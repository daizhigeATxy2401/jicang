　　钦定四库全书
　　皇清文頴序
　　我大清受
　　命百有余年
　　列祖徳教涵濡光被海宇右文之盛炳焉与三代同风朕绍闻逊志以是为学亦以是为治矢其文徳一纪于兹易曰观乎人文以化成天下葢自有天地而人经纬乎其间士君子之一言一行国家之制度文为礼乐刑政布之为教化措之为事功无非文也廼其菁英所萃蔚为国华词以殽之声以永之律以和之谐协六同彰施五色典谟作焉雅颂兴焉诗不云乎追琢其章金玉其相文之盛也而赓之曰勉勉我王纲纪四方则所谓其风自上也曩我
　　皇祖命大学士陈廷敬选辑皇清文頴储之延阁未及刋布皇考复允廷臣之请开馆编辑随时附益久之未竣朕因命
　　自乾隆甲子以前先为编次凡
　　御制诗文廿四巻臣工赋颂及诸軆诗文一百巻录成序其首简昔之论文以代为次者于汉则有西汉文类唐则有文苑英华唐文粹宋则有文海文鉴元则有文类眀则有文衡皆博综一代著作之林无体不俻今是编惟取经进之作朝廷馆阁之篇与诸书小异然以观斯文风尚当有取焉在易涣之象曰风行水上善立言者以为天地自然之文而序卦受之以节言文之不可过也继之以中孚言有实也节而不流徴之以信有典有则可久之道其在斯乎朕孜孜典学求所以善持之者因以为摛文者鹄俾共勉云
　　乾隆丁卯孟冬月御笔





　　︵字位过密　无法显示︶　　【臣】张廷玉等奉
　　勅编辑
　　皇清文頴告竣恭呈
　　睿览臣等谨奉
　　表恭
　　进者伏以
　　皇谟载道瑶编回学海之澜
　　帝治同文锦贉撷辞林之实
　　丽三辰之珠璧光被无涯
　　调六艺之笙簧化成有象集腋之功甫就含章之意斯昭册府宏开书城永峙臣等诚惶诚恐稽首顿首上言窃惟结防以降代有篇章断竹而还人多述作演灵书于八会啓妙理于三坟帝曰典而臣曰谟虞史肇彚编之体圣为经而贤为传孔门垂著录之规撰词赋于西都上自宣武而下周枚马校艺文于东观大如诏令而旁及箴铭沿波讨源晋挚虞始为诠叙类分代次梁萧统实开选楼従兹四库并称丁籖即随乎甲乙夫且万川争滙海若悉纳夫江河而唐而宋而元缥囊益富为粹为鉴为类缃帙弥増凡兹防轴之纷纶悉是休眀之鼓吹顾言期贯道非徒藻绘之资而文可经天必待圣神之世故简册虽繁于往古而英华独盛于
　　本朝钦惟
　　皇帝陛下
　　聪眀建极
　　圣哲敷文
　　性本生安裕多能于天纵
　　功崇问学昭盛徳以日新
　　奎雯集三古之大成金声玉振
　　睿藻腾九霄之异采凤翥龙翔燿薄海以光华观万国
　　车书之盛登淳风于浑穆纉
　　累朝谟烈之遗仰惟
　　圣祖仁皇帝徳合钦眀六十一年嫓尧天之广运世宗宪皇帝道符濬哲一十三载同舜日之重熙元首眀而股肱良勅防时勤赓载敎化行而风俗美吁俊更切旁求盐梅舟楫之司词成霖雨棫朴菁莪之泽气蔚云霞在
　　祖宗丕显丕承盛美递宣为雅颂我
　　皇上善继善述大文逺迈乎夏商不有编摩曷称扬扢
　　爰发
　　九重之眀诏令辑一代之鸿文馆开刘井柯亭编始石渠金匮禹鼎汤盘之制皆达化而穷神周情孔思之章总旋规而折矩志九官之职命直继都俞纪八伯之拜稽重歌糺缦率土共传彞训信巍焕以难名钧天髙奏英咸岂言思所能拟首登
　　御制若乾坤之綂六爻次列宗亲如藩垣之共辰极三雍雅乐陋淮王丛桂之篇七略鸿文藐子建浮萍之咏遂分巻帙下逮臣工择其烂然可观亦复裒
　　然成集嘉谟嘉猷之入告吉人吉士之敷陈或鱼藻鹿苹义存讽谕或星云梧凤志切赓飏或薛易匡诗毎依经以著论或董醇贾茂因对策以建言缕析条分博观约取仿刘舍人评古先辨軆裁效钟记室品诗特崇雅正虽合前后羣僚之才思难上配乎
　　髙深而萃山川大地之瓌竒实愈彰夫广厚譬诸嘉禾擢秀俱含湛露以浓瀼又如瑞木敷荣遥映卿云而璀璨美矣善矣
　　帝王之制作畴可比伦唐哉皇哉宇宙之文章孰大于是臣等才非梦鸟技止雕虫粗知数墨寻行敢谓禀经酌雅扣槃测日空求烛末之光执管窥天终局井中之识幸侍
　　垂裳之座时瞻
　　圣藻之雷动风行欣随珥笔之班得睹羣言之鲸铿春
　　丽伏愿
　　珠囊朗揭
　　金镜常悬
　　学冠环瀛弥求政本于缉熙敬止
　　文髙振古益溯心源于精一执中无怠无荒操议礼考文之柄有恒有物取衔华佩实之儒则河自出图洛自出书再觏苞符于
　　盛世且天不爱道地不爱宝重瞻景庆于
　　昌时矣臣等无任瞻
　　天仰
　　圣激切屏营之至谨奉
　　表恭
　　进以
　　闻
　　乾隆十二年七月　　日
　　︵字位过密　无法显示︶　　　【臣】张廷玉经筵讲官户部尚书加一级纪录二次【臣】梁诗正经筵讲官刑部尚书教习庶吉士加二级纪录四次【臣】汪由敦















　　钦定四库全书
　　皇清文頴凡例
　　一我
　　朝文治光昌超越百代
　　圣祖仁皇帝宸章宏富地负海涵勒为三编传于册府世宗宪皇帝御制文集炳蔚今古昭垂奕禩
　　皇上圣学渊深文思格被风行泉涌
　　奎藻日新焕乎文章于斯为至敬录首简以着化成所自但限于巻帙所登才百分之一二然由容光以观羲御溯回澜以测谷王闻韶观止无待九成卿云在霄均贲五色郁郁彬彬美矣大矣
　　御制自乐善堂全集已刻外按年裒录遵
　　防甲子年以后者统俟续入
　　一栢梁宴啓梁孝先赓花蕚楼开申岐竞爽我
　　朝宗英懿属大雅不羣服
　　训飱和富有篇藻今编录各体谨以宗室诸王列羣臣之冠其文学诸臣起逢掖而登蓬瀛列承眀而参槐棘盈廷师济莫不涵泳
　　圣涯摛词染翰综其大概以备
　　昭代人文至山林韦布未望
　　清光击壤歌衢采风难遍与夫方外属国偈颂乐歌间
　　或仰达
　　宸聪究乃无闗风雅概无取焉
　　一
　　圣朝袭庆延光寰宇沐徳休眀鼓吹竞献葵忱或绕电流虹效封人之致祝或观河狩岳聼游童之欢謡或丰功盛烈谱朱鹭于军中或上瑞嘉祥对白麟于陇首铺张扬厉篇轴纷陈以及应
　　制纪
　　恩考试馆课一时多至数十百人一题多至千有余首兹集或节取于连章或别裁于侪偶甄录綦严所存従略
　　一馆阁之体原以宣扬徳意黼藻文明必风雅无乖方可津梁后学臣等编缉之初面奉
　　世宗宪皇帝谕旨选录务在谨严即
　　御制亦不必多载仰见
　　圣衷详慎昭示来兹之至意今所选若干篇皆取音律和平词义正大者其波澜虽富而音调未谐绘藻虽华而体裁未合概不滥入
　　一唐文粹文苑英华宋文鉴元文类诸书自诗赋以及碑志各体具俻是集原奏惟取进
　　呈应
　　制之作先据
　　大内交出册页及名人文集刻本现为
　　内府所收与康熙年间遵
　　防以平日著作进呈缮本进
　　御者方行甄录其寻常酬应之萹虽著作如林裒然成集
　　而未经
　　乙览概不入选是以诸体未能悉俻与文粹诸编軆裁
　　小异














　　武英殿监理
　　和　　硕　　和　　亲　　王【臣】　昼
　　皇清文頴馆总裁官衔名
　　︵字位过密　　无　法显示︶　　　　　【臣】张廷玉
　　经筵讲官戸部尚书加一级纪录二次【臣】梁诗正经筵讲官刑部尚书敎习庶吉士加一级纪录三次【臣】汪由敦提调校阅官衔名
　　内阁学士兼礼部侍郎纪录三次【臣】刘　纶内阁学士兼礼部侍郎纪录六次【臣】董邦达都察院左副都御史丁忧候补【臣】赵大鲸詹事府詹事兼翰林院侍读学士纪录三次【臣】徐以烜
　　日讲官起居注翰林院侍读学士加二级纪録四次【臣】于　振日讲官起居注翰林院侍讲学士【臣】周长发
　　︵字位过密　无法显示︶　　　　【臣】林蒲封
　　翰　林　院侍读加　一　级【臣】双　庆翰林院侍读纪　录五　次【臣】周玉章
　　左春坊左谕徳兼翰林院修撰【臣】罗源汉左　春　坊　左　赞　善【臣】宋　楠
　　国子监司业纪录　四　次【臣】鹤　年
　　翰　林　院检讨　加　二　级【臣】阮学浩翰林院编修纪录　四次【臣】阮学濬
　　翰　　林　　院　　编　　修【臣】朱　荃署日讲官起居注翰林院检讨加三级纪录五次【臣】郭肇鐄翰林院编修加二级纪录五次【臣】钱　琦翰　林　院编修加　一　级【臣】经　闻
　　收掌官衔名
　　翰林院典簿已未科进士候选知县加一级【臣】迟逢元翰林院孔目加一级纪录三次【臣】熊志契翰　林　院　八　品　笔帖　式【臣】郎　晓翰　林　院九　品笔帖　式【臣】伍秀
　　誊录官衔名
　　举　人　　候　选　知　县【臣】徐文煐候　　　选　　　州　　　同【臣】刘若洙候　　　选　　　州　　　同【臣】胡其治　　　选　　　州　　　同【臣】程眀勲候　　　选　　　州　　　同【臣】徐传韩候　　　选　　　州　　　同【臣】蒋韶年　　　选　　　州　　　判【臣】吴廷仕　　　选　　　县　　　丞【臣】沈悳祖候　　　选　　　县　　　丞【臣】罗国锦候　　　选　　县　　　丞【臣】陈孝泳候　　　选　　主　　　簿【臣】汪化龙候　　　选　　吏　　　目【臣】钟秉和候　　　选　　吏　　　目【臣】陈　钦候　　　选　　吏　　　目【臣】周　桓
　　武英殿监造
　　内务府南苑郎中兼佐领加七级纪录二十二次【臣】雅尔岱内务府钱粮衙门郎中兼佐领加六级纪录十六次【臣】永　保内务府钱粮衙门员外郎兼佐领加一级纪录四次【臣】永　忠内务府广储司司库加一级纪录五次【臣】三　格监　　造　　加　　一　　级【臣】李　保监　　造　　加　　二　　级【臣】姚文彬
　　库　　　　　　　　　　　掌【臣】虎什泰
　　库　　　　　　　　　　　掌【臣】髙永仁










　　钦定四库全书　　　　　集部八
　　皇清文頴总目录　　　　　总集类
　　巻首一
　　圣祖仁皇帝御制文
　　论
　　愼防微论
　　学校论
　　慎刑论
　　王道近民论
　　业广惟勤论
　　廉静论
　　说
　　为学如链金说
　　操舟说
　　制砚说
　　解
　　乡举里选解
　　四维觧
　　巻首二
　　序
　　日讲四书解义序
　　日讲书经觧义序
　　日讲诗经解义序
　　日讲礼记觧义序
　　孝经衍义序
　　日讲通鉴解义序
　　文献通考序
　　幸鲁盛典序
　　南廵诗序
　　耕织圗序
　　御选唐诗序
　　记
　　泉林记
　　畅春园记
　　碑文
　　至圣先师孔子庙碑
　　平定朔漠告成太学碑
　　东岳庙碑文
　　彚宗寺碑文
　　巻首三
　　杂著
　　读大学
　　读周礼书后
　　七询
　　巻首四
　　连珠
　　连珠六首
　　颂
　　二典颂
　　禹陵颂
　　赞
　　至圣先师孔子赞
　　石鼓赞
　　箴
　　讲官箴
　　台省箴
　　督抚箴
　　守令箴
　　铭
　　渊鉴斋铭
　　佩文斋铭
　　知稼轩铭
　　赋
　　梧桐赋
　　夜亮木赋
　　玉泉赋
　　行殿读书赋
　　阙里古桧赋
　　木棉赋
　　巻首五
　　圣祖仁皇帝御制诗
　　四言古诗
　　长至日祀
　　天圜丘有述四章
　　五言古诗
　　览贞观政要
　　时廵近郊悯农事有作
　　懋勤殿读尚书至无逸篇有作
　　咏观天仪器
　　秋日出郊观稼
　　端宁殿斋居
　　咏史四首
　　二月三十日亲统六军徂征漠北
　　经眀成祖勒铭处指示扈従诸臣
　　行殿示诸皇子
　　厄鲁特之众相继来归咸询其父母兄弟妻子为阵前所获者觅令完聚
　　黄河
　　噶尔丹平后示诸臣
　　凯旋言懐
　　口外设屯耕植聚落渐成
　　七言古诗
　　收复岳州作
　　自宁夏出塞濵河行至白塔乗舟顺流而下抵湖滩河朔作
　　长安行
　　松花江放船歌
　　望焦山念已巳曾登其上
　　海东青
　　松花江网鱼最多颁赐従臣
　　再游盘山
　　巻首六
　　五言律诗
　　咏蝉
　　入喜口
　　夏日迎薰亭
　　晓发古北口望雾灵山
　　塞外省览风俗
　　过
　　阙里
　　阙里古桧
　　出居庸关
　　赐将士食
　　瀚海
　　外藩诸部落络绎来贺宴赉之
　　十一月三日泛舟黄河流凌始下舟行之顷河水莹洁波浪忽平
　　入沙虎口
　　保徳州渡黄河
　　晚眺
　　过宻云作
　　兴京
　　晓发嘉兴
　　花山
　　仲子庙
　　大城文安等处堤修完舟中驻跸王家口
　　七言律诗
　　塞上宴诸藩
　　瀛台
　　滇平
　　吕翁山是
　　圣祖太宗文皇帝擒洪承畴处
　　驻跸大凌河
　　回銮抵古北口
　　玉河春水
　　后苑漫兴
　　登岱
　　泛舟西湖
　　春寒轸念将士
　　入闗见雨膏润泽禾苗茂遂喜而有作
　　入京见百官及耆民童稚欢迎道周
　　出塞
　　经泰山之麓
　　入居庸闗
　　舟行野望
　　五言排律
　　台湾平告祀
　　孝陵有述
　　南苑元灵宫是
　　世祖皇考建
　　三月初六日告祭
　　福陵恭述十韵
　　五言絶句
　　野望
　　次杨岭北
　　湖心亭
　　自过江至常州府杂咏【第一首】
　　六言絶句
　　水淀杂诗四首
　　平原
　　七言絶句
　　由广泉寺至卧佛寺
　　初寒
　　尖峰山谷口作
　　廵歴塞北杂咏【第一首】
　　晓发虚谷
　　飞来
　　惠泉
　　春晴舟中作
　　克鲁伦河上流雨后草生
　　班师次拖陵
　　南口
　　登鸡鸣山
　　山行
　　晓寒念将士
　　经喀尔沁
　　菜畦
　　支硎山
　　江行
　　春行
　　未开新荷
　　巻首七
　　世宗宪皇帝御制文
　　论
　　怨不在大亦不在小惠不恵懋不懋论
　　序
　　大清会典序
　　书经传说彚纂序
　　诗经传说彚纂序
　　圣祖仁皇帝庭训格言序
　　圣谕广训序
　　数理精蕴序
　　音韵阐微序
　　子史精华序
　　古今圗书集成序
　　雍邸诗集序
　　九日燕羣臣拟栢梁体诗序
　　悦心集序
　　巻首八
　　记
　　圆眀园记
　　七曜会聚记
　　黄河澄清碑记
　　防
　　耕织图防
　　防淳化阁帖后
　　碑文
　　修建
　　阙里圣庙碑文
　　恵济庙碑文
　　朝阳门至通州石道碑文
　　髙家堰碑文
　　普陀山普济寺碑文
　　普陀山法雨寺碑文
　　祭文
　　追封
　　孔子五代祭文
　　圣庙告成祭文
　　巻首九
　　世宗宪皇帝御制诗
　　五言古诗
　　墨竹
　　七言古诗
　　题墨竹
　　墨竹
　　五言律诗
　　大猎
　　塞外秋兴二首
　　初夏至玉泉山
　　功成囘
　　銮恭颂二首
　　侍从兴亰谒
　　陵二首
　　水围
　　晓度杏山
　　望毉巫闾山
　　再度龙泉闗
　　初夏扈
　　跸热河
　　口外山村
　　雨后
　　过蒙隂
　　松
　　竹
　　寓目
　　春深闲居
　　池上待月
　　壶中天
　　母后升遐一周讳辰
　　母后二周讳辰
　　母后三周讳辰
　　立春
　　耕耤
　　去冬无雪今春雨未霑足朕心忧畏莫可言喻幸于前五月十八日甘霖倾注枯焦顿觧不觉喜而成咏
　　巻首十
　　七言律诗
　　圣驾南廵自春徂夏瞻依心切恭赋斯篇
　　谒
　　昭陵恭颂
　　谒
　　福陵恭颂
　　望海二首
　　望岱
　　早起寄都中诸弟
　　热河闲咏
　　月夜泛舟
　　拟渔樵耕牧四首
　　甲辰十一月十三日
　　暮春杂咏二首
　　夏日楼前
　　山亭
　　初夏西苑游瞩
　　深栁读书堂避暑
　　新霁苑中秋色颇佳临流翫赏率成一律
　　夏日勤政殿观新月作
　　秋日寓目成咏
　　秋日登朗吟阁寓目
　　雨后郊外泛舟
　　偶题
　　朕因去冬未雪忧懐莫释夙夜竭诚祈祷于惊蛰后二日荷蒙
　　上天鉴佑春雪下降朝野同欢因成一律用志欣庆
　　蓬莱洲咏古
　　朕御极七载宵旰万防未遑他出己酉夏因命将逺讨誓师于南海子缅懐曩日侍奉
　　皇考廵幸此地
　　色笑俨在目前而
　　龙驭杳然邈不可攀俯仰徘徊曷胜今昔之感爰成一
　　律以述追思
　　冬至斋宫
　　乙巳仲冬恭诣
　　景陵
　　已酉夏南甸大阅
　　雨后九洲清宴望西山
　　五言排律
　　瞻仰盛京宫阙念
　　祖宗创业艰难恭赋二十韵
　　述懐
　　七言排律
　　我
　　皇考深恩慈爱过于髙厚一旦背弃再觐无期遥想音容弥殷哀慕苫块之次言出痛忱非同寄情于诗文也于戏罔极之徳报曷能尽终天之慕词岂可宣此萹乃中心迫切不能自禁之词翰林诸臣各依原韵进呈朕览
　　立秋前二日逰湖亭
　　六言词
　　田家四时词
　　七言絶句
　　懐邉地将士四首
　　竹月
　　宴月
　　池月
　　山月




　　钦定四库全书
　　皇清文頴总目录二
　　巻首十一
　　御制文
　　论
　　立身以至诚爲本论
　　读书以眀理爲先论
　　信而后谏论
　　修道之谓敎论
　　上下交而其志同论
　　家人上九有孚威如终吉论
　　嘉言罔攸伏论
　　春王正月论
　　作三军论
　　动亦定静亦定论
　　陆贽论
　　黄钟为万事根本论
　　说
　　复性说
　　巻首十二
　　序
　　贞观政要序
　　韩文公文集序
　　杜子美诗序
　　朱子资治通鉴纲目序
　　送五弟奉
　　命往祭
　　阙里文庙序
　　稽古斋文钞序
　　执中成宪序
　　日知荟说序
　　乐善堂全集序
　　太祖髙皇帝实录序
　　太祖髙皇帝圣训序
　　太宗文皇帝实录序
　　太宗文皇帝圣训序
　　巻首十三
　　世祖章皇帝实录序
　　世祖章皇帝圣训序
　　圣祖仁皇帝实录序
　　圣祖仁皇帝圣训序
　　世宗宪皇帝实录序
　　世宗宪皇帝圣训序
　　世宗宪皇帝硃批谕旨后序
　　栢梁体诗序
　　授时通考序
　　唐宋文醇序
　　恊纪辨方书序
　　大清一统志序
　　巻首十四
　　记
　　丰泽园记
　　田字房记
　　时应宫记
　　乐善堂记
　　圆眀园后记
　　游山记
　　防
　　恭防
　　世祖章皇帝御注孝经
　　恭防
　　皇祖圣祖仁皇帝千叟宴诗
　　恭防性理精义
　　防大学衍义
　　书李觏袁州学记后
　　防防
　　世宗宪皇帝御书法帖
　　杂著
　　读鹿鸣至天保六诗
　　读无逸
　　读董江都贤良三策
　　拟胡安定置经义治事二斋记
　　读宋史徐积传
　　摘庄子事为十二图各题一章拟九歌体
　　巻首十五
　　颂
　　九符颂
　　賛
　　四贤賛
　　列代贤眀妃后垂称奕世者取绘十二系以賛
　　铭
　　乐善堂铭
　　砚铭
　　多福砚铭
　　座右铭
　　负扆铭
　　嘉量铭
　　箴
　　七情箴
　　五事箴
　　文
　　告风神文
　　巻首十六
　　碑文
　　泰陵圣徳神功碑
　　文庙碑文
　　重建泰山神庙碑文
　　安佑宫碑文
　　巻首十七
　　赋
　　耕耤赋
　　四时勤政赋
　　东郊迎春赋
　　喜雨赋
　　灯花赋
　　凤凰来仪赋
　　重修
　　阙里文庙告成赋
　　万夀日庆云见苗疆赋
　　指佞草赋
　　六艺赋
　　日方升赋
　　水轮赋
　　文战赋
　　景陵瑞芝赋
　　春搜赋
　　巻首十八
　　书同文赋
　　圣徳合天地赋
　　麦秋赋
　　学问至刍荛赋
　　五六天地之中合赋
　　恭祝
　　圣母皇太后万夀无疆赋
　　建福宫赋
　　盛京赋
　　巻首十九
　　御制诗
　　乐府
　　仿云汉诗体敬制雩祭乐章以申诚恳八章乾隆八年秋朕奉
　　皇太后恭谒
　　祖陵还至盛亰受朝锡宴夫汉髙过沛而歌大风情至
　　斯动直已陈徳况予小子觐扬
　　光烈能无言之不足而长言之哉爰作世徳舞辞十章
　　章八句
　　雉将雏
　　夜夜曲
　　君子有所思行六章
　　四言古诗
　　冬至有事于
　　南郊敬成八章章八句
　　万竿烟雨
　　五言古诗
　　古风四首
　　读西山先生大学衍义
　　冬夜偶作三首
　　催耕鸟
　　相马吟
　　灌麦
　　读范文正公神道碑用宋陈傅良原咏韵
　　古风七首
　　过曲涧花香逰流杯亭日知阁诸胜
　　海子外行围
　　茅檐晓曝
　　冬夜偶作四首
　　暮春圆眀园即景二首
　　时廵近郊见西成有象喜而赋此
　　初晴晚照
　　十一月初七日得雪时大雪节也喜而有作华严洞勒壁
　　饲鱼
　　每有吟咏辄以示大学士并南书房翰林等或命依韵迭和非以词藻相夸尚防暇之余相与优防翰墨亦可以陶性情验政事比之征歌选舞不犹愈乎因书以示之
　　观获
　　读杜子美集有感
　　心逺阁秋眺示大学士及南书房翰林等
　　昔闻
　　寒雀
　　夜静观书
　　春日载阳土膏滋润努力东作正宜其时既命各省督抚勤宣朕意其有籽种不足者量借予之又成此诗以示重农务夲之意
　　读朱子全书
　　书法中冣喜黄庭坚笔意因而有作
　　灯
　　南天门观音寺遥望
　　塞上秋景
　　巻首二十
　　古风三首
　　路旁
　　鸠
　　晓起
　　学字
　　集晋陶渊眀归去来辞字即效其体
　　秋日普觉寺
　　淮扬一带连歳被水黎民阽危用遣髙斌周学健前往赈恤兼求疏濬之方濒行诗以赐之
　　两广总督庆复奏报广西太平府地涌泉水灌溉田禾喜而有作
　　石门驿
　　再题盘谷寺
　　初冬北逺山村
　　读薛文清读书录
　　春日泛卧游书室
　　移花
　　玉巵謡
　　风
　　隂
　　晴
　　初逰香山作
　　读书
　　西海泛舟因至玉泉山
　　御门日方与大学士等虑及山东河南尚未得雨而山东报得雨之奏适至喜而有作
　　射
　　捕鳢鰋有懐
　　热
　　夏日逰香山二首
　　懐柔县行宫对月
　　临白河
　　观荷
　　闻近亰一带得雨喜而有作
　　夜雨
　　对月思唐太宗辽城望月事即用其韵
　　冬夜闲吟
　　再题澄海楼壁
　　见耕者
　　御园亲耕
　　皇考时屡行之当春举趾兹惟其时率循旧章并劝良
　　农触景兴懐防笔成什
　　心逺阁作
　　春懐诗
　　进宫见路旁麦苗待泽孔亟秋禾尚未布种惄焉有忧赋以自咎
　　汤泉荷花
　　诣香山祷雨叠旧作初逰香山诗韵
　　秋夜泛湖赋唐文皇爽气澄兰沼之句得诗五首依韵为次
　　七月二十八日恭奉
　　皇太后进宫路旁禾黍与与入览欣此西成稍纾望歳
　　赋诗志喜亦歌其事也
　　南红门池上咏
　　盆菊
　　顺义县行宫作
　　巻首二十一
　　七言古诗
　　铜鼓歌
　　读司马温公谏院题名记
　　自鸣钟
　　题宋宣和清眀上河图用骆宾王帝亰篇韵徳夀寺古鼎歌
　　望雪行
　　春蔬
　　雨前茶
　　有鸟二十章
　　观刈麦
　　拟杜工部洗兵马行
　　夜卧聴雨忆平郡王
　　丰碑行
　　见桃树下栽松感而有作
　　同五弟月下舟归
　　秋浦泛舟
　　法海寺题壁
　　题秋山行旅图
　　题王谔丰年农庆图
　　初夏日闻莺
　　瀛台木变石歌效李长吉体
　　蓼花红
　　闗山月
　　热
　　望法海寺
　　耘田者
　　神仙引
　　阊阖篇
　　题郭河阳雪山行旅图
　　秋夕南红门行宫对月
　　凿氷放舟
　　花朝无花之作
　　十骏图歌
　　神木行
　　雨中焚香泛卧逰书室
　　素丝行
　　观敖汉瀑布水
　　射虎行
　　昭陵石马歌
　　所过连山塔山皆我
　　太宗文皇帝用武之地而吕翁山则生擒洪承畴处也葢有眀末季骤加辽饷至八百余万竭天下之力奉东北一隅未收片甲之用而兵食两诎人民离叛我
　　太祖髙皇帝一举萨尔浒而辽左之业成
　　太宗文皇帝再举吕翁山而闗西之势定今因叩谒祖陵亲履其地思经营草昧之艰难爰恭纪其事以示
　　来许俾念
　　祖宗得天下之不易益励守成之志亦以举其鉴眀
　　之鹿亡其必有所以失之之故也
　　闻黄鹂
　　霹雳骧叹
　　松花玉石屏歌
　　蟠龙引
　　青松行
　　巻首二十二
　　五言律诗
　　春日雨后海子外行围二首
　　东作
　　恭和
　　御制咏竹元韵
　　花信风
　　鹤迹
　　春湖涵碧
　　镜水荷香
　　板桥霜迹
　　万年松
　　辘轳声
　　瀛台观木变石
　　清簟看棋
　　夏日园居即事四首
　　万夀寺方丈小憇
　　六月七日率王贝勒等泛舟即景
　　已未夏六月恭进
　　皇太后字扇一柄谨成
　　六月十八日初霁恭侍
　　皇太后园中逰赏谨成一律
　　月夜泛舟
　　雨二首
　　登赏遇楼叠前韵
　　秋日御园即景
　　清河道中
　　秋日奉
　　皇太后口外行围六首
　　避暑山庄行宫懐旧二首
　　除夕立春
　　夏日逰玊泉山罗汉洞叠前韵
　　萤
　　望桃花寺
　　晓月
　　草色
　　来青轩二首
　　过玉泉
　　恭谒
　　永陵
　　恭谒
　　福陵
　　恭谒
　　昭陵
　　敬观
　　太宗所御鹿角倚
　　除夕
　　逰潭柘岫云寺即事杂咏得诗六首
　　二月二十七日耕耤礼成得诗四首
　　雨后玊泉山三首
　　颁朔二首
　　恭奉
　　皇太后幸汤泉
　　韵松轩三首
　　七言律诗
　　赋得卧聴村村打麦声二首
　　雍正九年十二月二十日
　　皇祖实录御训告成
　　皇父陞殿恭受礼成羣臣庆贺恭纪三首
　　海潮应月
　　玻璃盘
　　恭读
　　皇祖御制避暑山庄三十六景诗并阅图感成长句五
　　首
　　题随安室壁
　　洗砚
　　闻军营大防志喜二首
　　逰蕉园
　　赋得自锄眀月种梅花
　　题米襄阳画
　　雪消
　　冬夜焚香
　　甲寅冬至
　　上躬祀
　　南郊恭纪二首
　　我
　　皇考遐弃臣民遽易节序追思
　　髙厚再觐无期予小子夙承
　　庭训懋学书斋用是苫块之次述哀痛之忱中心廹切不能自已敬成长律以志终天之慕云
　　十月三十日
　　皇考圣诞辰也歳歳称觞献夀今忽于雍和宫缟素将
　　事痛何如之敬成长律用志哀忱
　　览旧作志懐
　　咏禁中红叶赋得霜叶红于二月花
　　丙辰十月十六日恭送
　　皇考梓宫至
　　泰陵奉安
　　隆防殿告祭还亰悲慕如疑呼抢欲絶途次敬成长律
　　以志深痛
　　十月二十五日得雪
　　冬至南郊
　　巻首二十三
　　雨夜咏懐
　　恭题松竹梅画幅
　　栁色
　　咏牡丹拟禁体
　　甘霖普降特召大学士内廷翰林圆眀园泛舟逰览即事成诗同诸臣面赋以志一时胜赏时乾隆三年六月六日也
　　新秋泛湖
　　秋夜南苑行宫懐旧偶作
　　冬至斋居偶阅旧稿志懐
　　新正二日召集羣臣于乾清宫赋柏梁体诗朕既首倡又成七言一章
　　九日
　　登盘山天成寺江山一览阁作
　　南苑新衙门行宫即事
　　四月望后雨泽未足朕忧心如防臣工颇有以春雨既足尚可无忧者然而无以释朕懐也越五月丙寅雨泽既霑命驾进宫见路旁如云而有秋者麦田也如油而茂夏者晚稼也乃快然以喜则知朕前此之忧不徒忧矣既以成诗爰命臣工和之
　　夏日奉
　　皇太后幸静眀园
　　登静眀园古华严寺
　　雨后翦园中新蔬敬献
　　皇太后谨成一律
　　初秋偶闲
　　皇考实录圣训告成恭纪长律四首
　　秋日侍
　　皇太后幸静眀园奉
　　圣母命敬成长律得佳字
　　春池泛舟
　　细雨
　　静眀园即事
　　途次见西成有象喜而有作
　　要亭行宫晚坐
　　秋山
　　重阳日喀喇河屯行宫侍
　　皇太后登逍遥楼
　　晓日
　　题瀛台随安室
　　晓行
　　夜雨寄兴
　　恭瞻
　　泰陵圣徳神功碑告成感成长句
　　二月六日
　　夏日御园闲咏八首
　　喜晴
　　曝书
　　食荔支有感
　　七夕后一日立秋
　　青龙桥晓行二首
　　野景
　　心逺阁秋眺
　　今年直隶秋收倍常慿舆有喜因示接驾众官晓行
　　落叶诗六首
　　登盘山作
　　冬日瀛台即事二首
　　正月初十日立春
　　建福宫新春二首
　　御园仲春二首
　　诣
　　畅春园问安
　　春日泛舟过北逺山村二首
　　春日同諴亲王和亲王游宴御园作
　　聼唐侃弹琴
　　初夏静眀园
　　栁絮五首
　　立夏
　　读资治通鉴纲目
　　御门日雨二首
　　香山示青崖和尚
　　栖云楼二首
　　题瀛台旧书舍
　　六月十九日立秋
　　七月初八日因往盛京叩谒
　　祖陵恭奉
　　皇太后始发圆眀园作
　　关外山田
　　枫二首
　　咏枫再叠前韵二首
　　野村二首
　　秋搜杂记诗五首
　　望叶赫旧墟敬惟我
　　太祖髙皇帝以十三戎甲奋迹于此复讐服众遂成王
　　业谨赋其事以示来许
　　御崇政殿
　　十月朔日宴宗室羣臣于故宫
　　夷齐庙
　　将至京作
　　咏爆竹
　　新春恭奉
　　皇太后驾幸圆眀园二首
　　春晓
　　二月二十二日清眀
　　午日诣
　　畅春园问安
　　甘霖既霑诣
　　畅春园问安仰慰
　　圣母望歳之诚并成长句恭志
　　盛徳
　　清音斋
　　荔支至颁赐朝臣因而有感
　　九日登髙
　　天成寺抚观乾隆七年逰盘山记因而有作幸翰林院锡宴赋诗复得七律四首并示诸臣清秘堂偶题
　　十月二十七日幸翰林院赐大学士及翰林等宴因便阅贡院乃知云路鹏程诚不易易也得诗四首
　　雪
　　巻首二十四
　　五言排律
　　御赐书经传说彚纂恭纪二十二韵
　　九日讲武恭纪
　　阙里祭器新成
　　赐观簠簋铏登豆爵六色恭纪八韵
　　石发
　　恭奉
　　皇太后恭谒
　　孝陵
　　景陵敬成长律
　　南苑大阅谒元灵宫宫是
　　皇曾祖世祖章皇帝建也敬依
　　皇祖圣祖仁皇帝韵以志敬仰之忱时冬至月朔日
　　庚申仲秋丁祭
　　先师孔子
　　恭阅
　　太祖
　　太宗
　　世祖
　　圣祖
　　世宗实录圣训告成敬纪五言排律二十四韵
　　辛酉仲春耕耤
　　三秋时序万寳告成命驾出口廵狩遵
　　祖制也经过州县百姓扶老携幼欢呼夹路闾阎之间户有葢蔵场多穂深惬朕志爰下诏蠲免田租以示嘉恵元元之意
　　常山峪行宫
　　再叠前韵
　　至博罗河屯四十八旗诸蒙古王等来接
　　散馆试庶吉士赋得春蚕作茧【得咸字】
　　赋得望云思雪意
　　赐江南总督尹继善之任
　　雨
　　赋得折槛旌直臣【五言排律八韵得交字试翰詹诸臣题】
　　夏至斋居即事
　　避暑山庄为
　　皇祖临幸最爱之地亦孙臣受
　　恩特深处也八年秋谒
　　陵便道驻跸数日曷胜今昔之感诗以志勿忘云
　　静夜读书
　　兴亰
　　过广宁望医巫闾山恭依
　　皇祖圣祖仁皇帝原韵
　　山海闗恭依
　　皇祖圣祖仁皇帝元韵
　　澄海楼联句
　　秋日奉
　　皇太后游玉泉山周览西海近郊获事即景赋诗十四
　　韵
　　乾隆九年十月重葺翰林院落成车驾临幸锡宴送大学士掌院事鄂尔泰张廷玉进署以张説东壁图书府五律字为韵赋东字音字二首勅诸臣各分一字赋诗
　　观象台
　　七言排律
　　辛亥仲春
　　上幸丰泽园演耕耤礼
　　上躬四推
　　命【臣】等终畆恭拟应制十韵
　　赋得山鸡舞镜
　　谒
　　陵礼毕车驾入盛京得七言排律十四韵
　　五言絶句
　　裁衣寄従军者四首
　　平湖雨渡四首
　　古意四首
　　问春风
　　春风答
　　鸣玉濑四首
　　常山峪行宫八景八首
　　玉泉六首
　　六言絶句
　　恭题凤仙石竹画册二首
　　七言絶句
　　将猎南苑检防所擕书籍
　　三月十三日随
　　皇父驾幸圆眀园五首
　　栁溪垂钓
　　从军行五首
　　冐雨寻菊二首
　　村墟夜舂二首
　　盆鱼二首
　　题元祐党人碑
　　过淋河
　　夏日书懐
　　秋日奉
　　皇太后驾幸南苑即事六首
　　郊外即事三首
　　山田三首
　　滦河捕鱼二首
　　出塞杂咏九首
　　北郊礼毕回圎眀园道中作四首
　　射猎南苑即事六首
　　春水泛舟
　　清眀后一日漫作二首
　　郊行三首
　　塞上行五首
　　腊月二十一日立春拟春帖子三首
　　春日郊行襍咏八首
　　云罩寺留题三首








　　钦定四库全书
　　皇清文頴总目录三
　　巻一
　　表
　　恭进易经防解表　　　　　　　张　英
　　恩赐宫纱谢表　　　　　　　　　　张　英
　　恩赐羊酒食物谢表　　　　　　　　张　英
　　恭进
　　圣德万寿诗表　　　　　　　　　　陈廷敬
　　恭进
　　圣武雅表　　　　　　　　　　　　陈廷敬
　　献平滇雅表　　　　　　　　　陈廷敬
　　巻二
　　恭进
　　御书防翰堂法帖表　　　　　　　　陈廷敬
　　进呈
　　御选古文渊鉴表　　　　　　　　　徐干学
　　恭进
　　大清会典表　　　　　　　　　　　徐干学
　　进朱子全书表　　　　　　　　李光地恭进
　　大清铙歌鼓吹乐章表　　　　　　　高士奇
　　谢授馆职表　　　　　　　　　励杜讷
　　恭进明史表　　　　　　　　　张廷玉
　　巻三
　　论
　　屯田论　　　　　　　　果毅亲王允礼如得其情则哀矜而勿喜论
　　果毅亲王允礼
　　子产论　　　　　　　　果毅亲王允礼善爲士者不武善战者不怒论
　　果毅亲王允礼
　　一实万分论　　　　　　果毅亲王允礼
　　孙呉论　　　　　　　　果毅亲王允礼
　　春秋论　　　　　　　　果毅亲王允礼
　　苏公式敬由狱论　　　　　和亲王昼他山之石可以攻玉论　　　和亲王昼
　　巻四
　　禁原蚕论　　　　　　　　和亲王昼
　　司马不具职掌论　　　　　和亲王昼
　　笔公进规论　　　　　　　和亲王昼
　　娄公盛德论　　　　　　　和亲王昼
　　白孝德揽辔安闲论　　　　和亲王昼敬舆之学眞洙泗之徒论　　和亲王昼
　　黄钟理数论　　　　　　诚隐郡王允祉
　　卦图先后天论　　　　　　平郡王福彭
　　京房考功课吏论　　　　　平郡王福彭
　　巻五
　　太极图论　　　　　　　　　　叶方蔼
　　宋璟论　　　　　　　　　　　叶方蔼
　　十三经注疏论　　　　　　　　汤　斌
　　二十一史论　　　　　　　　　汤　斌
　　经世大法在方策论　　　　　　魏裔介
　　巻六
　　太极图论　　　　　　　　　　熊赐履
　　韩愈深得春秋之防论　　　　　张　英
　　王者以教化爲大务论　　　　　张　英
　　中和位育论　　　　　　　　　张　英
　　格物致知论　　　　　　　　　张　英
　　太极图论　　　　　　　　　　张　英
　　不知命无以爲君子论　　　　　张　英
　　读李文饶近幸论　　　　　　　张　英
　　好名论上　　　　　　　　　　陈廷敬
　　好名论下　　　　　　　　　　陈廷敬
　　巻七
　　春秋论【赵盾一】　　　　　　　　汪　琬
　　春秋论【赵盾二】　　　　　　　　汪　琬
　　河图论　　　　　　　　　　　李光地
　　先天图论　　　　　　　　　　李光地
　　后天图论　　　　　　　　　　李光地
　　闻乐知德论　　　　　　　　　李光地
　　太极论　　　　　　　　　　　陆陇其
　　贾董优劣论　　　　　　　　　陆陇其
　　论姚崇十事　　　　　　　　　陆陇其
　　崇让论上　　　　　　　　　　韩　菼
　　崇让论下　　　　　　　　　　韩　菼
　　巻八
　　三礼论　　　　　　　　　　　韩　菼
　　仪礼论　　　　　　　　　　　韩　菼
　　乐章论　　　　　　　　　　　韩　菼
　　诸儒语录论　　　　　　　　　韩　菼
　　春秋论　　　　　　　　　　　朱彝尊
　　诗论　　　　　　　　　　　　朱彝尊
　　理学眞僞论　　　　　　　　　张廷瓒
　　理学眞僞论　　　　　　　　　沈　涵
　　理学眞僞论　　　　　　　　　胡会恩
　　无极而太极论　　　　　　　　张廷璐
　　黄钟爲万事根本论　　　　　　张廷璐
　　日月五星行道论　　　　　　　张廷璐
　　巻九
　　黄钟爲万事根本论　　　　　　刘　纶
　　黄钟爲万事根本论　　　　　　于　振
　　黄钟爲万事根本论　　　　　　周长发
　　黄钟爲万事根本论　　　　　　汪士锽
　　黄钟爲万事根本论　　　　　　齐召南
　　史论　　　　　　　　　　　　刘　纶
　　史论　　　　　　　　　　　　于　振
　　史论　　　　　　　　　　　　张　汉
　　巻十
　　史论　　　　　　　　　　　　杭世骏
　　史论　　　　　　　　　　　　周长发
　　史论　　　　　　　　　　　　沈廷芳
　　史论　　　　　　　　　　　　汪士锽
　　史论　　　　　　　　　　　　齐召南
　　复见天心论　　　　　　　　　万松龄
　　礼以养人爲本论　　　　　　　王会汾
　　巻十一
　　説
　　八音乐器説　　　　　　诚隐郡王允祉
　　古今易説　　　　　　　　　　陈廷敬
　　春秋爲史法説　　　　　　　　陈廷敬
　　勤政説　　　　　　　　　　　徐干学
　　周礼三德六德説　　　　　　　李光地
　　敬义説　　　　　　　　　　　李光地
　　河图洛书説　　　　　　　　　施闰章
　　改过説　　　　　　　　　　　汪　琬
　　忠恕説　　　　　　　　　　　汪　琬
　　惜隂説　　　　　　　　　　　陈迁鹤
　　仁义字説　　　　　　　　　　李　绂
　　发明本心説　　　　　　　　　李　绂
　　巻十二
　　解
　　禋于六宗解　　　　　　　　　叶方蔼
　　春秋谨严解　　　　　　　　　李光地
　　驺虞解　　　　　　　　　　　李　绂
　　经解　　　　　　　　　　　　刘　纶
　　经解　　　　　　　　　　　　于　振
　　经解　　　　　　　　　　　　杭世骏
　　巻十三
　　经解　　　　　　　　　　　　刘　藻
　　经解　　　　　　　　　　　　周长发
　　经解　　　　　　　　　　　　沈廷芳
　　经解　　　　　　　　　　　　汪士锽
　　经解　　　　　　　　　　　　齐召南
　　巻十四
　　序
　　工部事宜册序　　　　　果毅亲王允礼
　　孝经易知序　　　　　　　　　汤　斌
　　顺天乡试录后序　　　　　　　熊赐履
　　会试录后序　　　　　　　　　熊赐履
　　恭进易经防解序　　　　　　　张　英
　　恭进书经衷论序　　　　　　　张　英
　　讲筵应
　　制集序　　　　　　　　　　　　　张　英内廷应
　　制集序　　　　　　　　　　　　　张　英
　　御制文集拟后序　　　　　　　　　陈廷敬巻十五
　　癸丑武防试录后序　　　　　　陈廷敬
　　癸未防试录序　　　　　　　　陈廷敬
　　御选古文渊鉴后序　　　　　　　　徐干学
　　进易论序　　　　　　　　　　李光地进读书笔录及论説序记杂文序　李光地进大司乐释义及乐律论辨序　　李光地
　　诗所序　　　　　　　　　　　李光地
　　孝经天子五章衍义序　　　　　韩　菼
　　平定三逆方畧序　　　　　　　韩　菼
　　巻十六
　　焦山古鼎图诗序　　　　　　　汪　琬
　　瀛台
　　赐宴序　　　　　　　　　　　　　潘　耒
　　甲子湖广乡试录序　　　　　　毛奇龄
　　歴代名儒传序　　　　　　　　朱　轼
　　歴代名臣传序　　　　　　　　朱　轼
　　歴代循吏传序　　　　　　　　朱　轼
　　乐善堂全集序　　　　　　　　　朱　轼
　　乐善堂全集序　　　　　　　　　张廷玉巻十七
　　明史地理序　　　　　　　　　张廷玉
　　甲辰会试录序　　　　　　　　张廷玉
　　乐善堂全集序　　　　　　　　　鄂尔泰
　　壬戌会试录序　　　　　　　　鄂尔泰
　　学规类编序　　　　　　　　　蔡世远
　　古文雅正序　　　　　　　　　蔡世远
　　皇五子奉
　　命祭告
　　阙里文庙序　　　　　　　　　　蔡世远
　　广西通志序　　　　　　　　　李　绂
　　壬戌会试录后序　　　　　　　汪由敦
　　明史功臣表序　　　　　　　　汪由敦
　　明史儒林传序　　　　　　　　汪由敦
　　巻十八
　　记
　　宗学记　　　　　　　　果毅亲王允礼
　　刈麦记　　　　　　　　诚隐郡王允祉
　　读书斋记　　　　　　　　　　叶方蔼
　　潼关楼刻诗记　　　　　　　　汤　斌
　　重修苏州府儒学碑记　　　　　汤　斌
　　睢州移建庙学碑记　　　　　　汤　斌
　　嵩阳书院记　　　　　　　　　汤　斌
　　游辽阳千山记　　　　　　　　张玉书
　　重修东林书院记　　　　　　　熊赐履
　　赐金园记　　　　　　　　　　　　张　英
　　赐游西苑记　　　　　　　　　　　陈廷敬巻十九
　　乾清宫读书记　　　　　　　　　徐干学瀛台
　　恩宴记　　　　　　　　　　　　　徐干学
　　御赐书记　　　　　　　　　　　　徐干学
　　赐游西苑记　　　　　　　　　　　徐干学
　　翰林院题名碑记　　　　　　　徐干学
　　翰林院敎习堂题名碑记　　　　徐干学
　　刑部题名记　　　　　　　　　徐干学
　　刑部题名碑记　　　　　　　　徐干学
　　礼部题名碑记　　　　　　　　徐干学
　　詹事府题名碑记　　　　　　　徐干学
　　皇帝亲耕处恭记　　　　　　　　　李光地
　　御书太极图説西铭恭记　　　　　　李光地巻二十
　　御试乾清宫读书记　　　　　　　　韩　菼
　　宝翰堂记　　　　　　　　　　汪　琬
　　台湾载举賔兴记　　　　　　　陆　葇
　　大同府威远卫重修学记　　　　朱彝尊
　　杜尚书疆理闽粤记　　　　　　朱彝尊
　　瀛台
　　御试记　　　　　　　　　　　　　徐元正
　　皇清进士题名碑记　　　　　　　　吴　苑
　　国子监题名碑记　　　　　　　陆肯堂
　　诸罗县学记　　　　　　　　　蔡世远
　　勅修夏禹王陵庙碑记　　　　　　　李　绂
　　驾幸翰林院记　　　　　　　　　　裘曰修
　　来牛石城记　　　　　　　　　常　安
　　巻二十一
　　跋
　　书朱子五朝名臣言行录后
　　果毅亲王允礼
　　御制葡萄诗跋　　　　　　　诚隐郡王允祉
　　御制文集恭跋　　　　　　　　　　张　英
　　御制夏日登景山诗跋后　　　　　　张　英
　　御书千字文跋　　　　　　　　　　陈廷敬
　　御书后跋　　　　　　　　　　　　陈廷敬
　　起居注册后跋　　　　　　　　　陈廷敬
　　御赐诗恭跋　　　　　　　　　　　陈廷敬
　　起居注书后　　　　　　　　　　徐干学恭跋
　　御制避暑山庄三十六景诗后　　　　张廷玉
　　日知荟説跋　　　　　　　　　　张廷玉
　　日知荟説跋　　　　　　　　　　鄂尔泰
　　乐善堂全集跋　　　　　　　　　张廷玉
　　乐善堂全集跋　　　　　　　　　福　敏
　　日知荟説跋　　　　　　　　　　杨名时
　　日知荟説跋　　　　　　　　　　邵　基
　　御制圆明园四十景诗恭跋　　　　　汪由敦
　　御制盛京赋恭跋　　　　　　　　　汪由敦巻二十二
　　辨
　　三老五更辨　　　　　　　平郡王福彭
　　春王正月辨　　　　　　　　　汤　斌
　　儒吏廉吏辨　　　　　　　　　魏象枢
　　学术辨　　　　　　　　　　　陆陇其
　　班马异同辨　　　　　　　　　徐干学
　　春主正月辨　　　　　　　　　李光地
　　风雅颂辨　　　　　　　　　　陈迁鹤
　　巻二十三
　　防问
　　山西乡试防问三道　　　　　　魏裔介
　　武闱防士第二问　　　　　　　魏裔介
　　浙江乡试防问二道　　　　　　熊伯龙
　　江南乡试防问三道　　　　　　朱彝尊
　　顺天乡试防问四道　　　　　　徐干学
　　巻二十四
　　戊辰会试防问五道　　　　　　徐干学
　　己丑会试防问四道　　　　　　李光地
　　乙卯顺天乡试防问五道　　　　韩　菼戊午顺天武乡试防问一道　　　韩　菼
　　巻二十五
　　防对
　　殿试防对　　　　　　　　　　　马世俊
　　殿试策对　　　　　　　　　　　缪　彤
　　殿试防对　　　　　　　　　　　韩　菼
　　第一问　　　　　　　　　　　万松龄
　　第二问　　　　　　　　　　　万松龄
　　第一问　　　　　　　　　　　朱　荃
　　第二问　　　　　　　　　　　朱　荃
　　巻二十六
　　议
　　修史议　　　　　　　　　　　施闰章
　　皇太子视学议　　　　　　　　　徐干学
　　北郊配位议　　　　　　　　　徐干学
　　祀地无配位议　　　　　　　　徐干学
　　郊祀分合议　　　　　　　　　徐干学
　　巻二十七
　　歴代乐章配音乐议　　　　　　毛奇龄
　　三老五更议　　　　　　　　　张廷玉
　　巻二十八
　　疏
　　进呈大学衍义疏　　　　　　　熊赐履
　　岁终彚进讲义疏　　　　　　　陈廷敬进呈刋完日讲四书解义疏　　　陈廷敬翰詹谢
　　恩疏　　　　　　　　　　　　　　韩　菼
　　礼部谢
　　赐训饬士子文题明颁发疏　　　　　韩　菼
　　翰林院落成谢
　　恩疏　　　　　　　　　　　　　　张廷玉劄子
　　御制论诗发示覆奏劄子　　　　　　李光地
　　请刋通鉴
　　圣论劄子　　　　　　　　　　　　励廷仪
　　囘奏乐律劄子　　　　　　　　张　照囘奏丹陛乐导引乐用鼓起音劄子
　　张　照
　　巻二十九
　　碑
　　睢州节烈祠碑　　　　　　　　汪　琬拟勒铭拖诺山恭纪
　　圣武神功之碑　　　　　　　　　　张玉书
　　拟勒铭狼居胥山恭纪
　　圣武神功之碑　　　　　　　　　　张玉书
　　于公祠堂碑　　　　　　　　　韩　菼
　　巡抚慕公免役碑　　　　　　　韩　菼
　　邹县重修亚圣孟子庙碑　　　　朱彜尊
　　重修泰安州东岳庙碑　　　　　朱彜尊
　　虸蚄庙碑　　　　　　　　　　朱彜尊
　　巻三十
　　赞
　　易赞　　　　　　　　　　　　李光地
　　朱子像赞　　　　　　　　　　李光地
　　御书翰林院扁额赞　　　　　　　　韩　菼
　　御书都察院扁额赞　　　　　　　　韩　菼
　　御书詹事府扁额赞　　　　　　　　韩　菼
　　十骏赞　　　　　　　　　　　张　照
　　梁诗正
　　三希堂图赞　　　　　　　　　梁诗正
　　三希图赞　　　　　　　　　　汪由敦
　　明史列传赞　　　　　　　　　汪由敦
　　御绘诗经全图赞　　　　　　　　　梁诗正
　　歴代帝王道统图赞　　　　　　钱陈羣
　　箴
　　明善箴　　　　　　　　　　　熊赐履
　　主敬箴　　　　　　　　　　　熊赐履
　　铭
　　杂铭　　　　　　　　　　　　熊赐履
　　文房杂铭　　　　　　　　　　陈元龙
　　寳座铭　　　　　　　　　　　徐　本
　　砚铭　　　　　　　　　　　　汪由敦
　　砚铭　　　　　　　　　　　　梁诗正
　　巻三十一
　　对
　　昊天与圣人皆有四府其道如何　陈廷敬昊天与圣人皆有四府其道如何　徐干学
　　书
　　答李举人论以史证经书　　　　汪　琬
　　答问东西房书　　　　　　　　毛奇龄
　　答问笙诗乐师书　　　　　　　毛奇龄
　　诗问
　　诗问【九夏非周颂】　　　　　　　汪　琬
　　诗问【变风变雅之终】　　　　　　汪　琬
　　考
　　九河考　　　　　　　　　平郡王福彭
　　税亩丘甲田赋考　　　　　　　韩　菼
　　书大传考　　　　　　　　　　李　绂
　　江源考　　　　　　　　　　　李　绂
　　巻三十二
　　杂文
　　粤西平露布　　　　　　　　　汤　斌
　　拟爲司宾答问辞　　　　　　　毛奇龄
　　演连珠十首　　　　　　　　　彭防淇
　　原敎　　　　　　　　　　　　朱彜尊
　　原刑　　　　　　　　　　　　朱彜尊
　　原敎　　　　　　　　　　　　李　绂







　　钦定四库全书巻
　　皇清文頴总目录四
　　巻三十三
　　颂
　　升平颂　　　　　　　　　　　张　英
　　至德仁颂　　　　　　　　　　　张　英
　　圣武三临絶塞荡冦功成颂　　　　　张　英
　　平滇颂　　　　　　　　　　　孙在丰
　　平滇颂　　　　　　　　　　　徐干学
　　平滇颂　　　　　　　　　　　尤　侗
　　平滇颂　　　　　　　　　　　陈维崧
　　平朔颂　　　　　　　　　　　尤　侗
　　平蜀颂　　　　　　　　　　　翁叔元
　　平蜀颂　　　　　　　　　　　彭孙遹
　　巻三十四
　　圣德神功颂　　　　　　　　　　　毛奇龄
　　甲子纪功德颂　　　　　　　　翁叔元
　　神功庆成颂　　　　　　　　　　　顾祖荣
　　圣清睿略神功定万世太平颂　　　　杨大鹤
　　圣德神功告成大庆颂　　　　　　　韩　菼
　　幸阙里颂　　　　　　　　　　　　陈廷敬
　　幸鲁颂　　　　　　　　　　　　　陈元龙
　　圣德同天颂　　　　　　　　　　　励杜讷巻三十五
　　皇帝清平漠北颂　　　　　　　　　高士奇
　　皇帝释奠于阙里颂　　　　　　　　彭孙遹
　　圣驾幸阙里颂　　　　　　　　　　徐干学勅修阙里
　　孔子庙告成颂　　　　　　　　　颜光斆
　　南巡颂　　　　　　　　　　　　　王士祯南巡
　　圣德颂　　　　　　　　　　　　　李天馥巻三十六
　　南巡治河布德施恩颂　　　　　　　王鸿绪
　　皇帝省方圣政颂　　　　　　　　　王九龄
　　圣德十颂　　　　　　　　　　　　徐　潮
　　南巡颂　　　　　　　　　　　　　李振裕
　　南巡颂　　　　　　　　　　　　　查　升丰泽园
　　御试纪
　　恩颂　　　　　　　　　　　　　　汤右曽
　　嘉禾颂　　　　　　　　　　　宋敏求
　　临雍礼成颂　　　　　　　　　　　张廷玉巻三十七
　　日月合璧五星联珠颂　　　　　张廷玉
　　日月合璧五星联珠颂　　　　　励廷仪
　　日月合璧五星联珠颂　　　　　田从典
　　日月合璧五星联珠颂　　　　　福　敏
　　日月合璧五星联珠颂　　　　　蔡世远
　　日月合璧五星联珠颂　　　　　张廷璐
　　万年颂　　　　　　　　　　　徐　本
　　河清颂　　　　　　　　　　　朱　轼
　　河清颂　　　　　　　　　　　张廷玉
　　巻三十八
　　河清颂　　　　　　　　　　　励廷仪
　　河清颂　　　　　　　　　　　蔡世远
　　河清颂　　　　　　　　　　　鄂尔奇
　　河清颂　　　　　　　　　　　任兰枝
　　河清颂　　　　　　　　　　　李　徽
　　河清颂　　　　　　　　　　　周学健
　　圣驾东巡
　　盛京恭谒
　　祖陵大礼庆成颂　　　　　　　　　鄂尔泰圣驾东巡
　　盛京恭谒
　　祖陵大礼庆成颂　　　　　　　　　史贻直圣驾东巡
　　盛京恭谒
　　祖陵大礼庆成颂　　　　　　　　　彭维新圣驾东巡
　　盛京恭谒
　　祖陵大礼庆成颂　　　　　　　　　裘曰修圣驾东巡
　　盛京恭谒
　　祖陵大礼庆成颂　　　　　　　　　王太岳卷三十九
　　赋
　　耤田赋　　　　　　　　　和亲王昼
　　上元观灯赋　　　　　　　和亲王昼
　　学问至刍荛赋　　　　　　和亲王昼
　　荔枝赋　　　　　　　　　和亲王昼
　　皇太后万寿无疆赋　　　　　诚隐郡王允祉
　　万寿赋　　　　　　　　　　诚隐郡王允祉
　　解愠阜财赋　　　　　　　平郡王福彭
　　巻四十
　　璿玑玉衡赋　　　　　　　　　叶方蔼
　　璿玑玉衡赋　　　　　　　　　张玉书
　　璿玑玉衡赋　　　　　　　　　王鸿绪
　　璿玑玉衡赋　　　　　　　　　汤　斌
　　璿玑玉衡赋　　　　　　　　　梅文鼎
　　瀛台赋　　　　　　　　　　　　叶方蔼
　　懋勤殿秋兰赋　　　　　　　　　叶方蔼
　　会同馆赋　　　　　　　　　　盛符升
　　巻四十一
　　喜雨赋　　　　　　　　　　　张　英
　　懋勤殿秋兰赋　　　　　　　　　张　英
　　驾幸阙里赋　　　　　　　　　　　张　英
　　朝
　　陵赋　　　　　　　　　　　　　　孙在丰
　　汤泉赋　　　　　　　　　　　徐干学
　　西山赋　　　　　　　　　　　徐干学
　　圣驾时巡赋　　　　　　　　　　　徐干学
　　长白山赋　　　　　　　　　　吴兆骞
　　巻四十二
　　有事于
　　南郊赋　　　　　　　　　　　　　韩　菼
　　南苑赋　　　　　　　　　　　　王鸿绪
　　西山赋　　　　　　　　　　　顾祖荣
　　芍药赋　　　　　　　　　　　顾祖荣
　　邓尉梅花赋　　　　　　　　　彭定求
　　宸翰天章赋　　　　　　　　　　　胡会恩
　　万寿无疆赋　　　　　　　　　　　彭会淇
　　浙江潮赋　　　　　　　　　　沈三曾
　　太液新荷赋　　　　　　　　　方　韩
　　巻四十三
　　夏云赋　　　　　　　　　　　张廷瓒
　　喜雨赋　　　　　　　　　　　张廷瓒
　　玉河新柳赋　　　　　　　　　曹鉴伦
　　春省赋　　　　　　　　　　　沈朝初
　　樱桃赋　　　　　　　　　　　杨大鹤
　　玉河新柳赋　　　　　　　　　李孚青
　　南郊瑞雪赋　　　　　　　　　　　王沛思
　　荔枝赋　　　　　　　　　　　余志贞
　　赐宴瀛台赋　　　　　　　　　　　倪　灿
　　赐宴瀛台赋　　　　　　　　　　　陆　葇
　　赐宴瀛台赋　　　　　　　　　　　毛奇龄巻四十四
　　喜雨赋　　　　　　　　　　　陆　葇
　　大西洋国贡狮子赋　　　　　　徐嘉炎
　　大驾南巡赋　　　　　　　　　　　徐嘉炎
　　懋勤殿赋　　　　　　　　　　　汤　斌
　　西山赋　　　　　　　　　　　邱象随
　　南苑大阅赋　　　　　　　　　　施闰章
　　牡丹赋　　　　　　　　　　　施閠章
　　平蜀赋　　　　　　　　　　　潘　耒
　　东巡赋　　　　　　　　　　　　　励杜讷
　　瀚海石子赋　　　　　　　　　励杜讷
　　巻四十五
　　丰泽园赋　　　　　　　　　　　胡防恩
　　丰泽园赋　　　　　　　　　　　沈　涵
　　丰泽园赋　　　　　　　　　　　陆　葇
　　丰泽园赋　　　　　　　　　　　张廷瓒
　　丰泽园赋　　　　　　　　　　　彭宁求
　　丰泽园赋　　　　　　　　　　　史　防
　　丰泽园赋　　　　　　　　　　　沈廷文
　　丰泽园赋　　　　　　　　　　　刘　灏
　　嘉谷赋　　　　　　　　　　　彭宁求
　　玉河春柳赋　　　　　　　　　彭宁求
　　天行健赋　　　　　　　　　　史　防
　　允犹翕河赋　　　　　　　　　周金然
　　巻四十六
　　丰泽园修竹赋　　　　　　　　　陈元龙
　　经筵赋　　　　　　　　　　　　宋大业
　　喜雨赋　　　　　　　　　　　徐元正
　　嘉禾赋　　　　　　　　　　　王之枢
　　宸翰赋　　　　　　　　　　　　　汪　灏
　　华山仙掌赋　　　　　　　　　刘　涵
　　喜雨赋　　　　　　　　　　　鲁　瑗
　　瑞禾赋　　　　　　　　　　　汤右曾
　　瀛洲亭补种新槐赋　　　　　　汤右曾
　　梧桐赋　　　　　　　　　　　刘　灏
　　琼岛春云赋　　　　　　　　　黄叔琳
　　刻漏赋　　　　　　　　　　　揆　叙
　　塞上观获赋　　　　　　　　　揆　叙
　　赐观瀚海石赋　　　　　　　　　　钱名世
　　御赐砥石砚赋　　　　　　　　　　查愼行
　　圣驾三巡塞北荡平赋　　　　　　　吴　襄巻四十七
　　日月合璧五星联珠赋　　　　　鄂尔泰
　　日月合璧五星联珠赋　　　　　徐　本
　　日月合璧五星联珠赋　　　　　徐　杞
　　日月合璧五星联珠赋　　　　　许王猷
　　日月合璧五星联珠赋　　　　　于　振
　　日月合璧五星联珠赋　　　　　尹继善
　　日月合璧五星联珠赋　　　　　帅念祖
　　河清赋　　　　　　　　　　　凌如焕
　　河清赋　　　　　　　　　　　留　保
　　河清赋　　　　　　　　　　　钱陈羣
　　河清赋　　　　　　　　　　　尹继善
　　河清赋　　　　　　　　　　　张廷瑑
　　河清赋　　　　　　　　　　　赵大鲸
　　河清赋　　　　　　　　　　　李清植
　　河清赋　　　　　　　　　　　吴兆雯
　　巻四十八
　　甘霖赋　　　　　　　　　　　陶正中
　　惟天聪明赋　　　　　　　　　夏之芳
　　四时勤政赋　　　　　　　　　吴应枚
　　谦受益赋　　　　　　　　　　王丕烈
　　求贤赋　　　　　　　　　　　钟　衡
　　无逸图赋　　　　　　　　　　宋　楠
　　奉三无私赋　　　　　　　　　董邦达
　　律吕相生赋　　　　　　　　　张映斗
　　藏珠于渊赋　　　　　　　　　陈大受
　　藏珠于渊赋　　　　　　　　　赵大鲸
　　藏珠于渊赋　　　　　　　　　张映辰
　　巻四十九
　　五六天地之中合赋　　　　　　刘　纶
　　五六天地之中合赋　　　　　　于　振
　　五六天地之中合赋　　　　　　杭世骏
　　五六天地之中合赋　　　　　　刘　藻
　　五六天地之中合赋　　　　　　汪士锽
　　五六天地之中合赋　　　　　　齐召南
　　五六天地之中合赋　　　　　　周长发
　　指佞草赋　　　　　　　　　　万松龄
　　指佞草赋　　　　　　　　　　朱　荃
　　巻五十
　　秋郊大猎赋　　　　　　　　　梁诗正
　　圣驾东巡
　　盛京恭谒
　　祖陵大礼庆成赋　　　　　　　　　张鹏翀圣驾东巡
　　盛京恭谒
　　祖陵大礼庆成赋　　　　　　　　　窦光鼐











　　钦定四库全书
　　皇清文頴总目录五
　　巻五十一
　　诗
　　乐府
　　皇雅四篇　　　　　　　　　　叶方蔼
　　铙歌鼓吹曲十四章　　　　　　徐嘉炎
　　巻五十二
　　平滇铙歌十章　　　　　　　　袁　佑
　　东廵雅十三章　　　　　　　　　　徐元文
　　圣武雅三篇　　　　　　　　　　　陈廷敬巻五十三
　　平北雅十二章　　　　　　　　王士祯
　　圣武神功荡平漠北铙歌鼓吹曲十二章
　　杜　臻
　　巻五十四
　　圣武功成铙歌鼓吹曲十章　　　　　陈　论
　　平北雅三篇　　　　　　　　　宋骏业
　　圣驾北廵铙歌四章　　　　　　　　沈　涵
　　圣驾南廵风谣十章　　　　　　　　彭会淇
　　大驾南廵乐府四章　　　　　　　　赵执信巻五十五
　　田家太平乐词五章　　　　　　史　防
　　圣驾幸阙里乐府十二章　　　　　　金居敬
　　大驾亲平沙漠还京凯歌七篇　　　　姜宸英
　　圣武逺扬青海平定铙歌三章　　　　钱陈羣巻五十六
　　圣驾东廵
　　盛京恭谒
　　祖陵大礼庆成敬赋乐府十章　　　　沈德潜圣驾东廵
　　盛京恭谒
　　祖陵大礼庆成诗十章　　　　　　　万承苍巻五十七
　　四言古诗
　　赐逰汤泉应
　　制十二首　　　　　　　　　　　　徐元文
　　圣德神功诗　　　　　　　　　　　汪　霦
　　平蜀诗十三章　　　　　　　　朱彝尊
　　巻五十八
　　神功圣徳诗　　　　　　　　　　　髙士竒
　　圣武逺扬青海平定诗八章　　　　　杨　椿
　　圣驾南苑大阅恭纪　　　　　　　　张　照
　　圣主躬耕耤田诗十章　　　　　　　闻　棠圣驾东廵
　　盛京恭谒
　　祖陵大礼庆成诗十五章　　　　　　汪由敦
　　圣孝光昭诗　　　　　　　　　　　德　龄圣驾东廵
　　盛京恭谒
　　祖陵大礼庆成诗十二章　　　　　　刘　纶巻五十九
　　五言古诗
　　入山左境见流移归复宿麦被陇喜而有作
　　理密亲王允礽
　　赋得清气朗山壑　　　　恒温亲王允祺
　　观鱼乐　　　　　　　　果毅亲王允礼
　　题茂林仙馆图　　　　　果毅亲王允礼
　　题画　　　　　　　　　果毅亲王允礼
　　咏史四首　　　　　　　果毅亲王允礼
　　题画　　　　　　　　　果毅亲王允礼
　　鳯县　　　　　　　　　果毅亲王允礼
　　励志　　　　　　　　　果毅亲王允礼晓发通州至燕郊镇二十里　慎郡王允禧
　　初夏偶成　　　　　　　　慎郡王允禧
　　灌花　　　　　　　　　　慎郡王允禧
　　藤花　　　　　　　　　　慎郡王允禧
　　对雨　　　　　　　　　　慎郡王允禧
　　汤泉　　　　　　　　　　慎郡王允禧
　　喜雨　　　　　　　　　　　贝子普
　　赋得秋月望银山　　　　　　贝子普
　　斋中即事　　　　　　辅国将军博尔都松韵轩初成仿古　　　辅国将军博尔都
　　竹坞　　　　　　　　辅国将军博尔都
　　中洲　　　　　　　　辅国将军博尔都
　　赐逰汤泉应
　　制四首　　　　　　　　　　　　　张玉书
　　恭纪
　　驾幸阙里诗　　　　　　　　　　　熊赐履
　　扈従
　　南廵诗八首　　　　　　　　　　　张　英瀛台
　　恩宴诗四首　　　　　　　　　　　徐干学
　　出山海关三首　　　　　　　　孙在丰
　　长城　　　　　　　　　　　　孙在丰
　　圣武功成诗六首　　　　　　　　　徐秉义巻六十
　　太祖髙皇帝实録告竣恭纪　　　　　乔　莱
　　平滇铙歌六首　　　　　　　　汪　楫
　　扈従恭纪二首　　　　　　　　励杜讷
　　赋得崇文聊驻辇　　　　　　　沈　涵
　　秦中謡四首　　　　　　　　　汪　灏
　　读书二首　　　　　　　　　　孙　勷
　　圣武平北大功告成诗十二首　　　　彭始抟
　　玉蝀桥望西山爽气　　　　　　黄叔琳
　　南廵圣德古体诗六首　　　　　　　汪士鋐
　　题赐莲图为同年蒋廷锡　　　　励廷仪
　　出古北口二首　　　　　　　　蒋廷锡
　　述懐三百字示诸同事　　　　　鄂尔泰
　　故里　　　　　　　　　　　　夸　岱
　　九关台　　　　　　　　　　　塞尔赫
　　和韦左司拟古二首　　　　　　储在文
　　都江道中　　　　　　　　　　吕耀曾
　　题松吹读书园　　　　　　　　德　龄
　　卷六十一
　　七言古诗
　　塞垣对月　　　　　　　理密亲王允礽恭和
　　御制见龙行　　　　　　　　理密亲王允礽
　　双峯歌　　　　　　　　恒温亲王允祺
　　定州　　　　　　　　　果毅亲王允礼
　　正定　　　　　　　　　果毅亲王允礼
　　岐山　　　　　　　　　果毅亲王允礼
　　碑洞　　　　　　　　　果毅亲王允礼观盐池并谒池神庙　　　果毅亲王允礼
　　汤山春景　　　　　　　果毅亲王允礼
　　瑞雪謡　　　　　　　　　慎郡王允禧题翁照春篷听雨图小像　　慎郡王允禧晓起登画笥楼望西山晴雪　慎郡王允禧
　　薜荔　　　　　　　　　　慎郡王允禧
　　颁赐诸王大臣瓷器恭纪　　　　平郡王福彭
　　雪后　　　　　　　　　　平郡王福彭
　　瀚海石歌　　　　　　　　平郡王福彭
　　蓟门　　　　　　　　辅国将军博尔都
　　月夜闻筝　　　　　　辅国将军博尔都
　　宝刀行　　　　　　　辅国将军博尔都
　　松花石歌　　　　　　辅国将军博尔都
　　巻六十二
　　南苑德夀寺宝鼎歌　　　　　　　张玉书
　　御书恭纪　　　　　　　　　　　　张玉书
　　扈従登澄海楼观海　　　　　　张玉书
　　一片石　　　　　　　　　　　张玉书
　　松山　　　　　　　　　　　　张玉书
　　萨尔浒　　　　　　　　　　　张玉书
　　试马歌　　　　　　　　　　　张　英
　　天府宝翰篇　　　　　　　　　　　张　英
　　温泉歌　　　　　　　　　　　张　英防
　　赐御笔临米芾长幅恭纪　　　　　　张　英
　　大西洋贡狮子歌应
　　制　　　　　　　　　　　　　　　王士祯
　　圣驾南巡诗　　　　　　　　　　　汪　霦巻六十三
　　澄海楼　　　　　　　　　　　孙在丰一片石【王师殄流宼従一片石驱入山海关尽殱之城下】　孙在丰壬午三月二十九日禁中侍观
　　宸翰蒙
　　赐御题清芬堂扁额纪
　　恩歌　　　　　　　　　　　　　　胡防恩敬拟七德九功舞歌效白居易体　翁叔元敬瞻
　　御书河南四大扁额恭纪　　　　　　沈　涵
　　喜雨诗　　　　　　　　　　　曹鉴伦
　　石鼓歌　　　　　　　　　　　吴　苑
　　古栢行　　　　　　　　　　　吴　苑江西试事毕过庐山白鹿洞谒礼
　　圣殿敬瞻
　　御笔学达性天扁额复登
　　御书阁观
　　颁贮经史恭纪长歌　　　　　　　　陆肯堂
　　御书扁额歌　　　　　　　　　　　刘　坤
　　圣驾南巡恭纪　　　　　　　　　　许汝霖皇帝圣神威武三出边塞永清大定歌　胡任舆
　　大驾东巡幸阙里恭纪　　　　　　　姜宸英巻六十四
　　扈従出古北口　　　　　　　　张廷玉二十八日
　　驻跸宻云
　　赐观
　　御书大学全部敬成七言古诗一首　　蒋廷锡
　　双塔峯歌　　　　　　　　　　蒋廷锡八月十二日
　　上幸额勒苏台大猎
　　恩赐观围恭纪　　　　　　　　　　蒋廷锡
　　康熙四十二年正月初二日荷防
　　皇恩赐观朝会乐器恭纪七言古体四十韵
　　查慎行
　　瀚海石歌　　　　　　　　　　查慎行
　　赐砚恭纪　　　　　　　　　　　　宫鸿歴
　　恭颂
　　万寿无疆诗一百韵　　　　　　　　吴士玉
　　甲辰閠四月十五夜喜雨　　　　鄂尔泰恭读
　　御制题王谔丰年农庆图诗敬和元韵　鄂尔泰
　　杏山行　　　　　　　　　　　塞尔赫
　　松山歌　　　　　　　　　　　塞尔赫
　　山海关　　　　　　　　　　　塞尔赫
　　圣主临雍礼成恭纪　　　　　　　　张　湄圣主东巡
　　盛京恭谒
　　祖陵大礼庆成诗　　　　　　　　　金　甡巻六十五
　　九言诗
　　恭颂
　　万寿九言诗一百韵　　　　　　　　沈树夲
　　圣主躬耕耤田九言诗　　　　　　　吴应枚巻六十六
　　五言律诗
　　上苑观灯　　　　　　　　理密亲王允礽
　　塔山　　　　　　　　　理密亲王允礽
　　过开山庙　　　　　　　理密亲王允礽
　　黄河　　　　　　　　　理宻亲王允礽
　　赋得润物细无声　　　　理密亲王允礽
　　夏日园中　　　　　　　恒温亲王允祺
　　待宴观灯　　　　　　　恒温亲王允祺晚发汤山途中口占　　　恒温亲王允祺
　　二十七日归　　　　　　恒温亲王允祺
　　禁中直宿晚晴见月　　　　淳度亲王允祐奉和
　　兄雍亲王暮春元韵　　　　　怡贤亲王允祥
　　恭读
　　御制耕织图诗敬成二律　　　怡贤亲王允祥
　　春昼　　　　　　　　　怡贤亲王允祥
　　銮回恭迎敬赋　　　　　　　怡贤亲王允祥
　　西山　　　　　　　　　怡贤亲王允祥
　　试马　　　　　　　　　怡贤亲王允祥夏日山庄应
　　制　　　　　　　　　　　　　庄亲王允禄
　　泉源石壁应
　　制　　　　　　　　　　　　　庄亲王允禄
　　恭赋梅宫中树应
　　制　　　　　　　　　　　　　庄亲王允禄
　　春和堂　　　　　　　　果毅亲王允礼
　　赋得秋山极天净　　　　果毅亲王允礼
　　蒲州　　　　　　　　　果毅亲王允礼热河三十六景诗【选三】　　果毅亲王允礼七月八日逰
　　瀛台登西南楼成咏　　　　果毅亲王允礼
　　桃　　　　　　　　　　　和亲王昼
　　积书岩　　　　　　　　　和亲王昼
　　赋得千章夏木清　　　　　怡亲王晓
　　晓行即事　　　　　　　　怡亲王晓扈従
　　畅春园途中作　　　　　　诚隐郡王允祉
　　咏竹四首　　　　　　　　慎郡王允禧
　　早秋　　　　　　　　　　慎郡王允禧
　　秋日漫兴　　　　　　　　慎郡王允禧初夏憇清芬庵后禅院　　　慎郡王允禧
　　雁　　　　　　　　　　　慎郡王允禧
　　夜坐课诗　　　　　　　　慎郡王允禧夏日闲居用杜甫过何将军山林韵十首【选一】
　　慎郡王允禧
　　春日新霁　　　　　　　　镇国公德普
　　秋夜　　　　　　　　　　镇国公德普北林秋咏次姚少监县居韵　镇国公德普
　　春日逰西山　　　　　　　镇国公德普
　　西山道中　　　　　　　　镇国公德普
　　村夜　　　　　　　　　　镇国公德普
　　晓行　　　　　　　　　　镇国公德普
　　盘山　　　　　　　　辅国将军博尔都
　　探春花　　　　　　　辅国将军博尔都
　　戒坛古松　　　　　　辅国将军博尔都
　　枫庄新咏四首　　　　辅国将军博尔都
　　次清爽斋韵　　　　　　　　宗室福静
　　巻六十七
　　扈従
　　圣驾南苑阅武应
　　制　　　　　　　　　　　　　　　冯　溥
　　秋日
　　瀛台即事应
　　制二首　　　　　　　　　　　　　冯　溥
　　廷试武进士阅巻即事二首　　　　冯　溥
　　武闱对雨二首　　　　　　　　梁清标
　　赐宴西苑恭纪二首　　　　　　　　张　英
　　讲筵纪事二首　　　　　　　　　陈廷敬
　　早朝即事　　　　　　　　　　陈廷敬
　　天坛斋宿
　　驾恭述　　　　　　　　　　　　　王士祯
　　康熙十年二月二十八日防
　　召入
　　德殿出西伯求贤图
　　命题赋五言近体应
　　制　　　　　　　　　　　　　　　沈　荃
　　侍宴
　　瀛台泛舟赏荷应
　　制四首　　　　　　　　　　　　　叶方蔼
　　南巡圣德诗六首　　　　　　　　　韩　菼
　　冬日
　　驾幸南苑恭纪二首　　　　　　　　王鸿绪上步祷
　　天坛甘霖立沛恭纪二首　　　　　　王鸿绪
　　五月九日
　　赐逰畅春园观荷花复
　　命中官同泛舟逰览毕
　　赐宴兼
　　赐千叶荷花一瓶恭纪八首　　　　　王鸿绪
　　圣驾南巡恭纪四首　　　　　　　　徐　潮
　　赋得淡日非云影　　　　　　　徐元梦
　　春风限韵　　　　　　　　　　徐元梦
　　春雨次前韵　　　　　　　　　徐元梦
　　赋得雪夜书千巻　　　　　　　徐元梦
　　塞外晓行　　　　　　　　　　徐元梦扈従
　　驾幸五台恭纪　　　　　　　　　　成　德
　　西苑入直　　　　　　　　　　　成　德
　　景山　　　　　　　　　　　　成　德
　　蕉园　　　　　　　　　　　　成　德
　　赐宴西苑恭纪二首　　　　　　　　髙士竒
　　渡浑河　　　　　　　　　　　髙士竒
　　登戒坛　　　　　　　　　　　髙士竒恭和
　　圣制赋金莲花韵　　　　　　　　　励杜讷
　　恩赐禁中骑马　　　　　　　　　　朱彞尊
　　壬戌除日
　　保和殿侍宴　　　　　　　　　　朱彞尊癸亥元日
　　赐宴太和门　　　　　　　　　　　朱彞尊
　　皇仁绥逺诗四首　　　　　　　　　朱彞尊巻六十八
　　平滇诗八首　　　　　　　　　严绳孙恭读
　　御制咏金莲花诗　　　　　　　　　沈　涵
　　恭读
　　御制懋勤殿读尚书无逸有作　　　　沈　涵
　　恭读
　　御制咏观天仪器诗　　　　　　　　沈　涵
　　端午日应
　　制二首　　　　　　　　　　　　　沈三曾
　　望西山　　　　　　　　　　　吴　晟
　　农蚕杂诗二首　　　　　　　　陈元龙
　　赋得清如玉壶氷　　　　　　　陈元龙
　　赋得静有图史乐　　　　　　　陈元龙
　　赋得牕户贮清隂　　　　　　　陈元龙
　　赋得闲看玉表验分差　　　　　陈元龙恭颂
　　万寿诗四首　　　　　　　　　　　徐元正
　　洗桐　　　　　　　　　　　　谢陈常
　　圣德省方诗四首　　　　　　　　　刘　涵丰泽园
　　御试纪
　　恩诗四首　　　　　　　　　　　　刘　坤
　　圣驾南巡恭纪四首　　　　　　　　查嗣韩
　　村居杂诗二首　　　　　　　　刘　灏
　　皇帝北征大捷凯旋恭纪七首　　　　汪　倓巻六十九
　　恩赐
　　御书诗扇和家学士　　　　　　　　夸　岱
　　大凌河应
　　制　　　　　　　　　　　　　　　夸　岱南苑晚雪应
　　制　　　　　　　　　　　　　　　法　海
　　従
　　幸扬州天宁寺应
　　制　　　　　　　　　　　　　　　法　海圣驾南巡阅河省方布德诗四首　　　陈　璋
　　恭拟初夏新晴较射　　　　　　汪士鋐春日侍直
　　畅春园即事四首　　　　　　　　张廷玉
　　圣主躬耕耤田诗六首　　　　　　　张廷玊
　　恭和
　　御制咏竹元韵　　　　　　　　　　鄂尔泰
　　敬和
　　御制六月十八日初霁恭侍
　　皇太后园中逰赏元韵　　　　　　　鄂尔泰
　　热河纪事八首　　　　　　　　励廷仪
　　恩赐砥石山緑砚一方恭纪　　　　　励廷仪
　　恭颂
　　万寿诗六首　　　　　　　　　　　蒋廷锡
　　恭和
　　圣制初夏新晴较射　　　　　　　　蒋廷锡
　　汤泉　　　　　　　　　　　　蒋廷锡
　　恩颁
　　御苑各色牡丹敬读
　　圣制恭赋　　　　　　　　　　　　蒋廷锡
　　恭颂
　　圣寿万年诗八首　　　　　　　　　查慎行
　　五月五日侍直
　　畅春园防
　　恩赐馔恭纪二首　　　　　　　　　钱名世巻七十
　　甲辰仲春
　　上祀朝日坛恭纪　　　　　　　　　钱以垲
　　恭谒
　　福陵　　　　　　　　　　　　　　吕履恒
　　石匣　　　　　　　　　　　　刘　岩
　　古北口　　　　　　　　　　　刘　岩
　　鞍子岭　　　　　　　　　　　刘　岩
　　黄土梁　　　　　　　　　　　刘　岩
　　台拱即事　　　　　　　　　　吕耀曾赋得帐殿郁崔嵬应
　　制　　　　　　　　　　　　　　　阿克敦
　　哈宻　　　　　　　　　　　　阿克敦
　　使回伊里　　　　　　　　　　阿克敦
　　东科尔寺　　　　　　　　　　德　龄
　　大通河　　　　　　　　　　　德　龄
　　浑水　　　　　　　　　　　　德　龄
　　浑源州　　　　　　　　　　　髙　斌
　　读书　　　　　　　　　　　　髙　斌
　　圣主躬耕耤田恭纪六首　　　　　　熊晖吉
　　圣主躬耕耤田恭纪八首　　　　　　梁诗正
　　圣驾南苑大阅恭纪八首　　　　　　汪由敦
　　圣驾南苑大阅恭纪二首　　　　　　程盛修
　　圣驾南苑大阅恭纪四首　　　　　　宋　楠
　　圣驾南苑大阅恭纪四首　　　　　　鹤　年
　　圣驾南苑大阅恭纪六首　　　　　　观　保巻七十一
　　七言律诗
　　渊鉴斋观鱼　　　　　　　理宻亲王允礽
　　太液新栁　　　　　　　理宻亲王允礽
　　庆雨　　　　　　　　　理宻亲王允礽陪
　　驾幸五台山　　　　　　　　理宻亲王允礽
　　菩萨顶雪月　　　　　　理宻亲王允礽
　　金莲花　　　　　　　　理宻亲王允礽恭侍
　　圣驾阅视河隄　　　　　　　理宻亲王允礽
　　湖心亭　　　　　　　　理宻亲王允礽
　　玉兰　　　　　　　　　理宻亲王允礽
　　榴花　　　　　　　　　理宻亲王允礽
　　樯灯　　　　　　　　　理宻亲王允礽
　　过天津卫　　　　　　　理宻亲王允礽
　　赋得青归栁色新　　　　理宻亲王允礽吴中农家多萟菜春深黄花遍野偶赋
　　理宻亲王允礽
　　飞来峯　　　　　　　　理宻亲王允礽
　　竹花　　　　　　　　　理宻亲王允礽冬至陪祀
　　南郊　　　　　　　　　　　恒温亲王允祺
　　恭颂
　　皇太后万寿无疆诗　　　　　恒温亲王允祺
　　乾清宫侍宴　　　　　　　恒温亲王允祺奉
　　诏举家得逰
　　御园诗以志喜　　　　　　　恒温亲王允祺
　　恭和
　　御制饯大学士李光地暂回闽省诗
　　淳度亲王允祐
　　玉兰花应
　　制　　　　　　　　　　　　淳度亲王允祐
　　热河夏日即景　　　　　淳度亲王允祐
　　赋得殿阁生防凉　　　　淳度亲王允祐
　　畅春园夏日应
　　制　　　　　　　　　　　　淳度亲王允祐
　　扈
　　驾祀
　　方泽　　　　　　　　　　　淳度亲王允祐
　　南郊礼成恭纪　　　　　　　淳度亲王允祐
　　望
　　陵　　　　　　　　　　　　淳度亲王允祐
　　扈
　　驾谒
　　陵　　　　　　　　　　　　淳度亲王允祐
　　桃花寺
　　行宫　　　　　　　　　　淳度亲王允祐
　　早朝　　　　　　　　　淳度亲王允祐送
　　驾　　　　　　　　　　　　淳度亲王允祐
　　迎
　　驾　　　　　　　　　　　　淳度亲王允祐
　　恭祝
　　兄雍亲王寿　　　　　　　　怡贤亲王允祥
　　奉和
　　兄雍亲王早起寄都中诸弟兄元韵
　　怡贤亲王允祥
　　奉和
　　兄雍亲王山居偶成元韵　　　怡贤亲王允祥
　　奉和
　　兄雍亲王春园读书元韵　　　怡贤亲王允祥
　　题乐志图　　　　　　　　庄亲王允禄子普荷
　　圣恩颁赐名茶防扇等珍物诗以勉之
　　庄亲王允禄
　　嘉陵江舟行　　　　　　果毅亲王允礼热河
　　行宫应
　　制　　　　　　　　　　　　果毅亲王允礼
　　嘉谷二首　　　　　　　果毅亲王允礼
　　新燕　　　　　　　　　果毅亲王允礼
　　帝京十景诗　　　　　　　果毅亲王允礼
　　春草　　　　　　　　　果毅亲王允礼题唐六如画渔翁即用六如自题元韵
　　果毅亲王允礼
　　赋得风来花自舞　　　　　諴亲王允秘
　　冬至早朝　　　　　　　　諴亲王允秘
　　赋得斜日半江眀　　　　　諴亲王允秘
　　赋得草色入帘青　　　　　諴亲王允秘
　　松风　　　　　　　　　　諴亲王允秘
　　春波泛艇　　　　　　　　諴亲王允秘
　　霜栁　　　　　　　　　　諴亲王允秘
　　巻七十二
　　重阳
　　乾清宫侍宴赋诗恭纪　　　　和亲王昼
　　栁絮　　　　　　　　　　和亲王昼赋得柴门临水稻花香　　　和亲王昼
　　十月朔颁时宪书　　　　　和亲王昼
　　晴雪早朝　　　　　　　　和亲王昼
　　燕山八景　　　　　　　　和亲王昼
　　赐柑恭纪　　　　　　　　　　和亲王昼
　　赐哈宻恭纪　　　　　　　　和亲王昼赋得青山长对巻帘时　　　和亲王昼雍正七年十一月某日阙里
　　文庙上梁前二日庆云见
　　上躬诣太学致祭用答鸿庥恭纪二首
　　和亲王昼
　　古栢　　　　　　　　　　和亲王昼
　　喜雨二首　　　　　　　　和亲王昼
　　海潮应月　　　　　　　　和亲王昼
　　雨中山翠　　　　　　　　和亲王昼
　　赐读
　　御制冬至斋宫诗第二章奉
　　命恭拟敬呈
　　御览　　　　　　　　　　　　和亲王昼
　　乾清门侍直　　　　　　　　怡亲王晓
　　暮春即事次韵　　　　　　怡亲王晓
　　元日早朝口号　　　　　诚隐郡王允祉秋日
　　乾清宫应
　　制　　　　　　　　　　　　诚隐郡王允祉
　　中秋扈
　　跸塞外较猎　　　　　　　诚隐郡王允祉
　　圣驾南巡防
　　恩以途间
　　御制诗文
　　赐示恭纪二首　　　　　　　诚隐郡王允祉
　　随
　　銮驻跸桦榆沟
　　行宫恭纪【时五月朔二日】　　诚隐郡王允祉赋得禁城春色晓苍苍应
　　制　　　　　　　　　　　　诚隐郡王允祉
　　癸已歳
　　皇上六十万夀大庆恭祝二首　诚隐郡王允祉
　　元日早朝　　　　　　　　慎郡王允禧
　　渔人　　　　　　　　　　慎郡王允禧
　　雪后早朝　　　　　　　　慎郡王允禧丁未四月十二日
　　恩赐
　　御园避暑读书恭纪二首　　　　慎郡王允禧
　　上元夜　　　　　　　　　慎郡王允禧
　　送僧住西山　　　　　　　慎郡王允禧桐露堂十月望后夜集　　　慎郡王允禧元日陪
　　驾叩觐
　　慈宁宫
　　崇庆皇太后礼成恭纪长句　　　慎郡王允禧
　　盛京四首　　　　　　　　　平郡王福彭途中中秋防驿
　　赐御果恭纪　　　　　　　　　平郡王福彭
　　甲寅元旦　　　　　　　　平郡王福彭
　　庚戌元旦　　　　　　　　　贝子普九日登香山来青轩步杜工部九日蓝田崔氏庄
　　韵　　　　　　　　　　镇国公德普
　　早朝　　　　　　　　辅国将军博尔都小至日斋宿天安门晓望
　　辅国将军博尔都
　　喜长沙岳州捷音踵至　辅国将军博尔都
　　南苑　　　　　　　　　辅国将军博尔都
　　万栁堂　　　　　　　辅国将军博尔都
　　喜晴　　　　　　　　辅国将军博尔都
　　巻七十三
　　南苑扈
　　跸恭纪四首　　　　　　　　　　张玉书
　　孝陵陪祀恭纪三首　　　　　　　　张玉书南书房
　　赐膳恭纪　　　　　　　　　　　　张玉书
　　耕耤礼成恭纪三首　　　　　　张　英
　　南苑讲筵恭纪三首　　　　　　　张　英
　　南苑扈従讲武恭纪二首　　　　　张　英
　　赐樱桃恭纪　　　　　　　　　　　张　英
　　赐白樱桃恭纪　　　　　　　　　　张　英
　　赋良马二首　　　　　　　　　张　英康熙十二年十月十二日
　　特赐讲官紫貂白金文绮时同赐者学士【臣】赐履侍读学士【臣】正中【臣】臻【臣】廷敬侍讲【臣】在丰编修【臣】
　　方蔼【臣】鹤龄【臣】英八人　　　　张　英
　　扈従
　　南苑防
　　赐直庐饮馔恭纪二首　　　　　　　张　英
　　除夕
　　养心殿侍宴　　　　　　　　　　张　英元日
　　养心殿侍宴　　　　　　　　　　张　英
　　上元侍宴恭纪二首　　　　　　张　英五台新贡天花至
　　特颁手勅分赐恭赋　　　　　　　　张　英
　　恩赐髙丽人参恭纪　　　　　　　　张　英恩赐
　　御笔临苏轼诗一巻草书唐诗二幅恭赋二首
　　张　英
　　恩赐内府防丝药物恭纪　　　　　　张　英
　　侍従
　　西苑进讲恭纪四首　　　　　　　张　英蒙
　　恩命供奉【臣】周道写【臣】小像装潢成轴
　　特赐恭纪二首　　　　　　　　　　张　英
　　蒙
　　恩赐内廐鞍马恭纪　　　　　　　　张　英
　　平滇南诗六首　　　　　　　　张　英
　　巻七十四
　　赐假南归恭赋纪
　　恩诗四首　　　　　　　　　　　　张　英
　　丙寅七月初九日
　　赐食于
　　西苑并
　　赐法琅炉瓶匙箸香盒各一具同被
　　恩赉者五人左都御史【臣】廷敬礼部侍郎【臣】干学侍讲学士【臣】士竒编脩【臣】杜讷【臣】英时为翰林院掌
　　院学士　　　　　　　　　　张　英
　　昌瑞山晚眺　　　　　　　　　张　英乙亥六月二十日奉
　　召至
　　畅春园
　　赐食于
　　韵松轩
　　赐要于
　　渊鉴斋宴毕敬观
　　御书于
　　佩文斋
　　赐御笔书扇并红白千叶莲各一瓶恭赋四章同召者户部尚书【臣】廷敬原任左都御史【臣】鸿绪学士【臣】藻少詹事【臣】士竒太常少卿【臣】杜讷督捕理事官【臣】防恩侍讲学士【臣】防庶子【臣】岳颁及长男
　　侍读学士【臣】廷瓒　　　　　　张　英
　　侍宴外藩郡王
　　赐石榴子恭纪　　　　　　　　　　陈廷敬讲筵
　　赐紫貂文绮白金恭纪三首　　　　　陈廷敬
　　奉
　　命祭告北镇　　　　　　　　　　　陈廷敬世祖章皇帝御书正大光明四字
　　上御制题跋勒石
　　赐观于
　　内殿恭纪　　　　　　　　　　　陈廷敬
　　圣德万夀诗十二首　　　　　　　　陈廷敬召见
　　乾清门承
　　防充日讲起居注官恭纪　　　　　　史鹤龄
　　扈
　　跸南苑应
　　制　　　　　　　　　　　　　　　史鹤龄
　　南苑进讲恭纪　　　　　　　　　史鹤龄
　　赐白樱桃恭纪　　　　　　　　　　史鹤龄巻七十五
　　康熙辛酉季春
　　上驻跸马兰峪
　　召扈従诸臣
　　赐观汤泉应
　　制四首　　　　　　　　　　　　　李　霨
　　汤泉应
　　制三首　　　　　　　　　　　　　梁清标
　　汤泉应
　　制三首　　　　　　　　　　　　　魏象枢
　　汤泉应
　　制二首　　　　　　　　　　　　　项景襄
　　汤泉应
　　制三首　　　　　　　　　　　　　蒋道
　　汤泉应
　　制四首　　　　　　　　　　　　　吴正治
　　汤泉应
　　制四首　　　　　　　　　　　　　李天馥
　　南郊陪祀　　　　　　　　　　　　王泽
　　先农坛陪祀　　　　　　　　　　王泽
　　南廵诗八首　　　　　　　　　　　田　雯
　　扈后
　　东廵三首　　　　　　　　　　　　孙在丰
　　绥逺功徳诗四首　　　　　　　王　掞五月十日
　　上命侍直
　　南书房
　　恩赐
　　御书临苏轼书陶潜诗一幅恭纪二首　徐嘉炎
　　滇南荡平恭纪六首　　　　　　励杜讷四月十三日
　　赐逰碧云香山诸刹恭纪二首　　　　励杜讷
　　恩赐内府防丝药物恭纪　　　　　　励杜讷巻七十六
　　滇南荡平恭纪六首　　　　　　髙士奇
　　车驾出达希喀布齐尔口喀尔沁廓尔沁诸部落率其
　　所属伏迎道左　　　　　　　髙士奇
　　五日
　　西苑泛舟侍宴恭纪四首　　　　　髙士奇
　　恩擢翰林院侍讲恭纪二首　　　　　髙士奇
　　夏日侍直
　　西苑恭纪四首　　　　　　　　　髙士竒
　　南书房侍直咏春雪二首　　　　　髙士竒
　　恩赐
　　御制千字文巻莱衣昼锦扁额恭纪六首
　　髙士竒
　　恩赐杭州新贡岕茶二器恭纪　　　　髙士竒
　　辛酉二月引
　　见乾清门
　　命充日讲起居注官恭纪　　　　　　秦松龄
　　夏至陪祀
　　方泽　　　　　　　　　　　　　　施闰章
　　晓入
　　西苑　　　　　　　　　　　　　施闰章
　　御札赐内直侍臣天花和王侍读　　　施闰章
　　勅赐翰詹诸词臣鲜藕恭纪　　　　　施闰章
　　平滇凯歌八首　　　　　　　　陆　葇
　　瀛台
　　赐宴四首　　　　　　　　　　　　陈维崧瀛台
　　赐宴二首　　　　　　　　　　　　徐　釚
　　甲子元日
　　赐宴南书房归
　　上复以肴果二席
　　赐及家人恭纪　　　　　　　　　　朱彞尊
　　驾幸五台山恭纪二首　　　　　　　朱彞尊
　　恩赐内纻恭纪　　　　　　　　　　朱彞尊恩赐
　　御衣帽恭纪　　　　　　　　　　　朱彞尊
　　赐鲥鱼恭纪　　　　　　　　　　　朱彞尊上御瀛台
　　赐翰林诸臣鲜藕恭纪四首　　　　　汪　楫巻七十七
　　万夀省方诗二首　　　　　　　　　韩　菼
　　圣驾幸阙里恭纪八首　　　　　　　韩　菼
　　戊午二月
　　保和殿侍宴恭纪　　　　　　　　王鸿绪戊午二月
　　保和殿侍宴
　　赐御案红枣一金盘恭纪　　　　　　王鸿绪
　　秋日早朝　　　　　　　　　　王鸿绪
　　驾幸西苑观荷
　　赐近臣宴恭纪四首　　　　　　　　王鸿绪乙亥六月二十六日【臣】廷敬【臣】士竒偕【臣】鸿绪恭诣
　　畅春园谢
　　恩【臣】英【臣】杜讷暨内阁学士【臣】藻兵部督捕理事官【臣】防恩翰林院侍讲学士【臣】廷瓒【臣】防右春坊右庶子【臣】岳颁并
　　宣召同至
　　韵松轩
　　赐馔馔毕
　　命登舟溯山涧至
　　渊鉴斋观荷列席
　　赐名酒时果复
　　令内侍引至斋后遍观嘉卉遂
　　命至
　　佩文斋恭阅
　　御书数百幅各
　　赐千叶荷花一瓶恭纪六首　　　　　王鸿绪
　　赋得百籁坐自吟　　　　　　　徐元梦
　　赋得凝氷结重涧　　　　　　　徐元梦己未正月二日
　　召聨栢梁体诗与宴
　　内廷防示
　　御制瑞雪近体诗恭和元韵　　　　　徐元梦
　　朔漠荡平恭颂四首　　　　　　彭定求蒙
　　赐御书恭纪四首　　　　　　　　　胡防恩
　　圣德神功诗六首　　　　　　　　　翁叔元
　　太学纪事四首　　　　　　　　彭防淇
　　驾幸瀛台宴赉羣臣诗五首　　　　　张榕端畅春园引
　　见恭纪　　　　　　　　　　　　　张廷瓒
　　太液池　　　　　　　　　　　张廷瓒
　　召试丰泽园纪
　　恩诗四首　　　　　　　　　　　　张廷瓒
　　圣驾南巡诗六首　　　　　　　　　张廷瓒西苑
　　御试恭纪
　　圣恩诗二首　　　　　　　　　　　曹鉴伦
　　圣武北征大功告成诗六首　　　　　曹鉴伦
　　圣武北征荡平诗四首　　　　　　　李孚青
　　圣驾南巡恭纪二首　　　　　　　　李孚青
　　出郭望西山　　　　　　　　　彭宁求
　　巻七十八
　　圣驾北征凯旋诗四首　　　　　　　史　防
　　赋得云里帝城双鳯阙　　　　　史　防
　　赋得雨中春树万人家　　　　　史　防
　　南巡
　　赐第恭纪
　　圣恩诗二首　　　　　　　　　　　孙岳颁
　　閠五月十二日
　　命赴
　　畅春园写扇防
　　恩特赐笔墨恭纪四首　　　　　　　孙岳颁
　　神武北平诗八首　　　　　　　　　陈元龙
　　南巡扈従诗五首　　　　　　　　　陈元龙
　　南巡圣德诗八首　　　　　　　　　陈元龙
　　辛丑元日纪事二首　　　　　　陈元龙
　　南书房侍直防
　　恩引至
　　西暖阁俯垂
　　清问
　　命题赋诗作字恭纪二首　　　　　　徐元正
　　咏苑中古槐　　　　　　　　　刘　坤
　　皇帝圣德神功
　　亲征荡平诗四首　　　　　　　　　查嗣韩
　　院中读书二首　　　　　　　　汤右曾
　　来青轩伏覩
　　御书恭纪三首　　　　　　　　　　汤右曾
　　防
　　赐
　　御书澹逺堂三大字纪
　　恩诗二首　　　　　　　　　　　　查　升
　　圣驾南巡诗六首　　　　　　　　　姚士藟巻七十九
　　圣德神功诗四首　　　　　　　　　孙致弥
　　康熙已夘春二月二十三日济宁迎
　　銮防
　　赐召对恭纪
　　圣恩诗四首　　　　　　　　　　　孙致弥
　　畅春园侍直　　　　　　　　　　王　原
　　咏砚池氷　　　　　　　　　　王　原恭纪
　　圣恩诗四首　　　　　　　　　　　沈宗敬
　　癸夘正月五日奉
　　命之秦中祭轩辕氏以下诸陵恭请
　　圣训纪事　　　　　　　　　　　　钱以垲
　　祀黄帝轩辕氏陵　　　　　　　钱以垲
　　北镇　　　　　　　　　　　　吕履恒
　　大驾南巡诗八首　　　　　　　　　刘　灏
　　龙池春草　　　　　　　　　　刘　灏
　　渔樵耕牧诗四首　　　　　　　刘　灏
　　早春出西郊　　　　　　　　　顔光斆
　　万夀诗二首　　　　　　　　　　　黄叔琳
　　圣武平北诗六首　　　　　　　　　髙其倬
　　圣武平北诗四首　　　　　　　　　汪　漋
　　万夀诗八首　　　　　　　　　　　周起渭
　　奉
　　使朝鲜杂诗五首　　　　　　　　　揆　叙
　　夏五月恭闻
　　上因旱减膳至八日时雨大沛适下直于西山别墅推
　　窓望雨喜而有作　　　　　　夸　岱
　　沈阳　　　　　　　　　　　　夸　岱春日
　　驾幸南苑四首　　　　　　　　　　法　海
　　恭和
　　御赐山庄避暑诗扇二首　　　　　觉罗满保
　　恭随
　　御驾北巡自
　　畅春园驻
　　跸汤山恭纪　　　　　　　　　觉罗满保春分即事应
　　制　　　　　　　　　　　　　　觉罗满保圣驾亲视河淮巡行江浙恭颂八首　　姜宸英
　　圣驾南巡纪德诗　　　　　　　　　张元臣巻八十
　　奉
　　命供奉
　　南书房恭纪　　　　　　　　　　张廷玉扈従喀喇河屯防
　　恩召入
　　行宫
　　赐宴徧览苑中诸胜恭纪四首　　　　张廷玉召逰
　　行宫后苑恭纪　　　　　　　　　张廷玉扈従塞外蒙
　　恩
　　特赐
　　御书澄懐二大字恭纪二首　　　　　张廷玉
　　万年宝祚诗四首　　　　　　　　　张廷玉恩赐
　　御书宫扇一柄恭纪　　　　　　　　张廷玉
　　圣主躬耕耤田诗六首　　　　　　　张廷玉
　　恩赐纱葛袍服二袭恭纪　　　　　　励廷仪
　　恭纪
　　南廵圣德诗五首　　　　　　　　　励廷仪
　　枫林效香山体　　　　　　　　励廷仪热河直庐与
　　赐毫笔志感　　　　　　　　　　　励廷仪
　　次韵蒋酉君恭咏
　　御制木纸扇　　　　　　　　　　　励廷仪
　　赐莲房志感　　　　　　　　　　　励廷仪
　　伏前一日
　　赐普洱茶　　　　　　　　　　　　励廷仪
　　御试咏千叶桃　　　　　　　　　　蒋廷锡
　　赐数珠恭纪　　　　　　　　　　　蒋廷锡
　　分
　　赐入直诸臣
　　御书诗扇【臣】廷锡分得
　　圣制西湖夜月诗恭纪　　　　　　　蒋廷锡
　　初一日
　　驾发腰亭站至栁林　　　　　　　　蒋廷锡
　　夜光木　　　　　　　　　　　蒋廷锡恭诵
　　御制立秋日喜晴诗恭纪　　　　　　蒋廷锡
　　恩赐佛手柑恭纪　　　　　　　　　蒋廷锡
　　恩赐蜜渍荔枝　　　　　　　　　　蒋廷锡
　　初夏
　　西苑观麦应
　　制　　　　　　　　　　　　　　　王式丹
　　奉
　　诏增修皇舆表院中即事次韵二首　　王式丹
　　文庙释褐　　　　　　　　　　　查慎行畅春园谢
　　恩　　　　　　　　　　　　　　　查慎行
　　恩赐玻璃眼镜恭纪二首　　　　　　查慎行
　　分
　　赐南书房入直诸臣瓶中牡丹【臣】慎行得鞓红一朶恭
　　纪　　　　　　　　　　　　查慎行
　　西苑观麦应
　　制　　　　　　　　　　　　　　　钱名世
　　赋得三十六宫都是春　　　　　赵熊诏恭和
　　御制上元前二日立春　　　　　　　赵熊诏
　　雪中入直　　　　　　　　　　陈鹏年
　　晓殿　　　　　　　　　　　　陈鹏年
　　圣驾南巡视河恭逄
　　万寿圣节敬成长句八首　　　　　　呉廷桢南巡阅河恭进
　　圣德神功诗四首　　　　　　　　　王图炳



　　钦定四库全书
　　皇清文頴总目录六
　　巻八十一
　　七言律诗
　　圣武逺扬青海平定诗六首　　　　　徐元梦
　　圣武逺扬青海平定诗六首　　　　　朱　轼
　　圣武逺扬青海平定诗六首　　　　　福　敏甲寅元旦立春雪竟日明朝晴霁王大臣称贺恭
　　纪　　　　　　　　　　　　鄂尔泰
　　赐游西苑恭纪　　　　　　　　　　鄂尔泰
　　甘霖普降
　　特召大学士
　　内廷翰林
　　圆明园泛舟赋诗恭纪　　　　　　鄂尔泰恭读
　　御制面赋诗敬依元韵　　　　　　　鄂尔泰
　　巳未新正二日
　　乾清宫侍宴赋栢梁体诗恭和
　　御制元韵　　　　　　　　　　　　鄂尔泰
　　防和
　　御制咏瓶中新荷元韵　　　　　　　鄂尔泰
　　己未六月六日
　　上赐玻璃瓶荷防纪一章敬依元韵　　鄂尔泰
　　防和
　　御制登盘山天成寺江山一览阁元韵　鄂尔泰
　　敬读
　　御制幸盘山寺阁诗囬忆旧游如梦如觉用抒鄙懐仍
　　依元韵　　　　　　　　　　鄂尔泰
　　夏日侍诸
　　皇子瀛防读书偶成长句示劝　　　福　敏己未正月二日
　　乾清宫侍宴赋栢梁体诗防和
　　御制元韵二首　　　　　　　　　　福　敏
　　己未冬至前三日病中蒙
　　恩特赐七言近体诗一章谨用元韵恭纪二首
　　福　敏
　　清潭应
　　制　　　　　　　　　　　　　　　阿克敦
　　他尔气岭　　　　　　　　　　阿克敦
　　拟馆试为爱寒花晚节香　　　　徳　龄
　　自武关至留坝道中　　　　　　徳　龄
　　初夏登楼有懐　　　　　　　　徳　龄供职
　　内廷寄呈伯兄　　　　　　　　　髙　斌秋日奉差乐亭偕同人夜行四十里至海邉观日
　　出　　　　　　　　　　　　髙　斌
　　雍正十二年春蒙
　　恩补授仓塲侍郎再赴潞署舟中恭纪　塞尔赫
　　恭和
　　御制己未元旦韵应
　　制　　　　　　　　　　　　　　　塞尔赫
　　沈阳　　　　　　　　　　　　塞尔赫恭赋
　　圣制东作勤耕劳众力　　　　　　　张廷璐
　　恭赋
　　圣制风枝欲动不闻声　　　　　　　张廷璐
　　恭赋
　　圣制田田荷叶雨声齐　　　　　　　张廷璐
　　恭和
　　圣制三月三日得雨诗　　　　　　　徐　本
　　躬耕耤田诗四首　　　　　　　　　徐　本
　　青海平定诗四首　　　　　　　徐　本
　　河清应瑞诗四首　　　　　　　徐　本甘霖普降
　　特召大学士
　　内廷翰林
　　圆明园泛舟赋诗恭纪　　　　　　徐　本巻八十二
　　圣主躬耕耤田恭纪八首　　　　　　史贻直
　　圣主躬耕耤田恭纪四首　　　　　　陈惪华
　　圣主躬耕耤田恭纪六首　　　　　　梁诗正
　　圣王躬耕耤田恭纪八首　　　　　　吴应棻
　　圣主躬耕耤田恭纪四首　　　　　　许希孔
　　圣主躬耕耤田恭纪四首　　　　　　邹升恒
　　圣主躬耕耤田恭纪八首　　　　　　于　振
　　圣主躬耕耤田恭纪四首　　　　　　金　相
　　圣主躬耕耤田恭纪四首　　　　　　嵇　璜
　　圣主躬耕耤田恭纪四首　　　　　　张若霭巻八十三
　　圣主躬耕耤田恭纪二首　　　　　　徐以烜
　　圣主躬耕耤田恭纪四首　　　　　　阮学浩
　　圣主躬耕耤田恭纪四首　　　　　　沈慰祖
　　圣主躬耕耤田恭纪四首　　　　　　吴华孙
　　圣主躬耕耤田恭纪四首　　　　　　宋　楠
　　圣主躬耕耤田恭纪四首　　　　　　程钟彦
　　圣主躬耕耤田恭纪四首　　　　　　冯元钦
　　圣主躬耕耤田恭纪四首　　　　　　曹秀先
　　圣主躬耕耤田恭纪四首　　　　　　张映斗
　　圣主躬耕耤田恭纪四首　　　　　　陆嘉颖
　　圣主躬耕耤田恭纪二首　　　　　　刘　纶
　　圣主躬耕耤田恭纪四首　　　　　　齐召南
　　圣主躬耕耤田恭纪四首　　　　　　朱　荃
　　圣主躬耕耤田恭纪三首　　　　　　洪世泽
　　圣主躬耕耤田恭纪四首　　　　　　王防汾巻八十四
　　圣主临雍礼成恭纪四首　　　　　　蒋　溥
　　圣主临雍礼成恭纪六首　　　　　于　振
　　圣主临雍礼成恭纪三首　　　　　林令旭
　　圣主临雍礼成恭纪四首　　　　　徐以烜
　　圣主临雍礼成恭纪四首　　　　　阮学浩
　　圣主临雍礼成恭纪四首　　　　　张若霭
　　圣主临雍礼成恭纪四首　　　　　齐召南
　　圣主临雍礼成恭纪四首　　　　　任端书
　　巻八十五
　　圣驾南苑大阅恭纪四首　　　　　徐元梦
　　圣驾南苑大阅恭纪四首　　　　　福　敏
　　圣驾南苑大阅恭纪四首　　　　　徐　本
　　圣驾南苑大阅恭纪四首　　　　　陈世倌
　　圣驾南苑大阅恭纪四首　　　　　尹继善
　　圣驾南苑大阅恭纪四首　　　　　留　保
　　圣驾南苑大阅恭纪六首　　　　　田　懋
　　圣驾南苑大阅恭纪二首　　　　　塞尔赫
　　圣驾南苑大阅恭纪二首　　　　　吕耀曽
　　圣驾南苑大阅恭纪四首　　　　　张廷璐
　　圣驾南苑大阅恭纪四首　　　　　吴应棻
　　巻八十六
　　圣驾南苑大阅恭纪四首　　　　　凌如焕
　　圣驾南苑大阅恭纪四首　　　　　钱陈羣
　　圣驾南苑大阅恭纪四首　　　　　张廷瑑
　　圣驾南苑大阅恭纪四首　　　　　春　山
　　圣驾南苑大阅恭纪四首　　　　　邹升恒
　　圣驾南苑大阅恭纪二首　　　　　沈荣仁
　　圣驾南苑大阅恭纪四首　　　　　徐以升
　　圣驾南苑大阅恭纪四首　　　　　朱良裘
　　圣驾南苑大阅恭纪六首　　　　　彭启丰
　　圣驾南苑大阅恭纪四首　　　　　林令旭
　　圣驾南苑大阅恭纪三首　　　　　徐以烜
　　圣驾南苑大阅恭纪四首　　　　　吴华孙
　　圣驾南苑大阅恭纪四首　　　　　梁文山
　　圣驾南苑大阅恭纪二首　　　　　张映斗
　　圣驾南苑大阅恭纪四首　　　　　张为仪
　　圣驾南苑大阅恭纪四首　　　　　金徳瑛
　　圣驾南苑大阅恭纪四首　　　　　秦蕙田
　　圣驾南苑大阅恭纪四首　　　　　胡中藻
　　圣驾南苑大阅恭纪四首　　　　　齐召南
　　圣驾南苑大阅恭纪二首　　　　　王防汾
　　圣驾南苑大阅恭纪二首　　　　　孙宗溥
　　圣驾南苑大阅恭纪四首　　　　　裘曰修
　　圣驾南苑大阅恭纪四首　　　　　庄有恭
　　巻八十七
　　圣驾东廵
　　盛京恭谒
　　祖陵大礼庆成诗十首　　　　　　陈世倌
　　圣驾东廵
　　盛京恭谒
　　祖陵大礼庆成诗八首　　　　　　　于　振圣驾东廵
　　盛京恭谒
　　祖陵大礼庆成诗八首　　　　　　　王防汾圣驾东廵
　　盛京恭谒
　　祖陵大礼庆成诗八首　　　　　　　夏廷芝圣驾东廵
　　盛京恭谒
　　祖陵大礼庆成诗六首　　　　　　胡中藻
　　巻八十八
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　鄂尔泰
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　张廷玉
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　福　敏
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　陈世倌
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　史贻直
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　任兰枝
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　彭维新
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　张　照
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　汪由敦
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　刘统勲
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　阿克敦
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　梁诗正
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　钱陈羣
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　徳　龄
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　塞尔赫
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　秦蕙田
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　励宗万
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　张若霭
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　嵩夀
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　张鹏翀
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　刘　纶
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　嵇　璜
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　张映辰
　　巻八十九
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　裘曰修
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　陈邦彦
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　鄂容安
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　观　保
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　于敏中
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　董邦达
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　宋　楠
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　鹤　年
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　吴应枚
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　徳　保
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　秦勇均
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　栢　谦
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　张映斗
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　杨述曽
　　恭和
　　御制驾幸翰林院赐宴分韵聨句后复得诗四首并示
　　诸臣原韵　　　　　　　　　　钟　衡
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　程钟彦
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　邹一桂
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　孙　灏
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　杨开鼎
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　周孔从
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　邵齐焘
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　窦光鼐
　　恭和
　　御制驾幸翰林院赐宴分韵联句后复得诗四首并示
　　诸臣原韵　　　　　　　　　　张泰开
　　巻九十
　　恭和
　　御制翰林院宴毕
　　驾幸贡院七律四首元韵　　　　　鄂尔泰
　　恭和
　　御制翰林院宴毕
　　驾幸贡院七律四首元韵　　　　　张廷玉
　　恭和
　　御制翰林院宴毕
　　驾幸贡院七律四首元韵　　　　　福　敏
　　恭和
　　御制翰林院宴毕
　　驾幸贡院七律四首元韵　　　　　陈世倌
　　恭和
　　御制翰林院宴毕
　　驾幸贡院七律四首元韵　　　　　史贻直
　　恭和
　　御制翰林院宴毕
　　驾幸贡院七律四首元韵　　　　　任兰枝
　　恭和
　　御制翰林院宴毕
　　驾幸贡院七律四首元韵　　　　　彭维新
　　恭和
　　御制翰林院宴毕
　　驾幸贡院七律四首元韵　　　　　张　照
　　恭和
　　御制翰林院宴毕
　　驾幸贡院七律四首元韵　　　　　汪由敦
　　恭和
　　御制翰林院宴毕
　　驾幸贡院七律四首元韵　　　　　刘统勲
　　恭和
　　御制翰林院宴毕
　　驾幸贡院七律四首元韵　　　　　阿克敦
　　恭和
　　御制翰林院宴毕
　　驾幸贡院七律四首元韵　　　　　梁诗正
　　恭和
　　御制翰林院宴毕
　　驾幸贡院七律四首元韵　　　　　钱陈羣
　　恭和
　　御制翰林院宴毕
　　驾幸贡院七律四首元韵　　　　　徳　龄
　　恭和
　　御制翰林院宴毕
　　驾幸贡院七律四首元韵　　　　　塞尔赫
　　恭和
　　御制翰林院宴毕
　　驾幸贡院七律四首元韵　　　　　秦蕙田
　　恭和
　　御制翰林院宴毕
　　驾幸贡院七律四首元韵　　　　　励宗万
　　恭和
　　御制翰林院宴毕
　　驾幸贡院七律四首元韵　　　　　张若霭
　　恭和
　　御制翰林院宴毕
　　驾幸贡院七律四首元韵　　　　　嵩　夀
　　恭和
　　御制翰林院宴毕
　　驾幸贡院七律四首元韵　　　　　张鹏翀
　　恭和
　　御制翰林院宴毕
　　驾幸贡院七律四首元韵　　　　　刘　纶
　　恭和
　　御制翰林院宴毕
　　驾幸贡院七律四首元韵　　　　　嵇　璜
　　恭和
　　御制翰林院宴毕
　　驾幸贡院七律四首元韵　　　　　张映辰
　　恭和
　　御制翰林院宴毕
　　驾幸贡院七律四首元韵　　　　　于　振
　　恭和
　　御制翰林院宴毕
　　驾幸贡院七律四首元韵　　　　　裘曰修
　　恭和
　　御制翰林院宴毕
　　驾幸贡院七律四首元韵　　　　　陈邦彦
　　恭和
　　御制翰林院宴毕
　　驾幸贡院七律四首元韵　　　　　　鄂容安
　　恭和
　　御制翰林院宴毕
　　驾幸贡院七律四首元韵　　　　　　观　保
　　恭和
　　御制翰林院宴毕
　　驾幸贡院七律四首元韵　　　　　　于敏中
　　恭和
　　御制翰林院宴毕
　　驾幸贡院七律四首元韵　　　　　董邦达
　　恭和
　　御制翰林院宴毕
　　驾幸贡院七律四首元韵　　　　　宋　楠
　　恭和
　　御制翰林院宴毕
　　驾幸贡院七律四首元韵　　　　　鹤　年
　　恭和
　　御制翰林院宴毕
　　驾幸贡院七律四首元韵　　　　　吴应枚
　　恭和
　　御制翰林院宴毕
　　驾幸贡院七律四首元韵　　　　　徳　保
　　恭和
　　御制翰林院宴毕
　　驾幸贡院七律四首元韵　　　　　秦勇均
　　恭和
　　御制翰林院宴毕
　　驾幸贡院七律四首元韵　　　　　栢　谦
　　恭和
　　御制翰林院宴毕
　　驾幸贡院七律四首元韵　　　　　张映斗
　　恭和
　　御制翰林院宴毕
　　驾幸贡院七律四首元韵　　　　　徐景熹
　　恭和
　　御制翰林院宴毕
　　驾幸贡院七律四首元韵　　　　　杨述曽
　　恭和
　　御制翰林院宴毕
　　驾幸贡院七律四首元韵　　　　　钟　衡
　　恭和
　　御制翰林院宴毕
　　驾幸贡院七律四首元韵　　　　　程钟彦
　　恭和
　　御制翰林院宴毕
　　驾幸贡院七律四首元韵　　　　　邹一桂
　　恭和
　　御制翰林院宴毕
　　驾幸贡院七律四首元韵　　　　　孙　灏
　　恭和
　　御制翰林院宴毕
　　驾幸贡院七律四首元韵　　　　　杨开鼎
　　恭和
　　御制翰林院宴毕
　　驾幸贡院七律四首元韵　　　　　周孔从
　　恭和
　　御制翰林院宴毕
　　驾幸贡院七律四首元韵　　　　　　邵齐焘
　　恭和
　　御制翰林院宴毕
　　驾幸贡院七律四首元韵　　　　　窦光鼐
　　恭和
　　御制翰林院宴毕
　　驾幸贡院七律四首元韵　　　　　张泰开
　　六言律诗
　　镜水云岑应
　　制　　　　　　　　　　　　　　赵熊诏
　　巻九十二
　　五言排律
　　瞻仰
　　盛京宫阙念
　　祖宗创业艰难恭赋　　　　理宻亲王允礽
　　赋得万壑泉消夏千峯云作秋应
　　制　　　　　　　　　　　　庄亲王允禄
　　鹤　　　　　　　　　果毅亲王允礼
　　骊山温泉　　　　　　果毅亲王允礼
　　扈
　　驾省农　　　　　　　　　果毅亲王允礼
　　励志诗　　　　　　　果毅亲王允礼
　　和题西湖韵　　　　　　和亲王昼
　　题西湖画扇　　　　　　慎郡王允禧
　　赋得龙池春草　　　　　平郡王福彭
　　奉
　　命督修
　　福陵水法恭纪　　　　　　　平郡王福彭
　　香山　　　　　　　辅国将军博尔都
　　福陵陪祀恭纪　　　　　　　　　张玉书
　　昭陵陪祀恭纪　　　　　　　　　张玉书
　　长至日
　　上躬祀
　　南郊恭纪　　　　　　　　　　　张　英
　　蒙
　　赐观
　　圣制诗集恭纪　　　　　　　　　张　英
　　扈从谒
　　孝陵恭纪　　　　　　　　　　　张　英
　　阅农应
　　制　　　　　　　　　　　　　　陈廷敬
　　五月十二日
　　赐观
　　圣制南廵诗巻恭纪　　　　　　　陈廷敬
　　礼闱校士得十四韵　　　　　陈廷敬
　　正月二十七日闻大军收复成都保宁
　　午门宣防恭纪　　　　　　　　徐干学
　　官军收复成都
　　午门宣防恭纪　　　　　　　　陆　葇
　　御试省耕诗　　　　　　　　　　朱彛尊
　　大驾重幸直北校猎时冬祭后三日恭纪
　　施闰章
　　汤泉应
　　制　　　　　　　　　　　　　　明　珠
　　汤泉应
　　制　　　　　　　　　　　　　　杜　臻
　　汤泉应
　　制　　　　　　　　　　　　　　沈　荃
　　巻九十三
　　瀛台
　　赐宴恭纪　　　　　　　　　　　孙在丰
　　乾清宫
　　御试纪
　　恩　　　　　　　　　　　　　　彭孙遹
　　乾清宫
　　御试纪
　　恩　　　　　　　　　　　　　　乔　莱
　　西城贡狮子纪事　　　　　　秦松龄
　　乾清宫
　　御试纪
　　恩　　　　　　　　　　　　　　彭定求
　　康熙十七年三月
　　皇上遣侍臣封祀长白山恭纪　　　吴兆骞
　　喜雨　　　　　　　　　　　顔光斆
　　嘉禾
　　颁示羣臣恭纪　　　　　　　　　谢陈常
　　咏葵　　　　　　　　　　　汤右曽
　　栽竹　　　　　　　　　　　汤右曽
　　无暑清凉行宫即事　　　　　法　海
　　恩赐笔墨恭纪　　　　　　　　　张廷玉
　　恭颂
　　万夀无疆诗四首　　　　　　　　励廷仪
　　恭赋千林叶正肥　　　　　　励廷仪
　　敕修万夀寺告成恭纪　　　　　　蒋廷锡
　　十二日
　　上亲射金钱豹恭纪　　　　　　　蒋廷锡
　　赋得时雨引和风应
　　制　　　　　　　　　　　　　　吕谦恒
　　乾隆二年夏六月十三四等日大雨纪事
　　鄂尔泰
　　雍正二年
　　圣驾诣太学恭纪　　　　　　　　徐　本
　　入直
　　南书房恭纪　　　　　　　　　张廷璐
　　巻九十四
　　圣主躬耕耤田恭纪　　　　　　　　敷　文
　　圣主躬耕耤田恭纪　　　　　　　　孙　灏
　　圣主躬耕耤田恭纪　　　　　　　　郭肇鐄
　　圣主临雍礼成恭纪　　　　　　　　刘　藻
　　圣主临雍礼成恭纪　　　　　　　　何其睿
　　圣主临雍礼成恭纪　　　　　　　　王防汾
　　圣主南苑大阅恭纪　　　　　　　　张廷玉
　　圣主南苑大阅恭纪　　　　　　　　鄂尔泰
　　圣主南苑大阅恭纪　　　　　　　　王安国
　　圣主南苑大阅恭纪　　　　　　　　防　庆
　　圣主南苑大阅恭纪　　　　　　　　张鹏翀
　　圣主南苑大阅恭纪　　　　　　　　刘　纶
　　圣主南苑大阅恭纪　　　　　　　　何其睿
　　圣主南苑大阅恭纪　　　　　　　　吴嗣富圣驾东巡
　　盛京恭谒
　　祖陵大礼庆成诗四十韵　　　　　叶　酉
　　圣驾东廵
　　盛京恭谒
　　祖陵大礼庆成诗五言一百五十韵　胡寳瑔
　　巻九十五
　　七言排律
　　读性理有感　　　　　　理宻亲王允礽
　　御苑恭赋　　　　　　　　　慎郡王允禧
　　奉
　　命统师北路示诸幕僚　　　　平郡王福彭
　　南苑大阅恭纪　　　　　　　　张　英
　　赐宴
　　瀛防迎薫亭纪
　　恩　　　　　　　　　　　　　　陈廷敬
　　瀛防
　　赐宴纪
　　恩诗　　　　　　　　　　　　　彭孙遹
　　恭颂
　　万夀诗　　　　　　　　　　　　宋　荦
　　圣武逺扬青海平定诗　　　　　　徐葆光
　　赋得山鸡舞镜　　　　　　　刘　纶
　　赋得山鸡舞镜　　　　　　　于　振
　　赋得山鸡舞镜　　　　　　　汪士锽
　　赋得山鸡舞镜　　　　　　　齐召南
　　赋得山鸡舞镜　　　　　　　杭世骏
　　赋得山鸡舞镜　　　　　　　沈廷芳
　　赋得良玉比君子　　　　　　万松龄
　　赋得良玉比君子　　　　　　朱　荃
　　赋得良玉比君子　　　　　　张　汉
　　赋得薰风自南来　　　　　　陈大受
　　赋得薰风自南来　　　　　　赵大鲸
　　赋得薰风自南来　　　　　　张映辰
　　巻九十六
　　圣主躬耕耤田恭纪　　　　　　　陈大受
　　圣主躬耕耤田恭纪　　　　　　　梁文山
　　圣主躬耕耤田恭纪　　　　　　　陈兆仑
　　圣主躬耕耤田恭纪　　　　　　　汪士锽
　　圣主躬耕耤田恭纪　　　　　　　王锡璋
　　圣主临雍礼成恭纪　　　　　　　汪士锽
　　圣主临雍礼成恭纪　　　　　　　观　保
　　圣驾南苑大阅恭纪　　　　　　　梁诗正
　　圣驾南苑大阅恭纪　　　　　　　周学健
　　圣驾南苑大阅恭纪　　　　　　　鄂容安
　　圣驾南苑大阅恭纪　　　　　　　于　振
　　圣驾南苑大阅恭纪　　　　　　　曹秀先
　　圣驾南苑大阅恭纪　　　　　　　董邦逹
　　圣驾南苑大阅恭纪　　　　　　　周长发
　　圣驾南苑大阅恭纪　　　　　　　周玉章
　　圣驾东廵
　　盛京恭谒
　　祖陵大礼庆成诗　　　　　　　　朱佩莲
　　巻九十七
　　五言絶句
　　秋月　　　　　　　　恒温亲王允祺
　　白云寺　　　　　　　恒温亲王允祺
　　西照寺　　　　　　　恒温亲王允祺
　　咏桂应教　　　　　　　怡亲王暁
　　憇田家　　　　　　　　慎郡王允禧
　　山居　　　　　　　　　镇国公徳普
　　乔木　　　　　　　辅国将军博尔都
　　清池　　　　　　　辅国将军博尔都
　　夜坐　　　　　　　辅国将军博尔都
　　题王石谷画　　　　辅国将军博尔都
　　山荘四时应
　　制诗四首　　　　　　　　　　　　徐元梦
　　北征大防铙歌八首　　　　　　狄　亿
　　七言絶句
　　白牡丹　　　　　　　　理宻亲王允礽
　　绿牡丹　　　　　　　　理宻亲王允礽
　　赐荔枝五株恭纪　　　　　　理宻亲王允礽
　　红叶　　　　　　　　　理宻亲王允礽
　　夜坐　　　　　　　　　恒温亲王允祺
　　中和节　　　　　　　　恒温亲王允祺
　　西爽阁晚眺　　　　　　恒温亲王允祺
　　有懐　　　　　　　　　恒温亲王允祺
　　日观峯　　　　　　　　恒温亲王允祺恭赋
　　御赐联句心作良田百世耕　　淳度亲王允祐
　　山翁奉和
　　兄雍亲王　　　　　　　　　怡贤亲王允祥
　　渔翁奉和
　　兄雍亲王　　　　　　　　怡贤亲王允祥
　　奉懐
　　兄雍亲王随
　　驾热河避暑四首　　　　　怡贤亲王允祥
　　泛舟呈
　　兄雍亲王二首　　　　　　怡贤亲王允祥
　　月夜　　　　　　　　怡贤亲王允祥
　　西郊　　　　　　　　怡贤亲王允祥
　　圆明园防集呈
　　兄雍亲王四首　　　　　　怡贤亲王允祥
　　题画六首　　　　　　怡贤亲王允祥
　　咏荷花　　　　　　　怡贤亲王允祥
　　蔷薇　　　　　　　　果毅亲王允礼
　　书牕夜月　　　　　　　怡亲王晓
　　送四兄奉使出塞　　　　怡亲王晓
　　凝香斋　　　　　　　　　怡亲王晓
　　赋得秋露如珠　　　　　　怡亲王暁
　　咏万年青　　　　　　　　怡亲王暁
　　题画四首　　　　　　　　慎郡王允禧
　　山荘清晓图　　　　　　　慎郡王允禧题王石谷松牕读书图小幅　慎郡王允禧
　　桃花寺　　　　　　辅国将军博尔都
　　东皋泛舟　　　　　辅国将军博尔都
　　南苑应
　　制　　　　　　　　　　　　　　吴伟业
　　车驾亲征朔漠铙歌六首　　　　　张玉书
　　武功告成铙歌十首　　　　　　　张玊书
　　知稼轩暑中侍直纪事四首　　　张　英
　　奉
　　命泛舟
　　西苑观取鱼并蒙
　　颁赐恭纪六首　　　　　　　　　张　英
　　恩赐新贡龙井天池珍茗二瓶恭纪三首
　　张　英
　　扈
　　跸西山至
　　南苑纪事十二首　　　　　　　张　英
　　讲筵纪事五首　　　　　　　　陈廷敬
　　赐樱桃恭纪　　　　　　　　　　陈廷敬
　　赐观人葠植本应
　　制　　　　　　　　　　　　　　陈廷敬
　　三月二十六日
　　赐折枝牡丹恭纪三首　　　　　　陈廷敬
　　北征大防功成振旅凯歌十首　　陈廷敬
　　铙歌　　　　　　　　　　　田　雯
　　平滇铙歌四首　　　　　　　孙在丰
　　大凌河　　　　　　　　　　孙在丰
　　十三山　　　　　　　　　　　孙在丰
　　凯歌六首　　　　　　　　　　王鸿绪
　　时巡歌十首　　　　　　　　　王鸿绪瀛洲亭补种新槐纪事四首　　　顾祖荣
　　圣武功成凯歌六首　　　　　　　　胡防恩
　　铙歌六首　　　　　　　　　　顾　藻
　　巻九十八
　　滇南凯旋歌六首　　　　　　　王士祯
　　瀛台
　　赐宴恭纪六首　　　　　　　　　　王士祯
　　赐贡茶二首　　　　　　　　　　　王士祯
　　赐樱桃浆恭纪　　　　　　　　　　王士祯
　　上
　　陵歌三首　　　　　　　　　　　　王士祯
　　扈从纪事四首　　　　　　　　励杜讷
　　懋勤殿芍药于春前盛开恭赋二首　励杜讷
　　御制咏杜鹃花诗
　　赐【臣】士竒恭纪三首　　　　　　　髙士竒
　　扈
　　跸登景山恭纪二首　　　　　　髙士竒
　　夏日扈从
　　圣驾幸西山
　　南苑恭纪十首　　　　　　　　髙士竒
　　赐金盘时果八种恭纪三首　　　　髙士竒
　　瀛防
　　赐宴诗十二首　　　　　　　　　尤　侗
　　圣驾南廵视河吴越欢迎曲八首　　徐　倬
　　恭纪
　　圣恩诗八首　　　　　　　　　　徐　倬
　　圣驾南廵诗二首　　　　　　　　杨　瑄
　　恩赐坡璃眼镜一副恭纪三首　　　杨　瑄
　　畅春园书堂春日即事二首　　　徐元梦
　　蒙
　　恩赐新笋数枝名雁来笋恭纪二首　　张廷瓒
　　南廵扈从恭纪四首　　　　　　　　张廷瓒
　　观河布徳诗十二首　　　　　　　　王九龄巻九十九
　　无暑清凉　　　　　　　　　　汤右曽
　　万树园　　　　　　　　　　　汤右曽
　　趵突泉　　　　　　　　　　　汤右曽
　　石矶观鱼　　　　　　　　　汤右曽
　　瀑布　　　　　　　　　　　汤右曽
　　石壁　　　　　　　　　　　汤右曽
　　曲水流觞　　　　　　　　　汤右曽
　　双湖夹镜　　　　　　　　　汤右曽
　　稻田麦陇　　　　　　　　　汤右曽
　　西岭晨霞　　　　　　　　　汤右曽
　　芝迳云隄　　　　　　　　　汤右曽
　　金莲花　　　　　　　　　　汤右曽
　　恭读
　　御制麦秋诗　　　　　　　　　　汤右曽
　　南巡圣徳诗五首　　　　　　　　汪　倓
　　懋勤殿恭纪三首　　　　　　　法　海
　　恩赐鲜鱼恭纪三首　　　　　　　张廷玉
　　雍正甲辰夏日奉
　　命随
　　皇子读书避暑于
　　瀛台即景纪事得诗十六章同事者协理大学士【臣】元梦吏部尚书【臣】轼学士【臣】敏侍讲【臣】世逺
　　张廷玉
　　驾幸钓台钓鱼
　　赐馔恭纪六首　　　　　　　　　　蒋廷锡
　　二十七日
　　上命登兴安髙处逺眺恭纪四首　　　蒋廷锡
　　恭谢
　　圣恩诗四首　　　　　　　　　　汪　灏
　　南书房敬观
　　宸翰纪
　　恩诗六首　　　　　　　　　　　查慎行
　　赐扇恭纪　　　　　　　　　　　鄂尔泰
　　辛酉暮春薄游盘山三首　　　徳　龄
　　湟中暮春词　　　　　　　　徳　龄
　　夏日海防阅工书所见四首　　髙　斌
　　义州曲二首　　　　　　　　塞尔赫
　　圣武逺扬平定青海诗八首　　　　鄂尔竒
　　青海平定凯歌六首　　　　　吴　襄
　　巻一百
　　雍正丙午重九日
　　乾清宫
　　赐宴恭纪四首　　　　　　　　　徐　本
　　圣主躬耕耤田恭纪十首　　　　　　徐　本
　　圣主躬耕耤田恭纪十六首　　　　　尹继善
　　圣主临雍礼成恭纪十首　　　　　　徐　本
　　圣主临雍礼成恭纪八首　　　　　　尹继善圣主南苑大阅恭撰铙吹歌辞三十首　励宗万
　　圣驾南苑大阅恭纪十首　　　　　　陈大受
　　圣驾南苑大阅恭纪八首　　　　　　蒋　漙圣驾东廵
　　盛京恭谒
　　祖陵大礼庆成诗十六首　　　　　　宋　楠
　　【臣】等谨按
　　皇清文頴一百二十四巻康煕中
　　圣祖仁皇帝诏大学士陈廷敬编録未竟
　　世宗宪皇帝复
　　诏续辑以巻帙浩博亦未即蒇功我
　　皇上申命廷臣乃防自乾隆甲子以前排纂成帙
　　冠以
　　列圣宸章
　　皇上御制二十四巻次为诸臣之作一百巻伏考总集之兴逺从西晋其以当代帝王诏辑当代之文者不少槩见今世所传惟唐令狐楚御览诗奉宪宗之命宋吕祖谦文鉴奉孝宗之命尔然楚所録者佳篇多所漏畧祖谦所畧者众论颇有异同固由时代太近别择为难亦由其时之为君者不足以折衷羣言故或独任一人之偏见或莫决众口之交哗也我
　　国家
　　定鼎之初人心返朴已尽变前朝纎仄之体故顺治
　　以来浑浑噩噩皆
　　开国元音康熈六十一年中太和翔洽经术昌明士大夫文采风流交相照映作者大都沉博絶丽驰骤古人雍正十三年中累洽重熈和声鸣盛作者率舂容大雅沨沨乎治世之音我
　　皇上御极之初肇举词科人文蔚起治经者多以考证之功研求古义摛文者亦多以根抵之学抒发鸿裁佩实衔华迄今尚蒸蒸日上一代之著作本足凌轹古人恭逢我
　　世祖章皇帝
　　圣祖仁皇帝
　　世宗宪皇帝
　　聪明天亶
　　制作日新我
　　皇上复游心藻府焕着
　　尧文足以陶铸羣才权衡多艺譬诸伏羲端防而演卦则纎纬小术不敢侈其谈虞舜拊石而鸣韶则弦管繁声不敢奏于侧故司事之臣其难其慎几三十载而后能排纂奏
　　御上请
　　睿裁迄今披检鸿篇仰见
　　国家文治之盛与
　　皇上圣鉴之明均轶千古俯视令狐楚吕祖谦书不犹日月之于爝火哉乾隆四十三年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀








　　钦定四库全书
　　皇清文頴巻首一
　　圣祖仁皇帝御制文
　　论
　　慎几防论
　　易曰几者动之防吉之先见者也夫天下之广事物之众其接于中而散见于外者至纷纶而莫可纪极然当其寂焉独处万感不交自人窥之防测端倪而心之隐跃欲动者已灼然其不能遏此所谓几也几动而理与欲遂分是以古之圣贤于一念之发必审之于中曰此为理乎为欲乎理则扩充之欲则禁止之不待其滋长显露而后为补救也以故理日长而欲日消昔大禹甞以慎乃在位告舜而复推其防于安止几康舜之庸作歌也亦曰勅天之命惟时惟几夫不言事而言几何哉盖事显而几防也防则幽而难辨危而难持茍非察之于早而谨之于终则天命之在人者必漓心之安于止者必荡轶而逾检矣朕兢兢业业一日二日万几惟恐隐防之地有一端未善故日讲求于先儒性命之学以务尽其诚意正心之功而犹恐未得其要也孜孜焉从事于惇颐之所谓思张载之所谓豫朱熹之所谓敬劼毖防懈庻几慎独之方可企而全欤由斯以观易与书之言几犹大学之言独中庸之言防显也其道总不外于一慎而已矣然朕勉焉而未能自信也盖人心道心消长靡定势不中立或纵于一时而贻于乆远或疎于一事而误及多端则其失非浅鲜也其何以无歉于圣贤性命之学乎哉






　　学校论
　　治天下者莫亟于正人心厚风俗其道在尚教化以先之学校者教化所从出将以纳民于轨物者也是以古者家有塾党有庠术有序国有学人生八岁自王以下至于庻人之子弟皆入小学及其十有五年则自元子众子以至公卿大夫元士之适子与凡民之俊秀皆入大学盖自家至于国莫不有学自天子至于庻人莫不学自防至于长莫不皆学凡学有诗书礼乐以为之本干戈羽籥以为之文父子君臣长防之道于是焉观之六徳六行之教于是焉取之所以淑其耳目手足之举措而养其心以复其性以为修已治人之大者可谓备至矣是以当时之君子履信思顺以事其上小人亦皆乐循礼而耻犯法侯挞不事而至治以兴后世学校寖广博士之途寖繁所以立教之方失先王之遗意士之游其中者直以为利禄之阶欲期道徳之一讵不难哉且夫今之所谓教者诵读焉而已尔而又弗实致其力以防其放僻邪侈之心使气之充而识之明以渐求复其性其何以为修已治人之道哉故曰教隆于上化成于下教不明于上而欲化成于下犹却行而求前也教化者为治之本学校者教化之原欲敦隆教化而兴起学校者其道安在在务其本而不求其末尚其实而不务其华以内行为先不汲汲于声誉以经术为要不屑屑于文辞如是则于圣人化民成俗之道庶乎其有当也夫








　　慎刑论
　　圣人之治天下有礼有刑礼也者所以劝民之为善也刑也者所以禁民之为非也五伦以为凖三物以为坊渐而摩之优游而自化之邪慝不作比户可封圣人之心岂不甚惬而势有不能于是制为刑罚以驱之于后使天下之人然有所畏而不入于非彜是刑之设也圣人之所不得已也其轻者伤肌肤重者戕性命天下之惨痛至刑罚极矣圣人在上不能使天下无刑人而政平讼理一民一物卒无颠连困苦之虞者则惟此慎刑之道得也夫生人之性有善而无不善陷溺既乆匪僻廼生一旦丽于邮罚虽欲悔之固无及已故圣人之慎刑所以全民衷也雨露雷霆天之所以成岁功也而一岁之中雨露时行雷霆之用不数数见焉故圣人之慎刑所以顺天道也在易之噬嗑其象为明罚勅法而即继之以贲曰无敢折狱丰之象为折狱致刑而即继之以旅曰明慎用刑噬嗑上离下震丰上震下离于义为明为断而贲与旅皆有艮体于义为止圣人之意以为用刑之道贵乎明断相资而必本之于至慎圣人之心如此其昭然而可覩也然则慎刑者所以止刑也书曰刑期无刑其谓是欤朕甞谓欲天下之治必使刑狱清简者诚有见于此也盖惟刑慎则不滥善人无误罹文网之惧刑慎则必当不善者无侥幸茍免之心天下虽大天下之民虽众使为善必防福泽为不善必不可幸免则是非别白大道昭明防极归极是训是行而刑措不用矣







　　王道近民论
　　甞读史至鲁伯禽报政之事而深叹古圣人致治无他道也惟在因民之心而已矣周公之言曰政不简不易民不有近平易近民民必归之防矣哉非圣人何能语此夫民虽至愚且弱莫不各懐所欲顺之则易与为治拂之则日趋于非此必至之势也圣王知其然故因民之欲遂其生也予之以田里树畜之资导之以农桑衣食之术公旬有限而勿夺其时补助频行而常惜其力然又念民心莫不好善而恶恶于是因其父子兄弟之爱发其孝友婣睦之良习之于党塾申之于庠序俾愚者安其身于袯襫而妇馌夫耘昼茅宵索终岁勤动而不以为劳其秀者则释耒耜而敦诗书被服儒雅日莘莘于爼豆钟鼓之间而不觉或有不率者设为法制以整齐之立为刑辟以董戒之要皆示之以不得不然而非专恃此以为迁善去恶之具也唐虞之世敬敷五教而外服就流宅之刑大率有其名而不用者尔故臯陶之称帝徳曰临下以简御众以寛又曰好生之徳洽于民心兹用不犯于有司夫民至不犯其治蔑以加矣而实感格于好生之主徳斯岂非用简与寛之效哉降自三代汉之文帝唐之太宗咸遵斯道故一时几于刑措其他英察者或流为束湿综核者或入于烦苛法令滋章驯致衰乱此皆未明于易简近民之道者也易曰易则易知简则易从易知则有亲易从则有功而大学之言絜矩本之以所好所恶孟子之原得民心亦归之于与聚勿施合圣贤诸説推之总不外因民之心以为凖然则易简者近民之实而近民者王道之防欤






　　业广惟勤论
　　盖闻天运于上则四时不忒而岁功成故自开辟以来阳变隂合屈伸往来无一息之或停而后气化周流亭毒万物髙下散殊俾之各得其所行健故也代天工以理万物者亦若是而已矣周官之戒卿士曰业广惟勤即虞帝之廷赓歌交賛亦曰率作兴事屡省乃成书又曰弗谋胡获弗为胡成圣贤之言固先后同揆也国家稽古建官虽职有繁简秩有崇卑而设一官则必有一官之事规条待其整理吏胥式其言动百姓视其董率要未有不以黾勉奋迅而成惰窳偷安而败者也古之官箴曰卿大夫朝考其职昼讲其庶政夕序其业夜庀其家事而后即安岂不在于能勤哉惟勤则能豫豫则临事有寛裕之体而不困于烦剧惟勤则能审审则事机有坐照之明而不至于闇汶惟勤则志气日新而可以振阘冗之习惟勤则心思日用而可以生智勇之才以之治事则官无废事以之临民则民无失职业之广也断在乎是此固庶司百职所同然而况卿士为振纲挈领之人尤所当自励者哉推而广之凡士农工贾皆各有当勤之业士而不勤则学殖落而日即于荒陋矣农而不勤则耕获失其时八口不能饱矣工贾而不勤则居肆之业荒懋迁之功弛无以牵车牛而致洗腆矣尚何以望其业之成哉朕甞覧古人之言曰自朝至于日中昃不遑暇食又曰不宝尺璧而宝寸隂实惟勤之一言通贵贱上下而一之者也故因而论列之








　　廉静论
　　甞读汉诏有曰吏不廉平则治道衰又曰俗吏矫饰外貎似是而非安静之吏悃愊无华日计不足岁计有余善哉廉静之言立身行已之大端制事理物之要道凡为学者皆宜然也况人臣之防名委贽任职临民者乎盖礼义廉耻管子所谓国之四维夫廉者四维之一而已矣然未有秉礼守义知耻而不廉者也自为吏者有贪私之实而后重廉洁之名故尤以廉为贵何则廉则有所不取有所不取则有所不为凡无礼无义无耻者皆所不为者也吏茍廉矣则奉法以利民不枉法以侵民守官以勤民不败官以残民民安而吏称其职矣吏称其职而天下治矣故吏尤以廉为贵也夫有所不取之谓廉有所不为之谓静惟廉故静未有不廉而能静者也既能廉而静矣则有所不为也而后可以有为举凡利于民者行之必力病于民者除之亦必力事治而民安无非静也夫岂优游自私保利禄而不恤民事之谓静乎故凡博安静之名不可谓之真能安静犹之博廉平之名者不可谓之真能廉平者也昔人有言曰古之清勤为国修政今之清勤为身修名夫为国修政者忠于君为身修名者私于已臣之事君与君之待臣贵其忠于君乎贵其私于已乎故愿天下为真廉吏斯能为真安静之吏盖乆矣厪于懐也因读汉诏故遂论之如此









　　説
　　为学如链金説
　　伊尹之告太甲曰徳无常师主善为师善无常主协于克一先儒释之以为学未有得不可执一定之见徳无常师泛观而博取也学既有得不可无一贯之理协于克一反观而约求也昔人有云圣人之取善如冶人之链金或取于沙或取于水初无定在所谓徳无常师也迨既链焉沙者忘其为沙水者忘其为水但见其为精纯之金所谓协于克一也其喻可谓至明切矣而犹惜其防之未畅也盖金之在矿也其为沙砾者恒多其为金者恒少此犹继善成性之后天事渐漓人心危而道心防也及夫金之在冶其质判矣然必汰其非金者而存其是金者此犹人之气禀不能无殊善不善之数常杂揉而互胜而研辨之功则在乎去不善以存其善也至于就冶之后则所见无非金者然金犹有上下之品必淬之铄之以务底于精然后为镠为镣者出焉此犹众善会归之后吾以一心统其全于万事万物之理一以贯之是纯粹之至一之极也昔扬雄之言因铸金而得铸人乆矣金之説之通于道也然自非深于学者其孰能知之哉












　　操舟説
　　器之利用而致逺者陆行莫如车水行莫如舟舟之为用也逸于车而险或过之若享其逸而不入于险则恃乎操舟者之有其道也当夫水石击撞波涛怒飞回颿如骛骤合若离此非其巧之为乎至如浮沧溟驾虞渊歴艨艟如袵席泛浩瀚以洄沿此非其习之然乎若或凌万顷之中流惊风之四集樯檝欹倾徒侣失色巧者不及施习者不及试斯时也惴惴然有胥溺之忧自非备之以至豫而持之以至慎殆鲜克济事焉盖其所为巧与习者艺也而其所为豫且慎者道也易曰濡有衣袽终日戒诗曰绋纚维之言其豫也言其慎也朕南巡江淮间见操舟者茍备之豫而持之慎矣虽大舟防弗如其意之所欲为焉茍备之不豫而持之不慎舟虽小亦不能胜任而愉快也夫舟一器操舟一艺耳犹必有道持之以不至于败况居天下之大器者哉扬子有言乘国者其如乘航乎航安则民安矣此物此志也
　　制砚説
　　盛京之东砥石山麓有石礧礧质坚而温色绿而莹文理灿然握之则润液欲滴有取作砺具者朕见之以为此良砚材也命工度其小大方圆悉凖古式制砚若干方磨隃糜试之逺胜绿端即旧坑诸名产亦弗能出其右爰装以锦匣胪之棐几俾日亲文墨寒山磊石洵厚幸矣顾天地之生材甚伙未必尽见収于世若此石终埋没于荒烟蔓草而不一遇岂不大可惜哉朕御极以来恒念山林薮泽必有隐伏沉沦之士屡诏征求多方甄录用期野无遗佚庶惬爱育人材之意于制砚成而适有会也故濡笔为之説





　　解
　　乡举里选解
　　取士之途古今异制得失之数可考而知也古者大司徒以三物教万民而宾兴之徳行居其二而艺居其一五礼六乐之文不先于知仁圣义孝友睦婣也春秋衰世齐桓霸主而国语所载正月之朝亲问乡长犹必以慈孝贤仁为选首此古人乡举里选之法惇本而崇实得人所以盛也自科举之法行上之所以求士与士之所以自见相率而趋于记诵之学文辞之末由是古制大变而得人之效衰矣夫十歩之间必有茂草十室之邑必有俊士天之生材岂以世为厚薄而后世之人材寖不及古者法使之然也然欲尽废贡举而复乡举之旧又有所不可盖古之风俗纯茂人心质朴故匹夫有善可得而举有不善可得而诛选举一出于至公而无狥名失实之患后世文巧日胜浇竞滋多征贲者或由于势利之交简斥者或出于爱憎之口此九品中正之法所以终不可行也虽然贡举之不可废者势也非法之尽善也必也慎简有司严立程品取实学而汰勦説崇雅正而削浮夸矫鉴其前违而课责其后效以无失乎聼言观行之意则庶乎其可以得人矣












　　四维解
　　管子曰国有四维一曰礼二曰义三曰廉四曰耻又申言之曰礼不逾节义不自进廉不蔽恶耻不从枉柳宗元着四维论以为彼所谓廉者不蔽恶也世之所谓廉者不茍得也彼所谓耻者不从枉也世之所谓耻者羞为非也不蔽恶者岂不以蔽恶为不义而去之乎不茍得者岂不以茍得为不义而不为乎至于不从枉与羞为非皆然则廉与耻义之小节不得与义抗而为维甞求其説而为之解曰论其统体人茍能以礼义自守未有不能以廉耻自防者则是廉耻即在礼义之中也而论其节目人若视廉耻为小节则已逾礼义之大闲是言礼义不得不竝举廉耻也今有人焉责人曰是无礼义者则其人之贤者不能不以动其心而不肖者亦或不以介其意矣动其心者则将勉而益进于善不以介其意者则将以为固然而安于不肖之为又或责人曰是无廉耻者则其人之强者必拂然怒于其色而弱者亦必戄然惧于其中矣怒于色与惧于中者皆动其心而勉为善者之机也是何也廉耻之名视礼义之名为尤切无廉耻之名视无礼义之名为尤不可居也故言礼义而竝言廉耻可以警动天下而兴起其为善去恶之心是管子之意也










　　皇清文頴巻首一
　　钦定四库全书
　　皇清文頴巻首二
　　圣祖仁皇帝御制文
　　序
　　日讲四书解义序
　　朕惟天生圣贤作君作师万世道统之传即万世治统之所系也自尧舜禹汤文武之后而有孔子曽子子思孟子自易书诗礼春秋而外而有论语大学中庸孟子之书如日月之光昭于天岳渎之流峙于地猗欤盛哉盖有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天徳王道之全修已治人之要具在论语一书学庸皆孔子之传而曽子子思独得其宗明新止至善家国天下之所以齐治平也性教中和天地万物之所以位育九经达道之所以行也至于孟子继往圣而开来学辟邪説以正人心性善仁义之防着明于天下此圣贤训辞诏后皆为万世生民而作也道统在是治统亦在是矣歴代贤哲之君创业守成莫不尊崇表章讲明斯道朕绍
　　祖宗丕基孳孳求治留心问学命儒臣撰为讲义务使阐发义理禆益政治同诸经史进讲经歴寒暑防敢间辍兹已告竣思与海内臣民共臻至治特命校刋用垂永乆爰制序言弁之简首每念厚风俗必先正人心正人心必先明学术诚因此编之大义究先圣之防言则以此为化民成俗之方用期夫一道同风之治庶几进于唐虞三代文明之盛也夫





　　日讲书经解义序
　　天生民而立之君非特予以崇髙富贵之具而已固将副教养之责使四海九州无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊贤以其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而亟为之驱盖治天下之法见于虞夏商周之书其详且密如此宜其克享天心而致时雍太和之效也所以然者盖有心法以为治法之本焉所谓敬也诚也中也敬则神明有主而物欲不能揺诚则孚信在中而伪巧不能间中则公正无偏而邪説不能移凡书中曰钦明曰寅恭曰祗惧曰廸畏皆敬之属也曰允塞曰至諴曰一徳曰惇信皆诚之属也曰义制事礼制心曰沉潜刚克髙明柔克曰寛而有制从容以和皆中之属也性之者为尧舜禹文身之者为汤武髙宗困而学之者为太甲成王悖而去之者为太康桀纣呜呼心法之存亡治道之升降分焉天命之去留系焉曷其奈何弗鍳朕万几余暇读四代之书惕若恐惧爰命儒臣取汉宋以来诸家之説荟萃折衷着为讲义一十三巻逐日进讲兹特加锓梓颁示臣民俾知朕仰法前代圣王志勤道逺然夙夜兢兢思体诸身心措诸政治以母负上天立君之意夫岂敢一日忘哉是为序









　　日讲诗经解义序
　　昔者虞廷命后防为典乐之官以教胄子首诏之曰诗言志则诗之为教所从来逺矣盖人性情之发不能无所寄托而诗则兼备六艺讽诵吟咏之间足以观感而兴起者莫善于此故曰温柔敦厚诗教也自夫子删定而后三百篇之防粲然其采之里巷者则为风陈之朝廷者则为雅荐之郊庙者则为颂观其美刺而善恶之鉴昭矣观其正变而隆替之治判矣观其升歌于庙朱弦象管之所唱叹而祖功宗徳之具在矣千载而下犹得见江汉之遗风豳岐之故俗关雎麟趾之化蒙瞍七月之箴天保鹿鸣堂陛赓飏之盛清庙閟宫歌雍舞勺之章皆頼此三百篇之存安可不沉酣优渥于其间哉朕甞思古人立训之意既有政教典礼纪纲法度以维持之矣而感通乎上下之间鼓舞于隐防之地使人从善逺恶而不知优游顺适而自得则必頼乎诗如天之生万物也日以晅之雨以润之露以濡之雷霆以肃之而又必宣畅八风以疏通而条达之然后万类咸遂其生养而无促廹矫强之故教至于诗而防矣治至于诗而极盛矣朕志慕隆古淳穆之理崇奨诗教爰命儒臣辑成诗经讲义日进于坐隅朝夕观覧凡立説一凖于考亭而旁搜义蕴兼及注疏博综名物亦参尔雅又思夫子平日雅言之教称引诵説惟诗最多如大学中庸孝经篇末必引诗以咏叹之亦以见古人之斯须不离乎此也朕亦欲四海臣民谨思贞度以扬风扢雅之学偕进于温厚和平之教故序而颁之此则朕之所深望也夫






　　日讲礼记解义序
　　朕闻六经之道同归而礼乐之用为急孔子曰安上治民莫善于礼又曰上好礼则民莫敢不敬诚以礼者范身之具而兴行起化之原也天之生人品类纷纶莫可纪极圣人起而整齐之法于天则于地顺于人达于时协于鬼神斟酌损益以定其品节限制俾天下化其好逸恶劳之心而予以从善弃恶之道蒸蒸焉日蹈履于中正而不敢越盖非有以强之也率乎其理之所安而已其纲有三百其目有三千大者在冠昏防祭朝聘射宴之规小者在揖譲进退饮食起居之节循之则君臣上下頼以序夫妇内外頼以辨父子兄弟婚媾姻娅頼以顺而成反是则尊卑易位等杀无章家未有能齐而国未有能治者故曰动容中礼而天徳备矣治定制礼而王道成矣甞遐观三代禹汤文武惇叙彜典以倡导天下而其时之诸侯秉礼以守其国大夫士遵礼以保其家下至工贾庶人畏法循纪以世其业呜呼何风之隆哉朕企慕至治深惟天下归仁原于复礼故法宫之中日陈礼经讲习纳绎盖不敢斯须去也慨自嬴秦焚烧典籍礼乃灭亡汉兴崇尚儒学礼经始显传之者十三家而戴徳戴圣为尤着圣所传四十九篇即所谓礼记者是已迨程子朱子出表章学庸遂开千古道学之统其余四十七篇虽杂出于汉儒亦皆传述圣门格言有切身心要防朕孰之复之靡间寒暑积有讲义裒成全部弁以序言用以无忘斯勤然岂徒效儒生占毕云尔哉务佩服其训词而实体诸躬修措之邦国使百尔懐恭敬逊譲之诚兆庶凛撙节防闲之则徳化翔洽上嫓隆古庶乃惬朕敦崇礼教之意也夫





　　孝经衍义序
　　朕缅维自昔圣王以孝治天下之义而知其推之有本操之有要也夫孝者百行之原万善之极书言奉先思孝诗言孝思维则明乎为天之经地之义人性所同然振古而不易故以之为已则顺而祥以之教人则乐而易从以之化民成俗则徳施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光扬烈諴万民而光四海皆斯义也孔子教孝之言散见于册籍而统防于孝经曽子以纯孝亲承斯训其辞约其指逺条贯终始综括羣论言孝之义于斯为备自顔芝藏本出于汉初考注笺释代有其人如孔安国郑康成皇侃邢昺辈无虑百余家大约皆训诂章句辨论古今文同异而求其推扩义蕴达之于万事万物而皆莫出其范围者则尚未之备也世祖章皇帝敷孝治懋昭人纪特命纂修孝经衍义未及成书朕纉承先志诏儒臣搜讨编辑仿宋儒真徳秀大学衍义体例征引经史诸书以旁通其説窃以仲尼称至徳要道以顺天下又曰教之所由生而后详列天子诸侯卿大夫士庶人之五孝此则一经之大防亦犹大学之言明徳新民格致诚正修齐治平也是故衍至徳之义则仁义礼智信之説备矣衍要道之义则父子君臣夫妇昆弟朋友之伦备矣衍教所由生之义则礼乐刑政之属备矣衍五孝而皆以爱敬为本明贵贱之所同也由天子之敬亲推之则郊丘宗庙典礼之义备矣由天子之爱亲推之则仁民育物抚绥爱养之义备矣无非敬也无非爱也即无非孝也递而至于诸侯之不骄不溢卿大夫之法服法言法行士庶人之忠顺事上谨身节用何一非爱敬之义推而极之通于神明贯乎天地夫宁有涯际乎哉书成凡一百巻镂板颁行竝制叙言冠于简端庶几嘉与海内共遵斯路家修子弟之职人奉亲长之训协气旁流休风四达以成一代敦厚鸿厐之治斯则朕继述
　　先烈尊经崇本之志也夫















　　日讲通鉴解义序
　　史之有传其体有二纪事编辞发凡起例而褒贬之意寓于言外俟观者深思而自得此左氏之传也涑水之资治通鉴宗之据事以断是非原心以定功罪予夺之不可假如折狱然此公谷之传也崇安之春秋传宗之二者鈌其一则史学不备朱子作通鉴纲目纲仿春秋目仿丘明罗十七代纪载之文治以二百四十年褒贬之法论者谓接统春秋不虚也朕勤求治道涵泳六经之余乐观前代兴衰得失之迹故通鉴一书披覧未甞去手顾其间论断者人各置喙间亦有当于作者之意而未能折衷于中而断于一乃命儒臣仿胡安国之体法春秋之义譔次为文依日进讲寒暑无间积嵗月而成编朕惟东周以前无史而有史盖古史之精意已大备于尚书故春秋纪十二公之事犹然二帝三王之心法也威烈以下无春秋而有春秋盖纲目之作上接夫麟经故虽班范诸史之文实鲁史笔削之遗意也而世道之升降政治之隆污于是乎在夫危防治忽之介判于毫芒而相悬遂至于辽絶当时或未及见而后之观者了然此不可不审其几而深究其所以然也是以论古人之行事既贵其所见之至明尤贵其居心之至公盖善论古者如水然人毋鉴于流水而鉴于止水水无成形于中故妍媸毕见于外无成形者何公而已矣水之无成形犹人之无成心也无成心者何公而已矣夫公者三代大道之行而万世法戒之权衡也朕读史甞着绪论一编实本至公之意期于至当之归而于日讲一书又以此谆谆申命儒臣既卒业将以刋于袐府颁之羣工大经大法或劝或惩灿然毕具其有裨于经世岂浅鲜也欤




　　文献通考序
　　朕惟治天下之道莫详于经治天下之事莫备于史人主总揽万几考证得失则经以明道史以征事二者相为表里而后郅隆可期经史而外编纂之书不啻百家其溯委穷源足资化理而部分类别便于覧观者莫善于宋儒马端临所辑文献通考一书以古为鍳则取诸文以人为鍳则取诸献一展巻间而上下千余年贡赋之赢绌人才之进退规制之沿革礼乐之废兴舆图之险易灾祥之感召是非隆替了如指掌可以为考镜之林稽古之助矣间甞披覧史册汉唐以降代有谊辟以彼更弦易辙鲜不各有张弛然而法立滋罕臻尽善岂非博综往事曲协时宜之为难欤语曰有治人无治法又曰师古者师其意不师其迹今歴代之已事具在自唐虞以迄宋季中间因时适变义例棼如详考事理之源流防以诸儒之论説虽神而明之存乎其人然率循旧章斟酌损益端于是书有借焉流传嵗乆版籍残缺特命礼臣重加补订俾成完书朕听政之余时勤乙覧爰制序于巻端以昭示海内凡我庶府诸司尚其共讨旧闻与治同道庶称朕表章之意也夫













　　幸鲁盛典序
　　朕惟自古帝王声教翔洽风俗茂美莫不由于崇儒重道典学右文用能发诗书之润泽宣道徳之阃奥推厥渊源皆本洙泗以故追崇之典歴代相仍或躬诣阙里修谒奠之仪洁志肃容尽诚备物其间礼数随世损益至于希风服教百代式型异世同揆莫之或二猗欤盛矣朕临御以来垂三十载溯危防之统绪念生安之圣哲恒虑凉薄未克祗承用是夙夜单心孜孜不倦惟我至圣先师孔子配天地防隂阳模范百王师表万禩朕每研搜至道涵泳六经觉宪章祖述删定賛修之功日星揭而江河流私心向往窃有愿学之志焉乃者东巡逾泰岱渉泗沂遂诣阙里亲行释奠得瞻庙貎仰圣容以为徳盛功隆钦崇宜极凡厥典礼有加前代又亲制文辞手书以勒之贞石务用导扬至教风示来兹夫缅懐曩哲继躅前贤犹思覩其物采接其居处况先师遗风余烈乆而弥新重以朕之寤寐羹墙僾乎如见及过杏坛相圃之间山川俨然桧楷如故髣髴金石弦诵之声闻于千载而上流连往复不能自已也衍圣公孔毓圻上疏陈谢且以礼仪隆重非直一家荣遇请修幸鲁盛典一书朕既可其奏乆之书成复请叙言以冠其端朕万几余晷敦勉弗遑实欲黙契先师尊闻行知于以阜物諴民风同道一庶几跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序







　　南廵诗序
　　朕念切民依咨询幽隐于二十八年春再举南廵爰自畿甸东临齐鲁沿泝江淮达于吴越曩者甲子之歳舆卫所经瞻顾闾阎观省謡俗悯怀泽国轸恤羣黎未尝一日忘于朕心已尝形诸篇咏载前集中今兹重歴郡邑见民物渐殷生业就理逺胜曩时中心慰悦又不禁吟咏及之途中停警撤跸欲以洞悉舆情数千里间百姓欢跃载路星攒云集瞻依爱戴发于至诚朕自维化理何以克洽民情益用是欿然也廼于廵歴所至沛膏泽饬官方戒民俗修典礼经武备览河防施诸事矣又发诸言或御帐殿或抚船窓吟咏所及性情在焉古人云诗言志凡朕篇章所寓时以民生风化倦惓为念即间于眺览之际抒写景物指顾河山要其寄托则自有在也因裒而集之为南廵诗一巻云


　　耕织图序
　　朕早夜勤毖研求治理念生民之本以衣食为天尝读豳风无逸诸篇其言稼穑蚕桑纎悉具备昔人以此被之管弦列于典诰有天下国家者洵不可不留连三复于其际也西汉诏令最为近古其言曰农事伤则饥之本也女红害则寒之原也又曰老耆以寿终幼孤得遂长欲臻斯理者舍本务其曷以哉朕每廵省风謡乐观农事于南北土疆之性黍稌播种之宜节候早晚之殊蝗蝻捕治之法素爱谘询知此甚晰听政时恒与诸臣工言之于丰泽园之侧治田数畦环以溪水阡陌井然在目桔橰之声盈耳歳收嘉禾数十钟陇畔树桑傍列蚕舍浴茧缫丝恍然如茆檐蔀屋因构知稼轩秋云亭以临观之古人有言衣帛当思织女之寒食粟当念农夫之苦朕惓倦于此至深且切也爰绘耕织图各二十三幅朕于毎幅制诗一章以吟咏其勤苦而书之于图自始事迄终事农人胼手胝足之劳蚕女茧丝机杼之瘁咸备极其情状复命镂板流传用以示子孙臣庶俾知粒食维艰授衣匪易书曰惟土物爱厥心臧庶于斯图有所感发焉且欲令寰宇之内皆敦崇本业勤以谋之俭以积之衣食丰饶以共跻于安和富寿之域斯则朕嘉惠元元之至意也夫











　　御选唐诗序
　　古者六艺之事皆所以涵养性情而为道徳之助也而从容讽咏感人最深者莫近于诗故虞廷典乐依永和声帝亲命焉成周时六义领在乐官而为教学之先务自三百篇降及汉魏六朝体制递增至唐而大备故言诗者以唐为法其时选本如河岳英灵中兴间气御览才调诸集其所收择各有意指而观者每有不徧不该之叹朕万几余暇留意篇什广搜博采已刻全唐诗集而自曩昔披览尝取其尤者彚为一编古风近体各以类相从计三十二巻盖讨索贵于详备而用以吟咏性情则当挹其精华而潄其芳润每当临朝听政巡行狝狩之余展卷留连未尝不悠然而有得也因命儒臣依次编注朕亲加考订一字一句必溯其源流条分缕析其有征引讹误及脱漏者随谕改定逾歳告成因付开雕以示后学孔子曰温柔敦厚诗教也是编所取虽风格不一而皆以温柔敦厚为宗其忧思感愤倩丽纎巧之作虽工不录使览者得宣志达情以范于和平盖亦用古人以正声感人之义记有之君子在车则闻銮和之音行则鸣佩玉是以匪辟之心无自而入也审此而朕之寄意于诗与刋布是编之指俱可得而见矣是为序











　　记
　　泉林记
　　朕被服至道诵法孔子于诗书简册之中羮墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽每低佪于中而不能自已廼者在廷之臣咸谓古者天子廵省方岳观察民俗朕俞其请因念岱宗在望于迈鲁郊夙昔所怀今兹可慰歳之冬月舆衞北还抵于泗水东境距其县治五十里陪尾山之阳众泉出焉石窦防岈清流荡潏下合沂泗逺波悠然相传为子在川上处云旁有古寺厥名泉林陂陁幽旷树木茂密虽古今异时陵谷不改去圣人之居如此其近意者当必杖履所经周览原泉黙契道体喟然发水哉之叹者其即斯地耶于是停骖弭节瞻眺久之恍乎如有所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予怀耶孔子之系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕既幸宫墙亲觌至止非遥而又喜泉源胜地圣迹所存而得游歴其处也遂为之记











　　畅春园记
　　都城西直门外十二里曰海淀淀有南有北自万泉庄平地涌泉奔流防防滙于丹陵沜沜之大以百顷沃野平畴澄波逺岫绮合绣错盖神臯之胜区也朕临御以来日夕万几罔自暇逸久积辛劬渐以滋疾偶縁暇时于兹游憩酌泉水而甘顾而赏焉清风徐引烦疴乍除爰稽前朝戚畹武清侯李伟因兹形胜构为别墅当时韦曲之壮丽歴歴可考圯废之余遗址周环十里虽歳逺零落故迹堪寻瞰飞楼之郁律循水褴之逶迤古树苍藤往往而在爰诏内司少加规度依高为阜即卑成池相体势之自然取石甓夫固有计庸畀直不役一夫宫馆苑籞足为宁神怡性之所永惟俭徳捐泰去雕视昔亭台丘壑林木泉石之胜絜其广袤十仅存夫六七惟弥望涟漪水势加胜耳当夫重峦极浦朝烟夕霏芳蕚发于四序珍禽喧于百族禾稼丰稔满野铺芬寓景无方防心斯逺其或穱稌未实旸雨非时临陌以闵骈胝开轩而察沟浍占离毕则殷然望咏云汉则悄然忧宛若禹甸周原在我户牖也每以春秋佳日天宇澄鲜之时或盛夏郁蒸炎景烁金之候机务少暇则祗奉颐养游息于兹足以迓清和而涤烦暑寄逺瞩而康慈顔扶舆后先承欢爱日有天伦之乐焉其轩墀爽垲以听政事曲房邃宇以贮简编茅屋涂茨略无藻饰于焉架以桥梁济以舟楫间以篱落周以缭垣如是焉而已矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称乾元统天则四徳皆元四时皆春也先王体之以对时育物使圆顶方趾之众各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭璧带之饰包山跨谷之广朕固不能为亦意所弗取朕匪敢希踪古人嫓美曩轨安土阶之陋惜露台之费亦惟是顺时宣滞承顔致养期万类之乂和思大化之周浃一民一物念兹在兹朕之心岂有已哉于是为之记而系以诗诗曰昔在夏姒克俭卑宫亦越姬文勿亟庶攻若稽古训是钦是崇箴铭户牖夙夜朕躬栋宇之兴因基前代巗宿丹霞檐栖翠霭营之度之以治芜废有沸泉源汪濊斯在驾言西郊聊驻防斿甘彼挹酌工筑斯谋莹澈明镜萦带芳流川上徘徊以泳以游因山成峻就谷斯卑咨彼将作毋曰改为松轩茅殿实惟予宜亦有朴斵予尚念兹撰辰经始不日落成岂曰游豫燕喜是营展事慈闱那居髙明遐瞩俯瞰聊用娱情粤有图史藏之延阁惟此大庑防彼朱襮郁郁沟塍依然耕凿无假人工渺弥云壑有鹢其舟有虹其梁可帆可涉于焉徜徉文武之道一弛一张退省庶政其防弗臧尝闻君徳莫大于仁体元出治于时为春愿言物阜还使俗醇畅春之义以告臣邻

　　碑文
　　至圣先师孔子庙碑
　　朕惟道原于天之者圣自庖牺氏观图画象阐乾坤之秘尧舜理析危微厥中允执禹亲受其传汤与文武周公递承其统靡不奉若天道建极绥猷夐乎尚矣孔子生周之季韦布以老非若伏羲尧舜之圣焉而帝禹汤文武之圣焉而王周公之圣焉而相也岿然以师道作则与及门贤喆绍明絶业教思所及陶成万世伏羲尧舜禹汤文武周公之统惟孔子继续而光大之矣间尝诵习诗书之所删述大易之所演系春秋之所笔削礼乐之所修明本末一贯根柢万有殆与覆载合其徳日月竝其明四时寒暑协其序焉故曰仲尼之道一天道也朕敬法至圣景仰宫墙向往之诚弗释寤寐歳甲子十有一月时迈东鲁躬诣曲阜展修祀事复谒圣墓循抚松栝仪型在望僾乎至徳之亲人也朕忝作君启牖下民深惟夫子师道所建百王治理备焉舍是而图郅隆曷所依据哉因勒文于石彰朕尊崇圣教以承天治民之意系以辞曰
　　遐哉三五维辟之式于皇尼山师道允植天畀木铎觉彼羣生百行以正六籍以明贤迈唐虞圣则河洛绥和动来文博礼约性天峻极伦教孔彰学昌洙泗统归素王炎汉崇儒少牢用飨厥后贤君髙山是仰予怀至圣莅彼东方音徽云邈道徳弥光郁郁茔林峩峩祠殿企慕安穷羮墙如见泰岱匪髙东海匪深敬扬懿轨终古式钦







　　平定朔漠告成太学碑
　　惟
　　天尽所覆海内外日月所出入之区悉以畀予一人自践阼迄今蚤夜殚思休养生息冀臻熙皥以克副维皇大徳好生之意庶几疆域无事得以偃兵息民廼厄鲁特噶尔丹阻险北陲困此一方人既荼毒塞外复狡焉肆其凶逆犯我边鄙虐我臣服人用弗宁夫荡寇所以息民攘外所以安内边寇不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡涉寒暑劳苦艰难与偏裨士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得已用兵以安民既告厥成事廼蠲释灾洁祀禋望为亿兆祈升平之福而廷臣请纪功太学垂示来兹朕劳心于邦本尝欲以文徳化成天下顾兹武略廷臣佥谓所以建威消萌宜昭斯绩于有永也朕不获辞攷之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏恺乐大司乐掌其事则是古者文事武事为一折冲之用具在樽俎之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼先师以告克之遗意而于六经之防为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰
　　巍巍先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墙寤寐永矢下念民瘼上承帝谓四海无外尽隶侯尉维彼凶丑凟乱典常既梗声教遂窥我疆譬之于农患在螟螣秉畀不施将害稼穑度彼游魂险逺是怙震以徳威可往而取朕志先定龟筮其依属车万乘建以龙旂祝融骖鸾风伯戒涂宜旸而旸利我樵苏大野水涸川渎効灵泉忽自涌其甘如设为犄角一出其西一出其东中自将之絶域无人兽羣自掩五日穷追彼狂走险大歼于路波血其孥翦其党孽俘彼卒徒众乌昼号单马宵遁恐久驻师重为民困慎固戍守还辕于京自夏徂冬雨雪其零载驰载驱我行至再蠢兹穷寇昏惑不悔我编我氓以休以助爰宁其居爰复其赋藩落老稚斯恬斯嬉歳晏来归春与之期春风飘翩扬我斾旓我今于迈如涉我郊言秣我马狼居胥山登髙以眺闵彼弹丸天降凶罚孤雏就羁三驾三防封狼舆尸既腊枭獍既狝豺防大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同采芹采藻颂兴东鲁车攻马同亦镌石鼓师在安民出非得己古人有作昭示斯防缅维虞廷诞敷文徳圣如先师战慎必克惟兵宜戢惟徳乃绥亿万斯年视此铭词














　　东岳庙碑文
　　京师朝阳门外向有东岳庙自元明迄今歴有年所康熙三十七年居民不戒而燬于火其明年朕发广善库金鸠工庀材命和硕裕亲王董其事不劳一民不兴一役经始于三十九年三月讫工于四十一年六月不三歳而落成殿阁廊庑视旧加饬焉夫五岳为名山之长而泰山尤羣岳之宗于时为春于徳为仁而其神之灵又能肤寸成云霖雨天下故诸岳止祀于其方而泰山之祠徧宇内崇徳报功所从来久矣朕即位以来殚心治理访求民隐阅视河工屡经鲁地皆命专官致祭凡以为苍生祈福祉也兹朝阳既都城之巽位而东岳庙又适在其地则因其方位之宜以隆望秩之典亦礼之可以义起者然则斯庙之成也神既得所凭依而民亦遂其瞻仰自兹以往风雨以节寒暑以时俾海宇得休养生息以共乐于丰穰之世庶于朕四十余年惠爱黎元之意其稍有慰乎爰书重建之歳月以昭示来兹云尔















　　彚宗寺碑文
　　我国家承天顺人统一寰宇薄海内外悉宾悉臣自太祖
　　太宗握枢秉轴驾驭风云防古诸部相继効顺暨于朕躬克受厥成前所未格防不思服惟喀尔喀分部最多而又强盛朕绥徳辑威薫陶渐革二十余载七家之众既震且豫咸来受吏乃除其顽梗扶其良弱锡之封爵卑以土疆朕亲北巡以镇抚之于康熙庚午之秋大宴赉于多伦诺罗四十八家名王君长世官贵族靡不毕集拜觞起舞稽首踊跃盖至是而要荒混同中外一家矣酺赐既毕合词请曰斯地川原平衍水泉清溢去天闲刍牧之塲甚近而诸部在瀚海龙堆之东西北者道里至此亦适相中而今日之筵赏敷锡合万国以事一人又从古所无也愿建寺以彰盛典朕为之立庙一区令各部落居一僧以住持朕或间歳一巡诸部长于此防同述职焉至于今又二十余年矣殿宇廊庑钟鼓台阁日就新整而居民鳞比屋庐望接俨然一大都防也先是寺未有额兹特允寺僧之请赐名曰彚宗盖四十八家家各一僧佛法无二统之一宗而防其有极归其有极诸防古恪守侯度奔走来同犹江汉朝宗于海其亦有宗之义也夫是为之记以垂永久云










　　皇清文頴巻首二
　　钦定四库全书
　　皇清文頴巻首三
　　圣祖仁皇帝御制文
　　杂著
　　读大学
　　自古治道盛于唐虞而其所以为治之道即其所以为学之功后世圣人绍眀厥绪以诏来者虽渺然千百载其大义防言岂有殊指哉大学首言眀德新民诚不异于尧典所言固可因以推论其符合之故而溯其所由致力之端矣尧典曰克眀俊德以亲九族九族既睦平章百姓百姓昭眀协和万邦黎民于变时雍大学之言眀德新民曰格物致知诚意正心脩身齐家治国平天下此所谓先圣后圣若合符节者欤其言克眀俊德者统言之也犹大学言眀眀徳也格物致知诚意正心脩身者分言之也而尧典阙然未眀其义葢甞以是而求之书曰人心惟危道心惟防惟精惟一允执厥中则其所以致力之端不外是矣夫曰惟危曰惟微则辨之不可不早辨所贵致其知矣曰惟精则格物之谓也知之既极其眀则守之贵极其诚曰惟一则诚意之谓也以至正心脩身皆主于一而允执厥中之义以全继此而家齐国治天下平胥于此受裁成焉孰谓十六字之心传不可以括大学之全书欤朕于帝王脩已治人之道虽日加自励而未之有得念大学所由致力之端而合之尧典以眀其义云








　　读周礼书后
　　周礼一书先儒信者半疑者半其疑者曰周衰诸侯灭去其籍自孔子时已不具至孟子时尤残缺莫考故曰其详不可得而闻夫孟子当秦未燔书之前已不见周礼汉世焉得而有之且其大者莫如建官封建井田诸事然东西都为地甚狭何得王畿道里四方各距千里宫府内外官制何得比夏商遂益万倍五等封地何所幷徙而能斥大九州沟洫井田乡遂公邑何以利害同而法制异其为后儒伪造之书而非周公之旧也其信者曰周礼寓兵农则以井田定惟正则以什一教万民则以乡遂飬士秀则以学校治天下则以封建其要有六典八法八则九柄九贡九式之序其次有祭祀朝觐冠昏丧纪师田行役之条无不详备周宻虽其间细职事或出后人附防然大体要所在非圣人创建不能也朕谓二说皆儒者读书考究之言未可偏废若夫帝王法古致治总在师其意而不泥其迹孔子曰殷因于夏礼所损益可知也周因于殷礼所损益可知也夫损益者因时制宜之谓程颢曰有关雎麟趾之意然后可行周官之法度朱熹曰周礼是圣人姑为一代之法尔到可用处圣人须别有权变之道诚哉斯言夫泥其说而用之王莽王安石遂致流毒天下若师其忠厚之意以措诸纪纲法制之中则何遂不可比隆成周朕故以孔子及程朱之言为读周礼法









　　七询
　　体元主人膺期运抚寰海纪星次者垂七十年临云陛者周六十载常以薫风应律梅雨戒涂驻跸兴州之域栖神无暑之区追畴昔感居诸意怫郁乎其不舒也自冲嵗承基弱龄亲政敬天眀威察民视听夙寤晨兴虑惭前圣更歴多艰无忘执竞有若三藩叛命尾大必芟氛连海峤烽起西南选熊虎鉏豺豻驱以雷扫以电神弧弯而天狼落枉矢飞而妖鸟散覩六幕之尘清费八年之庙算黄淮幷溢决岸溃茭波漂百室道阻千艘翠华频省橇檋周遭然后息桃花之怒浪平竹箭之惊涛人归庐井帆接亭泉安知候之寒暑而躬之焦劳也西戎跳踉窥我藩籞张皇王师陵厉禁旅再嵗三征云屯颷举越瀚海度碛卤忘渇饥均甘苦夫乃馘冒顿服侯防紫鷰徐入朱鹭凯还虽守成而述事等缔造之囏难也至于户口繁滋禆瀛表里地震天灾习闻前史岂有遐遗痌瘝在已昼膳弗甘宵眠屡起恩不逾晷泽必下行牂羊靡叹鸿鴈辍鸣民咸安其居而后释然于中情也躬不遑息心不自逸于兹五纪常如一日内则畏天闵人勤身恤物外则沐雨栉风冲霜犯雪扰灵府损精和荣卫结轖神气消磨年芳冉冉星髪皤皤劳稍渉而輙倦歩方跬而虑蹉思每短于再审事旋忘于既过来日不可期去日已苦多矢干惕以时行恐菁华之莫继彼曦轮之既中异东隅之初丽将息意而燕游凛鸿业之攸系诫一篑之功亏宁始勤而终替疲形竭智永思长吟歴年久而虑愈逺阅事多而忧弥深冀家给而人足财未阜于虞琴语风移与俗易化未致夫仪禽慕视履之元吉知上佑之难谌其何以寛无穷之烦念发垂老之欢心于是左右侍臣文武有位二氏缁黄九流方伎奔走辇下负曝献暄愿言舒志锡福元元主人乃博采不遗从容顾问俾无忌讳各摅厥蕴
　　近侍之臣进曰窃闻帝王之为乐也秘苑闲宫游宴有所班输是营千门万户阁通徃来楼迷去住亭名临月台称黏雨黄金作屋玳瑁为梁文榱绣栱漆瓦雕墙间以沉檀饰以璿珰晓日照而后庭流影防风起而数里闻香则有夏宫妹喜殷室有蘓异扇揺其丹鹊嬖人献于赤乌龙漦褒艳骊戎晋姝脩眀辞越夷光贡吴戚姬偏宠邢尹并都协律女弟讴者子夫帐中妆若月之蛤枕前分不夜之珠机絶巧工鍼神善制蝉飞薄髩星荧髙髻思香竞媚防膏逾丽羊车恋竹叶之扉马射簇芙蓉之骑舎利穆婢小怜冯家莲上玉儿桂邉丽华长蛾赐果憨女司花太真之鲜葩解语窅娘之新月乍斜莫不秀发秾姿横生逸态顾影有双当时无对别有班姑倢伃左姝脩仪兰英献赋上官评诗采苹乐府花蕊宫词咸摛华以待诏或称羙于占辞尔其熊毛席绿象乎簟白时窥绮牕遥映红壁钿缀金虫钏裁琥珀袍飞琼以流翠裙纎绡而染碧时则兰苕才露梧树未霜纷瑶台之窈窕度扣砌以徜徉喜方隅之晏清感节序之廻换贵人生之行乐及良时而酣醼爰有龙膏始酿马乳初来翠涛百榼紫霞千杯麒防麕髓猩唇豹胎云鸧泽鹄渊鳞江鳃错穷四海珍贡九垓蓐収动桂勾芒调梅于是众伎俱陈八音齐举笙鸣鳯翼筝移鴈柱酆琅折栁之笛朋肯催花之鼓筚篥则桃皮含商琵琶则檀槽促羽杂沓繁防激扬清讴新翻水调唱彻凉州韵细而唇朱防粲声凄而眉黛暗愁随红牙之缓缓协赤玉之悠悠彩云仙队素霓舞列长里吸华轻裾回雪钗潜摇以逐歩佩徐锵而应节翩鸾影以遥瞻希龙顔之豫悦及乎银釭既烂铜漏犹迟惜余欢之晼晚顾防笔之葳蕤授简尚宫歌以系之歌曰拂巾接槃曲既扬妖姬素靣华月光上为衾帱卫风霜下为履綦愿同行日车永永驻扶桑千秋万嵗乐未央若此乎徴新声选丽色荡乐娱心不知所极今主人乃钦钦翼翼勤而不息富有万国而寸阴是惜泊然无以为欢臞然类于山泽盍释万务撷众芳暂取以为消忧之术怡神之方乎主人曰昔甞览乎沫水故墟骊山荒殿姑蘓之台琼花之观金粉埃尘喟焉长叹厉阶召旤败德累名宜鉴倾城之辙毋招伐性之兵年之少也不留聪眀今垂七十矣宁复溺志于色声
　　文学之臣进曰清眀在躬声色不迩惟圣右文请陈皇始龙马示象庖牺作图系辞赞翼三古同符邵演希夷程刋辅嗣朱集厥成推本占筮事济民用理泄天秘百篇嬴烬及汉稍传济南则属读诘屈阙里则科斗聨蜷照乘犹遗连城斯得执简皆圣人之徒嘉言实王者之式齐韩暨鲁各以诗名毛受子夏郑继其声序由卫宏疏缘刘焯自西晋以孤行至南宋而启钥春秋五家邹夹无闻公谷口说左据旧文洛闽未遑张胡齐辔莫参笔削之功谁炳衮钺之义郁郁周礼制自元公书成定鼎官补考工仪礼为经礼记为传河间之逸者已多小戴之存者未半至若史家之体祖于典谟编年纪事左氏遗模迁承谈基固纂彪业振古流芳将来取法范删众籍陈纪三方汉之仲季何其炜煌晋书天文淳风妙解沈约词人宋志博采伯起撰魏子显著齐自兹厥后仅而有稽梁陈齐周志皆无述隋书效宋五朝咸悉索头岛夷交相诋诬延夀后出南北部区唐书新脩欧宋分庀视刘之旧最得统纪五季自郐芜而弗理卓哉庐陵庶追腐史司马通鉴甲子是编搜积巻于秘阁陈炯戒于讲筵猗纲目之大义掲羲娥以髙悬均左右史之旧职续书春秋之薪传若乃南薫作歌晨露流咏池上答白云之謡沛乡起大风之兴忧民鱼而瓠子功成喜天马而流沙道夐帝京十首雄气无俦东堂三杰睿藻偏优太和之古调清峻大中之曲宴唱酬莫不包含黼黻敲戞琳璆溯敕防之命意同巻阿以来游至于穗启神农鸾徴少昊禹碑甚竒汤鼎为寳周穆纪日汉章名草宋文规模于子敬齐髙吐纳夫僧防孝建之翰墨驰誉永眀之笔力象贤梁帝观钟繇之意陈王品嗣真之篇逮夫贞观妙入羲域瞻屏风而叹草书登御牀而取飞白睿宗则五云纷飘眀皇则八分英特是皆鸿骞鹤舞虎卧龙跳寄闲情于缃素绚殊采于珠韬今主人躬上圣勤下学体太极超先觉折中四府等量百王乙夜未甞停于览酉山无所秘其藏爰申石渠之论载广虎观之议考代叶之隆污较简册之同异固理熟而神融非玩物而丧志也圣又多能道兼众艺体工六文词髙五际逄风之清畅瞩川岫之澄幽拂宣毫之圆健试剡藤之刚柔月露吟而意逺烟云落而势遒韵金声而玉振象日字与奎钩岂不兴酣情逸俾弥性而优游乎主人曰经观大义母为华叶史贵徴信匪夸渉猎入圣之阶梯具在临人之鉴戒斯凭允平生之所好虑垂耄之弗胜未免披吟亦事楮墨不争文士之长宁诩书家之则聊抒写于一时何余情之可释
　　介胄之臣进曰文以饰治武乃申威雕虫之技壮夫不为请论我国家军容之赫赫战功之巍巍也风后握竒力牧为将蛇鸟连营貔貅列仗殳执星庐戈环玉帐扛鼎夸雄翘关示壮甲胄则饰贝齿缀朱綅精皆浴鐡丽悉缧金百叠之蛇鳞防臂重镮之鲛铠当心剑防则兰叶凝霜莲花舞雪龙讶津腾鲵惊水截雍狐之锷千攅湛卢之锋万列弩矢则燕山之角朔漠之蓬削夏箭规唐弓鲸牙耀日鹑尾迎风羽横空而猬黒镝卷地而尘红若乃骥产乌孙驹来赤水坰满丹髦谷量緑耳六印联珠三花散绮驾兹白于辀辕豢乘黄如鹿麂贡道通戎政理刍牧攸宜蕃庶莫纪爰分锦埒并鞚金羁珊瑚之鞭霞举珉瑰之辔星驰左御周舆右陈殷辂樊缨则五色纷垂闟防则重牙毕驻于时塞树初丹沙茅尽白彤云笼帐殿之髙素月吐邉墙之隙八校清涂九斿照陌斾猎猎而穿林马萧萧而度碛万骑宻布两翼斜张火眀廻野角转遥冈阵合而潮声乍卷围圆而虹影何长车邉獒猛縧畔鹰苍胫随草偃爪挟风飏毛飘飘其渐下足趯趯而全僵于是武士奏能烝徒雄发或拉豹以推斑或豢貒而磔骨哂狼顾之尾防喜熊挣而掌滑饮镞而苍鹿羣呼投罟而银麞早蹶至若芳洲日霁春渚氷消狩南畿之广淀按五花于轻桡舟联鹅鹳之形浪蹙翼箕之势弋必待飞缴无及细习水战之神机授泽虞之节制家秘珠玉之钤士拥戈矛之锐既令一而力齐亦恩深而忠励且我皇朝拓宇纮极来同罗地天之上下包日月之西东絶漠在藩篱之内荒服尽庭庑之中蠢兹孽丑恃其遐逖蛙谓井寛螳张臂力我军乃经无皁歴不毛水名寒暑山号鏖鏊瘴烟昼宻讹火夜烧然而勇思敌忾义奋同袍度危轻于飞鸟攀险防于悬猱欢声动油幕和气逐星旄刀刺而甘泉涌旗展而毒氛消惊从天而忽下纷穴地以潜逃俯瑶池之浩荡陟普陀之岧嶤渡金沙而拔帜定三危以鸣铙是则域絶梯航名遗图史昔阻殊方今为同轨六师告防万方送喜功髙涿野化嫓虞阶扈征不逮殷武莫侪宁不足以鸣亿代之恺乐释一人之忧怀乎主人曰天有雷霆功同风雨圣作弧矢道济干羽安不忘危训兹貔虎率由周礼嵗有搜苖犀兕以作气冒风雪以习劳羽林兮亲率雕弓兮手操垂老兮不懈匪乐此兮游遨感唐宗之殪豕犹技痒而自豪何防心之欲逞而英武之难韬八荒在闼七德有征不得已而后用计万全而谋成虽屡闻于露布长戚然其靡宁固不恃太平而弛备亦非矜逺畧而佳兵
　　释氏之流进曰佛道崇虚不以威力常生欢喜之心必在清净之域粤自日升法界云散梵天古来证圣今刼当贤善慧夙愿罗卫因縁梦占白象胎置金莲徒众则降生百亿光眀则遍烛大千发念四门凝神十地脱屣王城披缁林际安歩而青雀环飞跏趺而火龙戢势当眀星之出时应执月而度世其为道也戒行为本禅那为趋精进何勇忍辱如愚惟一真之自在忘色相之有无悬灵台之澄镜出浊水之眀珠诞先登于慧岸乃永超乎迷途离欲尘而皓防变苦海为懽愉其为教也大拯羣生普济万有三乘可阶六度是牖雷鼓扬声霜钟虚受洒甘露以息心闻妙音而稽首意树生夫善果情田薅其害莠照暗室以芳苡擢汚池之瑞藕禆主化之淳和跻黎元于老夀尔其腾辉周室皎像汉庭蘓由识兆傅毅通灵天竺写范石室缄经法显于迈遍觉遐征访鸡足之故迹启鹿苑之旧扃竹简志其周歴松枝感其专诚则贝文自兹盛出金字于焉流行矣又有伊存初授迦罗始辑赵地宗澄秦都礼什宣译大藏渊思秘笈跋陁栖踪于少林难提摹影于洛邑此则法雨之东被而禅风之西入也然乃律论虽着心印未承达摩逺届爰示真乘珈棃转付机契斯凭北宗神秀南慧能花开互叶焰发千灯是皆黙悟妙圆深通圣谛受如来之法眼嗣大士之苖裔夫其超九劫而授记继六佛而仰瞻现白毫之功徳显紫色之庄严天上天下其尊无对世出世间此道为贵是以帝释皈依人王崇事元魏则一万三千所江左亦四百八十寺莫不塔规雀离宇肖鹫峰花林霭霭兰若丛丛须弥巍殿兠率浄宫盘承团露铎和髙风六牙殊壮九级神功升堂则月容霄表蹑梯则人语天中亦有剪防刻檀雕银镂玉香刹之金翠二丈幡幢之珍寳百斛龙鳞敷席鳯毛隐褥荐琼膏而乳融焚瑶髓而烟馥现路衢之庆云耀坊市之华烛洵佛事其焕俨转法轮于大觉熙万年之鸿祚颂五位之茀禄今主人无量夀相种大福因脩成亿劫济兆民随喜法喜能仁当仁迈应声之前迹猗感运而降神愿阐真如之教永绥极乐之身主人曰释氏之道湛然虚净脱离六根眀心见性无恶无善岂达性命似此狂防又安能敬顺动静以循环匪偏枯于寂定包理数其纷罗何谈空而作圣虽了彻乎三生亦奚禆于国政既尘芥夫山河宁存心于万姓舍身同泰迎骨鳯翔垂鉴前史曷云其臧敬而逺之圣言孔彰
　　道家之流进曰释开觉路老合儒宗直窥元奥大启仙踪原夫有物混成防防窈窈先天地生字之曰道阴阳互根坎离相抱本气祖于太虚蕴谷神之至寳绛宫爣烺玉房逶迤木公金母姹女婴儿龙虎森列昴毕交驰神资澡雪妙合希夷为导引法为飬生主枢动不蠧水流曷腐揺天柱击天鼔熊经鷮息猿攀鸟舞戏五禽而荣昌祛三虫而轻举六斋清浄十戒精严元关自扃尺宅长缄澄空镜皎活水波恬戕身之斧罔触爽口之味奚沾心欲葆真鼻先视白息由意调气縁思积抱一兮探珠守中兮栱璧存想而槖籥开内照而津梁辟尔乃纳新吐故吞防含光絪緼太始呼吸元阳丹田郁鬰炁海泱泱紫雾腾于上谷黄芽茁于中央廼有华池旁流璇露寳液潆洄琼浆布濩六府潜疏百骸毕注汲醴井而难枯灌灵根而永固若乃九三列鼎六一和沙烟浮金灶乳吐瑶葩刀圭散雪铅汞蒸霞充粮而煮白石掷米而成丹砂别有氷园之玉文之枣瀹术同调茹芝共籛铿啜桂以緜龄务光哺薤而夀考偓佺食松而飞行南岳采苓而助姣王兴换骨于菖蒲鳯纲咀华于卉草饵八石而方瞳服一丸而紫脑所以至人禀二气运三真按七具五因保戊巳守庚申朝噏鬰仪夕采结璘内则九还毓性外则寸匕回春炼形为气化气成神烈焰莫灼弱水难沦金玉其色日月为身绿毛不槁頳頬长新则有赤松雨师崆峒亲访作歌黄竹授书河上笙吹缑岭袖挹浮丘窦令乘龙而上下琴髙控鲤以遨游时而矫举层霄遥征瀛海眺员峤之崚嶒憇方壶之爽垲九色之鸿蹁跹三素之云靉叇霓旌荏苒以排烟螭衣陆离而绚彩芝童导舞桂女擎觞雉箸腻麟脯盘香鹤奏延年之曲鸾吟益夀之章挥三千之琅简骋十二之文凰县圃之景光自爱蕊宫之娱乐偏长今主人体乾元握太乙凝刚健之精造冲虗之室简防务之焦劳导皇躬以宁谧元始道合澹穆无为飬一心之和畅致八极于雍熈固性命之真乐仁夀之良基不得谓太上道妙与圣治而两岐也主人曰道法自然为天地根老氏之学能飬其真流而成弊刑名放荡长生久视语益惝怳况神仙之杳气歴劫而难聚纵白日兮飞升与世道乎奚补慨秦汉之徃事求方药而何愚用清净而获效宁化羙于皇初飬身夀人儒者有道保合太和何取黄老
　　医术之臣进曰众家纷纶各有所宜导和释结常守惟医虽方技之小道诚亲切而神竒自古炎农始宣药品形色必区性味攸审亦越轩辕继作内经运气惟叙部聿眀岐彭扁俞振扬辅导君臣佐使之相须神圣工巧之毕到勒诸玉版典在灵兰遭嬴禁而无恙嫓羲易而永传尔乃鸑鷟鸣岐姬公制礼职领天官务宁王体调和食饮滋息本根精神欲其内守政体先乎理身左氏作传载秦和之诊视马迁述史序仓公之证治备演鸿术兼表竒事嗣是长沙贤守垂金匮之要句漏仙令集玉函之妙华阳别录太白千金逓相授学不辍披寻犹复从壶中之幽叟搜肘后之秘藏门带杏林而霏雪宅留橘井而浮香三世之名著十全之实彰以臣愚管仰揣圣躬非有阴阳胜负侵其外喜怒嗜欲伐其中特以怀万古之永图钟四表之遥情忧虑太逺则费神智计过周则耗精黙识成性偶难忆于忽遗通防必睿时不属于思维得上药以为助自壮盛而不衰西土浮阳作甘羙草式和羣品首资国老瑶光散彩人葠具形恒腾紫气亦闻呼声彤丝上布皓苓下生松腴不朽伏莵通灵苖名小草本为逺志醒心是赖出处非异尧韭天降昌阳引年百阴感气九节蟠根隰产惟苄地髓凝黄从下防意沉者尤良令应金蕋族辨苦薏龄延妙用露裛佳色藷藇脩脆月盘煮糜生则腻滑干収乃宜龙眼繁实粲若骊珠蜜脾无滓益智有余斯皆可以开心安神填精辅志久服轻身近验强记他若忘忧树之丹棘合欢赠以青棠犹以力防效浅未敢贡于尚方也至于筋力小勚血气异乐不疲而觉强足容重而嫌后固无事于按蹻更靡假于鍼灸虋冬蔓茂经验紫防日行三百有过鶱飞天精地骨枸杞还壮吠尨隐丛仙人作杖交藤如斗山翁成瑞髪重鬒黑歩逾便利伊仙灵辅足最神栁诗所歌不越盈旬穗象郗蝉性着逐马丹参曾试萧炳非假以之汤液去患若风之吹云醪醴取益若寒之回春凡臣所陈气择其平味简其良品无迂僻用必经常屏金石之多悍舍虫兽之微毒先甞奚待乎九折奏御方迓乎百福烦悁涣释动作轻安加由绎而思弥永循端末而记益全襟舒兮怀畅色泽兮体胖何必髙居深念鬰悒心顔乎主人曰古帝垂经以原其本良师立方以使之平能回气化有禆生生止祛疾疲匪驻年龄食惟谷味滋以姜桂若服药之过多反五藏之为累况乎出产殊地采造愆期质同效异物是时非试不获应久愈失宜甞探求者歴载犹影似而未眞欲综览以著书恐贻误于后人思邈有逹言飬性先自慎宁以忧畏为本勿惟药用是信
　　于是有岩阿一老皓髯朴貎击壤行歌韬华閟耀稽首山庄之门上献刍荛之言曰诸臣所论恶足以知主人哉昔者唐虞三代之治也尧德曰钦君道之大虞廷交吁动色儆戒夏后克艰其政乃乂成汤栗栗临渊是慨文王烝哉敬止不懈武受丹书户牖铭诫谟诰雅颂歴古相传于赫天命眀徴圣言匪四海之为富将康济夫黎元匪九重之为贵将仰荅夫苍旻理庶官而无旷躬万防而必勤思艰钜之负荷虽细微而靡捐不以天下为乐惟知为君之难今主人稽正学披徃牒溯百世之绪系亿年之业抚幅员之广博覩民物之繁稠日方中而恐悚雨未至而绸缪譬朽索之驭马喻洪波之载舟览青史以申鉴纡黄屋之深筹何一夫之可胜何一事之不可忧乎乃若内外建官贤才是树用牧闾阎用治军赋废耳目而任心岂英髦之可遇爰询访于羣僚曷由消夫党附或显名于卑秩逮位髙而改度倘审察之未精将轻信而成误又若蠲租赒食益下之经先时峙备廪庾宜盈本常平之良规参社仓之遗轨非纲纪之得人徒名存而实诡及临事而设施贵周宻于条理茍奉行之不臧竟何禆于井里法惟禁暴德在好生律令不用道化以贞自亲民之守令已莫必其得情况受谳于槐棘凭案牍之权衡罚虽薄而求当乃克慎乎祥刑每登中于嵗杪占贯索之空澄若此者自非主人离照不遗乾纲独运则何以肃官方解民愠作元命申清问百工允厘有条而不紊乎主人曰隐者之言羙矣然终奚以释吾怀耶对曰王者之道父干母坤严恭寅畏罔间晨昏维天之怒风烈雷焞侧身脩行言省其愆维天之喜景星庆云婉容愉色以承其欢视无形而若见听无声而如闻俨精禋于二郊通志气于两间命变化其靡定福不可以幸干恒局蹐而斋栗敢戏豫以自寛代天治物绥御遐迩睠此苍生实吾赤子彼鞠育之慈恩固疴痒其一体崇责任于元后曽何分乎毛里纵遥隔于帝阍如号啼之在耳果诚心而求瘼斯致颂于乐只宜乎举膳逾昃求衣待旦苦身劳形耄期忘倦卜天行之泰否审人情之萃涣善罔小而祥基恶罔大而旤臶履虎尾以操心渉春氷而虑患笑与频其不假处闲燕而斋庄恐潜移夫威福杜窥伺之在旁治与乱其倚伏迨眀盛而思防炳防先以逺照用巩固夫苞桑信盈虚之有数脩人事以为常筮艰贞以旡咎岂宴安之可尝感晚节之易改永垂警夫怠荒期初终以如一运不已之阳刚虽齿发之就衰尚黾勉以自强纵精力之渐耗讵惕厉之可忘是则主人之忧勤也天高地下与之偕极日徃月来周而无息举天下之人莫可与分其责而又何术以自欢何时之能释主人曰隐者之言实获我心有志未逮我思益深夙披诵夫尚书揽帝王之金镜君子所其无逸裕大猷以立政又观玩夫周易综防言于四圣能恐惧以致福兹得中而履正殷忧劳勚习与性成学于古训不敢荒宁前途之计后世之寄畴勤畴恤繄余是视兢兢业业不知老之将至



　　皇清文頴巻首三
　　钦定四库全书
　　皇清文頴巻首四
　　圣祖仁皇帝御制文
　　连珠
　　连珠【有序】
　　朕尝观扬雄博综艺文叙述短章名曰连珠班固贾逵傅毅诸人相继有作昔人所谓辞丽言约合于古诗讽兴之义良不虚也效其体作数首以示侍臣虽亦假物陈义至于托寄髙逺殊让古人尔
　　葢闻动静互宅所以乘隂阳之机张弛咸宜所以体刚柔之撰是以春温秋肃四时之玉烛常调山结川融八柱之金枢永奠
　　葢闻海水纳其所岀故浩大而无涯车轮复其所过故广逺而不滞是以善由虚受而万物归懐徳本健行而上天合契
　　葢闻仁义之性不因地而迁移贞白之姿不随时为丰啬是以兰蕙生于幽谷不以居僻而损其芳松栢产于茂林不以嵗寒而凋其色
　　葢闻知礼乐之情者能作识礼乐之文者能述畴非圣而克开畴非明而弗失是以黄轩肇则道协隂阳姬旦承谟制叅忠质
　　葢闻文治深则武功大恩施溥则徳威扬是以秦爇诗书再世而致咸京之炬周传官礼一戎而垂镐室之裳葢闻防岱为五岳之宗谓其居髙而不亢沧海为百川之长谓其兼容而有余何则过刚则凌物至察则无徒是以道主敬民若驭朽索之马心存爱物宁漏吞舟之鱼





　　颂
　　二典颂【有序】
　　粤稽伏羲始画卦象而未有文词仓颉造字而篆籀之传亦多淹失上古文章之见于六经者殆无有先于二典者矣朕服习尚书景慕勲华之徳业羮墙见焉窃以为包罗千古之治术无有出其范围者朝夕濡用自励朂爰作颂曰
　　煌煌二典邃古所传乾纲坤维岳峙星躔如海负地如日丽天六经诸史肈开厥先钦明濬哲恭让塞渊至徳在躬光被八埏寅饯授时法创玑璿后之仪象咸取则焉巡岳考绩畴咨简贤后之命官率循罔愆文质而奥事简以全髙明博厚治象岿然夏商而降踵武鸿编支分派别谟诰丕宣散为万象流为百川仰瞻帝典若陟泰巅伊予夙夜诵习有年望洋测海弗惮精研遥遥统绪深愧仔肩永言只颂躬自陶甄

　　禹陵颂【有序】
　　朕阅视河淮省方浙地会稽在望爰渡钱塘展拜大禹陵庙瞻眺久之敕有司嵗加修葺春秋莅祼粢盛牲醴必丰必防以志崇报之意时康熙二十八年二月十五日也缅惟大禹接二帝之心传开三代之治运昬垫既平敎稼眀伦由是而起其有功于后世不浅岂特当时利赖哉朕自御宇以来轸懐饥溺留意河防讲求疏濬渐见底绩周行山泽益仰前徽爰作颂曰
　　下民其咨圣人乃生危防精一允执相承克勤克俭不伐不矜随山刋木地平天成九州始辨万世永宁六府三事政敎修眀防稽钜镇五岳嫓灵兹惟其藏陵谷式经百神守防松栢鬰贞仰止髙山时切景行



　　赞
　　至圣先师孔子赞【有序】
　　葢自三才建而天地不居其功一中传而圣人代宣其蕴有行道之圣得位以绥猷有明道之圣立言以垂宪此正学所以常明人心所以不冺也粤稽徃绪仰溯前徽尧舜禹汤文武逹而在上兼君师之寄行道之圣人也孔子不得位穷而在下秉删述之权明道之圣人也行道者勲业炳于一朝明道者敎思周于百世尧舜文武之后不有孔子则学术纷淆仁义湮塞斯道之失传也久矣后之人而欲探二帝三王之心法以为治国平天下之凖其奚所取衷焉然则孔子之为万古一人也审矣朕巡省东国谒祀阙里景企滋深敬摛笔而为之赞曰
　　清浊有气刚柔有质圣人防之人极以立行着习察舍道莫由惟皇建极惟后绥猷作君作师垂统万古曰惟尧舜禹汤文武五百余嵗至圣挺生声金振玉集厥大成序书删诗定礼正乐既穷象系亦严笔削上绍徃绪下示来型道不终晦秩然大经百家纷纭殊途异趣日月无逾羮墙可晤孔子之道惟中与庸此心此理千圣所同孔子之徳仁义中正秉彛之好根本天性庶防夙夜朂哉令图溯源洙泗景躅唐虞载歴庭除式观礼器濡毫仰赞心焉遐企百世而上以圣为归百世而下以圣为师非师夫子惟师于道统天御世惟道为寳泰山巗巗东海泱泱墙髙万仞夫子之堂孰窥其藩孰寻其径道不逺人克念作圣







　　石鼓赞【有序】
　　朕释奠先师扵国学观石鼓于庙门之两庑缅懐周宣迄今二千余年而中兴之烈岐阳之搜俯仰如昨鲁壁汲冡缺有间矣此文此石独焕然与日月争光是三代法物之仅存者也今列在太学实斯文之盛尝寻绎榻夲推详其遗义有防于心焉乃为赞曰
　　猗欤周宣缵绪文武一时从臣方叔召虎搜于岐阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义葢有取歴二千年铄日蚀土蝌蚪失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶防文治再见三古



　　箴
　　讲官箴
　　予企至道覃思简编朝夕讨习礼茂讲筵诗人有云显示徳行啓沃惟贤庶防金镜尔列词苑峩峩在廷细旃广厦论史谈经体之行之朕躬是力载献载替尔职宜饬母务説母茍雷同毋缪扵正毋悖厥中在昔大儒称先则古臯防是师言规行矩谊贵翼励先正其心尔茍勿欺吐词足钦讵曰名义可以涂饰讵曰圣贤可以蠡测关闽濂洛炳矣心传撰述大防庠序宗焉用昭儒修用敎泽尔其勉兹尚无攸斁






　　台省箴
　　台省之设言责斯専寄以耳目宁取具员通眀无滞公正无偏党援宜化畛域宜捐洞逹政体斯曰能贤古昔诤臣风规凛然訏谟谠论垂光简编朕每览绎如鉴在悬居是官者表里方直精白乃心充广其识国计民生臧否黜陟凡所敷陈敬将悃愊风霜之任以惩奸慝抟击之威以儆贪墨毋摭细务茍塞言职母纷成宪妄逞胸臆书思入告当宁对扬沽名匪正营私孔伤或藏嫌怨谬为雌黄受人指嘱尤为不臧形诸奏牍有玷皂囊职司献替亟宜审详敬尔在公风纪巗廊箴词用朂诞告聨常





　　督抚箴
　　芒芒方域分理需人岳牧之选实惟重臣寄以封疆千里而逺地则星罗令犹风偃控摄文武统驭官司绳违纠慢宣徳布慈防善是旌贪黩毋宥小眚是矜呑舟毋漏彼昏而墨日削月朘或市徇纵以恣挢防泽不下殚民隐防恤政廼不和为时蟊贼曽是源浊而流则清曽是表正而景则倾职汝之由是曰旷坠轸我元元保厘奚頼天命天讨我不敢私朂哉有位敬聼箴词








　　守令箴
　　五等封建古今异宜郡县之制百王同规壤地磐牙提封棊峙大者一州小则百里有社有稷有民有人守令何职职兹拊循劝农课桑宣条设教偃风以徳从星惟好毋营筐箧毋急簿书悃愊之治嵗计有余莫髙匪天而卑其聼莫愚匪民而智其性民不可掩天不可欺一之不慎而戚自贻稽古治效嘉禾瑞麦勉能其官绍休前迹








　　铭
　　渊鉴斋铭
　　搆室艺苑匪求堂皇六籍斯列百家斯藏聿求治道揽兹旧章古人逊志歉若望洋取义于渊源深且长浩演渟蓄之有常既澄其体复蕴其光清晖朗映无物不彰于焉鉴之洞毫晰芒以兹发政如渉津梁以兹择人如鉴否臧我懐前哲陟降在旁见道于衡觌圣于墙实惟简编乃获周行披览之余奥义以详撷其精英以备遗忘斋名渊鉴昭示无疆目击道存文治永昌







　　佩文斋铭
　　尧纪文思舜称文眀文以经世天地精英河洛啓秘圗书肇兴典谟垂则雅颂继声楷模百代统归六经乾坤枢纽民物凖绳润如河海炳若日星简编具在黾勉服膺如寒待衣茧丝呈能如饥待食菽粟惟馨人伦日用匪此莫胜纫兰为佩楚辞可征佩佩韦柔刚互成亦有佩玉义取温莹予所佩者古训是程朝斯夕斯孔思周情味道之腴体泰志宁缥缃炳蔚巻轴纵横研求探讨澡祓性灵掲之座右恒视斯铭







　　知稼轩铭
　　史书大有惟国之瑞食为民天邦夲所系西苑有庐茅檐土砌风雨攸除桑柘蓊翳农祥乘春南荣晨莅嵗云秋矣流火西次于焉占星以戒农事物养于防禾保于穉验其勾萌在晦明际雷雨甲坼刚柔并试灌溉为仁芟薙为义二者不废頴栗可冀嵗之歉穰人力是视傥逢其时饥寒或遗闵兹农夫终嵗劳瘁在昔有邰嘉种手艺采入豳龡咏及纤细用铭斯轩庶防此志








　　赋
　　梧桐赋
　　抚万彚之生成揽植物之畅茂见蔼蔼之梧桐为良材之仅觏当绮阁而结柯临玉阶而吐秀既托根以得地亦含灵而迎扇淑景扵春阳振英华扵清昼扬蕤瑶树布叶金銮碧滋密缀翠缬深攅散澄晖扵帏幄濯鲜色扵琅玕被光华扵日月耀羽仪扵凤鸾廼有芝云上覆琼泉下浸长浥润扵丹穹永敷荣扵紫禁雨滴疎声风吹籁鸣乍响廻扵环佩已乐合扵竽笙若夫新条始引清露初流如洁清之士邈焉而寡俦挺节无挠陵虚欲上如謇直之臣介然而不党菶菶者其阴可以矢巻阿之颂音离离者其实可以广湛露之雅什韵虞氏之文琴絙轩皇之素瑟信天地之嘉生非凡材之能匹彼夫桃李之佳荫松栢之贞心甘棠蔽芾扵南国玉树青葱于上林虽留咏扵在昔讵埒羙扵斯今至扵峄山孤立之姿龙门百尺之干或擢本扵丘樊或渐色扵岩畔岂若兹树之曜頴朝阳植枝霄汉负耸壑之遐标増丽城之荣观也哉














　　夜亮木赋【并序】
　　塞上古木夜视有光遇雨益明移置室中即之可以烛物嘉其有异故赋
　　猗嘉木之逈异垂四照之华英蜿轮囷于川壤萃盘错扵柯茎外禀巽徳内蕴离精焕然夕皎灼尔宵眀晼瑞星之初丽炯璧月之渐生既腾辉于山谷亦扬彩于檐楹若乃灵根濯雨荣枝浥露芳泽加鲜澄晖逺布方隐之而弥耀旋即之而如晤洵昭质之无亏何防行之是惧尔廼金膏灺蕋鹤焰韬光独飞熛而振采长煜煜以煌煌吐琼文扵赤水悬瑶景于昆冈非朝华而夕谢殆积闇以能彰于是列之桂宫置以椒室流映金铺近烛缃帙岂浮艳之为容亮灵竒之足述庶含章之可贞虽在野而靡失



　　玉泉赋
　　若夫天产瑰竒地标灵迥融则川流峙惟山静抚风壤之清淳对玉泉之幽靓信芳甸之名区而神臯之胜境也尔其洞壑厜防岩阿丛复源出髙冈溜生寒麓瑶窦溅珠琼沙歕玉控以翔螭引之鸣瀑初喷薄以飘丝旋潆洄而曵縠既瀺灂于涧谿遂弥于陵陆侔色则素缬无防俪质则纤尘不属挹味则如醴如膏揣声则爲琴为筑于是长输逺逝澶漫演迤曲之为沼渟之为池拭一之明镜泻千顷之琉璃排玲珑之鴈齿跨蜿蜒之虹鬐拓澄湖而西滙环仙籞而东驰当其春日载阳惠风潜扇草缘初芽柳黄欲线卷百尺之湘漪拖十重之楚练防逺树之芊绵泛落英之葱倩及夫长嬴届节新涨平堤林霖夕敛岚彩晨飞抽碧筒以徐引缀丹的以纷披展含风之翠葆搴裛露之红衣若乃炎歊既回鲜颷疎豁泠泠桂间嫋嫋苹末见鳬鴈之沉浮望烟云之出没掬皓魄扵晴澜散清晖于深樾至于凄辰中律水树萧骚木叶尽脱防霜始飘耿氷雪以流映拥贞萋而后凋揽六宇之旷邈寄予懐于泬寥是其为状也何时不妍何妍不极境近心逺目营神逸有林坰之羙而无待于攀跻有亭榭之安而无劳于雕饰岂所语于入华林者拟濠濮之逰渉太液者象蓬瀛之域也耶











　　行殿读书赋【并序】
　　东巡十有余日矣寒夜初永行幄清肃取大易尚书及前代史籍探索披览夜分乃休侍臣髙士竒每以过劳为请然朕勤政爱民之外惟涵泳乎诗书心契古人寤寐勿倦非此何以自乐耶乃作行殿读书赋以示之
　　绍
　　三后之令绪兮抚曩代之遗踪爰省方而设敎兮言时廵乎兖东轸予懐于蔀屋兮息予驾扵蒿宫发图书于行笈兮穷坟典于渊通遡帝王之余烈兮勤效法之深衷昔唐虞之询岳兮辟四门而眀目禹泣罪而下车兮汤解网以致祝文猎渭以求贤兮武迈邦以问俗景列圣之芳模兮希千秋之懿躅庶咸五而登三兮亦觐光而式谷惟时商秋甫谢寒律初寻风日髙肃云物萧森陈羽卫之清约兮憇幄宫之静深爱三冬之暇景兮惜万防之余阴于是心旷情怡气恬神摄玉虬书严铜蠡宵歇望山海之崇深兮凛载登而载渉讵博洽之自矜兮何菁华之足猎鄙虞初之属车兮陋河东之遗箧冀文敎之永敷兮播风声而四浃













　　阙里古桧赋【并序】
　　孔子手植桧在杏坛之侧金贞祐间无复存矣元至元三十年再茁故处眀治间又燬扵火今所遗者不枯不荣屹立霜露而秀色独异抚摩久之廼作赋曰
　　维槎枒之灵质实钧化之所钟标扶舆之竒特峙先圣之故宫涵元气以不朽与至道而俱崇尔其黛干苍苍孤柯濯濯鹤骨初扶霜鳞未作俨茁轧以方舒类鸿荒之忽凿谢缛彩扵春华完淳风扵太朴天矫拂勃星临露滴枝无取扵樛樛叶全稀扵摵摵夕飚度兮弗惊朝旭烘兮如涤伊间气之潜滋惟神爽之咸集徘徊延却宛转断连蟠屈兮若佾羽之在列耸削兮若簨簴之待悬则有筑以崇封沃以膏壤方以周防角以文磉足缩心歔目给神赏萝烟夺翠松籁失响扵是楷因之而擢颖蓍感之而抽茎争葳蕤于弦诵之里齐扶疎于礼乐之庭朝菌惭兮一旦大椿让兮千龄上泝真宰之功逺契无为之代均云行兮雨施等干始兮坤载畴则出混茫之中而居耳目之外与三才以并植緜歴禩其长在亦有扶桑海表若木山巅东瀛西极掲日摩天迹虽夸于神异植非出扵文宣宜瞠乎其后矣邈无得而称焉












　　木棉赋【并序】
　　木棉之为利于人溥矣衣被御寒实有頼焉夫既纺以为布复擘以为絖卒嵗之谋出之陇亩功不在五谷下尝稽之载籍岛夷卉服注以为吉贝即其种也然止以充逺方之贡而未尝遍植扵中土故周礼妇功惟治蚕枲唐征庸调但及丝麻至木棉之种后世由外蕃始入于关陜闽粤今则逺迩贵贱咸资其利而昔人篇什罕有及之者故为之赋曰
　　考吉贝之佳种披丘索以穷源道伽毘而逺来由秦粤而衍蕃仿崖州之纺织制七襄而无防效宋人之洴澼比八绵而同温先麦秋而播种齐壶枣而登原宿黄云于万蕋堕白雪于千村落秋实于露晞轧机轴于星昏暖佐耆年之帛阳回寒女之门幸卒嵗之可娯乃民力之普存若应钟之司律正薄寒之中人月照牛衣之夜霜侵葛屦之辰家挟千箱之纩路絶百结之鹑曝茅檐而歌爱日赛田祖而洽比邻谢履丝之靡丽免于貉之艰辛故夫八口之家九土之氓无沍寒之肤裂罕疾风之条鸣时和年丰水耨火耕嵗落三钟之棉塲登百畆之秔同彼妇子乐此太平奚羡纂组之巧与夫缟纻之轻慨风诗之未录省方问俗将以补豳什而续授衣之经










　　皇清文頴巻首四
　　钦定四库全书
　　皇清文頴卷首五
　　圣祖仁皇帝御制诗
　　四言古诗
　　长至日祀
　　天圜丘有述四章
　　于穆天縡鍳观维赫播物无私佑于有徳
　　髙皇受命膺符阐绎丕显
　　太宗廓图登绩眷我
　　皇考九围是式克享
　　天心立民之极【一章】
　　洪维景运集于眇躬南谐北燮君兹万邦夙夜敬止恒于衷毋曰髙髙聼卑则聪毋曰盱盱视逺斯通罔敢逸豫昭事必恭【二章】
　　是月仲冬维日长至爰启
　　泰坛肃将禋祀济济奉璋羣工在位牲玉既陈籥舞乃备对越有防百神攸暨云旓扬扬华星晢晢【三章】乃辨云物载观载书乃占丰年多黍多稌南陆曜采我归舆芸香始生景长以舒初阳来复相协厥居垂象是则奉若不渝【四章】
　　五言古诗
　　览贞观政要
　　春阳淑以嘉流云洒几案及此聼政余缣缃获披玩寥寥三古后载籍亦炳焕俯仰千年余盛治数贞观脩徳偃干戈措刑空狴犴海外奉车书臣民登燕衎事徃迹尚存流风照觚翰洋洋四十篇可以一辞贯仁义有明效非由事击断鄙哉封伦言相去邈河汉
　　时巡近郊悯农事有作
　　芳郊景物丽淑气扇暮春灵雨应良节光风薄嘉辰省耕已届夙驾方来巡前驱列式道羽卫罗钩陈时有田间子荷耒披车尘讥诃勿频数疾苦当咨询千耦幸终畆二鬴犹悬囷穮蓘尔勤动痌瘝予隐亲赒赐出泉府拊循属官臣行潦有挹器冽井无枯津所恵良未徧嗛嗛愧斯人
　　懋勤殿读尚书至无逸篇有作
　　元化斡四运淑景催芳年干干緫万防寸隂惜屡迁绨几散瑶帙阿阁飏鑪烟澄懐求至理孔壁存遗编公旦训无逸则古多所宣言念小民依田功稼穑先天命良匪易敬徳省厥愆法戒备近王炯炯斧扆前寤寐思古人千禩精意传端居不遑暇三复期勉旃
　　咏观天仪器
　　乾象极髙逺孰者为纲维惟此贞恒理可以揆测知灵台有仪器云自古圣贻偃盖金粲粲饰体珠离离横玉筦其中激水相推移内挈黄赤道外互南北垂紫宸凝不动列曜如置碁制作侔造化法撰穷神竒昔在有虞氏以命和与羲七政顺其轨庶绩咸用熙后来代有述神明夫前规日官比申命钦哉重人时惟防恒自勑曰旦凛在兹五纬协位序燠寒无僭差永言答灵眷长与休祯期
　　秋日出郊观稼
　　秋气日寥迥万象皆苍苍朝暾被渥露草木含晶光西成方届农事将筑场于焉省敛获令典重百王轻轩屏前置夙驾无严装郊原一以眺烟树纷成行微风深樾清流抱廽塘土脉秀且沃篝车鬱相望新防粲如月刈此溪云黄捃拾复何幸遗秉满道旁鸟雀互翔集妇子咸恱康行将吹苇籥报尔千斯箱眷言三时勤艰难讵可忘茫茫视九壤岂尽歌丰穣二鬴茍不充予饥惄如伤幸兹乐有年时若雨与旸朂哉慎所丽田功庶无荒
　　端宁殿斋居
　　肃肃羣籁屏袅袅鑪烟舒诹日躬禋祀濯祓临斋居辉辉阁西日流影照绮防坐乆微风来泠然吹衣裾霁心观万象黙见天地初感神在至諴宁俟灌鬯余
　　咏史四首
　　鸿钧运元气万彚无私恩上徳贵醇闷容覆如乾坤熙熙康衢老作息循晨昬耕凿食其力安知帝徳尊在宥物自理巧歴难为言下覧商周际颂声亦已繁
　　其二
　　三田嵗毕举用以荐明禋圣王戒暴殄郊薮游麒麟虞罗张复觧原野气已春六合岂不广一面何逡巡亳都百里间旷如天地仁寛政逮毛羽况乃蚩蚩民
　　其三
　　轩皇访后牧相道光璿枢精诚契漠在古岂有诬巍巍兴王佐竟与梦寐符天意靖殷邦岂为荣一夫缅彼耕莘叟后有版筑徒试观说命篇典则追三谟
　　其四
　　尚父抱竒略壮龄运不偶一竿清渭濵经纶在其手志欲网九州吞舟非所取卜兆示先防龙彲载车后白旄师既陈青社符还剖伟哉八百基肇自一钓叟
　　二月三十日亲统六军徂征漠北
　　惟天尽所覆眷命畀我清自予莅鸿祚恒愿销甲兵小丑窥北疆属国横相撄夙昔张挞伐凶丑皆颠倾赦之释不诛开网全其生怙终恣跳梁邉鄙揺羣情皇皇仁义师声讨必有名春雪洒贝胄朔风卷龙旌睠兹防虎士金革劳逺征于铄振我武赫赫扬天声
　　经明成祖勒铭处指示扈从诸臣【并序】
　　朕率师行四十五日至我哨界界内外髙阜坡陀大扺皆黄白沙五色石北行十一里有石莹然独出明成祖北伐刻铭其上时则永乐八年庚寅四月十六日朕今过此适在四月十四日山原犹昔时日同符朕谓明成祖之率师而行也与今日异其时出边皆敌人也今蒙古悉我効力之人其时皆汉人歩卒今我兵悉骑士且熟习边外之行由此观之明成祖深入敌中数千里纵横若行无人之境亦诚难矣我军若不及彼良可媿也凡闻斯语者当人人自奋焉爰纪其事而系之以诗
　　伊昔永乐年征马嘶朔风碛间铭片石苔藓磨青铜我行初拂拭夏节欣相同当时月在已今值清和中后先间两日彼亦一代雄我武讨不庭春发明光宫塞草绿微茁雨雪隂蒙蒙或言时尚早稍待边花红宁知英杰人所见良防通迅行掩不备兵法贵折冲军谋在帷殿士气如虎熊岂不资羣防惟断斯有功作诗纪其事聊以示臣工
　　行殿示诸皇子
　　师行日已逺边马风萧萧眷言靖疆宇宁惮道路遥彼宼邻北藩谲谋声动揺除恶必拔本稂莠隳良苗外攘内斯安务令金甲销吾民息转输丁男无敝雕一劳方永逸所戒怠与骄天心鍳此诚雨旸时以调
　　厄鲁特之众相继来归咸询其父母兄弟妻子为阵前所获者覔令完聚
　　缔宇莅八表一视贵同仁茍有不得所此中常肫肫荒裔乃异类猘骜性顽嚚横戈临朔漠窟穴顿沦湮将士俘擒众窜遁仅及身逋亡日来投稽首丹悃申念彼骨肉离咸为加抚询广谕命寻识使得完天伦欢声继感泣寒塞生和春绥柔寓大权万物归鸿钧
　　黄河【并序】
　　河源发于塞外流经万里余始由中土入海曩曽遣使探流穷源河之为利为害莫不洞悉近以廵省边隅驻跸湖滩河朔一水潆洄自西北来流不甚浊而波缓岸隘而土坚白草萧萧黄沙弥望其中环抱约地千二百余里草丰水羙便于畜牧明治间沦于外彛地逼秦境时相宼扰故诸臣每言不宜弃此众议纷然人多不察恒惜其言之未用然使当日即用其言加兵塞外揆理度势岂遂能驱而逺之亦必徒劳士马耳朕尝以收复河套之论谓其心忠于国则可谓其灼见事防言之可行则未然也国家威徳所布龙荒大漠与河套尽入版图诸蒙古嵗脩賮贡奉职惟谨非务徳意绥柔讵兵力之所可致耶故临流増思诗示永乆
　　洪流逺且长迢遥逾塞垣旋绕防曲折沙杂波涛浑渐下渐开拓建瓴势迅奔所经虽緜邈脉络自有根东南借挽输防瀹频讨论昔嵗省隄防淮济亲临轩今兹歴大荒羽卫成云屯崚嶒两岸间天寒落涨痕氷澌断更续晶晶耀朝暾此中地沃饶水草佳且繁昔人议收复斯举诚难言观俗抚幽遐老防争攀援殊方亦苍赤咸施沐浴恩期令归化意来者如河源昼夜入沧海包括弥乾坤
　　噶尔丹平后示诸臣
　　莅防心无倦宁人虑每周一从沙漠扰时厪深宫忧日旰食始进未明衣先求或云小丑徒庙堂何湏筹或云自徃代兹类难锄耰念我
　　祖宗基不与古昔侔沿边诸外藩奉軄如列侯一一効驱防非徒贡賮脩顾此豺狼种狂逞匿林丘侵欺我属国潜入我遐陬设竟置罔闻何以示绥柔因之违羣议秉钺麾貔貅扼塞伏偏师兼程裹粮糇事无巨与细皆为先绸缪五月入不毛破贼瀚海头遁免仅及身资帐咸躏蹂秋冬再临邉寒风透重裘方春更逺陟秦晋歴邑州乞降多诡词其意本夷犹孽子已成俘族党纷奔投未能悔厥心尚思延蜉蝣分道命禁旅夏肃气如秋顿尔膺天诛无庸施戈矛幕南与幕北图舆万里收华山可归马桃林宜放牛息兵培元气黎庶永安休于野乐稼穑于朝献訏谋交泰赖臣工长与蒙天庥
　　凯旋言懐
　　黄舆奠四极海外皆来臣眷言漠北地防防皆吾人六载不遑息三度勤征轮边柝自此静亭堠无烟尘兵革方既偃风教期还淳兴防遵昔轨崇文育羣伦所用惟才俊非仅荣簮绅尔俸与尔禄脂膏出细民永念固邦本不媿王国賔
　　口外设屯耕植聚落渐成
　　沿邉旷地多弃置良非防年来设屯聚教以分阡陌春夏耕耨勤秋冬有畜积霜浓早收黍暄迟晚刈麦土固有肥硗人力变荒瘠山下出流泉屋后树豚栅行之无倦弛定能増户籍古来王者治恐亦无以易
　　七言古诗
　　收复岳州作【并序】
　　逆贼吴三桂既经天诛之后不数月而岳城恢复良由三桂背恩倡乱荼毒生灵经年以来死者相望于道路生者逃窜于四方积尸遍野民不聊生皆朕徳之薄不能抚绥之故也今赖
　　皇天之眷佑
　　祖宗之威福羣臣尽力将士用命前后恢复闽海两粤以至湖南岳阳诸处擒斩贼魁殆尽望风归正不可胜数所余小丑势如破竹觧吾民之倒悬行有日矣特赋长歌以舒其懐
　　聿予凉薄莅洪荒遂使巨慝乱天常东南黎庶苦纷扰防年戎马蹂疆场临轩重简亲藩出军威万里风雷疾肆伐原因讨不庭専征大义昭星日卧榻安容有悖狂太阿岂好弛纪律再敕元臣佩虎符戈矛刬地生寒栗鐡骑骁腾拥楚云霓旌闪烁连江濆七泽三湘据冲要楼船壁垒屯诸军一时将士尽忿激人人都愿成功勲悬知叛逆众所恶直湏吹气清妖氛顾此生灵负何罪流离转徙多饥馁处处田畴芜不耕年年桑柘无人采闻说荒榛遍野庐还伤老弱填江海每念边陲一怃然立身天地慙主宰未忍加兵戕我民深宫宵旰勤五载五载踌蹰常恭黙防当灭此乃朝食旗卷闽疆甲士降阵开百粤坚城尅已见懐光伏诛更防元济成俘馘鼙鼓旌旄定岳阳雕戈金镞清区域指顾能收六诏烟宣恩早布招徕徳书奏传来慰
　　两宫乂安社稷开鸿蒙翼翼小心恒敬慎敢忘继述在朕躬期与宰司百职事共相砥砺克厥终
　　自宁夏出塞濵河行至白塔乘舟顺流而下扺湖滩河朔作
　　黄河之源难可穷滔滔来自遐荒中既入洮兰复西出飞涛浩瀚声淙淙来从边山逺防渉遣师挽饷兼采风廻銮欲假顺流便特乘艇舰浮奔洪潆洄大野势防曲沙岸頽突还巃嵸乱柳排生枝干宻中有巨鹿藏榛丛遥山转转行莫尽忽前俄后迷西东有时塞云催急雨晚天霁色横长虹旌门月上夜皎洁水光直与银汉通放櫂百里只瞬息迅于走坂驰骏骢中宵望见旄头落幕北已奏烟尘空【四月十四日夜奏报噶尔丹穷蹙自尽其下悉平】兹行永得息兵革岂惜暁暮劳予躬长河緜延古鲜歴巡阅乃与区域同自此寰海乐清晏熙恬万国咸亨丰
　　长安行
　　河山天险古金汤都邑规模溯汉唐陆海膏腴本沃壤秦风慓悍称岩疆每因睠念劳中夜忍使时廵后一方逺幸冲寒访民隐终南太华遥相望豳岐不乏耕织业漆沮尚存搜狩塲重农藏富屡诏谕雨旸时若歌丰穰雄兵超距贾余勇野老讴吟多宿粮要令遐陬沾湛露讵以无事弛边防大阅三军训甲士来朝诸部趋蕃王蠲租恤下恩未已共跻仁夀乐且康渭水氷消囬暖律南山烟霭动初阳停銮懐古还披巻宵旰勤求意不忘
　　松花江放船歌
　　松花江江水清夜来雨过春涛生浪花叠锦绣縠明防防画鹢随风轻箫韶小奏中流鸣苍崖翠壁两岸横浮云耀日何晶晶乘流直下蛟龙惊连樯接舰屯江城貔貅健甲皆锐精旌旂映水翻朱缨我来问俗非观兵松花江江水清浩浩瀚瀚冲波行云霞万里开澄
　　望焦山念已已曽登其上
　　大江日夜波汪洋金山焦山两相望金山楼阁荡丹碧焦山竹树多郁苍境深流广人罕至徃年曽一登其冈顷者放舟仍北度壮哉滉瀁云低昂青岩翠壁幽且蒨图经名著传焦光何时瘗鹤在山足遗铭剥蚀存华阳【山下有瘗鹤铭为华阳真逸撰止存六十余字】葭洲白鸟忽飞出江花江草芳是日雨余气清淑夏首晴昼欣舒长倚槛四顾畅襟抱好风豁达来天阊
　　海东青
　　羽虫三百有六十神俊最数海东青性秉金灵含火徳异材上映瑶光星轩昂时作左右顾整拂六翮披霜翎期门射生谙调习雄飞忽掣黄縧铃劲如千钧激砮石迅如九野鞭雷霆原头草枯眼愈疾砉然一举凌髙防万夫立马齐注目下逐鸟雀无留形爪牙之任安可废有若猛士清郊坰晾鹰筑防存胜迹佳名岂独标禽经
　　松花江网鱼最多颁赐从臣
　　松花江水深千尺棙柂移舟网亲掷溜洄水急浪花翻一手提纲任所适湏臾收处激頽波两岸奔趋人络绎小鱼沉网大鱼跃紫鬛银鳞万千百更有巨尾压船头载以牛车轮欲折水寒氷结味益佳逺笑江南夸鲂鲫徧令颁赐扈从臣幕下燃薪逓烹炙天下才俊四方网罗咸使登岩廊尔等触物思比托捕鱼勿谓情之常
　　再游盘山
　　蓟州城北黄崖前水甘土厚多平阡崇山特起矗霄汉栝栢夹路隂防天囬峦复嶂倍娟秀幽林邃谷时夤缘云藏古寺行未到树杪先有钟声传数突兀势陡絶上廹箕尾防星躔峩峩石状兽蹲立因风揺曵如空悬深潭清泠那可测知是百尺神龙渊鉢泉恍惚有海眼潮井呼噏通百川不然泛滥亦易挹何为万古清涓涓神工融结天巧凿更骋逺目穷髙巅渔阳古郡最阻阨屹为左辅雄幽燕即今交河逺置候此实堂奥非临边太平粗喜有端绪石根沙碛皆原田偶兹登陟聊驻斾用寄襟抱题斯篇





　　皇清文頴巻首五
　　钦定四库全书
　　皇清文頴巻首六
　　圣祖仁皇帝御制诗
　　五言律诗
　　咏蝉
　　饮露当凉夜吟风向晚晴乍移深树影又聼别枝声与物心无竞离尘翼最轻秋懐聊寄咏爱尔独能清
　　入喜口
　　一道鸣銮度三驱振旅还莓苔天半石松栝雨中山险设关门壮时清堠火闲
　　孝陵佳气近缥缈翠防间
　　夏日迎薰亭
　　苑启时初夏亭阴午未防雨过池藻碧日绽海榴丹水木含清景禽鱼得静观薰风能解愠试取玉琴弹
　　晓发古北口望雾灵山
　　流吹凌晨发长旓出塞分逺犹见月古木半笼云地迥疎人迹山回簇马羣观风当夏景涧草自含薰
　　塞外省览风俗
　　莫道岩关险要荒总一家戍楼无鼓角战垒是桑麻野静知民乐时清见物华林中归径晚旌斾满烟霞
　　过
　　阙里
　　銮辂来东鲁先登夫子堂两楹陈俎豆数仞见宫墙道统唐虞接儒宗洙泗长入门抚松柏瞻拜肃冠裳阙里古桧
　　干耸朱甍外根盘碧殿阿竒文成左纽元气挺孤柯瑞与龟龙竝传来嵗月多徘徊看手泽不共劫灰磨
　　出居庸关
　　羣倚天半直北峙雄关古塞烟云合清时壁垒闲军锋趋朔漠马迹度重山渐向邉城路旌旗叠翠间
　　赐将士食
　　万骑拥雕弓长鸣向北风龙荒弥旷逺虎旅正骁雄战鼓黄云外旌门紫气中朕躬方蓐食与尔六军同
　　瀚海
　　四月天山路今朝瀚海行积沙流絶塞落日度连营战伐因声罪驰驱为息兵敢云黄屋重辛苦事亲征
　　外藩诸部落络绎来贺宴赉之
　　诸部名王集扶携绕御营皆言清朔漠从此乐生成喜溢车书会欢腾鼓角声朕懐勤抚恤所志在休兵十一月三日泛舟黄河流凌始下舟行之顷河水莹洁波浪忽平
　　黄涛何汹汹寒至始流凌解缆风犹移舟浪不兴威行宜气肃恩布觉阳升化理应多洽嚣氛顷刻澄
　　入沙虎口
　　秋末巡沙塞冬深六辔还野回千涧水云掩百重山猎猎寒风劲骎骎班马闲勤劳因国事计日对
　　慈顔
　　保徳州渡黄河
　　入塞河声壮朝宗势拱环划疆分晋野隔岸是秦山城郭巅崖里旌旄浩渺间横流渡舟楫前路指萧关
　　晚眺
　　军门延夕眺云气澹遥天古塞千月平沙万幕烟旌旗寒色壮刁斗晚风传衅甲从今始功成靖朔邉
　　过密云作
　　秋气驱残暑青林堕叶稀马嘶凉籁动蝉噪夕阳防河绕遥通塞山回尽拱畿黍苖膏雨足嵗事念民依
　　兴京
　　霭霭兴王地风云莫可攀潆洄千曲水盘叠百重山瞻拜
　　陵园肃凝思大业艰茏葱松柏茂瑞鸟满林间
　　晓发嘉兴
　　数里城依水千门路向田菜塍无近逺桑岸互绵连土沃勤为冣年丰俭欲先云开林野秀初日上行旃
　　花山
　　警跸来初地青山鸟道深风生松涧合云暗石苔侵静昼飞闲蝶余春噪晚禽空留支遁迹物外托宸襟
　　仲子庙
　　河口孤祠在千年祀典存当阶松半偃绕碣藓堪扪怀古题新额遗风想圣门行舟清昼永岸草采芳荪大城文安等处堤修完舟中驻跸王家口
　　积水频萦虑长堤幸已成桑麻连井邑花栁近清明渐惬勤民意还深问俗情兰桡经过处布谷唤春耕七言律诗
　　塞上宴诸藩
　　龙沙张宴塞云收帐外连营散酒筹万里车书皆属国一时劔佩列通侯天髙大漠围青嶂日午防风动防斿声教无私疆域逺省方随处示怀柔
　　瀛台
　　红防桥转白苹湾叠石参差积翠间画舸分流帘下水秋花倒影镜中山风防瑶岛归云近日落清霄舞鹤还乗兴欲成兰沼咏偶从机务得余闲
　　滇平
　　洱海昆池道路难防书夜半到长安未矜干羽三苖格乍喜征输六诏寛天末逺收金马隘军中新解铁衣寒回思防载焦劳意此日方同万国欢
　　吕翁山是
　　圣祖太宗文皇帝擒洪承畴处
　　旌旗直卷阵云沉濠堑遗踪尚可寻十万健儿皆解甲一时大帅此成禽民情效顺当年事王业维艰
　　圣祖心遂使关西如破竹至今战气昼阴森
　　驻跸大凌河
　　归骑云屯向晚过升平笳吹动铙歌光揺幕火繁星灿影暗旗风野雾多兵气已销沙右所军声犹壮大凌河丰京老将还能説曽记前途自倒戈
　　回銮抵古北口
　　黄谷清河古戍间銮车此日省方还长林曲抱千溪水小径斜通万仞山地扼襟喉趋朔漠天留锁钥枕雄关时平不用夸形胜云物秋澄斥堠闲
　　玉河春水
　　春回冻解玉河清防滟晴光绕凤城翠岭雪消新涨阔绿杨风动晓波平派分星海千重逺色映银潢万里眀欲挽朝宗无限水徧流膏泽慰苍生
　　后苑漫兴
　　佳气青葱绕苑墙红泉紫岫胜云庄雕防细草经春满绮阁繁花入午香雨露生成随品类鸢鱼飞跃自低昻闲亭久坐浑无事静对琴书觉意长
　　登岱
　　岩岩岱岳髙无极攀陟遥登最上头路转天门青霭合回日观白云浮振衣嶻凌千仞骋目苍茫辨九州欲与臣邻崇实政金泥玉检不湏留
　　泛舟西湖
　　一片湖光防滟开峦三靣送青来轻舟櫂去波添影曲岸移时路却回春色初揺堤上柳惠风正发寺边梅此行不是探名胜欲使阳和徧九垓
　　春寒轸念将士
　　大漠春残雪尚飞从征车马正騑騑风回沙路迷金勒寒送冰花上铁衣每念折冲凭士气况从絶徼奉天威六军同奋赳桓志伫见晴曛满翠旂
　　入关见雨膏润泽禾苖茂遂喜而有作
　　甘雨时霖为洗兵恰逄战胜武功成军容万队初旋凯妇子千邨正馌耕天意要荒同职贡人欢闾井共升平征途每忆民生事喜见桑麻惬此情
　　入京见百官及耆民童稚欢迎道周
　　星斿葆羽禁城闉雨霁郊坰不动尘旭日薰风归凯路黄童白叟太平人正逄师至经三月敢比苖顽格七旬从此普天无战鬭更将休养勗臣邻
　　出塞【并序】
　　沿邉山行冈岭﨑岖黄沙弥望因自榆林镇取道塞外沙浅途平水草咸便且十二日之程减半得逹安邉堡书以记之
　　森森万骑歴驼城【榆林镇一名驼城】沙塞风清碛路平氷泮长河堪饮马月来大野照移营邮籖纪地旬余驿羽辔行邉六日程天下一家无内外烽销堠罢不论兵
　　经泰山之麓【并序】
　　曩于甲子冬日登防山之巅览秦汉以来故迹俯眺寰区凭临沧海今兹南巡复税驾山麓因望岱宗而展礼焉
　　耸巘髙记昔攀春回瀑水响潺潺万层石级云霄上千里烟邨缥缈间暂驻犹然思徃事凭陵直欲小人寰朱旗翠葆疎林外已见巍巍俯众山
　　入居庸关
　　始和羽骑出重关风动南薫整斾还凯奏防书传朔塞欢声喜气满人寰悬厓壁立垣墉固古峡流泉昼夜闲须识成城惟众志称雄不独峙羣山
　　舟行野望
　　惠风万顷下芳畦逺水拖烟晓状迷河上草新才覆地林间花堕半沾泥翩翾弱燕穿船入宛转芳莺隔树啼若问抚防端坐意黙思丰裕洽羣黎
　　五言排律
　　台湾平告祀
　　孝陵有述
　　缵武平瀛海诹辰谒
　　寝陵翠防千嶂拱紫气五云凝
　　圣徳光垂裕神谟大显承乾坤资翕辟日月象升恒奕世讴歌集多方歴数膺逺犹思燕翼盛业想龙兴卉服皆来享鲸波自此澄眀禋稽旧典万禩肃尝蒸
　　南苑元灵宫是
　　世祖皇考建
　　杰阁横霄峻清都与汉翔规模开壮丽星宿灿辉光碧瓦浮空翠金铺映日黄门当啼鸟静户有异花香细草沿堦发新槐拂槛凉纡回疏辇路藻彩绘雕梁警跸临仙境瞻依问谷王敬钦崇太昊继述忆
　　先皇嵗月碑文古乾坤事业昌茫茫扶大造皥皥体穹苍恭已身无倦斋心念不忘时巡非逸豫防暇岂逰荒卫骑骖驔列华旄宛转飏南薰披万物北斗啓干祥瑞气庭前见佳辰书正长休歌白云曲吾道在惟康
　　三月初六日告祭
　　福陵恭述十韵
　　瑞霭钟灵阙晴烟绕閟宫万山皆拱北百水尽洄东夭矫盘秀纡回磴道通俯看环众象遥睇极髙崇松柏丸丸直冈峦面面同恢思
　　祖烈建树本神功战术无前略谟谋启后衷挥蛇曽握剑定鼎有遗弓展礼威仪整申诚俎豆丰车书叨继统藐尔媿防躬
　　五言絶句
　　野望
　　岭外茅茨小林端烟火迟田家耕凿意一一九重知
　　次杨岭北
　　半岭黄云合新凉画角闻羱羊沙草外落日自为羣
　　湖心亭
　　水上起楼台湖靣平如镜春风吹柳条逺与山光映
　　自过江至常州府杂咏【第一首】
　　风平杨子渡举棹过长江暮色林低水晴光月照牕六言絶句
　　水淀杂诗四首
　　轻舟十里五里垂柳千丝万丝忽聼农歌起处满村红杏开时
　　春水船行天上泠风雨过田家深树防声布谷晚晴千缕明霞
　　衔泥防燕沙际唤雨单鸠树头昨夜桃花新水鲤鱼跃入兰舟
　　为爱沙眀水逺更看柳軃花新草木禽鱼咸若河山民物同春
　　平原
　　冬晴柳叶未落潦尽寒潭初清龙镳千骑万骑雁队一声两声
　　七言絶句
　　由广泉寺至卧佛寺
　　岩邉青竹低临水云外岚半入天僧舍无人常寂寂山门洄绕是寒泉
　　初寒
　　洒雪凝霜正渺漫晓来朔色满林峦何当吹遍邹阳律尽却人间黍谷寒
　　尖山谷口作
　　寒山秀出亦娟娟细路穿林碧磴悬却为晚来飞雨过数横翠入寒烟
　　巡歴塞北杂咏【第一首】
　　叠嶂层崖一线开草深径路絶尘埃龙沙雨后滦河水日夜朝宗入塞来
　　晓发虚谷
　　帷宫雨后纳新凉虚谷风来百草香万里晴云任舒卷凭髙但见碧天长
　　飞来
　　岩岫崚嶒洞壑竒悬藤古木半迷离冷泉亭子清溪上谁识源头混混时
　　惠泉
　　寒云覆树昔年经【甲子观惠泉在十月】再品山泉到此亭春水一犂农事足喜看膏雨徧郊坰
　　春晴舟中作
　　野水漫漫野岸长防行嫩柳带斜阳不知春色来多少但觉飞花处处香
　　克鲁伦河上流雨后草生
　　晚从岸曲驻前旌雨歇行营草怒生一望青青河上色平芜共听马嘶声
　　班师次拖陵
　　战马初闲甲士欢挥戈早已破楼兰弥天星斗销兵气照彻邉山五月寒
　　南口
　　銮舆歴逺度龙城已近郊圻一日程时雨润来山翠重更添髙下小溪声
　　登鸡鸣山
　　鸟道盘空近塞垣羊河如带绕山根停銮欲览沿边势石上藤萝手自扪
　　山行
　　古木荒山落叶稀寒流防曲漾斜晖马蹄行遍龙堆路总是金汤戸外扉
　　晓寒念将士
　　长河冻结朔风攒带甲横戈未即安每见霜华侵晓月最怜将士不胜寒
　　经喀尔沁
　　古木苍山路不穷霜林飒防响秋风临流驻跸归营晚坐看旌门落照红
　　菜畦
　　东南农事已春深菜陇花开满地金独爱小民勤力作马头堪慰省方心
　　支硎山
　　龙池东北古支硎石室寒泉句可听【支遁诗云石室可蔽身寒泉濯温手】想得雨余悬瀑布飞流界破数青
　　江行
　　风帆来徃乱江流楼舻纵横拍浪浮只在艄工持柁稳曽将为政喻操舟
　　春行
　　爱此融融养育多平原髙下识恩波虽然迅速春难住四季何尝离太和
　　未开新荷
　　清和将尽未端阳时雨催擎珠防凉不染淤泥防净植虽无花气叶先香














　　皇清文頴巻首六
　　钦定四库全书
　　皇清文頴巻首七
　　世宗宪皇帝御制文
　　论
　　怨不在大亦不在小惠不惠懋不懋论
　　圣人以仁民爱物为心自无敛怨之理以大公至正为道亦无避怨之方敛怨者咈百姓以从已之欲者也避怨者违道以干百姓之誉者也夫已之欲必不可从而百姓之誉亦不可干何也天下之人心不同则含怨之情亦异善者之所不怨者必恶者之所怨恶者之所不怨者必善者之所怨是以为人君者不在乎权怨端之大小以为重轻而在乎辨所怨之是非以为避就惟问我之所行惠与不惠懋与不懋而已吾果惠而顺于理果懋而勤于事则在已者信无可怨兆庶之广即中有怨之之人而无可怨之实则虽怨犹不怨也不能如是则不怨犹怨也实心爱民之君臣常任怨而有所不恤即如子产古之贤臣也为政之初百姓怨之迨及三年百姓颂之同一子产也同一民情也同一子产之政也而先后之间民情迥异如此然则为政者惟凖于理而已何所用其取舎哉












　　序
　　大清防典序
　　自昔书契肇兴百官以治是知上古之代虽风气朴畧始制文字必垂典宪以昭诫有位用能允厘百工咸熈庶绩观虞书舜命九官具载训辞宏纲毕举则其节目之详于简册者可想而知也爰歴夏殷至周大备孔子言周监于二代又言殷因夏礼周因殷礼所损益可知周礼一书葢承唐虞夏殷之绪而加以文武制作之隆上绍古先下开来叶自是厥后汉唐宋眀膺运享祚者莫不着之章程布在方策设官分职犹师虞周之成宪焉我
　　太祖髙皇帝受
　　天景命经纶草昧
　　太宗文皇帝肇基王迹创制显庸
　　世祖章皇帝混一寰瀛礼眀乐备至我
　　皇考圣祖仁皇帝载定太平功隆业茂是则我朝之兴四圣相承兼唐虞之勲华综豊镐之谟烈巍乎成功焕乎文章之并盛者也康熙二十三年
　　圣祖仁皇帝勅命阁臣纂修大清防典起于崇德元年迄于康熙二十五年大经大猷咸胪编载
　　圣祖仁皇帝厯数绵长又阅三纪敬勤愈至法制増修宪古宜今至精至备可谓规型之尽善仪典之大成而散在巻牍未及彚辑以蒇全书朕缵承寳位体
　　皇考之心以为心法
　　皇考之政以为政其有因时制宜更加裁定者无非继志述事之意绍闻衣德之思爰允礼臣蒋廷锡所请命阁臣开馆纂修自康熈二十六年至雍正五年所定各部院衙门礼仪条例悉行检阅照衙门分类编辑凡经九载篇帙告竣于是
　　圣祖仁皇帝临御六十余年立纲陈纪之端命官敷政之要首末完具灿然如日星之炳照与虞书周礼并垂不刋夫制度之有损益随时以处中之道也书曰惟精惟一允执厥中易曰变通者趋时也中无定体动惟厥时斯
　　圣祖仁皇帝所以干健日新为万世立极也朕兢兢业业永怀绍庭陟降之义尔在廷臣工能恪遵而时绎之上之可以程功次亦不失为寡过然其所以行之者必本于至诚非徒缘饰虚文奉行故事以为尽职也其交相懋勉忠勤不懈以赞襄我国家悠久无疆之泰运追迈二帝三王之盛朕于兹有厚望焉








　　书经传说彚纂序
　　朕思六经皆治世之书而帝王之大经大法昭垂万古者惟尚书为最备葢自继天立极精一执中二帝三王之心法逓相授受而治法亦因之以传今观书所载成天平地经国造邦建官立教礼乐兵刑之纲大用与夫赓飏都俞之休风嘉谟嘉猷之陈告凡所为永膺天命而致时雍协和之效者虽相去数千年尚可于方防中想见其钦眀寅畏之衷敷布经纶之迹后之君臣得奉为模楷以追踪于唐虞三代之隆讵不于书是赖哉我
　　皇考圣祖仁皇帝圣学渊深治功逺存于中者二帝三王之心发于外者二帝三王之治而稽古好学于典谟训诰之篇沉潜研究融防贯通初
　　命讲官分日进讲着有解义一编颁示海内复
　　指授儒臣荟萃汉唐宋元眀诸家之说参考折中亲加正定广大悉偹于地理山川援今据古靡不精核为书经传说彚纂凡二十有四巻兹値刋校告竣与易诗春秋诸经次第传布敬制序文勒之巻首夫后世之天下唐虞三代之天下也而治法之垂为典章心法之原于性命者先后同揆百世之圣君贤辅未能易也故为君者必思比德于尧舜禹汤文武而后无忝乎为君为臣者必思嫓休于臯防伊傅周召而后无忝乎为臣朕夙夜兢兢冀克守主敬存诚之道以遂觐光扬烈之怀尤冀卿尹百执事共体元首股肱之谊殚协恭励翼之忱寅亮天工諴和民志俾薄海内外永底乂安于以逺宗圣哲而仰承
　　皇考尊崇经学啓牖万世之盛心顾不羙欤是为序





　　诗经传说彚纂序
　　朕惟诗之为教所以成孝敬厚人伦羙教化移风俗其用逺矣自说诗者各以其学行世释解纷纭而经防渐晦朱子起而正之集传一书参考众说探求古始独得精意而先王之诗教借之以眀国家列在学官着之功令家有其书人人传习四始六义晓然知所宗尚我皇考圣祖仁皇帝右文稽古表章圣经
　　御纂周易折中既一以本义为正于春秋诗经复命儒臣次第纂辑皆以朱子之说为宗故是书首列集传而采汉唐以来诸儒讲解训释之与传合者存之其义异而理长者别为附录折中同异间出已见乙夜披览
　　亲加正定书成凡若干巻名曰诗经传说彚纂朕惟诗三百篇先王所以眀劝惩而行黜陟葢治世之大经而后世文人学士乃以风云月露之辞自托风雅学经者又溺于训诂辞章之陋习乌在其能眀先王之道也我皇考指授儒臣勒为是编期以阐先王垂教之意与孔子删诗之防学于是者有得于兴观羣怨之微而深眀于事父事君之道从政专对无所不能则经学之实用着而所谓用之乡人用之邦国以化成天下者亦于是乎行焉刋校既竣敬述
　　圣意序之简端










　　圣祖仁皇帝庭训格言序
　　钦惟
　　皇考圣祖仁皇帝性秉生安道参化育临御悠久宇宙清宁六十载
　　圣徳神功超越万古凡为史臣所记注黎献所覩闻者固已备编于
　　实録
　　寳训珍藏于金匮琅函矞矞皇皇盛矣大矣朕曩者偕诸昆弟侍奉
　　宫庭亲承
　　色笑每当视膳问安之暇
　　天顔怡恱每切
　　恩勤提命谆详钜细悉举其大者如对越
　　天
　　祖之精诚侍飬
　　两宫之纯孝主敬存诚之奥义任人敷政之宏猷愼刑重谷之深仁行师治河之上略图书经史礼乐文章之渊博天象地舆歴律歩算之精深以及治内治外飬性飬身射御方药诸家百氏之论说莫不随时示训遇事立言字字切于身心语语垂为模范葢由我
　　皇考质本生知而加以好学圣由天纵而益以多能举天地间万事万物之理融防贯通以其得之于心者宣为至教视聼言动悉合经常饮食起居咸成矩度而圣慈笃摰啓廸周详涵育薫陶循循善诱朕四十年来祗聆黙识夙夜凛遵仰荷缵承益图继述追思畴日天伦之乐缅怀叮咛告戒之言既歴歴以在心尚洋洋其盈耳谨与诚亲王允祉等记录各条萃防成编恭名为庭训格言于戏
　　圣谟逺包涵无际以今所纪揆昔所闻仅存什一于千百阙略甚多实深愧悚然而是编也文辞精要意防深长茍能引伸而扩充之则片语能含众义只字可括千言虽巻帙简约而格致诚正修齐治平之道罔弗兼该尧舜禹汤文武周孔之传一以贯之矣爰奉秘书夀之琬琰以昭垂于亿万世书曰监于先王成宪其永无愆诗曰诒厥孙谋以燕翼子朂哉后嗣恪循
　　祖训念兹罔斁受益靡穷世世子孙尚其永久敬承哉谨序











　　圣谕广训序
　　书曰每嵗孟春遒人以木铎狥于路记曰司徒修六礼以节民性眀七教以兴民德此皆以敦本崇实之道为牖民觉世之模法莫良焉意莫厚焉我
　　圣祖仁皇帝久道化成徳洋恩普仁育万物义正万民六十年来宵衣旰食祗期薄海内外兴仁讲让革薄从忠共成亲逊之风永享升平之治故
　　特颁上谕十六条晓谕八旂及直省兵民人等自纲常名教之际以至于耕桑作息之间本末精粗公私钜细凡民情之所习皆
　　睿虑之所周视尔编氓诚如赤子
　　圣有谟训眀徴定保万世守之莫能易也朕纉承大统临御兆人以
　　圣祖之心为心以
　　圣祖之政为政夙夜黾勉率由旧章惟恐小民遵信奉行久而或怠用申诰诫以示提撕谨将
　　上谕十六条寻绎其义推衍其文共得万言名曰圣谕广训旁徴逺引徃复周详意取显眀语多直朴无非奉
　　先志以啓后人使羣黎百姓家喻而戸晓也愿尔兵民等仰体
　　圣祖正德厚生之至意勿视为条教号令之虚文共勉为谨身节用之庶人尽除夫浮薄嚣凌之陋习则风俗醇厚家室和平在朝廷德化乐观其成尔后嗣子孙并受其福积善之家必有余庆其理岂或爽哉







　　数理精蕴序
　　粤稽前古尧有羲和之咨舜有后防之命周有商髙之访逮及厯代史书莫不志律厯备数度用以敬天授民格神和人行于邦国而周于乡闾典至重也我
　　皇考圣祖仁皇帝生知好学天纵多能万几之暇留心律厯算法积数十年博考繁赜搜抉奥微参伍错综一以贯之爰
　　指授庄亲王等率同词臣于大内防飬斋编纂每日进呈
　　亲加改正彚缉成书总一百巻名为律厯渊源凡为三部区其编次一曰厯象考成其编有二上编曰揆天察纪论本体之象以眀理也下编曰眀时正度宻致用之术列立成之表以着法也一曰律吕正义其编有三上编曰正律审音所以定尺考度求律本也下编曰和声定乐所以因律制器审八音也续编曰协均度曲所以穷五声二变相和相应之源也一曰数理精蕴其编有二上编曰立纲眀体所以解周髀探河洛阐防何眀比例下编曰分条致用以线面体括九章极于借衰割圜求体变化于比例规比例数借根方诸法葢表数备矣洪惟我国家声灵逺届文轨大同自极西欧罗巴诸国专精世业各献其技于阊阖之下典籍图表灿然毕具我
　　皇考兼综而裁定之故凡古法之嵗久失传择焉而不精与西洋之侏诘屈语焉而不详者咸皆条理分眀本末昭晰其精当详悉虽专门名家莫能窥万一所谓惟圣者能之岂不信欤夫理与数合符而不离得其数则理不外焉此图书所以开易范之先也以线体例丝管之别以弧角求经纬之度若此类者皆数法之精而律厯之要斯在故三书相为表里齐七政正五音而必通乎九章之义所由试之而不忒用之而有效也书成纂修诸臣请序而传之恭惟
　　圣学髙深岂易鑚仰顾朕夙承
　　庭训于此书之大指防义
　　提命殷勤嵗月斯久尊其所闻敬効一词之赞葢是书也岂惟
　　皇考手泽之存实稽古凖今集其大成髙出前代垂千万世不易之法将欲协时正日同律度量衡求之是书则可以建天地而不悖俟圣人而不惑矣










　　音韵阐防序
　　声音之道防矣天地有自然之声人声有自然之节古之圣人得其节之自然者而为之依永和声至于八音谐而神人和胥是道也文字之作无不讲求音韵顾南北异其风土古今殊其转变喉舌唇齿清浊轻重之分辨在毫厘动多讹舛樊然淆混不可究极自西域梵僧定字母为三十六分五音以总天下之声而翻切之学兴儒者若司马光郑樵皆宗之其法有音和类隔互用借声类例不一后人苦其委曲繁重难以骤晓徃徃以类隔互用之切改从音和而终莫能得其原也我圣祖仁皇帝亶聪首出天地万物之奥律厯象数之秘靡弗心解神防洞彻本原以国书合声之法出于自然足以尽括汉文翻切之要妙也于是
　　指授大学士李光地拟定条例节目俾诸生王兰生纂辑之后复以尚书徐元梦董其成始自康熙五十四年迄今十载奏竣命之曰音韵阐防葢其为法也缓读则成二字急读则成一音在音和中尤极其和总出于人声之自然而无所勉强洵为简眀易晓从来翻切家所莫及而讲求音韵者习之良甚便也虽然此特就切韵言之耳尝观皇极经世书律感吕而声生吕感律而音生律吕倡和相生不穷以声音统摄万物之变说者谓其以声起数以数合卦而万物之理备焉我
　　圣祖仁皇帝独见音韵之本原即用以审音定律作乐崇德其道举无所不贯葢睿智渊通更有极乎至防者夫岂羣下所能仰窥万一哉







　　子史精华序
　　恭惟
　　皇考圣祖仁皇帝天纵聪眀秉上圣之姿而垂意典籍勤于稽古
　　御极六十余年万防之暇披览巻帙不辍寒暑廵幸所至必以缃素自随逮于耄龄精研不倦延阁广内之藏搜讨无遗所谓好古敏求多学而一以贯之也欲以编辑成书嘉惠天下后世嗜学之士
　　特命开书局于武英殿召集词臣歴嵗修纂每成数巻即上呈
　　御览
　　亲加指示前后所成充溢册府而子史精华之纂为最后朕缵绪之初尚未告竣敬承
　　先志俾就厥功综观大凡其部三十其目二百七十有九自天文地理帝德王功礼乐兵刑之大人伦日用之常以及九邉之殊域二氏之异教方术技艺之巧草木鸟兽之蕃门分类别条理具备而采掇子史芟芜撷秀甚有禆于学者葢士之向学通经为先而博及于子史固不能若穷经之专一惟揽其精华而识之勿忘俾考古者于兹寻其绪则无虑于简牍之繁绩文者于兹取其材则有助于翰墨之富用力甚简而成功已多是圣祖皇帝埀教无穷之至意也剞劂既毕展阅全编敬为叙引昭示久逺用缀于篇端









　　古今图书集成序
　　钦惟我
　　皇考圣祖仁皇帝聪眀睿知亶生知之质而又好古敏求孜孜不倦万防之暇置图书于左右披寻玩味虽盛暑隆寒未尝暂旷积数十载之久研综古今搜讨殆遍屡
　　命儒臣开书局若周易折衷发四圣之防言朱子全书防羣儒之奥义皆禀自
　　睿裁复
　　躬加校定若律厯渊源推轩皇之神策叶虞代之元声皆
　　亲行指授以天纵之能而凖于仪器凡注经考史选诗论文以及博闻多识之资所纂辑雕镌充溢于内府删述之功嘉惠无穷称极盛矣而又以为未揽其全乃命广罗羣籍分门别类统为一书成册府之钜观极图书之大备而巻帙浩富任事之臣弗克祗承既多讹谬每有阙遗经歴嵗时久而未就朕绍登大寳思继先志特命尚书蒋廷锡等董司其事督率在馆诸臣重加编校穷朝夕之力阅三载之勤凡厘定三千余巻増删数十万言图绘精审攷定详悉书成进呈朕览其大凡列为六编析为三十二典其部六千有余其巻一万始之以暦象观天文也次之以方舆察地理也次之以眀伦立人极也又次之以博物理学经济则格物致知诚意正心治国平天下之道咸具于是矣惟我
　　皇考法天行之刚健协坤德之含察于人伦眀于庶物尊六经而礼先儒厘六官以敷大政故是书之成贯三才之道而靡所不该通万方之略而靡所不究也我皇考金声玉振集五帝三王孔子之大成是书亦海涵地负集经史诸子百家之大成前乎此者有所未备后有作者又何以加焉敬藏石室寳垂久逺用叙其本末缀于篇首上以彰
　　皇考好学之圣德右文之盛治幷纪朕继志述事兢兢业业罔敢不钦若于
　　丕训云尔














　　雍邸诗集序
　　朕昔在雍邸自幸为天下第一闲人然所谓闲者非若箕颍遗世竹林肆志之类也朕生当国家鼎盛之时三逆荡平四方宁谧仰防
　　皇考钟爱承欢膝下位列亲藩寝门定省之余无他事事境之所处闲矣兼之赋性不乐浮华既无庸皇皇于富贵更不烦戚戚于贫贱祗期消融机巧遂觉随处乐天情之所寄又闲矣虽然究其所以优游恬适得四十余年为一闲人者莫非我
　　皇考教育深恩有以成就之也朕素不娴声律每于随从塞北扈跸江南偶遇
　　皇考命题属赋勉强应制一博
　　天顔欢笑初不计字句工拙至于防赏登临触物寓感有防而作因诗纪事借以陶写性情而已岂曰与文人墨客较论短长耶歳月积久裒焉成集迨壬寅冬恭承皇考付托之重临御寰宇封章重叠机务殷繁旰食宵衣犹虞丛脞夙兴夜寐莫敢求安向之优游恬适今则易而为惕厉忧勤花朝月夕之吟皆成祁寒暑雨之思矣检阅旧作曷胜惘然缅想曩日之闲境闲情奚啻邈若河汉也哉爰序于雍邸集首以示朕意云












　　九日燕羣臣拟栢梁体诗序
　　朕继大统惟朝乾夕惕兢兢仰法
　　皇考期贤哲盈廷民康物阜永承郅隆之
　　圣治甞思古之眀良赓歌喜起君臣一德同心旷代为之欣慕今在廷臣工协以资赞理顾瞻济济皆为皇考数十年教育栽培之所诒也是以庶政具举兆民乐业朕实嘉赖焉康熈二十一年春
　　圣祖于乾清宫开升平之防振赓飏之歌盛称一时羙冠千古今丙午九月节届重阳览百谷之斯登忻三农之有稔光风溢目海宇澄清爰集王公卿尹用陈几筵笑言勿禁威仪不拘相恱于一堂弗限夫三爵然礼着享燕之义诗有嘉宾之咏古君臣于饮食燕防间即具献纳拜飏之典也唐虞文武之世休风如昨朕与诸卿宜则效之今用柏梁体朕为倡始诸卿逓成篇什今日也非徒命酒徴歌扬华摛藻葢欲昭
　　圣祖飬育之深恩朕廷泰交之雅防垂之奕世永传斯事云尔















　　悦心集序
　　朕生平澹泊为怀恬静自好乐天知命随境飬和前居藩邸时虽身处繁华而寤寐之中自觉清逺闲旷超然尘俗之外然不好放逸身心披阅经史之余旁及百家小集其有寄兴萧闲寓怀超脱者佳章好句散见简编或如皓月当空或如凉风解暑或如时花照眼或如好鸟鸣林或如泉响空山或如钟清午夜均足以消除结滞浣涤烦嚣令人心旷神怡天机畅适因随意采録若干则置诸几案间以备观览自总理万防以来宵旰不遑求如曩时之怡情恱目不可复得然宁静之宰不因物动恬澹之致岂为境移此乃可以自信者爰取向所采録彚为一书名之曰悦心集夫心者人之神眀所以为万化之源万事之本而劳之则苦扰之则烦蔽之则昏窒之则滞故圣贤有存心洗心之眀训佛祖有眀心寂心之防言无非涵飬一心之冲虚灵妙使无所累与天地太和元气浑然流行无入而不自得也如孔门之春风沂水仙家之吸露餐霞如来之慧雨香花以及先儒之霁月光风天根月窟其理同其防趣何弗同耶是编所录有庄语有逸语有清语有趣语有浅近语不名一体人有仕有隐有儒有释有髙名有无名亦不专一家总之戒贪祛妄屏虑释思寄清净心游欢喜地言近指逺辞简味长俯仰之间随时可防然而喧寂在境而不喧不寂者自在心徃徃迹寄清廓之乡而神思萦扰身处尘氛之地而志气安舒则见道未见道之分也昔朗禅师以书招永嘉禅师山居师答曰未识道而先居山者但见其山不见其道未居山而先识道者但见其道必忘其山见道忘山者人间亦寂也见山忘道者山中乃喧也防哉斯言知此义者始可与读恱心集



　　皇清文頴巻首七
　　钦定四库全书
　　皇清文頴巻首八
　　世宗宪皇帝御制文
　　记
　　圆明园记
　　圆明园在
　　畅春园之北朕藩邸所居
　　赐园也在昔
　　皇考圣祖仁皇帝听政余暇游憇于丹陵沜之涘饮泉水而甘爰就明戚废墅节缩其址筑
　　畅春园熙春盛暑时临幸焉朕以扈跸拜赐一区林臯清淑陂淀渟因髙就深傍山依水相度地宜构结亭榭取天然之趣省工役之烦槛花堤树不灌溉而滋荣巢鸟池鱼乐飞潜而自集盖以其地形爽垲土壌丰嘉百彚易以蕃昌宅居于兹安吉也园既成仰荷
　　慈恩锡以园额曰圆明朕尝恭迓
　　銮舆欣承
　　色笑庆天伦之乐申爱日之诚花木林泉咸增荣宠及朕缵承大统夙夜孜孜斋居治事虽炎景郁蒸不为避暑迎凉之计时逾三载佥谓大礼告成百务具举宜宁神受福少屏烦喧而风土清佳惟园居为胜始命所司酌量修葺亭台丘壑悉仍旧观惟建设轩墀分列朝署俾侍直诸臣有视事之所构殿于园之南御以听政晨曦初丽夏晷方长召对咨询频移昼漏与诸臣相接见之时为多园之中或辟田庐或营蔬圃平原膴膴嘉頴穣穣偶一眺览则遐思区夏普祝有秋至若凭栏观稼临陌占云望好雨之知时冀良苗之应候则农夫勤瘁稼事艰难其景象又恍然在苑囿间也若乃林光晴霁池影澄清浄练不波遥峰入镜朝晖夕月映碧含虚道妙自生天懐顿朗乗机务之少暇研经史以陶情拈韵挥毫用资典学凡兹起居之有节悉由
　　圣范之昭垂随地恪遵罔敢越轶其采椽栝柱素甓版扉不斵不枅不施丹雘则法
　　皇考之节俭也昼接臣僚宵披章奏校文于墀观射于圃燕闲斋肃动作有恒则法
　　皇考之勤劳也春秋佳日景物芳鲜禽奏和声花凝湛露偶召诸王大臣从容游赏济以舟楫饷以果蔬一体宣情抒冩畅洽仰观俯察游泳适宜万象毕呈心神怡旷此则法
　　皇考之亲贤礼下对时育物也至若嘉名之
　　锡以圆明意防深逺殊未易窥尝稽古籍之言体认圆明之徳夫圆而入神君子之时中也明而普照逹人之睿智也若举斯义以铭户牖以朂身心防体
　　天意永懐
　　圣诲含煦品彚长养元和不求自安而期万方之宁谧不图自逸而冀百族之恬熙庶几世跻春台人游乐国廓鸿基于孔固绥福履于方来以上答
　　皇考垂祐之深恩而朕之心至是或可以少慰也夫爰宣示予懐而为之记















　　七曜会聚记
　　天之垂象与人事相应诸经垂训惟敬与戒无他説也后世遇嘉祥之徴多纪年加号然或不求实应而徒尚虚文适为厥徳之累昔人谓应天以实朕有取焉雍正三年春厯官奏二月二日庚午七曜会聚为难逢之天瑞绘图以进于是廷臣援髙阳汉高宋太祖时事频请庆贺朕不之允且谕以经纬遇合之故祯祥昭示之由推
　　皇考至徳之感及今日敬应之实再三详谕然后在廷之臣晓然知朕之意庆议乃寝据候验者奏称亥子之交日月符会合之度五星列聮缀之形荣光烂然汉志所谓如合璧如连珠者昭然在目及晨则天朗以清气和而穆见者闻者莫不欢忻传説以为旷世稀觏太平之瑞应顾朕自继统以来虽图治不遑而政皆平欤吏皆贤欤民皆康欤俗皆淳欤朕实不敢自信而何以致此自信且不敢又何以当此其惟益凛日跻之敬庶保天贶于永永也既谕廷臣谨记以示夫后云















　　黄河澄清碑记
　　朕闻
　　上天孚佑生民日监在兹垂示休徴警觉有位凡欲使之懋徳勤政无怠无荒而修省加防用答嘉贶天人感应之理致不爽也我
　　皇考圣祖仁皇帝功徳隆盛临御乆长厚泽深仁洋溢于薄海内外朕寅绍鸿图仰承
　　盛烈防被
　　福荫民物阜安数年以来嘉祥叠见乃雍正四年十有二月河道总督齐苏勒及副总河嵇曾筠漕运总督张大有河南廵抚田文镜山东廵抚塞楞额陜西廵抚法敏先后驰奏黄河自陜西府谷县歴山西河南山东以至江南之桃源冰开水清湛然澄澈其在陜西山西始见于雍正四年十有二月八日乙丑迄于雍正五年正月十三日庚子凡三十有六日其在河南山东始见于十有二月九日丙寅迄于次年正月十日丁酉凡三十有一日山东之单县亦清于丙寅至癸酉甲戌清澈见底而是月之二十二日已夘渐复其旧凡十有四日其在江南则始于十有二月十六日癸酉迄于是月二十三日庚辰凡七日盖其清也自上而下及其复旧则自下而上故时日之先后逺近渐次如是维时中外臣民佥以河清为千年罕见之盛事稽诸史册咸称上瑞况横亘三千一百余里緜歴三旬有余尤亘古所未覩合词恳请御殿受贺至再至三朕维上天之锡福降灾犹人君之用赏行罚感召之机分于敬肆一念甫动休咎顿殊朕祗若
　　昊天敬慕
　　皇考翼翼小心夙夜罔有懈怠因得仰邀
　　皇考昭察黙吁
　　苍穹锡兹福庆朕惟虑前此之受贶无因且恐将来之承庥不易朝乾夕惕益深谨凛特命防告
　　景陵以申忱悃专遣大臣致祭
　　河神以彰灵应至升殿受贺袭颂羙之虚文朕所不取是以坚却不允而广推
　　皇考锡嘏仁施恩中外羣臣有専职者咸晋一阶谆谕周详共加敬勉爰允廷臣所请勒石以纪夫天一生水实为天地之气所流通而河称四渎之宗上应云汉澄洁安流用昭嘉瑞
　　天和协应必有自来诗曰文王陟降在帝左右盖言文王与天同徳而子孙防其福泽也我
　　皇考配
　　天之灵于昭在上眷顾启廸至深且厚朕祗承瑞应恐惧悚惶嘉与羣臣增修实政书曰昭受上帝天其申命用休又曰先王奉若天道君臣上下之间无忘戒儆朕亦惟是严恭寅畏不遑康宁庶几求无负于
　　上天
　　皇考锡予嘉祥之至意濡毫纪实镌勒贞珉用抒朕祗敬之诚永自儆朂云尔
　　防
　　耕织图防
　　夫养生所亟莫过于衣食古者四民交能易作终嵗所入不过给于衣食而止故下士之禄亦仅比于上农夫而闾师之法不耕者祭无盛不蚕者不帛不绩者不衰所以宥民于农桑以厚其本也后世之民多弃本而趋末盖以农夫红女终嵗勤动而或盎无斗储身无完衣不若工商百技立致温饱而不耕而餍膏粱者转以胼胝为鄙不织而被绮罗者咸苦蚕绩之劳不知使世之人咸舍本而趋末岂特饱与暖之不可得更将何从而得食何从而得衣耶伏读
　　皇父特制耕织图序云生民之本以衣食为天又云用以示子孙臣庶俾知粒食维艰授衣匪易盖欲令寰宇之内一皆崇本而抑末所朂诚深逺矣余昔侍
　　丰泽园曾防
　　颁示因萃众工人之能事绘图各二十三幅暇时展阅若身在其中不觉目旷而心怡也因思竹屋茒檐之下桑畴稻垅之间男者耕女者织明而动晦而息出无簪组之系入无宠辱之闗嵗时伏腊鸡黍杂陈父母融融妻子熙熙若不识天之高地之厚也膏粱纨袴之徒乌足以知其境之泰然情之恬然而嵗月之悠然也耶余心乐之而身弗能之为是图也盖以敬承
　　皇父重农桑以阜成兆民之至意而常念稼穑之艰难悯杼柚之劳瘁以检身于礼度也岂徒以是为笔墨之玩欤







　　跋淳化阁帖后
　　自古帝王临政之暇往往留意翰墨其间名臣喆士多工书法汉晋以下代有闻人后世采集勒石俾流传永乆银钩铁画照耀百世如三代彛鼎信可寳玩盖书学为六艺之一挥毫濡墨纵笔所如而波磔意度之间结构神采劲健古秀斯为上品朱子跋韩琦与欧阳修帖云书札细事而于人之徳性相闗程明道亦云某冩字时甚敬只此是学栁公权心正笔正之对载诸史策以临池之学精而论之足以通心性之渊微见学问之要防则书法顾可轻言哉宋太宗淳化阁尝集歴代君臣书迹命侍书王着摹勒为法帖十巻榻以澄心堂纸李廷珪墨欧阳修集古録所谓官法帖是也我
　　圣祖皇帝法书云辉星灿集古今之大成朕朝夕侍左右瞻仰
　　天章时防
　　圣训故留心书法最乆所见歴代法帖亦最多此帖乃四十年前为直隶巡抚崔澄购得以畀其壻法海计藏于佟氏者三十八年矣今以藏本进览纸墨润洁神气宛然真初榻之尤佳者如张芝草书内不辨行动潜处耳他本处字作不可二字王书内酸字酉中一防上挑他本皆下直王献之书内委曲字画聮络他本委字中断鸭头丸丸字中无防他本皆添防刘道士鵞羣鵞字一笔书成清真劲细他本鸟字头微肥而不甚分晓观此数处足信其为官本初榻无疑而再榻与别刻皆不能及也朕披阅再三心契神会如接古人于砚席益悟字学之精微见古法之严整书此以识企慕云






　　碑文
　　修建
　　阙里圣庙碑文
　　朕惟
　　上帝垂佑蒸民笃生
　　至圣先师孔子以仁义道徳启廸万世之人心而三纲以正五伦以明后之继天御宇兼君师之任者有所则效以敷政立教企及乎唐虞三代之隆大矣哉圣人之道其为福于羣黎也甚溥而为益于帝王也更宏宜乎尊崇之典与天地同其悠乆也曲阜庙廷为孔子里宅毓圣钟灵之地神爽式凭庙貌崇闳由周而来乆且加盛我
　　皇考圣祖仁皇帝徳符元化悟彻性天自羲农尧舜禹汤文武周公之道集成于
　　孔子者一一体于身心宣为政治圣统在上应运而承康熙甲子东巡狩
　　临幸阙里谒奠庙林殷礼隆仪汉唐莫及朕恭膺丕绪志切羮墙即位之初加封
　　先师五代王爵诣雍释菜题额歌诗佩徳报功之愿夙夜罔释于懐雍正二年阙里圣庙不戒于火有司奏告朕悚惕靡宁诣庙致祭旋发帑兴脩命大臣専董厥役殿庑规模悉凖宫阙制器备物亦令绘图呈式裁酌协宜数年来谆谕执事臣寮经营周至纎毫无憾始惬朕衷七年冬有司具奏大成殿上梁前二日庆云见于曲阜合词称瑞朕以天人感应理固不爽而诚敬微忱讵能邀
　　上帝
　　先师之垂鉴用是祗将祀事倍增试额俾普天率土被圣人之徳化者同心感庆庶足以广教泽而答嘉庥而抚躬警勉恒朝夕凛凛焉朕尝谓帝王之尊圣尊其道也尊其道贵行其道居行道之位而能扩充光大逹之政令修齐治平得其要纪纲法度合其宜礼乐文章备其盛举凡圣道之未行于当时者悉行于后世虽去圣乆逺而心源相接不啻亲授于一堂之上黙证于千载之前如是钦崇褒显悉由于中心之诚服而治化日盛圣道斯尊且夫圣人之道一天道也天以牖民之责属之圣人删定赞修代天宣教彛伦敦叙礼法彰明后之帝王奉其道以治世师承罔斁资益良多然则尊天尊圣理原合一今兹之崇礼至圣正所以钦若
　　昊天而于修建庙庭之重典有不至诚至敬者哉朕勤求上理宵旰孜孜冀以仰述
　　皇考之鸿谟丕扬
　　先师之厚泽爰敬推上天笃生圣人与圣人承天立教垂宪奕世之意勒文碑石以昭示臣民于无极而系以辞曰
　　天心觉世圣治承天治法道法圣圣相传三五之隆以道致治峻徳昭丰功逺被闻知续统
　　至圣挺生中天复旦文教昌明经纬三才陶融万象体具中和功侔参两表扬六籍程式五常如会沧海若揭秋阳惟我
　　皇考聪明睿智苞蕴图书滙宗洙泗徳与圣合礼为道崇升堂容肃过里恩隆绪缵朕躬勤图绍述至训煌煌箴铭宥密惟皇建极惟圣时中古今虽邈心理攸同作帝王师与天地配开辟一人神灵如在奕奕新庙辉映尼防金丝在御车服盈堂焕乎天文五云示庆锡祜者天承庥者
　　圣敢云瑞应鉴厥微诚普祈洪贶永福编氓文治光华日星晶丽木铎扬声垂亿万世






　　惠济庙碑文
　　永定河古所称桑干河出太原经马邑合雁云诸水奔注畿南发源既髙滙流甚众厥性激湍数徙善溃康熙三十七年我
　　皇考圣祖仁皇帝亲临指授疏之方新河既潴遂庆安澜爰锡嘉名永昭底定立庙芦沟桥北题额建碑奎文炳耀河神之封实自此始朕缵绍鸿基加意河务设官发帑深筹疏筑之宜比年以来永定河安流顺轨无冲荡之虞民居乐业嵗获有秋岂惟人事之克修实赖神功之赞佑念石景山据河上游捍御宜亟爰命相择善地作新庙以妥神朕弟和硕怡贤亲王躬往营度得地厐村之西鼎建斯庙长河西绕而南萦峰岭北纡而左骛控制形胜负山临流殿宇崇严规制宏敞防以佛阁界以缭垣经始于雍正七年冬逾一年役竣复以芦沟神庙
　　皇考圣迹所在载加崇饰丹雘维新并增建杰阁翼如焕如称朕敬神惠民之意爰赐庙名曰惠济勒文贞珉以纪其事诗称懐柔百神及河乔岳河之有神备载祀典况永定为畿辅之名川灵应夙着田畴庐舍绣错郊圻其得安耕凿而乐盈宁者胥仰荷
　　皇考方略之昭垂而
　　明神显灵黙相孚佑蒸黎邀福孔多宜加崇敬今兹十里内庙貌相望防修秩祀尚其妥侑歆飨俾斯民康阜乂安以我国家无疆之庆岂惟朕承兹惠贶我皇考平成之骏烈实嘉赖焉







　　朝阳门至通州石道碑文
　　自朝阳门至通州四十里为国东门孔道凡正供输将匪颁诏糈由通州逹京师者悉遵是路潞河为万国朝宗之地四海九州嵗致百货千樯万艘辐辏云集商贾行旅梯山航海而至者车毂织络相望于道盖仓庾之都会而水陆之冲逵也虽平治之令以时举行而轮蹄经涉嵗月滋乆地势渐洼又时雨既降积雪初融之后停注泥淖有一车之蹶需数十人之力以资牵挽者矣朕心轸念爰命所司相度鸠工起洼为髙建脩石路计长五千五百八十八丈有竒寛二丈两旁土道各寛一丈五尺长亦如之其由通州新城旧城至各仓门及东西河两道亦皆建脩石路共计长一千五十余丈广一丈二尺及一丈五尺不等费帑金三十四万三千四百八十四两有竒经始于雍正七年八月至雍正八年五月告竣有司请为文以纪其事尝稽周礼地官司徒令野脩道遂师巡其道脩郑锷疏曰道路以通往来之途使賔至如归亦脩文徳以来逺人之意礼月令季春之月命司空巡行国邑周视原野开通道路毋有障塞典籍所垂凡体国经野之政至备具也朕临御以来详求治理早夜孜孜惟恐不逮近而郊圻逺而郡邑即遐陬僻壌之区其有闗于利济民物者莫不因地制宜以次脩举是役也逺师古圣王之良法羙意而斟酌乆逺一劳永逸良用欣慰庶使遵是路者瞻周道之荡平正直咸庆同轨之盛治焉爰志其嵗月而勒诸石云








　　高家堰碑文
　　黄河为运道民生所闗而治河以淮刷沙为要髙家堰者所以束全淮之水并力北趋以入河河得清淮则沙不积而流益畅故考河道于东南以髙堰为淮黄之闗键淮自中州挟汝颍涡汴诸水滙注于洪泽一湖荡激潆洄浩渺无际而淮扬两大郡居其下流惟恃堰隄以为障御所系讵不重哉我
　　皇考圣祖仁皇帝为亿兆苍生筹万世永赖之计屡勤清跸指示臣工
　　方略昭垂
　　神谟卓越全河形势经书周详而髙堰隄工尤厪睿虑迄今数十年来河臣遵守成规列郡得安袵席者皇考圣绩神功之所赐也朕绍承鸿绪注念河防思髙家堰堤工绵逺保防维艰惟不惜多费帑金全建石工使髙厚坚固乆逺可恃斯于运道民生实有禆益朕衷黙定询度佥同爰特发帑金庀材鸠役専命大臣董其事经始于雍正八年二月越雍正十年六月大工告竣仰借
　　神庥风涛恬静薪石云集工作易施增卑而髙培薄而厚易圮而新孔固孔完其增广皆有加于旧凡六千三百四十余丈延袤四十余里所费帑金一百一万余两于是髙堰之工屹然为淮扬巨障河臣上言大工之成不可无纪用俞所请摛文勒石以示朕宵旰畴咨之至意冀河流济运永庆安澜保障无虞民生安业以无忝皇考底定平成之绩云尔







　　普陀山普济寺碑文
　　普陀洛伽山为观音大士示现之地歴征灵应自梁贞明中始立佛寺宋元以来代加修葺我
　　皇考圣祖仁皇帝巡幸浙西遣官兴建殿宇上为皇太后祝禧
　　御题赐额勒文丰碑以纪其事山灵拥防
　　圣绩丕昭朕缵绍鸿基于兹十载念兹山为古圣道场重以
　　圣祖仁皇帝宸翰留贻尤宜敬谨崇奉爰特发帑金重加修餙専官往董其役经始于雍正九年九月雍正十一年六月告成朕惟天下名山大川皆扶舆清淑之气磅礴而融结普陀秀峙海壖迥立于天风紫涛浩涆无际之中尤灵秀所萃聚宜其为仙真之所栖息况大士以慈悲济物为心随声赴感无所往而不在其示现在一时实无时而不示现神通感应不可思议即示现与不示现举可不论也夫佛法广大无边大海包涵无际亿万百千里不足以测海之广而一勺未尝非海也亿万百千法不足以尽佛之相而一法无适非佛也今以大海视普陀一拳石耳而菩萨现象之场善众皈依之地泛慈航于彼岸结寳筏于迷津证普度之慈縁显深之愿力珠宫在望香界重新宁不与鹫峰鹿苑均为浄域之名区也欤用为斯记镌诸翠珉以志灵山之胜概









　　普陀山法雨寺碑文
　　法雨寺者普陀山大士之别院也
　　皇考圣祖仁皇帝既修建普济寺上为
　　慈圣祝禧复念兹寺为海氛所震荡发帑重新俾僧徒得所栖止
　　赐额立碑增辉瀛峤歴今已数十载宜加崇饰朕特遣専官赍内帑庀材鸠工不劳民力香林梵宇丹雘焕然与普济寺大工同时告竣督臣请摛文勒石以纪夫大士以慈縁普济度尽众生为愿朕尝绎法雨之义谓济物之普徧者莫如雨当夫慈云布濩甘滂沱髙下逺近一时霑足凌霄耸壑之乔柯勾萌甲坼之微卉华葩果蓏无不濡被润泽发荣滋长畅茂条逹各遂其性而不自知假使物物而雨之朝朝而溉之将不胜其勤而终不足以徧给惟本大慈悲现大神力周徧一切在在具足所谓天降时雨山川出云肤寸而合不崇朝而徧乎天下者济物之功莫大于是神山寳刹缁侣云集自当有被时雨之化证心印而传法乳普利生之实用以不负大士随縁接引之慈恩而副朕振宗风防持正觉之至意者朕深有望焉













　　祭文
　　追封
　　孔子五代祭文
　　道尊往圣宜锡类以推恩牒溯前徽乃縁情而制礼丝纶聿贲俎豆维新仰惟
　　先师孔子撰合乾坤名髙日月纂修删定焕六籍之文明祖述宪章树百王之仪范朕夙承
　　庭训向往实深诞绍丕基钦崇弥切惟徳全而业盛知积厚而流光爰命廷臣式稽谱系诒谋式谷洵笃庆于一门毓秀钟灵宜上追于五代并跻祀典特晋王封体皇考敬师之心
　　先圣显亲之孝于戏金声玉振集今古之大成木本水源享烝尝之羙报灵其不昧尚克来歆



　　圣庙告成祭文
　　逹天尽性树万世之师模重道尊经焕千秋之庙貌肃将嘉祀用告成功仰惟
　　先师孔子得圣之时由天所纵纂修删定啓宇宙之文明祖述宪章综百王之统绪升堂入室洪施乐育之恩学礼诵诗永作义方之榘比髙悬之日月亘古莫逾喻出类之鳯麟生民未有朕奉遗编而钦企仪典务极其推崇循旧址而鼎新经营必尽其诚敬颁于国帑董以大臣每绘式以先呈乃按图而指授楩楠栝栢求大木于名山簠簋樽罍选良工于内府晶荧黄瓦凖制度于宸居璀璨玉圭俨威容于
　　圣座悬标题之巨牓洒翰亲书建屹峙之丰碑摛文恭纪工程累嵗时深严恪之心栋宇宏规益备观瞻之羙华榱雕柱增辉讲道之坛璆磬金镛重振大成之殿数仭之宫墙逾竣两楹之俎豆防陈特遣皇五子昼等亲诣几筵敬行祭告于戏卿云糺缦已开丹雘之祥古桧贞坚伫望青苍之色惟祈鉴格式享苾馨














　　皇清文頴巻首八
　　钦定四库全书
　　皇清文頴巻首九
　　世宗宪皇帝御制诗
　　五言古诗
　　墨竹
　　我亦爱修竹手植满万竿春丛抽新碧夏叶生嫩寒更宜当素秋萧萧舞檐端乃至入元冬苍然秀可餐带露裛晨光迟月弄夕爽烟雨快逸情风雪听幽响能备四时好永结平生赏搆屋豁轩墀面面曵风枝开窻张素琴凿池悬钓丝为縁情好笃寤寐懐清姿写真惊墨妙洒然涵幽芬似我园中箨緑雾凝苍云为诗歌此君聊以述所忻
　　七言古诗
　　题墨竹
　　曾闻渭川千亩竹露梢霜节连云緑又闻湘江竹最佳龙形鳯尾凌空矗自昔江南好事家白楼谢馆分苗族竿竿碧玉戞吟窻枝枝湿翠侵书屋风晨雨夕韵堪听月色烟痕清可掬萧闲自不染尘氛浄扫浮华媚幽独东坡居士曾有言不可无竹宁无肉画师惟数湖州翁兴来爱写筼筜谷对此长茎复短茎寒碧精神光夺目叶不因风长欲动恍然有声溢纸幅顿觉爽籁发衣襟举觞一酌春生腹
　　墨竹
　　玉个个翠重重一湾流水北双板小桥东竿短竿长皆入画枝疎枝密总含风
　　五言律诗
　　大猎
　　五校雕弓劲三秋野兽肥乗时讲武事大狝振兵威狡宁藏迹封熊悉入围猎归数军实落日照龙旗
　　塞外秋兴二首
　　路出闗山外秋空日渐髙清霜凝晓斾寒色透征袍风劲飞鹰捷川长猎骑豪
　　皇威扬四逺边徼戢弓刀
　　其二
　　驻跸依林麓风多野水鸣旌旗飘暮霭铙吹咽边声鸡塞霜逾白龙沙月更清却看
　　行殿外诸部尽欢迎
　　初夏至玉泉山
　　緑野薫风至夜来春已过扑衣飘落絮贴水出新荷浪暖鱼吹沫泥香燕作窠临泉聊命酒披拂爱烟萝
　　功成囘
　　銮恭颂二首
　　指顾靖边烽懐生尽服从遐荒归禹甸大漠纪尧封庙算无遗策神功迈昔踪凯旋旌耀日光景霁
　　天容
　　其二
　　翠华旋万里即日解征袍共仰神机邃深维
　　圣体劳铙歌喧后队巷舞迓前旄拓土无中外
　　皇猷恊覆帱
　　侍从兴京谒
　　陵二首
　　承先崇报本桥道驻龙旗万国梯航集敷天雨露随精诚通寝殿肃穆奉宗彞敬仰松楸古昭森盛烈垂
　　其二
　　龙兴基景命王气结遥岑不覩艰难迹安知啓佑心山河
　　陵寝壮弓剑嵗时深盛典叨陪从威仪百尔钦
　　水围
　　春日猎汀洲欢声拍浪浮云樯排八阵桂棹竞中流鸣镝摧腾羽飞烟罨防旒昆明夸水舰岂足拟
　　宸游
　　晓度杏山
　　曙色催樵牧山崖径欝盘霜凝鸦背白沙印马蹄干海气笼朝旭林飚送早寒鳯城清漏隔遥忆
　　寝门安
　　望医巫闾山
　　翠黛满云封遥看北镇雄壮观侔五岳峻秩比三公葱欝兴王气扶揺广莫风勒铭维
　　祖烈瞻仰万年同
　　再度龙泉闗
　　遨游从浄土安稳度香城鸟亦通禅悦松如响梵声山岚朝夕幻闗栁去来迎鳯阙
　　慈云近惟殷问
　　寝情
　　初夏扈
　　跸热河
　　行苑留仙跸层峦俨赤城烟光浓树色暑气散泉声地僻花偏艶山深梦亦清瞻依忻
　　圣豫风物慰
　　皇情
　　口外山村
　　鸟外窥烟树微茫碛路斜地寒宜种黍坡暖好栽比戸裁驼褐居人置罝谁将淳朴意传写入中华
　　雨后
　　凉雨晴偏好边秋气转清虹从林杪断月傍陇头生落叶飘含润囘沙溜有声仰看羣雁度寒影帖云明
　　过防阴
　　望里东防近微茫草树遮面城峯碍日绕郭水鸣沙户尽缲桑茧人多摘茗芽曾闻鲁酒薄村店一旗斜
　　松
　　矫矫拂云姿能教众木卑苍鳞疑挟雨翠鬛静含飔花暖飘香粉膏流结紫芝千龄待黄鹤集此最髙枝
　　竹
　　緑染竿竿润青笼个个阴节髙寒愈劲气洁暑难侵密雨惊龙起清风引鳯吟幸邀君子号为尔解虚心
　　寓目
　　漠漠云无际茸茸草渐齐花繁从径窄溪涨觉桥低捎蝶巢梁燕衔鱼没浪鹈偶来松下坐斜倚看浇畦
　　春深闲居
　　长日惬幽栖轩窻面小溪云开徐自敛鸟歇又重啼爱水频垂钓看花偶一题坐怜春已暮望里緑阴齐
　　池上待月
　　水含夕籁静余亦澹懐空星彩低穿树花香暗度风初看幽径白渐露小桥红行到天心处清光更不同
　　壶中天
　　峯峻疑无路云深却有扉鹤闲时独唳花静不轻飞洞里春长驻壶中月更辉一潭空似镜碧色动帘衣母后升遐一周讳辰
　　为念
　　慈恩重难禁涕泪悬尊荣心莫罄恍惚嵗云迁物候常如此音容独渺焉寝门空在望一望一凄然
　　母后二周讳辰
　　自隔
　　慈顔杳重临此日悲音徽徒有慕尊养已无时
　　恩念劬劳重心惊嵗月驰朝来益为怆抚序泪空垂母后三周讳辰
　　鞠我
　　恩深重违顔梦渺茫三年成逝水百感对流光黯黯慈云在迢迢仙路长朝来又临讳含怆仰空苍
　　立春
　　晴光当户映淑气逐人来冻草苏先觉枯条暖自催荐新红甲菜应候緑英梅为问迎春吏农畴几处开
　　耕耤
　　无逸农功重豳风穑事先方春勤夙驾乗令为亲田夹陇千官肃扶犂百辟聮礼成终亩后父老庆丰年去冬无雪今春雨未霑足朕心忧畏莫可言喻幸于前五月十八日甘霖倾注枯焦顿解不觉喜而成咏
　　节过五月半膏雨尚愆期昼夜忧农事精防吁
　　帝慈风回云气合泽沛野苗滋田畯须勤课耘耔正及时












　　皇清文頴巻首九
　　钦定四库全书
　　皇清文頴巻首十
　　世宗宪皇帝御制诗
　　七言律诗
　　圣驾南巡自春徂夏瞻依心切恭赋斯篇
　　春光荏苒薰风至
　　圣驾勤民尚未还幸有壎篪随越舸愁无羽翼赴呉闗晨趋北阙螭头上夜梦南云豹尾间
　　清跸恭迎堪计日几囘翘首潞河湾
　　谒
　　昭陵恭颂
　　钟灵毓秀气佳哉宇宙从兹景运开
　　帝统兼因文治广
　　圣基岂独武功恢辽韩海永涵深泽松杏山髙接上台防肃奉觞恭拜毕五云飞处久徘徊
　　谒
　　福陵恭颂
　　一峰天柱象昆仑圣武开基百世尊
　　庙貌辉煌藏剑舄尘氛荡涤辟乾坤赤龙遐举云留影石马宵趍汗渍痕赫濯声灵通僾肃春秋霜露感长存
　　望海楼二首
　　凌霄雄杰耸层楼碧海苍茫逺望收混一乾坤云水濶濯磨日月浪花浮百川输委盈襟带万类涵濡任泳游闻道此中含帝泽几曾汪濊有停流
　　其二
　　朱栏画栋最髙楼海色天容万象收海底鱼龙应变化天中云雨每蒸浮无波不具全潮势此日真成广汉游仙客钓鳌非我意凭轩惟是羡安流
　　望岱
　　芙蓉万仞揷丹梯海上羣峰莫与齐九防青烟看野马五更寒日候天鸡云封峭壁松多古藓积残碑字未迷冉冉岭头笙鹤下仙坛曾此降金泥
　　早起寄都中诸弟
　　晓起轻寒透薄帷风光节物暗推移正当边塞秋临早况是闗山月落迟一雁孤鸣惊旅梦千峰攒立动诗思鳯城诸弟应相忆好对黄花泛酒巵
　　热河闲咏
　　山深地僻尘嚣隔斜映茅堂百尺松石壁有斑凭雨凿柴门无钥倩云封盘嵓曲磴留麋迹绕砌平沙印鹤踪梦觉南窓何所事独吟独酌尽从容
　　月夜泛舟
　　隄栁阴分举画桡数声呕轧荡轻舠芙蓉馆北香浮沼桑柘村西月满桥雪鸟冲烟孤鹭起金鳞破浪巨鱼跳溯洄一片清光里心会南华秋水謡
　　拟渔樵耕牧四首
　　渔
　　舴艋漂摇随处家一篙緑水度年华风罾逐浪苹溪逺雨网冲烟栁渚斜在在躭闲盟白鹭朝朝买醉馔红虾团圞儿女欢篷底岂羡浮名举世夸
　　樵
　　一生踪迹在烟霞不植条桑不种麻翠栢斫来青带叶古藤担去紫垂花歌长时引猿窥穴归晚常乗月到家笑指云山为活计那须巵酒祝篝车
　　耕
　　茅屋疎篱翠蔓牵绕篱桑柘翳平田村中斑白闲无事陇上青黄喜有年比户机梭鸣月下一家儿女聚灯前那能更羡公卿贵蟹羙鱼肥稻熟天
　　牧
　　平原浅草澹烟和指防牛羊下緑坡逐队饮时泉响细偷闲卧处栁阴多长河曲岸悠扬笛斜日微风断续歌借问道傍骑马客何如犊背稳披簑
　　甲辰十一月十三日
　　霜露重惊嵗月侵抚时莫解感伤心慕思实切终身永恩徳难酬罔极深那得
　　寝门重问膳每懐
　　圣训更霑襟朝来囘忆前年事痛抱终天自古今
　　暮春杂咏
　　春云澹荡满平湖渺渺烟波接緑芜芳甸雨过花竞笑画桥风起栁相扶莺歌鸟语天然曲水秀山青自在图胜景已超尘世界何须驾海访蓬壶
　　其二
　　炉烟袅袅拂帘栊太液波澄晓镜融卜嵗喜看三月雨惜春深坐百花风红尘不到黄金阙香雾时遮白玉宫对此上林光景好清平愿与万方同
　　夏日楼前
　　栁布浓阴覆钓矶楼前翠帏緑成围骤过白雨长虹见防破青天一鸟飞闲处方知尘事扰静中始验道机微不烦驱暑摇团扇水面风生透葛衣
　　山亭
　　茑萝满树带烟垂筛月梳风作幔帷流水似琴还似筑青山宜画又宜诗饥鼯窃果縁枝捷乳雉呼羣出草迟独倚石栏舒逺目亭前幽谷起云时
　　初夏西苑游瞩
　　前廷午退紫宸班廻辇寻幽竹石间一息不停新緑水四时相对旧青山溪烟澹荡平台晚林影参差夕照闲鸟识禁园栖托稳每看飞去又飞还
　　深栁读书堂避暑
　　三庚节届祝融临闲对明窓阅古箴树杪莺喉调妙曲槛边蝶翅舞芳襟嫩荷香逺风频逓深栁阴重暑不侵移榻帘前何所思要赓解阜入虞琴
　　新霁苑中秋色颇佳临流翫赏率成一律
　　歩辇从容雨后临湖亭景物可追寻幽花戏蝶红芳晚密藻潜鳞碧涨深防泬天光空野马潺湲涧水静尘心闲游不用调丝管自有松篁奏好音
　　夏日勤政殿观新月作
　　勉思解愠鼓虞琴殿壁书悬大寳箴独览万几凭溽暑难抛一寸是光阴丝纶日注临轩语禾黍常期击壌吟恰好碧天新吐月半轮为啓戒盈心
　　秋日寓目成咏
　　玉露金飚肃昊穹澄秋水映帘栊羣峰黛染呈寒碧逺浦霞明荡晚红风度桂林香满院月穿雁字影书空予懐喜慰西成候多稼如云处处同
　　秋日登朗吟阁寓目
　　缥缈遥峰带夕曛晴光歴歴望中分桥移虹影当溪卧风度蝉声隔岸闻数片晚霞三径菊一潭秋水半牀云髙亭避暑才吟罢又听金飚送雁羣
　　雨后郊外泛舟
　　雾敛西岩暑气消微风正好泛轻桡新晴燕雀低临水积雨菰蒲密碍桥到处湖山惟竹月数家烟火尽渔樵瀛洲宛在京畿右不羡仙槎去路遥
　　偶题
　　舜禹传心十六字执中一语贯精微漫从体用观真妄不向筌蹄覔是非大地春风扬妙道碧天秋月露清机个中密谛何人会鱼自深潜鸟自飞
　　朕因去冬未雪忧懐莫释夙夜竭诚祈祷于惊蛰后二日荷防
　　上天鉴佑春雪下降朝野同欢因成一律用志欣庆霡霂愆期忧嵗俭临轩愁咏悯农歌三冬望雪心如渴此日飞霙气始和
　　苍昊垂慈施恺泽黔黎占稔沐恩波遥思九土应同庆积素凝华知几多
　　蓬莱洲咏古
　　唐家空筑望仙楼秦汉何人到十洲尘外啸歌红树晓壶中坐卧碧天秋庙堂待起烟霞侣泉石还看鹤鹿游弱水三千休问渡皇家自有济川舟
　　朕御极七载宵旰万几未遑他出已酉夏因命将逺讨誓师于南海子缅懐曩日侍奉
　　皇考巡幸此地
　　色笑俨在目前而
　　龙驭杳然邈不可攀俯仰徘徊曷胜今昔之感爰成一
　　律以述追思
　　花开野甸不知名按辔依然辇路平细草当时随驻跸垂杨此日绕行营河山满目
　　音容邈风景闗心嵗月更禁旅多年防
　　教养畀予戡定作干城
　　冬至斋宫
　　晨曦炯炯洁斋宫一缕炉烟散绮栊暖气潜囘葭管律早梅先绽玉堦风中孚黙契天人理来复明彰造化功漫道书云成故事精禋惟借寸心通
　　乙已仲冬恭诣
　　景陵
　　恭陈
　　服御俨凭依拜奠菁茅凛不违四十年余
　　恩浃髓一千日里涕沾衣
　　寝园翠绕熊罴防陵树霜寒鸟雀稀翘首五云犹在望忍乗清跸告言归
　　己酉夏南甸大阅
　　陈师鞠旅卜良朝万里糇粮备已饶习战自能娴纪律临戎惟在戒矜骄剑莹鸊鹈清光闪旗绕龙蛇赤羽飘听彻前锋歌六月云台合待姓名标
　　雨后九洲清宴望西山
　　蒹葭叶上雨声过乍觉新凉飒飒多山色崔巍千叠翠湖光潋灔万重波游鱼避钓依寒藻翔鸟惊弦就碧萝莫讶金风催改序秋晖偏好快晴和
　　五言排律
　　瞻仰盛京宫阙念
　　祖宗创业艰难恭赋二十韵
　　奉
　　命趋辽海猗欤仰旧宫逶迤龙脉逺詄荡鳯城雄念昔开洪造乗时建武功师征方自葛考卜重迁酆一剑风尘际三陲指顾中神威宣率土
　　皇极协苍穹式廓弥增壮维垣遂克崇八门连阃域双阙竦髙空曵佩千官列输琛万国同兵农咸定制礼乐渐移风爰及纯熙介覃敷景厯融寰区欣奠鼎故里抱遗弓沛邑恩优渥舂陵望郁葱星躔争拱北王气本从东绵瓞钟灵盛凝庥后裔防
　　圣慈殷孝享敕谕遣微躬肃覩兴京胜恭承祀典隆丕基劳栉沐奕叶荷帡幪松槚灵祗防檐楹肹蠁通祖宗光烈在明发惕愚衷
　　述懐
　　眇躬临亿兆兢业凛渊深先哲羮墙见前徽手泽寻弛张遵
　　祖训赏罚顺天心庶绩勤宵旰私居慎影衾衞诗防湎酒夏训戒从禽每喜亲耕稼长懐劝织纴菽葵村落圃桑柘水边林民乃邦之本诚为帝所歆三冬盈瑞雪九有遍甘霖嵗稔田家乐河清渔父吟羣英防治理列士献规箴勉咏南薰曲多惭继舜琴
　　七言排律
　　我
　　皇考深恩慈爱过于髙厚一旦背弃再觐无期遥想音容弥殷哀慕苫块之次言出痛忱非同寄情于诗文也于戏罔极之徳报曷能尽终天之慕词岂可宣此篇乃中心廹切不能自禁之词翰林诸臣各依原韵进呈朕览
　　慕思
　　君父泪千行四十余年顾复长髙厚恩深悲罔极瞻依情切托靡方
　　天顔咫尺忽成隔庭训趋承难再望提命谆谆犹在耳樽彛肃肃总摧肠衔哀但觉
　　苍旻逺举首惟悲白日凉展转心增风木恨劬劳忍诵蓼莪章
　　仙軿已返层霄上夜梦仍亲
　　御座旁海水可枯石可化终天仰恋讵能忘
　　立秋前二日游湖亭
　　放情幽兴付渔簑潇洒林亭乐太和每踏芳丛寻古句闲乗小艇泛清波烟凝翠黛山疑雾风蹙斜纹水似罗深砌蛩鸣残暑退髙梧蝉噪晚凉多炎云渐敛秋将近霁景才看夏欲过静听菱歌音韵好何须箫鼓济汾河六言词
　　田家四时词
　　春
　　陌头栁叶初放溪上桃花欲燃处处青鸠呼雨家家黄犊耕烟牧童羣嬉挑菜饷妇自解撑船借问浪游城市何如乐业邨田
　　夏
　　带露叶盈蚕箔翻云麦熟田家白水千塍秧马緑阴几戸缲车日午鸣蝉逺近风薰飞燕横斜男女适均劳逸相逢只説桑麻
　　秋
　　风露微凉天气四乡一秋光荞吐东阡雪白禾香南亩云黄青刈园蔬足雨红收林实经霜举室欣逢乐嵗商量筑圃登场
　　冬
　　霭霭炊烟茅舍霏霏腊雪柴门阑静闲眠羔犊篱牢安稳鸡豚夜织梭鸣哑轧朝舂杵韵喧繁赛社村挝祭鼓歌呼新醸盈盆
　　七言絶句
　　懐边地将士
　　天禄延儒方偃武长杨罢猎岂佳兵无端戍火明西塞劳我星旗向逺征
　　月照天山玉帐髙风吹霜气透征袍年来倦听嘉禾颂一饭宁忘汗马劳
　　玉门闗外草连天一骑飞驰到日边报道单于甘就抚羽林齐唱凯歌旋
　　将军跨马拥戈矛壮士驱车久未休一纸捷书期早至黄金铸印待封侯
　　竹月
　　萧萧疎映月昏黄浥露凝烟晕素光阴转粉墙铺翠影湖州新写墨筼筜
　　宴月
　　花月依依入暮春坐花醉月绮筵新始知蟾魄无私照瓦缶金尊各一轮
　　池月
　　半亩池涵天作底一番风过水流金惊看锦鲤如梭掷织就横纹緑绮衾
　　山月
　　林深鸟宿夕烟暝玉镜扬辉不受扄夜籁寂然羣动息一轮飞过万山青

　　皇清文頴巻首十
　　钦定四库全书
　　皇清文頴巻首十一
　　御制文
　　论
　　立身以至诚为本论
　　夫诚者万物之原万事之本天所赋物所受之正理也故在天则为乾元坤元而万物资始资生在人则为能尽其性参天地而赞化育然人咸具是理而鲜能全之故日蔽于私溺于习而天理防乎失矣圣人者出作君作师修道以立敎敎人由诚之之道以驯致至诚之域故曰立身以至诚为本岂非实理本于生初在人之自勉乎葢至诚圣人也诚之者择善而固执之者也旣能择善又能固执则可进于诚矣而身立矣夫立身不外于言行而言行不可以外饰言必期于有物则言可为天下法矣行必期于有恒则行可为天下则矣诚故也立身必先于忠孝而忠孝不可以伪为视无形而聼无声则飬志承欢可云无忝矣公忘私而国忘家则尽忠补过可称匪懈矣诚故也其要在克已已不克则私欲潜滋何以能诚其功又在慎独诗曰相在尔室尚不愧于屋漏先儒有言曰学始于不欺暗室良以独不慎则发念行事终为小人之归耳然则克已慎独者求诚之切务也厯观古来圣有安勉而皆本于诚书曰钦眀文思安安尭之至诚无间也又曰元徳升闻舜之至诚上达也仲虺之诰曰以义制事以礼制心丹书曰敬胜怠者吉义胜欲者从此汤武之勉而诚也勉而诚与至诚无异尭舜汤武莫不称之为大圣故曰及其成功一也然则欲诚其身当择善固执克已慎独以驯致于至圣之域以之参天地赞化育不难矣




　　读书以眀理为先论
　　天地之间万事万物莫不有理理者天之经地之义民之行也是故日月星辰之朔望躔次阴阳寒暑四时之推迁往来皆天之气也而有干健于穆不已之理主宰乎其中山川河岳百谷草木之丽乎地以生者亦莫不頼坤元载厚之理以为之根柢人性之仁义礼智赋乎天之正理也因之而见为恻隠羞恶辞让是非之情及变化云为万有不齐之事由是观之天下事物孰有外于理防故圣人之教人讲学亦曰眀理而已矣盖理者道也道之大原出于天其用在天下其传在圣贤而赖学者讲习讨论之功以眀之六经之书言理之至要也学者用力乎眀理之功以观六经则思过半矣所谓眀理者眀其所当然与其所以然所当然者父子当亲君臣当义夫妇当别长幼当序朋友当信之谓也所以然者父之所以慈子之所以孝君之所以仁臣之所以忠夫之所以率妇之所以从长之所以爱幼之所以恭朋友之所以责善辅仁之谓也知其所当然然后信之笃而不悮于岐趋知其所以然然后喻之深而不能以自已至于一事一物亦莫不眀其表里精粗与夫善恶是非之宜夫如是然后理眀而有所持循此大学眀眀徳之功必以格物致知为先中庸择善之目必在于博学审问慎思眀辨而先儒讲论亦必以讲眀为践履之本先圣后圣岂有二道哉虽然眀理要矣而既明之后则又在于行之之功茍或知有余而行之不足则虽精义入神亦无当实用盛徳至善竟何有于我防故致知与力行相湏为用而致知则在所当先何以言之知都防之壮丽而欲往观之必先悉其所由之路而后行焉悉其所由之路是眀理也身往由之是力行也茍不知之悉而往行之则有失径迷途之讥为学之功亦如是盖知仁为万善之本必不逞私欲而为利已害人之事矣知义为万事之宜必不自昧其羞恶之良而为偷安茍合之事矣此讲学之必以眀理为先也故书之称尭曰钦眀称舜曰文眀尭舜天下之大圣也而其所以成大圣者则以眀为本焉彼不务眀理而徒以记诵辞章自耀者是犹舎璞玉而贵碔砆而彼不知而防行者是犹去烛而夜行均为惑之甚矣
　　雍正七年
　　皇父驾临上书房
　　亲洒宸翰
　　恩赐御联题曰立身以至诚为本读书以眀理为先余
　　兄弟盥手祗领谨悬座右爰以
　　寳训著论二首庚戌之秋手録文钞即以此弁冕全集
　　非敢云阐扬
　　圣教特以纪过
　　庭慈诲并志书绅微悃尔



　　信而后谏论
　　诗曰衮职有阙惟仲山甫补之夫仲山甫之补衮职也柔嘉唯则天子是若葢其诚信素达于人君而人君鉴其诚谅其忠故谏无不从言无不聼虽宣王聼言之美亦山甫取信有素也故子夏曰君子信而后諌可谓知进言之道矣盖君臣一徳上下志通然后可继都俞吁咈之盛而致治于熙皥故人君聼言之道固不可懈而为臣者亦当思所以善进其言之道焉夫人臣諌君非可易甞也必能进思尽忠退思补过职业修于莅官之后忠诚逹于未定之前然后法语不伤扵猛巽语不嫌于谀是故为人臣者必无恝而不諌之理但当素尽其诚使人君信之而已若素无忠诚之心则虽激于一时犯顔强諌而扵国事终无济也虽然信而后諌理也若事至扵危急一日不言则民受一日之害一日不言则天下之害甚于一日斯亦可以待其信而不言乎故魏徴之与太宗信而諌者也陆贽之与徳宗不必待其信而谏者也而后之人均是之者以贽虽不能信于徳宗而其忠诚天下后世自信之也














　　修道之谓敎论
　　道之大原出于天禀乎天之命以为性而因乎性之良能以为道故率性之谓道实天地自然之理也然性无不善感于物而动则有欲欲日以引而道有所不行上天眷命作之君师使有以节民之情而复性之善以行其道故曰修道之谓敎非道之外别有所谓敎也葢人禀五行二气之灵首万物而具五性仁义礼智之徳忠信孝弟之行皆偹于我然圣者能之而贤不肖则有过不及之差焉古昔圣王之治民也渐之以仁摩之以义节之以礼和之以乐熏陶涵养使徳日进而道自修自十五入学廸以性之所固有老而靡他焉故仁让之风周于十室而人民惇厚后世莫及盖教之以孝友睦婣任防之行而仁道行矣分贵贱定上下眀赏罚辨等威而义之为教行矣乡饮社防以及冠婚丧祭莫不有礼而礼之为教行矣师友以解其惑学校以其趋而智之为教眀矣立此四教而使民日就月将无诡异之习诈伪之萌而信之为教得矣故君师之责修而道乃不虚三代以下致治之盛如汉之文帝唐之太宗宋之仁宗皆朝乾夕惕勤劳匪懈然不图其本而务其末徒有恵爱之政而无教养之实方之汉唐则令主比之三代则庸君此无他教不能行则道无由眀于天下也夫天无不赋以性之人则天下无不能率道之人人君果能眀徳以新民修道以立敎则朝行而暮效矣何难之有哉而昏庸之君自谓不能而不行英眀之君自谓已能而不屑此三代之治不可以一日复而民之固有之道不可以一日眀也夫正身以正朝廷正朝廷以正百官正百官以正万民因民之善以立教即因我之教以复性而古先王所为牖世而觉民者在是矣其于复三代之治乎何有



　　上下交而其志同论
　　夫天下安寜治登上理必赖眀良一徳咨谋啓沃然后上下一心庻绩允凝而万方顺则也易曰上下交而其志同可以觇治世之气象矣盖天髙而地下君尊而臣卑理势之当然也君之不可下于臣犹天之不可卑于地然天地之形不可交而以气交上下之分不可交而以心交故阴阳和而万物顺上下交而万民化此天地之常经古今之通谊也上下一心君臣相得则治反之则乱合若符节信如应响故尭舜之于臯防稷契成汤之于伊尹成康之于周召皆以圣眀之君交圣眀之臣而其致治之盛也勃焉三代下如齐桓之扵管仲昭烈之扵孔眀苻坚之扵王猛太宗之于房杜王魏虽未及上古君臣之以圣交圣然亦各以贤眀之资得贤眀之臣为之辅同舟共济言聼计从故其治亦得小康贞观之风后世称盛葢上下志交则天下乂安民受其福理不爽也至扵亡国之君莫不由君尊而臣卑志骄而意满臣之忠言不逹于朝廷国之大寳弃之于草野小人日侍左右而専事阿谀以取容虽有上下之分实无君臣之谊岂得谓之交防故二世之宠赵髙桓灵之任赵忠张让隋炀之用虞世基岂非交所不当交而逺所不当逺之祸乎故易之理无定而惟在于贞与君子交则谓之泰而吉与小人交则谓之否而凶书曰纣有臣亿万惟亿万心予有臣三千惟一心夫纣之所与朝夕共处者岂无股肱心膂之寄防然不交正人而所交皆小人故殷以之亡武王之臣皆周召吕散诸人一徳一心故膺天禄而保祚无疆夫人君莫不欲得贤才以自辅然而庻事未康至治不见者盖所谓贤非贤而才非才也然则果无贤才之可用欤曰彼所谓贤者乃善已者也所谓才者乃能以巧术奉上者也方是时草野之贤才深藏不出而已矣在位之贤才逊荒行遯而已矣间有硕果之存亦今日用之眀日黜之而已矣又何能久于其朝哉诚能举天下之贤才登之于朝而不疑诚以接之信以待之上下一心交修罔懈则天下有何不治而隆古有何不复哉虽然此特为为君者言之耳书曰臣哉邻哉邻哉臣哉古之大臣一日立乎其位一日尽乎其道陈善闭邪补衮职之所阙其用与舎惟君之命耳不谓君弗用而有懈惰之心夫如是然后上下相和得交泰之道而都俞吁咈之风日见于朝廷矣










　　家人上九有孚威如终吉论
　　治国必始于齐家而齐家又在于修身修身之道莫若以身率之待之以诚而不使之怨临之以庄而不使之狎则家道永昌以之治国平天下将无所不可矣易家人上九之爻曰有孚威如终吉可谓得治家久逺之道矣盖居卦终而有刚徳得威严之道惟卦终故以象家道之成惟有刚徳故能孚威以待下治家之道当慎于其始防之不可不宻故初曰闲有家谓及其志未变而闲之也又当善乎其终待之不可不诚御之不可不严在上曰孚威信与威相济则永得治家之道矣不但父子兄弟夫妇之间必如此而后得吉也凡家之中长幼尊卑皆当率是道以行孔子曰惟女子与小人为难养也近之则不孙逺之则怨夫惟以威御之则近而不至于不孙以诚待之则逺而不至扵怨虽然所谓威者岂鞭挞棰楚之加而所谓孚者岂煦煦焉徒事姑息为防自胜其私语言可爱行止可法而不蹈非礼则人自畏其威矣自勉以仁立爱惟亲立敬惟长妻子好合兄弟旣翕则人自感其诚矣此又反身之要而治家者所宜先也













　　嘉言罔攸伏论
　　人君表正万邦富有四海万防庻政日陈于前诚有所不至眀有所不周差之毫厘谬以千里古先哲王之眀目达聪咨岳咨牧者亦期嘉言之罔攸伏而已葢天下之智有不同而天下之理无一定故恃一人之智以为智不若兼千百人之智以为智人君虽眀足以照万邦烛万事然天下千百人之智又何能尽兼万事之至赜至动参错不齐者又何能尽眀所赖人臣陈善闭邪补衮职之所阙使嘉言谠论日闻于前然后眀微烛隐政无不通而眀无不照然人臣之能尽言者由人君有以啓之耳茍人君孜孜黾勉乐受尽言则人臣亦何惜而不言哉故大禹之祗承于帝曰后克艰厥后臣克艰厥臣帝之答禹曰允若兹嘉言罔攸伏君难其位而好聼正言臣难其位而思尽正言此野之所以无遗贤而万邦咸寜也夫君如舜臣如禹而一时君臣之所共勉者惟在各艰其位而受尽言舜又不敢当以为惟帝时克则后世之欲图治者舎是岂有二道哉三代以降推汉文帝唐太宗宋仁宗为令主然文帝仁厚俭约有余而一时无大儒骨鲠之臣宋仁宗有韩范富欧诸臣而不能尽其用惟唐太宗以英武明智之资得房杜王魏为之臣终日陈言防愆纠谬太宗屈已从之贞观之风逺过于文帝仁宗者职此之由由是观之纳谏聼言顾不亟哉桀纣幽厉始皇之亡也其时之嘉言无闻焉岂果无嘉言之臣哉龙逢有嘉言而桀杀之比干有嘉言而纣杀之厉王设监谤之巫始皇有妖言之禁夫舜禹君臣兢兢焉惟恐嘉言之伏而此数君者方遏之絶之又从而罪之欲其不亡岂可得乎尚论者所以逰心于都俞吁咈之世也




　　春王正月论
　　春秋为尊王之书始自隐公不曰王春正月而曰春王正月者其意深矣盖春者天之所为也正者王之所为也欲王者表若天时诸侯上遵王法示大始而欲正本也是故以春生之气贯四时以王者之命正诸侯以正月之月统一嵗王者所行必上本于天不承天以制号令则无法故以春居王之首诸侯不尊天王则无正故以王居正月之首政者正也政莫先扵正始故以正月为一嵗之首所以教后之王者上承天以制法度下建极以制诸侯则政行而敎举矣至于体元调元之説既失之穿凿胡氏行夏时之说虽以伊训证之而夫子乃从周者况春秋所书春正月无氷春二月无氷若用夏正则无氷不足为异矣冬十月陨霜杀菽若夏之冬则不应尚有菽矣周之改月改时何待论哉


　　作三军论
　　周自平王东迁政令不行礼乐征伐自诸侯出于是朝觐之礼废尊王之典衰而防盟征伐一归霸主顺者安之逆者伐之王纲陵夷而天下之事不可为矣鲁自隠公至扵襄公凡九世而襄公之世三家始専政所谓自诸侯出十世希不失者也三家之専政始扵作三军三军者鲁先公之受扵天子者也鲁颂曰公车千乘公徒三万则三军为鲁之旧眀矣而云作者葢鲁已废三军为二军至是忽以私家之乘补公室之伍而为三军圣人谨书其作毁而季氏险戾无君之罪毕着矣盖季氏専鲁已数世至于宿而遂懐窃国之心故乘襄公幼弱托于増兵敌而作三军三分鲁地而十二分其民季氏得四叔氏得二孟氏得一而归其五于公以事大国徴师承贡则季氏沛然有余而公室用多二家力少其势不得不毁又显令于国中入季者无征入公室者倍征则二家之民属公室者如陷坑阱急思自脱故一旦尽夺之公民咸顺焉而公莫可如何也方作三军时公年始十三故叔孙虽知其不可而不敢固争至于毁之则四分鲁国之地与民季子得二二子各一不独君若赘疣而二子亦不得不属服于季氏矣其毁中军亦乘昭公初立叔孙身死家乱而急夺焉故余尝谓宿之隂鸷狡谲乃万世乱臣之渠魁而三军之作毁则田氏簒齐三卿分晋之前辙也故特发其义以补先儒所未云








　　动亦定静亦定论
　　天地之大徳曰生终万物始万物而万物莫不生长収藏之各得其时然其所以大生而广生者亦曰易简而已矣圣人体天以治其心以修其道以合体用而贯显微然其所以聪眀而时乂者亦曰定性而已矣定性者岂不思一事不虑一物兀若槁木而已哉动亦定静亦定乃其所以为定性也善乎易之咸九四曰贞吉悔亡憧憧往来朋从尔思贞者定也定则吉而悔亡矣憧憧往来者不定也不定则朋从尔思朋从尔思凶可知矣程子亦曰天地之常以其心普万物而无心圣人之常以其情顺万事而无情无心无情者非无心无情也无私心无溺情也惟无私心故心普万物无溺情故情顺万事非动亦定静亦定之谓乎君子之学廓然而大公静之定也物来而顺应动之定也静定故主一无适虗眀洞彻而内邪无自而生动定故顺理而行措施咸当而用志不纷于外内外兼修本末俱偹入圣之功岂外是哉















　　陆贽论
　　治有不生于治之日乱有不生于乱之时有国家者宜正其本而辨之于早也吾读史至唐徳宗之时谓朱泚之乱不生于姚令言而生于用卢杞复唐之功不在于用李晟而在于信陆贽天下之治乱社稷之安危在于人君用一人由是观之用人可不慎哉当奉天之难天下反者十四五藩镇拥强兵虎视中原而朱泚兵劲将强围城累月其破围觧难冐矢石触锋刃以救帝复国者固李晟浑瑊诸将之功而经营大计调和天下使诸镇人人思慕唐徳者非陆贽之功其谁之功欤余故曰复唐之功不在于用李晟而在于信陆贽也贽为人刚方严正而有经世之才其奏防皆可行可法措之于天下则有治安之效大抵以仁义为本根货财为末务论深切于事情言不离于道徳至于君子小人之分忠厚苛刻之别推诚任术之判未尝不反覆为徳宗言之故在奉天之时悉聼其言而藩镇畏威梁州再幸道路相失号痛如失左右手及天下略平大难略定乃置于闲散者数年虽命为相不能信用又聼裴延龄之谗而贬于逺州葢君子小人之分若此其难虽贽反覆言之而身亦不免于废黜也顺宗即位复欲用之诏未至而殁惜哉











　　黄钟为万事根本论
　　史记律书曰王者制事立法物度轨则一禀于六律六律为万事根本焉蔡沈书传又曰黄钟为万事根本夫顺天地通神眀类万物之情莫善于律然雄鸣有六雌鸣有六三分损益而次第相生者其数并起于黄钟黄钟正则十二律正而天下之声无不正汉志所以有律本之説也昔者黄帝使伶伦取嶰谷之竹生而空窍厚薄均者断两节间而吹之以为黄钟之宫班固曰黄中色也色尚黄五色莫盛焉钟者种也阳气施种于黄泉孳萌万物为六气元也其长得九寸其围得九分其积数得八百一十分在气为中气在声为中声岂非太极元气函三统为一而立天施地化人事之纪者哉且夫万事之大端有五一曰备数二曰和声三曰审度四曰嘉量五曰权衡而要莫不本于黄钟黄钟之数始于一而三之三三积之歴十二辰之数而五数偹矣黄钟之律九寸为宫缘此以定商角徴羽起十二律之周径而五声和矣黄钟之长以一黍之广为一分十分为寸积而为尺为丈为引而五度审矣黄钟之龠容秬黍千有二百十龠为合积而为升为斗为斛而五量嘉矣黄钟之龠重十二铢两之为两积而为斤为钧为石而五权谨矣虞书所谓协时月正日同律度量衡其以此也夫盖天下数必从其朔理必原其始干之初九一阳始生天地之心而理数之权舆也黄钟者于时为子其卦为复在人为喜怒哀乐未发之中是则造化之枢纽品彚之根柢得乎此以尽错综之数定变化之宗直一以贯之耳宜其为纯粹中之纯粹所由与天地同和者欤若夫定黄钟之管者京房以凖荀朂以笛蔡邕则以铜籥和岘则以景表以至或求之于度或求之于尺或求之于黍与铎甚至执指节以寻黄钟纷纭厐杂究莫得其指归惟蔡季通所云多截管而吹之以候律元者其庻防乎夫凭器考声者形迹之论也审声知音者神圣之蕴也善乎马氏之言曰心之精微口不能授性所觧悟笔不能书惟人心自得其中和声为律身为度然后究极理数博考典章以合天地之元声此则宰万事于一心而探本穷原有存于律象之先者矣













　　説
　　复性説
　　性者体也情者用也制情以从性性其情也拂性以纵情情其性也情其性则性为情矣乌在其为本性也然则如之何而后可曰有复性之道焉复之之道何居曰克已以复天命之本然使和其情以顺其性而已在易复之初爻曰不逺复旡祗悔孔子觧之曰不逺之复以修身也言性本无失有失而能速复则身脩矣在天为一阳复见在人心为本性复明岂有悔防孔子举此以赞顔子刘屏山举此以教朱子以其为脩身复性之要旨也六二曰休复吉孔子解之曰休复之吉以下仁也初阳乃天心之见仁也二近初阳有下仁之美言复之之道又在好徳亲仁涵养薫陶以日复其性而休休然有余裕也六三曰频复厉旡咎频复与不逺者殊科故厉然能复则旡咎矣六四曰中行独复卦五隂独四与初相应处众小人之中独能与一君子合志同方不言吉而吉可知故孔子以从道美之至五之敦复则曰旡悔上之迷复则曰凶以此见复性之道当谨防察微不贰其过修身以克之下仁以休之独复以持之敦厚以居之而不使之频复而迷复焉则所谓天命之性五常五伦之美皆在我而不为习所逺矣吾故曰复性之道在克已以复天命之本然使和其情以顺其性而已









　　皇清文頴巻首十一
　　钦定四库全书
　　皇清文頴巻首十二
　　御制文
　　序
　　贞观政要序
　　夫三代以上君眀臣良天下雍熙世登上理自东迁以降风俗日薄天下无复熙皥之美虽有质美之主望治甚切而所以屈已从谏力行善政者终不能有以震古而铄今及唐贞观太宗以英武之资能用贤良之士时若房元龄杜如晦魏征王珪诸人布列左右相得益彰盖自三代以下能用贤纳諌而治天下者未有如此之盛焉史臣吴兢纂辑其书名之曰贞观政要后之求治者或列之屏风取以进讲元至顺间戈直又刋其书以行于世余尝读其书想其时未尝不三复而叹曰贞观之治盛矣然其所以致治则又在于用此数贤而数贤之中又推魏征禆益为多然魏征不能自必信用于太宗以见其功业则又知太宗所以独信魏徴言聼计从而见效若彼者固人君所当服膺书绅而勿失也书中分目目中有条条之末引先儒之言而论断之其有望于后王也深矣人君当上法尭舜逺接汤武固不当以三代以下自画然观尔日君臣之所以持盈保泰行仁义薄法术太宗之虗已受言诸臣之论思啓沃亦庶防乎都俞吁咈之风矣









　　韩文公文集序
　　天下之事有其艺则必有精于其术无论小大精粗能使机应于心技凝于神则外物不能纷而后之习其艺者皆奉以为师法养叔治射离娄治规矩师旷之于音声仓公之扵病匠石之斤公孙之舞皆造其堂而哜其胾传之后世而无竆夫文亦天下之一艺也精其术可奉为师法者周有左氏汉有贾谊董仲舒马迁相如刘向此数子者虽非见道之文要皆卓自树立不合流俗而其文之古朴亦非浮华浇漓者所能及迨自五代剖分文弊质穷天下之言文者务以藻缋为事娓娓如妇人言世道衰微人心由之伪薄至唐并天下蔚兴文教殆百余年而后昌黎以六经之文鸣天下由是言之文之系扵世道人心亦大矣盖昌黎之扵文所谓造其堂而哜其胾因文以见道以蕲至扵古之立言者也其自用之功在扵培养仁义以为立言之本而其所得之趣则气盛而言之短长与声之髙下皆宜至其不蹈袭前人一语不烦防削而自合规矩不顾世人之笑誉反刓以朴刬伪以醇粹然一出于正后之习文者皆奉为师法而莫有能加焉噫亦至矣虽然公非徒长于文者其道徳谟猷皆有唐一代之特出而不能大显于宪穆之朝者气运之迁流非人力所能挽耶抑使之少抑于一时而终扬于万世耶将全于此则不能全于彼耶孟子距杨墨而道以之传昌黎排老佛而道亦因文而见起衰反正始若未之信终大显于时苏子瞻以之上拟孟子岂过誉防







　　杜子美诗序
　　夫自上古康衢有击壤之歌虞廷有卿云之咏帝与臯陶禹益诸臣勅命赓歌拜手飏言于一堂歌咏之兴有自来矣爰逮姬周公旦公奭调宫协徴律其节族舂容乎大篇堂皇乎雅辞化自二南达于列国上自公卿下至黎庻至于变风变雅亦莫非忠臣义士摅其忠悃发为辞好色而不滛怨悱而不乱皆可以劝惩当时为敎后世诗三百一言以蔽之曰思无邪孰谓诗仅缘情绮靡而无闗于学识哉然三百篇之诗不拘格律而音响中度所谓大羮不和而有至味也汉变四言为五言间亦有七言之体至魏晋而音韵愈盛入唐而格律益精盐梅之设大羮之害也七窍之凿浑沌之贼也至有不言性情而华靡是务无劝惩之实有滛慝之声于诗教之温柔敦厚不大相剌谬乎是以言诗者必以杜氏子美为凖的子美之诗所谓道性情而有劝惩之实者也抒忠悃之心抱刚正之气虽拘于音韵格律而言之愈畅择之益精语之弥详其于忠君爱国如饥之食渇之饮湏臾离而不能故虽短什偶吟莫不睠顾唐祚系心眀皇蜀中诸作尤致意焉屈原放逐离骚是作后代尊之为经子美之诗亦因其颠沛流离抱忠秉义不究其用垂于诗以自见故后世宗之参之于三百篇之列若夫较一字之长争一韵之巧摛华藻于篇章夸博赡以耀众者艺也非所以求子美也









　　朱子资治通鉴纲目序
　　孔子作春秋而乱臣贼子惧夫春秋亦一编年之书而曰乱臣贼子惧者盖谓彰善瘅恶比事属词诛奸谀于已往杜僭乱于将来使乱臣贼子不畏王法者读此书而知惧岂非有功于世道人心者哉三代而下孔子之道防乎息矣故臣叛其君者有之子背其父者有之而乱臣贼子无所忌惮子朱子生于周程之后修明絶学深痛而甚悯之祖夫子春秋之笔削因温公通鉴之书更创义例为书曰资治通鉴纲目其自序曰表嵗以首年因年以着统大书以提要分注以备言洵哉善善恶恶是是非非具扵一篇之中而无不备矣然后人知忠臣义士必获天休也虽不用扵一时而后世莫不褒叹效法之恐后也乱臣贼子必撄天诛也虽幸免扵当世而千载以下公议莫逃也彰善瘅恶比事属词虽不足以尽春秋之义抑其大畧则可谓同揆矣夫三代以下传世久逺者莫如汉唐当其盛时政教恩泽入民之深非不可称然其易代之际死君事者可数焉自修纲目之后士知顾礼义防耻以事二姓为辱故南宋之末忠臣义士捐躯而徇王事不肯忍耻偷生以求茍活者屡见于史策之中且元代宋明代元无分析割据如前五代后五代之乱者亦因忠奸贤佞褒嘉贬斥凛若衮钺人知有所惩劝惧见诛于后世也如是而谓之纲目修而乱臣贼子惧其谁曰不然









　　送五弟奉
　　命往祭
　　阙里文庙序
　　雍正八年冬十月新修
　　阙里文庙告成殿庑门陛黄瓦丹雘旣宏旣隆圭瓒爼豆罇罍之器
　　颁自上方
　　圣天子亲书大成殿大成门匾额复命良工重摹圣祖御制文庙碑文孝思继述重道崇儒兼备于此旣成例宜遣官祭告
　　皇父特重其礼
　　命皇五子斋居洁诚治装减从以行余与吾弟夙夜之与俱饮食之与共讲习讨论之日亲至于今二十年兹往千里之外能无依依系恋而不忍舎顾思人自孩提以至于老大读孔子之书未必能志希贤圣穷理探源以至于知孔子之道也幸而知之矣而私累之未捐精进之不勇则鲜能行之既行矣未有不心慕孔子欲登其堂而入其室者吾弟力学敦修不敢自懈于圣人之道者有年矣今奉
　　命往祭
　　阙里瞻宫墙之数仞则欲得其门而入以见宗庙百官之美富也对圣貌之巍巍则思温厉恭安如在其上而自省其躬修也逰礼乐之区想见金声玉振之气象是行也不益以増其向往服行之心而为有生一大快乎皇父犹有后命命吾弟祭阙里毕即往致祭岱宗吾弟往哉昔孔子尝登泰山而小天下孟子述之盖谓得登圣人之堂与闻圣道之精深广大则诸子百家羣言皆小也犹之登泰山之髙者得观其嵚岑峻极则峛崺培塿皆不足言也吾弟既登圣人之堂又登泰山之髙诚敬之日积仰止之日深视瞻之广濶胸次之豁然古文人学士所谓逰名山大川以助其文思笔力者又乌足云哉
　　稽古斋文钞序
　　天地间有大本焉孝悌是也有大文焉诗书是也有本有文积于中而发于外有徳之言是也孝悌以立其本诗书以畅其支而因发为有徳之言英华畅逹而不可掩能全此三者寡矣至若生帝王之家居富贵之地子道臣道交萃扵躬夙夜匪懈笃念天显尊闻行知究极于髙眀光大之域非以道自勉者能乎哉吾弟少于吾甫三月
　　皇父在潜邸时育吾二人于东西室及九嵗读书同受经扵傅先生至十二嵗时吾随侍
　　皇祖宫中不能朝夕共处者盖半载及我
　　皇父位登宸极妙选天下之英贤以教育吾二人凡八年于兹矣斯迈斯征日就月将以期不负
　　皇父顾复燕贻之至意无时敢自懈也八年秋九月吾弟彚订其序论杂文诗赋凡若干巻而属序于余余曰吾軰所重岂止于文而已耶必若向所云三者皆克全之然后尽吾职焉吾弟在
　　皇父膝下二十年爱敬恳挚从未有过愆与吾自孩提以至于今且孺且耽怡怡如也从诸先生敬业一堂既餍饫于诗书矣而发为文词观其言蔼如考其意不外古圣贤名儒之旨所云三者翼翼焉亹亹焉日进而无疆岂止以文自鸣者哉余既以同气之亲相亲相朂于平日晨夕之与俱笔砚之与共尔我形骸之悉化兹序其文其夷怿欣畅又当何如乎








　　执中成宪序
　　惟我
　　皇考法天行健一日万防宵旰不遑犹以其间简命儒臣采録经史子集所载自古帝王元徳显功訏谟大训以及名臣奏章先儒语类深切治道者次第进呈皇考亲为删定命曰执中成宪始于雍正六年仲春成于十三年中夏未及刋布而我
　　皇考遽遐弃臣民予小子防防在疚未之前见也嗣统既月勉从诸臣请躬涖庻政始发而读之既卒业然后知
　　圣心圣学实与尭舜孔子同揆而汲汲于是编则専以啓廸我后人示之标凖也间甞殚思大学一书窃见仲尼祖述尧舜之实义焉其所谓明徳者即虞书所谓道心也所谓眀眀徳者惧其为人心所蔽也所谓格物致知者严辨人心道心之界以尽万事万物之理即书所谓惟精也所谓正心诚意者力祛人心之杂以致道心之纯即书所谓惟一也所谓修身齐家治国平天下而止于至善者即书所谓允执厥中也然极乎执中之量则惟尭舜为无歉而中之散见于万事万物者则不惟三代圣王即秦汉以后仁厚英哲之君下及中主亦必有一事二事之合焉不独臯防益契伊傅周召孔曾思孟即近代羣儒文士亦必有一话一言之合焉故中庸曰舜好问而好察迩言执其两端用其中于民盖中之理无事无物而不具亦无人而不知是即眀徳之根于性而不息者而惟舜能察之惟舜能执之惟舜能用之故善与人同合徳扵天地我
　　皇考编定是书自二帝三王之事古圣贤之言下逮羣儒文士之可节取者兼収而不遗用是道也
　　皇考之治天下无一事不审其则无一物能匿其情即书所谓惟精大学所谓格物而知至无一时之不敬无一念之不诚即书所谓惟一大学所谓心正而意诚故凡施于政教者或予或夺或寛或严或抑扬迟速之稍有不同而无不立乎大中可为民极即书所谓执中大学所谓身修家齐国治天下平而明徳新民皆止于至善也而所以立纲陈纪更化善治其大者皆断自圣心而细者亦博采于众议有其人不能皆入于善而一言之中必不废焉即中庸所谓好问好察执両用中也然我
　　皇考聪眀睿智夙具于
　　圣性而养成于
　　圣学者已数十年故
　　皇考之惟精乃不思而得
　　皇考之惟一乃不勉而中
　　皇考之执中而化成天下乃从容中道无为而成岂复有资于是书所以
　　亲为删定者正恐在后之侗懵然无见扵执中立极之道爰示之以成宪也岂惟予小子奉以终身惟日兢兢无敢逾越哉世世子孙茍能服膺勿失而溯其渊源则于尭舜孔子之道一以贯之矣岂惟君人者舎是无以建其有极以消天下之偏陂反侧哉凡百有位果能是训是行则上之可辅理成化以着勲猷而下亦可以谨身而寡过于以谟眀弼谐共臻喜起眀良之盛无难矣












　　日知荟説序
　　日知荟説者取予向日日课所为文删择编次合而録之爰定之以名也予禀承
　　庭训懋学书斋留连往复于六经四子之书求其义蕴精微旁搜诸史通鉴考定得失区眀法戒以至儒先绪论词苑菁华莫不遍覧虽究心探索餍饫其中然考之古圣贤躬行实践之学盖恧焉而未逮自十有四嵗学属文至于今又一纪矣其间日课诗论杂文未尝少辍积成巻帙瑕瑜各半践阼以来万防待理岂复得如曩时専志笃学日与良师友敬业乐羣于翰墨之塲哉防绎旧闻念兹弗释因取其精去其疵録其正弃其偏合二百六十则厘为四巻而举凡道徳性命之防学问政治之要经传之渊源古今之事迹莫不畧见梗概夫日知之説出自子夏继以无忘所能必所知者日新不失而赓续以极于髙明乃为学问窽要若予向日所得尚非空言而无济实用则今班朝莅政之间岂不足自考其知行合一与否以发抒闻见逊敏敦修乎















　　乐善堂全集序
　　朕少读尚书见二帝三王以及继世之哲后君臣咨警惟是身心性命之本原其敷政命官亦惟根柢道徳而不规规于事为之末及考诗易四子之言凡论政者皆与书所称同其指归互为表里其后博渉诸史则虽眀盛之世所殚心竭虑者大槩详于事功而畧于本原敎化之升降治象之崇卑其分岐实判于此用是日有孜孜求所以取道入徳之门防
　　皇考示以眀理立诚之大训而畧得其统贯又念修辞必本乎诚故凡见于古文诗辞者咸以是为宗而不敢有贰焉往者嵗庚戌曾録数年中所作序论书记杂文诗赋次为十有四巻置诸几案时就所言以自检其行嗣是所作盖四倍前继序以来躬理万防兢兢业业惟恐一事失宜负
　　皇考付属之重思如曩时从容文墨之娱不可复得然少有余闲未尝不考镜经史以自观省爰取庚戌文钞所载存十之三续作未订入者存十之七总为一编共若干巻非欲以文辞自表着盖是集乃朕夙昔稽古典学所心得实不忍弃置自今以后虽有所著作或出词臣之手真膺各半且朕亦不欲与文人学士争巧以转贻后世之讥则是集之辑有不得已者记曰本诸身征诸庶民曩予自检所行以勉副所言者乃日用酬酢之常今之所行事无大小莫非政敎之平陂生民之苦乐相倚不可以中立者也因此益自警惕而克艰天位顾畏民碞庶防眀理立诚之学参前倚衡永永勿替也夫







　　太祖高皇帝实録序
　　粤稽自古帝王乘时建极膺天命而佑下民丰功骏烈垂诸史乘炳炳麟麟是以纪言纪事必详且核焉况于圣人首出开物成务经纬天地奠丽河山智勇沉深谟猷訏逺布为法则着为章程将使后世子孙继继承承遵循罔轶讵不重欤洪惟
　　太祖承天广运圣徳神功肇纪立极仁孝睿武端毅钦安文定业髙皇帝以圣神文武之姿受
　　天眷命诞兴东土爰縂义旅遹求厥寜九国连兵相向一怒而讨平之眀人四路来攻亦尅日尽殱于境外师出有名光明俊伟威爱并立近服逺懐当是时群部来归英豪响附奋迹辽沈之间而号令行于万里帝业之兴何其神也由是天人协应建国纪元修明庶政教育羣伦创国书分旗制申军令定礼仪经营缔造之际旰食宵衣不遑暇逸顾乃纲举目张传之亿万年而不可易心法治法与二帝三王有同揆也
　　太宗文皇帝继天登阼命儒臣敬辑
　　实録规模畧偹
　　圣祖仁皇帝复加搜考修纂成书尊藏内府并贮史宬惟是山川疆土以及臣僚名氏前后间有异同清汉之文防简防繁未经画一我
　　皇考世宗宪皇帝惧有舛讹特开史馆重加校订按日进呈
　　亲为阅定朕缵承丕绪仰体
　　前徽用复洁诚披览巻帙如旧缮録一新只只乎觇开国之鸿模昭垂统之大业书曰监于先王成宪其永无愆诗曰昭兹来许防其祖武于以率攸行而保天佑其敢忘绍庭上下之思哉谨序




　　太祖高皇帝圣训序
　　朕惟神圣首出济世觉民立徳立功立言三者统而有之葢仁义中正之极定于厥躬布诸纪纲为巍巍之帝业颁诸诰令成洋洋之圣谟文教彰明覃被海宇炳乎如日月之照临穷天地亘古今而莫不仰焉于戏盛哉洪惟
　　太祖承天广运圣徳神功肇纪立极仁孝睿武端毅钦安文定业髙皇帝体肖二仪量包六合应期受命肇建丕基叶云雷以展经纶法四时而宣教化六师顺动九有输诚拯生民于涂炭之中转宇宙为平成之运当是时缔造维新规模尽善武纬文经万物咸覩亦既布在方策传信亿年矣乃若心通造化道综百王吐词成经发声为律阐贞一之防明至善之宗论圣学则以正心修身为先辨君道则以求贤聼言为要昭晰乎上天降监之原无念不将之以敬畏申儆乎君臣契合之谊每事必体之以公诚以至班朝治军明刑制用靡不敷陈至理约而该复而不厌信乎有徳者必有言也我
　　圣祖尝命儒臣编辑
　　圣训四巻类聚条分灿然明偹朕绍膺统绪追契徽猷口诵心维匪伊朝夕仰见义蕴之渊闳典章之画一庶政之周详直与帝典周官同其广大顾金匮石室之藏廷臣无由得见是用敬加剞劂宣示万方俾我子孙臣庶率而循之世世罔斁奉之莅政可以致治保邦凖以淑躬可以儆心寡过盖一时之制作而万古之世道人心胥赖焉非甚盛徳其孰能及此乎谨序






　　太宗文皇帝实録序
　　洪惟
　　太宗应天兴国徳彰武寛温仁圣睿孝敬敏昭定隆道显功文皇帝徇齐敦敏广大寛仁早从
　　太祖赞襄大业才徳冠世中外归忱迨乎嗣统之年敦宗睦族戢众安民御将行师开疆拓土军威震叠而以不嗜杀为心武功赫濯而以善养人为务存朝鲜故土字防古遗氓眀政不纲天人共愤且旧与我国有隙于是应天顺人率师直抵燕京声罪致讨犹念彼为中国功垂成而弗取天性仁厚大度豁如固巳超越百王包涵六合矣至若建官分职推贤举能恺泽厐洪刑章平允设制科以崇文敎开言路以重忠良隆规钜典巍乎焕乎皆一统之大猷百世之良矩也
　　世祖章皇帝辑为
　　实録六十有五巻
　　圣祖仁皇帝命儒臣搜讨订正缮録成编尊藏惟慎皇考世宗宪皇帝孝切崇
　　先敬加披览以前后字句之未尽画一也复令臣工校对而
　　躬为阅定焉朕仰承遗志庄诵绎思用竣厥事缅惟帝典商盘前王之懿范也天球琬琰宗庙之重器也昔之君珍为世寳奉以无坠矧夫典章所纪谟烈所垂造邦制治之圗啓泰贻安之要煌煌简册世昭法守何止帝典商盘天球琬琰之寳重也耶谨序








　　太宗文皇帝圣训序
　　圣人之情因辞以见易曰修辞立其诚所以居业也葢以通天下之志以成天下之务本乎至诚施诸命令无意于辞而理臻其极厯观尭舜禹汤文武之世典谟训诰厘然具存后人奉之为经列在学宫为载籍首矧夫运际开天功存继志制作侔造化敎泽被生民天下之文章孰有大扵此者乎钦惟
　　太宗应天兴国徳彰武寛温仁圣睿孝敬敏昭定隆道显功文皇帝英姿挺出圣武布昭大智如神渊衷若谷及登寳位疆宇日増厚禄以养贤勤身而率下恩威所及大畏小懐政敎所孚逺来近説皇哉何化理之神也至若敷陈治道诲谕臣民不尚虚文惟崇大体谓行善所以事天而逺利始能服众阐伊尹一徳之训称曾参三省之言以劝农讲武为立国之大经以考古读书为服官之要务自立纲陈纪以逮服饰器物之间或即事以宣猷或因时而定制洪纎咸偹张弛攸宜盖察理精故见之也逺更事久故虑之也详用能承借丕基佑啓
　　圣哲是诚亿万年继往开来之极轨也顺治中甞因记注旧文纂修
　　圣训一书未竟厥绪
　　圣祖仁皇帝特命儒臣详加编辑事以类分凡二十有八言以条举凡一百一十有一彚为六巻体要着明朕在宫中防
　　皇考恩勤敎育定省之时备闻
　　祖训嗣膺大统志切缵承晨夕披陈寻绎仰见心符道要语中机宜防蕴闳深函葢天地文辞昭晰彪炳日星垂裕后昆永昭法守用是勒为成书敬授剞劂颁示中外书曰圣谟洋洋嘉言孔彰又曰圣有谟训眀征定保我子孙臣庶其诵习遵循永敬承于世世哉谨序

　　皇清文頴巻首十二
　　钦定四库全书
　　皇清文頴巻首十三
　　御制文
　　序
　　世祖章皇帝实录序
　　我国家受
　　天眷命统一万邦日月所照血气之属咸切尊亲亦惟是小心翼翼之忱有以通
　　帝载而昭来许故乃朝廷宫府之政防不参稽古训溥协人心制定于一时而虑周乎万世重煕累洽至于今兹海隅苍生穆然想见盛徳信乎开国之规模诒谋逺而流泽长也洪惟
　　世祖体天隆运定统建极英睿钦文显武大徳功至仁纯孝章皇帝神灵天亶冲龄践阼绍我
　　太祖
　　太宗丕绪懋建大猷勤思上理当是时流贼已入京师眀祚已成板荡遂因明将吴三桂之请命将士入闗定燕京殄羣寇挈斯民于水火之中而登之袵席之上爰主
　　郊禋式颁正朔自古得天下之正未之有比也政令彰施百度具举涤前代之烦苛沛兴朝之膏泽治化翔洽达乎四表由是制礼作乐敷教眀刑虚已以尚贤推诚以纳诲斟酌损益秉至中而时措之着为谟训载在简编皇哉唐哉子孙世世守之以成久安长治之业于是乎在康熈十一年
　　圣祖仁皇帝特开史馆纂辑
　　实録凡一百四十六巻雍正十二年
　　皇考世宗宪皇帝恭阅全书复令儒臣重加校订事未竣而
　　龙驭上宾朕哀戚之余饬令陆续进呈敬加披览于戏覩
　　世祖
　　圣祖经纶之钜典则知创业之甚难念
　　世宗继述之深衷则知守成之不易方策可传者纪纲之成轨夙夜防间者兢业之一心敢弗绎思而敬承之以迓
　　上天无疆之庥则是书也诚致治之权舆万年之鸿寳矣谨序










　　世祖章皇帝圣训序
　　古昔帝王应运而兴开物成务有君天下之规模凝命勅防有师天下之典则故言出而成经教思所被率土归仁歴观往代纪载肇乎二典彞伦叙于九畴罔不播为成宪炳若日星简籍具存可考而知也钦惟我世祖体天隆运定统建极英睿钦文显武大徳功至仁纯孝章皇帝秉岐嶷首出之资建永清大定之业冲龄践祚统一车书义问达乎梯航仁声徧于涂巷盛徳大业富有日新自唐虞三代以来史册所传罕有及者至若洋洋圣谟包涵万有大之闗伦教纲常之重而闾阎之日用饮食所弗遗精之在身心性命之微而宫府之制度典章所必饬巨细毕该纲维尽善要惟本精一执中之奥蕴以成经世服物之鸿谟诞告多方严眀恺挚训勅有位深切周详意皆出乎至诚理尤协于克一用以光大前徽开万年有道之长夐乎与天地为昭矣我
　　圣祖仁皇帝躬承
　　先训命儒臣分类编辑计一百一十有三条彚成圣训六巻以传久逺我
　　皇考念切绍衣宫庭宵旰追述
　　先猷朕从温凊之时闻知维谨嗣膺大统志在觐扬朝夕披陈具见开国经纶超越前古诒谋燕翼垂裕无穷是用敬为剞刻昭示臣民俾海隅出日之逺咸覩光华寳之如图球信之如蓍蔡是训是行钦承勿替庶防道德一而风俗同唐之政要宋之寳训夫岂可同年而语者哉谨序






　　圣祖仁皇帝实录告成序
　　皇祖圣祖仁皇帝临御六十一年耿光大烈融烁古今积恵袭恩沦浃寰防功德之盛具载
　　实录垂千万禩我
　　皇考世宗宪皇帝御制序文推本
　　上天孚佑下民
　　列祖垂裕后嗣笃生
　　至圣开邃古以来未有之盛业煌煌乎言之广大精密至矣蔑以加矣予小子寅承丕绪绍闻衣德兢兢业业仰思继述
　　皇祖
　　皇考成宪日于治事之先展诵
　　列祖实录周而复始
　　皇祖实录巻帙浩繁排日敬览寒暑靡间至自今凡数阅矣缅维尚书史记所载古帝王治化之隆各极其至而孔子于尧曰惟天为大惟尧则之荡荡乎民无能名焉于舜曰无为而治孟子则曰王者之民皥皥如也予尝推绎其防想见唐虞中天之盛乃今思
　　皇祖之世之民有以知孔孟之言信乎其能知圣人也皇祖自亲政之始即手锄三孽荡定南疆滇黔闽粤之奥掲日月而扫氛雺海内赤子喁喁向化由是亭之毒之煦以淳风沃以甘澍浸以醲化甄以大钧数十年之间南奠防澎北犁沙漠命将肆征而闾左无征发之警亲临淮河指授方略歴吴防陟防稽登岱宗谒阙里西廵闗陇抵云中三觐
　　祖陵观于东海嵗出塞外狝狩上都
　　天行之健古无以加而庠序咏仁甿庶乐业市防殷阜卒伍服习熙熙然相忘于无所事事于焉正晷纬考律度定元声焕为
　　宸章洒为
　　奎翰集古帝王文治之大成而
　　穆清宥宻凝然不见经营之迹简任公卿百执事器使而责其成俊夀魁硕布列有位外自节钺连帅以至守令贤否清浊立判剔侵蠧励亷平吏治蒸蒸无综核之烦而德意宣防蠲逋赈卹肆赦缓刑指挥
　　湥宫之中风驰万里匹夫匹妇无不浸浔涵育鼓舞徳化而不能自已当其时诚所谓不识不知顺帝之则者歴今二十余年遗泽余烈深入人心固结而不可解廻溯
　　鼎成之初讴思如一日夫乃恍然曰是所谓至仁如天民无能名者也无为而治恭已南面者也孟子所谓王民皥皥者也于戏四海九州之民无得而名予小子又乌能名之忆自防冲防
　　皇祖抚爱日侍
　　左右用人行政皆覩记所及简册纪载政如杓衡规天躔次测日可见者迹象而已于穆之运重离之眀终无能言其所以然者盥诵之次稽首敬为之序以志绍庭继序之忱于罔斁云
　　圣祖仁皇帝圣训序
　　自古圣人诞受天命为下民君师必亶聪眀睿智之资首出乗干以绥猷而立极凡其经纬万端敷之彝训者罔不深切着眀炳日星而章云汉典谟所载雅颂所陈唐虞三代之隆有如一辙钦惟
　　皇祖圣祖合天运文武睿哲恭俭寛裕孝敬诚信中和功徳大成仁皇帝圣徳广运久道化成文治光昭武功赫濯薄海内外湥山穷谷之众总沦浃于仁心仁政之中教思无穷训词深厚歴考熙眀之运未有跻此崇隆者也肆我
　　皇考世宗宪皇帝以
　　圣继
　　圣用人行政一一仰法
　　前徽既纂脩
　　实录成书复分类恭辑
　　圣训六十巻俾
　　皇祖六十余年敬
　　天尊
　　祖经国保民农田学校礼乐兵刑之盛迹见之都俞吁咈间者粲然常新厘然备具永贻我后嗣子孙亿万年升平榘范盖
　　皇祖性本生安道兼创守实集千古圣帝眀王之大成是以
　　圣谟洋洋眀征定保宏纲钜目有要有伦精一之心传荡平之王路胥不外乎此也予小子昔在龆龄早荷圣慈赐育宫庭祗聆
　　训廸兹膺基绪绍闻衣徳之志兢兢业业不懈益防昕夕寻绎惟期懋遵
　　祖训以无负
　　皇考善继善述之贻谋顾金匮石室之藏中外无得见者爰命儒臣敬谨缮冩授之剞劂庶我
　　皇祖圣祖仁皇帝建中表正牖民觉世之言昭垂寰宇羣工士庶咸得渐摩于
　　圣训之崇闳而率由无斁也不亦休欤谨序














　　世宗宪皇帝实录序
　　国家受
　　天眷命集庆垂光承承继继肆我
　　皇考世宗宪皇帝荷
　　三圣之洪庥只绍
　　圣祖仁皇帝丕绪宵衣旰食底区宇于和恒以茂衍亿万年无疆之祉厚徳隆功溢于简牒巍乎焕乎治平之盛轨未有逾兹者也
　　皇考狥齐敦敏仁孝性成早嵗承欢
　　圣祖友爱同气迨膺大统一切礼仪隆备
　　庙号尊崇莫不定自
　　宸衷符乎典则仰惟
　　圣祖仁皇帝临御六十余年濊泽洽人心醇化流方外丰亨豫大之福极盛无加
　　皇考承郅治之余因时制宜以善继而善述惟是本之以诚持之以敬行之以中正要之以寛仁用能杜玩愒于熙时绵升平之泰运大经大法粲然为后世子孙法焉荐馨
　　郊
　　庙必躬必亲旁秩祀典懐柔百神间遇水旱微愆祈祷深宫防弗潜孚立应
　　圣学髙深探性命之精操治平之要天徳王道一以贯之隆礼
　　先师孔子增祀先儒右文重道之典超越常制犹复表章经术广励士风吁俊兴贤蔚有徳造辟雍钟鼓后先疏附之风殆无以过念用人为爱民之本自公孤卿尹下至庶司百职事登眀选公咸称任使而守令之亲民暨封疆大吏之司董率者尤厪
　　圣心重抚字之方严贪墨之罚眀四目达四聪赐复蠲租农桑被野遂跻斯民于袵席之安刑罚者所以助政教之不逮也
　　皇考如天好生既已刋布律令俾愚氓重于犯法复详定贵贱服色兵民昏丧礼制更阐明
　　圣祖谕防十六条细加训注家谕户晓翕然从风河防之闗于运道民生也万里黄流滙以百川之水兖徐而下嵗苦沮洳
　　皇考黙运神谋指示经画加长淮之石堰辟三省之引河涣发帑金厥有成绩又吴越海塘南北水利凡可以恵此蒸黎者悉因时而修举之先是
　　圣祖亲统六师平定朔漠威灵所加青海札什巴圗儿等震詟承令因沛殊恩畀以爵秩垂三十年而罗卜藏丹津与吹拉克诺木齐等诞敢首造逆谋扰犯邉域皇考声罪致讨密授方略于阃帅戈鋋所指电埽风驱振旅献俘勒成功于太学准噶尔蠢动西陲数肆患于喀尔喀部落南方苗蛮蔓延行旅居民苦其侵掠皇考为藩服计久逺为遐陬图宁谧或命将兴师或谕文武诸臣随宜搜剿至逆夷悔祸输诚倾心纳土则皆宥其前愆而曲赐包答焉徳威并耀无逺弗届赐安南之地减朝鲜之贡俄罗斯南掌等国阻昩幽深胥渐被于声敎他若警怠荒矫浮薄求言纳谏教孝褒忠宗室天潢之胄多方造就八旂根本之地备予绸缪颁训谕于臣工饬官常也锡侯封于眀裔示殊典也丰盈徧万国而服御有经见
　　圣躬之俭焉嘉应在庶征而忧勤益懋昭
　　圣徳之谦焉盖我
　　皇考诚敬之心中正之道寛仁之恩悉同符乎
　　圣祖以绥猷而立极十三年中有如一日宜其治功之盛纲举目张荡荡平平乐乐利利传之愈逺而可法可守也欤予小子继序之初即命监修总裁大学士等董率儒臣稽歴年之纪载敬谨纂修次第进呈斋肃披阅迄今五载恭成
　　世宗宪皇帝实录一百五十九巻在昔唐虞三代制治保邦之道备载于书惟我
　　皇考际重煕累洽之盛励精图治良法美意歴久弥新玉简琅函实与典谟训诰相辉映用是装缮尊藏朝夕循诵以志绎思衣德之义垂裕后昆永永无极焉谨序














　　世宗宪皇帝圣训序
　　自古人君有盛德大业者其规画周详而贻谋悠逺则必敷之彝训以眀定保之征纪之简编以着经纶之迹非徒为一时事功计也亦将以示后嗣昭法守焉我皇考世宗宪皇帝亶聪眀睿智之资建中立极茂登上理
　　御极十有三年体
　　圣祖之心以为心法
　　圣祖之政以为政只承
　　郊
　　庙惇睦宗亲整饬官方修眀法度正人心厚风俗文经武纬礼序乐和凡宏纲钜目防不黙运于
　　深宫干健之精神以图其乂安而计其久逺
　　圣谟洋洋有典有则或因人以立教或随事以敷言存之渊然而有条理发之焕然而无凝滞其与二帝三王都俞吁咈咨儆诰诫之防曷以异焉允矣彪炳之纶音治平之模范也可不谓至盛者欤既命大学士等详慎纂辑恭成
　　世宗宪皇帝实録一百五十九巻复于编年系日之中分类备录恭成
　　圣训三十六巻仰惟
　　皇考德合天地眀竝日月序参四时躬荷
　　圣祖仁皇帝积厚之贻善继善述故乃保泰持盈諴民阜物寓惇大于眀作剂整肃以寛仁致治规条炳如星日岂苐予小子朝乾夕惕之衷期于谨凛率由嗣守丕绪继自今亿万斯年子孙臣庶沾被煕洽之泽者庶咸有以遵
　　圣训之光昭而颂
　　鸿猷之允塞也谨序



　　世宗宪皇帝硃批谕防后序
　　皇考世宗宪皇帝天纵圣神精勤庶政四方文武臣僚具折言事者日或数人人或数事缄封直达
　　御前手自批发或立见施行或咨询廷议善者温纶褒予过者训诫谆谆随宜指示悉出
　　睿裁一字不假手于人御极十有三年常如一日粤雍正十年
　　特检歴年批发奏折命内廷词臣缮录校理付诸剞劂彚成数帙輙以
　　颁赐在廷羣臣工未告竣奄遘
　　上宾予小子纉绍丕基敬展遗箧见所贮
　　手批奏折不下数万
　　奎画烂然充溢巨簏然以未经
　　皇考检定不敢意为增益谨就检录己定者彚着为目前后凡二百二十三人分一百一十二帙统为十八函当时随检随发无先后伦次兹亦不复排类盖折奏浩緐不胜编录所刻仅十百中之一二略见大凡本非全览故也既告蒇事谨缀序言于后洪惟我
　　皇考至仁如天至眀如日至诚如神简拔贤才任之以心膂股肱之寄开诚布公蔼然家人父子无不可尽之言诸臣之才具大小短长与性质之刚柔强弱克知灼见如权衡防尺之不爽片长足录亟登而进之有不及则激厉而开之稍肆焉则裁抑之其防于过始则训饬之能改则已不悛则戒儆之使知悔艾终于怙恶则亦未尝姑容然哀矜恻怛之意尚流溢于毫楮间也同一事而此或俞之彼或咈之非有所好恶于其间也盖俞之者必有可俞之道而咈之者亦必有可咈之端同一人而始或予之终或斥之非有所喜怒于其间也盖始有可予则予之终有可斥则斥之明烛防先坐悉情伪逺隔万里迟阅数年睿鉴所周范围莫越正人心厚风俗兢兢业业儆戒无虞虽屡丰见告瑞应频仍而惟是忧勤惕厉之心久而益笃记有之曰天道至教圣人至徳春秋冬夏风雨霜露无非教也我
　　皇考之为治一天道之运行教泽所被百志惟煕即万世而下尚如日月之临照光景常新春风之煦然被物不自知其感动奋发而兴起也予小子寅承鸿业自惟寡昧无能企逮万一仰法
　　皇考眀目达聪孜孜图治之心祗绍
　　徽猷夙夜黾勉其服敎畏神警省弗怠之志讵敢以嵗月易耶谨序








　　栢梁体诗序
　　我
　　皇祖圣祖仁皇帝
　　皇考世宗宪皇帝尝集在廷诸臣于乾清宫肆筵设席授以笔札
　　御制首倡羣臣以次递成效汉代栢梁之体续虞廷赓歌之义光垂奕世猗欤盛矣朕敬承丕绪惟日孜孜期与百尔羣工共图治理言念股肱之佐卿尹之班何一非我
　　祖考所贻以与朕寅亮天工者哉宗室屏藩之寄则又派衍天潢分所宜亲也宜有以笃亲亲之情叙堂防之谊廼者腊雪盈畴已兆二麦之稔光风应律初廻大地之春爰集王公卿贰授几赋诗一如旧制朕非欲夸词藻以耀羣臣倡为丰亨豫大之说也思
　　祖考遗朕以升平之业吾君臣何幸得优游以享之夫享升平匪艰而保升平为难羣臣其体朕意焉一宴防之乐尚思继
　　祖考之休
　　祖考之良法善政布在方策吾君臣其何以立纲陈纪煕绩宁人以觐扬
　　祖考之光烈乎羣臣其体朕意焉











　　授时通考序
　　孟子言不违农时谷不可胜食盖民之大事在农农之所重惟时敬授人时载于尧典周公七月一萹于日星霜露之候昆虫草木之化详哉其言之故先王之民莫不震动恪恭于农以修其事者惧失时也我
　　圣祖仁皇帝勤咨民隐首重农桑率育蒸黎涵濡徳泽六十余载户庆盈宁
　　皇考世宗宪皇帝嵗举耕耤之仪率先天下兴水利广储蓄为万世规凡兹薄海苍生得荷耡馌饷优游陇亩之间乐生遂性衣食滋丰者何莫非我
　　祖宗宵旰勤劳以贻乐利于无疆耶朕纉承基绪鉴前代生深宫之中长阿保之手诚知稼穑艰难日与中外臣工为斯民筹食用至计胼胝机杼之作苦日厪于懐因检前人农桑通诀农政全书诸编嘉其用意勤而于民事切也命内廷词臣广加搜辑举物候早晚之宜南北土壤之异耕耘之节储偫之方蚕织畜牧之利自经史子集以及农家者流凡言之闗于农者彚萃成萹命之曰授时通考夫天道广运于上而四时行万彚生地道发育于下而庶品蕃百昌遂人事参赞其中而六府修三农殖辅相裁成固国家之大政也趋事赴功亦闾阎之本业也贵谷劭农服田力穑上下交勉弗懈于时以副朕阜成海宇之至愿览斯编者尚有取焉










　　唐宋文醇序
　　不朽有三立言其一言之无文行而不逺若是乎言之文者乃能立于后世也文之体不一矣语文者说亦多矣羣言淆乱衷诸圣当必以周孔之语为归周公曰言有序孔子曰辞达而已矣无序固不可以达欲达其辞而失其序则其为言奚能云粼波折而与天地之文相似也然使义则戋戋而言有枝叶妃青嫓白雕琢曼辞则所谓八代之衰已其咎同归于无序而不达抑又有进焉文所以足言而言固以足志其志已荒文将奚附是以孔子又曰言有物夫序而达达而有物斯固天下之至文也已昌黎韩愈生周汉之后防五百年逺绍古人立言之轨则其文可谓有序而能达者然必其言之又能有物如布帛之可以暖人菽粟之可以饱人则李瀚所编七百萹中犹且十未三四况昌黎而下乎甚矣文之至者不易得也眀茅坤举唐宋两朝中昌黎栁州庐陵三苏曾王八大家荟萃其文各若干首行世迄今操觚者脍炙之本朝储欣谓茅坤之选便于举业而即在是乃复增损之附以李习之孙可之为十大家欲俾读者兴起于古母祗为发策决科之用意良美已顾其识之未衷而见之未当则所去取与茅坤亦未始迳庭朕读其书嘉其意而亦未尝不惩其失也夫十家者谓其非八代骈体云尔骈句固属文体之病然若唐之魏郑公陆宣公其文亦多骈句而辞达理诣足为世用则骈又奚病日月丽乎天天之文也百谷草木丽乎土地之文也化工之所为有定形乎哉化工形形而不形于形而谓文可有定形乎哉顾其言之所立者何如耳勅防之暇偶取储欣所选十家之文录其言之尤雅者若干首合而编之以便观览夫唐宋以来名儒硕士有序有物之嘉言固不苐十人已也虽然尝鼎一脔亦足以知道腴之可味况已斟其雉膏哉


　　协纪辨方书序
　　粤昔帝尧命羲和敬授人时厥民知析因夷隩之节后圣有作推而弥广至于外事用刚日内事用柔日此皆载之经典百王不易者也厥后滥觞日以讹谬术士以吉凶祸福之说震惊朕师不可方物如褚少孙补史记所称彼家云吉此家云凶彼家云小吉此家云大凶茫乎不知其畔岸汉武以来已如聚讼而荀悦王充辈斥为理之所无弃而勿论者也虽然天以日月行四时人奉天而时若向眀而治向晦而息后王君公所以奉若天道也日出而作日入而息羣黎百姓所以奉若天道也否则不能晨夜不夙则莫诗人讥焉人人所知也然则举大事动大众协乎五纪辨乎五方以顺天地之性岂无寸分节解以推极其至精至微之理者欤其支离防昧拘牵谬悠之说乃术士之过而非可因噎而废食者也钦天监旧有选择通书刻于康煕二十二年其书成于星官之手因讹袭谬见之施行往往举矛刺盾皇祖圣祖仁皇帝知其荒率不可以训曽纂为星歴考原一书刋刻颁行而未将监本改正盖以待夫后人圣人之心慎而又慎如此也以谕监臣监臣曰通书之谬允宜改正朕因其请谓及今犹有庄亲王等数人曾经
　　皇祖指授稍眀此理使此时不加订正恐后此益复无可任使爰命编缉成书颁布天下较之旧本谬说少除然俗所久沿则亦不能尽去便民用也命名曰协纪辨方书夫协纪辨方者敬天之纪敬地之方也一作止一语黙天地实式临之况其大乎如日如是则吉如是则凶如是则福如是则祸则眀者所弗道也虽然敬不敬之间吉凶祸福随之矣是为序




　　大清一统志序
　　惟
　　上天眷顾我大清全付所覆海隅出日防不率俾列祖
　　列宗徳丰泽溥威铄恵滂禹迹所奄蕃息殷阜瀛壖炎岛大漠蛮陬咸版图置郡筑邑声教风驰藩服星拱禀朔内附六合一家逺至开辟之所未宾梯航重译歴嵗而始达者慕义献琛图于王防幅袤广古未有过焉
　　圣祖仁皇帝特命纂辑全书以昭大一统之盛巻帙繁重而未成
　　世宗宪皇帝御极之初重加编纂阅今十有余载次第告竣自京师达于四裔为省十有八统府州县千六百有竒外藩属国五十有七朝贡之国三十有一星野所占坤舆所载方策所纪宪古证今眉列掌示图以胪之表以识之书成凡三百五十余巻夫肇十有二州见于虞典禹贡一萹备列九州疆域山川土田贡赋物产实为方志之权舆周礼大司徒以天下土地之图周知地域广轮之数辨其山林川泽丘陵坟衍原隰之名物土训道地图诵训道方志职方氏掌天下之图辨其邦国都鄙四夷八蛮七闽九貉五戎六狄之人与其财用九谷六畜之数汉郡国地志与计书俱上太史厥后寰宇志记列于正史者代数十家盖将以观民设教体国经野表皇威之有截眀王道之无外匪徒备掌故征博洽已也抚疆宇则念肇造之艰稽制置则念经画之要采謡俗则念化导之方考循良人物而知治理之效念所以振兴而长育之核戸口田赋而察登耗之故念所以懐保而蕃殖之书曰皇天既付中国民越厥疆土于先王肆王惟德用和怿先后迷民用怿先王受命我祖宗克眀峻徳以有九有之师传绪在予敢不惟德之勤笃
　　前人成烈其在我内外百职事慎固封守阜成兆民懋相予修和有夏亦越我后嗣子孙咸敬厥徳以昭受丕基万年惟无斁览斯编也其善体诸













　　皇清文頴巻首十三
　　钦定四库全书
　　皇清文頴巻首十四
　　御制文
　　记
　　丰泽园记
　　西苑宫室皆因元明之旧惟丰泽园为康熙间新建之所自勤政殿西行过小屋数间葢
　　皇祖养蚕处也复西行歴稻畦数亩折而北则为丰泽园园内殿宇制度惟朴不尚华丽园后种桑数十株闻之老监云
　　皇祖万几余暇则于此劝课农桑或
　　亲御耒耜逮我
　　皇父缵承丕业敬
　　天法
　　祖世徳作求数年以来屡行
　　亲耕之礼皆预演礼于此乃知
　　圣圣同规敦本重农用跻天下于熈皥之盛若瀛台之建于有明飞阁丹楼辉煌金碧较之此园固为美观而极土木之功无益于国计民生识者鄙之行一事而合于天心建一园而洽于民情身率先而天下丕变吾于是乎知
　　皇祖
　　皇父之为首出之圣也









　　田字房记
　　流杯亭之西南有田字房焉丁未四月十八日
　　皇父万防之暇燕接亲藩游豫于此是地也西山逺带碧沼前流毎当盛夏开则四面风至不复知暑其北则稻田数亩嘉禾生香蔼闻于室盖我
　　皇父重农之心虽于燕闲游观之所亦未尝顷刻忘也古昔圣王临朝视政之暇必有怡情娱览之地故灵台之诗羙文王也巻阿之诗颂成王也今田字房所以命意重农者岂徒怡情娱覧已哉至若黛扫山颠风来苹末麦畦浪起桞岸烟开驯鹤从容而起舞文鸳匹偶而泳游蝶裁五色之文蜂喧万花之谷物华景丽则思饮和食徳熙攘于光天化日之下而怡然以乐其或凉飚四起鸿防来宾白露如珠绿云改赤千家之砧杵遥闻百室之仓箱尽实则思遗滞穂谁遗寡妇之利而悄然以忧时引儒臣坐而论道或率诸王公子弟修家人之礼讲燕好之欢所触目而防心者我
　　皇父之同忧同乐憇息于斯较之灵台巻阿意更深长矣谨为之记














　　时应宫记
　　夫天一生水坎精发祥凝灵聚液流为江海江海乃天地间物之最钜者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典皇清受
　　天命禋事
　　上帝
　　后土懐柔百神江淮河济五岳四渎之祀载在太常牺币之数俎豆之器既丰既隆神歆以格雍正二年天子以为龙神之位既尊宜特修宫观以致防祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥旬防至于涝
　　皇父歩行徃祷其日即晴又明年黄河清百余里此非神人効灵河海清晏之明验乎夫以
　　天子精诚通于神明以之事
　　天飨
　　帝罔不昭格而况于龙神乎信哉诚之能感物也是为记













　　乐善堂记
　　凡人之性未尝不善仁义礼智全备于我所谓得天地之正气而为人也然有智愚贤不肖之分者气拘之私诱之遂日以蔽锢而昏昧有能复其性者鲜矣人能自强不息以复性为功已有善念扩而充之人有善事喜而从之则本性呈露而有馨香之徳矣是故明徳之馨胜于黍稷芝兰鲍鱼与之俱化未有乐善而不能修徳者也余有书屋数间清爽幽静山水之趣琴鹤之玩时呈于前菜圃数畦桃花满林堪以寓目顔之曰乐善堂者盖取大舜乐取于人以为善之意也夫孝弟仁义乃所谓善也人能孝以飬亲弟以敬长仁以恤下义以事上乐而行之时时无怠则能因物付物以事处事而完所性之本体矣是故大舜圣人也犹存虚受之心闻一善言若决江河汉明帝尝问东平王在国何事最乐王曰为善最乐余虽不敏然赖
　　皇父之明训师友之切磋于大舜之善与人同虽有志而未逮而东平王之为善最乐则不敢不勉焉是为记















　　圆明园后记
　　昔我
　　皇考因
　　皇祖之赐园修而葺之畧具朝署之规以乗时行令布政亲贤而轩墀亭榭凸山凹池之纷列于后者不尚其华尚其朴不称其富称其幽乐蕃植则有灌木丛花怒生笑迎也验农桑则有田庐蔬圃量雨较晴也松风水月入襟懐而妙道自生也细旃广厦时接儒臣研经史以淑情也或怡悦于斯或歌咏于斯或惕息于斯我皇考之先忧后乐一
　　皇祖之先忧后乐周宇物而圆明也圆明之义盖君子之时中也
　　皇祖以是名赐
　　皇考
　　皇考敬受之而身心以朂戸牖以铭也不求自安而期万方之宁谧不图自逸而冀百族之恬熙则又我皇考绥履垂裕于无穷也予小子敬奉
　　先帝宫室苑囿常恐贻羞敢有所増益是以践阼后所司以建园请郤之既释服爰仍
　　皇考之旧园而居焉夫帝王临朝视政之暇必有游观旷览之地然得其宜适以飬性而陶情失其宜适以玩物而防志宫室服御竒技玩好之念切则亲贤纳諌勤政爱民之念疎矣其害可胜言哉我
　　皇考未就
　　畅春园而居者以有此
　　圆明园也而不斵不雕一
　　皇祖淳朴之心然规模之宏敞丘壑之幽深风土草木之清佳髙楼防室之具备亦可称观止实天保地灵之区帝王豫逰之地无以逾此后世子孙必不舍此而重费民财以创建苑囿斯则深契朕法
　　皇考勤俭之心以为心矣借曰
　　祖考所居不忍居也则宫禁又当何如晋张老之善颂甚可味也若夫建园之始末圣人对时育物修文崇武煦万彚保太和期跻斯世于春防逰斯人于乐国之意则巳具
　　皇考之前记予小子何能赘一辞焉












　　游盘山记
　　连太行拱神京放碣石距沧溟走蓟野枕长城是为盘山盖冀州之天作俯临众壑如星拱北而莫敢与争者也昔魏田畴隐居于此故名田盘或曰古有田盘先生自齐来栖止焉地僻而山秀树密而谷深韩昌黎文所称太行之阳有盘谷者无从考其非是而其为隐者之所盘旋则一也山亦有盘谷寺自唐寳积开堂代有名宿憨山拙庵后先辉映为是山佳话然吾儒木石居而鹿豕游者田畴之后无闻焉四顾梵宇精蓝依山隐谷镂峯磨石刻画天真而乏桞州西山之文杜陵北征之作呜呼是亦可慨也已乾隆七年秋因谒陵回銮便徃游之斥警跸减仪从轻舆朝陟搴萝扳磴晓岚豁开泉白山青飒然林空郁然松翠于是停盖驻辔怡情纵目者久之既而行漏催吟兴尽夕阳在山金吾整驾虽命省驺从而近御执事者汗雨挥而尘烟腾向诮隐者之絶少翻疑隐者之避而逺去耳乃知千乗万骑不可以游山偶一过之山灵将毋笑其不韵也耶















　　防
　　恭防
　　世祖章皇帝御注孝经
　　惟
　　上帝眷顾我
　　皇清克馨其徳
　　太祖
　　太宗丕显丕承逮及
　　世祖提仁义之师救溺拯敝奄有四海天下已定韬黄钺卷白旄归马投戈讨究光王之道播圣人之训以休中外以育万民念孝经一书为孔子明伦治世之大法而自汉以来去圣日逺古文今文之互异注疏训释之未精乃集古名儒嘉言懿论考订采辑间出
　　宸断名曰御注孝经备一经之体要明至性所周浃俾夫搢绅之士农野之民皆有以知孝为百行之本而爱敬尊亲笃挚有加虽古圣王木铎之徇路辟雍之鼔徴曷以加兹我
　　皇祖圣祖仁皇帝上谕十六条以敦孝悌重人伦为首及我
　　皇父嗣登宸极迪光继述衍
　　圣谕广训之书于敦孝悌重人伦反覆开明惟恐人之弗知知之弗行而行之弗切以此见我
　　皇清
　　圣圣相承莫不以孝治天下依人性之本然以成淳美之俗而开宗明义则自我
　　世祖御注孝经阐发天经地义民行之确然而不可易肫然而不容已者以昭示奕叶垂之无穷爰盥手而谨书于后云




　　恭防
　　皇祖圣祖仁皇帝千叟宴诗
　　古昔圣王诞膺天命表正万邦建中立极渐仁摩义胥天下之民跻之仁夀之域者必其身为继天首出之圣人然后能敛福以锡民而受非常之庆帝尧在位一百一年帝舜三十登庸三十在位履至尊者又五十载时若禹臯陶稷契夔益诸臣同心同徳白首黄髪赓歌喜起于一廷之中而击壤老人含哺鼓腹耕田凿井于光天化日之中者莫不忘帝力于何有用登世运于郅隆而后世颂其巍巍荡荡三代以降淳风寖防惟殷中宗严恭寅畏天命自度肆享国七十有五年髙宗不敢荒宁嘉靖殷邦肆享国五十有九年周文王受命惟中身厥享国五十年然其时君若臣以至庶司百职及耕夫野叟同登寿域共宴一堂者自古无闻焉洪惟我皇祖圣祖仁皇帝久道化成深仁厚泽六十一年官称其职民恒其业羣生霑濡徳被乎方外所谓继天首出之圣敛福以锡民而受非常之庆也康熙六十一年春皇祖于乾清宫开千叟之宴
　　命年六十以上者乃得预惟时在位之臣自大学士以下至翰林御史凡七十人庶司百职及致仕之员近畿之民又六百六十人雅歌赋诗和乐夀恺
　　皇祖命子姓孙枝百余人执爵献酬济跄在列逺追馈酳之义弗限三爵之仪【孙】臣时年十二嵗得与有事之荣觏兹盛典
　　皇祖又作为歌诗
　　命儒臣依韵迭和为图以夀世传之无穷雍正七年冬得诗与圗而披读之窃见我
　　皇祖如天之徳如天之福与春阳秋露同其煦妪甘雨和风同其润泽合朝野臣民老耆期艾而锡之以宠光介之以繁祉方之帝廷赓歌之景象华封颂祝之休风规模宏且逺矣敢恭纪于后以志太平之盛事云

　　恭防性理精义
　　夫欲致天下于熙皥振风俗于隆古焕礼乐于三代兴孝弟于十室者必本之于崇王道而王道之崇则又在于尊儒学古昔圣王之治天下也设为庠序学校以教之毎嵗孟春遒人以木铎徇于路戴记司徒修六礼以节民性明七教以兴民徳凡所以重教化之道致天下于文明者也我
　　圣祖仁皇帝崇儒重道仁民育物兴学校举孝弟励风俗崇礼让凡古昔圣王所以治天下之道靡不毕举而又谆谆勉勉黙契夫尧舜之授受孔孟之心传谓有宋诸儒上继絶学下开来裔实有功于世道人心乃因性理大全之书删去冗杂摘取精要
　　命儒臣斟酌损益而
　　亲为折中之乙夜披览歴久成书勒序简端以诏后世伟矣哉自三代以来未尝有也虽汉明帝之幸辟雍唐太宗之讲太学不过取羙于一时又何能开示天下后世为儒学之宗主接尧舜之心传实政鸿名辉灿于振古哉采羣儒之精华而去永乐大全之泛自明徳以及新民格物以至平天下先其本而后其末探其源而考其实周子太极圗通书明天地鬼神之奥张子正防西铭发万物一体之防至于皇极经世律吕新书皆自成一家言则总载之以成一巻而集羣儒之言分门别类又各于其类为之辨世次先后学问浅深宁纯勿杂宁精勿滥读是书者必先究心于论学之篇立志以端其本主敬以飬其中致知以穷理力行以践实然后玩味乎治道以明治民立政之方沉潜乎全书以见天地之所以显鬼神之所以幽造化之所以运行而无穷圣功王道之所以灿然而可循确然而不易夫如是则我圣祖仁皇帝造物育材之心化民成俗之意欲天下后世之共臻于理学之盛者不虚矣


　　防大学衍义
　　有宋氏兴五星聚奎实主文治钟灵毓秀而笃生周子以接歴圣之心传深探本原阐发防奥二程子见而知之子朱子闻而知之一脉相传圣道灿然门弟子相与讲明而衍绎之其学遂益显于天下其接五子之传而超诸儒者则又推西山先生盖西山之学私淑朱子者也其学虽不能尽用而立朝丰采事业表着于一时其平生所著书悉心力而为之者莫若大学衍义盖自尧舜禹汤以至汉唐以后之君自臯夔稷契以至汉唐以后之臣表里精粗本末巨细与夫忠奸贤侒因革得失莫不悉陈而详辨之所谓集羣书之大成而标入道之程式也近自修身逺及治国引古证今彰善瘅恶欲使人君由谨防慎动以措之于涖官理众明刑敷教莫不本于敬天命而畏民碞羙矣哉非先生学有心得而将之以忠诚恳款其孰能与于斯乎读是书者由其书以求其事之当否由其事以观乎道之离合然后本之身而验之行事则所以修已化民者不难矣















　　书李觏袁州学记后
　　郡县有学所以飬士造材同风迪徳正其身心性命之原示以言行政教之凖育之平居无事之时以备国家之任使其事诚不可以茍安必牧民者殚厥心力期大成而不求小得导之以诚持之以寛要之以久然后材逹行修而可济于实用吾于李觏袁州学记盖不能不三致意焉觏之言畧于四代设学之规惟以忠孝大节进勉诸生至于慷慨激昂洞见肝膈使人有所动而有所畏其可谓明于学校之本者也礼乐百年而后兴当宋仁宗承咸平景徳之治用范文正公之言遂诏天下皆立学而守令犹有格不奉行弦诵不闻者独袁州毅然行之又得觏为之记为道学校之本若是岂非袁民之幸哉虽然自宋至今防千年矣牧民者诚能体上意尽心学校以为储才育徳之区训忠教孝以为制行之本如觏之言各勒诸石俾士子触目而知警以修厥身以激发其至性而为国家大有用之才亦世道之厚幸也















　　恭防
　　世宗宪皇帝御书法帖
　　敬惟我
　　皇考世宗宪皇帝天纵聪明文思光被
　　奎章寳翰精诣入神夙承
　　皇祖圣祖仁皇帝指授神运天随渉笔惟肖居潜邸时常以圗史翰墨自娱雅好临池陶镕晋唐宋元以来名家墨妙歴年所积充牣琅函迨继登
　　宸极日理万防手自裁答章奏训迪臣民多至数千言少或一二字研硃洒翰运腕若神累牍连章未尝有一懈笔至于名山祠宇巨牓丰碑耆旧臣僚柱联堂额宠颁殊锡照耀寰区而屏素箑头长牋横巻题新篇摹古迹者复数十百种葢惟我
　　皇祖集书圣之大成超神入化莫可名言而我
　　皇考以圣继圣事事善继善述作则垂宪贻万世规盛徳之至形于心画是以变化随宜不名一体虽一波一磔莫不矩矱天成神妙至于如此即以书法而言亦犹启承夏后武绍周文羲献専门固不足道也予小子日侍
　　庭闱仰瞻
　　天藻恭防
　　慈诲未渉津涘
　　手泽留遗悲深弓剑爰出内府所藏仿
　　皇祖渊鉴斋法帖排类编次曰朗吟阁法帖者潜邸所书凡十有六巻曰四宜堂法帖者
　　御极以后所书凡八巻通二十四巻砻石选工命庄亲王和亲王董其事防钩入石毫髪逼真摹勒既成恭识巻末以昭
　　圣神立极垂范墨池琬琰圗球永珍世寳云



　　杂著
　　读鹿鸣至天保六诗
　　尝读易之泰象曰天地交泰觧之者曰隂在上而阳居下君下交臣之义也又曰天地之体不可交而以气交君臣之分不可交而以情交古昔圣王所以维持世教平章百姓使万邦协和黎民于变者亦赖有此情以相维系耳故礼以节之乐以和之饮食以荐之宾主以亲之歌咏以侑之使惬其情而不流焉其在诗曰我有嘉宾鼔瑟吹笙人之好我示我周行燕宾客而欲其示以大道则君臣交儆之意亦寓于其中矣使臣奔走于王事故作四牡以劳之曰岂不懐归王事靡盬所以逆探其念父母之心而恤之备也皇皇者华教使臣曰其谘事而为诹乎谘难而为谋乎谘礼而为度乎谘亲而为询乎欲其备五善而事无违行也常棣之华燕兄弟也疏其所亲而亲其所疏失其本心者也故其诗曰凡今之人莫如兄弟又曰兄弟既具和乐且孺犹恐人之弗喻也又曰是防是图亶其然乎既乐兄弟且逮友朋焉曰相彼鸟矣犹求友声矧伊人矣不求友生人君以情接其賔客使臣兄弟友生者如此故其臣作天保之诗以答之其诗曰羣黎百姓徧为尔徳盖既颂且规焉乐而不滛上下和穆醉以酒而饱以徳吾于鹿鸣之什见之孔子曰郁郁乎文哉吾从周言其化行于闗雎麟趾而施及于天下礼明乐备岂非文武周公之余泽哉









　　读无逸
　　尚书自二典三谟以至商周之诰皆古先哲王明臣良辅相与咨儆一堂以为久安之图后之言治者舍是无他求焉然取其近而切明而审天子臣民皆当奉以为规则铭之于座右者则无逸一书又为最要无逸者周公以成王初政惧其知逸而不知无逸故作是书以警之也始言稼穑艰难重务本也次言前王之所以享国长久与后王之所以罔或克夀戒怠荒也次言太王王季文王之抑畏卑服者欲其法祖也又言嗣王无滛逸游田而以万民惟正之供者欲其无荒宁而省赋敛也又言古之人犹胥训诰胥保恵胥教诲者欲其纳諌也又言小人怨汝詈汝则皇自敬徳者欲其谨已而无责于人也终言嗣王其监于兹者言虽有尽而情则无极故丁宁反覆欲其永监也自天命之精防至畎亩之艰难无不备具岂独成王所当奉以为龟鉴乃万世之龟鉴也或曰苏子瞻谓周公作无逸上不及汤下不及武王以为成汤武王非圣人此固非经防矣然所以不及成汤武王者抑亦有说乎曰成王守成之君也无逸为守成之君而作也与守成之君言守成之事则欲其法守成之君故殷三宗皆继体之君文王虽维新周室亦继王季而为诸侯也故不及成汤武王者盖谓汤武伐夏灭殷固不可与守成之君一例耳诗咏豳风书陈无逸周公之教戒维慇成王之敬勤无怠八百之基定矣









　　读董江都贤良三防
　　汉承秦敝文教未兴髙祖拨乱返正文景休飬生息至于孝武表章六经兴学校之政首举贤良方正之士防之于廷而董江都以宿学硕儒实对其问首防陈天人相感之理二防言修明教化兴太学以飬天下之士三防劝帝法天尽性知仁义重礼节安处善乐循理盖内圣外王之道修已治人之方无不备于三防之中而所谓诸不在六艺之科孔子之术者皆絶其道勿使并进武帝用之以罢申韩苏张之学尤为有功于圣教使武帝信任仲舒大究其用则将有光于文景而贤相若萧曹軰俯出其下又岂有穷兵黩武之祸舟车缗钱之失哉而摈之江都以终其身君子读其防想见其为人盖不为江都惜抑为武帝惜也世之论者谓汉儒通晓经术宋儒深于理学夫穷经即所以明理而理学未尝不之于经术汉之董子宋之程朱又岂可以经术理学限哉程子曰董仲舒有儒者气象可谓的论矣
　　拟胡安定置经义治事二斋记
　　学校为养才之地所以淑其性情俾归于道徳明礼义亷耻之习兴孝弟慈让之行以备国家异日之用古者百官得其人万事得其理未有不由于斯也今天子圣神宰辅贤明建中出治使天下郡各立学学有教授之员以诱迪秀民膺斯职者宜体君相牖民觉世之心彰古圣成徳达材之教讲明正学陶冶羣英方为无忝余承命来是邦为多士师敢不殚尽心力以佐休明谨就学中立经义治事二斋其有学识开通潜心义训能辨同异不乖正道者入吾经义斋相与讲求至是而浮泛剽窃持其偏见者不与焉农田水利会计邉防事之不可不治者也明于此者入吾治事斋相与究切实用而拘牵不通与夫俗士功利之谈不与焉盖明经所以立本治事所以达用本不固则用何由精而用之所以能达端惟本立是頼二者虽不可以分而教者当各就其性之所近多士尚体予意穷经者必因经以明事治事者必因事以求经体用兼修本末一贯而不为空言则岂惟不负教者谆谆之苦心将见才成徳立济济彬彬异日立朝廷之上引经执礼守正不阿赞治分猷天工能亮者皆吾党之士也多士勉乎哉












　　读宋史徐积传
　　予尝读宋史徐积传载积孝行出于天三嵗父死旦旦求之哀母亡庐墓三年哭不絶音又称以父名石终身不用石器行遇石则避而不践未尝不三叹史笔之难得而怪脱脱軰之无史识也夫丛冗秃屑华而不实俚而不文如是者皆不可以当史笔无是病矣而一字之褒贬不足诛奸回于既徃发潜徳之幽光则不能出没人于千百嵗后是史笔非难史识为尤难也故大恶大善虽细行必纪反经由权虽嘉言亦黜积也孝书其生事死葬之尽诚尽礼足矣不应以其不用石器与避石不践之细行累孝子之大徳夫积不用石器不践石岂非以其触父讳乎讳亦出于礼而吾直以为累孝子之大徳者其亦有说盖礼云二名不偏讳言在不称徴言徴不称在是在徴二字单举之尚在所不讳必其姓与名合斯则讳而不敢称然亦孝之小节而已矣若以父名石而子不践石为孝则公子地之子当舟居而不履地乎父名石而子不践石人尚可能父名地而子不履地人所不能也诗曰孝子不匮永锡尔类大孝逹于天下必蕲人人皆如已之孝于父母孝子之心斯愉快焉今乃为人之所不能为以为已之孝过于天下人之孝岂孝子之心哉故大孝莫如舜不闻其见瞽目者輙拜而积乃今以不用石器与避不践石称岂非累积之大者乎然积非有心于为此以求名也观其读孝经輙泪落不止雪夜伏墓侧悲恸呕血是乃本于天性之自然彼遇石则怵然伤心而思亲亦其出于至性有不能自已者而为史者例当守千秋法则之正一字褒贬之公凡不合经常之行虽嘉可删设惜其湮没而无闻则自有稗官野史在吾故曰史笔非难史识为尤难而怪脱脱軰之无史识也



　　摘庄子事为十二圗各题一章拟九歌体
　　姑射神人
　　云巃嵸兮絙崇冈峯碕礒兮叶丹黄藐姑射兮名谁名若有人兮处其中冰雪肌兮绰约容乗云气兮御飞龙游凌兢兮周八荒万物兮被礴旁羡莫见兮増慨慷
　　庖丁觧牛
　　彻胹鼈兮炮羔与安胡兮楚苖荐庖丁兮犓牛睇理觧兮崇朝既踦膝兮倚肩乃奏刀兮騞然经肯綮兮未尝况大觚兮是干繄游刃兮有余地曷试思兮其始难
　　支离鼓防
　　嗟若人兮形支离肩髙顶兮颐隐齐五管在上兮髀为胁其糊口兮以鼓防无逺戍兮免常徭以病受粟兮飬其身以不劳吾于是知神人之无用兮恒万古而逍遥
　　壶子示机
　　神之子兮曰季咸期夭夀兮若神曷壶子之犹龙诞犹喻夫三渊云出谷兮水行地彼宁知其谁何兮夫岂大块之有意郑人之防防兮第未觧夫四示讵吾宗之可常兮固知之人之未深思
　　列子食豕
　　归来兮列子蹇宅外兮不可以止忘糠缶兮浆觞知食人兮食豕既复朴兮纷而封驰万物兮无穷春兰滋兮时雨秋梧飘兮凉风吾方与天帝同游兮宁知日月之有终
　　儵忽凿窍
　　斡元縡兮造太清曰浑沌兮爰帝名何儵忽之二子独憧憧兮屡征彼报徳乃戕身兮人皆咎二子之不近情于乎儵忽兮独非浑沌之所生孰能保此太初兮膏吾车兮吾将从
　　象罔得珠
　　赤水兮昆仑峯硱磳兮波沕沦君于焉兮夷犹驻芝盖兮华轩遗元珠兮屡索异哉象罔兮乃可以得余防寳此竒琛兮年既老而不衰怳偶遗之若失兮幸屡索而得之吁嘻象罔兮得毋余嗤
　　轮扁斵轮
　　君读书兮堂上臣斵轮兮堂下君之书兮古人臣之轮兮臣者疾则苦兮徐则甘应心得手兮口不能言有数存焉于其间庸讵知臣言之非糟粕兮君幸恕臣之狂颠
　　东施捧心
　　有羙人兮山之阿溪若耶兮村苎萝常病心兮若思矉防眉兮修蛾姱曼睩兮层波彼何人斯强效为富闭户兮贫去之所以羙兮彼不知貌假借者盍鍳兹
　　濠梁观鱼
　　撰良辰兮游濠梁盻遡波兮风逥风流澹湛兮水草芳鯈鱼出兮防从容噞筹蓼兮之而张是鱼乐兮尔我同聊容与兮斯徜徉吾固知之兮于濠之上
　　痀偻承蜩
　　爰有人兮形痀偻居楚野兮山之幽仰丛薄兮枝相缭臂若槁枝兮日承蜩天地之大有所弗知兮唯蝉翼之是求盖有道兮不与万物为俦吁嗟斯人兮得全于天者流
　　伯昬论射
　　观君射兮信竒邻至人耶然疑登髙山兮嶻嶭临百仞兮渊漪背逡巡兮足垂外揖君进兮君辞君于中兮殆矣挟弓矢兮奚为纵余目兮青天寄余神兮九围永泊然兮自适歴万刼兮不知







　　皇清文頴巻首十四
　　钦定四库全书
　　皇清文頴巻首十五
　　御制文
　　颂
　　九符【有序】
　　粤若稽古典坟厥初生民低防者巢髙防者穴取草木皮革罗鸟兽漉水物以为衣为食君臣父子上下长防男女夫妇莫有伦纪圣人伏羲氏作始画卦以通神明之徳类万物之情造书契以治百官察万民政令行民用遵约束时则有龙马负图之应迨黄帝轩辕氏宰制羣动垂衣以治作甲子天用锡以日月合璧五星连珠造律吕播其八音而鳯凰巢阿阁与蚩尤战于涿鹿之野有云气止于帝上其后复有圣人曰尧治歴象置州牧四岳明峻徳以亲九族协和万邦时则百兽率舞廷生五色瑞芝舜承是道重华协于帝建学养老敕命赓歌卿云复旦鳯凰来仪上下草木鸟兽鱼鼈咸若暨禹汤文武祗徳建中无逸执竞时则有锡洛衔钩鸣鸟流乌之瑞揆古圣帝王防不得天嘉祥为受命之符亦防不在徳其惟时叙罔不克加抑畏用兢业于有邦以答天之眷命自时厥后由汉迄明英君谊辟天亦黙相厥徳眎其所履以为协应其有矫诬谀佞诈作符瑞以欺中外以惑蚩蚩氓天弗与民弗信也洪惟我
　　皇清
　　圣圣相承宅中图治以抚四海徳威并行汪濊暨讫天用锡以洪庥敬戒不怠用培我丕丕基雍正三年三月太史奏日月合璧五星连珠
　　皇帝曰惟予
　　丕显考圣祖克圣克仁克膺
　　天佑予一人是頼有司其择吉荐牲以告
　　景陵羣臣固请陞殿受贺不许嗣是嘉禾瑞茧庆云芝草醴泉甘露河清鳯仪之瑞先后叠奏我
　　皇上祗承
　　天眷弗敢自居或则归羙
　　圣祖或则不以宣示且曰朕所喜者丰年为瑞及汝诸臣宣力四方斯朕志也臣谨按王者必世而后仁天人叶应嘉祥骈臻必俟仁而后益显故生民公刘之诗作于周召清庙明堂之什成于冲子我
　　太祖
　　太宗肇基新命我
　　世祖
　　圣祖克成
　　先志永绥兆民功崇徳溥累洽重熙胜于成周我皇上归功
　　圣祖盖本于世而后仁之义然非
　　皇上以圣承
　　圣觐光扬烈恩泽覃敷民饮其和
　　天歆其治应感之符必不若是速也且周之盛时虽宅丰作洛抚有千八百国而幅员尚小孰若我
　　皇清东至扵海南尽交趾西届哈密北之七十四部籯赍槖负致诚贡献者嵗嵗不絶自京邑大都以至山村僻壤耕凿顺则各勤所业武夫战卒有老不识兵戈者由斯以谈
　　天之眷我
　　皇清于周有加焉记曰圣王在上天不爱道地不爱寳人不爱情考之今时洵合其语
　　天子犹谦谦自牧敬徳弗遑脩我人事抚我烝黎方将上溯尭舜钦明文思温防允塞之徳中考汤武表正万邦敬胜义胜之徽以措诸政令以为万载规敬迓
　　天庥永永无极敢敬择其符之显奕者有九各系以辞以効颂祝之忱云尔
　　合璧连珠
　　昊天有命眷我
　　皇清奄有九有暨乎八纮以养以恬灏灏和宁曰维圣祖文思钦明
　　皇帝缵之濬哲丕承
　　天鍳孔昭厥符惟祯自古在昔黄帝握歴璧合珠聨昭哉艺极旃蒙之嵗单阏之月聿见嘉祥其祥长发宿躔营室位在娵訾双璧轮囷五珠迆逦星台告瑞太史书呈帝曰休哉惟
　　皇考寔膺爰陈扵词爰告扵
　　陵有谦其躬有让其衷惟
　　皇孝思格乎
　　苍穹岂惟民哉届扵昆虫
　　黄河清
　　银汉焕光河精发祥九曲弥亘浩渺汪洋宿列昆仑流经积石匪澄伊黄浮天浴日曰既清止休符显奕徐邳淮泗千里静碧冯夷息浪河伯安澜五老上告紫盖缤翻涤而濯矣既清且泚漉其浊矣既迅且驶镜流弥弥素波涟涟上映下澈天水相鲜畴克澄其源畴克致其然贶自
　　苍旻景福永緜以光我万年
　　孝陵神蓍
　　景陵灵芝
　　煌煌神蓍奕奕灵芝百茎九光神物应期
　　帝命东皇分植
　　两陵无节而秀不根而荣润以仙露灿于
　　寳城于皇
　　世祖开物成务逺至迩安金瓯巩固
　　皇帝敬承羮墙见慕斋戒神明建中饬度是用产蓍以应嘉祚于皇
　　圣祖握符夀世育之以仁正之以义
　　皇帝敬承同归一致乃文乃武以葆以艺是用产芝以昭上瑞芝既苍矣蓍既长矣贞符彰矣夀而臧矣暨万邦矣
　　嘉禾
　　有猗者禾在彼中田尔农来思越陌度阡芟之奕奕柞之泽泽五谷既播三时无失载甲载坼载长载褎载穟载实载硕载茂
　　帝实顾矣稷实助矣风披擭矣雨灌注矣绥我屡丰言呈其瑞休我
　　皇风言多其穂逺自滇南近兆
　　帝耤匪双伊九匪寸伊尺先民有言食为民天百谷用成自古有年
　　瑞茧
　　帝念民依惟农与桑孰饥莫食孰寒莫裳雕镂必黜爰勤三农纂组是省用纾女工
　　昊天惟显聿降瑞茧瑞茧惟何万蠺同簇曽不经纬曽不杼柚苑窳致力西陵効勤神功黙相嘉茧乃成尔纯尔素匪红匪紫尔质尔实匪锦匪绮言徴其应言发其祥祐此烝民成以报章太平之泽五十衣帛夏凊冬温太和充溢
　　甘露
　　奕奕吴都沃壤甫甫有苖有禾有丝有纻其农于田侯王侯旅其贾于市侯笑侯语维时之防饮
　　帝之和含哺以嬉渥泽孔多
　　上天锡瑞降兹甘露零我吴都祐我休祚其凝如脂其甘如饴湛湛瀼瀼如珠之垂曰既零止天下宁止曰既溥止万邦安止以兆嘉祥降福孔穰
　　醴泉
　　坤元载物厚徳安贞孕祉毓祚乃効厥灵有醴者泉载甘载防莫寻其源载清载泚惟泉之功养而不穷我皇之心濬哲宏通惟泉之泻流膏润下我
　　皇之泽物无遗者惟泉之源用之日新我
　　皇基命浩浩渊渊惟泉之发挹之不竭我
　　皇虚已闻言若决在易井六勿幕元告劳民劝相中正作繘
　　阙里庆云
　　巍巍
　　宣圣上律下袭祖述宪章斯文舄奕我
　　皇膺命心契圣时以养以教作君作师爰新阙里庆云式焕糺兮缦缦郁兮烂烂廼映杏坛廼覆桧榦金枝蓊鬱玉叶璀璨惟
　　帝之诚致云之卿以彰我文明以贲我太平
　　房山凤凰
　　四灵之一厥惟凤凰感我
　　圣化逰我帝乡帝乡之南聿有房山雝雝喈喈来集其巅亦集爰止惟
　　皇之祉蔼蔼吉人惟君子使六象其体六府孔脩九苞其文九夷来柔明明
　　上天鍳我
　　帝徳朝阳叶应文明万国


　　賛
　　四贤賛【有序】
　　圣门弟子三千其贤者七十有二人史记家语各为纪其姓氏考其事迹以垂之后世而能契夫子之心传得道统之正脉者则惟顔曽思孟四人顔子得克已复礼之说曽子与闻一贯之传亲炙一堂若尧舜禹之相授受夐乎尚矣子思师事曾子发明中庸之道而归其功扵为已谨独孟子当战国横流之时私淑子思距杨墨闲圣道而养气之论为前圣所未发昌黎韩子以为其功不在禹下有以也庚戌秋偶阅有宋诸儒传因思宋儒所宗者孔子之道也孔子之道赖顔曽思孟而传今圣庙祀典四子升配堂上为百代之楷模因各系以賛用志景行之私云尔
　　复圣
　　贫也者吾不知其所恶夀也者吾不知其所慕徳以润身孰谓其贫心以传道孰谓难老箪瓢陋巷至乐不移仰髙钻坚三月无违夫子有言克已成性用致其功允成复圣
　　宗圣
　　宣圣辙环在陈兴叹孰是中行授兹一贯曽子孜孜惟圣依归唯而不疑以鲁得之防友辅仁任重道逺十传释经超商轶偃念彼先子沂水春风渊源益粹笃实舂容临深履薄得正以终三千虽多独得其宗
　　述圣
　　天地储精川岳萃灵是生仲尼玉振金声世徳作求孝孙维则师曾传孟诚身是力眷兹后学示我中庸位天育物致和致中夫子道法尭舜文武绍乃家声述乃文祖
　　亚圣
　　战国春秋又异其世防溺人心岂惟功利时君争雄防士横议为我兼爱簧鼓树帜鲁连髙风陈仲亷士所谓英贤不过若是扵此有人入孝出弟一髪千钧道脉永系能不动心知言养气治世之略尧舜仁义爱君泽民惓倦余意欲入孔门非孟何自孟丁其难顔丁其易语黙故殊道无二致卓哉亚圣功在天地













　　列代贤明妃后垂称奕世者取绘十二系以賛西陵敎蠺
　　在昔轩辕正妃嫘祖孕虞毓唐发汤啓武得姓十二如千子乳创制蠺织窳陵为辅衣被天下功垂万古后世文胜廼崇黻黼
　　太姒诲子
　　昬姻匹妃王化之始维周勃兴嗣徽太姒富而能俭贵而不恃载在风诗葛覃巻耳更勤敎诲有谷诒子昭哉嗣服武周济羙
　　姜后脱簮
　　黄裳六五以顺为正子有防諌妻宁无诤卓哉姜后宫闱之镜金镮进退瓞衍庆彤史攸司慎仪宜令鸡鸣朝盈脱珥待命
　　樊姬谏猎
　　先民有训聿戒禽荒卓彼樊姬感悟椘荘有肉弗御廼止王欲一语进贤霸功以卜不谓妇人克相其君邈矣邑姜十乱称臣
　　燕姞梦兰
　　乙始啓商兰亦徴穆吉人在宫天使诒谷国香扬扬掌梦其卜嘒彼小星三心五噣椒聊逺条爰昌七郑多君子宣尼所录
　　许后奉案
　　后母天下首崇俭徳坤顺乘干柔嘉维则繄维许后贵而能抑不忘寒防车服是饬日朝长乐用脩妇职懿彼芳型永为后式
　　媫妤当熊
　　圏熊攀槛羽林惊迸得人则止谁与知命婉娈季女忠贞维性直前当之熊为戢横六官咸怍七萃交病万燕啣泥天旌懿行
　　班姬辞辇
　　王者求贤爰载后车左右前后正士与俱景仰休风三代之隆何逮汉季嬖媵辇従一言称善如圜斯转永鍳班姬逺彼婉娈
　　马后练衣
　　十嵗持户侯家整肃母仪天下六宫钦服练裙澣衣以率戚族俭徳之共绥将福禄车水马云明训在牍岂伊辉汉作则椒屋
　　徐妃直谏
　　元成有言愿为良臣流风丕振乃自宫嫔徐妃上书东征抗陈惜哉唐宗纳而弗断外事征讨内营宫馆顿忘初年如圜斯转
　　昭容评诗
　　玉秤降天乃生女子衡才汝耶孩笑而唯昆明赋诗防楼落纸辞华哲匠月旦自彼千载骚坛一时牛耳展如之人文亦可喜
　　曹后重农
　　稼穑惟寳王政所崇袯襫耒耜必亲必躬维宋曹后播种扵宫彷佛亲蠺献茧效功克勷内治聿着芳踪嗤彼雕镂何事伤农















　　铭
　　乐善堂铭
　　秉彛惟民气具理存圣愚曷异善恶是分其善维何仁义忠信知诱物化遂亾其正惟危惟微人欲天理操之则存舍则己矣曷惟其操是曰乐善动静弗违斯湏弗间我既受中我则蹈之我有秉彜我则好之闻人之善我则友之非徒友之又克有之鸡鸣而起孳孳不已至乐因心其味孔防乐正好善邹孟称优东平乐善厥徳允脩呜呼念哉善可乐哉乐而不倦天性其培诚能好之万福之根反是则殆众祸之门爰作斯铭服之无斁朝斯夕斯果行育徳





　　砚铭
　　廼润廼坚惟渊惟黙韬采含精在几之侧用掩瑾瑜芳流翰墨端人与处长资畜徳













　　多福砚铭
　　惟古有训敛时五福敷锡庶民幽賛化育承
　　天之序厥惟艰哉视民如伤孰释予懐毌曰九重之宫而安其躬念蔀屋之窃叹每忧心以忡忡毌曰八珍之膳而供其宴念粝食之尚乏嗟何能以下咽锡福谓何遑云建极期愆尤之或鲜恒小心而翼翼我心如是我志在兹视此珉石贞坚不移庶
　　天
　　祖之鍳佑致风雨其咸时斯苍生之多福即予一人之多福永与薄海而共之






　　座右铭
　　维月在天常缺扵盈维水在器既满则倾古之哲人业业兢兢慎彼盈满若弗克胜意驰弗止防之若城言玷不为守之如缾无徃不复何陂匪平勿谓豫大而侈丰亨矧兹九五位莫与京何求弗得何为弗成縦欲安止凛渉春氷适口斯己那事脔鲭容膝亦安奚必雕楹劳扵求贤逸扵制情对天惟敬法祖惟诚忧其可恃惧其可矜我志若斯我行未能茍行弗能言何足称呜呼小子终始斯铭







　　负扆铭
　　大德曰生大寳曰位负扆荅阳天以民寄天视民视天聼民聼民欲天従影随响应何以守位曰惟求仁君止扵仁继天生民告尔小子夙夜敬止仁逺乎哉及之湏跂











　　嘉量铭
　　皇予
　　圣祖建极宪天【叶】度律均钟洞契元声微显阐幽何天衢亨小子纉绪寰区抚临【叶】协时月正日同律度量衡制兹法器列扵大廷匪作伊述大猷敬承遵钟得度率度量成量为权舆律谐六英猗
　　圣合
　　天
　　天心
　　圣明七政是齐为万世法程如衡无私如权不凝如度制节如量祗平律得环中绍
　　天明命【叶】永寳用享子孙绳绳我日斯迈而月斯征中元甲子乾隆御铭



　　箴
　　七情箴
　　喜
　　万类静观意惬斯喜神动天随油然难已宣心之和气之滞不极不淫归扵有制礼乐以饰百度惟熙乐以天下奉此无私
　　怒
　　相彼天道有温有肃维人肖天喜怒倚伏情炎扵中莫之敢触所贵中莭雷霆亦福嗃嗃毌过悻悻勿迁和厥心性以师圣贤
　　哀
　　宣文有言哀而不伤感物切虑如川有防当其一徃啾怆懊咿防识止莭心悴神疲噍杀匪正毁灭匪宜闲之以则庶无倚毗
　　惧
　　万防待理知惧鲜失业业兢兢一日二日驭朽为戒临深是怵扵昭上帝相在尔室式兹不闻所其无逸惟敬胜怠动获贞吉
　　爱
　　人有秉彛徴扵好徳善善欲长贤贤易色所以孔子曰生也直防亦不忘亲亦不昵爱所当爱爵赏罔忒扩我天和容保万国
　　恶
　　性本无伪情生好恶爼彻鲍鱼徃训攸着毌设成心因物以付智镜在躬先觉有素郊遂是移佥壬必错中正和平万流景附
　　欲
　　养心有要道在寡欲従之则危淡泊宜朂缅维曩哲垂训窒欲非礼必斥奉身如玉一人居髙九有咸瞩不迩不殖永保天禄


　　五事箴
　　貌
　　懿戒有训抑抑威仪洪范五事始貌终思动罔或愆敬义夹持作肃惟恭非礼弗为顾諟明命日监在兹辑柔尔顔友君子时屋漏有愧差之毫厘颗卬令望夙夜是祗毌尚岩岩咫尺天威毌示訑訑右史有司温恭允塞为徳之基树之轨范视此箴辞
　　言
　　恢恢寰宇一人是主维命靡常有徳斯祜王言如纶被乎下土无易由言惟敬作所彜训聿昭四方是矩卓彼前王树兹谏鼓柔亦不茹刚亦不吐进彼嘉言衮阙堪补声为之律毌逞喜怒白圭谨言玷不在钜金人三缄非礼勿语従斯作乂敬兹九五
　　视
　　维目司视其徳曰明明有由蔽物引欲萌伊古有训五色目盲勿锦绣勤省农耕勿玩珠玉企望贤能知人则哲体察物情曰视有要视扵无形如水如鉴万象自呈静虚动烛其本必清垂旒端冕储神致精日月环照无幽弗莹克艰厥后永正玉衡
　　聼
　　宣圣有言非礼勿聼矧维建极承天永命惟精惟一敬胜义胜何以达聪容纳谏诤执两用中旌贤表正既髙乃聼亦逺彼佞五音耳乱乐必放郑九歌騐民八风体政亦越巻阿矢音有咏虽隔九重而知民病虽聆万言而执一柄毌俾聼荧尚其居敬
　　思
　　基命宥宻厥惟思哉翼翼小心为徳之荄是惟弗思思则弗囬勿狃宴安而遗逺懐勿侈豫大而弛心斋貌恭言従匪思曷阶视明聼聪维思是裁无党无偏惺惺灵台勿縦其欲縦欲成灾克己复礼四徳具该朝斯夕斯天鍳恢恢告我后人皇图永培

　　文
　　告风神文
　　维
　　神大元中精辅翊生成以吹以嘘百昌勾萌昔我皇考作是灵宇在紫禁巽方维歴有年所侧闻曩时旱魃为灾彭怒涨天继日以霾我
　　考竭诚爰命宗枝曰帛曰牲祝史致辞遂蒙
　　神庥骇飇为收禾黍沐泽乃亦有秋兹者雪旱扵冬雨旱扵春自春徂夏震雷无闻山川出云庆散扵风不惟其景乃惟其终曰予不徳小民何辜无麦无禾愁予曰维百神各有攸軄功在苍生乃庙而食用是陈词祈
　　神之佑致是咎徴皆予之咎愿勅飞防速收其暴油云以作雨师前曰予不诚
　　明神之欺降罪扵予予其敢辞屏息以待惟
　　神之思















　　皇清文頴巻首十五
　　钦定四库全书
　　皇清文頴巻首十六
　　御制文
　　碑文
　　泰陵圣徳神功碑
　　洪惟我
　　圣祖仁皇帝统承
　　三圣之谟烈奄奠万方抚临天下六十有一年实兼开创与守成之事爰自绥靖南荒翦除三孽而后惟务以深仁厚泽沦浃中外俾涵泳优游四方従欲而励精图治悠乆无疆晚嵗之政尤欲申严庶务以正官方纠诘敝民以清礼俗以明作济惇大以莭制保丰亨故我皇考嗣承丕基凡诚孝中正寛仁之大原无一不与圣祖同揆至用人行政规模则稍有变通以求继志述事之尽善惟
　　皇考神圣之姿黙契
　　圣祖是以膺付托之重任而宏开夫万年有道之长惟皇考诚敬之徳简在
　　帝心是以致嘉祥之骈臻而即騐扵四海于变之盛虽十三年之忧劳无一日一时少释扵
　　宸衷而所以贻我子孙臣庶亿万禩之乐利无穷者诚如天地之无不帱载也
　　皇考世宗敬天昌运建中表正文武英明寛仁信毅大孝至诚宪皇帝
　　圣祖合天运文武睿哲恭俭寛裕孝敬诚信中和功徳大成仁皇帝第四子也
　　母孝恭仁皇后在妊时梦月中仙娥授以神子既觉而诞生
　　皇考
　　皇考防而徇齐天性仁孝
　　圣祖恩眷逾常八嵗时患腹疾
　　皇祖方廵狩塞外闻之遽驰归一昼夜而至其笃爱有如此者奉事
　　庭闱数十年深爱慤敬无一言一动不允当
　　皇祖之心每语众称为至孝先是旧皇太子赠理亲王之未得罪也
　　皇考小心承顺恪尽臣弟礼而王恐
　　圣祖眷爱日隆有妨扵己遂至以非理相加
　　皇考每顺受之而刚正之气亦不为少屈律己则笃谨有加焉及嵗戊子王以罪废居常进谀者多背离相忌者率倾防祸且不测
　　皇考多方保护以悃忱恻怛感慰
　　圣祖之心而曲为王鲜始获矜容王乃愧悔自失东宫旧属咸洒泣惊颂
　　圣徳方是时
　　圣祖违和又以允禔允禩等屡作非彛以干
　　天怒居常鬰鬰病势増剧
　　皇考竭心孝养凡百躬亲靡昼靡夜逮四阅月
　　圣躬乃安及理亲王再废
　　圣祖春秋益髙诸王中私懐觊觎者徃徃矫饰名誉私树党援而
　　皇考絶不以一事自表异友扵兄弟均平如一莫不同其忧喜轸其疾痛其自取咎殃者亦不避嫌疑力为调剂自内外族姻左右大臣以及近侍宿卫无一人徃来亲宻者
　　圣祖用是灼知
　　圣徳渊懿大义明着无党无偏足以膺
　　宗社臣民之付属也及遭大故水浆不入扵口以乾清宫东庑为倚庐素服斋居养心殿三年如一日每遇朔奠殷祭及献食
　　夀皇殿悲不自胜哀动左右
　　躬送
　　梓宫安
　　景陵
　　仁夀皇太后升遐哀诚一如初礼凡
　　太庙
　　郊坛必躬必亲致斋致慤观者防不肃然起敬每遇水旱之祲輙愀然曰
　　上天谴责朕躬命直省旬月奏报雨雪茍应时则喜动顔色或过期即减常膳元年五月京畿旱防祷扵宫中自晨至夕不膳霖雨立沛盖
　　皇考念所任受
　　皇天暨
　　列祖者惟兹天下之蒸黎故休戚相关如保赤子而民之所以安者存乎政政之所以举者存乎人故宵衣旰食日有孜孜尤以是为先务焉念民所苦病者莫若赋重而刑滥有司遇灾祲而不恤巧法侵渔或惰侈以自耗致民俗之日偷逐奸利縦淫乐聚徒鬭狠若是者皆盗贼之源也
　　皇考即位之元年即大免直省逋赋陕西甘肃二省以军兴运饷其所供赋税无嵗不蒙豁免七年至九年轮蠲各省赋税有差自元季张士诚据苏松嘉湖陈友谅据南昌袁瑞与明太祖苦战扵江东西横敛以给军终明之世故籍未改
　　特命永除数郡浮粮着为令典凡直省报灾朝闻发不待夕夕闻发不待朝每语近臣朕蠲租发赈如救焚拯溺犹恐灾黎之鲜有济也彼视民之伤与巳若无与者独何心哉常念水土为农田之本而救荒之政莫要扵兴工筑以聚贫民遂博求海内水利脩川防俾各省河渠湖泽嵗乆或淤塞为连州比郡农商害者咸开濬之京畿则
　　命怡亲王大学士朱轼经理水利营田官开水田数万顷聼民自占者不与十余年中费数百万贫民皆取食焉洪泽湖都受淮流广数百里恃髙家堰为关键以束淮而潄黄下河七州县民命系焉
　　发帑银百万尽改石工浙江松江海塘经潮水屡涨脩筑相继费数百万濵海之民始得安袵席无为鱼之患徃者封疆大吏好因事以自为功有司承迎以速进取之路凡有兴作及赈灾动称捐助或曰小民乐输皇考再三谕禁以苏民困州县巧取有禁门关苛索有禁而民隠之万难上达者莫不在
　　皇考洞鍳之中每遇重囚即厪
　　睿懐屡饬法司必三覆奏好生之徳发扵不能自己者如此念刑罚所以济政教之穷必脩礼正俗乃可清其源详注
　　圣祖仁皇帝谕防十六条
　　亲制劝农种树之诏
　　御书刋示四方
　　命九卿详定贵贱服色兵民防丧礼制实举孝义贞莭分遣御史廵行直省常恐所任非人则虽有良法羙意徳难下防敎不虚行故搜扬俊乂立贤无方自唐宋以后秩禄不足以赡庶官不肖者各以他途取之用此苞苴盛行不可遏止
　　皇考扵外省督抚以及州县亲民之官各赐养防较正禄数十百倍其在京师卿贰则赐双俸司旅并给饭费虽闲曹軄官亦凖俸银之数赐之廪谷而寡防鲜耻巧取以殃民者法亦有所必行焉左右辅弼及封疆重臣忠勤夙着猷绩彰闻则推诚倚任坦然不疑俾得展尽底蕴而常戒以面従责以启沃优容宠赉十百扵寻常其有恃功骄蹇植党营私者则法立诛必而忠直善良即时有失误屡被谴诃卒保全其终始建贤良祠崇祀累朝硕辅其余着勲伐効命疆场者皆录用其后人又念士者民之表仪而庶官所由备也故广其登进之途而董之以敎元年
　　命郡州县学官必用正途二年
　　躬诣太学颁训饬士子文四年
　　命直省督学举英才八年举通晓性理举人八人并赐进士各省防俱特建书院取之之广恤之之周如此兵者民之卫藩而国威之所蓄也故勤其搜简之政而曲体其情
　　命提镇考核将校必察其训练拊循之实毋得徇私提镇之优劣一以整饬将校训练行伍和辑兵民定之士伍则正粮之外别发帑银俾军帅营运以恤其防丧盖皇考涖官驭将勤民养士整军恤众使文武并励中外相维制防曲尽如此重念八旂乃国家根本内外大小臣工士民军吏所观式也故所以敎之养之取之任之察其情而优恤之者尤详且备焉元年即
　　命举人庠生之服公事者各还家専力扵学诵设八旂官学各就其方简其士之秀异者而官教之
　　命诸王察举孝弟守分力学者以承平日乆生齿愈繁取八旂余丁四千八百人为敎养兵嵗给十七万有竒自五旂诸王不得以旂分人员多供差役擅治其罪下此正副都统及叅领佐领不得苛索外吏财物窃尝审防
　　皇考治法之源流然后古圣王所为以天下为一家以中国为一人者其规模气象始可得而见焉
　　皇考自宗亲戚畹勲旧以及八旂之士众自京师畿辅以及九州四海之军民惟恐其疾苦之蔽壅礼俗之衰恶一如一身之中毛髪有触而必动虽外藩蒙古皆如家人父子其軄官并予俸禄兵众咸给月粮土默特守台站人嵗时有赏用此凡有征讨外藩効命屡
　　谕蒙古王贝勒宜爱民惠下其子弟之俊秀者或在内庭敎养之
　　赐安南以隙地减朝鲜琉球贡物厚朝鲜俄罗斯国人之赏赉给琉球来学者归国之道赍不独泽流方外而声敎亦渐被扵遐荒十有三年之间宵衣旰食无晷刻之宁不谓天下已治万民己安而少懈夫朝乾夕之皇衷故以事
　　天之诚敬昭事百神而神无不格以法
　　祖之仁孝锡类万物而物无不孚至扵
　　孔子徳配天地尤加崇礼王爵之封上及五世跪献之礼首着上丁详定配享先贤増置五经博士皆前古所未有也敎养宗室而寛其拘禁者自登
　　宸极即封理亲王子晳为郡王而扵理亲王未降一防未遣一使曰吾不欲受其拜并闻感恩之言也锡赉频仍惟
　　命内监传送且敎以询所从来勿令告以上赐及王甍躬临奠追赠理亲王命晳进袭亲王爵分封供具特厚怡贤亲王之丧
　　躬临奠哀恸乆而不己自戊子年后允禩允禟軰莫不妄兾非分结党树援尝触怒
　　圣祖
　　圣祖降硃批谕
　　皇考及诸王云朕与允禩父子之义己絶及
　　皇考嗣位重念弟兄情且知彼明敏能任事爰命辅政加恩信用兾以感悟其心宻封
　　皇祖防扵内阁不以宣示外人乃允禩不但不改悔且心懐怨望怙恶不悛允禟在西宁多为不法显悖臣礼皇考虽申告中外明正其罪絶其属籍而两人犹得以天年终罚弗及嗣自
　　御极以后瑞应骈至日月如合璧五星如联珠黄河之清自陕州至邳宿二旬有五日不变鳯集麟生庆云甘露灵芝嘉谷之祥不可胜纪
　　皇考每见奏章必深自警惕咨戒臣工茍徳政之不脩虽天瑞不足恃也彰明人纪更定刑章凡继母虐杀前子以所生子抵法无故杖杀仆婢者分别重轻治罪访明太祖本支裔孙袭封侯爵以承其宗祀自明初绍兴有惰民靖难后诸臣抗命者子女多发山西为乐户数百年相沿未革一旦去籍为良民
　　命下之日人皆流涕自凖噶尔扰邉
　　圣祖仁皇帝宿兵西北陲以保旧属诸藩青海之平也彼又纳我叛臣虽屡加训告袭盗不休故定议濯征为一劳永逸计及十年大破之扵喀尔喀之地邉将争言宜乘时进
　　皇考念彼逺处外夷武不可黩乃遣使谕告决意罢兵西南洞苖自古为附近州县之害自平定广乌蒙古州归义开地三千里而时戒邉疆大吏为善后之谋敬惟皇考自始至终所以涖官勤民敎士恤军安内驭外者无不体之以诚本之以孝用之以中持之以正育之以仁抚之以寛与
　　圣祖仁皇帝若合符莭而更化砥俗使天下遵道遵路如优恤宗室而礼度必谨扵防维爱礼大臣而法禁必行扵贵近搜罗才俊而甄别不漏扵昬庸敎育士民而捕诘独严扵败类盖非此不足以移文恬武嬉隂私交结之风革吏蠧民偷险戾奸欺之习未尝非
　　圣祖晚年整肃官方矫除薄俗之遗意也是以数年之后蒸然丕变外自郡州县吏私馈不行扵大府监司内而阁部院司台垣不敢以己事干外吏仓库侵蚀者所在充盈庠序鲜嚣陵之士门关无苛索之兵蠧吏散朋奸民徙业孔子所称善继人之志善述人之事者我皇考实克当之
　　皇考即位之元年八月即
　　手书建储事宻封宫庭布告羣臣八年六月
　　圣躬违和
　　特召臣及荘亲王果亲王和亲王大学士内大臣数人入见
　　面谕遗诏大意谓朕夙夜忧勤惟体
　　圣祖之心以为心法
　　圣祖之政以为政因见人情浇薄官吏徇私防知改省不得不惩治以戒将来故有従前条例本严而改易従寛者乃原议未协朕与廷臣悉心酌定可垂永乆有従前条例本寛而改易従严者本欲俟诸革除之后酌复旧章乃知
　　皇考圣智天縦灼见
　　皇祖不言之意以就前功而随时取中用建民极盖圣祖时疮痍初复非徧覆包涵不足以厚生养而定民志
　　皇考继承之初则政寛而奸伏物盛而蘖萌非廓清厘剔大为之防其流将溢漫而不可以长乆
　　两朝圣治正如天地四时之运相推相代以成嵗功先儒所谓虽有改制之名而无变道之实者此也
　　皇考圣意原欲大加整剔使弊絶风清人人皆知理法而后布恩施徳以培国家万年元气
　　昊天不吊未假之年使十有三年惫精劳神之
　　圣心犹未释扵
　　龙驭上賔之日而广大欲沛之泽不及旁流汪濊以遂皇考之初志而亲见黎民徧徳之休也呜呼痛哉雍正十三年八月己丑
　　皇考崩
　　圣夀五十有八乾隆二年三月庚寅
　　泰陵小子　　谨拜稽首而献颂曰
　　惟
　　天行健运而不息隂阳甄陶万殊一则惟
　　圣时宪建极宜民其用曷先曰义与仁当丰而亨蔀亦潜滋既大且豫必戒其随
　　皇帝继序履盛持盈日晅雨润雷动风行
　　皇天所付惟此嘉师
　　四圣容保予承予依曰予作君在厚其生其灾其害我躬是膺曰予作师在正其徳其薄其顽我躬之忒设监置牧惟民之安茍非其人虑为民残心膂股肱信贤不贰庶司百吏开诚以示片言必录小善必登耳提面命毋或荒宁官箴之败交以贿成贤奸可易白黒可更植党背公诪张谲谁上下相蒙斯民曷望重増秩禄用絶苞苴私涂既闭邦经可胪旌防擢能俾钦俾慕诛恣惩贪俾愧俾寤九官承式庶事寡愆大府整躬百城晏眠敬刑明罚乱狱无滋嵗防月要出纳无欺救荒拯溺家沾户浃増防浚川役均廪给兴礼明敎以示之则禁暴诘奸以除其慝煌煌
　　帝京政肃风清豪强屏息奸宄潜形博戱闘嚣鹑茵鸡栅竒技滛声儿童莫识近自畿甸周扵海隅山行野宿刁柝无虞曷占政成官称其职曷占民安鼓腹作息皇帝致治身为表仪由中达外诚一无私
　　郊
　　庙明禋洞洞属属
　　阙廷涖政雍雍穆穆大孝备矣昭哉嗣服眷旧亲贤乆而弥笃近承徳意逺树风声父勉其子弟祗其兄未明求衣日昃不食一日万防是匡是饬
　　天现其光珠聨璧合地効其灵河清川翕畆穂丛岐陵芝结纽凤翽麟逰近在郊棷
　　皇帝曰咨毋安毋豫我君我臣惟戒惟惧遇灾而惧灾可为祥以祥为常志将日荒重道崇文徳心是懋张皇六师武不敢究天衢如砥万国朝宗开我明堂四裔来同盛徳之气生物之元扵时为春在人曰仁尊严之气物以凝閟扵时为秋在人曰义巍巍
　　圣皇是则是效雨露雷霆防非至敎
　　徳厚扵地
　　智崇如天仪我后昆亿万斯年











　　文庙碑文
　　天生烝民若有恒性人道立焉亶生聪明神圣作之君作之师以厚其生以正其徳纲常之所以不坠伦类之所以相维相保扵天地间者斯焉是赖古圣皇继天立极君师之道兼隆夐乎尚矣继是以来虽代有君而克尽其为君之道者盖寡若夫同天地亘古今继徃圣开来世特立为师之道扵宇宙间者则惟我
　　先师孔子一人敬维
　　孔子集羣圣之大成祖述宪章垂敎万世使后之帝王建极绥猷得有所遵循以求道法治法之大全由之则治悖之则乱大哉
　　孔子功防乎覆载明并乎日月生民以来未有盛焉者也我
　　列祖抚御寰区叙彞伦明礼乐諴民阜俗一惟
　　孔子所传之大经大法是矩是式微言奥义悉推阐而表章之统绪相承心源符契钦敬追崇之盛典超越徃代具在彛章予小子懋学书闱景行志切逮寅承丕绪祗奉
　　先猷夙夜兢兢绎思圣道越乾隆三年季春上日躬释奠扵
　　先师前期饬官庀材崇饰庙貌特命大成殿大成门覆以黄瓦崇圣祠覆以绿瓦称朕慕道崇师至意记曰礼时为大宜次之称次之先王之制礼也顺扵鬼神合扵人心惟其称而己太学者帝王尊师之地尽礼备物以明尊也称其徳而不为过宜莫大焉抑非以炫耳目之观也钦崇至道敷政教以淑羣黎法
　　祖隆
　　师防敢或斁俾薄海内外无一夫不与被
　　圣人之泽斯朕志也夫乾隆四年己未用允廷臣之请勒文纪事以垂示扵奕世系以诗曰于昭道统渊源三五
　　至圣挺生立极万古賛脩删定为帝王师天地悠乆斯文在兹惟我
　　祖宗惇崇典礼爰谒林庙爰封祖祢予膺鸿绪彛宪是承释奠视学大昕鼓徴万仞宫墙圜桥首善笙镛斯陈爼豆斯荐耽耽翼翼鸟革翚飞制符宸居金碧流辉丕焕宏模神明所宅玉振金声永扬敎泽式眎兆庶式育才贤光宣文治亿万斯年










　　重建泰山神庙碑文
　　国家秩祀之典方望实惟最重而泰山为五岳宗长功用显彰为徳尤盛庙貌之在山巅者歴有年所夐乎邈矣鬱攸不戒宜用鼎新粤以乾隆六年特遣専官董建灵宇殿庭廊庑门序观阙崇闳壮丽鸟斯革翚斯飞耽耽翼翼琉璃丹碧辉映日星黼座璇题像设神御穆然其容范金惟肖山半为香亭寳鼎中峙覆以重檐载陟斯憇兴仰止焉鸠役庀材胥出内帑公旬不劳经费不损凡土木之工若干阅期有六旬而竣朕惟岱为方岳昉扵虞书列扵禹贡纪扵周官详扵春秋传盖河泲淮海川渎环滙扶舆积高之气磅礴蕴结灵淑钟萃蔚为神皋奠坤维而翊天縡方位属震盛徳在木得造化生生之元故触石出云不崇朝而徧雨天下功至神也泽至漙也我
　　列祖抚一海防懐保蒸黎一体天地大生广生之心为神人主明徳馨香
　　神庥昭格余一人寅承基绪夙夜兢兢事神保民防不祗肃彼登封告成刻石纪号金泥玉检徃牒所夸矫诬侈大之事繄寡昧所不敢知而乂宁方夏阜殖羣生俾庶而富俾夀而臧尚其惠邀嘉贶锡羡介祉以笃我国家无疆之庆则所以崇礼展敬揭防妥灵其何敢后焉爰勒词琬琰昭示永永系以铭曰
　　岩岩泰山骏极扵天有虞肆觐肇祀用防牲币祝号秩视三公匪僣匪凟曰以报功伊
　　神之功霖雨万国载生载殖食我
　　神力春也其时仁也其徳体干之元以立坤极奕奕新庙穹峙层霄易陶以金以御刚飚云生桂栋雨挟松涛俯瞰榑桑日观岹峣雕甍珠网铺金墄玉紫殿靓深黼衮端穆月驭星軿林霏馥郁灵贶孔时锡兹介福降神毓秀贤哲克生时旸时雨百谷以成陋彼陟封七十二代成民致神徃训是佩肸蠁斯通鉴格斯在祗荐明禋扵万千载
　　安佑宫碑文
　　序昭穆以祀其先祖有功而宗有徳建报本之义为万古之经者宗庙之制三代以上即有之继人之志述人之事者所当谨也设裳衣以如其生朔有酌而望有献尽事亲之礼抒不匮之思者原庙之制西汉以来始有之继人之志述人之事者弗敢废也后世神御殿亦犹汉原庙之义耶然汉之原庙不过月出衣冠一游耳至宋之时乃有神御之名盖奉安列朝御容所也上元结灯楼寒食设秋千其视汉为己备矣而崇建徧郡国奉祀或禅院识者多议其非礼焉我
　　皇祖圣祖仁皇帝在位六十余年恩泽旁覃僻邑穷谷圆顶方趾之众饮其徳而不知子孙臣庶躬被敎育者宜其讴歌慨慕而无己思也是以雍正元年我
　　皇考世宗宪皇帝谨就大内夀皇殿奉安
　　御容朔望瞻礼牲新时荐而于
　　皇祖所幸畅春园亦陈荐如礼非轻为此创举也我皇祖有非常之泽及天下是以
　　皇考合天下之情亦以非常之礼报之有汉宋备物备礼之诚而无宋代徧及郡国祀繁致防之讥也予小子嬛嬛在疚顾諟
　　皇考之陟降敕明旦凛绍庭良法羙政布在方册者谨守而弗敢失既就夀皇殿东室防奉
　　皇考御容以配
　　皇祖念兹圆明园我
　　皇考向日游观在囿在沼之地也其何忍恝视爰择爽垲之地具殿庑之规为室九敬奉
　　皇祖御容于中奉
　　皇考配东一室匪惟予小子防极之思羮墙之慕籍以稍抒亦欲使后世子孙凛觐扬之志勤堂构之基所谓礼以义起有其举之莫敢废也鸠工于乾隆庚申而蒇事于癸亥所司以碑文请乃序其事如左而系之以诗懿兹苑囿
　　皇考所作土阶茅茨遵尧之约匪夸丹雘有窅谿壑匪沸管弦有唳云鹤讵羙之求惟
　　圣所乐我龙受之中心若宅是广居九有是度祖武斯绳宏规敢略爰相其地载斟载酌爰创其模载经载落庙貌岩岩堂皇绰绰有闲旅楹有梴松桷周之以郛其郛岳岳环之以池其池防防其水何有鸢飞鱼跃其宇何有网轩珠箔神御孔安心乎莫莫来觐来斋曰望曰朔于万斯年予诚永托







　　皇清文頴巻首十六
　　钦定四库全书
　　皇清文颖巻首十七
　　御制文
　　赋
　　耕耤赋【并序】
　　皇上御宇之五年青帝司方之二月春风普扇阳徳方亨
　　天子乃耕于千畆之田礼也臣闻圣王务本耕耤以劝农功明主孝亲亲推以供祀事我
　　皇上孝以事
　　亲勤以率民二载甲辰既耕加一兹乂
　　躬行耕耤之礼急粢盛重民食致诚匪懈其典则隆洪惟我
　　皇上道洽天人化霑草木诞敷文徳广运圣谟渥泽周于羣生至治昭乎天壤乃犹频兴重农之典时勤保介之咨追厥唐虞播种之踪为彼率土民人之劝万众观仪上农终畆迨厥秋成登于天廪荐之
　　皇天供于
　　祖考【臣】知
　　皇天
　　祖考鉴
　　皇上之精诚歆
　　皇上之大孝必锡嘏降祉永保无疆明徳惟馨聿懐多福【臣】不胜踊跃懽忭之至谨拜手稽首而献赋曰
　　繄惟重华之命稷兮播谷实继乎禹功必烝民之粒食兮始风动而时雍亲耕肇于姬籍兮意往圣之皆同我大君之首出兮屡三推以劝农岂玉食之是享兮惟簠簋之防供秉耒耜以率先兮符泽物之元功于是春阳初布青帝司方嘉万物之昭苏值千卉之勾萌农祥既见土脉方昌协风应律阳气滋彰
　　皇帝乃顺月令抚嘉辰念民力饬甸人当前期而致敬用有事于青春于焉载师清畿封人净路常伯献仪掌舎设枑尔乃青坛蔚其耸立华荜森其崔巍云移翠幕栁拂青帏启千畦之平壤欣四涂之腴肥逮夫元辰既届晓色方鲜
　　天子则御藻冕佩苍瑌被龙衮鸣和鸾载青旗扬朱旃接游车之辚辚施梁辀之戋戋尔乃稷宫将近乐具班陈
　　天子乃降御辇飨农神祈嘉谷焚燎薪礼成而退有事耤田衣被袯襫趾履陌阡王侯卫后虎贲导前太仆秉辔牵牛奉鞭乃歴广场抚御耦执縻手底不辞瘁乎三推载耒御间试躬亲乎千畆王公卿贰或五或九白叟黄童歌呼奔走维诚敬之聿昭知乐恺之孔厚于是黛耜方辍绀辕遂旋雨防纤以洒润风缥缈而净天侍从偕来睹
　　天顔之有喜馨香上达卜庆兆于丰年夫元凤下亲耕之诏永平垂开耤之萹魏主望公田而发趾晋帝帅羣后以祀先尚传为古今之盛事并书之史册而烂然况乎我
　　皇至仁大知既事治而府修亦成天而平地修稼穑以勤民谨神仓而蒇事所无逸以知艰重明粢而将祭三春暖兮播百谷四野宁兮进双穂也哉乃为之歌曰田之兴兮稷之功泽万物兮助鸿蒙我
　　皇展事兮千耦其同和协天人兮一哉
　　皇衷既耕既耨兮我稼其丰爰播爰植兮麻麦幪幪又歌曰思乐甸畿千顷其耦
　　鸾辂载临
　　躬耕其畆登于秋廪斯箱斯仓荐之
　　宗庙供之明堂神之格思绥祉无疆
　　一人冇庆永奠万邦




　　四时勤政赋
　　惟圣人之建极兮法天运以自强歴四时以勤政兮亦日就而月将尧兢兢而舜业业兮萃芳轨于我
　　皇禹惜隂而汤浴徳兮繄日进以无疆道既立而化淳兮美光天之徧育如云日之为瞻兮统要荒而臣服大哉
　　帝徳辉光被乎八埏允矣
　　皇风恩波沃乎四渎尔其一日万防宵衣旰食诵抑戒陈无逸昧爽丕显夜以继日既劳谦而匪懈亦健行而不息勤问夜于未央虽寸晷而犹惜若乃春居东以首嵗夏居南而执衡秋居西而司蔵冬居北而主成春动也物以之起夏任也物以之生秋收也物以之结冬冻也物以之贞圣人推本万物之理而钦象四时之行政刑准之以有度治教由是而皆平燠寒应而时若雨旸顺序而咸亨此吾
　　皇四时之勤政而用致九有之和宁者也又若政要书屏箴规刻佩日移崇政之餐汗浃延英之背彼古事之云逺覩今兹之盛代厪夕愓与朝乾用持盈而保泰信日昃而弗遑岂臣邻之可贷
　　圣主图治以励精庶政分司而用乂于是喜而歌曰九鼎奠兮泰阶平
　　皇风普兮庶物亨万邦惟懐兮歌永清
　　皇心犹戒兮无荒寜朝夕兢惕兮象天行锡极敷言兮惟至诚拜手稽首兮于王庭
　　万寿无疆兮乆道成







　　东郊迎春赋
　　震宫初动兮青帝司辰勾芒节届兮木徳惟仁条风入律兮鸟厯纪新展东郊之盛礼兮观畿甸之迎春既备礼而备仪兮亦有则而有伦盖钦承上帝而敬授于下民者也尔乃迎春东郊既着于月令青珪礼神亦载于周礼斗柄东指而万物生地气上腾而蛰虫启出土牛以示农驾玉辂而防祀于是服苍玉载青旗宗伯前导王公后随有严有翼不疾不遅乐奏而凝寒顿减舞进而阳和自滋于是欢迎白叟笑舞黄童夹道霏微而洒雨平林缥缈而摇风喜鸿钧之气防知大有之年丰自南自北自西自东此皇都迎春之令典而万国莫敢不来同者也于是勅庶司决狱讼非终必赦惟祥是用象暖律之发生乃省刑而寛众又若降制诏劳三农助萌阳劝田功法恩光之普扇布仁政以胥融于斯时也戸袅防旛檐飞轻燕栁绿绮宫梅荣芳殿和风拂兮帘惹游丝暖日长兮莺啼睍睆金屏丽而帖写宜春寳扇开而漏传玉箭溥禁里之春光煦闾阎而皆徧乃为之歌曰迎东郊兮肃以将舞云翘兮歌青阳乗时布令兮徳施长亿万斯年兮纪春王













　　喜雨赋
　　客有驾輶轩乗云轺展軨乎南畆纵辔于东郊遨游容与徘徊逍遥尔乃白云起乎空谷甘霖降于崇朝震雷防防飞电熛熛乃往田舍而息焉有二三老人逡巡而前曰斯雨之降时则时矣膏泽之濡普而施矣抑谁之功乎请吾子明言以告之客奋袂而起曰猗欤休哉盛世之民也饮其徳而不知其力坐吾明语子方今龙飞九五圣人在位徳配乾坤功参天地精诚通于神明政教化乎万类故上天眷命俾雨旸时若而万方以治乃至含哺鼓腹耕田凿井者实不知帝力之赐也老人曰圣人之徳某既知之矣请吾子赋雨之泽及苍生者可乎客曰若夫金乌收景层隂蔽空雷殷殷以振响电灼灼以摇红鼓河伯之惊涛涌海若之幽宫泻天池之巨浸走万里之长虹逺迷三岛近失千峰回生意于众卉消渴望于三农此则雨之方作而其势最雄也乃其云开雨止霁景澄鲜山宛宛其染翠木蓊蓊其逞妍鸟嘤嘤其鸣树草芊芊其含烟栁暗归鸦檐喧干鹊槐影浓兮庭宇清花隂转兮帘栊薄纤歌动兮髙楼红防飘兮绮阁缃帙开兮芸编博山焚兮绣幕莫不欣膏泽之滂澍喜霤声之频落此又雨之既足而万方共乐者也至若乌犍耕白水之涯黔黎艺绿野之畆白叟欢呼黄童奔走土脉既滋兮禾麦如云灌溉不劳兮田畴以阜尔仓尔京尔荷尔负此又二三子所终日服事而知利我之孔厚也于是老人倚杖而歌曰雨玉不可食兮曷若嘉苗满目屯黄云雨金不可衣兮曷若五风十雨利耕耘惟天降康兮稽首苍旻惟皇感天兮永眷日勤千秋万嵗兮乐吾之君





　　灯花赋
　　夫何三冬之夜永兮聴玉漏之丁丁耿宵寒之不寐兮羌读史而论经对银灯之熠烁兮何用夫随月与囊萤松风萧萧于户外兮爰闭牕而掩櫺独兀坐于幽斋兮赖诗书之是娱引短檠而置前兮瑶篇卷而复舒注膏油以续余烬兮光灿烂而晃如何生意之忽发兮开花朶于斯须曽不根而自华兮焰炯炯而扶疎蕚蓓蕾而金辉兮葩晶荧而锦敷丹艶灼灼兮火蕋煌煌离精发瑞兮内隠外光飞蛾嬉其来往兮恍如蛱蝶探撷乎春芳乍蔽乍亏兮若续若离匪青匪绿兮参错葳蕤可逺观而不可近玩兮花无叶而有枝歴四时而皆荣兮又如火莲冬秀乎雪池尔乃钗缀玉虫兮枝堆寳粟光炫缣缃兮影摇帷幕度长夜之迢迢兮喜银釭之续续静对而意蕋欲生闲吟而笔花交错方作伴于形影兮信有佐于诵读若夫庭燎通晨九华逹旦鸡踏莲花之巧龙衔火树之艶丽乎未央之宫灿乎承明之殿斯金阙之壮观岂书斋之清玩又若帝城三五上元佳时鼇峰千仞金莲万枝缛防与繁光共绚银花与寳炬争奇固游观之杂遝非静赏之所宜乃为之歌曰幻非幻兮色可亲实非实兮报先春朗瑶室兮席上珍照芸编兮日日新











　　凤凰来仪赋【以圣化感孚泰平瑞应为韵】
　　惟
　　圣皇之建极兮膺九五之寳命沛仁恩于四海兮教化洋溢乎万姓天不爱道而地不爱寳兮百福毕致而延庆乃威凤之翔集兮符
　　一人之神圣嘉彼休徴应我
　　王化向畿辅而髙鶱览徳辉而载下惟羽族之三百实超羣而莫亚
　　圣徳惟纯祥禽潜感禀鹑火之灵曜资和气之融暖信鹿后而麟前亦鸡喙而燕颔必梧桐之是栖非琳琅而不噉尔其九苞六象兮五色纷敷戴仁缨义兮蹈信惟孚负礼向智兮顺徳不渝晨鸣贺世兮飞鸣郎都行鸣归嬉兮止鸣提扶是皆斯禽之神异掩余瑞于瑶图者也若夫黄帝阿阁之巢雝雝喈喈帝喾六英之舞萋萋翽翽虞廷来仪而神人格岐山和鸣而圣道泰孰若当郅治之休明集王畿而逺迈旷千古而一覩昭徳感于圣代是以六府治九功成金瓯固泰阶平上瑞骈臻欢声徧乎闾里嘉祥叠奏喜气达于寰瀛乃为之歌曰凤凰来兮
　　皇之瑞集天畿兮拱
　　帝位
　　帝徳光被兮灵祥萃
　　圣心弥寅兮勤自治敬
　　天贶兮罔或肆又歌曰吉士蔼蔼鸣鸟协应曷由臻兹我
　　后徳盛万有千载遐荒安定






　　重修
　　阙里文庙告成赋
　　丕铄惟清
　　圣祖神宗既承显之式谷允精一而执中钦明文思克让允恭洋溢潏沕万国来同
　　皇上御极是法是则焕天下于文明登九有于袵席重道而
　　先圣是钦崇儒而
　　素王惟式
　　天鉴孔昭佑我
　　一人谓
　　阙里之经营既乆斯
　　尼山之庙貌宜新借缔造于昭代贻制作于
　　圣君
　　天子乃命司空勅匠作尔经尔营乃量乃度走羣灵而驱八神鸠工徒而谘众略劚无闾不注之巉巗伐泰峤嵩髙之防错良材川委大木神输授模定式审方辨隅陶埴锻厉之俱备丹青圬冶之咸胪凡工倕与匠石莫不奏伎而待须尔乃日嘉时良爰动鼛声锸徒奋力人充盈既陾陾而薨薨亦登登而冯冯大冶耀兮金烟霏屑喷兮琼英斧斤丁丁兮观捄度之胥法绳墨绵绵兮看约椓之咸平矫枉兮既直削腐兮用贞晓畚槖槖昼杵訇訇俄而确辉玉磶杗焕云楣丰融曼衍掲嶪陆离秘殿耸兮盘凤杰阁矗兮卧螭何巨丽之方建乃卿矞之呈奇曜藻流光兮郁蓊而承日丽悬华曳紫兮糺缦以布天垂斯固天文与人文并灿圣居与圣泽偕丕者也若乃级层阶于东西拱脩庑于左右大成殿大成门实
　　御笔之亲书圣时门道门更
　　睿思之口授圭瓒俎豆之式新牺牲币帛之加旧添配祀之羣贤増执事之奔走色瓦颁自尚方
　　御碑摹以重镂丹楹列乎瓌材采桷揭乎纤绣则其为状也邈穹嶐以宏壮亘砰磷而窅防殖殖兮其庭哙哙兮其正宏卓烁以辉赫兮若烛龙蜿蜒而鬇鬡纷攒罗以崴磈兮若巨鼇赑屭而峥嵘斯翼斯棘兮属阁道之駊騀如松如竹兮卫钩陈之纵横仿岩廊而布象准魏阙以为程磢硙既坚知为髙之基下绮疏交映悟立诚之牖明至夫既落既成乃祭乃飨
　　命王子而徂征昭
　　一人之敬仰牲牷肥腯黍稷丰穰衣冠肃恭进退雍容笾豆既旅樽罍斯崇以间兮笙镛于论兮鼓钟神既妥兮和冲降多福兮隆隆盖尊
　　圣之典无以尚统前后而莫有或同者也于是为之歌曰堂皇灵宇
　　天子是新既轮既奂乃防乃璘杏坛葱鬰桧干缤纷宣圣是安佑我后人歴亿万禩丕焕斯文


　　万夀日庆云见苗疆赋
　　惟
　　皇清肇三韩而定业巩盛京以立基既应天而昌运亦抚民而顺时
　　世祖白旄黄钺仁义兴师于是乎抚有四海宅燕京而向离于皇
　　圣祖作则生知正义育仁以驭世制礼作乐以定规六十一年之湛恩渥泽逮我
　　皇而克享其雍熙丕铄
　　皇徳
　　圣祖是式精神通于神明声色允其恭黙勤政亶乎八年至仁敷乎万国击壤者歌何有之帝力含哺者顺无为之帝则
　　昊天曰明鉴我
　　皇情何祥勿应有瑞毕呈乃伪谦而自牧更持虚而若盈或归
　　亲而不居或让美而弗称斯固
　　一人之大徳巍巍荡荡而难名者也嵗在上章月惟渊献
　　帝泽均施
　　皇风普扇坤舆载辟红苗允致其共球版籍初登六里亦安其服甸乃宣布化诲之初辰实诞降吾
　　皇之圣旦鸭保寨之大吏初临地良坡之苗民同忭池河营之猺獞咸臻万荣江之老幼共见异地而
　　王命颁陈同时而卿云灿烂归诚之愚民稽首何异华封之祝三宣意之将吏倾心允似嵩髙之呼万氤氲捧日擘碎锦之千重缥缈丽天幻荣光于万变为楼为阁拱黄道以旁敷非雾非烟被清风而不散五文绚彩于璇霄十色流虹于碧汉此重译之来不闻奏于越裳七旬之格不闻歌其糺缦者也况于嘉时正午恰当景命之辰歴未及申允惬绵长之愿彼夫升堂于黄帝之时起河于伊耆之代入房于殷汤之宫浮洛于周成之载穆天子之王母为謡汉武帝之泰山纪再或一色而无文或旋聚而忽分岂如歴三时之久当
　　圣夀之辰现新附之地昭归化之民又何足称函闗紫气帝乡白云哉乃为之歌曰于赫
　　圣治兮格于
　　苍天嘉瑞聿昭兮于彼苗田格愚孚顽兮
　　王化普宣祝我
　　圣寿兮亿万斯年








　　指佞草赋
　　铜龙晓启玉漏初传氤氲曙色缥缈祥烟朝万国之球璧列百辟之班聫爰有灵苗曰指佞草非时不见实天地之无私应而生允皇王之有道则见夫峙丹陛而葱菁秀彤墀而缥缈金茎露洒润贞干之棱棱玉殿香凝霭斜枝而袅袅无心而应獬冠之触何殊有佞则知金镜之洞已早至若元恺登而佥壬化明良庆而庶绩熈虽间生于尧代实蔵用于明时对右平兮左墄承日照兮风披千官剑佩三殿威仪则屈轶亦呈其瑞而己矣又安得夫邪佞而指之






　　六艺赋
　　居髙斋以逺绍娱情志于典坟借义府之息游望宫墙其聿新伊六艺之为懿虽宿儒而必亲予下学其何知敢玩愒而不遵矧夫礼缘情以制物乐平情而返初射必先乎正直御必范乎驰驱书贵六文之不忒数穷大衍而有余于身为终始之伴于道为行迈之舆请为言其美备俾达者其聴诸原夫礼仪三百威仪三千既安上而治民亦纬地而经天其制之也必传道之圣其行之也必守道之贤郊庙有飨祀之典朝宁有聘防之防尊尊则衣冠拜舞亲亲则酬酢蕃骈尊卑赖以等杀进退恃以周旋是盖礼之大者而其细尤莫能以尽焉粤自轩辕云门定乐溯原必本于中和相济必分其清浊以歌则管声哕哕以舞则鹭羽翯翯五音六律之交宣八风九歌之相续审音兮既换羽而移官吹律兮复度商而揣角入耳兮躁心以释倾聴兮欲心以平虽宜观于韶舞必先放乎郑声以宣民志以和民情惟乐舞之至正斯风俗其可成若夫敦弓既坚四侯既均可缘此而观徳亦因之而序賔在泽在宫必有一定之制少算多算难紊不易之伦驺虞之节兮天子所用貍首之风兮诸侯是陈慎其所举取制于中圣王合射以明教男子蓬矢而桑弓在昔宣尼曰执御矣平心正体兮在兹自下奉上兮以此四黄既驾兮总辔分镳两骖不倚兮过都越鄙追电兮逐风发豝兮殪兕鄙组舞于东野羡辞乗之王良爱蘧瑗之过阙驰造父于康庄孰谓御为贱役非君子之所方哉至若画始羲皇字肇苍颉史载观于蹄迒易称代乎防结百官以治兮宣猷万民以察兮仰哲迨书契之大明快苞符之尽泄于焉籀斯造乎前驱羲献继乎后乗文皇飞白张颠草圣顔栁法严苏黄笔劲虽歴代有作者要悉归乎心正若乃司天之职推歩万端黄钟定其分至玉律辨其暑寒既参天而两地亦稽坤而考干下至内府外府之嵗防郊人廛人之定田无一则何以成十有百则至于累千参伍而其法备错综而其数全岂若商鞅近功始按人而立税羊心计算舟车与缗钱盖所以裕国计敬昊天惟损上而益下乃自古而云然懿兹六艺用借寻求若行逺兮驾车若溯川兮泛舟嗟不学兮面墙期佩服兮优游庶不忒兮我心用黾勉兮前修











　　日方升赋
　　伊苍旻之悬象兮焕二曜之重明丽中天以临照兮终万古而健行分宵旦之行蔵兮仰瑞应于升恒维光华之烜烂兮百昌欣以向荣伟魄渊之继照兮请仰观旭日之方升明万彚其伊始兮符天心之生生方其玉绳罢系斗杓收指望舒隠曜以西驰启明蔵辉而逺徙览东方其生白眄海水而焕紫沧溟罢浴驾羲御以遄征火驭载临迈天衢其自此璇图不忒兮正羲仲之寅賔玉律无差兮合容成之歩晷银虬渴兮烛龙翔阳乌飞兮曜灵扬出渤澥兮经若木歴旸谷兮拂扶桑瀛海燐燐洗寳轮而皎洁咸池炳炳拱神镜以汪洋玉衡隠约兮低度瑶华烜赫兮含章照彼鲛宫添轻绡之晃朗射兹龙窟増寳蔵之辉煌则见金门初启玉漏停传天鸡唤兮报曙寳鼎列兮生烟阳侯执辔兮炫彤墀之璀璨后羿扬麾兮催青琐之班聫云旗缥缈兮映百川之防海霞车陆离兮霭万国之朝天此出震一人之有庆向离敷治以无偏者也至若六街香雾九陌红尘曙色方升晋谒之骢駉駉晨光乍烂计偕之车辚辚瞻祥光之错落覩瑞霭之氤氲此王路驰驱之士鸾翔鹊起而欣欣者也又若幽人旷逸竿甫逾三学士清严甎未倍四梳翻云髻兮晓景透乎香闺经开贝叶兮晨钟鸣乎古寺舟横野渡兮惊月落而乌啼猎合平原兮喜黄牵而苍臂草木向曙以敷荣飞走和鸣而得意此又临照无私恩光遍及于万类者也斯时也后天一度而辉烛于大荒出地咫尺而宣耀于无疆夜光无所施其用火齐无可耀其光杖何为兮夸夸父戈何为兮称鲁阳蔀何用兮其丰绳何施兮其长考盈亏兮何与验中昃兮无妨若太极兮始判而将分如元防兮方流而未央又何必纪合璧于伊耆之代举抱戴于晋帝之堂侈谈王字之瑞徒称五色之光哉客有兴寄泰山之峤神游日观之峰睹初阳之炜煜揽颢气之冲融开懐抱畅心胸鄙熊曜琅琊之迹追青莲登眺之踪将游心乎太始观造物之元功















　　水轮赋
　　削竹为管揉木为轮假广川之利润代膏雨之洪恩因时制宜奚必资乎匠伯泽民利物乃有待于梓人尔其东作云兴西成在望大田多稼或怀旱魃之忧宻云不雨每厪旻天之贶虽抱瓮之勤奚为即挈瓶之利亦让于是转岸上之飞轮汲江中之巨浪方来旋去诧机轴之周环己纳而吐欣洪波之奔放划如雷鼓之声翩若飞鳬之状扬清激浊兮大泽旁通救患分灾兮连畦滋畅鄙桔橰之小恵殊辘轳以致功匪疾匪徐兮运旋而不竭突如来如兮灌注而莫穷盈科而进兮施有次第转毂而输兮用无始终流洋洋兮比润甘霖苗薿薿兮同舒律暖垂稻穂兮垅畆匀黄筑场圃兮篝车载满是知轮者木之体既防顺而有功水者坎之盈亦刚中而有信相资以济引重之象何殊因物而施救暵之功以迅敬陈泽物之奇勲用备风人之雅训

　　文战赋
　　甚矣人之好争也轩尤鼔怒于凶器羿浞鬭技于霜锋贲育逞力于举重般娄恃巧于雕虫良増骛智于刘项仪秦驰辨于横从是盖所居者髙则恶人之我并所操者异则嫉人之我同未有解搆释纷齐天地于一指和光同尘归大化之元宗者也吾意文人学士知命乐天谦卑自牧慎重为先其游心于淡也若太羮之味其丽泽相滋也若共济之船宜其煦煦为儒鱼鱼为贤不恧我之或后不憎人之或前而孰知所谓文战者更有甚于前言当其属词锋排笔阵万夫之雄莫拟六籍之奥并进彻札之镞必期乎中坚露颖之嚢何妨于游刃鹗视而张弛咸宜虎变而雷霆用震于是缃帙缤纷尽作鼓鼙之响绛帷掩映俄兴旌斾之思呼十二之龙賔发摅奇防挥五千之文字奋迅偏师临局早分其胜负当塲叠用其正奇弟子降心而敛手先生谈笑而解围是盖厉兵于学海蔵甲于文山请缨同弱冠之子投笔似定逺之班砚石如砥兮纪功莫尽霜毫飞白兮露布爰颁齐物子见而笑之曰是盖以文为战者夫文以载道而又何战乎请与子解干戈之扰而归洪荒之都













　　景陵瑞芝赋
　　盖闻王者孝慈则芝茂又曰君有至徳则芝生仁恩覃敷于率土草木爰叶夫嘉祯考夫瑞应之图稽乎符命之经未有治功允协乎郅理而祥应不验于山灵者也钦惟
　　圣皇御世敬
　　天法
　　祖煦妪之泽比阳春汪濊之恩如膏雨亮工则克谐三事歌叙则允治六府凡溥大化于雍熙悉循
　　圣祖之遗矩
　　上帝是鉴灵瑞斯频河清海晏之纪麟游凤集之文与夫嘉禾甘露之迭见盖不可以指数陈是皆
　　一人格
　　天之元功而厚泽永逮夫生民者也乃若瑶光发辰象之精金色吐隂阳之秀衍
　　鼎湖兮亿载休征巩
　　福地兮万年鸿祐缤纷芝采表
　　圣祖盛徳之常新焕烂芝房验吾
　　皇孝思之孔厚金枝琼叶浥瑞露于
　　寳城十色九光灿祥霞于仙囿镂珊瑚而作干葩盖髙擎肖龙凤以呈形卿云低覆氤氲并日月以争华蔚霭与松楸而并茂岂与夫生于石室产自珠宫王母之台虚纪宓妃之馆成空秀甘泉之庭而传夸晋帝产延英之座而称美唐宗也哉
　　圣圣同揆徳惟其至既丕显而丕承信格
　　天而格
　　地嘉祉効乎百灵景运凝乎二气谨拜手而飏言赋太平之至瑞




　　春搜赋
　　文武之道一弛一张政以则乎四季令如焕乎三光其礼则备其文则详虽寓意乎简卒亦致戒乎禽荒故当春气之始和行搜礼而如常盖所以开三面仪万方岂云鱼必殱其鲲鲕兽必索其羊者哉于斯时也东作未兴犹是三农之隙孳尾未接岂妨百兽之生春蠢也爰宣威以象动搜求也乃法古以考成进退疾徐固将明其纪律勾击搏刺亦莫过乎纵横借以整军岂惟逐兽六军之节制可观三畋之仪文斯究安不忘危兮经国之典斯存用而有节兮胞与之仁在宥乃足宾筵用供干豆此以见国家之大体可以比先王之搜狩不然者茍非黩武即属从禽于是乎有风人之刺禹甸之箴子云所以赋羽猎相如所以讽上林又岂君人者之以天地之心为心者哉

　　皇清文頴卷首十七
　　钦定四库全书
　　皇清文頴巻首十八
　　御制文
　　赋
　　书同文赋
　　伟哉书契之盛也丽光天而有耀敷海宇而无垠掌之保氏而肇夫小学观乎人文而成彼大勲代结绳而为治因载道以称神洋溢之风普扇光华之治聿新书纪遵道遵路记称同轨同伦固草野咸钦其法式抑岩廊用布其丝纶繄夫庖牺造书仓颉创字蝌蚪成形鱼鸟志瑞原所始作不一其类迨后八体渐分六书遂制或篆隶而殊科或殳戈之异制或偃露涌泉而称工或离星垂珠以布势或揭象魏之条或质嵗成之计或游元圃之麟或折蟾宫之桂莫不依乎典则遵我王章错综以尽其术采摭以备其详藻耀乎典册之府辉煌乎翰墨之塲指事象形之中则协声转注之允臧润太平而有色宣文治于重光于是靖万虑之纷拏布一人之大化金殿春永而阁帖临余玉笔龙飞而黄麻草罢欲加防而无有讵一画之可假昭万里之同风自一人而逮下明廷敷奏曽无马字之讹在野遵从何有鱼书之诈则知圣人有作书文大同自南自北自西自东光如日月之烛遐届舟车所通布章程于画一阐治理于鸿蒙岂操觚而濡墨者徒工技雕虫也哉









　　圣徳合天地赋
　　圣人膺寳箓握灵图跻含生于富寿致万类之昭苏泽允覃乎九有道克奉乎三无钦明文思帝尧无以逾也温恭允塞虞舜曷以加乎纪巍巍与荡荡信一揆而同符天无不覆地无不载苍苍者昭丕冒之宏混混者顺发生之大窥博厚而难名测包容而无外是亘古此天地也而谁与为对待哉王者中和位育并立为三规模既同乎帱载对越尤致其精严故升中于天而鬼神格告成于地而恩泽覃茂以对时而行无妄卑以自牧而体福谦于是歌一徳之允若与二仪而脗合布政则温如春融育物则量同海纳明如日也丽九华以昭宣散如风也纪八节于阊阖然而髙明既被朝夕弥防昭事则几康是饬行健则元防永绵小心翼翼是曰法天若夫广大咸亨品物必遂既柔顺而利贞亦履仁而行义安土能敦是曰则地于是乎乾坤合徳君师并修海宇仰崇髙之象羣灵乐静谧之休徧尊亲于血气成参赞之谟谋岂非与清宁而永奠合上下而同流者哉















　　麦秋赋
　　繄鹑火之司令疑商金之届期影度朱明始散芳于榴圃律侵白帝独抽穂于麦畦爱芃芃之连缬亦离离之下垂南畆正勤于此日西成偏纪乎兹时披梅风而含颗润谷雨而双岐是盖四时之代序而万物各遂其繁滋者也乃其隄上莺啼陇间雉雊芳草未歇而犹菲緑树成隂而始就何铚艾之奄观兮当隆曦之永昼覩黄云之满野兮惊白藏之应候溽寒露而朝濡兮潜隂吕而夕秀杂收敛于长养兮参结实于纷茂炎炎当令硕硕成行紫茎兮韫爽青穂兮含凉大有占而丰登肇象兮中和顺而陇畆飞香对银縚而偶穂兮散珠颗而分芒岂非化工之独运而为
　　盛世之嘉祥也哉



　　学问至刍荛赋
　　原夫泰岱之髙不让土壤而尊五岳河海之广不择细流而纳百川载万物而不盈者曰地覆羣有而不居者唯天是以有大而能谦必豫见善而能迁始贤固至理之如此岂入道而不然盖自先民有言询于刍荛既下问之不耻乃大徳之孔昭野无遗才英俊弹冠夫廊庙政皆丕应庶人罢议于市朝固己五风顺十雨调集济济之多士覩师师于百僚然而谦谦君子延访不遗夫草莽穆穆元后诹谘乃逮夫薪樵是以禹下昌言之拜汤勤有莘之招髙宗恭黙而得左右于岩野周公勤思而传吐握于崇朝凡其守谦以受益用是居上而不骄尔乃设铎设鼗而蒿莱亦及爰咨爰度而草泽无余道至广也岂必备乎垂衣之主心之虚也乃旁求于戴笠之夫迩言不弃良材必选大度于是乎彰隆业因此而显戒损用以持盈得师期乎主善此圣王乐取之诚心而非徒规仿乎先民之旧典
　　五六天地之中合赋【以敬授民时圣人所先为韵】
　　繄鸿蒙之坱圠兮肇两仪而互应昭法象之崇卑兮纷万物其繁盛羌孰体夫天心兮伊谁契乎地柄揭造化之元枢兮示羣生以金镜粤若宓羲画卦而知一元之广运亦越周文系彖而明三才之有正于焉定嵗序乎星辰总以握纲维于祗敬尔其浑沦初分经纬斯究奇全偶半地天恰配乎朔南兼两函三刚柔各居其左右积五位以相乗合六爻而互就置闰则道在归奇积策则法惟用九载在周礼属大卜之攸同稽乃虞书实羲和之所授孰云一三二四之当前与夫七九八十之应后此盖隂阳定位其运乃神至圣观象用以前民来复而知履端于子交泰而识建统于寅觇气于十有二月騐嵗差于三百六旬彼夫土圭铜浑之是制保章冯相之所陈或北陆而成嵗或东嵎以纪春岂能外大衍之名数总万有之纷纶若乃衍母衍子各殊其用大余小余不紊其时虽月窟天根眇忽难穷其象罔而干维坤络翕辟自着其端倪天五得其中也地六从而合之五挈阳枢五五二十五数而不忒六维隂纽六六三十六宫而咸宜于以协大中之运于以定保合之规乃其变化相寻权舆斯定天数六为用而五为体倍其五兮天干盈地数五为君而六为臣重其六兮地支竟气降为味兮聿观大化之所由敷民受以生兮乃识万彚之所从孕图呈龙马兮妙用协造化之奇象着龟书兮至瑞应宪天之圣辨方辨卦定至定分六甲为日五子维辰十一而道毕六十而数均极其数兮遂定天下之象通其变兮遂成天地之文阳奇隂偶兮合而言之曰易天圆地方兮中而处者惟人兹五六之迭乗兮实形生之槖籥惟中合之妙搆兮显天地之絪緼于是顺布五行修和六府言乎理兮健顺统防乎苞符言乎器兮权度不差夫絫黍用布令于提陬遂纪元于章蔀占鸟火虚昴而定嵗功乗震兑坎离以致时序岂其事事而为之则物物而为之所哉重曰居寰中以御极兮道在节宣察玑衡以齐政兮圣人我先愧参赞之靡易兮凛若氷渊頋民事之綦重兮时罔或愆敷五典与六职兮取法自然期无逸以勤恤兮钦若昊天













　　恭祝
　　圣母皇太后万寿无疆赋【有序】
　　伏闻累洽重熙光启寿昌之运垂恩储祉庆延
　　慈训之隆惟懿徳在躬以至仁为茂育斯降年有永自诸福之骈臻我
　　圣母崇庆慈宣皇太后
　　化协干枢
　　恩周坤络
　　兴妫佐喾申锡乆而长发其祥
　　明徳宣仁垂裕深而并受其福兹值仲冬之月欣逢
　　万夀之期禹甸春回尧封庆洽集衣冠于万国率拜舞于千官共称北斗之觞窃拟南山之颂谨拜手稽首而献赋曰
　　惟坤徳之无疆乃自天而凝命既体顺以承干遹钟祥而衍庆王母受介福逺垂羲易之文京室纪徽音载咏周诗之盛礼崇尊养防下国之共球律转阳和运中天之玑镜桃熟三千之候爱日舒长山呼万嵗之声慈云髙映占南极之光华奉
　　东朝之温凊拥佳气于蓬莱共钦瞻于
　　慈圣
　　徽号极域中之尊至仁为天下之
　　母配天而防奉三无应地则含九有永弥性以优游介繁禧而昌后窃欣
　　膝下之承欢就养无方于左右黄裳中正开长信而礼洽宫庭
　　彤幄辉光出甘泉而瑞盈郊棷挹天酒以润芳蘐廻凤辇而萦宫栁临华渚以逍遥迈斗维之悠乆于时律中黄钟日临婺女验添线于金针候吹葭于玉吕恭逢诞圣之辰正协履长之序声传绛帻尚衣初进云裘光映朱霞列树犹然彩炬引
　　璇宫之法驾盛仪卫于钩陈振丹陛之元音应铿锵于钟虡云开扇影瞻
　　寳座而奏瑶牋香袅炉烟启芳筵而斟桂醑躬舞蹈以奉觞循玉除而容与欢腾薄海庆溢敷天旷代之苞符辐辏殊方之寳賮骈阗九叶金芝吐荣华于天秀万年玉册铭琬琰以神镌云绡呈织女之机七襄锦丽寳鬘缀仙人之珥四寸珠圆馔龙根而待御擘麟脯以烹鲜紫府之琼浆若醴华封之碧万如船尽入充庭之贡并登介寿之筵若乃车书南北尉西东竞厠身于朝列随稽拜于臣工共晋九如之祝羣钦万福之同听仙韶之应节觇瑞霭之浮空凤舞鸾歌奏钧天而陈广乐云蒸霞蔚揖金母而拜木公花满瑶池之上筹添海屋之中信上元之资福绵景祚于无穷臣祗奉
　　母仪俨同天覆幸当清晏之期喜值文明之昼游观上苑効扶侍于
　　銮舆瞻望
　　春晖焕斑斓于舞袖天开有道之祥星纪长庚之宿仰纯嘏之缉熙兮荷贻谋之孔厚愧颂飏而莫罄兮愿福禄之永茂自今以始兮八千春长祝
　　慈帏兮无量寿














　　建福宫赋
　　居寰中以御物凛
　　天命兮难谌惧大业之弗胜恒干惕兮小心戒峻宇与雕墙鉴酒池兮肉林愧饥溺其未解遑安逸兮是寻乃者新宫落初玉戺金铺剏名建福义何居乎盖是地也围于宫墙而弗加扩卑于路寝而弗増华畏炎歊之相偪乃托兴于清嘉俭不至陋幽而匪遐况在重华之右【重华宫朕旧居也在新宫之左】比之兴庆之宫未费司农之帑何劳庶民之攻经之营之募千夫而齐力如松如竹阅数月而成功于是殿方馺娑宫比骀荡长春长乐披青简而空传太和保和凭朱栏而相望千门万户兮想汉制之太奢茅茨土堦兮钦尧俭之堪尚轩号静怡兮期成性之常存齐名敬胜兮恐举念之或妄亭顔恵风兮欲膏泽之旁敷阁扁延春兮与羣生而咸畅触目警心兮守此志而始终居安思危兮常厪懐而筹量尔其文石矗立嘉木丛生罗芝田兮蕙畹来燕贺兮莺鸣披薫风兮思解愠对时雨兮乐向荣观太宇兮调元化育万物兮验农耕又何必焚隋廷之甲煎树汉苑之金茎歌陈宫之玉树听唐曲之新声而始称悦情也哉于时而春览生意而欣欣于时而夏逺烦暑而洒洒乃其秋也伟西成之可庆乃其冬也体贞元之凝命载色载笑奉
　　慈闱而承欢来游来歌与艮臣而交儆于以承先厪肯构而勿忘于以示后庶斯言之是听重曰洪范有言敛时五福敷锡庶民与时茂育予宅是居心乎肃肃受天之祜匪借田烛建民之极匪侈华屋继绳光烈对越于穆进贤纳谏惩恶旌淑志茍懐安是谓不谷尚慎旃哉永膺
　　天禄




　　盛京赋【有序】
　　尝闻以父母之心为心者天下无不友之兄弟以祖宗之心为心者天下无不睦之族人以天地之心为心者天下无不爱之民物斯言也人尽宜勉而所系于为人君者尤重然三语之中又惟以祖宗之心为心居其要焉盖以祖宗之心为心则必思开创之维艰知守成之不易兢兢业业畏天爱人于是刑兄弟而御家邦斯以父母之心为心也民同胞而物吾与斯以天地之心为心也孔子曰明乎郊社之礼禘尝之义治国其如示诸掌乎宗庙禘尝之典固先王继志述事之大经也然自圣人象大过肇封树以来上陵之制汉代己然我国家肇兴盛京邠岐之地桥山在焉昔
　　皇祖六十一年之间三谒
　　丹陵用展孝敬
　　皇考在位百度维新日不暇给适西鄙有事徴役己劳又
　　藩邸时曽奉
　　皇祖命往谒
　　祖陵是以十有三年中未举是典予小子缵承丕基惧徳弗嗣深惟
　　祖宗缔搆之勤日有孜孜敬奉神器言念盛京为天作之基
　　永陵
　　福陵
　　昭陵巍然在望不躬亲祀事其奚以摅慤忱而示来许爰以乾隆癸亥秋恭奉
　　皇太后发轫京师届我陪都孝思以申
　　祖武是仰因周览山川之浑厚民物之朴淳谷土之沃肥百昌之繁庑洵乎天府之国兴王之防也昔居相度召颂公刘岐宅作屏周歌太王莫不于
　　上帝之监观下民之君宗三致意焉故物以赋显事以颂宣既见于斯岂黙于言乎遂作赋曰
　　歳大渊献时旦栁中协律无射辨方庚辛歴吉日以建旗驾应龙之龢鸾纷漓虖蕤蜿蜒旌防虹橦鸣鸢周乎神臯之壤届乎箕尾之躔循我留都杀禋
　　珠丘懐精气仰
　　徳流既备既申廼御黼座而觐臣寮维缔造之弥艰抚草创之鸿图曰于休哉是盖突载亳之子殷躐宅镐之姬周凭虚致讥于东约安处荐诮于西逾下此离为十二之国合为六七之侯鼎立瓜分者益琐纎旁魄不足以殚摅而孟坚平子太冲者伦方且艳陈崤函陇坻之隘盐池墨井之腴枍诣天梁之丽三条五剧之区极铺张以诡辨彼何辞廼称诸奚侔夫天作之皇宅又何借苌与魏舒于是谘文献考图册不恧不文爰赋其略聚精搆思挂一漏百粤我清初肇长白山扶舆所钟不显不灵周八十里潭曰闼门鸭緑混同爱滹三江出焉帝女天妺朱果是吞爰生
　　圣子
　　帝用锡以姓曰觉罗而徽其称曰爱新是剪是除匪安匪康乃有叶赫辉发界藩抚顺遂筑城于辽阳以为东国之宗
　　天笃其祜载恢厥功天命十年相险宅中谓沈阳为王气所聚乃建盛京而俯关西故言其封域则虽始自秦汉历隋唐以迄辽金欤而举其规模则维新
　　皇运膺灵佑之独深也仰符十度之尾实临析木之津得云汉之所垂维北极之所邻亦何异乎召伯相宅卜惟洛食奉春建策留侯演成哉于是乎左挟朝鲜右据山海北屏白山南带辽水沧溟为池澎湃防渨流汤汤赴弥弥撇渹廻浑渼浴日沃星莫测其始东尽使犬之部朔连牧羊之鄙启我漠恵之原扩我俄朶之址髙燥埤湿原田每每走大野而拱太室者万有余里其山则铁岭绣岭平顶降龙木查石门东水南双矗嵑聚□嵏兮屴崱嵌兮峒兮□嵃嵂兮嵣嵡蔽亏日月源流湖江既孕奇而盘郁亦含秀而隆崇故夫四蹄双羽之族长林丰草之众无不博产乎其中蹄类则虎豹熊罴野马野骡鹿麞麅麅狼豺封驼狐貍貛貉跳婆娑鼢鼯艾虎貂防轻嘉其他牛马羊豕之资以日用者盖填闾巷而烝寝讹羽类则野鸡沙鸡鵞鸭青鹳鹤秃鹙维鹈在梁缩脖鸠燕啄木鹊鸧鹰鹞雕鹘红牙商仓黄鹌防化白鴈霜横曰海东青出黒龙江林击则天鵞褫魄甸搏则窟走僵其他鸽雀铜嘴桃虫鸳鸯杂防纷泊腾轶翶翔其草则蒿艾香蒲芦苇萧荻章茅水葱红蓝绶虉马蔺知时木槿纪节厥惟人葠三桠五叶气禀地灵功符隂隲商陆茵蔯萹蓄葶苈蠡实丝均能巳疾其林则五针之松万年之栢重障隠天幽林蔽泽挺崇槐之曽青防柜栁之浓碧大椿以八千为春寿栎以不材为徳烂红杏与绯桃纷白栋与黄蘗山藤柔韧是资鞭防鸡桑落黄可供蚕织陆珍既牣海错亦繁鲤鲂鳟鳜鯼鲫鳙鲢鲦鲴鳢鳡鮠防鮎鱓比目分合重唇浮湛剑餙鲛翅栁炙细鳞牛鱼之长丈计带鱼之白韦编乌鲗之须粘石渡父之喙矴船他如防马驴狗豚獭豹貛出没乎汹涌潜跃乎游渊苍龙揵鬐而云作赤螭掉尾而波开老蚌含珠九光烛天神奇是韫瓌瑰是生虽山经与地志羗莫得而详焉懿兹奥区原隰畇畇厥田上中厥壤惟平抱海负盖跨辽欱宣浑河为带兴京为襟袤复陆而坦坦黋拓落而芸芸伟嘉祯之萃荟信槖籥之絪緼
　　帝眷东頋用畀皇清而为万载之沛丰若其测圭臬度广轮依防尺疏渠川歌经始咏攸宁又可略闻矣天命天聪丕显丕继因其旧沈拓我新制规天矩地向明授时増八门之詄荡胁九逵之逦迤翼翼俾倪岧岧堞雉起
　　圜丘于郊南单埢垣之洁秘钦柴飏槱陈玉荐币鼓云和升茧栗以邀肸蠁而昭祀事霜露在履春秋聿迁忾乎僾乎肇禋閟宫涤濯毛炰元酒太羮
　　文祖
　　神宗爰歆于斯符帝车之太乙正王宫于未央重三殿之实枚表双阙于阖阊阙名维何文徳武功殿名维何崇政建中髙楼望氛厥题凤凰后宫紫极交泰清宁闗雎麟趾化洽家邦维朴而安乃巩而臧岂其工防槛之刻镂岂其饰榱橑之焜煌岂其疏龙首之嵔嶪岂其叛凤翼之昂蔵匪有心于俭约乃潜揆夫陶唐大政当阳十亭雁行爰诹爰度日赞日襄吉君臣之一徳而扩我闼于八荒正号纪元以受天庆于是定两翼之位列八旗之方黄白红蓝有正有镶法其象于河鼓则其数于羲经神其变于三五握其奇于九宫
　　大圣创制动协天象是犹易之书契乃观蹄迒焉树以屏翰驭轻居重本支百世昌我宗潢佐命之勲曰费英东额都希福绩茂萧张曰有坐谋曰有折冲既彬彬而济济亦赳赳而彭彭其余附凤而攀龙者盖车载与斗量爰制国书聿兴文教演义译音物取其肖允维大海克称检校虽絶域其必通即纎故其亦貌若夫人自为战王者无敌角严则百墉失凭旌挥则三邉定檄义不返顾勇不重壁是以敉四海而莫撄亘千古而鲜匹故班录于累世用以酬夫劳绩及其斗杓北指涉冬背秋爰狩中原我戎是修靡虹采袅蜺斿拖雾纛建云旂后属车前导游乗我良产屏彼雕辀右忘归之箭劲左繁弱之弓柔倩浰而雷动鸿絧而星流又何必王良执辔纎阿御軥也哉于是带甲之士百万尽发鹰犬而骤骅驑卑泰山之为橹跨渤海以张罘林林裔裔列列裒裒命地而后中应声而先掊散壄麋之羣友剔穴狸之伏畱骇巘麢之儦俟詟郊之佻偷既肩惰指倦而麌麌之羣犹縁陵蔽野比夏草之稠焉爰用三驱示无尽刘更命羽林佽飞之士手豹尾踞虎头搏洞熊殱泽防观壮夫之鹤跃快猛兽之防膢乃献我成禽舍彼践毛择其上杀允惟左膘以奉宗庙干豆亨炮次充賔客乃荐君庖班获行赏讫乎舆僚是盖因天地之利习军旅之劳战则克而祭受福古者搜苗狝狩之礼所为昭讵其害三时之土谷夺百姓之腴膏蹂桑柘之地广虞猎之郊如子虚上林之所嘲也哉将将蕃后夔夔列君奉贽来朝斋遫侍宸或稽首而请聘或倾心而纳姻于是乐以九奏飨以八珍迈呼韩之朝天逾颉利之舞庭合内外为一家自我
　　祖而巳然坰牧之宜曰大凌河亘肥壤之博衍茁灵草之敷披夏蚊避境春泉漾波是以駉駉之牡蕃孳孔多尔其骊驈骓駓骍骐骆驒骝馰驔騧馯防骃騢或眠而馾或行而惟致逺之有赖亦扬威之无过畿甸既辟农桑是咨爰饬田畯爰励甸师物早晚之种辨髙下之宜男则耕耘是务女则织絍是谋抑工贾之末业勤衣食之本图故深耕易耨谷用滋也九夏三耘免污菜也雨我公田遂及私也庤我钱镈铚艾时也我簋斯盛实佳粢也我仓如陵庾如坻也服尚布棉奚纎美也器用陶匏戒奢靡也土物是爱神降嘉生黍维秬秠稲维糯秔粟维穈芑粱维赤黄解蠡胡麻来牟铃铛苏分紫赤豆有豌豇蔬则芸薹薤蒜萝卜韭葱蒌蒿蒲笋紫茎茴香壶卢蔓菁莴苣葵防鲜不斾斾穟穟唪唪幪幪驿驿厌厌緜緜穰穰惟脉土之独纯斯穑事之孔良农隙教战守御相望国以殷富兵以盛彊郁葱佳气盘礴无垠民风噩噩伾侁自然休有
　　烈光格于
　　皇天
　　上帝其子之维有歴年是以我
　　世祖因人心之归清顺天意之厌明扫驱除之闰位统子弟之精兵无亡矢遗镞之费而膺图正位乎燕京盖尝考千古之兴替稽百代之歴数拒符瑞之难谌信仁义之堪守斥逐鹿之蛊説审神器之有授乃知
　　帝命不时眷清孔厚也不有开之何以培之不有作之何以得之夫其披荆棘冒氛霾歴艰辛躬利害无嬗代之迹而受车书之来者盖书所谓于汤有光诗所谓民之攸归矣皇矣陪都实惟帝乡乃命秉钺之帅乃置五部之卿民安郡县旗乐屯庄春秋耕敛我仓我箱朝防朔望跻跻蹡蹡昭万年之有道卜百世之灵长乃作颂曰
　　于铄盛京维沈之阳大山广川作观万方虎踞龙蟠紫县浩穰爰浚周池爰筑长墉法天则地阳耀隂蔵货别隧分旗亭五重神基崇峻帝系緜昌周曰邠岐汉惟丰沛白水庆善兴王之防长白隆隆沧溟濊濊形胜之选奕世永赖俯临区夏襟控中外休养百年既丰而泰溯其始谋继序敢懈昔我
　　圣祖三至斯土棽丽六飞森沉万旅孔硕九重不遑安处祗谒
　　山陵亦临朝宁置酒故宫用酬父老乃霈恩施逮乎编户匪勤于巡良慕乎古闵予弗徳实缵丕基嵗时太庙陟降格思缅仰
　　鼎湖惟瞻惟依荷
　　天之龙际时之和驾言徂东络绎羽仪风举云摇鳞萃鱼丽我賔我臣我行是随载至神乡载觐
　　园寝灵郁崇辉祥凝巨沈原庙衣冠霸陵食枕松柏云缦溪池流淰荡涤洪炉陶甄羣品石马悲风泪泉沾袵岂必羮墙一气是禀聿造故宫故宫赫赫聿升太阶太阶奕奕无彩之饰惟厚之积皜曜防照歙赩乌赤左墄右平坤阖干辟土壁葛灯遐哉俭徳诒我孙谋万年之宅乃开南端设席肆筵爰爵周亲及彼鸳鸾南阳故旧洒如言言惟此嘉师
　　列祖之臣是噢是咻是贻我躬敬之敬之翼翼惴惴于亿万嵗皇图永绵




　　皇清文頴巻首十八
　　钦定四库全书
　　皇清文頴巻首十九
　　御制诗
　　乐府
　　仿云汉诗体敬制雩祭乐章以申诚恳八章
　　瞻彼朱鸟爰居实沉协纪辨律羽虫征音万物芸生有壬有林有事南郊陟降维钦瞻仰
　　昊天生物为心【一章】
　　维国有本匪民伊何维民有天匪食则那蝼蝈鸣矣平秩南讹我祀敢后我乐维和鼍鼓渊渊童舞娑娑【二章】自古在昔春郊夏雩曰惟龙见田烛朝趋盛礼既陈神留以愉雷师阗阗飞廉衙衙曰时雨旸利我新畬【三章】于穆
　　穹宇在郊之南对越严恭
　　上帝是临茧栗量币用将悃忱惴惴我躬肃肃我心六事自责仰彼桑林【四章】
　　权舆粒食实维后稷百王承之永奠邦极惟予小子临民无徳敢懈祈年洁衷翼翼命彼秩宗古礼是式【五章】古礼是式值兹吉辰玉磬金钟大羮维醇元衣八列舞羽缤纷既侑
　　上帝亦右从神尚鉴我衷锡我康年【六章】
　　惟
　　天可感曰惟诚格惟农可稔曰惟力作恃
　　天慢人弗刈弗获尚勤农哉服田孔乐咨尔保介庤乃钱鏄【七章】
　　我礼既毕我诚已将风马电车旋驾九阊山川出云为霖泽滂雨公及私兴锄利甿亿万斯年农夫之庆【八章】
　　乾隆八年秋朕奉
　　皇太后恭谒
　　祖陵还至盛京受朝锡宴夫汉髙过沛而歌大风情至
　　斯动直已陈徳况予小子觐扬
　　光烈能无言之不足而长言之哉爰作世徳舞辞十章
　　章八句
　　粤昔造清匪人伊
　　天天女降思长白闼门【叶】是生我
　　祖我弗敢名【叶】廼继廼承逮我元孙【叶　一章】
　　元孙累叶维
　　祖之思我西云来我心东依歴兹故土仰溯始谋【叶】皇涧过涧缔此丕基【二章】
　　于赫
　　太祖肇命兴京哈达辉发数渝厥盟如龙田见有虎风生戎甲十三王业以兴【三章】
　　爰度爰迁拓此沈阳方城周池太室明堂不宁不灵匪居匪康事异放桀何心底商【四章】
　　丕承
　　太宗允扬前烈倬彼松山眀戈耀雪以寡敌众杵漂流血惜无故老为余详说【五章】
　　余来故邦瞻仰
　　桥山慰我追思梦寐之间崇政清宁载啓南轩华而不侈巩哉孔安【六章】
　　维我
　　祖宗钦
　　天敬
　　神执豕酌匏咸秩无文帷幔再张樽俎重陈弗渝弗替遵我
　　先民【七章】
　　先民宅兹载色载笑今我来思
　　圣日俯照爵我周亲荩臣竝召亦有嘉宾欢言同乐【叶八章】
　　懿兹东土允惟天府土厚水深周原膴膴南阳父老于是道古有登其歌有升其舞【九章】
　　我歌既奏我舞亦陈故家遗俗曷敢弗因浑灏淳休被于无垠勿替引之告我后人【十章】
　　雉将雏
　　行行麦垅边见一雉将雏雏儿才长成哑哑学母呼【一解】翅软未觧飞嘴嫩未能食饮啄与游翔皆赖顾复力【二觧】儿兮依其母母兮爱其儿一朝羽翼全那料南北飞【三觧】有童持长竿捕雏何遽遽老雉虽善飞绕匝不忍去【四鲜】雏儿颇有智藏伏荆棘间棘宻难探取顽童怅空还【五觧】须臾童去逺老雉还来视母子得全活鼓翼心倍喜【六觧】尔童一何忍尔雉一何慈孰谓天良心人禽乃倒之【七觧】观物可会心抚古常自镜今朝忽见此大愧中牟令【八觧】
　　夜夜曲
　　明月照我室清风拂我牀我思在何所伊人水一方清风拂我牀明月照我室肯寻长夜欢支枕诵无逸无逸支枕诵展转念民依孰饥兮缺食孰寒兮鲜衣饥寒切中人何事不可有頽风日以滋吁嗟谁之咎
　　君子有所思行六章
　　君子有所思所思悠且遐【叶】休哉浑噩风轩辕一梦余呜呼斯世兮何日成华胥
　　君子有所思所思闾阎间耕九而余三有备乃无患呜呼斯民兮安得免饥寒
　　君子有所思所思久以长猗欤至治世殷序周有庠呜呼斯道兮何以被黎甿【叶】
　　君子有所思所思惄未已宛然水一方蒹葭徒采采【叶】呜呼斯人兮孰共缁衣羙
　　君子有所思所思秋复春望道而未见简编良具陈呜呼斯后兮何以淑其身
　　君子有所思所思切衷独羲经居玩辞曰旡往不复呜呼斯义兮保泰责谁属
　　四言古诗
　　冬至有事于
　　南郊敬成八章章八句
　　于昭
　　天鉴眷于有徳佑我
　　太祖东土是式
　　帝命不显皇清不灵明徳惟馨以畀万邦【其一】
　　赫赫
　　太祖
　　天笃其祜穆穆
　　太宗丕显丕承骏徳光昭爰受鸿名建国纪元肇定大清【其二】
　　暨我
　　世祖混一区夏
　　圣祖绍之容民厚下民安于耕物适于野六十一年惟天降嘏【其三】
　　皇考翼翼思为君难立纲陈纪祗承克艰授位渺躬受命自
　　天敬念绍庭敢忘寅防【其四】
　　日惟长至爰卜
　　南郊三斋五戒将事吉朝式瞻百辟玉佩金貂式防尔心无或逍遥【其五】
　　爰升燔柴燔柴惟烈爰陈俎豆俎豆维洁惟予小子敬捧苍璧明明
　　帝神尚其来格【其六】
　　神之格思降福穰穰敢曰予小子诚通
　　昊苍自我
　　祖宗受嘏惟纯
　　景命緜緜逮我后人【其七】
　　伐鼓渊渊建斾翩翩祀事用成福禄来骈匪以祭而专匪以燕而迁对越
　　昊天岂敢间兮干干【其八】
　　万竿烟雨
　　有猗者竹在彼渭川乃含宿雨乃带朝烟其色维何非媸非妍其音维何非管非弦有客坐对羌民之先其屋何有四壁萧然其手何持道徳一编逸民也欤吾何得而致焉
　　五言古诗
　　古风四首
　　泰山不让土河海不择流为学亦如此取益在广求见恶当自戒见善期自修三人有吾师近取乃日休孟山何岧嶤有兽曰驺虞赋性本仁慈举趾惜蘼芜终为王者瑞见乃盛世符南山有猛虎食肉如食刍馋嗜饱腹肠何论有无辜一朝猎者至咄嗟丧其躯仁残天道显视此何所殊
　　郭公觧布谷王孙能促织区区禽与虫因时亦有识人生性本灵充然备五徳私利一薰蒸灵台因窒塞譬彼瑶台月忽被蟾蜍蚀克已万理明处事乃不惑
　　春风二三月花屿争芬芳出门踏青人车马沸如狂芳甸布绮席绣陌遗琳琅幽兰在空谷讵肯生道旁地僻人莫赏谁识王者香我来采盈把归植读书堂同游不同趣对尔聊徜徉
　　读西山先生大学衍义
　　晴披典坟望古兴遐想眷惟希元翁体道粹涵养着有衍义书妙蕴资寻仿大含亦细入渟包万象孔曾绪不坠千载揭昭朗读书思其人髙山欣景仰
　　冬夜偶作三首
　　天寒鸦归早月上人语静融融地炉暖纸窓散清影白日虽苦短迢遥爱夜永敲句和残更惕然发深省帘幙重重下兽炭旋旋然犹恐寒侵肌向火争趋前悬知玉闗外雪积层冰坚出征众军士皲瘃实可怜况当嵗云暮家室情更牵所恃雨露厚兼赖主帅贤凯旋应指日永不戍穷边
　　梅月外横漏滴响未了心闲吟思生境静俗情扫每从物理中畧识清心道拨火且烹茶一杯供软饱
　　催耕鸟
　　条风天宇布百昌欣韶熙村原趣已佳緑水明千畦秉耒耕南畆提壶饷东菑郭公何丁宁催耕田畔啼髙栖嫩栁梢低唤柔桑枝分明为一言东作当及时田老闲之喜胼胝非所辞田妇闻之喜馈馌职所司但愿嵗丰穰辛苦甘共之防度闻此声蚤起竭力为那似香闺中惊眠翻怪伊
　　相马吟
　　知人固非易知己良独难譬彼驾盐车太行阻且岏惜防骐骥良徒共驽骀餐一朝遇伯乐三鸣感多端秣甘饮清水饰之锦绣鞍西极昆仑墟东穷渤海漫追风四蹄轻飘飘如羽翰聊借酬知音不顾汗血殚伯乐不世出骐骥空自残谁怜伏枥者执防一长叹
　　灌麦
　　大麦五寸长小麦三寸半地干苗欲枯离披垅畆畔犹幸灌溉便近傍河之岸清晨课僮仆辘轳转双腕初看土湿湿渐觉流漫漫颁臾苗尽起生意良可玩尔仆聴我言莫怨体流汗不见万顷田农夫徧浇灌
　　读范文正公神道碑用宋陈傅良原咏韵
　　入夏南风薫花木围我庐我庐何所有揷架古人书希文古大臣不与伊葛殊特逹圭璋器心迹天日如今读神道碑更识为名儒中庸赖公显程朱继其余庙堂而江湖忧乐与民俱天章十条陈忠恳岂区区仁宗称贤主郅理亦可期叅政仅九月不及大有为徒令范老子声名播荒陲
　　古风七首
　　尧舜传心学危微十六字禹汤继其传执中与礼义文王躬亹亹不已功常粹唐虞三代初大道中天丽比屋皆可封无烦别义利诗亡春秋作风薄俗亦伪惟时王道衰人人骋私智天生我仲尼金声振洙泗删诗定礼乐尧舜功不啻一自泰山頽弥天布妖彗杨墨逞邪说申韩建私议邹峄乃扬徽奋然辟险诐战国逮嬴秦道蚀斯文坠祖龙轻狂儿輙敢燔典志刘季提三尺儒风岂云炽武帝始求贤董子明正谊三防醇乎醇天人理咸备昌黎称闻道犹未哜其胾自汉迄宋初道昏人如醉伟防无极翁粹然秉道气学不由师传理已臻极致二程实见知主敬标赤帜朱子集其成经天复行地缅维千载心授受本同契絶续逓相衍斯文统绪寄午运数恰中自协唐虞治作君兼作师吉士踵相继
　　巢由避尧舜遯世心自安严光继其踪隐约富春滩光武曲成之髙节难跻攀东汉尚名义廉立懦与顽奸雄且顾忌千古一钓竿
　　中天秋月皎四野秋风生庭梧一叶落隂虫相和鸣鸿鴈横逺塞音响一何清蝉嘒忽已寂又催刀尺声物理皆如此随时有枯荣
　　东海有瀛洲仙人居其间安期羡门子九转成金丹自谓得长生飞升如羽翰伦物茍遗弃孤生亦何欢濂溪惟爱莲渊明惟爱菊吾于羣卉中特爱渭川竹严冬草木枯依然挺青绿扶疎绕屋栽朔风鸣寒玉直哉君子节所守贞且笃
　　秦王失其鹿英雄争逐之沛公入闗中三章法令施伟哉萧相国防力咸会时鸿门宴诸侯端坐衮冕垂一増不能用勇力徒尔为矧廼恣残暴众志均乖离用贤兼爱民斯为王道基
　　渊明既归田门前种五栁心与世俗隔读书快饮酒惟结山水縁那复恋五斗微意殊可风亮节不挂口
　　过曲涧花香游流杯亭日知阁诸胜
　　西苑旷且奥肇自明代作琼华万玉堆太液千夫凿平地起蓬瀛城市而林壑松篁防百年参天秀崕防秋深鸿雁鸣春暖桃李灼世庙求神仙林亭更开拓方士朝扶鸾虚皇夜飞鹤丞相冠莲花将军赤符防鸡犬倐已升殿宇还如昨
　　盛朝建邦畿旧制因城郭何独废西苑姑亦存其略髙居非昔比偶幸行宫若雍正二年夏承恩开讲幕避暑供游息胜迹频探索湛湛芳草青泼泼游鱼跃葱葱梧桐枝烂烂莲花蕚或宴水云榭佳景开芳酌或赋迎薫亭妙句随兴落师友得从容昆弟善笑谑是秋猎塞北竒峯峭天削囬思此间山宛似日出爝因縁不复至抚景懐佳约时过玉蝀桥波光含漠漠烟际辨楼台松竹纷竽籥弹指十年间何异风鸣铎前日重来游未能穷其乐遥瞩淑清苑冻岸不可泊今朝好风景迟日中天爚歩自瀛台桥踏冰行蹻蹻干芦寻曲径虚殿开金钥穿云洞户深歩石川梁迮乃知洞里天自与寻常各冬深景寂寞翠剰琅玕箨闲坐流杯亭更登日知阁会心濠濮间呼朋嗒然噱其北乃假山巉岩何磊硌攀援径絶处深涧戏腾踔时我径过之我童犹畏却其上挂瀑布结搆俨庐霍飞沫杂氷流玉牙排龂防其池乃不冻疑有冯夷托当年观鱼亭尘土生珠箔归鞍适然返聊尔何住着我闻山水縁好者不为恶何必买山钱底须蜡芒屩前居水中萍兹游林里雀异日得清暇还教度畧彴
　　海子外行围
　　朝雾敛秋空遥天白如水猎骑出郭门寒郊行逦迤箭逐双雕飞鹰伺羣雉起相逢倚杖翁农话斜阳里悠扬墟里烟淡挂疎林紫归鞍拂晚风猎罢心犹喜
　　茅檐晓曝
　　乌啼霜月落朝旭才三竿寂寂寒村景参差入遐观茅檐晴趣佳野老方负暄那知严风凄但觉爱日温是时罢三农绕膝围童孙快哉黄棉袄普被无卑尊熙熙太和世大哉天地恩至乐矜新得拟欲献金门
　　冬夜偶作四首
　　风帘送竹音月窓散梅影稍喜万防暇敲句寒更永栖鸦寂不鸣漏滴银壶静遥想谋利人夜半喧市井设非为衣食肯冐清霜冷饥溺圣人心抚躬常三省
　　曩吾诗兴豪即景抒清思非云夸别裁借以道已意兹偶拂吟牋捉笔聊且置岂嫌推敲苦为恐杂心志吾志在何所望道犹惭未曾闻圣贤语躬行实匪易
　　盆卉吐芳葩气转阳和新匼匝屏风开嶙峋兽炭焚缕缕篆文斜一室蔼如春却忆闾阎间比户窭且贫龙堆虽罢战尚有长戍人譬彼婴儿啼父母宁忍闻念此展转愁丙夜忧思频
　　昔爱冬夜长随意消清福今苦冬日短剪檠批奏牍稍暇兀然坐诗兴亦局速岂无玩好资足娱耳与目开编对圣贤祗觉増慙恧
　　暮春圎明园即景二首
　　夜来膏雨足晓起倚前楹芳园景已佳百卉争鲜荣迷离栁丝重间闗鸟和鸣逺峯螺髻翠新涨镜面平依依陌上花向人如有情维我值防暇裁诗聊品评品评何所乐所乐足春耕
　　心闲境自幽树老园更古况复近西山云气时吞吐结茅为屋宇欲识农家苦俯仰觉安和何必夸瑶圃
　　时巡近郊见西成有象喜而赋此
　　缅懐春之暮彼苍有旱意忧心惄如焚中夜望天赐赈恤发太仓绸缪无不备赋彼云汉诗展转讵能寐好生天之心一雨苏万类苗者日以秀秀者日以穂时巡屇初冬夙驾催六辔眄兹埸圃间颇觉仓箱积千畆幸有获二鬴犹未遂稍足慰吾心尚未惬吾志吾志伊如何教养非二事即今比户间岂尽知孝义披褐者农子前驱莫诃避疾苦当谘询痌瘝予増愧汝饥谁之由汝寒吾所致赒赐出泉府旬宣属官吏犹恐亿兆民未尽沾实恵际此薄有収聊可酬望嵗寄语为政者丰年实为瑞
　　初晴晚照
　　落景挂平林初晴景倍好霞连天际山风动枝头鸟闲心游物外逸兴托云表兹焉足自适何必寻蓬岛十一月初七日得雪时大雪节也喜而有作
　　小雪雪霏霏【小雪节亦有雪】大雪霏霏雪今年三白早喜复应时节朝来眄庭除皑皑堆玉屑上林冬欲半满树琼英缬曩余饶逸兴玩赏吟清絶值此六出飞岂不中心悦所乐在田畴望嵗念弥切裁诗为志庆那更论工拙
　　华严洞勒壁
　　别院驻銮舆瞻礼招提境清晓趂风凉扪萝登絶顶嵌石老松苍滴乳寒湫净初上若无路渐入多佳景豁然云木开古寺横山岭石龛月相闲檐铎风声静朱栏俯帝畿烟火富闾井旋憇华严洞飒然衣袂冷深窥潜窦黑微听幽泉泂何须一指参自觉万虑屏
　　饲鱼
　　临流坐石矶忘机鱼不避投饵试饲之引类纷然至却知非钓竿在藻心无忌清涟漾镜光一一堪数计因之识鱼乐长歌发幽思遐想天地间人物理不二有心鸥乃去去实人所致吁嗟庸众流劳劳为名利有时丧其良反不如鱼智若令贪钓钩早作盘中味
　　毎有吟咏輙以示大学士并南书房翰林等或命依韵迭和非以辞藻相夸尚防暇之余相与优游翰墨亦可以陶性情验政事比之征歌选舞不犹愈乎因书以示之
　　宣尼曾有训羣居不及义况在君臣间尤贵同兹志譬彼舟楫具大川方堪济彼民有隐情孰为逹其意或政有偏颇孰为防其弊三百一言蔽曰惟无邪思可知诗教正其葩乃余事惟予忝民上奉三而出治所愧理未纯因之政多戾皤皤二三臣咸具经邦智济济翰苑英亦有责难谊因言匡不逮所益良匪细若徒献颂词恐滋后来议
　　观获
　　白露湛郊原西成候已至緑野满黄云紫茎垂绛穟铚艾兹其时钱镈良具庤防余临别院农务观次第值此嵗云稔实感天所赐念予恤民艰常凛祈年意积以三时忧今朝乃大慰
　　读杜子羙集有感
　　男子妬名禄女子妬顔色古今坐此病防丧人家国不惟庸众流英才每被惑卓哉少陵翁独能秉谦徳当时言诗者非甫则云白观其寄李诗自谓如不及其实菽粟言何用夸竒特兹人嗟已往谁得其正胍独嘉不伐心永言以为式
　　心逺阁秋眺示大学士及南书房翰林等
　　一指当人前不见泰山髙离娄闭目时讵可察秋毫至人用心镜万物不能逃王者明四目智烛良独操兹阁名心逺寓意岂在遥结搆山之巅俯仰近云霄况值三秋深天气髙泬寥叶落万林踈凭眺心神超伊余有逺思匪恋物华撩或情有壅蔽或民嗟苦劳或贤当登进转令在下僚或时虽小安遽益志气骄见理有不周愆尤自此招辨言有未当是非致混淆心逺之谓何岂谓盼荒郊即事因自儆此乐非游敖
　　昔闻
　　昔闻盘山侧有谷名虎里白额任縦横居民皆逺徙有一云水僧结庵山之屺夜坐悟无生晓起担柴水忽然一虎至是僧瞠目视孽畜胡为来速去斯可矣虎果掉尾去如听彼指使自此众乡民号之为佛子僧亦自谓神其实无他技无何虎复来咤之厉且訾逐逐行近前僧葸乃拜跪四隣争赴救虎去僧早死方知浪得名前畨幸偶尔有名无实人可以鍳诸此
　　寒雀
　　驱车涞水道野旷风萧萧日出岚雾敛村木森寒条冻雀三五羣依依栖霜朝晚穂收获尽饥寒苦无聊啾喞如鸣悲春阳愁正遥野鹤翔髙空清唳响云韶霜翎耐严冬稻粱不可招或时敛翮下千尺长松梢俯视众寒雀嗟哉尔徒劳
　　夜静观书
　　防书如防山其境日日殊随境不会心多闻不如无况乎辨治乱因以别贤愚岂徒夸英华言行须相符念予志学时所慕君子儒诗亦尊李杜文亦宗韩苏要归践履实圣言非我诬即今持治柄岂不慕唐虞措行始知艰虑为空言徒裁诗铭座右庶防日警吾
　　春日载阳土膏滋润努力东作正宜其时既命各省督抚勤宣朕意其有籽种不足者量借予之又成此诗以示重农务本之意
　　去年冬雪少厪懐殊未置入春稍释忧霑足叨天赐更喜逺近同优渥遍大地东作此其时可不尽人事因命岳牧臣共朂勤宣意督耕防其惰借种施以惠惟此重农心匪慕驩虞治
　　读朱子全书
　　少时慕才华研精味辞藻微言探月窟逸兴横云表措思每废餐兀兀忘昏晓虽云俗虑无却被诗魔扰至理在目前弃而求深窈旷荡无所归怅怅盈懐抱近读文公书习气从兹扫因知九仞山一篑功不少作此聊自讼讵足云见道
　　书法中最喜黄庭坚笔意因而有作
　　羲之称书圣诸体无不有齐梁作者无李唐推顔栁惜哉世已逺赝者十之九宋元差可寻翰墨出亲手防暇戒宴安时或游艺薮就中名迹伙惟爱鲁直叟倜傥无安排潇洒絶尘垢譬如百尺松孤髙少羣偶信笔一规摹运腕忘妍丑所师在神劲讵论形肖否伊余有深意笔谏曾谨守好尚茍不端丧徳良已厚所爱汲黯戅裁诗铭座右
　　灯
　　腾辉照绮席散彩当珠殿馥馥博山香迟迟玉漏箭影射桃笙流华暎虾须绚九枝非所贵分隂诚可羡方励焚膏志敢卜通宵宴剪檠阅奏章毋使目光
　　南天门观音寺遥望
　　古刹礼大士虚堂息劳身旋起凭栏望旧径还如新谷转见行骑山髙截片云是时秋始孟緑树犹繁纷两山辟仙境一路无纎尘袅袅旌斾影隐见出嶙峋逸兴一以畅转益忧懐频念彼随从者跋涉良苦辛
　　塞上秋景
　　卢龙风日寒况复临素节芸黄带露稀峯翠经霜洁宇空云影淡流冷泉声咽夙志慕髙清对此聊怡悦

　　皇清文頴巻首十九
　　钦定四库全书
　　皇清文頴巻首二十
　　御制诗
　　五言古诗
　　古风三首
　　建极抚五辰执中御八埏望道而末由朝夕增惕干曩余佩古训治理颇能言行之扞格多乃悟实践难克已茍未至其失已大焉如木斯有本如水斯有源源本或有乖设施亦徒然触目堪警心小子其慎旃
　　重华协帝治辟门延英俊如茅斯防茹贤才乃奋迅其源茍不清所用安可信求者为虚声应者为干进譬珠在深渊鱼目难容混譬玉在完璞瑕瑜慎所遴履信而尚贤庶乎天助顺
　　天道有循环培栽而覆倾人道有损益好谦而恶盈君子审厥几处夷乃若惊况乎持大寳骄满毋或生人君惟一心干者万计迎纪纲茍稍紊调剂安可凭忧其所可恃惧其所可矜善医善计者其道良足称
　　路旁
　　路旁一野老呻吟一何苦鸠面歩履艰单衣百衲补试问何方人云籍齐鲁犹忆少年时逃荒离故土佣佃聊度嵗又复病双股问翁业何有囊无一粒黍问翁室何有妻没絶男女防防只此身知死何处所我闻凄然悲所悲非野父曾记周诗云君子民父母敎养违其方黎民失恃怙命医施鍼砭或可离痛楚白金赒其窘屋居免露处固知煦妪仁所愧泽未溥
　　鸠
　　小轩夏云半嘉防诚清絶踈帘隔尘嚣翠簟含氷雪何来鸣鸠声得得出林樾拂雨过春时唤霖当夏月物各有天性人自生分别何喜噪檐鹊何愁杜鹃血何劳布谷催何悲乌夜咽而我闻鸠鸣亦复怡然悦卜雨惬我情稍觧中心结
　　晓起
　　晓起凭轩楹林泉供静怡假山凝宿润新花濯故枝洒然衣袂凉九夏如秋时俯仰足适兴何必登崇台【叶】是时甘雨足膏泽遍草莱【叶】念彼垅畆间新秧正含滋抚景厪重农岂以恣游嬉恭已奉三无澄心待万几
　　学字
　　长夏清且闲朝回憇池馆蕙风拂桃笙鹅溪挥玉管淡淡墨池云叠叠来禽版羲献去已遥顔栁真迹罕追摹消永昼徘徊作清伴学敬语堪味笔正规尤善
　　集晋陶渊明归去来辞字即效其体
　　良辰春将及万物欣得时吾生亦几何遑遑欲安之巾车晨出游去留不自期丘壑聊流憇琴书心独怡壶觞羡有酒亲戚相问遗扶老而携防东畴命耘耔无心云出岫知还鸟倦飞寄傲天宇内行乐复奚疑
　　秋日普觉寺
　　金飔飐华葢露气逗晓寒西山景色佳驾言兹游盘羽骑度林樾和銮驻禅关两峰辟仙路其背众岭环兰若百年余胜景非尘寰是时新秋霁黛色涤逺峦一川禾黍风西成诚可观金吾莫喧呼恐妨僧坐禅屏营礼大士而无心可防卧佛伸其足万刼常安眠菩萨羣拥立垂埀寳髪鬗旋憇方丈幽敲火烹山泉泠泠来牖下流为清镜澜杂英纷砌旁鳯仙与鸡冠尘心一以洒廻跸传林间比丘漫凝睇争如上方闲
　　淮扬一带连嵗被水黎民阽危用遣髙斌周学健前徃赈恤兼求防濬之方濒行诗以赐之
　　负扆奉三无垂衣御四陲殷殷何所念所念惟苍黎祈年厪宵旰惟愿晴雨时安得海宇间比户足食衣百姓敦亲睦农桑乐雍熙圆葢防仁恩迩来无征鼙若获嵗屡丰教化或可期乃者淮扬郡泽国古若斯年来多水灾黎民困阻饥旬宣勅大吏补救頼有司疮痍尚未起赈恤宜早施蠲租并截漕防流兼防隄凡百区画方实借众力为吾恩汝其布吾民汝之儿何以瀹异涨化为秔稲畦何以拯苍黔免彼沟壑危予忧尔其释尔劳予应知勉尔经纶策慰予饥渴思
　　两广总督庆复奏报广西太平府地涌泉水灌溉田禾喜而有作
　　粤西火畬地尤厪时雨旸曾闻夏仲月旱魃稍为殃企望佳音报殷忧殊未央乃者荷天赐涌泉山之旁灌溉数千畆源逺流泽长潺潺敷广野决决活新秧丰稔欣有兆大吏驰封章有年愿率土况在鱼稻乡依稀寸楮间而闻饼糜香所乐在田畴非为夸嘉祥
　　石门驿
　　午过石门驿秋风吹广陌广陌正西成场圃地无隙与与带穂禾青青盈垅麦最喜秋雨足緑野含渥泽老防无菜色仓箱颇有积四顾生欢心青骢不湏防路旁一农父倚杖愁黙黙岂伊忧喜殊其言鄙而得前年夏无收所种供蟊贼去嵗薄有获仅供半冬食今秋倍去嵗铚刈殊费力租吏下郷来欵接完赋额吏去业主至逋欠坐求责吾农三时劳曾无一日适我闻凄然悲执政无良画井田与均田制颇垂简册行之时势异得寸还失尺防民焉可为恒产防安则翁其善保躯展转增叹息
　　再题盘谷寺
　　盘谷无定名太行亦有之是处两山环不知名者谁我来正清秋万树丹黄姿间以苍厓松尤比春林竒石磴溜鸣泉峭防云四垂佳景面面殊图画行行披依山辟新径扫苔防古碑尘心一以洒不觉归辔迟
　　初冬北逺山村
　　亭臯淡寒林坂原余残菊山村学溪荘竹篱围茅屋欲验农功勤时寓几余目值此三冬初乐彼五谷熟鸡犬静埘扉穂堆囷簏稍慰心中忧未释眉间蹙维扬尚阻饥秋来涨淮渎风冷棚居民几多向隅哭虽覃赈济恩岂能遍茕独小稔何足侈缅懐增怍恧
　　读薛文清读书録
　　孔孟既云没邪説浸昌炽祖龙焚阬之吾道益失坠汉唐千载间孰为传道器宋氏正学明乃能辟邪诐周程与张朱前后绪相継卓哉薛文清为学知取弃独宗五子语可谓得大意兹读读书録聿见平生志自云心所开取以相劄记如香象度河歩歩皆实地澹泊味有余中庸行多愧所钦道圣贤文章乃余事
　　春日泛卧游书室
　　闲云缕逺空新水涨中沚几余弄桂舟盎然风物美书室何必室汲古探幽防时或眺西山卧游足万里鱼知春欲跳【平声】鸥为人惊起青青栁罥丝嫣嫣桃孕蕋篷牕踈宻櫺倐忽移电晷古人惜分隂固知良有以
　　移花
　　脉土滋春膏嘉种无不宜偶因省耕暇移花课花师园卉日以伙位置殊参差或芳隠岩下或丑露阿垂或以兰蕙质荆棘乃蔽之隠者出诸薮蔽者植之逵丛生丑露条斤斧稍剪治遵彼除莠训讵为伤仁慈湏臾各得所而吾心乃怡霏霏甘雨沾澹澹和风披不枉大造恩对之有所思所思知花易人兮岂易知
　　玉巵謡
　　如脂白玉巵既琢复磨之成器擅工巧恢恢圆中规岂以盛醇醪眠花醉月飞拟以荐明水玩防非所宜更笑博古家空尔什袭为永惟无当戒三复实我师
　　风
　　园林当首夏暖风日日吹拂云似席巻飘絮如雪飞繁蕋将辞条摧残胡疾为对之惄焉愁不为惜芳菲年来春雨艰多赋云汉诗去冬三白佳膏润被郊畿满拟二麦丰慰我三农饥亢旱虽未形待泽正此时先忧理则然后乐非所期
　　隂
　　酿泽云布空收威风返壑氛氲暗林峦黯淡静帘箔丰隆驰素驭金乌稍敛爚伫待灵雨零普苏甫田涸忆昨三白积满拟有秋乐春杪缺甘霖入夏骄阳熇纵迟五日期【苏东坡喜雨亭记云五日不雨则庑麦】望润心如灼覧古企休征防阶调六幕连年忧旱涝信矣余徳薄彷徨立阶除翘首天衣脚
　　晴
　　闲云归逺峰髙空浄如洗亭臯清且淑纱牖玲珑啓忧心此稍释暂覧风物美青青带润针馥馥含香蕊平林泛轻籁别渚涨新水湖山弄霁光霭霭吟望里念予经旬愁兹喜良有以犹虑泽未普天恩讵宜恃吾民衣食谋巨任将谁委以此数年来乐日堪屈指披图钦古哲兢兢惜寸晷况昧康乂术遑敢懈敬止永言励此心陟降监厥士
　　初游香山作
　　西山卫帝都胜迹由来乆兰若何纷伙永安斯为首【香山寺名也】我来揽景概正值新晴后朏明发御园蚤食至岩口为境清且幽苔磴篆蝌蚪逺睇见窣堵近却蔽林薮寻径乃得入疑有山灵守豁然壶天开佳趣无不有挂一恐漏百为缩裁诗手林扃引清籁巉岏抱复陡到山息俗念穷探絶尘垢皈依礼法王如闻狮子吼旋啓来青轩天藻瞻顔栁【来青轩有　　皇祖御笔普照乾坤四字】俯望畅心神碧浪翻千畆稍憇栖云楼岚烟羃纱牖但闻琴筑声泠泠滴阶右桃源与北山视此应觉丑徘徊不忍去耽静亦物诱驾言返勤政治理商臧否从无香山诗非是相辜负骋游吾未遑兹来亦其偶
　　读书
　　时雨既霑足园林清且幽麦畦含润佳药栏生香稠三农均豫悦而我稍觧愁觧愁夫何为惜此寸隂遒檐楹垂珠箔枕簟凉如秋揷架富图书义蕴供探搜汲古仰前哲孜孜不肯休矧予乃下学安敢弛厥修文武道在人徳行速置邮斯民三代民胡日趋佻偷欲期教化行先裕衣食谋展转成寝薪嵗月不我留把巻发深省惧贻空言羞
　　西海泛舟因至玉泉山
　　轻云鳞碧空荡暄朝爽凑湖山静且嘉草木含芳秀小舠泛西海西峰如在囿招提隠岩阿金彩树间透沿流试寻探玉泉宛相就是时新雨后活活涌银溜拖为绮縠纹激作珠玉潄犹疑天上云飞自石边窦山鸟何间关林隂亦浓茂郊圻一骋望緑畴如错绣忧旱心稍释此焉遣清昼
　　御门日方与大学士等虑及山东河南尚未得雨而山东报得雨之奏适至喜而有作
　　忝继百王后俯临三代民民天实予责讵以逺近分所期赤防内比户利耕耘耕九而余三庶免沟壑沦幅员既以广大造安能均泽国正思旸山田犹望云诚哉天地大不能无憾人缅想畿辅间待防当杪春旱暵虽未形忧心已如熏旋得尺泽甘觧予愁绪纷麦秋转可望良苖争懐新爽气来轩除几席清无尘岂其慰目前忘彼齐与陈东郊需一犁午夜萦懐频惟兹共时亮二三休休臣负扆咨绸缪肯惜司农缗忽接方伯章降康知自旻泰山雨崇朝汶泗波粼粼乃知得禾书志喜良有因谁无望蜀念展转生戚欣尚虑鹑火墟此日膏有屯
　　射
　　燕角劲而柔楚棘直且长值此万几暇学彼六艺良风日散清淑佳防含防凉虎贲三千人抡材尽鹰扬鹿正依法设繁弱亦已张观徳诚在此为仁良可方伊余有防心图治思兴唐文皇譬脉理栗栗懐几康三复凛载舟数载徒望洋
　　捕鳢鰋有懐
　　鳢鰋之名见于小雅鱼丽鳢即俗所谓黑鱼鰋即鮎鱼盖鳞属中最贱且恶之种而捕之则甚难触目兴懐亦有所托云
　　濬沼植菱芡围以陂与塘澄流深且濶鳞属恣潜藏在渊日以乆美恶类繁昌一朝事搜捕欲去其莠稂惟此鳢鰋种如彼兽中狼君子所不食【见韩诗外传】太液安可容【叶】况食其比伦鲤鲫胥被戕独恨顽恶流偏足趋避方纲罶既难获竿丝亦弗上【叶】有人谓余言鱼居水中央截源涸其波彼丑安逃亡依防试为之重施隄与防鳢鰋伏污泥所陈鲨鲢鲂是谓思去恶反为善类殃世事有如此对之增慨慷
　　热
　　昔余究元理心地足清凉朱明任歊蒸一室如禅房兹余厪民瘼视民恒如伤时维暑雨候怨咨岂能忘炎气当亭午盾日方炽昌念彼垅畆间曝背正耘秧茅檐蚕事急经纬忙呉娘蕴隆非所惮勤劬实可臧岂无九重居广厦帘垂湘氷盘与雪簟防灎翻寒光展转苦烦热心在黔黎旁日夕思其艰怵不敢康安能物外游逍遥学防荘
　　夏日游香山二首
　　逭暑思清凉暂憇招提境茂隂连穷冈廻风来复岭松篁何潇洒石泉弄澄冷妙髙【堂名】真妙髙几席幽且静窻前老虬枝童童盘碧影尘念既云歇禅心亦以屏适然何依着付与闲云领
　　重基占佳胜一覧富万概雨后朝爽凑谽谺新染黛髙楼俯碧川烟云呈变态檐树緑婆娑砌花红碎游心竹素园匪慕湏弥芥支公价诚论白傅山今卖
　　懐柔县行宫对月
　　当秋玉轮皎况将临望夕髙空无纎云银河写修白而我因上陵王路此于役行宫隣古县晚景归吟摭辕门息葆吹兰锜倚画防爱此清宵佳对彼凉蟾碧苍松韵金籁徘徊泛瑶席秋英何盈盈啼螀纷唧唧泬寥良足欣襟懐増畅适谁复寻前题俯仰论今昔
　　临白河
　　宻云古雄郡山川何壮哉白河襟其右圆流多洑洄野花夹岸红中镜影开是时秋涨过波声犹喧豗岂能驾虹桥临渡且徘徊因知投鞭言侈志祸之媒骈舟作舆梁横陈榆栁材力作尔毋亟非为游观来
　　观荷
　　我从御园来荷花半雕残此地乃关外荷花正新鲜离宫憇征辔镜浦逥游船防防时出没逺峰入清澜香籁拂我旁霞锦辉我前俯朶如欲诉倾珠学涕汍仰花似开靥对客呈笑顔朔塞多严风花事应早防是荷婀娜姿讵能全其天或云惜芳菲留与诗人观或云开较迟夏仲方田田晚荣亦晚枯至理然乎然
　　闻近京一带得雨喜而有作
　　行旅虑乆霖防渉沾涂泥南畆种麦人方望秋雨滋自我始于役二旬已有竒未遭滂沱苦率遇晴霁宜岂不利辎重中心有所思思彼垅畆间来牟正其时亢旸土脉干耰锄将安施忽覧封章奏膏泽自天垂四郊一犁雨雨公还及私良农既不悮塞路仍如兹雨旸各适可孰非大造贻悬悬差已慰芄芄犹可期回銮歴緑畴应有喜农诗
　　夜雨
　　塞山能作云峰头几缕布有渰始萋萋如丝肖霏雾数日苦尘喜此甘膏澍湿润忽被野延绵乃入暮牧马声渐息啼蛩乍如诉欹枕聼淅沥旷懐良可赋丙夜漏防阑防见星河露明朝发征鞍清切秋烟路
　　对月思唐太宗辽城望月事即用其韵
　　陇得复望蜀徴去尚存碣谁能效舜阶缤纷干羽缀今月犹古月千秋何盈缺壮志想当年萋萋烟草结情因寥宇寄光向踈林灭
　　冬夜闲吟
　　良夜渐添长斗杓亦旋北旌门笳吹奏大野人声息归辔辞藩阳乘舆指京国氊庐坐闲窻可爱新月色差无尘念萦防觉轻寒逼关山廵阅多歴歴皆堪忆扬鸾和铃中玉律忽已易悠悠今古人趁此驹过隙百年讵云乆寸隂实可惜际兹清宵佳况对寒蟾碧金鸭已结篆银檠半折堲却似去冬夜梅香递宣席所志嗟无成所学曾何得惟余此初心时时自兢惕
　　再题澄海楼壁
　　我有一勺水泻为东沧溟无今亦无古不减亦不盈腊雪难为白秋旻差共青百川归茹纳习坎惟心亨却笑祖龙痴鞭石求蓬瀛谁能望天倪与汝共濯清
　　见耕者
　　扬鸾鸣和铃芳郊经迤逦是时春将仲盎然风物美脉土既已滋于焉农举趾乌犍耕晓烟桔橰转新水携筐播嘉种曰穈芑秬秠徂畛侯主伯课业惟孙子有来思媚妇饷之用二簋停舆一问之所言良有以赋性质且芚难为韦带士况彼劳青灯岂易拾金紫欲为工贾流近利吾所耻所以四民中惟农良莫比土物诚可爱世世恒守此当春南畆苏修我耒与耜惟祈雨旸若仓箱还可拟
　　御园亲耕
　　皇考时屡行之当春举趾兹惟其时率循旧章并劝良
　　农触景兴懐防笔成什
　　姬周肇豳岐所勤惟穑事爱土物心臧八百基由是【叶】言考三代旋开国非一致岂无仁民君务农姑且置我朝得天下马上搴旗帜创武守以文耕稼尤留意皇祖绘为圗种获编次第
　　皇考耕耤田嵗嵗禾双穂谓是御园中朝暮便亲视【叶】况匪司农掌毋庸甸人治近验雨旸时遥为仓廪备小子承
　　遗教深惧徳弗嗣民天念在兹敢懈肯播志时云暮春初修我耒与耜【叶】谷种备青箱服犁曰黄牸既耕亦既种时雨仰
　　天赐讵止劝良农子弟示勿替
　　心逺阁作
　　春谷未播种秋麦才抽頴食乃民命关吾宜为祈请明神靡不宗况兹妥灵境何湏玉帛陈一万营屏未瞻肤寸合转觉吹万猛信矣诚未孚惄如忧益炳稍憇心逺阁遥望东南顷题句忆旧年緑云正井井
　　春懐诗
　　漾澨南入江岂复西为汉朱轮坠桑榆讵返东而旦四时均易逝三春更难绊九十忽云过青韶亦已晏落英红贴波轻棉白堆案关闗南来莺遥遥北去雁萋萋草茸砌隂隂树隠岸怦然意靡寕遑乐清闲宴繄我非伤春所虑垅畆畔枯壌乆待泽终风日益扇播种惟兹时过候饥将臶何辜兮吾民凉徳增腼靣那无补苴防济少而漏半披衣立宵宇明星方烂烂繁虑赓长吟聊用摅三叹
　　进宫见路旁麦苗待泽孔亟秋禾尚未布种惄焉有忧赋以自咎
　　闻人亦有言甲子鲜丰嵗彼媕婀者流复举史所记云尧汤水旱匪为圣徳累此论信然乎试思君所司周官设三公尚有燮理寄矧子实元首休咎徴所致寰宇虽恢扩遐迩均在意耕九未余三安得称有备我自去冬半颙望三白瑞亦知时尚遥念念频萦系侵寻春徂夏益觉秋难置凭舆歴枯壌终风动氛翳麦苖将萎黄谷种迟布地此责竟谁诿此灾皆予戾忸怩对百工不啻陈六事短什用自咎讼语无伦次
　　汤泉荷花
　　暖溜饶地灵胜似逺公社芙蕖绽清和不待朱明夏女夷有私铸相争木奴冶裛风散芳馨照日含娇姹却譲别浦荷盈盈秋露防早盛亦速零寄语附炎者
　　诣香山祷雨叠旧作初逰香山诗韵
　　客嵗歴招提相隔倐已乆赤帝司南方清和斯夏首来牟秋已歉布谷时恐后惟民命系兹恃以糊其口蜥蝪竟难致空复验蝌蚪我闲神所妥率在深林薮是地有灵潭母乃苍龙守但祈溥膏泽屈礼吾何有播之未栖田耘之安容手歩祷攀烟萝遑计磴道陡霑衣汗已淋举袂风飏垢飞亷下元防轰砉雷应吼大士慈悲心甘露洒杨栁湏防遍九垓枯槁苏东畆旋憇来青轩为啓来青牖昨夏喜农时草书悬壁右对之自忸怩不待他人丑见理既未确触物皆成诱返已试品评臧少而多否率此致咎征讵是明神负敢期雨必零尚防云相偶秋夜泛湖赋唐文皇爽气澄兰沼之句得诗五首依韵为次
　　徂云净碧天金飔荡轻爽入夕几务闲玩此虚明象棠舟稳如屋鉴浦平于掌赋诗思其人髙山予所仰琴书乐有余天水涵无既咽露蛩语饶横霜鴈声未四时皆有月独以秋为贵歴歴翠锦堤递递芬陀气镜里坐空澄然思与凝朅来青雀舫爱此玉壶氷衣袂皆无滓胸懐亦絶胜逢瀛原不逺咫尺有人登遥疑霞有脚却过蓼花滩蝉韵将辞栁荷香尚赛兰晚山归静寄秋月本澄观稍适清闲宴匪寻长夜欢譲月云归岫报秋波澈沼将圆未满规歴汉常移秒此夕夫如何万里明未了姮娥忆贞观不改天心皎
　　七月二十八日恭奉
　　皇太后进宫路旁禾黍与与入覧欣此西成稍纾望嵗
　　赋诗志喜亦歌其事也
　　食人食于人事殊心则同较课雨与晴均此望嵗功忆我春夏交云汉歌蕴隆殷忧厪
　　慈寕歩祷诚乃通东阡霑霡霡南畆纾虫虫起枯而苏槁额手感彼
　　穹朝穟饱玉露午颗摇金风髙原与下隰一例皆芃芃有秋竟可企非余忖度中奉侍
　　大安舆欣覧防防丛
　　一笑慈顔豫信可慰予赋诗志农要匪为夸年丰
　　南红门池上咏
　　昔来池上游春日方载阳今来池上游蒹葭已苍苍逝者诚如斯因悟徃未尝吹波鲤鱼风垂垂蓼影长渔歌起烟外鸥波防河梁清浊谁致然有懐彼沧浪
　　盆菊
　　涂龟寕曵尾不慕藏廊庙山木寕栖崖青黄非所好黄华隐逸材倜傥寡同调卉谱偶传名艺苑谁能貌花师鲜法眼视比春葩耀杯水引滋溉圆盆作幽隩枝干受束缚犹诩人工妙杞栁为桮棬戕贼岂伊乐绳墨厥天然俯仰任其诏垂头绽冷芳恐被柴桑笑剪翅来孤鹤引吭一相吊
　　顺义县行宫作
　　将为田盘行趂此秋成闲旌麾歴冀野轮蹄背汤泉朝暾散晏温入我舆帷暄涂霜带冷白坂花垂紫殷枯树雀飞飞广陌兎爰爰刍棚隠茅落罢喘牛髙眠囷鹿户有积室家幸茍完所见扶鸠翁尚鲜怨祁寒由来嵗功成降康端自天行宫建胜地树石诚有年葺新成此日止顿因路便匪夸栋有芝讵必池茁莲记我书室名是处欣随安明牕受暖曦市语隔烦喧染翰藻思抒习静道心存惬适以为佳奚必居深山




　　皇清文頴巻首二十
　　钦定四库全书
　　皇清文頴巻首二十一
　　御制诗
　　七言古诗
　　铜鼓歌
　　雍正庚戌秋九月广西抚臣金鉷进铜鼓一云民间垦田所得名诸葛鼓相传诸葛亮以鼓镇蛮云因歌以纪之
　　赤帝失御火不燔冠以苴履翻坤干靖王后裔英且贤慨然奋义振中原南阳之薮卧龙蟠下车三顾意何防龙飞云路见在田君臣相得鱼水欢东使呉会骋辨言八十万众成灰烟西入益州奠本根鼎足峙立固且完永安宫里龙髯攀调和宫府整而闲命师南指定獞顽七擒七纵服诸蛮铸铜成鼓永镇旃风雨侵蚀年复年数易时代陵谷迁下巢蚯蚓隣黄泉照临无复资魄渊濡润还沾雨露偏崇鼎贯鼎増斓斑独于厚地全其天由来竒物终播宣一朝光气腾荒阡施厥畚锸瓦砾翻有声鞺非丝弦宛然铜鼓形不刓洗剔苔藓光泽鲜惊看老幼何喧阗大吏表进
　　九重前为陈檀案撤包氊聚观羣下充庭轩试加击伐声啍啍大鹏抟风长鲸喷上有四蛤狰狞蹲旁有双耳绶色緼龟纹虬篆隐隐存覆之黄缣加束纯方今舜目辟四门两间并献贞符繁不夸宝鼎出河汾讵数劔气冲斗躔我闻置鼓召谏臣访察民隐牧元元此应其兆无乃然坐见谠议日联翩镛钟大叩张宫悬
　　读司马温公谏院题名记
　　丰碑耸立髙寻尺银钩铁画生光泽累累若若同时荣莫混贤奸一片石天风凛烈护刚坚表列生平胜竹帛他年元祜钩党臣义形石工传安民岂知后世翻宝爱几与谏院题名邻君不见山可砺兮河可带桑田沧海还相代此名一留不复败
　　自鸣钟
　　扶桑日出海门红大秦西洋飏景风悬橦度索底贡同于皇声教敷天通梯航山海来朝宗厥献竒物自鸣钟铜轮铁弦凡几重机轴循环运其中应时滴响声舂容挈壶无所施其功精巧絶伦疑鬼工倕班流汗难追踪异哉兹物无始终周歴昼夜春与冬悬置几上胜金镛晚报日昳晓嵎东我闻宝贤宝物虽不同咸宾亦足效球共考时定律佐三农此钟之利贻无穷
　　题宋宣和清明上河图用骆宾王帝京篇韵
　　大禹敷水土导河过龙门漭泱万里间卓为羣渎尊流经积石走凾谷东过洛汭绕甸服土中自古称洛都襟带山河雄地轴维昔宣和全盛时寒食初过一百六澹烟轻雨清明天踏青嵗嵗侈华屋华屋朱楼金阙隈千门万户天邉开飞花香满宜春苑称觞献寿柏梁台佩响千官入山呼万乘来簪裾艶文藻云汉俨昭回梯航万里至辐辏日中市绮縠扬衯裶连袂如云起桞隂暗沙堤花光明御水宝盖蔡京车高牙童贯里中枢甲第起崇墉相国髙堂列鼓钟道君礼乐三千盛孱国山川百二重春入上林迎旭日云开水殿跃飞龙龙楼凤阁相辉映山城鼔吹春逰盛春逰处处多贵臣青骢駉駉车辚辚明月楼中邀上客紫薇花下宴嘉宾满堂珠履珍羞错从容欵曲金兰亲斜阳返照天欲暮汴水桥邉车马度桥边街市何喧阗万货千商夹道路路旁桃李纷芳菲逰人杂遝白马肥朝催玉勒花间去暮拂金鞭栁岸归颇厌锦绣服新裁白纻衣剧孟风未峻郭解力犹防平生但言凭义气舍身许友未觉非郊畿霭霭带晴云稻田桑圃望中分村墟景象多幽趣防缀蚩蚩忘帝勲妇子嬉无节长幼略无文常乐升平烽火息霸陵闲却故将军栁堤逰客舣船待一櫂轻移山势改嫣红粉白夹岸娇兰桡画舫中流在中流竞渡各纷驰渡口鱼矶叠石为更有一川风景别身在蓬莱自不知蓬莱宫殿何繁华瑶岛琼台入坐赊仙人炉炼长生药羽客丹成九转砂灵素作安期遗我枣如瓜驱山走海丹青变笔底烟云纸上见神思妙艺出清新偶然展轴惊万人巧赡夺天工结搆含精气逺过顾虎头不数陆仙尉仇子此巻何为哉燕雀嬉嬉畵里来驱邻自召强邻侮繁华侈泰祸之媒牛车俛首受防去冰天雪窖嗟徘徊即今歌舞地花发为谁开空留遗迹在凭吊费诗才
　　德夀寺古鼎歌
　　龙宫巍巍紫气轩辉耀榱甍焕崇垣寺名德寿庵罗园刹竿髙挂瑚旛停鞭卸辔山门前一滴欲寻曹溪源东瞻紫雾明朝暾清凉顿觉隔尘喧香浮宝殿谒世尊兀然古鼎吐云烟何人镕冶工雕镌金翠斑斓歴嵗年上文雷回下云纭狰狞状类狮子蹲籀书斯篆迹难分世次那辨癸与辛蝌蚪盘屈蛟龙奔周彞虞敦恍犹存葆精凝润疑琼璠寒光欲流不可扪日月照射轮朝昬洗濯全资雨露恩在昔盛事传横汾此鼎神异迈等伦我欲负之千蹄犍移向帝阙镇厚坤充以大武佐鱼豚万斤木火为之燔有实大亨养圣贤
　　望雪行
　　今年三冬未见雪同云苦被风吹撤夜观望舒如镜明晓看翔阳似冰洁秋麦全资冬雪培遥识农家望嵗切我闻三白兆丰年望霰先集心如结上帝穹窿坐玉京青女滕六分行列如何不一驾云车试剪飞琼喷玉屑飘飘洒洒顷刻间利我三农都喜悦
　　春蔬
　　春融地气如膏滑一畦烟甲随雷发檐前小鸟唤春眠裛露擕篮勤采掇早韭初菘纷列盘清芬细嚼冰齿寒淡泊有味取次领旦晚为尔还加餐君不见一食千金丞相府犹说区区难下箸
　　雨前茶
　　谷雨前春雷后色染鵞黄新上栁携笼男妇谿山走争试采茶三昧手日烘山腰暖碧云枪旗半吐摇酣春卖与商人博衣食徒劳曽未沾其唇伊予品泉逸兴赊啜罢还忆贫民家新丝新谷都已卖即今又卖新芽茶
　　有鸟二十章
　　孔子教小子曰诗可以兴又曰多识于鸟兽草木之名鸟兽草木中触我性情有兴机焉若徒追琢字句强裁声韵乌可与言诗哉唐元防之作有鸟二十章备载鸱鸮老乌诸恶鸟之可憎虽疾世之愤辞然不失三百诗人之防予读而慕之仿其体亦成二十章所咏者皆凤凰鹓鹭诸名禽微之以刺而示戒予以美而示劝其有助于性情一也至于风格之髙锤链之雅予固未能及古人观者取其意而略其辞焉
　　有鸟有鸟百鸟王雄为鳯兮雌为凰朝栖昆圃饮玉露夕宿蓬岛餐琳琅九苞六德耀文明恢恢天宇恣翺翔厥惟圣人修至德来巢阿阁呈嘉祥蔼蔼吉士驰王路千秋万载邦家光
　　有鸟有鸟名朱鹭波静昆明常顾歩汉鼓曾标乐府声周舞亦载诗人赋振振有序羽翮联和鸣未许杂孤鹜玉笋班中识尔名由来博得人人慕
　　有鸟有鸟双鸳鸯接翼交颈游方塘共宿兰沼何容与同飞镜浦相廻翔若有人兮翠袖裳思夫君兮天一方春朝歩兮春池旁覩佳禽兮增慨慷
　　有鸟有鸟在水浒飞鸣行摇如相语如相语相急难相急难兮食不安逺罗网兮泛清澜啄芦头兮心共闲君不见悌有鹡鸰孝有乌人禀秀灵如不如
　　有鸟有鸟声缗蛮迁乔求友出谷间楚楚金衣绿隂里谐鸣玉管呌春防髙斋日午帘幙悄侧耳徐听音未了生平不少素心人关山迢递予怀
　　有鸟有鸟曰灵鹊羽族本天似先觉但不告忧惟告乐惠廸则吉宜忖度凭兹作喜易舛错鸟智人愚非见谑有鸟有鸟名布谷髙唤枝头村桞绿村老闻声急荷锄趁时耕作还相朂东隣西舍催耕遍喉吻苦干饮水曲不似笼中双畵眉巧言但博主人肉
　　有鸟有鸟枝上啼啼声风送到深闺声声催织当春日织女听罢颦双眉饱蚕方作茧那易成新丝新丝还要卖匹帛安可期我愿拖绫曵锦者常念茆檐忍冻时有鸟有鸟如轻舟毛衣皓洁名沙鸥稳宿洞庭秋夜月闲泛潇湘烟水流将雏命侣颇自得对尔还似逍遥逰有鸟有鸟名鸿鴈秋去春来期不变成羣饮宿向沙洲芦苇萧骚波防灔古人重尔信义敦嘉礼亲迎用致奠如何世人转不如糟糠富贵分欣厌
　　有鸟有鸟雉将雏雏儿声澁学母呼垅上风揺麦浪緑引雏拾虫却相逐大堤年少挟金丸见雉此意不肯弹弹雉雏儿谁为哺弹雏却怜雉心寒収弓掷丸不复防有鸟有鸟慈乌鸦飞集庭树声哑哑声哑哑引其雏羽毛翩翩尾毕逋尾毕逋雏亦长乌老更借其雏飬母为慈兮子为孝禽鸟亦识人之道
　　有鸟有鸟清秋隼独韵金风利爪吻劲气狰狞似骏骢眼疾身轻双翅敏晴臯一下万山青狐兎燕雀藏伏尽有鸟有鸟名黄鹄轩轩霞举超凡俗矫翮翩跹来玉京却向太液池邉浴随仙去后空余楼入琹弹罢犹思曲防防灏气恣翺翔引我欲穷千里目
　　有鸟有鸟云锦文巴山灵禽夙所闻的的彩色映日丽煌煌绘羽翻风新竒姿藻燿欺凡鸟雕笼饮啄为君老却胜埘头村鸡鸣瘦立风霜报天晓
　　有鸟有鸟呈符瑞援毫作歌纪其事伊昔明皇即位初贝州飞蝗害苗穗乃有白鸟凡数千一一喙啄蝗尽毙当时姚宋作相公调和变理称郅治开元天宝易治乱玉妃擅宠昭阳殿禄山食人如食禾嗟此蝗兮可若何安得白鸟大如盖食此蝗兮安内外
　　有鸟有鸟志不移啣石塡海无已时海却何时满石亦何时断但见羽毛秃兀爪喙疲咄哉汝鸟尚有志人而无志鸟所嗤
　　有鸟有鸟双白鹇清秋玉立菰蒲滩踏波缓舞藻文动澄流照影翩性情髙洁如其色自首至尾无防黒俗眼欲防防不得
　　有鸟有鸟金翠斑厥名孔雀产巴山产巴山来帝里屏张藻耀文明起羽仪为国献嘉祥不甘戢翼岩阿里有鸟有鸟云间鹤万年枝上欣所托劲羽梳风意态孤清声韵月响深壑常伴仙家丹鼎烟不虑虞人施矰缴有时洒翮一髙飞迢迢天路翔寥廓
　　观刈麦
　　麦苗入夏结穗黄东垅西垅硕且长老农此日走田忙腰镰遍割乐岁穰笑看黄云各成片密茎随手行行乱肩挑背负晒檐头饘粥有余他不羡呼儿莫逐飞来雀令渠亦识收成乐
　　拟杜工部洗兵马行
　　长云不隐关山月沙漠龙堆多戍卒壮士横戈古战场将军饮马长城窟长城水寒马不嘶刀环入梦多归思少妇楼头咽横笛一声秋韵临秋吹吹笛声髙复声下惊起匡牀髙卧者侧身吟望兴咨嗟向天长歌洗兵马谓天盖高听自卑电光倐忽雷车驰云师雨伯扬青旗阴昆水族功并施盆倾瓶注遐迩滋洗尽尘氛永息师男归其家妇育儿九州安堵乐雍熙壮士勇力亦奚为欲挽天河安用之
　　夜卧听雨忆平郡王
　　朱明届候天方永如烘暑气焦尘境座间挥扇手欲疲林下乘风吹不冷今朝一雨洗烦嚣入夜蒙蒙万縁静杨桞阴中罢暮蝉梧桐枝上收清影时有匡牀髙卧人一杯芳润浇苦茗夜凉霜簟好安眠芭蕉响滴残梦醒醒后悠悠动逺思思在龙堆连雪岭如心居士在军营年来王事劳驰骋即此清凉夜雨秋行帐残灯悬耿耿天心仁爱当偃师坐看絶塞狼烟靖百万健儿归故乡净洗兵戈只俄顷犹忆去年烟雨中緑簔共泛沧波艇清宵蝶梦亦偶然人生何必叹浮梗借有好风吹送诗知君应在三秋领
　　丰碑行
　　夕阳返照辉道周驱车古路西风秋路旁丰碑何其稠森森插笏盘龙虬谁能细考姓氏留但闻土民说所由明代貂珰威福擅司礼还兼御马圈秉笔曽标封事题内操更敎昆明战没后养子不扫坟羣埋此地多无算当时威焰剧熏人只今草掩流萤乱我闻此语识兴亡秦汉唐宋皆殷监私昵何曽念履霜窃权顿令愁飞霰勒石犹夸爵里高千年青史谁能逃辛勤汗马创业劳大半抛掷由若曹
　　见桃树下栽松感而有作
　　园中种树羣芳滋防年荣长纷葳蕤或列山侧或傍池同蒙雨露争参差阿谁位置失其宜山桃下植青松枝蜿蜒未放拏空竒甘爲蓊蔽嗟何辞春日抽条緑叶披势高独占阳和私葱茏待到嵗寒迟吁哉已过煦妪时我欲借问塲圃师种植颠倒意何为青松磊落龙鳯仪山桃弱质人所嗤胡居松上茂荫垂因循坐令虬枝萎自古抡才还若兹坐对感慨抒幽思安得槖驼妙手移或弃山桃付芟夷良材俾沐三春曦他年梁栋诚堪期
　　同五弟月夜舟归
　　湖波防灔当秋澄一轮寒浸秋月明上下清光星斗灿轻舠打桨中流行万籁閴寂天在水芦苇防防飞流萤长空泬寥堪妙会鴈行拈韵欣同赓诗成泊岸松卧还听沿阶蟋蟀鸣
　　秋浦泛舟
　　西风拂水烟波緑櫂过寒溪三四曲采采蒹葭飐白花临流惊起双鸥浴双鸥忽入芰荷丛可怜寂寞余残红锦帆畵舫披薰风犹忆竞渡夸天中转眼秋湖明似镜云山倒影澄波静岸桞寥萧咽晚蝉舣舟月挂孤篷正
　　法海寺题壁
　　百年兰若云封户山僧静坐絶徃还我来杖策寻幽胜啾啾山鸟鸣空山欲落未落枫叶赤乍断乍续秋云闲烟萝石径归路杳孤月已上临禅关
　　题秋山行旅图
　　疎林叶落羊肠绕凄凉旅况燕山道马蹄踏月人影斜炊烟未散霜花晓世人名利纷劳劳空敎惊起栖枝鸟
　　题王谔丰年农庆图
　　金飔萧萧枫叶落髙空爽气横寥廓如云多稼渐登塲欢腾西墅连东郭白鵞下水乌犍闲池田波静流潺湲秋原穗杂黄紫乍似春回万井间刳豚烹鱼为翁寿新粱炊饭香喷口三时拮据岂徒劳共喜西成获大有弱妇房中自理机砌蛩唧喞催寒闺可知衣食生民切辛苦终年无已时
　　初夏日闻莺
　　雨余新緑林初锁风传睍睆声声可临流度陌弄晴晖桞丝花片纷婀娜何处伤春不忍听谁人求友最关情双柑斗酒两无頼繁丝孤竹空复鸣参差流韵纱窻绿金猊半炧兰烟馥想见茆檐力穑人当作村头呼布谷
　　瀛台木变石歌效李长吉体
　　大山穹谷崇且盘山头鹤驻曽栖仙岑峦岖峿扶孱顔金堂玉室相钩连云兴霞蔚吐紫烟含囊灵瑞如陶甄灵林防防冠其巅其幽丛杂多桂兰是为天宇宅天男乃有异木鎭厚坤蚖菕杜松非其伦蔽亏天日无朝昏为舟十数皆其孙匠石却顾持斧奔水龙喷泉沃厥根啼蛄吊月星漏防干云负霜枝曲巻灵鸧振翅毛羽鲜老桂漫夸呉质眠白榆空足沈卽钱栉栉银云车盖翩挂以双丸绕魄渊寿比散术已有年女夷不敢司厥权付之圆盖全其天枝离幻作秦女焉会观木石兹同坛为发为身一体全亭亭杰竪无比肩暖春生玉疑蓝田磷磷烂烂出五源女娲炼石兹尚存傍林插岩絶攀援竒礓讵妨山溜穿五丁不可夺其坚端州石工安足论移来曽受海神鞭五车能上束马牵都下倾城咸厌观方壶蓬岛资盘桓辞山不恋山木繁琼台璿室何丸丸罘罳风呌露掌寒汉唐池馆今依然为薪非火悟火传
　　蓼花红
　　蓼花红芦花白绯桃雪棃无顔色草木芳荣各有时韶华一去不复追君不见大禹惜隂争一寸吁嗟老大将何为
　　关山月
　　关山月秋倍明塞枫碛草凉飔生皎皎悬空漠海白沙蛩霜鴈寒声并关山月今异昔烽烟久靖田畴辟不似当年戍卒忆家乡亦或战塲覆没孤魂魄关山月昔异今即今秋搜乗兴惟闲吟前车堪作后车鉴持盈保泰惕予心
　　热
　　朱明迟度丹霄上万籁无声静棼响暑气生侵玳瑁牀凉飔不到文罗幌砌裂苔纹破篆防戸饶梅润湿柱磉生憎蝉嘒聒耳烦况复鸠鸣悬念想岂无沈李与浮园林坐啓层轩敞念彼公田待泽久耕犁未举将生莽笠底老农畏赫曦冰壶那忍独延爽吁嗟又复夏云半宵瞻云汉徒首仰侧闻上苍心好生解泽讵久迟长养扶桑涌现火轮红夜以继日劳怅怏锦样三春忽忽过炎炎永昼薰风荡何能习静学禅师丈室安心息纷攘
　　望法海寺
　　雨后西山翠如洗岚光浮座秀尺咫似闻钟磬林外鸣常有云烟峯半起就中法海古精蓝曾逰记得禅关美风戞松筠纷竽笙霜酣槲桕垂红紫旋开寳殿锁琅珰法王狮座防瞻礼偶然游戏探曹溪山僧为我参一指今朝望里试重寻昔犹非昔今岂是眺逺阁中一览时【旧游法海寺有却供眺逺阁一览余清省之句】由来不隔彼与此
　　耘田者
　　老农炙背耘田苗汗湿田土如流膏广庭挥扇犹嫌暑彼何为兮独不苦独不苦兮无奈何未见应比见者多农兮农兮良苦辛慙媿身为玉食人
　　神仙引
　　骑龙晓赴三清朝翺翔紫府偕佺乔东逰海上唤太眞重舞霓裳按六么黄鹤赤鸾栖瑶圃神之君兮翩来下【叶】一声长啸万窍风防回洒涕三秋雨俯视齐州十三防沧桑屡变増吁惑壶中日月不堂堂洞口春光亦冉冉瑶为堦兮金为室中有至人不可识若把贪嗔痴念求秦皇汉武求应得
　　阊阖篇
　　詄荡天门黄道开层城十二光回回祥风吹扇旭影来两两列宿排三台五云耀彩春徘徊迎薰豁达彻九垓予心如是思深哉无所隐蔽宇量恢出入登进惟贤才
　　题郭河阳雪山行旅圗
　　天娥快剪剪薄纨琼华一夜缬万峦临风玉树枝簇攒大地变作银界观冻峡千尺白龙蟠溅壁大小皆珠丸防岈截嶪那可攀剰有羊膓路屈盘谁欤马背凌兢寒羸仆皲瘃犹堪怜溪桥滑刺手足挛冷风吹揭垫角冠名利子也何足叹谷廻路转茅屋连茅屋有客疑袁安披巻笑傲忘朝餐严威栗烈不可千河阳此法摹范寛当前劳逸凭君看
　　秋夕南红门行宫对月
　　去嵗龙沙试秋狝关山月色闲吟遣今宵桂魄还分明离宫照我无限情谁知几缺复几圆暗换今年与去年去年月即今年月何必视昔空怅然白露瀼瀼衣袂冷倚楹相对忘怀永
　　凿冰放舟
　　春入湖心冰力弱东风料峭何曾着【谚云春风着人不着水】镜掩鸾光黯欲迷璧剖羊脂分来薄碌碌冰牀声已收中流迟放飞鳬舟零澌碎冻不可乱亭台寂寞榜人愁齐趁午晴呼什侣曲钩利防长柄杵截方裁角片片莹撑来仍向冰中贮忽疑银浦泛琼珂锦帆飞过太液波不比凌人载周礼还如汉使穷天河凿冰已过二之日匪纳謻门典何出朝寒仍复结琉璃侵晨工作冲严栗吁嗟黄头効勤良可叹瘃手皲足不忍看自今欲戒游观兴瑶编独对心神莹
　　花朝无花之作
　　昨岁花朝花灿烂今年花朝花信慢晓来佳节正春中忽见花旛缀别院瑶华琪树相鲜新嫣红姹紫枝头绚坐令女夷増光辉何湏剪防陈家媛韶华透漏已如兹髙阁丁丁报银箭莫嗟畹圃少芳菲会看纷纷乱如霰
　　十骏图歌
　　羣空冀北星辉房天闲十二有骊黄赤汗流赭太一况【叶】就中最数万吉骦龙颙鳯耸诚昂藏骅骝阚虎威武扬四蹄椀踣腾康庄玉狮子贡自法王超拔蹑景驰晻上【叶】花间敲句移银牀俊逸尤让霹雳骧权竒俶傥孰能方龙沙一驰殪千狼是为渥洼产中良雪防雕臂三冬凉狐奔避雉雀惶有驈有驈自在名【叶】朝骛蜀越夕齐梁徒传鲁牧駉有皇奔霄荏防驶异常不湏鞭防追星芒赤花鹰来大宛乡磊落独歩骥子英【叶】翩翩鸾凤云中翔籋云之駃驯且刚百里底用宿舂粮嗟予无徳御万邦肯学八骏穷八荒懔乎朽驭刻敢忘来宾用志祖泽长金辂玉仗开阖阊田车弗驾坐明堂驱驰乐圃游礼塲六龙时乘受天庆
　　神木行【黄木厰有巨木长六十尺其围卧地蔽骑者弗相见也土人称曰神木相传明初建北京时自南方轝致之以其不中绳墨故弗用其皮肤因年久剥蚀视昔为犹减云】
　　孱顔穹谷羌天宇防灵大椿生是所天地精英神鬼辅化为邓林疑夸父燕京剏建明成祖搜索室奉为楹往摭之不中雷霆妬【叶】虎狼怒齧蛟噩雨千夫舁走日里许夷山堙壑坏屋庑难依绳尺梓弗取横冈偃卧安厥处阅歴嵗月殊今古径类修蛇围若堵骑人去来蔽弗覩之篆剥蚀虫与防谓云神木神其下【叶】我闻樗不天斤斧胡遭大斲辞岖峿视之柍桭差犹愈材不材间应见汝
　　雨中焚香泛卧游书室
　　霏霏细雨千丝悬沧波万顷含轻烟沚蒲岸桞濯新緑棠舟偶泛空蒙川浮波野鸥梳湿羽亚堤山卉垂幽娟卧游奚必披图画翛然清絶消万縁宣铜乳炉乌卿炽深深隔火安古钱不湏都梁五木品水沉细炷清芬便细参鼻观涤尘想却忆书室曽忘筌油云忽来天宇暝洒逈如闻飞瀑泉无色声香原即此笑伊兀坐求逃禅
　　素丝行
　　陌桑葚落成枯杈蓬屋咿轧鸣缲车缲丝缕缕长且白为织吴绫与越纱吴绫越纱薄似雾美人中裙裁纻布殷勤熨贴临溪浣惟恐纎尘或沾汚素丝素丝如君子太初之色通表里云胡黄黑任人为墨子悲之良有以
　　观敖汉瀑布水
　　我闻奥区天所秘疑信向半今信然浩浩万里沙漠塞乃有瀑水崇冈悬车尘方苦纷堨壒豁开壶里别有天侵寻峰岫罗嘉树渐润涧谷无埃烟是时仲秋曝晶日忽闻雷声殷前川坐令林峦失轻籁朗吟清眺万虑蠲大者明珠小者玑如倾栲栳投深渊虎狼骇走不敢饮下疑千载苍龙眠巨石横断无土壤粤生美箭竒而坚山叶红绿如错绣无名野卉相新鲜鹳鹄徘徊不忍去鼪鼯时向虬枝穿禹凿龙门未至此胡乃三级限鳙鲢【蒙古相传瀑水以下鳞类甚伙而以上絶无亦甚竒云】吁嘻泉石诚观止赏咏自我谁先匡庐香炉无足喻山灵占此永不迁设置飞觞搦管地混沌窍凿应难全
　　射虎行
　　鬰葱万木森亏蔽豁开大泽天无际朝岚忽卷峰烟树色山光闘苍翠初来沛里拜
　　桥山便途较猎遵
　　先制鴈行两翼围密合貔旅八旗各标帜太平久经息兵革进退号令习军事日未移时肩已倦他他饶获麋麅类乍见白额出林丛鼻头出火人思刺期门佽飞骤骅骝驱之草浅平川地四围重排雪锋鎗负嵎空忆难回避唐弓夏箭出櫜鞬命中已决耽耽眦讵与汉将思争勇歴艰
　　祖训期无愧耳食书生未目覩横议渉险鲜防备我笑羽林备过多壹发于菟却先毙
　　昭陵石马歌
　　在昔穆王八骏追云霞耄荒忘返天之涯太乙况汉天马来乐府曾闻产渥洼勤劳血汗事何有雌黄徒惹诗人口不如汉文却受千里驹吉行五十符阳九周家岐渭始勤农我朝三韩奋迹实弯弓由来受命虽有异艰难创业多齐踪
　　太宗马上得天下房驷星辉
　　天锡嘏【叶】大白小白协安吉【故老云　　昭陵前石马一名大白一名小白盖文皇帝所御也　　文皇帝体丰而铠重乘小白日行百里乘大白祗能行五十里云】至今立仗
　　昭陵贻石马遐思我
　　祖如唐宗陵园庙号先后同汗趋尝传杜甫句阐扬光烈千秋隆六御今年来故里贞观遗迹余荒垒【唐垒在广宁县城东南相传唐太宗征髙丽驻兵之所】
　　文皇曾亦讨寒盟【谨按　　昭陵神功圣德碑云天聪二年以朝鲜毁盟讨之拔其都载飞舸于车凌江华岛李倧自防请为臣释之还并归其俘获】乘此双龙渡浿水文绥武服为藩屏万年正朔奉永清不似李唐东征悔失计仆碑重建思魏征
　　所过连山塔山皆我
　　太宗文皇帝用武之地而吕翁山则生擒洪承畴处也盖有明末季骤加辽饷至八百余万竭天下之力奉东南一隅未収片甲之用而兵食两诎人民离畔我
　　太祖髙皇帝一举萨尔浒而辽左之业成
　　太宗文皇帝再举吕翁山而关西之势定今因叩谒祖陵亲履其地思经营草昧之艰难爰防纪其事以示
　　来许俾念
　　祖宗得天下之不易益励守成之志亦以举其殷鉴明
　　之鹿亡其必有所以失之之故也
　　连山相接塔山峰沟濠壁堑凡几重以守则固以战胜将以勇气吞辽东増募戍卒号百万重臣经略操铁劵朝拜恩命暮缧绁举棋不定曾无算监军意气壮且豪凌驾朝士如儿曹绵山亘海排铁骑谓当唾手成勲劳太宗从容处以暇精兵已伏杏山下金支五色云上蟠明卒望见魂惊怕奔走御侮多英贤投石超距众闲闲君臣一德功乃建人心既单必格
　　天彼志离兮我志合如枯易摧朽易拉不数唐帝美良川只今战气犹森飒陆血漂杵海尸浮乘潮雁鹜随波鸥一时破竹十三万伤我十人厮卒俦清流关侧擒皇甫煌煌大业开疆土河山带砺酬勲庸于烁云龙与风虎乃知
　　皇天惟德亲
　　桓桓谟烈告后人从来守成事不易殷鉴应思鹿失秦交则为泰塞则否九重宴安岂宜恃不见吕翁山畔上将降犹设椒浆莫忠鬼
　　闻黄鹂
　　轻棉飞尽池塘清緑阴槛外纷纵横繁丝急竹俱无頼忽闻仓庚三两鸣时至而鸣过则止万物生成各天理偏生分别是人心愁者听愁喜者喜愁兮喜兮两不知叶底关关殊未已
　　霹雳骧歌
　　霹雳骧者超勇亲王额驸策凌所进十骏中之杰出者也服御多年今病垂毙感物伤怀而作是诗
　　天闲十二龙为侣骥不多得闻自古不称其力称其德德力双兼更难覩汝为骥子亶其然久冠骊黄在吾圉北穷鴈塞范驰驱东廵辽海周每膴资汝之力惜汝躯肯教下与驽胎伍腾骧犹具昔年心刍秣顿减瘏其跙耳竹离披目星落向我长鸣不能语呜呼自今秋郊之兽免陀佗惟有弊帷留待汝
　　松花玉石屏歌
　　鬼工磨刀劚山骨女娲乏材补天窟琉璃罘罳失顔色光夺青铜凛毛发不圎而方崒且都尉戅直绛侯讷勤思负扆其可忽
　　蟠龙引【山名前建行宫偶来驻跸而作是诗】
　　我闻金陵自昔称龙蟠千秋形胜想像间奕奕瑶光照蓟野蟠龙亦得名兹山江南江北不异地天龙逰戏同归禅狮峰鹫岭讵狮鹫何如九二见在田南阳卧客吾心企敢夸乘六以御天
　　青松行
　　髻山行宫内搆书室数楹青松七株森翠当户留连抚吟兴在徂徕之麓矣
　　冬来万木辞芳华暗抚时序惊逝波有翁矫矫异凡他不与桃李争嫮姱廼今本色露些些防楹书室架嵯峨适看虬影当窻纱怒涛谡起青云霞岩枫坂榆禁不哗或侧而立或坐跏竹林贤者一来过比秦大夫犹为多我来徘徊抚且摩汝诚逸民为我罗会心有在理则那皎皎白驹诗人歌







　　皇清文頴巻首二十一
　　钦定四库全书
　　皇清文頴卷首二十二
　　御制诗
　　五言律诗
　　春日雨后海子外行围二首
　　雨后观新桞垂丝带玉珠村村生意足处处早春殊马健方堪骋鹰雏未解呼万家烟火里簔笠快何如绣陌连芳屿韶光十里繁绿深杨桞岸红暗杏花村时雨占年稔新晴爱日睻游观回勒晚残照落柴门
　　东作
　　东作三春始滋生万物稠公田平似掌新水绿如油虫卷柔桑叶针抽嫩颖头乘时功力备多稼定今秋
　　恭和
　　御制咏竹原韵
　　藻砌纷青箨芳园满绿隂最宜时雨洗不碍嵗寒侵宸暇方游豫
　　皇情畅咏吟年年常近日清节与虚心
　　花信风
　　欲识春来处先防花信风未揺枝上绿已绽蕋头红长养元功普吹嘘大造同何须催羯鼓列绣杏园东
　　鹤迹
　　曲径苔迷路幽栖鹤作隣舞阶犹惜影歩月不生尘印出留深迹翻将叠软茵松门未曾掩幸得接嘉賔
　　春湖防碧
　　碧水漾平湖空明一镜铺须眉应可鉴尘杳然无防防浮青荇防防下白鳬春风浴沂水视此意何殊
　　镜水荷香
　　半夜芙蓉雨三间水月楼清香随处度风景一时収榦宻妨鱼跃花深隐鹭游诗情频入座不必问渔舟
　　板桥霜迹
　　隔溪亭子逈为驾板桥通秋老碧天白寒流枫叶红卷帘吟夜月着履歩霜风爱此双双迹扶笻过水东
　　万年松
　　劲榦挺森森窻前滴翠深依然临水石即此是山林香气蒙春雾华枝覆午隂瓶梅与盆竹聊结嵗寒心
　　辘轳声
　　绿水涨平湖春田转辘轳耳根鸣断续眼界乐霑濡漫厌繁音急从观生意苏机心缘力稼不与汉隂殊
　　瀛台观木变石
　　异质传何代天然挺一峰谁知三径石本是六朝松苔防犹疑叶云生欲化龙当年吟赏处借尔抚遐踪
　　清簟防棋
　　松枰消夏日竹簟纳凉飔任尔机心密皆吾静赏时鼎鸣涛泛峡香灺篆萦丝黑白分明防疎帘月渐移
　　夏日园居即事四首
　　园有山为郭斋因树作墙开轩惟欲敞引径不嫌长淡月梧桐影轻风萝薜香无心潇洒客胜地足徜徉宿雨润新葩红蒸一片霞防云闲借草爱客缓烹茶坐弄流泉洁眠当皓月斜子西得意句分付与山家绿竹令人逺青松逈出羣山眀眉乍畵溪暗带如分古帖闲来搨名香手自焚晚凉急雨过星汉淡防云为有披襟者林风拂面来芙蓉碧治丽杨桞夏亭开爱鹤闲移榻呼僮净洗杯徃来依石径半为爱苍苔
　　万夀寺方丈小憇
　　庭有参天柏堦饶匝地花鸟栖喧皓月鹤立对晴霞寥寂钟鱼静萧闲山水嘉阇黎公案熟让客赵州茶
　　六月七日率王贝勒等泛舟即景
　　胜地寻幽赏天伦乐事幷舟廻芳甸转云淡逺山横新霁田畴润防风景物清水禽飞上下总是乐生生
　　己未夏六月恭进
　　皇太后字扇一柄谨成
　　玉漏林间度迟迟日正长问
　　安承色笑抚景愿清凉氷簟堪袪暑薰风恐拂裳寸忱托轻箑长此效黄香
　　六月十八日初霁恭侍
　　皇太后园中游赏谨成一律
　　膏雨公田足欢游禁苑多欣陪
　　文母御不数汉王歌山向云中隐舟从畵里过
　　慈顔添豫色至乐复如何
　　月夜泛舟
　　泛月开轻舫防风送棹歌一轮悬玉镜千叠涌金波鱼跃苹花动萤流烛影过犹闻箫鼓急别殿按云和
　　雨二首
　　细雨落还止油云断复行当秋着物冷洒逈织丝明溪口添新涨檐牙续旧鸣来朝直北望天净五云城麦垅绿菲菲秋苖润更肥因风鸣淅沥入夜聼霏防此际方增冷何人未授衣先民忧乐切讵隔九重扉
　　登赏遇楼叠前韵
　　为有松为盖因依石作斋云烟生砌润山翠入窻佳绿野咸供望丹梯即此堦拈毫舒逸兴至乐傲无懐
　　秋日御园即景
　　台馆含秋爽衣衫切晓凉乱荷红带紫疎柳绿兼黄砌草藏蛩语池波印防行凭栏无限喜千顷稻风香
　　清河道中
　　始发清河道将为塞上行防山青觉近问路景如迎风爽催征辔云光猎防旌所思明旧制岂为骋游情
　　秋日奉
　　皇太后口外行围六首
　　列塞腾千骑三秋驾六飞校搜遵
　　祖制问寝奉
　　慈闱纚纚田车好祁祁原兽肥金风如有意爽气袭征衣
　　代是熈和秋当狝狩时风云森羽卫物象拥旌旗皎日曈昽照凉飔左右吹近光多父老前莫驱驰秋原零白露羣鹿应时鸣骇野车徒胜弥川草木平祗期军律整无取大庖盈谁献长杨赋临风忆客卿暮色满平川行宫景物姸砌蛩喧此夕梧月照当年皇祖曾停跸孙臣获侍筵防多承雨露追想倍凄然行漏催寒夜银檠虎帐悬霜笳鸣塞上星斗挂天边牧马闻呼聚飞鸿列阵旋禽荒曾有戒无逸诵终篇当秋鹰羽疾度塞马蹄轻目极山川秀诗含草木清天髙云带影风劲壑传声更值西成好沿途喜气迎
　　避暑山庄行宫怀旧二首
　　离宫对碧岑峭石耸成林壁有曽题字庭余独树隂帘帷秋日静彛鼎篆烟沉况是承
　　恩地能无忆旧心
　　幻尘同梦鹿佳境似游仙帆影留云在江声共月悬【云帆月舫月色江声皆宫中别院名也】绿窻蛛织网粉壁鸟衔钿廻首惊心处流隂忽廿年
　　除夕立春
　　饯年兼饯腊迎嵗却迎春胜防装屏丽盘椒献座新余寒退残夜韶景入元辰应律敷阳徳还思与物均
　　夏日游玉泉山罗汉洞叠前韵
　　宿具游山兴因来避暑频月光瞻古佛笙韵聼新筠空色原无二林泉自有真寄言尘俗客到此悟迷津
　　萤
　　雨后飞萤出因风散碎光梧堦流熠耀芦防照苍茫裁句吟清夜摊书卧晚凉那堪当夏半秋意到南塘
　　望桃花寺
　　疏山通鸟道间树出精蓝殿阁凝秋霭川原静晓岚钟声天半叩塔影镜中防尚忆十年事孤吟古柏南
　　晓月
　　茅店鸡鸣晓烟溪客渡津无须珠照乘博得影随身旅况饶千様长空祗一轮纎阿曾有约万古助行人
　　草色
　　软茵才叠砌细毯渐周阿旭照初含燠春廻久孕和带烟青罥絮无水绿生波彳亍【彳亍出潘岳射雉赋彳丑石反亍耻录反】胎仙过双防印隶科
　　来青轩二首
　　松栋久防徊遐心一畅哉禽言留客住山色送青来宿雨滴岩树轻岚拂砌苔绿畴千顷浪是我放愁才屏风背逺山畵障面平野邱壑静入吟松篁翠堪把闲云认岫归薄雾出楹冩倚槛眄苍茫辽天孤鹤下
　　过玉泉
　　轻籁荡平林晨乌隐晓隂山葩防野色树鸟聼幽吟初地因相访陈题此重寻渟俯灵沚借以涤尘心
　　恭谒
　　永陵
　　追王传前籍
　　遗庥逮后昆髙山瞻彼作徳水溯兹源疆理兴家室星辰卫
　　庙垣防多瓜瓞感挥泪洒寒原
　　恭谒
　　福陵
　　草昧起
　　英雄
　　维皇乃眷东风云龙虎防日月海天中
　　帝业千年巩
　　山陵万古崇永维
　　无竞烈继序矢深衷
　　恭谒
　　昭陵
　　早是
　　天歆汉何曾鹿逐秦百年经五世一垒岂三旬太室蒸尝永
　　元宫松柏新绍庭怀积悃展拜此时申
　　敬观
　　太宗所御鹿角椅
　　天然鹿角椅合拱不倾欹制朴
　　身常泰形端道可思奢惩枕伴俭似葛灯遗却忆艰难际曾无偃息时
　　除夕
　　送故与迎新东皇转化均良宵堪惜惜淑气始礥礥嵗里余三鼓春归已一旬流年何以饯思居倍增寅
　　游潭柘岫云寺即事杂咏得诗六首
　　攀云寻净地间树出祗园息我幻尘念游兹法海门灵潭徴自古老柘欝生孙欲拟留诗去诗中无可言春山绿如洗四面作佳隣黙对如如相慙为汲汲人天香凝篆细空乐韵松频古衲缾盂浄将无隐者伦乳窦淙淙注天窻小小悬千松排障外一水到斋前逺印云中岫平临谷口烟瞿昙无説説鉢里茁青莲忆在天成寺禅房有句留山川原并羙嵗月防迁流龙卧深潭底鸟吟髙树头闲云知我意到处分相投小轩临絶涧朝暮写烟霞近席挹清籁虗窻碎白纱圣踪余想像题字走龙蛇【松竹清泉　皇祖御笔题行宫名也】谁演楞伽法能聼倩绿芭
　　簇簇玉芙蓉嶟嶟当户浓岂因供揽结聊可荡心胸柏子窻间落石泉堦下淙徘徊迟去骑径转尚闻钟
　　二月二十七日耕耤礼成得诗四首
　　昭苏春气浓千亩正南纵劝穑倡羣辟
　　明禋考秩宗轻云笼旭日殷礼享
　　先农伫望甘膏沛防衷益致恭
　　皇考勤农本年年盛典修春郊方淡荡穑事敢迟留野老披簔笠青坛觐冕旒颁恩劳终亩防酒羙思柔防棚周沃壤葱犗服青犂京兆种方布皇州草未萋九三分位次黍稷按东西酿雨云容好应霑覛起泥祥风扇盎融金翼影方中阊阖千门啓逶迤一路通心因绳
　　武恪礼以重农隆蚕馆初诹吉勤民此意同【是年初命皇后举亲蚕礼】
　　雨后玉泉山三首
　　宿润罨林颠澄心对玉泉山花皆喜色薜径絶尘縁藻底窥潜鲤枝头聼午蝉慿栏无限意绿垅正廻鲜行漏隔花稀山亭坐翠防湖光梳石髪峰色润苔衣薄爽林间度浓隂磵外肥对时思解阜不借五弦挥西山濯碧螺积翠一窻罗于此赏心遇所欣即事多汀葩红烂漫壁藓绿婆娑诗思今何许刚如雨后波
　　颁朔二首
　　閟宫蒸祀罢象魏授时颁旧嵗行将尽新年去复还时和讵可恃日久倍知艰所愿周寰宇官清民自闲试问司天史羲娥移不移璿玑谁可度珠斗若为推六合车书防千秋道法垂去年重入想崇政涖朝时
　　恭奉
　　皇太后幸汤泉
　　翠辇驻云庄春晖载小阳灵波暄不冻胜地景偏长数八称功徳龄千益
　　夀康不须分别见是水一如汤
　　韵松轩三首
　　是松山林中物而书室适建此暮把朝吟且以名轩诚得遇矣夫不有瑰竒卓荦之材君门万里不能自进者乎触目警心非有爱于是松也
　　拏空露逺岑苍翠复隂森静是有声畵动为无操琴何须泉咽石自有鹤栖林悟对寥天一悠然获我心让竹称君子无松不大夫岂随春作态直与古为徒劲干天边倚真声静里输不因人作止信矣徳充符书斋结搆新黛色罨窻频每顾消尘念兴言得好邻伊谁知树性为我种龙鳞寄语如松者林中漫隐沦七言律诗
　　赋得卧聼村村打麦声二首
　　夏雨初过已有秋黄云片片拥来牟暖畦钱刈青茎乱晴圃耞翻紫穗稠舎隔西东声拍拍户饶饼饵乐油油髙斋亦识丰年景梦蝶牕头酒一瓯
　　雉母呼雏隔野塘北牕初啓学羲皇田间锦叠千重绉垅上涛翻四月凉场圃地喧耞板响邻家风送午炊香从容鼓腹尧天里为媿农人镇日忙
　　雍正九年十二月二十日
　　皇祖实录御训告成
　　皇父陞殿恭受礼成羣臣庆贺恭纪三首
　　寳袱金舆瑞霭盈恭迎
　　帝辇出乾清
　　起居本是当年注纪载欣防此日成
　　佑啓万年隆国祚继承四海仰
　　皇情告成应受千官贺金殿曈昽旭影明
　　史馆修成
　　圣典垂一畨欢喜一畨悲提携旧忆
　　音容在忾慕今惊嵗月移光发琼嚢临殿陛祥开玉帙焕罘罳防回拱手丹墀立感事沉吟七字诗
　　薄海霑濡雨露匀
　　九重咨儆焕丝纶典谟从识唐虞圣功叙还同覆载仁忆昔追随
　　宸极久只今瞻仰史书新光天黎献歌思永况复躬承渥泽人
　　海潮应月
　　海亹初见一痕生突兀俄看雪岭横势状百千雷鼓震信符三五月轮明涛头逐马漫天涌浪尾归舟向海行偶现色形还寂静方诸看取水盈盈
　　玻璃盘
　　棐几无尘罽毯平玻璃盘子伴髙清一般皎洁羞云母四射光芒突水精巧质非縁周玉府【周礼天官玉府合诸侯则供珠盘玉敦】嘉名讵数汉金茎几回拂拭澄如镜静对氷心一片明
　　恭读
　　皇祖御制避暑山庄三十六景诗并阅图感成长句五
　　首
　　天开胜境比卷阿浩荡春熈万物和祗为养
　　亲温凊备非闗奉已豫游过迎凉台榭依山逈延爽轩窻傍水多颔领孙曾难数计扈游何幸沐
　　恩波
　　犹忆壬寅三月春随
　　銮方始奉恩纶
　　天顔近接承欢久
　　日角时临赐喜频在耳
　　徳音犹似昨开凾
　　御笔镇如新祗缘深眷吾
　　皇意爱育余波及小臣
　　金泉避暑辟离宫行乐还期兆庶同书史硏求遵古训桑麻艺植爱豳风追陪六膳分银鲙趋侍三驱跃玉骢指防图中当日事
　　鼎湖何处可攀龙
　　灵台不见文王御仁夀空传唐帝宫楼阁帘栊虗夜月殿堂松柏老秋风当年游赏疑天上此日酸辛对畵中賸有
　　宸章恭洛诵防回青睐忆
　　重瞳
　　鼓响舂音梦里迁披图不觉泪澘然诗侔风雅传千载畵聚烟霞扄一编爽籁秋风嘘大块云章星彩丽髙天冷窻课罢频唫讽回首光隂已八年
　　题随安室壁
　　浄心无碍所居安丈室争强拓地寛数轴牙籖悬座侧一窻风月入毫端壶中有水闲来防琴上无弦静里弹入夜跏趺还结坐宣炉火活炷沉檀
　　洗砚
　　搨罢兰亭日影移好将龙尾浴清池波漂云片随流急手洗烟痕欲去迟湖上翻沙惊燕子汀边呑墨饱鱼儿精心拂拭消余暇还忆斋头把笔时
　　闻军营大防志喜二首
　　旭日扬辉氛沴消光天雨露九瀛朝行间效命嫖姚霍斗畔推车相国萧沙漠忽闻収战马泮林伫见集飞鸮勒功一片留何处更过燕山万里遥
　　辕门鼓角万军鸣执讯连连系大营日照三山光四垒风廻千队动双旌已闻鱼海全消燧更防天河净洗兵最是王师征不战金瓯永固万方清
　　游蕉园
　　氷牀声里过长湖逺防人行似畵图雪覆蕉园松突兀云生古殿路虚无南临太液风铃语北望琼华塔影孤屐齿防畨游歴处寒林己聼噪归乌
　　赋得自锄明月种梅花
　　溪畔梅花欲放迟数株分种傍堦墀锸翻夜月和香动手握寒根带影移花信漫愁催落蕋画楹初有照来枝何须秉烛寻幽趣举首氷蟾未堕时
　　题米襄阳画
　　云气蒙蒙暗逺天人家防辨水村边渡头风静帆无力溪尾春归浪有烟塔影平临千亩外城楼髙踞两峰前潇湘雨意凭谁识座上犹疑对老颠
　　雪消
　　皓素漫空映绮寮春回大地冻全消光凝玉树寒深浅水润兰阶影动揺梅已过时添旧蕋桞将应节放新条朝来最喜霑濡足指日芳畦透麦苖
　　冬夜焚香
　　空林寒噪慕鸦还霭霭沉烟袅博山一缕自来参鼻观三千原不出尘寰味余火冷灰残防兴在藤床月牖间莫漫丁东催漏箭髙斋消得暂时闲
　　甲寅冬至
　　上躬祀
　　南郊恭纪二首
　　驰道曈昽散曙光祥凝玉辂焕龙章精诚
　　圣徳通
　　干贶肃穆
　　皇仪纪奉常黍谷灰飞方应律云门乐奏正迎阳防风不动柴烟直遥望天门辟九阊
　　一线阳和何防生重重瑞霭映层城晓光彩映霜花动韶律春廻朔气清百福均随长日至九瀛并奉泰堦平上林已先东皇令殿桞宫梅欲向荣
　　我
　　皇考遐弃臣民遽易节序追思
　　髙厚再观无期子小子夙承
　　庭训懋学书斋用是苫块之次述哀痛之忱中心廹切不能自已敬成长律以志终天之慕云
　　勤劳宵旰
　　一人心痛念
　　前徽泪满襟
　　顾复深恩难可报纉承丕业敢忘钦堪嗟时序秋冬异竟抱悲哀嵗月深望断白云
　　仙驭远还思
　　仙驭式来临
　　梦里鸡鸣惊问寝晓瞻帷幙顿生悲
　　劬劳漫説终身慕
　　徳泽诚留万古思聆
　　训庭前犹忆昔承欢膝下更何时蓼莪读罢增沉痛继序艰难只自知
　　十月三十日
　　皇考圣诞辰也嵗嵗称觞献夀今忽于雍和宫缟素将
　　事痛何如之敬成长律用志哀忱
　　率土呼嵩庆六旬欢声顿歇哭声频谁知拜舞称觞日忽作悲哀致奠辰
　　化普寰区咸遏宻心倾黎庶共尊亲
　　皇灵陟降瞻霄汉尚恳余波惠子臣
　　览旧作志懐
　　芸帷书史昔留连今日拈毫属偶然剩有忧怀披奏牍那余逸兴赋诗篇漏声滴尽银壶箭香缕飘残寳篆烟输与昨年潇洒甚緑窻爱月正迟眠
　　咏禁中红叶赋得霜叶红于二月花
　　寥天爽气到枫宸恰有霜枝防缀新色借花栏红乍染影依玉砌冷初匀郁森未许游蜂集绚烂还教宿鸟驯更喜西成逄稔嵗万家雨露沐阳春
　　丙辰十月十六日恭送
　　皇考梓宫至
　　泰陵奉安
　　隆恩殿告祭还京悲慕如疑呼抢欲絶途次敬成长律
　　四首以志深痛
　　过隙光隂嵗已周
　　龙舆朝驾痛难留缵承任重何由报
　　顾复恩深未少酬
　　雍邸回防宫阙寂
　　桥山空对几筵愁
　　尊亲寰宇倾心久夹道蒸黎总泪流
　　两行衰桞羃寒烟一路悲风拂防旃易水如添愁脉脉燕山不断恨绵绵未过虞帝廵方载犹少成王享国年梦里瞻依仍似昨问安常在
　　寝门边
　　枫叶初丹槲叶黄当前触目助悲伤
　　鼎湖冉冉寒空静
　　芦殿凄凄夜月凉忆断白云还杳望穷碧落转苍茫悲怀长此增沉痛忍别
　　山陵路阻长
　　虽是
　　元宫未闭时可堪无处覩牀帷郁葱峦岫千灵防飒防松楸万籁吹
　　仙驭渐离心未逺归鞍将去意多迟言旋正值称觞日【十月三十日是皇考圣诞辰也】空向
　　慈容献夀巵
　　十月二十五日得雪
　　同云四野望漫漫瑞雪霏防失远峦麦垅乍欣占稔嵗茒檐还虑怨祁寒飘飖桞防飞轻絮防缀梅村剪薄纨最是上林饶景色小春时节玉花攅
　　冬至南郊
　　黄钟应律兆千祥喜见天心复一阳子夜灰飞旋淑气泰坛日丽散晴光明禋盛礼稽三代御世鸿猷愧百王祗祝精诚通
　　帝载眷子寰海乐仓箱









　　皇清文頴巻首二十二
　　钦定四库全书
　　皇清文頴巻首二十三
　　御制诗
　　七言律诗
　　雨夜咏懐
　　欹枕城乌唤曙时雨声渐急漏声迟防纎细润应含麦料峭轻凉欲透帷治理每慙先哲训忧懐未许侍臣知更防防滴难成寐万户饥寒静里思
　　恭题松竹梅画谱【并防】
　　埭畔凌冬傲雪株濡毫渲染发清娱松枝翠拂苍鸾尾竹实红垂火齐珠香散檀心欺蜡淡花悬磬口带寒敷作朋三夀防忱切生意长含看此图
　　潜邸时读书之暇间亦旁涉绘事尝供此图进呈
　　圣母清玩者松竹取其经冬而不凋梅蕚取其凌寒而益茂舒华耀实爱日暄妍盖用以献祝也今荷防
　　圣母宣付装潢仍
　　命题句于右爰敬述前意并缀韵言借昔人三友之名为子臣九如之颂聊以效稽拜之忱悃云尔栁色
　　嫩緑柔黄取次添勾留韶色细眉尖池塘日暖初临水庭院烟浓半映帘绮句只愁歌谢韫销魂谁解赋江淹禁烟巳近颁新火好向村傍拂酒帘
　　咏牡丹拟禁体【不用富贵烂熳并姚黄魏紫等字】
　　叶概花姿天与真松为好友石为隣可知气韵饶羣卉肯以容华媚主人蝶醉未醒风似麝僧防初定月如银凭轩不杂笙歌赏恐使清标渐染尘
　　甘霖普降特召大学士内廷翰林圆眀园泛舟游览即事成诗同诸臣面赋以志一时胜赏时乾隆三年六月六日也
　　偶因防暇事游观特许儒臣礼数寛霁现山容凝翠黛风披水面绉氷纨泛舟共朂济川训即境还思力穑难前日甘霖敷泽遍新诗分赋志同欢
　　新秋泛湖
　　一夜西风催溽暑满天爽气送新凉输将团扇三分冷赢得平湖十里光野艶沿堤秋卉簇残红亚水晚荷芳轻舟掉入烟波里爱聴渔歌引兴长
　　秋夜南苑行宫懐旧偶行
　　再经南苑动秋情别殿宵深景物清最爱寒光牕外映那无逸兴静中生闲阶乱草低萤火古寺踈钟叩月眀奏牍手批更漏永转教重忆旧经横
　　冬至斋居偶阅旧稿志懐
　　静聴迢迢更漏长齐居暂屏万防忙那无诗句娱清景恰有梅梢送冷香案积陈编闲检防志期旧学重商量灰飞子夜调元律又喜天心复一阳
　　新正二日召集羣臣于乾清宫赋栢梁体诗朕既首倡又成七言一章
　　泰交堂陛列鸳聫日暖彤墀淑景鲜祗以赓歌鸣喜起非夸宴乐拂丝弦觞浮柏叶添吟兴笔洒琼华映绮筵更喜正元飘六出又増新瑞纪瑶编
　　九日
　　菊蘂舒黄枫叶红重阳还与去年同却惊时序驰驹隙漫惜芳菲逝水东落防输他夸俊逸宵衣惟我积忧忡朝来纵不登髙望万户饥寒在眼中
　　登盘山天成寺江山一览阁作
　　两峯天辟仙壶路到眼江山万派分树嵌丹崖空外合泉鸣碧涧静中闻縁堦箨走秋声细袅鼎香飘瑞霭纷今日身行图画里六尘幻有等浮云
　　南苑新衙门行宫即事
　　南苑重来羽骑驰离宫未御巳经时新诗消遣闲中兴旧学商量静里知花笑迎人夸得意鸟吟为我话相思留连不是眈风景却惜年华暗转移
　　四月望后雨泽未足朕忧心如焚臣工颇有以春雨旣足尚可无忧者然而无以释朕懐也越五月丙寅雨泽旣霑命驾进宫见路旁如云而有秋者麦田也如油而茂夏者晚稼也乃快然以喜则知朕前此之忧不徒忧矣既以成诗爰命臣工和之
　　望汉瞻云子夜中恩膏忽沛仰鸿蒙恰欣渥泽能蘓槁肯信浮词为省躬辇度麦圻黄幕幕盼廽黍垅緑芃芃薫风稍解吾民愠后乐先忧此意同
　　夏日奉
　　皇大后幸静眀园
　　雨后园林景物闲六龙时幸奉
　　慈顔花迎步辇饶生意峯入窻櫺濯宿鬟隔院疎钟偏得得防心好鸟亦闗闗亲承
　　色笑忘烦暑多少欢欣栁外还
　　登静明园古华严寺
　　雨余晓岫矗新青防暇时临翠辇停为谒空王瞻月相却教飞盖傍云扃风铃常转莲花藏贝叶闲披金字经试问奏章陈积否隔林行漏巳泠泠
　　雨后剪园中新蔬敬献
　　皇太后谨成一律
　　夏畦雨足緑霏霏莼茁如酥韭叶肥为验农桑临别苑借方菽水奉
　　慈闱盘盛烟甲先秋冷手剪香芽滴露稀生意静观欣自得还思发育遍郊畿
　　初秋偶闲
　　防余赢得片时闲镜澈波光黛染山风挟秋来徧拂袖花因暑退亦开顔龙蟠户牖松千尺琴响阶除水一湾肯逐物华临别苑徘徊独立忆民艰
　　皇考实録圣训告成恭纪长律四首
　　儒臣槖笔久摩研
　　赫濯声灵信史传法则昭垂千万禩
　　勤劳想见十三年诚孚度索悬橦地象应聫珠合璧天寳録拜观钦
　　涉降衷忱可胜凛氷渊
　　实録端惟实政书敢将绘藻饰空虚推车有赖贤全网折鉴无烦莠早除敬凛盘铭
　　汤刻器试挥薰雅
　　舜垂裾绍
　　庭难继勲华盛防度沉吟味访子
　　讵止刑清政亦清徳威惟畏徳明眀列卿朝退宵书思野老春深昼课耕共仰
　　精勤周庶物可知
　　恩泽沛寰瀛趋
　　庭早识绥猷本一字书绅道在诚
　　音容五载隔云天乍捧琅函泪涌泉
　　提命无能窥荡荡缵承有志矢干干万年孙子钦堂构四海讴歌被管弦法
　　祖敬
　　天心不巳千秋徽懿映瑶编
　　秋日侍
　　皇太后幸静明园奉
　　圣母命敬成长律得佳字
　　翠羽金舆拂晓排离宫别舘到秋佳野花随
　　辇如春半行漏依人报午牌霜色风光凝防毕山容水态罨轩斋
　　慈顔悦豫阳和暖薄海同倾爱日懐
　　春池泛舟
　　一篙新涨漾波眀蘸影金丝防午晴不舎如斯观妙道载舟可譬察舆情湖山入画迎人翠鳬雁当春得意鸣不是嬉游废宵旰每从物理验生生
　　细雨
　　细雨防纎势正长清和膏泽被羣芳油云出谷藏山色乱防飞空接水光万顷黄添麦穗润千畦緑重稻苗香宵衣对此増干惕敢恃丰年乐阜康
　　静明园即事
　　树自青葱花自妍青山当户足云烟游因避暑常携巻坐爱烹茶每就泉风度钟声来岭外鸟啣果实落堦前乘闲更上西崖阁乐在桑郊稻垅邉
　　途次见西成有象喜而有作
　　暑雨祁寒苦怨咨金风玉露届秋时最欣比栉村村象恰向征途厯厯知场圃却听耞乱响原田还看多遗嵗丰更切干干意肯为从禽志少移
　　要亭行宫晚坐
　　一川景物鬬斜阳极目拈题兴渺茫平野风寒吹稻黍逺山日暮下牛羊笳声防处梅花落月色谁家秋思长更剪银檠披奏牍忧勤那得暂时忘
　　秋山
　　秋山雨霁别秾纎触目题诗逐便拈落叶风前自潇洒野疏霜后更清甜碛程辽濶行行逺树色丹黄日日添射猎归来廽望处红霞犹绕数峯尖
　　重阳日喀喇河屯行宫侍
　　皇太后登逍遥楼
　　祎鞠云凝瑞霭光离宫侍
　　辇值重阳槛临平楚岚烟淡窻入遥峯树色苍逺墅防家荒柴闭小桥独木野流长最欣度节邉闗外也有黄花献
　　夀觞
　　晓日
　　晓日光寒白露凄马蹄借草不沾泥炊烟细袅村帘外残月犹悬岭树西塞上山川皆画意途中风景尽诗题枫林沙阪经行处不数苏公十里堤
　　题瀛台随安室
　　随安者取其随所遇而安之义故凡胜地虚庭眀窻净几无不以是顔其轩盖借以触目防心云尔
　　书室依林俯碧澜文窻纱緑称遐观庭虚松柏泛清籁坐久衣裳生峭寒触目有懐皆逺俗忘言何处不随安炉烟昼永禽鱼适长啸一声天地寛
　　晓行
　　浓淡云容石笋尖马蹄踏处緑纎纎晓来逺坞依防辨雪后轻寒料峭添未至买饧思社鼔却饶沽酒认村帘行吟不为眈风景夹路桑麻取次觇
　　夜雨寄兴
　　刻漏初催乙夜筹风声渐息雨声稠梦囬行帐牵吟兴想到公田喜泽流不必緑蕉聴淅淅却因黄幄思悠悠金吾漫苦征衫湿多少三农卜有秋
　　恭瞻
　　泰陵
　　圣徳神功碑告成感成长句
　　贞珉万古防云烟拜覩
　　羮墙倍怆然
　　谟烈昭垂千百世
　　忧勤想见十三年虑周暑雨祁寒际泽溥山陬海邉肯构无能绳
　　圣武捧盈长此矢干干
　　二月六日
　　二月六日涞水滨马蹄踏雪无风尘瓦神社鼔尽随俗栁叶杏花俱待春山色一鞭如送客鸟声数哢解迎人蕨芽菜甲满畦緑景物却羡山家新
　　夏日御园闲咏八首
　　防暇登楼畅逺襟喜因南畆足甘霖松篁籁静青含润谿壑云深翠欲沉鱼唼花红浮水面蜗盘藓緑匝堦心篆凝金字澄懐永物理民情独自斟
　　霁后园林夏似秋瀼瀼仙掌露华流溪声滑笏添新涨山色疏眉入小楼疑有片云生晚岫谁撑扁舫破烟洲昼长赢得清吟兴不觉鸡人报午筹
　　风槐烟栁録成帷影度纱櫺午日迟暂向防余闲学草偶因吟罢亦敲碁曲池新涨分鱼子碧宇髙空放鹤儿最爱子西传好句依稀山静小年时
　　偶泛扁舟晚濑眀风揺芦荻洒然清一天佳景谁为领防个闲鸥自作盟山木无言偏得意野花有分亦敷荣溪田爱看新秧茁緑水平畴正好耕
　　相风金凤尾当南緑满文窻生意含昼永花香醺似醉雨收天色碧于蓝行看鱼鸟闲来适坐拥诗书静里耽日暮池邉还徙倚一钩明月镜中涵
　　清晖阁畔防株松着雨虬枝緑更浓每爱涛声吹谡谡常看盖影防重重轩窻静对含朝爽乌鹊归飞带夕舂陆叶山华纷鬬艶坚贞只拟待三冬
　　壶天佳景入窻纱翠幄千层衬彩霞林壑画圗疑伯虎池塘鼔吹奏官蛙天光云影供诗料鸟语花香长道芽讵乐萧闲弛干惕忧心时切万民家
　　緑润红浇景倍新寻常行处草铺茵鸟花片惊眠蝶鱼傍蒲根避钓人漫拟闲情吟九夏那堪忧思度三春公田雨足心差慰生物从知天地仁
　　喜晴
　　挈壶莲漏百花中殿角防传朱雀风【陶朱公书朱雀风主晴】千畆正含膏泽润羣芳独喜晓阳烘梳翎鹤立悬崖翠唼浪鱼随落瓣红身在九重心蔀屋较晴量雨一般同
　　曝书
　　棐几氷防昼曝书古香馡馥透文疏难逢爽籁吹长夏肯使青缃饱白鱼谩拟闲情赋鉊椠凭将结习验居诸阮家竿布非吾事试展陈编若起予
　　食荔支有感
　　炎州佳种号离支巴峡泸戎未足竒色冩天霞连颗缀影留闽月带根移【闽中嵗进荔支多连树本鲜摘色味絶佳】酪浆雪质无能比玉管云笺有所思梦里不知身是梦还如
　　赐食寝门时
　　七夕后一日立秋
　　碧桐珠露共徘徊无那丁丁玉漏催白帝今朝传令至黄姑昨夜带秋来蝉声似让蛩声急月影依然镜影开底事人间儿女子蛛丝棕盒正相猜
　　青龙桥晓行二首
　　屏山积翠水澄潭飒沓衣襟爽气含夹岸垂杨看緑褪映波晚蓼正红酣风来谷口鸡鸣瑟雨过河源天蔚蓝十里稻畦秋早熟分明画里小江南
　　猎猎金飔荡防斿迎凉辇上露华流横桥雁齿廽朱舫逺浦兰苕起白鸥禾黍香中千顷翠梧桐风里十分秋凭舆喜动丰年永却忆三春午夜忧
　　野景
　　林野萧踈晓气寒金风过处草声干天髙云影留防缕水緑纱纹作浅澜雁字冩残青汉逈马声嘶防緑臯寛分眀去嵗邉闗景只少枫黄与槲丹
　　心逺阁秋眺
　　松柏青青槐栁黄登髙把菊作重阳【时九月初六日】卧楹冩雾轩窻逈飞观图云翰墨香檐铎风声传梵呗稻畦秋景貌江乡吟余试看前春句树影依然上粉墙
　　今年直秋收倍常凭舆有喜因示接驾众官
　　抚字心劳我尔同西成欣阅异车攻应筹教化縁加富莫弛忧勤恃屡丰路不拾遗非郅治【路不拾遗美政也而有伪为者故云】野多滞穗始淳风清时讵贵催科巧休养还期尽乃衷
　　晓行
　　秋日悬清丽太虚鸣鞭飒爽拂衣裾野花缀露溶溶润村树经风渐渐踈人指青市寻酒贳鸟衔翠羽带烟梳诗成不用奚嚢记付与横空雁字书
　　落叶诗六首
　　落叶因风不自由故枝好在恨难留傍崕巳分填黄土临水何妨付碧流笛里江城梅五月琴中沙浦雁三秋人间别有伤心处逐客离妻一様愁
　　緑褪红稀緑更红当前幻色总成空生憎杂沓来飞鸟真惜飘零类转蓬桂父谩夸歌绛雪桃娘直欲嫁西风轮他松柏丰标在独立青葱晚籁中
　　逐霜含吹本无心古寺空庭趣转深月下半牀还讶雪风前一树不成隂独怜辞榦惊乌寐讵类迷丛有蝶寻陆赋陶诗批防过千秋谁是最知音
　　吹万寥刁越様殊千林陨箨只斯须即空即色防生灭是耶非耶若有无【用汉武帝落叶哀蝉事】梦入华亭同怨鹤歌传夏口类栖乌凭谁倩得荆闗笔冩向疏峯四五株金飚玉律近如何拂栁飘梧力转多光逗一林湘渚月影揺千里洞庭波芳心巳尽思前蘖生意无能续旧柯蜡炬春蚕差比似黄姑谁道隔银河
　　无情残卉却知秋最动骚人感赋愁讵拟椎轮生大辂果然落叶起龙舟【见宋史乐志】帧头自是夸倪范洞口何能致阮刘莫认释迦拈不起由来天地一浮沤
　　登盘山作
　　金根遥指碧云隈磴路林扉迤逦开石里流泉闻不见烟中飞鸟去还来南临蓟野耕桑富北枕卢龙闗塞恢讵比登封夸豫大每思山水毓良材
　　冬日瀛台即事二首
　　禁城鸡树晓烟凝谿壑天然偶眺登积素坠枝全作雨悬流落涧半成氷丹楼翥凤三洲外玉殿疏龙五色层淮浦灾余筹卒嵗肯因清晏释心凭
　　馺娑青骢踏玉华镜中轩阁列仙家步来梅圃疑新画坐久氷牀当小艖屈戍祥风浮篆细防晴霭入帘斜天心来复谁知觉有脚阳春巳动葭
　　正月初十日立春
　　青帝重阍当晓开银蜍朱鸟共徘徊簪来胜防三朝复数尽阶蓂十叶才丰泽摘辛堆玉簋
　　慈寜献夀捧金杯漫言闰月迟时令试看韶华衮衮来
　　建福宫新春二首
　　禁城景物报和韶初转寅方玉斗杓漏泄春光梅破蕾招揺风信栁拖条池心镜面冰将解墙角银根雪欲销掁拨诗肠量多少新年觉比旧年饶
　　照壁熊丸灿九华祥烟浓作赤城霞土牛新看牵春至防燕初飞掠晓斜腊雪犹然恋鸳瓦东风全不发绫花愿将建福宫中福锡与寰区万姓家
　　御园仲春二首
　　栁塘霭霭曵烟梢竹埭森森笋勹新水蔚蓝鱼涉冻逺林缛緑鹊营巢无邉生意归芳甸有象清明绘野郊小阁摊书玩周易体干时复九三爻
　　春写园林灿绮窻流澌巳解潄琤瑽养花天气迟莲漏擘栁风光袅羽幢别院漫催排宴赏甫田旋念肇耕防防余只有诗消日篆灺蛟炉焰吐缸
　　诣
　　畅春园问安
　　镜面湖光淡沲春云容山态巳宜人鸟防鱼颉清眀候鸾影猊烟长乐晨迟日有心徐入座软风无力不生尘瑶池信可瞻
　　王母一棹兰舟达玉津
　　春日泛舟过北逺山村二首
　　山容染黛水澄面面江村画意迎迟日暖烟临上巳轻隂防雨酿清眀沿堤草色无中有拍岸波光坐里行最爱鳞塍方脉起扶犂叱犊一声声
　　榆火村酥野坞邉物含春意也婵娟踈峯罨羃桃蒸绮逺浦迷离雨作烟手巻画中开别业水车声里过前川敲诗饶有厪农意不是寻花问栁船
　　春日同諴亲王和亲王游宴御园作
　　雨歇芳林万绮纷緑溪红映碧波文欣浮桂舫同追景何异芸斋共乐羣百和浓香熏艶卉数峯轻缕帯归云今年膏泽叨灵贶敢懈祈年夙夜勤
　　聴唐侃弹琴
　　仙籁【琴名】平张梧几横澄心试聴指弦声古风犹见巢兮燧哇律都删琶与筝蟠盖防株吟韵谡垂虹百尺挂川晴愧予未解南薫愠领取春温和且平
　　初夏静眀园
　　法海【寺名】东头西海西湖山佳处似苏堤云中古寺红遮树雨后新苔緑满蹊爱看黍畴牛拨垅尽教松栋燕御泥倦游得句鸣归櫂一帯横塘烟水迷
　　栁絮五首
　　緑云红雨日逡廵又见杨花防玉津未谱风歌七月却看北地殿三春纷如道韫诗中雪汚比元规扇上尘每对清和赋云汉长空宛转越愁人
　　防塘囘首忆生稊倐忽轻棉黯欲迷试看逐风真荡尔可知辞榦愁兮烟中丝袅宋家殿浪里莺流苏氏堤谁似参寥游物外禅心灰尽喻沾泥
　　簇砌铺阿色似霜从知驹影迅堂堂披裘无王恭老泣路应怜阮籍狂洒雨飘飖迷蝶舞入池喁唼惹鱼忙花天月地粘还滞白白红红两不妨
　　帘栊乱扑恁雰霏王谢应劳麈尾挥瓦雀半书案腻河豚欲上玉刀肥团风湘浦疑柑防映月秦楼讶雪飞独有村民思麦雨好将迷谷拟天衣
　　春囬南国恨何穷别绪离情满碧空未必猖狂如浪子每看揺落让雄风下帏雅称观周易缚帚应湏命越童不似武陵源畔树糁波余得一溪红
　　立夏
　　习习薫风拂面来南讹平秩验恢台轻棉脱尽人眠栁规叶圆成防耳槐花里游蜂冲雨去溪邉狎鹭度云回黍畴麦垅皆需泽谁管韶华暗巳催
　　读资治通鉴纲目
　　抵押湘帘緑影斑时披青简度防闲千秋不尽兴亡故一念惟争敬肆间功继麟经谁复并文如迁史尚须删独予鉴古心恒惕俗虑尘縁未许攀
　　御门日雨二首
　　夜听渗瀶滴井桐连朝膏雨沭
　　皇穹二牟苏泽差如愿万国闗心敢息躬望去长空霏霡霡欢来大地解虫虫常人漫苦巾车渍后乐先忧尔我同
　　眀旦干干凛亦临忧从春杪到而今巳欣若药瘳时疾信是为霖沃朕心栁外乱珠随浪溅檐间细溜带烟斟侍臣莫拟张韩赋斋郑犹然待泽深
　　香山示青崖和尚
　　峯含宿润黛螺新一脉曹溪试问津憩彼来青之梵室对兹衣紫者山人却欣触目皆无滓不必谈元始逺尘坐久兰烟消篆字禽声树色总天真
　　栖云楼二首
　　为爱巉岩架木居风潭清泚朗吟余泉声入听淙苔砌山色迎眸罨绮疏性癖烟霞聊复尔心依谿壑偶相于晚来松栋归云罥不遣防鳞皴太虚
　　峯围堂背竹梢檐雨后新年防个添佳景自然来座席宿云时复润阶帘粥鱼斋鼔寻常聴树色山容取次拈更喜麦畴青意好千家饼饵望中忺
　　题瀛台旧书舎
　　精舎遥看渚屿连依然书带緑窻前那无逸兴如今日剩有残题忆昔年树色溪光成静赏花香鸟语絶尘縁旋临勤政咨时务郅理迟登媿古贤
　　六月十九日立秋
　　只道光隂遇闰留却縁遇闰迅如流炎官后阵犹腾□【是日热】白帝头衔巳报秋蛩语渐从朝露絮蝉声多向晚风收司天谩进丰年验【每逢节候钦天监占风以奏】未至西成讵解忧
　　七月初八日因往盛京叩谒
　　祖陵恭奉
　　皇太后始发圆明园作
　　虞采绥旌次第排金风凑爽满天佳王途于迈髙秋净帐殿承欢
　　爱日谐望里闗东多王气行经塞北畅清懐绵绵寳穑秋成近触拨吾悰讵有涯
　　闗外山田
　　闗外山田尽作梯汉南风景似江西水流野涧全无彴谷转荒村别有蹊乐事食兼剥枣生涯炊黍更蒸藜百年赤子经休养物土耕桑六合齐
　　枫二首
　　乍见新红三五枝停鞭还为立移时吟丹自我偿诗债【近作有枫林獬阪迟诗约塞上重吟一片丹之句】突緑看伊入画姿松柏有心原共秀李桃无色敢争竒千秋知巳应谁是只有司勲杜牧之
　　匪同乌鹊叹无枝一例寒林却耐时絶胜衰杨翻叶态还如老菊傲霜姿嫣红不数江花好頳紫惟应塞树竒自是山灵仪卫肃樵苏谁得斧斯之
　　咏枫再叠前韵二首
　　朔地依然越鸟枝恍如霜落洞庭时滑稽重忆呉江句衰谢谁知汉苑姿百嵗为人应是幻千年成虎巳标竒丹青天巧能渲染不借名工顾恺之
　　最喜重吟绛雪枝酣红犹让昔年时讵因改緑訾无节却为施朱发妙姿平抹如看霞外影常酡似饮米中竒千林秋色知多少欲向山灵一问之
　　野村二首
　　野村临水复依山鹿柴蜗居镇日闲妇女溪头浣水出儿童牛背唱歌还年年黍垅常遗夜夜柴扉不掩闗更喜秋来羊酪美篘成新酿共酡顔
　　河桥迤逦接旗亭八月霜迟草色青黍圃荳场今乐土黄沙白骨古严坰看余昼防何曽卷兴至吟鞭辄为停试问从来小隠客防人不负草堂灵
　　秋搜杂记诗五首
　　嵗长九月有青芜共道常年似此无【盛京早寒今嵗过闰犹暖诚异事也】雾饮马头山逼面霜凝谷口树粘须射熊何虑先升木待兎焉劳更守株赳赳羽林羣命中诙谈却笑纪昌弧长白遥看数防青鸡翘五色韵旗铃腾骧八骏来天廏环供羣峯据地灵黄艶鵞儿新剪褶緑辉孔雀侧拖翎朝家武备千秋独太仆空传效展軨
　　峯标木叶欝崔嵬水涨松花浄沲洄万骑云屯随豹尾三秋风景异龙堆周诗底用夸麋友晋赋无劳借雉媒更剪银檠吟七字属车赓和有邹枚
　　连云峯影自婆娑雨后新看矗黛螺黄幄背风依树障朱旄面日出岩阿合围麋鹿愁飞羽出队狐貍骇猎猧薄暮旌门铙吹奏海青云里捉天鵞【曲名旌门鼔吹常奏此】虎韔骍弓越劲秋平冈草浅骋骅骝雁行狗监牵丝鞚马上鹰师臂绣鞲风漾铃声金替戾雪开峯面玉雕锼批麻丙夜斟民事距为从禽蹔解忧
　　望叶赫旧墟敬惟我
　　太祖髙皇帝以十三戎甲奋迹于此复讐服众遂成王
　　业谨赋其事以示来许
　　寒盟由彼义何甘甲士当时祗十三自是
　　天心歆
　　日角防曽虎旅借犀函折冲底用称韩信决策无湏聴耿弇
　　创业艰辛千古独垂衣敢恃面临南
　　御崇政殿
　　碧海曈昽晓日升金猊风静瑞烟腾元孙黼扆兹重御列祖威灵实式凭
　　六世继绳惟敬畏百年含煦被藜蒸守成开创何难易只有忧勤与日増
　　十月朔日宴宗室羣臣于故宫
　　曈昽海旭丽银铺宴拟横汾湛露濡舞马不须夸紫燕剪沉常自袅金鳬有椒共庆如兹盛无酒何妨谓我酤更喜皇州颁嵗小阳春律正昭苏
　　夷齐庙
　　卢龙孤竹城夷齐庙在焉史称夷齐耻食周粟饿死首阳诗云采苓采苓首阳之颠疏谓在河南蒲坂而庄子则曰首阳山在岐山西北曺大家云在陇西元和郡国志谓首阳山在河南偃师説文又谓在辽西则是首阳凡五各有证据而其为夷齐饿死之处则一也将孰之从惟辽史所载营州隣海军下刺史本商之孤竹今之卢龙即辽营州地也尔雅所举孤竹北户注谓孤竹在北周时幅员不广其以此处为极北固宜然则説文所谓首阳山在辽西者此为近之殆以诗在唐风而叩马而諌当武王伐纣之时由是岐陇蒲偃皆附防其説耳夫夷齐清风在天下何处非首阳岂争疆域乎冕旒而墨胎以祀者尤非其志因系以诗而考其説如此
　　轩冕泥涂是本肠肯容儒雅汚冠裳薇苓依旧西山岵顽懦羞登夫子堂只为心慙踪异武敢将口实罪归汤岂争陇右还蒲左天下清风尽首阳
　　将至京作
　　曈昽晴旭丽华旗展谒回銮奉
　　圣慈乐奏上回多喜意礼将长至肃亲祠田逢秋有酬农苦人觉途遥嫌马迟三月徂东异三载孔嘉新旧乃如之
　　咏爆竹
　　轧轧平原冻草萌却教非夏以雷鸣春从和朗声中报人在吉祥烟里行仙木骈罗増气色飞霙借助散瑶琼东皇鼔吹连宵发百福昌昌入凤城
　　新春恭奉
　　皇太后驾幸圆明园作二首
　　栁眼花心各待春传言青帝驾青轮香霏寒圃飘金粉色转晴丝惹麴尘最爱风光迎午夜却离宫阙未由旬【廋信诗注支僧载外国事由旬者晋言四十里也】玉沟冻解琉璃滑恰与阳和布泽匀
　　谁道仙家别有京依依
　　爱日永蓬瀛鸣春鸟择昌条语画水鱼穿嫩藻行炬为迎蟾莲万朶梅因饯腊玉千茎芳年合有新诗咏物物春台总向荣
　　春晓
　　轻寒觉透薄罗纬寂寂琴斋春晓时半榻清闲聊复尔一天韶丽付伊谁禽声不辨间闗语花色才添四五枝我是宵衣筹治者那能髙枕镇吟诗
　　二月二十二日清明
　　花昌鸟聒日逡廵谁冩韶光一例匀二月已过三月节三分却判二分春緑云罨栁斜临岸红雨霏桃暗洗尘嫩酪新烟都负也只余幽绪入懐频
　　午日诣
　　畅春园问安
　　蒲岸荷洲泛玉津
　　铜龙双辟问安晨祗因悯雨遵
　　慈训未敢称觞答令辰【自春徂夏尚未得霑足雨泽皇太后步祷于园内龙神庙朕恐惧惴栗莫知所措夫以朕之不徳上累　　圣母忧劳遑敢以节序酒食之馔尽承欢之小节乎】黄防龙舟闲浦溆緑枝虎艾缀楣振分眀旧嵗端阳景饶有新愁薄念频
　　甘霖既霑诣
　　畅春园问安仰慰
　　圣母望嵗之诚并成长句恭志
　　盛徳
　　自古祈年厪陛廷防曽
　　步祷见慈寜承欢滋愧心无那破闷真知雨有灵膝下先承多黍润阶前更喜散萱馨称觞始得申衷悃遥指南山入座青
　　清音斋
　　旷宇徘徊独畅情耳谋目观两无营山如净体无余净泉是清音中最清竹里数篇依籁读溪邉孤艇破烟撑近来稍得愁眉解露色风光卜顺成
　　荔支至颁赐朝臣因而有感
　　闽中佳实秋前到相对年年有所思酬节祗供
　　原庙荐承恩非复
　　寝门时飞来岭外炎风送斜倚栏邉掲露垂料得擎归旧鸳侣防多欢喜防多悲
　　九日登髙
　　性与秋光自觉谙登髙此日畅幽探荷衣巳破无从补枫颊才红尚未酣恰好得诗教鴈写不湏摘菊倩人簪晚来静坐寒窻下即景频频惕九三【是日为乾隆九年九月九日云】天成寺抚观乾隆七年游盘山记因而有作
　　虚窻四啓晓霞流人在层岩最上头诗句偶拈今日暇风光宛似昔年秋泉淙涧底琴音冩峯倚天邉画景收独抚穹碑参结习转教心恧重来游
　　幸翰林院锡宴赋诗复得七律四首并示诸臣
　　欢腾芸署小阳春此日崇文引席珍顾我惭为房杜主岂伊独数马邹臣石渠典故应増旧壁宿光华更覩新影丽花砖争到八尽教霑醉酒三廵
　　瑞旭曈昽霭扇鸾筵开翰墨防衣冠五车四库从来纪刘井柯亭取次看玉版挥毫盈凤沼花瓷赐茗擘龙团济川自古资舟楫便欲因寻学海澜
　　昌辰天禄集鹓聫欣咏斯干小雅篇鸟革翚飞跻君子诵诗讲易共髙贤光凝黼座垂华藻篆绕猊炉散瑞烟咫尺玉堂清切地底夸瀛岛説登仙
　　百年礼乐庆昭融保泰常持惕若衷漫以新诗鸣豫大谁将忠告赞钦崇傅岩梦赉应无借唐室赓歌讶许同心喜百僚知我意不将髙议诩升中【按唐书张説倡封禅议帝召説与礼官学士置酒集仙殿云云故其时诸臣诗中有髙议待升中及将陪玉检泥之句夫以崇儒之雅举隠遂满盈之私志非朕所取惟有竞兢业业与日俱长颂不如规我君臣其共勉之】
　　清秘堂偶题
　　崇文稽古岂虚名翰苑维新此落成羣彦数过十八防小春暖凑一天晴冬池淡沲犹澄鉴夏屋徘徊独畅情盆菊无言应有意自慙疎散也登瀛
　　十月二十七日幸翰林院赐大学士及翰林等宴因便阅贡院乃知云路鹏程诚不易易也得诗四首
　　翰苑琼筵酌令辰棘闱来阅凤城闉百年士气经培养寸晷檐风实苦辛自古曽闻观国彦从今不薄读书人白驹翽羽周雅佐我休眀四海春
　　尽道文章接上台菁峩乐育济时才千秋得失非虚也咫尺云泥亦幻哉若有泪眶啼桂落那无笑口对花开凤池多少簪毫者都向龙门烧尾来
　　万里扶揺正翮抟飞龙利见岂为干志贤圣志应湏立言孔孟言大是难见説经纶推国士从来桃李属春官但令姓氏朱衣防那惜三条泪烛残
　　周遭围棘院沈沈景物当前总入吟材拟圭璋方特达文归雅正薄艰深禹门鱼变辞凡水乔木莺迁出故林寄语至公堂里客莫教氷鉴负初心
　　雪
　　迎年腊雪晓霏霏雪色年光丽琐闱二麦早占香饼饵九天真是洒珠玑龙楼作队银龙舞凤阁来巢玉凤飞底少弦歌娱宴暇心殷省嵗勅惟防








　　皇清文颖巻首二十三
　　钦定四库全书
　　皇清文頴巻首二十四
　　御制诗
　　五言排律
　　御赐书经传説彚纂恭纪二十二韵
　　帝治布寰瀛天心佑永清奉三宏建极得一允居贞礼乐观明备诗书悦性情石渠抡硕彦天禄聚羣英谓是典谟语由来齐治程先朝曽纂辑今日重修明诸子收精粹羣言费品评孔门传伏氏汉代着康成自合抽丝细非如聚讼争紫阳经校定仲黙几研精多士承明命儒臣殚悃诚午窓几上列乙夜案头横几岁青藜照逾时全璧呈奎文光有蔚
　　圣语奥难名非仅筌蹄得将俾天地平惠民符保赤卜相法调羮佑起明良盛栽培宅俊宏千秋传治典万国仰躬行喜荷缥缃
　　赐恩叨雨露荣胪陈明国是往复绎歌赓识浅难窥秘心防等捧盈从知文治化海宇庆同声
　　九日讲武恭纪
　　四海徧雍熙三秋阅虎罴代当全盛际节应大搜时日月中天丽旌旗旷野麾军容森甲胄坰牧物黄骊爽气浮仙仗卿云映
　　御帷虎贲争蹻蹻戎御尽师师拂剑霜华动弯弓月影披马嘶黄菊野鴈过白云陲组练生光防衡镳中式仪九宫罗画防六甲载云旗舞锷游丝袅穿正闪电驰古来歌七徳今日炳重离
　　圣治辉千载
　　天威震四夷
　　銮舆归紫极扈从咏周诗
　　阙里祭器新成
　　赐观簠簋铏登豆爵六色恭纪八韵
　　代启文明炳崇儒
　　圣道光
　　皇心钦日月礼器备宫墙旧谱稽成式新图发尚方斑斓纷有耀簠簋列成行
　　颁示来三殿传观遍两庠涵光呈玉质绚防灿金相万国同文轨千秋肃典常从兹先后圣一揆颂吾
　　皇
　　石髪
　　带缕浮春碧漪漪贴石初随波翻髻乱依藻漾流舒緑水供朝沐轻风当晚梳影窥惭浴鹭丝蔓碍游鱼镜里青春永仙家甘露虚何须叹霜髩即此万年余
　　恭奉
　　皇太后恭谒
　　孝陵
　　景陵敬成长律
　　扈跸驰千骑鸣鸾驾六飞绍先思
　　祖徳色飬奉
　　慈闱爽气催征辔霜花散暁晖有秋欢里巷鼔腹遍郊圻松栢森元路云霞防玉衣鬯圭承凛凛
　　冠剑仰依依言念开千古忧勤萃万几维清钦陟降瞻拜重歔欷
　　南苑大阅谒元灵宫宫是
　　皇曽祖世祖章皇帝建也敬依
　　皇祖圣祖仁皇帝韵以志敬仰之忱时冬至月朔日阅狩金舆驾鸣驺赤羽翔千官分鹭序万姓仰龙光雪积平原白泥铺御道黄翠华来别苑初地散天香杳霭云生路萧森松泛凉星辰围斗宿丁甲防虹梁屏念瞻瑶殿防心礼素王若临钦在上作极愧惟皇只以绍庭切何能与物昌律身懐监史敷化体
　　穹苍文徳犹惭未武功不敢忘搜苖遵古制逸豫戒禽荒簇簇云屯盛悠悠雾斾飏一阳初应律三白已呈祥渐觉条风扇新添丽日长觐扬吾未逮布治愿平康
　　庚申仲秋丁祭
　　先师孔子
　　法
　　祖恢文徳崇儒礼
　　素王晨光开辇路露气浥旗常寅祀心恒凛丁辰日正阳皇皇陈礼乐肃肃对宫墙言念百王后身登
　　夫子堂君师诚有愧仰止志方长
　　恭阅
　　太祖
　　太宗
　　世祖
　　圣祖
　　世宗实録圣训告成敬纪五言排律二十四韵
　　丰沛贻谋逺
　　天人应徳同明纲方扫地
　　帝顾实维东用净欃枪气徐开阊阖风庥凝
　　皇有极徳厚
　　祚无穷开创驾千古驱除仅一戎三韩恢旧业万国仰重瞳爰布明堂令方吹嶰谷筒顺时敷巽命驭物凛干衷徃者滇南乱曾烦八阵攻运筹尽伊吕奋力总罴熊奏防凭邉将
　　颁恩自法宫平成歌
　　圣徳熈皥戴
　　神功道洽隂阳序时清礼乐崇诗书延俊秀
　　恩泽彼昆虫茹防交成防芒销象应丰戎行甲沽酒村妇乳孳童六十一年久
　　皇王帝治隆春秋旋气运张弛协
　　苍穹日昃犹
　　勤政民安更省
　　躬懽呼遍白叟声教届乌防缅想承
　　光烈端维予防冲绍
　　庭励初志推斗頼羣工成宪犹堪鉴孚诚或可通永言钦
　　陟降胜似拜崆峒
　　辛酉仲春耕耤
　　布政宜敦本当春乃劝农良辰耕帝耤膏雨遍畿封辇路华旌映城闉瑞霭浓
　　明禋先致享
　　神格益滋恭耒耜青箱列公卿法服从三推亲竟亩百室愿如墉
　　皇考贻谋烈斋宫着肃雍无须陈夏谚即此仰尧踪三秋时序万寳告成命驾出口廵狩遵
　　祖制也经过州县百姓扶老携幼欢呼夹路闾阎之间戸有盖藏场多穗深惬朕志爰下诏蠲免田租以示嘉惠元元之意
　　武备由来重时廵意更深当秋排法驾豫日足甘霖旭耀旌旗影风传鼓角音停銮问农事献曝见民心戸有仓箱积人多乐豫吟舆情犹似昔
　　祖徳到于今觧泽心无吝绍
　　庭志倍钦兹行当黾勉讵止为从禽
　　常山峪行宫
　　忆昔髫龄际趋陪
　　圣祖前于今廵幸至驻跸故宫邉湛露曽叨泽含饴想侍
　　筵秋风悲此日轩屋尚当年鸟语如懐旧花香故逞妍恩勤终古慕承显一身肩
　　再叠前韵
　　经国猷垂后承家志继前三秋修武备万乗阅严邉胜地停銮御离宫啓玉筵欣逄无事日喜覩有秋年插笏争秀披图景鬭妍永懐
　　无竞烈景仰惧难肩
　　至博罗河屯四十八旗诸防古王等来接
　　天恩歌有岁
　　祖泽頼无穷廵狩三秋日趋承万里风欢声毳帐合佳气幔城通来享同遐迩咸賔混外中诚输陈厥篚燕赐咏敦弓永念覃敷庆懐柔倍惕衷
　　散馆试庶吉士赋得春蚕作茧【得咸字】
　　蚕事当春月辛勤妇女咸候时鸠上下入戸燕呢喃松火燃村舍条桑采谷岩浴川身乍防食叶口方馋起箔新蛾长承筐素手掺三眠类慵懒八茧似封缄漫比抽思巧堪知为政凡新丝还待卖慙愧着袍衫
　　赋得望云思雪意
　　同云方出谷醸雪欲漫空未辨琼英白先藏羲御红流恩归槖籥协气渐冲融润逼梧堦侧香回梅坞中停骖祝屏翳筛玉候丰隆望里寒原肃祈年愿不穷
　　赐江南总督尹继善之任
　　淮沛今何似灾余不忍言迩来阙二鬴谁与办三飱敢靳司农帑还祈大造恩当春应举趾积潦尚留防民瘼遐观在心忧梦想存勉伊经画策为我活黎元
　　雨
　　和气当春洽甘膏傍晚零初飘千防白乍失万青妙洗桃心腻平添杏蕋馨新畴浑可望疎竹却宜听生意资沾溉烟容接窅冥涨痕侵碧沼绽蕚照红櫺乐岂縁花圃情应寄麦町欣承眀赐溥惕若对圆灵
　　赋得折槛旌直臣【五言排律八韵得交字试翰詹诸臣题】
　　玉防低鹤禁朱鸟焕螭坳鸾扇非烟散鸳班委佩敲佞臣方唯唯直士独嘐嘐自具松筠操难容泾渭淆撄龙鳞岂怯折鹿角曽摎奚用槛重辑还同罟不抛纳忠余宿将介节叹征茅企想都俞世盈廷喜防交
　　夏至斋居即事
　　黼扆迁常座明堂阖左扉抚辰懐嬗代勅命凛时几北陆将依晷南薫漫叶徽荡暄风习习烛郁旭晖晖斋处封章少遥闻昼漏稀敢期诚意假因騐道心防
　　避暑山庄为
　　皇祖临幸最爱之地亦孙臣受
　　恩特深处也八年秋谒
　　陵便道驻跸数日曷胜今昔之感诗以志弗忘云轩墀敞
　　御园草树静高原游豫思
　　仁祖庥和逮孝孙
　　桥山将酹爵玉馆此停辕罨画山容在修蛇电影奔禽言欣客至蛩语诉秋繁堦篆苔纹暗碑诗钗脚存圣踪犹可想衷曲向谁论倍切干干志虞孤
　　覆载恩
　　静夜读书
　　虎帐无多暇书林趣转嘉研精当夜静息虑忘尘哗别是中秋景依然旧月华陈编同汲绠精义喻披砂焰结银檠烛香生玉椀茶何须吟出塞四海久为家
　　兴京
　　姬室于豳日炎刘起沛时
　　一人方缔造四海遂为基皇涧犹然在臯门尚可思屏藩堪示固宫室不言卑往者争雄际同归
　　出众姿秋风经故国膏雨遍新陂父老迎銮驭材官卫羽旗初来犹切切欲去更迟迟言念
　　皇图缵端维
　　厚徳垂凛乎同御朽告我后人知
　　过广寕望医巫闾山恭依
　　皇祖圣祖仁皇帝元韵
　　海旭凝螺黛罡风削玉蓉灵竒经览乍
　　圣迹蹑寻重过客羣停辔仙人逈矗【是山有仙人岩桃花洞圣水盆北镇庙诸竒胜】徒思山侧径未抚寺前松万古为幽镇千秋溯舜封崇功标地纪秩祀偶天宗嶻嶭疑鶱鳯巉峘突逴龙盈眸欣积素歩马迟娄胸
　　山海闗恭依
　　皇祖圣祖仁皇帝元韵
　　取豫严扄钥思防拓海邉耕桑三辅接形胜两京连羽卫初冬度期门晓漏传
　　桥山瞻此日
　　龙歩想当年列巘余晴雪遥林散曙烟迎眸浑似画抚序正为权事异丸封谷心期舟济川拳拳思在徳大训更昭然【在徳诚非易临风更慨然　　皇祖诗句也】
　　澄海楼聨句
　　乾隆八年十月十六日自盛京蒇事还京道入渝闗登澄海楼望海雪霁千波眀万顷天容海色洵属竒观时张照梁诗正侍从因与聨句凡字画渉水部者概不用仿欧阳修咏雪禁体也
　　【御制】康回昔凭怒使地东南倾太始本无始
　　常盈是不盈防丸出其里元气鼓为营岛屿藐拳石【臣张照】
　　【御制】轩楼敞绣甍巃疑贝阙彷佛见瑶京鞕石桥终断嘘烟市乍更星槎何处转鼇柱若为擎邈矣端倪豁【臣梁诗正】
　　【御制】雄哉气象峥禹功思四载秦业剰孤城万壑朝宗此纎珠茹纳幷由来无寸土亘古只空明直上到天险【臣张照】
　　【御制】横陈据地掁目迷光皛皓耳骇声砰轰精卫填难尽长虹驾可成三壶逺萦带重岙销飞鲸赋羡木华博【臣梁诗正】
　　【御制】吟推玉局英平铺歴刼雪喜遇初冬晴望叹曽闻若来游谁逐蜻内光含煜煜隂火凉荧荧絶域随风逹【臣张照】
　　【御制】方诸应月呈坎重不失信天一乃居贞比乐韶观止如山圣景行空传香象踏谬执窄蠡评有以谦能受【臣梁诗正】
　　【御制】虚将白自生苞干恢度量吐日焕晶莹永奠寰区宴仙乡底问程
　　秋日奉
　　皇太后游玉泉山周览西海近郊获事即景赋诗十四
　　韵
　　降丰欣此日行令及兹辰
　　香辇周田陌嘉禾满鹿囷千官承防罼二鬴切咨询尧舜应夸宋【宋宣仁太后人称女中尧舜】风诗或比豳繄予徳菲薄懿教勉遵循忝在士民上能忘饥溺亲逢年
　　慈愿洽爱日永懐申别馆晴霞际仙槎野水濵鹤容千岁古菊酒一樽醇锦障排丹树纱疏靣碧峋无央鸾凤队极乐
　　静常身云写波中影山留画里真忘言袪俗逺即景得题新处处陪
　　欢豫秋光总是春
　　乾隆九年十月重葺翰林院落成车驾临幸锡宴送大学士掌院事鄂尔防张廷玉进署以张説东壁图书府五律字为韵赋东字音字二首勅诸臣各分一字赋诗
　　抚序权居北占星壁在东斯干歌翰苑于乐鬯儒风改殿当年异登瀛此日同三台司道筦二老亮天功乐具卿云奏筵开湛露融底希光旧史长此赞防躬
　　木天临翠辇鸳侣集华簪广学心常切因文道可寻横汾隂岂昔来泮水犹今礼乐于焉盛觥罍取次斟诗惭得珍字辞喜献官箴返辔重城暮犹闻歌诵音
　　观象台
　　奉若钦
　　维显研几凛曰明瑶枢调律纪珠贯騐
　　天行翠辇临黄道星台据月城浑仪观建象神器惕持盈命羲仲和叔在璿玑玉衡授时熈庶绩敢恃泰阶平七言排律
　　辛亥仲春
　　上幸丰泽园演耕耤礼
　　上躬四推
　　命臣等终亩恭拟应制十韵
　　大地阳和淑景韶潜苏土脉应风条鸿钧普扇百昌序大造均舒万物调
　　翠辇临耕旗闪烁
　　金舆载驾玉锼雕行行西苑停銮辂泛泛天池荡画桡帝耒四推膏壌沃
　　皇躬一墢甫田遥先期已见寅恭懋终亩还思教泽饶种布期生连理穗垅开愿长九岐苖追思
　　圣祖观耕地却值吾
　　皇演礼朝丰稔岁功九有遍太和景象万方昭放勲久颂
　　尧功茂协帝重瞻
　　舜徳超
　　赋得山鸡舞镜【七言排律十二韵得山字】
　　名禽闻説来荆国舞向菱花意转娴寳匣乍开看皎洁雕栊初对讶斓斒婆娑应节疑张锦嬝娜含姿半亸鬟小折腰时文绶乱大垂手处绛绡殷光悬桂窟虚堂畔防绚霓裳夕照间顾歩多应怜藻耀呼朋好试语间闗讵同鸥鸟羣惊客却比佳人自惜顔云翼罢梳还独立星眸回盼许防攀一奁水月平分影几队鹓鸾共接班只为空眀矜矫翅便教饮啄忘栖山风翻翠带檐枝亚春暖重茵砌藓斑欲拟当前夸绰约可知个里本舒闲
　　谒
　　陵礼毕车驾入盛京得七言排律十四韵
　　羣山万壑总朝东王气为龙镇郁葱白水寿邱名不减作丰迁镐事应同
　　当时提剑安黔首此日垂衣逮藐躬延伫闗山千里外每懐瞻拜八年中商飔送爽清驰道叠嶂排青列逺空上将随车金防名王执辔玉璁珑行宫视膳邀慈豫故国旋舆仰
　　祖功只为上
　　陵思马鬛岂縁校猎赋车攻六飞因幸兴王里百辟咸朝庆善宫讶许称觞来故老不教警跸骇新丰葛灯绡帐犹余俭执豕酌匏许献衷华曜景中鸾扇动若非烟里鸭香融孕虞育夏
　　天心眷笃祜依京
　　帝谓通万禩
　　皇清绵寳祚扶桑初日海门红
　　五言絶句
　　裁衣寄从军者四首
　　玉闗天气凉六月已飞霜惊理箧中素寄与逺行郎长短尚如初寛窄想非旧那堪孤灯下缝纫听寒漏中庭度金风缄刀着手冷叹息厚装绵行将寄雪岭裁衣何所愿愿郎早树勲郎为万戸侯妾作郡夫人
　　平湖雨渡四首
　　一堤杨桞树数里白莲花细雨霏霏处轻舟泛若耶烟云暗逺天独坐孤篷里飒然风满湖衣履皆寒水细雨满湖秋扁舟泛碧流平分诗景去恰有一羣鸥挂防风力健不须荡防橹遥望翠防蒙蒙乱烟雨
　　古意四首
　　春老金条脱尘生玉镜台分明陌头望不自陌头来明月入髙楼上有绰约人只见楼中秋谁知楼外春熏炉炷水沉拜月衣裳冷拜起歩阶隂桂香弄寒影青青杨桞枝淡淡和风吹忽见一枝折无情复阿谁
　　问春风
　　借尔催春蕋无劳妬艶枝入园应检防莫使一般吹
　　春风答
　　吹万本无心更番岂有意一需一疾间为风诚不易
　　鸣玉瀬四首
　　无风松谡谡有月金摐摐玉女洗头盆泻作芙蓉江林麓自潇洒烟岚多变态飞流下十寻砉然玉珠碎长虹饮素练圆潭澄见底时来听清泠尘念一以洗涧壑诚泬防松篁复萧飒把笔坐石头林泉相问答
　　常山峪行宫八景八首
　　緑樾径
　　灌木盘山腰浓隂日蓊翳豁开壶中天逈异人间世
　　虚白轩
　　虚室能生白一气常函三闲情空外寄妙道个中参
　　青云梯
　　青云信有梯丹崖暂延伫鹿豕出翠防逢迎务光侣
　　枫香阪
　　清吟歩修阪衣袂泛秋凉金风飒然过防闻山枫香
　　蔚藻堂
　　花木畅生意大地蔚菁藻忘言入静观忻然惬懐抱
　　如是室
　　如是如是室坐对清秋山游山室中人不费徃与还
　　翠风埭
　　野木不知名雨后増新翠谁云塞北山却有江南致
　　凌霞亭
　　危亭搆顶靣靣青防岈踏石片云飞去作天邉霞
　　玉泉六首
　　玉泉此为源泉源岂即此试问所从来只此一勺水玉名玉岂真泉名玉尤幻而我对玉泉如是幻真玩石髓澄堪潄烟萝緑可扪雨后溪流急山根带涨痕暴涨退亦急垂桞丝余湿惟兹有本泉终古长潗潗潺溪惬静聆清泚供幽眺心与境俱适何必苏门啸趵突声犹状匡庐匪当对垂虹旧传名吁嗟耳食軰【玉泉盖趵突也非如香炉瀑布可以垂虹比拟旧为八景之一盖昔人未至此地想像名之者然灵源独涌瀍涧攸资则信帝京佳胜也】
　　六言絶句
　　恭题鳯仙石竹画册二首
　　冷露暗滋秋草着花红紫成堆小鳯贪餐竹实合教一处同开
　　络纬送秋声至蜻蜓弄影风凉幽卉一丛舒艶都来石畔寻香
　　七言絶句
　　将猎南苑检防所携书籍
　　天髙秋气肃郊坰南苑将除信宿停检防行幐整书籍不因郊猎废谈经
　　三月十三日随
　　皇父驾幸圆明园五首
　　春园初见百花开日午欣随
　　御辇来缬锦蒸霞呈丽景东皇雨露好栽培
　　最是蓬莱浩荡春东风如剪物华新裙腰草合平于毯滑笏溪流色似银
　　迩来甘雨润苖新走马天街絶防尘试策金鞭回望处翠条如染拂行人
　　黄繖当中映午暾
　　太平天子幸春园灵台灵沼同民乐夹道齐呼万岁尊御炉香暖惠风晴日映墀头唤上卿不是物华供玩少殿顔勤政意分明
　　桞溪垂钓
　　傍岸青青一带遥玻璃镜净拂烟条持竿不为贪鲈鲙天水空明万虑消
　　从军行五首
　　三邉烽火照军营十万丁男夜练兵但使腰间悬寳剑丈夫何处不成名
　　辞家万里路迢遥龙虎军中夜撃刁底事成功如约早将军闻是霍嫖姚
　　夜战洮河马不嘶无邉杀气与云齐偷闲一枕金戈卧半是人膏半是泥
　　二十三番月缺盈君王恩重致身轻辕门试射谁穿的十万军中最有名
　　戍儿约计看刀环对镜新惊髪半斑不是亲擒生颉利何顔复进玉门闗
　　冐雨寻菊二首
　　秋雨霏霏碧藓滋闲情今日歩东篱不知冷夜寒朝里开到西风第几枝
　　我爱秋来菊蕋开天工偏为洗尘埃倚栏闲咏衣衫湿应是才从篱畔回
　　村墟夜舂二首
　　霜落园林时届冬稲粱全获罢三农田家作苦无休息更听村墟半夜舂
　　万籁全收夜已分寒舂声急隔窓闻髙斋识得丰年景篆袅炉香独自焚
　　盆鱼二首
　　圆池蓄水不须寛依藻文鱼自觉安待到夜深防雨滴跳波还似跃层澜
　　緑荇青萍可避隂一满贮足浮沉个中也有相忘乐不羡沧浪万丈深
　　题元祐党人碑
　　元祐清流号浊流党人镌石石遗羞祗今欲补名臣传犹喜残碑姓氏留
　　过淋河
　　凭催诗思客途过得得轻蹄踏嫩莎拂靣春风三十里一湾新碧小淋河
　　夏日书懐
　　宫桞隂浓殿阁深氷防不受暑来侵南风未觧吾民愠慙愧苍生爱戴心
　　秋日奉
　　皇太后驾幸南苑即事六首
　　虞人建帜甸人随南苑秋清好猎时阅武此来兼省敛香风饼饵拂旌旗
　　万物熈和大造中郊原辉映苑门红承
　　欢仰识
　　慈顔豫祗为
　　天恩锡屡丰
　　羽卫森翘出帝城顺时清跸此廵行金吾底事频传警便欲周知闾巷情
　　扈从长承
　　爱日晖五云髙捧鳯舆翚问
　　安戸外亲调膳手射郊原鹿正肥
　　离宫月影透书窗法曲时闻画鼓摐题柱吟余思徃事不知绛蜡灺银釭
　　从来稽古戒禽荒宵旰勤劳敢刻忘懽乐正饶还止辇属车侍从有东方
　　郊外即事三首
　　三秋野景寥天逈一抹斜阳晚照明最是丰年饶气象村村社鼓庆西成
　　霜落平原好合围无心从兽玉鞭挥爱观富有千村景两字探原食与衣
　　郊圻犬吠杂鸡号防马霜华防素袍收获才完仍播麦田家四季总勤劳
　　山田三首
　　禾黍芃芃遍岭巅停鞭欣看有秋年版图可识同遐迩塞外荒山尽辟田
　　髙原宜黍稲宜低物土耕桑塞外齐茶幔酒旗山抱坞软沙湿草水鸣溪
　　旧代长愁烽火惊于今此地有人耕混同中外皆天泽倍切干干保防情
　　滦河捕鱼二首
　　野滩片片起驾鹅荡桨中流乐意多髣髴江乡三月景西风红叶小滦河
　　滦河水自上都流顺水行如风送舟最是闗仝得意笔苍山野渡正初秋
　　出塞杂咏九首
　　雕舆绣羽飒金风晓发都城旭影红十部箫韶翻似海三千车骑气如虹
　　邉闗峰色翠芙蓉万古隄防笑祖龙守徳由来胜守险金汤礼义是提封
　　静夜离宫月在窓独裁章奏灺金釭鴈鸣逺浦传霜信人过孤村引吠尨
　　极北山髙近紫防片云常作雪霏霏黄羊白鹿铺平野好试今秋第一围
　　龙沙八月似冬初献赋长杨满属车最爱枫林新似染折来题句手亲书
　　铁骑番儿鴈字排霜锋掌様净磨揩新丰空有如渑酒辜负当年白鼻騧
　　平明雨洗属车尘蹀躞骅骝称意驯濯濯烟鬟看黛重萋萋麦垅爱青新
　　青兕黄牛满泽原欣看天饷助归辕戍儿夜半吹羌笛此日春风度玉门
　　时廵讵止阅邉闗喜见年丰一觧顔揺飏翠华佳气满都中争道六龙还
　　北郊礼毕回圆明园道中作四首
　　薫风应律调元化膏雨知时利夏耕不独公田霑渥泽一花一木总敷荣
　　缯燎光中葆吹闻廻瞻黄幄瑞氤氲防街歩出仙韶引槐桞隂浓緑似云
　　黄繖朱斿鳯甸隈属车剑佩有邹枚天公赐与迎梅景绣陌青葱絶防埃
　　垂杨十里窣青丝警跸声中驾六飞最爱霑衣朝气润轻云犹作雨霏霏
　　射猎南苑即事六首
　　靺鞈櫜鞬列羽林当秋文囿偶经临承平讵肯忘戎事万戸饥寒更惕心
　　翼翼堆场皆早稑累累悬架足秋壶豳风底用丹青笔十里烟郊入画图
　　北红门里仲秋天爽气防丝拂锦鞯行过鴈桥人似画踏来芳甸草如烟
　　南苑宜秋宜猎时禾香风满赤鸾旗少年熟读相如疏每至欢娱鉴在兹
　　榆槐黄染野花殷策渡时过水一湾千朶青莲万章锦却教人忆塞中山
　　省耕省敛古曽闻望处西成意亦欣漫把丰年容易看几多忧虑厪宵分
　　春水泛舟
　　緑浸楼台水底明春湖初试一舠轻谁云鸥鸟无心者也向汀洲续旧盟
　　清明后一日漫作二首
　　湖山佳致暖烟饶稚緑嫣红态鬭娇看罢纸鸢甞过酪闲吟准偹送春朝
　　东风吹绽含胎蕋喜揽芳华入吟里溪畔刺舟还怅然已有落花贴流水
　　郊行三首
　　荞尚青青黍欲黄金风时送粥饘香翠华揺曵纎尘净欢切郊行十里强
　　野老扶儿望六飞停鞭问处话依依金吾莫谩频呼跸一向筹伊冻与饥
　　滑笏溪流曲抱村游丝白日静秋原村翁不识銮舆过跣足科头倚荜门
　　塞上行五首
　　昔年今日此龙沙中外情聨久一家几处荒荆余败垒千秋兴废繋懐賖
　　露浥烟芜欲作霜午衣犹热晓衣凉皇州此际残蝉咽已见南飞鴈一行
　　马足駞踏马鞍廻看天外矗枪竿山灵有问如何答前岁诗盟未敢寒
　　丹枫翠栢妙山容野墅溪村也间逢最是牧羊估马客于今都识重良农
　　葆吹声声傍晚摐氊庐倚咏剪银釭春风己度榆闗外漫唱凉州水调腔
　　腊月二十一日立春拟春帖子三首
　　腊鼓摐摐奏雅寅不须人日始成人【卢仝人日立春诗今朝方始觉成人】金屏玉帖迎青令甲子中元第一春
　　铜浑钦验八风调喜绽宫梅白玉条更进词臣春帖子笔花飞处总含韶
　　圆盖推迁信有灵璇杓徳晷已移星今年诗巻増顔色两度红牋咏始青
　　春日郊行杂咏八首
　　易水东头涞水西寒芜逺树总凄迷马知人意归蹄懒一片白云山与齐
　　山村水郭洒然清不必前途借问程古寺闭门无客叩春田经雨有人耕
　　逺层叠矗新螺防防牛羊恣寝讹扶杖老翁中社酒东阡归路醉顔酡
　　桞色遥黄近尚无拂春着意几株株溪桥一带房山路最似诗中西子湖
　　花朝前后景可怜花心桞眼争新鲜儿童底把春光趱未至清明放纸鸢
　　我闻潭柘祗园美初到原如久住人却笑闇黎无好句频翻贝叶説根尘
　　韶丽风光二月时新晴最可雨尤宜看耕不觉迟归辔西日铜钲拂防旗
　　掩映耕云种雨家金吾行处不教哗豳风图画谁传得海子门西十里斜
　　云罩寺留题三首
　　讶底层云不荡胸山灵为我辟云封开窓四靣延竒趣万叠屏风削玉蓉
　　髙入天风顑万寻登临信可散幽襟常时画里遥观处独据匡牀自在吟
　　林雾谿岚眼底浮风铃语我少淹留非闗胜处夸新句祗恐荒唐负此游










　　皇清文頴巻首二十四
　　钦定四库全书
　　皇清文頴巻一
　　表
　　恭进易经防解表　　　　　　　张　英
　　伏以
　　至道开于河洛发羲文周孔之微言
　　奥防贯乎隂阳备彖象卦爻之精义防稽训诂托藜火而重编侧近
　　光华食野芹而思献俯慙谫劣弥切冰兢兹盖伏遇皇帝陛下
　　道法天行不息
　　学同日进无疆尚书巳讲于
　　经帏大易继陈于
　　黼座神凝简册
　　圣心探一书一之先博极图畴
　　睿照啓千龄之秘【臣】叨恩于禁籞只奉
　　钦明窃有志于韦编欲窥象数自田何京房而后汉初各有师传逮濂洛康节以来宋儒始为定论考亭本义之学洵可奉为宗风伊川易传之文尤有资于治理窃惟广且大者易之体岂容骤测其精微竒而法者易之辞未许遽窥其典要必在发明章句譬如探源者先索其流务期剖晰文词难言得意者遂忘其象爰考先贤诸説辑为叅解一书时逾两期巻分六帙如渉沧海而寻畔岸只堪自砭其愚顽窃仰泰岱而竭尘埃讵谓有禆于
　　高厚但念阅寒歴暑分细旃广厦之余闲浥露研朱居秘阁芸香之胜地虽极知其芜陋敢不冐为敷陈聊佐乙夜之览观庶备
　　九重之清燕伏愿
　　德符岐圣
　　治轶羲皇
　　履帝位而豊豫时登
　　养万民而讼师不作观损益之义化自洽于中孚察消长之几世自升于大有对时育物端居见天地之心知崇礼卑抚巻尽乾坤之蕴矣为此具本谨称
　　进以
　　闻











　　恩赐宫纱谢表　　　　　　　　　　张　英康熙二十一年五月十四日防
　　恩赐纱二端命编修【臣】杜讷赍付【臣】廷瓒送回江南【臣】恭设香案领讫望
　　阙九叩首谨奉表称谢者伏以故里初归惊沐
　　殊恩于天上
　　圣慈垂顾逺分渥泽于田间展雾縠之轻华凉生荜戸披香罗之璀璨风满衡门叨异数而增慙抚愚衷而倍惕恭惟
　　皇帝陛下
　　徳配神尧
　　勤嫓大禹
　　文敎彰而六经啓蕴
　　武功偃而九服来同简儒臣于禁中置讲僚于座右【臣】猥以百生之竒遇际千载之昌期握筠管而侍彤闱抱芸编而趋紫闼备沾优渥曲赐矜容廼以衔土私情冒干
　　宸听复荷如天
　　圣度俯鉴微悰颁文绮于尚方锡精镠于内府龙顔宣室捧忠孝之
　　纶音马首东郊拜平安之
　　天语感深欲涕宠至弥惊自谢直庐遂遵河渚云深日近瞻冀北而怀思水涸沙淤望江南而莫达朝沿栁岸心依黼席之前夜泊渔矶梦绕金铺之侧逾四阅月始抵乡园适蓬蒿初返之时正绮縠遥颁之日荣生里巷争识
　　圣朝礼下之隆喜溢亲知共指微【臣】稽古之赐冰蚕丽质当暑弥清雪茧轻绡临风欲举爰选金鍼玉尺花鸟新裁还同紫绮珍裘龙香什袭伏念自膳服叨于禁近如【臣】之被宠者独深迨颁赉及于家居似【臣】之防恩者益少钦承匪懈悚惕靡宁【臣】又伏思
　　恩命由于内廷未敢缮疏称谢遂使瞻依片念徒然自结于衡茅感激微衷无由上彻于
　　君父辗转宵旦难以即安敬借同官肃陈谢悃望层霄而虎拜犹如身侍红云处下里而蛩吟敢冀词闻丹陛伏愿
　　圣躬纯嘏
　　帝治厐鸿俗厚年丰民安物阜【臣】虽暂栖薮泽光华近戴尧天逺在江湖熙皥常依舜日【臣】愚不胜悚惶战栗之至谨奉表称
　　谢以
　　闻






　　恩赐羊酒食物谢表　　　　　　　　张　英康熙二十二年十二月二十三日防
　　恩赐【臣】英羊二牵酒二罇鹿一雉八鲜鱼鹿尾各六给付【臣】男翰林院编修【臣】廷瓒【臣】望
　　阙九叩首谨奉表称谢者伏以
　　恩从天上蓬茅沾玉露而增荣春到江南枯蠧沐琼膏而起色忆昔囊书
　　深殿每分辉于伏腊之时讵意卧疾空山复拜赐于嘉平之节泽愈征其优渥感自倍于恒常恭惟
　　皇帝陛下
　　文治光华
　　武功赫濯
　　运睿虑于穆清之上措邦家于磐石之安仁浃生民薄征徭而诵声在野义孚藩服韬戈甲而译使来庭近者纪
　　圣略于球图昭回千禩焕
　　天章于云汉炳耀六经宏猷允驾乎昔王芳轨逈超夫前代【臣】英葑菲薄植荷
　　简拔于昌时樗栎微材随歩趋于
　　经幄恩深十载宠溢多生仰瞻
　　圣学高深获覩
　　宸衷勤毖玉阶待曙早看三殿镫辉金钥传声夜聼九门漏彻层霄清切异数骈蕃翠釡银罂常饱调兰之馔珍裘紫绮还裁叠雪之衣锦雉分自
　　御围良骥颁从
　　内廐春风帘幙宫樱堆赤玉之盘秋水蒹葭河鲤出瑚之网每当除岁宫使早叩衡门罗列尚方珍味懽腾穉子庖登仙兽瓮发天香歴数殊荣皆成盛事臣英未有涓埃愚悃报
　　圣泽之帡幪猥以草土私情违
　　天顔于咫尺枌榆暂返寒暑再更听紫陌之鸡声近移茅舍盻觚棱之日影逺到田间虽负土之情少酧顾复而采薪之疾益觉纒绵盖桐以心虗未霜而落栁因质弱望秋而衰身虽杂于渔樵念旧
　　恩而倍悚梦常依于
　　君父欲奋飞而未能乃上厪
　　睿怀垂注无殊曩昔近当令序流膏特畀幽遐爰开白兽之樽用励羔羊之素嘉鱼贡于辽海瑞鹿致自闗山昔忝词曹故有文禽之钖近栖山泽并分野雉之珍计颁赉于
　　内廷正当雪候迨邮传于寒谷恰值春温
　　宸眷弥殷【臣】衷益愧乍闻而心惕永念而涕零思【臣】旧侍
　　彤闱惟切旷瘝之惧自离
　　紫闼久无夙夜之劳【臣】父得奉
　　龙章典礼贶嘉于泉壤【臣】英屡承
　　天语徳音遥下于江湖【臣】虽糜顶踵之微茫而无能醻生成之万一者也伏愿
　　景祐日升
　　圣功时懋俗登三古治冠百王【臣】虽结伴山农同为击壤
　　尧衢之侣倘得捐除宿疾再侍赓歌
　　舜日之班【臣】不胜惶悚之至谨奉表称
　　谢以
　　闻









　　恭进
　　圣徳万寿诗表　　　　　　　　　　陈廷敬伏以
　　徳并干行纯嘏允符函盖
　　光齐日照遐龄永配曦轮欣逄景运之昌庆洽承平之盛阳春发育喜万彚之防庥化育和恒咏九如而献祝【臣】陈廷敬诚懽诚忭稽首顿首上言洪惟我
　　皇上贞符诞握寳箓膺居正体元备圣人之全徳履仁蹈义跻天下于咸宁有生民未有之竒道隆三古兼前代未兼之业功盖百王文命敷而风教式于九围武烈昭而声灵振乎八极既高荡荡巍巍之绩复溥穹穹厚厚之恩偕闿泽于神人徧讴歌于中外盖以肇天极而修人纪用是阐
　　皇纲而恢
　　帝纮昔当初临
　　寳祚之时正是孝事
　　慈宁之日
　　重闱问以为君何欲我
　　皇答曰图治爱民曾传
　　圣语于当年言为经而辞为纬果见太平于今日治巳定而功巳成犹思由后以视今每念谨终其如始廓明徳新民之量广锡类不匮之原存心养性以达天主敬立诚而体道
　　容仪清穆肃雍殚昭事之防斋祓洁严享祀尽明禋之实危微精一接统绪于勲华濓洛关闽防渊源于邹鲁籖分甲乙探册府之蔵巻歴丹黄发图畴之秘西清东壁古今絶企夫
　　天章二典三谟前后允推夫
　　御制并虞廷之什义兼风雅之长超唐人之篇理取宋儒之正冠六文而首出迈八体以遐标玩程颐即此是学之言契神化于形声之内爱公权心正笔正之语运经纶于文字之中宫漏未移巳布千言于纸上封章才罢早廻万象于毫端贯乎百家而我学不厌游于六艺而惟
　　圣多能玉尺仪天溥博如天之大土圭候日昭明如日之新春搜夏苗适修军国之礼投戈讲艺不忘弧矢之威凡此躬行心得之精微具见
　　帝徳宸修之广大奉
　　东朝之鼎养允矣孝慈操北斗之玑衡皇哉作述龙楼凤阁光华朗映
　　前星玉叶瑶枝芳馥长凝丛桂克勤克俭建昭代之仪型是训是行彰
　　皇家之法守体节用之指约省百倍于前朝益下之规徳泽频施于万姓惜金钱于太府无非寛闾左征徭减玉食于尚方正以裕民间积贮时颁涣汗蠲逋歳至再三屡沛丝纶
　　赐免动逾千万当爰书之覆奏必恻怛于
　　宸衷祥风转草色于圜扉协气应星光于贯索夫自端居燕寝无时不以黎庶为心至于问俗观民随在必以补助为事
　　銮车驾而需云布庆翠旗指而解泽旁敷河淮为国计攸闗疏瀹悉
　　圣谟所示山川永奠春回禹贡之区漕挽咸宜人乐我朝之制良由无逺弗瞩视万里如目前以故靡举不神运天下于掌上在昔逆藩蠢动致劳
　　天讨遐施一怒而安四海之民一举而靖三方之乱彼有元之余裔曾负固于穷邉奋我武之维扬七旬弗俟殄累朝之不逞弥月而平海不扬波郡县尽台湾之地野无斥堠享王来域外之人迨喀尔喀归依帱冒之中廼噶尔丹自弃生成之外
　　神谋独断
　　庙算无遗朔漠三临铭勒天山之表羽林大捷尘清瀚海而遥慕义向风日出悉冠裳之防同文合轨月支皆职贡之邦惟
　　圣主过化而存神故
　　王师有征而无战所以行焉斯效动罔不臧总明目达聪之休集思广益之美自执河魁之柄
　　睿照遐周高披天镜之光物情毕鉴规模逺令甲宣昭转输通辽海之舟航水利兴西北之农亩积仓平粜以逮穷檐发粟截漕以苏泽国邮用恤而
　　恩渥舆徒鹾税是轻而
　　惠流啇贾頖宫璧水奉箴劝以欣荣鱼服豹韬感投醪而鼓励仕循资格而立贤无方才许荐扬而用人惟巳时施仁于后世每致悯其嗣人念臣子末路之艰见覆载兼容之大凡沾雨露思竭涓埃共荷帡幪罔酬高厚今者懽呼遍于率土忭舞极夫含生云灿星辉转洪钧于一气麟游凤集开
　　寿域于遐荒八千歳为春秋筹增太乙亿万年齐甲子世跻华胥昔天保颂冈陵推诚受禄及豳风陈忠爱归向称觥【臣】廷敬黍列侍从之班幸际雍熙之代伏覩圣徳广运同欢
　　万寿无疆谨献诗十二首管窥蠡测而莫罄歌衢击壤以难名【臣】不任瞻
　　天仰
　　圣踊跃懽忭之至谨随表防进以
　　闻










　　防进
　　圣武雅表　　　　　　　　　　　　陈廷敬【臣】伏见我
　　皇上抚御万方尽有四海内外
　　恩徳鸿厐声教遐暨比年以来天下晏安而推溯武功所由戡定则诛三逆以平滇黔粤闽楚蜀外辟察哈尔台湾倭罗斯喀尔喀之地幅之广超越前古治化之隆巍焕莫竝今
　　神谋独断
　　圣武布昭伐罪救民
　　躬行天讨大憝授首余党归诚厄鲁特全国荡平捷书至日雷动嵩呼中外臣工闾巷小民罔不欢欣忭庆盖是时
　　车驾亲征驰驱戎垒凡三出朔塞矣当
　　天衷决防初御六师中朝悚栗僚庶攀留【臣】以年力就衰防
　　恩矜念弗允扈从之请自是以来只遵
　　成命不敢再凟
　　天慈而违离
　　圣颜日夕防惕伏念
　　皇上为天下扫除残贼为边疆永致廓清跋歴穷荒经渉寒暑勤劳军务旰食宵兴而臣子安居略无寸効今巳无事言念
　　国恩无所报称犹欲俯竭愚诚撰儗文句敬飏
　　圣烈之无穷而【臣】媕鄙无学寻绎累日莫知所择窃惟自古帝王有功于天下其名声彰著于后世者方防之所记载金石之所刋录声诗之所流传后之人览其事而遐想其盛焉是以昭昭然若昨日事也然而称极盛者亦不数数觏矣阪泉涿鹿以还古今号善用兵者汉之高帝唐之太宗皆自兴事之始乘时遘防底于成功若我
　　皇上圣徳而践天位
　　躬居大寳志切生民仁育羣伦义正不譓尊临九重制胜万里
　　天威所至攻战多方扑灭凶残荡扫巢窟宿宼遗孽一朝顿除伏廿载之逋诛树九邉之壮观殱其渠魁降其支党爟烽永息亭堠不施旷古难平之部落尽为臣仆普天所有之土宇咸入版图自此寰海清平兆民乐业集万年之鸿庆成千古之大功【臣】仰窥
　　圣烈俯稽往古汉祖唐宗起于侧陋角一时之雄乘末流之敝虽精于兵事而我
　　皇上圣徳神功文谟武烈实逺迈前徽矣若夫书册所载既有天下优游宫禁之中不过遣将兴师身居其逸坐收其效即问有亲征如宋艺祖之北伐明成祖之行边宋则失利明则鲜功是以方防金石声诗之文彷佛儗比可导扬盛羙之万一者盖徬徨震掉而莫知所择焉求之于诗惟周宣王身为天子南征北伐有定天下之功虽淮夷诸小敌未为甚难平之宼而玁狁之伐止于太原皆命臣士以行事迹殊不类然其臣咏歌之词孔子有取焉唐臣栁宗元本其义作唐雅【臣】于向者滇逆之平不度固陋窃取其义进平滇雅曾上尘
　　圣览今【臣】伏思后世铙歌鼔吹之曲未足以尽圣武之形容仍依古体谨譔
　　大驾三临沙漠
　　亲平僭逆
　　圣武雅三篇缮录以进臣之愚意固以敷宣人事之盛美而其义则归本于天我
　　皇上即天也覆载照临雷霆风雨天之所以为道栽培倾覆治乱侮亡
　　皇上之所以为功彼噶尔丹自外于覆载照临之内干雷霆之诛絶风雨之泽盖所谓逆天者亡也我
　　皇上天威所临贼始则沙场糜败阵戮其孥众叛亲离孤雏就缚其卒也我
　　皇上亲挥将士廹抵贼巢贼知逆天必诛仰药自殒遡始讫终我
　　皇上驰驱万里劳苦艰难若非
　　亲征大举必不克迅致肤功此人事也即天也至若晴旸以时灵泉表异水草应候百灵効祥旋师之先甘雨洒郊饮至之日云隂开霁臣僚拥道恭迎都人父老孺子瓣香欣跃凯乐庆成【臣】推本于天之义由兹益自信焉【臣】不任荣幸欢忭之至









　　献平滇雅表　　　　　　　　　陈廷敬
　　【臣】廷敬尝诵诗见大小雅六月采芑江汉常武诸篇什皆言周宣王南征北伐兴治拨乱以定四方平天下之功【臣】尝窃叹以为如诗所载可谓盛哉后读栁宗元平淮雅表言宣王之形容与其辅佐由今望之若神人然此直以雅之故也【臣】按宗元意以谓宣王定四方平天下茍非其臣尹吉甫召穆公辈作为雅诗传之于今今虽欲望宣平之形容及其辅佐之盛其道无从而宣王定四方平天下之功亦不能赫赫必传于后世呜虖宣王之功世既罕匹而有及焉与过之又无有尹吉甫召穆公其人者播为声诗彰大其道如宗元所言铿鍧炳耀荡人耳目者其何以昭宣治迹丕扬武功传之无极然则雅之作厥义綦重矣欤【臣】伏见
　　皇上文武神圣天锡智勇光宅天下奠安八荒仁威所加率土内外罔不詟服乃有孽臣潜伏伺衅煽搆逆乱震摇我疆圉俶扰我人民
　　皇上赫然一怒命将授钺顷年以来定秦陇降闽海平两粤收巴蜀天兵所向次第告捷而滇逆窃据南楚实为乱首
　　皇上神机中断指授规模扫清湖湘进克黔南破坚摧险直薄滇城之下师久不解于是
　　睿防督进金鼓一动震荡妖氛皆由
　　庙堂动罔遗防是以疆场举必有功海外怖骇臣黎懽踊太平之防适当今日【臣】尝计滇逆之作乱干诛也耗糜赋帑私籍甲兵招纳亡命擅行威福尾大不掉反势已成正如汉削七国唐纵藩鎭早发则易图优容则难防故三藩之事
　　圣虑先觉不辞大创之劳永奠万年之治即推较宣王之盛绩殆谓过之矧汉唐之遗事哉而大雅不作【臣】窃恧焉顾念朝臣至多岂无尹吉甫召穆公其人者譔为雅诗荐之防朝燕飨施之于后用以飏
　　大清之盛美于无穷【臣】独何人敢专斯事【臣】又念宠光下逮最为优异而其官职尤在文章不得以能薄材谫不足以自効为解谨譔平滇雅三篇再拜以献【臣】廷敬诚惶诚恐稽首顿首谨言












　　皇清文頴巻一
　　钦定四库全书
　　皇清文頴巻二
　　表
　　恭进
　　御书防翰堂法帖表　　　　　　　　陈廷敬
　　【臣】廷敬伏防
　　圣恩
　　赐【臣】
　　御书恭摹上石因
　　赐【臣】防翰堂名弁曰
　　赐【臣】防翰堂法帖【臣】廷敬谨奉
　　表上
　　进者伏以
　　玉殿披书丽
　　干文而绚采
　　瑶池染翰炳
　　睿藻以腾辉
　　寳墨长新开万世光天之治
　　御题载锡惬九霄捧日之心袭以缥缃珍逾璠璵之贵夀诸金石光同云汉为昭惟衔感其弥殷实赓飏而莫罄【臣】廷敬诚惶诚恐稽首顿首上言窃惟自古书契之兴肇始圣神之代羲皇宣龙书之妙蕴轩辕窥鸟迹以成文嵝之穹碑虫鱼仅辨岐阳之猎鼔科斗犹存秦汉则篆籕居多魏晋而楷斯着贞观致治临池聆御府之章景祐承平飞白悬玉堂之署顾或艺池传播未云斧藻荧煌惟
　　圣主之建临乃大文之巍焕兹盖伏遇
　　皇帝陛下
　　徳懋干行
　　勲高皇古
　　璇宫侍养特隆温凊之仪
　　玉辂廵行数下蠲除之诏铭
　　丰功于瀚海备志夫龙韬豹略虎旅鹰扬洒
　　丽藻于杏坛逺轶乎李碣韩碑皮文杨记图成耕织民隐悉于毫缣学究典坟微言阐于濂洛巍巍
　　帝徳文轨通荒朔之区洋洋
　　圣谟黼黻备典谟之载更于
　　万几之暇时勤八体之工
　　手握玑衡运星辰于楮上
　　体符造化霏雨露于毫端字字正心不假诚悬之对行行主敬直逾明道之书固巳琼检牙籖蔵诸
　　秘府抑复霞绡绮轴赉及班行何幸【防臣】得膺异数讲筵宣赐勒琰琬以成编
　　禁籞趋跄荷琳琅之屡锡鲛人练素惊看龙爪之飞鱼子牋红蹙就鳞文之色或剡藤满幅标赤城十丈之霞或侧理横书琢昆冈盈寸之玉或布芝英于扇上仁风与甘露偕来或蔚云气于巻中墨彩共炉烟相绕或堂额三字晴晖映玉玺之红或门牓防题昼暖耀龙纹之碧或情怡往牒唐诗宋简纷纶璚管之余或制自宸衷水色山光掩映采斿之外风格间临乎米董神姿高掩乎钟王
　　后徳出圣而入神故
　　心画经天而纬地诚新月高之尽致而一波三折之兼工也【臣】廷敬防里骊珠奚止苏轼千金之赐戬边戈法无待世南半字之成顾玉简琅函
　　恩霑于
　　帝座而赤文緑字光耀于人间敢拭乌几以临摹祗泐青珉而流播启芸笈则奎明斗璨陋彼寳晋斋中拂螭版而璧润珠圆不数太清楼下谨弁嘉名于巻首永传鸿寳于寰中薖涧桑枢窥岳峙渊渟之笔深山环海睹卿云糺缦之辉【臣】廷敬柿叶空临蕉庵未学右文典重荷囊尝直螭防稽古荣深
　　防翰叨颁象管堂楹瞻竦常浮菡蓞红云贝石飞腾时见霑濡墨雨恭缀芜词于后恪呈
　　黼座之前惟勉葵藿之荩忱冀报涓埃于万一伏愿尧天永冐
　　舜日长华
　　夀考万年奠金瓯于孔固
　　本支百世绵玉歴于无疆搜意象于简编既列左图右史
　　勅亮工于寮署务俾大法小廉赤雀衔书弥着文之盛黄虹表瑞常征有道之祥矣【臣】无任瞻
　　天仰
　　圣激切屏营之至谨以
　　御书防翰堂法帖装潢成帙随
　　表上
　　进以
　　闻


　　进呈
　　御选古文渊鉴表　　　　　　　　　徐干学管理修书总裁事务原任刑部尚书今给假回籍【臣】徐干学诚惶诚恐稽首顿首
　　上言伏以运启文明式焕图书之色道隆述作载垂琬琰之华维论著实繁于众流而折衷悉由乎
　　睿断固足经纬天地协和邦家辉映山川光华日月者也【臣】诚惶诚恐稽首顿首粤稽书契之兴肇自鸿蒙之始羲文颉迹乃见权舆夏诰殷盘遂多制作纷纶六艺实为载道之书流衍百家弥广立言之防指归既别体制斯殊托始周秦之时以及元明之代累朝所积四库称多秘府所蔵千秋特盛然而中区纯駮辨介毫芒酌水别其渑淄闻音察乎宫角要无乖于义理庶各畅其条流叹夫兰陵首编雕虫遗议逮至华林继辑买璞防讥辞句亦有纯疵风气不无升降若乃陶钧万彚开造化之洪鑪翦截羣言提文章之玉尺自非经
　　圣神之闳览何由成简防之伟观伏遇
　　皇帝陛下尧文炳焕禹律铿鋐披緑帙之高词万籖并录搜紫台之秘典乙夜忘疲允矣敦敏之性成共仰聪明之天纵珠毫乍染同九经之不刋瑶札旋题传百世以为寳固巳昭回云汉辉丽星辰上耀三霄下饰庶物以故家知坟索被荣光之炜煌戸习猗那沐庆云之葩郁乃犹于
　　万几暇晷覃思艺文百氏遗编咸归品藻务严决择用法来兹尽收兰台石室之蔵兼采蠧简竹书之记掎摭得失勾校锱铢手自丹黄亲加甲乙金壶霏涧萦烟雾以裁缣瑶管舂容绕龙鸾而拂素尽删瑕纇悉采菁英体或别于员方义同归于典则网罗大备可废九流七略之篇囊括无遗允为册府词林之秘复命【臣】等补加笺注再行校讐正故牍之乖讹先求依据增遗文之脱漏必务该详然后各冠
　　御评
　　赐名渊鉴譬涵众川之广若照庶品之形悬日月以为昭树津梁而永济微言共掲奥防常新【臣】学殖庸虗性识椎鲁钩沈决滞惭经学之空疎起例发凡愧史才之融贯篇题东壁叨沐
　　恩荣笔札西清亲承商防伏防
　　诏防敢不竭其编摩仰禀
　　高深得稍窥夫条彚排理既竣次第进
　　呈伏愿瑞应畴图祥开象纬风驰化偃八方霑稽古之荣日镜天临九服享同文之治【臣】等无任瞻
　　天仰
　　圣激切屏营之至谨以校过
　　御选古文渊鉴正集八十巻别集二十六巻外集八巻随
　　表上
　　进以
　　闻
　　恭进
　　大清防典表　　　　　　　　　　　徐干学【臣】某等诚惶诚恐稽首顿首上言伏以
　　经纶懋建八方开大治之风
　　谟烈为昭万世垂不刋之典维
　　神圣之规模悉备斯臣民之法守聿新彪炳前休炜煌来范粤自
　　太祖高皇帝开干辟坤首定大业
　　太宗文皇帝立纲陈纪嗣建鸿图
　　世祖章皇帝混合车书顺九垓而同轨整齐品式厘百度以惟贞润色奠太平之基文经武纬黼黻际休隆之防礼备乐明迨夫因革损益之宜一切制度云为之迹拟虞廷之亮采布在九官若周礼之分曹详于六职允矣有伦而有脊粲然是训而是行但法久则弊生科条期于画一或时移则俗易规制适于变通是惟酌古以宜今庶几逺遵而近守垂诸简防播在章程当文明极盛之时正制作开先之日殷循汤典寳璧于琅函夏缵禹功奉和钧于王府斵方员者仰规矩视曲直者资凖绳国是攸闗朝章斯属此盖伏遇
　　皇帝陛下得一凝图登三建绪调元丹扆备至徳于先天后天敷政瑶阶勤万几于一日二日量衡律度考五服而攸同食货賔师稽八政而咸叙
　　圣人作而万物覩
　　皇极建而庶民从顾以道一风同上本
　　列朝之积累自此披图访典下贻奕禩之仪刑
　　特敕纂修用开馆局编年系事既本立而末该起例发凡亦部分而门别至于析异从同精莫分乎铢黍去非即是辨或介于毫厘每仰禀于
　　睿裁辄受成于
　　宸断躬逢尧舜知二典之非空言亲见羲轩有三坟以明大道载经嵗月始竣编摩允为
　　盛世之全书用裕后昆之令轨【臣】等学无根柢才愧庸虚麤窥太史之遗文讵识
　　中朝之故事怀铅握椠分昭回云汉之光质义摛词仰藻丽龙鸾之采谨完巻帙莫赞
　　高深伏愿益懋升猷开泰运世绵璿歴监成宪以无愆代啓寳符学古训而有获【臣】等无任瞻
　　天仰
　　圣激切屏营之至谨以所修防典若干巻随
　　表上
　　进以
　　闻






　　进朱子全书表　　　　　　　　李光地
　　兹者伏防
　　皇帝陛下命【臣】等编校
　　御纂朱子全书总六十六巻刋刻巳竣谨装潢成帙进呈【臣】等诚惶诚恐稽首顿首上言伏以
　　道光载籍统承四子之传
　　徳备文明象应五星之聚非为一时而出乐有后圣之知果不虗行殆同亲炙盖继天出治职兼总乎君师而稽古右文功乃隆夫作述五百歳之遥源斯在二千年之丕绪聿新【臣】等窃惟危微心法肇自伊耆终始大成集维元圣中间言天言性者则有禹臯成汤言徳言学者乃由阿衡传説丹书垂乎敬义周礼着夫中和逮洙泗而发挥无余歴汉唐而明昧相半直至濓溪黙契道体亲授二程爰得考亭剖析精言兼综诸子斯文頼以不坠后学由此弗迷然其道湮郁于江沱惟其书流行于海内前代虽颁行学校知徳者稀全编则剥蚀经坊研精实寡从未有绍其道传其心典极累朝尊异之隆文经乙夜校讐之久如今日者钦惟
　　皇帝陛下
　　心画羲爻
　　身符夏度
　　功巍文焕犹兢兢业业以勅几
　　仁熟义精方矻矻孜孜而论道
　　谓朱子为诸儒之醇粹不难以圣而下学于贤故其书为六籍之津梁将俾沿河而东至于海崇其礼秩方自庑以升堂荟其遗编乃命官而授简发凡起例无非禀圣心之裁成提要刋繁逐一经
　　御笔之删定虽至微文碎义周览甚详转注谐声摩求必当沍寒蒸暑未尝辍诵于万几之余夜漏晨壶不闻停披于寸晷之暂是用规模画一条理分明自小学大学以开端渐及四书六艺合道徳性命而一贯极于圣统王功文约而弥该义备而不复权衡取舍必得其肻綮之精次第后先一凖于施为之序歴选六百年来编朱子书者其得详略轻重之中诚未有如我
　　皇上者也非夫心心相继不隔丝毫圣圣相承如合符节孰能与此哉加以
　　亲制序文冠诸书首大义防言之秘启发靡遗修身觉世之方防归一致于是颁诸宇内使儒林有入圣之阶梯布在学宫凡来者得穷经之指要教思若风行而雨化徯志自谷应而钟鸣【臣】等章句习深经籍道邈生逄尧舜尚惭比戸之民少学鲁邹谁是及门之士纂言不如韩愈惟荷训诲以成编校书逺逊更生幸籍指伪而识字身游道化之盛奋而忘愚名挂典册之端荣以为愧【臣】等无任瞻
　　天仰
　　圣激切屏营之至谨奉
　　表随
　　进以
　　闻















　　恭进
　　大清铙歌皷吹乐章表　　　　　　　高士竒康熙二十年十二月二十日【臣】士竒诚惶诚恐稽首顿首上言【臣】闻一人大圣武之昭无思不服万物被时雍之化有感必宣故虫豸防吟亦助天心之豫顺而刍荛毕献聿征王道之荡平怀尧徳而难名惟覩赤文成象觏虞廷之振旅敢忘朱鹭升歌防遇
　　皇帝陛下下武膺图上苍眷命跨九州而无外乗六龙而建中文武圣神巍巍者广运之徳狥齐敦敏亹亹者敬跻之修孝奉
　　两宫不异厨生蒲萐仁覃八表无惭苑有驺虞离照大于中天豫顺同于万国固巳横今絶古煌煌玉烛之调纬地经天奕奕金瓯之巩夫何封狼悖逆猘犬猖狂阻彼河山犯我顔行遂使鳄慿鲸势风生珠海之涛蜮受鬼驱气暗剑津之浦楚江南去彻夜烽烟蜀道西来终年羽檄肆
　　天威之赫怒命我六师属上帅以诞将靖兹三孽七闽迅扫旣穷狡兔之谋百粤长驱遂翦乳虎之翼于是涸车前之鲋取井底之蛙望金马以扬旌指碧鸡而命众人蓄频年之愤誓不与之俱生士无再举之劳灭此而后朝食有扈之恶盈贯莫逭青萍防风之骨专车终膏黄钺渠魁殱而众志定羣丑罹而逺人怀露布自万里遄飞喜动
　　龙顔之日天道値一阳来复祥流黍谷之春百蛮稽首以来王四海倾心而慕化扩再造之尧封益覩时和道泰陟无疆之禹迹载看海宴河清洵今古之隆规为皇王之极轨【臣】蓬蘽贱士樗栎庸材谬滥齐竽愧乏鹰鹯之逐徒含赵頴未知鹅鹳之形然饱徳而游康衢难忘帝力倾诚而向化日莫罄愚衷冀鸣休豫于
　　熙朝用布讴吟于巴里敬效前代乐府撰为
　　大清铙歌皷吹辞九章进呈
　　御览夫宣之钲镯岂有芑薇江汉之工而被之管弦聊随籥雅歌豳之末于以敷扬骏烈纪述鸿猷虽琐琐蝇鸣无当元音之奏而锵锵兽舞弥怀因事之陈伏愿安益知危治不忘乱闻皷鼙而思将帅时深杨栁雨雪之情当昌盛而儆无虞聿进梧桐凤凰之咏则华平献瑞羞称寳鼎芝房而青鸐来鸣不数柏梁天马矣【臣】无任激切屏营之至谨奉
　　表随
　　进以
　　闻







　　谢授馆职表　　　　　　　　　　　励杜讷【臣】讷叨防
　　圣恩授翰林院编修谨奉表称
　　谢者【臣】诚惶诚恐稽首顿首窃以
　　鳌禁风清宜愼端良之选
　　龙山地逈应推博雅之林
　　恩膏特渥于凡材拔擢遂超乎常格宠维逾分慙乃倍增【臣】性本颛愚资尤谫薄鸡坛艺圃未探丘索之遗蠡测管窥莫抉典坟之奥是以章缝久曳兴歌鸣鹿以怀慙及乎芸阁开
　　诏试雕虫而色喜衡茅下士俨载笔于石渠金匮之间铅椠微劳得附名于璚册瑶函之末已属三生厚幸复叨一命荣施行将鞅掌以终身愿矢葵诚而自効若夫甘泉供奉眞如仰企云霄至于玉署优除岂敢形诸梦寐兹盖伏遇
　　皇帝陛下
　　智协重华
　　仁符广运
　　功崇典学歴寒暑以不渝
　　志切右文遇菲葑而弗弃弓旌贲于山泽可谓野无留艮车服盛于
　　朝堂共羡王多吉士如臣者自维陋质仅同樗栎之材幸际昌辰敢坠蓬麻之志钦承
　　隆眷留侍
　　内廷
　　奎画宸章时仰瞻于
　　黼座金茎玉馔长拜赐于
　　经帷
　　天语承宣防拂红云亲
　　凤扆仙台侍宴身依紫极近
　　龙顔洵为不世之荣夫岂寻常之遇星霜数易未効尺寸之长
　　雨露频垂正切氷渊之虑忽
　　颁新命实媿汗以难承更署清班益惊皇而莫措思燃藜于秘府既非视草之才拟委佩于麟台更忝编摩之任懐鹈梁而滋惧顾蚉负以何堪纵効涓埃难酬高厚伏愿
　　旁求俊乂
　　广纳眞儒
　　器使因才旷观于牝牡骊黄之外
　　官方论辨务严乎燕石鱼目之分庶翼为明聼之休风比隆于往古萋菶雝喈之盛事再见于今兹矣【臣】无任感
　　天荷
　　圣激切屏营之至



　　恭进明史表　　　　　　　　　张廷玉
　　伏以
　　瑶图应运丹纶繙竹素之遗
　　雒鼎凝庥玉局理汗青之业集百年之定论裒一代之旧闻歴纂辑于
　　兴朝毕校讐于兹日垂光册府焕采书林窃惟论道首在尊经纪事必归揽史兴衰有自七十二君之迹何称法戒攸闗二十一史之编具在继咸五登三之治心源不隔于邃初开万方一统之模典制必参诸近世况乎歳时绵歴载籍丛残执简相先合众长而始定含毫能断昭公道以无私考献征文用备西山之秘属辞比事上尘
　　乙夜之观钦惟
　　皇帝陛下
　　乘六御天
　　奉三出治
　　绍庭建极绥荡平正直之猷
　　典学传心综忠敬质文之统
　　观人文以化天下鉴物惟公
　　考礼乐以等百王折衷必当惟兹明史职在儒臣纪统二百余年传世十有六帝创业守成之略卓乎可观典章文物之规灿然大备迨乎继世法弗饬于庙堂降及末流权或移于阉寺无治人以行治法既外衅而内讧因灾氛以启宼氛亦文衰而武弊朝纲不振
　　天眷既有所归贼焰方张明祚遂终其运我
　　国家丕承景命肇建隆基天戈指而扫欃枪王防图而陈玉帛涤中原宼盗之孽奠我民生慰前朝诸帝之心雪其国耻迄今通侯备恪俎豆相承依然守戸衞陵松楸勿翦是则扩
　　隆恩于覆载既极优崇因之征故籍于春秋絶无忌讳第以长编汗漫抑且杂记舛讹靖难从亡传闻互异追尊议礼聚讼纷拏降及国本之危疑酿为要典之决裂兵符四出功罪难明党论相寻贞邪易贸稗官野录大都荒诞无稽家传碑铭亦复浮夸失实欲以信今而传后允资博考而旁参仰惟
　　圣祖仁皇帝搜图书于金石罗耆俊于山林创事编摩寛其歳月我
　　世宗宪皇帝重申公愼之防载详讨论之功【臣】等于时奉
　　勅充总裁官率同纂修诸臣开馆排缉聚官私之纪载核新旧之见闻籖帙虽多抵牾互见惟旧臣王鸿绪史稿经名人三十载之用心进在
　　彤闱颁来秘阁首尾略具事实颇详在昔汉书取裁于马迁唐书起本于刘昫茍是非之不谬讵因袭之为嫌爰即成编用为初稿发凡起例首尚谨严据事直书要归忠厚曰纪曰志曰表曰传悉仍前史之体裁或详或略或合或分务覈当时之心迹文期共喻扫艰深鄙秽之言事必可稽黜荒诞竒衺之説十有五年之内防经同事迁流三百余巻之书以次随时告竣胜国君臣之灵爽实式慿之累朝兴替之事端庶几备矣【臣】等才谢宏通学惭淹贯幸际
　　右文之代获尚论于先民敢云稽古之勤逺希风于作者防蒙
　　睿鉴俾授梓人伏愿
　　金镜高悬
　　璇枢广运
　　叅观往迹考证得失之源
　　懋建鸿猷昭示张弛之度无怠无荒而熙庶绩化阜虞弦克寛克仁而信兆民时存殷鉴则冠百王而首出因革可征百世之常迈千禩以前驱政教远追千古而上矣谨将纂成本纪二十四巻志七十五巻表十三巻列传二百二十巻目录四巻共三百三十六巻刋刻告成装成一十二函谨奉
　　表随
　　进以
　　闻













　　皇清文頴巻二
　　钦定四库全书
　　皇清文頴巻三
　　论
　　屯田论　　　　　　　　果毅亲王允礼
　　寓兵于农者井田是也寓农于兵者屯田是也井田为万世不易之法屯田为一时权宜之计遂可相提并论乎曰兵莫难于粮食师出于井则人自致其粮故三代以上见诸经传者止有用兵之法而无筹饷之防非无防也其规画已定于画井分疆之始车甲马牛一切皆取之裕如师行而粮自从之井田废而兵与农分召募之众居则仰食于县官出则悬命于飞挽师可一呼而集粮难一宿而至此千里餽粮孙武子之所以为难又况用之万里穷边无人之境不毛之地哉呜呼虽有壮士不能自赍十日之粮三代以上幸而无玉门龙沙之役假使有之即井田犹存不赀之费难刻之期兵亦不能自办而自运也自有屯田化兵为农之法而后师可无饥粮可无餽国无匮乏之忧民无骚扰之患实与井田相为表里而且可以济井田之穷屯田之法试于郑吉之渠犂成于赵充国之湟中而实始于桑羊屯轮台以威西国之一言羊虽心计小人其法虽圣人复起不能易也自汉以来屯田之说未之或废有募民以屯者有弛刑徒以屯者而莫妙于即兵以为屯免罪人而屯之罪人不必皆农民其尽力与否又不可得而知募民以屯亦非游惰无籍之人不肯应募逃亡侵蚀为弊不一而又设官以统之设卒以防之窃恐所入不偿所出而或谓悬爵以鼔舞富民可不招自来而又恐富民转近边之粟以冐官爵主之者因缘为市而不实督其耕小有水旱近边之地米谷腾贵无益于兵而先有损于民也惟即兵以为屯则将校即统官比伍即防卒也一饥一饱生死系之欲不尽力于农不可得也而且劳其筋骨贤于投石超距也朝耕暮锄外不暇于私鬭内不暇于思家念逺也赵充国所谓留屯十二便者岂欺我哉若夫人出田马就草马军可以为游兵亦可以为斥堠此皆可以推充国之意而行之无弊者也抑井田之所以不可复者谓民之占业已久不可夺民田而更张之且丘墓室庐难于迁改耳塞外空闲之地弥望数千里画井分疆可为我所欲为而畎浍沟洫既备畜泄又限戎马尤一举两得者也宋臣柴成务尝言之矣其言以地方四里置一屯一屯之田开十六井方四十里置屯一百区南北四十里之间东西展二百里可以置屯五百列井八千其言可采而用也呜呼善屯田者其又可合井田而为一哉






　　如得其情则哀矜而勿喜论
　　果毅亲王允礼
　　周官司寇断狱弊讼以辞听以色听以气听以耳听以目听其有疑狱则又讯之羣臣讯之羣吏讯之万民葢大惧情之难得也惟惧其难得故得之者或有喜心焉是君子之所宜内恕而自反也盖所由丽于法者情也而所以至于此者则更有其情焉先王之以善养民也使农夫寛然于井牧之中省耕薄敛春秋补助无仰事俯育之忧士聚于学商贾怀其资而又有士田贾田以殖其本工食于官而与民易事其廹于不得巳而为奸为盗者鲜矣教士以学农工商贾教之于州长党正族师闾胥所掌社禜酺蜡饮射读法政役丧纪之中而又有乡八刑之法以清其源有简不帅教者聚教罢民之法以遏其流使稍有恶萌即无所容其身管子所称闭其涂使无由接于滛非之地者此也尚安有不知而误陷者乎夫三代盛时所以养人于善而闭其邪者若此其备其丽于法则亦怙终不悛之渫恶民耳而狱辞之成犹命三公六卿公听之其致刑王犹不举葢体天地好生之心而无所不用其哀矜者至于此极也而况曾子之时政衰而民散久矣生不闻礼教而重困于饥寒大率多蔽于不知廹于不得己耳其情不重可悯哉而尚忍以得情自为功哉虽然此特为孟氏之士师言之耳设君大夫而有问焉则必以先王之道所以养民于善而闭其邪以驯致于无刑者告矣








　　子产论　　　　　　　　果毅亲王允礼
　　春秋之世成周之政教犹未尽泯二百四十年之人材皆周公所陶铸也故当是时贤人君子处心制事执礼陈辞皆有官礼之遗意焉管仲与子产又其杰出者矣管仲治兵用周官之重固而变为简易子产治国用周官之详密而加以辨察其道皆主于严明然子产之所为极难而规模尤近正其于管仲葢有过之无不及焉管仲用齐广土众民晋楚虽渐盛而各守偏隅鲁卫宋郑陈蔡曹滕皆非齐匹也故节制之师方行天下而莫之能遏郑则倾侧于晋楚之间凡数世矣以自保其民社且惴惴焉若不能终日敢有四方之志哉齐桓公志大而识明委国于仲一听其所为旧如鲍叔重如髙国皆俯首而听命焉而郑简公非桓匹也子皮而外驷良带楚皆有争心其民辛苦垫隘而习于慆滛诬上行私不可曲止使他人处此廻翔无主抢攘衡决而国非其国矣自子产出事大国则守信而折之以礼制强家则审几而断之以果靖国人则执法而济之以威视管仲之严明则又过焉然丘赋之作非此不足以御晋楚也刑书之铸非此不足以辑雈苻之盗也故其自称曰侨不材无以及子孙吾以救世而巳观其入陈有礼不极逞其夙怨则灭谭戌遂降鄣迁阳之事或不忍为也以晋之强而不能屈则召陵之役必将伸大义以折屈完必不甘阴受其侮而隐忍以就盟也故曰子产所为极难而规模则较正焉若与管仲计功而论效则蔽于迹而未得其情矣抑于此见圣贤之论人也必探其精神之运心术之动而独见于众人之表子产之用心虽叔向不知而孔子以为惠人葢火烈难犯即周公刑乱国用重典之义也诸葛亮治蜀其规模于子产为近而气象则深逺焉然终其身矻矻于兵师刑政之间而先儒以为礼乐可兴其诸有得于孔子之论子产欤


　　善为士者不武善战者不怒论
　　果毅亲王允礼
　　汉太史赞老氏著书辞称微妙难识今读其书因应变化莫得其端倪而蕴义广深览者可各自得焉其曰善为士者不武善战者不怒葢其知防守雌之学见于兵法者然也虽然亦视其用之者何如耳浅之乎言不武则韩信之屈于屠中少年是也若项羽气葢万夫威慑天下而髙祖避其锋分其势其虚乘其怠卒毙之如孤豚武莫大焉然能以众小不胜为大胜者惟善藏其用于不武也浅之乎言不怒则曹操临阵意思安闲如不欲战是也以视魏相之所谓忿兵者固有间矣然等而上之如光武之开诚于陇蜀文帝之礼先于尉佗则其规模又巍乎其闳逺矣然若是者不武不怒耳未见其所谓善战也而以为善战何哉葢兵凶器战危事虽以义举亦不能不戕贼无罪以干天地之和若能不战而屈人之师和众安民以制其敝虽迟之数年迟之数十年以有成功其谁曰非善战者哉抑观孙呉论兵隐情以俟时匿形以观变与老氏之指为近然其处心积虑则加险戾焉故虽取效一时终不足以定人国而其身且不免于刑祸以是言之则老氏之术较诸家为深逺然以圣人之道观之则皆小智自私一曲之说也成汤之武如火烈烈而莫敢遏文王之怒是伐是肆是絶是忽而天下归仁焉是皆与时偕行以协天地之性而与民同患又恶用是区区者哉








　　一实万分论　　　　　　果毅亲王允礼
　　孔子曰天下之达道所以行之者一也朱子以一为诚子思曰天地之道可一言而尽也其为物不贰朱子亦以为诚所以谓一为诚者一则以天道人道皆以诚言而知之也一则以诚者物之终始不诚无物知之也周子曰一实万分乃以证明太极图说所谓一实者万物统体一太极也所谓万分者万物各具一太极也其说正与孔子子思相发明葢号物之数有万皆天地之所生也其所由以生者皆一理之实所分具也其所以生者皆一气之实所分行也自万物中之一类而言其数亦累万以放于无穷所由以生者皆此理也所以生者皆此气也就一物而言其附丽萌生者亦累万以放于无穷如动物之毛发植物之华叶是也毛发之附丽皆血脉所周流华叶之附丽皆滋液所津润其萌生蕃衍于无穷者亦然其在于人则以一心而具万理应万事也不待言矣然必一实而后万可分茍不得夫天理之实则无由防于一其发于心者必或出或入于彼于此而不可常施于事者必或顺或悖或偏或过而无所凖人之于言也亦然古之圣贤异人异世而更相表里互为发明如出一人之说以一本乎天理之实耳异学之支离百家之纷放则通乎此而窒于彼明于一而蔽于十一人之书自相抵牾一时之语犹如矛盾此亦如血气不充而毛发为之变滋液不注而华叶为之枯也是故孔子子思之言道皆主于诚诚者太极之无妄主于一而行于万者也学者真知天理之实则自能一以贯之事虽万变而不失其常言虽万端而不违其则矣






　　孙呉论　　　　　　　　果毅亲王允礼
　　虽圣人不能废兵而口不言兵者诚有所不忍也自周室东迁王化不行诸侯力争而善战之士始各着为书以乱天下故凡兵家者流皆天下之忍人也春秋以来谈兵者凡数百家而孙武子十三篇呉起兵法为最然其言愈精而其心愈忍矣孙子小试勒兵斩阖庐之二姬呉起母死不归杀妻求将呜呼是可忍孰不可忍哉以天下至忍之人言天下至忍之事宜其书必不可以传世行逺而经秦火而不燬后世且尊之以为经此何说也葢君子不以人废言兵犹刑也言兵之书犹律也君子而不用刑则巳君子而用刑舍萧何之律奚从乎故就兵言兵则孙呉其善者也而孙子尤善之善者也然君子虽有时而用律而终不满于萧何葢与伯夷降典臯陶刑期于无刑则不可同年而语矣孔子曰我祭则受福战则克孔子岂尝用孙呉之法哉而可以操必胜之权其必有道矣孟子谓孝弟忠信之民可使制梃以挞秦楚之坚甲利兵则孙呉之书虽毁弃之可也故吾于呉子之书唯取其对武侯在徳不在险之一言孙子十三篇唯节取其卒章非圣知不能用间非仁义不能使间二语












　　春秋论　　　　　　　　果毅亲王允礼
　　五经之最难治者莫如春秋易道深微然程朱二子巳辟其门径学者可循涂而入焉诗书或朱子所手订或口受其传指戴记辞意显然惟春秋则二子尝深探力索自谓难通而废然返是以后之学者虽知旧说之未安而终惘惘然无所入也自周以后明于春秋者莫如汉之董子唐之韩子时有微言直探原本微二子则笔削之义不可通者殆半焉惜乎其未有成书故明者或能由是而开通焉而昧者终茫然不知其所谓也自赵氏啖氏陆氏孙氏刘氏二胡氏之书出条分缕析辨三传之纠拏依义理为标凖南宋及元学者皆师承而防绎焉其于王纲废絶之始终五伯心迹之同异乱贼公行之积渐是非褒贬显然可见者大体亦庶几不失矣而微辞隠义时措从宜者则鲜能开其窔穾犂然有当于人心所以然者春秋之教比事属词诸儒之说各就一事而观之非不可通而以同类之事防观则其义皆义牙而相抵故自明以来学者多宗韩子及欧阳氏之说以谓经不待传而通者十七八因传而晦者十五六欲尽置三传独抱遗经以叩其义意而升堂入奥者亦终无闻焉余少好左氏传及长常怪程朱二子何以有志于是经而业不终乃徧陈传说穷思毕精数易暑寒而心困于所欲知力屈于所未达然后叹二子之望道切而自知明焉用是复取二子之说而究切之始恍然若有所入也程子曰春秋不可每事必求异义但一字异则义必异焉朱子曰此经简奥立说虽易而贯通则难嗟乎是乃记所称属辞比事之本指也乃取经所书之事各为一类而按其词之同异循是以求三传及诸儒之说而抵牾者悉见矣循是以求董子之说然后知不书成宋乱则稷之防疑于欲讨宋乱而不能不书宋灾故则澶渊之防疑于欲讨蔡乱而不能乃所谓视人所惑为说以大明之而他可推也然后知齐桓之城三国鲁夫人之至鲁女之归其文各异乃所谓无通词随变而移而他可推也循是以求韩子之说然后知国君出奔而不言其奔之故大夫见逐而不言其逐之之人乃所谓存王法不诛其人身而他可推也循是以观众说之抵牾然后知病其义之窒则必有其可通者在焉苦其说之纷则必有其可一者在焉而韩子欧阳氏所以欲尽弃诸传者乃于诸传之事义无不研详然后可一折以经义也所以辨众说之纷纶者视此矣余多病少暇惧此生未得以与于斯也姑就所见开通其端绪庶防后之君子将有旁推交通而一以贯之者焉是则余之所望于能者夫






　　苏公式敬由狱论　　　　　和亲王昼
　　人君治天下之大权有二赏罚而己赏所以劝善罚所以惩恶善劝恶惩而天下治矣若夫赏罚不中则善恶倒置因喜而赏不过开徼幸之端所失者犹小若因怒而罚则死者不可复生而政乱民残所失者大矣每读立政篇见命太史之词曰苏公式敬由狱未尝不美其知为政之本也夫人君统御万方必期于刑措此为上者之用心然狱正不可以不设也虽尧舜之治尚以臯陶为典刑之官况后世乎但常凛敬狱之心必使之得中而不滥自然朝无寃狱民有畏心刑措之端不必刑外求之也苏公其有见于斯乎苏公当武王革命之秋继商纣滥刑之后正立法伊始所尤当敬慎者使少不敬畏而或至过当与商纣何异哉苏公有鉴于斯是以以敬为主而用罚得中长我王国垂休百世不亦宜乎立政以典狱为重也周公恐用罚不中故呼太史而告以苏公之事欲其效苏公之式敬也后世典刑之官茍以立政斯言为戒常举周公之告太史者如呼巳名而告之则苏公不独美于当代而周公之训亦不独一时为太史告也













　　他山之石可以攻玉论　　　和亲王昼
　　天之生人也有君子焉又有小人焉非赋性不同而有所偏薄于其间也亦私欲蔽之习俗害之使然也乃世之小人多以害君子为心而君子又以去小人为念至于互相残灭视若寇讐并君子不能以独存岂知无君子固无以治小人而无小人亦无以成君子哉诗曰他山之石可以攻玉当熟玩而详思焉夫玉者天下之至美也温润清朗为世所贵犹君子之操存涵养为众所尊也石者天下之至恶也粗厉昏暗为世所卑如小人之奸险蒙昧为众所贱也然君子与君子如两玉相磨不可以成器必有石焉以磨之而后器以成故君子之与小人处也横逆侵加而君子修省焉畏避焉动心忍性焉如此而义理愈生道德日就彼小人者将欲害君子而反为君子之攻错不为美疢而为药石则是小人固有造于君子也总而论之民劳则思思则善心生逸则淫淫则忘善忘善则恶心生君子器宇素髙风度自别然非有小人于其间使其志不得舒心不得放安必其心之果动性之果忍哉是则君子固日进于善而驱君子使入于善者小人不为无助也君子又何必舍己之所当务而日以去小人为事反激怒小人使逞其毒而并已之志亦有所不得遂哉故大易于泰之九二曰包荒葢大人之事不独在屏小人也









　　皇清文頴巻三
　　钦定四库全书
　　皇清文頴巻四
　　论
　　禁原蚕论　　　　　　　　和亲王昼
　　且夫天下之物有异类殊形之不齐则其盈虚消长之数亦互异有异类殊形而同乎一气者则其相为盈虚消长必有不能两大之势其互异者固彼此无害而生息日繁其不能两大者要在调剂得宜使无过盈过耗之憾而物理乃以得其平矣如周礼马质掌禁原蚕非所谓调剂得宜者乎请申论之今夫天有二十八宿而各有所属房为天驷称马祖焉宣王吉日之诗曰既伯既祷是也至蚕与马同属气于午又马为龙之类蚕为龙之精故月直大火则浴其种是蚕与马所谓异类而同气者也夫异其类固不妨于并育而同乎气亦不可以偏伤使蚕盛则马衰而地用无资戎车不给将何恃以御侮然使马盛则蚕又衰而丝枲不供衣服不备又将何恃以御寒二者均不可也是以马质之禁特为原蚕而设则初蚕可以共衣服而马亦无亏初蚕足民衣则家有挟纩之温而老者不缺于衣帛以禁原蚕养马气则军有腾骧之用而士卒不患于徒行互以相济而无偏胜之虞各不相妨而得遂生之乐自非通乎性命之正者乌能及此哉自周以后歴世乆远马质之官己废虽原蚕之禁近无明文然南方多蚕而少马北方多马而少蚕亦可见天地盈虚消长之理固有不期然而然者而圣王因之亦顺其自然之一道也







　　司马不具职掌论　　　　　和亲王昼
　　或有问于余曰周礼序官以下皆各言其所司独于军司马舆司马行司马不言其事于是说者各一其见一以为先王耀德不观兵故司马不备载其事一以为成周六服承德刑且措而不用何况于兵一以为兵凶战危军法秘密是不可露是数说者窃有疑焉吾以为读书在辨是非明曲直易于师曰能以众正可以王矣黄帝以来谁能去兵则曰耀德不观兵泥矣先王正已治人先使德教溢乎四海而天下归仁然周公曰克诘戎兵召公曰张皇六师未闻武备废弛至于失传也则曰刑且措而不用况于兵者迂矣且周家圣君贤相继继承承民皆化于仁风而无作奸犯科刑防措而不用然而秋官之中又何言刑如彼其详耶则以知兵即不用未尝不可言也若夫以兵为凶器战为危事军法秘密不可轻露比之他说则畧近之何也四征弗庭先王不得己而用之其他职掌司戈盾司弓矢以备器委人积人以备粮马质诸官以备马刍秣之事营栅之事皆有一定之制既歴歴具之以待用若军行而有军司马舆司马行司马等则要在临时制宜审机观变而发非可定为格式以绳之者自有所不得而详也奕之法曰古今无同局博奕尚然况军法乎吾故曰比之他说则畧近之










　　笔公进规论　　　　　　　和亲王昼
　　人君一日万防庶政于是乎待理焉即宵衣旰食犹恐不及况强敌在外烽火不寜可以自娯哉魏太武纳古弼之规而不以防田荒戒备不以征发轻农功良有以也当时蠕蠕方强南寇未灭其畋河西也诏以肥马给猎骑古弼留守悉以弱马给之太武大怒欲斩之官属惶怖古弼自若呜呼不从君命以弱马给猎骑而君欲斩之若夫不备不虞乏军国之用又当何罪哉古弼为国逺虑不畏谴怒诚得古大臣风而太武辄从谏如流虽违己欲卒能自反亦贤矣哉后复畋于山北获麋鹿数千头欲发牛车五百乘以运之既而曰笔公必不与我未几弼表果至吁知臣莫如君太武之谓也畜君以爱君古弼之谓也太武与古弼能相与有成如此魏虽偏安一隅居然为万世宗宜哉或曰初畋于河西知肥马之备不虞而下诏欲给之复畋于山北知古弼之不发而又欲诏令运之将以试古弼之为人耶抑幸其或与而快己欲耶曰二者皆非也其所行之者不胜其私也后之不果者悔巳之过也若夫存尝试之心则太武为矫情饰诈之人而茍懐冀其幸或与之之念则必有怙过遂非之事矣读史者平心观之而不为之惑可也若夫刻薄居心自立主见以妄定古人之是非则无全人矣










　　娄公盛德论　　　　　　　和亲王昼
　　孟子曰观近臣以其所为主观逺臣以其所主盖君子小人各从其类是以泰否之防茅连茹不同也如狄仁杰之见用以扶唐室由娄师德所荐观仁杰之所树立可以定师德之为人矣当武氏废唐簒立之秋宗族诛戮殆尽正士君子隐而难仕之时也而仁杰独能毅然自任若预知李氏之必兴武氏之必败而优防嵗月卒以成功呜呼此殆非常人之所能为也仁杰可谓忠矣而当时荐仁杰者实师德也师德在河陇四十余年恭勤不怠而秉性沉厚寛恕民夷安之论者以为师德之功于是乎在吾以为治陇之功小荐贤之功大民夷相安之功细而荐仁杰以复兴唐室之功钜也师德防仁杰于众人之中未尝少露其意于仁杰仁杰与之同僚而不以知人目之至太后言之而仁杰乃曰娄公盛德我为其所包容乆矣吾不得窥其际也吁自古荐人者多矣其荐之而望其感德引为羽翼者此下焉者也其荐之而宣扬于众自夸推让者此中焉者也若夫忠而忘身国而忘巳知其贤而荐之不求彼之感发于中而言之不冀人之知此上焉者也如娄公者岂后世之所能及者哉或曰武氏簒唐之际年虽衰老而仁杰亦非强壮之时也设令不幸身死而事有不成则万世将以仁杰为何如以师德为何如也曰师德荐仁杰于朝而武氏信重之厥后张柬之姚元崇桓彦范敬晖等数十人卒成反正之功者皆由仁杰所引防是师德荐仁杰之功关气数之消长盈虚系唐室之存亡兴废忠诚之人自有天助以成厥功二公之事真非偶然也






　　白孝德揽辔安闲论　　　　和亲王昼
　　唐肃宗乾元二年史思明分军四道防于汴州又使骑将刘龙僊挑战嫚骂光弼禆将白孝德请取之光弼壮其志遣之孝德挟二矛防马而进揽辔安闲吾读书至此美孝德之处大事而不乱服仆固懐恩之能知人而料事也于是抽毫而论之曰垂绅正笏不动声色者魏公之雅量也得防书围棋谈笑自若者谢安之胜槩也二公皆出入将相学识过人故其处大事也不动其心白孝德偏禆之将领将命而深入贼营在识量之浅小者战兢罔措畏缩巳见于执鞚防马间矣而孝德乃漠不动心安闲自若岂勉强矫饰中无所主而能若是哉其克敌制胜将必有成算定于前者而懐恩己真知灼见卜孝德所以必立功之故可谓能识人矣大凢自古有不胜任之人无不可成功之事逡廵退缩者适以偾事而失防从容坐镇者乃以定谋而决防孰优孰劣当有辨之者闻孝德之风凡庸懦之夫拮据于临事者可以知所愧矣















　　敬舆之学真洙泗之徒论　　和亲王昼
　　唐德宗贞元八年秋八月四十余州大水陆贽请遣使赈抚上曰闻所损殊少即议优恤恐生奸欺贽曰晋秦讐也秦穆公犹救晋饥况懐柔万邦者乎寜人负我我无负人也呜呼吾读史至此未尝不叹陆贽之忠诚也胡氏称敬舆之学真洙泗之徒讵不信哉今夫负人者人恒负之出乎尔者反乎尔者也失忠恕之道也在常人且不可况堂堂天子凡在区宇者皆赤子也为人父母坐视赤子之饥而不恤何以为父母乎夫九重深邃小民之困苦难闻而代君牧民者又阿谀取悦于上揣君所悦则张大其辞度君所恶则讳匿其事君即明照四海而防察之至隐匿随之皆此恐生奸欺一念误之也则过于明察尚恐有欺隠之况夫德宗信謟谀之言以为所损殊少不虑民之饥而欲靳其泽以是而防人之负我不亦愚乎陆贽以无我负人一言格君心之非真万世人君之鉴而为君尽忠谠之言如贽者亦万世人臣之鉴也且非特九重而己虽常人亦庶可免负人之恨哉














　　黄钟理数论　　　　　　诚隐郡王允祉
　　司马迁律书曰神生于无形成于有形然后数形而成声神者天地之元气发于元声者也无形者理也有形者数也此言非理则数无由生也又曰核其华道者明矣华者数也道者理也言必核其数之真理始可得而见也夫有黄钟之声必有黄钟之数有黄钟之数必有黄钟之理若无以明其理即无以精其数无以精其数即无以得其声盖理者数之体数者理之用惟理与数相生故人声与乐器相协而大乐以成焉按律吕新书黄钟九寸空围九分积八百一十分注曰天地之数始于一终于十其一三五七九为阳九者阳之成也其二四六八十为阴十者阴之成也黄钟阳声之始阳气之动也故其数九分寸之数具于声气之元不可得而见及断竹为管吹之而声和候之而气应而后数始形焉均其长得九寸审其围得九分积其实得八百一十分长九寸围九分积八百一十分是为律本度量权衡于是而受法十一律由是而损益焉朱子以谓本原第一章围径之数是最大节目盖上古圣人心通造化黙防中声制为黄钟适符天地自然之数汉晋而后凡究心于律吕者因未详考黄钟之真度是以中声无由而得今欲定黄钟之管必先定黄钟之度既得黄钟之度乃考其周径面羃积十之相生而较以容黍之多寡然后制以器审以音一一脗合则理之出于自然者无不归于大同矣








　　卦图先后天论　　　　　　平郡王福彭
　　天下之理有体必有用伏羲所画之易乃发挥天地之所以然体之所由立也文王所演之易乃范围天地之所当然用之所由行也体之所由立故谓之先天之学用之所由行故谓之后天之学然河图洛书相为经纬先天后天亦相为表里体用本不相离乌可岐而二之哉盖尝就先天图而论之干一兑二离三震四巽五坎六艮七坤八此八卦相生之次第也乾坤定上下之位坎离列左右之门震东北而兑东南巽西南而艮西北此八卦所占之方位也由太极而两仪由两仪而四象由四象而八卦所谓八卦者谓于四象之上各加一竒一偶而为三画者八故曰易逆数也若所占之方位则自震之初为冬至离兑之中为春分以至干之末为夏至皆进而得其己生之卦也故曰数往者顺自巽之初为夏至坎艮之中为秋分以至坤之末为冬至皆进而得其未生之卦也故曰知来者逆观横图于以见画卦之立观圆图于以见卦气之行推之六十四卦其次第方位亦莫非自然之理邵子所为吃为人处也圣人岂有毫发之私意参其间哉至后天八卦乃入用之位邵子谓王者之法尽于是者盖乾坤由南北而交再变则干退西北而坤退西南坎离由东西而交再变则离居正南而坎居正北巽与艮不交而当用中之偏震与兑始交而当朝夕之地此所为天地之用也观于坤蹇觧卦之象辞皆以东北为阳方西南为阴方可知此图之出于文王无疑矣盖自未有画之时渐而生之以至于六画皆备者伏羲之易也卦成之后推演其义以为坤求于干而得三男之卦干求于坤而得三女之卦者文王之易也究之后天之次虽与先天不同而其理未尝不一且非特先后天体用之不相离而巳先天之图固以河图为本矣而后天之图亦自与河图合如离得干位适当天二地七之火坎得坤位适当天一地六之水震木也而居于东兑金也而居于西木之成为巽故次震而位乎东南金之成为干故次兑而位乎西北艮当天五之土而居震与坎之间坤当地十之土而居兑与离之际所为寄旺于四季也其彼此符合殆有不知其然而然者学者诚反覆于此而有得焉其于三才万物之理思过半矣











　　京房考功课吏论　　　　　平郡王福彭
　　黜陟之典载在于虞书者甚详周礼冢宰嵗终令百官府各正其治受其防听其致事而诏王废置三嵗则大计羣吏之治而诛赏之京房言古帝王以功举贤则万化成瑞应着宜令百官各试其功此其意未尝不善乃卒病于烦碎而为众所排者何哉盖天下事贵持其大纲得其人以行之而众目自不劳而治当房之时考课之法行之己久房顾独矜为一家之学上其弟子任良姚平愿以为刺史试行其法而房复通籍殿中为奏事以防壅蔽此其所陈必有异乎人者矣史文简畧无由稽其得失然大都烦碎之病房实有之宜有以来谗慝之口也昔晋泰始初务崇理本杜预以为疑心而信耳目疑耳目而信简书法令滋彰官方愈伪莫若去烦就简委任达官各考所统此苏洵所谓用力少而成功多法无便于此者也使房能因任自然劝天子综覈名实扬清激浊虽文景武宣之治不难以渐而复乃除为郡守逺离左右遂懐忧惧汲汲以乘传奏事为请防涌水为騐且自知议论为大臣所非复欲易置丞相中书令庶几考功事得施行卒为石显所防呜呼房可谓自贻伊戚者矣且阴阳防纬之学儒者所弗道史称房治易其说长于灾变分六十四卦更直日用事其本姓李推律自定为京氏由此观之其所作课事必且假经托类溺于小数而黯于大体故必其弟子而后能行其法夫必其弟子而后能行其法此其法之所以不可行欤







　　皇清文頴巻四
　　钦定四库全书
　　皇清文頴巻五
　　论
　　太极图论　　　　　　　　　　叶方蔼
　　自易言太极至宋濂溪周氏作为图说始以无极太极发明圣蕴紫阳朱氏复为之觧于是斯理大显【臣】谨论曰天地之阖辟人物之变蕃上古下今之转运不穷际无极有之推行不碍总一阴阳为之然阳不能自生阴不能自成有主宰是气妙合而凝之者当其无声无臭无形无色朕兆未剖之中万象森然靡一不具变化生息悉从此出而不知其所以然之妙此所谓无极而太极也【臣】则谓未有天地以前太极在气化既有天地以后太极在圣人在气化者不可见请就在圣人者明之太极非他即吾生生之心仁而已仁之未发寂然不动机缄苞固一浑沦之体仁之既发随感随应随应随足父子亲君臣义夫妇别长幼序朋友信齐家治国平天下出之无有穷措之无不当是故能尽其性则能尽人之性能尽人之性则能尽物之性能尽物之性则可以赞天地之化育夫至于赞天地之化育而生生之仁始无遗憾太极之妙全乎一心矣尧舜之如天好生性而有此仁者也汤武之朕躬有罪母以尔万方万方有罪在台一人反而有此仁者也其他以后之君莫不好生而得之不好生而失之于仁或离或合具其一端而乖其全体终不能仁覆天下而追唐虞三代之治葢生生之理在我则天下共恃以为生生生之理不在我则我先不能自生而何以能生天下世之论太极者囿于形器之中但知昼夜递更寒暑迭运四时行百物生以为气化使然与己不甚关属而不知反求诸身巻之不盈一握放之弥乎六合欲立立人欲达达人如是亲切而有味故【臣】之论太极举一生生之仁而豁然也或问【臣】曰仁于易为元配亨利贞于图说为木配水火金土太极者含四德苞五行而顾欲以一仁蔽之乎【臣】曰否易与图说之于仁偏言之也【臣】之于仁专言之也易之元而亨亨而利利而贞贞而又元其循环不已者何物乎图说之木生火火生土土生金金生水水又生木其孳息不停者又何物乎故曰生生之谓易图说亦言二气交感化生万物生生不穷夫生生之理其在圣人非仁孰足以当之分而名之则仁义礼智信合而名之则一仁仁则仁之爱义则仁之宜礼则仁之敬智则仁之别信则仁之诚实孔子曰天下归仁焉天下归仁而尚有不义不礼不智不信者乎孟子曰以不忍人之心行不忍人之政不忍人之政而可以不义不礼不智不信行之乎故圣人有时以喜为仁亦有时以怒为仁有时以生为仁亦有时以杀为仁无非此生生之机发于不容巳时而出之使无灭息己矣程氏以为仁如谷种其喻最切夫谷之为物能养人则似仁之爱种类各别则似义之宜交生不杂乱则似礼之敬不与众草伍则似智之别春生秋获不爽其时则似信之诚实然是五者若不得种则无以为托程氏独以种喻仁其即【臣】所谓生生之仁乎其即易图说所言含四德苞五行之太极有二乎无二乎或又问【臣】曰仁为太极是则然矣然朱氏图觧谓物物各具一太极则太极尽人而具今独归诸圣人岂圣人有仁而众庶无仁乎【臣】曰吁何说之陋也周氏言之矣图说曰圣人定之以仁义中正主静而立人极焉君子修之吉小人悖之凶太极有极人亦有极圣人人伦之至仁本尽人同具而立极则非圣人不能【臣】又以为圣人在下位则其仁可以立极而盛德大业不能顷刻徧诸天下故又在乗时行道之圣人然而立极之事难言矣虽有圣人不敢废求仁之功请陈其槩厥次惟五一曰凛幽独人主端居法宫念虑未起外不与臣工接内不与妇防接此图所谓无极太极○之时乃生生之根柢而己与物所共托命者也理欲之名未立则浑乎仁而无不仁可喜者此时可惧者亦此时存养之功无如一敬书之安汝止惟防惟康诗之不显亦临无射亦保如是则清明常自湛然而非几不贡吾仁之本庶乎立矣二曰察几微人心至灵岂能常寂而无感方寸之顷忽然而触人虽不知而已则独知此图所谓阳动根阴□之时也生生之仁实于是乎萌蘖为理为欲出此入彼间不容发过此不察遂有不及察者司马光有言水之微捧土可塞及其盛也漂木石没邱陵火之微勺水可灭及其盛也焦都邑燔山林维欲亦然故圣帝明王制未乱保未危虑必极其蚤而辨必极其精夫如是庶防弗迷所往而吾仁其不可淆矣三曰审言动人心既动乎中即不能不形乎外威仪词命实传吾之精微以告人此图所谓阴静根阳□之时也生生之仁实于是乎发露吾虽能审其理欲矣而一时躭于便安习于茍且恐其猝发而不及制持守之功可不立乎非礼勿视非礼勿听非礼勿言非礼勿动圣门教人用力之方也然在人主声色玩好诱之于前左右嬖幸伺之于后莫不欲乘其一言一动之衅而入焉闲邪存诚之难又有百倍于恒人者持之以勇而决之以刚夫如是庶几弗挠所守而吾仁其不可夺矣四曰考实徳人主凛独以来根心生色畅于四支则其理在我自有躬行心得之妙此图所谓阳变阴合五行顺布□之时也生生之仁实于是乎坚实吾仁中固有是仁义礼智信之五德矣然不知是五者之德果能全备于我乎试一思之必无不爱而后仁必无不宜而后义必无不敬而后礼必无不别而后智必无不诚不实而后信五者何以缺一而不可何以相成而不悖何以众人皆全而卒不能全何以圣人克尽而我不克尽反而求之使自得之务令根原融洽而条理脉络周流贯通夫如是吾仁之体无不具而用亦无不足矣五曰验功化人主备仁之五德则有圣人之德即有圣人之功此图所谓乾道成男坤道成女万物化生○○之时也生生之仁于是乎推行尽利吾既敛仁义礼智信之德于身即用是次第敷锡之而亲亲仁民爱物皆在是矣虽然岂易言哉四海甚大万类甚繁由戚以及疏由近以及逺由有知以及无知莫不待治于我人人养其欲物物给其求则必诚无不长伪无不消公无不伸私无不诎善无不举恶无不惩利无不兴害无不革凡所施为一一合天下同然之心理夫而后以飨天祖则天祖歆以惇九族则九族叙以厘百官则百官钦若以绥万民则万民从乂以长养百昌庶彚则鸟兽鱼鼈草夭木乔熙熙时若同在太和元气之内吾仁之全体大用兼该毕具生生之化在天地而生生之妙在一心矣凛之幽独以端其原察之几微以防其萌审之言动以谨其着考之实德以立其体验之功化以究其用五者之功周而复始始而复周日新又新千变万化不出一本故曰圣人以此洗心退蔵于密而求仁之功尽此矣人人可能而不能圣人能之而无其位则功化亦不能然则立极之事非乗权行道之圣人孰可当之哉太极之极先天之极也不求仁而仁也圣人之极后天之极也求仁而得仁也天地无心而成化圣人有心而无为有心者求仁之功无为者立极之妙【臣】故谓仁即太极而继之求仁立极之功以为惟我
　　皇上其尽之
　　【臣】谨按周氏太极图与今易之横图及方圆二图所为先天之学实相表里无极而太极云者即先天图之太极也动而生阳动极复静静而生阴静极复动云者即先天图之两仪也阳变阴合而生水火木金土云者即先天图之四象也无极之真二五之精妙合而凝乾道成男坤道成女云者即先天图之八卦干与坤交而生震坎艮坤与干交而生巽离兑也二气交感化生万物而变化无穷云者即先天图之由八卦而十六十六而三十二三十二而六十四也圣人定之以仁义中正而主静立人极云者即先天图之皆从中起而万事万化皆生于心也盖自宓牺画卦文王周公彖之象之孔子传之翼之越数千年而周氏复为此图阐明斯义其云无极正见无形有理有理而实无形所以发挥太极之妙而岂有加于四圣之防哉朱氏不惮重复条分缕析而周氏之书始昭然于天下后之学者无所用其疑议矣然朱氏以为周氏以此图授二程氏而二程氏未尝示门人恐其驰心空妙而不能嘿识于意言之表又以为此图详于性命之原而畧于进为之目有不可骤而语者【臣】绎思之先天以往天命之性人不能与其事者也后天以来率性之道修道之教人所当尽其功者也故在今日论先天不如论后天较为亲切伏见论语曰仁大学曰明德中庸曰诚孟子曰性善而反求诸身生生之妙天地万物联为一体不越一仁疑此即太极生天生地生人生物之根本妄拟后天仁体一图以配太极列其功夫节次曰凛幽独曰察几微曰审言动曰考实德曰验功化由戒惧慎独以臻位天地育万物自然之极致使知吾身之一动一静即太极之一阴一阳其理未尝有一息之停其功不可有一息之间窃谓人能道非道人道之责断在
　　皇上体后天之功以合先天之撰敢因
　　清问所及一竭颛愚所恨【臣】学问弇鄙识见卑陋圣贤儒先之书未能熟读深思徒以影响浮泛之词挂一漏万于义理毫无发明此则泚笔之下既恧且惧者也【臣】方蔼谨记










　　宋璟论　　　　　　　　　　　叶方蔼
　　易否之六二包承小人吉大人否亨象曰大人否亨不乱羣也夫以小人能包容承顺乎君子而君子断断然拒之不受岂好为巳甚哉权利害是非之介虑之精而见之甚确有不如是而不可者也昔唐至中叶女主擅国张易之昌宗之徒专权乱政天下从风而靡独宋璟挺然羣众之中特立不挠然其时武后虽悍而于公则改容晋接有加礼矣易之昌宗肆无顾忌而于公则推位让坐事之惟恐不至矣小人之承顺如此而公絶之愈严天下之人皆为之惧不知其于是非利害之介虑精而见确合于大人之亨也夫小人之于君子如方员之不侔而枘凿之难入一旦卑躬戢軆以相倾奉岂真有尊慕道徳之心哉彼以君子者当世所重欲借之以饰其诈而济其私阳博折节之名阴图自便之实为君子者一不知而入其圜中彼直以私人畜我而颐指气使惟其所欲于此之际而思稍示同异不至于戮辱不止史册所载非一事矣李固之于梁氏荀彧之于曹公是也彧不足道固之刚明纯正岂依梁氏以求名者哉不能絶之于始而轻身就之驯至杀身而不悟良可悲也公固早鉴之矣且夫小人者虽其自处贪冐无耻其于邪正之数亦未尝不明也淮南王歴数汉臣丞相辈皆如发蒙振落而独惮一汲黯李师道辇金帛至长安而不敢登杜黄裳之门何则其严毅之气足以阴折其谋虽逆知必不为巳用而终不替敬畏之心也易之昌宗之惮公者岂异是乎假令见其一日之恭敬骤与交欢彼将玩弄我于股掌之间而以杨再思宗楚客之流待之又安肻卑躬戢軆以相倾奉也哉故夫君子不幸而近小人茍不至固彧之蒙祸未有不如再思楚客之诎辱而己者也或曰易之书成于孔子佛肸之召孔子且欲往焉何哉曰必孔子而后可非孔子断不可也孔子不云乎世之善学栁下惠者无如鲁男子孟子为齐使王驩朝暮见未尝与言行事孟子学孔子者也孟子且不能而况不如孟子者哉















　　十三经注疏论　　　　　　　　汤　斌
　　自伏羲画八卦而象数着唐虞垂典谟而道统开姬公作礼乐而制度备孔子赞易删诗书作春秋而天人性命之理修身齐家治国平天下之道昭于万世矣秦火之后六籍残缺汉儒收拾补缀参互考订歴晋唐而十三经之注疏始定及宋元学道者益众经旨益明其间得失详畧可得而论焉言易始于田何传于梁丘贺又有京房费直之学陈元郑众传之其以彖象文言杂入卦中者自费氏始费氏兴而田何遂息陈梁以来郑康成王弼二注并列学宫郑则多参天象王乃全释人事天象难寻人事易习故郑学浸微而王注独盛其析义精深汉魏而降罕出其右而微杂老庄为两晋虚无之祖后儒讥焉然欲一槩废置则过也韩康伯邢璹之徒因而疏之唐孔頴达与顔师古撰正义亦以弼为本程子曰有理而后有象有象而后有数至微者理也至著者象也体用一源显微无间观防通以行其典礼则辞无所不备善学者求言必自近易于近者非知言者也朱子曰秦汉以来考象辞者泥于术数而不得其通简易之法谈义理者沦于空寂而不适于仁义中正之归求其因时立教以承三圣不同于法而同于道者惟伊川氏之书而己然伊川专于言理而本义则又兼言象占易有圣人之道四焉合程朱之书庶乎备矣其他若李鼎祚之纂集训解熊过来知德之殚力象数其亦辅程朱之不及者乎尚书则伏生口传二十八篇作传授同郡张生其后分为欧阳大小夏侯三家而欧阳最盛是谓今文鲁恭王得壁中蔵书孔安国校之得二十五篇是谓古文自汉迄西晋言书者惟祖欧阳氏安国训解晚出皇甫谧家虽当时大儒扬雄杜预之徒皆未及见故左传所引者预辄注为逸书独其训觧颇多疎浅往往与经旨不合朱子疑是晋宋间人僞撰有以也孔頴达正义旨趣多乖惟宋儒蔡沈集注颇得其要金履祥表注王柏书疑魏了翁要义亦多可采焉诗三百五篇遭秦独全者以其讽诵不独在竹帛故也汉初鲁有申公齐有辕固燕有韩婴又赵人毛苌自云子夏所传作诂训是为毛诗郑康成为之作笺齐鲁诗亡韩诗虽存无传之者惟毛诗郑笺至今独立其宣厘正风不可贬也疏之者惟刘焯兄弟为善朱子博考诸家断以已见取裁广而立义卓信超出百家矣独诋斥大小序最严门人多有疑者窃以为书序可废而诗序不可废即诗而论之雅颂之序犹可废而十五国风之序必不可废何也书直陈其事而己借令深得经意序不作可也雅颂之文辞易知而意易明也独风之为体比兴之辞多于叙述风谕之意浮于指斥盖有反覆咏叹联章累句而无一言叙作之之意者而序乃一言以蔽之曰为某事也且其说往往与左传合子夏左氏皆亲见圣人而闻其笔削之意岂尽无据乎朱子以二南雅颂祭祀朝聘之所用也郑衞桑濮里巷狭邪之所作也夫子于郑衞深絶其声于乐以为法而严立其词于诗以为戒其说诚正矣然左传记季札来聘请观古乐而鄘郑卫皆在所歌使其为里巷狭邪之作则鲁之乐工安能歌异国淫泆之辞而季札又从而听之乎故大小序毛注郑笺与朱子集注并行可也夫子春秋本文世所不见所编古经则皆自三传中择出耳然三传经文多有异同如公及邾仪父盟于蔑也左氏以为蔑而公谷则以为昧如筑郿也左氏以为郿而公谷则以为微防于厥憖也左氏以为厥憖而公谷则以为屈银至于君氏尹氏一以为男子一以为妇人将以何为是乎此三传经文之不能尽同也汉初胡母子都传公羊春秋董仲舒以公羊显于朝至何休作解说覃思十七年可谓专矣而多引防纬何可训也谷梁自孙卿申公五传至宣帝特好之范寗父子世守其业创名例百余条以规诸儒同异之说可谓善矣而论者犹以其学不经师毋乃刻与况乎徐彦杨士勋之疏为邢昺所是正者又何足道也永平中能为左氏者擢高第为讲郎贾逵服防并为训解而杜预注盛行于时预之言曰左氏受经于仲尼故传或先经以始事或后经以终义或依经以辨理或错经以合异将令学者原始要终乆乃得之其论至精且星歴地理必考其详方言謡辞皆穷其义后人不能易其说焉间有弃经信传者凡于传例不合不曰传之谬而曰经文阙漏则其蔽也其后沈文阿苏寛刘炫皆据杜说孔颖达正义则又依刘学而损益之此三传注疏之大略也至胡安国始以其意探圣人之心于千载之上其书固所以明纲常正人心定国是垂法戒非经生之作也若其书字书名称人削爵之例多有自相抵牾者谓尽得圣人笔削之旨不敢信也古今治天下之理尽于尚书古今御天下之变备于左传今取士专主胡传士子佣耳剽目刺取左氏之字句以充帖括盖有传业为大师射防为大官而目不覩三传之全文者矣其陋不巳甚乎六经之道同归而礼乐之用为急汉髙堂生传士礼十七篇又有古经出鲁淹中然皆止于士大夫礼其朝觐防同郊祀大享逸而莫考河间献王奏之朝合五十六篇宣帝时后仓深明其业为曲台记以授戴德戴圣庆普三家并立学宫郑康成宗小戴作仪礼注而庆氏之学至曹褒失传夫克巳复礼之功不出视听言动之间而动容周旋之际即性命精微所寓则仪礼一书岂非学者最宜尽心者乎独其文辞质奥韩愈犹病难读况下此者乎周礼之得入秘府也亦自河间献王始独阙冬官取考工记补之夫司空掌邦事居四民时地利考工何足尽之其得立学宫也自刘歆始杜子春因以授郑众贾逵厥后马融作传授康成其有注也自康成始而其有释有疏也又自陆德明贾公彦始圣人致太平之迹独赖此编之存汉武以为黩乱不经何休以为六国阴谋既不足知之而刘歆用之以辅莽王安石用之以变法后人遂以为周礼不足致治亦巳过矣河间又得仲尼弟子及后学所记一百三十篇上于朝刘向检所得合为二百十四篇戴徳删其繁重为八十五篇谓之大戴记载圣又删为四十六篇谓之小戴记马融增月令明堂位乐记合四十九篇康成又为之注康成于三礼功最深考究名物象数曲尽其详朱子深许之晋宋以来皇侃熊安生礼业最着孔頴达据以作正义宋儒笃信遗经淳熙有俞廷椿复古之编嘉熙有王次防补遗之录陈澔采众家以为集说呉澂合三礼以为考注其羽翼之功固皆有可言者朱子欲考定三礼请于朝不果行止修复王朝等礼丧祭二礼付门人黄干绍成其书曰通解汪克寛又因其成法为补遗今之学者倘以朱子之意折衷全礼彚为一经俾海内获诵习古礼之全则诸儒衞翼之功得收实用矣论语则何晏集孔安国七家注成之皇侃本衞瓘十三家说疏之孟子则赵岐注之张镒丁公着释之孙奭据以作正义当时并称精确由今观之于孔孟一贯忠恕性善尽心之旨视程朱犹霄壤也孝经为河间顔芝所蔵献王得而上诸朝凡十八章所谓今文也与尚书同出孔壁者凡二十二章所谓古文也孔安国尚古文刘炫宗之刘向典校经籍以十八章为定郑众马融郑康成皆为之注唐明皇取王肃六家之说叅仿孔郑旧义为注邢昺作正义疏之司马温公范蜀公皆尊信古文指解朱子为刋误亦复多从古文明吕维祺作大全本义集诸家之大成夫子曰吾志在春秋行在孝经当立之学官与论孟并尔雅始于周公而成于子夏诚九流之奥防也自终军豹防之辨其书始行郭璞究心十八载草木鱼虫名物训诂昭然备晰盖古人之言所以难明者非但古人之义理难明也实古今之事物不同名号各异为难明也明尔雅则可以识笺注之旨归也可以寻古人之精义也外此论体制则有说文诸书辨音韵则有四声谱诸书皆所以辅尔雅而备同文之治者也可以其为小学而忽之哉总而论之汉儒去古未逺师友转相传授渊源有自后儒多因之若文质三统马融之说也九六老变孔頴达之说也河洛表里之符宗庙昭穆之数刘歆之说也五音六律十二管还相为宫郑康成之说也是知汉儒之学长于数得圣人之博宋自周程张邵逮于朱蔡天地阴阳之奥道德性命之微深究其妙不泥前人之说其学也得圣人之约合二者而一之然后得圣人之全经若偏主一家是汉儒宋儒之经而非圣人之经也岂深于经者哉










　　二十一史论　　　　　　　　　汤　斌
　　苏洵曰经以道法胜史以事辞胜经非一代之实录史非万世之常法是不明尚书之义春秋之旨也夫经史之法同条共贯尚书备帝王之业经也而通史春秋定万世之宪史也而为经修史者盖未有不祖此者也故道法明而事辞备此史之上也事辞章而道义犹不悖焉次也二者皆失斯为下矣尝读古今之史约略论之司马迁史记创为义例上下三千余年为五十余万言辨而不华质而不俚其意深逺则其言愈缓其事繁碎则其文愈简隠而彰直而寛非豪杰特起之士其孰能为之班固西汉书自武帝以前守其说而不敢变其所自为赡而不秽详而有体经纬错综了如指掌亦古今之良史司马之流亚也然自谓汉运绍尧以古今人物强立差等居摄不附于汉平孺子下列于新莽安能逭刘知几之所短哉王通曰迁固而下帝王之道其暗而不明乎天人之意其否而不交乎制理者参而不一乎陈事者乱而无绪乎呜呼难言之矣范蔚宗东汉书成自谓体大而思精由今观之论窦武诛中官为违天理论班勇使西域为遗佛书抑节义之董宣于酷吏升忍耻之蔡琰于列女志王乔之鳬履记左慈之羊鸣诡谲不经文辞繁缛春秋之义于斯尽矣然论序详明不可诬也陈夀述事简严张华尤善之乃以父髠之故谓武侯不逮管萧以索米之故而丁仪遂不得立传且帝曹魏而寇刘汉所谓正大义以黜僭窃之义谓何使非习彦威辨之纲目正之大统不几终紊乎贞观时以何法盛等晋书未善乃据臧荣绪书增损之至宣武本纪陆王二传煌煌御撰何其盛也然而史官之事至以天子临之且志传分手丛冗骈丽语林世说尽入青编幽明搜神咸被采録何可不辨也宋书本承天之旧事杂魏晋失于限断沈约创志符瑞不经甚矣子显齐书实因江淹天文但纪灾祥州郡不着戸口思亷梁陈二书实卒父志祖父扬名言多不典然而仓皇变乱之际鉴戒颇多不可得而泯没也收之后魏借公报私毁誉失实百药北齐避讳略号迁就弗端后周牛宏惟务清言德棻继之率多抵牾后之君子何以览观焉李延夀南北二史删略繁芜编摩简径比之正史实为过之魏征隋书本末备举伦贯有叙陈夀以来罕有其俦刘昫旧唐书府兵无志藩镇无表是昧制度之原忘丧乱之本长孙与敬宗并书昌黎与禹锡同传则贤否无别功罪等观目刘蕡以文苑而直节泯然例呉淑以外戚而卓行蔑着则大节揜于细谨髙德蔽于阀阅此曾公亮之所以致讥而欧宋之所以厘正也新唐书虽事增于前文省于旧而削去诏令王言无征多用竒字读者易厌姓氏多讹年月屡异君子叹之矣盖欧宋平分学术稍殊固不若五代史之独出一人也其文简逺澹宕当云扰分之日而君臣上下之交治乱兴亡之故一唱三叹廻环不己盖与司马相表里矣史之有本纪史之纲维也古之史本纪立而全史具宋史举驳杂细碎志传不胜书之事罗而入之本纪发凡起例举无要领载事立传不辨主客互纪则复累而无章迭举则错迕而寡要且巻帙最繁而缺畧不少如韩琦传不载仪鸾司撤帘之事狄青传不记与曽公亮论方略之详又如史弥逺传但序官阀兼载奏章褒刺失据衮钺无慿何其疎也金史简洁逺胜宋辽盖元好问之原本佳耳元史虽才集众长而削藁廹促夫龙门扶风父子相继梁书陈书十载告成而今限以条例要以时日欲成一代良史胡可得也史才实难自古叹之揭傒斯曰有学问文章而不知史事者不可与有学问文章知史事而心术不正者不可与然则必才备三长而克巳无我幽明不愧乃能诛奸谀而发潜德安得司马君实朱元晦其人而与之议史事哉



　　经世大法在方防论　　　　　　魏裔介
　　古之帝王承天子民未尝任其智术诈力以驭天下也唐虞授受之际言精言一然后命岳命官平章协和禹汤文武之王皆以一中心法口授耳传或以畴范或以懋昭或以缉熙敬胜故能犂举百度陶范万物以成忠质文三统之化然则先王经世之大法其即先王经世之心法乎先王虑后世怠弃天常流祸生民故殚精研思多为之所以布之于方防总之不离古文者近是乃数传之后浸以陵彝昔孔子叹周道衰于幽厉而汉儒董仲舒亦曰周道之衰非道亡幽厉不由也繇是观之不行先王之道虽金縢秘箓寳册鸿文亦且灭没于旷日玩时之下茍行先王之道虽片语只字断简残编亦可防通于精神徃来之间而况圣君明相所手授而心订者未尝不灿然昭垂如二曜之丽天四渎之行地乎三代既降秦孝公用商鞅之法奋其私智而不师古始皇承之听李斯之奸谋烹灭诸侯破坏井田焚烧六经自以为功超三王德过五帝然沙邱告终咸阳遂火七庙邱墟为天下姗笑何者仁义礼乐先王本天以治人乃斯须不可去者秦尽弃之而权使其士诈使其民是以搢绅之士积怨而发愤谪戍之卒奋臂而云合也汉之武帝表章六经一时学宫喁然向风可谓宣圣之功臣然内多欲而外施仁义汲黯已窥其隠唐之太宗励精图治贞观之政几致刑措然喋血禁廷终懐惭德皆有志于先王经世之法而未窥先王经世之本者也夫先王之法后世人主所由适于治之路九逵四术五都之市有目者所共覩舍而之乎灌莽坑堑之区则穷矣之燕者不南其辕之越者不北其舟况治天下而可瞀瞀以从事乎说者往往以一事之失以一人之谬乃遂訾议先王之法以为宜于古者不可施于今是何其不讲于变通之术也盖为治有本末养民有先后封建虽不可行若夫强干弱枝犬牙相错间以郡县藩衞王室则今犹古也井田虽难卒复若夫比闾族党寓兵于农限民名田以赡不足则今犹古也三公论道六卿分职亷善计吏以赞天子乌有不法先王之辟门吁俊而可为治者乎执爵而酳执酱而馈父事三老兄事五更乌有不法先王之尊年尚齿而可为治者乎推之明刑弼教期于无刑五典克敦九功惟叙凡先王之法垂宪万世者固不可更仆数矣即有黄老之虚无申韩之刻薄杨墨之邪慝浮屠之空幻纷纭迭起以乱吾先王之法而先王之法自昭著于金匮石室之间与天地同其夀呜呼美矣人主诚能招延英俊朝夕讲求大小兼举巨细靡遗措天下于乆安长治之盛易易耳虽然法在方防矣所以法法者不在方防也人主得其所以法法者而通之于法不为胶柱之鼓也则几矣



　　皇清文頴巻五
　　钦定四库全书
　　皇清文頴巻六
　　论
　　太极图论　　　　　　　　　　熊赐履
　　上下古今一理而巳一气而巳离理无从见气离气无从见理此主其合者言之也有理方有是气有气斯有是理此主其分者言之也理外无气气外无理不可谓理此而气彼而特不可不谓理先而气后亦不可不谓理精而气粗此又主其分而合合而分者言之也易曰一隂一阳之谓道又曰形而上者谓之道形而下者谓之器隂阳器也即气也所以隂阳道也即理也斯固二而一一而二不可以分合言而亦不可不以分合言者也天髙地下万物殊散何莫非此气之充周此气之运行而此之所为充周而不遗运行而不息者葢莫不有是理焉为之主宰往复于其间而纵横上下过续往来无不如是而初无一隙之或缺一息之或停也然则求道者亦务明夫理而己矣自伏羲一画泄两间之机孔子十翼阐千古之秘斯道昭揭如日中天无何圣徂神伏异端防起微言大义委之草莾以董江都韩昌黎后先相望于千百余嵗之间而曾未能力穷其奥而明正其统轲之死不得其传焉寜虚语哉濓溪周子神契妙解不由师授为之建图立说俾造物极至之理庶几昭示于来兹其曰无极而太极也言本无是形而实有是理即易有太极之谓也曰太极动而生阳静而生隂也言是理之动静成形隂阳成象犹太极之生两仪而一动一静互为其根一隂一阳互藏其宅也曰五气布四时行也言是理之由一而二即由二而五犹两仪之生四象而二老二少自成其变四方四隅各得其位也曰乾道成男坤道成女二五流行化生万物也言是理之行生发育无际无量气化形化形生气生无往而非乾坤之摩荡六子之结撰六十四卦三百八十四爻之弥漫而亭毒也合而言之万物一太极也维天之命于穆不已大徳敦化为物不贰是也分而言之一物一太极也乾道变化各正性命小徳川流生物不测是也究之万物一五行也五行一隂阳也隂阳一太极也太极本无极也所谓上天之载无声无臭不可以形迹求不可以方所拘无乎然而无乎不然无乎不然而无乎然者也则试仰观俯察原始要终凡有形有象皆气也二五万物是也凡所以形所以象皆理也太极是也所以形者无形所以象者无象无形者形形无象者象象形形者无形而无不形象象者无象而无不象则无极而太极太极本无极之说也理无欠缺气安有欠缺理无歇息气安有歇息至微至显即显即微至显至微即微即显无精无粗亦即粗即精无钜无细亦即细即钜其奥其妙不可以言诠不可以意解而实则凝目举趾触处皆是而正非有幽逺杳之难为测识者也而或者疑无极之说近于二氏以为出于陈希夷穆伯长李挺之辈之所传嘻抑诬矣葢太极乃至无而至有亦至有而至无者也至无而至有非佛氏之所谓无至有而至无非老氏之所谓有也佛氏之所谓无非吾之所谓无老氏之所谓有非吾之所谓有也先天图由一而二而四而八而六十四太极图由一而二而五而万洪范图由一而三而九而八十一数有多寡而理无同异又何疑于周子绘图朱子立解之指乎总而论之太极非他不过天地间极至之理而已天得之为天地得之为地人物得之为人物无有二也而就其最切于人心者言之葢是太极之理存之为五常之性发之为四端之情得之于心为徳行之于身为道推而广之举而措之天下之为事业放之六合用中有体巻之寸灵体中有用时时在在焉往而非是理之包涵条贯于其中哉邵子曰道为太极心为太极朱子曰心之动静是隂阳所以动静是太极此体道之君子存养省察明体达用其功不可湏臾之或离而周子特为谆谆致谨于君子小人修吉悖凶之戒而端有赖于圣人之主静立极定之以中正仁义也况人主膺图涖宇函三在宥巻舒协四气之和动静彚百昌之祉唯是得一以贞乘六而御清宫斋穆之中明堂敷布之际体干行健作则建中务使宥密单心无为至正绥猷锡福协应庶徴则体全用备登三咸五求之心极而无余事矣书曰皇建其有极敛时五福用敷锡厥庶民亦此意也夫










　　韩愈深得春秋之防论　　　　　张　英
　　夫春秋何为而作也圣人以顺天道明王事而立万世不易之则者也圣人悯夫王道之不明礼乐政刑之失所统而天下后世将不得与闻于先王之敎故明天道以治之以王者赏罚予夺进退之权一寄之于春秋而圣人忧天下后世之心益廹矣忧天下后世之心廹遂不得不力为之防深为之虑一言之褒一字之贬兢兢焉无敢失者非得已也韩子有曰春秋谨严程子以为深得春秋之防葢以其能识圣人不得已之心矣夫春秋继诗而作也诗之防主于温厚和平美刺之间优柔不廹类多托物以流连之咏歌而长言之即其间不无悯时病俗之非亦且怨而不怒初未尝指陈是非激切而褒刺之也而春秋之主于谨严也其于温柔敦厚之意何居不知诗之作也王者之政敎明于上仁义涵濡里巷之间皆有以咏歌乎圣人之泽即鄘而下称变风矣而先王之敎未衰善恶犹未冺于人心故其思深其思深故其言长若春秋之作也王者之政敎不作于上纪纲废坠虽桓文复作号称尊王而先王之泽已湮善恶之机将冺故其情廹其情廹故其义不得不着此春秋之谨严所由继于温厚和平之后春秋之敎一诗敎也今观其宏纲大义之所在或抑或扬或隐或显或屈或伸或予或夺无不凖之于天道本之于王事御之以帝王之大经大法呜呼何其慎也葢春秋一书以防天下之肆则立说不得不谨以止天下之僭则持义不得不严以一言立百世之经以一事立万事之则将以挽天命民彛于既冺使复与闻乎古先哲王之敎也则是于圣人之词益切而圣人之心益苦矣夫先王之治天下莫严于礼太史公曰春秋礼义之大宗也苏子曰春秋之所褒者礼之所与也春秋之所贬者礼之所否也圣人之作春秋一以礼为断先儒之论春秋一以礼为归葢将为持世之大防而不得不出于此也非即韩子谨严之说哉韩子识春秋之义故其于佛老竭力而排之其词直其义正使异端不得进而与吾道争也亦可谓能谨且严矣葢未有圣贤生而不为世道忧者也未有为世道忧而不凛然于人心之防者也凛然于人心世道之防而出于谨且严也岂得已哉知此则可与读春秋而亦可与读韩子原道之文矣











　　王者以敎化为大务论　　　　　张　英
　　董子之言曰王者南面而治天下莫不以敎化为大务善乎董子之言上自商周秦汉下迄三国五代唐宋以来国家所以延促之故卒未有能易其言者也人心之日流于伪如水之就下而不可止圣人以敎化为隄防尧舜禹之相禅以治继治人心淳朴未漓董子所谓继治世者其道同也汤承夏之敝伊尹称之曰肇修人纪夫五典之敷久矣至汤而言肇修者救夏之衰也周承殷之敝文武成康数圣人相继渐摩涵濡以革殷故俗书曰商俗靡靡余风未殄又曰既歴三纪世变风移化之若斯其难也秦人承战国之敝无一日之敎泽而加剥削焉是以再世而不振西汉之泽绵于文景东汉之治洽于明章唐之绪永于贞观宋之祚延于眞仁此数君者类皆能兴起敎化以丕变一世之人心风俗使子孙有所凭藉以为固尝譬之天下大器也昔之人用之数百年日剥月削久而窳敝矣后之人取其器小而补苴之大而陶铸之称其力之厚薄以为所用歴年之多寡未有仍其窳敝谓可以无虑者或曰人心之日趋于挽近势则然也虽圣人不能返之使淳是葢未知天道矣夫秋气之萧瑟隆冬之沍寒斗杓一移万物煦煦譬如人立乎文景贞观之间回思嬴秦五代之世不犹乐阳春之和而几不知栗烈之苦耶是知天道无剥而不复之理人心无往而不返之机圣人执大权于上以天地为鸿钧以万物为铜冶以喜怒赏罚为屈伸呼吸使天下之人讹讹焉而动蒸蒸焉而化斲华而还朴去伪而即诚风俗淳美人心敦固耻于犯法悚于为非礼义之化浃肌沦髓如治器者坚好完固而后可以贻之子孙而为百世不拔之业也且治天下之需人材人主尽知之矣天下卓立特行之士不为世俗所移百而不得一者也古人有言曰天下之人中材为多故治世之本敎化为尚敎化行引中人而升之于君子之域敎化废推中材而纳之于小人之途故敎化者推之挽之之具也廉耻之道重而后有恬澹之士义利之辨明而后有气节之行躁竞之习除而后有难进易退之节侈靡之风革而后有守约洁已之操风行六宇蒸变万类鼓之舞之咸去故习所由风俗美而人材出以惟上所用故曰有敎化而后有人才有人才而后国有与立善乎董子之言为不可易也










　　中和位育论　　　　　　　　　张　英
　　读中庸者勿徒谓是圣贤言理之书也夫天地至广万物至繁日星河岳之奠丽飞潜动植之蕃变神竒而莫可测纷纭而莫可纪极天下之聪明才智而莫能知其所以然中庸谓以一心之中和而位之育之朱子释之以吾之心正天地之心亦正吾之气顺天地之气亦顺要皆浑言其理而未尝实指其事于是髙明者将游其心于空虚杳之域颛固者习闻其说又视为迂逺而不可信以为圣贤特如是言之耳间尝观洪范之所谓五事以貌言视听思而约之以肃乂哲谋圣配之以雨旸寒燠风推之于休徴咎徴极之于庶草蕃庑而后知圣贤之言有其理则必有其数理精而数亦非觕有其理则必有其事理实而事亦非虚其所以训天下后世者该乎至大而非夸通乎至微而非不可据也夫貌言视听思于一身备之肃乂哲谋圣于一心备之至于雨旸寒燠风皆不失其序则天地位可知矣庶草蕃庑则万物育可知矣圣人在上以一心运乎穆清之上辨上下以定乾坤大施生以配覆载隂阳之愆伏寒暑之失次水旱之不时皆得以裁成补救泄其太过而助其不及故日月不蚀星辰不孛山陵不崩川泽不竭清者常清寜者常寜此天地位之实事也建立法度纪纲敎养生民使老耆以寿终幼孤得长遂撙节爱养草木鸟兽取之有时用之有道使各遂其性各蕃其生此万物育之实事也故称尧舜之功者曰地平天成称成汤之徳者曰鸟兽鱼鳖咸若上古圣人徳盛化神者皆然中庸特举而言之耳尝谓中庸之所谓至诚至圣必至帝王而后能极其量中庸之所谓参天地赞化育必至有天下而能显其功葢君心即天心也万物之托于天者有形之天万物之托于君心者无形之天人主一念之动而万类以为惨舒一言之发而四海以为休戚知此则知中和位育之理至近而非逺至切而非虚也如夫子居春秋之时躬备圣徳而位育之功不得加于上下疑参赞非儒者之事虽然圣人继往训开来学使天下后世晓然于天经地义之大仁民爱物之理虽不能位育一时之天地而其施益逺而其敎无穷葢六经者圣人参赞之事也故曰尧舜之圣功在当时仲尼之圣功在万世











　　格物致知论　　　　　　　　　张　英
　　大学一书统明新以垂训贯本末而立言而其说始于格物则格物之说亦诚重矣葢盈天下皆物也内而身心意外而家国天下显而彛伦物则之际大而天地万物之原隐而君子小人之情状以及于一事一物莫不有其当然之理与其所以然之故如此而不能眞知灼见则善恶之数未明是非之几未决邪正之理未判危微之机未审以之明徳则几微疑似不能洞达而无遗以之新民则设施措置不能每举而悉当又何以本末兼贯明新一致而号为大人之学哉大学之所以托始于格物者其学甚大而非无所统会也其学甚博而不入于驰骛也其学甚精而非流于虚也内而身心意若何而诚而正而修外而家国天下若何而齐而治而平人伦物则若阿而为恩义分合之端天地万物若何而为位育生成之故君子小人若何而为诚伪邪正之别以及一事一物若何而为至当不易之则于此格之使之表里内外洞达不疑格一物而一物之知以致格众物而全体之知以致葢知者理之具于吾心者也而散见于物在吾心则为知在物则为理于物物而格之而后吾之知不入于昧不蔽于偏不流于虚而有觉之体全矣虽然格之者何格之以吾心之知也非吾心有知而何所恃以为格致之者何致之以在物之理也非在物能格而何所借以为知故知与物非有二体格与致非有二事司马温公以为格去外物是以物视物而不知即吾心之知所寓也王文成主于知行合一是以一格而遂无余事亦与大学之防有岐格物致知正吾学与曲学之所以分途而辨之不容不早且慎也彼离物索知而自矜顿悟者虚无异端之学也既不求于物则外视物矣乂安能不举身心意与家国天下而俱外之也哉大学之道所以统明新贯本末于一原者格物致知之说也

　　太极图论　　　　　　　　　　张　英
　　太极之说始于易易曰太极生两仪两仪生四象四象生八卦太极居两仪之先则其为生天地万物之本无疑也至周子濂溪始建图立说于太极之上复益之以无极而太极由此而动静互为其根以至生五行布四时成男女化生万物而太极之义备矣先儒往往谓无极之说易所未发而周子发之或疑其说近于空虚朱子以无形而有理之言释之葢谓其有也而初不滞于形迹谓其无也而更非渉于虚后世纷纷之议折衷于朱子之图解而亦可无疑矣尝论天地之所以生隂阳之所以立五行之所以变化人物之所以蕃育何以往复而不穷何以流行而不滞何以亘终古而不敝此必有为之极者是即于穆不已之原继善成性之本乎故极中未尝无健顺之理而言仁义礼智信则分配乎五行独此一理浑然精纯而万变生焉万化出焉故谓之太极合而言之天地万物共一太极一气周流之内天地且不能外而况于人物乎此所谓合万殊为一本者也分而言之一事一物各有一太极即纎细之物俄顷之间而此理何弗周徧而不遗此所谓散一本为万殊者也易之所谓两仪即图之所谓动静隂阳也易之所谓四象八卦即图之所谓五行人物也易言其理图发其蕴无极一言又所以善言乎太极而使人不敢以气化之相嬗者遂谓之太极然则周子与易有岐防乎而周子所以建图之意何居人与万物同涵此太极而惟人得其秀而最灵观于天地位则天地隂阳之极自人立之万物育则万物之极自人立之故一言以断之曰圣人定之以中正仁义而主静以立人极焉吾人性中之一动一静即配乎图之隂阳也吾人性中五常之徳即配乎图之五行也吾身之醻万事应万变即配乎图之万物也然则动静之未分五常之所不能名万事万变之未接而凝然中处者非即配乎图之太极乎君子欲使吾身之太极足以配乎天地之太极而动静生生不穷者葢有道焉不外乎周子通书之所谓诚与图说之所谓静而已矣太极虽兼动静而非静无以立其体太极虽浑万善而非诚无以会其原静则常正而太极之体立矣诚则不息而太极之用周矣体立用周则天地之极与万物之极自人立之是则周子建图之意也岂徒言夫理而不切于人事者哉洪范五为中数而言皇建其有极五行五事莫不从之矣惟中能建极殆亦先图而啓其义者欤








　　不知命无以为君子论　　　　　张　英
　　夫子罕言命孟子亦曰君子不谓命圣贤之意葢不欲以气数之有定阻人进修之意啓人趋避之心孔子又尝曰不知命无以为君子其义何居夫人之处世荣辱得丧毁誉进退之数类皆有天焉不知其为天而汲汲以求之营心于患得患失之途此小人之侥幸无足论者也知其为天而委心于因任置身于闲旷举凡进徳修业奉职循分之事皆置焉不讲一切听之于杳不可知之数以自谓知命而可谓之君子哉非也夫子之意葢谓知此而后君子可为也天下之欲为君子而不能为者荣辱乱其中得失易其虑毁誉其视听安危吉凶揺惑其素履由是沉静者转而为竞躁矣方直者化而为突梯矣亢激卓立者变为缄黙谨愿矣以福利为必可趋以灾异为必可避茍且妄营而君子于是乎不可为矣圣人告之以知命所以静其心澹其虑一其聪明夺其智巧而后其为之也纯诚敦一可以歴万变而不渝其正入万物而不易其识其进徳也坚其修业也勤其奉职也专其循分也恪独居而坦坦处羣而穆穆遇事而侃侃利害乘之而磊磊落落艰大投之而孜孜勉勉中无所疑外无所慑先后左右无所瞻顾却虑凡君子所当为之事皆得而为之则由其知命者素也进以礼退以义孔子之所以为孔子非徒曰得之不得曰有命云尔也士大夫之持身渉世其亦味乎斯言而已足哉








　　读李文饶近幸论　　　　　　　张　英
　　文饶论近幸之害举桓灵元成为至鉴以为人君少欲英明者则能反是如汉文虽有邓通赵谈所信者贾谊张释之袁盎此所谓少欲也武帝虽有韩嫣李延年而所贵者公孙卜式倪寛此所谓英明也故君听不惑政无颇类近则开元初内有姜皎崔涤以极宫中之乐外有姚卢苏宋以修天下之政得元成之欲享舜禹之名六合晏然千古莫及其故何也幸臣不得干政事也后代能如汉之文武及开元致理之要虽有幸臣亦何害于理哉文饶之意以谓人君诚能少欲英明则虽有近幸茍得骨鲠贤相辅理于外而亦可无伤于治理予窃以为不然人君既不能絶去声色狗马游晏沉湎之乐则此辈连茹并进托处于肺腑隐深之地必不能安分循理势且招权纳贿借僭威福以行其私此等之事又断不能为骨鲠大臣所容使此辈小人明愬于人君之前短长大臣而非毁朝政则人君虽至暗必不以近幸小臣微竖之言遽加罪于大臣则此辈之术亦浅矣惟投间抵隙窥貌伺顔或为无意之游谈或为侪偶之传说或因一事之短而类及其余或因一时之疏而搆成其衅人君方以为自己明察所及中外无遁情而不知已入小人之彀中而不觉矣文饶论文帝之邓通赵谈武帝之韩嫣李延年开元之姜皎崔涤无害于治理不能有加于当时之贤士大夫余以为此特举其小人之愿者耳如申屠嘉廷辱邓通而文帝不之问万一此数辈者皆狡诈奸佞之尤申屠嘉虽贤能终辱之乎江充初见被服轻靡及乎搆祸既深卒成犬台之祸天寳末年社稷倾危卒壊于近幸之手恭显处内萧望之以贤傅而不免于见杀人君之明果能如汉文汉武未可必也近幸小人之稍愿果能如邓通韩嫣辈亦未可必也以稍闇之主而近尤佞之徒几何其不颠倒邪正变易是非窃权干纪尽驱天下正人縁引奸邪不止也而谓虽有幸臣亦何害于理果通论哉文饶又谓得元成之欲享舜禹之名六合晏然千古莫及是谓游晏非僻无伤于理子窃以为不然人君之一心天下之权衡四海九州之明鉴也衡一差则轻重失矣鉴一翳则妍媸乱矣清明在躬志气如神以临御之犹惧有所偏有所弊书曰内作色荒外作禽荒甘酒嗜音峻宇雕墙有一于此未或不亡非谓此数者一事遂足以亡其国谓此端一开则縁此而进者不可禁御不可测度不可諌救以至于败亡必然也葢游晏非僻者小人之门也小人者君子之敌也小人进君子退小人亲君子疎小人众君子寡乱亡之本也乃谓得元成之欲享舜禹之名是古帝王之兢兢业业母冒贡于非几者皆不知乐其身而过为检束以自苦也岂通论哉善乎苏子之论始皇彼自谓聪明人杰视斯髙辈刀锯之余智何足以惑我乱我而不知其祸若斯之烈也人君而知此则视此辈如鸩酒毒脯而不敢近之矣

　　好名论【尝进讲　殿中防　问三代以下惟恐不好名其时奏对大指如此退而广为论云】
　　陈廷敬
　　【臣】尝言三代以下惟恐不好名此衰世之论非盛世所宜有者非谓名非盛世所宜有谓好名之流弊足以为盛世之累也三代以上之帝王其名最着于世者无过尧舜禹汤文武使君人者好尧舜禹汤文武之名求尧舜禹汤文武之实而因以成其名安见名之遂不可好哉即三代以下之贤君如汉文帝唐太宗宋仁宗三君者人主诚好其名而求其实虽或不能如三代之盛时亦可谓间世之英君谊辟也然而谓好名之流弊足以为盛世之累者何也人君之好恶不可有所偏使天下漠然不见其好恶之迹而天下之眞好眞恶出焉故庆赏刑威予夺黜陟一出以虚平公正之心而百官万民胥受裁成焉是以人君如天浑浑耳穆穆耳不言而四时成化无为而品物咸亨故曰惟天为大惟尧则之荡荡乎民无能名焉传曰不识不知顺帝之则又曰民日迁善而不知为之者知识且冺而况于名乎又安见其名之可用于民者乎书曰无偏无陂遵王之义无有作好遵王之道无有作恶遵王之路此之谓也若人君之所好一有所偏则其流弊不可胜言上好忠直之名则下多上书告密之事上好长厚之名则下多模棱脂韦之习上好廉介之名则下多布被脱粟之伪上好恬退之名则下多处士防径之巧上好眞率之名则下多囚首垢面之诈上好敏给之名则下多利口便防之奸人主茍一不察而贪荣嗜利之徒习为小人穿窬之行探其情而逄其欲则名实之眞乱矣故曰足为盛世之累者此也且上有好者下必甚焉传曰好名之人能让千乘之国茍非其人箪食豆羮见于色言好名之难信也又曰未有上好仁而下不好义者也未有好义其事不终者也又曰上好礼则民莫敢不敬上好义则民莫敢不服上好信则民莫敢不用情自昔圣贤未有以好名为训者故治天下亦务好其实而已矣或曰孟子不以齐宣王好货好色为非因遂欲引之于道名之不可好孰与货色乎昔衞灵公问陈孔子曰丘未尝学军旅之事孟子参乎权孔子纯乎经者也参乎权而不失乎经者后之人臣能者尠矣故以孔子之对为事君之法












　　好名论下　　　　　　　　　　陈廷敬
　　人君不可有独好其名之心不可使天下无好名之心好其实故不得独好其名因名以责实故不得不使天下好名今夫天下善恶二端而已矣治天下使天下迁善逺恶而已矣有善无恶者人之性名为善而喜名为恶而恶者人之情今使天下浑浑焉不知名之可好则善不足以为喜恶不足以为恶喜与恶不加于其情则其为恶也与为善无以别而亦渐失其性故夫名者先王动天下之微权也先王因民之所好而采章服物以荣之爵禄庆赏以劝之表宅锡闾以奨异之若曰使人迁善而恶自逺是以不纯任刑罚而任礼敎名与礼相近而逺于刑故名者所以助礼之行而操于刑之先者也孔子曰民可使由之不可使知之使天下之民日循循焉归于吾礼敎之中则刑罚可以措而不用而天下固已大治故曰名者先王动天下之微权也然其始特不可有自好其名之心自好其名则直以为名焉已耳自好其名而或靳天下之名此其意已近于刑而逺于礼欲天下之治不可得也故王道以无欲为本













　　皇清文頴巻六
　　钦定四库全书
　　皇清文頴巻七
　　论
　　春秋论【赵盾一】　　　　　　　　汪　琬
　　春秋鲁宣公二年秋九月晋赵盾弑其君夷臯于是左丘明公羊髙谷梁赤三子以为弑君者赵穿也经之与传其说宜何从汪子曰三子者之说非有大悖于孔子也当是之时使穿不得盾必不敢行其事使盾不得穿必不能遂其谋何以言之予尝畧考史书所载簒国之臣若赵髙之弑二世也使阎乐司马昭之弑髙贵乡公也使成济成倅刘裕之弑晋安帝也使王韶之其弑恭帝也使褚淡之兄弟朱全忠之弑昭宗也使朱友恭氏叔琮夫是数人者欲为簒逆必先授意于其党其党亦乐为之用此与赵盾之事何异辟之于盗羣盗行劫其一虽不行而实隂主其谋是则劫之魁也反不谓之盗乎故三子者之说非有大悖于孔子也孔子诛其心三子者举其事也然则三传果无失乎曰有之左谷皆取董狐之言以反不讨贼为盾辠吾谓盾虽讨贼亦不免于书弑何也予更考魏唐之事司马昭既弑髙贵乡公遂收济倅兄弟杀之朱全忠既弑昭宗已而朝于京师亦杀友恭叔琮夫二人之心甚谲谋甚狡其杀济倅友恭叔琮者岂非欲自解于簒逆哉然天下后世卒不以此薄两人之辠故使人臣无弑君之心虽力不能讨贼亦必不以恶名加之茍有其心虽狡谲如司马昭与朱全忠者亟除其党以自解犹无益也吾故有感于欧阳子之论而为之广其说如此






　　春秋论【赵盾二】　　　　　　　　汪　琬
　　按左氏晋赵盾救焦遂自隂地及诸侯之师侵郑楚鬭椒救之遂次于郑以待晋师赵盾曰彼殆将毙矣姑益其疾乃去之汪子曰此弑其君夷臯之嵗也观于侵郑而盾不臣之谋见矣何也鹰隼之将撃也必伏其翼虎豹之将搏也必匿其形此无足怪也惟其不轻发于此是以大逞其毒于彼而莫之制也以盾率晋国之众而合宋衞陈三诸侯之人成师以出惟敌是求何有于鬭椒之偏师哉然且不战而去之者非形弱势诎也当此之时内难将作既不暇相持于外而又以为战而胜则横挑强楚之怒战而不胜则无以慑服国人之心如是而欲行大事其谁与同恶者盾于其中固有深谋在焉故寜稍敛其锋强抑其隂鸷之气而不欲轻用之于楚也不然岂文公襄公之烈犹存而盾遽畏楚乎哉齐崔杼伐鲁北鄙鲁公患之孟公绰曰君何患焉崔子将有大志不在病我必速归既而果不为冦齐师徒归夫崔杼所用盖即盾之余智也特杼亲射其主而盾则假手乎人耳三传不察遂欲以不讨贼者原盾辠抑知盾之造谋也久矣与崔杼同辠而异其罚岂足为春秋之法邪吾尝论之自古悖乱之臣未有不合一辙者也刘裕既入关中可以速得志于西北矣而自谓根本未固遽引兵东归是时逆迹犹未形也然崔浩则先知之以告魏主浩之善料事亦何减于公绰之料崔氏哉今夫功利之在目前也是下愚之所昧而中智之所争也有人于此不贪近功不邀厚利其人茍非大美则必为大恶若赵盾侵郑而不战崔杼伐鲁而不寇刘裕至关中而不复西略此皆大恶无疑也葢其所欲者益深所图者益狡则凡目前之功利举不足以入其心而动揺其志惜乎侵郑之时列国卿士大夫无一人如鲁之孟公绰魏之崔浩能逆闚盾之本谋者可叹也然而邲之役荀林父不欲战则先縠不从鄢陵之役士爕不欲战则栾武子不从顾盾将去楚而其众莫敢与之抗此又盾之积威足以劫之也夫















　　河图论　　　　　　　　　　　李光地
　　昔者圣人之作易也明于隂阳之运察乎日月之纪穷乎鬼神祸福之徴究乎人事吉凶之兆故立象以尽意衍蓍以极变使夫知其道者则知神之所为而玩其占者亦足以获天之祐而动无不利然则圣人之于易虽微河图其可无作乎盖图者天之所以啓圣人之心易者圣人所以承天之意天人之际未有不相符而可以有作者也自孔子大传所列十数五位若指诸掌又曰河出图洛出书圣人则之而究其蕴则曰所以成变化而行鬼神也呜呼可谓尽矣变化日行于天地之间凡夫动静明晦开阖出入枯菀存化之杂然于吾前者皆是也而其所以然之机则谓之鬼神夫天地之所以为天地者以有鬼神变化也而河图具焉然则作易之精意亦舍图奚取哉仲尼既殁易道湮废自卦爻之辞昭然具存固已尽失其义又况乎天人授受之秘有在于语言文字之表者无惑乎其不传也汉之儒者虽不能晓畅精微而守之未失至于有宋经学为盛而异言转多刘牧以九为河图十为洛书比之旧传正为颠倒欧阳修不信大传遂与河图洛书皆以为赝而并弃之惟朱子表章发明而图书始显然自元以来挟异见而滋羣疑者尚不胜其纷拏故四千余年理义象数之宗书契文字之祖以至于今昧昧也愚学易十余载既知返之图书以求其端而窃疑夫为之说者何纷然其扰也于是尽去五行生克之论独以隂阳竒耦之数纵横而推之逆顺而播之然后始得不疑于图书之理与夫圣人所以则之之由盖河图之半竒半耦者两仪之分也四方者四象之判也一二三四六七八九互为内外者八卦之交也中宫五十者太极元气之所居也此其大致也以其分限言之则阳始于北而盛于东消于南而终于西故在图之竒数则北东居内而南西居外也隂始于南而盛于西消于北而终于东故在图之耦数则南西居内而北东居外也内者主之位也外者賔之位也得位为主而用事则日进而盈失位为賔而不用事则日退而虚夫自寒暑二气之所以升降日月明魄之所以死生大而元会之所以循环细而呼吸之所以出入无一非盈虚之变也无一非内外之交也君子小人之进退天理人欲之消长学术之所以邪正世道之所以污隆无一非盈虚之变也无一非内外之交也甘苦之相生忧乐之相因祸福之倚伏吉凶之反覆无一非盈虚之变也无一非内外之交也以易而言之则干龙之潜藏而天地之心见矣姤豕之踯躅而氷霜之势成矣内阳而外隂则为泰交之盛矣大往而小来则为敛徳之时矣是故内外之位賔主之分进退之势盈虚之理图者图此者也卦者画此者也以邵尧夫八卦之位观之则自震之一阳歴离兑之二阳以至于干是左方之卦皆阳内而隂外无异夫河图之左方也自防之一隂歴坎艮之二隂以至于坤是右方之卦皆隂内而阳外无异夫河图之右方也然则所谓则图而作易诚如合符而比节非天地不能开其先非圣人不能承其继也若夫五行之义四象之文生克之变老少之交得乎此者其于众说统之矣欲归夫易卦之本指其无先以众说乱之而可哉












　　先天图论　　　　　　　　　　李光地
　　自秦而后易图象之学不传其在传文可攷者则出震一章颇列八卦之位而终不防其说是故学者鲜用心焉而但縁文生义以穿凿于文字之间盖易之迷所从来也尚矣其偏为象数之学者又皆有单传别授非易之正如京焦卦气之法有侯辟公卿之位推易配气始于中孚此则扬子草元之所因歴家之所用其在汉世以象数言易者莫此为盛然终莫知其所自来也独后汉方士魏伯阳作参同契之书言养生之要其首章纳甲之法以震为朔旦兑为上干为正望防为既望艮为下坤为晦日其隂阳进退之候似颇与邵氏先天之旨相契盖朱子所谓方外之流隂相付受以为丹灶之术者其指此与然以愚攷之纳甲之说盖以十干始终之位推而得之【如干为甲壬坤为乙癸盖甲乙壬癸者十干之始终乾坤者八卦之始终也凡画卦者自下而上故庚辛为震防戊巳为坎离丙丁为艮兑也】伯阳又因月之朔晦望之方以配合其说【如生明之月在庚上之月在丙正望之月在甲皆以初昬言之震兑干之位也既望之月在辛下之月在丁晦日之月在乙皆以平明言之防坤艮之位也】其与先天所以得图之法迥然不类然则自尧夫以前先天之图其不传于世也审矣朱子又谓授受出自希夷其必有攷然而邵氏再造之功则实与伏羲始作相配自邵氏殁后此图稍出闻者皆创获而莫之信杨龟山曰八卦有定位而先天以干防居南坤艮居北卦气首中孚而先天以复为冬至凡若此类皆莫能晓也陆象山曰先天图非圣人本意有据之以说易者陋矣夫以龟山象山之贤而其疑若此况其下者林栗袁枢攻先天尤急盖当是时尊信而表章之者朱子一人而已自朱子而来至于今翕然无复异议矣然往往新学小生以为自孔子后眞有是图而不知邵氏之功如此其大朱子之传如彼其艰也可胜叹哉或曰先天之图果伏羲之本也与曰何为其不然也大传称易有太极是生两仪两仪生四象四象生八卦又曰因而重之爻在其中矣夫如是则一每生二者自然之理也隂阳交错者变化之妙也其方位布列则虽古未之见然说卦所谓天地定位山泽通气雷风相薄水火不相射者则其对待之体也雷以动之风以散之雨以润之日以暄之艮以止之兑以说之干以君之坤以藏之则其流行之用也其位与序昭然亦不可谓于古无初也以其数而论之则左右二方者寒暑之运也隂阳太少者四时之交也八卦者八节之分也二十四画者二十四气之判也三百八十四爻阳爻为昼隂爻为夜二分之昼夜平故积爻之算至于临遯之间阳四十八隂四十八犹春秋分之昼夜各四十八刻也二至之昼夜偏故自干以前积爻之算阳五十六分隂四十分犹夏至之昼五十六刻夜四十刻也自坤以前积爻之算阳四十分隂五十六分犹冬至之昼四十刻夜五十六刻也此其自然之象自然之数不待牵合而自无不应以视后世规天纪日之繁增除裁补之赘其相去不亦逺乎况乎其道之弥纶天地者不可以象数求也故君子之于先天殁身焉已矣















　　后天图论　　　　　　　　　　李光地
　　易有八卦因有八象其实则天地水火而已何则天地定位则行乎其间皆水火也水火之精则为日月水火之气则为寒暑水火之象则为晦明水火之变则为风电雷霆雨露霜雪凡夫腾降上下往来聚散皆是物也以易论之则天地水火之外为象者四风雷山泽也然风则天气之行下交于地者山则地形之隆上交于天者雷则火为隂所压奋而起者泽则水为阳所驱散而下者此四象者盖亦天地水火之交而已矣以卦画推之干之下爻变隂则防也坤之上爻变阳则艮也离之上爻变隂则震也坎之下爻变阳则兑也此造化之妙八卦之精也是故易首乾坤中坎离而终以既未济或曰邵氏所谓先天之图者乾坤定上下之位坎离列左右之门固也而其有始震终艮之图何也曰先天体也后天用也体则以天地为尊用则以水火为主所谓雷者火之方升者而已所谓泽者水之始降者而已隂阳始于春秋而极于冬夏故雷泽者水火之交也水火者雷泽之极也天地以水火之气行乎四时凉燠寒暑惟其所司焉风与雷相薄火之势所以行也山与泽通气水之润所以升也风之气本乎天山之形本乎地天地之用寓于二物而天地无功焉故一在坎之后一在离之前所以佐发生于东方而乾坤退处于西成之地也或曰南北隂阳之正位也乾坤在焉尊也黜居偏也乌乎可曰黜乾坤以尊乾坤夫辨方正位者分也分则不可易也若夫受事任劳者时也时则有少而出长之先卑而踞尊之位于是乎乾坤有避而弗居者矣必也其受成之时乎夫受乎其成者则必处乎其后也又何害于尊乎哉然则大传言神妙万物叙六卦而不及乾坤何与曰此所以为尊之至也前言其位故列之此言其用故去之是则乾坤之在后天虽有位焉而无用也无用之用用之主也

　　闻乐知徳论　　　　　　　　　李光地
　　礼乐二者皆圣人所以治天下之具然礼先而乐后礼以制治而乐以象成故曰于乐观其深矣言其本于性情流乎徳化其效至于沦肌浃髓而不自知故孝经曰安上治民莫善于礼移风易俗莫善于乐此知政知徳之说也且夫政与徳固相为表里之谓非政则徳无所施非徳则政无所本徳者人君所躬行而心得而礼乐则皆政之属也今以政归礼以徳归乐何哉盖本徳以敷政则礼于是行而民以节矣以其先也故言政者归之礼也政成而徳洽则乐于是兴而民以和矣以其后也故言徳者归之乐也虽然乐之所自作者非一有陈祖宗之功徳者则如商之元王相土成汤武丁周之后稷公刘古公王季后嗣述而歌之者是也有象已之功徳者则如韶乐作于舜大武作于武九成以象代尧六成以象灭商听其歌观其舞则知其当日之事与志者是也若乃朝会燕飨征行凯还则叙其交懽之心致其劝勉之诚道其闵劳尽下之意于以被之弦歌用之朝廷学校至于民间乡党闾巷之乐则多采之謡俗之所得如周有二南邶鄘以下十五国之什汉有赵代秦楚之讴而择其辞之美志之善可以语可以道古于以用之黎庶而以感民心以淑民身此则乐之大致然也然此四者源流之所自不同而皆谓可以观徳则又何哉盖祖宗之徳徳也已之徳亦徳也上下交而志同徳之行也感人心而天下和平徳之至也故曰闻其乐而知其徳也汉氏以还四者之迹仅存而其意微矣故郊庙宫庭闾巷之所用犹是也然班固谓汉郊庙诗歌未有祖宗之事则所谓陈祖宗之功徳者无矣武帝天马之歌汲黯之所不恱秦王破阵之乐魏徴之所不观则所以象已之功徳者悖矣君臣赓答之诗固多有之然颂美相恱之辞多而忠爱交勉之诚寡且又未尝叶管弦示臣庶也则朝廷学校之声衰民间沉湎郑衞之俗千年不变而乡党闾巷之音歇所以然者其立国根本既无积徳累仁之事而又礼法之不制敎化之不修三纲之不正九畴之不叙太和之俗不成故雅颂之声不兴使其乐犹在也吾知不必季札子贡而知其徳之凉矣然则乐之道其终不可复乎曰亦视其徳而已矣孟氏有言今之乐由古之乐也祖宗功徳不可强矣诚能制礼法修敎化正三纲叙九畴其本正矣然后取郊庙朝廷之乐润色其声音略论其律吕务使学士大夫皆能习其文而知其意拊其节而通其道至民间之乐虽未可以骤变然所谓黙成于风俗而潜移于人心者其理不可诬也风俗既成人心既移则即今俗乐而颇采姚江王氏之论取其有孝弟忠贞节烈之行而歌舞之以兴善志以助淳风以为复古乐之渐礼乐之道夫岂逺乎哉此之不务而列代修文之主好古之儒方且役智弊神于黍尺钟律之间似乎伶伦之筩不得而乐卒不可兴者此刘向臯陶之刑之论可为三复而叹息也

　　太极论　　　　　　　　　　　陆陇其
　　论太极者不在乎明天地之太极而在乎明人身之太极明人身之太极则天地之太极在是矣先儒之论太极所以必从隂阳五行天地生物之初言之者惟恐人不知此理之原故遡其始而言之使知此理之无物不有无时不然虽欲顷刻离之而不可得也学者徒见先儒之言隂阳言五行言天地万物广大精微而不从我身切实求之则岂前贤示人之意哉夫太极者万理之总名也在天则为命在人则为性在天则为元亨利贞在人则为仁义礼智以其有条而不紊则谓之理以其为人所共由则谓之道以其不偏不倚无过不及则谓之中以其眞实无妄则谓之诚以其纯粹而精则谓之至善以其至极而无以加则谓之太极名异而实同也学者诚有志乎太极惟于日用之间时时存养时时省察不使一念之越乎理不使一事之悖乎理不使一言一动之逾乎理斯太极存焉矣其寂然不动是即太极之隂静也感而遂通是即太极之阳动也感而复寂寂而复感是即太极之动静无端隂阳无始也寂然之中而感通之理已具感通之际而寂然之体常在是即太极之体用一原显微无间也分而为五常发而为五事布而为五伦是即太极之阳变隂合而生水火木金土也以之处家则家齐以之处国则国治以之处天下则天下平是即太极之成男成女而万物化生也合吾身之万念万事而无一非理是万物统体一太极也即吾身之一念一事而无之非理是一物各具一太极也不越乎日用常行之中而卓然超絶乎流俗是太极之不离乎隂阳而亦不杂乎隂阳也若是者岂必逺而求之天地万物而太极之全体已备于吾身矣由是以观天地则太极之在天地亦若是而已由是以观万物则太极之在万物亦若是而已天地万物浩浩茫茫测之不见其端穷之莫究其量而莫非是理之发见也莫非是理之流行也莫非是理之循环而不穷也髙明博厚不同而是理无不同也飞潜动植有异而是理无异也是理散于万物而萃于吾身原于天地而赋于吾身是故善言太极者求之逺不若求之近求之虚而难据不若求之实而可循故周子太极图说虽从隂阳五行言之而终之曰圣人定之以中正仁义而主静立人极焉其示人之意亦深切矣又恐圣人之立极非学者可骤及也而继之曰君子修之吉修之为言择善固执之谓也而朱子解之又推本于敬以为能敬然后能静虚动直而太极在我呜呼至矣先儒之言虽穷髙极深而推其防不过欲人修其身以治天下国家焉耳学者慎无骛太极之名而不知近求之身也





　　贾董优劣论　　　　　　　　　陆陇其
　　天下之士惟才学兼至者为上不幸而有所偏胜与其才胜于学也母寜学胜于才何则才胜之人明于事而熟于势人君用之则国体立焉国势安焉然其失也纯驳兼施义利杂用有可见之功而未必无可忧之虑学胜之人守于理而秉于义人君用之或迂而罕效焉或拘而难达焉然其得也道足以格主而操足以范俗无一时可着之效而有积久可恃之功明乎此者可以辨贾董之优劣矣贾生者汉之名臣也董生者亦汉之名臣也当文帝之时诸侯强于内中行说之徒谋于外而朝廷所以厉风俗厚徳泽固根本正体统者又皆未有其具上下恬然不知忧戚乃贾生独为痛哭流涕于其间考其所陈皆凿凿可行此固绛灌之所不能言而鼂错袁盎之所不能知也则贾生者岂非一时之杰哉武帝之时主骄而臣谀所事者征伐所尚者聚敛所用者严刑峻法见其利不见其谊计其功不计其道而董生独持正议于其间观其廷对之言于礼乐敎化之际未尝不反覆而陈之也于公私义利之辨未尝不正色而道之也于伤肌肤断支体之习未尝不咨嗟而戒之也此固公孙石奋之所不敢陈而张汤孔仅之所不欲闻也则董生者岂非一时之杰哉使贾生之防用于前则汉有久安长治之业董生之防行于后则汉有更化善治之休是二子者固未容优劣也然尝试以其言考之贾之言多及于利害而董则主于义理也贾之言多至于激烈而董则穆然和平也激烈者其中犹有浮躁不平之意而和平者其源本于庄敬诚恪之余渉于利害者与世运争胜负而一害去未必无一害兴主于义理者与性情为流通而义中自有利义中自无害贾之言其最精者在审取舍定经制而已所谓道之大原出于天者有之乎所谓正心以正朝廷者有之乎所谓正其谊不谋其利明其道不计其功者有之乎董之所蔽者独隂阳灾异之说耳使并此而去之虽与关闽濓洛比肩可也董岂贾之所及乎盖贾生者以才胜而董生者以学胜才学之分优劣之辨也鼂错之才近于贾生然其才益露而其败立见其学贾生而不得者乎贡禹匡衡之学近于董生然其学益拘而其业益卑其学董生而不得者乎学董生而不得犹不失为迂濶之儒学贾生而不得则功利夸诈而已末流之弊又优劣之辨也要之贾生亦何可及也以圣门言之董生狷者也贾生狂者也夫子思狂者而不得然后欲得狷者而见之盖狂而不学则不如狷狂而学焉则固出狷之上也呜呼使贾生之才而加之以学又岂董生之可及也哉






　　论姚崇十事　　　　　　　　　陆陇其
　　大臣之事君也必先有以坚君意而后天下之治可成也君意未坚而欲与之图治则吾以寛仁进而君且流于残薄矣吾以弭兵进而君且溺于好大矣吾以防微杜渐轻赋节用之说进而君且不胜其牵引矣吾以尊贤敬士开诚布公之说进而君且目为迂濶矣是故始乎坚而终乎怠者有之矣始之不坚而能成其终者未之有也三代以来如伊尹傅说之于商管仲之于齐商鞅之于秦虽其王伯异趋纯驳异致莫不于其始进之日有以得之其君是故功成而不劳彼唐之姚崇其亦知之矣考崇所陈十事不过因当时所急者而言之彼见夫垂拱以来用法刻深罗钳吉网纷纷于时也而曰政先仁恕见夫边隅未靖突厥吐蕃未可力臣也而曰不幸边功见夫武韦之祸几危宗社而俳优宦寺乘宠恣肆也而曰监禄莽阎梁之祸曰戚属不任台省曰阉人不得与政曰佞幸犯法无寛见夫神龙之世赋敛无度奢侈淫泆公主媫妤多营佛寺也而曰絶田赋外贡献曰絶佛道营造见夫五王被戮萧岑继诛而王魏直谏之风日逺也而曰接臣下以礼曰使谏官无忌讳凡此皆因当时所急言之治天下之事固不止此而人臣之効于君亦不尽于此独其能以十者要说于上使人主之意既坚而后徐起而图之呜呼此其所以成开元之治也欤君志既定于寛仁则张汤赵禹之徒不得以严刑惑矣君志既在于弭兵则大宛月支之使不得以开边诱矣君有防微杜渐之志则外庭之事必不决于宫闱尚书之柄必不属于外戚恭石显不得主枢密张放李明不得侍游宴君有轻赋节用之志则雉头之裘不以入内府湘宫之役不以烦将作君有尊贤敬士开诚布公之志则黥劓之罪不上于大夫放逐之祸不及于台谏极天下之治皆始于吾君一念之坚而实始于大臣之有以坚之也是道也固伊尹傅说之所以成其王而管仲商鞅之所以成其伯也是故开元之时宋璟韩休张九龄皆称贤相而吾必以崇为首何也坚帝意者崇也使崇无以坚之则明皇之荒宴不待天寳而九龄之徒又何所施其力欤虽然崇能必之于开元而不能必之于天寳何也曰崇知有以坚之而未知所以养之也君志固不可不坚而又不可不养坚之者存乎一日而养之者在乎平居古之为大臣者日以道徳仁义进其君而又多选天下端人正士为其左右使其君日就月将而不贡于非几凡此所以养之也夫是以坚者愈坚虽有奸邪不能惑之故曰惟大人为能格君心之非明皇之惑于李林甫杨贵妃也是其养之者未至也不然岂其二十年忧勤之主而一女子一小人能使之颠倒回惑而不可收拾也耶君子是以不满于姚崇也



　　崇让论【上】　　　　　　　　　　韩　菼
　　行一物而众善皆得者其惟让乎让徳之基也礼之端也亦即礼之实也孟子以无辞让之心为非人然而赤子之时间有而汨于利欲诱于习俗此心至于迷溺澌灭而不自知岂特不能充而已古有能让千乘之国而不能不见色于箪食豆羮者忽其所轻也挽近世直视箪食豆羮皆千乘耳岂待千乘哉且夫千乘固吾所应有所以云让若夫本非吾所必当有去之不顾乃其当然惟妄据以为已有遂不甘于让而乃敝敝焉与人争嗟夫争之途一开而五伦盖多故矣而仕路为尤甚故见于朋友间为多诗曰人之无良相怨一方受爵不让至于已斯亡不让求得也曷云亡也穷求之心逞忮之毒巧中敌我者以不及防因以得吾志而不知他人亦将挟吾之俯以伺其后也蝉得美防而忘其身螳螂方欲捕之异鹊又从而利之类相召也寜有既乎终亦必亡而已矣即间有固宠以自存而位愈髙则望愈减任愈重则补愈难君子不以没身为幸而以后世为忧奈何湛浊水而迷清渊也斯其故在只知有已不知有人尤在只知有官不知有已夫不知有已莫如反已士莫重乎有已也已而受官当实尽乎其在官者古人所以贵致身也如其不能或量力或知几三揖一辞吾去官而已故在矣盖委吏乘田亦有不容轻处者而又何竞焉徒知有已莫如平情人者已之推也我必欲胜人人亦将胜我如人犹此情也两情必当相平万一人无此情则俯视我为何等且夫君子欿然常若不足即薄技微长亦事事有不如人之恐而敢必加乎其上哉反已忠之属也平情恕之属也故欲正士大夫之心自能让始欲兴士大夫之让自忠恕始




　　崇让论【下】　　　　　　　　　　韩　菼
　　孔子曰能以礼让为国乎何有言教之本风之自也夫上之所倡下之趋也上以官为髙则官重上以让官为髙则官轻人情莫不趋于所极重者久之则官愈轻人皆思所以自重而让道成矣自然之势也尝检晋庾峻敦礼让表及刘寔崇让论皆推本于为国者以倡何有之化其言咸有补于当世峻之言曰圣王御世因人之性或出或处故有朝廷之士又有山林之士山林之士清劭足以抑贪污退让足以息鄙事先王嘉之臣愚以为古者大夫七十悬车今自非元功国老三司上才可听七十致仕其父母八十可听终养其有孝如王阳临九折而去官洁如贡禹冠一免而不着及知止如王孙知足如疏广莫若听时时从志寔之言曰人臣初除皆通表上闻名之谢章唐虞之时众官初除莫不皆让也谢章之义盖取于此夫三司有缺择三司所让最多者而用之此为一公缺三公已豫选之矣四征缺择四征所让最多者而用之此为一征缺四征预选之矣尚书缺择尚书所让最多者而用之此为八尚书共选一尚书也余尝韪斯二说夫古者七十致仕固也然四十方仕计用其力三十年尔今有二十而已通籍者矣其亦可以六十为断乎至如王阳贡禹之流于今为不世出之士又不可以六十为限也父母八十听终养吁嗟晚矣父母不必皆八十也其有疾病又不论年也今令甲不以年限诚善窃闻诸道路或八十犹不以终养请此为无人道之尤者岂止不能让而已哉谢章得荐贤自代唐宋犹然今其法已荡然无存即间有徒费简纸者不过外任之大僚而京朝三品以上官皆闻命而即受事如召一吏何以劝让如寔言诚可励世虽然防有惧焉惧夫除官而许之荐官荐者之意尚未决而求者已盈门矣不得则怨是争之府也且使荐者而不公耶有识者固将唾之其公耶必从而效之如寔言所让最多者其必然也而彼欲争之者苐中以朋党之一言即一网尽矣故此法尚未可遽行呜呼孰使夫古贤臣之嘉言谠议而有所不可行其非人心之忧也与













　　皇清文頴巻七
　　钦定四库全书
　　皇清文頴巻八
　　论
　　三礼论　　　　　　　　　　　韩　菼
　　礼之亡亡于周衰诸侯逾法度恶害已皆灭去其籍至秦益大坏汉兴六经之文皆未出最先议礼则叔孙通取合当世参酌秦法沿袭施行遂为故事终西京之世贾谊董仲舒王吉刘向之徒所以发愤太息而不能已也章和时曹褒被诏条正礼乐撰次天子至于庶人冠婚吉凶始终制度百五十篇仍杂以五经谶记之文防寝不行唐初魏征等为贞观礼李义府许敬宗增之为显庆礼萧嵩等复折衷之为开元礼宋初开寳通礼亦本开元礼增损之信斋杨氏所谓士大夫好古者止知有开元以后之礼者也夫自叔孙通坏弃古礼而高堂生十七篇者虽寻出第列于学宫而不足以助宏国家之制作欧阳氏云三代以后治出于二而礼乐为虚名岂惟治出于二哉礼与礼亦为二而朝廷所施愽士所藏讫不能相明也惟周礼一书刘歆发明之王莽行之而遂以大乱重以王安石之纷更制度托于周官而世儒遂疑此非周公之书出歆莽之伪为抑又过也夫古礼十七篇高堂生所传与淹中所出不殊其为古书无疑朱子谓仪礼是经礼记是觧如仪礼有冠礼礼记便有冠义仪礼有昏礼礼记便有昏义燕射礼皆然其说为至明确朱子晚年所以亟欲论定而又以属黄干终之也周礼虽若繁碎而广大精密非周公不能作独戴记之传试去大学中庸二书则其粹然者无防而今列于学宫者顾独小戴所删学者以非功令所习周礼仪礼浸庋高阁是古礼之仅存者幸经宋诸大儒之发明而又将复久蚀于后诚可痛也徃者有请以仪礼周礼并列学宫试弟子员者议格不行愚窃谓诚宜如朱子之意令习礼家一以仪礼为宗而辅以周礼礼记使学者勿忽于其所难读而深求古礼之意以佐国家制作度越前代之盛而自叔孙以来议礼因循茍简之失庶乎可以渐革矣














　　仪礼论　　　　　　　　　　　韩　菼
　　先王之治天下以至易简者立其体以至周详者逹其用夫天秩天叙人纲人纪其间曲为之防事为之制而三千三百教大备矣秦火之后高堂生传仪礼十七篇冠昏丧祭乡相见与夫聘觐燕射之仪文固不甚害于当时之诸侯而春秋以来犹有行之者学士大夫习其传者至汉初而犹在其书又蚤出则诸儒之附益葢寡于诸侯所去之籍及秦煨烬之余或千百之什一也昔者朱子有劄子乞修三礼防以仪礼为本经而以礼记为其义说更欲杂取诸经史诸儒之说附本经之下而惜乎其未果也论者曰昔子太叔讥晋赵简子见仪而谓之礼杜预以为韩宣子聘鲁见易象与春秋而叹曰周礼在鲁是礼之旧经已亡今之周官非古书也其仪文之曲折有随世损益者圣人复起将必就今礼而去其太甚而十七篇者虽在葢无所用之呜呼斯诚不足与言礼者矣唐之开元宋之开寳非不盛行于一时者其治乱得失视古为何如葢尝读曾巩礼阁新仪序而爱其言曰礼者其本在于养人之性而其用在于言动视聼之间善乎得先王制礼之精意者矣又尝爱张载之言曰经礼三百曲礼三千无一事之非仁也可谓深于学礼者矣夫此仪礼之十七篇者以五礼言之嘉礼七宾礼三凶礼四吉礼三而无军礼以目录次第攷之士冠礼士二十而冠之礼也士昏礼士娶妻之礼也士相见礼士以职位相亲始承贽相见之礼也乡饮酒礼诸侯之卿大夫宾贤之礼也大射诸侯将祭与羣臣大射之礼也聘礼诸侯使卿相问之礼也公食大夫主国以礼食小聘大夫之礼觐礼诸侯秋见天子之礼也丧服子夏传自天子以下丧服年月亲疎隆杀之礼也士丧礼自始至既殡之礼也既夕士丧礼之下篇也特豕馈食士虞礼也特牲馈食诸侯之士祭祖祢之礼也少牢馈食卿大夫祭其祖祢于庙之礼也有司彻上大夫既祭傧尸于堂之礼也统而论之人道始于昏冠父子着代莫先乎此矣始以职相见有君臣朋友之义矣乡射乡饮正齿位宾贤能贵贵长长贤贤之义矣燕射聘觐诸侯上尊天子旁属与国下逮羣臣之义矣丧服士丧礼士虞礼人道之终大夫士之祭礼三所以报本反始者加详矣呜呼先王所以教民亲爱恭敬辞让而无滛佚慢惰之心焉此物此志也诚使行之今日不过其服物器用如酒醴酒鸾刀割刀贵本亲用之不同耳岂无所用之哉且即子太叔告简子之言思之其所谓天经地义乃夫子孝经之文则必以则天因地者为制礼之本明矣三百以为纲三千以为目纲举目张皆在一书之中也而顾以是为仪也非礼也哉夫礼之行也小大由之而或未知夫形而上者之在其中也故其后知礼意者少而习其仪者亦不敢侈然自外于规矩绳墨之外所得为已多也惜乎其存者止十七篇也故明沅州刘有年洪武时御史永乐中上仪礼逸经十有八篇若果淹中之旧也则仪礼之亡者全矣夫孝经古文乃在新罗日本谢承后汉书明末犹有见之者岂得谓古书之必尽亡故汉唐求逸书赏之以官购之以金而有年之书出非其时遂复失之呜呼此十七篇者世久以为迂阔无所用之矣虽存亦逸也而况乎其逸者也












　　乐章论　　　　　　　　　　　韩　菼
　　舜典曰诗言志歌永言此初命后防之言也其后大韶既作荐于祖考既已致鳯皇来仪之应而防言此音乐之和由于庶尹之允谐帝于是为之作歌而臯陶为之赓歌此其诗近于正大雅者也夏诗有五子之歌怨歌也孝子悌弟之言也其义近于变小雅而其音节则近于大雅者也虞夏之诗惟此二篇见于书而已其歌以为大韶大夏之节者不传也正考父校商之名颂十二篇于周太师以那为首至孔子之时又亡其七矣成康没而颂声寝变风变雅作及宣王再兴则有宣王之大小雅而无宣王之颂岂非其徳薄而有所不敢为哉诗云吉甫作颂穆如清风虽其自以为颂而其体制声调则不离乎雅也史克之颂閟宫夸诞而无实者也称姜嫄媚成风也称三寿媚三卿也称令妻寿母媚成风兼媚声姜也其曰庄公之子承庄公不承闵公他日夏父弗忌所以跻僖于闵之上以子而先父食者也周颂之所称扬者皆其祖父之功徳已然之事若祭祀之主人与显相则称其孝而已不闻以未然之事极其扬厉也故鲁颂作而乐歌之体坏为后世矫诬之滥觞矣其后则雅颂失其所矣其后则雅郑无别矣孔子告顔渊以放郑声反鲁正乐然后雅颂各得其所知雅之不可混于颂而郑之不可使乱雅乐也其诗然其声然矣自古乐失传而亡国靡靡之音不絶于世则虽后之作者未尝不写效雅颂之语以为郊庙之乐章而谱以世俗之乐此又其事之相反者也沛宫原庙三侯之章汉祖自作其词安不忘危又未经李恊律等恊以新律斯为近古者矣迨武帝立乐府而蒲梢天马之歌荐之宗庙此则以郑卫之音歌郑卫之诗而欲祖考来格也故汲黯曰先帝百姓岂能知其音耶葢深讥之自余歌词出于司马相如等文虽尔雅未有祖宗之事而八音均调又不恊钟律后之作者虽如王粲傅成公绥张华褚渊沈约之徒亦不过如此所以然者其祖功宗徳固未之前闻而其致王之由揖让征伐之事亦未有如虞周者太平刑措之风又不足以防成康之盛此非可以虚文饰说为也则夫乐章之欲拟于古难矣若乃习其数者不能明其义为其词者不能度其曲此又后世之通患也杜防所传鹿鸣驺虞伐檀文王四曲施之郊庙罔知所应抑又名实乖异音节已非郑樵称梁武自晓音律又诏百司各陈所闻帝自紏摘前违裁制十二雅乐自此始定虽制作非古而声有伦凖十二律以法天成之数故世世因之而不能易也以愚论之梁武帝制佛法十曲名为正乐如襄阳蹋铜蹄之类又更造新声则其所制定者其果如汉儿寛所云天子建中和之极兼综条贯金声而玉振之者耶葢亦以当代所沿樵故不得而议之也唐宋以后其辞既平而近俚复夸而不实其清浊高下疾徐之节奏未必果足以髣髴于穆然大古之音而致神祗鬼物也岂知夫古人之作其篇章字句多少长短非有一定及诗之既成而后被之于乐异于后世之塡词度曲多少长短必出于一者也君子言思可道而况长言之咏叹之播之琴瑟管弦以对越于先王之灵者乎夫周颂之作亦有在康王而后者殷武之称奋伐荆楚乃在高宗之庙则后之乐章数传而无所増益者非古也夫本原事实以献于祖考形容爱敬以惕其子孙此作颂之防缀文之事审音之官皆宜留意者也









　　诸儒语録论　　　　　　　　　韩　菼
　　甞读论语一书不特可以识圣人之言又可以见门弟子之记圣言者简重而有体也先儒以为出于曾子有子子夏之徒所记葢皆得于圣人之深者其序次圣言谨严尔雅絶有体要今其书煌煌乎与六经相为表里发明矣孟氏之书亦非其自着其徒万章公孙丑相与记其所言耳今七篇者是也愚窃异夫后之学者之仅知记其师之说而不知所以传世而行逺也夫言以足志文以足言言之无文行而不逺文固言语自然之节必不可以已也所谓辞逹而已者亦谓其辞则然而非方言俚语亦可以为辞也自夫子没千有余年得程子朱子而道益大显其言无不可以羽翼圣经发皇幽而独其弟子无有能整齐比属使有文章伦理便于诵读而寻绎者也此固尊信其师之深亲承其謦欬不敢有一毫増损恐不得其真而独不知其不可以传世而行逺也夫程子朱子之书其所自着虽其小小题叙亦皆有法度不独书疏劄子而已传世行逺亦足与六经表里发明而独其平日之言记自弟子者方言俚语随得輙录此诚未成之书而不无有待于后者也昔有问尹和靖者曰伊川答人问鸢飞鱼跃曰防得时活泼泼地防不得时只是弄精魂不知曾有此语否和靖曰是学者不善纪録伊川教人多以俗语引之人便记此两句葢活泼泼当时有此俗语僧家屡用之伊川岂用禅语者故和靖直咎记者之失也抑尤有不可者宋时僧徒陋劣乃有语録儒者亦效僧家作语録夫左氏有国语夫子论语有齐鲁两家亦有家语语録之称虽于义无害然而释氏之书始亦讳其不文而尝窃庄老之书以文之矣鸠摩罗什译梵书乃用说文尔雅可谓有志其后枝分别其说益繁而不能文焉又其问答所参即事指喝本属不经故直録其语不加剪截独怪儒者服圣教言圣言而其书一如释氏之书无为也自朱子而后诸儒之语録盛行与佛书交杂其言之无文同其书之义例同要为以儒而入于释之渐不可不愼也若扬雄作太拟经作法言拟论语学者非之今程朱之说非雄比也学者诚不能及曽子有子子夏而岂必出万章公孙丑下哉整齐比属以次于六经语孟之后而凡诸儒之言之足以羽翼发明者率仿此义例以成书而姑置其语録之名若此者所以传世而行逺也愚是以备论之









　　春秋论　　　　　　　　　　　朱彜尊
　　春秋之义莫大乎正名何以正之正之以天子之命而已列爵有五公侯伯子男天子所命也其进也惟天子得进之其黜也惟天子得黜之孔子特据之以大书于防以明天子之命故邾附庸也而进为子滕薛来朝侯也其后滕降为子薛降为伯州虞郭小国也而称公杞本公也而或降为侯或降为伯或降为子或复为伯他若于葵邱宋以公而称子于温于召陵陈以侯而称子传者见称名之有异因之据例发义于宋于陈则云在丧未也于州于虞于郭则云非爵也于杞则云用夷礼也夫曰未称子则桓公十有三年卫之宣公未而书卫侯成公三年宋之文公卫之穆公皆未葬而书宋公卫侯僖公二十五年卫文公既矣而盟于洮书卫子是称子不系乎不也夫谓舎国灭国被执虽生齐之于死故称公则纪侯大去其国不当复书侯谭子子温子防子沈子胡子不当复书子小邾子执于宋徐子执于楚卫侯郑伯曹伯莒子邾子执于晋皆不得复书爵也其曰杞成公之卒贱之终其身也文公之来盟既已贱之矣其卒复书伯其义何也成公文公之书子也以其用夷礼虽大曰子也其先公降而侯侯降而伯其义何也之众说者皆由尊圣人之过谓圣人可以意予夺之进以示襃黜以示贬测之愈深而离之益逺矣方周未衰诸侯不享觐者一贬其爵再削其地至于不朝者三则六师移之迨后战于繻葛败绩于贸戎而成周之禾温之麦可芟而践六师既不能移土地又不能削惟爵号之存犹可操其柄则因其罪贬之当日之诸侯未肯降心以从天子之命其盟会庆吊来告于宗国必仍其旧而莫之改孔子则因其时而考其事书其爵以正其名凡王之未甞黜者虽州虞之细犹得称公其既黜者杞虽二王之后迭降为子俾知王命之不可犯僭称之不足恃以取信后世而当时之乱臣强国知所惧焉故曰春秋天子之事也曰然则宋陈称子不以在丧未欤曰诸侯即位必命之天子既而称子未受命于王也受命矣则虽未可以书爵宋公卫侯是也子言之矣惟器与名不可以假人君之所司也夫以君之所司而在下之权得以进退予夺之则孔子先自处于无王何以使乱臣强国知惧而示信于后世乎顾羣儒之说犹纷纷附会之不一此乃孔子所云罪我者也









　　诗论　　　　　　　　　　　　朱彜尊
　　孔子删诗之说倡自司马子长歴代儒生莫敢异议惟朱子谓经孔子重新整理未见得删与不删又谓孔子不曽删去只是刋定而已水心叶氏亦谓诗不因孔子而删诚千古卓见也窃以诗者掌之王朝班之侯服小学大学之所讽诵冬夏之所教莫之有异故盟会聘问燕享列国之大夫赋诗见志不尽操其土风使孔子以一人之见取而删之王朝列国之臣其孰信而从之者且如行以肆夏趋以采齐乐师所教之乐仪也何不可施于礼义而孔子必删之俾堂上有仪而门外无仪何也凡射王以驺虞为节诸侯以貍首为节大夫以采苹为节士以采蘩为节今大小戴记载有貍首之辞未尝与礼义悖而孔子于驺虞采苹采蘩则存之于貍首独去之俾王与大夫士有节而诸侯无节又何也燕礼升歌鹿鸣下管新宫大射仪乃歌鹿鸣三终乃管新宫三终而孔子于鹿鸣则存之于新宫则去之俾歌有诗而管无诗又何也肆夏繁遏渠天子所以享元侯者故九夏掌于钟师而大司乐王出入奏王夏尸出入奏肆夏牲出入奏昭夏乡饮酒之礼賔出奏陔乡射之礼賔兴奏陔大射之仪公升即席奏陔賔醉奏陔公入骜此又何不可施于礼义而孔子必删之俾礼废而乐缺又何也正考父校商之名颂十二篇于周太师归以祀其先王孔子殷人乃反以先世之所校归祀其祖者删其七篇而止存其五又何也穆王欲肆其心周行天下祭公谋父作祁招之诗以止王心诗之合乎礼义者莫此若矣孔子既善其义而又删之又何也且诗至于三千篇则輶轩之所采定不止于十三国矣而季札观乐于鲁所歌风诗无出十三国之外者又子所雅言一则曰诗三百再则曰诵诗三百未必定属删后之言况多至三千乐师防叟安能徧为讽诵窃疑当日掌之王朝班之侯服者亦止于三百余篇而已至欧阳子谓删诗云者非止全篇删去或篇删其章或章删其句或句删其字此又不然诗云唐棣之华偏其反而岂不尔思室是逺而惟其诗孔子未尝删故为弟子雅言之也诗云衣锦尚防文之着也惟其诗孔子亦未尝删故子思子举而述之也诗云谁能秉国成今本无能字犹夫殷鉴不逺在于夏后之世今本无于字非孔子去之也流传既久偶脱去尔昔者子夏亲受诗于孔子矣其称诗曰巧笑倩兮美目盻兮素以为绚兮惟其句孔子亦未甞删故子夏所受之诗存其辞以相质而孔子亟许其可与言诗初未以素绚之语有害于义而斥之也由是观之诗之逸也非孔子删之可信已然则诗何以逸也曰一则秦火之后竹帛无存而日诵者偶遗忘也一则作者章句长短不齐而后之为章句之学者必比而齐之于句之从出者去之故也一则乐师防叟止记其音节而亡其辞窦公之于乐惟记周官大司乐一篇而其余不知制氏则仅记其铿锵鼓舞而不能言其义此乐章之所阙独多也且夫六诗之序自周官鲁之次周商之次鲁不自孔子始也而后之论者若似乎私其宗国存其先祖而然尤剌缪之甚矣王制变礼易乐者为不从不从者君流今以太师之所陈大司乐之所教瞽蒙之所讽诵輙取篇章句字而删去之是变礼易乐也若移秦于魏唐之后桧后于陈豳后于桧其亦何所取义而孔子必更之噫衰周之际礼不期于坏而坏乐不期于崩而崩孔子方忧其放失考求之不暇而岂其删之以自取不从之罪哉








　　理学真伪论　　　　　　　　　张廷瓒
　　且夫道之所以大明于天下万世者頼有圣贤真儒以维系之也三代以前道之统肇于帝王明于师相尧舜禹汤文武周公之治法其及天下也孔子孟子之立教其及天下也逺是以微危精一之防缉熙敬止之学道徳仁义之理体诸躬修措诸事业播于一时则有礼乐政刑之化垂于后世则成纂修删定之书煌煌乎如日月之经天江河之纬地靡不仰焉靡不归焉岂非斯道斯民之大幸欤然当其时已有杨墨之言告子辨性之说潜伏于道统昌明之日而理学真伪此其肇端也自汉以后董子韩子阐发微文屏斥异端注疏繁兴亦道统修明之一助嗣是而濓洛关闽诸儒出而尧舜禹汤文武周公孔孟之道着于伦纪明于六经昭然于天下后世迄今观周张之学归本于静诚二程之学切求乎仁敬邵子先天之学启圣人未言之防朱子传注之学发圣人已言之蕴类皆躬践实行内外一致而不徒托诸语言议论之间其时宁有真伪之殊哉夫理学之所以分真伪者皆由浮夸之士徒有慕乎道徳之名而欲袭取其貌以欺天下后世其发议于廊庙之上何甞不侃侃言忠至问其靖共匪懈之忱则不知其安在也周旋于家庭之内何甞不切切言孝至问其服劳养志之事则不知其何属也以及处已接物之间危疑艰难之际或慷慨自言其介节或勉强责人以难行非不足以竦一时之听观一旦身歴其境而其畏葸趋避之状更有胜于常人数倍者盖由其人务名而不务实以欺而不以诚此真伪之所由分亦如孔孟时之有杨墨异端也夫朱子为有宋一代大儒今观其遗集所存味道之言发见于诗歌者不少而翰墨之留传人间者亦徃徃有之后世学者或有谓诗歌翰墨非理学所当务是葢无兼长游艺黼黻润色之才故为此语以文其固陋适足为天下后世笑而已

　　理学真伪论　　　　　　　　　沈　涵
　　世道所以常存人心所以不敝者何恃乎恃有理学之眞而已矣三代以前君师之统出于一尧舜之精一危微禹汤之只台建中文武之缉熈执竞数圣相传实为万世理学之祖下至羣黎百姓家无异训人无异习无论理讲学之名而理学自昭于天壤当其时并无所谓眞也亦安有所谓伪者杂出于其间哉迨后世人心不古风俗日漓天生孔子以木铎斯民而易诗书春秋礼乐炳若日星子思孟轲从而光大之言心言性言仁言义其理益详其学益显岂圣贤之得已哉葢深惧天下之伪为理学而实非理学者贻害于世道人心至大故以忧世觉民之心着为扶衰救敝之论故曰六经之作皆圣人忧患之思也彼夫杨墨之徒以兼爱言仁以为我言义荀卿以性为恶伪学之弊至河决鱼烂而不可复止若非孔孟预知其而昭示之力拒之天下后世安知理学中自有眞者在耶汉唐以来儒者固多而真伪亦异如河汾昌黎于进退出处之间君子犹有遗议况扬雄之剧秦美新王何之髙谈庄老又不足言已逮及有宋眞儒軰出濓溪之立诚也二程之主敬也横渠之致虚守静也紫阳之格物致知也孔孟之传得诸儒而愈显厥功懋矣然使当时徒袭夫讲学论道之名而究无立身行已之实天下后世亦孰从而信之惟其言行相符名实相副是以理学至今而弥彰即如九渊之尊徳性守仁之致良知说者谓其近于禅然鹅湖鹿洞当时原未尝抵牾而文成功业炳耀庙廊岂伪学之徒所可并称虽皆谓之眞儒可也总之理学出于真则不言而躬行事君者不必以忠名事亲者不必以孝名持躬接物者不必以仁义名隐微天性间固自有至真者在也否则裒衣博带重席拥臯高谈忠孝而实悖于君父矜言仁义而实近于矫诬真圣道之蟊螣耳何足以言理学哉昔人云秦人焚经而经存汉儒穷经而经絶经学且然况理学乎所愿世之儒者日从事于其真而毋即于伪则防矣















　　理学真伪论　　　　　　　　　胡会恩
　　自古帝王崇儒道为圣贤继絶业为万世开太平未尝不以表章理学为亟亟也然必严其辨而后矫餙者不得托正其趋而后似是者不得叅所分在心术之微而所闗及于天下国家之大诚恐名实一淆而流品莫定则风俗人才有受其弊而不知者此理学真伪之间所当取而论定之也尝试思之执中之传肇于唐虞垂教之统开于洙泗厥后诸儒授受代有师承初未尝立理学之名也迨有宋之濓洛关闽出阐先圣之微言振千秋之坠绪著书立说以昌明世教启廸羣防皆诸儒躬行心得之所及而学者翕然宗之则理学之名由斯立焉然尚其真则不惟无愧于诸儒而直可上希乎先圣渉于伪则不惟有悖于先圣而早已获罪于诸儒今夫真儒之为学也本之日用彛伦措之经纶事业忠孝非以立名亷节非以沽誉以至一言一动之间不縁饰以惊愚不矫情以鎭物无徃而非真则无徃而非理学也如其不然而袭端人之貌以为声援之阶修长者之容以便营私之术虽高谈性命矢口诗书而隐微食影之间不可问者实多则亦适成其为自欺之学而圣人所斥为色取行违之徒而已矣是以学者之立心也必先于立诚而谨于为已以和平中正之操而为光明磊落之槩不叅以作伪之念不杂于为人之私可以质幽独即可以质圣贤可以对屋漏即可以对君父则有理学之名可也无理学之名亦可也葢崇其实则可谢其名而尚其眞则必絶其伪防防如也虽然物情之不能有真而无伪久矣惟亶聪立极之圣人悬鉴衡以辨羣品考古镜今旁烛无疆必不使伪者得以乱真而真者或反绌于伪也斯其为理学昌明之防乎




　　无极而太极论　　　　　　　　张廷璐
　　易曰形而上者谓之道形而下者谓之器夫形而上则不可以形求也不可以形求而实为众形之所由生而即为众形之所莫能外夫天地之大万物之赜必拘拘焉执一形以求道不可以尽道也亦并不可以明道也道无形也道无形而必执形以求之则其视道也浅矣然则道终不可以形求乎道无形而天下之有形者皆道之所以形其形至虚也而涵天下之实至约也而贯天下之纷至无也而妙天下之有此周子无极而太极之说阐前圣未发之防而实为千古不易之定论也今夫天地吾不知其所由始也而道生之有天地然后有万物万物吾不知其所纪极也而道生之浑然一理运行于冲虚冥漠之中无声臭之可寻无方体之可执然而乾坤之所以覆载日月之所以照临风雨霜露之所以动散而凝结山川之所以流峙君臣父子夫妇昆弟朋友之所以耦处而类聚以至于飞潜动植跂行喙息之属所以若其性而遂其生莫不各有自然之道以主宰乎其间则其所谓无声臭之可防无方体之可执者又岂非造化之枢纽而品彚之根柢也哉故析而观之物物各具一太极也统而言之万物同此一太极也万殊之所以分一本之所以合无体而无乎不体无在而无乎不在故曰无极而太极也或疑周子于太极之外复増无极与易有太极之言有未合也不知原太极于无极所以明其无形而有理而太极即在无极之中即无极而指其为太极所以明至理不可以形求而无极原不在太极之外故朱子以为黙识于意言之表张子以为渊源粹精秦汉以来所未有则周子斯言正与大易形而上之防相发明而何疑其有未合也哉




　　黄钟为万事根本论　　　　　　张廷璐
　　天下之事不得其中则施之而有所不通得其中则推之而无乎不凖葢中也者得乎天地最初之理而调剂于隂阳动静之平是以天下之大事物之纷赜虽千变万化皆莫不由乎此而无有逾于其外者此黄钟为万事根本之说诚古今不易之定论也昔者黄帝使伶伦取嶰谷之竹生其窍厚均者防两节间而吹之以为黄钟之宫制十二篇以聼鳯之鸣雌雄各六比黄钟之宫而皆可以生之均其长得九寸审其围得九分积其实为八十一分凡五音十二律六十调八十四声皆由黄钟而损益之此黄钟之所以为律本也由是以之审度而度长短积黄钟之十分以为寸各自其十以至于尺丈引本起于黄钟之长而五度审矣以之嘉量而量多寡黄钟之管容黍千二百为龠合龠为合各自其十以至于升斗斛本起于黄钟之龠而五量嘉矣以之谨权衡而平轻重龠所容之黍重十二铢二十四铢为两十六两为斤三十斤为钧四钧为石本起于黄钟之重而五权谨矣推之权与物钧而生衡衡运生规规圜生矩矩方生绳绳直生凖而规矩方圆绳直之属莫不由之以定矣夫天下之事未有外于长短多寡轻重者而长短多寡轻重即未有能外于黄钟者则黄钟之为万事根本不信然哉葢天地之间所以弥纶而无间者理也数也黄钟以自然之数察自然之理所谓纯粹中之纯粹者惟其中而已矣故其声则中声也其气则中气也法制由之以立礼乐由之以兴风恪由之以同道徳由之以一中庸曰喜怒哀乐未发之谓中中也者天下之大本也知此葢可以晓然于黄钟为万事根本之义矣





　　日月五星行道论　　　　　　　张廷璐
　　自古圣人为治皆取法于天尧典始命羲和钦若昊天首举日月星辰舜典在璿玑玉衡以齐七政张衡灵宪云文曜丽乎天其动者有七日月五星是也葢经星之附于天者终古不易其运行之参差而立仪制器以窥测之者惟在日月五星耳七政齐而经星不必言矣顾七政之运行有迟速之分而其所行之道亦不一汉书曰日有中道月有九行中道者黄道也天之体圎如弹丸北高南下北极出地上三十六度南极入地下三十六度南北直径一百八十二度强赤道当天之中央去南北极各九十一度黄道半在赤道内半在赤道外北至东井去极近南至斗去极逺东至角西至奎去极中日行至于斗在赤道南二十四度则为冬至至于东井在赤道北二十四度则为夏至东至角西至奎行黄赤二道之交中则为春秋分此日行道之大略也月春从青道夏从赤道秋从白道冬从黑道道各有二皆斜出于黄道之内外其出入黄道不过六度故合黄道而谓之九此月行道之大略也五星皆随日由黄道行而盈缩迟速各异木为歳星故歳歴一辰火为荧惑行列宿司天道出入无常金水附日而动金为太白水为辰星常绕日旋转或前或却土为塡星歳行一宿葢五星之位有高下则度有广狭位近地者其度狭而易周位逺地者其度广而难周五星大小不同各依其行顺时应节但日月则运行而前五星则有留退留顺之异天官家所谓见伏留行者是也此五星行道之大略也诸说具载于歴代史书宋儒亦备论之诗书传注皆可考然歴年既久而不能无差即以冬至言之尧时日躔虚三代则躔女春秋时在牛自汉以后在斗今且在箕矣葢由歳差之故举一冬至而其余不可类推乎要而论之朱子云天无体二十八宿便是天体故日月五星运行于天之下虽所行之道不一而同以二十八宿为次舍刘向所谓宿者日月五星所宿舍也古今之言天者详矣周髀宣夜之说已不可攷惟浑天独存汉晋以来代有仪器唐李淳风更为圆仪三重有六合三辰四游之名皆所以测日月五星之行度大约皆浑天之法即璿玑玉衡之遗制也葢苍苍者天虽逺而无所纪极而仪器可以推测而知惟仪器逾宻则推测逾精而日月之运行五纬之躔次皆昭然可覩不失累黍于以佐圣人奉若只承之道为敬授人时之本何可言天道逺而无裨人事也哉







　　皇清文頴巻八
　　钦定四库全书
　　皇清文頴巻九
　　论
　　黄钟为万事根本论　　　　　　刘　纶
　　古圣人擅显庸创制之才彰物曲人官之用其所以经纬万端者虽事极乎至纎且悉莫不与以宰摄之大原岂事事而为之所哉亦以理必彚其元数必宗其朔即天壤之大古今之遥皆将范围不过而曲成不遗也请得详黄钟万事根本之论今夫黄钟者在气为中气在声为中声其得乎理者全也均其长得九寸径其围得九分积其实得八百一十分其赅乎数者备也故史记曰王者制事立法物度轨则壹禀于六律而六律之中物不得过事民不得过臣自有黄钟以为之君而按序递生即十二曲六十调不过错综以写其蕴太和所以鼓荡于两间也气化所以节宣于万类也天时人事所以纲维枢纽于终古也由是以之通歴而缇灰有消长焉以之嘉量而絫黍有亏盈焉以之凖度而圭撮有嬴缩焉以之平衡而铢两有空积焉鬼神至辽也一吹息以格之矣鸟兽至蠢愚也一聼触以召之矣岂非其旁皇周浃厥用四逹而不悖者欤然窃意前之圣人声律身度正黄钟以推万事则一本散为万殊后之君子凭器考声执万事以求黄钟则大用乖乎全体彼嶰谷之竹亦天籁自发耳鳯凰之鸣亦物性自通耳而元音即有以纪之何者其神融故其迹洽也至于汉京房之用凖晋荀朂之用笛梁武帝之用通北齐信都芳之用轮扇皆不惜殚思沉虑庶防脗合夫黄钟而沿袭既差施用殊絶不亦舛乎善夫元定律吕新书之言曰欲求声气之中莫若就黄钟而多设之管每分递减更迭以吹律元可得兹固根本之论也若夫圣作明述宿悟神解潜运在希声之始而理无不精数无不贯休明鼓吹乐纬而礼经之俾天下皆受治焉所谓万事万化宰乎心其又当求诸根本之先也已
　　黄钟为万事根本论　　　　　　于　振
　　天地之化必待于物为之区事为之制则不胜其劳而化育之理将有时而穷圣人之制必待于事为之处物为之给则不胜其赜而制作之妙将有时而绌然而天下之事固非圣人不能区画尽善也则圣人之处万事必有其本矣今夫律吾知其髙者髙而下者下也清者清而浊者浊也今夫度吾知其尺有所长寸有所短也今夫量吾知其斗之大于龠也庾之异于釜钟也今夫衡吾知其千钧之重不以铢两而移也是数者万事之所待理而百姓之所日用而不知者也然使圣人必斤斤焉今日治律明日治度又明日而为之量与衡在圣人前民利用固有所不辞然而圣人有所不必者何也圣人固知本者也昔者黄帝使伶伦截嶰谷之竹防两节而吹之制十二筩以象鳯凰之鸣雄声六雌声六律吕之生盖始于此顾六律六吕播为五音而益一以上生焉损一以下生焉四时和八风平功徳以是而昭符贶由是而集熙乎盛哉何由而致此葢有本焉则黄钟者是黄钟者子月之律也候律之法为室三重闭戸涂衅密布缇幔以河内之葭灰抑律两端冬至日一阳初复其灰自然飞动而黄钟应焉此固天地之气剥而必复圣人制器以迎之造物无心也圣人亦无心也由是而律吕正焉宫商协焉而百兽舞鳯凰仪无怪矣由是而九十分黄钟之长一为一分各自其十以登于引则度之长短视此矣由是取黄钟之管容子谷秬黍中者一千二百为一龠焉又十其龠而为合焉而斗斛以上类然矣由是而一龠之重则十有二铢焉又倍其铢而为两焉而钧石以徃莫能外矣推而至于谋衣食兴学校礼以节性乐以防滛凡所谓用天之时因地之利以导民之和者胥不外是故曰本也夫巨木之初生萌荄焉已耳土膏之所滋息雨露之所浸润以达其枝以茂其叶髙或百尺广防千亩者无他其根之所蟠者大而因之者有其本也黄钟之为万事根本也亦若是则已矣葢尝论之后世之人物物而为之所事事而为之制宜其施之无不当矣而上下之间弊弊焉察察焉日不暇给者古之圣人执其简以御其繁握其中而圗其要万事无能遁焉此黄帝尧舜所以垂衣裳而治成周之世所由致宇宙太和之盛也欤











　　黄钟为万事根本论　　　　　　周长发
　　天下之事万有不齐而莫不根本于黄钟以为起数之原大数协于十长于百大于千衍于万此其事几疑为繁赜之薮而不可纪极以穷其蕴者矣不知肇始黄钟纪于一而三之三三积之厯十二辰之数十有七万七千一百四十七而五数备矣此其説有可得而申者焉昔者黄帝命伶伦自大夏之西昆仑之隂取嶰谷之竹其窍厚均者断两节间而吹之以为黄钟之宫制十二筩以听凤鸣而雌雄各六是谓律本自黄钟以至蕤賔六律为阳自林钟以至应钟六吕为隂参分损益隔八相生皆还相为宫以起数此所谓律娶妻而吕生子也夫律以起厯此又三统三正所由兆焉黄钟当半子初开之候一阳来复之时施种黄泉孳萌万物天统天正定于此也由是林钟在丑则为地统地正太簇在寅则为人统人正玉衡杓建天之纲也日月初躔星之纪也推之而小周大周小成大成月防嵗防闰法元法备基于黄钟之黍絫而天下之能事毕矣书曰同律度量衡葢以齐逺近立民信也因律而考之度本起于黄钟之长一黍之广度为九十分十分为寸十寸为尺十尺为丈十丈为引而五度审矣廷尉掌之量本起于黄钟之龠合龠为合十合为升十升为斗十斗为斛而五量嘉矣职在太仓大司农掌之衡本起于黄钟之重一龠容千二百黍重十二铢两之为两十六两为斤三十斤为钧四钧为石而五权谨矣权与物钧而生衡衡运生规规圜生矩矩方生绳绳直生凖是谓五则职在大行鸿胪掌之若此者其以黄钟为根本焉明甚然黄钟起数又不特度长短者不失毫厘量多少者不失圭撮权重轻者不失铢黍而已也在人心亦自具黄钟焉秉阳刚之气騐来复之机喜怒协乎温肃哀乐符乎惨舒而由否而泰由屯而亨由剥而复天人理欲判于几微其亦天开于子之精义乎所以按之五行而土属中央騐之五事而思以作睿体之五常而信以统终察之五音而君以作始即以万事之本为万理之根无不合也是可探河洛之数而起悟矣














　　黄钟为万事根本论　　　　　　汪士锽
　　天下之事不可胜举而必有其原天下之理不可胜穷而必有其要推其所从生而递以相嬗于无尽此继天立极之圣人创为法制垂诸后世而事以理起举无有能外焉者也昔者黄帝使伶伦取嶰谷之竹吹之以为黄钟之宫制十二筩以听凤鸣雌雄并六比黄钟之宫而皆可以生之是为律本刘歆着其说曰一备数二和声三审度四嘉量五权衡稽之于古今効之于气物和之于心耳考之于经传咸得其实靡不协同数始于一至于十百千万所以算数事物本起于黄钟也一而三之三三积之歴十二辰之数十有七万七千一百四十七而五数以备声者宫商角征羽也五声之本生于黄钟之律九寸为宫或损或益以定商角征羽九六相生隂阳之应也律有十二阳六为律隂六为吕合乐用焉歌奏用焉而五声以和度者分寸尺丈引也本起黄钟之长以子谷秬黍中者一黍之广度之九十分黄钟之长一为一分积十为寸自寸至引递以十升而五度以审量者龠合升斗斛也起于黄钟之龠用度数审其容以子谷秬黍中者千有二百实其龠以井水凖其防合龠为合自合而至于斛皆以十递加焉而五量以嘉衡权者衡所以任权而均物平轻重也其道如底以见凖之正绳之直左旋见规右旋见矩也权有铢两斤钧石之差焉起于黄钟之重一龠容千二百黍重十二铢两之为两十六两为斤三十斤为钧四钧为石而五权以制权与物均而生衡衡运生规规圜生矩矩方生绳绳直生凖凖正则平衡而均权是之谓五则也故书曰同律度量衡所以同天下齐风俗也陶唐命官授时以闰月定四时成岁允厘百工葢自伏羲画八卦由数起至黄帝尧舜而大备以天地之风气正十二律定黄钟起于子而终于亥终而复始天地之大纪该焉歴代以来讲求愈密而溯其始皆起于律史记曰王者制事立法物度轨则壹禀于六律六律为万事根本而黄钟者又六律之根本也夫作者之谓圣述者之谓明行而不着习焉不察斯莫识所由来耳如其因端竟委穷流溯源则起化有自时措咸宜引而伸之触类而长之天下之能事毕矣然则圣人之所以为法于天下可传于后世者其故可思也若夫纵黍横黍之辨汉斛魏尺之殊羣论纷纭莫所折衷非荀阮之神解李通之心契讵易测其渊微也哉









　　黄钟为万事根夲论　　　　　　齐召南
　　言道者必溯太极言数者必溯黄钟此非有精粗神迹之判也太极者黄钟之至理黄钟者太极之元气始生万物位居中央于声为宫于行为土于辰为子于卦为复于统为天于时为曰南至气之母而声之君也是以举天下千变万化之噐与数莫不由之以生即谓万事之太极也可防哉黄钟为万事根本之説也试论之黄帝制律以象凤鸣首曰黄钟其长九寸其数九九从而递相损益以极于应钟而十二律备黄钟正则十二律皆正而天下之声无不正大乐所以同和天地感格幽明类致百物移易天下之风俗而鼓舞至神者黄钟之为也然则谓十二律为乐之根本而黄钟为十一律之根本此亦善于言黄钟者矣虽然乌足以尽黄钟哉今夫天下事之大端有五备数审度嘉量权衡与和声并重者也而是四者则无一不本于黄钟数之纪于一协于十长于百大于千衍于万也夲起于黄钟积三之数度之别于分忖于寸蒦于尺张于丈信于引也夲起于黄钟积黍之长量之跃于龠合于合登于升聚于斗角于斛也本起于黄钟积黍之龠权之始于铢两于两明于斤均于钧终于石也夲起于黄钟积黍之重书曰同律度量衡冠律于度量衡之上凡以是也至于布蓍而挂扐卦爻应焉尚象而规矩凖绳应焉演为歴算而春夏秋冬之节气章蔀纪元之积分应焉推而族姓始于吹律军声辨于执籥星土凖于旋宫天下无有一事不夲于黄钟也者又奚啻括羲和廷尉鸿胪司农之所掌已哉以其为施种之初也故曰钟以其为五色之尊也故曰黄隂阳合徳气钟于子以化生万物故由孳萌而纽牙而引逹而冒茆而振美而己盛者生气之通自干初九以至上九也其由咢布而昧薆而申坚而留孰而毕入而该阂者生气之复自坤初六以至上六也变化不穷以黄钟为枢纽如木之始于根而布于叶以畅于枝如水之始于夲而流为川以放于海班固所谓防极中和为万物元又谓太极元气函三为一洵善于言黄钟者欤抑又有説有天地之黄钟有人心之黄钟天地之黄钟月令是也故孔子赞易曰天地之大徳曰生而于复则曰见天地之心也人心之黄钟喜怒哀乐之未发是也故中庸以中为天下之大本也处两大之中者为人宰四海之中者为君君之所以理万几而康万国者岂有他哉心而已君所以宅心者岂有他哉中而已致中以致和而天地协应兆民阜成百昌茂遂将所谓黄钟者不在区区之噐数而在道法矣书曰皇建其有极此即万事根夲之説也欤






　　史论　　　　　　　　　　　　刘　纶
　　读诸史而不以正史爲考信则见必岐读正史而不以诸史爲参稽则识必固司马迁续父谈爲史记禇少孙补以景武纪等书裴骃觧之而苏子由作古史以纠之班固续父彪爲前汉章帝又命曹大家补八表天文等书顔师古注之而刘知几作史通以纠之蔚宗晋人轻俊之风似逊孟坚一格而思精体大与班并驱或曰前汉失之同后汉失之诞则荀袁二纪可并采已陈夀三国志帝魏而退蜀虽文中子司马公诸人俱韪之而大统实紊习凿齿所以有汉晋春秋之作而萧常亦正以续后汉书也夫古人史出一手至晋书乃共参著述其始创于何法盛等十八家其后修于房元龄等十三人房乔者即元龄也文多骈丽无亦兼采世说诸书之过欤李延夀之爲南北史也综八代于二书以成父志而沈约魏收子显思廉百药德棻之史瞠乎后焉然其复也可芟其遗也可检彚而脩之是固有待且南北史不作本志则如魏征隋书所编顔孔诸人之志尤属赅贯可佳而论史者专及五代何哉旧唐书权舆于韦述斟酌于刘昫仁宗时加删改新唐书则梅尧臣爲方鎭百官表刘羲叟爲律歴五行志宋子京爲列传而欧公综纪志之成进表有云其事则増于前其文则省于旧当矣乃刘元城正以此爲新书之病又岂无说耶至于欧公新五代史葢重修薛氏旧本者自朝廷取付史监而居正之史不行良由烦猥失实耳宋金辽之史不及前代如掲傒斯欧阳元所脩尤属不知正闰其庶几者陈桱之通鉴续编他若李焘长编陈仲微二王本纪亦不足多矣元史作于胡粹中洪武间命宋濂纂修尤多舛谬欲其追嫓前史之流风余韵葢亦难之岂古今人本不相及欤抑虽有史才而未尽协其用欤夫以司马班范陈夀诸人其才与学与识固超出于诸史万万也以子由知几凿齿萧常诸人其才与学与识未必不大逊于正史也然而正史之缺失亦有时不能不借诸史以捄之何者正史厘爲国宪有其醇必有其疵诸史列于各家有偏见亦有特见今诚以正史爲一成之案而以诸史爲互证之佐亦读史者之又一见也矧二十一史皆法尚书爲纪传体至编年之例诸家不同而莫善于司马涑水之通鉴胡文定作举要补遗所以正其失也刘恕复作通鉴外纪所以备其阙也紫阳纲目规仿春秋至严且明不在永叔五代史下金履祥通鉴前编得其意焉珥笔者宜于何取法已方今
　　圣天子盛德休烈光于青简遴记言记动之司分系日系年之典而又纂修
　　实录以扬扢我
　　祖宗累世之丕绪一时册府芸香鸾坡凤掖葢皆有左黼右黻蔚爲
　　国华用能垂万年之宪勒千古之书者矣【臣】其敢不拜手稽首以爲
　　当宁献
　　史论　　　　　　　　　　　　于　振
　　昔我
　　圣祖仁皇帝以朱子纲目一书有禆于治道有益于人心特于
　　敕几清暇丹黄甲乙着为成书刋刻颁赐俾天下溯流穷源以知春秋笔削之精义又以明史未竟
　　特命开馆
　　简选儒臣搜罗旧闻以彰美备
　　世宗宪皇帝监于先典复加考定伏遇我
　　皇上干德龙飞生知天纵懋学日新羣臣之拟述一衷于
　　圣明之裁定于是乎有明之史炳乎足以奄有二十一代之简编矣顾【臣】窃惟史之难有三非具渊通之学则无本也非有著作之才则非体也非娴于掌故则古今不具悉前后不相防古人云文章如面史才最难职此故也廿一史之名亦以其代言之耳正史之外如汉之袁宏荀恱晋之孙盛习凿齿及王隐臧荣绪逮后刘知几辈皆有述作蔚然可观亦曷可少焉虽然千古之史才司马子长其首也其文宕逸善叙事有牢笼万有之防始于谈成于迁补于褚少孙尚矣而班固乃逌然之谓其崇黄老进奸雄耳夷考固之为书自髙至武尽窃迁之旧六世之后资于贾逵刘歆其卒也曹大家为之竟其业则固之所自为盖无几耳然其文笔醇古朴茂又非后之所及范倜傥小才人无足取独其书体大思精所以与班马并称三史也三国之统自当以蜀为正陈寿无足责而涑水亦复仍之至紫阳作纲目而正统始定其为功于名教大矣晋书始于何法盛等十八家贞观中以法盛等所撰未允诏房乔与褚遂良许敬宗等再加撰次房乔者元龄也乔以宣武诸传论上所自为故曰制防而称御撰焉古者修书多出一家之言其成于众手而归之御撰盖始于此前此则有沈约之宋书萧子显之齐书姚思防之梁陈书魏收之魏书李百药之齐书令狐德棻之周书之数子者非不各竭其心思才力欲与班马争席顾有纪传而无志书识者憾焉非有隋书为之补其缺畧何以信今而传后耶隋书者亦修于贞观与晋书并称良史者也盖由太宗因才器使以顔师古孔頴逹博通古今故授以纪传于志宁李淳风明于天文地理圗籍之学故授以志书総覈详明自沈约以来所未有也其时李延寿预修晋隋二书究悉旧事因效马迁体総序八代为南北史学者称之而沈约魏收诸家益微矣唐书始于吴兢刘昫因之繁畧不均是非失实宋祁欧阳修被命为新书事増于前文省于旧刘元城以为事増文省正新书之失云旧例修书止着官髙一人欧以宋为前辈并着姓名宋感其退逊或谓子亰用字竒澁欧公殆不满之故为此以表异耳今观五代史之作条例严而体裁正史迁之后此为嗣响视新唐书如出两手固非子亰所及也何况薛居正卢多逊李昉李穆等之繁猥无稽者乎宋有三朝两朝四朝等国史元初立国史院命史臣通修辽金宋三史为都总裁者托克托也为总裁者特穆尔达实及掲徯斯诸人也明洪武中命宋濂等修元史未期而成自辽以下史笔芜秽无足观者古今人才力之不相及信不诬也要之作史之体虽有编年纪事之分后代以来亦有起居时政之录然编年者当以春秋为法纪传者当以司马为宗至涑水创通鉴于前不过春秋纪事之成法朱子成纲目于后乃得圣人笔削之微权而遂昌尹氏永新刘氏或为之发明或表其书法皆所以尊史于经煌煌焉甚钜典也【臣】槖笔无能簪毫有愧惟有励刘向燃藜之志懐子云给札之思引领
　　彤庭庶几借文章以报
　　国云尔



　　史论　　　　　　　　　　　　张　汉
　　大凡人臣之进说于君也衷之以经术而已六籍之微言无论则三代而下硕儒名臣之嘉猷谠论无有逾于程朱以程朱躬承圣人之统者其先则汉董仲舒汉唐诸儒无有过是亦守先待后之人程朱之所许也请因明咨而敶之考管子以德当位功当禄能当官为三本以节用贤佐法度诛赏天时地宜为六务荀卿以仁义威为三具其四齐则其治法其佐贤其民愿其俗美之说也汉孝文时鼂错对贤良三防一以明国家大体一以通人事终始以能直言极諌孝武帝时仲舒三防则多援春秋经义天人治道之要明析言之盖正谊明道不谋利以计功其闻道者以是推之致君亦以是当是时贾董并称而治安之防不免于矫激之论与公孙氏同举而曲学阿世吏治縁餙以儒术其本原大有醇疵区区智囊之鼂错审机度务正不免计功谋利之习也夫岂可同日语耶至言世务书严安以礼度防风俗之奢俭徐乐言安危之要贤上独观万化之原各有所见不能大为优绌仲长统称崔实政论与荀恱申鉴五篇其详政体篇有五大抵兴农桑审好恶宣文教立武偹明赏罚其言可采施于时政不无有禆而亦未尽简核嗣是而十思之疏且详敶十渐者当以魏征为凖太宗致治虽不即几成康而纳谏如流有主圣臣直之美征不尽绳以古人之礼法而抗言切诤则有古大臣骨鲠之风可以上比于汲黯若夫司马光五规所谓保业惜时逺谋谨微务实其说皆守邦之要道唐姚崇元稹宋吕公着范仲淹程颢皆有十事之奏可法可传不能妄议其得失直与张九龄之金鉴録韩愈之奏表陆贽之奏议蘓轼上神宗书及以通鉴大学衍义进讲敶无逸圗以托讽者并传千古唐宋以来其可嘉与者尤不能一一详举也至程朱为御史里行及崇政殿说书焕章阁待制皆以古大臣自期故言先务以立志责仕求贤为急言大本则君心为要是以程颐方长不折说者以为特小失孟子引君当道之意而不知预养仁心则杜渐防微亦其见端朱子入告或以为正心诚意上所厌闻而必曰生平所学惟此四字以故在朝疏凡七十余上不虑其数且辱者得其本也执是可以入谏矣管荀诸人覇功也杂学也因时取济可耳岂王道之所贵而与纯儒比论耶【臣】愚以为谏君之道格其心而已积诚以动之明理以启之心平气和从容而详悉之仿都俞吁咈之风必期于信焉而后谏谏斯无迕然而古之谏臣亦有不必尽拘者信而谏有如魏征不必信而谏有如陆防而同归于谏行而言聼则又视乎其人以致之六籍所载微言孔多得其道而用之已尽于此天下安于磐石而歴万年有道之长以是故也【臣】不揣愚陋用敶区区之忱乞
　　圣天子垂鉴而采纳焉

　　皇清文頴巻九
　　钦定四库全书
　　皇清文頴巻十
　　论
　　史论　　　　　　　　　　　　杭世骏
　　史之有正史也自正闰之统标之也班氏承刘歆七畧以世本战国策汉事楚汉春秋等篇列于春秋之后而不列史名自齐王俭撰七志梁阮孝绪七録部分其类而隋书经籍志仍之有霸史有伪史有通史有实録有起居注有日歴有时政记自唐迄宋莫之能改必以班马诸人为宗何也谈迁彪固世领著作一则文直而事覈一则文赡而事详补之者禇少孙宣布之者杨恽相次撰续者刘向刘歆冯商卫衡杨雄史岑梁审肆仁晋冯段肃金丹冯衍韦融萧奋刘恂等校叙之者固女弟曹大家从大家授读者马融等作八表及天文志者马续觧之者徐广裴骃司马贞张守节之外又有司马彪邹诞生徐邈之音而史无疑义矣服防刘徳伏俨应劭郑灼李斐李竒邓展文頴张揖苏林张晏如淳孟康项昭韦昭刘寳臣瓒之外又有包恺萧该之音晋灼之集注蔡道谟之集觧大顔小顔之决疑集注而汉无隐滞矣汉自中兴以后为编年者四族创纪传者五家晋室迁徙三惟一存范蔚宗删七家之汉书及东观记自以为笔势雄放体大思精然表志阙如皇后称纪方术滥及神仙列女表帝蔡琰识者有遗议焉献帝以固书文繁难省诏荀恱依左氏传体以为汉纪立典有五志焉曰达道义章法式通古今着功勲表贤能范史以为文约事详论辨多羙唐贞观中尝以是赐交州都督李大亮下书曰此书叙致既明论议深博极为治之体尽君臣之义而科举试士亦以恱纪与史汉为一科晋末袁宏以东京史籍不伦惟张璠汉南纪差详因参摭记传以损益之比诸家号为精宻刘氏史通云世言汉中兴史者惟袁范二家而已陈寿三志魏氏称纪蜀主称书厥后孙盛为魏春秋于武帝亦称本纪【唐书艺文志有魏武本纪四巻】习凿齿始正其误著论云若以魏有代王之徳则不足有靖乱之功则孙刘鼎立共王秦政犹不见叙况暂制数州之众哉【见世说注】梁武帝集诸臣编通史吴蜀二主皆入世家刘知防独谓曹逆刘顺而以帝王之少康光武侯伯之秦缪楚荘比方昭烈欧阳修论正统而不黜魏其賔客章望之着朝统论非之司马光修通鉴而不帝蜀朱子作纲目正之张栻撰经世纪年献帝之后即系昭烈年号书曰蜀汉逮后主亡国而始系魏是即汉晋春秋谓汉亾仅一二年则已为晋之防也南豊吕南公吴兴郑知防永康陈亮尝有更定寿书而皆不就庐陵萧常元陵川郝经明晋陵谢陞相次编削进蜀以帝制退魏于载记三国之正统乃定大抵三史有得有失三志有短有长浅陋而不学疎畧而轻信此迁之失也苏子由讥之见识有限体致局弱此晔之失也叶水心讥之郑夹漈论固谓全无学术专事剽窃不无过激然古今人表断自虙羲神农贷殖列传及于白圭子贡是其史例已紊矣陈寿叙事质直较迁固或不如比蔚宗则有过况董袁刘吕诸传为范史开先乎晋氏修史从贾谧之议以防始为限断厥后公私互有著述迄于齐代数其可徴者陆机撰三祖纪干寳撰宣讫愍七帝纪束晳撰帝纪十志邓菜撰元明纪曹嘉之刘谦之徐广郭季产皆撰晋纪王绍之撰安帝阳秋讫义熙九年之事习凿齿孙盛檀道鸾皆撰阳秋杜延业撰春秋畧司马彪王隐谢沈虞预朱凤谢灵运臧荣绪萧子云沈约郑忠皆撰晋书何法盛撰中兴书庾铣撰东晋新书荀绰撰后书张缅为史抄萧子显为史草何劭为荀粲王弼传荀伯子为桓等传陆机肇始而未备王劭续末而不终【见文心雕龙】干寳著论近乎王化根源【语本唐李华萧颖士集序谓文选中晋纪总论】其书简畧直而能婉【语本晋书本传】犹时战浮譌防尽机要【语本史通】虞预生长东南不知中朝事多窃写王隐之书谢沈才学在虞预之右习凿齿裁正桓之觊觎非望以晋继汉明天心不可以势力强其词甚正【皆晋书本传】孙盛梁益旧事访诸故老其书词直而理正而刘知防以为论王业则党悖逆而诬忠义叙国家则抑正顺而褒簒夺述风俗则矜夷狄而陋华夏邓粲湘州曲学有心典谟【文心雕龙】萧子云弱冠便留心传着【梁书本传】臧荣绪虽无逸才亦足弥纶一代【南齐书本传禇渊启太祖云】法盛中兴荒拙少气王隐徐广沦溺罕华【刘祥撰宋书序录歴说诸晋史云云】沈约故造竒说谢灵运虚张髙论道鸾不揆浅才好出竒语大凡为晋学者王檀尤劣【皆本史通】唐贞观中以前后史十有八家未能尽善诏房乔以中书侍郎褚遂良再加撰次乃据臧荣绪书増损之乔奏取太子左庶子许敬宗中书舍人来济著作郎陆元仕刘子翼前雍州刺史令狐徳棻太子舍人李义府薛元超起居郎上官仪等八人分功撰录著作佐郎敬播等四人考正义例太史令李淳风深明星歴所修天文律歴五行三志最可观采以宣武纪陆机王羲之传论上所自为故曰制防总题御撰自是言晋史者皆弃旧本竞从新撰者焉旧唐书云房乔字元龄新唐书云房元龄字乔宰相世系表又讹作房乔松此史文之不同也然史官多是文咏之士好采短部小书诡谬碎事如曹干二氏纪孙檀二阳秋皆不之取其中羙事遗畧甚多又所评论逺弃史班近宗徐庾竞为绮艶不求笃实史通所谓饰彼轻薄之句编为史传之文无异加粉黛于壮夫服绮纨于髙士矣自南北分疆而史官各矜所习岛夷索虏互相诋刺是非不衷于一李延寿预脩六代之史馆中坠稿仍存于宋见徐爰裴子野本于齐见沈约吴均本于梁见何之元刘璠本于陈见顾野王傅縡陆琼本于魏见魏澹本于后齐见王劭李徳林本于周见栁虬牛本于隋见王劭本故其所采多于本书矧八书自梁陈周隋而外多阙畧不全宋到彦之齐桂阳王铄传魏孝静纪皇后及神元平文昭成诸帝子孙明元六王太武五王景穆十二王诸传后齐文襄纪茹茹公主彭乐等传若非两史于何得其行事然好述妖异謡谶诙嘲小事不无繁猥又叙事过简刋落本书语反割裂至若天文五行之变异州郡之建置礼乐之损益职官舆服之因革经籍之存亡散在宋齐魏隋诸志者宜总为一而乃仅成纪传不求典故实迹是所短也故喜之者或叹为佳史【温公】而非之者竟诋为小说【朱子】实当并存不可偏废如以十史重复别思有以更定之夹漈通志荆川左编可谓简而该矣究不得判然别为一史温公修通鉴六朝之事一以委之刘道原叙致既简徴引尤博事多十史所未备【如陈文帝鸭羮饷军彭乐芒山之战之类】惜其限于编年不可析为纪传兴化李清尝以八书分注两史之下江左盛称其书而学士家终不得见茍能取是数者之长以益李氏之所短别为紏缪数巻则庶无遗憾矣隋书之志不以隋为限断何也贞观初有诏遣令狐徳棻岑文本撰周史孔頴达许敬宗撰隋史姚思廉撰梁陈史李百药撰后齐史至十年尚书左仆射房元龄侍中魏徴上梁陈齐周隋五代史纪传并目録凡二百五十二巻诏藏秘阁惟有十志断为三十巻寻拟续奏未有其文又诏左仆射于志宁太史令李淳风著作郎韦安仁符玺郎李延寿同撰其先撰史人惟令狐徳棻重预其事南补梁陈北补齐周最为该备至髙宗永徽九年太尉长孙无忌进奏俗呼为五代史志其编第虽编入隋书其实别行故也以旧唐书为短者林駉晁公武也以新唐书为短者刘器之唐庚也旧书不出一手或一事而两见【淮安王神通论功房元龄与神通传两见贾明观事魏少防路嗣恭传两见山棚事李师道吕元膺传两见】或一文而两载【宇文歆谏猎表巢王元吉李纲传两载刘子元太子从臣乘马着衣冠议杨炯冕服议本传及舆服志两载张茂宗尚义章公主与蒋乂传奏疏两载】或一人而两传【杨朝晟】或一言而前后错出【朱敬则传与三从兄同居财产无异句一传复见李光弼传前云临阵擒其大将徐璜玉李秦授周摰又云生擒安太清周挚杨希文等送于阙下李正已传希逸母即懐玉姑也又云节度使侯希逸即其外兄也】或两人而彼此囬防【裴洎李吉甫牛僧孺李徳裕等传】以阳城之直谏而入隐逸以张易之昌宗之佞幸而附张行成以薛懐义之滛乱而入外戚以孔頴达司马才章王恭马嘉运之说经而不入儒林刘敦儒宜入孝友而在忠义传庾敬休请于归州置廵院勾当收管诸色钱物送省竟得列于忠义大凡顺宗以前其事较详宣宗以后其事多畧宋嘉祐重脩欧阳修为纪志宋祁为列传范镇王畴宋敏求吕夏卿刘羲叟皆著作之才同预编纂废旧传六十有一増三百三十有一志三表四文省事増然欧公学春秋每务褒贬子京尚小学刻意文章用事僻澁文彩太谯孝宁评其失韩子中辨其惑吴镇紏其缪有以哉亭林顾氏尝谓当兼二书刻之为二十二史如宋魏诸国既各有书而复有南史北史是其例也宋开寳中宰相薛居正监修梁唐晋汉周五代之史多至一百五十巻欧阳修以其繁猥失实重加修定有因旧史所改者【梁尝更戊曰武旧史悉复为戊张文礼为王镕养子号王徳明旧史书张文礼】有仍旧史所阙者【梁主友贞改名瑱刘鄩讨张守进唐荘宗立髙祖以下四庙及奉册母曹氏为皇太后愍帝之奏諡上册皆失其月日】有补旧史所无者【唐李嗣源克潞州晋嵗时遣使契丹周世宗下三关瓦桥益津以建州及见淤口关工置寨旧史皆不书】褒贬义例仰师春秋国史称其以继班固刘向而人不以为过乃其着论是非徃徃不公梁为唐之簒臣王彦章实济其恶而列于忠义元行钦不屈于唐眀宗乌震不降于张文礼而独冐不韪之名至其书皇伯敬儒以正晋出帝即位之非是犹沿濮议之误也惜乎新史行而旧史久废官私所藏无从收拾在官者散见于永乐大典一书在私者海内更无副本惟姚江黄氏有之而已荡为煨烬矣宋史过繁约之则其事不完【昆山归有光祥符王惟俭揭阳王洙莆田柯维骐临川汤显祖新建徐世溥皆事编削迄无善本】辽史过畧徴之则其文不足【契丹国志松漠纪闻数书而外文献不足】金源世凡三变天防皇统之间一变大定眀昌之间一变南迁而后又一变前多凭于实録后乃质之野史论世者欲定其优劣难矣元史其史之最下者乎闾巷之所述编之乎史册而不更【董抟霄传自名董老爷】案牍之所陈措之于文章而不易【日知录云河渠志言耿叅政阿里尚书祭祀志言田司徒郝政皆案牍中之称谓也】重见错出繁芜特甚虽有觧缙之正误许浩之弼违胡粹中之续编莫能救也岂非廹于速就之故哉编年之法肇始竹书左氏其粹也荀袁纪东西汉之始终吴曽类南北朝之征伐而司马氏之通鉴功最为大集众手而成歴十九年之久观大目录知年经国纬之昭晰观修书帖知抉擿校计之精详观考异知旧史小说之同异公自谓平生精力萃于此书殆非诬也朱子因温公举要胡文定公举要歴补遗两书别为纲目表嵗以首年而因年以着统大书以提要而分着以偹言凡例既定付门人讷斋赵氏接续成之讷斋属笔尚欠详谨间有脱误失其本意朱子葢欲更定而未暇也其后遂昌尹起莘作发明祁门汪克寛作考异望江王防学作集说上虞徐昭文作考证武进陈济作集说正误建安冯智舒作质实永新刘友益作书法皆不免于迂陋洵乎纪载之难也补温公之阙者金履祥王宗沐薛应旂也拾朱子之遗者陈桱商辂南轩也以云通知其意则可若以论著作之大则瞠乎后矣统而论之隋志正史六十七部唐志正史杂史七十五家宋志亦不下八十余人或纪一朝或兼前代工拙既分是非互异梁武通史事备而例疎王通元经义严而词短苏辙古史掘腐迁之旧科李焘长编烦史馆之编审事如积薪理同悬鉴非能明于得失孰能平爱憎以评其优劣乎我
　　皇上兢业承天稽古出治延揽著作之才以备承眀之选【臣】胸无一得才乏三长承
　　制下问敬以夙所研习者为我
　　皇上覼缕一陈焉








　　史论　　　　　　　　　　　　周长发
　　作史者有三长曰才曰学曰识非才无以笼罩百代非学无以穿猎千古非识无以辨贤奸邪正是非得失之所在善乎刘知防之言为万世不可易之凖也
　　圣朝辟天禄迩英之阁啓金匮石室之藏
　　列圣实録敬谨撰修
　　国史起居偹加注录纂修眀史详加裁检彬彬乎多良史才焉我
　　皇上登极初元慎选侍从以偹著作之选【小臣】躬际昌期敢因
　　明诏所及而敬摅管窥焉史记作于司马谈其子迁嗣为太史令起而成之上自黄帝迄于炎汉作十二本纪十表八书三十世家七十列传扬子云称其书辨而不华质而不俚其文直其事核不虚羙不隐恶诚实録矣然论大道则先黄老而后六经叙游侠则退处士而进奸雄述货殖则崇势利而羞贫贱诚有如孟坚所议者又无惑乎司马贞索隐王若虚辨惑所由起而摘其瑕也汉书始于扶风班彪后其子固续成父业为十二纪八表十志六十九传未竟表志和帝诏固妹大家就东观踵成之今观其书不激诡不抑抗赡而不秽详而有体蔚宗称之非过也又制作之工英茎咸韶音节超诣洪迈许之非诬也然传元讥其论国体则餙主阙而折臣忠叙世教则贵取容而贱直节述时务则谨词章而畧事实又何以说焉頼顔师古寻波讨源始称善本而蔡谟总二十四家以集其觧防秦辨一十二巻以决其疑皆有功于是书而应孟苏文之注又无论矣后汉书作于范晔凡十帝纪八十列传意欲矫袁张之偏驳正薛谢之陋疎自谓体大思精实天下之竒作宜唐髙宗时令章懐太子贤与刘讷言等同为注释也然采王乔鳬履左慈羊鸣事已属不经而于窦武何进之诛宦官目为违天理张骞班勇之使西域以为遗佛书抑董宣于酷吏升蔡琰于列女殆任私意为进退乎夫前称马班后称班范义包微婉嫓羙素臣乃王充甲班而乙马张辅劣固而优迁张衡摘史班之舛滥傅元讥后汉之尤烦掩其鸿裁而摭其疵病倘亦春秋责贤以备之义与陈寿撰三国志虽王充称其髙简有法范頵表其有益风化裴松之注言铨叙可观然负求米之论致修怨之言奉当涂之正朔既异于凿齿春秋编昭烈为世家不如梁武通史是当参阅山阳载记司马彪九州春秋鱼豢典畧张勃孙吴之录而后知张枢刋修之当谢陞改作之由也晋自陆机作三帝纪而后有干寳何承天何法盛王隐臧荣绪等一十八家而檀王为劣贞观之际君臣有事纂修于是言晋书者皆废旧本竞从新撰然而逺弃史班近宗徐庾亦以合房元龄褚遂良敬播众人之手再加撰次而终无觧于冗丛之诮焉南北诸史沈约宋书因何孙山苏之旧补缀所遗制成杂史然兼载魏晋失于断限其创符瑞不经王劭谓其喜造异说以诬前代萧子显南齐书天文但记灾祥州郡不列户口祥瑞多载防纬南丰谓其才本率下虽刻雕藻绘不能掩其更改破析之迹焉姚思防撰梁陈书歴三世传父子更数十年而后成而梁用何之元刘璠陈用顾野王傅縡推其自作葢亦无多也后魏书始于邓彦海而终于魏收収感杨遵彦之助许作佳传受尔朱文畅之金灭其父恶腾讥秽史众口同声北齐书作于李徳林而成于其子百药武定臣佐降在成朝河清事迹擢居防代邢邵辟雍一表窜取李文孝昭寝疾手书有乖顔训条其踳落非仅数端后周一书大统有栁虬之执简开皇用牛以立言令狐徳棻斐然继作然其书文而不实雅而无检褒贬失中迄无定论夫自典午过江而后叔寳未防师以前王业偏安羣雄割据邱恱着典畧分陈齐周为三国长孙无忌监隋史兼梁陈周齐为五代正朔之称千古未定李延寿乃起而调停之南慿四史北用三书删芜秽之词化偏党之见宜涑水之叹为嘉史也葢三五毕纪肇自周南一姓代兴例当专史子长叙十代之兴亡延寿列八朝之治乱援古证今庶防可比志经籍者列之为通史叙正统者别之为霸朝论世至此非史家一大统防也哉继南北而号为良史者则有隋书魏徴总其事而师古頴达授之纪传淳风志宁授之书志南续萧沈北继魏收本末兼眀厘然具举同时虽有责偹之言学者当为折中之论也有唐史官逺轶前代贞观以后则有栁芳吴兢韦述开元以后则有于休烈令狐峘大歴元和以后则有崔龟从韦澳或作矣而不传或传矣而不永晋革唐命丞相刘昫监修国史总辑成编所谓旧唐书也宋庆歴中更诏儒臣刋修于时宋景文欧阳永叔皆称大手笔书成奏御以为事増于前文减于旧所谓新唐书也旧书帝纪自宪宗以上详略得宜自文宗以下多所缺漏非纪注之失职即实录之不存新书整齐详赡而于四表不复因仍旧册固自卓然成家顾遗徳宗兴元之诏列韩愈淮西之碑诋讳辨为纰缪録贞符之希恩此王氏辨其惑吴缜紏其缪刘元城病其僻涩别有成书不暇备述也至欧阳修因扈防薛居正之旧史合五代而秉笔改恩幸为伶官宦者变外戚为家人义儿褒贬义例仰师春秋况上下五十余年贯穿八姓十国笔力驰骋不在子长下然韩通无传致刘氏之疑钱氏有嫌滋马荩臣之辨虽复陶岳补录徐无党觧间可发明未能救失宋辽金三史皆总裁于元丞相托克托而辽史最先创稿统和以后灿然大备中州文献鼎成完顔张柔归金史于其先王鹗辑金事于其后十帝之实録未亡四朝之圣训犹在壬辰杂编亭名野史浑源掌录志号归潜矧乃釡水焕其遗文黄华耀其碑版削繁刋累羙不胜收一代章程宜其备也宋享祚三百年九朝国史六陵遗迹隆平之集朱墨之本尊尭之录东都之畧治迹统类大事讲义裂帛无期杀青难竟乃一再期而即告成合五百巻而仍脱漏是非而去取则犹是空言也权丰约以损益则尚多过举也在明中叶祥符王惟俭临川汤显祖莆阳柯惟骐迭有修明祗知刋落甚矣作史之难也元史为宋濂王祎所裁甫六月而告竣为时既廹重复颇多此朱右补遗陈济节要觧缙正舛正不能为二人讳也二十一史之异同如此夫史体有二曰纪传曰编年纪传本于尚书编年本于春秋纪传自龙门史记始而编年则自司马光通鉴始上起战国下终五代年经国纬以备检阅别为目录考异同光自谓精力尽于此神宗御制序以冠其首且以为贤于荀悦云微显前人规切当世居然春秋义例然帝曹魏而冦蜀汉帝朱梁而防河东纪武后之年黜中宗之号皆不能为温公觧免也朱子之作纲目也表嵗以首年因年以着统大书以提要分注以备言纲仿春秋兼采众史之长目仿左氏稽合诸儒之说褒贬予夺严于衮钺千万世所奉为素王之功臣者朱子一人而已要之作史者上任夫人贵行乎四事则重委任假歳月专职业访遗书也下之任职贵稽乎五志则达道义彰法戒通古今着功勲表贤能也此荀悦之论也而且叅之以三科则叙沿革眀罪恶辨邪正也此刘知防之论也果其才足以证今学足以考古识足以持衡百代于以黼黻
　　升平润色鸿业一本通鉴纲目以为凖作史其庶防乎












　　史论　　　　　　　　　　　　沈廷芳
　　【臣】闻史之为书体宏义宻事核辞该采之务其博而择之务其精葢史者人君之动作威仪朝常之是非得失悉着于篇以为昭鉴不特备歴代之典故而已世所谓正史者廿一史也昔司马迁世为太史令本其父谈之书以成史记起黄帝迄获麟之嵗上下三千年事暸如指掌洵为纪传之首其中景武纪礼乐律书等十篇元成间褚少孙补之河渠等书司马贞补之作音义者徐广作集觧者裴骃也后汉兰台令班固亦承父彪家学仿迁史为汉书其女弟昭就东观给札辑校内八表天文志皆其所补也其书发凡起例华缛整赡卓乎一代之史裁注之者二十四家顔师古为最范史虽与班马号三史然文繁于质视二史非其伦矣窃尝以班之讥迁范之讥固而叹作史之难葢蔚宗之所采又皆琐碎之书且赞辞佻巧于史体为何如哉陈寿三国志嫌其太畧裴松之为注事颇明悉寿之帝魏退蜀正统已紊其识见可知矣晋书为臧荣绪本贞观中以何法盛十八家晋史不善诏房乔等再加撰次当时同撰次者褚遂良李淳风李延寿敬播诸人而凡例多出于播天文律歴淳风专之乔以宣武纪等传论太宗自为故总题御撰惜史论杂以骈俪多沿六朝余习防非正体也南北史成于李延寿删繁补阙过八书本史逺甚隋书魏徴等撰徴自为序论天文五行律歴三志淳风独作又诏于志宁等修五代史志编入隋书先儒称其极有伦理本末兼明梁陈齐周之事偹矣刘昫因韦述之书成唐书烦畧不均若新唐书则欧阳修撰纪志惟务褒贬宋祁作列传刻意才章是以一书而体制各异其登诸十七史者即其表中自称事増于前文省于旧故也五代史本薛居正书欧阳修编成新史文法史记考核独详较诸史为优欧本出而薛本遂废史之巻帙富者莫如宋畧者莫如辽金史得元好问稿本差胜宋辽二史然总不及前代元史八阅月而成后以顺帝无实录可徴复遣使采凡渉史事者令郡国上之重开局半年乃讫功虽以宋濂总其事而舛谬特甚后人每欲删定而当时国史传者葢寡无从正其是非也若夫史有二体曰编年曰纪传编年本春秋之法司马光用其例以修通鉴而朱子纲目一书则纲仿春秋目仿左氏洵可谓金鉴前编陈桱所辑续编商辂所辑皆效朱子体例为之文颇繁赜而遗意犹存他如荀恱之汉纪袁宏之后汉纪诸书虽得失详畧不同皆可偹正史之所未及至于史之传信后世实非易易观刘知防三长之论袁松五难之说则一代之书必成于巨手而后作者之精神炯炯长在简册乃为良史【小臣】草茅末学见闻祷昧仰承
　　明诏谨据管见以对无任战栗陨越之至



　　史论　　　　　　　　　　　　汪士锽
　　古者天子置史官以纪言行言则左史书之行则右史书之周礼所称太史小史内史外史御史凡有五焉诸侯各有国史分掌其职若晋太史齐太史见于春秋传者是也春秋孔子所修虽史也而尊为经矣武帝置太史令司马谈父子世居其官探采前代断自轩皇逮于孝武成史记一百三十篇虽史官之旧而体制独创后世作史者咸宗之补之者褚少孙集注者裴骃也班固汉书继父彪而作八表及天文志未竟和帝诏其女弟昭就东观藏书踵成之顔师古注觧世称班史忠臣范史自言体大思精矜诩太过然类次整齐格律精深所以继班马而并称也若荀恱之汉纪辞约事该袁宏之后汉纪损益精严皆号佳史陈寿三国志初成人称其善叙事帝魏者以承晋之所承耳未可以厚非也晋书一百三十卷唐房乔等撰贞观中以何法盛等十八家晋史未善诏房元龄与褚遂良许敬宗再加撰次乃据臧荣绪书増损之又命李淳风李义府李延寿等十三人分掌著述敬播等四人考正类例其书成于众手有丛冗之讥焉若沈约之宋书萧子显之南齐书姚思廉之梁书陈书魏收之后魏书李百药之北齐书令狐徳棻之周书备数以纪一朝而已自李延寿南北史出删繁补阙论者谓其过本史逺甚故八书虽不废而延寿之作巍然杰出矣隋书惟志最善本末兼明极有伦理由善用志宁淳风等之才也旧唐书多所阙畧故宋仁宗诏修之欧阳纪志宋祁列传书成称事増文省宜胜于旧而非出一手未为全善列传字多竒澁识者訾之旧书不得列于十七史以崇新而不敢收旧故也梁唐晋汉周书开寳中诏修之薛居正监其事后欧阳修以其书繁猥失实重加修定殁后始闻于朝取以刋行人称能继马史故薛氏之书寖微矣宋辽金史比于自郐以下元史义例多缺实以成于仓猝后人欲为删定非网罗遗轶胸具别裁者未能从容濡翰也夫正史莫着于二十一史者以皆纪传之体也若编年之体则沿起于左氏继之者为汉纪至宋而通鉴成于洓水纲目正于紫阳编年者无能出其范围矣金仁山之前编商辂等之续编式遵前轨亦自可观世谓作史三长其论发于知防诚无以易史通一书诋诃古人鲜能免者而刘所自运未有以表厥长知之非艰行之惟艰不其然欤读史者诚留意于因革损益之宜兵农食贷之制举千百年之典故了如指掌洞悉胸中将不徒擅长于兰台石室而所以润色
　　皇猷以襄
　　朝廷之隆理者固有在矣





　　史论　　　　　　　　　　　　齐召南
　　自尚书春秋准左右史之法各为一体而汉以后之史体亦分为二司马迁效尚书创为纪传班固因之以成汉书后世为史者勿能易今所称二十一史是也夫以一代之史作者多至数十家其后乃推一史为正累代皆然然求史才如迁固不可得也求迁固不可得况求驾迁固而上之乎彼迁史不始迁也父谈开其先而又褚少孙补也固史不始固也父彪开其先而义女弟昭踵成也迁史有裴徐邹许刘之音觧而唐司马贞之索隐为最固史有服应孟晋崔孔诸葛夏侯包萧诸家之音注而唐顔师古为最二史尚矣蔚宗后书自称体大思精毋亦班固刘珍之纪传崔实边韶延笃朱穆卢植马日防蔡邕杨彪之述作本自详赡谢承华峤谢沈袁山松之后书各有可观萃众长者易为力乎然以较二史则有间矣荀恱汉纪三十篇词约事详袁宏后汉纪三十巻号为精宻特以世方目纪传为正史故以编年为旁书也陈寿负良史才致张华称善夏侯辍笔范頵赞其词多劝戒固亦不诬而纪魏传蜀终乖大统后儒讥之然足与三史颉颃此书而已晋史自陆机王隐干寳何法盛臧荣绪而下作者十八家唐太宗谓其才非良史书亏实录乃诏房元龄褚遂良许敬宗来济陆元仕刘翼李淳风李义府薛元超上官仪崔元功辛元驭刘允之杨仁卿令狐徳棻李延寿张文恭李安仪李懐严等二十一人或分掌著述或考正义类而凡例出敬播者为多然广采世说搜神赞论俱尚骈丽非史体也沈约宋书萧子显齐书姚思廉梁书陈书魏收魏书李百药北齐书令狐徳棻北周书皆为一代专史而南北分土彼此相訾词皆失实李延寿继成父志乃括宋至陈为南史括后魏至隋为北史唐书称其逺过本书然好记稗官小说而于志阙如又不若宋齐后魏三书于典章制度为该备也魏徴等撰隋书其志三十巻用于志宁李淳风诸人之所长歴久始就故晋隋之善在乎志而隋志尤足上继班书唐自令狐徳棻吴兢韦述栁芳于休烈等赓续撰述事迹稍偹石晋宰相刘昫为纪二十志五十列传一百五十说者谓其繁简不均多所阙漏宋嘉祐中欧阳修宋祁新书成表称文省于前事加于旧虽子京语尚僻涩取讥当时然其于旧书也废旧传六十増新传三百三十一又増志三表四刋正补缀之功斯亦勤矣必谓新不如旧岂通论哉薛居正五代旧史胡旦以为褒贬失实欧阳辑之如家人五代之臣死节死事一行杂传皆自创义例有关纲常文章之羙防与迁固同风而实事或阙是以后人艶其才而亦不免或思旧史也宋辽金三史俱出元臣托克托等辽史疎畧其无足怪宋史繁冗特甚寻常之事功亦有专传数见之奏疏敷衍成篇巻防五百而轶事仍多葢新唐之在节省宋史之在铺张过犹不及其失均耳金史于三史中最称明简以野史之亭归潜之志具有可徴故也史之讹舛至元而极或一事互书或一人两传皆未暇审定夫以宋濂王袆与汪克寛胡翰陶凯陈基赵汸髙启徐一防等三十人俱耆儒宿学观其凡例纪凖两汉志凖宋史表凖辽金传酌于累代亦云善矣而其书则并宋与金之不若何哉限期太廹以十三月而成一代之书虽迁固不能工也史之善莫如世其家次则莫如专其人又次则寛其嵗月迁固世其家者也李徳林百药姚察思廉李大师延寿亦世其家者也陈寿范蔚宗沈约萧子显魏收及欧阳修于五代则专其人者也至开局分任众臣自唐修晋隋二书始而唐书宋辽金元之史如之然修元史之嵗月促矣是二十一书有史官之史有文人之史有小人之史迁固其史官之史乎陈寿简质犹为近之李延寿琐碎则史而流于禆矣蔚宗小人也其书文人之史也欧阳修君子也其书亦文人之史也北齐北周梁陈皆然而陈周为优南齐最下此固曽巩之论所谓才不可强者耶晋隋唐宋以至元史皆杂出于文人而晋隋之志则史官之史矣宋魏二书以小人而为小人之史何足道哉若夫编年之书汉纪之后代多作者亦与正史埓宋司马光奉诏撰通鉴得刘攽刘恕范祖禹以分其任修之十九年而书成起周威烈王至后周显徳治道得失如指诸掌朱子因而纲效春秋目仿左传天道明而人事备笔削谨严能正通鉴之失而芟其繁麟经而后未有若此书者也总之史才最难非刘知防所云兼三长者未足当之而其人非有圣贤之道公正之心虽具三长犹未尽善史岂易言乎史如迁固至矣迁失而固讥之固失而蔚宗讥之王通且谓史之失自迁固始编年如通鉴至矣而帝魏冦蜀不能引习凿齿萧常之书武后中宗不能援沈既济孙樵之议其余差谬得纲目而大义始明又况外此之纷纷撰记者哉正史之外旁史野史杂史每书艺文经籍志其篇目浩如烟海其可佐正史而备缺畧如古之汉纪后汉纪元经唐鉴南唐书东都事畧隆平集名臣事畧诸畧考互订岂无待于博雅之士欤【臣】浅陋不足以应
　　明诏之问【臣】谨对














　　复见天心论　　　　　　　　　万松龄
　　尝思易之为书广大悉备而八卦始于乾坤干之彖传曰大哉乾元万物资始坤之彖传曰至哉坤元万物资生元者何仁也仁者何天心也乾坤不外于一元即不外于一仁干能统天坤之资生又不外于干之资始是易之所包者至周而易之所敛者至宻夫亦以天心统之而八卦之义偹即六十四卦之义亦无不偹然则复见天心之一言诚善于言易者也试论之夫复者阳之始生也有象之先隂含阳故河图之数常用偶剥之尽而为坤阳气已生于下积之一月而一阳之体始成故称复焉有象之后阳先隂故洛书之数常用竒坤变而为震阳动于下而以顺上行自是而为临为防则天地交而上下通矣复之为象外坤而内震震非干也而彖曰复见天地之心此其义何居乎葢隂极而阳生刚徳方长而有日进之势故震之初爻即干之初爻也一阳生五隂之下而圣人贵之以为此天地之心之所在诚以一者万物之所从始也仁也仁统四徳而常存春贯四时而常在故亨者元之畅遂利者元之敛藏贞者元之坚固四时不能离春以成四徳不能离元以立也亦明矣夫阳有方长之机隂即有日退之势万物莫不胚胎于此焉故曰所从始也邵子有曰干遇巽时为月窟地逄雷处见天根天根月窟闲来徃三十六宫都是春地逢雷即复之象也一阳乘令而众隂退而听命焉故不独阳卦为阳即隂卦亦无非阳也举三十六宫而八卦尽于此矣则复之初爻为八卦之所从生亦较然可覩矣故以象而言之则谓之根合理与气而言之则谓之心天根即天心也且复之为卦于律也为黄钟于月也为冬至邵子又曰冬至子之半天心无改移言天而地该乎其中矣雷方出地干乃统天万物未生机则已着然则复之初爻即谓六十四卦三百八十四爻之始可也体仁之君子惟能明乎资生资始之义知八卦不外乎干知干不外于初爻由是而尽仁由是而尽义与礼智则天徳全而王道偹矣















　　礼以养人为本论　　　　　　　王防汾
　　盛王之治必以礼为先者非徒乐其威仪之羙度数之繁也必将有不容已于天下者而后制之以为法于天下此当世所以羣焉乐趋至于传百世而不冺者也葢自古敦厐淳厚之治非一切法制禁令所能成惟探乎风俗人心之本而一一有以维持而固结之然后斯民可与为治而不可与为乱汉儒刘向言礼以养人为本请论之夫民生一日不安则天下不治将欲安之务先养之而养之之具将安出哉民具血气心知之性而即有声色臭味饮食男女之欲随时而动逐物而迁凡可以养其身者无弗致也逞嗜欲而侈忿争力胜则相搏智胜则相残其所以异于禽兽者葢无防耳圣人以为听民自养而不使之善所养则四肢口体皆足以伤生而害性欲使去危即安是孰有善于礼乎礼也者内主于敬而外极其文敬则有所不敢而惰慢邪僻之气无自而入焉文则有所不可已而一切周旋进反等级隆杀之间必为之立中制节焉凡其委曲烦重皆世俗之所谓拘苦而难行迂濶而不情者而先王必曲尽夫精微用以柔其傲气防其愤心闲其逸志流示于耳闻目见之地而渐渍于肌肤性命之中诚惧隄防一亏而斯民将有一旦卒然不可救之患也夫是以智者循理愚者守法兵革不用夭札不兴其始甚难故其终有所甚易其始也郑重迟回而不敢以骤合故其后也至于久逺而不废先王所以蟠结人心纲维世俗驯至于大顺大化者恃此而已矣荀卿曰礼者养也人徒知稲粱五味所以养口椒兰芬茝所以养鼻黼黻文章所以养目而不知恭俭荘敬乃所以养安也万物安民生遂型仁讲譲舍礼无由是故王者贵焉若夫庆赏以劝善刑罚以惩奸非顾不用也然禁之于已然之后不若制之于未然之先故曰教化所恃以为治也刑罚所以治也废所恃而立所助岂得谓知本者哉夫鍼砭但施于一时而刍豢实供于朝夕未闻药石之可代膏粱也贾生谓导之以徳教者徳教洽而民气乐敺之以法令者法令极而民风哀哀乐之感治乱分焉董子亦言阳常居大夏而以生育养长为功隂常积于空虚不用之地诸儒之说足相发眀养人者亦务求其本而已矣











　　皇清文頴巻十
　　钦定四库全书
　　皇清文頴巻十一
　　说
　　八音乐器说　　　　　　诚隐郡王允祉
　　八音之乐各从其类而制器尤宜探其体要书曰诗言志歌永言声依永律和声八音克谐无相夺伦葢生于人声成于乐器而宫调运于其中所以节人声而裁乐器也古圣人初制律吕以和五声然后被之八音金石有厚薄重轻之差匏竹有空窍短长之别丝音则徽柱散实以分声调土乐则中空容积以较度分革木虽止一声亦皆有所由起要之莫不以律吕五音之倍半凖其损益葢丝与金石为一类假人力以生声者也竹与匏土为一类假人气以生声者也革与木为一类所以为乐之节奏者也然八音之中偹律吕隂阳之体叶宫调声字之全惟丝竹为最要何也金石之器以律吕实积容受分量较其厚薄重轻古有特钟特磬编钟编磬又有镛钟镈钟金錞金镯金铙金铎后世变为方响云锣之类其为体也虽各不同而为用则一器独限一声而已匏之器曰笙曰簧大者为巢小者为和又曰竽盖古者皆以匏攒众管而近世不用匏以木代之月令曰调竽笙箎簧则与竹音并列久矣土之器惟壎有颂壎雅壎之异乐记所谓徳音之音也其声生于空窍其分定于容积与竹音同革木之器虽不以律吕之法为凖则而其度分亦皆依黄钟而得数记曰鼓无当于五声五声弗得不和其大者为雷鼓灵鼓路鼓鼖鼓鼛鼓晋鼔小者为鼗鼓应鞞相鼔鼔又变为要鼓杖鼓羯鼓铜鼓国语曰木以节之上古惟柷敔后世増为舂牍又变为拍板要之革与木皆所以应和乐之始终节奏耳夫六经所载八音偹具然堂上之乐贵人声而以丝音为主虞书戞击鸣球搏拊琴瑟以咏乐记清庙之瑟朱弦而疏越一唱而三叹是也堂下之乐贵人气而以竹音为主商颂所谓嘒嘒管声戴记所谓下管象舞夏籥序兴是也凡升歌笙入间歌合乐未有不以丝竹为要领者竹之声在虚虚之多者声浊少者声清而多少之数定于中空之围径短长丝之声在实实之多者声浊少者声清而多少之数定于丝纶之巨细分度所以然者竹音之乐十二律吕为之本相与比例推求而取其声由于比例推求而得其数其围径长短加分减分总不越乎十二律吕之范围大者用其大体本形之度分小者用其小体本形之度分而后竹音诸乐之声字各归于律吕之位而各应于律吕之宫调焉其器之最古者惟排箫具十二律吕之正加以二倍律二倍吕共为一十有六管各一声备声字清浊之二均合于钟磬而为诸乐之主宰其余为箫为笛为箎为管之属而匏之器同施于竹其制为笙要之其体皆自黄钟之倍半而生其设孔也则又自律吕相和而成故备声字清浊于器而得适于用焉葢竹音诸乐依人之气而生声故本之中空容积之多寡而无与乎形体厚薄之度分也丝音之乐五声二变为之本相与比例折取而察其声由于比例折取而得其分其丝纶巨细徽柱逺近总不越乎五声二变之范围大者用其大体本弦之度分小者用其小体本弦之度分而后丝音诸乐之声字各得五声二变之位而各应于律吕之宫调焉其器之最古者惟琴与瑟后变而为筝为筑为琵琶为月琴之属而琴瑟最正记有大琴大瑟中琴小瑟三礼图又有雅琴雅瑟颂琴颂瑟之类所言体制虽殊而大弦则皆起于下徴之分取音必合于三分损益之法其声位始正葢丝音诸乐依人之力而生声故本之丝纶之巨细长短而无与乎形质之大小也今列诸乐器所得之度分所应之声字而辨其体用必使丝竹之器一皆协于十二律吕五声二变之正而众音之器所应宫调声字又皆协于丝竹之音然后诸乐之大本可得而论焉古之乐器不得其实即今之乐器而索之律吕宫调其声字无不符合者正由三分损益之理为之体而隔八相生之义为之用故也至于诸乐之器数形体孔径度分古今稍有更变者葢缘古者一律一吕各为一声而后世备众声于一器当其一律为一声则合七律为一均而不见有余及乎备众声于一器则一器名为一均且或一均而该众调而不见不足今古虽殊其器一也器即不同其理一也是以声音之微妙全在虚实之分虚者气之所发而实者体之所存气与体鼓动之间而天地之和应焉在气数或阅因革而有变更声气之元则亘古今而无新故寓诸八音而气以行焉体以成焉推之六合之内四海之外此音同此理同也推之百世之上百世之下此理同此音同也是故不知古乐而溺于今非特不知古并不知今也必复古乐而不屑于今非特不知今终亦无从复古也爰考古今诸乐之异同详其制于各篇之内因取八音之大纲约于一篇而总序之云尔


　　古今易说　　　　　　　　　　陈廷敬
　　易于六经最古遭秦烧书以卜筮独得存最为完书最古而完而今所传者特为淆乱视他经为甚焉乐既防亾二礼经晚出虽阙然幸不为后人所乱书得之孔子屋壁诗頼讽诵以存虽不无残脱然考诗书之序或皆系于篇末或自合为一篇其始皆不乱于正经书自孔安国诗自毛公始别序入经冠之篇首朱子除其序各合为一编以置经外而复诗书之旧焉春秋一经三传初皆别行汉以来儒者欲省学者两读至以公谷配经左氏分传附经之年朱子虽未及详定而亦别出左氏经文葢将以复春秋之旧也经之存者五惟易最古而最先乱已而幸正之卒又乱焉艺文志云易经十二篇顔师古谓上下经及十翼葢古经也汉费直以彖象释经附于卦后今乾卦起大哉乾元至用九天徳不可为首是其例也虽其初加一传字以别于经然十二篇之经直已乱之矣汉郑康成注易合彖象于经而所谓彖象不连经文者犹在也至魏王弼注易用康成本又増入乾坤文言虽加彖曰象曰文言曰以别于经然直之所既乱者弼又从而乱之若说卦等篇仍其旧总曰系辞自是世儒知有弼易而不知有古经矣程子作易传因弼本未暇更正嵩山晁说之考订古今厘为八巻卦爻一彖二象三文言四系辞五说卦六序卦七杂卦八而吕氏大防周易古经上经一下经二上彖三下彖四上象五下象六系辞上七系辞下八文言九说卦十序卦十一杂卦十二王氏原叔家古易本卦辞一彖辞二大象三小象四文言五系辞上六系辞下七说卦八序卦九杂卦十东莱吕祖谦则定为经二巻传十巻上经一下经二彖上传一彖下传二象上传三象下传四系辞上传五系辞下传六文言传七说卦传八序卦传九杂卦传十朱子本义从之故朱子曰经则伏羲之画文王周公之辞也并孔子所作之传十篇凡十二篇中间颇为诸儒所乱近世晁氏始正其失而未能尽合古文吕氏又更定着为经二巻传十巻乃复孔氏之旧云按朱子之言幸古经之复正也明永乐时修五经大全易则从程传元本而本义则以类从夫以程子未及更正之经取朱子从古经说易之辞割裂参错于其间使古经已正而复乱而最缪戾者简首仍载朱子幸古经复正之说而又不言其不从古经之故是则所谓复孔氏之旧者果安在乎至使前贤之意乖剌不明至今三百年余未有能正之者也成化间奉化学教谕成矩谓世之读易者先本义而后传遂独刻本义行于世今家传户诵者成矩之书也夫朱子因古经作本义明初诸人以本义参附于传而一之已失朱子之意矣然犹日此集诸儒之说非专朱子之书也今矩所订之书俨然朱子之书世之学者遵信之而不复知其舛譌之若此也葢易之最古而完者及今犹可考见故与世谂焉


　　春秋为史法说　　　　　　　　陈廷敬
　　春秋圣人之史也非经也后世谓之经也有史官之史未经笔削之春秋是也有圣人之史既经笔削之春秋是也圣人之史古无此体乃夫子断自圣心创为义例为万世不刋之史法也杜预曰遵周公之遗制又曰明周公之志以为明周公之志则可以为遵周公之制则不可桞宗元言杜预谓例为周公之常法曽不知侵伐入灭周公之盛时不应预立其法栁子可谓知言矣故春秋者由周公以来未有此体也圣人为史法以诏万世曰其文则史而后之人名之曰经名之经者其意主于尊圣人而后世遂专以经尊春秋而不知为圣人之史于是圣人之史法遂亡春秋有达例有特笔达例者史官之史也特笔者圣人之史也圣人之特笔如化工之生物不必骈枝俪叶节节而生之而全体已具史官之达例欲图日月而绘天地不已难乎曰圣人为史法以诏万世后之为史者以春秋为法可乎曰奚为而不可有圣人之才则可无圣人之才则妄也曰然则如之何曰姑为史官之史焉乌知后世不有圣人者出与














　　勤政说　　　　　　　　　　　徐干学
　　【臣】伏读月令明堂十二室天子以时适居所以法天之行顺时之纪勤民事而出治道非独侈隆其制已也葢古者皇居取象辰极义取自强不息之意焉
　　今皇帝景
　　昊天之成命法
　　祖宗之恭俭凡宫室制度自非国本所闗政事所出无替于前无侈于后兹勤政殿在西苑以嵗之夏日听政于其中每旦接对羣臣批览章奏少暇则防绎经典繙阅圗史【臣】某起家侍从待罪公卿之后常因奏事殿中得奉清燕流览寓目殿不甚闳敞视正殿絶差前为长廊中辟层轩体制朴畧羣臣仰颂
　　圣徳以为唐尭土堦大禹卑宫殆无以过【臣】深惟天行无息之义以为人主惟能勤而后能俭勤则清明之气胜物莫投其所好故不与俭期而俭至不勤则晏逸之志胜物得进为之主故不与奢期而奢至由此观之相因之理必至之防也【臣】窃覩
　　皇上深宫问夜未明求衣至于日昃不遑上自宫府下逮黎庻外及山陬海澨日入月出之所惟恐一事之未理一物之未安即位二十五年兢业常如一日间者鲸鲵荡定兵革偃息海宇乂安民生乐业羣工体
　　宵旰之勤词人进太平之颂愿
　　怡神暇景闲日
　　视朝
　　皇帝赫然震动竦然吁咈益励忧劳无敢怠惰功业已盛而常惧其荒民庶已安而独居其瘁是以侈心遏絶俭徳益光汉臣有言古之王者未有不始于忧勤而终于逸乐窃观诗书所载雅异于此周公进陈无逸文王日昃终身未闻其以逸乐继也然则防始之道方自今日载笔之臣岂能纪其万一昔华林有清暑之赋骊山着九成之碑并铺张巨丽有乖典则【臣】躬述
　　圣徳上窥大易自强之义逺览尚书无逸之训推陈尭禹不与之衷发明文王小心之徳虽未能编之诗书亦庶防垂示来者谨拜手而为之说














　　周礼三徳六徳说　　　　　　　李光地
　　大司徒以乡三物教万民而賔兴之一曰六徳知仁圣义中和二曰六行孝友睦婣任恤三曰六艺礼乐射御书数至师氏以三徳教国子则一曰至徳以为道本二曰敏徳以为行本三曰孝徳以知逆恶教三行则一曰孝行以亲父母二曰友行以尊贤良三曰顺行以事师长保氏则养国子以道而教之六艺又大司乐以乐徳教国子曰中和祗庸孝友夫其名之若是其不同何也曰此正成周之盛育材造士之方小大有品而先后有伦不可不察也夫乡三物之教者乡学也所谓小学也师氏保氏之教国子者国学也所谓大学也若夫大司乐掌成均之法而合国之子弟则正典乐教胄之司皆所谓大学也小学之教则先行而后文孔子谓行有余力则以学文是也大学之教则先知而后行孔子所谓博学于文约之以礼是也然皆以身心性情为之本故又有养之于文行之先者所谓徳也此则不以小大之学而有殊者也乡三物之教先之以徳次之以行次之以道艺其序明矣若师氏之教大司乐之教则不离乎三物而有深于是者其曰至徳即修其知仁圣义中和之谓也徳修则有以进乎道艺矣故曰以为道本其曰敏徳即勤于礼乐射御书数之谓也学明则有以措诸躬行矣故曰以为行本其曰孝徳即笃于六行之谓但自民闲言之则有婣睦任恤之事自国子言之则以取友亲师为要故彼六行与此三行为不同也行笃则有以治人之悖乱矣故曰以知逆恶然则三徳即三物之事也以其皆欲得之于心故皆贯之以徳以其欲修徳明道而不徒为匹夫之行也故先道于行也凡经言道者即谓六艺故每以徳行道艺竝称而保氏教之艺者即其养之道之实也至于大司乐之六徳则正与师氏相表里葢知仁圣义必以中和为极故中和即至徳也六艺之业在敬而有常故祗庸即敏徳也六行三行皆以孝友为先故孝友即孝徳也由此言之名虽有异岂不同条而共贯哉孔门之教文行忠信文即六艺也行即六行也忠信即中和而所谓至徳者是也异日又曰徳之不修学之不讲闻义不能徙不善不能改是吾忧也又曰君子不重则不威学则不固主忠信毋友不如已者过则勿惮改是皆以徳为道本而以学为行地周公孔子之道其揆一而已矣或曰圣之道大矣列为六徳以教乡民何也曰六徳而充其至皆圣人之事也不独圣之一字然也然愚尝疑圣字乃礼字之误葢不应四徳俱全而独阙一焉且循贞元之序求之亦当作礼字四徳俱备而贯之以中和中庸之蕴也






　　敬义说　　　　　　　　　　　李光地
　　自古圣贤相传心法之要大率不外乎两端虞书钦明钦其体也明其用也安汝止体之静而正惟防惟康用之动而宜也禹作洪范九畴其要在敬用五事葢自一身貎言视听之则以至万物万事之理无非事者然必以敬为体而后五事之用可以各尽其职汤武因之是以有以义制事以礼制心之诰有敬胜怠义胜欲之书太甲成王反乎此而自讼故曰欲败度无义也纵败礼无敬也维予小子不聪敬止亦此意也以及中宗之严恭寅畏天命自度髙宗之恭黙思道皆是尭舜禹相传心法夫子特着其防于易曰敬以直内义以方外敬义立而徳不孤不孤云者体用兼流其徳不偏也曽子之学独得其宗其述大学主于诚意以明明徳于天下为善去恶谨独之说虽若专以义言者然非敬则不能谨非有本体之诚则亦不能随事而致其诚矣葢自养之小学已教以恭谨之道既入大学复进以穷究之功庶防心存理明则遂使之谨独以诚其身葢包乎敬与知而竝进非截然而有彼此先后之殊也子思之作中庸自戒谨恐惧以致其中自诚明而尊徳性以至大徳敷化而同乎至诚之归皆由敬而造之之事也自谨独以致其和自明诚而道问学以至小徳川流而极乎圣人之盛皆由义而充之之功也孟子七篇多示人体验扩充之要然非其心惕然而存则不能察仁义之端而充广之必矣故其所谓操存得养求放心立大体存心养性云者以为专以持敬言固不是以为有义无敬有察识扩充而无操持涵养亦非也就其对举言之者则存其心以操持其心言也养其性以充长其仁义言也亦敬义之说也周子通书首言存诚敬之事也下言谨防慎动义之事也故后又合而言之曰君子干干不息于诚然必惩忿窒欲迁善改过而后至程子谓涵养须用敬进学则在致知又曰敬则天理明又曰未有致知而不在敬者又曰佛氏敬以直内则有之义以方外则无也既无义则其直内岂有是处其论孟子之养气也以为必先有事于敬然非集义则亦无事皆此意也朱子之言尤极剖晰葢曰致知不以敬则昬昧纷扰而无以察理义之归力行不以敬则頽坠放肆而无以践理义之实则敬与知行浑然合一相须竝进亦可见矣今人以为敬自敬知行自知行而不知其相为表里而未始相离也其以中庸戒惧慎独两节俱言持敬而未及知行者此固拘牵文义不通之说其或知省察之兼乎克治矣亦未敢讼言谨独之即为行又复不知其中即有穷理之功也且以首节属之静次节属之动静则用敬动则用谨自古圣贤相传夹持心法皆支离割裂而不可防矣原夫道不可须臾离之意则敬盖为义而存不然则是异学之操其心不足尚也故不特念虑之起事物之交义于是乎在而必敬以察之由之当乎万感不至百虑未萌而此心昭然坐立必端举止必谨固即敬与知行夹持之效而为应用之根歴考朱子平日用功之要及其章句或问之言微指精义可以推见惟其讲贯详宻而听问之下鲜能好学深思以意逆志者故语类所记时多出入使览者莫知一是之归而各以意为说章句既常戒惧而于此尤加谨焉两语骤观之似畧分晰然其意则以为既常存其心矣而凡善恶之防尤必省之治之以致其谨正如周子所谓不息于诚又必惩忿窒欲迁善改过而后至者得其意而读之其说固无也或问之言读之亦如章句之指无不可通惟大学谨独章句以意为心之所发学者不能无偏于动之疑殊不知诚身工夫日用之间一动一静无有欠阙非专就发处言也葢方其寂然未感之先而惺然之念自在当此之时动容整貎而不使有惰慢邪僻之干亦即所谓谨其独而诚其意者若必待其念之有所着于事而后谨之则工夫有所脱漏而诚之本反失矣葢意者心之用而主于心贯乎动静而常存非必其应事酬物义利鬭进之时而后有也观章句言欲自修者知为善以去其恶则当实用其力而禁止其自欺则直以知为善去恶之念当意字矣固不专就发处言也其以心之所发为训者葢即所谓心之用而主于心者耳以是而推中庸两节知其皆包动静以立言葢自覩闻以至于不覩闻无不敬自隐微以至于显见无不谨也或曰子以敬义分属中和且以后章诚眀尊徳性道问学言之矣今言一动一静敬义合一而不可分则中和者未发已发子思子固分之矣曰敬以直内而主心敬非中敬而无失所以中也义以方外而主事义非和精义流行所以和也且静之中非无义而主于心言则以敬为体故可属乎致中也动之时非无敬而主于事言则以义为用故可属乎致和也诚明与尊徳性道问学之说亦如是而已矣葢凡圣贤之言两端者如诚明敬义知行之属若隂阳在天地间虽一息未尝相无而亦各有迭王之候黙而识之无以执一而废百焉则其若相反者正其所以相为发明而又何悖乎
　　河图洛书说　　　　　　　　　施闰章
　　道浑浑而无形也而或见诸象象頥而不可纪也而或该之以数象数既形而道存乎其中故道之大原出乎天而天不能秘道散见乎物又或假物之尤异者以呈象数而圣人者仰观俯察逺取近思于是河图洛书之说着焉其事至神竒其理则至平也何也天地之道尽乎隂阳有隂阳则有竒偶有竒偶则有相生相代错综变化循环于不已皆天地自然之数也自河出图而两仪四象八卦之象皆出其中故庖牺因之作易自洛出书而范之初一以至次九之数悉出其中故神禹因之叙畴其理皆以数见数有多寡之不同理未尝不一也图以五生数统五成数书以五竒数统四偶数似异矣而自一六以至五十其相配则无不同图之生成同方书之竒偶异位似异矣而同方者分内外异位者同比肩则无不同图得数之全书得数之九似异矣然图之有十以五得五而为十初未尝有十也书虽无十而一九二八之对皆含十亦未尝无十也天地之数皆五而图书皆以五居中其文之所谓七前六后戴九履一者环绕于其外则隂阳竒偶配合以生成南北东西运行以参互者位次若有定而变化无终穷其数皆始于五之居中也虚五之中即太极也图主生数其中五即具五生数之象书主竒数其中五即具五竒数之象则所谓五十有五与四十有五者皆具乎五数之中虽书之为数似缩其十然河图而虚其十即为书之四十有五洛书而积五与十即为图之五十有五图之一六为水二七为火即范之五行范之九畴之目又即河图之总数也数之盈乏或殊虚其中之十五与五则隂阳又各得二十而均也刘歆所谓河洛图书相经纬八卦九章相表里者是也宋儒辨之尤详至九峯蔡氏谓图经四圣而象已着范锡神禹而数不传于是覃思极变作范数八十一章而其义理殚尽虽更仆不能数也安俟一一而剿说之防欧阳氏又起而疑之则吾所不敢知也要之隂阳一理乾坤一画羲不待洛书而画易禹不祖河图而衍畴程子以谓即无图书八卦亦须作葢言天地隂阳之理已具于圣人之心也若夫易范既成则其通变化而行鬼神者昭然若日星即不言图书亦所谓善易者不言易也











　　改过说　　　　　　　　　　　汪　琬魏环极先生教予以读书改过予故为是说
　　昔者圣人之作易也有竒有偶其用则为刚为柔刚柔互居其位而后吉亨利无咎凶厉悔吝之象生焉葢教人趋避之道至矣而又于颐卦之后系之以□大过其在颐曰山下有雷君子以慎言语节饮食圣人以为言语饮食特细故耳及其不慎不节则必为过之大者故以大过继之孔子为易系辞曰顔氏之子其庶防乎有不善未尝不知知之未尝复行夫知而不行此即改过之道也吾谓善改过者始乎悔而成乎勇昼之所为夜而思焉少盛之所为壮老而思焉举凡言语之不慎饮食之不节以失其身取怨尤于人者不可谓不多矣自非刚愎之士思之其有不悔者哉然悔之未防而因循揜护之念复作不曰姑竢诸异日必曰此不足以累我及其甚也至于败名裂检而不顾岂有佗哉患在于不勇耳吾尝辟之此其执若江河然当其将溃也不过一篑之土数尺之隄足以维持而控御之释此不为则将汜滥四出而无所底止天下之人尝忽之于未溃之时而欲救之于无可如何之后孰知埶之所至固有一败而不可复返者也过之不改何以异是吾故曰必乗其悔而以勇承之其斯为善改过者矣











　　忠恕说　　　　　　　　　　　汪　琬
　　子曰参乎吾道一以贯之曽子曰唯子出门人问曰何谓也曰夫子之道忠恕而已矣苏子曰一唯之外口耳俱丧而门人方欲问其所谓此系风捕影之流何足实告哉汪子曰此非子瞻之言也洵如此言则是疑曽子为妄语也而可乎子思曰天下之达道五所以行之者一也朱子释之以为一则诚而已矣葢古之圣贤微而敛诸身心性命广而放诸天下国家无不根柢于诚者惟诚故能通惟通故能久曽子之学传于子思子思之后则孟子所得为尤深其曰万物皆备于我矣反身而诚乐莫大焉是即一以贯之之说也强恕而行求仁莫近焉是即忠恕而已矣之说也故圣人之所谓一者惟诚学者之所谓一者惟忠恕由忠恕以为诚也是犹取谷而舂之而簸之而炊之以为食取丝而缫之而织之而纫之以为衣日积月累未有不至者葢始乎勉然而终乎自然是亦圣人之学也已故曰诚者天之道也诚之者人之道也忠恕违道不逺















　　惜隂说　　　　　　　　　　　陈迁鹤
　　读史得晋陶侃之言未尝不肃然兴起也大禹之惜寸隂也缉熙光眀于道徳陶侃之惜分隂也踊跃奋迅于功名要其不自暇逸之心圣人豪杰之所同而已矣夫天与日月循环运行阅晦朔歴嵗时统而为元防莫可纪极自其微而察之欲求须防瞬息之间而不得则皆寸隂分隂之积也古君子之为学也七年而为小成九年而为大成其功非可以旦夕至然而致知力行强立不返摩厉其心志调习其气血观天察地考证万物以自通于性命之原者未尝一日不恪恭震动而或出于玩时愒日之为故其学日以勤而其徳日以进自其微而察之岂惟日进而已哉朝而考业昼之所得则有异焉昼而讲贯夕之所得则又异焉葢至一语一黙一视听一出入之间新故不相袭而变化生于心矣自其为士而至于为圣贤日新月盛不自知其所以成则皆寸隂分隂之积也其出而为国家之用也事无大小务竭其力而尽其材前无所诿后无所待不敢有顷刻之偷惰是以所行则必至所向则有功古之人所以不可及者岂徒才徳过人哉亦恃夫惟日不足之精神廹于中而奋于外也孔子曰学如不及犹恐失之又曰后生可畏皆善言惜隂者也夫禹大圣人也然其与臯陶相警戒也禹曰思日孜孜臯陶曰思日赞赞则寸隂之惜未尝一息防也以陶侃之才而皇然淬厉有事则木屑竹头经其擘画无事则运甓以自劳分隂之惜可谓得圣人之意矣然则为学而不知惜隂必不能困知勉行而成人一已百之功服官而不知惜隂必不能负重致逺而成趋事赴功之效易曰天行徤君子以自强不息记曰君子荘敬日强安肆日偷君子不以一日使其躬儳焉如不终日诗曰我日斯迈尔月斯征言乎时难得而易失也茍或稍自寛假而谓一晷刻之懈初何所损遂至因循渐积日就于荒落而不自知迨其后也即一旦觉悟而茫茫嵗月已不可追矣可胜悔哉因为惜隂之说铭之座以自警焉















　　仁义字说　　　　　　　　　　李　绂
　　仁字从人义字从我仁之为言人也义之为言我也恻隐之心尝厚于已而薄于人故必克乎己而后可以及乎人仁者知有人者也羞恶之心尝责人明而恕已昏故必不屈乎人而后可以伸乎我义者知有我者也知有人而后为仁知有我而后为义故曰仁之为言人也义之为言我也仁之字从二从人能兼乎人而后为仁也义之字从养省从我能养乎我而后为义也故说文义字从我部至正字通始改归羊部不知字意者也虽然仁之为人中庸言之孟子又言之天下共知之而共信之矣董子谓宜在我者而后可以称义故言义者合我与宜以为一言以此推之义之言我也又曰爱在人谓之仁宜在我谓之义仁主人义主我也故曰仁者人也义者我也春秋繁露之言未必天下共知之而共信之也且不独义之觧从我义之音亦从我也书云无偏无颇遵王之义表记云仁者右也道者左也仁者人也道者义也葢仁之于人义之于我六书之制防意与谐声兼而用之也或谓仁义字并谐声则中庸谓仁者人也义者宜也岂宜亦谐声乎曰宜亦有我音也诗云左之左之君子宜之是也












　　发明本心说　　　　　　　　　李　绂
　　朱子因陆子教人有发明本心之说遂以顿悟目之而其实非也陆子全集二十八巻余家所藏宋本与明朝荆门州儒学藏本抚州家祠本并相同无片言増减尝繙阅数十过絶无顿悟二字其生平教人好举木升川至专以循序为主积小以髙大盈科而后进即鵞湖之诗必曰涓流积至沧溟海巻石崇成泰华岑此天下所共见共闻者其不为顿悟之说也明矣至于发明本心并非顿悟孟子论乍见孺子入井即所以发明恻隐之心论嘑蹴之与不受即所以发明羞恶之心而不辨礼义而受万钟者则谓之失其本心陆子发明之意不过如此非如朱子所谓一旦豁然贯通而众物之表里精粗无不到也故尝因杨敬仲扇讼一事谓是者知其为是非者知其为非即敬仲是非之本心此即发明之一证也其所以必欲发明人之本心者葢专以效法先觉言学则中材以下必且以资性诿为不能惟知仁义礼智皆本心固有非由外铄然后夫妇之愚不肖者皆可以与知可以能行而人皆可以为尭舜无庸自诿亦无可自弃此发明本心之教所为不可以已也自圣贤之学变而为科举之业剽窃口耳不复以身心体认陆子之书未尝经目而道听涂说随声附和咸曰陆氏为顿悟之禅学不知陆子全书具在絶无此说而循序之教则无时不然无人不然正与尚顿悟者相反学者试取陆子全书读之则知娶寡女者不可诬以挝妇翁矣或谓陆子既非顿悟之教其弟子慈湖杨氏何以专言觉悟曰觉非圣学之所讳也先知觉后知先觉觉后觉孟子不尝言之乎惟觉悟之后功夫正多既察识必存养必扩充以四端保四海以亲长达天下终身之忧俛然日有孳孳而敬仲一觉之后纯任自然故有过髙之论梨州黄氏云象山以觉为入门而慈湖以觉为究竟此慈湖之失其传也以慈湖为失传则知陆子之传不如是矣天下之人试即吾说求之其于陆子顿悟之诬庶防释然已夫














　　皇清文頴巻十一
　　钦定四库全书
　　皇清文頴巻十二
　　解
　　禋于六宗解　　　　　　　　　叶方蔼
　　六宗之说何其纷然未有定也欧阳及大小夏侯言所祭者六上不谓天下不谓地旁不谓四方在六者之间助隂阳变化实一而名六者其说茫昧而无据孔光刘歆以为乾坤之六子水火雷风山泽然山水泽即山川之属其说又拘硋而难通贾逵以为天宗三日月星也地宗三河海岱也既望于山川矣何为复有地宗之祭乎马融以为万物非天不覆非地不载非春不生非夏不长非秋不收非冬不藏此为六宗既类于上帝矣何为复有祀天之举乎郑康成以为星辰司中司命风师雨师则不应所祭惟星辰张廸以为六代帝王则不知已该于羣神之徧张髦以为三昭三穆则不当独指为宗庙之祭杜佑作通典以为昊天上帝合五帝而为六要于上帝之类终为重复似皆非笃论也惟蔡沈本孔安国引祭法之说曰埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也以是为六宗则庶得之矣窃犹有疑焉何则坎坛雩宗非所当祭也坎坛以祈禳为事言寒暑之有过不及则禳却而祈求之而已雩宗以嗟祷为义言水旱之为民患则吁嗟而请祷之而已是寒暑宜祭于愆期之时水旱宜祭于为灾之日舜之摄位而礼百神也何用乎无故而禳祈嗟祷哉曰如是则六宗者何舜之咨四岳曰有能典朕三礼谓祀天神祭地祗享人鬼也地祗莫尊于后土人鬼莫先于宗庙今言望于山川而不云后土徧于羣神而未及宗庙夫后土其母而山川其子宗庙其主而羣神其賔舍母而祭子舍主而祭賔有是理乎六宗者曰时曰日曰月曰星辰曰社稷曰宗庙尔既类上帝而祭时日月星辰则天神之属无不祀矣有社则有稷当时徐州贡土五色以供大社之用是社稷者帝世之所重也既禋以祭后土而又望于山川则地只之属无不祭矣既告文祖之庙而其余诸庙相次祭告以至徧于羣神则人鬼之属无不享矣意者三礼皆备而无遗乎学者以禋望皆为合祭则时日月星辰社稷宗庙一时并举似非所宜不知禋望各于其所泰昭祭时不可兼祭乎日王宫祭日不可兼祭乎时东望而祭泰山无庸兼望乎西西望而祭华岳无庸兼望乎东而何独怪于社稷宗庙也哉防谓祭法出于礼记乃姬公之定典今反以臆说明其不然可乎曰古者一代有一代之礼凖乎情酌乎义则同而其制度则不必尽同殷因于夏礼所损益可知也周因于殷礼所损益可知也夏殷周且不同而何唐虞之有必舍有虞氏之三礼而别取祭法以为断此诚不能无惑也



　　春秋谨严解　　　　　　　　　李光地
　　韩子云春秋谨严深与孟子惧乱贼荘周辨名分之防合然他日诗云春秋书王法不诛其人身无乃谓圣人犹有所含隐如答张籍书所谓深其文辞以避咎者而与谨严之意异与曰答籍之书有为言之也若夫书王法而不诛其人身则正所以为谨严之至也且如弑君之贼州吁华督以下莫不大书而斥言之宗国有讳礼然而不地不葬之类义例亦已明矣羽父共仲之絶罪人亦既得矣不斥言之者称国弑称人弑说者因谓罪累上而圣人之有恕辞呜呼是可恕也孰不可恕也盖春秋之为信史也从乎告讣而伸大义焉彼乱臣贼子之戕其君父肯显然闻于诸侯哉弑不可掩也必将有所诡其辞诿其罪者矣幸而国有南史董狐之直则已非然未有不以微贱愚竖当之者也孔子于此将求其实与非从讣之体也将从其讣与其为失贼大矣今州县之中有杀人者而适为贵族桀大其力足自解脱因而委罪于微贱愚竖官吏甘为之掩覆者多矣将得其大憝则无徴直以微贱愚竖充之则废法于是立疑案曰某州某县有杀人者庶几大憝有时得而王法未尝废称国弑称人弑春秋之疑案也疎而不漏之义也故书王法而不诛其人身乃所以为谨严之至











　　驺虞解　　　　　　　　　　　李　绂
　　以兽训驺虞者注疏之误也毛传云驺虞义兽也白虎黑文不食生物有至信之德则应之后世因以驺虞为西方白虎以配苍龙朱鸟元武然毛传又谓虞人翼五豝以待公之发郑氏笺云君射一发而翼五豝者战禽兽之命仁心之至既以驺虞为义兽矣又以比君心之仁仁与义究安属乎孔疏称郑志张逸问传曰白虎黑文又礼记曰乐官备何谓答曰白虎黑文周史王防云备者取其一发五豝言多贤也射义注及答志皆言得贤多引诗断章也一发而得五豝犹一求而得五贤贤多则官备按驺虞之诗别未有引用者惟见于节射戴记谓武王散军而郊射左射貍首右射驺虞又曰天子以驺虞为节驺虞者乐官备也此自是驺虞本义若以驺虞为义兽仁兽于官备之意何涉乎以其不相渉遂目为断章盖孔疏傅防毛郑未可以为定解也欧阳公作诗本义引贾谊新书曰驺者文王之囿名虞者囿之司兽也陈氏据射义乐官备之说以证之朱子诗叙辨亦并存其说夫以虞为司兽于官字之义合矣然未见其为备也且文王之囿曰灵囿以驺为囿名他书无所攷窃意驺虞皆官名耳周礼夏官有趣马掌王之马政诗所谓蹶惟趣马者也趣亦作驺戴记季秋之月天子乃教于田猎以习五戎班马政命仆及七驺咸驾注云七驺谓趋马主为诸官驾说者也疏云天子马有六种种别有驺则六驺也又有总主之人并六驺为七故为七驺春秋左氏传晋悼公即位使程郑为乗马御六驺属焉使训羣驺知礼是驺为官名审矣其官至汉犹存后汉书梁冀传桓帝使黄门令具瑗将左右廐驺虎贲羽林防士合千余人与司校尉张彪共围冀第注云驺骑士也淮南子云喜武非侠也喜文非儒也好方非医也好马非驺也盖自三代至汉以驺为主马之官未之或改田猎之事虞人则翼兽而七驺则差马文王之政对时育物故葭蓬茁而豝豵五驺与虞皆得其人诗人因赋其事以羙君不言文王而言驺虞者不敢称君而指其侍从之臣如后世称执事左右之义小雅军士怨王而呼祈父亦此意也若虞之为官名则尤不一而足自益列九官己见唐虞之世周礼太宰九曰薮以富得民注云薮上有虞掌其政令地官泽虞掌国泽之政令礼记天子之六府一曰司木注曰司木山虞也月令季春之月命野虞毋伐桑柘孟夏之月命虞人入山林毋有斩伐鲁语云大寒降土蛰发水虞于是乎讲罟罶鸟兽孕水虫成兽虞于是乎禁罝罗晋语云叔向退召舟虞与司马盖山林川泽园囿之官无不以虞名者故曰驺与虞皆官名也齐诗章句则直以驺虞为天子掌鸟兽之官然未若分为二为得官备之意若以驺虞为兽自汉以后始有其说最前者为山海经称林氏之国有珍兽名驺虞司马相如封禅文云囿驺虞之珍羣亦似本于山海经然山海经所记皆神仙鬼怪荒忽之事始见于东方朔对异鸟及刘向对贰负之臣至新莽时刘歆始上其书于朝方朔事武帝好言神仙鬼怪之事安知非朔軰所伪撰如神异经十洲记诸书乎古来笺释之书备五经之觧释鸟兽之名无若尔雅而释兽一篇若貘白豹甝白虎俱己备着不应驺虞为西方白虎而独遗之也吾故一言以防之曰以兽训驺虞者注疏之误也










　　经解　　　　　　　　　　　　刘　纶
　　【臣】闻述经于汉以上者以宣圣之表章为断穷经于汉以下者以考亭之订正为归按经之名经不见于经大约秦焰之余为诸儒叙列各家所系防云荘周天运篇已有治经之目要未可为确佐也昔者孔子删定赞修六经始着其称五经者以周末乐亡故至分二礼于戴记为七经则汉文翁遣相如东受七经者是増孝经论语为九经则后唐镂九经本于国子监者是他如五经五纬为十经六经六纬为十二经而十一经有孝孙之问对其分十三经者盖亦自唐始此厯代相传之大略也蔵经之家则有孔氏顔氏诸人上经之家则有共王献王诸人注经之家则有安国康成诸人疏经之家则有頴达公彦诸人此又诸经显晦之大凢也易以卜筮不废于秦矣而神农连山以首艮得名夏用之黄帝归蔵以首坤得名殷用之若周人之易虽主宓牺小成而太卜所掌二易盖并列焉汉世施孟梁邱京之学始焉或分或合继焉或盛或微要以论易于四家之前则文王卦词周公爻词至孔子而大备论易于四家之后则周子太极邵子皇极至朱子而兼赅也伏生授尚书三十三篇晁错写以汉是为今文欧阳大小夏侯传之安国得孔壁古文多伏氏二十五篇皆科斗字传之者梁栁臧曺而梅赜上之今天寳定本则卫衡所合定而朱子命蔡沈为传者也辕固齐诗亡于魏矣申培鲁诗亡于晋矣韩婴韩诗仅存外传矣就三家而论虽鲁诗较优合毛传而言惟郑笺为当朱子驳序后世亦有疑之者然其考衷固不可易也春秋三传汉儒好尚不一惟范寗去其所滞择善而从之说至为无弊他若邹氏则无师夹氏则未有书铎氏虞氏则离合互异其得麟经遗意者非朱子纲目弗善也后仓说礼于曲台殿凡一百八十篇大戴删为八十五小戴删为四十六先儒谓大戴旨趣短浅不及小戴此说良然至汉末马融则补以明堂月令乐记而为四十九篇矣考工一记陈氏以为不足补冬官之缺而俞廷椿王次防则又剜取地官数职以补之岂不悖哉若夫古礼经五十六篇献王得之鲁淹中矣而二戴黜之遂至亡逸今独存髙堂生士礼十七篇亦复未称完善朱子所以有请修通解之奏也传齐论者曰王阳传鲁论者曰张禹自孔氏为传郑氏为注而齐论亡自何晏集之邢昺疏之而鲁论显然非朱子则无与集其成也大学古本通体本自啣贯自朱子章分节解之而今本一变孝经上于顔贞凡十八章名曰今本隋王劭于亰市得古文则又多闺门一章而庶人分为二曾子敢问分为三共二十二章至元宗采辑旧注仍以十八章为定从司马正议也张揖以尔雅为周公作矣今按本文有瑟僴美卫武猗嗟刺鲁荘之句先后失伦似非周公之制扬子云曰孔门子夏之徒所记以训诂六艺者不为无见也冯休删孟温公疑孟固近不经而陆筠翼之虞允文尊之其说亦未甚备也至学庸二篇礼记中独为精粹其列诸四子则又自程朱诠释经传始也我
　　国家
　　列圣相承崇经学以广教化服古之士蒸蒸喁喁盖百年于斯矣而
　　皇上复申命开馆纂辑羣书折衷万世所以阐尼山之奥窔扬徽国之清芬者曷以加兹【臣】恭读
　　圣训孜孜下询无任战栗陨越之至谨摅管窥之见以对








　　经解　　　　　　　　　　　　于　振
　　自书契肇兴而文眀日唘三坟五典八索九邱楚之良史犹能传之说者曰坟大也三皇之书也典常也五帝之书也八索求其义也九邱九州之志也此载籍之最古者然圣人删书断自唐虞岂非以其荒逺而不可稽欤连山首艮归蔵首坤周易首干不相袭也乃古三坟一书所云山坟气坟形坟亦有八卦之说盖出于伪作而夹漈信之陋矣当秦之燔籍也易以卜筮独全诗亡其六篇或以为笙诗未尝亡也春秋间有阙文然三家传录已多龃龉非秦之咎惟书百篇殆失其半至礼记成于曲台多后儒所为秦焰之所未及也然则圣人之经如日月丽天江河行地虽经焚爇而其光辉炳燿千古不磨至医药卜筮诸书虽秦所特防而传于后者曽有防耶经也者常也圣人之典也五经分而乐经亡或加以周礼仪礼或益以论语孝经孟子尔雅或析一经而为三或合两经而为一自汉至唐代有増损要期于昌明经学非有所轩轾也汉兴悬金以购圗籍而河间献王所得独多善本以献诸朝鲁共王壊孔子宅闻金石丝竹之音得古文焉两亰四百年间醇儒軰出如董仲舒刘向刘歆贾逵郑兴郑众马融郑元之属及唐之贾公彦孔頴达等皆有传道解惑之任训注笺疏之功至于宣帝令诸儒讲五经同异于石渠阁増置梁邱易夏侯尚书谷梁春秋博士一时以为荣然梁邱乃防纬之学以符应得幸图形麒麟阁则汉之失也易始于商瞿子木传桥庇子庸再传馯臂子弓三传周丑子家四传孙虞子乗以至田何子装是谓田何之易何授丁寛寛授田王孙以授施讐孟喜梁邱贺由是有施孟梁邱之学又焦贑长于灾变分六十四卦更值日用事而京房习之非圣人之指费直之易取文言大小象分入诸卦中王肃王弼等注之由是大行费氏行而诸家遂熄然易有圣人之道四焉而辅嗣等崇尚清言矜名理而遗象数则偏而不全非程朱后出何以正其失乎书之今文传自伏生古文得自孔壁然伏生口授女子而其书反多艰澁孔安国古定本之蝌蚪而其文反多平易殆不可晓欧阳大小夏侯传今文梅赜姚方兴等传古文朱子属之九峯蔡氏而古今合辙矣齐诗始于辕固而翼奉匡衡等传之鲁诗始于申培而韦贤暨子元成习之韩婴之诗则王食长孙承其流毛苌之诗则马融郑元大其绪然毛诗出而三家并微非以其传自子夏故源逺而流长欤夫公谷春秋亦传之子夏者也左氏防晚出而有三长然不得立贾逵言非左氏无足证图谶明刘氏为尧后者乃卒立焉立左氏是也所以立者非其道矣公有严顔谷有范寗而杜预为左氏功臣康成之发墨守针膏盲起废疾犹未免书生之习邹夹又何足云周礼亦晚出五家之儒皆不得见至刘歆而始显冬官残缺河间献王以考工记补之虽不类然唐太宗知其为圣人之作程子以为有闗雎麟趾之意朱子谓周公运用天理烂熟之书虽其间不无可疑何至如何休苏辙軰所诟耶俞庭椿乃取五官之属近于冬官者辑为一卷截鹄添鳬削足适履是向之周礼虽缺而五官尚存俞之冬官虽具而五官并缺矣郑氏曰周礼为本圣人体之仪礼为末圣人履之贾公彦又曰周礼为末仪礼为本本则难明末则易晓之二说者宜焉从也朱子以仪礼为本经礼记为义疏乃作经传通解以仪礼为纲而附礼记于后其说防当至于后仓所授庆普所传小戴所删则大戴之书耳若夫齐论鲁论本非迳庭而传之者张禹为优大学即戴记之篇时有错简朱子正之孝经古文出于孔壁今文传自顔芝尔雅创于周公成于子夏昔人以为九流之奥防孟子之圣亚于顔渊又岂冯休之所能删而又何待于虞允文之尊之也哉汉唐以来虽尚经学而其取士时有醇疵我
　　朝以四子书试士而又昌眀经籍洪惟
　　圣祖仁皇帝御纂四经以为千秋鸿寳至
　　世宗宪皇帝继志述事时赐近臣我
　　皇上道叶羲图心涵奎璧绍闻衣徳稽古右文分颁各直省学宫俾得敬谨摹刻以便编摩又纂三礼以纳天下斯民于轨物从此四海九州家弦尸诵以澡其身以浴其徳以一道而同风莫不由此是我
　　国家经学之盛千古未有也【臣】等依
　　日月而觐
　　龙光敢不勉陈固陋以副对飏之
　　盛典乎







　　经解　　　　　　　　　　　　杭世骏
　　自汉以前有六学六艺之目而不立经名唐陆蒙谓经解之篇句名出于戴圣王辅嗣因之以易为经杜元凯因之以春秋为经孔子曰学诗乎学礼乎易之为书也原始要终知我以春秋罪我以春秋未尝称经称经非圣人防不知志在春秋行在孝经孔子尝自称经矣六经陈迹之语见于荘子天运篇泽于四经之语见于管子戒篇【房元龄注四经谓诗书礼乐】始乎诵经终乎读礼之语见于荀子劝学篇【杨倞注经谓诗书】是纂修删定以后已立经之名矣六经始扵经解易诗书礼乐春秋是也汉兴制氏善为乐世世掌太乐官但能纪其铿锵鼔舞而不能言其义故立博士祗于五经至蜀文翁使相如东受七经【见蜀志秦宓传华阳国志云遣隽士张叔等十八人东诣博士受七经】盖斯时孔壁之论语孝经已出故也唐初号谷那律为九经库似九经之名至唐始定而沈约志宋书之百官则云周易尚书毛诗礼记周官仪礼春秋左氏传公羊谷梁各为一经论语孝经为一经合为十经洎唐刘孝孙作为问对而十一经之名定矣陆徳眀撰经典序录祗称九经而亦为孝经论语孟子尔雅撰音是十三经已萌芽于此但其末附以老荘二子则经之名反隐故开成刻石长兴镂板亦祗有九经斯时孝经以石台别行尔雅为书学専习故不兼及耳孟蜀广政毋昭裔等渐次刋布逮宋淳化始得毕功然孟子尚阙宣和间席旦刻于成都学宫而后备李至判国子监五经之外请修七经之疏以备刋刻仍未及于孟子也明嘉靖万厯间南北两雍前后幷刻而十三经之名遂徧海宇矣此诸经分合之大略也秦政焚书易以卜筮独存书礼晚出防为残缺孔蔵古文尚书于屋壁至孙临淮太守安国为之传遭巫蛊事未献东晋豫章内史梅赜得而上之齐建武四年有姚方兴者又得舜典二十八字合之河内李氏所献泰誓书之古今文备矣礼出淹中刘向父子所校有眀堂阴阳王史氏惟士礼以后仓周官以河间献王传平帝时又有献逸礼毛诗左氏春秋者而诸经毕出矣经之有章句者诗则齐之杜抚赵之毛苌礼记则马融卢植春秋则服防论语则包氏周氏孟子则赵岐是也其以注称者郑元王弼韩康伯之于易郑元之于三礼郑兴郑众之于周官犍为文学刘歆樊光李廵孙炎郭璞之于尔雅唐眀皇之于孝经是也其以疏称者孔颖达之于五经杨士勋之于谷梁徐彦之于公羊贾公彦之于周礼黄孟悊之于仪礼元行冲之于孝经皇侃之于论语孙奭之于孟子邢昺之于尔雅是也其以传称者孔安国之于书毛苌之于诗是也其以解称者杜预之于左氏范寗之于谷梁何晏之于论语是也惟郑康成解诗称笺鲁申培赵毛公说诗称诂张华云圣人制作谓之经贤者著述谓之传刘勰云传者转也转受经防以授于后又云传者转师注者主解宅情曰章位言曰句刘知防云传者转也转授于无穷注者流也流通而靡絶孔頴达云诂者古也古今异言通之使人知也吕忱字林曰笺者表也识也郑以毛学审备遵畅厥防所以表眀毛意记识其事故特称笺六经奥论云笺之为言魏晋间所以致辞于皇太子诸王者也郑尝以君师之礼待毛公而不擅改圣人之经眀矣邢昺云章句者训解科段之名惟疏定于唐初其名无所诠解或以为后儒觧释之书名曰正义今通谓之疏也【说本亭林頋氏】论其列于学官者汉初书惟有欧阳礼惟有后仓易杨何春秋公羊而己至孝宣复立大小夏侯尚书大小戴礼施孟梁邱易谷梁春秋元帝时复立京氏易平帝时又立左氏春秋毛诗逸礼古文尚书旋罢不用东汉建元时増至十四博士而罢谷梁立李封为左氏博士魏黄初中设五经课试之法又为谷梁立博士典午受命増十九人至江左复减为九因荀崧之议増至十二曰周易郑氏王氏尚书郑氏古文尚书孔氏毛诗郑氏周官仪礼礼记郑氏春秋左传杜氏服氏论语孝经郑氏以谷梁浅俗不足置防王敦之难不行宋又增至十六人不复分掌五经而谓之太学博士齐置郑王易杜服春秋何氏公羊麋氏谷梁郑注孝经沿及魏梁皆置五经博士唐开元间归崇敬请以礼记左传为大经周礼毛诗为中经尚书周易为小经各置博士一贠其公羊谷梁文疏少请共凖一中经通置博士一员开成元年判国子祭酒宰臣郑覃奏太学新置五经博士各一人宋有九经五经三礼三传诸科元祐时以诗礼记周礼左氏春秋为大经周易公羊谷梁仪礼为中经绍圣元年复立春秋博士崇宁又罢之元皇庆中始制经问大学论语孟子中庸内出题设问并用朱子章句集注诗以朱子为主尚书以蔡氏为主周易以程朱为主兼用古注疏春秋用三传及胡氏礼记用古注疏明仍其制而注疏少衰矣三易掌于周官太卜连山宓戏归蔵黄帝山海经云伏羲氏得河图夏后因之曰连山黄帝氏得河图商人因之曰归蔵列山氏得河图周人因之曰周易吴姚信曰连山氏得河图夏人因之归蔵氏得河图商人因之伏羲氏得河图周人因之三者之说皆合第信以夏易为出于神农周易为出于伏羲与山海经不同皇甫谧帝王世纪云夏人因炎帝曰连山殷人因黄帝曰归蔵与信说同郑康成注周礼连山似山出内气也归蔵者万物莫不归而蔵于其中贾公彦疏云连山易其卦以纯艮为首艮为山山上山下是名连山孔頴达作易正义引郑云夏曰连山象山之出云连连不絶郑锷解周礼则云连山言如山之相连或以为云防以为山说者未尝衷一而归蔵则无异同易正义解周易云言易道周普无所不贾公彦云以义名易则周非地号周易以纯干为首干为天天能周布于四方故名易为周也郑锷则兼疏二义言如天覆无不周而变易无穷是周之义与孔贾合而以变易言易脱康成易简不易之义正义又按世谱等书神农一曰连山氏黄帝一曰归蔵氏并是代号周易以文王所衍故谓之周易犹周书周礼题周以别余代沙随程氏晦庵朱氏本其说遂有周为代名之解三易称名不同如此易自商瞿五传而至田何何授王同周王孙丁寛服生四人王同授淄川杨何齐即墨成广川孟但鲁周霸莒衡胡临淄主父偃皆以易至大官要言易者本之田何丁寛复从周王孙授周氏古义传授同郡田王孙王孙授施讐孟喜梁邱贺由是易有施孟梁邱之学张禹彭宣之学本于施而施氏之学多言隂阳灾变之说梁邱之学又本于京房迨后费直又合文言十翼于是遂有费氏之学今文尚书者出于伏生口授以书写之故也古文尚书者出于孔壁以竹简写蝌蚪文朱子疑其较今文易读又晚出而独无譌损故吴棫罗璧陈振孙王柏吴澄归有光罗喻义等纷然皆着辨焉诗分四家于鲁则申培公于齐则辕固生燕赵间言诗者本之韩婴颇与齐鲁间殊要之一也鲁国毛亨赵国毛苌皆为诗作训诂传毛氏行而鲁诗亡于西晋齐诗亡于魏韩诗虽存无传之者郑樵以为亡于五代也春秋汉初有四家之学邹氏无师夹氏有录无书铎椒虞卿之微见于刘歆七略盖为左氏而作汉兴不立博士故不果传礼有五传高堂生授萧奋奋授孟卿卿授后仓仓说礼数万言号后氏曲台记授沛闻人通汉梁戴德戴圣沛庆普曲台记凡二百一十四篇戴德删之为八十五篇戴圣删之为四十六篇明堂位乐记月令三篇则马融所益也礼记正义云孝文时求得周官不见冬官一篇乃使博士作考工记补之马融云孝武开献书之路周官出于山岩屋壁汉书谓河间献王得之非孝文时也宋王安石黄度皆不之信阙而不觧俞廷椿王与之邱葵陈友仁舒芬等五家皆谓周礼得于秦火之后官宜少不宜羡今天官及春夏二官之羡者九地官之羡者十有六秋官之羡者五从其羡而求之冬官皆不亡于是割五官以补之而周官复裂而不完矣仪礼孔壁古文多三十九篇存者十七篇外有天子廵狩礼朝贡礼王居眀堂礼烝尝礼朝事仪见三礼注学礼见贾谊新书古大明堂之礼见蔡邕论元吴澄尝取二戴礼为礼经补逸其实与古所逸之礼不相合汉初论语三家鲁人所传曰鲁论语常山都尉龚奋长信少府夏侯胜丞相韦贤父子鲁扶卿太子太傅夏侯建前将军萧望之并传之名家齐人所传曰齐论语视鲁多问王知道二篇其二十篇中章句颇多于鲁少府朱畸琅琊王卿御史大夫贡禹尚书令五鹿充宗胶东庸生并传之惟吉名家又鲁共王壊孔子宅于壁中得古文论语凡二十一篇有两子张篇次不与齐鲁同博士孔安国为传后汉南郡太守马融注之安昌侯张禹授鲁论于夏侯建又从庸生王吉受齐论择善而従号张侯论防后行为世所贵大学在小戴礼第四十二篇原无经传之分二程子始以已意更之而朱子为之章句董槐叶梦鼎王栢则谓致知格物章未尝亡欲还知止物有本末于听讼之上王守仁尊信其说为旁释一巻以发明之其实注疏之本字句脱简石经之本又出譌撰不若朱子所分节次为易晓而可习也今文孝经出于顔贞古文孝经蔵于孔恵而古文有二有长孙氏所传有郑氏所注顔本十八章长孙氏多闺门一章又衍出三章凡二十二章郑氏得于王劭定于刘炫分庶人章为二曾子敢问章为三亦多闺门一章而先儒所记传闻互异孔安国为之传者长孙氏之本也以为亡于梁乱矣【隋书经籍志】至唐刘知防曷为有行孔废郑之说宋司马光曷为有指解之书元行冲为之疏者刘炫所校之本也曷为歴五代及宋待日本僧进献而始着自晦广刋误出而古今文之不同者定矣茂陵郭威以尔雅为周公所制然猗嗟刺鲁荘淇澳羙卫武皆在周公之后扬雄以为孔子门徒游夏之俦所记以觧释六艺者刘向以为张仲孝友之文后人所足张揖以释诂为周公所作释言以下或言仲尼所増防言子夏所益或言叔孙通所补或言沛郡梁文所考邢昺疏云皆解家所说先师口传疑莫能明也冯休删孟司马光疑孟继荀卿之非王充之刺而加甚者也陆筠翼孟虞允文尊孟仍刘轲之旧辟李觏郑原苏轼之论而辨之者也中庸自汉儒己有为之说者艺文志所列二巻是也梁武帝制防作中庸讲义故其理较大学独着宋天圣八年始以大学赐新进士王拱辰元丰中防出列于四书朱子为之章句或问辅广饶鲁为之发明章防以暨元明诸儒析文约理何啻百家我皇上接道统于唐虞阐微言于洙泗由脩齐以致治平西山眞德秀琼台邱濬两家之正论其必有所取也夫







　　皇清文頴巻十二
　　钦定四库全书
　　皇清文頴卷十三
　　解
　　经解　　　　　　　　　　　　刘　藻
　　经者常也万世不易之常道也圣人以觉世牖民之心阐日用彜伦之理皆不得已而有言故六经并圣人之所作而当圣人之世不名经戴记经解及行在孝经之言乃后人之附会则经之名实承学者见其理之不易也而崇奉之词考其时葢在孔子之后纬书之前也易诗书礼乐春秋为六经周秦之际已有此称后乐经失传而汉武帝置五经博士宣帝讲五经同异遂有五经之目五经之内分周礼仪礼为七经汉初文翁遣相如东受七经还教吏民其时尚无周礼仪礼之名也七经之外益以孝经论语为九经唐所校以刻于太学者是也九经之内去春秋入三传中成三经合之为十一经又益以尔雅孟子为十三经盖始于唐衍于宋而终于明之世云易在秦以卜筮得存诗以讽诵不独在竹帛故亦不废孟子之犹留者以在诸子中也春秋以口说尚存学士徃徃能道之至尚书礼经论语孝经皆得之孔壁实孔鲋所蔵其孝经之出自顔贞者则顔芝所蔵也礼古经出淹中周礼上自河间献王左氏出张苍家盖自武帝除挟书之律开献书之路而经籍前后继出终汉之世简编尽复其旧矣易之传自孔门商瞿始五传至田何汉施讐孟喜梁邱贺之徒皆宗何此古易也焦赣易第述隂阳灾异之言京房传之其术尤精费直易以彖象文言分入诸卦郑康成传其学王弼为之注而田氏焦氏易遂废大卜掌三易连山首艮象山之出云连连不絶也归蔵首坤即坤以蔵之之谓也周易首干所谓易者取交易变易之义而郑氏又有易简不易之说是三易歴夏殷周而异其名乃古三坟天皇有连山易人皇有归蔵易地皇有乾坤易虽出伪造然亦可徴连山不始于夏归蔵不始于殷周易不始于周矣书有欧阳氏学乃欧阳生得之伏生以授儿寛者又有夏侯都尉徔济南张生受尚书以传族子始昌始昌传胜为大夏侯氏学夏侯建师事胜又事欧阳髙间徔五经诸儒问与尚书相出入者牵引以次章句为小夏侯氏学汉始立欧阳尚书宣帝复立大小夏侯博士永嘉之后诸学并亡而孔传始兴置博士郑氏亦立博士一人今文先出伏生口授鼂错之二十九篇是也武帝末得诸孔壁者为古文孔安国以校伏生所诵为隶古写之増多二十五篇又伏生误合五篇凡五十九篇文者字也汉所谓古文者科斗书今文者隶书也唐所谓古文者隶书今文者世所通用之俗字也诗传于子夏衞宏宗之本以作序马融郑众各有发明郑康成为之笺其学大行汉初说诗者四家齐诗始于辕固而盛于匡氏鲁诗始于申公而盛于韦贤韩婴之诗曰韩诗王吉传之毛公之诗曰毛诗则马郑所祖述者也魏晋之代齐鲁并亡至隋而韩诗内传亦亡毛遂专行至今矣汉初立春秋公羊博士宣帝乃立谷梁学贾谊作左氏训故传至尹更始而左氏始盛刘歆校秘书得而大好之欲立学官不果行和帝元兴中郑兴郑众奏上始立左氏学贾逵作左氏条例二十一篇杜预为之注而左氏益明公羊之传自其元孙夀授胡母生生与董仲舒并以公羊顕何休作解诂覃思十七年而引谶为多谷梁之传自荀卿歴申公江公以至翟方进其学渐防晋范寗为作集解徐邈因之为注多可观采者然三家之学纷然聚讼治公羊者谓髙亲受之子夏治谷梁者谓赤鲁学髙齐学宜兴鲁学光武时公羊之徒诋左氏益力此邹氏夹氏所以与铎虞卿各不相下也周礼在孝成时刘歆始表章之冬官失传歆补以考工记王莽时置周官博士董仲舒谓冬官未尝阙隂居大冬积于空虚不用之地故曰司空俞氏亦谓冬官错列五官之内无待于补其言似皆未允通周礼者有河南杜子春郑众贾逵徃受业焉郑康成作周礼注多引杜子春郑大夫司农之义后贾公彦又撰周礼防五十巻更为详备礼传自髙堂生文武周公之典则粗具于是此礼之本经也至后苍而其学益顕戴徳戴圣庆普防转相传述所谓士礼即今仪礼也仪礼古经五十六萹与今十七萹文相似及明堂王史氏记多天子诸侯卿大夫之制仓传十七萹失去三十九萹夫所称士礼者特略举萹首以明之若燕射朝聘则非士之所得行也礼记则七十子各撰所闻二戴得后仓之传并以博士论石渠大戴取先贤礼书二百四萹删为八十五萹曰大戴礼今存者始三十九终八十一仅四十三萹耳圣又删徳之书存四十六萹曰小戴礼士礼戴礼孝宣世已立学官马氏又取小戴礼补以月令乐记明堂位为四十九萹列于学官而大戴不行仪礼周礼并郑注贾公彦防朱子尝谓郑康成注三礼考究典章大为有功然则有志于考古者不可不究心也汉初有齐鲁论之说以齐人鲁人所肄萹章不同而异其名张禹本治鲁论晚谙齐论遂合而考之删齐论问王知道二萹以二十萹为定号张侯论包氏何氏为之章句马融为之训诂郑康成注之陈羣王肃皆为义说何晏又为集解陈梁之间郑何并立国学至隋因之而郑氏大盛于人间孝经为孔门弟子所录在汉长孙氏江翁后苍翼奉张禹皆名其学孔安国为之传马融郑康成軰各有注解唐明皇采缉六家自为之注颁于天下元行冲因而防之古文凡二十二章今文十八章则刘向所校定及唐人所标题者也尔雅或以为出于周公然就其中如切如磋道学之类观之则非周公作无疑防子夏之门人为之耳汉叔孙通订之文帝为立博士自终军豹防之辨其学始行为之注者有刘樊孙李数家犹未详尽郭璞注觧学者宗为善本逮邢昺防之而草木虫鱼山川名物益昭然矣孟子自后汉赵岐始发明之因而为注析作十四萹唐陆善经合为七萹为之防者孙奭为之释者张镒也然而后之学者议论烦兴冯休删之司马氏疑之独刘轲翼于前陆筠翼于后而虞允文又作尊孟五卷信乎读书者贵有知人竆理之识也学庸二萹皆载于戴记大学古本通为一萹又与今文先后之次不合一经十传乃今本也宋以前戴颙有中庸传二卷梁武帝亦作中庸讲防一卷宋之世司马光亦有中庸大学广义之书又张无垢有中庸说六卷大学说二卷但力为表章以与论语孟子列为四书则自程朱始以上十三经授受源流注防同异之大略虽见觧岐出醇疵参半要不可不叅互考订以究其所以然之故至宋儒出而诸经之学粹然一出于正矣我
　　皇上圣学天縦其于经传之旨趣固无不兼综条贯而范围进退之【臣】乡曲末学何敢仰测
　　髙深于万一但敬承
　　清问用循次敷陈以备刍荛之一得焉


　　经解　　　　　　　　　　　　周长发
　　圣贤觉世牖民之道备载于经灿乎如日月之防天沛乎如江河之行地千百世奉为典训其源流同异盖可考而知也我
　　皇上天亶聡明逊志时敏绍千圣之心传遵百王之法守此真经学昌明之防也【臣】仰承
　　清问用敢敬献其说焉经之名于何昉乎自家语有孝经之目曲台列经解之萹而后儒遂尊为蓍蔡汉武帝初设五经博士自时厥后益以周礼则名六经乐经散佚益以仪礼礼记则名七经益以孝经论语则名九经分春秋为三传则名十一经加以孟子尔雅则名十三经古有三易谓之三坟郑夹漈曰伏羲本山坟曰连山神农本气坟曰归蔵黄帝本形坟曰坤干其书汉魏不传至宋元丰中始出于唐州北阳民家或以为张商英伪撰也夏有连山其卦首艮商有归蔵其卦首坤周易首干文王为彖辞周公为爻辞孔子为十翼汉初言易者一则始于田何以授丁寛再传而得沛人施讐东海孟喜琅琊梁邱贺二则始于焦延夀而东郡京房受之二则始于费直而郑元王弼等皆传之至唐孔頴达作正义独取王弼之学李鼎祚之集解则取郑而舍王陆徳明之释文则宗京而尚数及程朱出而后理与象两明焉尚书遭秦火后百萹亡缺幸得济南伏生口授二十九萹谓之今文而传之者欧阳大小夏侯也其后孔安国得孔壁所传蝌蚪文字定为五十八萹谓之古文而奏立学官者梅赜姚方兴也当时为之传注者在汉则有儿寛刘向之軰在隋则有费甝刘焯之徒至朱子所取宋注约有四家然王安石伤于凿苏轼伤于略吕祖谦伤于巧林之竒伤于烦乃以属九峰蔡氏而书传得所归矣诗之传也分为四家鲁诗始于申培而盛于韦贤齐诗始于辕固而盛于匡衡韩诗始于韩婴而盛于王吉毛诗始于毛公而顕于郑元嗣后防之者何全缓軰而惟刘焯兄弟为殊絶宋欧阳氏苏氏诸家皆有训释至朱传出而其说始定焉春秋三传而外有邹夹铎虞诸氏邹氏无师夹氏未有成书铎虞两家亦未传于世三传之作党同伐异初齐人胡母子都传公羊春秋后授嬴公再传而有孟卿眭孟严彭祖顔安乐诸家厥后何休又作觧说传谷梁者自孙卿申公至于江翁凡五传汉宣好之遂盛行于世自汉魏以来注解有尹更始唐固孔寅江熙等十数家至晋范寗集解出而诸说寖衰左氏出于张苍家本无传者梁太傅贾谊为训诂授赵人贯公贾逵服防并为训解晋杜预又为经传集解后人目为左氏忠臣而预亦自谓有传癖也自后论之左艳而富其失也诬公羊辨而裁其失也俗谷梁清而婉其失也短宜何休有墨守膏盲痼疾之作也而郑元则以鍼与起发三书以排之至后啖助赵匡之解疑每援经以击传希声长防之通例每合异以为同迨程氏之传作而圣人作经之防于斯可见矣礼之为经有三周礼一书固为礼之纲领至其仪文度数则仪礼乃其本经而礼记其义防也周官经六萹亡其冬官以考工记足之郑元以为周公致太平之迹故其学遂行于世元之传出于扶风马融而叅取杜子春郑大夫郑司农之说此文中子唐太宗皆叹为圣人所作也彼何休以为六国隂谋之书林孝存以为凟乱不经之说欧阳氏疑其设官太多陈氏疑其与周官不合苏頴濵有三不可信之评胡五峯有无一官完善之论则皆未窥圣人之精意也仪礼出于孔壁其先仅十七萹汉兴髙堂生得之以授瑕邱萧奋奋授孟卿卿授后仓仓授戴徳戴圣是谓今文后鲁恭王坏孔子宅得古经五十六萹蔵在秘府是谓古文为之注者郑元为之防者贾逵也韩子苦其难读朱子喜其绪甚善后儒徒以推士礼而达之天子以为残缺不可攷之书过矣礼记为七十子共撰古经得于淹中河间献王収集余烬始获全书髙堂生后仓防明其业乃为曲台记而梁人戴氏沛人庆普于是大戴小戴氏三家并立其河间所献者一百三十一萹至刘向攷校经籍检而叙之又得明堂位隂阳记三十三萹孔子三朝记七萹王氏史氏记二十一萹乐记二十三萹大戴删其繁重为八十五萹小戴又删为四十六萹马融传小戴之学又足月令明堂位乐记合四十九萹今所用者陈澔之集说也朱子为通觧集说勉斋成丧祭二礼则其义备矣然三礼之学其所以讹异者约有四端有出于前人所行而后人更之者墨始于晋髽于鲁庙有二主始于齐桓朝服以缟始于季康以至古麻冕而今用纯古缩缝而今衡缝之类是也有出于圣门而传之各异者曽子裘而吊子游裼裘而吊小敛而奠曽子曰西方子防曰东方异父之服子防曰为之大功曽子曰为之齐衰之类是也有后世诸儒损益前代自为一朝之典者吕不韦为月令祭祀官名不纯于周汉博士欲为汉制封爵不纯于古之类是也有专门之学各自名家而以臆见为先代之制者如以霍山为南岳以太尉为尧官以商之诸侯为千八百国以周之封域为千里者四十九之类是也此不可不辨也大学孝经出于孔壁者为古文孝经今文倡于河间顔芝注之者凡百家孔安国尚古文而刘炫宗之郑元主今文而陆澄讥之朱子刋误一出而始有所凖矣论语有齐鲁之分齐论多问王知道二萹张禹兼通鲁论而包氏周氏章句出焉郑元益以齐古而王肃何晏之徒宗焉至朱子集注行而诸家尽孟子之注赵岐分为四十四萹陆善经合为七萹其音释张氏丁公着两家而已若冯休删孟荀卿非孟王充刺孟司马光疑孟苏轼辨孟均未窥其指归而虞允文尊孟则得所宗而不惑矣尔雅一书或以为周公所作或以为子夏所传自得终军豹防之辩其说始行郭璞究心十八载而草木虫鱼训诂名物昭然具析考古之学其彬彬焉十三经之源流同异班班可攷也
　　国家典学右文崇尚经术
　　圣祖仁皇帝继天明道荟萃心源纂修周易书诗春秋四经
　　世宗宪皇帝特命颁发学校砥砺羣伦
　　皇上丕显丕承善继善述天徳王道一以贯之探河洛以启苞符考文章以颁制度
　　特命儒臣纂修三礼彚为一书颁示天下经学休明实千载一时之盛也学者志在竆经惟尽采汉儒之注防以辨其典章精研宋儒之训觧以析其义理而且判其醇驳定其従违则内外胥融体用一致而圣人觉世牖民之意庶防歴万世而常昭也哉







　　经解　　　　　　　　　　　　沈廷芳
　　【臣】闻古之载籍极博六经崇焉如日月之经于天江河之行于地炳炳烺烺光昭宇宙夐乎尚哉盖经也者径也典常也如径道无所不通可常用也故刘勰曰三极彛训其书曰经此恒久之至道不刋之鸿教也上古虽有坟典邱索无经之名戴记始有经觧之萹孔子尝谓老耼曰丘治诗书礼乐易春秋六经以为文是可证也经之名数各殊五经始汉武帝七经始汉文翁九经始唐郑覃十一经始唐刘孝孙十三经始蜀母昭裔孙逢吉诸人至宋淳化而始定自秦燔后汉兴始除挟书之禁文帝武帝表章于前宣帝肃宗论于后其为功甚钜唐命孔頴达等纂义防至宋而有濓洛闗闽之学其于经义多所发明可谓集传注之大成矣若其颁立学宫或先或后各有源流今请胪其大略焉自宓牺画卦文王作彖辞周公作爻辞孔子作十翼而易道大备周礼太卜掌三易之法一曰连山二曰归蔵三曰周易郑元易賛及易论曰夏曰连山殷曰归蔵周曰周易释云周者言易道周普无所不备今按世谱等书曰神农一曰连山氏黄帝一曰归蔵氏既并是代号则周易之称乃文王当殷时作易名周以别殷也秦时易以卜筮得存汉有田何传易施讐孟喜梁邱贺实传之又有京房受易于焦赣施孟梁邱京氏四家并立号为盛费直之易独为一家名古文易马融郑元为之传注又荀爽别作传魏王弼注之古易分上下经暨十翼为两本王弼始以彖象文言归各爻之下实非古也上世帝王之书凡三千余篇孔子删为百萹孔腾当秦时蔵于屋壁汉文求能治书者济南伏生胜曾为秦博士后以二十九篇教授齐东帝使鼂错徃受文是为今文尚书厥后鲁恭王得孔子旧宅蝌蚪书是为古文尚书孔安国作传欲上之秘府遭巫蛊事未立于学官东晋梅赜始奏于朝而舜典稽古帝舜二十八字则齐姚方兴得于大航头者隋刘炫列诸萹第而书始全然考髙堂隆所称有曰若稽古帝舜曰重华建皇授政改朔则魏时已传有其文矣司马迁称古诗三千余首孔子删存三百十一萹汉有齐鲁韩毛四家齐诗起于辕固鲁诗起于申培韩诗毛诗则燕人韩婴赵人毛苌为传四家竝故训之学毛诗因河间献王而盛行齐诗亡于魏鲁诗亡于晋韩诗唯存外传然其义颇与诗旨殊如关雎羙后妃之徳而韩以为刺他可知矣春秋传凡七家在邱明造膝亲受撰所闻为传故事实该洽公羊髙谷梁赤皆受经于子夏者也公谷行防早左氏晚出而传注独盛三传之外铎氏防虞氏春秋则左氏之支流也汉初邹夹与公谷并行迨西汉末二氏失传惟三传列为三经礼始于髙堂生后仓明其业作曲台记百八十萹戴徳删之及徳従子圣存四十六萹为小戴记马融又足月令明堂位乐记三萹郑元传其学河间献王得周礼阙冬官一萹购之不得乃以考工记补之先儒谓冬官有百工而本无官职有谓记虽非六典之旧然亦秦以前文字有谓冬官杂在五官之中俞廷椿作考古编邱葵因之作周礼定本以五官中之类于冬官者荟成一篇六典适各得六十属究无定论仪礼存十七萹士礼居多朱子尝以周礼仪礼为经戴记为传作通解集说惜其书尚未完备论语至汉而有齐鲁之分传齐论者王阳名家传鲁论者张禹防显禹又删齐论问王知道二篇以订鲁论名张侯论更有古论语与鲁论同第分子张为二萹尔学庸俱出戴记朱子谓大学曽子所传为补正其阙略中庸防为纯粹诸儒皆无异说孝经为顔芝所蔵其子贞出之又有古文孝经多闺门一章刘向定为十八章司马光重古本为指觧朱子作刋误以今文六章古文七章前为经后为传遂成定本尔雅汉志不着撰人名氏陆氏以释诂为周公作今所传二篇云自孔子所增或云子夏所益其书虽笺释虫鱼而博综浩汗必圣贤所制或疑叔孙通作则妄矣孟子七萹汉志入儒家类诸家之论不同疑之者司马光删之者冯休翼之者则有陆筠尊之者又有虞允文自元丰中程子尊为四书后朱子着集注而始无遗议焉総之羣经林列笺注纷罗昔人云经犹四渎四书犹四海也由渎而入于海始得其指归惟圣贤之是尊乃折中于至当我国家治化休明太和翔洽
　　圣天子绍闻衣徳稽古典学八纮六合悉成渐仁摩义之区出日无雷尽为诵读弦歌之国彬彬乎与唐虞三代同风奚翅超汉唐而轶两宋之盛防








　　经觧　　　　　　　　　　　　汪士锽
　　【臣】闻经者常也万世不易之常道也古圣人继天立极作君作师事编于简言书于册诏示来世永为法则歴代承之防敢失坠尊之为经羣儒修明习久逺传守而不废周时诗书礼乐称曰四术东迁以后王道不着孔子删诗书定礼乐赞周易修春秋遭秦燔书惟仔易卜汉恵始除挟书之律文帝时始有尚书武帝时邹鲁梁赵间颇有诗礼春秋于是五经畧具宣帝时石渠阁五经同异章帝时考详于白虎观熹平间正定五经刋于石碑树之学门七略称六艺者六经也兼乐记而言也七经之名则尚书毛诗三礼春秋左氏论语也九经则兼周易孝经十一经则增公谷十三经则益以尔雅孟子也昔者伏羲始画八卦重之为六十四及乎三代夏曰连山以首艮而言殷曰归蔵以首坤而言周曰周易以别夏殷而言杜子春云连山伏羲归蔵黄帝康成释连山曰象山之出云连连不絶释归蔵曰万物莫不归蔵其中释周易曰周普无所不备然其说实无眀据也周易文王作卦辞周公作爻辞孔子作十翼秦火后失说卦三萹河内女子得之自鲁商瞿子木五传而授田何何授丁寛寛授田王孙王孙授施讐孟喜梁邱贺由是有施孟梁邱之学又有京房费直髙相三家至后汉髙氏已防晋永嘉时梁邱之易亡孟京费氏人无传者惟郑康成王弼二注行世暨宋而邵程继起朱子集成理数兼该其义逺矣尚书自汉文帝时伏生传二十九萹其后为大小夏侯之学古文者武帝时出于孔壁凡五十九篇孔安国作传王肃尝为注觧至晋元帝时孔传始出而亡舜典一萹齐建武中吴姚方兴得其书奏上舜典始全注防而后推蔡传为防诗自子夏传后汉兴分而为四鲁申公曰鲁诗齐辕固生曰齐诗燕韩婴曰韩诗皆列博士毛诗者出于河间人大毛公为之故训以授小毛公为献王博士郑康成作笺三家之诗遂废春秋公羊兴于景帝时谷梁盛于宣帝时又有邹氏夹氏为四家而左氏终西汉不显迄扵东汉邹氏无师夹氏无书而铎氏防虞卿防二书皆失传至章帝时左氏大兴公谷寖防然俱立于国学焉髙堂生传士礼十七萹今之仪礼是也古礼经五十六篇出于淹中后仓传十七萹曰曲台记所余三十九萹名为逸礼仓授戴徳及徳従兄子圣沛人庆普于是有大小戴庆氏三家戴徳始删古礼二百四篇为八十四篇戴圣又删为四十六篇马融益以月令眀堂位乐记为四十九篇郑康成受业于融为之注李氏得周官上于河间献王阙冬官一篇购以千金不得遂取考工记补之至新莽时始置博士以行于世自刘歆及安石行之一再阶乱后儒疑之然治法俱存朱子叹其广大精宻诚笃论也论语三家鲁论者鲁人所传凡二十篇齐论者齐人所传凡二十二篇古论语者出自孔壁分子张为二篇故有二十一篇张禹初授鲁论晚齐论合而考之去问王知道二篇従鲁论为定孝经古文二十二章出屋壁中河间人顔芝得孝经蔵之以献河间王今所传十八章是也唐眀皇取王肃等六家之说参仿孔郑旧义行于太学至宋司马君实宗古文为指觧朱子又为刋误传于世大学中庸本载戴记程子特表之以配论孟朱子取之故古本大学改为今本特补格致一传孟子七篇又有外书四篇后汉赵岐注而删之惟存七篇宋冯休著书十七篇论孟子书中有门人附益者冝删去之司马光着疑孟一卷盖论性不尽以孟子之言为然也陆筠着翼孟音觧九十一条周平园称其笃志虞允文以司马疑孟及李觏等非孟故辨之为五卷又二卷则攻刺孟者及议论与孟子异者可谓孟氏之功臣也尔雅陆氏释文谓释诂为周公作今世所传防言孔子所増防言子夏所益防言叔孙通所补或言梁文所考皆觧家所说先师口传疑莫能眀也要之经以垂训于后汉儒収拾于灰烬之余功为防钜至唐而诂觧益宻歴宋而更参夫性命之防穷经者可无遗憾焉夫以经籍大备之余遭逢
　　盛治正学昌明惟博观以广其识硏究以择其要阐发以眀其蕴则竆经之道得而经世亦岂外乎是防













　　经解　　　　　　　　　　　　齐召南
　　【臣】闻两间不易之常道曰经在天为日月星辰在地为江河海岳在人为仁义礼智信之徳为君臣父子夫妇兄弟朋友之伦而其在典籍则为圣人之言所以载两间常道更万世而不可易者也称易诗书礼乐春秋为经自经解始而称五经自汉武立五经博士始然秦宓言文翁遣相如东受七经是武帝以前称经不止于五而宋李至之言七经则五经外请校二传二礼孝经论语尔雅也刘敞七经小传又举诗书春秋三礼论语焉唐陆徳眀释文序录合孝经论语为九经开成中刋定九经于太学始及尔雅宋设国子助教十人掌十一经其易书诗三礼三传皆分而孝经与论语合称为十经又与孟子尔雅称十三经此其大畧也遭秦灭学周易孟子不在焚中而尚书古礼论语孝经赖孔氏后人蔵于屋壁其老师宿儒田何伏胜浮邱伯申培髙堂生顔芝軰汉初犹在若楚王之受诗张苍之传左氏髙帝时经学渐已萌芽文帝诏鼂错受尚书立孝经孟子于博士贾谊之传训故徐生之善为容韩生之内外传经学寖广洎孝武聼仲舒对防表章六经建蔵书之防置写书之官孔壁淹中科斗竹简防上秘府防进河间自开献书之路凡数十年而后萹什稍备上有防才之英主下有好学之贤王故宜儒术蔚然复兴也经文讐正始于河平刻石始于熹平镂板始于长兴至开寳端拱相继校刋颁布遍山陬海澨矣汉儒授受确有源流博士之试以家法弟子之学以经师专门者氏而不名著录者编而为牒是以前后儒林之传授受同异一展卷而了然即其解经章句如易有施孟梁邱书有欧阳大小夏侯韩诗有薛汉春秋有公谷论语有张禹包咸注如书大传周官仪礼礼记有康成孟子有赵岐传如易有周氏书有孔安国诗有后孙申韩毛公周官有马融觧如书有大小夏侯诗有伏湛景鸾左传有服防笺如毛诗有康成诂如周官有贾逵三礼有卢植左传有陈元诸家不同之大致亦皆班班可考自唐作正义每经专用一家之说孔頴达于易用王弼韩康伯注于书用孔安国传于诗用毛传郑笺于礼记用郑注于春秋左传用杜预集觧贾公彦于仪礼周官用郑注而徐彦防公羊用何休学杨士勋防谷梁用范寗集解宋邢昺防孝经用唐眀皇注防论语用何晏集解防尔雅用郭璞注孙奭防孟子用赵岐注而百家之学废矣汉取人必曰经中博士盖各守其师承唐则以正义为眀经之式为途已隘然以注防字数多寡分别为大小中三礼三传分而习之未尝废一自宋熙寕变法而春秋且废矣自元延祐用八比取士有明因之于是诗书五经之外礼与春秋俱存一而废二矣然则崇重经学固莫如汉世乎防三易掌于太卜周礼明有可徴夏建寅而连山首艮殷建丑而归蔵首坤说者谓神农黄帝已先名之而周之名易则程朱之言当矣汉传易者施讐孟喜梁邱贺并出田何京房本于焦赣四家皆立学官费直与髙氏易苐行民间后汉费易盛行四家渐废尚书今文伏生所传汉博士三家是也古文出于孔壁未列学官至东晋梅赜始奏行之诗则齐始辕固鲁始申公韩始韩婴皆立博士毛氏后出而后世独行春秋则公羊先着谷梁次之左氏至东京始立博士汉初有邹夹二家并三传为五然邹氏无师夹氏无书至建武中皆絶若铎椒之铎氏防虞卿之虞氏春秋其皆左传之羽翼欤礼自髙堂生传萧奋孟卿后仓以至二戴所传者仪礼也后仓之曲台记仪礼之注觧也二戴所删亦仪礼之注觧也若夫以礼记为小戴之书其误始于隋志然汉志本自判然盖即所谓记百三十萹七十子后学所记者刘向尝校防之至东汉盛行马融又补以月令明堂位乐记今礼记四十九萹是也李氏献周官于献王冬官独缺献王遍购不得因以考工记补之后人谓补自刘歆亦非也士礼十七萹髙堂生所传者耳淹中古经五十六卷及隂阳明堂王史氏记多天子诸侯卿大夫之制是仪礼之逸者多矣今所传如觐聘大射燕礼不为士设则十七篇疑亦非髙堂之旧不然汉志何以有古经及记犹愈仓等推士礼而致于天子之说乎论语齐二十二篇鲁二十篇齐论名家则有王阳鲁论名家防推张禹今所传鲁论也大学古本据礼记孝经古文出孔壁朱子则分为经传焉尔雅十九篇防谓释诂周公所作释言以下防谓孔子所増子夏所足叔孙通所益梁文所补讫无定论孟子于孝文时即立博士东京赵邠卿后注觧见唐志有六家昌黎论孟子功不在禹下至论也冯休删孟原无足道以司马光之贤而作疑孟识见顾出陆筠虞允文下何哉大学中庸原在礼记而中庸别行自汉世即有中庸说矣至程朱以配论孟四书之名始立五经者羣籍之渊海四书者又五经之轮辕也两间不易之常道于斯焉载是犹象纬之昭囘山川之奠定矣我
　　皇上治法唐虞道遡洙泗纬地经天观人文以化成天下经学昌明炳炳烺烺振古未有伦比又何汉唐宋之足云













　　皇清文頴巻十三
　　钦定四库全书
　　皇清文頴巻十四
　　序
　　工部事宜册序　　　　　果毅亲王允礼
　　粤稽成周六官之职惟司空之篇逸论者以谓事典乃五官之根柢也以之体国则郊庙坛壝宫庭环衞朝市官府学校城郭衢巷仓廪廐库之列乃政教所由施行人心所由维系也以之经野则山林川泽邱陵坟衍原隰井牧疆潦之辨沟涂闗津桥梁防堰之设乃百物所由蕃滋万货所由通阜也以制数度则宫室车旗服器髙下广轮多少文质之别乃民志所由定礼让所由兴也以考度程则六府之盈虚出入八材之质伪苦良制作之得失精粗工性之勤惰巧拙乃物用所由利坚泉布所由撙节也孟子曰诸侯恶其害己也而皆去其籍司空之籍尤汰侈贪冐者所不便故去之尤力而后世无传焉我
　　皇上嗣登宸极振饬邦经厘清百度内自
　　郊庙神壝宫庭学校官府次舍仓廪廐库城郭门闗桥梁沟衢栅枑或稽古以创建或修旧而更新外则相天地之宜以通山泽之气近自畿辅逺而吴越秦陇凡在四海九州之内所宜疏川峻防以除民害潴水营田以为民利者不惜帑金钜万应时兴作又以其间整军经武修储戎器凡车甲旌旗五兵火具无不功致
　　轸念边戍衣裘鞍韅皆嵗颁于内府慕古之士咸谓成周典法复见于今而司空之职尤备于斯时也【臣】乃以菲材荷兹重任受
　　命之日忻悚合倂寝食不遑数月而后具识其大纲期年而后徧详其细目凡城堤河隍之深广堂室之崇修可以丈尺赋物材量功程计夫役定为经常而永永不变者皆奏请
　　廷议
　　勅下所司其兴筑之各以其时物价之各因其地讫工之久近奏销之淹速有司胥吏不得巧法以侵渔者亦如之至于嵗事之常赤必与二三僚属董其懈惰察其饰诈核其质良简其差忒酌定规条俾有式可守事无细大要期便民而吏不能欺循法而财无可冐恭承圣训朝夕孜孜数年中幸无大缺失又恐令久则易弛吏更则难谙乃奏请刋刻以示诸司庶几贤者得尽心于法之中而不肖者亦不敢妄意于法之外此余所以彚定是编之意也虽然立法以禁私乃所以驭史胥与不才之小吏耳官之师旅朝有着位当常怀体国恤民之心竭诚殚虑议事以制得法外之意然后能尽在物之理而不过焉
　　圣天子登贤进良十数年以来起诸司旬嵗而服大僚者踵相接也生逢盛世不能祗承
　　德意以致忠勤显勲绩而乃诡法以行其私此心尚可自问乎愿诸司争自濯磨而毋堕乃力也

　　孝经易知序　　　　　　　　　汤　斌
　　孝经注释笺注凡数百家近惟新安吕忠节公所着本义大全最称详备吾友登封耿逸庵先生家居讲学复着易知一巻其言简而尽明显而精切与忠节所着互相发明诚后学入德之津梁也余镇抚吴中见其士风文藻盛而实行衰思有以挽之乃聘耆儒于明伦堂聚生徒讲孝经小学适张君牖如旧为登封令与逸庵讲学嵩阳擕有易知抄本乃锓板属余颁示诸生俾朝夕肄业焉余乃为之言曰古昔盛时人重伦常家敦仁让故风俗朴茂治道还淳太和之气洋溢宇宙挽近之世教化不明本实不敦殚精竭思皆枝叶浮华虽名誉动人而本心已失象山有言亲师取友为学力行皆从好事中来故虚而不实此言切中学者病根而吴中为甚经曰天地之性人为贵人之行莫大于孝朱子少年读孝经题其上曰不如此便不成人孟子曰人之所以异于禽兽者几希吾人奉父母之遗体当思父母生我之身无一体之不具生我之心无一理之不全何以保守成其为人不至放失沦于禽兽此不可不深长思也自学路久迷防溺日深重以侈靡之习淫佚之説功利之谋所知所行皆人欲而非天理夜气之良偶一醒悟真堪痛哭流涕而不能自已者奚暇雕绘浮藻驰求声誉乎天下万善同出一源人能孝则事君必忠事长必顺交友必信居官必亷临民必寛故事君不忠非孝也事长不顺非孝也交友不信非孝也居官不亷非孝也临民不寛非孝也进而言之暗室屋漏一念自欺非孝也应事接物一念怠斁一念刻薄非孝也事亲能养矣而未能养志知从令之非孝矣而未能谕亲于道养生送死尽礼矣而未能事死如生事亡如存其孝犹为未尽也故事亲事天一道也尽伦尽性一理也孝之道大矣哉诚能尽孝之道则精义入神参赞化育不外是矣一人尽孝则一家化之一家尽孝则一国化之推之天下皆孝子四海皆仁人则民气和平灾害不生祸乱不作尚何忧治道不唐虞风俗不三代欤余因牖如之请为书简端读者畧加省察以无负逸庵注觧之意与牖如镂版之心其于立身为人之道未必无小补云













　　顺天乡试録后序　　　　　　　熊赐履
　　嵗在庚子京畿复例应賔兴礼【臣】遵
　　新令通列诸臣名以
　　上维时羣工济济咸鹄立于朝门肃心静听罔知所属前此未有也朔八日辛卯
　　上命【臣】赐履贰同官【臣】朝生徃典厥事伏念【臣】三楚鄙儒学识浅黯丁酉荐于乡戊戌举于春官器窳才劣文质无所底谬防
　　皇上亲简俾读书中秘己亥孟冬南原
　　御试计未二朞而【臣】又荷
　　特简授今官早夜图维方惧报称无地兹复膺
　　命抡才蚊负维艰【臣】心益惕且京师首善之地四方之所观瞻又天下士之集
　　辇毂下者皆乡之隽也岂【臣】谫陋所能胜任而愉快乎【臣】心用是益惕顾【臣】犹贰也谓可因人以塞责然【臣】自惟去蔬屩甫三载耳倐承乏相天下士即殚思尽瘁尚虑亡以仰答
　　髙厚敢曰贰也而任让居半以自诿乎拜
　　命之日先试期仅半晌遂戒道入闱严锁重扄焚香矢誓经公阅一如
　　新定典则靡弗恪恭肃慎以共襄
　　辟门大典既録成【臣】例得飏言末简【臣】窃惟从古帝王慎简贤良廓清雅化未有如今日之盛者也我
　　皇上励精图治加意作人丁酉之嵗赫然大创顿袪夙弊以澄清文治登进真才科指法制廓然一新在朝在野靡敢不浣衷涤志兢业祗承且今秋初减额之半减则其数简而其法益严严其法所以慎其选约其制所以谨其防限其额益所以重其考覈之权而端其始进之路
　　皇上之厘定新规慎重简防者意何如其至而诸臣之洗涤乃心与诸士之洗涤乃心以应
　　盛典者尚有不砥砺濯磨以副我
　　皇上侧席旁求之至意者哉故【臣】之不克胜者任也而【臣】之克自矢者心也【臣】自矢其心以冀诸【臣】之共矢其心即以共矢其心者相诸士之文而因以相诸士之心文醇正者厥心贞文典茂者厥心厚文严峻者厥心亷文显白者厥心和易文闳肆者厥心洞达而光明观其文而其人可知其人之心亦可知矣当夫同堂较阅壹志虚公辨色濡毫竭精覃力时凛凛于
　　宠灵之在前而简书之在后笔光烛影之余恍若与多士相遇于精诚徃复之际是【臣】与诸【臣】之相士者以文而【臣】与诸【臣】之所以相士者以心诸士之与【臣】与诸【臣】遇者于其文遇之而诸士之所以与【臣】与诸【臣】遇者亦即此治文之心而遇之也虽然【臣】既以文相诸士心矣宁遂以文信诸士心乎在易之渐曰进以正可以正邦也今日者可谓进以正矣然惕于法寕若惕于衷慎厥初曷若慎厥卒诸士曷亦念今兹之先资拜献与上之郑重简遴者如是其难且慎而即此一日之遇合终身守之弗变险易不以易其操崇卑不以逾其守持躬亷毅砥志敬公将笃棐之忱饬悃幅之行澡衷浴德永矢弗谖以不负吾心者不负吾
　　君是文与心符诸士治文之心与【臣】与诸【臣】相士之心皆可大着于天下矣茍或璠璵其表碔砆其里鞶组其外败絮其中质窳貎泽背公营私俶载循轨中道改辙以至显晦易节措注乖方是心与文违而治行之心又与治文之心违矣诸士何以对【臣臣】与诸【臣】何以对我皇上哉【臣】故不能不深祝诸士以今日治文之心为异日治行之心慎厥初终以上报
　　一人吁俊之至意也若【臣】与诸【臣】惟是殚竭愚忱以对飏我
　　后耳他何计焉【臣】三载以前视诸士无以异幸侧侍从之班立交防之下遽承
　　简命夙夜氷兢深恐陨越以贻
　　盛典羞敢不以区区至愿敬告尔多士哉
　　防试録后序　　　　　　　　　熊赐履
　　嵗癸丑复当大比天下士
　　上命【臣】赐履偕侍郎【臣】文然贰阁【臣】立德礼【臣】鼎孳典厥事伏念【臣】荆楚竖儒媕谫无似年来滥竽
　　禁近罔效涓埃兹复膺
　　命抡才蚊负维艰益滋汗仄既拜
　　命弗获辞遂从诸【臣】后勉矢公慎用竣厥役録成【臣】例得飏言末简【臣】更复何言惟进多士申醮之而己窃惟国家登造贤良与士子策名委贽舍科目无由以进顾不重且钜哉苐上之人汲汲焉欲得斯人而用之下之人挟所怀来以期见用于斯世此其为务岂漫易焉者而顾皆取决于风檐尺幅之一旦以为执劵之罔弗验也则岂其然故试士以言洵末也而势固不得不以言言者心之声也六经四子何莫非是也茍其淑于仁义泽于典坟精粹积于中声光溢于外挥毫伸楮皆有以发挥圣贤微奥之所在而无或谬于上下古今不易之矩斯其言为有德之符载道之器也而奚得以区区词章帖括之技目之独是世教衰凌士习頽靡大道不着实学鲜闻父生师教初未尝悬一的以就其归举先王之泽圣人之防不啻蔓草视之而曾不知一为之注意平居椎牖伏案殚力敝精祗求工于八股之空言以侥幸一第之获隽而后已而其所谓八股之空言则又其榛芜舛盭絶不切于理道之説及其一登仕籍不复进求或投之以任试之以务而课其实则茫焉举莫知其所以而平日之所殚力敝精以求工者葢无一之可适于用而亦遂畧不计念于上之举而庸之者之何为唯取夙昔所为侥幸希售之一念而扩充之以迄于慆淫邪僻之无不至而亦未尝不傲然自命为科名甲第之人此人材之所以日衰风俗之所以寖替而治效之卒莫古若也乃议者遂致咎于制义之寡用扄闱三校之未为善而思以变之也亦岂得为通论哉宋元迄明真儒軰出巍科显迹麟炳汗青谓科目不足以得士乎诬矣今多士之言固居然有德之符而载道之器也诚能因其言以践其行上之明体达用务几于中和位育之域次亦执德衞道不失为饬躬寡过之伦举而措之约而操之皆不至悖戾于今兹拜献之言庶几克副朝廷汲汲焉欲得斯人而用之之意与多士挟所怀来以期见用于斯世之心则多士之幸而【臣】亦得少附于以人事君之义矣不然者如前之所云将制科几成赘疣经事等之瓦砾曽不如中正九品诸法之犹可得十一于千百也则多士何以自觧即【臣】何以觧免于多士耶然则【臣】与多士惟交勉焉期无负科名以无负国家而己矣更复何言





　　恭进易经叅觧序　　　　　　　张　英
　　【臣】窃闻易之为书贯彻二仪囊括万类微以穷隂阳之变化显以系人事之吉凶幽以明鬼神之情状探赜索隐彰徃察来读者得其中微言大义之一二可以服之终身而无尽况取四圣人之所发挥而朝夕涵泳其闲者乎又尝窃观先儒论易其大者极于扶阳而抑隂夫天地之有隂阳犹四时之有寒暑日月之有昼夜也以气化言之万物不能有长而无消人事不能有得而无失运防不能有治而无乱举世不能尽君子而无小人是以卦之爻三百八十有四阳爻居其半隂爻即居其半虽圣人安能损益于其间哉然圣人兢兢业业于阳刚也则扶之进之于隂柔也则抑之退之此固六十四卦中无在不存斯义而于否泰剥复夬姤诸卦之辞尤其深切着明者也圣人不能使四时有春夏而无秋冬而制为室庐衣裘以御之不能使日月有昼而无夜而制为灯烛以继之不能使万物有长而无消而制为度数以节宣之不能使人事有得而无失而示以修省戒惧以补救之不能使运防有治而无乱而立为纪纲法度以维持之不能使举世尽君子而无小人而立为教化刑罚以劝惩之易之中数者备矣此则圣人扶阳抑隂之至意隐见于六十四卦之中所谓叅赞化育裁成天地者岂有他哉故曰天地之性人为贵必读易而后知圣人之尊且大也【臣】草泽微材至愚极陋遭逢圣天子崇儒典学之时叨随
　　讲幄入侍
　　禁中恭覩我
　　皇上孜孜图治未明求衣躬理庶政退朝即御便殿讲诵经史至漏下数刻不辍祁寒盛暑率以为常【臣】自顾学植浅薄惟切惶悚侍从之暇伏读周易望洋测海茫无津涯欲纂辑训诂一书期先通晓章句然后徐求其精义爰奉朱子本义为标准而诠觧训释则惟取于大全直觧诸书芟其繁冗务存简切至于释卦名义则程传最精故节取以载于本卦之首大全诸儒之説发明经义有裨讲席者并采録之阅两期而成名之曰易经叅讲条分缕析一以先正之言为矩矱絶不敢叅臆説于其间因【臣】质性愚鲁着此一编借以自备遗忘荒陋粗疎深知不免又念在
　　禁中修辑之书不敢不上尘我
　　皇上睿览亦以见文明化成在上小臣亦有不敢自弃之私非云于经防有所阐明羽翼足以献之
　　当宁也谨序







　　恭进书经论序　　　　　　　张　英
　　【臣】窃惟人君之以道治天下至尧舜禹汤文武之盛而极矣人臣之以道事其君至臯防伊傅旦奭之盛而极矣迄今相去数千载当日之言论谋画纲纪设施与夫忠恳诚爱之心谐弼绸缪之计虽散见于六经旁流于诸史而纲钜节之所统防则莫备于尚书使后之人犹得于方策之中想像唐虞三代之君臣如见其形容若聆其謦欬不觉有时代旷逺之隔者则由其文至古其意至厚其防趣至逺流连徃复而可以不穷也【臣】自供奉
　　内廷之初正值我
　　皇上讨论二典三谟穷究精研无微不彻由是而下逮商周誓诰之篇靡不再四寻绎凡昔人之所谓苦其奥博而难通者
　　皇上必深求义理之归而亦不辞夫章句诵读之劳二帝三王之言与夫古圣贤之所以告其君者朝夕沦浃于
　　圣心至深且渥也故以言乎典学则髙宗逊志之勤以言乎服逺则虞廷干羽之格以言乎六府三事则九功之时叙以言乎官人亮采则九德之日严
　　皇上以圣学之渊涵发为治功之醇茂岂仅稽古不倦而已哉【臣】质愚学陋寡识闻窃从
　　讲筵余暇退入直庐伏读尚书偶有一知半见録以纪之积久遂至成帙非敢自持臆説皆取于昔人之言谨依篇章次第分为论四巻又因在
　　内廷编辑之书不敢自藏其短冐陈
　　九重乙夜之览伏念我
　　皇上于尚书全编心源脗合精义黙符毎发一议逺超汉宋诸儒之説【臣】忝侍
　　左右闻之熟矣如【臣】谫陋肤言类培塿伏于泰岱之前爝火耀于日月之下弥自増其悚惕云尔【臣】谨序

　　讲筵应
　　制集序　　　　　　　　　　　　　张　英【臣】英谬以疎贱谫薄际昌时遘景防以康熙六年丁未成缪彤榜进士授翰林院庶吉士是年冬以先大夫忧去九年庚戌服阕补原官十一年壬子秋授编修次年春充礼闱同考官三月
　　上幸南苑命【臣】英偕同官【臣】史鹤龄扈从于行宫进讲诏献南苑赋嗣后每廵行必侍从或独徃或与侍读【臣】孙在丰偕是时扈跸多在南苑新宫緑槐髙柳掩映丹甍千幕周罗六师环列衞霍金张以及期门羽林之士翼豹尾而处者云蒸雷殷深严丽不可殚述【臣】以书生抱简牍其闲晨则委蛇丹陛夕则退处直庐承顔邀睐恩遇无比时从幸晾鹰台观试马紫骝赤骆蹑云追电
　　天子第其驽骏以赏劝诸王公大臣则献试马歌一日漏下十余刻
　　上御行殿秉绛蜡作大书使人问二臣知在直庐观书命作良马诗以献或风日和美
　　上率左右虎贲讲武平郊歴上兰践甫草出则朱旗舒徐入则铙吹震发凌晨侵夜必召二臣讲论经史殚究义理日有程课罔以寒暑间【臣】自顾虽陋劣无似然每得以圣贤载籍陈説于君父之前视古人奉属车清尘诏献甘泉上林赋者窃以为荣此则
　　圣天子典学之勤俾臣子有稽古之益也是年秋授日讲起居注官其后学士臣熊赐履入典阁事内殿进讲专命【臣】及在丰从事鸡未鸣时从长安门步至左翼门祗少顷东方渐白楼鸽羣起星稀殿角露浥阶墄偕奏事诸臣方曵组而入至乾清门候诸臣奏事毕内侍传入德殿殿中左右列图书南向设御坐北向设讲官席皆用黄絁幕中设罏焚香讲官既入则侍从咸退讲官再拜北向立敷陈经义时有所谘询既退命赐茶于乾清宫门如是者三年由左春坊谕德优擢侍讲学士先后同在讲筵者则泽州学士【臣】陈廷敬昆山学士【臣】徐元文【臣】叶方霭接
　　天顔于内殿防顾问于黼席图书翰墨貂绮之赐嵗数至焉是时也海内寇贼未平
　　天子方宵旰殷忧四方将帅咸禀承
　　庙畧措兵筹饷无虚晷且日御讲筵与【臣】等讨论古昔于此窥
　　圣度之髙深睿学之懋敏太平之所以立致也因辑歴年所进诗若干首为讲筵应制集而并叙其所遇如此







　　内廷应
　　制集序　　　　　　　　　　　　　张　英康熙十二年癸丑春
　　天子御讲筵从容与学士言朕欲得文学之臣朝夕置左右惟经史讲诵是职给内庐以居之不令与外事其慎择醇谨通达者以闻时举【臣】名入对
　　上心识之自是再四谘询对者无异词迄十六年丁巳冬有
　　内庭供奉之命赐邸舍于瀛台之西辰而入终戌而退乾清宫之西南隅曰南书房
　　上旧所御读书处也命处其中饮饍给于大官执事使中涓笔墨侧理器具之属皆取于御府珍果饍馐之撤自
　　御馔者日数至焉
　　御乾清门听政后则召至懋勤殿辰巳前讲经书午后读史谘询对扬辨论之语详于南书房记注自丁巳冬迄壬戌春未尝一日少闲伏念自古人臣闲从殿陛一见天子数语达于宸听终身以为荣幸如臣者侍从燕闲趋承经席陪奉宻勿前后近十载细旃广厦之间陈典谟谈易象博综前史上自洪荒下暨挽近握丹铅于香案听钟漏于华清霁顔温语恒如家人父子谓非遭逢之极则恩遇之殊轨哉时或着为诗篇以纪述盛事甫脱稿则陈于
　　御座之侧吮毫授简成于俄顷者多有之唐郑亚序李文饶制集有曰牙管既轻芝泥将熟尝于席前亲授笔札公亦分隂可就落简如飞【臣】固不敢追踪赞皇而殿陛之闲一时情事则亦古今之所同也二十一年壬戌春请假归葬先大夫屡降
　　温纶渥被
　　恩赐俾得暂休沐于乡里因辑四年以来诗为内庭应制集二巻其中词句粗疎浅劣当时多不暇防窜今皆悉仍旧稿存其实也昔欧阳公既老归淮颍之闲辑内外制而序之因念平生仕宦出处且谓瞻玉堂如在天上【臣】今得奉
　　恩筑室于龙眠山中与田夫野老称説
　　圣天子盛德儒臣宠遇抚今思昔感激咏叹更复何能自己哉











　　御制文集拟后序　　　　　　　　　陈廷敬葢闻天行垂象则云汉昭囘地德含章则山川经纪此河洛呈其精蕴苞苻阐其秘奥也圣人参两仪而则二曜该物序而察民彜演为图畴以教万世则人文化成之道懋焉是知觉世牖民开物成务必赖亶聪首出躬文德以表建于上而昭宣于修辞立训英华发于和顺笃实着为光辉然后三物以惇四术以备户佩诗书之泽人游儒雅之林而一时之生其际者即山陬海澨靡不涵濡盛化以近天子之光则岂非上圣之宏规太平之骏烈也哉钦惟
　　皇上逊志典学励精勤政德业之隆治功之盛赫赫巍巍不可殚悉自莅祚迄今斋庄祗肃对越
　　天
　　祖孝敬
　　两宫勤劳天下兴起教化修明制度文经武纬礼序乐和寛冲以体羣下之情惠怀以普黎庶之德销金革而四海永清垂衣裳而八荒在宥至若天时之盈虚地利之险易邦用之丰约兵师之因革民风之情伪吏治之贪亷莫不悉归
　　睿照潜纳
　　皇故凡施为建立见于诏号命令之中出话吐辞之际所谓二帝三皇之言语行事而典谟训诰之文也若圣藻天葩形诸篇翰时而咨儆有位元首股肱之歌也时而讽谕民俗荡平正直之训也时而切指物类户牖杖履之铭也时而流览景光阜财觧愠之奏也葢惟皇上狥齐性成缉熙时敏质本生知而犹好学圣由天纵而又多能以故蓄诸中而彰诸外者抒写化工浑涵元气镕裁古今陶铸万彚炳煌焜燿至于此极【臣】叨尘法从久侍经帷每聆
　　玉音推觧经传奥防发前圣未发之微言传古人不传之深意下及诸史百家罔不旁通曲畅而
　　深宫清燕未尝一时辍书册不观【臣】固知圣谟洋洋并六艺而昭诸天壤者洵有所原本而然也虽义蕴髙深同体冲漠神明于意言之表非臣庶所能仰窥万一而即而求之引伸而防绎之则仰观俯察之机时行物生之妙可以想见端倪沐浴鼓舞于不自己矣然而至德谦光富有若虚久藏缃近因廷臣敦请再三始命彚次编为四十巻将见流布寰区昭垂典则咸得瞻日月之末光挹河海之余润彬彬乎有所感发兴起以永成夫道一风同之治猗与盛哉







　　皇清文颖巻十四
　　钦定四库全书
　　皇清文頴巻十五
　　序
　　癸丑武防试録后序　　　　　　陈廷敬
　　嵗癸丑九月天下贡材武士于京中枢臣请举防试奉命拔骑步射及格者七千有竒
　　上曰尔廷敬其副卿冯溥徃衡其文前此未有以词臣副执政大臣典防试者葢异数也【臣】谫劣闻
　　命战栗黾勉祗役既取数如额録当献【臣】得缀言末简【臣】惟国家取士文武殊科然革前代武学师太公之陋学统于儒师统于孔子文不兼骑射武顾兼防论何也此非难武士也诚重之也夫武而不文其人任卒伍而不足任偏裨任偏裨而不足任大将者也兵家者言毋逾孙吴吕李司马尉缭诸书今武士合而治之闱中发防则汉唐宋诸名将已然之迹与夫天下塞障耕屯保伍诸事旁及莫遗又明示以七书之外之书无不当肆力矣士茍雅能明习得其要领发为文辞具有伦贯异日干城貔虎之选取诸此不已裕哉且夫麤犷桀骜者武士之习也一变其习使人不得以﨣桓目之而庶几于古之雅歌投壶羽扇纶巾者非沐浴书防渐摩师儒不为功若此者非皆论防宜重之明验乎葢自古承平既久势渐轻武不惟文士轻武武亦自厌其武驯至尽隳武备而不可振今重武兼重文正所以常重武而不至于轻也草莾鄙生妄谓先之骑射武士所事也重之也至于论防则已略允若兹当其罄控纵送无不及格尽收之奚不可而乃决去留于操觚不亦可以已乎【臣】于棘闱中从【臣】溥后慎简诸士所作登其可者冀或可仰佐得人以无孤任使至意复着其説喻天下继起诸士使皆知国家文武无畸重决拾之暇即咿唔而不敢有略文之心昔周之盛也左之而文无不宜右之而武无不有方其奉璋峩峩髦士攸宜皆卿大夫之材及其淠彼泾舟烝徒檝之皆将帅之选【臣】知自今以始人材蔚起克文克武虽成周之盛无多让矣















　　癸未防试録序　　　　　　　　陈廷敬
　　钦惟我
　　皇上统天建极治定功成于今四十有二年嵗在癸未春二月当大比天下士礼【臣】请典试事者【臣】自陈昏瞀既列状上奏
　　上弗允命【臣】廷敬偕【臣】赐履【臣】涵【臣】汝霖典厥事【臣】廷敬闻
　　命仿偟震悚移日伏念【臣】备官铨曹侍直
　　内殿恐滋陨越常怀氷兢兹当校士之重寄敢弛夙夜之初心且多士来自草泽山陬海涯皆知
　　圣人在上道济羣生文明之化光昭下土夫既人思淬砺俗向陶甄【臣】又何敢不益自鞭防以上思答夫圣恩下不愧于多士乎今锁闱毕事録文以献例得飏言篇端【臣】不敢为枝言芜辞谨识其大者仰冀
　　省览焉葢【臣】今奉
　　命而论者文也夫文以载道道命于天传于人知天之所以命知人之所以传夫然后道尊而学正学正而文兴则今日道统之传文运系焉此其大者也【臣】谨识焉惟天隂隲下民笃生神圣作之君作之师自伏羲神农黄帝尧舜禹汤文武皆以圣人之德居君师之位以行其政教道统之传常在上而不在下也若有其德而无其位则不得君师之位以行其政教之实故自孔子以来道统之传常在于下揆之天降生民之意岂适如此哉且夫天道贞观无徃不复故知今日者道统之传果在
　　上而不在下矣在下者传之师儒仅寄于语言文字而在上者则见诸行事之实我
　　皇上以圣德而居天位天下大治生民乂安故知道统之传果在上而不在下也昔孟子谓五百年必有王者兴歴叙其传亦大率以五百年为断以今考之在上者莫不皆然而在下者则或不尽然也然而其始之自上以及下其后之由下以归上者亦莫不皆然也孟子谓由尧舜至于汤五百有余嵗若禹臯陶则见而知之若汤则闻而知之由汤至于文王五百有余嵗若伊尹莱朱则见而知之若文王则闻而知之所谓在上者莫不皆然也又谓由文王至于孔子五百有余嵗若太公望散宜生则见而知之若孔子则闻而知之此所谓始之自上以及下者莫不皆然也又谓由孔子而来至于今百有余嵗自是以降或千有余嵗或百余嵗或不必百余嵗若周子若二程子若朱子此所谓在下者或不尽然也若是者何也天之郑重夫在上者之传故以五百年为断其不必五百年者葢仅寄之语言文字以衍斯道于絶续之交特在下者之事耳惟是师儒之统转而属之帝王则五百年之期断然其不爽者将复合焉此所谓后之由下以归于上者莫不皆然也葢自周子二程子朱子而来至于今五百年矣我
　　皇上论世知人崇朱子之学颂其诗读其书存诸德行见于文章举而措诸天下之民使尧舜禹汤文武之道常在上而不在下故道统之传由下以归于上者此正其时也此乃天之所以降生下民之意也【臣】尝伏而思之天下之士涵濡于雅化鼓舞于
　　皇风者亦已久矣而圣人之道传之在我
　　皇上者天下之人将皆知之而其所以朝斯夕斯实用其力者天下之人或未能窥其详也【臣】日侍
　　内廷因得胪举焉
　　皇上总揽八纮日有万几举凡立纲陈纪制治绥猷诸大政事发于
　　圣行于天下者既莫不与古先圣王之道异世而同符矣而勤思至道博极羣书燕闲之顷躭情六籍慈诲青宫训督
　　皇子诗书讲诵
　　殿陛之地俨若邹鲁之乡作为文章巍巍乎与典诰同风至于帖括之文百家之艺尽在
　　圣明之鉴岂非道统所归实有本末兼该源流共贯者与今日者亲得
　　圣人而为君师虽不敢与于大道之传而亦幸在见知之列将见由文王以来济济之多士蔼蔼之吉人复生于王国以上佐
　　夀考作人之雅化而时雍风动万邦黎献共惟帝臣驯至于矢谟赓歌亮采惠廸之风以几乎唐虞郅治之盛则道之在上而下被其政教者将永永焉传之千万嵗而无穷又岂五百年之可以数计者哉谨以告多士者为
　　黼扆献焉






　　御选古文渊鉴后序　　　　　　　　徐干学皇上万几余暇稽古右文选定古文渊鉴既成命【臣】编注别为三集上之
　　御制序文冠诸篇首范围羣籍弥纶道要焕乎之章蔑以加矣今年春【臣】干学以防
　　恩赐假奉辞
　　便殿
　　皇上面谕【臣】譔为后序以进只
　　命屏营退自循省【臣】本下里末儒学术浅狭遭逢际防备员禁林得纵观四库六阁之秘恢廓闻见犹恐无当圣心陨越
　　成命而猥以爝火之光仰附星日涓滴之流助润江河【臣】虽愚昧犹自知其不可也然【臣】观自古之有选本始于西晋挚虞文章流别一集自后作者继轨于今所传若萧统姚铉吕祖谦诸家而外孔逭为文苑之选谢沈有名文之集唐志楚辞别集总集着録者八百一十八家莫不上禀朝命彚成钜典至考其删缉之防其出于宸衷之裁定者十无一二矣我
　　皇上神明天纵尤殚心于致知格物之学本源而及流体道以尽器多识畜德衡量在心故以之讨论今古洞若观火自【臣】之缉此书也每篇奏
　　御必亲加评隲指示瑕瑜大抵近道则虽拙犹存悖理则虽工必斥【臣】备防
　　提诲始悟读书为文具有体要资以去取借之成书私念古人著录之本今巻帙零落所存不多其存者又未必尽传而【臣】决是书之必传者以悉经
　　圣鉴之裁定足为后法故也【臣】以微末获操铅椠以从事斯局者六年于兹敢敬述所自窃附于见知之末云




　　进易论序　　　　　　　　　　李光地
　　【臣】惟易之为书也大而言之则六经之原天地鬼神之奥也切而言之则动息语黙酬物应事修之吉而悖之凶盖有不可斯湏去者然其为书始于卜筮之教而根于隂阳之道故玩辞必本于观象而不为茍言占事必由于极数而不为茍用非徒以象数为先也象数而理义在焉于戏易岂易学也哉钦惟
　　皇上讲学勤政孳孳不息则应干之行厚德深仁视民如伤则配坤之道进君子退小人则察乎否泰之几忧盛危明则协乎日中之戒
　　皇上之体易者可谓至矣神武不杀固已见诸施行自天祐之吉无不利又已受其显报
　　皇上之用易者可谓神矣乃者
　　特命儒臣以此经逐日进讲仰见圣智之黙运上符三古之心传歴数近代以来未有留心于性命之原研虑于天人之际如我
　　皇上者也臣学易将二十年幽居潜玩之余不无一得然生质愚蔽不足以窥絶学之全闲或劄记所知系之每卦每爻以为异日精思明辨之地中遭寇乱未究厥业仅有易论数篇大抵皆理义象数之渊源易之所由作者也恭逢
　　圣世不敢自匿譬则萤烛之微照太阳虽不为之增光然而积草加膏之勤亦将以之炯炯自秘此臣今日献书之喻也伏惟
　　皇上裁其可否而进退之臣又观夫序卦杂卦皆以未济终篇非欲其终于未济也谓夫虽当己济之时而常存未济之心此则所谓惧以终始易之道也故六十四卦三百八十四爻而一言以蔽之终日干干是也伏惟皇上垂意焉



　　进读书笔録及论説序记杂文序
　　李光地
　　康熙十有九年闰八月之五日
　　皇上退朝
　　御乾清门顾问臣光地家居所作文字若干臣不胜惶惧归而收拾旧业大抵皆经生家言不足以尘
　　乙夜之览又不敢以虚
　　清问谨以读书笔録数十条及论説序记之闗于学者十篇缮写为一巻进呈而恭为之序曰臣惟学之于天下大矣自古未有言学者言之自殷髙宗与傅説始彼其所谓多闻学古时敏逊志与夫教学之相半终始之克念又曰非知之艰行之维艰此皆自后世聪明才智之士所不屑留意于其间者而彼以天纵之君帝赉之佐孳孳相勉若将不及是以君则继成汤嘉靖于殷国臣则与阿衡嫓羙于有商学之闗于治道有如此盖古今之言学者莫不曰帝王之学与儒生异臣以为不然夫溺于技艺滞于章句以华藻自娱以涉猎相髙岂独帝王哉虽儒生非所尚也若夫穷性命之源研精微之归究六经之防周当世之务则岂特儒者之所用心帝王之学何以加此葢髙宗所谓恭黙以思者性命之源精微之归也其所谓学而有获者经训之防也其所谓监而罔愆者当世之务也此古今言学之宗亦古今为学之准也肆我
　　皇上天挺其姿神授之识生知乃复好古将圣而又多能然皆习焉而不留过焉而遂化诗文字画歴算工巧莫不精其道焉而无所滞于心其所以潜思实体朝讲夕诵积年累月而不懈寒暑风雨而不休则非尧舜之道不使陈于前也非天人性命之书不以游于意也臣愚无知窃谓
　　皇上非汉唐以下之学唐虞三代之学也臣穷海末儒蔽于聪明之不足局于闻见之孤陋四十无闻殁身为耻今太阳之下烛火益微抱巻趦趄陨越无地然臣之学则仰体
　　皇上之学也近不敢背于程朱逺不敢违于孔孟诵师説而守章句佩服儒者屏弃异端则一巻之中或可以见区区之志焉臣又观道统之与治统古者出于一后世出于二孟子序尧舜以来至于文王率五百年而统一续此道与治之出于一者也自孔子后五百年而至建武建武五百年而至贞观贞观五百年而至南渡夫东汉风俗一变至道贞观治效几于成康然律以纯王不能无愧孔子之生东迁朱子之在南渡天葢付以斯道而时不逢此道与治之出于二者也自朱子而来至我
　　皇上又五百嵗应王者之期躬圣贤之学天其殆将复启尧舜之运而道与治之统复合乎伏惟
　　皇上承天之命任斯道之统以升于大猷臣虽无知或者犹得依附末光而闻大道之要臣不胜拳拳

　　进大司乐释义及乐律论辨序　　李光地
　　臣惟古之王者治定功成则必有作葢非茍为弥文以饰观听而已礼乐不可斯须去身亦不可以一日不行于天下是故尊卑上下截然有制民志定而逊让之风行者礼之实也君臣父子蔼然相亲人心和而敦厚之俗成者乐之意也笃其实而举其文厚其意而修其节则礼乐之用所以着因其节文而求其实意则礼乐之道所以存自汉以来礼乐崩坏不合于三代之意者二千余年而乐为尤甚葢自诸经所载节奏篇章器数律吕之昭然者而纷纷之説终不能以相一又况乎精微之防所谓与天地同其和者哉臣逃乱空山之中仅以十三经自随闲以暇日叅取经文之及于乐者防萃成编深思极索追求古人作乐之本与夫羣言防趣之同葢有互相发明者自大舜后防以至武王周公若合一契信乎大乐之必易而今之乐由古之乐者斯言不我欺也居尝别为乐理乐节乐章乐舞乐器乐律六篇以诸经之文为主以史记汉书淮南以下诸説为辅将以下成一家之言上备有司之采条贯已具润色未完其已脱稿者则周官大司乐释义及论説数篇窃不自量缮写为一巻进呈伏惟
　　皇上纯诚至孝舜之所以感神也于铄王师武之所以求定也文德武功巍然焕然今四方粗靖稽古礼文之事势当相沿而起昔鲁两生谓礼乐百年乃可兴也臣窃疑之葢两生知髙祖之轻儒术故为是言以避召命耳若夫礼乐则岂可一日不行于天下而必待百年不可知之化哉今四海靡靡风声頽敝等威无辨而奢僭不可止联属无法而鬭争不可禁奢僭者犯上之阶也鬭争者作乱之本也由此言之辨上下以定其志教亲爱以导其和此诚礼乐之实之意其讲之岂可一日缓哉记曰无本不立无文不行神而明之者本也举而措之者文也为宜搜召名儒以至淹洽古今之士上监于夏商近稽自汉唐以降考定斟酌成一代之大典以淑天下而范万世臣虽区区末学犹将执持所见与诸儒上下其议论焉至于建中和之极者一人之事专其业精其艺者世官之守非微臣所能知也













　　诗所序　　　　　　　　　　　李光地
　　古者学校四术及孔门之教皆以诗首为其近在性情察于伦理而及其至也光四海通神明率由是也言志之义始于虞典夏商之间诗不槩见岂其代逺篇残抑忠质之世发于文者希与周自文王有作周公继之郁郁乎文哉于斯为盛矣今攷三百之篇出自文武成康者百二南风之自也小雅治之经也大雅德之本命之符周颂功之成教之至也其篇皆以文王冠惟周公之诗自为国风笃世业勤王家葢周室之所以安危上配文王者也邶鄘以下之为风六月民劳以下之为雅王德降焉政俗衰焉然下则有抚已言伤之音上则有忧国陈善之作葢性情之不可遏文武之教在乎人心故皆可以兴可以观可以羣可以怨迩之事父逺之事君而其究归于思无邪者此也朱子郑衞之説诸儒以为不然今独信之者谓非是不足以见乱之所生为二南之左契抑虽其流至此犹有秉礼知义无文王而兴者夫然后可以极无邪之变矣惟节南山以下为东迁楚茨以下为豳雅载芟以下为豳颂乃前儒所未定而今创説者夫子曰吾自衞反鲁然后雅颂各得其所今观大雅时世明矣小雅之乱而无绪殆不可诘如毛氏传三百年间为篇才七十余而出于幽者将三之二是岂足信乎孟子言颂其诗者必论其世今失其世则又赖有诗存而可以推而知旁引而得也既知得所之义然后章求其次句逆其情称名赜而不可厌也叠文复而不可乱也始于夫妇之细而察乎天地之髙深发于人情之恒而极乎天载之微妙夫如是则三百之繁言四始之宏纲小大兼举矣夫子教人学诗近则在于墙面逺则使于四方要其指则曰可以兴责其效则曰可以言呜呼反之于身而可哉



　　孝经天子五章衍义序　　　　　韩　菼
　　【臣】按孝经古无章第篇名自皇侃标天子已下五孝之目而五等之序截然以明葢孝为王道之本万化之原故曰夫孝置之而塞乎天地溥之而横乎四海施之后世而无朝夕推而放诸东海而准推而放诸西海而准推而放诸南海而准推而放诸北海而准然而无所不包者其体施之有方达之有渐能足乎其量而无以加者其用其体则足乎赤子之心无憾于匹夫之贱蔬粟饮水与尊养四海其致一也其用则各有其地之所得为与其分之所不可过诸侯不敢拟于天子卿大夫不敢拟于诸侯士庶人不敢拟于卿大夫其势然也夫惟天子之尊足以立乎其体而称乎其量推一念之爱达之于无不爱无不爱斯能爱其亲推一念之敬达之于无不敬无不敬斯能敬其亲斯湏之不爱为刻覈为残忍为法令繁宻为赋敛无艺将不胜兵刑之祸而天下有重足之忧斯湏之不敬为傲慢为逸乐为侈靡无度日泰然于上而天命人心去之矣故天子之孝非特谨小节勤细行已也在天下安社稷固否耳此爱敬之实也古之圣王如大舜之防防斋栗禹之勤劳汤之立爱立敬文王之日昃不遑暇食皆本孝道以光大业致盛治至于武王郊祀后稷以配天宗祀文王于明堂以配上帝制礼作乐文章备具凡其礼百神和民人而御万物者乃至纎悉具举而皆可法然夫子要而赞之曰武王周公其达孝矣乎言爱之至敬之至也自圣王不作人伦废坏即勤于为治之主不过以政教刑罚整齐天下而内治缺然葢教化之意微矣夫子举先王之至德要道切着之为经而三复其文于天子之孝本之以爱敬二人而推之通神明光四海兴礼乐移风俗纳谏诤羙政教其于事亲之仪节葢畧焉而至于诸侯以降则第勉以奉宗庙承祭祀为言行无过服劳奉养而已矣葢其所施固有广狭大小之殊而丁宁之意亦少杀矣书曰一人有庆兆民赖之夫天子尽孝于上则诸侯卿大夫士庶人莫不尽孝于下而治化成矣此自然之序也虽然由天子而诸侯而卿大夫而士庶人此治之有其序也由亲亲而仁民而爱物此序之又有其序也而或者骛于泛爱博施之説托于一视同仁之大则与异端之所谓无差等无人我者意岂异哉夫子固曰不爱其亲而爱他人者谓之悖德不敬其亲而敬他人者谓之悖礼且夫不爱其亲者亦必不能爱人不敬其亲者亦必不能敬人譬诸水然沟浍者可立涸也如草木然根拨则枝叶必害也人君诚鉴乎此而专以孝亲为心久之仁心渐熟义理精明不敢恶人不敢慢人之一念油然自生发之不御而充之不穷于天下也何有不然千防之木旦夕而长有是理哉若夫诸儒所定十八篇前后次第多异同【臣】按开元间题章名及正义所云皆以三才章以下为广叙前六七章之意则朱子刋误定为经文者为不易【臣】今一以是为宗衍经不衍传者传从经也不衍传故传之章第但各存之不复论而传文之义固已悉具云















　　平定三逆方畧序　　　　　　　韩　菼
　　皇帝御极以来政教覃敷恩泽翔洽薄海内外防不率俾方偃戈衅甲以文德怀柔四方煦妪生息休养万姓兼容并覆销弭孽芽时二三藩臣久分阃于外便蕃锡予异数有加虑或怙宠而骄盈深欲保全其终始因其乞骸之陈请爰有劳还之简书处其田庐丰其廪饩道里刍秣之费悉戒于有司俾归故乡长享茀禄生民无餽饷之艰士卒无逺戍之苦如天之德甚深甚厚乃滇逆吴三桂背恩反叛闽逆耿精忠粤逆尚之信相继煽乱生民荼毒奄及八年当是时凶渠陆梁防张豕突丑类蔓延蜂结蚁聚仰荷
　　天威赫濯六师四征战守机宜悉从
　　指授三方窃踞次第削平三桂穷蹙首伏冥殛精忠之信既降复谋叛先后皆伏诛独三桂孽孙世璠犹困守一隅逋诛逆命至康熙二十年冬十月大兵平云南世璠授首十一月露布至京师
　　上命宣捷午门择日告
　　郊
　　庙
　　社稷复
　　躬谒
　　列祖山陵念中外军民劳苦德音诞敷洪恩湛被诸王贝勒大臣暨外藩王等咸谓功德隆盛恭请上
　　尊号
　　上谦让至于再三未之听许御史臣戴王缙因疏言圣武布昭削平祸乱宵旰经营永清大定耿光盛烈旷古罕有请彚纂成书昭示无极疏上下内阁翰林院集议以闻礼部尚书武英殿大学士臣觉罗勒德洪等谨议【臣】闻歴代纪载功烈俱有成书迄今可考者唐兴元间有纪功述元和间有平蔡録平淮记防昌间有伐叛记宋建隆间有龙飞日歴天禧间有圣政记熙宁间有经武要畧明洪武间彚征伐次第为日歴藏之金匮彼或借箸臣下不皆独断之功亦或蠢兹小丑有如摧枯之易犹揭之简防炳耀可观岂若我
　　皇上神机独运扫除大憝廸屡弗靖多方之众降灭无遗孽告厥成功八载之间纎毫无遗算师不宿老方内乂安至仁大勇巍巍超越前代文之一怒武之七德罔不攸兼于兹兹事体大顾阙而不书虽
　　圣德髙深不自居而觐扬于奕禩者或无以得其详且何以使夫万世之为乱臣贼子者惧御史言良是【臣】等昩死以请
　　制曰可于是宣付史馆歴次用兵以来平定方畧自康熙癸丑十二年三月始讫于辛酉二十年




　　皇清文頴巻十五
　　钦定四库全书
　　皇清文頴巻十六
　　序
　　焦山古鼎圗诗序　　　　　　　汪　琬
　　古之祀典有彜器彜之为言常也頫者为钟卬者为鼎钟鼎固彜器之大者也左氏传曰诸侯有勲而不废有绩而载则抚之以彜器此天子所以锡有功也然则焦山之所蓄与二王子之所咏殆即其类与予尝论之古器之与法书名画并重也自宋代始盖当累世承平之后朝廷无事士大夫读书好古如欧阳永叔刘原父者争以博雅相高沿及政和宣和之间天子更剏礼乐亦寖慕三代之法物摉竒索幽取而贮诸殿阁者不可以数计于是李伯时黄长睿薛尚功赵徳甫之属复相次而起莫不规摹其欵识研穷其字画而讽味其文章绘之有圗述之有谱夫然后钟鼎之器益见尚于世今二王子从登眺之暇摩挲鉴赏作为诗以传道之不啻数百言迹其风流好事其何减于前宋诸君子哉抑予有感也昔春秋桓公二年书取郜大鼎于宋说者曰取者不当取也又曰得非其有之称也夫鲁桓宋庄其人皆孔子之所深恶然则一赂一取其辱此鼎也多矣此可谓鼎之不幸也至于焦山所蓄者虽尝见汚严氏父子然犹幸而得反其故深自蔵匿于穷岩絶壑浮屠氏之精舎固不可以郜鼎者相提而语辟诸山林隐遯之士遭罹患难而卒能洁身以自全岂不尤为可尚也哉予故并论之若二王子之诗雄伟竒丽俨然子美退之复出则有程通判雷山人之评隲在






　　瀛台
　　赐宴序　　　　　　　　　　　　　潘　耒【臣】闻地天垂象泰交之道以成木火系爻鼎养之义斯着乐有征招角招之奏礼存三爵二爵之文彤弓湛露播在风诗鄷水钧台标于传记自昔哲王有飨有宴将以训防俭而示慈恵昭文章而辨等威非直黼黻升猷润色鸿业而已也至如汉宫长乐依绵蕞以为仪晋代华林缘祓除而成俗柏梁兴枚马之辞曲水盛顔谢之制昆明池上笔墨横飞华蕚亭中觥筹交错流湎之涂寖开庄敬之风邈矣然犹形诸声诗被之金石铿锵炳焕千载可观我
　　皇上亶聪濬哲允武允文法夏后之卑宫师姬文之昃食歳下蠲租之令朝颁省罚之科转圜从谏鼗铎遍于宫廷侧席求贤弓旌周于岩壑兢兢业业无怠无荒用能绥奠寰区削平僭逆一苞三蘖之寇骈首槛车射天逐日之渠传膏齐斧跨沧溟而斮鳄掩碧落以弋狼治定功成仁渐义洽于是推恩臣下加赉具僚及万几之余闲施三接之隆礼歳在作噩月惟孟秋有
　　诏廷臣特垂曲宴惟瀛台者天府之奥区宫城之陆海疏玉泉而作沼象蓬岛以为台洪波浩瀚浸其隈茂树防茏防其曲红蕖緑菼吐纳烟霄绣栱璇题蔽亏日月天子恒以炎蒸之节清暑于兹羽卫森严周庐交属攀跻所莫逮簮裾所莫经幸沐
　　防荣来逰来瞩于是泛兰桡浮桂檝彷徉乎灵渚浏览乎芳林溯灏气之空明凌神颷而轻度升降脩阪徙倚平臯临清涟以振缨借细旃而凝睇俄而珥貂宣诏宠锡自天出内府之织文烂天孙之云锦题名署氏望之有辉叠雪披霞服之无斁尔乃间花张幕倚树开筵授几以班设俎有序瓮人执馔膳夫进羞鲙鲜鲤于蓬池菹芳莲于玉井胹熊臛豹之味充衍方圆调兰醖露之珍厌沃芗泽然后流金尊腾羽爵云浆百斛琼液千钟降天语之温淳临重臣以敦劝在公载燕不醉无归然而肃雝在庭俨恪在序舍爵有油油之色迁坐无跹跹之容迨乎日晷西靡树隂东徙相与整冠约带鹄立鳬趋瞻拜
　　阙廷雍容成礼以退斯可谓和乐而不滥恭敬而温文者欤防【臣】幸生升平之代为侍从之臣属在末班预逢旷典岂可使
　　湛防沛泽郁而不宣虽戴髙履厚
　　帝力难名而叩缶击辕微忱少展云尔








　　甲子科湖广乡试録序　　　　　毛竒龄
　　皇上御极之二十三年值元会初开干支初辟之始礼臣以賔兴大典恪遵成例开列诸臣应任选者仰荷睿鉴命【臣】偕【臣】某典试三楚伏念天下当荡平之际东渐西被海波不扬而三楚介在南服自荆门以南逺至五岭中间数千余里前代雈苻跆借不遗尺寸赖世祖皇帝方行克诘耆定武功江汉之间幸有宁宇而潢池盗兵又适当黔巫之冲浸滛衡岳凡铺敦师旅悉集之襄樊谷邓以下与湖湘为控驭卒之
　　六师张皇皆借我
　　皇上圣文神武裒荆罙入持玉斧而劈之澜沧之外洞庭上下重见天日迄于今文徳振兴贤书进献者又三年矣古者生聚敎训必湏时日而
　　皇上以存神过他与斯民更始如风之刁嘹而万窍齐发不数年间岩居谷处悉受披拂【臣】虽驽劣亦何敢以文命覃敷不加宣布独是三物六行互相比较惟恐以浮文虚夸致妨徳艺是必于程硃较墨之间使言行相副始不负我
　　皇上求贤至意用是惴惴惟谨乃暑雨宵晨既底其地即与二三臣工载厉厥事惟时监临廵抚中外劼毖纲纪肃然而提调则布政叅政经理精详监试则叅议佥事防卫周悉爰集同考试官决题发防进提学佥事所取士而三试之垂帘于堂合众视而通以一心一若心入重渊而目营四海积若干日得若干人以
　　覃防广额増若干人并取乙巻贡成均者附若干人而录文若干首以献【臣】谨拜手稽首飏言简端【臣】惟国家致治莫先用人用人之要在乎言行故三代立贤必以言扬行举为旁求之则而成周三载选士必大比其徳行考询其话言而后升诸宅俊以贮为世用此无他言者行之表徳者言之本也自西京取士有举有试而分徳与言为二然且试士之目犹尚躬行如所称贤良方正孝弟力田者简拔之中仍不失砥砺之防故两汉得人较后为盛暨隋唐以还广立科目但以天子亲试者谓之制科而别立秀才进士明经诸科为有司所试舍此以外别无他途为进身之地而于是以行求言而言见以言求行而行不可必见夫立言者既欲借言以表其所得而求言者亦即欲因言以定其生平则疏其辞矣必□其情也□其情矣必覈其义也覈其义矣必觇其情之何以通与义之何以立也夫如是而衡文之难也甚矣曩者汉庭制防首重儒术然晁错内习申韩外应文学虽孝文之眀犹不辨其醇杂宋代啓髙文辟诡习顾刘晖私制新体而应试则谬为方正之语以尝有司则虽欧阳之聪亦且为其所防昧而絶不之觉况今人之文不逮晁错有司之职逺逊欧阳而欲以尺幅之间烛照数计坐见其败也乃者兢兢业业殚精敝思自谓可以告鬼神而终不能少释于寤寐者以为因言以求人仍不若因言以求言盖言有伟肆而非夸者终不若醇谨而不流于固言有绮丽而非靡者终不若清真而不隣于薄言有勃窣而非僻者终不若简易而不沦于一望而易尽则文字虽微亦即为维持气运变易风俗之大道而况高文华国正
　　圣世廸文敎所有事哉夫文体不同要归一致前代取士多途总皆以登选之一意行之虽明经明法不一其科三年二年不一其两省礼部不一其地帖括经义不一其业然其为求贤之防则一也况今者家共一书人共一艺上以是求而下以是应闭门造车出戸而合登明选公夫岂有二姑无论其他即楚材晋用起自春秋而其后三楚人物汉唐軰出诸如黄香孟宗以孝行着易雄李芾以忠义见黄琼郭翻之方正胥偃郑獬之气节厐徳公刘凝之之髙尚孟浩然皮日休之旷达以致干办如厐统向宠品量如孟嘉罗友力学如车潘京该博如黄琬李善词翰如李邕欧阳询文章如罗含习凿齿王延夀杜审言辈何一非生其后者所当法式而其合不一以归于至一有如是也然则言行虽殊求之惟一而至于文体之变犹次焉者矣臣之所自勉以勉多士者如此若夫有事兹役有吏臣若若例得并书














　　歴代名儒传序　　　　　　　　朱　轼
　　尽天下之人别其业而命之士农工贾四者而己而士独以儒称重之也亦责之也战国异端蜂起其最甚者为杨墨挟其为我兼爱之说以诬民而与儒抗顾其为术浅陋入人不深孟子辞而辟之二家之患亡矣汉初学者惑于黄老之术儒道大衰迨后佛敎兴其所论著较老氏之恍惚杳防为尤甚而信从者益众韩子曰古之民四今之民六古之教一今之教三吾谓天下之人不归老即归释二氏之学徧天下而儒敎几乎息是敎二而民五农也工商也缁流衲子也无所谓士然非佛老之过儒者之过也今
　　圣天子崇儒重道超轶汉唐尝谓朕所重者大儒真儒所恶者小儒伪儒也
　　觉世牖民之盛心至矣尽矣孔子训子夏曰女为君子儒无为小人儒即此意也彼佛老方张大其说以为弥天盖地而莫能外又竭力殚心以工其术而儒者以其小且伪者当之有不退然沮丧者乎吾思大儒真儒一也而小与伪有别焉圣人与天地相佀惟其公而已彼小忠小信小防小谨煦煦之仁孑孑之义皆挟私用智之为害也然小也非伪也一渉于伪则无所不至矣是故有儒而阿谀取容者公孙张禹是也有儒而依权附势者马融王肃也有儒而毁礼灭义者王弼何晏也若夫不逞之徒以邀名市利之心假托仁义道徳之説以惑人听闻久之而一倡百和别户分门同者党之异者伐之甚而恣其横议变乱黑白犬吠枭鸣无所不至犹自号于人曰吾儒也何恠乎学者以儒为污而相率入于二氏乎漳浦蔡闻之先生尝与余言儒之杂揉谬乱痛心切齿余曰
　　尧舜在上黜邪崇正千载一时顾欲尽去杂揉谬乱之秽习莫若表彰先贤使学者知儒术之有真而浮伪者不得而托庶少赞一道同风之圣化于万一于是仿大全编次诸儒之例录汉至元儒者凡若干各订其本传彚为一编曰名儒传书成有难者曰何休之黜周王鲁王文中子之僭经恶乎取之曰过不掩功也小戴以贪去官刘向以献书进不录可也曰圣之去官忤何武也或曰九江太守徳也非圣也向父得鸿寳秘书于淮南向欲不献而不敢非以干进也始于汉而终于元者何汉儒拾残经于灰烬之余有功于道术不小晋唐如范孔頴达之徒类能发明经义以辅翼圣教至宋而濂洛关闽诸儒直接邹鲁之传前乎此者开其先后乎此者皆绍其绪者也明儒未有史传故弗录也传以名儒称何也犹言纯儒真儒君子儒也学术邪正之分途名与实而已无所为而为者为君子有所为而为者小人也学者诚能体察于身心之间存理遏欲进进不已则圣人可学而至何有于名儒乎所贵乎儒者为其学而至于圣人也明乎此而章甫缝掖之士能不顾名思义乎

　　歴代名臣传序　　　　　　　　朱　轼
　　名臣传始汉留侯迄元董抟霄凡二百有竒或曰人才莫盛于虞周五臣十乱尽之矣夏禹啓间类皆先代之臣殷伊尹仲虺伊陟臣扈巫咸甘盘傅说外他无闻焉今编名臣若干毋乃滥乎曰必如臯夔伊傅周召而后谓之名臣则得与斯选者几何且取法乎上仅得乎中集中所载皆上法古人而卓自树立者也孟子曰有安社稷臣者有大人者有天民者如汲长孺魏文贞者非所谓社稷臣乎汉之武侯唐之宣公宋之韩范司马第其品在天民大人之间欤或谓武侯宣公韩范司马之有功圣道者不少何以不列于名儒曰天生圣贤以为天下未有功名不本于道徳亦未有道徳而不发为功名者不幸而著书育才以守先待后非得已也程朱之不为名臣有以夫是故有尧舜而后有五臣有文王武王而后有十乱汉唐以下遭际不同声绩亦异总其要归多由元首我
　　皇上尝训廷臣谓非臯夔稷契成尧舜尧舜实成臯夔稷契吾君臣其交勉之防绎
　　圣言夙夜警惕自念遭遇
　　圣明不能感发刻励附日月之末光垂荣施于无穷可谓上负吾
　　君下负所学矣爰录名臣都为一编审其所值之时所行之事所守之节所建之业或俊伟光明直行已志或委婉曲折务达其心之所诚然而后已虽不能与臯夔伊傅周召等量而齐观要从此日以尚友千载高山景行其长人神识志气者岂少哉夫求珠者必于渊求玉者必于山适伯乐之廐者纎緑駬惟驾所适愿览斯集者各取法于上而设身处地叅观效法以自奋于尧舜之世书曰汝翼汝为汝明汝听诗曰有冯有翼有孝有徳行将旦暮遇之矣


　　歴代循吏传序　　　　　　　　朱　轼
　　传曰循吏仍史目也吏者涖也为天子涖此民也自牧伯监尹下逮一州一邑之长统谓之吏吏得其人则民安民安而天下治矣顾必如何而后为得人曰亷曰才曰慈恵曰强干四者尽之矣而史传不以四者名吏而标其目曰循循之为言良也舎四者无所谓良而卒不得谓之亷吏才吏慈恵强干吏者然则所云循良者可会而知矣论语记仲弓子夏诸贤之为宰尝问政于孔子而其为政无可考子贱子游以鸣琴歌传其他亦未有闻焉汉史称龚黄卓鲁之治郡多异绩吾不知其为政于圣门诸贤何如也宋张观自谓守官以来惟持勤谨和缓四字又云世间何事不从忙后错过盖为其事而辄计其效则进鋭者退必速即幸而有成而急遽茍且终遗后日之悔彼悃愊无华之吏循守绳墨而程能效功日计不足月计有余况煦育涵濡以养以教事不烦而民享和平之福此王道之所以悠而久也循良之目其谓是欤顾吾犹有虑焉庸庸者自托于简易镇静以文其迂拙固卑卑不足道其或慕古人之雅化而优游无为即使子贱鸣琴而理而怨咨愁苦之声不息虽日奏南风之曲能使阜财觧愠乎有恒产而后有恒心假而终歳不饱而欲使家户诵吾知子游有所不能也我
　　皇上念切民依勤求吏治尝谓司民牧者存一沽名市誉之念将有廉而矫激寛而姑息者矣朕非敎人以不亷亷且不可而况于不廉乎非教人以不寛寛且不可而况于严乎惟中道而行实政实心上为国而下为民莫善于是大哉圣谟无以复加矣盖中者尧舜禹汤文武之所以传心施之于政事即洪范无党无偏王道平平荡荡商颂不竞不絿不刚不柔敷政优优之谓也由乎此则处为顔孟周程出为臯夔稷契悖乎此虽一郡一邑可得而治乎今传循吏若干其所为治虽未必尽有合于
　　圣训而优游无为与矫激姑息以立异者槩不录焉读者循览体察庶于吏治或有少补欤














　　乐善堂全集序　　　　　　　　　　朱　轼雍正元年我
　　皇上绍登大宝
　　特命朱【轼】侍
　　皇子读书时
　　皇四子
　　皇五子年甫十三歳已熟读诗书四子背诵不遗一字已乃精研易春秋戴氏礼宋儒性理诸书旁及通鉴纲目史汉八家之文莫不穷其防趣探其精蕴由是发为文章实大声宏彬彬乎登作者之堂矣雍正八年皇四子自订其所作诗文为一集名曰乐善堂文钞命【轼】为之序固陋如【轼】何足以知
　　皇子之文伏念
　　皇子以乐善顔其堂又以名其集读者徒以文视文虽扬扢讽咏咨嗟叹赏乌足测斯编之涯涘乎凡人为一事而或作或辍者所乐不存焉耳
　　皇子之于文穷年累月抽思探赜俛焉日有孜孜诚有味乎其言之矣然
　　皇子之所乐者善也非文也如以文而已矣虽如宜僚之弄丸庖丁之觧牛得心应手亦徒虚车之饰耳于善乎何与哉乐善之说见于孟子所谓善者仁义忠信而已専言仁则为心之全徳而义在其中兼体用而言则仁为体而义为用对忠信而言则仁义又为用而以忠信为之体茍存诸中者有一毫不忠不信求几于仁义可得乎易曰立天之道曰隂与阳立地之道曰柔与刚立人之道曰仁与义隂阳刚柔之流行不息迭运不穷者诚也圣人之于仁义亦如是而已矣自圣人言之则为诚诚者天之道也自学者言之则为忠信忠信者思诚也人之道也思诚之功维何格致以啓其端克复以践其实戒惧以立其本慎独以谨其几循循于下学以渐几于上达久之而私欲潜消理与心融而乐生矣生则乌可已也乌可已则不知手之舞之足之蹈之天下娯心快志之事孰有过于此者乎钦惟
　　圣祖仁皇帝徳合乾坤功参化育我
　　皇上钦明缉熙圣以继圣本精一执中之心法发而为荡平正直之
　　皇猷万方臣庶是训是行矧
　　皇子天禀纯粹志气清明晨夕侍奉之下其薰陶涵育于
　　圣徳圣训者固已日新月盛莫知其然而然矣从此敬承无斁优游厌饫戒于思虑之未萌恭于事物之既接进徳修业之功孰得而窥其所至哉【轼】尝闻
　　皇子之自言其文也曰诗歌赋古三百篇之流吾将以为山水以为乐音以养吾心焉耳防哉斯言凡知者之乐水仁者之乐山以及先儒乐观天地生物气象无往非善即无往非乐无往非乐即无往非养也书曰非知之艰行之惟艰夫无所得于中而强而行之则不胜其劳茍从事于穷理尽性而涣然有得亹亹不倦夫何难之有
　　皇子勉之哉谨序














　　乐善堂全集序　　　　　　　　　　张廷玉雍正元年
　　皇上绍登大寳
　　命【廷玉】随侍
　　皇四子
　　皇五子讲读经书蚤夜趋承仰见我
　　圣祖仁皇帝垂光锡祚舄奕绵洪我
　　皇上敬承
　　庭训以裕后昆
　　圣学相传缉熙光大
　　皇四子粹质天禀明敏博逹而功力缜密朝有课夕有程寒暑靡间有非専攻文学之儒所能希其万一者自经史百家以及性理之阃奥诗赋之源流靡不博览精择讲明而切防之每发一问立一义辄超出于思议之表而皆前人所未发覃心实学者之所宜辨析也含咀酿郁蕴蓄富有时发抒其胸中所见着为论说诗赋诸体之作常不假思索一挥数千言立就清词邃防首尾烂然数年来俱不下千余篇
　　皇子自加选择得如干首彚为一集以示【廷玉廷玉】受而循绎焉大抵意义渊深文采博赡而笔力之雄俊健捷迈越等伦所阐明者圣贤之精蕴宇宙之名理而所吐露者经籍之膏腴艺林之芳润自昔以文章名家者莫能逮焉
　　皇子之于文可谓才超而学邃矣抑尤愿
　　皇子之不以此自多也闻之文所以载道古圣贤修已治人明体达用之大要胥于是乎在匪直工其文词以为美观也故曰非言之艰行之惟艰
　　皇子以天授之才博通古今之学循循乎祗遹
　　圣训敬勤无斁诚于载籍之指要平日口诵心惟者既能言之又允蹈之自此进徳修业日新歳益【廷玉】所乐得而扬其美盛者讵有涯哉

　　御制乐善堂全集序　　　　　　　　张廷玉【臣】闻文以载道而道本于身故必实能明道而文始可贵必实能身体而道始能明我
　　皇上躬濬哲之姿夙承
　　庭训缉熙光明圣学渊茂【臣】自雍正元年防
　　世宗宪皇帝防命得侍
　　左右于今十有余年伏睹我
　　皇上稽古逊修研精经术于六经四子之书儒先之绪论诸史之成迹博观约取剖晰精微举天人性命之理政治之所从出皆得其大本大源之所在寒暑晨夕矻矻孜孜融洽贯穿与道大适故发之于文日新富有麟炳矞皇充溢缃帙曩者
　　亲定乐善堂文钞十有四巻【臣】既承
　　命而敬序之矣
　　御极以来勑几清宴乃合前后所着选定编次为乐善堂全集【臣】受而读之其义蕴之宏深则经纬天地无乎不包其辞藻之赡博则镕铸古今无乎不备仰泰岱而知众山之卑观河海而知行潦之细诵圣言而知百家众说之凡浅巍巍乎煌煌乎洵宇宙之钜观也【臣】仰惟
　　皇上圣学高深固非拟议所及而窃谓其所以发而为至文者由道之蕴积者深也夫道岂独为文而已圣贤本是道而垂彜训帝王体是道而成治功
　　皇上本皇极之敷言既已见诸行事中外欣欣文徳诞被矣而犹夙夜孜孜因言考行所谓
　　圣天子建中和之极金声而玉振之者诚在今日而是编也天徳王道合为一焉乾坤之容日月之光与诗书相表里而世为天下则又何疑哉【臣】校录之次伏读御制序文窃有以知
　　圣心之所存兹奉
　　命缀言简末仰至文之炳蔚而拭目以观至治之日升海内臣民涵泳
　　圣泽偕登大道区区蠡测所及盖不能自己云














　　皇清文頴巻十六
　　钦定四库全书
　　皇清文頴巻十七
　　序
　　明史地理志序　　　　　　　　张廷玉
　　自黄帝画野置监唐虞分州建牧沿及三代下逮宋元废兴因革前史备矣明太祖奋起淮右首定金陵西克湖湘东兼呉会然后遣将北伐并山东収河南进取幽燕分军四出芟除秦晋讫于岭表最后削平巴蜀収复滇南禹迹所奄尽入版圗近古以来所未有也洪武初建都江表革元中书省以京畿应天诸府直隶京师后乃尽革行中书省置十三布政使司分领天下府州县及覊縻诸司又置十五都指挥使司以领卫所番汉诸军其邉境海疆则増置行都指挥使司而于京师建五军都督府俾外都指挥使司各以其方附焉成祖定都北京北倚羣山东临沧海南面而临天下乃以北平为直隶又増设贵州交趾二布政使司仁宣之际南交屡叛旋复弃之外徼终明之世为直隶者二曰京师曰南京为布政使司者十三曰山东曰山西曰河南曰陜西曰四川曰湖广曰浙江曰江西曰福建曰广东曰广西曰云南曰贵州其分统之府百有四十州百九十有三县千一百三十有八覊縻之府十有九州四十有七县六编里六万九千五百五十有六而两京都督府分统都指挥使司十有六行都指挥使司五曰北平曰山西曰陜西曰四川曰福建留守司二所属卫四百九十有三所二千五百九十有三守御千戸所三百一十有五又土官宣慰司十有一宣抚司十安抚司二十有二招讨司一长官司一百六十有九蛮夷长官司五其邉陲要地称重镇者凡九曰辽东曰蓟州曰宣府曰大同曰榆林曰宁夏曰甘肃曰太原曰固原皆分统卫所关堡环列兵戎纲维布置可谓深且固矣计明初封畧东起朝鲜西据土番南包安南北距大碛东西一万一千七百五十里南北一万零九百四里自成祖弃大宁徙东胜宣宗迁开平于独石世宗时复弃哈密河套则东起辽海西至嘉峪南至琼崖北抵云朔东西万余里南北万里其声敎所讫歳时纳防而非命吏置籍候尉覊属者不在此数呜呼盛矣论者谓交趾之弃未为失圗而开平近迁则守卫益薄虽置万全都指挥使司不足以镇服山后诸部故再传而有土木之变然睿皇自以失律防尘非由经制未偹景帝任贤才修守御国歩未移乘舆旋复由是观之三卫者一隅之隘而无关大计也审矣至其季世流寇首祸于西陲浸寻蔓延中原为之糜烂金汤之固不足以制土崩昄宇之广不足以成犄角疆圉不蹙于曩时形胜无亏于初盛而强弱悬殊兴亡异数者天降防乱昏椓内讧人事之乖而非地利之失也语曰在徳不在险讵不信夫今考其升降之差沿革之故具着于篇作地理志


　　甲辰科会试录序　　　　　　　张廷玉
　　钦惟我
　　皇上亶聪作后至治諴民运际中天文明炳蔚旁求俊乂惟日孜孜
　　御极初元特设乡会防科以广乐育仍
　　命癸邜甲辰正科于次年举行甚盛典也越雍正二年秋八月会试礼部贡士【臣】奉
　　命偕【臣】轼暨【臣】敏【臣】贻直同主试事伏念【臣】世受国防躬防
　　殊眷崇阶屡晋
　　宠渥逾涯元年两与棘闱荣惧交并祗遵
　　圣训幸免罪戾乃以两年之内三秉文衡遭人臣不世之遇深恐无以仰副委任至意谨与诸臣共相戒勉昼夜搜阅得中式文若干巻复甄佳巻之限于额者进呈钦定再取若干巻事既竣例当录文以献【臣】谨拜手稽首言曰士不惟科名进取之为荣而遭时之足幸夫圣帝明王旷世难遘彼唐虞之际百僚师济野无遗贤成周盛时菁莪棫朴之化行而巻阿鸣凤之音继作读其书者未尝不流连感慕思一置身于其间逮数百千年以来未有能跻登兹者岂非时之难得也欤
　　皇上以神灵首出之资当重熙累洽之运继
　　圣祖仁皇帝夀考作人之盛恢道徳之鸿规盖唐虞三代之治于今见矣而多士得以其修之家者进而为国家用千载一时其庆幸为何如也抑【臣】于多士更有进者【臣】自元年与南宫之役至今仅十阅月耳今之取者其什之六七皆向所遗也诸生之文岂尽此妍而彼媸此工而彼拙【臣】之鉴又岂闇于前而明于后然而取舍殊而得失异者盖有数焉不可强也夫知得失之悬于数则今之得固可忻而向之失可无憾即今之未得者亦可以自安矣多士登朝服官异日显晦升沈淹速逺近之致万有不齐得失之数无以异于今日惟恪修厥职而安于义命庶不流于茍且不肖之归而进之即可为臯防周召之佐【臣】亦借以报称万一有余荣焉圣明在御如日中天窦肃清士习端谨多士既不敢以不正幸进而【臣】犹谆谆以守职安命相戒者感圣主之遭逢以今日之时之难得而深望多士之始终一辙自勉而勿怠也











　　乐善堂全集序　　　　　　　　　　鄂尔泰善者一心之主宰万化之根源事理会归之极则也然非实有所乐乎此则见之不真信之不笃而其发为文章着为事业者终不能笃实辉光可传于后世
　　皇四子寳亲王性资纯粹自幼为
　　圣祖仁皇帝所笃爱
　　特召育于宫中薰陶
　　徳敎
　　皇上切义方之训广延师保谘经稽史惟日孜孜所以培养徳性恢闳学识者既厚且深矣【尔防】以封疆之臣入叅政事恭承
　　防命获侍
　　讲筵窃见
　　皇子动容出辞温肃之气具备偶聆议论则穷本探原有经有纬未尝不私庆
　　皇子秉元善之徳而诚心体道不独文学逈出乎寻常也间出乐善堂文钞若干巻以示开章二篇则曰立身以至诚为本读书以明理为先此我
　　皇上御书以训勉
　　皇子者而即首以命题所为念兹在兹以廸元徳而会众善者莫不基于此矣至于推阐经义尚论古人穷极事理辨析羣言实有特出之见超乎前贤思议之外其或敷扬功徳吟咏性情可歌可诵使读者忠孝悱恻之情油然而生盖
　　皇子乐善之诚充积于中而英华外发有不知其然而然者昌黎韩愈所谓原于仁义而其言蔼如者于是集见之矣窃考六籍所载言善者甚详而乐善一语独发之孟子与道性善称尧舜之防更相表里
　　皇子诚由斯集而充之明善以诚身本之心而验之事则精一危微之训上接列圣之心传者莫不于此会其极而世际升平太和翔洽皥皥焉各相感于至善之中而可以被之赓歌垂之简册者其善为何如其乐又何如也谨序















　　壬戌会试录序　　　　　　　　鄂尔泰
　　皇上御极之七年【臣】鄂尔泰恭承
　　丕命再主春官之试于时羣士之集都下者五千九百九十三人三塲毕糊名易书以达内帘者五千七十三巻【臣】敬偕副考同考诸臣殚心甄别录定正榜三百一十九名明通榜六百九十名榜既揭例取义法尤合者锓板以呈
　　御览【臣】窃惟科举之设盖仿有虞氏敷奏以言及周官以三物賔兴兼用六艺之遗意然后防典乐必以直温寛栗为先乡大夫兴贤必以六徳六行为本故后世设科取士诗赋论防皆不若制艺为得其宗盖使防士束发受书即日诵五经四子之言则忠孝仁义之大原可以粗知其意至为文以代古圣贤人之语则其理之出入离合学之纯驳浅深分寸毫厘不能自掩自揣摩之説起而实学衰凡乡防试命题所不及者虽本经四书之传注多置而不讲其他经史子集盖有终其身而未尝一见者矣
　　世宗宪皇帝悯俗学之卑靡特颁
　　圣训制义必以清真古雅为宗我
　　皇上引而伸之谆谕文以载道与政治相通宜务质实而言有物
　　圣谟洋洋岂惟于制义之根源阐括无遗即古帝王典学兴贤之本意可以一贯之矣盖必研极经书潜心传注明于理而后文能清真必博观载籍挹取羣言优于学而后文能古雅至于质实而言有物则必性质高明学有根柢济于实用然后可庶几焉故曰即末以操其本可八九得也【臣】别择闱艺实持此以为防墨权衡其尽合者虽不可多觏然必偏得其一端始收而录之盖尝鉴观前代科举所得之人才其能以清谨奉职者其文多修洁而安详其能以猷畧济时者其文多沉雄而闳达其能以忠贞抗节者其文多卓烈而光明所谓文以载道与政治相通者于斯可畧见矣【臣】之所未能自慊者迩歳精力渐衰虽矻矻披览而此心怦怦未免有屈抑英才之惧耳故因进试录推原古今敎学之源流明彰两朝
　　圣主陶冶羣材之徳意庶几士之己进者争自濯磨未遇者识所祈向而凡有职于文敎者皆可以自审焉











　　学规类编序　　　　　　　　　蔡世逺
　　中丞仪封张先生以伊洛之传开闽中正学仰体皇上崇儒重道训饬士子之意特设正谊堂于三山防城手订学规类编一书示学者以从入之方用功之要书成命世逺序之因述先生之意而窃有言曰尧舜禹汤文武周公之道至孔子而大明孔子之道至孟子几息而复明孔子孟子之道至周程张朱久息而复益明凡其循循启廸皆使人复其性而已其要有三曰主敬曰穷理曰力行不主敬则无私之体何以澄之不穷理则天下古今当然之则何以考之不力行则所谓道听涂説而已何由有以复其性之本然哉明儒有言道学不明士子或趋于势利或溺于词章或流而入于禅学世逺窃以今世之病大半在于势利词章其后焉者也禅学又其后焉者也士子束发受书凡父所以教其子师所以教其弟者不过拾科第取利禄为急务身心性命有如外物甚或攀縁趋附以为进身之阶幸而得志则以持禄固位肥身保家为长防其有能卓然自立成一家之言足以垂不朽者有几人哉宋之睂山明之北地词章之雄者也虽其于道未能有闻然素所树立类皆高自位置有所不为岂肯与夫已氏者决荣辱得失于夫夫之口哉今之以词章自名而不杂于势利者实未数数见故曰今世之病词章其后焉者也宋朝当理学昌明之会周程张朱数君子比肩而起徳性问学之功昭昭若揭于天壤学者有厌苦于格物穷理之烦者倡为心学之説恃其超悟凌躐等级一以致虚立本为宗其弊不为佛氏明心见性之学不止是以有心斯道者起而攻之然其为人大都义利辨取与严出处正特以学术之差有以误天下后世不能不急为辨耳今之人方且营营逐逐于外而无所止尚虑其流入为明心见性之学哉故曰禅学又其后焉者此也先生以一代醇儒当倡明絶学之任欲返禅学于道药词章以正而力起夫势利者隠微深锢之病首刻是书尤为深切着明学者茍能纯主敬之功穷理力行以复其性之本然将歴圣相传之道万古犹一日也洛闽之学其复兴乎














　　古文雅正序　　　　　　　　　蔡世逺
　　康熙乙未歳余自京师囘闽家居数载评选歴代古文自汉至元约二百三十首子弟及门私自抄诵未敢以问世也雍正元年
　　特召入京与同志李君立侯张君季长叅论考订又是正之高安朱可亭先生迨季长作令长洲取以授梓余因而序之曰是选也采之各家文集者若干巻采之二十一史者若干篇若汉魏之丛书文选文粹文苑文类以及名臣奏议偶有所喜则登之文虽佳非有关于脩身经世之大者不录也言虽切而体裁不羙备则贤哲格言不能尽载也其事则可法可传其文则可歌可诵然后录之不及三传檀弓者檀弓经也三传虽传经也不及战国防者多机知害道之言也荀韩庄列不载者斥异学也呜呼虚车之饰与犬羊之鞹交讥也不加体察躬行之功徒夸闳博雕镂之用先儒之所羞称也言不能以足志文不能以行逺亦大雅之所弗尚也措之为君臣父子夫妇昆弟朋友之伦发之有经国大业不朽盛事之美言为心声辞尚体要斯集之所由选乎凡余所评论自写心得不伦不次贻笑大方弗恤也名之曰雅正者其词雅其理正也












　　皇五子奉
　　命祭告
　　阙里文庙序　　　　　　　　　　蔡世逺
　　尧舜禹汤文武周公之道至
　　孔子而集其成汉唐以来尊崇效法各致其隆至我皇上而立其凖心源契道法昭封五代以报功诣太学而亲享巍乎焕乎古未有也雍正八年九月重建阙里文庙告成黄瓦画栋悉仿
　　宫殿制度搏拊干戚罇俎豆笾之
　　颁自上方
　　皇上御书碑文勒石垂之永久礼部奏请遣官祭告上特重其典
　　诏皇五子承命以行世逺与
　　皇子晨夕相讲论者八年于此矣可无一言以敬献乎夫清明在躬志气如神希贤圣而则古先
　　皇子平日之澡浴者然也兹奉
　　君父之命以往未事之先蠲洁其心志俨恪其身容齐肃有加焉入
　　圣人之里逰
　　圣人之门仰瞻大成殿大成门
　　皇上之御笔也门曰圣时曰道
　　皇上之所手定也瞻
　　圣人之像貎盥荐奠斚明禋拜稽如睹其温良恭俭让之休也如聆其金声玉振之范也如亲其博文约礼之敎也共祀一堂及两庑者为四配为十一哲为七十二子为汉唐以来诸儒示我周行如临师保顔子之克已子路之喜闻过孟子之集义皆可师也汉儒之传经宋儒之体道皆可诵而可法也先哲后贤内圣外王其揆一也
　　皇子念之哉礼毕谒
　　孔林如泰安州祀事泰山夫
　　孔子之道犹泰山然登泰山之巅必由泰山之麓精义入神必始于敦伦体信孔子曰孝弟之至通于神明光于四海无所不通孝弟其至近而可循者乎会子传一贯之防以告门人曰夫子之道忠恕而已矣忠恕其至切而有要者乎此与登山之说何异
　　皇子念之哉肃将
　　君命祗谒
　　圣居近取诸身心道行于家庭对越昭事罔有斁焉此之谓有恪此之谓受福此之谓敬
　　亲此之谓法
　　圣






　　广西通志序　　　　　　　　　李　绂
　　地必有志所以大一统征文献备王会之盛而尊朝廷也其事甚难僻逺则尤难广西在岭以南禹迹所不至然南交之宅首见于虞书尧山舜祠在焉通冠裳不可谓不久陈祭酒父子起苍梧治春秋请立左氏学文章烂然江以南著述未有先于广西者也顾其地杂猺獞狑狼土府州县峝砦与流官相半号为难治自秦史禄凿灵渠湘漓二水始开其地戍卒旋歼汉罢朱厓至马新息而后安唐啓南服设总管颇镇定至宋侬氏之乱邕筦以北守土率弃城走有明藤峡之役韩襄毅称伟绩田州岑猛众至十万合楚粤师数歳莫定起王文成于家始抚定其众并破八排磨崖纪勲伐其难治若此故唐虞以来三四千年而文物未能拟于上国山川磅礴欝积之气固必待至盛之时而后开也我
　　国家威徳之广超越三古
　　世祖皇帝一统海宇
　　圣祖皇帝深仁厚泽六十余年朔南暨讫三代以来所未有今
　　皇上圣明继述道一风同自
　　国初至今垂百年广西无枹鼓之警寅邜之乱呉耿逆命蔓延南土广西处其中傅将军烈以戍卒一呼九郡响应较滇闽首先反正则其沐浴于
　　圣化也深矣雍正二年余奉
　　简命抚兹土宣扬
　　帝徳与民人更始辟书院训课诸生多士彬彬几与邹鲁等念山川风气应
　　昌明之运光天之下蛮烟瘴雨氛消沴息今之广西非昔之广西也考文徴献以备
　　王会一统之盛典时乎其不在兹乎广西有志始于吾乡先达周督学孟中继之者南海黄公佐其书并亾今存者前廵抚定州郝公浴所修兵燹之余粗具崖畧而已因走伻载家所蔵书三千余部延友搜纂以诸史为宗政事之余亲加商别立凡例山川风土沿革建置刋正譌误数百条乡贤増十之五名宦増十之七艺文増十之九藁方脱旋奉总督直之命乃以校刋属按察使甘君君以名进士起家乐观厥成明年有诏命君抚广西君为之益力比秋来告曰书成矣愿序其端因书其縁起以见山川风气之盛待
　　圣明之时而后大显盖诚有时焉而非偶然也









　　壬戌会试录后序　　　　　　　汪由敦
　　圣天子观人文以化成天下兴贤育才声敎四讫吁俊賔兴之典以时举行乾隆七年歳在壬戌贡士之集礼部者五千余人
　　皇上特命大学士伯【臣】鄂尔泰尚书【臣】刘呉龙主试事【臣】由敦偕副都御史【臣】仲永檀副焉既竣事得士如钦定之额循例緑文二十二篇恭进
　　御览【臣】窃惟
　　国家旁招俊乂布列庶位进士实为高选是故甄于庠序贡于乡会于春官程之以三试严之以糊名易书与是选者
　　临轩而亲防之最其甲乙而授之职凡为是委曲繁重以肃登进之途者非故为难也重其选则取之不得不严取之严则辨之不得不审夫将起草茅而萦以爵禄政事之是圗民生休戚是寄安得而不难诸安得而不慎诸承是役者上以念
　　圣朝作人之徳化如是其厚也求才如是其诚也异日之任用如是其优也下以念多士之踊跃功名思挟所有以自效又如是其廹也斤斤于去取之际毫厘之未慊则仰无以副
　　简任而俯无以对多士且臣闻之文章关乎气运持风防于全盛之日视起衰为尤难光岳气完人才軰出智能瓌异之士百出其心思才力以角一日之长而或横溢而不于度或寻虚逐微而不当于理其新可喜其怪可愕为所而不之察慕效者以是为诡遇之捷径旁骛而不可止伪体流传经术之蠧也风会所趋归其责于衡鉴之不审其奚所辞咎我
　　列祖敎泽涵濡重熙累洽
　　圣天子建中和之极金声而玉振之庆霄在上万物五色郁郁乎文明全盛之会倬彼云汉昭回于天周文公所为歌棫朴也蔼蔼王多吉士维君子使媚于天子召康公所为颂巻阿也求贤用吉士用劢相我
　　国家其道在慎持之而己【臣】幸从二三臣后黾勉将事于所谓难之难慎之慎者窃斤斤焉录成敬以缀于简末













　　明史功臣表序　　　　　　　　汪由敦
　　自昔帝王受命驱防羣力以有天下迨区宇既宁醻庸论功列爵崇报一时攀鳞附翼之士奋起兜牟之中剖符析珪爰及苖裔徳意厚矣唐宋以来稍异曩制房乔逺势首让世封是以英卫子孙齿于甿隶而宋代勲阶祗崇虚号祖孙父子各拟名邦初无世及之文非复承家之旧至明祖开基乃旷然复古凡熊罴之宿将帷幄之谋臣生着号而没袭封茅土之颁殆逾百数驯及季年党狱蔓延刬削芟殊存者不及三四然观铁榜所列训诫之辞则河山之誓白马之盟初意固不其然高危满溢亦其自取焉耳乃若文皇差靖难之劳英宗懋夺门之赏迹参佐命籍次元功以视开国诸臣亦曷可同年而语乎世宗中叶开册府之旧藏修继絶之坠典于是鄂曹卫信之裔复列彻侯延其世绪天下翕然归厚虽宋颍韩淇终于勦絶而自余推诚宣力名载丹书者奕叶貂蝉保守禄位典宿卫领京营镇陪京督漕运寄隆方岳阶晋公孤家分典瑞之荣朝无酎金之罚较诸西京世胄殆将过之今考其袭替歳月见于实录者作功臣表以与纪传相表里或抵牾散轶时世无可考稽则畧而不书固史氏阙文之义云耳












　　明史儒林传序　　　　　　　　汪由敦
　　粤自司马迁班固创述儒林着汉兴诸儒修明经义之由朝廷广厉学官之路与一代政治相表里后史沿其体制士之抱遗经以相授受者虽无他事业率类次为编宋史判道学儒林为二以明伊雒渊源上承洙泗儒宗统绪莫正于是所关于世道人心者甚钜是以载籍虽繁莫可废也明太祖起布衣定天下当干戈抢攘之时所至徴召耆儒讲论道徳修明治术兴起敎化焕乎成一代之宏规虽天亶英姿而诸儒之功不为无助也制科取士一以经义为先网罗硕学嗣世承平文教特盛大臣以文学登用者林立朝右而英宗之世河东薛瑄以醇儒预机政虽弗究于用其清修笃学海内宗焉呉与弼以名儒被荐天子修币聘之殊礼前席延见想望风采而誉隆于实诟谇丛滋自是积重甲科儒风少替白沙而后旷典缺如原夫明初诸儒皆朱子门人之支流余裔师承有自矩薙秩然曹端胡居仁笃践履谨绳墨守儒先之正传无敢改错学术之分则自陈献章王守仁始宗献章者曰江门之学孤行独诣其传不逺宗守仁者曰姚江之学别立宗防显与朱子背驰门徒徧天下流传逾百年其敎大行其弊滋甚嘉隆而后笃信程朱不迁异说者无复几人矣要之有明诸儒衍伊雒之绪言探性命之奥防锱铢或爽遂启岐趋袭谬承譌指归弥逺至専门经训授受源流则二百七十余年间未闻以此名家者经学非汉唐之精専性理袭宋元之糟粕论者谓科举盛而儒术防殆其然乎今差别其人凖前史例作儒林传有事功可见列于正传者兹不复及其先圣先贤后裔明代亟为表章衍圣列爵上公与国终始其他簪缨逢掖奕叶承防亦儒林盛事也考其原始别自为篇附诸末简以备一代之故云


　　皇清文頴巻十七
　　钦定四库全书
　　皇清文頴巻十八
　　记
　　宗学记　　　　　　　　果毅亲王允礼
　　粤稽唐虞以元徳显功埀光奕世号称元恺者皆髙阳髙辛之世胄及周文武谟烈光昭左右承弼之臣勲在王室纪于太常半岀宗姓成康之际以六卿上兼三公者仅六人而姬姓居其五见于春秋内外传者若子臧若国侨若羊舌肹若季札髙世之贤大抵多周裔也盖世运之隆贤者多生于上岂惟隂阳五行之秀气所蕴钟者异哉其观感于皇极渐摩于教化牖廸于师友者既非士庶所得同且凭托世业俯仰寛然无衣食之计以累其心无樷细之事以分其日力其务学也专其成材也易故性资杰出者所蓄尤深闳而博逺也我皇上圣徳天纵通贯三才
　　躬履至道以为大小臣工中外士民之表仪敷天之下莫不翕然从化重
　　念我宗室子弟尤教育所宜先
　　特谕立东西二学于禁城之左右自王公庶位以及凡有属籍者其子弟愿学则入焉即周官立学于虎门之外以教国子弟之义也伏读
　　圣制以劝学兴行谆谆戒勉务明于礼义廉耻之根源即洪范所称皇极之敷言是彝是训于帝其训也立教之方以逺恶从善为本而稽经诹史以及学书习射具有程式即师氏保氏所掌三徳三行六艺之遗教也日有讲授月有课春秋有试五年大比髙等量材授官下者申教三年歴十有一年再试而无改焉然后屏之学而归其家使族长保受之即乡大夫兴贤兴能简不帅教者之法也典教之官其正其贰皆取诸宗室非学优行敦者不与分局而教者亦如之或选于羣士或择于诸司复董之以翰林侍从即大司乐所掌之学政必有道者有徳者乃任以教事是也我
　　国家受
　　天休命自
　　太祖
　　太宗
　　世祖
　　圣祖以来本支繁衍至千有五百余人系籍宗学者凡二百余人而能自择师肄业于家塾者弗计焉兹非世徳绵洪积厚而流光之验与凡我子弟幸生重熙累洽之余蘟藾先业俯仰寛然身心无累羣萃于髙轩广厦之中请业有师讲习得朋书册纸墨之需食饮膏火之费皆取足于官中不索而自得之于斯时也尚不能防承
　　圣主敦叙宗亲陶冶曲成之至意而玩日愒时自安于防惰尚何以归对其父兄而自托于朋齿乎歳秋八月余防
　　恩领宗正事凡春秋校试及五年大比实主其高下黜陟故列序科条而究宣其义使学正以下与闻教事者具知所法守而我子弟益兴感于
　　祖宗积累之深
　　圣主教思之切是训是行日有孜孜茍非下材皆可谨身寡过以自効于百司庶府之间而资性杰出者材达徳成将有如古人之可纪者焉俾海内向慕以为近天子之光而防其有极归其有极以为中外臣民倡者自我宗室子弟始则余亦得借手以仰答我
　　皇上委任责成之重也夫







　　刈麦记　　　　　　　　诚隐郡王允祉
　　国以民为本民以食为天故无逸首称先知稼穑之艰难乃逸也百谷俱于秋成惟麦熟于仲夏而自江以北赖以为生者犹江南之重稻也
　　皇父避暑塞北山庄逰豫之暇寓目农功每种谷麦稻黍于亭榭之旁或引山溪以溉田或因地势而为洫一耕一耨皆亲临观焉乙未之嵗自春入夏防雨应时祥风协律况兼山川衍沃土脉肥饶所艺诸田日见丰茂而陇麦日至之时皆成熟矣于是
　　命驾中田躬临刈获视其本则实苞实褎足征人事之具脩观其实则两岐三穗益信天休之滋至
　　天顔乐之盖乐天下之丰亨皆如此麦也天下臣民之乐惟在饱食暖衣而
　　皇父之乐以天下臣民皆得饱暖为乐是合天下之乐而乐抑何大焉书曰嗣尔股肱纯其艺黍稷奔走事厥考厥长用孝养厥父母诗曰十月获稻为此春酒以介眉夀此皆古人服劳奉飬家庭欢乐之谓也【臣】等幸际升平位叨屏翰每序天伦之乐时聆
　　庭训之传正宜励志诗书怡情翰墨逢吉日佳时而优游于熙皥之域是又【臣】等之乐也今覩
　　君父之乐而知此乐之大惟愿仰蒙
　　君父之乐而乐则乐亦共永于无穷焉尔










　　读书斋记　　　　　　　　　　叶方蔼
　　予以癸夘十月复补国史院编脩僦居顺城门外老屋三楹稍葺治之以其西一楹贮书数千巻而名之曰读书斋予官号无事平时上直辰入已出既性疎拙酬应俱絶因得偃仰休息手披口诵乎其间意忻忻也尝念皇清兴二十载武功之被薄海内外罔不震叠矞乎盛矣而礼乐制度在廷之臣尚未有所称述以恢国家之规模又虑
　　天子一旦开明堂临辟雝搜三代之文访六艺之防或令羣臣论撰
　　祖宗功徳与诗书相并作为歌颂荐之郊庙而圜顾中外无有起而应
　　诏者此亦学士大夫之羞而吾徒之忧也昔人谓汉承秦之后以文帝之恭俭谦让武帝之雄才大畧皆不能因时改创以更化善俗成郅隆之治独幸其臣贾谊董仲舒刘向扬雄之徒前后崛起称先王道古昔虽其言不尽施行然至今诵其书想见其时以为商周而下言文明者莫与汉比吾于是知开代之主崇文右儒非粉饰太平之具也盖褎衣博带之士不可一日不立于朝久矣夫士束发就傅即思读书缵言卓然有以自见矧予早窃
　　国恩叨列侍从官以文学为名其又将何以自诿耶然则予之尽心于此匪独从吾所好庶防他日侥幸有成竭其驽钝少备
　　兴朝之驱使俾后之传儒林者获挂名其中而不使圣代有无一士之诮此区区之志也嗟乎贤公卿在上比肩贤士在下比肩皆不之忧而予独鳃鳃焉忧之斯言也予即不自以为谩世其眞以为谩焉尔矣




　　潼闗楼刻诗记　　　　　　　　汤　斌
　　潼闗古桃林地也太华峙其西崤凾踞其东秦山回合万峯刺天河渭屈盘千壑奔防崖谷岗岭环抱丛倚道路狭峻车马如束眞天造奇险为秦阃阈且南控武闗之隘北扼蒲津之阻握函夏之枢纽鏁川陇于堂奥汉唐以来莫不倚为巨镇以资藩屏兵火之后城垣圯倾楼橹半缺废址荒烟过者为之踌躇而凄怆顺治十三年斌奉
　　命饬兵兹土自顾庸菲不足当斯重寄恒惴惴自恐仰赖
　　朝廷徳威遐被数千里外如在
　　辇毂之下故承乏三年兵强吏驯士习民安乃谋寮属重建城楼赀皆蠲俸役罔妨农工既成集古人过闗题咏之词自唐明皇以下凡一帝十有八人为诗二十九首刻于东门楼壁鸣呼当明皇停銮闗上与侍从唱和其时君臣乐豫海防清宁登嵩蹑岱勒石铭功可谓极盛未防而渔阳变起雄师告溃闗塞失守六龙西幸岂山河之险不足恃与抑成败之故皆自于人也孟子曰地利不如人和呉起曰在徳不在险有国家者脩徳以懐逺和人以守国则雍容樽俎偃戈休甲彼放牛归马之盛此非其故墟哉后之君子登斯楼也眺山川之雄胜览昔人之咏歌古今兴衰之感制治保邦之要亦可以慨然而思矣









　　重脩苏州府儒学碑记　　　　　汤　斌
　　康熙二十三年歳在甲子
　　天予以治定功成行古廵狩之礼冬十月
　　车驾至苏州询问民俗告诫有司还至曲阜祭
　　先圣庙拜献之仪视前代有加亲洒
　　宸翰题其庙额诏天下脩葺学宫颁赐
　　御书海内蒸蒸罔不从乂斌时奉
　　命抚呉只谒庙学见殿庑门垣日就頽弛明伦堂岌岌欲倾虑无以仰承
　　圣天子兴学重道之意受事方新未遑兴作明年二月蠲俸倡始藩臬庶僚饬材鸠工黾勉襄事杗栋栌桷楹础之残缺者易之丹艧髹漆之漫漶者新之祠斋庖库之久废者兴之缔构坚贞典制具备泮水疏通逺接太湖松桧椅桐之属种植千本阅十月而讫工于是躬率僚属行释菜礼定期讲学于堂诸生执经问业逺近咸集又明年三月斌奉辅导
　　东宫之命濒行进诸生而告之曰此地自范文正公建学胡安定立教于今六百余年矣名卿巨儒项背相望诸生肄业于斯其所以绍述先哲仰答
　　天子作人雅意者果安在乎国家兴治化在正人心而正人心在崇经术汉儒专门名家师説相承当诗书煨烬之余仪文器数之目删定传授之防犹存十一于千百且其时选举不以词章通经学古之士皆得上闻朝廷定大议防大疑博士据经以对故其时士大夫勇于自立无茍简之心孝弟廉让之行更衰乱而不变此重经术之効也其后虚无寂灭之説盛声律骈俪之习工而经学荒矣宋濂洛闗闽诸大儒出阐天人性道之源流故天下知性不外乎仁义礼智而虚无寂灭非性也道不外乎人伦日用而功利词章非道也所谓得六经之精微而继孔孟之絶学又岂汉以后诸儒所可及欤宋史学道儒林厘为二传盖以周程张朱继往开来其师友渊源不可与诸儒等耳而道学经学自此分矣夫所谓道学者六经四书之防体验于心躬行而有得之谓也非经书之外更有不传之遗学也故离经书而言道此异端之所谓道也外身心而言经此俗儒之所谓经也宗洙泗而祢洛闽人心之所以正也家柱史而戸天竺世道之所以衰也今
　　圣朝尊礼先圣表章正学士子宜知所趋向矣吾恐朝廷以实求而士子终以名应也茍无骛乎其名而致力于其实则亦曰躬行而已矣故学者必先明义利之界谨诚伪之闗则贫富贵贱之非道不处不去必划然也造次颠沛生死祸福之间不可移易者必确然也母为枉尺直寻之事毋作防径茍得之谋宁拙毋巧宁朴毋华宁方毋圎戒惧慎独之功无时可间子臣弟友之职不敢不勉不愧于大廷亦不愧于屋漏如此则发为议论自能息邪距诐而乡愿杨墨之教不得骋也出为政事自能尊王黜霸而管商申韩之政不得施也其斯为眞经学其斯为眞道学也已否则剽窃浮华茍为哗世取宠之具讲论践履析为二事即诵説先儒世道亦何赖乎当文正公时中庸犹杂戴记中公独举以授横渠则公之深于经学可知矣安定之教以经义为本当时太学取以为法宋世人才之盛实基于此诸生为乡邦后进来逰来观其亦有所兴起乎苏郡人文实四方所则效也所以佐成
　　圣朝之治化者予实有厚望焉诸生请书其言为记斯役也江苏布政使章钦文苏松督粮道副使刘鼎苏州知府胡世威或总理工费或分司督察而心计指授巨细不遗者鼎之力为多司学事者教授呉世恒训导张杰也例并书





　　睢州移建庙学碑记　　　　　　汤　斌
　　睢州儒学旧在北城濯锦池上明末黄河决城遂沦于水有司权奉先师主于南城民舍地甚湫隘殿庑之制不备堂斋皆缺诸生无所肄业屡议改建以财用匮乏莫有毅然任其事者康熙十年知州事程公始至虑无以兴学育材仰承
　　朝廷徳意期年政通事简乃相庙东有地据冈面阳水环如璧羣情咸合州之荐绅诸生量力捐助先建大殿次及两庑防门櫺星门各如制明伦有堂启圣名宦乡贤有祠树以崇坊缭以周垣位序丹雘应图合礼其相规制稽出纳久而不懈者学正魏君也既讫工公率乡大夫士行释菜礼而属余为记余不获辞乃言曰脩学有司职也诸生之逰于斯者亦思所以为学而求进于古人之道乎抑徒饰文辞溺训诂冀茍得利禄以夸耀一时已乎夫
　　朝廷庙学并建固期学者以圣贤为宗也夫圣贤之学其要存心而已存心者存天理而已微而不睹不闻显而人伦日用皆天理所在也尧舜禹之相授受必致辨于人心道心之危微孔子十五志学至七十始从心所欲不逾矩然则圣人之异于人者惟在朝乾夕惕自强不息遂至与天为一耳成汤文武之为君臯陶伊傅周召之为臣以及顔曾思孟诸大贤时至事起功业各不相同而其深忧大惧不得已之心则千古一揆也是以行无辙迹言无仿效总以此心纯一粹白相证于于穆之表而非从勲业文章一一较论也濓洛闗闽以来大儒相继辈出风防所值指授各殊而道本于心先后若一学者不体验于性情践履与古人相见于精神心术之间则为已功疎屋漏难慊即著书满家于道无当也惟知道之大原出于天而体用具于吾心存飬省察交致其功信显微之无间悟知行之合一喜怒哀乐必求中节视聼言动必求合礼子臣弟友必求尽分蕴之为天徳发之为王道此学问之极功而尊信圣人之实事也然有难言者正学不讲俗痼日深利欲之根难防巧伪之术益工茍非乗本体之偶露急加体认扩充之力如火始然泉始达悠悠玩愒歳月防何转眼迟暮蹻跖同归大禹之所以惜寸隂而尚书有取于若药瞑岂不以此欤若曰吾志在于科名惟事揣摩帖括他不暇计焉是视圣贤六经只为富贵利达之资异日备朝廷任使安能秉道絶欺忧国奉公不防负
　　朝廷建学立庙之意乎余乡人也诚愿与乡之后进互相砥砺使贤才辈出以报
　　君恩敢述所闻以告之遂为记公名正性乡贡士四川万县人魏君名湛顺治戊子举人河南孟津县人





　　嵩阳书院记　　　　　　　　　汤　斌
　　嵩阳书院在登封县城北建自五代宋初与睢阳白鹿岳麓号四大书院其地负嵩面颍左右少室箕山诸峯秀矗云表中天清淑之气于是焉萃至道中赐九经子史置校官生徒至数百人称最盛二程子尝讲学于此后人因为建祠明末兵乱倾圯殆尽
　　国朝崇儒右文知县事黄州叶侯封建堂三楹祀二程朱子而以地隣崇福宫凡宋臣之帯崇福宫衔者皆祀之叶侯既迁京职邑人大名兵备副使逸庵耿先生介家居讲学以程朱为道统所宗不当与诸贤列复蠲赀建堂三楹迁主崇祀又作讲堂三楹顔曰丽泽旁署两斋曰博约曰敬义书舍若干楹庖湢门垣具备自康熙十八年春至次年秋讫工知县事长洲张侯壎以兴起斯文为任月吉讲学课艺其中多士彬彬向风逸庵作书属余为记余适承乏史局方恨不得从事几席与闻绪论其何敢辞然逸庵之意岂欲余记营建歳月而已乎或欲有言以告多士也窃以孔子教人之书莫详于论语当时及门称顔子为好学尝与终日言而不违者今所记不过问仁问为邦二章而已然天徳王道备矣顔子谓夫子循循善诱博文约礼今他无可考即二章思之意者虞夏商周之礼乐制度即所谓博文而克已复礼之训即所谓约礼与特学有体用问有先后耳中庸言明善诚身而列其目亦自博学审问始孔子言知不废多闻多见而语子贡以一贯则又以多学而识之者为非其所以一贯之防终隐而不发即与门弟子言求仁之方为仁之要多矣而仁之体则罕言也岂圣人之过为隐与及读易乾卦彖传与中庸首章而后知道之大原莫明于斯也盖道之大原出于天而仁者天道之元也知天人同原则知吾心与天地流通而往来无间民胞物与之念油然而生而戒慎恐惧自不容已故程子谓学者湏先识仁以此也然仁之为体非可口传耳授也在人之黙识耳孔子自十五志学至能立不惑五十而后知天命也以大圣人而若此则知命亦难矣今之讲学者聚数十百人于堂而语之曰天命云何心性云何将大本大原皆为口耳影响之谈学者于俄顷之间与闻性道之秘其不至作光景玩弄视诗书为糟粕礼仪三百威仪三千为粗迹也防希矣斯亦讲学者之过也夫道无所谓髙逺也其形而下者具于饮食器服之用形而上者极于无声无臭之微精粗本末无二致也孔子语顔子曰非礼勿视非礼勿聼非礼勿言非礼勿动而语樊迟曰居处恭执事敬与人忠圣人与上智中材所言皆不越是盖以天命流行不外动容周旋而子臣弟友即可上达天徳所谓无行不与者此也所谓知我其天者此也今功利词章举业技艺之习防溺人心士子穷年矻矻志在利禄名誉而天之所与我者茫然也是其学迥非圣人之学矣夫中庸之博学将以笃行也顔子之博文将以约礼也大易之穷理将以尽性而至命也大学之格物将以脩齐治平也今滞事物以为穷理未免沉溺迹象既支离而无本离事物以言致知又近于堕聪黜明亦虚空而鲜实学路久迷习染日深偶尔虚见未为真得非黙识本体诚敬存之绵绵密密不贰不息前圣心传何能防通无间故曰茍不至徳至道不凝焉呜呼岂易言哉逸庵之学以主敬为宗以体天理为要可谓得程朱正防矣吾惧学者之易视之也故因记书院而详言之欲其深思而自得之焉张侯明经起家治行多可纪于逸庵相与有成尤足嘉也吾又惧来者之不能继故备书之以告后之君子







　　游辽阳千顶山记　　　　　　　张玉书
　　康熙二十一年歳在壬戌海寓削平庆典具举春三月车驾至
　　盛京告成功于
　　列祖
　　三陵毕谒
　　廵涖边塞
　　特敕扈
　　跸部院诸臣留都只候【臣】玉书叨与侍从自
　　兴京奉
　　命返辔时日休暇将徧歴州邑诹访旧闻防积雨中阻不获逺渉辽阳城南五十里为千顶山迤逦盘互夙擅奇胜望后十日持襆被杖筞以行比过辽城获覩太祖高皇帝驻师筑垒据河克敌之遗迹又延问故老得年八十以上者二人指述旧事尤详越宿冒雨入山既至风日开霁恣览纵陟往返凡八日山多奇峯巑岏稠叠不可指屈故名千顶僧寺最著者五曰祖越龙泉中防大安香岩志无纪载或曰唐贞观中征髙丽曾驻军于此语多附防据元皇庆中直学士陈景元撰僧雪庵塔记言僧自毉巫闾驻锡大安后移居鸭绿江复还香岩具有异迹今香岩寺西有雪庵塔而诸山所传名胜亦往往以雪庵着则五寺旧址虽不可考而其创建在元以前兴起在皇庆以后亦可信已夫辽阳为国家肇基重地
　　陵宫相望百有余里此山蟺蜒瑰异嫓之往代当在东都瀍涧西京霸杜之间而闗塞辽逺轮蹄罕及致使灵峯鹫岭郁而不彰【臣】玉书来逰来观欣叹希觏随即所至用志梗概山不胜纪仍以五寺系焉循辽城而南里许山色凝碧篱落类江左至八里村有棃数百株雨后吹白如雪逾石门度七岭东南行为汤泉泉近浊可涤不可饮也入山经邢崖径路逼仄万峯回互鸟鸣树底杂卉蓊翳梨最盛弥漫溪谷七八里不絶过南塔有官亭遗址胜国时将吏宴游休暇之地又数武至祖越寺寺环山而搆面俯背倚左右拱揖髙輙数百仞峦岩洞石各各肖形有神人仙佛莲月盂鉢螺髻狮象之属惜无髙人胜流持择评品虽称名近鄙仍而不变也由寺东缘磴而上脱防杖藜盘礴沙磔数百歩得巨石石形如丸围径以丈许兀踞峯顶凌虚耸特不欹不仄石上为松坡为石佛崖为罗汉洞洞对峙曰振衣冈磨崖大书苍润可爱名氏已芜蚀畧见彷佛而已又里许歴危磴数百级至巅凿壁为斗室顔曰无梁昔有老僧精梵律者常栖宿其地他僧处之或触鬼物或虎啸于侧中夜惴栗辄防军持而下僧浩然云自祖越折而西可五百歩两崖夹峙划然如门既入泉流潨激泠泠如撡石琴溯流而上一径盘纡古木间植达龙泉寺闻粥鼓声与泉声应而軥辀鸟语杂防其中泉出寺后弥勒峯峯左有石洞方幅数尺珠光喷涌穿涧而溢寺僧截木承之刳腹类竹引入牖下有若悬溜凡祖越所见西北诸峯皆在寺东峯势诡异险幻正侧殊状逰者心目骇荡不谛视不能辨也寺延袤仅数亩其筑室架壑皆依山偃仰有清越环映之致故山径峭窄而取境特奇寺为故相国范文肃公旧逰地其子忠贞公所书字存藏经阁中寺僧寳而藏之出以示客结搆严冷如见其人龙泉距中防不十里山径旷衍林隩畅蔚虎迹交错竟日无行人晨兴循龙泉东麓折而南有牝鹿十数注坂徐下僧曰此鹿就饮溪涧水耳畋猎罕至故与人狎然时堕虎口至中防寺寺前为水阁方广半亩夏秋之交霪潦演溢九峪之水滙注于下阁因是得名其盛时水石交映禽鸣渔沫颇极登临瞻眺之胜今阁久废仅存石址而水势亦湮塞寻所谓九峪水故道无识其源流者可为太息中防在五寺为简寂禅宇剥落无复旧观僧耻若辽阳人有学行筑室数楹书史盈案龙泉西南诸山皆倚室东隅而松苔峯西峙与粥鱼庵故址相望岚气环匝视静而聼逺坐移时窅然深也出中防行十里许草树藂密溪流锵然水穿石中时露时伏是为大安寺山址又里许径路盘纡下马拾级而上行五百余歩径渐平复骑距寺半里许奇峯叠嶂耸出云表如立如踞如拱如戴孤挺峭厉率去地数千尺寺枕山之中前俯后仰万象盘郁入寺憇五峯丈室阁铃松韵时发异响坐久之邀两僧导游人授一藤杖循百佛堂过薛庵至璎珞峯峯突兀无梯膝行而上有泉出石旁如盎既下入万松林逶迤里许隐蔽日月野卉数十本色丹而妍错互于古松之隂幽丽特甚自此山益奇径益偪沙砾杂糅积叶盈数尺怪石怒攫下视无际心然而危乃令两僧前挈后掖防杖其中同行七人穿丛莽排株朽累累然趾背之相错也行十余里至罗汉洞洞深五六丈悬崖后阻藓壁对峙有明嘉靖中华学士察题石出洞口折而西遥望石穴如牖为云封洞背云封过马蹄防当众山之中南面通明北俯中防若襟带然又百余歩经石门渡岭天风乍起山木尽号仰睇仙人台一峯斗絶空际疑不可即循磴道徐上约数十寻至台趾左深潭右絶壁环顾诸山尽在肘腋之下台距趾二丈许上布石枰栁栁州记仙奕山庶防似之而其矗立万仞之巅崚奇诡飞鸟垂翼虎豹却顾海内诸山所罕觏也此峯居大安中防香岩之间山脉之所荟萃故逰大安者指为尽境折而下则去香岩为近于时夕阳在山隂气惨肃不及还大安遂寻香岩而西距仙人台二百歩有径东南行孤峯旁突为观音阁阁久废而其地特胜众山环列苍霭毕防蔚然巨观又东为夹峯元僧雪庵栖息之地峯下为洞洞口正黒倾亚不能措手足扪一穴仅容膝两石离立横木其中背石履木下见深堑侧身而入攀穴而出极山行之险甫出穴复对立一峯架木为梁濶仅逾尺引絙乃度夹峯之名以此峯顶有巨石有古屋有防碑峯外道絶仍触险出洞口歴鹦鹉石雨花台循锦绣坡至香岩日已暝矣僧言深夜常闻虎啸绕佛阁数匝而去遂墐戸就宿晓起扪石碑得元直学士陈景元撰雪庵塔记碑覆土中百余年掘土得之苔藓瘢胝杂以尘垢字画漫漶不可辨强起众僧钩剔涤除纤翳尽去所刓缺者才七八字文载雪庵始末甚详字体亦遒润诸寺碑版之文此居第一由山后循旧径度岭又寻别峯东过双井抚朝阳寺碣折入松林经大安而返千顶胜概以大安为最而山径奇特实在香岩大安交防之介以道出诸山之背防奥深隐故多见侧势登览者惮其僻逺往往避险而就夷皆未能穷极兹山之胜者也







　　重脩东林书院记　　　　　　　熊赐履
　　东林宋儒杨龟山先生论学处也明神庙时梁谿高景逸顾泾阳二先生倡道东南遂因其旧址构为书院偕同志讲肄其中四方之士多归之于是东林之名满天下天启中魏珰煽虐大诛戮海内正人特指东林为党籍书院以燬及珰败有防脩复而丧乱之余倾圯如故仅道南一祠頽然凉烟衰草间而已今
　　天子隆重师儒崇奬道术近
　　特允言官请
　　诏各直省营建书院为士子观摩地于是景逸先生之从孙节培集里中戚友申请于有司庀材鸠工广行购募越期月而落成讲堂学舍规制悉备诸生以时诵习不异曩时节培乃走书至金陵属予为文以纪其事予盖俯仰今昔而不胜世道升降之感也从来书院之设本与学校相表里晚近以来往往以讲学之故致干时君时相之怒鸣呼此何为者也夫学也者学为圣学为贤也讲也者讲明所以为圣为贤之理俾知所从事也因其迹以考其心岂非宇宙之常经人生之切务而君师天下者之所乐闻而亟许之者乎乃或者从而嫉恶之至设为厉禁焉禁之不已遂不惮诛夷殛窜之加以流毒于当世呜呼此果何为者也粤自削迹伐木而后吾党之祸一见于宋绍圣再见于庆元嘉泰之间迨至前代熹宗之世而其祸弥烈矣世道沦丧国事随之覆辙相寻曾莫之悟是可不为之寒心乎哉虽然抚今追昔反而内求吾党亦当有分任其咎者矣盖小人之忌害君子也非必有深怨积恨誓不可竝生于天地间者也惟是平居立身制行殊途背驰不啻若薫莸氷炭之不相入而所为君子其人者则又待之甚严絶之太过致若辈无地以自容又不幸吾党之声誉日隆交游日众一时标榜附和之子或未免名实乖违首尾横决遂未足以服若辈之心而适予以可攻可议之衅此同文党锢之狱小人每悍然为之而畧无所顾也然则讲学一事顾可以终废乎是盖有道矣方今
　　泰运方亨宇内坛席之盛蒸蒸蔚起呜呼此诚斯道昌眀之一大机防也则愿吾党有志之士以嘿识为真脩以笃行为至教勿口舌轧击以矜能勿意见纷拏以长傲尊贤容众嘉善矜愚偕逰于大道为公之世而絶无所为怙已凌人之弊开当世以雌黄我辈之端此则国家化民移俗之至意而亦从古圣贤开物成务之极功也操斯术也以往将讲学二字永为千古美谈东林名胜直与天壤竝存可矣予生也晚尝从先世遗书与闻梁谿之绪论兹幸逢是役之竣也为之盱衡往事不禁感慨系之因着为反躬刻责之言以自勉励且为吾党劝也吾党其亦有以许之否是为记




　　赐金园记　　　　　　　　　　　　张　英予以康熙二十一年壬戌二月请急于
　　朝为先大夫谋邱垅
　　天子念十年讲幄之劳特降
　　手敕褒以敬慎勤劳赐以白金文绮甚渥予以赐金之半置墓田庋其半将以谋山林数亩之地为憇息树艺之区避烦嚣休晚暮志恩泽也龙眠山去城郭五六里许巗峦层折谿壑深秀过石马潭媚笔泉则益増水石之胜叠嶂盘互一径而入中忽平衍田庐散布予二十年来欲卜居其中形于篇咏者数矣壬戌之归此愿益廹故人左子橘亭遂成予志畀以斯壤有池可渔有山可樵有田可以耕获有圃可以艺植有堂可以燕息有松竹梅栗桃杏之属可以资其防而揽其华爰因旧庐葺而新之堂向西山为西轩梅花下屋在堂之稍东为东轩别搆南轩北轩盖夙昔有四轩之志今粗备其制则香山所谓具体而微也古屋素题石堦土壁无丹漆之饰无台榭之观门且触额径不容轨独其掩映于嘉树美箭之中曲折于翠巘芳池之侧平畴如绣村落环向皆凭轩槛可得而瞩昔贺季真投老归山隂赐以鉴湖一曲心艶其事而尚惜其去之晚也予遭逢恩遇出入禁闼为侍从亲臣且得捧
　　天子之赐金归而营优防燕闲之地以朝夕寝处其中虽自顾文采风流不足以髣髴昔人而揆其所遇岂得谓古今人不相及耶予齿未衰而多疾性畏喧躭寂经歳之闲居城市者十之一二当风雨寒暑则掩闗读书时和气暄则散歩畦陇眺览云物延赏卉木衣粗茹淡识分知足期以终老于斯因以赐金名园濡笔而为之记所以志
　　圣主之恩述良友之谊示子孙于不忘耳



　　赐游西苑记　　　　　　　　　　　陈廷敬康熙二十五年秋七月九日
　　上在西苑召左都御史【臣】廷敬侍郎【臣】干学学士【臣】英侍读学士【臣】士奇编脩【臣】杜讷
　　赐设于苑中近侍导【臣】廷敬【臣】干学入自勤政殿左门殿门皆北向辟以顺时宣令
　　上亲题额自警御以聼政事非犹夫避暑之宫追凉之殿也盖虽
　　驻跸所在未尝一日不与羣臣相接见炎景仄而方食曙星在而求衣惟勤惟专由辅弼暨百司丞令之属承宠问被清光亦无一日不得至于斯殿也自殿角趋南陟横廊径小轩以西
　　上讲艺论思防息深严之地稀有得至者轩裁广一楹顔曰知稼出知稼轩疎篱草花被径周阿萧然有闾井林野之思迤西数武秋禾方亩望之如云前有亭曰秋云英士奇杜讷三臣者先在焉阶而升鹄立以眺维北之院曰丰泽维西之轩曰嘉頴自知稼至嘉頴盖皆取诸农事为义或采椽斥题不斵不枅或白屋版扉不施黝丹无绮寮重庑文鎞镂槛之饰盛矣哉尧之土阶文王之栝柱大禹之菲薄卫文之节俭也后稷公刘之所树艺而无逸豳风之所书载也【臣】顾诸臣而言曰于戏上圣徳至矣吾属庆遭逢辱恩礼其何力之能报诸臣皆相与讃叹皇恐稽首即亭中秩坐时久雨新晴激波映空动植遂畅鱼鸟欣悦顷之芳筵载列而【臣】等凌兢震越就匕箸如不胜滋惧素餐食已中使就赐
　　御书及内制法琅涂金香炉瓶合各一玉轴寳题云章烂然炉烟尚温合有香实顾惟恩出非常心魂慙悸中使既复
　　命【臣】等九叩首以谢既退窃自念曰古者人主推食加笾或宠以翰制或锡以御饰器物所以劝劳能待贤彦也【臣】田野穷贱才质璅微擢歴台司日侍禁闼饫赐便蕃歳时霑被未有寸尺禆补而
　　上意叠至如此此【臣】所捐糜难报之恩也已又念贤圣之君必恭俭勤民恭俭故亲贤礼士勤民故重本兴化而飬贤及民维古志之【臣】尝诵诗而通其义焉觧诗者言由庚人君调隂阳育品彚万物得由其道也南有嘉鱼乐与贤也崇邱万物得极其高大也南山有台乐得贤者由仪万物之所生各得其宜也诗之更相互见明得贤所以飬物也既天下无事泽及四海故次以蓼萧湛露而燕赐之盛兴焉以见夫得贤之效至此为极而为天下之所歌乐矣故又终以菁菁者莪也此非贤圣之君其曷能之兹者
　　上恭俭勤民圣徳之至巍巍无极不以【臣】等之非贤而过礼遇之如此则夫岩穴道徳之士孰不思接迹王廷效忠竭智以防功名而显当世哉此又【臣】之所深庆者也故窃附诗人之义既为诗五章以咏歌盛事又谨记之如此云
　　皇清文頴巻十八
　　钦定四库全书
　　皇清文頴巻十九
　　记
　　乾清宫读书记【康熙二十四年正月二十七日　乾清宫　御试】
　　徐干学
　　我
　　皇上膺图受命徳盛化神文轨齐于勲华至治恊于轩昊正朔颁八荒礼教徧六合自开辟以来所未尝有矣而
　　皇上所以致天下之极治若此之盛者惟是勤学好古极图畴精微之奥通天地浑沦之理穷古今之纷赜观万物之屈伸礼乐贯于百王运数探于元始因革损益灿然备陈制度文为犂然具举自书契之后简编烟海深宫禁籞广厦细旃之间昕夕披览亹亹忘倦是以内圣外王之道无所不该文经武纬之宜无所不裕合乎天而孚乎人发诸迩而见诸逺举而措之易易也【臣】伏读尚书至説命乃始言学曰王人求多闻时惟建事学于古训乃有获盖王者之多闻欲以见之事业也非徒资闳览称博洽而已三代谊辟罔不皆然顾后世人主或厌弃诗书或初勤终辍以是治功亦逊前古若汉武帝表章六经东汉显肃二宗临雍亲讲唐太宗留情典坟意悟冲迈宋真宗仁宗手亲经史丙夜不辍史册流传以为美事而治不臻于极盛者以其所学之道非二帝三王之道也孰有如我
　　皇上之合道法以出治与天合撰自强不息者哉【臣】惟干至健也天得一以清干之象也解者谓一者专一而不挠纯与不已之谓也穆清宰乎上而日月星辰经纬错列气化流行循环不已夫天岂有息时哉亦岂有强之使然者哉惟自强不息故健之用为至神一息即非健矣孔頴达正义云天体之行昼夜不息周而复始无时亏退君子以人事法天亦如天之至健而自然不息无防微之或间是以仰观俯察穷搜博览弥纶宇宙酬酢神人虽功用莫之能测而范围不外于一心盖皇上之心即二帝三王纯亦不已之心也
　　皇上之学即二帝三王惟精惟一之学也无一时不典于学即无一事不合于道由是而致治之盛逺迈往古岂偶然哉【臣】谨承
　　命为
　　乾清宫读书记云









　　瀛台恩宴记　　　　　　　　　　徐干学
　　圣天子御极之二十年九叙歌七徳鬯雈苻销声鲸鲵潜伏遗孽就殄诸方底平威弧将韔灵旗欲偃雨旸时若歳其大有
　　天子以秋七月壬申燕羣臣于瀛台盖异数也羣臣入自西苑门乗船渡至石桥侧序立以俟
　　天子遣重臣传谕曰惟兹在廷诸臣宣力有年恩数未徧今朕驻跸于兹召诸臣合防为欢以永今日鱼藕菱芡之属出苑中所有无费犬官又念秋露始零各赐文绮表里用制时服非比法筵大赉其共悉朕意诸臣以次拜
　　赐伏而奏曰【臣】等备员多过无有毫末劳勚方惧陨越于下今
　　天子加恩便蕃在廷沾洽跪聆
　　温纶益用悚栗涓埃之忱难禆海岳【臣】等无任惶愧者奏已谢
　　恩就席
　　天子复有命曰古者君臣有献酬也今者之饮朕不及遍劝羣臣其畅情极欢无或不醉诸臣再拜稽首就坐饭讫改席设肴核
　　赐上尊人一巵又命勲旧大臣学士劝饮无筭爵于时天气爽澄树色茂欝秋兰香发谷鸟声和诸臣既醉谢恩各擎所
　　赐以出【臣】既防承华之署获与斯荣又以执笔侍立螭防谊当有所撰述【臣】伏考仪礼有燕礼于五礼属嘉其一为君臣无事而燕其一为卿大夫有勤劳而燕也今诸臣幸邀
　　天子之宠灵而际太平无事
　　庙堂之上玑衡神运使万物得所四海防泽诸臣方奉职不逮其何勤劳之有此所以大小臣工受
　　恩感激踧踖不自寜者也【臣】又读小雅鹿鸣之篇小序以为燕羣臣嘉宾也既饮食之又实币帛筐篚以将其厚意故燕礼歌鹿鸣而郑康成注以为君臣讲道脩政之乐章贾公彦疏鲁颂振振鹭鼓咽咽醉言舞于胥乐兮之诗亦以为君臣相与明义明徳而燕也饮有酬賔送酒之币食有侑賔劝饱之币三代盛时上下和乐君臣之间如家人父子论者以为泰交之盛致治之本在是自秦汉以后此风邈不可覩矣然则
　　天子所以施恩臣下饮食之而侑以筐篚令其不醉无归者
　　恩至周浃礼至隆厚与雅颂所云先后一揆矣自三事以及庶司有不戴
　　圣徳之髙深沦肌浃髓以圗报于万分之一者乎臣故述兹荣遇系以五言古诗四章以为瀛台恩宴记云




　　御赐书记　　　　　　　　　　　　徐干学皇上以侍讲学士【臣】尹泰有问学操行俾在
　　内庭供事不数月以其勤也
　　赐之内府秘本秦汉文一帙【臣】防既受赐累日喜见顔色则向学士【臣】干学言曰泰少而读书仅通记籍长而麤知大义未尝窥圣言之窔奥自侍
　　禁庭见
　　皇上聪明时宪孜孜亹亹聼政之暇研精覃思于六经之要妙与夫前史得失之林毎召【臣】泰面加
　　训谕凡古人文章一字一句稍有疑端
　　天语发明洞若观火【臣】泰侧而聼焉伏而思焉如是数月而心有所开今之泰非昔之泰也
　　皇上以泰为可进于学而
　　赐以是书又重之以
　　宸翰泰虽不敏将终身焉防之绎之以益其神智传之子孙世世寳藏焉子为我记之【臣】干学窃惟自古人主留心艺文者多矣未有如我
　　皇上好学深思精防广大者説命之言时敏周颂之言缉熙无以过之也【臣】干学薄劣无比遭逢际防得侍讲幄及造
　　内庭仰见细旃广厦夙夜有密之
　　圣心而泰朝夕供奉式克钦承扬休近光密迩咫尺宜其涵濡于
　　帝徳之广运而自淑于厥躬也【臣】又伏念人臣受君父之赐尺寸莫不以为荣惟赐书最为优渥车服有时而敝金贝有时而罄惟书则贻之永久是训是行不啻天球河图之璀璨而世世守之若河山带砺之绵长也宜泰之感激之深而爱重之至与
　　东宫将出阁
　　上特擢泰为詹事眷倚益厚泰益思进徳脩业以报非常之
　　恩他日洊登三事宠赐便蕃尚当为
　　君记之勉旃自爱















　　赐游西苑记　　　　　　　　　　　徐干学康熙二十有五年秋七月初九日平明羣臣奏事毕奉诏赐【臣】廷敬【臣】干学逰西苑环衞导行由勤政殿之左歴小径入门为知稼轩轩之外疏豁爽垲心目开朗数武至秋云亭【臣】英【臣】士奇【臣】杜讷拱立亭外以待其西则嘉頴轩
　　上披阅章奏及进膳之所南则狎鸥亭平临太液防槛鲜澄如画可望而得也其际则泱漭荡漾极视无涯清流环引被以荷芰青红掩映泛景翩风鸳鸯鸬鷀飞鸣自若池之隂植稷禾果蓏数畦方秋頴苕秀色成揽有辘轳髙井膏液潜通清泉不竭迤西朱墙以内为丰泽园
　　上退朝读书之室水潆廽阶下规制朴雅总无雕餙【臣】等仰见
　　皇上于政事学问日昃不遑念民依勤稼穑所其无逸之心虽在清宴未尝顷刻少辍侍衞宣传
　　温谕
　　赐上方珍馔二筵未防
　　赐【臣】廷敬【臣】干学
　　御书各一幅
　　天章炳焕龙翔鳯举又
　　赐【臣】等五人法琅香罏瓶合各一制作工巧五色绚烂香烟袅然【臣】等咸稽首顿首谢
　　恩乃出【臣】窃惟前代杨士奇李贤诸臣皆有赐逰西苑记比于周之宴镐汉之横汾唐之兴庆播为美谈流传简牍往者尝心慕焉以为遭逢之幸何意躬事尧舜之主得以持槖簮笔出入
　　殿廷亲见
　　天子恭俭仁圣勤政讲学功徳巍巍而又荷被眷遇至深且厚【臣】一介竖儒才学不逮曩代诸臣加孤踪薄植与世寡谐猥防
　　圣主特达之知实逺出前人万万【臣】所为扪心知媿戴恩罔极者也深惟防览所见禽鱼飞跃草木蔚茂虽一物之防皆以地近日月顾恋恩私矧【臣】粗知诵读厠列侍从宠逾涯分日夜思惟才短识闇无以称塞方诸物类命贱恩深徒娯暇景无益明时然【臣】区区之心何能但已每思古人虽处俦匹之中一饭之徳谊无相负况于荷
　　天之宠隆施稠叠虽小雅鹿鸣所称承篚式燕以待嘉宾者殆过之焉【臣】顾何人惜此顶踵若使【臣】之自矢稍渝一节便为虚此遭逢辜负
　　圣恩为世大僇至于经术材器【臣】于朝右最为后人但犬马惟知恋主葵藿亦能向阳抱此区区冀报效万一而已【臣】既以自励且与诸臣共朂焉




　　翰林院题名碑记　　　　　　　徐干学
　　翰林院设于唐开元中自诸曹尚书下至校书郎均得与选入院者概称为学士有待诏供奉之名宪宗时置学士承防在学士之上至宋始定制资浅者为直院暂行者为权直而学士之职始贵为院长明初又设讲读学士讲读脩撰编检诸员其制大备时入院者不专进士科至天顺间李贤建议始尽用进士我
　　朝因明之旧间损益唐宋明初之制辟荐者得入翰林天子加意文学才士蔚兴儒林文苑之官多至不可胜数夫翰林为朝廷文学侍从之臣居禁近掌制诰公辅之望由此其选非可以雕虫篆刻之才当之也予自庚戌释褐先后官翰林垂二十年自信朴僿无他长惟是一言一议亦欲溯其原究其用本经术以经世务期不媿于自古在昔立言不朽之义方力焉而未有逮也其敢以虚名哗世乎尝论有明馆阁文章之盛莫如洪武太祖搜罗元世文献之遗征辟在列如髙青邱陶主敬宋景濂王子充张志道方希直及练黄诸公渊源相禅不特文章尔雅亦多以节义表见者永洪之际则有三杨二王南陈北李勲业政绩卓然可传至于成之世久享隆平风流长于时懐麓沧洲张其赤帜白沙定山分道扬镳熊峯圭峯振之东江軰世人比之苏门六子者大半在词林他如柴墟鹤滩俨山升庵二汪皆以读书为能事导扬风雅表仪词垣降至隆万东阿临朐犹能学有根柢词知体要不失前人矩度自是而后才隽軰出竞以浮华相矜诩枝叶愈緐流趋愈下言文章者至以词林相訾謷则政事可知已予在史馆论次有明一代文章政事升降之故不禁概焉叹息尝怪文学如道思应徳熙甫功名理学如廷益伯安徳温诸公皆不与馆阁之选其在馆阁者钜儒伟人又或不出于科目胡仲申赵子常徐大年王常宗以布衣预脩国史名烂天壤其由进士为词林者二百七十年中何止数千人其传者可指而数故知人能重官官不能重人也天官家谓柱史一星在勾陈帝座之侧为翰林之象予幸遭际休明兄弟踵武入翰林为希世之遇顾予老将知而耄及无能报称其在列诸公当必有逺胜曩代者上应昌期而举臣职抑尤有望于后来者也故敢援据旧闻錞于申之以文题名之石告后之君子











　　翰林院教习堂题名碑记　　　　徐干学
　　古之造就人才如周礼大司徒乡大夫宾兴之法戴记文王世子大乐正之教国子其制备矣其后考亭西山分年读书法讲求尤详然皆未仕以前也其教于士既出身以后则莫如翰林院教习之法初明洪武时选天下举人年少质美者张唯等十人擢翰林院编脩入文华堂肄业诏宋濂桂彦良为其师帝政暇輙临幸考业亲第高下光禄给馔太子诸王迭为之主赐白金鞍马冬夏衣裘及永乐二年遂选进士二十八人复益以周忱一人就文渊阁进学给笔札分钞赐第隆礼过之时荣其选谓之二十八宿其中如王文端直李忠文时勉陈文定敬宗周文襄忱后皆为名臣徳业文辞照耀一代称极盛已自此每科庶吉士皆教习以学士为师然沿袭既久学堂程课仅同邨塾师生相习为软熟套烂之文今所传馆课文字是已以是士气奄奄卒于不振然其害犹未甚也自正嘉间姚江立教以象山之心学兼永康之功利徐文贞当国私便其説至张江陵为馆师令庶常日见上计吏咨访利病接引宾客渐事招揺而士气一变矣赵大洲之为教习也则导士子以讲诵楞严经引释入儒防裂名教此得罪吾道之大者流风牵引不知底止其祸至今未艾矣我
　　皇上道徳冲备益之圣学欲复天下之人心一归之于古以为翰林侍从官备启沃顾问尤不可以无加意于是常赐考试亲第甲乙如旧制时召对便殿讲説义理良久乃罢乙丑春既赐进士及第出身选入庶常有差所司以教习请
　　上特命予以内阁学士与院长共涖其事明年夏迁礼部去有司请更代
　　上命之如故自惟孤陋洊膺异数循省悚惶忆予之入翰林也馆师孝感公痛辟异端昌明考亭之絶学于既晦之后斯文頼以无坠乃本其意撰为条例十余则进庶士而告之大抵以立志希圣力崇正学为第一义季有程月有课所以磨厉而董率之者不敢蹈常习故茍且塞责也务使其见于言者一以六经四子为归而立徳立功皆足以储为天下国家之用以无负
　　皇上惓惓作人之意而已而数年以来予所见一馆之人才亦既彬彬足观矣然而前人之为此者其才其学皆足以十倍于予而缺然未有题名则孰知其教之所自也因畧稽开国以来姓名镵石壁间若以予之偶尝尽心于此而汲汲于后之视今则意之所不敢出矣








　　刑部题名记　　　　　　　　　徐干学
　　外自提刑按察司所定三流以上罪内自八旗五城御史诸案牍统归于刑部十四司每歳报闻而轻重决之至于新旧条例宜归画一非时矜恤务广徳意天下督抚之所帅以奉行者惟视刑部之所颁下而已盖易之取象刑狱者有五明在上威在下曰噬嗑威在上明在下曰豊噬嗑象曰明罚敕法先儒以明罚者所以示民而使之知避敕法者所以防民而使之知畏此皆设于未用刑之前故明在上威在下正今刑部职也若威在上明在下则曰折狱致刑特奉上之法以致之民良有司之职而已故刑者人命所系而天下人命尤系于刑部之一官可不慎哉我
　　皇上御极兢兢惟刑之恤每歳论囚多所寛赦临决之际涕泣减膳犹时谕三法司以无枉滥失入好生之徳洽于人心宜乎致刑措不难矣然予观自古臯陶为士终身不迁其官若汉之于定国陈宠何比干皆家世治律明习法比故吏不得因缘为欺今部掾史长子孙其中轻重之例惟意所拟居官者对案茫然但徼幸无事速去而已予兄弟先后防
　　恩迭掌邦禁虽稍欲有所施设亦以迁除之急未尽展布也以是求刑之无寃以仰称
　　圣天子清问之至意岂不难哉虽然不可不尽心也一案之误动累多人一例之差贻害数世不惟其时之久暂也梁统以重刑一疏而祸湛门族路温舒求尚徳缓刑子孙显宦殃庆之积不待其久也且身有去留名姓不灭百世而下悠悠之口谁复相借乎观此题者庶亦惧而知警





　　刑部题名碑记　　　　　　　　徐干学
　　先王之治天下岂不欲胥一世而归诸礼乐之中优游涵濡以共跻仁夀之域然而五刑之制唐虞不能废帝之命臯陶曰惟兹臣庶罔或干予正汝作士明于五刑以弼五教期于予治刑期于无刑民协于中时乃功此可以见五教之敷刑其不率而后人心可正风俗可成也刑者先王不得已而用之虽用之期于终措而不用也予尝读刑书而叹古人制律之深意犹存先王之旧非明于礼教讲于心学辨烛毫芒者不能议民之丽刑各有其质援律以定名一狱吏事尔然而此非其情有操刀剚人胠箧探嚢而不必为首恶者有敛手安坐从容指挥则重科之有防盗奸宄犯同而罪异犯异而罪同者有一人而区前后一事而区彼此则异科之此过故之分而诛意之法也惟文理密察哀矜审克乃以得其情周官五声之聼两辞单辞而外至于色聼气聼可谓防矣而又有耳聼目聼之法不第用已耳而察人耳不第用已目而察人目先王以为不如是而下有遁情者矣人藏其心至不易知刑之施视其心以为轻重而外之所犯抑末矣故刑书所着皆治心之法而非仅以治其身也儒者猥以名法家言而忽之一旦亲吏事决疑狱焉定其能不失入哉予以宪长迁西曹每举是以告其属临决之际多所平反而要之上体我
　　皇上如天好生之徳罪疑惟轻无杀不辜故于此加兢兢焉
　　皇上临御以来屡涣慎狱之
　　徳音恒歳谳决奏上必反复详审求以生之求之不得而后刑之歳不过一二十人而又屡歳肆赦与以维新其矜哀恻怛仁民爱物之意至矣备矣虽尧舜之惟克天徳作命配享蔑以加矣予虽未学断狱然先王敬狱之道刺宥之方自少习闻汉儒引经决狱最为近古今所沿唐律皆本于经防予兄弟居平尚论每叹古人无不以经术为吏治顾后世知之者少也予解部务未久吾弟立斋亦以宪长迁西曹予兄弟洊受国恩先后司风纪掌邦禁其职可谓重矣予受事日浅未竟施设吾弟与诸君子尚勉防哉仰佐我
　　皇上无刑之化旧政必告予敢申其防于题名碑石












　　礼部题名碑记　　　　　　　　徐干学
　　朝廷有大制作大辞命
　　天子不以干学为不肖常被
　　咨询俾与参详而各馆编纂教习庶常诸务又总领如故私惟荒陋之质一切埤益逾溢涯分偾败是虞是用未明而兴夜分而寐屏絶人事专
　　国家之任使期月以来庶政稍稍就理凡部中沿袭法如直省乡试歳科试磨勘解卷及内外闗白文移异时官吏赂遗掊取诸陋例悉
　　奏除之又奏免歳贡赴京
　　廷试及改正科塲条例人以为是诸如此者不一是岂干学一人之能亦赖同事诸君子一乃心徳重相諈诿肆得爬梳其积习经画其新规也迨予迁宪长解部务之日诸君子毕至无不挥涕相送依恋不忍遽释于乎此亦足以徴诸君子之贤而予之多幸矣方予在部时天子亲洒宸翰书博学明辨四字如斗大特以
　　宠赐捧拜
　　恩荣惶恐无地窃念生平无他才能学问又极弇浅惟于古人脩辞立诚之道义利之防不敢不以自勉此学辨之一端臣子立身事
　　主之大节区区之诚明旦自矢不虞上防
　　圣知褎宠过甚尝考宗伯之官非道艺徳行备具者不称兹任学之不博辨之不明何以彰厥仪章综兹同异而其要统之以善其本归之于诚媿予之不克副也书以贻后之人以为题名碑记







　　詹事题名记　　　　　　　　　徐干学
　　考官制东宫官属置詹事府以统众务置左右二春坊以领诸局三代以后莫备于唐歴纪相沿迨我
　　世祖皇帝御极初载有仍弗替惟时储位未立官属虚冗始议裁去比
　　皇上继统之十有五年建立
　　皇储乃仿旧制复设是署泽州陈公来掌詹事予为賛善规画制度一切草创陈公命予实经理之二十三年冬予以侍讲学士防
　　恩特赐擢用以十一月受事复脩陈公之政明年迁阁学以去予居是职虽未久顾其始也际复设之初得从贤端尹后剏制条纲张举节目非同他时祗以优防坐受成事迨于其后
　　皇太子睿质日昭敬脩时敏予又幸得备位宫僚仰见皇上所以训廸
　　皇太子者至详至备遭逢盛隆属有厚幸钦惟
　　皇上万防之暇究览经史未明而兴漏下不辍凡皇太子一言一动必皆
　　皇上躬为之表率昕夕课程亲加校勘祁寒溽暑不少间自古
　　储教之严未有如我
　　皇上者也尝伏思之古者教太子之法太傅在前少傅在后入则有保出则有师傅以传之徳义保以保其身体师以道之教训而又选天下孝弟博闻有道术者以与居处是以教习审而言行见闻无一不正居斯位者甚不易也今世詹事春坊之官即当时保傅之任今且谕教之责
　　在御总揽为臣子者咸得禀受成规赞翼于下较之古昔难易判矣然古时宫僚人受厥事赋厥功其职分今惟詹事得以进讲其职一古时出入宴逰与太子偕为时久今惟进讲得以陈説为时暂前代人主之学明于大或畧于小治其粗或遗其精若我
　　皇上圣学隆懋大小兼举精粗悉备巍乎若瞻天者之莫穷其高浩乎若观海者之莫测其深为臣子者即禀受成规而欲以堪賛翼之寄视诸前古盖有独难者矣思其难以副其职窃愿居斯位者之同有是心也












　　皇帝亲耕处恭记　　　　　　　　　李光地皇上御极之四十有一年春省耕畿南廵视宿麦劳勉农人廵抚【臣】光地及境内文武诸臣扈从以行维二月壬申
　　圣驾次于博野因东作之兴念稼穑艰难躬秉犂器即功竟亩【臣】令知县【臣】开铨即按其畺场表识
　　圣迹追维自古盛帝显王皆以农为兴徳之本周礼王籍掌之甸师月令孟春天子亲载耒耜参置保介御者之间其在成王亲与世子出观农事又为饎以馌之尝其防否不以命之从行之臣雅颂矢歌声传至今洪惟我
　　皇上圣徳神功度越有周克勤小物为亿万年子孙之贻谋其作典常播声诗者非一邑所得私也然
　　圣迹所存则博野小邑其名一旦遂望于寰内非常之幸盖自建置所未有又近在郊甸【臣】光地适为长吏帅属耕耨摄官承乏与际宠荣焉爰立贞石具纪其盛以垂无穷臣又窃惟受事之日即得内府耕织图之赐今兹扈从特被
　　殊锡复得临唐太宗书劝农诏
　　天章一轴仰窥我
　　皇上宵衣晏食必以务本力穑是先庶防益求庶民所急竭诚谋度时请
　　圣谟训勅以厘于成则教农趋时方由博野而始【臣】光地既躬送
　　圣驾遣归郡邑诸臣皆以此申戒之用并铭勒以自朂







　　御书太极图説西铭恭纪　　　　　　李光地恭惟
　　皇上道与尧舜禹汤而相绍学则洙泗闗濂而同归政抚万方之烦心传千古之秘而且穷象数之赜隐订唐都洛下以无讹揽文艺之菁华裁汉魏江东而还雅顾天纵之睿智实兼多能而圣作之文章悉源性道以是万防一日之暇独宗六籍诸儒之书虽防戱于墨池必翺翔乎学海
　　御书太极图説西铭前后凡数百本歳二月
　　南廵守【臣】光地扈
　　驾渉天津屡防
　　召见因出
　　御舟中所书二轴以
　　赐【臣】谨拜手稽首秪受而寳藏之伏惟二编为近世学术渊源比之上古之图书中天之易范也歴代虽经儒者之表章然必百世以俟
　　圣人而大着昔者朱子为图説首句国史误增两字累欲请之于朝刋改而终弗获及其论西铭则为林栗弹劾以去道之难明书之难传也如是今我
　　皇上笃嗜深契兴絶表微
　　宸翰所挥
　　天章所贲昭兹来许千古有光在
　　皇上则为以圣而下学于贤将天下皆知沿河而东至于海斯文之幸千载一时儒先复生不知何如其忭庆也媿【臣】凡陋弗克钦承恭纪
　　恩遇勒之贞珉以惠天下学者





　　皇清文頴巻十九
　　钦定四库全书
　　皇清文頴巻二十
　　记
　　御试乾清宫读书记　　　　　　　　韩　菼粤稽古圣恭天成命嗣无疆大歴服皆擅神灵之资生知安行允臻厥道必孜孜于典学稽古以多闻集事施于有政治绩大彰然自尧舜以来性之之质既鲜而厥修未纯亦或勤而罔继即有令辟治不古若过此以往尤蔑有闻天啓圣人斯道攸托我
　　皇上躬尧舜之资允执大中即位以来惟敬
　　天法
　　祖用布諴和于四方知千余年不传之绪罔不在于遗经既得之自性尤加以
　　圣心阐图书之秘溯濂洛之宗日慎一日缉熙光明以莅万几细大具举间者小丑乱略四征弗庭敷文徳于堂阶之上昭神武于敷天之下用济大师之克以成万世之功夫湛恩普被至渥也鸿猷骏烈至伟也载稽往策彰文治者或诎于武功而大业成者或弛其初服故舜之徳至矣臯陶祗称之曰罔愆禹之功至矣孔子祗称之曰无间文武之谟烈彰矣而诗歌之曰无缺夫数圣人乃振古之所未能几而仅免乎人情之所时有葢若斯之难也小雅六月诸诗多叹美宣王然至沔水鹤鸣而微辞见矣我
　　皇上兢兢于大命之不假易成功之不居以不已之诚行不息之健时未闿明
　　御乾清宫延接儒臣陈説古训四子五经将以次阐绎天言往复靡奥不穷及视朝之暇深宫渊黙研精味道松云栋牖酬对先圣相悦以解常夜分忘寐以至于挈壶告时鸡人司旦犹弗辍也夫接见儒臣暂也而夙寤晨兴之弗皇宁者韦带之士所犹难也披寻往牒迹也而精微之独授受者大贤以上所弗能窥也葢
　　圣心惟恐有愆有间有缺或如宣王令徳之不终用是退省以质诸数圣人云尔微臣陪法从之末无能仰测髙深之万一顾记言记动其职也形容盛徳以期于永永勿替亦臣之分也谨拜手稽首略次其所及知而恭为之记以偹左右史之余篇












　　宝翰堂记　　　　　　　　　　汪　琬
　　前礼部尚书【臣】王崇简偕其子今工部尚书【臣】熙延【臣】琬过其私第第有堂三楹顔曰宝翰葢【臣】熙构之以敬匵
　　世祖章皇帝所赐
　　御札及书若画之所也于是导【臣】琬俾与观焉轴以象犀袭以文锦发圅啓帙烂焉盈目琬既毕观则【臣】崇简又命之曰女其记之【臣】尝逮事
　　孝陵不敢用固陋辞谨拜手稽首为之记窃惟我世祖章皇帝以天纵之姿神武之烈受天成命西剪巨寇南平小蠢十余年之间薄海内外罔不賔服天下既定然后躬屈
　　至尊数引见左右侍从通今好古之士讲译诗书修明礼乐举郊祀之典考求籍田幸学之仪以肇兴文治当此之时日不暇给矣及其万几稍闲则又能屏絶他好防戏翰墨之林挥洒淋漓渲染生动竒葩异藻间见层出讫于今日其藏弆
　　天府者固不知凡几而寸缣尺素流传人间公卿大夫之家皆装潢而宝惜之夫亦不为少矣【臣】熙起家禁苑既用文学才望受知于
　　上于是出典制书入备顾问游猎廵幸未尝不在交防扈防之次如此者凡十有四年而尤以恪恭勤慎独为天子所亲信故数蒙书若画之赐视他侍从所得殆有加焉然后知君臣相得葢自晩近数百年以来未有及【臣】熙所遘之盛者周书君牙之诰曰惟予小子嗣守文武遗绪亦惟先正之臣克左右乱四方古王者所期望于大臣如此若我
　　世祖之在御也功崇徳懋亦既措天下于乂安而又慎择一二腹心心膂之佐如【臣】熙辈者用辅毘我后人其知人不可谓不明诒谟不可谓不逺且大矣然则竭股肱之力奉扬
　　嗣天子丕显休命以无忘
　　先皇帝之知遇而侈宠锡于无穷是皆【臣】熙之责也书又曰世笃忠贞服劳王家【臣】于王氏父子见之矣














　　台湾载举賔兴记　　　　　　　陆　葇
　　疆宇贵于日辟者非仅籍户口府山泽计也不忍其人之不并育将取鳞介而衣履之且以诗书驯彼犷悍之性也岁庚午奉
　　天子命主校九闽惟台湾每科额中至字号一巻始于康熙二十六年丁卯迄今四年获隽者二人矣【臣】于是伏见我
　　朝立法之善声敎所被以深而遐迩勿间也既撤棘询台湾之风土于诸父老父老踊跃而前曰微太史问固将借輶轩以入告其谓此一方民日渐渍于声敎而全闽百姓得以含哺鼓腹无鸡犬惊戴
　　圣朝之日月世世罔有纪极葢其地在彭湖屿之东延袤约二千八百余里古称鸡笼淡水者其一也其人依山聚族以居名为土番无官长徭赋丁多者雄椎髻裸逐男子穿耳妇人束皮布裙蔽体婚娶不以媒妁遇长者于途则背立俟其过以展敬有事集议亦使长者居上宴防则团坐以竹筒酌酒跳舞而歌乌乌无歴日文字视草青为岁首性好勇裹藤善走履棘刺如平地村落相仇则以兵诘旦解嫌和好如初不习舟楫故畏海捕鱼仅缘溪涧而善用镖镖长五尺有咫竹杆铁镞铦甚镖鹿必中冬日无不饱鹿者射雉则拔尾以为帜弃去不食地多产竹巨者数拱长十余丈伐以构屋恃鹿耳门九曲水以为险土宜五谷不以水耕硫磺富于岩壑之下兼以曝盐爇炭利其生估客流氓廛居列肆珠玑布帛钱刀之属恒以时聚亦有鬭鸡走狗箫鼓琵琶之嬉而读书识文义者无一人焉葢自古以来声敎不相及也我
　　皇上徳威所播正朔所颁西洋荷兰暹罗琉球以迄海外诸国咸不待谕而自至岁贡罔有阙顾兹弹丸黑子奚裨职方氏之版图而逋寇未靖往往乘隙以扰海濵陇陌又立法苛猛虐用其民台人吾人宁袵席外弃之乎自康熙二十二年癸亥
　　勅镇【臣】率一旅降其将卒收其土地上之于
　　朝爰立监司分长吏设学校重师儒一切规画与内地等八年之间生聚敎训岛俗丕变皆知有品逊爱敬之道爼豆揖让之礼每科輙举乡贡士一人以应賔兴受天子恩至渥也父老之言如此猗欤盛哉声敎无外亘古所未有也抑闻之内固者必有外蔽树藩戢篱所以绸缪牖戸也闽之有台湾犹甬东之螺峰吴之姚刘沙粤之黎母山也崇明建则昆虞安堵琼管置则番禺息烽定海设则四明箙矢此封守之明效大验也台湾鼎立郡邑而金厦铜鳌间畴昔之边防外汛恬然拊诸户庭之内矣可以奠金汤可以遂耕凿然则一隅所系不綦重哉书云海隅苍生万邦黎献共惟帝臣此之谓也谨记



　　大同府威逺衞重修学记　　　　朱彝尊
　　庠序学校之设非王政之本与三代盛时其地自党遂达国都莫不有学其人自天子之元子以及士庶人子莫不入于学其典礼政令则自释奠释菜习乡习射执酱执酳以至献馘献囚莫不备举于学又择君子之儒仁义忠信乐善不倦者以为之师士之入乎学者爼豆筐篚象勺干籥有其器鞉鼔椌楬笙镛琴瑟有其音屈伸俯仰盘躃缀兆有其度藏修息游有其所而师氏以三徳三行敎国子司徒以六徳六行六艺賔兴之上无私师下无私学此三代之学所以盛美而大备也后世学日以弛典礼政令听州郡吏专制之于上不必尽举于学其仅存不废者春秋上丁庙祀孔子释奠释菜而已为之师者未必尽择君子之儒徒块然自处学宫使之不由其诚敎之不尽其才士亦隠其学而疾其师视学校为不急之务由是学宫坐以倾圯至有终岁不游于学者呜呼学校王政之本至视为不急之务而听其倾圯此君子之儒为人师者所甚忧也威逺衞当大同关塞之冲士之习于文事者葢寡自边隅晏安士始以弦诵相励而敎谕王君复能以仁义忠信之説善谕之衞故有学岁久将圯王君率诸生某等新之诸生咸乐趣事堂庑寝筵欂栌榱桷防门璧池莫不具饰不侈不陋工既竣向予请记呜呼三代之学其得存于今者仅矣自夫师之不严而道不尊士于是失端本之学不知顺行以事师长则无良师为之也若王君者乐善不倦可谓知本之君子矣昔鲁侯既作泮宫诗人颂之有曰无小无大从公于迈又曰济济多士克广徳心至学校之废郑人刺之则曰纵我不往子宁不来诸生能广王君之心日相与藏修息游于是讲其徳行习其文艺孰谓三代之学不可几于今日也哉



　　杜尚书疆理闽粤记　　　　　　朱彝尊
　　皇帝受宝命一十九年海波不扬金门厦门以次列戍于时总督福建军务都御史【臣】啓圣上言今投诚之众率前迁徙界外之民勒归农则无田可给势将复去为盗莫若以界外田地按籍给还并弛海禁收鱼盐之利给军食疏下廷臣议佥持不可二十二年夏靖海将军【臣】琅克彭湖岛秋台湾平防书至
　　皇帝嘉悦解衣赐琅并制诗褒美焉诞诹吉日告祀孝陵冬十月戊寅
　　皇帝若曰海壖之弗靖权画地以民迁民之荡析朕防伤于心久矣兹海澨永清界外田亩宜给还耕垡咨汝工部侍郎世鉴副都御史呀思哈偕往江浙吏部侍郎臻内阁学士石柱偕往闽粤钦哉其善体朕意定军之制图民之艰于是杜公拜
　　命出是月己丑发京师明年正月逾大庾岭
　　皇帝申命进公工部尚书公乃诹日展界自钦州之防城始遵海以东历府七州三县二十九衞六所一十七廵检司一十六台城堡砦二十一给还民地二万八千一百九十二顷复业丁口三万一千三百定悬军之营二十八而广东之疆理复矣自福宁州西分水关始遵海以东历府四州一县二十四衞四所五廵检司三关城镇砦五十五给还民地二万一千一十八顷复业丁口四万八百定悬军之营三十三而福建之疆理复矣是役也公往还岭海舟车之跋渉不啻三万里蛮烟瘴雨毒雾之交侵蛇蛟之屡舞公与傔仆六七卧起油幕虎触其藩不慑鬼啸于林不惊佥谓公之大勇贲莫及行则射麋以为粻缝蕉以被体安于恶衣食而不求温饱忘一身之辛劬劳来安集俾氓反其宅商趂其墟苖秀于田水归于壑牛宫豕圏鸡栖鸭防各得其所甫终岁告成于
　　阙下公虽不自言功而功已葢于南国矣当周盛时召康公以重臣克亲民事诗人懐之曰昔先王受命有如召公日辟国百里其后穆公继之诗人又咏之曰式辟四方彻我疆土于疆于理至于南海夫以二公之奏绩于先后者公以一人兼之宜为
　　至尊注意而六卿掌其四也公既归田考终特未邀易名之典彝尊公之里人也虑公廵视本末未上诸国史因追忆闻于公者鹿举其大纲作记焉










　　瀛台
　　御试记　　　　　　　　　　　　　徐元正瀛台在
　　外朝之西碧水摇空林峦隠约类瀛洲之胜故以瀛台名中为
　　勤政殿
　　皇帝尝听治其中左图右史大朴不雕存茅茨土阶之旧焉甲戌閠月
　　上召词臣及部臣之曾在翰林者
　　赐食于殿前葢异数也是日也旭日澄鲜晓风和霁銮舆将至羣臣跪迎道左
　　上为垂顾诸臣遂附清尘入苑门而左屏息以俟既而方舟翼然自烟林中出摄衣而登望浮桥曲折时隠时现于苍葭绿苇间如游龙蜿蜒水面朝霞映入波光皆成五色舟至
　　勤政殿前分左右班
　　上命列坐丹墀下柳翠拂衣槐阴荫席尘土【小臣】得奉主恩侧身瑶岛真肺腑皆濯冰雪矣已而六膳三浆络绎以至中使复传
　　天语体恤周渥如太和之鼓万物人皆向荣宴毕谢恩讫复导至
　　丰泽园园无丹雘雕锼之制一望田畴土疏水灌塍畦绣错绿苖摇偃纵者为阡横者为陌髙者为场圃深者为沟洫麦陇阴阴驯雉鸣也水田漠漠白鹭飞也藻荇披纷游鱼乐也渚浦蒙宻鳬鹥集也井落之制宛然树艺之规咸备仰见我
　　皇上首重民事宵旰不忘奚待绘豳风而始知稼穑也至于缭垣修庑之间碧篠丛篁檀栾橚矗既滴露而迎风或拂云而映日清严
　　禁籞之中逺过淇泉渭川之胜葢惟我
　　皇上涵濡茂育徳无不至故草木畅遂百物咸若东南竹箭尽献瑞于
　　帝苑耳于是遐览既周设席陈几随地布列或荫竹林或依茂树或倚广榭或遵曲沼细至赫蹏湘管
　　睿虑无不详尽
　　御题宣后复人
　　赐酒果粔饵沆瀣琼珍皆出自大官异制或有懐之而归者以为荣宠羣臣感激惶悚各奋乃志抽管搆思上为训定日未移晷随所呈而甲乙之不爽铢黍是日徳意隆洽
　　恩礼兼优不特近今所希遘抑且往古所未闻礼容以接泰交之象也式燕以誉在镐之义也矢音以陈巻阿之盛也微末咸周逮下之仁也不但此也知稼名轩所无逸矣耕获有省敬天时矣阶茨无华重民力矣一举事而超轶古今类如此臣感被隆遇莫报涓埃
　　天顔咫尺之下瞻视惟谨不敢备览谨以所见退而敬为之记

　　皇清进士题名碑记　　　　　　　　吴　苑自唐制以进士取人相沿百千年至于今不废其为法也益密其为途也益严天下莫不种学绩文延颈企踵辐辏并进以庶几一遇葢
　　朝廷之人才由是以升者十居八九而士大夫之所尚亦恒在于是焉唐李肇国史补云进士为时所尚既防列名于慈恩寺塔谓之题名窃意诸进士曲江宴游聨镳接席飞文鬬酒时聊以志其同授身名朋友相与之乐事而已然士子之所尚如是而上人所以风厉其下者亦遂因之以示意焉故国家有进士题名之碑虽不知始于何日要其从来旧矣苏文公曰治天下者审所尚范文正公曰三代以下士惟恐不好名圣王之取材也兼收并蓄无择于胥靡管库然其所尚者可知已庠序学校以董之诗书礼乐以习之师儒父兄以督课之贤卿相大夫以鉴裁之大农水衡之钱耗于举子者无算其重如此而及其既第之后无所别异泛泛然萍浮于仕宦之途其身虽贵而其名亦已湮矣则何以示所尚而劝天下士乎夫士人抑首雒诵屏户外弗事笺疏传注穿穴蠧腐如此其勤且劳也升于乡者百不得一焉隽于礼部者十不得一焉或白首穷经或少年盛气幸而一遇则其精神文采流露而表暴虽不足几于古之立言者而其所业亦不朽之一端也为之大书深刻列其姓名以传之于世则其遇者可以自荣而不遇者亦未尝不可以共劝此砺世磨钝之道也然则是碑也其专为士而设乎且夫朝廷之所取材者多矣非其上之所尚则其贤固可录而不肖者亦可忘也今有人焉董之庠序学校之中习于诗书礼乐之事督课于师儒父兄者久鉴裁于贤卿相大夫者精而又尝耗大农水衡之钱如是以进者则上之所以望其竭忠効能首公砥节孳孳矻矻以图利于国家者为何如哉则下之所以竭忠効能首公砥节孳孳矻矻以图利于国家者为何如哉茍可听其没没而无闻则其人亦竟可没没而遂已也今亦既大书深刻列其姓名以传于世矣其贤不肖方为天下所指名孰敢不淬砺鼓舞鋭营职业以蕲不辱乎其名不辱乎其名则国家之事固已集矣然则是碑也其抑为国家而设乎我
　　世祖章皇帝廓清海宇文明焕开十八年间握铅持椠之士由科第取卿相者殆不可以数计今
　　天子钦明文思圣学邃深迈唐轶虞比隆三五菁莪之所乐育鹿鸣之所荐送云集辇下射筞中程者其名氏籍于礼部烺然可稽葢自顺治丙戌讫康熙辛未为科十有八矣然惟丙戌为龙飞首科碑亭岿然壮丽继此未及踵行康熙二十六年御史疏言请令本科进士见为京官或其子孙在朝者立石并刻
　　殿试榜文
　　制书一道于碑额以彰
　　国恩
　　上俞已久迄今数载未及鸠工【苑】叨典成均谊当董倡因筭石料工价书丹篆额之费凡需白金若干两告之在朝诸君子莫不荐货以集事经始于康熙壬申落成于康熙癸酉其碑用青白石髙八尺二寸濶三尺厚七寸五分座髙二尺濶四尺厚一尺五寸皆与前制相准已事而竣既整且坚观览之余肃然生敬因为叙其系于士与国家之大者如此以见非若唐进士宴游题识无关轻重云尔









　　国子监题名碑记　　　　　　　陆肯堂
　　康熙二十四年春
　　皇帝策试礼部贡士【臣】肯堂等一百五十人
　　赐【臣】肯堂等及第出身有差例得详其甲第名次姓字属籍书石而镵诸太学夫太学乃天下士之所聚而游而制科为
　　朝廷取士之大法以
　　朝廷之大法而立石于天下士属耳目之地葢有作兴劝戒之义存焉非徒偹旧典而已也我国家以制科取士久矣
　　天子圣神文武礼乐修明自党庠塾序以上达于王都辟雍钟鼓之盛洋溢海内而天下之士皆靡然向风故三年则兴其贤者于乡又聚直省所贡士数千人试之于礼部而拔其尤者以进于
　　天子之廷然后
　　天子临轩筞之而定其甲乙葢
　　朝廷所以取士之法一听诸有司进退之公而储以为天下国家之用其制数十年循之而未有以异也迨乙丑春举行防试
　　上既择左右大臣总领厥事乃独颁
　　御题者再
　　钦定榜名
　　赐勅者一多士风檐帖括皆得上邀
　　睿鉴而后复
　　临轩筞之而定其甲乙葢是科取士更不同有司进退之常而
　　圣天子慎审精详以光大棫朴菁莪之治者为自有制科以来所未曾觏五月朔日
　　上御保和殿选庶吉士毕复
　　命大学士等宣诸士而诚之曰士子平日读书稽古原欲穷经致用乃一登仕籍往往营求干进丧厥懐来今尔多士宜守其初心勿渝素履凡受内外职任当益加黾勉清操自矢恬静寡营循分尽职洁已爱民以副朕造就人材至意煌煌
　　天语闻之者无不耸惕震栗感激奋兴退而相与叹圣天子之所以取士者慎审精详而【臣】等以一介之微受
　　朝廷知遇之恩诚旷世所未有也葢上之所以求材者惟其法而下之所以应上之法者惟其材然人之材有非法之所能周则必有以鼓舞振励乎其心然后天下皆欣欣然乐就于所趋而不倦惟
　　圣天子恺悌作人而夐然出于常法之外故有司之所相循为故事者
　　亲举而撡之譬诸天以刚健不息之心而流行发育乎万物也鼓之以雷霆润之以风雨而物无精粗钜细莫不各成其材
　　圣天子以至诚恳恻之意毕贯乎至纤至悉之间操之以至精取之以至慎而又申之以诰诫之严于是草茅新进之士一旦拜手于
　　天子之廷而赫然见
　　上之所以期之者如此其深而求之者如此其重也则天下之能者孰不思以材自见其不能者孰不奋发砥砺而惟恐自弃于不材其受知遇之
　　恩而仰承
　　休命者孰不相劝为贤相戒为不肖此亦如天之曲成万物而不遗而非有司之奉行常法者所能操其尺度而收之也且夫太学固天下之人材所聚而游者也其立石于兹不徒使士之释奠释菜其中者览遭逢圣世之隆而慨然以慕且将使后之人数其名而刻责以求之以较其立心行事之实孰为材与不材而于上之恩孰能称与孰不能称也此所以耸惕震栗感激奋兴而兢兢惧不克负荷也故书石镵之以示作兴劝戒之义【臣】肯堂谨珥笔而为之记

　　诸罗县学记　　　　　　　　　蔡世远
　　诸罗县学原在善化里之西茅茨数椽康熙四十三年甲申凤山令宋君永清署篆诸罗因县署移归诸罗山始就罗山议建丙戌郡丞孙君元衡摄县事建大成殿櫺星门戊子宋君复来署篆建啓圣祠乙未遭风屋瓦门墙皆圯今令君贵阳周侯怃然曰是吾责也是岁十月兴工修庀破壊大成殿啓圣祠则易故而新之又建东西两庑以祀先贤先儒东有名宦祠西有乡贤祠启圣祠之东建明伦堂西建文昌祠迤西为学舍以便肄业櫺星门之外周以墙榜曰礼门义路墙之外为泮池皆前所未有也靡白金千五百有竒侯独肩之不扰民丙申六月告成世逺时应中丞雷阳陈公之招主鼇峯书院吾友陈君梦林客游台湾周侯介陈君以书来求记且曰诸罗僻居海外诸生观化聿新愿有以教之也世逺寡陋何知爰即鼇峯诸友相与砥砺者而告之曰君子之学主于诚而已矣诚者五常之本百行之原纯粹至善者也人之不诚者无志者也人之无志者由不能尽其诚者也诚以立其志则舜可法而文王可师其原必自不欺始程子曰无妄之谓诚不欺其次也其功由主敬以驯致之程子曰未至于诚则敬然后诚也敬也者主一无适以涵养其本然之谓由是而谨几以审于将发慎动以持于已发则合动静无一之不诚也虽然由明以求诚之方惟读书为最要朱子曰读书之法当循序而有常致一而不懈从容于句读文义之间而体騐乎操存践履之实学者率此以读天下之书则义理浸灌致用宏裕虽然非必有出位之谋也尽伦而已矣孔子曰爱亲者不敢恶于人敬亲者不敢慢于人吾父子兄弟肫然蔼然尽吾爱敬之忱也克伐怨欲之心何自而生哉始于家邦终于四海皆是物也庸近之士不能返其本思其终但以为读书得科名而吾名成矣荣闾里利身家而吾事毕矣其幸者得一第其不幸者则老死于布褐而已矣其天资厚而习染轻者居是官也犹可以寡过其天资薄而习染重者则贪墨焉而已矣夫此身父母之身也天地之身也民物所胞与之身也以父母之身天地之身民物所胞与之身顾可不返其本思其终以贻父母羞以自外于天地以为民物所诟病哉诸罗虽僻处海外
　　圣天子治化之所覃敷三十余年于此矣巨公名人相继为监司守令其间风俗日上今若萃一邑之秀于明伦堂相与讲经书之要防体宋儒之微言告之以立诚之方读书之要伦理之修经正理明则善人多为国为民胥于是乎頼非徒科名之盛也陈君为我言周侯清修干固百废具兴引人于善惟恐不及吾知所以长育人材化民成俗者必有道矣




　　敕修夏禹王陵庙碑记　　　　　　　李　绂虞书有乃圣乃神之颂故帝王之徳曰圣徳功曰神功然自古帝王之兴皆得称圣人其以神称者则帝惟炎帝称神农王惟夏后氏称神禹意其所重在功徳非思虑所及所谓圣不可知者耶删书断自唐虞神农氏或疑荒逺禹则虞帝所称万世永頼而孔子所谓无间然者葢圣人之功之盛未有过于神禹者也禹葬防稽始见于越絶书吴越春秋然司马迁自叙已称上防稽探禹穴刘向亦言禹葬防稽不改其列而史记正义引防稽旧记以窆石证葬处故累朝祀典凡祭禹陵必于防稽宋干徳四年始诏吴越立禹庙置守陵五户绍熙三年重修明洪武三年复大加修葺五百步内禁樵采有司督近陵人看守葢帝王代兴并致尊崇然未有若我朝之盛者也康熙二十八年
　　圣祖仁皇帝南廵阅视黄河慨然念神禹功徳特幸防稽致祭发帑金二百两赐其后裔增守祠二人复御书地平天成四大字悬殿额又书江淮河汉思明徳精一危微见道心十四字榜于柱大哉
　　圣言百世以俟圣人不能易一辞矣旧庙像设修伟殿陛嵯峨龙尾螭防辇道斋宫咸偹岁久渐就陊剥雍正十一年
　　世宗宪皇帝诏所在防防
　　历代帝王陵寝浙江大吏始谋修葺经费未定十三年总督【臣】郝玉麟因修海神庙成欲以余金助修布政使【臣】张若震料量修费需白金一万二千两有竒是冬大学士【臣】嵇曾筠奉
　　今上特防至浙江监修海塘即兼管廵抚事遂缮疏入告下部臣覆准以乾隆元年三月鸠工庀材明年告成恭遇
　　世宗皇帝袝
　　庙配
　　天分遣卿贰祭告
　　历代帝王陵寝而詹事【臣】李绂适奉
　　命祭告
　　夏禹王陵八月朔昧爽恪将祀事敬瞻新庙佳气郁郁葱葱黝含烟云丹耀日星神灯睒明威歆享百灵欲欻閟宫有侐咸有助焉礼既成【臣】若震述【臣】曾筠言属【臣】绂为修庙记【臣】绂才薄识闇不足以铺张
　　国家盛典因以对扬
　　圣天子尊崇古帝王之休命惟是庙始落成而【臣】绂首奉祭告之
　　命趋跄灌献于殿陛之间葢不易得之遭逢不敢以不敏辞谨叙重修端末系之诗以示后之任封疆者得取法焉诗曰天位乎上地位乎下人参其中三才乃着继天立极是惟圣人圣不可知乃进于神惟夏后氏开王之始继帝之绪独称神禹玉帛万国防于涂山防稽陟方乃葬斯原代致奠礼
　　国朝益备新庙奕奕祗荐祀事窆石发左菲泉滥前丽牲之碑纪以兹篇万世明禋陵寝是恃后有作者念兹勿替














　　驾幸翰林院记　　　　　　　　　　裘曰修国家储材之地厥惟翰林长安门东南隅院署斯在岁久且圯今兹甲子春
　　上命发太府金钱重葺之冬十月既竣事
　　上手书顔其堂曰稽古论思曰集贤清秘是时掌院事者大学士【臣】鄂尔泰【臣】张廷玉
　　上诏所司卜吉送入院日庚午具鼓吹扬旌斿
　　驾发自乾清宫由午门出至则先
　　诣祀
　　孔子祠肃穆如礼爰
　　升座羣臣次第上谒毕各就位乐作
　　锡宴用唐张说丽正书院诗分韵
　　上得东音韵二首以倡坐于堂上者惟三十有六人咸和又为柏梁体聨句凡籍翰林及尝为是官者与焉葢百有六十五人酒三行乐阕
　　上因举十八学士登瀛洲事谓【臣】尔泰【臣】廷玉曰卿等庶几无愧房杜矣顾朕弗及唐太宗耳又曰翰林之职非特文章已也因文可以见道尔诸臣当明体此意【臣】尔泰【臣】廷玉惶恐谨避席奏
　　陛下过唐太宗逺甚【臣】等谫薄亦思上佐
　　尧舜兴中天之治然材分不逮窃自媿出房杜下羣臣皆顿首谢复
　　赐乐善堂文集性理精义各一部又名茶文绮及他物有差
　　上起如清秘堂羣臣趋出候
　　驾于沙隄之东未移晷吏部尚书公【臣】讷亲捧
　　御制七言长句四首宣示则
　　上又于更衣次所援笔立成者也羣臣跽诵之余懽喜赞叹以为此自古帝王所未有须臾
　　驾出钦承
　　天语更郑重于末章戒谀崇实之意唐哉皇哉一堂咨儆直比隆于赓歌飏拜之庥风焉我
　　国家定鼎百有一年于此矣
　　圣圣相继历于
　　四朝礼乐之兴宜在今日夫翰林者文章道徳之府而学校之本风俗之原也説者谓自百辟卿士下逮一命之吏皆有所应尽之职而翰林一官独从容琐闼间若无所事事者而
　　朝廷待之又最近且优以为是葢清华之选此岂无故茍以荣其身欤人臣幼学壮行遇合尝不可必而今得遭逢
　　昭代亲炙
　　圣人此古人所毕世不能酬之愿廼幸亲得之然则思所以仰称
　　德意者非特分所应尔亦后世史册中无穷之责望也【臣】官翰林又偹员
　　讲幄记动记言兹为【臣】职执简志之岂以诧词臣稽古之荣哉
　　来牛石城记　　　　　　　　　常　安
　　都江古州之径流也由诸葛营而西为上江其源出都匀独山州由诸葛营而东为下江其流通粤之柳州沿江尽苖薮也下江多峝苖上江多山苖而山苖尤悍上江山重箐密地极险阻雍正七年勦抚叛服不常亦上江为甚底定后议置营汛于上江设一协镇辖兵二千二百名驻水陆扼要之区曰来牛辛亥撤师题建土城予闻其地土疎易圯土城恐不足资扞蔽癸丑以改建石城入
　　告防
　　俞防允行爰饬新设通判邓澜董其事且谕之曰苖新向化慎勿以鼛鼓滋扰而附近居民苦苖蹂借凋残之余不堪重役务厚其值以徕佣者庶工成速而苖与民皆无伤甲寅春二月工竣计髙一丈女墙髙四尺下广八尺上六尺周围六百三十九丈有竒城门四东曰阳和西曰庆和南曰薰和北曰化和于是都匀之父老子弟忻忻然来告曰来牛石城成矣官兵永驻于此以控制诸苖而今而后谁复敢入我村落掠我子女牛羊者乎谁复敢张毒机奋长矛伺我于林莽夺我财而戕我命乎入安枕席出履康庄吾侪小人何其幸哉且崇墉仡仡不特为吾一方万年之利即逺近隣邑皆可恃为犄角以无恐兹城之功不其伟乎曷可忘其所自始也请记之余因思来牛为上江扼要之区向无城垣故崇山湍水皆为苖险今石城既成天造之山为我屏障激荡之水为我堑壕由是上江固而下江亦固下江固而丹江清江靡不固
　　圣天子南顾之忧不借是少摅乎孟子曰地利不如人和传曰众志成城是城可恃而尤有可恃者在守其可恃者而更无忽其尤可恃者余能无望于后之君子哉时余有抚江右之
　　命不敢以行速辞遂记之
　　皇清文頴巻二十
　　钦定四库全书
　　皇清文頴卷二十一
　　跋
　　书朱子五朝名臣言行录后
　　果毅亲王允礼
　　朱子所编五朝名臣言行录其事与辞皆取之并世人所撰次泛覧之若无以异人及究其所以劝惩之义然后知非有道有徳者莫能裁也赵中令之谋国功莫并焉而其忮害贪冒之私弗讳也王荆公之误国毒民甚矣而内行之修弗遗也至议差役则非司马温公而是章惇盖过以功覆则启才士以恣睢之心瑜以瑕掩则名亏者将怠扵善大贤也而一眚之不隐大奸也而一言之当必录然后君子益自严而小人不甘扵暴弃其他平列嘉言善行者虽多而指要类如此夫据事直书而善恶细大表里毕见惟春秋为然故韩子称为谨严下此记事记言莫良扵左史而左氏是非多蔽扵俗论故病其浮夸而文中子推史记为实录然观其侪卫霍扵佞幸而进朱家郭觧为贤豪则亦不能无激扵意气之偏而失其实矣朱子法春秋作通鉴纲目义例其徒承而修之虽未能尽合经意而所发诸史之蔽实多是编乃手订也其有得扵谨严之义宜矣用此知记事与言亦非有道有徳者莫能任也










　　御制葡萄诗跋　　　　　　　诚隐郡王允祉葡萄出自西域传扵汉史咏扵唐诗至今传为盛事然张骞间关万里仅得种以归我
　　国家威徳远播四海归仁哈密国者版图之最近者耳入贡葡萄至有十种
　　至尊既赐儒臣赋诗纪事
　　亲洒宸翰赐及【臣】祉捧读之下岂徒
　　奎章璀璨云汉为昭抑以见我
　　国家懐柔之广喜起之休远超于前古矣谨为之颂曰西域佳种汉世初传
　　皇仁广被万国
　　尧天飞潜动植献瑞呈鲜不寳远物所寳惟贤
　　恩颁硕彦璧耀珠联
　　天章挥洒凤翥鸾骞永言瞻仰夙夜敬虔
　　眀良交泰辉煌简编

　　御制文集恭跋　　　　　　　　　　张　英【臣】英窃闻文者载道之器也尧舜禹汤文武之心法道法其最著者莫如钦眀濬哲勤俭智勇肃雍敬胜后之人得因其所传以遡其所存而知其徳之盛者则惟赖乎典谟誓诰风雅之文炳日星而烂云汉也钦惟皇帝陛下宗二帝之心传跻三王之治理海防光天之下罔不率俾景运隆祚覃固厐鸿
　　万几听覧之暇輙着为古今诸体文章诗什积时既乆编为若干卷【臣】伏而读之有言性道之文焉危微精一经纶参賛皆探其源而抉其秘直以
　　圣心之所蕴蓄者发而为文远而洙泗近而濂洛关闽无不同体而共贯也有言政事之文焉眀作惇大百度维熈休戚痌瘝万物一体直以
　　圣政之所敷锡者发而爲文其中正宏偹则周官立政之遗轨也有
　　两宫祝颂家庭牋奏之文焉立敬立爱纯诚笃厚合万国之欢以天下爲飬无非
　　圣孝之所流而不能自已者也有诫勉臣下之文焉劳来匡直扶奨诱掖使咸入扵君子之域则放勲之所以教也有流覧景物抒写性情之文焉则对时育物涵濡万类昭蘓羣品如造化之亭毒凡飞潜动植之微无不畅遂扵其际也惟如是故不事雕镂纂组而自然麐炳矞皇若斯之盛譬诸天地之景星庆云沧溟岱华光华屹峙亘古及今极天下之至文岂有能逾之者哉【臣】侍从左右伏覩
　　圣人之学博而无所不该而必以六经为根柢故圣制诸篇穷极高深得易之奥典重鸿硕得书之大渟蕴借得诗之厚褒贬谨严得春秋之法条理畅达得礼之序又从而博综诸史穿贯百家而指归不外乎是以经学为文章固宜乎文之麐炳矞皇而不可尚也猗欤盛哉【臣】英不揣固陋敢拜手稽首而敬识扵简末

　　御制夏日登景山诗跋后　　　　　　张　英康熙十七年五月十一日
　　皇上以几务之暇偶幸景山命【臣】英【臣】士竒侍从上揽辔登景山之巅周覧四郊俯视宫阙东望蓟门西眺桑干烟树苍深河流浩漭近在指頋之间
　　天顔怡畅二臣咸得寓目焉时则禾稼被野方待优渥之泽俄而云起西麓雨过龙楼
　　圣心頋而悦之
　　御制诗一章有时雨将来之句诗中之所谓
　　君臣同乐者盖有乐乎此也【臣】自防
　　恩入侍
　　禁庭
　　天章云汉时得而捧读之大约篇什之中必以四海八荒为念苍生赤子为心上述
　　祖徳躬展孝思悯农事之艰难劳征人之况瘁揆诸古昔虞帝喜起之歌武王户牖之铭其曷加焉故虽一豫一逰一篇一咏而心不忘乎百姓如此则凡触乎圣衷而发爲
　　睿者皆扵此可类观矣岂独光丽日星声谐金石足以超往牒而轶前轨哉七月十八日
　　上御迎凉之殿挥洒
　　宸翰书此诗以赐二臣楷法精严龙翔凤峙此希世之鸿寳二臣何敢私焉敬勒之贞石以眀
　　圣心之所在独重民时亦以幸二臣之荣遇千古不多见而愧汗惶悚之不能自已也







　　御书千字文跋　　　　　　　　　　陈廷敬【臣】惟书称尧文思舜文明禹文命昔者史臣将纪一代之至徳至道大经大法必先首称曰文文綦重矣而伏羲龙书神农穂书黄帝云书爰自三皇已崇书道书綦重矣我
　　皇上宏帝王之治统阐神圣之心传天文覃敷
　　御书昭贲绍隆皇古济美唐虞盛哉弗可及已【臣】尝见万几余闲手不释书炜煌
　　圣制煜曜斯文良由天纵生知加以时敏典学故盛徳日新大业丕顕如斯其至也若夫
　　亲御翰墨旬月所书数逾万幅秘府之蔵充函属栋时防
　　赐赉臣工鸿寳流传光被天壌矣至
　　御书千文真行草书已有数种各极其妙顷
　　示临米芾千文仙毫结字奎藻联篇如日月星辰之丽扵天而高莫能穷焉如岳镇海渎之奠扵地而厚莫可极焉【臣】等前所谓体势则经天纬地风采则出圣入神也璧合珠连龙翔凤举八文六义应手从心运阖辟之枢机用文章之矩矱髙掩东晋直轥防阳【臣】等前所谓无美不臻靡法不偹者也神完气足防动天随俨然太乙下观自有百灵潜卫【臣】等前所谓千言长幅立刻挥成自始至终无一懈笔也遂以是卜圣祚之遐昌庆嵩龄扵亿万凡此赓飏之实洵为遭遇之隆【臣】等前请橅勒贞珉恭缀跋语荷防俯允敢布愚忱【臣】廷敬不胜瞻仰荣幸之至







　　御书后跋　　　　　　　　　　　　陈廷敬【臣】伏覩我
　　皇上圣神御极勤政典学文治光昭声教遐讫粤稽往古载籍所称若斯之盛者其在唐虞之际乎尚书称尧钦眀文思安安允恭克让称舜濬哲文眀温恭允塞曰眀曰文纪其盛徳之彰著者也曰钦曰恭纪其盛徳之积扵内而立其夲者也故凡推而行之大经大法举而措之一事一物罔不由是我
　　皇上绍执中之统阐精一之传见于政治而发为文章者洵已恢二帝之鸿纲冠百王而首出矣至若燕闲之顷亲书册洒翰墨凝神穆清天行日晶下饰万物规橅往昔独运
　　宸衷则依然圣学之心传也昔人谓书者心画栁公权告唐宗曰心正则笔正而程子有言作字须敬即此是学自昔贤臣大儒莫不以书道为心法所关故其大要亦惟以敬为本是则敬者圣学之本原万事之根柢也【臣】在
　　内直一日见
　　手敕示诸臣曰人非敬则百事无成虽百工技艺之末非敬亦无以自立况立身行已之大乎大哉
　　圣言此尧之钦眀允恭舜之温恭允塞也自尧之命舜曰允执厥中执中者敬也舜之命禹益以三言而申尧之説曰人心惟危道心惟微惟精惟一允执厥中精一者敬也厥后成汤懋昭大徳建中于民以义制事以礼制心皆敬也而仲虺之告汤曰慎厥终惟其始钦崇天道永保天命慎也钦也皆敬也周公之称文王曰于缉熙敬止武王之告康叔曰惟文王之敬忌又曰敬胜怠者吉则是二帝三王无不以敬为相传之心法者彰彰其如是也今日者光天之下至于海隅
　　圣文
　　圣书靡弗照被万邦黎献悚息仰观佥曰
　　圣人在上焕乎文章抑知有所原夲而然与【臣】谨奉恩赐
　　圣书恭摹勒石因推言主敬之义纪于简末盖【臣】所曾见于
　　黼扆之前用以传示子孙垂之永乆【臣】不任荣幸之至












　　起居注册后跋　　　　　　　　　　陈廷敬伏覩
　　皇上仁爱生民勤劳庻政弥历年嵗罔有闲怠至诚感孚天人协应以故顷年以来驱除祸乱奠乂烝黎所向奏功今年十月逆渠授首滇南大定封疆万里灌燧销烽措天下于袵席之安数职贡于车书之防尽天所覆悉享悉臣武功燀赫超逾往古此虽决防庙堂信威域外将士恪秉成命集此大勲而揆其所以制胜之由实皆夲于
　　皇上忧勤惕厉仁民爱物之一心故受捷之日有戚容而无喜色羣工请上尊至于四而谦譲弥坚至徳益广珥笔之臣执简偹书与有光曜至若涖阼迄今严郊祀事
　　两宫谨天戒急赈恤慎刑狱以惜民命重文学以兴士风优礼儒贤好问好察嵗所册记无虚日旷时皆班班可考匪有文饰而【臣】独谓征伐之功由于仁民勤政之所致者盖惟仁者无敌于天下书曰皇天无亲惟徳是辅民心无常惟恵之懐其在唐虞君臣相戒曰兢兢业业一日二日万几夫保治戡乱其道同也孰谓武功耆定非仁民勤政所由致哉继自今
　　皇上益思上天所以辅徳之意答下民所以懐恵之心念一日二日万几之不可以不慎而加之以兢业使美实光辉日新嵗益书之典册垂休无穷至于万世永为法则其不亦伟与








　　御赐诗恭跋　　　　　　　　　　　陈廷敬康熈戊午秋七月【臣】廷敬奉
　　诏扵
　　大内修书【臣】英【臣】士竒以其夏日侍从登景山
　　御赐诗示【臣】廷敬【臣】拜手言曰呜乎盛哉此有虞氏喜起之歌也二臣何以致此【臣】历观自古帝王功徳着扵当时声名称于后世者必其君臣之间有鱼水之欢无濶絶之迹至于文学论思之臣尤引而近之相与赓歌褒以篇什所以示宠异通孚感而礼贤重道也三代以降惟唐之文皇宗之太宗为最着我
　　皇上诞纵圣能虚懐善下优遇儒臣超轶唐宗以来之英君谊辟而
　　宸章睿翰天光昭回绚采神霄下被万物洵卓絶前古矣今伏覩
　　圣制穆穆焉洋洋焉既曰君臣同乐而又曰时雨将来盖其相得益章诚即眀良喜起之义而所谓绸缪未雨丁宁诫儆之防未尝不寓其中二臣宜何如为报哉是宜镵诸金石与典谟训诰之文传之无极英士竒俾【臣】识于后谨盥沐书焉是嵗九月甲子【臣】廷敬恭跋













　　起居注书后　　　　　　　　　　　徐干学伏惟
　　皇上御极之二十一年逆孽削平王师奏凯偃息兵革修眀礼乐天人合应书轨齐同宇内乐康天下宁一四民遵业万类蕃滋二气和而风雨时五谷昌而仓廪实威已无不加徳已无不被皇哉唐哉此至治极盛之象也乃
　　皇上亲诣奉天
　　陵寝昭告成功思
　　祖宗创业之由溯王气发祥之始
　　车驾所至赦罪蠲租万姓颙颙欣欣无不衔戴
　　圣泽至扵
　　听政御讲寒暑无间惧开臣僚燕安之渐申戒再三期扵天工无旷百职修举赏功与能简贤出滞小善不废片言是褒诸如治河理漕恤兵爱民尤倦惓致意当此永清耆定益为乆安长治之图诚有书之即可传垂之皆可法者虽尧咨舜儆亦莫能过而岂区区汉之文景唐之贞观所可仿佛万一者欤【臣】等偹员珥笔日从侍直之余仰瞻
　　天表饫闻
　　圣谟窃谓扵
　　皇上法
　　祖勤民之至意似与中外臣工仅从用人行政诸大端窥见
　　如天之度者稍为加详焉而媿不能一一记之扵册也夫致治之道曰诚曰一诚则乆而不息一则贞而不杂皇上好生之徳浃扵幽遐可谓诚矣兢业万几始终无间可谓一矣君心之所系即政治所以乆而无书曰一人有庆兆民赖之
　　国家亿万年无疆之休端在于此谨执简屏营而书于后

　　恭跋
　　御制避暑山荘三十六景诗后　　　　张廷玉康熙五十一年六月【臣】等恭注
　　御制避暑山荘三十六景诗仰见
　　皇上圣学崇深含经味道纯粹以精发爲诗歌上继雅颂嚢括百家【臣】等学识弇陋管窥蠡测未能宣扬盛美兹防
　　恩谕俾得附名简末且喜且愧不容于心钦惟我皇上声教覃敷极天所覆尽入版籍要荒之外率同畿甸自
　　京师东北行羣峰回合清流萦绕至热河而形势融结蔚然深秀古称面北山川多雄竒东南多幽曲兹地实兼美焉盖造化灵淑特钟于此前代威徳不能远孚人迹罕至
　　皇上时廵过此见而异之念此地旧无居人辟为离宫无侵民田庐之害又去
　　京师至近章奏朝发夕至综理万几与
　　宫中无异乃相其冈原发其榛莽凡所营搆皆因岩壑天然之妙开林涤涧不采不斵工费省约而绮绾绣错烟景万状标其尤者凡三十有六清凉爽垲扵夏为宜每至盛暑则奉
　　皇太后驻跸焉泉甘土沃居此逾时
　　圣容丰裕精神益健盖
　　皇上忧劳万民徳合扵天故天特开灵境以待
　　皇上之游息也【臣】等忝列侍从时
　　赐防逰诸景皆尝目撃而莫能摹写及伏读
　　御制诗则林泉苍霭一一涌现于胸中盖此地之景乃天地山川自然之气所发着非
　　皇上化工之笔莫能传也而【臣】等尤有厚幸者伏读御制避暑山荘记及诸诗奉
　　慈闱则征寝门问膳之诚凭台榭则见茅茨不剪之意观溉种则念稼穑之艰难覧花莳则騐隂阳之气玩禽鱼则思万物之咸若凡读者因诗以求诸景之胜岂独未见者如亲厯哉即
　　皇上敬天勤民与覆载同流之气象可以昭示天下万世永永无极矣












　　恭跋
　　日知荟説　　　　　　　　　　　　张廷玉在昔三代圣王之治皆由学而成凡散见于诗书者其根源可寻绎而见也汉唐以后眀哲仁厚之君非无性资之髙求治之切者而终无以跻于三代之隆盖由学焉而未探其根源故所以濬其知者不能深而致于行者不能笃耳我
　　皇上徇齐敦敏夙承
　　世宗宪皇帝之教自问寝视膳而外耳目心志一用之扵学而他无间焉故扵五经四子之书早洞见其根源而叅考汉唐宗元诸儒之义防以折衷扵至当循是以观诸史其治乱安危之几无防不察也循是以慎取百家之言其出入离合浅深之数无隐不烛也循是以悬衡人物推极事理皆灼知烛见而无匿情用是发为文章言髙而旨远理达而气昌得心应手俄顷立就而逈出扵前贤思议之表【臣】廷玉奉
　　先帝恩命简侍讲读十有余年实亲见焉曩者彚集众体为乐善堂文钞既承
　　命而为之序近别择论辩之文二百六十条为日知荟説仍
　　命【臣】跋之伏见
　　皇上继序以来凡见诸政教者一凖乎天理而应乎人心之不言而同然是以数月之中近自邦畿逹扵海隅山陬莫不欣欣然若时雨之沃其心阳春之被其体盖我
　　皇上好古敏求日有孜孜以致其知者既深且固故今之宵衣旰食以行所知者笃实充周时措咸宜由是以往法天行健恒乆不已则徳化所成直比隆于三代岂惟远过汉唐而已哉【臣廷玉】读是编而为天下臣民庆者弥厚且远焉微特依
　　日月之光挂名简末而与有荣施也

　　日知荟説跋　　　　　　　　　　　鄂尔防孔子大学一书用传古圣王眀徳新民之道其所从入以致知为始事而诚意次之盖未有意不诚而能修齐治平一以贯之者也未有知之不极其至而意能诚者也见于经传者至汤武君臣始相与言学高宗成王尤勉勉焉汤武上圣而孟子以为反之盖圣学之难纯如此然非谓性之者遂无所为学也观尧舜禹相传所以审辨扵危微之介者非致知之学乎所以致精致一以守其中者非诚意之学乎【臣鄂尔防】获侍
　　皇上讲诵于今五年矣曩者尝承
　　命序乐善堂文钞其义蕴之深闳风格之高古有目者共识而【臣】窃观我
　　皇上镕经液史所以究兴衰治乱之根源察邪正是非之幽渺者皆不袭前贤之绪论而必求自得于心又时就所言反求诸身私庆
　　圣心实能以致知诚意之学体騐于
　　当躬而重为四海生民幸也
　　御极以来动应民志实政实心忾乎天下用能以数月之中俾老幼贤愚皆忻忻然自得于遐荒万里之外近者
　　几务余暇复自择论辨之文前集所未载者为日知荟説
　　命【臣】等各缀跋语而
　　御制序文谓录此以騐诸行事伏念我
　　皇上今兹治教之日兴乃曩者典学致知之眀效也而犹不忘素学时以自体察又设诚于内而致行之之大騐也夫汤武以尧舜为必可学故能为汤武高宗成王以汤武为必可学故能为高宗成王以
　　圣性之高眀
　　圣学之渊粹而加以
　　圣心之诚一三代圣王之治将复见扵今矣【臣】少偹宿卫未暇殚心载籍谨就所夙闻扵弦书者达其愚悃言之不文而以承
　　宠命为愧而已














　　乐善堂全集跋　　　　　　　　　　张廷玉【臣】闻文以载道而道夲于身故必实能眀道而文始可贵必实能身体而道始能眀我
　　皇上躬濬哲之姿夙承
　　庭训缉熙光明圣学渊茂【臣】自雍正元年蒙
　　世宗宪皇帝防命得侍
　　左右于今十有余年伏睹我
　　皇上稽古逊修研精经术于六经四子之书儒先之绪论诸史之成迹博观约取剖晰精防举天人性命之理政治之所从出皆得其大本大源之所在寒暑晨夕矻矻孜孜融洽贯穿与道大适故发之于文日新富有麟炳矞皇充溢缃帙曩者
　　亲定乐善堂文钞十有四巻【臣】既承
　　命而敬序之矣
　　御极以来勑几清宴乃合前后所着选定编次为乐善堂全集【臣】受而读之其义蕴之宏深则经纬天地无乎不包其辞藻之赡博则镕铸古今无乎不备仰泰岱而知众山之卑观河海而知行潦之细诵圣言而知百家众説之凡浅巍巍乎煌煌乎洵宇宙之钜观也【臣】仰惟
　　皇上圣学髙深固非拟议所及而窃谓其所以发而为至文者由道之蕴积者深也夫道岂独为文而已圣贤夲是道而垂彜训帝王体是道而成治功
　　皇上本皇极之敷言既已见诸行事中外欣欣文徳诞被矣而犹夙夜孜孜因言考行所谓
　　圣天子建中和之极金声而玉振之者诚在今日而是编也天徳王道合为一焉乾坤之容日月之光与诗书相表里而世为天下则又何疑哉【臣】校录之次伏读御制序文窃有以知
　　圣心之所存兹奉
　　命缀言简末仰至文之炳蔚而拭目以观至治之日升海内臣民涵泳
　　圣泽偕登大道区区蠡测所及盖不能自已云















　　乐善堂全集跋　　　　　　　　　　福　敏【臣】福敏叨陪侍从谬厠细旃广厦之间十有八年于此矣亲见我
　　皇上以天縦之聪眀殚日勤之学问自六经四子以及诸史百家无不登其堂入其室哜其胾味其腴于道则宗二帝扵法则统三王扵学则承孔孟凡作为文章以及偶尔吟咏皆蔼然以万物为一体而与天地同流御极以来以仁心布为仁政四方万姓莫不喁喁向风从欲丕变向也见之文章今也行之政事洵典谟之继响雅颂之嗣音匪徒有其文确有其实也夫圣神之徳作式万邦今天下臣民皆以躬逢
　　圣世为至幸而【臣】不惟逢其盛且近其光不惟仰瞻殿陛之间而且侍从
　　左右积嵗积时至扵如此之乆盖视天下臣民为尤幸也【臣】闻傅説之告髙宗曰知之非艰行之惟艰魏征之告文皇曰始之非艰终之惟艰
　　皇上举平日所常言无不见之扵实政则其知生知其行安行行既与知一则终必与始一如天不已应地无疆断可知矣【臣】又闻古人言礼乐之兴俟以百年王者之仁要诸必世我
　　国家定鼎以来
　　列圣相承于今百年正礼乐大兴之会而我
　　皇上好生之徳洽扵民心立之斯立动之斯和渐仁摩义捷于影响【臣】虽衰朽无能未克仰賛
　　髙深犹得优游
　　禁籞曲沐
　　慈仁与海防群黎共逰升平盛世作为歌诗以咏王化之成岂非至幸中之尤幸也欤【臣】区区至愚不胜厚望焉



　　日知荟説跋　　　　　　　　　　　杨名时【臣】谨稽在昔中天之世聿垂典谟之文其间执中一语举心法治法一以贯之诚圣学之枢极王道之纲维也凡典谟中所纪钦天授时知人安民亮工熙绩诸务何一不从执中流出者乎【臣】恭诵我
　　皇上御制日知荟説一编寻绎反复始获稍窥端绪首言政事则自体元长人探治夲以及治具于任贤储材教养兵刑之属一一提其领要而归扵谨徳礼导和敬以化成天下为之在优游而循其序持之在兢业而要诸乆至哉言乎蔑有加矣继论心性遡自于穆流行絪緼化醇之始暨人生而静感物而动之余五行禀爲五事五性达于五伦善复其初者在眀善而固执主敬以存诚天人一理体用一原洵文简而义该言近而指逺也至扵阐发经学尤为剖晰精防开示眀切独得圣贤之心而不泥其辞善会古人之意而不袭其迹期扵体之身心纯粹而不杂措之治理溥徧而宜民披拨浮华以见夲根陶铸百家以归大雅从兹一道徳而同风俗悉扵经术之昌眀决之矣若夫上下千余年间美任贤从谏惩用佞剥民褒正直忠厚斥佥邪险僻崇敦夲务实之图破迂庸肤末之见悼仁贤之不究厥用惜眀良之难以适逢望古慨然及身思见殆情激而懐长何识高而度逺布之邦国天下有不奉为千秋之寳鉴振古之鸿篇者乎抑【臣】由
　　皇言而仰窥
　　皇心盖扵执中之指不啻神相授面相稽矣外而发之政事内而蕴之性情精而剖经义之异同大而鉴人伦之得失莫非本一中为体騐而灼见源流一中为权衡而不爽毫髪者良由我
　　皇上天亶聪眀逊志懋学以至徳而凝至道正值我国家重熙累洽之期行见海隅日出尽跻于风动时雍有不觉太和元气洋溢于
　　宸章
　　睿间矣【臣】不胜忻悚輙忘其弇鄙矢口而飏言焉















　　日知荟説跋　　　　　　　　　　　邵　基【臣】闻帝王之学必求端于天天以刚健中正运行不息而成嵗功帝王法之精一执中懋昭厥徳如禹之思日孜孜汤之圣敬日跻周成之日就月将悉皆遥接心源恢张治道而先天后天与时偕行以驯致乆道化成之盛我
　　皇上纉承大统建极绥猷于用人行政阜民敦俗之方犁然各当盖由夙遵
　　世宗宪皇帝庭训逊敏敬修熟复六经四子之书旁及儒先之绪言诸史之义法靡不深探力索洞其根源故举平日所蕴蓄见诸治教体立用行与在昔圣帝眀王若合符契【臣】自辛亥嵗侍直
　　内廷敬读
　　乐善堂文钞广大精防櫽括道统嗣后诗赋古文日加裒积【臣】基亲见
　　皇上引笔洋洋千言立就而论説尤多自身心性命国政民生以暨衡论古人一经研剖精义卓立星辰丽而江河行兹以
　　万几余暇亲拣择若干条定爲日知荟説夫日君象也易曰日进无疆诗曰如日之升
　　皇上徇齐典学缉熙光明精神贯注于亿万斯年而朝乾夕惕法天行健迪知而允蹈焉心源治道一以贯之凡是书所载包含万有囊括古今洵典谟之矩矱官礼之菁华也【臣】就日近光早得霑沐
　　圣训景星庆云先覩爲快今复
　　赐读成书承
　　防附名巻末益钦
　　盛德大业富有日新而【臣】材质谫陋仰荷陶成于敷言锡极之中诚属遭逢之厚幸云



　　御制圆眀园四十景诗恭跋　　　　　汪由敦【臣】等恭注
　　御制圆眀园诗仰见
　　皇上圣性渊涵钧陶万有阖辟元化斡造物机星汉昭回日月糺缦臣等注辑之次如陟泰华而见云霞峯防之竒秀泛溟渤而睹洪澜瑰寳之玮丽目心震莫能名言【臣】等窃惟周书无逸言文王自朝至于日中昃不遑暇食用咸和万民而大雅灵台之篇盛称其台沼苑囿禽鱼驯兽之乐盖惟有文王之勤乃以有文王之逸而文王之乐其乐固文王之缉熙光眀穆穆不已扵敬正如天道健行不息而四时行百物主鸢飞鱼跃一化机之洋溢鼓荡而不自知也我
　　世宗宪皇帝葺
　　圣祖仁皇帝赐园以为豫逰临御之所尝
　　御制为记偹述縁始
　　皇上因其旧而居之亲洒
　　天章敬为后记继志述事后乐先忧
　　圣心所存昭示天下后世者既详哉其言之矣
　　慈闱视膳之余
　　万几听览之暇仰观俯察畅洽
　　宸襟触绪兴懐形诸篇什爰仿
　　避暑山荘诗例标举胜景分题绘图序而咏之凡四十篇【臣】等伏读
　　御制后记有曰宫室服御得其宜适以飬性而陶情失其宜适以玩物而防志大哉
　　王言夫岂惟宫室服御为然研声律务博览先儒亦以为讥唯寓意扵物而不为物役斯无入而不自得焉皇上敬
　　天法
　　祖勤政爱民自
　　御极以至于今旰食宵衣念兹在兹未尝稍释偶有寄托发为声诗熏风晨露之歌天机盎溢非作意雕刻而为之者然即是诗敬读之临殿宇则思
　　鸿业之克纉凭亭榭则思
　　俭徳之贻谋阅农圃则思
　　教稼之遗规覧动植则思
　　栽培豢飬之厚泽登眺摅写掞扬葩何往非绍庭衣徳之
　　孝思对时育物之
　　圣意哉【臣】等弇陋肤末挂漏实多幸得挂名简末敢推圣天子缉熙敬止穆穆不已之徳自然流露扵诗者究极言之以志管窥蠡测之万一云






　　御制盛京赋恭跋　　　　　　　　　汪由敦【臣】等伏防
　　皇上宣示
　　御制盛京赋三千三百余言【臣】等依文辑注统若千万言仰见
　　睿藻矞皇晖丽云汉函宇宙综古今炳典谟镕图籍自书契以来著作之府鸿章钜篇未有盛于斯者也洪惟我
　　皇清凝受寳命奠亿万载丕丕基肇迹神皋抚临中夏发祥流庆实始
　　盛京【臣】等窃尝诵诗周文公召康公推述先王先公之始基靖民自有邰漆沮皇涧过涧陟降原隰以至作丰迁镐筑城度室之事皋门应门灵台辟雍之宏规于耜筑场索绹祭韭执豕酌匏之故俗防而松柏厉鍜周原堇荼囿鹿潜鱼备形于雅颂凡以明着祖德遐畅皇风荐扶舆之嘉祉巩继序之永图岂徒侈都邑之隐轸夸陆海之膏腴铺张矅藻贲觚翰云尔哉钦惟我皇上缵
　　列圣之鸿绪际三登之景运修懿典迈旧京备
　　法驾奉
　　金舆罄历载之积诚谒
　　桥山而展孝礼成肆觐会同有绎以燕以赉中外禔福望幸之黎庶闻
　　和鸾而欢呼扶杖之耆老瞻
　　翠华而相庆
　　祖
　　宗之灵斯格臣民之和允洽于是本觐
　　光扬
　　烈之忱溯
　　基命造邦之统揽形势之浑雄仰宫阙之素朴缅英贤之勲绩怀风化之忠厚华实之毛充牣澍濡之泽鸿厖穆然
　　远念知夫天作帝省之勤所以孕虞育夏甄殷陶周者厥有所自爰摅
　　寳墨掞
　　奎章思若涌泉笔不停缀勒爲斯赋垂示无极乾坤之容日月之光云霞之采山海之藏覩化工而雕缋纂组不足以爲色闻韶濩而铿锵考撃不足以爲声彼研京十年链都一纪者曾何足仰企万一哉【臣】等征金匮之秘稽延阁之储旁罗四库缀缉二酉疏举征引多慙漏畧附名简末荣以爲愧






　　皇清文頴巻二十一
　　钦定四库全书
　　皇清文頴巻二十二
　　辨
　　三老五更辨　　　　　　　平郡王福彭
　　戴记天子视学释奠于先老遂设三老五更羣老之席位焉郑注三老五更各一人乃年老更事而致仕者也蔡邕则以三老三人五更五人且以更作叟按古者养老之礼外饔掌割烹酒正共酒稾人共食罗氏共鸠方其养也登歌清庙下管象武天子袒而割牲执酱而馈执爵而酳冕而总干其节文为甚繁使老更不止一人则天子所馈所酳者亦不胜其劳矣盖尝观乡饮酒礼以年之防尊者一人为宾其次为介又其次为众宾则天子养老亦必以年之防尊者一人为三老次者为五更又次者为羣老无疑使一堂之上杖履杂遝祝哽祝噎前后纷如则礼无特尊心无専敬岂所以称教孝弟之意乎考汉明帝时以李躬为三老桓荣为五更安帝时鲁丕李充灵帝时袁逢皆尝为三老魏髙贵乡公时以王祥为三老郑小同为五更后魏孝文时以尉元为三老防明根为五更后周武帝时亦尝以于谨为三老虽其礼未必尽合乎古而歴代相沿老更之各一人彰彰明矣至陈氏礼书又谓建国必立三卿养老必立三老故礼曰三公在朝三老在学三公非一人则三老五更不当为各一人矣按礼运三公在朝句上尚有宗祝在庙句老必有三岂宗祝亦有三乎今以三公三老对举其说似可据试连宗祝句读之则三公自三三老自一不得以彼而例此也然则其以三五为名者何也据郑注云取象三辰五星或曰三老知天地人之事五更知五行更代之事盖皆不足深究云




　　春王正月辨　　　　　　　　　汤　斌
　　圣人之书明白简易而后儒推求过甚遂成不决之疑者如春王正月之类是也注春秋者不下数十家置春王正月四字不论者固有之其以周改月兼改时者则汉孔安国郑康成至明赵子常王阳眀贺景瞻也以周改月不改时者则宋程伊川胡康侯至明刘文成也以周不改时兼不改月者则宋蔡仲黙魏华父至明章本清也诸家引经据传自以为确不可易而余则直以春秋本文断之而已矣春秋桓公八年冬十月雨雪十月者以周正为建酉月故雨雪为非时若夏之十月建亥雨雪亦常耳何足书成公元年二月无冰此建丑月也若建卯月无冰又何异焉庄公七年秋大水无麦苗如周不改月不改时麦苗何得至秋定公元年冬十月陨霜杀菽若夏之十月菽己获矣陨霜亦非失时如此之类甚众更有可证者僖公五年左氏传曰春王正月辛亥朔日南至日南至者子月也此又改月改时之的据也夫子特书曰王正月而左传亦释曰王周正月者盖明其为周天子之正月非夏之正月殷之正月也而又于二月三月亦系之王见丑月为周之二月寅月为周之三月非同于殷正同于夏正也过此前代无以之为正者则亦不必书王以别之矣或曰四时之序夏正为善周公大圣人也以冬为春可乎曰阳明言之矣阳生于子而极于已午隂生于午而极于亥子阳生而春始隂生而秋始自一阳之复以极于六阳之干而为春夏自一隂之姤以极于六隂之坤而为秋冬此文王之所演而周公之所系何不可之有胡氏泥于冬之不可为春也故有夏时冠周月之说以为孔子告顔渊以行夏之时此为见于行事之验则又谬甚如胡氏之说周改月不改时是虽以子月为岁首而四时之序犹夫夏也以冬为春乃自孔子始以夏时冠周月非所以尊周以仲冬为孟春岂可谓行夏之时乎不夏不周之间孔子何以自处焉夫行夏时者师友平日论道之言所谓损益百王垂训万世者也春秋者圣人尊周室明王制之书也王制固未有大于正朔者孔子为当时诸侯强横大夫陪臣僭乱而作春秋乃首改周天子之正朔也恐圣人亦有所不敢矣或曰孟子不云乎春秋天子之事也庸何伤曰所谓天子之事者谓赏功讨罪以明天子之法使诸侯不敢悖天子大夫不敢悖诸侯耳非必变易四时之序改本朝正朔而后为天子之事也胡氏以此为垂法后世吾恐法未可垂而先犯为下不倍之戒矣且此亦空言耳乌在其为见诸行事之验乎故周不改月则孔子必不敢以十一月为正月以十一月为正月则周之必改月可知也周不改时则孔子必不敢以周正月为春以周正月为春则周之必改时可知也曰豳风亦周诗也何以用夏正曰周之先世以农事开国后稷公刘以来固虞夏商之诸侯也为虞夏商之诸侯必用虞夏商之正朔且豳风述民事夏正为切而春秋明一王之大法尊周为重未可以为例也曰诸家引商书元祀十有二月以为商不改月之证何欤曰书缺有间矣商之时制固无従得而考要之不可以例周与其杂引他书以释春秋固不若即春秋以释春秋也左氏公羊谷梁皆周人也于此独不加论焉亦以为不必论也使当时以正月为冬而孔子独书曰春三子能已于言哉










　　儒吏防吏辨　　　　　　　　　魏象枢
　　吏有辨乎曰有有之斯可为吏凖矣凖乎儒与防而歩之趋之于是指峩冠博帯称说先王者曰此儒也指矫情镇物饰名励节者曰此防也噫名所贵也而士所标也贵其名以立之标又安能禁天下之不依似而窃附哉夫辨吏者辨其心而已矣鸣琴单父弦歌武城者着矣自博士具官待问斌斌多文学之选于是通经学古之吏出焉拔葵燔机妻子不免饥寒者着矣自防吏岁计有余食禄者不得与下民争利于是奉法循理之吏出焉儒吏尝见为防迁史称临淮守十余人皆曰防节称辕固曰防直称倪寛曰防智有以簠簋不饬坐者岂儒哉防吏尝学为儒范史称鲁恭清平曰化行称卓茂恬淡曰乐道称杨震清白曰好学有以簿书俗吏嗤者岂防哉虽然儒以循为能而防以才为用吏而循患不儒不患其不防也吏而才患不防不患其不儒也京兆桴皷不鸣渤海剑刀自觧循吏事耳是岂尽失名誉者颍川先教后罚零陵兴利教俭才吏事耳是岂全暗经术者问其名则异考其实则同以絶不相防之迹求之絶不相戾之心所由异政而同治异治而同功也既其实不既其名则李斯之徒有吴公不亦防乎张汤之后有安世不亦儒乎胡质父子之清异而防有异乎桞公绰逺近之治殊而儒岂殊乎既其名不既其实则儒之名寛寛则近于通防之名严严则疑于刻于是有儒而不防者矣赵绾马融以贿败躬行安在乎有防而不儒者矣尹翁归赵广汉以强毅闻蕴借安有乎有儒而伪防者矣公孙之布被以为诈发防不已有议乎有防而伪儒者矣倪千乗之引经以为长者束湿不已有讥乎真则既其实伪则冐其名既其实儒与防真也儒而防防而儒亦真也冐其名儒与防伪也儒而防防而儒亦伪也绾墨绶效花城则庸可冐儒循不可冐儒饮贪泉垂介石则墨可冐防才不可冐防然而儒与防之名实终亦不可冐大约儒可兼防而防不可兼儒其兼之者既其实不既其名也何也儒者使人两得者也平日澹泊宁静洞悉乎天人之分际君民之大义皎然以防隅自持求为上不负君下不负民中不负所学其于取舎得失经权是非之道见之也极明则守之也亦极固守之也极固则发之也必极従容而暇裕是故分一邑守一郡施一治着一书当时奉为蓍蔡后世诵为典章区区埋羊还鱼之节终不可与儒等盖儒者使人两得者也汉儒曰盛名之下其实难副黄允史叔賔皆有盛名郭泰觇其非真以为必败王衍口不言钱而营三穴遂为天下苍生之祸故数百年来以老庄冐儒者多矣若夫身列荐绅口谈气节薰心于利欲而道防其防耻名之不存安问其实此又在老庄之下不可以冐防顾可以冐儒耶然则儒吏防吏之辨亦辨其心而已矣



　　学术辨　　　　　　　　　　　陆陇其
　　阳明以禅之实而托于儒其流害固不可胜言矣然其所以为禅者如之何曰明乎心性之辨则知禅矣知禅则知阳明矣今夫人之生也气聚而成形而气之精英又聚而为心是心也神明不测变化无方要之亦气也其中所具之理则性也故程子曰性即理也邵子曰心者性之郛郭朱子曰灵处是心不是性是心也者性之所寓而非即性也性也者寓于心而非即心也先儒辨之亦至明矣若夫禅也者则以知觉为性而以知觉之发动者为心故彼之所谓性则吾之所谓心也彼之所谓心则吾之所谓意也其所以灭彜伦离仁义张皇诡怪而自放于凖绳之外者皆由不知有性而以知觉当之耳何则既以知觉为性则其所欲保养而勿失者惟是而已一切人伦庶物之理皆足以为我之障而惟恐其或累宜其尽举而弃之也阳明言性无善无恶盖亦指知觉为性也其所谓良知所谓天理所谓至善莫非指此而已故其言曰佛氏本来面目即我门所谓良知又曰良知即天理又曰无善无恶乃所谓至善虽其纵横变幻不可究诘而其大防亦可睹矣充其说则人伦庶物固于我何有而特以束缚于圣人之教未敢肆然决裂也则又为之说曰良知茍存自能酬酢万变非若禅家之遗弃事物也其为说则然然学者茍无格物穷理之功而欲持此心之知觉以自试于万变其所见为是者果是而见为非者果非乎又况其心本以为人伦庶物初无与于我不得已而应之以不得已而应之心而处夫未尝穷究之事其不至于颠倒错谬者几希其倡之者虽不敢自居于禅隂合而阳离其继起者则直以禅自任不复有所忌惮此阳明之学所以为祸于天下也泾阳景逸深惩其弊知夫知觉之非性而无善无恶不可以言性其所以排击阳明者亦可谓得其本矣然其学也专以静坐为主则其所重仍在知觉虽云事物之理乃吾性所固有而亦当穷究然既偏重于静则穷之未必能尽其精微而不免于过不及是故以理为外而欲以心笼罩之者阳明之学也以理为内而欲以心笼罩之者髙顾之学也阳明之病在认心为性髙顾之病在恶动求静我观髙子之论学也言一贯则以为是入门之学言尽心则以为尽心然后知性言格物则曰知本之谓物格与程朱之论徃徃龃龉而不合者无他盖欲以静坐为主则凡先儒致知穷理存心养性之法不得不为之变易夫静坐之说虽程朱亦有之不过欲使学者动静交养无顷刻之离耳非如髙子困学记中所言必欲澄神黙坐使呈露面目然后有以为下手之地也由是观之则髙顾之学虽箴砭阳明多切中其病至于本源之地仍不能出其范围岂非阳明之说浸淫于人心虽有大贤不免犹蹈其弊乎吾尝推求其故天下学者所以乐趋于阳明而不可遏者有二一则为其学者可以纵肆自适非若程朱之履绳蹈矩不可假借也一则其学専以知觉为主谓人身有生死而知觉无生死故其视天下一切皆幻而惟此为真故不贤者既乐其縦肆而贤者又思求其无生死者此所以羣趋而不能舎呜呼纵肆之不可易明也至于无生死之说则真禅家之妄耳学者取程朱隂阳屈伸徃来之论潜心熟玩焉其理亦彰彰矣奈何不此之学而彼之是惑乎










　　班马异同辨　　　　　　　　　徐干学
　　【臣】闻史之为书体闳而义宻事核而辞逹采之博而择之精如是之谓良史不系乎文与质繁与简也司马迁之学本于父太史公谈又负气好竒登龙门探禹穴网罗异闻杂采六经世本国语国策诸书及诸子百家之说以成史记其文恣肆广博综括百代诚旷世杰出者也后汉兰台令史班固亦承父彪家学仿史迁为汉书发凡起例或芟或益华缛整赡烂乎一代之书此范蔚宗陈夀以下所不能逮者矣然其间同异得失学者乗间抵隙指瑕攻坚纷纭未已宋倪思为班马异同一书标其字句而胪列焉刘辰翁加以论断至有明许相卿本其意作史汉方驾为之衡量而调剂其言皆有条理粲然备矣臣请得而辨之司马迁项羽本纪载起兵时及鸿门事千载以下歴歴如见班固多从裁省似少脱畧矣髙祖本纪亦然垓下之战孔将军居左费将军居右诸语勃勃气色而班固删之如此类甚多此班之不逮马者一也表者兴亡理乱之大畧而固之表则犹谱牒也迁诸侯年表以下以地为主故年经而国纬以观天下之大势髙祖功臣年表以下以时为主故国经而年纬以观一时之得失汉兴以来将相名臣年表以下事为主以观君臣之职分而固皆变其例此班之不逮马者一也班固欲以整齐胜迁之诙谲如鲁国诸生裒衣博帯言动规矩而彼大人者方逰埃之表其不同可知矣且其所谓整齐者亦有可论刘知防谓神玺在握火徳犹存而居摄建年不编平纪之末孺子主祭咸书莽传之中此何以云也张汤之后有大司空纯固以纯故不以汤为酷吏并杜周皆从末减欤此班之不逮马者一也更河渠曰沟洫夫沟洫非汉制而班以表其书名实不相当矣易封禅曰郊祀而不载原庙荐享之事宗庙迭毁之议毋乃太简乎易平凖曰食货以羊均输罔民之术而比成周泉府之法毋乃刺谬乎此班之不逮马者一也更天官曰天文两曜之运行羣星之错布非闗汉朝一代之事古今人表自伏羲以来分为九品非系汉一代之人而八表中姓氏多荒唐悠谬或一人名字分列两处此司马氏所无也班之不逮马者又一也昔者郑樵为通志极斥班孟坚失于过刻刘知几互有褒贬稍右班氏以为言皆精练可为史家祖述王充论衡则又确奉兰台以为作史之绳尺【臣】以为班之不逮司马亦既较然矣而后代之史求如固者寥寥未之有闻盖迁采诸书而自成迁之史固袭龙门而自成固之书文质繁简随世迁流而千载作者之精神烱烱在简册者读者深思而自得之不俟词费也我皇上右文治洽开史局【臣】之固陋欲竭涓埃以报万分之一每览前人之著作随手之变难以辞逮枉承明问流汗浃踵敬述其梗槩以献



　　春王正月辨　　　　　　　　　李光地
　　春秋夏周正之事自朱子不能决虽然此四字者不明则全经不可得而读也释而不思置而不讲可乎哉盖程子之说曰建子非春也假天时以立义耳意谓三代不改时而改正周之正月冬也而孔子系之春以寓行夏之志云尔胡文定祖其说而又引商秦之书以谓月亦不改此则朱子疑而辨之矣愚切思之则朱子所谓并行者是也不独十二月数为周夏并行盖四时之序亦周夏并行也行周者以改正朔示革命故书时事颁列国则用之行夏者以殷天时存古制故作礼乐垂宪章则用之豳风一诗有一日二日矣是周正也有七月九月矣又夏正也小雅之诗四月维夏六月徂暑是夏正也孟子之书十一月成杠十二月成梁又周正也此其月数并行之征也周官冬日至圜丘夏日至方丘是夏时也泰誓十三年春大防孟津又周时也此其时序并行之征也金縢秋大熟未获说者以谓是夏之秋然熟于酉戌者独今南方稻田然耳若北地之黍稷则大熟未获正在未申之月又何嫌其为周之秋乎由此观之则与大防盟津者又一证也盖泰誓金縢所谓书时事者也孔子春秋所书所谓颁列国者也用周制焉所以示革命而一正朔也周官祭祀所谓作礼乐者也豳风农桑所谓垂宪章者也兼夏制焉所以存古法而殷天时也吕氏月令固非经比然所述者多周典也此又周人之礼乐宪章不改乎夏之一证也孔子作春秋以尊王而大一统故不独月数不敢改乎周时序亦不敢改乎周也盖自周先王之颁列国者则然而孔子从而因之若曰周不以建子为春而孔子春之以寓吾行夏之志则不独与尊王之意从周之语相悖且以建子为春是变夏时自夫子始也又何志之寓乎然则孔子之书此也遂无意乎哉曰有之夫月王之月也则时亦王之时也今于月而系以王明乎王朔可得而改也于时而不系以王明乎天时不可得而移也王朔可得而改则从周之义可见天时不可得而移则行夏之志又可知以王正正天下此一经之名分所以定也以天道正王道此一经之大义所以起也故孔子之言曰殷因于夏周因于殷及其所损益可知也其或继周者虽百世可知也子思之赞孔子曰吾従周曰宪章文武又曰祖述尧舜考诸三王而不谬周子亦曰春秋正王道明大法也孔子为后世王者而脩也然其志虽寓而事则不可乱其实其义虽明而词则不可失其体其道虽为天下万世之所折中而其分则为昭代臣子之所遵守故通此四字而全经始可得而读矣






　　风雅颂辨　　　　　　　　　　陈迁鹤
　　诗三百篇曰风曰雅曰颂其部分区别由来久矣然而着训既殊彰义亦别有示人以可疑者卫武公一人之身而传诗有三淇澳美于风宾之初筵载于小雅抑登于大雅公刘兴王之什而别类有二七月之诗豳风咏之笃公刘之诗大雅歌之二雅及颂皆扬先王之功徳也虽其文辞或重而繁或奥以简而小之大之雅之颂之亦安见其所以然也哉曰其说先儒尝辨之盖有事有体有声而三者分焉何谓事言一国之事系一人之本谓之风言天下之事形四方之风谓之雅言成功而告神明谓之颂故先儒曰雅者正也言王政也政有大小故有小雅焉有大雅焉颂者美功徳之形容也此其以事而分者也何谓体风者讽也援物剀事而不直言之也雅则直言之而有典有则者也颂则直而不偪曲而不屈如季札所述且以为节有度守有序者也先儒曰诗体既定后有作者各从其旧依小雅体而作者附小雅之末为变小雅焉依大雅体而作者附大雅之末为变大雅焉邶鄘卫以下之为风鲁之为颂犹是也此其因体而分者也何谓声诗各有体体各有声太师辨体以叶声故可以聴声得情而知其本意周南为王者之风召南为诸侯之风聴声而知之也鹿鸣之三以燕宾客文王之三以享元侯升歌清庙以舞大武不独取其词义盖声各有攸宜也雅不系周而颂系周者孔子加之以别商鲁更以明周之声与商不同此又因声而分者也夫诗之教宏矣先王以正人伦成教化美风俗极而至于动天地感鬼神皆于诗乎取之夫其取之必有以合之也记云寛而静柔而正者宜歌颂广大而静疏逹而信者宜歌大雅恭俭而好礼者宜歌小雅正直而静防而谦者宜歌风人之歌诗必问所宜况乎格神祗安宾客来逺人致动物而有不从其类哉昔孔子云吾自卫反鲁然后乐正雅颂各得其所夫未得所者事违而体紊体紊而声乖而风雅颂无辨也得其所者诗协乎事事协乎体体协乎声而雅与风颂与雅皆有分也三百篇具存依类以求次第可见不然部分区别之不辨而何以悟其意逹其教耶












　　皇清文頴巻二十二
　　钦定四库全书
　　皇清文頴巻二十三
　　策问
　　山西乡试策问三道　　　　　　魏裔介
　　问世有圣智之君则有贤良之臣相得而彰功业以乃臯陶氏歌曰元首明哉股肱良哉庶事康哉而舜之歌曰股肱喜哉元首起哉百工熙哉若是乎致治之道固有以交相成欤在易干下坤上为泰坤下干上则为否上下交不交由于志之通不通其相通之义何居汉文帝止辇受言夜半前席贞观之政谆谆勉勉无非告其臣下以直言极谏并着之史册为世艳称明之大诰亦以君臣同游为开巻第一义古之敷化一时余烈千古者岂有异术耶我
　　皇上冲龄天纵内外臣工嘉谟入告无不立见施行但以焦劳万几未暇赐清燕之闲从容讲论羣臣循法守职封皂囊伏青蒲者罕得亲炙龙光岂九重明见万里髙居恭默自可致熙隆之上理乎抑兼聴并观尚有资于忠谠之论欤夫奬虚受上扩山薮之度献替启沃下抒媚兹之忱聮堂陛之谊奏升平之化果何道而可也易曰纳约自牖又曰有孚盈缶格心之学或在于积诚自致而不闗仪文之繁口舌之数欤尔多士望金马而作賔行且司喉舌调鼎铉其极言之无隠
　　问帝王受天之命临御天下其间相与有机昔武王克商下车访道箕子陈洪范九畴初一曰五行次二曰敬用五事庶征之应较然不奕然则先王克谨天戒自古记之矣说者曰圣王之世天不爱道地不爱寳诸福之物可致之祥无不毕致然尧水汤旱皆旷世未有之灾而卒康奠羣黎他如太戊武丁汉文帝宋仁宗灾异叠见顾何以正位凝命克尽人以囘天欤春秋二百四十二年之间日食地震陨星雨雹李梅冬实鸜鹆来巢之类无不备书或谓说天者莫辨于春秋其大指亦可敷陈与易曰震来虩虩笑言哑哑是遇灾而惧乃所以致福也然与否与我
　　皇上缵绪宅夏仰承
　　天命无不克谨桂海氷天咸跻熙圃五事无愆则五福协应谓宜天和毕集乃迩者四月五月日月薄食飞蝗雨雹六月大水数十年所仅见秋禾沦没百姓昬垫果适然之数无因而致与抑恐惧脩省有资于人事之补救也太史公曰精祲之交太上脩徳其次脩政脩救脩禳其实亦有可言者与尔多士学博天人岂无董仲舒其人者盍详着其理借以献之
　　当宁
　　问致治莫先于养民养民莫先于足食古帝王知稼穑之艰难故三壤九赋取以什一为制盖重民故轻赋轻赋故民生乐而国家亨治安之盛也后世竭泽而渔当国用不足或以加赋为长计乃赋愈加而用或愈不足岂国计与民生有二体与汉初防为近古唐宋贤君敛亦自轻然则加赋起何代也桑孔言利析秋毫然平凖均输算商告缗其于经费之宜果有禆与明之国初正赋屡蠲民受其福末年邉饷加增至二千万有竒敲脂拷髓遂至土崩瓦觧前事不逺其得失亦可指陈者与我
　　皇上巽风觧泽仁恩洋溢尽除明季额外之征深山穷谷莫不鼓舞
　　圣徳顷以军兴旁午赏赉频颁乃复征加增之饷呼荒逋之粮岂度支纷纭非此莫应与书曰民为邦本本固邦宁易曰损上益下其道大光自上下下民恱无疆何损之乃所以益之耶兵燹之后弥望草菅西北尤甚流移未复疮痍未起民力竭矣后将安继
　　国家诚欲登太平之业要必以农桑为本圗或严驱末作或优恤力田或设劝农之官或兴水利之政其亦有藏富于天下而
　　朝廷自收丰亨豫大之效者与诸生蒿目民隠乆矣借箸以筹其尽抒所懐以占尔康济之谟
　　武闱策士第二问　　　　　　　魏裔介
　　问轩辕制井田以寓兵法故七十战而常胜三代因之未尝有改也其后惟宇文周氏仿古剏立府兵深得三代之遗唐因之以削平海内暨唐兵三变而国势弱不可振矣明之初年设屯田万户府所在建卫有事则战无事则耕欲使养兵百万不费民间一钱乃招募用而卫所仅为空名源流因革之故亦可得而缕陈与我国家以八旂治兵即古六军之制也计口授田而赋以甲即古轩辕之法也以故将帅之命于朝者有敦礼说诗之风士卒之奋于伍者有敌忾同仇之气过于前代甚逺然此法惟行于满兵而汉兵实未之讲岂果古制之不可复欤连岁以来添设兴屯道以招徕失业之民而生谷之土未尽垦甚者强割民田揑报虚数言者以为诟病岂军屯与民屯原不可胶柱而鼓欤五代周世宗时亦常设专司以督民矣而旋设旋罢者何也议者欲尽裁卫所归并州县然江淮之挽输方急邉徼之沿袭已乆岂通变之要有宜于此而不宜于彼与今将欲一满汉之制复农战之宜俾屯政有兴复之实行伍无坐食之弊于以壮一代之军威巩千年之金瓯顾安得坐而言之起而可见之施行以不虚借箸之殷殷也多士其敷陈无隠将以觇治安之略











　　浙江乡试策问二道　　　　　　熊伯龙
　　问三代后非郡县不足以为治治天下而不察郡县之吏求其致太平难矣置御史监诸郡自秦始然吏治近古莫如汉既设部刺史以六条问事又専遣绣衣直指可独曰秦用法严与汉刺史居部九载称职者举为守相其初固以下大夫临二千石也中间或谓轻重不相凖更为州牧卒従朱博之议以为秩卑加赏咸乐功劝进而置刺史如故及八使分廵刺史有罪亦得奏闻权更重矣此八人者何官与明之各省按察比古刺史而秩过之其举劾専逹终不敢望御史而御史考满则或参于藩臬或出为太守盖犹然举为守相之遗意焉凡此者分非勲旧职则激扬朝廷信之天下安之其故何与古之以遣使为下策者惟苏文忠言最痛意者有激于当时四十余辈兴利之使而非今之察吏者比与我皇上以察吏付廵方而奉职无状罢之诚便矣然犹不得已而别议遣又不得已而暂议缓
　　皇上念恻民生熟思审处如此向者之罢岂非恶其人而不恶其官与夫恶其人而非终可废之官将无官可存与不恶其官而非尽可信之人将无人可择与抑官方淆杂由来者渐每念古人无失名誉之言问遣洛中之事窃叹为吏之难也意者吏信纪纲察吏者信诛赏则虽仍是官仍是人而未尝不效而不然者人心风俗如故胥吏格例如故而堂上易一大吏遂大异于前者之为与愿诸士熟计其便率臆以对一行作吏不敢言矣
　　问古之治天下者何为而出于刑也将以生人何用重典与将以杀人何用轻典与宋叶适有云人诚君子则议刑必轻人诚小人则议刑必重乃刘向曰自古眀圣未有无诛而治者诸葛武侯以蜀刑不肃为戒而欲威之以法独非君子之言与肉刑始于蚩尤歴数代圣人因之不能废至汉乃除彼所称有虞氏画衣冠异章服以为戮而民不犯者非与一律令也刘向引古之议事以制则以铸书讥侨郑昌惧后之政衰聴怠则以删定啓汉一赎金也唐虞好生而施之鞭朴何其慎穆王耄悔而并及五刑何其寛一赦宥也肆赦着于典文不以为奸而贼良委辔喻于管子则忧其小利而大害岂古今异宜轻重殊势有不可以一定论者与路温舒之上书缓刑也惟于治狱之吏叹息痛恨者三焉无亦有定者法无定者人峻深故之诛厚雪寃之赏则五刑虽设而不用与夫朝廷者治狱之吏之耳目也史称廷尉之贤者至民自以为不寃赵盖韩杨固不在一民之数与贞观刑措几比成康卢张延颈就戮果求其生而不得与晋刘颂有云君臣之分各有所司主者守文大臣释滞人主权断三者可详其说与方今恤刑使者四出矣汤之觧网禹之泣罪视我
　　皇上何加乎而议者窃谓本原之地恐未尽乎此也诸士其深思所以下民迁善大夫无刑者以开广
　　徳心粹然王道断狱数百断囚数百何足云
　　江南乡试策问三道　　　　　　朱彜尊
　　问圣人之学莫备乎经汉世専一经者立博士而兼长经义者莫若郑康成然多以汉法觧经又采防纬之说为后儒所憎唐孔頴逹等撰五经正义仪礼周礼则贾公彦成之至宋邢昺疏其未备而经义始完欧阳修谓所载既博所择不精异乎正义之名请悉删防纬之文使无驳杂今五经取士一本宋儒之传注可谓醇矣考之明洪武中科举程式春秋不遗三传书主蔡传而不遗注疏礼则专主注疏是汉唐诸儒之说仍多兼习今注疏虽颁学官而士之肄习者鲜矣或如欧阳氏之说删其驳杂饬经师讲习而兼通之不更愈与余若易初主程朱传义其后本义单行而习程传者渐寡春秋初主胡传及张洽集注其后胡氏传单行而治张注者无闻亦宜酌其旧俾两家互为发明可与且宋元之说经者多矣孰同孰异孰繁孰简孰无悖于传注孰能发明传注所不及其概可得而言与五经大全论者谓惟春秋防善盖本于汪克寛之纂疏其余诸经所采羣儒之说果其大备而一无剰义与抑尚有待于补缉与我皇上圣学懋勤蚤夜孜孜与儒臣讲绎羣经既以四书尚书讲义颁示天下文武大臣兹者易义又将刋布其于诗礼春秋当次第编纂夫儒生诵习经义其首务也探其渊源必能举其条目其详言之毋隠
　　问江南田赋较他省独多赋额既多逋课不少下江诸郡积欠动盈万亿说者谓害酿于贾似道经界推排之法或谓明太祖憾吴民为张士诚固守籍没豪族田按私入之簿以为征额故赋特重其后因廵抚周忱之请苏松等府官田凖民田起科行之二百余年矣今旧额未增而民力日敝何与意者有司之催科未尽善与徃时岁额不完疑为巨室豪右抗缓不纳自奏销处分一案所以惩创者至矣江南绅士惟恐输将之后而岁额不完如故何与或谓西北大郡赋额不过数万而江南一邑有多至四十余万者宜其日事催征不足夫松江之华亭不尝析为娄县乎既析之后未见征输之如额则又何也比者旱溢频仍不得不以荒岁之逋赋请帯征于嗣岁然田壤之收获止有此数嗣岁未必屡丰则旧逋未完而新课又欠矣将何术而使
　　国用民力交无绌与至若大江以北邳徐凤泗蒿莱弥望隶之军而军不屯归之民而民不垦招徕开垦之法又何策而可稍几于江以南诸郡与多士见闻所习利弊必洞然于心盍具陈之是筹时者所欲亟闻也问黄河之患前代山东河南或有时冲决今则江南独被其害矣明永乐中陈瑄转漕东南欲避遮洋之险凿清河县南之淮与河防而淮黄遂为运道之咽喉国家漕运仍明之旧而频年河患倾堤溃防岁费帑金累数百万明代河溢于淮则病在运河溢于泗则患在陵今治河者无陵寝之虞惟运是亟则力所专司宜其事半功倍矣顾工力之烦岁月之久反有艰于昔者何与隆万间潘季驯凡四治河河无不治惟守固隄束水借水刷沙之法今其说具在惟是河挟沁汴泗沂诸水其势易强而淮水源独流长其势易弱然则借淮刷河之说诚不足恃欲河之治必循季驯故智而后可与抑分黄导淮别自有策与徃时盗决河防者罪止杖与徒而已后以法轻易犯改从充军今之法较昔愈严矣乃冲溃日告且新堤方筑而故堤旋决绸缪何法而使新旧交固与淮扬之田半为波臣所汨此江南之大患也淮流何以遏归仁髙堰何以防云梯之闗何以通河之害何以去诸生其悉陈利害以为
　　当宁献






　　顺天乡试策问四道　　　　　　徐干学
　　问古者帝王置敢谏之鼓植告善之旌垂戒慎之鼗立司过之士求言纳谏如此其亟岂非以致治之要莫此为先者欤然自古抗顔以诤虚已以听者何其少也夫公卿列士献诗瞽献典史献书蒙诵工谏庶人传语有可以匡君徳而禆治道者盖无不可言之人洎乎后世直言极谏列于取士之科拾遗补阙有専司之任而效不逮古亦可见矣明时不専设谏员而寓其责于科道邱濬谓国家不以谏诤名官欲使人人得尽其言也然欤否欤
　　皇上励精求治黎明听政百官以次奏事又不时引见召询虽虞舜之好问察大禹之求善言无以过矣而尚或敷陈有未尽者岂鼓舞招徕之道犹有所未至欤汉文帝唐太宗求言纳谏可谓至矣然贾山谓用其言而显其身士犹恐惧而不敢自尽刘洎谓面加穷诘非奬进言者之路其说果有合欤夫言之繁琐杂进者固未必皆当因其不当而设为科条若制防之即其以言为职者不过寥寥数十官而凡有论列多沮于所司之议致使台谏称缄黙为老成而诸不在言路者益以纳忠为戒自古政治之得失未必不由此矣昔人尝云谏者多表上之能好谏者直示上之能容故谓言者沽名必其可以取名者也谓言者市恩其言必非刻薄伤治体者也一再思之必然省绎然则为臣下者得无有习为故事而不思其要格于成宪而不尽其用者欤何以作骨鲠之气而广聴受之益其详言之无讳
　　问先王之制天下也为之礼乐刑政以统一之天下莫不囘心而向道及乎后世诗书六艺之文朝廷刑赏之典非不粲然备也而风俗之漓起于有位人心之变积于无形始以贪冐相髙而卒成祸乱岂渐渍于失教被服于成俗防耻之道不讲而至于是欤
　　圣天子恭已于上凡欲与百尔在位砥节砺行以与天下更始所以讲求之者唯恐不及焉顾今日中外臣工果可谓无负欤传曰上与让则下不争又曰士君子宁处其厚母处其薄厚薄争让较若黑白然而世之趋者常在彼而不在此何欤汉有崇厚论晋有崇让论史称其感时浇薄防逊道缺乃著论以示风然卒不能砥頽俗而挽积习则何说也荀子曰尧舜不能去民之欲利而能使欲利之不克其好义也吏道杂则志不壹志不壹则防耻不兴今欲使之敦防重耻返厚而明让其本安在则激励不可无术欤或谓崇尚简默亡补经术虽规言而矩行亦昔人所云刻木而官之者耳国家奚頼焉夫奬节操抑浮嚣固非欲得迂疎无当斤斤盗虚声鲜实效者也三代以后唯西汉治称近古寛仁长厚如孝文使朝廷之间耻言人过而其时政事未尝有废坠综核名实如孝宣使文理之士咸精其能而其时人才未尝有幸进何修何营而克臻是意者法制明肃清议盛行然后士大夫争引防耻为重而风俗可几于厚让欤抑敦礼以教忠重禄以养防在今日亦当亟议者欤愿深明所以然之故而悉陈其所当务毋有所隠问歴代国史之作其所由来尚矣春秋左氏以后司马迁班固综其体要后世因之粲然并列原夫三国以上犹作者自为及晋宋而还则鲜不被诏唐太宗天纵之才留心史籍自晋迄隋中更南北而史之成于贞观者五斯固英主之为也石晋用兵之时宰相刘昫犹纂唐书宋太祖开寳六年即命薛居正等脩五代史明洪武元年十二月命宋濂等脩元史明年二月开局八月书成又续脩庚申君事洪武三年二月开局七月书成盖以前代之兴废即本朝之劝戒故歴代以来既有天下无不亟亟于胜国之纪载我
　　国家定鼎燕京混一区宇已三十年则纂辑明史非今日所至急者欤宋濂之脩十三朝纪也发所收金匮之藏而聘汪克寛胡翰髙启赵汸等十四人为之其脩庚申君事也则遣使采之北方而聘赵壎朱右贝琼等十五人为之总裁必任宏博之儒则事词覈纂脩兼用遗逸之士则议论公故任不可以不专而用不可以不广今自史馆而外故老遗贤岂无熟知前代掌故如汪克寛赵壎诸人者乎洪永累朝一代大纲备在实录惟启祯独缺然实录所载或有粉饰之词而杂志野乗众说如林参稽必备惟是讳忌之疑莫能自释岁月既乆散轶亦多作者既自托于名山之藏守者或误比于挟书之律何以网罗旧闻无有遗憾亦当如洪武时専官搜采以资财择欤茍不及时圗之得无耆旧凋零遗闻放逸乆而愈失其传欤多士其明言之
　　问盗贼之兴起于不察故周礼野庐司厉之属其法每加详焉盖其闗于治乱之数岂不大哉顾去盗如去疾从其本则自己徇其末则杂出而成结轖之患我皇上宵衣旰食饬司牧以靖盗安民可谓勤且至矣而内自畿辅迄于各省督抚诸臣以盗告者岁无虚日其故何欤民虽至愚无故而为盗孰不知法所必诛乃甘以父母妻子所頼之身至于婴禁网而犹不可遏彼独非编户之民好生而恶死者哉抑固有驱之使然者也今者弭盗之术谨戍防严捕治而犹惧其慢也复重考成之格以督之一渉盗案有司积岁不迁而降革随之斯亦至宻矣得毋弭盗尚有本源深思其故而先事求之之为得欤昔龚遂之治渤海愿便宜従事至则先罢属部逐捕吏而卒收止息之效孝武时遣绣衣发虎符之兵以击盗又作沉命之条盗不发觉及发觉而捕不满品者罪二千石以下至小吏主者然而盗乃寖多此其故亦有可得而推言者欤向使用龚遂于孝武之世亦将有成绩否欤胠箧之子始以一捕尉逐之而有余有司习而安焉徃徃合而不可散此法轻之弊人之为国与民常不如其自为罪将及已则上下相防或匿多以为少或文彼以掩此而盗之脱者亦多术矣是以穷之者纵之则又法重之弊何道而使轻重各得雈苻晏然欤或谓兵以御盗而兵即为盗廵抚宜治兵则其令下也臂指相应或谓饷缺而兵饥骄悍之卒瞠目攘臂持主将之短长有将领不能诘者何以核兵理饷使兵民相安欤其并着以备采择焉













　　皇清文頴巻二十三
　　钦定四库全书
　　皇清文頴巻二十四
　　策问
　　戊辰防试策问五道　　　　　　徐干学
　　问孝经为孝治天下者述也分五孝而以天子至尊标居其首教化之主也故天子之孝曰就言德被天下泽及万物始终成就也然则五孝并须天子而成审矣乃扵诸侯卿大夫士庶人各有训辞岂非尽力随分人各自勉者与抑天子既极爱敬必臣下能奉行其教乃成也我
　　皇上躬行大孝竭诚备物孺慕同于虞舜三朝过于文王可谓通神明光四海者矣为臣下者幸生
　　圣世其勉思夫立身事
　　君宜何如与孔子以孝为至德要道又曰教之所由生又曰天地之性人为贵然则孝经性道教之书也中庸亦举大孝逹孝然则曽子子思之传皆本于孝与天子之孝以爱敬为纲其目可得而胪举与五孝自致养而后尤莫重于致哀致严曽子所谓民德归厚者固必本于此与其何以不愧于天经地义而自奋于至顺之治多士研精孔郑有日矣愿统论其条贯枢要将敬听焉问国家当务之急在知人安民百官得职斯万姓防利古者咨于四岳谋及卿士庶言同则绎罔弗罗众人之耳目为明逹之用然如臯陶谟言载采采盖覆其事以求其人而人固有所以所由所安之不同若何而果得其真与书又言慎简乃僚盖朝廷择长官长官择其属择之之法云何唐之陆防宋之曽巩言之详矣抑更有敷佐其说者否也夫文王之朝士让为大夫大夫让为卿古者让而挽近世乃趋于竞矣竞端一开举者与为所举者交私焉古今人絶相殊者曷故毋乃亷耻不兴清议或缺以至斯极与唐制常叅官上后三日举一人自代犹有让道焉然特具文尔欲收实效何道之从我皇上念安民之要在择大吏故尝畴咨在廷访求俊乂而诸臣往往所举失实弥厪
　　宵旰之劳今欲洗心涤虑破除锢习何以去推诿之弊絶偏党之萌何以立其诚使勿欺灼其知使必当试言之无隠
　　问兴贤育才古今异道论者谓三代以后淳漓朴散乡里选举或未出于至公不若一归于学校科举将听言可以信行因文可以见道然与否与东汉以后策试孝亷有不中科而刺史太守免官者夫以实行取之而以空文试之得乎抑亦孝秀自名而未之学何以觧于闵马父之讥也书言学古入官议事以制记曰学士冬读书典书者诏之然则兴亷举孝与夫读书穷理岂异人任乎自教术多阙人材呰窳朝廷郡国有一事谘问愕眙不知所出识者病之熙宁中程子尝建议革末流之弊朱子师其意作学校贡举议设德行之科以齐其本又立分年试诸经子史时务之法使士无不通之经史而皆可用于世议未上闻而天下诵之今我
　　皇上崇儒右文终始典学而士之占一经以试于有司者往往未足以对扬休问今若仿朱子之议而行之意人才必鼓舞振作试条举其説以对
　　问孔孟既逺道在遗经汉初以来诸家专门墨守师説而未皆合于道千余年间仅称董杨王韩然亦尚多訾议要其传经之功果可尽冺与至有宋濓溪特起二程承之横渠太高正防太虚不如周子太极山则并疑西铭其説何与共城之学贯彻天人或又以为象数而岐之何也宋史道学传备载程朱高弟其行义可详举与朱子同时敬夫伯恭其羽翼也至于金谿陆氏论太极无极之防则抵牾特甚其同异之故可得而悉数与元时金华诸子得朱子之传明初理学未坠河津渑池特为正宗而余干继之读书存疑居业三录造诣何如与其后新防姚江独崇象山之学防和高陵无锡起而辟之皆名儒巨擘其源流可详论与我
　　皇上缵尭舜之心传周孔之至道士生今日必有能明诸儒体要者其分析言之将为
　　黼座献
　　问仰观俯察为帝王经世之大法司马作天官河渠班氏益以五行地理自后或阙或详何也古者以土圭测景其推歴本于章蔀纪元今里差嵗差或有不合何与占候分野其说不同唐一行以山河两戒云汉中分其果至当与宋元占天之家孰优孰劣今所用泰西之法讵不胜于曩代与至于冀州黄帝所都京师之地上应紫防邱濬谓地之势以北为极其可得而扬厉与五岳之名古今不一四渎之流分合不常桑钦郦道元之说亦有可言者与
　　国家设占天之官推騐灾祥歴象其备员者率多庸琐至于都防邉徼山川阨塞之数士大夫能心识口述者寡矣夫古者南正司天北正司地皆圣哲流亚用能絶地天通无盖鳏寡今奚以无其人也将无儒者肄其文有司守其器道实不相谋与抑当饬海内髦士专心讲习与夫崇效卑法儒者事也好学深思厥有源委便摅胸臆言其梗概














　　己丑防试策问四道　　　　　　李光地
　　问先儒论学之防一曰主敬二曰穷理三曰践行此三者为学入德之方亦即尊主庇民之道是故其敬纯则所以不欺幽独靖共夙夜者在此矣其理明则所以通逹治本周悉世务者在此矣其行粹则所以洁已奉公忧国体民者亦在此矣我
　　皇上学贯天人道符尧舜于近代程朱之书尤惓惓表章焉良以其标持敬以为宗掲知行以为要有黙契于圣神之心者也夫义理不穷则于圣贤精防古今事变不能知也践履不笃则于特立独行遗大投艰不足頼也然必先之以敬者何与敬为知行根柢朱子论之详矣而或者以析知行为支离提主敬为増添然则朱子之意其亦可寻源极委而亲切言之与唐虞命臣必曰钦哉传曰君臣主敬则敬之一言于事君尤所重易之干三言诚坤二言敬程子又曰诚则无不敬无乃存诚者即居敬之实与二字所以分合之防又何谓也夫脩身致主同条共贯多士涵濡
　　圣泽数十年于兹所以讲于儒先而为自献之资者必有在矣其抒所学以对
　　问周官之法沟洫以防旱潦委积以备凶荒盖统天行人事之消息而爲之计意至周也我
　　皇上于河渠水利之要穷极精微曰者南北二河悉经圣谟指授濬渠修堤环千里水泽荒区淤为沃壤矣又推之江浙列郡使大吏廵行相度因地势高下建闸啓闭潦有所泄旱有所资诗所称原隰既平泉流既清者何以加焉复以积贮为生民大命常平之外又推行社仓之法无非所以责成有司加惠元元广蓄储而豫赈救也夫河渠之大者患其溃溢则隄防宜急小者虑其填淤则疏濬宜勤常平之筦于官者则主守之出纳宜严社仓之贮于民者则乡正之选择宜慎将无讲画之详者存乎法行法之善者存乎人欤我
　　皇上宵旰民瘼虑周万世而有司奉行良法未能尽着成效者何欤汉召信臣之水利耿寿昌之常平所以使民称便者其要安在朱子之社仓行之数十年而一县无忧荒歉者何道之遵也诸士异日皆有民社之责者其矢心竭虑以对
　　问经道污隆与世盛衰故汉唐宋明之兴莫不敦尚经术所闗可谓重矣我
　　皇上所以尊经崇道者独至而且笃信周程张朱之书以统壹诸儒之説经学之盛千载一时也夫经者天下之公理非一家之私言故有后人发明之功不可诬者亦有前人传述之劳不可冺者考五经传注朱子手定易诗二者而已夫京焦卦气孰与邵图王弼清虚何似程传朱子宗程邵以作本义其视前儒浅深醇疵之致可以约畧指欤齐鲁韩婴之诗不传而毛氏孤行其説果尽孔门之旧欤考亭东莱之辨孰为得失也余三经者朱子未有成书而或者盛诋尚书古文以为赝作訾议春秋三传以为谬于圣人之意至于黜仪礼疑周官莫不推之为汉儒之过也夫禹谟伊训说命传道之书可得而诋与春秋三传去圣最近可得尽訾与仪礼周礼周公经世大法可得疑且黜与汉儒守先待后之勤朱子盖屡称之后学纷纷之论其果有当欤夫溯圣经之源流辨先儒之同异信而好古以仰赞尊经崇道之化学者事也其敷陈所见于篇
　　问歴代史书多有律歴一志所以授人时而兴王道也论者谓二事相为表里则然矣然其立法纷纷从来靡定至我
　　皇上歴数在躬声律身度以故天官之职超迈古今其于律吕隔八之法围径之数莫不审究根源考定宻率诚千古疑误至今日而始明者也夫歴法古称地平今则曰地圆古立嵗差今则曰恒星行古推赢缩今则曰高卑度古纪五纬顺逆伏留今则曰星轮非今之故为异实测则然也其所以然之故可缕而指欤黄钟律管司马迁曰八寸一分班固曰九寸吕览又曰三寸九分三家果不同与抑未尝不同而其说各有当与胡瑗蔡元定知蔡邕围径之非其所定律管则仍径一围三之防率也不遇圣神孰审其真与夫律歴二者皆生于算古算术有勾股有矢于以割圜测弧亦綦密矣今则有勾股直角又有鋭钝二角而三角之形始全有线矢线在圜之中又有切线割线在圜之外而八线之用始尽二者之算又皆归于四率而比例以得之其理精防岂无能明言其致者与夫礼乐歴象儒者宜知九章之名列于六艺多士或言其理或陈其数以仰佐制作之盛焉






　　乙卯顺天乡试策问五道　　　　韩　菼
　　问古之治天下者莫不以学为先务学也者所以学为治也二典言尧舜之德而所详者皆其政事亲睦九族平章百姓协和万邦尧之所以治即尧之学与辑瑞觐牧廵守考绩封山濬川命德讨罪舜之所以治即舜之学与傅説之告高宗也曰斆学半曰事事乃其有备豳风无逸之诫成王也皆使之知稼穑之艰难意者帝王之学诚与韦布异必急所当务而措诸实用斯内外本末合一之道与我
　　皇上躬神圣之资孜孜问学讲习勿替一日万防措之宜也真所谓圣性得之又加圣心行之以实而不以文者四海之内即无由知
　　圣学之高深而躬被德化固知足以上接尧舜之心传而嫓美于高宗成王者矣顾圣不自圣犹若望道而未之见者则夫可以仰禆万一者云何其可约畧指与洪范九畴列五皇极而承之以乂用三德正直之用一刚柔之用四盖圣人抚世酬物因时制宜阳舒隂敛之妙用所以独揽天下之威福者也而先儒以惜纪纲谨法度重典刑戒姑息为人主之正直勇于救天下之弊果以断天下之疑为人主之刚不骄不侈虚心访道任用贤杰为人主之柔其义果足发明乎否与书曰稽于众舍已从人又曰予违汝弼汝无面从求言纳諌固人君之先务也而以次召对羣臣谘谋善道其故事亦有可以举行而无弊者与先儒又谓人主读经则师其意读史则师其迹读经尚书为先读史唐书为首夫书以道政事固万世不易也而读史则于今可以佐
　　圣天子从容清燕之览观者宜先何书与诸士讲闻治道之要乆矣其熟之复之各殚其所闻
　　问古之治国用分掌于三府而统之以太府经之以太宰以九赋敛财以九式节用而军食不与盖井田之民皆兵井田之赋皆饷兵食咸足之道也自汉有水衡少府司农之职暨唐设转运使宋置条例财用司言财愈急而用愈绌矣廼萧何在闗中宼恂在河内当征伐四方而饟运相继即唐之刘晏于用兵之时而能转输不竭者其斟酌盈虚固有道与抑其遗意犹有可踵行者与我
　　皇上慈元元不忍一夫失所间者军旅数兴日费大司农金钱而一不以及民恩泽甚厚惟是捐不急省浮费酌俸入覈经制而嵗登之额犹不偿出也将何策以济或以为宿兵太多则浮冐宜核比者亦尝清军伍矣刍茭糗粮以次核减而犹多烦费也得无节之之道已无可复讲又或节者已至而生者犹未尽与歴代赡兵之法咸资屯田议者多以为迂以其利积于嵗月之乆难旦夕效也然赵充国之屯金城诸葛亮之屯渭濵邓艾之屯夀春羊祜之屯襄阳皆烽火相望枕戈帯甲之区也且战且耕卒以制胜岂昔人行之固别有道与抑今古势异容有难行者与骑兵慓劲诚不可以耕若歩兵若守兵若所汰之老弱月廪县官而无事也去其伍籍又无以生也果可授地以屯与至夫中原旷衍之区诚多未辟之土或以为师行供亿盖劳苦矣其犹有防闲者可劝之耕与议者又谓冶矿之利不加赋而用足得毋利一弊百徒烦扰百姓与夫利析秋毫诚非所以恤民生而崇大体若夫庚癸之虑亦所当未雨而绸缪也意必有不伤民不绌用可以生财之大道试条其可者
　　问致治之本首在安民安民之要莫先择吏葢以守令之职布上德而逹民隠至重也汉宣帝加意吏治尝曰与我共此民者惟良二千石乎有冶效者辄以玺书勉励或爵至列侯猗与何风之隆也其致治良以此与我皇上抚临宇县子恵庶民凡县令治行闻者得擢补台谏而郡守之良者亦辄跻显位所以重司牧而大激劝者尤非挽近世所能防矣往者尤简慎其官非正途不与非待次不与非保举不与所以恤民生而谨致治清浊之源也间以军兴聼督抚大臣选授惟其才不惟资格尤见鼓舞人才登进无方之至意顾何道而使举皆得人人皆称职与夫安民之吏悃愊无华日计不足月计有余而矫防者则以苛为察以刻为明一切取办而民生重困得毋牧民之道诚在此而不在彼与古良吏皆良将才也如龚遂刺渤海张纲守广陵虞诩长朝歌一时盗贼衰止潢池肃清论者谓其才勇过人迹其行事惟循循然劝耕作崇教化一循吏之所为将御冦之策即寓于抚民之内与今者疮残初起流散初集如秦楚江闽之交藩镇所恢复督抚所招徕户口不下数十万我
　　皇上如天好生既出诸水火而赐以矜全噢咻而雨露之惟守令焉是頼督抚所补诚才也贤也即不以次何害万一少有未当其别有司察之方与昔唐之盛时县令皆命廷臣推择又妙选京朝官为刺史赋诗劳遣以宠其行今或者仿荐举之法以严其官行召见慰劳之礼以作其气明赏罚以必其效寛文法以尽其才其果有禆于吏治民生否与抑倡率者果有在而未可独责守令与多士试昌言之以为国家爱养斯民之一助问古者道德一而风俗同虽世异人殊作者之众其相为发明表里如一家由虞夏以来可考而知也圣人既往诸子各以说乱其宗而人心之祸亟矣夫学术之异同系世道人心之邪正试穷源溯流与诸士商质焉可乎盖百家言黄老黄帝之书儒者不道顾今世所传其防絶类老氏其诸老之徒为之耶抑固其真与杨墨无老子同时杨又师老墨盖宗师大禹先儒谓孔子悖德悖礼之训已是辟墨洁身乱伦已是辟杨然与老子而后有法家名家旁出为纵横家然寖不显独庄子一出挟老氏驾杨墨竟为崇尚虚无所自起其放何与庄老之言莫盛于晋佛书亦于时滋多特其言鄙陋为庄老者不以助其师说而尽窜入释氏之书以立之帜又所未觧也佛之讲义既盛寻又扫而为禅学要亦清谈之余习则庄老已尽亡而并于禅而儒与佛犹二也自宋蘓氏以儒佛为同南渡后张子韶又阳儒而隂佛朱子斥之为邪径为防溺为甚于洪水之酷然则陆之学固亦有所自与子静不言禅而禅机最深其离合出入之际能使人入其中而不知亦可直穷其根柢与明之儒者如敬轩敬斋循循然一于下学也自江门之学一倡俨然释氏静坐体究之说此固宋室之子韶而姚江特更扬其波与晚年定论一书谓朱陆始异晚同今考其年月絶相反其舛戾之故可得而知与名法家乆不传然如申商者岂不足济一时非禅学比而朱子于永康之言事功又深辟之得毋王覇谊利之辨有在防防者与我
　　皇上表章正学罢黜百家扶道统而正人心度越千古也诸士必择守之有素其着之篇将以知所向方问史有六家尚书春秋左传国语史记汉书是已其后则归之二家左传史记是巳编年左氏家也纪传子长家也各有优劣前贤评之详矣抑有可得而推论者与编年之书自汉迄隋作者四十一家余失名者尚多有然则唐以前之史编年者众耶涑水通鉴编年之总也而紫阳又别为义例増损櫽括为纲目表嵗以首年因年以着统大书以提要分注以备言一笔一削皆春秋之遗绪也后之儒者取宋元之史依仿其例则不逮逺甚且此固游夏之徒所慎也而杨维桢着宋辽金正统辨甚惜当时脩史者不能举纲目之大义则其传诚不可无续与或者又谓其书未易成姑如李焘之续长编者以待后之君子其可与世所称二十一史皆史记家也而莫难于表志昔贤谓司马迁功在十表班氏尚不通旁行邪上何与志之大原起于尔雅司马氏曰书蔡邕曰意华峤曰典张勃曰录何法盛曰说皆志也而夹漈郑氏谓尽尔雅之义者盖鲜何与昔刘知防欲削天文艺文而増都邑氏族方物志夹漈又参以十五畧得毋时异俗殊固可以意为沿革增加而由今论之其不可阙如者又何也正史之外古者必有杂史参行如偏记小录琐言逸事之类作史者靡不猎其繁芜要归正道然则逸书之徴诚不可不广与烦简取裁自昔非一欧阳氏新唐书自谓文减于旧事详于昔史通则谓宜随世事之厚薄不必限篇第以多少又孰当与
　　圣天子操制作之权为万世法程悯胜国之事絶而弗传将勒成书以示于后则讲闻切究正在兹时故畧举所闻冀笃学嗜古心知其意者有三隅之发焉









　　戊午科顺天武乡试策问一道　　韩　菼
　　问司马九伐之法所以声有罪彰天讨故征之为言正也自黄帝以来先正而后竒先仁义而后权谲然世传黄帝有握竒文而孙子亦云兵以正合以竒胜岂王者有征无战之师亦不废兵家权谋之用与间者凶渠肆逆
　　天兵所指底定可期而蜂结蚁聚之众犹稽旦夕之诛则奋扬我武握竒决胜固亦贞正之借也新书云已二而敌一则一术为正一术为竒已五而敌一则三术为正二术为竒此竒正素分也然有谓大君所命为正将所自出为竒者有以合战为正后出为竒者有以歩为正骑为竒者其说果孰长与抑亦临时制宜而后可以变化如环无端乎夫竒正者所以制敌之虚实虚实之不知无以得其情而制其命兵家以五间为神纪其方畧可得而言与古者军中必有地利三人主逺近险易水涸山阻故兵法言地生度度生量量生数数生称称生胜孙子有地形篇又有九地篇今果何阨何易其要害之处云何深入宜何向何以攻其所不守何以使吾与战之地不可知以多方误之若此者皆避实虚竒正相变之大要也诸士试条若指掌画若聚米以为国家凯歌示喜偃武修文之一助










　　皇清文頴巻二十四
　　钦定四库全书
　　皇清文頴巻二十五
　　策对
　　殿试对策　　　　　　　　　　马世俊
　　臣对臣闻治天下者当全盛之时而为善建不防之计非破庸俗之论以鼓豪杰之心则其道无由昔唐太宗与房魏论创业守成之难易而曰与我取天下者知创业之难与我安天下者知守成之难周书曰若昔大猷制治于未乱保邦于未危今天下正所谓兼创垂之盛而持危乱之防者也人才不可谓不盛而未尽所以取才之方吏治不可谓不肃而未尽所以驭吏之道惩贪不可谓不严而未尽所以止贪之术俗尚亦数变矣而未尽所以靖俗之谋兵制亦甚精矣而未尽所以弭兵之要故有谓今天下为已安已治遂可晏然无事者皆庸俗人之论也臣窃尝见夫古来全盛之时不可以数遇而往往之所伏即伏于其盛而又窃甞慕夫贾谊之策陆防之议苏轼之对皆能举一代之治而断其何以治何以乱何以治而不乱何以乱而复治盖有一代之治必有一代之才以应之臣有志焉而欲陈久矣今当拜献之始岂可自诬其所学乎钦惟
　　皇帝陛下
　　翠妫承符
　　紫微正象
　　协运而兴辛壬肇四日之祥矣拟乎敬承之世岂止四百载而颂吾君之嗣实赖啓贤
　　体元以御子丑正三才之统矣嫓乎中乂之朝何啻三十世而考昭子之刑咸称诵圣
　　克艰厥后敦茂质于冲龄汝翼汝为汝明汝听济济然见安止弼直之休
　　无竞惟人树规于首出有辅有弼有疑有丞秩秩然成无为至正之范今且
　　晋此多士
　　询以纶言岂非已治而益求其治已安而益求其安者欤礼记曰文王以文徳武王以武功汉书曰功莫大于髙徳莫大于文周之兴也先文汉之兴也先武我国家文武并济以有天下
　　太祖之肇基啓祚
　　太宗之积功累仁至于
　　世祖以沉毅之姿而兼以明断之识以恢廓之度而兼以绥辑之才一年而平兖豫一年而下江淮一年而定荆襄一年而檄巴蜀不数年而五岭望风滇南稽颡此开辟以来所未有之盛也天下文武之臣莫不愿毕志竭忠以待用人才亦已辐辏矣而臣独谓未尽所以取才之方者何也古者人才既用而甞有末用者存于既用之外故尚书曰有三宅有三俊而诗曰赳赳武夫公侯干城今天下岩野川泽之中其隐然备公辅之器者谁耶泛然而取之泛然而应之又泛然而任之取之者不知其何以取应之者不知其何以应任之者不知其何以任欲兵则兵欲刑则刑欲钱谷则钱谷古之圣人一人止任一事者今则以一庸人兼之而有余古之圣人终身不易其官者今则一旦应之而亦无不足是亦理之所难信也今即不必用九品四科之制而州郡之荐举将帅之征辟似亦不可少也若乃掣籖而使按资而陞贤愚同科茫然无据彼论而后官量而后入独不可稍存其万一乎程才莫先于计吏而臣谓未尽所以驭吏之道者何也古者亲民之官莫重于二千石有以公卿而为之者唐宰相出为刺史李泌常衮皆然若夫守令尤为亲民不可不择今之郡县官大抵如传舍与民情漠不相接监临使者顾盻威动所荐未必贤所紏未必不肖其趋谒勤者即为才其应对捷者即为敏则何若耑重郡县之责外听责成于督抚内听考核于铨部而用唐虞三载之法以黜陟之彼监临之所荐所紏不亦可以已乎且今天下可汰之吏亦甚多矣势有不能尽汰者虑庸人之无所容耳夫不虑庸人之无所见而反虑庸人之无所容此从来之积也即以今日之计吏言之亦莫亟于惩贪矣而臣谓未尽所以止贪之术者又何也凡人之溺于赇赂而不能脱者太抵有田园妻子之见以惑其中也故有昔居环堵而今则拥甲宅昔泣牛衣而今则列姬姜昔无半顷而今则连阡陌诘其所从来不贪何以有是耶诚能稍限其田宅媵妾之数而为之禁其有敢于逾禁者即坐以僭肆不敬之罪彼有私金于筐箧而受贪墨无耻之名虽愚者亦必自笑其所为矣臣尝见败壊风俗之事必自卿大夫开之而后愚民从而效之此臣所谓靖俗之谋犹有未尽者巫风淫风有一于身家必丧今之卿大夫多为淫靡无益之事煽惑愚民而后侲儿舞女之装寳马画船之饰探丸跳剑之侠刺猴刻楮之巧靡所不至甚且富者必有术以求其贵贵者必有术以求其富而圣人驭富驭贵之权皆何所施乎今富者之必贵既有严谴以禁之而贵者之必富独相习而以为固然如是而欲风俗朴厚敎化兴起不可得也且夫天下驯服于敎化而不能变者无事则赖文有事则赖武今日师武臣之力亦可谓肤功毕奏矣而臣独谓用兵虽精未尽所以弭兵之要此又非无説也处今日而欲如古者遂人治野之法酂长旗鼓之节藏兵于民则诚迂然必使兵与民习民与兵习一旦有事毋论兵勇于闘而民亦有各防其田畴庐井之心此不战而自胜者也今则兵之所轻者民而民之所畏者兵一旦有事则民自为民兵自为兵天下未有民自为民兵自为兵而能久安长治者也宋艺祖留意赏罚平蜀之役赏曹彬而罚全斌夫亦赏其与民相安罚其与民相扰者而已矣行间之功罪即以此定之可也凡此者皆臣所谓当已安已治而亟亟焉为善建不防之计者也虽然治天下有本有末得其本而治之则无不治矣所谓本者何即
　　制策所云纪纲法度是也司马相如曰风轨简易易遵也湛恩厐鸿易丰也垂统理顺易则也宪度着明易继也甞取歴代之典章而考之其可得而损益者不过质文之异其尚耳不过隆杀之异其制耳不过寛猛竞絿之异其用耳若夫纪纲法度者不可得而损益者也纪纲法度治则吏治以肃民俗以淳文徳于焉诞敷武功于焉赫濯创之有其基而守之亦有其渐者也纪纲法度乱则吏治以乖民俗以壊文徳伤于优游武功失于争竞创不可以宪后而守亦不可以承前者也故曰纪纲法度者不可得而损益者也我
　　国家之典章至简便而至精详至严明而至仁厚似无以加矣而臣尤有进者唐贞观时天子问山东闗中之同异而其大臣曰王者以天下为家不宜示同异于天下裴度既平蔡即用蔡人为牙兵而曰蔡人即吾人今天下遐迩倾心车书同轨而犹分满人汉人之名恐亦非全盛之世所宜也诚能尽捐满汉之形迹莫不精白一心以成至治则赞赞者皆臯益之选也桓桓者皆方召之俦也将见江南静横海之戈而冀北息桃林之乗即以跻于唐虞三代之盛亦何难乎臣草茅新进罔识忌讳干冐
　　宸严不胜战栗陨越之至【臣】谨对













　　殿试对策　　　　　　　　　　缪　彤
　　臣对臣闻帝王之统御天下而绵歴服于无疆也必有其为治之本焉必有其致治之要焉夫用人不可以不慎吏治不可以不清赋税不可以不均此三者固治天下之大端也而犹非其本也抑犹非其要也盖所谓本者何也人主之一心是也所谓要者何也人主之以一心行仁者是也故仁以举贤而爱惜人才则收用人之效矣仁以择吏而澄清吏治则成防洁之风矣仁以理财而抚循百姓则致丰亨之象而臻乐利之休矣唐虞三代之盛所以庶政毕修民生克遂而登上理者此道得也故善治天下者不恃有驭天下之术而恃有治吾心之道不徒有爱百姓之名而贵有爱百姓之实以是内之百僚有师济之盛外之羣吏有防法之操上之府库有充盈之积下之闾阎有康阜之风是尧舜三代之丰功茂烈不难再见于今日者也钦惟
　　皇帝陛下
　　鸿图克懋
　　龙徳方升
　　孝思永言隆祖任母姜之尊飬
　　恵泽普被备文谟武烈之显承
　　文教着日出之区
　　武功及海隅之表四方皆巳底定天下皆巳治安而犹圣不自圣进臣等于
　　廷而谘以用人择吏之道足国裕民之方虽帝咨王访宁有过欤以臣之愚陋非有藻鉴羣流之识何敢言人材之用舍非有封疆牧民之责何敢言百官之短长非有钱谷大农之计何敢言财赋之充诎然臣尝闻桞宗元曰思惟报国独有文章又闻欧阳修曰士患不见用及用也又曰彼非吾职不敢言是终无可言之日也今煌煌
　　清问实式加之其敢不竭千虑之一得以对扬休命乎臣尝缅懐上理追念先猷而知古帝王为治之本无过内治之心而治心之要无过吾心之仁何也盖有纯王之心斯有纯王之政言政之必本乎心也有闗雎麟趾之风斯可以行周官之法言心之可以立法故欲求国用之足未有不由民生之遂而可得也欲求民生之遂未有不由吏治之贤而可得也欲求吏治之贤未有不由用人之慎而可得也欲求用人之慎未有不由皇上之仁以立心而可得也惟我
　　皇上夙夜氷兢期于俊乂充廷亷能著绩以裕国计而慰民生者诚莫逾于此矣伏读
　　制策有曰国家简任贤良以共襄治化必如何用当其才人称其职此我
　　皇上辟门吁俊之盛心也朝廷选用人才非茍慕其才而富贵其身也殆将用其能以理不能用其明以理不明者耳其在诗曰菁菁者莪在彼中阿言所以长育人才之道也故方其未用也尝患其多及其既用也恒患其少与其用不足而后取何如多取以待用凡有人而不用与用之而不当皆可惜也故贤能不可不惜也以内而言之台省之内升本以贤能而升者反逸之山林之内升而候缺不如遇缺后升久置之拾遗补过之列非无益也外而言之监司郡县之转迁亦以贤能而升者又留以未竟之案有功而升者仍以有过而留苛求于钱谷刑名之间亦巳甚也总之知人则哲惟帝其难必得知人之佐而行以保任之法然后真才辈出矣【臣】每见今之在位者见一贤焉若亲与迩不敢举也见一不善焉若疏与逺不敢去也问其故曰避嫌也避嫌之念生而积行之君子壅于上闻矣臣故曰仁以举贤则爱惜人才而可以収用人之效者此也伏读
　　制策有曰贪风未息诛求下吏以奉上官遂至不肖有司私横征民生益困何法而可革其夙兴言及此真百姓之福也夫今日之百姓诚苦矣苦于有司之剥削也今之下吏亦苦矣苦于大吏之诛求也大吏之取于小吏必饰其名曰公费不知藏之私槖之中者为公乎为私乎有司之取于百姓者饰其名曰乐输不知得之敲扑之下者为乐乎为怨乎臣恐虽文致其辞而终无以掩人之耳目也于是一田之入而有两田之出使吾民曽不得卖丝而粜谷焉一定之税而有无定之征使吾民曾不得聚庐而托处焉耒耜方思东作而输将不待西成使吾民曾不得水耕而火耨焉贪吏之一至于此民生安得不日困乎以臣计之惩贪之法不可不严也惩其吏之小者不若惩其吏之大者夫大吏之贪不止赋敛无度巳也其位愈尊其害愈大其害愈大而人愈不敢言即有不畏强御之臣出力而排之不过举其大槩而不能悉其实也莫如访其贪之最者而惩之彼贪冐无耻止为室家妻子计耳以今日居官之所得为后日平居之所乐何惮而不为之惟行汉世惩贪之法宋人禁锢贪吏之制彼又何利而为此耶此非过于刻覈也盖除吏之蠧也去民之害也杀一二人而天下皆生也是天下之至仁也臣故曰仁以择吏则澄清吏治而可以致防洁之风者此也伏读
　　制策有曰国用浩繁繄惟正之供是赖乃催科不善者每昧于抚字兹欲使草野免追呼之苦而度支恒足此以见爱民裕国之模也夫今之赋犹古之赋也今之民犹古之民也何以古则上有余而下无不足今则上未尝有余而民又患不足岂非抚字催科之道得则俱得失则俱失者乎故善催科者必为民治农桑焉必为民广畜牧焉必为民缓刑罚焉必为民通有无焉如是而民力裕矣民力裕而上之所求无不应矣不善催科者惟日夜取民之财穷民之力日削月朘寖以大穷将元元安所归命防臣尝观小民之家其初牛羊菓蔬熙熙然若为子孙百年之计也者一往过焉则为墟矣再过三过焉则又为墟矣问之其隣或曰逃亡也或曰赋重而不能守也是非催科之所廹而然耶故抚字之道不可不讲也惟
　　皇上岂弟之恩立慈恵之师使天下之为吏者寓催科于抚字之中则上有仓盈庾亿之庆兼抚字于催科之内则下有家给人足之风臣故曰仁以理财则抚循百姓而可以致丰亨之象臻乐利之休者此也然臣反覆深思欲为
　　皇上更进一筹而终无易于仁以存心之为要也书曰皇天无亲惟仁实亲又曰民罔常懐懐于有仁此之谓也【臣】草茅新进罔识忌讳干冐
　　宸严不胜战栗陨越之至【臣】谨对








　　殿试对策　　　　　　　　　　韩　菼
　　臣对臣闻帝王欲举治天下之大法必先有以倡天下之人心夫心者万事之权舆至治之根柢也世有百年必敝之法而有万世可以无敝之心为政而不本之以心虽举唐虞三代之法施之而无一可古之圣王不能以身劳天下而惟以心劳天下其分猷布化则寄之百官有司其兼总条贯则付之纪纲法度而其子爱元元忠厚恻怛之实心必有余于用人立政之外者以劝其羣臣之递相倡也以率其下渐磨陶冶淬厉鼓舞务尽出其精白不欺之心以为天子拊循斯民之具何者当兴何者当革若何而可若何而否张弛寛猛休飬生息君臣相与早作夜思无往而不得其当由是衣食足而积贮充敎化行而狱讼息暴民不作兵革不试即有水旱不时之虞无改乎闾阎乐利之旧驯至四方从欲协和风动人事修于下天休应于上隂阳以和风雨以时则惟圣王能帅其臣以实心行实事之所致而非徒法严令具一切随事补救润饰吏治之所可防也钦惟皇帝陛下
　　得一居贞
　　兼三出震
　　定黜陟而澄吏治逺嫓云师龙纪之遗
　　因燠旸而念民依务协毕雨箕风之好
　　覃敷文敎而益讲于道徳仁艺常使史诵诗士献箴底定武功而不忘乎狝狩搜苗共美右驺虞左狸首淑问既己扬于疆外
　　湛恩既巳普于羣生庶绩既巳受成百神既巳顺职乃犹进臣等
　　亲策之以府事未尽脩和治道末臻醇备而欲防于仁让之化休飬之泽审防度务设诚致行之源此真公听并观悬鼗设铎之盛心也臣请得而备陈之臣惟狱者天下之大命和气之所由致灾沴之所由生也我皇上深矜庶民之不辜时沛更新之恩屡下停刑之令而且寛失出之罚重矜疑之典禁惨酷之刑所以戒枉滥者至矣而民犹或多寃者何也
　　制策曰引律多烦驳察诬良时见叅奏臣以为今日刑狱之刻正在于驳察苛于前而叅奏随其后也古之治狱者盖使之议论轻重慎测浅深寛然得尽其心焉今自臬司上谳毋论或重或轻而必以驳察为例有司苦于其上之苛刻缴绕也乃逆窥意指之所向而文致罪人之辞以求一当究之出于罪人之供者实非出诸其人之口者也而上下文移公名为妥招夫招而曰妥是徒幸免驳察而不顾生民之命者矣臣谓宜少寛假臬司之叅驳而第慎择其人焉以寄一方之民命则庶乎其可也而臣尤有请者在减例而一从律古者律一成而不可变而复有疑有比是律之中已不胜其权衡变化而不必增例以预拟之也今常例之外条例日增徒使轻重上下得易以为奸而巳矣且夫法亦顾用之若何耳劓刖椓黥蚩尤之刑而唐虞仍之不闻其或滥五刑三千法莫详焉而周之中叶不闻其召祥刑之当否果不在法之详畧也又况今之律所谓以准皆各其及即若八字之义亦巳尽乎小大之比岂犹不足而复议例乎恭惟
　　制策念积贮之当务而洞晰夫常平之设多属虚文赈济之恩奉行不实臣以为今日欲行古者遗人委积之法则迂如近者频下赈济之令亦难为继欲仿古者平籴之制又恐有结籴俵籴括籴之若欲一恃于常平则出纳敛散之不时蓄积之不实今亦既见之矣而臣窃以为今日惟社仓之法犹可行也诚各委一方之守令俾请其乡之耆宿有才徳者劝民量输其粟而时敛之而时出之少加其息以偿腐耗其行之也以酂鄙而不以县其主之也以乡人士君子而不以官其劝之也以忠厚憯怛而不以督责苛急于以御凶荒也其庶防乎若夫
　　制策所云耕九余三即有灾祲而民不饥者此则足民之本计也臣谓今日足民之道有三曰减赋曰缓征曰减饷今赋税既有定额似不可复减然古者十而税一又或十五税一三十税一则今他省之额最轻者犹为重也而江南一省之入至六百余万欠厘毫以上輙罪之及上计簿而欠者亦数百万也此数百万者民不敢欠而官不能有也则安归乎夫征发急则奸欺易生条目多则侵蚀难诘势不得不议停亦不得不议蠲则曷若少留有余于民之为利乎臣请即一省以例其余权其轻重茍有可少寛减者减之藏富于民即余富于官此时务也缓征之説诸臣请之数矣言之切矣
　　皇上亦欲行之再三矣而格而不遽行者以协饷之故则臣请言减饷之説古者一州之入必足当一州之出姑以战国时言之飬兵百万而不仰给于他国今天下大定而餽饷不絶如岁岁用兵竭中原民力之供辇输于岭海之滨絶逺不毛之地而所在雄藩大镇外挟一二窜伏山澨之余孽以自重而内以邀于
　　朝廷日耗司农不生不息之财以厌其子女玉帛无穷之欲此岂可为继而輙因循而不变乎臣请于兵之可撤者撤之其必不可撤者则留屯田古者常且战且屯今正当飬兵不用之时其力尤可用且往者兵在湟中则屯湟中在淮则屯淮在许则屯许在振武则屯振武在乌孙伊吾则屯乌孙伊吾安得借口无可耕之田乎或犹有不足则姑以近省之饷量给之俟行之数年佃作盛而军实充乃尽举协饷而罢之协饷停而征可缓赋可减矣缓征减赋而民有余财则可以耕九余三遇灾祲而无菜色矣凡此数条臣敢因
　　圣策而尽其愚虽然为政有本致治有要则臣以为必先于倡天下之人心以实心行实政而后可也宋儒朱熹有言世有二敝有法敝有时敝法敝可救之以法时敝必变之以心今百僚师师庶事具举然诸臣或畏罪之念重而踊跃之意轻功名之虑深而忠爱之谊薄推委瞻狥之情多而公忠任事之气少则或者御臣之道亦有未至也臣谓宜推忠信以结之寛文法以优之破资格以异之丰禄饩以劝之崇尚圣贤之实学以砥其礼义防耻之防试以当世之要务以观其经理才干之实渐磨陶冶淬厉鼓舞而向之数条者可以付之其人有余矣然其本要在
　　皇上之一心诚夙夜讲学一本于戒谨畏惧之至意则徳业益充矣恭已出治而一将以吁咈咨儆之实心则万防益勅矣侧身修省斋居渊黙而一出于敬天之诚则嘉祥致矣冬寒夏暑祈福请命而实格以爱民之心则生飬遂矣此所谓以仁心行仁政而政成化洽无一物不得其所以进于古帝王协和风动之治者也臣草茅新进罔识忌讳干冐
　　宸严不胜战栗陨越之至【臣】谨对



　　第一问　　　　　　　　　　　万松龄
　　通经所以致用治不本于经术非治之至者也虞舜咨牧曰食防维时洪范八政首食与货豳诗言治田尤详盖农事之于治綦重矣先王体国经野其制备在周官太宰以九职任万民一曰三农生九谷郑司农谓三农者山泽平地固以地为别矣然山泽之中难以种谷惟康成云原隰平地农民可于三处营种其説殆不可易而或谓上中下农夫三等以人为别则非也禹贡则三壤以定赋雍州黄壤得土正色厥田上上冀州白壤厥田中中扬州涂泥故列下下而他州胥凖此矣孔頴达谓九州之内视地之肥瘠为上中下三等以成贡赋之法其实一州之内亦有三等周礼一易再易之别虽雍冀间亦然而所授一夫百畆之田要惟以不易者为凖尔雅之三田自一嵗以至三嵗曰菑曰新田曰畬所耕愈熟则得谷愈多上农夫可食九人递减而至食五人勤惰既殊则收效亦异故及时趋泽农民亟焉若夫井田之法一夫百亩夫三为屋屋三为井遂人凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿九州之广起于六尺经界正而爵禄可平三代以上之治所以廸斯民于康乐也至鲁宣公履亩而税春秋讥之何休注公羊谓井田之义在无泄地气无费一家同风俗合巧拙通财货五者具备年丰裕阜民乐其业而颂声作焉井田存而先王之泽未湮也周礼大司徒以土防之法辨五地之物生山林川泽邱陵坟衍原隰物各有所宜生分别五土视其髙下因地之利以为树植也以土宜之法辨十有二土之名物分野十二邦上系十二次相民宅而知其利害也以土均之法辨五物九等五物者五地之物九等者骍刚赤缇之类是也至载师所掌六乡之外有九等之田廛里场圃之类是也他若九土见于左氏九地见于太元名目虽殊而要不离乎五地九等者近是是载在经籍者固班班可考而班固之志艺文也农凡九家书百一十四篇虽出一家言而亦与经并列诚以农者民生日用之常经所闗为至钜也今观于管子吕氏春秋淮南子等书言农事甚悉皆原本周官而多托于神农后稷之言以伸其説顾其法之最善者莫过于代田区田代田之法始于后稷甽长终亩一亩三甽一夫三百甽而播种于甽中嵗代处故曰代田亩欲广以平甽欲小以深正其行通其风凡苗其弱也欲孤其长也欲相与居其熟也欲相扶故三以为族苗乃多粟苗生稍长每耨輙隤土以附根比暑盛陇尽根深能风与旱其在诗曰或芸或芓黍稷薿薿芸以除草芓以附根故薿薿而盛也汉武帝时搜粟都尉赵过行其法嵗收过缦田亩一斛以上善者倍之区田之法始于伊尹田长十有八丈分十有五町中间十四道其法有三等以上农中农下农为别汉成帝时议郎泛胜之奏曰昔成汤时伊尹善区田敎民粪种嵗收粟亩百石胜之试为之得四十石此见于诸子史传以佐经之所未逮者又班班可考也自是而后有贾思勰之齐民要术李淳风又演之唐中和节有进农书之例宋景徳有农田勅之颁胥以农事为兢兢我
　　皇上宵旰勤劳无刻不以田功为念而又
　　特命儒臣编辑农书昭示天下为闾阎久逺计是则井田虽不可复惟取代田区田之法随地相宜审量而善用之以经术为治术上追周官周礼遗意使民务本乐业衣食滋丰由是导之以礼义泽之以诗书虽唐虞三代之隆不是过也【臣】幸遭逢
　　圣世敢不抒所见以为
　　黼座献乎





　　第二问　　　　　　　　　　　万松龄
　　自古名臣之进説于君者其大指所在要惟欲其君涵飬徳性以为出治之本详平政体以为致治之方而巳古之君天下者尧舜禹三圣相继同一执中汤以义制事以礼制心文王敬止武王执竞而其时臯防稷契为之臣伊莱周召为之相上下之间交相儆戒者胥以懋脩厥徳为要故风动时雍之盛太和大顺之征非后世所可及诚以治天下有本焉本者何在端其心而巳三代而降急于言事功而缓于言性道此孔子所以小管仲之噐而荀孟不得并称也虽然管子之言三本曰徳当位功当禄能当官犹有古官人之意焉而其言六务必以节用为先亦不谬于食时用礼之指荀子之言三具仁义是矣而必继之以威是假仁义之説以行其督责固王者所深恶也而曰欲王则王吾不信巳宜其所谓四齐一因任乎法而望民愿俗美讵可得防孟氏既没董仲舒三策为能独见其大而其立説谓王者所为宜求其端于天天任徳不任刑王者奉天以从事亦宜任徳敎而不任刑其言粹然一本于王道而矫战国功利之习故后世醇儒必以江都为称首若夫鼂错本学申商刑名故其上书以知术数为先及选贤良所对三策以五帝三王五覇并论而其意指所向惟欲以覇术辅其君此则董子之所羞称也严安徐乐皆上书言世务乐之意在于脩徳瓦解土崩之喻足为千古烱戒安之意在于捄而制度以防淫使贫富不相燿以和其心犹有一道徳同风俗之意焉至崔实所着政论指切时要而仲长统称之荀悦作申鉴五篇有曰道之本仁义而巳五典以经之羣籍以纬之又曰为政先屏四患乃崇五政皆浅学所弗能道诚有足采者焉自后贞观之治号为极盛一时房杜诸贤而外直言极谏有致君于尧舜之心者莫如魏征十思之疏首曰见可欲则思知足夫君能窒欲则思过半矣太宗行其言不数年间时和嵗穰此仁义之明效大验也司马光五规之论终之以务实而致儆于忘逺元祐之政不竟其用良可慨矣其以十事入告者唐宋诸臣多有之如姚崇所论在先仁恕元微之所论在广聪明范仲淹所论始于明黜陟终于重命令程明道所论始于朝廷终于乡里因时择术言各有所当非茍而巳也而惟吕公着之十事曰畏天爱民修身讲学任贤纳谏薄敛省刑去奢无逸其义至纯其词至备可为千古人君之凖则焉伊川有言曰当世之务所尤先者三立志也责任也求贤也而三者之中复以立志为本紫阳封事有曰天下之大本心也其説虽平易无竒而臯防稷契之臣伊莱周召之相所以致君于尧舜禹汤文武者举不越此而惟董江都正心以正朝廷之一言深有合焉此程朱所以直接孔孟之传也彼管荀者覇佐才耳何足语于此防欧阳子云三代而上礼乐政治合于一知礼乐之外无政治亦可知徳性之外无事功矣我
　　皇上天亶聪明日跻
　　圣敬躬体尧舜之道而犹朝乾夕惕望臣隣之弼直徳性日益醇政治日益洽风动时雍之盛太和大顺之征不难复见于
　　今也生逢斯世者何敢以三代以下之治上尘
　　天听乎











　　第一问　　　　　　　　　　　朱　荃
　　臣闻致治之君首以农事为重欲兴农事先勤劝课欲勤劝课先辨土宜盖土宜辨而后树艺成树艺成而后民财裕先王体国经野之规莫大乎是然而陵谷递迁古今异势经书所载虽详至于物土之宜而布其利则又在乎变而通之者矣粤考周礼九职自三农以迄闲民各职其业而农为之首三农云者前郑与后郑説各不同一以为山农泽农平地农也一以为原农隰农平地农也按司徒掌葛以时收絺绤之材于山农征草贡之材于泽农援此以证则前郑之説可信要皆以地别非人别矣禹贡之三壤盖因水土既平取九州谷土而品节之定为上中下三等周礼之不易一易再易则以田之肥硗定授田多寡之数既以均其赋税亦以休其地力若尔雅之曰菑田畬田新田又以一嵗再嵗三嵗之异而命之者耳孟子王制皆言上农夫食九人下至五人盖粪多而力勤者为上农其次以是为差与小司徒之上地家七人中地家六人下地家五人此为人功彼为地力各为一义而其説正可两存至于井田五义何休言之盖详曰无泄地气无费一家同风俗合巧拙通财货以汉唐后地势考之其法巳不可复行然善学古者不必泥其迹而未始不可师其意盖泥其迹则虽先王之制适足以滋纷扰师其意则虽异同之论皆可以备参稽也五地见于周礼所称山林川泽邱陵坟衍原隰者是而管子又有五粟五沃五位五蘟诸名九土辨于禹贡所称白壤黒坟赤埴泥涂之类是而淮南子又有农土沃土滔土并土肥土中土成土隐土申土诸名九地详于左传异义所称山林之地九度当一井薮泽之地八鸠当一井京陵之地七辨当一井淳卤之地六表当一井疆潦之地五薮当一井偃潴之地四规当一井原防之地三町当一井隰臯之地二牧当一井衍沃之地九夫为井者是而扬雄太元经又有泥沙泽地沚厓下田中田上田下山中山上山诸名九等者上中下各三等即据五地之内分为九等而汉书叙传亦有髙下九则十二土者即十二分野之土而后汉书注亦云地有十二分按之于今正不必其尽合要皆辨方物土者所宜博考而详究者也我
　　皇上情殷九扈念切三农劝课之
　　诏遍及闾阎然幅员既广五方之土性不齐是宜酌古证今辨其刚柔燥湿之宜勒成一书垂诸永久俾斯民凿井耕田而共忘
　　帝力岂不休防







　　第二问　　　　　　　　　　　朱　荃
　　百家之论政尚巳大抵言之得失视乎识之浅深而识之浅深又视乎学之纯杂其以功利起见者才臣之言也以民社起见者忠臣之言也以义理起见者纯儒之言也自古在昔不乏嘉谟嘉猷而惟六经之辞有纯无疵此无他其本端耳管子以徳当位功当禄能当官为三本以节用贤佐法度必诛天时地宜为六务荀卿以仁义威为三具以治法佐贤民愿俗美为四齐其言纯杂互见而均有俾于治术要亦经之支流余裔也汉儒以董子为最非鼂错比错之论兵事及言守边备塞劝农力本剀切详明皆合经世之务然所论列惟于利害加详则犹是才臣而巳至其贤良对策颇近贡谀董子则于经术独深天人之理见之真而言之切观其敷陈敎化推本王心道之大原出于天一语实开宋儒理学之先三代而还未易多觏若严徐之陈世务则等辈耳严安之论多本贾谊徐较警切亦驳而不纯未足置优劣也仲长统称崔实政论特以矫一时之荀悦申鉴五篇于政体为详今采入后汉纪及资治通鉴者乃其尤精要者耳唐室谏臣魏征最着十思之疏尤切格心如云思知足以自戒思知止以安人思谦冲而自牧思江海下百川思三驱以为度思慎始以敬终思虚心以纳下思正身以黜恶思无因喜以谬赏思无因怒以滥刑卓乎谠论与圣贤省克之功何殊太宗虚巳听纳以成贞观之业实征之力也宋则司马光之五规分着保业惜时逺谋重微务实其议论词意正与魏征相埒责难陈善二子可无愧焉至于十事陈説则唐姚崇宋范仲淹吕公着李纲皆有之而范吕之言为最着若夫明黜陟抑侥幸精贡举择长官均公田厚农桑修武备推恩信重命令减徭役此范所陈也畏天爱民修身讲学任贤纳谏薄敛省刑去奢无逸此吕所陈也论各不同要皆致治之模立徳之本若王安石亦甞以十事入告则意在要君虽经术纷纶可无取矣迨乎理学昌程朱出伊川言先务在立志责任求贤朱子戊申封事言急务者六而曰天下之事千变万化其端无穷皆本以人主之心此则大儒之言体用兼备明徳新民一以贯之可与六经并传岂汉唐诸子之所能及防【小臣】愚昧不能尽防羣言得失之故祗承
　　清问撮其大略以对无任战惧陨越之至









　　皇清文頴巻二十五
　　钦定四库全书
　　皇清文頴巻二十六
　　议
　　修史议　　　　　　　　　　　施閠章
　　史不可一日无也良史才则旷世不多觏也左氏之后史汉并称良史纪表志传之体马迁创始班固继作其法遂不可易魏晋以还惟陈夀之三国志欧阳修之五代史差为近古然夀之短诸葛也比于雪怨而索米见诋抑又甚焉欧阳不为韩通立传苏公亦甞讥之夫嵗逺则异同难明代近则恩怨多乖徴实则有目睫之虞矫诬则有人鬼之谴故以昌黎之才亦逊谢不遑史固难言防我
　　皇上天授亶聪祖经祢传既修
　　皇清玉牒实录又纂辑四书讲义皇舆攷人物考诸书文治丕茂又将有事明史监前代之得失以信今而传后诚盛举也且胜国诸史未有不成于后王者逺不具论宋金辽三史元臣脱脱总其事而元史之成则宋濂王祎为之今
　　国家膺图秉箓三十年余矣明史废而不修后将何稽防而论之其难有八一曰考据后汉纪传发源东观梁陈二书父子继成盖创始者难为功因旧者易为力也明史如大政纪吾学编宪章录诸书皆起自洪永讫于万歴啓祯二朝信史阙然此考据之难也二曰裁制马迁叙三千年事五十万言班固叙二百年事八十万言非固详而迁畧而多寡悬殊唐书修后事増于前文省于旧按明二百七十年纪表传志动湏累尺繁则芜杂畧虞挂漏此裁制之难也三曰核实所见异词所闻异词所传闻异词有疑必阙古圣所称前朝载籍佚于兵燹而子孙志传类多曲笔鉴定衡平吾斯未信此核实之难也四曰定论议礼则子张桂而绌杨罗讲学则祢紫阳而祧新建百喙争鸣防成聚讼尤可异者杨左崔郑黒白较如而三案旋定旋翻知我罪我志在春秋此定论之难也五曰门户甘陵之部分自清流蜀洛之党成于贤哲明季门户清浊判然事异往昔然张汤以后贤不入酷吏寒暑笔端古今同叹此门户之难也六曰牵制古人修书出于一人之手成于一家之学班马是也后此分曹共局是非抵牾议论蠭起腐毫辍翰相持不下此牵制之难也七曰忌讳事渉本朝崔鸿匿书不出因避唐讳百药甘受世讥盖文字常伏危机吹毛动成大戾彼亡虞之佐或以兴秦吠尧之犬本以忠桀弃则失真着恐触忌此忌讳之难也八曰程限班掾承其父彪端绪积思二十余年犹待女弟昭以卒业宋祁出守成都许以唐书自随盖以事在千古非可取办嵗月也若急就之章绳以八法疾行之歩律以采齐当不然矣此程限之难也要以作之者数人议之者千万人嫺词赋者乏史裁善记问者短笔札工捃拾者罕定识严综核者少持平所谓擅三长而去五失盖难之难者也

　　皇太子视学议　　　　　　　　　　徐干学古者释奠有六凡释奠则天子必视学始立学释奠一也四时释奠五也师还释奠于学六也记曰凡始立学者必释奠于先圣先师其行事必以币凡释奠者必有合有国故则否此始立学而释奠也文王世子曰凡学春官释奠于先师秋冬亦如之又曰天子视学大昕鼓征乃命有司行事兴秩节祭先师先圣周礼大胥春入学合舞秋颁学合声此四时释奠也王制曰天子出征执有罪反释奠于学以讯馘告乐记曰武王伐殷为俘馘于京太室京镐京也太室辟雍之中明堂太室此师还而释奠也三代之时王子皆亲自入学记曰乐正崇四术立四敎顺先王诗书礼乐以造士王太子王子羣后之太子卿大夫元士之适子国之俊选皆造焉凡入学以齿又曰凡学世子及学士必时春夏学干戈秋冬学羽籥皆于东序故汉臣贾谊亦曰春秋入学坐国老执酱而亲餽之所以明有孝也此三代太子入学之大畧也东汉永平中元间帝数亲幸太学行飬老礼而太子视学无文可检唐贞观二十年诏皇太子于国学释奠先圣先师皇太子初献国子祭酒亚献摄司业终献开元礼皇帝皇太子视学前一日所司洒埽学堂内外尚舍设大次于学堂之后守宫设皇太子次于大次东皆随地之宜并如常仪尚舍设御位学堂上北壁下当中南向监司设讲榻于御座之西南向设执读座于前楹间当讲榻北向尚舍又设皇太子座于御座东南西向北上设文官三品以上座于皇太子东南重行西面北上武官三品以上座于讲榻西南当文官重行东面北上设侍讲座于执读西北武官之前东向北上设论议座于讲榻之前西阶下典仪设版位于东阶南西面执经于西阶南东面侍讲执读执如意等于执经之后重行东面北上学生分于文武官之后皆重行北上设典仪位于东阶之西赞者二人在南差退俱西向又开元礼载皇太子释奠仪皇太子释奠于孔宣父守宫设文武侍臣次各于便次之后文左武右又载皇子束脩仪束帛一篚五匹酒一壶二斗修一案三脡皇子服学生之服至学门外陈三物于西南少进曰某方受业于先生敢请见执篚者以篚授皇子皇子跪奠篚再拜博士答拜皇子还避遂进跪取篚博士受币皇子拜讫乃出闻之先儒云古者天子视学为飬老也虽东汉犹然自汉以来飬老之礼寖废而人主之幸学或以讲经或以释奠葢自为一事矣皇太子视学之文见于经史畧可考者谨条次之如右【臣】愚以为三代皇太子入学亲师之礼此太古久逺不可行于今者也开元皇子束脩仪虽近古然今日宫詹诸臣辅导皆有専责束脩之仪亦不必行于今者也惟开元礼所载皇帝皇太子视学释奠之仪于今为近诚考旧礼而折衷之裁酌损益成一代之隆仪举累朝之旷典则于
　　皇太子飬正谕教之功未必无裨补万一矣谨议

　　北郊配位议　　　　　　　　　徐干学
　　康熙二十四年某月太常卿徐元珙条奏北郊之礼皇地祗位北向
　　祖宗配位当以西为左东为右请察政和礼改正奉皇上面谕令学士【臣】干学【臣】菼考论古时所行典礼撰拟以进者【臣】等窃思凡祀典有正位方有配位配位之左右不同正位向南则东为左而西为右正位向北则西为左而东为右【臣】谨案北郊配位自汉光武中元二年始地祗南向薄太后配位东设西向唐开元二十一年祭地方丘地祗南向髙祖配位东设西向此地祗南向居左之证也至宋政和四年用北墉答隂之义改地坛向北配位从正位而改故宋太祖位西设东向葢地祗既北向则配位以西为上西方即左也此地祗北向配位居左之证也明嘉靖九年建方泽坛于安定门外用宋旧制地祗北向则当以西为左矣而其配位犹设于东与古礼不合
　　本朝因之未曾更正但明制配位止一太祖我朝三圣并配所设
　　祖宗位次尤宜详为考定今廷臣惮于改作不考政和之礼托言地道尚右谓不必更张似非笃论其曰地道尚右者乃周礼注疏解左宗庙右社稷之义郊坛配位从未尝以此为断【臣】谨案嘉靖祀典考云礼臣进呈陈设图式方丘坛皇祗北向配位居左是嘉靖时尚左而不尚右明矣顺治十四年礼部题请奉
　　安神主配享方泽礼恭奉
　　太祖配位于左
　　太宗配位于右是
　　本朝之制亦尚左而非尚右明矣盖嘉靖议礼诸臣原知以左为尊而礼官误执以东为左当是有司之过有待于
　　本朝厘正者也至有以社稷坛尚右为言者【臣】谨案社东稷西异坛同壝主皆北向各自成尊其来巳久然魏晋社坛间或南向惟萧齐武帝时何佟之建议社坛北向稷坛东向是稷为配社之坛岂非配当在左乎唐开元礼太社太稷北向设后土于太社之左设后稷于太稷之左俱东向夫曰左则非尚右矣曰东向则在西方矣岂非以西为左而配必在左乎宋政和五礼及孝宗时社稷配位皆西设东向以居于左明世宗实录嘉靖九年正月亦有勾龙后稷西北东向一条惟防典所载东西方向稍异耳足知社稷北向则配位常在西方盖虽与地坛之制不同其配位居左于理则一此正可以参稽而得者也若夫唐宋明郊社亦有三祖二祖并侑之礼皆以序设位一方不分左右莫若
　　降敕集议采用旧典无使
　　三后在天之灵稍有未安【臣】等浅学尠识仰承
　　明问不敢不以所闻具对谨议


　　祀地无配位议　　　　　　　　徐干学
　　【臣】干学【臣】菼既上北郊配位议复奉
　　皇上面谕朕考古制祀地不同南郊可不设配位否其采经史旧闻以对朕当详思之钦此【臣】谨考易豫卦先王以作乐崇徳殷荐上帝以配祖考【臣】案孔頴逹云以祖考配上帝若周夏正郊天祀灵威仰以祖后稷配也配祀明堂五方之帝以考文王也俞琰云配以祖考如商汤祭昊天而配以喾祭五帝而配以契也此言以祖考配天帝不闻以祖考配地祗也周礼大司乐明言泽中方丘之礼矣而注疏皆不言地之有配尚书召诰丁已用牲于郊牛二越翼日戊午乃社于新邑牛一羊一豕一【臣】案孔安国传曰用牲告立郊位于天以后稷配故二牛也又王肃作圣证论以难郑康成云召诰用牲于郊牛二明后稷配天故知二牲也又云社于新邑牛一羊一豕一明知惟祭勾龙更无配祭之人先王祭帝于郊所以定天位祀社于国所以列地利社即祭地而祭地无配也诗序生民尊祖也后稷生于姜嫄文武之功起于后稷故推以配天焉思文后稷配天也昊天有成命郊祀天地也我将祀文王于明堂也噫嘻春夏祈谷于上帝也【臣】案雅颂诸篇明明有郊祀明堂祈谷之神而诸家不言所以配地可以知礼意矣太平御览晋起居注博士孔晁议礼王者郊天以其祖配周公以后稷配天于南郊以文王配五精上帝于明堂经典无配地文春秋左传襄七年夏四月三卜郊不从乃免牲孟献子曰吾乃今而后知有卜筮矣夫郊祀后稷以祈农事也是故啓蛰而郊郊而后耕今既耕而卜郊宜其不从也【臣】案冬至之郊是迎长日报本反始之祭也啓蛰而郊在建寅之月是祈农之祭也后稷配天有此二祭亦不言配地公羊传郊则曷为必祭稷王者必以其祖配王者则曷为必以其祖配自内出者无匹不行自外至者无主不止【臣】案此言郊之有配也何休云天道闇昧故推人道以接之王者尊天而亲地地不同于天义固各有在也礼记郊特牲帝牛不吉以为稷牛帝牛必在涤三月稷牛惟具所以别事天神与人鬼也万物本乎天人本乎祖此所以配上帝也郊之祭也大报本反始也【臣】案郊祀后稷以配天故祭上帝者谓之帝牛祭后稷者谓之稷牛参考诸书则稷之配天明矣而地祗用配不见于经三代而上言有配者曰天曰上帝而巳矣祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊防祖契而宗汤周人禘喾而郊稷祖文王而宗武王【臣】案虞夏商周郊庙之礼昭昭可据如此凡言郊者皆祭天之郊古无北郊之文自汉匡衡始称南北郊也古者天子之社一在库门内一在国外盖未有以祖配者有则必见于经矣孝经圣治章昔者周公郊祀后稷以配天宗祀文王于明堂以配上帝【臣】案孝经无祖宗配地之文独纬书钩命决云郊祀后稷以配天地祭天南郊就阳位祭地北郊就隂位后稷为天地主文王为五帝宗是也此纬书之説荒唐谬悠不可信从邢昺释孝经削而不取而贾公彦礼记疏引用其辞杜氏通典遂云祭地亦配后稷其实经无明文也孝经云严父配天不言严父配地也汉书武帝元狩二年天子东幸汾隂祠后土宣帝神爵元年五凤三年幸河东祠后土元帝即位东至河东祠后土成帝建始二年始祠后土于北郊永始三年复汾隂后土祠【臣】案汉世汾隂后土之祭总非正经起于方士巫祝防纬祷祠之术其配祭有无史记汉书并未之载不可得考独魏髙堂隆云汉文帝初祭地祗于渭阳以髙帝配武帝立后土祠于汾隂亦以髙帝配马端临駮之以为孝文时无祭地渭阳事杜氏通典亦言汾隂祠配髙帝不知其何所据要亦未可以为训也葢古帝王郊祀之礼至汉世而黩乱诗书礼郊社之説至汉儒而纷纭故八神五畤之属五帝六天之殊皆当以经正之者也文献通考汉平帝时王莽奏夏日至有司奉祭北郊以髙后配光武中元二年祀地祗位南靣西上髙皇后配魏景初元年诏祀方丘所祭曰皇皇后地以舜妃伊氏配北郊所祭曰皇地之祗以武宣后配晋泰始二年定地郊先后配咸和八年立地郊以宣穆张皇后配梁武帝制间嵗祀后土坛上以徳后配陈武帝以皇妣昭皇后配北魏亦以后配【臣】案汉魏及南北朝祀地北郊往往以皇后配地称地为媪神其防巳甚则不如其勿配也三代之礼此时巳不可知而光武诸臣号为通经者穿凿附防茫无依据若果有祖考配地之明文岂肯舍先王成宪不一修举因仍谬误以贻讥后世防【臣】窃观唐世以来天地或合祭或分祭虽未有无祖宗配位者而较之三代以前诗书所纪虞夏商周之遗去之甚逺宋元诸儒如胡宏王炎袁桷軰直云社即祭地别无北郊之礼刘汝佳则言以皇祖配地祗于礼为防其言皆有证据惟是事闗钜典未敢轻议更易
　　皇上稽古定礼务求至当
　　圣谕煌煌真足考三王俟百世非愚【臣】浅见所能仰测万一兹承
　　明命谨据所闻以备采择【臣】不胜悚惧之至













　　郊祀分合议　　　　　　　　　徐干学
　　天地合祭始于汉元始中其后东汉建武唐天寳宋建隆迄于熙宁及明嘉靖初年皆因之而宋元丰之始议分祭也置局议定而后行然冬至亲祀夏至但遣官行礼则地祗反不与亲祀之典故元祐七年复议于南郊设皇地祗位至八年苏轼引昊天有成命为合祭明文发六议以难羣臣于时主分祭者四十人主合祭者殆百人绍圣三年遂罢合祭诏以夏至亲祀北郊而卒未行也明洪武改用合祭嘉靖中以给事夏言言分建南北坛然一祀之后并南郊亦未尝亲祭矣此自古郊祀分合之大凡也夫昊天有成命据国语为祀成王之诗小序之荒谬朱子多駮之固不足以为信矣而倡为合祀之説者王莽也彼徒附防王者父天母地之文而遂以天地之大等之夫妇同牢之礼其为凟侮不亦甚乎故合祭之非不待辨而自明也不合祀则宜用分祀矣然主合祀者固失而主分祀者亦未为得也夫论一代之典者必期合于先王之制先王之制存于今者不出乎六经所记载也茍考之于经而未见其合矣而姑臆为説焉以附之先王之制则无以服乎好异者之纷纷也故愚谓合祀固失然而分祀之亦未为得者亦以其説之不尽合于经故也郑氏祭法注禘谓祭昊天上帝于圜丘郊谓夏正建寅之月祭感生帝于南郊此圜丘方丘与南北郊之分地而祭者其説盖本于大司乐不知大司乐所谓冬日至于地上之圜丘奏之则天神皆降夏日至于地上之方丘奏之则地祗皆出者盖言乐作而天神地祗人鬼皆感而至犹书所谓虞賔在位凤凰来仪百兽率舞耳于祭何与而妄増两丘于南北郊之外此是不合于经者一也然晋太始间尝并圜丘方丘于南北二郊矣后一袭用于唐而今竟罢之固知其説之无足据矣若夫郊之有南北则古今以为得分祀之正而未有明其非者也匡衡曰祭天于南郊就阳之位也瘗地于北郊即隂之象也愚考春秋书郊者以十数曰郊曰卜郊曰用牲于郊未有兼地言者亦未有以南郊称者盖王者虽父事天母事地而礼数则不同礼宗子祭父支子不得祭父而得祭母母卑于父也天子祭天诸侯不得祭天而可以祭地地卑于天也故曰祭帝于郊所以定天位也祀社于国所以列地利也古者无祭地之礼有祭社之礼寓地之祭于社而社之祭与稷并举不与天对称者尊阳抑隂之道也社有二王为羣姓立社曰大社自为立社曰王社大司徒设其社稷之壝又曰以血祭社稷则大社也封人掌设王之社壝军旅宜于社则王社也王社设于宗庙之右而大社立于国中既曰祭帝于郊又曰祀社于国一郊而一国则知大社之建不于北郊明矣郊特牲疏社祭一嵗有三月令仲春命民社诗甫田曰以社以方谓秋祭月令孟冬大割祀于公社三时举祭不以夏则知无以夏日至祭地于北郊者矣此其不合于经者又一也案南北郊之説考之于经既无其事祭社之説证之先儒五胡氏等言则歴歴不爽今若欲如古礼必废北郊而复立大社于国中以春秋冬一嵗三祀之而不敢与郊并然后可以尽合乎先王之制而大服乎好异者之心然而古今异尚礼贵变通王者期于敬天奉地之无失则巳矣必欲取歴代之成法尽变之纷纷更作此势之所不能也若世儒之论以两郊分祀为先王之制则然也是不可以不辨








　　皇清文頴巻二十六
　　钦定四库全书
　　皇清文頴巻二十七
　　议
　　歴代乐章配音乐议【康熈二十年十一月十三日翰林院掌院问查歴代乐章
　　之配音乐者胪列成议】　　　　　　　　毛竒龄
　　本月十三日承令查歴代乐章配音乐者详覈旧文【谓乐章之见乐録者】断以已议某谫陋不能指析就里且私宅并无藏书难借考覈但据臆见所及胪次成说以报眀问窃谓歴代乐章无不可配音乐者其乐章分部全昉乎诗而其所配之法则舜典详言之若其歴代因革是非得失则歴代史书乐志自能备载他书冗杂皆非所据也大抵乐章分门祗有风雅颂三部而以重轻为先后则其一曰颂其二曰雅其三曰风如乐部有郊社明堂太庙小庙诸室及雩祀先农先蚕朝日夕月太歳百神诸祀其乐歌宜凖乎颂盖思文为郊祀配稷之乐我将为明堂配文之乐清庙维天为太庙乐载芟良耜为社乐髙山载见昊天执竞为分祀诸室之乐閟宫为小庙乐清庙维清为歌词桓勺般赉为舞曲门部秩然西汉至武帝始定郊祀庙祀乐歌如祠太乙于甘泉为祭天祭后土于汾阴为祭地而其乐章则司马相如軰所为乃其词全不颂天地祖宗功徳祗以斋房赤雁诸瑞应诗实之惟庙乐名安世乐词有体要然其名安世乐即房中之乐在诗为风在汉后乐府为三调相和歌词诸乐専以此祠庙己为不伦而后汉明帝即又改名郊庙之乐为大予乐夫大予之名则何所据且反以雅颂乐名为辟雝飨射之用则风颂倒置门部紊矣魏初令王粲作乐章原属未备嗣后则得杜防所传古乐四篇一鹿鸣二驺虞三伐檀四文王遂仿鹿鸣作于赫篇以祀武帝仿驺虞作巍巍篇以祀文帝仿文王作洋洋篇以祀明帝则全以雅声作庙祀乐矣宋郑樵曰清庙祀文王执竞祀武王皆是颂声今魏家三庙全用风雅可乎其曰风者以驺虞伐檀虽雅声实风诗也晋初权用魏乐比之周室之称殷礼止更定乐章而宫悬如故苐其乐章则较汉魏为整备有夕牲迎送神飨神降神诸歌而六朝因之宋加登歌及颂太祖配位之乐并五方帝乐齐又改为肃咸引牲嘉荐昭夏嘉胙昭逺休成及诸祖宣烈配飨凡荐豆呈毛升坛还殿诸歌又较整备但周颂升歌祗歌清庙彻祗歌雍祗歌二诗汉初此意犹存故迎神曰嘉至皇帝入曰永至皆有声无诗此后歌愈繁乐愈杂其去古愈逺若梁代乐章则武帝自为之将南北郊明堂及太庙三朝乐歌尽改名雅如皇雅諴雅类则颂声尽亡且即以雅诗为天地太庙君臣人鬼通用则失之尤失矣北齐北周大禘圜丘五郊诸祀皆用周礼九夏之说多以夏名隋亦因之不知诸夏本雅诗用之朝防宴飨国语所称金奏肆夏天子所以飨元侯也且其诗已亡全不是颂后儒误以思文执竞时迈三诗妄实之耳至唐则槩改曰和有豫和顺和诸十二名宋则概改曰安有髙安静安诸十二名而欧阳修修唐书乐志误以宋时十二安次苐与唐相凖亦以豫和为祀天顺和为祀地永和为享庙肃和为登歌以次分用而唐时所传乐章自中宗以后凡昊天五郊二丘太庙社稷先农先蚕祈谷雩祀朝日夕月蜡百神昭徳皇后庙隠太子庙九宫贵神诸乐歌皆杂列豫和肃和雍和舒和诸诗每祀皆有其名但不全用耳且尚有福和升和歆和延和同和宁和诸名在十二和之外与乐志不合而宋十二安以祭天为高安祭地为静安祭庙为理安天地宗庙登歌为嘉安云云而景祐中又改定其名増诚安仪安等十四名后又増淑安柔安诸名为皇后礼仪而英宗光宗诸朝又代有抵牾如正安曲为太子王公出入而有时用之为郊坛亚献干安曲为帝升降而有时用之为夀王上夀至建炎初则盥洗升坛进舞望燎皆奏正安八壝升降还位盥洗皆奏干安全无定准明则参酌乎和安之间郊庙用和朝飨用安多不过九曲皆太祖亲制之虽成祖世宗亦多更定然皆用诗词与朝飨杂用金元曲子稍别至今太常亦尚有沿袭其文者此则颂诗一部为歴代郊庙乐章之所彰彰如也至于元旦大防冬至初歳小防飨射賔客及上尊上夀食举与黄门鼓吹军中短箫铙歌诸乐章则之雅如鹿鸣燕享瞻洛朝防四牡遣使天保上尊出车奏凯车攻大阅斯干作室湛露元旦大防彤弓重臣専征其门部本自备具故魏初食举奏杜防所传鹿鸣四篇大和中左延年祗传一篇以为元防之奏所谓东厢雅乐而晋后各造乐章名为四厢乐歌梁更为三朝雅乐歌则皆名雅惟唐初朝防元日冬至庆贺皆奏破阵乐庆善乐悉有歌词而其歌者则每杂先代清商巴渝入破排遍水鼓子婆罗门诸曲髙宗时有清乐有燕乐开元后有散乐于是分雅俗二部皆非古音至宋则列朝朝防及御楼囘仗上尊册寳诸乐章皆短歌唯六变一曲稍曼然犹五字长古诗也逮元明而全用曲子凡朝防万夀侑食诸乐虽亦有圣安治安等曲然别有曲名如水龙吟新水令沽美酒千秋歳类其词最俚初尚有本曲音节至后则音节亦失较之唐之俗部犹下之矣若横吹铙歌则本属二乐而合用之虽旧云有箫笳者为鼓吹为朝防燕飨乗舆卤簿之用有鼓角者为铙歌为祠兵振旅饮至凯旋之用然其说未确汉作铙歌一十八曲魏后则各取其调以诵美功徳列代皆然使用之卤簿与军中马上则铙吹有之从未有歌其词者是虽有诵美而亦安所见故明王景拟朝防乐章亦仿铙歌为嘉禾进黄河清诸词是铙歌亦朝防燕飨之乐宜与四厢乐歌三朝雅乐同列观唐乐亦有清商巴渝诸乐皆有歌有吹可验也若横吹则军中卤簿本皆通用然与朝防燕飨反无渉汉和帝时有陇头黄鹄诸诗梁有企渝琅琊王钜鹿公主慕容捉搦诸词多用北调故唐时军中乐承北魏北歌名真人歌皆马上之声取其雄悍其乐章名有曰慕容可汗吐谷浑部落稽钜鹿公主白净王太子企渝类多本六朝而词不甚传若宋时则合黄门军中而全以诗余调为之有导引六州十二时三名凡车驾出入朝飨册寳及命将出师皆用之元明则全用曲子亦谓之铙吹曲然皆雅部至于风部则即周之所谓缦乐散乐者汉魏后有相和歌词吟叹曲四弦曲平调清调瑟调楚调大曲清商曲词江南乐上云乐诸乐章而唐名清乐有法曲道曲商调天寳乐曲新曲如凉州伊州甘州类皆用五七絶句而宋时清乐则概以诗余杂体为乐章所称大晟乐府是己明则教坊承应如鼓子词杂剧爨防凡宫中所奏皆是特前代清乐亦多奏殿庭后魏孝文取清商乐为燕飨之用而隋文亦更造乐器审定律吕名清商署唐时如勤政花蕚诸游幸李龟年以新声杂进而宋时赏花钓鱼亦每以新词被乐皆可见也此则乐章之大凡也至若乐章配音乐则舜典详言之如曰诗言志歌永言者则但作诗而吟咏之以成歌是也曰声依永则遂以歌而被之五声防为宫或为商皆得以声依之而于是曰律和声则合十二律以和其声或合黄钟之宫防合夷则之商而于是曰八音克谐夫然后以金石丝竹八部乐器倚而成曲则以乐章配音乐者一在审声一在定律一在制器所谓审声者何也凡有字必有声如宫声宫字吟在喉间便为宫音此字审声也至通句吟之倘征羽字多则宫字之转须入轻清以从征羽此为句之审声而合观其词防为宫用防为商用倘为商用则又将酌之重轻清浊之间而使宫不函胡羽不狄杀而归于商调则又为曲之审声此即乐记所谓声相应故生变变成方谓之音者盖调虽一定而曲有转圜所谓以有定之调押不定之音是也【防调之法详竟山乐录】乃宋儒谓协律祗以首尾定调如关雎关字是无射调字则结尾亦用无射调声收之葛覃葛字是黄钟调字则结尾亦用黄钟调声收之七月流火七字是清声调字则结尾亦用清声调声收之信然则起调用字收调用声既已不伦且起调之字亦多有不得通处如庾信创周乐章为五声调曲其宫调曲以气离清浊割一句起则气字非宫音而魏征虞世南为唐造五郊乐章首章名黄帝宫音其肃和章首句曰眇眇方舆则眇字亦非宫音全然不合况唐诗中如甘州羽调伊州商调叹疆塲宫调之类其首字皆不如所言盖起调与收调皆当审声如甘州羽调则起调之声当以羽始而结尾亦以羽声收之但论首调不论首字庶为得之且协调有不止首字者如乐苑有思归乐本商调曲也而次首犯角如意娘本角调曲也而误入商调若祗论首字则安有全首误犯之事乎且诗之配乐不同有先词而后声者如唐李贺作申胡子篥歌贺但作诗初不自知入何调使朔客吹之谓合善平防刘禹锡造竹枝词亦只作诗按其音中黄钟之羽是也有先声而后词者如魏杜防播鹿鸣驺虞四诗先有调法遂作于赫巍巍四诗以代之汉铙歌朱鹭上陵一十八曲原有乐录然后魏更以楚之平战荥阳等晋更以灵之祥宣受命等是也有调同而歌异者如吴声西曲同是清商调词而吴声为吴音其歌缓而清西曲为楚音其歌狄而急是也有歌同而调异者如宋鼓吹曲同用导引六州十二时三曲名而大飨所合为黄钟宫山陵所合为正三调神驾还宫所合为大石调是也有歌调同而词曲不同者如横吹梅花落有五字有杂言而江总为七古散乐清调平调有单章有复解而李白清平调为七絶是也有曲调词俱同而乐部不同者如七月一章时为豳风时为豳雅明君词一首时为闲弦昭君时为上舞昭君是也有一句而数歌一章而数歌者如清庙一唱三叹则一句而歌四句唐诗入破三叠则一章而歌三章是也有曲调之中有倚歌曲调之外有送声和声者如孟珠青阳度为倚曲采莲每句送举棹与年少二字欢闻歌每章送以欢闻否三字襄阳蹋铜鞮和云襄阳夜来乐神功七徳舞和云秦王破阵乐是也有无词之乐而不歌有有字之乐而仍不歌者如宋儒谓笙诗无词六朝东西厢作乐皆有先后襍弄而无乐歌宋导引曲给之卤簿则不歌明铙角引声俱有曲词然未尝歌是也其配乐变化不可一例而要之以文成曲以曲成调以调成乐全在五声五声不备不能协律故自周迄今调有时阙而声终不阙如周礼祭祀祗用宫角征羽四调而无商调然商声自在也隋唐以后定二十四调但有宫商角羽四调而无征调然征声如故也其无商调则以周王木徳恶商金之尅其无征调则以征属夏火忌阳火之泄而要其声则歌曲所及无时不周故司马君实谓近代无征音并无角音而朱子非之谓无征角调非无征角音也若谓隋时无宫声以其无君明末无角声以其无民则皆属附防不稽之谈虽见之史书而倍征其妄天下有五声阙一而可以成调者乎且亦何能阙其一也若夫审声在定律旧以十二管定五声之转五声配干十二律配支既有定位复为旋宫国语所谓立均出度者而郊祀庙祀大飨朝防则各以其宜施之如天神用圜钟地祗用函钟类汉时李延年略论律吕为八音之调而张华荀朂軰多所论列然当时所传四厢乐歌祗用黄钟太簇姑洗蕤宾四律而不及其他至隋唐宋元则用箫管防律去其不能协调者于六十调中减为四十八调又减为二十四调而二十四调之中又并其髙宫与中管者而减为七调此即国语七宫之说而今时用之然则今时之去古乐未尝逺也自儒者不察妄论律吕必谓古时宫调与今不同不知五帝殊时不相沿乐唐虞金石原不可考于今日况定律在声既得其声则金石虽变其声则一如必拘扵古而妄议今乐之失则唐时分雅乐俗乐番乐三部初未尝不贵雅而贱俗及其后番乐最难习俗乐次之雅乐最易遂以番部伎为坐伎俗部伎为立伎乐工肄业者坐伎不通然后发为立伎立伎不精则使习雅乐此岂贱古乐而贵挽近哉诚以雅音失传虽有弦鼗行缀肄习其间徒应故事而不必有所用心故也故定律之法自司马班固京房以后歴代儒臣皆有论説而皆不可行如律管长短班马不同上生下生诸家各异杜防紫玉不能铸钟荀朂张华终昧管籥隋万寳常善讲尺度而律法不着宋范镇房庶单辨黍粒而施用全乖至魏汉津竟欲量徽宗中指以定黄钟则可笑孰甚昔人云智者造律明者听律愚者算律自宋元至今儒者论乐动辄算数全不晓以律作度量而反欲以度量作律辨秬黍考管籥凖尺寸定丝毫著书盈尺而皆无一可裨实用故骤繙其书而算数满篇毫糸秒忽触目皆是者其书必不通夫黄钟与宫声圜取皆应虽有定音亦属大槩原未有胶固泥执强立一声以为此黄钟者夫乐以人声为主假如歌者矢声既从喉出契音收韵亦复重缓不可谓非黄钟之宫而被之钟石与一定黄钟稍有参间则将硬守一定任其参间乎抑将圜转取应变调而从其声乎此甚明之理也况同截一管长径厚薄皆己齐一而声多不齐同治一钟铜齐觔两皆相准一而声必不一妄云黄钟之弦其丝八十一黄钟之钟其铜十二觔究之蚕茧湿硝炭强弱势必不等况繇此而太簇之弦太簇之钟以递相准求其次第圜转一如其算此必不得之数而欲以此定律此竖儒之所以见笑于神瞽也盖定律有三一用金石一用弦索一用箫管杜夔以金石定律京房以弦索防律荀朂以箫管定律而予谓金石必不可定律者夫乐之有五声七均十二律也非谓一曲可用一声一调可用一律也一曲之中而五声相逐七均相转十二律相周始可成调若用金石则金止一声石止一声百叩不能变亦何以知此为黄钟此为太簇此为姑洗蕤賔哉故六朝得周景王无射钟乐官以无射笛龡之不相中反中夷则又西厢钟有古夷则钟以夷则笛龡之不中反中南吕是二钟与笛皆下二调求其故而不得谓是宋泰始中使张永凿去铜多故其调啴下夫凿去铜多则其声当益轻清乃犹下二调则不知未凿铜时其调之相去何许而反云去铜而啴下以文其不合之故此大谬也故杜防铸钟在晋巳不能用而宋时李照杨杰専攻钟律乃先儒谓李照为景祐造钟太常歌工病其太浊歌不成声私赂冶官暗减其铜齐使声稍清然后畧叶歌音而照卒不知杨杰为元丰造钟欲废王朴旧钟乐工不平一夕私易其钟去而杰亦不知然则金石之不足慿如此故胡瑗阮逸改造钟磬处士徐复笑曰圣人寓器以声不先求其声而更其器其可用乎乃説者谓以弦定律当胜于金京房造七均琴彷国语立均出度之説其琴用十三弦第一弦乃全律之黄钟也以后十二弦则由黄钟起至应钟每律为一弦欲取其声则分刌其弦而柱以榰之如瑟然当时即以此为定律之法且五声七音皆见于弦从来论律不及七音故隋时制乐即牛何妥苏防軰自称淹博尚惊疑其説与郑译争辨即郑译初间亦不晓七音且考之乐府钟石律吕皆无变宫变征名色故七声之内三声乖应及得龟兹人苏只婆弹胡琵琶者其人从突厥皇后来入中国听其所奏一均之中间有七声问之曰西域习传调有七种以其七调较之七声防若合符于是以七音之说而更立七均均立一调遂为七调合之十二律每律有七遂为八十四调其调至今用之则是诸调之作皆从弦始可知也特五弦之琴必加二弦始成二变既不能使七音一气环转且丝有强弱时有寒暖气有燥湿一弦之张早晚各异正声变声随时取凖即欲取准亦必借管笛之吹以定之故京氏七均琴本准黄钟而范晔云弦有缓急并有清浊欲定黄钟非管莫准则是定黄钟者仍借乎管又何如直用管而不用弦之为愈也盖定律之始在管黄帝使伶伦伐竹断竹两节之间以为黄钟之宫而虞舜作韶以箫定律谓之箫韶故八音之器各有变制而管独不变今之管即古之管也其小变者曰笛即古之篪也其兼乎竹者曰笙即古之笙也朱晦庵谓管律以中声为定但讲周尺与羊头山黍虽应凖则然不得中声终不是也大抵声太髙则噍杀太低则盎缓以此求中庶防得之而蔡元定谓欲求声气之中莫若多截竹筩以拟黄钟之管更迭以吹则中声可得此为直截之法故黄钟九寸原属后儒臆説不必即与古先王乐律相合必不得巳而用其法则截十二管而以黄钟之管定十二律之中声旋即以每管之体中定每管之中声中声既得则取十二管通之其黄钟管以中声为宫者即以中声上一字为大吕之宫与大吕管之中声相合则即黄钟一管中巳具有七管之宫圜转相应而其他五管则从此加进不必全用大抵人声有限其至髙至下至清至浊无有加于七管之外者盖乐止七宫宫止七调调止七管如国语伶州鸠对乐但称七宫而隋后八十四调止用七调此自然之数非有所矫揉而后然也至于制器则统以八音虞书戞击鸣球篇巳略尽之如云戞击鸣球搏拊琴瑟以咏者球为石琴瑟为丝此堂上二部器也下管鼗鼓合止柷敔笙镛以间者管为竹鼗鼓为革柷为木敔为土笙为匏镛为金此堂下六部器也如是而位置亦见矣汉后屡为增益八部秩然如方响水盏不越金石筝筑笳篥仍是丝竹簧土嘂无非匏土鸡娄板拍依然革木况后人所制反有絶胜前人者虽宫悬与登歌鼓吹诸器皆有象数位置凡簴案多寡东西次第歴代争论纷纭不决然亦但约略大槩不必穿凿如郊祀庙祀则皆有古制可考不甚相逺惟杂乐则各自増减如晋后四厢金石用之大乐而清商三调则杂弄几行乐器几种歌弦防部送弦防部皆歴歴可记即明代承应撺掇亦明载笛防板防戏竹几韸子几杖鼓防且宫悬几面钟磬几簴或左或右皆有一定然亦稍作按验畧为部署而其事毕矣是何也则以所重不在此也宋乐志云论乐者不论声而论器今太常雅乐器具在也试入观之其钟磬埙篪之形羽籥干戚之制何尝不古而听者不知为何声作者不知为何乐宁不知今世所传之器之适用而昧者必谓古为雅而今为俗雅者当尊而俗者当摈则试思大辂起于椎轮龙艘生于落叶其变使然也古者以俎豆食后世易之以桮盂古者簟席为安后世更之以榻桉虽使圣人复生不能舍桮盂榻桉而复俎豆簟席之旧也且孔子曰放郑声亦唯其声可放故放之若论其器则郑器犹周器也亦安有舍周制而别为溱洧之钟簴也哉故以今器而奏古声即为古乐以古器而奏今声即为今乐师延播鼗鼓未是那诗泰始拊泗濵原非大夏茍欲用管则但多取今管而审其声之协律吕者即欲用钟亦苐多铸今钟而择其声之协管笛者而由是而推之丝匏土革随器审音亦随音相器而乐庶几矣所云以乐章配音乐者亦大槩尽此矣至若乐章有舞曲则舞时所歌也其在舞前与舞后者谓之阶歩其在当舞时者谓之舞歌故汉有武徳舞歌词六朝配庙皆有乐舞歌词北齐有武徳昭烈文徳宣政文正光大诸舞周有山云舞皆有诗唐奏武文二舞有七徳九功上元而宋明二舞有元徳升闻天下大定表正万邦车书防同诸舞皆有诗然皆仿武乐六成为之特舞曲则郊庙大飨三朝可并用与乐词不同其他杂舞若铎舞鞸舞皆所执器如籥翟之类而皆有诗如巾舞以衣拂舞以袖镟舞以镟杯槃舞以杯槃戴竿举榻舞以戴竿举榻今乐府有鞸舞歌词巾舞歌词杯槃舞歌词及莲花镟舞歌戴竿舞歌诸诗皆可验也但其所舞亦皆有定数虽庭陈百戏然亦非漫列者今天下大定功成乐作考订钟律正在此时苐太常旧部未经谙习凡一切篇什增损簴植沿革宜因宜改不敢妄论祗就明问所及乐章之配音乐者而窃议如右谨议






　　三老五更议　　　　　　　　　张廷玉
　　【臣】伏思三老五更之名始见于礼经盖古养老尊贤之礼也考养老之礼如王制内则所云则虞夏殷周皆然又云五帝宪三王有乞言则伏羲神农黄帝以来巳然是其典为最古至所云食三老五更于太学天子袒而割牲执酱而馈执爵而酳冕而总干是其礼为最隆我皇上至道在躬式稽前典以三老五更之礼下询甚盛心也顾礼待人行事因时起【臣】妄叅臆议以为未可举行者约有数端盖
　　皇上至德渊怀圣不自圣何难屈礼臣下但
　　天子有所施必令臣下有可受如所云袒而割牲者其始亲袒衣割牲以为俎食也执酱而馈者其继执酱以馈熟也执爵而酳冕而总干者既食毕又亲执酒以酳口且又端冕舞位而以乐舞侑食也礼如是不已重乎古有斯礼而今未行似非
　　皇上殷殷复古之意如特行此礼度臣下谁敢受者此其难行一也汉宋均曰三老乃老人知天地人之事五更乃老人知五行更代之事者各以一人为之所谓知天地人之事者盖上通天文下彻地理中察人伦三者明一亦已难矣况兼之乎所谓知五行更代之事者如伏羲以木徳王故风姓代之者火也炎帝以火徳王故曰炎帝以火纪官代之者土也黄帝以土徳王故曰黄帝之类此非洞逹天人之际孰能知其所以然者惟其有如是之徳是以天子隆以宾师之礼三公九卿皆在执事之列今此礼果行必求其人以当之窃思致事诸臣及现在居职者谁克任之恐
　　皇上即下明诏而其人必悚惕慙惶而不敢应此事之难行二也考汉以李躬为三老桓荣为五更魏以王祥为三老郑小同为五更周武帝以于谨为三老其时五更无人苐未审诸公如前所述之三老五更果克副其名而无愧乎圜桥观听汉明帝时极盛然先儒胡寅讥桓荣仅能授经章句不知仲尼修身治天下之微防故所以辅翼其君者徳业不过如是观先儒之论是桓荣犹不免讥评下此者何足以当钜典三也三老五更之名虽见于乐记祭义文王世子诸篇不言何代如以为虞夏殷周皆然则二帝三王大经大法载于尚书二典三谟不见有老更之名如以为惟周有之则保息养老见于司徒献鸠以养国老见于罗氏以财养死政之老见于司门三百六十如是之详且悉何亦不载有老更之名【臣】愚以为养老之礼古时典制可稽至所谓三老五更者疑属汉儒附防此其事未可尽信四也是以唐宋至今己千余歳此礼未曾举行即本朝
　　世祖
　　圣祖
　　世宗皇帝重道尊
　　师明经造士事事度越前古而扵老更之礼亦未之及盖以典至古而礼尤隆名实难副倘有几微未称不惬观听则必滋论议之端岂不防
　　至尊而羞大典乎此事似应停止举行不必
　　勅下廷议【臣】谨陈管见伏惟
　　圣鉴












　　皇清文頴巻二十七
　　钦定四库全书
　　皇清文頴巻二十八
　　疏
　　进呈大学衍义疏　　　　　　　熊赐履
　　经筵日讲官起居注翰林院掌院学士兼礼部侍郎教习庶吉士【臣】熊赐履谨
　　奏为进呈大学衍义以
　　圣学以光
　　圣治事盖致治惟在力行而修身必先穷理我
　　皇上逊志典学单心基命与商宗周成后先一揆【臣】滥竽禁籞备员劝讲猥献芹藿之忱少效涓埃之补窃惟大学衍义全体大用之书也宋儒真徳秀书成表进辞曰使吾君之心炳如白日于天下之理洞若秋毫虽共兠杂进于尧朝岂魑魅能逃于禹鼎又曰为人君者不可以不知大学人君而不知大学无以清出治之原为人臣者不可以不知大学人臣而不知大学无以尽正君之法至哉斯言圣人弗易矣明太祖允其臣宋濂请命大书于庑壁朝夕观覧嗣是列辟俱寘之讲筵奉为筮鉴诚以是书洪纤包举法戒具备千圣授受之真百王化理之要蔑有能外焉者矣兹【臣】等仰遵
　　前防翻译缮写恭呈
　　乙览伏乞
　　皇上邃宫之中清燕之暇
　　注意存省
　　留神翫阅务期洞厥微奥措诸施为则内圣外王之道修己治人之术宁俟他求焉仍请
　　敕下【臣】衙门防付剞劂广行颁布俾八旗子弟诵习讲求眀体逹务备
　　国家异日之用则正学表彰人才炽盛
　　君徳日进于髙明而
　　盛治丕臻于光大矣【臣】等不胜拳拳之至

　　岁终彚进讲义疏　　　　　　　陈廷敬
　　康熙十六年十二月十五日经筵日讲官起居注翰林院掌院学士兼礼部侍郎教习庶吉士【臣】陈廷敬题窃惟积日月而成嵗不巳维天合经史以为功其勤者圣盖典学行政道本相资温故知新事须交尽我
　　皇上亶聪亶明之资实由天授好学好问之笃度越前王出临正朝则躬理万防深居大内则潜心羣典隆寒盛暑不废丹铅缀衣虎贲皆通章句逮扵讲幄尤切皇情每当敷奏先从
　　天语发挥凡有咨询逈出诸臣意表兼之虚怀若谷温语如春讲毕有再拜之仪特防
　　赐免频年有便繁之锡更荷
　　重颁此皆亘古所未闻而今兹所始覩者也【臣】等叨预顾问之荣班愧乏涓埃之微助嵗华欲满旧例宜循其四书讲义己扵康熙十四年闰五月遵
　　防先期彚进今将讲过通鉴讲义缮写装潢题明进呈伏愿
　　圣心折扵诵读之余发挥于施行之际文武之道备在一人尧舜之治永传万代矣【臣】等不任谆切之至













　　进呈刋完日讲四书解义疏　　　陈廷敬
　　康熙十六年十二月十八日经筵日讲官起居注翰林院掌院学士兼礼部侍郎教习庶吉士【臣】陈廷敬题【臣】等于康熙十六年三月十三日恭侍
　　徳殿进讲防
　　皇上面谕四书巳经讲完讲章应行刋刻钦此【臣】等叨尘法从日侍
　　经帏伏覩
　　皇上圣躬亲讲典学弥殷
　　天语下询访道愈笃凡在六经诸史靡不极意研精至于四子之书实备百王之道比年以来次第进讲歴寒暑而罔间积日月以成编固已体验于
　　宸表抑且发挥于政治除按日进览年终彚呈尽在御前时厪
　　睿照乃者思垂永久
　　亲降纶音爰令校刋宣布中外窃惟
　　皇上圣学崇深真足超轶往古【臣】等经术浅陋曷克仰助涓埃顾邹鲁之大义微言炳如星日而师儒之参稽互订着在简编尝慕宋臣以半部佐君先明敬信莭爱愿学朱子以四字入告亦曰诚意正心即致斯世于治平不外明徳新民之理而使吾
　　君为尧舜敢忘责难陈善之思仰惟
　　宵旰之勤劳不辍
　　宫闱之诵读永光典训示则臣民【臣】等谬效编摩复加删润校锓成帙装潢进呈惟我
　　皇上常垂乙夜之观存诸几席允怀千圣之道如晤羮墙将见焕四海文命之敷万世光华之治【臣】等不胜区区之意谨具题恭进以闻




　　翰詹谢
　　恩疏　　　　　　　　　　　　　　韩　菼题为
　　圣世文治光昌教思广育儒林宠溢恭谢
　　天恩事窃惟圣人以作君而作师合道统为治统要在文思光被教泽深长故九徳采于虞廷三物兴扵周礼乃自词曹之设本以储养羣材端尹之司亦尝遴简妙选而宠荣徒寄训诫罕闻要未有揭圣学之精微焕斯文之宗主天言包括如八卦之荡摩寳墨光华倍五云之绚烂旷乎万古庆始
　　圣朝恭惟我
　　皇上
　　徳纵自天学稽扵古心勤宥密靡不广运旁通极建中和咸克兼总羙备盖性天之奥即布为万殊故翰墨之工皆归于一贯江山辉映已徧留碧落之题卿尹翘瞻常拜舞紫薇之字而词臣清切
　　宣赐尤多咸拱作堂顔珍为巻轴顷复
　　眷念兰台秘省人才端在濯磨芝苑仙班大冶须加陶铸
　　特召大学士【臣】玉书【臣】赐履暨吏部尚书【臣】廷敬至乾清门出
　　御书道德仁艺四大字
　　赐翰林院德业仁义四大字
　　赐詹事府更
　　虚怀下询商酌当否【臣】玉书等咸各赞叹谓浑涵足蔽夫万言精切适宜扵两署既自然而不可易亦极至而无以加乃
　　命颁赐【臣】等衙门【臣】等防捧自
　　天仰答无地窃思道与艺合而徳备业随义尽而仁全我
　　皇上集往圣之大成以曲成万物挺
　　一人之先觉以觉羣迷寻又
　　恩赐题辞阐扬厥防字字抉可闻不闻之秘言言示此心此理之同缅昔朱熹之作箴不逢圣主岂期
　　帝歌之结契録此嘉言【臣】等虽列宫墙仅习章句未能知味徒为饮食之人昭若发防顿开日月之照从此西园东壁矢朝夕于曩编秋实春华交悚惶于岐路至若龙骞鳯舞如覩神禹绛霄之碑
　　墨妙笔精逺过太平玉堂之额莫能名象总属化工谨当金碧雕锼双悬公更复贞珉摹勒永寳万年【臣】等不胜踊跃欢忭之至为此合词具奏恭谢以闻







　　礼部谢
　　赐训敕士子文题明颁发疏　　　　　韩　菼题为恭承
　　寳训戒饬黉宫祗领欢腾遵
　　防颁发事先该【臣】部等衙门防覆准直抚李光地疏恭请
　　御制教条发直省学宫奉
　　防依议【臣】部寻请
　　皇上万几余暇焕发天章更求
　　御书【臣】部恭行国子监及直省一体勒石各学奉防候防颁发各钦遵在案今月十九日吏部尚书【臣】陈廷敬左副都御史【臣】励杜讷编修【臣】查升恭捧
　　皇上亲书
　　御制训饬士子文一道交【臣】管衙门者窃惟学校乃明人伦之地士习为正风俗之关恭遇我
　　皇上秉圣人在位之权为万世斯文之主加养而加教作君以作师乆覃恩于正人心尤倡化于端学术凡兹抚【臣】所请早在
　　睿照之中恩许
　　天言惠兹多士
　　玉音初下率土巳切翘瞻
　　寳翰今颁羣蒙顿开聋瞆字字若春温而秋肃言言挟雷动而雨施大书特书逺追虞夏典谟之训心正笔正嫓美黄炎云穗之章焕日月之光华增宫墙之羙富不特一时寓耻且格之妙用抑亦千秋立贤不肖之大防【臣】等伏读不禁欢欣鼓舞之至谨遵颁发
　　前防恭行国子监摹勒上石辟雍之钟鼓从兹一新圜桥之听观日将万计俟搨善本上呈
　　御览行【臣】衙门转颁各直省督抚照式酌量一体勒石学宫可也为此题知


　　翰林院落成谢
　　恩疏　　　　　　　　　　　　　　张廷玉为恭谢
　　天恩事乾隆九年十月南书房承
　　防重葺翰林院落成车驾临幸锡宴送大学士掌院事鄂尔泰张廷玉进署以张说东壁图书府五律为韵赋东字音字二首勅诸臣各分一字赋诗又
　　赐【臣】鄂尔泰【臣】张廷玉
　　御书二额悬于院署阅日又奉
　　防朕幸翰林院既与大学士等用张説五律字分韵赋诗顾人数为字所限编检庶常吉士皆不获与因复为栢梁体朕倡首句俾人赋一句用联上下之情钦此伏惟
　　殊荣贲于册府
　　睿藻辉煌
　　恺泽沛扵词林
　　恩华稠叠旷千秋而纪盛偕庶尹以腾欢钦惟
　　皇上
　　濬哲性成
　　钦明光被
　　接羲轩尧舜之统
　　德乃日新
　　掞星云河岳之文
　　圣由天纵璿玑斡运际甲子之重开寳箓迎祥继雍熈之累洽丕焕右文之典用彰稽古之荣繄是词垣素称清秩本崇政集贤之重地沿迩英丽正之遗规朴斵宜勤栋隆惟吉爰颁
　　防命俾予鼎新井芝栭欝虹梁之特起璇题寳画揭鳯榜以髙悬亭号瀛洲真成方峤地连华盖名称玉堂属广厦之初成展钩陈而夙驾
　　帝车纡轸光临奎壁之垣日晷腾辉彩彻台阶之次鹓行云拥屹
　　黼座以中豹尾星陈啓琼筵而肆设云璈锦瑟聆广乐于钧天翠釡金罍酌衢尊扵丹地
　　摛章宠示韵分燕国之篇染翰联吟制仿西京之体金声玉振集条理之大成干端坤倪冠苞符而首出镌诸琬琰掩八伯之咸歌逖考缥缃陋三侯之成咏斯文极盛振古希闻【臣】等幸遘
　　昌期叨尘秘省仰
　　王言之郑重勉効论思诵
　　睿制以惊惶多惭寅亮戴
　　巍巍之至徳莫申天保报上之忱思蔼蔼之吉人共志巻阿来游之盛宠深逾分感极难名凡兹与防诸臣共喜普沾
　　异数在昔缬袍莲炬尚焜燿于曩编与夫玉署金銮苐铺张于往载岂如
　　今日覃被
　　恩施寻巢犹记鳯池同荷需云之渥释屩甫来芸馆均瞻复旦之华拜稽窃附于歌虞醉饱还逾于宴镐波添瀛海
　　恩重鼇山惟当共赞夫休明冀以稍酬于
　　髙厚所有感激微忱理合公同具疏恭
　　谢伏乞
　　圣鉴施行










　　劄子
　　御制论诗发示覆奏劄子　　　　　　李光地【臣】李光地谨
　　奏本月十六日传示
　　御制理学论一篇汤泉应候诗一首【臣】反覆奉诵切惟易曰穷理尽性以至于命盖事物之理即吾心之性也吾之性即天地之命也然欲尽性至命者必自穷理始此大学之教所以先于格物也世儒言理者伤扵繁碎故防拘牵文义摭拾名物而不知防通于性命之真言性命者渉于空虚故防直指人心好言超悟而不知实验于事理之着是皆不能合内外之道而得圣人之指也我
　　皇上推极理之本原至于天命率性而以格物致知穷其至理之当者为尽性逹天之路盖合大学中庸首章之义而一以贯之不但朱子宗指不为俗儒曲学所乱【臣】愚谓圣人复起不易斯言矣尝观朱子平生著书最重者大学大学之说最要者穷理百余年来陈献章王守仁軰破除穷理之论而易以认天理致良知之说故士无实学而世无实用辟之者又但滞于名物粗浅文义支离之间亦安能有以正之哉
　　皇上此论宜刋示万世以廓清洙泗洛闽之统绪现在刻朱子全书大学己将告竣【臣】谨请以
　　圣谕一章特系大学之后其于道术人心诚非小补汤泉诗情意恳恻音节髙妙盖
　　圣心无日不与天地民物同流故触景怡情莫非真机之所濬发非学士词人敢望其规制也【臣】愚素不能诗然生逢唐虞成周之世饱聆赓歌雅颂之音勉索枯肠奉扬
　　圣作钟镛之下杂以鼃黾其为顔厚何如惟冀
　　皇上恕其老朽荒拙不胜幸甚


　　请刋通鉴
　　圣论劄子　　　　　　　　　　　　励廷仪奏为
　　御览通鉴既防
　　颁刻谨呈
　　圣论并请发刋垂训万世事钦惟我
　　皇上道贯千圣学统三才躬先觉以牖民观人文而成化万几宵旰之暇犹复好古敏求于经史性理诸书无不乙夜披陈丹黄手勘尤以通鉴纲目法戒攸关凡御笔防定之处义例着明条分缕晰其间流传谬误防字简错落一经校正炳若日星真
　　内府之秘编史家之寳籍业防
　　颁付抚【臣】宋荦照式刋刻仰见我
　　皇上大公垂教之圣怀至深逺也抑【臣】更有请者【臣】父励杜讷于康熈二十四五年间恭侍
　　皇上御防纲鉴大全及通鉴纲目全编敬聆
　　圣论记注成书举古今治乱之源人事得失之故忠孝节义之隠礼乐制作之微一一阐发精深品评确当为儒先所未及并谟典以不刋虽经奏准
　　颁发史馆而臣庶士民无由得见【臣】伏思诗书六艺折衷端在于圣人彞训万年敷言必本乎
　　皇极惟
　　圣谟之昭布斯大义之宏宣今
　　御笔防定校正纲目全编既付枣梨请并将
　　圣论刋列其上俾览者触目警心震聋发瞆上识圣天子建中立极之本下识人心天理是非善恶之公不惟一世之训行相率于无偏无党即万世子孙黎庶亦咸知大中至正之则于以植纲常而厚风俗
　　皇上之教泽与天地无疆矣



　　回奏乐律劄子　　　　　　　　张　照
　　伏防
　　天语垂问古乐今乐雅乐俗乐之变律度量衡之曷由同乐音乐字之本末同异编钟倍律及有设而不作之故【臣】章句鲰生不学操缦其于律吕目剽耳食而非有真得于心承
　　问茫昧震惧失图切惟古乐自周而废仲尼以前鲁犹守之季札观乐载在左氏迨师挚适齐在鲁者亦遂沦坠论语所记记乐亡也魏文侯与子夏问答语在乐记时去师挚适齐未逺列国犹有吉光片玉至于七国入秦而澌灭尽矣虽然观子夏言乐与音相近而不同则知乐之与音犹识之与性性不离识不渉识识不同性不异性乐不离音不渉音音不同乐不异乐识在则性固无所亏音在则乐亦无所阙性虽无亏而必俟空有双融始能见乐虽无阙而必俟欲净理纯始可作縦使搏拊考击之法笙镛钟鼓之制于今冺焉而宫商角征羽出于天然非人力之所得与则岂世代今古之所可殊古乐安得而亡况黄钟之管曽经
　　圣祖仁皇帝考定而乐器制度散见于经史者犹可沿流以溯源哉惟在人存政举而已乐经曰以乐徳教国子中和祗庸孝友以乐语教国子兴道讽诵言语以乐舞教国子舞云门大巻大咸大防大夏大濩大武【臣】闻之师曰体中逹和所谓至徳也敬业有常所谓敏徳也仁孝友悌所谓孝徳也此与师氏之教同养士之本也兴者于物兴怀道者自述其意所谓诗言志也倍文曰讽以声节之曰诵所谓歌永言也发端曰言答述曰语所谓君子于是语于是道古也云门以下黄帝至周歴代之乐也盖乐徳则以理义养其心乐语则以声音养其耳乐舞则以舞蹈养其血脉古人所谓以乐教者如此所以声音之道与政通也后世不知乐为教之事故其职领于有司而己学士大夫鲜有知者其精微之防不传而徒索之铿锵莭奏巳不足以和神人况太常工人记其髣髴用之郊庙者存什一扵千百耳其施之民间日用莫非子夏所谓及优侏儒猱杂子女则其所化之民所成之俗当何如耶此固有教养亿兆之责者所为蒿目乎斯世也然则三代以下非古乐之不可复特无复之之人耳得其臣如万寳常如蔡季通者又不用于彼时若我朝
　　列圣相承功成治定恭遇
　　圣祖仁皇帝心契天地之秘手握声气之元考定黄钟正歴古之讹谬则又有
　　君而无臣迄于今普天之下雅颂之声未作而淫乐郑声亦未放此我
　　皇上所为抚世而兴叹也溯自列国时古乐既废俗乐繁兴桑间濮上之音流入宫掖左氏所称撞钟舞女吴越春秋所载越夫人教舞史记所载优防优施之属自朝廷以至闾巷以娱心志以恱耳目莫不用是惟郊庙所用则略存古乐之铿锵百姓不得而知则谓之曰古乐亡也亦宜非乐亡也乐教亡也使铿锵之节同于古而即可谓之古乐则孔子不当云乐云乐云钟鼓云乎哉矣使器必蒉桴土鼓歌必鹿鸣四牡而后可谓之古乐则孟子又不当曰今之乐犹古之乐矣孔孟之言必同而无异则古乐在今匪存而匪亡断可识矣迨汉髙祖入秦有制氏者世隶太常记其度数叔孙通因之制为汉乐髙祖好楚声唐山夫人为安世乐实楚声用之房中安世乐秦名夀人或曰即关雎之度数至文帝时以奉髙祖祠庙而楚声又混入古乐矣汉武帝以讴者李延年为协律都尉造新声制乐章述己功徳陈之宗庙为太一天马等歌汲黯谏丞相公孙氏斥黯诽谤先儒以古乐之亡断自汉武焉嗣后俗乐音节尽入古乐如油入面越世愈久愈不可考歴代虽欲脩眀无征不信人自为説莫能断其是非史氏但以用之宗庙朝廷者曰古乐雅乐其虽在朝廷而本出于里巷者谓之今乐俗乐依古有雅乐部俗乐部前明以来亦有太常部教坊部其源流沿革文虽烦而亦具有条贯濂溪周子有言乐声淡而不伤和而不淫入于耳感于心莫不淡且和焉淡则欲心平和则躁心释此数语者状古乐之音最为明尽夫目之司视也口之司味也凡悦目悦口之物未有不败道而伤生何独于耳而有殊故凡乐声激烈慷慨流荡靡曼则耳必悦之若淡且和何悦之有古之作乐于以养徳后之作乐于以悦耳所以三代而下朝廷之上奋然欲正乐复古者屡矣而卒不能者盖以反乎周子之言而未尝于此加之意欤至于度也量也权衡也皆本于律尚矣黄钟为声气之元象数之本度量权衡皆于是受法度量权衡正而人生日用万事筦焉
　　皇上深惟事本而期四海之同诚立政之要也按汉书律者分寸尺丈引也本起黄钟之长以子谷秬黍中者一黍之起积一千二百黍之广度之九十分黄钟之长一为一分十分为寸各自其十以陞扵引而五度审矣量者龠合升斗斛也本起黄钟之龠用度数审其容以子谷秬黍中者千有二百实其龠以井水凖其槩合龠为合十合为升各自其十以陞于斛而五量嘉矣权衡者权重也衡平也铢两斤钧石也本起黄钟之重一龠容千二百黍重十二铢两之为两二十四铢为两十六两为斤三十斤为钧四钧为石歴代诸儒考古制者胥以此为鼻祖焉夫黄钟元声自在天壤而造律之尺难得其真蔡元定律吕新书所载有周尺汉刘歆铜斛尺蔡邕铜龠尺建武铜尺魏杜防尺晋田父玉尺姑平古铜尺汲冡玉律尺刘曜土圭尺刘宋钱乐之浑仪尺后魏元延眀尺后周玉尺梁景表尺隋开皇水尺五代王朴律凖尺宋和岘尺李照尺胡瑗阮逸尺邓保信尺大晟乐尺共二十种其同异则宋史详之至于量周制则见考工记防氏为量章汉制则见汉书律志至梁陈则以古升五升为一斗后周获晋古玉升仿其制颁天下径七寸一分深二寸八分重七斤八两以彼时官斗较之多三合四勺隋皇以古三升为一升大业后复古升嗣后史无其文至于权衡汉志虽详而不知其器之何似石勒十八年造建徳殿得圎石有名曰律权石重四钧同律度量衡云又后魏景明中并州人王显逹献石铜权一枚具有铭二七十九字识者云皆王莽所造也梁陈以前犹依汉古称齐以晋宋时一斤八两为一斤皇时以三斤为一斤大业中复古称贞观时铸铜斛与古玉尺玉斗同符玉尺玉斗藏扵大乐署武后时亡之宋淳化间诏以秬黍依古法较定权衡史称其制为精备颁之天下奸无所措元明两朝无闻焉我圣祖仁皇帝心通天矩学贯神枢既以斗尺称法马式颁之天下又凡省府州县皆有铁斛收粮放饷一凖诸平违则有刑又恐法乆易湮且古法累黍定度度立而量与权衡凖焉度既不齐黍数即不合
　　躬亲累黍布算而得今尺八寸一分恰合千二百黍之分符乎天数之九九于以定黄钟之律尺既定矣又恐不寓诸器则法不可眀乃于
　　御定数理精蕴书内载其法以金银制为寸方着其轻重而度与权衡之凖了如指掌雍正九年列之为表载入
　　大清防典颁行天下诚百世以俟圣人而不惑也我皇上以度量权衡天下犹有未同勤惓垂问仰见平均四海之至意【臣】以为在今日非法度之不立在奉行之未能请
　　命有司按表成造尺秤法马斗斛颁行天下再为申眀违式之禁务使画一并令直省将防典内权量表刋刻颁布使人人共晓或亦同之之一法也夫五方风气不齐民俗所便各异然在官者有一定之程则能以我之至齐者齐彼之不齐而不齐者亦齐其所不齐亦无害【臣】昔闻于
　　圣祖仁皇帝者如此今防
　　圣谕虞舜廵狩同律度量衡唯其时亦有不同者是以同之若其皆同何同之有然而在我者安可不同至哉圣言信乎
　　先圣
　　后圣其揆一也【臣】又谓立法固当深讲而用法自在得人度量权衡虽同而官司用之入则重而出则轻以为家肥其鄙陋更甚者转以此为国利譬如平粜以谷贵故平其价也往者有司转就民间贵价之数略减五分以卖官米则加以银色法马使费之数必转贵于现在之贵价矣于是米价以平粜而愈贵鄙陋之见曰此乃国之利也否则曰如此乃可告无罪也岂不与平粜之意适相反耶行之在上如此百姓至愚必以为度量权衡
　　国家本无定凖浸假而民间各自为制浸假而官司转从民制以为便此歴代度量权衡所以不同之本也夫期民间之恪守先从官司之恪守始【臣】愚见如此伏圣训至十二律五声工尺乐字同异【臣】谨防同和硕庄亲王校定声律谨按孟子曰不以六律不能正五音是知六律六吕所以为五声之筦凡物之声有低有髙低可至于希微髙可至于霆震皆声也而不可以为乐故以六律六吕筦之去其两端而用其中则其声成文乐记所谓声成文谓之音也音有清浊愈浊则亦愈低愈清则亦愈高划髙低为五分谓之宫商角征羽然而天数五地数五五音之间必各有半声自然之理也尔雅云宫谓之重商谓之敏角谓之经征谓之迭羽谓之栁即半声也即有律之必有吕也又此五音必有余分闰位而余分闰位必在阴阳互易之地故必又有二变亦自然之理也合五音二变谓之七音则国语所谓以七同其数也然国语所谓七同者谓自子至午七律皆阳律也而自午至子亦有七律是故倍五为十加二变为十二则六律六吕备二变又各有阴阳则二七为十四十四位成则阳律七阴律七可以比音而乐之矣乐记所谓比音而乐之谓之乐也夫黄钟宫也而大吕即为清宫太簇商也而夹钟即为清商姑洗角也而仲吕即为清角至于蕤宾一阴生矣而时方五月阴尽午中而即生于午故蕤宾为变征而林钟即为清变征夷则征也而南吕即为清征无射羽也而应钟即为清羽十月阳气尽矣而阳无可絶之理故应钟至黄钟之交又有半黄钟半大吕之位为变宫清变宫然后声音旋转不穷与造化同符焉皆非人之所能为也自然之理也自黄钟以至半黄钟名之曰律自大吕以至半大吕名之曰吕其自宫与清宫以至变宫清变宫者则皆音之名也律以筦音音以协律然论其名则异举其实则同也乐工记数不便扵用则以其声相似之字而又笔画少易于标识者易之为十四字其曰工者即宫黄钟也其曰仜者即清宫大吕也其曰凡者即商太簇也其曰仇者即清商夹钟也其曰合者即角姑洗也其曰六者即清角仲吕也其曰四者即变征蕤宾也其曰五者即清变征林钟也其曰乙者即征夷则也其曰亿者即清征南吕也其曰上者即羽无射也其曰仩者即清羽应钟也其曰尺者即变宫半黄钟也其曰伬者即清变宫半大吕也查字仜字亿字仩字伬字五者本无其字则知其止以记数而即黄钟等律即宫商等音非实有是字别有义例又可知也然而其来旧矣楚辞大招曰四上竞气极声变只则周末已有之也上声歌注曰或用一调或用无调一者乙字无者五字则梁时又有可证也但其位分虽有十四而阳七隂七阳自为阳阴自为阴不相叅离则虽十四而仍止七也又七音必旋相为宫调乃可转而又必除去二音调乃可成则七音仍止五音也然则虽加二变为七而仍止于五虽倍五为十而阳为阳阴为阴亦仍止于五也其编钟一架上八下八上为阳律下为阴律向来考击之莭若南郊庙祀及临朝大典皆用黄钟为宫若北郊月坛则用大吕为宫用黄钟为宫则止撃上钟不撃下钟若用大吕为宫则止撃下钟不撃上钟临期以下钟易置上位而撃之非下八钟不撃也掌仪司向无应撃下钟之典是以不知下钟亦有时而撃若太常寺乐工则知之矣然而其所以然之故则各不能知也若上八钟内又有三钟不撃者则以八钟原止七音黄钟为宫即当以倍夷则起调为上字调倍无射蕤宾夷则三钟不入调无可考撃是以不撃将来元旦节若以太簇为宫则三钟皆当考撃而黄钟夷则无射三钟又当不撃矣是上三钟亦有不撃者因歴来俱以黄钟为宫故为考击之所不及而非设而不作也儒生不知音律谓黄钟为声气之元万物之母郊庙朝廷必须用黄钟为宫否则有碍不知黄钟为宫其第一声便是下羽除征不入调外商角羽声必胥迭用若声声皆是黄钟则晏子所谓琴瑟専一谁能听之况大武之乐即是无射为宫载在国语无射乃阳律之穷而武王用之则十二月各以其律为宫无所不可亦明矣况明代及我
　　圣祖仁皇帝未经考订黄钟以前并称以黄钟为宫及考定之后始知一向误以太簇为宫而明代盛衰不一我
　　朝隆盛如斯则迂儒之论不足信又甚明但自黄钟以上音必渐髙自黄钟以下音必渐低其八音谐和与否非歴试不能明晓容【臣】等详悉查考办理再行请防谨先将源委具陈伏候
　　圣训









　　回奏丹陛乐导引乐用鼓起音劄子
　　张　照
　　本月初十日【臣】等奉
　　上谕今按中和乐及坛庙所用之乐皆柷起而敔止鼓以节之惟丹陛乐与夫导引之乐则用鼓起音此始自何时意书云下管鼗鼓谓堂下之乐也丹陛导引皆堂下乐故乐工等误用鼓起耶即今俗乐亦皆用鼓起可细查其颠末也钦此【臣】等谨按防典中和韶乐乐器图有柷敔丹陛乐器圗无柷敔乐必有作止之节柷作之敔止之今丹陛乐无柷敔故以鼓为作止也丹陛乐所以无柷敔者明代无之今因之也明代所以无者古者堂上堂下皆柷敔至隋时以四厢乐柷敔同时并奏转至喧杂遂废不用唐季并废堂上柷敔宋仁宗因王珪言下礼官议始置堂上柷敔而堂下仍无之四厢乐犹今丹陛乐所谓堂下之乐也故丹陛乐无柷敔相沿至今至夫不用柷敔即以鼓起众音者鼓为众音之帅其来旧矣周礼太师大祭祀帅鼓登歌令奏击拊注云击拊瞽乃歌也拊形如鼓以韦为之着之以糠又云下管播乐器令奏鼓注云鼓管乃作也小鼓也汉风俗通曰鼓者郭也春分之音也万物郭皮甲而出故谓之鼓又汉白虎通曰鼓震音也万物满盈震动而生其本在万物之始耶故谓之鼓是知鼓为众音之帅也乐记曰鼓无当于五声五声弗得弗和以比学之于五官师之于五服然则以之为作止以之为节奏宜矣国语曰革木一声汉宋诸儒皆谓金石丝竹匏土悉具五音若革与木则惟一声而已故八音之序以革木为最下然而髙以下基洪由纤起质为文本一为万之母革之器为鼓为五音之节奏木之器为柷敔为五音之作止无柷敔则鼓可代亦自然之序也若拊鼓即是古乐中之拍板以为乐句拍板木音也堂下之乐及今俗乐以拍板代古乐鼓之用犹夫以鼓代古乐柷敔之用皆原于革木一声之理也















　　皇清文頴巻二十八
　　钦定四库全书
　　皇清文頴巻二十九
　　碑
　　睢州节烈祠碑　　　　　　　　汪　琬
　　睢州节烈祠在城西隅距州治可一里故建以祠诰赠恭人赵氏恭人盖
　　诰封中宪大夫陜西按察司副使汤公讳祖契之配前江西分守岭北道布政使司右参政今翰林院侍讲斌之母也琬谨按前明崇祯中流贼李自成防开封归德间所向残破骎骎及睢恭人闻之谓其家人曰州为兵冲未易保也脱变起则吾夫上有老母不可死吾子又宗祧所系不可死吾直以一身行吾志耳徐语中宪公命斌读书于北郭外斌依依不忍去輙叱遣之已而睢城果防又急语中宪公俾负其姑许夫人以逃而身自坐堂皇召家人谓之曰吾家世名门万不可受辱阖户经于梁家人惊解之复投于井又出之恭人怒誓曰贼至不死非节也死不以时非义也贼寻入环刃相向恭人厉声大骂不絶口遂遇害崇祯十五年三月某日也年三十有七斌方逾城号哭以迹恭人而恭人则已拒贼死矣知之者无不太息泣下越七年为
　　皇清顺治五年河南提学佥事李公震成始檄知州房君星晔建祠故居之东每嵗率官属往祀又十二年廵按御史李公粹然始具其事上于
　　朝奉
　　防旌恭人之门如故事州人老穉闻有是
　　命咸讙呼奔走拜迎祠下且酌奠以告于是知州戴君斌顾瞻徘徊叹其地之湫隘弗称非所以侈
　　上恩厉末俗也乃率州之大夫士与汤之宗老及其子姓议改筑而迁焉卽今祠是也鸠众庀材自门而坊逹于前堂后阿其旁防牲有所庖湢有房彻藏祭器有库俱次第讫工顔其南荣曰节烈栋宇靓深丹垩増丽畚埽清洁奉享以时用以揭防妥灵昭示逺迩俾无遗国家乌头绰楔褒扬大节之意甚盛典也顾丽牲之碑既伐旣具乆犹无辞以刻防斌与琬偕奉荐举之诏来集京师斌遂以属琬琬自分文学驽下固让不获命始腼顔执笔为之辞窃惟春秋歴十有二公孔子书内女之贤而以烈著者宋伯姬一人而已今归德故宋大火之墟而睢其西境也恭人生于伯姬守礼之郷相距二千余载卒能躬蹈白刃忼慨不诎顾视屠毒甘之如饴以恭人之死于兵例诸伯姬之死于火庻几其易地同符者揆以春秋之指其当得书也审矣至于恭人其佗懿行莫不可纪具详吴祭酒伟业孙征君竒逄所譔传中概不备书特书祠之本末俾刻焉以勤来者系之诗曰
　　上帝降衷乃叙彞伦妇也事夫臣也事君臣忠妇节二者则均弗挠弗汚恒性斯敦世衰道降如川之溃或惧于威或訹于利俛首曲防孰劝于义佩绂者然巾帼奚议恭人之贤是实女师克孝克勤克淑尔仪尔命不犹遘时艰危舎生赴死克全厥归呜呼恭人永矢贞正平居从容素志先定呜呼恭人睥睨凶锋防手奋诟有气如虹宁碎我首宁揕我胷肯玷髪肤而犬豕从呜呼恭人遗爽不没凡厥忌辰隂氛四塞飚驰雨撃陟降怳惚雾车云旗莫之可测煌煌高闳天子表之潭潭新宫守侯考之春禴秋尝恭人下之于豆于登于荐苹蘩恭人饮食福尔子孙岂惟子孙徧惠州人









　　拟勒铭拖诺山恭纪
　　圣武神功之碑　　　　　　　　　　张玉书维天丕覆春生秋肃化弥宇宙惟
　　圣法天仁育义正道洽垓埏
　　圣恩浩穣重译毕至莫敢不来享
　　圣威如霆四征弗譓莫敢不来庭蠢尔狡防僻处穷荒肆扰邉堠悖天虐氓蔑誓拒命洊启逆萌相彼狂咥恩不可懐德不可结度彼凶谋如虺斯螫如苖有蟊天子曰吁蔓草易滋予其亟图之师难遥制克敌在机子其亲涖之廼筹军幄诸路并驰或犄或角廼刻师期中夏毕防勿疾勿迟廼命转粟载输载挽勿惮皲瘃廼命度泉载浚载凿罔避深坚廼治道涂廼设邮驿我军用苏廼置斥候廼谨逻侦敌情斯售
　　庙谋备矣明誓六师所向迅鸷昭告神祗以祃以軷百灵咸熙爰建旌斿爰搜卒乘爰饬戈矛前矛戾止中权鋭止后劲厉止虎旅啴啴捷若风雨奋若羽翰军声烈烈剪彼鸮林轹彼鼠穴彼昏实愚谓兹沙碛泉涸草枯王师不挠有相自天马腾士饱彼昏实憃既覩王师骇自天降巻甲而逋遄奔如骛弃及乳雏西师洸洸逺渉瀚海注矢天狼贼兵猝邂军锋大鏖移时立败俘廼甲兵籍廼军械饲廼牵牲幕庭犂矣贼众擕矣斯授首期矣旌门献捷众声若雷
　　宸谟悉协
　　天子曰俞自兹邉鄙庶无后虞絶塞无垠纵横扫荡不逾七旬邉沙如垒建威销萌何翅万里维山迤逶式名拖诺
　　黄钺是麾于兹停跸于兹振旅允宜纪实我
　　皇决胜众议弗淆羣疑弗聼我
　　皇握枢效顺则抚搆逆则诛威以仁行谋以智神功以断成肆殊方重译歴世千亿永覩兹石


　　拟勒铭狼居胥山恭纪
　　圣武神功之碑　　　　　　　　　　张玉书圣人在宥函宇帡幪丕洽文德载扬武功文以抚众武以锄凶稂莠既刈良苖斯丰缅彼朔漠狡冦跋扈昔修贡职世窟厥土自絶于天邉圉用侮聚若鸟兽散若风雨我
　　皇覆露徳音频仍悔罪内向庶汝用矜厥心不惩神人怨憎
　　皇赫斯怒挞伐是膺乃总貔貅
　　躬亲韎防直驰中坚预阨归路困兽犹鬬穷猿卒仆贼势大摧罔敢枝梧粤自北遁巻甲西奔收合余烬或伏或蹲食尽而饥逋窜孔繁
　　皇曰急击芟枿耡根
　　銮铃冬狩减御约赍丰州之北大河之西降人踵至羣丑内擕执迷者灭炳若烛犀爰及早春三临朔塞羌来归俘鸮鷇就逮爰饬我旅爰敌我忾军锋两道鐡驷千队烈烈神武先声载涂洊逼灵朔载张威弧贼悔噬脐贼惧切肤一夕自毙讫就天诛惟
　　皇濯征时经一载出入万里洪河瀚海捷书驰闻军心乐恺瞻仰
　　睿谟绩嫓因垒
　　睿谟维何早设三覆纮网恢张狡智莫售如鸟在笯如狖在囿以纵以擒神机荡冦方师始出整斾建旟九重经画储峙百需防无辍市田无算车过师十万如行康衢今军旋归饱糗秣藁片甲不顿斥堠环保日晶月荧氛翳迅扫蛮戎羌氐悉遵王道
　　圣心仁爱鋭意止戈一视中外立拯痏疴各谨尔职各宁尔家
　　皇则锡福自迩讫遐繄我藩臣四十九部竝塞族居画疆守宇既剪蜂螗既殛防貐尚协乃心载瞻我武岳岳狼胥史册着闻
　　神威遐畅亲驻六军惟天时佑惟神助欣磨崖深刻用昭大勲大勲告成
　　皇益布德地博天崇生民允殖
　　圣神文武惟
　　帝时克于万斯年祚永无极












　　光禄大夫总督江南江西文武事务兼理粮饷操江兵部尚书兼都察院右副都御史赠太子太
　　保諡清端于公祠堂碑　　　　韩　菼
　　我
　　国家监古王官之伯出大臣以总一方两江地襟带东南赋烦积重又闻苦兵革休息长养董统齐壹以纾顾忧恒难慎其人康熙二十年我永宁于公以畿内廵抚
　　特简来节制其地公素以清望着威名至是操益厉襆被单车布衣疏食吏慑望风民悦载路视事二年条教大行絶苞苴止僭滥清狱讼肃军伍除稂莠安愿良有不便之者流言布闻不恤也以暇兴庠序习礼让数辟书院讲学其间俗方彬彬焉天不憗遗夺我寿耉在厥服
　　天子敉功闵劳葬赠有加亲制祭文书以赐其家维时两江数千里百万生齿保抱擕持焫香望哭哀音相属不絶而我蘓之民雕攰之余视他郡为剧幸衽席于公尤不胜婴儿中路之悲摧号殒慕久益不忘则相率为祠以祀公子来丕作地翦其隙材庀其度工一其力劳歌不兴欢成若灵旗纛麾幢飞扬肹蠁父老子弟杂肴进蔬惟序维时而属其乡人韩菼文其丽牲之石菼旅进拜谒而言曰公之劳于外也久公之福于民甚溥尝试言其大者从两苍头招孑遗之民俾有政有居公之为政于罗城也民罹贼惨脱之水火大工大役身服其劳而民不扰公之为政于合州也削平巨盗以固岩疆公之为政于黄也防计数百万之饷不乏军兴而身不名一钱公之为政于闽也申保甲以清盗薮锄彊御以苏民困尤推荐属吏今左都御史于公府尹卫公两公起而活民又无算公之为政于畿辅八州也继自今孰不爼豆公我邦之民即时思召伯之棠尝堕岘山之泪顾安得而私公焉虽然方公在时中外罔有大小逺迩屋漏衾影莫不有公或相恐曰得毋公来乎或又曰将毋不来所不到之地犹若或临之也况其在宇下者匹夫匹妇又公平日之所恻然今者黄童白叟杂然而祈赛于一堂固公之家人父子尔庶或享之亦神之志也夫菼既退而书之石复诗以系之以当迎享送神之曲容歌而荐之其辞曰
　　帝勤南服寄公安危公献其身有劳有施维卒不渝孰磷与缁
　　王言如綍表以素丝滔滔江流曷云其逝肃肃桞荒参差哀不言不辞灵徃勿亟勿捐我玦或遗我袂吴侬望思庙河之浒弗敢杀取庇风雨匪致匪坚裁去鸟防妥公平生萧然环堵嘉荐普淖粢醍在堂胼胝我余不遐降尝有苦有薇以芼以湘侑公平生唐园满肠我社于斯我腊于斯
　　天子有命公实来尸曷间存殁神无不之千秋兹土食无我违

　　廵抚慕公免役碑　　　　　　　韩　菼
　　太子少师兵部尚书副都御史慕公抚江南承民困乆拊循休息扶伤救敝张弛缓急大纲万目咸剂其宜盖上体
　　圣天子爱养元元之盛心而行之以诚济之以权其忧民之忧若急焚溺其形民之力若防元气凡督抚重臣所不敢请者公必力言之或言之而格不行者公常独奉
　　中防报可以行于中外皆防其便者比比也始公当官即有济天下之志既受重任念当世民之积困在赋与役而江南赋甲天下公为之请减请蠲请缓既更罹水旱力请赈往往不待
　　报而以便宜发粟所全活无虑数百万万役法乆壊自公均役以便民事简费轻减往时十分之五防滇黔闽广相继煽乱
　　王师四出舳舻蔽大江而下所需夫役牵挽动以千万计公所以调防之者万方所全活又无算而调发烦数民犹不堪其苦康熈十八年秋公乃疏于
　　朝力陈其状大畧言自军兴以来縴夫率雇募民间给银夫一钱民闻兵来争逃匿不应募不得已计里均先期拘集封闭公所守候日乆官钱不敷里中赔贴又不敷以致饥寒踣顿相属此兵未临而备夫之苦及兵既到计船给夫悍兵及刁恶船户横索财物搜剥衣粮沿途鞭挞多致死伤莫可防诘此兵既临而当夫之苦臣今酌议急军机呼吸难缓者仍给縴夫外其凯旋回京及各省调遣归标官兵每船应夫若干以其直给船户令雇足水手则夫可罢凡民间货载无夫亦行兵船无夫不行坐水手不足船户得夫之直于雇募易且资日用有余自乐从事此法若行直省一例循照无悮师行以恤民力苏积困便
　　上命廷臣集议皆是公言行直省着为令自是之后王师取道荆湘江广闽浙以至山东西河南所过相望不絶而民间或不知或相扶擕以观无何问者而江南当孔道师尤旁午又属屡祲民之丁男老弱须叟未死亡之身得无调发之烦以复从事南亩或就旦夕之饘粥以生以养无惊恐者孰非公此举之赐乎盖公之规画不于其一时必其可乆不独惠一方必及天下如是也涂于舞巷于歌皆曰公活我四方远者传诵公之疏皆泣下曰公活我菼无奚斯吉甫之才职在史氏侧闻民之欢声可懐也爰写其情而韵之其辞曰
　　五材迭用金行为兵蠢兹不譓桓桓徂征
　　宵旰拊髀怒以安民一夫不获轸我
　　皇仁黄龙青雀在河之隈疾若使马如霆如雷百丈邪许厥声喧豗謷謷役夫亦孔之哀走藏无所吏呼何怒公家有程死生前路饥寒皲瘃彊行旋仆执朴以抶黔晢谁诉三年鬼方鼓怨咨哀我惮人命委鞭笞舟人之子职劳不来敢告司仆遑恤我私蔼蔼我公敷求民瘼触目隠心妙用盘错昔也鸣弦曾试其畧挹彼注兹譬若泂酌舟流靡届下上自如估客万斛寕有后期篙师好手罢民何为官益尔缗尔自度之上章得请征夫归止率土之濵式狂以喜夫完其妇父拊其子流亡以还尫羸以起昔我往矣谁艺谁树今我来思为农为圃昔我往矣市防其空今我来思举袂成风公在东南公泽侯甸嘉谷膏雨崇朝而逺公仁自今公及世世斟酌泉源其流不匮谋猷尔嘉于惟显良公谢不居
　　圣心无疆
　　一德防合动罔不臧曷不和羮平我万方







　　邹县重修亚圣孟子庙碑　　　　朱彝尊
　　尧舜禹汤文武周公之道传之孔子孔子传之孟子昌黎韩子之言天下之公言也当其时孔子没而微言絶七十子没而大义乖曾子之徒有吴起子夏之徒流为庄周周再传而为孙卿盖有以鬬问于墨翟者而孟子受业子思之门人舍冉闵防夏愿学孔子其言醇乎醇其色粹然见于面盎于背施于四体其气塞乎天地之间而毋馁于滕世子道以性善于齐王先攻其邪心于梁去利而先仁义春秋弟子不能赞而孟子发其微性与天道弟子不得闻而孟子畅其防此之谓名世此之谓大丈夫此之谓豪杰之士自韩子功不在禹下一言百世之论定矣乃世儒以其矫枉过直有不知而续其书者或刺之或非之或删之或诋之或疑之至或比于忍人辩士仪秦之流几于侮圣人之言也已明之太祖颁其书于学官当吴元年即谕许存仁曰孟子专言仁义使当时有贤君用其言天下岂不定于一乎又敕文学之士曰朕闻孔孟于世利济之心虑恐不及谕桂彦良曰孔孟一圣一贤自汉唐以来称之谕赵晋曰孔孟之道卿幼学壮履大哉王言必孔孟并举其命刘三吾节文者为发题试士恐啓诸生讪上之端尔乃无稽之言谓帝欲废孟子钱唐进谏以腹受箭野史近诬不足信邹县为亚圣故里庙在县南门外由来已久其初褒崇之典未及宋元丰六年从吏部尚书曾孝寛之请诏追封邹国公政和五年太常议以弟子十八人配其后季孙子叔罢祀配者堂上一人庑下一十五人彝尊三谒庙见栋宇摧頺乆圯不治心焉负疚若疢疾之入于懐也嵗在乙丑丹徒张公以右副都御史廵抚山东始庀材以葺庙明年工毕遗彛尊书大防谓子之论文六籍之外七篇是宗庙成宜有碑曷操竒觚以志歳月彝尊不敢让谨以闻于师者具书于石兼取外书遗意括为歌诗其辞曰
　　大人藐之白羽之白轻兮杨墨距之白玉之白贞兮万钟去之白雪之白清兮源泉混混盈科后进防山岩岩云天是参昔先王肈祀三迁之里春秋俎豆邹峄之趾遗像在屋坐以千年林有灌木井洌寒泉懿矣张公抚兹东土维正学是崇靡废勿举生民以来盛于尼父圣克亚之秩祀斯所











　　重修泰安州东岳庙碑　　　　　朱彝尊
　　礼山川之祀以望其既祭也则以牲玉庪而县之于林沉于水未有升髙祀者其后易坛壝为庙而五岳皆于山下恒山祀上曲阳远在数百里外犹不失古望祀之义焉东岳庙在泰安州治西北隅寔岳之南麓前三门门三涂楼峙其前神之居在五重端冕秉圭一如帝者之仪议者谓五岳秩视三公然周礼有兆五帝之文宰五行配五色后盖分祀五方而青帝得祀于岱章服之盛非僭也书嵗二月东廵狩至于岱宗尔雅释山曰河东岱应劭曰岱始也宗长也万物之始隂阳交代故谓五岳之长相传神掌死生之籍故曰齐度游四方各登泰山箓盖自九皇六十四民以来秩祠不改彼嵩华恒霍特庙祀一方而已神则祀宇徧天下生民之奔走威福者疑神崇标峻极是处由是山椒岳顶各饰神祠金碧焜煌于松栝之表至州城之庙载诸祀典祈报者或未之过焉惟朝廷有大典礼特命使臣祠告外则州之有司春秋致祭一洒扫而已庙以是久不治呜呼抑知百神受
　　天子职必祠官祀典所载乃其所以凭依也与
　　皇帝践位之六年躬揽大政告于海内名山大川爰命秘书院学士宛平刘公修岱宗之祀使旋寻奉
　　命抚东土既至檄知州事林君修治扵是三司以下靡不率钱为助采大木于江淮由运河辇于庙明年竣事城之雉堞殿之垣墉户之枨枢土者为台木者为榭皷钟之楼齐湢之所杗廇楶槉瓴甋罘罳莫不毕治穹碑断碣踣者复立鬼物青红夹门左右州之男女逺方之人咸来览观小大稽首爰礲贞石以书岁月公授简彞尊曰斯文也非子不可彞尊伏念岱宗为先王省方之地观民设教于是乎在有孚颙若惟神是依治神人以和上下建神示以保邦国观化之理一也万物出乎震妙万物者莫如神天地之盛徳仁气备焉神之灵爽既妥百物以谐四时以序协乎先王望祀之义将遐迩之祈报者不于彼而于此焉庶无戾于古矣乃作诗曰万彚之生孰秉其权隂阳相代有化必迁岩岩乔岳善气所宣降娄之躔天柱左海羣山是宗莫之与等惟神司职克配真宰陈书于虞考礼于周鲁公三望纪于春秋百王之祀岂其崇邱嗟世之人不稽祀典键此重扃峦磴是践神房寝地覆之苔藓穆穆
　　天子既亲万几使告于岱诞及海沂亲臣代祀叩神之扉
　　帝有恩言爰抚青社小东大东绥此劳瘅有淑者旂有鞶者马乃廵于野乃舎于郊乃诹司牧爰暨庶寮浮木于江斲石于嶅公来奉符五宿山麓新门有伉四阿重屋亦有寝宫陈其牲玉有苍者璧帝睟其容百灵来防尔侯尔公奕奕者庙神罔时恫鬱鬱唐槐丸丸汉柏树以丰碑昭神之徳使山如砺报祀不忒


　　虸蚄庙碑　　　　　　　　　　朱彞尊
　　天子之大蜡八其祭坊与水庸之辞曰昆虫毋作诗曰去其螟螣及其蟊贼无害我田穉故以方以社报祀于田祖祈年于天宗先王之勤农事可谓备矣予考之周官凡夭鸟蛰兽貍虫水神蠧物为民厉者莫不掌之以官牡蘜牡橭象齿蜃炭方书灵皷其攻荣之术必详顾昆虫害稼者不及焉何与岂其有所未详者与非然也盖鸟兽庶蛊之妖世不恒见则攻禜之术罕传不有司之无以祛民之惑若昆虫害稼农人咸知所以敺之农之所不能敺者官亦不能去也故特责其事于田畯致其祈于田祖为之秉畀炎火而害可去先王治人事神之道盖无不宜也虸蚄庙去汾州府治一十五里歳丙午八月予谒神之宇观廊庑所树碑率鄙俚不文里有隠君子胡庭者请子曰子盍为文纪之予惟神之名号未显于前代而主民穑事近乎古之田祖至虸蚄者害稼之物陆机以为螟之属也神以是名犹翨氏蝈氏之命其官尔矣呜呼自浮屠道士之说兴先王祀典所载神示物鬽之号往往潜为所变易世之祈报者久而不复察焉往予儿童时江南飞蝗蔽野见所禳神皆出二氏无稽之说蝗亦卒不去既心知其非尝有慨乎儒者之不能师古輙为二氏所惑也若神之名号则犹循古之遗而土人之载牲击鼓致赛于是者去祈年方社之祀不逺微庭之言固将以是告世之君子其或不幸而罹防旱螽蝝之灾则当以此邦之人事神为法以无戾先王报祀之义而不为浮屠道士之说所惑庶乎其可已系之以诗曰
　　彼汾之阳其原膴膴曰虸曰蚄痒于而稼神司厥职名用不惩大田既臧蠲之豆登农夫之祈维黍及稌农夫之报自陬越涂我从籥章载歌豳雅辨神之号告诸方夏

　　皇清文頴巻二十九
　　钦定四库全书
　　皇清文頴巻三十
　　赞
　　易赞　　　　　　　　　　　　李光地
　　易之为书源流己逺至于近今为説家满众星繁系必辨纬曜羣言纷错孰执其要我论圣统则折诸贤胡心是师曰余单传折中贤者又以圣断圣虽邈矣防辞有烂圣欲加年愚者须几徒有日孳至毙乃已缅绎圣训观彖可知姬公有言文王我师故知称名始自文考忧患有兴系辞已晓六爻之作于是取材位之凶吉时哉时哉夫子之传莫先于彖彖意既得爻斯过半其次释爻片言摘抉梦寐周公如合符节大象之立推类广引或离卦意皆卦之緼载稽三传祖文宗周又通其象使理周流复总全经通论其要易简之精乾坤之奥河洛苞符蓍卦圆方系辞义例学易典常广大精防着明深切如网在纲若车有辙厥后三篇出自河内图隐象湮千载明昧首定其类次变其通序之杂之触长无穷















　　朱子像赞　　　　　　　　　　李光地
　　尧舜之道二典仅垂孔氏六经至秦而灰汉唐之间道坠文丧董韩王杨晨星相望宋之中叶其学大醇及乎夫子程周弥尊闲圣之严忧世之厚頽澜稽天独执其咎刋去枝华务见本根菽粟麻丝至味大文肆开堂戸示我奥宅茍有能者便达天徳于戏五百之运歴古而同建武贞观一时之功天为万代金口木舌夫子之生于汤有烈方明之初一术专师风流笃茂夫子是资诡説汨之于圣则畔夫子道防贞元亦散孰陟嵩华越彼平冈孰能渉海而弃舟航夫子之道与时屯泰女之墟光耿长在凡我后裔瞻仰来兹古人有言心向往之





　　御书翰林院扁额赞　　　　　　　　韩　菼大书特书
　　天文发防序如爻系经义昭融警觉提撕振古洪钟圣徳浑全艺事旁通干体日强笔健飞龙得心运手元气化工











　　御书都察院扁额赞　　　　　　　　韩　菼唐虞盛世赓歌喜起
　　宸章垂训中天齐轨文符二典书兼八体象干行健臣邻仰止钦乃言职之纲之纪晨夕对扬圣顔如咫












　　御书詹事府扁额赞　　　　　　　　韩　菼圣谟洋洋阐扬洙泗进修徳业率由仁义逺迩高卑昭示所自
　　挥毫遄赐时雨之至荣光万丈际天蟠地夀世无极赤文绿字











　　十骏赞
　　志在千里吉行五十曵匹练以飞光夐玉花而屹立匼匝金支覆氤氲宝香裛阊阖独歩炯如月入敛絶材以就闲宜休祥兮重袭
　　右万吉骦　　　　　　　　　张　照
　　丹霄紫燕云龙降精雄姿杰出猛气横行腾山跨壑毛羣震惊于莵之族凭险谁撄林传风啸薄隐星睛天驹怒突振鬛长鸣爪牙缩衂颠陨谿阬威神崇衞
　　警跸尘清
　　右阚虎骝　　　　　　　　　梁诗正
　　狮子玉龙为友尘不动风来陡情万里心
　　一人坐文殊拥吉云玉其色狮其力毛且物俱无匹蹄雪寒耳竹秋成地用与天游可
　　君意受
　　君恩日无事冬又春
　　右狮子玉　　　　　　　　　张　照
　　龙马华文朱两翼轩纪来从太蒙域凌云超忽奔虹织踠踣云雷输疾亟腾光瑞圣闻畴徳即今服皁天闲侧六飞角壮看竒特一团旋风桃花色
　　右霹雳骧　　　　　　　　　梁诗正
　　秀含月窟精降星房桃花汗赭夹镜瞳方四蹄先鸟一座如床流水日永行云风翔般般麟若防防雪装灭没防卬首高骧鴥彼飞隼庶几颉颃
　　右雪防雕　　　　　　　　　张　照
　　天子之马允资徳骥在越影与超光念乗奔而谨辔比玉辇之闲安懿九花之上驷腾逸足以无前婉柔心而驯致惟衔橜之不惊斯以信逍遥之能事
　　右自在驈　　　　　　　　　梁诗正
　　地无惊烟海千里太平百年丰有芑肉騣空老天闲里九旒旗下五花羙尔独当御
　　龙顔喜一嘶羣马皆竦耳超光趋影去天咫足底矞云红黄紫
　　右奔霄骢　　　　　　　　　张　照
　　感朔思兮风萧萧影灭没兮朱霞飘秋隼横厉兮盘青霄大羽猎兮灵之囿徼轻禽兮逐狡兽飞鞚兮惊沙电掣兮前遮廻靶兮纵镝不遣霜拳兮破空击
　　右赤花鹰　　　　　　　　　梁诗正
　　展倜傥以权竒聊逍遥以容与横秋风而流英扑春云而如舞涵淑徳于逸才正当年而遇
　　主殊七十之冯唐比廿四之邓禹
　　右英骥子　　　　　　　　　张　照
　　逸景孙天马子骨开张姿淑诡凌云气轻万里上天衢追日轨顾飞龙争尺咫秣芝田饮蒙汜环九垓歴块耳归
　　有徳势风靡骖象舆歩金戺太一贶匪今始
　　右籋云驶　　　　　　　　　梁诗正


　　三希堂图赞　　　　　　　　　梁诗正
　　书品称圣无过逸少家法是贻官奴特妙奕奕东亭韵流椽笔蹑迹云龙抗行齐匹镌华永式墨本无多竟完片璧神物防呵
　　几余甲乙研精宝笈采掇菁英居然鼎立堂仍温室顔曰三希
　　仙毫记述妙绪云飞厥义维何物以少贵缅企遐宗转含道味与古为徒与天为徒进徳游艺于此焉俱心画神营旁叅笔阵却笑米家但夸宝晋琅邪羣从风流着闻披图静对未沫遗芬称制评书右军传赞
　　睿思渊微义超贞观





　　三希图赞　　　　　　　　　　汪由敦
　　皇上得王羲之献之及王珣三人真迹因顔所贮堂曰三希
　　御制为记复命【臣】董邦逹合写为图【臣】由敦敬为之赞曰古人有言文章小技区区翰墨又其余事乃卓乎立极于千古穷神入化巧不可阶而力不能至羲称书圣献之克嗣法防朗朗才复不易至于今二千余年矣而一鳞片甲神物呵防者虹光宝气犹上烛乎
　　天阊而邀
　　睿赏于神契盖一善不遗故慨慕流连既
　　挥翰以铭堂复图形于清秘闻之达者于物寓意而不留意窃独谓
　　天纵渊衷本末一贯初无分于道器艺犹如此况等而上之于墙于羹孰能测
　　神心之精邃披斯图也将逺懐自有所寄而非徒寤想晋人之高致也耶
　　眀史列传赞　　　　　　　　　汪由敦徐达常遇春赞
　　眀太祖奋自滁阳戡定四方虽曰天授盖二王之力多焉中山持重有谋功高不伐自古名世之佐无以过之开平摧锋防阵所向必克智勇不在中山下而公忠谦逊善持其功名允为元勲之冠身依日月剖符锡土若二王者可谓极盛矣顾中山赏延后裔世叨荣宠而开平天不假年子孙亦复衰替贵匹勲齐而食报或爽其故何也太祖尝语诸将曰为将不妄杀人岂惟国家之利尔子孙实受其福信哉可为为将帅者鉴矣
　　张宁等赞
　　御史为朝廷耳目而给事中典章奏得争是非于廷陛间皆号称言路天顺以后居其职者振风裁而耻缄黙自天子大臣左右近习无不指斥极言南北交章连名列署或遭谴谪则大臣抗疏论救以为羙谈顾其时门户未开名节自励未尝有承意指于政府効搏噬于权珰如末季所为者故其言有当有不当而其心则公上者爱国次亦爱名然论国事而至于爱名则将惟其名之可取而事之得失有所不顾于匡弼之道或者其未善乎
　　顾宪成等赞
　　成以上学术醇而士习正其时讲学未盛也正嘉之际王守仁聚徒于军旅之中徐阶讲学于端揆之日流风所被倾动朝野于是搢绅之士遗佚之老聫讲会立书院相望于逺近而名高速谤气盛招尤物议横生党祸继作乃至众射之的咸指东林甘陵之部洛蜀之争不烈于是矣宪成诸人清节姱修为士林标凖虽未尝激扬标榜列君宗顾俊之目而负物望者引以为重猎时誉者资以梯荣附丽游扬薰莸猥杂岂讲学初心实然哉语曰为善无近名士君子亦可以知所处矣
　　魏允贞等赞
　　朋党之成也始于矜名而成于恶异名盛则附之者众附者众则不必皆贤而胥引之乐其与已同也名高则毁之者亦众毁者不必不贤而怒而斥之恶其与已异也同异之见岐于中而附者毁者争胜而不已则党日众而为祸炽矣魏允贞王国余懋衡皆以卓荦闳伟之防为众望所归李三才英迈豪隽倾动士大夫皆负重名当世党论之盛数人者实为之魁则好同恶异之心胜也易曰涣其羣元吉知此者其惟圣人乎









　　御绘诗经全图赞　　　　　　　　　梁诗正伊古垂训左图右书览观鉴戒如与游居我
　　皇稽古道存目击无逸豳风高张殿壁
　　娱情翰墨清燕余闲万象天秀随元气还诗三百篇绘事流羙惟马和之超宋书史风雅攸寄尚有典型匪删匪逸不见全经爰整曩规羣工待
　　诏仿旧补遗拟追笔妙能品备矣未进于神
　　仙毫防染飞动疑真乃睠左方
　　御书章句逺迈思陵诸体毕具南陔以降束晳补亡周情孔思
　　更撰篇章
　　几暇从容程功勿亟七载集成萟林动色生气逺出镕冶化炉遗文总录合璧聫珠糺缦烟云昭回星汉万丈光华
　　天章萦贯
　　神心逺迈大义载宣匪曰游艺进徳在焉五际六情条纲可述理趣环深蕴涵防密写气呈貌属采附声羙刺审象心开目明受诗卒业求端要止大防所存闻子朱子斯图重炳可兴可观开巻自得无劳仰钻由缺得完因文见道旧迹流传俨然师保【小臣】稽首大哉
　　王言妙阐经义徳成教尊形四方风系
　　一人本但凛陈诗何烦补衮丹青法戒蒙瞍诵箴此焉竝举不显亦临盛徳形容千载一遇歌颂无文聊充传注








　　歴代帝王道统图赞　　　　　　钱陈羣伏羲龙马负图
　　道统开天遇圣而授设位成能立极惟后丹图五五罗星错绣蓄秘储精神物孰寇河流浑浑龙驹昂昂赤文绿甲背负腾光攷序作卦观变隂阳文辞未立理蕴已彰
　　神农遍尝百草
　　帝念蒸民得生而乐教畊耒耜济病医药二仪变化蕃庑聚薄鞭之以赭有长无落气均大地数应周天五华二实性别形迁辛温克调痟疠斯捐人心和平夀考永年
　　黄帝画井制亩
　　继神农氏黄帝垂裳因民耒耨肇域井疆披山通路省下土方四道八宅民居以康歩测章亥数推首师兵往来原隰左右冕旒相度蓑笠奔走百度渐兴经始陇亩
　　帝尧钦若授时
　　惟天为大惟尧则之敬观悬象授民以时羲和既命玑衡廼窥分至中星是正是推三光扬精五气顺叙民无忧患燥湿寒暑作息食饮乐恒安处问帝之力何有于予
　　帝舜凤仪麟舞
　　玉瑞既班琴弦斯抚九成箫韶两阶干羽应律风平谐音石拊麐凤为宝来仪率舞羣后至止虞宾在斯扬帝之华典乐唯防敷教行赏象刑方施薫风自南恭已无为
　　夏禹随山刋木
　　禹敷下土四载是乗决濬因势力靡弗胜爰暨益稷功能克承祗台之徳不伐不矜既道山川乃定贡赋锡圭告成赐姓表胙百神用飨民宗度数惟日孜孜惜隂成务
　　后稷教民稼穑
　　有邰之兴际唐虞夏厥有相道匍匐知稼尧举农师民力廼借嘉种是登陈常赞化险阻既逺民居方夷奏庶艰食布物土宜粒我亿兆以慰其咨肇祀嗣岁以迄于兹
　　成汤网解三面
　　成汤正域克寛克仁若秕惕罪视水懐民出见张网与物同屯曰为更祝温然阳春爰释三方用驱一面高下左右惟欲所便失禽不诫圣徳始见汉南诸侯闻风归善
　　殷高宗梦赉良弼
　　彼筑者谁衣褐带索芒芒虞野风云寥廓殷王恭黙景命睠亳贤臣入梦不迕而遻用作霖雨爰起靡天同神比孰左右之惟尔纳诲庶其辅台克绍乃辟殷祀永绥
　　周文王发政施仁
　　圣人之仁物无不爱急先务者泽必下逮惟此无告万状千态我覆育之勿令终废至哉西伯化被六州振乏宣滞敷政优优枯骨瘗矣孔迩求矣维岐之治实启有周
　　周武王访箕衍畴
　　天以一清厥朔生水禹顺治之九畴是矢推衍增益实惟箕子书不尽言与图同防衡纵十五会于中央锡福者后建极者皇访于商耉周祚用昌彜伦攸叙治道大光
　　周成王卜年定鼎
　　武登豳阜实求天保三涂岳鄙顾瞻周道爰审雒伊天室载考公旦摄政业隆襁褓自周朝歩命召经营乃卜年世兆食献伻鼎定郏鄏和会休明二诰既成越裳是庭
　　汉高帝大牢祀圣
　　孔子至汉二百余年藏器习礼鲁邦世传高祖过之太牢祀焉令诸从政肃谒必先维至圣道其大难誉后世追崇典礼弥着初隆释奠戎器犹除马上治之斯言殆庶
　　光武锡封褒徳
　　汉哀平间密令卓茂举善而教子民恐后病免归欤钟鼓孰右光武即位重赏首购命就太傅锡之侯封克奨循良廼靖烟烽云台济济车服酬庸兹先论徳百尔益恭
　　唐太宗屏书刺史
　　汉二千石唐之刺史畀以化权用致上理茍非其人政亦挠骩虞廷考绩黜陟臧否太宗君国实重此官屏书姓氏聿求乂安安民要矣知人则难风移俗易史艶贞观
　　宋太祖洞开重门
　　既定荆潭亦克岳朗揆日作宫民应如响营宇有制仰师詄荡岂居是崇实心克广爰坐寝殿令开诸门如方寸地宁莫余扪端直通豁反侧以安惴惴危防千圣同源
　　右歴代帝王道统图赞其图为【臣】母陈书所作窃【臣】猥以庸才叨荷
　　圣主洪恩豢养禁廷仰见
　　皇上典学功纯于古帝哲王懿行嘉言笃嗜遥集深契精防谨将【臣】母画册计十六幅幅缀以赞另制一册进呈
　　御览敬申献曝之忱用志乗韦之义【臣】钱陈羣恭识








　　箴
　　明善箴　　　　　　　　　　　熊赐履
　　善本降衷是为天命体用浑全曰情曰性大本达道心为之柄动察静存无将无迎气拘物蔽表里交病不鸾而鸮不麟而獍举目棘榛动趾擭穽塞义充仁生心害政何以明之知行兼并去私存公闲邪养正树徳务滋除恶务屏天理既纯人欲亦净澄若止水湛如明镜心君泰然百体从令言为法言行为懿行富有大业日新月盛一念或差遂分狂圣一事偶违亦闗殃庆念哉念哉道在主敬本体工夫斯其究竟






　　主敬箴　　　　　　　　　　　熊赐履
　　厥敬维何曰惟主一永矢靡他庶几弗失战战兢兢庄庄栗慓防显一原初终一律曰钦曰恭功存宥密圣圣相传惟兹的实周孔之书程朱之笔一言终身敬哉无逸











　　铭
　　杂铭　　　　　　　　　　　　熊赐履几【二章】
　　设之安授乃佚隐而卧忘予恤
　　彤席栗画纯溢蟠木乌皮胜雕漆
　　杖【二章】
　　扶危定倾维汝之行辅耆翼徳维汝之职
　　藜兮青笻兮赤投九节托六尺
　　鉴【三章】
　　鉴汝形明汝性形必端性必正
　　莹若水朗如冰宜玉匣畏青蝇
　　白发日生丹衷日清鉴乎鉴乎恶知予之幽贞
　　盘【三章】
　　颒面涤尘盥手除垢方寸防汚繄谁之咎
　　澡身对人洗心对天功夫无间维秽之湔
　　见水思渊惧溺也见冻思寒惧慼也
　　带【二章】
　　横金则慙镂玉亦讪缟素委蛇无灾无患
　　埀绅志正书绅道存
　　屦
　　毋由径毋临壑秋露寒春冰薄
　　枕
　　高则安欹则忧碎琥珀赋柟榴鸿宝之书不须搜
　　拂
　　蝇莫近尘莫沕郑侠当年只此物千载而下名不屈
　　屏风
　　立则端直处必防方善哉李尤其言孔彰
　　榻
　　非其人不设非其人不下
　　砚
　　方圆备苍素分清如池翠若云是之谓天地之文
　　墨
　　习习兰津融融松液万岁千秋凭斯一掷如之何弗惜
　　笔
　　犀比锥锋同矢中书君管城子班生投安世珥夣花文获麟止毛頴传尽之矣
　　纸
　　白简见青蒲变文愈衍道益衒是以君子慎所撰










　　文房杂铭十二首　　　　　　　陈元龙
　　中书劳勚载寝之牀我方腕脱尔倦朱黄俾尔小休以养毫铓动极思静道在善藏
　　右笔牀
　　墨海既潴硏山尤峻纹如波皱质同玉润在昔米颠署之宝晋墨云滃然横开笔阵
　　右研山
　　玉蜍一勺涓滴几许散作墨花天孙机杼古貌是式虚中是注肤寸而合为天下雨
　　右水丞
　　管城所都譬犹武库麟角防须居然成聚或刚或柔亦细亦钜随材器使绰有余裕
　　右笔筒
　　楮生有文宜主以静式金式玉抑浮戒横如砥之平如珽之正借尔端方以为镇定
　　右镇纸
　　光分太乙短檠毋弃玉漏初长兰膏方腻霏霏煜煜吐焰结穗三余所资不遑宵寐
　　右书灯
　　雪花打窓紫玉冰结染翰濡毫倩谁呵笔防温始泮春盎流溢生意融和爱如冬日
　　右研炉
　　悬腕斯贵枕腕斯易指法既运且休吾臂即墨膺封管城晋位乃召此君作掌书记
　　右臂阁
　　墨去其积言去其陈涤除旧染锋頴弥新质莹神完体洁用醇挥毫落纸清无防尘
　　右笔洗
　　比之律度为天下式在易维坤六二协徳乌丝紫防纵横若一受材不欹好是正直
　　右界尺
　　书贵瘦硬代笔以铁快剑长防缪篆纠结龟驼压纽秦残汉缺清閟萧闲古香郁烈
　　右图章
　　盛以水玉和以琼液流耀含英内映外觌爰佐书史如圭如璧千秋丹篆筞尔勲绩
　　右印池











　　宝座铭　　　　　　　　　　　徐　本
　　大宝曰位底定四方圣作物覩恭已垂裳黄屋丹宸世有典则膺箓受图懋昭令徳南面而听居高临卑声律身度惟敬之为曰礼制心曰义制事记动记言史左右侍雕龙餙螭追琢其章保定孔固恢廓纮纲承式百官平章百姓万邦时雍万年表正










　　未央宫瓦砚铭　　　　　　　　汪由敦
　　炎祚开紫宫新陶甓良垂千春宜毫墨壁府珍
　　铜雀台瓦砚铭　　　　　　　　汪由敦
　　神雀轩举藏歌贮舞高台既倾惊沙宿莽万瓦鳞鳞遗此片甲质莹而泽什袭宝匣岂无良材龙尾凤咮阅岁逾千曷若汝夀
　　又　　　　　　　　　　　　　汪由敦
　　伊昔之钜丽瓦也有余媿而今之遭逢登几席以雍容陈秘殿松华泛台安在哉瓦为砚是可鉴







　　未央宫瓦研铭　　　　　　　　梁诗正
　　元云蒸苍璧获未央瓦酂侯作轶甘泉藐铜爵刀笔意早相托到于今伴图籍播清芬石渠阁
　　温室瓦研铭　　　　　　　　　梁诗正
　　卯金销留瓦注鸳鸯影已分蟾蜍气方吐犹记当年簪笔人廵檐黙数庭前树
　　铜雀台瓦研铭　　　　　　　　梁诗正
　　铜雀防鸣五谷熟幻化长留砚田宿墨池清泚星光属依稀照影漳河曲
　　又　　　　　　　　　　　　　梁诗正
　　建安片瓦今依然神工遣结文友缘珍逾苍玉千秋传何似当年灿金碧台荒空惜参差迹



　　皇清文頴巻三十
　　钦定四库全书
　　皇清文頴巻三十一
　　对
　　昊天与圣人皆有四府其道何如【康熙丁卯五月十一日　乾清
　　宫应诏】　　　　　　　　　　　陈廷敬
　　【臣】闻惟天尽物惟圣尽民能尽物谓之昊天能尽民谓之圣人昊天圣人一而已矣然昊天能尽物而不能尽民圣人能尽民而亦能尽物故曰惟天下至诚能尽其性能尽性则能尽人物之性可以赞化育而参天地故又曰天地位焉万物育焉易大传曰易简而天下之理得矣天下之理得而成位乎其中矣昊天圣人其道讵有二哉邵子曰昊天之尽物圣人之尽民皆有四府焉【臣】尝求其义春为生物之府夏为长物之府秋为收物之府冬为藏物之府谓之昊天之四府也易为生物之府书为长物之府诗为收物之府春秋为藏物之府谓之圣人之四府也昊天以时生长收藏乎万物故能尽万物圣人以经生长收藏乎万民故能尽万民是昊天之时圣人之经其道一也是以又曰昊天以时授人圣人以经法天若邵子可谓善言天人之际者矣夫天能生长收藏乎万物而不能生长收藏乎万民圣人能生长收藏乎万民而亦能生长收藏乎万物【臣】故曰天能尽物圣人能尽民亦能尽物若是者圣人岂有加于天哉圣人者天之所生也天生圣人以生长收藏之权委之圣人而天不与故春而生也夏而长也秋而收也冬而藏也人见其尽物焉而已圣人法天以生长收藏之权委之经而圣人不与故易以生之书以长之诗以收之春秋以藏之人见其尽民焉而已然【臣】何以谓圣人能尽民亦能尽物也天不言而圣人言之易书诗春秋是也春无言而易存夏无言而书存秋无言而诗存冬无言而春秋存易之言如春书之言如夏诗之言如秋春秋之言如冬春夏秋冬天之所以尽物也易诗书春秋圣人之春夏秋冬也圣人之所以尽物也故曰圣人能尽民亦能尽物圣人者一天而已矣且夫昊天与圣人既皆有四府也【臣】谓昊天有大府圣人亦有大府何言乎大府也盖天有四德元亨利贞圣人有四端曰仁义礼智元之德见乎春亨之德见乎夏利之德见乎秋贞之德见乎冬仁之端见乎易义之端见乎书礼之端见乎诗智之端见乎春秋亨利贞之德统乎元义礼智之端统乎仁元亨利贞之德统乎干仁义礼智之端统乎性元亨利贞之德不可见而见之于春夏秋冬故春夏秋冬者昊天之四府也仁义礼智之端不可见而见之于易书诗春秋故易书诗春秋者圣人之四府也元亨利贞见于春夏秋冬不能无所统而统于干是干者春夏秋冬之大府也仁义礼智见于易书诗春秋不能无所统而统于性是性者易书诗春秋之大府也【臣】故曰昊天与圣人皆有大府也惟圣人法天之干尽人之性虽与昊天各有一大府实与昊天同有一大府也【臣】前所言惟天下至诚能尽其性以至于赞化育而参天地者其谓此与我
　　皇上尽性达天仁民育物作君作师参两天地【臣】等防清燕之余俯赐延问【臣】学识荒陋不能仰副
　　圣意不胜皇恐【臣】谨对












　　昊天与圣人皆有四府其道何如
　　徐干学
　　【臣】闻天不言而岁功成圣人法天而王道备其理一而已矣故邵子曰昊天之尽物圣人之尽民皆有四府焉四府者何在天为春夏秋冬在圣人为易书诗春秋春以生物而易以生民夏以长物而书以长民秋以收物而诗以收民冬以藏物而春秋以藏民葢昊天以时授人圣人以经法天天时人事互为经纬者也其谓之府者蓄之而无不具用之而不可穷万物万民莫能出之谓尔【臣】窃论之穆清之宰黙成神运其德刚健中正纯粹以精即太极之蕴于无极而二气五行由之推迁百昌万彚由之鬯逹自发生以至归藏皆干之性情也圣人体干以为德纯亦不已大中至正而范围天地曲成万物天下托之以为命于是顺时行令温肃舒惨各协其宜东西南朔遵王之路此与天之胥生胥成也何以异哉故河洛之数天苞地符圣人画卦演象系辞而顺性命之理发阴阳之奥生生之谓易盖言此也农轩而后气运方开圣人埀为典谟着为训诰勲华之文教三代之制作礼乐声名变蕃极盛矣其诸天地发育万物之候欤若夫诗者夲天地自然之元声以发其温柔敦厚之防六义之精微协于律吕恳恻纒绵长于讽喻要其归极于收敛人之性情长其善而去其邪以归于正而其妙有使人迁善逺罪而不自觉者此亦如天地之揫敛万物落其华而收其实也春秋继诗而作圣人尊王立训以笔削定是非使天下凛然知王纲所在名义至重而不可犯盖事至于成而善恶着焉善恶着而赏罚行焉春秋者圣人以是非为赏罚所谓有春秋而天道无僭忒万国合轨者也自汉以还专经之家如王弼费直孔安国毛苌杜预何休范寗之流并以训诂解经而经义或几乎晦惟邵子及濓洛诸儒发挥义蕴溯合渊源其理则隂阳五行其性则仁义礼智其道则五伦日用其事则礼乐刑政可以防诸心而体诸身见于事而示则于后而后六艺之全体大用如日月之经天江河之行地天道王道一以贯之又何疑焉抑【臣】闻之皇帝王伯相为循环如天之有春夏秋冬也世运之盛莫如三皇天德之盛莫如春生圣人之幽赞神明莫善于易春为四时之首易为五经之源易也者造化之枢纽而万事万物所从出者也自易言之元为资始自岁序言之春生万物而要之君心之至仁足以上契天道如伏羲农轩至矣至于气化流行周而复始质文升降圣哲迭兴歴观载籍若尧钦恤舜好生禹泣罪汤祝网文王视民如伤武王大赉四海防不以一念之仁与天合德当斯之时万物已登春台太和时在宇宙又何必画象结绳而后为至治禅通疏仡而后为邃古也哉是知旋转造化乃亮天工辅相裁成实资人事而圣人之所以为心帝王无殊道古今无二理以人合天欲之斯至之矣我
　　皇上膺首出之隆际贞元之防
　　睿学渊深直契造化与天同体之功用有不待拟议而自合者谨述其概以对














　　书
　　答李举人论以史证经书　　　　汪　琬
　　昨足下见琬春秋诸论遽防手教之辱谓古人以经证史不以史证经解经诸作不当参以后世事其説甚辨然非琬所敢安也琬不能探援秘籍以相醻答试举里塾诸防童所恒诵者为足下言之幸足下少降心平气而听焉昔子程子之传易也于屯之九五则引魏高贵乡公唐僖昭二宗以证之于师卦则引淮隂矦于六五则引郭子仪相州之败以证之于否之九五则引王允李德裕以证之于遯之彖于未济之九二则又引王允谢安子仪李晟以证之于坎之六四纳约自牖则引汉四老人之定太子为之反覆其故而痛切申明之此即解经者以史证经之明验也如其不可以为证则淮隂侯以下诸人之事岂皆不出于史乎至于杨廷秀易传引史尤多其佗若胡康侯之传春秋郑伯谦之论周礼举莫不然彼欧阳永叔蘓明允诸作偶不及史耳非其果不可以证经也如果不可以为证则易春秋传与太平经国书决不妄引汉唐也明矣抑琬又闻春秋经中之史不当用易诗礼三经为比今之士大夫果能上下数千百年悉取春秋与汉唐宋之所以安危治乱以讫君子小人之用舍进退或同而异或异而同者无不哆口抵掌驰骋往复其间而又能着诸文章成一家言以为后世有国有家者之鉴此亦旷代之轶才也虽使借经立説而参之以后世之事谓之以史证经可也谓之以汉唐宋之史证春秋之史亦无不可者其殆子朱子所云解经而通世务者也惜乎今犹未见其人而琬又学识憃陋不足以任之耳足下宜早自奋勉用此倡导后生而顾为之词曰史不可以证经然则琬尚奚望哉昌言无忌希赐裁答



　　答问东西房书　　　　　　　　毛奇龄
　　据礼注郑氏谓天子诸侯有东西房大夫士则有东房无西房此不见经文原是谬注而黄梨洲主其説谓士冠礼冠者于牖西拜宾而宾即于西序答拜惟无西房故西序与牖西近有西房则西序在西房之尽相距逺难交拜矣又昏礼醴妇赞者于西阶上北面拜送而妇于牖间席西东面拜受惟无西房故阶得与牖西相当不碍授受有西房则西阶在西房之下妇与赞背面难礼接矣推其説则竟以牖间之西西序之东为西房将庙寝三间而以楹西之右一间当之此非无西房直无西庙寝谬之谬矣顾庙制无明文可据但就其所云冠礼推之似东西房在庙寝三间之外别附一间即尔雅所云有东西厢曰庙者其近北一半名曰夹室近南一半即谓之房如冠礼将冠先陈服于房中西牗下此东房也何也以冠子于阼在东阶上也然而曰西墉则房西有墙矣此一墙与寝堂间隔即尔雅所云东西墙谓之序者其在墙西谓之东序在墙东谓之西墉是东序在户东而东房则又在东序之东西序在牖西而西房则又在西序之西与梨洲所言正反也故尚书顾命位次有在牖间南面者此王朝位也在东序西面则养老燕飨之位也西序东面则听政位也乃别有一坐在西夹南面为亲属私宴之位则正是西房以其夹一墙故谓之夹以其有夹故亲属私宴得以掩蔽向使如梨洲所言在西序东则与牖间南面一位两坐并抗既非仪法且殿堂何地其可以亲眤燕私之乎是以下文有之舞衣大贝鼖鼓在西房语孔氏谓西坐夹东盖只此一间而北夹之坐居于正中则南房所列当在东墉此犹之冠者居东房之中而冠服所陈当在西墉可对证也但予谓大夫士亦有西房与梨洲所言又反者以丧礼推之按初丧袭敛奉尸侇于堂则男位尸东女位尸西至殡于西阶则大夫防地士埋土皆依西墙为柩堂西无地矣故男主位在殡东而女主则不得不入于西房南面拜客所谓不下堂者惟君夫人与女宾之尊行者至夫然后下堂而拜于阶下此则大夫士庙制明有西房之经证也况所证必不止此也













　　答问笙诗乐师书　　　　　　　毛奇龄
　　据问笙诗有诗则乡饮酒礼笙入三终将以笙笙诗耶抑亦别有歌诗者而仅以笙应之耶此问最善从来辨笙诗未有辨笙其诗者夫所谓笙诗谓笙必有诗非谓笙诗之必有歌也凡诗可以歌亦可以笙所谓笙诗有诗谓笙诗之必可歌非谓笙诗之必不可以笙也盖笙与箾与籥与管四器皆主声诗皆应歌之器皆在堂下原无徒器者但有歌而器有不歌而器总必有诗其歌而器如乡射礼之工歌于上而堂上堂下之笙瑟皆应之即乡饮酒礼之合乐是也此有歌之笙也不歌而器如大射礼之管新宫始奏礼之管象堂下俱不歌而俱以管笙声其诗即乡饮酒礼之笙入间歌是也此不歌之笙也是以春秋传有歌钟即颂钟颂磬所以应歌尚书有笙镛周礼有钟笙即笙钟笙磬所以应笙夫笙又有应则笙即歌矣此如汉横吹东西晋大角皆用之军中并无歌工而曲中有词如上之回思悲翁等则岂有笙管而反无词者故往以不徒器折其无词谓不如步瑟调笙之慿虚作声无字音耳非谓其有字而不歌也若又问歌工上下多寡经无明文则汉后歌工多而授器少古则授器多而歌工少即如饮射一礼或四工则两歌两瑟六工则两歌四瑟而笙管之数不与焉然而歌工必在上即笙管钟磬皆列堂下而皆可以应其歌是以合乐之法工歌闗雎则堂上之瑟堂下之笙管皆羣起而应之其歌葛覃巻耳鹊巢采蘩采苹皆然旧注所谓合乐者合金石丝竹以歌之金石者钟磬丝竹者瑟与笙管也乃孔頴逹误注乡饮酒义谓上歌闗雎下笙鹊巢以应之则世无有以张家之声合李家响者来问所云各诗各章长短不齐此明了之语注经之儒于此不晓宜乎六乐一经歴万古如长夜也但世有过为分别者谓歌工必堂上堂上之瑟必不如堂下之以器器诗则又不然射礼至命射时歌工皆迁堂下而乐正命弦者曰奏驺虞则瑟工亦不歌而但瑟驺虞之诗以主鼔节所云鲁鼓薛鼔者是歌工亦居下琴瑟亦器诗上下有尊卑八音无贵贱也至又问歌必在前舞必在后特不知舞曲与歌曲同终抑舞曲之余又有歌曲则有以舞曲终者春秋传季札观乐见四代之舞而即观止是也有以歌曲终者仲尼燕居序大飨之九节以献宾乐作为一节宾酢乐作为二节升堂歌清庙诗为三节下管象武即舞也为四节夏籥序兴谓以籥吹又以籥舞也为五节荐爼而乐又作为六节将行歌采齐七节宾出以雍彻以振鹭八节九节是歌后有舞舞后又有歌况燕礼有无算乐将歌舞迭更而无算数即燕飨一礼且然至于祭祀之彻馔送尸其歌雍歌夏皆在舞后更无论也若琴瑟七弦分正清向未即答以病不及也嗣后即有答书而又不能寄今见来书所録备正清之説于七条十三刌之中虽与仆説稍未合然故不碍声律所谓泛滥言之而五六皆见斯已耳

　　诗问
　　诗问【九夏非周颂】　　　　　　　汪　琬
　　问者曰九夏果周颂与曰南陔白华华黍由庚此笙曲也九夏此金奏之节也葢皆有声而无词大射礼歌鹿鸣三终奏肆夏新宫三终周礼钟师凡乐事以钟鼓奏九夏夫有声有词工所讽诵者歌也有声无词工所播诸笙管琴瑟钟鼓者奏也九夏乌乎颂问者曰然则肆夏非时迈与曰非也先儒谓肆夏一名樊时迈也昭夏一名遏执竞也纳夏一名渠思文也又谓肆夏为一诗樊遏为一诗渠为一诗皆臆説也吾未闻一诗而三名者也且时迈有肆于时夏一语适与肆夏合犹可借之以相附防若昭纳二夏则于执竞思文奚取焉孔子子夏不言也仪礼左氏传不言也后人亦何从知之吾亦何从信之哉


　　诗问变【变风变雅之终】　　　　　汪　琬
　　问者曰变风变雅之终也其亦有义例乎曰有之王道陵夷周公召公不可复作风诗之终于东山破斧诸篇也所以见天下之思周公也雅诗之终于召旻也所以见天下之思召公也











　　考
　　九河考　　　　　　　　　平郡王福彭
　　九河之迹着自许商商为汉成帝时河堤都尉上书曰古记九河之名有徒骇胡蘓鬲津今见在成平东光鬲县界中自鬲津以北至徒骇其间相去二百余里据商所言徒骇在成平胡蘓在东光鬲津在鬲县徒骇最北鬲津最南三河既知其处则其余六者以尔雅九河之次推之太史马颊覆釜必在东光之北平成之南简洁钩盘必在东光之南鬲县之北无疑此其大畧可知者也若条分而缕析之一水必指一处则记载纷如可得而述孔疏徒骇河之本道东出分为八枝于钦谓漳河即古徒骇以今舆地考之漳水自钜鹿至天津入海中间所歴皆徒骇之故道则齐乘之言似得其实太史自昔无考明一统志云在南皮县北马颊覆釜通典云在平原郡界平原德州也胡蘓于钦以沧州南之大连淀当之汉志云东光县有胡蘓亭简河正义云在贝州歴亭县界歴亭今东昌府之恩县是简河反在鬲津之南谬矣金地理志云南皮县有洁河钩盘通典云在乐陵县东南鬲津元和志云在安德南七十里于钦以滨州之士伤河当之自汉以来讲求九河者甚详然许商止得其三其马颊覆釜钩盘三河至通典始得之由宋迄明而后简洁太史三河遂皆胪列可指以汉人所不能知者而后人考之独详其果可信也欤蔡注以为或新水而被以旧名或一地而互为两説皆似是而非无所依据诚哉是言矣独是蔡注亦有可议者简洁本二河故考亭注孟子亦分之为二蔡注乃合之为一且议先儒不知一为经流何其疎畧之甚也徒骇为河之本道孔疏之説甚明故班固云自兹距汉已亡其八枝则其一存者即徒骇也岂别有所谓经流耶至尔雅释水并无一曰二曰之文郭注于简下注云水道简易于洁下注云水多约洁则简洁之必不可合而为一也审矣今欲自实其説遂自一而数之至八若尔雅之文有固然者诬蔑古人罣误来者多闻阙疑殆不如是至于九河之迹既不可复识而王横遂谓与碣石俱为海所渐夫许商所指三河见在之地今河间交河县东有成平故城东光县东有东光故城济南德州北有鬲县故城皆汉县也则所谓为海所渐者王横之臆説又乌足信也哉










　　税畆丘甲田赋考　　　　　　　韩　菼
　　宣公十五年初税畆成公元年作丘甲哀公十二年用田赋此春秋所纪用民财力之制毎变加重而诸儒之説各有不同者也税畆有二説以为是时民患上力役懈于公田公田之所入薄是以宣公履畆而税未尝加于什一之外但以其非古者借民之力私田稼不善则非吏公田稼不善则非民之旧制是变法之始故讥之者左丘明公羊高糓梁赤三传及何休范寗注皆同而胡安国本之者也以为公田之外又履其余畆十收其一正哀公所谓二吾犹不足者始于杜预及徐邈糓梁注而朱熹论语集注哀公问有若章引此宣公税畆为説也大抵税畆以前説为是王制言古者公田借而不税注言借民力治公田美恶取于此不税民之所自治孟子言八家皆私百畆同养公田故朱熹亦言或但耕则通而耕收则各得其畆也今宣公自六年至此三遇螽灾频仍水旱是秋先书螽而后书税畆是通行踏勘检校荒熟择其善者非复收公田之租矣依糓梁之説计之古者公田为居井灶葱韮尽取焉则公田中去庐舍二十畆田秪八十畆今履畆而税则是以八十畆而与百畆者通算已浮于十一之外而又烦琐伤体故曰以公之与民为已悉矣以但收八十畆之入较之公于一井之中多入几一十八畆也若谓变法之初遂至倍取于事理决不然矣丘甲有三説以为四丘为甸赋车一乘毎乘七十二人甲士三人凡二十五人为一甲本四丘共出三甲今作丘甲即一丘出一甲者诸儒之説多同而极主之者胡安国传是也谓邱出甸赋者杜预是也谓农工各有职以事上甲非人人所能为今鲁使丘民为之者公羊糓梁及何休也丘甲固当以胡传为正而张洽以为每甲士统步卒二十四人必无增甲而不增歩之理古者于六十四井之中出长毂一乘甲士三人步卒七十二人四丘共出三甲今使一丘出一甲是于五百十二家之中而更取二十五人为兵但其或三甸而增一乘或每乘而增一甲则不得而定也若谓一丘十六井一百二十八家而使之出长毂一乘甲士步卒七十五人比甸之赋则顿加于常制四倍又必不然若公谷所谓则是使农夫造甲义无所承葢不足辨也田赋有五説以为田主出粟而赋则于商贾之里防本收区域之征以备牛马车乘此赋止于里防而今并赋之田故讥之者胡安国传据国语稯禾秉刍缶米之文也谓丘赋之法因其田财通出马一匹牛三头今别其田及家财各出此赋者杜预范寗之説也以为丘赋犹未足又以田赋之家出一人以为兵者陈傅良之説也以为井出丘赋者贾逵也谓田为一井之田赋者敛取其财物若汉家敛民钱以田为率者何休之説也五説惟胡传以末业幸免之説为得之以周礼九赋考之益信矣据庐陵李廉以为古之甸出一乘者但出此一乘七十五人观春秋传所载临事而授甲授车则知马牛之属亦非邱甸所出葢赋之区域官为之备临事而授之民事已而还之官也岂以丘出一甲之后三甸当增一乘其车辇马牛甲胄之属里防之赋不足以供而又为是计田而敛取民财以充之欤蜀杜谔云别其田及家财各为此赋明是前此田财通为一而此别为二乃是平增一倍非更分别其有无而李廉但驳之以为家财之有无难均亦未也经文明言田赋正谓不当赋之于田耳如杜説则当云以财赋不当云以田赋也九夫为井四井为邑四邑为丘四丘为甸甸出一乘一乘三甲士凡四丘一甲古法本于五百一十二人中而出七十五人自丘甲之后一丘一甲于五百一十二人中而出一百人今若家出一人则是五百一十二人尽为兵于古法为七倍于成公时亦五倍也贾逵所为一井之田而欲出十六井之赋则是视邱赋又增十六倍也皆必无之事也何休言敛取民财以田为率者近之特未言此赋之当出于里防耳胡传于三事皆得其觧独于哀公所谓二吾不足者终属游移于初税畆条则云讥宣公废助法而用税其后作丘甲用田赋至于二犹不足是谓丘甲田赋之后未尝谓税畆即取二也于田赋乃云二犹不足故又以田赋其説前后相违矣考之于经公即位以后未尝有水旱螽蝝之灾自十二年春用田赋而冬十有二月螽十三年十有二月螽论语所记哀公问于有若曰年饥用不足如之何明是因螽灾而年饥其谓二犹不足明是田赋之后始为什二矣岂得谓二犹不足故又以田赋哉要之税畆则取民之财者废公田助法少溢于什一之外然而变先王之制而作法于贪后世因之有加无已丘甲则用民之力者加三之一既已计丘而增兵矣田赋则又计田而出其财正縁兵既增则取之于里防者不给故也自此则尽民之财竭民之力一倍古制矣经于税畆之冬书蝝书饥于田赋之后叠书螽以为天道也夫子曰不度于礼而贪冒无厌则虽田赋将又不足明乎此非致足之术而必至于又不足者也故于税畆书初丘甲初也田赋亦初也然不书初者谁生厉阶其末有必不可以止者也故圣人甚慎乎其初也














　　书大传攷　　　　　　　　　　李　绂
　　书传自汉魏以来并遵今文之学无一人见所谓古文尚书矣故亦无一人见所谓孔氏传者自梅赜二十五篇之书出唐人据以为疏颁之学官而伏氏尚书大传遂亡不传考汉书艺文志载伏氏胜尚书大传四十一篇隋志尚有三巻其完缺不可知嗣后史志更不复见惟晁氏读书记称今本四巻首尾不伦则虽有存者已非完本而今并是而佚之矣伏生之学歴有师承其经固可信其传亦当得经文本义不至如后人解经率慿私臆乃叶氏梦得谓伏生尚书大传言不雅驯至以天地人四时为七政谓金縢作于周公没后愚谓即此二端亦足征大传立义之精非后世训诂所能亦非伪孔传所及而叶氏狃于习见不能虚衷折其至是盖成见之为害也尝试论之政者国家所行之事即尧典钦若昊天歴象日月星辰敬授人时是也歴象钦天有天之政期三百有六旬有六日天行气盈之数以管窥天测之即天之政也分宅四极以定日晷嵎夷南交西朔方地之政也东作西成南讹朔易人之政也殷仲春殷仲秋正仲夏正仲冬四时之政也天地人四时各有应行之事故谓之七政其事见于周官详于月令后世犹守之至于日月五星古未闻有专理之政事尧典所谓日者日中日永日短所谓月者指闰月言之葢皆岁月日时之日月也太阳之日象虽有出日纳日之文亦以正卯酉之时耳若太隂之月象则始终未尝及之而五纬则非所用月令虽秦书实本于夏小正去唐虞政治未逺所纪四时中央各纪其日其帝其神及其虫与音律数味臭祀祭凡五之别皆在独未尝及于五纬至周末石氏星经始以五纬星列于日月之次然则金木水火土五星不得列于唐虞之七政也审矣伪孔传以后世之见释古书不知唐虞之世未尝有治五纬星之政也若以五行当之则既已与糓并称六府不应又与日月同称七政且孔传固以五星释之未尝及于五行其训释之词谓察天文齐七政以审已当天心与否则直啓后世禨祥谶纬矫诬上天之説尤所未安岂若伏氏之传为得钦天授时之大也哉至于金縢一篇虽出今文然程正叔疑其文不可信而括苍王廉熙阳作论谓金縢非圣人之书其论不为无见而实则未见大传所解故耳古之纪者无有所祈孔子疾不祷而周公祷之故疑其不然然子路请于孔子故孔子止之若周公则自以为功未尝告之武王且告之祖考欲以身代臣子廹切之情宜无不可惟是周公身秉国政乃令史臣记其请代之功又记风雷之异则孙肤之谓何此圣人断乎不为者也若云公既明农然后王令史臣纪之则无端而作亦恐未然惟大传以为成王葬周公适有风雷之变因追念前事之异叙而纪之则君有念功之美而臣无矜功之累即程与王之疑亦可释矣伏氏大传为后人所驳者其立义之精尚如此则其余精义湮没不传者可胜惜乎偶因叶氏之説而辩之如此俾有志于通经学古之士知今日举业所治未足以定经义慎无拘于墟而笃于时也














　　江源攷　　　　　　　　　　　李　绂
　　江为南条大水与北条之河并称河自发源至积石入中国境以今方舆路程图考之已七千余里而歴来溯江源者悉本禹贡岷山道江之文止就岷山言之虽博奥如桑氏水经郦氏注精详如程氏禹贡论亦无异辞余独疑江水广与河等深则数倍并横亘中国江尤有天堑之名而岷山在陜西废叠州为中国境内何其源之近而小耶窃以为禹贡言岷山道江犹道河积石止就神禹施功之地言之江源不始于岷山犹河源不始于积石也昔人尝有以北金沙江为江源者其源在西番境内莫得其详余典试云南以南北二金沙江发防问士亦莫有能言其源委者后防
　　圣祖仁皇帝颁赐方舆路程图则北金沙江源委井然既开方以计里又测极以凖度其法为古来所未有实圣人嘉惠天下之盛心使通经学古之士不出户而知天下也按图考之岷江与金沙江防合于四川之叙州各自叙州逆溯其源岷江源出岷山当北三十四度西十二度行五百余里过黄胜闗至松潘卫入四川境又南行五百里至茂州之长宁堡有黑水河来防又南行六百里经成都府西境至嘉定州青衣嘉定二江来防又二百余里至叙州与金沙江合自发源至此仅一千八百余里若北金沙江则发源于西畨之阿克逹毌必拉必拉者江也当北三十二度半当西二十度经毌鲁斯乌蘓之拜图都浑共南行千八百里过里雍河屯始名金沙江又东南行九百里过塔城闗至云南丽江府又南行四百里至陶营廵检司又东北行千里至雪山入四川境又北行千二百里有打冲河来防又东行三百里至凉水井折而北行七百里又东行四百里至马湖府又东行二百里至叙州府与岷江合自发源至此已六千九百余里较岷江之源逺三四倍凡水以源逺者为主而源近者附之今自叙州防合之处逆溯二江之源修短悬殊如此乃不以行六千九百余里者为江源而以行一千八百里者为江源此理之必不可者也按黄河发源北三十六度当西十九度与金沙江南北相距仅三度半东西则止偏西一度而河源之南金沙江源之北皆高山耸峙葢即所谓昆仑山也河源在昆仑之隂江源在昆仑之阳而特微偏西二百余里也又有一源名雅礲江即所谓打冲河与金沙江防合于马湖西境者也雅礲亦发源于西番北境与青海南境接壤当北三十四度西十八度与河源南北相距仅二度东一度中阻高山葢亦昆仑之阳而微偏东二百余里者也其源从平地涌出源泉百十道与星宿海相同西番人名以察楚必拉防古人名以七察尔哈那众泉防流为大川南行二千里沿途纳东西大水十余处经四川西境始名鸦礲江又南行六百里入四川境过三渡水始名打冲河又西行三百里又南行五百里与北金沙江合又一千六百里至叙州自发源计之共行五千里较岷江之源亦几至三倍而水势盛大亦倍于岷江以源之逺论当主金沙江以源之大论当主鸦礲江然不如金沙为确葢金沙较鸦礲又逺千九百里源逺则流无不盛者若岷江则断断不得指为江源也又按江河并发源于昆仑河源在其北者已东趋陜西又折而北直趋塞外鄂尔多斯又东行千余里然后折而南由延安入陜再折而东以入于海江源在昆仑南亦东南行已与四川相近复南行直趋云南东行千余里然后折而北由雪山入川再折而东以入于海两大川始而相背继而相向有若黻文亚字亦天地之奇观江源者亦可以无憾矣





　　皇清文頴巻三十一
　　钦定四库全书巻
　　皇清文頴巻三十二
　　杂文
　　粤西平露布　　　　　　　　　汤　斌
　　【臣】闻版泉振旅于皇家煇煌玉简苖野奋戈于帝世照耀金封盖文德丕播不因秉旄誓钺而増崇而圣武布昭正兼执玉舞干而益大沧海全归禹贡沦纹岂増万里之波祝融久戴尧封寸地亦尊
　　昊天之命非臣猷之克壮咸与维新实
　　圣德之如天无逺弗届防惟
　　皇帝陛下宣昭义问敉宁武功垂裳秉珪而天下向风动顔变色而海内鎭定黄旄右指劔阁云新玉仗南临衡湘波静白环西献流沙积石之乡楛矢东来洧盘日出之郡卿云烂漫山林无紫芝之歌日月光华太史着河清之赋独此粤西星分宿末地近日南白象陵山孔禽蔽野西京之王防不通周礼之职方罔载今河山奠矣谓宜梯山航海而来王岂日月出矣犹然鑚燧凿榆而自照苍梧惨澹鲛人泣明月之珠平乐萧条估客弃桃枝之簟【臣】等恭承
　　玺命逺播
　　天威组练发而星斗明旌旗张而云日晓楼船轻度细栁营开大将某指麾明月禆将某劔防秋霜皆右义左仁佩忠戴信乃布德宣令而纁组来迎韬戈束而壶浆恐后桂林象郡悉成鼚鼓轩舞之民瘴雨炎风尽为祝华呼嵩之地日无私照南邦永以无虞海不扬波北户宴而不闭幽荒絶壤始知天子之为尊六慰三宣共识圣人之在位盖王师无战龙城勒铜柱之勲大武维扬薄海靖兵戈之气此皆受成
　　庙计慿借
　　天声不然何以熊斾未开犀甲未振而鹅山之险尽作藩篱烟瘴之墟永为狐兔也君之德也果如叔向之言【臣】何力哉岂曰郤縠之让【臣】等无任庆忭激切屏营之至谨奉露布以
　　闻














　　拟为司賔答问辞【有序】　　　　　毛竒龄康熙二十三年六宇荡涤中外无事
　　皇帝奋桓拨之烈廓清南徼迤及东澨画地溟海之外版涨籍渤凡九垓八裔雕身画頟诸国咸奉
　　辰朔
　　皇帝轸念民隠谓
　　君有斯土抚育几三十年而不一周知其地观览其山川风物则绥要万里何自通浃惟古昔王者当天下初定有廵行县防省方问俗之制自三代迄今未之有改顾事颇烦重度支水衡坐费检防且千乗万骑虑无或铺张盛大为司行奔命按王制廵幸诸礼自职方戒途太驭掌较以后凡车骑铃栾宫城梐枑以及坛壝堂房珪璧玉帛黄驹赤犊皆有储偫然且勾陈五校所在警跸扈垒卫仗周环百里尝考文中子言虞舜一嵗而廵五岳国不费民不劳者何也以兵卫少而征求寡也然而语不古合民无征焉我
　　皇上以非常之元创非常之举因天事天因地事地因人顺人然而三王不竝轨五帝不袭治考建因革而礼制行乎其间盖一人顺动万人幸之之谓幸一人庆行万人豫之之谓豫如必造明堂而后可以觐后则辑瑞何期必设輶轩而后可以采风则观方何待
　　皇上纳羣臣所言特练时日倡举
　　廵幸减从官省行军采大禹四载之需折虞廷五年之典随不逾万人时不满百日登岱观河浮江渉淮经阊阖诣阙里所至问民疾苦父老扶杖儿僮妇女率负戴来观
　　卤簿不谯有高年者则抵钱慰劳之先为
　　肆赦令薄海内外咸霑
　　丰防及所过州县民防市庐又皆有
　　捐复宠赉芸鉏不变鎌获如故市估行贩及道路师旅马臝楫筏俨返家衖何其盛也昔东汉光武廵游南阳置酒高防召吏人饮食复其租赋以为羙事而章帝南廵诏所经地无得设储胥命司空自架桥道其诏有云方春所过无有伐杀车可以引避引避之騑马可辍觧辍觧之至今史载犹叹诵其言勿衰今
　　车驾经行屏却供亿州县
　　起居悉絶所餽献即
　　行在茇止亦竝无宫悬籞仗钟鼓铃之设而民之引
　　领望
　　幸者相属于道然犹
　　亲视河溢立洒
　　宸翰殷忧悼叹不数瓠子即当释奠
　　宣圣仪物备至临行惓惓尚复贻曲柄
　　御繖以申向慕此虽金绳再出必绌帝俈为封禅起周成为廵狩亦岂有过诚恐诸儒不谙动循掌故将引虞书王制觐典祭义以及元嘉之仪开元之礼重相谘询因设主客往复仿东方客难扬雄解嘲班固答賔戱夏侯湛抵疑之文拟为司賔答问辞以晓譬之庻后之君子可考观焉其辞曰
　　司賔大夫与四方客使集王防之堂理职贡之事主当壹是国信方物披图眴节悉具纪防方斯之时华虫各辨等卉越皆就位四方客使有诇于其列者曰古者圣王御世四海晏然则因而廵狩廵者循也民可循则因而廵之狩者守也为我守土者吾从而循顺之然而动习矩错着有法则曩时五载十二载天道大备升中告至先为造类于是修职有其戒犯軷有其义土训夹车而问形掌道审言以诏辟定方明于司盟布绵蕝而表位夫苐以坛壝观之三垓八通太乙环五穿蒲褁草上无风雨然且明堂岿然以天齐主就其文而纪其事则公男升降中阶阼阶有其等后王逊让天揖时揖有其数桓躬谷蒲以五摈四摈为节罇罍篚羃以一进再进为度其烦我奉常而需我掌故有前事矣矧宫城所舍昼树笋簴藩篱外防夜振錞于或习礼以射牛或布币以代驹设燔而炙玉检瘗驷而陈木禺临学校则执羽鹭祀邱壑则用干鱼然犹车驾之次考及同琯槱燎之末享逮先厨故以登封而廵河则负薪担石者有之以祠畤而幸学则说经讲易者有之以师行而及游畋则耕定陶搜泾潭者有之以祀社而及祠贤则封乐毅祭桓谭者有之是故铭石颂功德古王未免陈风纪羙盛圣主不嫌今
　　皇上抚有四海治极三古声教振开辟规制轶区宇百礼斯洽万类咸叙
　　承天搢斗纪节布度当八风悦豫之时乃顺应而为四廵之举则是西鸟东鱼里禾鄗黍符瑞之应报飨之数无有若
　　今日之富者此管仲所谓物有不召而自至者十有五焉然而出不盛车甲行不饰金鼓羃鼎不夕张帷宫不鼂御
　　躬省方俗
　　清问疾苦升禋岱宗洒澹河浒登习礼之堂探藏书之府塞决水以石菑撤通天之权火然且百日之间而南浮江淮东至齐鲁是岂古皇不足法与抑何掌故多未预也且吾闻
　　銮辂之南翔也行不除道耕不辍疆女不下机织市不易盖藏儿童讙于衢巷估贩偃于舟航然且皬黄口如葵倾阳或牵以牺或捧之觞轮蹄踵趾驰骤康庄则向使肆觐而辑圭玉报燎而坐明堂既审权于三市亦奏律于四厢治邸奉高之侧捐租崇邑之傍将不止绍神灵于轩顼比功德于虞唐而又何事物之罕备考建或未遑焉司賔大夫廼斗然却立瞿然而改容肃然而正告之曰子徒知三古之当遵而不知一王之制之自有章也且子亦闻
　　廵幸之何意乎
　　皇上以为六阖一统万国来防则民
　　后之情不可以不接中外之势不可以不通乃或礼过繁而力匮制过赜而用穷费时日则机务不给多导从则供亿不充此前古之所以易行而夏商以后遂间世而不一逢也夫创制显庸务在独断因监损益贵乎折中故汤武用干戚不需揖让姚姒有子弟未尝分封彼夫刘氏之兴二月而西廵十月而反东廵者限于时也后魏继世北廵及中山东廵而止及桥山者绌于地也贞观幸底柱以治河为封嵩而书之旂勒之石者介于事也建隆平潞叛以行师兼询俗而先劳军后捐租者阻于势也是故游观无定形廵幸无定仪省察补助无定经方行典礼无定辞必画井田于郡县之日则畸矣讲车战于骑射之年则踬矣仿垂裳结绳于刻书削契之世则欺矣施俪皮尺布于九圜六品之时则骩矣议守社捍牧于车书大同轨辙齐至之际则誖矣往嵗鬼方弄兵
　　天讨其辜铺敦萃旅底于昆弥
　　挺铍四伐而未尝效征苗之师间尝取士
　　诏下征车
　　临轩亲览特简仲舒是本制举而不必循选造之遗乃者甫驯
　　龙驭先树鸡竿
　　大号乍涣
　　洪防骤殚以巽风行作解雨观何必崇朝遍彼泰山即其
　　陟乔勿修坛壝金匮石防却之若遗黄不属白璧是瘗
　　赐车劳酒羣呼天齐此岂禅礼所得庶几当夫观河有事玉马羣臣从者宰执以下咨嗟抑鸿赋此皓皓不搴苇茭但借禾稼升盐斗酒彼安用者周之翕河逊兹盛事汉武筑宫于斯为下尔乃
　　九旗南指方江厉淮板防黄蔑非龙艘材造舟震泽缆石吴台民之望之有如嵗来丹阳可驻黄金谁埋六代残构视若刼灰惟彼故寝加以封栽防殷优恪自古所希汉高过湖祭周王祠方之于今岂得嫓之矧
　　瞻阙里言观罇匏登堂习礼为斯文昭俎豆未湮宫墙岂遥祗因重道景行孔劳临行留仗
　　羽葆翠帱奚止过鲁祀一太牢且吾闻搜狩之典不能常举以旗致民载旜誓鼓苖田茇舍总类振旅虽曰从禽实比卒伍以是大阅嵗无一有乃当
　　鸣銮偶尔建铎暂啓和门自有坐作车不诡遇兽无私获笑彼司马枉事表貉且夫儒生博士之言亦安足责哉在昔列王将廵有谓编蒲褁车勿伤山石扫地而祭席用葅借则帝主闻之已充耳而勿怿即高世比德欲效九皇颇采儒术上告登封然且拘牵诗书扳引畦畤羲轩所垂夷吾所记大夫文学争辨不已绌偃斥霸遂罢封议此眞泥曲傅防无所考适之已事也故以廵行之礼而茍袭旧闻则无一而是彼夫职方行令修涂辟境而后之效之者非大治驰道则长开荡渠掌舍治宿设藩置篱而后之祖之者非圜垣四面即离宫百区故板城幄殿丹青轮轴此土方所拟似也昆仑神楼枪车铃柱不可谓非明堂之遗制也故五玉三帛极之为贡金献币笼香篚药之端劳酺赐布类推之即为装钱路饩以及军工羽释紫茸赤罽之所由以捐是以结防楼演百戱实由行殿之陈悬始之布香台排画瓮牵青绳闲赤楯悉从壝门之大次小次啓之故王人一帅属而后且尽统其诸王百官与夫蕃人贡使之族羣后一表绥而近且増之以羽林车骑金吾铠仗而犹以为不足然则礼当极弊亦何非率由之始所滥觞者而动言掌故斯已瞀矣乃以
　　法驾之出控神虬跨龙騵雨师洒道风伯清尘靊窿为之啓驭羲氏于焉捧轮材官不刷鬛骑士不解帉八鸾秩秩
　　九组駪駪不百日间而东渐南暨所至若神浸假吉行五十必拘礼文则大旂金辂将有一年四廵即遄镳急节而不能造其阇与闉者此眞
　　圣人行事法则兼至即偶然举动有非臣民庸众所得窥伺而戴天忘高履地忘厚挟莛而撞嵩高把蠡而测海澨此
　　神圣之所以难名而
　　帝德王功遂当有其万世也









　　演连珠十首　　　　　　　　　彭防淇
　　【臣】闻穹窿职覆合万彚以资生博厚能容萃百川而归海盖道大则畛域不分量则洪纎毕载是以化隆无外雕题凿齿以胥来治统一尊岳贡川输而防怠【臣】闻日月流辉光穷蔀屋之下雷霆振响声沈蛰伏之辰何则智以不徧物为照威以不数见而神是以黈纩悬旒益养聪明之用垂衣结缦弥留沕穆之眞
　　【臣】闻黼黻为章则綦丝匿采韶韺迭奏则下里辍音必圣神克建文明之极惟庙堂乃称著作之林是以马负龟陈啓苞符于天地星糺云烂流雅韵于古今
　　【臣】闻太阿在匣神妖慑而藏形明镜在悬物丑望而却面是以义取于止戈而虑深于忘战故玉瑶防琫在原匪曰驰驱车马斾旌于敖岂为游衍
　　【臣】闻江湖普润挹之也靡涯雨露流膏施之者无厌故恩以积而弥深泽以广而斯遍是以仁风翔洽不害禹霖汤旱之年淳化蒸濡犹切舜儆尧咨之念
　　【臣】闻斗杓东指则氷腹失坚火曜西流则井梧飘榦气至斯逹四序所以不愆令出惟行万几所以立断是以王言之布象其如纶大号之颁同于涣汗
　　【臣】闻物违其性防克有济器适于用不必相通故弃短录长蒙瞍可以辨律因小致大洴澼可以习攻是以六相宣猷各定阴阳之位九官効职分司水火之功【臣】闻细莛虽轻亦发洪钟之响飞尘虽薄思増泰岱之高惟虚中者能受故集益也不劳是以葑菲不遗哲后殷勤而止辇刍荛可献圣王郑重而悬鼗
　　【臣】闻璿玑在列不羲和而占时规矩具存不工倕而制器何则应物以神不以迹而传世以法不以意是以俪皮之礼未足昭圭璧之忱尾之音未足极管鼗之致【臣】闻养嘉禾者必剪莠稂防幽兰者必芟荆棘盖薰莸并器则芬郁潜移泾渭合流则澄清终塞是以象恭既放五臣遂绩奏虞廷伪辨始除三月已化行鲁国

　　原教　　　　　　　　　　　　朱彛尊
　　始为三教之说者谁与其小人而无忌惮者与生民之初草衣而血食露处而野合圣人者出教之田里教之树畜养生之本既具然后修道以明之其理身心性命其治家国天下其端礼乐刑政其文易诗书礼春秋盖自庖牺氏作而伊耆轩辕尧舜禹汤文武周公孔子以数圣人损益之而教已大备初未尝有所不足必待佛老之说以济之也佛老者持过高之论行不近人情之事不耕则无食不蚕则无衣无男女则生人之道息无上下则纷争之渐起以彼其说行之国中盖有时而穷则相率聚于中国食人之食居人之庐阳叛圣人之言而阴収圣人之教之利愚者不察遂惑其说至等圣人之教三之呜呼彼之所奉者一而我之所奉者三曽彼之弗若矣天下之理出乎刚则入乎柔出乎阳则入乎阴出乎君子则入乎小人未有两是者也惟内无所主则死生祸福战于中其初守道不笃持论两端其究归于无所忌惮而获罪名教当是非可否之际倡为调停之说者未有不流为小人者也且所谓教者何哉君臣父子兄弟夫妇朋友之教而已矣舜命契曰敬敷五教孟子曰使契为司徒教以人伦故曰教以孝所以敬天下之为人父者也教以弟所以敬天下之为人兄者也教以臣所以敬天下之为人君者也彼二氏者既已弃絶其人伦事物之常将何以副教之名哉子路问为政夫子告之以正名谓名之不正至使民无所措其手足若是其甚也世之儒者诵圣人之言而安于三教之目其亦罪人矣夫






　　原刑　　　　　　　　　　　　朱彛尊
　　墨劓剕宫大辟非舜之五刑也舜以命臯陶者流也鞭也扑也赎也贼也象以典刑五者是已甫刑曰苖民勿用灵制以刑惟作五虐之刑曰法斯则劓刵椓黥之谓肉刑之始矣刑者一成而不变圣人之所甚不忍也故就典刑命士流者宥之鞭扑者赎之若夫怙终不悛则法在必诛贼之为言杀也春秋传晋侯使鉏麑贼赵盾是也相古有虞之世画象而民知禁赭衣墨幪别其冠服使触罪者知耻悔过得以自新自五虐之刑作残其形毁其体肤断者不可复续终其身不敢与士民齿将无所用耻焉彼夫劓刵椓黥在苖民发闻惟腥舜方哀矜庶戮之不辜务遏絶之岂反效尤而以至仁用至不仁之法乎荀卿有云治古无肉刑而有象刑斯言是也班固汉志援俗说著论以为禹承尧舜之后自以德衰而制肉刑昔者郑子产铸刑书叔向非之其言曰夏有乱政而作禹刑商有乱政而作汤刑其云禹刑汤刑者初未尝指为肉刑而班氏实之孔氏书传称吕侯以穆王命作书训畅夏禹赎刑之法夏刑大辟二百膑辟三百宫辟五百劓墨各千不知何所据依殆无稽之言尔愚考肉刑夏莫之用商亦无明征伊训臣下不匡其刑墨出古文尚书未足深信迨周官分职乃掌之司刑墨者守门劓者守闗宫者守内刖者守囿然则肉刑其昉于周与穆王阅实其罪许罚以锾是亦不忍人之政矣盖至汉而文帝始除之仁人哉俾五虐之刑絶于世可谓尽心焉已顾腐儒之论尚谓肉刑当复岂不谬哉作原刑告后之君子治书者兼可明孔传之伪焉






　　原教　　　　　　　　　　　　李　绂
　　教之说何昉乎中庸言修道之谓教道恶在君臣父子夫妇昆弟朋友是也道在于是则教在于是矣教莫古于唐虞其使契为司徒敬敷五教也亦曰父子有亲君臣有义夫妇有别长幼有序朋友有信而已孟子叙述三代之教谓设为庠序学校以教之皆所以明人伦也人伦明于上小民亲于下然则舍五逹道弃人伦无所谓教也鲁论称子以四教文行忠信文者修五伦之礼节也行者践五伦之实事也忠信者以亲义序别信之实心而修其礼践其事也周礼大司徒以乡三物教万民而賔兴之一曰六德智仁圣义中和即中庸之知仁勇所以行此五逹道者也二曰六行孝友睦婣任恤孝即父子友即兄弟睦者兄弟之推婣者夫妇之党任恤者朋友之交其教之而兴之者君而承其教而升焉者皆臣也三曰六艺礼乐射御书数皆五伦之所有事所以相治相养而遂其亲义序别信之心者也圣人继作其教递详教之以佃以渔焉教之以耒耨焉教之以懋迁交易焉教之以衣冠焉教之以舟楫焉服牛乗马焉断木为杵掘地为臼焉教之以重门击柝以待暴客弧矢之利以威天下焉教之以上栋下宇焉教之以葬以封以树防期有数焉教之以书契百官治万民察焉其为教甚繁而总其艺之概则曰礼乐射御书数皆五伦之所有事而已其人之等虽有君卿大夫士庶人之分其人之业虽有士农工商贾之别而总其人之类则曰君臣父子夫妇昆弟朋友皆五伦之所缀属而已是故天下无伦外之道即无道外之人天下无道外之人即无人外之教自二帝三王以来莫之或易也沿及后世乃独目圣人之教为儒而又有异端邪说与儒者之道分行畸立而多为教之名者何也曰二帝三王之时教主于上作之师者即作之君者也至周文武而下道在周公则移而之臣矣然犹行其道于朝廷之上也至孔子而移于士矣儒者士之别称不必皆能为圣人者也故孔子谓子夏曰女为君子儒无为小人儒儒行出于汉不必实为孔子之言然哀公问儒服而孔子犹不以儒自居至战国时有杨墨之言然后以学周公孔子之道者为儒墨者夷之所称儒者之道是也而孟子亦曰逃墨必归于杨逃杨必归于儒而儒之名于是乎乃立杨氏为我墨氏兼爱未尝遗弃五伦也而推其流弊之所极至于无父无君孟子以其有害于人伦也故辞而辟之至后世乃有所谓道与释者出焉而后天下乃有伦外之道乃有道外之人乃有人外之教夫所谓伦外之道者何也人之一身有理有神有气有形仁义礼智信者理也知觉运动者神也屈伸呼吸者气也耳目口鼻四肢者形也以理宰神以神运气以气运形施之身措之世而人伦出焉所谓道也若释之道则静守其神而已知有神不知有理惟恐一物之扰吾神故空诸所有虽遗弃五伦之人而不顾也极其静之明可以彰往察来而动则昏道之道专致其气而已知有气不知有理惟恐一事之损吾气故清净无为虽遗弃五伦之事而不顾也极其专之用可以却病延年而劳则败是所谓伦外之道也伦外之道无与于家国天下故曰道外之人道外之人无与于修齐治平故曰人外之教昌黎韩子欲塞而止之则孟子放距之说也欧阳子欲修其夲以胜之则孟子反经之说也然吾谓不必塞而止之也彼不塞而吾之教无不流也彼不止而吾之教无不行也亦不必修其本以胜之也不修而吾本自在也吾本在而无不可以胜之也何也吾儒之教圣人之教也圣人之教修五逹道之教也圣人之教而有一日不流不行不修焉则不足以为圣何也无君臣焉则强凌弱众暴寡而天下乱矣无父子夫妇焉则生人之道灭而乾坤或几乎息矣有父子夫妇自不能无兄弟而朋友则亦彼之所不能无也是吾儒之道固万古流行于天地何必取彼二氏者塞而止之而后流且行哉或谓圣人之教后世未必能如二帝三王之修之也本之不足则从彼者众乌在其能必胜也曰本固未尝不修也后世之修之虽实心实政亦与时为盛衰然未有舍五伦之说而可以治天下者也是吾之本无日而不修也本无日而不修则儒者之教无人而不遵而胜不胜不足道矣子疑二氏之众而守儒教者之少耶儒不必冠章甫而衣逢掖也凡南面而临天下者君也即儒者也承流宣化于下者公卿大夫士也即儒者也趋走而在官者府史胥徒也即儒者也耕且敛者农也即儒者也懋迁有无执艺事以食其力者商也工也即儒者也何也彼皆有君臣父子夫妇昆弟朋友之道者即皆圣人之教也彼遗弃五逹道而为道与释者特养神养气之一术盖千万人而一二人者也千万人而一二亦焉能为有无而又何胜不胜之足言乎吾故曰天下无伦外之道即无道外之人天下无道外之人即无人外之教也

　　皇清文頴巻三十二
　　钦定四库全书
　　皇清文頴巻三十三
　　颂
　　升平颂【有序】　　　　　　　　　张　英【臣】窃惟自昔国家席累叶之鸿庥抚守成之大业承平既久类必有非常之功以荡涤瑕秽而镇抚生民然后皇威遐鬯社稷奠安有泰山四维磐石苞桑之固焉在诗有之曰薄言震之莫不震叠在书有之曰其克诘尔戎兵以陟禹之迹方行天下至于海表夫以成康之郅隆犹以张皇六师为大训载于诗书信有徴矣汉以兵力定七国文景之业弥光尤已事之最明者哉盖国家之有师旅征伐犹天地之有霜雪雷霆也非霜雪则万物烦嚣之气不肃非雷霆则四时堙郁之气不宣非师旅征伐则乱臣贼子无所詟服惩创而不敢肆故霜雪所以开阳春也雷霆所以啓晴霁也师旅征伐所以靖祲氛致太平也天地仁爱万物之心与圣人仁爱万物之心皆不得已而托之乎此者也我
　　国家自
　　世祖皇帝戡定大统
　　皇上抚御区夏以来待藩臣之恩良渥矣处之以重镇视之以心膂睦之以懿亲极之以髙爵显秩豢之以膏腴腆禄乃物太甘则自蠧兽久畜则思触富贵极而骄悍生骄悍生而反噬起平居则怙势席宠以荼毒
　　朝廷逺方之赤子及下尺一之
　　诏则环视而起一方作俑诸方应之以盗弄
　　天子之戈于潢池举平日
　　朝廷所付之疆土所属之将士所简阅之器械所赉予
　　之金钱悉借以抗
　　天子之命据固阻险伏莽跳梁是非大奋我武以芟刈而薙狝之何以昭臣子万世之经而彰我
　　国家四征不庭之罚乃自始乱以来授钺天潢分驰禁旅虎臣四出鹰扬奋兴以渐次削平迄于今八载海内荡定昭明无纤芥根株之遗可谓盛矣【臣】窃念身依
　　阙廷趋承讲幄者五年简侍近密者又四年其逺方兵威克捷之竒战胜攻取之略戈甲组练之华折冲陵轹之势臣虽未得而闻且见也若我
　　皇上八年来宵衣旰食之心则臣知之最深念赤子罹于汤火急欲一旦出而登之袵席之上每复一城一邑必
　　严谕以无扰百姓至仁也武臣进止皆恭请
　　庙算以行万里之外视如眉睫之间凡一经
　　圣虑则险者平难者易成功奏绩刻日而应至神也简任将帅以武勇智略为经以持重寛爱为纬畴咨而举推毂而行至慎也减膳撤悬力崇简约以佐天下兵食之需故军兴歳久常赋不益至俭也阃外将帅时
　　赐手敕申诫其有能靖防抚民者则
　　洒宸翰制诗篇解御服以襃异之至厚也数年来屡避正殿朝贺一方底定宫中必焚香亲告
　　天
　　祖至敬也未明求衣昧爽聼政日昃不遑暇食夜分省览章奏不辍以筹画天下至劳也捷书至必敬告
　　两宫亲承色笑懽声溢于殿陛之间至孝也歼渠魁而舍胁从逆命者诛之归命者抚之赦过宥罪布大诰于天下至信也天下之人但见八年之内殄灭羣冦绥靖地方震古跞今武功若此之盛而能尽知我
　　皇上深宫之中神武胜算焦心劳思如此之不易易哉今者十月克复云南贼渠授首十一月十三日夜露布至
　　皇上时御乾清宫览奏臣等叩头称贺
　　御榻前
　　天顔悦甚顾谓臣等曰朕今日为天下万姓喜追思逆乱以来官民咸被荼苦更复恻然于懐臣等谨合词对曰
　　皇上仁爱之心通于天地斯所以为万世开太平也圣衷之一念不忘百姓者举类此臣因伏念古者雅颂之作以昭徳纪功周宣王平淮北而江汉兴歌唐宪宗平蔡州而淮西有颂若以方今日之功力不足以当百之一当时之臣犹能撰述诗颂铺扬国羙垂布金石焜燿史册况我
　　国家数年中东戡闽粤西定陇蜀北平察哈南靖滇黔竒功茂烈炳炳麐麐不可胜纪【臣】职居惇史载笔左右其敢以固陋自覆而不勉缀赓飏之末班乎谨撰颂八章曰平闽平粤平察哈平陇平蜀平滇各指一事言之也曰泰阶平归功
　　庙谟也曰武功偃乐成功重休养也统名之曰升平为万世无疆庆也诗曰吉甫作诵穆如清风则臣滋愧也
　　平闽
　　闽峤峨峨闽海泱泱滩石剑立篁丛弩张狂童逆命爰阻我疆势连长鲸浊乱海邦
　　王师奋武载斾皇皇东由姑蔑西经豫章如霆击枯如发撄铓系颈以组俘于明光厦门逋宼归我防樯一民不歼神武孔将
　　平粤
　　古称百粤象郡羊城昔建南藩以奠东溟乃生防貐怙势凭陵不孝不弟为乱之萌
　　天戈所指游魂载惊既归而命既抒而诚狼子反覆黄钺斯行枭巢尽毁瘴海弥清毒潭鳄扫合浦珠明五岭烟蛮南拱
　　神京
　　平察哈
　　北岳为镇东海为垠部落环卫绣错鱼鳞中有察哈旧我育民居我肘腋为我藩臣蠢兹负徳忽煽烽尘元老秉钺我马駪駪师惟一战
　　命不重申歼彼强寇不返只轮魁渠函首献于
　　紫宸
　　太宗戡伐前烈维新
　　平陇
　　陇西泾阳俗剽民劲乱臣反戈河北咸震我师旣出逐北乘胜顿于坚城歳靡有定
　　帝曰元老往敷朕训示之以威懐之以信矢不遗镞兵不折刃崇墉夜开頫首归命投戈而謼悔罪思顺秦陇千禩惟以歌咏
　　平蜀
　　古维西蜀国号鱼鳬剑阁嶙峋云栈﨑岖一夫扼险万夫叹吁况峙糗粮千里沃腴贼实借之稽我天诛将军凭陵蚕丛坦涂既克保宁遂入成都孤雏咸殪腐防莫逋夔门巫峡重厘版图徳威赫赫时听巴歈
　　平滇
　　诞惟滇宼倡乱之先攘臂昆池窃踞湘川
　　王师萃止如云蔽天威武挞伐声震八埏巨凶既殄余烬犹燃寄命孤城析骸经年元戎奋武伐鼓渊渊铁桥失险滇城摧坚翦彼鲸鲵膏我戈鋋乱源祸始藁街特悬
　　泰阶平
　　六军振旅九服来同桃林归马扶桑挂弓星辉云缦岳朗川融休哉鸿烈谁其始终辅弼之英貔虎之雄只受成命谟由
　　圣衷智勇天锡濬哲亶聪握机镜要神运枢中仁慈恭俭昭格苍穹巩万世业定此肤功
　　武功偃
　　我有弓矢愿言櫜之我有戈矛载衅藏之膏泽万物云行雨施譬彼稂莠翦伐无遗今此良苖滋溉攸宜仰承帝祜俯恤民疲崇文敦敎返于恬熙仁风恺政浃髓沦肌














　　至徳仁颂【有序】　　　　　　　　　张　英稽古称幅之广曰东渐于海西被于流沙朔南暨声教讫于四海可谓盛矣然东南以海为域西曰流沙则犹在今甘肃之境朔方亦未尝明言所至之地三代以来歴汉唐宋元明求其王化之所及车书之所通梯航重译之所至皆未有如我
　　国家今日之无逺弗届者也
　　皇上视荒逺之人无异于畿甸之赤子凡跂行喙息者皆欲令其生养安全而纳之轨物之中尽两间之所覆载不忍一方一人不获其所书所谓光天之下至于海隅苍生万邦黎献共为帝臣岂非圣人之心前后古今一辙哉曩时喀尔喀君长僻处遐陬虽屡通职贡未尽躬修臣节今者向慕
　　徳威倾心内附愿列藩臣
　　皇上鉴彼精忱厚加存恤给地安置豢以牲畜刍粟以资其生恩至渥矣爰以康熙三十年孟夏之月
　　车驾亲自拊循期门羽林之士云卫景从五月初吉至于边徼之地七旗喀尔喀君长率其众数十万人归诚效命于
　　龙旗鸾斾之前莫不扶老挈幼稽颡流涕感颂呼吁朝
　　见伏谒如仪
　　皇上育以至仁涵以至徳锡宴颁赏咸从优渥发徳音下明诏嘉其向化之诚予以世守之爵其宗族皆赐秩有差复为之申法禁布规条晓以祸福廸以干年俾与四十九旗同沾恩泽永逺生养猗欤盛哉
　　皇上之徳怙冒此天地照临并日月会合如风云濡泽若雨露昭明法纪如三辰之丽天底定方隅如四维之奠地恩赉礼成羣心欣悦普天率土莫不讴颂前史纪载罕觏斯盛臣忝居惇史之班敢对扬休羙恭献颂曰
　　维彼逺人虽处漠北自天覆之岂有方域罔克奠居圣心悯恻好生之仁惟帝时则【一章】
　　靡惮暑雨跋履山川安人是亟懐逺宜先涤其荼苦赉以生全稽颡至止欢动八埏【二章】
　　何以宴之防酒维清何以锡之庭实百朋厐眉皓首扶杖来听
　　天膏所沛万类皆荣【三章】
　　自古仁人继絶举废存其名号勿殄厥世永为北藩版图是隶帯砺之封爰及苖裔【四章】
　　圣慈蔼蔼申令煌煌维仁是育维义是匡教以亲逊尔毋胥戕食我茅土率我典常【五章】
　　我徳旣敷我武孔扬如云如电戈甲腾骧如虎如貔骑官蹶张
　　天威赫濯震肃遐荒【六章】
　　自兹逺人保聚生息如溺斯拯如槁斯植耕田凿井维帝之力锡爵分珪维
　　帝之徳【七章】
　　驾转六龙云生九陌甘雨载涂泽我疆埸人和致祥敷天悦怿盛举永光昭于简册【八章】















　　圣武三临絶塞荡寇功成颂【有序】　　　张　英皇帝承天景命临御宇内劳
　　九重之宵旰谋万姓之乂安所以抚绥而敎养之者至矣备矣蠲柤之诏嵗必数下史不絶书嘉恵元元动以数百万计积贮之令行于丰稔遍于州邑所在有数十年之储凡此无非为百姓计也曩时三逆盘结为天下蠧必致荼毒生民于是大奋威武翦除而廓清之盖
　　圣人之心欲使薄海内外戴发含齿之氓咸遂安养共乐生成同登仁夀之风永底时雍之化深宫睿虑之所孜孜图维自朝至于日中昃不遑暇食者惟在乎此也乂安中土之心切则不得不安边徼欲安边徼则不得不除冦贼荒逺之区脱有梗我
　　王化伏莽跳梁之人则将来必益为边患为边患则必调发转输以逺烦禁旅劳顿九州之民
　　圣心所以惓惓焉为国家计久逺为生民谋休息为万世立太平必欲荡涤此狡寇厄鲁特噶尔丹者所以安邉塞也威逺人也实所以乂安中土也维丙子季春
　　圣躬亲御六飞逺度瀚海戈甲耀日旌旗蔽空风驰云集俯瞰贼垒如自天而下为狡宼之所不及料披靡奔溃兽骇鸟散劲旅堵截一鼓而草薙禽狝之贼虽遁迹荒逺而部曲尽矣牧畜空矣奄奄之息何能久存庸众之识似更不烦车驾之再临王师之久驻乃
　　宸算制敌逈出寻常留将军于塞上以困蹙震悚之圣躬以丙子冬复临邉塞渡河至鄂尔多斯之地经画
　　布置丁丑春又
　　亲至寕夏驻跸于狼居胥山遣师搜勦
　　车驾逼临彼之部曲惶骇离畔振如雷如霆之威凶渠自褫其魄沛如雨如露之泽党与咸贰其心所以俘其子而来献者彼之邻国也遣使而输诚纳款者彼之腹心也贼虽狡悍斯时四顾无亲入地无路以膏斧之躯为饮鸩之计惟有自即殄戮尔安能出
　　圣谟成算之外哉总由我
　　皇上躬亲指示竒正兼施恩威并用视絶域于掌上罗犷兽于阱中故成功若斯之盛也盖非至明无以审机而不惑非至诚无以歴久而不倦非至断无以成功而不疑而总归于
　　圣心之至仁视边方为一体而不忍数罹其灾也登寰宇于袵席而不忍以一事烦苦吾民也是以三临絶域跋渉山川冒触寒暑
　　亲举玉趾恒饮浊泉风雪则屏除帐殿减餐则俯同士卒挥黄钺以先驱擐甲胄而逹旦指麾形势则极在巘在原之劳筹画机宜则穷九地九天之秘焦劳烦苦不可殚述
　　圣躬皆亲歴之仁天下子万民之心至矣蔑以加矣今者逋寇悉平荒逺无不臣之国邉烽尽息诸蕃皆乐利之年大功告成盛典斯举以副我
　　皇上乂安中外之心成我
　　国家太和熙皥之化永永万年至于无极【臣】窃惟圣武三临絶塞殄宼寕民焜燿史册上下千古无与比
　　隆谨撰颂九章以述盛烈颂曰
　　维丙子春
　　神武丕扬组练十万气吞朔荒
　　帝亲率之沙碛腾骧歼此猰防膏我斧斨【一章】
　　维朐胪河逺帯荒服自
　　天临之泉甘草绿立覆其巢挥戈西逐万古不磨圣人之躅【二章】
　　寇方奔突西遇我军风扫霆击狐兎披纷饱我卒伍殄厥丑羣
　　神谋指授耆定大勲【三章】
　　维丙子冬雨雪在涂黄河曲岸
　　銮辂驰驱除恶务本宜絶根株时哉勿失洋洋
　　圣谟【四章】
　　河流浩浩虎旅云屯震之以武绥之以恩风驰青塜化洽乌孙呼韩接踵稽颡
　　至尊【五章】
　　天与不取昔人所嗤张我精锐烬彼饥疲乘机维哲扼要乃竒
　　圣人之智匪众所窥【六章】
　　维丁丑春经武西偏狼居胥山古史所传
　　天子韎韐威畅八埏逺陋西汉勒铭燕然【七章】
　　都邑聚观孽子成俘鸱张钜寇一夕殄诛彼胁从者咸输尔孚巍功骏烈振古所无【八章】
　　玉闗万里靡尘不清覆载之内咸震
　　天声外安中乂亿载功成金函玉检永颂升平【九章】


　　平滇颂【有序】　　　　　　　　　孙在豊
　　皇上圣神文武徳盖八纮功函九有薄海内外罔不暨
　　讫
　　御极二十年继序集勲恢宏煌炜跻升平遏乱略奄甸
　　海表荡涤南疆自西自东刬刮羣奸
　　天戈所指既翦既除惟兹滇南孽丑窜穴孤城延喘嘘息王师三十万既集云南城下九月辛未
　　诏谕诸将督趣攻拔
　　睿算指授至防至悉于是大将军臣章泰臣赖塔等既受方略率师贾勇登银定山扼上游环布四面列树云梯乘埤入隘矢锋雨集礟声雷鍧十月丁未拔其城逆渠呉世璠自尽传首京师获其丑类歼之军中降其众五千余弗杀军民悉定云南平十一月丁卯露布至京
　　午门宣捷臣民懽跃咸仰
　　皇上天威遐畅妙运在心坐照万里之外了如目中指诸掌上俾诸将得受成画奏肤功肆靖八荒永清四海成功若此之燀赫也臣稽前古汉武拓地置郡唐防治僰道浮船牂牁而不下王然于辈分道四出莫能逹厥后昆明习战以为羙谈唐开六诏武徳贞观间韦仁夀检校南宁寄治越巂顔师古以诸州内附遂图王防宋艺祖玉斧画图置大渡以西不问盖自二千年间英主间出于西南徼外犹难之我
　　皇上神武布昭靡逺弗届骏烈无前卓冠百王远轶千古已臣窃惟向者滇南闽粤诸土分置藩翰垂三十年久将滋蔓
　　皇上睿谟神智至深且远收其部众
　　诏许乞还待以恩礼且以省供亿寛民力至仁也乃滇逆首祸自取天讨搆及闽粤以速诛戮
　　帝用赫怒大张挞伐六师四出次第削平闽宼盗弄者三年系颈而致之阙下平南克终臣节厥子逞狂者伏诛两粤草窃悉就殄灭滇逆所犯秦陇以西楚疆以南黔蜀诸地一时呌讙大军整旅而前逆氛鸟兽骇散贼桂先殪嘬锋砺锷掇衡岳披辰沅南定黔中跨云栈擘剑阁西踣蜀道又以一军略梧桂而西长驱滇界诸军毕会尽薄城下覆其穴巢孽防授首八载用兵防朝奏绩天地神人笃其庆山川河岳效其灵昆虫草木罔不防休而被泽猗欤盛哉
　　圣天子有大而谦乃曰惟
　　天惟
　　祖宗之灵实佑庇之爰告
　　郊庙昭事惟防
　　颁诏中外湛恩霈澍车书万国悉庭悉臣四海晏如民
　　用休息
　　帝徳丕冒嘉恵元元遐陬荒澨莫不涵泳至化皥皥熙熙羣仰帱载以防亿万世无疆之休永永无极臣恭遇昌期懽忻舞蹈发于声歌不敢以猥陋阙职颂曰
　　帝徳广运抚兹万方
　　天威肆靖
　　圣武维扬穷域极边西南之荒四征不庭曰安曰攘风嘷虎啸云拥龙骧人三十万整我戎行决防如神九重制胜诞告师中能以众正维师武臣咸克用命灭此朝食一皷而奋江擘金沙山揺银定覆巢压卵以莫不顺逆渠自仆刃取头颅献馘于京悬首于衢党恶就歼已伏厥辜倒戈不杀归命其苏滇人帖然顿颡讙呼坐筹万里实惟
　　帝谟赫赫声灵西南逺徼自古为难前史所道水战昆明风烟南诏画斧披图解貂用劳孰与神武明威并昭一举风清蛮天海峤在昔逆丑实违于天
　　帝念兆民谋其干年坐糜餽粻莫甚于滇次之闽粤诏可其还蔓草之图犹其后焉奚乃逆命是惟就歼六师及之行天之罚逆伺沅湘旁煽闽粤騃竖猖狂闽天防窃降走传车以承鈇钺维彼平南终亮其节锄其不类殄其不率初征滇逆于岳于衡天之明威首诛不宁既干赫怒莫逭天刑是翦是刈率湖之濵迅卷而南楚疆以平既抵贵阳亦越武陵云栈西连蚕丛鸟道剑阁天开玉垒风扫拾蜀如遗偃黔犹草粤西一军五岭之表惟坚是攻惟虚是防取滇池马腾士饱诸军云合万旐星飞月中三捷天外重围潜狐何窟溃蚁何归烽消烟灭旌旗一麾献功
　　郊
　　庙布
　　诏天陲建櫜衅甲万邦以绥惟
　　帝之徳諴和有众稼穑民依车书宾贡功叙九歌道尊三重苖以雨膏物以风动囿茁驺虞郊游麟鳯
　　天子万年式歌且颂

　　平滇颂【有序】　　　　　　　　　徐干学肇自
　　圣人首出握干符俯坤轴函括防县车书混一海内无事惟二三藩臣犹拥兵重镇糜大司农金钱嵗钜万
　　皇上欲以脱剑建櫜加之恩礼赋杕杜劳还之诗然后辑干归马蠲租给复施近古未有之寛政以故
　　俞诸镇之请使使宣慰皆还诸
　　朝嘉与祚嗣共保吉康何图贼臣狡焉思逞滇为首逆二隅效尤尔乃宗贤授钺宿将建牙肃将
　　天威徂征厥罪
　　皇上亲授方略分道飇驰神殛鬼谋渠魁自毙蚁屯蜂聚跳梁傅防之徒送欵通章络绎而至闽粤诸路以次底平棱威遐厉扫荡黔蜀于是党与防离胁从解散惟滇遗孽负隅婴城我
　　皇赫怒责攻益急令诸将分道并进焚巢踣穴歼厥丑徒爰以康熙二十年冬十月进逼其城围之数重逆孽呉世璠暨伪将郭壮图穷蹙自杀余众悉降滇南以平先是
　　至尊进羣臣命之曰自军兴以来未忍加赋以重困元元顾一切用权宜集事予一人绎思未有攸济惟欲永清耆定以无宿兵于三方夙夜弗遑于兹数稔今尚刻期戡定其所以休养斯民者罔或后时至是捷书
　　闻
　　皇上告祭
　　郊坛
　　太庙发政施仁示天下更始湛恩渥泽与赫声濯灵俱遍逺迩普天率土歌咏升平匪直巂谷之中方吹暖律昆明之上始消兵气而已【臣】尝逖览载籍于古今治忽之故察其源流本末盖非沈几不足以图功非果断不足以集业传曰末大必折尾大不掉理势所至可烛照数计唐时藩镇根柢纒结虽以子仪光弼愬燧之徒名将驰骤究不能铲灭荡涤祸且与唐终始此无他无大有为之主恢谋远算以作之于上也我
　　皇上睿谋神运制胜堂皇选将征讨七八年间诸叛削平如吹槁叶版图尺土罔不肃清自今亿万斯年太平玉烛
　　诏秩宗审定典礼乐正宣播金石贞符洊至洪庥无疆【臣】之职司乃兼载笔窃以易言髙宗伐鬼方三年克之其在于诗则有殷武一篇宣王之伐淮徐则雅有江汉常武唐宪宗之平淮西不过一州之地而韩碑柳雅崒然耸观当时臣子所为扬厉铺宣以美盛徳告成功者着之于经垂之于史其揆一也【臣】不胜葵藿之忱谨作颂以献凡十有六章皆指事实録以明彰
　　皇上聪明睿智神圣文武迈古髙宗宣王非唐宗之俦所可企仰万一至仁厚徳荡荡巍巍嫓羙炎黄比隆尧舜于以流传奕禩垂则无极颂曰
　　维
　　帝元祚文轨既同盘江洱海版驿通填压维藩敢贪天功宿兵麋饷未复于农【一章】
　　假窃威灵张官置吏物产豊积潜为奸利腹忮貌恭噢咻为恵
　　圣哲几先帷幄谋秘【二章】
　　宸衷独运众虑或殊宣厥旋归宁棘毋徐彼戢其翼其究将舒寝谋则暂革心则无【三章】
　　几不可需事不可狃养痈终溃其毒孔厚
　　天语温然恤其劳久有弗共命雷霆在后【四章】
　　彼昏神昧恃力猖獗敢行称乱干我黄钺蠢尔狂且听彼诱胁一时猬起奸宄草窃【五章】
　　于赫
　　皇威整我禁旅攻车同马震叠荆楚么麽小虫奋臂我拒我夺其壁冞入其阻【六章】
　　贯盈于髦天夺其魄釡鱼槛兽技穷能索天监趣罚畀于鬼伯裂肩分髀以俟刑磔【七章】
　　维兹闗陇维兹边庭维兹两粤维兹瓯闽维黔维蜀咸曰底平折首获丑王师有征【八章】
　　王师有征殄彼凶竖曀曀滇方如闇斯曙如热斯濯如暵斯雨如渴斯浆如馁斯饇【九章】
　　四时代谢亦有金行民用五材谁能去兵
　　帝缵武功既克告成武功告成
　　帝曰息民【十章】
　　息民伊何民力殚矣输将告困惟师之以矧师所处实多转徙中田有棘不见秬秠【十一章】
　　帝曰施仁给复赐租斥闗去禁养老字孤涤瑕洗垢咸在赦除登贤进良载广厥途【十二章】
　　小大之吏必以亷善允厘百工各守尔典武功爵级不叅铨选贵游执经论秀艺苑【十三章】
　　羣工咸曰丕休万年登三咸五鸿号光前
　　圣情固让于
　　祖于
　　天郊坛都宫禋祀告防【十四章】
　　如天之仁覆帱八荒受福
　　王母有庆元良在廷肃敬济济岩廊夀域日跻纯固敦厐【十五章】
　　猗与醇风臻于刑措昔陈原野惟滇之故滇功既奏天下大酺于昭颂声来许垂裕【十六章】







　　平滇颂【有序】　　　　　　　　　尤　侗
　　皇帝御极二十年
　　命大将军贝子章泰绥逺将军总督蔡毓荣等进兵逼
　　云南
　　诏若曰此穷寇不足膏齐斧兵法攻城为下勿肉薄伤士卒殄及平民其筑长围困之必自毙自二月至于十月城中食尽畔众皆哗我师进克子城逆孽呉世璠蹙自刭伪党开门降迎
　　王师以入百姓前歌后舞壶箪载道或相与垂涕曰不
　　图今日复为
　　王人见太平也幕府上露布至京宣捷
　　午门外羣臣咸拜手飏言曰于铄哉此非师武臣力繄
　　一人如天之福无疆惟休盖自三桂倡乱八载于兹踞滇为窟狡焉啓疆窃我黔阳防我巴蜀封豕长蛇荐食三楚波及豫章之界蹂躏我城郭疮痍我人民不寕惟是又招八闽勾两粤诱我蟊贼以荡揺我边疆东南蠢动靡有寕宇于是
　　天子赫怒祃牙誓师大发禁旅并良家彍骑连营百万度支转饷半天下舳舻牛马终夜有声钲人伐鼔一月三捷大憝稔恶天用勦絶其命贼徒骇溃闽粤之人震慴流汗匍匐乞命
　　朝廷下制书赐尚之信死以尺组防耿精忠致阙下二方底定璠犹不悛收合余烬自窜丛棘孤雏腐鼠保首领之不暇卒取覆亡为万世僇其伏罪亦已晚矣夫以堂堂
　　天朝踊跃用兵歼厥小丑摧枯振槁何忧弗克然当其始也一夫抗命三蘖连衡若火之燎于原不可扑灭矣以
　　皇上天威率其股肱心膂之臣熊罴虓虎之佐运筹帷幄折冲樽俎一战而举荆襄再战而收衡永西师絶连云之栈跨剑阁捣成都东师破辰龙闗席卷贵竹直抵苴兰城下摩旗防苍之垒饮马盘龙之津风驰电扫谷静山空自征伐以来未有驱除若斯之速者也且滇虽一隅僭始荘蹻闭巂昆明不通中国蒙社并有六诏蚕食滋大郑赵杨干号令三嬗终归段氏迨元始入版图明遂郡县其地然以世祖之雄略颍凉西平之壮谋加以十一总管三宣六慰而伯忽舍利畏造变于前阿资思任搆衅于后蛮争触鬬日寻干戈何者夜郎不知汉大声敎阻絶嗜杀怙乱其习俗然也况叛臣敎之啸其凶族逆我颜行驱市人于锋镝朝箕暮敛糜烂其室家此邦之人水深火热若枯旱之望雨今
　　陛下义征不庭提赤子出沸汤之中使登袵席髳人濮人回首面内胥沾闿泽甚盛徳也虽虞帝之格苖民殷宗之克鬼方何以加焉然后振旅而还告
　　庙献俘班朝饮至勲庸铭于鼎钟名号昭于史册不其
　　夐乎于是
　　天子沛然改容曰予一人敢不荷
　　天之宠承
　　祖宗三后之庆顾自军兴宵旰不遑诸大夫勤劳于内诸将士暴露于外烽燧所至毋乃惊惧子弟忧患长老其他飞茭挽粟疲于奔命者不可胜数朕心悯焉赖
　　社稷之灵以遏乱略罪人斯得庶几息平兵革与海内更始其颁爵赏蠲赋役赦殊死以下天下闻之佥谓
　　皇上武功赫赫既如彼文命洋洋又若此愽恩广施逺抚长驾车书混一符瑞响臻道侔乎乾坤业隆乎三五虽鸣和銮奏雅乐封泰山禅梁父夫何恧哉【小臣】侗备员珥笔退而作颂一篇爰扬
　　至尊之光烈用告太师歌以舞万颂曰
　　皇淸受命歴无疆上畅九垓下八荒大共小球皆来王北至肃慎南越裳
　　天子穆穆坐明堂载櫜弓矢秉圭璋蠢尔强藩何跳梁射天逐日肆披猖二竖从之同颠狂彭彭大车拒螳蜋吾
　　皇一怒威神张天戈下指开天阊凿门推毂授斧斨砺乃锋刃峙糗粮雷辎星驷啓戎行势如猛虎驱跛羊大首旣陨羣犇亡遂挽彭蠡廻潇湘蚕丛鸟道辟康荘木金筑归疆塲竞牵铁索渡澜沧井蛙遗息走且僵藐然山鬼伏箐篁铜鼔一鸣魂魄防长鲸就戮短狐戕前徒倒戈争投降君子小人篚壶浆竹王祠下迎三郎六军齐辔临城隍鞭指卭笮挥冉駹牂牁防町遥相望碧鸡昼啼金马骧彩云飘飖昆池旁平滇洱海成田桑市防不改耰耡长僰僮唱歌传白狼翠毛象齿贡梯航防书飞羽奏明光
　　天顔有喜夜未央百工来贺舞且飏
　　帝曰嗟咨心如伤贼臣不道犯天纲良民何辜罹其殃居者裹负行羁缰哀我人斯亦孔将刑狱几何念桁杨钱谷几何问仓箱亟放赦令覃
　　恩章
　　后以诰命施四方乃开石室纪太常彤弓卢矢间佩珰龙旗和铃鞗革鸧朱鹭铙次登庙廊职方防同统万邦王道荡荡臻平康大武止戈佳兵藏逝将归马华山阳功成治定礼乐彰秩宗黼黻防笙簧龙图龟书出低昂郊游麒麟苑鳯凰黒秬黄兆丰穰青芝赤箭呈祯祥仰观玉烛俯金汤羙哉丕基亘皇唐宜升介丘答穹苍云云亭亭风雨翔金泥玉检书辉煌探防占之夀永昌皇清受命歴无疆






　　平滇颂【有序】　　　　　　　　　陈维崧恭惟我
　　皇帝陛下履防承干继离出震春温秋肃徳符苍昊以俱穹西被东渐绩比黄舆而并愽巍巍荡荡
　　帝徳难名只只威威
　　皇灵有赫卿云似盖晨姚后之乡甘露如珠晓湛姬王之瓮声敎讫九围之内典章迈百辟而前固巳遐陬异域献状鸿胪絶徼殊邦编名属国验东风而受隷碧弩充庭测海水以来王赤车集阙者矣独此狡焉忘其蕞尔凶逾射月久倔强于九隆六诏之间恶甚诅天渐咆哮于防町哀牢之国始也兎惟营窟俄焉虎乃负嵎加之羣藩逞犄角之图因而三蘖鼓连鸡之势杜弢之众不过流民马腾之军无非乞活髦牛作马遘此沦胥靡莫苴兰遭斯荼酷此则普天率土咸切同仇负气含灵要为共愤三辰之所不祐九伐之所必惩然而
　　帝曰无庸
　　王惟不怒弯雄弧而誓将首殱蛇豕声援倚长剑以兴师先揃蚍蜉种类苍头长鬛叱咤风云战舰戈船凭陵霄汉蠭旗西指则崤函之千嶂都开犀角南征则瓯越之百城俱下一挥青兕交广归诚再濯黄龙巴巫効命属渠凶之稔恶寻巨憝之逋珠王敦跋扈讵漏天殃蘓峻枭雄先婴鬼僇爰是梯冲乱舞以蹙危疆鼔角狂吟而追枉矢霆轰电砉影翻铁索之桥海走山飞声震铜标之柱母波襍种立致土崩荘蹻何人终于兽骇遂以康熙二十年十月二十八日恢我边疆入其郛郭蚩尤肩髀狼籍于深蹊密箐之间袁尚头颅颠踣于邃谷残崖之次惸惸狂穉赴此灰钉孑孑童騃随为葅醢僰僮万指欢呼于葛相祠边蒟醤千罂大酺于防王碑下山川重秀天地再清盖逆贼呉三桂者胜国微员前朝末将向者蹠穿膝暴原无勃苏报主之诚当时击楫临风寕同祖逖勤王之志徒以耽情优笑蛊惑妖滛石崇之嬖幸辱在兵间羊侃之侍人归于幢主穷而投我饥则附人鲁国竖牛之恶肇始童牙魏时司马之心彰于行路且夫圈牢小物只工鸣吠之长縧镟微姿仅备驱除之用
　　本朝坦懐覆帱大度优容本无疑忌启汉皇信越之嫌并鲜雄猜召明室胡蓝之衅是郡处之冗散犹当衔感如天秩以寛闲尚足蒙羞入地况非亲非懿宠被河山尔公尔侯勲侔帯砺爵冠樊郦而上名参寇贾之班毛郕鲁衞视彼亲藩羽葆旌旄升于大国湛恩巳甚宠眷原奢而乃妄矜螳臂滥干赤族之诛恣效鸱张自作湛宗之孽假僭窃以肆其无聊作披猖以益其老悖危亡相续糜烂为期能无刋之九鼎凖梼杌以同奸鉴在千秋与共吺而比慝者欤【臣崧】欣逄盛事敢矢雅音颂曰
　　于烁
　　皇清孚于凾夏爟火升禋焫萧奏嘏鳬人缦乐笙师吹雅万邦棣棣执笾侑斚【一章】
　　腊祭而膢旱祭而雩陇多驯雉泽有驺虞誓衅尔甲誓卧而枹曰靡有蘖苞庶用奠厥家【二章】
　　逷彼蛮髳窜于炎荒梗我声敎侮我彞章弗宾弗庭为蟊为痒曰尔居维何昆池澜沧【三章】
　　昆池浩浩育此鲸鲵澜沧漼漼舞此醯鸡糜我刍茭哀我旄倪谁生厉阶八年于斯【四章】
　　帝赫斯怒爰奋厥武防刘防豕张皇虓虎蹙蹈巴巫腾骧荆楚百万紏桓屯于城下【五章】
　　匪坚曷攻弗攻而摧匪峻曷逾弗逾而开降其胁从歼彼渠魁防舞渝歌山呼子来【六章】
　　捷书宵奏敬告
　　山陵类于
　　上帝时我尝蒸焰紫嘘呵随风而升渎鬼岳只戃怳凌兢【七章】
　　乃赦天下俾大欢喜复租赐爵刷磨垢滓甿蜡于郊商歌于市
　　皇清有祜于万千祀【八章】













　　平朔颂【有序】　　　　　　　　　尤　侗恭惟
　　皇帝陛下御极以来揆文奋武徳化威神既平三孽下台湾定俄罗斯收复七旗喀尔喀东西南北无思不服矣独厄鲁特噶尔丹者蠢尔么防
　　大邦为讐辱我使臣诱我属国以荡揺我边疆侵及乌防布通之地
　　王赫斯怒召问廷臣佥曰此小丑不足诛但当颁尺一谕之或曰遣将出师彼必慑伏
　　天子曰吁此而不治后将滋蔓遂饬禁旅
　　朕其亲征丙子二月
　　车驾从中路出
　　命大将军费扬古等西路并进由巴颜乌防追至台木
　　多败之噶尔丹望见
　　黄幄布城大惊遁去委弃辎重器械无算降其众逹木巴哈什等二百余口
　　王师凯旋留大将军驻兵喀伦将军愽济都统乌南逹
　　提督孙思克等驻兵兰州
　　皇上复于是冬渡河至鄂尔多斯噶尔丹台吉丹济刦粮为官军所败其党寨桑人等先后来归噶尔丹亦遣格垒姑英赍奏乞降
　　皇上以此宼不灭终贻后患仍留兵于大同俟明年进勦丁丑二月自京出塞次云中直抵宁夏大集将士祃牙誓师
　　指授方略衔枚疾趋登狼居胥山一望沙漠幕南无王庭焉哈密回人争先自効生擒噶尔丹子色不腾巴尔朱俘献
　　行在谛巴亦遣使谢罪噶尔丹同族瑚瑚脑台吉济农亲臣丹济喇阿喇布难丹津汪布等并来投诚愿朝贡如旧噶尔丹自顾势穷逃窜无所遂于闰三月十三日仰药自杀丹济喇携其遗骸及男女人口三百戸稽颡
　　闗下军中皆呼万歳
　　天子曰此逋寇不足膏斧钺
　　天用勦絶其命令其子若臣悔祸来庭姑舍之以劝其后庶防息兵革边境靖安与天下百姓更始乐业不亦休乎于是振旅而还饮至告
　　庙望祭
　　天地山川
　　颁诏肆赦四海万民深山穷谷黄童白叟无不欣欣然
　　把酒相贺者以为
　　圣天子戡乱致治重覩太平虽唐虞三代之盛蔑以加也【臣】伏处田间不胜大庆虽老且病不敢辞拙谨撰平朔颂一篇献于
　　左右以备史防之末简稽首顿首无任惶恐之至其辞曰
　　于穆维清受
　　天子命东西朔南暨九围底定肆于时夏覃及遐方四十八部莫敢不来王辟彼大田蠕生蟊贼匪我族类曰厄鲁特惟厄鲁特有噶尔丹狡焉啓疆始阶僭乱天子有诏俾汝来归赐汝酒浆畀汝裳衣丹曰者者忽去忽来来则诺去则否【叶】骄即跳梁穷乃逋逃【叶】帝谓尔丹是不可羁縻舎予斧斤荆棘将日滋乃召卿士大阅车马我车彭彭我马白赭峙我糗粮刍茭盈野铁甲如墨石礟如火彤弓千斯卢矢万斯青帜朱常间以绿旗赫赫业业繄
　　天子之六师既占吉日遂凿凶门肇发京畿直逹塞垣天子出征营在中央载
　　命诸将分徂西方曰汝扬古总领三军汝济汝南达率满兵自秦汝思克兼用汉人左犄右角前茅后劲【叶】爰由图喇至克鲁伦鸣钲伐鼔尔丹震惊一战而败豕突狼犇遥望
　　黄幄
　　御寨临城仓皇鼠窜匍伏荒原众曰往哉急追勿失帝曰还归予其少息汝扬古等暂驻兰州背秋渉冬朕复来搜朔风凄凄雨雪霏霏
　　驾言行狩田车四围渡河莅止鄂尔多斯天寒草枯尔丹告饥刦我余粮官军逐之台吉寨桑角奔来归尔丹亦云愿为属国其言虽甘其心叵测
　　帝曰舍之岁云暮矣以待来年必剪灭此偃戈歇马收于大同春日载阳大师克攻军行塞外
　　驾入云中次于寕夏以修我戎狼居胥山汉家所封天子登之壮气凌空亦城归化以为受降满人汉人哈密回人貔貅百万踊跃用兵生擒王子名色不腾献于行宫用干不庭谛巴闻之遣使谢罪瑚瑙济农朝贡受吏亲戚叛之丹津丹济嗟尔独夫进退无计面恸哭仰药自毙呜呼噫嘻岂非天耶天讨有罪用祚我邦家头目兽散郎主载羓生不朝
　　帝阙没归我中华及其三百户牛羊马驼悉从入闗羣唱凯歌汤汤瀚海漠漠龙沙万里无人暴骨如麻庐帐閴其弃甲则那谁骑野马谁卷芦笳由是厄鲁特国屏之地角天涯蒙古部落实繁有徒巴林奈曼敖汉乌朱无小无大咸版图烽烟永息边鄙无虞室家相庆道路欢呼天子燕喜归而振旅爰治坛圻爰修笾俎爰厘圭瓒爰锡筐筥以答我
　　皇天以衎我
　　烈祖以劳我将师以谷我士女饮我防酒飨我钟鼓九叙惟歌七徳是舞羣臣百姓上
　　尊号者【叶】皆曰
　　陛下登三咸五大徳广运圣神文武吾
　　皇谦让固辞弗许满而不溢超絶前古我闻在昔七旬禹伐商髙三年周宣六月汉服呼韩唐臣突厥虽奏肤功尚留遗孽
　　皇王烝哉于今为烈粤稽是役
　　乘舆三驾起前仲春迄今孟夏杨栁方华黍稷既稼忧在
　　朕躬不自逸暇我行迤北其程数千周游城郭跋涉山川征夫劳止予敢晏然不惮险阻岂敢迁延诗亦有言一月三捷斩将搴旗伏尸流血吾
　　皇大威神武不杀摧枯拉朽不战而屈一夫作难殃及子孙昆冈火炎玉石俱焚吾
　　圣慈祥放麑示仁获此小丑尽作王人凡斯韬略一人所授以战则克以守则久丰草在前流泉在后风雨以时自
　　天之佑
　　帝命虎臣虎拜稽首四海永清
　　天子万夀彼师武臣何力之有
　　帝曰俞哉
　　朕行天诛
　　三后在天尚克相予
　　社稷馨香降福寰区百年逋寇一朝扫除亦赖臣工同力驰驱嘉与庶民耕凿田庐巳清沙漠寕忘海隅朕将南廵采风轩车父老子弟偕乐大酺
　　上帝降鉴岳渎献符太平玉烛金石典谟云云亭亭成封禅书













　　平蜀颂【有序】　　　　　　　　　翁叔元康熙十九年正月将军【臣】良栋【臣】进寳等分道入蜀收复成都保寕等处报至宣防
　　午门【臣】不胜踊跃庆快稽首顿首【臣】闻天之所弃虽据险而必亡人之共讐即在逺而终戮况以顺讨逆应天顺人不得已而用兵自有征而无战钦惟我
　　皇帝陛下
　　天纵圣徳
　　神授英谋
　　阐文徳以臣八荒
　　崇武功以定六合自古在昔不庭之族及我先世未臣之人莫不稽首来王奉朔请吏方当挽长河而洗甲饮瀚海以休兵廼逆臣三桂槃瓠为妖沈黎作慝众恶咸具辄用凭陵庶僇不辜罹其凶害金铃大防纵横六诏之山明月朱旗弥满三湘之浦负其地险乱我天常惟三巴庸蜀之郊实两戒河山之首铜梁斗絶外控诸蕃玉垒天开内屏中夏既依以为固则藩篱有可守之形未克其所争则腹心无必溃之势方欲煽移七部蠢动三秦置阵闗东妄拟鸿门之防窥兵陇右隂图亟谷之封惟
　　天佑我
　　皇家惟神褫其奸魄文篱武落电扫颷驰募壮士于三
　　河选良家于六郡恭行
　　天罚诞加灵诛遂乃乘间设伏分道致师浇沙聚石之营浴铁喷金之骑始通流于资溆旋夺险于岷峨诸军背水而攻百道缘崖而上于是穷川叛邑髙城夜开涸水游魂隂山昼哭平填隍堑逾越闉阇献图归细桞之营系组入长杨之馆民归复业安市肆而不惊户解倒悬捧壶浆而在道锦江过楚舟楫安波剑阁通秦车徒接迹
　　皇帝念征人之久役痛赤子之无辜幸鸟道之已开喜枭音之既革防闻中外宣示臣民务与物以安恬登斯人于袵席亿兆之众共戴一天海隅苍生咸呼万嵗铜柱建标为界越裳重译而来武功懋焉仁闻彰矣臣惟轩有青邱之誓尧有丹浦之师姬发难于三监汉树威于七国罔不传诸琬琰播在管弦荐郊庙以格鬼神侈雅颂以光史册盖丑莫大于犯顺凶莫甚于阻兵仁莫溥于除残武莫威于禁暴政莫急于柔远徳莫厚于招携是以书载征苖诗称伐密天山既定壮士长歌淮蔡削平昌黎奋笔我
　　皇帝陛下负不世之资建无前之烈而謡诵阙然乐章
　　未布记言之史载笔何辞【臣】仰窥
　　庙算俯察舆图睹进止之机宜知神武之独运盖自军兴以来六年宵旰百战经营控天水之冲塞陈仓之口戍彞陵之道扼潭岳之津玉牒亲藩建牙楚泽盐梅上将开府秦闗访金牛之旧踪按隂平之故垒以建瓴之势成破竹之功臣三千而一心战一月而三防若斯胜算岂曰人谋臣自惟谫劣莫赞髙深谨托不文之辞用志无穷之烈谨拜手稽首而作颂曰
　　于惟
　　烈祖诞迹神荒河图受箓昌期告祥造设天地开辟混茫功髙初耜道冠始裳
　　太宗继之随流而攘雷轰电击龙起云翔逮我
　　世祖聪明时乂削平僭乱光宅宇内山输海纳日升月队含牙载髪重译欵塞功徳巍巍湛恩濊濊绵歴无疆与天地配
　　皇帝临御全受所覆万国归仁羣生在宥不废懿亲不遗故旧羣臣奉法同轨辐辏内除闗梁外弛斥堠同我太平毕来恐后蠢兹小丑逆节萌生作为不靖负险阻兵跨荆据益出岷窥秦泛舟湖湘据守天彭并包百粤倡率齐盟一呼众和万夫同声维时
　　皇帝端拱穆清神谋独运羣公仰成指授方略剪刈鲵鲸三方犄角四面凭城穷兽排突槛猨骇奔
　　帝有成言耀徳不兵哀我人斯困于军兴杼空不织军屯不耕约我将士母践稻秔解散胁从镇抚獠氓中夜徬徨废书太息作为诗歌淋漓御墨赐我元老佩兹无斁无勲不酬靡罚不公以天之灵如日方中士卒用命将帅和衷白斾央央苍兕戎戎冒刃防敌徒手仰攻剑阁峩峩羣插天白盐赤甲鐡锁沉渊我舁临冲往造崖巅或入隂平或经阆川曾不崇朝规其幅员降其奔师堑山盈原农不辍耕市不易防将吏表闻归功于天惟
　　帝不有悯念恻怛曰桂负恩遗孽乱略其民何辜死生契濶曰予受成鬼神恊赞尚赖同徳克平余难计功赋赏行庆施惠母淹旬日毋格吏议六师熊熊万邦熙熙民不知役惟
　　帝缓之天山之歌淮蔡之碑金石刻画臣何能为全蜀既定百粤归心越裳献雉铜柱标岑炎风朔雪闇昧阻深毋乱天纲毋长氛祲曷其来思我有好音














　　平蜀颂【有序】　　　　　　　　　彭孙遹【臣】闻仁声沦洽徳以覆物为义问宣昭功以安民为大所以舞干羽于两阶尚有徂征之命执玉帛者万国犹行后至之诛由来神武之朝不废驱除之略况乎八荒在宥六合为家尉置东南广斥朱防之境候通西北逺包元莵之亭
　　皇帝握宝防而拜图履泰符而凝命
　　紫微帝座独运机衡赤县神州咸归户闼靡不跻之仁夀煦以阳和山栖谷饮之民喁于而向化歳贡终王之后拱揖以从风而乃卭谷旣王聚兵肆毒且兰被发距命兴戎上负
　　国恩下滋民害胁驱我吏士摇荡我疆陲于是张九伐之威鼓同仇之气先平闗陇旋定瓯闽青海来归苍梧内附金戈西指则洋鳯风靡铁骑南驰则衡湘草偃制胜
　　庙堂之上成功俄顷之间若乃蕞尔蚕丛狡焉兎窟园名橘柚未修贡于职方舞号巴渝莫觐容于乐府悬巢之燕自矜堂奥之安蹈井之鼃妄诧江湖之大岂不以双流漭沆五屼巑岏逋我刑诛寛其嵗月者乎然而幅员万里何论黒子之偏隅天下一家忍见苍生之涂炭爰申
　　天讨用播
　　皇仁将军【臣】王进寳躬自先登志无后顾度金牛之峡力不假于五丁据石燕之峰坂无虞其九折长驱剑阁进克阆中伪将尽歼渠魁就防提督【臣】赵良栋气吞狂寇身啓戎行褁犀革以攀崖遂开栈道浮木罂而絶渡竟涉嘉陵截白水之上流百濮襟喉尽扼克锦官之要郡三川版籍全收遂乃卧矢櫜弓击牛酾酒芋区不扰花市无惊右粥左飱玉垒之秋毫靡犯前歌后舞锦江之春色依然从此破竹先声建瓴直下扬旌洱海弭节牂牁二十八宿张天维于井鬼之躔一十二州绵地络于筰卭之域在昔临冲之举因垒而崇降常武之勲陈兵而徐服以今方古曽何让焉夫庸蜀之区夙称险逺公孙因而跃马刘牧于以闭闗峻阻自防剪除不易今则壶浆迎道枕席行师冲飇击鸲鹊之巢齐斧抉蛛蝥之纲三巴殄定曾不淹旬虽曰师武之功实则
　　圣天子之威灵所致也【臣】侍从
　　阙廷获观斯盛谨稽首顿首而献颂曰
　　于昭有赫祚我
　　皇清天人协赞河岳呈贞柔逺能迩修文偃兵摄纲九有振维八纮蠢尔西陲蔑常乱纪乃奸王略以烦疆吏矫矫虎臣授兹雄剑鞠旅陈师有征无战一收阆郡再举蜀都渠帅受戮逆臣就俘波激山摧飚驰电驶防定三川扬威万里至仁贷旧染咸新民归如水
　　圣泽如春彼溺斯援彼饥斯哺
　　王师之至式歌且舞防巫东略卭雅南来人皆乐土田不污莱释甲投戈义风逺扇絶徼输心好音革面昔在殷武用伐鬼方四方式辟亦羙宣王矧兹梁益非云荒服
　　清问下民其何不速出师献馘后不淹时国无刓印人不知罢书同轨一垂拱以治千秋万禩式巩
　　皇基









　　皇清文頴巻三十三
　　钦定四库全书
　　皇清文頴巻三十四
　　颂
　　圣徳神功颂【有序】　　　　　　　　　　毛竒龄
　　惟是
　　皇清嗣世抚育方夏东越溟澥西薄栁谷南底于窏汗而北极之莾防无垠之地其在水居者雕頟画臂率为良民版画其波涛而租其鱼蛤其在瓯脱居者大幕以南皆保塞称藩环向为属国自是而外虽车舟未到人力鲜达亦且仰
　　天地之防昭
　　日月之信风声逺播同量一噐独是弥迤以西洿裸么小如彼厄鲁特噶尔丹者倚恃荒昧托迹榛旷与噶尔札萨唇交齿互不思睦邻防族内奉约束而乃自舍阸陿顿加夷陆侵陵我防卫暴殄我藩服东西爪揃罔顾礼义
　　皇帝不忍加诛屡饬以法俟其湔涤勿追夙染乃复鼠
　　穴自大终致负固伏念
　　皇上曾驻跸喜登临慷慨赋黄土崖大石矶二诗以宸翰书之岩间兼
　　谕侍臣谓是地皆前朝戍屯烽堠相望我
　　太祖
　　太宗创业宏逺夷夏一统致防古四十八部皆爲臣仆
　　朕毎过此未尝不念
　　丕烈焉是埏纮万里无非缔造游豫所到犹厪
　　先烈其可令螽蝝肆喙蚉防鼓翅渐至于此夫无疆历
　　服匪易嗣也
　　前人之光不可以遏且佚也况古圣贤经文纬武虽揆奋有人犹身挺铍铎手秉白旄以故黄帝亲战于阪泉而文王北伐畎落躬承卢矢以彼神圣何难命将出师髙居深拱以操制胜而乃安不忘危勤思戡乱忘万乘之尊习三单之效哉诚以君不亲将皆叔世浮文而非古王毖戎之本意也是以
　　庙谟盈庭贵乎独断征伐之权出自
　　天子乃遂张皇六师大申克诘羣防不足挠众谏不爲
　　沮集虎贲而悬豹尾肆类于
　　上帝昭告
　　宗庙徧望诸山川百神祃牙畿纛练时日凿门以恭行天罚先遣抚邉大将军由沙河抵塞克期并进越归化历乌防河朔遏其归路以会大军于幕北而
　　羽林佽飞从独石同时出闗师行三十里躧克勒隃髙齐渉敖汉越乌朱目秦凡蛮夷君长外藩诸部王可汗贝勒贝子公台吉等先后会朝以壶浆箪食迎于马前其他北庭荐居去胡来王者悉环列跪道左观军容不辍廼絶大幕进拖林调兵谷车餫使武刚氷不絶于路虽卤舄之地毎乏泉水而灵源疏凿所在湓涌会饮马川西忽得故明成祖勒铭纪功之石于水厓灌而视之有永清沙漠之句
　　上曰真永清矣遂于中夏三日直捣其境犁其庭扫其闾鸟逃鼠四窜之巴顔乌喇而西路之遏其奔者迣击于昭木多鄂尔浑河之间以比干环盾大破其勃卢之阵擒其子炮防其妻孥追杀三十里斩首虏二千余级生得数千人乞降者以日至虏获马牛羊驴驘鬴鍑械仗无算乃大展
　　皇仁任其零骑数十人负创而奔而我士卒无离伤者皇帝乃驻跸黒鲁仑河封拖诺之山禅之土喇遂班师
　　焉先是
　　禁旅初行时两浙官民念七萃劳苦旗门逺辟不无宵旰防渉之艰乃宿衞綦严眺听秘谧行间消息不泄于外因晨夕引领北向以冀布凯骤传管侍卫内大臣暨大学士祗奉
　　谕防而和硕康亲王亦遂有启请班捷之奏流抄到浙浙抚臣榜之通国官民大小皆懽忭踊跃男女聚族转相庆告遂于康熙三十五年六月十五日抚臣率司道臣以下会将军都统暨乡官士民数万人焚香稽首贺防于军门旋请史馆详叙
　　肤功颁示両浙立石于东海之濵而以【臣】故职史官属抽笔作颂以俟载事【臣】伏思太舆诞大广运靡极三古至今亦惟视君国大小以爲修陿是故功徳大者地亦大功徳小则地亦小乃自五帝三王以后汉魏迄今其历国已一十七姓而大一统者亦复有几即汉唐元明四代嵬然式廓而唐以藩服僭处中致歉损曾未有徳髙日域功盖月如
　　本朝者既已提封万国奄有八极而
　　皇上复恢扩而张大之不惮躬亲安攘以葆此逺塞一
　　时之劳万世之利
　　圣徳神功莫可纪计宜立石四裔以爲我子孙亿万斯年之法因不揣鄙陋谨拟爲东海立石颂文以垂于勿壊其文曰
　　粤自三古长此六服径轮广袤视功与徳汉唐元明尽有阸塞晋宋偏安比之列国惟我
　　皇清辟土浩濶西隃崦嵫东近日出虽复继世兼创始谟再夺昆诏三开叶榆甫复东越旋收番禺声暨南服教讫海隅遂扩疆宇至于彭湖物皆安居民乐终产防肥土域泽溢朐衍纲纪百饬聪目四逺桐生本豫禾偃能反浮苴以南并我保塞岂惟篱落原属经界肯容小丑闇爲虫壊造谋借兵作邉鄙害
　　皇仁有容谕至于再是虽末渐不可长无庸受脤徒命将徃
　　帝徳神勇
　　圣世广朗借此晏安习以鞅掌武丁南征王季西攘师中丈人百国所仰岂如叔世髙居称朕不计大酖而纵小蠢文法是崇兵革不袵谏即牵裾甚者割纼以至丛脞或就削弱珠崖徒捐金墉巳却萧闗烽火几至宫闼所以古王最重挞伐河魁二百太乙三千星门大辟靁车陡牵铜斗兽警铁骑蝉聨白泽逺导朱雀在前是以初发云兴百万继且飚起如日斯旦箕张翼舒虎攫龙战小丑伏听早鸟兽散因之番长逺近来谒饰彼玉具赐以匹帛覩兹
　　天威相顾翕舌道旁观者莫不太息乃转车粟亦载鬴鐎一鼓传餐千军共醪纵过硗舄兼履不毛画地成井沿山生蒿垒若棋峙旗似电合
　　九伐既济
　　三校咸发投石于林抽刃出柙触车鳞碎近辐瓦裂岩谷显漏木柴僵落譬诸防山下压卵石嵼土迸陷瀚海坼竭何必声罪归曲直责以是摘莾任彼升陵帐絶乌鸟士摧豕熊右卫聨校前军折冲
　　庙堂之算乃在军中爰度梓岭转破苻离陈以槖驼驾之豺貔虏其人畜俘厥子妻尺寸堪此锄夷遽收因杅翻遇军曲男悸影女孕堕防潜山匿水相向而哭受降之城何啻三筑伊昔明祖亲廵缘邉三犁王庭至饮马川勒石天山比之燕然一沈水厓一升山巅文词昭晳符防不諐永清而已他何有焉独是虞廷七旬苖格髙宗鬼方三年始克何如
　　神武指顾顷刻历三月恍骋八极祗我朔暨已及祝栗蜣肱虮胏奚足介棘惟兹方域九有以宏内偹箫勺外毖戎兵金琖弗阙玉烛以明自兹以后泰阶升平皇皇八柱勒
　　功徳铭万方齐瞻四海永清








　　甲子纪功徳颂【有序】　　　　　　翁叔元【臣】闻自古帝王言爲尚书行爲世法尧兢舜业纪盛徳于勲华禹俭汤仁録鸿功于谟诰迨周官有左右史之设汉世有起居注之司日历时政之编摩流传弥广石室兰台之撰述纪载宏多职或领于他官书必藏于柱下历考前人之信史非无著作班班欣逄
　　今日之成编乃出寻常万万钦惟我
　　皇上天纵圣徳神授英谋崇武功以靖八荒阐文徳以臣六合等干施之帱覆答坤载之灵长并日月之垂明应风雷之涣号时惟甲子历启上元四海无波九垓同轨俗渐登于仁夀治已进于唐虞乃犹未明求衣坐而待旦或临民以求莫或望古而兴懐或撤膳以省躬或在舆而访道缥囊玉轴时繙甲乙之书掞藻摛华洪启天人之秘
　　銮舆所至民物于焉乐康礼乐具兴天地爲之炳焕【臣】才惭珥笔欣传
　　宵旰之忧勤职忝载言幸纪
　　都俞之盛羙爰自春孟迄今嵗除勒为成书凡十二巻附以渺説载在篇终而又念古者臯陶歌虞奚斯颂鲁皆以防扬盛徳褒赞成功【臣】幸列
　　侍从之班事尧舜之
　　主而功徳不纪雅颂无闻谁之咎欤【臣】窃见
　　皇上早朝晏罢夙寤晨兴矢万几无旷之诚拒五日御
　　门之请故天下咸知
　　皇上之勤作颂一统禁卫而治兵射以观徳命搜田而
　　讲武安不忘危故天下咸知
　　皇上之武作颂二省方观俗清问徧于闾阎解网蠲租
　　仁恩及于庻类故天下咸知
　　皇上之惠作颂三拯黎民于昏垫精卫塡流障河渎之
　　狂澜哀鸿宅土故天下咸知
　　皇上之仁作颂四崇本抑末返淳俗于区中利用厚生
　　移浇风于南土故天下咸知
　　皇上之俭作颂五过鲁而祀孔子儒术弥光讲学以训
　　生徒天章载锡故天下咸知
　　皇上之敬作颂六励氷霜之操自结
　　主知锡繁庻之荣用嘉臣节故天下咸知
　　皇上之明作颂七谒前代之寝园奚止历桥山之祀命有司而维防岂徒置守冢之家故天下咸知
　　皇上之厚作颂八
　　睿藻天开多寄情于民隐奎章日丽或托兴于山川故
　　天下咸知
　　皇上之文作颂九动霜露之感时诣
　　山陵冐风雪之严不辞险逺故天下咸知
　　皇上之孝作颂十颂曰
　　惟天行健四时不忒惟
　　皇法天自强不息勿懈于位寸隂是惜自朝不遑至于日昃徳乃日新以熙庻绩无怠无荒万国来极
　　右勤政
　　皇矣至徳聪明神武用戒不虞治兵振旅乃率三公下逮卒伍横云置陈考钟伐鼔四侯如树序賔不侮九功既成七徳咸舞
　　右圣武
　　粤稽舜典五载时廵不惟逸豫惟以勤民我
　　皇时迈大泽流殷纳民袵席煦以阳春衢歌巷舞就日瞻云车书同轨天下归仁
　　右省方
　　在昔夏后濬畎距川六府孔脩乃奏艰鲜我
　　皇临幸相度后先增卑培薄指示井然下迨海口治之用专民宅其居物安其天
　　右治河
　　人亦有言俭徳之共锦绣纂组是伤女红戒尔守土驱民于农无崇侈靡以即康功敦本息华比屋可封阜财解愠被此薫风
　　右正俗
　　雝雝泮宫翼翼孔庙亲师释奠崇儒论道曲盖用章光逺有耀昌明六经张皇幽渺多士景从尚克用教万世之师人伦之表
　　右崇儒
　　惟吏牧民立之师保敬尔在公不贪爲宝清风洒然白日皜皜建官惟贤封廉録孝眷言存殁宠锡劝劳以风有位是则是效
　　右奬亷
　　缅惟明祖肇造区夏三百余年流风代谢鼎湖龙逺樵牧其下我
　　皇恻念忾焉命驾肃拜几筵进酒三斚敬哉抔土庻无躏借
　　右追祀
　　尧称文思舜敷文徳发挥
　　宸章淋漓泼墨驰思入神横视八极音传钧奏声被金石焜燿名山星离云翼振古无前爲万世式
　　右文章
　　春秋匪懈恪恭祀事顾瞻
　　陵寝享尝勿替霜寒马早风饕雪厉倍道驰行曾不知瘁永言维则是曰孝治通于神明置塞天地
　　右上
　　陵









　　神功庆成颂【有序】　　　　　　　　　　顾祖荣【臣】闻春温秋肃均爲造化之仁武偹兵威即裕安民之略故天地之大徳不外好生而帝王之逺谟尤先戡乱跻黎庻春台之上奠防图磐石之安钦惟我
　　皇上乃圣乃神允文允武日临月照统万国之车书云行雨施讫八荒之声教曩嵗威申斧钺平三逆于遐方迩年风扫欃枪收七旗于逺碛
　　端拱运垂裳之治世颂永清熙皥歌鼓腹之天时当大
　　有历考诗书所载国家称治从无
　　今日之承平即有天地以来方域虽遥莫非
　　天朝之广大乃有厄鲁特噶尔丹者自恃遐荒弗恭明命初鸱张于榛莽遂防窃于藩篱罪合四征法难三宥
　　我
　　皇上仁同覆载义切包容念大军之奋武必殪雕题凿齿之伦倘小丑之投戈岂靳革面涤心之宥特申
　　巽命明悬肆赦之文谁谓防顽不悔盗兵之罪于是皇上赫然震怒
　　躬统六师防自
　　乾纲亲行九伐铜符虎节宁烦借箸之机宜红粟青刍不借开屯之方略白旄黄钺日月生光青羽赤茎云霞灿彩参旗河鼔开鱼丽鹤阵之图月斧星弧驾虎奋龙骧之士师行以律天効其灵甘泉湛白雪之流芳草接青天之色和风丽日行紫色之阳春青霭红云瞻
　　翠华于瀚海于时狐绥胆落狼顾宵奔犹逞飘忽之踪欲逃广漠之野岂知
　　圣天子料敌若神藏机于宻早示龙韬之略预张兔脱之罗遇我西师断其归路朱旗乍指廻赫日以裂春氷白刃初排驾霜飇而扫秋箨笑顽梗之陆梁几崇朝而扑灭我
　　皇上犹以逆贼未靖邉民弗安既当奏凯之时仍分犄角之势旌旗相望羽檄交驰遏狡寇之奔逃扼穷荒之要害釡鱼待泣岂有潜踪幕燕就焚竟无生路迨至三冬再勤
　　万乘夙兴旰食
　　宸躬先军士之劳沐雨栉风
　　圣体后征人而逸其时青别部请效从王赤马遐陬
　　咸求入贡即兹丑类亦上降书而
　　皇上察其非诚破其狡计遂以献春之吉逺临寜夏之区大阅师徒宻分机畧贺兰山下倚天之剑气摩空兴武城边匝地之戈锋耀日兵威进逼已成山压之形贼变内生岂有瓦全之计家余孽子既束缚以成擒罪负违天遂惊惶而仰药邉戸燃脐而雪愤荒陬拜手以欢呼从此大漠销兵不照玉闗之狼燧异方重译岂劳铁甲于龙沙六合澄清三灵绥奠此皆由我
　　皇上天地不违之徳智勇兼偹之神三度临邉爲生民而躬历寒燠一年底绩荡劲寇而独运神机立千古未建之竒开万世无疆之业是岂殱有苖于丹水遂能并此
　　鸿猷殪蚩尤于青邱可得符其
　　盛业者哉【臣】偹员史馆叨列班行虽才惭露布未随虎旅于龙城而日近
　　天顔得聼铙歌于
　　凤阙遭逄
　　泰运载飏喜起之风扬厉
　　神功敬上升平之颂谨拜手稽首而献颂曰
　　圣皇御极徳迈唐虞文明敷治神武垂谟普天之下莫不来享薫风解愠尧天击壤蠢兹小丑弄兵潢池负防逞逆爰整
　　王师
　　圣人濯征干城是辅爲熊爲罴鹰扬奋武风和日丽水碧莎青
　　帝徳广运天奏神灵如霆如雷
　　天威所指望影而奔不烦一矢大哉
　　睿畧动出万全授机西路露布驰宣赫赫声灵星罗云布愿效从王黒山诸部云中经画兴武亲征栉风沐雨爲尔邉氓孽子系缨渠魁仰药风驱电扫澄清大漠妖氛既靖
　　神功告成垂裳而治永颂升平海宇欢呼箾韶奏美典谟载书昭垂万祀








　　皇清睿略神功定万世太平颂【有序】　　杨大鹤
　　康熙三十有六年
　　皇帝自将讨平厄鲁特噶尔丹凯旋告
　　庙武功底定左春坊左谕徳【臣】杨大鹤谨拜手稽首飏言曰天命有徳君临天下膺箓缵图创业垂统莫不英谋沈防长驾逺抚戡防祸乱诛锄梗顽以阜成兆民乂安九有懋建勲绩显烁炳麟声名垂当时风美扇来叶然历选列辟罔克纯偹虽古先圣皇时事各值运会未臻不能无所遗憾自开辟迄今垂千亿年
　　穆清鉴观笃生
　　至圣该百王鸿业集千圣大成定万世太平而坐理之殊尤絶迹赫声濯灵包干括坤至隆极盛生民以来未有如我
　　皇上者也盖天下甚大羣生甚众东至若木西抵昆仑南过朱垠北越戴斗必无一隅不承流无一夫不被泽无一物不得所浸淫衍溢防普徳洋然后称极治于古殆未尝覩也洪荒之初纷纶草昧万国剖幅员未广羲轩以暨夏商明圣之主虽多而职方舆图出赋税通贡献者数千里地而已诸侯世封即已各自爲政况要荒旷絶所云来享来王仅以虚名相结安得奉法遵轨风流令行然则治化虽隆未能溥洽也汉唐而降英主间出而因循茍安有同架漏生民陿隘熙皥无期夫上遡狉獉下迄近代不获一日称极治
　　昊苍之蕴含蓄积酿和储祉以昌期防运待我
　　开天立极之大圣人爲自古帝王补缺畧爲寰海黎元图治安爲后世圣子神孙启无疆大历服岂不甚重矣哉是故以日月之照以雨露之防以雷霆之威以九垓八埏之髙深以四时五行之变化悉畀我
　　皇上兼该而并包乂用而时出而我
　　皇上以圣徳之纯法天行之健以
　　圣徳之勇法天道之刚以
　　圣量之光大含洪法天心之仁爱以
　　圣学之推行通变法天体之周流凡所以运量于心意之间措施于政事之际天徳王道合同而化绥猷敛福履中蹈和渐民以仁摩民以义惠鲜懐保乐育养恬偕斯世于荡平纳苍生于富夀固已无地不渗漉无人不霑濡无物不滋润矣徃者三逆跳梁煽动南服
　　庙谟指授以次削平台湾负固啸聚海隅
　　王师濯征遂版宇察哈儿乘隙倡乱西陲
　　天戈迅指即时剿絶于是琉球诸国海外旷隔之区也且遣子入侍俄罗斯诸国碛北荒邈之域也时欵塞修贡良由
　　圣天子体
　　天安民至诚感格故能定算庙堂而鞭笞桀骜狝薙凶顽跨沧溟以爲沼苞絶漠而爲苑境廓于章亥之所歩力通于禹契之所书纳賮效琛府无虚月辐辏并进鳞集仰流而恐后也卓哉咸五登三超累代帝王而首出已噶尔丹者僻处遐裔犷悍矫防与喀尔喀交相讐杀乃敢防入近地
　　皇上命将出师大败之于乌澜布通惩艾而去
　　谕以内附昏迷不悛牵率丑徒窃踞巴顔乌喇属藩邉
　　塞骚动不安
　　皇上仰揆
　　天心俯轸民瘼深惟
　　国家社稷之计兹乃祸魁乱阶剪扑不可姑缓赫然震怒自将六师以征之阅嵗再春三临塞外渠魁陨毙荒徼永寜方
　　銮舆之初出也羣臣未测
　　睿谟交章谏沮大抵谓漠北苦寒氷霜侵烁不宜亲烦至尊且荒野穷邉踪迹无定缓则蜂屯急则鸟举形势
　　寥廓未易剪除而不知
　　皇上发谋出虑之初逆计厥终早在掌握必推锋陷坚斩馘其徒众然后能使之弱必扼吭据险防絶其声援离散其党与召致其腹心然后能使之孤武不可以不耀谋不可以不沉计画不可以游移机宜不可以坐失惟威乃克惟防乃成
　　一人劳而亿姓逸一方奠而万邦辑豫见成效而爲之
　　无不晷应而符节同者夫使
　　六龙不行惟遣将帅即壮武如衞霍岂能一旦奏功
　　皇上所以躬率羽林栉风沐雨左属平乱之鞬右握灭逆之矢鹳鹅熊罴千乘万队铁马金甲歕山欱野直抵窟穴扬兵拖诺山贼渠见军容焜煌自天而下相擕溃窜不敢抗我顔行而我以正兵攻以竒兵伏右翼之帅邀而击之斩首无算僵尸若陵贼仅只身幸脱始知
　　天子威灵之不可犯也自春徂夏八十余日而战功成非天下之至勇其孰能与于此迨战胜之余倘姑务休息致彼裒凶鞠顽终贻后虑
　　皇上所以凌冬办寒西廵方至鄂尔多斯相度形势布置方畧近邉阨塞分兵戍屯断其乞援之路西北区落遍示防信絶其唇齿之望贼饥无所得食谋刦饷车又爲我军摧败其党方内携且闻
　　皇朝寛大招抚降人给之禄秩靡不稽颡厥角争先输欵噶尔丹亦惶惧请降而中懐犹豫我
　　皇察知情伪遣使以觇之麾军以逼之贼已在覊络槛穽中而未能觉悟也非天下之至哲其孰能与于此贼势已蹙或谓创残余众无足措意不知一日纵敌数世之患安邉靖民岂恤况瘁
　　皇上所以飚驰电发复廵河湟自云代以抵银夏驻驿狼居胥山乘春和草生
　　命将分道深入
　　天声丕振武节逺耀塞外遐国请受缨縻哈宻擒献其孽子贼已巢倾卵破延命刻漏而其族属亲信并皆归附
　　天朝方将推刃狼头剚锋豕腹噶尔丹贯盈数尽服毒自裁而厄鲁特部落殄絶无遗类一年之内殱此巨寇域灭区殚势同破竹非天下之至神其孰能与于此【臣】尝质之诗书攷之传记轩辕逐荤粥伊耆荡丹浦虞帝征有苖夏后戮防风殷髙宗克鬼方周宣王伐玁狁汉斩郅支唐擒颉利虽皆威绩显著擅羙前録而我
　　皇上亲征絶域指顾廓清刻铭于瀚海天山置吏于龙沙鹿塞功与古齐而神武过之【臣】所谓该百王之鸿业者此也称尧者曰钦明允恭圣神文武称舜者曰濬哲文明温恭允塞称禹者曰克勤克俭不自满假称汤者曰智勇天锡寛仁彰信称文王者曰亹亹翼翼日昃不遑称武王者曰不泄不防执竞无竞我
　　皇上法宫宵衣丹扆聼政道隆徳偹罔有缺遗而当此仗旄秉钺除残遏暴之时休有烈光兼具诸美【臣】所谓集千圣之大成者此也古来治日常少三苖荆楚叛服无常三代而前毎多儆戒周家甫定洛邑而多方即廸屡不靖汉氏数百年与匈奴相终始唐突厥吐蕃回纥更盛迭衰卒为邉患息兵之难盖如此至我
　　皇上今日而后敷天敉寕可永永不见兵革櫜弓衅甲归马放牛四方万国莫不率俾寸地尺天尽皆入贡东渐西被北变南谐航浮索引之区火山水寓之域沐浴膏泽同仁一视发号出令而海裔承徳意谕色授而寰表趋风协气横流休征踵至白环银瓮山舆泽马独角三脊华平朱草方将纷纭络绎以告金绳玳检之符显号荣名闳休伟绩讵止并辙齐轨于七十二君而已哉【臣】所谓定万世之太平而坐理之者此也夫颂者美盛徳之形容以其成功告于神明者也兹当
　　丰功耆定振旅班师开邸献俘告祀
　　郊
　　庙下寛大之
　　诏宣浩荡之
　　恩赏禁旅之勤劳恤边民之供亿扇仁风以谐九防矢文徳以洽四国销金罢刃云润星晖暇豫优防作乐崇徳正宜咏
　　神圣功铺张扬厉播诸管弦钟鼔以荐馨香【臣】珥笔禁林职司纪载不揣庸虗谨撰
　　圣清睿略神功定万世太平颂一篇以
　　献文义芜浅不任悚惶其辞曰
　　天生
　　圣人爲万民主首出庶物如日当午
　　天生
　　至圣爲羣圣宗首冠帝王与
　　天比崇溯邃古初以迄近代厯服递承垂千万载昌期难叶上理谁臻山区海澨喁企鸿钧笃生我
　　皇徳兼列圣立天地心立生人命版图式廓轶漠逾沙八荒我闼六合爲家仁育羣生义征不譓爲
　　国兴利爲民除害剪是三蘖奠此鲸波年丰人乐府修事和祝栗濮铅西王日下悬度绳行山梯海架献琛内府贡玉
　　天朝騐风受吏九译迢遥日照月临云行雨施动植飞濳熙熙
　　盛世蠢兹小丑独背
　　太阳性惟慓狡质本跳踉黄碛引弓黒山候月豺牙自磨鸱翼窃发根株隐伏卵育滋蕃祸心叵测规煽我边我邉如何属国万里栉比鱼鳞军若臂指诸藩部落等内地民载抚载育痌瘝一身孰容汝奸逞凶肆毒爰轸皇慈整军大僇白旄黄钺
　　自将亲征告
　　庙宜社雷动天行金甲雕戈龙旂日羽百万
　　王师熊罴防虎直压贼巢逼使窜奔潜军截击挥刀纷纭雨血风毛膏赤原野网一面开以待降者渠魁瑟缩罪重如山屡
　　赐恩言彼昏卒顽戮枭斮鲵势不留种匪违好生虑复骚动遂勤
　　六飞载临陲竒谋万端深秘莫窥招徕叛徒推诚布信咸输欵诚内首顺
　　命屯兵要害左遮右邀贼饥且穷尚希幸逃西北遐荒诸部星列昔与汝通今归
　　盛徳外援路絶同恶情携鱼游沸鼎鸟寄危枝韎韐三临河湟之表因利乘便
　　天戈亟剿狼胥嶫
　　御帐攸营分麾两道深入北庭封狐将擒乳麛早捕胆落魂悸自罹颠仆泰山压卵炎火燎毛讵有寸垤以存汝曹戈于汝喉斧于汝颈汝先仰药职汝之幸凶渠既毙厥党咸归屈膝稽颡降附累累西荒之西北荒之北土设田官亭开戍卒自初祃纛暨今凯旋役仅三举期惟一年殄灭妖氛按时克日寰宇升平溥天寜谧我皇大智如镜斯悬鉴遐烛暗洞在目前我
　　皇大勇如霆斯击积铁俱摧重岩尽裂我
　　皇大仁如日斯春既温且煦穷塞欣欣厚泽酿膏周匝天壤殛凶靖良生息休飬伊古尧舜暨周汉唐孰绥絶幕如中土疆万世太平自今伊始累洽重熙久安长治御门受贺奏凯陈俘讴吟塞路箫铙载涂
　　涣汗聿颁
　　丝纶广被湛露蓼萧羣芳浸渍灵台偃革天河洗兵车书礼乐文物声名道薮弥恢儒林益广五纬光聨六符阶朗般般之兽濯濯之麟防郊集圃乐我
　　皇仁端拱明堂升中岱岳休烈丰功辉煌显烁
　　帝王极盛万古一人皇哉唐哉文武圣神

　　圣徳神功告成大庆颂【有序】　　　　　韩　菼皇帝诞保万民迭用五材徂征逆命俾殄絶无遗育以
　　寜中外甫二载
　　三临絶漠而大告武成先是师之初出也大破厄鲁特
　　于昭木多之地噶尔丹遯走既班师
　　命大将留喀伦宿劲旅肃州犹颁
　　防以好生之徳不遐遗于叛人许其自新开示以丹青之信虑贼畏罪蓄缩或奔逸求援他部乃戒诸将列据要害遮防由是贼党益散势益蹙
　　皇帝曰时不可失莠之不薅而蘖是牙其不足复留种
　　乃于九月复
　　发京师渡河至鄂尔多斯申布
　　天威来者赦后者诛余贼震怖来降不絶其间道乞怜于同恶者所在亭障要遮无一线通悉就擒始贼饥困甚瞷我余粮在道遣其亲信将丹济喇等防死徼幸一犯顔行复大败走至是其台吉寨桑人等皆来归噶尔丹亦遣格罍沽英赍奏乞降
　　皇帝曰吁是非欵诚特冀缓须臾死不可以纵乃留禁旅驻牧大同期明年春进兵三十六年二月
　　车驾复发京师次大同
　　命诸将取道塞外
　　皇帝廵行縁邉城堡哈宻生擒噶尔丹子献
　　行在三月至寜夏诸将皆会
　　皇帝大阅士马
　　指授方畧进次狼居胥山喇麻谛巴遣使来谢罪瑚瑚
　　脑尔台吉济农等奏请
　　朝贡丹济喇及其党俱输诚纳欵噶尔丹脱逃无所欲面缚恨晚自知旦夕诛乃于闰三月癸已仰药死厄鲁特亡始贼横行诸部无与抗者我师致讨灭不旋踵西北絶塞数千里自上世所不臣之国无不詟以服盖自初出师以至于今皆禀
　　庙谟受成算兵出于不得已而后动机乘于不可失而即行遂乃从天降而若神趣师期而不老渉地角河源之逺如履戸庭逐鸟兽飘忽之踪如就羁馽纳七旗数十万流移之口欢若忘亡收千二百有余徼外之城完如归璧防狡诈之情而运诸掌握奏克期之功而捷于声响皇哉唐哉于铄骏厖古未之有也六师顺动义切同仇超距投石踊跃用命而
　　诏书屡谕大帅以下军士良苦饷惟额惟时毋私囊槖于其衣服饮食盖不待劳之于还役之后与出车之时要爲千万世飬兵不用而厚其力以作其气者胥不可以怠至于膏泽在民渗液沥漉何歳不育及
　　乘舆出幸尤加惠无已所过蠲田租一年以优其劳供亿储偫一无所与复爲之咨穴居沙碛之苦乐陂池水泉之饶且时进父老子弟与谋农桑衣食之原勗以诗书经术之谊而又深虑吏治淆浊或徳意壅于下逮殷勤恻怛惄然于懐在易有之地中有水师君子以容民畜众
　　皇帝在师中有容畜之道焉师也通于井矣井飬而不穷也井收而勿幕也继自今薄海罔有内外元元万民若一家子乃至跂行喙息蝡动之类莫不咸若长治久安岂有穷极唐哉皇哉湛防恺泽又未之有也大功赫濯大徳光昭鸿号显名匪賔伊实羣臣拜扬万邦燕喜
　　皇帝谦让却而弗居神禹之不矜不伐帝尧之无怠无
　　荒结自
　　圣心映流竹素浑功名于无迹如天之何言履泰豫而自强如天之不已斯尤已治长治已安愈安之大原大本足爲亿万斯年无疆之大庆【臣】菼至陋诚不足比于管窥蠡测顾忭跃不胜同于率舞谨缀述自
　　銮舆再驾以来非常可纪之大者不自揣其挂一漏万复贡颂十章章十六句以足成前歌妄托于古赓载之义颂曰
　　层氷万里峨峨雪白玁狁之故
　　皇帝北伐流沙不毛若螘若蠭玁狁之故
　　皇帝自东寒暑载离匪棘匪纾祗为民劳不遑启居锄彼顽梗一我车书功成于今握胜在初【一章】
　　稽古师行尚矣轩辕大风青邱厥绩烂然綘囊玉帐其书不传
　　皇帝将兵天授非人一心运用如环无端无敌爲经不测爲权事后皆服借箸谁前一张一弛九地九天【二章】我车我马载驱载驰次于兴州会师月支呼衍须卜骨都谷蠡乞活稽首弃其撑犁沙是来献其屠耆三十六国徃来羁縻今我玉帛逖矣译鞮葱岭以北王闗之西【三章】
　　登狼居胥慨然思古不封不禅如我梁父空峒鸡头访道何所白云间之精神告语惟整惟暇晏然樽俎彼昏乍觉敢汚齐斧兽毙于槛鱼烂于釡欃枪氛扫廓我天宇【四章】
　　降不胜城山不胜铭大荒西北不吠不鸣弭节而旋大礼庆成告于
　　皇天河岳百灵对于
　　三后福嘏用增
　　宁夀东朝尊飬倍荣瑶函宝册敬上
　　徽称
　　陛下万年大莫能名【五章】
　　大而能化
　　皇帝乃圣睿智通明珠囊玉镜是用大介罔干予正大谋大猷画然定命
　　皇帝曰吁予惟执竞莫之或斁莫或不敬万国以寜一夫犹病好风好雨予其勤政【六章】
　　圣不可知
　　皇帝乃神有作物覩如日而云祗今肃杀以布我春昊天四府一气洪钧
　　皇帝曰吁事当尽人性与天道未之敢闻不识不知莫匪我身日用饮食子其乂民【七章】
　　赫斯一怒
　　皇帝乃武徃平诸叛功难悉数今遏乱略渠魁是取余不一问党者歌舞
　　皇帝曰吁受
　　天之祜军士大夫亦克具举方语爪牙戒以祈父方念征人伤以杕杜【八章】
　　明明令闻
　　皇帝乃文徃敷徳教大化絪緼今偃武功鼓钟于论脱剑明堂蔚我虎贲
　　皇帝曰吁勿兹啍啍民犹未厚吏犹未勤予欲劝歌待谟于隣予欲敷言伫范之陈【九章】
　　穷髙测深竭羣臣愚
　　圣心万有不加赢余肫然至诚穆然太虚中外防章抑而未舒放勲重华史笔如图请开玉局请论石渠两年始末万禩典谟斯讵能辞光我寳书【十章】














　　幸阙里颂【冇序】　　　　　　　　　　陈廷敬皇帝康熙之二十有三年是嵗甲子东廵狩谒
　　孔子林庙先事
　　皇帝曰事先师礼重且严汝廷敬实惟予旧讲臣其与
　　议所宜行【臣】从诸【臣】后议具上
　　诏曰俞及恭覩礼成臣不胜懽忭震跃仰惟
　　皇上圣神首出化洽万邦君师之统千禩一时乃犹屈已求贤询舆访道广厦细旃之上册书精研勤逾儒素遐瞻东鲁慨想宣尼希代旷古前未有也其时三事大夫飏言曰昔者刻玉游河披图廵雒襄壄之驾涂山之会皆能焜燿简籍垂于方来今兹万国既同诚宜宣省风教展义鲁邦下塞众望
　　皇上凝睿思延廷问久之廼曰朕慕圣道历久于兹敬因省方诣先师宅里其毋重烦吾民供亿于是肆赦轸农蠲租已责敷恺泽于天下乃历吉日协灵辰壄庐警路宫正设跸
　　玉舆晓升帷殿夕御前驱朱旗属车日羽以临乎岱宗是时未轃夫阙里也飞斾江淮观民设教月届黄钟旋轸南陆聿来圣居览观山川云物庙寝图书之盛严恭将事礼行乐奏圣歆如荅【臣】廷敬虽不得偹从官之列缅懐宫墙逖稽掌故太牢特祀肇自西京褒成裸将爰及东汉贞观定朝会之仪开元锡文宣之号噐物之赐渥于广顺陪位之班诏始祥符至和加衍圣之称承安始曲阜之令凡爲崇儒重道是以异代同符若我
　　皇上崇圣重道万世师表之称则与乾坤同其悠久也六经表章之泽则与日月并其光华也留
　　凤盖于防门车服礼器所未偹也颁
　　龙章于乡校普天率土所共瞻也矞矞皇皇莫与京矣
　　颂曰
　　惟圣体道生民防萃徳逾位兮惟
　　帝则圣统壹万类位斯配兮龙飞于天周览八极嘉凤徳兮圣作物覩垂祀万亿视鲁国兮
　　帝开明堂于羮于墙坐则见兮
　　帝防方岳东西南朔来殷荐兮
　　銮车戾止锵锵穆穆金丝肃兮
　　驻跸古亭云霞委属清泉澓兮上公稽首笾豆奔走昭世守兮暨四姓后博士童耉
　　恩滂厚兮
　　赐所过租歌腾于涂惠我人兮惟
　　帝福我我神其妥戴
　　大君兮莘莘髦士百尔济济颂声美兮于赫
　　帝功与天比崇无终穷兮





　　幸鲁颂【有序】　　　　　　　　　　　陈元龙嵗当甲子防合贞元六防升平八埏底定
　　皇上睿周四海念切羣生廼于是嵗之冬肇举时廵之典燔柴肆觐名山増日观之辉省敛采风蔀屋散春台之泽
　　防膏斯溥典礼用成
　　法驾南还星旄北指历奎娄之野近圣人之居
　　皇上雅尚崇儒虚懐重道髙山俨在仰止惟殷驾言徂
　　东爰至于鲁
　　鸾旗风动烟岚缭绕于绸杠羽盖香浮草木葳蕤于绣绂负洙面泗素王阐道之区凤翥麟游
　　先圣发祥之地越舍郊而齐宿始有事于质明入归徳之门閟宫伊迩瞻大成之庙灵殿岿然
　　一人肃穆以天行百辟森环而星从礼隆释菜两楹供芹藻之馨乐奏迎神六合偹宫悬之曲因师而屈修降拜于坛墀爲道而恭摄衣裳于阶陛覩山河之异彩恍觌音容接尧禹之天姿若亲揖让于是过燕申之室登诗礼之堂剑佩鳬趋章缝麟次臯比独设具讲席之隆仪缃帙初陈发韦编之大义遂传观旧迹历览遗踪砚几班稠车琴制古雷尊牺象纵横礼乐之藏漆简竹书隐约金丝之奏杏坛无树曲栏空文甃之华桧植余根左纽作青铜之色观川波逝尚立空亭习射圃荒犹留故井
　　天语谘询者屡矣
　　皇情眷恋者久之巳而泝沂水之阳问昌平之墓鸟禽知敬望彩斾而髙飞荆棘避诃近雕轮而欲却树封四尺见堂斧之崇髙昭穆三坛表神灵之奠丽寻设裀而展谒更
　　驻辇以徘徊寻先贤筑室之塲惟扪古楷问昔后停车
　　之地更读残碑遂乃旋辔郊原
　　回銮上序
　　天顔霁怿
　　睿藻纷披四韵铿锵琢玉追金之句数行璀璨银钩鐡
　　画之书方夸
　　宸翰之颁更荷
　　殊恩之赐曲茎羽葆分仙仗于中阶文绮金貂贲温纶于甲第土田加锡租赋频蠲辟雍施帐而传经誉
　　髦弹冠而结绶异数均沾乎四氏
　　隆恩旁及于诸姬且也银牓髙悬
　　御墨焕虬螭之彩贞珉载勒
　　天章镌赑屭之文颉字龙盘羲图马负永作中天之旦弥増秋日之辉信其伟而夐乎盛矣粤稽史籍代有褒崇不乏美谈迄多遗议汉髙亲祀安事诗书光武驾临时崇谶纬开元有诣宅之祭道举贻讥祥符留驻跸之亭天书获诮仪文偹矣实效阙焉惟我
　　皇上狥齐天纵不恃生知逊志敏求惟勤好古研索阐
　　图畴之秘表章传述作之心
　　圣学精矣雕戈初偃木铎弥宣返华靡于淳朴却登封而谦让操觚童子知斥异端挟册小儒能嗤杂覇
　　圣治洽矣寤寐性天依晰仁义陶铸百王之礼乐绍接
　　千圣之心源闻见相承后先同揆
　　圣功懋矣而且日昃不遑望道未见钦圣枉七驺之驾
　　隆师屈
　　万乘之尊仰仿惟殷觐宫墙而如遇歩趋罔间接薪火以相传固已亲炙其精微岂特暂窥夫堂奥况乎复发
　　天葩之藻河洛逊其苞符扬奎壁之华星云资其糺缦尤足甄谟陶典驾古铄今洵开辟之鸿庥皇王之极轨也【臣】菰芦下走弇陋鄙儒忻盛典之遭逄光荣莫并壮斯文之炳蔚统绪常新蠡测管窥窃自愧于濡毫之列衢歌戸颂不敢后于含气之俦颂曰
　　于皇我
　　后建极用中文谟武烈景铄有融至治蒸洽九域既同匪功是伐惟道斯崇其道维何生民之始列圣相承几希而已王风寝熄微言中圯天拯頽纲笃生
　　夫子奎娄之精海岱之灵廼传一贯廼定六经身虽潜晦吾道则明皇王万世是宪是程
　　帝念尼山精防之府企懐圣风表厥疆土洙泗一区灵光终古
　　驾方东廵爰税于鲁防山匪髙诞圣则尊沂水匪深毓粹则神鸾旂淠淠玉车辚辚百辟咸从瞻望清尘閟宫巍峩天地同寿我
　　皇至止言献其茒登降益防循墙而走岂曰爲恭隆师惟厚隆礼维何言登其堂诸生济济説经琅琅咨访遗迹故府所藏有服有噐有图有章爰有灵柯先圣所植摩挲文理缅懐手泽郁郁松楸陟彼林域神风肃然驻辇憇息典礼既崇防膏斯被
　　帝锡上公土田毎毎绣衣赤舄貂冠文绮洽我宗支遂及四氏倬彼云日敷藻自天煌煌谟训有光熊然既追既琢琬琰是镌屹立阶墄炳焕万年圣道明明长夜方旦我
　　皇体之秋阳弥灿百家腾跃风雨散涣大义昭掲如濯江汉惟
　　皇偹道参贰两仪驾姚轶姒追轩蹑羲删述而后统在闻知此心此理黙契者微若火与薪相遇斯接若水与乳注投斯合入室僾然肸蠁如答端拜一堂后先合辙虽有象魏不如鼓钟虽有邮传不如徳风依仁蹈义四方景从教思用溥文治弥隆济水洋洋泰宇岳岳俎豆常馨宫墙俨若化协珠囊道隆木铎渐被奕禩颂声是作





　　圣徳同天颂【有序】　　　　　　　　　励杜讷
　　钦惟我
　　皇上好生至徳笃于天懐髙拱九重则虑周薄海时廵
　　六服则
　　清问下民惟恐一夫不被其泽一物不得其所懃拳恳挚求所以安全而利济之者固无防不至是以
　　湛防沦洽于寰中声教暨讫于域外举凡梯山航海来王来享之邦靡不仰沐仁风同游化日矣惟喀尔喀部僻处防古遐陬七旗族属实繁有徒不能和协日寻干戈
　　皇上恻然轸念曰是虽荒逺颛防亦在胞与之内安忍膜外置之爰遣重臣谕令亲睦犹不知悛至于挫衂廼感镂
　　帝徳肃戴
　　天威于时向化归诚者凡数十余万请附四十九旗同
　　列藩服
　　诏畀土田畜粟俾得寜处乐生虽顾复防勤何以加焉洎虑其素无纪纲不由法度爲之设官制刑以及赏罚事宜胥待
　　圣衷裁定用是
　　法驾亲临欢声动地羽林星列禁旅云从喀尔喀等自
　　王以下咸于
　　行殿匍匐稽颡朝见如仪爰
　　赐大宴大赉受
　　恩感激至于涕零复论功以次锡封一二姑存旧秩余则宠以王爵递至台吉下逮族属悉付所司区别举行甚旷典也仍
　　颁勅谕训廸肫诚务期谨度防庥勿罹罪戾仰维天泽既已稠渥规画更极周详是皆我
　　皇上爱育生全之盛心韫于中而不容自已尔夫以数十年未附之国悉藩臣数十万来归之众遽歌乐土伟烈仁炳麐霄壤洵足笃福祚于无疆爲敷天所同庆也【臣】叨际昌期欣逄盛事谨稽首顿首而献颂曰
　　惟天广运覆冐无垠惟
　　圣承天懐保斯民八纮九有沐浴深仁献琛贡賮服教畏神繄彼西鄙仅云革面族属自残誓言屡变离析来归乃膺渥眷安之集之爰处爰居饮之食之以赢以余聿登袵席其乐只且数十万众诚悃竞输
　　帝念逺人曷忍遐弃总总林林亟烦调剂用设专官爲之统系用列科条爲之节制腾欢额手愿觐吾
　　君延颈跂足
　　枫陛攸闻轸懐向化爰饬六军翠华葆羽逺临紫塞甘雨滂沱霱云靉叇载路嵩呼趋迎
　　行在幔城敞
　　帐殿巍峩周庐环布仙仗交罗龙骧虎旅焜燿山阿名王部长蒲伏防门张筵式宴锡以上樽耄年扶杖雪涕衔
　　恩便蕃徳意
　　大赉宠颁章服赫奕锦绮斒斓分圭赐爵封拜崇班防命重申俾同藩服
　　训谕载宣永保尔禄字里行间霭然肫笃仁至义尽于惟我
　　皇兴灭继絶予之土疆图维善始终焉允臧历稽载籍至徳莫京登三咸五福极寰瀛同符苍昊荡荡难名








　　皇清文頴巻三十四
　　钦定四库全书
　　皇清文頴巻三十五
　　颂
　　皇帝亲平漠北颂【并序】　　　　　　　高士竒【臣】闻识炳几先坐策万里庙谟独断变化因心天下之上智也扶危定倾除防遏暴行大不忍以安海内天下之至仁也干刚自强震雷在握削平遐裔永奠八荒天下之神勇也三者兼而圣人之徳备然后可以建万世之功垂万世之治绵万世无疆之歴贻万世子孙之安自古圣帝哲王始基开创深谋逺算葢能及此乃或时势有所不暇迨守成令辟继体蒙休可以式廓鸿图恢张景烈而往往太平坐享惮建非常武徳未彰萌芽窃发蔓延既久剪剔为难或威灵不震于边陲或勲伐仅成于将校歴观史册旧辙相沿未有文武圣神以守成兼开创超百王而独絶迈千古以立隆如我
　　皇上之巍巍赫赫者也
　　皇上临御三十有五年
　　圣化覃敷仁风翔洽讴歌遍于圅夏声教讫于遐荒曩者三蘖跳梁指授方畧以次诛拔扫荡无遗台湾海氛煽延数纪定谋捣穴悉就生擒
　　皇威震叠武功煊濯幅员之广逺逾前代南谐北爕西被东渐琉球乖隔大洋选俊就学俄罗斯僻处絶域职贡时通诚以
　　圣天子厚泽深仁徳洋恩溥各欲仰邀覆载不忍自弃生成用是辇賮航琛麕至辐辏乃有背常乱纪鸷戾狡顽如厄鲁特噶尔丹者本与喀尔喀壤地交错搆怨纷争喀尔喀慕义来归在我邦域之中列于要荒之服彼宜争先款塞同沐煦濡否则永释私嫌各安部落而乃负牛羊之力蓄豺豕之心恣毒摇锋侵凌扰虐屡
　　颁训诰昏迷不悛昔年王旅徂征剪扑未尽遂益枭张
　　幕北乐祸懐奸窥伺塞垣凶谋叵测
　　皇上奋然赫怒曰是殆不可化诲不可抚柔犯顺者无赦于国章除残者防限于边服予其亲总六师以征之羣臣百寮佥以狡宼宜殛而
　　皇上履间闗犯霜雪栉风沐雨非臣子大谊所安遂交
　　章叩留固请
　　命将
　　皇上神谋内决定策亲行于是诹日祃牙练师誓众命
　　东宫权监国事昭告
　　郊
　　庙
　　社稷因亲统大兵从中路声讨而以内大臣伯费扬古为抚逺大将军与扬威将军舒恕振武将军孙思克由西路分道出师尅日并进虎校八屯骑卒数十万山苞川流飇转霞骛
　　黄麾金钺驾
　　六飞以运中央戎服之辉煌军容之赫奕自啓行以迄振旅焜耀宇宙照烛原野而其间机宜肯綮阖辟操纵一一本于
　　圣断绸缪计画务底万全有以迓天和感人心裕军实严师律懐蕃服扼地险绥降卒穷贼情大则包天括地细则谨小慎微精神无一息之晏闲措置无一节之未当固可缕陈确指扬扢盛美焉夫边沙碛卤每以水草乏絶为虞
　　皇上伐暴安民昭格
　　上帝百灵防呵意动响答
　　亲览地脉疏凿井泉畚锸甫加清澜湓激且弥山布谷
　　青草茸生骏马骄腾霜蹄无蹶此我
　　皇上所以迓天和也精甲名马时给勇鋭用壮折冲御馔频彻以均将士
　　龙顔温霁
　　天语纒绵慰劳拊循有加无已此我
　　皇上所以感人心也塞北苦寒雪霰时作
　　勅谕殷勤谨视驼马周匝防衞百无一损转粟千万民
　　力不劳车箱衔尾殷雷动地此我
　　皇上所以裕军实也出师以后军令屡申行则部伍秩然止则壁垒森列疾徐进退呼吸相应亭烽火
　　亲巡警察数
　　御帐殿简阅卒乘约束坚明屹如山岳此我
　　皇上所以严师律也塞外诸部率师来同从容晋接恩礼隆摰既渥之以仁膏又耀之以武节覩夫龙旌鸟旟雷礟云车玉弩金戈辉天映日翼翼绵绵相与讶为天兵披肝沥胆愿世世干城
　　帝室此我
　　皇上所以懐蕃服也小丑负固恃险与逺缓之则或有
　　备急之则必不支
　　皇上熟悉舆图了如指掌扬兵絶幕直压贼巢山川形胜悉为我有戎马驰逐靡有挠沮此我
　　皇上所以扼地险也高山深谷丑徒跧伏之所
　　皇上发纵指示往辄捕获赦其胁从开布诚信谕以蚑行蠕动皆吾赤子凶枭面犹在哀矜穷鸟投林必蒙涵育于是厥角旌门企踵相继此我
　　皇上所以绥降卒也俘囚侦谍洞开营垒令彼熟视使知仁义节制之师不行诡道五花八门之阵莫可端倪又纵以生还
　　赐之服物俾随使者
　　诏谕渠魁葢显示军威明破敌胆浩荡如天地光霁如日月震动如雷霆迅疾如风雨彼螳臂蜣甲焉所用之此我
　　皇上所以穷贼情也且夫舍
　　黄屋端拱之清严而驰驱紫塞至劳苦也去罗珍列鼎之厌饫而减馔食粗至不适也颂唐尧者曰茅茨土阶而已未必其风霜之饱尝述周文者曰不遑暇食而已未必其防甘之峻却而我
　　皇上履行絶徼日御一餐极天下人情所难堪经古今帝王所不歴葢严恭钦翼发于至诚刻厉艰难安之若素本自奉之约以御下之慈殚一身之勤以作万众之气
　　大圣人之勅天惟几率作兴事物我一体贵贱同观有如此者宜乎众心成城贾勇争先仰报
　　皇仁于万一也蠢兹小腆聚蚁屯蜂夺攘矫防恣行狂
　　悖妄谓穷边絶塞寒露荒沙必无
　　天子自率羽林躬行九伐之理倘惟遣将兴师犹可裒
　　凶抗拒今者
　　天威不违咫尺譬泰山之压卵如烈火之燎毛锋刃所加必无噍类遂乃魂惊胆落战栗悚惶陨絶山谿填坠坑谷者先不知其凡几矣五月上旬我师逼克鲁伦河贼徒计尽力穷望风宵遁
　　皇上亲统大军进勦噶尔丹尽弃辎重冀图幸脱皇上审其穷蹙必欲痛絶根株更
　　简骁勇入阻追搜彼方奔迸踉跄谓可蹔避天弧于晷
　　刻而不知
　　庙畧如神早张犄角西师突出以遏其要葢
　　皇上夙授成算邀贼兵之疲极而取之诸将遵奉王猷纵卒鏖战斩首俘馘不可胜计追奔逐北之余遁者无复几人妻孥帐落器甲牛羊己悉为我师所获矣当夫创议之始众见雷同或虑丑徒迁徙靡常最难扑灭而
　　圣明逺照筹策无遗度其眷恋水草必不能早遁用是大军直捣霆抨窟穴兵法所谓攻心也又度其震怖
　　天戈必空巢碎溃用是设伏西陲截其归路兵法所谓竒胜也兵情主速故席卷长驱深入则専故不惮艰阻治众如治寡故节度明视众如婴儿故军士奋上下同欲首尾相应作势九天之上转石千仞之山皆得兵法之精而用之是以计时未及八旬而妖氛荡平大勲克奏永清朔漠休歇黎元凯旋告
　　庙铭勒鼎钟增
　　祖宗谟烈之光衍社稷灵长之庆是岂儒生末识拘守旧闻所能窥测也哉窃惟开创之与守成固无异道必兼知仁勇之全徳而为万世之计则守成即开创而圣人之丰功伟绩显懿昭烁传之无穷兹
　　皇上所以冠万古帝王而立极也臣鄙陋庸愚防知大
　　计虽随
　　圣驾未得逺歴行间窃覩
　　万乘至尊亲涖幕北犬马私恋不知所云及乎治定功
　　成炳燿今古始知
　　宸衷黙断逈非寻常所及欢欣悚惕交并于中推原圣天子所以乂安万世之深意谨撰
　　亲平漠北颂十八章拜手稽首以献曰
　　皇帝在位三十五载泽流兆民恩及四海朝廷穆清臣庶乐恺物皆得所靡有危殆先天弗违手握真宰雨旸顺序瑞应咸在严恭寅畏勤政无怠旰食宵衣干惕百倍【一章】
　　周览区宇既固既安南朔东西金瓯孔完重译来朝作我藩翰谁为蘖牙欲开祸端荒陬丑类
　　天诛是干昔嵗讻防抗我纠桓禽狝未尽游魂蚁攒不可诲谕实呶实讙【二章】
　　皇帝曰咨是宼宜扫失今不图后难扑剿日益煽延滋蔓犹草剔其根株必振
　　天讨曰诘戎兵曰建旟旐发言盈廷所见皆小独断宸衷洞瞩幽六师载涂二月之杪【三章】
　　天子自将军容焜煌和鸾雝雝旄斾央央唐弓夏箭犀圅虎韔羽林之兵投石挽强天闲之骏电飞龙骧长防百万分屯按行雷动云蒸翼舒箕张照耀层霄山川有光【四章】
　　车马卒徒绎络先后
　　黄麾在中直捣防寇相彼细妖狡如铤兽穷则鹿奔不我师遘
　　睿谋深长预设三覆曰命大将壁军其右
　　亲往蹙之必遁而走邀其窜逃悉殄麛鷇【五章】
　　西师既迈大军遄征驼马众多铠仗鲜明浚彼广渊泉流以清牧彼平沙庶草怒生兹岂人力昊苍鉴诚川祗岳灵翕集送迎蕃服王侯防师来庭覩我天戈讶为神兵【六章】
　　我有甲裳衣我壮士犉羝骐骥分给无已骋
　　赐之策刲
　　赐之七
　　赐之御筵忍独甘此劳苦务同与下卒比
　　日御一餐防饫珍防刁斗中夜
　　亲巡军垒辛勤淡泊慈岂弟【七章】
　　凡我貔虎气凌风云荷此
　　深恤防此
　　渥恩感沁心骨不能告言喜极而涕曷报我
　　君砺刅簇甲贾勇防辕愿捣贼巢戮彼游魂狼胥可刬瀚海可吞誓竭死力荡空北垠【八章】
　　皇帝圣明洞谙韬畧变化云鸟莫可测度纪律严整止齐坐作尺寸勿越短裁防约动如江汉屹若山岳箭道同的弩机共彍五花八门矞皇景铄啴啴焞焞以絶大漠【九章】
　　爰入险阻破其藩篱树我栅壁扬我旌旗万帐千营罗星布棊斧钺矛鋋照耀幽涯
　　王师之来彼昏防知迨其既知虽悔曷追骇汗如流环泣以悲岱峯压卵其何可支【十章】
　　皇帝寛慈擒寇不戮予之饮食被以冠服
　　恩言汝宣好是仁育归告汝长转祸为福牵羊抟颡贷汝脔族飞鸮革心集泮之木汝降于师作我臣仆汝不急降汝惟几肉【十一章】
　　命使前往指示可生贼党跃跃愿言归诚凶渠内怵罪恶贯盈蹙极而降重干大刑左右心离孑然孤惸仰窥我军雷电砰轰狂走捷窜不计道程弃厥辎重及其孩婴【十二章】
　　皇帝神武遣旅追捕鋭骑精甲共禀威怒期殱封狐务获狡兎贼徒善奔靡间朝暮器械氊毳狼藉衢路皇帝曰咨予返天步彼遁而西罝罟夙布控扼要害必与遘遇【十三章】
　　贼方奔迸果逢我兵只奉
　　庙谟执殳先登雄剑砍阵光芒纵横锋猬斧螗颠损坑流血膏野斩馘若陵牲畜数万脍脯臛羮俘获妻孥囚槛系缨京观嵯峨筑封长城【十四章】
　　捷书报闻万众欣悦殪此巨寇如汤沃雪浃旬之间灰飞烟灭拔去稂莠削平窟穴秘图天授设伏邀截蹴投网中坐蹂颠蹶竒正相辅中权右翼兵机了然
　　天子圣哲【十五章】
　　敌垒已破边尘不飞
　　皇帝曰咨休汝戍衣念汝将士载渴载饥急雪凄风宵征晓驰予虽汝同汝劳未施事闗苍生匪一已私汝竭荩诚成功逺陲汝和凯歌振旅以归【十六章】
　　王师既旋海内咸喜于
　　庙于
　　郊以次告祀朔漠永清无或干纪销烽罢坦道如砥穷髪以北同伦共轨外设田官内置蛮邸始自今日暨于奕禩四方万国咸颂
　　天子【十七章】
　　圣人举事即初计终一劳永宁敢恤我躬上智之识至仁之风以济神勇岂惟武雄守成创业艰难与同贻厥孙谋代享郅隆葢天闳休铺张曷穷【小臣】拜飏万世之功【十八章】


　　皇帝释奠于阙里颂【有序】　　　　　　彭孙遹【臣】闻三才懋建作极者惟皇六位时成亶聪者惟后故有礼乐刑政以为宰世之权有中正仁义以为绥猷之凖自河洛苞符以后暨帝皇禅继之年莫不兼作君师总司治教龙章观象即开道法之宗凤扆当阳迭启见闻之绪皇皇乎郁郁乎斯无得而喻也周徳既衰典章攸斁夏正归藏之学溯二代而无徴缉熙执竞之心歴数传而寖晦于是玉麟授简泄天瑞于素王珠纬储精吐灵征于至圣秉觉民之木铎握定世之珍符系易象而作春秋删诗书而正礼乐王事备天徳明轨则咸昭彝伦式叙葢九皇之轨躅独萃平乡七圣之源流同归洙泗矣两楹告梦诸子杂兴正学衰微羣言淆乱非无英君谊辟恢大业于方新学士大夫探微言于将坠而道风犹鬰治化未醇然则代阅千年绪分百氏而欲六五帝四三皇阐虬图揽凤徳使景星庆霭晖丽于中天玉节金声铿鍧于终古自非
　　圣人而在
　　天子之位其道无由也
　　皇帝纂述丕基抚定方域聪明睿智质亶于生知文武圣神徳全乎广运天策内摅而八纮风动威弧外指而六合云行黼幄澄懐则
　　宸镜彻图书之蕴彤泥发检则
　　奎章摛日月之华緼瑟而协气同流垂裳而兆人自理
　　大猷升矣
　　皇风穆焉然后慿轼南巡结旌东迈
　　躬临阙里谒视尼山诎
　　万乘之尊修严师之敬威仪允秩典礼有加
　　睿藻铺宣大文炳煜褒衣博带之士踊跃而趋风瞻云就日之民咨嗟而观化臣以谫劣备职禁林遘会休明宜有宣述兹又钦奉
　　谕防校对
　　幸鲁盛典一书窃以为
　　皇帝徳化嫓于唐虞道统承于洙泗以圣合圣以心契心鸿章钜典洵简策所希闻而古今之仅觏也
　　璿枢启防琼防迎长三阶有谧七曜重光丹蓂集陛紫菌生房道洽政治洪惟
　　圣皇上会下絺左干右羽荟萃礼园翺翔书府衢室采风明堂稽古万彚顺成百昌蕃庑至仁普漫淳化庬鸿受球冀北鸣
　　鸾兖东泛瀛絜广践岳侔崇谒祠
　　宣圣展礼滋共乃戒乃傧乃洗乃盥广乐在悬黄流在瓒荐号几筵登歌弦管俎豆之容愉愉衎衎若越邃古仪象初垂以治以教作君作师羲轩首出勲华代推禹汤文武羣圣同规岳岳尼山洋洋泗水祖述先型宪章往轨斯理未冺百世以俟道统攸归在今
　　天子河珍剖韫洛宝开键道贶静契徳符动宣光阐经术宠贲儒先声渐教被民陶物甄贞观者天贞明者日炳炳
　　皇猷巍巍
　　圣徳【臣】厠禁庐丹铅是职稽首颂飏式示无极












　　圣驾幸阙里颂　　　　　　　　　　徐干学【臣】闻礼乐之祀百世不絶道艺之宗万禩永守泗水松楸之地殿接灵光稷门丝竹之堂里通归徳玉弩载惊而后俎豆攸崇金书递出以还牲牢无阙我
　　皇上以神圣之姿致雍熙之治两阶乐正箫韶昭秉歴之符三礼秩宗珪璧有成功之瑞山川协应日月光华用征肆觐之仪遂行时巡之举于时星纪司歴阳户动管矞云不散荣光竟天驻跸之亭翼如讲树之坛既扫
　　行宫停辇致享灵祠旧宅扪碑式瞻古殿徘徊乎万仞陟降于两楹三献告终六乐具举智源湓涌文桧茏葱集四氏以加
　　恩进诸生而讲艺爰挥
　　睿藻丕焕
　　宸章悬针垂露之书缀玉编珠之句云霞标举星日昭
　　垂加以锦绮紫裘绿函朱额
　　恩施至渥
　　赐赉有差至乃撤羽葢之九斿留诸殿寝损太仓之万廪捐彼田租肃将公旦之祠徧秩羣贤之祀事有旷而特举典无钜而不修且夫褒扬至道洪业也崇礼先师上仪也
　　万乘屈尊盛节也四方观化极治也于以嫓轨迹于羲农臻宪度于韶夏含齿戴髪滭浡乎礼乐之中反踵贯胸匝洽乎诗书之泽荣号显名遐不懿哉【臣】干学忝窃庸虚叨逢景烈违史谈从岱之愿效吉甫颂周之情颂曰
　　防隂祥发泗水源分天垂黄玉神降丹文荒涂典籍漆室丘坟谁开雺霿实揭星云大野穷麟幽宫走兎堂閟金丝坑销竹素烬灭江陵波沉底柱五厄频遭六经非故非无显徳亦有干封祥符驻跸建武临雍三牺备具六乐舂容治非极轨礼故殊踪道以人
　　圣由天授于铄
　　熙朝洪惟我
　　后骊栗扶轮羲轩把袖乐御徳车礼耕仁耨羮墙至道梦寐微言登山卑垤观海知源时
　　临经席屡
　　幸桥门
　　皇情纡眷
　　圣意逾敦总揽前规旁叅故礼议合容台断由绨几推策仲冬披图甲子秩于岱宗旋
　　临阙里葳蕤豹尾飒沓龙斿千乗欱野万骑断流山寒树直天濶云稠言停
　　翠葢莅止华辀桧径晨除杏坛夙设璧水鳞纹玉堦肪截趋跄五氏森罗十哲祝史词陈司筵笾洁爰观缀兆乃奏和宁循墙弥肃荐俎惟馨昔读其书今陟其庭渊源一气登假无形俯仰松楸徘徊榱桷展敬封茔还披讲幄孝先便便充宗岳岳同异相叅精微互驳煌煌典诰烂烂
　　奎章银钩飞动玉轴琳琅凤观虎卧鹊顾鸾翔辉流翠栱丽溢缥缃惟兹羽葆实陈卤簿
　　顾谓司仪留诸
　　殿庑有纩皆挟有粟斯雨
　　恩先四姓膏流万户大礼备矣
　　皇曰旋归云回黼帐风卷朱旂瞻言绣壤昔有衮衣苹蘩
　　遣告灵爽斯依钦我
　　圣徳巍乎鬰律义峯造天智源荡日登三为四袭六而七小臣作颂摛诸石室





　　勅修阙里孔子庙告成颂【有序】　　　顔光斆
　　葢闻门标归徳赤虹征黄玉之符道焕崇文绣绂表丹麟之异奎娄朗照窥七曜于中阶泰岱遥瞻蔵五云于大阜表天经而环象纬通地络而树轩庭重檐复壁丝竹如闻学易删诗简编斯在琴书奉于千禩飨祀传于百王问艺者必登其堂尊师者咸式其里自鲁公作诔祠宇肇兴汉祖巡方牲牢始荐魏代立侯之诏隋时修庙之碑迨唐宋而体制崇隆歴元明而规模轮奂防门奎阁图书连斗宿之光藻井虹梁松桧拂云霞之色一堂之鼎彜常肃两楹之俎豆犹陈然而庑序丹青仅传子姓坛墀洒扫半委有司车服可寻刻石之风渐冺宫墙在望赐金之礼无闻虽荆棘蓬蒿不上昌平之墓而丝簧金石空悬阙里之堂抚榱桷之罘罳或虞坠地拂柧棱之风雨将恐摧梁葢世逺时湮事难稽乎前代故崇儒重道礼必备于
　　圣朝我
　　皇上天衷纯粹圣学渊深绍惟精惟一之心传守不愆
　　不忘之古训观人文而成化
　　经筵靡间于春秋垂法象以统天
　　讲幄不撤于左右又复
　　亲劳警跸下访闾阎过制礼作乐之邦问讲道传经之
　　座五星罗列环碧墠以飞光
　　万乘尊严望素王而致拜阐遗言于多士义并防山颁大赉于羣儒润同泗水
　　制诗题额象云汉之昭回
　　颂勅树碑垂唐虞之谟训式瞻寝庙如见羮墙羣情鼓
　　舞方营驻跸之亭
　　帝念周详特降回銮之诏颁金于内府授成于司空乃度厥工乃揆厥吉挥斤运削技効班倕敷碧涂丹功分水土頖宫翠柏具栋梁柱石之材射圃红梨中楶栱栾栌之用千寻异植名辨楩柟六尺方坛势增瓴甓瑠璃晓辟明明雀目之窻玳瑁朝悬灿灿虵鳞之桷左规右制俨授矩于缁帷俯察仰观缅遗风于曲几仪型莞尔似闻沂水之歌列侍訚如再奉农山之对事隆一代工竣两年既不替于前规复大其伟制遂使新宫铭颂重开星日之华路寝营基旁引风云之气百家踸踔辟户牖而同归十哲渊源溯门墙而共贯洵足妥灵昭祐崇徳象功并海岱以壮观亘古今而称盛者也【臣】东山贱士陋巷鲰生长于邹鲁之乡出际唐虞之世曾迎
　　翠辇承霁色于
　　天顔幸侍
　　丹宸愿倾心于
　　帝座欣逢旷典敢献风谣颂曰
　　大化絪緼鸿源翕张一元之运圣道会昌
　　皇帝御极允文允武雷厉飇驰敷天率土光昭日月幽赞神明披图叶瑞垂拱受成时惟省方宪垂万世道重师儒过鲁肆祭石磬在御金镛在悬佐以玉豆加以琼笾笾豆既彻爰歴宫墙是断是度
　　睿谋孔彰鲁邦所瞻万国咸仰乃
　　召司空钦哉继往范土于泽程材于山不烦民力内帑用颁业焕其新规仍其旧指斧挥斤趍前跄后方者中矩圆者就规绳墨载削丹漆载施如翚斯飞乍翔乍舞有庭有楹有堂有庑穆穆先圣于堂之中羣贤肃肃各居其宫峩峩礼门奕奕寝庙松柏丸丸介我驰道告厥成功肃肃王命教隆勿替岂私一姓
　　圣明举事度越百王闾里之荣邦家之光匪曰猷实惟峻徳煌煌大业勒诸金石猗欤休哉地辟天开神人欢洽古莫与偕龙兴而云虎啸而风亿万斯年于乐辟雍泰山岩岩泗水洋洋式歌且颂徳音不忘


　　南巡颂【并序】　　　　　　　　　　　王士祯【臣】闻王制天子五年一巡守以其嵗四仲之月周行方岳柴而望祀山川觐诸侯问百年者就见之命太师陈诗命市纳贾命典礼考时月定日同律礼乐衣服正之葢自有虞氏逮于成周罔不由兹以观民风而察其好恶夐乎尚己钦惟
　　皇帝陛下践阼三十有八年宵衣旰食无逸作所曩者削平僭乱自陇蜀荆湖讫闽粤滇黔之地咸被
　　圣化比又剪戮边防永清朔漠薄海内外悉主悉臣乃
　　黄淮为患未底安澜
　　皇帝披图阅奏曰吁岂不在予予其敢自暇逸爰狥廷
　　臣之请
　　亲临荒度更以吴越为财赋要区自往嵗
　　巡行越今一纪民风吏治不可不察廼诹吉日类于上帝宜社造祢先期又
　　谕有司戒一切供亿与民无扰二月癸夘
　　驾发京师奉
　　皇太后登舟以行于是八神警跸交龙翼舟既届淮上皇帝相度形势
　　诏河臣指授规画立奏平成因轸念濒河黎庶不免艰
　　食
　　特截留漕粮二十万石于淮扬诸郡邑减直平粜分峙复以二郡被灾九州县昨嵗丁粮部议循例减免
　　特破格沛恩凡银米三十万有竒悉蠲贷之浮江而下遂至吴越金陵所过童叟遮拥咸得就瞻云日鼓舞太平
　　皇帝覃心求莫一一谘访因尽蠲江浙康熙三十四年已后逋粮暨凤阳十一县今年田租遂
　　发涣号宥山东江浙三省系囚而守土之吏有因公挂弹议者并与开释又目击商困于各鹾使闗使加增课悉行停罢豁免两淮盐司康熙十六年已后加课四十万两之半永着为令更念江浙人文渊薮特广郡州县学博士弟子员各五人以彰鼓励归经山东免泰安二十七州县康熙三十六年逋粮仍缓征三十七年正赋俾共沾濊泽缘途军役镇卒赉赏有加又
　　召见耆民年七八九十以上者
　　赐金慰劳且廪鳏寡防孤独而悯其无告是役也凡所经三省数千里内自文武僚吏以逮士农商旅其所欲与不便者皆罢行之五月囘
　　銮都人忭踊神祗悦康雨旸寒燠防不时叙三五之隆
　　再见今日【臣】蒙被
　　恩泽职司风纪复叨
　　殊遇日在顾问之列是宜率先作歌诗以敷陈
　　骏烈不可以文辞浅劣为解輙献
　　南巡颂一篇凡八百字据事直书备述
　　圣天子所以勤民防商兴贤造士者一凖古巡守之典而变通之不徒为游豫之观而己用以昭示中外耳目垂之无极其辞曰
　　于显我
　　皇奄抚万邦既守既创缵绪弥光孕虞育夏轹武陵汤往者三逆扇乱南服
　　圣武廓清鲸鲵就戮边宼鸱张六师亲鞠三接三捷剪尅咆咻脑髓沙漠席卷云收襁负賮贽重译共球既靖炎氛亦销朔燧陆詟水栗迩安逺至慎厥成功春氷惕厉乃眷民依宵旦维勤奠居率育谁与安全天厚皇帝益试以艰维彼河流患自终古泛滥瀎潏迄无宁所越淮与扬适当其下决排濬筑屡遣往厘出钱太府费而不治羣公眙防有逺谋佥曰沈灾非
　　圣莫办在昔随刋聿止浩瀚惟
　　帝躬临庶几巳患
　　帝曰俞哉予其攸视哀此烝民沦胥鳣鲔爰度爰咨务息瘢疻乃
　　诏太史占协灵辰廷臣景从天行星陈夙诫供亿毋扰我民睠言吴越东南奥壤俗之淳漓旷弗戒奨其遂巡行俾沾浩荡月维圉如日躔降娄华钟铿鲸峩舸驾虬雨师泛洒风伯飕飗千艘飚驰万橹波騞恭奉圣母定省无阙瞻眺山川
　　懿情用怿淮黄汤汤实惟巨浸手画口咨孰塞孰浚一禀
　　庙谟川祗叶顺吁嗟垫溺艰鲜是虞玉粒廿万或粜或储左餐右粥尔氓其苏龙艑浮江至于吴会召见父老流观阛阓今昔殊形力毋己惫清问维殷
　　帝心用恻
　　赐复赐租厥数万亿爰自江南讫于江北肆广
　　皇仁遂及商旅征发期会汝其重苦不有休息曷称乐土鹾闗厥惟重务不能其官商瘠课蠧罢其赢余平平皇路氓之蚩蚩无知罹咎木凤衔纶胥脱械杻赭服膏流圜扉草茂于时浙民瞻望
　　翠华老稚引领岂独我遐
　　帝曰来拊循摩挲正供繁赋悉与蠲除不苛不滥酌剂盈虚均恩普泽凖此三吴懿此吴越士风彬郁化广作人菁莪棫朴济济英贤实宁王国乃发泉货乃酾牛酒大赉甲士溉沾黄耉鲜鳏寡内之在抱悠悠旌斾言返自东泝防济泗陟降龟蒙载纾旧赋亦缓新供于维
　　圣泽云滃雾塞上畅八纮旁敷九域男力耕耘女修絍织农饱而嬉商抃于涂凶顽荡秽争植廉隅党庠术序羽籥诗书凡此
　　徳音仁滂施厚
　　上天降祥休征辐辏白麟黄龙躨跜苑囿
　　皇帝圣神混一区夏东西朔南山车泽马于万斯年孰敢违者
　　皇帝勤俭周知民隠防患防灾有富无窘于万斯年黍禾充囷
　　皇帝大孝友恭愉怡奉
　　皇太后夙夜维寅于万斯年夀与天齐
　　皇帝至明彰善瘅恶顽谗革心耆贤踊跃于万斯年庶僚明作【臣】沐
　　庥泽恭际昌期敢拜稽首献是歌诗在佚思劳不失肃祗兢兢翼翼永保嘉师











　　南巡圣徳颂　　　　　　　　　　李天馥
　　巍巍
　　纪
　　帝徳也我
　　皇上之徳光于天地遍于乾坤至圣至神民无能名焉巍巍我
　　皇天纵厥徳聪明睿知建其有极法天敬胜自强不息勤民立政朝日中昃左凖右绳身度声律功被八荒恩霑九域
　　巍巍我
　　皇其仁如天视民如伤懐保鲜网解暍防薰风五弦痌瘝恻隠安飬生全不尽不竭渊泉如渊诗书所称曷以加焉
　　巍巍我
　　皇功隆四巡升中明庶懐柔百神大泽既施顺时之春苞元履位育徳振民何恩弗周何仁弗臻舎彼唐虞谁其比伦
　　右巍巍三章章十二句
　　萐蒲
　　纪
　　圣孝也白虎通曰王者孝道至即萐蒲出不摇自扇以
　　昭至徳焉
　　菁菁萐蒲生于御厨芳芬郁烈甘露沾濡助
　　圣人养承顔孔愉
　　就养宫庭寝门日三至徳要道化洽恩覃爰扶凤辇布徳东南
　　大孝不匮行吾性真志养锡类善则归亲合万国欢水智仁山
　　右萐蒲三章章六句
　　昆仑
　　河有成功也
　　皇上亲临河隄
　　指授方畧河臣奉行遂以大治焉
　　昆仑之高其高万里河源所出变幻竒诡通天潜地合渭贯济经流既长溃决无已
　　禹乘四载九州安流厥迹既湮南徙弗休既合于淮转漕是由谋夫筑室亦鲜良筹
　　天子曰嘻河决淮泗扬其下流田弃弗治下民昏垫朕念防置兹其往哉敢惮劳勚
　　銮舆既来临视决河相其筑塞羽衞频过
　　圣算周详阳侯敛波陋彼瓠子宣房作歌
　　爰集河臣
　　躬加指授为防为防孰先孰后了如掌事简功茂莫测性天亶聪惟
　　后
　　禹徳祗台御灾除害我
　　皇继之尽力沟浍亿万斯年是利是赖功施宇宙尊亲式配
　　右昆仑六章章八句
　　庆洽
　　肆也大徳曰生与民更始焉
　　庆洽生民灾三宥涣汗朝飞黄云应候荡涤邪秽纳之仁夀感激自新悔初易旧刑措不用圜土草茂何以获兹时巡徯
　　后
　　右庆洽一章章十二句
　　春皇
　　蠲逋负也江浙赋役繁重民多积欠悉寛免焉
　　春皇发生万物怡怡至教至徳以奉天施青阳一临春风徧之蠲租百万其数有竒吏无追呼民无茧丝必也圣乎我无私
　　右春皇一章章十二句
　　猗欤
　　天人交应也
　　圣徳感被符瑞毕臻民乐太和焉
　　猗欤盛欤
　　帝命溥将道宝防爱和气嘉祥四灵为畜景庆流光賔连平露郁郁煌煌
　　帝曰不然惟吾徳昌
　　猗欤盛欤天佑圣人以天法天维新日新九年之储千仓万囷亲亲长长重道明伦
　　帝曰休哉繄吾徳纯
　　右猗欤二章章十句
　　江滔
　　万民感也民戴
　　至徳乐以无穷焉
　　长江滔滔其来万里
　　圣人之泽与之无已
　　泰山峩峩其高万寻
　　圣人之徳生我烝民
　　三时雨泽泛布濩之亲见
　　圣人三临之
　　乐只父母覆帱如天中心爱之亿万斯年
　　右江滔四章章四句
　　天施
　　臣报上也
　　皇上御书颁赐兼赐服物羣臣感激効忠焉
　　天施不言日被万物物其受之岂敢言徳人臣有善皇建其极
　　皇则顾之而康而色
　　宠赉既加侑以饮食大哉王言
　　亲御翰墨奨励兼承世法世则
　　君恩若斯何以称塞
　　右天施一章章十六句
　　承徳
　　太平也
　　帝徳覃敷四方防不率俾从欲以治天下太和焉列辟承徳赫濯
　　皇猷九功惟叙百度惟修作乐成象感人格幽箫韶凤凰振古谁侔持盈保泰永集
　　天庥
　　右承徳一章章十句









　　皇清文頴巻三十五
　　钦定四库全书
　　皇清文頴巻三十六
　　颂
　　南廵治河布徳施恩颂【有序】　　　　　王鸿绪【臣】闻圣王之勤民也徳隆而敎备仁周而恩洽动必规成乎百世泽必普泛乎羣黎故常循行以牧人损上以益下虽治臻隆盛而不敢自逸豫其身盖惧逺近不同化民患未尽除则无以慰下土而答苍穹也此其道备具于皇古载籍之传矣易曰先王省方观民诗曰允犹翕河敷天之下裒时之对又曰时迈其邦懐柔百神及河乔岳礼曰王者必廵狩尊天重民也他若虞书羙肆觐之典春秋着展义之文畴违斯防而克治畴循其实而弗昌矧诣崇于神圣功冠于三五者其劳厥躬而恵元元又何能一日巳哉钦惟我
　　皇上符秉乾坤光昭日月羣生并育不譓胥平协气旁流威灵震叠诸夏同轨百蛮奉琛醇膏所濡上畅九垓下弥八极固己合宇宙于太和防一夫之弗获矣而
　　圣心咨警治益圗治
　　念山海虽咸归命遐迩虽尽蒙庥顾此洪河频年冲决淮扬州县昏垫为虞非峻加疏塞底绩曷奏况东南乃财赋要区运道为
　　国储攸繋平治不早厥患滋深特是排瀹之方隄防之术缓急疾徐宣蓄髙下孰宜弃险而就易孰宜斟今而酌古所司顾茫乎其未有得也用是南国臣庶无不延颈举踵企望
　　翠华之一出而
　　圣天子早皇然计曰予其敢惮劳弗恵济此一方民又
　　以
　　宫庭孝养晨昏靡间今时际升平奉迓
　　慈帏观览謡俗省方设敎之中即寓锡类慈之道因
　　敦请
　　皇太后銮舆偕幸中外臣工益踊跃懽忭而
　　睿虑周详惟恐供亿孔繁惊动闾左肆
　　颁帑金备饬储偫至扈従之赠遗则有禁军士之绎骚
　　则有禁是以
　　六飞届临工不改市农不辍耰黄童白叟夹道欢迎以
　　仰瞻乎
　　圣顔既
　　驾涖河干详审黄淮之强弱江海之蓄泄水维之出入隄岸之髙低疏以导其源塞以节其流数千百里湍悍情形一一
　　指示河臣无不契叶神机识参天表仿之大禹随山刋木距海决川千古并茂彼沉马束楗筑宫宣房曽何足云行见川后効灵安澜永庆亿万烝黎共享平成之福
　　圣天子廵省所赐徳至渥矣乃犹
　　轸念穷檐疾苦大沛仁恩留漕粟以赈饥蠲正供以恤涝除逋责以寛催科豁羡余以纾行旅减鹾课以裕经商
　　诏防一下动以数百万计更若赦罪囚止讦告免诖误
　　赍军役
　　徳音肆被靡不受获洋溢汪濊莫可涯涘当斯之时三吴两浙闻风景従垂绂韦布之士戴笠秉耒之夫焚香顶祝络绎者千万众翕然云集日环请于
　　行宫曰
　　大圣人奚为后我于是
　　俯顺舆情博求幽隐循淮甸而下防水迈铁瓮而止金阊施恵锡祉殆无虚晷及遵武林复大颁
　　涣汗蠲租肆眚鸿慈渥膏一与江南等洎
　　廻玉辂言临建业施恩无稍异同而
　　躬祀明代寝园褒扬徃烈昭示万禩尤彰
　　至圣伟度若夫恤鳏寡存孤独礼髙年蒸髦俊广泮林士额奨岳牧吏治厚文武赉予优搢绅体貌云汉奎章炳耀天地自大僚一命士农工贾以及爪牙介胄岩栖谷饮之徒莫不霑仁而蒙泽含和而饫醇然曽无寸丝粒粟下扰夫闾里为也是以
　　銮音既止凡兹兆姓又惟恐遄发必叩头吁留至数十次不可己每于名山胜水相率罗列野芹致其爱戴而
　　皇上则亲奉
　　慈圣从容流览防辞
　　玉趾防侍
　　雕舆承愉婉悦豫之情备视膳问安之莭亿兆同声颂
　　扬
　　纯孝稽诸古帝盖何能絜盛哉夫爱敬广敎至徳也洒沈澹灾圣绩也发仓己责渥恵也赦过宥罪隆仁也图书焕烂天哲也一时廵而万善备焉虽六经所纪何以侈兹臣生长南邦滥尘
　　禁地感激
　　湛恩遍敷桑梓不获偕吴中父老献曝输诚谨稽首顿
　　首撰
　　南廵治河布徳施恩颂聊摅下悃但学浅才芜不足铺
　　扬
　　盛治万分之一濡毫伸纸曷任悚惶其辞曰
　　皇矣
　　圣清恵绥万国侯甸要荒偕臻禔福惟兹洪河自古为害南徙挟淮金隄輙败嗟嗟淮民鱼鼈其隣谁能奠乂企我
　　圣神
　　天子曰嘻禹乗四载朕岂惮劳而诿不逮时其迈哉慈闱曷省
　　亲奉岳廵朝野胥幸预
　　勅储偫勿烦民力箪食壶浆懽迎
　　清跸
　　皇涖淮浦荒度土功滔滔二渎障之使东举锸如云束薪如阜璧马不沈永塞决口敷治聿竣恩普徳洋我农我士我工我商逋则弛责饥则泛粟既减徴鹾复寛督一时赋税蠲贷孔多追呼弗事膏雨滂沱
　　帝尤好生载矜罪人开汤网俾得自新更
　　念羣吏或劳抚字过误悉贳车服是畀青青子衿峩峩搢绅户防其良家锡之珍耆龄大耋繄惟人瑞扶杖来观咸答厥意亘古至寳莫如
　　天章龙圗丕赉日月同光言瞻钟山明陵斯在
　　躬祀加葺
　　徳崇三代计
　　驾之南自齐而吴自吴而越和风顺舻每逢佳胜肆展御筵恪侍
　　圣母觞举万年小民有言惟
　　天子孝爱敬备至示我以敎小民又言惟
　　天子智导河乂淮贻我以利小民又言惟
　　天子仁寛租减徭恤我之贫小民又言惟
　　天子圣宁失不经宥我之命猗欤斯廵畴不被
　　徳仰祝
　　圣夀时万时亿












　　皇帝省方圣政颂【有序】　　　　　　　王九龄皇上御极之三十八载三灵协八风平瑞英生阶扶桑献賮鸣琴响彻于松云击壤歌腾于衢路沕穆追上古膏泽流遐裔矞云映日荣光烛天时则勾芒佐令之辰太簇验灰之候我
　　皇乃启青阳之左个临
　　紫极之中垣设兽樽以进嘉谟悬象魏而颁新歴羣公卿士百寮庶尹暨甸侯绥要牧伯连帅执圭瑞而朝正叙
　　彤墀而肃拜登五方风俗之书上比闾歌咏之章我
　　皇乃顾而咨曰斯民乐乎劳来匡直辑宁咻噢匪特尔诸臣之责顾予一人其乌容自逸惟是举行虞廵之典以锡嘉祉于亿兆人兹当首春布和农夫红女望泽滋甚礼官其诹吉辰建南辕车骑卤簿毋络绎焜燿使百姓咸知
　　天子勤民事而出之意
　　乗舆将发复
　　申谕诰诫所厯郡邑毋以供亿为民累糇粮嚢槖咸自饬庀从官郎吏毋取民间寸丝粒粟以干罪戾于是青徐齐鲁江淮吴越之民跂首举踵承休下风知大恵之必及己也
　　翠盖启涂钩陈翼卫星行雷动陟于济岱之间缅赐履之雄风览海邦之沃野恩先雨浃泽与春融蠲来嵗之正供惬乐郊之上愿车轮电骛马首骈阗提筐扶杖之伦载笔执殳之士趾相错肩相摩也
　　六飞所经汶泗澄波七萃前驱黄淮抑浪河宗献斗渊
　　客捧珠沈璧无虞浮桑息患我
　　皇乃酾酒渡江省方陟馆姑苏台畔载启
　　帷宫灵鹫前爰开
　　帐殿因臻镜水遂憩稽山谒拜禹陵聿酬明徳
　　驻跸不逾信宿还辕广沛恩膏东南都防之区江浙绮靡之地财赋甲于天下雨露先于八埏田租钜万悉
　　赐蠲除此
　　圣徳之恵黎庶也菁莪棫朴广辟网罗此
　　圣徳之渥于庠序也饬闗市之禁而近悦逺来此圣徳之施于商旅也肆赦之仁而泣囚解网此圣徳之遍于囹圄也细过勿防长官捐一眚之愆寸长
　　必録亷吏被异等之擢贱役蒙
　　恩卒徒挟纩迹逺迈乎汉唐事逈超夫三五至如同律度而定权衡观民风而察好恶合符前典式示来兹史不胜书羙难殚述所以绹檐忭舞蔀屋懽呼万户焚香千村结绮吴歈越吟齐讴鲁颂贯珠累累相继不絶而我
　　皇乃御龙艑登鳯防沿隄饫聴而従容归格矣夫生极盛之时际难逢之防【小臣】何幸备员簪笔而不克揄扬盛烈鼓吹休明防忱之所不能抑大义之所不敢安也遂拜手稽首而献颂曰
　　青律初颁
　　皇情逺畅日丽彤墀霞蒸彩仗
　　九重暇豫茂举时廵和鸾应节芳甸生春云转尧阶风驰禹域吴防承流东南仰泽首春诹吉前驱启行臣工跄济父老欢迎道济逾汶望洋挹岱
　　驻跸恩光
　　赐租徳沛青齐苍赤邹鲁文儒桑麻徧野讴謡载涂浩荡
　　皇仁深逾溟渤沃土流膏如川之溢淮淝春涨合洪河地当楚尾声接齐歌竹下淇园隄连瓠子昔障中州今通南纪我
　　皇涖止河伯懐柔搴茭不患沉璧奚忧月皎广陵风和京口
　　龙舸分花霓旌拂栁山青钟阜草緑姑苏云帆江国绮陌吴都绫选异文香搜百和设案标闾拜迎
　　銮辂吴山在望镜水遥通书名越絶碑传禹功江左浙西绣圻接逓诗礼风同闾阎俗异防稽竹箭句践山川倾都老稚望幸争先五玉诸侯纷纷辑瑞仪度章程权衡甬盖较量画一俾民永遵遂颁异典特布
　　恩纶南界瓯闽北通淮泗日沐洪波星驰
　　诏谕法网悉解逋赋咸蠲闗无停旅庠无遏贤宥过以寛官方自饬録功示厚军心胥恱舆台贱恵必均霑工师小民恩必尽渐甘露之濡浃于肌骨于万斯年尔畋尔宅我
　　皇乐只整斾言旋欢呼颂祷声溢江天旄纛辉煌楼船灿烂手叶舜琴耳聴夏谚【小臣】拜手敬颂
　　皇仁揄扬
　　鸿烈敢后崔骃




　　圣徳十颂【有序】　　　　　　　　　　徐　潮
　　恭惟我
　　皇上秉至仁御宇宙上勅天命下求民莫徳嫓唐虞功髙三代外王内圣之传防武贻谋之事防弗统防一身兼羙尽善用是树无前莫外之绩创重熙累洽之基逺迩乂安民物康阜功业之盛记注具存行且着为典谟垂为训诰炳炳麟麟羙不胜载【臣】窃胪其大者撰为十颂一曰敬天二曰法祖三曰孝养四曰道统五曰典学六曰勤政七曰知人八曰安民九曰武功十曰谦徳虽管窥蠡测无当髙深然
　　皇上单心寔政布在见闻歴观前代之主得一二端己称令辟况兼斯众羙者乎谨对扬休命敷陈盛羙用以光昭海防宣示来兹廼作颂曰
　　天维显思
　　圣志与通曰明曰旦夙夜禔躬郊雩祈谷有典必恭珪璜琮璧肸蠁丰融聿懐多福昭事攸崇天人合徳格彼苍穹【其一】
　　创业维艰守成匪易以守兼创实殷
　　睿虑垂精游神储思积意絣扬懿铄善述善继述之维何偕时济继之维何贻谋永世【其二】
　　长乐慈夀汉宋令式讵如我
　　皇祗承靡忒尊飬
　　两宫孝思维则万国欢心以报防极如冈如陵如松如栢配地无疆万年愉怿【其三】
　　大成至圣觉蒙启愚自汉迄明祀亦有仪我
　　皇重道振古良希作君作师功俪徳齐敦崇殊礼世敎是维心传永接相悦以怡【其四】
　　执中肇启精一以传缉熙安止就将仔肩卓哉
　　圣学启后承先泝源涉流深极几研无微不阐有奥必宣斯道重光如日中天【其五】
　　易首自强书称无逸一日万几兢兢翼翼奏对以时羣工翕集问答从容纎微洞悉惟几惟康有因有革自昔忧勤其何能匹【其六】
　　九徳载采陈自虞廷立贤无方道在知人
　　帝聪昭朗烛靡遁情惟鉴斯明惟衡斯平防材制器因物赋形曷以拟之大造鸿钧【其七】
　　民有痌瘝谓天盖髙我
　　皇省方不惮躬劳惩苛涤烦蠲赋轻徭风俗以正积贮以饶延颈跂踵竚軨望旄侯不迈止孕育甄陶【其八】三逆酿祸各峙一方尾大蘖芽飬痈虑长嗟此赤子胡独罹殃爰赫斯怒命我戎行雷烈电熛烬灭影蔵维扬我武永奠无疆【其九】
　　圣神文武史颂放勲汉唐之季尊号以兴惟彼中主亦受羙称我
　　皇巍巍功徳莫京辞让再三干惕靡寜卓荦万古视此仪型【其十】

　　南廵颂【有序】　　　　　　　　　　李振裕
　　钦惟我
　　皇上仁育万邦恵周庶类好生之徳同符大造明刑弼
　　敎详慎协中每嵗廷讯奏请
　　上必亲覧谳词务宏钦恤寛重僇以五流议轻典于八辟简孚敬忌刑期无刑膏泽被圜扉休嘉协区宇奸猾感恩而悔过善良畏法以检身俗易风移四方従欲慈祥恻怛沦肌浃髄视天下有一夫之不获不啻痌瘝之在身也廼者黄河泛溢下民其咨
　　皇上念事体重大非河臣所能胜任自甲子
　　亲阅己已
　　再临指授濬筑机宜两河渐次就乂兹因霖潦沮洳重
　　轸
　　圣懐爰
　　命车驾三廵南邦荒度土功拯此昏垫念切
　　慈闱定省躬奉
　　皇太后銮辂以行侍膳扶舆防间晨夕所在恤民隐覈吏治比由齐鲁抵淮扬循察河形相度水势
　　睿虑周悉兴利弭灾式垂永久又因吴越父老望幸谆切遂下金阊逹武林经歴之区善政毕举赒艰赈乏蠲租减税奨吏育士寛商赉兵恩波被于里闾讴吟徧于衢路而臣振裕以庸愚无似承乏秋官康熙三十八年三月恭接十三日
　　上谕山东江南两省罪犯除厯赦不宥外概予寛释续
　　捧接
　　上谕浙省罪犯寛释如之臣伏读
　　徳音遵行惟谨仰颂
　　皇上如天之仁煦妪含覆至于如此踊跃懽忭莫可名言甘露霖雨有时而竭阳春恵风有时而止惟太和之元气鼓籥于层霄薫蒸于庶彚流行于终古亭育于两间感之即通触之即应昆蚑由此蠕动草木由此萌芽幽蛰由此发舒槁枯由此滋润易曰天地之大徳曰生惟天大生惟地广生惟圣人好生天不能无雷霆而常以长养为事地不能无险阻而常以持载为功帝王不能无威刑而常以哀矜寛恕加恵民生所谓赞化育而参天地者此也我
　　皇上心天地之心事天地之事至诚以育物尚徳而缓
　　刑
　　六飞所临
　　涣汗立沛以观之省方观民为解之赦过宥罪知明意羙恩溥徳洋驺虞麟趾之风蔼然溢于
　　天綍【臣】奉宣
　　诏谕不特为三省黎民庆幸更生得游浩荡实以见九围八表逖聴风声易面革心风流笃厚熙熙皥皥沐浴
　　圣慈行且赏悬而不用罚设而不试三五以来未有臻
　　斯盛治者也爰拜手稽首恭撰
　　南廵颂一篇仰尘
　　睿览我
　　皇上行庆施恵羙不胜书仅举
　　恩赦一事铺张扬厉以志【臣】职分所系少竭悃忱云尔
　　颂曰
　　皇帝御宇鸿仁普施矜此下民法网易罹平反寛恤矜释罪疑岂弟慈恵渐被海涯武定边塞文恬区夏万物熙熙无天阏者士欢于朝民忭于野
　　睿虑渊冲在宥天下吴楚之交黄淮合流洪波撼堤昏垫是忧
　　帝眷南顾载咨载筹
　　玉舆三廵俾民有鸠
　　龙旂贲临恩泽布濩发粟赐金蠲租减赋自天降福澍雨膏露雨露之濡如咻如噢羣黎百姓环拥属车争献壶箪载其耘锄我田我井我室我闾惟
　　帝仁覆有蓄有储
　　帝曰念哉嘉我善良葵藿之倾煦以太阳人惟杂糅嗟彼愚狂草芽未萌其忍折伤爰自齐鲁洎于吴越三省黎元有丽明罚罪宜惩创情足矜恤画地为狱宥之而出寛大之
　　诏发自
　　行宫五刑有赦孰敢怙终
　　帝徳好生上格昊穹翾飞末族游浩荡中【臣】忝理官职惟虞士拜捧
　　诏书雀跃鳬喜大号其涣日四百里祥风披拂枯槁立起
　　皇帝大圣平刑惟寛沛我仁恩易彼贪残囘心向道禁网弗干室家以寜耕凿以安碧草芊芊长自圜土黄云翳翳防于幽圄刑措不用治叶三古含哺康衢夜勿闭户重华之代喜起盈朝飏言赓歌独在臯陶【臣】愧菲才谬长秋曹敬献芜词用佐风謡

　　南廵颂【有序】　　　　　　　　　　　查　升
　　我
　　皇上御防之三十有八年嵗在屠维支逢单阏三辰朗曜河呈刻玉之祥四渎安澜谷献膺圗之瑞芒芒禹甸尽沐
　　仁风荡荡尧天俱游
　　化日昨者雕戈靖乱滇南之妖眚全消迩时
　　龙马廵邉漠北之祲氛尽扫莫不成之
　　宸算断自
　　庙谟乃犹
　　念切痌瘝思深宵旰十千偶匮即行
　　赐赈之条大有频书犹下蠲租之
　　诏固巳阳和遍地有物皆春膏雨弥空无方不润者矣
　　乃者治益求治安愈圗安民胥乐矣
　　帝视如伤巷且歌兮
　　皇心更切谓夫穷桑南去水以激而弥雄酸枣东来河
　　就庳而益驶
　　内府之金钱百万不惜经营子来之力役三年嗟其况瘁
　　皇上神功广运解泽敷相地势而合宜顺天时以乗利隆兹委寄简厥贤能不惮一日之劳用成万年之逸然而或原或隰必经
　　睿虑以加详若决若排须俟
　　圣裁而乃定爰是
　　九重侧席未暇安居
　　万乗首途还思求莫春氷始泮便
　　勅登舟晓涨才添遂
　　令驾艇而且长聆
　　懿训敬奉
　　慈宫己知六合为家宜以万方为养
　　金根既驾入辇道以扶轮
　　玉食方调进行宫而视膳爰是金铙殷地风和青雀之艭绣防摩空日丽黄龙之舳扬舲济濑转柁淄川洑流出地尽是
　　恩波岳色兴云无非
　　仁泽蚁行而拜爵跃而迎总总林林熙熙攘攘
　　皇帝乃舍艛艓驾龙骊歴览河干周咨水道斯时也灵鼍应瑞妖鳄潜形云物清明湍流淡沲于是
　　亲加相度
　　躬自廵行按舆志以周详进河臣而告诫共知禹凿式睹成功陋彼汉祠徒循故事犹以地当水潦民困凶荒撤己贡之
　　天储足未周之民食当年齐地宁借发棠此日长孺无
　　须矫诏千家欢笑咸为我
　　后所遗万户饱腾皆拜
　　君王之赐若夫地隣甓社路出秦邮舟楫则排如雁齿
　　阓阛则比若鱼鳞然而
　　凤舸经行桥上依然成市
　　龙旗所驻津头不禁维舟
　　谓此邦之商贩恒多计所入之羡余不少减其半额俾得均霑推彼地方视兹成例由是扬帆而下毘陵当川泽之喉击汰而南茂苑实梯航之防摩肩而望似百水之朝宗翘足而瞻若嘉苖之兾雨
　　帝乃慰兹舆愿扩此殊恩拥画楫以遄飞拨兰桡而径渡拦街父老刻玉为鸠塞巷儿童裁筠作骑齐上
　　万年之颂争传三祝之词由是吴云入越地即钱塘鲁
　　柝闻邾山名葛岭谓
　　圣人岂甞后我幸百姓复得见天才防鹢彩欢欲成雷
　　乍聴鸾声观仍如堵
　　帝心悦豫许为迟留经信宿而方还沛丝纶而未己恩无不逮
　　徳岂胜书若夫山泽设税闗市有司自昔而然于今不
　　废
　　特命计臣概行议减由是津梁估舶讥察无苛水市茶舲缗钱不费长年共乐商旅咸歌至乃
　　紫沛泽丹笔矜辜一开汤网尽属良民初定虞刑即宣司刺以至体恤民依激扬吏治双钩森洒
　　黄帕擎来八法精严
　　金函捧下封疆大吏歌湛露以増荣林壑旧臣浥卿云
　　而起舞而且求贤
　　诏下吁俊门开广收竹箭之良聿起菁莪之化
　　圣恩洋溢
　　盛典光昭【臣】谨稽之徃牒攷厥曩编见夫廵河浮洛首行时迈之文泰畤汾隂仅纪游观之羙
　　皇上道光前圣徳冠百王涣泽流于八纮巽风布于四极为生民以来所未有实千载一时之创闻【臣】赋质庸樗备员翰苑揄扬
　　圣治才媿马班鼓吹鸿庥时逢
　　尧舜望
　　帝车之南指未随扈跸之尘瞻日驭之北旋敬献迎銮
　　之颂颂曰
　　皇驭九有奕世丕光祥徴玉纽瑞映珠嚢庆云诞敷恵风遐畅南通朱垠北届幽壌三江既道四宅攸宁坤维奠位河伯效灵汤汤洪河其流东泻电激井墟雷轰斗野膴膴淮甸地形则洼或决其防害及桑麻
　　皇心恻然下土是恤
　　命官徃厘乃董厥职乃瀹乃疏乃塞其冲乃濬其淤乃计其功乃寛其期乃考其绩勿惜一劳期于永逸皇曰念哉是诚在余孰忍赤子而勿宁居乃驾龙船乃乗凤舸一水津门开帆转柁
　　皇念
　　慈圣有瘁其容爰请于
　　宫万福攸同至仁爱物大孝尊亲
　　一人锡类四海仪型乃
　　敕羽林勿惊巷陌男不辍耕女不辍织载廵载歴于济于淮爰谘爰度克明克谐
　　皇谓河臣其体余志勿疾勿徐用毕乃事嵗有漕粟截其万庾藏之民间为毕嵗储昔时淮民水患是急孰拯其溺惟
　　皇之徳昔时淮民杼轴其空孰赈其穷惟
　　皇之功屹屹吴防百雉防髵壶浆道迎望共云霓皇诫左右勿辟勿除欢声动天
　　圣顔蔼如既莅吴郊复临越地吴民于于越民跂跂皇曰徃哉余勿尔遗于陌于阡老扶幼携穆穆我皇胞与一切如日斯温如雨斯泽赋有常额
　　天家是输畴实贫窭积此宿逋
　　皇恤兆民恩言屡下
　　徳音既孚讴歌遍野逐末者商恶其専利今昔相仍什一其税
　　皇曰寛之物力孔艰量减其徴通其贸迁孰为守臣善率厥属
　　皇心用嘉便蕃优渥
　　宸章载锡鳯翥鸾停臣拜稽手罔不敬承
　　皇之赉恩实励百司各敬尔位育我嘉师荡荡祥刑明允是鞠孰为败类以干罪戮
　　皇曰钦哉上帝好生释彼前愆俾得自新
　　皇亦有言咨尔髦士天之生材为国任使爰广其途爰辟其门菁莪棫朴江汉懐恩穆穆我
　　皇靡泽不逮保合太和弥沦无外百灵咸贶八风载宣我
　　皇作则亿万斯年







　　丰泽园
　　御试纪
　　恩颂【有序】　　　　　　　　　　　　汤右曽【臣】闻郅隆之世爰启赓歌明穆之朝时形雅颂是以丝纶宻勿之寄出自中宸文章翰墨之司传于前古黼黻鸿业歌咏太平列侍従之清班与枢机之华选亲承顾问班固之读书禁中引论古今世南之更直殿里曲江亭上甲乙第夫羣僚积翠池边赋咏専乎一事以至词倾兰叶凉入薫风不乏清芬原多丽藻近臣后苑之应制传于兴国之年奉诏赏花而赋诗纪自雍熙之代殿开澄碧裁逸韵于直庐园启玉津叶清文于湑露出则抽毫豹尾入则簮笔螭头此皆西清东壁之羙谭用为凤沼鸾坡之胜事钦惟我
　　皇上干健乗符离明御厯研絶学于衍圗访范率土光华灿高文于日丽星陈敷天照耀慕诗书而鼓箧逺及占风候月之乡被声敎以归琛遐覃乌弋黄支之国盖
　　圣神之化遍万邦而礼乐之风同六合矣又复琅函缃
　　帙象架牙籖瑶席启夫
　　经筵细旃开于
　　讲幄毎隆异数先被儒臣比者复
　　命分班入承
　　内直晴开碧落获聮佩以同趋地迥丹霄许含毫而遂上近依
　　黼座惟虬漏之时闻亲奉
　　御床觉龙香之欲染
　　天顔惟穆
　　睿语加温地接铺金宴分馔玉真属遭逢之殊遇己为
　　臣子之至荣乃
　　九重复颁屡下之
　　恩俾一时频沐非常之典火云徂暑节还长养于南讹歩辇迎凉
　　诏许游从于西苑于时晨曦初映瀼露未晞环流而万潆洄绕树而千章蓊鬰乍移凤舸如秋泛于綘河遥漾龙池恍天连夫瑶岛鳬雏鹤子唼喋于波光云影之间荇叶菱丝浮沉于荻浦莲塘之上遂攀桂庑遥陟芝房兰窓启而影入重峦萝幌开而晴浮细霭踈兮苑栁拂绣栱以揺风宻防
　　宫槐傍雕栊而翳日传
　　玉音于霞表泽自中宣
　　颁珍膳于云边
　　恩流下漙于是逶迤复榭周厯重轩以至乎
　　丰泽之园则
　　皇上重农勤民之所而刈禾观稼之地也低连曲阁逺架孤亭匪琢匪雕识茅茨之俭徳载芟载柞询钱镈之土风滋春雨以移秧翠苕擢頴及秋风而结实金镂垂芒瞻覆陇之青青俨连阡之薿薿既播嘉谷还树柔桑宻叶蚕宫浓隂茧馆田家场圃相错于蓬山瀛海之中乡遂沟塍忽移于
　　紫禁黄扉之内良以寒耕暑织常轸恤于
　　皇情所由黛耜青裳并骈罗于
　　帝苑至矣哉豳风之序时物无逸之陈艰难莫得而名矣遂乃萦纡绕槛迢逓周廊云栋栖光璿流飏影丹蓂翠萐悉是灵株紫脱黄麰无非仙頴冐霜停雪挺琅玕之数寻待月含风舞筼筜之万个润金茎之露更益清隂溉玉泉之波弥添翠色于焉或倚嘉树或傍清池捧
　　香案之篇题给
　　尚方之笔札辨理学而分真伪得修身莅事之大原被润泽而普丰亨识政本民天之至意又复象樽载锡法酒频倾味饫防嘉筵陈羞错蒙
　　湛恩之汪濊被
　　厚泽以霑濡【臣】未悉词条空惭艺圃幸际文明之世思
　　繙羣籍以报
　　国恩滥充纪载之班尚媿诸生之试家法欣逢旷典敢献芜章谨拜手稽首而献颂曰
　　圣人御宇久道化成府修事和礼备乐明文恬九服光被八纮
　　琼章寳字戛拊咸英倬彼云汉万物永贞维兹侍従首被辉荣瀛台之西波涵丹极辟地省农殷是稼穑惟民所重在衣与食惟
　　帝所勤务耕与织史书大有万世法式仁溥尧年俭崇禹徳栾栌楶棁匪曰雕镌清池滉瀁修竹防娟爰给隃糜爰授云牋肴分神鼎膳撤琼筵三爵油油
　　君恩聿宣报称无地宠渥自天膺兹殊典永戴高厚棫朴作人或薪或槱朱草生阶灵芝产牖醴泉出源嘉禾被亩神功
　　圣徳伊古未有于万斯年以颂我
　　后
　　嘉禾颂【有序】　　　　　　　　　宋敏求嵗次涒滩时当清灏凉风被野碧飘金井之梧玉露横空丹挹银蟾之桂佐蓐收而执矩万寳荐厘击土鼓以歌豳百华升瑞乃
　　当宁绘屏于无逸
　　宵旰
　　彤廷且
　　乗舆命驾以忘劳廵行紫塞义归柔逺岂比长杨五柞
　　之游典重省方宁羡在镐横汾之燕
　　翠华过处箕伯清尘缇幕移来屏翳洒道睠彼绣壤特产嘉禾擢颖菁葱上防五云之丽抽芽灼烁旁霑三露之滋碧透玲珑斡大钧之巧运红翻防防钟造化之神功珠实敷荣异穂彷合欢之树玉芒焕彩同茎如连理之枝盖八极为家一稃表应而两仪在握双米呈符猗欤
　　圣世之休征允矣
　　清明之上瑞懽呼比户翕万姓之聚观踊跃周行望
　　六龙而拜献爰传
　　天语驰
　　示廷僚捧出
　　凤楼髙缀连珠之色徧观鹓侣争披三秀之英紫頴纷敷发霞光于瑶砌黄云满握映藻彩于璇题谓仁卉升华事不妨于徴信即彤编志瑞道无取乎侈扬迓滋至之
　　天休仍巍巍而不与瞻防谦之
　　帝徳益荡荡以无名臣才愧雕虫识同窥管垂绅琐闼欣分玉粒之膏委佩花砖喜睹金精之采粤惟方策代有传闻稽疏仡之遗编灵开炎帝溯放勲之轶事瑞锡神尧异秀同条长发流徽于姒箓三苖一穂思文志庆于姬圗此皆世逺年湮未免疑多信寡洎于汉生广殿晋得华林固始济阳合頴常书于史牒醴湖新蔡九茎数见于方舆徴祥虽厯代同称纪瑞实
　　熙朝独盛陆离斗缀光分天汉之星错落珠莹秀夺阆风之树胚胎元化孕结灵根肖六合之同心验三才之一气是固离治涣方升之照万彚咸丰泰阶临既济之期百昌益萃仁耕义耨涵化育于心田坤转干旋发休嘉于徳产者也【臣】谨拜手稽首而献颂曰
　　于皇我
　　皇登三轶五立我烝民受
　　天之祜闿泽覃敷湛恩汪布懐柔神人缉熙纯嘏金商淅淅瑞露瀼瀼乃
　　驾六龙乃廵朔方尘清玉塞日丽周行謡衢击壤忭舞趋跄无髙不播无平不殖眷彼良禾厥种非一青甲敷兮紫芒耀色有芑浮白有荐赤中产嘉谷异穂同茎二气之华五行之精百昌之最九土之灵承荣
　　辇路熠燿其英父老撷之献于
　　天子
　　天子视之为民色喜谓是寻常弗居盛羙仰惟
　　至徳益光国史粤若稽古代重嘉祥景星庆云驺虞凤凰旅獒越雉寳鼎芝房物华人瑞方防铺张孰若斯禾治理根本可荐馨香可登仓廪验气呈和占年表稔屈轶徒竒蓂荚莫并金茎合秀琼蕊分披以彰
　　圣治无偏无陂以征
　　圣化海航山梯
　　天子万年福禄永绥







　　临雍礼成颂【有序】　　　　　　　　张廷玉
　　钦惟我
　　皇上以天亶之姿懋日新之学兴道致治文敎覃敷东西朔南防不暨讫乾隆三年春三月甲寅
　　躬行视学之典释奠于
　　先师先日致斋百礼咸秩大昕鼓众环集于桥门皇帝整法驾従百官言
　　诣辟廱自大成门
　　降辇而入
　　升阶就位俨恪有加奠献既行乃
　　御彜伦堂
　　命儒臣进讲经书
　　王言昭示广大精防自王公卿尹以及六馆生徒四氏十哲子孙环列拱聴莫不愉怿鼓舞思自振励以近
　　天子之光而沐
　　圣人之泽煌煌盛典千载一时臣谨按记云古者建国君民敎学为先言人君致治之本之必由于学也书云学古入官议事以制言人臣辅治之术之必由于学也故説命之辞曰念终始典于学又曰学于古训乃有获
　　孔子生知之圣不废敏求用能兼综百王师表万世我皇上聪明睿智文武圣神薄海内外无不知
　　圣天子道徳髙深超越隆古而臣叨被
　　殊遇日侍
　　禁廷当
　　深宫毓徳之年即己备员讲读亲覩我
　　皇上懋勉功深基命宥宻敬体
　　世宗宪皇帝明理立诚之寳训敦行不怠日就月将以徇齐敦敏之质而加功之宻进学之勤有非承学之士所能及其万一者是以
　　御极以来敷政宁民无非夲天徳而行王道作君作师一以贯之实有以接洙泗之心传而臻二帝三王之治兹当
　　临雍释菜大典丕昭臣幸得亲随灌献之末恭承圣诲用敢质言所见作为歌诗纪述羙盛非徒袭扬扢之具文实将以昭式多士流示无穷臣不胜踊跃懽忭之至谨拜手稽首而献颂曰惟
　　皇敬学表正自躬文思光被化理聿隆风敎之本厥由性功缅企
　　先师心源则同【其一】
　　至矣素王规天矩地受命端门斯文是寄
　　列圣相承钦崇弗替
　　帝徳重光礼明乐偹【其二】
　　峩峩庙貌翚革奕新
　　宸翰髙悬辉映星辰肃将祀事维暮之春
　　鸾旂戾止言诣成均【其三】
　　鸾旂央央防门斯启拜献
　　登阶牲牢备体有睟其容有秩其礼百尔趋跄师师济济【其四】
　　祀事既备乃开讲筵圣谟洋洋如日丽天
　　诏尔儒臣是究是研俾尔庶士是陶是甄【其五】
　　皇帝曰都后先一揆入圣之阶如涂有轨讲学敦行遹观厥羙凡此秀民咸喻朕防【其六】
　　亹亹吾
　　皇继天立极位育其功钦明其徳成性存存小心翼翼发为
　　训辞为万古式【其七】
　　太和翔洽贤俊彚升薪之槱之髦士用蒸文治亶敷隆隆其兴亿万斯年百禄是承【其八】



　　皇清文頴巻三十六
　　钦定四库全书
　　皇清文頴巻三十七
　　颂
　　日月合璧五星聫珠颂【有序】　　　张廷玉【臣】闻太平垂象万年开昌炽之休至徳召祥八表锡清宁之福察璿玑以齐七政治协人时握金镜而式九围道孚帝载是以两仪顺序绵景祐于皇家五纬成文烛荣光于盛世连珠合璧焜燿唐虞聚井会奎辉煌汉宋考鸿编之纪瑞传奕叶以流芳钦惟我
　　皇上
　　表正建中
　　重华复旦
　　功深化育配两大以成能
　　道济隂阳兼三才而立极备修已安人之学百度维新
　　本敬
　　天法
　　祖之诚一元敦化显懿昭于寰海缵
　　圣祖六十一载之隆徽礼教贲于中天啓
　　熙朝亿万斯年之景祚瞻云就日合东西南朔以观光航海梯山徧侯甸要荒而辑瑞揆文则髙悬珠斗五色霞腾奋武则一扫欃枪三台气肃应时而出香飘甘露和风有感遂通秀擢竒葩异颖
　　天心笃佑嘉瑞频征尔乃节届中和日临庚午八弦如镜玉宇澄清七曜同躔烟霄霁朗周天三百六十五度当营室以交辉去地九万一千余程环京畿而拱极芒寒色正银河映清浅之波玉润珠圆碧落散斑斓之采固已五风十雨天下皆春兹且万户千门人间不夜琼华错落雕几陈图玉管玲珑瑶台测影仰
　　一人之有庆识万类之咸亨乃
　　皇上圣敬日跻允恭克让永思不匮谓有开之必先执徳弥念方兴之未艾坚辞贺典弗尚虚文只告
　　景陵用扬前烈然而作述济美先后同符在
　　圣祖贻谋衍庆之余为
　　皇上受祜迎禧之始所以鸿蒙一气帝座之呼吸可通
　　宇宙重熙璿室之休征毕至况值
　　清庙告祫之会合万国之欢心又近天田耕耤之期焕
　　三辰之丽景精纯上格积厚流光
　　大孝神通诚中形外【臣】生逢泰运躬际
　　昌时圗书领玉府之班版籍忝地卿之长日照月临之
　　下心切瞻依干施坤载之中
　　恩承陶铸五事修而皇极建越四千余嵗迓此庥三光正而泰阶平统亿兆黎民受兹介福由是文眀久照瑶枢永握以弥昌经纬孔彰玉烛长调而广运于斯为盛自古无伦洵惇史之宜书以标珍贶叨近臣而作颂窃效赓歌
　　圣人御宇徳炳日星效天法地合撰清宁三才之义万世之经璿圗凝祉大化流形【一章】
　　日兮月兮合轨同轮五星烂兮环共北辰惟徳动天惟诚感神贞符上瑞钟于
　　一人【二章】
　　吉日惟午瑞应
　　景命积厚流光天人叶庆五气既和四序咸正端拱垂衣以齐七政【三章】
　　皇帝曰咨肇祥有由
　　圣祖懋徳上下同流膺兹
　　天眷申命用休荐馨只告式昭贻谋【四章】
　　于惟
　　圣祖久道化成
　　圣复承
　　圣天下文眀大观在上灿灿玑衡洪钧一气六宇澄清【五章】
　　大孝备矣神眀幽赞善继善述励精宵旰道济天下光华复旦乃赓载歌昭囘云汉【六章】
　　粤稽世纪歴嵗屡千放勲盛轨七曜同躔开
　　泰运直接中天驾彼汉宋焜耀简编【七章】
　　巍巍昊天惟
　　帝则之圣徳神功作君作师仁风恺泽浃髓沦肌纯嘏天锡法象昭垂【八章】
　　大哉
　　皇帝谦徳弥光照临下土经纬煌煌四方来贺山海梯航抚于五辰受福无疆【九章】







　　日月合璧五星聫珠颂【有序】　　　励廷仪【臣】闻哲皇建极两大共其无私圣徳升闻三辰为之叶应葢天行本有常度而上瑞必际昌期彼夫悬象着眀莫大乎日月分精布气莫重于五星粤稽上古之时肇始髙阳之代森八元之在列朗七曜以同躔复旦兴歌仰重华于舜世首山凭眺纪五老于尧天三代以还斯祥罕觏彼汉帝入闗之嵗与宋祖建隆之年虽东井奎躔曾并书于往牒而五星日月非告瑞于同时葢恭遇我
　　皇上体上圣之资值中天之运绍闻衣徳炳谟烈于千
　　秋敬
　　天勤民懋缉熙于寸晷
　　大孝通神眀而无外
　　深仁合覆载以同符是以至治馨香格于
　　上帝天庥滋至验在阳春乃雍正三年二月初二日庚午钦天监奏日月合璧以同眀五星连珠而共贯宿躔营室之次位当娵訾之宫【臣】谨按易坤灵圗曰至徳之萌日月若连璧尚书考灵曜曰五星若徧珠则风雨时又按天官所载营室为天子之宫娵訾乃天门之象旁连奎壁兆啓文眀总因我
　　皇上孝徳光昭贞眀感防以一身备仁义礼智信之全体故五纬聫木火土金水之淳精此诚羲轩以后所希闻奚止汉宋之时为莫逮于时阳灵初上素魄偕升垂寳珞于云间绚荣光于天外重轮辉映防呈赵氏之连城五曜齐眀错列魏侯之照乘八方共仰佥颂
　　有道之长百辟腾懽愿上
　　无疆之夀而
　　圣天子弥深退让归美
　　先皇谓
　　上天今日之垂庥皆
　　圣祖当年之昭格纯熙嘉瑞愿与天下共之敦实矢诚
　　更
　　勅诸臣交勉【臣】鞠跪
　　丹庭恭聆
　　寳训敢再拜稽首而飏言曰大哉
　　王言功成不有匪崇推让之虚文善必归
　　亲益表
　　孝思之纯笃是宜垂诸史册永昭
　　大徳受命之符被以声诗用继天保巻阿之后但念【臣】职惭窥管才匪探渊劒佩趋朝忝预星辰之列丹青蘸笔难绘日月之容敬上颂言十二章恭祝
　　鸿圗千万嵗其辞曰
　　皇矣
　　上帝鉴观维徳徳之休眀以引以翼报以休征表兹皇极三辰顺行宿离不忒【一章】
　　容成司象羲和授时土圭正景浑器着仪七政运行或速或迟同躔并舍厥待昌期【二章】
　　亹亹我
　　皇受
　　天休命丕缵鸿基重熙累庆睿知聪眀文武神圣继序其皇灵承维敬【三章】
　　至诚感召诞降庥祥三年二月春日载阳二曜同度五纬齐光连珠合璧炳朗辉煌【四章】
　　合璧维何化成丽正若木初升清辉交映玉金乌双圆并莹隂阳和同天人叶应【五章】
　　连珠维何五色相宣嵗为春木纪一周天先居亥宫四星从焉晶荧的皪绳贯丝聫【六章】
　　和璧隋珠会于营室清庙肃雝天门荡詄前列羽林旁罗奎壁赫赫眀眀天文
　　尧则【七章】
　　继眀以照日月在
　　躬水火金木土徳居中五事敬用厥类从同我
　　皇仁孝执徳弥冲【八章】
　　曰余一人缵承大统夙夜兢兢万防是总敢曰徳馨荷天之宠瑞本
　　先皇太平垂拱【九章】
　　纯禧骈集锡祚垂光绵绵善庆百世其昌致兹嘉瑞七曜同行肃告
　　陵寝陈时福祥【十章】
　　维此福祥锡厥臣庶上下交防中外纯嘏六府孔修五行顺布百谷用成庶草蕃庑【十一章】
　　三灵既奠万福斯来【臣】司喉舌拜舞蓬莱敬颂万年日星昭囘美矣盛矣唐哉皇哉【十二章】






　　日月合璧五星聫珠颂【有序】　　　田从典【臣】闻惟徳动天有孚斯应惟天祚徳列象攸彰互照重辉之盛上纪昌时聚房居翼之祥逺稽帝代皆由至道充备而绥祉聿臻元气敷而嘉征丕着然未有二仪宁谧三辰表式序之期万类咸亨七曜焕连编之彩昭然上瑞皎若合符如
　　今日者也钦惟我
　　皇上
　　治迈唐虞
　　仁同覆载
　　禀知临之宜徳备乎有容有执有敬有别
　　具广运之量诣极乎乃圣乃神乃武乃文
　　泰交洽而咨儆臣邻
　　巽命申而敷陈彛训
　　临雍讲学揽金声玉振之大成
　　耕耤观农亲黛耜朱纮之盛典
　　广虚受之益
　　圣不自圣而犹勤
　　好生之心刑期无刑而弥慎四海梯航重译贡越裳之鸟万方玉帛南车消涿鹿之兵神蓍翠菂之生云霏雾集瑞麦嘉禾之庆嵗见月彰兹
　　御极之三年届仲阳之吉月葭管候气而律应夹钟蓂荚依时而荣舒二叶表祥符于峻极式元象于髙穹珠聫五纬之光璧合双轮之丽辉煌瑞色上映丹霄炳耀澄晖遥瞻碧汉位当营室翼清庙之巍巍宫在娵訾肃天门之霭霭一隂一阳之道鼓舞以尽神合眀合序之机黍累而不爽协气周夫八极祥光入于
　　九重粤自颛顼歴元以来推夫羲和嵗成之后于今尤
　　盛自古为难乃
　　圣治极于光华
　　皇肃于临保惟知敬以作所岂止谦而弥光旦眀则昭事惟严陟降而丕承无斁载瞻嘉贶笃念
　　贻谋爰考典仪展忱孝享馨香俎豆用偕
　　至徳以升闻璀璨
　　丝纶聿俾普天而同佑夫神雀甘露尚纪编年寳鼎芝房犹闻乐府垂诸史册奉为美谈何况握金镜而照六虚斡璇衡而齐七政聚而成象昭
　　寳运之昌隆焕乎其文协
　　至人之光被臣愧参调鼎未识挈壶荷遭际于
　　圣朝饮和最渥幸躬逢乎福祐志庆宜先瞻
　　天弥峻无假称美之文就日增荣愿效赓飏之义诚惶
　　诚恐稽首顿首而献颂曰
　　皇自敬徳协于太清光宅
　　大寳茂育羣生
　　湛恩汪濊万化顺成摄提有纪分野是经玑璇衡应擢曜抒英眀眀象纬归我章程【一章】
　　月在夹钟春阳载始五星并躔二曜合轨天汉光华阁道迤逦营室之次两两相比康阜告征文眀志喜圣主垂裳乾坤储祉【二章】
　　歴宗肇纪实自髙阳盛徳而应厥惟陶唐东井奎壁千载相望合璧抱彩连珠耀芒顺合其则动而有章式昭圣瑞神应无方【三章】
　　于穆天命宅中有孚发扬
　　景运握持昌符丽天久照拱极华敷环回辐辏黍累不渝
　　心通帝载功齐化枢元吉在上光被海隅【四章】
　　乘干抚运履泰临宸祥风淑气
　　厚泽深仁蟠际上下协和人神三五隆轨繁祉荐臻眷念
　　鸿烈肃尔眀禋显显
　　令徳福禄天申【五章】
　　皇极有建锡我民极累洽重熙休光允塞天地清宁三辰受职郅隆既登
　　敬修弥饬履厚戴髙赓歌
　　帝徳夀域开于万斯亿【六章】














　　日月合璧五星聫珠颂【有序】　　　福　敏维
　　圣天子御极之三年大化旁流仁风翔洽
　　上天嘉应昭示休祥乃仲春二月庚午之旦日月会于营室五星聫络晨见占象者曰是谓日月合璧五星聫珠上古圣世尝一见之旷千百年不可得遘我
　　皇上至徳格
　　天适逢斯会庆莫大焉一时在廷诸臣合词称贺请御殿受朝
　　皇帝抑而弗居曰此
　　圣祖仁皇帝六十余年福善积庆之余也其荐告景陵以昭嘉祥所自朕惟兢兢业业嘉与大小臣工矢
　　诚心敦实政仰答
　　上天之眷祐只承
　　皇考之猷若张大崇饰侈陈贺典朕无取焉羣臣恳
　　请至再
　　皇帝再沛
　　徳音坚让弗允于是羣臣相与言曰乾象之昭眀若彼
　　而
　　圣意之谦冲若此【臣】等既不获拜舞
　　殿陛抒懽忻之情茍缄黙遂已无以示后如虚逢景运何乃相率为颂歌以献冀昭兹简编扬厉万一【臣】
　　叨沐
　　恩光最近且久幸覩嘉瑞恭绎
　　眀纶仰见我
　　皇上圣徳广逺有昭事
　　上帝之诚心焉有善则归
　　亲之孝思焉有遇祥而儆不侈符瑞度越百王之卓识
　　焉以此三徳钦若
　　昊天灵贶所臻必且崇衍鸿厐锡美无极臣不胜懽忭
　　谨拜手稽首献颂曰
　　倬彼七曜为章于天次舍有度其仪不忒不期而聚亘数千年昔髙阳氏定为歴元精英旁薄转斡玑璇我皇神圣建极乘干适膺
　　景运兆符于前夹钟应律鸟翩翾日月所会营室是躔五纬同次娵訾之垣阳精宵朗华晷晨鲜璧影交映珠辉骈聫杲杲晧晧荧荧麟麟瑞色映霭祥光清妍二气防合万灵同欢嘉贶炳焕
　　帝徳广渊
　　天眷有自予何敢专修徳弗懈展孝益防礼官承命只告
　　寝园荣光奕奕松栢丸丸陟降
　　帝右锡福孔蕃安阜殷盛昌炽绵延协和上下洋溢寰埏超轶万古焜煌史编



　　日月合璧五星聫珠颂【有序】　　　蔡世逺【臣】闻天开景歴表仪象以垂庥徳协干行彚祥符而昭应惟神眀之黙契自经纬之潜孚凡当极盛之朝必显非常之瑞然而司天入奏惟是星辉云烂之文太史登书无非日丽风和之兆乃若三光聚舍七曜同躔合星辰日月以聫晖应元会运世而罕见溯休征于上古传盛美于伊耆欣承隆运于中天快覩嘉祥于
　　圣世钦惟我
　　皇上
　　尧天复旦
　　舜日重华
　　行健励精赞两仪而成化
　　体元广运
　　乘六位以当阳时维
　　御极之三年令值春眀之二月仁风普洽阳徳方亨庆两曜之重光瞻五星之聚彩恍天衢之辑瑞琮璧炜煌俨玉殿之齐衡璿玑璀璨海天涛涌双丸如夹镜齐飞斗极云开五纬似编珠并缀祥光缭绕遍八表以腾辉瑞霭缤纷近三垣而拱极而况日维吉午恰符
　　景命之辰时正清晨实际升恒之始舍在娵訾之度位属干宫次当营室之躔星名清庙将行吉礼示
　　至仁大孝之征特显苞符昭
　　峻徳鸿功之应虽曰聚奎聚井曾标汉宋之书至若且合且聫逺嫓唐虞之代百寮竞覩一时嵩祝喧天万姓均瞻四野欢呼动地而廼
　　干益懋
　　巽命谦承辞大美而不居表防庥于
　　圣祖却贺牋而弗受谨告瑞于
　　景陵是
　　天意凝禧洵独超于万古而
　　圣心跻敬更逺迈于百王矣【臣】世逺猥以庸愚备员禁近瞻云就日慙握管之难窥纪月编年喜簪毫之多
　　庆谨拜手稽首而作颂曰
　　太极浑沦两仪肇分五行顺布递嬗絪緼其气在天斯成七曜其理在圣斯成王道王道之成会其有极惟纯乃备无非
　　天徳惟
　　天之徳
　　圣祖肖之
　　圣祖之徳
　　皇帝绍之
　　皇帝膺箓放勲嗣喾
　　天心黙佑锡兹祉福锡之维何猗欤孔多山川清晏风雨休和诗咏降康史书大有穟穟嘉禾盈于千亩祈谷圜丘同云沛泽先
　　天弗违应念斯获惟兹庶征
　　至治之辉乃瞻上瑞
　　纯徳之归纪年当三嵗次在已
　　朝野升平赓歌喜起时维卯月万彚句芒和风翔洽澹荡春阳吉日庚午
　　天齐七政灿灿旋枢何征非应其应维何浅莫测之管窥一二若或得之晓筹初报曙色曈昽咸池腾旭焜燿珠宫曰若
　　圣祖合体干刚
　　皇帝敬承健行有常缉熙于烁周于八埏是用会合为章于天粤有太隂同度齐行俨如双璧异彩晶莹曰若圣祖中和参赞
　　皇帝敬承刚柔合撰以位以育继照重光是用会合如珪如璋木徳之精厥名维嵗其位东方丰登之瑞曰若圣祖仁育黎首
　　皇帝敬承恩敷九有年谷顺成恱豫且康是用来聚降福穰穰南方有烂伊维火徳居丙位离文眀是宅曰若圣祖丕承礼教
　　皇帝敬承于昭大孝声律身度经曲灿列是用来聚有文有节位中央者厥名曰镇土徳所钟光眀黄润曰若圣祖秉信立极
　　皇帝敬承至诚无息格于上下神人以愉是用来聚万邦作孚西有长庚徳旺于金齐其躔度光彩森森曰若圣祖精义入神
　　皇帝敬承裁制洪钧惟精惟一执中以运是用来聚宣昭义问辰星在北清影泽泽是惟水徳渊涵澄澈曰若圣祖睿智首出
　　皇帝敬承亶聪若一普天坐照如日方中是用来聚昭眀有融惟兹日月协于隂阳惟兹五星应于五常若龙之圗爻象显设若龟之书九畴灿列是昭
　　至徳广大精防爰标竒瑞集福承祺伊惟上古陶唐之世璧合珠聫遥遥盛事道统冶统尧始眀之四千余载皇帝成之丕显丕承其道大光钦眀恭让光彼平章昊天垂象符兆显然二仪叶度亿万斯年















　　日月合璧五星聫珠颂【有序】　　　张廷璐【臣】闻感应莫捷于天人嘉祥必彰于神圣故精诚孚格则七政均平至治光昭则三辰式序升扶桑之赤驭抱珥流辉映仙桂于银蟾重轮叠彩分躔次舍五行之秀气凝精同色顺方列宿之庥征着兆是皆表光华于象纬所以昭运会之昌眀然而时不易逢美难兼备惟治化当郅隆之世斯天文标萃聚之竒钦惟我
　　皇上
　　大孝绥猷
　　至仁御极敬
　　天法
　　祖
　　深宫严对越之诚育物諴民寰宇戴弥纶之泽抚五辰而凝庶绩道合乾坤调二气以叙九功业隆参赞教崇四术鸾旂莅而璧水香浮礼重
　　三推鳯辇临而青畴色润昭武功之赫濯逺域来庭焕文治之光辉遐方入学维
　　圣祖六十余年之怙冒既累洽而重熙我
　　皇上一日万防之精勤更继志而述事洵徳化之昌隆
　　已极故
　　苍穹之笃爱弥殷祈年而甘雨应辰秉耒而祥禾被野寝园钟庆灵草丛生
　　内殿迎熏嘉莲并实瑞方频见史不胜书今者节届中春度推营室日月同躔而璧合五星聚舍以珠聫当干宫集曜之辰正吉祫告防之会层霄朗霁耀精彩于防垣淑气冲和灿荣光于北极逺稽盛事直接唐尧载考陈编更逾颛顼汉初聚井未足拟此嘉符宋室会奎岂能方兹珍贶葢诚孚一气
　　皇上惟以继
　　圣祖者继
　　昊天则庆协三光
　　昊天即以眷
　　圣祖者眷
　　皇上诞膺多福洵有感之必通特着竒祥信于兹而极
　　盛乃
　　皇上孝思不匮谦徳弥光归至善于
　　贻谋肃将禋祀徧羣黎而锡福爰布
　　徳音却称贺之虚文励交修之实意
　　黼扆之钦承倍切瀛寰之懽忭同深惇史摛豪辉腾汗
　　简【小臣】献颂敬附衢歌颂曰
　　维
　　皇御宇体元建极以
　　圣继
　　圣重华懋徳勅
　　天之命寅恭严翼惟时惟防宵衣旰食心周八表明昭九区徳威遐畅声教覃敷文经武纬天苞地符泽洋恩溥海澨山陬庶绩咸熙
　　一人有道作述同揆猗欤
　　大孝通于神眀
　　天心感召繁祉纯禧惟徳是报隂阳以序风雨以时双岐九穗嘉颖纷彼丰年穰穰民物恬熙贲若草木咸着灵竒二月初吉司天告瑞娵訾之宫营室之次二曜同躔五纬咸萃规璧双符寳珠聫缀琼霄澄湛丽彩缤纷祥光布濩瑞气氤氲焕乎垂象蔚矣成文冲融晨霭绚烂晴云位属干宫曰当
　　景命阳徳方宣春和布令天庙荧煌三垣辉映万福之符万方之庆中天瑞应粤在陶唐四千余年上元相望欣逢
　　泰运重覩嘉祥史臣载笔焜燿缣缃
　　圣心弥谦
　　圣孝弥笃推本
　　前徽庆钟诒谷嘉与黎元共兹介福大美不居
　　皇衷渊穆惟
　　天眷徳惟徳动
　　天
　　圣祖积庆有开必先我
　　皇绍统景祜绵绵升恒临照亿万斯年












　　万年颂【有序】　　　　　　　　　徐　本【臣】闻徳协清宁永建亿年之景运勲函宇宙式膺万载之贞符穆穆淳风仰溯循蜚疏仡彰彰鸿业遐稽鸟纪云官从来神圣之挺生必得冈陵之上夀乃自陶唐之后干支之承叙昭然载陈无逸之书殷周之歴年可数始知寳箓瑶圗之笃庆至
　　今日而加隆三辰五岳之迓祥冠中天而首出钦惟我皇上
　　广运齐尧
　　光华轶舜
　　心参化育宏陶铸于三才
　　道贯苞符焕经纶于四府
　　格穹答昊勤宥密之缉熙
　　缵绪承谟凛仪型之夙夜薄海厪尊亲之戴普天防仁夀之庥史册之所絶无古今之所仅有尔其徳由天纵道积渊修集金声玉振之大成一中允执综东壁西清之秘要万巻森罗濬洙泗之长源师表尊夫万世揭紫阳之正学俎豆列于四科
　　天藻辉煌制作逈髙百代
　　御书炳耀荣光上烛九霄
　　经筵勤典学之规岸先登而弗懈律歴显探防之论镜屡照而常澄文柄宜严慎选提衡之任贤闗既敞益登俊之途
　　圣人之诞敷文徳也廼若削平藩镇跨唐时雪夜之功扫荡海氛轶汉世楼船之绩永清漠北殊方服威徳而奉
　　天朝逺震西陲絶域荷生成而编属国或六军亲总行间瞻
　　神武之布昭或一将宣威阃外赖
　　宸谟之指授祁连积石俱传振旅之铭昆仑析支益谨
　　织皮之贡
　　圣人之耆定武功也至于深筹疏瀹北河垂永定之名仰赖平成髙堰障清淮之渎使畿辅咸为沃壤东南胥庆安澜而且修问俗之文举省方之典广励臣工勤施政事小亷大法内外无不饬之官方纲举目张钜细无不熙之庶绩
　　圣人之开物成务也及夫环九州之域递赐田租酌太仓之储并蠲漕运计数輙逾于千万施恩不啻于再三况嘉石风清祝网而频加寛释圜扉春盎按律而屡减重条治期底于无刑仁每加于法外
　　圣人之行庆施惠也由是道隆而福备徳盛而化神受小共大共受小球大球梯航毕至莫敢不来享莫敢不来王冠带骈罗天马狻猊悉归苑囿华平朱草纷秀堦墀而
　　皇上以民安俗阜为嘉祥以嵗稔时和为上瑞屏封禅
　　而弗事辞
　　鸿号而弗居操持主敬之心周浃好生之徳动静咸归于至正谟谋必计夫万全极刚健中正而粹精配博厚髙眀而悠久惟至诚之无息信久道之化成兹者嵗纪重光甲子周而复始歴开万叶纯嘏引而弥长八纮腾华祝之声六幕会嵩呼之响三垣拱北璿玑映南极之辉万派朝东嶰竹叶西池之琯天人洽庆海宇同春【臣】世沐
　　恩波深叨
　　覆露矢心感激竭志赓飏谨按小雅天保之章诒福而称万夀大雅江汉之什锡祉而颂万年昔为祈祝之词今騐绵长之实谨拜手稽首而献颂曰
　　皇帝御极恭已垂裳仁育义正徳洽万方保定孔固长发其祥
　　尧眉益夀
　　轩歴弥昌睿知聪眀上达
　　天徳
　　圣性安安
　　圣脩翼翼声律身度不闻亦式缉熙光眀繄敬之力造我区夏山川砥平道兼创业光啓守成栉风沐雨嵗时廵行自强不息干健是程南郊告防眀堂宗祀必躬必亲斋心敬止对越馨香精严祝史万国骏奔锡福受祉九重典学乙夜加勤经经纬史旁罗艺文
　　奎章挥洒焜耀卿云羣臣雒诵亿载扬芬
　　夀考作人誉髦斯士于论鼓钟传于璧水载歌鹿鸣载防闻喜人文化成彬彬遐迩
　　帝扬武烈
　　睿算如神扫除三蘖海岛悉臣天山挂弓属国归仁奠安荒服玉闗无尘
　　帝念民依恩敷禹甸绥万屡丰蠲租嵗徧桁杨久卧和风永扇闿泽大来海隅清晏地平天成以水为端北河南堰底绩廻澜
　　六龙屡幸圗民乂安功髙姒氏敷土随刋
　　帝勤万防尤敦俭朴日是不遑衣存澣濯崇政迩英日亲讲幄咸五登三
　　皇猷卓荦祥符瑞应溢于简编
　　帝心所向孝弟力田严恭寅畏勿懈益防堂堂夀域光被八埏
　　玉歴无疆昌辰欣觏阊阖洞开箫韶迭奏大小臣工奉觞辐辏
　　天子万年与天齐夀










　　河清颂【有序】　　　　　　　　　朱　轼钦惟
　　皇上御极之四年嵗丙午十二月黄河自龙门迄徐沛淮宿二千余里湛然澄清歴有数旬河臣齐苏勒等次第奏
　　闻廷臣再疏恭请
　　皇上陞殿受贺
　　圣徳谦冲诫勉羣臣交相儆惕惟念
　　圣祖仁皇帝在天黙佑之灵防告
　　景陵并祀河神以答灵贶仰见
　　皇上只承
　　天休敬之至也善则归
　　亲孝之至也【臣】轼以菲才猥防
　　恩眷日侍
　　内廷瞻仰
　　穆穆之光
　　皇上学贯天人道符易简奥防防言时形于
　　讲论臣敬诵而服膺者素矣今景福骈集诸祥备应成
　　于
　　圣治之感孚尤本于
　　圣心之昭格窃愿推眀其理以为飏颂之实焉自古论治者以天心仁爱为言而宋儒又云天地无心而成化此两言者皆善言天者也天本无心而谦则福惠则吉其应如响人君受福于天亦人君自有致福之道焉尔【臣】恭聆
　　皇上之训曰天心何在即在君臣之身而已大哉圣训天人之道备于此矣葢圣人以中和之徳成位育之功天地之位即天地之中也万物之育即万物之和也天地之中万物之和即圣人之致中致和也是故天地清宁而寳道呈非髙逺也乃圣人之自茂其栽培万物亨嘉而灵竒出非神异也乃圣人之自勤其笃祜景星庆云犹根心而生色川珍岳贡犹睟面而盎背麟郊鳯薮器车银瓮之属犹之施于四体四体不言而喻也
　　皇上继天出治聿懐多福日月五星珠聫璧合嘉禾叠产至有九穗十三穗之竒其余休应不可胜纪今复有河清上瑞皆
　　皇上盛徳大业之所自有非天之所得而操其柄者也程子定性书有云天地之常以其心普万物而无心圣人之常以其情顺万事而无情廓然而大公物来而顺应夫能廓然大公则此心极其清眀而与天相似矣要惟至圣达天徳者能之
　　皇上秉天纵之资而勤于典学择精守一左右逢原尝
　　于周易及四子书中
　　训示数条开发防瞆
　　谓无极而太极太极即无极也太极生两仪两仪即无极太极也太极之外无两仪两仪之外无无极太极中庸言诚者物之终始物即诚也体物而不可遗者即物而体具非物在而别有以体之也孟子言恻隐之心仁也羞恶之心义也人心清眀之体湛若太虚无所谓仁无所谓义时而恻隐而仁之端见时而羞恶而义之端见若先安排一仁义于胸中恐仁非仁义非义矣臣学识浅陋不能窥测万一然恭绎
　　至论探本穷源彻上彻下较定性书所言诚有深切着
　　眀者仰见
　　圣天子洗心藏密一理浑然纯粹以精而渊泉时出发
　　见当可以是事
　　天事
　　亲自
　　郊庙对越以至出入起居至诚至敬不显亦临无射亦保推之用人行政之间黜陟命讨协于大中因革损益归于尽善斯所谓廓然大公物来顺应
　　皇上之心与
　　天之心实有相似而不违者昔羲皇之心与天合河出龙圗则而画之为八卦孔子赞之曰无思无为感而逐通葢八卦之理如是羲皇之心体亦如是大禹之心与天合洛出龟书法而陈之为九畴箕子衍之曰是彛是训于帝其训葢九畴之理如是大禹之心体亦如是今河清之瑞与河洛苞符同一感召八卦九畴之理会通于
　　圣心而发皇于万象乾元之圣作物覩先天弗违皇极
　　之锡福庶民会归有极无有逾于
　　今日者矣率土臣民莫不舞蹈踊跃欢声雷动而皇上谦让弗居
　　诏示中外谓此
　　祖徳也神贶也朕何有焉又进廷臣而
　　命之曰弼赞盛治以辅予一人惟诸臣是赖其益加儆
　　惕以迓
　　天庥从此丰年穰穰家给人足化行俗美斯为郅隆之
　　治斯为莫大之祥也猗欤盛哉
　　皇上以爱育元元为心而广大髙眀敷于四海百尔臣
　　工以
　　皇上之心为心而靖共正直公尔忘私日月照临之区
　　凡有血气之伦亦莫不以
　　皇上之心为心而从欲风动于变时雍合
　　君臣上下之心以契合乎
　　天心太和洋溢协气旁流保佑申命曷其有极【臣】不胜
　　诚欢诚忭拜手稽首作颂以
　　献其辞曰
　　天得一清地得一宁显仁藏用并育并行在天成象在地成形
　　圣人首出范围曲成格于上下四表光被寳道叠呈贞符备至遐福无疆不可数计惟兹黄流复献嘉瑞吕梁之湍龙门之驶潆风澄彻荡涤渣滓鳬鹥荡漾游鳞可纪累旬如斯二千余里时维嘉平阳徳方亨吹豳饮蜡鼓和鸣衢巷歌祝喜起盈廷欢呼雷动跻堂称觥皇心广运徳盛礼恭
　　曰兹休应匪惟朕躬钦我
　　圣祖黙啓
　　天衷防修祀事崇徳报功受天之祜惕若弥坚用诫羣臣尚其勉旃缉熙敬止广大配天兆民永赖于万斯年










　　河清颂【有序】　　　　　　　　　张廷玉
　　皇帝御宇之四年冬十二月初九日黄河澄清自陜州至于桃源二千余里濒河之民白叟黄童踊跃趋视以为竒瑞至五年正月尚澄澈如前河抚诸臣相继奏
　　闻于是诸王文武大小臣工懽忻抃舞合词而称曰此圣治之祥符也表请
　　御殿受贺
　　皇上涣发徳音训谕羣臣却颂美之仪文眀感应之至
　　理推嘉贶之所自仰
　　圣祖之垂庥
　　特命祭告
　　景陵以展孝敬复以隄工甫竣瑞应适彰致祭河神以
　　崇报享又以
　　天
　　祖锡福
　　皇躬爰推恩泽溥及臣下
　　圣徳谦冲
　　恩施浩荡诚自古所未有也维时文学侍从之臣作为
　　歌诗纪述盛事恭进
　　宸览【臣】叨掌院篆职宜敷扬美盛为羣臣先臣闻传纪所载黄河水清圣人之应然稽之往代千载一觏且为地甚近又暂时偶见而已今则境连四省期迈三旬史册所传莫能嫓美况我
　　皇上御极以来海宇清宁太和翔洽
　　天休滋至上瑞骈臻在天则有日月合璧五星连珠甘露瑞雪之应在地则耤田嵗产嘉谷多至九穗直省所在见告乃至十有三穗他若山川寳玉上林草木之祥不可胜纪今兹河清之瑞复超越前古葢我
　　皇上以至诚之心至敬之徳孝事
　　圣祖钦若
　　昊天以及敷政宣猷建官察吏振纲肃纪激浊扬清四海之广九州之大民生之所以厚民徳之所以正仁渐义摩礼陶乐淑
　　宵衣旰食日理万防
　　眀目达聪惠周六合无非本至诚至敬以运之是以上帝鉴观休嘉叠见昭升平之大瑞为载籍所未闻而
　　我
　　皇上圣不自圣益以至诚至敬承之
　　天
　　祖之申锡方隆
　　黼宸之寅恭倍切其在书曰至諴感神又曰勅天之命惟时惟防诗曰小心翼翼昭事上帝聿懐多福葢古帝王所以凝承景贶基命宥密者胥在于此臣日侍
　　内廷伏覩我
　　皇上诚敬之心洵有如诗书所云者固宜迎善气以迓
　　鸿庥绥福履而绵寳祚矣而且
　　圣慈溥被谦徳弥光念百职之防劳沛
　　恩纶于中外昌符嘉应我
　　皇上以至诚至敬之心致之者而归美于臣工之襄赞
　　则内外诸臣叨沐
　　恩荣黾勉夙夜其所以仰体
　　皇上诚敬之心以自殚其诚敬之道者又当何如也且夫躬盛徳者召嘉祥嘉祥既集而盛徳益崇则福应亦必愈盛天人感召其理灼然着眀我
　　皇上当福应蕃昌嘉祥毕集之时益懋
　　圣徳存诚主敬日进无疆覩已往之休征验将来之福庆将见纯嘏繁禧单厚多益振古希逢之瑞悉见于今诗云如川之方至以莫不增河清其先兆矣臣恭聆
　　眀训亦不敢袭颂扬侈大之词干凟
　　清聼谨敷陈
　　圣徳拜手稽首而献颂曰巍巍
　　圣皇徳合天地兢业为心励精圗治维诚维敬孝思不匮监于成宪格于
　　上帝万邦咸和百嘉鬯遂川渎呈祥于昭上瑞瞻彼黄河源于天上星海腾波昆仑叠浪积石潆洄龙门激荡横亘坤维百川所向九曲逶迤秋涛春涨快覩澄清实为神贶爰当
　　圣世阳侯効灵素波浩浩碧漪泠泠光连银汉滉瀁渟日星辉映冰鉴晶莹以彰至治以应太平圗箓所纪咸曰休征昔闻其言今果觏此自豫及徐二千余里期越三旬湛然彻底兆姓欢呼万目共视臣工忻庆瀛寰忭喜瑞超往牒光腾青史钦惟
　　圣祖陟降在天我
　　皇大孝思慕弥防善继善述夕惕朝乾诚敬感孚鉴观昭然
　　上苍眷佑锡福绵绵天符地产嘉应骈蕃
　　圣治益隆
　　纶言申戒咨儆倍加精勤弗懈昭告
　　景陵恭承嘉赉锡庆臣僚
　　湛恩汪濊只若
　　天心诸福来会保佑申重于万千载










　　皇清文頴巻三十七
　　钦定四库全书
　　皇清文頴巻三十八
　　颂
　　河清颂【有序】　　　　　　　　　励廷仪臣闻至诚尽性清宁昭賛化之符大孝格天保佑协栽培之理故书羙尧勲首颂钦眀格被史称姬徳争传河洛荣光凡以乾坤一气天人一心至治流通上蟠天而下复际地休徴洋溢干献瑞而坤必効珍我
　　皇上缵绪当阳膺图御宇
　　圣以继
　　圣迈中天复旦之光华安愈求安厪日昃諴和之隐念大纲小纪庶绩咸熈逺至迩安百昌皆遂本开诚布公而服物由孝思锡类以推
　　恩是以仁义沦浃于肌肤声教敷于寰海诸祥叠至万福来同七曜则合璧连珠嘉禾则一茎数穂寳玉特呈其光彩草木悉献其珍竒固已备
　　盛代之嘉徴极史书所未觏矣兹雍正四年十有二月河清献瑞为地则二千余里为时则一月有竒绵亘四省湛然澄清猗与盛哉斯尤旷代所难逢必待
　　昌期而后见者也谨按水居五行之先河为四渎之首上通霄汉光啓图书易干凿度云天降嘉应河水先清拾遗记曰黄河千年一清至圣之君以为上瑞臣遐稽史牒上考
　　天心乃知物以类従祥由徳我
　　皇上盛徳光天逹聪眀目缉熙居敬宥密单心
　　主徳清矣百工布化承流穆眀交勉官方澄叙精白一
　　心政本清矣直省仰承
　　圣训砥节素丝涤虑洗心奉公守法吏治清矣四方幸际升平共逰熙皥沐膏咏泽食徳饮和民风清矣是以河伯输忠阳侯表庆转黄流之浑浊显碧水之澄鲜千年一觏之竒适逢此日天苞地符之盛并在两年上以答我
　　皇上御极以来宵衣旰食勤求上理之纯心下以开我国家亿万斯年累洽重熙之景运讵非
　　诚孝之感孚神眀之黙贶防尔乃
　　圣心冲穆
　　睿虑渊深既遣専官敬酬
　　神贶因防斋袚昭告
　　景陵念
　　先皇啓佑之谟实贻繁祉示盛世持盈之道弥切寅恭
　　却
　　朝贺之文广推仁之泽既朂以尽心奉职旋锡以加级
　　殊荣大哉
　　皇恩至防
　　天徳法干行而不息叶谦吉以常亨因坎水之呈祥施
　　巽风而申命
　　诚孝所格上下同流矣臣快覩殊祥欣霑渥泽拜扬有
　　愿思同击壌以鸣欢受
　　宠无功弥觉素餐之滋愧敬上河清之颂少申衢祝之
　　私颂曰
　　于赫我
　　皇参天两地诚孝作基中和既内外宁谧羣生咸遂和气攸蒸休嘉叠至
　　日星河岳一气陶钧维
　　皇建极辅相裁成馨香上格七曜光晶恺泽下漉洪流载清
　　载清维何河身允翕二千余里表里澄澈竹箭金波桃花玉液似镜斯眀如泉斯洁
　　临渊俯瞩贝阙珠宫色侔清济光耀吴淞已周月荚不改昭融殊祥异瑞特表
　　尧封
　　徧彼河源来従西极沙石交流易淤难洌沈玉搴茭桑干或齧清宴嘉符必待
　　有徳
　　上善若水广大涵濡生负气是毓是嘘陶之汰之是瀹是疏
　　朝廷清眀燕及方舆
　　大钧无私维徳是相
　　神之悦之致兹灵贶昔指昆仑今观蓬阆振古希闻八方同仰
　　父天母地岳渎公侯
　　皇猷允塞靡逺不周崇效卑法敦化川流
　　诚孝所格跻此有由
　　乃遣币牲乃严斋袚昭告
　　景陵永懐眀发履盛思谦
　　宸弥惕锡福臣工防康交勅
　　允矣
　　圣徳迈周超唐清宁永奠亿世其昌臣司喉舌志切对扬拜手敬颂
　　万夀无疆














　　河清颂【有序】　　　　　　　　　蔡世逺臣闻圣人在上天不爱道地不爱寳是故河出图包羲则之以画卦洛出书大禹则之以叙畴盖天地一元之气分而为隂阳播而为五行五行之生以水为先而四渎之水以河为大嘉祥骈臻兆自河洛理固然也钦惟我
　　皇上四徳根心五气顺布孝以事
　　亲本爱敬之心以推暨乎百姓诚以事
　　天体元善之长以涵濡乎羣生澄叙官方扬清激浊而百官以治心周蔀屋恺泽旁敷而万民以察乃雍正四年十二月自陜州至徐邳淮扬等处黄河清二千余里歴有数旬臣闻阳气生扵冬至而盛扵春清于十二月者阳气浸盛岁功方成贞元防合之时也清于豫徐扬兖间者宅土中央万同流四方之所和防也经数旬如一日者
　　皇上中天之治日新月盛光被弥极也惟诚则眀故湛然澄清惟主静以立人极故廓然至清仰惟
　　圣祖仁皇帝深仁厚泽涵育天下六十余年
　　皇上丕承而光大之以言乎心则清眀在躬以言乎治则清和咸理观乎人文以化成故日月五星徴其应人情以为田故嘉禾瑞麦发其祥兹又见黄河之聿清昭
　　圣人之大瑞天气感动而地气应之地气寜谧而河伯効灵此三才合撰之至理一徳感孚之眀騐也乃
　　天眷弥隆
　　圣敬日跻羣臣请陞
　　殿受贺
　　皇上谦譲弗居谓事
　　天如事
　　亲受宠若惊敬畏匪懈善则归
　　亲防告
　　景陵恩推臣下交儆懋脩诗曰昭事上帝聿懐多福孔子系大易之卦曰履信思顺是以自天佑之我
　　皇上干惕益深位育益翼翼谦谦巍巍煌煌所谓多
　　福而天佑者莫大乎此臣叨侍
　　禁廷珥笔
　　起居领
　　训周详受
　　恩深重欣逢道寳之昭彰窃慕赓歌之盛事谨拜手稽
　　首而献颂曰
　　巍巍
　　帝徳上通穹昊髙眀博厚诞膺大寳惟徳之徴五行顺布川媚岳辉昭囬呈露百神受职四灵来逰五纬垂象万派安流惟河之清千年罕觏上瑞聿彰光啓宇宙皇心缉熙雍雍穆穆江汉秋阳以濯以曝至化所孚洪澜渟清且涟漪正在嘉平河従西来星宿濯波既逾葱岭积石攸过北绕河湟亘于地轴龙门磊砢澔涆洄洑元气和防诞降嘉祺白鱼赤鲤朗映鳞鬐一碧长空素练成绮阳亨岁成荣光在此贝阙何眀珠宫有烂晶洁莹辉爽彻霄汉豫徐兖扬歴二千里越有数旬其清未已凡兹臣工欢忭盈廷曰惟我
　　皇荡荡难名自
　　建极来嘉征懿铄是宜庆聿懐多福惟
　　帝曰俞
　　天实贶予予加抑畏永念前谟
　　皇考陟降在
　　帝左右乃眷既渥申以保佑防告
　　皇考以彰瑞应笃叙眀昭丕承有庆维时臣工肃然敬听谦尊而光圣不自圣孝思维则归善于
　　亲推防锡类交儆臣隣昔在包羲寳图聿献亦越轩辕鱼人来见黄龙螾蜿当舜之时徳水现灵禹则觌之我皇首出迈帝轶王有开必先以有斯祥谁则澄之河伯呈之河伯则辞匪克为之曷为不滓洪钧是使洪钧不居伊谁之司究厥渊防惟
　　圣成能太极在心即物即诚廓然太虚静正灵莹孰先感召天一所生四渎之长爰効其灵功峻昆冈泽浃寰瀛稼穑惟寳眀徳惟馨三事允治万象光亨于千万年永奠清宁












　　河清颂【有序】　　　　　　　　　鄂尔竒
　　皇帝御极之四载
　　徳无不被
　　恩无不周万类熙熙百灵効顺休嘉之应史不胜书乃睿虑广渊
　　宸修益谨至诚无息宵旰干干扵是复有河清之瑞纪日则逾三旬纪地则接四省考诸载籍振古希闻百尔臣工莫不懽忻抃舞咸稽首
　　阙庭恭申
　　庆贺我
　　皇上执徳弥谦宅心加谨却朝贺而弗受普
　　锡福于臣工大哉
　　雨露之仁涵濡无外矣臣欣逢上瑞躬被
　　殊恩洪惟瑞之由有源有本实由我
　　皇上鸿图丕绍以来敷政宁人立纲陈纪无事不以继
　　述纉承光大
　　先猷为念无刻不以严恭寅畏奉若
　　天道为心
　　建极即敛福之原
　　大孝乃格
　　天之本感应之理自然而然是以
　　圣祖仁皇帝鉴此精诚啓迪
　　苍昊锡兹祉福恵我无疆且以福佑
　　一人者并福我臣民于无既也臣以史册所未闻者身亲见之庆幸之情不能自己是以忘其芜陋拜手飏言谨作颂辞以献颂曰
　　惟昔帝世地平天成脩和府事徳润羣生溯彼河源昆仑是出维禹之功安澜底绩荣光四照纪在周年自兹以后瑞牒希传
　　上天降祐笃生
　　圣祖乃圣乃神光昭万古我
　　皇嗣之绍闻继志
　　圣徳纯全诚孝并至
　　上帝曰俞锡之嘉祥诞膺多福俾炽而昌猗欤
　　上瑞惟
　　徳是符日月五星合璧连珠瑞玉嘉禾竒徴叠告雨雪孔时丰年屡兆
　　上帝曰俞徳修益懋宜申命之以昭笃祜丙午之岁月在嘉平绵延四省匝月河清皤皤黄发逮于童幼载道懽呼従前未有云则缦矣星则灿矣濯彼中流光其烂矣何其洁欤似雪之莹何其皎欤似镜之眀凡兹臣庶佥曰嘉徴乃忭乃舞翔于
　　帝庭维
　　皇曰俞来汝臣庶益谨厥修保兹纯嘏煌煌
　　圣训光于典谟上超周汉逺迈唐虞【防臣】作颂敬效嵩呼亿万斯年式巩
　　皇图

　　河清颂【有序】　　　　　　　　　任兰枝
　　皇上御极之四年海宇升平治功洋溢至诚感召景贶时昭维十有二月河清告瑞地越数省之遥时歴三旬之乆在廷诸臣踊跃欢忭咸以
　　圣徳崇隆蟠天际地致兹繁祉迈古超今合辞恭请皇上陞殿受贺
　　圣心冲穆辞而弗居永念
　　上天眷佑优崇锡以非常之瑞皆以
　　圣祖仁皇帝功徳隆盛致斯积庆之诒爰举
　　眀禋防申
　　昭告
　　训谕股肱耳目一徳一心夙夜只承愈深寅畏阐防言于天人感应之理扬奥义于赏罚曲成之间大哉
　　皇言典谟同焕矣更以
　　一人凝庥之至徳大布
　　维皇锡福之仁内外臣工普加爵秩
　　殊恩覃被百尔腾欢孚舒寸管以飏言敬祝无疆之圣夀【臣】夙直
　　内廷尤霑
　　渥泽近縁使事之竣旋轸趋
　　朝路出潼闗之东澄波入望民居商贾载道歌呼计【臣】目击之区更在陜州之上则知河流澄澈所至呈祥实合普天率土以同昭并非道理疆界所能限洵属生民未有而旷古希闻者也【臣】窃惟天人之际呼吸可通我
　　皇上以睿圣之躬建中和之极诸祥悉众善咸臻前
　　此星辰着应于奎躔嘉谷丛生于
　　御耤苞符叠唘既有眀徴矣兹复河伯效灵澄清告祉徳洋恩普源逺流长上瑞也羣臣愿伸贺悃
　　圣天子譲善弗居昭告
　　景陵永懐眀发至孝也保泰持盈有加弗替几康交勅
　　广励羣工至敬也
　　锡福臣僚无间中外堂亷一气和乐欢忻至仁也纯之不外一诚合之实兼万善五行顺序百谷丰登亿万斯年清寜永奠盖诚无心祈福而福应弥隆
　　大徳格
　　天而
　　天庥滋至者矣【臣】欣逢
　　泰运叨被洪恩敢不勉竭愚忱导扬
　　盛羙以自附于天保巻阿之义衢謡封祝之伦乎用拜
　　手稽首而陈颂八章其辞曰
　　于昭
　　上帝厥命有赫诚感诚应所眷惟徳我
　　皇圣神建其有极用致嘉祥表兹廸吉
　　嘉祥维何降福孔多七政炳耀寳玉瑞禾竒徴叠至复騐洪河浑流万顷忽觏澄波
　　澄波维何逺近同色镜纳天光泉流玉洁涉彼潼津目覩莹澈道里孔长万民欣悦
　　渥哉
　　天贶答我太平八方宁谧四海永清福以类从厥象昭眀
　　皇心黙感惟秉一诚
　　诚于奉
　　天钦崇时宪诚于事
　　亲忾闻僾见
　　宵旰勤劳如伤在念翼翼小心懋膺
　　天眷
　　惟兼众善乃集众祥至诚不息悠久无疆
　　干行曰徤谦尊而光庆归
　　圣祖祀典辉煌
　　大孝深仁永锡尔类雨露涵濡
　　湛恩汪濊兑以説之普天同戴共咏九如嵩呼
　　万岁
　　自兹以往福至如川雨旸时若大有书年金瓯永固寳歴绵延防【臣】飏拜敬颂
　　尧天














　　河清颂【有序】　　　　　　　　　李　徽
　　皇帝御极之四年冬十有二月九日陜豫徐淮河清二千里越五年上月澄澈如前斯久道化成之瑞徴也用拜手稽首而献颂曰
　　圣人在上地平天成五风十雨百瑞俱呈凡此百瑞维道之贞元气之防
　　盛徳之亨珠聫璧合七政同行坤舆万里长河载清昔在包牺道开龙马性命源流烂然一写五位生成至诚不假兽文鸟迹谁与并者九畴之传水德而下水徳攸宗长河是也
　　倬彼云汉为天之经星源万里地纬斯形西南分道本坤灵行成九折得一其宁下通溟海上贯天星激浊扬清视我
　　帝庭
　　先儒有言清浊之理清其本然浊为后起当其浊时清亦在只及其既清浊非他徙过化存神释囬増羙于变时雍昭兹河水
　　自陜入豫天地之中自徐及淮仁徳在东道起于中万国之通徳渐于中四海其同自西自东镜澈水融转移造化
　　天子之功
　　自复而临天地之心自临而泰内阳外隂天地防同道化之深隂阳合徳和乐且湛三阳浸长五色其簮浃辰洊岁以迄扵今
　　天以象告地以情宣银河在望白玉为川运符千载义属先天因其固有复其自然昆仑伊始邃古而前还淳返朴亿万斯年
　　道徳仁义王化之原无为清静异论之门相彼异论黄流自吞仰惟
　　圣学直返灵源阳开隂阖秋肃春温化浊为清旋干转坤
　　一人首出作君作师推诚御宇荡涤浇漓佑兹
　　一徳振彼四维官方澄序世教潜移道宗元古化浃清时
　　盛徳大业日新是期













　　河清颂【有序】　　　　　　　　　周学徤
　　皇帝嗣位四年徳协上下
　　天心克若扵时百灵效顺干符坤寳超图溢牒粤十有二月黄河清自陜迄徐余二千里河臣以告佥谓此万年瑞宜庆
　　皇帝廼深原
　　祖徳上崇
　　天道下懋臣工神眀之贶譲勿居也【臣】谨按干凿度天降嘉应河水先清三日又拾遗记黄河千年一清至治之世以为上瑞传称尧舜荣光烛河舜受命设坛河侧荣光起亦如之逮成王时河清兹皆至徳光昭太和防合天地交应若符契
　　国家大泽汪濊逺迈虞周间者七曜九穂嘉祥屡仍天瑞既兆地应复出博稽今古卓哉曷克方兹夫平成绩奏防乐是作允猷翕河周人兴颂羙盛徳咏泰阶史臣职之【臣】不文谨揆斯义乃献颂曰
　　浩浩河流四国之纪振古于斯繄徳之竢祗我
　　皇徳如天斯穹自北自南自西自东四海防同
　　天子之功穆穆
　　天子
　　上帝右之
　　四圣之绪
　　皇诞受之惟曰懿我后嗣
　　仁考之似陟降
　　帝庭用锡繁祉大河汸汸载流载黄嘉平之月有司入告厥波惟宅厥色惟碧如鉴如氷如练如拭柱防所闻千年适获匪适获只惟
　　天降厥羙匪降自天
　　皇实啓之时维嘉防顾瞻渭汭粤瞻有淮逾二千里亦孔之皆有鳣有鲔鬐鬛泚泚有有荇白石齿齿士曰猗欤绥爰众居民曰乐且康我室庐众惟绥矣泽之舒矣民胥乐矣泽之博矣亹亹我
　　皇为民之则扬清激浊恵此方国
　　天锡
　　皇帝璿图玉防亿万万年九围是式官臣拜手
　　天子圣神
　　皇曰俞哉
　　先后徳之纯施及朕身暨三事大夫莫敢弗钦懋哉惟勤廼蠲以禋格于
　　仁考逮兹臣邻用锡纯嘏俾恵我民俾而安而敦俾而和而平四海永清受
　　天之成






　　圣驾东巡
　　盛京恭谒
　　祖陵大礼庆成颂【有序】　　　　　　鄂尔泰
　　皇帝御极之八载岁在癸亥月纪孟秋诹吉日饬乘舆
　　奉
　　皇太后东幸
　　盛京展谒
　　祖陵礼也先时雨师洒道浃旬优渥従官侍臣虎贲羽林七萃八校之士毕防旄头钩陈壁垒千乘万骑之众夙装以俟比
　　大驾行云开天霁和飚拂旗
　　皇帝曰惟
　　天惟
　　祖宗佑予一人耿耿祉哉廼循畿甸出北口抵热河遂廵省外藩诸部度白狼逾乌桓桥潢水径龙沙诸部君长名王下洎且渠当户千百为羣治道供帐奉迎厥角行负弩矢前驱居环
　　黄幄宿卫奉觞上
　　夀进膳献琛
　　赐赉所加舞蹈呼嵩之声殷地彻天闻乎数千里之外皇帝曰于我
　　祖宗盛徳大业至矣防自祁姚化所弗暨汉唐威所未詟我疆我索一尉一候谧如也廼入栁邉廼沿混同瞻长白之峻极度纳緑之蜿蜒谷邃山髙水深土厚扶舆郁积
　　王气攸钟神臯奥区上应析木形势龙蟠虎踞掲八荒
　　而包六合我
　　太祖
　　太宗栉沐风雨规矩乾坤披荆棘刈豺狼画井里搜军实所为创业垂统作则万世者山川城邑悉载赫声濯灵土俗俭勤室居朴素有陶唐氏遗风焉
　　皇帝周览遐观喟然动容曰此我朝景亳邠岐也猗那濬哲之颂生民瓞之歌钦念哉斋心凝神忾闻僾见廼以九月丙申有事扵
　　永陵越六日壬寅有事于
　　福陵翼日癸卯有事于
　　昭陵祠官掌仪太常奉引
　　皇帝穆穆躬执玉瓒酌秬鬯以灌显相辟公翼翼陪列庶司百职蹡蹡济济咸骏奔走执豆笾穷天产与陆珍縁博施而备物扬燎斯光炳玉烛升香遂瑞蔚庆云乘龙
　　在天髣髴向九献具举百礼是洽廼
　　御崇政之殿清宁之宫以朝以宴遂下
　　诏书颁中外
　　湛恩鸿厐恺泽汪濊留都皤皤黄发之老扶杖而观击壌歌衢异口同辞賛叹曰盛哉乎斯世自
　　圣祖东巡以还又数十年而载睹
　　属车之清尘也
　　皇帝曰予一人承丕丕基觐扬
　　祖宗耿光大烈惟祀与戎国之大事可勿毖廼修祀典神示羣望暨功宗元祀书太常者若庙若祠若墓牲币酒醴咸秩无文廼纉武功教大阅申以三驱勒以八阵如山如川有严有翼廼整旌斾鸣和鸾度辽河循山海熙熙融融肃肃雍雍以旋乎
　　紫防之宫告至
　　太庙盖自有简防可纪以来未有祀事光显合万国之
　　之懽心极两间之悦豫如
　　今日者也【臣】以奉
　　命留京不获与于扈従际此
　　大礼庆成繁禧总至
　　天章灿烂日星为昭【臣】不敢以弇陋不文黯无纪述【臣】
　　惟
　　上天眷佑我
　　大清
　　圣圣相继累洽重熙薄海内外罔勿率俾自肇造以迄
　　于兹百二十有余载矣积厚基崇
　　谟烈既超迈往古
　　皇帝以大孝鸿仁作求成孚尤非自古守文之君所能
　　及即今恭谒
　　陵寝至诚至敬上眀下察无所不通往来两京时逾三月之久天晴日煦气蔼如春和风舒徐荣光煜爚醴泉膏露随地滋涌
　　天心之感格协应既如此其昭彰臣工景従士马踊跃
　　父老欣欣望幸属国喁喁倾心自
　　辇毂以至海澨山陬饮和食徳若逰华胥人情之爱戴悦服又如此其广逺然则致治隆盛固已驾商戊轶周成追羲轩嫓颛昊彼汉代侈言眀章过沛幸宛曽何足以比拟万一乎哉孝经有言圣人之徳无以加于孝大学有言为人君止于仁大雅有言绳其祖武于万斯年受天之祜
　　皇帝孝通神眀仁被草木太和洋溢万福攸同【臣】敬以
　　卜我
　　大清亿万年无疆之休也谨稽首顿首而献颂曰天作髙山曰维长白三江濬源地轴之脊
　　天眷
　　大清此维与宅殷土周原是垦是辟廼疆廼塲建邦有奕
　　天命
　　太祖载斾秉钺既扫辉发爰防哈逹吴喇斯灭叶赫斯伐莫我敢遏聿造
　　帝业荡荡辽沈峩峩宫阙
　　允文
　　太宗武烈是承东征北讨莫我敢膺松杏麾戈如日泮氷诒谋宏逺大猷允升京邑相望曰盛曰兴
　　赫矣一统普帱八埏骏徳鸿功
　　三后在天
　　皇帝缵绪昭格有防曰维旧京
　　山陵在焉驾言徂东王道平平
　　廼谒
　　永陵开运葱葱廼谒
　　福陵天柱嶐嶐廼谒
　　昭陵隆业崇崇武库之剑桥山之弓扵穆清庙有侐閟宫
　　萧合羶芗清尊大房以格以享绥我思成【叶】工祝致告祀事孔眀【叶】
　　天锡
　　皇帝万夀无疆时雨时旸丰年穣穣
　　廼坐眀堂以临下土礼仪既备恩泽周溥内自州郡外及蕃部黄童白叟式歌且舞曰
　　皇帝孝光绍
　　列祖
　　至諴感神自
　　天祐之川只岳灵助我孝思
　　皇帝所居景福维祺自秋徂东周徧两畿丽日和风春防是跻
　　春台是跻普天胥乐顺徳之孚覃被广博东鲽西鹣南交北漠式化从风入息出作曰孝曰仁福禄攸酢皇帝之孝万邦是式
　　皇帝之仁四海秉徳
　　皇帝之福与天无极咸五登三嘉瑞毕集卜祚绵绵时万时亿







　　圣驾东巡
　　盛京恭谒
　　祖陵大礼庆成颂【有序】　　　　　　史贻直
　　【臣】闻物本乎天人本乎祖故孝子之事亲也爱则存致慤则着而圣王之御宇也以义率祖以仁率亲其在庙也有日祭有月祭有时享有岁祫其祭于陵寝也近者或阅岁一举逺者或间世一行至于朔望节序上食之礼则掌之祠官引而近之亲亲之谊也书缺有间矣若夫汉唐诸君谒陵上食诸仪载在史编可考而知也前代诸儒泥于章句不能縁情制仪以垂扵后或是古非今或穿凿傅防名为聚讼无所取材洪惟我
　　朝钟祥长白源逺流长
　　列祖
　　列宗积徳累仁经营缔造暨乎
　　世祖受
　　天眀命遂朝六合抚绥万邦中外一家继继承承扵今百年懿休乎史册所书未之有也伏见我
　　皇上临御以来敷政宁人无时不以敬
　　天法
　　祖为心无日不以绍闻衣徳为念
　　善继善述丕显丕承迩者恭谒
　　园陵特脩祀事
　　鼎湖弓剑厪僾闻忾见之思
　　原庙衣冠动春露秋霜之慕追维
　　世徳仰溯
　　先猷用以见
　　累朝创业之艰难
　　列圣贻谋之光大萃万国之欢心以肃雝显相
　　至孝也霈敷天之膏泽以覃及中外
　　至仁也周览尽桑麻鸡犬之俗有以知邠岐之勤俭王业所由兴享王及氊裘毳服之伦有以知镐洛之声
　　灵
　　皇威所由被以视夫扬雄之夸羽猎相如之赋上林安
　　足以方斯
　　骏烈嫓此
　　鸿休也防【臣】承乏铨衡兼司秋部不获躬随
　　卤簿厠奉璋虎拜之列葵藿之爱无由自展不揆菲陋
　　爰拜手稽首而献颂曰
　　癸亥之秋七月初吉
　　皇帝时廵六龙扈跸岂曰盘防
　　大礼是秩巍巍沈辽日华云霱长发其祥有邰家室銮舆未发零雨其蒙
　　属车既驾皎日丽空油油缙云习习祥风塞垣迢逓塞草丰茸先天弗违
　　帝眷
　　皇躬
　　于烁
　　列祖肇基俄朶
　　天锡嘉符鹊衔灵果惟
　　天降命敢不负荷北倚长白南控辽左岂不懐安四方徯我
　　洪惟
　　太祖积徳累仁
　　清虽旧邦其命维新躬擐甲胄漠北无尘维时中原既否且屯
　　帝曰念哉吾矝其民
　　太宗嗣服舆图式廓
　　崇政当阳髙山荒作旗列八方云屯万幕其时中原愈削以弱
　　帝曰时哉惟徳胜虐
　　肆我
　　世祖壹着戎衣矢无亡镞
　　天命有归
　　圣祖受之夀考维祺
　　世宗缵绪海防恬熈亦越我
　　皇百禄是宜伊谁之为
　　列祖之贻
　　我
　　皇大孝孝思维则东望
　　鼎湖聿懐
　　祖徳桮棬既陈膋膟既勅春露秋霜岂惟怵惕绳其祖武庶防不忒自朝至昃不遑暇食
　　兴京翼翼阊阖岧嶤乃陈
　　法驾乃集百僚乃设九賔乃奏云韶中外一家莫不来朝倾诚仰化丰毳轻貂歌风比
　　舜就日如
　　尧
　　在昔
　　圣祖三谒
　　园陵我
　　皇法之是遵是承念兹
　　神器业业兢兢亰邑相望王业所兴
　　列圣在天灵爽式凭桑麻被畎禾稼盈塍亿万斯年大猷允升
　　中天之盛喜起赓歌际兹
　　景福是曰太和林无伏莽海不扬波在廷献
　　颂云委肩摩【防臣】防
　　眷九列婆娑岂不抽思非才则那
　　彤墀拜手但媿巻阿
　　右十章五章章十句三章章十二句二章章十四句




　　圣驾东巡
　　盛京恭谒
　　祖陵大礼庆成颂【有序】　　　　　　　彭维新【臣】闻徳惟仁孝能飨帝而飨亲治有本原务尽伦而尽制故爱存慤着已致于礿禘尝烝而僾见忾闻更求诸陵园寝庙自昔累朝谒祀有举虽书至若万国尊亲惟
　　今特盛钦惟我
　　皇上
　　道隆继述
　　徳洽神人
　　値百年礼乐之兴
　　膺一统车书之盛无逸作所时切民依主善为师永懐
　　祖徳以
　　列圣为
　　皇天所祐树亿世之规模而
　　盛亰为王迹所基系八方之枢纽协灵辰而告
　　庙诹吉日以啓行日霁秋旻尘清
　　御路恭承
　　慈圣勤定省于
　　行帏深惬
　　皇情騐丰登扵绣甸周巡紫塞虎卫骈阗簇捧红云鹓
　　行络绎邉庭之劲部咸稽颡以瞻
　　天属国之名王并献觞而上夀凡夫所覆所载罔不悉主悉臣逓近
　　神臯胜彼周原膴膴频纡
　　天赏迈于殷土芒芒洵山川气脉之英灵为风雨隂阳
　　所和防颙趋
　　寝庙恭谒
　　鼎湖俨蓬岛之三山融鸿钧之一气王公卿士骏奔走以执豆笾绥甸要荒聆笙镛而従拜跪礼超汉制乐协虞韶我
　　圣祖巡方展祀以还复睹
　　曽孙绳武我
　　宪皇奉
　　命荐馨而后兹来
　　孝子升禋
　　钜典告成
　　荣光徧溥推
　　恩锡类
　　留亰集王防之图
　　行庆施仁寰防跻春台之乐
　　孝思标物则觉白山沧海非遥
　　睿焕天章眎研都练亰为陋今値一阳来复咸钦万乘言旋臣民皆懽忭靡涯
　　懿羙讵名言可罄【臣】恭逢
　　盛举深愧菲才爰集诗书之辞用效升恒之颂谨拜手稽首以献曰
　　皇天上帝祐我
　　烈祖丕冐海隅出日绥厥士女用集大命地平
　　天成表正万邦永底烝民之生
　　丕承基绪惟
　　皇作极亶聪眀作
　　元后兆民允殖勅天之命动惟厥时庶绩其凝百志惟
　　熙
　　帝徳广运无逺弗届声教讫扵四海安民则恵克寛克仁惟精惟一兢兢业业所其无逸
　　眀徳慎罚亮采恵畴敬授人时水火金木土谷惟修四海之内平康正直各设中扵乃心归其有极
　　政在养民惟民従乂惟
　　徳动
　　天天休滋至
　　帝曰钦哉惟时惟防绍闻衣徳言予思日孜孜
　　三后成功在兹东土若日月之照临多歴年所戒尔卿士克慎厥猷用奉若于
　　先王往哉惟休
　　祗见厥
　　祖怵惕惟厉邦伯师长百执事之人惟恭奉币八音克谐箫韶九成懋昭
　　大徳至諴感神
　　纪于太常则亦有熊罴之士不二心之臣同力
　　王室其克有勲人惟求旧惇宗将礼惟忠惟孝以功作元祀
　　灾肆赦宥过无大保厘东郊鳏寡无盖时庸展亲始扵家邦乃曰觐四岳羣牧诞告万方
　　侯甸男邦采卫罔不承
　　徳奉
　　先思孝万邦作式
　　一人有庆格扵
　　皇天天惟纯佑命惟曰欲至于万年
　　右集书辞十章
　　昊天有成命受言载之维
　　清缉熙福履绥之有命既集正域彼四方昭兹来许长发其祥
　　本支百世以似以续燕及
　　皇天受
　　天百禄
　　世徳作求昭哉
　　嗣服念兹
　　皇祖锡兹祉福
　　七月流火零露瀼瀼卜云其吉爰方唘行六辔耳耳八鸾玱玱百辟卿士烝烝皇皇
　　山川悠逺幅贠既长无此疆尔界自西徂东畇畇原隰我稼既同黍稷彧彧麻麦幪幪
　　洽此四国时迈其邦莫不震叠莫不率従来献其琛受小共大共裒时之对不吴不扬
　　防同有绎弓矢斯张一发五豝是用孝享夙兴夜寐式遄其行
　　三后在天
　　继序思不忘
　　乃觏于
　　京既庶既繁相彼泉水瞻彼溥原此维与宅大啓尔宇景员维河奄有九有诒厥
　　孙谋绳其
　　祖武克昌厥后有秩斯祜
　　自古在昔天作髙山髙山仰止峻极于天作
　　庙翼翼松柏丸丸穆穆厥声濯濯厥灵陟降庭止赫赫眀眀
　　于穆
　　清庙克配彼天
　　天子穆穆鬷假无言享祀芬芬百辟为宪式礼莫愆乐具入奏崇牙树羽籥舞笙鼓既和且平衎我
　　烈祖
　　既优既渥
　　徳音不已在公载燕孔燕岂弟言旋言归既多受祉孝孙有庆
　　上帝是只于万斯年自今以始
　　右集诗辞十章









　　圣驾东巡
　　盛亰恭谒
　　祖陵大礼庆成颂【有序】　　　　　　裘曰脩
　　乾隆纪元之八年
　　上侍
　　皇太后自京师出古北口诣兴都谒我
　　列祖陵寝猗欤盛哉斯诚钜典粤维我
　　皇帝陛下临御海宇凡所施设为万世矩念尊
　　祖敬
　　宗帝者首事夙夜东顾懔乎不敢康兹奉
　　皇太后防诹吉啓行肃将祀事遵
　　圣祖遗轨承
　　世宗宪皇帝志也
　　三陵翼然
　　神其攸宅
　　上廼升坛荐馨以次告祭备仪备物弗懈益防灌鬯既毕褒功劝忠旁逮扵従龙之佐维时诸外藩王子部落骈集踵至臣民亿万万皆跽瞻
　　圣容同増感慕礼成
　　驾兴霓旌翠麾日华云灿鳞次闗儌之上蜿蜒逦迤驻清跸扵东都
　　上益周览従容景与神防穆然遐思睾乎髙瞩我祖宗经营缔造之迹咸在心目
　　御正殿受朝
　　锡升平之嘉防
　　恩纶载驰中外和防回
　　銮道山海闗旋
　　亰师是行也逾秋涉冬风日清朗
　　上召问耆老谘访土俗
　　辇路所经普
　　赐膏泽在行之人均荷
　　恵赉农乐于野师忘其劳往还数千里如在户闼【臣】仰
　　维我
　　朝起自东土肇造区夏发祥之始实同邠岐自永清大定以来又百年于此薄海内外都为一家
　　圣圣相承依古无匹
　　皇帝临一统车书之防当百年礼乐之期扬烈觐光合
　　万国之欢心以事我
　　皇祖典盛礼崇神人胥庆是宜播之赋咏传于无穷【臣】顷者既歌诗以献又窃以固陋之词不足扬扢
　　圣徳伏惟
　　皇帝陛下述作协扵隂阳动静侔乎天地与诗书雅颂所称羙同符合节【臣】谨掇辑五经成语为颂十六章陈之
　　黼座文章报国【臣】何敢云顾濡笔属词诚懽诚忭【臣】亦
　　且自庆其遭逢焉颂曰
　　帝徳广运绳其
　　祖武至治馨香承
　　天之祜礼乐眀备惟
　　帝时举以致其禋祀俾缉熙于纯嘏
　　念兹
　　皇祖乃疆乃理东至于海邦畿千里肇十有二州罔不率俾继自令文子文孙介以繁祉
　　皇建其有极万国咸宁纂乃
　　祖服与时偕行霜露既降可以升
　　山陵旂十有二旒鸾和铃
　　时乘六龙亦右
　　文母视寒暖之节悉率左右徽柔懿恭徳音是茂内平外成克开厥后
　　奠髙山大川建无穷之基
　　路寝孔硕
　　神所凭依至于
　　寝门外如将见之有孚颙若永言
　　孝思
　　诞我祀如何直哉惟清荐用玉豆雕篹洁粢丰盛既备乃奏箫韶九成用能协扵上下以为礼之大经
　　帝省其山骏极于天原田每每王道平平
　　盛徳大业有开必先羙哉泱泱乎
　　君子万年
　　礼行于
　　祖庙济济翔翔侯甸男邦采卫具饬衣裳辨色始入观国之光载笃其庆俾尔炽而昌
　　云上于天零露泥泥燕以示慈恵饮酒乐恺乃命有司大赉于四海崇徳报功贵亲而尚齿
　　涣汗其大号
　　庆赐遂行百辟卿士公侯干城行爵出禄以莫不増省囹圄止狱讼刑期于无刑
　　帝光天之下受小球大球四夷咸賔匪绍匪逰皆再拜稽首以承
　　天庥民大和防如川之流
　　乃武乃文克笃
　　前烈岁云秋矣习射御角力三驱之余以数军实展也大成
　　天威不违顔咫尺
　　帝庸作歌吐词为经对越
　　在天遹骏有声文物以纪之与日月合其眀丕显哉丕承哉永底烝民之生
　　祭则受福入而振旅其道大光昭兹来许以化成天下有秩斯祜煦妪覆育万物爰得我所
　　山川出云雨雪霏霏兆于
　　南郊自
　　天祜之
　　圣人至徳而风雨节寒暑时冬大有年
　　大君之宜
　　顺气成象福禄来为继序思不忘
　　圣敬日跻乃赓载歌无疆之词
　　天子当阳
　　上帝是依














　　圣驾东巡
　　盛亰恭谒
　　祖陵大礼庆成颂【有序】　　　　　　王太岳
　　【臣】窃惟禘祫之义同于圣揆山原之仪踈扵曩作妥帖藏魄嘉愉降灵焉矣然锡圭授啓鱼雅而下璿阶刻璧稽尧泮涣而临雒汜升中柴望则膋焫张皇展义来蘓则邱陵津逮天衢地辅森景柏之丸丸星毕云捎旷原荼之膴膴虽迈邦有赫而造祢无勤非以率见克配裒敷来孝防接下武之祺恢通周监之轨至廼桐闱辟曙饮酎计寮繐幰披寒荐鞠禁媛箫铙猋发憇鄠杜而夷犹廐府云阗拜阳平而局缩盖春华贲缛殊非下鳯之煇澥枣腾鱻剧爽飡鸾之实皆不足以比附
　　丕朝永世之经依约我
　　后笃恵之畧伏惟
　　皇帝陛下升熙握枢受丕出震缵
　　列圣之厘成造千龄之乐闿纯蕰经地艮趾钦其凝承光道驭天神鳞协其控送进反百代之度絫黍而詧黄钟纡余后昆之谟中尊而待衢酌荒臣庶妾洞闳闼以瞻贤戚楙亲彻夤埏而并树禹金在铸往无谿麓之迷舜璧众蠲求有水火之赡譬之桑林一注燥湿骤均简珠肆县元白各暎抑扬万龡协于八飌之鸣经纬千流洪扵四溟之滙皇乎夐防可以躞蹀轩庖之塲欱吐姚姒之响者矣頋廼挈器维冲凝旒若慕防神旁周衔虑孤竦曰余不敢遐谭绍衣博骛荒古也含醇履素咸中遂懿维我
　　祖厥有成缔降在孠人式畀鸿阯瞻念朽索缅言荷薪皇天后土置余局蹐之躬髙山大川环以饥溺之抱憢憢翘翘栗栗如也洎夫尧闰三题姬朔八授黄裳朝委素徽大调讴歈之归莫辞盂帯之契已詧恭已何象但有昼日之纾百昌遂登亦觉元造之乐
　　宸仪外睟渊思内邈擥茂绪之所垂嘅灵风于既衍睠
　　兹沦化岂非
　　宗祏之灵迓其纯锡弥俨
　　庭止之陟且夫轩鼚万品之用基末以扬芳衡从五纬之文澡璇源而唘莹是故少典作而髙辛昌穷蝉衍而重华兆嵞山祖顼元王勤商牒铺观左符若合
　　国家膺五百之景休乘四七之前防华胥
　　神母初定祥于伣天白水
　　眞人即叶灵于啖月
　　肇祖首出
　　三圣绍兴
　　太祖
　　太宗丕承丕显筌宰寄矣馨业绥矣方夫截所裁基规员展域憯澹人鬼之谋从容戈马之烈素鳞未跃连山之歕海重波丹翨初投接地之垂云五叶麾斥八极淑清日月之光犇走千灵豁逹风靁之气既而大龟告契光宅斯皇疈肪玉而召鹰扬漂雨珠而锡粒食蝥弧卓地掲虎以羣翔图契开天进鱼龙而合负五礼六乐声光衔烛之门厚利厐仁根蔕文衢之防然后隮景若华之颠重规穹幕之表袭正阳而号四履廓墋黩而回六幽砥属烝徒共揖羣辟三千长迈铿鍧不战之征八百如归汗漫不期之防盖以畅元春之茂施受偃草之羣顺迄我
　　世祖一戎衣而有之吁其乆也然则设都来辟勤懐旅楹胥防生民必邍自土良繇礼不忘本乐乐自生
　　仁祖六十年之三驾
　　宪考十三祀之匪康规势虽判在恳罔殊矣故曰丽正之运戴抱而轮重运掌之纪事述而志继夫进可以接降原陟巘之逺防退可以协嶞岳翕河之迩犹比于在庙而凭依为亲举之间歳而大礼不渎斯宣喆之所憴憴孝理之所亟亟故廼进礼官按恒式太卜诹吉冏伯选徒使者先駈名物式序
　　天子扬銮太紫之庭指斾中黄之宅皇皇
　　三陵具礼容而眀祀事盖在昭阳次岁而邠风授衣芒乎铄哉夫其灵鼍迅发珥象威夷梯罼防以髙摩驷虬螭而遐运辰旒乍举九霄之列千防祫辂方驩十地之靊隆一簇葳蕤豹尾觇景附于樊山蠼畧鸡翘应雄鸣于陈寳醇流鬯溉涷未洒而埃蠲协气鴹英汉无章而景湛钩躔转卫帷宫敞无外之家羲御防征帐殿肃向眀之理鱼防鸟颉秩宿序于三阶岳运川回走云骈于七萃斯则阳开隂闭不穷轪之灵鼻防头蜚莫极扶轮之旅尔廼戾旧都揽荒作百雉岿然千畇如旧桑麻防防出湛濊之精神鸡犬依依共熙怡之血气绕云髫于若绶歌咢迎厘进霜耉于脩幡嗟咨送韪扵是斋袚孔防质眀皆作容卫肆具
　　幽宫静嘉三只奉引八神左右盥奉溪后之盘香掷祝融之焰觩防鳞次倾皇涧之温波泔澹珠隳合甫田之仁粒金支晃夜缉鱼火于重幽玉豆馨晨匹樵蒸于大昊宏排詄荡纳合軆之馨香大耸熛讹下靡争之鬷假夤仪选而鸳鸖防穆羽调而龟麟舞用能袭鸿眀于朔拱接云气于西徂混江错绮载思乐以浺潆白岳撑霄叠祯氛而嵂崒羽缀觧华树辍祝嘏既备彛宪载张坐眀堂而涣祥纶辑伍符而建萧钺十伦缉化大泽下于煇胞三表徴规都肄敶其荼火鳯衔七色散苍陆之阳暅鱼丽千屯按元娥之隂箓露萧郁郁罄一草一木之驩日羽芒芒总九地九天之烈阆风写庆簸太液而波頽大介扬棱指欃枪而气詟南阳之赉既博司马之仪既闲五材并用盛徳贞金木之符六位时乘妙有体阳龝之总抑又所以式挞武而巩
　　皇维借胪欢而甄
　　灵贶于斯时也畨禺謌椒涂舞月竁纳光日际属爌横汾颂义荐麟玉以镌芳击筑歌风协龙铃而布矣然后方神转毂岳将送旌回涂乎荡平憇襟乎仁夀殊徽自扰骖泽马以扬镳神运不劳夹山舆而结辙珍丛瑰族不加于域大之灵璧月华星匪震于乾元之色至仁简简宫府小大具僚进止之常至乐夷夷妇子仓箱里闾宴衎之事所谓神规齐俗妙宰宅虚锤鑪万有而无忧磐石亿祀而莫纪然后知反本敦宪不叓云云之封烈照重芬厥由翼翼之显夫揄扬上徳以昭声实于崇今综纂见闻以永绳表于遐叶此臣下之义不可损之情【臣】诚薄劣生长于懋俗蹈舞于懿则意者广曜所被翰豪之纎采皆摅恵凯所宣柯杪之零音并扇忘其戅愚輙有拟议庶防尧衢之风比于羙芹之愫裒列丹状乾坤而末由钦挹渊崇頋防尘而滋恧臣不任区区吟咏之极敢昧死再拜而献颂曰
　　地无歇流天无孑曜
　　圣人之生緜煇衍浩皇矣
　　上帝骏恵有
　　清我
　　皇时保念
　　祖兢兢
　　九极疏扃万域砥道穴蛰渊防谐津罄照于化既丰在工载熙我
　　皇南面绥佩迎厘
　　天之无为七曜旋螘淳理楙经五季展义周邦时迈厥攷维天曽我
　　列祖莫造莫防
　　于皇我
　　祖造邦东瀛黄铉下奠紫防髙清道扇风芳气驰防霍人去载胥天推式廓
　　穨祥之阯防防
　　陪都苍精下纬玉电防枢
　　寳胄緜千萝啚阐万惟此
　　烈光重规沓宪
　　我
　　皇念
　　祖恪止瑄芗
　　神祐时飨既夀永昌
　　大舄朱弓天函地袭念此孔脩心焉如摄
　　伐皷既坎和鸾既鸧钩膺翼翼夙驾洋洋霛杲烜龝协风珥御
　　帝迈
　　旧邦百灵相语
　　灏瀚龙趋緜岳鳯翼
　　神眷佳闉宅斯无极我
　　皇戾止有忾其心席芳眡履问晷凝襟
　　羲和振镳广轮肃穆芬树僊僊
　　金房彧彧梯霄架栱控极排櫋祥熏裂燠蔼照麾寒冲牙轇轕列羽飘萧笼姬辨礼跨妫铿防牲牡既省鬯瓉既涤享荐
　　一人息屏百辟
　　都荔遂芳芳以眀徳辑賮同琛廼荐嘉璧浚照璚源夤蔚璇条
　　龙光时荷孠服斯昭
　　皇之对越栗矣防防洞幽属显日跃云绥兮我防色兮我覩匪上斯旁匪堂斯武
　　神之宴娭声芗北迓陈寳球图缤纶来下霛斿乍侨神去夷犹元玑遗耀垂贶
　　灵脩
　　烝哉
　　皇孝蔚矣懋仪本天旉造罄地攽厘干冐有端坤受有域我
　　皇笃祜孰究以极
　　桓桓虎旅作屏
　　旧亰三枢晏谧八表声灵黒齿阗庭黄支契轨撢澥思航占飌知頍
　　震鳞题朔般足巡坰摄提从纪玉烛文眀海截丹绳日隮翠箓有
　　清兆祀同斯景福








　　皇清文頴巻三十八
　　钦定四库全书
　　皇清文頴巻三十九
　　赋
　　耤田赋【有序】　　　　　　　和亲王昼【臣】闻礼经考索云国以民为本民以食为天故虞舜命后稷曰播时百谷周公陈无逸曰先知稼穑之艰难诚所以厚民生固国本也昔汉文帝诏赐天下田租之半议赈议贷黎民乂安治最近古唐太宗亲祭先农躬御耒耜当时天下无事五谷丰登百姓和乐几至刑措钦惟我
　　皇上重农贵粟子恵元元深仁同天至徳匝地
　　御极之二年甲辰春仲
　　躬亲耤田率三公九卿秉耒而耕至诚蒇事嗣是耕耤
　　之礼每嵗举行至勤且恪用以迓
　　天贶享
　　祖考阜人民典钜庆隆丰年屡兆六府着修和之媺万方兴盈亿之歌唐虞三代之盛未有加于此也谨拜手稽首缮赋以献其词曰
　　繄稼穑之匪懈兮食乃万民之天惟我
　　皇之重农兮稽钜典于前编敬粢盛而饬御耦兮用作式于八埏乃只事于九宫之位兮遂
　　躬耕于千畆之田祥光灿于膏壤兮瑞气发乎郊万姓欢传兮如百川之朝海千官布列兮等众星之丽天懿哉我
　　皇勤思田功诹吉期兮幸东陆斋三日兮告神农内外兮清谧上下兮肃雍是日也水漏声残东方欲晓南面凝旒御炉香袅鸾仗兮具陈景钟兮徐考俄而阊阖启寳扇扬六辔齐举八鸾鸣锵披緑野兮条风和瞩青郊兮嘉卉芳帷宫启兮春日丽黛耜具兮稼器详执洪縻兮在手御绀辕兮防场四顾兮沟塍砥平三推兮土脉苏昌若夫公卿大夫进耕以次或五或九祗肃防肆庶人终畆劳酒以赐胥上下以致恭遵礼经而蒇事于是金鞭方辍玉辂遂旋雨防纎以清路风缥缈而散烟侍従偕来睹
　　天顔之有喜馨香上逹卜瑞兆于丰年统神人而胥悦庆福祉之交骈缅夫后稷播种夏禹躬耕取诸豫而顺动应乎干而时行书传乃粒之羙诗有生民之赓仰惟我
　　皇敬诚充盎耒耜
　　躬亲降福孔穣萃九有之欢心展
　　一人之孝享洵咸五以登三与天参而地两数耕耤田兮绥万屡丰匪且有且兮乐利咸仰又従而献颂曰我皇重农弗自暇逸
　　御精躬耕身先为率东作西成获之挃挃晋献宗庙享于克一



　　上元观灯赋【以时和年豊万方同乐为韵】
　　和亲王昼
　　繄阳律之乍转瞻斗柄之初移勃佳气之鬰葱正阳春之届期解祁寒于百室扇条风而和熙快媚景之始陈惟桃李之先知矧上元之佳节列灯树于九逵布风光之妍丽咸流翫而忘疲尔乃明昭上帝受福则那双茎九穂珍祉骈罗庆民安而物阜悉巷舞而途歌时清兮太平有象春融兮乐事孔多罗胜新裁人人防绚闹蛾争耍处处肩摩忘箭移于玉漏爱蜡艶于铜荷维时明月上夜景妍士女集车马聨撙撙绎绎轰轰阗阗铁市铜街鬬银花之璀璨红楼翠馆映火树以防娟箫鼓溢升平之响黔黎游丰乐之年此固合九州而一轨统四海而皆然者也至若
　　皇都佳景更为隆丰春先得于万国恩早沛于九重比户受盈宁之锡连闾扬和乐之风故应莭而春灯盛祈年而胜赏同九枝延追古之佳号百叶翻炫今之巧工或团圞兮似月或蜿蜒兮犹龙撤鱼钥于五夜兮天街荡荡渡星桥于九陌兮人影匆匆若夫居尊临卑执一御万玉烛调兮泰阶平东风至兮韶景换人无徃兮不和民有乐兮争献张防架于六宫炯炬辉于三殿鳌山对峙龙蜡烜其葳蕤凤阁层开星毬布其灿烂摅愉悦于
　　宸襟又万方之所同愿夫其夜明似昼月照如霜万户千门羃祥烟之晻蔼五光十色闪鹤焰之荧煌画槛兮金虫坠影纱笼兮蜡穂吹香锦绣纷敷俨胜万花绮谷笙璈错奏宛齐瀛海仙乡夫岂犹人世之可拟而尘坱之足方也哉然而致斯盛也
　　一人垂拱九有大同万物并育百谷屡丰致黎庶于康阜萃民气于和雍宜乎登春台而胥恱同民乐于无穷爰颂我
　　皇受天百禄嘉符迭臻金瓯永卜庆天地之长春敷阳和于百族年复年兮化日舒嵗复嵗兮兆姓乐睹良宵与胜事快风熙而景淑欢呼抃舞燃长明不尽之灯就日瞻云申
　　万夀无疆之祝













　　学问至刍荛赋　　　　　和亲王昼
　　为学在乎下问审问贵乎虚心不下问而终成自弃非虚心而集益不深逺覧遐搜惜寸隂于暇日广咨博采彚硕论于冲襟然后献可替否作砺为霖彼询于刍荛之训可谓昭徃古而耀来今矣原夫日新谓徳多识是贵自用则小矜满宜汰不临深以为髙敢居约而为泰迹其过乎自卑正其所以成大是以有而不居谦而不忲盖未有自以为是而不受害者粤稽先哲博观徃训尧称克让舜推好问大禹传昌言之拜发于至诚孔子当闻过之时引以自幸夫岂徒髙已卑人守一身之独学眇闻寡见致四方之令闻也哉尔乃并观兼聴推诚布公乃明四目聿逹四聪谟猷日陈乎殿陛咨度下逮于蒿蓬于是朝廷之上薮泽之中靡不进谠论竭愚忠小夫献一得之善太史陈四方之风讵止迈乞言于宪老而纳明谏于瞽蒙于是学既得宗问惟务广内不懈兮道积而修来外多闻兮用中而酌两纎毫不弃如大海之纳细流片善必收等泰山之容土壤敢言之路日开虚受之内朗此
　　一人所以集庆而为臣民之所共仰者乎













　　荔枝赋　　　　　　　　和亲王昼
　　原夫大宛蒲萄上林楒栗平陆甘江陵紫橘玉井之雪藕欺霜洛阳之朱樱耀日钟山之李大如瓶信都之枣甜于蜜征嘉果于羣芳咸应时而垂实乃有林檎为兄石榴为弟禀乎炎精依乎火帝殻染丹砂衣裁锦帨角昴见而绽灵葩云日镜而流火齐枝悬万颗等璎珞之纷垂霞丽千房俨瑚之交缀繁生闽粤之乡着羙渝涪之际肇嘉名曰荔枝非凡果之可嫓尔其为色也或称陈紫或命蓝红始雕青玉旋镂丹铜琼膏兮内孕绛罗兮外蒙赤罽初收脱晶丸于掌上朱嚢乍觧卸氷茧于盘中宜乎领状元之号而膺一品之封若其为香也贯肤膜彻表里氤氲可寻掩冉难拟纪江緑之馝芬传宋香之旖旎剖残赪颗溢芳霭而袭人劈破氷肌散清芬而染指此薫艾纳者不足方而含鸡舌者庶可比至其为味也谈香心醉数种涎滋津寒兮似雪肤腻兮如脂沾唇而甘流僊醴入齿而冷沁华池小核中含快嚼丁香之实莹瓤外朗润同琼岛之芝若夫厥种攸分品题独絶龙牙凤爪之殊双蒂侧生之别枫亭兮自昔称竒闽峤兮于今为烈蔡中郎之谱誉以无双白香山之圗夸为第一固宜人人同嗜处处争传方之绛雪拟以神僊诗诵髯苏狂情饕餮赋成王逸丽句芊绵此纪芳名于千古而擅嘉实于八埏者也方今
　　圣泽无方
　　神功及逺极无外之要荒亦尽归于圗版借方物以输将讵辞劳于徃返
　　圣心祗惕兮异物弗珍臣子敬恭兮嵗供恐晚颁玉府兮
　　殊锡九天褁黄帕兮承
　　恩上苑咽天浆而饫
　　徳孔深谨献赋而丹诚借展爰为之歌曰嘉实之生依此芳树嘉实之来致自
　　王路欣沐
　　赐于
　　九重得分甘于瑶圃看嵗献于炎方庆蒸黎之永附














　　皇太后万夀无疆赋【有序以万夀无疆赋为韵】
　　诚隐郡王允祉
　　皇上御极之三十九载恭遇
　　皇太后万夀花甲一周【臣】祉偹位屏藩得飏言
　　颂祝伏惟
　　圣母凝庥锡嘏永万年之厯
　　睿思孝尊亲垂百代之光
　　奉玉食以含饴承露掌开列缤纷之环佩
　　被山龙而戱防钧天乐奏来络绎之车书添筹算于未央荐兕觥于长乐治道式彰乎
　　孝徳
　　慈顔并永于坤维率土咸欢普天胥庆【臣】祉学惭沛献欲将介福之词才谢陈思敢进母仪之颂惟愿流霞绛雪佐玉膳之琼浆朱草醴泉効椒宫之灵瑞斑龙捧驭萃松乔期羡而偕称五福之觞青鸟啣书合方壶蓬瀛而共贡九如之什臣不胜夫欢忭愧无能于赞扬谨抒葵忱聊伸嵩祝谨作赋以
　　献赋曰
　　维
　　圣世之清宁萃祯祥而叠献既治化之旁敷徴皇极之克建合大顺以致尊亲集振古之洪禧躬盛徳以崇圣母立兴朝之彛宪我
　　国家车书同轨大一统以为家
　　圣祖母六甲甫周协二仪之永健天人咸应以休徴子孙得伸其至愿贡献逾山海以梯航颂扬极臣民之亿万伏覩我
　　皇上纯孝性成圣徳天授定省晨昏恭勤左右怡慈顔于椒闱承
　　欢心于灵囿奉鸾舆莅汤沐之里旃裘毳帐贡琛而献賮者骈阗导凤舸临吴越之邦白叟黄童巷祝而衢歌者辐辏命驾则丰隆洒途御舟则天吴肃神祗因孝徳以効灵山川愿嵩呼而献夀恭惟
　　皇太后鸿仁溥被渥泽涵濡周借姜兴开天而佐圣祖任惟姒继配地以大皇圗兹执徐之纪嵗值花甲之方逾玉殿风和仰卿云之似盖金茎日丽浥甘露以如珠
　　皇情幸
　　母后之安康而喜慰
　　圣懐极家人之礼数以欢娱人亲其亲人子其子已合四海以成
　　一人之孝人知奉亲人知克子又即
　　一人以示百代之模实前古之稀觏允近今之所无于是南极耀景星光神鸟集瑞凤翔萐蒲自扇蓂荚呈祥盖六合含齿戴髪之伦尽荷
　　推恩之濊渥八极翾动蠕生之属同涵
　　锡类之汪洋遡煦育之
　　洪慈已共黄舆之防外合羣情为大庆自同
　　坤徳之无疆乃若孟冬届节干风初度万物凝成嵗华贞固方初月之生明喜昌期之适遇大典合万国之欢圣孝诚五十而慕
　　龙文焕彩唱天长地永之词
　　螭陛欢腾上日升月恒之句儒林何幸得珥笔以飏言藩列虽防亦趋庭而学步欣遇
　　圣明之世欲纪盛而无能敢従簪绂之伦抒防诚而献赋









　　万夀赋【以一人有庆万福来同为韵】
　　诚隐郡王允祉
　　惟
　　昊苍之无私佑元后之建极六合待其范围五福由之敷锡故瑶光华渚受命凝祥日角电枢开天叶吉然称祝莫尚陶唐祈年独侈周厯自今以较前徽
　　圣皇实为首出盖久道爰观乎化成纯嘏毕集于盛徳今将赓天保定尔之篇请厯数夀考维祺之实我国家自
　　太祖丕基缔造至
　　太宗舆圗式辟
　　世祖凝鼎命以维新
　　皇上则大显承而正域质既擅其神灵学复传乎精一圣功干健
　　圣徳日新隆
　　两宫之孝养肃
　　九庙之明禋光辉被乎四表懐柔遍于百神治本乎黄唐虞夏道贯乎濂洛闗闽乃进石渠之彦天禄之臣阐圗书之阃奥析谟典之真醇广敎思于宇内布讲义于成均且
　　宣谕而立训俾化俗以兴仁寰中顺则海外来賔覆冒丕周佥颂
　　右文天子声敎四讫咸尊
　　有道圣人至若
　　神武震乎八区
　　皇威赫乎九有弧矢用而市不易肆欃枪销而农不更畆南服廓清北藩稽首遂使龙庭毳幕隶留守之版圗鼍窟鲛人増海邦之户口扩中外以为家合垓埏而在宥
　　念殊域之倾诚并帡幪于髙厚
　　龙旗指瀚海之区虎旅环隂山之阜铙歌朱鹭七萃同声旅振白狼百僚拜手遐迩同欢梯航恐后迈汉唐而莫京越三五而谁偶犹以保泰在乎持盈励精逾乎初政悯淮泗之其咨频省方以申
　　命躬授平成之防永着河渠之令桑田无恙而允翕可期璧马不捐而安澜告庆且
　　勤昧爽以圗几
　　辟明聪而广聴
　　延访下逮于刍荛垂箴用励夫谏诤岳牧阃帅俾述职以近
　　光守宰偏禆得伏蒲而仰
　　圣怜才则宏开使过之仁奨亷则立寄封疆之柄计典不烦而吏自整肃军政预饬而士皆果劲百工有允厘之休庶绩有咸熙之盛至若耕织早绘于
　　深宫恵泽必周于海甸雨旸未爽桑林之祷黙修丰歉未形常平之储早办闗陇颁少府之朱提淮扬仰神仓之白粲课额减而商灶均霑税寛而懋迁共劝宿逋尽免累豁者数十州赐复频闻嵗蠲者数百万且念深于钦恤法详于奏谳巽风扫地幽枉皆春解泽行天生全无算刑不滥而几措网虽寛而无玩爽鸠芝秀于圜扉贯索星澄于碧汉此皆
　　徳意浃乎肌肤岂史臣所能纪赞更有盛事足冠古今钜典永辉简牍
　　廵狩则
　　定省无违逰豫而花萼必防阙里之轮奂聿崇先儒之遗裔毕録胜国
　　亲修礼敬之仪贤祠
　　特锡馨香之粟他如东藩请籴转输之般舶聨翩北漠望哺赈贷之车牛相续浿江平壤欣鼓腹者千村木叶临潢庆更生者万族又若巴渝外徼溪洞殊俗皆百代之所不臣千祀之所未服
　　诏书下而永戴
　　尊亲驿使临而愿依覆育即今四十二载巍焕之规已裕百千万年清宁之福时则协洽纪嵗姑洗律廻花明琼岛栁拂金台莺歌玉树燕舞瑶堦庆云屯于六甲佳气绕于三台瑞启当年占为五龙七凤欢同此日洽于八埏九垓内则六宫瞻
　　黼座而上无疆之祝列藩随
　　主器而贡
　　万夀之杯外则勲臣世胄九棘三槐折冲干城之选盐梅舟楫之材八表之车书共集万方之玉帛偕来海澨山陬欢呼动地衢歌巷祝颂祷如雷则见夫南极辉于丙位太乙耀于璿宫仙仗齐而龙墀济济钧天奏而鼍鼓逢逢合宇宙爱戴之情结葱葱之瑞霭聚
　　天地太和之气布习习之条风従此醴泉洋溢甘露冲瀜驺虞驯囿朱鸟栖桐物皆上瑞嵗咏屡丰玉烛调而星躔式序金瓯固而风俗皆同含哺者忘
　　帝力珥笔者纪时雍臣敢附九如于雅什继三祝于华封谨稽首顿首奉觞以进曰
　　盛徳鸿功覆载同符而莫并
　　大年寳厯乾坤共永于无穷















　　解愠阜财赋　　　　　　平郡王福彭
　　君代天以理物圣出治而宪天至治行乎无事大化着其诞宣倾者扶滞者出和气薫蒸乎六宇求有获欲有遂休嘉翔洽乎九埏恵薫兮和畅氤氲兮聨緜万民兮雍动四野兮殷阗凿井耕田帝力忘于何有崇墉比栉史官志其有年缅勲华之上理符大造而无偏尔其时届中天
　　圣人在位辑瑞来同共球毕至卿云兆其糺缦四表蒸其光被煦煦乎大块之噫气既鼓物而无凄油油乎空穴之娱人亦饮醇而如醉歌于涂舞于巷民十室而九康积于野登于场禾一茎而六穂家无暑雨之咨户有珠玉之赐府修事治溥乐利于四民云烂日华庆平成乎天地皆斯风之煦妪代君王而抚字若夫其出自谷其来自南泛兰如臭卷雾为岚若浮若沈乗烟云为嘘吸如升如降随光景以沈涵木当之而擢秀草拂之而成毵冻遇之而融融露值之而湛湛鬰者舒而忧者喜何愠之难堪至于箕主簸扬物为解涣欣然枯苏渊然冰泮吹棘薪兮为凯宣槖籥兮非散従星好兮沛霖导协气兮去暵与与翼翼任满载乎篝车穟穟芃芃溥盈宁于里闬玉粒兮香浮珠圎兮白粲家安温饱胥士女而噢咻户乐仓箱极千万而无算珥笔而纪升平皆斯风所毕贯信乎列于六子导乎四时着人眇眇鼓物垂垂理隂爕阳佐圣人之经纬迎休导嘏助气化而敷施绵绵兮金粟猎猎兮玉枝动物兮不暴宣气兮咸宜合四方为薫蒸成两大之致用因八至以鼓荡识造物之无私我
　　皇上至徳动天休祥福物风声逺播风敎四讫宣仁布义统庶类而甄陶礼备乐和胥群氛而除祓东极沧海西抵流沙徧六合以攸同上及太清下及太宁盈两间而遐迄顾大化无外
　　圣心不居谓予一人顺隂阳以调剂合二五为煦嘘巩金瓯而式固调玉烛以恬如民熙熙而道荡荡还醇风于太初奠丕基以凝
　　帝命垂奕禩而有余颂曰穆
　　皇风兮化均调四气兮以淳和而能至兮物靡不亲圣时若兮福物与民周八极兮浩无垠











　　皇清文頴巻三十九
　　钦定四库全书
　　皇清文頴巻四十
　　赋
　　璿玑玉衡赋【有序】　　　　　　叶方蔼
　　夫干苞阐秘袭气母于羲皇神防迎长占斗纲于轩后南正司天之载五纬同躔东嵎迓日之年四时成嵗乃肇浑天之制爰垂歴象之名邈矣悠哉夐乎尚矣若其灵承帝眷敬授民时基命夙夜之心效法聪明之徳先圣后圣其揆一也我
　　皇上凝休紫极昭受璇穹上治而协健行下交以成泰运珍符雾集聚房防井之精景贶云臻合璧编珠之瑞犹且单心不懈奉若加防推玉律以调八风授灵台而占五候星球乍启不逾分至之司圭表初悬无爽隂阳之景缇宫吹管即应黄钟嶰谷鸣筩奚烦黑黍此惟清宁同撰日月合明故仰昊瞻天久在渊衷己裕勑几观象不越反躬而求矣若稽勲华之代首崇平秩之规是有玑衡用资测騐以之考宪而七政攸齐以之亮工而五辰斯抚固称隆于曩昔实合契于今兹敢竭疎庸敬陈斯赋
　　天徳健行
　　圣躬时宪悬象昭囘泰阶巍焕并明照以升恒握神机而清晏揽贞观之同符羙勲华之再见审厯象之仪型考玑衡之旧撰尔其干文中列坤质外包机缄毕设网纽斜交既辖之以圎轴又筦之以横箫饰蠙珠之的皪琢昆玉之英瑶输激水以自运旋灵枢而不挠三重之仪而六合莫之外一寸之管而万象不能淆其为体也规如弹丸其为用也防如转圜其为象也三百六十有五度之广其为数也一百七万一千里之寛黄道赤道界其内南极北极持其端日月廻环于其际星辰萦带于其间东游而苍龙晨驾西防而玉露宵溥景长而朱曦送燠景短而清风戒寒辨早晚之异察盈缩之殊观虽浑涵于一气实森布于周垣智非同于窥牖情宁等于扣槃彼夫洛下初摹鲜于爰度测灵宪于张衡营铜仪于钱乐承天淳风之改造一行郭公之制作莫不研渺虑于毫厘覃巧思于防漠法加宻于前人理终资于先觉纵能析夫天象之至防犹未喻乎
　　圣心之所托也盖璿玑之所纪者名玉衡之所窥者形形非道之妙名非理之精道则刚健而中正理则元亨而利贞是天体之所以宰乎化育而至徳之所以合乎穆清故乃上瞻峻极仰则髙明旁规二曜疏观列星占以五事验以庶徴以言乎日太阳之精纯离之质圣人法之以施刚徳负丹扆以答阳临彤轩而辨色洞万物于幽遐统羣工而祖识焕昭明乎四方布晖光于九域以言乎月内政之修隂教之协圣人法之以安柔节循晏晦以有时慎紏防而罔忒致少采以修刑谨后宫而辨列起风化于关雎絶燕私于女谒至夫五纬行天日月之余彼迟留而伏匿即消息与盈虚虽疾徐之各异及次舍之悬殊要观祲而禳灾必修徳以临诸惟嵗星之为木主东方之甲乙年浃辰而一终揆进退而罕失适春阳之始舒聿体仁而播徳发仓廪以振乏絶饬田事而定凖直睇东作以土膏待下流而承大泽荧惑司火其日丙丁周天行以二载主夏令之畅盈乃有遂良赞俊之典劳民劝相之行断薄眚而出轻系嗜欲静而晏隂成养壮佼以顺时定心气而永宁若填星之位乎中央其日戊巳而寄王乎季久居之国福厚薄焉者反是所以统四时而合度总五行而成位防隂阳风雨之和收稼穑作甘之利节火耕水耨之勤纾金毁木饥之弊爰有太白之曜庚辛是主嵗一周天附日而处惟金行之秋令肃天地于区宇诘暴而来逺方勑法而缮囹圄建都邑以备囷仓易闗市以柔商旅辰星水徳壬癸司衡环阳丽日至隂之精乃迎寒于北郊时闭塞而冬成爰恤羽林之孤寡审防之吉凶命百官而眡盖藏考工师而按度程是曰三辰亦名七政惟在下者召其和乃在上者彰其应匪天心之偶违从实人事之多逆顺皇皇乎不闻亦式穆穆乎非言而令必敬凛夫旦明若俨承其提命斯轨顺而阶平庶玑明而衡正为象纬之贞符昭皇王之景运非甘石之能窥讵羲和之足问繄我
　　上圣端拱垂旒仿天体之广覆向明堂而爥幽喜怒形乎寒燠刑赏协乎春秋貌言视聴以咸饬工虞水火之交修肖乾坤易简之易演皇极敛锡之畴是故天不爱夫寳道神永献以嘉庥徳有动而必叶感无羙而勿遒定永年之歴数荷帝锡之共球眺荣光于徳水产蓂荚于
　　皇州受昭华龙叙之器赓卿云复旦之讴嫓陶唐之茂烈方虞后之徽猷又何假乎玉仪铜浑之制与夫保章冯相之俦



　　璿玑玉衡赋　　　　　　　　张玉书
　　仰乾象之昭融周寰宇而黙运成嵗功于灵枢烛人事以垂训遐览古初隂阳轨顺五精呈符三光朗润诞受图于荣河爰协筩于时令嗣在髙阳八风叶应载洎帝喾五官司正中星辨于伊耆七曜齐于帝舜于稽虞制曰玑曰衡玑设象以环映衡窥机而中横睠宻纬之粲列虽铢黍之毕程饰夜光以测度既规圆而体精琢良玉以为管亦外泽而中莹古厯云亡星官失术越有浑仪是纂是述凖尺寸以经营传玑衡之髣髴其为体也六合外围辰防内设指二轴以直距烛低昻于毫末其为用也分天脊以立极跨地平而定隅持南北之两端激机轮如转枢若夫日躔黄道与赤为界半入其中半出其外晷长至而牵牛是经景短至而东井斯在辨娄角于春秋实二分之交防此日行之轨阳舒而隂杀者也月行九道黄道则一周列四维随方易色经其南为朱经其西为白经其东为青经其北为黒分内外而错居并中道为九则此月行之轨阳消而隂息者也至于验五纬之凌厯分嬴缩于歩躔惟金水之附日常一嵗而周天火再嵗而秉令木一终而司权填中央以主福阅二十八嵗而一迁其间顺逆留伏循环无端伏行最急留行则延顺厯而东行则合逆轨而西行则偏此五星之度有常道亦有变愆者也大抵日月之行以天为辐星纬之道以日为毂天左旋而常嬴日丽天而差缩天视日为有余日规天为不足积经嵗以为期斯日防天而来复繄太隂之行缓按躔次而可推计一日之所退常十三度而有竒月一周而交防实日速而月迟惟星官之歩厯谓进度为难稽指逆数以握算若右旋其易窥倘折衷于至当实左旋其不移夫天度有常观象斯在天命难谌惟徳克配昔者圣人之答幽明序五行也昼考乎日气协纯阳象以修政积精于刚垂离照于庶事振遐览于八荒夕考乎月体含纯隂象以修徳退宻洗心既内庭之式序亦宵衣之是箴尔乃啓春令于东陆属重华而为木溥仁泽以嘘枯配青阳之覆育秩夏令于南讹属荧惑而为火敷礼敎以牖民范羣蒙之偏颇凉风既至太白司金象秋令以义正肆赏善而罚淫严霜乍陨辰星司水象冬令以智临爰植纲而置纪令行季夏中徳为土四星迭运填不易矩坚大信如金石捷令甲于风雨于是乎有治沟洫设潴防疏川谷谨关梁之水政有司烜爟颁禁律改国火救时疾之火政有戢淫邪严五刑诛暴慢厉五兵之金政有掌薪蒸禁林麓司器用慎储蓄之木政有辨物产课树艺定土圭度地势之土政凡以观文察变协序抚辰或灾沴之偶告即修救以荐馨虽礼详于三代实道启于虞廷观于命九官分庻职儆天工协羣力防非察恵逆于神人相玑衡而因革此所谓钦若之渊源厯千圣而同徳也天祚
　　圣皇丕膺休命衍箕畴行夏正格神明尽物性握苞符以建极召箕毕而环应惟
　　睿虑之玑衡不假器而垂镜于时天门肃穆泰阶清平俨众星环共而仰紫极之威神焉百职受成四海陶冶譬二十八宿之森列而司九州之分野焉朝视政以勤民夜考经而省宪两曜之旁瞩无垠而宰之以至健也轸旱潦以涣号宣幽滞而逹情五纬之代更逓旺而总之以好生也继自今以协气旁流嘉生蕃殖大泽沾濡声灵允塞固不必连珠合璧之祥五福庶徴之集然后知郅隆臻于三五而天人接于呼吸也己








　　璿玑玉衡赋　　　　　　　　王鸿绪
　　维天运之无垠仰苍苍于终古秉干健以立徳普覆帱于六宇殚智虑而难窥借法天之圣主粤稽轩辕受命披圗作覩大挠占斗纲首立算数容成作盖天臾蓲推荚蔀星官之罗列顺四时而歩天武传自陶唐彤车白马爰造玑衡分经凖含钦若勿违授时函夏揖让有虞祗承玉厯仰观俯察朝乾夕惕碧汉髙低星辰的皪目营心维斯程是适尔其为玑也如轮如毂象天之圆缤纷合沓碁布星躔煌煌煜煜璀璨编连擥夜光之径寸缀琼宇之澄鲜尔其为衡也取质荆山是琢是雕中空外坚羙丽琼瑶似截琅玕之竹如横鳯阁之箫用以斜窥夫列宿睨视乎层霄至南极北极作天枢纽出地入地或昻防否众星分罗如臣拱后天穹窿而旋左日月星辰错落而旋右总度数之棼如皆于是焉观其休咎若夫曜灵东浴玉兎西生拂扶桑而沈细栁扬素娥而泻银瀛一则乍嬴乍缩一则半亏半盈时而重光重润时而或犯或凌茍按器以潜思洵烛照而有徴廼荧惑处南重华居东太白西而辰星北填为土徳宅乎其中既禀性之各异亦徐疾之不同月隂精而具阳日阳精而秉隂金水受光于火日木土资生于水金他若羣星之隐见盈万罗寥廓而森森无不挈灵机而知数倚玉管而探寻于考中星实辨昏晓秋虚冬昴夏火春鸟譬循环之无端犹翔龙之旋绕定四序于代更割隂阳于忽杪至稽行道之黄赤分内隂与外阳蟾魄之青朱黑白羲御之冬短夏长一南而百物雕朽一北而万彚煇煌等瑶梭之交织傃七防而成章皆玑衡之妙用察天道于微茫何三代永守以为寳遭函闗一炬而消亡迨经营始于洛下铸象肇于夀昌钱乐造为铜浑猗尺度而寸量更若仪名六合制起三辰侧立斜倚分其位黄环白环运其轮俨四游之在内凖直距而维均恃衡管之俯仰占晷刻于冬春洎仰仪简仪之迭变候极立运之纷纶师古帝之遗法旷千载而同论茍厥徳其不囘何妨乎创制之维新我
　　皇上文武圣神诞膺景命体天行而作则顺民时而立政合二气以相宣调万年之金镜念干符下孚于君徳必
　　皇衷上契乎穆清故前民而开务谨时宪于元正离光腾而物照氷轮现而景澄则
　　宸躬之日月常升恒也视为目而主明貌为水而主恭听为金而王聪思为土而主睿言为火而主従则君心之五行恒肃雍也无形之七政运行防息在中之玑衡不闻亦式虽上极夫皇王之盛治畴得以累崔巍之至徳将使日月循纬五星同色比重华之逰河入昴同放勲之睹景出翼相与防乎卿云之缦缦畅九垓而弥万国



　　璿玑玉衡赋【有序】　　　　　　　汤　斌【臣】闻蓂荚初生古帝识明时之义泽火成象大易垂治厯之文朝廷之政令未施奉若之仪规先备盖敬天即勤民之本而法天实凝命之原自容成定握算而六术已昭黄帝聴合宫而五行较着南正司天北正司地重黎厘职于隂阳旸谷候春昧谷秋羲和致严于分至莫不仰观俯察上律旁罗然存其理而缺其仪未尽观占之哲有其数而无其器难成察稽之功尚考虞书聿垂伟制躔度窥于寸管文星运于圜机聚山泽之精华极人工之贲饰诚授时之要术歩厯之宏规也然而至徳难闻成模渐斁精思罕遇不无章防之讹参騐防淆遂有统元之悮以建申为建亥鲁人之月令无凭以食夘并食辰齐廷之度数何舛太初厯称邃密夀王犹议其非乾象术号精深韩翊尚指其短固由天行之难定实亦制度之未精观防通于古今应彰明于
　　昭代恭惟
　　皇上履端建极丽正凝神日就月将光华协于天地朝乾夕惕奋迅象乎风雷道在钦崇凛曰明而曰旦功深宥宻谨亦保而亦临时宪之厯久颁永年之法新勒合元防运世之终始辨五十二家之残丛将见合璧聨珠嵗书太史大章含誉日纪灵台乃复尚稽典谟究明遗宪旁招庶士敷奏鸿词将假翰藻而明三才借笔泉而协五纪【臣】罔窥理数素昧天人幸际昌辰敢辞芜陋谨献赋曰
　　缅鸿蒙之初辟邈莫知其纪极仰寥廓而无垠识苍苍之正色渺终古而左旋畴转轮而不息罗万象于周廻建极纽于南北三垣表内外之宫庭列宿画中原之邦域圜九重兮谁营里九万兮孰测维邃古之神灵肇观天而作则揆茫茫之元化总睿圣之范围粤重华之膺箓绍放勲之巍巍初受终于文祖乃躬覧夫万几方类禋之未举首申命于衡玑盖执中以体防于渊穆自观察而效法其精防亦犹七十载之光被四表其功用惟本天治人而不违若夫魁衡招揺之宻运隂阳寒暑之潜移非参稽之不爽何庶绩之咸熙矧乃天鸡晓唱羲驭昼踆朝浴沧海夕耀昆仑景近极而炎暑景逺极而易昏居牵牛而一阳来复舍降娄而春风自温烛龙未足夸其光彩夸父无由效其骏奔至夫继离宵曜夜光融融朒朓警阙朏魄示冲应潮汐之消长従箕毕而泽风日退度于十三遂置閠而成功再如木徳行仁太白秉义荧惑主礼辰纬藏智惟填司信位王四季防期嵗而周天或累年而迁次或方进而复留或既分而忽防信薄蚀之有常乃伏见之难初偶乖于絫黍久渐易其机枢何以测算不失于晦朔气数防愆于盈虚惟至人徳合苍昊制凖干图玑运外而规圜衡当轴而虚中两极相望于直距九行环绕夫紫宫大梁实沈之周列鹑首鹑尾之丽空四游两环定经纬表里之凖三辰六合挈夘酉子午之针运躔离于晷刻转造化于尺寻东作南讹毕协于节序摄提孟陬宛肖夫天心随波降升似昭囘之银汉与日环绕象灵乌之迅飞昼晦重隂而仪度不愆烈风雷雨而僭忒不讥饰以鸿寳缀以羙玑琼璧精莹云霞之色可挹夜光璀璨星宿之芒依稀虽曰以管窥天何能持小而测大要之因衡察象实可殊途而同归后若苌子韦之探赜索隐梓慎禆灶之极渺穷工殷周之巫咸史佚魏齐之石氏甘公王朔唐昧之观星气尹臯吴范之视日觇风汉唐则夀昌一行之术宻宋元则沈括守敬之业崇其用器也踵事而増华敷衍而不穷或造轮扇而刻木或倚浑仪而铸铜或削莲花以传箭或斲觚棱以盘龙谁能不祖奥防而述成规遂可察气数而合苍穹岂若倚盖弹丸蚁旋磨转术家之微渺无闻法象之探索犹浅彼张衡之藻翰称工洛下之经画推善灵宪之圗书犹存嵗差之考稽难舛损益适宜缩嬴合撰足以验同气于天人通至诚于幽显是以帝王俯察人事仰观天则时几必勑视聴母惑常扶阳而抑隂更缓刑而尚徳雨旸寒燠若其序嵗月日星顺其职皇猷玉润而东壁聨辉帝典金清而左角不忒煌煌乎执大象而抚地中面稽天若卜年万亿敬抽毫而作赋若身随臯夔之班而逰唐虞之世











　　璿玑玉衡赋　　　　　　　　　梅文鼎
　　至哉浑仪之为器也体天地之撰类经纬之情极深穷高阐防致精殆更仆莫殚其蕴累牍难悉其形者矣粤自道生宇宙肇为大圜健运无息东西斡旋七政错行宿离紏纷交光罗络终始相嬗虽有离朱孰闚其端圣哲挺生继天立极开物成务叙畴作易俛詧仰观赜探隐索谂六虚之旷邈讵目营兮可获廼范金兮为仪縦若衡兮八尺厯以之治兮象以之覈尧命羲和四隅分宅制闰成嵗厘工熙绩匪有器以御之孰所凭而推防虞帝受之玑衡以设敬天勤民两圣一辙嗣三统兮迭更兹重器兮防防陈东序兮天球惟河圗兮为列盖先圣之法物岂司天之可阙嬴秦力政蔑弃天常迁周九鼎焚燬旧章球圗湮没莫知其乡厯纪乖次伏隂愆阳及夫汉造太初浑天初置惟意匠兮经营莫详徴乎昔制曽黄赤兮未分矧嵗差兮能治厯唐逾宋代有讨论小异大同踵事増新説存诸史约畧可陈外周六合八觚三轮平圎象地以域昏晨子午双环枢纽中尊夘酉交加日月之门是立郛郭以挈三辰黄倚赤而相结剖二至与二兮判发敛兮南北距紫极兮为言小环四海又居其内左右周闚两箫更代低昻斜侧折旋唯意仪三重兮共枢亶推步兮精义亦有铜球实惟浑象列星缀离三家殊状或附益之两曜类蚁行兮磨上迟速行兮一机或水转兮磨荡非不研精覃思穷神尽智象重大兮易胶每机闗兮弗利仪重环兮掩映防未宜兮窥视加以代易人湮乍成旋废造之也綦难用之也匪易若乃元祖初服广徴硕儒有羙鲁斋王郭之徒既作授时备累与书髙表四丈承以景符简仪候极离立扶疎二线代管分杪乗除庋百刻兮天腹旋立运兮四虚闚几兮测月莲花兮挈壶正方有案兮定南北悬正坐正兮九服之须仰仪兮虚而似金度斜络兮南极攸居可谓酌古凖今洵羙且都者矣厯年逾百有明膺命虽大统兮殊称实授时兮为政属作都兮石城旋京邑兮北定既观台兮屡迁地更寘兮乖应岂仪器兮多迕抑畴人兮弗敬宁弗善厥初兮嵗荐更兮滋病经生既非所习兮又圉之以禁令占测算各分科兮或承譌而罕正设官司厯防为文具交食或乖谁知其故尔乃海西之士万里来賔奉其师説备其谘询如礼失兮求野似问郯兮识官实闇符兮周髀此久缺兮彼传于是吴淞太史仁和水部夜译晨钞心追手步亦得请而开局集欧逻与儒素撷西土兮精英入中算兮鑪铸屡清台兮襍多宻合兮可据怵巧拙兮相形新术良兮羣妬歴既成兮弗用书十年兮徒着何人事兮多违或有待兮天意兹遇隆时体干出治颁朔正时上符古帝洞新法之合天可永遵为定制既测验之无差岂中西之有异哂陋儒兮古骋小辨兮讥评若盲不杖兮聋别竽笙斯术之无弊兮经指摘兮益明乃诏大史乃咨在廷谓新厯兮允臧顾仪器兮未成式采铜兮名山鸠哲匠兮上京备制兮六仪各锡兮嘉名赤道兮法动天之西转黄道兮顺七曜之东行古二道为一器兮聊彷佛其斜横今别其用兮法以简而倍精黄既丽赤而左旋兮复右还以计程纬度之各异兮亦异其经黄自有极以运兮测距度以为徴日心正对兮逰表是承时时可騐节兮若响于声地平之仪辨方正位转线参直三光所至出没之度渐升之意秒忽防茫具可别识象限平转兮测髙与庳割圎八线兮于是焉施合四为一兮周天在兹度惟九十兮厥数已全纪限六十兮于以参焉正反隅角兮靡幽弗宣用稽距度兮两星之间弧三角之法兮推其所然五者相资多人分测片晷之余各尽目力假变行之迅速盖须防之罔忒别有浑球全赋星躔循黄之极碁罫珠聨列曜逺近南北入度小轮之限凖斯无捂亦依赤极出地有恒或正升兮斜降或正降兮斜升晰伏见之先后信里差之足凭黄纬之列兮百世无改宫分迤差兮恒星东滙以度计年兮六十六载下设旋轮兮应时周动刻漏罔僭兮机发于踵爰有髙弧系之天顶地平经纬相为形影或象限兮平观或纪限兮斜距或黄赤仪之所窥絜之球而参遇烂若轩辕之寳镜兮缩圜形而周布众仪得其散兮球徴其聚正求兮反映宛转兮廻互测量有书兮或不能句摩挲斯器兮旷如掲雾更旋宫兮十二随道里兮攸殊际地之极南北兮以为之枢子午及平环兮以限四隅隅各三宫兮东方为初次第右环兮大权以区三合六合之照兮凶吉分途惟斯球而可睹兮考歩笇之宻疏致用万端未克枚举洵天府兮竒珍昭大法兮来许若其镕金有术弃滓取精磨砻砥砺光辉荧荧旋之中规直之中防擘划匀细大半畸零重心巧测铢两无嬴惟寘仪兮合度虽久逺兮无倾趺交之以铜龙兮或海兽以相擎为水凖与螺柱兮常消息焉取平天矫兮腾踔攫拏兮狰狞讵羙观兮一时永奠定兮千龄乃至崇台百步回出阛阓周以储胥纎埃不至上列六台方圎式异相依兮交譲旋观兮防阂施窥筒之竒巧盻千里兮如对昼候兮日面之星夜占兮句已之态折照浮光兮气水水气清蒙厚薄兮地心相配交食浅深兮起亏进退地景厚薄兮青緑明昧视差有多少兮命天九重月有望兮太白攸同抱日为轮兮互入相容超西法之旧兮信天能之弗穷登斯台也轩豁洞逹耳目开通挥斥兮八极广揽兮无终意气兮飞扬凌虚兮御风习其器也陆离潇洒缤纷容与烂缦兮卿云昭囘兮星野照曜兮焜煌周流兮轩翥戄临汝兮旦明逰吾心兮太古帝载之于穆兮陟降其所垓埏之辽絶兮敛之一黍匪重黎之遗迹兮曷其臻兹要眇邈祁姚之不作兮畴复探斯奥窔伊崇效而卑法兮协至徳于太灏定百代之犹豫兮踵惟精于帝道毕逺臣之巧思兮备前王之所少璿玑玉衡之不传兮乃今而获圣人之大寳乱曰巍巍穹窿帝所则兮小心昭事惟合徳兮写以良金如肖像兮父干母坤斯瞻仰兮子之于亲视无形兮对越在兹曷敢以宁兮兢兢业业承天休兮奉若不违升大猷兮祈天永命从兹始兮亿万斯年昊天其子之兮















　　瀛台赋　　　　　　　　　　　叶方蔼
　　惟
　　皇清受命混一海防建邦设都开疆启土焕紫宫之矞皇辉丹阙之耀丽五云郁其上浮九重屹其雄峙固己运中央设万国奠六鼇巩四极树无外之宏模立不骞之遐则者矣尔廼
　　皇上聴政之暇思以鬯
　　睿情洽
　　宸欢颂匪日咏斯干爰循故国之遗址聿起
　　新朝之壮观岿乎其所谓瀛台者是台也耸金墉之西隅环玉河之四滙矗鸿蒙而建标映觚棱而交彩俯云雾以槛楯扪星辰以户椳廓遐覧于九州迓景福于千载宁良工之役其鬼神直上宰之移其蓬海观夫紫戺霏微碧基深窅层栌掲蘖飞梁夭矫阳马骧腾于四荣隂虬躨跜于八表芝栭焕其戢孴桂柱挺而踔蹻烂朱緑之璘防缋仙灵之缥缈金鼇玉蝀连阁道以纡廻雕碧文珉縁御墀而窈窕中复藏温室理曲房兰牖藻井螭梠凤牕琼寮珠户玉陛瑶珰青璅葳蕤夫绮疏丹雘歙赩乎雕梁既岧峩而防窲亦蜒蜿而轩翔瞻瞩周旁俯仰上下其翼然者为亭其旷然者为榭其幽然者为渊其呀然者为罅鸾箫象管奏
　　天乐于芳朝云锦霓裳奉
　　宸游于清夜山则林麓深防冈峦参差崄岞峪峣屼嵬嶷玉女捧盆而上睨仙人引掌而下垂涌寳地而杰立非神变其谁为水则发源西山泝流渤海泛滥洄潆砰奔骇走碧沙以油沺激白石其磊磊似弱水之荡潏乎神居望琼楼珠阁而靉叇则有珍树敷荣瑶草含秀迷谷洊开华平长茂肃慎贡夫雒常拘弥献其变昼纷沓苍郁左右前后畜九真之祥麟圉林氏之驺虞驯条峯之仓鹿闲大宛之赤驹鸿鹄鹓鸾互颉颃于霄汉防防鸂争啑唼扵菰蒲青鯈裔与而遂其羣育白鱼跳跃而应其贞符时维春也勾芒司令太皥乗权万木纷其向荣百彚呈而鬬妍条风披拂淑气囘旋
　　天子于是御苍玉之辇载青帛之旃望籧筐于桑野省钱镈于农田襭菁华以敷贲逹幽滞而昭宣防赏花而作赋或垂钓而摛萹时维夏也长嬴序临祝融炎煽平畴麦登凌室氷荐羙嘉木之留隂赏芳莲之发绚天子于是弹五之琴挥七华之扇驱浮于太空引神飚于绮殿既解愠而阜财亦览时而察变岂绣岭之能方而甘泉之可羡若夫白帝改候青女戒时百物告瑞万寳荐厘
　　天子乃复出重霤降层墀骖大丙拥羣祗讲狝狩之典习战阵之仪八旗雷动七校云移曜霆掣电搏熊射罴弧弯而苍隼落剑舞而白猿驰凡以顺金令之肃杀而代造物之威施至于北陆迎晖南方见昴虹影既蔵云物斯考
　　天子乃复扄神紫防栖心元颢爰燕息而深居用恭嘿而思道牙籖锦轴朱文緑字之竒玉匣金縢大贝赤刀之寳周庐环防夫百灵宥密静通乎万肇于戏斯真所谓斟元化顺亭毒揽金镜调玉烛酌两仪之节宣统亿万于掌握爰穷髙而极深自膺福而绥禄故能奢未及侈俭而不陋规遵王度动中得趣搆成灵阙结为神宇拟玉虚之清都恍太乙之紫府观者目眯而精摇闻者神动而色沮斯固侍从之方朔不能驰辨而逞词待诏之相如毋庸掞藻而抒丽者也尔廼下里之士负书珥笔挟筞周京观光上国踯躅鹓班之后徘徊象魏之侧喟然兴曰夫诗书所陈史册所纪唐尧茅阶虞舜蒿柱混沌淳闷不可久处若夫周有灵台而兴秦以阿房而废未央建章临春结绮神仙长年艮岳琼宇或借之昌或荒以圯惟居业之不同斯处室之各异今我
　　皇上端而虚俨而伫髙拱九元洞瞩万里咨臯夔访伊吕解网縦禽吹律囘黍貌言视聴祓其思嵗月日星符其序雨旸寒燠四时若其官食货賔师八政修其纪是以庶徴应百福绥逺为和风近为朝曦及物物解被人人怡练太和于神明动欢欣于四支虽一防而一豫亦可咏而可思夫台之以瀛称也唐有瀛洲之荣宋有瀛馆之选皆以处夫石渠之英而集彼金门之彦顾何草茅末品蓬蔂防贱亦得翺翔碧霄眺瞻清殿绕龙鳞而识
　　圣顔移雉尾而窥宫扇深荷
　　髙厚之神施敢矢涓滴之防愿请为作歌以志舞抃歌曰维
　　皇有道无反无侧维
　　皇有路荡平正直
　　皇在灵囿熙熙长旦景星纷陈卿云是烂
　　皇在灵沼泽沛恩浃海水无波江涛有截
　　皇之出兮百神骏奔雨师洒道风伯清尘
　　皇之入兮元一守户以翼以于是笃是祜惟圎锡盖惟方献舆惟岳输固惟溟效濡亿万斯年我
　　皇乐胥
　　懋勤殿秋兰赋【有序】　　　　　　　叶方蔼【臣】方蔼于七月二十四日入直
　　南书房臣英【臣】士竒示【臣】
　　懋勤殿秋兰赋二篇窃念兰微卉尔得沐
　　禁近之清光荷
　　天顔之一笑何其幸也臣又闻十室之邑必有忠信十步之内必有芳草山陬海澨含英孕竒者何限物倘有知欣欣向荣之情曷能已乎于是广此意而为赋曰
　　览大钧之播化察卉木之殊类庶土所滋缤纷荟萃或品下而栽荣或质幽而地顇惟懐芳兮处崇斯扬蕤兮呈瑞相彼幽兰精英淑粹当其萌茁于山陂也灵根所托不髙不卑陋下泽之沮洳厌层岩之崄巇倚翠防之径曲縁碧涧之水湄含华吐秀芬敷色披背葹与薋蒻暎杜蘅与江蓠夫其抱馥虽殊应候自若冬索春敷夏茂秋落乃有类同禀异贞姿晚萼勾芒升而缃叶始抽蓐收御而朱英方折众皆黄落以萎摧此独流馨而绰约贞洁兮似抱徳以待时晶英兮类协期而知托依赤墀入紫阁长结防于玉除永栖影于金谷且夫懋勤之为殿
　　圣主于是乎宁神端拱怡情典学撷先哲之菁华藻圗书而丹雘绮疏日上兮铅椠累累櫺槛风来兮芸香漠漠延载笔之儒臣褰穆清之渊幕于时松牖始秋梧宫未霜莲潭变彩竹院生凉苍苔萦砌瑶草拂廊开琅函而气爽抽凤藻而思飏尔乃绮牕之下绨几之旁翠枝缥蒂紫茎绿穰天香流兮拂拂幽蕴发兮扬扬至如阳晖早曙露濯清宵鹤羽初警蛩吟乍撩蚪檐晚静蛛网昼寥挹孤芳兮若逺若近玩贞姿兮永夕永朝遏青裳之薫郁黜将离之艶妖亭亨兮如謇谔之臣矢氷心以环列左右纚纚兮如洁修之士敷玉藻以掩映
　　宸霄彼夫度索之桃实三千扶荔之甘蕉十二陵邱蝉聨臯泽揺裔者不可胜纪皆摈置而不陈独此兰之绕砌于以见崇质而斥华尚徳而贱艺栽培乎素履之林掇采乎晚成之蒂根深而其膏必沃植厚斯其功弗替岂无縁山被阿枝丛叶岐怨空谷之莫采经霜霰之凄其则与麋鹿偕处腐草同萎空寄生于野人之圃或分莳于山谷之坻虽烟霞之赏爱奚崇髙之见知臣闻去萧艾惟虞未尽艺蒲兰常忧不荣何难罗三湘之秀擥七泽之英尽九畹之种空百畮之羣上穷嵯峨之颠下澈清泠之渍拂之拭之兮咸登
　　有道圣人之侧俾流徽于宣化之闼崇礼之廷而且林总兮万品之蓊郁扶疎兮千世之葱菁






　　防同馆赋　　　　　　　　　盛符升
　　若夫风雨之交河山之固帝王所以宅京也车书之防道里之均遐迩所以来庭也故北镇始封流沙西被而东矢既贡骈乗南行惟八荒之在宥斯九译之咸臻服纨牛而驯露犬供珠树而献素禽以至飞车乗毳没羽浮金賮虞周所未賮臣轩顼所未臣莫非太平之盛事因为一统之常经至于懐方有氏象胥有官治其委积致其饔飱皆昔王所以崇礼数重邮传也我
　　朝肇域东方亲附莫先于蒙古自白鹤之梦应扵秫田玉玺之祥收于察部而相率来归者防义属一家或恩周万户即今四十九旗之众奉贡请安者嵗时踵武所以理藩有院特为开府他若賔服之三方则防同馆为之主也原夫共球肇启东自朝鲜节贡者三年贡者一其臣事为防先赤萤朱提比扵三品兰千罽防拟于絺纎豹獭取织皮之备纸米当秷之全而其仰被恩施者特厚赐金印赐裘马免鹰免弓减粟减绵所加礼者己六十年西有吐鲁番则囘族也地本车师闗通嘉峪昔争哈宻而搆难于前朝今合五城而入贡于甘肃所进者西马羚羊金刚玉璞亦有驼鹰蒲萄旃罽刀弓之属
　　朝廷念其荒逺贡为递减而赏従优渥由粤西而入者安南黎氏也龙编雉贽数欵祥州玉莭星轺时临富水期两贡之并进定六年以为纪厥贡南金博炉烛银缕簋加以薫陆沈笺犀角象齿因其君臣能慕义以献功仰承
　　宸翰有忠孝保邦之褒羙至于粤东之贡道非一其南而西者为暹罗地多犀象俗贵香茶翠毛雀尾紫梗椒花纷织文与白氎兼药石之繁多其西南之絶逺者为西洋旧有古里鎻里三十余国散居海疆若今之波而都瓦为前代所未详数其庭实亦有瑚琥珀哆啰伽防象齿犀角油露诸香后以贡狮复至义更重于来王今其人之向慕华风者多留处岙门之阳而十万里外更有异士星歴擅长生在拂览劳绩尤彰其由闽而入者为东南之琉球也居马山而依鼋屿厯彭岛而入湄州二年一贡臣职克脩封使再遣礼节殊优复轸念其地瘠自铜琉海螺而外槩谢却而弗收而中山世土之题牓
　　天章炳炳于遐陬兼许其陪臣子弟雍序来逰斯文教之逺被足司契于懐柔其昔道粤东而今由南闽者为荷兰地居险逺贡以八年充庭之盛过于诸邉如瑚琥珀玻璃玳瑁皆珍错之骈阗及哆啰哔吱洋布矮縀复纨绮之斑斓杂以刀剑鞍马檀椒香露番花番蔻毛毯毛氊而海氛未靖之日又能移兵助勦功成夹板之船所以彤弓载锡嘉其至而劳其还他若西陲之有番寺乃土番故地也元为郡县倘尚浮屠明初因之改立僧寺今之在洮岷者二十六在西宁者九来则各加恩赐其乌斯藏为稍大或称王或称法王或称国师或称禅师厥号各异地由滇蜀以逮秦陇义取外扞而兼内卫此又効顺坤维甘肃以南之屏蔽也方今海水恬波扶桑衔日商舶环通泉流外溢将银瓮竹杖之咸臻亦凤穴麟洲之可陟则又有四译之馆以待殊方之遥集虽吴客之称大归西賔之谭无外安足以罄其颂述哉【臣】职次礼官预闻南馆有通事以待朝鲜有司賔以通四逺致饔致饩之俱详掌环掌讶之是典更有三馆二厰聚其马駞收之牧苑虽析为有司之职守无一非圣泽之流衍也颂曰环馆开卉袵来趾相错兮玉虎鸣银麞入増式廓兮越火枝浮瑶水穷禹凿兮或冠带或椎结纷戍削兮梯航防筐篚陈竒珍烁兮六节通九牢具恩优渥兮守四裔家六合绵地络兮东戸启南薫奏长宴乐兮



　　皇清文頴巻四十
　　钦定四库全书
　　皇清文頴巻四十一
　　赋
　　喜雨赋【有序】　　　　　　　　　张　英康熙十有七年季夏之月经旬不雨暑气烦蒸火云丽空炎景烁物骄阳可畏恒燠有徴
　　帝心然念雨泽愆则难冀丰穰之庆隂气鬰则恐为
　　灾沴之由爰发
　　徳音下眀诏悬鼗铎求昌言严恭寅畏斋祓于宫肃穆
　　精诚祷祠于
　　帝致斋之次日乙酉隂云四合电掣雷轰雨沛于中夜祷祠之次日戊子凉飔倐至烟霏雾结雨澍于亭午于以涤烦润槁育物宁人皆
　　圣心为之感而
　　天心为之应也【臣】英近侍
　　内庭备详
　　宸虑軄居惇史宜志
　　天庥猥以芜词忝兹盛美敢拜手稽首而作赋曰苍苍无垠者有象之天天心之所属兮则在乎璇宫之侧黼席之前盖君身所以配帝而主极所以承干故眀作而幽賛兮若璧合而珠聨月维季夏律叶林钟司辰者赤帝乗权者祝融覩阳景之南至仰大火之昏中维斯时也炎歊蒸欝炽日蕴隆上无纎云下无微风阳坂飞烟于火井羲轮衔耀于烛龙气欲流金威能烁石濯寒泉而犹温对冰壶而如炙力已倦于蒲葵衣不胜夫絺络万戸千门六街九陌咸流汗之成浆或狂呼而动魄谓今兹之溽暑实罕遘于畴昔虽迎凉之殿寒露之台珠帘髙巻绮窓洞开其如畏景暄赫烈日昭回但炎威之四至鲜薰风之南来列子何以御之而泠然椘王何以临之而快哉是盖夏无时雨阳愆隂伏积此亢旱凝为烦燠胡以慰我三农长我百谷四野望之而警心万夫因之而蒿目
　　天子曰咨在予一人雨旸有忒矜此兆民沛
　　王言之涣汗垂清问于丝纶爰咨卿贰民瘼悉陈辍朝撤膳兴于朕身将有事乎
　　南郊先致洁于眀禋于是端居穆清蠲虑澄志上逹穹苍防如符契云油油而被天雷隠隠而出地雨霏霏而入帘凉依依而生袂听静夜之霑濡覩宫槐之含翠此盖
　　睿念之方兴已获上灵之报赐致斋三日时维厥眀天子乃御轻辇聴鸾声享
　　圜丘礼太清荐紫坛之圭璧奏玉琯之韶韺穆穆乎皇皇乎合千官之肃而咸师
　　一人之诚法驾载旋爰居爰处惟徳动
　　天翼日而雨石燕双飞商羊对舞云兴于西日之方午始而度鳯城过龙楼气霭霭而如暮声飒飒而兼秋既而滴沥飘扬滂沱汪濊细珠溅于罘罳飞防侵乎绮缀其泛碧霄而下也若九天之瀑布髙转于银河其縁鸳瓦而注也如百道之飞泉下垂于玉砌
　　天子坐广厦启彤扉歌有渰之凄凄咏兴雨之祁祁任轻霑于瑶席従飘洒于
　　御衣
　　天泽无疆
　　宸顔有喜爰命侍臣凭髙眺视优渥遍乎九垓霑足同于万里岂止畿甸沐膏泽之施三辅获田畴之美而已哉古称雨金雨粟雨玉雨珠曷若灵雨澄映涵濡凉逾琼液甘若醍醐良苖乍起酷暑潜驱登斯民于富夀之域而又奚有贫札之虞盖由我
　　皇之徳馨香上闻故其动于中也肤寸而雨遍天下絪緼若泰山之云更何借乎土龙之屑屑与巫史之纷纷古人之言谅哉曰人主应天以实不以文



　　懋勤殿秋兰赋【有序】　　　　　　　张　英金风流火白露迎凉云浄天髙秋空气爽
　　君王宵旰燕闲爱兹澄景御图书之秘阁发清商之雅音乃有丛兰独荣秋殿芳香自发枝叶相扶植以青瓷围以朱槛斯亦托根之至荣者也【臣】朝夕
　　经帏味彼芳洁敬成芜赋以奉
　　宸懽其辞曰
　　【臣】闻兰之生也隠于空山被于幽谷故其守贞也虽无人而亦芳其徳馨也不因风而自续是以尼父兴猗兰之歌郢客和幽兰之曲当其植根九畹毓秀三湘昔作骚人之佩古称王者之香名楚台而留赏启汉殿而发祥养亲续兰陔之咏燕賔泛兰渚之觞莫不惜兹嘉卉钦彼幽光慨自人夸春艶莫采秋英蔽深林而寂处偕众草而丛生戱隂崖之翡翠侣芳洲之杜蘅惟敷华于山泽敢结想于蓬瀛一旦跻琼阶登玉宇拂珠帘迎绣戸泛上苑之风光含长秋之暮雨诚何羡乎兰皋岂更思夫蕙圃于时秋也萤光熠熠蝉声嘒嘒梧叶初惊飘揺文砌碧筒渐老将残玉井之莲金粟犹迟未发小山之桂尔独披纷翠叶葳蕤紫茎花繁露重体弱香轻姢姢自赏既嫓美乎幽人之洁亭亭独立复比徳于君子之清以此髙致怡我
　　皇情内殿深严左图右史久袪凡卉独留琼蘂枝垂宫砚色侵文几何馥馥之袭人每帘动而香起
　　天子丙夜陈书漏沉宵永风入戸而虫鸣月临轩而人静绕灯开歴乱之花隔幔送防差之影更怜落卉借以雕盘置绮筵而留盻惜余芳于未残喜
　　君心之见珍荷遭遇之良难幸处乎朱门与紫闼永违乎长坂与层峦将寄言于薖轴敢托咏于崇兰遂作歌曰有香草兮华且滋邻玉树兮与紫芝自椘泽兮来轩墀枝挺生兮花离离感君恩兮欣自持观秋兰之独茂兮岂微草之无知

　　驾幸阙里赋【有序】　　　　　　　　　张　英皇帝御极二十有三载重熙累洽区宇乂安文徳覃敷声敎曁讫乃稽古时迈肇事岱宗谒祠阙里典礼崇重恩泽优深臣庶懽欣逺迩嘉叹夫元和盛年咸平昌世仅奏六代之乐修再拜之文犹垂式简编流辉今古讵有逺御
　　六龙亲诎
　　万乗展隆仪于稽拜施殊敬于儒先
　　圣徳显隆如今日者焉洵足以超轶徃牒焜耀前纪也【臣】幸际昌时得瞻钜典虽固陋谫劣不足以发挥鸿藻然珥笔承眀职兹纪载颂扬
　　休媺敢旷司存谨拜手稽首而献赋曰
　　于烁惟
　　皇继序纂光本仁祖义昭宪考章奠玉衡于神轴握金镜于天阊调四气以通正龢八风而协祥于是西逾细栁东跨扶桑交河北徼比景南乡靡不丹梯走传碧海浮航输琛太府名职方耀幽遐以日月袭鳞介而衣裳越万里以入贽重九译而来王是以化洽太和道隆邃古纳九垠之管钥总堪舆之扄戸参天地之清宁俪贞眀之作覩文轨合而謡俗同跂喙恬而草木庑轶埃壒而包混茫驾羲轩而凌三五焉
　　天子乃髙拱垂裳中央运斗容与义林优游书薮河寳丕宣洛符诞受典学宏文铭楹箴牖探珠渊之秘筌陟玉山之髙阜徳荡荡以无名治熙熙而何有既乃冲然永念穆然深思曰仪象肇启道法昭垂寖眀寖炽惟君惟师羣圣一揆六经同归王泽下竭颂声式微孕星钤于上瑞锡麟绂于昌期毓龙蹲之至徳挺鳯跱之殊姿集大成于千古开絶学于来兹溯平乡之懿躅景阙里之崇规庶防哉闻见可接羮墙在斯举时巡之坠典秩释奠之隆仪尔乃乗大路控金鑁搴翠羽捎文虹属车按节繁吹鸣筩七萃鳞附千官景従驰道则五里十里旌门则一重再重集于泗水之上幸于尼山之宫斯时也清羽司音初阳应律葭管烟霏芝房露茁气不栗以时寒序将周而朔易抚景物之澄鲜揽风云之眀瑟旌旗卷而广野回春帐殿开而暮山凝色遂乃肇举吉祀肃奉精禋春卿賛采祠官眡牲朱火西蕴元酒东陈嘉笾广豆丰粢洁盛振羽籥之六舞合咸英之九成荐祝号之眀信导神纮之降迎穆穆
　　宸容廱廱天縡殊礼展谒隆文锡赉觌灵爽之长存俨哲人之如在感神契以潜孚体道贞而昭对洋洋乎僾僾乎与珠庭月角授受于千载之间玉节金铿醻答于一堂之内也礼度有严威仪告竣登堂入奥规周矩还瞻圣里之屼峍憩广庭之静便布两楹以翼耸峙双阙以星悬借杏坛之修防挹璧池之素涟偃息于道徳之府遡泳于图书之渊于是芝盖重葩龙斿曲柄贵拟一人尊侔万乗述素王之嘉讃发五言之睿咏海岳逊其髙深星云并其辉映斯则
　　圣天子蕴道之淳风崇儒之殊敬也簮缨陪位衿佩圜桥长裾雾防仙组云彯始横经以讐问旋拊石而吹匏嗣遗言于姬孔沐雅化于唐姚礼让之容咸近光于黎献岂弟之泽庻作人于誉髦斯则
　　圣天子风声之四讫文治之丕昭也曲阜名区鲁原旧聚陪敦土田复除繇赋増讲肄之常贠沛匪颁之异数推恩则徧及师儒锡爵则旁流支庶五经博士不遗凡蒋之封九命上公奚啻褒成之胙斯则
　　圣天子崇徳之盛心兴贤之宏务也于时采甸侯卫公卿大夫期门式道执防荷殳文学掌故之士垂髫戴白之徒縦观典礼跄济天衢涵濡化泽属猒道腴既雀跃而抃舞亦鳬而懽愉万人一口声满公车惟我后之东巡修百王之令式答珍贶于三灵听衢谣于百室郤琼检以勿祈屏银绳而讵饰驺従清严仪文简质吏不讥呵民无供亿协时正律埓虞氏之省方纳贾陈诗俪姬王之述职既陟山以裒对还翕河而问俗采晳阳之旧歌晞荣光之新烛朝宗滙江汉之波玉帛奉涂山之箓非汉日之搴茭乃尧年之刻玉若乃庆恵殷流湛恩四周给租赐帛省刑释囚虚衷清问博延广诹如天光之下济如露浓之上浮始汪濊于五土旋奫沦于九州今又茂眀至道导扬正学虎炳龙章金追玉琢浴我以诗书宏我以礼乐盛徳登闳大猷辉卓幎六合而被英蕤鼓八纮而排氛浊诚振古之隆规开天之伟略也
　　天子方且回舆亰室倚佩轩墀道岸先陟徳契自持庀政考业基命敕防辨色以临黼扆视夜而启彤帷定仁义中正之极稽因革损益之宜不懈冰渊之念弥勤鼗铎之思所以泰阶顺轨干荚迎禧上理隆洽茂化雍熙治方侔于砥属俗已进于循蜚四海夀康恬于鹑居之代万年鼎祚巩于鳌极之仪



　　朝
　　陵赋　　　　　　　　　　　　　　孙在丰皇帝御极之二十一载声敎浃乎遐陬威灵震于天宇荡滇黔之顽凶殄闽粤之狂竖鈇钺既施典章具举崇徽称于
　　两宫洽欢心于九土爰溯缔造之鸿基修
　　山陵之禋祀进太卜而诹嘉辰兮诏宗伯而稽礼经戒丰隆以洒涂兮敕招揺使陈钲阁道直汉以澄辉兮天驷挟防而耀精羽林罗列以云布兮钩陈炳蔚而霞蒸时则斗柄夘指望舒景盈草芊芊以向荣麦茁茁其擢英廼驾苍龙鸣鸾铃驰玉轪仗霓旌宗正陪乗亲藩奉较掌舍设枑虞衡庀幄刍藳储于司农太常陈其广乐词臣珥笔以随镳通侯巡徼而秉矟六卿之属备官七萃之屯列幕焱焱煜煜披拂以轇轕兮翠盖金枝之旖旎也总总汨汨雷轰而电掣兮千乗万骑之繁伙也启阊阖而度郊圻兮道上谷之名区逾巉岩而径雄闗兮循阳侯之所居灵龟负图以献瑞兮神龙蚴蟉而奉舆天吴躨跜以趋跄兮烛隂熠燿以先驱爰抵豳岐以瞻荒作覛丰沛而眺枌榆其地形则连冈崔嵬峻岭嵲屼广岫四开平原中廓近拥巫闾巨镇嵚岑岩髙洞深拓阳翕隂遥揖长白绵亘峭辟渊潭窈防动植焜碧他若华表通眀木叶紫荆蜿蜒环旋孕仙窟灵幽恠神奇不可殚形其水泉小则松花锦川鸳湖防渚淤为淖泥潆为浦溆大则襟带鸭緑磅礴混同沧溟东滙众水归宗惊涛浴日骇浪浮空其灌溉所滋地力所聚则沃茂稻粱硗丛蓒芋菓美榛松药珍参附其鸟则鴐鹅鹳鹤鸿鹄鹙鸧鹈鹕睨水而聨翩雕鹘挟飚而髙翔其兽则青防黄羊蛩蛩距虚獭麕貂狐野马騊駼睹畜产之蕃滋洵山海之要都若夫洞辟八门周回百雉丽谯天开雉堞鳞次其内则陌通巷接比舍连墉兰锜柄植乎广衢象阙耸构乎云中有临崇政有翼笃恭阁开翔鳯时乗御龙闗雎麟趾有侐其宫左宜文徳右昭武功栎栌错列汉之星枌橑拖垂天之虹其外则冈阜蟠防欝欝葱葱山河绣柱风雨蚪松仰
　　陵园之在望识王气之所钟则有分陕之卿陪亰之守闻翠华之莅止竞率属而趋走又有髫龀之童皤皤之叟咸辍耕以望幸纷骈阗而恐后则见夫鹓班匐伏雉尾中开干情顾瞩而愉怡龙驭弭节而徘徊屯云防舒玉绥排金戺陟瑶阶嘉树威蕤以纷披重闼温清而邃俣端斧扆于辰居肃容卫于崇庑乃与臯伊之伦丙魏之侣敛精澄神斋心涤虑既吉蠲之允臧遂致觐于列祖建捎星之防树歴天之旗驾逾辉之神骏翳曲茎之华芝翕赫曶霍蠖畧蕤绥卿賛采史诵诗宰割牲祝陈词扬戡定之赫奕溯谟烈之燕贻玉帛陈神人畅荐馨香格灵贶鸳鹭骏奔以肃穆兮瑞霭氤氲而弥望进觩防之圭瓉和泔淡之秬鬯肸蠁旁融焄蒿在上槱燎熛灼于穹窿兮芬苾沛逹乎漭沆既通诚而感幽兮知景福之攸降于是歴神州而巡边陲乗阳气而讲春搜羃漫天之毕张竟野之罘罿蔚接陂罦罠掩邱列缺施鞭蚩尤挽钩緑沉砥锋天弧贯鍭骑跃房星之精车追造父之躅矢选夏服之簳刄淬昆吾之锷凡藩落之所窒蹙罝罗之所絓幕义簇之所搀捔流镝之所防飞无遁翮走无逸足廼因前禽而示服猛借格兽以示锄凶舍翳荟之鹨麑縦岩薮之豜豵搜其吞噬之伦屠其牙爪之雄爰有勇逾五丁力若乌获带鲛函披兕革翋犷猤袒裼徒搏拉虎蹂貔屠狼蹵貘挫拗怒而遁潜改咆哮以踧踖遂頫首而革面卒詟伏而就磔尔乃前网开飞羽停宋鹊止驰韩卢不惊设纚沉罾射蛟捉鲸鲿鯋既罶鰝鰕就罟鲔鲤斯陈鲲鲵勿拒众兆云获觞行赏举酤醴防燔炰防澍雨应时嘉禾斯播
　　天子则勤思乎东作睠念乎万防廼返斾扬麾旋虬縦螭赤汗追风叱拨争蹄钟砰雷廻莅郊畿劳五校赉九扈课农桑询疾苦灾肆赦湛恩斯溥臣隣懽欣士女忭舞惟时【小臣】职忝濡毫才惭稽古熊馆趋行豹尾随伍马载锡乎天闲身长依乎辇路时瞻云以咫光毎就日而承煦逢钜典之矞皇沐
　　深恩而振诩拜手稽首爰作颂曰于皇上天眷至徳兮圣武神功昭万国兮显承纉述馨香格兮滂沛恩膏蚑喙殖兮宣豫惟时式厥则兮垂衣端拱精宁一兮明良赓飏百宪饬兮万龄夀昌永无极兮










　　汤泉赋【有序】　　　　　　　　　徐干学古者辞赋之作所以铺扬鸿业咏歌盛治然窃怪司马相如扬雄之徒矜夸车马侈陈羽猎组织虽工于主徳奚裨焉夫帝王之至徳要道无逾于孝曾子曰孝者置之而塞乎天地施之而横乎四海大哉其言之也【臣】备员史馆伏见我
　　皇上奉事
　　两宫先意承志听微察渺可与虞舜姬文比烈矣汤泉
　　之幸亲承
　　懿防
　　銮舆所过宜有纪载私恐后世不察以上林长杨之制相为比拟殊失厥防栁宗元云思报国恩惟有文章不揣弇陋敬摅芜词虽未足测髙深于万一庻防矢报答于防埃云尔赋曰
　　皇帝御极十有一载庶徴协应羣生毕遂鸿鴈来賔之候律中南吕之月霜清东野斗指北阙云既浄而天髙潦将收而水洁
　　天子于是坐总章戒臣工宣长乐之
　　懿防问温井于无终乃驾
　　鸾辂载
　　龙旗千乗雷动万骑云驰石铠犀衣之士连七萃而雾巻珠旃日羽之兵亘五营以星移其时旭日霁野庆云霭天飞防雨师洒道驰烟宓妃嬴女奔走后先玉帐开而秋野生春寳炬列而暮川増曙香生枪垒之间防绕枌榆之树
　　圣心维则意切承懽
　　慈宫在路出入盘桓遇险道则亲扶雕辇奉甘防则手进珠盘见
　　玉色之愈和必柔色而问安欲坤贞之永固假炎液以除烦诚
　　孝思之不匮非往代之游观故吉行而徐进爰驻跸于温泉夫温泉者为域中之珍瑞亦天地之神灵白矾上彻丹砂下沉非神鼎而长沸异龙池而独深五云之浆比润三危之露同清控汤谷于瀛洲濯日月于中营谷神不老川徳弥盈湔洒肠胃澡雪精神醴泉消疾闻乎建武之世神水蠲疴不数咸康之辰诚一沐而再浴延永算于千龄于焉停
　　仙跸设
　　行宫楼枕岭而倒影殿当川而抱虹长墉跨于障塞列岫揷于鸿蒙閟邃而寒暑隔岧嶤而云雾通绣帷四幕层城九重水澹澹而岸花紫烟微微而野树红鸣文鹢于波面奏龙吟于水中玉女乗车而进帨神人灼水而擎钟已温和之恱体自茀禄之在躬
　　慈圣既安
　　皇情愉恱乃讲搜苖饬羽猎张竟野之罘设垂天之罼虎落三崇山作碣围经百里羽林罗列驰朱汗之马校黄金之埓紫燕晨风红阳飞鹊凡有名驹无不毕集为之擢倚天之劒弯落月之弓金甲霜鸣于旷野虹旗电掣于长空羽毛扬兮九天绛猎火然兮千山红乃有参伐之精负隅林莽喑呜哮摩牙甜掌川谷啸而风生林峦闻而振荡
　　天子为之抽金戈挥玉矢刄若星流簇如电驶南山白额应弦而毙谷振千羣山呼万嵗谓圣武如我
　　皇岂往代所能拟然后登九霄之台宴八纮之圃管鸣而娇鸟不飞簟拂而轻花自舞五蹄仁兽以扶轮九翼威禽以节鼓是皆
　　圣孝之祯祥宜受昊苍之福祜
　　乗舆旋返倾都聚观欢声振地红尘障天散貔貅之万骑聚鸳鹭之千官
　　皇上方且心存得一学务函三问寝
　　龙楼听政未央孝思之锡类谋寰防之乂安以河海为袵席脯麟鳯为瀡甘合万国之欢心极尊养之多端彼夫汉帝之游灞浐唐家之幸醴泉岂足以比隆圣世齐歴大年也哉
　　西山赋【有序】　　　　　　　　　徐干学
　　国家荷天休命声敎四讫川岳効职百神纳贶芸生品
　　物各得其所我
　　皇上膺累洽之运宣重光之徳缉熙执竞孜矻图治万防之暇向意文学将以扬风扢雅润色鸿业猗欤休哉【小臣】职在载笔爰极愚陋作西山赋一篇其辞曰
　　粤巍都之鼎建资作镇以表疆环宅中以闳伟应形胜而光昌猗兹山之秀杰允卓荦乎冀方傍
　　神京而称奥衍控险阨而带康荘乗兊方以定位钟王气而克当比金陵之牛首拥雍土之华阳夫其横据居庸之塞直接太行之尾天夀嶟崪乎其前芳湖渟毓乎其趾蜿蜒绵亘络绎斐亹苕苕亭亭奕奕暐暐或竦或峙或立或起防浅或深或俯或企或嶻嶫而崱屴或盘礴而徙倚互日月而蔽亏受烟云而揺曳融怡容与坦迤迢逓周以流水间以疏泉澄澹荡潆绕洄漩露白石之齿齿滴玉乳之防防瀺灂吞吐于谽谷硠坌涌于巉岩石磴欹斜而造岭飞梁横跨而渡川则有珍禽异兽诡熊奇族毛羽缤纷齿革歴录防防鸳鹭猿鼯麋鹿黄鸟飞鸣雌雉饮啄啁嘈睍睆之音狡狯奔腾之足虬姿松柏鳯林梧篠枣柿茂宻杶栝窈窕芍药荣敷丁香缭绕春杏霏红而倩妆秋枫铺锦而如烧殆难得以备稽不能悉以名貌若夫寺宇之盛金碧之观丹楼霞蔚绀殿云寒饰錭锼以彩画错珊瑚与木难耀栋榱而烁烁缀帘栊之珊珊慨承平之物力抚陈迹而廻环睇碧云之飘缈过香岫而流连瞻来青之题额缅翰墨之犹传更逺懐于往古考碑碣之残篇记金辽之轶事惟双塔其宛然至于胜国诸陵邱墟莽互销沉华表之隂灭没冬青之路玉鱼帝子之宫金椀茂园之墓一吟禾黍之诗永鉴兴亡之故洵矣壮观灵宅奥区我
　　皇顾之其乐只且风物繁盛气象丽都人民来往肩摩车驱游人如云而萃至行客眺听而踟蹰伊天作之有自固指顾之凭依览山河于襟袖识帝眷之在斯宜我皇之髙望更穆尔而逺思绍谟烈于文武享景福于神祗升陑识徳授简称诗笑秦始之陋刻嗤汉武之靡辞巨灵兮式歌且舞山岳兮载懐载柔秉心抑抑布政优优燔柴望秩仁覃九州嘉祉骈臻恺泽殷流含情珥笔拜手吟讴乃为颂曰倬彼西山崇冈巨阜百里
　　京师在
　　帝左右紫气常新地灵单厚欝欝蒸蒸离离黝黝于万斯年受天之祐







　　圣驾时巡赋【有序】　　　　　　　　　徐干学
　　恭惟我
　　皇上尧兢舜业宵旰时防运不息于干枢应无疆于坤轴焕乎文思赫斯武怒敷天率土辇賮航琛俗已登于淳古世已跻于仁夀矣犹恐郊圻之外幽隠之域民有不得其所者将
　　亲拊循之于是举正望秩之礼式遵时迈之文损益旧章皆应经义虎贲羽林简发省约勾陈将启
　　涣号肆赦已逋给复湛恩布濩乃
　　遣祠官备物典册懐柔百神
　　翠华所至始于东岳岱宗爰及钟山眀太祖陵还过先
　　圣之乡皆
　　躬致祭焉经涂防于万里往来曽不逾时供张弗烦有司刍茭勿费百姓商无迁肆农不辍耕恤菑患问疾苦惩贪墨奬防能观民设敎省方之义备矣自虞周以来三千余年复见今日【微臣】预载笔之末敢忘盛徳之形容哉谨上
　　圣驾时巡赋一篇
　　惟二十有三年秋九月
　　天子时巡于东礼也
　　帝徳广运壹体遐迩灵旗既偃威弧既弛鲲溟启而我疆兮卉岛来其侍子廼奇祥异瑞之洊臻兮何茅黍鲽鹣之足纪
　　圣人端拱京邑翼翼奉三无私建五有极协恭同敬守官遵职府事已底于歌叙兮听览犹勤于朝昃将采风而观民兮必展义而徧徳若稽虞典载陈周诗司南行漏权舆震维职方先我于修守兮太卜习吉以告期玉辂徐动夫清尘兮金鸡先降夫紫泥従官咸精骑而轻行兮縁道毎纡轸而解騑于是天行云转风轻日丽山只传警水后称跸梐枑再重貔貅七萃问土训九州之图饬形方华离之事后骑方动乎畿甸前驱已届乎齐地华注矗其削成泺源激其觱沸抵介邱而遂上屏銮辂而歩至笑八骏之无庸嗟四载之已瘁修礼秩于视公陈祝册而非秘尔乃访謡俗就髙年靡幽弗耀靡隠弗宣进秀民而勉之向学兮召农畯而告之力田加庆让于司牧释怨愤于闾阎星斾晓移云防昼迁笳吹引路銮音度阡香稼岐穂而夹轮兮朱实交柯而承盖睇万井之生烟兮眺千岑之凝霭属车无尘而肃肃巻阿従游而蔼蔼或来歌而载赓以中孚而交泰也天子顾侍従而言曰翕河长渎肇自皇初洒沉澹灾相协厥居羣臣拜手稽首曰都禹之眀徳其逺矣乎天子神圣纉禹之谟尔乃亲循版筑周览厮渠叶润下于洪范兮幸徳水之归墟桃花泛而无害兮竹箭疾而何虞
　　皇情豫以缱绻兮
　　天眷切以踌躇陋汉帝之负薪劳使者于河堤图有兰叶之瑞歌非瓠子之悲信安澜之在望知锡圭之有期然且畴咨水利民隠是恤覩淮南之巨浸访海陵之陈迹五湖积潦而横流六港淤沙而久塞匪疏濬以为功恐畎浍之莫泄将
　　命冬官博谋长策庀器鸠工不愆于日俾慎始以图终期一劳而永逸当斯际也降辇御舟维绡鼓枻万乗飞渡六龙迅掣祥飚送颿
　　宸衷怡恱询井络之滥觞念导江之往辙升盘岩兮设旌命戈船兮成列指南徐之睥睨俄北固兮截嵲昔者山头匹练直视吴门今也扶老携幼徯望
　　至尊九华眀烛百和然薰防旃锦幄载路填闉威顔咫尺清问下民顾葢藏之实寡兮惟故俗之未新何风土之靡靡兮致
　　天语之谆谆留再日而后发兮沐千载之
　　殊恩由朱方次曲阿兮歴连冈与髙原见旧京之城阙临前代之陵园樵苏往而不禁寝殿岿然独存
　　天子曰咨有司之过繄元纲之既頺自匹夫而有天下不阶成旅杂用王覇流泽既竭迁殷革夏弓剑犹蔵洒埽毋涴吉蠲为饎精意奠斚懿矣夫
　　至圣之纯一而
　　至徳之广大也然后扬舲捩柁还辕结轨问峄山经泗水憩阙里修典祀想龙蹲兮如在识马鬛兮于此溯图书之亮章实孔繇之立制惟业之映晖歴元精而孚契洒
　　奎藻之洋洋与卿云而并丽俨对越乎两楹加颁赐于四氏秩元公以嫓素王述眀光而追统纪可以知先圣后圣百世一揆者矣于是葭灰飞琯适当中冬千乗廻薄万骑従容
　　法驾言旋起居
　　两宫
　　临轩穆穆
　　问寝雝雝爰申戒乎百司蠲疵疠以兴庸省方之典既成痌瘝之恤靡穷已布徳而遍徳即康功与田功斯万民之所以咸和而万国之所以来同者乎敢作颂曰景运四叶宪章时巡无射应候农隙是因践履凋枯行苇之仁天以顺动煦然皆春省成守课劳问农畇兴言禹功率彼河漘江表望幸往恤其民峩峩日观触石出云英雄逐鹿圣哲获麟昭答灵贶荐祼享禋锡我福极协于神人皇矣天保
　　恭已抚辰不敢暇逸出为民勤陋彼封禅七十二君










　　长白山赋　　　　　　　　　吴兆骞
　　猗兹山之峻极眇羣峯而独尊秉青阳以出震标皓灵而爥坤掲龙乡而作镇頫鹏溟以为门防二仪兮永峙屹九成兮莫伦徒观其大势也则嶻嶭崟穹窿塘峡窈邈嶙坛漫莽防回漠漠以横被崛峣峣而极上岠辽甸畷朔壖輢挹娄瞰朝鲜亘乔基于千里造曽椒于九天赫兮寡仇峭兮迥防岭轮紏以争互岩岿嶬而相峯千仞兮缟曜璧万寻兮琼洁欝骋险兮干雰訬负髙兮防霓洵东极之神隩讵西昆之可埓尔乃循览四麓攷其周缀爰有苍松巨林镺蔓黝邃羾天有极横地靡际既防坂而连延亦笼冈而嶊嶉根欐佹以鳞罗叶緁猎而羽翳拏茎含飚以欝蓊攅柯罥雾而丛倚防兮沉沉防兮黖黖歘隂火于空心蹙阳波于槎枿乍顿道而欹卧忽嶊壑而侧植信亥歩之未迹知禹栞之莫暨于是黛凝复嶂烟暝虚岚森梢陬互防崭嵒景晻防兮防曜涂防兮増湍帀曽隂于遥巘髳荒径于修峦杳慌防兮书含暮儵寥窲兮夏凝寒其中廼有黒雕青鹞苍鹰素鹘皎鹄碧迅鷣俊风腾猛脑霜披劲翮哢吭軥輖奋翰防或命俦于杪颠或接巢于枝格瞵金眸兮髙睇厉青骹兮下撃缁采翠辉殊材票质喧聒相惊淰跃自鼓觜距以増响毻羽毛而成积极翔羣之诡错咸沸卉而斯集若夫甝□之俦昆駼之属伏长啸豪豨奔触麕麚昏髟于积岨熊彪睒瞲于丛木豺貘龂龂以猛噬豵豜惊透而纷逐般首劲角圜题従目昏嘷晨呴风驰雷防栗林振壑殷岩駥谷至乃青鼲黄鼬华貂文豽挺修毫之温润含雕采之炜烈豆目睗睒麦髯狎猎栖迹曽冰罥踪盛雪窜木末而腾趠穴岩□而竞防羌托体于寒陬畴効修于华阙伊寄类之伙够嗟难得而殚说尔廼林径欲穷迒蹊半墤转千盘而渐髙出九折而逾碍纡寋产竦防豁修渚响湍濑萦濯龙之沧渊【濯龙沽也】欲纳莺之双派【大小纳莺二河】殷雷地底倒景天外骇河流之凌薄划岩坰而澎湃栈欝盘于廻溪路厜防于巉涧凝空兮谁渉崖践虚兮俨对于是豁开直裂嵽嵲如凭抗术阡于鸟际超轨躅于云层邈半汉以上跻轶隆巅而究升周歩山极肆目岩陉旷若砥原坦若广庭纎条不竦卑枝防茎寒芜莽莽石道防防何嶒崚外峙而唐坛内平尔乃羣峦结瑶以峻起千岩削玉以攅立頵砡含皓以埢垣缭素而丛集簉五石以相焕环百里而周羃类瑶台之偃蹇宛琼山之崱屴仰重霄兮可扪俯下方兮无极互隂晴于肤寸揽星辰于盈尺伏岑防而返眺讶雷雨之下黒爰有千年之冰太始之雪嵌空□并凌庨岊六尺皑皑袤丈嶫嶫迎素秋而竞飞渉朱炎而自冽嶰壑森凄以月鉴峐峤炯晃而镜彻乍消长于新故畴殚究其融结纷衔耀兮逺映何吹律兮可热尔其混同之本鸭绿之原谺为神池以宅乎其间曽澜广潒灵液沦涟振以曲碕之巉崪缭以襄岸之骈田含靓如拭积眀若空乍风披以潋灔倐霞蒸而溃渱凿翠启鳣湍之径蹑云构蛟人之宫尔乃疏隘陿穴匳硿跳潜沫駴奔潨汨喷阿而滈瀑霅砅岩而澒溶徂南骤北趋浥聚谼淯灵源于千顷瀹神委于二江若其堪窦之所潜演穹防之所澓激漼似碓投洞若机疾并腾倾而洒珠遂奔扬而缀璧羣流既渫四派廼驰瀺灂崇岑喧豗峻岐飒防雨集潎洌烟霏挂流曽碧之表沦波空翠之隈倒银潢而半泻矫皓蜺而迥飞于是澹泞安翔防蟺四防溔溔混涛滮滮振濑抑鱼龙之余怒集大扺而为滙防兮永指皛兮徐迈出乎松花之陬注乎鸟龙之外所以宣天纲之含布壮野之襟带若攷其瓌奇之所窟宅珍玮之所景彰则夜珠流照于素波頳玉摅采于青冈人葠抗茎于椵隂良楛挺笴于松阳灵蚑骖螭而容与羽人抚鹤而栖翔毕山经以撰异莫兹岳之灵长至其出纳望曦懐吐云雾苞隂阳以灵秘通元漠而神防小众山于堥敦渺七表于指顾岖则千市未殚缥素则万重纷聚顿挺防之地轴俛嵯峩之天柱故能上当辰曜仰福
　　帝居抗基卓荦翔势扶舆踞苍门而表神宅并青岱而辟仙闾赩彤云之昼聚焯紫气之晨敷孕造夏之玉字识临代之寳符启式廓于
　　祖烈増景铄于
　　皇图蔵瑶牒兮可竢涌金精兮讵诬瑞我
　　清兮亿载永作固兮不渝









　　皇清文頴巻四十一
　　钦定四库全书
　　皇清文頴巻四十二
　　赋
　　有事于
　　南郊赋【有序】　　　　　　　　　　　韩　菼皇帝即位十有二载
　　天休洊至治化既洽夙夜祗畏不皇康宁勤民奉天百度庀饬祀事孔眀必敬必时冬十有一月日长至
　　以其日有事于
　　南郊礼也先是
　　诏礼臣集议致祭所宜辰及斋戒处所礼臣以周人祭日以朝及闇及歴代斋于别殿之礼以请
　　诏可先期有三日
　　皇帝斋于别殿凝精澹虑穆若天通戒百官有司于其署宿散秩金水桥礼臣治祀事皆豫及期未眀
　　皇帝出宫百官皆従大臣陪位掌次导至氊案临皇邸
　　有司亲事益防暨厥眀升柴告
　　天礼秩备举既卒事越翼日
　　皇帝朝
　　两宫还御
　　太和殿羣臣毕贺则礼美而文志敬以和神眀之感通
　　上下之交泰迎
　　天祜协庻徴具此时也【臣】菼竖儒次羣臣后伏覩皇上恭
　　天成命着存
　　先烈恪尽于礼本
　　天本
　　祖之义实万于昔之展采错事者岂以国之常典旷而不书顾既已备诸史氏恐犹未铺扬极虑为后世观辄不自量搜极愚惫述而赋之其词曰
　　于皇维
　　清
　　列圣相继底定四方以栉以薙五十余载内外防一不譓庻绩咸秩靡大与细礼备乐和风移若捩凌殷铄周曽不芥蔕固已膺皇矣之眷顾奠万年之统系扬配天之庥荐告功徳之显懿者矣肆维吾
　　皇嗣服无疆日监于命之不易神飨之弗克有常视听惟民日宁而亲之弗敢怠遑立政以简选贤无方典学维勤缉熙用光爰除秕莠以起羸尫以产以假或揫而蔵仁覆如天厥徳孔眀帝其用嘉祚以降康不盥而孚时克用享于维仲冬律应黄钟贞元相嬗槖籥无穷烟煴权舆昭报维崇礼迎长至以逹
　　昊穹
　　皇上乃先时而戒事集礼官而折衷吉蠲何所辰良何従既酌隂阳而定朝闇复即别殿而拟斋宫是时犹未底夫郊祀也游心储精无垠无极渊蜎蠖濩孔静幽墨七日三日散致神眀之徳施薜荔以为席兮郤红鸾之重叠旷碧绡以为帱兮屏寳帐之甲乙盛顔失其清卢曼声辞其觱栗奚蝉翼而翠珍将苏黄而茹白独沆瀣之精英与清音之噏吸洞洞乎肃肃乎礼神之囿颂祗之室有闻乎其声若接乎其色百官以次听库门之戒受泽宫之敕往慎乃司各防厥职尔乃元籥气应葭管灰飞香草初荣水泉俄滋惟冬实中惟子是孶鸡人传警夜如何其
　　天子乃叶灵辰命銮舆登翠鳯翳华芝六素蚪四苍螭靡奔星之旃翻眀月之旗伏钩陈以翼卫召顔伦以驱驰挥蚩尢以秉戚趣王良以属车驯天狼以彏弧捎夔魖而低垂摧靡蕤绥綷縩旖旎翕赫防纚駍应陆离泛金波之穆穆袭玉露之霏霏肃灵坛而莅止惟敬将于天威质眀乃荐圭璧延祝嘏升玉牲酌翠斚奏云门舞大夏詄荡荡神之来风习习神之下俨裵回神之右忽焱逝神之左神之留光逐星神之驰籋若马既乃芳薪上彻焫膋肃光东烛沧海西照扶桑南矅丹崖北熠大荒于时
　　帝心飨答防然式凭仙云五色旭日重轮和风雥集协气歊蒸维
　　三后之在天轶下武而并配乃孝思之维则允神孙之克对坐绀席以居歆俨祖帷而謦欬寂玉衣其翻飞慰大风之慷慨洗鐡岭之风烟涌珠河之流抹枯泉注其香洁芳草忽其薆薱姚乡之盖旋浮原寝之珠重坠既礼防而告成肆玉轪而旋反紫烟萦盖而霏微羣灵扈跸而蝘蜒磕雷鼓兮骈阗眇天乐兮逺近博临行淡乎下房景光弥烛乎长坂膺百福之穰穰敬展谒于两宫防诘朝而进觞祝
　　圣母兮恒嵩告大庆于履长嫓孝养于南风上食则进灵于绛实献夀则添长线于女红乃御
　　太极而受朝集车书之大同于时间平诸王郕霍宗室通侯小侯天揖时揖或进羔鴈或奉珪璧肃肃习习各以其秩期门羽林佽飞执防梐枑设卫戈楯夹立勇逾貔虎旗拂云墨枞枞裔裔各以其色四方计吏二公牧伯来自屏藩献贽天阙巍巍栗栗各以其绩雕题凿齿乌皮黄弋丈夫女子左言侮食来享来王不维不絷纷纷籍籍各自其国礼仪既备仙乐斯彻逺陋秦仪近迈汉蕝长跪者三应山中万嵗之声叩头以九赴虞廷箫韶之节缅神贶嘉答其若彼洎羣情忭舞其如此奠万邦燕谷之温熙百姓春台之始豫元正兮太和布天下兮大喜宁独示一人之庆私奉郊之县而已于是懐铅握椠之臣簮笔持槖之士耀晖光味饫嘉防伟盛徳荡荡其寡俦竭愚瞀毣毣之微指旅进而称曰陛下绍五三之逸绪绵亿万之大业孝弟昭格于神眀王享咸来乎有截陋赤熛灵威之非经哂玉女仙人之尤悖谢郊畤之烦兴斥讴巫之相接弦五十息其悲思楼十二失其岌嶪五星之次如珠斯编八神之树测晷斯协咸愿歌功镂徳不啻于书云铺张扬厉比伎于献韈盖际乎时之盛而忘其词之拙也
　　天子乃穆然而思曰吁朕其可以或泰惟
　　天其眷我
　　祖考之洪烈显徳尚克相予予其庶防蒙赉予夙夜祗惧防或不戒于盘匜防攸敢弛于祮禬予熟复古训穷讨制作调元气于相妪开治化之曶昩七日之复用是观心初九之干敢不若厉于是屏烦营饬斋精谨阳生审谦盈肃眀眀归
　　乾清









　　南苑赋　　　　　　　　　　　　　王鸿绪猗燕畿之雄服据九土之奥区直尾箕而画野控渤澥以定都侯绥仰止而和防
　　圣人御焉而膺图爰有南海欝欝国阳带以滦易滹卫之水襟以玉泉翠微之冈绕以蓟邱督亢之饶沃重以千秋胜国之遗疆其外则铚总藁秸称三辅之腴土焉聚落碁置列灌绛之别墅焉原隰鳞次编羽林之园囿焉缭以长垣搆以崇墉涂以西蜀之丹润以赤堇之铜象营室之絶乎天汉似天田之属乎紫宫逺而望之烁乎如初升之璧月烂兮如春霁之修虹其内则广皋狭畦直涂曲畛千顷鳞鳞羣动蠢蠢欝嘉木之披离挺乔柯之轮囷峩修阜之逶迤歴洼谷之蔽隠俨重扃之轩豁罗奇珍而渊蕴其水则陂髙梁之流液涵素波而澒洞待太液之游鹄嫓乐池之集鳯浪云浮锦波霞浸冻氷泉凝沍玉涛廻动中则紫茭绿萚碧蒲翠萍泽芝玉蕊鸡头紫茎田田似盖齿齿若鲸文鱼媵婢珠蛤含星上则鳬鹥春舞鸳鸂晴宿虞蓼披红芙蓉垂绿其树则有长生交让连理合欢灵松菌桂神梓木兰绛桃素柰青柽紫檀夏侯之所赋含之所叹汉帝之所移植魏王之所游观莫不菁葱鳞耀樛结蚪蟠其草则有杜若巻施缥兰紫蕙慎火离离迷迭穟穟或润露而朝阳或迎风而借地其鸟兽则有苍鹤千嵗文翚五色防防唼乎灵沼孔雀贡于南域濯濯白银之麕厐然黄金之鹿鹰隼之所摧搏獹防之所腾逐珍禽奇兽或充牣而扰畜山虞不能录其名兽人不能殚其族于是层楼蔚起柘馆防差笼榱耀日鳯桷侵霓周庐交列帷幕宻施宫则眀光建章之制殿则九成兴庆之规凌瑶光而扪太乙横赤道而掩黄旗盖六龙巡幸之暇而爰居爰处者实在乎斯若夫景暄妍兮有曜风习习兮自南鸟睍睆兮和啭林隂欝而毵毵觏芳辰其韶淑景河洛之美谈写
　　宸情兮怿豫命龙驾而戒鸾骖尔乃建翡翠之旗鸣灵鼍之皷缮招揺而指河魁面朱雀而背元武容容与与千乗万骑而戾乎其所乃
　　命八校之长七萃之士骋渠黄腾騄耳张越棘释卢矢素鹇戈白雉一发兼豵三驱殪兕覈命中之上下而课其能否既而室弓服羽军事攸毕神武遹皇山海宁一羣臣于是跄跄跻跻而上万年之觞陈防刘之礼歌吉日之章召扬雄于甘泉命司马于长杨赓武功以文徳易肃杀而恵以吉康盖其冬狩夏苗以儆军实而非以游翺也春巡秋省以物土宜而非以驱骋也隂杀阳生以若时纪而非以轶情也献赋歌诗以贲太平而非以敖嬉也欹欤皇哉并西陲之灵台驾东京之甫草陋汉后之游汾乐姬宗之在镐故能使七泽逊其胜九薮让其奇华林芳乐媿其徳椘賔齐客失其词惟鸿恩之翔洽畀万族以熙熙爰合符于轩虙遂垂拱而治之


　　西山赋　　　　　　　　　　顾祖荣
　　维
　　神京之鼎峙耸碧嶂于西隅接太行而绵亘拱紫禁而环趋峯回川抱云宻烟疎既春花之若锦亦秋实之如珠境以幽而林静地以旷而天虚瞻兹山之秀色实平皋之画图尔其石迳迢迢溪流曲曲碧云之寺则絶璧盘空香山之台则奇峯削玉来青之云气常留松盘之岚光新沐裂泉之潭影临虚卧佛之泉声相逐吕洞之奇石璘璘石景之崭岩簇簇平波阁畔暗茂树以当窓秘魔厓前冠云峯而架屋或盘曲磴于林端或敞琳宫于平麓响钟磬兮随长风晃金碧兮迎朝旭其山之为状也嵚防竦削曲互崇隆丹青插汉苍翠浮空峯腰云蔽石色苔封直如挺笏横若游龙草织地而铺缬柯穿涧而飞虹削芙蓉于天半秀螺髻于云中其水则湍激空眀玉泉成沼浦散青萍洲垂红蓼嫩绿引而荇叶方长残红谢而荷香欲老绕幽谷而潺湲注平湖而浩渺浮逰鱼于镜中挂飞泉于树杪朝移渔艇若槎客之泛银河夜照萤光若繁星之垂琼岛至于时当春夏灌木防茏繁花擢秀老干凌空霞暎水而成绮云出岫而蔵峯碧粘天而无际翠贴地而焉穷芳草发兮山路仄繁英落兮溪流红送禽声之髙下兮晨风袅袅含岚影之氤氲兮春雨蒙蒙又若时届秋冬景物澄澈木落峯眀天空露白林翳山而丹染石凝寒而氷结叶萧萧兮影踈虫凄凄兮声咽万叠隂云千峯飞雪渺沧海之惊涛混长空之一色随四时以改观叹兹山之夐絶缅巨灵之开凿伟造物之孕奇三山隔于弱水五岳奠夫坤维或峻极则攀藤力弱或幽逺则防杖难窥孰若兹山之效灵独拱卫于
　　亰洛快览眺之非遥实登临之足乐敢濡墨而含毫效天台于孙绰


　　芍药赋　　　　　　　　　　顾祖荣
　　青阳弛令离火乗权繁红销影新绿鬬妍花事过荼蘼以后风信到芍药之前于时紫陌尘轻翠郊雨过连塍接垅分篱别路目迷五色香成百和逺而望之郁郁纷纷浓如锦绮浅如烂银碎如剪绡厚如叠茵如火如荼如比如邻彷佛兮朱草金芝灿烂兮景星庆云近而接之或分或聚或火齐之堆盘或金茎之承露或霓裳起舞胭脂之雪微飘或绿叶争扶翡翠之风自防非一状之可名亦镂心而难赋是时也则有侍臣休沐上客开筵酒徒挈榼词人劈笺香车绎络骄马聨翩日欲落而未落逰将旋而难旋三枝两枝插帽沙际水际廻鞭尔乃压担盈车辞根入市或融蜡而封蒂或连泥而剰蕊或棐几之作供或瑶堦之位置初来则价重朱门渐出则香残野寺此固春色之防奢奇葩之居殿者也考之往古偏靳濡毫咏黄花于晚节谱香草于离骚即舒李文成共数牡丹之名种欧阳品就亦推洛邑之奇苞何将离之佳卉乃弃等于鸿毛岂知载在风诗嘉名防古羣芳可冠小草莫伍况夫托根
　　帝里俨上苑之芳菲得气栽培沐九天之雨露宜其名谱之所采录凡卉之所却顾者乎












　　邓尉梅花赋【有序】　　　　　　　彭定求姑苏西山梅花胜处邓尉为防近自
　　銮驭南巡临幸兹山被
　　圣泽之鸿厐沐
　　天章之耀益令香林濯彩芳卉晞荣【臣】式听舆歌谨
　　为小赋
　　维青阳之毓粹见玉树之含芳风台横绕月观轻飏一枝兮春晖早逗防树兮凡卉莫当靡不摅逺韵挹清光孰与夫千岩揺曳万谷廻翔离离乎如逰众香之窟霏霏乎如探羣玉之藏吴防江乡姑胥山郭缥缈烟峦青葱林壑过石鼓之嶙峋接铜岭之磅礴波间眀镜空澄桥畔彩虹双落迤逦崇冈嵳峩杰阁歴邓尉之周遭梅英遍于丛薄尔乃韶光乍启暖律初回南枝潜发东风暗催则有连村盈坞漫岭延隈璚姿交暎仙蕾争开深雪扄寒姑射之神忽降横参耿碧霓裳之舞争来盖地本膏腴花宜林麓繁植同千亩之禾丛生倍万竿之竹先杏蕊以舒荣掩兰皋而蕴馥揽胜万峯之巅眺逺太湖之曲渔洋叠嶂晨迷乌鉢层峦晓沐疑素练之盈波讶白云之满谷若其皓容倚月冷蘂当风欲霁而眀晖千文其雨则暗雾万重绕屋而枝枝连巻嵌石而树树摩空磴道窈折涧戸潜通氤氲百和之香真是娑罗树下汗漫恒沙之数非惟薝卜林中是以精蓝递兴化城作供霁旭融和流渐解冻骚人攀树而神怡烟客投林而色动闻笛里之孤吹和琴中之三弄何殊官阁之珍不减罗浮之梦然而氷霜淅沥山泽清癯非同上林之植谁邀
　　帝泽之敷縦轮囷于林谷止飘落于江湖何幸苍龙夙驾翠葆前驱爰访崆峝之迹方探河洛之图遂令山灵延伫品彚昭苏樵牧腾歌齐闻华祝鼓钟鸣豫竞说嵩呼迓
　　天顔于芳树邀
　　睿赏于仙跗信贞心其有托知皓质之不孤于是御座云凝
　　奎章日丽珠离玉缀羣疑阆苑之逰柏影松声尚想勾陈之卫叠巘龙盘飞泉鹤唳鼎盈三实之资枝献万年之瑞缅懐景物恬熙黙企
　　圣心仁知山中踏雪奚夸金谷之荣树下咏花还作陇头之寄










　　宸翰天章赋【有序】　　　　　　　　　胡防恩【臣】闻日星绚采咸瞻法象之垂河洛升祯肇启苞符之秘圣人乃章为经纬斯世用廸夫昭眀建极敷言则万禩循夫彝则观文造契亦四表沐夫光华盖哲皇发越之精英皆造化同流之元气也恭遇我
　　皇上睿握羲图神澄轩镜泰阶叶兆盛徳覩其日新离照当阳多艺由于天縦合帝皇王而贞运五位攸崇统天地人以绥猷三才首出顾乃万防在御黼筵不辍夫牙籖乙夜懋勤寳墨时霏于玉检殷盘禹鼎发金匮以流徽岣嵝岐阳较银钩而集美
　　宸章焕发
　　天藻时颁云汉流晖既宣四库七畧之奥奎圜叶象复究三苍八体之源皇哉振古之鸿文伟矣无前之
　　圣则也【小臣】久厠词苑夙侍
　　起居亲瞻
　　云日之辉莫罄管蠡之测谨颂扬盛美而献赋曰猗
　　圣皇之凝命当人文之化成赓
　　庙堂之喜起际海宇之升平允敎讫而恩洽洵礼备而乐眀奎璧布其躔曜河岳罗其精英法干符之得一含协气于穆清乃辉光之下烛森万象其毕呈洪惟圣学精深
　　皇衷睿哲旷识天开英词飚发接道脉于勲华蕴文思于羲颉博综图籍以无遗挹注江海而不竭是以机务之暇覃精文翰黼藻纷披龙章绚烂碧落昭融卿云糺缦【小臣】愚鲁未足以窥所撰也仰观
　　寳画之昭垂固已莫知所讃叹矣圣兮神兮筦天钧兮炜兮煌兮倬天章兮譬上蟠而成象亦下际而呈形何鳯翥鸾骞之足喻匪龙跳虎卧之能评运神眀于体制集书学之大成波磔雄兮金鐡屈斧凿化兮真宰惊于时宫砚沉碧山鑪泛清瑶管抽兮春葩丽金壶渍兮瑞露凝游渊悟兮入浑穆洒神翰兮畅
　　皇情窃覩夫表章六经阐发列史剖千圣之奥蔵一万古之听视掲日月兮提纲析微茫兮抽秘防焕乎钟鼎长垂郁乎球图并美神动天随云蒸霞蔚皆精一之心传讵铅椠之能拟洎夫崇儒重道宣敎眀彛神山圣域绣牓丰碑烛星垣而振耀镌琬琰以流徽以至研歴数之精微订钟吕之譌谬甘石所不能窥夔伦所未及究经
　　元后之亶聪廸羣蒙而启牖皆干文之发舒驾百王以驰骤乃若寓
　　奎章于丽赋发
　　睿咏于瑶笺金声玉振璧合珠聨韵叶虞庭之紫鳯辞髙解愠之薰弦
　　翠辇时巡逺迈横汾之作紫宸端拱时挥复旦之篇莫不铿鍧韶濩歕薄云烟元音奏而和风应律丽则敷而霁旭呈鲜臣工拜赐而荣渥靡弗蹈舞于尧天繄圣制之矞皇兼
　　御书之精妙理无隠而不宣法无微而不到真足冠邱坟跨典诰掩五纬耀二曜是以荣光奕奕徳音秩秩银绳启而草木敷荣翠轴展而河山润色谛观虞夏以还歴数汉唐谊辟虽复逸思雕华清才迅发卓烁乎词章研精于翰墨又乌足以仰厥清光而臻斯极则者哉是以东际扶桑西尽昩谷南横炎海之表北逾祝栗之族被
　　圣人之文敎觐光华而沐浴尽一道以同风遂无思而不服是虽日侍琅函时亲玉局固未能测至道之根源而窥
　　天心之所蕴蓄者也乃再拜稽首而系之曰濬哲惟皇发神秘兮披文相质众美备兮偃波垂露防寳意兮体含飞动恊符瑞兮摛掇菁华摅渊懿兮永勒丹筒垂绿笥兮敎化笙镛振大地兮光昭于天被万类兮

　　万夀无疆赋　　　　　　　　　　　彭防淇维天心之纯佑兮爰笃生夫我
　　皇亶聪眀以首出兮绵歴服于无疆秉常新之离照兮体不息之乾纲信久道之化成兮阅五纪而弥昌当大衍之全防兮符皇极之中央居青阳之右个兮回銮驭于东方属春和之普畅兮迎丽景之舒长日扶轮而耀彩兮风拂斾而悠飏川岳贡其珍符兮云物纪其嘉祥草木效其华滋兮鸟兽献其文章矧含生而负性兮灵万物而近光羣饮和而食徳兮能不忭舞而趋跄则有天潢华胄宗盟懿亲鳯毛翽翽麟趾振振彤襜翠幄碧幰朱轮金羁玉勒绣韀锦茵贵剖桐封之瑞荣敷花萼之春繁弱宻湏屡分天物鳬鹥行苇时醉牺樽听鸡鸣而趋长乐随龙辂而朝
　　寝门挹霞觞之防灔斟琼液之氤氲齐班行而上夀乐笑语之缤纷亦有元凯名家伊巫望族丰沛驰驱豳岐栉沐十叶貂蝉一门华毂爵承世秩之庸俸仰
　　天庾之禄姻连
　　帝室似萝茑之依松职侍
　　禁廷俨繁星之丽旭荣施祖父之勲劳庇及子孙之齿录身依日月思髙厚而知慙运际风云望龙光而敬祝若夫通籍官寮登朝膴仕周室六卿汉家羣吏委佩跄跄弹冠济济或黄发而备公孤或方刚而膺任使或登槐棘之班或受封疆之寄或分軄于岩廊或効能于都鄙秩有崇卑情无遐迩享鼎烹之奉固切懐忠叨升斗之糈亦图报礼幸
　　圣节之方临识
　　天顔之有喜葵思向日敢忘爱戴之忱管欲窥天莫罄揄扬之美若乃辟雍士子胶庠生徒鸿都词客虎观通儒衣犹缝掖座接簮裾席珍待聘被褐懐瑜观光而逰上国挟防而赴京都望清尘而献赋拥辇道而陈书懐乐育之仁夙知忠孝仰文明之化倍切歌歈聨袂褰裳首四民而踊跃担簦负笈轻千里而翘趋银瓮移来镂出万夀之字芝函捧去装成五岳之图至若村夫巷竖白叟黄童江湖贾客里井耕农生依阛阓迹逐西东岩栖谷汲夜宿朝饔忘
　　帝力于何有瞻
　　天表而无従咸欣在宥永荷帡幪乐春台之皥皥爱夀域之融融指长安于日下识紫气于云中莫不尘飞増岳草偃従风环区称庆比戸呼嵩繄含哺而鼓腹拟颂祷于华封别有异域冠裳殊方幅舄凿齿雕题洞胸刺额衣毛茹血之伦穴处巢居之国亦皆望气归诚闻风奉职庭设九賔道通重译大一统之车书防万方之玉帛献琛贡雉庆
　　寳歴之悠长航海梯山凛
　　天威之咫尺信中外之同心合天人而交格盖由仁周六防谁忘覆载之恩泽被八荒肯负生成之徳冈陵之愿不介而孚芹曝之私经时弥积敷天喜气即是祥烟瑞雾之茏防匝地欢声不啻琅瑟云璈之考撃岂若嵗星金马十洲劳武帝之求王母瑶池八骏骋穆王之迹者哉颂曰春日晖兮淑景眀和风扇兮海宇清天垂象兮地效灵含誉垂芒兮耀玉衡沆瀣为浆兮滴金茎跻公堂称兕觥愿吾
　　皇兮常康宁亿万载兮乐太平重曰穆穆我
　　皇承休命兮垂裳四纪天保定兮万防时勅三辰正兮百度维贞八方靖兮臣民戴徳腾歌咏兮欣逢
　　圣节朝野相庆兮诞受多福日新而月盛兮吾
　　皇之夀并天地而无竟兮







　　浙江潮赋　　　　　　　　　　沈三曽
　　惟太极之端倪肇一元之翕辟天得气而循环水随天而潮汐阳舒而为日精隂敛而为月魄惟日往而月来应灵潮之出入观其俯阳燧而抽光临方诸而吐液鱼脑凖其盈亏蚌胎资其润泽騐物理于自然岂一气之偏隔考氷池焦釡之论搜海志山经之辑徒惊化鲲之涛孰覩断鳌之极王充防笔而多遗卢肇和铅而莫识尔其至神也震不测以为灵至信也秉不爽以为徳方气升而地沉固乗时而洋溢暨气降而地浮亦应期而不失当夘酉之日则隂阳之交也气以交而盛故潮之大也势以鼓而弥劲当望之后则隂阳之壮也气以壮而升故潮之至也机以激而愈腾应乎干则天一之所生效乎坤则地六之所成习乎坎故洊至而不争说乎兑故得秋而自盈然而防涛未睹琼海莫经百盈百涸曽传漏汋三溢三竭但述安宁要不若钱塘之闳览足慑魄而移情爰考钱塘之为江也逺接瀛壖遥通碧落束岛屿之濚洄互扶舆之磅礴赴天目之蜿蜒纬富春之绎络扼婺歙之咽喉襟宣饶之根角上流披严子之裘旁邑采桐君之药名传越絶之书地控句吴之索樟亭四望面面峥龛赭两山朝朝激搏灿玉砾之光明曝银砂之闪烁滙窟宅于龙螭壮盘涡于鲛鳄故其包含品物酿郁菁英珊瑚眀月紫贝瑶瑛丹虬采介神鲤华鲸殊形诡体万彚千名固编蒲之所不能载亦然犀之所不能明惟夫天吴先导海若骏奔龙伯起舞蛟宫欲吞狂雷隠隠喷雪纷纷走百里于瞬息飞一线于海门逺而望之乍如玉虹之横银汉徐而竢之飚如鐡骑之骤中原朗朗乎排瑶圃开琼岑洞灵合防幢节萧森驾阆风之缥缈驱贠峤而来临姢姢乎如驰玉女扬素娥明珠翠羽皓齿修蛾见生尘之罗袜怅微歩于凌波浩浩乎如长矛利防鞭弭櫜鞬貔貅万幙组练千屯厉前茅与后劲俨玉帐于龙幡隆隆兮如洪钟疾撞大吕争鸣闻韶鲁国张乐洞庭总八音之并举肆戞玉而枞金但见砰磕奔腾激扬浩荡挟鳀壑以俱来贯牛斗而直上跳沫则重城欲浮惊湍则众峯皆让波撼石而吸三灵势极天而浴万象勇士见而嗫嚅猛将立而惝怳撃电轰霆之下笑人语之不闻排山倒海之前喜轻舟之无恙徒观其水力之所到盖不知其防千万丈于是乎起子迄午呐景纳光尹公叱而地吼阳侯怒而风狂素铠当前识灵胥之旗影银花镇后疑覇佐之锋铓维钱王之万弩独犀利而莫当射涛头使东向廼筑堤而捍塘俨天门与碣石峙狂澜之隄防绍禹功于千载共山髙而水长乃有弄潮之夫迎潮之子舴艋飘揺鳬鸥容与蔡襄戒而不应冯夷见而窃喜疑木心与石肠习骑鲸与跨鲤更有寳马千羣钿车十里集江浒而来观列茶棚与酒市帘窥吴岭之青座对越山之紫指雪浪而笑语喧望银涛而防干倚乍日暮以归城覔遗香于堕珥此观潮者之胜槩也亦以见潮之神奇而莫比要而言之方其噫气交作蜃势凭陵日月浮动山川欝蒸足以増壮夫之气而振侠客之膺洎乎骇浪就平洪波舍次旷天宇之澄清静江花与岸芷亦足以使躁人怡情而贪夫知止是其消息防乎四气进退运乎六时满而能抑谦为之持动而不括静立其基渊凝澄彻往复张弛久矣斟酌元气而为万物之滋矣况乎
　　六飞时御万乗前驱南巡越甸东瞰吴趋表章功徳混一车书河清海晏云行雨濡泽溉扶桑之国恩流若木之墟轶陶唐之刻玉迈沩汭之披图【小臣】登瀛忝窃学海徒虚矢济川于说命惭作楫于商书论水羡蒙荘之有识观涛知枚乗之非诬幸生长乎泽国曽流览于海隅极沧溟之伟觏乏潘陆之陈敷敢临池而染翰有望洋以踟蹰




　　太液新荷赋　　　　　　　　　方　韩
　　序维仲夏律中防賔薰风初拂时雨方新树绿隂而冉冉水碧浪而粼粼乳燕穿花而上下逰鱼唼藻而浮沉上林则葱菁交防御堤则清逈无尘盖天下之平久矣人物皆熙熙而自得卉木亦欣欣而向荣浩浩玉泉滙为太液斜绕宫墙遥连禁掖练光万顷天宇一色平开晓镜之晶荧静映晴空之澄碧泛疮海于襟带泻银河于几席环台榭以濚洄漾蕖荷之的皪方其茒蔤既植菡蓞初生田田剪翠片片雕琼出渌波而霞照揺绮浪而云蒸回风荡沫似弄珠之夜出映日澄鲜俨濯锦之晨兴洸朝晖兮潋灔裛夕露兮清泠晴与雨兮俱涤华并叶兮齐馨芳香可赠咏菱江之初月方舟共采结锦缆于长汀但见晴鳬出浴纎鳞吹萍神龟逰于叶上文鸳宿乎花隂感万物之得所想茂育之生成今夫莲皭然不滓渊然内根有节以自固茎中虚而不盈辞烟蘅兮泽畔振华藻兮蓬瀛叶着如规之目花称君子之名盖以根植灵治迹连梧冈浥
　　九重之湛露沐
　　圣人之波光宜其香薰水殿藻溢银塘并金茎兮吐秀与芝草兮呈祥齐木禾为上瑞偕幽兰为国香讵同夫折之葺袂搴以为裳羣薜萝而为伍昩葵藿之倾阳也哉









　　皇清文頴巻四十二
　　钦定四库全书
　　皇清文頴巻四十三
　　赋
　　夏云赋　　　　　　　　　　　张廷瓉
　　青阳既饯絺衣渐成徴音恊律火徳司衡继长増高启明堂而布令含桃尝麦荐清庙以将诚隂阳所结云气初呈炳陆离之异色任巻舒于太清既从龙以徐作亦触石而旋生风动影移防缀凤鸾之彩山蒸川润飘扬珠玉之精助函关之紫气鬭霞标于赤城示文章之竒丽比岩岫之峥嵘若乃万象熙熈一阳杲杲丹心倾乎素葵晴晖照乎碧草始焉迥抱映皎日以増华渐觉纷纶亘长空而布藻众之断续相参孤峤之棱嶒欲倒入宻林而如织纷出岫以高搴若澹若浓雨丝随之而飞洒乍离乍合雷声乘是以回旋散轻隂于大地沛汪濊于高天覆平畴而増緑冒逺树而生烟迨乎天光欲霁檐溜旋干夕阳防照昼漏将残苹末之风拂轻衫而渐起冰轮之月挂碧落而初团望横空之漠漠忽片影之漫漫轻如染黛白若飘纨傍踈星而缭绕依银汉而盘桓数朶参差莫辨羣山之何属浮空变幻乃知造化之无端尔其为状也轮囷氤氲天章纂组散兮若升敛兮若俯缓兮若锦幄之方张疾兮若翚翼之轻举浮沉兮若沧溟之惊涛攒簇兮若天朝之绣黼恍天孙之夜织兮濯七襄之锦于明河俨海若之春游兮吹蜃气之楼于孤屿况复聚散徐徐徘徊自如虽垂天之足览岂定在之能拘本无心之变化不留滓于清虚夏非云则炎蒸曷润云非夏则瑰丽安舒顺自然之时序乃尽态而无余是以黄帝纪官师之名穆满有瑶池之赋防汾阴之宝鼎缀栢梁之甘露拥王母之坐则香散楼台望沛公之营则气成龙虎凡史策之所载固更仆而难数恭逄泰运
　　帝徳承干两仪定位七政相宣解愠阜财薄海洽南薫之奏光华复旦羣臣飏糺缦之篇值土气之方润正离火之欲燃腾清辉之靉叇浮积气之蜿蜒秀色连蜷驱虹霓而直上竒姿惝恍应箕毕以开先瞻荣光之干吕与景星而并悬岂不足以发乾象之炜耀而侔
　　睿藻之联翩哉












　　喜雨赋【有序】　　　　　　　　　张延瓉【臣】闻国家根本在农必借雨膏之泽帝王稼穑为宝时深水旱之忧盖统天下于一身视民间若外府为农请命自天降康随感能通如响斯答我
　　皇上道握干符恩流豊蔀捐珠抵璧维勤黛耜于西畴赐粟蠲租屡出朱提于左藏时当春日念切田功东作方兴甘霖宜霈
　　特遣天潢之胄致祠西岳之神斋祓精诚辄减官庖供亿仪文简质无劳驿骑驰驱岂同望祀之恒规实属明禋之旷典更颁
　　丹诏分命礼官各励精心肃将祀事务使诚在幽而必
　　格勿谓天为逺而难知果尔
　　至徳濳孚重苍恊应旋召离星之月忽移贯斗之云树色烟笼逺望西山飞瀑栁丝风织平添太液新波虽降泽于紫霄实流膏于
　　清禁盖山灵河伯皆奉
　　天子之威灵而甘雨和风咸本
　　圣心之仁爱臣幸居史职敬志
　　天庥谨作赋曰
　　节迎首夏时届朱明祝融秉歴赤帝司晨炎曛自始火徳方新揽沟塍之绣错布原隰之龙鳞青苖吐秀嘉頴垂芬需兹甘防黍稷生春田父瞻云于桑陇
　　一人旰食于枫宸于是发
　　徳音下
　　明诏陋巫史之纷纭殚精诚而感召遣
　　帝室之亲贤肃华隂之昭告务期挥霖雨于仙掌之峯洒甘露于莲花之峤更
　　命宗伯秩太常修雩祀考彞章蠲虑静志叩于天阊扇防风兮弥隂壑翳轻云兮韬阳光乃
　　宸之甫动已上逹于穹苍是日也天光亭午日影乍收气滃霭而如暮声飒洒而兼秋雷阗阗而皷急雨霡霡而丝稠溅珠光于绮缀挂玉屑于龙楼已足扫红尘而清六合滋黄茂而卜有秋矣越翼日之晨涧隐晴霓林鸣隂鸟始攒于天际终萦洄于林表其縁鸳瓦而注也若匹练之高悬其浮碧落而来也若银河之欲倒红沾
　　上苑之花翠湿
　　玉阶之草香糅寳鼎之烟波溢昆明之沼
　　天子乃坐广厦启珠扉歌有渰之萋萋咏兴雨之祁祁听铜龙之响急望金掌之云飞忘
　　玉衣之沾湿乐民愿之无违若乃观彼禹疆眺兹尧宇空蒙逺岫周流平楚含爽气而迎凉廻炎曦而却暑吐歕薄于珠泉散纷披于氷缕走急潦于横塘滙奔流于洲渚羣致庆于神庥共腾欢于华黍是以土膏资其霡霂嘉禾蔚其繁昌迎金风而荐秀挹玉露而含芳垂頴歌夫比栉落实樍夫仓箱结緑悬黎充牣乎里闬隋侯明月错落于绮疆夫孰非
　　圣天子无逸以崇稼穑一徳以荐馨香而致此哉都邑父老荷锄馈馌之俦沐膏泽而咏太平者为之歌曰圣人在宇兮临万方恭黙潜孚兮格九光走神龙兮舞商羊驱云车兮洒天浆同茎异穗兮迎青霜蕋珠金粟兮盈秋场盘中粒粒兮
　　君恩长耕田凿井兮无相忘饮且乐兮夀而康于万斯年兮戴
　　帝徳之无疆









　　玉河新栁赋　　　　　　　　曹鉴伦
　　尔其标瑞荚于彤墀植华平于瑶圃比汉世而芝发斋房对尧天而松生栋戸君迁古度兰成之所胪陈玉树青葱马卿之所纂组榆垂天上之光桂长月中之树灵凤之所栖迟祥乌于焉翔舞纵摛藻以搴华非见闻之所能谱若乃九门日朗万雉云辉玉河如带碧水生霏何以拂灵雨弄晴辉罨红楼而婀娜临紫陌而芳菲于是殷柽始栽朱阳乍满穉态迎风柔条飏暖惟日月照临之地在鹓鸾披拂之中分琼岛之韶华重城不隔借液波之沾润流水时通拂面依依便疑张绪逢人濯濯旋类王恭叶叶轻黄染檀痕而新画枝枝浅緑蘸黛影以初融则有貂蝉小队来繋花骢夸命中于百歩贯杨叶于雕弓亦有词客停车流觞迢递歌上已之风光赠栁圏而修禊乃其金丝旖旎翠带翩仿赋笔于华林春旗一色绘风流于汉苑弱体三眠或朝囘而走马或公退而垂鞭出春明而掩暎过宣武而便娟栁宿重光照城南之尺五栁枝一白陋东府之三千岂与夫亚夫营里京兆街前金城路侧防水桥邉但攀条以寄兴托风物而流连想江南之万树争罥水而飞绵何限藏莺之缕徒牵载酒之船望云霄之列植羡雨露于九天长乐之钟声不尽丽谯之漏防遥传销春光兮嵗岁被化日兮年年










　　春省赋　　　　　　　　　　　沈朝初
　　若夫三农百谷七陌九阡式观食货繄实民天望杏瞻蒲之候祁寒暑雨之占于耜举趾菑亩新田藨蔉勤于力作与翼颂于豊年圣王所以戒农官而勤民事廵郊遂而惜春暄枉千乘于陇首示万国以帅先者也尔廼北斗朝天东风拂地太皥司辰勾芒定位曦轮乍暖阳随彭泽之禽淑景初舒谷满析温之气池开青荇之波花染黄莺之翅绛云作片杏一笑以烘霞碧玉为条栁三眠而曵翠芳林蒸日灿灿英华香草緑隄委被値上苑之青葱正耕耘之始事当夫田畯至喜家室相欢挥镃去莠筑堰浇兰馌饷纷于士女畚锸荷于林峦葵腰鎌而乍采秧防杖而时看风笠纠举烟簑灭漫引甘泉于逺浍浮翠梢于清湍愿嵗时之无易思种植之维艰于时
　　天子勤民事重农畴务穑劝耕顾劳心于稷契授时度地弥急务于殷周循先农之贻榘恢骏发之逺犹驾金根于玉轸防骊驷于苍虬启凤扉于鸾阁开雉扇于龙楼千官星列万骑云稠歴东郊之骀荡经南郭之广袤隄畔王孙之草花前珠勒之骝染轮蹄于瑞霭和铃响于鸣鸠遵紫陌而乍转度青门而歴游巻芳尘于林薄动神光于旌斿遂攸介而周咨蒸髦而慰语考俗观风量时较雨视畦径之如绳覩新苖之若缕旣深漑而疾耕爰湿稌而燥黍防飚漾于青苹轻霭留于赤杜骈肩陇上之铫聨袂桑间之筥白叟含哺黄童翔舞然而圣心轸念天懐噢喣一夫未泽九廻靡巳虑蔀屋之无资倘穷檐之失所仓庚拂而凄其布谷鸣而延伫徒亩浍之星罗何手足之胼胝既东作之艰辛奚西成之亿秭散财发粟家盈戸弥非栎阳而雨金似陈留之下黍袯襫用勤桔橰斯举东塍西陌簇保介而咨茹上陇下畦悉曽孙之秬秠从此无荒畛而遗隰无珠粟而桂薪甸原野而思夏徳覩颖栗而念周仁蹔奉宸轩冀春王之再至小留仙跸寛寸晷之行廵遂使比舍骈荷耰鉏而载忭九州六宇合主伯以克勤非
　　圣主之重农赐恤何恩膏之髓浃肌沦是以驺虞麟趾之兽羣游苑山防岐百穗之禾挺生畎壑芝房轮囷而玉英景云璀璨而金萼祥麟游乎湍濑丹鸟吟于观阁览庶绩其洪凝嗣赓歌之浩作











　　樱桃赋【有序】　　　　　　　　　杨大鹤时惟朱夏百果含荣而樱桃独以先时而熟称为嘉植故古者徃徃树于芳林荐之寝庙其见珍也宜矣窃效昔贤体物之意裁为小赋以写其致其辞曰
　　缅时物之应候有朱实之离离方辞春而吐秀乃迎夏以标竒陋成隂之桃李效倾阳之露葵圆瑛缀颗宻叶成帷非徙植于西京之园即移根于含章之殿乍抽条以似蓝俄凝实而若茜衔来御苑之莺栖共上林之燕自大官之采撷供寝园之春荐染悬黎以垂树琢珊瑚以成丸盛有金丝之笼供惟赤瑛之盘映日而繁星不散研朱而清露犹团廼其圆匀质美酸甜味足比若木则多滴歴之珠拟红莲讵逊玲珑之玉信饱食其不妨有蔗浆之可欲夫物以应候为荣非时则失冬何取乎枇杷夏何思乎卢橘沉碧李而情怡浮翠而美溢彼朱柰与安榴各逄时而不一况当清和而曜采先百谷而扬英就丹宫而早熟出筠笼而见擎若兹樱之烂漫固竒葩之挺生既罗羞于王公亦待聘于席珍惟尝新之足贵洵夏浅之胜春顾樗栎之陋质徒负愧于良辰抚嘉果而体物敢继响于昔人












　　玉河新栁赋　　　　　　　　李孚青
　　皇都春早紫甸寒轻
　　苑花穿蝶
　　宫树流莺披玉河之新栁袅弱质以盈盈夫其芽防嫩黄稊抽浅緑好风之管领无边皓露之沾濡才足红墙东侧匼匝一湾碧沼西头迷离几曲晓烟卷去分明春水防波夜月含来亦似秋天初沐纤秾骨格忍被亚夫营里之名婉润丰标不作何妥巷边之族踠地金缕弥空麴尘歇小侯之寳马防华胄之雕轮揺飏
　　龙池十里之亭台隐隠休防
　　凤阙千门之篝瓦鳞鳞江北江南梁苑之花似雪三眠三起汉宫之树名人原夫如线如丝宜晴宜雨等腰最削赏眉偏嫌攒青两岸中淹兰叶之舟浓黛一堆旁罨桃花之坞评量才质云堦月地之品流检校风情骚客词坛之宗主旣种性之殊恒宜结根之得所乃有汉南抛掷防上攀牵关山何处洛中可怜溧阳酒楼无端三月武昌堠馆重来几年此则短叶披尘凄心防长条拂路摧意缠绵者矣至若中散门前柴桑宅里桐分防以满斋槐夹植而成市栁刺史桂林江上嵗嵗栽培杜拾遗秦州道中连朝徙倚金城揺落拥肿十围板渚栖迟绵延千里虽邀顾盻之欢未极遭逢之美别有上林池馆乐游绮罗坊名永豊殿号灵和毬场昼躤舞榭晨搓帯蝉正好翻燕如何映酒欹枝全身似舞隔帘吹絮逸韵疑歌然而京兆街心章台楼角纵极目以延缘究殊情于今昨睹此日之芳菲羃
　　御沟而绰约先
　　禁籞之朱樱压堦墀之红药停寸晷以徘徊记千株之约畧
　　神州沃壌
　　帝里醲膏甘泉浃润太液分饶缀景瀛洲肯藏鸦于宻叶飞华露掌寕系马于柔条一桁西山岚翠淋侵乎御陌八星南曜光芒腾射乎魁杓归院曽迷揷门亦可子城隂处零残雪以犹霏东面风过摆长衢而倍亸王恭濯濯对月争妍张绪依依临风独坐一夜緑縧新剪能忘畴昔之染衫五更寳炬如城却忆清明之赐火













　　南郊瑞雪赋【有序】　　　　　　　王沛思葢闻万物本天运化机于北极一阳动地肃祀典于南郊风飘黍稷之馨炉烟馥馥气散云和之响竹管锵锵祀日至以迎初阳隆鼎烹而享
　　上帝扫坛为祭昭事在洁笾肃豆之中积敬以将凝休于荐币陈牲之外心和则神锡之福徳盛而天且不违以故明禋上升云兴雾起因而霏防下逮物润土滋瑞协三冬被野而千林辉映花飞六瓣弥川而万顷玲珑陇麦资生搃沾濡乎禹甸农民志庆争忭舞于尧衢仰元化之纷纶识太和之感召非能占騐时逄量日之初幸在趋跄义窃书云之比爰濡笔而赋曰
　　维黄钟之应律睹景色之呈祥授时而土圭测影占候则宫线添长于卦观其来复于气騐其生阳水泉动于子月天心见于微茫王者所以配天而崇郊社报本而肃享将也我
　　皇于是修祀事迎阳日或列黄琮或陈苍璧或用陶匏或肆茧栗彛尊寳鼎肃肃荐馨玉戚朱干雍雍舞佾匪云邀福有感必通用以告防亦文而质于斯时也柴方燔而气欲成雾斋既致而诚可动天同云倐布瑞霭争妍初犹防霰之乍集旣廼宻雪之廻旋随风则忽飞忽舞落英则若絮若绵迷离乎坛丘之上淅沥乎
　　辇路之前乃霑濡既纷气象愈净喻其朗洁色与玉鬯争明拟其飞扬气与葭灰相应树叶重而栢枝尽垂积辉凝而燎烟不胜已而地将盈尺花飞蔽空映陪祀之千官皎如鹭序照飨坛之万瓦灿若瑶宫片片晶盐疑造物为之调剂霏霏玉屑似化工为之磨砻惟
　　圣天子之积诚对越肃志升中斯能应时和以承灵贶召嘉瑞而利农功猗与盛哉葢雪之为义也隂气上蒸阳气下溅融于夏则为雨为霖结于冬则为冰为霰数成地六故花六出而翻飞水生天一故本一元以贯串于以顺时解滞利物厚生舒两间之欝结鼓庶彚之勾萌润枯泉而不竭消旱蝗于无形纵使雨玉遍乎郊原雨珠盈于邱壑号寒不可以衣被啼饥不可以咀嚼孰若此之膏泽旁流天人交格为豊嵗之先资而欣阳春之有脚也哉乃作歌曰
　　帝徳精诚兮感穹苍瀌瀌湙湙兮瑞雪飏逺阡迩陌兮麦苖昌预占大有兮庆穣穣民气胥乐兮
　　圣泽长









　　荔枝赋　　　　　　　　　　　佘志贞
　　伊圆穹之瑞精焕星景与云卿濡灏气于草木遇品物以流形随坟壌之攸产挺嘉卉之葱菁钟岭南之奥区蔚荔枝之丛生长嬴节届鹑火星移浮沉李暑雨凉飔縁岸圃兮寓目结朱实之离离尔乃团团布宻状如车葢羃涧蔽亏轇轕晻蔼缃英黛叶同虬松之不凋绀理紫文入阆苑而曜防缀之琼干累累明月之珠荐之雕盘灼灼玳筵之贝况复实骈火云味酌天浆润侔和璧竒逾五黄逺而望之粲若繁星丽碧落迫而玩之皎若朝霞映太阳虽有侧生之诮终无忝上国之光至如珍族博传淑类不一陈紫宋香方红江碧凤爪龙牙变态百出承甘液之零露凝如水精饮豊润于醴泉融如绛雪香肌腻肉髣乎姑射之姿寒玉冰纨穆矣琅玕之色则有侯家甲第梓泽芳园穿池岸曲蓄水河源千株毕植万颗俱圆火齐照耀滴乳凝鲜觧烦已相如之渇辟谷得留侯之仙又有期门公子泽宫弱冠修景纳凉乘间纵翫税龙马于金隄命鳬舟于江畔怜树端之陆离爱悬黎之璀灿更有东都幽人西园嘉客珍果新尝清香欲絶红绡玉肤写入海上之诗绛嚢晶丸载在风骚之籍美芙哉向使独秀上清之境不落人间之世同蟠桃之结实与鹣鹣而并至足使蓬岛増辉尘寰延伫岂非超众果而独贵嫓羣彚而尤丽者乎歌曰迤海峤荔子丹兮萋萋馥馥烟雾翻兮外朗内洁匹明珰兮芳心甘气沆瀣寒兮欲绘名品媿陆潘兮








　　赐宴瀛台赋　　　　　　　　　　　倪　灿辛酉孟秋
　　皇上驻跸瀛台防赉羣臣昭异数也于时江海不波山泽并晏泰阶既平昭华爰献天瑞降而银瓮呈地符升而器车荐调五纬于灵台靖八维于赤县飞声腾实礼传布政之宫直畅旁施乐奏总章之观吹鳞没羽之族稽首来王赤蛇青马之区望风请吏岂止狎素游赪团膏潄醴半景青赤孳歴亏盈而已哉于是
　　天子乃陬吉日命良时啓西苑俯瑶池张广筵受天禧羣工百职济济师师听金钥而戒旦警银汉而趋墀于斯时也玉露方降少皥司秋眺嘉林之緑蔚睇菡蓞之红浮后先继至拜舞攸同爵引躬桓之五等班随剑履之三公碧磴红泉识苍龙之过雨螭头雉尾见朱雀之凌风其为殿也层台妙迹仙署宸居学茅茨之不翦直清禁之宵余写冲襟于月峡昭太素于烟墟抚檐楹而论道对水镜而披书既而旁观逺峤斜瞻黛壑复道烟廻攒溪雾错叠辇路于盘龙响奔涛于控鹤萍徙楚江之蒂花转昆墟之萼兰飘君子之香松比大夫之爵栁坠露而鱼惊浦含珠而鸟落前临太液弥望广渊灌注灵沼发源玉泉彚羣流之浩淼凌万顷之波澜龙口仰而喷沬虹梁亘以造天瞰金鳌之鬐鬛羡玉蝀之婵娟紫菌前媚朱柯耀鲜渚浮杜若堤被香荃更有承光秘殿瑶华别岛古栢挺干而蜿蜒广寒散彩以窈窕峯深夜久潭静秋新荷抽水盖薜引山茵雪芝献液紫卉倾津乍栖神于窅恍游目于太清其旁则有丛竹之亭藏舟之浦鸾鹤之羣龙凤之舸蓬壶再觐于寰瀛溟渤若移于庭戸长风激而奔雷飞瀑下而成雨若夫崇智临猗政和乐成亭台交错殿阁纵横树竒抱石枝新吐茸防防鸿鹄丛集平其中至于香分太乙之坛圃种优昙之树掌擢防立之金茎盘结三危之琼露遇松乔于广轩揖羡门于天路屑玉英以长存岂膏梁之足慕时而葆翟交垂羽旗斜指水嬉泛其沙棠银塘廻其兰舣扬帆北渚放缆南涯鳬惊鸥动云起雪飞湘娥闻而隐现河伯见而躨跜何轻舟之徃返犹寸晷之未移然后钓鲂鲤攫鰋拾紫贝取文鱼网开荇藻镜映琉璃庻石华之可掇似海月之堪携斯诚阙庭之胜概而宇内之奥区也于是云防载临羽林清旷风传警跸日辉天仗乃有簮笔从官文昌上相词赋则东马严徐勲业则臯防尹望画省之俦惟两尚书之班独上簮裾奕奕颂鹓鹭之具瞻剑佩锵锵傍瑶阶而相向位次既齐大赉爰沃出内府之竒珍颁天家之雾縠悬机巧緤云不去而恒飞变防新丝蘂虽寒而不落于是太师合奏司正论功云开甲帐苑绕璇宫豹胎割翠虬脯燔红煮丹穴之雏凤膳越岭之珍熊梨称缥蔕李字黄中挥虞弦于九陛醉尧酒以千钟咸感恩于湛露愿扬藻于雄风我皇上安不忘危乐犹致戒旣耀徳以观兵复同箴乎交泰洵太平之盛事扬休声于千载爰作颂曰
　　穆穆我
　　后万龄作圣武定元基文清宝命波恬四海明宣七政息众以宁绥荒以令
　　飞龙继迹鸣凤重光乂安寰夏迭用柔刚戈船泛月剑骑横霜风驱海石电扫黔阳我
　　后崇俭深戒侈靡力役罕用疾苦是咨
　　朝堂肃穆簮绂委蛇勤政豊豫广览遐披禁籞西偏内廷右掖复道纡廻长林蓊欝平楚流青逺峯耸碧游晏神臯仙灵室宅乃踵旧制乃创新模乃防幽壑乃引清渠
　　瀛台既啓穹表云衢匪崇雕饰取法唐虞
　　赐宴羣臣长筵是抚玉觞分赐周规折矩不借鸣琴无劳防舞上和下悦情怡神聚我
　　后之徳偹致嘉祥八风从律朱草豊唐
　　惠流蔀屋泽曁遐方防臣作颂蠡测难量


　　赐宴瀛台赋【有序】　　　　　　　　　陆　葇皇上励政之二十年文徳诞敷武功遐畅一日二日万几不自暇逸百尔臣工罔敢弗钦承我
　　后之意以靖共乃位猗欤夐哉明良喜起参唐虞而鼎
　　盛矣当夫徂暑之月驻
　　跸乎西苑层台凌霄緑波萦之望若员峤然非以乐游观安逸豫也葢极尊亲之孝养以秪奉
　　璇宫问寝视膳既朝夕靡间而且侍
　　凤辇于琪林泛龙舻于蓬沼薫风生凉甘雨洒泽天人懽协祯符衍祥乃复昧爽而兴进三公九卿百职事于云牖之下考政治之得失辨论人材而进退之不啻延英之召对也
　　圣虑所周俯念臣庻顾兹台沼将与羣工偕乐其有爰
　　居肇秋吉日惟申
　　召宰相以下暨六曹员外郎以上入瀛台而燕飨之先
　　布
　　纶音锡以表里既饱之余
　　申命醉止莫不感悦舞蹈殚量毕懽肃肃雍雍成礼而退诚泰交之气象亘古所未有也【臣】不职以史馆防员忝预班末杯杓不胜如蠡测海欣忭之下谨拜手稽首而献赋曰
　　粤惟
　　帝清之诞膺景命也维玉绳而建极廓析木以立京法太防而临座象辇道以经营统干徳之广大奠八埏以永贞于时三阶昌明重庥累洽体天时而出政顺物情以作哲谐箫韶之九成解六服之炎暍莅庶事以率兴御讲幄而不辍乃瞻赫曦丽天中挥五琴歌南风天子于是乗夏令应林钟思以居高明而定心气处台榭而合昭融则惟西华之近苑为紫垣之右辅实宻迩于
　　宸居作坤维之禁籞中有昆明濯龙之池太液唐中之渚绮散霞夕镜莹星曙晴一碧飚荡鳞聚纎霂漂丝骤澍笼雾浩浩泱泱潆洄灌注尔其緑杨涨烟断岸若连菡蓞约秀芙蕖逞妍红白相属金碧相宣低光夜舒分枝合欢之美绣错乎其间下有厥棱峭鸡翔虾股猬苞雁头累累珠裹伊凉燠之性殊聿参差而结绪鳬茨借姑鹄泻剑蒲葭芦交丛以蓊荟菰蒋轇轕而纷披荇牵并带藻漾鸡蘓属玉连拳而雪映升蕖唼露而茵铺象扶桑与蒙汜列瀛洲与蓬壶其上则崇楼飞阁金凤铜爵丹艧虹垂罘罳珠络花萼之气常通太华之峯如削洵蘂宫之莫睹恍乎窥綘霄而仰碧落兹乃于临御之偶暇奏对之既休相月孟爽大火西流言集羣臣来豫来游列鹓行于苑路秩雁序以登舟乗仙槎而泛银汉附彩鹢而问牵牛榜师鼓楫衔尾南浮溯流沫之响牐泊凝碧之芳洲遂升桥亭仰象阙聆
　　皇言之蔼如俨
　　天威于咫尺出含章之缯防颁未央之通帛示章采之有差均多寡以沾泽于是扶疏覆帟张幂承云鱼魫燕尾妙香氤氲肆筵设席穆然以欣笾人实笾醢人实豆分玉粒于尧厨登珍膳以维偶脍炙美而处外殽胾列于左右鉴簠簋之必饬矧异数以命宥歌饱徳以乐胥普受福之孔厚旣陈馈以倍八复烹鲜而荐副沐在藻之恩膏嗤一割其何陋爰撤余俎罢初筵防倚万年之树侧听灵芝之泉望水亭之太素想茅茨之在前并鼓腹于天衢而轩舞之翩跹于斯时也日之方中清飔初起鸣蝉嘒嘒声曳层翳爰旅殽核爰锡酒醴则有绥山绚红融峰结紫纂枣撰栗赤心黄理马乳移种于西凉骊珠贡珍于越篚罗嘉果以维馨纷黄帕之斯啓跪受金爵琥珀其光继以缥甆再覆再扬内卿宣劝洗爵飞觞不醉勿归湛露洋洋畴不春融眼缬赭渥顔酡玉山峙而弗頽云冠切而不俄虽燕衎之式忭矢温恭而靡他曰既醉止油然旅退薄晚霭于林晖凝秋容于岚翠栁径转而欲迷虹梁渉而思憇则又有緑房含菂氷丝缠臂轻身延年除烦益气方采沚而堆云咸荷贶以锡类【臣】思夫盛典之希觏也昔夏姒飨钧台之上炎刘宴洛阳之宫贞观庆善之洽礼开寳防节之从龙秪以循殿陛之故事介寿岂以雍容快于田而张乐恩自近而非公至若幸金明以选胜集芳林而燕喜惟宰贰与宗姓廼得邀赏赉而沃嘉旨岂有处清防而轸念股肱合小大而永膺多祉若斯际之懽洽爲旷代之轶轨者乎【臣】摛词未赡宫锦在膺积愧素飱贶重朱樱负荷绵陨醉饫缶盈仰惟我
　　圣皇之垂拱握璿玑而叶咸英届有苖之格化宥品物以含伫见九苞集苍虬迎醴泉涌神芝荣眞麟在薮洛甲效灵庆赐酺与击壌萃万国之欢情纪隆遇而靡罄曽何廻波于蒍之足称




　　赐宴瀛台赋【有序】　　　　　　　　　毛奇龄皇帝御极之二十年六幕既熈万象咸晳内有辑绥之治外宣揆奋之文讲筵陈允执时见墙授阃播懐柔重敷挞伐将奏要荒之耆定进观华甸之清宁然犹处治思危万几克毖居高善下一徳相期缅兹
　　九重宵旰之劳翻以百职后先为念
　　君无忘几康臣无忘喜起同有赓扬大臣为坎舞小臣为衎歌共相礲砺因借巻阿之酾酒暂临曲水以浮桮鸿酺合乐偕来兴庆宫前文喜开筵不在长春殿里当此金昊乗秋之际玉衡指兑之时九龙门外梧树常隂百子池头荷花初落蓬台万顷淡波与帐殿俱开阆苑千重紫水共楼船并转画桡齐举还看水面鳬鹥锦缆同牵原是班中鹓鹭挂长绡于汾水不待为歌泛碧琖于昆明非关习战乃以黼藻华裳之锡展兹吹笙鼓瑟之情甲青罗传于防氏麟文绣锦出自
　　宫中依然束帛之承筐俨发衣裳于在笥缬袍未覆漫教韦绶裁成霞绮难名苐遣封敖领去草头铺紫罽□就瑶浆林下盖青油判将银埒夏屋设公家之鼎秋兰发王者之香乳中分防烹为龙凤团花茶内加苏散作琉璃细眼朱虬堪入脯需赉同昌缥玉可当醪曽呈裴令尔乃
　　敕酒正掌颁醪之礼
　　诏大官习锡膳之仪鹅防脾排从锦带前玉鲙金虀褁在红绫饼内虽汉南之鹑雀不入腥肴而海之蠵螺乆淹葅醢肉泥流翠釡恒夸朔塞明驼肌雪落霜刀几化秋林飞蝶况复大梁供米旧号金鎗太液登鱻新批玉鬛炊雕亨豆撷露稗之通茎聂鲙加铏瀹河鲂于在藻匪独侍馂飨天仓之粟将使从官餍蓬岛之鱼尔且醴设六清无烦监史饮过三爵尚授催筹谓
　　尧仁之浩荡一日非狂而
　　舜泽之澶洄千钟犹浅纵曰有偕其饮谨闻之大射筵前其如不醉无归亦载在朝元诗里然犹藕船十丈玉井留甘莲露三危金盘献乳簇蜂房于繖下洗象骨于波间擘圆茧则清瀣俱流咽壶氷而沉疴顿减种同鴈实颁之觐鴈归时窠覆马蹄捧向马头载出固上林之宝植罕到人间亦惟圣世有金茎长贻天际在昔镐京燕饮诗诵嘉宾洛汭觥觩史传盛事遡轩皇之张乐纪绩于容成即陶后之斟膏授箓于籛子是以邺舘着抽词之美栢梁夸俪句之能如渑有唱候服尚兴廻波作词后王不鄙岂有珪璋韎韐同在游歌严乐渊云并叨防赏而不矢音于高冈称诗于华薄将使衮裳筐筥无须采菽为吟陈馈分饎未见其桐作颂南国鲜鲿鯋之可丽北山乏杞李以相欢则是式金式玉在形民无醉饱之心而如阜如山疑天保缺冈陵之祝亦何以俾匡时之佐负鼎爼而说王功向化之民援土桴而歌帝力是用捃摭荒芜对扬
　　优渥借东头之賸管纪
　　西囿之鸿恩【臣】奇龄不胜踊跃欢忭稽首顿首而为之
　　赋
　　夫以台室冲嬴之防天街晃朗之辰六合八荒受治九州四海称臣侯甸有同文之俗遐荒无抗徳之伦诗歌江汉之纪诰传彭濮之宾颢土之媪舆旣辟明堂之王防维新尔乃
　　君儆无虞臣歌访落上法天行下导民瘼昕切求衣宵戒聚利在必兴疑则废格喜豢鹓鸾怒剪鲸鳄田董甾畬室务丹艧在宫在府一以振作
　　圣心干干既勤且恪翻谓臣工劳者惟若从来官师规用木铎
　　温纶谆殷有如砥错将借游豫庶几酬酢爰设酒醴相予宴乐时则摄提初指乎金方夷则乍转乎铜律清露徐涂乎阶除凉风时起乎天末
　　皇帝御少皥之宫临蓐收之馆将以理白藏调素节司秋起驾颢正按法时惟秩成道在相月霜柯澄鲜清景涣发瞻上林之防兮睹太液之沧茫迤三州之藻薄兮涵万顷之波光石鲸偃而低棹兮湖鴈飞而南翔顾隰荷之赩翕兮喜臯兰之正芳嫓千叶于华井兮滋九畹于江湘佳人掩其翠盖兮君子发乎幽香杂鳬淡而映蔚兮防藏茛而独存于是俯拾虹梁傍依璚树雕航嵯峨绋纚廻互泛漭沆之流波向蓬莱而问度旌衔凤舰之乗竿有龙绡之布驾云母以迎风辑榜人而击素拂出水之菰蒲起前汀之鸥鹭林间敞殿齐明云缺危楼微露仿祈年之在前盻函徳而难泝总蒿宫之既成犹采椽之故歩渚虽转乎沧浪石无分于灔滪任锦防之所牵望瑶台而不知处尔乃葱绫雪丽贝锦云明天孙剪就鲛人织成八蚕并澣百防齐萦花间缀繁繐相生缋或朱而或黒丝一纵而一横绚布龙鳞之彩纎如鸿翼之轻覆黄罗于玉箧开画袱于金籝揭尚衣之纪印罥长籖而署名禭以表乎素贞绮乃发其峥嵘温比毳旃之荷荣来华衮之婴较翠锦而自失何盘雕之可营若夫掌和受齐大官捧膳鬴有铏芼之案设楚苗之馔割东海之鲜蠡斮南园之斥鷃煎惟药能和腊以萱苏为荐按云鸿于罼罗惊雾豹之刍豢象膏白以莹霜猩唇红而染茜矧凤液之嘉鱼为灵沼所仅见分腮襍芦笋之枝切鲙落桃花之片尔廼采江陵之藟以为虀淅梁山之黍以作饭玉菽星攒金麸雾散罂葅于紫海之泥濯龙饼若春江之练马羊酪觉甘露之俱生凤饼龙圑虽沃水而无患况夫珠林窈窕布以毺银塘宛转青幢是舒太清之酒酾如珍珠瑶浆玉醴瀼瀼露濡金盘甫继杂出雕觚比之大斗以燕以娱监正屡劝仰传
　　圣谟谓此防酒好乐不渝有即醑我无亦可酤不闻晚近犹有赐酺金门下士幸非淳于张昭虽醉容止自如起拜稽首不掎不扶含芬咀滑拊躬而思
　　圣恩浩荡直如江湖独怜【小臣】何徳当诸廼企渊沦之深广兮叹沧波之不测被翠幔与碧衣兮想瑶池之所植秋风之防防兮澹晓露之霡霂上有莲房之戢戢兮下有藕枝之濯濯外备七星之罗胸兮内含众窍之在臆
　　诏其众赉此臣庻兮匪止为佐是酒食一片固足消疴厉兮三浆可以解鄙啬独是菂苈之周通兮即汚泥亦不费拂拭宛高节之多梗刺兮亦素丝之能直虽其心苦之自知兮乃根柢而见牙角第
　　湛恩之当矢报兮兼
　　大惠之不宿谨捆载而亲捧持兮漫缩滋而破薏念此涓滴之难嗛嗛兮于眇忽乎何力乃
　　锡予之有加而靡已兮望沧瀛而末极

　　皇清文頴巻四十三
　　钦定四库全书
　　皇清文頴巻四十四
　　赋
　　喜雨赋　　　　　　　　　　　陆　葇
　　尔其清和首夏祝融司令暑气未溽朱明斯盛招揺南指龙雩东应羽振博糓颈延戴胜爰告农祥惟兹晨正土膏既疏耒耜维竟爰需天泽粢腯思敬百职靖共协和神听惟时綘霄下济卢坟上腾絪緼相合霭气流行渡狶有影审蚁多情金乌敛翮银蟾息精肤寸乍起轮囷旋盈五里非雾羣岩若蒸茫茫原隰晦晦防甍纎尘不起歊烟以清俄而光去兰丛文生苹末少女神童相应而发隂鸟翔鸣枝间啁唽栋撒紫霙松梳黄鬛节按箕师辔驰飞伯启彼土囊泄其洞穴乌竿欲撼朱旛空列觧愠挥琴歌薫肇悦于焉作觧奋豫号令以宣列缺睒闪丰隆喧阗不霆而怒非火而传虎鸣旦惊蛇掣宵然除害兴利应铎秉鞭施布阳徳涤荡隠愆非出金门髙下有年盖自仲春宜发至于是而始振其权也乃召防乃驱屏翳始而霺佐以霏缀叶垂玑飘檐曵缕灵液惟饴神浆且防濯彼繁条碧鲜如洗润及浮埃康荘若砥屋霤欲滴庭洼有弥父老神怡郊圻志喜既而风激雷奔秋凉昼昬注若建瓴倾若翻盆飞镞集野跳珠蔽渊陇亩霑渥畎浍潺湲泛堰瀑沛决渠雪喷稚苖哺乳饥禾饫飱芃芃嘉颖斾斾芳荪谁云甘醴而乏根源于是二十六城之田畯式歌且舞以为我
　　后之徳加恵于三辅元元也维雨初零月之既望族云防绳津滉漾冰镜含眉玉毫濡项终夕空蒙诘朝溢浪市价均平舆情舒畅泊乎三日晴隂交让泉流变声林烟殊状蝃蝀东指霞曛西上
　　天子犹然肃穆于斋宫敬
　　天庥而受神贶也方兹甘澍应祷滂沱形影不速音响靡他
　　纶言斯出穹听则俄是以商羊失舞石燕依阿鸠未逐室蜧尚濳波龙角乍奏驼童骤过盖天人交感未有若斯之神速者也桐铿华簴桴撃灵鼍雷火泄石星丸注坡维麦有秋载卜嘉禾雨金雨粟史臣作歌













　　大西洋国贡狮子赋　　　　　　徐嘉炎
　　圣皇践祚一十有七载声教讫于重译西光曜乎月窟东震虩乎日域仁风衍而外骛谊方耸而遐赫披王防之昌繁接梯航而络绎极絶徼之飇举夸幽荒之辙迹昔者龙马负圗出自风皇飞黄伏皁隆于轩帝熊罴当大禹之辰麟趾振成周之际自汉以降帝箓罕昌间得珍禽遂号嘉祥般般驺虞白质黒章龙鬐宛宛麟彩煌煌大宛之马黄支之犀圜题赤首修项朱蹄形殊谲诡俶傥瓌奇变幻恍惚不可端倪虽逸伦而絶覩犹彷佛乎恒姿乃有猛毅髬髵师子是名既奋迅以跃武亦逰戱而通神非见闻之能及渺众虑而靡羣防疑其幻防诧其灵第称名于谱牒亦饰象于圗经驯于文康之室扰于妙光之乘尔其异号狻猊殊名白泽钩牙锯爪铁首铜额金精之光毛羣之特帝徳逺而来賔贤人见而始出
　　圣朝重熈累洽洋溢亥歩南交输其珍賮西旅贡其赕布白狼槃木之乡黒齿金邻之部若摧厥角伏弩先路建格泽之长竿设金猊之广座于是身热鼻饮缓耳头痛之域四载之所未经二亥之所莫识穷发之国建徳之都是有国土西洋之区絶域殊方三万有余界絶罔邻天末是居长老惊相告三年海不波中国有圣人我土则那爰自疆理及于他境岑崟蔽亏纡余崄峻弯﨑之坂临硎之岭既谷伏而云迷亦岩栖而风劲乃命马人龙戸精夫姎徒之伦布弋设罘防盾负竿袒裼触蹶防踽盘桓伏镆鎁而张罝夸云罗而壮观扼猛噬于雄窟围枳落而突棘藩徒观其天骨雄诡星眸腾上拉虎吞貔裂犀分象茸毛斗钜飞轮电闪刚镞不磷霜殳不染喜则尾掉怒则齿齴混苏合于僧伽疑都梁之近逺至其体凝露肃威感风棱朝发越裳暮逾玉门哮吼月氐翔跃昆仑拔地轴凌天根骇浪急腾虹奔方趫迅而防疾将慑息而惊魂孰徒搏而防脰凌重巘而翩翻虽中黄与育获且缩朒而难言非
　　皇威之震叠寕弭帖而遵辕于是辚輑圏鼻缨络笼筐彩鹢浮江云轺蔽冈轶八蛮而入贡超百兽而来王仪驯观魏灵囿康荘牝慴牡伏彩奋神扬虎予僵于北山龙伯遯乎西荒供玩乎甲乙之帐奠安乎申未之方灵威熛怒猋旋坰牧狡兎忘其扑朔巨象遗其橭木矧全力之可撄即余勇其曷触迸百斛之湩乳失千里之逸足寕止筋絶桐丝吼翻林木卧而蝇不敢集其尾踣而豹不敢食其肉将使天吴遏其神穷竒息其毒销两间之兵气锡四灵之遐福然而明王慎徳义正仁育不贵异物不寳殊族神灵所至懐柔詟服谲种怪类骙瞿悚恧梏贰负于疏属之山絷支祁于胎簮之渎矧兹僄丑荡胸蛊目庙不可以奉犠牲御不可以供骖服尔乃置藁街之邸委上林之囿资其膏以疗疾圗其形以御寇无供役于耳目任优防于林薮与陇山之雪衣亦息机而濡咮诏舌人与象胥慰逺人之劳疚使者再拜稽首永誓来享与来王乐
　　天皇之万夀















　　大驾南廵赋　　　　　　　　　　　徐嘉炎粤我
　　皇清之总三才而袭气母兮歴
　　三圣而冠百王惟
　　圣主之首出乎庶物兮鼓槖籥而播隂阳当甲子青龙之元防兮赫景命而召祯祥诞五徳之纯精兮开万禩而辉煌耕猎道徳而为苑囿兮驰骋仁义以为津梁光无幽而不烛兮泽无徃而不彰绍盘羲而代嬗兮孕苞符而统混茫既四海之寕壹兮乃兆人之如伤作雷雨之觧而在宥兮象风地之观而省方尔乃建蚬旌张鳯斾云防日斿虹幢羽盖万骑纷纭千乗繁防廼先沛膏雨于垓埏集羣生于覆载仿天乙之弛罗仪镐京之大赉蠲万国之仓箱望东州而赈贷推恩数于羣臣賔化育于无外于是背秋渉冬寒气始升焦溪渐涸汤谷将凝水泽之腹既坚不周之风斯兴木脱叶而童童草觧节而棱棱吾
　　皇于是驾云龙之飞辂张秋隼之华旟饰军容于七萃申武卫于三驱隆隆记里之鼓辚辚相风之车散辔于渔阳之野校戎于龙之墟则有屏翳清尘望舒悬象饬驰道之离宫辟修途之榛莾有防防之攀跻非昈昈之敞眷北顾而逶迤凭南云而下上值三农之休暇惟六龙之是望极九有之神功爰告成于岱宗嗤齐桓之望瑞陋汉武之干封为民储祉秩叙惇庸望天孙而至止仰日观而雍容爰祗诚而徒歩乃独致夫防恭乗舆屏而勿御騕褭却而罔从县崖垂二分之足絶壁俯万寻之松似扪参以歴井若凌虚而御风羾天门而驰阊阖经千树而瞰三宫胼胝均勤乎大禹焦劳重见乎神农时则卫士严装从臣启路厘室儆晨斋宫戒暮庆成乎荅天之礼敷告乎勤民之故神人允协其休和臣氓式遵乎矩度鹍车东振阘防南翔渡沂光而行迈渉汶泗而飞扬廵河濵而周徧思潄水之沟防玩璿珠于漆泽屯楗石于宣房招河伯以效灵顾海若而望洋南际防沟北始汜光嗟泛滥之愁人致污莱之卒荒经营乎溃决之陂疆理乎横流之塲必凿海而归墟斯我田之既臧何水衡之足惜为当效此一方驾艅艎之乗舟杭一苇而南游任长风之破浪亦防波而泝流荡日青龙之舰排云飞燕之楼组练耀昆明之浦帆樯聫彭蠡之洲牙旗桂檝赤轴银钩泳游则羣山遥指溯洄则百川倒浮尽乾坤于一瞬坼吴椘而为沤缅六代之繁华经千年之建业瞻虎踞于名都指牛头为天阙隘紫盖之偏安狭金车于季叶瞻故国之山陵乃追扬其谟烈稽运防之始终崇唐虞之盛节致隆仪于轶代戢军氓之翦伐斯无前之至徳实靡有之轨辙惟经纶天下之大经廼旷世同符而莫越南眺吴防清嘉之宇俗号秀民地非沃土念转运之京坻恤烦疲之廪庾襟茂苑于具区帯海濵于江浦仰泰伯于千秋起言游于三古稽山在望胥涛惊眼勤望幸于黟江伫光荣而宛转睠两宫之暂离遂六飞之旋返植梧鳯于冈陵斮修虵于坟衍驰延属之纡道陟峛崺之峻坂洒
　　宸章于妙髙登浮玉而遐覧黄童襁负以待泽黎庶讴吟而送逺观乎人文久道化成感终古之教泽廵阙里而式凭大猷是经先民是程崇帝师而下拜志尊道以文晰欃檀雒离之木辨鸡彛龙勺之铭翠古桧之菁葱抚楷模之轮囷汤汤乎洙泗之流屹屹乎防阜之城结山河之两戒钟地脉于百灵于是世胄谒礼诸生肃兴仿累朝之賔监崇元圣之云仍制既隆于绍嘉恩更亶乎褒成盛三雍之上仪崇百代之休称是日也天子考五经之统纪思六艺之折衷爰披圗而志绩论报徳而酧庸笾豆舞佾之繁银镂琰琬之隆是未足以光天徳赞圣功乃留曲盖之凝严轶葩瑵之巃嵸诏只寅乎禋祀纷肹蠁而丰融广锡类之孝思论説之儒风歴汉元以迄今兹谁尊圣之克同爰乃廻驾旋轸飞軨整斾鳯盖玲珑麟毫棽丽张广乐于洞庭舞咸池于北冀千钧之簴力洪万石之钟音偹赋忠厚于行苇歌太平于既醉千疆靁赴万里星奔东熿沧海西耀玉门奠斗辰于中极布星宿于昆仑日南则威加穷髪漠北则武震乌孙重舌缓耳之国雕题黒齿之氓莫不来王而慕义稽首而称臣
　　皇帝犹祝时雍之速届俾风动之遄臻廼下
　　明诏励羣臣崇学校饬儒绅道徳文章济济振振遐陬密壤过化存神是以敷天之下率土之濵含文抱质履素懐真歌风舞雅蹈义咏仁沐浴乎诗书之泽翺翔乎礼乐之英郊畿父老迓望
　　属车千官纷防雁列鳬趋懐银黄及玺绂佩玉虎与金鱼颂省耕省敛之举上丰年大有之书猗欤甚哉皇帝王三嬗之运唐虞夏递降之余惟我
　　皇之至徳歴万古而难逾颂曰煌煌
　　圣祖创维艰兮洎我
　　章皇开八埏兮
　　皇帝圣徳先业兮既觐文先扬武烈兮三蘖既殄毒痛除兮海不扬波同车书兮殊方贡琛入质子兮震叠懐柔百神慰兮思我蒸民际太平兮或虞幽隐壅上闻兮省方陈风观我生兮登岱祈天志忧勤兮经纶叅赞遵先圣兮道一风同克永命兮有虞五载廵狩徧兮亦越姬周十二年兮我
　　皇法古纯不已兮时迈其邦昊天子兮【小臣】献颂介景福兮
　　圣子神孙永天禄兮








　　懋勤殿赋　　　　　　　　　　　汤　斌
　　黄扉日丽寳笈云开帝座之光华正灿东壁之淑气迎来道衍图书法象观乎天地学深坟典奋迅拟乎风雷我
　　皇上岐嶷敏睿丽正凝神本精一以立皇极建中和而定羣伦纳谏不遗葑菲招贤旁及隠沦武库森严挞伐悉遵
　　庙算九功歌叙民隐日逹枫宸固已树仪型于百辟贞仁夀于千春若夫焕太乙之矞皇曜句陈之晖丽黄云紫盖轮囷郁其上浮兰戺金茎灏翔于天际珠宫贝阙复道斜通银牓璇题交衢迢递飞重檐以切霞烱丹壁而流霼龙舸泛万顷澄澜长杨带千章蓊郁斯又足奠六鳌而巩四极应三垣而驭五纬尔乃广辟别殿宏贮缥缃鸿蒙矗而竦峙觚棱启而景彰揭组幔于棼楣垂绮锦于虹梁甲帐之月光如雪秘幄之芸火生香瑶函左列竹素盈牀五库标目于西清四类充帙于东厢犀籖重积玉轴焜煌未足矜宛委之宝册何湏论天禄之蕴藏当夫金门朝罢宣政宴余鸾佩声逺凤扇影徐名儒招从白虎大雅延自石渠防道系于洙泗证心法于唐虞无党无偏阐维皇之敷锡天秩天叙绎臯陶之訏谟既朝乾而夕惕复无倦而有恒顾民碞之可畏识当位之利贞尊所闻而行所知髙明广大有治人斯有治法深切着明斯乃懋勤之实政匪仅肇锡以嘉名矧夫歌叶雅颂文俪诰盘悬针倒薤戏鸿腾鸾云气芝英之简渊渟岳峙之观汉武望而废牍章帝顾而辍翰以此乗防运而御六龙映晨光而翔五凤采太史之陈诗第羣臣之嘉颂而时几勅命祁暑思艰心防农野道契先天夜如何其夜未防瑶编万巻宝炬残流月曈曈兮素华满北斗低昂兮殿阁寒岂比夫甘泉晖章长乐未央凌霄飞雨茝若披香九华仁寿百福灵光列棼橑以布翼荷栋桴而髙骧雕玉瑱以居楹裁金璧以饰珰祗矜制度之炜煜何敢希道德之辉光况乎文教敷宣天威遐被都护方开剑阁云将军己定三湘地碧鸡金马之修祀无劳蒟酱橦华之输将遂易百礼具兴万舞咸备
　　皇情悦愉羣臣既醉降絪缊调元气阜财解愠薄赋寛徭逾于穆之缉熙耳击壤之歌謡天下弃伪而返本敦朴而去浇追太始之元化偕华胥而逍遥谨摛辞而颂圣主【微臣】敢自托于王褒









　　西山赋　　　　　　　　　　　邱象随
　　伊坤元之广厚兮气含阳而凝山既磅礴以四塞兮窅嶙峋而上干矗名山兮三百纷支山兮三千雄九州而称镇兮峻五岳以崇班仙灵托其窟宅兮封禅纵以逰观乃西山之绵亘兮拱皇都而髙盘落太行之迤逦兮贯辽海以弥漫谅灵秀之所防兮亦安穷其际蟠冈载起而载伏若散而若连萃土脉以郁蒸滙西湖而飞澜既防灔而澄彻亦泱漭以潺湲荡瓮山于涯涘穿防密而盘桓翳清尘而磴削倚圆静于崇峦左田右湖人烟相抟菱芡皆粮灌溉多欢诚山农之野乐宕予兴以弥寛缅赐金之遗迹蹑功德之巍然洪波衍其东幽林出其前纷古木之茂干围四十而始圆尽樷薄而空豁到声光于玉泉若素练鸣絶壑宛若晴虹饮碧川迸若明珠防合浦皎若星汉垂苍天通华岩以深窈探三洞而稽延黝一窍之隂黑传胜迹于名仙终曲折而却歩疑神蛟之幽潜徐平林其我迈兮回晻蔼而寂歴腾树树以明辉兮染山山而黛色顾香台之在望兮破白云而髙入叠峻岭以数匝丛修木而万积开九轨之径凃兮耸观阁于三霱飞丹青于太虚兮越钟磬于林石盻风树之从容兮兴流泉而共得俯横桥而徙倚兮鱼鳞鳞以迎客殿五重而穹窿兮盘烟岚于磴级幻楼台之髙下兮随山势以踈密收全胜于四览兮凭来青而咸集允翠色之独佳兮彻西瞩而莫极回无量于遐瞻兮亦梦泉之犹识松防驾以谡谡兮干虬舞而如铁台祭星而巍巍兮遹轩豁以朗洁炉袅袅其余香兮永氤氲而不歇抚丁丁于棋盘兮想偓佺以对奕生蟾蜍而偃仰兮方怡神于灵迹乃沿山极望而纷红兮则杏花之霞赤转峭削攀萝藤上嶻嶭入窅防列槐蔽翳危径崚嶒碧云在上金银结成丹璀碧璨荡揺光精虹蜺驾栋蛟螭蟠楹四阖八牖庑接廊迎罗云宿雾玉阙化城琢壁镂桥营窟精灵泉流香积声散林坰赐碑藓剥卓锡泠泠爰洪光以载探兮极松盘之隂凝枝横偃而交拱兮叶屏障而中行逼香光与声触兮悉古栢而遮盈乃玉华之弥髙兮折十八盘而仰登瞻石塔以岧嶤兮卧法王于无声来寳树于西域兮扬娑罗以飘零卓三围而九花兮妙七叶而三棱复溪盘而石倚兮茂琅玕之菁菁笋盈文而犹箨兮逼孙枝于太清樷苍筤而緜邈兮接隆教之渊恍野烧以凝睇兮垂丹柿如繁星寻水源之尽头兮遥觱沸其来听下清响于苍岚兮激细泉于乱砰逾广泉而旷絶兮摩五华以云平送悠邈于翠岩兮陟中峯之峥嵘一阶砌以白石兮恣坐卧乎晶荧巳选胜于晏祠兮创独见以经营崇上圣而尊大儒兮凿石龛以藏经岂鲁壁之遗矩兮亦木铎乎二氏之纵横翳名山而独占兮崖秘魔以髙凭解旱魃之倒悬兮沛灵雨于防青何龙湫之莫测兮神道力于卢僧蹈石屑而西歩兮压烟峦以万层豁平坡于山防兮留防屐而暂停耀夜光于宝洞兮复照岩而珠明住济胜以徜徉兮更穷探乎瀴溟尔乃戒坛邃肃极乐缥缈近翠逺黛八洞缭绕龟伏鱼防龙驯猊扰固顽石之幻趣亦灵境之独表曽海眼之不潭尤枯柘而长矫瞩石景之天然粲金阁而搆巧缀苍黄以南帯聿浑河之灏淼波雷殷而云涌岸危迅而如扫横蜿蜒于板梁俯中流以斯诚尘世之胜赏而都城之雅抱也旷不海濶近亦市絶异禽纷翔怪兽错列草气皆香树名莫别雾雨晴零霜风夏冽迳断云封寺迷烟截鸟一时而百鸣花经岁而不辍任车马之喧阗几因人而肯热得天地之金精故飞爽而髙彻乃京华之胜景首兹山之霁雪夫岂蕴春夏之气而宜收藏之节者乎我尤爱其驻夕阳之在山而以迎皎皎之初月





　　南苑大阅赋　　　　　　　　　　施闰章
　　天祚
　　圣德地尽皇舆爰膺玉歴坐抚神区维赫濯于新命踵幽燕之旧都岱宗位其东藩大行峙其西隅枕居庸而带沧海象天阙之辰枢亶建极于垂拱岂躭逸于康娱然而逰豫征于夏谚畋渔肇于羲易姬文有灵台之诗汉武侈甘泉之制盖将以观云物节劳逸振师旅讲武事借田禽之多获简军实以有备乃有西苑瀛防近取禁内树列千章山称万岁俯玉泉之清泠挹西山之紫翠眷别苑于南海伊密迩于王畿壤连天以旷莾水浴日以涟漪插崇墉于云汉清辇道于郊圻睇红门之嶻嶪想帐殿之参差其陆则涂通九逵轸连三辅金防扶毂督亢接武碣石逺而来朝翠微近而献妩眺平楚之苍然乐原田之膴膴其水则潏沸沆瀁澹沲渊桑干输溟渤效灵岛湮渚溢风静波鸣囊括太液缾揭昆明闪旌旗于河伯动鳞甲于石鲸邈乎若乘槎之浮银汉彼哉哂求仙之泛蓬瀛于是菰蒲沉绿菡蓞敷红防防翡翠仙鹄賔鸿呼羣鼓翼唼雨鸣风属玉翔而上下赤鲤戏而西东雉兎麏麚逰集乎其外虎犀熊兕腾跃于槛中玉树蓊郁佳果连巻张公梨茂朱仲李蕃葡萄卢橘珠缀火然上林间居之赋尔雅方物之编穷侈极异不可殚言时登髙而骋目乐四野之芊眠是时百谷告成八荒賔服西旅贡以厥熬于阗献其浮玉龙马来于大宛象师致于西域
　　天子治不忘乱安不忘危乃诏虞人营虎落乗戎辂戴白旗千骑电发万乗风驰用三驱以祝网命八校以前驱竟陵谷以张罼界河海以为阹佽飞贲育骋其拳勇韩卢雕鹗恣其指挥俄推山而抨石卷四野而合围气吞麋鹿手搤熊罴皆应而命中若俯身而拾遗风毛雨血括雄并雌由是割鲜殷轮委禽蔽地程校多寡殿最次第勇怯分明惕威衔惠鸣铙振旅归而饮至天子乃推绛灌之宿将询旦奭之訏谋尚想颇牧之贤旁览孙吴之书敷文德于荒服定胜算于当枢姬有荆舒之惩商有鬼方之诛画防则烛照而数计殱寇则拉朽而摧枯令严则过王师于衽席功成则告列祖以献俘然后班张枚马惊听駴睹或奏赋于长杨或歌防于湛露颂拟白狼歌传朱鹭镂德铭功垂诸竹素
　　天子乃所无逸戒禽荒佩虞书九德之盛咏豳风七月之章眎异姓若赤子以八荒为萧墙猗允文而允武亦知柔而知刚将麟游而凤至永万夀其无疆








　　牡丹赋　　　　　　　　　　　施閠章
　　瀛台之西太液之涘天作一邱鸾停龙起玉泉绕流燕山侧峙
　　宸游禁苑实据其趾山呼万岁园称百菓珍禽翼接异卉花妥潘岳闲居不能列其名相如上林未遑载其颗罗羣芳于四时推国花之独冠既丛植于芝房复骈延于兰馆信竒葩之可懐萃根株之无算若夫梅英才落栁絮将飞东风洊暖叠蕋初开盈盈灼灼郁郁皑皑千枝万朶拂槛翻堦云殷别苑霞绚髙台白拟玉版赤类丹砂既真珠之九蕋亦千叶之莲华夀安潜溪以地异添色倒晕以种夸品尽洛阳之美数过庐陵之谱胜玉树之菁葱岂人间之所睹
　　天子乃佩苍玉幸离宫移歩辇就芳丛翠华旖旎周覧肃雍或绀蕊扶踈独号朝天之紫或露苞灼烁名擅御袍之红或临风昂首晨露未晞若向荣而吐气耸翔歩于金闺或回飚侧景朝雨方滋若承恩而既醉还霑洒于朝衣列树争妍若六宫之奉顔色异彩缤纷又若冠裳之来万国尔其修廊回幔日暖烟含青阳斜映绿暗红酣于斯时也
　　天顔一笑万卉咸欢香吹合殿色射青山杜鹘屈膝桃李无言锦鸡失艶南威丧妍时则授简侍从渊云之彦赏花赋诗飞英濡翰亦有重臣出使逺人朝见引入禁林恩霑芳宴剪插玉壶则婆娑几砚折赐宫僚则宠光缱绻虽松有大夫之号兰为王者之香拒霜有美人之面秋菊为隠者之粮芙蕖泽处而绰约将离质弱而徬徨莫不低眉却歩逊谢颉颃臣拜手稽首为之歌曰处艶兮不冶含芳兮不夸不与时竞兮大肆其华岂遗世兮独立欲并美兮不可得舒大文于东皇兮揽春晖兮何极



　　平蜀赋【有序】　　　　　　　　　潘　耒
　　皇帝御宇十有八年冬
　　命奋威将军臣进寳勇畧将军臣良栋同建威将军臣吴丹率师讨蜀寇密授方畧分道进攻十九年正月癸丑进宝同吴丹克保寜伪将军王屏藩穷蹙自尽擒吴之茂以下二十余人前三日庚子良栋自龙安进克成都伪廵抚张文德降蜀地大定丁已露布至京宣捷午门外在廷之臣咸以
　　皇上庙算恢闳坐见万里激励将士建兹竒勲相与踊
　　跃唱叹形之声诗臣遭遇
　　殊恩载笔史馆颂扬成功职不敢阙谨献赋曰
　　溯前王之烈伟挞伐之谟奸无钜而弗剪凶无逺而弗锄霆发声于丰隆星耀芒于威弧鲸吞舟而就斮蛇抟象而见屠法春生与秋杀有霜落而露濡必武功之遐畅乃文教之诞敷惟我
　　皇之圣仁廓天地以为量王道履以平平天门开其荡荡彼么防之小丑敢作逆而衡抗类射天以弯弓似逐日而投杖蛙处井以陆梁螳当车而倔强依岚箐以为巢凭崖谷以作障岩岩梁益实号金城地辟蚕丛山开五丁劔阁梯空以悬度栈道循絙而上征天井盘廻而窈黑地网绵络以纵横水以虎牙赤甲为咽喉陆以龙门鹿头为门戸挺一戈以当闗非万骑之能取当天光之分耀有草窃以偷处曽六合之一家敢守险以拒旅雄虺九首苞蘖三牙传烽巴阆筑垒褒斜惊百城于风鹤变一军为虫沙初屯蜂而聚蚁旋鬭防而战蜗思明殪于河阳少诚殱于淮表彼逆孽之逰魂若枯茎之待扫何丑类之睢盱尚横距而张爪倚嶂岭之千重谓天险其可保
　　皇赫斯怒整我六师招揺为戈参伐为旗审制胜之在将料夺险之用竒防虎臣于行间建髙牙而授之曰汝进寳貔貅如云东趋阆中毁其重门曰汝良栋突骑风雨西走隂平抉其后戸分道交攻竒正相权或犄或角动于九天惟东军之骁腾凌七盘而径度夺朝天之岩险葭萌空而不戍分劲旅为三行令异道而同赴摧坚阵于背城殱突豨而余怒积甲齐乎锦屏投鞭断乎江路迨禁旅之薄城斩门闗而齐骛凶渠毙于穷猿逆党擒于脱兔盖累累籍籍衿甲面者不知其数西师巻斾以横迈据密树之重闗出间道以虚俨氊裹而林攀争白水之阸塞破铁门之孱顔忽浮马而渡江张赤帜于菁山朝耀兵乎江油夕严阵乎绵竹讶天兵之飞来俄攻心而溃腹开锦地之峩峩竪降幡之一幅收竒功乎浃辰若风雷之迅速捷书并奏飞檄交驰锋不再淬矢不再披刬劲寇如振槁举名都若拾遗
　　天子乃升紫宸之殿读露布于彤墀千官萃乎阙下望天顔之怡怡莫不鼓舞赞颂曰盛哉乎武功振古未覩兹也惟此劔南代有反侧堑山烧栈便同絶域若汉室之取公孙晋氏之斩李特宋主之擒谯纵唐宗之诛刘辟皆用坚攻瑕以顺讨逆风行电扫罪人斯得然皆水陆夹攻首尾并击伤损将士穷竭兵力逾岁淹时仅而后克未有不顿一兵不折一防骇若发机震若霹雳旬月之间廓清西极如今日者也
　　天子将将大将将兵既得龙骧复有营平师以和而后克功惟防而乃成规万里若指掌故无战而有征夫蜀国者滇黔之项领也蜀平则破竹无前建瓴直走蒙诏亡魂贵筑不守将遂定卭僰略犍为兼冉駹收沈黎简巴渝之劲卒与彭濮之鋭师浮舟牂牁饮马泸溪峨嵋为镡防苍作锷罘叶榆围掩蒙乐伐铜鼓之砰訇驱金马之腾趠血凿齿以衅锋膏猰防以染镬然后前歌后舞班师而还受成
　　庙社荐功
　　皇天包干戈以虎皮却走马以粪田沛旷荡之恩下复除之诏与万姓相劳苦哀疲氓之无告拊摩瘢疮长飬凋耗劝耕课桑兴亷举孝蒸斯人于太和咸咏仁而蹈道基隆平于万年袭三五之休号岂不盛哉遂作颂曰天锡智勇为
　　君王兮神武不杀诛猖狂兮运筹决防自
　　庙堂兮任属贤将齐鹰扬兮天戈一麾销欃枪兮遂清大憝克鬼方兮长御逺驾包八荒兮刋山表柱垂无疆兮











　　东廵赋【有序】　　　　　　　　　　　励杜讷【臣】粤考载籍省方之文着于易廵狩之典备于书时迈裒对之颂叠见于萹什则是古之帝王未有不廵行方国以察逺迩之风俗恤亿兆之痌瘝俾得各遂其生成以登一世于郅隆者也自汉唐而后歴代之人主莫不髙拱黄屋以养尊处优时廵之义久废而不讲即或玉舆远驾亦必清跸戒涂其时之黎庶虽欲就日瞻云希至尊之清问岂可得哉所以望九阍如万里而闾阎之疾苦壅于上闻朝廷之德意不能下究其来旧矣我
　　皇上圣仁如天智勇如神深黜近世之积习逺法隆古之宏规廵幸郊畿省耕省敛既已湛恩汪濊周洽靡遗犹以四方之幽遐山陬海澨或有一夫不获之虑廼
　　命驾东廵由瀛州过歴下济河渡江诣建业而
　　驻跸焉凡
　　六飞所至无论通都鄙壤必谘询民生之利俗尚之淳浇吏治之臧否草野愚贱皆得仰觐
　　龙顔亲承
　　天语以各摅其所欲言额手嵩呼欢声彻数千里即华封之祝圣人曷可以方此至于擢亷能拯水患蠲租税格神祗祀曲阜之林庙礼钟山之陵寝善政累累恩施稠渥
　　奎章宸藻宠锡名区皆唐虞三代以来所仅见之盛事洵足焜燿天壤而昭垂典册臣滥竽史职不敢以荒陋自匿谨竭驽钝拜手稽首以献赋曰
　　维
　　圣皇之御防握干符而阐坤珍侔羲轩之化理冠道德而履纯仁声教诞敷于薄海品物共乐乎鸿钧尚厪如伤于蔀屋不自暇逸于
　　枫宸郊圻时幸补助维频念疆域之浩浩户口之溱溱或有懐而欲诉忳郁而难申爰筮吉日涣明纶先恩覃乎九有以徃省东土之民于是星旄聿建霓旌前指凤盖霞张鸾旗云起
　　天子乗渥洼之苍螭天闲之素虬而弗御乎金根之轭玉辂之轨将揽辔以周谘接编氓于尺咫除警跸之禁严播瑶音于遐迩过唐叔之故封经舜泉之遗址时徘徊乎道周采风謡于都鄙时维十月候逾肃霜既万寳之告成咸筑圃而涤场妇子熙恬于百室亚旅释耒以徜徉闻
　　翠华之临幸莫不踊跃于康庄若夫诗书诵四民之良久沐浴乎膏泽而喜近日月之光尔乃子衿缝掖依帐殿以谭经白叟黄童傍
　　龙骖而论俗得聆
　　天问之肫肫仰见
　　圣容之穆穆或拜神鼎之琼珍或沾蓬池之玉防抑且供亿之不闻戴恩波于信宿蠲豊稔之田租倍家给而人足泱泱乎大国之风当盛世之渐摩而益归于淳朴载华旍而发驾由渤海以渐东歴冈陵之蜿蜒瞻千仭之芙蓉岩岩防岳灵气所钟东方为万物之始故名之曰岱兹山为五岳之伯乃称之以宗逼层霄而嵂崒纡盘磴以巃嵸必借篮舆而仰陟或竟一日以扶笻我皇为苍生而祈福斋心肃肃而雍雍步辇既郤晷景三移而已跻乎四十里之危峰登天门而临日观蹑神府以访竒踪白云在下碧落俨通卫士竭蹷
　　玉趾从容斯神灵所呵防而旷古之所未逢乃摛天藻挥宸翰镇石表烛苍穹既鄙探防求仙之故事更陋金泥玉简之登封逈出乎七十二代之上独标万古之髙风遂延览于青沂时咨诹而噢咻悯朴遫之山农期人登乎四鬴惟洪流之在望乃徃观乎河浒原夫亘地而经天用遡神功于大禹虽九折而洋洋每涌溢于中土酸枣瓠子多劳费以修防贾让延年究空谈于徃古敇戒金隄岁烦藏府犹虑夫濵居赤子或未免乎畚锸之劳运挽之苦停
　　云防以流恩俾穷檐之有补若夫狐貉之祭璧马之沈皆无闗于实政而非
　　圣人之所取遂渉淮浦溯防沟弗忍田庐之昏垫爰发防瀹之逺犹维吴下之劳于贡赋萦
　　宸而恤其隠幽一如东山之黔首竞忭跃于花洲建康名郡民物杂稠六朝都防之地有明创业之陬稔习乗舆之难近法驾之尊优获睹
　　天顔以抒情愫巳夸异遘而动歌讴况乎深仁之洽被恺恵之翔流至于
　　幸钟山之林麓轸胜国之陵邱饬明禋而
　　颁嘉制戒典守以防松楸尤髙深之至德卓越乎千秋洎旋轸于秣陵望鲁郊而至止宅心道秘久释奠于西雍悦志儒修更致防于阙里肃太常以偹乐集圣裔而习礼升觞折爼列奉璋之峩峩鬯灌登歌识睟容之亹亹设车服以详观出琅函而尽启日临洙泗以垂轮云绕杏坛而皆紫凡列庑之名贤胥洁蠲以分祀
　　御墨煇煌于庙廷锡赉缤纷于筐篚章缝在列以増荣野老环桥而色喜斯行也
　　仁恩洪畅纲纪毕张勤同虞帝德嫓陶唐仰
　　圣晖者侈斯生之厚幸徯我
　　后者咸延颈以相望固合寰海而风动岂惟被泽之一方当兹珠斗北临实沍寒之节序乃
　　玉鸾载路敷暄景若春阳是诚天休滋至瑞应丕彰将锡圣子神孙以无疆之福开亿万斯年有道之长宜乎赓卿云烂缦之颂光华复旦之章







　　瀚海石子赋【以石韫玉以山辉为韵】　　　　励杜讷
　　寳待时而用彰
　　圣遇物而必格兼收徧及于山林愽采勿遗于川泽聿维瀚海爰生珍石托体龙荒呈姿沙碛吸日月之光华映星辰之精魄茍鉴防其莫由几沉沦之足惜懿彼美质天成晶英内蕴云霞璀错象万物以赋形锦绣陆离配五行而合脗其为色也既滋绿以焜黄复涂硃而施粉其为体也掬之盈把璧连城而可方其为光也玩之夺目珠径寸而相近用无不遗或饰佩以鸣珰功有足多能蠲疴而解愠尔其际遇
　　圣明有长必录僻壤遗村毎邀
　　天瞩网瑚于东海遴杞梓于南服然而所宝惟贤不尚珠玉郤辇賮与航琛祗课畊而贵粟胡斯石之防恩迈竒珍于结绿维时
　　天子总六师操弧矢靖朔漠勤玉趾小丑立殄
　　天顔有喜奏铙歌以凯旋顾斯石而嘉美于是属车争攫似编贝以盈裾锦橐交盛复流霞而散绮逺观之则缤纷错落而难名把玩焉则尽态极妍而莫拟星斗风云花木山水鸟兽虫鱼蜃楼海市无不毕肖其微茫岂徒略得夫疑似非意想之可到斯绘画之絶技用是依文藻恊芳芷侔芸窗供棐几充雅玩于文房非斯石其何以若乃光腾笔彩气吐砚山吸朝露之清润含秘阁之幽闲竒文郁郁秀色斑斑势如髙峯之壁立影涵曲涧之潺湲是皆
　　圣武在御逺播
　　天威智勇赫濯雷电驰飞瑞应毕至万寳齐辉想蕴灵于大钧故尔中坚外润迨见用于
　　盛世不殊方璧圆玑企
　　皇化之及逺仰
　　渊之察微献芜词于文石之陛弥觉大哉
　　尧德之巍巍
　　皇清文頴巻四十四
　　钦定四库全书
　　皇清文頴巻四十五
　　赋
　　丰泽园赋　　　　　　　　　　　胡会恩
　　猗
　　圣皇之受命浃至化于寰区履润泽而大丰羙兮皆帝徳之覃敷登羣生于熙皥兮跻盛治于黄虞惟茂对之时勤兮匪苑囿之足娱歌薫风之觧愠兮仰淑景之常舒奉
　　宸游于清暇兮扈臣工而乐胥値千秋之荣遇兮幸叨附于簪裾感
　　隆恩之莫殚兮讵翰墨之能摅繄西苑之为胜也浴太液之晴波峙瀛台之盛槩鲛宫日丽以淳龙壑云蒸而澎湃俨蓬阆之仙都兮游泰清而餐沆瀣瞻佳气于层霄敢褰裳而夙戒夫何承
　　嘉命揽晨晖欢迎
　　翠辇肃彤闱槖载词臣之笔香凝侍史之衣洽深仁于蠕动霑和气于翾飞尔乃兰舟乍引锦防徐牵似涵光于轩镜总拜舞于
　　尧天玉馔传颁饱饫大官之膳珍肴罗列宁惟蓬鲙之鲜郢水仙醪光凝碧琖上林嘉菓芳郁琼筵
　　渥典频施
　　荣光载锡喜桂苑之初披値龙楼之晓辟则有文窻窅窕畵槛玲珑参差碧瓦灿烂珠宫垂清霄之竹露扇碧沼之荷风循玉砌而逶迤仙葩的皪度金沟而延竚嘉树茏葱若夫扬鬐唼藻尽文囿之游鱼拂羽含花疑瑶池之神鸟漾锦浪兮浴烟汀立玉砂兮栖碧草凡兹丽景皆竞秀于
　　宸居毎值芳辰尽争竒于仙岛既供四时之赏尤宜长夏之天槐隂成幄榴火初然荷
　　皇情之悦豫愧臣职之多愆懐盛事于巻阿游歌足志纪良游于在镐颂羙堪传况夫
　　圣虑勤农
　　天心贵谷植禾稼于平畴恍田功之在目咏离毕而神怡瞻云汉而遐瞩知
　　九重时切于民依而举念不遗于蔀屋者也臣等才慙班马学谢邹枚授简濡毫莫殚颂飏之悃瞻云就日难言侍从之才徒知感
　　圣徳之幪帡沐
　　恩波于溟渤虽复竭微忱殚笔墨安能名穹壤之高深而述
　　荣施于万一耶






　　丰泽园赋　　　　　　　　　　　沈　涵
　　猗
　　圣主之勤民兮维稼穑以作寳当
　　禁苑之奥区兮辟华园于灵沼滙太液之潆廻兮注玊泉之灏溔爱土物以臧心兮匪耳目之竞好既桑柘之成隂兮复莳艺夫香稲尔其沟堘四逹阡陌中分土膏应暖农祥戒晨提壶晓唤布谷宵闻绀坛既祀东作方殷施漑则荷锄如雨播种则奋锸成云既而杨栁拖黄芙蕖清暑耘耔攸勤嘉禾膴膴蒸榴火而弥馨扇蒲风其如舞耕歌同蚕缫以相闻穗叶映桑枝而并吐更灵雨之瀼瀼贯百川而布濩涌丹壑之滮流润碧霄之瀣露皆
　　睿心之黙祷遂感通而大澍若乃凉风防白露霏木叶脱百卉飞黄茂实丹颗肥万寳告成原隰有辉覩公田之嘉谷先众壤而陆离于是云黄满目刈获是始或歌连颖之竒或诧两岐之羙抚环亩之几何忽万亿其维秭田畯入闻
　　天顔有喜匪幸此地之有秋实卜丰年之同轨然则是园也以供粢盛以荐明禋瞻终歳之干止识民力之普存故义取乎天泽之下逮而象征夫豫大而豊亨岂若甘泉华林仅耀游观之美玊津九成徒夸壮丽之荣而已哉于是
　　天子凭黼扆排阖阊当万几之暇日抚百彚之繁昌集垂绅之鹭序招珥笔之鹓行相与陪游于县圃之侧而授简于水殿之旁重为诗曰巍巍
　　禁苑兮蓬瀛匪敖匪纾兮黍稷维馨农夫之庆兮我
　　后之诚于万斯年兮大有书呈




　　丰泽园赋　　　　　　　　　　　陆　葇
　　丰由徳兆泽以心敷时虽清燕念切民瘼当恢台之长夏处高明以非娱聆时鸟之好音观百卉之向膴鸣流泉于涧曲缘石磴于周涂爰涤修垄艺嘉禾勤桔橰课耘耡緑苖芊芊油油以舒润之以膏雨舞之以阳乌天子廼驾丹毂驻灵囿光风扇和庆云濩昼天渊一色瞻彼南亩进儒臣而赋之将以歌丰年而占大有也闻在昔之典礼纮耤田以孔阜祈谷止于元日事三推而释手即省耕于郊圻亦交错乎林薮何若覩胼胝于晨夕騐长养于在宥阅田畯以志喜胜躬稼而维耦缅惟斯园之创始在
　　瀛防之坎隅象天一以生水为植物之所需栁织丝以覆羃竹凝碧以环渠却遐陬之珍异禁网取乎珊瑚允栽培之咸若昭俭徳以旁孚固不啻书无逸于庑壁绘豳风之古图然而广厦在前左经右史曲房周通疏廊徙倚惊银汉之遥溯俨蓬壶之觏止既饱琼糈载斟香醴饫苾芬以孔时歌
　　令徳之夀岂比在渚之鳬鹥乐依蒲而莘尾于是授素茧发隃糜欲抽毫而鬰塞将殚思以萦纡竒木之对未析连理之词罕腴惟有望良畴以轩舞披渠藻而怡愉敢不咏徐黍以祝和丰沛
　　圣泽于寰区将与诸臣溯田功于姬箓而颂府修于禹谟









　　丰泽园赋　　　　　　　　　　　张廷瓒
　　惟
　　紫禁之鼎建抗燕山而启都罗周庐之千列设寮垣之百区隔潇湘之缥缈拱环衞于
　　宸居开薇垣之胜地聊广覧而逺舒乃有禁籞西偏华林右掖路盘曲而纡廻树丛宻而蓊郁日月吐纳云烟羃防平楚流青修柯耸碧径以幽而若逺地以静而如僻顔
　　丰泽之嘉名实园林之安宅尔其前瞻太液遥望广渊贯注兰沼发源玊泉滙羣流之浩荡叠万顷之苍烟眺波光之澄彻俨氷镜之初圆是盖
　　天子重无逸而念民依悯艰难而崇俭徳观稼有怀农庄斯设秋云亭畔则华黍飘香嘉颖轩南则翠痕如滴鸡声隐丛竹之篱犊路入柔桑之宅罗袯襫于上林杂腰鎌于华阙隐白屋于朱扉粲青禾于紫陌一犂春水连朝添时雨之波十亩秧针徧地散晴岚之碧此所以蔀屋之辛勤经四时而遍歴惟
　　睿覧之咸周非九重之能隔者也至于佳卉分丛芳草成簇同心之花连理之木或倚石而纷披或拂槛而堪掬琼枝与碧树相依紫蕚与朱苞并属芝塲蕙圃之青葱葵径兰阶之馨馥长风度而五色俱飞微雨过而百花都沐移来鳯竹当长夏以生寒发茁龙孙吹筠香而凝绿筼筜千亩何殊渭水之濵琳琅万竿不数淇泉之曲此又丽景之怡情而芳菲之触目者也至于逶迤百柱宛转层楹琢文石以延路架素椽以成亭櫺槛留大朴之致栋宇无金碧之形
　　圣徳惟俭天道同清岂非百代之矩矱万世之法程哉我
　　皇上万防在御宵旰深宫当蕤賔之协律値炎景之方中御迎凉之殿阁临清沚之帘栊沛湛恩之汪濊训珥笔之臣工念长桥而路曲许乗舟而御风颁天厨之尚膳赐防酒于花丛感自天而沛泽惭无地以措躬瞻紫霄之佳景愧薄艺之雕虫愿藜燃以奋志亦葵向而抒忠














　　丰泽园赋　　　　　　　　　　　彭宁求
　　美上林之钜丽啓禁苑之芳菲惟
　　皇心之勤恤念稼穑为民依因陂池之潴蓄仿陇亩之町畦每省耕于东作亦观获于秋期俨江乡兮在望施普惠兮及时轶乐成之旧宇为
　　丰泽之新规尔其
　　秘殿开曲廊囘互玊磶朱甍疏窻洞户既启钥于重门或移形于跬歩借尺水而兴澜叠小山而起雾循除防防泉鸣阶下之流绕砌娟娟竹防墙隅之路花含笑而迎人草成茵而浥露移琅菜于仙家植绮葱于瑶圃鱼游沫于清池鸟弄簧于芳树洵景物之恬熙娱澄晖于朝暮平畴环列荷锸成羣春和始布淑气方匀绀辕将驾黛耜毕陈建青旗以
　　涖止如出舍以观民洎乎田塍秧茁陌上风薫人皆力作苖亦怀新睹烟簔于清晓听牧笛于斜曛有渰萋萋雨洒亭臯之润出日杲杲晴看陇畔之耘若夫时届西成奄观刈获被野兮云黄迎寒兮霜落输歳入于仓箱乐遗于乌雀即苑内之多收占民间之丰乐盖自玊泉之水太液之池滙为广泽散作文漪碧千顷沆四垂可以资灌溉可以备耕犂因山川自有之利相神臯物土之冝故草木纷敷百卉尽观其荣茂土膏脉发九谷尤快其华滋我
　　皇俭徳图维永頼居逸思劳席丰戒泰木不雕锼室无藻绘虽身处乎
　　法宫常神周乎郊外以此知昔人之弄田钩盾者犹未勤而我
　　皇之亲耤朱纮者意未艾也彼夫华林胜矣而非实政之修玊津丽矣而非民事之谋岂若兹园
　　惠泽滂流狭制度于文囿传休声于夏讴丹水紫渊无劳乎厉禁兰塘蕙圃不假乎收罘愿荷彤墀之槖长承清跸之游

　　丰泽园赋　　　　　　　　　　　史　夔
　　我
　　皇上御极之三十有三年闿泽覃敷恩波汪濊瑞露如珠卿云似盖风和觧愠之琴光湛常盈之防固已雨旸咸若百室庆其盈宁寒暑调均万国欣其履防而犹无逸时陈豳风屡绘周知稼穑之艰难歴覧闾阎之穟斾修堤防而四海无波除螟螣而三时不害盖其所旰食而宵衣无非念苍赤而筹浍也若夫城连上苑路入平坡月泛瀛洲之岛云廻太液之波参差水蓼掩映风荷喜嘉生之得地纷芳卉其何多维时节届朱炎时逢夏闰日躔当至后之辰星次属中官之正榴花已绽复吐丹葩蓂叶全稀还舒翠鬓人欢夏景之长
　　天锡太平之庆
　　圣天子于是嘉茂对鼔南薫乐年和而歳稔时稽古而右文爰
　　命儒臣各怀铅椠仰窥
　　天宇之崇饱食大官之馔俄听传呼
　　赐之游覧载瞻
　　丰泽之泉林极目和风之荏苒尔其平沙似毯细草成茵攀柔桑之鬰鬰防田畮之畇畇望黄云之蔼蔼俯緑水之鳞鳞散漫盈畴彷佛春江之景茏葱蔽野依稀蓬岛之濵瑞稼揺风若吐黄金之色纎芸擢露冝因黒壤之淳岂独十亩千钟上林早得阳和之气已知两岐一穗万载长霑雨露之仁【臣】学媿雕虫才非梦鸟叨陪侍从常赓复旦之光华清切
　　黼扆时睹红云之缥缈而乃恍疑仙境忽到天边嵩呼以拜鱼贯而前猥措躬之无地荷授简之自
　　天银管分题未得罄揄扬于万一嘉禾献赋愿常歌多稼于大田谨拜手稽首而为之颂曰玊烛调兮万彚昌黍稌多兮呈嘉祥惠风扇兮甘露瀼苕颖纷披兮实仓箱荐之
　　祖庙兮郁馨香
　　圣夀无疆兮瑞穣穰















　　丰泽园赋【有序】　　　　　　　　　沈廷文园在大内之右西苑之中巨构开规橅太素程材庇宇就下因高木不雕锼饰无藻缋虽茅茨俭朴不资人力之劳而山水萦环未减天工之胜我
　　皇上万几清暇翠辇时临听政勤民于是乎在泛舟仙沼弭节灵防拂云罕之棽离皆成湛露振芳蕤之的皪尽是天葩爰咨翰墨之臣用纪林臯之美夫探竒策府非无羣玊之峯选胜名区亦有三神之境虚传美丽无禆髙深岂若今兹有逾曩烈用竭管蠡之见敬陈颂述之情自愧芜词无当胜槩
　　皇清之握象阐珍锡图凝歴包六合以为家总八纮而作极贞符曜明泰阶宁谧旣天室之攸芋亦名园之是即位临西兑而义取屡丰地接东瀛而声大泽盖自玊泉之水太液之池滙为巨浸散作文漪碧千顷苍莾四垂日月吐纳岩崖蔽亏雕梁界道锦甃交门鳯标翥羽鲸石翔鳞控玊蝀以喷雨跨金鳌而啸云霞波如绮苹吹无尘景山之岩岫巃嵸琼华之洞壑玲珑磴道窈折涧户幽通屛障罗列环玦琤琮峰迎仙仗谷应晓钟欲霁而林晖千状其雨则岚霏万重乃有丹梯盘互曲廊悬度隰衍原平隄廻川注激水鸣舂藏舟纡浦葆翠桑浓麦黄云聚层防之晖近日萃琳碧以为妆绀宇之馥迎风散氤氲而成雾于是林峦迤逦川陆纵横缨冈带阜缭白萦青楼观崒殿阁峥嵘璇题璧磶绣栱雕甍苕苕逈出翼翼孤擎跂飞鸟以斯厉佩长虹而若萦轶云雨以下度排星河而上征可以仰餐颢气俯揖羣灵重以新荑璀璨芳卉纷蕤芝房三秀兰畹九滋梧则菶萋生冈竹则檀栾映池桃李则不言成防松栢则后凋挺姿般般之足翽翽之仪棷驭白泽囿扰黄支鳬雁翺翔于修渚孔翠翻飞于茂枝既乃品彚恬熙景物明淑睇万里于纎毫揽九州而盈掬紫塞斜萦红螺森矗聚燕风恬掠莺霜肃隐现桑干之河缥香山之金防有骏骨之羣泰畤见神光之烛升高望远四维一瞩栢梁无以絜其观灵囿于焉方其躅若乃丽旭始升惠风初扇时鸟嘤鸣繁英葱蒨黛耜正陈绀辕将劝辨云物于嘉辰播雨膏于芳甸暮春合射之仪元已流觞之宴殿中扬白兽之樽水面捧金人之劔又若南讹应律祝融司天清晖拥榭翠涨平川龙鬐齐奋鳯咮争鶱凌雕文之畵舸曳湘縠于轻烟荷碧筩以猗靡榴綘实以鲜妍葵丛生而就日蒲九节而延年逮夫清商乍奏爽宇乃澄栁寒月皎桐疎露清挹仙茎之沆瀣听天籁之竽笙省敛则玊田秔熟招饮则小山桂馨暨乎重隂应候役车既休天同云而一色水凝氷而不流瑶玊盈枝比剪防而较逸琼华堆砌笑埓地其奚求岂止歌黄竹而恤祁寒之困咏来思而轸远戍之愁是以端居九五游神八荒靡远弗届何施不臧览动植之机以广仁慈之泛濩悟流峙之理以侔道徳之精刚既书同而轨一乃化美而治光罢烽堠于寰海受共球之骏厐摅卿云而复旦呈含誉以垂芒遂乃弥性游翺从容咏陶学山探奥艺海廻涛缉熙懋建俊乂勤招履高思下居逸念劳岐阳鼔钟之盛巻阿车马之饶陟斯园以同乐抗徃哲而为昭小臣作颂用补风謡颂曰天垂辰象地敞皇州抚兹胜境夐乎建游餐华日近吸英霞浮匪风则御亦云与游同规方丈比美瀛洲六龙莅止视远听周圣心孔怿庶政载修惟徳峻极上与天侔百常允陟景福来酬瑞繁山委嘏集川流润泽丰美万禩千秋









　　丰泽园赋　　　　　　　　　　　刘　灏
　　维金墉之西隅纳清流之四防激湍萦乎其中乔木防乎其外郁积翠之沉沉覆轻云之蔼蔼地远应夫方壶象高侔夫圆盖相彼名壤豫我王心映山为圃削木成林庭移嘉卉苑育珍禽挥七华之扇抚五弦之琴感南薫以奏曲迎北户而披襟廼其华不为奢俭不至陋桂柱芝栭琼防玊甃飞梁天蟜而相扶拱楶耸翼而匪镂开芙蓉于别殿骨罘罳于中霤峙亭榭于上下环池沼于左右夸秋水之横汾眇岐阳之灵囿我
　　皇上居深穆思稼穑念茅屋之艰难重田功之生殖择隙地之纵横培嘉种以黍稷爰分陇畦旋疎沟洫度南东而成亩依保介以为式望阡陌之弥睇稻粱之岐薿于是或芸或耔时雨时风风摇麦浪雨洗禾丛与花宫而掩映迎旭日而曈昽秉钱镈而是利拟袯襫而能工则有鸠呼碧树雉翳苍烟来从远泽栖近平川绕栁边之画鹢匝塘外之新莲载飞载鸣看防防与鸂以游以泳杂鲂鲤与鲔鳣莫不依青丛之艺艺乐碧叶之田田我皇上揽兹休嘉游当余暇茂顺歳时潜调元化察燥湿于高卑騐寒燠于春夏覩决渠之潺湲快垂实之防防亲尝玊粒之香如履茅绹之舍既农事之周知复恩纶之屡下于是精诚上格大有频书奏五色之云物通九州之河渠秀一茎之九穗错旧亩与新畬见崇墉之仓庾成比栉之田庐皆曰
　　天心之爱悉由
　　帝力之余是知
　　九重匪远七月时歌畅
　　宸游于别馆惕治道于巻阿怀闾阎于寤寐想情状于笠簔
　　沛丰泽于下土偕雨露而滂沱于是人人欢于草野嵗嵗沃于
　　恩波相与仰
　　君心之无逸颂
　　皇居之有那















　　嘉谷赋【有序】　　　　　　　　　彭宁求
　　皇上运当清晏治奏歌功勤恤民依畴咨政理大沛蠲施之惠兼筹积贮之方厚泽深仁沦肌浃髓
　　至诚孚格嘉谷兆祥濯玊露以芄芄含金风而栗栗地当燕北是阳囘吹律之区节届秋成方令肃凉飚之洁斋用荐即供
　　御廪之藏燔燎升馨何啻玊山之种洵瓌竒之非寳惟土物之冝珍羣臣谛观并深雀跃夫莲开合柎徃册犹纪祯符实骈根昔人尚垂歌颂况兹休瑞着兆丰年乐民事之顺成卜
　　天心之纯佑臣虽愚昧窃懽欣敢竭疎庸敬陈斯赋
　　赋曰
　　昭昭璇极眷我
　　圣皇诞防嘉种寰宇悦康观灵苖之滋阜知卒歳之丰穰琼粒方苞叶瑞应于黄黒秬篝车是载乐歳输于高廪神仓由
　　帝心之求莫能昭格于
　　穹苍繄昔盛王高蹈遐轨不以金车银瓮为珍惟以时和歳丰为美所以书述归禾诗编华黍同颖表于周年六穗书于汉史或以两岐连秀兴谣或以一稻再实着纪降休于荏菽禾麻辨种于秬秠穈芑凡以明年谷之丰登遂羣生之干止岂比粒自琼山禾来北里鄗上之黍称竒不周之粟示侈惟
　　天鉴
　　圣布徳施仁蠲租发帑给廪赈贫动盈千而累亿务家赐而户均厪艰难于宵旰筹预备于仓囷湛恩汪濊闿泽奫沦绨几
　　九重图绘尚陈乙夜朱纮一墢祈年首重三春积诚感召爰鉴精禋属三农兮望泽流协气兮氤氲沛雨膏兮渗漉发土脉兮植坟犹复
　　勤思九扈周爰谘询建
　　翠华以出狩度榆关而北廵拥六飞而腾跃环七萃之钩陈虽禽而表貉兼省敛以观民方夫红旗
　　驻辇黄茂如云睹瑞谷兮滋植喜禾黍兮铺棻
　　皇情顾而悦豫宣嘉庆于臣邻尔其翘颖扬芬纎芒吐秀含实蕃滋擢茎丰茂浥露揺风交绮错綉其防地而出也森矗兼寻其并垄而生也分岐烦富葳蕤棽离兮如结绶与流苏璀璨错落兮若连珠与列宿觉一稃二实之非竒惊一茎九穗之重遘彼夫厨生舜箑阶秀尧蓂花开紫脱木号华平朱章丰于中唐神芝产夫九茎竞呈祥而献瑞称盛世之休征然而无禆日用罕济民生岂如兹谷预兆丰亨千仓万箱兮普作农夫之庆墉崇栉比兮讵惟
　　天庾之盈垂休光于史册昭明徳之惟馨百尔羣工聚观乐豫卓矣贞符渊乎
　　睿虑惟稼穑之为寳惟田功之是预徳产之致精微明昭之赐显著爰歌大有乐康年吹豳雅赛秋田共含哺于
　　圣世同击壤于光天【末臣】欣逢乎上瑞愿载赓夫多稌多黍之篇














　　玊河春栁赋　　　　　　　　　彭宁求
　　伊鳯城之繁丽何草树之纷披挺灵芝于玊殿敷瑞荚于瑶池苑内则星榆掩映宫中则月桂参差嶰竹植上林之囿岳莲开太液之池维兹玊河潆洄城畔派衍珠渊光揺银汉波纹蹙兮如罗水面平兮若案爰有垂栁千株扶踈両岸本大角之灵根实眞陵之嘉干尔其灰飞鳯琯气转鸿钧覩光风之启序知迟日之临春寒氷折玊芳草舒茵喜灵和之遗种独倚而精神依依犹旧濯濯如新乍抽芽而鲜碧旋布叶而缤纷羃轻烟兮漠漠叠浅浪兮鳞鳞遂乃飏晴丝凝翠霭秀色堪餐清隂可爱细裁金剪之云浓染香奁之黛碧看螺子无殊黄与鵞雏相配一颦一笑疑拈览镜之毫三起三眠顿减旧围之带穿燕缕而无踪调莺黄而斯在玊虹隄外金水桥边傍紫城而婀娜俯碧涧而蹁跹笼轻条于沙岸垂宻防于平川影乱春莎之髪光飞紫荇之钱浴鸟乘隂而顾慕游鱼避日而盘旋态悠扬兮月下姿绰约兮风前衬明霞而増媚沐细雨而加妍低拂维舟之缆斜萦走马之鞭对王恭于此日想张绪于当年于时翠辇髙临天街遐瞩驻鳯盖于兰塘引霓旌于绮谷赏斯栁之乗时抱清芬于水曲瞻日月之光华揽山川之秀淑身乆沐夫
　　恩膏材岂同于朴遫枝枝尽绕于
　　紫宸叶叶还飞于丹屋依曈昽之
　　北阙万缕黄金对晻霭之西山千条碧玉岂若章防落絮防岸飞花朝朝繋马夜夜蔵鸦移在营前仅号将军之府种于宅畔或传处士之家所能同其胜防比此风华也哉乃为歌曰旖旎玉河侧垂杨踠地新清光映荷芰亮节比松筠共知雨露天邉近宻叶踈条总是春




　　天行健赋　　　　　　　　　　史　防
　　雨仪奠极高卑以陈乾元资始得一以清立昆仑之华表合太乙之阳精罗万象以成化涵九野而无形苍苍者色之正湛湛者鉴之明中秉枢而莫测外转象而常盈此则于穆者天之命而黙运者天之行也若夫连珠合璧二丸相配络黄赤之九道纷总总其交防列宿碁布而成章三垣因之以定位自鸿蒙之始判转机缄于圜葢阅铜史之洊更物混成而无外应节宣威随时觧沛莫不统纲维于泰元鼔鸿钧于一气此则天行之旋转于胚浑而包括乎元防运世者也粤稽上古钦若昊天尧曰广运舜惟至諴在玑衡而齐七政鼓南薫而阜八埏君子体之以自强不息圣人则之以辨义行权钦惟
　　皇上秉粹精之徳符易简之能道春生而夏长运日升而月恒居紫微之宫则翼翼穆穆蔼蔼融融钩陈肃整以环卫经纬参差而翼从烛方隅之幽隐总万几于清故能朗杓魁而消氛祲舒
　　干防而协化工涣
　　皇居发大号只神人极丕冐赫濯兮声灵霆驰兮电扫徳容睟然旁搜典诰挥
　　宸翰则翔鳯随戈摅
　　睿章则流珠入奥露雷风雨施膏泽以无偏云汉星辰灿昭囘而有曜尔乃时勤廵省咨访郊墟幕黄云之屋乘雕玊之舆应龙受辔招摇翼辀朱鸟执节而前导云防从风而飏斿羽林河鼓象台垣而拱立二十八宿趋执事而周流信
　　帝徳之法天纳含灵于在宥垓埏奠丽无烦八柱之承寒暑调均悉协四时之寸隂不废晷按度以常贞函盖靡涯泽应期而下防聚五星于奎曜文明之化丕昭占六符于泰阶至治之祥悉奏是故推厯象测躔垣以三百六十五度者为天运之常而以与天同运万福攸同者为吾
　　皇之夀















　　允犹翕河赋【有序】　　　　　　　　周金然
　　皇上御极二十有八载四海乂安兆姓乐业东渐西被声教讫乎九围武纬文经典章迈夫百辟青云浮洛祥征翠妫之川荣光塞河瑞应黄图之箓来朝宗于万国铭如带于千秋大泽覃敷湛恩汪濊乃者洪流既已奠定善后犹厪畴咨挽运千艘动闗军国大计委输一线端资疏瀹良筹集廷议之纷纭仰烦
　　宸断重土功之荒度俯允躬亲爰用诹吉南廵遂以首
　　春夙
　　驾所过无供亿之扰引领望
　　翠华之临瞻近日之方中归市弗止欣时雨之来防扶杖徃观进主伯亚旅以言情举士农工商而胥庆塡衢溢巷喧传
　　帝徳无忭舞欢迎快覩
　　天顔有喜由三辅而经千乘厯两淛而返三吴健若天行迅如电发周知闾阎之疾苦昭宣吏治之激扬谁为请贷祈蠲
　　特施赦岂由绘图冩状立沛
　　殊恩是冝地効其灵因兹人呈厥瑞重农屡劝
　　温纶蔼春雨之郊大赉频颁戍卒挟阳和之纩犹虑民
　　风之奓防每殷
　　天语之丁宁尔乃
　　驻跸中河观澜高堰润泽逾乎九里临渊朂彼羣工凡冝先事而堤防务法前规而修治授之方畧春流稳泛桃花俾乃专司绣甸平添麦浪三呼塡道千峰余嵩祝之声五老呈图半夜溢银潢之彩此实时廵之盛典旷代之隆规也【微臣】幸际昌时备员史职欲纪河清之颂敬陈裒对之章寡陋为虞赓飏莫罄谨再拜稽首而作赋曰
　　屠维荒落献歳发春抚条风之应律値青帝之司辰囘斗杓于端月调玊烛于元正左个则三阳协气东郊则万彚芸生
　　天子乃进三公咨九卿防吏治稽民情考闾阎之休戚权政务之重轻念东南之财赋输寳粒于神京缅淮黄之峻流实转漕之攸经洒沉之绩既逺开塞之智奚凭辨防障之当否冝按地而审形
　　俞佥同之上请用荒度以躬亲诹首春之吉期御雕玊而南廵爰布
　　恩纶下
　　明诏史臣载笔而纪事虎旅槖粮而偫藁扉屦咸屛井邑无扰斥供亿于侯牧虑绎骚夫父老钩陈夹卫以肃穆飌伯先駈而迅埽万骑殷辚百灵扶导前朱雀而上招揺侍羽林而翼嫖姚天晶雾轻日暖霞蒸草霏霏而承翠盖云澹澹而拂霓旌缇帷綪茷三属重英出鳯城而言迈遵芳甸以遄征整车徒以次舍张貂帟以如城厯三辅之黄图践二东之青社过平原而酾酒面厯山而驻马挹璿原之波潏倚泉亭而心冩署擘窠之伟观运银钩于腕下寄深防于作霖即浏览而通造化凭嵯峨之雉堞阅海邦之广野溟岛则万家蜃蛤沂兖则千里桑柘沛
　　徳音于俄顷供正赋其蠲罢
　　天语布羣心娱黄童白叟接畛充衢提筐拥轊夹马扶藜鲁人进颂齐人献讴腾社气于日出播和风于海隅岱岳具敖徂徕鳬蜿蜒聨属千岭嵩呼我
　　皇乃御六飞扬鳯旗耳沿堤之颂声逾汶泗而抵淮淝旷泽国之溔渺泻河流而灌输帖稽天之巨浸拯万族于为鱼既成效之足恃有劳绩之可图筑金堤而捍滛潦疏水门而导黄淤聨巨版以嶻业洵鐡城之不如顺时令以蓄泄又奚患于沮洳辍瓠子而弗歌簸桃浪其无虞快澄澜之东注庶旰食其永纾遂下广陵度邦水顾芜城之壮杰觌蜀冈之迤逦聼竹西之歌吹戒肆之绮靡出歩以骋望驭风樯于扬子渺长江之天堑界南纪之山川吞汉流之九遡嶓冢之遥源卷浪而鲛宫震荡鼓涛而地轴廻旋繄防龙之夹檝淩皎镜而洄沿昔淛西之疆理画南徐而界焉总标名为吴防惟绣壌之参连延陵季札之区惠井闾阎之地泛龙舸而经过瞩姑苏之秀丽虹桥虎邱鸡陂鹤市十里五里笙歌鼎沸遵徃歳之
　　寳训既敦素之可嗣轸
　　宸虑之绸缪更殷勤而饬诲循沪渎而左顾溯钱江而汔济镇吴山而带淛河鬯南国之都防偃六桥于湖漘展嫩荷于水裔非省方之所关固屑而不足计维禹迹之所纪辑侯瑞于防稽开秘图于石室呈如月之碧珪受正符于帝命得随刋之寳书用谒陵而展拜奠三礼而荐牺美平成之伟绩揭嘉号于崇祠升秦望而观海遂囘舟乎剡溪计
　　廵幸之为期曾未淹乎匝月何羙政之咸备书事言其盈册诵煌煌之
　　恩綍尽执香而感泣江左粳稲之乡东吴财赋之窟荷皇仁之浩荡并捐除而己责家余三鬴之资门无一吏之迹清畎泠风杏花菖叶谷我士女介我黍稷恐余之导奢
　　勅谨惜夫物力春社鸡豚高年肉帛食以时而用以礼慎盖蔵而勉节啬期革薄而还醇勿波靡于积雪乃简亷能之长吏畀拊循之重责又守令之小眚俾乆任以勤职凡尽力以首公咸轸劳而加秩彼愚氓之无知或自罹于罪辟令汤网之开罄棘林而荡涤佥乐育于春风似庶草之甲坼启文明之景运首储需夫人材惧士林之隽彦或沉汨于蒿莱况吴越之菁英腾文光于壁奎系四方之趋向为风防之所开扩上庠之取数冀无失乎龙媒家咏菁莪人歌芹藻圜桥门而观听求严师而问道儒冠昭耀于吴防子衿舄奕于江表云霄之路可梯沦弃之士絶少他若敂关之估舶持檝之役夫执殳之禁旅荷防之公徒或被
　　鸿慈而锡赉或俾迅发于中途防令一夫之不获奚啻五日之赐酺用是讴吟满郭忭舞载途迎马首以就日结绚防以充闾虽屡禁而弗絶光霅煜于通衢覩云旓而喜溢望黼帐而争趋握铅者献颂负耒者挈壶忘草野之卑贱希攀留夫
　　玊舆
　　天子虑百姓之烦费但慰之而未俞至如熊轼诸侯龙骧上将分茅剖符劳来休养能辑兵以安民洵治世之攸尚
　　赐驼与挏酒羣拜舞于
　　仙仗省方礼毕整辔遄囘览胜浮玊之岑倚槛妙高之防集水犀于中流肃钩拒之规模赤羽若日练甲如荼楼船焜燿旄帜纷敷役海童为水手命渊客而首涂晃金支与翠旗接妫渚之正图转防石头观风建业虎踞龙蟠形势天设陋典午之清谈想明祖之余烈礼寝园而亲奠献谨守视而禁樵伐泽及故国之邱墟尤颂圣仁之超越放船于燕子矶头懐古于鸡笼山侧捐间架之旧征免芦洲之税额信恬波而捩舵矗高橦于直北载经淮浦重憇楚州喜髙堰之完固欣洪泽之伏流亮怀襄之永奠摅善后之皇猷络堤塘与港防森碁置而星稠彼盐潮之焦稼亦滋润于下游化渚田为沃壌行浆乞而酒酬正河宗之献斗溢荣光而上浮贡东海之苍乌漾星槎于远洲然后道鱼防渉通济扬锦浪而送云防望
　　神京而返旌斾彼中途之颂祷曁阡陌之箪食自江国而逹
　　都门接盖数千余里于是乎照临之下莩甲之微沐恩波之汪濊咸欣欣而自幸旷典之时举毋五载以迁期相与志庆曰乐哉乎斯世信游栗陆而遇轩羲幸被
　　云日之辉光安畎亩之恒业含哺鼔腹而歌呼耕田凿井而饮食抑浮侈而还太素谨嗜好而遵
　　训饬舍伪趍诚敦本崇实亷耻之道兴贪竞之源塞辟外户而不闭封比屋而无择上华封之祝词乐舒长之化日惟曰至于万年宜子孙兮千亿【小臣】簪笔而载飏镂盛美其何极












　　皇清文頴巻四十五
　　钦定四库全书
　　皇清文頴巻四十六
　　赋
　　丰泽园脩竹赋　　　　　　　　　陈元龙
　　猗欤修竹幸托青穹根盘阆苑叶覆琳宫风烟独厚雨露偏浓影揺金而掩冉声戞玊而玲珑尔其袅袅紫筠娟娟青绮矗立凉馆之前森标崇台之际或防林臯或临水涘一抹淡烟万竿新霁扇轻飔以流畅含明月以秀峙节亭亭而霄上隂霭霭而云翳翠色纷披幽丛深窈笋破紫苔箨辞绿篠横斜漾灵沼之防鯈罗列隠周原之香稲青阳至而晕碧朱炎升而凝缥经素商而劲质弥坚凛元防而霜姿含峭洵体元以仪天亦虚中而象道故夫易着苍筤书称职贡卫风咏于淇澳楚材美夫云梦渭川则千亩翠连梁园则数林黛重投葛水以化龙栽丹山而巢凤长笛写嶰谷之音炙简有汗青之用别有縁崇岭嫓长松循原隰竦层峯围綉闼晃帘栊呈葱蒨结蓊茸莫不参差掩映揺曵琤琮然未若兹竹之閟景清都抗迹天中香吹细细气郁葱葱映青苹与绿荑杂浅绀于微红润滋密径之莎响吟曲槛之风当此休辰丽景众芳芬馥砌草若茵井桐如沐上下熙恬羣生乐育惟我
　　圣皇乘干御六泽覃八纮仁敷九服普尧日于苍黎嘘舜风于林麓而兹园也云轩旁睇月殿遥临松栋不饰茅茨两层非考室于轮奂实示俭于蓬瀛隠辚则奥区篠簜旷望则广衍沟塍桑麻绣错疆场绮分夏至而嘉禾垂頴秋登而玊粒告成清渠渺渺以皱縠水田漠漠以铺芬是乃
　　天家农圃神臯穜稑文囿之所极观豳风之所颂祝羡托根之得地斯企心于兹竹想其檀栾滴翠陆海揺寒拂金楹以振响和珠泉以鸣湍动豫游于雕辇邀宸幸于彤轩凉生碝磩色间旌旃萧森珍馆映带瑶坛漾水纹而澄练衬霞片而飞丹韵悠扬兮寳瑟光皎洁兮琅玕挂枝而难寻么凤戢羽而莫辨祥鸾美哉斯竹实维嘉植擢秀琼宇之旁布濩仙垣之侧歴氷霰而莫改不扶持而自直盖有取乎坚贞之性匪徒尚其青苍之色以是知陂池泉石之开苑囿园林之设乃
　　圣主所以务本宣风淳朴厚泽宁乐太素无烦雕饰每寓意于栽培亦寄情于阡陌惟是民依之不忘终俾农用之滋植故夫人知所本士知所励薰陶于大和之中乐利于时雍之世此见圣人育物之心茂对之意小臣幸际昌期欣兹荣遇休宠曲锡沛泽下暨饱饫嘉羞沾濡芳醴得赐瞩乎清英乃乎
　　禁籞敢继芜词于清风以扬至徳于万禩





　　经筵赋【有序】　　　　　　　　　　　宋大业皇上体备生知圣由天纵嫓轩皇之敦敏迈岐后之诞登勤政諴民亲贤好学千圣百王之统悉滙于心传五经六艺之文咸通于神解牙籖夜拥穷甲乙而忘疲彤幄晨开歴春秋而靡间岁当作噩月在夹钟爰启
　　经筵特陈讲义阐中和之性理探河洛之防言罔不敷扬用资啓沃虽蕴函髙厚非蠡管之能窥而运际文明实颂扬之莫罄【微臣】幸列仙班覩
　　天顔之有喜欣逄圣典仰
　　帝徳之日新敬献赋曰
　　猗
　　圣王之受命接道统于羲轩发珍符而秘啓防宝防而苞宣绍唐虞之曩烈抉周孔之遗编道下济而交防徳健行而协干殚就将于夙夜勤学问于
　　经筵于时丽景垂天青阳应律献节初开仲春始吉命宗伯以诹仪咨灵台而撰日立铜史以司声候玉绳而辨色开阊阖于彤扉拱云霄于紫极瞻凤盖之晨飞见鸾舆之晓出乃以千行卤簿三署严更翔鹓列陛振鹭充庭曵棽离之虹旄飘狎猎之霓旌繖如云而五色扇似月而重轮建九斿之仙仗防千官之火城丹墀兮綘阙绮疏兮交错瑞霭兮絪緼祥光兮景烁宫漏袅兮出花迟炉烟萦兮垂栁弱焕奎壁兮旭日华奏箫韶兮钧天乐
　　皇帝乃御文华之殿陈九摈之仪发琳琅之秘吐珠玉之辉上公执简名卿侍帷微言析奥深心剖疑搜羲文之精蕴穷性道之渊微既海深而岳峻亦天髙而听卑虽鼗铎之有采讵尘露之能禆冀刍荛之可择庻葑菲之不遗乃倾葵心乃摅竹素仰企渊昭兹王度披玊宇之祥风挹天章之调露矢一徳以飏言戴
　　九重而抒愫抗古迹而为昭荷云衢而生慕若乃琅函玊轴锦帙芸编夜分循覧日昃流连掇仙葩之璀璨掞睿藻之芳妍洒十行之珠翰染七襄之寳笺洽文徳于四国被风声于八埏学既隆而加殖心善下而弥防储精冲穆宅思优防考庸世室受防介邱定三统之建稽五徳之畴明堂辟雍之化洽升中廵狩之典修翺翔于仁义之林薮沉酣于道徳之源流含咀于艺文之英萃斟酌于儒雅之谘诹扇芳烈以届远贶贞符而阐幽被光华于四表巩歴服于千秋【末臣】簪笔乎盛世用敢作颂以扬休颂曰于铄我
　　皇徳茂隆兮励精夙夜昭有融兮作君作师亶明聪兮允防克让心谦冲兮
　　讲幄时开亮天工兮思以作睿懋
　　圣功兮化被六合流醇风兮
　　一人有庆万方同兮



　　喜雨赋【有序】　　　　　　　　　徐元正岁当癸酉月在清和
　　皇上殷念麦秋爰祈甘雨
　　法宫尽斋祓之诚郊野获土膏之润丰隆列缺若奉令而争驰风伯雨师似征符而即至是非精神之黙契呼吸之遥通孰能洽灵贶于滂沱兆丰年于颖硕也哉用是盥手濡毫敬作赋曰
　　彼夫薄雾蒙蒙防风习习细非破块亦润物而无声密比散丝徒沾衣而不湿用欲逮乎滋培气尚郁于原隰未若夫萋祁有象先征础润之竒飞洒将来忽徙蚁封之急雷霆激而常鸣蛟龙怒而不蛰陂渠水足徐抽麦陇之针仓廪云髙预作蒸民之粒是皆岁星之在酉幸逢
　　圣王之当阳并穗连茎极颂声于鼓腹三年九蓄每厪念于垂裳谓陌上亷纎但滋花栁天边霡霂未溉农桑甫下刑鹅之令立瞻石燕之翔岂管辂之占风智烦推测若栾巴之噀酒事属荒唐惟诚格乎
　　天斯徳孚于
　　帝重农寳谷遥通防漠之间沛雨油云立召嘉祥之瑞垂檐百道似岩头瀑布之形溅瓦千声想水面跳珠之势拾遗游处诗被凉催刺史来时亭因喜记从此与与翼翼知黍稷之咸登薿薿陈陈获坻京之大利方快覩夫丰年共娱游于盛世斯时也帘栊湿透殿角凉生玉女空中衣飘揺而欲举阿香去后车歴碌而常惊抚槛外之花枝新沾润泽听梁间之燕子亦贺生成世守砚田时有含哺之乐频游书圃惟将负曝之诚






　　嘉禾赋【有序】　　　　　　　　　王之枢康熙三十有一年
　　皇上省方古北口外
　　銮舆所道百谷蕃殖中有嘉禾丛生一茎数穗实颖实
　　栗聨畴被亩爰
　　命驿致阙下昭示羣工【臣】伏念书所记惟徳动天茍非圣徳渊粹通于神明岂能使日星霜露之精畅被草木以成竒瑞矧兹粒食蒸民所天非若萐蒲蓂荚朱草华平徒称瓌玮盖天所以慰
　　圣人之忧勤而垂恩储祉也臣昧学少文讵克美盛徳之形容扬英声以腾茂实徒以躬逢盛事愿效衢歌亦犹测量天地绘畵日月云尔谨拜手稽首而为之赋曰
　　惟我
　　后之神灵实超迈于古先心亶仁以濊义躬阐坤而握干烈厐鸿以巍峻恩布濩而绵连膏润滋乎后土恊气奋于山川无一夫之失所暨万物而皆然和三灵与百福畅九垓与八埏以
　　宵旰之靡宁思民隠之弗宣借省方以为观遂时行而应天当秋气之清朗披金风之淅沥轥碧草之萋萋阅丹枫之歴歴望关云之晓舒听河流之夜激泽马镳连山车毂击旄建雄虹斿横雌霓飞芝盖于隰原转风乌于亭壁道穰陇以停骖闻豳歌而控靮涧复林长阡纡陌逖塍疆刻镂菽荏缕绩风布叶以离披露垂条而涓滴则有嘉禾呈异侍从传哗挺生上腴族类竒葩每一茎而数頴盖本合而岐斜根密防以攅立枝重累而交加沃夜瀣以凝实迎朝阳而吐华真太平之竒瑞镌史册而争夸尔乃
　　皇情敛抑
　　睿虑图不矜千里之骏罔珍照乗之珠却贡则氷纨火罽免输则玳瑁瑚谓双岐之特出视九穗以无殊勿张皇而失实勿扬厉以加诬偶因从官之采撷命载轻轺之逶迤集鹓班之济济开雉门之峨峨朱宫翠霭紫禁香多离离缀蕾采采含科欢腾有位喜溢鸣珂知符应之不虚信嘉祥之有以彼夫蒿宫谱经芝房歌史孝竹之颂有声瑞木之文如绮纵表异以示竒皆浮夸而谲诡又若种异不周符称北里九熟四熟之竒元山玉山之防虽信美而无征何嘉名之足侈惟我圣皇敬天之命合契剖符内霑外润省夏甸以为度操南风而解愠几有开而必先徳无倡而不应异穱为陶虞之祥同颖乃成周之庆歴百世而同轨洵后先而比圣伊微物之托生亦遭时而得举日月播精雨露资茹含英则嘘噏山川练质则经过寒暑偶众穟以丛生独亭亭而自处兹乃防起田间辉煌天府近
　　帝都之光仪承
　　九重之笑语排金门而入玉堂杂珪璧而亲衮黼典司则什袭为珍拜舞则千官如组皆以
　　圣人有道念切无逸和气凝祥惠风廸吉即让美而弗居终腾光于有飶载牒府以书年被宫商而应律昭灵契于来兹贻休声于罔极














　　宸翰赋【有序】　　　　　　　　　　　汪　灏岁在甲戍閠五月十八日【臣】于起居馆随诸词臣之后恭瞻
　　御书题嵩山嵩髙峻极题禹庙功存河洛题淮渎灵渎安澜题孟子游梁祠昌明仁义大字四纸焕若神明莫可伦比【臣】维篆以后楷法斯兴歴代帝王翰墨所留载在诸帖者粲然可纪要皆行草数行大不盈幅求其纵横排宕流传榜额者未之前闻我
　　皇上天纵聪明万几之余间临楮墨金生玊润体备法完不第驾钟轶王凌顔轹栁即从古英君工于临池者未有与颉颃者也至题额十六字格搆森严兴象飘逸造化生心云烟在手骨理天成毫无润饰
　　圣诣所及更创辟前代所未有照耀万古而不磨者矣【臣】不揣芜词乐纪其盛爰拜手稽首而成赋
　　文开日月徳被山川展瑶笺之璀璨覩
　　寳翰之盘旋龙奋鳞而腾趠凤鼓翼而凌鶱光揺银海喜动鹓班原夫镇地配天维岳之徳疏河导洛维禹之绩奠四渎以安流征百神之受职惟仁义之道明斯杨墨之风息允功业之皆崇宜表扬之孔亟尔其选言既定茧纸待题染毫虽众搦管难齐擘窠未审题署犹迷或指巧而臂拙或寸合而尺暌气临池而索莫笔落纸而漓澌纷涂鸦与墨豕谁渴骥而怒猊于是臣工稽首载求
　　明赐维
　　圣藻之昭垂既
　　天文之广被照泺水而蛟腾辉尼山而鸾峙濓洛则云汉昭回关闽则
　　宸章闳丽非挥洒于
　　一人何照耀乎百世于是万几之暇俯答羣僚拂玊几铺金绡探裘钟选鹿毛涤凤咮之砚磨麟髓之膏舒硬黄之古楮濡错寳之秋毫乍兎起而鹘落旋烟霭而电熛香绕金炉之外光腾珠斗之髙其为状也山岳巍峩风云结聚圆转银钩森标玊柱顿则山安导则泉注奋则龙挐立则虎踞气举千钧力穿七属端如古圣兮劔佩严逸若仙人兮丰神裕骤观飞舞惊一气之浑成徐视停匀钦四时之分布匪惟超乎人工若有得乎神助盖縁悟通一画理穷万象善审低昻妙分背向或鋭而争或隠而让洞八体之精微创六防之逸宕小懐素之如斗陋宜官之径丈乃知得神契于毫端亦如运天下于掌上若乃遥
　　颁汝洛分榜阶廊斐亹晻暧熠燿煇煌峯峦星焕栋宇翚扬壮淮渎风云之色生亚圣俎豆之香民所瞻兮欢万国神所依兮降百祥黙扶世泰共翊时康岂止一十六字之炳蔚留千百万禩之矞皇


　　华山仙掌赋　　　　　　　　　　刘　涵
　　维西岳之嶙峋镇汉畤而嵣防眺天半之髙峯见云间之仙掌振险固于金方覆培嵝于赤壤原夫巨灵初擘仙迹微扪仿柱擎天辅鳌立坤依崇岩而设象据峭壁而留防排红霞于夕照接紫气于朝暄尔乃壮压关门髙连天汉拓终南之蜿蜒障黄河之浩瀚渺千仭而巍巍亘终古而旦旦翠入握而常凝岚盈掬而不散若夫山光靉叇烟雨缤纷发声为霆鼓气成云草舞轻罗之防风吹彩缬之纹谅宇宙之在手随转运而絪緼亦或霭散天青云开日霁仰操持兮森严欲攀縁兮迢递孤标承露之形奋蓄防山之势五丁受其指挥百神归其节制盖华峯者峙九霄之外据万象之巅灵竒诡秘状貌精防车箱入谷箭括通天徒仰岧嶤之色谁寻玉井之莲是以天示仙踪山成悬度常抒捧日之心直指登天之路扶两仪而屭赑抟九州而镕铸岂止握关辅之形胜壮秦封之巩固方今寰区混一海甸升平山川奠定表瑞呈祯屹崔巍而相向拱翼戴于
　　神京况兹掌之神竒尤下土所瞻视灵居五岳之先秩比三公之位备指臂于
　　天家效膂力于巽地行将引懐柔之神只导
　　宸游之天驷











　　喜雨赋【有序】　　　　　　　　　鲁　瑗月维首夏序属恢台麦浪飜风巳改青童之节桑田零雨宜行赤帝之符偶杲杲之经旬致祁祁之失候飏晴丝于绮陌云毂常迟悬朗镜于瑶天雷门未启虽不比暵旸之岁亦恐妨稼穑之功爰厪念于
　　九重特戒期于三日陈牲赞币雩坛之礼未行倒井翻河郊圻之泽巳遍欢腾绿野喜溢黄舆仰
　　圣徳之潜孚颂甘霖之立沛【臣】职居东观望切西成早
　　簪笔而记年丰特拜手而占
　　国瑞赋曰
　　维和气之上应识景运之遐昌考鸿猷于姚姒溯盛业于轩黄称明良之有庆颂覆载之无疆均调兮六气焜耀兮三光伊岁时之豫顺亦民物之丰穰岁当作噩月维仲吕太皥解符长嬴司序桐井兮微薰槐庭兮初暑维兹燕蓟之都偶浃旬之未雨日焰焰兮青郊霞飞飞兮紫籞宵瞻玉免兮徘徊晓望彩虹兮延伫虽未妨于农畴巳轸情于
　　当宁于是
　　敕僚采
　　谕职司扫社稷治坛壝礼官择吉祝史诹仪乐正修鼗鞞之器舞童习云汉之诗将致斋于三日竭祷祀于灵只乃
　　宸念之精诚早合符于防漠坛中之圭币未陈天上之油云巳作石燕应候而将飞土龙乗时而欲跃听鸣鼓于天门触扬飚于林壑挽碧汉以如倾挹天浆而共酌挂长足兮郊原织斜文兮帷幙初洒屋而丝飞旋垂檐而溜落即畿辅之滂沱谅八方之优渥若夫涧涌新流山攒积翠九陌润兮烟凝六街湿兮雾渍居人无沉灶之虞行客有垫巾之致滋草色兮澄鲜霑花光兮妩媚鱼迎浪兮扬鳞鸟投林兮垂翅洒变化兮墨池播珠玉兮荷芰俨雪浪之翻天忽银河之泻地于时良苖诞种秀麦将登披神浆之霡霂散骄阳之郁蒸既叶润而枝濯遂浍溢而川增洵
　　天心之仁爱实盛世之休征吾
　　皇徳被方区虑周疆理对此甘霖
　　天顔有喜膏露降兮同传庆云见兮并纪惟
　　圣人念切于民依斯
　　上帝恒锡之嘉祉欢腾庻采庆溢羣生陈风诗于殿陛聆謡颂于寰瀛欣彼苍之沛泽卜品物之咸亨畇畇原隰穰穰春耕五风十雨共乐升平【防臣】沗东观之列谨载笔而庆西成






　　瑞禾赋　　　　　　　　　　　汤右曾
　　维
　　圣主之膺图体乾坤而合撰调六气于虬床叶三辰于芝简开九戸而揖祯符环四瀛而絶垠限荣光烛兮驷津瑞霭凝兮豹产髙廪无际明星有皖洛水潆纡嵩山嵼地届隂阳之防课入田歌天开宇宙之和移来谷板普灵贶之为昭乐骈枝其并绾彼夫连塍被陌修畛曲隅一日二日而黛耜举四月五月而紫芒敷葱翠弱叶疎遫圆株亭亭而抽芳实蒨蒨而牵蔓于花吐月魄房含露珠陇分上下土别坟垆黍稷其馨既稂莠之不害稼穑惟寳倐忭舞之载途谓岁功之有序乃天休之黙符秀擢三桠滋衔一本嘘噏槖籥絪緼根苑影参差而日华态纎靡而风偃方于同心之义頴合离离比诸连理之祥枝排防防终呈竒于防防始挺质于藨蓘仙人珠树岂并施于丝萝海上蓬山或同根于芝菌庆俪三秀荣开九畹望北里兮玉禾植西山兮琼巘于是田畯色喜甸人致词当白藏之履节值青要之届期万寳告成功还贞于品物百谷皆熟灵乃効于神只喜气临而平畴动色祥烟拂而厥土惟宜淑气肇于互根本由无而得有嘉名拟诸并蒂还自偶而之竒沐雨膏兮殊形合体挺沃衍兮黙宰潜移岂不以生为上瑞出应昌时惟
　　一人之穆穆繄百僚之师师尔乃赛彼田祖卜兹吉日同漆枲于贡包进琅玕于天室灵种析而分条神用符而耸质照九阿兮绕霏霏齐万顷兮揺瑟瑟良仁感于彼苍故精通于我穑覆鳞隰兮欹垂动星田兮牙出匦函献而畵史繙图雅颂成而词人拥笔占岁取之亩千信交孚之徳一考自上古乃见旅生香分琼粒色耀华茎朱草繁而景风应灵芽发而泰阶平多稌斯咏双米载赓九穟升而雀衔炎帝三苖获而雉献周成元秬黄汉臣颂其灵宠银縚金缕唐世赋其休祯孕神膏于木王溢盛气于刀耕将辉前而映后洵齐芬而共荣于焉铜铺肃卫银牓端簪九賔之仪偹万国之
　　恩覃颂
　　帝力兮侯甸采卫解民愠兮东西朔南衍乾元而用九防
　　皇极以居三赐复蠲租子惠之泽溥履慈止孝中和之徳涵兆乃形于终亩功偶効于作甘仙渰华而嘉彚殖卿云防而休气含识动植之情恊悟神人之道参岂止茅称三脊麦传两穂谓干庆之有归乃神符之所萃获之秷秷有飶爼豆之香烝之浮浮用光瑚琏之器肃几筵之将享洁粢盛以昭事美时和而年丰维天工其人治五云抽润而紫鹓调六琯同和而朱凤至殊徽狎臻祥图莫记斯则忻九熟而謡歌绵万年而昌炽者也




　　瀛洲亭补种新槐赋　　　　　　汤右曾
　　清切曹司澄鲜省署绣栱霞皴黄帘月滤卓亭子于中心是玉堂之佳处森罗桃杏凌百卉以非宜杂置蘅芜计十年而何与爰封殖夫新槐作蓬瀛之嘉树彼夫髙柯矗缩密叶茏葱铁石坚骨冰霜錬容皮鳞质黝条毵隂浓道周夹栁殿角环枫比榆檀而挺节偶松栢以摩穹礧砢十围崖蟠谷跨隂森百尺雾鎻飚冲此则梁栋待构山川借雄者也禀粹星虚吐芽春尾当百五日节的的免睛经二十番风茸茸防耳兼两旬而成叶阅三时而结子黄中黛表品流非金缕之俦昼聂宵炕种性岂青裳所儗葩纷南陆离明之晴朗相辉翠匝东都溽暑之熇蒸尽洗华滋湛实功先氷涧之雪腴寳液凝丹味压云房之石髓则有汉宫香馥秦里隂连承华门外御史台前江东则千株攒秀洛阳则一树单妍殷仲文典午风流低徊寄慨庾肩吾萧梁才子服食几仙垂管氏之遗制录荘生之内篇忆曩岁之观光入桥门而负笈三十区之学舍树树烟含十二街之
　　帝城行行雨湿静坊键戸屋头之影晨遮精舍钩帘檐额之隂午入睠老根之盘郁励志幽贞睇修干之峥嵘矫心植立冷淘逸味每延客以同清钻火芳辰或望古而遥集届温飚之扇序花破蕚以舒黄糁离离之金粉飘漠漠之暗香带夕阳之一坞防乱书之半牀丽景绚空郁烈因之助暖生衣被体芬菲转为招凉正萦懐于夏课每縁花而益忙荷遭逢于
　　紫禁尚追摹而不忘升俨雅之石渠界逶迤之金水焕丹碧之榱题枕缥缃之图史覩扶踈之緑槐列朱廊而若市又益之以新栽更廻环而徙倚嫩于初栁猗若女桑俊颖才擢柔茎未苍参差八九树疎密两三行湛露方承适俗之姿巳远祥飚渐拂参霄之势难量碧槛青疏擅风情于藕渚兰塘之上宫壶法酒迎懽防于柯亭刘井之旁三岛烟霞凉宵掩映十洲鸾凤清昼廻翔天上白榆相将碧落苑中卢橘各自红墙滋息因材栽培得地芳馨种类只傍瑶墀华贵丰标定依文陛院防秘邃看风舞以自如闼崇闳覩云屯之方始向堂阶而种植有人占奕世之祥奏笙磬之声音正面辨三公之位












　　梧桐赋　　　　　　　　　　　刘　灏
　　伊梧桐之灵材蔚疎林以擢秀干郁律而孤生枝婀娜而远覆发风韵于幽堦动云光于晴昼当朱夏而隂浓拂丹霄而势茂尔其秉姿髙洁结体贞坚不绳而直匪规而圆中以虚而能响外虽朴而弥妍暎苍松与修竹絶萝附与藤縁盖其族出于峄山根生于南岳朝阳之所煦临沃土之所旁薄依峻岸而生滋据苍岑而栖托故能表异于龙门蓄荣于凤阁至于华阳春季叶落秋初素芬徐吐繁影防疎按消长于时节惊徃复于居诸亦或剪偶成珪绩能为布昔开唐叔之封曾入牂牁之赋冯翊献以九枚华林栽以三树至若选材作瑟截尾名琴含山水之趣叶宫征之音托朱弦以送目扬白雪而平心则有甪里幽人衡门髙士屋北窗前台边栏里傍玊井而成帷盖银床而如绮晨露滴而尤凉夜雨洗而増美爰朝玩而夕吟每情恬而意憙乃其修柯峭蒨古质轮菌净如绿玉老似苍鳞足令夫尘氛敛息鸟雀逡廵若夫移根上苑之旁布影彤庭之侧峙菶菶之伟标垂离离之嘉实应虞舜之雅歌集祥鸾之彩翼斯其効黼黻于清时岂肯等葳蕤于凡植













　　琼岛春云赋　　　　　　　　　黄叔琳
　　试仰望兮春云溶溶揺曵乎琼岛之中逐烟峦而不定驾晴岭以浮空连残雪兮近北借微风兮从东维时栁飏轻丝草萦长带识岛屿之春生见云容之堪绘杂五色兮含烟入三山兮张盖氤氲宫殿之旁缥缈蓬莱之外岛假势于断云云横阵于层巅垂鹏以近海象鱼鳞而在天自无心而能化洵有态以增妍樐十洲与三岛曽不离海上之神仙尔其来也不疾不徐其少进也若密若踈减竒峯之兀突类余霞之巻舒或灼灼兮曜流或皜皜兮素积覆春树兮萦青暎春水兮凝碧树瑶影于上林水光于太液与斯云乎徃还共朝昏兮晨夕既而丛彩不散竒状难名髣髴琼楼之重叠依稀金阙之充盈非绮罗之绣出即丹青之染成带晴烟兮疑重披薄雾兮犹轻陟帝郷兮不远起封中兮预结光隠隠而弥沉影緜緜而不絶有山光之掩暎无蜃气之出没故能触石于肤寸不崇朝遍九州而自合而未知霭霭之春云时徃来于阊阖















　　刻漏赋　　　　　　　　　　　揆　叙
　　原夫天地之形虽昭融而易见隂阳之理实悠远而难明时忽忽其代序岁冉冉而递更茍无七政之考辨安知二曜之期程爰稽考于徃古固茫昧而无凭自轩辕之初造创神器于邈防迨成周而始备穷制作而研精分挈壶以命氏劳推测而经营倚玊衡以定制铸铜壶而听声运竒功于水火审晷度之虚盈规模虽着于周礼制度则盛于张衡精思变幻握算竒零既有分乎昏旦夫何碍乎隂晴虽仪形巳因其草就而精巧未臻于大成若其律吕偶殊锱铢或异傥不辨于髙卑便贻差于躔次徒怅恨于曩时幸遭逢于
　　盛世薰琴应候何殊虞帝之隆瑞荚生阶远轶陶唐之治见玊烛之均调仰黄云之毕萃乃咨保章之官命灵台之司考异同于寳歴成斯器之恢竒金徒抱箭铜史候时量方圆以立体因吐纳而成规视三光之出没察四气之推移算竒嬴而无乖累黍辨晷刻而不失毫厘果出神而入化本杳防而难窥尔其回波激射顾影参差隂虫夭矫而直上灵虬蜿蜒而倒垂信律吕之不爽如圭撮之无疑不出轩楹而凉暄易晓恒居室宇而晨昏可知何前贤之所不得及而后世之所莫能为者与若夫推测之精详位置之整密流传久絶于东方神妙逈超于西极虽丁缓莫得逞其材班输无所试其力诚天上之灵机可通而人间之能事巳毕矣至于献赋甘泉校书东壁沧海非蠡酌可穷碧落岂管窥可识铭殊孙绰悲玉马之无功赋愧陆机笑金舟之何益徒伸纸以濡毫实汗顔而赧色况复五行适时八岁顺徳凤凰翔于轩阁之旁麒麟游于大囿之侧愿比义于华封颂洪庥于万亿




　　塞上观获赋　　　　　　　　　揆　叙
　　维
　　圣主之勤民法行徤而巡幸运万象于辰枢驻六龙于边境扩八荒在闼之模昭四海为家之盛关严虎豹迎黄屋而区脱春廻塞接蠮螉临丹跸而兠铃撤警时则金逢庚伏鹤露未零火向西流鹰风先冷白藏应候迓朔吹乎三陲黄茂连云兆乐岁乎万井爰符夏谚之一游遂乗秋敛而再省徒观夫松漠之野榆塞之旁咸载芟而载柞成我理而我疆性则兼乎坟垆埴壤种乃粪以狐鹿牛羊方其春耕正及土膏之渗漉及其夏耨益以甘澍之汪洋乃有唐稷所播农帝所尝赤穈白芑黒秬黄粱天竺四熟之米日南再种之粮融臯则一旬自植长沙则五里闻香莫不接畛畦而擢頴被疆场以垂芒衍农政于箕畴一曰食兮二曰货奏田功于豳雅千斯仓兮万斯箱我稼既同田畯至喜侯主侯伯侯疆侯以争乐事而赴功犹波注而云委游惰罔见于闾阎拮据不遗于妇子携来钱镈耦骏发以十千盛用篝车数且溢夫倍蓰丰登幸际乎金穰劝相况劳乎
　　玉趾水耕火耨得邀万室之盈焉出作入息咸荷一人之赐矣
　　皇上乃弭云防曵红旃歴南陌履东阡喜边氓之勤穑遵
　　圣化以力田能使改沙漠之区并成乐土抑且编寰宇之广共庆丰年黍稷稻梁处处沐和风甘雨东西南朔人人戴舜日尧天撃壤衢謡竞进
　　天子万年之祝歌功颂徳永传豳风七月之篇






　　赐观瀚海石赋　　　　　　　　　　钱名世上林荷槖清暑磨丹
　　宣玉音而共谕颁文石以同观囊甫开于锦匣光先射于玉盘细才雀卵轻侔弹丸百枚珠琲一寸琅玕含云气而欲吐裛露华而未干瑚凝采水晶透寒莹如朗月初照簇若繁星互攒分南宫袖里之数片防北苑毫端之万峦
　　帝传命曰此瀚海之石采诸紫塞而携自雕鞍者也尔诸臣侍彤墀趋扣砌其可勿操觚染翰乎哉【臣】名世拜手稽首伏而言曰事有小而征大物有微而关钜庆兹石之呈华颂我
　　皇之文武盖统百万之貔貅渉龙沙而入阻此轩辕氏之武定羣方而以师兵为居处也抑睹竒彩于幽遐停銮辂而揽取此有虞氏之文光八表而以衣裳施藻黼也至于旁收广厉之盛意更有逈超乎千古者焉想夫黄钺亲征三犂朔庭万队浴铁九霄震霆鸳鸯之泺饮马鸡鹿之塞扬兵临絶漠而径度骋荒沙而不停运神谟以殄封豕展庙畧而斮长鲸乃小石之微忽仰动乎
　　圣情按寳鞭而笑指遣虎旅而争录散漫兮无涯披寻兮满谷荦确兮半襟块垒兮盈掬淘沙内而得金披岩璞而知玉夜光剖于蚌胎钟乳流于石腹讵若兹掇拾之不劳而取携之至速雨雪侵而质性弥坚尘埃扑而光芒转蓄凌追风蹑电之马蹄带绣澁斑斓之箭镞缅太湖与仇池谅岝崱其同族繄阆州之锦石庻比形而齐躅磊落晶荧轮囷歴碌前驱挟而神邱勒铭归骑挈而铙歌奏曲
　　圣天子武功大定文徳诞敷唱舜歌而垂谟典彰羲画以阐苞符万几暇则羣经搜讨寸晷间则六艺游娱炉清麝气帘卷虾须瓌寳尽罗乎册府纎尘不到乎蓬壶琉璃砚匣之旁翡翠笔牀之侧置此石以相辉绚陆离之五色或通体琼明或半边瑶碧或散防岚黛或斜霏云白或过雨天青或临池水黒雕一物于沉檀耿七星于北极盘螭夭矫旋螺明晳秋叶烟含春花露滴云龙交映而彩飞人物在中而影隔莓苔驳小筑之山珌琫贲容刀之饰芝英吐以煌煌榴实垂而的的摘丹荔于闽天撷红豆于南国他如靺鞨颇梨玛瑙琥珀五云之润咸滋七寳之光遍射莫不极嫭尽妍涵津清液画史无从绘摹巧匠不能刻画盖由我
　　皇上有才辄擢无竒不搜礧砢每邀夫鉴赏坚顽勿吝夫雕锼励臣节必共盟铁石效众长则不弃遐陬禀贞心与劲骨既克副乎敷求况含英而吐曜更
　　恩宠之最优纵岩栖而穴处定赏隽而防尤懐璧者无韬光之虑献珍者无刖足之羞昔则泥沙委置今则昆阆优游饰万钉之寳带濯三岛之清流惧碔砆之陋质难混迹乎琳球矢愚忱之匪石长共奉乎瀛州


　　御赐砥石砚赋　　　　　　　　　　查慎行维
　　圣主之右文当中天之盛际
　　朝有善而毕登野无贤之或弃于是地不爱寳物胥呈瑞凡抱质与懐材咸手额而踵跂思乐育于昌时冀效能于
　　圣世窃闻
　　盛京奥壤峯回海环蕴扶舆之清淑标峻极之玮观孕秀于松花之江钟灵于砥石之山爰有佳石出乎其间其为质也温兮如玉滋液清泉含姿邃谷表坚贞而外彰敛精华而内蓄其为色也云蒸霞郁分吉光于翡翠灿目彩于鸜鹆贮秋水而痕清浮春峦而眉绿维时万乘东廵周览神臯采彼美产用砺容刀发芙蓉之锷莹鸊鹈之膏觇良材于歴试遂宠被以荣褒乃召良工斵以为砚雅制斯成文茵斯荐既特逹而受知爰辉煌于台殿洵大智之创物同擢微而举贱尔其同材异状罗列琳琅刻以云雷之纹映以奎璧之光或圜规而方矩或全珪而半璋滑不拒夫隃糜腻不留夫毫芒固巳剔厥瑕□而萃其精良
　　圣天子方寿考作人澄懐有主赐以铭词载诸册府惟以静而永年标大义而纲举配二典与三谟垂日星于万古首颁元辅
　　圣训是钦再及宫僚丽泽弥深以至供奉文昌之署图书翰墨之林如雨露之霑濩俨象纬之照临于是乎拜自瑶阶捧出琳宫丹霄之梯千尺红云之殿九重下以夸示于子孙上以炳耀乎祖宗孰不感有生之荣幸庆兹石之遭逢盖自书契以来下逮宋元之季砚之为品谱不胜纪凤咮以山擅竒龙尾以溪表异红丝与眉子殊称紫玉与青花并俪彼后来而居上推端州为最贵然皆产自遐陬出于荒澨讵若发迹之竒近在
　　兴王之地甫离岩穴便亲廊陛磨砻告竣于文房铭赞式承乎
　　御制一人崇儒而徧赉百尔山呼而拜
　　赐夫岂寻常之匠石所可嫓其位置者哉【臣】材同砾弃质愧瓦全膺千载之殊遇实仅觏于简编抃舞于诸臣之后拜
　　恩于黼座之前竭防忱于飏颂非笔墨之能宣惟仁者之必寿象有取乎乐山托磐石之巩固祝
　　天子之万年









　　圣驾三巡塞北荡平赋【有序】　　　　　吴　襄皇上御极以来八垓春丽六幕风清
　　圣帝有真玉镜曜垂裳之宇
　　王师无敌银河扬洗甲之波三蘖氷消九边烽熄杜鹃啼去鸟道烟空精卫填来蜃宫浪静金瓯永奠玉斗长晖既众徃以成王自止戈而为武前者噶尔丹狼心莫洗螳臂空张骚万里之归藩劳六师之驻驆
　　仁人不杀无非拯此一方大造好生未必寛其三面频临紫塞永净黄沙日斧斯挥星旄顿落降旛一片俘来捣穴之儿铜组千蟠撃得专车之骨功成漠北庆溢天南露布遥飞铙歌竞奏谨拜手稽首而为之赋其词曰
　　将欲规天盖以为畿矩地舆以作宅代日月以曜灵助雷霆以殄逆车书通昆汜之垠玉帛遍綖纮之陌画成禹甸无弹丸偶漏之星补尽尧天鲜粒黍不周之石则必瑞应河清膏同海溥致治而囿蓄祥麟戡乱而庭驱虓虎同归玉版难容小丑之跳梁一奋金戈遂卫羣生而安堵臣尝稽麟牒攷龙图三锡蓄众七政行诛版泉门蚁涿鹿鸣狐青邱擐甲白浦援枹东越则防风就戮南郊则有扈旋俘维彼五帝三王之驰骤亦借四征九伐而驱除赫矣
　　熙朝烝哉清宴紫逹丛花华平发箭玉马集而销兵驺牙来而息战
　　天子方挥绿绮于兰宫披丹书于枫殿临百子以和汾歌启九成而开镐燕而乃蜡丸告警羽檄交驰尘迷北戒烟起西陲几阵铜焦吹来紫塞一军觱篥响近兹白马如风类成蛾贼青袍似草恰肖鸦儿蠢尔相残鹬蚌交持而起衅狡哉犯顺鹊鸠互逐以支辞乃犹三军未誓一纸先遗示
　　皇疆以有截申
　　天语而无私岂有潢池一任么麽之好弄非无斧锧姑怜小子之无知讵意鹰饱思飏猿亡拒捕边雾仍屯戍云复布凶罪既盈
　　天威斯怒义激兰锜声腾甲库征嫖姚檄都防告九庙以兴师驾
　　六飞而远驻【臣】未遑述孔武之军容也而先对扬如神之
　　睿虑念兹寇也防首藏奸防张肆虐担鲁横蹂固麻纵掠稍容乌合必致连鸡不奋鹰扬终成犄角絶肩臂而援孤扼咽喉而魄落黄沙白草无坚守之严疆骍酪羱醐有难填之饥壑竒竒正正腹受敌而背已攻实实虚虚进撄危而退复郤众才万甲纵铜胫铁额其奚强士有亿心虽虎箭貒弓而亦弱网无三窟任脱兎之斯奔釜岂西江笑游鱼之自若乃若天边破斧地角飞轮传餐雷动列甑星屯宁塞外之黄茅偏生圣米何关中之白粲立转劳薪威斗铿锵万灶之烧云不夜留犁鞺千军之浴铁如春至若驹腾赤水骥产乌孙金覊久控玉勒遥奔兰筋则朝疲沙碛血汗则夜滴荒原歴百战而追风预憇桃花之足冲千羣而掣电时丰苜蓿之飱而且玉垒棋罗铁骑云织站设炖煌泉飞疏勒纵雉尾而火蛾翔张蜃弧而饥鸱集卷地蛇蟠之阵日照旗红横空雁子之都风号箭黑狼居胥峯堪刺日积甲还低火敦脑浪欲黏天投鞭可塞凡兹金城百胜之威莫非玉趾三巡之力当
　　圣驾之初巡也斾扬牧野瓦震昆阳开岩关以御寇渉天堑以平羌裂前锋若敝竹堵归路如铜墙靺鞨翻红万顷之龙沙似血刀锋毕白六月之塞草犹霜然而师出穷边军方一捷贺兰剰垒尚巻零旄嘉峪残营仍藏败甲搜牢缓则豕突难防扑剿神则狼奔自蹶此则以天低玉帐重临马邑之城月满雕弧再射龙堆之堞也尔其冲氷夜渡褁铁晨征寒花淬剑瑞叶萦旌雪宻如绵压紫貂而作铠云浓似墨团绣缦以成城万骑刀横怒雹撃蠮螉之塞三更弩吼惊风乱鹅鸭之声于时秃髪茅靡朱眉粒絶欲掠飞刍徒蹈覆辙望雨粟而呼天嗟倒戈而啮雪彼幕南之属国莫不勤王岂朔漠之余逋尚容苞蘖纵复表乞全躯词哀饮血亦安能少缓压境之师而免繋降车之絏也哉爰届初春急趍宁夏虎贲外环龙骧中驾铁山则八校星驰玉泉则九斿电射汉云五色争笼帐殿之髙秦月重轮恰补边墙之罅因而崇台阅将絶堡筹边剖银菟于后劲标铜虎于中坚扛鼎雄夫张八旗以斫阵翘关健旅挝六鼔以分甄傅介子气吞楼兰奋夏箭唐弓于塞月卫仲卿誓扫冐顿壮鄂刀褒羽于蛮烟维彼封豨穷同鼯防獍叹亡羣枭悲失侣势随风萚以相摧罪拟邱山而莫举天诛贼子以报思明人愤凶渠先擒庆绪谁云肝脑难污辇下之灰钉料彼头颅自列军中之鼎俎知衔璧以无生嗟离罦而莫拒狐思正首漏鸾刀百磔之刑鸩自屠肠应清酒一壶之诅从此霾天乍霁瘴雨全飞牵獒致贡捧雉争归綘帕当胸山呼动地頳罗蔽膝虎拜成围奏普梨而黄钟答响舞回纥而白鹊同挥风马云车夹
　　鸾旂而回
　　玉阙铜标铁峡镂鸟篆以铭金微紫绀分来酬跃马平淮之绩银章铸就壮从龙分陜之辉布木凤以沛甘霖恢八荒之法网息金笳而舒化日覆九有以戎衣计自陈师以迄饮至捷告惟三时周未四鄙五十二战之偏劳哂二十七征之失利无烦铁筯以前筹免约白衣而并辔阗顔纵捷岂尽空玉塞之庐髙丽虽征宁立防银城之帜积百王之旧愤至此方平建千古之肤功应推无二维豫鸣夫大武正咸临夫太和鳌撑地轴龙绕天戈垂
　　纶音而开朱鸟御
　　黼座以献金鹅四阿则星斗聨珠象
　　天朝之畛界八闼则云霞散绮绘絶域之山河武偃文修乗白骡而发太平之笑风和日丽弹紫电而吟大捷之歌歌曰景星烂兮紫孛消天风鼓兮参旗揺
　　翠华北指兮南有杓展
　　神谟兮廓四郊膏流中外兮无淳浇又曰
　　六龙驾兮环九鸿氛祲净兮戢武功云和鸣兮开羣聋帝基巩兮垂无穷
　　圣万禩兮天之中










　　皇清文颖巻四十六
　　钦定四库全书
　　皇清文頴巻四十七
　　赋
　　日月合璧五星连珠赋【以题为韵有序】　鄂尔泰雍正三年二月庚午司天氏奏称日月合璧以同眀五星连珠而共贯宿躔营室之次位当娵訾之宫为从来未有之瑞诸王大臣请陞殿庆贺
　　上辞弗许惟念临御二载遽覩此嘉祥皆由
　　圣祖仁皇帝所致爰遣各官祭告
　　景陵并付史馆颁示中外与臣民共庆之臣乃闻而稽首飏言为序其事曰日月五星者天之光华也人君徳动天鉴则日月五星各效其灵传曰至徳之明日月若连璧又曰至徳之萌五星若贯珠五星所聚有徳受庆四海昭理中国安寜子孙蕃昌此其占也而营室之宿其位在亥主乎宫庙星眀则昌娵訾者则日月所防之辰在亥曰娵訾尔雅所谓娵訾之口营室东壁是也考其分野则司马迁以为在兾并之域班固以为在燕代之间今我
　　皇上圣徳光辉瑞应所征上之格乎
　　祖宗宫庙之地而下之周乎畿辅逺近之区【臣】谨博稽典籍凡经史所载以逮诸子百家天文防纬之书众矣其言歴代五星之瑞者盖详至若合璧连珠同聚一方虽知其为非常之应而三皇既邈后世无闻惟宋书有之曰帝尧在位七十载经星岀翼日月若合璧五星如连珠乃归功于舜由此观之岂非以二帝相继光华所萃若合若连与天同符之眀騐哉顾其事不见于虞书而纪于二千余年之后此必得之孔子删书之余信而可征然后载之正史岂诸家襍説比乎我
　　皇上以圣继圣正如舜之绍尧此重华复旦再见今兹
　　矣
　　圣祖仁皇帝在位六十余年即帝尧之七十载也我皇上御极以来于今三载正舜之格于文祖之日也圣祖仁皇帝神圣文武广运无方成功文章巍焕已极
　　是千古以来又一尧也我
　　皇上眀目达聪庶绩咸凝光天之下及于海隅是千古以来又一舜也是以太和之气上应天心而征乎天象岂偶然者哉夫自古帝王虽眀君贤主凡于祈祥符瑞之事苟获一事一物如白麟寳鼎神雀五凤廿露黄龙之属方且登泰山禅梁父大赦改元赐爵纪勲甚至作书以示瑞矧夫日月五星之光昭昭离离为四海九州之所同照而共仰者乎我
　　皇上乃恬澹无为谦让弗居皆以功徳上之
　　圣祖仁皇帝而已不与岂不巍巍乎大哉【臣】于是伏而思之徳动天鉴至诚也颂扬先烈至孝也
　　景陵告祥至敬也宣示史馆至信也敷锡臣民至仁也庆赏不行至谦也登封不事至眀也不矜不伐修徳不怠至健也即此一举我
　　皇上深沈之徳其足比羙于舜者固已至矣况乎万防之敕其所以承天命而永天休者又将奚极也为臣子者幸生尧舜之世得以依日月之光华覩星辰之烂缦其何以孜孜赞赞黼黻休眀以覆冐于照临之中也哉不揆肤陋敬援笔而为之赋云
　　龙飞御极之三载凤歴司春之初吉【二月朔为初吉】用告瑞于今宵遂呈祥于翼日夜未半而鹑火之象方昭天将旦而娵訾之光忽霱
　　圣徳上矗乎紫霄嘉祥毕聚于营室二曜同明而共丽宛如合璧之双悬五纬共贯以偕跻俨似连珠之并繂遡自三皇聿辟七政焕发虽符瑞之多端欲征信而咸阙逮及颛顼之时爰有歴宗可核亦仅纪异于五星未闻効灵于日月稽诸正史惟一见于尧舜之迭兴谱其休祥又岂独为汉唐之莫越若夫五星之瑞歴代鲜合或井娄之次同躔或奎壁之垣共踏上自殷周而征验多淆下迄宋元而传闻亦杂欲如珠璧之共炫曽不能彷佛其二三但若星宿之荐禧何难综覈其卄卅尔乃帝徳诞敷
　　王心无斁绍
　　世祖之丕基缵
　　仁皇之懿迹大业更羙于
　　先朝鸿休増光于在昔播膏泽于荒陬洋湛恩于遐僻无一夫之颠连登九有于袵席思
　　王度而仰式玉式金觇
　　圣学而颂如圭如璧比钦明于唐代洵莫测其髙深拟精一于虞廷无由窥其罅隙于是超帝迈王登三咸五至徳协乎天心仁风翔乎下土瑞霭盎溢于层霄光辉照彻于寰宇金乌玉感二气之华而同升太嵗长庚率五行之精而骈聚见夫璇玑告吉仪象呈灵天枢启其钥清都辟其扃开祥光于阊阖覩瑞色于苍防九阂显其昭灼万彚仰其晶荧非仅两珥重轮之异逺胜三台五老之星映于万川如圭璋之可握烛乎四岳似球琳之作屏诚以諴能感神徳可动天以氤以氲非雾非烟萃光华于二五现气象之万千或离离而并照或累累而如连挹其澄鲜溥天为之加丽瞻彼璀璨大地于以生妍于戱非甚盛徳曷致嘉符中天而外亘古所无方之勲华而寜让号曰雍熙而非诬赓飏莫罄其形容衢謡难喻其欢呼求诸千圣百王而罕俦谁能嫓羙其巍焕垂之亿龄万禩而弥耀得不上续夫典谟








　　日月合璧五星连珠赋　　　　　徐　本
　　财成天地驱驭阴阳徳动三光之鉴兆开七政之祥位直乹宫是号娵訾之地象占清庙正躔营室之乡征一人之有庆应元防之光昌原夫二曜之进退有常五星之迟速异候运行则一暑而一寒循环则为夜而为昼中道回旋九行纷辏长庚每前镇星弥后求躔次之适符歴古今而罕遘缅彼颛顼瑞叶履端摄提有纪是为歴元聚东井则汉髙乙未之嵗聨奎宿则宋祖丁卯之年言乎数数际休明之运考乎时时逄交泰之天兹惟我
　　皇勲华为偶文武圣神髙眀博厚物喜阜昌民多仁夀致有道兮丽层穹奉无私兮光九有宜天道之下济与人事而相维灵台察候冯相占时已卯之月庚午之期双轮重重而表异五纬累累而呈竒万里风清九霄云霁繋连城于天中悬照乗于海裔睹黄琮之烟暖蔚矣锦章仰紫贝之光寒焕然绮丽璧惟两而合则同眀珠有五而连之并照荆山之产未足比其清辉合浦之珍讵能方其朗耀宜乎兆庶雀跃道途卿士鳬趋廊庙皇上迓天休而多让辞大美而不居溯感召之有自实积累之所余善继善述兮保乂寰宇有伦有则兮宪章典谟惟天降祥于
　　元后惟
　　后锡福于八区颂升恒于
　　万嵗验正平于六符【臣】幸依日月欣瞻星斗际大观之在上垂史册而不朽拟缋事以成文愧邹枚之赋手







　　日月合璧五星连珠赋　　　　　徐　杞
　　维
　　皇御极至徳合天召休征于日月呈瑞应于星躔或层叠以摩荡或错落以钩连集于崇朝二曜着明而仰止防于营室五纬次苐而灿然亥子之方仲春之月不盈不缩度适合以无愆有叙有伦舍相依而防越时也景气开霁天宇清虚用稽躔次爰验居诸黄道并行两两连城之寳辉光相映累累照乗之珠浮云莫翳瑞霭恒舒郁郁纷纷蓝田之烟郁若煌煌煜煜合浦之产骈如倬彼天文焕兹珠璧楚山遥映和氏惊而莫知洛水如临众灵采而难获宜同云物以书无俟土圭以测卑哉汉宋仅传聚于井奎邈矣黄颛庶无殊于今昔惟一徳感通斯嘉祥洊答五行顺布匪疾匪徐二气推迁乍离乍合
　　天子乃圣乃神乃文乃武齐七政而赞两仪奉三无而修六府文明以止治已发其光华纯粹以精道更超于三五两瑞同呈万物咸覩仰丽景兮灿中天布徳辉兮光下土彼夫嵗星居心黄云捧日瑞露成文东风入律偶钟灵于一物尚珍异而夸竒视効祉于三光自比拟其难匹而乃
　　孝思纯笃
　　圣度渊溯降祥之有自更朂勉于在廷洋洋训谟涣如纶綍巍巍功徳炳若日星将见醴泉出蓂荚生玉衡正泰阶平灵囿麟游丹山凤鸣可致之祥毕至诸福之物咸呈【臣】身厠艺林学惭武库仰普照之清光际昌期之休遇敢蠡测而管窥谨濡毫而为赋






　　日月合璧五星连珠赋　　　　　许王猷
　　徳动三辰祥呈七曜瞻天章之璀璨钦
　　皇之诚孝真无响而不应知有感之必召遐稽符瑞上讫髙阳授时成叙征厥嘉祥唐帝昭其至治周道庆其遐昌汉书东井之应宋纪奎璧之光若夫二曜同躔五纬齐轨辉煌四照荣光并美应景运之独隆亘古今而谁拟我
　　皇上功崇位育徳备中和万防是敕九叙惟歌耕耤则民勤稼穑临雍则化洽菁莪固已祥征灵蓍瑞应嘉禾民气之欢腾无已
　　天心之锡福弥多惟时律应夹钟日惟庚午司歴呈图率土咸覩俨乎琢荆璞而成双灿乎探骊颔而得五尔乃聨形宛转叠彩逡巡金乌蹲璧玉含珍悬中天之夹镜碾厚地之重轮双丸之影交辉兮五徳之精毕集晶晶荧荧彬彬熠熠惟镇星之为吉曜兮偕金水而辅日木火亦同其次舍兮纷光芒而并岀散之则错而为五兮贯之则聨而为一均不盈而不缩兮又何迟而何疾绕重明而効异兮灿娵訾与营室焕琼树以増辉兮映瑶台而添色于是蓝田减耀照乗韬鲜夜光失丽连城输妍非刻画所可致岂编缀而能然覩此纯禧之协应实由
　　帝徳之合天黄童白叟咸颂
　　一人之有道山陬海澨羣歌
　　圣化之遐宣矧簪笔于螭蚴覩昌运于尧年敢不志普天之庆以陈颂飏之言爰拜手稽首而作颂曰
　　圣人御宇至徳矞皇敬
　　天勤民惟几惟康时雍风动治化孔彰
　　天惟鍳斯七曜征祥归羙
　　圣祖谦尊而光臣民胥庆锡福无疆



　　日月合璧五星连珠赋　　　　　于　振
　　人能道造化无私诚至则形故在天而成象志壹则动故先天而弗违此天人之一理盖振古以如斯我皇上御极以来敷政寜民存诚主敬九有仰其照临万物正其性命紫微北拱焕瑞气于句陈华盖中悬耿祥光于斗柄覩钩钤之明润知为大孝之征察斗斛之平量识是屡丰之庆文昌半月缀七宿以聨辉帝座平衡履三阶而居正壁是图书之府天下同文昴为耳目之官百司从令俄闻太史用奏殊祥惟月之吉惟日之良登云台而观物测土圭以分疆尔乃七政齐辉三光并焕如璧斯连如珠斯贯才离海峤俨双镜以晶荧渐拂扶桑比列碁之璀璨实史牒之所罕闻亦名言之所莫赞于是相如珥笔枚叟摛文奏宫商于严乐戞金石于渊云共咨嗟于异数窃纂纪于邱坟原夫二曜之垂象也日为阳徳月乃阴精日有中道月有九行三百六十五乃周天之度九万一千里为去地之程至夫五纬之经天也风伯之师则乍前而乍后苍帝之子亦时缩而时盈或岀于东或岀于西时惟大白或之晨或之夕命曰辰星中央为土主静斯寜亦称之曰地候常作镇于天庭若夫诗美升恒书称复旦重光重轮贞眀贞观星聚于房于以兴姬及周之季复聚于箕汉祚初开遂骈罗于东井宋图乍建爰环集于文奎然而南北殊途春秋异晷考之于汉二曜防于营室而星象不随稽之于唐五纬集于尾垣而着明易轨岂若熊熊旦旦耿耿离离贞摄提而晃朗歴娵次以参差曙色澄鲜讶双悬于琥玦晨光眣丽纷灿列乎璿玑加以天酒凝甘卿云似绣紫气浮河荣光列宿山龙黼黻蔚为天汉之章土鼔篑桴谱入薫风之奏自非符乹之健得圣之时一以清而一以寜表清寜之合撰二为经而五为纬着经纬之咸宜安得际兹禔福庆此昭回也哉【小臣】不敏柱下是司挈壶窥管歌以飏之歌曰
　　圣人作覩时惟日兮贞恒作配时惟月兮仁以育之木道光兮嘉防合礼火徳昌兮金曰从革万寳告成水曰润下春意乃生穑稼惟土周原膴膴敛时五福受天之祜眀明日驭穆穆金波斒斓珠斗歴落星河莫大惟
　　天则
　　天惟
　　圣糺缦光华万方有庆









　　日月合璧五星连珠赋　　　　　尹继善
　　一人建极四海永康道隆首岀化洽胥匡至治感通乎天地大徳合撰乎阴阳其时百灵効顺庶类繁昌山河奠丽麟凤呈祥星辰昭其景庆日月发其辉光固以见太平之验亦以开有道之长昔营室聚星髙阳正位七政攸齐陶唐御世汉书纪东井之文宋代应奎垣之瑞自亘古为希逄迄于今而悉备钦惟我
　　皇上膺图岀震秉箓乗乹仁民爱物法
　　祖敬
　　天崇儒重道吁俊兴贤夙夜凛克艰之戒宵旰诵无逸之篇体信达顺福祉绵绵生蓍草产佳莲一茎数穂遍满农田五风十雨屡告丰年而且安益求安
　　圣不自圣克俭克寛必诚必敬一徳洽于羣工孝思本乎至性祈谷则瑞雪缤纷勤民而甘霖立应既已绥来动和化神徳盛嵗功叙而玉烛调庶绩凝而璇玑正兹者夹钟应律候届春生百昌发育万彚敷荣恵风和畅天朗气清日逄庚午嘉祥毕呈五星连珠以成象日月合璧以齐明奕奕同躔累累若贯位依斗极体昭云汉九道顺行六符炳焕聚奎聚井未足拟其光华重珥重轮总难比其璀璨兆泰运之升平歌中天之复旦是宜合下土以嵩呼恊盈廷以交赞尔乃宪宪令徳秩秩宸正以作则谦以居躬谓休征之协应頼
　　圣祖之神功眀禋昭告陟降潜通宣付史舘垂之无穷声教四讫南朔西东遵一道播淳风仰广运戴帡幪五行以叙万福攸同此诚轶后超前为生民未有之盛卜年卜世绵亿万歴数之隆也【臣】乐戴尧天幸依舜日谨稽首以陈辞未颂飏于万一





　　日月合璧五星连珠赋　　　　　帅念祖
　　陟灵台以周览倬哉云汉之天章涵一元而羃防运六气于混茫擎八山而立柱分九野以画疆则有两曜列序五纬成行昭宣七政炳燿三光盖周九万八千里而共仰行三百六十度而有常繄惟
　　圣人在上御阴调阳朝日夕月五气廻翔夐哉隆哉曜灵呈彩蟾魄舒芒黄旗紫盖武库文昌灿宫中之柱史焕座后之诸郎时则箕风毕雨春露秋霜既顺时以成化爰垂象而征祥尔乃旃防纪年四阳应序月属夹钟日惟庚午张表吐丸吴刚执斧羲和扶轮望舒按部金乌接影而髙翔玉聨辉而对舞水权火衡木规金矩中央执防厥惟后土引元龟兮起朱鸟招苍龙兮奋白虎防轩辕而五之躔娵訾兮以相聚炜兮煌兮合双璧于蓝田玓兮瓅兮贯羣珠于合浦晶光两映金缕交纒玑璇攒簇经纬盘旋始则瑶环相摩以乍接继则寳镜互照而双圆枰上新碁暖玉数枚铺歴落盘边樱实赤瑛一色映天然夫祥麟威凤灵芝醴泉形诸曩昔尚着简编孰与夫阳畅隂纯精气相宣五徳五事融贯醇全布太和之有象昭瑞应于在天盖自髙阳氏以来未之见焉于是保障陈图羣工称瑞
　　天子谦冲咨儆有位归
　　先徳之灵承永孝思于不匮夫功原所自继述之诚也徳盛而谦惕厉之情也瑞至弗贵基命之精也天体虚而行健故象纬明
　　圣孝昭而日新故化育成巍巍乎荡荡乎又何可得而名也重曰曜则七兮极则一兮感之召之迪其吉兮既迪吉兮心无逸于万斯年如一日





　　河清赋【以圣治光昭河清献瑞为韵】　　　　　凌如焕
　　帝眷下土笃生
　　至圣天清地寜民諴物顺百度惟贞
　　一人有庆岳渎于以职方神只为之召应缅厥黄流根源积石自天而来得人以治歴雍兖而经豫徐辟三门而分九壮大陆之竒观郁巨川之胜槩粤稽典册长发其祥图呈羲昊昴化陶唐朱文焕采玉简腾光书纪八年告成功于元后清逾千载呈瑞应于
　　哲王惟
　　圣祖仁皇帝神谟继禹道法宗尧六十年平成底绩千百世日月为昭时陈法驾巡视长河驻龙旌兮沙渚举玉趾兮陵阿睇黄淮之交防劳指授之功多于是阳侯効命河伯呈灵水安其宅民乐其生钦我
　　皇之嗣服善继述以凝承用中建极主敬存诚宵衣旰食工厘绩凝爰型方而训俗亦激浊以扬清蕴中孚之羙备召福禄而来并则见夫瑞麦呈嘉禾献蓍草生卿云现连珠合璧萃聚在一时者乃旷古所未闻苏禄荷兰梯航来万里者实于今而创见尔其嵗歴三余月逾长至阳和肈启之辰万寳毕登之防驰驿使于东南奏河清之上瑞银涛防润迎腊雪以交辉玉镜融波映寒蟾而共冽稽其地则跨吴疆而界秦甸分野同规考其时则举八蜡而献五辛连旬浃月可大兼可久清光与云汉俱长无极复无疆清风合朝野为一盖惟
　　圣心包涵太极故水为动象而静虚之本体湛然常凝圣功保合太和故黄为中徳而通理之长流莹然位列游麟仪凤洵足嫓羙光华神雀仙芝未许方斯盛烈若夫
　　至治弥崇
　　皇图益固只承
　　上帝之宠绥笃念
　　先皇之垂裕福縁善庆惟持兢业以迓天庥乐与人同特荐馨香而昭国祚煌煌
　　训谕防谦弗尚隆仪济济臣工晋秩羣霑异数【小臣】运际升平
　　恩承雨露谨希喜起之休风共效赓飏而献赋













　　河清赋【有序】　　　　　　　　　留　保
　　皇上御极之四年盛徳覃敷治化翔洽布经纶于睿虑锡十五国之甘雨和风运造化于
　　宸衷成亿万年之民安物阜休嘉之气蒸为太和豫顺之征叠呈上瑞凡史册之所罕载旷古之所仅闻者莫不羣臻毕赴孕秀毓竒故骈枝九穂地献嘉禾璧合珠连天开景运萃千载难逄之庆为
　　一人有道之祥于嘉平月中该臣奏表恭报河清自陜州境至江南凡二千余里【小臣】才识谫劣词句庸俚愿效赓飏之盛敬抒懽忭之忱谨为河清赋以志瑞焉
　　维大河之发源亘昆仑而洄洑环坤轴而如带每千里而一曲桃花散漫百川之波浪同归竹箭奔流数斗之泥沙常浊位先四渎色占中央星海分来道己通于赤壤蛟宫映去光长借夫朝阳歴龙门而滉漾下积石而汪洋尔乃瑞雪初晴圆蟾正朗晶晶银波溶溶翠浪阳侯拜舞开氷镜于清流河伯奔趋写鱼龙之竒状天光云影两旬之湍瀬胥澄水碧沙眀千里之渟极望龙马负图之日逊此休征流星入昴之年未逄瑞象惟我皇上至圣法
　　天绍精一之心传眀同日月广裁成于黙运量并坤乹集千圣之大成学深如海裕万年之纯嘏福至如川雨润露滋徧羣生而霑濡占风望水来百国而骈阗然犹兢业为懐
　　时防是敇独运经纶尤勤继述饬官方而植楩楠轸民依而亲稼穑百万之赋恒蠲三章之条屡释杜朋比以正人心屏浮嚣以端士习发太仓之红粟尽饱闾阎支太府之金钱宏开沟洫是以时呈丰稔家庆升平小亷大法俗羙风清喜溢八埏正元防离眀之世祥凝庶物极髙卑恊应之形惟河清之瑞应岂往牒所曽经天不爱道地不爱寳水面云霞波间荇藻清洄熊耳之山洁映钟吾之道源从天上歴逺境而逾澄行自地中值隆冬而弥皎昔传至圣之殊祥果见千年而应兆诚哉气类之感通允矣天心之烛照臣观澜无术望若徒羞幸沾千顷之润莫辨细涓之投覩频臻之上瑞喜叠至之鸿庥识金隄之孔固知玉检之应留灿灿荣光映恩波而共焕绵绵徳水沛
　　圣泽以同流敢献芜词窃效歌衢之义敬摅忭悃愿同撃壤之俦









　　河清赋【以黄河清天下平为韵有序】　　　　　钱陈羣
　　皇帝御极之四年冬十有二月河臣及近河所在守土
　　大吏各
　　奏言由豫之陜虞等州邑至邳徐等州及淮上绵亘二千余里黄河清至今湛然澄澈【臣】读京房易传云河水清天下平易坤灵图曰圣人受命瑞应于河众説所称咸推上瑞盖由我
　　皇上徳备生安治登隆郅万善荟萃诸福咸臻膏泽同于雨露照临并乎日月用是天不爱道地不爱寳凡三见卿云连珠合璧禾九穂麦双岐嘉祥叠至普天率土人人欢喜自幸生逄
　　圣世得覩太平有象即重洋逺岛遐陬极域莫不重译梯航接踵恐后臣伏思三才一理有感必通平成者参赞之实功也嘉祥者位育之征验也乃
　　圣徳谦冲复申命自
　　天告成于
　　祖垂履泰持盈之戒广行庆敷锡之仁尧之允恭禹之祗承何以加兹【臣】遭际昌期歌咏盛事以眀符瑞之由乃拜手稽首而作赋曰
　　鸿蒙既启渎源孔长路折于阳纡之峊分于陵门之冈岀昆仑而蹄涔露白见积石而土色同黄三门逈兮浩浩九曲缭兮浪浪授图应箓芝检荣光洵诸瑞于以征集瑰异之所窟藏也尔其绵绵亘亘逶逶迤迤冐石门而箭激包砥柱而风过抱秦络晋襟豫帯鲁南防乎淮泗北入乎滹沱润物长族振槁起枯既广济乎舟楫还分液于田禾受明禋而効顺爰后海而先河其为流也直者不滞伏者不停羣鳞之类栖托而岀没万年之河揉杂而包并笑寸胶之余技曽何足以窥其一萍惟圣徳之感召乃湛然而澄清似眀镜之鍳物非沧浪而濯缨扶杖而观者万众应期而至者千龄则见夫迅而不骇徐而不迁波恬兮湜湜流缓兮涓涓河伯受命于苍昊令百神之我先大鱼折溜而隐见黄龙防水而洁蠲氷夷握帚兮腾骞于后琴髙秉扇兮荡涤于前折则眀玉润回则孕珠圆洵亘古之罕觏昭
　　圣治于中天维时泽腹方坚吹豳饮社际此嘉平降兹福嘏湮渭一色纳济水而同清日星朗照映银汉而如写覩涟漪之可爱悟昼夜之不舍维黄舆之献瑞播大喜于天下仿元防之盛事乃升歌而进雅歌曰
　　圣人在上叙五行兮怀柔允翕感至诚兮河水湛然应文明兮万物得理激浊扬清兮家用平康百谷用成兮五风十雨泰阶平兮庶可歌兮不能名兮







　　河清赋　　　　　　　　　　　尹继善
　　聪明惟
　　天时宪惟
　　圣覆冐无私旦明必敬徳泽周乎羣生孝思本乎至性和四序而平八风顺五行而齐七政惟诚必通有感斯应覩万物之咸寜昭
　　一人之有庆盖由精一遥传中和交致建极作则以绥猷秉道乗乹而岀治成位育之鸿功尽圣神之能事逺宗近守既迈帝而超王合撰同流复参天而两地是以庥征叠见品彚咸昌民跻夀域嵗乐丰穰山川呈其秀灵经渎献其嘉祥万象渊涵早浄桃花之浪一澄澈影连银汉之光尔乃马图复岀龙采全昭率土上平成之颂普天来清晏之謡皎洁则徧二千余里绵延则袤四省而遥稽从前之瑞牒诚独盛于
　　圣朝底定逺过于夏禹放勲嫓羙乎唐尧若夫梯航入贡沧海无波清同甘露瑞胜嘉禾光添玉佩羙润菁莪溥博渊泉而声名洋溢咏歌沐浴而治化渐摩抑且金沙皆洁歴久犹清波恬日朗水净沙眀当奏疏之入告益保泰而持盈答鉴兹于求莫副贻谋于观成蠲吉眀禋永笃率由之念晋阶锡福钦闻咨儆之声【臣】中秘叨荣寸长未擅共庆
　　天庥渥承
　　主眷以瑞应之光昌卜歴年之亿万效康衢之讴吟望彤庭而拜献乃敬作歌曰景运方隆兮
　　圣人在位百神懐柔兮羣流和防河澄清兮民物泰诸福骈臻兮欢腾中外






　　河清赋　　　　　　　　　　　张廷瑑
　　圣王御极四海永清恩泽周乎六宇休养徧乎羣生扬武威兮逺徼矢文徳兮太平庆着穹苍灿光华于七曜祥征大地产嘉谷之九茎尔乃月在嘉平河流献瑞看清水之沦漪喜碧波之无际岗峦逺映沙禽髙举以双飞藻荇丛生锦鲤浮防而作队粤稽往昔之载籍四渎首重夫黄河溯发源于星宿歴积石兮扬波过龙门而澎湃千里经底柱而激湍偏多禹乗四载始奏安澜之绩汉勤万乗徒吟瓠子之歌自昔河防未易濬治惟期疏导以安流罕见澄清之克致今者上下天光更无纤翳歴久而微波不兴三旬而湛明未艾大吕表嵗功之成洛邑为中州之防绵长道路欣看二千里之遥直注东南蜿蜒十数郡之地水连淮渎以晶莹早识
　　恩波之汪濊于是羣工拜手竞上龙章嘉瑞旷千年而始遇竒祥着歴数之遐昌咫尺是传乎史册矧兹绵亘而久长海不扬波尚颂成周之盛治河流澄澈益表帝徳之辉光
　　天子乃道积弥谦圣不自圣宵衣旰食惟勤宇内乂安夕惕朝乹共见修已以敬不事笺贺之繁文务广覆载之实政载敕班聨而共勉用答昊天之瑞应爰举祀典宿戒仪曹瞻
　　景陵兮肃笾豆陈芬苾兮奏箾韶维我
　　圣祖灵爽匪遥相
　　上帝而锡兹繁祉实陟降之神眀孔昭敷
　　湛恩于臣庶沛
　　大泽于九霄百尔咸荷进爵之荣靖共益励志乎盛朝
　　圣徳弥纶乹行以健继志述事墙时见维重熙之累洽爰上瑞之叠现景运共庆夫升平
　　宠命更承乎恩眷【小臣】握管以扬休用伸微之欣忭不揣谫陋之文敢效衢歌之献

　　河清赋【有序】　　　　　　　　　赵大鲸
　　皇帝御极之四年冬十二月黄河澄清自陜州至徐邳淮宿二千余里地连四省时歴数旬诚太平之嘉瑞自开辟以来所未有也谨拜手稽首而献赋曰
　　时当泰运瑞见河清湛洪源而皎澈涵万象以澄眀治恊修和聿着
　　圣朝之嘉应祥征清晏益昭天下之隆平尔其天一滋生坤元涌溢尊为渎宗号称水伯岀自昆仑导从积石既遥引乎星精亦下萦乎地脉分两源而积势逶迤疏九而旁流润泽三门逺注徒闻浊浪之黄六斗曽量未见春波之碧若乃川只效顺河伯呈祥澄澜浩浩素液汤汤拂祥风而涟漪弥临瑞日而清泚汪洋一望空明映氷壶而见底千寻朗彻湛玉水之流方涵碧落而镜光如洗绕金隄而练影偏长星斗辉澄恍三秋之银汉云霞彩漾疑五色之荣光息巨浪于桃花晶莹一片照翠川之兰叶洞晰毫芒诚以凝两间之恊气而表帝治之光昌尔乃世际文眀时登至治值寰宇之澄清仰勲华之格被调寒暑于四时普蕃鲜于庶类玑衡朗润象纬既见于中天经渎安澜濬涤复彰于厚地惟景厯之方隆正嘉祥之叠至粤考灵源之神应屡着符命于瑶编玉检金防三公临观于舜世飞星入昴五老呈瑞于尧年緑字授而禹功方告白鱼跃而姬箓开先惟帝王之诞畀呈河洛而相传乃溯洪流歴四千余年而底定欣闻清驶亘二千余里而连延斯天地太和之气周流而洋溢亦宇宙郅隆之运轶后而超前乐九州之熙皥抚万国而陶甄敕防康于业业荷福佑之绵绵荐明禋而昭格
　　沛渥泽于班聨巩金瓯于寳歴调玉烛于薫弦敬咏懐柔于周颂而歌景庆于
　　尧天


　　河清赋【以圣治光昭河清献瑞为韵有序】　　　　李清植【臣】闻河清者圣人之大瑞其説见于易纬诸书盖河为云汉之精川渎之长故其休征与圣神相应也我
　　皇上御极以来仪象咸熙苞符骈集兹于敦牂之年嘉平之月自陜州及淮扬二千余里河清累旬【臣】载稽舆志河之泙湃底柱为最陜州即其境也陜以上渭防河于潼陜以下洛防河于巩济防河于成臯则此二千余里间正滉瀁溭淢之区而乃激浊为清易浑为练由我
　　皇上道演羲图功崇禹迹实躬
　　上圣之徳以成千年之运用能臻斯上瑞时羣臣表请
　　受贺
　　圣谕谦冲防告
　　景陵以答嘉贶顾荷
　　恩防羣臣咸晋一阶【臣】窃惟以善归
　　亲孝之至也以恩逮下义之隆也谦尊而光礼之柄也
　　受宠若惊智之符也
　　皇上所以迓庥于无疆者四徳备矣臣目覩殊祥躬逄
　　庆典诚欢诚忭谨稽首而献赋曰
　　眷徳自
　　天凝休惟
　　圣千祥云集值运防之方亨九曲波澄普寰瀛而同庆溯其灵西来洪澜东暨泽濡九里本资天稷之精秩长百川实视诸侯之位能启昌符以光郅治惟夫祚逄轩昊政嫓虞唐升氤氲之佳气燿炜煜之荣光玉检金防龙负图以蜿螾阳参阴两马呈数以腾骧则绛潦収而晶涵明镜绀流澈而色漾澄霄皓月来时涌潭心之丽彩云华映处灿波面之琼瑶盖经千年而希觏亘万古而为昭者也我
　　皇恩覃海表治轶衢歌敷文则奎光炳象扬武则葱岭止戈既风行于星宿之海遂祥生于牛女之河维时日躔星纪月是嘉平方欣阶泰乃庆河清别萦流恍似沧浪之水槎通天上依然天汉之精况复上自洛川下连淮甸祥开伊阙稔周歴之常绵瑞见泗滨应虞悬之入献遂使万顷桃花三门竹箭湛尔而莹滺然若练二千里之珠液一亿万年之金隄永奠于是四表腾懽百僚表瑞自幸遭逄之盛愿效山呼用彰飏拜之休长占川至我
　　皇犹秉谦衷永懐孝思溯丕显丕承之烈善则归亲推至爱至敬之心恩能锡类本徳馨而致告焕乎文章敕寅亮以凝禧夐哉
　　睿智
　　圣敬日跻
　　天庥滋至遍埏垓以归向航海梯山尽覆载以尊亲髙天厚地


　　河清赋【有序】　　　　　　　　　吴兆雯【臣】闻水先五徳通一气于清寜河滙九州被两间之润泽图书而后神应遥传纪载以来澄清罕觏钦惟我
　　皇上功隆位育道备中和溥浩荡之恩膏泽沾兆姓集崇鸿之景福瑞应万年合璧连珠仰髙苍之垂象两岐九穂覩大地之呈竒
　　至徳感孚嘉祥洊至惟此河清之应尤彰
　　圣治之隆【臣】幸列班行欣逄上瑞墨池得气防大造之涵濡云汉为章借
　　鸿钧之陶铸谨拜手稽首而献赋曰
　　灵区绵亘河水迢遥澜飞东注波合南条达昆仑之众接星宿于层霄度龙门而漭漾经积石之岧嶤迤髙陵以逞势滙沧海以来朝洪惟我
　　皇上膺景运抚寰瀛天地合徳日月同眀八方寜谧六宇升平恒缉熙以承
　　祖徳益乹惕以法
　　天行精神昭格善气来迎
　　帝用申锡河効澄清尔乃数郡如环两都若练歴雍豫以潆洄接黄淮而丽奠当四方之防极于地尤灵涵万象以清辉维
　　天所眷时逄永日序近阳春射晓光而森森澄夜气以逡逡星耀丹砂而有防月开玉鉴以无尘万顷平潮经数州而一色千层碧浪浃累月而如新于是河臣驰奏于金门史笔特书于玉署咸志喜而矢音倍洗心而涤虑维时
　　天子旰食未遑宵衣在御谓
　　上帝之宠绥頼
　　先皇之黙助察休咎于微茫敢须叟而暇豫沛恩泽于臣工腾欢声于朝宁乃知光大业集鸿庥功髙而心愈下徳峻而福弥遒四灵効顺百神懐柔考荣河之所自盖晏清之有由是宜与凤舞麟游并纪太平之象醴泉膏露同昭至治之休【小臣】不揣固陋敢载拜而作歌曰猗欤我
　　皇孝徳全
　　圣祖鉴察吁
　　昊天载锡繁祉如源泉河水立见清且涟遣官祭告心倍防从兹亿万寳祚延【臣】衷窃愿効微涓抽毫进献河清篇








　　皇清文頴巻四十七
　　钦定四库全书
　　皇清文頴巻四十八
　　赋
　　甘霖赋【有序】　　　　　　　　　陶正中葢闻至治之世雨旸时若王者徳协两大功施九有上天降康以彰厥应理数自然致不爽也维兹季春方当荐鲔祈麦粒我农人大泽涵濡一雨三日率土臣庶咸欢欣鼓舞受天之祜
　　皇心载欣授简【小臣】缀赋以献【臣】辞曰
　　惟景运之累洽秉至徳以升闻溥化育于苍黎殚子惠之恩勤仁风翕习协气絪緼懐保知依轸切干年之妇子治平有象非闗景庆之星云尔乃严宥密通穆清玉烛调泰阶平两曜防合五纬交并轶史牒之纪载超三五而莫京臣工拜手而陈词惟曰
　　一人之庆我
　　后流谦而答贶遹求兆姓之宁兹霖雨之及时更锡福于天行有渰凄其下济弥惬适乎
　　皇情时则姑洗纪律脉发膏土咏春日之迟迟望周原之膴膴将懋力于耘耔庶屡丰之再睹咸食徳而饮和爰五风而十雨先夏三日农功甫聚上天豫以顺动式沾洒以周普气泱泱以云垂泉涓涓而溜吐必流润乎海壖先优渥乎畿辅将令杏花菖叶敷霡霂以滋培行见清甽泠风被汪濊而鼓舞于斯时也
　　天子穆然深念旷然遐思俯八荒之在闼繄昊天其子之余左右乎有民乃昭受而抚绥际斯和防并沛徳施伊吴防之财赋甲天下而弗支揆物力以休息减嵗贡之朱提损上益下因时制宜合天地以周流溥美利而弗居大业丕承克艰载凛嗣歴服以无疆用諴和兮庶品乃庆仓箱乃占庾廪告上瑞兮在兹措安全于席袵卉木知荣既桑沃而桐茂禽鱼有喜亦林飞而川淰庆流方甸荣集朱绂布惠恺兮上蟠下际载恩膏兮东暨西讫登春台以发育难名
　　圣徳之浑涵逄化国以优游莫肖
　　神功之茀蔚符干始于不言彰行生于时物仰继照颂作求溯邦本之攸宁惟率育于来牟矧丕基之绍述以民事而诒谋此际烟霏雾敛风举云流勾出萌逹緑野青畴女执籧筐佃翳罝罘善万彚之各得挹芳润于齐州岂不足以征景命之有仆昭百禄之是遒尚求端于防漠信克缵夫大猷【小臣】固陋授简
　　大廷沐膏泽兮无际濡湛露兮载零掞藻天垣文谢天章之玮丽挥毫
　　春殿笔非春水之清泠乐洪钧之陶铸归模范以流形愿得颂仁声之洋溢窃染翰以屏营





　　惟天聪明赋　　　　　　　　　夏之芳
　　惟
　　圣王之御宇实受命于维皇揽抚绥之化先昭徳于彼苍乾元协极泰运方昌本一清以握纪御六气以周方大化超无言之表洪钧挈亘古之纲清宁奠乎八极文明炳于三光凡此覆帱之功罔外皆其聪明之徳所彰尔其遡厥洪蒙翳惟太始统驭隂阳系维躔纪廻轮轨而不倾布斗纲而不倚真精郁积以运旋元气浑沦以周被语声臭则冺于空苍凛旦明则通于最迩聿天鍳之时悬乃普照其未已夫惟真宰常存清阳上荐察帝命之有原识干行之至徤圆灵含不贰之精橐籥立大中之撰易简而理得正大而情见神通复于一元诚絪緼以万变位穹窿而莫外之仁垂亭毒而普无心之眷縁阴隲之皆公乃形声之尽遍惟天至聪实辟羣防无声可听有响斯融不呼吁而物情尽逹匪听闻而帝谓常通惟天至明实察羣生有形皆彻无鍳不莹洞八荒而隠显毕见照六合而族类咸宁由是浑浑沌沌离离炳炳万象以该两仪斯定以四气为号令之符以七政为鍳观之凖焕日月于珠璧灿星辰于奎井萃箕毕以类情昭风雷以示警神符翕赩而宣化景祉联绵而耀影皆所以显法象之昭垂为人事之修省若夫功专资始徳溥流形敷化育泄发精英或煦妪而长养或清肃而严凝或施徳而栽培或垂象而玉成四时代嬗百物丛生蠕动喙息甲坼勾萌同游灵造共仰穆清莫不昭苏洞逹澄澈晶明纷鸿蒙于品彚妙鼓铸于形声尔乃天心永着帝载无偏仰
　　宸衷之至契钦
　　睿鉴之高悬既通灵于阊阖亦赞化于陶甄稽庶征之协应考众曜之同躔思光华之复旦感嘉祉之来骈几康益敕对越尤防明及乎万里之外聪彻乎万籁之先清问则众情悉防烛照则羣幽毕宣徳敎光于象纬政令齐于玑璇扩四序之和于四表逹八风之气于八埏灵承兮与天合徳奉若兮与天周旋庶景运歴万年而不息乃休嘉永契乎苍天














　　四时勤政赋　　　　　　　　　吴应枚
　　圣人御极寰宇升平三辰朗曜四海永清政每成于宵旰功每顺乎玑衡合两仪而参赞嫓四气之生成广运与健运同符弥纶太极五事与五行相凖涵育羣生原夫至诚者无息至公者无私日月得天而乆照阴阳顺序而兼施仰鸿钧之有物恒布泽以乘时秋肃春温王政尤详于月令农功蚕务勤民载咏于豳诗騐庶征之协应知善政之咸宜绛帻司晨慰
　　天心而曙声常早羲和测景体
　　君意而昼漏恒迟惟
　　圣宪
　　天鸿犹广被既肃官方尤殷民事万几时勅安益图安庶绩咸熙治弥求治宁民察吏慎乃攸司大法小防儆于有位为寒为暑兢业无间于宸衷宜雨宜旸举念常周于万类于以见
　　上徳之懋昭而四时之气皆备也若夫绥猷锡福夕惕朝乾方春而始和布令入夏而觧阜风传秋则庆西成于平秩冬则颂月吉而迎年本一敬为敷施节宣有序本一诚为昭事夙夜惟防当彩旭之初明早觐
　　龙颜而就日迨银蟾之既朗犹瞻斗极于中天于以见渊衷之顺动而四时之用俱全也是以民歌乐土吏守官箴道明轩镜治洽虞琴眺祥光于芳籞凝瑞霭于华林不独游目骋懐借以共鸣夫悦豫惟愿时和嵗稔因之遍溢夫讴吟日新又新跻成汤之圣敬克勤克俭惜大禹之分阴时有四时统以行健之徳道不贰道归于主一之心粤稽二典纪羙平成君咨臣警益赞臯赓惟日孜孜彰泰交之志合乃言采采昭喜起于谟明葢敬授人时骏业每成于无逸斯钦承天纪景运聿肇夫隆平维我
　　皇之勤政实逺迈夫虞廷于是在朝之臣从而颂曰我皇勤政典章肃兮礼乐明备光炳郁兮与时偕行溥茂育兮
　　天子万年膺百福兮于是在野之民从而颂曰我皇勤政制度详兮
　　临轩敷治辑万方兮日升月恒永就将兮亿万斯年庆明良兮












　　谦受益赋　　　　　　　　　王丕烈
　　粤稽圣哲惟谦是执心秉其虚徳臻于实退然而衣若不胜讷矣而口如不出礼让统为国之全徳柄叶六爻之吉有容乃大悟集益之良谟以下为基信律身之要术观乎天道曰谦是崇阴阳以和而迭运寒暑交让而有功日虽秉阳而有中有昃月不恒满而示阙示冲观乎地道惟谦斯泰承天而行以顺爲宰河汉以茹纳而深乔岳以蕴藏而大然则谦之为义本诸天地而不违统诸人道而无外者也仰惟
　　圣天子道隆作覩天亶聪明弥纶六宇普被寰瀛乃犹懋钦若重凝承厪求宁观成之志深虚已聼物之诚询刍荛而惠畴若采执恭俭而慎宪省成虽复上瑞频臻嘉祥叠应极府事之修和益旦明之笃敬重熙累洽膺泰运则有而不居
　　徳盛礼恭仰冲懐则谦而弥
　　圣斯所以迈千古而独隆绵万年而集庆也乃知允恭克让者自然之道戒盈守约者下学之修抑抑徳隅则不僭而不忒温温道范则无咎而无尤心惟期于不亢福亦存乎自求宜其凛若临渊卑惟法地觉虚受之有功惧骄盈之为累景考父之鼎铭监周家之欹噐樽节退让则得乎礼之大全优柔平中则备乎乐之至粹高不危而满不溢心逸日休有若无而实若虚功成勿替敬而无失卑以自牧不惟善处身世之宜居位必让受宠若惊斯为克守恪恭之义不矜不伐而功能愈崇若拙若愚而徳辉弥着尔乃玉以比徳心亦有田始则约而鲜失驯致恭而能安挹虚衷其若谷征多福其如川惟一心之内敛臻百行之浑全敬人而人恒敬后身而身自先斯理不易兮祗此秉志秉身之学千古常昭兮无过福谦福善之天



　　求贤赋　　　　　　　　　　　钟　衡
　　圣人御宇贤路宏开旁招俊乂广进英才十六族之哲人皆至千百国之杰士毕来蓬荜偕升尽冯翼孝徳之彦
　　禁闱初啓胥盐梅舟楫之材观夫师师济济羣贤争赴感风云之防合共奋天衢欣茅茹之彚征咸登
　　皇路比上瑞于鳯麟簉清班于鹓鹭合楩楠杞梓以齐收等圭璧琮璜之并聚骋骅骝之逸足不闻伏枥长鸣发瑾瑜之竒光岂致懐珍不遇是皆由
　　圣世之旁求斯以覩人才之乐附我
　　皇上取人若虞舜得士法陶唐分职命官朝无不登之硕彦惠畴亮采野无不选之秀良奉贤书而献者遍及于茒檐蔀屋彯组绶而来者毕致乎清庙明堂固已人思登进士快明扬矣乃犹志切
　　临轩情殷侧席宏其延揽之条广其升庸之格千里百里集万国之梯航一徳一心降
　　九重之纶綍谓多士之挺生俾在位之咸列爰开网广罗沧海之珠用彻冰壶长照荆山之璧协梦卜而求士物色遍逹于岩阿勤吐握以见贤菁英悉钟于川泽春华秋实括六合以无遗行举言扬统四门而咸辟岂不以堂防非逺惟徳是崇克知三宅三俊端頼四目四聪占一善者无不録名一艺者无不庸东箭南金萃羙于苍龙阙下西琛北賮献珍于金马门中培九万以齐征羊角遂天池之运击三千而并上羽仪庆瑞世之逄此人才所由胥奋而髦士于焉景从也乃知治国先在求贤而得人所以致理故或开选举之科或招鸿博之士或束帛贲于邱园或弓旌逮于闾里无不广集羣英旁搜众羙彼轩皇六相征治业之恢宏舜帝五臣扬休风于喜起殆前后同符古今齐轨者欤敬拜手稽首而献颂曰我
　　皇御极治休明夔龙稷契盈庙廷股肱元首歌载赓崧生岳降萃竒英咏杕杜兮赋鹿鸣登良选俊劳
　　睿情野无遗贤
　　盛业成于万斯年垂太平














　　无逸图赋【有序】　　　　　　　　宋　楠【臣】闻惟精惟一者列圣之鸿图无怠无荒者百王之大法考明良于帝世君咨臣儆聿有传书遡授受于周邦大烈耿光丕绳祖武粤若成王嗣服敬闻家相陈谟载在周官篇名无逸逺溯三宗之享国着得名得夀之征上陈三后之开基昭卜世卜年之本以寅恭而匡主徳以稼穑而念民依一篇之中三致意焉我
　　皇上勤求治理念切痌瘝厪八荒我闼之心广天下一
　　家之量遂授
　　彤廷之秘简赓飏唐室之新图借寳绘以抒忱情依北阙被薰风而式化治轶西京【小臣】不揣固陋谨拜手稽首而作赋曰
　　惟王建国惟圣法天敬以敕几凛小心之翼翼勤以立政励终日而干干学于古训者有获监于成宪者无愆载以青箱知箴铭之足式垂之翰墨俨图绘以堪传原夫政在周官书名无逸勅天命则戒夫荒宁凛民碞而周知稼穑遐观殷鉴遡三后于在天绍我先王见一人之廸哲于观于逸深严恭寅畏之思康功田功尽懐保惠鲜之实岂不以功崇惟志业广惟勤鼓明作有为之气绵至诚无息之神考成防于徃哲缅遗烈于前闻为制治保邦之本见责难陈善之慇亦越后王良臣光赞师政绩于成周笃匪躬于姬旦霜纨静拂凝毫素以辉煌绨几闲披耀丹书之璀璨着勤劳于邦本千秋之金鉴为昭绘作息于农人一巻之豳风可按由是珍诸緑笥列在芸编玉轴初开彩动紫宸之殿缇囊乍啓辉流兴庆之泉葢欲知小民之隐愿必先绍哲后之心传也逖稽往牒治道攸同或钦明而光被或濬哲而温恭或丹书昭其敬徳或玉简纪其丰功盘盂镂其寳训几杖惕乎皇躬惟鉴观之不逺匪藻缋以为容亦有图美庆云画垂嘉谷流观山海周遮六曲屏风诏写乘黄蹀躞千金骏足虽摛革掞藻趣偶渉乎渊衷而东作西成计未周乎蔀屋岂若道光圣化念切民依识三农之疾苦流奕世之音徽援古以证今恍闻二代咸和之盛因图以立义如聆一廷诰诫之词洵足以缵承夫往昔而昭示乎来兹我
　　皇上钦承无逸继序不忘建极以敷锡庶民泽被于东西南朔观文而化成天下风行乎侯甸要荒然且望道未见视民如伤云陛宵深亶聪明于巻轴松窻夜啓究治忽于缥缃前席而问苍生斯谋斯猷则惟我
　　后之徳求衣而亲藻衞是训是行以近
　　天子之光洵业隆乎姚姒而化协乎平章何俟图悬无逸廼足以跨越成康也哉





　　奉三无私赋　　　　　　　　　董邦逹
　　维
　　圣皇之御宇规两仪以立程扩知临于无外与悬象而着明八埏资其怙冐庶类仰其作成理何隐之不烛鉴何时之不莹等涵濡于亭毒符昭旷于穆清容保为懐道契直专之蕴偏私悉化徳敷离照之精葢实以一心之昭事而溥至徳于无名职覆维天是曰大圆于穆之命不已行健之徳为干保合靡穷妙万方之鼓铸流形有象神一气之运旋职载者地隤然以示既含物以化光乃顺承于不贰物本之而亲下从类皆宜道大生于不穷统形尽利积气之光日月为章照临下土正辔中黄金波扇影水镜凝霜以迈以征共识流辉之自逺相摩相荡并昭旁烛于无疆凡此三者天道运以隂阳地道布其柔刚彼二纪之灵曜亦亘古而煌煌黙转一元大亨以正潜搘八柱直大以方曰贞明而贞观觉生民而立常繄大造之无私顺应皆
　　一人之奉若不遑尔乃仁能育物厚以畜民继离出震化被无垠范围而不过鼓舞以尽神大施生于阖辟体隂隲于洪钧高兮明兮效帡幪之大徳博也厚也协持载之深仁握钦明以立极普乆照于羣伦奠六防于袵席开万古之防屯惟奉三无以驭世斯昭治化于长新我
　　皇上圣徳并天地文敎灿云霞涵八荒于在宥合四海以为家浩乎覆载之寛无以拟其广运昭乎日月之丽未足喻其光华乃犹法干行而自强不息宵旰常殷应地道而日进无疆安敦益裕逹四聪明四目冀民隐之毕宣康庶事励庶明期物情之毕露裁成有事民悦不劳纬理无为因物各付是诚运乾坤之橐籥变化从心发日月之晶光昭明有朗自荡荡而平平亦无偏而无党干以易而坤以简尤彰辅相之功日重光而月重轮永睹升怛之象惟无私之至始人遂其私必奉三以临斯徳参乎两小民游则天之盛世歌化日以知长【微臣】忻就日之私忱戴光天而共仰















　　律吕相生赋　　　　　　　　　张映斗
　　圣天子智周六合道洽八纮理涵太始数契神明运会开乎元造制作得其大亨礼敎昭宣执玉帛者万国乐章纯备舞箫韶之九成式如玉而式如金丕显文明之化声为律而身为度洪敷易简之精四海承流既见清和之咸理
　　九重授简载赓律吕之相生原夫两间有自然之音二气鼓百昌之族显之为万籁之鸣微之在一阳之复惟轩后之神灵得伶伦之允肃求中声于太虚啓元音于沕穆逹隂阳之气肇自律筩定清浊之音截兹嶰竹调和四序通万彚之光昌周流六虚参三才之化育尔其精含橐籥律转鸿钧和声协管稽数周轮三十六宫端其始八十四声蕴其神振大响于铿鲸节奏启钧天之秘聴和鸣于翽鳯雝喈验协气之纯用三分以为凖隔八位之维均参而伍之阳变阴合而律吕自成条理统而防之阳倡阴和而律吕互为引伸理究图书神气先征其应合数兼畴范苞符亦得而指陈葢乾坤以生物为心宇宙以太和为干凡二仪之絪緼皆一元之统贯阳极于已而阴生午中阴盛于亥而阳生子半金水敛物而成言乎艮故应而毕宣木火生物而相见乎离斯成文而愈灿五音以此而昭六律从兹而按相生原于相配错综自得其归变声召乎半声踈密亦通于算在气数之敷宣悉真精之泮涣是故阳以下济为徳阴以上应为功黄钟之数至多损二十七而合林钟之管南吕之数至寡益一十六而合姑洗之宫数有乘除布之自成其协应声有高下比之皆得其和同一阴一阳自推迁而成嵗一呼一吸即清明之在躬均调六气宣畅八风熙庶绩而惟歌惟叙统万物而成始成终此皆相生之妙用有以宣
　　景运于天中要之律吕之克谐悉本
　　宸衷以防极惟仁义中正之是安斯乐易均平而各得我
　　皇上诚敬图几钦明作式本和节以理万民用和宁以导百职无声之乐独契于渊微大顺之情长操乎恭黙治世之音安以乐彰亿兆之欢愉敬心所感直以防逹臣隣之悃愊神人以和而格于百兽胥气盛而化神光天之下而至于海隅悉饮和而食徳振三雍之钟鼓更陈干羽于廷阶调六艺之笙簧还聼和鸾于镳轼所以嫓咸英韶濩之休风用以垂亿万斯年之盛则









　　藏珠于渊赋【以藏珠于渊南华妙蕴为韵】　　　陈大受
　　繄晶莹之瑰质托澒洞以深藏委淤泥而毓秀泳滋水而储光孕异彩于蛟宫月魄逐圆灵之景扇清辉于贝阙海人游虚白之乡映牛斗以宵腾去天尺五搆蜃楼而昼涌在水中央体自空明本无心于媚泽神惟澂澈非有意于垂珰蛉头讵假鱼目宁方日浴清而加粹畴伺睡以能攘原夫徳至渊泉海出明珠素李既产馆陶酸枣亦出夫余象不燥而不湿芒若有而若无静以常流俨若八环之转动而得正何有九曲之纡匪捋羊之可得知弹雀之为虚増重价于五城漫夸结绿炫空花于一掬难恃离朱有化神之足尚岂投闇以相于然而寸阴自竞百斛非须聼沙漠之自至却汉阳之来输悬向明堂虽云制火之还诸赤野依然入水不濡浦悠然其来复岸渥若以不枯防漆园之微妙见心性之最初若夫
　　圣人有作大道斯全开金镜而外朗懐珠囊而内鲜玉海方澄閟之无声无臭之内璿源独濬精之有形有色之先萃灵明于紫府深保合于重渊象罔索自轩辕扬华百国鳯仪啣于少昊旁烛中天累累一贯者足乎聪明睿知离离四照者偏乎东西朔南家拜百琲之锡人披七曜之函但羣瞻
　　帝光之格被而孰测
　　圣衷之渊涵若乃不贪返朴无欲去奢全浑沌于剖凿养天地之萌芽三丈靡衔于双阙一枝莫餙于九华泽及枯鱼岂望报池边之索恩周赤蜯肯问津海上之槎仰惟
　　至徳之一节益征全量之无涯是知身如珠树心即渊峤潜伏孔昭含章有耀其机活活随九品以赋形其息深深贮百灵而待召真元自揽于天君圆折奚求之海徼【臣】等微爝徒然寸丹黙运际珠斗之高标瞩瑶光而得近忝拂拭于席珍佩精纯之寳训源同废井质慙敝緼曾何足探溟渤之浅深而窥璇玑之奥蕴
　　藏珠于渊赋【以藏珠于渊南华妙蕴为韵】　　　赵大鲸
　　明珠朗耀赤水潜藏惟渊流之深静能涵蓄乎光芒象以含章斯灵莹之妙谛方之有羙乃比拟以昭彰懿夫世之所寳莫贵于珠天精独秉地产攸殊径寸晶莹表夜光而有耀盈盘的皪似月彩之旁敷其托体也圆而不滞其为质也净而不汚斯宜含蓄于清泠之府而韬光于邃穆之区尔乃物从其类溯厥生初惟储精之独异每寄迹于元虚碧浪奫沦漾明辉而不定澄波弥涵瑞彩以相于斯灵光之不昧就昭质之能如故夫珠光皎洁藏彼深渊随川流而毓秀依水徳以呈妍寳气中涵隐幽潜而如贯清光上彻映空水以相鲜其得于天者独粹而禀于性者独全无精不蕴无羙不含比方流于羙玉显圆折于澄潭位次析津似联辉于斗北还从合浦独振采于日南虽保真之素裕孰索照而幽探是知物其有矣生也无涯湛露如凝乍浮光于瑶草明星有烂恍倒影于玉沙秋水至而蚌胎渐长春浪暖而龙气舒华异彩玢防映三宵之瑞霭寳光煜爚夺五色之明霞故得秀应三辰光垂四照藏之者深似渊微而莫测蓄之者裕乃静存而有要既源源而不穷亦物物而相肖非深识者孰能喻其微非朗鉴者孰能领其妙圣天子睿哲性成文思广运御物昭光被之勲居心本钦明之蕴金镜旁烛于无疆珠囊永挈而朗润孰不叅南华之妙义而遵
　　皇极之彜训也哉








　　藏珠于渊赋【以藏珠于渊南华妙蕴为韵】　　　张映辰
　　圣天子御六合抚万邦心思周浃乎庶类声敎暨讫乎遐方其为万化之主宰者
　　藻鉴有如神之用而涵方寸之虚灵者
　　渊衷有不尽之藏原夫理定若止水心清如玉壶非潜遁而不曜不逆亿而自孚观万物之自得识大道之非迂彼元防之司天得一以生水而精华所结川含媚而成珠尔其天池之濆大河之湑泽曰薮泽区曰具区为异物之所宅疑神人之所居葢地灵与天产交聚而珠光与水气相于则见夫冯夷剖之于蚌鲛人泣之于渊或神鼍之窟所孕或骊龙之穴所穿月朗星辉胚胎夫精气银涛翠浪荡漾乎珠蠙宛似烛龙之耀恍如璿玑之圆想其波光上下珠贝浑含任有心之擕取聼斯世之搜探与泗磬淮鱼而并贡者地不限于泽国极朱崖儋耳而来琛者郡不尽于海南即渊薮之静藏无尽而南华之寓意可叅岂不以心之所宅宜静理之所寄靡涯惟理在心而备涵乎精意如珠在渊而静敛其英华息之深深贵洗心而藏于密光之煜煜实普照而无以加我
　　皇上太虚之体中涵神明之徳坐照寂然不动若无思而无为感而遂通必先知而先觉渊泉有本时出而不穷智珠在胸光逺而有耀葢躬握夫化原而心契乎理妙夫是以体干符秉泰运聪明不遗于遐闻见不蔽于近至诚立天下之本至精发圣人之蕴喁喁向风者羣钦
　　圣治之光昭而亹亹不已者益懋
　　宸衷之学问




　　皇清文頴巻四十八
　　钦定四库全书
　　皇清文頴巻四十九
　　赋
　　五六天地之中合赋【以敬授民时圣人所先为韵有序】
　　刘　纶
　　皇帝御极之元年闿泽澍濡庥征洊洽珠囊既启玉烛方调披东序之图不数元包洞极布南台之筞何知宣夜周髀猗欤其所谓上参天下贰地登五位御六乘颢气所涵及物物解太和所鼓被人人怡者已【臣】逖稽汉志兼采唐书知阴阳之数定自二中歴象之原通于一合是以术同窥筦还随豹尾以抽毫技逊挈壶猥进螭头而受简赋曰
　　繄一元之推嬗维三才之有正超鸿蒙以开天首狉榛而立命廵河拜洛剖万象以成苞迎日占星揽四时而为柄粤偻句之眎范元王叙之以惟钦伊旋毛之负文宓帝受之而式敬于是胚胎既分经纬斯究地天叶配乎朔南火水防合乎左右衍母衍子列其方大余小余揆其彼一三二四之在前与七九八十之在后固竒耦之轇轕亦生成之辐辏惟兹五六之元枢是为中合之妙搆或蓍之揲也属太卜之攸司即觚之握焉系保章之所授尔乃履端于子得统于寅北陆成嵗东嵎纪春离谢兑乘见朱鸟之夕指坎交艮代觇元枵之夜陈以及长至短至之糺乎四游蹑天根而探月窟与夫日中宵中之辖乎二表占兎腹而验乌踆葢五挈阳枢阳之纯者因而资物六维阴纽阴之老也廼以成民若夫次五奠型方之轨次六衷驭世之宜势则或内以或外形则有正而有欹虽五并居中亦中央之冲炁六皆在北亦北极之纲维乃罗之五行而异宅即诸四仲以殊司昔在九峯知洛数之不传于禹越惟邵子识图象之独辟于羲嬴乏乘除遂尔综两间之防元防运世于焉厘万禩之时以故亶
　　圣惟
　　天宪
　　天惟
　　圣制作契乎铜仪爕理符乎金镜仰观俛察单厥心旋干转坤根乎性倍其五而天干成重其六而地支竟孳萌肇赅阂之首五子按部以分功揆统出甲之藏六甲循环而布令夫固悬正坐正不足输其竒抑且天球天环无以擅其盛犹复区理数别天人酌三统而书夏斟四序以绘豳谓雒下以律吕为衡不少尘毫之忒即守敬以晷影为度难言分刌之均独一行之所定惟大衍之是遵二始开而刚柔旋判二终纪而閠位可循日防于大气盈以五日而绌月防于日朔虚以六日而伸是其手即化工非假乎首臾区之揣测心维太极奚烦夫归竒挂扐之纷纶用能使八政修九功叙周干规折坤矩转一气之洪钧厘百工而时序我
　　皇于是辟天府以罗观象之儒登灵台而集稽天之侣致土景于秉圭齐钟管于累黍兹葢法天五之得位实五极其建之时规地六之成方洵六位时乘之所也斯时也神鼇扶柱羲驭鸣鞭蓂以迎抽荚葭因送吹烟以凖律元则鳯仪兽舞以通歴本则璧合珠连五六分而天地之中见十一合而天地之道全夫岂非圣天子之明时以革行徤惟干陶甄百族镕铸亿年乃以发机缄于无始之始而宗法象于先天之先者哉










　　五六天地之中合赋【以敬授民时圣人所先为韵】
　　于　振
　　道原于天性本于命理足而数不能违道存而器莫能竟是以羲呈龙马荣光起而上浮姒畀龟书休气辉而四映一为竒而二为耦葢由于理势之自然五为生而六为成总归于性情之各正此皆造化之苞符有待于圣人之主敬原夫数之所始也太极之先自无而有俄动静之攸分倐阴阳之渐剖图行而左书转而右数极于十章终于九一生二二生三三生万物非巧厯之所稽仪生象象生卦卦统羣爻岂恒情之可究惟
　　圣人道洽于清宁故妙悟无烦于指授于是理穷其秘蕴析其精扪天心而探月窟阐干符而握坤珍五为天之中而地来比之惟其两也故能化六为地之中而天亦应之惟其一也故能神阳之发微而不可见者所以藏诸用阴之充周而不可穷者所以显诸仁葢不徒以緑字朱文演畴而观象殆将以龙官扈正利用而前民尔其往来相错经纬互施一与二三与四五与六七与八九与十若琴瑟焉而无虞专壹一与六二与七三与八四与九五与十犹臭味也而何敢差池葢分而言之则天以参地以两天地之撰固昭然其不紊而合而言之则竒之积偶之积天地之中乃居然其可知以数而言则参伍错综适符乎道之则以理而言则刚柔健顺更协乎
　　圣之时是以玉烛常调金绳永正鸟火虚昴四序脗合于尚书醎苦辛酸五味不愆于月令用之蓍防则道济三才窥以璿玑则功存七政自羣言之日淆执师説而互竞或以谶纬而乖先哲之经或以清谈而酿浮华之病猗理学之昌明必折衷于
　　至圣
　　圣人在上抚于五辰太和保合万物皆春天生之地成之
　　圣人与之相参皆一中之运用天至易地至简
　　圣人与之相似显大化之弥纶所以鼓腹之民就日希光奏松云于檐栋垂裳之世编珠毓贶迓景福于神人若乃萤室防儒粗知章句虞喜安天之论未渉其藩邵雍经世之书鲜穷其绪幸长夜之悬黎比众星之向所究之性率乎命命本乎天植鼇维而永奠法亭毒而不愆合羲文周孔为
　　一人道何分于上下滙河洛龟龙为一理图何别于后先允矣哉兀圭锡麟符启炳吾道于亿万斯年








　　五六天地之中合赋【以敬授民时圣人所先为韵】
　　杭世骏
　　原夫子建天元丑为地柄试推防于二篇实肇基于三正帝出震而成艮一元之运皆本中徳以流形星伏戍而见辰四序之行必于合神而布令析之是名九星统之乃云七政数得主而有常道无为而不竞抚辰惟勤授时在敬竒全耦半积五位以相乘兼两函三合六爻而互应尔其积寸该分课虚责有生成备而变化行神鬼交而刚柔剖五则一三七九相后先六则二四八十居左右探天根者必以为圆葢之心溯地极者必以为方舆之纽马拳毛而图浮龟坼文而书授大衍置闰以归竒皇极居尊而用九求天产则音以出清声唱而浊声酬求地产则管以成阳律终而隂律奏验空积于忽微穷嵗差于章蔀是故自阏逄以至上章随乾道而错行由星纪以讫元枵叶坤维而比夀三才鼓荡一气陶钧天枢之行五五二十五数而俱合地轴之奠六六三十六宫而皆春元功不宰大化转淳天之五合于地而六气为之磅礴地之六合于天而五味为之氤氲穹苍于焉发散沆砀于焉列陈海结为错山融为珍彼夫阴阳风雨晦明之殊状者顺施逆受无非穆清之元化酸醎辛苦甘之効精者逓生互尅壹皆富媪之元神丕成大运绥兹烝民气结为味六情所以无拂味禀于气五性所以克驯用以叹防通之妙极交错之文特是财成有道辅相有宜五徳之当王者尊则利道而节宣者有序六物之成功者退则和齐而斟酌者有机功先截竹令戒愆期绳方应矩径员象规卦剖分以应圭测景以成仪音有君而有臣律一雄以一雌六管各有同而参以二变则七始兼夫八十四调五子厥惟倍而虚其中央则四维周夫二十四时和声缪声之不忒大余小余之毕齐于以见声音之道直与天彻而厯象之志罔与律违暨夫玉烛调璇玑定懋对之功以成愆伏之虞毕罄惟交泰者大同亦有感者必应天运则春生夏长秋敛冬藏罔乖夫九纪之宜民生则水润火炎木滋金克备兼夫羣产之胜百神是以有明徳而凟扰不闻兆民是以有孚诚而慆淫俱靖夫律居阴而治阳原凖乎五部之盈虚歴居阳而治阴实闗夫六府之歉盛天五下降则生数即以开成数之端地六上行则成数即以为生数之竟羲和占日常仪占月臾区占星善言天者所以验于人伶伦作律大挠作甲首作算穷其理者所以至于命则夫苞符之运固日着于天壤而参两之功能不归之睿圣洪惟
　　国家之锡福实承
　　三后之作君鸿业超于古昔学统彻夫天人辨律而发径一围三之误则房范之争尽息调歴而通圆田勾股之邮则中西之惑俱冺羲仲春而和仲秋作讹成易之咸叙南正木而北正火神祗物类之惟寅正方顺布六宇同欣物有菀枯以元气而消其夭札时分消息即方寸而施以陶甄是以百福之祥在宥三王之世如春皇上秉祗肃之纯心伟神明之接武以中正者调钧以合同者握矩六官修而五行之气无愆五福兼而六峜之宜以序泰阶之星流符北辰之杓居所饔飱牢醴养贤及民厯象玑衡敬天笃祜于是上探五辰之秘遐综六术之传理参乎大易之大数演乎先天之先或前疾或后留大中者黙运夫隂消阳息或东盈或西缩有合者潜协于右转左旋媿管窥之末学探三统之遗编洵高深之莫赞敢玩索以穷年








　　五六天地之中合赋【以敬授民时圣人所先为韵有序】
　　刘　藻
　　【臣】闻两仪浩博待哲后以财成三统乘除归元功之调爕太昊图呈龙马聿先象数之苞符夏王书啓神龟再发乾坤之槖籥一竒一耦厥位惟均五生五成其机迭嬗起消息以正闰法始容成立章蔀而得天防归黄帝五家怫异宜溯太初之元四序循环共信一行之确顾太初起冬至于牵牛未精考验一行附节气于蓍防亦属紏纷谨按汉志曰天之中数五地之中数六二者为合又曰天六地五数之常也五六天地之中合民所受以生则知函三为一统六虚而周流法九实三行十日而运用我
　　皇上参天两地静阴动阳得虞书钦若之原履端举正合周易明时之义凝绩抚辰左右方圆大衍厘于指顾错综参伍畴范就其经纶斯固羲和之所不能窥班范之所无从识者也【臣】心同牖见难读精蕴之书技止管窥谬诵商高之对自
　　天授简伏地悚惶惧无当于敷陈殊有惭夫丽则缅鸿蒙之初开奠高卑而各正伟不宰之神功秩形象而定命主极者理鼓元气以流行效动者才分全数而纵横健也顺也竒耦以管摄夫阴阳经之纬之易简实神明于圣敬懿夫天数有五本一以陈地数有五惟二之因由一至九三三所积自二而十二五斯均顾一为阳之始生其气初复二为阴之甫判其机未申三四者方圆之径围求全而未得其半七八者阴阳之少位渐老而日趋于新逮九而阳已极至十而数终旬调钟律而或失讵能被于生民葢天地之数止得其一偏而未底于中正故天地之情虽不无所合而未彰其化醇也乃若全图之位五实内守六奠其下象卦之姤一仰而承一俯而就一与十为之营二与七冠其首三八翼于东四九辅其右惟渊居以冲然罗四表而在宥天起一而终廿五皆本五而积分地起二而终三十实由六而推究或乘为八百一十律叶黄钟或乘为六百四十声符太簇至如终则有始徃而必复天以六妙其显藏地以五通其营腠辨六气之降生滋五味而殷富妙无过不及之用孰察其所由然大专直翕辟之能难名其所自授尔乃动静相感变合乘时天降其气地受其施六为虚而五为声周徧兮歴十二辰而无或遗也六为甲而五为子参错兮符六十日而不可移也二始以位刚柔二终以纪闰余总防于中而律吕夫妇纯固兮琴瑟之两相宜也五以降为五行生数六以徃为五行成规置数于中而表里朏朒和同兮元气之放而弥也嵗功以起元纪以推羃防兮珠联璧合之无或差池也作讹不爽分至以厘氤氲兮缇室葭灰之以息相吹也然而觉世为师时宪惟
　　圣必握符以察玑乃序辰而齐政
　　圣主乘干正位凝命协理气之自然验存存于成性保章守典证宿离之弗违太史陈书调风雨而从令惟中是凖宁用挂扐归竒之文有余以归直溯斟元陈枢之盛其存之也惟诚其行之也惟敬不偏不倚帝则潜孚于无言无思无为
　　王心常守其至正于是考三正励羣臣肃百度惠兆民统万物而咸若与四时以皆春中则常贞敷锡弥于两大合则不贰敛福备于
　　一人其引伸也最微其成功也至钜定晷影于毫芒较中星于累黍上律者不爽其候来备者各以其叙羙归徳而不留任一寒而一暑淑风转处感大造之无私斗柄廻时凛
　　深宫之作所固知徳无弗至有开必先不知天地之本始莫得授时之大全伟矣五六之数灿于卦爻之篇惟大圣人为能用易直探夫一神两化之前故举一事而顺五行之序纯一念而绍万古之传欤敬为颂曰在天成象在地成形惟形惟象有数以通惟五惟六天地之中是曰合之以肇嵗功我
　　皇御极上下合同宥宻缉熙防元统宗四正四隅以生以成幽赞羲防气动尧蓂理数同得万世之型又歌曰皇徳无私天地配兮四气不愆泽汪濊兮建中表正七政乂兮惟数精微事不悖兮三角八线息众喙兮矢割切待进退兮万物熙熙共茂对兮反于上元亿万代兮









　　五六天地之中合赋【以敬授民时圣人所先为韵】
　　汪士锽
　　伊睿哲之抚临端开天以敷政符元化于大钧契两仪之中正观万彚所由生聿钦若而只敬探奥窔于隂阳测端倪于动静槖籥旋枢权衡运柄竒耦攸分生成交并综章蔀纪元之无方防物象滋数之靡竟固致逺以钩深由厚生以定命时乘以御鸿蒙示兆而体元悬象为章凤职编年而守令原夫律歴相通风气应三正递传五纪协懋孕育防昭包罗宇宙创自容成命于轩后彼参伍而错综羌成数之可究自一而至九者天以埀施由二而终十者地以承覆五与六其居中乃妙合而相遘象虽判乎刚柔理不隔乎先后位既得而益彰气以交而弥厚五合六而干支之运周六合五而气味之生茂推温肃于木金稽永短于宵昼验冲盈于三旬之中审次舍于廿八之宿必羲歩之不差庶底日以相授尔乃孟陬贞位摄提司辰南正北正有秩有伦青阳始而朱明续西颢行而元防因参天之数判生长收藏以迭用两地之数交子复午姤而更新五五相承布为七十二六六递嬗浃乎三百六旬乘除而分至启闭之按节加减而晦朔望之适均履端乃不违其序举正斯无惑乎民归竒零于盈缩置闰余以引伸繄周流而变动爰往来以弥纶挈乾坤之纲维感翕辟之潜移孳萌以逮赅阂大明终始出甲而迄陈揆不爽毫厘溯权舆于嶰谷断两节以吹之度既均夫厚薄鸣遂协夫雄雌长九寸而筒十二同心一统律娶妻而吕生子损益成规五声莫尚于宫函阳气而施种六律以黄为色象君服之昭埀十一而道已毕五六而物咸资纷负隂而抱阳受中各得其宜中无偏而无陂合不杂而不漓五行以协而羣生遂六府以修而百昌滋成乎变化贯乎云为术不违天政不失时乘干出治而百官轨仪厘工亮采而庶绩用熙乃知河献图以锡瑞洛出书而启圣图则五正位而六之奠于坤者以宁书则五处中而六之贞于干者自靖陈畴建极雨旸寒燠以征休推防知来璧合珠联而互映合三统于一元调八风而谐咏宿离不忒恒炳耀于璿枢始和以布弥朗澈于金镜以明六礼之修以复五常之性天神格而地示享兆民頼而一人庆仰苍苍之正色睇堪舆以无垠越流行而各正类金冶与泥钧区秀顽于五体洽离涣于六亲戴高未解夫蚁旋之次履厚谁测乎鼇极之轮匪中枢之执要孰保合夫贞纯矧文明之炳蔚沛渥泽于斯人正亨衢兮绥泰运握干符兮阐坤珍六合为家摄纷驰于同轨一中允执肃环共于钩陈懿夫
　　盛治洊升
　　圣明当宁百度贞九功叙五纬叶六符举占星辰调寒暑和风应甘露湑迹接梯航畴盈禾黍协气旁流芸生得所刚健以运天行照临而开遐阻五敎敷于胶庠六乐谐于律吕立均出度大挠首之俦齐政明时臾区常仪之侣玑环籥仰合万防以同风轮映阶平照三光于秉炬夫然则盈虚合轨正朔靡愆隆规迈古成宪鍳先务周详以缜宻亦广运乎自然出震见离文章标于云汉巽申兑説恩膏浃乎渊泉贞七曜以有常从毕雨箕风而适愿抚五辰以熙载赫帝车御宿而高悬故合夫四海九州之众无不共戴乎
　　崇効卑法之全










　　五六天地之中合赋【以敬授民时圣人所先为韵】
　　齐召南
　　寻图书之秘奥知律厯之相因有生成之中数为隂阳之适均阳为竒兮自一而递于九隂为耦兮自二以浃乎旬竒则三与七俱同列以进耦则四与八亦聨翩以陈惟中数之得位见作合之相亲天以五兮分一隂一阳于十日地以六兮布一刚一柔于十二辰支干合而成嵗纪气味合而普化神溯降衷于上帝遍受中于兆民图则五连六于坤而奠于北书则五友六于干而趋乎寅揭中宫之土徳开子半之阳春虽自然之法象待推衍于圣人步始大挠算由首验摄提于丑未纪困敦于甲戊测望于羲娥察缩盈于星宿有中法之可稽参五六以考究六以当期嵗之寒暄五以辨月行之宵昼爻以六纪周流三十六宫日以五迁顺布七十二候积八百一分即得章数之元歴二十四位仍起牵牛之旧浑仪则赤交黄防东角西娄土圭则夏短冬长子复午姤五加六则十一握终始之根六除五则太一包行生之富五其六可符共毂之旋六其五亦合一舍之守现端倪于穹壤推开辟于宇宙虽三统之循环总一元之相授得中而举正靡差有合而对时始茂若夫量盈虚于辟卦别清浊于神弦声维五兮象夫五行之生尅律维六兮助以六间而具全即有变徴变宫二少原无殊号虽列编钟编磬堵肆第曰在悬五生六则十二之筩以制六正五则六十之律以传凤鸟嗈喈而雌雄叶应华鲸鞺鞳而宫羽昭宣然而五声上宫惟宫居天五之中位六律尚黄惟黄为地六之中权拱至尊于含少肇滋育于幽泉在木角金商之上开未林寅太之先中处之数积阳为九九八十一合徳之数至亥实十七万七千任方田与粟米极勾股以测乗除于河图而有凖加减于洛书而靡愆于黄钟之宫也见天地之合焉原夫唱始施生无细无巨五参天以为规六两地以执矩曰负隂而抱阳聿成男而成女俱太极之孳萌共旡妄之物与臧府具而汤液宣性情凝而彛伦叙信为本而仁义礼智不虚思作睿而视聼貎言咸举悟妙合之有原识致中之居所天地交矣大君则之黄实冠乎五色土兼旺于四时臣民事物同心以为役前后左右普照以无私盖天数至五而生之功已就地数至六而成之量方滋合生成于裁成辅相参易简于覆载高卑维
　　圣宪
　　天维
　　天啓
　　圣握珠囊朗金镜乐如天以同和礼法地以合敬执厥中而六府修建皇极而五福并敷五典而帝载熙驭六辔而官方正握六符于泰阶抚五辰于斗柄调玉烛于辰居考葭灰于月令啓苞符以焕八荒在玑衡以齐七政赫文眀于离照溥恩膏于巽命信合撰于清宁与勲华而比盛方亿万以斯年赓
　　一人之有庆















　　五六天地之中合赋【以敬授民时圣人所先为韵】
　　周长发
　　皇上握干符基鼎命抚三辰齐七政日月并其升恒星云昭其景庆河洛溯太极之原象纬运四时之柄天自一以至九而五执其枢地自二以至十而六顺其性惟槖籥之昭宣知气机之协应理推其朔本隂阳竒耦之相乗数积于防累百千万亿而皆定占验有待乎明通而分命必原于主敬懿夫健顺攸分絪緼初姤体动静之互根察声音之迭奏始牙物于黄钟旋纽阳于太簇或积气于凤琯克谐或宣幽而鲸钟可扣天以五施种五声适上夫宫地以六孳萌六气皆循其由居中而悉协清宁斯防合而转旋左右既叶律于音官亦占时于刻漏此伶伦有嶰竹之吹而唐帝重玑衡之授盖以龙师纪令凤鸟司晨大挠始定洛下初陈六甲运日五子分辰知十一之胥防悟参两之相因五五则二十有五衍其数六六则三百有六纪其旬推章中统中之悉备识元法通法之皆真总转环而起子当賔饯而惟寅窥端倪于两大勤率作于兆民尔廼仰观天象俯察地维验诸盈缩考厥疾迟按木火金水之节定东西南朔之司立一闰再闰之法凖三年五年之期防甲子于一元非宣夜周髀所能测建斗柄于三正讵霍融姚信所能知居明堂而颁朔统薄海以明时于是我
　　皇参赞两仪临御万姓手挈珠囊胸罗金镜河海宴清星躔辉映五为竒而五徳之运不穷六为耦而六合之周无竟原对待以相衡亦流行而不竞苞符之蕴毕宣主宰之精皆孕惟一中之脗合无分斯万物之权舆自正理通邃穆以顕防睿澈神明而作圣原夫一元真宰万彚化醇三才之并立无间一气之摩荡皆春列五纬于五方而宿离不忒运六虚于六幕而化驰若神始穷理以闚朕兆继倚数以测弥纶以五启六生成罔替以六承五流衍日新此所以开窔奥于千禩而仰作睹于一人也是以蕴自胚胎积自累黍五六适得其中天地遂顺其序温肃协乎春秋雨旸调夫寒暑履端则五事契于五行审音则六律生乎六吕数计而灿若列眉烛照而洞如观炬五位时行六阶敦叙泰运聿新宏纲具举为能效不息于健行而凛无逸以作所廼知示简惟地示易惟天宅中立体环合无偏仰苍昊而覆帱自广披黄舆而持载克坚揲神蓍于牺易占灵荚于尧年验初阳于黍谷探精义于瑶编与银瓮金车而并出偕赤文绿字以俱传当执中以敛福见翕合以乗干无不颂万年有道之祜而直溯乎一画演卦之先







　　指佞草赋【以生于尧阶有佞必指为韵】　　　　万松龄
　　繄圣人之首出见瑞草之舒英质葱茏而秉直性荏苒而含贞懐触邪以挺干用树徳而抽茎郁郁承阳以焕采亭亭对仗以输诚蠲忿难齐矫若薰犹器异迎凉莫屈居然台阁风生尔其毓秀赤墀腾辉丹牖经霜霰而不惊培雨露之独厚愿葵藿之同倾鄙菉葹之非偶萐蒲揺而不止兮兹无浮动之心蓂芙落而复生兮兹有神明之守羌既抱此内羙自许无私乃肇锡以嘉名从来希有原夫真灵独尚精炁相于得乎天者独也正迁其地而弗能居不受沟浍之润泽无取尘土之吹嘘玉砌初萌已思攀槛金铺乍拂早切引裾特立本无俦未假蓬蔴之助宻孤根还可用不妨槐棘之交疎于时庭燎初昕更筹未罄临轩之藻黼荧煌诣阙之簪缨绵亘官师岳牧分猷以告成功水火工虞竭志以邀清听惟兹羣后一徳相孚讵有孔壬偏长克胜此草当门煜如照乗无防不烛如响斯应若车之南向眎其鍼而方隅以分类斗之北居凖其杓而次舍有定不闻当路而妨贤乃见无言而指佞盖道莫高于古帝勲莫盛于唐尧感中天之正气长防地之灵苖断不从风而靡逈殊厥草维天夹陛浓铺俨青蒲之自伏凌空直上同白笔之高标宜其发华滋而独茂敷正色而不凋顾惟人本难知草为弱质诚则能明名宜附实一茎虽切于效忠百卉无从而致诘为贤为佞安知所指之是非若曵若揺孰辨斯人之得失是知秉心则哲乃昭瑞应于伊耆属物有神兼识灵根于屈轶谓小草之足观惟真鍳之可必我
　　皇上徳隆九有业朗三阶任贤惟当熙绩允谐葑菲不遗而羣情自献茹茅尽防而大道与偕瑞木华平川岳之珍毕至九茎三脊海山之贡无涯所以擢秀满岩廊抡材皆杞梓栋梁竞搆其宏材柱石特隆于金戺滋兰树蕙悉吹艺苑之芳椒佩蓉裳共志文林之羙
　　宸衷以睿知有临百尔以忠诚受祉是以羣材悉励咸知匪懈于当官即使瑞草重荣不将无佞之可指也哉














　　指佞草赋【以生于尧阶有佞必指为韵】　　　　朱　荃
　　遡中天之盛治肇瑞草之嘉名傍赤墀而竞茁依阿阁而樷生抽直干之亭亭居然白笔布芳蕤之纚纚不数华缨既通灵而献瑞亦禀性以懐贞方竹箭之凌云弥彰劲节比葵心之向日转益丹诚尔其敷英列陛布叶重阶初萌碧頴渐挺丹荄茅三脊兮难与共花四照兮非其侪独有防泉堪资灌濯但逢介石合与差排不借吹嘘自仰涵濡于帝泽长征弼直爰昭瑞应于天街当夫兽闼初开龙楼乍啓九棘连行三槐对峙瞻肃肃之衣冠集煌煌之劔履被紫懐金之辈并诣云阊垂绅搢笏之伦同趋璐戺乃斯草之效灵覩佥壬而必指琼苖偃处纷矣如林碧簳翻时直防如矢灵根有觉初不谬于毫厘小草无心亦何私于彼此故宜名登瑞牒兆叶球图与萐蒲而并出偕蓂叶以相于不事蔓延羞同葛藟依然特立絶少葭莩经疾风而逾劲零严霜而不枯如将盆盎盛来便疑丹匦倘遇封章伏处即是青蒲既正直而不挠亦纵横而罔失茍囘邪之稍萌将指斥其可必贤士遇之而赏心佞臣遇之而増栗澄仕路以肃清代天家而品隲惟兹上瑞实昭格于放勲乃播嘉声永流传夫屈轶是知祥为徳感气以神调草昧既开独尊古帝钦明作照首颂唐尧哲以知人本在天心之曲鍳静能观物用孚灵草之清标冠百卉以当阶逺辞葹菉承千官之委佩如缉兰椒用能叙班聨之济济随器使以昭昭今
　　天子懋徳升贤并观兼聼仰藻鉴之精莹运神明之淡定当防之哲既彻防而洞幽先事之防惟去谗而逺佞故臣工悉化其偏私而物类亦昭其瑞应爰有朱草生庭嘉禾被亩连跗之木擢秀于华池百茎之蓍扬蕤于郊薮惟大化之覃敷致羣情于醇厚贤良之彦咸效命而争先便佞之夫亦格心而恐后纵屈轶之罗生指清班而何有
　　皇清文頴巻四十九
　　钦定四库全书
　　皇清文頴巻五十
　　赋
　　秋郊大猎赋　　　　　　　　　梁诗正
　　惟
　　圣作覩乃文乃武智勇天锡逺迈前古道洽化淳覃敷下土继志述事遹追
　　皇祖缅惟
　　谟烈之垂于铄搜苗之举乘农隙而诘戎兵歴周原而临津圃时廵经五十余年賔服曁四十八部匪徒乐乎从禽实以资乎讲旅尔其寒虫作语残蝉咽鸣域中气爽塞上秋清开广野而百里耸叠嶂之千层露防山枫丹黄成幄潦收石涧清洌无声草浅兽肥则儦儦而俟俟风高马健斯厐厐而駉駉抚凉晨之方届应令典之时行
　　天子乃简尔卒徒卜焉允吉六师载陈
　　万乘以出旌帜飞扬骍骐走防循一迳以逶迤喜百昌之茂实雄闗瞻眺则马上赋诗广陌谘诹则林间驻跸戒金吾之漫惊无害我田禾
　　诏赋额之量蠲克知吾民恤遂乃萦纡沙碛攀陟巃嵸飚凌百谷雾隠三奋
　　一人之神武拥千衞之罴熊左右贤王负弓弩者从公于迈渥洼名产效服襄者我驾旣同行聫雁翅势总鸿防森鹳鹅阵之图法严赤白羽之军容绮霞耀色皜日临空壮﨣桓于七萃讫声敎而四通则见夫野豕连羣黄羊弥陆雉兎星流麞麅波属始则环林箐以成围继乃骤冈峦而争逐任骇兽之驰奔临
　　至尊而慑伏惟时我
　　皇佩乌号挟夏服泽射麋林即鹿蹂躏封豨捎接鸑鷟鹰逞攫拏卢供呼蹴风翎掣耳霜锋睒目灌莾丛揺飞乌颈缩看一发之威张仍三駈之恩渥受殪者流血朱殷逸围者惊魂觳觫用循狩野之文借供登爼之肉陋上林于汉武嗤七泽于周穆于是大绥罢抗上杀纷防计鲜数兽甡甡孔多两牡之从莫比三狐之获奚过特赏聿酬乎虎旅余恩兼逮夫鸾坡刀割火燔鳞次骈罗厥仪以备其礼则那此
　　圣主载觐
　　耿光非侈雄风之赋而从臣欣传盛事欲赓吉日之歌者也夫
　　圣烈克善继绳
　　大孝尤垂永乆有事武功敬将
　　文母黍禾低拂扶辇塍间幕殿高张问安门右升幔城而怡
　　色笑旣豫以康视御膳而晋肥鲜维防且有方阅秋中冉经重九受琛呈艾纳之香介夀荐菊花之酒虽大漠其偶临徴
　　尊飬之弥厚臣职司槖笔行効服装数奉清尘于豹尾获瞻
　　伟绩于龙骧力乏策鞭弥慙短驭才非作赋雅慕长杨不谙释氏之经未尝止杀曾读相如之疏颇鉴垂堂窃绸缪于未雨愿儆戒乎作荒凛登危之明诫怀御朽之良方永为后式廸惟
　　前光乱曰时畋兮奉祭祀戒不虞兮习戎矢考旧典兮礼经焕新猷兮
　　天子仰
　　丕烈之于昭兮奉
　　慈顔之有喜凉风戒涂兮
　　法驾北指云防兮轻移塞垣兮戾止羽林夹扈兮连镳畨部来同兮结轨大围兮周环沿谿谷兮逦迤屹如山兮逝如水百兽匿兮深林里月弓星礟兮惟
　　君之使落飞鸢兮殪大兕法汤仁兮网廼弛大庖充兮娯
　　慈宁旌门锡兮劳将士简军实兮柔逺迩苞桑永固兮千万纪
　　圣驾东巡
　　盛京恭谒
　　祖陵大礼庆成赋【有序】　　　　　　　张鹏翀皇帝御极之八年秋七月奉
　　皇太后鸾舆防诣奉天展谒
　　列祖陵寝逮及从龙诸勲戚一体酹奠礼成
　　御崇政殿
　　颁诏加恩用光
　　祀典周廵藩落顺时狝狩冬十月
　　车驾还京帅臣备员讲官軄司
　　记注窃以我
　　朝发祥长白创业东京中原定鼎以来丕显丕承祖功宗徳实式凭焉我
　　皇上治洽重熙孝隆继序兹行也继
　　世宗之志述
　　圣祖之事煌煌乎国家之鸿仪钜典不可无述而志也不揣谫陋窃采成周雅颂之义广汉代上陵之辞而为兹赋谨拜手稽首飏言曰
　　猗与祎与我
　　皇清之受
　　天眷命而光宅四海也盖积功累仁乆矣黙孚于真值明祚之将衰犹玉步之未改旣馨闻乎上下益懋敬而无怠宜其龙飞鳯翔蔚然炤燿乎符采是知万邦之翼戴维新
　　列祖之诒谋斯在比有邰之肇兴同后稷以无悔斯圣子神孙所繇瞻拜
　　桥陵而永怀于亿载也
　　圣皇奉图受玉率
　　祖攸行孝思隆于下武濊泽洽乎羣生永思维艰旣克肩乎宏钜陟降左右每仰瞻乎穆清单厥心而肆靖俨夙夜以储精水千年而一色山万岁以同声
　　列祖之园陵在望
　　一人之祗谒惟诚岁在癸亥月躔庚申阊风应萧露零晨恭侍金舆喜映
　　慈帏之色笑遥迎玉辇长衔
　　圣主之恩纶万乘啓行于北阙兆人欢跃乎东廵尔其原隰畇畇黍稷薿薿近郊则烟霭万家逺障则晴峦千里城头之晓月如弓塞上之晚霞若绮貔貅列帐拥星庐而刁斗森严虎落三动金铙而弓刀奋起时廵翠防瞻云日以就
　　圣人藩服旃裘渉风沙而从
　　天子舟惟玉以及瑶想当年之防履峯明纳绿翻荼火之旌旗塞接银潢壮星辰之壁垒雕弧射鹿驻舆而先献
　　慈宁玉醴浮觥率舞而同赓燕喜盖桂轮将满适当万夀之辰而海屋重添正应九皇之纪依
　　圣母以承欢偕
　　中宫而受祉是则
　　祖宗之笃祐永绥
　　陵寝之垂庥未己者矣旴衡列塞控驭九边时孟冬之将届
　　圣驾廼莅乎奉天王迹所肇兴京在焉英额之门屹若隆恩之殿巍然三百里内
　　三陵葱郁而相连羣工于是骏犇走执豆笾萃万国之懽心冠裳翕集炜五陵之佳气鸾鳯相鲜寳劔玉衣缅英姿之飒爽金戈銕马挺壮气以廻旋洒落君臣至契信符乎鱼水馨香爼豆精灵不隔乎重泉此
　　圣主矌世之仁爰及苗裔而
　　兴朝无疆之恤有永万年者也祀事孔明典礼备举御玉殿以庆来章
　　降丝纶而隆锡予蠲租赐复惠深京邑蒸黎进秩酬庸荣被中朝簪组是皆继述之大端举运量于
　　皇而率循乎
　　圣祖于焉周览风土徘徊旧基燕衎而勲戚咸集赐酺而邦人宴娭乐遍五行之舞歌阕三侯之辞吾
　　皇于是睾然而高望穆然而深思缅葛灯之旧制抚茅土之堦茨能不惧后人之增华而踵侈坠前王俭朴之留贻乎松山杏山过征战之故垒髣髴乎躬擐甲胄栉风浴雨而驱驰后之人其可忘创业之艰难守成之不易而隳茂世之洪规乎盖骏命靡常天难谌斯自古圣王防险戒逸居安思危昭示来兹昔辽左之一隅聿兴鼎业今金汤之万里不限华夷虽曰旣安矣旣治矣能不终固之又固之此我
　　圣皇所为凛若春氷不敢躭深宫之燕佚烱传寳箓如闻夫
　　列祖之嗟咨者也惟
　　帝眷怀是咨是度长白峩峩高山天作四郡旣开三韩渐拓入编伍而旂分聼指挥乎部落望祀有秩怀柔是若灵爽肹蠁豊功懿烁云雷屯险溯草昧之经纶日月光华粲隆平之礼乐是以陪京驻辇致观风问俗之殷行殿捧觞备爱日娱
　　亲之乐扬旌駊騀而剑舄流连弭节纷纶而威仪有恪诚足以荷
　　灵贶之绥成称裒对而无怍岂止眺山川之雄竒玩物产之饶沃海波滉漾呈径寸之明珠地气华滋劚三桠之上药而已哉彼夫汉高丰沛光武南阳太原啓圣上党兴王皆归功于创建数畴昔而慨慷逮易世之多故每纒悲于露霜独我朝之
　　圣圣相授实逺迈乎汉唐吾
　　皇嗣统之八载临跃龙之旧乡百年故基问遗老其旣尽云孙累叶调玉烛以弥光岂非古今之仅事而圣代所独彰者与矧吾
　　皇之绳
　　圣武而法干行也卜岁叶吉练时孔良百灵呵防十骏腾骧宜雨而雨宜旸而旸轫初发而清风披拂斾将廻而瑞雪飘扬天人恊应百福千祥猗与吾
　　皇将何以敬
　　天庥而答
　　神贶乎汉家猛士守四方荩臣念祖扶周邦愿吾皇帝勤侧席无遗忘忠言苦口利用尝伏蒲悃欵排天阊愿吾
　　皇帝咨交儆无怠荒不矜不伐式夏王不迩不殖仪成汤忧丛脞勅几康愿吾
　　皇日慎一日师虞唐丕休哉吾
　　皇敬慎常若此燕
　　皇天昌厥后万年景运有不昭融
　　祖徳灵长哉【小臣】黍列赤墀之下缀青之班虽未奉属车在后如长依玉殿中间昔闻玉帛初归铸九州而作鼎今见金瓯永固罗四海以为闗仿汉上陵羽卫未妨农扈法周廵狩车攻逮及禽颁愿奏囬銮之曲徐看振旅而还映日成文敢次从臣之嘉颂掞天作赋惟循圣藻以回环重曰
　　圣皇继軆大承干兮仁风畅普膏露溥兮开基奠鼎溯艰难兮
　　桥陵在东锵八銮兮礼隆乐备郁封峦兮永思追孝履霜寒兮勚勤纉武儆游盘兮
　　六龙廵幸兆人欢兮荷氊被毳仰荣观兮震威怀徳拱尧坛兮万年嗣服永奠安兮










　　圣驾东廵
　　盛京恭谒
　　祖陵大礼庆成赋【有序】　　　　　　　窦光鼐
　　乾隆八年秋七月
　　皇帝时廵于东只谒
　　三陵缵旧服也臣闻之孝经曰昔者明王以孝治天下故得万国之欢心以事其先王王者家四海子万姓民康物阜备腯咸有所谓馨香无谗慝也我
　　朝肇基辽阳奄有区夏
　　圣圣继承肃将祀事
　　皇上孝思惟则聿绳厥武奉
　　皇太后而东肇禋迄用有成肹蠁周浃神人洽畅锡类推恩懽呼雷动仁孝之义备矣【微臣】窥天测海仰见万一拜手稽首爰献赋曰
　　于皇时
　　清
　　祖宗濬哲钦明苞四叶之葳蕤殷
　　二圣之光灵绵瓞于东土陶复穴而靡宁荷帝耆以啓运规方舆而作京于是我
　　世祖乃仗大顺扬天声扫畔换荡欃枪敷
　　皇极以创业拯苍颢之頽纲钦若
　　圣祖离明重宣裒对化洽缉熙心单觐耿光于
　　列圣识王业之开先溯钟灵于辽沈加崇树于
　　陵园荐明徳以升馨推燕及于
　　皇天仁风所被羣生靡然穷发以北越裳以南陆詟水栗而来賔焉有不享其贽币者六十一年亦越
　　世宗奉藩底绩驾言徂东祭告是饬洎乎践祚康田功而无暇逸者十三年如一日惟我
　　皇上累熙洽于世业承显懿于
　　先徳瞻堂构兮依然俨羮墙兮髣髴凛陟降以保明永夙夜而只栗者盖八年于兹矣于是肆觐羣僚广沛纶音宗伯议礼天官恊辰敕堪舆使防野兮属方神以梁津戒飘风以清道兮召冻雨而洒尘然后建辰旒结翠盖曵云梢张霓斾飞九斿走七萃戢駍隠齐沛艾奉慈宁而御金较发
　　皇舆而防天驷蕤绥蠖畧漓虖襂纚焱焱煜煜鱼颉而鸟防兮云軿华芝之旖旎也总总撙撙雷轰而电掣兮千乘万骑之雄诡也排阊阖而啓行兮挹云山于缥缈陟高衍之嵱嵷兮超纡谲之浩淼望舒夹毂而飞光兮羲和廻鞭而流杲水后傅警而躨跜兮山灵称跸而窈窕白虎右踞而轩鬐兮青龙左旋而夭矫夔魖潜形于黮兮獝狂闻声而蹶倒于是总六校用三驱横干将仗锟铻弯乌号发天弧妙更嬴逾蒲且捩雄虺扫封狐跨野马蹍距虚格奔兕摕飞鼯阗云罗震地庐淫淫裔裔轇轕轠轳指顾倐忽属车充盈解罘开网振旅天行威詟荒徼棱憺王庭旃裘魋结之长稽首称藩献琛执防来享王于塞下者盖数万以二然后蹑边月御朔风缘林簿翍防茸渡析木而羾箕尾兮骈结辔乎天东瞻高山而履夷行兮缅荒作之神功尔廼长白崔嵬巫闾巃嵸欱歕鸭绿磅礴混同滙以天池之竒亘以地轴之灵蟠以螭龙之窟拏以虎豹之扄及乎烟云巻舒挥霍出没霅然阳开帅尔隂闭风雨之所和防日月之所旁魄雷霆之所鼓荡星斗之所伾仡霞駮波沏防合雾集葱葱然郁郁然拥
　　帝陵而孔固挟王气以成霱于是大丙弭节六军衔枚鹓班匐伏雉尾中开
　　干情顾瞩而愉怡礼官奉御而徘徊屯虹旃于辇路排仙仗于瑶阶重闼寥窲以栉密茂树蓊郁而气佳乃搜逑索偶序贤择能相与澡心涤虑澄神敛精返聪明于蠖濩之室清徒骥于锱坛之宫靡薜荔以为席兮吸琼芳之露英侔神明以为资兮契元符于杳防廼诣永陵开运穹崇包孕元气吐纳鸿蒙有邠馆荒度之基焉廼诣
　　福陵天柱翠沓跨蹑百貊横被六合有岐阳式廓之规焉廼诣
　　昭陵閟宫云竦隆业居尊蒲莲星拱有丰垣攸同之治焉作求世徳来许昭兹元祀惟称百礼孔时麾葩瑵举洪颐错白茅班黄彛洁葅醢修明粢割五牲效三牺上卿赞采太史诵诗庶官献币六祝陈辞扬戡定之赫奕兮溯谟烈之燕诒
　　天子穆穆以鬷假兮显相骏奔而宗祈尔乃尚气尚臭于隂于阳徳产毕致神保是皇进觩防之圭瓒和泔淡之秬鬯嘉栗无违普淖斯飨苾芬旁融樵蒸焜上萧芗升兮熛讹焄蒿感兮凄怆于是我
　　皇上游神于漠合气于幽心存色授目想形留流水汨汨崇山矗矗禹甸畇畇周原膴膴此我
　　列祖之所开疆而拓土也筑室翼翼四方之极轩黄熊墟祈帝陶邑此我
　　列祖之所正方而肇域也琬琰天球刀训河图斑陆上下光越璠璵此我
　　列祖之所阐珍而握符也黼纯席几绘绣缤纷精矅华爥如生如存此我
　　列祖之所衣徳而绍闻也环顾百僚济济跄跄东戣西刘左右奉璋此我
　　列祖之所誉髦而思皇也睠言万姓林林总总耕水耨火助我粢盛此我
　　列祖之所惠懋而敉宁也精属属以徃来思勿勿以微探耳返听于閴寂兮忽忾乎其闻叹目收精于广莫兮羌僾乎其有见洞广开兮帝阍纷其乘兮白云灵皇皇兮来歆吐瑞气兮氤氲傧暗蔼兮褊殷灵风兮冲天乘太清兮降监委繁祉兮如山于是
　　皇仪曁孝思展羣欢洽式谷戬报地灵所自钟遡天潢所由演怀柔神祗望秩山川诸侯三公所视维防槱燎熛炀上致高烟硕麟含辉黄龙吐炎五精歆馨而顾徳四灵效顺而攸安廼莅盛京云防日边九市开塲万家起烟居靡近逺人无后先黄童奔走白叟徃还士女颁斌衣冠联翩莫不动容发声引领骈肩咏盛徳而献谠言歌曰
　　帝之来兮云飞诞我祀兮聿归望龙旂兮裶裶怀吾人兮觐德辉
　　天顔咫尺兮其不违
　　天子顾而嘻曰咨尔父老兮殷子相望永言不忘兮惟梓与桑予其夙夜兮恒勤思于平康廼鸣和铃遵通衢敞华阙啓
　　宸居有严崇政有翼笃恭左冝文德右昭武功闗雎麟趾永奠清宁阁开翔鳯时乘
　　御龙蔼蔼周亲济济臣工趋丹陛而近日伏玉墀以呼嵩尔乃鼖鼓殷雷华钟发鲸孤竹间奏空桑和鸣列八佾抗五声尽六变齐九成韶武隠辚钧天铿鍧僸佅兠离并附云英气盛化神旣和且平于是命膳夫开琼筵御嘉珍穷芳鲜沛宫父老把酒极驩南阳故旧载笑载言于焉歌豳稼穑艰难跻堂称觥万夀祝焉于焉歌雅泉原庶繁酌匏执豕君宗颂焉当斯时也云靉叇兮雨滂沛恩鸿溶兮泽汪濊
　　纶綍颁兮车书会讴吟同兮雷声礚哤防乎寰中馺沓乎阙外羣臣醉徳揖让而退
　　皇上观众庻之説豫览福应之繁昌仰维
　　鸿烈雍容揄扬控天地以选义综古今而成章萃人文以化成丽景纬而道光畅皇风于亿载被金石而流长文徳旣昭武节是宣选徒大阅戎经申严赤羽日临白羽月悬戈鋋星罗铠甲霜寒次和树表牙旗高褰鹰扬陈钲虎虓张弮浸淫蹵部阵势蹥踡鵞鹳鱼丽箕翼鲜扁变出竒正体合方圆山苞川流地吸天旋然后收军防众翼翼绵绵若电收风举翕赫乎数百里之间时则黑精司正律中应钟虹藏冻地日次尾中万乘廻簿千官扈从仰瞻雄闗峣屼巊溟俯临沧海烟恬波平扶桑隠映炙毂上征巨灵赑屭冠山而兴神龟翕忽负圗而迎返斾扬镳还我
　　神京假于
　　太庙告厥成功
　　临轩穆穆
　　问寝雝雝可不谓元徳之盛而至治之隆乎而
　　圣主犹昧旦丕显夕惕朝乾飞聪驰明兼听并观抚兹兆庶
　　祖宗之臣念兹释兹衣食之源黄壤白坟何以奠之插云渠雨何以劝之祈褫禳灾何以先之流火授衣何以赡之惟小人之所依思无逸之所叹审天听之在卑知配命之维艰是以明徳慎罚宥灾除常畏民生之伤也取财用物赋政任役常惧民事之荒也匹夫匹妇不获自尽若已纳之于隍迨至陶甄无遗雍熙有象老有所终防有所长穷有所归废有所养风恊五日雨依一旬牧人梦鱼桑女听禽曾孙之醴洽祖农夫之鼔御神京师之钱贯朽太仓之粟因陈守闾阎者食梁肉为吏者长子孙家涤瑕秽之俗人生亷耻之心上絶竒丽而不御下抱元化以含淳我
　　皇上于是泊乎无为恺乎乐康谱虞于挥桐听尧仁于击壤讲徳于升平之圃登功于穆清之堂问道于崆峒之上考治于汾水之阳使君子小人奕世无疆贤贤亲亲乐乐利利咏歌前王于不忘者如水奔海如云从龙如风偃草如网系纲此真所谓我
　　皇上合万国之欢心以事
　　先王也若夫登封泰山降禅梁父徒篆功而纪瑞无闗敬亲与尊祖由今揆之亦犹棘林萤耀而与夫寻木龙烛也复安可以语哉臣忝预载笔之末推本孝治奉扬仁声敢敷陈其事而美盛徳之形容颂曰
　　天作高山啓王会兮
　　列圣笃生信厥对兮光灵在天杳旭卉兮惟日在中司厥契兮聿追来孝承大糦兮民力普存融芬懿兮神其攸歆骈献瑞兮仁恩滂洋浑中外兮垂衣端拱式则大兮明良赓飏熙帝载兮一人有庆兆民頼兮
　　圣子神孙丽万世兮














　　皇清文頴巻五十
　　钦定四库全书
　　皇清文頴巻五十一
　　诗
　　乐府
　　皇雅四篇【有序并上表】　　　　　　　叶方蔼
　　【臣】方蔼顿首再拜言伏惟
　　皇帝陛下赫然一怒陇右闽南相继底定叛者柔服复为良臣二方之民如无兵革窃谓故典所载讨乱成功者有矣必右剪左屠殱其类丑芟薙而蕰崇之甚者禾苗稂莠不择而锄大难虽平民气破伤征役怨咨之感未能尽息岂如今日初无鲸鲵之筑京观之封转危为安易乱而治致效疾速捷于景响【臣】侍从
　　殿廷命将出师之日亲聆
　　徳音巨憝而外勿僇一人倒戈来迎许以不死勤恳谆谕至再至三以故至诚感孚豚鱼知格方之古昔惟舜舞干羽而苗格文王因垒而崇下庶几近之史官载笔宜有纪述宣示遐迩伏念臣待罪翰林以文章为职业而谫菲固僿无以称扬徳媺窃闻诗有六义在朝宜雅故有六月采芑车攻吉日江汉常武诸篇所以志武功昭文徳示后人以则效俾继序思不忘【臣】辄不自揣着为雅诗四篇虽不能如尹吉甫之万一亦不敢为相如班固符命贡谀之词因事述言多所挂漏但区区之心欲令天下万世知
　　皇上仁勇天锡超轶前后更祈益加勤勉载沛威恩使反侧之徒旦夕殄灭以塞臣庶之徯望【臣】之此诗得附
　　宠灵以不朽诚不胜大愿【臣】方蔼昧死上
　　泾邱受降也
　　泾邱崇崇安定厐厐【叶龙】我有虎臣以折以冲老罴卧矣狢子曷过矣以固我圉以静我野【叶涴】矣
　　安定洋洋泾邱攘攘我有虎臣化为豺与狼谁其飤之俾饥而噬矣谁其绦之俾飏而逝矣
　　羣恇其凶羣饵其诱贼我主师戕我卢首民人毒痡甚爇于炉甚溺于涂以号以呼呼天无辜
　　帝念斯庶孔颠奚释乃命臣海惟尔作朕弼尔惟一徳太清之縡实眷西顾往绥残黎式完颈脰【叶度】
　　彼携者子始心非贰大敢逋播其引领望贳尔承命勿替徃与之湔贼可坐而狝徃与之祓众可招而获海拜誓师次于秦郊我马蹻蹻我士嚣嚣孔武且豪搏贼以敖有凶有孽将螫将啮我斾方设则已颠蹶乃傅其垒元臣是临弛我武刑谕以徳心徃能思服其保尔族待女以不死否则孥僇侮可邀禔吝则终辱隳胆束躯惟尔之福
　　唐子知归崩角靣敢怙而抗爰顺以巽【叶霰】臣罪不可赦刎颈以谢陇头之水流声呜咽元臣止之女无庸自絶
　　皇帝慈仁其度如天曰忍以一夫俾百族颠连维国有恒宪维子有殊恩【叶殷】洗女瑕疵濯女垢瘢女冝自图以盖厥愆
　　其危旣安如乳获母戈鋋倒载衅甲卧鼓昔也衡命众号以咷今也输诚众讙以哓昔也负嵎有垒犹墟今也革心卧起于徐
　　帝念秦陇噢之咻之绥彼携贰辑之柔之非我受降【叶红】为民受降应地之坤顺承含【叶红】非我宥慝为民宥慝雷雨之觧百糓之泽
　　薄言震之陇右肃清元臣莅止疆场克宁我民有父母我
　　君有臣喻彼飞鸮曷怀好音上帝式临无遐尔戎心泾邱十二章二章章八句四章章九句四章章十句二章章十二句
　　闗陇平陇右也
　　闗岭茫茫陇流汤汤纡余逶迤峥嵘崄巇面蜀肘凉辅车相将狡焉啓疆震惊我一方
　　闗岭兀兀陇流潏潏彼泾啓戎乃蠢兹蟊贼为虺为蜴为螟为螣卬首张臆助逆抗有徳如猬之集如豨之突泾原旣靖乃羣贼大震睢睢盱盱延旦夕之命
　　帝命臣海为陇民徙灾
　　帝命臣勇师自西陲
　　帝诏臣海女速渉阪出彼朝那为勇军援犄之角之防之蹙之除民之慝俾妇子其适尚嘉乃之绩
　　海渉河泾言腾防浐秦山矗突嵚﨑陇阪逾邠越凉飞旓扬斾扶舆猗靡云防綷防雍部阻长敢惮痡瘏式遏寇虐以宁尔室家【叶歌】
　　勇自河西啣枚疾指来从酒泉转战天水矫矫虎臣一乃心力摧坚挫锋荡彼蟊贼兵车百万汹汹雷震横防方州为行为陈【叶阵】
　　东西合围贼在釡底【叶低】其智斯竭其魄斯夺勇率其麾崖诛谷讨曰臣思克曰臣进寳赳赳奋武为
　　王干城勇实帅之桓桓于征
　　于征何所于巩于临道阻坂长蔽亏岑崟罙入其阻禽狝草薙申用三驱根株断刈余贼窜蜀游魂犹悸西夏以绥贺兰其乂
　　胁从蚩蚩亦孔之哀寛其诛锄予以惠来维海与勇刚克柔克勇也帅师为辟为祓海也敉民为慰为集北地上郡稽颡归命如旱望霓海实绥之
　　义威戢武奠我西陲剖蜩斮猬人畏以怀秦民嘘呵化为讴吟殄熄暴悖克广徳仁经战伐区蠲除租簿问孤吊死周匝宏溥廓我
　　皇恩义声先路
　　帝徳振振陇山旣平陇流旣清惟
　　天子之桢陇山旣伏乃黔粤滇蜀敢不詟伏如翰如飞万里来威
　　维臣之力维师之武长驱洋洋莫予云拒絷缚巨憝争刌脍脯塞神人之怒黔首喁喁式歌且舞亿万斯年笃我
　　皇景祜
　　闗陇十二章二章章八句二章章九句一章十句一章十一句四章章十二句二章章十四句
　　南纪平闽也
　　闽山屹屹南纪雄藩呉越之防交广之门维山嵬矣女其为砺矣维海湃矣女其为帯矣
　　山则有罴水则有蛟其物维何工为孽与妖鼓荡我藩臣诱为唇齿以揺我疆理谁贪其饵百世之族一朝而圯
　　帝念藩臣女祖女父勲在盟府惟女孙子曷敢越乃武根柢之拨枝叶则病予有肺腑臣乃不克令庶邦奚正维钺之兴翦焉斯定
　　乃
　　命亲王视师于东金节煌煌玉矢朱弓兕甲熊旂荷天之宠【叶充】谋夫纵纵武士充充以翼以冯共防厥功王师浑浑言渉于江旌斾悠悠江水不扬贼旅如林望风奔狂负固革心庸胥后防受彼顺命殄彼衡命三军齐作进规退矩战不贪诛禽不滥数防稽南部投戈来附仙霞之闗鸟道天挿一士拒险万夫莫越我师度之如履房闼
　　师既戾止彼亦悔止乃觳乃觫乃匍乃匐泥首拔髪捶胸出血率其臣妾萃于军茇俟龚行
　　天罚
　　天子曰咈【叶沸】繄大功之后其宥十世尔负一予其忍尔治忘人之过记人之功予为大君其敢不聪昔尔有车旂今予再锡之昔尔有土宇今予再辟之非常之恩不可数得夙夜省厥愆以懋乃绩臣拜稽首承帝命无斁
　　闽方为乱
　　帝则伐之既伐来归
　　帝则活之闽乱既平闽方既定【叶庭】
　　帝俛而思思此疲甿简其徭征弛其刑代虐以贞涤秽以清
　　闽民歌呼
　　帝为我来【叶厘】出我荼苦煦我瘢痍祝
　　帝之纪后天罔坠祝
　　帝之寿与地同乆曷徒祝之心诚笃之施我后人世世告之
　　南纪十一章一章八句二章章九句四章章十句四章章十二句
　　巨浸驱海防也
　　巨浸稽天滔滔如何天呉罔象倚以为家【叶歌】有鲸有鳄有鲛有鼍摧橦决帆血人于牙【叶俄】中国有
　　圣人尔独扬其波
　　蠢彼防黾亦杂此处曰予胜国后诞敢纪其绪借瑕蹈衅窥伺肘腋知大邦有疵载逞凶慝离间我臣仆【叶白】盗据我家室
　　于兴于泉于汀于漳乃扬沸汤乃噪蜩螗我有城郭倐为沮洳我有民人倐为鯈鲋忍死须臾后来其苏王承
　　帝命建大将旂鼓我冠带之国忍鳞介是伍我牖既绸我户既缪与子偕作与子同仇悉率左右殱此羣丑暨暨藩臣一心一徳讨贼自赎不即巳恤堑山堙谷马腾舟驶亲率其旅以临蒙汜
　　陛下曲赦臣臣敢不效死
　　将士和睦有鳬在藻既获敌师如饥斯饱或防其角或脱其距或斧其吭或截其膂贼穷见窘无地自处彼彊者跳我攘我逐彼溺者死我殄我戮神惎之毒鬼连其覆如探鷇殻如振槁木匪我黩武取彼残已足前徒既奔凶渠束手知女上策惟有一走茫茫烟岛为逋逃薮仁无必取义不尽杀屏诸穷发毋汚我
　　王钺
　　四州士女来迎
　　王旅君子维何元黄在篚小人维何饔飱在筥于时言言于时语语复为
　　王人以耕以仕【叶语】歌
　　帝之徳诵王之武
　　帝徳溥将涵负吐纳百谷来王天与地防干端坤倪太虚包括何人不绥何物不怀何戾不蠲【叶基】何善不嘉【叶竒】
　　皇仁熙熙云何不来【叶厘】
　　皇帝在位受天之箓东西朔南无思不服其有不服自膺显戮献馘于泮献俘于庙武功旣昭文徳用绍史臣奏雅来哲是诏
　　巨浸十一章八章章十句三章章十二句
　　铙歌鼔吹曲【有序】　　　　　　　徐嘉炎【臣】闻蚩尤方破遂传防鼓之章有苗旣来即上卿云之颂六成八变太和之象光昭七徳九功神武之灵赫濯选声表盛寓物铭庸振古如兹由来尚矣况乎泽覆油云征同时雨八荒四海之内共覩飚飞一元三古而还谁方云骛桓桓之旅后舞前歌喁喁者流东征西怨谋非稽众役仅淹时虽王者之师有征无战而雷霆所击不疾而驰殊猷伟伐史策之所未称盛徳大业篇章之所罕记茍非弦匏递奏借空桑丝竹之音金石相宣振路皷靁鞉之响何以告成功传后世哉夫自干戈始用书契以来贼子乱臣阻兵抗命豕心鹰眼之族弗率于古帝之朝蜂目豺声之徒自絶于盛王之世或窃一隅之地致稽数世之诛者盖自昔有然矣
　　皇上仁育羣生厚载万物轶汉髙之大度迈艺祖之渊期杯酒以销兵用苴茅而锡福惓怀走狗惩葅醢以戢韩彭永念从龙指山河而安綘灌蠢兹逆丑肆厥凶渠翫
　　两朝帯砺之恩为千里逋逃之薮丛鹯忘其豢飬饱决枋榆桃虫恣其拚飞毒成辛螫乃搆九隆之种妄嘘六诏之灰俗沿盘瓠几欲奋喙吠尧地接防町辄思刻木叛汉尔乃茫茫墋黩溃溃沸腾蜀黔之破獍羣狂闽粤之鸣狐洊起赤眉青犊旋开嚣述之邪红巾白莲渐啓张陈之焰拔陵逆作杜洛周相继称兵侯景变生陈寳应闻风搆难
　　皇上神谋独运禁旅四征选士马而如云命公卿之惟月上公出镇西府専牙宗子登坛东藩建阃虽彭亡歙刺将有舆尸授命之忠而张齿顔拳臣多骂贼捐生之烈于是军威烜赫
　　庙畧深沉始平辽海北庭之叛宼身殱继讨闽山南纪之降王面缚虺虵之众次第削平鲛鳄之氛逡廵底定旣而天厌其毒神惎之谋怀恩自伏防诛姚苌还为鬼殛傕汜未灭先燃董卓之脐安史虽存已溃禄山之腹于时邯郸卜者假托子舆琅琊名族间生处仲旣絷肘而剪翼渐唇亡而齿寒然后跃黄龙以越洞庭驱金牛而登剑阁歌渝击鼓西极三巴破竹倒戈南连五管顾乃穷猿无择困兽犹惊王元拥立夫隗纯高尚依慿乎庆绪方舟并济同恶相求据大渡之河浑忘玉斧毁盘江之索便谓金瓯讵知葡萄江上寒水胶舟楠木溪边温泉饮马煌煌
　　天语无迟豢防之师翼翼
　　宸肯缓滔天之戮北极遥颁乎
　　庙算南人竞慴夫
　　天威百足死而就僵羽党尽矣三驱前而不诫亲戚畔之爰是临淄旦开河中夜缢沈黎摧角獞僰倾心洗兵于洱海之傍天清日晏习战于昆池之侧雾散烟消碧鸡偕金马重辉露布与云旂竝丽昔鬼方尺土高宗克以三年淮蔡数城唐朔隔于二纪若斯之风行草偃景逸云驰岂不神哉未之覩矣于焉升中
　　上帝告类
　　明堂折馘献俘礼琮璜于
　　七庙振旅饮至防圭鬯于羣神百度惟新
　　诏封三钱之府兆民偕乐欢腾五父之衢猗欤休哉其敢不肃聿自铙歌鼔吹之制始于西京乐府之章其后魏有缪袭之篇呉有韦昭之作傅休奕声称于晋代何承天表着于宋朝代不乏人咸称作者虽移声换调不皆蹈袭前人而谱徳象功总是显扬时烈飏之堂上皇然郊庙之音采之闾中即是风謡之选【臣】嘉炎离竒蟠木空荷青黄拳曲缲丝慙施苍赤值千秋之异数膺三载之殊恩虫难语氷马宁识路徒事丹铅之役终为章句之儒旣未能飞羽檄于军中佐隂符于幕府系缨于苴缅之域勒石于防苍之山若乃歌咏鸿名昭宣盛轨扬无前之伟烈附不朽于来兹臣之志也亦臣之职也是用不揣固陋作为铙歌鼓吹曲一十四章选词徴事因事立名非敢播之管聊以遗夫翰墨云耳
　　圣皇出
　　皇帝受命也
　　圣皇出披皇图绍武烈承文谟造草昧嗣唐虞地符吐天苞舒神其格人所愉四海域八纮孚歌击壤舞康衢迈禹迹遵尧涂蠢凿齿蹈天诛扪参井干狼弧
　　帝降威轰雷车斮脩虵羂猰防斗极拱防阶居功无加徳有余告太平乐于胥
　　右
　　圣皇出一章章三十句句三字
　　辽水奠平察哈尔之乱也
　　辽水纡流紫塞傍混同长白郁相望有防狡焉逞不祥罔顾懿亲为
　　国殃师行转战尅大荒戎首死之以礼
　　陛下仁至义尽与天无疆
　　右辽水奠一章章九句五句句七字一句三字二句句四字一句六字
　　安陇右平王辅臣也
　　陇头水东西流牙旗玉帐出秦州逆臣间谍隂相投顿令部曲寻戈矛戈矛起白日晦五岳动百川沸始不戒后乃悔
　　天子圣仁贳汝辠罪臣愧愤头抢地陇山永安无不利右安陇右一章章十四句六句句七字八句句三字
　　豫章翻定江西贼也
　　豫章翻云惊白日昏章江与贡水骇浪腾虹奔荆楚扑余氛窜迹吉与袁野火纵灌莾乘风思燎原煌煌我宗子赫赫崇维垣钲鼓震地轴力若排昆仑获丑服上刑胁从乃无论芒角渐以消拱手奏
　　至尊
　　右豫章翻一章章十六句一句三字十五句句五字
　　扫七闽平耿精忠也
　　闽山丹闽水碧东望琉球天咫尺怒涛羣飞海水立有鸟钩喙傍距趯攫徒程勇唼喋思强食鼎沸三山间贪人还自贼妖氛涂炭浙东西彗星横扫天南北防子瘈狗真何益徒使我民不休息降王系组亲王功督臣撑拄东瓯东吁嗟范叔真纯忠
　　右扫七闽一章章十六句二句句三字十句句七字四句句五字
　　海波平驱海防郑锦也
　　海波荡漭海水浡淈维彼蛟螭为妖为孽天呉罔象跳荡震越二世逋诛毒痡苞蘖东南民力几为竭
　　帝赫斯怒驾鼋鼍为梁射鬐断鬛扫焰吞光金门厦门波不扬曈曈日出穷扶桑
　　右海波平一章章十五句十一句句四字三句句七字一句五字
　　平五羊讨尚之信也
　　五羊城南接朱崖西桂林香山海门蜃气深駃騠超母行从禽枭子啄父毒氛侵坤维反侧来相寻忘恩反噬昧照临负且乘危薰心通逆书阻贡琛殱忠良寃沉沉谁烹鱼漑釡鬵金戈指白日隂贯甲驰卒成擒岭南瘴开啓版宇阗阗振旅渊渊皷勒勲纪绩铭铜柱
　　右平五羊一章章二十二句十三句句三字九句句七字
　　桂水深定广西乱也
　　湘江南连桂水深粤西泷冈郁沈沈鸟飞不度兽不临黔阳溪流多毒滛嗟尔孤军惟女子赘壻不臧身徒死国家兴增如山崇説筑傅岩诚国士
　　右桂水深一章章八句句七字
　　殱渠魁呉三桂伏天诛逆党渐自解散也
　　渠魁倡乱胁从多滇池夜郎阻
　　天戈襄荆沙含毒短狐风号闽粤皆扬波念尔功微赏已过辄背信誓揺山河天用斩厉正厥辜鬼瞰神怒诛独夫惠廸则吉从逆凶逆臣安获邀考终
　　天家王鈇威无穷
　　庙谟符合声应响先天弗违如指掌君不见王敦崔杼皆前死斵棺剉骸无漏网
　　右殱渠魁一章章十五句十四句句七字一句十字
　　洞庭湖平湖南郡县也
　　岳阳楼洞庭水连云蔽冈征尘起舳舻辎軿绕千里贼烽西自辰沅来渚宫彻夜惊戎垒云旗猎猎下长沙蒲帆矗水风交加贼营平地木斯防连山白骨真如麻元戎奉
　　诏徃直望无要遮朱旗綘天甲暗日流沙染血成红霞廷臣拱手服
　　庙谟阪泉丹浦威无加
　　右洞庭湖一章章十六句二句句三字十二句句七字二句句五字
　　收成都平全蜀也
　　岷山之英为井络万里黄云逾劒阁蚕丛鱼鳬树国乆不通秦塞疆戎索后服乆需圣人出先畔或因王者弱本朝教讫西南陲从駹朝冉存卭筰三窟毚兎营独狡五丁金牛遂同恶隂平道嘉陵江桓桓将军智畧双水行陆走羣力扛势同决帆与摧橦锦江玉垒仍我邦桂浦金沙月照
　　右收成都一章章十七句十五句句七字二句句三字
　　克黔阳定贵州也
　　罗施僻一隅桂竹林篁间山行杂苗箐路险丛溪蛮妖氛阻声教相率为犷顽王师火烈烈闪斗朱旗殷云屯红欱野雾积雪喷山直将搏防兕一徃肯骤还水西无平沙修涧曲湾湾奢安胜国际十载师当闗何如此神武俛首谁抗顔獞歌百千声呼号相追攀趋吉悔自凶不若絶神奸
　　右克黔阳一章章二十句句五字
　　定昆明诛呉世璠平全滇也
　　西南天末皆覊縻六师云集风驰一隅穴防困鬬何为徒析骸易子罗栖掘蛰生无时
　　天子明见万里使臣诏促师期军中发愤一皷气作阵云杼轴深迷蟊贼内讧相危逆孽穷毙戚自伊贻胁从倒戈来追随壶浆箪食迎王师奉徳音赦过宥罪涣号施元戎十乘惟骐捷书露奏京畿八荒震叠
　　天威
　　圣皇至徳如斯惟永清垂拱穆穆无为
　　右定昆明一章章二十三句四句句七字十一句句六字六句句四字一句十二字一句五字
　　文徳舞告成功也
　　穆穆无为照临下土奏武功歌为文徳舞敷天与率土頫首皆来庭际防欣六合望风仰太清二仪同造化地平而天成风云与时感日月同其荣羣臣咸在列济济多颂声
　　圣皇惟干干夙夜敢荒宁孝治奉
　　两宫谦冲徳不盈至诚感穹苍爰以致太平祗承文命谟思日庭坚赞永怀舜日亿长侍尧年万
　　右文徳舞一章章二十四句四句句四字二十句句五字









　　皇清文頴巻五十一
　　钦定四库全书
　　皇清文頴巻五十二
　　诗
　　乐府
　　平滇铙歌十章【有序】　　　　　　袁　佑
　　皇清丕膺
　　天祚
　　祖
　　宗迈厥徳肇造区夏我
　　世祖章皇帝荡荡则
　　天烈逾三后奄有滇疆至于三危防不臣服
　　皇帝圣冲践位乃吏治之伏惟
　　皇帝陛下执中广运睿圣文武绥和庶邦臻于至理滇
　　逆三桂作藩于斯防承
　　圣化部伍繁有徒匮竭
　　天庾民罢财赋
　　皇帝恤民依
　　诏俾班师辑其徒旅民劳用息肩逆故昬凶輙干大刑贼我民人叛我疆域诱其类狂毒肆刼
　　皇帝命出师锡钺彰
　　天讨彤弓金节虎旅祁祁徃必克我人如望雨
　　皇帝曰咨
　　天
　　祖之威不敢弛火炎于昆焚厥玉子一人弗忍缓乃师
　　许其自悔祸旣弗悛
　　帝赫斯怒秘畧神断秦闽粤东西湖湘汤汤蜀黔絶险悉以平逆桂隂伏诛其党提其遗孽世璠走闭昆明我师合围贝子臣章泰实总军
　　皇帝曰尔泰统我六师惟我文武卿士在军张厥挞伐以袵席我赤子除凶务尽克有赏稽我师者罚弗宥朕承
　　天
　　祖子民夙夜祗惧尔徂征是力泰拜稽首受
　　命进师破其城南关据高俯城中困兽弗敢突逆党以矢射我军乞降反戈攻世璠毙之伪将相并授首捷
　　闻臣庻欢舞诞被万国昆虫草木靡弗向劳用昭对于郊庙
　　天
　　祖来歆雨雪惟时
　　太皇太后
　　皇太后乐豫寿恺家国天下时雍光被振古未有廷臣
　　扬盛美佥上言议加
　　尊号
　　皇帝让弗遑曰惟兹薄海方宁民困待苏予一人厪如伤发令施仁尚其懋勤弗怠皇敢自矜于惟
　　圣徳神武化协
　　高厚虽尧舜蔑加焉史臣执简宜效尚书大雅宣昭休问示于来兹【臣】愚弗胜乃为平滇之歌十章恭献黼扆夫黑水三崇之山陶唐氏之荒域其水倒流曰滇故其地臣叛不恒自汉唐来代有僭据足徴已
　　皇帝一麾平之六诏九隆革心悦服黑雉白雉来賔圣子哲孙永隶图贡夐乎上哉臣谨稽首顿首以咏我皇帝昭清之骏烈
　　圣同
　　天【第一章】
　　圣同
　　天徳诞脩河洛瑞锡之畴统系承精一求垂藻火子方区臣民洽敷政优嘉禾出肉角游及河岳怀且柔狡逆命
　　天所讐殱厥渠犹穿窬喜起赓击壤讴永
　　天眷万亿秋
　　出师初【第二章】
　　圣亦云劳俭玉食宵衣而朝忧吾民之忧民乐陶陶万几率作股肱有防臯不震动声以色典学罗俊髦敷文舞两阶格有苗不忍遽诛缓师抚以招八年恶不悛天威用昭
　　皇矣【第三章】
　　皇矣文徳赫武功削平巴蜀黔粤通桓桓大畧运掌中贼众溃北级如墉围城退闭智力穷飞勑宵出甘泉宫霆发电扫徂三崇六师旄旍卷朔风贼臣倒戈诛元凶髳人濮人何喁喁椎结耕田乐年豊自西自南车书同
　　于烁【第四章】
　　于烁
　　王师我
　　皇匪黩武蒟酱邛竹那足求弄栋楪榆
　　皇祖手辟之疆土贼臣窃据之焚溺我人宁不绥我士女赫赫禁旅我
　　皇发纵得所一当十百况如云雨我
　　皇受祐于
　　天廓清六合乃穆穆挥弦而御六合无一顽丕承我皇祖
　　民亩【第五章】
　　民亩税不增军实亦不寡我
　　皇如神迈虞夏定纪经章风雅徳弥盛威靡假勤逺制胜靖原野嗟尔孽险何为者恃险空设师如虎缥碧之鸡金精之神马我师相羊于其上我师鼓歌于其下
　　昔夜郎【第六章】
　　逆昔戍夜郎耗
　　国糜糗粮羣黎膏与血饱飤豺与狼谿壑不可厌输将亦孔伤我
　　皇轸民物措施各有方师还民休息讵不均
　　恩光贼夙怀异谋胁众滋防张短狐何依附连鸡何飞扬頼我
　　圣人平遐荒
　　万方平【第七章】
　　万方平澜沧浊水清冉駹白马内附敢闭嶲昆明我师仗
　　庙畧立墉防苍下瞰城炙防拔草食暴殄金银寳玉昔何骄盈乱贼诛无赦举宗就天刑身毒之国咸谓中朝有
　　圣人朝有
　　圣人荡荡葱岭间贯胸交迹稽首胥来賔胥来賔我皇慈仁绵绵无期民质风俗醇内咸一徳佐外皆慕义臣逆命禠其魄服威神普天之下莫敢不尊亲
　　于都【第八章】
　　于都我
　　皇之功虎臣﨣﨣戮力于疆塲
　　帝曰俞臣拜稽首我
　　皇之庙谟臣其供奔走上之我
　　皇
　　皇不有维我
　　两宫大徳至仁
　　太皇之
　　圣母我
　　皇孝思悦
　　圣母之心长生永寿告于
　　天地岳渎
　　皇祖式临之
　　神其黙相左右我
　　皇偃厥武福禄是受
　　审天心【第九章】
　　凡兹臣庻上当审天心彼防不知畏僭于衡
　　天大震雷以风雨滛滛雷震击其梁栋折其楠天鉴有赫我
　　皇徳具备函载高深声教讫朔南彼逆之徒空如林卒艾除之如猎短兽如弋禽青蛉防町之域我
　　皇永照临
　　山石【第十章】
　　山石何磐磐河有流波安澜光被四极百尔弹其冠喤喤辟雍鼓钟士翺翔于頖罔不欢我师乐室家弢弓脱马鞍农夫横经而耒蠲额除烦和风习习雨圜扉草青青彻其垣泽及虫鱼鸟兽般般濯濯来奔礼乐兴灵畤嘉坛功徳盛未有乃圣神武文搀枪落纷纷前星辉
　　紫微端
　　圣人有子重矞云振振睿且喆我
　　皇贻燕后昆亿世海防乂安
　　东廵雅十三章　　　　　　　　　　徐元文上帝临鉴贶我
　　皇清我
　　皇秉圣
　　三后遹成克諴九区交畅六英美哉
　　皇度翼翼明明【一章】
　　维岁甲子冬日载融
　　皇时省方届于大东
　　鸾辂震野芝旍翳空清济渐车灵岳望风【二章】
　　峩峩灵岳表镇曰岱驰走百神苞并万态陋彼升封虞柴是配登览云物鬱何霭霭【三章】
　　洪河泱漭长江荡潏
　　龙舰星移及吴之域惠彼小民湛我
　　皇徳还
　　御六虬衮服是即【四章】
　　陪尾之阳四源交泻水哉水哉不舍昼夜
　　皇过川上神契元化瞻望阙里仆臣趋驾【五章】
　　麟踪旣邈鳯徳何长教泽衍翊我
　　圣皇万乘至止夫子之乡章缝迎路簮黻升堂【六章】于赫夫子濯濯厥灵肃将苾芬祀事孔明郁鬯龙勺象彛牺尊八音克谐羣后骏奔【七章】
　　寝宫防防夫子所憇
　　皇陟于庭探索琴佩芳飏猗兰青浮铁桧见于羮墙其容有睟【八章】
　　防阜之林百顷交隂异国珍产蔚为同岑文楷轮囷以杖以樽擥其丛蓍穆哉
　　皇心【九章】
　　穆哉
　　皇心更
　　御雕几爰
　　命毓圻秩尔孙子肆列俎筵进讲以次遗经再展皇心燕喜【十章】
　　皇锡毓圻锦衣貂裘庭列曲盖以飨春秋毓圻稽首天子万寿
　　皇诏毓圻保艾尔后【十一章】
　　东野支封禽父是宗锡之冠带以康周公两圣作师文其在兹敦儒阐道千载一时【十二章】
　　惟星则煌惟云则烂
　　圣藻光辉辉于天汉懋建有极登道之岸昭示万邦如日斯旦【十三章】
　　圣武雅三篇【有序并上表】　　　　　　陈廷敬
　　伏见我
　　皇上抚御万方尽有四海内外
　　恩徳鸿厐声教遐曁比年以来天下宴安而推溯武功所由戡定则诛三逆以平滇黔粤闽楚蜀外辟察哈尔台湾倭啰斯喀尔喀之地幅员之广超越前古治化之隆巍巍莫并今
　　神谟独断
　　圣武布昭伐罪救民
　　躬行天讨大憝授首余党归诚厄鲁特全国荡平捷书至日雷动嵩呼中外臣士闾巷小民罔不欢忻忭庆盖是时
　　车驾亲征驰驱戎垒凡三出朔塞矣当
　　天决防初御六师中朝悚栗僚庻攀留臣以年力就
　　衰防
　　恩矜怜弗允扈从之请自是以来祗遵成
　　命不敢再凟
　　天慈而违离
　　圣顔日益防惕伏念
　　皇上为天下扫除残贼为邉疆永致廓清跋歴穷荒经渉寒暑勤劳军务旰食宵兴而臣子安居畧无寸效今已无事言念
　　国恩无所称报犹欲俯竭愚诚撰儗文句敬飏
　　圣烈传之无穷而臣媕鄙无学防绎累日莫知所择窃惟自古帝王有功于天下其名声彰著于后世者方防之所纪载金石之所刋录声诗之所流传后之人揽其事而遐想其盛焉是以昭昭然若昨日事也然而其盛者亦不数数觏矣阪泉涿鹿以还古今称善用兵者汉之高帝唐之太宗皆自兴事之始乘时搆防底于成功若我
　　皇上圣徳而践天位躬居大寳志切生民仁育羣伦义
　　征不譓尊临九重制胜万里
　　天威所至攻战多方扑灭凶残荡扫巢窟宿防遗孽一朝顿除伏卅载之逋诛树九邉之壮观殱其渠魁降其支党燧烽永息亭堠不施旷古难平之部落尽为臣仆普天所有之土宇咸入版图自此寰海清平兆民乐业集万年之鸿庆成千古之大功臣仰窥
　　圣烈俯稽徃古汉祖唐宗起于侧陋角一时之雄乘末
　　流之敝虽精于兵事而我
　　皇上文谟武烈圣徳神功实逺迈前徽矣若夫书册所载旣有天下优游宫禁之中不过遣将兴师身居其逸坐收其效即间有亲征如宋艺祖之北伐明成祖之行邉宋则失利明则鲜功是以方防金石声诗之文彷佛儗比可导扬盛美之万一者盖徬徨震掉而莫知所择焉求之于诗惟周宣王身为天子南征北伐有定天下之功虽淮夷诸小敌未为甚难平之防而玁狁之伐止于太原皆命臣士以行事迹殊不类然其臣咏歌之词孔子有取焉唐臣柳宗元本其义作唐雅臣于向者滇逆之平不度固陋窃取其义进平滇雅曾上尘
　　圣览今臣伏思后世铙歌鼓吹之曲未足以尽
　　圣武之形容仍依古体谨撰
　　大驾三临沙漠亲平僭逆
　　圣武雅三篇缮录以进臣之愚意固以敷宣人事之盛
　　美而其义则归本于天我
　　皇上即天也覆载照临雷霆风雨天之所以为道栽培
　　倾覆治乱侮亡
　　皇上之所以为功彼噶尔丹自外于覆载照临之内干雷霆之诛絶风雨之泽盖所谓逆天者亡也我
　　皇上天威所临贼始则沙塲糜败妻孥磔屠继则众叛
　　亲离孤雏就缚其卒也我
　　皇上亲挥将士廹抵贼巢贼知逆天必诛饮药自杀遡
　　始讫终我
　　皇上驰驱万里劳苦艰难若非
　　亲征大举必不克迅致肤功此人事也即天也至若晴旸以时灵泉表异水草应百神致祥旋师之先甘雨洒郊饮至之日云隂开霁臣僚拥道恭迎都人父老孺子瓣香欣跃恺乐庆成臣推本于天之义由兹益自信焉臣不任荣幸欢忭之至
　　惟天初临沙漠安邉靖防破敌大捷行庆于民振旅还京武功盛也
　　惟天惟
　　帝惟
　　帝乃天尽天所覆我徼我邉何彼逆骜为我人患帝自伐之徃取其残【一章】
　　众曰
　　至尊母劳
　　万乘我师武臣孰不恭命
　　帝曰吁哉自昔吊民如水斯溺如火斯焚【二章】
　　帝谓卿士朕必亲徃彼恶贯盈煽虐滋广捣其腹心离其支党安我荒服除彼狙犷【三章】
　　诹春吉日是类是宜
　　圣谟先定叶于神祗旣攻我车旣秣我马峙我糇粮于塞之下【四章】
　　六龙遄飞闗云四开师行如山如霆如雷蠲租已赋民有庆哉属国讙呀
　　天子自来【五章】
　　茫茫荒碛伐薪孔遐湿烟不防万灶以哗我军之行晴空洋洋雨师避道宜旸而旸【六章】
　　帝减尚食哺我士饥饮我士渴朝斯暮斯野旷无水何以为糜玉鞭所指灵泉弥弥【七章】
　　无人之乡絶辔之野五日穷追贼众觧瓦彼狂何知游魂暂假不谓
　　帝来初犹笑哑【八章】
　　防昏以惊闻
　　帝自将兽穷突奔心胆堕防军扼于途大殱巨创瀚海尘扬天山簸荡【九章】
　　筑颅于邱波血于河九州百蛮为鉴孔多燕然之山苍崖嵯峩伐石纪功万载不磨【十章】
　　都人黄耉扶携来迎铙吹所歌告武之成桑麻在郊民熈以耕戎衣一着四海永清【十一章】
　　惟天十有一章章八句
　　皇矣再临沙漠相机宜抚降人安兵民武功再盛也
　　皇矣
　　圣功边氓孔安惟
　　帝念兹冀即于完自我来归由暑迄寒旅师在野雨雪其漫【一章】
　　天初生民岂择莠良
　　帝徳好生并包八荒从化者存不龚者亡汝尚能来无或汝戕【二章】
　　汝家糜矣汝徒矣羁孤单栖云何嬉矣汝尚能来食之衣之天无不帱地无不持【三章】
　　怙终者诛国有明纪彼顽不悛盗我储峙师进逐之原野万里皆我职方何奔何止【四章】
　　皇命于廷是砺是攻拔本塞乱惟义之中朕不亲徃边人防防我怙我恃岂惮征行【五章】
　　朔风萧萧卷我斾旓翠华载临俨渉我郊藩落老稚箪壶以劳
　　帝来抚我于险于遥【六章】
　　或拥道周或控马首
　　帝顔霁温下拊以手如燠如春
　　恩语勤厚坐使来前薄飨其有【七章】
　　言幸师营言廹贼垒烜赫
　　天声贼党破徙其降如归其趋如市来者既多惟恐后至【八章】
　　帝待降人曰彼大辜汝则何罪罹彼毒荼致汝于锋致汝于屠其来汝拔爰止爰居【九章】
　　帝谓降人我黎我赤草枯于原氷坚于碛蔼蔼阳和于疆于陌尽降其人大丑斯获【十章】
　　我士我旅岁其云迁
　　帝念我人言归言旋凯声载路士女阗阗
　　帝威
　　帝徳振古无前【十一章】
　　皇矣十有一章章八句
　　武成三临沙漠禽其孽子殱其渠凶余党归命武功大成也
　　武成自初三援天戈惟
　　皇之命神人以和长彼蟊螟奈此嘉禾旣化其类胥颠其窠【一章】
　　载祓载严式张我武云旗飘翩日绕熊虎风飚烈烈扬于金鼓旅矢朱弓不殊干羽【二章】
　　皇眷西土我理我疆于闗于塞于边之墙于陇于亩于河之阳下民何幸近
　　天子光【三章】
　　皇抚吾民以覆以载是幸是临恩逾汪濊
　　帝来人欢
　　帝行人思六师所过言锡我厘【四章】
　　帝行天中如日正车咨遣两师以翼漠沙尅日并进毋谓逺遐角之犄之
　　天威所加【五章】
　　爰陟爰止狼居胥山四顾藩部于川于原皆我在宥矜兹弹丸如毒斯螫如爪斯搴【六章】
　　彼枭日蹙孤雏栖栖我禽狝之槛致于畿人之无良不保妻子惟汝之为求祸自尔【七章】
　　我师日进言廹其巢卵倾翼折枭困以嘷腊斯焚斯不复逺跳乃如之贼为戒兹昭【八章】
　　戮尸于军传首于边变容栗股孰敢不防
　　皇赫斯怒逺人所观如砺如帯如石之磐【九章】
　　载驰载旋言归凯乐于以庆成于
　　郊于
　　庙载沛
　　徳音四方是告
　　帝开明堂万邦毕照【十章】
　　惟天同符以清以宁自此无事泰阶永平惟
　　帝之功与天无极斯岁斯年于万于亿【十一章】
　　武成十有一章章八句





　　皇清文頴巻五十二
　　钦定四库全书
　　皇清文頴巻五十三
　　诗
　　乐府
　　平北雅　　　　　　　　　　　王士正
　　于昭
　　上帝眷徳申祉穆穆
　　圣皇缉熙敬止文徳观成武功缵始藩之屛之磐石之似芟之刈之四郊以无垒
　　睠彼沧溟波恬其岛睠彼昆池鱼咏于藻自东徂西同风偃草蠢尔荒裔干天之道式遏寇虐肃将天讨鴥彼飞隼矰缴射之跃彼毚兎韩卢获之狡彼凶逆天方蹶之矫矫虎臣薄言伐之
　　皇网则寛纵乃活之
　　有鸮有鸮集于桑林食我桑椹犹懐好音彼鸮不若为梗至今匪殱其丑孰革其心
　　天子于征
　　六飞骎骎臣哉邻哉发言盈庭佥谋止辇
　　帝鉴汝诚维天僤怒彼毒贯盈天欲殛之敢惮徂征肆其靖矣率土攸宁
　　歳维丙子仲春辰良类之祃之神只告祥我马骙骙我车彭彭戎旅啴啴旟旐央央如雷如霆于彼之疆帝介六马亦简元戎或军以西或军以东左之右之黄钺秉中谋夫孔多
　　帝断之师压其境以折其冲
　　熊罴林林貔虎虓吼既掎其足又角其首鼓之击之如枯如朽僇之俘之十薙八九一鹿铤险暍将安走帝曰还归彼逆将顺奚狡而顽觊收余烬炎炎不息燎原将焮龙旗载扬雷鼓冬震肃肃其威雪戈霜刃阳和布徳鹰己为鸠彼眼不化将鸷于秋毕之罗之迨此春搜耀我组练锻我戈矛三驾
　　乘舆西穷陬
　　彼巢覆矣又失其雏彼翼折矣云何不孤天壅其盈遂降之诛靡逺不服靡恶不锄疆宇式奠卧鼓弢弧象辂囬銮敬报
　　天
　　祖飨祀升歌亦韶亦武
　　王猷允塞仁义干橹功成谦益为函夏主亿万斯年受天之祜
　　圣武神功荡平漠北铙歌鼓吹曲十二章【有序】
　　杜　臻
　　皇上御极之三十五年春
　　圣驾既亲统六师防履沙碛震扬
　　天威出奇制胜夏五月大败厄鲁特噶尔丹于召磨多之地于是蜂屯蚁聚之众斩馘执俘乞降而外所存无防不可复支噶尔丹窜伏穷荒茍延残喘
　　皇上仍命大将军费扬古等驻军喀伦将军博济孙思克副都统阿南达提督李林隆等驻军肃州遏其奔窜其秋九月
　　车驾复亲临塞外济河而西渡坚氷凌霜雪至鄂尔多斯经画军务既密且周其党丹济喇刼我余粮我师奋击败之厄鲁特台吉寨桑等先后望风归顺
　　皇上厚加抚恤并授官职待以不疑噶尔丹赍奏乞降圣明洞照奸狡一无所施嘉平之月
　　车驾还京于是贼党散贼势困贼计穷今年春二月丁
　　亥
　　车驾发京师歴云中榆林察吏治询民隐大小将弁阅其能否而黜陟之沿塞垣行西抵宁夏
　　驻跸狼居胥山数军实整戎行转输糗粮靡不丰给指授诸将方畧分道搜剿哈宻回人生擒其子色不腾巴尔朱尔俘送
　　阙下谛巴奏请谢罪瑚瑚脑尔台吉济农奏请朝贡即其亲信之丹济喇及阿喇布滩丹津汪布等咸输诚归命于是贼党益散贼势益困贼计益穷噶尔丹惊闻
　　车驾复临塞自知罪恶贯盈人神共愤雷霆所击计无复之遂于闰三月十三日仰药自杀厄鲁特部落尽荡平万里之外无不纳欵
　　天朝禀声教焉伏念
　　皇上至圣至仁量同怙冒无念不以爱民为心无日不以安民为事蠲租赈防平狱缓刑好生之徳洽于民心普天率土固已湛恩汪濊矣乃躬擐甲胄逾险阻不惮
　　万乘之劳大张
　　天讨者诚以稂莠不除无以培嘉禾暴逆不翦无以安良善凶冦灭则外藩安边民安中国愈安宵旰筹之熟矣且噶尔丹非寻常寇盗比其国习于战闘昔年蚕食土鲁番哈密诸国凌弱暴寡吞噬无厌喀尔喀以七旗数十万之众防亡畧尽
　　皇上屡颁
　　勅谕令其和好噶尔丹不念
　　圣恩之浩荡不遵
　　睿防之谆详凭凌我属国侵犯我边界乌澜布通之役
　　贼虽败遁
　　宸未尝一日忘武备也用是大奋干断鋭意
　　亲征出塞三千余里临赫鲁伦土喇之地贼出于不意
　　望见
　　天子旌旗大军云集乃防胆夺魄昼夜西奔西道谙将
　　邀其归路克奏肤功固由祗承
　　庙畧实慑于
　　天威也匝歳之内
　　乘舆三临塞外从天而下至神至速乘其溃败之时即
　　用勦絶其命毋使滋蔓务尽根株
　　圣谟卓见为民生除害至深逺也元凶既除边尘永息戢矢櫜弓宇内之民莫不凿井耕田含哺鼓腹共享升平之乐武有七徳禁暴戢兵保大定功安民和众丰财于斯备矣臣窃观史册逺莫盛于三代近莫隆于汉唐然郅支斩颉利擒皆遣将出征而非天子自行鬼方之伐淮戎之平又九州之内非疆索之外且必俟用兵数年劳师动众角力争雄而后克成厥勲若
　　皇上睿谋独运胜算如神扫积年之逋寇不逾崇朝安絶塞之残黎登之袵席方之上古轩后之擒蚩尤有虞之伐三苖先圣后圣其揆一矣五月乙未振旅凯还
　　大驾自居庸关入京文武大小臣工以下士庶军民耆老数十万人夹道拥观咸呼万岁欢声雷动伏阙上书请加
　　尊号而
　　圣徳谦光三上不允在廷诸臣及文学侍从之官莫不抽毫染翰作为歌诗思以抒欢抃之忱润金石而咏太平臣臻忝列中枢受
　　恩深重愧无报称目覩
　　圣武神功之盛谨拜手稽首献铙歌鼓吹曲辞十二篇
　　庶防永昭
　　皇猷盛美于无穷焉
　　睿谋干断亲征至黑鲁伦灵泉涌庶草蕃
　　天威逺震噶尔丹惊魂溃遁为扬
　　圣武第一
　　圣武布大义扶讨不庭张威弧豫顺动万灵趋苍兕跃朱鹭娱平沙弥望
　　后来苏濎濙瀺灂甘冽膴芊眠铺芬变荒涂徳馨畅皇谟訏申九伐用三驱堕挺险栗负嵎巴顔空土喇枯惊风鹤宵逺逋仁无敌亶匪诬
　　右扬
　　圣武二十六句
　　师出三路
　　宸预料寇必由西路逃遁遣将堵截果遇于召磨多
　　大败噶尔丹斩获无算为
　　神防捷第二
　　神惟防畴与通惟
　　至圣协于中万防裕应无穷诛小丑貔虎雄四甄布七翼罿九伏攫八门笼躏三窟罗犷猣料西路寇懵懵张我军气如虹脱厥角摧枯丛批亢捷虚工召磨多铭皇功
　　右神防捷二十四句
　　贼既溃遁仍
　　命将驻旅喀伦肃州指臂聨络
　　睿算深逺万非常识所测为峙金汤第三
　　占敌遁幕乌鸣听吹角知溃声载古籍美厥明千载我皇定玉衡鲸鲵已截弥布纮前茅踔后劲喤横云却月遥峥嵘丈人吉叶师贞掎角势贼闻惊釜鱼息螳臂横维神武扫天狼贺兰髙拂云晴阅细栁廓旃旌钦睿谋密且精
　　右峙金汤二十五句
　　丹济喇盗刦余粮复为我军追逐奋击败之为踣猘兽第四
　　逆天诫万古垂况余烬曷能支戮温禺衅鼓糜斩谷蠡膏长铍期门奋天防竒黄纛莅中权曦翠葢临絶漠祗饿枭喙徒妄窥彼游魂堕釜锜虽囬斾留熊罴残必毙宁乆为告胁从毋自底
　　右踣猘兽二十四句
　　圣驾丙子冬复
　　亲临边方渡河至鄂尔多斯经画详宻恩威并用贼党
　　尽归命为天驷煌第五
　　星鋋辉月羽贲钩陈绕动天驷载斾师凌吹河氷坚鸟章织
　　皇之威严霜同惴
　　皇之恩挟纩共被寨桑軰接踵至膏大泽乐生遂悔从前如梦寐寒者衣饥者饲仰
　　皇仁消偏陂
　　右天驷煌二十二句
　　今春
　　圣驾复临边方西逾宁夏
　　驻跸狼居胥山震扬
　　天威分布禁旅为
　　天行徤第六
　　豫雷奋嵩呼齐解泽敷塞卉萋韎韐有奭震路鼙王旅啴啴六蚁何迷转天键含天倪塞草被光润春溪骅骝嘶六钧剡木七属函犀灵銔三举金仆共觹耀紫熖太白西殱封豕若醯鸡抶巨魖类穉麛望
　　黼座厥角稽叩旌路厥首泥睹
　　天顔云日跻
　　右
　　天行徤二十八句
　　睿算如神指授诸将方畧擒贼子槛车械送瑚瑚脑儿
　　軰又率众来降为穽孤雏第七
　　睿作圣伐谋遥握胜算指招揺卢矢授彤弓弨诸将遣罟丑么狼河堵雁塞剽欲逃死何方趫覆巢罄毁卵凋自贻戚共灰熛大雕陨况鹪鹩语逆漠归
　　天朝归
　　朝咸乐土仁天同戴尧
　　右穽孤雏二十二句
　　天威四布贼气竭途穷噶尔丹仰药自杀余党来归厄
　　鲁特尽平为伏天诛第八
　　牙璋灿羽葆悠枪櫐布储胥遒彼狡犷命焉留枭噪絶狐鸣蹂凡败类尽防刘仰药死堕鬼幽尽殄灭等散沤蔚嘉禾去贼蟊旗影隂山静笳声落照浮日月髙曜永照金瓯突梯鼠首遥悬竿钩荒烟朔雪万载清浏
　　右伏天诛二十四句
　　圣驾三次临边调兵筹饷冒暑冲寒备极烦劳功成回銮百官万民感刻夹道欢呼为衢歌繁第九
　　六飞遄往三驾徊翔羽林十二昭囬生光桓桓将士电掣龙骧仰华葢耀紫芒
　　庙谟密阵堂堂飞菽粟千斯箱綂虎贲殿中黄歴炎曦冒雪霜惠我人斯春风春雨
　　帝车之回夹道抃舞黄童白叟名香顶炷恩斯勤斯敢忘复顾
　　右衢歌繁二十四句
　　神武覃敷逋寇絶灭党与尽皆归顺普天胥庆永乐升平举行典礼昭示中外为武功成第十
　　扬休光涤棼遍垓埏昭无外欢呼山欲动歌舞路霭霭亿兆同心气结
　　鸾舆盖羣灵助顺祥笼羽仪淠荣光沕穆呈佳气郁律防绿甲三阶融紫膏万顷泰轩罂露结瑞葩云生栋神贶嘉典礼盛
　　景福遐
　　右武功成二十句
　　耆定大勲实为千古帝王所不及行徤如天度防如神编辑平定北寇方畧昭示无极为光芝检第十一
　　秬郁馨格皇天云亭石昭万年泽马献路车连金泥焕玊检宣命太乙昭瑶篇烈火炽鸿毛然疾风飚秋箨捐鐡山碎扩幅员亘神武日月悬倚剑埪峒外巍峩贞珉镌
　　右光芝检二十句
　　絶塞数万里外自此更无不臣之国不服之人太平盛业益增太平为陈王防第十二
　　共球盛万国歌干羽舞两阶和旅獒贡歴山河越雉献重译过防牛露犬珍异四罗兹白乘黄庭实孔多睢盱嗢咿睹
　　天顔霁天马蒲梢极天无际环海十洲如带如砺来享来王及其苖裔双觡共觝同柯连理亿万年王防丽
　　右陈王防二十四句















　　皇清文頴巻五十三
　　钦定四库全书
　　皇清文頴巻五十四
　　诗
　　乐府
　　圣武功成铙歌鼓吹曲十章　　　　　陈　论皇上怙冒遐荒徳威丕着肆征弗庭防不耆定为圣武昭第一
　　皇建极临万方九功叙六师张克逆藩斧其吭清海氛波不扬神谋秘畧由庙堂逆节尽芟夷风雷万里驰穷荒絶徼声教阻天戈所指均披靡稽典籍黄虞时威四盗定三危我
　　皇功烈烈如此以今方古何云奇海内有不顺者灭亡自取之
　　右
　　圣武昭之曲二十二句
　　狡冦厄鲁特噶尔丹怙恃险逺扰乱西北边屡败屡窜未抵厥罚
　　皇上决防亲征为行天讨第二
　　蠢兹逆孽为塞垣贼虓虎猲獢自矜无敌我武维扬灭此朝食布告中外穷边亲渉羣工留
　　驾彤墀搏颡
　　帝曰汝曹所见殊爽朕无成算朕肯轻徃决机制胜贼在股掌黄钺白旄气吞防两嗟尔防两不早释仗
　　右行天讨之曲二十句
　　尅期誓师遂洁诚禋祀
　　天地
　　宗庙
　　社稷告以为民除害至意为防祭告第三
　　皇泽渥
　　皇心仁不肯无故劳征人逆冦茍不除肆虐荼边垠乃择上戊乃择上辛祷
　　厚地吁
　　苍旻
　　宗庙灌献齐精禋惟尔有神尚克相予以济兆民明徳惟馨通帝闉髙灵降歆锡福新迅扫逋冦如飞尘
　　右防祭告之曲十五句
　　鸾驭未驾先遣大将军费扬古及孙思克等分道四出
　　以遏贼归路为命将帅第四
　　雄虺虽猖颠猘必挠如掩诸困兽先防其遁逃时皇帝坐法宫简车乗集元戎此扼其西彼掩其东面授方畧如运之掌中殱贼讫授汝钺放贼脱唯汝罚貔虎熊罴张挞伐指挥既定六师乃发
　　右命将帅之曲十九句
　　圣驾一涖边庭沙漠絶塞泉涌草茁万象皆春为嘉祥
　　应第五
　　苦寒地西北边野无草坎无泉平沙万里空人烟六龙降临春来自天玉佩声泉涓涓緑罗色草芊芊马腾士饱争阗阗昔祯祥史册布飞卿云洒潏露不过耳目娱何关军国务吾
　　皇诚感天乃顾灵泉瑞草真堪赋
　　右嘉祥应之曲二十句
　　上轸念边氓亟为除害三十五年春至拖林冬至鄂尔多斯三十六年春又逾宁夏抵狼居胥山不惮殊劳克成伟绩为三出塞第六
　　昔为君坐秘殿居深宫沕穆端拱凝休隆今我
　　皇沐塞雨栉边风积劳茹苦成奇功天山云岭再三出緜歴寒暑更春冬湏识
　　圣人心不在耀威武除稂莠以惠嘉谷要使边氓乐安堵解衣推食激士心百万兠鍪尽如虎吁嗟边氓尔何知知乐太平式歌且舞
　　右三出塞之曲十九句
　　帝徳同天宣布絶域厄鲁特台吉寨桑人等慕义来归者相属皆厚加豢养兼授官职为广招徕第七
　　虺可化猱可驯矧彼含齿带髪名为人倾耳听感皇仁湔除旧染图维新叩头齐欵塞愿得侪编氓帝勿汝杀悉汝禄厚其恩养加章服鹰眼化为鸠挺险胡为工走鹿传语我长我父兄弃逆効顺俱来廷光天化日过此生毋守土穴随鼯鼪
　　右广招徕之曲十六句
　　狡冦就歼西北塞数千里悉我臣妾荒徼絶塞间更无不顺不附之国为大无外第八
　　国家八荒臣一切独此么防偷作孽偷作孽自取灭鐡额铜头镕一血
　　天兵电扫无遗孑从此率土钦
　　皇风东西南北章亥所歩尽来同譬如长天无防翳蔚蓝万里日正中譬如大海环东南江淮河汉万派都朝宗幅员广大振古少昌期景运兴隆隆微生何幸获躬逄
　　右大无外之曲十五句
　　边烽既靖
　　上悯将士行间况瘁下令班师为凯歌还第九
　　南风熏淑景清班师振旅还神京鐡甲耀金戈明千乗万骑如云行俘累丁壮兼孩婴前呼后应凯歌声至尊法驾入国门千官万姓夹道迎山呼动地如雷鸣一人劳四海宁女安织男安耕放牛归马庆升平
　　右凯歌还之曲十六句
　　诸臣民以
　　皇上功徳夐髙崇上
　　尊号勤恳再三
　　上屡颁谕防谦尊弗居为辞
　　尊号第十
　　皇上功徳亘古得未有震虩同雷霆覆载齐髙厚羣臣万姓黄童白首顿颡向
　　枫宸至再至三勤恳陈巍巍荡荡至徳难名賛天诵日罄愚诚
　　九重幸无拒庆徧率土滨
　　皇帝曰吁焉用之摧枯振落何云奇安愈图安廼所期官曹饬簠簋田亩勤耘耔薄海内外保昌期古来郅治推轩羲岂有殊号传今兹
　　右辞
　　尊号之曲二十二句
　　平北雅三篇　　　　　　　　　　　宋骏业
　　成命篇第一
　　天子自将出塞靖边尘安万民也
　　皇受成命惠此万方我诒黍稷我时雨旸维山乃栈维水乃杭寄鞮象译防或不王【一章】
　　彼狂不顺敢盗我边聚顽啸凶蠭疾蚁延
　　帝命惠来文告往先彼狂卒迷廼絶于天【二章】
　　皇奋厥武太常建羽以类以祃帅是罴虎
　　皇誓于师亲执路皷鸣镯振铎缮我士怒【三章】
　　皇命虎臣出车于西乃翼乃角乃防乃
　　皇猷允塞袵席过师彀我天弧以射妖蜺【四章】
　　王旅啴啴逾彼沙碛小大顿颡蕃畿来格有草斯甘有泉斯溢士饱而歌同仇是索【五章】
　　王旅啴啴如川如岳进次于河拔其距角千夫一勇是鞣是防血馘以衅
　　皇功维濯【六章】
　　凶徒既讧拉如枝披窜于穷野遻我西师酋矛重弓兕甲虎旂载踣载跐载剜载劘【七章】
　　师干之武神谋丕奠万里风披有征无战龙荒狼望眎我畿甸仰父俯子式歌以防【八章】
　　威振西戎朔庭遂空边甿燕喜
　　上帝锡祉麻麦幪幪禾黍芃芃亿万斯年维
　　天子功【九章】
　　右成命九章章八句
　　皇祐篇第二
　　天子再出塞料军实决机宜也
　　皇祐下民亦既劳止顾兹凶丑穷荒作痏既剪既蹙靡觉靡悔震霆殷天岩处塞耳一【章】
　　鸟兽之伏越有噬攫顾彼凶丑其跧或跃
　　皇命虎臣整我疆索敬修我戎张皇武畧【二章】
　　爰峻爰守爰徧爰诱地纮斯张天毕斯覆
　　王言炎炎先迷予宥孰是赤子絶于父母【三章】
　　皇有正命往廵北边出谋发虑制胜于先风觱发泽腹既坚是黎庶乃莅乃前【四章】
　　左纛斾斾和鸾哕哕
　　皇于修戎于塞之外振我
　　天防灭此狡狯边氓歌舞繄
　　皇之赉【五章】
　　凶丑駾矣且颠而僵游魂或变窥我糗粻
　　王师奋击乾坤雷硠为獍为鸮往作尔殃【六章】
　　其殃孔亟部擕族伦左蠡右贤鸟伏兽蹲归命于皇既悔既悛
　　皇曰尔来尔维我人【七章】
　　天子曰嗟予其休士还军于代代人咸喜或咢或皷于涂于市旄倪骈阗媚于
　　天子【八章】
　　蜡月维吉
　　皇乃还归父老稽首愿留毋违
　　皇用勤民服是戎衣外靖内安维徳之威【九章】
　　右
　　皇祐九章章八句
　　天监篇第三
　　天子三出塞凶丑穷蹙服天诛集大功也
　　天监有赫繄徳是亲维
　　皇翼翼至诚格神蠢尔小丑敢梗不驯
　　皇三震之鼖鼓金錞【一章】
　　维
　　皇勤民于山于川匪徼匪棘
　　天讨是防毋纵寇虐以靖我边武车绥旌陟降连连【二章】皇莅于凉格我多士桓桓多士维
　　天子使我徒我车我行孔舒荡其穹庐至于狼居【三章】维狼居胥朔野之极
　　皇亲莅止舜禹是则贽寳请臣徧于蕃国岂伊武功上帝与徳【四章】
　　彼凶有子乃縻乃俘彼凶有臣莫究莫图震我师武戎兵是袪震我徳音腹心是输【五章】
　　天地大矣彼凶防匿自戕自残伏天之殛蠢蠢余丑心与面革蛮夷蕃镇遑敢作慝【六章】
　　乃谕乃拊载歌载舞北荒即序允
　　皇之武
　　皇武既张
　　皇风既扬区外万里我阶我堂【七章】
　　皇乃振旅至于京师献社告学于
　　庙受厘櫜弓衅甲文徳是施仁风滂洋万邦洽熙【八章】皇勤于民弗遑啓处殄此凶丑边患是纾
　　上帝眷之富以麦黍惠我万邦既夀永昌【九章】
　　右天监九章章八句
　　圣驾北廵铙歌四章　　　　　　　　沈　涵
　　抚万国颂
　　皇上天威北指厄鲁特逺遁
　　庙算宸谋度越千古也当汉拥离
　　天子抚万国爱护原无私强者不得肆弱者与扶持要使宇宙含生受气属尽为赤子同熙熙厄鲁特尔何倔强沙漠陲荒碛自跳踯尔安尔生吾不治奈何凭陵与国窥伺籓篱
　　命大将拥熊罴直临瀚海翦谷蠡遣使先将威徳谕抗逆不譓
　　天兵随金鼓震戎车驰大钺一麾妖氛靡挫彼猛噬勿穷追成汤祝网施洪慈咄尔厄鲁特何不稽颡来朝同沐
　　天子徳肥牛重锦黄金覊自窜穷漠将何为惕息匍匐良可悲
　　右抚万国一章章二十有七句
　　乘法驾颂
　　皇上大驾廵边喀尔喀等恳切抒诚愿同四十九旗一
　　例也当汉君马黄
　　乘法驾出紫清曵鸾旂张龙旌羽林金甲耀虎贲绣韎轻薰风满道飘笳吹万乗临边御虎城归命侯王厥角拜感恩君长负弩迎扶老更擕防感泣共抒诚尽言往歳苦奔窜荆棘无聊生复言今年乐牛羊蔽野马纵横出我汤火登袵席秋毫皆頼
　　帝力成世世愿附为编氓
　　天子嘉乃欵大赉加恩荣醴酪千钟赐鱼龙百乐呈至尊含笑临其营顾令按辔徐徐行大者封王小台吉佩章纡绶表忠贞推将赤心置人腹谁不鼓舞颂圣明
　　一人舆暂驾万里尽销兵庆赏毕回玉京明堂端拱享升平
　　右乗法驾一章章三十有四句
　　紫坛髙颂
　　皇上徳合天人
　　銮驾还宫甘霖屡沛万民胥悦也当汉芳树
　　紫坛髙结凌苍穹灵符牒徧蛟龙宫潭中老龙不一应咨访民莫勤
　　丹枫湏臾炎飚散煜燠白昼隐隐雷声通雷声渐殷雨骤至上林万树皆空蒙诘旦郊农报霑足麦苖菜甲俱芃芃讙呼万乗北地廽雨师风伯先驱雄乃知
　　天心感至徳特为
　　圣主扫旱爞周王除残雨随至吾
　　皇抚弱雨亦从诛残抚弱事虽异仁心感应理则同皇衷自有千年泽不用蜿蜒潭中龙
　　右紫坛髙一章章二十句
　　六龙旋颂
　　皇上敬
　　天勤民还宫三日斋祓告防亲诣北郊行礼也当汉上
　　陵
　　翠旗飏暑六龙旋
　　帝徳无外中心干抚绥事毕祀典先预修斋祓居甘泉将于
　　地祗致精防海日欲起曈昽鲜玊辇涖止方丘前从官灿列星丽天既灌焚燎升紫烟乐奏咸池琴瑟宣百灵翕集歆几筵介以景福屡丰年
　　右
　　六龙旋一章章十有二句
　　圣驾南廵风謡十章　　　　　　　　彭防淇斗东指兮初春撰吉日兮良辰条风布兮解冻细雨霏兮洒尘吾
　　皇来兮夙驾快盛典兮重新【一章】
　　涣大号兮先庚重轸念兮民生禁供亿兮费省简骑从兮装轻吾
　　皇来兮不扰瞻辇路兮风清【二章】
　　潞河泮兮流澌笳鼓鸣兮解维阳侯助兮斾举羲和驭兮舟移吾
　　皇来兮容与纷扈从兮追随【三章】
　　金根度兮芳洲
　　凤舸乗兮安流侍晨昏兮定省借山水兮优游吾皇来兮有喜隆孝养兮千秋【四章】
　　日迟迟兮景舒路坦坦兮道除眺浮云兮海岱指树色兮淮徐吾
　　皇来兮孔迩适我愿兮匪虚【五章】
　　揽万几兮维康急先务兮河防桃花泛兮千里瓠子歌兮一方吾
　　皇来兮相度为斯民兮虑长【六章】
　　紫云葢兮重重碧波漾兮溶溶牵锦防兮堤緑映画檝兮林红吾
　　皇来兮乐只勤清问兮从容【七章】
　　波浩兮江清宛中央兮浪平抛玊尺兮鱼跃耸琳宫兮山迎吾
　　皇来兮揽胜歌喜起兮载赓【八章】
　　布谷鸣兮杏花菖蒲叶兮稻芽襍车骑兮耒犊倚旌斾兮桑麻吾
　　皇来兮观稼乐妇子兮喧哗【九章】
　　龙舟停兮云凝
　　銮辂举兮日升箫管吟兮细细香烟结兮层层吾皇来兮至止满衢路兮欢腾【十章】
　　大驾南廵乐府四章【有序】　　　　　赵执信
　　康熙二十八年春正月
　　大驾南廵三月至防稽而还兹行也省方问俗布惠施仁凡诸美政考之书传实所罕觏臣以弇鄙食禄无效谨为歌诗四章随众録进非敢曰揄扬万一期于纪实云尔
　　东南春道路无扰也
　　青帝前驱廽日轮
　　万乗行布东南春马蹄初踏近郊雪龙旗半卷遥空云岱岳峯连防稽起
　　鸾辂如天葢千里金吾不警清路尘羽卫无声映江水山川景色欣相催
　　至尊六年一再来东风先期作供顿江南二月梅花开白叟奔迎黄口笑共指香烟辨
　　天貌何似汉代诸老人扶杖但听君王诏
　　岁星谣蠲租税也
　　岁星荧荧行危虚东溟作带聮三吴
　　诏书有似应时雨一瞬万里同霑濡齐儿饱食乐鉏耨意满不虑明年湏江淮人家逓相贺洒然宿痼新痊除门前县吏噤不呼长官威重今蔫迂村村社鼓竞春酌欲陋葛天凌黄虞田父击壌歌作息谩道毫厘非帝力但愿吾
　　皇一岁一来游笑语妇子何用忧
　　江水清吏知法防也
　　河水何洋洋江水何汤汤谁能引北斗挹此清流长六龙行天挟雷雨雨作懐柔雷作武天吴为导灵怪潜不用然犀照牛渚二月水暖菱蒲青东风无力春江平楼船漾影入云际飞鹭游鱼时自惊中流安稳迟兰桨应笑横汾意卤莽待将百谷付阳侯千古浊泥胥涤荡
　　桃花然变民俗也
　　江上桃花如火然人家染帛如桃鲜春来酒熟鱼米足饱暖莫问囊无钱一朝喜迓
　　銮舆至锦防成行竞儇媚岂知夏后恶衣心不取吴儿竿木戏分明
　　天语闻咨嗟唐风举似俭可夸始信
　　至尊惜物力肯教西北豓繁华秦淮青斾摇明月西湖白絮飞晴雪刑轻赋减家赢粮管弦壶榼嬉何妨皇清文頴巻五十四
　　钦定四库全书
　　皇清文頴巻五十五
　　诗
　　乐府
　　田家太平乐词　　　　　　　　史　防
　　勿剪松树枝勿伐桃花林桃花好顔色松栢多贞心惟彼樗与栎可以砺斧寻束薪送山店浊酒独自斟醉枕涧边石醒披风际襟满身带岩翠晚唱余清音
　　右樵夫词
　　前头两黄犊后头一乌犍陇上戏相逐筞策挥长鞭口吹芦叶管手簸榆荚钱扳角上牛领解衣卧蒲韀牛饥有细草牛渴有清泉牛肥吾已足不去蹊人田
　　右牧童词
　　莲房如蜂窠莲实如蜂子月下唱歌来莲舟轻如纸半篙清浅间一镜空明里红衣落已稀翠葢欹还倚暗香如静女素质无泥滓长懐不染心归来读秋水
　　右采莲词
　　小麦穗双歧状如燕尾张大麦丛芒白状如马鬛长黄云徧四野飞蛾不敢伤防刀响霍霍刈割齐登场打晒当及晴霏霏白于霜饱食太平饭家家饼饵香
　　右打麦词
　　雨前雀舌短雨后鹰爪拳茶人相和歌隔坞闻清闲时平蛇虎遁春深风景妍茶租以时敛茶山即良田上芽为带銙中芽为压甎惊雷掀百草比屋焙苍烟
　　右采茶词
　　圣驾幸阙里乐府十二章　　　　　金居敬
　　圣皇若稽古
　　金辂时东廵望秩礼璋瓒肆觐享桓信采风察幽隐徧徳逮黎民行行指吴防设敎
　　天语谆父老扶杖观过化俗已淳扬舲渡大江羽卫转钩陈
　　顾问诵训氏师表志龙蹲还
　　跸经邹峄原泉契道眞稷门驻六飞芹藻先知春帝心祗夙夜祠官戒惟寅【一章】
　　经籍有典祀释奠
　　先圣师尼山集大成麟绂端门期宗祊屡改筑睟穆存当时
　　法驾在斋宫宿设骏司仪奉引导卤簿庭燎俨威熹我皇既下辇从官行如驰有严升献斚拜典三肃祗雅乐传登歌礼器列象牺太常读祝版自天亲制辞望瘗神歆歆
　　皇帝受蕃厘【二章】
　　典祀已告备还
　　幸诗礼堂欲观圣人后论说宜精详鲁儒悚
　　天威鹄立黄案傍虎贲尽听讲阶序翼冠裳展书命敷陈
　　圣聪达洋洋三纲具八目十翼披首章体用惟一原内圣而外王典学亶缉熙虚受来赓飏
　　天语如春温嘉奬教泽长
　　申命诸子弟守先防不臧【三章】
　　礼成诚己格
　　圣心重低徊八音闻鲁壁六籍出秦灰二千有余年泉冽井幕开奇表四十九肖者其谁哉古桧发故根旋纽如手裁摩挲垂
　　睿想作赋耀昭回祥符诸赞在屹石立崔巍汉魏及隋唐碑刻数枚枚惟
　　圣事师古
　　垂问及尊罍从兹一顾恩旧物拂尘埃【四章】
　　天仗出北门云旂映洙水直视若斧封列栢二三里榛芜本自除辇路平如砥
　　至尊拜稽首酹酒爵再洗文鸟雝喈鸣奇木纵横理生蓍自幽赞植楷从弟子山祗欣望
　　幸灿然呈众美瞻言驻跸亭苔藓上阶戺自从祥符来寂寥向千祀
　　皇徳干比崇髙标越前轨【五章】
　　大典登矞皇
　　湛恩施汪濊先后其揆一喜起际交泰时迈临鲁邦鸾声载哕哕道古嫓轩羲万年颂嘉防琳琅
　　天葩芬葳蕤曲柄葢篇章昔曾有孰似
　　圣谟大麾仗昔曾留孰似
　　今皇赉丹书炳常新函覆极无外荣光烛蓬蓬白云纷霭霭还令望气者瞻仰莫能绘【六章】
　　上天降丰泽人待于下流
　　赐书出中秘
　　寳翰焕层楼九章
　　锡上公蒙茸貂鼠裘四姓与执膰金绮沾渥优申以好爵縻组绶若若裒爰进诸父老嘉乃服先畴无出今年租负载休车牛自今劝力穑谨节供防羞阡陌齐欢呼常愿奉
　　宸游与天并巍巍雨施徧遐陬【七章】
　　天子有后命
　　宠光比进律洒扫给百户卒史实统率自从建宁来举废待今日礼乐与兵农一命咸朝秩兎沟虚幽宫马鬛安且吉繁衍袝域兆累累华表密至仁及骼胔顾此宸恤
　　制曰增式廓先圣所贻翼传之亿万载特书史臣笔帝纪二十三孔世六十七【八章】
　　承祀间平贤继絶大号涣姬爻系干惕
　　圣功勤宵旰太极置
　　御座西铭表
　　宸翰契合今古同殊数自
　　圣断元公啓鲁宇末胄负薪叹二儒修烝尝青衿奉荐盥
　　皇情为轸恻次第
　　天书烂新庙载奕奕
　　睿藻垂琰琬世官奉俎豆胥乐式燕衎连及濓与闗颂声溢璧泮【九章】
　　惟
　　圣始知圣諡号无庸加开元及祥符制词罄褒嘉天言发要奥
　　纶綍同宣麻
　　奎章效悬象龙虎势攫拏拜手扬
　　天休琢玊笼绛纱恭请
　　诏天下不敢私一家
　　帝乃可其奏置邮环海涯殿版灿金薤重檐标丹霞师儒得纵观轩车塞闉阇中郎太学碑琐细不足夸【十章】粤自唐武徳篆刻传赑屭迄乎明三宗制辞属睿思缮写付中书曾未亲书字
　　皇帝崇圣师斋沐撰碑记神腕运八法游艺兼龙穗采山斵贞珉方舟随水致陆载还兼两使华实董治雕镌出供奉摩画称
　　天意
　　御亭耸霄汉碧瓦
　　上方赐穹嶐暎紫薇镇鲁俾昌炽【十一章】
　　千龄表
　　圣瑞九域颂
　　皇猷重道纡
　　帝车
　　紫宸临奎娄中和建有极备至靡前俦草茅充载笔鑚仰喟末由邃古纪典谟执简非常流下逮元和中韩栁扬歌讴两仪施莫谢二曜誉难侔含毫几欲腐掩巻徧谘诹揄扬万分一昭揭垂鸿休顾惭多挂漏抚已心怮怮【十二章】
　　大驾亲平沙漠还京凯歌七篇【有序】　　姜宸英臣闻王者之师有征无战其不得已而用兵非为生民除患害为万世诒治安则弗举也我
　　皇上文武圣神之徳度越前古自御厯以来削平三孽内消藩镇尾大之患开郡海疆外控浮航万里之国
　　神枢阖辟出天潜地
　　庙算所指雷动飚驰固已遐至迩安中外禔福遗万世
　　无疆之祉矣厄鲁特噶尔丹者向防
　　国家覆庇厚恩不知感戴反肆其爪距屡惩不悛罪大
　　衅极自取灭亡
　　皇上恻然思为民除之以为不一劳则不永逸于是上
　　稽于天内断于心遂下
　　亲征之诏命所司储峙既周分师三路
　　帝车中运祃牙之日祥风来应军行出境属国羣瞻自
　　初发迄于廽
　　銮首尾才八十日已絶大漠渡克勒河朔徧躏贼境至于拖诺山逼巴顔乌喇贼方惊我师从天而降喙奔不暇而
　　皇上所遣两路大兵已分师逆击大破贼于昭木多之
　　地矣夫
　　亲屈万乗之尊逺临絶辔之野劳身损膳以为民扰患至仁也军兴之际不挠众说不避险艰平行大漠若从枕席上过师
　　黄钺一麾所向披靡三月之间顿成扫荡至勇也至于选将授律决胜帷幄因机制变鬼神莫知此非天下之至明至圣不足以与于此臣谨按周礼大司马王师有功以恺乐献于社大司乐王师大献则奏恺乐恺乐者即后世铙歌皷吹之所夲也汉世谓之恺歌臣愚不敢妄拟前人唐雅之作輙制成恺歌虽辞义浅陋惧不足以发皇
　　圣功万一特其区区欢爱之诚懐不能已或亦使天下
　　之仰慕景烁者谓臣身依
　　辇毂耳目所亲闻见以视他日金石之奏史册之传亦有足考信将来者也谨稽首顿首撰列如左皇矣颂
　　宸断也师出之际羣臣恳留不允
　　銮舆一驾逐以成功
　　皇矣受命防不臣仆孰为狙犷扰我边域爰整我旅爰饬我车赫赫
　　皇犹与天同符经纬密勿筮叶谟羣臣合辞以遣将请
　　皇帝曰吁朕志先定既类既軷六师爰发汔锄元凶维天子功
　　右皇矣十八句
　　有山崔巍述贞符也明成祖永乐八年北征树碑塞外山顶云四月十六日壬子大讨过此
　　上亦以是月二十七日壬子
　　驻跸此山
　　有山兮崔巍缅防图兮此裵徊翰海镡兮天山锷告我防先兮谁所作四月壬子
　　皇亦临止匪神曷徴唯徳是俟莫莫广野畴牧其马于万永清兹山之下
　　右有山崔巍十二句
　　从军乐恤将士也
　　上军行每至险道加意拊循与士卒同甘苦
　　御膳日止一进时彻膳令将士防食以是士益感奋从军乐莫问寒与饥上下山阪侧临洄溪十歩九诘曲雨雪沾人衣伐薪不得然何用斧冰持作糜忽闻天语降拊循多苦辞
　　尚食一御当食思彻我盘中餐与尔共哺之三军同挟纩顿令万灶生炎辉拔剑猛气纵横驰身不尽敌今何为
　　右从军乐十七句
　　絶大漠颂神武也
　　上以五月初九日
　　亲临大漠十二日追贼拖诺山知已先遁时
　　车驾亲追己五日矣乃留平北将军马思哈率兵穷勦躬帅大军迎粮而还
　　絶大漠鏖窴顔昔闻卫与霍岂如
　　六龙驾来九天飞防作御列缺鞭五日蹴倒祁连山流鋋防飞刃倐烁禽惊兽喘魂悸魄落晨皷中严传号令我师西来寇方病矫矫平北于汝命俘厥巨魁视军正
　　皇曰旋归万邦庆
　　右絶大漠十五句
　　二仪乐好生也
　　上以抗命者惟噶尔丹一人其余胁从皆吾赤子开示
　　诚信谕其归降
　　二仪剖判爰初生民混然一气孰遐匪亲尔防尔螫尔长尔碛驱之锋镝令我心恻顺来勿迟衣之食之观望回惑后罹其灾厥类惟伙传语福祸曰惟
　　天子活我无不覆兮天之大茫哉幽谷
　　鸿恩沛
　　右二仪十七句
　　雄狐美诸将能禀
　　神算成大功也初
　　上遣费扬古等从西路逼贼至是噶尔丹计穷西走大军扼之于昭木多合战大破之斩戮俘馘无算
　　雄狐掉九首自矜窟穴多途穷廹奔窜触处遭网罗将军振天声举手阹江河当其跳踉时悬命在斧戈熊罴从西来鼠突从东过相逄叱咤间积尸髙嵯峩四野树降旌逃命惟六驘游魂岂终朝狂孽贻天诃弓卢为我池狼居为我阿明明
　　庙堂算螳臂其奈何
　　右雄狐二十句
　　歌恺旋乐寇平
　　大驾早还也是月九日积雨新霁
　　驾由得胜门入臣僚士庶拜觐
　　天顔讙呼塞道
　　歌恺旋乐成功我出我师摄提指东我师聿归鹑火正中致天之伐于彼有罪
　　皇弗宁居敢告劳勚日下棽丽凤葢翔弓矢载櫜三辰光填城懽舞迎道傍短箫横吹笛清商铙歌奏溢万方溢万方
　　祖考格第有功章有徳用虎臣于外封豕行自殪九译来同羣生咸遂于胥乐兮自今嵗
　　右歌恺还二十五句
　　圣武远扬青海平定铙歌三章【有序】　　钱陈羣皇帝御极以来文徳诞敷武功赫濯凡有血气之伦莫不向化恐后乃罗卜藏丹津者枭獍之性饱则辜恩虺虿之心生而肆毒神人共愤九伐宜申
　　命将督师讨之甫旬日而肤功克奏葢由
　　皇上运独断之明炳先防之哲收聚米之形于掌上定破竹之势于禁中不顿一兵已俘小蠢语云仁者无敌亶其然乎捷闻之日布喜天下【臣陈羣】恭效唐时铙歌体敬赋三章以纪功徳庶防歌咏升平志万方同庆云尔
　　我师深入直捣贼巢罗卜藏丹津窘廹逃窜为麋之穷第一
　　麋之穷窜荒谷一歩一跌离尔族弃尔羃防服妇服皇威震贼势蹙长绳万丈行就防自罹咎匪予戮上天岂尔遗覆育饮我马整我师釜中鱼徒尔为土茫茫欲援谁夺魄者凖噶儿
　　右麋之穷十八句
　　贼党渠魁既被擒又获贼母阿尔泰喀吞为贼母俘第二
　　首飞蓬面冻黎贼母俘青海西防鎗誓风凄凄今被获冰未澌将军寳刀膏鸊鹈不数汉家金日防子奔窜母含凄未孥戮待金鸡
　　圣武耀封鲸鲵
　　右贼母俘十六句
　　捷音奏闻适
　　皇上诣学大礼庆成臣读鲁颂泮水之三章云顺彼长
　　道屈此羣丑鲁侯服也何足以嫓美
　　至徳而国与天下义有同焉为屈羣丑第三
　　维剪与鏄刈稂莠兮维鈇与钺屈羣丑兮
　　帝临辟雍荐嘉卣兮翩翩飞鸮集我林薮兮来献其骢亦恐后兮百辟卿士拜稽首兮桓桓虎臣万里是守天子之徳逹于九有
　　右屈羣丑十六句







　　皇清文頴巻五十五
　　钦定四库全书
　　皇清文頴巻五十六
　　诗
　　乐府
　　圣驾恭谒
　　祖陵大礼庆成敬赋乐府十章【有序】　　沈徳潜
　　我
　　皇上临御之八年懋建
　　皇极天人协应万物由庚礼乐明备
　　念国家创业开基起于辽阳
　　祖宗功徳艰难积累报本追远敢忘昭事
　　园陵在盛京者礼应展谒爰召宗伯诹吉日奉
　　皇太后于孟秋初旬乃发
　　乗舆百灵呵防羣工景从道途所经万方纵观千里如
　　堵城邑连欢川岳生色既至
　　盛京祗祓斋宫洁清坛壝时维质明肃将祀事豆笾鼎鼐牲牢壶濯莫不陈列五等六服羌戎蛮貊咸来助祭
　　皇上愉愉勿勿洞洞属属俯兴稽拜穆乎有容祝以孝
　　告嘏以慈告
　　列圣在天之神来飨禋祀俨若相接水源木本一气感
　　通由
　　曽孙仁孝之心着存于秉圭执鬯间也
　　三陵既周燕喜受祉诸蕃来朝共球并集海隅日出頫
　　首享王既已文治溥浃矣
　　皇上复振作武功宣威中外进退凭旂鼓变化备阵法同岐阳之大搜寓于敖之讲武而又推仁锡类覃被远迩大礼告成
　　六飞乃回以逹孝暨天下以惠泽利万人
　　祖考宠绥
　　天地明察祭则受福永膺纯嘏圣人所谓通于神明光于四海者乃于今日遇之也【小臣】备员史职弗获扈从
　　乗舆敬拟乐府十章以备瞽蒙歌诵辞曰
　　圣人大孝继绳
　　世徳世徳伊何发祥长白
　　天造鸿业乃眷与宅
　　列圣在天
　　园寝孔安桥山汾阴守以祠官地维巩厚
　　王气郁盘报本崇先溯源自古幽明可通孝思为主遥遥沈辽言
　　廵东土志继乎
　　世宗事述乎
　　圣祖
　　右
　　圣大孝一章二十句
　　练时日吉且良奉
　　慈仁啓
　　天阊发
　　銮辂随龙骧
　　帝问省侍
　　鳯辇心斋栗容愉婉驰苍虬扬云防大丙卫勾陈肃岳引旌川随毂过都邑省风俗垂白老擕儿女欢雷动民歌舞手加额亲
　　尧禹
　　天顔喜
　　慈语温出关隘回阳春望
　　园陵蒸祥云
　　右发
　　銮辂一章三十句
　　盛京乐民风厚亩盈黍稌窌积红朽四民鳞集既蕃既阜
　　盛京乐惯田猎从狼发豵弓弯马捷割鲜烹肥家餽户馌
　　盛京乐乐雍熙衢尊春台登之酌之昔闻
　　圣祖之报本今觐
　　圣孙之受厘吾民何幸得生
　　圣人之时
　　盛京乐乐不可支
　　右
　　盛京乐一章二十二句
　　朝鲜挟
　　陵之左山海控
　　陵之右龙鳯拱而盘翼精灵朝而趋走
　　孝孙秉礼告防陈设豆登尊卣焚萧膋兮升香荐嘉徳兮珪璋
　　三后飨兮明堂垂邃延兮衮裳
　　神欣欣兮乐康僾然忾然闻见俨恪不遗余奠报曽孙以百福昭式礼于孔熯监孝思之烝烝卜昊天之眷眷
　　右谒
　　三陵一章一十七句
　　敬瞻
　　永陵
　　始祖所式凭姜嫄履武后稷廼笃生
　　敬瞻
　　福陵
　　太祖此永寜太王居岐肇基廼勃兴
　　敬瞻
　　昭陵
　　太宗之佳茔文王勤止养晦逾光明我
　　皇昭报对越以精诚躬膺图箓翼翼而兢兢缔造艰难继序在守成勤恤匪解
　　天命以永凝
　　右懐
　　祖烈一章二十句
　　鬷假通
　　神明礼成万舞备颁胙遍宠锡肆筵设高防
　　天厨稠叠出大官牲牢既飨纷炰脍饱徳醉酒聨华戎六合一家无内外
　　皇泽浃羣臣拜盈廷欢娱万方寜泰高台置酒歌大风汉高区区乐丰沛
　　右礼成宴一章一十四句
　　建中朝堂我
　　皇当阳抚临下方乐浪东陬椎髻氊裘咸和咸柔云合龙趋水航陆駈竞来
　　陪都贡賮献琛兠离佅任鸱鸮好音追随鹓鸾拜舞称藩同汉呼韩助祭辟公来朝输忠肃肃匑匑詟义服神蹈徳咏仁万年
　　主臣
　　右羣蕃朝一章二十一句
　　文徳贵绥懐武备戒休燕
　　一人韎韐作六师狝狩合围还教战鸟蛇翔赴箕翼舒张雾连云散阵分圆方止齐兮堵墙跳荡兮飞扬弓满月兮戈雪霜剽禽狡兽难遁藏荼火日月威疆场下大绥收壁垒四校呼七萃喜悉率左右燕
　　天子海隅清晏缵武功
　　祖宗王业由此起
　　右大狩阅一章一十九句
　　锡类者必广乎仁孝推恩者不遗乎民人颁赉赏而沛乎徳惠速置邮而布乎
　　丝纶滋液渗洒润物者雨渐摩噢咻育物者
　　君居
　　圣人之大宝曰位普天心之爱物曰仁观百族之沐膏浴泽由
　　天子之尊
　　祖敬
　　亲
　　右永锡类一章一十二句
　　六龙发兮凉露金风之萧爽
　　六龙廻兮清霜玉雪之飘零歴唐山过滦河抵神京臣民頫首颙颙拜迎乃奉
　　圣母归
　　慈寜
　　御太和殿千官朝贺
　　彤廷谓
　　圣皇孝治天下凡有血气修孝徳于环瀛东鹣西鲽不足贵紫芝银瓮何足称雨旸时若家给人足奏上治于隆平
　　右
　　六龙廻一章二十一句
　　圣驾东廵
　　盛京恭谒
　　祖陵大礼庆成诗【有序】　　　　　　万承苍
　　臣闻圣人之徳无以加于孝宗庙之礼所以祀其先夫孝置之而塞乎天地溥之而横乎四海惟圣人而在天子之位者气盛而化神情深而文明为能极其量焉因心致爱由近逹远中庸不曰祀其祖而曰祀其先明不可以世数限也汉儒议祀礼者皆谓藏魄于墓迎精于庙故宗祧之制特详而陵寝之仪不着臣窃疑之夫圣王之于其先也无所不用其敬虽一裳衣一器皿犹必世世奉之况形体之所在乎史记称武王九年上祭于毕斯即谒陵之明证楚茨诸诗言成王之能奉祭也有曰絜尔牛羊以往烝尝古者庙在王宫之左不当言往意即祀文武于杜中而经传未明言之耳汉高帝有天下于先世所居之国若秦晋梁荆皆设祠祀官长陵特建原庙至明帝永平二年幸长安祠高庙遂有事于十一陵三年奉光烈太后祠章陵自时厥后兹礼遂显蔡邕以为天子事亡如存用心周密其礼虽烦而不可省者是也我
　　朝肇基东极奄有万邦
　　圣徳神功彪炳宇宙邠岐之境
　　三陵在焉
　　世祖章皇帝定鼎燕都
　　驾发盛京恭申祭告
　　圣祖仁皇帝在位六十余年三谒
　　祖陵礼仪大备
　　亲制碑颂光勒贞珉
　　世宗宪皇帝昔在藩邸奉
　　命代祀
　　列祖来假报本追远奕世孔防我
　　皇上缵承洪绪祗肃明禋礼乐蔚兴治化翔洽缅思先烈夙夜无忘爰以八年之秋戒百官具
　　鸾辂恭奉
　　皇太后而往谒焉于时兆庻懽腾神灵悦豫微云敛翳
　　天高日晶从者溢涂瞻者夹路以
　　兴京开运山直
　　盛京东北水源木本先后有伦廼由热河取道边塞览其风土耀我声灵防古诸藩趋迎列侍昔也用武之地今则豫游之郊所过山川如在户牖九月乙未至于
　　永陵升自东阶九三奠王公陪位百尔骏奔翼日丙
　　申大祀志洁仪丰苾苾芬芬
　　神保是格工祝致告福禄来崇壬寅恭祀
　　福陵癸卯恭祀
　　昭陵行礼如初致慤弥着僾乎忾然若有见闻廼盛京啓
　　清寜之宫陞
　　崇政之殿防王大臣及诸藩君长延问宗室耆旧庆赐遂行湛恩汪濊黄发之叟白屋之甿莫不欣喜相
　　谓我侪生长留都幸得见
　　太平天子不图礼文之盛徳意之周至于如此也皇上思开创之艰难乐民物之殷阜欢留信宿赋咏盈
　　编
　　睠念万防星言回
　　跸于是祗告
　　列祖循山海关经永平以至
　　京师谒
　　太庙而告成事焉是行也往返四千余里
　　皇上诚敬积中忘其劳勚侍奉
　　圣母起居以时每日
　　御行幄听政如常
　　车驾所经省方观民劝农讲武有司无供亿之烦而民
　　胥受泽盖
　　圣天子一举事而万善咸备焉猗欤盛哉【臣】偹员史馆
　　侍直
　　讲帏恭遇
　　盛典焜煌宜有纪述伏读元鸟长发皇矣生民诸诗皆因所祭而歌其先祖勲徳其他篇于汤孙之将孝孙有庆尤三致意焉臣窃取斯义撰古诗十章恭呈
　　睿览蠡测管窥未罄万一不敢自拟于颂第欲敷陈其
　　事云尔诗曰
　　上帝鉴观四方孰徳发扬积厚流长将全畀所覆俾亿万世有常我
　　肇祖克当之
　　兴祖荒之
　　景祖康之至于
　　显祖弥炽而昌则钟其祥则衍其庆佑啓无疆【一章】天眷佑我
　　清
　　太祖蹶厥生仁武且明恢拓八纮躏鹅浑城鏖九国之兵明将来犯众四十七万一鼓殱之四路烟散遂都盛京
　　皇猷炳焕建官定制万世为宪【二章】
　　于赫
　　太宗至诚至仁敷教以文任官惟贤西柔防古东奠朝鲜明政不纲兴师于燕燕城垂克
　　帝命勿棘并冀兖青所向无敌神武不杀于戏
　　帝徳【三章】
　　顺治初载盗入明籞
　　帝命师旅救民水火诛其盗首明之遗老率彼士女前歌后舞迎我
　　世祖作神人主亿万斯年六合同宇
　　二祖绩用有成
　　上帝则寜【四章】
　　维
　　清受
　　命世有
　　圣人
　　皇帝仁孝
　　圣祖之孙
　　圣祖之孙
　　世宗之子奉时辰牡明粢清醴至于东海以享以祀列圣在天实歆且喜【五章】
　　诞我祀孔诚有硕其牲或剥或亨黍稷斯馨匪黍稷之馨维
　　徳克明
　　穆穆在上济济在下精意周普假于
　　列祖报以纯嘏万年受祜【六章】
　　帝出乎震受
　　天景命
　　圣祖制颂斯言攸定三才奠位
　　圣以继
　　圣我
　　皇承序乾道中正维
　　二祖之徳绵于无极维
　　二祖之功昭于无穷【七章】
　　巍巍
　　盛京昔
　　二祖攸宅
　　宫殿觉觉城墉岳岳百礼既洽于防于乐钟鼓爰作献酬交错维此臣工威仪有恪维彼兆人胥受
　　渥泽【八章】
　　帝顾陪都民风淳朴地大物丰亦孔之乐
　　郊祀届期驾言还归小大稽首载瞻载依
　　帝谓汝民守高曾之遗庻绩咸熙
　　翠华数来【九章】
　　大礼既成告于
　　太庙肃奉明禋维
　　皇祖是效廼
　　御正殿
　　徳音播告锡类施仁视民兴孝四海懽欣羣工舞蹈于万斯年典章焜燿【十章】
　　右
　　帝鉴十章一章十三句三章章十四句六章章十二句










　　皇清文頴巻五十六
　　钦定四库全书
　　皇清文頴巻五十七
　　诗
　　四言古诗
　　赐游汤泉应
　　制【有序】　　　　　　　　　　　　　徐元文山阜既结爰有神泉阳气攸钟是成温谷类能消疴涤烦澄懐澡徳盖寒燠之所以交宣二仪之所以妙物也遵化州西北四十里有山曰福泉温泉出焉按水经注渔阳郡北有温泉即其地也林峦茂挺洞壑廻环雄扼关城密防
　　陵寝荣光于以缭属王气由之结蟠地脉敦厐川原秀润是以白云上合丹砂下閟融为炎液流为暄澜比龙池之迅腾譬神鼎之长沸
　　太皇太后翟辂式临
　　睿情加泰
　　皇上钦承
　　慈指启宇庀工去雕甍绮疏之壮丽追尧阶舜牖之淳朴因仍旧址攸跻攸寜惟二十年春二月以
　　皇后山陵大礼臣等扈从至马兰峪
　　皇上始至防谒
　　孝陵望松路以遥酸对幽岩而陨涕具臣陪列凄怆不
　　胜方待事石门遂阅旬日三月己未
　　命大学士臣明珠
　　召臣霨等二十有二人
　　赐游兹泉并宣
　　谕所以修缮之意濯清潄芳逍遥永昼味同甘醴色若玻瓈周以贞珉承以莲蕋涵碧虚而方折吸溟渤之飞流灵液徐清曲溜旁驶玉龙骧首吐纳分滙神臯胜地斯云至矣夫甘泉赋于永始曲水序于元嘉以及华清豫逰九成避暑类皆登陟之胜视听之娱尚思扬厉篇章褒成休美况我
　　皇上展孺慕于
　　陵园奉色养于
　　睂寿而事不烦民动无侈费讵非迈轶往古式训将来者乎臣窃不揆弇鄙谨赋诗十二章章八句其音节未谐乎六义于以美盛徳之形容或庻几于万一云尔
　　皇清受命覃制万方威倾月窟徳浸扶桑紫蒙入贡穷发来王际天罄地归我昄章
　　龙门兰峪是称左辅昔惟边陲今也庭户
　　陵宫言言考卜其所比洛瀍邙方雍霸杜
　　我
　　皇纯孝通明洞幽展谒
　　园寝神怆涕流仰瞻弓剑祗奉松楸靡高不即靡深不求
　　嵸巃崇山逶迤濬谷环廻冈原如拱如伏碧树芊眠彤云陆缛毖彼温泉实涌巗麓
　　灵砂内沸阴火潜然蒸为暖液奋迅盘旋轮冲毂转雪莹珠圆色澄空碧气馥兰荃
　　阴阳陶甄刚柔摩荡幽赞神功畴能测量汤谷温源暄波灼浪曩闻其名兹烛厥状
　　祥以类感符以兆形地不爱宝神泉效灵蠲疴保性驻老扶龄琼膏甘露孰与比馨
　　翠华来廵爰涤爰盥浴徳澡躬踟蹰永玩
　　王母介福袆衣有焕思挹灵浆上绵
　　慈算
　　乃濬洪源清池泱泱乃甃文石防温纳凉引之不竭沃之弥盈千春永御寿恺乐康
　　自昔汤泉恒闻临幸水殿岐阳烟宫骊岭浴日腾波蒸云结影雅咏余铿奎章垂炳
　　景从千官星驰六飞何如我
　　皇致孝
　　宫闱雕栏绣柱璧砌瑶墀何如我
　　皇崇俭立规
　　惟孝格天惟俭作则小臣来观式诵嘉徳神运无方圣功不息迓祉凝休于万斯亿
　　圣徳神功诗【有序】　　　　　　　　　汪　霦皇帝既躬率禁旅再犂北庭大败厄鲁特之众于拖诺
　　山
　　天威所临电击风扫遗孽逋亡假息穷壤复念除恶务尽不大创则不永寜于是具糗粮简卒伍开道置顿百务具饬需春乃发岁二月北廵
　　驻跸狼居胥山临边授律诸将帅禀受进止盖至是六龙凡三驾矣噶尔丹溃北之余鸟獝兽駴其胁从诸部相继乞降势穷技尽计无复之子既就俘身亦随毙自兹穷海以西大漠以北荒远不经职方未载之地永无有私立名号以外于声教者而数十年之逋寇以平五月振旅还
　　京师自王公以迨士庻匍匐欢迎于道者交臂接踵不
　　可以数计
　　皇帝乃飨
　　庙饮至与民休息遐迩禔福神人以和太平之业靡有纪极猗与盛哉臣窃窥前史自古帝王戡定僭乱着有武功往往载在简册然或询老成之谋或假武臣之力非必独决成谟躬歴险远即有功烈皆浅薄不足道犹且铺张扬厉侈为仅事独厄鲁特之役羣臣狃于故常咸以为穷荒小丑不足劳
　　万乗发言盈廷如出一口
　　皇帝睿虑先觉果断不疑必欲
　　亲莅行阵一举而廓清之洎乎声罪伐谋摧坚捣虚制胜机宜如烛之照如数之计合节应期不爽铢寸谋定于数年以前功成于万里之外然后知
　　大圣人之所作为谋臣宿将有不能窥测其万一者且大功克集不以永清耆定鸣一时之盛而励精求治弥懐永图辞鸿号而不居归成功于
　　眷命惟奬亷惩贪右文重道务使四海之广千万年之久咸沐浴于诗书仁义之域隆矣至矣功徳之盛自循蜚疏仡以还所未尝有也臣生际昌期覩赫赫之伟烈遭逄之幸千载一时而自被知遇以来得簪笔懐铅厠侍从之列及充乏成均又以经籍教导为职雍容揄扬记载休美以传示万世者史臣之责也其敢以不文黙而自己敬譔
　　圣徳神功诗一篇凡千有二十四字极知词义芜陋不
　　足尘
　　睿览亦庻以尽文章报国之分云尔其诗曰
　　皇帝受命统一区宇惟位乗干惟日当午声教暨讫悉臣悉主大徳函覆温肃顺序跂行喙息物各得所孰于其间狡逞角距是惟北荒有蒙者瞽徳威明明闇曶无睹介恃险远豕突蚁聚创衂余孽未伏质斧
　　帝车三驱尽犂其部二庭遂空属国安堵搜株剔根俯若拾取不有顽梗曷彰
　　神武繄噶尔丹实惟凶防随牧转徙旃裘湩乳旧通职贡十百其旅假窃宠灵雄长碛卤贪若饕餮暴若防貐磨牙喷毒择肉而咀弱为强食积骸成莽肆力并兼城以千数爰震其邻及我藩辅面来奔告败恻楚桓桓天朝万物父母一夫不获曷慰冐怙乃颁
　　诏防开示心膂来享来庭一视公溥尔无愤盈缩甲则可彼昏卒狂阻兵乐祸
　　帝用赫然震电冯怒询谋于廷积习是狃咸请择帅往任勦抚
　　帝曰咈哉予其致果诹日亲征
　　郊祀用牡是造是宜是类是祃遣告河岳百灵效助六飞晨动匉訇天鼓龙旗鸟章日月其羽兽盾犀札珠弓玉弣期门佽飞导骑駊騀元戎啓行张翼二拒中权自将决胜樽俎白旄在右黄钺在左列缺奔驱屏翳环扈丰草争茁灵泉乍吐师行洸洸冞入其阻止如山岳动如风雨或颠其巢或燔其贮或殱其酋或殪其侣或扼其角或折其股有触必摧有冲莫御遂蹴祈连回望杓斗瀚海萧条天幕四野谍来告言贼窜近薮
　　天兵蹑之眙束手
　　庙算先觉寇必西走设覆犄角潜扼隘口猝遇我军魄禠胆堕式遏归奔如猎狐防馘彼阏氏余众系虏遗畜盈川弃甲成阜渠魁仅免假息穴土
　　帝曰还师六月徂暑予其少息休此士伍灭迹扫影以俟后举朔塞风高顺时冬狩大阅车徒益峙粮糗秣马厉兵置顿建堡誓告师期坚冰迨剖韎韐躬亲屡习劳苦遂出云中遂逾寕夏雪塞飞狐风寒石虎谷暗沙鸣悬车束马
　　帝实先之曰予率汝凿空开道遮险伏弩驻狼居胥屯营嶪峩天罗四周逃死无处维彼逆子既系以组既槛以车俘致
　　阙下维彼胁从弃逆来附丁壮面防妇稚背负贼失其党若蛩离駏若蛙在井若鱼在釡天絶其命身首溃腐荡涤氛祲巩固牧圉六师凯旋永纾北顾上自王公下迨黎庻夹道而跪迎
　　帝卤簿踊跃欢喜式歌且舞饮至告成典礼鸿钜荡荡巍巍功无与耦崇上
　　尊号屡表勿许中外喁喁延颈以伫
　　皇帝至圣绍尧缵禹覆焘无私羣生和煦兴亷任能惠及鳏寡天锡
　　皇帝诞受纯嘏太平之符登陟三五
　　皇帝至神亶聪作
　　后邃虑前知神识内守大化疾驰覃被九有天锡皇帝百福单厚民物恬愉并跻仁寿
　　皇帝允文万象在宥天章粲然星云融冶登山勒铭镵削礧砢功成作歌以南以雅天锡
　　皇帝于乐燕胥丹鳯赤鳞起应搏拊
　　皇帝允武太阿手拄剪除三孽截彼海浦奄有漠北八荒庭户鞭笞万里无敢龃龉天锡
　　皇帝候尉齐轨越裳献雉肃慎贡楛
　　帝徳之广覆载普
　　帝徳之运升恒永久福谦报祉神所相予师克屡丰庻徴时叙登封云亭考古垂矩明堂辟雍文徳藻黼臣率国子旧职训诂洋洋
　　庙谟具在册府
　　帝载恒赫臣辞爝火纪绩歌功震耀万古
　　平蜀诗十三章【有序】　　　　　　朱彝尊【臣】伏见
　　皇上即阼以来仁风溥洽凡在海外重译来格迩者巴蜀负固蕞尔叛寇神人交愤六师所向何坚不摧我
　　皇上先之以徳化未即咸刘乃凶渠既殒余孽罔悛天威赫怒爰
　　命虎臣分军而前冞入其阻日未浃旬保寜成都千里
　　底定正月丁巳捷书上
　　闻诞集文武臣工宣于
　　阙下佥曰蜀寇之不靖于今六稔
　　皇上休养民力湛静不絿
　　金镜在握朗照万里之远山川险易了若掌中
　　庙算恢宏指授方畧以师则武以时则利以将相则和
　　调用能不日成功
　　圣武布昭远迈隆古臣以布衣被防
　　恩泽拔置史馆粤稽曩昔刘辟既擒韩愈进元和圣徳诗明之平蜀刘基亦作颂以献臣虽防滞躬逄盛际于以颂扬丕烈其何敢后乃拜手稽首而献诗曰
　　皇帝圣哲靡远弗瞻南谐北爕西被东渐蠢尔不庭凭阻滇黔爰踞巴蜀以逞戈铦
　　皇帝曰咨元戎是勅欲宣武功诞敷文徳冦众来挑我坚垒壁匪久其师恤民之力
　　民力既恤士气孔扬我车我牛我仓我箱刍茭菽粟在巘在冈万夫豫附万马腾骧
　　魁渠肆殄枭谋日沮
　　帝曰可哉命整云旅分镳以驰扬旌负羽或搤其吭或击其膂
　　赫赫奋威师度七盘既下葭萌入阆中关桓桓勇畧鸟道钩援绵井既收遂复锦官
　　如彼东瀛用注萤爝如彼冲风用巻秋箨昩雉斯经穷兽乃缚彻其帜竿清我堠柝
　　蜀之黄发植杖以遨蜀之黄口连臂而谣壶则有浆箪则有醪或徯于野或迓于郊
　　廼疆廼理桤林棘路尔宅尔田轻尔徭赋巴贡其牋賨输其布栈谷梯山千里褰泝
　　捷书远奏逹于
　　宸聪午门斯啓宣示羣工小大稽首蹈舞攸同庭燎晰晰光如日中
　　我出我师正月初吉至于益部曽不旬日矫矫虎臣殆罕其匹
　　帝心是嘉首用迁秩
　　人亦有言师克在和惟此成功
　　庙算实多贰者勿族降者勿苛
　　皇仁之溥四海是吪
　　井络既平坤垠式奠防诏牂牁载归赤县
　　皇帝神武俾修组练亦有昆池于焉习战
　　圣有恒训儆戒无虞凡百有位职思其居勿谓外寜官守或渝【小臣】作诗以赞訏谟






　　皇清文頴巻五十七
　　钦定四库全书
　　皇淸文頴巻五十八
　　诗
　　四言古诗
　　神功圣德诗　　　　　　　　　　　高士竒皇帝圣德与天为一日照月临禀朔奉职博恩普施敛福建极魁柄独握宏纲自挈风流令行心搏志戢有奬者顺有诛者逆昔奋大讨锄剪三蘖以次销铄如汤沃雪海岛逋寇波涛濶絶戈舡濯征版宇式辟四方敉宁德敎洋溢驰义沙外震威漠北罔不钦承孰敢僣越附塞欵闗范我防尺曰惟
　　皇仁是生是植乃兹蠢顽荒犷弗率性资豺狼情状鬼蜮咆勃气势负恃膂力雄长外区并吞诸国与彼同壤咸被侵轶驾言寻讐用恣饕餮钩爪锯牙择肉而食鹿斯之奔无地伏匿扶服来归仰我存恤我
　　皇如天矜此饥踣煦之阳春俾遂生息凶渠呌呶假衅开隙怒其臂螳以犯天殛翾飞近边窥伺疆索命帅爰逐将殄而逸我
　　皇曰咨是当扑灭匪弯天弧妖星谁射大兴六军自将击贼丙岁之春卜日诹吉祃牙誓师有防秉钺虎贲期门禁衞积卒石铠金甲雕戈畵防二矛重弓龙盾鹤膝宝剑长铩犀剸蛟截千乘万骑焜燿赫奕朱旗鸟章彗云拂霓月骥天驷玉瓖珠勒逸熊飞鳬趫迅灭没星陈天行舆辇杂防俞骑先路王良执策爰陟边庭聿渡沙碛壁垒精严亭障修饬鱼丽鹳鹅张箕舒翼陈图兵机皇猷允塞风云龙虎变化出入兵扬九霄逈瞰巢窟蚩蚩丑徒虺蟠蚁结忽临天兵落胆夺魄相携窜奔欲避锋镝我
　　皇曰嘻汝窜奚适既张之罗复掩之毕果逄右拒奋勇电击大呼以鏖防坚破敌氷刃俱绛铁衣尽赤弃骸谷量获械山积妻孥戮俘厥魁幸脱筑封长鲸京观嵽嵲王师聿班候届炎热我
　　皇曰嘻灭寇可尅恶木遗根有肄必茁锄深剔幽务絶株橜于兹岁冬
　　法驾再出廵边渉河朔方驻跸灼兽之穷计虑惶惑乞援他邦觊助单孑廼
　　命诸将分兵控搤凡要害区戈鋋林立鞮译所通万里传檄汝皆我臣毋右嚚慝闻风仰流毕会赤帟请効职贡乘黄兹白嗟汝贼党胁从伊慼譬如昆虫仰望膏泽沦弃荒昧不见白日曷不我归恩岂汝惜
　　诏书煌煌沁腑浃骨羣相欢告有感以泣扶老提幼叩辕匍匐我
　　皇曰咨兹可轸恻
　　赐之食饮授以禄秩熙阳太和德渍幽蛰欵附累累鹗音并革贼势离散尚逞刚愎迁延不降罪大心鼎之沸鱼日就煎逼肯容游魂寛诛漏刻复于今春三整师律榆中右转灵武西接川原旷荡岭嶂崷崒大河坤隅兰锜四列宣威定谋尽殄回遹两甄并进霆轰飚疾自彼氐胥我爰即古之伊州今曰哈密乳麛是经乃捕而絷献诸天家槛致京阙巨憝震惊破卵倾穴汝子已擒谁汝亲昵区落溃叛左右离逖鞠顽不振乞活无术坐膺斧膏行就车裂徬徨窘缩惴恐股栗服毒自杀悔祸靡及部党内附大造埏埴自西旋师早洞情实河湟上源远泛舟楫沿波顺流以示恬谧首恶果殱奠此反侧中途凯歌烝庶悦怿龙荒廓淸日朗天碧成
　　神圣功昭文武烈断自
　　宸衷匪借叅决商轺不征民赋不益师不久淹役不再籍忧勤一身自朝至夕氷霜歴践风雨沐栉山险水淖宵跻晓渉与众均劳焦思倍切日亲万几从容不廹穷幽絶遐烛以濬哲计程按期若合符节邀遮纵禽百无一失狝此封狐鞭棰絶域安民荅天视古勲百八表同风六宇合辙皇哉唐哉惟天与埒饮至告
　　庙刻铭勒石空前轨躅为后法式微臣扈行职司珥笔颂飏
　　天声传千万亿
　　圣武远扬靑海平定诗八章【有序】　　　杨　椿【臣】闻圣哲之君建非常之绩垂光载籍者若诗皇矣叙伐密伐崇殷武常武纪荆楚徐方来享来庭之盛其事咸炳耀赫濯昭烁今古伏惟
　　皇帝陛下即位以来觐光扬烈丕冐四表近又不十五日荡平靑海用兵之神成功之速推校徃昔莫可伦比诚宜播诸声歌丕显无前之伟业【臣】椿职司载笔窃不自揆恭撰平靑海诗八章谨拜手稽首以献
　　赫赫我
　　皇惠兹西土
　　命将徂征桓桓其旅爰类爰造爰宜爰祃左之右之无不恭者【一章】
　　皇谓帅臣汝师于边式和尔军以抚远人甘松高高洮水滔滔我抚我招我弓是櫜【二章】
　　彼惛不悛轻蹈我疆如豕斯突如鸱斯张胜之两川师武之力师武之力惟
　　皇之德【三章】
　　皇德彰止我武孔扬靑海茫茫我
　　天子是疆乃震乃摄乃伐乃克我敌则刘我降伊释【四章】其降既多或咏或歌携厥髫耉襁负娑婆煦之育之天子辑之百万之众一朝纳之【五章】
　　乌兰之西噶斯之北是巢是窟是倾是踣将士一心咸奋仡仡贼远遯逃潜踪域灭【六章】
　　皇师奏凯三月之朔自我出师月哉生魄我行未久我功聿多我功既多
　　天子攸嘉【七章】
　　天子嘉止惟西陲有成西陲有成
　　皇心载宁乃爵乃赏乃播德音荐之
　　郊
　　庙庆我太平【八章】
　　乾隆四年
　　圣驾南苑大阅恭纪【有序】　　　　　　张　照【臣】谨按诗三百篇采薇出车杕杜文王时诗也后遂为周天子命帅凯旋饮至之乐章江汉常武宣王时诗也美宣王同淮夷平徐戎若夫太平无事安不忘危寓习武于田猎因以大阅甲兵于传有春搜夏苖秋狝冬狩之文有艾草为防纒旃为门战不出顷田不出防之典此皆成康之遗规文武之方策也而文武成康时并无诗惟传成有岐阳之搜而已至宣王时乃有车攻吉日之什岂当周盛时每岁行之故为常事不书欤抑旧有篇什而逸之也或曰彼茁者葭壹发五豝于嗟乎驺虞是即文王春田阅武之诗而后世遂以为燕射乐章记曰天子以驺虞为节是也其殆然欤我
　　国家
　　圣圣相承重熙累洽
　　皇帝敬
　　天法
　　祖勤政亲民庻绩咸熙万方咸宁乾隆四年十一月大阅于南苑率由旧章布昭
　　圣武神灵欢喜耋艾歌咏夫周宣太平之业未足比成康也今日轶成康而上之奚问周宣乃车攻吉日之篇美宣王复古之绩流耀古今列于学宫其在三百篇外者又有石鼓之文为今昔词人心艶口语嗟非后世所几及夫
　　君上有盛德大美十百周宣而臣子学不逮古不足以发扬腾踔垂示万世与车攻吉日等诗比士大夫之耻也虽然老人击壤童子歌衢寂寥短章宁得与后世词人赋颂絜其文采而唐哉皇哉若日月之俯视众星则系乎尧德之大而不系乎老人童子之文辞也明矣依此以谭则虽以臣之不文其亦可以有述欤爰拜手稽首而献诗曰
　　于铄
　　皇淸万国玉帛亘地罄天咸登袵席七德既宣櫜戈衅甲春风春雨大化翔洽
　　三后在
　　天若尧舜禹我
　　皇嗣服乃文乃武法
　　仁皇仁遵
　　宪皇宪扬
　　烈祖烈受
　　上天眷雝雝在
　　宫肃肃在
　　庙秉耒耤田横经学校缉熙单心终始典学力是闻知忘其先觉敷政优优不刚不柔万类咸若以育以休田畴耕耨车牛服贾士一行义工用规矩八风孔时雨旸寒燠夏葛冬裘左飦右粥惟
　　帝曰咨四海宴清系于苞桑先民有经天生五材利用厚生废一不可谁能去兵百岁不用一日莫忘嬴缩变化与神同方招摇之下天下良药其胜以慈其生以弱利适器至用敌敎尽处女脱兔由练由训乃诏司马作我六师南有甫草驾言涖之如荼如火如雷如电如箕如翼如江如汉白羽咽原霜锋照野千旓霞飜万马波泻马止阵合斑其相纷五色陆离百花发春
　　帝乃大徇乃拊乃勉
　　圣日华耀金支宛转啴啴禁旅仡仡元戎悉率左右天子是从鼓动而进钲动而礟一线熻赩玉女巧笑万霆怒击大海涛奔烟埃涨天若云非云九进九伐礟乃连环好整以暇仪静体闲九天之上动于无眹九地之下守于无畛烟开日明鸟虎蛇龙其余握竒偏伍弥缝设右为牝益左为牡九方七圆周旋无防演陈既毕整旅舒舒若云归山震憺依乌
　　帝乃释甲还
　　宫大赉投醪挟纩一时虎拜
　　皇帝神武在于不杀守在四夷未尝用钺若子归母若肢防首若川并海若无运有我以我仁彼识彼义四海万年异人同气旗纛旄麾干戈戚扬惟以习劳无伐可张学士【臣】照
　　三朝禁直载防金管咏歌
　　盛德
　　乾隆三年
　　圣主躬耕耤田诗【有序】　　　　　　　闻　棠
　　乾隆三年中春之吉
　　皇上廵行东郊率羣后躬耤千亩重民事也列辟卿士咸仰勤政务本之至意作为诗歌吟咏德化臣辞语浅薄不足以美盛德之形容顾侍从之臣职以文辞自效讵敢阙如敬拜手稽首颂诗十章以附歌衢击壤之末诗曰
　　皇帝在宥播物咸植如春斯融如雨斯泽岁功其初农事孔亟居高履卑用示民则【其一】
　　太史顺时于古有训春阳沮洳地气含醖睠焉郊畿德乃广运趋民于勤风本自近【其二】
　　民之服畴耕凿比比帝力不知顾我疆理春无遗勤秋有厚偫讵忘先劳羣动斯起【其三】
　　东方少阳星殷朱鸟祠官涤除田令洁兆飞亷屏翳夙爽清道蕃庑庶生职是泰媪【其四】
　　天田一星象
　　帝之耤元风恢恢灵泽奕奕箕扬其精牛奋其轭惟农丈人亚若主伯【其五】
　　帝御六驾贲于郊廛澹澹流水翳翳远烟蛰户初启春人尚闲周覧物化穆然德渊【其六】
　　春畴载融膏脉营腠三推有仪礼义耕耨庶氓终之雨决云骤施生化工天付我
　　后【其七】
　　躬稼既毕
　　帝盱曰咨九鳸农正竝毋后时尔食尔力尔田尔治尔瞻南亩甘雨来思【其八】
　　神臯葱昽风日多暇麦秀黍华膏露如泻粢新醴甘以荐
　　庙社于屡丰年龡豳饮蜡【其九】
　　猗欤我
　　皇敬德作所田功越周沟洫循禹沐膏咏勤圣作物覩于万斯年承是福祜【其十】
　　圣驾东廵
　　盛京恭谒
　　祖陵大礼庆成诗【有序】　　　　　　汪由敦
　　【臣】闻奉先思孝必隆报本之祀怀永图艰必宏述祖之典是以景员松栢藻歌商楹高山漆沮腾轨姬箓阐祚由其卜昌厘风以之归厚于皇
　　圣清伣天锡羡拓迹开统重光缉熙若水降祥之地绕枢电而湛星虹桥山閟兆之都拥熊罴而荫云物瑶台嵼外大国之幅皇涧潆洄笃公刘之缔构珍符欲集宇宙搆其氤氲运会将开山川郁其磅礴神臯奥区福地昌衢创古迄今靡得侔焉巍巍
　　天陵天设地成左辽右沈
　　盛京建焉九鼎既奠是为陪都狭沛里而陋谯乡掩妫墟而轥邰室三垣晳晳天街分箕尾之躔九野芒芒地险跨幽营之阯削成长白抗终南太华之峯沆漭浑同滙温洛荣河之气俗泰华胥风厚豳野形胜天府华实上腴赫矣壮乎斯太紫之殊庭坤灵之宝域也若其重轩双阙之丽参涂九市之殷千庐八屯之周百防万雉之密粲乎隐隐与
　　京师同制展足以奉
　　陵邑而固
　　皇基隆上都而观万国者乎我
　　皇上燕天嗣构敬日凝图恩累爱之化成稽古宪章之烈盛协气之所翔游淳化之所甄冶文明之所震耀声敎之所布濩沦深格高畅垓泝埏景铄鸿祐殊徽茂祉穰穰简简硙硙即即百年膺庆钟明备之期七世恢基考
　　祖宗之德固已道蔼配京勲炤绍庭矣犹以象耕灵隧展軨之路方遥龙鼎幽宫升香之礼未举苍苍毕陇郁郁舂郊永言
　　弓劔之遗有积露霜之怆昔我
　　皇祖躬勤三廵有恪执事上以崇本报功答
　　列圣在天陟降左右之眷下以觐岳省方知民风土俗
　　王业艰难之自斯乃
　　国家旧章
　　神圣远图不可阙也岁在昭阳月旅夷则登谷告期载
　　尝伫典
　　皇上乃奉
　　皇太后发轫紫宫淸埃辽左黄麾紫盖出霄甸而驭风
　　雷赤芾金貂扈烟途而序鹓鹭静
　　帷宫于緑野仍勤问膳之仪肃
　　帐殿于黄图尚展含饴之乐桑麻彧彧夹
　　辇路而铺芬黍稷与与委珍阡而缛锦若乃取材讲事顺时令而耀威神举柴收禽赞梁邹而登俎器谅轨物之所经岂游娯之为壮于是风驰雾集长驱虎踞之乡天旋云游直指龙飞之宅桑梓依然枌榆在望
　　晬容有穆孝享用蠲洞属幽喻肃雝显诏官职有序骏
　　奔秉德黄彛玉豆告嘉栗于
　　灵阿金支秀华接
　　神斿于詄荡苍云布地丰融享右之符萧光烛天晻蔼渊祥之贶于斯时也穆穆焉皇皇焉爱慤咸致僾忾若接腾汉典于视奁跨唐规于献服者矣既而存问高年采访谣俗酹褒鄂之陪茔徧方望之羣祀
　　御总章
　　布纶綍中阳白水仍沾赐复之欢羽琌钧台共饫恺乐
　　之燕所以承
　　灵亿而拥休嘉隆孝熙而示慈恵也尔乃七驺厉饰肃禁旅而习威仪三表鸣铙稽政典而明坐作军容以礼成大阅以义举因斯以詟泰武于遐外憺威棱于藩维震叠之用斯宏柔怀之经弥远然后振旅神都回麾云峤千旌鳯转翊
　　大辂而前驱万骑龙趋遵康衢而复路邦基有维岱之
　　安
　　鼎业有如冈之福懿铄之迹猗欤炜哉且夫追远格祖配天绥嘏鸿庆也时迈车攻观风会同茂典也大礼大乐神人允若治本也乃文乃武威福率土化权也用能经纶万枢雍动八表道凝克绍垂衣驰玉检之功义极如存指掌谧珠曩之运比廵游于徃事则汾射韬芬第嘉颂于从臣则巻阿避德臣沐浴
　　元化叨尘近侍虽未获参扈
　　淸跸而窃幸遭逄
　　盛典远希生民皇矣思文淸庙之作雍容揄扬降慕长卿孟坚退之子厚之篇铿鍧炳燿辄采古意勉课末音谨为雅诗十五章上献诗曰
　　昊天有成命集我
　　皇淸爰降
　　帝女锡朱果以茹笃生
　　艺祖肇是爱新瓞衍绪长白导源运启高山郁郁永陵峻极于
　　天【一章】
　　赫赫
　　太祖勃兴东土甲士十三我仇是殱既殄我仇我戎孔修羣凶沸腾
　　王师濯征殪厥戎首方域以宁九姓摧止五部归止覆育列国
　　帝号徽止【二章】
　　天祚大邦辽水之阳既溥既长考卜惟
　　皇曰时曰止于沈之涘宅是
　　盛京万年攸始【三章】
　　明纲既隳四路集师
　　皇奋其武天戈一麾五日三捷大
　　皇清之业诞受四国巍巍
　　福陵垂裕万叶【四章】
　　太宗嗣服仁濡义肃平壤漠漠朝鲜臣伏杏山矗矗明师载覆如飚斯驰至于靑兖匪利天下弗刘弗翦【五章】武功既煇文明矞皇乃创国书乃秩典章八纛央央百僚跄跄使鹿使犬重译来王于昭
　　昭陵长发其祥保人斯无疆【六章】
　　皇矣
　　世祖统一九区式睠旧京肇启
　　帝图景亳生商丰镐造周元戎禁旅卿尹府僚以衞山陵以固
　　皇都【七章】
　　越我
　　圣祖六飞三临用展孝诚翼翼以兴大朝鄷宫思滂景从亦越我
　　世宗来觐于东
　　三后在天肸蠁昭明不显不灵佑启我
　　后人【八章】
　　皇帝御宇于兹八年于
　　郊于
　　庙对越有防惟
　　列祖丕绪时予仔肩聿追厥
　　先敢曰远而
　　皇祖有明宪予敢缓而肃奉
　　慈御龙婉婉而至德要道崇化本而【九章】
　　鸾旗晨发旭日杲杲山只岳灵徯望
　　翠葆载饬我旅戢我徒圉分部徐驱母躏我稷黍【十章】爰歴古塞爰
　　驻山庄追维
　　祖德摅慕
　　天章
　　銮辂东指藩服之履来迓来衞来庀储防
　　帝顾曰嘻毋汝劳只匐伏固请奔走趋俟【十一章】狩于平郊选徒不嚣麀鹿儦儦有熊斯趫有虎斯嗥天弧一发猛兽在庖诸蕃震愕相顾告语闻诸我先曰圣祖神武永世追慕
　　今皇天威宛
　　圣祖重覩仪式刑
　　祖宗之德莫敢不服扬
　　祖宗之功莫不率从【十二章】
　　言循三江言陟重冈自东徂西
　　三陵相望旖旎云旂煜爚神光绥予孝孙
　　歆是孝享言逮功宗言徧羣神我
　　皇烝哉【十三章】
　　言次
　　盛京路寝奕奕羣后肆朝会同有绎式宴式赉湛露滋液施及陪贰游泳
　　皇泽【十四章】
　　礼告备矣
　　德施穊矣遄言还跸敬我事矣于
　　庙告至拜
　　列祖明赐经途屡千经时累月如游庭除靡戒靡蹶若艾若稚扶擕走谒亶
　　列祖之诒绎时孝思于万斯年介我纯熙于万斯年巩我丕基【十五章】
　　圣孝光昭诗【有序】　　　　　　　　　德　龄
　　大哉我
　　皇上之以孝治天下也孝德之着于政敎者无一事不下惬于民隐孝思之展于祭享者无一念不上格乎
　　天心是以
　　郊社
　　宗庙之祀既已竭诚尽敬昭应特着近甸
　　陵寝岁必
　　躬奉
　　皇太后恭诣展视以申
　　思慕之情至于
　　列祖山陵在东土者道里悠远
　　戒饬既备乃于乾隆八年秋七月卜吉上
　　陵
　　特命道由塞上以避禾黍在亩兼振旅大狩以讲武事
　　是时秋霖正盛比
　　大驾将发
　　庙告之日天朗云开羽衞启涂常逄澄霁扈从之官下至舆台圉牧莫不踊跃欢欣外藩防古仰见
　　圣主神武
　　上天灵佑咸鼓舞震詟输诚效顺惟谨
　　时迈所届
　　皇上怡怡愉愉只奉
　　皇太后起居
　　慈怀豫悦弥庆康宁暨至
　　园寝肃恭将事具礼有素
　　列祖格飨惟怿大典既成中外忭庆以为典礼之行天心民志协应若此皆
　　皇上大孝至诚之所感召旷古以来实为仅见珥笔之士无不咏歌盛事传之无极【臣】职忝卿贰兼同大学士臣陈世倌敎习庶吉士分宜率先歌颂
　　上德谨献四言诗一篇计一百韵言虽不文然事皆纪
　　实用述
　　圣孝之隆昭示四海焉
　　恭惟我
　　皇大孝备矣提虞挈周超迈曩轨孝以缵承笃怀靡己孝以愼修敬用五事孝以率由庶绩咸底惟时惟康夙夜顾諟有截政敷无垠化被万邦协和一本推暨陶匏茧栗式用
　　泰畤对越惟虔报本返始于穆
　　淸庙礼官既庀鬷假无言苾芬秬秠赫赫
　　列祖云蒸龙起肇业开基不堦尺咫率育疆界无有彼此
　　大统既集镐由丰徙武功载扬文德永矢有奕
　　山陵环
　　畿凝霭岁奉
　　慈宁敬恭展视景彼
　　留都高山天峙
　　桥山谷林郁葱佳只
　　圣祖绎思远荐簠簋福祉既膺庆覃海涘巨典煌煌光于
　　国史我
　　皇继述以纲以纪
　　孝思维则心源一揆永言不忘大礼惟履
　　慈旨尤殷思斋任姒道远维勤既经既理乾隆八年维岁在癸爰筮吉日肇修禋祀其时孟秋日次鹑尾霖雨时行以泛以洒
　　皇帝干干有防勿怠届日告
　　庙云开雨止
　　乘舆起行周道如砥淸旸溥照林木曜绮
　　天心之格
　　至诚之恃志气交应协于宫征扈从讙讴蒸黎忭頍帝念中疆被亩穈芑
　　属车纡路边塞迤逦白草犹靑暄霁千里爰
　　廵爰狩以阅武士七萃千旗星流电驶手格游骐足蹵生兕雨血风毛谿谷塡委
　　皇帝神武箭不虚指上杀中心干豆是以旃裘万帐争随鞭弭或贡其獒或献其雉抟心戢志奉觞拜跪罔不震叠媚于
　　天子燕赏有渥以莫不敉
　　帝奉
　　慈舆周览遐睇翕河乔岳有康
　　志体
　　行宫帐殿定省甘旨
　　慈顔载忻
　　圣情弥喜长白医闾嵯峨防环以鸭緑混同江水诸陵宅焉万神攸棐九月吉日以次襄礼祠官备物瑶爵玉几于豆于登用洁滫凝承
　　世德馨香澄醍
　　文母纯纯敬荐脯醢
　　孝思允展以介藩祉
　　皇帝斋戒主兹鬯匕僾然忾然仰榱俯戺石马欲骧玉衣常玭觐光扬烈洋洋如在缅昔先臣艰难共济嘉彼三勲
　　躬赐奠醴次者遣祭报厥功伟笃旧之
　　恩古未有比巍巍
　　盛京日晶霞蔚
　　御崇政殿以觐休采詄荡门开小大拜稽宴锡需云仁敦行苇廼阅师徒镯铙表垒廼犒廼赉欢腾鉾铠九天作解书衔鳯嘴闿泽周流勤施表里海宇霜澄闗门气紫廼旋
　　銮辂告至
　　祖祢
　　皇帝之德惟孝永依大礼之成毕具诸美曰雨曰旸上符
　　帝载被于四裔怀畏惟倍不匮之征天人合启
　　圣躬凝之翼翼亹亹兢惕有加
　　德业弥暐浸润羣生沦浃肌髓载稽瑞牒朱草薿薿德至山陵斯拱而俟
　　皇天永眷宠锡层累
　　天子万年元元寿齿大有屡书万亿及秭臣龄作歌不辞巴俚敬宣
　　圣孝以播遐迩
　　圣驾东廵
　　盛京恭谒
　　祖陵大礼庆成诗【有序】　　　　　　刘　纶
　　皇上御极之八载敬
　　天尊
　　祖諴民格神治具毕张大化翔洽仰惟
　　列圣东土肇基
　　陟降在庭之近俯念
　　陪京父老延颈举踵喁喁望幸之诚廼以七月上旬
　　勑礼臣备
　　法驾恭谒
　　永陵
　　福陵
　　昭陵甚盛典也臣谨按诗诵发祥书陈观德自昔丰功骏烈莫不推本前徽如轩辕桥山颛顼附禺伊耆谷林重华珠邱并足集庆垂光用存景慕至考上陵之礼详于炎汉之年盖以原庙衣冠寝园弓劔先王所为创业垂统嗣世所由僾见忾闻皆于是乎在我
　　朝受符
　　上帝
　　圣人首出卜年卜世奕叶重光逮我
　　太祖
　　太宗笃祜凝庥鸿图式扩梯航所届悉主悉臣缅维辽海神臯实钟王气建邦启宇墨食于兹固已嫓豳岐而轶丰沛
　　世祖定鼎自燕
　　留都并峙高山天作流泽孔长瞻望
　　龙兴隩区松栢丸丸
　　宝城奕奕亿万禩昭假明禋之感是继是承
　　圣祖在御时廵
　　躬亲展谒隆仪叠举所为志敬节具者备载史书皇上世德作求肇称殷礼诹辰夙事有翼有防供奉皇太后行则侍辇居则问
　　安敬爱兼摰
　　翠华所过秋宇澄霁川原弥望百昌成遂自从官以及候吏远近欢趋廼至诸藩后先辐辏周庐星拱跄跄济济咸帣韝鞠而进
　　万寿之觞也古称枌榆乐土讵足伦比惟时
　　圣衷渊穆按册披图于砺山带河昄章胥集见规模之闳远焉于栉风沐雨胜迹依然见缔造之艰难焉于民物淳厐军实整缮见古风之可爱而本根之益固焉惟
　　天惟
　　祖宗眷念子孙臣庶畀以生成
　　皇上一体
　　天
　　祖之心治之是以升香瘗璧而肸蠁通舞德歌功而精
　　诚洽祀事既蒇
　　垂裳当宁受羣臣朝
　　涣汗特颁小大稽首所以行
　　一人之庆所以合万国之懽循古制也崇家法也昭锡
　　类也示怀柔也皇皇哉
　　大孝至仁备矣臣滥竽词馆夙効编摩伏覩
　　史宬金匮之藏
　　先猷炳焕有逾徃牒兹复以职司舆仆恭遇
　　和銮淸跸道左跪迎属在工寮并得陈诗纪盛窃未敢
　　以弇陋自解谨献诗曰
　　我
　　皇践阼缵
　　列祖之德有典有则是崇是式见于
　　郊
　　庙祗祗翼翼永言孝思维
　　丹陵是即【一章】
　　天降大宝命眷时沈阳笃生
　　高后肇造厥邦闼门潭潭导我三江奄有九有耆定下土方【二章】
　　天戈麾矣禆王抚矣闲闲禁旅陈樽俎矣嶪嶪寝成县簨虡矣继继绳绳百神是主矣【三章】
　　皇纲帝纮归我
　　圣神四十有八部面内咸賔暨使犬使鹿冠带侁侁帝曰钦哉维创守道均【四章】
　　祼室兮露重
　　斋房兮芝茁于昭兮
　　仁皇茂典兮是秩驰道兮开鎭山兮笏列笏列兮崔嵬凝
　　景命兮延洪哉【五章】
　　嵗建亥兮星在栁
　　皇绳武兮泽单厚扬
　　德旌兮启
　　文囿诣
　　璇宫兮奉
　　圣母迎鸠杖兮拜马首称上瑞兮
　　皇则有原田每每兮长禾被亩【六章】
　　皇帝至止封树来云煌煌象设忾乎如有闻载罗鞸琫载具典坟【先是　　上命史馆恭缮列祖实録尊藏　盛京】丕显我下武继序我思文【七章】
　　九功歌七德舞蠲刚日荐淸醑
　　閟殿峩峩三光牖户俄朶之城漠惠之野【叶】酹从龙兮讫分虎萧芗絪缊兮
　　皇受祜及我嘉师兮亦其福汝【八章】
　　祠官告备廼慰廼宣曰敦本茂实维
　　圣所先训练以时既精既研攷牧以时既蕃既便以廸我四民服高曾之传【九章】
　　沐日浴月环沧瀛兮干经坤络开
　　上京兮井庐栉比周原砥平兮弋山渔泽厥壤可畊兮德产精兮万宝成兮【十章】
　　赫赫兮
　　王居洋洋兮
　　圣谟上赅兮雅颂下括兮京都绘天赋海兮
　　睿藻抒维洛宅有诰兮维邠原有图【十一章】
　　遂开
　　明堂
　　圣人当阳
　　赐酺一日
　　赐爵一级尔禄尔糈
　　皇则予之尔丝尔粟
　　皇则复之及尔耆耉曰馈之酭之及尔圜嘉曰省之宥之
　　列祖之光维我
　　皇之庆【叶】时万时亿承
　　天之况【叶十二章】










　　皇清文頴巻五十八
　　钦定四库全书巻
　　皇清文頴巻五十九
　　诗
　　五言古诗
　　入山左境见流移归复防麦被垅喜而有作
　　理密亲王允礽
　　维
　　皇育万物
　　湛恩徧嘉师饥溺若在巳幽蔀必洞知昔年齐鲁境积潦民其咨老羸莫自保载道多仳离
　　至尊恻然念
　　明诏下所司蠲租数百万截漕为餔糜犹恐守土吏不免侵渔私
　　特选亷辨才俾往监涖之精镠出内库车乗络绎驰大小量口给饔飱计日支其有未归里部送罔或遗各令家室聚赐以庾廪资顿起沟中瘠白骨重生肌户版悉登复东作勤耕菑兹来侍
　　御跸道经卫水湄但见四境中鼓腹羣熙熙二麦被原野出土扬青蕤昔无藜可糁今有酒可酾晨驱犊向垅暮逐鸡栖埘父老罗道旁感极翻涕洟亿兆得再活实頼
　　圣君慈恩深难报答泥首呼苍祗敬祝无疆
　　寿福履永永绥臣于问视暇获覩
　　天顔怡纪实无百一愿赓丰年诗
　　赋得清气朗山壑　　　　恒温亲王允祺
　　曦车转西陆商颷动长林顾兹岩壑间寜有氛埃侵积翠湛虚明触景咸萧森良晨豁我懐爽气盈我襟谁从黄叶中扶防来相寻浩歌对高山情与白云深
　　观鱼乐　　　　　　　果毅亲王允礼
　　金塘縠水间碧藻文鳞跃游泳彼如如心神此落落小亭开浩渺倒影浸寥廓吟罢一凭阑宛然濠濮乐
　　题茂林仙馆图　　　　果毅亲王允礼
　　飞流界空青天风导大窽隂森六月寒蓊郁九冬暖兹山非人世合付眞灵管宫室何缥缈云是列仙馆门外枫叶深峯头白云满岂惟人踪絶兼恐鸟迹罕欲揖浮邱公松关不可欵虽怅竒境隔顿觉尘心澣缅懐羽衣客人外寄萧散
　　题画　　　　　　　　果毅亲王允礼
　　我闻吴楚间逶迤富山水岩岫不湏高平远即可喜烟波岂用濶潆洄斯为美青枫何郁郁白石何齿齿林密隠招提岸廻露墟里时见秔稻畴屡逄鱼虾市池边畧彴横竹里茆亭峙乌犍屋角鸣青雀门外舣朴但话桑麻秀亦课书史生计付樵渔乐事胜园绮我欲往从之云山何处是谁穷千里目图此盈丈纸心赏方在兹卧游从此始牕间一以玩春风香研几
　　咏史四首　　　　　　　果毅亲王允礼
　　叔孙道委蛇颇亦解希世緜蕞寻旧章胪句传显制合殿静无哗方识天子贵应笑鲁两生安能知此意济南老伏生曾为秦博士壁藏先圣经兼复记端委九十难正言传敎令女子属读诘曲间错误良有以仲舒经术士三年独下帷春秋究奥窔园舍何曾窥天人三防对鳞甲腾之而郤嫌着繁露穿凿非所宜匡衡始家贫分光乃凿壁射防九不中佣作仅给食及其为丞相不负稽古力说诗解人颐鼎来眞莫测
　　题画　　　　　　　　　果毅亲王允礼
　　古树凝苍烟菰芦映寒碧扁舟何处来踞篷吹短篴共坐夕阳坡远望征鸿寂落叶下萧萧江空无迹
　　鳯县　　　　　　　　　果毅亲王允礼
　　宝鸡巳无声仙鳯犹鸣岭【鳯县志鳯岭在县东三里之鳯凰山上】阁道亘虚空木末过人影【舆程记陜西栈道长四百二十里自鳯县东草凉驿为入栈道之始】天梯屈曲连扪参还歴井骖镳歘断续散队如旋绠石作竒鬼狰崖露青锋頴吼云朔风劲潄玉飞泉冷古戍松林深【驿册松林驿在鳯县南一百十里】高隐紫栢静【名胜志紫栢山在柴关岭下山多紫栢相传张子房曽隐于此】大谷新开道斗絶武休境【新开道在县南明何景明诗堑山通大谷驿册武关驿在鳯县东南武休关方舆胜览褒斜谷旁连武休关地斗入】秦山势欲断陇水声方哽关河忻渐谙土俗得周省惟与
　　帝乡遥回颷时引领
　　励志　　　　　　　　果毅亲王允礼
　　耕当问之奴织当问之婢古语不吾欺鉴人如鉴水朝与申穆俦夕与枚马齿家国有常经齐治有定理尊重老成人斥远轻薄子集思广众益安歩轶前轨
　　晓发通州至燕郊鎭二十里
　　愼郡王允禧
　　一盏琉璃灯晚龛同弥勒去住无定因晓发通州北暗尘荡夜氛残星送曙色秣马初渡河腾踏浮桥直村墟沙雾黄烟景意犹啬日光地上动林霭纷如织豁逹野天开苍茫望何极欲趂打包僧中饭燕郊食
　　初夏偶成　　　　　　　愼郡王允禧
　　庭草日夜长堦苔日夜绿柳影散清圆幽禽更相逐有形寄大块得时善亭毒纷华非可矜所乐在游目堂宇絶尘辙种花复种竹花自悦人性竹更医人俗况此清和时天气少寒燠齐纨裂团扇吴绫制单服一饭饱有余时把旧书读
　　灌花　　　　　　　　　　慎郡王允禧
　　堦砌罗羣芳宛然如藻缋照日相新鲜临风各相背莲邀茂叔赏菊受渊明爱心茍有区画遇境生取废何如忘忧子澹然此相对荣谢寄流转采色看迭代园丁汲井栏时时自灌溉
　　藤花　　　　　　　　　　愼郡王允禧
　　庭前紫藤树敷荣亦青苍根株有所托枝蔓浑能长轻阴荫棋局落花飘酒觞欣然乐时物日夕恣徜徉
　　对雨　　　　　　　　　　愼郡王允禧
　　青苔上墙垣细草迷行路长日客来稀倚牕时索句雨声自东南先入高桐树枝柯洗更青悠然足良晤不离城市喧自得幽居趣烟云秀可餐徘徊共朝暮
　　汤泉　　　　　　　　　　愼郡王允禧
　　天地毓灵气山川蕴神浆涌此硃砂泉乃在兰之阳方池甃白石皛皛涵日光万斛吐珠玑源深流自长端应奉
　　至尊一入红墙行殿枕碧岑简朴惟焜煌洑流任通塞膏泽何汪洋蔀屋共霑被亿兆同延昌
　　喜雨　　　　　　　　　　贝子普
　　连朝苦炎蒸欲避浑无防户牖来温风倍觉曦光赫何当展冰簟流汗时浃脊散髪挥素纨脱帽身还赤雪藕复调冰烦襟犹未涤倐覩油然生片片遥峯擘殷殷雷作声湿云塞空窄沾溉顷刻间神膏发地脉草木自精神物我皆调适衢路净纤尘池塘涨澄碧沟浍既巳盈平陆俱盈尺行看润秋田且喜苏麰麦农人击壤歌负耒振袯襫市廛及道路相与手加额我时抱疲疴披襟脱然释当此清凉境游屐忻可即好看雨后山慰我躭诗癖朗吟颂丰年披襟暑无迹
　　赋得秋日望银山　　　　　　贝子普
　　风吹恒岳云蓟邱峙层碧爽气逼眉宇仰瞻何奕奕云连秋塞黄树带霜岩赤飞流洗峯椒夕照烘峭壁在昔次仲隠林岫妙姽婳斯人久巳往遗迹留落翮嵚崟石玲珑缥缈云络绎壮哉此形胜屏翰
　　帝王宅千山藐培塿万古壮疆场思游目其顚宛披古圆籍既尠子乔鳬难蹑谢公屐徙倚临北牕眼界暂为辟山灵变气候万状呈几席助我啸咏懐慰我烟霞癖犹冀绕丹枫然短笻防
　　斋中即事　　　　　辅国将军博尔都
　　天末秋欲生微觉絺衣爽清风吹槐花飞堕书案上昨夜疎雨零尘净天初朗僻径无行踪虚堂发新想事罕人自闲树静蝉逾响聊复遂幽栖一枝任偃仰
　　松韵轩初成仿古　　　辅国将军博尔都
　　爱兹林泉趣端居寡所营耕凿皆
　　帝力俯仰荷生成好风自南来微云冉冉生夹溪翳深柳嘒嘒蝉初鸣偶尔乗小艇闲随渔者行飘飖聊适意焉敢薄时荣
　　竹坞　幽篁半畆绿阴防翳风月佳时清影萧瑟
　　予之小渭川也　　　　辅国将军博尔都
　　抱琴竹里坐万籁正凄清风起竹响碎月来竹影横时复七上偶尔作秋声
　　中洲　尔雅水中可居曰洲云中君蹇谁留兮中洲参同契太乙乃召移居中洲吾室既成欣然乐之亦不知因何留而被谁召也
　　辅国将军博尔都
　　草堂面绿水舟楫往来通烛明花隙月帚拂柳稍风独坐南牕下疎散乐无穷
　　赐游汤泉应
　　制【有序】　　　　　　　　　　　　　张玉书皇上御极之二十年岁在辛酉序属仲春
　　车驾廵行左辅驻跸马兰峪展谒
　　孝陵典礼既秩
　　椒宫园寝有待蒇事维时扈从大学士【臣】霨等十有九人列幕石门祗候进止三月六日巳未
　　上特命大学士【臣】明珠
　　召扈从诸臣暨
　　内廷供奉学士【臣】英等三人偕诣
　　福泉山麓
　　赐游汤泉【臣】玉书备员宫僚幸觏殊遇既至周循温谷
　　环覩石池瞻近
　　行宫徘徊殿砌臣明珠因宣述
　　谕防以兹泉气和阴阳候均寒燠
　　太皇太后銮舆贲止倍增庆豫爰庀馆宇用洽
　　睿懐而庭楹无崇侈之观栋牖无金碧之饰期于仰承懿徳黙佑寿祺盖慈孝相成华俭适度史册所纪未有若斯之盛者也臣又窃综载籍考镜源流古右北平郡徐无城北庾水出焉西南流与灅水合又东南流与温泉合故魏土地志云徐无城北有温汤而水经注言温泉水源出北山溪是今福泉山疑即温源也南流百歩伏入地中又折而东南迳石门峡是即今石门口也洪惟
　　天笃祯符
　　孝陵叶卜山嶞谷抱龙蟠虎蹲而石门絶壁划开如表双阙飞流倒泻众同趋则兹泉灵竒瑰异亦可覩矣频岁以来
　　皇上屡驾朝
　　陵致齐斯地凝神澡虑攸芋攸寜岂非
　　圣孝格
　　天神泉应地既密卫乎
　　陵寝复丕协于休徴以视仁寿峥嵘华清娱燕固有不可同语者乎【臣】职司珥笔谊应摅辞谨赋五言古体诗四章恭纪盛事
　　神皋结灵异温谷泻飞泉百绕山麓累累殊光旋甃石滙为沼玉鉴凌空悬积霭荡青碧蒸液浮暖烟俯瞰丹砂沸仰瞩银汉连日月递呑吐倒景环其间胜境表殊状幽响争竒妍渟杳难测
　　帝泽涵深渊
　　离离灌木冈芊芊芳草址别馆引暄澜茅茨覆堦戺松云自生牖寜假雕扣侈眷言奉
　　重闱敦朴惬
　　慈防星轩一以御淑气纷兰芷四序鳞次周春波常如绮濯龙侵晓辟
　　銮铃时至止笃孝叶神符千秋绥福履
　　遥岑带长薄曲渚连西畴融风万彚滋瑞泽孰与侔迢递石门峡淼漾灅水流兹泉互回伏涌秀成奥邱郁郁望
　　孝陵岭接烟岚稠
　　翠华防展谒肃此驻
　　宸斿斋祓心神莹遐览物象收扶舆浩旁礴王气蟠神州
　　竒迹絶跻攀矫首天际隔
　　温纶忽下逮神山欣咫尺盥涤烦疴蠲饮吸疵疠释三巳良未远追禊许共适
　　宸心轸荒遐流润及蚁蝈爰慈孝理徧濡膏雨泽载溥仁俭恩尽起沟壑瘠四海登春台庥声永金石
　　恭纪
　　驾幸阙里诗　　　　　　　　　　熊赐履
　　尼山秉教铎千秋斯道彰悬象揭中天微言复光昌表章赖哲辟载籍纪前芳汉高修牢享唐宗荐衮裳褒崇并祠祀宋制备胶庠岂无右文主沾沾循旧章至理鲜孚契仪节徒铺张我
　　皇天纵圣渊黙接羲黄
　　宸衷太极涵舒巻叶阴阳以兹隆化理一一迈前王甲子贞元防薄海庆平康肇举东廵典礼秩崇珪璋帝心尤重道
　　法驾贲宫墙防修释菜礼钧奏何洋洋儒生讲席开尊俎倍辉煌万世仰师表亲题
　　御墨香
　　天章挥藻翰贞碣亦琳琅爰逮四氏裔
　　恩泽施无疆隆礼兼异数宣示布周行六宇尽欢呼斯文日月光愚臣慙谫陋叨随太液傍値兹钜典成拜手事赓飏
　　扈从
　　南廵诗八首　　　　　　　　　　张　英
　　车驾至畿辅道上民有献嘉禾数岐者以示从臣春风转韶律时廵歴郊原王道广周谘冀以康黎元衢歌撤警跸羽卫祛殷繁万姓趋马首塡塞窥井垣皆言年谷好比岁丰鸡豚嘉穗发数岐敢以陈
　　至尊
　　圣心益怡悦慈顔弥霁温民天在粒食农事古所敦稼穑允为宝珠玉安足论再拜纪惇史大哉眞
　　王言
　　观趵突珍珠二泉
　　济水性沈劲隠见多伏流趵突歴城隅喷薄声飕飕澄波涵曲沼玉对层楼雪涛涌银瓮朱槛翔白鸥或类鲛人窟百琲珠光浮参差文藻漾瀺灂纤鳞逰清寒沁心骨四时常若秋昔巳邀
　　天歩今复驻防斿
　　宸章炳星日光芒射潜虬先后两辉映特为名泉留
　　登金山
　　沧江浩无际乃自岷山来浮玉一拳石砥柱何崔嵬北迎歩口南接润城隈廻波忽涌立激薄声如雷皎若鸥鹭羣灿疑冰雪堆海气驾奔涛阁影势欲摧有时风日丽潮落江烟开波光类澄镜灯火明香台
　　仙跸驻上头胜地欣追陪峰顶大字石云汉同昭囘
　　登虎邱
　　虎邱一片石乃在阛闇间王珣旧时宅清沚相廻环游人歴今古石色常自闲剑池如削玉绣澁苔痕斑中涵清浅流花底时潺湲层邱莽廻互数歩劳跻攀长廊临大壑紫翠何其殷邨落爱平远极目入烟鬟上有万岁亭卓立当兹山吴人歌乐胥嘉惠频年颁
　　登邓尉山
　　泛舟出吴防越岭趋香林村居接花屿长桥跨碧浔溪怜木渎好山爱铜坑深一径入桂岩千树对梅岑吹香满高阁积雪照湖阴乔松翳古寺惟闻钟磬音数防渔洋山便娟当波心防影时出没湖光弥绿沈邓尉隠此山流传空至今欣逄
　　天仗来感激生长吟
　　登吴山
　　吴山俯城闉石径登嵯峨翘首云物丽极目河山多层峦滴幽翠晴光卷白波一片明湖影掩映隔乔柯春潮如雪岸朝夕满江沱万井若鳞次葱郁知时和丹梯耸飞阁苍磴接崇阿
　　至尊移歩辇雨霁此经过云霄画图句古调永不磨防臣草虫吟敢继大风歌
　　渡钱塘经过云栖虎跑泉飞来峰
　　东风动涟漪鼓枻渡钱塘沿缘歴沙渚山径多防茫林峦转幽邃数里青筼筜映水绿娟娟戞玉声琅琅紫兰被山谷日暖吹微香西渡虎泉侧因过鹫岭傍竒峰削云根凌空如飞翔澄溪廻数折灌木罗千章钟声度白云阁影摩青苍
　　万乘一回顾岩壑生清光
　　登北极阁
　　走马登崇冈东西临冶城万瓦连九陌淡沲春云生至尊凭杰阁眺览纾
　　皇情苍苍夕阳落耿耿银河清象纬天阙近奎璧相纵横
　　圣心罗七曜指防示诸卿盈缩通造化高论云霞惊弧偃天狼息斗转泰阶平南极悬日表久为仁寿祯今夕觐
　　天子芒角增光明
　　瀛台恩宴诗四首　　　　　　　徐干学
　　嘉防属休运泰阶景昌期文轨南北际侯尉东西垂昆明适违命丹浦暂兴师五材民并用庙算百不遗止戈闻自昔脱剑方及兹两岐既书瑞六穗盈华滋
　　皇矣降丰年膏泽无偏私
　　圣情始悦豫宴镐戒有司
　　沧池多菡萏菱蔓漾清流崇台临水榭爽气当新秋圣人坐迎薫巻阿欣来逰太液波泱漭容与櫂兰舟嘉树荫文石碧涧通潜虬长筵一何绮
　　尚方多珍羞雪藕才出水锦鳞始上钩紫苞及緑房累累错觥筹静言
　　圣泽厚涓埃孰可酬
　　筐篚有劝侑具僚愧嘉賔拜
　　赐欲就席有
　　命自天申古也无算爵宰夫为主人兹防尚烦缛蔼蔼罗朝绅但使无不醉毋为辜良辰油油三爵余欢言共饮醇既醉无虚归分擕席上珍顾瞻九陌上日暮纷车尘
　　观颐自飬贤徐乃徧里闾庻物既众多
　　圣人方那居
　　紫极偶几暇防酒及嘉鱼今日乐相乐何当更大酺弛力且给复薄税仍捐租万井皆晏眠无闻吏追呼两阶舞千羽庭鳯仪有虞萐蒲知送凉蔚然生
　　御厨沧溟为九醖大尊置尧衢惭无雅颂笔聊用陈区区
　　出山海关三首　　　　　　　　孙在丰
　　少年重游侠投笔论三边居常不思越行亦不恋燕长歌出塞行而废郊陜篇于兹奉
　　清跸驾言从甘泉城窟饮马来千里出燕然豁焉荡胸臆浩浩平沙天
　　天地一翕辟乾坤开混茫草昩起休运经纶度大荒皇哉东京邑奕奕丰沛乡坐拥北沙漠俯临南溟沧枌榆高社日杨柳生春光沃野千万里可以事农桑广莫丽神州乐土以无疆
　　云霞海色曙
　　翠华正临关羲和执辔来光彩依
　　龙顔海若为屏息三呼响万山悠悠巻旌斾飞扬青海湾小儒愼驰骤骎骎豹尾间
　　长城　　　　　　　　　　　孙在丰
　　秦政并六王骋望何荒唐仁义乃不施收兵铸咸阳临洮亘辽水长城万里长驱山廻碣石驾海凌扶桑遂令山海上雉堞连崇冈雄关天下险恃险不于常悠悠照汉月漠漠飞边霜行者千载下驱车览大荒始知惟众志成城乃金汤
　　圣武功成诗　　　　　　　　　　徐秉义
　　皇帝受
　　天命荡荡威徳恢玉衡齐七政金镜悬九垓观文焕奎璧出震施风雷南池沧海宴北牖青邱开甄陶转一气万物皆成材飞走奋翼觡草木罗根荄奈何彼防丑阻崄作祸胎鸮鹠聚鸣啸防防羣喧豗造化至广大洗涤乃招来岂彼狙犷心不拜轩辕台
　　帝怒为安民声罪奋挞伐路鼓振雷霆太常建日月五校勇可贾七萃气俱发挥锋鐡山碎踔马瀚海越天地合我谋鬼神助我罚网野制骇窜罟山遏痴突两甄鱼丽缀中权斗杓揭重围日逐殒连弩阏氏蹶睿算扫妖氛
　　神威震穷发边氓颂来苏霖雨救旱暍
　　天网难屡寛
　　神武谁敢抗奈何彼防丑迷惑失所向鸮逆不革音鹰饥反远飏殄灭在此时机捩不容放
　　睿智天所启临边坐武帐兵形在目中贼势规掌上义勇激多士围堑勅诸将鲸鲵暴涸泽狐兔困空圹雄畧既长驾仁风亦旁畅襁负争来归讴歌满亭障维春二月吉
　　大驾发神京列缺扈后乗屏翳抗前旌双龙翼飞盖八骥扬丹衡清跸莅五凉誓师召六卿云蛇阵百里貔虎屯千营鼓震黄流却士叱雄风生遂登狼居胥北斗东南倾龙庭一炬燎戎帐万马平蛮鞮献图至赞普顿颡迎表此姑衍山千古腾
　　天声
　　兵锋轹五山
　　皇心绥四国渠魁既尸窜脇从皆面革贽宝湔瑕垢截发表胸臆设穽获小獥囚槛献短蜮凶丑势穷蹙作虐还自贼毒谿长鳄毙絶壑封狼踣千剸来野夫万啄聚鸟翼明则受
　　天讨幽则伏神殛遗种悉投弓稽颡仰
　　威徳关门夜不扄烽燧从兹息
　　挞伐张
　　圣武忧勤本
　　皇仁
　　銮舆乃三驾絶漠凌霜晨劳此尧禹躬惠彼陇畆民斮鲸斩梼杌息鼓休金錞剑防铸农器牛马放海濵班朔跨狼望纳賮来鲛人银麞夜入贡紫玉朝旅陈功高殷武伐徳迈汉庭賔神丝薮泽遍瑞谷沟塍匀愿斵巉巗石垂曜亿万春









　　皇清文頴巻五十九
　　钦定四库全书
　　皇淸文頴巻六十
　　诗
　　五言古诗
　　太祖高皇帝实録告竣进呈
　　睿览
　　皇上渊衷独运
　　手敕亲裁美善兼臻洪纎具悉臣莱幸叨编纂获覩高
　　深敬赋古诗恭纪盛事　　　　　　　乔　莱维
　　皇御八极化理还淳熙履兹休隆运缅怀谟烈贻长白郁嵯峨鸭緑水漫弥三灵相环防笃生
　　上圣姿
　　太祖起海北浴日乘黄离赤手辟宇宙歴试多艰危甲士十三人复仇更勿疑所向无众寡决胜如其期有时忽深入不遣匹马随横刀屹然立万骑安能追大勇人莫敌大智人莫窥诛锄遍九国地尽东北陲坚氷结秋仲红云随征麾观此百祥集
　　休命良在兹时惟万歴季谋国如累棊但恃幅员广讵料天心移兴兵分四路间道中宵驰我师徃来击一镞无所遗乃于五日内殄彼十万师乗胜隳名城守者安可支辽阳沈阳地奚啻邠与岐城堡各归附父老壶浆持大义顺天人岂曰杀伐为祁祁建都邑济济盈熊罴下诏集哀鸿痌瘝问疮痍顾兹疆圉廓实肇混一基当其缔造日匪徒恃鞭棰武功赫声灵文治肃纲维国书手所制神解侔庖羲庻事任五臣军制张八旂强者习战鬬弱者安耕菑法严崇礼让俗美戒浇漓政令若偃草爱戴如倾葵逺迩众百万自古难博施宁知
　　圣人心不忍一夫饥诏禄兼授产厚薄各有差鉴古穷百代垂训法两仪规模何逺创守无不宜凡此神圣功一一宜为辞微臣滥史局纂述职所司妄测溟渤寛乃欲勺一蠡焚膏竣编摹爰值嵗晏时诸司各休沐至尊独畴咨缃帙日进
　　御披阅良孜孜遗编见
　　祖武不匮敦孝思
　　圣学实渊深巨细劳指防笔削入微妙臣愚安所知况复覩
　　寳翰灿烂蟠蛟螭遂令金石藏永与天壤垂
　　盛羙絶形容聊复播声诗
　　平滇铙歌六首　　　　　　　　　汪　楫
　　圣人驭八极神智包万年嗟哉反侧子乃自絶于天螳蜋奋角草木分戈鋋当其初弄兵颇亦劳烽烟宸屹然定百职徒便便卒令叛者头一一天街悬一鼓靖楚蜀再战收黔滇始知大有为决防非目前垂统固不易光前良亦难思一劳永逸乃转危为安露布告陵寝维时方沍寒八骏兼程驰不假鸣和銮要使在天灵闻之生喜懽
　　至孝成大勇一诚久郁蟠
　　让善开宝册肆赦陈鸡竿海宇庆更新锡类永不刋釜鱼空复游槛虎安能鬬顾兹几上肉将烹犹望救将军恤军命当闗不忍叩煌煌降
　　天语泄泄戒养寇民力今己殚合围此其候一时士气腾尅日肤功奏乃知审机宜不在亲介冑功成书竹帛允矣颂我
　　后
　　古人重邮传四牡歌騑騑师行与吉行计里常苦违请看插羽者不让鹰隼飞军书发六诏介马扬
　　天威草头一防尘势如弩发机入秦月初上逾陇露未晞遥遥万里程何异驰郊畿所以帷幄筹瞬息随指挥四郊尽讲武
　　九重方右文繙书领其要意若无寇氛辟门举文学盛会称风云人言钱刀利毛锥安足云岂知垂裳意万古无与羣文德格有苖诞敷建奇勲大文出神武允矣雄九军
　　圣谟实洋洋蠡测徒纷纷
　　师行不裹粮腾饱仗积聚
　　皇仁取有制大盈非所慕度支酌权宜踌躇还却顾三叹念斯民终焉未加赋转输岂不劳竭蹶无怨怒方州既大定懽呼满行路深林有穷鸟广渊有涸鲋及兹阊阖开一天皆雨露
　　扈从恭纪　　　　　　　　　励廷仪
　　北河耎儿渡屡决致萦
　　宸虑爰改疏一道以适水性舳舻利渉田舍无虞千秋
　　奕禩永戴
　　洪庥恭纪五言古诗一章
　　天怀轸饥溺深居念万方谋登之祍席不独淮与扬繄维通惠河决口尤难防畴昔苦泛滥田畮势汪洋流沙不易塞修筑歳以常乃致劳
　　宸衷谟画精且详相度经久计改凿故渠傍较视旧水程翻近千里强坚堤耐剥蚀利渉迅帆穑并岸罗井灶比户安耕桑积患快永脱
　　圣泽流俱长微臣曩经过村落己荒凉扈行闻歌讴羣黎乐而康戴恩擕妇子稽首庆无疆
　　静海地处九河故道动罹水患仰荷
　　圣恩蠲赈频施万民嵩呼迎谢臣从舟继至不获随诸
　　父老后敬赋古诗一章用摅颂悃
　　静邑一弹丸况乃濒斥卤年谷屡不登民食艰二鬴何幸生
　　熙朝爱育劳
　　圣主宵旰悯痌瘝慈仁超邃古膏泽徧八纮轸恤先畿辅十载九
　　赐租贱直发仓庾赈饥复煮糜
　　恩勤难悉数荒歉虽频仍穷檐赖安堵亿兆庆更生感深镌肺腑童叟祝
　　万年欢声动河浒微臣稽从舟未及随编户作颂慙芜陋聊以当拜舞
　　赋得崇文聊驻辇　　　　　　沈　涵
　　大君抚洪运文敎肆丕显时乘
　　万几暇游心契坟典石渠罗羣英
　　金殿莅华辇日永火方中漏尽风初转列坐排琼几仙防给芳膳临池觇素蕴擘韵抒新撰
　　皇情既优渥
　　天语复淳勉努力崇令名荣遇庶能践
　　秦中谣　　　　　　　　　　汪　灏
　　瑟瑟金风鸣鸿雁还故巢稻粱亦以繁故土原乐郊老农葺墙屋妇子除蓬蒿旧隣喜新聚覼缕慰劬劳各诉幸生还他乡免萍漂向微金粟颁羸腹能久枵纵使天时转沟壑骨己焦相彼田中禾粒粒皆天膏夐哉圣主恩华岳不为高
　　右农夫
　　土焦禾不生风暵桑亦萎伤彼懿筐女食不给糠粃仳离出里门啜泣何能己一旦返圭窦杼柚仍在倚窗前有明镜憔悴容嬾理凉月照薄帷午夜无停指岂不知苦辛竭蹶良有以向者不还乡远作人织婢稍待有新丝元黄成锦绮先取朱孔阳酬
　　恩献
　　天子
　　右织女
　　贫士逄凶年怯夫遇猛虎渺将残躯俛仰难自处负笈远就食焉敢定齐楚中道见冠盖
　　帑金插飞羽媻跚返闗门春色满遥浦得此一囊珠室家忽相聚恍疑梦中逄喜极涕如雨晚田尚可获庶几免冷釡剰茅补旧檐杂蔬种新圃欲报更生恩修绠勤汲古更愿心同葵终身向
　　圣主
　　右士
　　八水空明星九衢尽牂羊瓶罍皆己空囷簏无余藏耗斁多疠气道殣惨相望视息图茍延扶擕散四方中途不相顾时或弃路傍冀阙发祥云雷迅开
　　天仓更赍万饼金招呼徕流亡夜集似沙鸟朝逐如雁行遥望闗门树鸠鹄争翺翔莫愁耕无牛湿湿供服箱莫忧种无谷栗栗盈槖囊蟏蛸除我户耒耜入我塲感此肉骨泽何以报
　　君王三秦百万家化日春台长
　　右民
　　读书二首【馆课】　　　　　　　　孙　勷
　　韶光媚晴曦百草己含緑地静无尘嚣芳菲映书屋览古惬素心澄怀极遐瞩前修渺难攀抚己良自朂淸时淑气洽浩浩徧煦育记载借寸觚导扬思接续努力事丹铅优闲正休沐
　　一雨洗轻暑凉颷飒然生披襟临除砌杂树摇秋声茅斋记夙昔研北勤畬耕研神测精奥中夜心怦怦銮坡一蹑足图史纷纵横胜赏有余乐旁搜无佚情平生毫楮愿瞻顾徒峥嵘
　　圣武平北大功告成诗十二首　　　彭始抟
　　天授我
　　圣皇无疆大歴服缵承
　　三后烈立极绥民福甄陶合元化煦濡异族万国洽同文比屋联婣睦己镕矿在冶久偃矢于箙偏隅蘖芽蕃稂莠滋遗育蠢兹噶尔丹负恩不可蓄戈镞以止戈胜算有成竹唐帝伐靑邱轩后战涿鹿一怒而安民无烦师久宿浊乱洒然除乾坤气淸淑
　　帝非轻用兵顾己维之熟
　　惟彼昏不恭乃包藏祸衷侵陵我属国桀骜逞兵锋蜗争牛之角爵为鹯驱丛遂犯我内地掠入乌澜东狡焉恣出没时传塞上烽我
　　皇眷西顾长劒倚埪峒遗息留虿尾辛螫余拚蜂叵测煽诸部豨突骚边农尘飞甘泉骑月照天山弓然此遗憾
　　圣武未临戎
　　圣德实好生广大与
　　天俱犹然沛
　　恩膏寛其后至诛谓尔居塞外孰非斯人徒市贡许其来曷忍外一隅尚冀无怙终卧桴边氓苏岂意祸未悔草蔓滋难除怙其犷诈习瀚海驱騊駼复寇克鲁伦边境滋觊觎
　　天子顾之叹赫然抚湛卢
　　躬按金城略言寻玉闗图刻期定扑灭
　　亲征出
　　庙谟
　　庙谟樽爼间制胜在万里往者平逆藩芒刃婴髋髀闽粤缚长蛇滇黔仆封豕咄嗟定乱略呼吸挥鞭棰圣人神武姿英略古无比南偃鲸波白比眺雁塞紫举天之所覆均为我赤子岂容长城外别部异军垒六月出王师采薇歌柔止特闻遣将帅不见躬鞭弭我皇亲戎行韔弓而房矢韎作军容此为三驾始初驾出塞时羣疑颇谓难穷隂入泻卤盛夏层氷寒葱岭隔雪山积沙皓漫漫狡寇号荒忽去来固无端辎重阻险巇石磔飞沙湍毒溪丛蠚雾驰马多摧残食糒歴三时饥渴不及餐我
　　皇自
　　天祐道左涌泉澜穷荒不毛地庶草皆以繁南幕直北徙北斗向南看斾旌自悠悠骆马复啴啴狼烟映飞鸿长驱鸣和銮
　　长驱既己入征行亦己劳
　　至尊恤卒伍分甘复投醪谍闻黒卢伦贼垒坚且牢天子自驰之三更铲贼壕擐胄出和门雪沙拥弓刀衔枚度峻岭士马寂不嚣是时月正黑千山风怒号万瓦响霹雳雷声殷鼓鼛轰传从天下六驘惊遁逃仓皇遇西师甲齐熊耳高何如燕然防不数臯兰鏖我马肥苜蓿我士醉葡萄
　　葡萄植汉地杨栁盈塞壤横笛入乐府鼔吹重霄朗逸者倒其戈降者稽其颡取其驼牛羊不须烦内饷回望征战塲黄云郁苍莽惊釡纵游鱼刻鼎假魍魉
　　天子曰还师吾己扼其吭沍寒氷渡河复见临天仗驻跸鄂多斯经画指诸掌务使穷根株伏莽一涤荡絶塞被光华露寒日滉瀁即见春草菲马放天山上春菲二月初緑草萦
　　乗舆牙枿翦旁轶虮虱劳爬梳斥堠严要害枪垒营储胥歴三受降城河套环肥淤皆为我内地瓯脱成庵庐五原出塞外直抵狼居胥立马众峯巅极目万里余萧条无遗寇白日当空虚蕃长挠留犂
　　上赐荣比余
　　天子自行边往古不得如何有尔小丑狙诈徒区区狙诈亦何为狼狈失所据羝羊自触藩欲退不能去威棱憺西荒鞭笞到日御哈密献其子
　　行在俘笼笯谛巴亦悔罪俯首奉戒谕逆顔有风霆内向防煦妪无与为同好谁与为同恶矢菆鸣于房猬集相撑柱三月闰之余云中下露布蚩尤断其首一旦消毒雾不使兽败羣如令木去蠧汚染一廓清纲纪归王度
　　纲纪正万方勉勉惟我
　　皇救民拯焚溺翦伐为安攘不骇虑始难毅然建非常亦如堙洪原洒沈归灏茫当其廹惊涛渤海翻吕梁蛟蜃喜澜汗邑庐忧怀襄
　　神圣立人极举世还虞唐不见经营初垠崖摆雷硠济于艰难巨刃摩天扬大勲今耆定氓蚩安耕桑枹鼓静海宇烽燧销边疆讵识挞伐劳
　　宵衣犹不遑
　　宵晨巻甲趋减餐止蓐食
　　至尊三出边辛苦征絶域
　　峻德格上下武功燀旁魄翦伐在一隅雷动消反侧边庭千万里无有不臣国乌弋临弱水大爵献安息西极马向东南车指自北两阶干羽陈共见矢文德告成郊庙奏歌功金石勒方略出
　　圣谟编纂史臣职煌煌册府垂永为奕叶式
　　奕叶颂放勲靖乱絶尘氛恺奏鸣朱雁铙吹歌白麟尊号谢弗居
　　大德孚
　　苍旻秋肃风霆行气至雨露仁沛然流江河万古常日新形象各昭著辉光灿星辰及其握元化槖籥原浑沦岂有大造施而居覆载恩荡荡乾象覆茫茫坤舆垠玊叶云五色金波月重轮亲逄
　　尧舜世穆穆望
　　紫宸徒幸荷
　　帝力无能名
　　圣神
　　玉蝀桥望西山爽气　　　　　黄叔琳
　　西山佳气来万态换日夕长经郊原望杳霭弥紫陌况从
　　禁苑看崚嶒接
　　宫阙玊蝀架飞梁山光互出没云浮千峯靑波浸一天碧是时玊河边天宇净无迹皎若隂霾开焕若宿雾拨连延千万重苍翠堆咫尺傍映黄金台斜照白兽闼如卷水晶帘锦绮俨罗列如矗瑚枝晃朗耀晓日晴岚迎晚霞一一难状述幸游蓬莱间缥缈常不隔散歩恣游观旷然心目豁
　　南廵圣德古体诗六首　　　　　　汪士鋐
　　皇帝岁己卯仲春乃时廵维时平朔漠遐陬畅
　　皇仁万物咸熙熙中外德化均水患惟河流荡激淮之漘竹楗命水官三防徒纷纶
　　皇帝曰吁哉毋乃伤吾民一物不得所是在予一人况当土膏动于耜行歌豳涣汗发
　　明诏相度朕必亲大泽待下流四海希阳春
　　慈宁极尊养
　　圣孝昔所无
　　文思奉
　　文毋方舟遡洄纡问安与视膳未觉深宫殊有时掖金根徐歩安且舒周览庶物阜和气涵寰区煦育歴年所缅想缔造初
　　慈顔益以慰
　　皇帝色转愉
　　廵行在敎孝敎孝民不渝
　　河流日南注淮水方平堤
　　御舸自北来黄龙从靑蜺阳侯怵
　　天威约束水势低
　　皇帝问下民犹恐妨锄犁随刋并神禹樏輴行山泥何烦搴长茭沟塍分町畦结念沮洳泽极目沧海西决排与疏剔异用理则齐援笔成河图指示穷坤倪黄流行地中亿载安蒸黎
　　东南得深春履帱良无遗为怜东南民力作当春时蠲除积岁逋不异甘雨施宁惟省期会耘耔亦有资底须粜新谷且得贮旧丝无吏夜催租有儿朝哺糜耕凿安尧天此乐不可支白头诸父老十载长怀思扶藜辇路傍载拜歌
　　皇慈
　　省方为农事食乃民所天菜垅铺黄金满地烟芊眠微风蹙麦浪驯雉方回旋
　　皇帝戒从官行勿侵农田引车与解騑事实迈古先亲洒观农诗琬琰还雕镌往年写耕织
　　睿吟今再宣勤力事稼穑岁岁歌丰年
　　庶政既举行盛礼逮养老引见及百年彷佛入蓬岛酳爵来天浆琼液润枯槁饱食拜
　　御前华髪总皓皓
　　圣容敷春温惠气展晴颢乔松海鹤姿挥毫落
　　宸藻黄封裹朱提赤印蟠
　　御宝厚俗与保和举世咸寿考
　　题赐莲图为同年蒋廷锡　　　励廷仪
　　把君赐莲图抚昔感衷抱忆在嵗乙酉
　　召入蓬莱岛委佩十三人同时锡鸿寳宫窑绘龙文红装驾翠葆倐忽五载余朋好如摧槁五人留馆阁台席仅二老披图懐旧
　　恩兹义良足讨维莲能虚中离立色愈好维藕有清节处污质逾皓于以砺臣心于以规友道君子风可掬冰壶徳堪澡眷懐尔我间百年式相保
　　出古北口二首　　　　　　　蒋廷锡
　　诘旦飞云霓连峯忽中凿蜒蜿一线开葱青下萦薄山城据雄势睥睨俯万壑真同秦崤函宁异蜀剑阁圣人大无外天险非楗钥居民俨庐井闗吏无击柝乃知至治世元化日寥廓和风迎面来逺烟吹漠漠石路车声髙青林深且邃重山互回抱淡日照空翠小桥架潺湲恍然辟天地夹衣生微寒顿觉气候异书生处海滨见闻仅一二竒观新耳目羙景豁胸次同官五六人谈笑竦轻辔多幸事
　　圣明恩波广霑被
　　三塲试毕检阅从此始矣述怀三百字奉同事诸
　　君子　　　　　　　　　　鄂尔泰
　　乾隆岁壬戍二月举宾荐再命领春闱惕息增惊惮自惟荒落姿学植无偏擅况乃衰病牵心摇目昏聚奎仰高堂旁求殷
　　秘殿持此衡量才奚翅忧咎谴所愿同事贤深感皇情眷巨眼推老刘汪仲并高选分校十八人一一瀛洲彦学优行尤方力充才不衒流派穷渊源元音审正变推是足经纶何有于摩研念兹复欣然手足忽欲旋从来科目塲功过常居半毷氉饰风标卤莽矜月旦论文貎雌雄憎命形欢叹渠伊寸晷长余吾五色眴得人良独难失者孰称善愿言体诚求有只殚心办中不中云何无然乘懈倦文章品类殊秽妙各眞赝拙朴合离竒秾华并孤干或瘦而温腴或短而精悍但令气味存妍丑皆生面可畏非人言人言等谐谚凡百瑕与疵吹求自躬先惟虚明斯生惟明公斯现虚明两或亏一公讵能判无心以为心见见原非见朂哉熨帖平庶以答恩盼
　　故里　　　　　　　　　　　夸岱
　　奉
　　命谒先茔回车经故里吾宗尚务实农居事耒耜村村闻我来处处要我止疎林带远山茅屋横烟水壮夫招田间老叟候门里村妇盈墙头争看承
　　恩使亲情厚且直乡俗朴可喜慰劳强拽臂絮语争聒耳或采东山蕨或网辽河鲤提壶灌小麴【小麴闗东酒名】入牢缚大豕或苦疾无医恳恳乞药饵老夫岂无赠倾囊杂锦绮少长纷喧哗天伦乐太始昔奉
　　玊辇来羽猎乡闗屺田园识同姓握手坐序齿颇觉尊长多少小无若己瞬息三十年惊呼半生死今朝集畎畮他日隔城市咸言会面难薄设聊足耻举杯更属谁坐叹吾老矣
　　九闗台【有序】　　　　　　　　　夸　岱在锦州府北百四十里隶义州清和门界与防古查哈尔地接康熈甲寅年查哈尔布尔泥据义叛
　　命大将军图海及信郡王讨平之拓疆百里建闗凌阿
　　之阳插栁为边
　　义州城西北防屼见孤峯峯下凌河水宛如饮涧龙河侧土为门行旅徃来通编栁作墙垣望之亦何雄忆昔甲寅嵗首逆乱滇中九闽及两粤路阻防烟空
　　庙算神无遗殄灭诛元凶是时东北隅小丑逞顽凶据地弹丸区蜉蝣撼乔松
　　天子命虎旅电掣奏崇功未忍戮余党大徳宏包容扩疆建此闗守戍森罴熊迄今七十年千里断烟烽茅茨遂安堵击壤等华封
　　圣主眷边鄙保赤厪
　　宸衷敎养欲兼施中外鲜殊同辟地设长吏劝善儆疎慵讵用勤催科乃期臻淳风【雍正十年　特设九闗台同知设立衙署】所望闾阎间黾勉答
　　九重
　　和韦左司拟古二首【馆课】　　　　储在文
　　秋气满郊坰白日扬清辉霁极天宇廓闲云亦依依忽念崆峒游苍茫不可期开巻抚氷雪愿与古人违入户风瑟瑟虚堂理瑶琴万籁此中寂感人非声音心定忘百喧抱膝还微吟修绠不可汲方知海未深
　　都江道中　　　　　　　　　吕耀曾
　　星轺发平明山水转竒峭湱声如雷崱屴看髙峤古洞封白云谁能测深奥桃杏红欲然梅雪互映照老榕大数围时闻羣鸟噪谡谡松风生竹溪多窈窕薄暮遍苍烟野村明晚烧佳景观靡穷异域初难料因知天地心大徳生为要一气洪钧中无殊视边徼仰荷
　　朝廷恩安全厪廊庙本务贵力田况乃设学校沐浴古诗章小子当有造我行万里余重译以相告山谷动懽呼扶老兼擕少苖人勿諠哗来日开
　　丹诏
　　题松吹读书图　　　　　　　德　龄
　　天籁寂无声地籁号众窍吹万有不同泄尽无声妙猗彼云端松时和苏门啸风涛乍作止声闻通至道嗒然隐几仙心听领其要非寂亦非喧于焉得深造爰筑读书堂示人以阃奥此堂不远人门外谁能到









　　皇清文頴巻六十
　　钦定四库全书
　　皇清文頴巻六十一
　　诗
　　七言古诗
　　塞垣对月　　　　　　　理密亲王允礽
　　赤乌才下黄金丸碧霄飞上白玉盘边城盛夏无暑气凉夜清露何长空万里浮云净圆光素影如悬镜行宫此夜满琼瑶人间天上相辉映词客漫言边月苦白草萧萧塞上土只今四海总为家雁塞龙沙驻翠华但见居民安本业曾无戍卒忆天涯寒辉顿觉炎威失彷佛珠光射银阙今宵心迹喜双清试咏新诗对月明
　　恭和
　　御制见龙行　　　　　　　　理密亲王允礽长川大泽龙所都飞空上下风云俱我
　　皇干健协龙徳坐清海若驯天呉是时江流净如练蜿蜒百尺垂萦纡伏朝
　　御座鳞甲动指挥似有神灵驱昔闻黄龙出江浒负舟犹复儆神禹岂如
　　圣徳造化参郊薮来游翔且舞
　　防翰惟严
　　顾諟心中正粹精居九五祯符叶应非偶然万国臣民欣作睹
　　双峰歌　　　　　　　恒温亲王允祺
　　剑台北望得防峰巍然耸出青芙蓉彼此相依偏逈絶参差并峙何玲珑枯藤屈曲蟠其上仰防体势如虬龙迳仄岂容樵牧至石高时见云霞封就中瀑布倚空泻淙淙声应千林松游人到此竒絶处顿令洞目开心胷倚树徘徊不能去冷然暮色无行踪青沟此去知不远禅关未见先闻钟
　　定州　　　　　　　　果毅亲王允礼
　　太行西峙海东络驿路云开博陵郭【名胜志州城本汉旧基隋开皇于此置博陵郭】寒风猎猎靡桡旃唐河飞渡千缇幕【清水河一名唐河】典午璇图江左移鲜卑曽此一成托【水经注后燕慕容垂建都中山即此州地】五木夸祥束藁燃【详见晋书后燕载记】定武千载空庐落只应明月与清风鸡台高送烟霄鹤【明月清风皆此州铺站名十道志州东南有鸡鸣台图经云汉光武所筑】
　　正定　　　　　　　　果毅亲王允礼
　　中原左界标大郡被山带河井闬盛峩峩北岳天作镇【恒山旧为北岳正定县志正定以恒山名志望也】蜿蜒率然首尾应滹沱折旋晋冀来【杨慎外集滹沱源出代郡大戏山下循太行掠晋冀而东注于海】飞腾沃荡势奔迅河北巨浸此称首【唐六典河北大川曰滹沱】弥漫浩淼平如镜星昴殷冬水势落乱流潎冽轮蹄竞【杜甫诗渡河不用船千骑常潎冽】参差金碧倒影垂隆兴宝相人天敬铣鋈金容七丈强【正定府志隆兴寺即大佛寺在东门金身高七十三尺】大千沙界雄无并
　　仁皇御制勒贞珉【隆兴寺碑文　　圣祖御制寺中榜额凡十有九皆　　御笔亲书】屭赑穹趺神力劲赤文緑字日月辉鼎书云篆龙鸾映永鎭高山与大川千秋咸仰生民圣
　　岐山　　　　　　　　果毅亲王允礼
　　泰华以西名山七崚嶒地乳当其一【说文泰华以西名山七一曰岐山河图岐山在昆仑东南为地乳】太王荒作文王述王业巳定元公出规天条地前无匹神灵永永此庙食【岐山县志周公庙在县西北鳯鸣山下】娑罗白杨扶殿极【县志庙门娑罗树二松栢三皆大逾十围入门有白杨亦千年物】清泉一治则湜【苏轼诗注周公庙后百步有泉依山涌出清冽异常国史所谓润徳泉时平则流也】轻轩于役廹冬日遥睇宫墙缅至徳二南风化期无斁【苏轼和周公庙诗二南犹自有遗风】
　　碑洞　　　　　　　　果毅亲王允礼
　　飞龙氏后史继作【古三坟伏羲始画八卦命臣飞龙氏造六书】胚胎妍穷元漠伐石摩丹示万世岐阳岣嵝神工错【夏禹立碑岣嵝山周宣王搜于岐阳刻诗石鼓】嬴刘而下何班班有唐初载尤超寰鳯翥鸾鶱竞翀举至今落翮成邱山黉宫前后胪苍碣或露或覆森林立窅窱俨如洞壑幽【府学文庙后有碑院石刻林立俗名碑洞】磊砢半与土花碧圣经中列崇堂皇其余篆籀环堵墙【名胜志石经唐文宗时国子监郑覃以经籍刓谬与张次宗孔温业等共力讐刋凖汉旧事镌石太学九经并孝经论语尔雅共一百五十九巻字様四十巻开成二年告成又碑院中为元宗书孝经四壁皆石经其余碑刻凡二百二十余座】眞行草各殊势招揭日月连星芒奏置忆自宋元祐【石经本在务本坊宋元祐中漕司吕某移置学宫】鸿都太学同争购雪叠溪藤墨凿池诰朝烟散风驰骤经石呵防有神灵诸刻未免随升沈或时骊珠抵乌鹊间用琬琰充甃瓴【广舆记向拱镇长安摹搨三千余本民以为苦往往镵削其字韩缜修灞桥督工急民摩碑石供之故全者遂少】眞迹巳遥初搨少留遗可听随荒草我
　　朝加饬守土臣防视歴久仍完好即今
　　宸翰品入神一波一折前无邻唐规晋矩何足数几暇不废临摹勤
　　赐书常得窥笔法奄有百代流风洽自非博览徧诸家谁从岩窦穿云峡朅来奉使剑外行还辕载歴周西京讲阅事竣啓
　　文庙肃谒
　　先圣观诸生因得周视碑版处古气磅礴蛟龙剧剜剔苔藓出节角别白同异识题署强半虽从搨本看雕镌对玩神光完雅俗妍媸不一例杰作自诣乾坤端报命有期遑细剖往复摩挲难释手规橅鸿笔劖一拳槐庑庻托长不朽【前过西安有作今亦刻石其中】
　　观盐池并谒池神庙有作
　　果毅亲王允礼
　　参井分野郇瑕封【左传晋人谋去故绛诸大夫皆曰必居郇瑕氏之地沃饶而近盬杜预曰盬盐池即今池是也】唐都南畔虞畿东岳渎宣精钟巨浸府海不让明神功纵迩横遥幅百里【水经注池水东西七十里南北十七里周围百有二十里明刘敏寛盐池赋畧纵迩横遥幅员百里】澄淳黝窅灵源通疏列畦塍错绣壤酾渠瀹注波浺瀜甘卤密液潜漉一宿霜练氷长空【柳宗元晋问沟塍畦畹之交错轮囷若稼若圃不知其垠俄然决源酾流交灌互澍莫知其以及神液隂洒甘露密起廻眸一瞬积雪百里】炫转晶荧耀天日鍜椎圭璧堆玲珑轺装駞载均民食远近给足公私丰引水首夏迄秋仲成实自有灵旂风【盐风洞在中条山麓毎仲夏月应候风出池水得此一宿盐成】讵假熬波漉沙力惟勤斥堠坚垣墉【盐池图考环池旧筑拦马墙成化间又于墙外筑禁墙二千五百余堵】知者剏物巧者和总借天贶回昭融圣朝百神并崇报一方秩祀尤优隆云榜高揭志信向庥光永愿涵璇穹【留额庙中】
　　汤山春景　　　　　　　果毅亲王允礼
　　苔色青青遍山谷澄波无滓春水緑东风飘荡小池平惟爱沦漪清可沐地灵有意泻温汤岂因冬夏变寒燠四时佳景属阳春鸟啼花放满林麓澹烟霭霭数峰青登眺湏穷千里目
　　瑞雪谣　　　　　　　　　愼郡王允禧
　　北风料峭云纷纠一夜雪深三尺厚
　　紫宸朝罢昼归来道傍偶遇担柴叟冻梨皴错苦禁寒挽衣及胫帛勒首此时家家尽闭门问叟何为此奔走叟言生遇太平时春种秋收乐畎亩及此三冬农务闲卖得枯柴足糊口今岁雨旸更时若小麦百钱换一斗东家西家多盖藏儿妇圑圞酌春酒粜粟输租百事完闭门那有三更叩冬来雨雪稍愆期未雨绸缪安可后人生百岁贵辛勤胼胝余三必经九今朝偶尔出门来鹅毛雪片盈林薮漫空珠玉眼中投入地蝗蝻泉底朽明春毕竟是丰年好培嘉禾除稂莠含哺永作太平民华封愿祝吾君寿老叟言毕倐然去我闻此言立良久九重无逸坐
　　明堂挟纩恩覃惬黄耉文囿先知稼穑艰作民父母惟元后补入豳风七月篇永乐升平歌大有
　　题翁照春篷听雨图小像　　慎郡王允禧
　　一夜春涛打船尾雨声破梦催人起推篷晓失四山青柔橹摇摇水云里借问扁舟何处归去来长在钓鱼矶幽人事业浑如此卧看江天白鹭飞
　　晓起登画笥楼望西山晴雪　慎郡王允禧
　　三更滕六翻雪车香篝宿火重帘遮街鼓咚咚破初日廵檐起视庭前花弄寒作暖两无赖东风潦倒纷腾拏振衣高楼试骋目柳丝不见黄金芽城头好山如揖客界天一道霞光斜何处三百六十寺老松压折空查了我欲防杖访流水屐齿破冻穿谽谺雪消忽闻作檐溜嗒然坐对春无涯
　　薜茘　　　　　　　　　愼郡王允禧
　　薜茘条长散烟翠缠松络石纷如织离披轇葛复腾拏影月翻风足幽致寂寥尽日掩柴关恍似千岩万壑间更待夜凉残醉醒虚窓高卧弄清寒
　　颁赐诸王大臣瓷器恭纪　　　　平郡王福彭大哉
　　君恩及防细簠簋形呈物采备羣工拜
　　赐捧多珍出椟陈庭分种类烂银为质莹玻璃研青入骨塡翡翠鹅黄鸭绿鹤顶丹贡土烧烟五色翠画师缩笔染云螺参差几案明星罗千峰万壑靡不具虬松怪石萦藤萝尺寸之地潆江海手中往往生烟波倾壶逐一恣玩赏竒絶功参造化多古今蒸窑差甲乙定有芒兮汝钉密鳯凰山下官与私柴董精粗颇不一由来埏埴归鸿图阴阳为炭天地炉一器之成判良楛瑚琏汝器端型模不欹不覆圣所训前民利用恩泽殊持盈执玉臣防躯长年歌咏尧樽衢
　　雪后　　　　　　　　　平郡王福彭
　　君不见圆者为圭方者璧漫漫无际粘天白旌旗巻冻龙蛇飞列骑嘶寒猬毛磔又不见銕衣戞戞褁层氷氷丝万缕须眉凝荷殳永夜不敢寐雪山有急三军登吁嗟紫塞走封豕
　　圣人用兵不得巳忧劳不倦宵旰心十万貔貅皆赤子勉防将士歼犬戎投戈早晚奏肤功归而饮至朝阳宫九州衣被春融融
　　瀚海石歌　　　　　　　　平郡王福彭
　　瀚海石晶华侵几席雕琢天工无痕迹明星之髓月之魄大珠小珠蚌胎辟精白梨花浮浅淡春流碧硬黄擘彩笺深青染嘉麦有时红豆丹砂赤斑斓异色杂琥珀表里明通照絺绤剖之定走琼浆液我闻石者气之垓漾水团沙元气积又闻瀚海在荒碛羣鸟解羽伏大泽【羣鸟解羽伏乳于此因名瀚海】北邻阴山寒苦剧纯阴胚结匪一夕熙代筐篚走重译万里贡输累千百瀚海石云蒸霞蔚光奕奕他时化作圭与璧
　　蓟门　　　　　　　辅国将军博尔都
　　燕关一夜秋风生黄云吹堕渔阳城剪烛无言起愁坐万户千门唯月明忽听天边笛声作隐隐随风度罗幕鸿雁遥从塞上来月明倒影楼头落阑干倚徧夜婆娑杨柳曽伤攀折多玊笛能传千载怨就中愁听武陵歌
　　月夜闻筝　　　　　辅国将军博尔都
　　十二楼头宵漏永霜月斜穿碧窓冷乌鹊南飞夜有光星河西下秋无影此时主客心徘徊秦筝侑酒倾金罍朱丝绣柱初掩抑忽然殷起南山雷俄顷沈雄变陆续飒飒凄风动梧竹铁笛惊残陇上梅银砧敲碎阶前玉拨拉一转仍激扬恍如铁骑奔沙场急雨琤琤溅碧瓦轻尘嫋嫋飞雕梁入曼余音尤荡漾四座无言久相向银甲频挑转郁陶鹍弦欲断还惆怅更深筵散月倍明翻教哀怨难为听何人制此关山曲冩出伊凉离别情
　　宝刀行　　　　　　辅国将军博尔都
　　我有太乙鸣鸿刀一函秋水青绫韬流传突厥几千载至今铦利堪吹毛静夜擎来光照室似有啾啾鬼神泣洪鑪淬就锦江波良工磨用阴山石当时跌荡少年场宝装玉珥何辉煌铜街横拂秋霜色金埒斜飞晓月光岂意我今须髪暮虫网缘窓鸟巢树抱病不闻车马声结庐却在蓬蒿处君不见干将镆邪本巨观龙光直射斗牛端张华既往雷生老飞去延津风雨寒
　　松花石歌　　　　　　辅国将军博尔都
　　吾家有竒石乃是松所化空谷几千春移来傍亭榭园林从此多清氛苍藓玉节依然存日斜窓外满寒翠月明帘下溜层云我至盘桓长手抚似带幽岩旧风雨虬枝无复波涛惊霜皮半染莓苔古锦纹素质含菁葱堦前仿佛山灵通只知今日成黄石那解当年是赤松


　　皇清文頴巻六十一
　　钦定四库全书
　　皇清文頴巻六十二
　　诗
　　七言古诗
　　南苑德寿寺寳鼎歌　　　　　　张玉书
　　德寿寺前晓日暄紫烟穆穆吹晴旛抠衣入殿访灵迹陆离光映珠缨繁编钟夹案总殊絶中央寳鼎双夔蹲竒文雕摉穷物象晶荧变现蟠肘跟琪花镂树凝雾湿璚台飞栋疑云屯忽作虬鳞腾贝阙忽揺鳯翮垂天门羽毛爪鬣自生动日精月魄时吐吞真气淋漓不一状隐隐欲上丹砂痕古来彞罍无此制屈指防餗何堪论白头老僧谙旧事此鼎实沐
　　先皇恩指防倕工儗般巧廿年手泽今犹存小臣近前三叹息屏气骇目难重扪归来幽光满胸臆睇望异彩弥朝昏爲祝寳鼎精英应星纬离宫万载栖云根
　　御书恭纪　　　　　　　　　　　张玉书
　　淑景春融敞深殿帘卷朱丝昼清晏侍臣入对防殊荣拜赐云章出天半天门晓色笼
　　御床诸曹夹陛陈封章日高奏罢讲幄启经函史籍纷璆琅懋勤逶迤接宏徳讲退随闻亲翰墨玉案常栖锦笔新中官跪展牙籖直
　　御书神妙谁嫓踪骋态极象非人工细比秋鹰筋入骨巨如矫鳯飞凌空万轴缥缃腾异藻荣光上烛青旻杳片羽欲覩千黄金
　　宸翰由来宣赐少学士手捧骊龙珠径寸芒照十乘余累累一百三十五不敢逼视奎文舒亲题巻尾仿苏轼对临不与钩摹匹意匠结撰藏丰棱蹲锋拨镫具神力噫嘻轼也摇落辞江城临岐一阕离懐倾谁意中更数百载忽枉鳯飞琼文渔簔社饮甘草莽
　　至尊抚巻动殊奬自是怜才
　　睿虑殷岂独清词激
　　天赏如今四海登亨衢堂亷胶漆昔所无爲愿诸臣努力佐文治直轶晚近追唐虞
　　扈从登澄海楼观海　　　　　　张玉书
　　遥寻碣石不可见振衣直登澄海楼长城迤逦到海尽海楼横接城东头楼高百仞星汉逼海势欲压楼堞浮苍茫颢气几万里空碧回互摇双眸乾坤震荡浸一色日月夹镜悬中流惊澜卷地掣电急怒号沸鼎奔雷收荧光变幻吐飞动错采儵忽骖龙虬巨灵惝恍杳难测精魄散豁消烦忧延颈咋舌叹殊絶恨无羽翰凌风逰云根隐隐见覆笠烟际渺渺疑浮鸥缑城贝阙竟谁是神人巨迹徒冥摉海风引帆帆忽去方士语怪术谬悠节食却病良至理丹砂黄金将安求盛时百川永清晏饴口饱腹娱春秋蓬瀛方丈咫尺耳何事海外穷九州
　　一片石【王师击败流寇处】　　　　　　　张玊书
　　防闗岳岳控海隅隂风吹沙啼晓乌片石曽傅旧烽堠王师跃马行天诛羣贼歘来等聚蚁四海糜烂嗟焚如黄巾白波骋痡毒连旗大斾纷支吾鼃声紫气竟干正乌合狂逞恣长驱是时六军正西指鐡丝劲箭龙马驹红花野戍转战急青笳落日张蝥弧二十万众麕雉窜半膏原莽半累俘噫嘻中原全盛力坐同巾帼输雈蒲天戈一指贼胆迸鹪鹩片羽燎洪炉傅檄势比飞鸟疾耆定大业曽湏臾我非瞽史识天道师行不杀人徯苏百族蠕动润膏雨三章约法除秋荼乾坤整顿六合一作京肇宅开天衢矫首闗门重慨叹古来设险徒区区
　　松山【王师败眀十三万兵处】　　　　　　　张玉书
　　古戍春深晓飞霰马首云低拥征传松杏山经百战余旧闻厯厯眼中见坡陀隐伏雉堞頺层峦防地何崔嵬弯弓带甲十三万曾此空弮委尘埃红罗山头归路絶青海嶂边战流血角声入云锦水枯湘累迎降气呜咽脱囚释防居上筵丰貂翠幕鹊印悬南冠稽首纷雨泣効死誓日旌门前开天神武众虑四海英雄归驾驭衮衮将相图丹青奕奕骅骝竞骞翥于今亭堠生蓬萧平芜沙软狐兔骄往事浸寻四十载共驱耕犊来春樵想像山城仗黄钺虎帐经营几嵗月万年形胜收雄闗千里边云接溟渤朝
　　陵两度辇路平百灵跂翼随行旌经过铁马金戈地时作潇潇风雨声
　　萨尔浒【王师败明三路兵处】　　　　　　张玊书
　　长河百折径欝盘遥山夹岸飞沙寒山隈河畔野火出落落茅舎依林端舎旁老叟辞朴防战塲指防犹在目荒城入夜生青燐夹路于今埋白镞当年敌骑明钩膺梯冲杂防云气腾四部军来跞塞草千羣甲度蹂层氷左师结陈称王杜吉隣山头横万弩
　　睿谋防胜须攻瑕辙乱旋看散如雨崖边逐北黄云愁战骨揔入浑河流周麾一呼三路覆鼓声再竭孤军收就中上将綎居首援亡矢絶眞束手耳食犹传剑槊名舆尸竟等蝼蝈朽乃知天戈所向同摧枯迅扫万骑风雷驱自此闗门拓土宇中原指顾归干符废垒茫茫栖白鹘沙塲脉脉照新月遥岑木叶春隂高匝地英风吹未歇
　　试马歌　　　　　　　　　　　张　英
　　天闲万马嘶新秋碧草无际黄云流清晓
　　翠华驻南苑下
　　诏眀日观骅骝晾鹰台畔平芜绿房星中夜光可烛金羁玊勒瑚鞭云锦千羣丽朝旭
　　国家马政前代稀刍秣蕃息过秦非玉闗葱岭久通道渥洼异产今来归
　　圣人神武六龙御黄金幄敞频廻顾王公将相各呈竒赤骝紫燕纷无数平沙夹道旌旗开千骑逺自红门来经过长杨厯甫草势如电激声如雷诚哉天马称汗血红尘不动影先絶骊驹蹀躞看流云照夜奔腾类飞雪中有龙种何蹁跹神闲先到高台边超羣致逺有余力五花蹴地眞连钱须臾数马复奔逸飞黄騕褭皆竒质前冈影动方微茫转盻人前鸟同疾
　　圣人顾此
　　天顔怡三千騋牝皆权竒就中四十更雄特吴绫蜀锦优赉之
　　国家典礼有深意恐有盐车困骐骥便是金台市骏心伯乐一顾空幽冀小【臣】何幸从驰驱欲写神骏増踌躇试马由来寄军政拜手秋原赞庙谟
　　天府寳翰篇　　　　　　　　　　　张　英秘阁西头古锦囊时时寳鸭薫天香雕函什袭虬龙抱玊匣标题翡翠装
　　君王清燕常留翫不寳珠玑寳书翰往代名笺色尚莹千秋遗墨光犹灿学书无过王右军天门鳯阙逈无羣萧踈内景神仙字娟秀曹江孝女文【昔人谓右军书黄庭经飘逸有神仙之防曹娥碑婉顺有孝女之仪今内景经曹娥碑真迹皆存　内府】懐素上人笔如鐡漏痕钗脚皆竒絶藤影盘时鹤欲栖剑铓舞处蛟堪截平原雄劲若有神内制犹存寳篆新【顔真卿书朱巨川诰勅有唐宋玺】晋唐墨迹人间少由来一字堪千缗端眀学士黄州客作字还如畵竒石山谷偏余潇洒姿南宫独创嵚防格骨气苍严数晦翁偶然藻翰皆能工始信真儒自淹贯临池原不比雕虫子昻雅得兰亭意江左宗风犹未坠近代华亭说剑篇落笔轻圆饶逸致【周文矩画说剑图董其昌书说剑篇】阁帖初年搨本竒玉堂手记拜恩时【宋毕士安爲学士淳化初年赐此帖士安自防于后】澄心旧纸廷珪墨海内流传第一碑古人眞迹良难遇一片精英凝尺素鸿寳常腾奎壁光灵物从来鬼神防
　　圣主典学开承眀旁搜文翰佐升平譬彼珍竒贡川岳沐日浴月光华生累朝妙墨藏
　　天府
　　圣情如厯琼瑶圃温室临摹敲砚氷风亭展对飞檐雨侍从词臣许纵看惊心骇目夸雄观防山俯视皆云气沧海平临尽紫澜先教拂拭青玊案捧持须用蔷薇盥书家今得见山隂如遡河源入星汉再拜稽首
　　恩无疆晴窻寓目神飞扬天球河图世世寳上与景庆同辉光
　　温泉歌　　　　　　　　　　　张　英
　　苍山层叠东方来揷天万朶芙蓉开中有幽峦自盘互温泉觱沸灵山隈遥见白云覆岩谷波光日暖寒松緑四时天气总春融双泉数武分凉燠静如眀镜石池平泻入房栊取次行兰香防滟膏千斛碧色深沉玊一定有丹砂结泉底仙灶绵绵倾石髓阳乌浴彩咸池波烛龙衔照空潭水天生灵异岂偶然近瞻
　　世庙桥山巓土脉精英恣磅礴鬰蒸佳气通源泉常听空山传警跸畿东胜地时廵日来逰弥切望
　　陵思岂爲临流赏清泌
　　慈宁圣人鹤发垂有时
　　鳯辇出龙墀乐逰原上温泉畔风土清嘉
　　圣体宜规模简朴留陈迹半亩方塘甃文石缭垣翠巘防长松
　　行殿土阶沿素壁却笑华清侈费多连云宫阙漫嵯峩何须刻石成鳬雁岂待镂金作芰荷
　　圣朝举事皆有则敬爱爲心俭爲徳宁
　　亲常愿葆天和结搆恒思惜民力今年扈从碧山岑赐逰佳地荷
　　恩深每懐袚濯尘缨志时望天波挹注心
　　防
　　赐御笔临米芾长幅恭纪　　　　　　张　英圣主求宁致清宴坐拥图书千万巻省覧机政日中昃典学稽文意靡倦微臣嵗久侍华清讲席经帷燕常见避暑多在甘泉宫栁风槐露迎凉院几畔秋兰袭袂香堦下新荷映波茜
　　圣情怡豫对清流微飔不用移宫扇日挥鳯纸恒百幅退笔爲山墨爲淀逺自篆籕逮晚近缥囊玉轴罗羣彦漏痕钗脚法益竒虎卧龙跳势屡变
　　御笔腕下集大成俯仰千秋称独擅临摹最爱米与苏古人重见开生面襄阳野老旧知名异代遭逢数称善当年承诏入深宫落笔惊竒响春殿米颠豪放本不覊紫袍自裹端溪砚长牋流传入内府侧近龙香荷宸眄字大如碗近数百淋漓潇洒吴淞绢钟王顔柳各有态尽入豪端供结撰劲笔轩翥摩丹霄竒情夭矫蹑飞电珠玑万斛神采殊瑚百尺霞光绚念臣朝夕傍棐几特与疏恩及愚贱兹幅拜赐出明光寳翰煌煌倚深眷荣光夜烛蓬蒿庐奕世家珍共钦羡
　　大西洋贡狮子歌应
　　制　　　　　　　　　　　　　　王士祯
　　古云狻防日走五百里逺隔流沙生月氐康居防勒曽一献丹青顾陆矜神竒夙闻其名思一见玉闗迢逓天西陲况复野干日鸣噪安得一吼惊咿
　　圣人有道十七载景风海外舟车驰元龟象齿纷置驿文犀桂蠧罗庭墀大秦之西国絶域悬橦度索来数期厥有神兽修方物波涛逺迸蛟龙随海人泉客尽避徙朱衣绛帻不敢窥形状瓌诡气奋迅目光睒防毛耏耏巨髯毵防尾如斗劲毫柔毳相离披发声殷其雷破壁顾盼已却千熊罴乳虎犛牛望辟易何论六驳兼文貍搏象搏虎具全力威在齿尾非毛皮
　　上林昼开射熊馆
　　诏付象胥有职司
　　圣朝寳徳不寳物百兽率舞良所宜五风十雨兆民足驺虞在囿麟来嬉写入职方旧图绘二南万古传风诗
　　圣驾南廵诗【有序】　　　　　　　　　汪　霦皇帝御极之三十八年武功耆定文命覃敷声教所被无逺弗届时则和气翔洽年以顺成太平之象书契以来所未有薄海内外佥曰休哉除天下之大害者享其利任天下之至劳者居其安
　　圣天子以守成兼开创劳形焦思者三纪于兹治定功成物靡不得其所继自今以往歌风而理从欲而治其无烦宵旰乎
　　皇帝曰噫无逸者逸居休弗休维兹黄运泛决民罹其灾嵗糜大农金钱无算且江淮吴会财赋所自出也十年弗省防防乎念之爰于中春诹吉奉
　　圣母南迈其隆孝养也则问寝视膳靡有失节山川所经民人之繁庶风俗之茂美皆借以怡恱
　　圣情极尊养之至愿其简扈从也虎贲御期门羽林之士才足以给使令而已其省供顿也糗粮脯脩帷帐槃匜悉出内府所有不以纎芥烦吾民也其饬河工也则开引河疏清口筑堰导湖塞下流诸坝口授手麾莫不中机要合缓急河臣祗服厥事不迷于所往其重农功也所至田野輙进父老询以天时丰啬地利肥瘠人力勤怠委曲周详不啻主伯亚旅之相爲谋也其振文教也念东南人材薮泽再广进取之额輶轩所贡片言只字足备采揽者必和顔色以受之其脩武备也凢禁旅之出戍者绿旗之守御者至则搜军实简卒徒校其进退坐作之节以爲军帅之赏罚士伍振刷靡不供命其饬吏治也自封疆大吏以逮一命之士具悉其亷贪敏惰治行稍称者輙宠以
　　宸翰用示鼔劝其寛文法也凡三省之民殊死以下情罪可原者悉子荡涤囹圄空虚民以和乐其宏蠲赐也大江以南比嵗之积逋不下数百万悉除悉贷毋令农民困于追呼盐防之因时量加非经制者弗征永着爲令商得休息官无所侵渔是行也
　　大驾届道凡百有五日数千里之逺兆民之众万事之
　　殷繁莫不秩然就理夏五月还
　　京师臣窃惟我
　　世祖章皇帝以开天之圣缵
　　太祖
　　太宗之丕基殷忧缔造始能统一海内光宅天下迨我皇上冲龄践祚深惟
　　三后肇造之艰难不敢稍自暇逸消国家无形之伏莽廓振古未辟之疆圉智勇天锡莫与爲比而且仁育义正惠养元元隂阳燥湿工虞水火下至日用饮食之细无一不与民相流通故民之戴之也不戒而孚不谋而合今者恭奉
　　圣母由畿甸至于海隅穷乡僻壤之民莫不扶老携防
　　喁喁穰穰环
　　行宫而向慕者日以亿万计以
　　天子之尊尊其亲以天下之养养其亲
　　圣母顾之而后喜可知也至矣哉孝乎知人安民继述之志事也文经武纬显承之谟烈也合四海顺豫之情以无忘
　　世祖付托之重丰功伟烈举于此尊养之一念廓之矣若夫纪定省之常仪摭哲惠之善政形容盛德以爲足以窥
　　圣人之万一此犹闇者依光而不知由于日月渇者饮河而不知发于昆仑也岂能罄其光华通其条贯哉臣浙人也以需次
　　国门不得与农夫野老恭迎江浒瞻
　　穆穆之清光又不获簪笔属櫜与从臣之列然歌咏圣德俾千万世有所纪述者史臣之职也其敢以不文黙而自已敬赓有韵之言用纪无私之徳词虽下里义等康衢云尔其诗曰
　　我
　　皇德迈轩与羲覆载照临三无私揆文奋武万国治在昔三叛兵弄池
　　庙谟翦薙若拾遗扶桑底定波不靡罗鳯郡县非羁縻惟北有蘖雄恣睢
　　帝车三驾庭三犂民气和乐遨以嬉六七十翁如小儿继今垂拱真无爲大开眀堂坐治之
　　帝曰咈哉子其咨一夫不获若已推宣房未筑河弥弥淮之左右悬釡炊大农金钱嵗虚糜矧兹吴会财赋资民亦劳止愁南箕十年望幸安可辞东风解涷春日迟乃乗时令扬苍旗
　　御舟容与平如移龙头豹尾纷葳蕤谁其从者丞与疑柱下之史簪笔随进退左右各有司直沽环卫天东维沧洲瀛海爲藩篱扬舲直下济与淄地过徐兖星娄危黄水冲决楚岸庳
　　躬自测度沿沙坻河灵効顺来冯夷天清地定江涟漪蛟龙拜舞瞻
　　天麾吴都三月春和时迎
　　銮馥郁蕚在枝是时正值
　　万夀期老弱拜跪相携持三浙父老仰
　　圣慈夏旱望云冬待曦
　　天鍳诚悃临江湄
　　乘舆再向钟山陲牙樯北指薫风吹维夏五月还京师史臣颂德穷于词约畧纪载昭来兹譬窥以管测以蠡
　　皇帝至孝恋慈帷尊亲继志咸无亏山川周覧
　　皇情怡
　　皇帝至俭福所褆饍馐服御行者赍勿以供顿劳羣黎皇帝至眀继重离治行殿最靡弗知亷者锡服贪夫褫玉衡金镜手自提
　　皇帝至勤干健姿河工阅视忘胼胝口授方畧指以防疏瀹决排慎所宜河臣再拜膺成规
　　皇帝至仁雨露滋空索祝网涤垢疵大德曰生民用孳俗吏期防爲茧丝积逋累累民力疲悉予寛贷无呼追淮民煑海谋刀锥官吏徃徃营奸欺减赋停苏疮痍皇帝文武德并垂观风问俗陈以诗片善皆得来轩墀维吴与越多英竒生徒増置各有差小子有造佩以觽
　　天章云汉光纷披结体夭矫盘蛟螭千秋墨寳时一窥不二之士惟熊罴干城重寄罝在逵一朝飨之乐有仪简阅歩伐射与驰汝不供命厥罚施军垒变色无敢戏卓哉
　　至德沦肤肌
　　皇心视民犹溺饥
　　诏下百辟思复思谓天盖髙听以卑太平有道开鸿基乐只君子福履绥天不爱道露如饴地不爱寳灵出芝民登春台乐不支从今八万四千嵗普天率土歌雍熙












　　皇清文頴巻六十二
　　钦定四库全书
　　皇清文頴巻六十三
　　诗
　　七言古诗
　　澄海楼　　　　　　　　　　　孙在豊
　　长城压山山倒海海楼直倚天山外飞梁浮柱俯十洲凭虚凌空小两大佹壁立结构牢天风万里啸海涛吹落人间万古月清天上一秋毫十二玉阑足恐失茫茫愁思海天溢湏臾千顷琉璃堆荡无垠蛟龙窟伊古未凿混沌初此水原从无时无一勺歘焉浸六合天轮地轴转相扶蓬莱清浅方朝暮碧桃花开春几度只见扶桑析木东年年不向东流住三山宛然我旧逰秦皇昔日常相求对面苍苍烟雾里沧波灭没空回舟银台金阙亦何有卫叔卿今无恙否回头一别三千年双挟青龙犹在手碧城高与海天齐飞蜃爲楼云作梯虚窻玊女天吴接浴日吐月生虹霓谁云九州大但觉五岳低我来澄海楼头望一防浮萍东海西
　　一片石【王师殄流寇从一片石驱入山海闗尽殱之城下】　孙在豊
　　一片石燕闗左海茫茫土膴膴请从石上纪神功神功开辟无前古眀季政不纲中原坐愁苦已灰汉室东西京犹守甘陵南北部黄巾羣盗竪如毛铜盘仙人泣如雨苍黄天地暗烟尘天下嗸嗸呼父母呼父母得我所四海一声后来苏待起疮痍手摩抚此时妖氛正满山此日指麾安率土虎旅迅于风鸿毛燎于火二十万级血成流三百年中气为吐片石落欃枪八方行案堵圣人出万物睹时雨耕耘在野深重熙干羽当阶舞鳯吹律兮响云门麟游郊兮茁芝圃海之澨山之薮河之源江之浦咏歌沐浴兮亿万年铭功此石兮天爲补登封白玉之牒不胜镌七十二家安足数
　　壬午三月二十九日禁中侍观
　　宸翰
　　赐御题清芬堂匾额纪
　　恩歌　　　　　　　　　　　　　　胡防恩祥风甘雨青郊遍
　　天子端居紫宸殿昼漏舒长淑景融麦秋佳气迎芳甸都城东南岱岳宫长养万物惟神功落成清庙隆秩祀璇题绣榜宜加崇琼笺叠雪
　　宸章耀结构如椽风格妙千钧笔力透中锋万防墨花霏四照
　　赐观中禁集儒臣仰瞩奎躔颂日新金薤银钩超亘古晋唐以下空纷纶承
　　命濡豪汗流背敢乞
　　天文豁蒙昧蓬茅傥得被春晖防画常如亲
　　帝诲宫门俄顷拜
　　恩殊七臣各获三骊珠蚪龙蟠结沧海润云日焕烂光天敷体法森严神肃穆彤墀捧展开心目元气融和精理充吾
　　皇万夀于斯卜鸾绫砑玊映琳琅芝泥穗篆増辉煌此时邸舎天香满他日田庐
　　圣泽长曩参扈从曽霑
　　赐回首门闾
　　题寳字清班还得诵清芬直爲防臣表家世矢竭涓埃报称难抚躬尸素愧当官焚香晨夕瞻
　　天近咫尺荣光奕叶看
　　敬拟七德九功舞歌效白居易体【有序】
　　翁叔元
　　康熙二十年十月官军收滇南海内底定十一月宣捷午门十二月
　　颁诏中外与天下更始随允羣臣请恭上
　　太皇太后
　　皇太后徽号复布告天下泽逮臣庶懽动区宇大哉休烈巍巍煌煌充满天地近古以来所未有也臣伏惟
　　我
　　皇上义征不譓仁育羣生独运神谋式遏乱畧殱渠魁如霓扫破凶党若冰离八载忧劳一戎耆定武功伟矣布行庆施惠之文下尚德缓刑之令展孝思而锡类观人文以化成纲纪宣昭声教暨讫文徳敷矣粤稽古者治定功成必播之声诗形之律吕以发扬鸿休总章箫韶之奏遐哉尚矣近考唐宗亦有文德武功之舞武曰七徳文曰九功而唐臣白居易作爲诗歌传示后世臣不文敬拟其词爲七徳九功舞歌一篇凡八十句五百五十八字以献未敢附风雅之遗聊以备瞽曚之诵云尔
　　七德舞九功舞武纬文经耀千古
　　朝廷干羽在两阶天下车书尽九土我
　　皇御极垂衣裳四方万国来享王自朝乃至日中昃尧兢舜业不敢康爲念斯民亦劳止
　　丹诏夕封驰万里咨尔强藩且载戈释甲归来见天子苞有三蘖方凭陵一朝敢弄潢池兵荡摇滇黔连楚蜀防刘闽粤驱鲵鲸驿闻
　　天子赫斯怒
　　皇言一宣天日午誓将灭此后朝食取彼凶残畀豺虎临轩命将亲推毂中有天潢建牙纛日射春旗万马鸣云开晓帐千军肃一从荆鄂向三湘一自江州下豫章西指秦川临剑阁南经吴越渡钱塘王师所至如风电合围掩羣开一面狼奔防窜皆倒戈市肆不惊芸不变王师所至多谣颂行者愿赍居者送
　　天语殷勤再四宣毋令南亩妨春种一年转战雍梁间二年克敌威荆蛮三年扫清瓯与越一皷遂进仙霞闗四年官军收闽地逆臣稽首归藩位五年贼渠死岳阳六年百粤胥置吏七年一举入成都夹击东西疾渡泸八年荡扫昆明穴普天率土归
　　皇图羽骑宵驰传露布从此江山复如故侍臣拜手贺升平武士鸣铙歌大濩我
　　皇恭已开眀堂木鳯衔书下八方嘉与吾民共休息欲偕斯世爲陶唐思齐太任及太姒翼子贻孙既受祉恭上
　　徽音万国欢再沛
　　恩纶与更始昔时民间苦被兵鸟乌声乐多荒城今日言旋复邦族闾里不闻愁叹声昔时民间苦征役男子辍耕妇休织今日公家免践更鼔腹行歌仍作息欃枪灭迹三阶平我
　　皇宵旰犹未宁手披目览厘庶绩早朝晏罢勤苍生天纵聪眀兼
　　圣学研精书史穷邱索著述开天冠百王四海文眀生礼乐舞七德舞九功虞廷之琴歌南风愿令世世陈王业王业艰难万古同
　　敬瞻
　　御书河南四大匾额恭纪　　　　　　沈　涵圣人御厯寰宇宁岱宗河海皆告成阙里尊崇志钜典禹陵秩祀腾休声矧兹豫域去天咫百灵望幸能无情嵩山巍巍峙中极三台二室凌苍防淮流溯源自桐柏禹绩千载犹辉宏孟氏功不在禹下游梁遗迹存丹楹中州抚臣从众欲一　一修饬同峥嵘稽首奉章进紫殿乞赐悬额标髙闳
　　诏简璇题十六字挥洒仍命诸在廷字形濶大越寻丈众臣操笔皆悚儜金丹换骨苦无术闭户累日穷心旌书成进
　　御数十幅瘦者荦确肥彭亨纵有姿态失程度岂堪照耀八州氓佥伏楯陛不肯起愿覩
　　圣藻豁聋盲
　　至尊谦抑顾未许谓予翰墨非専营万几总揽常日昃奚暇肆力加研精反覆申奏始得请凝神端拱在穆清薫风画永握珊管墨海吸尽蛟螭腾轰雷骇电悉奔赴一笔横扫万象呈须臾硬黄天上落光彩翕赩举眼惊缩首咋舌敢仰视久之髣髴见精英屹如乔岳镇厚土壮如巨灵劈重坪萦如澜廻复渊潴端如佩玉垂簪缨元气流行四时偹讵有一美能専名禹皇岣嵝久茫昧汉帝草圣同勾萌唐宗御书最超絶世南戈法犹仰承我
　　皇笔力跨万古后者无偶前无争不独法程垂奕代共占福祉绵苍生神完力厚天所赋
　　圣寿
　　圣祚皆永贞遥知金榜髙悬处岳拥河趋巩
　　玉京
　　喜雨诗　　　　　　　　　　曹鉴伦
　　孟夏之月日在毕赤骝朱辂临天衢
　　帝念农功急甘雨麦秋将至思沾濡
　　紫宸一德契真宰精心宻祷感应符兴云泄雾徧岳渎万灵受职争驰驱造车砰雷出奋迅投壶笑电纷欢娱千山得势动鳞甲百泉发响酣笙竽飞甘洒润散膏泽石燕翔舞羣龙趋来牟接畛沐优渥溟蒙一气连朝晡黄云翠浪浩无际郊原眀秀俨画图緑蓑青笠治田具野人击壤传歌呼渔阳两岐安足喜姑臧九穂徒区区胞与在宥泽万物频年有
　　诏勤蠲租爲民请命抱至意劝农祈谷严春雩肃然有请得嘉澍普天如赐玊与珠含桃未荐蚕事偹以彘尝麦乐且需芝房寳鼎不爲瑞矞云湛露方昭苏【小臣】珥笔
　　殿陛侧伏闻民事劳訏谟休徴肃乂备洪范仰见皇极天人孚三十六雨周嵗足屡丰大有多黍稌薰风长被垂裳治阜财解愠曕唐虞
　　石鼓歌　　　　　　　　　　　吴　苑
　　辟雍钟鼓罗俊竒忝临六馆重臯比庙楹洒扫释菜毕顾视石鼔环庑墀彭亨菌蠢数盈十刻画文字符鼎彜文百二行字五百从甲至癸完无遗始终纪述渔狩事中载防命诸臣词细文浅刻坚且好阅三千载光娥羲曽经缺齧受风雨岂用蟠负承鼇螭韦韩二苏染大笔助流寳气长赫曦周宣王时史籀作车攻吉日堪肩随篇章排比类吉甫体源质古超相斯谁何小儒恣评驳不究根本多然疑先秦西魏驾空说嗤防欲使成瘢疷自来神物多隐见晚出往往千秋垂周官左氏佑六籍卯金専门丛诋諆至今首冠甲乙库儒生穮蓘如畬菑抚兹鼓质最厐厚雕琢山骨穷防厜雍城城南久托迹蛟鼍鸾鳯藏瓌姿辞严义宻难讽读句竒语重谁思维鸿生钜学茫不识任春烟鎻秋风吹纵敲牧火砺牛角却免摹搨伤皮肌譬如深山石荦确嵗月久逺无成亏文王纽在禹追蚀其故岂属声音爲自唐迄今始的皪日星云汉光天逵髙驼巨舰凡四徙终然碁置文宣祠百灵呵防神作合传万万世遐无期方今
　　天子阐絶学玉函金版皆繙披讵惟瑰辞追雅颂直使铁画侔繇芝
　　黼帷丹扆多制作庆云五色纷葳蕤黄皮乌弋逺受吏海外来学航于兹峩峩髦士拂芹茆轨度肃整趋委蛇圣谟文治四洋溢浩荡匼匝无津涯讲搜前制载编牒或按周典扬戈麾威灵宣畅詟函夏秀弓彤矢斑陆离从臣才艺敢夸诩稽首拜献成功诗天球琳琅刻金石润色鸿业攀姚嬀炳麟煌炜照六合焯然此事有职司研搜故实更参考名爲石鼔良乖宜建康天发石三截暨禹岣嵝堪旁推石形似鼓制非鼓狥迹忘本差毫厘摩挲彷佛古人意定作阅武岐阳碑
　　古柏行【元祭酒许衡手植】　　　　　　　吴　苑
　　夫子庙柏数十株托根自与寻常殊霜实时时垂玉琲风枝徃徃鸣笙竽含贞挺节亭亭竦俨如冠剑森相拱小者犹留十数围交柯屈铁烟涛涌一株参天势更竒欝蟠元气何淋漓摩挲嵗月犹可识许公手植非传疑蛟龙攫拏雷雨作黛色翻从半空落斑鳞防尽秋后霜百片青铜光灼烁新甫山头樵径封武侯祠堂碧草丛西川东鲁逺莫致何由突兀撑晴空当年元儒推第一遗经辛苦穷编葺嘉树栽培用意深周模孔楷千秋则至今偃盖拂云端雍容子弟趋盘桓岂徒材大资梁栋直欲香清集鳯鸾君不见上林崇台千尺髙青棠赤椑皆凌霄若论嵗寒卓坚骨坐使万木惭丰标雝池管领真遭际南荣嵗嵗涵葱翠苍干櫺门映日寒素华璧水萦波细攀枝摘叶有所思六馆三舎应尔师豫章七年人始知不然丹漆将安施
　　江西试事毕过庐山白鹿洞谒礼
　　圣殿敬瞻
　　御笔学达性天匾额复登
　　御书阁观
　　颁贮经史恭纪长歌　　　　　　　　陆肻堂大江东流波淼茫忽揷庐阜横髙苍层峦复嶂四围合灵境每向烟萝藏后屏山南洞门辟百间广厦森开张断樵旁鎻白鹤观飞瀑直下犀牛塘使车弭节少游憇未暇石窦窥云房抠衣端拜礼圣殿擘窠椫榜悬宸章霞蒸雾蔚四大字星垣奎壁天煌煌蛟龙岌纒有余势中峰琢出璆琳琅韦王局缩闇无色岂与宋代论苏黄琼霄绨几时挥翰遍
　　颁州邑顔宫墙山扉僻左荷球璧风励学子诚难量有如太阳照六合奥区纎隙皆东旸地灵呵防百神守圣迹万禩传无疆【小臣】瞻仰正亲切此都人士来升堂聚观玉皇香案吏思以典记提相商
　　御书阁上甲乙库缄縢扄鐍蒙缣缃委宛金函羽陵防天家石室儒生仓探源星海归渤澥要搜派别分条纲当年谏议此韬迹学成望重如鸾凰江州领羣忆旧隐筑台看鹿花环廊宋淳熙末考亭至访求遗趾山之阳卧龙冈头石齿齿小三峡口流汤汤风泉云壑絶佳处弟子十四同徜徉哦诗作赋日不辍雅歌余韵犹绕梁葩流文采逺辉映皴霞酿露填奚囊从来大儒有实学鼓吹六艺逾笙簧至今镵石错真银钩铁画霏寳光桥亭碑碣带烟雨苔皮嵌緑垂千霜山行考古恣游目满前草树飞岩香虬鳞万甲涛势壮珠沫百斛溪痕长老人峰头五绀髻一防螺旋天中央寒岚截住不得上列仙夜醉淋琼浆白鹿一防峭崖走红鹤百只遥天翔翰林书斋司马灶皆贪山翠老不忘况兹洞学有规制官书坞田侔上庠
　　圣人琬刻右文防急探义苑穷经箱采风过此意何尽一重一掩畴能详秋晴岭叶间苍赤佩壶稍坐松隂凉邮程汲汲敢稽缓明日南浦排风樯仰瞻
　　天笔庆霄里荣光五色辉虞唐
　　御书匾额歌　　　　　　　　　　　刘　坤文思
　　天子开天章金泥玉检播八荒劈窠大字径丈强昭回碧落银汉旁惊鸾舞鳯纷飞翔龙蟠笔底蛟腾骧皎如日月悬晶光列宿敢与分寒芒繄古哲后垂琳琅岣嵝山尖薤叶长丹文緑字镌髙冈雨淋日炙苔苍茫龙章一出増辉煌排空笔阵凌书航悬针垂露皆粃糠不数仓籀宁钟王我
　　皇宵旰忧羣方万几清暇罗缥缃挥毫拂素搨硬黄珊瑚笔格玳瑁装緑沉漆管隃糜香烟云落纸惊飞扬登床乞得侔珪璋宵来光气冲天阊繁台少室环文昌维岳元精居中央胎簪之源神告祥随山刋木功不忘孟子继禹非夸张题以
　　宸翰万古彰铭书石鼓陋岐阳彤廷捧出金玉相鹓行鹭序看堵墙森严矩矱矜且庄骊珠十六遥相望褁以云锦织七襄俯惭蚓结窥龙堂心摹指画劳徬徨遥知我
　　皇圣夀昌寳书云笈传无疆
　　圣驾南廵恭纪　　　　　　　　　　许汝霖圣朝政理恢乾纲巍巍上参虞与唐禋宗辑瑞典钜丽五嵗再举勤省方孟陬吉日日维子
　　法驾南向乗青阳不闻舆徒传警跸却指驰路开康庄清尘戒道虑滋扰
　　天语严饬先煌煌尚方玉食行自备所过不待储糇粮此来本意咨疾苦爲民而出忍使妨春旗飘飘指畿甸官栁未拂宫袍黄隔年嘉种献防穗地不爱寳呈祯祥北陆仁风被稌黍东畴丽泽收豊穰齐邦鲁邦重望幸有
　　诏预免来年粮名泉厯下七十二并作霖雨膏遐荒诸川脉络厯可数济泗沂汶河淮江先时黄流绩未奏异同众议纷岩廊
　　圣眀俯狥羣下请
　　亲厯勿惮循隄防告成果与
　　睿筭合上下疏濬渐周详懐柔胥效百神职东注大海波不扬爰临碧渚移畵鹢左右整娖罗缥缃云烟千顷浮震泽山水一道趋钱塘几家映花起楼阁随处截竹调笙簧闾阎已享太平乐
　　帝念轸恤犹如伤数百万租同日赐积逋更贷三吴偿白头年髙加粟帛赤子罪薄弛桁杨恩殊讵数汉文景刑措直逾周成康别寛小眚存政体新播
　　大赉旌官常金花绶香防萦袖玉斚醴设琼分浆文臣武臣腹心视竝侍曲防联班行风霆雨露亦间作甄别实用褒循良余恩又看文治广髦士济列东西庠巳敷声教洽渐被遂溯眀徳追懐襄会稽名郡留禹迹崇山古庙邱陵苍欲凭千载通肸蠁亲屈
　　万乘防升香成天平地洒
　　宸翰藻采绚烂云爲章斯湏廻
　　銮复西渡老防扶道争徊徨攀留肻爲一日住匍匐少慰羣黎望日中交易自防肆陌上馌饷还耕桑蓏果蔬杂菽麦忠爱似可微芹将向来颗粒本率育野味特许田间尝
　　霁顔咫尺霭然接有目尽识重瞳光去奢崇让凛面命土俗立望还敦厐金陵再传修祀典铁瓮大阅雄岩疆时平形胜归一览愈觉万里江天长黄龙导舟允由翕虹气上驾鼋鼍梁
　　六飞遄返光掣电仰视霄汉鸾鳯翔时廵三月礼告毕仙仗行复排天阊具僚济济各献赋
　　天子穆穆仍垂裳韩碑栁雅不胜颂夏谚周什谁能飏【小臣】未叨扈从列珥笔纪述职所当有生幸托覆载内蠡管窥测诚难量瑶阶拜稽祝万夀惟愿嵗嵗开眀堂皇帝圣神威武三出边塞永清大定歌　胡任舆太平天子提天纲慈仁威武奠八荒西临海西弱水洋东观浴日穷扶桑竒肱儋耳职方不问肃慎与越裳南金大贝供篚筐厥贡砮磬璆琳琅重译万国咸賔王谁其桀黠敢陆梁魑魅魍魉白日藏有一不率必大创滇黔巴蜀楚衡湘以次刬刮逾海邦彭湖厦门一苇杭设官制郡増樊墙桃林放牛不服箱休归万里华山阳煦妪百姓游乐康约束丑类如驱羊蠢尔狡寇横披猖如彼稻田长莠稂有邻其居本颉颃怒而欲取如探囊以众敌寡势莫当愬与上邦殱厥强彼何人斯等夜郎谕之不率真病狂
　　天子奋武戒戎行羽林矛防森开张龙旂鳯葆垂文章浮光上照太白芒猛士短衣服上襄金鼔一振百鸟翔前飞鹗鸱后鹙鸧参逐骇兽纷奔忙一箭正中麋猪麞游鱼釡底惊沸汤踉跄防窜羣拖肠月氏授首日逐僵献俘系组腾龙骧蹑以后队无逃亡连兵或恐民卒痒许尔悔罪肉袒降彼昏不知病膏肓潜师夜袭我粮天子震怒斧尔吭一扫西鄙无渴羌寒冬再整期门装氊庐积雪飞严霜设麾建旐风飘扬驾以駉马马斯臧长城万里百夫防草窃那敢爲寇攘厥角稽首
　　行宫傍跪献挏酒迎壶浆兽穷无所归何乡匿迹粪壤同蜣螂降幡欲竪犹徬徨终当一炬炎昆冈时维仲春百草芳于軷于祭星在房三劳万乘临河湟金城迤西达五凉登狼居胥殪天狼趋陟险阻如康庄俯视九有如秕糠临流渡以万斛航十行之诏辞炜煌如何负嵎不自量岂知戚好还相戕恨不脔肉共饱尝巢倾卵覆命不长显有诛戮幽祸殃玉闗之西葱岭旁永絶烽燧消戈铓遐思往古追轩唐青邱丹浦何堂堂后王筹运资庙廊谁能果断如我
　　皇隂符玉帐在御床安用借箸韩张良
　　帝车回来万象彰奔走士庶趋工商铙歌万叠声铿锵如聼天乐开天阊苹花朱实来告祥仰看阿阁巢鸾凰普天率土沐濊汪
　　赐以大酺行千觞从官麻列佩珩璜槖笔直欲凌长杨【小臣】不学空含香无才敢拟古战塲方今
　　天子圣道昌净扫兵气回天光櫜弓槖矢卧緑枪箕畴锡福正溥将遂开眀堂肃官常金瓯玉烛长无疆
　　大驾东廵幸阙里恭纪　　　　　　　姜宸英轩皇垂裳得天纪七曜聚合如璧珠经嵗四千五百六贞元之会今同符康熙纪元
　　天子圣二十三年文教敷临雍雷振灵鼍鼓拜洛天浮龙马图舜干乍挥荒服静神鞭再投海水枯爰议时廵降
　　清问礼官具仪
　　帝曰俞
　　德音始涣万物泰所过尽
　　赐眀年租礼崇望告首东岱制度一一准有虞简省舆卫止除道奔走父老宁需扶既陋五土事封禅亦笑八骏徒驰驱阙里临幸有故事跨汉轶唐礼数殊泉林游泳证道妙鲁门未到心先输有司宿戒壶濯陈铏饭簠笾脯朐笋簴鳞臝编磬备和以琴瑟笙箫竽乐工肄成太常部三十六舞纷萦纡是月仲冬日乙夘轸中朗穊眀前栌风和气暄翼云防冕旒肃穆中殿须云靁之尊牺象二祭器罗列商周模祝辞
　　亲制
　　皇帝献告防币嘉酌清酤赞称九拜献三跪此事今有古所无烟燎既举神洋洋千官并起锵瑶瑜
　　皇帝更衣御行幄胪传进讲骈生徒如聆金石壁中奏复见诗礼庭前趋谛观象设展图绘始知妙手神眀俱帝乃载歌歌五言音成雅颂文典谟摩挲手植生意尽化工廻斡欣重苏鸾旂北指庙扉阖羲和停辔俨未晡墓门髙揭大庭库石梁径渡城隂洙千年隧道絶荆棘四方移种饶檀榆黄玉一閟不复见惟见羣鹤鸣相呼举酒三酹复再拜草间翁仲闻都吁灵蓍目击心自契隂阳变化谁能摹六师乆严先辂动
　　皇情欲去増踟蹰青云留拂翠华葆垂露交辉金榜乌四氏承
　　恩拜稽首填观万姓皆睢盱逾年庙碑复载往
　　睿藻挥洒翰墨濡碑用西山夺玉石白镪赍运出中帑盖用琉璃瓦兼两树之金声门右隅排抉幽扄焕长夜晶悬杲日当天衢百家腾恣仁义塞可怜圣路荒榛芜元和大中祗文具汉镌唐榻空糢糊我
　　皇好道不旁骛但言鲁国惟一儒岐阳峄阳先后圣嵬峩并列穹趺从此胶庠盛经术弦歌讵独邹与邾人文化成休气应阳和鼔动天地炉羣臣不知所报荅陛下万嵗长懽愉

　　皇清文頴巻六十三
　　钦定四库全书
　　皇清文頴巻六十四
　　诗
　　七言古诗
　　扈从出古北口　　　　　　　　张廷玉
　　晓日未出山烟昏冷风直透重绵温长鞭鞭马过峻岭防旛近指南天门线路不足容两轨狰狞怪石狼虎蹲揽辔高吟颍濵句前途山色非中原长城直与鸟巢似【昔人长城诗云此城冠山如鸟巢】云边隠见頽垣存前朝防戍疲士卒枕戈荷防忘寒暄瘴雾漫漫霜月苦一声羌笛如呼寃青燐散野白骨聚至今想像犹销魂
　　圣朝声敎逺莫外黄皮乌弋皆称藩候台不设了馆废穷边来徃如庭轩羊年避暑厯兹土笑迎
　　銮辂山花繁书生珥笔良厚幸六随
　　清跸邀殊恩朝岚夕霭供览瞩巉岩危磴从攀援盛事真足傲千古昔人出塞安足论
　　驻跸密云
　　赐观
　　御书大学全部敬成七言古体诗一首　蒋廷晴云五色连长麾凉风霏霏吹墨池白檀山下驻黄幄天心行健无息时
　　手书大学二千字寸幅初展光陆离精微逺契羲帝画古朴直迈岣嵝碑悬岸邃谷起鸾鳯折波奔浪腾蛟螭古传钟王仅驱使下至唐宋真糠麋循环百遍究深妙浅识未得窥毫厘从臣相顾惊赞叹【小臣】稽首拜献词大学遗书出戴礼经文孔子传子思化成天下始家国功由诚正先致知帝王统要悉包举古今大道相扶持教兼内外通上下圣贤之本仁义基吾
　　皇众理防一贯智周万物权纲维缉熙
　　圣学已富有日新盛德无纎疵宅心天渊主诚敬深宫夙夜常思维上承
　　欢顔下教育周文止孝复止慈政修事举备制度化行俗美歌闗雎发扬理道阐经义异学祛扫滛诐辞万几有暇愽典籍坐忘日影移龙墀新民眀徳着功效烟云落处心手追古来人君偶染翰红袍笔写屏风诗云蓝侧理咏风月岂与政治相培禆何如
　　圣人动合道令德显与人民宜愿勒金石
　　赐学校亿万万载爲君师
　　双塔峰歌　　　　　　　　　　蒋廷锡
　　逺山月落天鸡唱长风吹云度层嶂雾花作雨十里香扶桑鞭促金乌上断云忽露两峰尖半隐半眀失顾瞻太阳髙照隂霭散塔影双揷惊排籖红云一握递迎送糁金石色光浮动谁将玉斧中劈开比肩而立相伯仲左峰彷佛生紫烟镂开三穴皆天然山根疑与凿圭窦上穴大小珠窝圆日光直射圆镜赤玲珑透漏仇池天右峰稍低如拱揖浮图相对神功全须臾马首齐向东两峰体合如一峰石屏方正卓然起峰巅緑树隂蒙蒙行行二里山脚走右峰转左左转右嵌空突兀亦非常面面皆惊峰势陡忆从先臣宦粤省梅花村上罗浮顶百二十里老人峰没膝黄云盘石磴复记前年登华山莲花朶朶云霓间仙人掌送露寒石玉女头盆堆翠鬟今朝所见真大观半空落下青琅玕山廻溪转双塔隐行人马上回头看生平足迹探竒秘饱眼山川皆帝赐愧无米芾画石笔写出双峰挂帆势
　　上幸额勒苏台大猎
　　恩赐观围恭纪　　　　　　　　　　蒋廷锡秋高弓劲万马肥千山红叶连霞飞外蕃部长率帐落来奉
　　君王大合围平川几防人如豆渐见乌栏画逺岫青旗引路时飘扬四无人声约歩骤峰腰变出常山蛇羣马斑驳杂五花阵脚欲转势未合草间出没惊麏麚东偏飞骑下林麓山顶人排城堵矗围塲圆放十里寛四面回还衣帯束儦儦俟俟何处来长角大耳跳蒿莱仓皇急欲突围走扬鞭噪逐喧春雷羽林掠围静无扰马密人齐围转小云麾五色八门开盘屈游龙头尾绕十寻黄纛吹长风晴天皎日光曈曈山祗地灵共鞭防悉率羣友居围中绣鞍玉勒疾驰骋干草霜蹄逐风影天威手挽八石弓十四把长余箭铤前鹿已中金仆姑雕翎洒血红糢糊后鹿一发中其项髙坡仰仆鸣呜呜须臾连射二十鹿箭服曽无遗一镞天网还开三面恩下马撤围教止戮秋冬狝狩古所传我
　　皇圣武纵自天仁风已卷鹤丽阵勇气尚挂鱼须旃外蕃健儿千二百忽扫云屯散无迹疾徐进退心力齐知是吾
　　君恩所格始信天下一家语絶域遐边总畿辅【小臣】袖手得
　　赐鲜敬继岐阳歌石鼓
　　康熙四十二年正月初二日荷蒙
　　皇恩赐观朝会乐器恭纪七言古体诗四十韵
　　查慎行
　　云门咸池及大章制作肇自炎与黄后来韶夏继濩武声容缀兆犹相望或以象功或象德宫悬一一传太常自从秦汉寖失古器虽尚设音微茫儒生好事强傅会苍龙朱鹭徒揣量流传徃徃入乐府遂荐郊祀陈明堂岂知元音闗运防出与盛世鸣光昌
　　国家功崇徳深厚上有尧舜垂衣裳八风从律星告瑞亭毒四序昭三光
　　一人穆穆庆交泰多士济济赓元良朝乾夕惕日不暇庭燎复勤夜未央肃雝临保本
　　家法俨奉
　　列圣同羮墙化成久道治累洽民俗康阜仁风翔懐柔河岳盟带砺抚驭畿甸
　　廵遐荒北清狼望息斥堠南拓鼇背开封疆圆颅方趾悉受吏丹砮白雉争来王麒麟在郊鳯巢阁不贵异物夸祯祥太和元气弥宇宙正赖雅乐爲宣扬吾
　　君神智况天纵
　　圣学孰测渊源长精通纬数穷亥歩极坟典追羲黄黄钟累黍辨清浊太簇按节分隂阳文成云璈发金石诗出月窟谐宫商伶伦却立众工伏
　　御制亲授恊律郎岂惟神人共悦豫兼采法曲收遗亡每逢朝贺必并作左右罗列东西厢臣昨蒙
　　恩预元防抠衣肃拜
　　丹墀旁柘黄帕拂
　　黼座近咫尺頫首心徬徨广庭雪光吐蓂叶
　　双阙日气暾扶桑乍闻钧天动九奏缥缈散入炉烟香始终条理讵能析但觉盈耳声洋洋归来恍惚疑梦寐鲁壁一夜聆铿锵明朝
　　诏许观乐器始信大乐非笙簧编钟编磬别簨簴楹鼔田鼓齐辉煌旌麾竒防绘龙虎箫管逸韵含鸾凰埙篪柷敔状各异据图考证安得详有生耳目不虚畀帝闻见开聋盲虞廷当时传搏拊鸟兽应节犹低昻幸逢昌期邀
　　异数及与百尔偕趋跄欢情不觉同率舞拜手敢谓希赓飏矢音作歌纪盛事万年愿奉南山觞
　　瀚海石歌　　　　　　　　　　查慎行
　　瀚海去国门亭堠千有余
　　君王神武勤逺驭伐叛特欲安边隅归来玉斧画大渡属国东西一都护羁縻不设【元和郡国志太平寰宇记唐宋时边方多设羁縻州】瓯脱闲何者能邀
　　至尊顾异哉有神物产自此海濵溯从开辟混礓砾直到水底今扬尘女娲补天炼五色散落人间人不识年深道逺莫致之瓌寳仍爲天上得
　　禁林过雨山苍然緑窓窈窕生紫烟越罗蜀锦开什袭诏许重陈玉案前湏臾捧下通眀殿耀眼平生惊未见碧砮竒气蓄风云铜楔飞芒绕雷电七星挂斗何煌煌六十四象随圆方绮霞縠雾错采章白璧自白黄琮黄或如荔垂枝又如榴拆囊或如镜留影又如芝植房或如牺牛角蠒栗或如虾蟇入月颔颐张或如青螺或文蛤或如马肝止血瘳膏肓或如珊瑚出网丹出鼎松脂出地琥珀凝坚光赋形畀色靡不肖化工之巧尽泄无留藏臣闻积水类生石瑟瑟波揺红靺鞨潮淘汐战亷角平蜃吸鳌呿光怪发黔南白鹭洲文登弹子涡偶披千万遇什一毓秀孕灵能几何孰如此石来自遐荒外磊砢英多殊可爱携来共庆前席珎采处曽蒙后车载石兮石兮尔岂无知空抱质顾盻
　　恩深同剪拂回思万古委泥沙方信
　　圣朝无弃物
　　赐砚纪
　　恩诗　　　　　　　　　　　　　　宫鸿厯扶桑晃朗通九区日浴先照天东隅襟山带海阨塞地郁葱佳气开
　　雄都丰京镐邑萃灵秀徃徃孕结琼瑶瑜
　　銮车时廵省方岳百神受职羣山呼砥石巉岩若砥柱夭乔飞走俱魁殊蕴玉山辉传自古美璞岂得同碔砆世无卞和识神物地不爱寳谁能刳爲础作砺等闲事何异石鼔疲舂揄
　　帝咨工倕登此石即墨封比躬桓蒲劖云劚玉有制作中规合矩随形模玉堂新様琢磨出肌理滑笏坚而腴金声玉德洵兼备呵冰蓊蓊云衣铺蒸栗黄间鸭头緑白虹紫电萦星枢鹆眼村俗马肝劣鳯咮龙尾真其徒方箱大槖后车载山灵夜徙秋云孤
　　寳跗光芒玉几净丙夜拂拭研铅朱
　　圣文典诰诗雅颂逺跨周汉殷唐虞
　　龙章迅扫千兔秃昭回银汉悬天衢髙碑大碣遍抚勒人人竞寳隋侯珠【微臣】未登朝士籍挦撦章句惭通儒断砖破瓦每自惜砚蟾注水行将枯朅来金门初待诏果腹珍馔传
　　天厨
　　宠新地近但悚栗重以朽钝烦洪炉何期
　　涣汗沛膏泽得与词馆同霑濡受
　　赐百拜纳懐袖一方软玉如凝酥三重缇袭慎包裹砚北却立心踟蹰守静尚黙乃可乆不缁不磷无玷汚品方质厚砚之徳岂以瓦合矜时趋敬披
　　御集读砚说寒蛰一一回昭苏作人造士轶三古宁有才俊留菰芦我
　　朝太平矢文徳共球八表来将输摩挲寳器不轻用用作眀堂王会图赓歌喜起赞
　　圣徳青藜照席看操觚传之千秋奕叶后上嫓稷益臯陶谟
　　恭颂
　　万夀无疆诗一百韵【效栢梁体】　　　　吴士玉皇帝端拱垂衣裳德合尧舜迈禹汤经干纬坤烛三光浑元广运霑毫芒油油云覆甘露瀼宏开夀域被八荒咸和万民食不遑
　　轸念饥溺咨河防瓠子自昔劳宣房千年一清今告祥圣谟指授何洋洋清口不灌河流黄
　　翠华频幸弥周详平成万古无懐襄龙图五采呈天章金绳玉检纷炜煌
　　帝迓
　　天庥日初旸祥飚瑞霭开颿樯顾瞻东国祈丰穰布徳施惠
　　廵南方驾六苍蚪翳鳯凰华芝羽盖乘云翔光连少海属天潢豹尾掩映黄头郎烝徒鼓楫欢声扬讵有供御烦劻勷浮玉海涌一徜徉
　　御笔淋漓天藻香
　　天心最眷惟吴阊
　　省方五度沛泽滂黄童白叟熙春阳
　　圣主俯视犹如伤郊原遍厯亲农桑春旂杨柳飞黄鸯丽日光天
　　圣夀昌大宇同庆福漙将詄荡天门翠幕张
　　重离辉辉
　　紫极傍臯防岳牧趋鹓行山呼雷动济以跄咸池六英奏浩倡鼓钟瑟琴笙竽簧仙音法曲声锵锵万姓齐欢献玉觞遥闻
　　天笑从风飏
　　帝泽如春恩濊汪嵗租屡赐千仓箱劝善宥过除锒铛寛仁叠沛通工商弦歌户户登虞庠赋政懋嘉召伯棠羣生游泳化日长惟
　　帝休烈冠百王仁育义正交柔刚中外寜谧安且攘三蘖既翦邦本彊朔漠三驾靖彼狂瀚海无波天苍苍圣图广大极梯航销锋灌燧乐时康勒石太学谨寳藏懐我好音示不忘武功既宣文德彰干羽籥翟陈两厢经籍万轴披缣缃
　　天文训饬士习良行思爲表言爲坊封植嘉谷化莠稂兰蕙满畹敷芬芳髦士峩峩宜奉璋慎简哲匠鍳否臧还念考试歌慨慷
　　帝心爱士増徬徨
　　王言丕焕翰墨塲辟门吁俊恢宏纲楩楠杞梓罗千章骅骝緑耳争腾骧祥鹏翽羽鸣梧冈搜剔幽隐升岩廊后车连载马与扬旷典盛节皆殊常寿考作人不可量【微臣】懵学媿面墙一编兀兀居穷乡沐浴咏歌志激昻窃附击壤赓陶唐祯符瑞应垂琳琅三灵蕃祉运所当愿封防山祀明堂英声茂实高颉颃器车泽马来康庄玉环银瓮入篚筐三秀煌煌生殿旁一茎六穗荐黄梁白麟朱鴈游林塘荣河温洛流泱泱卿云烂缦遥相望产祥降嘏方未央亿载万年戴
　　圣皇天长地久永无疆
　　甲辰閠四月十五夜喜雨　　　鄂尔防
　　三吴长夏风披猖经月无雨愁骄阳身爲方岳寄民命潜引汤火煎中肠吁天祈神典礼旧晨朝寮宷羣趋跄卜月之吉匍匐始微诚敢必通穹苍是日晓色变凄侵寻午景成摧藏山云油油覆城郭江雨防防吹轩堂初惊高檐悬数丈渐喜中庭积一方我时公退未暇食恍援北斗吞天浆隔牖已觉目开朗廵阶自讶神飞扬病身却坐黙叹息讵有感召来仓皇忆从去秋衔命至正当久旱罹凶荒补救有心起沟壑拮据无术盈仓箱冬春荏苒饘粥给窃幸比屋无流亡眼看薄俗欲移易其奈沈痼迷膏盲粉黛流连徧初地歌管杂防交欢场六慱潜踪学鬼蜮四郊攘臂多豺狼从容我但用文告狡悍尔自求桁杨雷霆既震势小定事与霖雨寜相妨深闺咒咀市儿诟怨气共说腾天阊人情向背本难一
　　帝心降鉴安可量今朝毕祷得大霈一洗万口诸昏狂暮灯既眀声转急势欲穿屋侵匡牀呼儿出酒劳賔佐酒气与雨争淋浪兴酣不寐向丙夜蛟龙渐与收锋铓沈忧顿豁生逺思驰梦已到
　　丹墀傍拟追贺雨才力薄况今官守非词章
　　圣主精诚与天合垂意南国崇农桑旬宣报称首何事所期年嵗恒丰穰化民成俗可次第颂声谤口俱荒唐待呼大舶具铙吹出观四野青茫茫
　　恭读
　　御制题王谔丰年农庆图诗敬和元韵　鄂尔防覆车黄云交碧落万井欢腾动寥廓手防腰索齐登场孰辨环山与带郭童犊吃吃老牸闲溪棱塍垫写潺湲广粮门下一无事墉崇栉比相间间赛神报社互称夀割肉在手歌在口由来膏泽多丰年大布新衣矜富有挑菜儿归女下机浑家饱饭喧通闺此图此庆颇难覩宵旰侧窥披咏时
　　杏山行　　　　　　　　　　　塞尔赫
　　杏山山上石屼杏山山下水防泬山前山后沙土红疑是当年覆军血忆昔将军未上马羽檄交驰遍天下众号十万出闗来遮日旌旗满原野画鼔三通不交战觱篥声中轨先乱二千铁骑俨天人大箭长弓一当万霜摧败叶草偃风血流染海波涛红马前不诛长平卒祗今竹帛褒元功吁嗟推毂竟何补俘将解缚拜圣主有人东望尚招魂衣冠哭葬燕山土
　　松山歌　　　　　　　　　　　塞尔赫
　　锦州城南多防路入坡陇低复起行行旷望见广原一掌平开浑如砥东南突屼耸髙阜行人指说松山是松山之上一松无风过涛声清入耳此山得名不记年半土半石形迤逦汉魏北燕辽金元有眀至今一弹指人民城郭凡几更此山依旧苍然峙我来山下访旧事当年战垒无遗址缅邈崇徳五六年
　　神兵御敌渡辽水弯弧洞铁气如虹俯视将军埓羊豕千骑转战杏山前路隔松山十八里战鼓惊天海浪翻百万覆军强半死凯旋牧马沈水阳天助
　　龙飞良有以今日田园古战场万缕炊烟墟落里沉吟懐古向秋风残照松山凝暮紫
　　山海闗　　　　　　　　　　　塞尔赫
　　风吹海云涛翻排峰削玉森戈锬一闗雄据山海间险阻不亚秦崤函东控鸭緑襟三韩清流百道纡回环一夫当闗谁敢前那用封之请泥丸讵知天意胜地利直教假手移神器义旂西指辟草昧含灵归仁息鼎沸列圣相继覩重华而今四海方爲家出入惟凭一片纸闗吏呵令行暂止
　　乾隆三年
　　圣主临雍礼成恭纪　　　　　　　　张　湄斑麟赤雀天降祥水精之子爲素王九州木铎声喤喤日月代烛修夜旸三千七十会冠裳羣川宗泗岳拱防笔严衮钺吾道昌要使万世皆虞唐自有生民谁颉颃绵绵统绪属
　　今皇韦编漆简勤表章心法治法源流长覃敷文教暨八荒鹑居鹄饮与偕臧矧兹辟雍宅中黄东西南北遵路康两楹数仞屹宫墙彩虹夭矫丹翚翔参霄松桧郁葱苍蟠铜屈铁森千霜骈罗石鼓来岐阳奎文
　　睿藻交焜煌重以金碧琉璃光猗与美富埒
　　朝廊大昕警众击鼔镗虡业既设崇牙张鸾旂翠盖云飘扬箫韶鸣入金丝堂莘莘俎豆洁祼将溪毛
　　躬荐流芳香
　　一人低徊礼器旁
　　天容肃穆神斋庄咨尔左右同奉璋追趋舞字轩乎鼚春夏羽登畯良缁帏讲肄发笥藏咀含六艺如宫商桥门风暖槐露瀼子衿环听青成行原天稽古晰微茫中和条贯典训彰礼超聃郯乐挚襄受裁奚止东鲁狂日跻上理
　　圣敬强化移疏俗延殊方乾坤轩豁振雷硠献琛纳賮賔蛮羌【小臣】际盛沐
　　恩滂咏歌拜手继臯飏祝
　　君寿考祚无疆
　　圣驾东廵
　　盛京恭谒
　　祖陵大礼庆成诗　　　　　　　　　金　甡维清缉熙宣重光
　　帝握金镜开珠囊文谟武烈崇觐扬绍庭继序无时忘七朝观徳严烝尝
　　鼎湖龙气随轩黄厥初生民徴发祥坤舆灵脉蟠东方髙山天作横大荒气摄辽海恢全疆作丰迁镐王业昌留都近接
　　珠邱旁千秋弓剑
　　桥山藏遹追来孝维
　　皇王感物増思懐秋霜睠言旧里沛与丰
　　乘舆亲奉
　　慈宁宫厯吉日兮以东行荐新承糦丰年穰嘉禾委积连坻京郊原初筑圃爲场如驰道遥相望千乘万骑龙腾骧鸾旗翠盖风低昻疎林掩映丹青装登临引兴摛
　　奎章行围纵獠嵗有常三田秋狝礼固当云罗天毕纷舒张白羽防发攒飞蝱霜蹄撇烈殷雷硠百禽防遽走且僵他他借借阬谷量三驱弭节母胥戕择取上杀除面伤用储干豆烹羶芗威弧照野狼收芒絶幕万里皆康庄渊旋云被临神乡佳哉王气郁葱葱都广之野务隅阳
　　神灵陟降凭元堂肇称殷礼行升香延帷接枑罗斗匡季秋之月日在房晨瞻鸟注垂中央朱霞荡海眀榑桑金蜩列侍齐冠裳骏奔祗奉汤孙将青酟既载调和羮九州珍错陈纵横歆馨顾徳
　　神来飨
　　澄心凝思亶徊徨
　　几筵如在余凄怆洪鑪荡涤提天纲河山风雨劳斧斨灵旗石马争飞飏松楸万古瞻龙兴缅仰
　　祖徳何灵长念兹绳武敢不蘉礼仪告备旋天墉髙临崇政启南端羣工蹈舞前称庆玉巵初进万年觞云天
　　徳施萧露瀼
　　锡宴亲旧隆异粻鲵齿鲐背骈趋跄醉酒饱德咏太平皇欢既浃陈缥缃阐扬
　　光烈穷形容
　　盛京一赋垂琳琅
　　世徳舞奏音锵洋三侯裁足羣儿倡庆成大礼丝纶降恩覃中外熙春旸文德既昭武节彰选徒大阅传牙璋飚駴云迅俄方攘天行星陈高颉防敦营七萃环武刚黄龙大牙常处中
　　申严号令昭戎经虎拜曰召鹰扬姜武夫并是干城良教达禁成节制严如飞如翰如汉江洗兵蚤已挽银潢藏险于顺威靡亢元莬真番暨乐浪东震日域咸稽颡保塞属国兹益恭事毕功宏泽沛滂逶迤
　　仙仗方廻翔山川望秩酬灵贶归格
　　祖祢循寳城闗辅络绎驰骑迎
　　翠华至喜铃鉠鉠景云丽色开
　　天阊先问起居朝
　　寿康遂
　　升前殿临济将
　　雕辇止跸还东厢声眀文物増辉煌昔始往矣菊未英今来照水收虹梁征途回逺时节更师无疲露情徜徉先期规画罔不臧
　　日月垂照无逺障
　　睿谋神运非賛襄旷典具举殊安详瑶图万叶流芬芳圣徳广大弥穹苍敬
　　宗尊
　　祖凝羮墙展亲锡类荣宗祊发扬
　　孝治光昭眀春温秋肃
　　恩威双声灵赫濯逾溟沧坐见九译来梯航
　　尧仁舜孝孚万邦【小臣】何幸亲虞唐




　　皇清文頴巻六十四
　　钦定四库全书
　　皇清文頴巻六十五
　　诗
　　九言诗
　　万寿恭纪九言诗百句　　　　　　　沈树本圣皇御宇四十有二载初逄大衍五十跻长年万国咸寜欢声徧厚地
　　一人有庆景福齐高天况値河流底绩垂永久更喜春和被物増暄妍
　　蠲租宥罪四海泽均溥
　　省方问俗两浙恩尤专钦惟吾
　　皇德越万万古聪明睿智齐圣更广渊轶商跨周陵汉陋唐宋步尧趋舜驾禹追黄颛上则问安视膳修尊礼下而春育秋养无私偏
　　九重穆处垂裳戒逸豫六符拱极端冕罔游畋允恭克让堪作百世法谨身节用以为天下先重道崇儒宫墙隆爼豆育才章教庠序罗英贤圣不自圣小心殊翼翼新益求新终日惟干干甲观陈书寅勤往古酉山启钥乙夜穷韦编惟其笃学敏修极精粹遂有
　　鸿章钜制纷流传箴铭赫赫羣工承诫勅训诰煌煌多士防陶甄尤工染翰纵横飞玉管每爱临池挥洒堆银牋鳯翥鸾翺直超仓史上龙跳虎卧远过钟王前台垣卿月
　　天章均宠锡名山胜迹
　　御墨都高悬经天曰文文德既巍焕止戈曰武武业还腾骞曾闻六师
　　亲统靖鲸孽旋见八荒効顺销狼烟北极流沙享王献琛矢南穷溟海宾服韬矛鋋化被雕题凿齿尽臣妾威震扶桑若木皆幅丰功伟烈刻碑纪铜柱赫声濯灵勒石铭燕然佥谓已治已安可长乐犹且曰咨曰儆多忧悁
　　旰食宵衣黎元同疾苦
　　撤悬减膳惸独怀矜怜屡解桁杨三又嗣三赦频除租赋赐半复赐全狴犴恩流仁风开网罟穷檐泽沛化雨廻迍邅同登寿域含哺亦鼔腹共上春台凿井兼耕田相亲相睦民生胥厚矣不识不知
　　帝力俱忘焉顷者黄河奔流稍泛溢深烦
　　睿虑规画频敷宣
　　特简良臣外廷授方略不惜厚帑
　　内府颁金钱排淤决口疏通归大海筑堤捍塘蓄泄成平川上资
　　国计千里逹漕运下禆黎元两岸安庐廛锡圭告成六飞亲阅视辑玉时巡
　　万乘来骈阗时方阳春气序正煦茂仰覩
　　荣光照耀连奎躔丽日和风迎人倍欢畅崇桃积李夹道争芳鲜伫看华祝三多声接踵遥听嵩呼一路人摩肩
　　俯慰羣情朱旂临浙水载隆时迈翠葢停湖边臣僚上寿趋跄擎玉醴亿兆称觞焕烂张琼筵竞指丹麟白凤集灵畜行见八公十叟朝羣仙东海擕来七尺进香枣西池捧出十丈开金莲骖鸾奏曲飘飖蓬岛畔控鹤吹笙缥缈缑山巅共祝无疆
　　皇图弥巩固咸知有喜
　　圣祚方永绵年年介祉脩龄并河岳岁岁添筹积算超彭籛有如天皇寿考过一万岂独大椿岁月纪八千常调玉烛淳风惟皥皥永奠金瓯王道真平平良由圣德高深无可量克迓天庥凝谧滋长延草莽微【臣】菲材愧愚陋瞻
　　天仰
　　圣夙夜心殊防世受
　　隆恩生成念弥切身防厚泽感激思常牵忻依仙跸咏歌随舞蹈幸际昌期踊跃频廻旋行偕白叟黄童祝万寿九言献颂用代九如篇
　　乾隆三年
　　圣主躬耕耤田九言诗【有序】　　　　　呉应枚皇上爱育黎庶诚求民隐乾隆三年
　　特行耕耤大典以供粢盛至孝也以倡农功至勤也惟时春雨霏微川原含润神人徯志兆年谷之顺成宜有篇章导扬
　　盛美【臣】惟大禹飏言九功惟叙九叙惟歌又曰劝之以九歌而天保诗人所以颂其君者旁称远引兼及如数以纪之皆取诸九昭阳德也臣不揣芜陋敬效斯义作为九言以献诗曰
　　圣皇膺图御宇万象昌
　　泽被茅檐蔀屋胥乐康
　　勤民之心推暨海内外顺序所布咨儆时雨旸惟兹六府孔修谷为重亦越八政具列农尤详爰
　　命秩宗稽古定典礼
　　勅京尹备物陈彛章器合耰耡钱镈靡不举种分秬秠穈芑咸相将乃择元辰履亩参保介将行庆赏蠲吉承馨香时当二月仲春日辛亥斗指震方卯位神勾芒淑气旁流甘霖方应候金根待驾庭燎犹未央
　　一人宵旰不遑思穆穆百尔夙夜匪懈趋跄跄郊外蔚葱
　　翠华浓引翠雨中灿烂
　　黄幄润添黄霏烟与羽葆龙旂掩映积霭共銮仪芝葢廻翔
　　命驾靑坛抒诚为黎赤
　　斋心紫殿合漠感
　　穹苍有司奉牲荐币敬必饬大乐摐金戞玉铿以锵先农来格降福及时夏后稷肇祀率育宜陈常于焉弭节鸾和临绣壤即看捧鞭鹄立来岩廊
　　天子亲驭洪縻葱犗健
　　帝耤首开东作黛耜良
　　宸愉畅地脉愈滋沃百神翼衞庶彚齐芬芳贻我来牟广场敷玉粒播厥穜稑嘉种盈靑箱先之劳之岂独遍千亩恩斯勤斯固已周八方层台
　　观稼班联欣接武平畴额手衮绣瞻
　　垂裳三推五推九推辨轨物甸服侯服绥服祈农穰自王公卿尹下逮耆庶咸恪恭整肃愿効劻勷羣工络绎扶犁仪不忒众耦踊跃终亩纷成行二十四花信风宜长养三十六禾词调合宫商从此载芟载柞畯至喜会见实发实秀田皆臧非惟昭报秋成储
　　御廪是用防供禋祀登神仓
　　大君明农教稼仁孝备兆姓瞻蒲望杏享阜彰千村传报土膏及泉动三春溉足雨泽兼露瀼乐岁或耘或耔游暇日丰年多黍多稌饶余粮大礼告成欢呼彻远迩衢歌巷舞沐
　　德先畿疆【臣】闻教民树艺育万世姬年八百肇迹开农祥易垂劝相书陈所无逸豳风雅颂穑事言弥长大有必书麟经志务本秉耒作则月令宣靑阳至汉以后旷典不数举纵或遵循旧制徒铺张懿昔
　　世宗厘成禾献瑞迄今防县墠壝遥相望猗与继志扬烈在
　　元后允矣躬行实践维我
　　皇年来蠲租减赋逾亿万时复贷金赈粟施汪洋膴膴周原为民溥美利畇畇禹甸率土承休光每从
　　螭防珥笔纪盛事夙慕虞廷亮采思赞襄所期几康时勅永无斁载咏屡丰多稼同赓飏








　　皇清文頴巻六十五
　　钦定四库全书
　　皇淸文頴卷六十六
　　诗
　　五言律诗
　　上苑观灯　　　　　　　　理密亲王允礽
　　刻漏迟银箭燃灯灿玉京凌空珠作树不夜火为城盘鸭轻秦制蟠螭陋汉名尧天星斗丽长照万方明
　　塔山　　　　　　　　　理密亲王允礽
　　朔吹盈川谷萧萧动羽旄草枯迷兎窟风急脱鹰縧箭落寒云重山鸣畵角高承
　　恩出关塞跃马气逾豪
　　过开山庙　　　　　　　理密亲王允礽
　　东去指徂徕
　　廵行亦壮哉人从千嶂度路想五丁开云气连秦观烟光接汉台春阴岚翠润溪转径迂廻
　　黄河　　　　　　　　　理密亲王允礽
　　黄河天下险万古亘乾坤不覩灵涛壮安知禹力尊风雷无定响江海欲全吞此际乘槎稳安澜荷
　　圣恩
　　赋得润物细无声　　　　理密亲王允礽
　　亷纎初应候风定洒千丝但觉寒阴重旋看树影垂一犁霑足处万彚发生时不到春郊望恩膏那得知
　　夏日园中　　　　　　　恒温亲王允祺
　　溽暑人俱惮清凉我自谙四山晴献翠一水晚拖蓝爽气先秋集禅机尽日叅莲花如解意开到板桥南
　　侍
　　宴观灯　　　　　　　　　　恒温亲王允祺昨宵方入直今夕又承
　　恩陪
　　宴来中禁观灯过上元星桥林外直莲炬水边繁并作升平象怡然奉
　　至尊
　　晚发汤山途中口占　　　恒温亲王允祺
　　晩发汤山道弥深定省情春烟含远树银汉转初更新水长桥急宵钟野寺鸣前途知不远灯火望中明
　　二十七日归　　　　　　恒温亲王允祺
　　征途值腊尽气候转萧森埜渡氷封草孤村火透林边鸿无息羽老马有归心纵到家园里凄凄岁暮侵
　　禁中直宿晚晴见月　　　　淳度亲王允祐
　　独坐黄昏后遥闻玉漏声正当云影散忽见月华明凤阙光逾净
　　龙楼色更淸为因新雨好亦爱晩来晴
　　奉和
　　兄雍亲王暮春元韵　　　　　怡贤亲王允祥好景当三月红云防緑苔莺啼垂栁外鹤舞曲池隈丽藻毫端发熏风指上回
　　尧阶多雨露棠棣四时开
　　恭读
　　御制耕织图诗敬成二律　　　怡贤亲王允祥歴歴三时况如陈七月篇秋云靑甸里春雨緑畴边圣政先无逸
　　皇心重有年孜孜宵旰意总向画图传
　　玉帛梯航远山龙绘绣工岂知寒女事犹入
　　睿吟中勤俭昭淳俗劳思爱古风
　　垂裳开至治衣被万方同
　　春昼　　　　　　　　　怡贤亲王允祥
　　物候深春好迟迟昼漏长栁塘新水緑花雨小帘香波暖看鱼跃泥融喜燕忙熙然俱自得游泳頼
　　轩皇
　　銮回恭迎敬赋　　　　　　　怡贤亲王允祥紫塞回
　　銮近瞻依隔半年记从初夏候又及小春前村落丰收好郊原霁景妍
　　圣躬多悦豫喜共万方传
　　西山　　　　　　　　　怡贤亲王允祥
　　霁色来西爽云端见远翠含新雨重靑爱晩烟浓逸兴登山屐淸音隔寺钟何时探胜迹泉石纪游踪
　　试马　　　　　　　　　怡贤亲王允祥
　　名骥来天厩翩翩过苑门风轻朱鬛动沙浅碧蹄翻纵有驰驱力寜酬豢养恩长嘶频顾影矢志效腾骞
　　夏日山庄应
　　制　　　　　　　　　　　　　庄亲王允禄山庄宜夏日五月似秋凉瑞草随风动名花裛露芳鸟啼靑嶂下燕掠碧溪傍佳景陪
　　宸赏惟思献寿觞
　　泉源石壁应
　　制　　　　　　　　　　　　　庄亲王允禄十二层城里仙云日日过泉源长喷薄石壁更嵯峨碧影函明镜晴光湛緑波乘槎何足羡身已到银河
　　恭赋梅候宫中树应
　　制　　　　　　　　　　　　　庄亲王允禄葭管初迎律宫梅候已还不随羣卉放自占一阳先冷艳凌霜洁凝寒傍雪鲜
　　御园春更早雨露近天边
　　春和堂　　　　　　　　果毅亲王允礼
　　春光檐际满景物共暄和日午花香逓风轻燕影过冲融怡静体浩荡洽
　　恩波坐觉琴心远怡然发啸歌
　　赋得秋山极天净　　　　果毅亲王允礼
　　山色秋来净岚光欲接天纎尘吹不到一碧望无边宿雨初收后残阳未落前凭轩纵吟眺爽气入诗篇
　　蒲州　　　　　　　　　果毅亲王允礼
　　龙门一曲处风气萃蒲津【元史蒲州北负关陜南阻大河王思诚诗关设蒲津扼两壖】关险全临晋山形半入秦【州志蒲津关在黄河西防山陜要隘也一名临晋关】楼窥飞鸟上【州志鹳鹊楼在西南城上畅当有逈临飞鸟上之句】柏郁大河滨【水经注首阳山临大河名胜志夷齐祠下有古柏二相距数尺厥榦上交若兄弟之相倚传为二贤手植】祗有重华日环廻万古新【明统志蒲州古蒲坂虞舜都有雷泽歴山舜宅舜井二妃陵诸古迹】热河三十六景诗【选三】　　果毅亲王允礼四面云山
　　高亭依翠巘石磴恣攀跻但觉层霄近囬看众岭低瑶芝云每防玉洞鹤常栖纵目宜空旷平临万树齐
　　北枕双
　　亭占峦胜凭高俯众山路穿深树里人在翠微间红叶岩前锦苍苔石上斑白云时出岫常共此心闲
　　梨花伴月
　　乍入梨花峪依岩架屋成一天明月淡万树艳云晴楼阁凌空出峦映戸生垂垂秋实美大谷止虚名
　　七月八日游
　　瀛台登西南楼成咏　　　　果毅亲王允礼
　　泛舟来太液还上西南楼四面生凉意孤怀入爽秋远山凝黛色湖水接澄流景物依然好频年此独游
　　桃　　　　　　　　　　　和亲王昼
　　我爱夭桃好偏盈露井傍临风开笑脸趁晓炫红妆春接仙源近秋经阿母尝年年期结实借得奉
　　君王
　　积书岩【河北层山有石室室中若有积卷故名见水经注】
　　和亲王昼
　　河北钟灵气岩深积卷虚名山真作藏石室恍遗书轴秘云岚合文残苔藓余茂先推博学对此定何如
　　赋得千章夏木淸　　　　　怡亲王晓
　　一片淸阴合红尘静不生槐阴偏漏月栁荫自藏莺云淡疑无影风微渐有声凭栏无个事闲眺足余情
　　晓行即事　　　　　　　　怡亲王晓
　　秋雨初晴后风来动早凉疎林犹挂月细草已凝霜曙色含高岭朝烟笼曲塘长鞭时拂马指防説山庄
　　扈从
　　畅春园途中作　　　　　　诚隐郡王允祉
　　微雨应秋晨
　　銮舆出紫闉晚田霑更翠广陌润无尘雾色迷前岭溪流响近津西成看已告共庆太平人
　　咏竹四首　　　　　　　　慎郡王允禧
　　爱此千竿碧能消盛夏威浓阴深防榻淸影半笼扉粉节含香雨烟梢淡暮晖日长高卧稳纨扇未劳挥擢秀自成隣风竿间旧新交加难论个散布欲无垠穿迳枝妨防行吟翠绕身会裁靑玉简持赠白云人静碧连书幌轻凉防食单扑空香翡翠绕地紫琅玕遮莫侵兰沼偏宜近药栏山童能解事日日报平安旧根来水国移种近香茆雨洗穿篱干风梳拂牖梢色添杯酒緑声逐局棋敲落落凌寒意松梅足旧交
　　早秋　　　　　　　　　　慎郡王允禧
　　玉律报新秋园林爽气浮牕风桐叶落山雨火云收蛩接蝉吟露萤和月上楼人家岚树外砧杵自相酬
　　秋日漫兴　　　　　　　　慎郡王允禧
　　禁苑秋光媚楼台爽气多风檐松偃蹇月宇桂婆娑荷老余香在云闲片影过登瀛有佳客观物动高歌初夏憇淸芬庵后禅院　　　慎郡王允禧
　　童子迎人到僧收贝叶文境幽云不散钟定鸟成羣树影西峯接花光
　　上苑分禅牕四月好小坐午风薰
　　雁　　　　　　　　　　　慎郡王允禧
　　相传是阳鸟秋至即南征天地风霜日江湖旦暮情云飞殊自得水宿漫多惊菰米苍苔防三湘处处淸
　　夜坐课诗　　　　　　　　慎郡王允禧
　　寂寞双扉掩夜寒霜气淸人闲诗味远境静道心生瓦铫茶初熟松窻火更明微吟数更漏防防下严城夏日闲居用杜甫过何将军山林韵十首【选一】
　　慎郡王允禧
　　临池时学字倚杖饱看云自注虫鱼谱常持氷雪文果从村叟送茶爱岳僧分心迹淸如水知无俗累纷
　　春日新霁　　　　　　　　镇国公德普
　　连朝雨雪兼淰淰复日脚黄初见苔痕緑倍添晚晴收宿霭积水映垂帘坐爱阳和景题诗信手拈
　　秋夜　　　　　　　　　　镇国公德普
　　病叶萧萧下闲门扫更封虚窻啣落月残梦带踈钟咽露蛩吟砌巢云鹤在松隔江秋色晚相忆有芙蓉北林秋咏次姚少监县居韵　镇国公德普
　　堦下苍槐树婆娑十丈齐淡烟随雨散踈翠压檐低睡觉摊书坐诗成扫壁题白云看不厌闲倚一枝藜
　　春日游西山　　　　　　　镇国公德普
　　寻幽过曲径林密日微通崕草周遭緑山桃寂寞红苔痕侵古壁春色满花宫随意添吟兴淸尊孰与同
　　西山道中　　　　　　　　镇国公德普
　　日斜靑嶂外寺远翠微间山色自千古人心不暂闲风霜消岁月药饵驻容顔准拟移家住无劳数往还
　　村夜　　　　　　　　　　镇国公德普
　　晚投村路急茆舍觉幽深冷卧惊寒梦长宵耐苦吟疾风鸣败叶斜月照空林平日遨游地重过意不禁
　　晓行　　　　　　　　　　镇国公德普
　　十里经过处长宵四五更近村闻犬吠出郭未鸡鸣夜气侵衣冷星光照水明不须愁跋涉道路自多平
　　盘山　　　　　　　　辅国将军博尔都
　　策杖攀危磴萧萧万木声云过衣渐湿泉沸马频惊怪石当轩立枯松隔路横浑疑尘世外真觉道心生
　　探春花　　　　　　　辅国将军博尔都
　　深阁藏竒树瑶华冐冷开半垂知腊尽丛发待阳囬素色明残雪幽香间落梅暖风飘碎玉一洒望春台
　　戒坛古松　　　　　　辅国将军博尔都
　　戒坛松最古苍翠日氤氲偃葢承朝露乔枝惹暮云蛟龙半空起风雨四山闻把酒成竒赏盘桓到夕曛
　　枫庄新咏　　　　　　辅国将军博尔都引泉
　　刳竹引泉远清泠日夜催每从深树出时带落花来响作空山雨凉生古石苔明朝欣酿黍香冽蕴新醅
　　结亭
　　筑室苦卑陋还营木末亭座防云气白檐接树光靑对酒闻沙鸟摊书度水萤相嘲何用解不署草元铭
　　种树
　　我欲植嘉树分移自远林土埋红荚软水润绿根深微细含生意婆娑展寸阴他时逄雨露峭拔自森森
　　艺花
　　百卉多区别栽培事不同因之征月令足以见天工种向町畦播根须雨露防芳菲自有候好待栋花风
　　次淸爽斋韵　　　　　　　　宗室福静
　　玉律调朱火芳园结翠阴径幽无暑到竹静有风吟清朗数间屋虚明一片心高情与地称琴鹤作知音


　　皇清文頴巻六十六
　　钦定四库全书
　　皇淸文頴巻六十七
　　诗
　　五言律诗
　　扈从
　　圣驾南苑阅武应
　　制　　　　　　　　　　　　　　　冯　溥训武乘农隙春搜典制同甲开光吐日弓劲响随风九陛都俞切三门礼让崇微臣叨侍从珥笔愧难工
　　秋日
　　瀛台即事应
　　制二首　　　　　　　　　　　　　冯　溥芳湖当玉殿奏对芰荷香山色开朝爽花阴带露凉微风迎翠辇初日隐红廊曵履蓬莱路赓歌兴味长待漏百花芳
　　君王问未央星辰催曙色鸳鹭接班行学士收封事词臣进讲章游鱼时出听雅制协宫商
　　廷试武进士阅卷即事　　　　　　冯　溥
　　拊髀旁求切遴尤
　　简命申晴云开殿陛英气动星辰技是穿杨旧花知梦笔新熊罴罗鳯阙不待属车尘
　　阊阖云霄逈英雄奏对来丹书原佐命武库旧竒才貍首雕弧劲螭头彤管开
　　天顔应有喜絶足羡龙媒
　　武闱对雨　　　　　　　　　　梁淸标
　　秋堂涵澹色危坐雨牕孤丹阙风云集靑天鹳鹤呼行间思卫霍纸上校孙呉俎豆儒臣事何能佐
　　庙谟
　　海内论兵日中朝拊髀年鱼龙喧午夜雕鹗起秋天阁照靑藜火书繙黄石编球琳与竹箭愿贡
　　凤楼前
　　赐宴西苑恭纪　　　　　　　　　　张　英离宫烟浦外幽赏
　　禁垣西瑶岛孤秀华林万树齐水生杨柳岸春满杏花蹊不觉怡情久仙源到易迷
　　水亭浮画栋高敞若凌虗云影揺珠箔天光动绮防药栏栖皓鹤石瀬戏文鱼
　　圣主挥弦处薰风化日舒
　　讲筵纪事　　　　　　　　　　　陈廷敬
　　崇政经帷秘延英玉陛高声容肃中禁宠渥厚词曹天语开黄巻干文上彩毫万言亲讲诵或恐
　　圣躬劳
　　燕寝罗缃帙高居
　　御气淸泰阶悬朗照乾象法时行燎火千门望诗书五夜情未央常待旦求理为苍生
　　早朝即事　　　　　　　　　　陈廷敬
　　远坊鸡未唱疲马夜行迟漏防催金钥珂声动玉墀朝班存近侍官职在文辞正喜勤封事
　　君王召对时
　　天坛斋宿候
　　驾恭述　　　　　　　　　　　　　王士正穹宇中宵启斋心上日防星河明防畤燎火动甘泉紫禁传淸漏靑松覆
　　御烟行宫空拜望不数汉皇年
　　康熙十年二月二十八日防
　　召入
　　德殿出西伯求贤图
　　命题赋五言近体应
　　制　　　　　　　　　　　　　　　沈　荃白发垂纶叟丹书佐命臣风云寜预料鱼水自相亲驻马高林晩扬旗碧甸春慇勤后车意旷代有同伦瀛台侍宴泛舟赏荷应
　　制四首　　　　　　　　　　　　　叶方蔼夏后璿台上周王瑶水前何如逄
　　圣主开宴集羣贤云壑真丹地冠簮俨列仙千秋传盛事光耀史臣编
　　御座霞为幄花林玉作台更无凡迹到只许近臣来睟穆依天表光荣浃上台太平欣正永长日得追陪诏许仙舟泛人行一镜中象从河汉接气与斗牛通荇翻轻影鳬鹥接远空朝宗皆到海心共百川通光风动水际异采发华滋翠盖亭亭立红衣冉冉时淸波轻泛鹭密叶暗藏微物生多幸终年荷
　　圣慈
　　南廵圣德诗六首　　　　　　　　　韩　菼圣德时廵运婵嫣龙起年诸侯虞玉帛四载禹山川日御方从震云行总象干东南何厚幸次第泽敷天筑舍臣三策忧民予一人历廵尧甲子廷少夏庚辰立马鼋鼍窟停餐风雨晨湍波泥滑滑寜识
　　圣躬亲
　　书圣推
　　今圣多能圣又该戈从神武运画自帝羲来丽藻中天逈荣光万象开沾
　　恩挥落处字字笃羣材
　　农事省春深村村桑柘隂鸟催秋后玉花发马头金早麦迎风浪初秧待雨鍼几章豳雅颂四语见天心花幡迎十字寳炬列千门敢越
　　官家禁聊酬天地恩旌旗闻北指信宿恋南辕幸赐如汤沐年年奉
　　至尊
　　江心天揷寺高瞩俯神州海涌三千界云重十二楼百灵趋黼帐御气满珠邱莫大文章在
　　龙书最上头
　　冬日
　　驾幸南苑恭纪二首　　　　　　　　王鸿绪禁籞期门发戈鋋散曙晖三驱横猎阵七校合行围碧汉星雕健香岩月兎肥
　　君王廵幸地岩谷满光辉
　　驰道黄金埒离宫白玉扉兕裘千队列毳帐五云依田犬衔铃去银麞带箭飞始知氷雪候
　　灵囿自芳菲
　　上步祷
　　天坛甘霖立霈恭纪二首　　　　　　王鸿绪甘雨
　　皇心切
　　圜丘礼太淸省刑寛赤县防祷答苍生晓日沈芳甸浓阴绕翠旌自
　　天膏泽渥真傍六龙行
　　至德穹苍应油然万岭云升坛才霭霭润叶已纷纷丝散
　　天衣湿烟含野穗分丰登瞻
　　帝力击壤九衢闻
　　五月初九日
　　赐游畅春园观荷花复
　　命中官同泛舟游览毕
　　赐宴兼
　　赐千叶荷花一瓶恭纪八首　　　　　王鸿绪内直依天苑薰和殿阁风日陪丹禁里身在碧霄中岭树遥分翠池荷映晓红忽闻传召入聨佩接芳丛西岭千重水流成裂帛湖分支归
　　御苑随景结蓬壶玉蝀凌波逈瑶台入汉孤上林曾有赋于此见真图
　　秘阁临流峻花矶就涧低荷呈千瓣艳叶覆一池齐舞蜨知香恋游鱼唼翠迷旷观天上景自有若邪溪湖映千林绿山围一苑靑花间开凤阁树杪出龙亭香气无边散莺声不断听更看幽絶处渔网挂烟汀既历芳岩胜中珰引畵船烟波靑镜濶杨柳碧丝悬朱鹭晴遵渚金鳞昼跃川兰桡经百转何境不栖仙翠巘依雕槛银塘敞玳筵接茵同昼卜式燕自天传酒借波光绿肴含花色妍今朝风景好喜荷
　　渥恩偏
　　上苑芙蕖种尘寰眼未经艶姿何灼灼密瓣自亭亭折取从灵沼分颁贮寳瓶拜
　　恩瑶磩下光采耀仙扄
　　尧舜雍熙世生为侍从臣言听熏瑟奏来赏芰荷辰重绿全迎夏殷红半夺春看花能到此蓬岛复何论
　　圣驾南廵恭纪四首　　　　　　　　徐　潮圣代时廵重欣逄熙皥年寒轻犹
　　北阙春逈已南天仗入江云远旌连海日悬万民齐引领罗拜
　　翠华前
　　飞挽供京国长河卷素涛地官难作计
　　天步不辞劳刋涤踪非远平成绩并高江乡好安枕睿鉴悉秋毫
　　初日照江城城边鼓吹迎何知
　　九重远真见六龙行结队疑山势羣呼作海声翻劳圣天子爱惜到欹倾
　　问俗崇淳古遥闻
　　诰诫严
　　君王先尚俭长吏敢忘亷旧习风斯变丰年瑞屡占从兹比戸庆藏富在茅檐
　　赋得淡日非云影　　　　　　　徐元梦
　　秋空移白日淡漠不关云寂寂当轩照霏霏隔树曛何须惊彩晕早已絶尘氛自愧瞻尧久拘墟滞见闻
　　春风限韵　　　　　　　　　　徐元梦
　　拂地初融冻防溪乍解澌徘徊千树底蕴借百花时惯逐阴晴变频兼雨露垂自然生意好披对涤烦思
　　春雨次前韵　　　　　　　　　徐元梦
　　春云生沼上细雨防流澌隐隐红滋处鳞鳞绿起时璚膏随地布珠颗满林垂播种农夫庆因知慰
　　圣思
　　赋得雪夜书千卷　　　　　　　徐元梦
　　窻白生寒久灯明散帙初幽情参六出清味在三余盐絮知谁咏丹黄祗自如夜深浑不寐水月浸吾庐
　　塞外晓行　　　　　　　　　　徐元梦
　　野宿何曾稳中宵趁伴行马蹄随月影人语乱溪声草露沾衣湿山云绕径生地幽饶景象容易逗诗情
　　扈从
　　驾幸五台恭纪　　　　　　　　　　成　德杳杳丹梯上迢迢
　　翠辇回慈云笼戸牖佛日现楼台珠树参天合金莲布地开【金莲花惟山中有此种】共传
　　天子孝亲侍
　　两宫来
　　西苑入直　　　　　　　　　　　成　德
　　望里蓬瀛近行来阆苑齐晴霞开碧沼落月隐金隄叶密莺先觉花繁径不迷笙歌回
　　辇处长在凤城西
　　景山　　　　　　　　　　　　成　德
　　雪里瑶华岛云端白玉京削成千仞势高出九重城绣陌廻环绕红楼宛转迎近天多雨露草木每先荣
　　蕉园　　　　　　　　　　　　成　德
　　见説斋坛閟前朝太乙祠莺边花树树燕外栁丝丝宫籞人稀到辞臣例许窥今朝陪豹尾新长万年枝
　　赐宴西苑恭纪二首　　　　　　　　高士竒亭榭水云隈轩楹面面开地疑圆峤近人自玉墀来驾凤雕甍出防龙磴道回赋成惭庾信忝窃侍臣才远胜东堂防【晋太和六年命羣臣东堂临流小防】何殊曲水游【顔延之有三日赐防曲水赋诗序】早莺啼太液芳树绕瀛洲北接层霄峻南临万堞浮此中涵
　　帝泽端愧济川舟
　　渡浑河　　　　　　　　　　　高士竒
　　浩淼看无尽沧波滚滚来浮桥齐渡马大地不生埃势接黄图壮流从碧汉廻寻源虽有志终忝汉臣才
　　登戒坛　　　　　　　　　　　高士竒
　　絶巘横初地鸣銮曲径通旌旄分远近楼阁倚虚空坛静山松冷岩深野卉红游廵重农事偶陟梵王宫
　　恭和
　　圣制赋金莲花韵　　　　　　　　　励杜讷在昔随
　　仙跸金英灿碧谿名虽同菡蓞根不染污泥移植来淸殿深恩荷
　　御题园林凡卉满难与此花齐
　　恩赐禁中骑马　　　　　　　　　　朱彛尊鱼钥千门启
　　龙楼一道通趋翔人不易行步马偏工鞭拂宫鸦影衣香苑柳风薄游思贱日足茧万山中
　　壬戌除日
　　保和殿侍宴　　　　　　　　　　朱彛尊
　　佩结绯鱼后樽开白兽先呈能勾乐队密坐润炉烟紫路频除夕靑灯异往年谁当颂椒防犹侍
　　圣人前
　　癸亥元日
　　赐宴太和门　　　　　　　　　　　朱彛尊垂衣逄盛际辑玉尽来庭白醖三光酒靑归一叶蓂新年恩较渥昨日醉初醒九奏
　　钧天曲风飘次第听
　　皇仁绥远诗四首　　　　　　　　　朱彛尊雁路缘沙碛鱼云接幔城鸣
　　銮七校从吹篴六军行俗本通鞮译人今息战争纷纷携老稚遥望属车尘
　　纳欵陈千帐班
　　朝式九围不图瞻
　　日角转自慑
　　天威重马驼金槖茸裘换锦衣早知
　　恩赉渥慕义久先归
　　锡防原殊礼官庖出上方自来盐谷少初得防甘尝位近周靑马诗题汉白狼远人何所报齐奉万年觞羽卫三千士龙媒十二闲扬旗平似水布阵屹如山胆已寒蕃部欢仍启
　　圣顔始知师以律悔恃七旗孱









　　皇清文頴卷六十七
　　钦定四库全书
　　皇清文頴巻六十八
　　诗
　　五言律诗
　　平滇诗　　　　　　　　　　　严绳孙
　　昭代当熙洽
　　天王本圣神车书山海共玉帛岁时新城角军麾偃宫花辇路春两阶干羽日端拱见
　　皇仁
　　圣治方韬甲天心未厌兵贼臣眞负主大将且专征鹰隼乘风疾鲸鲵失浪轻家家春酒熟从此贺升平六诏南交地昆明控百蛮天连花马国山拥碧鸡关雨露知新泽疮痍动
　　圣顔
　　诏书怜父老扶杖泪防斑
　　万里瞿塘峡天清战鼓闻久知蹂躏苦应待抚绥勤波静珠江水风开玉垒云今朝谕蜀檄不用长卿文海国惊妖雾南闽结蜃楼豺狼方济恶猿鹤自同仇飞檄榕阴暗归鞍荔子秋水晶宫外路依旧月如钩陇坂高无际函关百二雄阵开秦岭北烽举杜陵东方畧尊
　　皇极安危倚上公
　　九重初饮至一为奏彤弓
　　老弱愁供亿丁男问转输
　　帝忧民力瘁人乐
　　主恩殊汤火羣黎急云霓我
　　后苏功成知
　　庙胜千古奉黄图
　　俯仰乾坤大平成覆载寛
　　紫宸朝万国青拜千官
　　赐酒霞觞重陈诗露掌寒
　　天顔时有喜数近
　　御屏防
　　恭读
　　御制咏金莲花诗【限八齐韵】　　　　　沈　涵灵种关山北瑶华
　　禁苑西翻阶云叶吐拂槛露枝低濯秀疑临水含香不染泥一经
　　宸翰赏凡卉邈难齐
　　恭读
　　御制懋勤殿读尚书无逸篇有作【限五微韵】
　　沈　涵
　　金殿昭皇极琅函啓
　　禁闱书陈元圣训念切小民依
　　睿藻传心逺
　　天章阐道微姬年绵八百今日倍光辉
　　恭读
　　御制咏观天仪器诗【限九佳韵】　　　　沈　涵寳算开昌运璇图惬
　　睿怀八风调舜瑟五纬灿尧阶莲漏鸡人报葭吹凤律谐
　　宸章垂象处奎壁朗天街
　　端午日应
　　制　　　　　　　　　　　　　　　沈三曾令节开重午薫风拂九门研朱羣瑞集结艾百灵尊向日榴花艶飞香蒲酒温芳兰何必贮沐浴有
　　深恩
　　丹扆正当阳天中节序昌虎符悬藻防龙镜照辉光宫扇和风动仙葵
　　上苑芳不劳施色线化日自舒长
　　望西山　　　　　　　　　　　吴　晟
　　山泻琼池胜披图按水经洞名疑小有泉品类中泠缥缈朝烟白微茫晚岫青涓涓通太液终古赴沧溟
　　农蚕杂诗二首　　　　　　　　陈元龙
　　禹贡闻收秸豳风重筑场人逄丰岁健田比去年穰白粲连仓积红鲜出甑香日斜桑柘影箫鼓赛神忙
　　右收获
　　柔软生香细纒绵引绪长齐纨输沁雪吴纻愧含霜盆手盘银缕缫车曵练光时清崇洁白为咏素丝章
　　右缫丝
　　赋得清如玉壶氷　　　　　　　陈元龙
　　洞彻疑无质晶莹自有眞虚明能鉴物贞洁不生尘寒色交相暎清姿可共珍当筵能避暑表里见璘珣
　　赋得静有图史乐　　　　　　　陈元龙
　　长夏欣无事开筵见性原观图穷彖系读史慕羲轩嘉树阴常满幽禽语不喧悠然千载上得意已忘言
　　赋得窻戸贮清阴　　　　　　　陈元龙
　　夏木窻前绕重重葢逺张展书浮翠影拂砚借清光有日帘常卷无风座已凉寸阴须寳惜圣诫岂容忘
　　赋得闲看玉表验分差　　　　　陈元龙
　　铜律曾先辨葭灰莫暗吹占时分晷刻测景计毫厘消息闲中见虚盈静里知分明尧典在敬授有成规
　　万寿诗　　　　　　　　　　　　　徐元正尧年多化日禹甸告成功肆赦民无讼蠲租岁屡丰物游春泽内人在太和中解愠还兴念琴挥五月风治同天有象
　　德与寿无垠五色芝为饭三山瓮是银神僊呈秘笈佛日巩金轮
　　帝谓无须尔予怀在万民
　　臣献无疆颂民歌极乐天行田观刈麦过市听摩肩樵牧随
　　銮后茶瓜供
　　御前厐眉齐赐予人比地行僊
　　九重陈瑞玉南极见星辰
　　紫殿千门晓黄图万里春飏言皆舜牧酌斗是豳民满泛长春酒嵩呼祝
　　圣人
　　洗桐　　　　　　　　　　　　谢陈常
　　竦榦凌霄逈银瓶汲井深洗时翻瘦影高处得清阴露叶香云湿霜根碧玉沉风来传逺韵永昼和微吟
　　圣德省方诗　　　　　　　　　　　刘　玉烛泰阶平同文海甸清
　　九重天葢覆万里日昭明
　　紫禁求民瘼苍生轸
　　睿情省方虞典重时令及春行
　　输挽由河运千夫版筑工频年劳物力何日覩成功堤堰高低处淮黄逺近中要须
　　亲阅视未暇息
　　予躬
　　濵水淮扬地飞鸿集野田
　　天心深岂弟
　　帝泽为矜全普散千仓米平添万灶烟茅檐蓬戸外稽首望星旃
　　虎卫乘春发
　　龙舟进缆徐儿童瞻
　　翠葢父老近
　　銮舆笛鼓喧村社桑麻翳草庐采风闻击壤应得圣情舒
　　丰泽园
　　御试纪
　　恩诗　　　　　　　　　　　　　　刘　坤路入蓬壶逈波连太液深许乘青雀舫逺眺碧云岑翠黛含朝旭烟岚带夕阴风来曲院里时听有虞琴亦有条桑地霜栽拥岸沙枝长万戸映叶密一村遮云绿铺蚕薄风清响纬车
　　宸游频涖止杼柚念田家
　　紫陌判西东飞泉百道通浮青萍贴水摇翠稻翻风静念三时顺遥期四海同休徴知有应太史卜年丰况复含哺众郊原于耜劳
　　皇情时缱绻农务悉纎毫祗觉耕烟近那知桂馆高端居时极目风雨轸蓬蒿
　　圣驾南廵恭纪四首　　　　　　　　查嗣韩青韶开凤歴
　　紫极驾龙骖天指星辰北春随卤簿南鸣銮风乍暖洒道雨初甘佳气旌旍外羣山拥翠岚
　　地势东南下河身西北高不须沉璧马已见奠金鳌屹防中流柱狂回大海涛平成经
　　睿虑亲歴不辞劳
　　灯火船船月笙歌岸岸楼莺声连紫陌花气防芳洲戸有升平乐车因父老留山呼齐拜舞长愿奉
　　宸游
　　安澜思禹德防绩颂
　　皇功今古神谟合乾坤奠丽同崇山辉
　　凤藻遗殿镇蛟宫无事勤疏凿朝宗万东
　　村居杂诗二首　　　　　　　　刘　灏
　　歴歴皆茆屋相依谷口傍人稀村路细野逈水田长岩落千寻瀑墙围百本桑风来春社后处处稻花香野岸长堤曲高林一径通鱼翻荷葢露蝉噪柳塘风山色牛羊外人家秫豆中更堪图画处向晚雨蒙蒙
　　皇帝北征大防凯旋恭纪【有序】　　　　汪　倓臣闻王者五兵之制乃用四征圣人一怒之威遂安六服是以青邱丹浦亦载陈师观扈姺邳尝闻誓众颂歌殷武着载斾于三年雅诵周宣美出车于六月师非得已皆出有名罚必恭行自然无敌我
　　皇上之御宇也躬有为之畧运无心之化四方无拂戴至德以如天万国攸同効欢声而动地尧封赤壤版载职方禹贡白狼图陈王防柳室氊裘之长知北面以来王雕题凿齿之区验东风而受吏然而物众地大虽在葢函残蘖余萌犹留伏莽蠢兹厄鲁特噶尔丹者肆其蜂趸之毒逞彼螳螂之智称雄马上天作穹庐窜迹草间人惟鬼蜮讐其唇齿之国莫挫凶锋辜我卵翼之恩尚延余息阻兵三载蔑视诸蕃是用
　　九重赫然奋武选烝徒而祃祭诹吉日以视师
　　天断不疑借箸无烦于力牧神符多算挥戈必抵于先
　　零遂乃健卒长驱鋭师深入临边
　　天子新开细柳之营出塞将军并过连钱之骑马头新月势学弯弓帐外飞霜光浮淬剑渡北鞮而饮马登稽落以祠神于是川泽効灵天人助顺泉飞若醴涌滴沥之神浆草茁如荠鬬芊绵之翠色连营虎旅悉感投醪属国乌孙俱供挏酒前锋既突指天山以合围后队仍驰斩楼兰而报命神鎗子母电击雷轰兽盾纵横云移月合遂使小丑仓皇望
　　天戈而胆落羣凶错愕遇突骑以防惊方一战而穴蚁皆逃不再鼔而城狐悉窜焚巢鸟雀望断长林日暮牛羊曾无归路犹欲孑身北徙妄冀偷生不知遌我西师果然走死天外之烽烟突起尘中之罽幕皆空裂月氐于马前系名王于帐下降俘塞路骨载专车献馘盈邱脐然原野寘顔山下已令不返只轮赵信城边正见齐呼
　　万嵗神输秘计岂敌
　　圣谋天授英姿方成
　　庙略眞同一月之捷书直迈七旬之文德春城杨柳去
　　日迎
　　銮边笛梅花来时入唱从此阴山诺水俱瞻
　　天子之光华马邑龙城咸沐
　　皇朝之雨露朱干载戢并贺轩台金甲俱销还成农器此八荒之所拜舞而九有之所懽忻者也【臣】倓谬叨词馆未奉戎行提枹于翰墨之塲犹惭横草执防于诗书之府敢谓搴旗忻闻勒石于燕然喜见铭功于瀚海白鱼朱鹭思赓振旅之歌石鼓金笳愿继平戎之曲祗申雀跃窃效虫吟覩五色之卿云常瞻神瑞祝万年之宝祚共庆升平恭赋五言拜手以献
　　玉陛来陈事彤庭为请留有征知独断无敌本神谋春暖开
　　行殿晴阳拂防斿逺追轩后烈涿鹿斩蚩尤
　　内廐龙媒跃连营虎士趋
　　帝眞劳一怒
　　王自用三驱俨列云台仗无烦竹使符祃牙还祷马禁旅出天衢
　　万象依
　　宸极三灵防壁门风雷
　　天子令雨露
　　圣人恩塞外龙蛇起军中虎豹屯赐衣新挟纩寒谷见春温
　　燀赫军容整趫腾士气扬白旄麾上将朱组系降王堠障寒收柝欃枪夜落芒外蕃齐拜舞
　　天防靖龙荒
　　露布传三防班师计七旬芙蓉迎小队杨柳忆归人天际朱旗色云中紫塞春丹青慿好手图取献
　　枫宸
　　迢递榆关路飞扬
　　翠葢飘雅歌赓杕杜铙吹杂笳箫刁斗穷荒静烽烟絶域销
　　君王自神武休问汉嫖姚
　　徃者军符急端资
　　庙略神指挥收岭粤涤荡抚巴秦金甲为农器巢车息战尘漠南重一举剪逆为安民



　　皇清文頴巻六十八
　　钦定四库全书
　　皇清文頴卷六十九
　　诗
　　五言律诗
　　恩赐御书诗扇和家学士　　　　　　夸　岱遥念颁宫扇
　　君恩正及时炎凉随手变宠渥但心知月展庖羲画风生大舜诗应怜披拂好秋意尚迟迟
　　大凌河应
　　制　　　　　　　　　　　　　　　夸　岱大凌河上水犹自起悲声曾以三千众来摧百万兵【明洪承畴统十三万兵号百万破于此地】指挥钦
　　圣畧驾驭尽羣英吾祖擒明将奇勲一箭成
　　南苑晚雪应
　　制　　　　　　　　　　　　　　　法　海文囿停
　　銮日同云簇暮天银花符瑞腊玉粒兆丰年
　　睿藻歌宜麦天心重力田由来勤恤意忧乐万民先
　　从
　　幸扬州天宁寺应
　　制　　　　　　　　　　　　　　　法　海彩仗临仙梵香帆引凤舸由来竹自好况复雨中过春日莺花盛诗人禅衲多扈游分赋日天籁发高歌圣驾南廵阅河省方布德诗四首　　　陈　璋仙仗出神京春风拂斾旌河氷正月泮
　　辇路百花迎下采臣工议遥知父老情
　　恩膏万方洽先到阖闾城
　　黄河天上落淮水地中分雪浪翻红日风涛卷白云畴咨尧虑切荒度禹功勤万世平成绩安澜荷
　　圣君
　　帝烛穷檐隐眞同日月高绎骚防吏卒供亿恤秋毫天语闻防市民情望羽旄官箴须共恪莫负
　　圣心劳
　　旧日繁华俗甄陶借化工服畴敦本计师俭返淳风圣德如天大阳春与物同九州齐击壤
　　帝力洵无穷
　　恭拟初夏新晴较射　　　　　　汪士鋐
　　较射及新晴风清画鼓声弸云近日丽的晕入花明饮羽三联妙鸣弓叠中惊
　　圣朝方教让决拾敢谁争
　　春日侍直
　　畅春园卽事四首　　　　　　　　张廷玉
　　侍値蓬山侧春光又一年绿芜酣宿雨红杏破轻烟燕羽穿帘幕禽声答管弦摊书忘昼永钟漏隔花传灵台风物好和气自成春在藻鱼吹浪衔芝鹿近人繁花迎翠辇芳草借雕轮最爱寻芳蝶蹁跹趂钓纶锦石桥边路簪毫日日过柳阴春水曲花外暮山多雨洗檀栾竹风流窈窕萝银河天上泻下界沐宏波闲堦容小立露草有余芬松影团成幄花光散作云远霞高处见清籁静中闻徙倚牕前石衣沾紫藓纹
　　乾隆三年
　　圣主躬耕耤田诗六首【有序】　　　　　张廷玉
　　钦惟我
　　皇上
　　治应璇图
　　功调玉烛
　　绍重熙之统绪
　　昭广运之精神学耨仁耕法干行而不息春生夏长符厚载以无疆
　　德意滂流
　　恩膏沦浃万方在宥弥深宵旰之忧勤六府孔修惟冀
　　雨旸之时若
　　颁来纶綍畴咨何啻于再三
　　赐出金钱赈恤已逾于万亿薄海戴解推之德敷天蒙
　　乐育之休犹复
　　厪念田功经心穑事卜上辛而祈谷诹吉亥以
　　躬耕常伯陈仪甸师赞事炉烟夜泛方廻扇影于斋宫漏箭晨催蚤听
　　銮鸣于
　　御路和风卷斾林霭光浮澍雨随车土膏脉起千官剑佩掩映于烟村露墅之间七校骅骝蹀于麦垅桑畦之畔言循紫陌载
　　涖靑坛修祀事于先农致斋心于后稷香飘寳篆瞻淑气之氤氲乐按云琅听仙音之缥缈洁粢盛而告偹神降康年陈酒醴以居歆
　　帝膺福祉遂乃更衣大次秉耒中田服苍犗以遄来随
　　绀辕而逓进杏花旖旎遍拂
　　珠旒菖叶纷敷亲承
　　玉趾靑箱啓处播嘉种以蕃昌黛耜移时敷上腴之沃衍
　　皇心无已数宁限于三推礼制有经功更勤于一墢爰
　　停缥轭旋
　　陟丹台观禹甸之畇畇乐周原之膴膴载芟载柞公卿班爵以服畴曰畬曰菑兆庶赴功而终亩恍见烟蓑雨笠绘无逸以成图如亲蔀屋茅檐谱豳风而入颂
　　宸用豫众志咸孚乃瞻
　　北阙以言旋犹顾东郊而在目靑圻赤壤均沾
　　帝泽无私白叟黄童共识
　　天颜有喜自此膏流
　　御廪屡丰占妇子之宁行看粟满神仓
　　繁祉锡曾孙之嘏臣廷玉情深望岁功愧爲霖授耒当年亲睹艰难之业扶轮此日欣瞻继述之隆敬献芜词用扬休美五日风十日雨长符有道之
　　昌期千斯仓万斯箱永卜太平之
　　景运诗曰
　　宣室勤民事春郊驾
　　六龙占辰周太史撰器汉司农翠幕连云布靑坛列陛重下方频送喜耕凿尽
　　尧封
　　给复频年
　　诏敷天雨露滋农方储九稔
　　帝更念三时警跸传宫正催耕掌甸师绀辕行渐近春意满东菑
　　缥缈云韶曲朱衣引就班公卿随
　　凤盖父老拜
　　龙颜绣壤扶犂去芳畴布种还太和弥宇宙
　　宵旰尚思艰
　　瑞雨飘林际千邨极望同西山岚翠合南亩土膏融笠影秧田水歌声柳岸风
　　皇情多悦豫秀麦倍靑葱
　　终亩方
　　旋斾如防砥道平草防抽绀甲禽语啭仓庚
　　帝德崇无逸
　　天心鉴至诚雨旸看应候岁岁咏坻京
　　劳酒先霑
　　赐觞行近
　　御筵调羮惭燮理珥笔幸承宣世已登三五人忻取十千愿将神保惠敷锡遍垓埏
　　恭和
　　御制咏竹元韵　　　　　　　　　　鄂尔防万竿蔽千亩深翠缬繁阴自有凤鸾集曾无苔藓侵虚中涵妙理疎节动高吟日月移寒暑终年祗此心
　　敬和
　　御制六月十八日初霁恭侍
　　皇太后园中游赏元韵　　　　　　　鄂尔泰兰殿
　　慈晖永龙池霁景多
　　一人崇色养六月纪欢歌花笑鸟争舞荷香鱼戏过骊珠四十颗手捧乐云何
　　热河纪事八首　　　　　　　　励廷仪
　　蜿蜒环翠岭高下建
　　宫垣拱极千山伏朝宗万壑尊边陲天广大民物日孳蕃总被阳和泽冬泉水自温
　　地占佳山水
　　离宫辟一隅花繁怜溜暖谷稔喜田腴
　　宵旰只民事官曹必汝俞孰云万方远呼吸念肥癯风土敦厐地天敎界两京湖山据胜景图缋锡嘉名花比蜀中锦禽欺陇上鹦几回登岛屿不复羡昆瀛好景
　　帝开先从游逾十年鹿鸣窥舞鹤鱼跃狎飞鸢船舫廻兰棹骅骝立锦鞯防邀
　　天一盻万象解登仙
　　屋斜无定向随意筑林邱城市千峯逼山村万井稠有居仍逆旅无客是闲游伏暑崇朝雨凄然敌九秋清切依
　　山殿文啓别庐溪云霑砚席岩翠滴衣裾旣惬烟霞性重栖鸾凤居自惭还自喜故旧得应徐
　　数来山厌熟屡僦爱居新
　　行阙罗英彦晨星数旧臣合围窥苑树刺眼叹花身珥笔人垂老重番扈
　　北廵
　　云归山雨足风泛药苗香退食从容后时鲜次第尝南荣施翠箔北戸展书牀一卷眞消受翛然六月凉
　　恩赐砥石山绿砚一方　　　　　　　励廷仪良砚颁词馆殊荣满艺林雅能随珥笔时复伴淸吟质润神逾静光凝湼不侵千秋资利用从此砺臣心
　　万寿诗六首　　　　　　　　　　　蒋廷锡帝德超千古斯文迈百王典谟同
　　睿制云汉仰
　　宸章丽日辉尧殿薰风集舜廊万年调玉烛击壤咏时康
　　覆载同天地
　　皇心本至公法寛皆乐土租免屡年丰戸戸阳春里人人化日中
　　圣恩无以报三祝效呼嵩
　　上苑莺啼日宫墙柳绿时烛花翻寿字阶草结神芝北阙迎仙驭南山进玉巵祥云开雉扇端拱美无爲初日曈曈晓龙楼曙色开景星明北极紫气满东来玉帛陈阊阖冠裳列上台万方齐拜舞欢忭动春雷春色蓬莱阙金炉起瑞烟瑶光十四月椿树八千年舞凤歌琼席轻花拂
　　御筵从臣皆饮德相与醉钧天
　　圣代祯祥集山川报太平碧桃迎日艶垂柳飏波晴紫雾金门霭红云玉殿明无疆歌
　　万寿功德大难名
　　恭和
　　圣制初夏新晴较射　　　　　　　　蒋廷锡绿草射塲平西山乍雨晴角弓开月影飞羽劲风声手敏频穿鹄心和不失正雍容揖让意观德协
　　皇情
　　汤泉　　　　　　　　　　　　蒋廷锡
　　白石丹砂水延年并菊泉阳从天性发暖得地功全气蕴千山雨膏流万顷田汤盘有述作
　　圣德日干干
　　恩颁
　　御苑各色牡丹敬读
　　圣制恭赋　　　　　　　　　　　　蒋廷锡选取名花种移将
　　御苑栽万枝云锦合五色画屏开深浅随风见高低映月来
　　皇情吟咏处草木感
　　恩培
　　圣寿万年诗八首　　　　　　　　　查愼行瑞霭凝
　　丹陛祥烟防
　　紫宸万年三月节四海一家春礼乐调元化讴歌属圣人敷天多望
　　幸特爲举时廵
　　睿虑周遐迩
　　皇猷冠古今尧堦三尺土舜乐五弦琴
　　德自重熙洽
　　恩因寿恺深万方均雨露造物本无心
　　见説山东叟欣观德化成蠲租怜嵗俭赐粟惠春耕不息天行健无私帝好生活人逾百万轸防荷
　　皇情
　　翠岫三千丈崔嵬上岱宗金泥除汉策玉检陋秦封旂拂天门树云开日观峯仙山留五老拥盖候
　　飞龙
　　川岳怀柔后乾坤奠丽中安流归
　　圣算平土奏
　　神功桑柘连村远来牟接畛同不敎传警跸到处听呼嵩
　　一览江天濶长流
　　圣泽深晴霞开海面塔火照波心
　　御墨蛟龙势仙韶鸾鹤音扶桑占喜气来徃快登临千顷玻璃色重爲
　　明圣开
　　奎章悬日月
　　睿藻焕楼台桃柳乗时放烟波拂棹来湖山眞有幸直似小蓬莱
　　秦淮民望切归路又重经二水春波绿三山爽气靑香烟迎不断
　　翠辇过还停爱戴心如一争看万寿屏
　　五月五日侍直
　　畅春园防
　　恩赐馔恭纪二首　　　　　　　　　钱名世榴火朱明节蓬山紫府天膏分
　　仙鼎味香帯
　　御厨烟蒸暑消淸籞
　　恩波湛玊泉侍臣俱饱德异数一时传
　　别苑尘氛外灵池岭翠旁有花皆向日无树不招凉防缕千丝细蒲根九节香天中开午运霁景正舒长






　　皇清文頴巻六十九
　　钦定四库全书
　　皇淸文頴卷七十
　　诗
　　五言律诗
　　甲辰仲春
　　上祀朝日坛恭纪　　　　　　　　　钱以垲大采春光丽寅宾曙色鲜槐坛迎
　　御仗桂燎起祥烟帝典昭钦若王宫举吉蠲曦轮新献瑞重珥纪尧年
　　恭谒
　　福陵　　　　　　　　　　　　　　吕履恒太祖龙升处巍巍近斗杓南天千岫拱中夜百灵朝廊庑丹如昨松杉翠不雕仰瞻佳气聚常在五云标
　　石匣　　　　　　　　　　　　刘　岩
　　千巗磐石匣一线宛蛇行出塞无多路防秋有旧城马依残垒卧人入乱山耕犹听斜阳外呜呜畵角鸣
　　古北口　　　　　　　　　　　刘　岩
　　古戍勒兵屯千峯拥一门犬牙交塞口鸟道揷城根寒燠天分划山川气吐呑夕阳驱马过烟满碛沙防
　　鞍子岭　　　　　　　　　　　刘　岩
　　天畔揷山棱盘盘防百层石危循磴歇峰峭拨云登朔吹旋崕瀑寒声裂窦氷未曾镌姓字孤负碧崚嶒
　　黄土梁　　　　　　　　　　　刘　岩
　　后岭连前岭天根倚石根峭崚熊耳防穹洞虎牢门鸟路穿云过蹄踏雾昏中原囬睇处宁独华嵩尊
　　台拱卽事　　　　　　　　　　吕耀曾
　　禹甸山河外遐陬版图有苗皆向化无处不懽呼絶域风雷动
　　皇仁雨露濡莫言台拱逺已见好规模
　　赋得帐殿欝崔嵬应
　　制　　　　　　　　　　　　　　　阿克敦野净秋光里云开帐殿中双旌摇晚照万马动西风烟重山逾紫霜轻叶未红时廵当嵗稔
　　圣藻仰天工
　　哈宻　　　　　　　　　　　　阿克敦
　　蕞尔伊吾地西通路正赊衣冠别防古城市类中华引水能知稼分畦善种
　　圣朝深防惜村落有人家
　　使囬伊里　　　　　　　　　　阿克敦
　　絶域皇华使双旌岭外看廿年兵事息一诏逺人安虎穴探非易岩关闭亦难
　　圣谋天意合归路少春寒
　　东科尔寺　　　　　　　　　　徳　龄
　　一统华夷盛三秋旌斾遥市城通古塞绥抚到天骄西极烽烟息东科海雾消雍容持节客羞説霍嫖姚
　　大通河　　　　　　　　　　　徳　龄
　　山断得平路揺鞭渡大通千峰晴入画一水澹涵空狐兎营深窟鹰鹯识顺风惭无绥远略观猎赋徒工
　　浑水　　　　　　　　　　　　徳　龄
　　塞水含泥浊源泉出石淸波摇博望节岸撤亚夫营已见洗兵甲还期润偶耕降胡过万帐烟火乐西成浑源州【磁硖浑源神谿等八水合而浑流注桑干】　　　高　斌
　　八水源泉浑河流日向东千峯云岭路一径雁门通山蓄元灵气人涵太古风冀方沾徳化
　　帝力颂无穷
　　读书　　　　　　　　　　　　高　斌
　　山水林泉兴春江花月吟细寻天下乐防竟读书深朗诵湏危坐研精自惜隂还应手加额多谢古人心
　　乾隆三年
　　圣主躬耕耤田恭纪六首　　　　　　熊晖吉运啓三阶泰时和万国丰升馨亲穑事无逸重田功天廥阳辰合农祥土脉融勤民称盛典忭舞尽呼嵩祈年春首举农祀更相仍报本崇司啬陈辞命祝丞神光纷烱烱阊阖矗层层秬鬯惟馨逺精禋意已升穜稑储先岁犁鉏出尚方作甘爰稼穑敦俗在耕桑柳拂霓旌转花迎羽盖翔天田邀
　　驻辇野老亦承光
　　绀幄霏微里瑶台杳霭间桑麻通井邑雨露遍河山终亩齐簔笠从耕列佩环眞看入藻绘有喜动
　　宸顔
　　龙衮瞻云近鹓班就日髙丰亨由
　　帝力宵旰爲民劳嘉植骈珠穗良畴浸玊膏拜飏羣贺瑞九奏叶仙璈
　　枫陛勤如此茅檐意若何犁云趣引犊耕雨急鸣簔铜雀徴祥早鳐鱼纪瑞多普天皆力穑大地畅年和
　　乾隆三年
　　圣主临雍礼成恭纪八首　　　　　　梁诗正云汉昭囬日光华糺缦年
　　一人承大统
　　景运迈中天典学
　　君心切
　　临雍
　　圣道宣儒林纷有喜忭舞荷陶甄
　　道徳符
　　宣圣文章接
　　素王崇儒风愈古
　　视学典重光凤辇桥门驻鸾旂璧水扬莘莘看彦士迎拜辟廱旁
　　黄屋隆华构笙镛入奏频观光増裔胄
　　释奠及王春舞列威仪备尊罍濯溉新载稽三献礼天子特躬亲
　　圣
　　圣心相契尊崇礼日跻宫墙伊古仰藻翰自
　　天题徳表尼山峻光悬列宿齐祗今瞻谒次炳耀序东西
　　礼备生徒集升堂
　　讲幄开昕徴循旧典雨化被羣材性道探微防钦明仰睿才
　　一人崇圣学奎斗朗中台
　　钟鼓三雍盛趋跄庶尹多圜桥俱俊秀敷化叶菁莪锡赉周衿佩
　　恩华被玉珂
　　圣朝文徳洽伦叙奏熙和
　　共庆儒风畅从知士气兴典隆羣辟奉教立万方承盛与鸿都埒荣逾虎观升育才诚本计
　　天府重贤登
　　自分循墙陋荣叨侍从行右文遭
　　圣代习礼纪虞庠统识源渊合
　　恩流芹藻香遂歌忻有愿才乏愧长杨
　　乾隆四年
　　圣驾南苑大阅恭纪八首　　　　　　汪由敦干羽尧天洽车书禹迹同顺时稽令典撰日整元戎七徳扬
　　神武三驱振古风不湏刋石鼓
　　盛烈迈车攻
　　淸跸向长杨鸣镳出建章九旗悬日月万骑蹴氷霜帐殿毺暖旗门组练光骁腾健貔虎肃肃羽林郎地是周灵囿城连汉上林华旃驰日驭绀宇伫天临沙路飞尘净松臯积翠深
　　离宫时暂驻端不为从禽
　　甲帐拱中枢辰旗辨正隅玉鞭驰騕褭宝纛拥蝥弧令举吟龙角营开合虎符气酣金鼓外雷动万人呼日角瞻
　　天表
　　亲廵骠骑营秉旄森豹尾按辔俨龙行韎韐威容壮戈鋋节制明六军同抃跃挟纩此时情
　　周官司马法风后握奇经迭进娴师律环生变阵形千行飞电紫万道涨烟靑却望高台上森严衞百灵六钧神力劲一发耀
　　天威旋斾仍余勇呼鹰更合围采翎迎日丽锦翼傍云飞
　　恩赉叨蕃锡欢同奏凯归
　　诘戎非耀武偃革诞敷文喜气融成雪和风卷阵云阳囬轩律正歌阜舜弦薰谟烈承
　　三后垂衣仰
　　圣君
　　圣驾南苑大阅恭纪二首　　　　　　程盛修南苑搜苗地
　　三朝翠辇临保邦原在徳御众不防钦栉沐开基逺绸缪属望深雅歌传
　　睿藻犹是绍庭心
　　帐殿中权肃
　　天威震叠时百年丰镐泽万队虎貔师钲鼓团精鋭风云听指挥太平櫜戢久仍见鄂褒竒
　　圣驾南苑大阅恭纪四首　　　　　　宋　楠禁籞丹霄逈
　　帷宫翠嶂开虹梁飞放泊仙岛水云隈豹尾千官集龙旗
　　万乘来
　　至尊亲讲武初
　　幸晾鹰台
　　七校羽林郎鸣镳出建章风霆驰号令日月焕旂常阵合军容整师贞
　　庙算长泰符星象正弧矢注天狼
　　甲帐临芳甸霓旌翊桂宫车徒司马法千羽有虞风睿藻光文徳戎衣
　　念武功丕承扬大烈忭舞万方同
　　阊阖和銮入钩陈肃队还淸霜乘北陆霁雪在南山太液
　　恩波渥重门羽衞闲昆吾连
　　御苑囬望五云间
　　圣驾南苑大阅恭纪四首　　　　　　鹤　年轩管迎阳日虞琴解愠年九围声敎洽七徳武功宣防仗龙游转华林虎旅骞
　　圣朝修古制万骑赴平川
　　云物开新霁
　　銮舆指幔城蓂敷三叶翠雪丽六花晴金鼓轰雷动旌旗耀日明师中严号令气象壮升平
　　天子亲敎射驺虞应节详期门咸踊跃羽衞各腾骧龙虎千军列风云八阵张指挥雄畧逺盛事迈岐阳国典搜苗大
　　皇猷继述隆选徒扬政令振旅被仁风雅韵
　　天葩发懽声
　　圣泽融
　　銮囬齐虎拜震叠万方同
　　圣驾南苑大阅恭纪六首　　　　　　观　保有严共武服无逸太平心
　　元化兼温肃
　　神功冠古今礼颁修战法乐奏凯歌音
　　南苑旌麾满军门
　　翠辇临
　　宇内直宁谧多年颇牧闲
　　王师常不用兵法愈能嫺虎豹三千士骅骝十二闲廵营
　　亲玉趾行阵屹如山
　　咫尺近
　　天威红云映紫微星连君子鹄箭出
　　九重闱端冕临牙纛垂裳易甲衣嵩呼诸将列一一授兵机
　　冬日如春日
　　君恩挟纩温龙光千仗合虎拜万云屯风劲笳声壮星明斾影翻欢腾营幕彻牧马散平原
　　复
　　诏从田狩旌为左右和网开三面濶禽落九霄多驻驆麒麟苑前驱苜蓿坡遥瞻
　　宸翰洒朱雁被弦歌
　　洗兵呈瑞雪不独报丰登允矣
　　文谟显钦哉
　　武烈承明明珠斗见奕奕剑光腾举动天人合千秋运景兴







　　皇清文頴卷七十
　　钦定四库全书
　　皇清文頴卷七十一
　　诗
　　七言律诗
　　渊鉴斋观鱼　　　　　　　理密亲王允礽
　　防灔波光傍玉除修鳞游泳自舒徐依蒲借藻羣相得舞濶揺深纵所如百道飞泉当槛合一清镜入牕虚临流到处歌于牣总被汪洋
　　圣泽余
　　太液新柳　　　　　　　理密亲王允礽
　　御苑垂杨二月时银塘曲曲正流澌囬环水映靑罗带浩荡春融碧玉枝一片轻隂依凤沼千条嫩叶拂龙池灵和昔日风流甚不及当今雨露滋
　　庆雨　　　　　　　　　理密亲王允礽
　　三时农事重时和
　　圣主精诚感召多梅雨平添三尺水麦秋还听两岐歌神臯积润融靑壤绣陇清风荷绿蓑芳草垂杨村畔路可知沾洒尽
　　恩波
　　陪
　　驾幸五台山　　　　　　　　理密亲王允礽凤刹虹幡碧落悬盘空磴道白云穿上方恍在诸天外积雪疑从太始前山号淸凉澄法界地开功德引飞泉曼陀花雨纷纷落总爲
　　君王种福田
　　菩萨顶雪月　　　　　　理密亲王允礽
　　山川皎洁一时匀始信空王道力眞蓬海三千皆种玉绛楼十二不飞尘侵衣夜色浑疑昼绕
　　座寒光未觉春总为
　　圣神徴瑞应万年有道福骈臻
　　金莲花　　　　　　　　理密亲王允礽
　　塞外奇葩带瑞烟却从陆海吐金莲名同西华原无别色借中央倍觉妍映日似分黄繖影临风欲傍
　　御袍鲜承
　　恩入夜还防
　　召宝炬先排
　　法驾前
　　恭侍
　　圣驾阅视河隄　　　　　　　理密亲王允礽河干芳草正萋萋
　　辇路逶迤接大隄新緑渐添杨柳岸春烟多在杏花蹊行宫日近千官集平野云连万幕齐淮浦昔闻忧水国祗今瑞麦满平畦
　　湖心亭　　　　　　　　理密亲王允礽
　　凤艒龙艑任溯洄波心突兀起楼台盘旋水向中间绕淡远山从四面来照眼云霞随日丽忘机鸥鹭拂波廽笙歌迭奏
　　宸襟合愿挹梅花献
　　寿杯
　　玉兰　　　　　　　　　理密亲王允礽
　　茏葱芳树倚云端仙掌亭亭映玉栏开处毎知春欲半飞来却讶雪初残瑶台日丽生香暖湘浦风高入佩寒一自天随题句后木兰舟上好同看
　　榴花　　　　　　　　　理宻亲王允礽
　　上林开过浅深丛榴火初明
　　禁院中翡翠帘垂新叶绿瑚笔映好花红画屏带雨枝枝重丹灶蒸砂片片融独与化工迎暖律年年芳候是薰风
　　樯灯　　　　　　　　　理密亲王允礽
　　防茫暝色起前川万盏红灯飐浪圆高拂林梢明碧汉倒廻水底丽珠躔光澄烟雾遥如觌影射蛟龙夜不眠知是
　　御舟经宿处众星尽拱北辰悬
　　过天津衞　　　　　　　理密亲王允礽
　　津门形胜
　　帝京东襟带沧瀛左辅雄际海云霄瞻日近满城烟火庆年丰千村盐荚熬波白万里帆樯浴浪红最是升平王防盛梯航络绎此来同
　　赋得青归柳色新　　　　理密亲王允礽
　　春光淡沲午风和一色垂杨碧缕搓浅黛乍沾新雨足轻隂偏傍野桥多坐当密处莺先觉染到深时水欲波造物无私如有意片帆未遣拂烟过
　　吴中农家多蓺菜春深黄花徧野偶赋
　　理密亲王允礽
　　细筛金粟缀瑶簪短陌长阡一色深斜带柳隄黄不辨界开麦陇緑微侵香来四面栴檀海绮散千郊锦绣林未识东皇陶铸巧风光总入荷锄吟
　　飞来峰　　　　　　　　理密亲王允礽
　　灵鹫高峰俨画屏飞来竺国记图经危梯下瞰呼猿洞逺霭遥连放鹤亭树不辨名浓淡绿【樵人言山树约四百种多不能辨】石如染黛浅深靑意行更喜泉声彻琴筑泠然尽日听
　　竹花　　　　　　　　　理密亲王允礽
　　爲爱临流凤尾斜不将丹粉鬬春华贞姿已放千梢翠修干深垂万箨花月影忽筛纹错落风茎未改骨槎枒多应预兆江郎梦班管纷披五色霞
　　冬至陪祀
　　南郊　　　　　　　　　　　恒温亲王允祺金阙钟鸣夜未阑南郊济济防千官
　　乘舆已命苍龙驾卤簿遥趋太乙坛自幸随班瞻盛典正逢吹管送严寒河清海晏年年庆每向
　　圜丘侍玉鞍
　　皇太后万寿无疆诗　　　　　恒温亲王允祺西池广乐奏钧天凝望璇宫起瑞烟梅吐一枝香正永蓂舒三叶歴方绵须知寳殿承欢日总是
　　慈闱强饭年自愧称觞无以佐惟歌小雅九如篇
　　乾清宫侍宴　　　　　　　　恒温亲王允祺仙禁初舒一叶蓂瑞云时向玉阶停尧樽香满春前举天语温多醉后听无限恩光分几席始知乐事聚家庭年年此际陪欢宴四海雍和万类宁
　　奉
　　诏举家得游
　　御园诗以志喜　　　　　　　恒温亲王允祺无限恩光下九天欣看尽室赋游仙漫从瑶草琪花里直到银河阆苑边楼阁开时霞气涌山峦起处日光悬君王定有那居庆稽首还歌在藻篇
　　恭和
　　御制饯大学士李光地暂囘闽省诗
　　淳度亲王允祐
　　理学渊源诵大儒位隆鼎鼐赞
　　皇谟虞廷昔日都俞美
　　圣世今朝德泽敷暂向南闽歌泰运还瞻北斗忆干符恩荣此际赓歌盛
　　睿藻秋风饯远途
　　玉兰花应
　　制　　　　　　　　　　　　淳度亲王允祐艶阳春霭正芳时
　　凤阁花开碧玉姿彷佛淡云凝宝树依稀白露缀琼枝氤氲香气浮烟篆皎洁清光泛水池得侍
　　膝前同胜赏咸歌膏泽沛恩滋
　　热河夏日卽景　　　　　淳度亲王允祐
　　四面垂隂覆緑杨深深庭院昼方长半牀古帖从容赏一缕清烟自在香卷幔不知炎日苦披襟正値午风凉闲来一望无穷趣帘外山光接水光
　　赋得殿阁生微凉　　　　淳度亲王允祐
　　好风应候自南方习习吹来殿阁凉苑外毎摇杨柳緑水边时送芰荷香消将暑气都应尽解却烦心顿已忘长日飘飘人自得远天不觉又斜阳
　　畅春园夏日应
　　制　　　　　　　　　　　　淳度亲王允祐佳辰又喜逢深夏是处园林带早凉岸外緑杨垂似带枝间好鸟啭如簧人家共被薰风远物类齐欣化日长岁岁年年依
　　膝下晨昏咫尺接
　　恩光
　　扈
　　驾祀
　　方泽　　　　　　　　　　　淳度亲王允祐炎炎九夏景方中喜见
　　方丘大礼崇长日更劳
　　天子驾顺时特报
　　地祗功羣瞻肃肃馨香荐共睹雍雍俎豆丰自是至诚能感格和风甘雨乐融融
　　南郊礼成恭纪　　　　　　　淳度亲王允祐龙楼向晓
　　銮舆发肃肃
　　郊坛举旧章仰看九霄星尚灿喜逢万国日初长乐和并奏箫韶响礼献同瞻俎豆光有道太平开景运相观云气尽凝祥
　　望
　　陵　　　　　　　　　　　　淳度亲王允祐祥烟佳气拥层峦郁郁葱葱作大观四野廽环如凤翥诸山高耸似龙蟠规模直向天中起形势疑从掌上看整辔遥思
　　前代烈
　　兴朝基业万年安
　　扈
　　驾谒
　　陵　　　　　　　　　　　　淳度亲王允祐迢遥一望郁苍苍烟霭云岚带瑞光万代共瞻
　　先泽远
　　一人亲展孝思长山前细听箫韶奏松下时陈俎豆香尽仰发祥从此地自今永世卜遐昌
　　桃花寺
　　行宫　　　　　　　　　　淳度亲王允祐
　　桃花古寺接崔嵬郁郁烟云带晓开塞外新瞻
　　行殿耸天边常喜
　　翠华来人过池影氷初合僧诵经声日防廻处处太平风景好
　　宸游独幸得追陪
　　早朝　　　　　　　　　淳度亲王允祐
　　晓入天街漏未阑遥瞻瑞色满
　　朝端辉煌银烛连星灿缥缈红云带露看仗下龙旗纷五色
　　殿前鹭序集千官太平
　　圣主垂裳日拜舞呼嵩万国欢
　　送
　　驾　　　　　　　　　　　　淳度亲王允祐欣逢
　　圣世举时廵况复良辰正小春肃肃旌旗悬日月悠悠道路净埃尘沾
　　恩拜舞连千里戴
　　泽欢呼遍万民共喜阳和生
　　帝辇太平处处沐
　　深仁
　　迎
　　驾　　　　　　　　　　　　淳度亲王允祐圣朝雨露遍遐方天上
　　銮逥日月光自是人间心共慰况当
　　膝下喜弥长千官敬迓云旗下万姓欢呼
　　玉辇傍遥识瑞烟兼紫气相随一路报嘉祥
　　恭祝
　　兄雍亲王寿　　　　　　　　怡贤亲王允祥朱邸筵开介寿时
　　九重恩眷集繁禧纯诚自是承
　　欢本仁厚端爲受福基三岛露浓培玉树小春风暖防璚芝年年愿傍青鸾队拜献南山祝嘏词
　　奉和
　　兄雍亲王早起寄都中诸弟元韵
　　怡贤亲王允祥
　　凉风习习卷纱帷花影刚随日影移纨扇罢挥知暑退袷衣初试觉秋迟喜闻鱼雁传芳讯更捧珠玑慰逺思屈指邮亭迓归骑洗尘先奉酒盈巵
　　奉和
　　兄雍亲王山居偶成元韵　　　怡贤亲王允祥莲漏无声鸟不哗山中习静味偏赊间寻别院新栽竹坐数前溪未放花小岭日高松影直方塘风过水纹斜太平盛世身多暇着屐擕笻踏浅沙
　　奉和
　　兄雍亲王春园读书元韵　　　怡贤亲王允祥紫燕穿帘西复东一庭柳絮飏春风书开缃帙迎新绿砚试端溪防落红雨霁霞光明户牖日斜香篆出房栊分隂珍重攻文史益信前贤蕴不穷
　　题乐志图　　　　　　　　庄亲王允禄
　　安荣全荷
　　圣恩周乐志园成不外谋勺水拳山藏曲折小亭疎槛足优游野花随意凭开谢嘉客忘怀任去留大隐湏知城市稳个中容与更何求
　　子普荷
　　圣恩颁赐名茶防扇等珍物诗以勉之
　　庄亲王允禄
　　擎来珍品自
　　瑶宫尽室欣传
　　圣泽隆咫尺
　　天顔聆
　　寳训片时
　　温语沐
　　仁风伏知
　　帝德眞无际仰报
　　皇恩在此中感颂衷情难悉展惟宜黾勉读书工
　　嘉陵江舟行　　　　　　果毅亲王允礼
　　千里江声一艇收【唐元微之有千里嘉陵江水声句】水牕烟景接山邮桃花新涨惊雷转石黛苍波到海流【韦应物听嘉陵江水声诗雷转空山惊杜甫诗嘉陵江色何所似石黛碧玉相因依又元微之诗苍溪县下嘉陵水入峡穿江到海流】秀叠锦屏长不卷【锦屏山在嘉陵江南峡】天清月峡曲相投朱栏靑壁重重数絶胜凝眸望喜楼
　　热河
　　行宫应
　　制　　　　　　　　　　　　果毅亲王允礼滦河北拱万山层别殿轻飚扫郁蒸
　　清跸朝从黄道出天阶遥见紫云凝披襟风拂瑶林树入座凉生玊盌氷观稼省耕眞乐事舜弦声里颂升恒
　　嘉谷二首　　　　　　　果毅亲王允礼
　　六御廵秋出上方中田省敛重农祥零瀼玉露连茎秀掩冉金风五穗香龙尾
　　赐观夸頴栗豚蹄称祝满仓箱嘉禾篇帙今遗逸愿续豳风谱乐章
　　国宝民天重岁时嘉生同頴自离披江茅无用夸三眷陇麦还防秀两岐谷熟名乡称上瑞禾兴改邑叶昌期
　　圣朝原不徴符纬寒暑惟求免怨咨
　　新燕　　　　　　　　　果毅亲王允礼
　　草香微透绿萋萋掠地红襟一剪齐帘影乍晴春社雨梁防仍带去年泥客心恋主非无定絮语依人不厌低试逐流莺寻好处上林近在
　　凤城西
　　帝京十景诗　　　　　　　果毅亲王允礼
　　琼岛春云
　　靑帝逥銮入太微瑶峰面面覆云衣爲霖有意晴还湿出岫无心暖未归乍见金枝蟠翠岭旋看紫盖防彤扉从龙霄汉非难事五色时时傍
　　六飞
　　太液晴波
　　荣光五色帝时多鱼藻诗成发棹歌织女机丝通汉水影娥台榭瞰汾河
　　翠华高揭空中月彩枻遥添雨后波浪説瀛洲绕禆海蓬莱一水碧嵯峨
　　居庸叠翠
　　太行东下势如奔三叠高台虎豹蹲到海仍鞭苍石去际天惟度白云防车书万里通南服锁钥千秋壮北门逥首狼烟都不耸桑麻影里罢边屯
　　蓟门烟树
　　蓟邱雨过碧云横远树迷离逗早晴日射柔条含霭重风吹眠柳着烟轻透春娇鸟花间哢碾碧香车镜里行最是阳和多景物浮埃不动酒旗平
　　西山霁雪
　　羣玉山头望欲空
　　帝城云母列屏风花开琼树轻烟散玉满蓝田晓日烘芝草谷深迷四皓
　　御炉香暖醉三公仙郎白雪今犹和尽与终南景色同
　　卢沟晓月
　　太白离离北斗横修途舆马戒装行凄迷寒月征人影断续荒鸡旅店声南服长征通鲁衞东流分入幽并石栏桥下周京路十里晴沙似掌平
　　金台夕照
　　萧条落叶隔溪闻寂寞荒台一径分暮霭横空遮远树归鸦将子入重云雄师已压齐东郡骏马应空冀北羣惆怅千年一囬首高城白草自斜曛
　　玊泉垂虹
　　石磴盘纡走白虹泠泠环佩和松风乍看防灔空中泻应有江河絶顶通练影平分高碧翠落花低逐
　　御沟红镐京自昔神灵宅瀍涧东西辑瑞同
　　南囿秋风
　　十二离宫木叶稀
　　宸游玉辂绕朱旗秋分银汉传清露天上金茎傍紫微御栁眠时新雁过渚莲稀处野鸥飞邹枚侍从多情豫别苑时时望
　　衮衣
　　东郊时雨
　　春日横塘翠瀫添菖蒲如防緑芊芊燕栖茅舎泥犹湿鸠拂桑林羽未便南陌游人双屐雨东畬田叟一簔烟隂阳无复忧愆伏珥笔应书大有年
　　春草　　　　　　　　　果毅亲王允礼
　　不辨江蓠与杜蘅东风吹处一时生西湖冉冉寻芳路南浦萋萋送客情细雨迷离添杳霭夕阳掩映更分明垂鞭最忆花时节河畔靑靑纵马行
　　题唐六如画渔翁即用六如自题原韵
　　果毅亲王允礼
　　一櫂烟波是胜游投竿举网日悠悠歌残桃柳三更月醉遍蒹葭万顷秋雨滴孤篷应破梦风飘长笛总无愁全家尽识沧洲趣啸傲同登舴艋舟
　　赋得风来花自舞　　　　　諴亲王允秘
　　众卉鲜妍不染尘和风披拂到阶频千枝骀荡全无力万朶轻盈别有神曲径飘来香婉转方塘映去体停匀春园到处皆堪赏何事歌台羡舞人
　　冬至早朝　　　　　　　　諴亲王允秘
　　律转升新佳气催玉绳遥报早春囬日临锦戸初添线雪霁香阶欲放梅晓景氤氲凝
　　殿阙云光灿烂防蓬莱千官拜舞
　　瑶墀下华祝嵩呼献
　　寿杯
　　赋得斜日半江明　　　　　諴亲王允秘
　　一片澄波晚霁鲜斜阳掩映半川前晖残逺岫横江度影入归帆傍防牵水色溟蒙连暮霭山村羃防带炊烟楼头极目长天外转讶隂晴着景偏
　　赋得草色入帘靑　　　　　諴亲王允秘
　　禁院风和曙景微一帘晴影带朝晖阶前细草承金佩砌下芳茵映锦帏緑杂苔防长入户晓含露颗欲沾衣小斋自觉延幽赏彷佛平郊麦浪肥
　　松风　　　　　　　　　　諴亲王允秘
　　防度风吹庭院淸松枝潇洒泛涛声浓排山面千重嶂翠扫林间万壑鸣野鹤惊飞凌碧落仙人乘驭下蓬瀛最怜入夜供淸听还胜新篁奏管笙
　　春波泛艇　　　　　　　　諴亲王允秘
　　淑景衔波滑笏流晴光霭霭泛轻舟逺横畧彴如虹影緑涨平塘似鸭头烟柳舒条垂短岸新萍牵蔓漾芳洲数声欵乃临溪度惊起前滩两两鸥
　　霜柳　　　　　　　　　　諴亲王允秘
　　瑟瑟微飔度柳寒霜摧落叶满溪滩烟浮逺岸秋容淡风过疎林碧缕残防处靑山空暮霭一湾碧涧自淸澜逥思旖旎三春日倐忽经今不忍看










　　皇清文頴巻七十一
　　钦定四库金书
　　皇清文頴巻七十二
　　诗
　　七言律诗
　　重阳
　　乾清宫侍宴赋诗恭纪　　　　和亲王昼
　　九日筵开焕彩霓承
　　恩叨侍未央西韵分秘册亲臣送序洒
　　天章御笔题献瑞金英凝雨露传觞玉液浸玻瓈载赓既醉歌无极捧日红云绕殿低
　　栁絮　　　　　　　　　　和亲王昼
　　垂杨千树翠成围踠地柔丝拂落晖春晚渐催花信去絮轻还傍緑隂飞随风荡漾侵帘近度水飘揺防石稀几度余寒还料峭可堪供缉薄绵衣
　　赋得柴门临水稻花香　　　和亲王昼
　　隐隐江村有数家柴门向处稻初花陇头经雨香才透塍畔迎风穗欲斜溪水一湾临晓镜笙歌千部聼鸣蛙今年弥望平畴好祝满篝车愿未奢
　　十月朔颁时宪书　　　　　和亲王昼
　　正朔颁来瑞气新仙蓂一荚长
　　枫宸垂衣拱手瀛寰治钦昊勤民节序均九有山川归禹服万邦时月协虞廵在廷稽拜齐赓祝
　　寳祚长绵万岁春
　　晴雪早朝　　　　　　　　和亲王昼
　　积素凝辉绕禁林丹墀济济列冠簪天边轻散初阳彩殿上遥传雅乐音佩玉声传残漏度炉烟暖辟晓寒侵九重德意如春普虎拜同倾向日心
　　燕山八景　　　　　　　　和亲王昼
　　巃嵸琼岛矗层空防缀春隂胜画工瑞气缤纷瑶草緑祥光缭绕玉芝红露华不坠高峰湿烟翠轻披茂树笼最是
　　宸游佳丽处时闻箫管五云中【琼岛春隂】
　　西风凉入景澄鲜太液波揺散曙烟乱飐荷珠惊白鹭斜催雁字没遥天岸傍蝉咽疎林响水面鱼吹翠带牵无限遐心何处着蒹葭玉露思悠然【太液秋风】
　　凌空泻处玉龙飞霭霭晴云掩映宜似练逺从千涧落如虹直向九天垂停原有盈科势溅沫非无润物时坐对更添吟赏趣斜阳红抹影参差【玉泉垂虹】
　　千岫参差
　　帝阙西银屏一素辉齐树枝尽是琼葩缀樵路都为玉屑迷淡抹晴霞浑似绮暗融朝日未成泥丰亨来岁端堪卜靉叇祥云入望低【西山晴雪】
　　迢递郊原古蓟门森浓树色带烟昏长空低接迷浓淡逺郭平拖互吐吞渺渺緑芜连
　　帝里重重翠黛映山村南楼极目浑难辨一幅青山渲染防【蓟门烟树】
　　晨钟初动晓苍苍月照芦沟白似霜车马纵横连倒影星河踈淡黯清光往来人迹长桥上断续鸡鸣曲岸傍指顾
　　帝城佳气绕千村灯色已辉煌【芦沟晓月】
　　居庸万仞势峥嵘地设天开巩
　　帝京树影笼葱烟乍散山光紫翠日初生古原近带溪流急碧落遥看雁阵横形胜何须夸百二好凭渥泽被寰瀛【居庸叠翠】
　　崔嵬遗迹仰金台燕赵山河一望开闲挂斜阳催晚去还看暮影逐烟来余霞片片浮红绮归鸟声声度緑槐厚礼招贤成已事乐生端的不凡才【金台夕照】
　　赐柑恭纪　　　　　　　　　　和亲王昼千头封蜡自江南异味新甞齿頬甘皮灿朱囊香细细瓤分琼片数三三
　　颁来祗觉清芬满擘处还看翠液含自是
　　圣恩常广洽上元未到便传柑
　　赐哈宻瓜恭纪　　　　　　　　和亲王昼圣泽旁敷岂有涯西藩土物献
　　皇家禁中荐处初呈味盘里分来并拜嘉香雾霏霏清扑鼻甘泉防防冷侵牙旧闻五色传佳种从此东陵未足夸
　　赋得青山长对巻帘时　　　和亲王昼
　　院落无尘惬素心苍苔緑树映森森门迎黛色层峰近帘巻春风列嶂深横绕岚烟三面画暗分峦影一堦隂闲来书简披吟处字里长疑翠色侵
　　雍正七年十一月某日阙里
　　文庙上梁前二日庆云见
　　上躬诣太学致祭用答鸿庥恭纪二首
　　和亲王昼
　　銮舆夙驾瑞烟披华盖缤纷映彩旂
　　天赐祥云辉阙里
　　帝陈盛典飨
　　先师隆文万古瞻
　　昭代释奠三雍仰
　　令仪自此儒风光日月钦崇不数汉唐时
　　庙貎新崇焕栋梁庆云五色丽祥光非徒糺缦呈佳瑞可识离明动上苍
　　圣主钦儒隆典制英才际防合腾骧只今释奠成均日炉霭纷披礼乐彰
　　古柏　　　　　　　　　　和亲王昼
　　古柏横斜布翠隂卧龙盘鳯鬱森森髙枝百尺凌寒壑黛色千重映碧浔翠傲风霜知劲节纹纒苔藓见贞心孤高未许寻常友只有庭前緑玉篸
　　喜雨二首　　　　　　　　和亲王昼
　　云气防蒙欲润衣及时灵雨洒霏微香衢轻压红尘静麦坂齐翻翠浪肥巧燕恋巢飞屋角牧童袖笛向柴扉濯枝润叶饶生趣
　　圣德通天天不违
　　精诚何用祷西宫黙感穹苍慰
　　圣万顷平畴揺碧浪一天霖雨降鸿蒙无风却喜今朝足不卜应知此岁丰流泽如膏堪载笔南山翠黛瑞烟笼
　　海潮应月　　　　　　　　和亲王昼
　　钱江渺夜萧寥看到轮圆识早潮浪叠直如堆白雪月盈眞欲透清霄桂宫蟾兎浮苍色碧海蛟龙逐怒涛千古竒观劳羡想何时登覧越山椒
　　雨中山翠　　　　　　　　和亲王昼
　　西山耸峭列屏风雨后看来逈不同高岫半藏朝雾里翠螺遥防碧霄中数重树色苍苍绕几朶云峯淡淡笼那得生绡长十丈临牕泼墨倩颠翁
　　赐读
　　御制冬至斋宫诗第二章奉
　　命恭拟敬呈
　　御览　　　　　　　　　　　　和亲王昼干干惕若宿
　　斋宫黙贯天人夙夜中祗以寸心通
　　上帝总因万姓祷
　　苍穹律囘葭管丰年兆气转鸿钧大地融崇祀精诚昭感格
　　躬膺福禔永无穷
　　乾清门侍直　　　　　　　　怡亲王晓
　　五更斜月见鸦飞旭日将升啓曙晖金阙向明钟乍动玉墀待旦漏初稀瑞云绕处开黄道湛露凝时近紫微鸳鹭班齐承
　　诏防御香偏染侍臣衣
　　暮春即事次韵　　　　　　怡亲王晓
　　园中小筑似农家十里舟行看落花夹岸千条杨栁线绕堦一簇牡丹芽轩开北牖飞春雨门对西山映暮霞待到夜防人静后蓼滩深处聼鸣蛙
　　元日早朝口号　　　　　诚隐郡王允祉
　　太平景物乐春光元日趋朝拜
　　圣皇银烛辉煌开万户金炉缥缈转千廊和风微动簪缨队曙影徐分鸳鹭行玉帛来同齐献祝樽倾北斗庆年芳
　　秋日
　　乾清宫应
　　制　　　　　　　　　　　　诚隐郡王允祉九重宫殿秋初届瑟瑟凉风彻禁林暑向西山全敛退云飞北阙半晴隂玉阶澄净浮尘逺丹陛辉煌瑞霭深自愧庸才承
　　诏命拜飏何幸抒微吟
　　中秋扈
　　跸塞外校猎　　　　　　　诚隐郡王允祉
　　塞垣红叶晓霜催櫜鞬严装扈
　　跸来满月雕弓飞鹭羽嘶风鐡骑震龙堆晓峰云影千旗合夜火星连万帐开秋狝
　　圣朝循故事飞熊还载后车囘
　　圣驾南廵防
　　恩以途间
　　御制诗文赐示恭纪二首　　　诚隐郡王允祉帝歌瓠子即平成
　　宵旰精勤更省耕物在春台皆自乐野张行殿见舆情民瞻彩舸花前拜马避嘉禾栁外行过沛横汾徒羡美宸章全是为苍生
　　时迈乘阳辇路遥
　　宸游非为物华饶河沉璧马波涛静
　　诏下金鸡贯索消万国冠裳迎
　　圣禹四方云日觐
　　神尧篇章训诰皆师古徒解敷词笑六朝
　　随
　　銮驻跸于桦榆沟
　　行宫恭纪【时五月朔二日】　　诚隐郡王允祉
　　山林佳趣自然生塞外
　　离宫选胜成滦水东流琴韵切嶤峰西上梵音清野花含笑新霑露茂树乘时正向荣扈
　　跸初来逢午日愿将蒲酒贺
　　文明
　　赋得禁城春色晓苍苍应
　　制　　　　　　　　　　　　诚隐郡王允祉率土同欢大地春车书人物共维新金门早布阳和令玉宇均沾
　　造化仁淑气晴光开晓日祥风丽景庆佳辰
　　御园绕贺三元节
　　寳殿还歌
　　万寿椿
　　癸已岁
　　皇上六十万寿大庆恭祝二首
　　诚隐郡王允祉
　　华渚虹流景运开中天云物正昭囘北辰环见诸星拱南极光连
　　帝座来品类欢心归寿域乾坤佳气满春台万年枝上宫莺啭惠日和风遍九垓
　　日新干健庆
　　皇躬垂拱无为致郅隆万物生成资厚德
　　一人天地让全功六旬花甲循环转五纪恩波逺近同不用廷臣金镜进共知
　　宵旰在深宫
　　元日早朝　　　　　　　　愼郡王允禧
　　斗柄先回
　　帝座春喜逢黄道防元辰气融海岳乾坤晓光满楼台日月新雉扇徐开瞻紫极鹓行拜舞觐枫宸
　　圣皇有道生为德早共阳和布泽匀
　　渔人　　　　　　　　　　愼郡王允禧
　　平铺春水碧粼粼好在浮家泛宅人杨栁风轻晴晒网杏花雨细晚投纶棹歌互答青山近铁笛闲横白月新自是此身无繋恋一帆何处不通津
　　雪后早朝　　　　　　　　愼郡王允禧
　　积雪清消紫陌尘银杯逐马带随轮光分明月千门晓枝缀琼花万树春九鼎香烟飘彩仗五云晴色拥枫宸太平预卜丰年瑞早识垂衣
　　圣治淳
　　丁未四月十二日
　　恩赐
　　御园避暑读书恭纪二首【有序】　　愼郡王允禧
　　朱明应令暑气方殷遽被
　　温纶仰防
　　天眷
　　恩深太液在尧天舜日之中居近清都挹瑶岛蓬池之胜竹埤避暑寕知赤日当天藻砌招凉不防清风入戸挥毫芸阁花香与墨气俱浮肄业纱牕松籁共书声逺叶乃赏欢之未已忽惶愧之曷加凡以三夏之嬉游俱系
　　九重之爱防爰疏短引敬赋七言非图擅文藻于当时
　　只欲矢涓埃于他日已耳
　　承
　　恩直拟上清虚瑶岛频年
　　赐起居夭矫苍松眠古鹤连牵文藻趁嘉鱼一帘花雨催吟笔十亩浓隂防读书到处莓苔皆可坐不须洒扫到籧篨
　　雕梁乳燕学呢喃池靣荷抽緑渐添深树笼云湘簟冷闲堦过雨石苔纎披书静喜山当牖琢句清看水隔帘竟日炎威飞不到晚凉庭院玩新蟾
　　上元夜　　　　　　　　　愼郡王允禧
　　九陌祥烟夜景賖通宵寳马度香车月明银汉三千界灯艶春城十万家星焰别飞天半彩荷开不作水中花游人共道升平乐处处笙歌笑语哗
　　送僧住西山　　　　　　　愼郡王允禧
　　寥天孤鹤任鶱飞一年来卓翠微入定自铺黄叶坐闲行应伴白云归林间素侣经行惯物外心知见靣稀拟向杼山问诗法擕笻蜡屐叩禅扉
　　桐露堂十月望后夜集　　　愼郡王允禧
　　松火炉红玉漏迟轻霜剪剪扑帘帷人来月白风清夜酒熟橙黄橘緑时共许谭诗留欵洽何妨説劔骋雄竒重煨芋栗开残酌星斗防干坐莫辞
　　元日陪
　　驾叩觐
　　慈宁宫
　　崇庆皇太后礼成恭纪长句　　　愼郡王允禧太平
　　天子拜
　　慈颜虎卫鹓行趋百官日丽
　　萱堦笼瑞霭风廻
　　兰禁扫春寒寰中共覩千年胜
　　膝下新承万国欢何幸
　　两宫清切地追随长在五云端
　　盛京四首　　　　　　　　　平郡王福彭
　　王气葱茏拥鳯城开天景运在
　　陪京山环水绕雄闗立虎踞龙盘
　　帝业成瀍涧卜居垂大统邠丰啓宇着先声至今竹帛传无敌一旅师当百万兵
　　龙盘鳯翥拱
　　三陵长白山绵瑞霭凝天授神明
　　眞主出家承谟烈
　　圣人兴烟霞塞外岚光逈楼阁云端海气腾咫尺寳城防告祀巍峩仙阙歴阶升
　　宫殿重重紫禁端维
　　皇建极肇三韩栉风沐雨规模大辟莾披榛社稷安论定礼仪崇
　　七庙分颁功赏防千官歌风沛邑増遐思奕禩长承创业难
　　营州东与冀州连往代相承有革沿箕子益封新版宇公孙分旧山川烟尘秦汉纷争苦城郭金辽割据偏此日车书成一统太平风化被无边
　　途中中秋防驿
　　赐御果恭纪　　　　　　　　　平郡王福彭见説清秋节令佳月明银汉浩无涯九天捧
　　诏云程逺列马腾风驿骑赊湛露淋漓甞御果
　　深恩委曲念皇华一时异数传营幕感激三军不忆家甲寅元旦【是岁戊寅朔立春合年月得三寅岁徳胜于东方为兵占佳兆】
　　平郡王福彭
　　亦有遐荒献岁杯和风可共斗杓囘占时岁德三寅聚稽首单于万里来翠色遥临仙仗栁清香应发上林梅尧天泽沛朝元日塞草都因淑气催
　　庚戍元旦【得新字】　　　　　　贝子普
　　节啓三阳岁籥新东皇佳气布芳辰锦城瑞霭千门丽大地韶华万户春隔牖鸟声初睍睆傍檐花色已精神朝来六宇沾
　　恩泽何限龙光接
　　紫宸
　　九日登香山来青轩步杜工部九日蓝田崔氏庄
　　韵　　　　　　　　　　镇国公德普
　　豁目层峦宇宙寛登临九日有余欢泛瓢共浥茱茰酒探菊同簪桑叶冠落日浅衔红树晚横溪深鎻白云寒飘然忽动烟霞想石屋山房次第看
　　早朝　　　　　　　　辅国将军博尔都
　　洞门晓啓接天安剑佩琳琅拥百官北极晴云连树暝西山落月上衣寒疎星影动明金阙残漏声沉度玉栏独愧无才兼岁晚
　　圣恩回首报应难
　　小至日斋宿天安门晓望
　　辅国将军博尔都
　　律转阳回祀防坛禁门清漏肃千官星河欲落神宫静剑佩无声晓帐寒树隐残霞标露柱乌惊明月绕仙盘五云阙下遥相属佳气登台次第看
　　喜长沙岳州捷音踵至　辅国将军博尔都
　　惊涛疾下恢三戸竹破长沙与岳州岳麓毒岚三箭定洞庭风浪一帆收江通蜀道原输锦海隔珠崖本贡球早晚成功报
　　天子好擕图籍载轻舟
　　南苑　　　　　　　　　辅国将军博尔都
　　城南御气动昭囘羽葆参差帐殿开落日归来盘马埒春风吹上晾鹰台长杨苑侧金笳发细草原头画鼓催自有词人夸羽猎眼中多少上林材
　　万栁堂　　　　　　　辅国将军博尔都
　　高堂翠绕栁千条振防登临入绛霄日影渐移云覆槛泉声不散雨过桥山盘曲径看人小花布重隂隔市遥莫怨章台攀折手月明还有客吹萧
　　喜晴　　　　　　　　辅国将军博尔都
　　缓歩园林爱晚晴云开斜日袭衣清高天乳燕迎风语老树寒蝉带湿鸣门静尘随车辙减堦闲苔逐履防生衔杯幽独无余事赖有残花照眼明












　　皇清文頴巻七十二
　　钦定四库全书
　　皇清文頴巻七十三
　　诗
　　七言律诗
　　南苑扈
　　跸恭纪四首　　　　　　　　　　张玉书
　　离宫落日驻和銮槖笔惊闻召讲官匹马频嘶沙路软千林遥拂暮烟残天低翠幔星疑曙月转朱旗漏未防最是
　　宵衣勤访道经函常向夜深看
　　长槐夹陛捧瑶编入对分班拱细旃帘卷朱丝风自静函开金殿日初悬身依咫尺
　　龙颜近字叶宫商
　　玉防宣空愧管窥无寸补朝朝香案染炉烟
　　平沙玉勒拥龙媒豹尾风清
　　万乘来羽防连云花外立雕弓如月栁边开伫看露布驰三防遥播
　　天威下九垓寄语征南诸将士甘泉早奏凯歌囘晨装警跸苑风清大纛飞文射日明
　　绣衮遥瞻霄汉逈牙籖还向
　　御筵横罏香肃穆飘轻幄
　　銮辂从容出幔城却讶从官分队列三千犀甲一儒生
　　孝陵陪祀恭纪三首　　　　　　　　张玉书鼎湖春断廿年余几度朝
　　陵动玉舆此日寝园申裸享遥天风木重欷歔词官礼肃牺尊荐侍从班齐雁翼舒谒罢攀号纷雨泣野乌啼咽夕阳初
　　丰碑突兀御阶傍玉轴丹青石室藏令甲自高唐六典规模直陋汉三章南金东箭输天府垂矢和弓列尚方缔造
　　恩深贻燕逺宵衣大业付
　　今皇
　　迢递周垣隧道崇削成双阙表幽宫龙依奥宅千峰绕神拥诸天一气通石马夜嘶银海月朱旗朝闪碧防风徘徊曲磴松楸路咫尺
　　音容想像中
　　南书房
　　赐膳恭纪　　　　　　　　　　　　张玉书寒星拂曙漏声徐清切天门候
　　起居
　　温防召趋丹禁闼
　　御香同展锦函书珠盘六膳晨餐渥雪椀三浆旰食余臣朔饱恩翻自愧廿年槖简术全疎
　　耕耤礼成恭纪三首　　　　　　张　英
　　东郊淑景转和风穜稑朝来献六宫禹甸三千开穑事姬年八百肇农功云依
　　銮辂金根外春满龙旗黛耜中自古惟陈无逸训君王亲与万方同
　　乘时秉耒践尧封九扈齐飞拥
　　六龙陇畔授鞭京兆尹坛边进耜大司农青旗千畆公卿集缥轭三推父老从俭德由来兼孝德迎神此日撤歌钟【以国忌停用乐】
　　协风遥迓翠华新正是农祥应律辰粟荐神仓亲享帝恩流御廪重勤民祀农坛畔三时庆观耤防边万寳陈华黍登歌书大有遍将劳酒
　　赐诸臣
　　南苑
　　讲筵恭纪三首　　　　　　　　　　张　英行宫清閟晓垂裳棐几先陈
　　黼座傍
　　圣主勤民兼讲诵儒生报国借文章乍含鸡舌瞻天表近傍龙鳞识御香况是土阶崇俭德图书道已接羲皇细旃广厦集簪裾正是甘泉避暑初阁啓迩英朝进讲筵开崇政早陈书栁风细拂炉烟外莺啭稀闻昼漏余喜见孝经通卫士诵声常聼满星庐
　　圣主崇文轶古今缥囊随
　　辇入华林春秋不辍符天健寒暑无分见
　　帝心千树周庐青入座五云垂葢结成隂虞廷蓂荚初开遍好迓薫风鼓舜琴
　　南苑扈从讲武恭纪二首　　　　　张　英
　　平时讲武近岐阳甲胄春搜出建章洛水旌旗周甫草面京词赋汉长杨
　　御围云气成龙虎天廐星精本骕骦画防雕弓森羽卫射生羣与奉
　　君王
　　畿南地旷接滹沱
　　宸跸来游淑景和马散平原春草緑幕连芳树晚烟多云边影疾韝鹰落栁外风鸣猎骑过日暮天清西岭出居庸层嶂逺嵯峨
　　赐樱桃恭纪　　　　　　　　　　　张　英讲筵人退五云端分得含桃出
　　禁防荐
　　庙祗因先百果承
　　恩旧许赐千官锦林初傍
　　宫云摘翠笼犹沾晓露漙饱食盈筐叨
　　圣泽火珠光映水晶盘
　　赐白樱桃恭纪　　　　　　　　　　张　英朱果频经
　　赐上方忽看素质满瑶筐堆从玉椀初难识泻向银盘但有香鸟未敢衔疑雪片冰堪相映总珠光水晶帘下初擎出风味宜含晓露甞
　　赋良马二首　　　　　　　　　张　英
　　天闲龙种本星精一片桃花万里行金勒乍衔疑电绕玉鞭初动觉云生逺随日驭过青海遥逐霞光度赤城幸傍
　　銮舆称上驷调良独擅渥洼名
　　顾影
　　天街灿锦鞯骅骝得傍
　　圣人前华山归马修文日冀野登防市骏年芳草每衔仙仗里红泉常饮
　　禁云边从来骐骥如君子伯乐欣逢与共传
　　康熈十二年十月十二日
　　特赐讲官紫貂白金文绮时同赐者学士【臣】赐履侍读学士【臣】正中【臣】臻【臣】廷敬侍讲【臣】在丰编修【臣】
　　方蔼【臣】鹤龄【臣】英八人　　　　张　英
　　霜华晓日映
　　龙楼讲幄帘开
　　玉殿头
　　温语九天传鳯诏轻寒十日
　　赐貂裘颁从
　　御府香云绕衣傍炉烟紫气浮冰雪顿防皆
　　圣泽阳春偏荷
　　主恩优
　　清班日侍
　　禁廷隂温饱无求本素心珥笔方惭糜重禄承恩况复赐南金九龄曾上千秋鉴蕴古还陈大寳箴自愧涓埃全未答但镂银管効讴吟
　　紫殿披香带晓开青缣
　　内府出新裁山龙幸际垂裳盛缝掖惭无濯锦才宫绣缤纷云外卷
　　天章璀璨日边来愿将俯念诸臣意衣被苍生遍九垓
　　扈从南苑防
　　赐直庐饮馔恭纪二首
　　【先是上于讲筵谕学士傅逹礼曰翰林官清苦廵行扈从所】
　　【以备顾问资讲劝也无令艰于资装嗣后帐幙饮食马匹器具皆令给于内府永着为令】
　　张　英
　　侍从晨趋
　　御苑东直庐特赐傍
　　行宫顿防野色风霜急眞觉
　　皇仁覆载同卷幔正逢明月满摊书相对夜灯红儒生何幸分帷幄常在鸾旗豹尾中
　　丹地年年愧素餐躬承
　　渥泽海天寛侍朝每得分仙馔扈跸还教领大官赐粟恩光沾玉粒调兰香气出金盘毎从退食公门后覆餗常忧欲报难
　　除夕
　　养心殿侍宴　　　　　　　　　　张　英
　　深殿宵沉寳炬然岁除欣侍五云边歩随
　　仙仗陪鹓鹭坐近
　　天香聼管弦栢叶分行传玉琖椒花送暖入琼筵渐知温律阳春早拜手
　　君恩又一年
　　元日
　　养心殿侍宴　　　　　　　　　　张　英
　　暖日和风漾鳯城履端清防在承明楼前晴雪消金掌玑上春星转玉衡三殿班聨同恺乐万方歌舞祝升平欣沾元日
　　恩辉早聼奏钧天第一声
　　上元侍宴恭纪二首　　　　　　张　英
　　干羽虞阶海澨清传柑时节宴承明檐低星月千灯绕庭舞鱼龙百戯呈天保颂飏因乐恺
　　皇情欢豫在升平请看此夕同民处九陌笙歌满鳯城宵临
　　别殿敞琼筵画鼓声催火树然碧落烟消双月映紫澜风定万珠圆千枝忽涌金波桂十丈频开玉井莲叠赐竒观眞异数浮槎星汉忆当年
　　五台山新贡天花至
　　特颁手勅分赐恭赋　　　　　　　　张　英灵岳珍蔬贡尚方欣从
　　紫禁沐
　　恩光清芬逺带山岚色鲜洁犹含石髓香
　　圣藻温纶深雨露仙厨异味重琳琅同时
　　宠赉成佳事千禩流辉照玉堂
　　恩赐高丽人参恭纪　　　　　　　　张　英紫团名重旧
　　神京【紫团参名东坡有紫团参诗】琼液金枝色最莹山泽常看云气防海天朝映日华生俯怜弱质宜仙草
　　特赐灵芽荷
　　圣情时饫甘香同湛露胜含鸡舌在西清
　　恩赐
　　御笔临苏轼诗一巻草书唐诗二幅恭赋二首
　　张　英
　　君王清燕侍臣知棐几常临白玉墀披巻爱当明月夜挥毫多在晚凉时湘帘香绕书千帙春殿云生墨一池地近九霄饶雨露名笺新
　　赐曲江诗【御笔书唐诗有曲江烟栁之句】
　　坡仙楷法今犹在草圣新题墨未干秀色松筠千岭上竒姿鸾鹤五云端【臣】叨
　　寳翰重颁渥人比瑶光一见难自幸此身依日月拂牋常奉万年欢
　　恩赐
　　内府防丝药物恭纪　　　　　　　　张　英节近天中景物和琼琚沾
　　赐出鸾坡缤纷色映临风佩飘香侵叠雪罗
　　圣泽岂需灵药防
　　君恩还较防丝多玲珑宫样人争识似曵云霄紫玉珂
　　侍从
　　西苑进讲恭纪四首　　　　　　　张　英
　　清时避暑驻离宫竹坞花溪
　　辇路通水殿凉分芦荻雨山亭香满芰荷风坐临空翠鸣弦里静聼飞泉
　　讲幄中
　　圣主一编犹在手干行不息与天同
　　云影天光自窈防蓬莱宫阙俯沧溟緑槐枝覆鸳鸯瓦碧涧光揺翡翠亭乳燕掠波穿绣户水禽接翅过芳汀【微臣】窃侍迎凉殿拜手甘泉敢勒铭
　　龙旗飘拂照盘涡芳景来游御画舸云度石桥微雨歇波生莲渚晚凉多嘉鱼喜傍兰桡跃溪鸟欢迎翠辇过水木清华幽赏地仙源端可接银河
　　陪辇行宫讲诵余隔溪欣得傍
　　宸居垂杨影里摊书巻流水声中掩直庐晓露新荷开沆瀣夕阳高树对扶疎传呼小艇花间泊观稼亭西近玉除
　　防
　　恩命供奉臣周道写臣小像装潢成轴
　　特赐恭纪二首　　　　　　　　　　张　英十载清曹近玉墀
　　经帏秘阁许追随忽闻
　　恩泽传宫使为写仪容遣画师香近
　　御炉薫绢素墨和仙露防须眉三毫頬上频添取多在天顔指顾时
　　潘岳中年髩有星自将疎野叹仪形披裘只合栖山泽鸣玉何堪着
　　殿庭麟阁勲名惭竹帛瀛洲文学媿丹青惟惊蒲栁沾恩渥敢效丰裁问九龄
　　防
　　恩赐
　　内廐鞍马恭纪　　　　　　　　　张　英
　　中夜房星降紫霄长鸣顾影独萧萧花骢逺自西川贡金勒新从
　　内廐调嘶入宫云看揽辔光生衢路羡聫镳朝朝栁下青骊穏蹀躞春风玉蝀桥
　　平滇南诗六首【有序】　　　　　　张　英
　　皇帝御极之二十年滇南既平俘馘来献寰海内外截然宁谧盖自屡年以来经营四方上厪
　　宵旰至此底厥成事羣臣飏颂神武比于无竞之烈皇帝谦冲弗居临轩申
　　命以谓
　　天心眷祐
　　祖宗灵承以克臻斯耆定又念四方赤子疮痍初起袵席未安将士荷戈八载劳勚待泽吁恩并在今日于是展告
　　郊
　　庙崇号
　　两宫发德音下
　　明诏沛维新之大泽布休飬之深仁所以巩固丕基嘉惠元元者至矣盖武功之后焕以文德戡乱之余继以致治
　　圣心未甞以天下既安而稍自暇逸也【臣】既祗献升平颂以扬廓清之盛复敬撰律诗六章叙捷闻之懽忭美庆典之矞皇铺事纪实昭鸿骏焉
　　君王指顾定滇中絶徼炎荒
　　圣泽通益部火云天际扫昆池鲸浪日南空投戈喜惬休兵志因垒眞成不战功步辇早趋长乐苑
　　慈怀先与慰深宫
　　次第讙传遍九逵侍臣先许贺
　　彤墀丹屏方见
　　天顔喜赤子还萦
　　圣虑慈万户刍茭输驿路八年戈甲顿王师亲聆倍觉愚衷感拜手仁言百代垂
　　帝德如天本好生惟教貔虎瞰孤城釡鱼自见鲸鲵灭箪食仍闻士女迎六诏何曽惊夜柝百蛮犹不废春耕乌防乌撒咸归化洱海波澄看洗兵
　　升平大典庆如林底定还劳
　　睿虑深肃借明禋扬
　　祖德勤将肆类答天心恩周九服光图史孝逹
　　重闱冠古今舞勺歌雝追盛事功成一代纪元音遥聼
　　鳯诏万方同温律吹从玉殿风狱纵赭衣求讼简赋蠲赤县恤民穷花村鹊报茅檐喜棘寺鸾栖犴户空兵气尽销佳气满普天甘雨庆云中
　　盈庭喜气集臣工经纬訏谟仰
　　圣聪云合羣方归旧服星罗宿将定元功羽干载舞期同乐华黍登歌愿屡丰手建太平千万禩无疆
　　寳祚庆厐鸿






　　皇清文頴巻七十三
　　钦定四库全书
　　皇清文頴巻七十四
　　诗
　　七言律诗
　　赐假南归恭赋纪
　　恩诗四首　　　　　　　　　　　　张　英【臣】心寸草由来久未敢封章逹
　　至尊每见青郊陈麦饭思乘春水到柴门上书幸恕愚情廹
　　当宁偏承
　　诏语温廻忆此身依日月芸编香案十年恩
　　典学筵开久侍观龙绡棐几碧云端风亭展巻都防暑温室披图岂避寒日旰坐当楼影直宵分聼彻漏声残法天行健诚稀觏蠡见惟愁测海难
　　自离疏屩入觚棱碧落丹霄十二层别苑毎随临水殿御筵常近读书灯静从秘阁聼铃索晚向天街望玉防检防平生
　　恩遇地涓埃酬答媿无能
　　鸡舌乍辞文石陛羊肠重踏碧山岑陈情敢有懐乡意拜
　　命弥増恋
　　阙心缱绻难违芸阁侣低徊还惜
　　禁庭隂年来供奉衔
　　恩句暂向东臯泽畔吟
　　丙寅七月初九日
　　赐食于西苑并
　　赐法琅炉瓶匙箸香盒各一具同被
　　恩赉者五人左都御史【臣】廷敬礼部侍郎【臣】干学侍读学士【臣】士竒编修【臣】杜讷【臣】英时为翰林掌院
　　学士　　　　　　　　　　　张　英
　　西巘秋光满
　　上林传来
　　赐食
　　禁庭隂芙蕖照水红栏逺秔稻吹香
　　御苑深湛露同沾
　　明主泽豳风作颂侍臣心几人曾到甘泉馆栁岸花蹊取次吟
　　内制薰炉出禁阑镂金错采碧琅玕
　　御筵移得香犹在温室分来火未寒沉水烟常凝玉篆博山云自起龙团
　　赐书百卷家藏久棐几湘帘与对看
　　昌瑞山晚眺　　　　　　　　　张　英
　　地接东溟海气黄桥山弓剑枕崇冈千林春色还秋色万岭朝阳与夕阳云近
　　园陵多靉叇月临闗塞逈苍茫几廻歩屧鸾旗后涕泗西风
　　辇道傍
　　乙亥六月二十日奉
　　召至畅春园
　　赐食于韵松轩
　　赐宴于渊鉴斋宴毕敬观
　　御书于佩文斋
　　赐御笔书扇并红白千叶莲各一瓶恭赋四章同召者户部尚书【臣】廷敬原任左都御史【臣】鸿绪学士【臣】藻少詹事【臣】士竒太常少卿【臣】杜讷督捕理事官【臣】防恩侍讲学士【臣】防庻子【臣】岳颁及长男
　　侍讲学士【臣】廷瓒　　　　　　张　英
　　时和鸣鸟聼雝喈避暑亭臯惬
　　圣懐苑栁凉生
　　宣政殿渠莲香绕读书斋林幽地静烟霞古径转谿廻水石佳惟有侍臣
　　恩眷渥木兰舟泛到
　　蓂阶
　　万几临御久精勤暇日
　　皇情涉典坟窓度竹风弥静逺帘垂花气更氤氲芸香披巻侵晨色莲漏观书逹夜分水变墨池何足讶琳琅千轴尽奎文
　　遏云亭畔列芳丛景物人间逈不同玉蕊乍惊天上树荔枝初见岭南红雕栏鸟语曈昽日水殿兰香澹荡风总是生成饶雨露擢英竞秀碧霄中
　　自昔诗称玉井莲锦堂今见露华鲜重防异种蓬壶客碧藕竒姿太液仙缾贮荷香分渥泽舟移花影度晴川一从拜赐芙蓉阙日日清芬几席前
　　侍宴外藩郡王
　　赐石榴子恭纪　　　　　　　　　　陈廷敬仙禁云深簇仗低午朝帘下报班齐侍臣蚤列名王右使者曽过大夏西安石种栽红豆蔻火珠光迸赤玻璃风霜歴后含苞实只有丹心老不迷
　　讲筵
　　赐紫貂文绮白金恭纪三首　　　　　陈廷敬去岁含毫侍
　　玉墀锦裘天上拜
　　恩时衣冠曙色交
　　龙衮鹓鹭春温集鳯池
　　禁苑久依簪笔地直庐重咏
　　赐貂诗微劳一髪何曽効轻暖频年媿
　　圣慈【赐貂】
　　紫襭青绫出尚方
　　恩深奏谢阁门旁机丝巧度金梭月刀尺频霑锦绮香袖拂螭头炉气暖步随龙尾佩声长许身
　　衮职无能补空睹宫衣满箧箱【赐文绮】
　　荣光
　　赐予报重重内里分金勅御冬赤县尚镌初进字瑶函才启
　　御前封记
　　恩未忍输泉布索米重教罄釡钟不羡长门工卖赋腐儒执简庆遭逢【赐白金】
　　奉
　　命祭告北鎭　　　　　　　　　　　陈廷敬使星十道出
　　王城独奉函书到上京大漠北来砂碛尽神山东望海云生莺花旧日朝
　　陵路杨栁春光出塞情曾是
　　翠华游歴处临轩故遣侍臣行
　　世祖章皇帝御书正大光明四字
　　上御制题防勒石
　　赐观于
　　内殿恭纪　　　　　　　　　　　陈廷敬
　　曾侍
　　先皇近玉除龙鸾重捧九霄书
　　两朝寳翰辉天府奕叶奎文映
　　禁庐典册星云光绚烂勋华日月气扶舆还思开国规模逺金匮藏编在石渠
　　圣德万寿诗十二首【有序】　　　　　　陈廷敬伏惟德并干行纯嘏允符函盖光齐日照遐龄永配曦轮欣逢景运之隆庆洽承平之盛阳春发育喜万彚之防庥化域和恒咏九如而献祝【臣】廷敬恭覩我
　　皇上祯符诞握寳箓膺居正体元备圣人之全徳履仁蹈义跻天下于咸宁有生民未有之竒道隆三古兼前代未兼之业功盖百王文命敷而风教式于九围武烈昭而声灵振乎八极既高荡荡巍巍之绩复溥穹穹厚厚之恩偕闿泽于神人徧讴歌于中外盖以肇天极而修人纪用是阐
　　皇纲而恢
　　帝纮昔当初临宝祚之时正是孝事
　　慈宁之日
　　重闱问以为君何欲我
　　皇答曰图治爱民曾传
　　圣语于当年言为经而辞为纬果见太平于今日治已定而功已成犹思由后以视今毎念谨终其如始廓明德新民之量广锡类不匮之原存心飬性以逹天主敬立诚而体道
　　容仪清穆肃雍殚昭事之防
　　斋祓洁严享祀尽明禋之实危微精一接统绪于勲华濂洛闗闽防渊源于邹鲁籖分甲乙探册府之藏巻歴丹黄发图畴之秘西清东壁古今絶企夫
　　天章二典三谟前后允推夫
　　御制并虞廷之什义兼周雅之长超唐人之篇理取宋儒之正冠六文而首出迈八体以遐标玩程颐即此是学之言契神化于形声之内爱公权心正笔正之语运经纶于文字之中宫漏未移已布千言于纸上封章才罢早廻万象于毫端贯乎百家而我学不厌游于六艺而惟圣多能玉尺仪天溥博如天之大土圭候日昭明如日之新春搜夏苗适修军国之礼投戈讲艺不防弧矢之威凡此躬行心得之精微具见
　　帝德宸修之广大奉
　　东朝之鼎飬允矣孝慈操北斗之玑衡皇哉作述龙楼鳯阁光华朗映前星玉叶瑶枝芳馥长凝丛桂克勤克俭建昭代之仪型是训是行彰清时之法守体节用之指约省百倍于前朝益下之规德泽频施于万姓惜金钱于太府无非寛闾左征徭减玉食于尚方正以裕民间积贮时颁涣汗蠲逋岁至再三屡沛丝纶赐免动逾千万当爰书之覆奏必恻怛于
　　宸衷祥风转草色于圜扉协气应星光于贯索夫自端居燕寝无时不以黎庻为心至于问俗观民随在必以补助为事銮车驾而需云布庆翠旗指而解泽滂敷河淮为国计攸闗疏瀹悉
　　圣谟所示山川永奠春囘禹贡之区漕挽咸宜人乐我朝之制良由无逺弗瞩视万里如目前以故靡举不神运天下于掌上在昔逆藩蠢动致劳天讨遐施一怒而安四海之民一举而靖三方之乱彼有元之余裔曽负固于穷边奋我武之惟扬七旬弗俟殄累朝之不逞弥月而平海不扬波郡县尽防湾之地野无斥堠享王来域外之人迨喀尔喀归依帱冐之中廼噶尔丹自弃生成之外
　　神谋独防
　　庙算无遗朔漠
　　三临铭勒天山之表羽林大捷尘清瀚海而遥慕义向风日出悉冠裳之防同文合轨月支皆职贡之邦惟
　　圣主过化而存神故
　　王师有征而无战所以行焉斯效动罔不臧总明目逹聪之休集思广益之美自执河魁之柄
　　睿照遐周髙披天镜之光物情毕鉴规模逺令甲宣昭转输通辽海之舟航水利兴西北之农亩积仓平粜以逮穷檐发粟截漕以苏泽国邮传用恤而恩渥舆徒鹾税是轻而惠流商贾頖宫璧水奉箴劝以欣荣鱼服豹韬感投醪而鼓励仕循资格而立贤无方才许荐扬而用人惟巳时施仁于后世每致悯其嗣人念臣子末路之艰见覆载兼容之大凡沾雨露思竭涓埃共荷帡幪罔酬髙厚今者欢呼遍于率土忭舞极夫含生云灿星辉转洪钧于一气麟游鳯集开寿域于遐荒八千岁为春秋筹増太乙亿万年齐甲子世跻华胥昔天保颂冈陵推诚受禄及豳风陈忠爱归向称觥【臣】廷敬忝列侍从之班幸际雍熈之代伏覩
　　圣德广运同欢
　　万寿无疆谨献
　　圣德
　　万寿诗十二首管窥蠡测而莫罄歌衢撃壌以难名【臣】
　　不任踊跃欢忭之至
　　防符运启
　　帝图昌还识流虹绕电祥鳯歴纪元天并永龙飞当午日初长仙桃结子春三月御栁垂条岁万行正是艶阳逢
　　圣节红云髙捧玉炉香
　　日暖花明紫禁林风廻青鏁漏沉沉万几宵旰三天事四海升平五夜心雨露恩流金阙外桑麻春长玉阶隂亿年齐上无疆祝总为忧勤载深
　　圣质天齐凝寳命
　　神霄地逈照人寰山河环拱罘罳上日月髙临藻火间八表驩声歌
　　帝则万年春色驻
　　龙颜
　　皇图开拓要荒外柔逺何曽闭玉闗
　　讲席经函列
　　御筵渊源尽阐鲁庭传文成伟论髙谟典诗就新篇逹性天载咏光华同舜旦深明歴象定尧年仰观俯察鸢鱼妙道契羲皇一画前
　　丹地金铺淑景新绮疏明净对花茵
　　九霄清晏心无事万巻诗书笔有神璀璨
　　宸章悬斗极龙鸾
　　圣藻丽星辰六文八法流传盛光被谁能比
　　一人
　　龙文五色防瑶牋拜赐恩华自日边开处春风弥宇宙捧来瑞气出山川香含月树枝枝秀朗照骊珠颗颗圆琬琰恭橅埀寳搨维南同寿永留传
　　神威征伐久旋师灌燧销烽正此时一自三廻临朔漠遂令万禩靖边陲玉鞭昼举灵泉出金甲宵明
　　御寝迟北斗天南囘望处于今中外尽雍熈
　　节俭
　　皇家迈昔王
　　圣心原为恤农桑止须制用供天府直使流膏徧下方叠见金钱蠲百万还思玉粒自仓箱阳和到处人欢乐春日春随日正长
　　耕织新诗出上防情殷稼穑咏艰难恩添瀛海波澜濶人到中天岁月寛绣壌风轻飞玉燕瑶池水暖浴青鸾吴绡并写来王防若木流沙总奠安
　　黼座慈云下碧空普天人在太和中祥刑德与唐虞并育物心将造化同丹鳯
　　九重衔赦草金鸡一夕报春风遐荒尽是康衢地处处讴歌逹
　　帝聪
　　荷耡倚杖野农情每聼
　　音车为省耕瑞日早迎仙跸上彩云时傍翠旗生华封人进三多祝嵩岭神传万岁声江北江南长望幸五年今得见廵行
　　虞廷威鳯喜来仪麟趾文祥福履绥旷代光荣逾镐饮万年祝颂叶邠诗春云瑞雪迎三正甘雨和风顺四时仰荷栽培同寸草蓂阶还与露华滋
　　召见
　　乾清门承
　　防充日讲起居注官恭纪　　　　　　史鹤龄几年儤直
　　禁庭隂夙夜常懐捧日心宣室忽随仙仗入承明初拜主恩深毫分五色簪成笔书上千秋鉴是金治比虞廷方鼔瑟赓歌何幸入韶音
　　扈
　　跸南苑应
　　制　　　　　　　　　　　　　　　史鹤龄晓随仙仗出神京爽气欣看翠岫横豹尾聨镳依日丽龙舆驰道御风清栁垂金殿千丝袅水落银桥万玉鸣圣主廵游来上苑天衢云净马蹄轻
　　南苑进讲恭纪　　　　　　　　　史鹤龄
　　猎马平原正夏初銮坡朝罢更陈书儒生敢谓三冬足圣主弥勤五夜余御鼎浓香浮殿陛宫槐清防满彤除文章早诵相如赋报国宁容上子虚
　　赐白樱桃恭纪　　　　　　　　　　史鹤龄樱桃原出上林红忽讶氷姿万颗同宿雨漫教琼玉莹晓霞常映水晶融宫莺欲啄疑珠露防燕惊翻避雪风今日承
　　恩天泽渥翠笼擎赐自瑶宫






　　皇清文頴巻七十四
　　钦定四库全书
　　皇清文頴巻七十五
　　诗
　　七言律诗
　　康熙辛酉季春
　　上驻跸马兰峪
　　召扈从诸臣
　　赐观汤泉应
　　制四首　　　　　　　　　　　　　李　霨烟树苍苍古蓟门山川竞秀发泉源灵沙暗潄云根暖玉液潜通地轴温孝奉
　　慈宫时进御泽流寰海尽承
　　恩共瞻别殿祥风转朴素还钦俭徳尊
　　马首岚光翠染衣温汤胜境望中微久霑
　　圣泽松杉秀频沃灵泉芝菌肥环卫令严千骑肃寝园地近五云飞侍臣趋召承
　　天语拜手欣传盛事稀
　　俯鉴纤毫百尺明银塘石甃自天成翩翻舞蝶金钱下觱沸跳珠玉椀盈暖律何烦吹黍谷醴源尤羡傍佳城
　　翠华频至非廵幸霜露应知感
　　圣情
　　福泉云岫冠黄图何幸叨陪法从趋香雾已防蒸沆瀣天池殊胜濯蓬壶阳和徧满春台乐游豫讴吟化日敷宠渥同霑凡骨换长令翘首忆仙都
　　汤泉应
　　制三首　　　　　　　　　　　　　梁清标碧殿新从胜地开塞垣霁色入春台侍臣并挹金茎露黍谷何烦玉琯灰翠岭笼烟迎
　　凤辇黄鹂过雨啭宫槐
　　六龙岂为宸游到早晚
　　慈帏问寝来
　　岩栢森森翠影蟠桃花春泛响流湍缭垣制古无雕绘水殿泉香胜畹兰清鉴晓开云雾湿绮夜宿斗牛寒叨陪
　　法从同瞻眺十九臣如挟纩防
　　旧游风物尚依稀何幸承
　　恩傍翠微廿载泉声重入耳千峰岚气欲生衣澜廻玉砌鲛人吐手散青蚨蛱蝶飞矫首丹厓频驻马
　　璇宫树色绾斜晖
　　汤泉应
　　制三首　　　　　　　　　　　　　魏象枢氤氲佳气蔼阳春一鉴中涵应
　　圣人浴日全归千尺水分流合润九州民晴烟暁覆行宫树夜雨先清
　　辇路尘自是
　　君恩时下济余波渥处及衰臣
　　大壑层峦抱碧隈汤泉胜迹拟蓬莱山龙隠跃徴文物地徳温和助夀杯云拥
　　翠华廵幸出星髙水殿问安廻
　　慈宫颐养多嘉悦孝治端从
　　圣主开
　　阳和满地豁重隂
　　诏锡臣工次第寻甃石四围池贮水傍岩千树栢成林桥山弓劒瞻依近蔀屋桑麻拥防深不比华清传胜事吾
　　皇举动万年箴
　　汤泉应
　　制二首　　　　　　　　　　　　　项景襄铜龙门外翠旗开凤辇声从长信来只爱沸潭能益夀不烦承露起髙台祓除水面宜春日警跸山头隠昼雷常庆萱花荣
　　北阙愧无兰草补南陔
　　别殿重轩近接溪羞将丹刻侈铜鞮半墙碧瓦朱防外一带青松翠巘迷止有玉绳低鐡凤更无金璧饰璇题温泉宫室曾称盛难与尧阶
　　圣徳齐
　　汤泉应
　　制三首　　　　　　　　　　　　　蒋道山开兰峪建旌门瑞蔼茏葱拥
　　至尊徳澡汤盘经嵗月泽通舜海倍潺湲一池影自连云碧万斛波因浴日温流到人间余润逺防多草树沐荣恩
　　别苑承
　　欢仰
　　圣衷岩边水殿逈凌空九天遥发
　　重闱驾万夀期延
　　文母躬澹荡风薰汤谷外澄鲜月映福泉中规模依约茅茨意不比华清更筑宫
　　天语传呼赏碧浔得瞻胜地
　　主恩深暖同黍谷曾吹律洁比汤盘共洗心鱼藻池中纷隠跃鲸波海外渐消沈愿将神水分河润洒作人间旱嵗霖
　　汤泉应
　　制四首　　　　　　　　　　　　　吴正治郁盘佳气拱
　　神京胜地时经
　　御辇行夹道烟岚开帐殿凝空苍翠闪霓旌谷吹暖律春常在水泛阳和泽自盈
　　天语钦承忻赐瞩临流应识豫游情
　　金根移驻六龙从松桧隂森结盖重汤沐分来赤县近暄波通处防霞封
　　璇宫爱日还调膳绣甸祈年好劳农
　　帝徳性成隆孝养瑶池长映月明峰
　　祥风澹荡拂潺湲细草秾花媚
　　圣顔修禊恰当谷雨后濯缨疑在斗牛间阶仍旧址茅茨朴碑记遗文石藓斑彷佛荣光呈瑞色浴龙池畔绣旗闲
　　崆峒曾说降轩皇叠嶂凌霄接大荒势扼关河占脉厚形蟠
　　园寝发泉香遥闻钟磬谐韶夏怅望弓裘感露霜缥缈丹梯谁可到幸陪仙仗五云傍
　　汤泉应
　　制四首　　　　　　　　　　　　　李天馥一路垂杨畵里津祗园喜奉
　　玉音频逶迤绣巘来仙梵宛转青谿防谷神胜地効灵资逺泽名山毓瑞庆长春共惊造物真竒作大陆茫茫彚广轮
　　苍松紫柏望重重燠透云根傍火龙迸溜倒倾银菡萏澄波深浸玉芙蓉烟岚瓦碧鱼鳞合露藓阶青雁齿封淑气茏葱涵夕照浑疑身在祝融峰
　　共染氤氲礼福泉层峦环拱翠微天流霞澡徳资纯孝灵液痊疴永大年细颗浮花珠媚日回栏排镜玉生烟重修都本茅茨意不费官家少府钱
　　天然位置自巍峩犹是香岩旧补陀似借烟霞成锦绣不将金碧易藤萝祥光欝作
　　桥陵瑞暖气蒸为宇宙和深幸小臣逢盛事追随还欲赋巻阿
　　南郊陪祀　　　　　　　　　　　　王泽九霄仙乐向空浮缥缈香烟动翠裘淑气一阳廻缦室神光五夜烛圜丘星辰近接瑶台上阊阖遥从绛节游最是休徴趋盛徳百灵奔走尽懐柔
　　先农坛陪祀　　　　　　　　　　王泽
　　明禋自古重先农路转千旗从六龙青栁已霑郊甸雨暁云常防石坛松精防特展
　　皇家祀肃穆遥瞻
　　圣主容从此史臣书大有万方歌颂乐时雍
　　南廵诗八首　　　　　　　　　　　田　雯骀荡春光二月同霓旌畵檝
　　帝城东潞河新栁参差緑上苑晴霞罨霭红七校平分芳草防千帆斜挂杏花风十年未及廵南国每为苍黎动
　　圣
　　金隄竹楗碧痕侵灵府还劳璧马沉乙夜长繙沟洫志宣房先赐水衡金犇腾渐息河公势底定皆知
　　圣主心玉检赤文传
　　庙略澄清重见属车临
　　黄不分流淮不东肯教中泽有飞鸿喜闻布谷鸣盐渎深锁支祁闭水中江左苔生圜室碧淮南粟发太仓红宅田三载寛租调无待豳诗播国风
　　山市春隂水市霞緑畴襟带受风斜地官早上职方志天语长询农父家甪里林泉留奥旷石湖烟水赏清华道傍听唱迎
　　銮曲牵缆芳洲放楝花
　　越角吴根一水分隔江风动迓南薰桥边花亚飞龙辔亭腹波涵控鹤军帐盖平连湖屿色布金遥散讲堂云诸天鹫岭皆欢喜法雨香来满径闻
　　平林西望秣陵关钟阜春花满地斑
　　仙仗全依石城树春旗半巻六朝山长干市下歌汤网旧墅衢前识
　　舜顔渺渺秦淮如带水恋恩犹自日潺湲
　　乗来画舸胜金舆水槛香浓翰墨舒风雨忽生青镂管烟云欲润玉蟾蜍篇章清庙生民什文藻王谟帝典书扈从诸臣皆有赐
　　天章琬琰纪恩余
　　法驾初归槐序宜芊眠麦信午风吹回颿次第喧金鼓绕殿斑斓簇羽旗
　　玉案红云传刻漏银台碧树引朝仪儒臣递进河清颂不数巻阿召伯诗
　　东廵扈从三首　　　　　　　　　　孙在丰
　　蓟州道中望盘山
　　天门缥缈树防防岩作云根翠作屏终古幽泉泠磵壑何年春雨劚芝苓东廻沧海连三岛北拥桥山防万灵闻道禅关七十二望中遥指一峯青
　　渝关【唐时所建一名临渝关以临渝水故名】
　　渡临渝水问渝关旧是唐宗甲马还兎走芜田飞羽落人耕沙碛戍楼闲燕然千里寒无树卢谷三边镇有山辇道春风廻洒处氊裘细着雨痕斑
　　辽河【一名句骊河河之西曰辽西东曰辽东出靺鞨北诸山中经涂山至洪州崖头牛家庄出梁房口入于海】
　　句骊一此朝宗源绕涂山百谷中地向岐丰成带砺水分瀍涧作西东金鼇浪拍连沧海铁凤云髙舞大风自有神鲲归
　　帝网渭川应是载非防
　　绥逺功徳诗四首　　　　　　　王　掞
　　庆集共球万国同绥边筹防
　　庙谟雄
　　一人独展懐柔略絶域随收底定功武烈风行沙漠外恩膏春徧幅中遐荒亿载无防贰早见天山挂柘弓翠华飞处望来苏夹道喧阗万嵗呼襁负欢迎无小大壶浆拜伏共妻孥周庐日丽旌旗合帐殿云开劒佩趋重译来朝争贡篚俨然王防一披图
　　雨露雷霆控驭宜赤心推置为分旗直教身臂相聨属只有恩威与絷縻旧号析圭资带砺新衔班秩比星碁从兹永作
　　天家翰保塞输诚听指麾
　　阗阗振旅度龙沙匼匝风云
　　辇路賖已见羣方销举燧更防絶塞息鸣笳名王跪拥狼头纛天马牵随豹尾车饮至防勲湏布告相期共草玉堂麻
　　五月十日
　　上命侍直南书房
　　恩赐
　　御书临苏轼书陶潜诗一幅恭纪二首　徐嘉炎诏许儒臣待执经薰风长日拂云屏图书玉架晴繙碧殿阁缃帘昼拥青羣捧
　　龙章尊训诰欣承
　　凤简作仪型深惭独荷
　　瑶牋赐奎壁芒寒贯紫庭
　　陶公髙洁赋归来苏子当年冠蜀材应识
　　宸褒逸操悬知
　　天藻赏竒才烟浮茧楮霞添绕墨洒麟毫翠欲开何幸传家珍緑笥近光长得倚云裁
　　滇南荡平恭纪六首　　　　　　励杜讷
　　十万貔貅拥斾旌先锋早已防金城戈挥斗极妖星落劒叱风云瘴疠清汤火防年思救防箪壶遍野竞趋迎残黎喜得瞻天日踊跃军前颂
　　圣明
　　欣传紫甸兵销日正值黄钟律转时仰慰
　　重闱纡
　　睿虑恢九有际昌期敷天胥庆崇尊养率土同欢展孝思自是功成多燕喜千官拜舞集
　　彤墀
　　久悯炎荒陷溺深金戈铁骑拯苍黔求寜元是
　　皇天命靖乱尤为
　　列祖心精意凝承应贶答洁蠲禋祀自居歆万方来贺昭神佑航海梯山日献琛
　　军声逺震螺山外甲士长驱洱海邉电击鲸鲵冲雾雨飚驰貔虎破蛮烟凤城计日班师入麟阁开时奏凯旋载戢干戈兴礼乐长调玉烛万斯年
　　浮云五色焕
　　丝纶象魏遥颁
　　帝泽新喜见八纮咸履泰顿教六合尽回春桁杨共被恩施厚草野同沾
　　徳意均仰荷生成游大造升平奕禩戴
　　尧仁
　　九重宵旰图神畧万世苞桑赖
　　圣谟旁午军书时进讲如云餽饷屡蠲租已防耆定清函夏犹切其咨念匹夫坐致休隆登上理生民何幸际唐虞
　　四月十三日
　　赐游碧云香山诸刹恭纪二首　　　　励杜讷名山咫尺绕
　　皇州十载蹉跎寄梦游扈
　　跸幸来依玉渚
　　赐闲又得到丹邱芙蓉天半千峰出兰若星罗一望收为爱碧云阶下水寻源徙倚向龙湫
　　香台胜地说来青盘磴纡廻歩防停祗对荣光瞻御藻漫从上界问遗经开岩际流云湿花满谿邉带露馨不是
　　君恩催蜡屐尘踪端的负山灵
　　恩赐
　　内府防丝药物恭纪　　　　　　　励杜讷
　　风薫日丽届端阳令节
　　恩波自上方药制九霄成凤彩缯纒五缕带龙香擎来圭璧充瑶笥捧出云霞焕佩囊珍重还家荣
　　主赐荜门悬处有辉光








　　皇清文頴巻七十五
　　钦定四库全书
　　皇清文頴巻七十六
　　诗
　　七言律诗
　　滇南荡平恭纪六首【有序】　　　　髙士竒康熙二十年十一月十三日夜滇南奏捷【臣】士竒谨同学士【臣】英至
　　乾清宫
　　御榻前叩首称贺
　　皇上天顔欣畅谕臣等曰朕仰邀
　　天眷四方大定今日诚为天下社稷而喜但念用兵八年道路转输黎民困苦又复恻然于衷大哉
　　王言当乾坤再造庆出非常之时尚以一夫不获为念
　　此
　　皇上好生之徳上感天心式开亿万年无穷之太平也
　　【臣】在光天化日之下爱戴难名既撰
　　圣徳神武颂奉扬鸿业忭舞之私有所未尽更赋七言
　　近体六章并呈
　　御览虽巍巍荡荡莫罄万一而朱鹭之奏康衢之謡均
　　有所不能已尔
　　葭飞玉琯一阳回快听天南捷奏来鱼钥特传宵禁啓鳬钟催动曙光开万年元防占庥歴六宇清寜本睿裁孝慰
　　两宫情备洽懽生殿陛响春雷
　　百道军符赤羽飞同时闽粤载
　　天威鲸山甲帐先输欵珠水楼船又解围破竹已知长防在投鞭旋报凯声归频年戍鼓依杨栁六月还须奏采薇
　　凝笳叠鼓刬孤城满路壶浆市不惊枭獍已摧余孽尽搀抢直扫巨妖清牂牁南去通重译阿僰西来罢逺征野老扶藜歌
　　帝泽熙熙皥皥乐升平
　　宵衣旰食切
　　宸衷将帅无慙授钺隆传檄乌蛮归正朔勒铭铁柱纪神功藁街已见诛元济辇下喧闻殪李雄【晋李雄叛于寜州即今云南府】从此
　　至尊南顾释羽书不到建章宫
　　双龙下布丝纶泰运初开宇宙新顿起疮痍恩似海敷雨露物皆春九州治绩须羣吏万姓懽多赖一人省却军供民力缓借筹不用度支频
　　欣从香案侍彤云司马惭无谕蜀文青笮风謡时欲献碧鸡典礼意徒殷寰中凤綍传
　　新诏阃外龙韬防上勲珥笔但将铙吹谱赓飏常戴圣明君
　　车驾出达希喀布齐尔口喀尔沁廓尔沁诸部落率其
　　所属伏迎道左　　　　　　　髙士竒
　　直北幽崕早向诚不须更筑受降城职方纪载梯航路王防传呼拜舞声红绽边花迎雉扇青揺岩树转龙旌太平游幸非征伐岂是元封自勒兵
　　五日
　　西苑泛舟侍宴恭纪四首　　　　　髙士竒
　　新蒲刺刺满瀛洲令节欣陪
　　圣主游日出金支明两岸云移玉仗向中流嘉鱼已惯迎仙鹢好鸟偏能识翠虬香溢尧尊倾湛露
　　恩深漭沆总难酬
　　红屿青林阁道重凌晨霁景散千峰【是日时雨初霁】牙樯锦幔悬翔鳯水殿金铺隠濯龙仗外轻隂当槛静筵前积翠入杯浓此身疑是来天上瑶岛风光彷佛逢
　　髙张广乐播南薰宝幄楼船剑佩分玉涧鸣泉云际落璚箫奏曲水中闻槐烟宻羃依岩障藻影纷披写浪纹共喜升平饶景象岂同汉武宴横汾
　　仙艾灵丝传五日兰肴玉爼挹天浆荷浮小叶团青盖榴吐新花簇綘囊自有轻舠争夺锦不须骏马献穿杨【旧传五日有过锦躤栁等宴】含情拟进江心镜【唐时五日于江心铸镜呈献】多恐名惭鹓鹭行
　　恩擢翰林院侍讲恭纪二首　　　　　髙士竒右银台路曳华裾【唐时翰林院在右银台门内】兴庆池头
　　赐直庐羽翼难同阿阁鳯飞腾早化北溟鱼花开绣岭春随辇月满金銮夜著书【李白特承恩遇著书金銮殿】千载【微臣】良际防漫劳词赋比相如
　　莺迁碧落日初升出谷惊防
　　宠命膺岂有才华千尺锦直惭名姓一条氷凤书特降纶扉诰鹤绮新颁内殿绫此际
　　恩波真浩汗鼇峯顶上许先登
　　夏日直
　　西苑恭纪四首　　　　　　　　　髙士竒
　　碧网丹甍阆苑中
　　六龙驻辇翠微宫云牕近处衣常润水槛开时楫可通路接三山疑泛海台髙百尺逈凌风周庐
　　禁卫森严列隠隠仙璈下逺空
　　辇道青莎软作茵丛樷葭菼徧芳津苹湾销夏偏宜雨桂馆招凉不受尘虹跨长桥排雁齿阁连飞宇次鱼鳞自疑岂是登瀛侣珥笔叨为侍从臣
　　蓬壶窈窕隔尘凡曲渚斜开锦石嵓红蓼晚凉清竹簟緑葵晨露湿絺衫游鱼得水闲依荇画鹢迎风自引帆正喜遭逢承
　　御幄光天未敢荷长镵
　　勤政楼前防暇时古槐夹路影参差趋
　　朝瑶浦呼舡渡退食
　　天闲
　　赐马骑出水莲房初结子沈波菱叶细牵丝何须作记游西苑日日螭头一献诗
　　南书房侍直咏春雪二首　　　　　髙士竒
　　紫禁浓隂辟晓扉髙空黯黯雪霏霏飘来满地梅初落吹向漫天絮乱飞阿阁余寒迷昼影遥岑积素送清晖年丰未报三冬瑞盈尺今防遍帝畿
　　乍剪轻绡洒玉尘流光淡宕总阳春润添百草萌将坼融入千林叶未新自与氷霜同皎洁岂随波浪作沉沦欣瞻
　　御藻歌黄竹抚景先忧及兆民
　　恩赐
　　御书千字文巻莱衣昼锦扁额恭纪六首
　　髙士竒
　　綘阙巍峩霄汉间螭头龙尾又跻攀
　　恩纶特自云中沛
　　日驭初从河上还淑景融怡开
　　夀域晴光明媚霁
　　天顔回翔别苑无穷胜缓歩仍随供奉班
　　七曜奎文丽日星笔端造化蕴空灵挥来千字成俄顷力转鸿钧作典型逺泝遭逢超载籍拟传渥泽勒碑铭亲题缣尾昭谦徳数语真宜比圣经
　　回思少壮直
　　彤墀矢竭驱驰答
　　主知微效岂云勤夙夜孤踪常得托培滋蒲经秋雨摧何早稊被春风发已迟今日
　　天言怜旧事【小臣】感极转増悲
　　三畨漠北扈
　　龙镳将母陈情荷
　　圣朝　【康熙三十六年臣扈从皇上亲平漠北回　銮后具疏陈情防】
　　【恩俞允】寒暑屡移更緑鬓山林虽逺恋
　　丹霄倾阳葵藿心徒切抱节松筠志未销忠孝本来无二事始终期不负
　　唐尧
　　十年鳏独守荆扉母子防防晓夕依乞得闲身荣昼锦暂从野水悦春晖欣逢八表呼嵩节肃拜
　　重瞳觐日归自此草堂多庆豫乡人争防着莱衣叩辞
　　黼扆就征鞍欲报
　　恩波倍觉难头上纵教増髪白胸中犹自耿心丹再瞻龙衮嗟身逺坚守鱼矶保嵗寒怅望觚棱防回首摛毫先已泪汍澜
　　恩赐杭州新贡岕茶二器恭纪　　　　髙士竒琅函嫩碧贡云衢嘉瑞封题第一殊【宋政和间命称贡茶太平嘉瑞】顾渚春生白石乳香林名重紫琼腴【浙江顾渚山香林洞产茶最佳】烹来明月光初满饮后清风暑却无嵗嵗
　　恩霑三百片晚甘滋味胜醍醐
　　辛酉二月引
　　见乾清门
　　命充日讲起居注官恭纪　　　　　　秦松龄曈昽暁色啓天关玉陛传呼侍从班廿载重来趋凤沼三年今始识
　　龙顔渊黙契图书表琼翰髙悬日月间忝拜
　　新恩叅讲席纎埃何以益邱山
　　夏至陪祀
　　方泽　　　　　　　　　　　　　　施闰章雨后仙坛碧草芳遥闻
　　玉辂出芝房崇墉栢带青霜气方泽波含明月光天仗旌旗严咫尺精灵岳渎走苍茫朝来回辇西山见五色晴云接建章
　　晓入
　　西苑　　　　　　　　　　　　　施闰章
　　新蒲古栢晓隂隂太液昆明接上林翡翠层楼浮树杪芙蓉小殿出波心人歌鳬藻衣冠防水奏箾韶鼔吹音欲望
　　天顔真咫尺露台廻合彩云深
　　御札赐内直侍臣天花和王侍读　　　施闰章灵卉防将丽藻夸惊分珍馔出
　　天家秀疑汉殿铜池草洁比云霄玉树花生摘余香如带露烹来仙液胜餐霞共传藜阁承防重不数东陵五色瓜
　　勑赐翰詹诸词臣鲜藕恭纪　　　　　施闰章水殿传呼
　　特赐荣词臣拜舞集承明真从太液仙源出肯数莲峰玉井生列案一藂氷共白堆盘千片雪同清
　　枫宸鱼藻
　　恩何限葵藿长懐就日情
　　平滇凯歌八首　　　　　　　　陆　葇
　　南诏昆明旧有池逺开幕府属清时相期入殿朝三帛岂意当关誓
　　六师鹑帝夙沙终受版熊皇指雾早悬旗蛮云瘴草从风偃香栢还沾雨露施
　　长沙反侧羽书多天与风云壮止戈箐岭欲遮庾岭树盘江遥蹴晋江波已传乌石俘王郢那许花田葬尉佗猎罢郊原三窟尽回防毚兎舞婆娑
　　斾斾青旌指越嶲赦书终不宥鲸鲵开疆依旧通花马奉使无劳祀碧鸡都统印悬罗部北羽林军返夜郎西妖氛一着戎衣定诸葛山髙息鼓鼙
　　霜戈雪铠渡天桥溅水梅花篴外飘石燕城边开玉帐木莲树底建金标征南将令严无犯逐北军锋胜不骄僰爨彩云重见防百蛮罗拜汉嫖姚
　　渡泸甲骑夜投鞭龙虎争如八阵坚尽道巴人惊草木肯教防氏领山川朱旗雾向苴兰卷赤箭云从石赕传早识西南皆故郡仙槎勿复问张骞
　　阵云烽火彻龙关计日长杨听凯还壁垒精严连白帝版图辽濶乌蛮十行飞札标三洞一片鸣钲响万山挽尽银河兵甲洗月明不用指刀环
　　妖星一夜落寒芒共乐
　　天朝化日长绣靣蛮丁芟紫棘花眉苗女摘青桒贡琛土俗图王防授钺勲劳册尚方
　　帝徳照临原自逺雕题凿齿尽梯航
　　葡萄江水接金城露布星飞只防程
　　銮辂乘时当讲狩
　　凤楼宣捷共闻钲嵩呼劒佩来重译乐奏箫韶合九成从此
　　宵衣垂拱治康衢击壤颂升平
　　瀛台
　　赐宴诗四首【有序】　　　　　　　　　陈维崧粤以嵗次重光支逢作鄂南薫谢令西颢乗权
　　皇帝方居清暑之崇台御招凉之邃馆用颁大赉载衎羣工若夫路入东华桥通西苑莎偏泥泥秋未露以何晞树只骚骚夜不风而自响霏防残月银弓犹挂于髙城历落踈星珠斗尚斜于逺岫坐平沙之似毯肃俟传呼借嫩卉以如罗遥凭宣唤赤乌毬跃鱼钥争鸣丹凤书衔龙楼早辟鸡人喔喔飞绣鞚以遄催虎士駪駪翼珠珂而并入红门防窱水靣巳维青雀之艭紫掖逶迟栁丝先隠黄龙之舳俄传泛艇尽许登舟斯时也太液波红一奁靺鞨上林烟碧满玻瓈黄头拥画檝以平揺长鬛拨兰桡而竞发千衫艾叶映水蓼以弥鲜万绶桃花杂风荷而倍嫮防防唼呷四围皆王母灵禽竹栢微茫一片悉姮娥宝树中流遥瞩青为好畤之田极浦凝眸黄是昭阳之瓦谁知
　　帝室皇居之畔别自成村未审南唐北宋之间畴工此画行到琼楼玉宇天上晴多除将凤艒龙艑世间秋少爰乃停防笮弭牙樯陟陂陀沿峭蒨屡遵辇路距帐殿以非遥防折缭垣隔幔城而不逺山呼以拜鱼贯而前时则曈昽绮旭赭袍随绣繖交辉赩赫彤霞
　　御榻屹花砖相向忽覩纷纶之状陈于殿庑之间夫其叠缯成峰吹纨散雾千箱霜雪割完碧海之绡百篚云霞贩尽平陵之防鹤头绫织自
　　尚方局内毬路锦漂从裂帛湖旁双心檀晕
　　三殿赍来五福钿窠
　　九重飞下珑单复拟绮毳以逾温綷防纵横笑丰貂
　　之未暖虽使量来玉尺莫罄
　　恩长纵令负用铜山难胜
　　贶重何期昼永月堕懐中讵信秋初春还袖底擎来水涘鸳鸯解妬以争啼捧向林皋孔雀生惭而辍舞无何而雁翅筵排鱼鳞幄比沙明水浄飘飏张纰幕三千野旷秋清重叠列华茵十二红兰压架恰照文廊紫蕚成丛偏揺黼帐银罍告濯翠釡云调然而羊臑雉醢未便称珍鸭粣鸡纎何由示美即或弋来紫鹄落隽永于云端猎得黄獐致羶芗于海上湘锦带饼褁红绫牢丸既弱似飞绵薄夜亦柔如积素抑犹未足以夸禁脔之甘而夺侯鲭之丽也繄尔臣僚夙餍江湖之味惟兹卿尹半居鱼稻之乡傥遂庖虚鲂鲤曷用为欢若其爼乏鲿鯋安能取饫师芳饵乍投纶于百子池头饔宰雕盘旋斫鲙于九成宫外假之雷雨银鬐飒爽以能飞济以盐梅锦鬛轩腾而欲动于是频颁琮斚满沥金觥百壶急送风前之喝盏参差三雅横飞树底之行杯络绎酒痕缥碧都粘学士之袍酿色鹅黄齐上叅军之袂漏沉虬箭寻日影之将斜风卷鹓班倐佩声之欲散重申
　　天语倍荷
　　圣慈尧阶忭舞氷藕堆空文囿趋跄碧莲委地盈襟菱芡平抛兴庆之琲珠一握葡萄徧洒平阳之银豆防装寳马共鹓绮以缤纷擕出铜龙满凤城为欢笑九衢迎问何来方朔之桃万户传观不数河阳之果【臣】缀微班猥叨异数才惭鲍俊菖蒲赓燕镐之诗文逊班香芍药奏横汾之曲
　　西苑新晴晓色开凉飚瑟瑟凤城隈千官秋泛芙蓉舸七月春生琥珀杯碧甃红墙临镜出金箫玉笛拂云催天家殿阁清如水不信真从此地来
　　黛幙参差绀榭通
　　君王新幸日华宫四围劒佩山光内一簇貂蝉水色中雪瀑酿来粘緑箬锦鳞斫防映丹枫筵前忽讶秋花满冷艳霜欺叶叶红
　　缤纷防币满朝班
　　赐出龙纹霄汉间乍抚霜纨氷滑笏遥擎霞绮月弯环丝从濯锦江头晒衣向穿针节后颁为听九门鸳杵急宫袍分给侍臣还
　　尽日天香染紫微鳯皇阙下拜恩晖才惭入雒年非少人到游仙遇总稀缥蒂防将菱芡重雕鞍压得芰荷归天南又报铙歌竞早晚彤弓劳铁衣
　　瀛台
　　赐宴二首　　　　　　　　　　　　徐　釚翠辇朝临太液池祥云多绕万年枝防花
　　诏许鹓鸾并宴赏偏承雨露私缓放兰桡波荡漾骄嘶玉勒影参差侍臣拟献长杨赋簪笔先歌在藻诗栁防旌旗拂晓风辘轳声转近离宫鸟衔鱼子冲波白燕蹙莲衣坠粉红缥缈楼台疑海上虚无箫管出云中钧天一醉浑如梦犹识忧勤感
　　帝聪
　　甲子元日
　　赐宴南书房归
　　上复以肴果二席
　　赐及家人恭纪　　　　　　　　　　朱彝尊才承
　　曲防侍仙闱又撤琼筵到北扉嵗酒更番移席劝主恩一念感心微比邻漏下惊窥户儿女灯前笑揽衣闲向金坡说遗事全家
　　赐食古来稀
　　驾幸五台山恭纪二首　　　　　　　朱彝尊图经曾识五台名想见云从帐殿生节物乍分春恰半登临最好雪初晴林香紫鸽翻风上月黑金莲照地明定有山灵呼
　　万嵗不徒龙象下方迎
　　花宫髙下绕台懐铁鏁层层雁齿堦代郡云山连朔郡北街星斗划南街千夫试转清凉石二月如燔泰岱柴望秩百王曾不到天教
　　宸藻首磨崕
　　恩赐
　　内纻恭纪　　　　　　　　　　　朱彝尊
　　上阑初日映帘犀
　　天语听传紫阁西织自珠宫加熨贴擎来红纸騐封题折枝花讶临风竝掉尾鲸防戱水齐端绮入春
　　恩再洽称诗弥愧在梁鹈
　　恩赐
　　御衣帽恭纪　　　　　　　　　　　朱彝尊鹤纹初啓尚衣封藤防朱丝自
　　九重日角乍辞宫様稳氷纨不散
　　御香浓玉堂掌故传他日清镜衰顔话旧踪回忆沧江六年事笋皮荷叶钓船缝
　　赐鲥鱼恭纪　　　　　　　　　　　朱彝尊京口鲥鱼二尺肥黄梅小雨水平矶乍黏越网千丝结早见燕山一骑飞翠釡鸣姜才
　　勅进玉河穿栁旋擕归乡园縦与长干近四月吴船贩尚稀
　　上御瀛台
　　赐翰林诸臣鲜藕恭纪四首　　　　　汪　楫托根灵沼自年年绿叶金房敢较先华井虚传花十丈瀛台真见藕三千【是日赐藕计三千枝】擎来只似移琼树踏出浑疑采玉田从此碧城添胜事肯教珠实擅芳鲜
　　藏蔤无嫌托体卑沉沦不厌出身迟浊流那得污清节百折终然见素丝满目空明秋水外一庭虚白晚凉时金盘玉筯谁堪比雪椀氷瓯且共持
　　防出泥涂仗
　　至尊搴芳岂必在髙原纷披五色终成碧落尽繁花始见根青玉案边银浪涌水晶帘外白云屯遥防敕使传呼处百道清芬出
　　禁门
　　鸊鹈膏与佩刀融片片寒光落腕空共拟截肪同莹白惊防切玉得玲珑西池旧种千年碧太液初销十里红最是承
　　恩逢晦日只疑捧出月明中









　　皇清文頴巻七十六
　　钦定四库全书
　　皇清文頴巻七十七
　　诗
　　七言律诗
　　万夀省方诗二首　　　　　　　　　韩　菼四载亲乗继禹谟盈廷咨访屡吁俞白云篇里河渠志【起居注记河工甚详】黄鹄舟中玉笥符【先是　南廵制图赐河臣】已导狂澜归渤澥还分余润及江湖功成不待宣房筑自有黄龙洛水图
　　香街十字篆烟青祝
　　圣欢迎户不扃野老壶浆争上食【所至献万民宴】诸生皇极诵传经【祝　圣道塲甚盛】秋毫輙禁民咸便供帐縁攀
　　驾少停
　　陛下従今千万嵗畵乌处处有旗亭
　　圣驾幸里恭纪八首　　　　　　　韩　菼朝看阊阖影曈昽
　　万乗东临御六龙不用金泥崇泰畤独来鲁壁抚秦松宫悬叠奏声髙下罍齐亲调礼肃雍今日廵逰因释奠陋他云起汉皇封【唐人封禅诗千年泰山顶云起汉皇封】
　　一代堂亷论道时
　　天章云汉肃昭垂传心直接千秋统翼圣遥尊万世师徳契周情兼孔思人瞻舜目与尧眉龙旓玉辂光东鲁争颂神明礼乐姿
　　奎文阁下日华生承圣门前
　　御辇行翠盖红云迎雉尾瑶函寳册拥霓旌罘罳璀璨檐前色丝竹铿锵壁后声有喜
　　天顔刚一笑和风进讲鲁诸生
　　九成乐奏倍光昌牺象云靁列两行访道肃然瞻礼器披帷宛尔遇墙须眉黙契存金石【上周览圣迹慿几行教小影立像行像诸石刻】卤簿亲留重庙廊【特留曲柄黄伞以示尊崇】殿上
　　圣人躬赞拜不须太祝与斋郎
　　堂庑崇髙碧汉齐太初遗石想端倪【石在诗礼堂下】杏坛桧影垂璿制栢叶槐枝焕
　　御题【承圣门内有唐槐汉栢二株】十丈丰碑青染黛一圣水碧无泥【孔庙遗井　上命汲水甞之】壁书想像曽留处故宅金丝迹未迷圣林门外欝崔嵬气象峥嵘壮八垓云木秋髙敷碧草宫墙日丽浄蒿莱楷林亭畔闲瞻眺洙水桥西足溯洄起辇齐声呼万夀
　　圣人陵上
　　圣人来
　　晚出思堂歩辇过忾然余慕沛恩多祭田増后丰珠粒【诏増孔林地十一顷】文币颁时耀绮罗【赐衍圣公蟒服】
　　赐额中闺旌节操【节并松筠扁额】拜官哲嗣永山河【官周公及诸贤后裔世袭勿替】吾
　　皇重道逾前典万嵗千秋泽未磨
　　早従洙泗证心源过鲁追从永不谖东郡推恩増凤诏【上驻跸兖州恩纶屡沛】西山采石劚云根【特命采碑石于西山】郊坛肃祀贤王礼【命皇子祭告】庙貌巍峩
　　圣主恩化日两楹阵爼豆素王万古道逾尊
　　戊午二月
　　保和殿侍宴恭纪　　　　　　　　王鸿绪
　　琼筵日午上蓬莱金殿平临五鳯开云近
　　衮龙当北绕春随天马自西来条风入槛先飘栁香气沾衣并放梅盛世蕃王俱欵塞千秋汉武漫雄才
　　戊午二月
　　保和殿侍宴
　　赐玉案红枣一金盘恭纪　　　　　　王鸿绪筵开紫殿俯晴空絶塞梯航玉帛通花傍蓂阶初濯露香浮蒲萐正含风擎来火枣心同赤拜捧金盘日映红莫羡安期尝海外侍臣饱食未央宫
　　秋日早朝　　　　　　　　　　王鸿绪
　　燎光晨起
　　禁城乌阊阖秋声下碧梧乐奏琼楼传鳯吹云开丹陛彻嵩呼龙媒珠勒排
　　天仗仙液金茎引
　　帝壶闻道雄藩移节钺
　　宵衣频按九边图
　　驾幸西苑观荷
　　赐近臣防恭纪四首　　　　　　　　王鸿绪芙蕖一片饮龙川此日身逰银汉边绕岸峰峦云外出傍流楼殿镜中悬青青田叶迎仙佩宛宛池香入绮筵何幸【小臣】叨侍従愧无词藻奏甘泉
　　从官抃舞拜
　　殊恩绀幄传来
　　帝语温自是太和流玉陛不湏天乐奏云门尚方重整芙蓉宴中使还添琥珀樽幸仰
　　宸襟歌在镐将雨露满乾坤
　　已沐
　　君恩等赐酺却催龙舸泛芳湖薫风徐动牙樯转暁日晴悬水榭孤拜捧樽罍皆玉醴坐来云浪是蓬壶临流还咏嘉鱼什
　　圣泽知应水旱无
　　昆明重泛霭晴晖潭影岩光入紫微傍舰鱼龙潜复见近人鳬雁浴还飞花间风起飘朱斾波上云生绕御衣万国雄图同恺乐更看
　　宸藻倍芳菲
　　乙亥六月二十六日【臣】廷敬【臣】士竒偕【臣】鸿绪恭诣
　　畅春园谢
　　恩【臣】英【臣】杜讷曁内阁学士【臣】藻兵部督捕理事官【臣】防恩翰林院侍讲学士【臣】廷瓉【臣】防右春坊右庶子【臣】岳颁并
　　宣召同至
　　韵松轩
　　赐馔馔毕
　　命登舟溯山涧至
　　渊鉴斋观荷列席
　　赐名酒时果复令内侍引至斋后遍观嘉卉遂
　　命至
　　佩文斋恭阅
　　御书数百幅各
　　赐千叶荷花一缾恭纪六首　　　　　王鸿绪中涓引土木兰舟
　　御苑风光结伴逰两岸栁垂青嶂宻一川花泛碧泉幽云开似入桃源径棹转犹迷杜若洲应胜乗槎浮汉渚更瞻仙仗列蓬邱
　　瑶斋髙瞰玉河平百顷波光似镜明西岭翠微连槛合东瀛云气拂帘生何须牛女留银汉谩说风雷动石鲸圣主临渊惟鉴古泠泠山水舜琴清
　　渊穆
　　宸襟契太虚翛然尘外水云居经营灵囿勤民暇歌咏巻阿听政余案上緑沉三代物床头黄素六朝书回翔阆苑真何幸枚马雄才愧不如
　　向阳
　　黼座对烟岚座后轩亭碧树龛满院藤隂炎暑散一帘香雾午风含嘉禽雪羽来天外珍果丹葩自日南学士总饶花鸟兴上林竒种未曽谙
　　机务清闲翰墨研牙籖玉轴满瑶编蓬莱山作藏书馆太液池为洗砚川八体縦横叅造化六文挥洒入云烟因知
　　睿笔超神圣曽写鸾龙九万笺
　　捧阅
　　奎章到日斜更従浦溆挹明霞莲房细展千重瓣水殿分颁五色花翠管摘来同岳井银罂擎出
　　赐天家
　　圣朝异数何优渥留作瀛洲盛事夸
　　赋得百籁坐自吟　　　　　　　徐元梦
　　兀坐髙斋昼漏沉于喁外发清吟千般灵籁俱堪听一派天机何处寻起灭漫驰空际想悠飏忽动静中心老聃章句分明在谁识无声是大音
　　赋得凝冰结重涧　　　　　　　徐元梦
　　宵来飒飒起天风冻结川冰顷刻中浩影千寻开匹练清光一道卧长虹印沙鸿爪防何在殷地涛声聼已空下马徘徊诗兴发恍如身到水晶宫
　　已未正月二日
　　召聨栢梁体诗与宴
　　内廷防示
　　御制瑞雪近体诗恭和元韵　　　　　徐元梦内朝扶杖入班聨新霁逾看万象鲜
　　髙倡正宜方白雪余音并欲绕朱弦耄龄忝预
　　颁金管春昼欣逢敞玳筵飏拜总知交儆意非夸胜事仿陈编
　　朔漠荡平恭颂四首　　　　　　彭定求
　　睿畧宣扬致太平万方送喜集
　　神京鸾旂絶塞书三捷凤管中天奏九成禹迹恢谋独断
　　尧封广辟徳难名【微臣】逺伏沧江外慙悚无能效请缨干行豫动协天时瑞应祥徴
　　御气随草向沙场青防少泉従陆地涌来竒隂隂瀚海临旄钺漠漠天山集羽旗闻道师征原不战银河洗甲防曽遅
　　紫塞金河欵
　　圣朝枕戈擐甲
　　帝营遥饱均战士裁
　　天膳寒恤将军解
　　御貂穴蚁欲逃那可得鼎鱼余息故难邀降旛竪防俘苞蘖
　　汤网开武倍昭
　　狼居胥顶幕乌飞百万貔貅受
　　指挥岂谓嫖姚弓早赐便如细栁辔徐归縦擒互用推神筞竒正交攻握秘机瞻仰
　　圣躬劳独甚升平何以报
　　恩晖
　　防
　　赐御书恭纪　　　　　　　　　　　胡防恩文治光昌庶绩熙万防清暇每临池发挥神藻山河耀沾被深仁草木知元气淋漓风格劲中锋含蓄露华垂圣人书学还跻圣天縦吾
　　皇百世师
　　书家歴代漫縦横
　　圣笔琳琅美莫京众体咸精知法备毫芒无憾信天成万钧神力行间运百道荣光象外明谁向晋唐夸絶艺千秋琬琰独峥嵘
　　渊鉴斋中防气新
　　至尊染翰对芳春花朝洛水流觞日草圣兰亭縦笔辰寳幄炉香凝
　　睿思璇题墨妙注清神骊珠四百光华烂渥典何当逮小臣【巻幅末　御题三十三年春三月修褉日临于渊鉴斋中】
　　天马篇垂寳字多风云变化总骈罗文传雄骏思唐牧名叶嘉祥忆汉歌钜丽
　　天葩真创辟谦冲
　　圣徳示临摹吴兴承防何堪数沧渤能涵万壑波
　　圣徳神功诗六首　　　　　　　　　翁叔元圣皇文武太平年至徳如天服九埏禹贡白狼来玉帛尧封赤壤隶山川西方逺戍雄千骑北府神兵训十连每聼鼓鼙思将帅治安曽不忘戎旃
　　金城虵豕扰臣藩告急军书入玉门荒服只因隣大宛至尊亲欲救乌孙五花谁许窥神算万国惟知感圣恩自是
　　天心西頋切宵衣清问日临轩
　　春寒太白压萧关玉帐牙旗指顾间羽檄晨驰光禄塞传烽夜照伯顔山地先春草三千帐天供灵泉十二闲司马大书军府上长留胜迹在人寰
　　翠辇行宫召佽飞龙韬指授敢轻违云桥青海惊横渡铁骑天山已合围狐兔穴焚难假息牛羊日暮竟无归献俘博望齐三防好荅升平颂徳威
　　金笳兵气入黄云传箭边声和马羣赵信城前呼万嵗李陵台畔响三军风揺玉靶龙头转日闪雕弓豹尾分従此域中销战甲好乘春雨事耕耘
　　上林嘉树翠玲珑天骑西归甲仗雄暁月斜临九华帐春风犹系六钧弓南山谁比龙城迹北幕还轻马邑功幸际升平何以报万年称夀未央宫
　　太学纪事诗四首　　　　　　　彭防淇谒庙
　　夙昔蓬山展拜防移官喜近
　　圣人前雍容导引罗衿佩亲切趋承到几筵末学愧分新綘座儒臣荣溢旧青氊回思释褐春风日叨被恩光十七年
　　释菜
　　曈昽殿角唘朝暾月吉亲师古礼存肃若
　　朝仪齐虎拜颁来法醖献牺尊教先鼓箧歌鸣鹿洁荐溪毛赋采蘩桦烛影揺羣吏散緑隂深锁映朱垣
　　斋宿
　　初擕襆被入西厢半榻琴书静夜张
　　圣主斋宫亲祝册【小臣】清署自焚香铃声到枕风吹阁栢影横阶月转廊隠隐晨鸡才动聼桥门劒履已成行
　　陪祀
　　春秋秩祀重雍宫庭燎光齐卤簿同鸳鹭随班先九列牲牢将事尽三公欣従爼豆趋承下得厠冠裳拜舞中分胙携归叨
　　圣泽也登鼎实荐宗工
　　驾幸瀛台宴赉羣臣诗五首　　　　　张榕端皇家别馆属瀛洲藻井梧飘爽气流琪树千章依凤阁澄湖一带抱
　　龙楼遥天岚岫浮空翠近水芙蓉照素秋瞻望无殊蓬峤胜乾坤寜复有丹邱
　　簮裾暁集凤城隈鱼贯登舟击汰开彩鹢乗风排荇渡锦帆截浦荡荷廻松林如盖衣霑翠莎岸成茵佩映苔佳气逈浮仙仗外
　　六龙早御九重台
　　拜
　　恩班退入鸳行绮席开太液旁照水繁花明劒舄含风杂树奏笙簧茗传尚食琼浆饮馔出天庖异味甞翘首丹霞深锁防
　　九重应进万年觞
　　瑶池列幕带廻塘午宴重霑栁防凉果腹已叨银缕脍酡顔尽覆紫霞觞蹔舒笑语情方畅终秩威仪乐未央虎拜当筵歌既醉
　　隆恩早已下明光
　　叠捧
　　温纶拟饮醇泰交盛事恰臣邻防年载笔蓬瀛署此日乗槎牛斗津已见戈鋋清戍垒还防礼乐庆昌辰莫言近御偏承宠伫沛
　　恩波四海均
　　畅春园引
　　见恭纪　　　　　　　　　　　　　张廷瓉西山苍翠防
　　宸居簮佩趋承到
　　玉除地接平畴观稼穑窓迎深緑拥图书栁丝细织春烟外莺啭初调昼漏余身入
　　上林深閟境挥毫献赋媿相如
　　太液池　　　　　　　　　　　张廷瓉
　　御苑清流唘巨川沿隄树色逺含烟晓风细织氷绡薄夜月晴浮玉镜圆菱叶平分双桨出藕花低覆白鸥眠移家太液池头住得沐
　　恩波十五年
　　召试
　　丰泽园纪
　　恩四首　　　　　　　　　　　　　张廷瓉暁日曈昽啓建章
　　六龙迎防锦成行锵锵劒佩罗丹渺烟波渡防航黄鸟啼残新栁岸轻鸥浮过白苹乡行来萝薜清隂径三夏炎曦渐欲忘
　　十亩桒隂覆竹门离离嘉颖绕华轩谁知紫闼宜春苑别有青畴布谷村蚕室丝纷氷缕色稻畦风卷碧波痕圣人无逸崇民事罗列风在禁园
　　澄澈池开一镜圎流纹如縠到阶前千竿修竹森苍玉防防新荷贴翠钿蝶翅幽花红雨润蝉声髙栁緑云偏长廊邃馆无雕饰风景清芬本自然
　　列坐濡毫满禁林
　　御题含义总渊深薪传真伪敦儒术农事艰难轸圣心尚膳荣颁文陛侧
　　天浆香散百花隂
　　皇仁乐育真无极拜献徒慙瓦缶音
　　圣驾南廵诗六首　　　　　　　　　张廷瓉青阳吹律入春迟
　　圣主东廵正此时事重省方符舜典制遵时迈叶周诗层霄早看勾陈转薄海欣逢化雨滋夹道肩摩齐下拜天顔岂独近臣知
　　仙乐遥闻落九天
　　金舆来自五云边春回芳草围行幄风送微波放画船一路鸾声花外出五湖旌影镜中悬不教警跸先除道童穉还依
　　凤辇前
　　黄河春浪拍天浮伊阙龙门控上头千里鲸波归大海万方玉粒达神洲隄防纷献盈廷议疏凿深烦
　　圣主忧不似汉皇夸盛事宣房瓠子尽安流
　　禹陵迢逓越山中
　　龙衮亲临祀典崇此日黄流劳
　　驻跸当年洚水荷成功天香细结丹楹雾仙仗清含翠栢风千载空山廵幸少一时邱壑尽春融
　　和风甘雨应时看俭徳深宫减大官比戸久知歌乐利天心犹自悯艰难租蠲喜溢苍生望
　　诏下声腾万姓欢作息总忘辛苦意
　　君恩常在野人餐
　　六师轻束羽林装天上旌旗掣电光父老遮留还暂住壶浆争献亦亲甞
　　九重驾出梅初緑三月
　　銮回栁乍黄端拱山龙温室里升平佳气照岩廊西苑
　　御试恭纪
　　圣恩诗二首　　　　　　　　　　　曹鉴伦薫风太液自逶迤重见仙蓂第四枝文鹢真従天上坐缃筵遥向镜中窥明窓但觉云霞润髙栋无劳彩缋施仰止
　　帝心崇俭徳尧阶物色带茅茨
　　上林笔札防回颁委佩趋承侍従间宝馔遥分鹦鹉粒金炉添爇鹧鸪斑身偕彩鳯巢阿阁
　　防重灵鼇戴巨山拜手屏营思砥砺叨闻
　　宸训订愚顽
　　圣武北征大功告成诗六首　　　　　曹鉴伦豹尾鸡翘出玉京凉州大阅振威声半天鼔动河流却万灶军欢屋瓦惊雕鹗堡前朱斾绕鸳鸯泊上防云横太平
　　天子真神武止杀还须用五兵
　　风雷隠隠防周庐五防龙文拥
　　帝车泉出旌门珠瀑巻草迎
　　行殿緑云舒九盘夜渡黄河水三略朝提玉帐书汉将莫夸临瀚海
　　圣人亲已到狼胥
　　圣武临戎贼胆寒威惊鸷鸟避旌竿楼兰西去关门逈姑衍南来地轴寛朝发尺书降賛普暮驰单使服呼韩畨戎顿颡军麾下尽荷生成载道欢
　　欃枪既扫沛
　　皇仁羣丑投戈尽束身汤网恩深三面解轩台威耸百蛮驯蕃歌人踏关前月铙曲风传塞上春直画青邱为北户不湏戒鼓节金錞
　　銮舆三驾建霓旌总为苍生致太平欵塞已看来万国受降何用筑三城晨廻雁碛云迎马夜度龙沙雨洗兵従此殊方归化域年年争路贡瑶京
　　鹭鼓前驱振旅还告功
　　祖庙涣恩颁千羣龙马来西极万里天山鏁北关播谷缫丝农事竞击辕鼓腹野人闲普天齐享升平乐炳燿神功史册间
　　圣武北征荡平诗四首　　　　　　　李孚青黄麾绣盖出天家仙氅春风引
　　翠华切玉昆刀装玳瑁连钱金铠防桃花月明严壁传刁斗云罨髙坛拥纛牙
　　盛事军容干气象先声早晚到龙沙
　　殊方神异啓威灵天为
　　王师扫朔庭列灶泉供花乳白连营莎接栁牙青椎牛享士传餐遍驻马劳军按部聼虎旅衔
　　恩争淬劒欲屠鲸鳄靖沧溟
　　铙歌千匝气鹰扬
　　圣虑犹劳设重防漆甲已开铜柱路绣旂重拂玉门霜何难兵气销金虎尚赐天书赦白狼收尽衔刀诸党部臯兰直北列降王
　　百万明光耀羽林风传画角阵云深牵羊岂解弥天罪饮鸩犹非战士心命合燃脐膏白草赏悬函首赐黄金黑山青海歌尧日照彻龙荒大漠隂
　　圣驾南廵恭纪二首　　　　　　　　李孚青频筹防瀹每轩临
　　特诏颁来内府金万里安澜知
　　帝力九川底绩见天心功同星宿源俱逺恩比沧溟水更深不用秋风歌瓠子
　　六龙到防起讴吟
　　自有祥风送鹢鳬挽牵岂必待烝徒安流不觉周千里厚赉偏教及万夫仗引欢声盈道路棹传讴咏满江湖従今烟雨垂杨岸童叟年年望舳舻
　　出郭望西山　　　　　　　　　彭寜求
　　终年挟防事吟哦偶向城西侧帽过漠漠晚烟横石磴泠泠朝梵出云萝千寻碧嶂栖眞近百转清溪入梦多帝里自饶林壑胜防人蜡屐到岩阿




　　皇清文頴巻七十七
　　钦定四库全书
　　皇清文頴巻七十八
　　诗
　　七言律诗
　　圣驾北征凯旋诗四首　　　　　　　史　防钩陈肃肃防黄麾电转云屯百万师决策庙堂抒独见运筹樽爼破羣疑靑郊选士春搜练紫殿论兵旰食迟亲总六军深意在机宜不遣外廷知
　　云防霜旌照泬寥万灵呵防百神朝春泉脉动波横溢朔雪花轻冻渐消为带余寒弓力劲缘滋嫩草马蹄骄藩维部落欢呼拜
　　圣武敷天自布昭
　　天兵耀日震边陲雷动星陈絶幕时王会羣矦环赤帟军容千里闪朱旗霜笳云火连亭戍金柝铜刁匝殿帷武节焜煌师律整秘图谁测八门竒
　　诸道分兵本
　　庙谟妖星一箭落边隅逆天岂得逃寛网背德终当受显诛地极空桐廻北斗日临穷发似东嵎鞭梢一拂三千里尽仰神威旷代无
　　赋得云里帝城双凤阙　　　　　史　防
　　金掌铜楼直望遥钩陈肃穆万灵朝千门碧瓦排银汉八表华星拂绮寮松栋烟霏衡岳柱芝楣霞绕赤城标侍臣日在红云里不觉衣裾染绛绡
　　赋得雨中春树万人家　　　　　史　防
　　罨畵层岚匝远岑黛云缭绕子城阴短桃巷陌红犹湿新柳亭台绿已深屋角墙头流霭霭桥南溪北涨涔涔烟簑雨笠春郊路桑柘千村父老心
　　南廵
　　赐第恭纪
　　圣恩诗二首　　　　　　　　　　　孙岳颁频年赁庑叹蹉跎忽向人间上大罗阀阅敢期容驷马门庭应许接鸣珂久耽朴素除丹雘仰荷荣光到薜萝广厦庇来欢自足帡幪世世感恩波
　　自昔徒闻甲第荣承
　　恩今日倍峥嵘频施雨露庭阶润绝远尘嚣耳目淸近侍风驱传
　　帝命微臣雀跃感
　　皇情有懐报称惭无地惟愿端居咏太平
　　奉
　　命赴
　　畅春园写扇防
　　恩特赐笔墨恭纪四首　　　　　　　孙岳颁别馆深居西郭遥水廻山抱建霞标卿云偏拥林峦秀佳气中含景物饶避暑暂违
　　靑琐闼封章仍奏
　　紫宸朝承
　　恩宣召趋跄急何意层层歴绛霄
　　凤舞龙飞仰
　　御书临池真媿奉
　　宸舆扇分斑竹千竿秀画展湘江八景余放眼山林神淡远寄情花鸟笔萧踈恭题祗觉难相副珍重应怜腕未舒
　　文物遥传映日华捧持给
　　赐出
　　皇家松烟纹簇双龙脊镂管毫生五色花岂有法书邀鉴赏敢当
　　天语重褒嘉拜
　　恩弥觉滋慙汗优礼儒臣洵莫加
　　谁云乌玉久如新谩説防恬造自秦讵似龙香调御墨寜同翠羽饰湘筠防磨端石承零露好写藤笺绝防尘从此茅斋增气象祥光隐隐丽三辰
　　神武北平诗八首　　　　　　　　　陈元龙祥开寳歴应璇枢翕辟
　　神功焕
　　帝图九译环裘归正朔两阶干羽叶元符久知薄海恩皆渥岂有殊荒教未孚天末一星余毕昴重烦玉弩振威弧
　　借箸盈庭总未工天开秘略自
　　宸衷靑邱丹浦书空纪洛水徐方事不同七萃有声知禁旅五云无际是
　　行宫莫言万里流沙远只在
　　皇纲咫尺中
　　阵云不散结黄埃箭落惊看候骑廻十万蛇鳞新浴日三千鼍鼓竞鸣雷峯盘束马从天降路转悬车凿空来设险早从三覆在前军已扫白云堆
　　雨雪遄归又出车依依杨柳映
　　銮舆王庭坐待三犁后别部争收七纵余宛转黑河人渡急崔嵬阴岭马行徐
　　圣朝不是勤雄略只为苍生鲜定居
　　忽报军书夜刺闺朱旗已过五庭西指挥俄见旄头落谈笑翻惊太白低砺尽戈矛人共怒蹋平关塞马犹嘶拂云祠下年年酒从此秋高罢鼓鼙
　　振旅狼山度翠旛龙舟天外溯河源大荒自古无人渡断岸从今有棹痕斗象南看皆奉朔流沙西去亦称藩穹庐悚息同编戸不用黄云塞上屯
　　闲尽墩台见月轮贺兰山外断惊尘边关不唱从军曲蕃长新为守土臣声教已看周地轴威灵直欲逼天垠从来异域书难信今日舆图远更真
　　倒倾银汉洗天兵更觉乾坤气象明不用披图横玉斧尽收绝塞作金城山川一气归仁寿云物千年纪太平陬澨有知齐击壤好将歌颂佐咸英
　　南廵扈从恭纪五首　　　　　　　　陈元龙
　　康熙二十八年正月初八日
　　驾由南苑行围出南红门
　　城南膴膴是周原路转桥通入苑门斾拥三辰环日驭营分五校列云屯马驰朱汗围初合兎带靑茎草乍翻日暮晾鹰台下过香尘匝地不闻諠
　　十三日立春
　　驾驻德州
　　斗柄初随玉辂东春神捧日晓曈昽条风乍拂朱旗上瑞霭先回翠幄中卫水冰消微隐绿平原草暖暗生红豫游到处
　　恩膏沛欢洽靑畴乐未穷
　　十四日
　　驾驻平原县七里铺
　　特发谕防蠲免东省明年正赋
　　靑齐又见度金舆省俗重烦问里闾共覩民风安作息还传
　　天语沛蠲除推恩寜待廻
　　銮日草诏频催下马余闻
　　命濡毫先拜舞从今汗简不胜书
　　十六日
　　驾幸济南廵抚署内观珍珠泉
　　命扈从诸臣各书匾额诸臣仰请
　　御书留题以光名泉
　　上亲洒宸翰书作霖二大字
　　鹊峯晴雪映龙旌
　　六驭飞临歴下城紫气乍从珠溜转靑阳初向碧潭生虚能鉴物廻
　　天眷淸可澄懐悦
　　睿情一自亭边排防仗灵湫千古被荣名
　　二月初二夜泊锡山
　　碧山如畵是梁溪防幔华灯处处齐百和香风随枻转千条银烛隔林迷霏烟彻夜围黄幄微雨明朝展绿荑不是江南晴日少随
　　銮膏泽沛春畦
　　南廵圣德诗【有序】　　　　　　　　　陈元龙
　　钦惟我
　　皇上御极三十有八年膏泽殷流德风遐畅文思光被武烈昭宣五典慎而百度贞七政齐而九功叙怀生含气均被太和喙息跂行并霑汪濊声教暨讫罔不率俾囘面受吏者越漠而逾沙执贽贡琛者栈山而航海比岁肃淸瓯脱迅扫欃枪铲壁垒于遐荒熄烽烟于边徼关山万里长无横草之惊区夏亿年永绝鸣尨之扰中外禔福神人洽和惟是淮扬诸郡漕挽攸关岁委金钱时闻冲决用疏用塞徒陈贾让之言治委治源莫定桓谭之议
　　俯允臣僚之陈请
　　亲御玉辂以廵行更以呉会淸嘉东南奥壤兼行补助加意抚绥河岳怀柔百神从令惸嫠歌舞万姓慕恩而我
　　皇上治功久洽于寰区孝德弥隆于宫寝虑省方之将
　　出或视膳之久虚海晏河淸喜奉
　　慈闱而养志途吟野忭敬扶
　　宝幄以观风维时惠风条畅淑景舒迟妍卉敷荣新荑挺秀桑鸣戴胜正虞书觐岳之辰水涌桃花值禹橇濬川之日言从淮右届乎平江乃自浙西歴于建业所至条狼之士弗唱辟除戴鹖之伦罢传警跸炷香夹道设防连衢士女颁斌连槸而瞻豹尾旄倪杂遝企踵而仰
　　龙顔正属三春恭逄
　　万寿卿云翔而捧日神光起而烛天里溢弦歌涂交酒
　　醴我
　　皇上布天泽宣綍音法网解而囹圄空田赋蠲而闾阎
　　阜关征盐防并沐
　　恩波耆老秀民咸霑
　　湛露多士登进之额开长吏自新之门民事艰难无
　　微不照田间沦弃有美必收
　　王言如丝下应如草农蚕賔旅泛习习之凯风呉越靑齐被祁祁之甘雨三辰合庆九宇同欢惟我
　　皇上体休戚于穷檐通寒暑于
　　丹禁夙兴宵寐念切痌瘝立政用人计安黎庶
　　俯临淮海亲辨疏濬之宜细察黄流指示决排之策神谟广运
　　厚泽沾濡夏长春生显仁藏用瞻依爱戴者真如赤子
　　之慕庭闱蹈舞讴歌者几忘
　　至尊之临愚贱自唐虞而降未覩此风即开辟以还罕闻其盛臣西淸末品东观庸才幸叨侍从之班亲覩
　　时廵之典拟濡毫而作赋莫能名
　　圣人之仁愿搦管以摅词讵足扬
　　天子之孝欣逢盛事聊效衢歌谨撰七言近体拜手以
　　献
　　兴朝孝治被寰瀛此日廵方盛事并长乐宫开移畵扇金根车动出层城绿波晴泛牙樯远香荇风廻鳯鹢轻养志怡顔隆
　　圣母神厨应见萐蒲生【其一】
　　黄流势与运渠连冲决常糜太府钱禹橇昔曾行水土舜瞳今复阅山川源流一览
　　宸谟定修筑随宜
　　睿算全从此河宗长效顺千樯漕舸往来便【其二】平江一水即呉趋风会淸嘉实奥区文物总由陶铸盛桑麻凭仗雨旸扶十年心忆
　　銮旂幸三度恩邀
　　法驾纡虎士前驱除警跸万民齐仰
　　睿容愉【其三】
　　鸡翘豹尾泛安流周览郊原庶彚稠宫扇影揺桑日丽天衣寒上麦风柔祗循绣陌移靑雀不许雕鞍破绿畴自是
　　圣心怜稼穑扶犁野老拜
　　龙斿【其四】
　　北溟南极寿无疆阊阖
　　行宫淑气翔五色日悬天上瑞万年人进
　　御前觞斑文锦缀交衢幕鹊尾炉焚夹道香民力从来劳轸恤不教父老费壶浆【其五】
　　末作辛勤亦可怜
　　皇心轸惜次农田关门泽逮轻轺算盐防恩流减籍钱商舶贾帆覊滞少水邮山驿踏歌连红亭鼓吹諠阗处甲煎香浓结紫烟【其六】
　　勾陈容卫晓骎骎比戸欢传
　　法驾临槛外绿波麰穟秀马前香锦菜畦深野人满饱天厨味耆叟归擕
　　太府金更许蕃民还旧国伫听八极徧讴吟【其七】沃野春深景物滋
　　省方到处念农时杏花菖叶留
　　宸瞩桑扈耕犁入
　　睿词笔洒龙鸾腾墨海韵锵金玉焕文思寸阴还惜船窻暇风度牙籖桂棹移【其八】
　　辛丑元日纪事二首【有序】　　　　陈元龙康熙辛丑恭遇
　　皇上六十年寳祚初周早朝庆贺礼毕偕相国马齐松柱萧永藻太仓王掞华亭王顼龄及遂寜张鹏翮大司农阳城田从典大宗伯贝和诺德淸蔡升元大司马孙柱大司宼頼都韩城张廷枢总宪党阿頼十四人诣
　　干淸门献寿时华亭年已八十松萧太仓三相国遂寜阳城皆年七十以上马相国贝宗伯孙司马頼司宼党总宪及元龙年皆七十蔡宗伯年六十九张司寇年六十八真一时之盛退朝漫赋以纪其事
　　轩纪初周六十春华簪白髪对丹宸太平
　　天子真仁寿矍铄臣工仗
　　圣神窃禄幸逄全盛日趋朝相庆古稀人耆英不向林泉老大位高年笑致身
　　未许悬车又退朝雍雍金紫髪萧萧鸳班首列皆黄耉虎拜欢声在绛霄近沐阳和天上坐不知岁月暗中销沍寒未解迟春信徙倚闲庭望斗杓
　　南书房侍直防
　　恩引至西暖阁俯垂淸问
　　命题赋诗作字恭纪二首　　　　　　徐元正十载含香傍凤池承
　　恩常得上
　　彤墀班聨左史频簪笔
　　召对深宫命赋诗衣露未消闻昼漏玉琴在御引凉飔【是日诗题衣小臣露净琴张】何幸陪前席愿竭葵衷报
　　主知
　　郁葱佳气满
　　皇宫宝篆凝香袅碧空委佩时看瑶草绿抒丹还映石榴红挥毫悚切云霄近授简惭非邹马工却羡流莺飞禁树数声睍睆向薰风
　　咏院中古槐　　　　　　　　　刘　坤
　　扶疎修干拂云长振叶揺风得午凉树绿最宜深院好花黄犹似昔年忙新开兎目当寒食久结龙鳞照上阳不用子山新赋作良材端是际时昌
　　皇帝圣德神功亲征荡平诗四首　　　查嗣韩赤羽遥翻豹尾红
　　至尊亲出总元戎雕戈电闪苍龙近玉勒风飚华盖雄尽辟山川开
　　辇道共依云日就
　　行宫谁知
　　天子麾黄钺甘苦先偕士卒同
　　边城百道走军符上将纷来听
　　庙谟三覆掩时藏玉弩八门啓处伏金弧地中雷鼓师无敌天上旌旗战有俘纵悔厥心何太晚噬脐今已累妻孥
　　辎重漫山委道旁六军传箭射天狼宣威瀚海鲸鲵观耀德中天日月光塞北风云开正朔幕南版籍尽要荒休从事后惊神武几度招擕自陆梁
　　箫箛争共凯歌陈况值班师饮至辰斗昔囘南今更北朔原无燠近逄春烽烟不动沙如镜候火空悬月似银已注东瀛消一爝普天何处不来臣
　　院中读书二首　　　　　　　　汤右曾
　　槐防铃索静无喧金钥传来啓掖门五粒晓松寒夹路三眠晴栁绿当轩披华振秀繙官库渍墨硏丹尽主恩囘忆十年吟诵处靑氊何似紫花墩
　　文窻窈窕见觚棱阁在西淸第几层金鳯印成题诏纸玉虫缀满读书灯坐深香篆萦衣过赋罢雕阑任意凭敢道近防稽古力文章报
　　国苦无能
　　来靑轩伏覩
　　御书恭纪三首　　　　　　　　　　汤右曽丹梯翠磴引跻攀忽到天开地辟间别有楼台连碧落尽消烟雾出靑山光涵象外千重影气结空中五色斑奕舄华轩悬
　　御扁墨防鲜润似初颁
　　千入槛势全卑裂帛流成洗砚池法自古传才独纵笔经天授格尤竒赤文科斗开羲画绿树猿猱识禹碑万丈光芒三尺字扶桑逈出最高枝
　　岚浮树豁郁苍苍佳气凭栏满
　　帝乡红日晓生天一角银河秋挂殿中央词臣忆载随游笔老衲曾披
　　御赐香岂独名山留
　　睿藻乾坤万古贲奎章
　　防
　　御赐书澹逺堂三大字恭纪二首　　　查　升春殿融和淑晷长欣瞻玉管洒
　　天章九霄翰藻辉三曜八法精严迈百王拜领中宵腾宝气归传奕世沐
　　恩光锦函珍重茆堂上盥手先焚百和香
　　跃龙卧虎仰
　　神明造化从心体势成澹泊益期坚素节服勤永远切丹诚庭帏曾取当时义【澹远二字系先臣所命且训臣曰能澹泊则能久远臣谨识之不敢忘】
　　黼座容伸此日情未得捧归蓬径里愿镂心版励琼莹
　　圣驾南廵诗六首　　　　　　　　　姚士藟天仗勾陈出玉墀廵方春日正迟迟阳和遍野冰先解淑气迎舟栁自垂西北欃枪亲扫后东南膏泽普存时追踪古帝浮河洛刻玉披图受瑞宜
　　圣母彤闱蘐草荣承顔游豫见升平龙舟爱日相依发鳯舸春风自在行视膳江鳞调玉馔尝新岸笋进香羮仁慈锡类民归厚芹菜壶浆夹道迎
　　天上黄河九曲淸千年早为
　　圣人淸负薪难御桃花涨投璧空闻瓠子成世际帝尧忧洚水功高神禹拯苍生循堤相度商疏凿早庆安澜宅土平
　　土膏初动事耕耘布谷催春处处闻新洒绿簑原上雨遍驱黄犊陇头云扈
　　銮军不惊黎庶馌饷人争覩
　　圣君无逸豳风时讲诵更劳亲省念农勤
　　半壁东南注
　　圣心为询民隐
　　驾遥临无烦供亿丝毫力转与蠲除百万金吏不到村鸡犬静人多在野黍苗深长教妇子盈寜乐击壤康衢鼓腹吟
　　东封南幸几经年父老欢迎
　　御舸前江树重沾新雨露墨花长镇旧山川闾阎揖让风逾厚比戸诗书泽久传四海九州瞻望切
　　廵行呉越荷恩偏


　　皇清文頴巻七十八
　　钦定四库全书
　　皇清文頴巻七十九
　　诗
　　七言律诗
　　圣德神功诗四首　　　　　　　　　孙致弥圣朝宵旰重勤民特展时廵出
　　紫宸蓟北柳丝初欲放淮南花蘂已争春
　　龙舟乍发层氷泮锦防遥添淑景新驿路三千齐望幸欢呼扶杖太平人
　　永定河边倚棹看横流非复旧桑干白鱼跃处波涛静黄鹄歌中士女欢上防
　　九重亲指授神功两月胜随刋勿言水患元难息得沐君恩便不难
　　法宫图绘旧曾颁稔悉农家稼穑难一自
　　圣人过陌上顿教春色徧田间瞻蒲望杏应须早耡雨耕烟莫放闲从此年年书大有黍徐长载满车还呉风越俗渐还淳敢忘
　　天王巽命申凿井耕田皆
　　帝力条桑布谷乐天眞频逢稔嵗人人喜已过花朝处处春北望五云争引领
　　翠华今日又南廵
　　康熙己卯春二月二十三日济宁迎
　　銮蒙
　　赐召对恭纪
　　圣恩诗四首　　　　　　　　　　　孙致弥翠华临幸徧阳春异数何期及【小臣】十载重瞻天咫尺九霄亲拜
　　帝丝纶和风乍拂垂杨软好雨旋滋细草新自幸生当明盛世难将高厚颂洪钧
　　勅使传呼近
　　御前泥涂忽讶上青天草茅名姓
　　重瞳识蒲柳容顔
　　圣主怜献赋得依
　　龙舰侧承
　　恩转忆凤池边休官尚沐非常宠何异金门侍从年鸾舆曾发玉虹光
　　圣代崇儒冠百王九拜特隆新典礼两楹重焕旧宫墙庸材滥备金壶选盛事应归石室藏
　　帝德如天书不尽十年珥笔杏坛旁
　　一统文明海外通
　　诏随龙节下天东徧收图籍归书库兼采歌谣补国风特许决科温素业难忘将母厪
　　宸
　　皇恩深重知何似直比沧溟与华嵩
　　畅春苑侍直　　　　　　　　　　王　原
　　三月春光醉上林晨趋儤直立花阴鸟矜新霁流黄小柳耐寒烟贮碧深剑佩下时仙乐近楼台逈处水云侵【侍臣】忝缀文螭陛
　　謦欬亲承识
　　圣心
　　咏砚池氷　　　　　　　　　　王　原
　　月衔片石晓凝寒香敛缥囊古墨丸影合蛟龙雷未动眼明鸜鹆镜同看慿添玉册千行白与照氷心一寸丹取次凤池春有信天葩五色吐雕翰
　　恭纪
　　圣恩诗四首　　　　　　　　　　　沈宗敬素业相承有一经当时端尹侍
　　彤廷文章报国邀
　　宸眷翰墨开函傍
　　御屏旷典至今犹郑重陈编留箧总清泠寸笺独进天顔喜
　　温语褒嘉翠辇停
　　天章何幸及儒林中使宣传
　　宠赉深愿挹清风歌
　　圣德敢将兰雪涤臣心六经广孝眞彝则千字成文有座箴玉轴防归惊异数涓埃莫报倍沉吟
　　纨扇辉煌出尚方许将末艺进岩廊难描帝室山河壮漫写江南烟水苍岩为
　　宸逰凝晓碧林随辇路发天香三吴击壤歌衢意图绘慙无六法良
　　偶将笔墨逹微名
　　诏抚丝桐理正声行漏鸣时相和答繁音指下自澄清九成功德天朝奏四海弦歌大化行南幸年年【臣】望切薫风从此祝升平
　　癸卯正月五日奉
　　命之秦中祭轩辕氏以下诸陵恭请
　　圣训纪事　　　　　　　　　　　　钱以垲泰运乗干礼百神恭承
　　圣训侍
　　枫宸螭头日丽铜龙晓雉尾香浮秘殿春万里明禋金节重尚方祝册寳函新微【臣】奉
　　命趋原隰天府山河特向秦
　　祀黄帝轩辕氏陵　　　　　　　钱以垲
　　桥山防翠路盘纡沮水回环众壑趋近郭高原三百里绕陵栢树一千株升仙台古存遗迹问道宫遥失旧途【问道宫今在崆峝山】
　　圣代明禋崇钜典云旗绛节耀天衢
　　北鎭【即毉巫闾山】　　　　　　　　　吕履恒
　　营州作鎭肇封疆恒岱遥同祀冀方北极星光分野濶东京王气亘天长迢迢松响闻空际漠漠山形入大荒盛代精禋迈三古灵风甘雨祝农祥
　　大驾南廵诗八首　　　　　　　　　刘　灏东南民事轸
　　皇情廵守还依舜典行自昔
　　九重无暇逸况今四海久升平减裁羽衞随云防储偫金钱出水衡文鹢轻帆从简易绿杨烟里省春耕宫扇云旓下玉除恭随
　　文母奉宸舆时调寝膳依行在日按晨昏问起居江岸雨晴烟树春风波暖画帆徐
　　慈顔豫后
　　天顔喜孝思眞同孺慕初
　　驻跸淮黄缅禹功云帆水静正春风几年疏瀹烦人力此日訏谟出
　　圣伫看千艘啣鹢尾已知百丈徙鲛宫金堤玉斗荣光满长载恩波万里中
　　欣欣老穉日相偕匍匐山根与水隈自讶此生田野里何缘亲见
　　圣人来更无严禁当仪衞时有欢声出草莱盛世太平眞景色丹青如对画图开
　　江城岩邑递经过阛阓熙然陌巷和碧树青烟村外市绿秧紫穟陇头禾笙箫处处迎銮曲桴鼓家家击壤歌古史传闻犹羡慕于今眞见更如何
　　诏书宥过及微【臣】祝网兼闻赦小民黍向寒时还就暖木经枯后复知春簪缨同日皆生色耕凿从今得此身臣励亷隅民向善相期同作报恩人
　　已沾行在
　　主恩深更仰慈航
　　圣母临自是
　　一人崇孝治遂教万国被
　　徽音臣民争效冈陵颂草木难酬天地心检防从来青史内几闻盛事似如今
　　银管生香玉版新船窻翰墨动如神披云向日
　　宣天语带露含烟
　　赐近臣共喜开缄光奕奕还惊
　　垂训意谆谆漫将鹄跱鸾停拟比较王谟帝典眞
　　龙池春草　　　　　　　　　　刘　灏
　　暖积廻塘碧草匀萋萋帀岸及芳晨迎风低接宫花露向日平铺
　　辇路茵色映
　　御沟光自逺根滋灵沼泽常新年年感激阳和力散质容随
　　上苑春
　　渔樵耕牧诗四首　　　　　　　刘　灏渔
　　生涯老向五湖过风挂芦篷雨着蓑孤棹随时移浦溆全家终日在烟波晨炊近折秋菰便夜火遥惊宿雁多盘有白鱼尊有酒满滩明月一声歌
　　樵
　　家依山下本长贫山上﨑岖独采薪细路攀缘常畏虎空林来徃不逢人行经老树缘衣惯坐向清矶砺斧频偶看围棋临玉局一声鹤唳出松筠
　　耕
　　又是春郊播种天带耝荷耜出村前雨昏布谷鸣深树风过乌犍徧野田馈饷每谙中妇苦劝农更喜长官贤陇头聚坐还相贺丰稔今年似去年
　　牧
　　平郊漠漠雨昏昏逺近长防笛一根尽日梦依芳草地三春路熟杏花村簑衣着得偏能称牛背骑来未觉喧满眼闲云林木外归从小径认蓬门
　　早春出西郊　　　　　　　　　顔光斆
　　岸梅溪柳欝交横暖雾霏烟着处轻乍听村农喧社鼓遥看山畔试春畊解氷野水穿塍过报饷隣鸡上树鸣为语康衢诸父老秋粮有
　　诏更蠲征
　　万寿诗二首　　　　　　　　　　　黄叔琳运应昌期转玉璿光分南极仰星躔尧阶气象成雍睦禹甸山川广幅日丽
　　九重多瑞草春融万井入祥烟垓埏久已歌丰豫行健天心正体干
　　蠲租
　　诏发未央宫鼓腹兴歌德化隆秉穗尚余塲圃外鸡豚堪入画图中时和每浥腾轩露气暖全薫解愠风云表翠华开雉尾迎尘稽首共呼嵩
　　圣武平北诗六首　　　　　　　　　高其倬星辉云烂际时昌
　　圣主尊居卜歴长
　　至德九天明日月
　　神威万里肃风霜版图已见昭无外声教何容阻一方三御六飞欣底定从兹海岳尽梯航
　　歌传笳鼓拥回军三月犂庭昔未闻铭勒燕支彰大武谋成犄角靖余氛一鞭已近长安日万骑犹屯朔漠云大沛
　　仁恩寛党羽招徕遣使日殷殷
　　为民总不惮艰难十月重临朔塞寒毳帐千羣来化外降幡一片入云端从前空恃山川险此日方知雨露寛遂自云中回
　　警跸不教壮士困征鞍
　　飞驰露布奏行营极北烽烟万里清佳气连云浮豹尾祥光散防防龙旌华峯指日看归马青海无波待洗兵濯濯声灵咸震叠防边不用筑三城
　　和风甘雨净飞尘凯入千灵拥画轮事出万全非用武师行九伐为安民冠裳夹道
　　天顔近铙吹连云法曲新野老壶浆咸鼓舞呼嵩无限太平人
　　庙谟断决自
　　宸匝岁欣看异域通塞外有天皆舜日寰中无地不尧风云霄
　　大业千年事竹帛
　　鸿名百代功歌咏终慙同白雪愿随率土乐年丰
　　圣武平北诗四首　　　　　　　　　汪　漋行营万灶拥貔貅三路分兵独运筹
　　天子自提轩后剑将军欲饮月支头弥山瑞草连云翠匝地神泉傍马流川岳百灵齐效顺
　　銮舆到处协天庥
　　才见
　　天兵奏凯旋军营重列玉关前貂裘御腊冲边雪寳剑经寒入塞烟逆部已全归壁垒游魂何日脱戈鋋指挥四面无遗防定戮蚩尤马首悬
　　阗阗振旅入重关警跸清尘
　　万乘还遮道壶浆迎羽卫盈城父老拜
　　天顔三军鼓吹铙歌发四海欢呼露布传共庆
　　皇威宣絶域金戈一指定天山
　　紫塞兵声永不闻磨崖万古勒
　　竒勲宁同窦宪燕然碣逺胜周宣石鼓文
　　御墨昭回悬日月丰碑嶻嶪起风云边城比戸安耕凿南亩新看五德耘
　　万夀诗八首　　　　　　　　　　　周起渭太平天子夀如天天帝高居不计年日月总行黄道里星辰常防紫微前梯航接踵朝
　　金阙花柳长春傍御烟阊阖云中歌吹满遥同万里祝增川
　　百叠祥烟绕
　　帝宫玉阶仙仗晓曈昽铜池芝草年年长仙圃桃花岁岁红夏屋连云千里合春台送暖八方同还看天意如人意十日甘霖五日风
　　正朔遥颁十二楼九州之外又神州地通香海环流处人到蓬山最上头蓂叶莫穷天甲子蟠桃长记
　　帝春秋红云岁岁依香案岳渎朝宗拜冕旒
　　光风冉冉凤城隈山色浓如献夀杯金埓几程过阆苑玉泉三匝绕蓬莱崆峝山向青天入太液波从碧汉来圣祚绵延春日永百花齐傍
　　御筵开
　　宫柳含烟百子池仙花簇锦万年枝金茎雨露山河润玉藻衣裳日月垂羲画开天龙马出虞琴解愠凤凰仪从今十屋添筹算甲子千回总盛时
　　减赋蠲租岁未停
　　深宫子夜尚谈经禹粮尧韭俱登馔周鼎汤盘总勒铭天上七星持斗柄人间五岳绘眞形华胥世界春何极日日东风百草青
　　高楼大艑欝嵳峩衔尾千帆次第过九曲安澜天作堑百神受职海无波风飘杨柳牵丝防水泛桃花净绮罗但使江河同
　　圣夀永教千载奠江河
　　雍雍礼乐更桑麻王会衣冠道路賖乔岳已看船是藕海山新贡枣如千秋岁月同春书万国河山总帝家从此八荒开夀域年年今日醉流霞
　　奉
　　使朝鲜杂诗五首　　　　　　　　　揆　叙
　　初出
　　都门
　　风薫燕市雨初收近郭村村绿树稠恋
　　阙廻瞻天北极计程直向海东头碑传箕子遗封在地访檀君旧迹留行徧渊波江畔路归途迢递指清秋
　　中前所石佛寺芍药
　　郊园红药已纷披意外禅扉见数枝此地迟开如有待他年重翫与谁期最怜野月当头映莫遣边风掠面吹为语山僧须割爱临分眞合赠将离
　　过摩天岭
　　炎官火繖正当空峻岭摩天地势雄曲磴廻环青霭外乱山高下绿阴中沉沉云合浑忘暑栩栩身轻想御风却笑白衣劳转战只今异域尽来同
　　立秋日平壤作
　　浿江云敛万峯青亦有梧桐一叶零还徃山川谙异域迁移时序验虚星蝉鸣渐较秋前切虫语初从夜半听便觉微凉侵枕席不须重上快哉亭
　　肃州肃宁馆观荷花
　　石径无尘暑气清水花齐放趂秋晴香吹翠葢含风细粉湿红衣坠露轻短防驰驱明日路小亭延竚暂时情金塘玉溆多幽赏不负丸都岭外行
　　夏五月恭闻
　　上因旱减膳至八日时雨大沛适下直于西山别墅推
　　窻望雨喜而有作　　　　　　夸　岱
　　精诚信可与天符逰豫欢从万姓呼云壑空蒙山意逺原田膏雨稼苗苏自公退食闲潇洒与客慿轩兴有无不用丹黄能绘手天然一幅米家图
　　沈阳　　　　　　　　　　　　夸　岱
　　欝葱城郭信佳哉尚见当年王业开絶塞屏藩皆北向二陵山水自东来余荒作洫犹堪亩即社为仓可备灾海上鱼盐边上牧经营须仗济时才
　　春日
　　驾幸南苑四首　　　　　　　　　　法　海銮舆晓日肃钩陈羽卫骖驔扈近臣嫩柳韶光新有色春膏和气净无尘飞芝细傍重城转猎骑遥连六辔匀鎭国寺前回首望草桥齐渡小河津
　　逈野连空入望賖春氷初泮印平沙云移仁网开三面风逐霜蹄散五花金勒控持郑重玉鞭连骑逺周遮千旂猎罢平林外驻马南庄日欲斜
　　鹰师狗监列行围猎猎霓旌趁早晖东郭草间遮脱兎南山云外落飞翚重环共説韩卢俊鸷鸟曾歌尚父威今日
　　君王多霁色欢声齐逐马蹄归
　　春日灵台驻
　　玉銮羽旄钟鼓万人欢刍荛雉兎原无禁监令丞司各有官畿内更嫌文囿小编氓深喜
　　圣恩寛词臣亦有金门赋莫作扬雄羽猎看
　　恭和
　　御赐山庄避暑诗扇二首　　　　　觉罗满保万几清暇驻山庄民莫关心
　　睿虑长十雨五风周甸服千岩万壑绕岩廊自天湛露螭头渥当暑微颷殿角凉珍重骊珠五十六擎来御墨尚留香
　　太和元气聚山庄石磴松筠
　　辇道长轩栋呈祥云入牖尧阶崇俭竹为廊研硃防韵丹文丽挹露挥毫玉宇凉犹记徃时陪
　　法从经函长傍
　　御炉香
　　恭随
　　圣驾北廵自
　　畅春园驻
　　跸汤山恭纪　　　　　　　　　觉罗满保
　　羽林遥映翠微峯绣野云开奉
　　六龙温液香浮烟正暖熏风晴拂瑞初浓村连幕影云千叠陌散林光翠万重紫塞招凉叨珥笔恩波浩荡此先逢
　　春分即事应
　　制　　　　　　　　　　　　　　觉罗满保晴临古淀讲春搜整顿军容
　　睿算周千鹢齐飞鸿雁阵双旌围绕杜兰洲平分玉漏当春永共仰恩波并海流日觐
　　天顔瞻圣武祝衢愿进万年讴
　　圣驾亲视河淮廵行江浙恭颂八首　　姜宸英十年舆望切
　　前旌咨警长留
　　圣主情祗为
　　神谋存北伐故教天意缓南行竒探虎穴狂氛静怪鎻蛟宫浊浪平今日双龙趋翼卫春风摇曵出
　　皇城
　　舳舻南指路非賖楫拥烝徒静不哗行漏晓供长信膳廻帆初放紫宸衙渔樵得意瞻容卫鸥鹭无心避鼓笳中道时闻寛大
　　诏懽声雷动万人家
　　涂泥自古记淮扬已束洪流似带长绿字朱文穷宛曲隤林楗石陋宣房精诚感动鲛人泣
　　方畧潜驱防象藏会有灵图符
　　圣瑞波心泛防发荣光
　　濒河犹自愁艰食
　　诏截东南十万艘更免旧逋纾郡邑同霑新惠出波涛家家秋潦成堤堰处处春田响桔橰比量
　　皇恩眞似海百川奔赴不辞劳
　　祥颷吹送大江流一望南天瑞霭浮蓬岛侍书羣学士涂山辑玉万诸侯同瞻
　　日角歌冈阜喜觐旌门拜
　　冕旒谁是旬宣多政绩内传新赐黒貂裘
　　东吴佳丽廵逰处风景微伤不似前秋获未经开百室天恩重与赐三千宏恢
　　帝网金鸡舞广厉儒宫木铎传试看
　　六龙新幸后明湖草木倍鲜妍
　　三山凝望日光辉讲武台前翠幙围细草平沙开马埓黄云紫气防
　　龙旂将军命中夸猿臂校尉登塲号佽飞次第千官同拜赏
　　廻銮争献万人衣
　　天章绚烂动星辰洒落银钩气象新烟火万家才极目登临半晌已萦神江山迢递归渊宇人物熙和浃大春樗散无由叨扈从陈诗聊和壤歌民
　　圣驾南廵纪德诗　　　　　　　　　张元臣柳舒金缕拂
　　龙旌画桨兰桡趁晓行千里和风吹浪暖一天丽日映江清岩花处处增春色蔀屋家家识
　　圣明至德弥纶畴与并神功万载庆平成

　　皇清文頴巻七十九
　　钦定四库全书
　　皇淸文頴巻八十
　　诗
　　七言律诗
　　奉
　　命供奉南书房恭纪　　　　　　　　张廷玉箕裘弓冶不胜任又许鹪鹩托上林两世直庐明主泽廿年书局老臣心山樗敢望依神荚土鼓偏教傍帝琴惭听六宫人尽说苏瓌有子荷恩深
　　扈从喀喇河屯防
　　恩召入行宫
　　赐宴徧览苑中诸胜恭纪四首　　　　张廷玉槖笔羣叨
　　锡宴荣簪裾联歩到蓬瀛防溪水绕平桥远万壑云依御座生台榭参差随地筑山川环列自天成阆风换尽尘凡骨俯仰都教耳目淸
　　尽收好景在庭除一幅豳风总不如湛露无边滋稼穑万几余暇玩图书天渊体道鸢鱼趣山水怡情仁智居五色
　　宸毫光万丈仰瞻银榜胜琼琚
　　层台高陟若凌空人在苔痕树影中夹岸林峦含宿雾隔溪歌吹逐微风芊芊草拂渔矶緑防防花飞钓艇红到此始知文囿乐时当秋爽若春融
　　承
　　恩更泛木兰船特设芳茵
　　御陛前法醖自天倾石髓宫庖隔岸送琼筵几人得听金璈曲两袖都擕玉篆烟自是太平多盛事塞垣同赋蓼萧篇
　　召游行宫后苑恭纪　　　　　　　　张廷玉涧草岩花映碧萝五云长防万年柯迎凉楼阁依山逈避暑轩窻傍水多卧石几重横玉几飞流千尺泻银河谁言天汉无人到已许乗槎六度过【是年奉　恩命游览凡六次】
　　扈从塞外防
　　恩特赐
　　御书澄怀二大字恭纪二首　　　　　张廷玉琳琅宝气出华林羲画尧文重古今久沐恩波依帝座更将止水励臣心
　　宸毫直并云霞丽
　　圣泽眞如江海深簪笔几人叨异数同时拜舞
　　禁庭阴
　　传经
　　天语昔钦承【曾防　恩赐传经堂额】又对澄怀永服膺蓬荜高腾千丈熖姓名难称一条冰家声清白期无忝雅量汪洋愧未能窃愿洗心遵
　　圣训何时道岸许先登
　　万年寳祚诗四首　　　　　　　　　张廷玉无疆
　　宝祚庆延绵花甲初周六十年
　　厚德永贞功配地
　　至诚不息道同天人游禹甸尧衢里
　　世跻三王二帝前草木长春当令节卿云糺缦照琼筵物阜民安托
　　圣朝
　　帝功巍焕治光昭
　　守成创业经纶裕
　　垂拱时廵雨露饶重译梯航来万国两阶干羽格三苖自从府事修和后歌叙亲闻奏九韶
　　宥密精神贯八荒犹勤宵旰勅几康先忧后乐身弥健保泰鸣谦德愈光但欲农桑安作息不教芝鹤献祯祥九重敛锡繁多祉日月升恒海岳长
　　雍熙奕禩庆
　　昌辰环转干支第一廵
　　久道致成三古俗太和分作万家春欣逄仁寿休徴溥重会贞元景福新拜手称觥同野老载歌
　　百禄自天申
　　恩赐
　　御书宫扇一柄恭纪　　　　　　　　张廷玉五明宫扇制玲珑拜赐欣瞻
　　御墨融珠玉有光眞世宝烟云无迹本天工三庚似植迎凉草四座如披解愠风自愧饮和先万物纎毫无力答苍穹
　　雍正二年
　　圣主躬耕耤田诗六首【有序】　　　　　张廷玉
　　钦惟我
　　皇上躬膺宝箓手握璇枢合二曜以齐光参两仪而立极厚生正德殚至诚不息之功重道尊师创自古未行之典雨润日暄之风教动罔不臧
　　宵衣旰食之精神所其无逸凡以致黎民之于变总期奠寰海于久安邦有本以必先食为天而最重
　　特勤穑事肇举耤田尧年正値夫甲辰舜日敬诹乎癸亥春官视典京兆淸畿协风应律于东躔淑气蒸膏于南陌芝舆华葢当坛宇以星陈豹尾龙旗匝街衢而电转千官扈从金根耀晴旭之光兆姓观瞻苍马荡祥烟之彩壝宫驻辇幄殿凝銮奏
　　天乐之屡丰孚诚后稷展
　　皇防于三献合漠神农香霭金鑪爰
　　更衣于大次云移宝扇遂
　　命驾于甫田葱犗绀辕缀横车之黛耜嘉禾瑞麦开贮种之青箱于时四野晴和纎埃不动百神翼衞丽景无边
　　一墢初移发大地广生之德
　　三推渐讫动阳春长养之风仰
　　帝力之维勤轸
　　宸而未己启沉腴之土脉用劝三农运强健之天行欲周千亩比前徽而倍越遵古礼以有加弭节从容俟臣工之协力
　　升台临眺欣氓庻之赴功原隰沟塍绣壤纷披于禹甸
　　茅蒲袯襫画图俨绘于豳诗乃
　　警跸以言旋仍
　　望耕而未远掎裳连袂争蹑踵以瞻云击壤歌衢尽观光而就日从此五风十雨
　　天田登御廪之储伫看两穗双岐
　　帝耤满神仓之蓄臣职居司稼心切课农跪捧稑穜方愧未分于五谷恭持耒耜更叨承乏于九推敬撰芜辞肃将鄙悃年丰人乐长编大有之史书地厚天高永享升平之岁月诗曰
　　朱霭天垂万井春勾芒应律庆芳辰
　　九重稼穑开民事四海耕桑仰
　　圣人宝辂光迎霞彩丽华旗翠拂栁条新
　　六龙行处乘时令甘露祥风遍八垠
　　深宫宵旦念民天
　　丹陛频闻鳯诏宣舆颂欢腾双阙下
　　圣心劳在万方先德符古训崇无逸祀重农坛祝有年广乐雍容金石播太和元气溢垓埏
　　畇畇原隰候停
　　銮黛耜靑犁拥百官
　　一墢恩流千亩外
　　三推春散五云端爱看田器
　　君王喜得近
　　宸顔父老欢比岁赐租过十万升平膏泽海天寛绣陌风光俨画图乌犍黄犊散平芜杏花舒蕚天时畅芳草抽萌地脉腴
　　睿虑悉同民隐合
　　神功潜与化工符仓箱有庆粢盛洁
　　仁孝兼成万世模
　　九奏箫韶见鳯仪更闻三十六禾词烟簔雨笠终千耦航海梯山贡两岐率土正逄行庆日普天同是谢恩时儒臣拜手书惇史彷佛豳风七月诗
　　薄植徧承
　　帝眷隆从耕欣得次羣公养民窃愧司农职劝稼曾无保介功亲见南郊劳
　　玉趾久知东作厪
　　皇愿随鼓腹康衢叟载笔年年咏屡丰
　　恩赐纱葛袍服二袭恭纪　　　　　　励廷仪樗栎深惭扈
　　跸行
　　宫袍重锡拜殊荣文腾异彩看来丽袖带
　　天香着处轻当暑淸凉分
　　宠渥长途彼服感生成【微臣】莫効涓埃报谨凛持身答圣情
　　恭纪
　　南廵圣德诗五首　　　　　　　　　励廷仪平成聿奏岁华新善后机宜待
　　圣人泽国蒸黎齐望幸东山花木尽熙春庆云瑞霭迎天仗甘雨和风净路尘
　　俯鉴舆情勤
　　法驾九霄
　　巽命喜重申
　　言从问俗歴齐东到处民情彻
　　帝聪四境总教游化日一隅犹自頼仁风饥穰本属天行数补救旋施大造功
　　特赐金钱留运漕闾阎欢舞兆年丰
　　霓旌仙仗压春山辇路花明水一湾击壤呼嵩歌乐土瞻云就日觐
　　天顔市防不扰村庐静鸡犬无惊草木闲满载后车供玉食那教丝粒扰民间
　　牙籖翠轴拥行宫午夜常彼宝炬红名理日探登道岸宝书时洒绚天工
　　亲裁诏旨闗民隐
　　面饬官箴厪
　　帝自是至诚原不息干行万载庆神功
　　宿迁南下水盈盈容与中流
　　御舰行四载忧勤昭禹绩万年熙皥乐尧氓不辞风雨亲临阅为喜淮黄渐奠平千里飞鸿咸乐业岸花隄栁畅
　　皇情
　　枫林效香山体　　　　　　　　励廷仪
　　吴江风冷越江寒梧叶萧疎枫叶丹春色何如秋色好无花却胜有花看高依
　　禁苑低依岸远拂征车近拂阑玉露晓零浑欲醉霞蒸云簇影
　　热河直庐与
　　赐毫笔志感　　　　　　　　　　　励廷仪摊书终日对铅黄镂管分颁出尚方簪处不胜羞短发归途犹喜壮奚囊元和脚好多新様下里歌残只旧章老学分应无好梦尽将才笔属江郎
　　次韵蒋酉君恭咏
　　御制木纸扇　　　　　　　　　　　励廷仪人间匠作一时空便面新装夺化工剪羽已输千缕碎裁纨宁许半铢同防从木屑羣材外得近
　　龙香掌握中舒巻漫随团扇伍挥毫犹待写薰风
　　赐莲房志感　　　　　　　　　　　励廷仪玉井花开百尺枝緑房初结早秋时圆分海蚌探珠宝香擘蜂窠沁蜜脾消渴不烦僊掌挹清寒恰比蔗浆宜三年又拜承明赐甘苦中心祗自知
　　伏前一日
　　赐普洱茶　　　　　　　　　　　　励廷仪曾赐云龙一品鲜玉堂人困记当年月团再拜薰风后雀舌休夸谷雨前旋拾松花添活火试烹瓦鼎泛新泉烦襟未信清如许习习凉生六月天
　　御试咏千叶桃　　　　　　　　　　蒋廷锡千叶桃开簇簇红剪裁重叠费天工轻脂欲晕非闗雨薄粉初消最怯风晓露滴时添绰约暮霞飞处鬭玲珑续吟韩愈桃花句不是西淸即禁中
　　赐数珠恭纪　　　　　　　　　　　蒋廷锡委佩拖绅媿未宜
　　九天今又锡牟尼骊龙颔下明珠颗赤水山头玉树枝四品一时惊异数八人同日受
　　恩私从兹退食休忘事记念章身愼所思
　　分
　　赐入直诸臣
　　御书诗扇【臣】廷锡分得
　　圣制西湖夜月诗恭纪　　　　　　　蒋廷锡重拜
　　殊恩出殿前珠玑错落洒鸿篇
　　仁风扇处春生谷寳箧藏时光烛天东国月明歌有道西湖波静泽无边
　　六龙廵幸多题咏从此呉山一倍妍
　　驾发腰亭跕至栁林　　　　　　　　蒋廷锡一轮晴日四围山细草干沙路几弯地涌潮河穿两界天开北口鎭雄闗黍苖日长同青荠石骨年深缀緑斑曾是胜朝经畧地太平有象戍旗闲
　　夜光木　　　　　　　　　　　蒋廷锡
　　乍见星芒映室中喜看藜火照窻栊夜明帘薄来西域径寸珠圆出海宫淸似晶融还贯月碎如萤散远随风此身恍入琉璃界宁羡金莲蜡炬红
　　恭诵
　　御制立秋日喜晴诗恭纪　　　　　　蒋廷锡重叠山岚雾霭深凉风一旦豁浓阴喜看霖雨成甘雨仰见
　　天心合
　　帝心四野晴光舒化日遥空爽气入高林
　　圣人忧乐先民隐
　　绨几微吟对碧岑
　　恩赐佛手柑恭纪　　　　　　　　　蒋廷锡远自东闽称上贡
　　赐来塞外获奇珍黄云靉叇金光现香雾霏微佛指伸不向空拳论背触还从合掌悟陶轮直庐此日夸殊典六月先分海峤春
　　恩赐蜜渍荔支　　　　　　　　　　蒋廷锡岭南三度荔支芳蕉核钗头塞北尝入眼乍惊红玉颗剖开犹记绛罗囊十分崖蜜霜添味万里银盘露带香满口甘腴同拜食九天今日饱琼浆
　　初夏
　　西苑观麦应
　　制　　　　　　　　　　　　　　　王式丹上苑鸾旗淑景移晓披麦浪影离离靑林碧沼环千亩甘雨和风秀两岐胜日
　　宸游同省稼丰年嘉瑞恰乘时即今谱入南薫曲新采来牟率育诗
　　奉
　　韶增修皇舆表院中即事次韵二首　　王式丹瀛洲亭畔静阶除匼匝槐枝亚碧虚池面轻风迎散帙檐牙初日照繙书共知定本推前軰未敢传钞付小胥东观从容参典校騊駼载笔媿庸疎
　　栖尘帘阁喜新除秘册骈罗几席虚周室职方传旧志汉家年表效横书要从鞮鞻增图籍岂为华离问史胥理罢缥籖方永昼埀鞭归拂晩风疎
　　文庙释褐　　　　　　　　　　　查愼行
　　数仞宫墙霄汉连两楹爼豆故依然曾陪鼓箧三千士重到桥门二十年【臣自甲子五月入国学肄业】末学岂增科目重菲才特荷
　　圣人怜较他侪軰防
　　恩早独在靑衫未换前
　　畅春苑谢
　　恩　　　　　　　　　　　　　　　查愼行初着宫袍拜禁林碧梧翠栁望成阴可知
　　圣主栽培意即是天工长养心千顷池边看鼓鬛万年枝畔听鸣禽从来日月无私照一物含光感自深
　　恩赐玻瓈眼镜恭纪二首　　　　　　查愼行玉比晶莹镜比圆忽敎披豁睹靑天明珠吐晕泥沙外爝火分光日月边名纸尚堪题细字秘书仍许对新编此生视息眞何幸双眼摩挲敌少年
　　霁月光风傍
　　紫垣重欣
　　天赐出璵璠潭空秋水淸无底壶贮春冰薄有防絶胜金鎞囘晩景不烦藜火照黄昏曾经隔雾看花后老恋余光尽
　　主恩
　　分
　　赐南书房入直诸臣瓶中牡丹【臣】愼行得鞓红一朶恭
　　纪　　　　　　　　　　　　查愼行
　　扶桑初旭映曈昽联歩晨趋入直同
　　紫闼恩光连
　　上苑玉阶芳气袭东风人来汉殿莺花候春在尧天雨露中五色云端亲捧出仙葩争看一枝红
　　西苑观麦应
　　制　　　　　　　　　　　　　　　钱名世农务时劳宵旰心淸和令节偶登临流滋太液膏逾茂色映长杨緑转深穟重最宜沾晓露苖新更喜沐甘霖来牟率育羣方遍共奏成周雅颂音
　　赋得三十六宫都是春　　　　　赵熊诏
　　庖牺奥义费研摹六六相乘卦画殊卦本象仪因有数【以干一至坤八位数合计之得三十六】画分竒偶亦同符【八卦竒偶之画合计之亦得三十六】地中雷起阳初动天下风行阴渐敷识得循环生意在乾坤随处是洪罏
　　恭和
　　御制上元前二日立春　　　　　　　赵熊诏韶光先映九华灯腊尽轻寒气尚凝蓂砌未全舒晓叶玉河应渐泮春冰堆盘生菜尝新味剪防为花让巧能喜値芳辰瞻
　　睿藻靑郊火树卜丰登
　　雪中入直　　　　　　　　　　陈鹏年
　　六花飞作
　　帝城春紫殿金铺一色匀万顷镜中难着影
　　九重天上本无尘亚枝密想探梅路饥雀寒如寓直人兽炭龙团皆拜
　　赐同将雪水试茶新
　　晓殿　　　　　　　　　　　　陈鹏年
　　淸旭笼烟晓殿开欝葱佳气满蓬莱波光鸭緑晴初动栁色鹅黄暖渐催
　　赐茗香分仙掌露陈诗喜上万年杯红桥风月迎銮辂无数春从辇路囘
　　圣驾南廵视河恭逄
　　万寿圣节敬颂长句八首　　　　　　呉廷桢端拱
　　宸居念兆人翠华二月视东廵日临黄道时方泰帝御靑阳物尽春望岱燔柴祠岳后游河刻玉奠波臣怀柔専为祈民祉先路仁风拂软尘
　　待旦埀衣敞
　　御筵十行
　　温诏殿头宣云雷春奋求言铎藻火宵明解愠弦检玉赐书旁问俗摐金征斾远搜田勤民兼事行时令遥望恩光下日边
　　前驱列缺后丰隆步玉遥临拥衞同韎韐早闻收漠北冕旒重见幸江东威弧上天山月
　　法驾轮扶海甸风拓地归来勤省土方行万里尽宫平芜弥望涨防边岁潦殷忧下泽偏降趾
　　九重亲陇亩劳身四载奠山川沉珪润比黄流瓉楗竹森如碧玉椽早使河渠承
　　圣算宣房万福应今年
　　长淮接河津
　　睿虑勤求故道循为问披图廵甲子何如探简命庚辰歌征黄鹄陂当复宿应苍龙水亦驯待涸春泥催布谷雕轮碾处旋生尘
　　十载江湖望
　　阙情今朝重得拜霓旌吏民安堵三章法父老呼嵩万岁声珠树转灯明夜市防棚围锦暗春城静街自有金吾导罗繖前头缓辔行
　　康衢
　　端冕采甿谣比户腾声彻庆霄分野一星占得岁钧天九奏感闻韶式闾粟帛高年赐贲路弓旌大隐招共应乘春施
　　德惠东风入律听长调
　　靑郊夙驾省农祥垅雉朝迎扇影翔栁底转旗过水市花间
　　驻辇到山庄悬池的的金茎露荫亩童童羽葆桑还似祈年躬
　　帝耤春深泽国又移秧
　　南廵阅河恭进
　　圣德神功诗四首　　　　　　　　　王图炳五色云端
　　万岁声
　　太平天子庆廵行梅风暖傍牙樯动芝草香依玉辇生禹甸河山开
　　黼藻尧封雨露洽舆情欲知
　　宵旰勤劳意布德乘春又省耕
　　西来葱岭势萦纡千里清澜镜面如竹箭声中飞画舫麦苖风里聚田庐
　　訏谟远胜河渠志成绩还超禹贡书自是随刋皆帝力川珍长効万年余
　　淮水迢迢彩鹢通总因怀保慰三农源分桐柏浮晴翠浪息蠙城听夕舂东会秩然如析缕南条从此尽朝宗民依经久烦
　　宸算指顾千村桑柘浓
　　雨过茸城春草滋从
　　天卤簿见隆仪峯靑九朶开莲蕚泖碧三条绾带丝胜地恰如逄镐燕醇风还似绘豳诗
　　特蠲逋赋恩膏渥万姓欢声夹道随








　　皇清文頴巻八十
　　钦定四库全书
　　皇清文頴巻八十一
　　诗
　　七言律诗
　　圣武远扬靑海平定诗六首【有序】　　　徐元梦
　　维我
　　国家受天眷命版图式廓远过汉唐九服宁一万姓恬熙絶岛穷徼罔不慕义向风争为臣仆我
　　皇上膺图立极缵承
　　列圣之绪
　　仁孝光昭
　　湛恩汪濊凡有血气之伦胥戴生成之徳诚哉天下归仁四方以无拂也罗卜藏丹津者靑海部落偪近甘凉自其先世内附有年
　　圣祖仁皇帝嘉其归诚宠以王号兄弟数人皆膺显爵讵乃阴怀狡黠敢肆跳梁潜通逆寇策妄阿拉蒲坦首防两端悖徳灭义同气自戕
　　皇上矜乃防顽不忍加诛遣使开谕至再至三小丑执
　　迷
　　帝赫斯怒
　　指授方畧命将出师雷轰电掣所向摧靡越今年二月我师乘机深入昼夜兼行胜气兆于风云威声震于原野批空捣坚犁庭扫穴生致罗卜藏丹津之母同恶之贝勒台吉等先后就擒所得辎重人畜不可计算贼窘廹无归易衣宵遁是役也兵不过数千人为时仅十有五日较之高宗之伐鬼方不需三载方之虞舜之格有苖未及七旬
　　庙畧远颁肤功立奏洵亘古之所未有也捷书上闻
　　圣意嘉悦晋封加秩推奬元戎辇赐帑金均劳将士普
　　天臣庶舞蹈欢呼请
　　御殿受贺
　　皇帝谦让不居曰是惟
　　皇考简用之将豢养之兵克宣乃力用奏肤功朕何有
　　焉但朕躬即
　　皇考之躬俟祭告
　　诸陵勉从所请伏惟我
　　皇上
　　亶聪首出睿算周详
　　神机独运动合天心
　　圣祖仁皇帝陟降在天呼吸罔间
　　丰功骏烈于是益光赫濯声灵无远弗震由此边尘扫荡氛祲廓淸櫜不战之弓造可封之俗申有截之威受无疆之福薄海承休永永无极臣等叨侍
　　禁廷受
　　恩深重愧无江汉常武之作扬厉
　　神功谨各赋近体诗六章拜手稽首以献
　　熙朝文轨庶邦同靑海从来候尉通早列屏藩承正朔久安沙碛沐
　　皇风跳梁忽轶生成外负固难容覆载中万里驱除非得已神机宻运付元戎
　　丑类宁敎恣蔓延师中
　　锡命
　　睿谋全韬钤宻授元臣畧节制遥伸大将权刁斗森严开玉帐羽书徴调簇金鞭
　　圣皇本不矜神武为扫尘氛靖九边
　　纷纷驰骑近西凉螳臂撄车不自量猛虎怒来无豕突神鹰搏处失鸱张气凌山岳人争奋阵列风云势莫当何地尚能容假息追奔威已震遐荒
　　正是层氷积雪中熊罴百队势排空长驱直入军声壮分道穷搜士气雄组练有光寒映月骅骝得路夜嘶风总因豢爱
　　恩难报刻日能成不世功
　　朔吹惊沙扑面迎犂庭捣穴骇神兵牛羊徧野随征纛甲仗如山杂去旌尘外趋风争附欵马前罗拜乞更生应知此日收殊绩制胜
　　神谟頼
　　圣明
　　寝园躬荐正春深
　　行殿欣传报捷音
　　大烈允昭
　　先世烈
　　皇心即是
　　在天心殊方自此无传箭重译于今尽献琛共仰怀柔文德远还陈干羽玉阶阴
　　圣武远扬靑海平定诗六首　　　　　朱　轼万国输忱戴
　　至尊仁风披拂满乾坤诸藩久沐
　　生成德小丑偏忘
　　覆载恩才见师中
　　天讨赫俄闻阃外凯歌喧九霄温律囘寒碛春色融融满玉门
　　车书一统会冠裳何事么麽敢陆梁
　　命将专征乗豫顺居中制胜仰
　　干刚朱旗焕烂云霞色紫塞昭囘日月光
　　辇下欢呼声动地捷书昨夜报飞章
　　七旬一月溯奇功奚似平边半月中虎旅分行扬武衞龙韬万里授元戎全销兵气霜降日尽惕
　　天威草偃风正値辟雍光大典蓼萧方奏又彤弓皇仁浩荡播休和
　　圣武丕昭庆止戈云拥旌旄淸朔漠霜严刁斗靖闗河齐归风敎天无外尽禀声灵海不波从此九边闲将吏军中惟唱太平歌
　　宠赉遥颁自
　　九天千军拜
　　命锡金钱芙蓉小队闲排甲杨栁新堤缓着鞭上澣受成中澣至铁衣出塞锦衣旋
　　王师十万无遗镞箫管悠扬入酒泉
　　脱剑櫜弓憇六军百官齐贺靖尘氛
　　神谟奋断承
　　先志
　　至德谦尊表
　　大勲
　　天地助灵彰赫濯
　　山陵昭告荐淸芬巍巍骏烈光千载
　　鳯阙长凝五色云
　　圣武远扬靑海平定诗六首　　　　　福　敏波澄靑海净氛尘遥听军书送喜频反侧早怜轻自絶指挥共仰捷如神建牙锡号推名将授钺持权倚重臣不是开边勤远畧须知
　　王化本无垠
　　藩封奕叶
　　圣恩长昧义无端忽启疆不谓执迷劳
　　命使尚甘跋扈阻来王潜通远寇依声势近扰隣封恣陆梁一物岂容遗覆载长驱铁骑扫欃枪
　　底用横行十万师前军一战定边陲士縁宿饱能深入将为酬恩屡出奇干羽七旬闻帝典戎轩六月记周诗何如指日肤功奏不见闗山雨雪时
　　白草黄沙压阵云名王面缚已纷纷受降喜气连营动奏凯歌声徧野闻革笥蝥弧看满载明駞骏马勒成羣若非
　　庙畧神无敌那得元戎第一勲
　　寒食朝
　　陵孝祀防翠华行处
　　玉音宣飞来羽骑传三捷信是
　　王师出万全紫塞已看沾雨露金方从此靖烽烟非闗克敌
　　龙顔喜喜荐丰功慰
　　在天
　　告
　　庙升中大礼成晋封加秩荷殊荣勲名合上麒麟阁恩赉还均骠骑营阊阖衣冠齐献颂明堂琛賮竞输诚皇威本与天无际亿载讴歌乐太平
　　甲寅元旦立春雪竟日明朝晴霁王大臣称贺时祈谷斋期
　　召入西暖阁恺切训示恭赋长律一章用志忻忭
　　鄂尔防
　　元日迎春春便雪囘寅恰复会三寅丰登有象
　　天顔喜符兆初陈
　　睿防谆直剖灾祥闗政事重申敬怠朂臣隣辛盘赐出斋宫肃大瑞何须纪鳯麟
　　赐游西苑恭纪【有序】　　　　　　　　鄂尔防
　　乾隆三年春
　　上初幸圆明园率同庄亲王和亲王宁郡王平郡王暨张相国廷玉大司马果毅公讷亲领侍衞内大臣常明大司农海望大司空来保泛舟看花徧游内所【臣】尔防触景伤怀悲喜骈集不觉涕之沾巾也退直赋诗用志悚仄
　　仙馆蓬洲早入门宴游重许侍
　　严尊惊看故我怜今我惭谢
　　新恩感
　　旧恩万树桃花红在眼一湖春水碧无防问津何处思前席囘首山村泪欲扪【问津屋两间居河北岸前养疴内地住六所相离咫尺每　召对輙就此沿河而南不半里许即乐志山村先帝寝宫在焉今不可复覩矣】
　　甘霖普降
　　特召大学士
　　内廷翰林
　　圆明园泛舟赋诗恭纪　　　　　　鄂尔防
　　溟蒙已布次泷涷告足微愆早勅
　　躬伏奏既霑时节雨防游初领芰荷风恩随画舸流光远波及平田惠泽通益信
　　天心感诚德作霖有愧祝年丰
　　恭读
　　御制面赋诗敬依元韵　　　　　　　鄂尔防蓬莱洲许侍流观一櫂玻璃海様寛
　　色笑中筵颁玉管珠玑满斛写缃纨川舟朂望于今切鱼水遭逄自古难岂独近臣忻幸极岸花林鸟亦淸欢
　　已未新正二日
　　干淸宫侍宴赋栢梁体诗恭和
　　御制元韵　　　　　　　　　　　　鄂尔防栢梁春宴领班聨
　　睿藻新裁墨尚鲜忭舞争看擎玉盏颂歌应与被丹昌年重贺元正雪小会同登
　　圣主筵喜起一堂眞盛事愿将
　　宝训记图编
　　恭和
　　御制咏瓶中新荷元韵　　　　　　　鄂尔防翠盖轻欹露防粗玻璃满注育灵株疎櫺香细闻犹远锦样花多看似无净妙
　　睿襟延玉井淸凉仙骨濯氷壶芙蓉别殿承
　　恩久静挹容华敢自娱【容华芙蓉草花见淮南子注】
　　已未六月六日
　　上赐玻璃瓶荷恭纪一章敬依元韵　　鄂尔防会于图画见犹粗爱出天然供几株好相不殊空里色眞香恰似有中无【用老子妙有语】妙莲华注琉璃界太液波分藻镜壶捧
　　赐归来心似水书窓漏永颂康娱
　　恭和
　　御制登盘山天成寺江山一览阁元韵
　　鄂尔防
　　缨峦叠巘天成境
　　翠辇才临气象分四正【盘山一名四正山】庄严呈色相三盘【山有三盘分上中下】烟霭入声闻丛霄路近尘寰小洞壑风来玉籁纷知有仙灵羣从在蒲团【石名】箬笠【松名】总如云
　　敬读
　　御制幸盘山寺阁诗囘忆旧游如梦如觉用抒鄙怀仍
　　依元韵　　　　　　　　　　　鄂尔防
　　廿年希到田盘路天眼糢糊地角分忽捧
　　奎章忻见见却从法界注闻闻烟迷孤巘横尤出风搅空林静不纷何日亭然风顶上白云满防瞰靑云
　　夏日侍诸
　　皇子瀛台读书偶成长句一首用以示劝
　　福　敏
　　高栁修篁四面阴纎尘不到讲筵深细旃广厦无烦暑要道微言须会心物我相闗方是学骄矜偶见便非钦子臣交责非容易莫为嬉游废讨寻
　　已未正月二日
　　干淸宫侍宴赋栢梁体诗恭和
　　御制元韵　　　　　　　　　　　　福　敏开年嘉会集班联
　　防运忻逄云日鲜遐迩蒸黎登寿域融和淑气应鸣弦靑阳令节方三始黄耉耆英在四筵一德从来能致瑞好将大有纪芸编
　　多年踪迹厠班联玉案亲承
　　睿藻鲜黾勉共期崇圣学优游未敢奏繁弦研求经史探精义贯彻天人
　　御讲筵今日
　　仁恩徧寰宇持盈更进十思编
　　已未冬至前三日病中防
　　恩特赐七言近体诗一章谨用元韵恭纪二首
　　福　敏
　　罗雀门庭过客稀忽传
　　天语到林扉
　　宸章巨丽惊殊宠
　　圣意高深敢重违人笑龙钟趋殿陛自怜顚倒着裳衣病身正似寒松色煦妪端须旭日晖
　　知遇由来帷幄重林泉何处胜朱扉精勤夙学衰年废卓荦初心老病违怀旧惧生经过梦感恩泪洒解余衣可怜迟暮今如此病草难邀春日晖
　　淸潭应
　　制　　　　　　　　　　　　　　　阿克敦宿雨全收拂晓晴碧新涨更涵淸波分天外云光淡影带洲边草色明傍水亭台炎暑却隔溪荷芰远香生翠华临处尘埃净自有渊渊惬
　　圣情
　　过他尔气岭【噶尔旦彻零之巢穴在伊里是岭乃其门户也】
　　阿克敦
　　雪满阴山势自横中通一岭类闗城飞泉百道从云落乱木千重绕涧生岩仄有时难并辔石欹无处不遮行蠢顽恃此成巢穴化洽行看险亦平
　　拟馆试为爱寒花晚节香【限香字韵】　　德　龄
　　葳防翠叶拥花黄灿映晨霞冷带霜故向高秋标正色不妨孤赏后羣芳餐英人瘦神俱淡透月篱疎影亦香古盎移栽深防养要看岁暮鬬梅妆
　　自武闗至留坝道中　　　　　　德　龄
　　果熟红黄栈路香征鞍高与雁南翔岩花淰淰縁云湿涧树沉沉压水苍一线林光深见日千寻山骨迥含霜马蹄缩涩羊肠险猿鸟秋淸引兴长
　　初夏登楼有怀　　　　　　　　德　龄
　　雪尽河湟水漫流緑杨枝外有高楼欲为登眺消长昼却对云山动旅愁通德门依天北极防羌人在海西头一家兄弟三年别偏倚长风忆少游
　　供职
　　内廷寄呈伯兄【时任西宁游击】　　　　　　高　斌
　　夙夜兢兢侍禁闱凌晨趋入戴星归楼头每惮更催漏马上常愁露湿衣意兴懒随庭鹤舞梦魂劳逐塞鸿飞遥怜万里同明月兄弟相思两地违
　　秋日奉差乐亭偕同人夜行四十里至海边观日
　　出　　　　　　　　　　　　高　斌
　　乘兴探奇渤澥旁驰看红日出扶桑霞光彩彻连霄汉云净秋空接大荒靑鸟不来仙迹杳蓬瀛何处海天长魂惊沙防涛声急极目徒劳叹望洋
　　雍正十二年春防
　　恩补授仓场侍郎再赴潞河官署舟中恭纪
　　塞尔赫
　　袭袂和风起白苹荻芽蒲叶逐时新掉头踪迹成闲梦到眼鸥波即故人草色平铺堤上路栁花飞送镜中春恩波湛与长河永浩浩流来自玉津
　　恭和
　　圣制已未元旦韵应
　　制　　　　　　　　　　　　　　　塞尔赫糺缦卿云瑞叶联曈昽初日曙光鲜掞将
　　玉藻辉三殿播作熏风入五弦白雪阳春歌
　　圣泽
　　紫宸淸閟侍
　　恩筵【小臣】遭遇隆如此愿效康衢载简编
　　沈阳　　　　　　　　　　　　塞尔赫
　　郁葱佳气望中浮沃野膏腴万落稠向
　　阙羣皆北拱朝宗诸水尽西流高连长白标天柱【山名】俯瞰沧溟敞鳯楼【宫中起三层鳯凰楼】城郭峥嵘民俗古巍巍形势
　　帝王州
　　恭赋
　　御制东作勤耕劳众力　　　　　　　张廷璐乗春力作向东菑穑事方兴未敢迟麦陇荷锄烟雨外栁阴驱犊夕阳时催耕鸟唤平畴迥馌饷人归穉子随最是田家辛苦意闵农深荷
　　圣人知
　　恭赋
　　御制风枝欲动不闻声　　　　　　　张廷璐渭川千亩碧葱茏谁写烟梢尺幅中疑有防风来几席似防清影拂帘栊墨防澹处湘云动香篆萦时宿雾笼漫说化工能肖物可知生意满
　　宸衷
　　恭赋
　　御制田田荷叶雨声齐　　　　　　　张廷璐叶叶新荷贴水平轻风拂处晚凉生银塘忽过霏微雨翠盖遥传淅沥声金掌露凝擎沆瀣玉盘珠落听琮琤应添太液恩波渥霡霂还知慰
　　圣情
　　恭和
　　圣制三月三日得雨诗　　　　　　　徐　本芳时百谷茁根荄甘雨新霑远近皆迸玉跳珠千顷合扶犂荷笠万民谐风飘绣陌红香润云覆春畴碧色佳法驾不嫌旌旆湿
　　宸章挥洒一舒怀
　　雍正二年
　　躬耕耤田诗四首　　　　　　　　　徐　本万户千门听晓钟
　　六龙飞处五云从靑坛莅止防崇祀
　　玉趾亲临首重农九扈职分瞻肃穆三推礼具仰从容我
　　皇宵旰原无逸稼穑心劳事益恭
　　旭日旌旗辇路分肇开东作迈思文燃萧黙祝千村雨秉黛深锄一片云栁渐鸣鸠春意满杏初飞燕午风薰衮衣成礼临黄幄次第公卿致力勤
　　鳯城环绕緑畴多羣仰
　　躬耕驻玉珂兆姓尽知敦本意老农齐唱得年歌两岐定见舒新麦同頴欣防长瑞禾
　　帝德天心相契合丰登寰宇共諴和
　　春台昨夜察农祥播种偏宜黍稷良补助
　　恩波民广被辛勤穑事
　　帝先尝周原膴膴盈千亩夏甸靑靑裕万箱不待涤场田畯喜欢声早己祝无疆
　　靑海平定诗四首　　　　　　　徐　本
　　运际勲华仰化成如天覆露福苍生八纮敷敎都怀德九域宣诚一举兵靑海风驱隂雾净紫垣星耀防阶平旋师听唱铙歌彻桴鼔声停沙漠淸
　　王师挞伐似摧枯
　　命将平羌握虎符兵接前锋方胜策窟搜深箐已全俘敌情狡狯经
　　宸断军令分明出
　　庙谟去岁今年频报防
　　圣朝神武古来无
　　几姓羌浑未合围出奇制胜得先几黄云满塞横金槊皓月临边挂铁衣阵设疑兵惊鹤唳幕殱残寇见乌飞三军凭仗
　　天威远共庆功成振旅归
　　曈曈日丽九重门宣示边功
　　诏语温仗下献俘呈斧钺殿前行赏脱櫜鞬元戎秩晋三公贵上将封崇五等尊万里烽烟从此息雷霆雨露总
　　天恩
　　河清应瑞诗四首　　　　　　　徐　本
　　洪河迢递自天来清晏欣逄景运开星渚似移银汉近荣光疑并玉绳廻澄波荡漾逾千里佳气氤氲遍九垓治协勲华多上瑞安流更庆净纎埃
　　圣世怀柔及百川祥呈四渎仰
　　乘干长占海宇澄淸象共沐
　　恩波浩荡天瑞雪三冬争皎洁卿云五色映沦涟从敎率土沾濡遍
　　恺泽同流亿万年
　　平地成天府事厘源淸流洁应
　　昌期瑞逾太皥披图日
　　德迈伊耆刻玉时波静定知尘不染光莹直比鉴无私由来史册称稀有鳯舞麟游未及斯
　　一片澄万象呈舟航如在镜中行流从砥柱三门远气浃扶舆九曲淸协应苞符
　　天眷厚敬承
　　谟烈
　　帝心诚鹓班此日传
　　丹诏晋秩千官荷
　　宠荣
　　甘霖普降
　　特召大学士
　　内廷翰林
　　圆明园泛舟赋诗恭纪　　　　　　徐　本
　　甘霖乍喜遍郊畿
　　诏许新晴览翠微万井膏腴方被泽一园草木已含晖波随櫂影初生縠凉沁荷香暗袭衣幸奉良游瞻圣藻畴咨念念切民依












　　皇清文頴巻八十一
　　钦定四库全书
　　皇清文頴巻八十二
　　诗
　　七言律诗
　　乾隆三年
　　圣主躬耕耤田恭纪八首【有序】　　　　史贻直
　　乾隆三年二月辛亥
　　皇上躬诣耤田享
　　先农行耕耤礼臣职在农官备位百寮之末不胜欣幸窃惟平秩东作始自尧年秉耒南郊详于周礼洁粢盛以事
　　上帝其典特隆敦稼穑以劝民时其仪大备汉则建于乙地宋则位在辰方展祀则踵乎上辛蠲日则取乎吉亥
　　青坛翠幄恒骞栁陌之风缥轭绀辕并借春旗之色陈
　　于京尹掌自司徒钦惟
　　皇上仁育羣生智周万物奉三无私以出治行五达道以諴民蠲租赐复之诏岁逮于闾阎省耕课稼之条徧行于郡县犹复
　　畴咨民瘼肇举彛章月在夹钟日惟渊献
　　翠华幸而黮云密布
　　朱纮戒而澍雨载零肃奉明禋
　　神听有和平之福
　　躬亲御耦农歌皆熙皥之声土膏润而生意胥涵地脉融而根荄毕达从此杏花菖叶村村饼饵生香重穋防岐处处桑麻动色缲车不用知为多黍之徴秧马初分早叶维鱼之梦北里之禾再至鄗上之頴方来【臣】菽麦未分糠粃自媿欣逄盛典迈五帝而轶三王敬励官常率百官而生九糓用矢巻阿之颂爰赓大有之年拜手陈词不胜鳬藻
　　禁苑春浓地脉苏碧莎微润緑茵铺三农乍喜甘霖渥万乘初临徳意敷栁曵长条迎豹尾桐埀细乳拂鱼须芳塍此日瞻仙仗便是豳风敎稼图
　　崒立崇坛陛枑重我
　　皇陟降礼
　　先农香烟合处知
　　天眷云气凝时仰
　　圣容升献三成勤
　　玉趾乐歌九奏震金镛和平荐徳神昭庆果见千郊雨露浓
　　锦幄高张绮陌新杏花微飐画旗春霏霏香雾连平隰习习条风动远尘
　　御耦三推因劝穑王耕一墢为勤民
　　帝心逸豫农欢乐黄发扶鸠祝
　　圣人
　　韶和应律土膏融吉亥时乘卜屡丰肃肃钩陈环禁闼迢迢华盖御
　　斋宫官僚俨立青坛外父老欢腾紫陌中草服荷衣咸拜手共随京尹效呼嵩
　　鸾旗夙驾
　　圣心防远树经春翠幄悬风动霓旌乌细转云依雉尾鳯徐鶱芙蓉水泛莲花漏榆荚钱飘栁叶鞯共识宸逰非玩物由来哲后敬民天
　　劳酒宣慈感
　　圣恩百僚虎拜沐春温祈年频戒苍龙驾纳谏常开白兽尊防防生香敷禹甸黍苖擢颖被周原遐阡迩陌都如画乳燕翻飞入茧园
　　微【臣】备位忝农官叨与隆仪得壮观如稼有秋千户稔似葵向日寸心丹均平九式承
　　慈眷游豫三春奉
　　睿欢蚉负只今怀祗惧度支无术分难安
　　雨余秧马欲分窠
　　圣主勤民感太和已见彤庭生瑞荚还看寝庙荐嘉禾陇头渐觉闲游少犊背惟闻笑语多幸际中天明盛日始知先陛有赓歌
　　圣主躬耕耤田恭纪四首【有序】　　　　　陈悳华
　　钦惟
　　皇上深仁浃洽至德光昭孝思肫笃于晨昏诚悃肃将乎禴祀三才叶应化被垓埏一气涵濡荣敷草木乃犹
　　心勤稼穑念切农桑时当
　　御极之三年节届阳春之二月农祥初灿土脉方融爰肃祀事于灵坛用即田功于芳甸緑畴如砥
　　华衮躬临葱犗引犂洪縻手试公卿并赞小大咸从勤开一墢而加推喜溢兆人而终亩维时和风徐扇细雨轻濡杏花菖叶涵
　　紫极之恩光社鼓田歌播皇州之淑气要使人知务本统四海以耕耘从兹户庆逄年登万方于仁寿【臣】叨陪鹓序幸从
　　鸾舆深惟教养之勤莫罄赓飏之愿
　　尧天难绘祗同击壤以兴歌周甸亲游窃效载芟而奏
　　咏敬陈七律恭纪
　　鸿庥
　　升平典礼重勤民千亩欣逄
　　玉辇廵
　　恩泽早闻周四海田功肇即择元辰雨旸在念殷忧切稼穑维艰劝相亲正是仲春东作青箱黛耜出枫宸
　　灵坛笾豆礼先农鞭耒
　　亲持映衮龙芳甸乍融春雨细彩旗徐转瑞云重健行欲倍三推数趋赞同时百职从稽首台前奏终亩十千亚旅洽欢悰
　　春满乾坤二月天桑麻乐利溥无边愚民但愿丰登继圣主长懐率作先草印金根浮玉露林揺豹尾袅炉烟仓庚布谷知人意百啭催迎大有年
　　霡霂如酥秉耒时
　　孚诚直与上苍期太平有象安耕凿大造无私眷缉熙帝徳俭勤超汉室民风淳厚续豳诗从兹盛典年年举不羡开元但具仪
　　圣主躬耕耤田恭纪六首　　　　　　梁诗正圣人继治重耕桑夙夜勤民问未央
　　诏恤三农
　　恩屡逮政储九稔虑弥长谣衢早识流膏遍
　　秉耒尤征举典详緑野即今春已及天田星现待游场长养风披紫甸多土膏春动气全和田功最厪君王念帝力时闻父老歌钟彻朝阳千骑出旗翻曙影百枝过銮舆徐向郊原驻宿润犹霑辇路莎
　　笙镛旋听奏
　　斋宫
　　黼座精诚防漠通黄幄敞来苍璧荐青坛启处紫烟笼典因民事陈仪肃
　　帝鉴
　　君心兆岁丰最是应期甘泽降馨香从识感
　　元穹
　　禾词歌彻竞扶犂如砥平畴播种宜花绕
　　帷宫风乍暖树连春野雨旋滋芳畦尘静停葱犗绣浍萍开漾緑漪好及元辰兴御耦陌头稼器献农师兰场染屦拂芳烟
　　天子亲农井邑传修耤共知千亩重加推端为万民先喜防亚旅擕锄至递见公卿抚耜前借力不忘趋事早率耕歳歳趂春妍
　　一尊劳酒进耕余从此丰穰应不虚总铚讵惟供御廪京坻还见纪乡闾祥光缥缈浮芳甸喜气充盈动属车亿载朱纮埀令典长瞻景福萃天居
　　圣主躬耕耤田恭纪八首　　　　　　呉应棻三载
　　仁恩浃万年一中
　　主极绍心传授时尧典敷平秩卜世姬宗重甫田春满乾坤开泰运风和阡陌动祥烟为乘阳气勤民事轻暖轻寒二月天
　　天意
　　君心一气通先期洒道有神功一犂红杏枝头雨几阵桃花信后风零露湑兮农具润春泥湿处土膏融试听仙乐声和协先奏咸丰后屡丰
　　郊宫祈谷礼初成又见
　　金根载耜行后土显然呈地宝
　　先农黙为助春耕那知耡雨犂云候悉载尧咨舜儆情防奉粢盛供孝享俱从夙夜殚精诚
　　圣世明农远肇基艰难穑事
　　帝周知中宵时厪茅檐虑郊外欣传
　　玉趾移山野农人齐拜衮
　　文思天子自扶犂劝畊何必三推限五度神龙防彩旗芳甸宁夸万彚妍
　　亲偕袯襫下春田丰登惟望余三九骏发争防耦十千民气畅时民力阜
　　圣心劳处
　　圣躬先禾词语语闗民瘼若较豳风倍恪防
　　坛外轻烟湿菜花台前风物更清嘉神臯共仰千秋举御廪应多十倍加但见民情依日月岂知
　　天意重桑麻殷勤肯便
　　回銮早白叟黄童满道遮
　　樗材廿载近蓬莱小草欣承雨露培杨栁阴中随辇至箫韶声里劝农来平畴雨洗秧旗动绮陌风微社鼓催一幅升平好图画熙然同乐上春台
　　春郊礼毕气和融原隰畇畇辇路通比歳
　　赐租过亿万今朝履亩到南东已防击壤盈畿甸从此勤农遍域中惇史年年书大有永埀盛典纪皇风
　　圣主躬耕耤田恭纪四首　　　　　　许希孔民事艰难我
　　后知春和耤亩肇隆仪农星耀彩天文丽谷雨流膏地脉滋化洽高深归
　　主极勤先亿兆仰
　　君慈载歌三十六禾句如诵豳风七月诗
　　日月交旗出鳯城太平
　　天子劝深耕青坛岳立丹霄上黄幄云开緑野平草近雕舆含露润花依玉藻带霞明
　　天顔有喜农夫庆匝地懽呼嵩岳声
　　上辛昔拜衮龙衣吉亥今瞻六御飞共识
　　皇心殷稼穑时劳
　　清跸驻郊畿先农既醉黄流瓒保介趋随玉节挥一墢三班成礼后知时好雨转霏霏
　　帝耤茏葱霭瑞烟明昭受赐屡丰年诚孚黍稷居歆日敬在粢盛播种先暖日花村闻鼓籥氷天桂海靖戈鋋扬庥共进思文颂纪盛还歌于乐篇
　　圣主躬耕耤田恭纪四首　　　　　　邹升恒昌期致治在勤民稼穑开先事必亲祈谷己行元日礼耤田仍及土膏春风光二月连三月帐殿千人拱一人共喜干行乘巽徳早防
　　鸾辂出
　　枫宸
　　后稷思文配彼天
　　斋宫淳濯倍昭防先时嘉种呈穜稑此日升香肃豆笾翠柏森森笼宝幄青榆歴歴荫天田司农大尹斋心待埀栁阴中进防鞭
　　天子亲耕一墢开两行鹓鹭翼登台旂翻绣幙千层锦鼓动春塘百面雷清畎泠风吹细籁緑簔微雨净纤埃良苖也解怀新泽不用村村布谷催
　　敎孝明农钜典彰
　　王畿仍作四方纲民欢补助先成谚
　　天鉴精诚屡降康春雨一犂秧水緑秋风万里稻云黄【微臣】愿领瞻蒲众酌兕同称万寿觞
　　圣主躬耕耤田恭纪八首　　　　　　于　振淑气初囬禁苑春
　　皇心无逸为劳民千官肃穆趋青甸万骑雍容出紫宸栁叶细裁知令序桐花微绽识芳辰应时甘雨随天仗父老欢歌祝
　　圣人
　　绮陌芳堘雨露浓青坛岳立礼
　　先农时和鸟唤千郊曙春丽鲸铿万石钟展席乍防朱戚舞燔烟疑有白云封由来降福皆
　　神赐知是天心眷
　　九重
　　辇路纡廻细草萦斋宫静閟漏壶清
　　皇心作肃惟居敬
　　圣徳持盈在立诚九列师师嘉礼备三公翼翼泰阶平侍臣鹄立更衣殿日月昭囬
　　衮绣明
　　黛耜恭陈锦甸开绀辕在御百僚陪欲敎兆姓皆三鬴不惜
　　皇躬尽五推仙仗缤纷辉防幄农歌来徃徧春垓金钲画鼔声初罢
　　天歩旋临视稼台
　　公卿秉耒土膏融漠漠轻埃剪剪风九谷允为王道始千畴还待庶人终剧怜雨后枌榆緑预卜秋来防防红云物芊绵占太史升平时节兆年丰
　　銮辂金根出建章羣黎徧徳觐
　　龙光老农拜手随京兆百辟趋墀引奉常朱草紫华同蓊鬰黄支乌弋尽梯航津茎润叶眞嘉瑞万彚昭苏帝道昌
　　阡陌纵横缭粉垣
　　先皇会此抚青辕道隆继述斯为孝泽洽蒸黎岂有谖从此巍巍歌
　　圣徳即令膴膴颂周原嘉禾九穗寻常事要使淳风迈帝轩【雍正三年臣振备位讲官曾叨　扈从】
　　太寝深严绮户张
　　一人恭已坐明堂鳬趋欲效三多柷虎拜羣称万寿觞大地阳和归几席钧天广奏叶笙簧
　　銮舆廻处闻清跸五色卿云扈九阊
　　圣主躬耕耤田恭纪四首【有序】　　　　金　相
　　钦惟
　　皇上御极之三年择元辰载未耜
　　躬耕千亩为天下先是日也灵雨霏微休徴协应皆由
　　我
　　皇上孝思诚敬千古无与比伦故能上格
　　天心降兹渥泽天人感应之理尤为显著者也臣躬逄盛事目覩嘉祥不揣谫陋谨拜手稽首而献诗曰
　　九重春霭晓曈昽黛耜
　　亲耕钜典隆解雨时行防
　　圣泽地雷春奋仰神功司农撰器先期告太史占书应律同最是吾
　　皇敦稼穑好将图画咏豳风
　　布谷声喧品彚昌升平
　　天子重耕桑云迎翠辇依坛近花拂青旗夹路香玉趾按行先虎旅金鞭徐举灿
　　龙章侍臣共覩
　　天顔喜为卜丰年万国康
　　御廪神仓备耤田奉先思孝倍心防青箱种播春膏润緑野云披昼景妍三爵油油分劳酒百僚济济侑嘉笾须知
　　圣主勤民意祗为苍生祝有年
　　细雨蒙蒙陇麦滋禾词引唱最相宜灵坛烟霭方呈瑞绣壤甘霖恰应期东作西成民力普茅檐蔀屋
　　帝心知从今不数元和事乐谱新传贺雨诗
　　圣主躬耕耤田恭纪四首【有序】　　　　嵇　璜【臣】闻诗咏千亩礼载三推敎孝所以尽诚劝农归于务本先时有协风之应后车有甘雨之随惟敬洽于天人斯泽流于上下乃若元辰载耒经传祈谷之文吉亥修仪台有观耕之号唐则多增坛壝宋则屡改乐章往册所传盛仪希觏我
　　皇上本敬天勤民之心普府修事和之化情殷稼穑屏书无逸之篇俭着松云座绘豳风之象固已尽力沟洫皆属我疆我理之经犹
　　念供奉神仓务体必躬必亲之义値阳春之仲序览景物之芳菲御玉辇于东郊驻和鸾于南亩青坛岳立九旗飘神鼎之烟翠幙云凝六律应钧韶之响明禋致祭聿享
　　先农掌次进衣廼咨保介服朱纮而
　　身劝载黛耜以
　　躬临维时诚孝感于
　　天心阴阳和于元气爰布春云之漠漠聿兴时雨之祁祁公田艺而地脉俱融嘉谷播而土膏毕发于是登台
　　亲阅喜千耦之同耘劳酒频颁识普天之共庆神都湛
　　露正羣工拜
　　赐之辰薄海春风斯万国被
　　恩之日既田功之克即乃井养而不穷铜雀徴祥协三十六禾之祝鳐鱼贡瑞超七十二代之编惟时行以应干故顺动而成豫新仪式焕旧典加隆【臣】承
　　恩清禁喜闻大礼之庆成扈
　　跸灵坛思效庶人之终亩道扬仁孝愧无潘岳之词鼓吹升平窃附宋祁之颂云尔
　　星见天田淑气回青郊
　　法驾为民来三时耒耜春和始万井耕桑
　　帝力开绮陌香云连宝幄鳯城烟景防崇台元辰方届修仪肃农扈畴咨徧八垓
　　父老扶犂夹道遮游场清跸静无哗青箱嘉种含云液缥轭春旗帯露华何幸田间瞻
　　日月遥闻
　　天语问桑麻悯农最切祈年望竚听丰穰祀满家曾占好雨恰知时春野轻匀散似丝礼重加推明穑事乐和众耦谱禾词仓庚声里金锄举緑栁阴中碧甸滋岁岁率先劳
　　玉趾何须七月更陈诗
　　劳酒初行庆典新廻鞭不动属车尘由来望杏瞻蒲候即是吹豳饮蜡辰沛泽三农勤补助荐馨
　　九庙洽神人【小臣】载笔赓华黍与物同歌浩荡春
　　圣主躬耕耤田恭纪四首　　　　　　张若霭农坛佳气接斋宫
　　銮辂
　　亲耕典礼崇四海久应忘
　　帝力
　　九重犹自念田功青旗浥露郊原近翠幙连云阁道通簔袂笠檐纷在目不须便殿绘豳风
　　平田漠漠防春阴履亩躬劳
　　降辇临趋事已知民乐业兆康潜卜
　　帝居歆丝鞭拂处萦烟转黛耜移时带雨深一墢乍开沾洒足早防緑意遍芳林
　　布谷声中驻六驺
　　翠华不为奉
　　宸游苍生预慰篝车望黄屋常先妇子谋千亩流膏敷帝泽四时备享答神庥归来劳酒频宣赐新喜沾恩次小侯
　　全家诏禄出尧厨奕世承
　　恩朶殿趋力穑日闻
　　天子训耕犂亲见
　　圣人扶青箱载启三农利缥轭加推百代模从此曾孙长介祉年年橐笔纪苞符



　　皇清文頴巻八十二
　　钦定四库全书
　　皇清文頴卷八十三
　　诗
　　七言律诗
　　乾隆三年
　　圣主躬耕耤田恭纪二首　　　　　　徐以烜圣朝善政首勤民耕耤元辰问礼臣
　　诏下扈农皆就列仗移耒耜已先陈花迎车葢千村晓栁染旌旂一色新才出郊圻甘雨霈
　　九重一念格苍旻
　　禾垂九穗麦防岐上瑞从今可预期竟日沾濡天有意平畴长飬地无私囘
　　銮共仰
　　皇情豫终亩还邀丽泽施此日东郊叨待从含毫齐赋载芟诗
　　圣主躬耕耤田恭纪四首　　　　　　阮学浩秉耒农祥礼肇行星罗万井正敷荣上辛早为民祈谷吉亥还劳
　　帝教耕好雨知时随
　　玉辂芳田含润度霓旌
　　圣人举事孚纯佑俶载功宣报顺成
　　御耤
　　亲推礼意防青箱穜稑防朝烟千重栁绿清明后一路花浓谷雨前缥轭驱犂膏乍起绀辕周亩景无邉大常乐奏春旂飐淑气氤氲覆广阡
　　庶氓终亩力耕娴京尹徐分亚旅班最喜
　　君王临绣陌得令父老识
　　宸顔杏花菖叶相将发雾笠烟簔肯放闲始信为农眞足乐神仓粒粒出人间
　　皇情懽畅兆民知布霭流芬雨及期春树人家新沐候天田云物正佳时已占周雅千仓庆更介豳风万寿诗长此闾阎书大有年年岁岁纪
　　鸿禧
　　圣主躬耕耤田恭纪四首　　　　　　沈慰祖上腴千亩凤城边无逸传心稼穑先耒耜利兴方二月馨香诚格已三年祥飘霡霂青坛雨瑞霭氤氲翠幙烟此日土膏添润泽东皇贶荅
　　圣衷防
　　先期撰器戒农曹率作寜辞玉趾劳布谷声中仙乐奏垂杨影里羽旂高绿蓑环拱瞻青辂黛耜频推动赭袍献得盈箱穜稑种嘉禾应纪产神臯
　　跄济班联御耦旁许敎野老觐
　　龙光授时早叶元辰吉终亩还沾劳酒香共喜金根廻绣甸悬知玉粒裕神仓豳风景物无须绘新辑农书睿虑长
　　祈谷曾劳翠辇临民依纤曲轸
　　宸襟三春重命
　　亲耕驾四海应知教孝心保介咨茹宣
　　德意明粢将享卜居歆禾词唱彻康衢乐长飬风来拂舜琴
　　圣主躬耕耤田恭纪四首【有序】　　　　吴华孙皇上御极之三年春二月辛亥有事于耤田甘雨时降大礼庆成百辟羣黎防不欢悦臣伏惟圣王先成民而后致力于神耤田之礼綦重周语所谓上帝之粢盛于是乎出民之蕃庶于是乎生事之共给于是乎在龢协辑睦于是乎兴财用蕃殖于是乎始敦厐纯固于是乎成是以圣王必躬亲之
　　皇上敬事
　　天
　　祖勤劳百姓膏泽洽于羣生咨儆殷乎民事
　　辑农书以垂万世法
　　履千亩以为天下先仰惟
　　世宗皇帝每岁耕耤加三推礼为四爰乃再进一推所以防明禋重民食继序其皇兢兢勤勤之心恩德甚厚精意上通灵贶斯答澍雨之祥如期而降盖诚敬孚而休征之应见也昔成周盛时王道洽而颂声作有载芟之春耕斯有良耜之秋报相继歌咏告成功于神明铿鍧炳耀垂之无穷然则覩
　　圣天子盛德之符占年大有作诗歌以防雅颂斯其时也非载笔之臣遭逄之荣幸欤谨拜手稽首而献诗曰
　　雨洒春郊栁拂隄苍龙夙驾为蒸黎尧年舜日三辰正禹甸周原万井齐喜见麴尘清御路恰添新水润耕犂皇心祗念民依切辇后新看耒耜擕
　　功开一墢重
　　躬耕陇畔欣瞻典礼成父老共扶丹耦出公卿咸御绀辕行高翻翠霭旌旂影半趂和风笑语声嘉种乍分生意足预占大有慰
　　皇情
　　升台临眺景冲融袯襫还防共劝功三十六禾词宛转亿千万里亩南东早知观稼
　　天顔喜咸乐瞻云众念同一望烟蓑偕雨笠村村风景画圗中
　　皇仁眞比海波深
　　宵旰常勤稼穑心才见
　　郊坛苍璧荐又瞻
　　帝耤翠华临礼行劳酒沾
　　恩泽乐奏箫韶播
　　德音幸际升平陪法从康衢击壤效讴吟
　　圣主躬耕耤田恭纪四首【有序】　　　　宋　楠【臣】闻辰角丽天九扈着省功之典勾萌出地三农遵秉耒之期遡平秩于伊祁首程东作繋艰难于姬箓独切西畴粤若帝耤之亲耕必涖南郊而肃事以荐明馨之德则上帝居歆以开率育之功则蒸民乃粒掌在甸师之职详于载柞之篇有其举之夐乎尚已我
　　皇上陶钧六合茂对羣生尘静波恬保介屡咨于南亩
　　经阡带陌农书特辑乎西清远惟我
　　圣祖仁皇帝泽被闾阎昼谷宵丝悉绘豳风之岁序嗣
　　我
　　世宗宪皇帝恩流坟壤骈枝附颖防非洪范之休徴我皇上继序其皇恫瘝在抱既三年而即吉遂一垡以兴民肃迈兰场防临绀幄云中布谷偕凤管以齐鸣陌上垂杨映龙旂而一色金根车动玉笋班联萧烟缥缈于层城杏雨沾濡于广隰青箱乍起流珠颗于芳田缥轭初廻溢天浆于沃壤从此五百里粟五百里米备粢盛醴酪之供伫看八千岁春八千岁秋纪日月河山之寿七言恭赋四律俱成
　　康田无逸凛深宫新展龙旂御亩中二月
　　躬耕循典礼
　　五朝家法重农功祁寒雪后萦
　　宸念【御制得雪诗茆檐还虑怨祁寒】闵雨春来切
　　圣衷不似汉唐依故事祗将玉辇玩芳丛
　　禾词宛转彩斿轻凤吹遥连击壤声万耦犂云环帝耤六龙飞雨过春城香飘翠甸花丛湿绿入芳郊辇路清陛楯不应嫌露立
　　天衣霑洒为苍生
　　箫社鼓太平年薄霭轻衣长养天玉液远滋清甽露洪縻低拂绿杨烟豳风内苑观周稼钩盾西京置汉田丰泽
　　御园曾履亩
　　宸章奕奕五云边
　　紫陌春和万象舒华滋久已溢衡庐蠲租并岁传恩诏发粟连圻走传车遍
　　勅花封咨保介别开词馆辑农书
　　亲耕总为民天计珥笔眞慙退食余
　　圣主躬耕耤田恭纪四首　　　　　　程钟彦寅賔日出应玑璿
　　盛治昭明穑事先耕凿八弦同湛露农桑万井乐光天膏流嘉种青箱外春蔼帷宫黛耜边
　　圣主乗乾隆典礼民功首重协康年
　　瑶坛岳立蔼和风禹甸周原骏发同翠辇路分烟笠外青旗影动雨犂中
　　九重肇举三推礼千亩先劳一墢功十万提封齐荷锸多鱼有兆叶年丰
　　丝鞭飏处景迟迟节鼔声随劝稼词稽古首崇无逸训陈风应继载芟诗细辕履亩千官集玉粒盈畴九穗滋谷我生民由
　　帝力鸿钧雨露自无私
　　广陌横阡一望开葱茏佳气蔚层台祥风远拂青畴过好雨新随彩仗来黍稷万年馨
　　帝德仓箱百室阜民财礼成还跸传清漏五色卿云防辇廻
　　圣主躬耕耤田恭纪四首　　　　　　冯元钦青郊时雨洒芳垓保介前驱
　　万乗来千亩菑畬华耦集九天珠玉翠畴开生民本计由多稼盛世农功定阜财明德荐馨还祝岁忻看典礼重
　　亲推
　　望耕台畔拥千官兆庶讙呼夹陇看带雨苍龙依绀幄犂云葱犗傍青坛膏流沃壤花村静春满芳田蔀屋欢共识
　　圣人宵旰意稔知稼穑最艰难
　　长畦雨过碧氤氲陇首依稀涌湿云天体
　　圣心施霡霂人因
　　帝力重耕耘农祥恊应三时顺布谷频催四野闻此日万方同秉耒定看嘉种答辛勤
　　重农贵粟仰
　　皇衷大有频书万宝丰頴合嘉禾红防防岐分瑞麦碧玲珑吹豳祭蜡年年事俗厚风淳处处同珥笔【小臣】糜岁禄惭无鸿笔纪康功
　　圣主躬耕耤田恭纪四首【有序】　　　　曹秀先粤稽耕耦之由来尚矣其谓国之大事在祀民之大事在农百谷用成丰年隆礼将以大报本洁明禋煦妪休养蕃息齐民治化胥本诸此洪惟我
　　朝受命恪重田功世世相承礼逾古昔我
　　皇上御极以来务本重农有加无已
　　特命儒臣纂辑农书臣尝恭诵
　　睿制豊泽园有记田字房有记耕耦田有赋有诗大哉王言一哉
　　王心天下之福也于是三年即吉之初仲春月
　　躬耕耤田自三王九卿逮夫农官耆老各如礼报事礼
　　成邦畿悦服万众欢呼佥曰
　　天子绍述大典率作以为天下式祀事孔明孝思维则平秩东作敬授人时在此举也臣职司载笔不揣固陋敬赋律诗四章犹夫耕田者乐康衢饱德者咏太平云尔
　　五辂星驰驻翠坛西南郊外拥千官鸡翘豹尾因风动玉带银鱼拂晓寒缥轭乍廻千亩润青箱始播万人欢香飘九陌春常在
　　天子先知稼穑难
　　盛典初成吉亥期阳和徧地总无私六龙带雨郊原湿九扈蜚声野老知短短桃花萦跸路青青桞色飐春旗观耕台上还凝望絶胜豳风七月诗
　　清川碧树互晴隂二月莺花满上林初向郊关田祖迓即时歌舞太平音廻
　　銮五色飞云绕劳酒三公执爵斟齐上春台称万寿万家生命
　　圣人心
　　耕织嘉禾各绘图我
　　皇继述启苞符星明五谷开银镜露浥三危浸玉壶太史簪毫书大有老人鼔腹在康衢荐馨至治昭全盛清庙生民播远谟
　　圣主躬耕耤田恭纪四首　　　　　　张映斗金根捧日驾苍龙
　　圣主亲耕备礼容王业开基尊后稷天田秩祀重先农青旂载道晨光丽紫陌连塍晓露浓一御洪縻登万宝早开耕凿遍
　　尧封
　　夹钟应律日辰良芳甸初开绣错长花拂
　　銮舆迎黛耜春浮穜稑出青箱旌旗互转需云合歌咢频催兑泽瀼
　　帝恤民依神贶厚正逄甘雨赞农祥
　　观耕台上
　　赭袍明千亩遥连九野平绕岸绿杨阗士女联班红纼叙公卿锄云农具随行耦觐日耕夫拜宠荣太寝何烦重
　　赐宴已蒸和气作欢声
　　康田自古启鸿模元气眞须
　　御手扶岂独民生关
　　帝力由来髦士即农夫先春已举祈年礼午夜犹观无逸图三十六禾齐合颖从今岁岁纪苞符
　　圣主躬耕耤田恭纪四首　　　　　　陆嘉颖农祥韶月映春城
　　帝念民依耤礼行
　　黼座顺时勤稼穑
　　斋宫先日重粢盛云开防阙瞻
　　銮辂瑞溢三阶引翠旌晓树渐看翾九扈早闻击壤颂升平
　　青坛岳立抱非烟佳气絪缊绕
　　御前乐奏屡丰神贶洽祀隆七献
　　圣心防至诚自与隂阳会无逸能通造化先好雨知时工发育为迎
　　清跸到天田
　　龙衮朱纮
　　睿德昭东阡西陌序羣寮四推加礼神功溥一墢含春地力饶斾影葳蕤交众亩禾词宛转彻层霄林间布谷催耕未万井笙歌荷
　　圣朝
　　观耕次第遍三农千耦应收亩一钟地是神臯原陆海天开沃野总提封薰弦韵叶仁风远劳酒恩霑湛露浓玉粒自今皆
　　帝力沟塍遥防九如松
　　圣主躬耕耤田恭纪二首　　　　　　刘　纶帝耤春囘斗柄东青坛夙事重
　　皇躬上辛已卜升萧鬯吉亥旋诹献稑穜千亩桐华清跸雨一林鸠羽画旗风为传太史频时瑞霭遥连祗祓宫
　　土脉香生
　　御耦推南山云物上观台禾词迭谱三终奏劳酒齐斟九酝杯并使簪缨知袯襫即看菽粟等琼瑰丰年何处占农喜万井春声社鼓催
　　圣主躬耕耤田恭纪四首　　　　　　齐召南祈年祈谷总
　　躬亲宵旰勤劳念下民乃择元辰当吉亥曰咨羲仲掌中春油云自羃斋宫地丝雨全销辇路尘知是大田深望幸杏花开处倍鲜新
　　青坛岳立绛霄边禋祀先农郁裸防华葢影笼芳甸雾彩旗香拂
　　御炉烟耕开陇色移周耜唱彻禾词叶舜弦率土臣工钦率作屡丰应觏万斯年
　　台观丹耦列东菑次第公卿及甸师土脉自看田上上恩光眞与日迟迟种从
　　御廪青箱播祥卜环邱玉粒垂父老从容瞻睟穆天顔有喜兆人知
　　鸾声和度周原逺龙角明占晓色初搜粟行分都尉节教田新辑议郎书要令郡国千春乐不止司徒九岁储烟火相望万余里于今随处满篝车
　　圣主躬耕耤田恭纪四首　　　　　　朱　荃东风吹雨满春城太室朝来飨礼行岂以物华供睿赏只因农事轸
　　皇情绀辕过处烟光合芝盖翻时翠霭迎午夜斋宫隆感召先将灵贶福苍生
　　青郊路近接金隄
　　凤辇遄来列仗齐甫陟瑶台开宿雾旋推黛耜润春泥堆黄早卜云千顷皱绿新添水一犂好是勾芒方应候分来嘉种遍芳畦
　　曲防披拂栁条斜行近耕台驻
　　翠华已许农民陪御耦欣看田器出
　　天家千门碧色闲芳草一路轻隂防杏花要识太平原有象春深何处不桑麻
　　微云转日逗斜晖才听宣传整六飞四海雨旸皆帝泽
　　九重宵旰切民依应知介福神先享预喜祈年愿不违从此农书添纪载三推加二古来稀
　　圣主躬耕耤田恭纪三首　　　　　　洪世泽九衢歌舞入韶年
　　天子青阳巽令传共覩光华升舜日羣将耕凿乐尧天神功允洽千仓庆王业仍陈七月篇讵乏良农供御廪为亲穑事即康田
　　只肃粢盛钜典崇
　　九重无逸儆臣工春官是月闻吹籥太史先时奏协风千亩潜迎天气降六飞遥履土膏融康衢此日讴吟遍万国欢心兆屡丰
　　肃肃青坛驻
　　翠旌言乗春令达勾萌礼加周典三推上乐继豳龡九奏成淑气依迟随
　　玉趾祥风细转拂朱弦神仓从此多香飶更覩丰年起颂声
　　圣主躬耕耤田恭纪四首　　　　　　王防汾太史先寅撰令仪司农陈器土膏时花迎翠幕晴光转岳立青坛宿露垂一墢聿昭
　　天子孝千箱兼与万方期谁编汉志农家説第入周王访落诗
　　玉扆勤民念永图灵星晓祀设茅蒩种颁
　　椒掖嘉生遂绣裛缇原大块苏劳酒自辉周典礼赐租不数汉规模桑烟柘火穷瀛海卤泽畛沙总上腴苍龙夙驾下
　　天阊葱犗遵涂引奉常清甽泠风通
　　御气杏花榆荚防年芳三登协应鸣铜雀九域贞符贡玉羊防见词官陈普淖嘉未连穟陇云黄
　　农鳸颁春促岁功塍开秀色亩南东
　　神仓待贮曾孙稼豳管还吹
　　列祖风膴膴原田霑
　　帝泽陈陈高廪接年丰火畬水耨臣能説愿羾颷轮达圣聪













　　皇清文頴巻八十三
　　钦定四库全书
　　皇清文頴卷八十四
　　诗
　　七言律诗
　　乾隆三年
　　圣主临雍礼成恭纪四首　　　　　　蒋　溥銮舆晓度傍櫺星统合
　　君师式典型万仭宫墙辉释奠九天云日照横经先登道岸尊
　　前圣独契心源示在廷乐备礼明
　　恩浩荡春流芹藻有余声
　　坦坦贤街接礼门升堂展敬
　　帝容温虬松舞翠枝逾古鸳瓦流黄制倍尊物备两楹车服盛爵陈三献礼仪敦无言自有羮墙契北面亲师对越存
　　鸾旂翠葆映霄雯午夜生徒伫大昕香霭氤氲披御座霞光灿烂仰
　　天文敷扬性命传洙泗尚论钦明重典坟名理防心期共喻圜桥冠带蔚如云
　　圣朝文治洽胶庠更企
　　宸修卜运昌三殿瑶籖垂制作六堂宝架焕文章渊源早识传心法俎豆重防发道光今日讲帏沾
　　教泽无私化雨徧遐方
　　圣主临雍礼成恭纪六首　　　　　　于　振天子敷文首辟雍崇牙虡笋树钟镛乐羣敬业尊师氏説礼敦诗在瞽宗槐市横经皆彦俊杏坛鼓箧尽舂容欣逄
　　干德光昌日
　　圣学髙深万国颙
　　文庙巍峩德所基春秋俎豆饬儒师庠分上下轩楹爽序列东西藻缋施自是羮墙勤
　　寤寐俄瞻榱桷焕琉璃星躔奎壁文明盛糺缦卿云五色埀
　　春仲阳舒届上丁
　　銮舆晨莅烛光荧虞庠再展三雍礼
　　尧陛新开二叶蓂授几升阶缘养老
　　临轩前席为谈经圜桥鹄立知无数百济新罗总在庭
　　洪惟
　　圣学溯唐虞精一危防敬是枢已见松云生栋牖还铭几杖凛盘盂
　　日知荟萃窥
　　心奥
　　乐善编摩仰
　　帝圗一自
　　彤扉防
　　宠渥草茅频得拜
　　嘉谟【臣自元年引　见防　赐日知荟説二年又防　赐乐善堂全集】
　　帝眷儒林
　　雨露频不教沧海有潜鳞才闻
　　玉殿胪句唱又见
　　天门蕋榜新重坐岂惟三十席授经何止八千人【小臣】幸得偕仪凤两觏元辰觐
　　紫宸【臣振于雍正元年殿试第一甲第一名乾隆元年　钦试博学鸿词防　恩钦定一等第四名】珥笔
　　金门愧不才
　　临雍盛典庆趋陪悬钟待叩聆
　　天语琢玉成功禀
　　睿裁仗马有知犹振鬛游鱼无翼亦扬腮防生未竭涓埃报虚负
　　昌时説马枚
　　圣主临雍礼成恭纪三首　　　　　　林令旭文明肇启应
　　昌期赤绂瑶光系
　　睿思至德千秋原契合清时三月肃威仪铜龙漏转銮舆动翠柏春浓彩仗移共喜
　　升平传盛事
　　圣人君拜
　　圣人师
　　璧水增辉黄屋新礼隆三献重明禋笙镛雅奏金丝叶笾豆馨香玉醴陈匝月
　　龙舆看再至
　　两朝鸿训实相因
　　躬耕才毕
　　躬临学济济桥门集凤麟
　　盥荐升堂
　　圣敬昭旋开
　　讲幄
　　御香飘书呈
　　玉几开黄帕露浥金茎下碧霄位育功深原性教钦明德被继陶姚心传道统遥相接云焕
　　龙章仰
　　盛朝
　　圣主临雍礼成恭纪四首　　　　　　徐以烜盛朝文治契儒宗重道
　　躬先涖辟雍
　　三殿春旗千骑拥十行
　　丹诏五云重宫墙东鲁思车服虡业西周振鼓钟大礼率由成宪在
　　九天仪度正从容
　　胶庠释奠荐馨香禋祀尊崇迈百王
　　睿藻髙悬庭焕采閟宫重整屋施黄包涵学海兴儒行仰止高山上孔堂经术源流
　　亲印证欣瞻云日大文章
　　文华殿启
　　御经筵
　　视学重将
　　宝训传述圣首章寻孔思放勲开巻廓尧天行生并寓无言教声振如闻大乐宣从此儒林呈瑞色菁莪歌颂满新篇
　　圣学由来似海寛普天乐育涨文澜圜桥化雨沾槐舍讲席春风接杏坛后裔云仍皆受
　　赐中朝鹓鹭尽腾欢尊
　　师时切羮墙慕珥笔深惭纪述难
　　圣主临雍礼成恭纪四首【有序】　　　　阮学浩
　　乾隆二年冬十二月
　　皇帝诏曰
　　先师孔子圣集大成教埀万世我
　　圣祖仁皇帝
　　世宗宪皇帝咸
　　诣辟廱释奠诏讲朕祗承丕绪向慕心殷特易
　　圣庙以黄瓦用展崇敬其俟工竣将亲诣焉于是所司
　　廼详据旧章诹三年春三月甲寅
　　上视太学释奠如仪爰
　　御彜伦堂祭酒司业官以次讲中庸虞书之首篇既宣御论环聼者数千人靡不悦服越翼日
　　纶音焕沛锡庆有加礼也洪惟
　　圣天子躬生知之质好古敏求实与
　　圣祖仁皇帝
　　世宗宪皇帝心源继续远绍大成统绪以故崇儒右文
　　至诚至敬颁布
　　圣祖御纂经籍暨
　　御制文集于学宫多士是训是行蔚有德造今年仲春
　　上丁之祀
　　亲致斋禋恪行三献复
　　御制匾联悬掲若星汉兹未匝月
　　清跸再临猗欤盛哉揆诸雅颂薪槱中阿鸾旂泮水曷
　　能企焉【臣】叨列侍从亲
　　道德之光华敢托矢歌以扬厉我
　　国家亿万年文明之治诗曰
　　古柏隂森翠拂空櫺星门啓瑞烟笼辉煌庙貌侔中禁璀璨
　　天题贲学宫重道眞逄
　　尧舜主尊师合陋汉唐风钩陈羽卫凌晨发槐市喧阗烛影中
　　上丁二月展明禋视学重烦秩祀申九奏元音金石备千秋法物豆笾陈
　　大君诚敬先多士
　　天子羮墙见
　　圣人一脉尼山归
　　列祖我
　　皇继述右昌辰
　　环集生徒礼数寛诗传于迈尽腾欢上公陪祀来金阙博士观光近
　　玉銮璧水莺花三月晓桥门冠带万人看只缘稽古多荣遇未觉瞻云路果难
　　芹藻香清剑佩旋礼成稠叠
　　圣慈宣玉壶浆泛云霄上彩绮霞分日月边惠溢兼金凭锡予额增蘂榜待联翩
　　恩晖湛露栽培普定有鸿文石鼓传
　　圣主临雍礼成恭纪四首　　　　　　张若霭黄屋新开万仭崇
　　銮舆视学出斋宫祗因百代心源合愈觉三廱典制隆凤幄翠分庭柏影
　　鸾旂香满沼芹风青袍道左争迎拜一体
　　君
　　师教育同
　　炉烟漠漠霭彤墀
　　翔歩升堂盥献时已向两楹陈俎豆如闻四壁应金丝留连车服看犹昔对越羮墙俨在兹红燎光中
　　亲展礼
　　天顔肃穆侍臣知
　　合乐声终扇影廻儒臣先侍讲堂来绣袍黄繖从天下绨几牙籖对
　　御开共覩钦明光格被久知位育道全该尼山宗法唐虞治并列瑶编仰
　　睿裁
　　铜街簇仗驾飞黄
　　仙跸才移昼漏长万国共欣瞻
　　凤藻诸生新得觐
　　龙光统开八百车书防人在三千弟子行遥见金根随化雨殿槐坛杏一时芳
　　圣主临雍礼成恭纪四首　　　　　　齐召南显谟承烈际重熙
　　圣主端居讲艺时礼乐百年光旧典文明千载启昌期心源自与唐虞接道脉遥从洙泗垂视学季春依月令于论钟鼓谱歌诗
　　虎闱灯烛集儒官声报灵鼍夜色寒博士四门齐鼓箧诸生六馆尽弹冠浓瀼露待沾槐市糺缦云先防杏坛漏刻渐催天半曙分班鹄立候鸣鸾
　　太平
　　天子涖芹宫夹道旌旂映日红正是芳时逄谷雨共欣清跸引薫风典文稽古三雍备
　　家法尊
　　师六拜崇不尽高山瞻仰意
　　精禋直自比升中
　　彜伦堂绕
　　玉炉烟论説司成
　　赐坐氊占得
　　飞龙干五位肄来鸣鹿雅三篇宾兴更展春官额俊造同分太府钱率海誉髦观
　　盛德
　　恩波还胜永平年
　　圣主临雍礼成恭纪四首　　　　　　任端书鼍鼔声中簇仗齐虎闱春暖灿
　　鸾旂太平自重三雍礼
　　天子亲瞻百代师肃肃虞庠兼授防煌煌周雅盛歌诗东郊故事无烦説
　　车驾从容晓诣时
　　紫芹芳茆璧池香
　　释奠初成大道昌气象云雷光卣鼎精神丝竹动宫墙儒臣奉引陪行幄
　　天语遥闻彻讲堂喜覩薪防深雨露奉璋何处不辉煌圣主熙时敬典勤乞言端冕在成均一星大啓天东壁六籍重昭斗北辰柏舍日迎
　　芸辇丽杏坛风绕
　　翠华新共看冠带辉文物济济圜桥亿万人
　　雨润隂轻学市槐六韺清奏露门开诸生已见重云集侍子还从属国来
　　鸿业百年兴礼乐灵台千载象昭囘欲知稽古荣多少不数春郷汉代才












　　皇清文頴卷八十四
　　钦定四库全书
　　皇清文頴卷八十五
　　诗
　　七言律诗
　　乾隆四年
　　圣驾南苑大阅恭纪四首　　　　　徐元梦
　　盛世休和景命隆
　　皇风沦浃遍寰中遐哉山海梯航至乆矣
　　尊亲覆载同
　　圣主检身勤夙夜
　　帝心无逸诘兵戎恭逢干羽虞廷化江汉何须赞武功先期瑞雪报初晴
　　仙仗遥临淑气迎南苑烟开屯虎旅崇防日朗耀龙旌已知师律符臧吉试听舆人颂
　　圣明见説
　　秉旄廵壁垒六军挟纩动欢声
　　弧矢神威自昔留弛张兼用
　　睿谟周因承累洽重煕业益谨容民畜众谋陟迹书称扬武烈绥邦诗颂屡丰休
　　皇心端为几康凛共仰
　　垂衣肃冕旒
　　下武周诗溯哲王钦惟
　　列圣在穹苍
　　皇躬作配昭孚式
　　帝命灵承岂泄忘起沛遗昆皆虎拜大蒸世胄尽鹰扬老臣筋力惭陪从心切
　　鸾旂豹尾傍
　　圣驾南苑大阅恭纪四首　　　　　　福　敏休祥奕叶庆重辉景命祗承式九围泽润衢樽闻击壤歌传轩陛仰
　　垂衣
　　明堂脱剑销兵气象译输琛慕
　　德威吉日搜苖遵旧典吾
　　皇神武嗣
　　前徽
　　鸣笳
　　清跸白旄扬曙色遥分组练光络绎征徒趋甫草嵯峨石鼓勒岐阳雍容但顺三驱礼节制寜夸七校长简练元戎昭
　　圣武
　　威灵旁畅入遐方
　　风云
　　南苑防高防
　　御驾亲临八阵开金勒传符征颇牧彩毫分简命邹枚林披余雪寒光薄律转初阳暖气来大典新成歌大武朱干玉戚共昭回
　　翠葆云旓夹路迎
　　天门回辇日初晴铙歌朱鹭军容壮瑞应驺虞德化成本为师田昭礼让遂因旗物辨声名欢情旁洽
　　皇风畅经纬鸿猷属
　　圣明
　　圣驾南苑大阅恭纪四首　　　　　　徐　本瑞雪凝辉协仲冬乗时行狩整军容屯云虎旅排千帐闪日龙旂下
　　九重赫濯声灵皆典则觐扬
　　光烈倍严恭良辰扈从趋南苑万姓讙阗喜气浓文治休明冠百王诘戎礼举道弥光折冲樽俎由渊黙挥霍风云合
　　昊苍就位金貂都鹤立分行羽骑各鹰扬恭承大阅随清跸森肃威仪网在纲
　　万壑龙吟画角催临观
　　亲上晾鹰防五兵器习光于电八阵形开奋若雷预备防曾忘伟畧承平自昔飬雄材请防白羽频穿札首应驺虞乐节来
　　圣武初随节宣
　　宸章早共日星悬要知祝网开三面未异垂裳拂五弦比戸恬熙胥有象羣方清晏镇无边禁中颇牧臣何敢羽舞忻歌亿万年
　　圣驾南苑大阅恭纪四首【有序】　　　　陈世倌
　　洪惟我
　　皇上天锡勇智表正万邦文德宣昭武功丕着爰于乾隆四年冬至月举行大阅礼六师欢腾万民忭舞【臣】世倌谨稽首拜手而飏言曰礼有六而军礼其一军有五而大阅为要周官大司马中春教振旅中夏教茇舍中秋教治兵惟中冬农事已隙则通三时之教而并举焉是谓大阅葢承平之时行大阅之礼以简择之则以别材力之强弱技艺之能否心志之离合由是兵知将意歩伐疾徐有节攻战进取有方此圣帝哲王所以义取师贞而威武震叠于天下也
　　皇上膺
　　上天之眷佑承
　　列祖之鸿庥内寜外顺远至迩安然犹不忘武备命所司具仪集诸军于南苑之原是日也瑞雪初晴风
　　和日曜
　　皇上亲擐甲胄指授方畧诸王大臣环侍左右都统将领督帅歩伍威仪悉备少长咸列训以鹳鵞鱼丽之形导以折冲击刺之法龙翔鸟飞行阵肃也霆激电骛卒徒奋也万镞齐发角射艺也六军罗拜効嵩呼也师整而坚士闲而鋭赫赫厥声濯濯厥灵周礼所谓寓军政于四时之田而戒众旅修战法独详于中冬之大阅者惟今日
　　圣天子之举行大典为然夫岂上林之射昆明之习骊山之讲所可同日而语哉臣窃惟文德大备于成周而陈兵讲武自永清大定以后未尝废而不举其在成王搜岐阳而防诸侯亦越宣王因田猎而选车徒一时臣工若史佚史克吉甫仍叔莫不作为诗歌以羙其上铺张扬厉俾薄海亿兆人庶共覩太平鸿烈臣幸际诞敷载缵之时敢忘貍首驺虞之义谨赋四章以抒忱悃召穆公曰天子万年周文公曰绥厥兆民是乃臣矢音遂歌之防忱云尔
　　六合尘清纪
　　帝功更从吉戊讲车攻
　　銮舆晓引曈昽日彩仗晴飘广莫风阵列千军铙吹震营开万骑角声雄臣民共仰
　　天威肃却在阳和大化中
　　晓移行幄向闲田
　　驾近遥闻警跸传禾稼秋登开禹甸郊原气肃朗尧天骅骝竞骋三花鬛霹雳争飞七寳鞭越棘大弓亲命中星辉五曜协珠联
　　云丽层霄舜日光六师遥认
　　赭袍黄龙骧肃肃鱼成队虎卫森森雁列行
　　颁赉尽叨三日酺呼嵩羣祝万年觞不忘武备勤宵旰猎碣岐阳未足方
　　戎政修明典礼成
　　圣人讲武协师贞要令寰海安耕凿净挽天河洗甲兵列祖垂谟隆继述万方乐业享升平拜飏愿托臯赓后文教遐宣庆永清
　　圣驾南苑大阅恭纪四首　　　　　　尹继善六琯葭飞万物春
　　诏传阅狩肃清尘
　　金舆赤羽云中出银甲朱斿仗外陈文德覃敷光正远武功丕振烈尤新绍
　　庭不尽忧勤意
　　睿藻先教示近臣
　　晾鹰防逈接层霄虎帐开时直斗杓
　　玉座高临虬纛整军营徧歴马蹄遥千山瑞雪连天净四野和风应候调建旐设旄循旧典非徒兽咏于苖南苑晴晖向晓开旌旗簇簇阵云堆驱驰变化龙骧奋歩伐从容羽骑廻有喜
　　天顔敷雨露无哗军令肃风雷
　　熙朝不废修戎事赫濯声灵万国来
　　夏谚于今意自亲吾休吾助赖游巡欢声挟纩回阳律喜气投戈洽兆民文囿驺虞仁最禹阶干羽化弥淳飏言更进无荒戒忧乐关心仰
　　一人
　　圣驾南苑大阅恭纪四首　　　　　　留　保貔貅百万卫神州
　　法驾风清十二斿
　　辇路遥连黄道正
　　御炉徐引瑞烟浮握机一卷承皇古显比三驱卜大猷武备修明全盛日黎元额手庆
　　宸游
　　轰雷掣电火连营叠礮丛鎗共一声响彻八门开紫极云排两翼现金城
　　神弓自教诸军射
　　御马常先众骑鸣甲胄诗书防济羙吾
　　皇智勇是天成
　　赐酺有
　　诏出
　　离宫甲士欢腾列拜中幸际太平瞻典礼不徒大武象神功先春暖挹三阳丽积雪光涵万斾红如虎六师齐挟纩铙歌声里仰
　　鸿蒙
　　元灵邃阁倚南浔
　　驻跸时懐作述心诗继
　　仁皇同典训业遵
　　列祖并高深武功文德垂金鉴纬地经天作
　　宝箴惭愧【小臣】踈笔阵敬从飏拜颂咸临
　　圣驾南苑大阅恭纪六首　　　　　　田　懋圣人恭已迈垂裳
　　鸾辂时廵辟九阊
　　文德覃敷歌凤翽
　　武功聿奋重鹰扬爰徴月令诹良日更考天心应一阳华葢平临行漏转惟闻复道防奇香
　　日丽金门淑气通旋移仙仗向
　　帷宫三时务毕知民乐六出祥呈识岁丰霁色千郊平辇路晴烟九陌转和风始知
　　帝力难名处只在衢歌夏谚中
　　璚宇琳宫缔构宏
　　圣心钦若转屏营绍庭永矢羮墙慕景行弥深继述情丕显丕承崇
　　往烈一逰一豫厪民生
　　宸章题处星辰丽糺缦卿云得载赓
　　行营肃穆广塲开
　　清跸传宣
　　万乗来虹曵旌旄辉五色云屯壁垒应三才干矛森处明于电钲鼓喧时隠若雷歩伐止齐严纪律日华深捧晾鹰防
　　角力呈材士气扬桓桓虎旅尽腾骧纷纭骑拥风云转灿烂锋生斗宿芒弓挽六钧惊霹雳矢穿七札靖欃枪太平休养军多暇武节遐宣
　　国运昌
　　天厨颁赐饫芳鲜抃舞雍容奏凯旋地逈正宜呼俊鹘风微不用载鸣鸢折冲樽爼非忘战赏获论功在得贤何幸【小臣】观盛礼还期
　　夙夜懋干干
　　圣驾南苑大阅恭纪二首　　　　　　塞尔赫雪晴南苑净氛埃大阅钦瞻
　　万乗来飒防羽林皆虎旅腾骧寳骑尽龙媒礼崇旧典三驱洽旂展鲜云八阵开文化更忻兼武畧
　　亲临指授迅风雷
　　一声清跸肃连营赫赫河魁太乙兵七校按行分雁翼五云作队引
　　龙旌霜原日霁吴戈耀坰野风飞夏箭鸣
　　神武作君钦
　　庙算丕扬谟烈庆升平
　　圣驾南苑大阅恭纪二首　　　　　　吕耀曾乘时阅狩重三驱
　　法驾龙骧徧九衢析羽旌门昭
　　圣武拥麾幄殿肃
　　皇图千官鹄立霜戈耀
　　万乘云屯玉甲趍
　　继述同符遵典礼觐光扬烈显訏谟
　　风和雪霁动轻寒
　　圣主临轩七校团
　　德耀两阶光舜日典昭九伐凛周官
　　琳琅珠玉挥毫见龙虎风云列阵看共仰
　　天威顔咫尺呼嵩舞忭奉
　　宸懽
　　圣驾南苑大阅恭纪四首　　　　　　张廷璐升平职贡九垓同武备时修厪
　　圣衷云集千官趋帐殿星罗万象防
　　行宫旌旄色漾和风里铠甲光生丽日中画鹄初陈飞赤羽
　　君王亲引六钧弓
　　畿南冬狩敞军营
　　辇路新开玉勒行羽卫森严环列宿花骢蹀躞导前旌龙骧自昔称中垒虎旅由来重禁兵咫尺
　　天威叨指顾期门甲士倍光荣
　　野旷沙平防马蹄雕戈画防拥东西烟光匝地千声合鼙鼓临风万队齐气壮六军腾虎豹旂分八校耀虹霓武功文德兼
　　昭代久已车书达象鞮
　　羽林夙昔荷
　　恩殊简阅尤沾雨露濡
　　赐帑更颁天庾粟传餐同饱大官厨长杨汉苑夸逰猎甫草周原记选徒何似
　　圣朝隆典礼欢声雷动遍
　　尧衢
　　圣驾南苑大阅恭纪四首　　　　　　吴应棻畿南云气接
　　宸居东望扶桑挂日车天意放晴迎
　　玉辂山容展黛拱
　　金舆城鸦有队随阳舞苑桞无言待腊舒今夜滹沱应解冻百灵环卫翼
　　周庐
　　元灵宫阙倚崔嵬赓和
　　奎章顷刻裁龙虎气从千帐出凤鸾声自九天来箫韶已奏平成业鼙鼓还思将帅才百里莱田标似锦列营齐对晾鹰防
　　貔貅十万耀戎装共仰
　　龙鳞照日光马控流星红赭汗弓开满月绿穿杨旂稍风飐花千簇鹿角云排卦八方两翼中间罗万象盛朝军制迈轩黄
　　恩纶大赉羽林军踊跃欢声动地闻将士渥沾三日宴山河底定万年勲陋他汉武金铙曲拓得周宣石鼓文大狩礼惟司马职葵心一防捧红云






　　皇清文頴巻八十五
　　钦定四库全书
　　皇清文頴卷八十六
　　诗
　　七言律诗
　　圣驾南苑大阅防纪四首　　　　　　凌如焕旗门鼔吹曙光融
　　万乗銮舆出绛宫霁日全融驰道雪晓烟轻泛上林风铁衣队队鸣金镫羽骑森森拓寳弓文徳久敷军政肃太平
　　天子秉元戎
　　甲胄
　　躬亲按辔行黄金万叶色晶莹雕弓满引穿杨技御骑遥廵细柳营气奋貔貅云翼展光腾组练雪花生徳威共仰
　　天顔近将士无哗号令明
　　帝座星临耀九垓高张
　　黄幄晾鹰台登坛角吹龙骧合匝地营横雁字来一片雷声红日里千竿旗影白云堆止齐歩伐谐钲鼓九进连环次第催
　　囘驻营门八阵安静方动直卦圗看诘戎序应三农暇纪嵗丰腾万井欢
　　赐食赐金罗甲士从龙从虎列儒冠【微臣】身沐
　　天恩渥簮笔从容咏大观
　　圣驾南苑大阅防纪四首　　　　　　钱陈羣瑞雪初晴
　　辇路开觐扬典礼肃风雷寒凝貔虎千官集云拥郊原万骑来绀殿丹青思
　　缔造
　　奎章金碧仰昭囘吾
　　皇继序兼防武袵席从知庆八垓
　　禁旅兵枢慎所司亲承
　　指授下丹墀阵通变化终归律法合韬钤在出竒文徳久敷寰宇内武功敢忘太平时军中共覩黄云近韎韐躬临视六师
　　不数驺虞赋五豝礼成
　　恩赉复频加玉匙饱饫大官米金错分尝哈密圣主衞民心最切诸军奉
　　徳聼无哗欣曕
　　凤藻从天下墨色澄新映晓霞
　　一人亲握帝王符天纵多能裕
　　睿谟玉帐开时光日月龙旂展处伏孙吴
　　九重宵旰惟无逸八政賔师戒不虞珥笔声诗惭吉甫为传虎拜与山呼
　　圣驾南苑大阅防纪四首　　　　　　张廷瑑圣武惟扬六防平选徒南苑驻霓旌简稽令典崇周礼羽猎雄风陋汉京地接滹沱瞻野阔日躔星纪庆阳生顺时禁旅森
　　行跸糺缦荣光五色明
　　晾鹰台敞势穹窿肃穆
　　天颜寳幄中组练六师心向日貔貅万旅气成虹令严钲镯申三略阵协星辰式九宫惇史即今书盛事文经武纬迈车攻
　　雪霁沙平浄碧天骅骝千骑蹴寒烟森森戈甲迎霜丽爚爚旌旗暎日鲜军肃旧嫺司马法
　　恩浓新赐水衡钱驺虞共咏
　　皇仁溥雉鹿都驯绕玉鞭
　　班聫此日侍彤闱喜见和风拂羽旗
　　睿藻载赓防
　　祖徳雕弓频挽焕
　　天威于今邦政基磐石自昔诗篇赋采薇
　　盛世不忘修武事儒臣长扈
　　六龙飞
　　圣驾南苑大阅防纪四首　　　　　　春　山晴旭天开映
　　九重
　　翠华南苑阅军容露凝仙仗香烟细风送鸾旟瑞霭浓龙虎六军随日御貔貅万队协云从
　　盛朝振武勤于迈吉日车攻喜再逢
　　离宫昨夜道新除佩玉鸣珂奉属车万畆栖云登稼后一阳应律报蓂初晶莹积雪明金甲杳霞晴霞防紫虗簇簇军屯环拱处三申令肃岳山如
　　羽林列衞幔城开天筞中权虎豹才五色云旗张广幙一声画角动层台弯弧彻札
　　天威播擐甲廵师
　　圣武恢俞骑材官争踊跃摐琤金鼓似轰雷
　　师中有律士无哗赫奕兵威
　　圣主嘉八部龙骧腾武库五言
　　凤藻散天葩绍庭已识声灵逺振旅还看
　　渥泽加纬武经文瞻
　　睿略金瓯万叶巩
　　皇家
　　圣驾南苑大阅防纪四首　　　　　　邹升恒太平天子莅元戎十万旌旗飐朔风雪尽马蹄飞电影日晴犀甲耀霜空雕弓九合威仪盛画鼓三声歩伐同一自
　　至尊亲敎战六军超距气増防
　　子月刚逢大阅期和门双防丽金枝三驱号令周三队八阵风云应八旗殪兕共传
　　天子武割鲜均荷
　　圣人慈清时衅甲非忘战看取桓桓尽虎罴
　　讲武遐思
　　祖烈长
　　神宫亲谒肃冠裳即看似火如荼阵先睹锵金戞玉章一徳赓歌齐虎拜两阶文武簇鹓行欣占五色凝华盖韎韐丛中
　　寳翰光
　　山河表里巩金瓯赫濯声灵遍九州樽俎折冲归礼乐功名鼓舞出兠鍪师师久已宣文教将将仍欣仰睿谋槖笔词臣逢盛典万年稽首颂
　　皇庥
　　圣驾南苑大阅防纪二首　　　　　　沈荣仁翠辇初临拥瑞云广场开处鼓铙闻翼聫左右军容盛队列东西阵影分执鋭披坚辉舜日辨方定位叶羲文天家羽衞皆殊选忭舞人人奉
　　圣君
　　高台
　　黄幄正当中八面森排七校防霞蔚云蒸旗焕彩星驰电掣礟飞空平时敎养
　　恩逾渥此日骁腾艺最工更仰
　　皇心无暇逸
　　躬擐金甲试雕弓
　　圣驾南苑大阅防纪四首　　　　　　徐以升天垂景庆
　　帝垂裳文教覃敷武奋扬南北賮琛归禹贡东西鹣鲽入尧疆亦知世治兵无用谁道时平战可忘
　　简阅特行冬中典羽林千万尽龙骧
　　铜龙漏晓
　　属车行寒柳晴融乐鸟声云防高擎霞气紫霓旌横拂日华明千条马埓如直百歩莱田似砥平坱莽神臯防壁垒羃天锦绣五花营
　　鼔旗十二晾鹰张
　　天子亲临日月光九地龙虵萦曲直八门鱼鸟制圆方无哗霜凛干戈气有烂星罗劒佩行共仰中央云一朶氤氲红绕
　　御炉香
　　六军
　　温诏乍传宣
　　内府恩流百万钱灵囿呼嵩山谷应和门挟纩鼓铙阗风清玉辇
　　龙顔喜露湛彤弓豹尾旋
　　圣世观兵原耀徳金瓯长卜太平年
　　圣驾南苑大阅防纪四首　　　　　　朱良裘阅狩乗时出建章畿南风景宛岐阳
　　御围乍合河山壮甲仗齐开日月光铁骑星流青羽箭珠幡云绕绿沈枪升平防覩军容盛
　　睿念还期切
　　觐扬
　　六军鼔吹叶欢雷
　　天子亲廵壁垒来黄钺临时冬日暖玉鞭指处阵云开钲鼙有节申师律部曲无哗辨将材猎猎旌旗风自肃翠华直上最高台
　　殷天动地迅霆威镗鞳铿锵振铁衣戈防舒芒临雪耀骅骝逐影岭云飞朂哉歩伐齐三表允矣
　　勲华被九围庆协天人徴悦豫欣看文物有光辉时和雉兔盛原田
　　敕许从禽
　　御幄前虎旅张弧悬皓月龙骧试马踏连钱漫传貍首驺虞节宁诩车攻吉日篇
　　圣徳经文兼纬武两阶干羽入薰弦
　　圣驾南苑大阅防纪六首　　　　　　彭啓丰阅狩
　　銮舆驾六龙布昭神武控提封礼隆吉日循宵雅典重周官届仲冬偃月旌旗罗阵法凌霜组练壮军容共瞻清跸临南苑飨士先垂雨露浓
　　貔貅羽衞鸊鹈刀金甲葳蕤防赭袍行列森严廵虎旅阵圗合变仰龙韬平原雪浄骅骝骋广泽风寒鹰隼高从此军门超细柳指挥亲见
　　圣躬劳
　　连天鼓角殷轰雷駊騀扬旌飒防回昨日隂云凝大野今朝霁色丽高台重光
　　祖徳丕基固黙契
　　天心万象开四海销兵长洗甲和风故遣靖繊埃灵囿方看雉肥天山早説卷戎衣网开一面敷仁泽制合三驱耀武威常以蕃昌占阜物偶因校猎肃行围宸衷更切垂堂戒弭节从容驭六飞
　　七校屯云依翠防二虞莱野厉黄涔割鲜分赉由中禁给札挥毫出上林敎选车徒筹有备辑柔干羽化弥深武功自足昭文徳铙吹如闻奏凯音
　　诘旦囘镳道再除都人额手望
　　鸾旟岐阳万古夸防骏汉苑长年颂乐胥
　　赐重挽强荣禁旅
　　恩深挟纩饱天储【小臣】愿进车攻什不学相如赋子虚
　　圣驾南苑大阅防纪四首　　　　　　林令旭雪霁初开辇路尘
　　翠华夙驾凤城闉搜苖法古军容肃游豫乗时武徳新七萃旌旗光耀日三驱笳鼓气先春
　　恩深挟纩人超乗
　　帐殿前头颂
　　圣神
　　吹角旌门列骑轻雕弓抱月铁衣明穿杨电激围中赏飞礟雷轰掌上声旅萃貔貅兵甲利营连鹅鹳阵图成金汤万里
　　天威播气扫欃枪识太平
　　龙骧虎旅昼鸣笳士马云屯静不哗蹀躞锦鞯分内廐辉煌金甲衬明霞两阶干羽声容盛万国共球职贡遐玉管吟成钦
　　睿藻长杨羽猎漫相夸
　　不动天风雉扇移晴光旭日防
　　龙旗军声逺振铙歌奏
　　御气遥通赤羽驰应识止戈昭
　　圣武曽闻无战是
　　王师韬钤祗向闲中习四海于今自靖绥
　　圣驾南苑大阅防纪三首　　　　　　徐以烜驰道清尘
　　法驾移羽林排仗整鸿仪曈昽日耀黄金甲广莫风翻赤羽旗立鹄千官瞻肃穆穿杨百歩仰神竒玉骢周视军营遍纪律森严
　　帝者师
　　君王临御晾鹰台七校分行八阵开鎗试连环光掣电礟飞子母势轰雷龙旗徐引千军合画角齐鸣万骑廻洛水岐阳何足拟布昭
　　圣武迈防才
　　和门振旅礼初成正值条风应律生马踏晴郊残雪尽幕连寒树暮云平经文纬武昭隆治弭矢櫜弓庆永清才愧邹枚叨珥笔敢将词赋拟西京
　　圣驾南苑大阅防纪四首　　　　　　吴华孙文教覃敷
　　圣泽周更瞻讲武颂天庥西山翠映朱旗动南苑晴辉霁雪浮阵簇羽林屯虎豹兵环神防肃貔貅欣逢钜典当农隙万国嵩呼彻
　　帝州
　　红云捧处奏韶钧凤辇
　　躬临简阅亲万骑腾骧开晓仗六军飞动饬勾陈排空霜防含锋鋭丽日星旗绘象新节合驺虞鸣羽镝勇钦天锡迈羣伦
　　芳郊瑞霭气氤氲玉帐千官鹓鹭分衞接九天依日月营开八阵合风云骅骝色鬬金环辔铠甲光生锦绣纹共覩虞阶干羽集
　　圣朝纬武即经文
　　节应芳芸化日长礼遵王制乐平康龙韬独蕴归神武
　　凤藻高翔仰矞皇跸驻郊坰濡湛露
　　銮廻禁旅被恩光【微臣】幸厠清班末珥笔何能罄颂扬
　　圣驾南苑大阅防纪四首　　　　　　梁文山翠盖金支撼碧霄顺时行狩
　　六龙调云开
　　北阙銮舆动雪尽平原猎骑骄珥笔鹓鸾周柱史选徒防虎汉嫖姚三军拥处招揺出一路氤氲瑞霭飘华林胜地接郊圻禁旅森罗防
　　紫微队合貔貅昭
　　圣武旗摇龙虎肃
　　天威抨不使星狼逸绕仗争看月兔肥自是于苖遵古制骅骝百道踏云飞
　　铠甲光寒射晓暾
　　翠华指顾歴旌门天临上苑威风转地逼
　　宸居瑞气屯霜仗云麾迷日月霓旌电掣耀乾坤于今不数西京赋万国来庭拱
　　至尊
　　礼重三田羽斾扬更闻
　　天语敕几康习戎却是崇文世勤政何分讲武场不羡周王廵甫草遝轻汉主猎长杨愿随豹尾鸾旗里作颂时亲
　　黼座傍
　　圣驾南苑大阅防纪二首　　　　　　张映斗升平海宇庆同文讲武仍关
　　睿虑殷大阅久垂司马法
　　中朝特重羽林军三冬日暖宜搜乗七萃云屯伫防勲阃外乍传
　　天子诏已瞻华盖应霄雯
　　犀渠组练灿成堆鹤列平分八阵开赤羽干云盘绣谷黄龙捧日上金台排空鼔角从天下照海旌旗卷地廻忽聼鸣连破的
　　君王亲射锦标来
　　圣驾南苑大阅防纪四首　　　　　　张为仪彤云深防晾鹰台
　　圣主亲临阅武来
　　万乗旌旗明日月九天号令肃风雷阳生缇室春光早暖入红桥霁色开最喜六花犹贴地平飞铁骑浄无埃鸣铙振铎选车徒指顾龙蛇展阵圗晓日晶莹明组甲朔风劲烈入雕弧马嘶平野腾骧阔旗列诸方锦绣铺更向五云高处望太平
　　天子握兵符
　　城南苑囿路逶迤雷动星陈简六师洛水裳华传盛事车攻吉日咏新诗弭兵久遂升平乐讲武还勤暇豫时韎韐临戎昭有奭
　　君王福禄正如茨
　　振旅归来日未晡曈曈晴景照高衢军容共识防三辅王防遥知徧八区律吕早宣
　　天藻盛金缯重沐
　　圣恩敷六军喜气通霄汉太乙钩陈拱
　　帝都
　　圣驾南苑大阅防纪四首　　　　　　金徳瑛敷文懿徳载櫜弓冬狩因时阅武功吉日应占搜卒乗期门奉
　　诏集罴熊风云四面储胥合日月中临阁道通鹊尾香飘徐按辔太平
　　天子统元戌
　　组练飞驰防羽翰城南草浄列营寛六师尽识尊尊谊万乗亲升将将坛鼓角涛喧惊野外旌旗云合映林端正当雪积霜凝候挟纩
　　恩深士不寒
　　兵制深严仰
　　圣朝烝徒不数霍嫖姚环生阵势随舒卷山立军容敢撼摇共荷
　　皇威争自奋夙嫺师律寂无嚣
　　一人彀矢连穿札万骑嵩呼动碧霄
　　振旅还旌我武扬止齐歩伐自知方清时久已销兵气余勇犹看骋猎场士饱马腾襄
　　盛典金声玉振颂
　　宸章升平文敎覃无外永固鸿圗
　　寳箓长
　　圣驾南苑大阅防纪四首　　　　　　秦蕙田升平大典重车攻上苑
　　亲临吉日中龙虎作羣随寳纛貔貅列队韔雕弓声威逺净千峰雪气色高骞万里风干羽久昭文徳盛乗时肄武耀神功
　　六军山立防神京七校星罗拱
　　御营天廐夙调皆上驷羽林宿衞縂亲兵声腾钲鼓河山壮光绚旌旗日月明
　　盛世军容彰赫濯威弧气已靖欃枪
　　赤羽飞扬散五花韬钤风后重専家三申有令王先制万队无声士不哗壁垒精严过细栁指挥倐忽走长蛇神机火器尤无敌殷地雷轰转电车
　　驻辇高台翠葆翔经文纬武日重光三驱云拥飞龙驭七札星流属羽芒
　　帐殿挥毫瞻
　　圣藻和门槖笔奏长杨消兵窃有平生愿五色彰施仰舜裳
　　圣驾南苑大阅防纪四首　　　　　　胡中藻天家创业一戎衣山海梯航坐指挥寳锷留尘封玉匣长城如米聚金扉铭勲旧有麒麟阁讲武新开虎豹围谁道承平循故事今朝草木想神威
　　禁旅宵严出建章武功无事亦难忘千官捧日随天仗万骑屯云踏晓霜枪垒斜分沙岸濶辕门高揷玉鞭长平明试聼行军令铁驷风翻簇寳装
　　玉勒徐行五垒中六军拥防试防风且看雪羽光堪照无限霜英日渐融八阵风廻图逺势两阶干舞想肤公犹传校猎挥余勇箭簇三花野草红
　　天池洗马觧花鞯月偃雕弓漫挽缇骑八门非用武折冲千里不临邉将军且许传杯酒甲士犹劳出赐钱洛水周家称盛事【微臣】重咏六师篇
　　圣驾南苑大阅防纪四首　　　　　　齐召南七萃朝严玉帐深九宫中位
　　紫微临旌旗云防高
　　龙纛壁垒天星动羽林百道长虹环剑气八方防兽抱钲金由来文徳兼神武万里烽销碧海浔
　　祃牙金甲照南山军令
　　重瞳晓自颁三阵指挥天地合百年清晏虎貔闲笳风羽箭千雕落苑雪桃花万马还共説
　　至尊雄略盛射蛟
　　亲取大弓弯
　　云承
　　华盖驻旌门威控招揺壮防幡防士汉年临渭曲衅车周月在天鼋灵鉟震起冬行狩防鼔雷腾晓卧辕千载雅诗赓猎碣不闗江汉咏铺敦
　　星戈月羽肃森森虎旅鱼丽万贝綅
　　亲整六师
　　天子事长安四海
　　圣人心礼成大阅春卿典誓在中军夏徳深正报一阳廻玉琯尽听铙吹起和音
　　圣驾南苑大阅防纪二首　　　　　　王防汾龙旓长引电锽铓讲武平时挍玉堂
　　天子防仪高上将
　　帝星符彩动文昌参斿戎路岐山晓白马朱鬃渭水阳共説西京多故事不闗钤防授渔璜
　　南苑沙平海色新天开晴雪映华林控赤羽风翻雹鏁甲团花日碎金都尉落雕初献获将军铍虎合颁禽至尊英略兼雄藻谁赋长杨倚剑镡
　　圣驾南苑大阅防纪二首　　　　　　孙宗溥农闲振旅耀南畿一帯晴峰入翠微万骑踏云随晓仗六军捧日识
　　天威旗分荼火连营垒将号熊罴听指挥金甲躬披光灿烂鼓鼙声里五云飞
　　旌立和门左右陈雕弓画防一时新狩从文囿同民乐网祝商郊与物春玉帐夜闻行漏箭珠旗晓净属车尘銮回警跸天街肃
　　万嵗嵩呼达
　　紫宸
　　圣驾南苑大阅防纪四首　　　　　　裘曰修阊阖晨开六辔闲层霄星拱太微间光生
　　彩仗排成锦笙立
　　天营望若山赤羽分旗森虎衞黄金擐甲觐
　　龙顔阁门昨日传
　　温防犒赐频仍次第颁
　　晾鹰台矗拥千官
　　黄幄亲临驻马看鋭走雷霆声震叠捷驰风雨势弥漫六师奋武军容整万里销烽海宇寛天下太平无一事至尊犹念守成难
　　已占来嵗陇头春瑞雪平铺大地匀候应一阳稽月令礼遵九伐举时廵兵农交重垂邦宪文武兼资识圣人信是居安常有备独先兢业朂臣邻
　　高原四望喜丰年满路欢声振旅旋亿姓有心皆向日一人每事必承
　　天辉煌
　　祖徳悬金镜焕烂
　　宸章泐寳牋此际回
　　銮歌饮至侍臣同进九如篇
　　圣驾南苑大阅防纪四首　　　　　　庄有防尧阶干羽洽重熈修武欢歌吉日诗
　　驾出明光陈宿衞烟清平乐丽朝曦龙騋电掣腾千骑熊虎风廻动九旗即此声名扬近逺知方有勇是仁师和门鼍鼔一声开碁布军容实壮哉鱼阵伍缝编列队雁行两翼绕高台平沙地濶轰雷驭
　　黄幄天临正斗魁﨣﨣干城欣有托六师俱是出羣材兆呈三白晓初晴紫气黄云防列营谷暖不知氷雪冷天澄愈觉斾旌明觐扬
　　祖徳懐神武揆奋
　　皇图息逺征军法自来遵古制从知耀徳寓观兵声灵赫濯迈岐阳典礼修明正万方徳囿凤麟来有象农田狝狩戒无荒镳鸣自协驺虞节乐奏宜登白雉章幸厠西清传盛事抽毫未敢效长杨








　　皇清文頴卷八十六
　　钦定四库全书
　　皇清文頴巻八十七
　　诗
　　七言律诗
　　乾隆八年
　　圣驾东廵
　　盛京防谒
　　祖陵大礼庆成诗十首【有序】　　　　　陈世倌
　　洪惟我
　　皇上御极之八年庶绩咸熙礼明乐备当累洽重熙之
　　防溯经营缔造之初
　　念礼隆报本合万国以抒忱孝首尊
　　亲防一心以昭格况豳岐开基业之始典倍切于追崇
　　而
　　园陵蔵弓剑之区礼尤严乎禋祀于是以虞舜之大孝符周武之配京序值清秋时惟七月防诹吉日恭谒
　　祖陵奉侍
　　慈帏夙驾
　　銮辂于时百灵拥衞庶官景从县防腾声四野歌呼齐起川原生色万郊禾黍俱丰出古北之防关诣沈辽之重地千重岭岫遥瞻
　　王气之絪緼万树松楸羣仰神区之葱郁
　　閟宫祗祓典礼灿陈帐殿斋居质明将事
　　孝推一本孚爱慤于僾闻忾见之余诚彻九原通神明
　　于陟降上下之际
　　皇上肃然止敬穆乎无言缅
　　祖宗创造维艰地辟天开允垂卜世卜年之久念子孙继承不易膺符受箓敢忘克勤克俭之模礼徐遍于
　　三陵忱每将夫一敬告成大祀乃燕明廷助祭百工均颁酒脯输诚六服咸与几筵大官之水陆毕陈饮御之公卿既醉尔乃
　　衮垂藻火面南离以
　　当阳廷肃鹓鸾共北辰之居所黒齿趋跄于王防雕题
　　拜舞于
　　天朝徳敎遐宣奋扬斯举火荼日月黄麾动而七校齐开龙虎鸟蛇画角鸣而八阵咸合左射右射并宣
　　天子之威大绥小绥仍戴
　　圣人之徳而且推恩无外锡类多方自王公以逮军民槩沾膏雨由京邑以连荒徼普煦阳和既时迈而伸殷荐之诚乃
　　回銮而理垂裳之治此皆
　　皇上徳孚苍昊孝通神明乃与圜丘祀
　　天方泽祀
　　地之礼并隆千古也【臣】沗掌丝纶徒尘政府谬司敎习
　　无禆吉人弗获随从
　　乗舆式观典礼时逾三月未聆训行于
　　天言身领百寮莫效肃雍于相祀敬成七律聊抒恋主之愚忱防赋十章用志飨
　　亲之逹孝云尔
　　熈朝区夏肇东瀛天作高山啓
　　大清
　　三后神灵时陟降
　　一人綂御际承平
　　祖宗文武垂先烈
　　原庙衣冠想旧京报本不忘亲享祀旋看奏假赉思成鹓班拜手送
　　銮舆
　　帝侍
　　慈闱问省余神列勾陈随辇后时当零露届秋初闾阎共庆宁居乐稼穑羣觇大有书更喜太平真气象出闗民物似华胥
　　王气苍茫属沈辽陪都东去路迢遥浑河曲折环邉极鉄岭峥嵘接斗杓龙虎万年长拱抱精灵五夜每趋朝桥山弓剑归蔵地时有红云上九霄
　　祠官典礼叠相承
　　列圣居歆俨式凭僾见忾闻通一气水源木本溯三陵粢盛洁处斋心逹膋膟焚余香霭升
　　圣祖昔年殷荐后又看防
　　武肃尝烝
　　履武姜嫄推
　　圣母笃生
　　始祖事神竒燕天
　　高帝初光宅纉绪
　　文皇实肇基
　　王业艰难垂世徳
　　皇心干惕协灵祗
　　閟宫盥荐抒诚恪有道
　　曽孙对越时
　　燕喜一堂羣受祉
　　天厨稠叠
　　湛恩宣汉高沛邑歌风日建武南阳置酒年长白岚光遥对席松花江色霭浮筵
　　君臣宛似家人防既醉欢欣
　　黼座前
　　殿名崇政肃朝绅稽拜信桓及逺人鹗立鹓翔齐舞蹈黄支乌弋并尊亲八荒在闼聨中外六合为家笃主臣应遣畵师阎立本图成王防献
　　丹宸
　　雍容典礼敷文徳震爚川原耀武功阵合鹳鵞缘大阅军分荼火为临戎网留一面汤仁在禽失三驱易象同却笑扬防夸羽猎何如吉甫咏车攻
　　恩诏颁来速置邮
　　徳音汪濊徧神州聼将匝地欢呼动知是经天惠泽流锡类定能孚血气宣威不独鼓貔貅
　　圣朝至治归仁孝庸行从来即大猷
　　告成大礼返
　　皇畿路过滦河望
　　六飞发
　　驾金风方飒爽廻
　　銮玉雪正雰霏舞成七徳扬翚羽庭列千官拜衮衣赤凤白麟休献瑞太平端拱自巍巍
　　圣驾东廵
　　盛京防谒
　　祖陵大礼庆成诗八首【有序】　　　　　于　振
　　我
　　皇上御极之八年泰阶既平百揆时叙礼乐明备朝野
　　熙恬于是述
　　祖徳颂
　　宗功有事于
　　三陵礼也【臣】窃惟谒
　　陵展孝为典最钜载籍虽逺然汉唐以来可得而稽也汉尝以正月上陵百官四姓公主诸大夫外国朝者侍子郡国计吏咸防至期昼漏初上大鸿胪设九賔于寝殿钟鸣谒者引客就位如仪乗舆自东厢下升阶展拜大官尚食太常奏文始五行之舞郡国上计吏以次前当神轩告其郡谷贾人所疾苦欲神知其动静焉唐礼朝陵之先日设黄麾仗周衞陵寝至日质明七庙子孙及诸侯百僚蕃服君长皆陪于司马门内上至小次降舆入门再拜躬亲执馔阅视先帝后服御之物引诸功臣并入执爵进俎奠讫乃复盖孝子事亲曲尽爱敬之心有如此者汉唐诸君去古已逺然未尝不缘情制礼以为法于后世故垂诸史册以昭令式良有以也【臣】伏见我
　　皇上御防以来尽孝尽诚善继善述体
　　祖
　　宗之心以为心法
　　祖
　　宗之政以为政僾乎如见忾乎如闻盖未尝一日释也
　　洪惟我
　　朝发祥长白奄有中外肇万世无疆之休实由我
　　列祖
　　列宗积徳累仁承
　　天景命丰功骏业昭垂奕禩肆我
　　圣祖六十一年之中三谒
　　园陵恪脩祀事孝之至仁之极也我
　　皇上敬防
　　祖武诹吉日飞六龙奉
　　慈宁备法驾百官咸防六师景从遂届
　　兴京举行
　　盛典于时天澄其气日朗其精松楸蔚然
　　閟宫肃穆
　　皇上萃精神严对越孝敬之至通于
　　神明洞洞然属属然视于无形听于无声念经营缔造之维艰思夙夜敬承之不易笾豆既饬肸蠁如闻皇哉唐哉亦孝之至仁之极也昔周之王也定鼎郏鄏卜世卜年承承继继然姬公陈王业之艰难述农夫红女衣食之事以推本风化之所由兴必以始基靖民归之后稷十五王而文始平之十八王而康克安之盖创业垂统若斯之难也故曰周家世笃忠厚以成其福禄而啓佑后人我
　　祖
　　宗亦世啓鸿图以昭兹来许而垂诸万祀
　　皇上席重熙累洽之盛而不忘小心昭事之诚以视思文之颂后稷于邠之咏公刘惟此王季貊其徳音至于文王维新厥命光懿显烁何以加焉彼汉之衣冠出游唐之荐衣献服直琐琐耳曽何足以嫓此
　　鸿庥光斯
　　盛烈也哉臣沗列词垣滥竽律馆虽未获躬随
　　法驾预于骏奔之末而朝夕论思日月献纳抒下情以
　　通讽谕宣
　　上徳而尽忠孝虽学殖荒落然雍容揄扬比于雅颂亦
　　其职也夫
　　盛徳所孚枥马犹知仰秣
　　太和感召游鱼尚觧扬鬐况【臣】庸愚敢忘舞蹈因不揣
　　芜陋拜手稽首而献诗曰
　　万乗东廵展孝思鸣鸢前载漾微飔湿云顿扫开芳甸晴日平临满畵旗汉代歌风追镐洛周家卜世溯豳岐起居晨夕依
　　行殿仍似
　　深宫定省时
　　高山天作发祥初长白荣廻结隩区鸭濬仙源瞻王气鹊衔灵果啓鸿圗黄麾宿设周庐仗赤伏还陈
　　受命符载抚桮棬钦
　　祖徳
　　宸襟弥自敛盘盂
　　万峰岝防蔼松楸郁郁葱葱佳气浮
　　寳祚无疆知地脉
　　曽孙有道荷
　　天庥衣冠拜处朝仪肃
　　纶綍宣时惠泽流春露秋霜方
　　怵惕欢声早已动
　　皇州
　　雉堞峥嵘杳霭间
　　睿谟握胜控防关南临渤海兼辽海东接松山与杏山应运功成遗垒在
　　太平日久戌楼闲即今鸡犬桑麻地飨蜡吹豳自往还悠悠旌斾静无哗来享来王縂一家到处如安记里鼔遣归不假指南车鵞黄褶丽随
　　天仗狐白裘温扈
　　翠华欲倩龙眠高画手摹成王防示荒遐
　　朔风凌竞马骖驔鹳鹤鱼龙士所谙伏札能穿何论七前驱不诫縂开三千屯月上霜威冽万幕云深雪意酣日暮放罝钲鼔卧又闻
　　帐殿啓经函
　　万几清暇富文章顷刻龙鸾天际翔
　　赋就
　　盛京思
　　劒舄
　　舞成
　　世徳念
　　羮墙宫悬肄业
　　皇猷壮琼笈镌摹
　　御墨香蠡管讵能窥
　　圣学愿偕仪凤记铿锵
　　冬序初回是小春一阳来复届芳辰
　　鸾舆过处衢歌溢
　　凤辇归时巷舞频共识
　　盛朝隆典礼咸知
　　纯孝格
　　天人小臣愧乏卷阿颂鼓腹聊同撃壤民
　　圣驾东廵
　　盛京防谒
　　祖陵大礼庆成诗八首【有序】　　　　　王防汾
　　【臣】伏见
　　皇上御极以来
　　至治覃被浃于中外鸿文盛仪靡不徧举
　　孝思烝烝格乎
　　天
　　祖今年秋七月
　　车驾幸沈阳奉
　　皇太后谒
　　陵庙祗祗翼翼大礼纪成傍推典章所宜柴燎望秩羣祀山川咸享明荐爰暨开国勋劳之臣亦酹尊爵仁义嘉孚上下协应时则有属国逺藩名王侍子翖侯贵人咸驯我
　　声敎憺我
　　威灵亘涂万里鼓舞修职
　　皇欢载洽大号用孚
　　湛恩滂洋幽逺胥洎廼孟冬吉日旋
　　跸阙庭备福受祉百官兆人懽喜歌呼共庆无疆万年之庥谨稽古者天子有大功徳大典礼则在位者作为歌诗扬举懿美流连勿忘所以备朝廷之彜宪逹羣下之至情不可已也况
　　圣天子陈常立极巍巍
　　孝治迈古有光舞之蹈之宜在今日臣以愚陋荷特逹殊恩得列近侍拜飏
　　庥烈臣实軄之虽辞谫理薄不足仰颂
　　圣明于万一尚愿随辕童壤翁之后抒其咏谣以羙上徳之至盛光千载于礼仪云尔
　　东廵秋灿
　　九重霞黄道天开引
　　翠华父老望深丰沛地礼仪光盛
　　帝王家
　　龙旂紫塞悬弓月虎旅青霜拂剑花见説
　　欢顔动
　　文母我
　　皇亲侍彩鸾车
　　晴色千林宿雨收望中禾黍翠盈畴香迎
　　豹尾塍云合影转蜺旌穗露浮已报丰年书太史便行秋稼指神州从臣共识
　　皇情豫驻
　　辇时时赋满篝
　　漠云如海散朝烟皎皎青霄赤日悬遥望气防元菟郡更欣春照紫蒙天呼嵩动地名王拜震电惊霆大号宣万里星躔拱
　　宸极
　　盛朝威徳被无边
　　祖宗神武奠鸿功
　　灵命长祥
　　帝所钟万嵗山光谷林树千年云气鼎湖龙堆明金粟曕
　　冠劒路驻
　　仙斿绕柏松此日
　　精防奉嘉荐乐歌清庙叶黄钟
　　寝殿崔嵬閟九闗遗弓瞻省动
　　龙顔青邱丹水经营地禹甸尧封气象还星宿久澄霄汉上熊罢长守翠微间
　　寺思孚感无穷意相照金碑玉藓班
　　南阳白水睹
　　真人旧里今朝景物新天汉流精延析木医闾修职贡玗珣大风表海明楼殿絶岛浮洲帯凤麟一自
　　重瞳临眺后山川全觉露精神
　　六龙时迈焕宗周钜典环文次第修为想丹青开骏烈已知川岳遍懐柔露萧车马东都防香案烟云
　　北阙浮
　　天上诏书衔凤觜飞来春色满神州
　　太平天子上
　　陵廻晴日千门万户开星纬珠囊増润处凤仪璚管应风来金瓯永固占神防玉烛平调仰
　　睿才共庆
　　孝思绳
　　世徳苍生流福咏康哉
　　圣驾东廵
　　盛京恭谒
　　祖陵大礼庆成诗八首　　　　　　夏廷芝
　　熈朝孝治久昭融绪纉前徽
　　帝徳隆垂创艰难追
　　骏烈声灵赫濯溯
　　鸿功桥山松栋千春巩
　　原庙椒馨一气通
　　翠辇亲临崇报本渊源黙契縂相同
　　清时典礼重明禋
　　驾拥龙旂正及辰沙碛千山森壁垒羽林万骑肃钩陈已看琛賮来重译并使懐柔及百神絶徼欢阗宣徳化黄旄朱节纪东廵
　　揷天长白耸丹霄鸭緑潆洄江水遥州接青营防地轴野分箕尾焕星杓素题朴桷风犹古白马彤车绩尚昭列祖
　　神宗贻防逺千年俭徳溯陶尧
　　寳城葱郁防云烟肹蠁初升对越防
　　玉匣衮龙垂奕代
　　寝园弓劒感当年
　　宸衷肃穆抒三献典礼精诚奉百笾至徳中孚能合漠仁恩从此洽垓埏
　　祝嘏频闻告孝慈中和雅奏啓纯禧百年礼乐涵濡日九庙神灵悦豫时往事何须追灞杜永年直欲迈周姬推
　　恩更自酬房魏寄酹长深佐命思
　　黄花丹叶正清秋仰奉
　　慈顔颂作求视膳终朝陪
　　凤辇承欢晓日近
　　龙楼九天作赋光霄汉万国呼嵩拜冕旒
　　大孝由来天下养亿年色笑进觥觩
　　景物
　　陪京衍庆长五云开处坐明堂风清
　　帝里黄圗防秋满
　　真人白水乡
　　宠渥需云颁虎旅
　　恩深湛露徧鹓行先时况有蠲租
　　诏蔀屋茅檐共乐康
　　蕃厘已降礼初成斾转千貔野不惊十月阳春回海防九重孝亨洽幽明黄榆紫塞敷
　　天泽东鲽西鹣遍颂声光烈觐扬昭万古【小臣】珥笔矢歌赓
　　圣驾东廵
　　盛京恭谒
　　祖陵大礼庆成诗六首　　　　　　胡中藻
　　太平开国本岐丰四海车书此防同天列星辰朝斗比地趋龙虎抱闗东贻
　　孙册府存尧字似
　　祖舆圗尚禹功最是
　　桥山冠劒在每逢霜露厪
　　宸衷
　　馨香
　　园寝戒明粢典礼
　　时廵防六师祝史刚辰蠲九月牺人牲帖报先期萧闗北拥风云骑沛上东开虎豹旗令节雒阳徒故事荐新朔望陋常仪
　　艰难王业咏生民沈水川南析木津五夜斋心符后甲六龙御辇戒初辛庖霜可补周三礼灌玉还陪汉九賔父老嵩呼齐拜舞太平
　　天子肃明禋
　　奏罢咸池思邈然朱华朝拂引回鞭要知侯国酎金日犹是涂山执玉年黄目光流侵月露祥云风袅篆炉烟曽孙别有馨香处世徳寻求荅
　　在天
　　殷土芒芒控九州昔年麾指定诸侯高山已作天东顾瀚海无波水北流龙斾巻舒随
　　辇辂地灵今古防松楸散斋
　　行殿重回首云气苍苍五朶浮
　　列祖精灵想像间
　　留都周览悦
　　天顔歌风
　　御笔东京赋燕镐从官六膳
　　颁遂有需云同九埜先瞻觧雨下三闗
　　回銮奏颂多文藻染翰慙随供奉班







　　皇清文頴卷八十七
　　钦定四库全书
　　皇清文頴巻八十八
　　诗
　　七言律诗
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　鄂尔泰
　　日丽风和宛似春
　　诏筵清秘念儒珍才非房杜懐三徳身际
　　唐虞愧十臣奎壁每瞻星晷近蓬瀛乍覩物华新恩叨醉酒深【五字张説句】难比
　　亲赐香醹重一廵
　　辨色开晨集孔鸾抠衣槖笔尽弹冠词林礼乐千秋防册府
　　君王一例看细草衔
　　恩青茁茁高梧向日碧团团方塘却少源头水鱼藻欣添太液澜
　　文渊道脉本参聨
　　宸睠频宣雅颂篇葵藿心倾惟翊
　　圣盐梅寄重愧非贤鳌头北面霑时雨豹尾南移拂曙烟沙路万人齐额手
　　东王公领玉堂仙
　　风云契合乐融融襄賛谁堪慰
　　圣
　　天自居高心益下书方出洛道逾崇崆峒逸事真无借洙泗清源喜大同誓答
　　恩光惊老至橘阳纪月日禺中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　张廷玉
　　太和蒸作玉堂春得近琼筵饫鼎珍徳仰羲文今圣主心仪房杜古名臣须臾
　　鳯藻从天降咫尺
　　龙光映日新俯伏花砖承
　　指顾载聆
　　荣誉重逡廵
　　特许瀛洲集鳯鸾簮毫雅称进贤冠席容玉笋分行坐酒
　　赐金罍带笑看共聼箫韶仙乐举近瞻
　　黼黻瑞云团随风咳唾皆
　　恩泽刘井中涵太液澜
　　垂垂白发首班聨拜捧
　　虞廷喜起篇职沗三公惭论道身依
　　上圣敢称贤传家富有金泥籍满袖浓携寳篆烟更愧摄官居秘省日趋
　　香案领羣仙
　　乆已乾坤协气融日跻
　　圣敬抱渊衷持盈每鉴登封侈鸣豫深嗤望祀崇辞贵立诚垂世则政斯行健与
　　天同不须太史书邦瑞防见麟游上苑中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　福　敏
　　木天高处占先春镐宴荣叨席上珍一代文章开秘府千秋遭际重儒臣
　　金銮近接光华逈芸署偏霑雨露新欢洽鹓班歌喜起独隆今古此
　　亲廵
　　霜明仙仗动
　　仪鸾广乐调时尽振冠斑管佩携应并记花砖座接得频看薇垣夜烛奎光烂珠树明浮扇影团珍重
　　赐书留壁府词源还许识波澜
　　云汉为章玉作聨光添藜阁灿瑶编殊荣漫拟夸稽古盛事宁惟数集贤天酒浓分金掌露朝衣齐染
　　御炉烟紫霄香案由来説咫尺瀛洲便作仙
　　文物昭回瑞气融持盈常自凛虗衷百年礼教
　　皇谟洽一字心传
　　圣敬崇
　　泰运休明三代上英才陶铸两仪同
　　高深莫嫓何由賛祗在唐虞典诰中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　陈世倌
　　皇仁煦妪气如春川泽含辉岳效珍奎璧有光聨日月宫商协律应君臣百年礼乐规模逺一代文章运防新特与词垣昭旷典受
　　恩逾重转逡廵
　　上苑花开待孔鸾
　　朝廷雅意重儒冠玉堂瑞霭千官集
　　寳翰辉腾万众看风袅雀罏香细细云开雉扇影团团瀛洲亭畔重题句似海词源富绮澜
　　华簮奕奕耀班聨既醉同赓湛露篇但即文辞能见道从来圣主必求贤鳯池演漾涵晴旭鸡树茏葱羃晓烟顾影自惭双鬓雪头衔犹许领羣仙
　　阳月暄和喜气融从容防赏洽
　　宸衷仰承
　　睿泽心弥凛共励儒修志益崇三叶尚留尧荚在五弦应与舜琴同欣逢
　　圣世光文治交泰咸孚一徳中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　史贻直
　　瀛海波廻浩荡春鹓班分列
　　御厨珍已将酒醴欢多士更以盐梅朂近臣式燕礼成麟阁重赓飏
　　恩入鳯池新开诚广益
　　皇心切不数封山纪扈廵
　　丹地深严集孔鸾盍簮人尽庆弹冠
　　隆恩层疉三山似
　　睿藻辉煌七曜看法酒擎来仙露润宫袍
　　赐出锦云团从知此后登瀛客齐向文河溯水澜仗下清班焕璧聨木天重整荷
　　龙篇门连青琐宜分草阁近丹梯号集贤五色鳯书凝瑞霭三花马鬛拂晴烟重来廻忆编摩地廿载曽叅玉局仙
　　喜睹
　　天顔瑞气融惭无启沃答
　　宸衷细流难益洪涛壮土壤何増岱岳崇讲易今逢交泰盛赋诗还庆笑言同文明
　　圣治隆千古兢业弥深
　　宵旰中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　任兰枝
　　玉堂近接掖垣春石室圗球百代珍鸟革峥嵘动华屋工倕经纬壮虞臣槐防领院
　　恩光重珠榜题楹气象新法从迎
　　銮皆鹄立喜瞻飞盖引逡廵
　　羽葆葳蕤拂鹭鸾堦除拜舞列貂冠天廻十月阳春好地带三山瑞色看宴比传柑璚醴满乐和孤竹紫云圑睿才频见飞
　　鸿藻不借银河万顷澜
　　南宫甲帐佩珂聫荣许同赓大雅篇文学信知平世贵论思终羡古人贤映来芸阁吹藜火携得金炉惹防烟颁赐重叨
　　天泽渥愿招巗谷引儒仙
　　圣主敷文大化融旁求英俊仰
　　皇衷材储卿相经纶逺道访防龙事业崇自识西京清问切应看贞观旧风同树人已徧收麟鳯泰卦占爻日正中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　彭维新
　　恩蓬山早得春縂敎凡品化殊珍文章讵竟儒门事遭遇欣为
　　圣主臣丹地栋梁増绚焕木天阶戺倍清新词林望幸心咸切五夜层檐几度廵
　　仙仗旌旗袅凤鸾沙隄鹓鹭肃衣冠海升日色桥边曙署建霞标画里看
　　御辇一临光有耀玉堂是处锦成图书万卷资陶冶障取文河涴演澜
　　环依
　　黼座列班聨侍宴均歌湛露篇疉暏
　　天章文载道频烦
　　帝训士希贤声和逺协虞廷奏香重平连
　　禁苑烟即此便成蓬阆境无须海外问神仙
　　云烂风恬景象融
　　帝歌喜起鬯渊衷巴词那叶钧天韵土壤何裨泰岱崇夕惕朝乾靡有间北门东观岂能同礼成赏洽纡銮辂芝盖焜煌日正中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　张　照
　　由来
　　天笑物皆春况乃文江集妙珍礼乐百年归
　　吉主图书两序领元臣
　　御光涵日龙成采仙筦调风鳯试新拜
　　锡琅玕开月窟虫鱼莫问舍人廵
　　栋间廻鳯更翔鸾五色荣光珥复冠河汉昭回如有意烟云飞动不容看七分入木
　　仙豪健肆笔成书垂露赋述千秋推窦众奚曽目渉此防澜
　　句截黄金玉刻聨瑶华札降捧
　　宸篇诗同汉帝七言倡韵取唐臣五字贤【刘长卿云五言律如四十个贤人着一个屠沽不得】情有余芬还得句笔无停趣下非烟今朝五色云多处若个真同脉望仙
　　腾华照宇日初融
　　神动天行渊黙衷穆若思文还下武朂哉宋璟更姚崇泰包四徳宜惇勉坤系三言尚克同由豫盍簮
　　恩泽渥交咨即在防欢中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　汪由敦
　　氷署先吹暖律春
　　御筵香霭荷分珍晴霞晓散蓬瀛境湛露
　　恩均侍从臣东壁诗篇追自昔延英乐府记畨新【防次中和清乐奏玉署延英之章】欣逢盛典叨
　　殊渥芳醖
　　亲颁第八廵【是日　召至　御前赐酒十三人臣次第八】
　　研丹防笔灿翔鸾高捧光腾近侍冠清秘深堂才蹔憇矞皇
　　宸藻已传看九霄星彩珠为斗五色云机锦簇团自是圣涯涵溟涬望洋何处溯文澜
　　玉音辰告肃班聨风雅渊源典诰篇【宣谕有因文见道不専尚词章语】保泰百年钦
　　主圣赓歌一徳励臣贤缤纷更拜承筐赐馥郁同携满袖烟欲笑金銮传密记祗从游幸诧羣仙
　　元气均调
　　圣泽融儒风遐鬯仰
　　天衷凤池波比沧溟濶鳌顶峯逾泰华崇廿载廻翔私感切千秋祭防众心同惟将稽古孜孜意永戴
　　尧仁业业中
　　恭和
　　御制驾幸翰林院赐宴分韵聫句后复得诗四首并示
　　诸臣元韵　　　　　　　　　　刘统勲
　　翠辇移来翰苑春储材深望得殊珍付将调燮经纶手领此文章侍从臣师济官寮周道拥庙廊钟鼔一时新沙堤何幸承
　　天歩豹尾云旗匝几廵
　　阿阁宏开集凤鸾六曹三省列儒冠谁知文苑英华盛便作周官典制看
　　诗就千言波灔灔
　　榜悬七寳月团团词臣同此亲芳矱观海人曽见紫澜隆恩稠叠到班聨
　　温语如闻湛露篇锡爵岂惟明尚齿承筐兼以示求贤宫商韵叶朱弦奏鼎鼐香凝玉篆烟甘露亲从天上得纵敎凡骨也登仙
　　开霁天光旭日融葵忱倾向矢丹衷西清敢诩词章富黄阁方齐相业崇
　　隆礼难酬千载遇
　　敷文已见万方同朂哉珥笔承
　　恩者夙夜勤思夏屋中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　阿克敦
　　翰苑风和气若春
　　御筵清乐足芳珍兰台栋宇光云汉鳯沼簮缨集侍臣圣藻欣瞻同日丽宫罗初启拜
　　恩新登瀛自昔传佳话几见
　　枫宸降辇廵
　　仙仗凌晨动彩鸾炉烟浓处进贤冠直同飏拜千秋盛莫作歌风一例看书
　　赐瑶函春细细扇开雉尾影团团
　　皇情到此知何极万里澄波海上澜
　　清班列坐俨星聨玉署人歌湛露篇长使巗廊多俊士肻敎草野有遗贤屏开
　　黼座留华省堂
　　锡嘉名带碧烟何幸身依云路近不须蓬岛问神仙天语亲承淑景融好将笃棐答
　　宸传心不以词章重纪盛还知礼乐崇诗诵缉熙期日进书陈兢业敢雷同自慙卅载簮毫吏姓氏重叨蕊籍中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　梁诗正
　　日华晓贲鳯池春学海千寻彚翠珍自古崇文归论道即今
　　圣主得贤臣荣光上映圗书秘景运重开甲子新旷典宠惊前史罕几畨拜舞重逡廵
　　蓬山深处集鹓鸾槖笔争峩学士冠要识云霄殊异数莫将科第等闲看谱传乐府箾韶奏宴锡官厨湛露团懽洽更聆
　　天语切圣门无涘一观澜
　　榜署
　　天题珠璧聨诗成更赋柏梁篇幸防此日荣稽古却胜当年号集贤玉醴斟来亲
　　御案绮文捧出带炉烟瀛洲旧住神仙侣今更名标最上仙
　　东观多才道化融勤思则古厪
　　渊衷书探宛委方称富学贯天人信可崇月露漫夸千首丽堂亷合庆一心同幸随元老叨赓拜身在唐虞二典中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　钱陈羣
　　琼筵晨启坐生春
　　圣主亲贤比握珍
　　鸿运百年兴礼乐鹿鸣初什答
　　君臣袖中鳌禁香烟袅庭际瀛洲草色新揷架
　　赐书千万轴小留
　　天歩到檐廵
　　璇题云构好栖鸾环侍羣仙七等冠优渥
　　恩纶真异数琳琅
　　新句许传看文光直上应千尺和气融来是一团不漏蓬壶清浅水也随
　　学海助波澜
　　赓歌体制拟珠聨百六诗成第一篇
　　歩辇初临叅
　　至圣头防并遣谒唐贤【院署有　孔子神庙韩愈祠是日行礼有差】曈昽日影浮鸡树澹沲风光上鹤烟不到五云清秘地那知人世有神仙
　　共钦
　　圣徳日昭融
　　提命谆谆感寸衷纵有心期思树立惭无学殖答登崇承筐赉予
　　恩光徧申宴叨陪茀禄同楯陛千行谁不羡几生修到玉堂中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　徳　龄
　　暖律吹廻十月春
　　皇恩稠疉重儒珍
　　奎文宠贲清华地
　　睿藻欢赓侍从臣仙掌逈开霞彩曙绮疏深网日华新史官濡笔书荣遇豹尾鸡翘见
　　特廵
　　仙客纷来跨碧鸾峨峨尽戴切云冠佳辰邀得銮舆幸胜地真同蓬岛看留覆锦袍怜彩缬送归莲炬见花团何如
　　雨露今尤徧凤沼光涵万叠澜
　　拜手欣随鹓鹭聨抽毫载和
　　庆云篇信知已治仍求治况得多贤更尚贤爱日晴薫书带草绪风轻转愽山烟
　　圣心黙与
　　天心契无事升中议集仙
　　玉署晖晖协气融更于钦若仰
　　宸穷檐恒入经纶切艺苑先叨礼数崇既醉尧樽荣帝锡叠霑周露媿臣同欣逢泰运观文化蔼蔼堂防一徳中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　塞尔赫
　　香烟荣雾暖疑春仗马星罗杂防珍南极晓开青琐闼北门宵集紫微臣曈昽瑞照云衢朗轮奂巍瞻翰苑新遥想千秋清秘地几曽能得
　　六龙廵
　　隐隐层霄吹紫鸾汉庭公辅进贤冠艺林雅许千官入盛典容随
　　万乗看槛畔琪花香冉冉檐前寳盖影团团
　　太平天子崇文日湛露
　　恩深凤沼澜
　　珠琲防干锦共聨辉煌
　　睿藻冠鸿篇由来至圣超羣圣未必前贤迈后贤丽景三竿升秘阁沉檀万缕篆祥烟人间信有蓬瀛路今日承
　　恩便是仙
　　日耀微躯暖更融
　　殊荣逾格感
　　皇衷即看虫乌犹知化不是云霄莫比崇虞夏精诚难再见汉唐高议岂能同从知
　　圣学寛如海尽在涵濡长养中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　秦蕙田
　　恩到蓬山别作春集贤稽古重儒珍
　　勲华正啓文明昼
　　雨露偏霑侍从臣芸阁画梁虹彩焕銮坡晴日镜光新簮裾幸际垂裳盛异数今逢第一廵
　　綘阙平明下
　　玉鸾龙门鹄立进贤冠人从瀛海洲中见景向壶天画里看礼
　　圣博山香篆细呼嵩霄陛朶云团琼筵此日瞻依切渥泽平添鳯沼澜
　　奎章朗照蘂珠聨落笔旋惊典诰篇直以斯文昭大训惟将实学励希贤九成乐播中和气一脉薪传邹鲁烟仰体
　　至尊流示意莫敎空负玉堂仙
　　旭暖风轻瑞霭融羣欢天意契
　　宸衷名言莫賛
　　高深量至治胥觇
　　圣敬崇鳯哕和声三岛合云蒸喜气万方同自惭寸草曽何补并荷栽培化育中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　励宗万
　　文敎涵濡已百春山川贡瑞士懐珍
　　治超贞观年间主心慕凌烟阁里臣史馆
　　亲临从未有玉堂佳话一畨新赓歌燕衎存咨儆不用登封续汉廵
　　乐奏箫韶集孔鸾千行剑佩列簮冠如春
　　温语环阶听有喜
　　天顔侍坐看拜
　　赐名茶烹鳯饼捧归文绮剪花团
　　瑶编更共云笺锡学海均沾百尺澜
　　五字
　　宸题似璧聨宴成走笔更
　　裁篇岂将黼黻夸词苑欲以箴规励集贤扫去浮华空月露自然藻丽涌云烟瀛洲珥笔人何幸一食金丹骨便仙
　　小春风日
　　湛恩融
　　训士慇懃仰
　　圣衷所贵因文而见道须知业广乃功崇礼隆洙泗心源合世际唐虞
　　景运同自此菁莪看益盛连茹并进石渠中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　张若霭
　　銮引晨风辇路春簮裾夹道列儒珍
　　帝非游豫轻嘉防【是日有今日之宴期君臣共勉之　谕】
　　恩不偏私逮众臣【御制柏梁序云编检庶吉士皆不获与因复为柏梁体】芬馥满庭香篆细铿锵两部乐悬新析波浮醴瀛洲署柱史从容记数廵
　　珠树阴森集鳯鸾瑶阶跄济侍貂冠尊前燕笑趋承切座上
　　龙光咫尺看
　　奎藻春生藜火艶
　　御袍黄映菊花团辘轳转尽淳水难比
　　恩波百尺澜
　　赓歌百六韵初聨拜赐还陈湛露篇
　　天眷独钟黄髪老臣愚深愧黒衣贤千丝心茧霞成绮八饼头纲雪泛烟更展
　　琅函窥
　　御集等闲食字已登仙
　　阳和十月气冲融
　　天鉴明良一徳衷
　　圣度不知沧海濶微尘讵益列山崇云封芝检从来谀鳯翽梧冈此际同履盛未忘吁咈意唐虞景运日常中
　　防和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　嵩　夀
　　暖意微含十月春圗书府啓数家珍簮毫首列瀛洲客领袖还推柱石臣藜阁探竒人自昔花砖攅彩迹重新恩波覃被深如海
　　御酒黄封又几巡
　　蓬瀛仙侣集鹓鸾
　　帝阙争弹贡禹冠署啓玉堂衔
　　命到烛移莲炬带
　　恩看依天清切红云捧直夜深沉碧月团圗史满床供讨索潘江陆海滙波澜
　　明光通籍备官聨儒雅风流诗百篇东观千年蔵秘册西清永日集羣贤金铃静听増疎韵寳鼎微添袅篆烟天仗近因叨扈从含毫献赋职应仙
　　日照香阶瑞气融右文时复切
　　皇衷经帷召对
　　恩纶渥艺苑聨吟
　　礼意崇羲画禹书神自合周情孔思道还同
　　万几余暇挥
　　宸翰坐见民生大化中
　　防和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　张鹏翀
　　寒林花木逗芳春绮席歌防更
　　赐珍列坐赋诗徴喜起承筐侑酒洽
　　君臣雍容侍从人文盛宏整词垣气象新俄顷
　　天章复垂示欲呈巴曲重逡廵
　　仙苑朝来驻八鸾玉阶环拥肃衣冠道因文显毋岐视古作今型好谛看鳯沼新泉声防防鼇峰老树郁团团论思清秘蕲无忝未许寻常防墨澜
　　鹓行黻佩影聨聨
　　赐帙心睎学古篇倘信臯防书未读可能房杜相称贤防邉小鳯烹清茗阁外飞鸿散紫烟独愧樗材防眷渥叨分官职是神仙
　　曝日常思献暖融惭无素蕴答
　　渊衷文章少日传王勃经术中朝重戴崇醴设本縁聨上下宴酣还拟证和同日斜池上鸣归佩犹在
　　龙光炤燿中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　刘　纶
　　蓬岛先回十月春长筵叨饱
　　御厨珍簮绅次第随仙侣几杖从容眷老臣宿聚魁三占象逈天临尺五拜
　　恩新风乌细转谐金奏铃索声稀报酒廵
　　奎藻缤纷翥鳯鸾柏梁赓韵盛儒冠吟安窃媿含毫久奏
　　进还容厀席看家有
　　赐书分玉轴人携宫锦剪花团斋房
　　诏许顔清秘飞白腾光映翠澜
　　重申
　　天语饬班聨见道长垂劝学篇石室遗文寻汉代金泥故事陋唐贤槐防静对移砖影香案浓生惹袖烟献纳殷勤关
　　睿虑谩夸翰墨署神仙
　　丹地新成丽景融鼇头占籍戴葵昌黎作社仪兼备宣圣亲祠典更崇部列丙丁防
　　赉渥星廻甲子庆文同直敎下士观光遍鹄立青袍日中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　嵇　璜
　　十月阳回氷署春荣
　　颁银榜字悬珍丹扉降
　　辇隆
　　殊眷黄阁兼衔重老臣千载渊源瞻礼肃一堂清秘锡名新重逢甲子占文治元防初开第二廵
　　画檐夭矫起翔鸾云拥仙曹肃佩冠七字柏梁台上续九成防乐日邉看瑶觞暖泛松醪满绮席香分菊蕋晷影未移飞
　　睿藻早倾瀛海入文澜
　　赓飏一徳庆班聨岂乐羣歌在藻篇稽古集成从懋学因文见道勉希贤
　　至音雅叶钧天奏寳篆晴霏瑞旭烟幸侍
　　玉皇香案畔底须蓬岛作诗仙
　　清才承
　　诏愧王融惟有阳葵一寸衷锦市移来叨
　　赐渥彩牋捧出拜
　　恩崇书探册府琅环秘茗瀹防泉沆瀣同簮笔尧阶传盛事康歌遥赋九衢中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　张映辰
　　驾临艺苑俨乗春此地曽储廊庙珍见説人才关国运从来
　　圣主得贤臣蓬壶乆沐
　　恩光渥台阁重瞻气象新
　　锡宴从容謌既醉不敎委佩共逡廵
　　兰署廻翔集鳯鸾一时荣路庆弹冠
　　璇题彩自云中焕
　　睿藻高从天际看词以艰深多理障书因通贯释疑团百川学海同归海浩瀛洲好溯澜
　　奎光五纬似珠聨拜手赓飏拟汉篇报
　　国文章期实学立身事业在希贤圗书尽许窥中秘冠佩常教惹
　　御烟今日所防稽古力漫言金箓防羣仙
　　黍谷春生暖气融木天高防畅
　　宸衷文因见道言须立颂不忘规
　　徳愈崇酒醴笙簧
　　恩礼洽公孤卿尹后先同风吹僊仗
　　銮廻处一朶云飘桂苑中





　　皇清文頴巻八十八
　　钦定四库全书
　　皇清文頴巻八十九
　　诗
　　七言律诗
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　裘曰修
　　丹地
　　恩华酿作春阶陈百戏席罗珍兕觥晋酒升平宴鹤髪垂绅弼亮臣光贲尚方云锦丽香分仙品露芽新便蕃异数簪毫纪义手槐防日防廵
　　奎章舞鳯字廻鸾捧出齐峩七等冠一串珠玑天际落两行缨绂日边看黄金铸额霞成彩白玉为堂雪作团任是汀洲鸥鹭侣都来瀛海泛澄澜
　　莫论璧合与珠聨宁独风云月露篇此日眞成千载遇后来还数防人贤探从碧落非无路歩入蓝田更有烟为问三山定何许不将缥缈羡神仙
　　一堂和气乐融融
　　天语钦承识
　　圣衷
　　当宁即今劳寤寐吾侪何以答
　　髙崇百年恰値文明盛三接从知礼数同
　　香案前头齐拜手佩声眞在五云中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　陈邦彦
　　词馆叨荣四十春白头重预
　　御筵珍因文见道承
　　谟训拜手赓歌契
　　主臣亘古未逢恩数异
　　至尊亲幸物华新百年文治今逾盛甲子初开第一廵仙署虹梁集鹭鸾玳筵高启重儒冠雕盘玉馔盈前列广乐钧天对
　　御看风递歌声才数转日移扇影巳如团
　　奎章累幅成分晷防笔疑倾万丈澜
　　簪裾璧合与珠聨宴镐还歌鱼藻篇共勉杜房扶雅化湏知沈宋亦前贤
　　颁来文绮荣章服分得冰绡染麝烟何幸大罗天上防廿年闲散复登仙
　　寒花迎
　　辇被春融瑞旭祥云洽
　　圣万巻赐书缃帙富五行颁赉
　　湛恩崇波添鳯沼风光丽
　　泽满瀛洲雨露同文物京华陈雅奏
　　圣明声教溢寰中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　鄂容安
　　槐堂新构动阳春仙掌淋漓饱
　　御珍讲易渐逢来复题诗重
　　赐集贤臣云霞日丽文章焕甲子
　　天开礼乐新千载崇儒悬
　　旷典非闗封禅咏时廵
　　木天尺五驻仪鸾阶下从容进徳冠花入小春钟外暖日融羣玉镜中看侍臣分韵裁宫锦内使擎香剪月团文宿七星环斗极瀛洲千顷助诗澜
　　宸章飞洒湛珠聨周雅灵防又四篇地接西清承雨露身依东观愧材贤三竿日转闻天乐十月风和驻御烟华葢晴晖凝不散衣冠楼阁总神仙
　　青防契合动昭融干惕弥深
　　圣主衷信以吁俞成典诰毎于风雅见修崇星边使节东都至日下分笺北序同泮水于论心独切瞻依长在五云中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　观　保
　　景风何处不流春旷典传为翰墨珍文运逢时归大雅君恩破格到儒臣木天但觉三冬暖芸叶都含五露新从此蓬山添故事玉堂曾被
　　玉銮廵
　　缭绕霓旌控紫鸾槐防罗列拜貂冠云中乐奏从容听天上诗成络绎看酒泛宫壶心醉
　　徳筵开鼎鼐锦成团欲知
　　帝泽深何许千尺波廻太液澜
　　薇垣奕奕五星聨嘉宴争歌在藻篇学海难窥
　　天子圣师门惟淑相公贤
　　赐来云锦分宫防望去
　　银毫篆墨烟顾影乍惊凡骨蜕瀛洲今日防羣仙清冰朗映玉壶融一片虚明属
　　圣衷声教讫于寰海逺
　　恩光直与斗山崇唐虞之际将母似秦汉而还未可同五色云边廻
　　辇过日华恰好丽天中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　于敏中
　　集贤初啓泽如春灿烂琼筵列八珍岂但词林传盛事果然
　　圣主得贤臣文聨东壁图书满诗叶南山松竹新此日天顔知有喜听来鹊语绕檐廵
　　高梧翽鳯竹栖鸾仗下西清集佩冠宴镐恍同天上坐登瀛逺胜画中看
　　薰弦再抚卿云烂法酒频斟湛露团
　　圣学渊深涵溟渤酌蠡何幸得观澜
　　堂陛情敎上下聨侍臣同咏栢梁篇肯持薄技矜词藻愿凛躬行志圣贤
　　黼座千秋思进鉴金泥五色陋升烟由来官职因人重敢説蓬莱地是仙
　　殿头
　　天语似春融从此词垣奉折百六十人
　　恩并渥亿千万载道弥崇记言窃喜昌期遇保泰还钦一徳同试向西奎瞻北斗紫微佳气碧霄中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　董邦逹
　　璇霄大啓玉堂春
　　盛世川岩并效珍恰喜干行逢泰运从知
　　圣主重贤臣兰台宠锡图书富册府光华礼乐新法醖遍霑歌既醉不湏监史绕筵廵
　　沙堤一帯集鹓鸾喜溢层云日戴冠上相台阶容接座钧天法部许频看
　　颁来琼笈兼文绮捧岀花笺并月团稠叠
　　天恩眞异数只惭学海未观澜
　　堂陛赓歌一徳聨云霞绚采仰
　　鸿篇尊师已见崇
　　先圣朂徳从敎企昔贤防罢金茎滋湛露归来锦袖惹香烟词林掌故应重纪底説坡仙与谪仙
　　甲子瑶图淑气融
　　九重干惕切渊衷登三咸五神逾凛舜儆尧咨业倍崇华葢腾辉天意恊鳌峯忭舞众心同【小臣】窃幸依瀛海长沐
　　恩波浩荡中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　宋　楠
　　御墨曾题阆苑春骊珠字字总兼珍重挥金薤琳琅句遍及瀛洲侍从臣天禄余光垂照逺玉堂佳话纪闻新独慙
　　圣制高难和濡徧霜毫日防廵
　　左安门外集鹓鸾拜
　　赐齐峩日下冠寳纻欲寻刀尺制龙缣仍入画图看高丽纸砑轻云母普洱茶分小月团
　　秘笈琅函尤郑重敬从学海溯波澜
　　华盖星光七曜聨玉书重叠典谟篇桓荣车服由稽古张説文章在集贤乆向池头霑雨露可无笔底走云烟房谋杜断千秋业未要人呼是谪仙
　　读书气习渐消融想像唐贤好折衷无逸图曾摹宋璟【臣于乾隆元年蒙钦命无逸图赋散馆】济时策尚愧姚崇天根月窟阶原
　　峻道籥言筌理本同仰覩
　　干文常炳耀离明垂象日方中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　鹤　年
　　天临清署乍囘春川岳瑰姿尽献珍共庆文明开册府频将优礼及词臣
　　赐来玉轴羣书富望入璇霄湛露新待漏北扉鱼钥动森森剑佩敢逡廵
　　日华东畔集鹓鸾
　　翠辇过时尽整冠玉佩亲承
　　天子顾云韶特许侍臣看
　　龙章寳篆金为字碧网朱甍绣作团喜起一堂霑圣泽鳯池倍觉长文澜
　　栢梁嘉燕肃班聫侍从羣歌既醉篇
　　赐锦巳知逾旧典登瀛实觉愧前贤日边彩耀金莲炬衣上香飘
　　御鼎烟彷佛身游阊阖上何湏蓬岛始称仙
　　运际升平万象融夔龙硕辅庆和衷
　　谦怀肯袭金泥陋
　　睿虑弥兢寳位崇直拟醇文追典诰未湏访道向空同欲知保泰无穷意尽在
　　天章七字中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　吴应枚
　　冰曹
　　帝赉十分春莲炬金辉岂足珍
　　亲莅蓬壶排绮防
　　特隆辅弼领词臣翚飞剏见櫩楹灿架揷欣看巻轴新千古巻阿差嫓羙游歌还只为时廵
　　夙驾遥闻哕哕鸾登瀛门外肃衣冠三霄
　　泽较琼林胜五色云连艺苑看湩乳酒醪香作液新声旧迹锦成团笙簧奏罢
　　丹墀静泉涌纷飞
　　笔底澜
　　双瞻
　　宝翰日星聨寸晷从容可百篇不独
　　挥毫诗入圣从敎见道士希贤
　　硃题捧岀凝霞彩黄帕传来带篆烟一自近光聆至训儒流何必艳称仙
　　典册渊涵义类融精研理蕴复
　　虗衷底湏封检词逾侈所望箴规
　　徳进崇三馆独叨珍赏备举朝齐庆泰交同飏言莫罄葵忱向愿溥阳和徧域中
　　恭和
　　御制驾幸翰林院赐宴分韵联句后复得诗四首并示
　　诸臣元韵　　　　　　　　　　　徳　保
　　六龙到处即阳春
　　宸翰高悬照夜珍奏赋漫言惟汉帝登瀛已觉愧唐臣风云际遇赓扬古甲子昭囘礼乐新鸳鹭叨陪瑶席末他时
　　玉辇望重廵
　　鳯池新筑迓鸣鸾典礼雍雍俨剑冠万舞箫韶徐入听九章衮冕近容看风和大地旗光定日丽中天扇影团拟向
　　君王歌白雉秖今四海庆安澜
　　无缝天衣不屑聨俄看珠玉已成篇縁思俊彦开清秘为致英才辟集贤迟日渐移
　　金辂影微风细袅玉炉烟擎来绿篆云霄上菲质深疑阆苑仙
　　乾坤瑞气蔼融融
　　圣帝元臣喜合衷先后共由斯道觉古今初见此恩崇嘉賔醉饱无差等王制尊卑有异同宴罢羲和扶日驭仰看
　　紫极五云中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　秦勇均
　　翠葢擎来满署春欲从册府探奇珍道光二典文明主礼重
　　三朝馆阁臣宏敞木天规自昔辉煌丹地象初新玉堂典故多传纪曾见金根到防廵
　　敢谓瀛洲集鳯鸾朝阳眞喜庆弹冠宫悬韶濩堪同听秘府图书许共看宴傍
　　御筵香绕座防连云栱锦为团
　　恩波深沛储才地网底瑚岀海澜
　　昭囘云汉五星聨大雅宜歌寿考篇
　　圣藻流辉文见道
　　皇情图治宝惟贤薪槱也共芝承露岩壑还看玉吐烟一徳交孚黄阁老
　　盛朝眞有地行仙
　　芸阁飘香瑞霭融
　　宠光逾分荷
　　宸衷共知有喜
　　天顔近愿赞无疆
　　帝业崇左右史书霑化乆古今图籍赏心同观文肇启千秋运
　　虞陛欣瞻日正中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　栢　谦
　　芸署风光早迓春延英最重庙廊珍星辰光啓图书府雨露恩周侍从臣地接
　　龙光云日近声传鳯沼管弦新
　　宸游信惬来歌意秘苑先邀
　　翠辇廵
　　翽羽聨翩集鳯鸾升阶拜舞肃朝冠筵开分锡清班韵句就齐陈
　　黼座看晓日光华张锦幔瑞霞明丽映花团
　　天颜有喜重挥翰学海难穷万顷澜
　　杯浮玉瀣锦茵聨恺乐还歌在镐篇调鼎允宜崇旧傅登瀛何必让前贤藏书东观充云栋珥笔西清引篆烟亲见大罗天上事霓裳同咏聚羣仙
　　文治光昭景象融
　　训词敦切厪
　　宸衷材如房杜名无忝理究程朱学始崇
　　宠赉有加承泽厚感恩交勉此心同矢音欣继巻阿咏常在和风化日中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　张映斗
　　三霄长借玉堂春焘育羣才拟国珍光映台阶连壁府颂申
　　圣主得贤臣钧衡翊赞人惟旧户牖箴铭徳又新咫尺蓬瀛邀
　　玉崇文式化迈时廵
　　梧桐栖鳯竹栖鸾拜舞循墙共整冠法曲便从天上听寳书长向月中看龙鳞偃水云流影燕防飞花锦作团湛露均沾
　　恩泽厚总归圣海拓文澜
　　帝歌先引韵分聨孔思周情仰
　　睿篇契合薪传文载道埽除稗学士希贤云开
　　黄幄调珠露日丽
　　彤墀起玉烟式防礼成
　　颁赐渥璘防十赉轶眞仙
　　康衢歌鼔逗春融保泰勤惓切
　　圣衷官进三台增壮丽礼隆一徳备优崇
　　天家雨露储才广
　　国计绸缪作室同独愧【小臣】无补报葵忱惟庆日方中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　杨述曾
　　帝车东指蔼生春册府图书廊庙珍直以夔龙咨硕辅不将严乐许词臣明良巳庆堂廉叶文物应同日月新岂似开元夸盛典祗希玉检议时廵
　　式燕赓歌集鳯鸾金貂此日羡儒冠箫韶九奏行云遏龙衮三霄近日看香茗分擕甘露渥青绫拜
　　赐丽花团玉河咫尺荣光满蓬海何湏溯紫澜
　　羣玉琳琅插架聨光躔
　　巍牓耀
　　鸿篇愿书万本勤稽古不愧千秋号集贤况沐
　　恩波深雨露频颁
　　睿藻捧云烟文章报
　　国惭无补敢拟人称阆苑仙
　　阳和十月俨春融化入絪緼惬
　　圣衷巳被需云霑泽润还期泰陛翊功崇光华代値文明昼翔洽欢征品类同仰望日轮
　　皇鍳逺葵心长捧五云中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　钟　衡
　　六龙翔驭紫微春光照儒林列异珍已勅金莲归锁院还书玉署付词臣登瀛自昔文章盛
　　锡防于今雨露新礼乐百年成钜典雍雍清禁喜逡廵阿阁新巢集鳯鸾羣臣拜舞肃衣冠风吹箫管云中听日射旌旗树里看寳鼎分来流玉液琅函赐岀簇花团侍臣初试红丝砚沾得恩波助笔澜
　　瑞霭文明星斗聨颁来
　　宸翰玉为篇瀛台典籍新承
　　防册府图书旧集贤
　　鳯诏九华临日月
　　龙章五色灿云烟应知
　　圣主储才地不着蓬壶别院仙
　　赓歌喜起色冲融业业兢兢仰
　　圣直以泰交期道广还将谦受致功崇周王镐饮差堪比汉帝汾歌未足同千载一时洵旷典百僚瞻拜五云中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　程钟彦
　　阳和早逗
　　帝台春册府图书启秘珍道徳光华依
　　圣主升平翊赞引元臣
　　銮鸣上应星杓丽翚跂羣瞻夏屋新万古贞符金简在蓬山咫尺纪东廵
　　桐防高冈集凤鸾五云阁下进贤冠珠躔毎効辰居拱寳箓先呈
　　乙夜看南浦朝云飞作栋上方春防结成团九霄瀼露宣
　　恩泽滙向瀛洲作紫澜
　　七政祥开珠璧聨赓飏稠叠和
　　瑶篇
　　天心独契文为道儒品还期艺且贤国寳球图辉日月人材台阁接云烟文明鼓吹由经术岂让璈琅振列仙璇题寳翰日华融奬励恩勤仰
　　圣衷义笃臣邻风自古心怀兢业徳弥崇长昭著述千秋盛且喜諴和万国同载笔抠衣歌在藻作成还记定方中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　邹一桂
　　玉堂良月早囘春秘笈传来册府珍四库分书荣禄阁三防讲幄重元臣登瀛事续当年盛
　　赐宴筵开此日新咫尺木天闻
　　警跸鳬趋鹄立共逡廵
　　铜街旭日听和鸾冰署争弹贡禹冠钧乐喜聆
　　宸座奏云章得近
　　御屏看茗
　　颁六诏黄金嫩锦
　　锡三吴紫鳯团最是
　　天书擎捧岀洗眸开帙庆观澜
　　柏梁裁体比星聨七字留传乐府篇张説诗名唐代律邹阳才愧汉廷贤杯凝湛露承金滴笔染炉香袅篆烟十载台垣分籍乆今朝重防大罗仙
　　英英壁宿瑞光融肃肃鹓行简
　　帝衷疏瀹词源儒术裕主持文教
　　圣功崇六经鼓吹鸣庥盛万国车书仰大同赓拜明良新甲子玑衡舜日正天中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　孙　灏
　　东观
　　纶宣蔼若春吾
　　皇重道引儒珍赓歌拜手逢
　　昭代启沃推心倚硕臣鳯羽雍容丹地密翚飞灿烂玉堂新欢同宴镐
　　隆仪肃执爵油油礼防廵
　　曾叨侍从接翔鸾复预
　　恩光戴法冠玉轴琳琅
　　三殿锡
　　奎文重叠五云看声锵仙乐钧天奏坐绕花甎旭日团縻爵亦思酬尺寸涓流何以测洪澜
　　华葢
　　亲临鹭序聨龙光
　　宠赉蓼萧篇文闗忠爱寜无本学但词章未即贤芸馆丁冬铃索语槐防缥缈玉炉烟开元岂擅论思室不取慿虚号集仙
　　垂衣
　　黼座日冲融颂不如规感
　　圣衷莫侈仙班蓬岛近期增微壤泰山崇升贤殿改苏裴和高议泥封汉宋同独仰
　　宸章谟典合愿持兢业
　　一言中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　杨开鼎
　　葱郁光浮阆苑春崇儒
　　宠遇庙廊珍中天云日瞻
　　明圣东观文章重老臣秘籍只今诵永
　　寳书此日墨华新一囘拜舞赓歌后诗满霞笺酒满廵防仗横空起翠鸾微臣新着惠文冠虫雕七字含毫献鳯吐连篇搢笏看至意交孚春蔼蔼湛
　　恩汪濊露团团漫言伴奂巻阿乐翰洒文波见学澜君臣交省意绵聨不岀尧咨舜警篇春酒镐宫传盛事秋风汾水陋前贤玉堂铃索揺清韵宝槛帘栊袅素烟此日西清多乐地都人争羡紫霞仙
　　一徳明良瑞日融笙簧酒醴乐和衷牙籖义阐程朱秘绮绣光分黼黻崇乐奏九韶音许似诗裁二典意堪同体元
　　天子调元相文敎昌明允执中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　周孔从
　　六龙飞御玉堂春
　　恩锡琼筵盛八珍讲侍金华优上相光分太乙属词臣赓歌雅叶
　　宸章丽提命重颁
　　睿藻新欢洽盈廷沾既醉蓬山好景乐周廵
　　金铺瑞色集鹓鸾环列华茵拜
　　冕冠礼乐三千欣共覩画图十八喜重看瑶筐再捧丹霞锦碧椀新烹紫鳯团泽似玉河流浩荡总归瀛海壮文澜
　　星辉璧合与珠聨殊胜菁莪棫朴篇要识时康呈国瑞端由
　　主圣卜臣贤摩挲石刻文垂露披拂牙籖字带烟三岛十洲何足羡长依
　　紫禁即眞仙
　　喜霁
　　天颜暖日融防瞻
　　黼座凛葵衷西清式燕
　　恩波渥东壁聨吟典礼崇贺燕迁莺今日共翔麟翥鳯万方同
　　圣情有眷箴无逸一徳明良景运中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　邵齐焘
　　堂廉交泰泽如春燕喜荣分
　　御府珍
　　天上铿锵闻
　　帝乐阶前赓拜慕虞臣百年学殖栽培旧九载文思砥砺新刘井柯亭光
　　睿笔仰承
　　恩宠共逡廵
　　蓬山
　　赐宴防鹓鸾髦士峩峩共正冠
　　璇命对扬稽首拜
　　琼章晖丽举头看太阳俯鉴葵心向小草均霑露彩团顷刻
　　九重飞
　　帝唱文河齐许导漪澜
　　欢迎
　　六御肃班聨拜
　　赐羣称天保篇文裕经邦宣大道荣邀稽古迈前贤葳蕤秘籍餐鸿宝纷郁
　　宸章薆庆烟葑菲滥陪香案吏登瀛人説是神仙昌期文物道光融舟楫盐梅简
　　圣衷伴奂游歌归岂弟频蕃
　　锡予荷珍崇臣才忝厠邹枚后
　　帝徳惟应尧舜同珥笔揄扬难遍述我
　　皇经纬在时中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　窦光鼐
　　蓬岛初迎十月春
　　圣皇崇奬庙廊珍簪毫幸际敷文代授简荣称博物臣金镜光华千载耀木天堂构一番新琼筵法酒甘于露心醉浑忘第防廵
　　艺苑摛华集鳯鸾浑如新沐共弹冠北辰星聚知环拱东壁书全得饱看静听梁音三日绕荣分锦段百花团天恩浩荡眞同海观海无能但溯澜
　　煌煌
　　宝训朂班聨匪但词追雅颂篇谦受徳崇兼志下泰交主圣望臣贤资清试酌冰瓯茗气直欣看玉鼎烟身到蓬山惊且愧凡才何以侣羣仙
　　太和宇宙气冲融调爕还资共济百谷转忘沧海大一拳也赞泰山崇松扉飏拜遥堪嫓玉检荒唐逈不同湏识右文归重道
　　宸襟披豁
　　圣谟中
　　恭和
　　御制驾幸翰林院赐宴分韵聨句后复得诗四首并示
　　诸臣元韵　　　　　　　　　　　张泰开
　　湛露需云蔼若春蓬山式燕集儒珍遥听哕鳯欢多士欲作和羮重老臣日到花甎犹是旧星开壁府巳催新兰台自古储才地得奉
　　銮舆次第廵
　　琼林只合待栖鸾敬仰
　　天章共整冠字轶钟王隆
　　锡予诗成珠玉许传看裁身宫锦分鸳绮沁齿天香散鳯团瀛海
　　恩波原防灔今朝新为注银澜
　　璇牓金题壁宿聨瑶笺复又璨鸿篇
　　王言涣汗崇稽古
　　帝念殷勤为集贤墨沈万年枝上露香萦太乙殿头烟【微臣】幸得陪簪笔始信人间自有仙
　　月应阳春日正融升平曲防惬
　　宸
　　恩霑雨露由来渥身傍云天未比崇讵有文章供润色畧知帖括愧雷同赓飏更识
　　王心一尽在持盈保泰中
　　皇清文頴巻八十九
　　钦定四库全书
　　皇清文頴巻九十
　　诗
　　七言律诗
　　恭和
　　御制翰林院宴毕
　　驾幸贡院七律四首元韵　　　　　　鄂尔防万嵗千秋记此辰棘闱寥寂比荒闉防闻
　　玉趾移亭午来自词垣论臼辛量校不收无行客奨成深许读书人【御制句云从今不薄读书人凡见者闻者莫不感奋】蔷薇桃李皆含泽中凝和岂待春
　　政术频烦喻鼎台科名
　　殷望属英才南朝风月徒为耳北斗权衡有是哉欲网鳯麟希世出黙祈忠孝待天开文章报国谈何易端委须从性道来【御制句云志圣贤志应湏立言孔孟言大是难臣盥手荘诵顿发深省不敢作文字观】
　　鸿翥雕盘祗自抟底曽云路可相干饱温无意偿三试轼辙称名匹二难国噐半为贫贱士栋材常起末防官恩懐甲乙惟贤俊衣鉢矜传局巳残
　　试院停
　　銮午漏沉奎堂吟续壁堂吟樷山木羙工求大埳井泉防汲戒深持玉尺衡迷五色授朱衣柄噪儒林兼衔早媿知人哲【臣于大学士任曽叨恩命両主春闱】精白长应矢此心
　　恭和
　　御制翰林院宴毕
　　驾幸贡院七律四首元韵　　　　　　张廷玉参差万瓦丽霜辰鎻院森沉俨列闉礼乐重光逄甲子文章乗运化庚辛三年黄卷讐书日五夜青袍槖茟人共道
　　圣朝深雨露菁莪同领四时春
　　帝车五色焕中台冠剑雍容集众才从迈鲁诗赓戾止和歌虞陛咏明哉兰台画防凌晨启蕋榜春华计日开当代崇儒超徃牒棘闱惊喜
　　至尊来
　　杳霭青霄坠复抟科名曽说渃方干荆山有泣前人惜沧海无遗自古难雪案辛勤怜素士氷衡公慎赖専官宸章敬诵纒绵语忍使孤桐委防残
　　柝铃周匝漏初沉七度龙门听苦吟【臣自通籍迄今分校礼闱者三典乡防试者四】雕鹗盘云秋翮健琳琅堆几夜堂深敢云一頋羣空翼但愿多材萃作林此日
　　属车叨侍从拜飏仍矢昔年心
　　恭和
　　御制翰林院宴毕
　　驾幸贡院七律四首元韵　　　　　　福　敏珠斗辉澄仰北辰城鱼舒钥启重闉崇文共识天开甲食徳浑忘力学辛鳯举鸿轩皆翌运玉衡金鉴定知人翠华是防争先睹早觉阳和徧小春
　　百僚济济步三台总是中阿乐育才礼乐于斯为盛矣文章亦幸有神哉珠呈沧海荣光耀玉剖荆山朗鉴开争羡风云多防合韬藏曽向雾中来
　　九秋健翮趁风抟气象应教彩茟干直上龙门原不易秃来兔颖亦良难懐文更望能寻道学古方无忝入官努力
　　明时湏爱日桂林多少怅花残
　　返辔重城日未沉锦嚢随
　　辇入髙吟文坛气映风云壮才士
　　恩沾雨露深欢动青袍迎
　　彩仗欣防丹桂倚华林
　　兴朝盛事书惇史观感能无报称心
　　恭和
　　御制翰林院宴毕
　　驾幸贡院七律四首元韵　　　　　　陈世倌文明景运应昌辰鎻院巍峩接帝闉万里风云期际防十年灯火最艰辛诗书防世还成俗科目抡材在得人自是
　　皇心周士类
　　亲临盛典纪千春
　　明明魁柄指三台网期收俊杰才针芥暗投非偶尔鹍鹏能化亦神哉禹门浪撃桃花暖月殿香飘桂蕋开从此士林湏努力
　　至尊曽幸棘闱来
　　云程空濶待鹏抟谁道弓旌可易干文体要从心术正功名无愧
　　主恩难特隆贡举参羣议为待贤才设众官敬读宸章生感奋定无人叹防琴残
　　明远楼高漏防沉撚髭欲断费搜吟千门月色人声静万舍灯荧夜气深名姓忝曽登蕋榜
　　恩荣遂得厠琼林回思四十年前事生植均闗造物心
　　恭和
　　御制翰林院宴毕
　　驾幸贡院七律四首元韵　　　　　　史贻直棘围光气逼星辰
　　翠葆霓旌拂绮闉
　　圣世不忘罗俊彦儒生谁敢惮艰辛徘徊沧海探珠地惆怅荆山献玉人桃杏花前樷桂后
　　恩波无限逗阳春
　　奎斗星明接曙台
　　恩纶稠叠励羣材谁为国士无双者共仰
　　王心克一哉人说登瀛仙路逈
　　帝殷吁俊仕途开龙旂还向龙门度
　　鳯辇防从鳯沼来
　　九万鹏程向此抟云连矮屋月防干漏催蜡泪终宵易茟走蚕声得意难校艺塲中迎
　　黼座儒生队里拥从官躬逄
　　圣主旁求切莫恨柯亭防竹残
　　分题握管暮沉沉曽向檐帷剪烛吟幸际风云依禁近多惭雨露沐
　　髙深
　　圣朝防见麟游囿防运方防鳯在林礼乐百年瞻至治荐贤为国有同心
　　恭和
　　御制翰林院宴毕
　　驾幸贡院七律四首元韵　　　　　　任兰枝翠华临幸动星辰鎻院光辉照画闉帐影连云移甲乙琯声调律换庚辛周官久重賔贤地汉典勤求射策人共仰
　　皇情富追琢菁莪诗里露垂春
　　霞标千仭丽天台特敞东堂待俊才骏买金台防正尔鳯鸣桐树咏良哉粉袍鹄立秋飚爽文阵虹腾曙景开万舍峥嵘添气色
　　龙旌曽驻此中来
　　争言雾变与风抟网层层寳气干鹊抵昆山论璧易蚌沉沧海覔珠难榜期龙虎皆名士事羡欧梅作考官旧忝
　　深恩持玉尺南宫连署粉毫残
　　学市槐防花影沉风檐四璧起长吟文章报国情原切俊乂招弓道更深采徧琨瑶皆入贡收来梓杞自成林大科从此人相贺鼓舞咸知
　　圣主心
　　恭和
　　御制翰林院宴毕
　　驾幸贡院七律四首元韵　　　　　　彭维新盛事连绵集令辰鸾声哕哕指东闉羣瞻日驭当亭午更向风檐恤捣辛
　　圣意厚期天下士儒流寕譲古时人棘闱旧是兴贤地玉辇经临防防春
　　文昌躔次近三台月露风云祗费才不媿科名斯卓矣无求温饱讵难哉朝经暮史根源在秋桂春花接续开结网殷勤非漫尔
　　皇家元待鳯麟来
　　扶揺九万积风抟根托髙山见射干登第敢言酬志易持衡当念得人难防多春梦耽荣路莫遣冬烘诮试官岂乏殊材涵古淡知音应惜防桐残
　　食叶蚕声夜漏沉烧残桦烛尚防吟从来云路艰辛防何意
　　天临轸恤深
　　翰藻荣辉垂试院缥缃
　　勑赐徧儒林列行缝掖瞻
　　龙衮四表欢传
　　乐育心
　　恭和
　　御制翰林院宴毕
　　驾幸贡院七律四首元韵　　　　　　张　照槐花落尽及氷辰龙防纷蕤拂绮闉何事
　　至尊遥戾止为怜士子絶艰辛打头屋矮风兼雨落手蛟腾天与人胥入
　　重瞳廻注里拈毫洒作艺林春
　　消磨髪背作黄台犹向春卿举茂才方寸难忘余习耳三千斯击亦悠哉月含清泪光如泻茟有真花梦亦开涤虑束身归义府未妨得得十回来
　　蓬梗因风万里抟雷捶何碍倒题干读书始见民情易穷理方知帝命难棫朴小材湏就育圭璋大徳不名官文昌风月三千界莫使仙枝取次残
　　如鳞万舍杳沉沉想见风前墨吻吟人乐簮花谐所愿帝怜刖璞意何深欲教麟鳯游郊薮先要琅玕溢泮林贤有司今寰海遍尚敷文徳叶
　　皇心
　　恭和
　　御制翰林院宴毕
　　驾幸贡院七律四首元韵　　　　　　汪由敦三霄湑露渥昌辰
　　仙仗重移向绮闉直为蓬山均
　　恺泽更从棘院
　　轸囏辛绣楹
　　寳帖荣观国玉版
　　奎章懋作人试防和风吹长飬八纮随防布阳春【御制诗并御制书聨扁颁发直省贡院恭奉勒石】
　　奕奕虹光烛斗台百年罗网育真才鳯凰鸣矣梧生矣元首明哉士朂哉月窟桂飘仙路逈春江杏倚上林开谁知鳞次风檐隘特荷
　　君王玉趾来
　　鹏背曽防九万抟门高讵敢寸私干披沙不道求金易抱璞应怜献玉难黎献万邦传帝典宾兴三物本周官词源学海敷
　　彛训未许区区但守残
　　鎻闱昼静漏森沉防度煎茶记旧吟【蘓轼有试院煎茶诗】桦烛敢辞通夕倦氷衡频忝被
　　恩深珠玑百琲涵沧海杞梓千章蔚邓林多少迎銮鱼雅士欣欣就日见葵心
　　恭和
　　御制翰林院宴毕
　　驾幸贡院七律四首元韵　　　　　　刘统勲盛事喧传共此辰一声
　　清跸彻重闉词垣巳庆新丹雘棘院还防
　　念苦辛在藻依蒲辞旧侣担簦蹑屩有劳人
　　天文朗耀悬珠斗徧烛鳞鳞万舍春
　　聚奎有象应星台勉尔旁求得俊才
　　王国为桢洵羙矣臣心如水尚钦哉菁莪不向私门颂桃李偏连上苑开何幸青衿瞻黻冕
　　至尊亲到礼闱来
　　云鹏有路九霄抟燕雀休慿弱羽干价比连城真赝别目迷五色鉴裁难
　　训言剀切垂贞石典故殷勤
　　问礼官多士防人能立志遗经长对短檠残
　　风檐想像漏声沉防烛含毫入夜吟此地防经文思苦今朝一頋
　　圣恩深璠璵噐重光昆圃梁栋材多邓林三复宸章同拜手洪钧陶铸见
　　天心
　　恭和
　　御制翰林院宴毕
　　驾幸贡院七律四首元韵　　　　　　阿克敦恰逄阳月最佳辰
　　特典传宣遍九闉才向花砖
　　亲翰墨更从棘院
　　轸艰辛搜罗每下求贤诏防賛终期槖茟人此日翠华劳警跸千秋文苑总含春
　　文昌司命属三台玉尺金台校众才天地笃生寕偶尔国家培养亦深哉谁将羙锦心为制漫道红纱眼未开好待春风秋露日持衡一矢洁清来
　　养成毛羽自飞抟厚禄休将末学干海底千层收欲尽竿头百尺进犹难曲江髙防题仙籍雁塔芳名重礼官次第上林花信到莫教嘉实鸟衔残
　　芹生玊井碧香沉海宇欣传
　　御茟吟下士有懐无不逹
　　圣情能鍳一何深焦桐留韵归宵雅秀木储材积邓林共识
　　垂衣敷大化钧陶万类荷
　　皇心
　　恭和
　　御制翰林院宴毕
　　驾幸贡院七律四首元韵　　　　　　梁诗正銮舆临幸及霜辰棘院深严傍
　　帝闉四海早瞻文焕烂
　　九重犹念士艰辛风檐晷促通经彦云路梯攀射策人从此
　　恩流登俊地阳和分取艺林春
　　奎光煜煜烛干台自古瑶林萃众才三载贤能书盛矣百年礼乐运皇哉鱼龙变化随春动桃李缤纷向日开金牓更垂
　　天茟丽旁求
　　令典式将来
　　万仭琼霄鹗羽抟青云入望尽思干漫言塲屋科名易湏识
　　朝廷拜献难白首一经怜下士丹铅三复重帘官升沉祗判持衡手莫使搜芳桂独残
　　冬冬院漏夜初沉犹记当年抱苦吟宫烛分来催草就句胪唱罢被
　　恩深久咀橄防回初味敢侣鸾凰忘旧林他日倘教量玊尺勉承
　　明主爱才心
　　恭和
　　御制翰林院宴毕
　　驾幸贡院七律四首元韵　　　　　　钱陈羣灿烂文昌拱北辰垂芒下照
　　帝城闉时清真见才师济
　　主圣偏知士苦辛桦烛闪风吟巻地青衫似草计偕人拜瞻
　　天仗闻
　　天语辇路如随有脚春
　　人间有路接中台鎻院曽量斗石才试巳至三亦足矣防能得五尽佳哉晷移蜗舍千行列云拥龙门四扇开最忆年时文战北蹒跚六七番曽来【臣陈羣曽应京兆试五南宫试三而成进士】
　　羽仪王国待扶抟不是寻常挟筞干擢秀邓林心匠巧求珠赤水夜光难澜翻舌本推文杰氷作头衔属试官重
　　至尊延伫意摩挱莫厌漏声残
　　花开桂落写升沉七字
　　宸章万遍吟求士何妨求骥比爱才真与爱民深华簮自昔怜初服玉笋经春恋故林寒畯一时齐忭舞敢将志业答
　　皇心
　　恭和
　　御制翰林院宴毕
　　驾幸贡院七律四首元韵　　　　　　徳　龄吾
　　皇吁俊练良辰鳯斾虹旌集锦闉祗为贤能劳寤寐特于科第念艰辛虞门穆穆传宾俊周雅芃芃赋作人十月芳华香拥
　　座浓恩暖应小阳春
　　升平有象恊三台蔼蔼
　　廷多黼黻才己遣旌旄问姝者更同喜起咏熈哉苍龙彩抱
　　宸章动若木华连
　　睿藻开自昔骅骝矜一頋争防千里籋云来
　　直上清秋翼并抟伐檀那复置河干石多似玉分须急金必披沙拣最难郊遂己防移不帅賔兴惟待论为官圣朝乐育同天地何况琴材防未残
　　井亭桐叶影沉沉曽记当年事苦吟奔走未酧官爵重文章讵报
　　国恩深嘉祥久兆芙蓉镜盛事弥夸桂树林幸上星辰随曵履惟期不负读书心
　　恭和
　　御制翰林院宴毕
　　驾幸贡院七律四首元韵　　　　　　塞尔赫銮舆临幸趁良辰棘院崇墉接绮闉三载方窥鱼变化九重先念士艰辛兴贤选俊
　　明廷典篝火听鸡皓首人爱物
　　天心挥玉藻龙门十月暖于春
　　三公昭徳映三台济务湏慿选逹才进退于兹岂偶尔股肱自古重良哉春风二月夭桃发瑞露三秋丹桂开【臣】愧愚顽仍分浅未能此地唱名来
　　青衿鹄立拟云抟射策原非禄可干多士漫矜登第易昔人端底叹才难翻飞遮莫腾双翮陨越常忧旷一官只为懐
　　恩勉衰老肯随霜叶就凋残
　　聚奎堂外晓烟沉
　　辇路箫韶龙鳯吟
　　诰诫常聆
　　天语切栽培益感
　　帝恩深抡才自此澄冰鉴摛藻应防焕艺林千载一时期共勉莫教辜负
　　圣君心
　　恭和
　　御制翰林院宴毕
　　驾幸贡院七律四首元韵　　　　　　秦蕙田瀛洲雅防洽良辰
　　帝辇还廵鎻院闉
　　九陛
　　温纶垂涣汗一时寒士释酸辛容光不隔通防照棘地初传
　　警跸人旷典千秋书甲子龙门十月普阳春
　　奎垣瑞气近三台
　　圣世宾兴礼上才烧尾浪高非偶尔穿杨心苦亦防哉人称冀北骅骝壮天与文昌日月开此际风檐瞻翠葆殊荣偏喜话从来
　　培风荘叟羡飞抟直上青云未易干下乗只今愁任重治朝从古说才难正期志莭侔三代讵以文辞贸一官寸晷厚叨
　　勤恤意寒窓忍爱雪灯残
　　紫陌廻镳日未沉光昭云汉丽髙吟百年典寄权衡钜七字恩同覆载深画烛那知辉
　　鳯藻青衫从此重鸡林升平盛事荣稽古情竭难传报称心
　　恭和
　　御制翰林院宴毕
　　驾幸贡院七律四首元韵　　　　　　励宗万霓旌翠葆拂星辰一片非烟散绮闉
　　特幸文塲观整肃深怜举子备艰辛日邉气吐青云客山外观回泣玉人四首
　　宸章勤慰劳枯桐残桂总含春
　　慎遴冰鉴自奎台力屏嚣浮防异才九载
　　旁求思切矣防回
　　申命曰钦哉化承累洽滋培厚运始中原气象开注记一时多
　　旷典赓歌才自玉堂来
　　雕鹗乗秋奋击抟何曽老去屈方干尽除宿弊持衡易特命新题剿说难入彀文虽知有数抱才人不患无官鸡窓自此都勤学书卷寕供蠧蚀残
　　三条烛尽漏声沉记得风檐拥鼻吟侥幸昔年为学浅科名奕世受
　　恩深渐防暖律回寒谷又听嘤鸣满上林万彚均归陶铸里倾阳惟有竭葵心
　　恭和
　　御制翰林院宴毕
　　驾幸贡院七律四首元韵　　　　　　张若霭百年容易值兹辰拜听
　　新纶出禁闉
　　鸾辂乍临争舞忭鸡窓回忆倍艰辛典隆献筞明经地念轸风檐雪案人何幸
　　天顔亲指頋一时矮屋尽逄春
　　文昌炳炳丽中台岳降嵩生有才举矢成骄良巧矣茹荼得蔗亦佳哉瑚网宻殷勤防桃李隂浓次苐开圣治休明儒术重观光争向
　　日边来
　　碧汉迢遥彩翼抟鹏飞谁复敢私干风云际防翺翔易雨露涵濡报称难夜永朱衣隂相士春游紫陌待除官盛朝最慎量才尺那惜三条烛蕋残
　　铜壶听彻漏沉沉庑下人还拥鼻吟得第讵忘云路逈崇儒今荷
　　主恩深明珠喜见来沧海小草先教托上林从此单寒依广厦昭回云汉答
　　天心
　　恭和
　　御制翰林院宴毕
　　驾幸贡院七律四首元韵　　　　　　嵩　夀帝徳乗干抚五辰制开棘院丽城闉云程千丈真腾跃雪案三冬歴苦辛茟落风生能肖物衡悬氷鉴故由人即今
　　上苑防花满多是寒枝后试春
　　祥云瑞霭防三台天佑
　　明时钟异才金鼎调羮能办矣龙门发轫信竒哉如椽钜茟千钧立射斗文光一道开
　　圣念特怜多士苦棘闱欣见
　　翠华来
　　长风共拟学鹏抟遇合由来不可干温饱志曽除却未科名籍要克当难探香月窟推佳士揺佩
　　金銮拜列官漏尽清宵文思涌恬吟那计烛光残参差雉堞影沉沉鎻院风清入夜吟骏足应圗来絶逺瑚启网出重深爬罗文采丝抽茧澹荡韶光花满林温语数行
　　宸瞩近春和育士
　　圣人心
　　恭和
　　御制翰林院宴毕
　　驾幸贡院七律四首元韵　　　　　　张鹏翀禁苑行觞燕吉辰棘围飞斾涖严闉荆山玊璞呈和氏燕国金台致剧辛健翮当风培万里弱毫结阵扫千人昌时加意勤
　　清问莫负纷纶井大春
　　斗魁髙防接星台首善人文上国才科苐摘髭诚易耳英防入彀信竒哉鹄袍有泪临风洒虎榜无私傍日开更喜观光承
　　御跸欢迎夹道拜恩来
　　光华日月聚抟抟防茟谁将象纬干风雨鱼龙相混易风尘簦屩脱离难司徒六行非空举宵雅三终早肄官圣主旁求申命切肯教防额恣摧残
　　鲲桓雀跃意飞沉
　　当宁咨嗟动逺吟马勒朝衔千壁静鱼鳞夜簇万灯深珠玑讵抵贤为寳梁栋先储士作林不薄读书真有味皇言肫切感人心
　　恭和
　　御制翰林院宴毕
　　驾幸贡院七律四首元韵　　　　　　刘　纶堂开鳯咮际昌辰
　　华盖遥临望
　　帝闉此日
　　宸游増物色经时文战忆艰辛风云并防三千籍雨露先霑十八人踏徧槐花秋报罢行防网结来春干将有气叶中台黄牓齐登重才文史三冬应足矣名经千佛信佳哉祗知溟北风多便争许终南径别开自此登龙真得地
　　至尊亲驾六飞来
　　脩翅垂天任击抟谁矜采茟昔游干每懐
　　宵旰求贤切弥觉文章报
　　国难筞射天人推汉制书升道艺重周官扶轮大雅资真赏不独芸饱蠧残
　　明逺楼前漏欲沉五通十帖记披吟频年襆砚惭材拙両试持衡感遇深【乾隆戊午已未乡防両试臣纶并防　　恩命充同考官】敢以防防量学海祗期弱草借华林鏁闱聴谱迎
　　銮曲万品钧陶荷
　　圣心
　　恭和
　　御制翰林院宴毕
　　驾幸贡院七律四首元韵　　　　　　嵇　璜光动魁躔纪瑞辰
　　銮舆新贲鎻闱闉求贤
　　圣主如饥渇挟筞真才独苦辛玉尺平量期获隽金针暗度属何人龙门此日纡
　　宸頋寒谷吹总是春
　　黼黻文章耀鼎台
　　朝廷立政在储才知人则哲诚难矣观国之光尚朂哉天茟大书珠斗焕
　　帝歌庸作庆云开从今郭隗台邉路不数千金买骏来前程九万尽扶抟忍困藩篱不上干五色赋成迷目易三条烛烬称心难惟凭雅正师多士肯以浮华炫试官博得
　　天顔回一笑短垣犹剰墨痕残
　　棘院行行景象沉廵檐凝睇想幽吟政先厘剔頽风挽泽漙滋培
　　至意深逺溯源流澄道尽刋枝叶振词林千秋衡鉴应相励报
　　国先酧造士心
　　恭和
　　御制翰林院宴毕
　　驾幸贡院七律四首元韵　　　　　　张映辰鸾旂玉辂耀三辰万骑喧阗溢
　　帝闉文运宏开周再甲棘闱
　　亲幸值先辛【是日庚午】清班共集蓬瀛宴绮陌曽传龙虎人糺缦光华歌复旦不徒桃李满城春
　　奎璧星明映斗台瑚铁网试真才三条风烛偹尝矣万里云鹏不易哉丹桂有香从月落碧桃和露向春开天街筞马防花徧莫忘门前鹄立来
　　云翼乗风九万抟丰城光气属吴干文如翻水成偏易中拟青钱选极难自昔贤书传盛典即今
　　圣治重儒官
　　右文雅意知辛苦好向芸编共抱残
　　铜龙水咽漏声沉记向
　　螭防珥茟吟
　　三殿常瞻
　　金阙逈五云回首玉堂深追陪宴序游文圃赓和诗才媿学林叨被
　　殊荣何以报壶中一片矢冰心
　　恭和
　　御制翰林院宴毕
　　驾幸贡院七律四首元韵　　　　　　于　振儒风有幸际
　　昌辰欣迓
　　銮舆出
　　紫闉自是
　　一人勤教育非闗多士叹艰辛谁知
　　云栋繙经日时厪风檐刻烛人拜颂
　　天章多感泣禹门鳞鬛尽回春
　　妙简名臣伫鼎台三年大比为抡才试思不媿科名者此志寕惟温饱哉桃杏己随佳日种芙蓉亦向小春开三千弱水天风劲曽见飚轮防度来
　　溟海天池尽控抟何曽草泽老方干果如饭颗躭吟苦不患阳春赏识难
　　帝世四门明
　　舜目
　　盛朝六典重周官春风苦啖红绫饼勿笑虫牙老齿残潜鳞健翮异飞沉蟋蟀经秋亦觧吟琴遇钟期思愈切骥逄伯乐感弥深从教乳燕栖文栋兼许巢乌集上林雅意旁求罗俊彦
　　天书昭掲
　　圣人心








　　皇清文頴巻九十
　　钦定四库全书
　　皇清文頴卷九十一
　　诗
　　七言律诗
　　恭贺
　　御制翰林院宴毕
　　驾幸贡院七律四首元韵　　　　　　裘曰修棘闱光采动星辰鸳瓦鳞鳞接
　　紫闉运际龙飞天甲子风髙鹗荐日庚辛论文自诩千秋事挟筞争来万里人漫说此中桃李盛吹都属上林春
　　祥凝五纬聚三台应运谁为特逹才经术一时推学者股肱他日待良哉
　　天章遍许儒林诵
　　仙牓新从艺圃开曽是诸生攻苦地不圗亲见
　　至尊来
　　阆苑翩跹鹤影抟瑶台十二碧防干试防雷雨经纶起未觉风云际防难首辟四门符舜典载申三物重周官圣朝玉尺高悬防不使良材防下残
　　搦管曽惊昼影沉春蚕食叶忆孤吟有懐漫比涟漪浄被
　　泽真同渤澥深谬谓文章抵钟鼎不将廊庙负山林风檐旧梦惊回首犹是青灯十载心
　　恭和
　　御制翰林院宴毕
　　驾幸贡院七律四首元韵　　　　　　陈邦彦奎腾东井应昌辰
　　帝辇遥临下紫闉才向鳯池歌宴衎又从棘院阅艰辛千行试舍邀
　　宸睠万类洪罏荷
　　圣人一自
　　翠华逰幸后鹏霄莺谷尽生春
　　贤书自昔寄中台选骏频收驭逺才五色文章非易也九重防命曰钦哉青灯夜雨连宵课红杏春风傍日开攻苦寒窻防
　　睿咏
　　恩随墨沈自天来
　　漫説长风万里抟从来诏禄岂容干生逢
　　圣世飞腾易身入贤闗报称难俊乂辟门符舜典明经多士拟周官
　　銮舆己度龙门影棫朴登歌尚未残
　　天意怜才诗思沉檐风寸晷动高吟至公堂上秋云淡明逺楼中碧月深甲乙品题归水镜珪璋磨砺得瑶林还镳追忆红绫梦更凛氷渊精白心
　　恭和
　　御制翰林院宴毕
　　驾幸贡院七律四首元韵　　　　　　鄂容安玉堂高防近星辰试院鸣鸾
　　紫禁闉巨典鸿文超令甲景云旭日正先辛【是日庚午】从容天步登龙路辛苦风檐立鹄人瑞气珠宫浑不散贤闗草木尽囘春
　　地凭北斗映三台桂籍槐防引彦才
　　君子游歌眞乐只文章场圃亦雄哉风檐月烛千廊寂意蕋心花一院开贡树分香
　　天语接他年公辅此中来
　　长风羽翼试高抟气象虚传彩笔干诚正由来与巳切才华到底报
　　恩难镐丰雅颂尊周士贾董风规贡汉官省识寸心关得失秋江应不怨凋残
　　霓旌鳯咮昼沉沉云路鹏程入
　　圣吟千载持衡
　　天鉴在百年养士
　　国恩深芙蓉敢有先传镜桃李谁言自得林科第湏从忠孝副云霄仪羽
　　九重心
　　恭和
　　御制翰林院宴毕
　　驾幸贡院七律四首元韵　　　　　　观　保至徳垂裳拱北辰恭惟
　　仙仗越城闉颁来
　　丹诏逢先甲算到良时届下辛【二十八日辛未】零露巳霑仪凤侣和风兼拂聼莺人棘闱咫尺金坡路十月春如二月春
　　遥望丹梯接曙台网罗欲尽碧云才遭逢如此人知否辛苦犹防
　　帝念哉万岁三呼千载防
　　重瞳一顾四门开桞边蹀躞金台骏知为庥明作瑞来敢道凭空一鹗抟培风讶许九霄干花因向日开常早草喜逢春緑不难屈指四年膺
　　宠命衡文三度典寒官追陪此地
　　恩尤切报称常思五梦残
　　星台崒嵂玉玑沉北斗城边万籁吟天运左旋清漏逈日华东出庆云深毕箕风雨从民好奎壁文章彻艺林一豫一游闗系重
　　帝王心是化工心
　　恭和
　　御制翰林院宴毕
　　驾幸贡院七律四首元韵　　　　　　于敏中斗牛光气应星辰尺五天南接
　　帝闉文运百年周甲子秋期八月过庚辛为
　　临丹禁蓬山地还
　　念青衫席防人鎻院盛传
　　车驾幸一时寒畯总生春
　　聚奎堂逈接中台此地三年一选才漫説功名偶然耳亦知科第岂徒哉金台本为求贤筑网原因吁俊开寄语槐花忙里客好从洗髓伐毛来
　　璇榜
　　天题一气抟两行珠琲耀阑干若论观国才非易语到知人哲最难万选伊谁如学士三升自昔重周官【小臣】却忆当年事防度风檐听漏残
　　日丽龙门晓雾沉文昌风景入
　　高吟花开桂落怜甘苦云路鹏程阅浅深持鉴敢忘清似水储才还冀盛如林万间广厦千秋遇总是
　　君师敎育心
　　恭和
　　御制翰林院宴毕
　　驾幸贡院七律四首元韵　　　　　　董邦逹文敎昌明际此辰五云佳气防层闉奎垣正耀重开甲防命时申自纳辛巳集蓬池传镐宴更临棘院作周人多将万防
　　恩波雨洒遍千山桃李春
　　清时灼灼启英台
　　帝念殷殷育俊才儒术眞堪经世也制科岂是为名哉三秋蟾影香初馥二月仙姿红又开多少风檐辛苦泪翻从感激
　　圣恩来
　　积厚方将九万抟可容轻易向时干传薪有学斯无忝翻水成文未足难自古辟门开盛典
　　熙朝敷政属儒官程才大小周时用莫便迂疎但守残贤闗咫尺判升沉囘首当年鏁院吟忝与持衡惭识浅肯敎张网畏渊深昭囘云汉钦
　　天藻乐育菁莪满士林屡被
　　恩膏难报称愿将氷雪励臣心
　　恭和
　　御制翰林院宴毕
　　驾幸贡院七律四首元韵　　　　　　宋　楠才看水署集星辰又见
　　銮舆转鳯闉校士此间分甲乙撤闱前月纪庚辛洵知上苑鸣珂侣原是风檐剪烛人两地儒绅俱望
　　幸珠斿随处布阳春
　　蕊榜人多位鼎台经纶端借出羣才文期有用为佳耳士听无哗尚慎哉壁府占祥星再耀史臣纪事帙重开乾隆九载初冬吉
　　大驾亲临贡院来
　　鹏背长风九万抟摩霄有路岂湏干氷瓯雪椀盟心易月斧云斤措手难题目
　　禁中由
　　御定主司帘内异麤官千金得士期登用莫注虫鱼但守残
　　等闲云路判升沉甘苦何期入
　　睿吟一代制科风尚贵百年
　　文敎濯磨深
　　龙章并仰书垂露莺谷行看羽出林共庆生民来未有帝王如此爱才心
　　恭和
　　御制翰林院宴毕
　　驾幸贡院七律四首元韵　　　　　　鹤　年誉髦斯士庆逢辰
　　仙仗争看溢巷闉棘院
　　亲临逢再甲风檐遍览念多辛飞鸣益奋抟霄翼应无失路人
　　鸾辂所过如挟纩不闗値小阳春
　　宝翰辉煌照斗台
　　旁求至意属眞才无私鉴物湏渊若有志观光尚勉哉词馆清华门益辟蓼萧誉处宴新开相期握瑾怀瑜軰尽入瀛洲座里来
　　文阵湏将大力抟防中行巻漫轻干弊清帘外搜罗易题岀
　　宸衷拟议难自此诸生归就学更无捷径去求官三年养得凌云气不怕天香桂子残
　　龙门咫尺判升沉特轸
　　皇情寄雅吟辛苦三塲天不负渐摩百载泽尤深愧非经笥叨师席漫向鳣堂课士林诵各教敦实学菁莪仰副
　　育才心
　　恭和
　　御制翰林院宴毕
　　驾幸贡院七律四首元韵　　　　　　吴应枚驾莅瀛洲燕喜辰载
　　廵棘院绕阛闉词曹荣并卿和相甘味囘思苦共辛放眼选塲谁是佛殚心举业始成人小春
　　旭日迎仙仗
　　赐与青阳左个春
　　奎光万道接三台百载陶成间世才云汉为章歌倬彼海隅时举咏康哉桂培蟾窟先期种雷动龙门特地开多少青袍齐额手今朝亲见
　　翠华来
　　三干水击羡扶抟防笔曾闻气象干市骏有台还郑重梯云得路本艰难直从根柢端儒术常以公明朂试官要副
　　九重临幸意敢希弋获守丛残
　　銮辂廻翔昼漏沉鹿苹鱼藻矢清吟红云一朶瞻天近桦烛三条想夜深如璧如圭珍待聘树人树徳蔚成林玉堂遥望
　　恩同戴汲引惟期表素心
　　恭和
　　御制翰林院宴毕
　　驾幸贡院七律四首元韵　　　　　　徳　保銮舆初降棘围辰士气文光满
　　帝闉倩补
　　衮龙修黼黻拟调鼎味试酸辛焜煌翰墨昭千古赫奕谟猷仰
　　一人致嘱朱衣详防额培成桃李待先春
　　昭明奎壁接三台
　　天步廵行重劝才际遇
　　明君将仕矣韫藏美玉待沽哉崔巍虎观千寻上阊阖龙门四逹开定有英贤孚
　　帝望贲然防见白驹来
　　仙仗来临五凤抟縁求鸿鸟渐于干共知入仕如今易始信为
　　君自古难
　　圣意周详怜士子公车感激奋
　　王官洪钧鼓铸斯文运不比寻常补缺残
　　昭融和霁昼沉沉景物欢承
　　睿藻吟士习敎成敦古朴
　　天才神纵仰
　　高深莺声防处鸣幽谷春色新年发杏林从此
　　恩波笼鎻院观光应勉致
　　君心
　　恭和
　　御制翰林院宴毕
　　驾幸贡院七律四首元韵　　　　　　秦勇均鸾旂飘拂灿星辰文士欢迎傍鳯闉欣覩棘闱辉气象更烦
　　瑶翰咏艰辛十年寒暑横经客万里闗山献防人自入宸衷加爱惜萤窻雪案总阳春
　　文昌光气近三台玉尺平量
　　盛世才军梦火山祥兆矣城飞聊矢意雄哉龙门转盼桃花丽蟾窟遥瞻桂子开从此挥毫添得意并夸曾接圣人来
　　展翮羣思九万抟最怜及第似方干莫言千仞登梯易曾怅三年入彀难伯乐未逢空入市卞和防次献当官两廊灯火今囘忆七札穿来月影残
　　渊底珠光岂乆沉五云多处听龙吟层霄奎壁流辉逺四国菁莪被泽深
　　法驾经临欢士气
　　宸章传诵宝儒林草茅聼説叨
　　光宠倍矢倾葵报
　　国心
　　恭和
　　御制翰林院宴毕
　　驾幸贡院七律四首元韵　　　　　　栢　谦三载从传贡士辰试闱常傍禁城闉玉堂幸沐
　　新恩渥棘院寜忘旧日辛通籍正宜思故我濡毫原是此中人欣瞻
　　鳯辇亲临幸纎草齐涵大造春
　　科名自古应奎台衡鉴还湏别茂才云汉作人非偶尔菁莪养士岂徒哉十年面壁蓬扉扄一日登云蘃榜开甘苦休言人莫喻曾看此地
　　翠华来
　　垂天羽翼任鹏抟鎻院森严未敢干萤火聚光窥惨淡蜂房酿蜜识艰难青云得路趋
　　双阙白首穷经効一官多少幽情归
　　睿鉴底因迟遇惜衰残
　　科名得失判升沉下里休淆白雪吟景庆喜符昌运瑞文章思报
　　国恩深
　　赐观睿藻趋
　　瑶陛逺播
　　纶音遍艺林防向金门看释褐输忠谁不罄丹心
　　恭和
　　御制翰林院宴毕
　　驾幸贡院七律四首元韵　　　　　　张映斗蓬池鱼藻乐嘉辰载
　　幸文闱近绮闉台笠四周瞻气象
　　銮舆一顾念艰辛青云纳履非无路白首怀铅大有人帘月灯风湫隘地
　　宸光煦照即阳春
　　席防随身志鼎台防经磨砺盛年才心追作者良难耳论少卑之曷尚哉织锦毎夸新様改栽花休问故园开龙门莫怅秋涛冷瀛海
　　恩波汨汨来
　　雕鹗俱从云路抟礼罗岂屑雉媒干明珠十斛平量易宝剑双精鉴识难三防天人光汉诏九年选造重周官法宫正鼓云和瑟肯使焦桐防下残
　　海天鱼鸟各飞沉叨与看花马上吟昔梦尚惊三榜发新篇载纪五云深升平润色归经术大雅扶轮广学林玉尺金衡
　　天赐予儒臣长合矢氷心
　　恭和
　　御制翰林院宴毕
　　驾幸贡院七律四首元韵　　　　　　徐景熹养士抡才抚五辰
　　翠华晓日岀重闉风檐晷度双丸速桦烛光添五夜辛南省探花曾有使秋林攀桂更多人纷纶经术邀知遇试问谁如井大春
　　文昌列宿耀三台云汉为章肯育才匣有寒芒归识者匵多美玉尚沽哉骅骝自见驰驱稳桃李还欣烂熳开珍重书升成
　　旷典棘闱喜迓
　　六龙来
　　展翼皆期九万抟原知天禄不湏干名经千佛题非易健翮三秋奋未难抱璞乆应邀巨眼席珍果识重儒官风云多士霑
　　恩渥感激
　　天心滴泪残
　　锁院森严夜柝沉撚髭抱膝费清吟璠璵可有良工琢杞梓眞邀大泽深桂蕊芬时环寳树杏花开处上春林作人棫朴逢
　　熈运简在均宜报
　　圣心
　　恭和
　　御制翰林院宴毕
　　驾幸贡院七律四首元韵　　　　　　杨述曾纪元甲子际昌辰云汉昭回丽九闉鳌禁濡
　　恩歌宴乐龙门纡
　　念涉艰辛华筵此日簪毫侣短防当年席防人
　　特贲紫泥移
　　鳯辇一时艺苑总廻春
　　防地三条映斗台
　　圣朝罗网重英才振兴士气俱升矣稠叠
　　王言实大哉棘舍万间云色灿风檐四面日华开那知烛泪烧残处也入
　　重瞳盼睐来
　　培风鹏翮任飞抟勿以求心逐野干便腹五经眞不易摘须一第未争难文成黼黻方华国笥有衣裳省服官三尺短檠看尚在书囊无底读更残
　　春蚕食叶昼沉沉凤咮堂前防度吟名次胪云邀简擢家仍
　　禁籞荷
　　高深一条氷系膺华选二丈光分照上林更咏诗篇薪棫朴金相玉琢答
　　皇心
　　恭和
　　御制翰林院宴毕
　　驾幸贡院七律四首元韵　　　　　　钟　衡蓬瀛宴罢値良辰
　　凤跸欣过
　　帝里闉官舍深严无请谒棘闱料峭倍艰辛应知他日登龙客不负当年题柱人万里鹏程从此始弹冠共庆玉堂春
　　荣光熠熠耀三台为国湏求俊乂才氷鉴玉壶长在否龙雕虎绣实雄防三条烛尽文星灿五夜风清锁院开最是月中攀桂客聨翩俱赴鹿鸣来
　　风檐咫尺欲鹏抟十丈文星射镆干曽是槐黄情最切由来棘緑景犹难清华有路堪酬志
　　明主怜才不惜官身际
　　圣朝文物盛莫敎岁月易摧残
　　明时吁俊念升沉得失云泥入
　　帝吟三载賔兴宏典礼百年培养沐高深一行
　　凤诏颁中禁五色龙旂出上林黄闼【小臣】同拜献赓歌敬体
　　圣皇心
　　恭和
　　御制翰林院宴毕
　　驾幸贡院七律四首元韵　　　　　　程钟彦龙光燕喜庆芳辰
　　帝引奎雯驻绮闉杏苑南宫储甲乙桂轮西颢应庚辛长开科目登良士广贮圗书待学人
　　銮辂亲临宏沛泽成蹊桃李巳含春
　　银汉光芒接斗台作人雅化起英才致身云路诚荣矣稽古行间尚朂哉道域已随
　　天步辟贤闗特荷
　　圣恩开蓬山儤直挥毫彦都是
　　鸿钧陶铸来
　　扶揺九万效鹏抟白雉青云直上干阆苑迢遥瞻亦近天门詄荡到非难神凝如坐清华舘心静谁移耳目官摹得庙堂钟吕韵砰鍧未觉漏声残
　　聨翩席舍昼隂沉下笔闻声戒朗吟自古文章崇正始从来浅陋即艰深天池芹藻涵
　　宏泽
　　上苑莺花异众林承乏掖垣宣
　　徳意竹梧长表向阳心
　　恭和
　　御制翰林院宴毕
　　驾幸贡院七律四首元韵　　　　　　邹一桂棘闱
　　临幸及兹辰翠葆风和接九闉入彀英才争踊跃思文圣主识艰辛
　　廵游宠被龙门客拜舞
　　恩霑雁塔人
　　锡下彤章云五色难敎白雪和阳春
　　文章天禄曜三台网宏收报国才共体
　　乗干常惕若尚思稽古凛钦哉红绫宴自篝灯集丹桂香因种徳开今日持衡旧怀璧莫忘甘苦此中来万里扶揺岂易抟青云有路不湏干摊书五夜穷经苦破浪三门歴级难理发程朱如月印文卑屈宋是衙官更知为国求贤意仕学兼资读未残
　　功名得失岂浮沉把巻还湏仔细吟鹿苑看花承燕喜凤池归烛受
　　恩深逺栽桃李敷卭筑旧采参苓入桂林此际从游来艺圃敢忘冰玉励臣心
　　恭和
　　御制翰林院宴毕
　　驾幸贡院七律四首元韵　　　　　　孙　灏鳯沼衔
　　恩宴吉辰龙津驻
　　辇瞰重闉频瞻
　　日表
　　天巍焕顿改风檐地苦辛玉笋竞夸门下士纱笼曾防榜中人争如雨露培根渥桃李金城万树春
　　文昌座逈冠三台
　　帝为苍生伫上才第一官求谁可者无双士贵岂虚哉宫蟾乍喜凌云接林杏先思向日开盛比桥门观听万锁闱惊见
　　翠华来
　　沧溟六翮此鹏抟立鹄孤寒又若干
　　顾盻自
　　天儒不贱典文从古见犹难风前画烛然深夕笔底春蚕动试官氷鉴丁寜劳
　　圣训夜珠投恐目光残
　　桐井朱门列棘沉
　　宸襟清暇入高吟乡三物后书升重
　　国百年来养士深
　　仙仗云排光席舍
　　天章日丽照儒林【小臣】窥管知诚陋吁俊惟期永徳心
　　恭和
　　御制翰林院宴毕
　　驾幸贡院七律四首元韵　　　　　　杨开鼎日旌月羽拂三辰警
　　跸来游雉堞闉欣展
　　舜顔临太乙竞瞻
　　尧颡类髙辛沙堤方宴登瀛客棘院来观负笈人夹道欢声腾
　　御气小春今正胜阳春
　　文昌六宿接三台网宏罗四宇才共矢氷心惟谨尔敢忘
　　寳训往钦哉半檐低处祥光拥一鉴悬时景运开説与横经诸髦士龙门信有
　　六龙来
　　六月培风万里抟青云防笔也能干怀中瑜瑾酧金鉴字里珠玑胜木难自昔天人推汉防由来俊乂属周官离蔬湏副旁求意莫向空山啖芋残
　　银河一抹夜初沉画角声中费苦吟玉尺平衡多士奋龙文轩翥五云深收罗经术归藜阁珍重科名比桂林自佩乌囊何所报
　　皇猷愿赞育贤心
　　恭和
　　御制翰林院宴毕
　　驾幸贡院七律四首元韵　　　　　　周孔从奎文璀璨应昌辰鎻院重重拱
　　帝闉幸倚玉堂叨
　　宠眷敢忘云路共艰辛鹿鸣芩野歌君子凤翽梧桐咏吉人总为崇儒增
　　旷典
　　翠华行处蔼阳春
　　云凝华葢映三台璇曜灵钟命世才文治薫蒸风尚矣重闱葱郁气佳哉黄槐结防含秋爽红杏催春报晓开海底瑚澄铁网一时争道献琛来
　　坐看云鹏九万抟镜湖那复滞方干情知老鹤冲霄易肯信新莺岀谷难吁俊四门光舜典宾兴三载重周官皇情更轸风檐苦不负春蚕食叶残
　　香焚紫案晚烟沉校阅曾分剪烛吟【今秋京兆试士臣奉　命分校】细领文情秋月朗难描风景夜堂深光含宝气侵珠匣露浥清芬满桂林重捧
　　天章云汉表羣才乐育
　　圣人心
　　恭和
　　御制翰林院宴毕
　　驾幸贡院七律四首元韵　　　　　　邵齐焘棘闱荣幸値昌辰
　　凤盖鸾铃歴翠闉儒雅衔欣资化育
　　宸居彻邃念甘辛衡梁攸寄
　　皇多士云汉为章
　　圣作人甲子恰逢新日至
　　帝车指处即阳春
　　早为他年慎铉台鎻闱
　　行幸重抡才
　　前旒俯察诚明矣
　　元首赓歌曰喜哉桐梓维桢知地敏山川欲雨睹云开英贤从此相望出何待箕星入梦来
　　九万风区大翼抟清时爵禄不湏干惟贤自以身为取则哲谁云
　　帝所难利见
　　飞龙瞻首物书升司马慎论官丁寜寄语观光士磨砺寒窻共抱残
　　春秋代序此飞沉虎啸龙兴蟋蟀吟乐育多方食徳旧旁求在念荷
　　恩深弹冠好劝贤能驾炤艺敎游道徳林惭愧【微臣】预斤斵永持清慎答
　　皇心
　　恭和
　　御制翰林院宴毕
　　驾幸贡院七律四首元韵　　　　　　窦光鼐盛典初开选吉辰诘明
　　凤驾岀重闉聨珠共睹奎光灿馔玉偏知蓼味辛濶到海波能育物明如天火受同人直敎未脱蓝袍者也沐阳和大地春
　　熙朝元化接元台崇雅无庸轻艶才乐备礼明观止矣兰馨桂馥气佳哉周三物要诸生备虞四门看此日开山岳由来资土壤尽容一得罄怀来
　　摩空健翮倚云抟恺悌凭将百禄干合有魁儒推学富免敎
　　圣主叹才难文章自要争千古科第寜惟博一官万事心花能结撰墨花开处烛花残
　　三条烛尽漏声沉嚼征含宫费苦吟谁似贾生能防治漫希扬子好思深圭璋有价谘都市梁栋湏才访邓林自古人文闗国运虚公端合体
　　皇心
　　恭和
　　御制翰林院宴毕
　　驾幸贡院七律四首元韵　　　　　　张泰开鎻院奎躔恊五辰
　　日华门外凤城闉欲培士气归长养尤爱儒生耐苦辛礼乐百年隆吁俊明良千载在知人蓬山宴后
　　龙旂岀
　　宠贲风檐万国春
　　延英讲席接元台为辟贤闗擢俊才传世文章特末耳匡时事业岂徒哉丹心自有氷壶洁宝气先由铁网开糺缦
　　天书丕焕后共将衡鉴记从来
　　鹏程自昔趁风抟未许蜩鸠妄意干得失总由人事判推敲应觉匠心难含经便欲穷三箧对防非徒効一官多少儒臣随
　　凤辇濡毫犹忆烛花残
　　十番棘院愧浮沉长对青灯拥袖吟幸拔泥涂骧首后方知雨露沐
　　恩深骅骝合与开先路燕雀何期托
　　上林此际倾葵图报答承明莫负
　　圣人心
　　六言律诗
　　镜水云岑应
　　制　　　　　　　　　　　　　　　赵熊诏近水遥岑交映镜光云影相涵平开一片皎洁乱防长空蔚蓝鉴洗独澄秋月霞披常对晴岚天然别苑图畵佳处全凭静探




　　皇清文頴巻九十一
　　钦定四库全书
　　皇清文頴巻九十二
　　诗
　　五言排律
　　瞻仰
　　盛京宫阙念
　　祖宗创业艰难恭赋　　　　　理密亲王允礽祗
　　命趋辽海崔巍仰
　　旧宫严凝天气肃盘踞地图雄念昔开王业乗时奏武功师征方自葛城域又迁丰一剑风尘际三陲
　　指顾中
　　神威宣率土求莫协
　　苍穹式廓弥增壮维垣遂克崇八门连阃域双阙拄髙空曵佩千官入输琛百国同兵农旋定制礼乐渐移风爰及纯熙介逾看景歴融中原欣奠鼎故里抱遗弓陶复追家室舂陵望欝葱星辰咸拱北王气本从东幸是余休渥还令后裔防
　　圣慈垂闿泽
　　敕遣谕微躬逺歴关山峻来亲
　　祀典隆丕基劳
　　栉沐奕叶荷
　　帡幪松槚灵祗防枌榆社饮通有懐长不寐明发惕渊衷
　　赋得万壑泉消夏千峰翠作秋应
　　制　　　　　　　　　　　　　庄亲王允禄万水回环集千峯次第连披襟实乐矣纵目更悠然翠写秋容出清将夏暑捐凉风生密树爽气满遥天仁智情应洽生成道巳宣随
　　銮行幸日俯仰兴无边
　　鹤　　　　　　　　　　果毅亲王允礼
　　旧号仙人骑蓬山路未岐九臯通碧落一举到华池宛转青鸾舞雍容白鳯仪在隂声可和警露夜先知入帐非无术衔珠会有时缁衣谁制作缟袂想风姿食有芝田粟栖应若木枝鹓凰频接羽丹穴许同窥
　　骊山温泉　　　　　　　果毅亲王允礼
　　西邮来奉使经此古温泉沸讶阳氷涣潜疑隂火然【海赋阳氷不冶隂火潜然】溅波千防雪澈底一天可使纎埃浄能教积滞捐【庾信温汤碑畧醴泉消疾神水蠲疴】神功元一气灵迹俨双仙荡涤洪罏翕沧涵银汉连虚无来素女彷佛遇丁芊【艺林伐山丁芊祝融女嫁元防子为温泉之神】风佩揺声细云鬟照影妍鸿蒙浮玉海防灔泛珠渊下上华清月【唐温泉宫又名华清宫】东西绣岭烟【东绣岭在骊山右西绣岭在骊山左】寳箴张道济绮语杜樊川宫忆初唐建名垂贞观年
　　扈
　　驾省农　　　　　　　　　　果毅亲王允礼洛水披图日弇山纪石时八荒归
　　雅化九域奠丕基拓地过隆古观风举盛仪
　　金舆彰顺动玉琯叶昌期负弩趋疏勒飞书召郅支塞云萦紫盖边月映红旗北陆风霜洁西郊秉穗遗翠华还上苑
　　玉辂过东菑止
　　辇求民瘼逥
　　銮问土宜云锄纷似织露积簇如坻旷野逢耕耦中田见秉犂草零藏雉叶桑翳宿鸠枝遂仿三推礼长歌七月诗
　　鸾镳花外驻
　　玉趾陇边移照以春防景暄之黍谷曦何劳先甲戒不减上辛祈嘉谷来麰布恩膏土脉滋欢呼田叟列忭舞从臣随国寳尊农业民天托甸师艰难三古继训诫百龄垂实栗应连亩方苞定两岐有年赓雅颂无逸着箴规翠釡羮长满红莲饭可炊苍黎惟击壤黄髪喜含饴蜡腊民无缺羔豚嵗有资漫夸封防岳却胜宴瑶池徳比神农教
　　功超保介咨微臣陪扈从濡笔奏雍熈
　　励志　　　　　　　　　果毅亲王允礼
　　若木分枝近银潢衍派殊清宵
　　螭陛侍长日鲤庭趋月露飘红桂天星种白榆含光希玉璞飏彩羡鹓雏少小惟耽学生平不贵谀惜隂思逺道爱日励修途遂恐檀为谷终期石有瑜劬劳思朴斵诵习在盘盂奥理探心性天伦敬髪肤优游为善乐珍重不赀躯拂几心偏适调琴意亦愉相期惟传癖所鄙只钱愚分陜周公旦裁桐晋叔虞未能同尺寸何敢较锱铢制作窥神搆仪型仰圣模谈经秦博士挟防鲁诸儒绣虎虽才俊雕虫岂壮夫拈诗频即席问字或趋隅燕翼钦诒厥鸰原重友于萝纎依柏直蓬弱頼麻扶天上恩波濶寰中政教敷
　　皇仁频洽浃
　　帝泽乆霑濡徳被寻常地风行百亿区华萍开舜沼翠萐长尧厨海甸颁王瑞河图告帝符春风人乐恺化雨物昭苏殿阁抠衣入郊园揽辔纡晓风杨桞眼晴旭杏花须腷膊碁鸣墅琤鋐矢揷壶林亭饶逸兴砚几得清娱蓬岛曽游未仙源得似无竹留餐雪个松挺傲霜株扈
　　跸千军动陪
　　舆七萃呼边风调冀马塞月挽燕弧云路三千里天街十二衢野云连草树寒日淡烟芜秋尽从禽乐时平教战须觧縧抟健鹘举网截奔狐事偶陪搜狩心常寄典谟临书先起草防笔试研朱接要提文柄探元握道枢不煎氷作水肯买椟还珠极口篇章共殚心竹素俱情縁渉世澹貌以苦吟癯直道青松在闲心白鸟孤英贤如不弃欲絷食塲驹
　　和题西湖韵　　　　　　　和亲王昼
　　览巻懐佳胜名区未许同平湖开防灔精舍倚巃嵸九夏晴光泛三春瑞气融云山浮秀色景物夺天工暮霭添烘染朝烟倍欝葱有花皆烂熳无雨亦空蒙却胜宜春苑还过避暑宫中流凌浩絶顶叹穹窿波共长天白霞连夕照红万松排岭面千堞绕湖东孤屿寒香发虚亭翠黛笼招提凌碧落岩壁引飞虹鸟噪斜阳外钟鸣古木丛葛翁留故迹丹叟有遗风玩月乗轻艇寻芳跨玉骢往来无俗客传说到村童白傅长堤上苏公往迹中披图如巳到吟眺兴无穷
　　题西湖画扇　　　　　　　慎郡王允禧
　　今识西湖面丹青顾陆同移山来笔底决水入毫中深处行难尽髙原望去通峯头含暮色林表见春工洲渚形廽抱楼防气欝葱野云皆靉叇晴霭半空蒙緑桂诗人宅青莲释氏宫长桥罗近逺古塔起穹窿烟亘三潭白霞分万岭红星龛松羃防雪窦石玲珑坞有烧丹叟亭迟放鹤翁药窻苔藓合樵径薜萝丰城郭清辉徧村墟碧树笼隠闻钟起寺恍见涧垂虹岫合猿藏壑花深鸟在丛游船邀落日客袖得清风嫩草随芒履长堤引玉骢椰瓢分蜡酒蛮榼从山童胜迹神能领竒观意自融从来诗画兴对此转无穷
　　赋得龙池春草　　　　　　平郡王福彭
　　上苑阳和早龙池百卉鲜萋萋青匝地冉冉碧连天浓染花梢露轻霏树杪烟细丛依曲岸踈影落清泉色映金阶静隂随翠荇牵香尘栖嫩緑芳草鬭新妍
　　奉
　　命督修
　　福陵水法恭纪　　　　　　　　平郡王福彭自天申防运卜地肇王基佳气东京壮祥光北极垂皇图原镐洛大业遡豳岐堂构经纶逺勲华建立竒一成开草昧尺剑定边陲景命天兴汉干符箓受姬作求绵世徳绍述际昌期长岭蟠龙脉浑河绕鳯池鼎湖攀不及弓剑镇于斯阊阖通霄汉烝尝峙鼎彛烟霞呈瑞霭草树毓灵芝逺岫青罗列遥峰碧逶迤纷纷排彩仗奕奕拥旌麾弥江兼海苍茫派与支防归俱有极环抱更无涯但觉霛源涨防嫌故道移菲材膺钜任宠命被恩私奉
　　诏臣初至鸠工力渐施増髙云路绕培薄土膏滋曲岸金堤固圆流璧月窥沦涟澄藻鉴防灔净琉璃羣渎朝宗日千条一贯时涵生厚泽广大扩宏规垣禁诸星拱明堂万马驰寳城瞻帝阙乔岳奠坤维磴道连层级松林接茂枝典谟镌緑字功徳矗丰碑黎庶腾欢颂君王格孝思恪恭承
　　圣训抠谒肃朝仪万世无疆福庥哉燕翼贻
　　香山　　　　　　　　辅国将军博尔都
　　万木欝苍苍逥峦碧照堂云来山寺暝花覆石门香攀树登峯逺穿崖引涧长傍檐藤作壁近水竹为牀清啸临芳甸髙吟向大荒弹琴鱼觧聼拂席鸟争翔尘世浑相隔身名竟两忘醉余幽兴剧归路满斜阳
　　福陵陪祀恭纪　　　　　　　　　　张玉书大漠龙兴日边庭虎歩辰白山浮王气黒水渡真人一旅璇图廓千秋景运臻宅都森拱卫卜域涌嶙峋拜手瞻丹驭攀髯忆紫宸祃旗师应律筹幄动如神塞北收俄顷河东定浃旬射鴽辽海岸猎兕嫩江漘骏马诸藩贽编珠絶岛珍莠锄张
　　圣武嘉植饮
　　皇仁书契文初炳耕桑诏屡申英雄来草泽庙社辟荆榛绵蕞仪追古豳风俗旧淳地寒银碛雪人燠翠华春肇迹垂鸿永开基翼燕新衣冠藏石隧弓剑防霜筠殷享祠官肃成功祝史陈双峰窥日月虚殿拱麒麟盖代规模濶敷天翊戴均痛余趋磴下想像属车尘
　　昭陵陪祀恭纪　　　　　　　　　　张玉书玉歴归
　　真主祯符际盛期丕承
　　髙庙烈式廓太平基仙驭追应杳神游俨在兹山河垂睿畧日月仰
　　天仪开国经纶密当阳雨露滋声华陈羽卫俭徳示茅茨献纳龙墀引图书鳯阁披爱贤通燕笑拊卒问疮痍训切投醪事恩深挟纩时两勤南汉驾频趋北庭师水划熊津濶山廽雁碛竒旌门罗贡賮毳幕拥降旂环岛收唇齿縁边戍虎罴雕弓临塞劲铁马度辽驰指顾中原计艰难缔造规令模传寳箓遗范镂丰碑
　　先帝羮墙慕
　　今皇陟降思荐馨浮酎醴展苾溢松脂芝草周垣茁春隂匝殿移五云囬望霑洒有余悲
　　长至日
　　上躬祀
　　南郊恭纪　　　　　　　　　　　　张　英至日躔南极初阳纪仲冬绣裳添防线玉琯应黄钟庆典同函夏明禋掌秩宗斋宫香雾绕防畤碧云封视版临深殿
　　亲郊出九重霜华迎
　　翠辇爟火照寒松登降闻
　　天语堂皇仰
　　帝容瑶台
　　三后配黼帐百神从茧栗燔柴犊星辰防烛龙祠官调寳瑟舞羽间金镛一徳符穹昊羣僚秉肃雝遥瞻苍璧荐共覩紫烟浓
　　防
　　赐观
　　圣制诗集恭纪　　　　　　　　　　张　英圣藻盈缃帙髙吟
　　秘殿清端居因感物防暇偶怡情字掩三辰丽词探六义精含毫当
　　紫闼结念在苍生瑞雪歌银瓮华星咏玉衡艰难怜荷锸辛苦忆从征句毎
　　临轩得篇多
　　驻辇成烟霞邀盻赏巗壑记廵行气溢河山壮思翻海岳平规模凌雅颂律吕叶韶韺寳树千寻直珠光万斛倾幸容依
　　黼席窃许聼金声日映丹霄近奎悬碧汉明
　　赐观恩数重捧读寸心惊仙露臣同渥卿云
　　帝载赓愿偕芸阁侣常纪柏梁名
　　扈从谒
　　孝陵恭纪　　　　　　　　　　　　张　英鼎湖龙乆去冠剑托幽官地接东溟日山藏大漠风入云浮寳幄跨涧落银虹
　　寝殿周庐绕园林辇路通关城花自发温谷水常融松栋思尧徳龙门颂禹功千峯争侍跸万岭俨呼嵩典礼遵前制经营殚
　　圣衷望
　　陵廽玉仗瞻宇却花骢宗伯陈牺象祠官献稑穜懿亲陪奠斚故老恸遗弓石马嘶何处寒山夕照中
　　阅农应
　　制　　　　　　　　　　　　　　　陈廷敬圣作勤三事
　　天行启四聪有年惟
　　帝力无逸即田功桑柘扶銮辂茅茨驻玉骢野花穿仗发山翠拂旗空壤绣纷交错川长引欝葱嘉禾方剡剡瑞麦巳芃芃莺度濯枝雨桞眠吹絮风周原千畆緑汉粟万箱红下济光明逺髙居造化工年华丹禁里烟景幔城中粒食増尧匕薫弦倚舜桐九农应送喜歌舞海隅同
　　五月十二日
　　赐观
　　圣制南廵诗巻恭纪　　　　　　　　陈廷敬鳯纪天长乆
　　龙飞日正中万年三月序九叙两河功典礼虞廵重江山禹甸雄
　　帝歌垂睿想民俗入王风翕辟乾坤共罏锤造化同词源方浩瀚元气益冲融丹笈廽云篆沧溟散彩虹璧连还缥缈珠缀自玲珑香影瑶编动鈆分寳字工莺花供御藻雨雪志年丰玉律飘阳管金声韵峄桐衢謡欢故老巷舞走儿童
　　恩与留题遍荣逾锡命崇道周神理贵物感至和通谟烈超千古文章逹四聪祥云盈巻帙瑞色上书筒雅颂恢皇统英华发
　　圣衷石渠春防灔藜火晓曈昽
　　髙厚思隆遇迂踈愧匪躬并将飏拜意稽首祝苍穹
　　礼闱校士得十四韵　　　　　　陈廷敬
　　数到抡才地承
　　恩自
　　禁林移经席仗犹殷属车音白首冰衔晚青春鎻院深昔游思短褐荣路愧华簪银烛三条尽铜壶午夜侵苑花应冉冉闱棘自森森帘下经过断风前语笑沉楼明金榜月防转玉衡参【地隣观象防】屡辍中宵夣囬怜儤直心香凝新绣网寒恋旧绫衾忝窃繁文字蹉跎细讨寻池边蹲岂鳯书里穴成蟫典职堪迟暮登贤欝滞滛不辞钩校切有暇得防吟
　　正月二十七日闻大军收复成都保宁
　　午门宣捷恭纪　　　　　　　　　　徐干学禁城寒律转
　　仙阙斗杓东蓂落过元夕星廽验八风疲民劳
　　睿虑荒服厪
　　宸衷妙筭三军禀飞书万里通威行梁益部捷奏建章宫九陌欢呼遍千官舞蹈同忆初骚贵筑未乆沸羌髳贼队纷于蚁妖氛黯似雺威弧元灼烁晴旭正曈昽闽粤旋归命泾原敢怙终游魂余絶徼逆孽剰狂童王应犹虮虱刘稹本蠛蠓两川形最险六载寇方讧锁断巴江碧烧残阁道红一夫为猰防七姓作沙虫井络天悬缒彭门地凿谼鼎鱼骄圉圉窟兎走憧憧顿甲环三辅飞刍过九折冲多燕颔制胜在重瞳
　　庙畧神批亢
　　天威迅发防锋车驰学士
　　密勅授元戎鳯纸装缣袠龙文袭锦幪恩逾操玉斧宠胜锡彤弓乍聼鸣笳鼓俄看扫防蝀先声防栅猛竒计裹氊雄铁骑重关防金钲两道攻葭萌趋阆郡平武向资中江过嘉陵曲山临玉垒崇青川开阸塞白水失艨艟一鼓收緜雒崇朝定梓潼锋驱突阵豕鞭截饮江虹槁叶迎风坠春冰见晛融前茅排鹳鹤禁旅接罴熊精甲从天降凶渠入地穷长虵膏剑锷困兽缚车釭马服真名将龙骧属上公同时资羽翼一瞬转飞翀不数岑吴绩休论会艾功壶浆来僰妇歌舞杂巴童昼柝安庐舍春耕播稑穜闾阎应衎衎禾黍渐芃芃此地遭青犊当年剧乱蓬人家葵井在城邑芋田空荆棘封磐石狐狸啸射洪哀弦聼杜宇廋语觅芎防三纪劳生聚千村稍欝葱那堪重躏借何计慰疲癃驱迫偏荼酷疮痍切惨恫生涯愁骇鹿物力叹枯防泛泛巢林燕嗷嗷呌泽鸿及兹濡雨露多幸脱樊笼再覩云中日重苏防下桐輶轩将李郃轓盖拥文翁乱定欣徭息时平祝嵗丰支机披蜀锦酿酒醉郫筒恵化停车邓威名坐树冯径须开鹤甸不独剖蚕丛破竹锋迎刃磨崖柱勒铜
　　仁声渐洱海武畧震崆峒玉烛调时序金泥告岱嵩普天沾润泽涣号走靊霳受賮咨重译垂裳逹四聪格苗虞化溥征扈夏勲隆拜手陈诗颂含生仰
　　化工
　　官军收复成都
　　午门宣捷恭纪【有序】　　　　　　　陆　葇【臣】闻滇贼弗庭迄兹五稔幽谴既伏顕戮尚稽我
　　皇上旋转在中张弛并用六师所临罔不从风区区西南徼外之地形同黑子以兵取之易于反掌而犹窜迹鬼方闭关拒命祗以两川之险向为贼守也今断自
　　宸衷简书申励爪牙之士奉扬
　　国威分路前驱一乃心力汉中甫下直趋保宁龙安纳欵成都底定军锋若飚彼萚尽巻虽汉帝之灭公孙宋祖之禽孟昶未能如此神速克奏肤功者矣由是通道西羌顺流三峡犄角此寇腹背夹攻料其游魂惶骇莫遁倘不肉袒归罪则内变将作必有枭逆防之首以献者臣材质最陋忝窃史官歌咏之事固其所职也恭闻防音喜而不寐羣工作颂何敢后焉敬赋斯篇以纪其盛
　　黼黻光干徳枢机握防权金瓯完锁钥玉斧辟垓埏夺险军威振恢纮
　　庙筭全俄闻三战捷骤觧一方悬霭净春霄逈风廽露布宣火城如待旦
　　丹诏恍从天咫尺
　　龙顔喜东西虎拜防鹓行欣缓歩鸠杖慰华颠漏下闉镮启珂鸣陌炬阗辉辉含誉粲缦缦庆云鲜欲纪旂常绩湏操翰墨研营初屯大散寇或踞飞仙呼癸输频绎开丁峡乍穿因粮多得助转鬭更无前士巳欢腾饱民犹効饩牵壶浆斜谷遍屝屦栈江沿合势谋猷壮分兵着数先崇牙逾白水别队绕红川骁骑排鹅鹳腥波斮鲔鳣与峯齐积械逐鸟共扬鞭缚凌寒度枚啣取胜偏在和师必克以律阃诚专夹击鸡踪后长驱鹿岭巅七盘愁实据八堵疾攻坚不泝岑侯舰还推邓尉氊轞车来重霸枝栅碎任圜飚发潼南屋冰漂灌口船刃由铁槛接旗至锦屏搴叠雁摧嘹呖潜龙断蜿蜒马勲终受戮谯纵枉同捐蓂吐陶阶十榆收陜地千非凭声赫赫谁履道平平往者羌偕叛盈时罪罔悛賨人随李特米贼附刘焉节使甘防面书生忍负肩犍佳何弗拒頼简总堪怜莫洒璩瑗血都沾蛮触涎柘黄骄跃辔黥黒乱披鬈键户封箕斗栖巢倚剑绵但思婴阻隘那肯虑囬旋泥坂丸徒守蚕丛茧自纒碉笼上住匼匝甑中眠铸币空铜穴徴缗困麴钱酢醅荷叶裹粔籹蜜香煎醉赏遨床宴高援树阁椽处贪堂鷰乐命冀釜鱼延铺沉沉雾松州寂寂烟花蜂销亿囷估客叹虚渊杼轴应停织郫筒也废传贩樵删桂种宿莽宅畬田赤岸霞成缕朱提石似拳遗风浑索寞疲俗倍愚颛裠屐持犀柄潢池弄棘鋋吠晴纷市犬啼夜满林鹃逆党奚难罄洪流未可湔挠肤殊癣疥恻念此饥瘨干止将宁汝奸凶讵舍防固云除恶尽亦谓救焚然折匕申严约囊书载短韀夏侯鼙鼓静诸葛阵图圆旱切云霓望名惊疟疠痊垂帘人坐肆走辇货充防甲枕巴文洗铭梯盛字镌置邮归版籍授钺选材贤驭听危崖叱帷经晓郭褰趣装携瘦鹤到部饮亷泉扶茘新疏圃蹲鸱旧越阡裁芙围绘绣造粉縠清涟溉远资耕凿祠荒复豆笾蔗畦苗渐茁盐井脉相连涪扇澄蓝纸橦花换翠钿竹枝歌婉婉渝舞足跹跹贡罢璆兼磬神浮杞与楩闾阎驯防雀亭长耻鹰鹯庶矣苏残烬期于戒削朘元戎能辑众左相善筹边近拊牂牁背遥批僰防咽灯檠謡易验篆板防宜诠筚路通荆蹻秋槎泛汉骞及锋当贾勇扞圉絶攀縁计日诛防诏环星拱蓟燕职方王防月瑞木太平年感遇羞糜禄趋跄忝具员朝班裘豹饰俊彦佩蝉联互搦湘筠管佥题侧理牋韩诗音逼古桞雅句争妍仗立容疲蹇麻生挹荃请缨懐向往磨盾力拘挛引领依
　　宸极抒忱忆广筵逡廵承暖曝愽厚纳埃涓采藻蓬莱苑赓飏谟典篇宓畴宗象画薫吹拂韶始觉寛宵旰行知即凯还股肱咨尔弼胼胝问于畋
　　圣武昭桓拨
　　皇仁溥恤蠲心虽矜仆固法不宥髙骈悉剪鸱张翼穷追豕突跧指碑遑祓过系组谅惩愆干羽苗顽格商奄洛邑迁竚看驰檄去亟为定昆滇
　　御试省耕诗　　　　　　　　　　　朱彛尊长乐虬钟启端门羽仗排良辰元巳近暄景暮春佳帝念勤民切羣情望幸皆苹风吹近逺兰泽洗氛霾衔尾中流鹢拳毛内廐騧农舆沾雨露俞骑束鞞靫沙桞津亭岸山松驿路牌西畴一以望东作此时偕于耜分原上提筐馌水涯杏花殷似火菖叶小于钗巷静饧箫市烟低土锉柴仓庚飞习习布谷语喈喈乐事纡干顾丰年协
　　睿懐歌时成夏谚行处即尧堦帐殿开黄屋人家绕翠厓定知先稼穑力为减徭差吉日宣王祷空同轩后斋星躔齐北拱声教巳南谐曲渚宜浮洛芳樽逈胜淮宸逰多悦豫振旅入天街
　　大驾重幸直北校猎时冬祭后三日恭纪
　　施閠章
　　九庙明禋重初冬爽气髙停銮才盥荐出狩又旌旄组辔王良驭珠弓羿氏弢六龙真逸足三辅旧神臯问寝纡宸幄于田佩寳刀共知勤部勒岂谓骋游敖霁日迎僊仗朱霞炤
　　御袍合围熊馆破决中虎贲豪野获穷山谷鸣落羽毛皁雕云外尽赤豹槛中嘷齿革资军实豺狼念贼壕是时求俊乂侍卫继英髦五柞离宫盛甘泉彩笔操计禽分勇怯讲武寓甄陶虞甸争除道郊圻待献醪省方天藻发渉逺
　　圣躬劳帐殿霜生剑骑营夜属櫜铙歌箫鼔竞宴赏羽林叨汉主夸宛马姬书训旅獒兴朝谁谏猎蓄意忝含毫
　　汤泉应
　　制【有序】　　　　　　　　　　　　　明　珠汤泉在遵化州西北四十里福泉山下寛平半畆泉水沸出傍有冷泉均其气候诚养徳和神之用也
　　上以地近
　　孝陵频经临幸兼奉
　　太皇太后嵗时游赏建宫其上朴而不华康熈辛酉三
　　月
　　驻跸马兰峪
　　召扈从诸臣观于温泉
　　命【臣】宣示
　　上意使得周歴游眺诸臣懽欣鼓舞咸颂
　　皇上之孝思俭徳规模逺足为千百世法乃各赋诗
　　应
　　制【臣】以愚陋不获赓飏万一然身际
　　圣时私愿托附不朽勉成二十四韵复序述其事以志
　　幸焉
　　御天来鳯辇浴日启龙池淑景黄图早朝晖紫幄披落花萦防仗初桞拂珠旗野逈纡
　　皇览銮停拥地只翠岩深防窱琼搆欝参差萝磴时留跸松门不剪茨方塘含皎镜文甃净涟漪却望
　　陵园近弥深弓剑思山川开丽瞩草木得华滋豫悦千秋洽阳和庶物宜毎勤长乐养独奏广防诗溜暖春频驻波暄律罢吹逾涯防
　　帝泽曲逮被臣私并
　　命观温渚相将陟涧湄气凝浆五色味絶露三危凛节何由度恩光实在斯赤鳞游自异锦雁餙奚为瑞巳徴灵液祥应颂玉芝逺侔尧徳俭只法禹宫卑孝理能驯鹿仁风遂化鸱抚躬多窃幸好爵乆相縻喜共清泉挹如从丹洞窥濯磨欣有赐调爕愧无竒愿托潺湲水年年奉
　　圣慈
　　汤泉应
　　制【有序】　　　　　　　　　　　　　杜　臻【臣】闻水火者隂阳之精阳得质而隂得气为凉为焰隂得质而阳得气为泉为汤则汤泉者实炎润之相资为坎离之既济包含元气保合太和由来尚矣遵化州西北四十里福泉之山汤泉出焉甃石为池方平如鉴不火而燠遇寒而温色白铅溪泛珍珠而成串烟青铜浦注甘露以扬芬喷薄则鱼目虎须流膏则醴泉玉液蠲疴益夀厥功茂焉
　　皇上问安视膳既无间于
　　宫闱养志承顔更时深于
　　廵幸以兹泉之润可以致遐龄兹土之宜可以适圣体乃营别舘特缮瑶池暄波逥绕于曲阿淑气充周
　　乎
　　清禁爰游爰止攸跻攸宁洵尊养之独至者矣且也山
　　连昌瑞地接
　　寝园冀北渔阳则
　　神京之左辅焉石门兰峪则
　　孝陵之近郊焉
　　皇上感霜露之凄清肃烝尝于祼献松楸在望经隧道
　　以怆懐弓剑当年忆
　　龙髯而雪涕齐明盛服沐浴华池又孝思之独切者也况制崇淳朴境远尘嚣不剪茅茨仿唐尧之俭徳无烦轮奂俨夏禹之卑宫岂比夫曲水昆明侈陈宴饮华清兴庆徒事游观巳哉嵗次重光月临姑洗【臣】等恭承
　　嘉命仰黍谷而生春跪聼
　　温纶挹
　　恩波于在藻徘徊青驶盥潄芳馨濡毫乏庾信之文授简愧傅咸之句不揣芜陋莫罄揄扬有
　　诏赋诗凡二十有二人臣臻敬赋五言排体一章其辞
　　云
　　胜迹开温谷名山滙福泉坤舆畿辅拱王气
　　寝园连溜暖春常在波暄火似然琉璃围石甃蛱蝶落金钱镜澈空明月珠浮淡泞渊丹砂中蕴地赤道上经天难老宜眉夀长生驻偓佺延龄功独盛济物理仍全圣主晨昏切
　　慈闱定省专有时移
　　鳯辇别舘下云旃神女调香液瑶阶绕瑞烟莺歌临水处花笑舞觞前
　　帝孝真无极
　　皇情更自牵瞻依
　　桥岭近凄怆玉衣悬裛露懐松柏惟馨肃豆笾
　　宸游非逸豫孺慕防廽旋不改宫垣旧还除粉绘妍芳规诚卓越俭徳永流传窃愧清班忝俄承
　　睿防宣弹冠齐祓濯晞髪爱潺湲快覩氤氲色欣逢景庆年滇池安鼎沸瘴海罢楼船泽润垂千叶风和被八埏
　　湛恩霑既渥染翰効防涓
　　汤泉应
　　制　　　　　　　　　　　　　　　沈　荃紫塞风云壮黄图禁籞长
　　銮舆临蓟甸羽卫警渔阳兰峪严关矗汤泉逺岫苍神臯原峻拔瑞霭自廻翔
　　特诏观仙液连镳度碧冈遥瞻烟靉靉近聼玉锵锵鉴入千峯翠霞蒸五色光喷珠纷上下舞蝶宛中央焦釡流波灼丹砂着体香甘宜频盥潄洁可坐徜徉古院栖幽胜穹碑仰焜煌有怀探岣嵝无句续琳琅载绎天言重弥钦
　　圣孝彰晨昏勤定省左右适温凉暖谷疑调鼎瑶池俨奉觞延龄轻玉醴却病胜神浆允矣
　　重闱庆休哉
　　景祚昌林峦森并列
　　陵寝欝相望黯黯松楸逈依依弓剑藏岂因供眺望庶以肃烝尝甃石浑仍旧缭垣不改常茨阶昭朴质馆宇诫雕墙
　　俭徳超三古
　　仁心讫万方如天真恊帝又日更师汤祓濯蠲民慝涵濡裕物康洗兵蛟海外染翰鳯池傍下济簪裾洽来歌采藻扬
　　豫游行补助赓拜继明良汾水宁夸汉骊山直陋唐灵源叨寓目盛事耿难忘


　　皇清文頴巻九十二
　　钦定四库全书
　　皇清文頴巻九十三
　　诗
　　五言排律
　　瀛台
　　赐宴恭纪　　　　　　　　　　　　孙在丰皇建咸归极时乗用御天龙飞春二十鹭序俊三千作覩风云际光华日月邉衣裳垂治理廊庙重材贤悬象辉双阙敷文盖八埏当阳陈玉醴惟月丽星躔燕喜趋朝列鸿恩布广筵
　　帝心惟懋赏臣职作恭先休沐时无暇訏谟定有年羣氛经涤荡率土正陶甄万国车书防三农稼穑防经旬驰羽檄是处静戈鋋闽海鲸鲵息炎州翡翠鲜昆明收水战南诏渡泸船雨洗桄榔树风清卭笮烟来庭诚恐后决胜气无前卷甲标铜柱持衡在玉璿安邉思永辑修内实维防易系云天象诗歌湛露篇西池三岛曲北斗五云连缥缈蓬山上空蒙瀛水漩彩虹桥作帯青雀棹鸣舷映旭雕菰秀因风翠荇牵緑盈依岸苇红露早秋莲鱼沫潜游泳鸥波觉静便剑蒲分翠锷盘芡簇花钿灵沼容投钓丹邱可得荃那居歌在藻于牣跃于渊狎饵红鳃鲫吞钩缩项鳊汀芦风飒飒沙草碧芊芊拂地垂丝绕围塘匝树圆梧应栖鳯鸟丛合待鹰鹯爽气吹竽籁芳声弄管弦悠扬看舞蝶空濶见飞鸢矫矫晴云翼潺潺碧涧泉依枝思翽羽抱叶薄寒蝉緑树红楼见银河绮构县防迎积翠色亭结望云椽似水臣心切如纶帝语传无欺身可致匪懈志同坚庶绩咸熈载羣工尚勉旃鹓行齐拜舞鱼贯就班聨宣劝飞觞急排当列鼎骈八珍充绮席六膳溢嘉笾瀹鳯行庖爼烹鲜有鲔鳣盐梅羮入口兰蕙气流涎既饱
　　天顔喜无归
　　玉防宣百壶留燕笑四座少拘挛鹊尾樽重泛龙团茗载煎青磁含雪莹官果作花鑴成礼威仪肃忘形逸兴遄上阑珠斗直午夜玉防偏一吸川方至交酬坐屡迁徳将情燕衎仪一褏褊当世逢尭舜前身岂偓佺驽非天上驷臣是酒中仙逐队随珠辔无能受玉鞭尝羮知异味在笥省多愆枉扫三钱笔虚摹十様笺步随青琐出身向紫霄旋
　　赐绮逾华衰承筐压锦鞯恩常叨叠被忠欲效微涓报国文章尔循躬职分然眷隆心耿耿才薄意戋戋青瀚弢弓矢黄图广幅精微成典诰法象得坤干白璧休悲楚黄金巳筑燕化驰神若骏道重直如无逸思求瘼豳风绎献豜野应多滞穗民用即康田疾苦时为轸租庸半赐蠲猗欤贲草木沃若润山川冯翼巻阿什贞元河洛诠明良欣一徳王道自平平
　　乾清宫
　　御试纪
　　恩　　　　　　　　　　　　　　　彭孙遹轩后垂裳日姬王脱剑年贞符弥宇宙广泽浃垓埏问俗因廵岱勤民为濬川自然成带砺仍此沛云天租调频寛复烦苛尽涤蠲崇儒还释奠重道必兴贤万里渐文教羣材入化甄克知需藻镜并命集花甎共仰氷衡朗重防
　　玉勅宣入门徒踧踖俟屦敢迁延授简螭防上摛毫鳯扆前缤纷披彩仗清切近
　　彤筵绣槭承蒿柱文榱拂蕙櫋玲珑珠缀绕错落绮疏圆
　　圣徳觇恭俭
　　宸居挹静便讵湏同禹室终未改尧椽太素规模逺初春气候先韶光空际转淑景午余妍寒色销兰路晴晖散桞躔瑞云丛捧日芳树淡笼烟细霭霑衣重流霞染案鲜笔牀红窈窕砚沼碧沦涟百和研香麝双番擘粉牋移时宫漏下薄暝禁钟传殿隠鸳鸯甃帘垂翡翠钱露浮栖爵外风定相乌边紫篆春长润丹蕖夕更然从容
　　天语怿稠叠
　　主恩偏琼茗教承饮珍肴出
　　赐笾属厌情自饫消渇病应痊只愧防才劣难窥睿学全读书穷阃奥论史破拘牵华黍吹笙遍青坛荐璧防未能探海岳空自守蹄筌霄汉三宸丽璿玑七曜悬人人垂眷渥一一别丹铅细似抽丝茧明如烛蕊渊大钧无枉互朽质有雕鑴叨被诚深矣钻摩庶勉旃葵心虽荏苒匪石亦长坚
　　乾清宫
　　御试纪
　　恩　　　　　　　　　　　　　　　乔　莱咫尺瞻
　　丹扆深严歴
　　紫宫网轩迎丽日复道属长虹瑞结阶前菌香飘仗外枫绮疏廻窈窕珠户照玲珑寒逐千门敛春还万象融尧蓂生次第汉桞隔溟蒙寳鸭晴烟度银虬昼刻通特教连佩入更许劈笺同注砚金茎露披襟
　　玉座风千秋开学府三策伫文雄虎观讐今古龙门冠始终探搜殊草草敷奏敢匆匆棐几移窗緑兰灯吐壁红从容闻
　　睿语优礼出
　　宸拜手螭头下衔
　　恩豹尾中香茶神鼎沸法膳大官充梓杞宜清庙驽骀亦锦幪防年慙刻鹄今日进雕虫甲乙
　　天题湿云霞
　　寳翰笼愿言文报
　　国珥笔赞成功
　　西域贡狮子纪事　　　　　　　秦松龄
　　絶域来王防竒毛献鳯城上林生气色薄海兆升平扶防原同类后猊只异名含章资土徳受性本金精隅目悬双镜修毫利五兵力堪摧猛兕心欲掣长鲸歕欱千山气梯航万里情藏锋随防仗敛吼望丹楹汉代闻修贡姬王纪逺行来从乌弋重养傍玉津荣表瑞游东海乗风下太清形标林邑战乐谱教坊声旧史宁频见兴朝自逺呈
　　赐观开禁苑图画满神京迹比郊麟美名羞越雉轻象犀方慑服狐兎敢峥嵘
　　秘殿挥毫丽盈廷作赋成非珍难得物直鍳小邦诚圣徳真无外
　　皇威尚有征西鹣与东鲽指顾入蓬瀛
　　乾清宫
　　御试纪
　　恩　　　　　　　　　　　　　　　彭定求乾曜琼霄丽奎文绀宇明赓飏依
　　圣藻陶铸切
　　皇情
　　秘殿初分牍
　　璇宫又秉衡
　　恩同宣室召
　　宠倍上林行瑞霭开
　　中禁祥烟俨太清凝神瞻肃穆
　　垂拱仰升平松栋云方缦虹梁景正晴丹书呈有象铜漏聴无声缃帙穷三箧瑶函富百城隃糜供内府象管给延英砚滴蟾蜍润笺披锦縠生
　　赐餐皆玉馔啜茗是金茎喜接
　　天顔霁深叨礼数荣夕香闻麝液宵烛见莲檠积雪消鸳瓦春星转绣甍十年曽释屩兹日胜登瀛每愧雕虫技真惭倚马名菲葑宁有弃葵藿亦知倾式序随仙露传歌和早莺愿言勤砥砺长此荷裁成
　　康熈十七年三月
　　皇上遣侍臣封祀长白山恭纪　　　　吴兆骞配极神山峻修封
　　帝命崇金函新建岳玉检此升中咸秩遵虞典昌期答汉功星轺瞻二使云燎视三公戴斗原承北苞袛独峙东千年今值
　　圣万嵗昔闻嵩地接兴龙近天开翥鳯雄嵯峨分气象防窱辟鸿蒙五畤仪还陋三祠礼自同宗禋通肸蠁展宷契昭融圭璧陈缇帟辛驹豁锦幪日华遥合扇云气迥成宫列嶂辉琼雪双流亘玉虹壮哉符寳域赫矣丽璇穹仙霭凝岩紫高霞镜野红何湏传纵雉巳见永垂鸿芝术祥侔岱枌榆祀比丰紫坛三望徧綘节百神通运喜逢
　　文命书慙献所忠
　　圣皇长有道灵秩庆无穷
　　喜雨　　　　　　　　　　　　顔光斆
　　一气天人际三时
　　宵旰中精诚原不隔呼吸自相通云暗
　　宫城树尘清
　　辇道风
　　恩流双阙近泽被四郊同甘液倾盆速隂膏润物融黍苗光薿薿麦穗势芃芃动植多含态高低各占樷是谁司造化真见发羣防浩荡沾敷土苍茫仰太空可能忘帝力端合慰
　　皇良耜歌周室灵星纪汉宫欢声畿辅外瑞景日华东
　　国计时方泰农书嵗屡丰村村归饷妇戸戸走樵童共享盈宁乐难窥发育功【小臣】惭献颂拜舞效呼嵩
　　嘉禾
　　颁示羣臣恭纪　　　　　　　　　　谢陈常防仗廵方日嘉苗表瑞年地灵从土沃谷熟得天全玉穗纵横发金茎左右骈芃芃垂广陌彧彧布平田彩逐云霞起恩承雨露偏香多迎
　　翠辇頴秀拂金鞭
　　行殿祯祥睹康衢歌诵传防因田畯喜合使从臣宣共讶龙枝异齐声鳯蘂聨豫游同夏谚觧阜合虞弦赐酺逾三日蠲租到八埏归禾应有颂拜舞共尧天
　　咏葵　　　　　　　　　　　　汤右曾
　　少室初分种西川旧得名疏曽传草木植每傍堦楹霜后龙珠实春前鸭脚萌四时皆备气五色竞敷荣腻欲调金粉繁看防綘英匀施朱的的文暎玉晶晶蜀锦俄裁出吴绫细织成檀心能百结翠蕚觧双擎宻谢多岐叶疎縁独立茎露承深浅盏月映短长檠本自齐姚魏从教拟杜蘅乍添梅雨润防飐葛风轻比艾迎门緑如榴照眼明含薰酬淑序蓄味芼香羮顾此邱园质惟应筐筥盛所懐丹一寸只向太阳倾
　　栽竹　　　　　　　　　　　　汤右曾
　　碧篠生孤径幽姿抱一樷春移膏旋动晴种雪初融低小茆檐称葱青藓砌同枝疎常得月叶宻暗尘风罗户森相束窥窓影欲笼静揺金琐碎防戞玉玲珑引蔓朝萦翠欹花晚亚红每疑烟羃羃时见雨蒙蒙底用论千亩惟湏拓半弓不凋思古节特立爱虚中宫徴徐流韵檀栾渐拂空觧苞攒石隙抽笋短墙东粉洗娟娟静香流细细通琅玕云肆植箘簵贡包充长养资元化栽培仰嵗功龙吟栽嶰谷鳯实下樊桐
　　无暑清凉行宫即事　　　　　　法　海
　　汉苑传三殿唐宫说九成谁知临紫塞别自有蓬瀛太谷羣山合高原一水潆地形钟秀异气得和平榛峪新开馆山庄旧
　　赐名峰竒分向背泉净俯澄就下湖开镜因高石作城苑中多钓槛湖外有松棚图史仍天禄论经迩集英轩开晴亦润楼敞雨还明帘幙熏风静长林赤日清朱明如素律夏卉似春荣裌服还湏试蒲葵不用擎三庚先降露六月始闻莺舟比艚小车逾歩辇轻蜿蜒石径转蝃蝀板桥横太液来鸿雁芝田驯鹿麖瑶台兰蕙发灵沼芰荷生曲渚遵温洛嘉鱼陋石鲸覆椽惟素瓦结宇不雕甍座拱岩岚色窗飞瀑布声茅茨曽示俭浑朴想持盈滥拟风人颂惭陪避暑行但欣调玉烛游豫际时亨
　　恩赐笔墨恭纪　　　　　　　　　　张廷玉职忝文林贵身依
　　黼座亲懐铅春复夏吮墨暮还晨尽覩琅嬛秘还分御案珍彩毫光灿烂乌玉色玢璘栗尾双枝重松烟万杵匀濯宜秋水洁制按歙川真毛頴为秦令陈元本綘人梦花开五色问价值千緍锦绣圅先启珊瑚架早陈逺胜鸡距健常觉麝香新簮去趋华省磨时选结隣照形如可鉴运腕若通神青缕何堪数元霜未足伦纪恩书鳯简稽古愧龙賔敢说临池好无劳画荻频随惇史后嵗嵗侍枫宸
　　恭颂
　　万夀无疆诗四首　　　　　　　　　励廷仪皇恩敷率土
　　圣徳俪高天仪象玑衡设斋坛圭璧防钦承昭秘义奉若肃真传七政齐经纬三辰协后先隂阳咸顺序寒燠永无愆玉烛调元化金瓯巩大千麟洲佳气满鳯阙瑞云聨九域欢情洽霞觞祝亿年
　　列圣留家法
　　皇奉典常顕承功自懋创守道兼长迈古经纶羙垂庥歴数昌鸿图元巩固骏业益辉光堂构模振羮墙世徳章声施传奕禩賮贡徧遐荒礼乐贻谋逺和钧制作良时雍开景运
　　圣夀庆无疆
　　寰宇恩膏普
　　深宫俭徳光履丰心自约守朴道弥彰每念中人产宁思午夜羊茆茨洵嫓羙澣濯足传芳物力偏深惜民劳讵少忘化原留美利本务重农桑天地开成大
　　朝廷品节详盈宁遍四海额手祝
　　仁皇
　　九重勤问夜六合仰垂衣拯溺劳频
　　驾临河理
　　万防
　　亲征穷朔漠问俗徧邦畿
　　行健通元命
　　乗干运化机旦明澄
　　睿虑宵旰念民依奏对迟宫漏
　　经筵辨曙晖图畴陈左右象纬晰精微无逸天同夀称觥上
　　禁闱
　　恭赋千林叶正肥　　　　　　　励廷仪
　　夏木千章合葳蓁满禁林光翻犀甲厚浓罩翠烟深不畏三庚日能藏百啭禽静疑听夜雨高始出遥岑叶展蒲葵扇条抽碧玉簪望中常欝欝行处自隂隂万亩垂嘉防长林带逺音滋培含
　　帝泽时有向荣心
　　勅修万夀寺告成恭纪　　　　　　　蒋廷锡净土长生境天神防卫成俯临春涧濶遥接
　　御街平殿阁重霄出旗旛緑树迎寺传天万夀钟铸佛千名细雨红尘逈春阳碧瓦晴狮猊装寳座龙鳯画丹楹拜处飘香气斋时有磬声桞堤看系马竹院坐闻莺游赏皆真趣登临逺俗情深廊朝日映古木暮烟横西去通山径东来拱
　　帝京亿年灯火盛长向佛前明
　　十二日
　　上亲射金钱豹恭纪　　　　　　　　蒋廷锡朔塞云深南山雾隠年韬文藏白草焕采发寒烟爪利腾张猛身轻跳跃便志贪全鹿饱路值
　　六龙旋木叶千林矗尘飞
　　一骑先出房金镞疾弯月寳弓圆鸷性思拏肉天威易防绵奔逃已股栗僵仆见腢穿置负明驼背携归行殿前惊看人聚堵环立众摩肩须劲垂霜洁毫斑带血鲜旧曾闻艾叶今始识金钱雪防胷间色风腥口上涎真堪雄并虎宁止倍于豜孔武羔裘句长杨射猎篇幸随豹尾后窥管颂秋田
　　赋得时雨引和风　　　　　　　吕谦恒
　　和气滋寰宇
　　皇心恊化工涣居承觧泽巽命鼓随风殊异鸣条烈旋看润叶功飘来蓂草偃膏向黍苗芃沾洒屏翳御轻飏少女宫遥天吹习习广陌望蒙蒙渐满三农欣占五稼同涓能添太液清可扇芳丛林逈丝犹飏帘踈响易通朱明方改律素颢正流空披拂如开雾霏防似发防因知交防象万寳庆年豊
　　乾隆二年夏四月五月乆不雨风霾间作麰麦失收自惟奉职无状致此愆阳重贻
　　主上忧日夕负疚内热如焚
　　皇帝深虑预防贬食散利蠲租赦罪责巳求言一诚所召嘉霔普应六月十三四等日大雨滂沱连绵霑足畿辅逺近亦叠报甘霖髙下周徧病中霍然喜赋三十韵用代吾民击壤云尔
　　鄂尔防
　　圣徳先民瘼天心转嵗功鸣檐春布濩浃壤昼溟蒙气合桑林外膏回麦陇中人方书当暑农且望滋丰冉冉朱阳近蚩蚩赤子懵朅来杲日甚旋与宻云同龙井源犹伏雷泉润不通明星瞻有嘒倬汉亘长空田坼龟隣防林烘貉引熊【旱魃一名貉熊字能火又热也】黍苗堪【堪何堪也】萎翳鹑首正隆虫巫率雩为礼伤闻痛在
　　躬悬鼗无逸殿减膳未央宫疎网
　　温纶下蠲符厚泽隆媕娿姿老惭愧切瘝恫【先是上诫九卿曽引韩愈中朝大官老于事讵肯感激徒媕娿之句惭愧苍生爱戴心　御制夏日书懐诗也】别勅留鸦舳中仓出玉穜算应防馁在忧似及饥穷象甲迎仁术占辰叶道冲诚求基夙夜昭格际苍穹倐忽隂霞敛霏防晓雾防树飚飞绕电池溜薄奔虹接夕鸠呼雨连晨马滴騣滂洋看緑缛优渥伫青葱始识徴皇极端湏简
　　帝八荒归内宅万寳本精充列职虚调化叅衡负代工猥承
　　恩衮衮只是虑忡忡荐璧沾汤雨和弦被舜风维鱼殷牧梦多稌洽厐鸿未克安愚分何能效大忠天人呼吸里悃欵月华东【月华门东偏即南书房直所】
　　雍正二年
　　圣驾诣太学恭纪　　　　　　　　　徐　本圣主垂裳日崇儒礼最先敷文光普被建极道无偏泗水源流逺尼山统绪绵褒封隆爵秩追祀备纮綖首善风声树成均雅化宣尊师劳
　　法驾视学列班聨东鲁诸生集阳春吉日蠲瑞开蓂一叶暖趁桞初眠银阙千门晓璿霄万骑阗卿云晴防辇朝旭彩浮旃丹鳯城迢逓青槐市欝芊上公容振鹭扈从冕髙蝉簮佩迎
　　銮肃圭璋执事防两楹陈法器八佾应宫悬缇盎金茎露琼罏寳篆烟萧通肸蠁酹鬯达渊泉盥荐孚颙若羮墙恍见焉讲堂
　　黄幄启
　　御座紫微连咫尺垂
　　清问敷扬阐妙诠仪曹持案进祭酒执经前缥笈缃文锦瑶函白玉编治平功有序精一理徐研徳是新民本中为作圣传庶僚咸陛立羣俊尽桥圜士气欢无地緼纶降自天大官传
　　赐食太府出
　　颁钱俎豆升前哲冠裳逮后贤賔兴歌簉迹论秀庆随肩两序增唐舎三雍广汉员凡材防雨露举世荷陶甄帝范丹青炳
　　皇言琬琰鑴儒风海宇徳教浃垓埏象协三阶正时成六位全玑衡调鳯歴奎壁映龙躔拜舞陪鹓列赓扬拂彩笺摅辞忱莫罄惟颂万斯年
　　入直
　　南书房恭纪　　　　　　　　　　张廷璐
　　秘阁深严地文窗接
　　御墀侍臣趋直后中使下帘时扣砌朝烟散金茎晓露滋薫罏珍鹊尾棐几净乌皮缃帙光浮动瑶函锦陆离阆瀛仙侣集宛委异书窥珠箔香云绕铜壶漏防迟调兰分法膳脍鲤出蓬池细果金盘饤香秔玉粒吹鱼依灵沼荇鸟借上林枝自顾驽骀质深惭山泽姿一门恩愈渥两世遇尤竒守拙承先训懐迂荷
　　主知簮毫惭视草向日愿倾葵铅椠当清昼编摩矢寸私叨陪鹓鹭后拜首颂
　　皇慈







　　皇清文頴巻九十三
　　钦定四库全书
　　皇清文頴卷九十四
　　诗
　　五言排律
　　乾隆三年
　　圣主躬耕借田恭纪　　　　　　　　敷　文圣主勤民切
　　躬耕典礼优神仓占沃壤
　　御耤敞
　　皇州吉亥千官集元辰百度脩既郊除近甸于耜遍遐陬
　　华跸祥光绕
　　方坛淑气浮明农隆祀典敦本裕深谋晓发骖青辂晨兴驾玉虬啬夫陈播植太史备谘诹时雨霑
　　仙仗油云拥
　　翠斿东防行
　　驻辇南亩伫停驺穜稑繁多种耰锄遍列侯霞旌明绣野芝盖覆营畴京兆纷趋事司空早预筹三农齐抃手千耦尽凝眸陇畔驯葱犗林间唤乳鸠绀辕行复止缥轭去还留膏泽连宵沛甘泉匝地流三推瞻祗敬一墢见勤求农正祈多获天官祝有秋粢盛知必饬醴酪咏思柔大武陈天上思文颂道周省风胥协吉劳酒互相酬发趾青旂展回
　　銮翠幕稠【小臣】叨侍从赓拜荅宏庥
　　圣主躬耕借田恭纪【有序】　　　　　　孙　灏【臣】闻帝廷敷治垂六府以厚生王政勤民重三农而颁职春居左个千亩之甸斯开地税南郊三推之仪肇举姬周则礼隆躬秉炎汉则诏下亲耕洪縻颂太始之年清甽炳永明之防莫不命阳官而戒典按春扈以诹辰代着鸿章事昭往牒钦惟
　　皇上
　　日丽尧衢
　　风熏虞陛
　　湛恩汪濊本人情以为田
　　至治馨香用民和而降福乃
　　绍基之三载将展事于
　　六飞寅宾当羲仲之春举趾届豳风之日青坛大启畮画东南缥轭初廻推分五九时则至诚黙运禋祀潜孚昭大顺于隂阳协休征于感召芳塍习习轻吹应律之风绮陌芊芊润洒知时之雨敞四涂而引瞩逺翠俱流邀
　　五辂以停轮纎尘不动万丝斜防杏花偕菖叶分妍千耦匀沾青笠与緑蓑交映载芟载柞周知稼穑之艰难于豆于登早卜粢盛之丰洁【臣】质均糠粃学愧菑畬欣逄
　　亲载之防衷思纪劝农之
　　令典涓埃防细难形山海之崇深云日瞻依莫罄乾坤之绘畵庶同歌于撃壤拟效祝于呼嵩肃献葵诚懽聫雀舞诗曰
　　尧朔当平秩周郊抚载阳春深资木徳星正协农祥帝耤开畿甸
　　亲耕莅广场元辰先事择吉亥上仪详知稼陈无逸求衣问未央嵯峩
　　丹阙晓缥缈瑞烟翔缓听虬钟启匀排羽仗长芳原华辇驻沙路锦帷张
　　衮冕山龙灿旌旂日月光
　　斋坛临穆穆雅奏韵锵锵修祀萧茅洁歌丰灌献荘陌阡纡黛耜穜稑叠青箱一墢咨成式三推过昔王公卿缘序徧亚旅沐荣襄逺目崇台逈休徴庶彚昌重峦蒸霡霂甘澍洒苍茫防散农人笠丝飘馌妇筐乍惊榆荚雨徐看稻苗香润喜沾犂足浓逾浥露瀼至诚昭黙感上嵗卜神仓致孝粢盛告登新黍麦甞翠畦珠作穂沃壤绣连疆力本邦基厚勤民
　　圣泽彰嵩呼交四野虎拜肃千行庆洽邀
　　清跸
　　恩覃考旧章
　　纶言宣劳酒
　　黼座仰垂裳玉食膺诸福金瓯巩万方俭惟师大禹仁已颂陶唐蒇事隆文偹班朝
　　钜典臧【小臣】慙珥笔纪盛附赓飏
　　圣主躬耕借田恭纪　　　　　　　　郭肇鐄淑气弥芳甸皇州转化钧农祥闗
　　睿虑
　　帝耤荷躬亲享醴斋宫毖明禋祝史申祈年先覛土卜日得元辰七校云麾千门榆火新青箱储玉粒翠葆度香闉地敞宜晴旭风和静麴尘龙旗看渒渒虎旅正駪駪绮陌花迎幕平原草似茵预占嘉礼洽行识化工春缦缦仙班集森森稼器陈町畦纡若绣原隰次如鳞一墢绀辕举三推缥轭驯腴田膏欲发香稻布来匀率作先卿士陈修逮庻人扶犂耕泽泽喜雨甸畇畇允矣农夫庆俞哉
　　圣意纯迎
　　銮箫鼓合劳酒象尊廵盛典从今肃隆仪奕代振讴吟来父老鼓舞遍臣邻瑞霭依
　　黄幄祥光护
　　紫宸八垠胥撃壤七月待吹豳享
　　帝神仓富勤民
　　御廪均作诗歌有嵗长此荷
　　皇仁
　　乾隆三年
　　圣主临雍礼成恭纪　　　　　　　　刘　藻圣世文明启敷天教泽宣虞廷垂旧典阙里溯薪传观化人文盛当阳雨露便三雍钦矩矱万国荷陶甄仰止心弥切崇儒道必先丹青新结搆金碧映堂筵殿庑罘罳丽宫墙栋宇连赤螭分纠结青凤郁聫翩瓦灿黄云色池流翠藻鲜松筠含古泽丝竹发真诠仰见
　　干衷惕频闻
　　巽命专先期严饬备届日事明蠲旭景浮金阙晴光起玉泉炉香仙仗外扇影
　　禁城边上巳良辰近三春淑气妍秾花轻着雨细栁淡笼烟燕剪当风掠莺梭拂露穿戒涂森羽衞在
　　庙列宫悬执鬯
　　皇情肃凝旒
　　睿志防馨香流碧荇疏越发朱弦分奠公卿逮趋陪鸳鹭聫观
　　光州十二习礼众三千祭酒横经地论钟造士年朱衣开绛帐紫幄对青编顾问
　　龙顔喜飏言虎拜拳钦明稽古帝性道绍前贤大义昭如日神机启自
　　天
　　恩波方浩尔治象益巍然一徳明良会三阶福履骈闻风思鼓舞名艺就雕镌典制垂千载车书被八埏【小臣】叨侍从拟上辟雍篇
　　圣主临雍礼成恭纪　　　　　　　　何其睿运际文明会人游教育中心传悬日月思服遍西东华宁荣光被熙台淑气冲花环青外菜释
　　素王宫伊昔圜观盛于今念典隆芝兰春馥馥棫朴雨芃芃造士
　　恩诚溥尊
　　师礼更崇肃将先日致颙若至诚通入庙翔
　　仙仗乘桥蹑彩虹矞皇昭气象绮丽照玲珑璧水新漪浄槐街宿雾空香云承露湛文杏倚云红喜听鸾声哕旋闻鼍鼓逄翚飞黄瓦焕鼎设紫烟笼百尔趋跄谨诸生磬折同升堂书授简登席佩鸣璁事以敷陈切防由讲析融危防征懋学位育着纯功大道承悠乆精言契折衷乾坤标六籍今古振羣防翰海沿江汉文山仰岱嵩式瞻心不二移易道为公凤徳辉千仞
　　龙飞动八风【小臣】慙吉甫献颂达
　　宸聪
　　圣主临雍礼成恭纪　　　　　　　　王会汾接统千龄合雝宫万化先神扶文思运徳迈永平年乙夜探瑶牒鸿都灿玉编会应兴礼让更用表陶甄云拥金根丽天廻璧水圆翠隂槐市近茜绶鹤纹聫爼豆森成列钟匏俨在悬儒臣同拜手髦彦亦随肩振振灵鼍响愔愔玉琯传告防行释菜
　　命讲即开筵章甫人三代淹中士八千材官都挟防侍子解防笺景曜髙辰动洪源百谷连霑濡遍榛楛鼓舞及鱼鸢旧宪防惇史精心启道诠永惟邹鲁业直纂姒姚篇絶学今方懋从风物自迁弦歌声匝地杞梓防垂天晓日桥门路非烟
　　紫盖边于论争献颂周雅并昭宣
　　乾隆四年
　　圣驾南苑大阅恭纪　　　　　　　　张廷玉圣世文明焕清时武略全习勤非校战崇典为承先古礼中冬阅前期大号传
　　九重方念雪六出巳盈阡恵泽膏农亩光风齐野鸣钲齐部曲列幕按星躔斾展云随散旌飏日正悬金舆瞻涖止贝胄各森然瑞霭凝芳苑明霞耀锦鞯百灵随宝骑八校捧瑶鞭
　　御箭星穿叶雕弓月满欢声呼
　　万嵗讲事重三田虎旅神皆竦鹰扬奋欲前登台旗肃肃引队鼓渊渊浴铁光缭绕轰雷响接连军容观整暇阵势布方圆但使娴鱼复何须折兽骿喜融春似海暄觉日如年谁道三冬景都成二月妍
　　回銮仙仗逈挟纩羽林旋众志和而乐
　　皇心静且专敬邀
　　天
　　祖贶益展庙坛防
　　仁孝开千禩
　　恩威徧八埏经纶敷盛化赞画愧前贤敢侈长杨赋欣赓甫草篇大成君子徳宁仅迈周宣
　　圣驾南苑大阅恭纪　　　　　　　　鄂尔泰方夏敷文会中冬教阅期
　　璇宫亲考典莱野肃乘时吉戊诹三日先庚饬六师沙龙承
　　御辇翠凤引
　　銮蕤列仗勾陈转笼霄宝盖移钲鼙轰顺动校萃灿纷緌飚静鸣铙振霜清画角知贝装旌析羽玉埒防交枝映水吴钩淬摛霞楚练垂射堋围晕的犀革贡黄支都尉身轻鸟材官笑却罴纵横分雁翼偏伍合鱼丽地奋雷霆轴天曛日月旗碧纷翻猎猎金鎻烂披披爪士娴钤略
　　神谟妙握竒何须夸骏足真欲陋昆池辨晓沈云豁弥原霁雪迟
　　严尊増豫悦韎韐缓驱驰次舎躔中道周廵挈四维烟髙临防毕露散走南箕挟纩成暄景推心洽
　　睿慈闻声思宿将防武溯前基往者经纶始猗欤帷幄规传炊曽露沐擐甲亦风纚一自收羣防无烦折尺棰百年深濯浴万国乆恬熈斥堠埋烽燧期门卧虎貔彯缨仍齿胄讲艺及牙禆兆是观成贲占当继照离徳威原广运
　　法驾俨隆仪返斾欢声沸韬戈闿泽施上枢陪秘钺令史饰华覊
　　行殿瞻云近濡郊湛露滋精神乔岳耸气象渎川麾鼓润皆鸿造弛张岂异宜一阳初届候万彚己和吹羽舞懐虞赞车攻谱籀诗情田培脉厚礼囿澹神怡铁甲皆农具笙镛典乐司八荒昭
　　圣武端拱受重厘
　　圣驾南苑大阅恭纪　　　　　　　　王安国帝徳兼文武军容迈汉唐仲冬修狩礼大阅简戎行凤阙排仙仗
　　鸾舆出建章雷霆开道路日月动旂常雪映郊原秀川环壁垒长和门收积霰幕伍丽晴旸列队鱼鳞集周庐雁翅翔翘材欢踊跃宛马饱腾骧征伐惟
　　天子神威仰
　　圣王赭袍云烂缦金甲锁辉煌九节诗篇奏三侯画的张雕弓防贯革羽箭直穿杨衞士鸣鼙鼓圉人驾骕骦坐悬葱玉辔
　　御鞚紫丝缰
　　躬览师徒健
　　廵行器械良五兵咸整饬七萃总轩昻部曲分牙帐驰驱复上襄酋矛伸鹤膝宝劒带干将劲挽千钧弩坚持百链钢招揺朱雀帜铦利緑沈枪叱拨追风雨兜鍪耀雪霜八门旗正正万骑阵堂堂歩伐娴规矩奔趋类颉颃交绥成犄角接靷试锋芒越石身材捷超车旅力刚呼声涛沸海礟焰火焚冈将帅饶谋略貔貅竞武扬指麾身使臂统领网从纲少长登髙辨偏缝按次详胆由忠作胄心以智为囊猛鋭前无敌纵横势莫当匪惟强本榦实可镇边防甫草攻车地长杨校猎场骅骝齐蹀躞鹰隼骤飞飏纉
　　祖昭
　　英烈承
　　宗觐
　　耿光方行齐禹迹裒对识周疆搜狩详司马师田自古皇玉璜传渭水石鼓勒岐阳
　　国是勤
　　宵旰兵机握
　　庙廊屏藩环北极畿甸制中央六合烽烟静
　　三朝轨物彰采薇宣伟绩天保佐
　　垂裳
　　元首先羣防声灵震四方
　　一人亲阃幄万载固金汤
　　圣驾南苑大阅恭纪　　　　　　　　防　庆地接神臯重时逄嵗务闲有年丰巳兆冬狩
　　令初颁旧制遵
　　文囿前驱肃禁阛霓旌飘析羽
　　鸾辂振游环云集森严簿星聫扈从班晴郊开禹甸别苑渺瀛寰径转临丹阜桥横跨碧湾出林台崒峛绕郭水洄澴
　　帝则崇无逸
　　宸游念克艰陈师营梐枑讲武辟榛菅虎拜来都阃龙骧列上闲戈鋋明若雪壁垒峻如山画鼓霆轰激雕弓月抱弯合围皆擐甲角技悉翘闗霜洁雕翎影尘清豹尾斑千庐廵卫密八校止齐娴翕赫昭军实从容悦圣顔诘戎咸震疉耀徳孰追攀
　　命赏嵩呼会承
　　恩歌吹间太平惟载笔恭纪颂声还
　　圣驾南苑大阅恭纪　　　　　　　　张鹏翀天衢龙在御灵囿凤髙翔围合乾坤大兵销日月光顺时循狝狩
　　命驾控骊黄雪映金支丽花迎玉辂香明禋申肃穆晓景逗清凉貔虎森周旅鼋鼍静禹梁三驱非尚武九译自来王类祃依风雅畋虞法圣皇网开施泽逺猎卜得贤昌借以绥黎赤因兹答
　　昊苍绸缪真有具险阻愿无忘干豆承千祀威弧靖八荒黄图増赫奕翠气满悠飏备豫人防福时和
　　帝降祥珠囊昭顺则玉烛兆灵长燕坐鹰台上军声乐恺康
　　威凤岐阳集神鹰梦泽翔中冬行狩猎南苑歘辉光海子凝澄碧都人候赭黄弓刀方欲奋翰墨早流香纩挟如回暖氷纒未觉凉平沙连翠幕积水度红梁七萃防多士三田迈古王队分旗绎络环合阵堂皇效获天顔喜求宁
　　帝业昌垂精思漠漠降鉴色苍苍磐石安弥永苞桑备弗忘膺期钟下武控驭极遐荒弭节旌杠巻迎銮铙吹飏元符端献瑞云物复呈祥燕赐
　　恩胥洽赓歌韵更长
　　圣心宵旰切申命勅几康
　　圣驾南苑大阅恭纪　　　　　　　　刘　纶銮辂勤时阅鲸钟动晓晴三驱来
　　凤苑七萃绕
　　龙城涂是孅阿启尘从屏翳清熊罴森入队鵞鹳互连营衞列钩陈象军分太乙名
　　崇台扪尺五大纛绘重明披练雪初霁弯弧月始生天容方粹穆士奋尚纵横百万胸罗壮三千胆錬精登麾双防阖蹴部一驺鸣摐罢金音肃桴余鼓气盈因兹占
　　庙胜且以叶师贞聿自星杓转行看日御迎诹辰当出甲夙事已先庚
　　驻跸摛
　　宸藻赓歌洽
　　睿情从禽今有戒率狩古攸行奕奕恢文囿辉辉建徳旌九宾陈贝賮六羃静欃枪鞠旅征司马
　　颁缗诏水衡行间真挟纩农隙好称觥信矣师无战休哉御不惊舞干仍在陛猎鼓亦充楹甫草稽周甸长杨轶汉京【小臣】随载笔永纪
　　泰阶平
　　圣驾南苑大阅恭纪　　　　　　　　何其睿万乘临畿甸三驱率典常代当文教洽礼载武功扬广漠风行肃中冬月令详五音谐羽奏六琯纪云翔平乐开
　　南苑华林辟广塲陈师时应律别墠位因方日炫苍虬动霜清翠凤飏雕弓披月影宝钺映星芒雁翼营连垒雕盘技截杨腾骧看正合变化识竒藏法从威仪盛元戎节制强敦诗赓雅什束帛拜瑶筐海宇欣无外斋宫念不忘诘戎恢禹迹立政发姬祥胜算收羣力承谟觐耿光总干原大定辑瑞各来王缥缈天花璨絪緼御藻香仰惟徴不息犹自戒无荒兢业归
　　神武修和在
　　庙堂柔能懐逺迩长与奉
　　垂裳
　　圣驾南苑大阅恭纪　　　　　　　　吴嗣富芳甸南原敞
　　熈朝武备详三余农事暇九伐
　　国威彰物候方含肃天时乍转阳龙旂飘细栁鸾辂驻长杨星列营初合云屯幕徧张万灵齐拥护百辟总趋跄晴丽旌旗色寒生组练光音从清角逺声续鼓鼙长山岳遥相峙风雷迅莫当转移俱应律坐作俨分行结阵成荼火扬矛耀雪霜虎牙依北极豹尾镇中央节制严三表威仪整八方抚循如挟纩恩谊比同裳珍膳官厨供金钱内府藏匪颁周逺迩拜荷异寻常竞捧朱提贵同沾緑醑香载言多侍从簪笔附赓飏欲识
　　天顔喜还看士气扬武功知备豫文治乐平康
　　圣驾东廵
　　盛京恭谒
　　祖陵大礼庆成诗　　　　　　　　　叶　酉槖籥三辰正车书四海澄发祥知有自积庆岂无慿忠厚垂光逺艰难创业垣墉丰邑作弓劒鼎湖升邰室绵瓞桥山树绕藤竒氛连太乙彩雾耀
　　诸陵
　　往圣珍符启
　　今皇宝箓膺遂蠲庚午吉爰卜戊辰烝报本情偏切廵方礼足徴
　　仗移星北拱
　　辇动震东乘日闪干旌曵雷輷万骑輘名王効琛賮属国竞鞲縢七校军声壮三驱士气腾蹄轻五花马眼疾九秋鹰起开月狐惊箭释掤戈矛森献伎卢鹊各呈能甫草差堪拟长杨讵足矜戎兵真克诘堂构看丕承不用云亭禅何烦泰华登浑河波滉瀁銕岭势崚嶒正位
　　元宫閟崇冈
　　禁籞层守祧严象设驻
　　跸拥觚棱登降百灵衞幽明一气凝精诚通防漠水木仰
　　髙曽肹蠁巵盈酒馨香鼎实脀或燔兼或炙于豆复于登肃肃金镛奏锵锵玉瑟縆
　　宸容钦盥荐
　　睿虑凛氷兢礼乐明还备天人感必应丰穰康屡降保定谷骈増率土讴吟遍当年缔造称徇齐生不世荡涤力能胜旄钺乗时奋乾坤一怒冯诗歌皇矣赫史纪勃焉兴继体传恭俭蜚声播简缯架悬听政鼓帷集上书幐稼穑终须念观游夙所惩勲华隆作述谟烈裕云仍幸荷孙谋永欣将
　　祖武防洪惟
　　陛下圣日月共升恒
　　圣驾东廵
　　盛京恭谒
　　祖陵大礼庆成诗　　　　　　　　　胡宝瑔展谒心防
　　祖精禋孝格
　　天殷祥从启后周祚溯开先宝命三才合琼源一气连辨方符出震配极协基干式廓由仁累维新在徳延流虹将毓
　　圣长白预徴
　　仙武履吞朱果星临贯紫躔笃生风表异乘运日华悬丕搆初桓拨羣防尽伏跧十三推劲甲百万却飞鋋拓土声威壮瞻原本实坚舟瑶勤相度襟带势洄沿再卜今辽沈千秋古涧瀍
　　亶聪能缵绪
　　列圣念稽田大统兼函夏神都乃定燕经营光宙合抚御跨嵩滇乆道瓯长固重熈防改煎我
　　皇懐肇迹继志重仔肩松柏瞻依切羹墙对越专先期询
　　帝典诹日应虞璿
　　清庙申防告隆仪考实诠爰移雉尾扇逺飏鱼须旃奉侍
　　慈宁庆驰行福履骈霱云随羽葆香霭防珠軿雨霁尘氛净风和景物妍洁齐心翼翼定省意北口千盘拱南天一线缘严闗通虎气髙塞靖狼烟
　　行殿依层障
　　离宫仰旧椽凭轩
　　先泽逈染翰
　　睿情牵不为廵游至非因逸兴遄觐扬时惕若陟降每兢然大狝徴徒盛脩戎振旅阗双鞬攒韎韐万骑接连钱阵整花团槊塲寛栁拂韀秦成争执防许少逞衔络野驰偏挺罘山逐更翾将藏仍触蹶欲纵又聫猭扼猛僵生兕追奔挫巨狿青骹腾白鹊素练防苍鹯自觉皆闗辐何曽待步鋗叠双穿绣羽羣友散腥涎月满乘飞接星流带走搴共惊
　　天智勇齐庆日充填甫草诗徒侈长杨赋苦研何如勤讲武不比乐游畋
　　祖制宜常守遗风莫暂捐诸蕃羣引领候
　　驾防佪儃永念懐柔徳均归统驭权壶浆看簇簇刍糗効惓惓厥角还输马雕题亦献豜晨车循水曲夜帐结山巅咸戴
　　天家泽俱称众部贤名王邀眷遇国戚重姻聫鳒鲽同胞与梯航总幅昔无私覆载今岂薄虚孱尽在生成内宁令雨露偏凡兹皆
　　世徳长以固防边声教讫如此
　　恩威讵偶焉
　　御题标胜地
　　睿藻贲悬泉雷若山阳殷虬疑水窟眠岩腰梳靉叇石齿滤潺湲喜气匀寒燠时光赖节宣草青秋露润林绚晚霞褰
　　辇路依原隰沙程让陌阡天和骈玉穗嵗稔获霜私处处吹豳乐家家鼓腹便升平思
　　缔造恬养本钧甄到此皆疆理行来异毳氊塞门随撃毂辽水复牵船
　　栉沐闻尧腊风尘记禹胼遥睎形駊騀颙企气蜿蜒景彼松楸茂从兹瓞绵千峯朝
　　启运
　　四祖庆光前肸蠁陈登豆翘襟洁几筵先河尊自出卜洛溯营迁峻业垂无极鸿基永不骞矗如云郁蓊亘若霓连蜷既仰龙东护还钦凤北翩金银隆地轴星宿耀河壖
　　文祖方昭格
　　神宗复吉蠲
　　栢城藏劒舄
　　琳殿奉杯棬书谓材宜雘诗闻桷有梴瑶光腾扣砌瑞色拥珠櫋鼇戴三山柱螭盘四宝砖祠官严辨省宗伯戒愉綖执事鸳鸾肃陈牲茧栗巻观孚咸有秩萃假洵无愆
　　履位昭中正凝神表涤湔
　　洪歆诚巳达介福德加防僾忾通心结形声防意筌焫膋萧燿燿灌郁鬯涓防礼毕华芝动风行翠防旋余香烟羃防夹道树葱芊雉堞分楼橹蜂房富市防庄馗平似砥列队宻于缏
　　象阙规模旧
　　臯门体制全即看霞缭绕并暎日炎燀圭地黄舆正仪天紫盖圆一尊聫海甸万类统垓埏舜簋惟和土尧题喜不枅衣裳犹什袭图训尚连编示俭捐纨绮垂型却玉磌依依钦
　　手泽
　　圣圣共心传阊阖迎晨启旌旗拂曙鲜早朝银箭仗待漏赤墀鞭忭舞闻宣
　　诏嵩呼敬上笺维城锵劒佩列陛肃貂蝉
　　锡类蠲千庾流
　　恩注百川绢颁
　　仁共煦竿植过容悛枌社均霑被云台最繋挛厥初争附凤应运翊鸣鸢铭鼎推同体援旍念控咽三勲亲奠斚诸佐使加笾镇岳横青壁灵源汇碧涟惟神将璧帛承
　　命荐牲牷廼令熊罴会旋观组练挻军容齐郅偈武节集鲜扁后距成山立前茅拟水漩电驰戈闪闪雷动鼓鼘鼘莫讶辀能挟兼夸札尽穿鹳鵞风欲巻荼火锦初纒庆劳铙声奏呼腾凯唱还于焉开大酺是用宴华颠丰沛兴歌日邠岐望幸年骈罗肴尽蕙照耀烛皆莲眷顾容酬酢言情任笑嘕后人犹食旧
　　先志并垂怜所遇咸欣跃无谁更结悁餐和春以妪交让性宁颛耕凿安淳朴渐摩异巧儇培深徴皥皥化洽近蹎蹎但觉心恒习都缘目乆擩深丛繁果实沃壤秀禾弮苏子灵槎接松花宝石溅三桠珍玉茁万颗璨珠蠙是水成甘醴其材悉杞楩射熊驰蹑影酿鹿护长鬈肪截摛冠雉银翻缩项鳊土饶嘉产错人厚古风扇自昔能时保奚烦虑月脧无名诚荡荡有道信平平逖听常翘首腾欢防曲拳
　　文涛涵渤澥
　　笔露渍兰荃赋就瞻
　　羲画歌成叶舜弦惟馨光典册至治握枢键用述前谟大兼窥
　　圣德渊盘杅期日儆金鉴愿心镌绍衣符三五绵长纪万千
　　回銮咸有庆敬献上
　　陵篇



　　皇清文頴巻九十四
　　钦定四库全书
　　皇清文頴巻九十五
　　诗
　　七言排律
　　读性理有感　　　　　　理密亲王允礽
　　自启苞符河洛川日星垂曜丽中天溯从洙泗源流逺逓接濂闽统系传薪尽一灯时可续月随万总成圆盛朝道法崇前圣正学昌明炳昔年经训菑畬勤讲殿儒宗阐绎表遗编潜心拟向针芒析观理还期阃奥穿桂苑凉生风拂座兰堂昼静影移砖寸蠡响滴铜壶防睡鸭香飘宝鼎烟棐几每陈缃帙满牙签徐展缥囊鲜存诚爰识乾坤始立极能开象数先直取图畴包二五俄看礼乐备三千功兼敬义须交朂候别知行贵不偏铭列东西皆要旨篇分内外悉真诠伟哉槖籥含元化宛尔羹墙对昔贤盥手丹铅恒矻矻服膺指趣特拳拳浮华渐觉巵词浅窅突凭将胜谛研细味如抽丝茧绪旁搜似烛蕋珠渊玉盘缀露晨常浥莲炬腾辉晚更然鞶帨岂云资诵説钻摩庶用弼仔肩就将夙夜求无忝探赜钩深尚勉旃
　　御苑恭赋　　　　　　　　　　慎郡王允禧蓬莱别馆郁苍苍帘幙薰风日正长自有清机生水苑更无烦暑到山庄窻前宻竹添晴翠池面新荷度逺香落落星岩飞瀑布隂阴
　　辇路夹垂杨衔恩好鸟迎
　　仙仗戏藻文鱼近彩航岚气祗疑临户牖苔花似欲染衣裳平台雨过同秋爽髙阁云归起夕凉最是
　　万防方暇晷援琴早识兆民康
　　奉
　　命统师北路示诸幕僚　　　　　平郡王福彭万里专征着战袍防材私愧
　　特恩邀亲承
　　睿算辞丹禁独领王师出绛霄熈代武功垂逺略潢池小丑防天骄旌麾耀日龙鳞动翡翠凌云豹尾飘虎旅三驱连铁骑熊罴千合接银镳
　　庙谟乆巳膺戎狄文徳今将格有苗作颂情钦周吉甫收边事异霍嫖姚令严笳鼓威仪肃营列旂常部伍招精鋭六军功易建往还万里路非遥
　　至仁耆定知无敌好画凌烟答
　　圣朝
　　南苑大阅恭纪　　　　　　　　张　英
　　翠辇乘时驻翠防六军讲武近南畿礼嫺搜狩遵王制梦叶熊罴合御围七校腾骧夸虎旅三驱指顾视龙旂弓弯明月垂金勒人度春风动铁衣铠甲光疑林雪满骅骝色鬭岭云飞普天雷动钲声出卷地风鸣猎骑归翡翠旌麾翻晓日瑚鞭影入斜晖玉盘晚进黄羊熟金弹新开白肥盛代丰岐皆宿将清时颇牧在彤闱选徒自昔闻搜乘治外当今赋采薇常借羽干昭圣徳还将戈楯耀
　　天威儒臣载笔慙讴诵纬武经文歴代稀
　　赐宴
　　瀛台迎薰亭纪
　　恩　　　　　　　　　　　　　　　陈廷敬右掖南薰水殿凉
　　宸逰此日命瑶觞宜春小苑通平乐太液神池接建章金琐北连驰道合银河西绕禁垣长依稀昼漏传鳷鹊宛转霓旌下凤凰映晓红蕖难辨影廻风碧落只闻香巳同葵叶倾朝日不与春华竞艳芳山杂夏云四起林含时雨树千行仙查逈拂沧溟外锦石曽支日月傍雁沼芙蓉开别馆龙楼花蕚集诸王公卿渥泽来丹陛侍从殊荣値玉堂宵旰至今劳
　　圣主拜飏从此见明良移将防仗趋长乐不待箫韶出上阳翠渚张筵云幕湿雕盘列爼绣绡黄天杯泛露承仙掌宝鼎调兰饫尚方深重
　　皇情同海岳逍遥
　　睿赏在林塘蓬莱嵗月春何限鱼水
　　君臣兴未央会见
　　赐酺欢父老巳看燕乐遍岩廊诗成宴镐如周后曲奏横汾陋汉皇
　　御藻昭回腾紫极词曹翰墨侍明光清时不献长杨赋此日讴歌国步康
　　瀛台
　　赐宴纪
　　恩诗【有序】　　　　　　　　　　　　彭孙遹皇帝践阼之二十年七月二十一日
　　召满汉诸臣五品以上及翰林科道官
　　赐宴于瀛台侑币既颁上尊是锡
　　温纶叠布慰藉有加礼成复有莲实菱藕之
　　赐羣臣咸醉饱而出稇载而归感戴
　　皇仁沦浃肌髄【臣】小臣也猥以备员史官防被
　　恩泽优渥逾涯罄竭涓埃髙深莫报敢循官司之掌窃申颂祷之情敬上七言诗一首凡千有四百字为一百韵具述
　　圣天子所以劝勉臣下徳意至深至厚庻宣羙于今兹
　　益扬休于来叶诗曰
　　瀛台仙衞展
　　皇仪瑞霭氤氲曙色披方切怔营瞻紫极忽闻宣唤出彤墀滥竽执简惭官守锡宴承筐荷
　　主慈是日山河殊爽垲神州景物正恬熈飞葭玉琯仙飚应聼竹金门素律移残暑回凉晞湛露薄云笼晓漏朝曦共欣下济光明会并命来游陟览时西极嵯峩银作牓北溟漭沆璧为池丽城逈接朱霞表复道斜萦渌水湄太液中开波浩荡缭垣遥属路逶迤芳荃桡傍圆沙驻彩鹢舟从曲岸檥歘尔乘槎疑近斗偶然泛海欲排碕双丸吐纳隂阳剖万象溟蒙宇宙弥似有河源千里注更无地轴九垠垂稍穷津涘舒孤眺渐近川原辨四维轻櫂随流防复泝清晖入抱憺相怡白苹嫋嫋潇湘渚翠荇丛丛雁鹜陂百尺修缗搴瑇瑁一奁明镜拭琉璃练江不动纎萝影珠浦长涵片月姿鼓枻重教缘菼薍防渠别为贮澜漪颇饶菰蒋纷漂泳最好芙蕖静旖旎嫮质雅堪香雾耀靓妆防向午风欹瑶翰竞防沈浮态琼翮留栖婀娜枝戏叶喁喁腾锦鬛巢茎往往跃苍旧传阆苑应非幻亲到钧天却自疑便拟凌霄听广乐妄希刷羽渐髙逵丹梯黛壁环相映绀宇红亭恍在斯钩盾田塍原绮错建章宫观恰星摛楼迎灏气融铜掌殿倚晴空敞绣楣缇幔徐褰翔凤咮画桥平偃宛虹鬐槐隂结盖苕苕立兰气生襟细细吹佳卉芊绵青羃防层岚缥缈碧厜防景移栝柏娱澄旭籁发松篁韵逺飔是处祥烟浮藻井数行緑树隠罘罳当轩始爇煎螺篆遣仗初收拂霓旗文囿何妨来雉兔尧阶仍未剪茅茨因无阙政封章少为有元音刻漏迟倚佩尚思求共理挥弦犹复致畴咨
　　圣朝不隔堂防义
　　天语犹申慰勉词镕埴由来归大冶恪恭咸此赖洪施合樽旋
　　召华裾集束帛惊看
　　宠赉随八茧新缫三就采七襄旧纴五总丝比闻王化追覃葛尽斥秾装曵薄絁况遇
　　至尊凝黈纩仅教致羙在宗彝弋绨自御班朝服织贝偏充好用资弥觉
　　皇仁被体重敢渝臣节上衡持蓆衣遂得防安燠旅食还当示等衰坐接孤卿交履舄人偕伯仲和壎箎蕙纕暂觧何容裔艾绶争悬倍陆离小借柔苮罗席几半拈弱锡就盘匜宰夫饬具羞铏豆酒正程材荐醴酏炊出雕胡光可鉴溲来粔籹滑于饴馔行鵞炙芗薰品羮芼莼菹草木滋糁入茱茰名上酱齐成芍药作凝脂泄宣辛烈需椒桂雕镂防深视鼎鼒自是烹人调水火非闗肉吏别渑淄再逄列籞供蕡实适値司罍授缥瓷会见繁昌徴物产并将恭俭训官师赤心先饷重针枣雅操谁当饤座棃的烁珍苞歕秀液缤纷硕果挹寒澌分甘乍喜身多幸佐饮真令乐不支蒲阪桑醪攅琥珀酃湖芝醖泼酴醿漫劳膳士酬加觯
　　特遣亲臣劝媵巵执法讵须忧豸史属车宁必羡防夷涤烦顿释相如渴沈陆堪忘曼倩饥欲对酒鎗成蜾蠃剧怜茗椀莹蛟螭龙团乳暖春盈握雀舌香浓雪满匙酣洽可无吟蟋蟀低徊又见薄崦嵫侵寻执烛防情溢伛偻循墙厪职思卜昼礼成皆醉饱自公辞退又将贻析酲藷蔗徒虚语消食槟榔亦谩辞荷本贞萋芬未沬薏尤清苦涅难缁咀餐菱藕能苏肺凛冽氷霜直沁脾岂意枯肠甞禁脔他年饥吻厌园葵樵苏不防应休琏鲑菜长贫庾杲之説饼曽闻思糗饵献鲜空诧想腴鳍宾筵幸覩壬林盛俊味还探丙穴竒折俎也知
　　恩独厚加笾窃恐分非宜祗惭菅蒯孤生贱猥受圭璋特达知归院防经花底度戴天私作管中窥徳逾轩昊犹谦抑泽覆垓埏益渗漓勒岱铭嵩升懿烈觐文扬武际昌期
　　两宫尊养无疆庆贰体元良有谷贻夙夜常存惟道岸暄寒不辍是经帷
　　躬修浑器符乾曜
　　手纂舆图奠地祗廵幸只缘亲稼穯搜苗端为肄熊罴象鞮早巳输琛賮卭筰俄看下杖棰嵗値鸡竿防讼狱时悬豹簴采箴规商霖每应桑林祷淇竹奚烦瓠子祠蠲赋恩稠仍赈廪赐酺诏下更行糜勤民喜见丰年屡招隠欣将好爵縻上相谋谟咸缉亮无司擕仆各委蛇璇穹恍惚来储祉宣室从容坐受厘景况昭回神合契宸居肃穆治无为太平时节多闲暇交泰
　　君臣有燕私灵沼笙镛同乐岂巻阿车马尽闲驰恵沾翔泳初何限润及区萌讵有涯絶胜壶觞修洛禊陋他箫鼓祀汾脽嘉鱼赋叶崇邱咏鸣鹿重赓小雅诗愿被六英飏盛事长歌七徳巩洪基
　　恭颂
　　万夀诗　　　　　　　　　　　　　宋　荦万年
　　天子太平春大衍欣逄协洽辰表里山河真孔固升恒日月自常新虹流华渚先征兆电绕枢星早降神有命自天皇建极无为而治俗还醇从来十有歌君子自古三多祝
　　圣人虞夏商周开夀域东南西朔转洪钧赤符握后雍熈奏青简书来羙善陈歴服无疆能缵
　　祖孝思不匮在尊
　　亲寝门防舞龙楼夕阆苑萱舒凤辇晨
　　慈圣贻谋传永永
　　元良垂裕庆振振桂宫言动闻诗礼鹤禁温恭慎笑颦丕显丕承师不逺重辉重润瑞相因克昌厥后金枝衍则百斯男
　　宝训谆亲睦平章光上下畴咨吁咈敬臣邻春秋弦诵敦庠序
　　郊庙馨香洁祀禋刑省三千执法简条颁十六教民淳官方考绩征龚遂舆论优贤借寇恂无党无偏遵路直有冯有翼弼谟诜缅思三蘖干天纪遂发千驺动地尘迅转秦车驰畅毂大鸣越鼓扣金錞
　　王师声罪清渊薮大将临戎扫棘榛韎韐未曽瞻至洛黍苗先巳慰来郇星旗耀日全吞蜀霜防凌风直到闽箭射六麋飞电刷军摧九虎疾雷震西开僰道绥蛮徼南辟梨闗奠海漘铜柱珠崖齐向化龙湖象郡悉来宾铁桥巳立韦臯垒玉斧还通荘蹻津紫盖黄旗降巳晚青丝白马悔何悛走林尽窜昆阳象营窟全除东郭防况附台湾收岛屿也随职贡逹江岷敷天共服
　　皇猷壮羣帅能钦
　　庙略遵何意狼烟明絶塞又烦
　　鸾辂出重闉桃花露拂朱旗染杨栁风牵
　　翠葆纫
　　三驾隂山奔骏虎一临瀚海伏穷鳞讵裒荆旅淹三载祗格苗顽逮七旬西賮南琛纷蹻蹻梯山航海互踆踆象胥谁敢不来享
　　龙徳方知自有真天不阶升髙莫并地非尺度逺无垠堂防虽肃犹三接衽席能安及八夤有此武功何赫赫矢其文徳更彬彬日新学问居无逸
　　天纵聪明圣莫伦火照青藜宵不夜珠探赤水旦方寅左防右矩禔躬密玉振金声履道纯六艺精防尊曲阜五经同异析成均每嘉文学如游夏更饬儒修判孟荀孝秀书升罗俊髦圭璋特达黜嚣嚚干干终日
　　宵衣屡矻矻穷年
　　旰食频赤县有储常豫积苍生无告辄周询省方裒对临吴越辑瑞懐柔莅晋秦赐复普天
　　恩荡荡蠲租率土室溱溱寛棘木春鹰化仁沛桑田野雉驯己贮常平供大赉复留转漕劝吹豳连年徐泗冲波亟五载淮扬赈廪匀南亩百千羣贷粟西江十万逺输囷泽飞鸿雁人安堵吏牧牛羊农乐畇寅畏治民齐太戊普施利物嫓髙辛闗讥末作通平凖税恤商车不算缗采菲受言因止辇悬鼗闻善即书绅
　　万几多暇奎章焕二酉余闲
　　睿制伸云汉昭回文濯锦蛟龙飞舞笔钩银诗如雅颂饶温厚书使钟王失宝珍更切随刋乘橇檋常勤咨警涣丝纶桑干齧岸狂澜横瓠子冲隄故道堙铁锁支祁齐下竹璧沈河伯捷楗薪渠成燕赵神为助水滙淮黄绩不冺草木知春先望幸梅花如雪又
　　时廵汾隂宝鼎轻沙砾成纪黄龙比蛭螾岂若
　　皇心安海宇转忘
　　帝力奠河濵去年全免江东赋今嵗除征皖右民应见虞廷仪鸑鷟会觇文囿舞麒麟南山翠色长蟠岳北极瑶光自照旻四十二年
　　恩愈渥千三百载羙谁臻俯慙门胄叨余防窃附青云早致身鼎定乾坤归一统任参调燮宠先臣螭头交防鹓班侍豹尾随车虬漏逡报国愚忠防鉴拔居官曲谨仰陶甄滥竽旄节跻荣膴揽辔封疆事拊循未及郑荘能荐士仅如庾亮不私姻深惭懐抱褒清朗寔愧諴民奨恵仁巳际时雍收棫朴尚图嵗晚励松筠都忘栁质因霜悴惟矢葵心向日申驽钝岂追千里马品题空负九方歅幸逄春日歌鱼藻敢托秋风想鲙莼但以乡行堪授杖或邀
　　国典许悬轮天髙地厚铭丹悃海晏河清颂
　　紫宸三万二千成一嵗防臣长愿戴灵椿
　　圣武逺扬青海平定诗　　　　　　　徐葆光皇威逺播八荒遥青海防尘巳尽销举族就擒惟一战飞章奏捷只崇朝
　　睿谋制胜成功速英武安边振古超式缵皇图临万国丕承
　　祖烈被三苗煌煌逺略恢西藏赫赫防师截外徼葱岭悬车行冒雪盐池飞渡索为桥保全善类收余烬扫浄逰氛絶细么
　　御碣鸿文长镇国安床佛子乍垂髫邉开逓顿连星海火报平安上泬寥蕞尔蚁封犹内属蠢兹虿尾乃轻揺恩加先世非常渥爵授新封越次邀月赐朱提増廪秩嵗加章服累金貂韝边饱后鹰先掣辕下鞭稀驽亦骄隠匿屡彰容洗濯防劳不弃録刍荛竟忘
　　圣徳如天覆忽骋穷边作犬猋丑类防张徒取戮流言簧鼓遽成訞八家狐党原同恶余部株连却被要何物蜣螂偏防雹无端羊角骤扬飚盗兵寸壤横藏险蚕食邻封防见剽石峡一门通属国金城五郡领嫖姚湟中早练防秋卒塞外尤严撃夜刁士养三年皆宿饱骑团万队尽成骁前锋技勇能擒豹都尉头衔总落雕八阵整来停似岳六花变处涌成潮明驼嗅地知泉脉牧马归营识夜标畊作连屯均让畔薪茭栖亩共分樵枕戈待衅心咸奋超距争先气更趫推毂元戎亲按部誓师新令更颁条逺廵斥堠排亭鄣近固边陲壮丽谯坚壁制人常重闭羸形示敌不轻佻狡焉思逞惟争利倐尔来侵若就枭镇海堡边池鸭警青唐城外寇尘嚣天兵欲合旌旗闪神礟将轰砂砾飘金鼓一鸣齐耀甲钩环万马互连镳惧诛抱首怜穷鼠吞刄号空惨沸蜩既在围中徒决骤巳逰釡底尚惊跳蠭屯只与三驱尽莽伏咸凭一炬烧黑水岸傍云漠漠白龙堆下草萧萧六师声讨惟诛宛一箭飞书便下聊面缚军门形防蹜胆寒衅鼓语啁噍指天悔过心难剖刑马重盟福再憿都护尚需留郑吉援兵誓不借张乔廹从党羽心皆革败北渠魁罪更昭有恶务须除类尽不疑何待卜燋军中罴虎推韩范阃内韬钤运贾鼂冦穴须寻虚处敌形贵向胜前料
　　宸谟素秉先防断将略常称驭众调遂选鋭师专用勦径申
　　天讨不须招一朝徧慰云霓望万帐将成风雨漂虎迹可寻巢易即氷城欲壊水难浇积薪鼾卧将然火危卵嬉安未折苕铁骑星驰旂半卷潜军晦合月方朓闇中揺足投机穽梦里惊雷触电熛詟伏受擒收一一穷奔走崄逐儦儦云中矫翼皆遭网木末飞猱亦见撩俘及二毛枭有母诛无噍类孽方龆比肩戢戢将膏斧缨项累累尽曵彯元恶自知终授首逋诛敢望尚全腰普天逃罪原无地白日羞形且遁宵自比四凶投昊北竟成一脚走防魈焚巢穷鸟归无所乞食游魂鬼亦枵残胔饥乌来啄啄荒庭呌雁去嘹嘹虺除余落皆安枕彗扫长空永絶妖畊徧草青时泽泽风行日入处迢迢天开神井膏常溢地过王师木不凋碛上收军同浩瀚山边卸甲并嶕峣矢无遗镞班师乐铙有新声载路遥旗外白翎惊鼓吹军中朱鹭叶笳箫专车槛载魑兼魅归骑鞍捎鵞与鹞絶幕轻赍还累累浃旬振旅尚麃麃畜量谷后分千足酒涌泉中酌万瓢栁塞马归青乍放天山弓挂雪初消
　　山陵方谒闻三捷露布遥传示百僚吉语恰逄宣祝版馨闻正値奠兰椒荡平朔漠扬
　　前烈昭告西藩复旧傜谦徳难名还覆载功成归羙献宗祧劳还有礼
　　恩斯遍庆泽无私赏更饶廿万帑金开内藏上公爵命走轻轺荣亲厚锡颁天锦
　　赐答温纶满御绡咨汝莫辞优宠异知卿能保令名劭功从采芑诗中叙画待凌烟阁上描儆戒无虞惟稷契修和有夏在颠夭止戈大武除三蘖伐罪余威振八辽伊里黠酋虽逺伏玉闗欵使巳来朝侧窥
　　云日顔先汗骇看鱼龙舌尽挢九陌香衢迷锦树三层阿阁眴防寮井蛙到海方知大螳臂当车敢再防定向条支求瓮卵伫从弱水贡文鳐七旬干羽同虞舜四表光华协帝尧志广职方编泽薮图成王会列僬侥虎贲带下龙泉脱神臂中玉靶弨诞告武成追版涿乆宣文徳象咸韶官箴并饬工无旷
　　圣训重宣民不佻在野白茅连茹拔中田维莠带根穮宾兴大典开榜耕耤三推
　　亲把铫龙窟云油随卤簿竹宫神火应燔燎孔门溯本先尊圣鲁颂懐音巳集鸮果见献囚归泮璧旋闻燕捷逾昆瑶八方环拱瞻辰极万古衡平正斗杓此日礼成齐拜舞
　　天顔有喜仰重霄
　　赋得山鸡舞镜【七言排律十二韵得山字】　　　刘　纶
　　山禽自是饶珍致舞入银华意更闲乍启雕笼惊的烁旋开宝匣讶璘斒空明仿佛寒潭上来往依稀夕照间顾影未须怜刷羽窥奁何计忆栖山风翻锦翼才飘袂日映花冠却整鬟赴节婆娑矜独立回身绰约喜防攀空花蹴处檐枝亚虚翠交时砌藓斑似拟投林齐戢戢可能对语便闗闗云廻雉尾还呈态月转螭头尚照顔如许揽辉依
　　凤阙定教接翅起鹓班山梁纵説栖迟好画槛宁辞饮啄悭
　　氷鉴倘容长耀采防翎虽倦岂知还
　　赋得山鸡舞镜【七言排律十二韵得山字】　　　于　振
　　明眸翠羽出荆山影入菱花借好顔似逐惊鸿来复去却疑翔燕往仍还娉婷廻雪诚多态绰约凌云本夙娴璧月正圆増皎洁锦衣乍展更斒斓光分汉殿如垂手照比秦庭欲拥鬟黄鸟隔林徒睍睆青禽拂树自緜蛮能言鹦鹉容为伴息翼鹪鹩未许攀倘为酬
　　恩聊顾印若缘报
　　徳愿啣环防躯敢侧鸳凰队陋质羞随鸾凤班不爱稻粱谋既拙止依枳棘分宁悭心懐故里思空切拟沐新容意亦闲
　　圣世露浓霑庶类来仪犹得觐
　　天闗
　　赋得山鸡舞镜【七言排律十二韵得山字】　　　汪士锽
　　焜煌文羽泽深山照映髙堂明镜间五色翠光揺碧槛防飞防翅出仙寰菱花开处霞章丽鸾架张来绣绂环溪上谁为图锦绮台前自爱好容顔扬翘赴节髙随下舒翼周规往复还日映盘龙依绛帻风廻舞凤妥青纶形分一水盈盈隔队忆层冈渺渺湾整暇原同鹓鹭序翶翔不共鹤鸥闲云移宫扇临丹地华绘天衣射紫闗振迅芳崖曽照耀葳蕤雕砌更斒斓空中藻并登塲艳象外文腾满目班物色总归
　　宸鉴逺九苞骞采愿追攀
　　赋得山鸡舞镜【七言排律十二韵得山字】　　　齐召南
　　虞罗逺致珍禽集覊客难窥舞态娴明镜巧悬光照灼丽容惊睹锦斑斓似临曲涧澄空翠却忘雕笼认故山文耀彩鸾欢并翥冷嫌独鹤兴偏悭凝眸顾步轩仍轾妬貌舒衿往复还莭应桑林呈合变工同榆曲度悠闲铜台晓日翔觚爵洛浦凌波响佩环啸侣命俦猜孰是分躯共景绘应艰闺人袨服休垂手座客华裾笑解顔共讶廻风生羽翮早传竒采动江闗形图月殿清虚界影入银河碧落间好趁宾鸿来
　　圣代髙攀仪凤出尘寰
　　赋得山鸡舞镜【七言排律十二韵得山字】　　　杭世骏
　　谁将翠羽出花闗朗对青铜意态闲宝匣旧含辉皎洁雕笼新照翅廻环锦衣未必输文绶金爪何劳罥玉环阆苑不栖春晏树苍苔犹印雨余斑乍窥宛转霓裳拂作对蹁跹紫燕翾翘尾影疑宫扇合举头光讶翠裘弯晴舒绣臆空中见风刷疎翎望里还啼处祗怜交颈好看塲谁惜折腰艰剧知意惬闗生动直爱身轻似转圜饮啄乆甘依麦陇飞翔何幸近蓬山已归朗曜初呈技岂假清溪始照顔
　　紫禁若容聆雅奏九苞随仗愿跻攀
　　赋得山鸡舞镜【七言排律十二韵得山字】　　　沈廷芳
　　文禽振羽出名山喜对菱花妙舞娴皓魄乍开光熠燿绮霞初映色斑斓标竒蓬集兼云绕动影风来复雨还火齐承冠分角睐锦帷张翼鬭花鬘姱姿长焕文明会逸态横生意象间五采彰施呈瑞质防翘璪耀启朱顔妍超灵鹊乘圆月捷异驯鸥傍碧湾漫忆林泉矜耿介自知毛羽最鲜殷鸾台渐近休廻步鹭序非遥欲就班得接清辉明炯炯讵偕凡鸟啭闗闗越裳翡翠应相并衮服山龙拟共攀见説
　　彤廷时饮啄更看仪凤徧瀛寰
　　赋得良玉比君子【七言排律十二韵得来字】　　万松龄
　　圣代欣逄人瑞出逺方仍贡物华来昆冈灵质千年蕴瀚海荣光万里开炯炯氷心偏皎洁熊熊虹气更昭回懐中璞已经雕琢席上珍方待鉴裁自信圭璋宜特达争传瑚琏是良材晶荧瑜采潜生暖的皪琼姿逈辟埃清庙声堪谐磬管斋房食可佐盐梅秦风比徳思君子陆圃储文属俊才忆钓周璜从渭水宁藏燕石在梧台帝廷琮璧朝羣后王会共球辑九垓地涌璇源通太液天滋琪树绕蓬莱锵鸣
　　凤阙冠裳集百道祥光护上台
　　赋得良玉比君子【七言排律十二韵得来字】　　朱　荃
　　羙质由来羞自衒荆山良璞为谁开湮埋讵屑同珉石剖琢何妨出草莱祗有纯儒堪比徳但须巧匠与呈材磨砻不遣留余纇拂拭从教絶防埃性禀坚贞凌水碧姿含温润胜琼瑰加功每得他山助待价时凭贾客猜将命登朝先束帛荐馨告庙并樽罍年深楮叶雕初就品重连城换未来藏处定应函黼匣赐时元合在金台如虹气蚤萦霄汉照夜光看烛上台自信持身同拱璧也知考器似抡才玉工若向
　　明廷献愿作南山万夀杯
　　赋得良玉比君子【七言排律十二韵得来字】　　张　汉
　　昆仑县圃积崔嵬抱璞人看出草莱比玉原知君子贵执圭喜觐
　　帝廷来精神共指山川见追琢还需匠石裁要使光辉常照耀能消瑕玷未嫌猜不贪有道归吾宝欲贾无端耻自媒信与琮璜征瑞应洁同氷雪净尘埃价髙本是丰年物品重旋登
　　圣世才赤检封泥供
　　玺印黄流煮鬯注蠵杯悳成温润兼能栗质许坚贞定不回青琐佩揺苍水动白虹影贯碧天开衡齐星象资璿饰乐止金声作磬材席上有珍尝待聘
　　赐环感荷遂趋陪
　　赋得薰风自南来【七言排律十二韵得来字】　　陈大受
　　昼景舒长仁宇广薰风披拂日边来
　　垂衣南面开清韵觧愠中天仰
　　睿裁但觉冲融弥大地最宜煦妪被羣材悠扬玉殿声初起荡漾氷帘影乍开倐度青苹看绮縠俄经緑蕙绕芳荄炉烟细细飘罗幙宫树隂阴飐緑苔共向离明资发育频申
　　巽命荷滋培铜乌漫转
　　龙墀静羽帱纷从凤扇廻指上丝桐归长养望中云汉共昭回讵闗箕伯能宣滞自是
　　重华为阜财暖气袭人期五日庥征应律协三台太和宇宙今亲见愿扇祥风徧九垓
　　赋得薰风自南来【七言排律十二韵得来字】　　赵大鲸
　　日月光华泰运开南讹应律协恢台正逄永昼瑶堦肃恰喜薰风
　　玉殿来爽气乍从朱网度防凉潜拂绮疏廻飞飞静觉铜乌转隠隐遥随莲漏催长养自能滋庶彚暄和应得逹芳荄清音向午传
　　丹籞嘉防凌空散緑槐花影入帘浮淑霭墨香萦几絶纎埃虞琴雅奏期从欲帝治时雍叶阜财暗起青苹敷偃草还呼澍雨殷轻雷离明煦妪飘三岛巽位流行被八垓五日圣时调玉烛
　　九重佳气绕蓬莱【防臣】窃幸依光近乐育均叨
　　圣泽培
　　赋得薰风自南来【七言排律十二韵得来字】　　张映辰
　　炎精应候方司令无限祥飚
　　紫禁开位列祝融居火宅星标鹑首自南来防传林杪纷披至细逐炉烟次第催着物如熏真煦妪时风曰圣好栽培鸣条共觉千家静从律应教五日回髙转金茎何缥缈虚飘玉砌尚低徊遥从天上分清籁吹落人寰絶防埃最喜云生当户牖有时雨过长莓苔歌赓帝世征交泰化洽虞乐阜财铃索宵悬闻阆苑觚棱晓起拂铜台由来澹荡
　　恩如许未必吹嘘弃不才侍从窃叨长自愧敢言流韵继邹枚








　　皇清文頴巻九十五
　　钦定四库全书
　　皇清文頴巻九十六
　　诗
　　七言排律
　　乾隆三年
　　圣主躬耕耤田恭纪【有序】　　　　　　陈大受
　　钦惟我
　　皇上干德体元泰符凝命备中和而建极合参赞以成能出十轩九舜之间攸隆郅治驾两汉三唐而上丕着鸿规府修事和大帡幪于有截仁育义正同覆载以无私湛露洒
　　丹霄屡下蠲租之
　　诏薰风披
　　紫闼频赓解愠之章举钜典于上辛祈屡丰于嘉谷茅檐庆洽蔀屋春温尤
　　念王政不外于养民而民功莫先于教稼乘天因地务开衣食之源东作西成冀睹盈宁之盛时维二月
　　躬率三农
　　玉轪遥临陟青坛而展采土膏初起秉黛耜以
　　亲耕盖自我
　　圣祖仁皇帝知民为邦本凡耕夫织女之胼胝作息合
　　十二月而总系于
　　宸衷曁我
　　世宗宪皇帝以食为民天尤贵粟重农而辅相裁成歴十三年罔或愆于穑事驻龙旂于一墢家法犹传辟绣壤以加推前徽克绍荐馨
　　清庙既以承
　　先者奉
　　先布令春郊即以敬事者述事被天膏之优渥好雨知时卜年谷之丰登如云徧野欢腾陇亩咸称我
　　后之仁喜溢簪裾共仰吾
　　君之孝谨拜手稽首而献诗曰
　　天心仁爱在斯民
　　圣主躬耕举上春千亩加推敦本计三农望岁庆元辰祥开曙色龙旂卷瑞霭云光
　　凤辇巡候晓鹓班知有喜前驱羽骑净无尘和风习习生轻幰协气融融满画轮常伯追陪依豹尾庶寮蠲洁萃鱼鳞空中桂燎氤氲合坛上瑶笾次第陈
　　芝盖俨临歆肇祀兰塲广辟荐明禋乐鸣太簇仙音朗酌进匏樽玉醴醇绣壤膏腴环翠幕
　　珠宫穜稑灿竒珍柳边葱犗金为络花底丝鞭防作纫民力知勤歌
　　帝力
　　圣人作则劝农人崇台咸仰
　　天容肃
　　御耦羣瞻地脉匀礼及公卿今更备亩终黎庶制仍遵津茎防雨乘时发待泽良苗入望新咏起甫田闻雅什感深
　　湛露徧朝绅农祥光映青旂转春扈阳回绿野均共识文心诚翼翼争防禹甸正畇畇牧人梦叶多鱼吉太史书占大有频粟荐
　　神仓昭
　　圣孝恩深
　　御廪颂
　　皇仁先知稼穑前谟远祗念耕桑
　　帝德纯自以太和还宇宙惟将率育答
　　苍旻权衡国计恒教足酝酿舆情悉尚淳朋酒跻堂欣介寿康年报蜡喜龡豳幸随缥轭观隆礼愿捧葵心向紫宸
　　圣主躬耕耤田恭纪　　　　　　　　梁文山熙朝继述美重光浩荡
　　恩波被八荒
　　圣德巳知同覆载
　　宸衷尤自重耕桑
　　九重无逸巡千亩一墢惟勤率万方考古田功兴后稷劝农岁序顺勾芒烟郊雨浥芳尘静野甸风清湛露滂台畔公卿为主伯坛边父老待
　　君王俄传凤阙华钟发共仰
　　龙舆翠盖张夹道骅骝争蹴踏属车鹓鹭尽廻翔浓隂夜覆春城重密雾朝笼
　　御路长北极近瞻佳气满东防遥指彩云飏种分穜稑宫中献色丽旌旂陇上扬祈谷告防通陟降捧璋致敬肃趋跄精诚直达牺尊外率作旋来翠幕旁京兆授鞭呈缥轭司农布种执青箱花迎
　　仙仗明于锦鸟和农歌巧若簧金耦频移耕泽泽绀辕微动佩锵锵为祈九土函斯活爰效三推礼更详在昔吹豳陈穑事于今举趾望农祥劳先兆姓勤芟柞瑞应昌时若雨旸但愿黍稌歌大有更思蠲洁荐烝尝爱民重祀兼仁孝法古遵先凛宪章此日荣光依
　　黼座一时喜气溢穹苍泥涂尚觉沾衣履乐利行看遍井疆大有频书盈百室屡丰载咏庆千仓恭逢钜典欣无似可许巴音志不忘
　　睿虑方殷俾率育飏言更欲诵几康
　　圣主躬耕耤田诗【有序】　　　　　　　陈兆仑
　　乾隆三年仲春之月
　　皇帝躬耤千亩礼也维时甘澍初降晨飚飔然至诚感
　　通信有征矣羽衞既陈
　　圣驾将发乃少开霁云光溶溶若有待者
　　天子于是歴广塲抚御耦王公卿大夫以次从事礼成上还宫雨复降春旂露重而陛楯不濡紫陌尘清而炉烟自霭氛缊肃爽神人以和畿辅内外六乡六遂之氓咸以为有秋之兆云夫欲绥万邦而屡丰年必先贵五谷而贱珠玉我
　　皇上防恭寅畏无时不然即事征
　　心具见全体以承天时至敬也以奉祭祀至孝也以劝农功至勤也以达庶政至顺也凡在礼畊义种之中敢忘云行雨施之泽【臣】用是踊跃欢忭拜手稽首而献诗曰
　　时清九陌韶光好泽润千塍宝穑开
　　天赐有年绥万国
　　圣勤无逸肇三推披图宣室宵钟动列仗
　　端门曙色催豹尾防褷随
　　凤辇虎贲蹀躞走龙媒蒙蒙香雾炉烟合冉冉流云扇影廻净扫瑶坛增肃穆森瞻华荜逈崔嵬霏微雨解偕神降宛转风知应律来黛耜色分堤上柳绀辕声殷泽中雷周遭綉野延
　　宸赏取次灵苗荷
　　帝培秧马似飞排远阵土膏如酿发新醅南东亩合区先后五九班应递往回匝地欢呼环父老迎眸生意露根荄十千自是联维耦頴栗方将胜有邰行漏渐移亭午影前旌还驻望春台逡巡
　　仙跸传归骑詄荡
　　天阊絶防埃绕禁平林呈晻暧承
　　恩细路长莓苔巳知优渥周三辅湏识生成徧九垓被陇何时无霡霂依山是处有台莱万年疆畎今咸理百族情田此悉该
　　玉食犹然
　　躬率作【小臣】尸素愧非才
　　圣主躬耕耤田恭纪　　　　　　　　汪士锽迎和举趾重民天
　　诏命阳官备礼防已庆上辛
　　崇大祀旋诹吉亥
　　履王田青坛岳立封人掌翠幄云张甸帅传农正恪恭千亩始
　　法宫斋祓百僚先层城琼钑来阊阖夹道霓旌过井防銮辂安驱齐度陇
　　龙旂骖乘远临阡佩谐苍玉崇基上壤润芳塍广阼前苇籥竞吹喧秉辔秧歌齐和簇鸣鞭奉宸葱犗麾肱赴导
　　驾洪縻在手牵犁御协风杨柳外耜霑时雨杏花边方欢霡霂膏弥渥不怯泥涂步易邅播殖早湏农器撰垂裳乍睹
　　帝衣褰
　　三推更进光前典
　　一墢重加迈往编济济循行排鴈鹜跄跄按序集貂蝉绀辕缥轭开畦远白叟黄童举袂连翠笠从公风古朴绿蓑终事业精专烝民率育
　　天顔喜保介来咨
　　德意宣劳酒庆行歌击壤衢尊
　　恩逮摩肩鲸钟雷动钩陈转豹尾星环
　　法驾旋东作
　　圣情期彧彧西成
　　睿想切干干因储
　　御廪神仓积即防崇墉比栉延嘉栗居歆充宝器飶香禋祀实文笾
　　宸居端念豳风咏
　　黼座时陈无逸篇春豫
　　皇轩躬劝稼都人忭舞颂康年
　　圣主躬耕耤田恭纪　　　　　　　　王锡璋二月融和物候新耕耘肇举及良辰艰难稼穑关黎庶宵旰勤劳厪
　　圣人甫睹
　　经筵开殿陛旋瞻
　　耕耤出城闉花迎
　　銮辂红初绽柳拂旌旂绿乍匀麦陇新苗平织浪芳堤浅草细铺茵三推广辟千年业一墢祥占九野春甘雨连村神有贶暖风被物路无尘余粮定见先登圃上瑞由来庆满囷敬奉明粢崇报本恭承
　　嘉德自宁民
　　宸衷昭格时方泰
　　帝力敷宣俗倍淳湛露普天沾渥泽韶阳遍地沐皇仁舆情此日咸欢畅紫陌年年望
　　幸频
　　乾隆三年
　　圣主临雍礼成恭纪　　　　　　　　汪士锽御宇绥猷抚万方风行首善
　　莅宫墙
　　经筵早探文书府璧水新隆礼乐塲甫歴疆原
　　躬耒耜更期弦诵集胶庠稽仪卜吉
　　咨宗伯奠币鸣球
　　诏太常露湛桐花迎
　　仗发春深芹叶荐筵芳
　　鸾旂映翠临东序
　　云防摇青出建章门辟櫺星金碧焕庭陈石鼓鼎彜光天书璀璨题银榜殿瓦琉璃照画廊俎豆明馨
　　诚意格笙歌备奏
　　德容彰三阶登降瞻
　　龙衮两翼簪绅俨鴈行黛栢连云祥霭护金支载道惠风扬莘莘国子随
　　仙跸济济儒林侍讲堂綷防巾裾循律度葳蕤劔佩谨趋跄云屯鳞萃班初定星共辰居
　　幄正张
　　御几平移丹地近琅函旋展绿绨装微文阐发霞敷采大义昭宣斗耀芒研讨千秋传玉检谭论六艺啓珠囊谆谆
　　帝训敷言远赫赫
　　皇谟施教详性道渊源符往哲勲猷格被驾前王瞽宗惇祀幽光表
　　侧席旁求俊彦翔庶彚甄陶归典则姱修调爕协柔刚圜桥观听槐街合夹道欢呼羽葆飏多士依依鱼在藻羣英翽翽凤鸣冈欣逢
　　盛典鍧钟鼓文物昭回
　　泰运昌
　　圣主临雍礼成恭纪　　　　　　　　观　保景运维新灿八埏尊
　　师旷典辟雍传峩峩松桷丹墙近片片琉璃翼瓦连燕贺雕檐笼淑气翚飞峻宇耸晴烟
　　重临
　　圣阙从
　　丹阙才
　　御经筵又
　　讲筵
　　紫诏从容颁凤彩
　　素王统緖接蝉联右文直辟诗书囿论道重开礼义田掌舍肃仪清甸路春官秩礼奏鸿篇三霄滴漏闻银箭九陛腾声拂玉鞭蓬岛彩移
　　仙仗近公卿衣防露华妍菁莪共率三千士缝掖咸瞻尺五天钧乐六茎陈管磬钟镛两序扣筳篿文章光被唐虞际位育功归性教先薄海诵弦风永播诸生鼓箧业逾专炉烟馥郁芸香细
　　睿藻辉煌墨彩鲜
　　圣学巍峩尊泰岱
　　湛恩深厚沐渊源作人巳自明经术祝鲠犹兼重养年有赫威仪真穆穆无疆寿考更绵绵丰京岂独歌灵沼彤史于今喜并传
　　乾隆四年
　　圣驾南苑大阅恭纪　　　　　　　　梁诗正奉德
　　圣朝文化洽止戈
　　帝世武功修觐扬不忘钦
　　前烈继述常思缵令猷
　　凤綍晓颁传大阅
　　銮舆夙驾戾崇邱霞烘鳷鹊初阳丽塞拱蠮螉远翠浮宝仗日边排簇簇珠旟风外飏悠悠雪消南苑摇金辔尘净西山映画斿承
　　防前期威令肃犒师行在
　　圣恩优饱腾士马先欢舞罗列车徒备噢咻方召莅师综禁旅熊罴分队耀兜鍪九旗烂熳云屯谷三校森严气食牛
　　天子戎衣亲歴阵虎臣弁服自持筹鼓行旋见龙蛇动甲擐齐将弓矢抽围合风云弥九地鸣霹雳中三侯连营哮山疑震飞礟匉訇火迅流碁布六军新壁垒鲸奔千骑敌貔貅中权岳畤牢难撼后劲飚驰疾不留七变星门犹摝铎五成牙帐再传枹指挥在在符机畧进止人人协将谋缇彀申驱神独王佽飞贾勇力常遒喜看揷羽兵容饬忽听鸣铙纛影收营卫散时烟鸟下干戈櫜后囿麟游
　　一人有喜祥和致四伐无愆
　　赏赉稠牵去骅骝皆上驷载来金帛满文辀﨣桓遍德戎行乐侍从陈诗
　　主眷酧谟烈自今长焕烁声灵从此永怀柔勾陈啓处三阶泰歌颂升平荷
　　帝庥
　　圣驾南苑大阅恭纪　　　　　　　　周学健乾坤清丽
　　圣图长日月光华
　　帝道昌干羽两阶文德布车书一统武威扬巳櫜弓矢陈时夏犹选车徒率典章红线牵丝将测晷绿畴纳稼旣盈仓仲冬雅际三农隙大阅从知七校良
　　诏发元戎屯细柳
　　躬擐甲胄出长杨前期司马申兰表是日飞龙控锦缰彻夜鸾声腾斗极向明劒气聚星芒霓旌欲傍螭头转御仗遥瞻雉尾翔诗咏东都寻甫草
　　驾临南苑驻旂常云生华盖羣峯紫地入平原万马黄内府旧藏朱组甲中林新试绿沉枪虎贲森立期门侧麟趾欣承
　　辇道旁乍听严威传鼓角旋观列骑动钩锡犀函竞骋吴江练绣毂齐停朔岭霜左啓雕弓开后劲右和银韔绕中央频宣玉镯驰驱正载击琼钲步伐详鱼鸟献形通豹畧鹳鹅附翼舞千行瑚未拟连钱速珠辔初回杂宝装爰缴髙矰翔月兔更纡急箭下星狼轻飚不扰朱旂静旭景刚浮
　　翠幄张河岳百神俱震叠风雷一夕共低昻熊罴欢溢殊恩洽鸾鹊书成
　　睿藻彰字嫓典谟罗笔阵音谐雅颂擅词塲勲华事业声明盛周孔情思翰墨香在昔会同歌有绎于今申锡正无疆赤騧北向归灵囿丹凤西来集
　　尚方辑瑞乘时朝
　　黼扆挥弦协律坐明堂自凝玛瑙重霄露永绘龙山五色裳从此金泥呈委宛岂惟石鼓纪岐阳
　　圣驾南苑大阅恭纪　　　　　　　　鄂容安宅中驭外谋湏豫纬武经文国有常大阅礼行搜狩后仲冬占协日时良
　　紫宸朝啓
　　銮舆驾赤甸平临翠葆扬九伐素颁司马法六师齐会羽林郎营穿细柳申军政阵展长蛇试广塲四塞山河过洛邑九天钟鼓迈岐阳鹳鹅作队连三驷龙虎为符出两厢百万貔貅明早旭十千组练压清霜旌幢尽挟风云气刁斗全依日月光
　　天子有严亲韎韐大官无事裹糇粮黄旂至止班声肃赤羽擎来远势张
　　特啓和门趋大帅独当驰道引亲王五花并骤金騠駃八纛俱从绣裲裆
　　宣令直教山岳动腾呼眞拟海波长纵横遥亘飞虹影会合同瞻戴斗匡风后握竒传上古轩辕振武仰吾皇神臯形胜推南苑劲旅精严萃朔方薄海共应师纪律遥天本自扫欃枪威行以德几常敕安不忘危道永昌忠信在躬为甲胄农桑遍野是金汤叨随
　　仙仗瞻雄武得傍行麾愧赞襄自是龙城停草檄偏宜豹尾控丝缰
　　国恩莫报惟簪笔世业难忘学挽强长喜九边钲鼓静日陈干羽庆
　　垂裳
　　圣驾南苑大阅恭纪　　　　　　　　于　振圣主膺图宪百王时巡郊甸法陶唐訏谟久已昭文德睿畧还应继
　　耿光律转金门鸿北向阳回黍谷鸟南翔
　　龙旌缥缈来平乐
　　銮辂雍容出建章霜意乍酣清辇路雪花微缀兆农祥云依
　　御铠千官列日丽
　　天弧万幕张笳鼓竞时鹅鹳合戈矛森处虎貔扬五兵用举搜苗礼九伐爰甄器甲良殷地雷声咸震叠嘶风骏足尽腾骧唐弓引满舒猿臂垂矢争抽饮石梁貍首驺虞原有节输攻墨守总无方鸣鸢不载香尘细紫燕徐回锦陌长共识
　　宸游宣纪律犹闻
　　天语勅几康周官悬象颁朝典月令祈年谨葢藏酆水鳬鹥思往牒涂山圭璧踵前芳礼闱书圃
　　皇心豫芝检银泥
　　帝业彰尧栋松生征在宥舜廷弦抚庆垂裳青圻便欲蕃麟趾丹穴行看集凤凰稔岁并占延喜玉太平常卧绿沉枪【小臣】簪笔趋
　　仙禁拜手惟赓泰运昌
　　圣主南苑大阅恭纪　　　　　　　　曹秀先喜睹修文乐太平仍传讲武近
　　神京中冬大阅稽周礼吉日时巡练府兵太史正书三白现
　　圣人亲驾六龙行轩辕台上垂衣拱虞舜阶前舞羽呈初试唐弓名九合新抽夏箭号三成龙媒驯习腾天驷豹仗飞扬拂柳营三万公徒环帐殿六千君子重干城摐金伐鼓仪容肃逐队分镳纪律明如见孙吴嫺阵势即同颇牧立勲名铁衣晃处凝寒雪宝劔开时掣海鲸衞霍少年才不忝幽燕老将气尤横桓桓巳遂瞻云愿济济争闻动地声北向皆山呼万岁髙悬惟斗接长庚传宣中使
　　徽纶下广挹三危玉露盈云上于天开宴乐地中有水象师贞投醪挟纩今犹古按辔登坛静不惊
　　神武风髙来外域
　　天顔日照共新晴从来军政关为国不待
　　王师更有征搜乘简徒懐往训觐光扬烈见
　　皇情
　　宸衷无逸超千载
　　睿藻如春布八纮还许和吟偕侍从早传
　　温语及公卿长杨羽猎卑前汉貍首驺虞协雅笙岁纪恰轮葭管出游歌试听凤凰鸣
　　囬銮南苑欢声洽愿上豳风
　　万寿觥
　　圣驾南苑大阅恭纪　　　　　　　　董邦达圣主乘时简六师
　　翠华南苑驻行麾平林雪霁千旂绕广甸风清万骑驰霭霭朝光浮防仗熊熊晴旭丽金支代当全盛烽烟息候是元冬阅狩宜颇牧近归天策将貔貅雄列羽林儿声传鼓角军都静令肃风雷政不私七萃连营排雁翼八门分陈合鱼丽大侯旣树形成豹列队横开勇若罴亲挽雕弓昭
　　睿武羣瞻玉帐凛
　　皇仪暖回纩挟春疑早寒解冰纒景欲移校罢欢声腾虎旅轸旋佳气满鸾旂已安磐石
　　天维眷犹
　　念苞桑
　　帝曰咨旧典无忘追
　　列祖先期有事展崇祠禽荒戒豫抒
　　宸藻猎卜征贤动
　　主知忆昨六龙
　　临太学于今四海诵
　　文思昌时喜覩麟游薮瑞应从看凤在岐礼示三驱埀法则舞隆七德播声诗车攻底用夸周鼓铙吹眞堪陋汉词雅化久敷环渤澥武功不试静边陲【小臣】载笔慙韬畧献赋逡巡拜
　　玉墀
　　圣驾南苑大阅恭纪　　　　　　　　周长发太平远畧仰承干讲武南畿
　　凤诏传霁雪乍融辉豹尾晓暾初起映龙旃星旄珠防开千嶂画防雕弓出
　　九天校猎长杨超汉武选徒甫草迈周宣时当农隙登稌黍礼备冬烝实豆笾羣吏执鼙先戒众虞人立表早莱田建旂列镯车徒肃进鼓鸣铙壁垒坚衞简羽林森十二人雄虎旅萃三千霜花淬劒仍分舞杨叶弯弧定可穿霞缬光生红韎韐风骔势骤铁连钱五兵七校皆依旐八阵三单尽拂鞭鱼复军容规坐作豹韬师律象方员正竒悉欲遵成法
　　神武眞能统大权风防铜钲声自振霜清银铠色逾鲜和门左右旌犹树
　　宝幄周环斾复悬万骑踏云腾騕褭六军迎日耀戈鋋未妨轶兽仍开网还见珍禽即应赤雁白麟游瑞圃黄羊元鹿满甘泉
　　熙朝颇牧韬弓矢
　　圣世夔龙叶管弦天保采薇安内外鸿图巩固万斯年
　　圣驾南苑大阅恭纪　　　　　　　　周玉章翠华夙驾载旌旃讲武南畿甲仗鲜十二羽林银作铠六千君子锦为韀
　　躬擐韎韐辉金碧乐奏铙笳异管弦司马恪居陪位列亲王礼率总戎先扈随鹓鹭环
　　黄幄号令貔貅指
　　玉鞭攒防和门光烁烁振鼙中垒响鼘鼘彩斿髙展摩天影火器争开卷地烟成列雕弓弯满月突围铁骑控连钱一声雷动山疑撼万防星流札尽穿荼火分军齐步伐龙蛇结阵变方圆韬钤莫测
　　宸衷密坐作胥从古法传更喜
　　禁庭多颇牧由来宿将盛幽燕典隆狝狩方差马技试畋又献豜七德何烦观舞缀三驱原不为游田常修组练昭
　　神武永靖欃枪乐干年习战昆明逾汉帝选徒甫草迈周宣止戈自尔威中外遵道于今仰荡平盛事敷陈惭珥笔愿赓天保九如篇
　　圣驾东巡
　　盛京恭谒
　　祖陵大礼庆成诗　　　　　　　　　朱佩莲当阳
　　圣主运乘干祀典宏开孝格天
　　殿上衮衣垂日月寰中绣壤奠山川重光谟烈文承武一德明良
　　圣得贤布政九霄当宁日合欢万国上
　　陵年仰承大统羮墙见俯御雄图带砺全复覩唐虞州十二聿遵周孔礼三千肇基迹自
　　留都始
　　大孝躬劳庶物先抚有万方民物富来同九牧贡输骈春晖报德临朝后仁粒思文受命前共戴
　　慈宫尊养至式瞻
　　列祖祀禋防昌时特举巡方典戚里欣承大飨筵周武杜中曾献勺汉髙渭北亦陈瑄上监往代参经纬独盛熙朝不袭沿耕耤南郊供簠簋蚕缫东苑理纮綖官脩内外昭诚敬日练刚柔告吉蠲奉物参时将玉食敷天裒对走花駽羣僚从祀黄流瓒
　　圣母先迎紫罽軿原庙衣冠游旧里寝门饮膳问中涓享岐有事偕勤止陟巘无劳念愼旃黙契璇宫开月扇喜临华渚度花砖黄麾渐引祥光启彩仗齐排瑞霭连灏气远围秋澹沱冰轮逈映月婵娟疎桐呌露斜行雁髙柳嘶风两岸蝉光霁上开新气象霏微四敛忽吹扇三霄澄景悬东壁万里晴晖发北燕清晓衢歌传白屋斜曛野笛挂乌犍欣瞻圻甸禾栖亩远卜要荒黍被阡驿路不妨耕陇业沙隄别取牧塲塡腾骧出口飘云防迤逦延边望海堧红杏城髙分石碣黄花塞险扼喉咽卿云似盖文稠叠王气如龙势蜿蜒南部侦逻先抃舞北蕃候望尽喧阗万年
　　天子欣临境中国仁人喜莅边汜扫中涂成坦坦导游王路履平平往来瓯脱遥呵护瞻仰韦韝正婉婵芝盖纡徐丹嶂合虹旗缥缈白云穿悬崖遥指飞猿挂絶壁争看技防缘行近芳林鸾护尾立当青草鹭擎拳因乘秋气行时令爰往东都奋大畋田豕垂文原利执天狼观象尚张弮鸣笳边将雄擒虎负弩蕃儿媚献豜沇沇溶溶犇大兕儦儦俟俟窜封猯合围鹿塞芟蒿蔚周落麞山柞杞楩望里合兰河防潒环中蒲类海萋芊神姿自控三花鬛远畧徐摇七宝鞭照夜白翔寻影迅海东青耸入云旋秋原莎靡骄媒雉大漠风扬纵爪鸢乍格游骐收羂结转钩飞豹入拘挛曰驱有令从开网命中方呼倒应叠获豵豝惊纵送盈庖脯腊贮肥鱻防膢何止娴车马
　　园寝从敎执豆笾蓊薆枌榆森里社巍峩廊庙素题枅球图玉府先瞻切劒舄
　　桥山乍目擩帝子梧髙风往复大夫松老浪洄漩金波鳬鹤阴翔集银海龟鱼暗濯湔駊騀冈陵台座埓葱茏林麓鼎趺联尧茔窀穸封如斧殷武宗祊角有梴梐枑中铺张礼馆旌辕外建衞斋员莲花漏彻晨波涌萧叶香升晓火燀
　　圣德钦瞻龙绣衮
　　母仪肃整凤文钿太官上食承蒿柱大乐宣音绕蕙櫋清液一浮郁鬯红霞几朶透炉烟有孚盥荐昭颙若如在精诚见僾焉风马飞扬来晻濭云旂摇曵下褊褼居歆玉宇含丹渥具酌金尊漾碧涟德是馨香非黍稷道能肥腯到牲牷呈祥秘殿瑶芝秀应瑞长楸玉露鲜开创规模劳想像缵承怀抱屡沉研百年礼乐方兴矣一统河山岂偶然今日巡游俄朶址当初祥发闼门渊帝生东震原居位天作髙山最上巓自辟鸿防成宇宙向疑窟宅住神僊姜嫄毓秀推人极亶父开基肇地偏海甸郁盘崇体势辽濵奥衍远连延四围广漠疆寛拓三派澄江水曲踡与宅乐郊蕃薮泽建邦膏壤导防佃驾龙春日賔旸谷跃马秋风战阪泉木拔道通开草昧蹶生质讼化防颛威张楛矢山林啓防秉彤弓讨伐专缔造雨风经栉沐艰难手足瘁胝胼小怀大畏仁风布迩惧遐惊武烈镌上国旧推东海表王畿嗣涉大河迁绸缪家室从沮漆和会阴阳卜涧瀍矩地向方仁气正规天分野尾星躔增城詄荡飞楼橹作庙崇闳架杙椽河鼓双旗分羽翼阴符八阵总包纒
　　圣神定鼎资先识
　　文武持筹具妙诠海截东藩三箭定山连西域大旗搴神臯坱圠占昌世肇域鸿厐握治权爰拯生灵登袵席尽收品彚入陶甄贻孙翼子天无极报德崇功嵗必耑刚拜几筵前烈笃伫瞻宫阙旧章悬虎臣矫矫重呼跸髦士峩峩共佩瓀侍奉
　　金舆擕斗柄和调玉烛靖风祅弸彋吹幄声徐转婀娜扬旂态有翩城指鹅浑频彳亍江遵鸭绿几佪儃漫山文玉抽竒木弥水华苹透瑞莲芦絮烟霞朱雁集菭衣云锦白麟眠芬菲如适羣香国璀璨疑游万玉田入境偕来瞻
　　帝座
　　升朝俨若抚天璇齐云三殿星垣灿夹曜端门凤翼骞大展珙球王会礼髙悬坟典
　　帝京篇葵倾巳遍东西峡蛾伏无分大小开鹤野仙臣瞻朶殿龙沙遗老拜乌氊金罍颁下疑琼液玉馔分来厌麦饘大酺庆成
　　丹诏下鸿恩喜沛紫泥传侍僚宣力俱增级秋赋经巡槪赐捐被德臣隣膺祉福渐仁士庶念桮棬承平自极文明盛保治毋忘武衞宣讲旅凌河看整暇陈师渤海戒轻儇礚天髙树灵鼍鼓拂汉遥扬彩凤旜鹅鹳合离成队伍墨荼竒正入弢键观来似海军容壮撼去如山阵势坚耀雪鲜明擐铠甲捎星浩汗拥戈鋋悬知奋武鹰鹯逐一自扬威虎豹防散卽飚风弥坰野巻为收电净郊防花江襟带鲛人集绣岭屏藩雁戸编灵药采来葠五叶丰貂罗取珥双鬈村村家碓长腰米处处人穿缩颈鳊浪跋牛鱼红泼刺草游蛇马碧蜷风强壮士弯铜弩俗朴齐民衣木棉地美絶蚊还絶蝎年丰无蜚又无蝝金汤永固东京乐鼓舞欢留
　　大驾还来日沛宫髙帐饮归时
　　辇路绕攀牵苍生爱戴
　　宸游豫紫陌方长
　　睿赏便一路承欢回玉勒有时迎笑傍珠韀鸡翘夹道歌连臂豹尾交衢望叠肩饶乐边飞盖弭婆娑州外綉帷褰含情岚翠浓堪滴薄醉林光秀可怜城上遍围蓉锦幄道旁齐放菊金钱百昌接
　　辂争呈媚万彚迎
　　銮竞斗妍榆塞霜花轻防袖荆关红叶薄飞笺黄童鹤跃云成望白叟豨呼雪满顚多效壶浆呈野簌或擕筐筥献香荃还
　　朝飏拜沾尧酒奏治薰时入舜弦远近人风欣过化往还农隙莫期愆
　　象舆乍驻三灵协
　　雉扇重开五曜圆颂上赤蛟绥奕奕曲成朱鹭鼓鼘鼘河清海晏追三古华祝嵩呼遍八埏载笔【小臣】歌万寿
　　圣人仁孝永绵绵














　　皇清文頴巻九十六
　　钦定四库全书
　　皇清文頴巻九十七
　　诗
　　五言絶句
　　秋月　　　　　　　　　恒温亲王允祺
　　秋月漾清辉溶溶映薄帏堦前闻蟋蟀冷露满裳衣
　　白云寺　　　　　　　　恒温亲王允祺
　　山髙每出云有寺在山上谁向寺中游白云自来往
　　西照寺　　　　　　　　恒温亲王允祺
　　流水自淙淙山深防古松斜阳回照处古刹一声钟
　　咏桂应教　　　　　　　　怡亲王晓
　　桂树生南国移根傍画栏芳香披拂处疑向月中看
　　憇田家　　　　　　　　　愼郡王允禧
　　田家鸡黍情坐爱牛羊返柴门风动声残阳四山满
　　山居　　　　　　　　　　鎭国公德普
　　云抱万重山桥横半溪水红树接茅檐掩映斜阳里
　　乔木　　　　　　　　辅国将军博尔都
　　乔木缘溪水踈篱隔草庵门前停画舫风景似江南
　　清池　　　　　　　　辅国将军博尔都
　　清池映皎月沉沉素波静游鱼亦悠然况兼竹栢影
　　夜坐　　　　　　　　辅国将军博尔都
　　抱琴花下坐对月竟忘机曲终万籁寂花影上人衣
　　题王石谷画　　　　　辅国将军博尔都
　　湿云遮远山急水喧横石有客卧草堂闭门读周易
　　山荘四时应
　　制诗四首　　　　　　　　　　　　徐元梦回跸无多日山荘春已深依依芳草色似望翠华临翠华一临幸触处得清凉雨过千山碧风廻百草香风雨欣时若端居倐复秋
　　圣心闲适处麋鹿总优游
　　霁色遍遥凝寒又逼冬
　　九重心目近不忘后雕松
　　北征大捷铙歌八首　　　　　　狄　亿
　　开天文武绩首出是轩皇弧矢兼书契垂为万载光海波流太液滇水注昆池只剩燕然石
　　君王更勒碑
　　朔漠寒难释欣铺绿草茵讵因吹律转
　　皇世本如春
　　江河流两戒直北少源泉指顾飞甘醴坤舆亦转旋屡颁天廐马频赐御厨餐
　　宸渥何由报惟将宝劔看
　　刁斗三更夜征笳万障秋
　　圣人亲按垒雪防紫貂裘
　　负固荒沙外﨑岖万里程雕戈霄汉落始信是天兵南望回杓斗春风度玉门
　　至尊停辇处时有瑞云屯
　　七言絶句
　　白牡丹　　　　　　　　理密亲王允礽
　　鹿紫鹅黄自昔传天然本色倍鲜妍琼为楼阁层层现玉作盘盂朶朶圆
　　绿牡丹　　　　　　　　理密亲王允礽
　　雕锼苍玉起楼台红紫丛中巧样裁碧叶承花花似叶绿图还有凤衔来
　　赐荔枝五株恭纪　　　　　　理密亲王允礽丛生丹实缀琼枝鹤顶殷红逈异姿移植不教违物性清芬如在海南时
　　红叶　　　　　　　　　理密亲王允礽
　　数株槲叶间丹枫一抹秋山入画中纵使霜风能防染也教都傍日边红
　　夜坐　　　　　　　　　恒温亲王允祺
　　风撼帘衣月照床人声静处漏声长此间趺坐清如水一巻楞严一篆香
　　中和节　　　　　　　　恒温亲王允祺
　　三分春色二分初又见阶蓂一叶舒闻道中和推令节唐人曾进劝农书
　　西爽阁晚眺　　　　　　恒温亲王允祺
　　因登小阁对斜曛匝地春光远近分更喜西山供眺望数峯如画复如云
　　有怀　　　　　　　　　恒温亲王允祺
　　雨过苔深絶防尘鸟啣桑黮过西隣麦黄秧绿柴门静独立斜阳忆故人
　　日观峯　　　　　　　　恒温亲王允祺
　　巍峯突兀接云霄二月春融雪未消夜半鸡鸣红日出海门千尺涌金潮
　　防
　　恩赐联句心作良田百世耕恭赋
　　淳度亲王允祐
　　灵台方寸卽良田家法新从
　　圣主传贻向本支千百世耕耘岁岁是丰年
　　山翁奉和
　　兄雍亲王　　　　　　　　　怡贤亲王允祥山翁家在白云中鹤发萧疎坐晚风门径扫时幽藓碧杖藜扶处落花红
　　渔翁奉和
　　兄雍亲王　　　　　　　　　怡贤亲王允祥渔翁常占蓼花湾俯仰心同白鹭闲放艇有溪皆入画得鱼无日不开顔
　　奉怀
　　兄雍亲王随
　　驾热河避暑四首　　　　　　怡贤亲王允祥清暑山荘近塞垣年年扈跸羡承
　　恩林亭水殿云霞里日侍
　　天顔笑语温
　　沙隄雨过净无埃深柳阴中辇路开风动葛衣香满袖行宫侵晓问安回
　　墨池香雾涌波涛落纸云烟格总髙
　　指授亲承应更进彤轩长昼侍挥毫
　　磬峯髙耸片云留万木萧森白露秋屈指
　　回銮期已近趋陪欣喜话前游
　　泛舟呈
　　兄雍亲王二首　　　　　　　怡贤亲王允祥曲屿平桥掩映重兰舟荡漾意从容花香午送和风暖草色朝含瑞露浓
　　轻舟容与碧溪浔防灔清波几许深尘念到来消已尽始知山水有清音
　　月夜　　　　　　　　　怡贤亲王允祥
　　虚廊晏坐夜沉沉偶得新诗喜独吟万籁无声风不动一轮明月印波心
　　西郊　　　　　　　　　怡贤亲王允祥
　　夹道千行御柳斜青青芳草衬晴沙春风十里西郊路开遍墙头处处花
　　圆明园防集呈
　　兄雍亲王四首　　　　　　　怡贤亲王允祥绿水名园倚綘霄欢联华蕚应嘉招跻攀不尽登临兴阆苑蓬壶路未遥
　　西山泉水入池新池上松篁翠色匀瑶岛静涵千顷绿琼林长防一园春
　　芝榜髙题
　　御墨鲜阳春烟景浩无边圆通妙谛谁能会一片光明照大千
　　路入仙源逈不同披襟面面受和风向荣花木欣欣意同在
　　尧天长养中
　　题画六首　　　　　　　怡贤亲王允祥
　　参差远势望难分笔底烟岚逈不羣千涧泉声千涧雨万重山色万重云
　　赤栏桥外柳千树桃花一草庵正是春光三月里依稀风景似江南
　　片月啣山出远天笛声悠飏晚风前白鸥浩荡春波濶安稳轻舟浅水边
　　碧海三山入望赊金银宫阙映丹霞生身只合蓬莱住桃实千年又着花
　　前村后舍意相亲社飮团圞杂笑嗔此是升平眞景色收来画里更精神
　　瑶圃琼台玉作田髙人策蹇防桥边诗成自为丰年喜沽酒寻梅亦偶然
　　咏荷花　　　　　　　　怡贤亲王允祥
　　银塘珠露月三更风静荷香远益清为是出尘心不染亭亭独立逈含情
　　蔷薇　　　　　　　　　果毅亲王允礼
　　寂歴幽香透绮疏日晴风暖蝶来初从君乞取花间露浣手临牕读道书
　　书牕夜雨　　　　　　　　怡亲王晓
　　片片云凝压凤城苔阶细雨润无声栏前只有芭蕉叶一夜萧萧直到明
　　送家兄奉使出塞　　　　　怡亲王晓
　　花蕚楼前两弟兄每从擕手问安行诗歌折柳频相送一在龙沙一凤城
　　凝香斋　　　　　　　　　怡亲王晓
　　紫白花开鬭粉妆檐前轻燕绕回廊清幽眞觉尘难到只有香风送画堂
　　赋得秋露如珠　　　　　　怡亲王晓
　　东方渐启满庭秋仙掌髙擎露未收自是湛恩天上足明珠万斛不湏求
　　咏万年青　　　　　　　　怡亲王晓
　　茏葱嫩叶最宜人薄植能留天地春移向案头常作伴不凋应得比松筠
　　题画四首　　　　　　　　愼郡王允禧
　　杉皮屋子枕溪头燕尾春波碧玉流一片轻云作微雨随风流出下滩舟
　　林边一径傍岩隈水阁风亭掩映开应是此中无暑到瀑泉髙自半天来
　　古树连踡带石坡夕烟山霭两相和老僧拄杖踏黄叶秋在白云深处多
　　玉水瑶山一抹同六花飘坠晚烟空地炉茶鼎幽人屋夜半牕间宿火红
　　山荘清晓图　　　　　　　愼郡王允禧
　　落落长松滴清露防防流泉穿坞去数声山鸟唤人醒飞下空青不知处
　　题王石谷松牕读书图小幅　愼郡王允禧
　　鹳啄参差覆绿苔长松阴里坐书台山人只合山中老争似闲云出岫来
　　桃花寺　　　　　　　辅国将军博尔都
　　山寺凭栏对夕曛寒烟暮霭互氤氲数间茆屋围红树一曲清溪出白云
　　东臯泛舟　　　　　　辅国将军博尔都
　　乘兴兰桡泛碧溪渔歌惊散水禽啼白苹渡口烟初暝红蓼滩前日渐低
　　南苑应
　　制　　　　　　　　　　　　　　　吴伟业绿杨春绕栢梁台羽盖梢云甲帐开知是
　　至尊亲讲武日边万马射生来
　　车驾亲征朔漠铙歌六首　　　　　　张玉书铙吹声髙朔气融凯歌人仰
　　庙谟功宵衣决策
　　深宫里万里军情指顾中
　　春风曾不度龙沙罽帐常霑六出花却喜雪融催草绿马嘶声壮隐边笳
　　鹰扬环拥
　　御营傍刻漏声严夜未央北斗当头天似水乱山迎面月如霜
　　万里眞同咫尺看啴啴铁骑耐霜寒沙塲竞唱从军乐瀚海何忧行路难
　　去日枯条未放春归来榆柳绿初匀平沙草燠行围蚤猎得黄羊
　　赐从臣
　　近边六月晓风和红药金英匝路多应为关门春蚤谢秾华留待
　　属车过
　　武功告成铙歌十首　　　　　　　　张玉书灵泉匝地浸春芜纵目连营日正晡红柳万株新月吐一轮冰镜挂瑚
　　银麟古鎭阅沙陀千里军容静鹳鹅无定河边孤戍冷受降城外属藩多
　　汉唐渠水绕青畦烟火千家板屋齐统万城头天一顾永销兵革事耕犂
　　鐡驷明驼列廐陈轻舠击檝大河濵官家纎悉皆储峙闾左何烦算一緍
　　万里边情等察眉
　　九重宸断折羣疑早从
　　玉帐筹兵日预决楼兰授首期
　　河经几曲镜波平
　　御座中流水自清到处鱼鳞衘尾集总随龙影负舟行丰郡山围古树稠黄河水带黑河流旧屯边戍连秦塞好灌腴田似夏州
　　三经脱脱城边路此度风清解铁衣飞鸟向人疑旧识乱山随马送将归
　　鸣鸠羽拂桑田雨布谷声催麦浪风父老杖藜遮道望太平
　　天子五云中
　　凤诏同瞻天北极雕弓长挂海西垂千秋汗简神功纪百丈磨崕
　　圣武碑
　　知稼轩暑中侍直纪事四首　　　　张　英
　　稻畦陇翠芃芃移入城西
　　御苑中静听桔橰深柳外不湏丹藻绘豳风
　　秋云亭北谿如带嘉颖轩南柳作屏陌上新逄时雨过秧鍼菜甲一齐新
　　数丛葭苇接芳汀作队鴐鹅泛雪翎清浅波中金碧影小桥斜过狎鸥亭
　　五月温风过雨时田田初见绿参差惊看蘸水红蕖艳百朶先开太液池
　　奉
　　命泛舟
　　西苑观取鱼并防
　　颁赐恭纪六首　　　　　　　　　　张　英兴庆池莲照水红恩分青雀御微风几人曾到甘泉舘来往波光防灔中
　　好雨连朝长暮潮轻舠缓转木兰桡西山指防青如黛不觉经过玉蝀桥
　　秋早凉从
　　水殿生鱼罾收处柳风轻纵横藻荇流船滑时听鲜鳞泼剌声
　　新蝉乍喜报秋清
　　灵沼风和见物情绿树阴中啼翡翠白莲花底宿防防空明防桨击澄潭烟水菰蒲性所躭怪底夜来凉雨后鱼荘蟹舍梦江南
　　锦鬛银腮满泛船盈筐拜
　　赐荷
　　恩偏谩言玉鲙东南美亲割华林第一鲜
　　恩赐新贡龙井天池珍茗二瓶恭纪三首
　　张　英
　　春山雷荚绿参差驿使南来供
　　御时千片月团天上味清芬先许近臣知
　　披云和露出层峦雀舌名芽欲购难家住江南曾未识得分珍味在长安
　　晚窻自煑石泉清静听松风第一声喜沐
　　君恩分玉液不将仙露羡金茎
　　扈
　　跸西山至
　　南苑纪事十二首　　　　　　　　张　英
　　遥望飞尘一线轻平郊歴歴引防旌
　　皇情最爱田畴好万骑传呼逐队行【上谕衞士勿践民田】击壤歌衢乐自如不教鸡犬避
　　皇舆山僧出定闲披衲野老来看勌倚锄【寺僧不扰观者不令廻避】古潭石碣藓防斑常迓
　　銮舆到碧山只为蛟龙留窟宅能将霖雨遍人间【扈从幸黑龙潭】
　　隂崕尽日掩芳丛退谷亭幽曲径通单骑不教传警跸山泉声绕玉花骢【退谷曲径清流与　御骢相绕】
　　空蒙云气生虚壁远近岚光入小亭几度凭防看不厌山容野色总青防【来青轩髙敞最宜远眺】
　　凴虚髙阁俯松端千顷平畴入望寛山色自青云自白河流苍莾古桑干【石景山晚眺】
　　翠竹烟梢碧玉姿傍崖临水绿参差
　　皇心珍重凌霜节题作筼筜第一枝【潭柘有竹最茂御制诗咏之】宝翰偏宜洞壑藏山光云影入
　　天章一经洗笔溪头水清涧长流
　　御墨香【西山诸胜地皆有御制题咏】
　　上林回绕是清渠北渡平桥映碧虚
　　圣泽长同灵沼乐柳风生处看逰鱼　【上临流看鱼】
　　落照西山猎骑催长风驾雨自东来玉鞭动处云随马十里离宫顷刻回【猎回遇风雨】
　　宫使频看驿骑催遥从
　　长乐问安回宝弓
　　亲射林中鹿为进
　　慈宁御馔来　【上亲射鹿进太皇太后】
　　灵境招提御柳边紫金炉制本天然细看翡翠龙纹里犹记
　　先皇铸鼎年　【德寿寺有宝鼎乃世祖时所铸工巧异常】
　　讲筵纪事五首　　　　　　　　　陈廷敬
　　缥带红籖钿轴齐
　　御书房在殿廊西五经同异诸儒别一一
　　重瞳自品题
　　玉几丹霄昼漏长讲章才罢即封章芙蓉别殿秋将晚新补歌风奏栢梁
　　阁门钥入进书来红蜡光中对御开知是
　　至尊勤夜读三更燕寝月徘徊
　　第二螭头防笔时起居亲切近臣知年来神藻光青简日歴长编
　　御制诗
　　蛾眉供奉别东头铜鸭香深防烛留下直玉阶天汉上金明门外月如钩
　　赐樱桃恭纪　　　　　　　　　　　陈廷敬清晓朱樱进
　　内园每从
　　丹禁饫频繁云霞百子池头色风露三霄殿上恩赐观人葠植本应
　　制　　　　　　　　　　　　　　　陈廷敬三防玉蘂三珠树五叶铜池五色云不是乍从天上见多应空向世间闻
　　三月二十六日
　　赐折枝牡丹恭纪三首　　　　　　　陈廷敬八方风雨长灵芽朶朶红云散防霞天意未曾私一物上阳花胜洛阳花
　　乐天三度见花开曾惜花开老暗催卅载芸香香案吏白头惊捧
　　赐花回
　　鞓红魏紫总天香兰佩还宜薜荔裳归去轻纱笼暖日濳溪绯衬御袍黄
　　北征大捷功成振旅凯歌【有序】　　陈廷敬日者
　　皇上北顾边陲永惟戡定
　　圣心独断决防
　　亲征羣臣震悚陈表请
　　遣命将士毋烦车驾远行防
　　诏制开喻弗允【臣】廷敬伏念
　　皇上为天下勤劳歴涉沙碛
　　躬莅战阵而臣下顾乃晏然安处其何以自宁于是谨
　　诣
　　宫门奏乞扈从防
　　天心矜怜谓【臣】年力就老
　　恩防下颁【臣】恭听之顷不觉涕零伏念臣以衰薄不克
　　备戎行効职役今者
　　天戈一指凶丑破灭朝至暮捷
　　功成漏刻敷天率土罔不懽忻【臣】受
　　恩髙厚无所报称思惟撰述文句以导扬盛美于万一而【臣】愧非其才惶恐逾时复不能自己【臣】伏见
　　皇上覆育四海抚有万邦东西朔南怀仁归义声教所
　　通遐荒异域侯王君长稽颡
　　阙廷至若
　　圣畧天威武功丕显
　　御极以来平察哈尔定三逆取台湾服倭罗斯收喀尔喀扫荡边尘廓清疆宇固巳烜赫炳耀亘古今而昭天壤緜歴服而奠生民矣乃厄鲁特噶尔丹者违我德化自絶生成枭獍猖狂侵陵属国洵法所必讨师出有名
　　皇上躬御六龙亲防诸将驱鹰扬螭虎之士临大荒尽穷幕风行电激声振雷霆而天申显佑百灵効顺风雨不惊水草应候时日吉良士马利赖殱廿年逋诛之寇建万世不防之功此诚开辟迄今简册所宣布宇宙所流传
　　圣绩神猷旷古无匹者也臣虽不能侍
　　行幄歴营垒亲见翦獯屠戎之盛犹欲形之篇翰制为
　　咏歌以敬飏我
　　神武之光明亦【臣】之至幸也谨按王师大献奏恺乐周礼始着其义释者曰恺兵乐也司马法云得意则恺乐所以示喜也汉有短箫铙歌魏克官渡晋征辽东皆制歌曲被之声乐凡以讽道战伐之事而申写三军凯乐之情柳宗元有铙歌鼓吹曲宋有姜防圣宋铙歌曲皆其所自作以进之朝廷此皆古体诗也然自岑参刘禹锡诸人巳自以今体为凯歌声调具有风雅之遗【臣】今窃取宗元防进诗之义诗用参禹锡之体作北征大捷功成振旅凯歌【臣】目虽昏眵勉自缮写字画芜秽仰尘
　　慈鍳【臣】不任荣忭不任兢惕之至
　　萧萧龙笛出关声云斾晴翻朔吹轻十万羽林眠夜月廻看北斗挂南营
　　月上旌门映细旃旄头影落断狼烟尚衣髙鎻黄金甲长记龙韬决胜年
　　漠漠云随露布生
　　青宫送喜拜天行朝衣半湿苍龙雨防防分明为洗兵廻军吹角罢连营叠鼓风多破阵声写入
　　天朝新乐府流传神武见升平
　　武功文德并崔嵬
　　圣藻篇章每独裁万古燕然留片石磨崖
　　亲与勒铭廻
　　春归苑树别长安六月龙沙草露漙边柳千条花万朶一时留取待回銮
　　今来杨柳正依依昔去关河雨雪霏鱼海轻隂犹未散五云常绕
　　六龙飞
　　天廐骁腾汗血斑嘶风别去籋云还时不遣黄龙戍苜蓿青青意自闲
　　剑花弓月拂云还归路边庭障塞闲数首新诗翻鼓吹凯歌声里旧关山
　　九边万里抱
　　神京地尽遥荒戍不惊夜夜关门开晓月
　　天家本不用长城
　　铙歌　　　　　　　　　　　　田　雯
　　千峯送雨塞雷鸣天赐流泉绕
　　御营豹尾远连山翠湿龙旗斜转海云平
　　平滇凯歌四首　　　　　　　　孙在丰
　　十月王师靖远边将军马上奏平滇九天日照三危地万里风清六诏烟
　　带甲蛮天十万师洗兵云海羽林儿盘龙江外关山曲杨柳歌残雨雪时
　　云津桥度碧鸡关鐡马金戈巻甲还玉案山头尘一扫图披王会防苍山
　　白帝云连玉垒浮雪山烽照锦江流直教蜀道平如地踏破蚕丛劒外收
　　大凌河　　　　　　　　　　　孙在丰
　　一碧清流饮马过沙明水白大凌河千年泣血张兵备风起犹闻不二歌【故明宁前兵备道张春有不二歌一篇】
　　十三山　　　　　　　　　　　孙在丰
　　羣峯防防碧云间削出连城玉一般只是簪来无防笔瑚一架十三山
　　凯歌六首【有序】　　　　　　　　王鸿緖周礼大司乐王师大献则令奏恺乐大司马若师有功则左执律右秉钺以先恺乐献于社古者讨不服征不庭武功旣成飮至告庙必奏献功之乐所以娱神格祖而禁暴戢兵安民和众讙防鼓舞导豫达顺之意胥于是具焉乐诗逸不传疑不离雅颂者近是汉魏以来代有铙歌鼓吹词备载乐府句调长短铿锵激昂卽恺乐变制唐开元岑参始用七言絶句作凯歌六首音节中和克谐律吕递相祖述蔚然艺林我
　　皇上圣武神功讨平絶漠边鄙无警民生永宁戢矢櫜弓陈常艺极鸿庥景运与天并久【臣】鸿绪愚不敏谨仿周恺乐汉魏铙吹之遗用岑参体式撰上凯歌明纪功德冀备筦弦之末而巍巍荡荡不能铺扬万一拜手虔奏惟滋惶悚其词曰
　　天王三将羽林兵紫塞黄沙万里行雷电共看腾虎旅风云常自防龙旌
　　蒸土城边
　　凤辇行
　　恩波浩荡溢天声左餐右粥降蕃骑后舞前歌出塞兵九重六甲裕戎韬千载升平一日劳祃纛早曾轮指算防勲初不爽秋毫
　　氐尽乐太平年
　　天子神功靖九边试看龙沙千万里秋风何处有狼烟万队齐歌破阵归金河玉塞遍春晖关门老将无征战闲话耕耘卷鐡衣
　　亲临雁塞拥星旄久握雕弧御战袍却为万方频送喜凯旋犹使
　　圣躬劳
　　时廵歌十首【有序】　　　　　　　　　王鸿緖【臣】闻诗有六义颂者美盛德之形容以告成功而风者民间之歌谣以见治化之旁洽然则歌与颂固不可遗一也【臣】谨述颂辞铺叙
　　圣泽矣兹复采诸民情騐诸舆慕事皆征实文无虚美
　　恭撰
　　时廵歌十章用被管弦之末极知弇陋聊以托里巷风
　　谣之遗云尔
　　铭功瀚海靖烽烟膏雨和风被八埏泽国桃花偏轸虑更劳荒度奠山川
　　亲乘四载阅洪河沉璧宁烦瓠子歌渠雨臿云周睿筭金隄竹楗伫恬波
　　孝治雍和万国安
　　璇宫色养日承懽为观一统山河盛躬奉
　　慈宁御玉銮
　　敷天尊养答
　　慈恩孝德三朝侍寝门
　　玉趾步行扶
　　宝辇移风不待涣
　　王言
　　羽卫森森豹尾旁扈行
　　严跸劝农桑引车辍马频
　　宣勅不使春畴一草伤
　　周官自昔贡形盐汉唐征取次添今日熬波寛算额海濵飞雪裕穷檐
　　重关水陆肇羲皇
　　特免竒赢较槖装雾渚烟津帆似织晓风安稳度千航弭棹金阊驻
　　黼帷东南民隐细周咨吴讴彻晚声相接尽是华封祝圣词
　　石头盘郁势嵯峨二水三山胜赏多极目长江天万里一时都化作
　　恩波
　　问俗从容
　　睿藻摛言泉墨海浩无涯争传大雅巻阿什尽绘豳风七月诗
　　瀛洲亭补种新槐纪事四首　　　顾祖荣
　　天上分明应列星阴阴密叶接柯亭也知不比闲桃李曾见三株绿满防
　　绿防先上最髙枝得地才知雨露宜巳卜他年钻火候好分余影当青藜
　　托根何幸傍瑶京好护枝条待长成想到浓阴凉似水晚风吹过读书声
　　长养多归尺五天春城无际是晴烟扶踈亦抱凌云意拟向文昌殿里传
　　圣武功成凯歌六首　　　　　　　　胡会恩流沙瀚海静无波大漠频传奏凯歌巳扫北庭回斗柄更临西极挽天河
　　制胜訏谟烛古今鹓行谁喻
　　九重心直从治定功成后始识
　　宵衣握算深
　　桓桓禁旅驻河濆刁斗声严静夜闻边树周遭如列仗齐看帐殿起松云
　　仁威远布拓尧封异域咸收列附庸浩荡玉关西望远河源九曲本朝宗
　　龙堆北去地形髙犹记凌寒度不毛断碛青青肥苜蓿随
　　銮春雨润如膏
　　乘时迅速便安边四序才周振旅旋却笑诗人歌挞伐鬼方小丑待三年
　　铙歌六首　　　　　　　　　　顾　藻
　　君王韎韐御戎衣虎骑龙骧激电飞越险不辞亲陟远先声万里过金微
　　绣旗翠葆接行台肃肃钩陈翊卫开共望除凶同望岁边民歌舞
　　六龙来
　　紫塞欢迎过赫连平沙漠漠列戎旃缘知
　　圣武勤绥远黄钺亲提万里天
　　飞斾遥临海色青鸣镳万马黑河腥试看指顾排狼窟驻跸居胥待勒铭
　　鼓叠城头玉垒清欃枪顿落阵云平铁山风静看归马武德歌翻入塞声
　　庙畧乘时出万全威行絶域握几先吾
　　皇神武功成日不数金城旧拓边

　　皇清文頴巻九十七
　　钦定四库全书
　　皇清文頴巻九十八
　　诗
　　七言絶句
　　滇南凯旋歌六首　　　　　　　王士祯
　　钧天乐动五城楼
　　玉辂前行十二斿亲见万方频送喜
　　翠华三度幸卢沟【湖南福建云南大军振旅皆驻跸卢沟郊劳】
　　将军收取旧山河饮马澜沧万里波珍味
　　天厨人不识
　　禁中特遣一封驼
　　升中大礼视
　　圜丘黄幄天清宿雾收朝罢将军先受赏
　　尚方催进紫貂裘
　　都人夹道看旌旄万里归来血洗刀鞲上竒鹰皆带角仗前天马尽拳毛
　　原庙衣冠二十春太平今见上
　　陵辰象犀玳瑁新供祭巧使安南备九賔【上将谒孝陵适安南国请封表至京】
　　清时王防徧诸方絶调升平嗣柏梁从此汉家新乐府白狼添咏又三章【今年上元　赐朝臣宴于　乾清宫效柏梁体赋升平嘉宴诗　御书颁赐】
　　瀛台
　　赐宴防纪六首　　　　　　　　　　王士祯朝来
　　勅赐宴淋池桂檝兰舟待水嬉度尽云沙囘首望緑杨风外飐黄旗
　　越罗吴锦尚方来黄纸书名绣作堆次第鹓行齐拜赐凉蝉声里谢
　　恩廻
　　御舟往往舣沙汀琼岛中流日防经不是华林乐鱼鸟慈顔近在五龙亭
　　中防频传内大臣龙眠学士命重申捧觞跪起华裀上苹末风来防酒鳞【唐诗玉船风动酒鳞红】
　　崇兰风泛共徘徊九畹扬扬取次开郑重天香擕满袖移从徳殿中来
　　太液池中百子莲花开十丈藕如船酒阑
　　宣赐归鞍重错认沧洲太乙仙
　　赐贡茶二首　　　　　　　　　　　王士祯朝来八饼
　　赐头纲鱼眼徐翻昼漏长青篛红签休比并黄罗犹带御前香
　　两府当年拜赐回龙团金缕诧竒哉
　　圣朝事事寛民力骑火无劳驿骑来
　　赐樱桃浆防纪　　　　　　　　　　王士祯色映琉璃得未曾凉风长日拂觚棱人间不识嵰山雪天上相逄玉井冰
　　上
　　陵歌三首　　　　　　　　　　　　王士祯令支廻合万重山闪日旌旗虎豹闲东望风云过沛上西来车骑出萧关
　　辽水东廻北镇斜龙盘虎踞
　　帝王家依依最是关门桞十二年前拂
　　翠华【辛亥　大驾谒　陵于盛京今年十二年矣】
　　艰难
　　王业本岐丰扶杖来观父老同
　　诏赐大酺还给复一时歌舞徧辽东
　　扈从纪事四首　　　　　　　　励杜讷
　　献岁才过
　　命驾行不縁佳序缓期程省方问俗乘农暇瓠子桃花趂浪平
　　勾陈羽卫临畿甸带郭连村抃舞迎野老自言蠲赋后家家余粟足春畊
　　麦满田畴望雨时欣传甘防迓
　　龙旗观风锡宴新晴报徳合天心事事冝
　　花牋分列牓髙张选句摛辞効颂扬一路春风蓬户外争书
　　圣寿祝无疆
　　懋勤殿芍药春前盛开防赋二首　　励杜讷
　　艶阳才许鬭芳菲何事冲寒蕚巳肥松栋自来多湛露不须栏畔待春晖
　　漫夸魏紫与姚黄几见春先入建章早绽丹楼饶正色得随琼蕋侍
　　君王
　　御制咏杜鹃花诗
　　赐【臣】士竒恭纪三首　　　　　　　　髙士竒满院薰风拂绛跗亭亭孤干托仙铺吟成
　　寳墨流香沈防作重霄雨露濡
　　鹤林移到自何年一片朱霞玉槛前弱植己甘巗畔老翻因野逸得天怜
　　龙焰堆成火齐盘光摇扣砌晃琼阑嘘培难荅阳和泽捧日惟舒一寸丹
　　扈
　　跸登景山恭纪二首　　　　　　　髙士竒
　　细草新莎生碧甃古槐高栁暎朱楹薰风才过端阳后听得鸣蝉第一声
　　茏葱仙境九成台石磴螭文暗绿苔
　　圣主朝朝勤听政看山一月几囘来
　　夏日扈从
　　圣驾幸西山南苑恭纪十首　　　　　高士竒悬崖百尺俯高棱扪葛攀萝最上层跨马不愁登陟险身依日月气凭陵【自黑龙潭乘马度峻岭至五华阁】
　　荒山古寺夕阳边万木清隂一涧泉啼鸟嘤嘤迎防仗野花灼灼防金韀【广泉寺绿隂夹路门绕流泉鸟语花香山容太古】
　　帐殿风微暑气凉夜深清籁发幽篁亭台影里人声静皎月新悬满壁光【上于山亭夜坐对月赋诗一首】
　　深深古洞絶跻攀洒翰题诗碧汉间返照入林添气色半天旛影飏青山　【圣感寺御书寳旛照耀山谷是日】
　　【上登寳珠洞赋诗命臣英臣士竒各赋诗一首赠寺僧海岫】
　　行殿虚明月似银髙张绛蜡坐华裀夜分独自披章奏内防连催召辅臣【上于行宫详覧章奏必至夜分有时召阁臣面议或至三鼓】问安近侍频驰马视膳中官每进鲜心恋
　　慈宁
　　天性切朝朝遥忆
　　绣闱前　【上于南苑射鲜麅进太皇太后中使徃来不絶于路】
　　巍巍高殿入云孤寳地琉璃翠色铺得附
　　六龙廵上界此身早巳到清都【上幸南苑元灵宫特命臣士竒遍观诸胜】雨湿宫槐晓雾开今朝传幸晾鹰台炉烟香绕龙牀净犹待词臣进讲来【上于南苑仍行日讲未尝稍辍】
　　风送蝉声直到门空庭寂寂见苔痕绿隂一片方亭午半晌清凉造物恩　【真武庙门前古槐苍郁上命游憇其下】
　　骏骑嘶风寳辔明苍麋射得早归营年丰还讲三驱礼时有安危系
　　圣情【上尝言人君当安不忘危故于几暇时劳　圣躬是日合围麋鹿成羣　上亲射一巨鹿余俱释之】
　　赐金盘时菓恭纪三首　　　　　　　高士竒新香拂拂摘芳林澹碧微红蕴素心故事休传王逸少青嚢何用乞来禽【苹果】
　　莲菂新收太液池黄金盘里玉参差几囘细嚼寒浆迸想像红衣裛露时【莲子】
　　紫角青包水府鲜中官初进
　　御筵前野人那识瀛洲味翻忆西湖过雨天【鲜菱】
　　瀛台
　　赐宴诗十二首　　　　　　　　　　尤　侗君王消夏蘂珠宫垂柳垂杨面面风绿水青山绕殿阁千官影立畵图中
　　新秋零露乍浓浓晓启天门照烛龙十里香风吹不防遥知兰泽采芙蓉
　　玉泉一注流淙太液池边隐畵艭自有恩波成五色浣花不羡锦名江
　　并泛兰桡度玉墀分明阆苑接瑶池大官预办钧天宴内殿先颁金屈巵
　　御林深处绮筵开轰饮无烦黄纸催挹酒频从北斗望五云千朶起蓬莱
　　吴绫越绮望如云捧手疑沾百和薰正值银河初渡后天孙织锦就廻文
　　梦到瑶京弄紫鸾红楼十二碧栏杆多因挟纩
　　君恩厚一夜西风不觉寒
　　灵囿分齐鹓鹭班云堦月地许跻攀登高试上琼华岛看尽齐州万防山
　　休沐初闻罢早朝长杨五柞暂逍遥外人若问吹笙曲先是彤弓后蓼萧
　　水殿风微翠幄凉丛兰九畹飏芬芳离骚纫作幽人佩今日方称
　　王者香
　　岂乐曾闻宴镐京羣工独饱雉头羮小臣愿借金茎露还献吾
　　皇万寿觥
　　河汉
　　宸章彩凤衔盈廷歌咢胜韶咸短才本乏凌云赋欲报慙无五色函
　　圣驾南巡视河吴越欢迎曲八首　　　徐　倬淮黄合注几千春璧马临河感
　　圣仁天锡九畴开禹贡时逄二月协虞巡
　　岁岁田收畆一钟鸡豚醴酒足三冬南村北舍欣相告天子亲来为劝农
　　太平时节盛莺花碧水丹山贡物华遥识
　　天顔还有喜江南无地不桑麻
　　菖蒲新緑杏花红鸡犬桑麻辇路中陌上吴歌真夏谚民间细事绘豳风
　　轧轧机声绕绿芜揷秧时节水禽呼农家作苦官家晓尽在新颁耕织图
　　南郊士女踏阳春手执豚蹄祝社神粒粟寸丝皆帝力五风十雨尽
　　皇仁
　　桃李今年故放迟鳬鹥共乐太平时休夸湖水三千顷可比
　　天家太液池
　　锦缆牙樯接绛霄江神河伯尽来朝山呼万岁逾千里声夺钱塘夜半潮
　　恭纪
　　圣恩诗八首【有序】　　　　　　　　　徐　倬伏惟在位之靖共维一侍从尤亲立朝之报称虽同投闲倍切光依日月曾到云霄影戢江湖不忘廊庙况恩施于父子先后拜飏且泽及于妻孥家庭顺聚斯诚遭逄所希有而咏歌之莫罄者也洪惟
　　皇帝陛下功宏帱载徳迈生成锡类之仁孝称不匮体羣臣之隐道在无私虽枯木朽株尽沐阳春之泽凡黄童白叟胥逰化日之中【臣】倬学慙朴遫年及耄荒简擢清班曾上花甎之直矜全末路得安草野之生燕雀春风相将妇子鸡豚社日共乐升平但念十载潜踪自分浮沉于下泽犹幸一经授子希图报効于涓埃【臣】子翰林院侍讲学士【臣】元正者屡荷荣迁两颁
　　寳翰职斯有忝
　　恩巳无涯而犹越分陈情妄干
　　天听以【臣】倬同【臣】妻年跻八十路隔三千猥縁乌鸟之
　　私乞从
　　銮舆之便
　　特恩俯允
　　温谕有加且令鼓棹前驱轸及于脂车秣马遂得担嚢早至欢生于送腊迎春囘淑气于穷檐色萦寸草起祥光而开箧赋写高松一室团圞如登极乐之国贫儿拜舞还疑春梦之中【臣】倬何人膺斯隆遇谨率妻子孙曾恭排香案望
　　阙叩头谢
　　恩讫拟欲涓诚缮疏披沥愚复因畎畆闲身不得拜
　　陈奏牍幸遇
　　六飞之南下得随万姓而欢迎瞻仰之余敬呈芜句其
　　词曰
　　虞巡四十二年春就日瞻云万万人谁独感
　　恩情最切青衫白髪老儒臣
　　仙凡逈隔是蓬瀛身到三山近太清长忆通明香案下玉皇亲自防微名
　　万国观瞻属四门圜桥礼乐有渊源三千弟子横经侍再拥臯比是
　　特恩
　　传家慙愧凤池毛两世
　　深恩歴史曹身在江湖心在
　　阙梦魂飞入五云高
　　十年身隔凤凰池一夜啣
　　恩介酒巵谁道八旬眉案下重添半百老莱儿
　　驿路三千道里深骅骝未度意沉吟乘船骑马防常事也费
　　天王俯恤心
　　围炉如昼烛如银儿捧辛盘献老亲绛县漫夸尧甲子今宵
　　恩抵八千春
　　昼静真如对紫庭夜深呵防草堂灵平添奎壁光多少牛斗中间见几星
　　圣驾南廵诗二首　　　　　　　　　杨　瑄春风
　　辇路草芊绵望幸舆情又十年听得
　　南廵宣谕到家家引领五云边
　　路入京华绣壤平
　　翠华巡歴为春耕时禽也识勤民意桑垅隂隂布谷声
　　恩赐玻璃眼镜一副恭纪三首　　　　杨　瑄珍逾照乘胜悬黎妙制新传自海西亲向
　　九重宣
　　赐出人间何用刮金鎞
　　并州快剪剖轻冰碾得如规碧月澄从此纸窻灯火夜长牋小字写秋蝇
　　摩挲防缬感年华蕙圃春风似隔纱一片空明尘翳净今朝真见
　　上林花
　　畅春园书堂春日即事二首　　　　徐元梦
　　春光浩荡是
　　天家五色迷离处处花探讨自应忘岁月云窻巻帙足生涯
　　花光栁色防晴川讽咏何期此地偏黄鸟也知人意乐朝朝啼向艶阳天
　　蒙
　　恩赐新笋数枝名鴈来笋恭纪二首　　张廷瓒春林鴈笋露华滋驿使封题贡御时自昔京华曾未识分颁塞北遇尤竒
　　觧箨香生绿玉痕得尝珍味荷
　　君恩宵来清梦留人处家在江南水竹村
　　南廵扈从恭纪四首　　　　　　　　张廷瓒春流如縠片帆开晚浦明霞锦作堆错落红灯浮水面直疑龙献夜珠来
　　赭黄华葢软风吹童叟争看鹢首移羽卫不教传警跸天顔岂独近臣知
　　棐几珊瑚架笔牀吴舠清昼拥书嚢芸牋五色频挥洒春浪长流翰墨香
　　桑麻四野防和风父老讴歌击壤同
　　天诏犹言民力竭如伤只在
　　圣心中
　　观河布徳诗十二首　　　　　　　　王九龄升平
　　圣主坐埀裳万国共球集庙堂治至神尧无一事尚烦帝念是懐襄
　　省方古帝有成谟奥壤如今説五湖此去观河兼问俗望中风物入吴都
　　三农
　　元后重春畦爱听山村布谷啼伫见杏花菖叶里躬乘青辂问锄犁
　　乘流彩鹢向江关缥缈
　　鸾旂霄汉间白叟黄童咸拜手春风三度识
　　龙顔
　　躬视河流日几囘欲将沈灶作春台任教白水黄茅地龙马冲泥尽到来
　　烟波何处植桑麻六马欣瞻驾日车
　　天子自行沈璧玉宁愁春浪涨桃花
　　车驾乘春省俗时秋毫无扰肃诸司渔庄酒肆浑如故万乘雷行总不知
　　四民辛苦首农功春省吟成
　　睿藻工自是
　　宸崇稼穑陈诗不待献豳风
　　望
　　幸云霓渇九霄地连吴越岂迢遥太阳自识倾葵志早见
　　恩光徧六桥
　　桞营校阅集熊罴挟矢争看射防枝盛治揆文兼奋武观兵冝在太平时
　　金山千丈削芙蓉
　　翠辇经时驻碧峯笑指长江鱼竞跃妙髙台上有真龙
　　春蔼龙翔鹢首东
　　天囘绛阙正薰风请磨千仞吴山石防勒
　　南廵万世功












　　皇清文頴巻九十八
　　钦定四库全书
　　皇清文頴巻九十九
　　诗
　　七言絶句
　　无暑清凉　　　　　　　　　　汤右曽
　　碧树周阿夏景清三才万物厪
　　皇情每寻解愠歌薰句已觉凉飔殿角生
　　万树园　　　　　　　　　　　汤右曽
　　遥青不断緑云铺万木苍然緫画图对面千林有瑶岛蓬莱髙处望方壶
　　趵突泉　　　　　　　　　　　汤右曽
　　洑流喷薄雪成堆润物资生一窦开直送
　　恩波到东海俱从天上发源来
　　石矶观鱼　　　　　　　　　　汤右曽
　　穿蒲戏藻自防行集网垂钩了不惊自是
　　至仁周万物一鳞一鬛总生成
　　瀑布　　　　　　　　　　　　汤右曽
　　曽从庐阜寻岩瀑忆到黄华问水帘今日银河天半落恍疑两地一时兼
　　石壁　　　　　　　　　　　　汤右曽
　　廻崖沓嶂翠浮空峭壁巉巉揷水中直是五丁开不得天然叠出锦屏风
　　曲水流觞　　　　　　　　　　汤右曽
　　波廻芝岸接菱汀曲水流杯眼乍经总为
　　帝书真第一恍从兰渚到兰亭
　　双湖夹镜　　　　　　　　　　汤右曽
　　夹镜澄明倒碧虚四山晴翠绕
　　周庐分明图画西湖景此景西湖较不如
　　稻田麦陇　　　　　　　　　　汤右曽
　　稻垂麦仰足隂阳土厚泉甘草木香防吐双岐衔九穗一星天上应农祥
　　西岭晨霞　　　　　　　　　　汤右曽
　　轩窻面面纳虹霓左是丹台右玉梯每惜寸隂勤乙览晨霞红映数峯西
　　芝迳云隄　　　　　　　　　　汤右曽
　　殊形特似产芝房行尽云根别有庄横截一堤银汉绕大罗天在水中央
　　金莲花　　　　　　　　　　　汤右曾
　　移根幸植玉阶旁寳地莲台万品香天与十分端正色承
　　恩先借御袍黄
　　恭读
　　御制麦秋诗　　　　　　　　　　　汤右曾墨海云烟五色鲜
　　宸毫洒向麦秋天自今金匮瑶函里并入豳风豳雅篇
　　南廵圣徳诗五首　　　　　　　　　汪　倓苹汀藜渚雨还风四载勤劳神禹同今日河圗亲指授竚看宛委告成功
　　时廵
　　御宿应星躔章奏恭呈
　　玉座前五夜手批常逹旦辉辉宫烛动朝烟
　　一曲南风舜操传香薫寳几展瑶编濬川廵狩征前事恰是虞书第二篇
　　廵行旧典及春畋礼射从容玉帐前一曲铙歌才奏罢君恩先赐酒如泉
　　万叠文漪涌翠螺三千香界压银河江心遥识天临处防防华灯照玉荷
　　懋勤殿恭纪三首　　　　　　　　法　海
　　天阶玉烛有光辉五夜披星到紫微自谓侍臣趋直早不知深殿已
　　宵衣
　　昼漏稀闻出玉墀春风暖阁日迟迟
　　乾清宫里图书满尽是
　　君王御笔批
　　每有防风到玉墀
　　九重广逹四聪时闾阎莫谓
　　君门隔民隐深宫尽得知
　　恩赐鲜鱼恭纪三首　　　　　　　　张廷玉弱嵗相依鳯阙居邀
　　恩常得食嘉鱼何期今日亲承
　　赐手捧银鳞下玉除
　　叨随鹓鹭侍甘泉初割蓬池第一鲜昨夜多鱼曽入梦定知寰海兆丰年
　　日日裁书付锦鳞
　　湛恩传语白头亲喜闻眠食都如旧好作春江把钓人【时防　恩问臣父起居】
　　雍正甲辰夏日奉
　　命随
　　皇子读书避暑于瀛台即景纪事得诗十六章同事者恊理大学士事臣元梦吏部尚书臣轼学士臣
　　敏侍讲【臣】世逺　　　　　　　张廷玉
　　泛舟疑入水云卿天锡氷壶六月凉乆向鳯池霑渥泽恩波新喜傍银潢
　　帝子天成麟鳯姿分隂珍重日长时经旬不复窥园囿占毕儒生总未知
　　缥囊绨帙灿如林奥义微言日探寻更向龙楼闻寳训孔庭诗礼
　　圣人心
　　恩纶特锡五云端多恐衰慵步屧难每到苑门才系马扁舟先待藕花滩【特防皇子师傅皆年老艰于步履苑中往来令舟人舣艇以待】叨沐
　　天家雨露私抱书两世傍瑶池白头老监相逢话犹记先臣进讲时【康熈己未庚申间　先帝避暑瀛台臣父侍从每日进讲老监犹亲见之】碧树隂中绀宇开应时甘雨润蒿莱
　　銮舆祗为苍生驾不是看花避暑来【苑中有时应宫祀龙神上两次亲诣祈晴雨皆立应】
　　千重金碧参差影一片玻瓈防灔光曾忆白家诗句好蓬莱宫在水中央
　　画屏山色层层见寳鼎香烟细细添几案何湏勤拂拭纎尘不到水晶帘
　　拥书坐爱北窻风珍果
　　恩颁自法宫露在金盘香在室珠囊先擘荔支红【防恩颁赐新荔枝】
　　氷瓮风生玉雪涛浮沉李兴偏豪置身已到神仙境更啖绥山五色桃
　　天孙昨夜试龙梭织就红绡万防荷晓露未晞烟未散彩云多处一船过
　　溪邉日日泛舟行溪鸟亲人若送迎廊庙江湖兼占取青鸾队里白鸥盟
　　丹岩百叠绣芙蓉竒石装成宛转峯石畔苍松几千尺临流欲化葛陂龙
　　帝念民依重力田别开幽径苑西偏稻畦百畆桑千树一幅豳风画宛然
　　晚风习习下藤萝白石桥邉振玉珂行过朱阑回首望凉蝉髙处夕阳多
　　弯环月挂古槐枝归去休嫌短櫂迟擕得芰荷香满防緑杨矶畔下船时
　　驾幸钓台钓鱼
　　赐馔恭纪六首　　　　　　　　　　蒋廷锡晓山迎日灿铜青夹道香蒿湛露零豹尾光中朝气緑半峰髙筑钓鱼亭
　　緑崖一迳俯长川趋步何殊上九天百尺翠屏开水殿滦河环绕画阑前
　　嫩雉鲜鱼
　　赐上方金盘饱啖大官羊日来异味多尝遍碧海红莲第一香
　　天然平石坐清沦才下长竿出锦鳞仁义为钩恩作饵游鱼鼓跃入丝纶
　　山光倒射緑萍开作队骈头上饵来满缶柳根惊泼剌还将杨栁贯鱼腮
　　一缕烟云起翠微凉风披拂钓鱼矶词臣奉
　　诏先归去不教催诗雨湿衣
　　二十七日
　　上命登兴安髙处逺眺恭纪四首　　　蒋廷锡马蹄得得踏寒莎日色云光两荡摩穏立兴安最髙处青天左界看山河
　　花飞短荻云千叠叶落黄松玉万株无数春蚕沙上卧絶胜平逺范寛图
　　掠掠风从脚下生始知身已接空防直将目力穷千里着地天垂一线青
　　荡胸云气开秋色奔马沙痕卷怒涛此处重阳无几日山头先已
　　赐登髙
　　恭谢
　　圣恩诗四首【有序】　　　　　　　　　汪　灏康熈四十一年十二月二十八日【臣】灏同【臣】何焯荷防
　　圣恩
　　钦赐为壬午科举人一体会试【臣】等遭逢
　　盛世异数殊荣制科以来实所未有【臣】感激切至俯伏
　　思惟我
　　皇上学尊洙泗治驾唐虞重道崇儒大文徳于武功之
　　后爱才隆士广赓歌于飏拜之时
　　圣藻炳若日星犹博搜夫葑菲
　　天章灿如河岳尚采乎蒭荛宵旰万几不忘翰墨精
　　勤五夜尤重文章
　　圣嗣趋庭日课以诗书礼乐亲藩受教时探乎邱索典坟加解额于棘闱多士羣叨乐育取异能于锁院五经别録才华明目达聪既毫厘之必晰因心作则更小大之兼收洒湛露于九天真寰区所共祝布春风于
　　三殿尤史册所希闻臣技愧雕虫文惭窥豹生升平之代徒慕简编长逺僻之乡未嫺铅椠贤书无分负七度之风檐大比长劳守三更之雪案亲年渐老梦隔云山壮志未抒情殷
　　君国乃幸邀
　　圣朝特眷遂得沾盛代深仁缝掖书生槖笔许登宫禁
　　草茅贱士摛词获傍
　　彤庭
　　圣制煌煌容瞻
　　天而敬和
　　睿词奕奕时就日以赓歌
　　御笔俯赐于丹霄
　　宸章仰窥于碧汉蘼芜上逹竟荷
　　天褒葵藿漫陈幸叨
　　圣鉴复念【臣】困顿乡闱蹉跎塲屋
　　皇仁深厚仁超资格之中
　　帝泽涵濡泽及寻常之外徧搜乎二十一史无此竒逢
　　歴览乎百千万年罕兹异遇拜
　　纶音而激劝难喻蛇衔对
　　天使而欢欣莫禁雀舞蟾宫桂发
　　皇恩生轮外之枝鼇禁梅开仙榜粲台前之蕚九州海外争传此日新荣万载史中长颂今时特典情逾矢口感极镂心敬拟恭谢
　　圣恩诗四章隐微莫逹唯长祝
　　圣夀之万千愚陋堪慙未足表洪钧之一二臣不胜衔恩感激拜手稽首恭呈
　　太平
　　圣治迈陶唐重士崇文沐宠光一様桂花香万国独颁金粟两枝黄
　　腊月寒枝剰几丛破除氷冻是东风瑶阶一夕生春草都在
　　皇仁雨露中
　　特将定镜辨媸妍何幸髙天碧月悬一自
　　圣人亲防士人间玉尺总无权
　　塞上烟云卷地平已拚百里宰邉城谁知飘泊秋风后雪里槐花一夜生
　　南书房敬观
　　宸翰纪
　　恩诗六首【有序】　　　　　　　　　　查愼行
　　康熙四十一年十一月初八日
　　皇上御乾清宫发
　　御书一千四百二十七幅
　　命大学士【臣】张玉书吏部尚书【臣】陈廷敬工部尚书【臣】王鸿绪副都御史【臣】励杜讷右谕徳【臣】查升展阅分类以备
　　颁赐微【臣】慎行适奉
　　命召试在南书房候
　　防因得随诸【臣】后仰瞻
　　天日之光洵有生之竒遇而人世所希觏者也钦惟我皇上天亶圣姿日新大业体干行之健殚
　　帝徳之勤学懋功纯光华炳耀
　　深宫无逸防艺入神自真书以及行草由小楷以至擘
　　窠或临仿各家或亲书
　　御制有美毕萃无体不兼此虽极古今来专工八法终身矻矻自名一家从未有如是之多而且精者是
　　皇上之御书固已超羣圣而驾百王矣而愚【臣】于拜观宸翰之下仰见我
　　皇上神功圣徳冠絶千古者更有蠡测焉伏读
　　御制北征凯旋诸诗
　　庙谟独断胜算万全殱厥渠魁余寛祝网辟版图未辟
　　之地臣史防未臣之邦我
　　皇上宏猷伟畧冠絶千古者其一也伏读
　　御制廵视河工省方问俗诸诗奠九有以敉宁恐一夫
　　之不获万姓已共安于耕凿
　　一人恒自处于先劳遂致河海安澜淮黄底定我皇上仁民爱物冠絶千古者又其一也伏覩
　　御书大学圣经一章以至徃哲先贤格言铭序抉其精
　　微揭其奥义采诸儒之懿训成
　　昭代之典谟独于程朱二子则不书其名我
　　皇上崇儒重道冠絶千古者又其一也伏覩
　　御书自晋魏六朝以逮唐宋元明诸臣名迹无不手抚心赏至再至三类皆弃所短而取所长集书学之大成为
　　帝书之第一而纸尾必署云临某某书我
　　皇上圣不自圣冠絶千古者又其一也【臣】一介微贱遭逢盛事千载一时舞蹈讴吟自不能已譬取秋虫春鸟生覆载之内亦知鸣天地之恩恭赋短章以纪
　　荣遇
　　玉检初开五色烟淋漓元气满中天
　　宵衣旰食无多暇更洒云蓝十万牋
　　咫尺丹霄映玉清觚棱日上入牕明忽闻风雨来天半知是
　　君王落笔声
　　一画真成万世师捧来千幅更神竒银河直与
　　宸居接无数蛟龙起墨池
　　霞蔚云蒸露未干尽驱造化入毫端万钧腕力皆天授拟学虞戈一笔难
　　良工巧匠日砻磨
　　渊鉴新镌胜永和不似当年淳化阁帝王法帖笑无多书诀端从主敬来数行
　　御札日星开可知笔正由心正入直多承
　　圣训回
　　赐扇恭纪　　　　　　　　　　　　鄂尔泰一握蒲葵雅自珍五明
　　题赐墨痕新南熏不是风风力到手深惭把柄人
　　辛酉暮春薄游盘山三首　　　　徳　龄
　　隂隂桑柘鸟声幽渺平滩带緑畴谁傍名山成小筑枳花门巷岭西头
　　诸天楼阁画图中乱石幽泉一径通知是僧厨烧槲叶红檐轻飏落花风
　　叅天松栢影纵横占岫娇云放午晴小坐僧牕证闻见万株寒翠木鱼声
　　湟中暮春词　　　　　　　　　徳　龄
　　破裘农父趂春晴白髪垂肩驱犊行山顶雪融田似玉一犂直上乱云耕
　　夏日海防阅工书所见四首　　　髙　斌
　　熏风炎日歴长隄茂草茏防路欲迷似唤劳人声最好緑杨深处鹧鸪啼
　　行趂微凉晓月妍清光一缕澈长川偶然自解诗中意月在河心影在天
　　遍地蒲芦苇荡营村村篱落见花明海隅风物扶桑近咸有葵心向日生
　　海日初生万井烟相迎童叟尽欢然使君骑马经过处笑指髯翁是地仙
　　义州曲二章【锦州北一百里】　　　　　　塞尔赫
　　大凌河水绕城流到海应知是尽头白日荒荒照南郭行人为唱古凉州
　　医闾山前淑景微医闾山后黄云飞白沙北去望无极塞草春来马又肥
　　圣武逺扬平定青海诗八首　　　　　鄂尔竒捷书三月奏甘泉上将专征破虏还万里玉闗明月好汉家勲业纪燕然
　　雨雪曽传赋采薇年年征伐忆金防何如杨栁春风里早报元戎
　　献捷归
　　羌女羝奴次第擒更看叶防系征轮戎王投甲齐归日青海从今无叛人
　　烟敛牙旗昼正晴天风吹送凯歌声湏知
　　盛世酬功重緑绶新
　　颁大将营
　　几日
　　恩纶下建章万年
　　天子正埀裳鸾书会见来中省玉剑无烦请上方降虏中宵感再生共传
　　天语羡承平
　　宸心覆载原同量京观应除纪武名
　　宵旰经年切治安
　　圣朝家法接殷盘
　　丹宸日日陈无逸创守身兼自古难
　　丽日卿云覆玉阶万方送喜进
　　蓬莱侍臣早拟编皇雅惭愧元和司马才
　　青海平定凯歌六首　　　　　　吴　襄
　　圣主当阳六幕清西陲万里震
　　天声竒功一战收全部露布星驰奏
　　玉京
　　庙堂独断整王师大帅遥遵节制竒捣穴倾巢多算胜神谋惟有
　　圣人知
　　霜花十月照刀镮三捷军声七日间白草黄沙谁牧马天兵不放只蹄还
　　鐡骑乘机复践蹂茕就防党全收降旂猎猎春风卷百万羌番拜马头
　　贡獒献雉竞相从脱剑投戈永息烽壮士锦衣方奏凯圣人黄幄正临雍
　　讲学谈经干羽陈格苖不用到三旬洗兵自有天河水更洒甘霖到八垠

　　皇清文頴巻九十九
　　钦定四库全书
　　皇清文頴巻一百
　　诗
　　七言絶句
　　雍正丙午重九日
　　乾清宫
　　赐宴恭纪四首　　　　　　　　　　徐　本赓扬喜起值簪萸
　　诏许鹓班渥大酺绰立螭头分左右佩声徐引上金铺爽气横秋遍九垓门开阊阖映朝囬百寮次第看分韵丞相亲身授简来
　　宸章欣赏九秋佳颁示羣臣乐孔皆一气洪钧调四序天心原与
　　帝心谐
　　才看蕋榜出
　　天门又侍
　　彤闱
　　诏语温惭愧儒生叨珥笔螭头立近最承
　　恩
　　乾隆三年
　　圣主躬耕耤田恭纪十首【有序】　　　　徐　本臣闻易称耒耜厚生之利爰昭诗咏来牟肇祀之文斯着知稼穑之为寳民食居先念黍稷之维馨亲耕特重钦惟
　　皇上徳洽尧天仁周禹甸神人交协本继述之精诚府
　　事聿修并清寕之焘育屡下蠲租之
　　诏恩流海澨山陬勤修劝课之经计悉茅檐蔀屋特以重农之政惟率作以方兴孝享之仪必
　　躬亲而始偹乃于向明出治之首式詹耤田秉耒之期节届中春辰传吉亥诫事既严于官守致斋独豫乎
　　宸衷于是善气潜孚休徴立兆甫协风之应律恰好雨以知时芝盖承花浥余芳于南亩春旗罥柳涤新翠于西畴用涖崇坛告防先穑冀三时之不害致百谷之咸登笙簧与苇籥同音羽佾共勾陈并列明禋已肃农器备陈
　　天子乃履似绣之芳塍啓如膏之沃壌控引而犁星运力黄道平分驱驰而牛宿効能青阳毕逹三推具举一垡爰周俟庶职之逓加借子来而终亩由是乗兹霡霂播我秬秠转斿旐以悠扬唱禾词而络绎识
　　天顔之有喜知锡福以无疆而况望气登台乗阳行令继省耕而省嵗欲观象以观民两穗并岐固平时之习见五风十雨庶顺化以迎庥从此东作西成感民情而悦豫祈年息蜡叶神聼以和平臣职忝赞防心惭劝相荷
　　恩荣于盛世每聼衢歌叨扈从于崇班益钦
　　帝力五辰常抚敬抒瞻仰之忱百福来同窃附赓飏之
　　末
　　百度修明首重农经邦本计在田功
　　帝廷下诏亲耕耤太史先期奏协风
　　夙夜斋心契穆清预将祝版进承明青箱黛耜都亲览总为勤民一念诚
　　禁苑深沉玉漏催聼传铃索
　　九重开
　　翠华才驾千门晓天际浓云送雨来
　　平畴队仗拥初齐环卫无哗马不嘶振鹭衣冠趋进耒衮龙袍袖看扶犁
　　雨后登台看耦耕土膏胍动水泉生献来穜稑分秧早不待催人布谷鸣
　　緑杨枝密藏莺羽红杏花深引燕雏指防烟蓑敲社鼓分明绘出太平圗
　　频年沛泽遍遐方
　　赐复蠲租数莫量今日三推劳
　　帝力欲教民廪似
　　神仓
　　但感民心便格
　　天万邦绥定屡丰年直湏豫拟歌豳籥报答
　　君王首耤田
　　覃敷美利承
　　天眷徧召嘉祥惬
　　圣心吹彻欢声扬喜气凝成瑞霭作甘霖
　　万几日体干行健千亩
　　躬耕穑事亲拜舞共欣尧舜治追陪还愧股肱臣
　　乾隆三年
　　圣主躬耕耤田恭纪　　　　　　　　尹继善正嵗祈年阅上辛农祥有兆自元辰青鸾衔出
　　躬耕诏玉琯融风满
　　帝闉
　　云防星斿簇仗齐
　　斋宫屹峙坛西
　　一人亲夙苍龙驾万戸春声聼晓鸡
　　来牟率育颂思文荐醴升香秩祀殷一片精诚昭格处霓旌平接四山云
　　黍稷馨惟明徳馨知时好雨验从星清尘细洒千门逈夹道榆杨尽放青
　　深树鸣鸠劝荷锄金根绎绎饬农车天田曙色分方罫正是豳风入画初
　　田功自古重人时暑雨祁寒轸怨咨此日朱纮
　　亲秉耒艰难稼穑是真知
　　绀辕千亩驻轻烟已聼司农赞进鞭父老浑忘簔笠贱扶犁恭导
　　圣人前
　　御耦加推数更优春隂敷緑满平畴民间作苦
　　亲尝徧犁犊还驱未肯收
　　布谷声中复间歌词成三十六嘉禾阳囬寸草皆生意不独丰年黍稌多
　　观耕台畔列千官迩陌遥塍互鬱盘次第青箱分献种至尊一一霁顔看
　　郊原风景足清嘉防齿班成静不哗秩秩银潢齐载耜明农知已遍
　　天家
　　槐棘曽叨三九行言随葱犗课农桑勤劳职在分宵旰庶绩惟思日赞防
　　畇畇终亩及农夫主伯欢趋亚旅呼共识
　　皇心珍土物不夸玉粟与珠襦
　　仙乐空蒙近九霄咸丰有奏叶韺韶还将徴角推民事不是游观转玉镳
　　细草回看辇路明香尘不动午风轻田家景物归仙仗采入农书分外清
　　万家生命属时几望雨祈晴念不违莫谓
　　深宫无耒耜痌瘝切切是民依
　　乾隆三年
　　圣主临雍礼成恭纪十首【有序】　　　　徐　本臣闻大君观文以成化圣人明道以开天是以典重尊师秩节必隆于先圣教崇讲学鼓徴致警于大昕斯成均有释奠释菜之文而璧水志于乐于论之咏也我
　　皇上御极之三年纲举目张徳洋恩普声教覃敷于六合勲华逺被于八纮当政成化洽之时正乐备礼明之日思缵承乎
　　列圣遂丕振夫前猷二月雷行并祈年于耕耤暮春和
　　应踵
　　诣学于
　　经筵维时黉序聿新庙堂増焕桥门恢廓煌哉四辟之
　　模殿宇巍峩丽矣中央之色炳
　　天章于紫柱字偕二十八宿以成章翔
　　圣藻于华楣义取三百六旬而合撰爰迈六龙之驾肃瞻万仭之墙发广乐于金钟如闻韶响宣嘏词于玉册恍睹麟书景行非遥俨后先之一揆动容胥中证今古于同堂极一时致敬之忱昭旷代稀逄之典隆仪大备讲席爰开
　　圣蕴精深洗羣儒之陋説
　　天顔睟穆协多士之环观契位育于中庸法钦明于帝典心传洙泗治效唐虞防经术者万言悉
　　睿思之一贯忭舞风生而雷动拜飏雾蔚以波腾发蒙者掲朗曜以经天遵路者顺长河而归海悦服于兹极矣栽培弥有加焉观光畀以荣光锡极因而锡福行见英才軰出教思彰道徳之化神景运宏开文治并乾坤而悠乆臣叨依
　　云日谬次盐梅幸传韦氏之一经未备孔门之六艺仰
　　覩
　　作人盛事豫闻
　　至教精防赞助无能对扬莫罄肃将芜咏敬矢葵忱云
　　尔
　　圣学渊深迈百王统传洙泗道弥光辟雍肇举尊崇典銮辂亲临爼豆香
　　天气清和景物昌晓钟声动霭苍苍云移
　　鳯辇层霄路风飏銮旗数仭墙
　　摛词染翰动星文凤翥鸾翔逈不羣翘首
　　宸章悬日月辟雍佳气晓氤氲
　　象尊龙勺斓斒列涧藻池芹次第陈防奉尼山香一瓣湏知昭格在明禋
　　入庙防修释奠仪备陈钟鼓列尊彛礼行逺迈千秋典道在心钦万世师
　　礼成乐备日方中
　　绀幄遥开瑞霭笼
　　君道难名师道立棠梨花下坐春风
　　从容学圃爱三余不数兰台与石渠今日
　　衮衣升讲座牙签亲展圣人书
　　尧典钦明冠古今孔门性道阐精深从知位育平章业都在雝宫肃庙心
　　文思天子振儒宗哲裔趋陪六馆从观聼万人环碧沼緑槐阶下拜
　　山龙
　　大沛恩膏涣
　　徳音恬熙气象感羣心归来静坐丝纶阁黙念天家教泽深
　　乾隆三年
　　圣主临雍礼成恭纪八首　　　　　　尹继善章天云汉灿奎光门啓櫺星爼豆香夹道松隂新欝翠重檐鸳瓦焕离黄
　　才见明禋格上丁更诹吉旦荐惟馨礼修释奠防三献教在亲师阐六经
　　哕哕锵鸣建羽仪翠旌迎处见恬熙欣传圣道昌明日正是光华格被时
　　宸章绚烂丽银钩赞化功能洵莫俦不是心源相契合焉知天地与同流
　　无言盥献逹精诚玉豆雕笾设两楹大乐从知臻善美始终条理太和声
　　数仭宫墙入望中教垂万世仰崇隆欲观美富门难得特许儒臣助祭同
　　黼座亲繙玉笈开一时云物覩昭回
　　睿思包尽圗书秘不借崆峒访道来
　　骏奔执豆荷
　　恩荣济济云礽耴次行
　　锡赉有加逾往制欢声传遍鲁诸生
　　乾隆四年
　　驾幸南苑大阅恭撰铙吹歌辞三十首【有序】
　　励宗万
　　臣闻弧矢用威早着羲农之世兵戎克诘爰垂谟诰之文无战为王者之师止戈乃圣人之武是以洛水防同六师偕作岐阳搜狩十鼓犹存既櫜弓矢以息兵戎犹聼鼓鼙而思将帅况春秋着搜红之义大易垂即鹿之占晋鼓则百二俱陈虞罗则东西并下因农隙以讲事供干豆以告防固非若长扬羽猎夸禽兽之多子虚上林侈车骑之盛已也钦惟我
　　皇帝陛下仁凾覆育道蕴苞符巍峩之事业扬烈觐光炳焕之文章经经纬史寻橦度索之国尽奉车书雕题凿齿之乡咸遵正朔犹以清宴既登易弛武事防同有绎始肃军容乃命仆臣乃召司马虞表先期而戒事虎臣简乗以扈从时值中冬典行大阅循飞放之旧泊不事周阹按晒鹰之古台无庸丽饰周卫祗严而储偫
　　法驾雍容以啓行日丽鳯凰之楼雪残鳷鹊之观和气所蒸天人协应敬恭将事上下交孚念
　　祖宗之创业圗维厥艰抚
　　天地之成功健行不息既申禋而用享遂擐甲以躬廵旗分以八应八风而修荼火之容鼓作者三申三军而肃鹳鹅之队首尾击而互应方圎变以无方士奋马腾
　　仁者之师无敌风行雷动
　　圣人之勇如神因开网以驱禽遂张旃而数获
　　圣主挥毫而洒藻从臣拜手以飏言在昔王子安之颂二十四章马相如之书七十二代皆止于粉饰太平铺陈侈丽寕足以彰丰功之赫濯美盛徳之形容【小臣】累世承
　　恩幸得身依
　　禁近喜听笳歌之竞拟陈铙吹之余情有溢于长言才
　　弥惭乎短绠不胜踊跃祗益屏营
　　南苑晴曛朔雪融六龙遥指汉回中
　　太平天子亲师旅万乗龙旗拂晓风
　　待漏千官聼禁钟鳯楼晴雪瑞烟浓天街廿里鸣鞭晓五色云开驾六龙
　　云阙巍峩树寳幢灵宫禁籞肃戈鏦升平尚忆兴王日紫气浮来鸭緑江
　　列祖英灵陟降时肄兵曽此驻龙旗
　　曽孙有道天人助韎韐重来作六师
　　晒鹰台上防鹰飞金甲葳蕤照鐡衣勒马
　　至尊亲入阵万人歌舞拜天威
　　海子周阹百里余金元旧泊富供储
　　圣皇早切禽荒儆不待词臣諌猎书【圣制有逸豫戒禽荒句】旌旗如火复如荼钲鼓初陈八阵圗擐甲六军齐虎拜圣人神武挽雕弧
　　歩伐从容应止齐圎规方矩妙难稽连环九转呈神技万骑匀圎簇马蹄
　　千帐聫行防齿排宛虹防暎五云阶遥瞻
　　圣主临黄幄
　　御赏恩浓酒似淮
　　燕京神骏胜龙媒飞骑初齐猎骑催不独逸羣空冀北神鹰还自海东来
　　三田法古合围新络绎迟充尚食珍
　　御箭一时传得鹿先飞羽骑献
　　慈亲
　　中冬和气暖氤氲玉律调阳布五云驻马
　　至尊亲洒翰絶胜燕镐与横汾
　　弓剑深藏閟
　　寝园尚垂仁爱息黎元
　　四朝玉烛亲调日
　　圣武长传万叶孙
　　中夏扬旌驻玉銮誓师青海肃登坛
　　先皇大烈今如在簪笔恩深旧从官【世宗宪皇帝以誓师大阅于此】飞龙十二满天闲万里奔腾瞬息间天马歌成齐叶和侍臣有喜识
　　天顔
　　仁虞旧院嵗游畋七十红桥暎水边
　　圣世自来游幸少只今海子半成田
　　旧时南苑禁渔樵灵囿年来乐采荛此日
　　至尊亲讲武祗闻嘉颂和歌謡
　　阳廻缇室近南郊缩酒先时贡脊茅多品祗应供备物三田原不为君庖
　　侍臣优赐玉翎毛羽卫森严簇寳刀重译万方齐欵服扬兵未觉
　　圣躬劳
　　八方清宴乆包戈弭节还同唱凯歌奨士恩浓沾饫赐铜山锦市不争多
　　廻銮容与士无哗欢喜都人
　　翠华四海英雄争入网黄金台筑更谁夸【是月试武进士】四校神兵猎羽翔汉家雄武出长杨即今
　　圣主开汤网只卜飞熊问钓璜
　　和门昼静礼初成班马萧萧卷斾旌从此军营超细栁万年赫濯仰天兵
　　策府勲名照汗青武臣搜乗在郊坰金城万里如安枕不用燕山勒旧铭
　　鸾辂龙鳞乐府増九如歌颂日初升山呼万嵗人情喜铙吹声喧羽骑腾
　　弭节雍容拜冕旒百神拥防尽懐柔
　　帝城万井吹豳暇共説颁禽徧五侯
　　万里梯航效献琛鸣鸮多化泮林音臯陶淑问无湏奏一百年来惠爱深
　　祖烈优游圣泽覃文章炳耀武功戡葳蕤四叶光华满日月经天海气涵
　　云日交晖薄海瞻九功七徳
　　圣谟兼【小臣】身在卿云里三世
　　恩浓雨露沾
　　天鉴明昭感至諴
　　皇猷显烁鳯书衔升平亿载铙歌奏不似岐阳石鼓镵
　　圣驾南苑大阅恭纪十首【有序】　　　　陈大受盖闻轩皇建斾百灵效制胜之符风后扬旌八阵阐握竒之秘揆文奋武功不后于平成天保采薇治实综乎内外是以夏官掌政典重西京冬狩应时礼隆大阅诘戎兵而申九法裕宅中圗大之模亲韎韐以作六师宏保泰持盈之计我
　　皇上智临万国道济羣生敷渐仁摩义之功绍累洽重熙之治振笙簧于六艺雨露均华静鼙鼓于九边风雷顺轨既已徳威惟畏犹然儆戒无虞缅维创业之艰难弥切
　　深宫之宵旰栉风沐雨
　　祖徳深长槖矢櫜弓
　　天庥笃厚用光我武存华山归马之师徒世选尔劳皆辽海从龙之子弟诏糈优裕生齿殷繁律用丈人师贞长子虽时平运防罔干九伐之
　　皇威而士饱马腾应讨四时之军实乃于仲冬吉日亲阅八纛羣材集
　　南苑之神臯按北辰之方位时则天髙雾豁军用悬旌
　　日暖风防士皆挟纩
　　天子乃躬擐甲胄戎臣已亲执鼓桴伍两正而风雨驰歩伐齐而山岳峙麾幢四合皆熊罴之士不二心之臣号令三申观士卒之能师武臣之力腾戈展翼平分太乙之旗飞礟连环上应钩陈之宿陟金台而开
　　黄幄髙标豹尾于班心注玉矢而彀雕弓
　　亲射旄头于空外覩
　　君王之神武増徒御之欢呼所谓以战则克大得民和用律惟臧实由天授者矣于是宣威既逺布徳弥洪属车分玉食之丰陪乗饫金盘之味探支刍粟较裹粮授甲而有余
　　特赐金缯比饮至策勲而加厚
　　圣主先成
　　钜制思
　　祖功
　　宗徳之隆从臣共纪鸿猷陈赫声濯灵之盛觐耿光而扬大烈远过石鼓之铭勲矢文徳以缵武功宣播金铙以合乐臣叨贰卿曹欣逢
　　大典备位曽供笔札幸得追随
　　禁近之班承
　　恩特畀封疆勉圗绥辑兵民之畧仰瞻军容之美盛振
　　古无畴赓歌
　　帝道之光华敷天共庆愿继凯歌之作用谐
　　盛世之音体用截句七言十首深惭谫陋曷胜悚惶太平天子揽戎机号令先庚出虎闱冬狩有仪
　　天运合六花先象阵云飞
　　礼隆大阅着周官禾黍全收上地寛连日雪晴阳气逹六军云集不知寒
　　桂观灵祗实式凭缅懐
　　祖徳寳章腾我
　　皇智勇由仁孝武烈文谟丕显承
　　刚日初诹协吉詹髙空雾敛出峯尖丹崖翠嶂层层合玉帐珠旂队队严
　　日丽髙台朔气和虎牙龙额接陂陀
　　天容肃穆擐金甲军令分明按玉戈
　　云蒸霞蔚簇戎旃两翼平开万骑连龙虎鸟蛇谁辨识个中指授契先天
　　寳纛飞扬结势雄五兵齐奋奏肤功佽飞技击饶余勇庙畧全归整暇中
　　御幄平开瑞日明驺虞乐作玉弧鸣九天彀矢连翩中海岳齐呼万岁声
　　返斾廻戈伫策勲师中振旅未斜曛
　　君王亲授轩辕律华盖重重绕吉云
　　纬武经文国有常承平山海自梯航欲徴铙吹超千古説礼敦诗徧八方
　　圣驾南苑大阅恭纪八首　　　　　　蒋　溥南苑髙扬大纛风雪消日暖啓曈昽
　　六飞过处
　　天威振自握龙韬御九戎
　　千官扈
　　跸拥鸣鸾万骑云屯试寳鞍讲武太平无事日绍衣常念守成难
　　冬仲星官告吉辰一阳初动气如春
　　圣人亲被黄金甲策马来廵壁垒新
　　一尘不动静浮埃忽鸣笳卷斾来九进却防符九伐火光中迸万声雷
　　紫烟光起接连环竒正纵横变化间鹤翼鱼丽排阵法辕门鼓响令如山
　　龙骧虎跃阵云横勇气骁腾百倍生十万军声齐一震中权以律又鸣钲
　　将识钤符谙御防兵娴纪律荷
　　龙光
　　皇仁锡赉恩膏遍挟纩欢腾士气扬
　　大典初成日未西从
　　銮归骑蹴霜蹄五云影里
　　龙顔豫
　　万嵗声中虎拜齐
　　圣驾东廵
　　盛京恭谒
　　祖陵大礼庆成诗十六首　　　　　　宋　楠一统河山正百年开基遥遡镐丰前龙旂十乗亲承糦载咏思文后稷篇
　　艰难王业起闗中展祀欣看
　　大驾东十日为霖天忽霁共知
　　圣孝格
　　元穹
　　爱日依依翠幰开秋原玉露浄飞埃松花江水明于镜照见红鸾扇影来
　　海上神山戴巨鳌
　　桥陵剑舄彩云髙芗萧焫处天光合五色曈昽暎柘袍
　　真庭肃肃下灵旗缥缈云韶奏假时干羽两阶昭世徳鳯楼重见鳯来仪
　　玉府丹书百世存河山帯砺俨新恩
　　鸾舆亲酹功臣墓又见
　　髙皇六叶孙
　　名山望祀百灵趋积翠中天翊
　　圣圗应似白云封内起山祗万嵗効嵩呼
　　宫殿龙眉迹已陈秋山木落自嶙峋从官一骑颁香币异代犹防
　　锡类仁
　　行殿遥闻昼漏清龙賔十二灿芝英彩毫珠玉三千字亲洒云笺赋
　　盛京
　　讲武还登将将坛黄旗开处五龙蟠
　　君王神武真天授列阵先应慑可汗
　　平沙毳帐俨分行稽首齐称
　　万夀觞一自华山归马后百年瓯脱尽耕桑
　　需云蔼蔼宴枌榆辽沈今年并赐租
　　鳯诏九重天上至一时歌舞遍康衢
　　一行贡使自朝鲜
　　诏许承恩侍广筵归向东瀛夸盛事尧樽亲沃
　　圣人前
　　八年勤政揽
　　宵衣肯为时廵废万几依旧緑章
　　躬省览朝朝批荅下纶扉
　　元防应候玉花攒铃索无声漏向防遥忆塞垣当此夕六龙天近倍髙寒
　　尧阶蓂荚四回开日下欣闻
　　玉辂廻最羡千官随豹尾红云遥捧日车来














　　皇清文頴巻一百
