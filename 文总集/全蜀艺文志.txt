　　钦定四库全书　　　　　集部八
　　全蜀艺文志　　　　　　总集类
　　提要
　　【臣】等谨案全蜀艺文志六十四巻明周复俊撰复俊昆山人嘉靖庚戌进士江南通志作名后淑者误也是编乃其为四川按察司副使时博采汉魏以降诗文之有闗于蜀者类为一书包括网罗极称赅备所载如宋罗泌姓氏谱元费着古器谱其书多不传于今又如李商隠重阳亭铭义山文集亦失载皆可以备考核诸篇之后复俊亦间附辨证如汉初平五年周公礼殿记载洪适隷释并载史子坚隷格详畧异同彼此互见非同他地志之泛泛采摭者至若曹丕告益州文与魏人檄蜀文伪词虚煽颠倒是非于理可以不録然此志搜罗故寔例主全收非同编録总集有所去取善恶并载亦未足为复俊病惟篇末不着贬驳之词以申公义是则诚疎耳乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　全蜀艺文志原序
　　俊尝疑孔明者夙称三代之遗才伊周之流亚也扶翼英主毗賛皇烈亦既庶防哉成允成功矣一时宫府建属号称得人闗垒桥梁靡不缮治至于八阵唘图木牛剙制皆訏谋逺理思神宻虽后祀千载罕有俪焉而史官独未之立时如秦子敇辈则旉述允章丽辞理非无良史之才盖俟夫河洛海甸之廓清而后兰台玉堂之启斯为志耳夫国之有史也经事纬道秩类宣伦驰辉于来叶式正于羣生谅乎尽制作之妙而流声金石协天人之统而幽賛神明者矣可忽乎哉总志之编以代史也慨蜀之有土自神禹导江丛帝开国山谷崇深区域延广其间事变沓积视它郡为殷英贤文笔儗上国尤盛是知蜀不可以无志犹国不能以无史也是故首纪帝后而立极配体昭焉次之以藩封而疏潢锡壤渥焉次之以监守而分画慎固崇焉次之以名宦而授钺载其光焉次之以郡县而分茅禀其责焉若乃经略賛皇王之业杂志慎扬遏之防艺文以叅隂阳之秘而其本末焕然章纪列矣然而天垂日映悬符东观之篇秋皎春温式体西台之令辟之捜剔山海至寳弗克骈収而悬黎明月其庶摛光扬质矣俊也少有四方之志每悦蜀都赋剑阁铭太白子美篇章以洎司马渊云诸作而孔明故墟遗迹思一登览焉恨未能也兹乃躬履其地日诵其遗文而获以论其世则其为幸不已多乎嘉靖壬寅夏四月朔旦按察司副使周复俊撰








　　钦定四库全书
　　全蜀艺文志巻一　　　　明　周复俊　撰赋一
　　蜀都赋　　　　　　　　　　汉扬雄
　　蜀都之地古曰梁州禹治其江渟臯弥望鬰乎青葱沃壄千里上稽干度则井络储精下按地纪则巛宫奠位东有已賨绵亘百濮铜梁金堂火井龙湫其中则有玉石嶜岑丹青玲珑邛节桃枝石防水螭南则有犍防潜夷昆明峩眉絶限防嵣嵁岩亶翔灵山掲其右离堆被其东于近则有瑕英菌芝玉石江珠于逺则有银铅锡碧马犀象僰西有盐泉铁冶橘林铜陵邙连卢池澹漫波沦其防则有期牛兕旄金马碧鸡北则有岷山外羌白马兽则麙羊野麋罢防貘貒□鹿麝户豹能黄獑胡虽玃猨蠝玃猱犹豰毕方尔乃苍山隠天汾崯廻丛増嶃重崒石崔嶵防霜雪终夏叩岩岭嶙崇隆临柴诸徼崼五矹参差湔山岩岩观上岑嵓龙阳累峗漼粲交倚崪崛崎集崄脇施形精出偈堪隠倚彭门嶋防嵃嵑防方彼碑池輵砾乎岳岳北属昆仑泰极涌泉醴凝水流津漉集成川于是乎则左沉犂右羗庭漆水浡其匈都江漂其泾乃溢乎通沟洪涛溶洗千湲万谷合流逆折泌瀄乎争降湖潧排碣反波逆濞石冽巘纷周溥旋溺寃绥頽惭博岸敌呷祽濑磴岩摚汾汾忽溶闛沛逾窘出限连混陁隧铚钉钟涌声讙薄泙龙歴丰隆潜延延雷扶电击鸿康逺逺乎长喻驰山下卒湍降疾流分川并注合乎江州于木则楩栎豫章树榜櫖禅柙青稚雕梓枌梧橿枥防楢木防枒信楫丛俊干凑集防楬圠樘椅从风推参循崖撮捼泾淫溶缤纷幻靡泛闳野望芒芒菲菲其竹则钟龙防野篠纷鬯宗生族撍俊茂丰芙洪溶忿苇纷扬防合柯与风披夹江縁山寻卒而起结根才业填衍野若此者方乎数十百里于汜则汪汪漾漾积土崇隄其浅湿则生苍葭蒋蒲藿芧青苹芊叶莲藕茱华菱根其中则有翡翠鸳鸯袅鸬鹢鹭双鶤鹔鷞其深则有徧獭沈鱓水豹蛟蛇鼋蟺鼈众鳞鳎尔乃其都门二九四百余闾两江珥其市九桥带其流武担镇都刻削成蘝王基既夷蜀尚丛邛笼石□岓岑倚从秦汉之徙元以山东是以隤山厥饶水贡其获苴竹浮流鼈碛石蝎相救鱼酌不收鸲防风胎雨鷇众物骇目殚不知所御尔乃其祼罗诸圃縁畛黄甘诸柘柿桃杏李枇杷杜樼栗柰棠梨离支杂以梴橙被以樱梅树以木兰扶林禽爚般关防支何若英络其间春机杨栁褭弱蝉抄扶施连卷貕螗蛦子呼焉尔乃五谷冯戎瓜匏饶多卉以部麻往往姜栀附子巨蒜木艾椒蓠蒟醤酴清众献储斯盛冬育笋旧菜増伽百华投春隆隠芬芳蔓茗荧郁翠紫青黄丽靡螭烛若挥锦布绣望芒兮无幅尔乃其人自造奇锦紌繏防縿缘卢中发文扬采转代无穷其布则细都弱折绵茧成衽阿丽纎靡避晏与隂蜘蛛作丝不可见风筩中黄润一端数金雕镂铅器百伎千工东西鳞集南北并凑驰逐相逢周流往来方辕齐毂隠轸幽輵埃防尘拂万端异类崇戎总浓般旋阛阓齐楚而喉不感槩万物驰凑四时迭代彼不折货我防之械财用饶赡蓄积备具若夫慈孙孝子宗厥祖祢鬼神祭祀练时选日沥豫斋戒袭明衣表縠俪吉日异清浊合疎明绥离旅乃使有伊之徒调夫五味甘甜之和勺药之羮江东鲐鲍陇西牛羊籴米肥防不行鸿乳独竹孤鸧炮鹢被纰之胎山随脑水游之腴蜂豚应鴈被鴳晨鳬戮鶂初乳山鹤既交春羔秋脍鲛肴秔田臑鷩形不及劳五肉七菜胜厌腥臊可以练神养血腄者莫不毕陈尔乃其俗迎春送于百金之家千金之公干池泄澳观鱼于江若其吉日嘉防期于倍春之隂迎夏之阳罗司马郭范畾杨置酒乎荣川之间宅设坐乎华都之髙堂延帷扬幕接帐连岗众器雕琢藻刻将星朱緑之画邠盼丽光龙蛇蜿蜷错其中禽兽竒伟髦山林昔天地降生杜鄠宻促之君则荆上亡尸之相厥女作歌是以其声呼吟靖领激呦喝啾户音六成行夏低徊胥徒八冥及庙噆吟请连单情舞曲转节踃馺应声其佚则接芬错芳襜袩纎延凄秋发阳春罗儒吟吴公连眺朱顔离绛唇眇眇之态吡噉出焉若其游怠鱼戈郤公之徒相与如平阳巨沼罗车百乗期防投宿观者方隄行船竞逐偃衍防曳絺索恍惚罗畏弥澥蔓蔓沕沕茏睢防兮罧布列枚孤施兮纎繁出惊雌落兮髙雄蹷翔挂兮奔萦毕爼飞脍沉单然后别
　　蜀都赋　　　　　　　　　　晋左思
　　有西蜀公子者言于东吴王孙曰盖闻天以日月为纲地以四海为纪九土星分万国错跱崤函有帝王之宅河洛为王者之里吾子岂亦曾闻蜀都之事欤请为左右扬搉而陈之夫蜀都者盖兆基于上世开国于中古廓灵闗而为门包玉垒而为宇带二江之双流抗峨眉之重阻水陆所凑兼六合而交防焉丰蔚所盛茂八区而庵蔼焉于前则跨蹑犍防枕輢交趾经途所亘五千余里山阜相属含谿懐谷岗峦纠纷触石吐云鬰葐蒀以翠微崛巍巍以峨峨干青霄而秀出舒丹气以为霞龙池瀑濆其隈漏江伏流溃其阿汨若汤谷之扬涛沛若蒙汜之涌波于是乎邛竹縁岭菌桂临崖旁挺龙目侧生荔枝布绿叶之萋萋结朱实之离离迎隆冬而不凋常晔晔以猗猗孔翠羣翔犀象竞驰白雉朝雊猩猩夜啼金马骋光而絶景碧鸡儵忽而曜仪火井沈荧于幽泉髙爓飞煽于天垂其间则有琥珀丹青江珠瑕英金沙银砾符采彪炳晖丽灼烁于后则却背华容北指昆崘缘以劒阁阻以石门流汉汤汤惊浪雷奔望之天廻即之云昏水物殊品鳞介异族或藏蛟螭或隠碧玉嘉鱼出于丙穴良木攒于裦谷其树则有木兰梫桂杞櫹椅桐防防楔枞楩楠幽蔼于谷底松柏蓊鬰于山峯擢脩榦竦长条扇飞云拂轻霄羲和假道于峻岐阳乌廻翼乎高标巢居栖翔聿兼邓林穴宅奇兽窠宿异禽熊罴咆其阳雕鹗鴪其隂猨狖腾希而竞捷虎豹长啸而永吟于东则左緜巴中百濮所充外负铜梁于宕渠内函要害于膏腴其中则有巴菽巴防灵夀桃枝樊以葅圃濵以盐池蛦山栖鼋水处潜龙蟠于沮泽应鸣鼓而兴雨丹沙赩炽出其坂蜜房郁毓被其阜山图采而得道赤斧服而不朽若乃刚悍生其方风謡尚其武奋之则賨旅翫之则渝舞鋭气剽于中叶蹻容世于乐府于西则右挟岷山涌渎发川陪以白狼夷歌成章坰野草昧林麓黝儵交让所植蹲鸱所伏百药灌丛寒卉冬馥异类众伙于何不育其中则有青珠黄环碧砮芒消或丰绿荑或蕃丹椒蘪芜布濩于中阿风连莚蔓于兰臯红葩紫饰柯叶渐苞敷蘂葳蕤落英飘飖神农是尝卢跗是料芳追气邪味蠲疠痟其封域之内则有原隰坟衍通望弥博演以潜沫浸以緜雒沟洫脉散疆里绮错黍稷油油稉稻莫莫指渠口以为云门洒滮池而为陆泽虽星毕之滂沲尚未齐其膏液尔乃邑居隠赈夹江傍山栋宇相望桑梓接连家有盐泉之井户有橘柚之园其园则有林檎枇杷橙柿梬楟榹桃函列梅李罗生百果甲宅异色同荣朱樱春熟素柰夏成若乃大火流凉风厉白露凝微霜结紫棃津润樼栗罅发蒲桃乱溃石榴竞裂甘至自零芬芳酷烈其圃则有蒟蒻茱萸瓜畴芋区甘蔗辛姜阳蓲隂敷日往菲微月来枎疎任土所丽众献而储其沃瀛则有攅蒋丛蒲绿菱红莲杂以蕴藻糅以苹蘩揔茎柅柅裛叶蓁蓁蕡实时味王公羞焉其中则有鸿俦鹄侣防鹭鹈鹕晨鳬旦至鴈衔芦木落南翔冰泮北徂云飞水宿哢吭清渠其深则有白鼋命鼈獭上祭鳣鲔鳟鲂鮷鳢鲨鲿差鳞次色锦质报章跃涛戏濑中流相忘于是乎金城石郭兼帀中区既丽且崇实号成都辟二九之通门画方轨之广涂营新宫于爽垲拟承明而起庐结阳城之延阁飞观榭乎云中开髙轩以临山列绮窻而瞰江内则议殿爵堂武义虎威宣化之闼崇礼之闱华阙双邈重门洞开金铺交映玉题相晖外则轨躅八逹里闬对出比屋连甍千庑万室亦有甲第当衢向术坛宇显敞髙门纳驷庭扣钟磬堂抚琴瑟匪葛匪姜畴能是恤亚以少城接乎其西市廛所防万商之渊列隧百重罗肆巨千贿货山积纎丽星繁都人士女袨服靓妆贾贸墆鬻舛错纵横异物诡谲竒于八方布有橦华麫有桄榔邛杖传节于大夏之邑蒟醤流味于畨禺之乡舆辇杂沓冠带混并累毂叠迹叛衍相倾諠哗鼎沸则哤聒宇宙嚻尘张天则埃蒙曜灵阛阓之里伎巧之家百室离房机杼相和贝锦斐成濯色江波黄润比筒籝金所过侈侈隆富卓郑埒名公擅山川货殖私庭藏镪巨万鈲摫兼呈亦以财雄翕习边城三蜀之豪时来时往养交都邑结俦附党剧谈戏论扼腕抵掌出则连骑归从百两若其旧俗终冬始春吉日良辰置酒髙堂以御嘉賔金罍中坐肴核四陈觞以清醥鲜以紫鳞羽爵执竞丝竹乃发巴姬弹汉女击节起西音于促柱歌江上之厉纡长防而屡舞翩跹跹以裔裔合樽促席引满相罚乐饮今夕一醉累月若夫王孙之属郤公之伦从禽于外巷无居人并乗骥子俱服鱼文黄异校结驷缤纷西逾金隄东越玉津朔别期晦匪日匪旬蹴蹈蒙茏涉躐寥廓鹰犬倐眒罻罗络幕毛羣陆离羽族纷泊翕响挥霍中网林薄屠麖麋剪旄尘帯文蛇跨雕虎志未骋时欲晚追轻翼赴絶逺出彭门之阙驰九折之坂经三峡之峥嵘蹑五屼之蹇浐防食铁之兽射噬毒之鹿皛防氓于葽草弹言鸟于森木防象齿戾犀角鸟铩翮兽废足殆而朅来相与第如滇池集于江洲试水客舣轻舟娉江斐与神游罨翡翠钓鰋鲉下髙鹄出潜虬吹洞箫发櫂讴感鱏鱼动阳侯腾波沸涌珠贝汜浮若云汉含星而光耀洪流将飨獠者张帟幕防平原酌清酤割芳鲜饮御酣賔旅旋车马雷骇轰轰阗阗若风流雨散漫乎数百里之间斯盖宅土之所安乐观聴之所踊跃也焉独三川为世朝市若乃卓荦奇谲倜傥防已一经神怪一纬人理逺则岷山之精上为井络天帝运期而防昌景福蠁而兴作碧出苌之血鸟生杜宇之魄妄变化于非常唴见伟于畴昔近则江汉炳灵世载其英蔚若相如皭若君平王裦韡晔而秀发扬雄含章而挺生幽思絇道徳摛藻掞天庭考四海而为隽当中叶而擅名是故游谈者以为誉造作者以为程也至乎临谷为塞因山为障峻阻塍埒长城豁险呑若巨防一人守隘万夫莫向公孙跃马而称帝刘宗下辇而自王由此言之天下孰尚故兼诸夏之富有犹未若兹都之无量也
　　辨蜀都赋【以其与左思辨故赋】　　　　　宋王腾
　　人物习性有忠有邪有智有愚出于才行而不由土产自赵谂狂图好事者类指以疵蜀人蜀之衣冠含笑强顔无与辨之者余尝切齿焉及读左思赋见其薄蜀陋吴谄魏以防晋之君臣茍售一时之声价而灭天下之忠义晋之公卿一口称誉风俗頽矣士无特操以陷四朝于五胡卒贻万世之愧夫魏者汉之贼也原思之词似欲尊正统而黜偏方然不顾正气之沦溺乃知蜀之横被枉抑其所由来者久矣故作辨蜀都赋以申蜀人之愤气其商略土风采摭人物不该乎治乱兴废之变邪正是非之理者不在铺布之限非若前辈之词主于类聚山川毛羽动植以焕文彩之美观悦读诵之利口而已
　　辨疑先生核理储思欲析蜀都未绎其辞客有东方者过而问之曰昔者太冲搆十稔之意捜三都之奇文成示人张华见推士安序焉盛传于时岂其犹有未尽而夫子欲纠其所违先生曰嘻子未之知也吾蜀立极之初域民之始井邑山川之秀人物风俗之美是则左思备言之矣然而论列人材详明上类第言文藻之华掞不及蜀人之忠义遂与吴俗例加抑忌非特没其实美且沮之以横议川灵为之扼腕岳镇为之愤气吾以此为有遗恨故中言其所以夫品物流形九土分敷惟有蜀为极险之区羊肠绕其垠锷鸟道驾于至虚行者却履以视栈乗者投绳而钩车验太白之所赋盖未髣其锱铢真天限而地隔故山峭而川迂宜若与中夏否闭而不通其车书也然而朝宗之水浩浩而南倾内附之山峨峨而东蹙口呀双劒若邠岐虎啗之吻尾拽终南乃咸雍金城之麓以其有所附属而不能自立故命名者号之曰蜀自西而东昔本无途金牛诈言五丁是除吾人由之既艰且虞一夫举足十夫荷储食黄白以骨立卧氷藜而裂肤蜀士逺于进取蜀民疲于转输叹天阍之已邈望秦陇以长吁然且连纲之运应声穿领之牛系路陟长阪以犹及绕大江而不误指日而物不缓期按籍而民无逋户边饷以需上供有裕悉陆海之攸产饱神囷之所聚五季之阨王朴献谋谋先取蜀以阜兵糇糇足兵强乃征方州时乏逺御朴言不酬及我太祖算如朴防蜀定国富次平诸国蜀于是时兴王有力向者孟氏抚伛矜怜恵爱其人捐租五年及我王师宣威三川卒无一夫东向而控盖倾心于正统眎私恩犹缺然是使伪命牵羊偏方衘璧顾旌纛以涕泗仆逵衢而思积感恩之意则诚効顺之心自直岂若他邦之惷悍怒螳臂于车辙由古而来可得而闻李雄刘辟季连公孙因仍世难割据坤灵盗蜀而王踵起而霸类非蜀人三国之际异方鼎峙若南若北辅吴崇魏惟我蜀人不私非类虽辅璋戴备以自固犹谓吾君之子而卒臣刘氏晋宋而下南北风马南鬰屈以游魂北陆梁而骋驾衣冠稽首于左袵济洛顺风于氐霸惟此西土爰归南化岂赴弱以背强盖恶夷而即夏迨萧纪之不令泝岷江而僣正梁人召冦以救乱魏氏懐奸而托信彼实包藏此惟附顺逆施不恵于宜都内溃爰从于迟迥岂瞻顾于北风盖钦恭于王命不惟蜀人不盗蜀都歴代以来乱离间起在内在外为奸为宄董卓桓氏元载朱泚厐勋刘辟樊崇韩遂懐凶扇悖言不详纪试考谱牒按其闾里茍挥羿浞之戈悉匪岷蟠之士在唐中弱齐蔡幽并谐结诸隣唇齿相因叛主之师逐帅之黥陆梁百年不为王臣是亦何尝连吾蜀民帝室内讧孽牙匪彛震动万乘再狩于西民与其帅开闗迓之天王莅止百官六师国用告乏众艰于饥与其吏民缣粟输之比其还归恬不知危兹葢处平则率理以奉京邑之灵遭变则自完以待中原之睦欲防之则难叛欲一之则易服岂特文有余而武不足耶亦其天资正顺而敦笃近者赵谂图结巴渠包藏歴年困于无徒爰及吴俦妖谋是趋蜀人白发遄服其诛由是言之蜀何负于君王欤思徒见其隣于西夷逺于上国诮丘壑之险鄙方隅之僻但分中外之质丽不决正邪之名实胡所据耶成周之盛四海同风冠带所加古无比隆淮徐连齐鲁之轸而有夷伊洛接丰镐之都而有戎方春秋之尊夏视吴楚犹貉虫大周宗伯而不数抑又矧于闽中虽今俊乂之所出在昔语言之不通是则与我均为逺服安得妄论其异同然而自差观之华阳黒水别封畛于尧籍岷山导江歴经营于禹迹秦氏剖符李氷拥节五岐七赋被自古昔而四载所至南止荆扬之域荆扬之民岛夷卉服矧又过此以往耶百粤之取始自汉武郡国虽叛衣冠未楚所谓粤人无用章甫常衮化之士乃文举然则论浅深之时较久近之序乌可与蜀同日而语王莽元舅霍山冡勲遗爱帝婿林甫皇孙许李聨堦于黼座封裴接栋于枫宸既同心于肺腑亦托体于亲隣逞螟蝥之毒噬为蝮于君亲是则势疎者未必孽恶地近者未必诚纯我虽逺于国而忠则迩也髙下既别一凸一凹人行成臯三门二郩或壮帝王之形势或资奸盗之炰烋或王路之攸梗或伏兵之所交正用之则亦在徳枳邪凭之则遂为冦巢吾人之心如砥吾人之行如螘结羶美于一心捐崎岖于万里申韩生于中土不免为僻学郑卫作于中州不免为僻乐九野同列于地何独非梁益之墟四隅无私于天曷常戾西南之角况乎江行地脉鲜决埽而败岸星直天狼工弭奸而触恶肖此正气挺吾先觉节以遇立文非茍作王褒明君臣之合何武愤福威之削张纲扼腕于防扈扬子甘心于寂寞相如不数子昻见却谓诵述以阿防恐吾徒之贻怍才髙则委靡面腼气直则囘邪胆落彼徒嫉于西子殊不惭其郑璞不意儿曹懵其志行之僻反以居处僻我也且圃植蕙而菜育畦疏禾而莠生枭伦鳯族蜒肖龙蟠君子小人常溷其间古何邦而无佞亦何地而无贤蒙孔孟之攸宅冀北唐虞之所营宜丘门之不杂何蹠党之横行鲧为父而禹子蔡为弟而旦兄导挺节而敦逆奕推忠而杞奸彼为同属以行异况指一方而槩言吾请与子姑置逺近之殊而摭正邪之辨晋取之魏魏取之汉功非定乱位实图簒思诚晋人言防而辩辞抑蜀以黜吴志借魏以佞晋魏为髙庙之冦贼蜀实中山之宗姓不然何故进乱世之奸雄而沮先王之枝属乎况蜀以得贤而王失贤而亡魏以已篡而张以人簒而戕彼赋魏事徒言刑罚之清平胡不言文若之殒命也徒言忠良之聚防胡不言三马之食槽也词未及已客奋而起获闻髙义钦服厥防叹草泽之空言不能廷辨于天子
　　武山赋　　　　　　　　　唐王勃
　　武东山有道君庙盖仙人之别府也长萝巨松稍翳云日王子御风而游盖懐霄汉之举而防城阙之恋思欲招洪崖于烟道邀羡门于天路仙师不存壮志徒尔俄而泉石移情秋隂方积松栢羣吟悲声四起背乡关者无复顾向时之荣焉呜呼有其道无其时则知林泉有穷途之哭烟霞有后时之叹不亦悲乎遂作赋曰
　　陟彼山阿积石峩峩亭亭千里伤如之何唘松闗之宻防攀桂山之崇柯隔浮埃于地络披浩气于天罗尔其绿岩开径苍岑对室菌轩丹绚蕙塲翠宻俯泉石之清泠临风颷之瑟防仰绀台而防手望清都而容膝于是蹑霞光于玉砌歩云岊于金坛懐妙童与玉女想青螭及碧鸾情恍恍而将逸心囘囘而未安见碧芳之晚晦忘紫洞之宵寒既而雾昏千瘴烟迷四野恨流俗以情多痛飞仙之术寡驱逸思于方外局高情于天下使蓬瀛可得而宅焉何必懐于此山也词曰已矣哉吾谁欺林壑边地烟霞失时托宇宙兮此日俟虬鸾兮来期他乡山水只令人悲
　　万里桥赋【以殊乡絶邑行役路偏为韵】　　　　陆肱
　　万里兮蜀郡隋都二桥兮地角天隅相去而如乖夷貊曽游而只在寰区倚槛多懐结长悲而莫极凭川试望思逺道以何殊昔者沧海朝宗岷山发迹斯观理水之要若唘凿穴之役逮夫东土为阳西邦日益架长虹于两地客思迢迢浩积水于千秋江流胍胍宇宙绵绵今来邈然结搆应似途程甚偏将暂逰于楚岸欲经【疑作径】度于巴川目断波中过巫峰之十二心驰路半到荆门而五千徒观夫偃蹇东流峥嵘二邑掲华表以相効刻仙禽而对立俄惊廻复潮生而夕月初明孰敢争先帆去而秋滩正急眇天未之殊方有人间兮异乡顾盼而层隂动色徘徊而浮柱生光饰丹艧以虽同彼临淮海度轩车而既异此对铜梁古来防许行人曽逰此路跨绿岸以长存俯清流而下注宁为杂【疑作驻】足之所莫问伤心之故复有逆旅伤情临邛逺行壮鬼制以灵矗压江流而砥平家本江都羡波涛而自返身留蜀地偶萍梗以堪惊珍重归遥飘流恨结之子去兮扬桂棹长卿还兮建龙节既风月以相间固音尘之两絶斯桥也可以济巨川之往来不可以携手而相别
　　击瓯楼赋　　　　　　　　　　张曙
　　宋玉九辩曰悼余生之不时也甲辰窜身巴南避许溃师郡刺史甚懽接春一日登郡东楼下临巴江馔酒簇乐以相为娱言间有马处士来至善击瓯者请即清防爰骋妙絶处士审音以知声余审乐以知化斯可以抑扬淫放顿挫匏竹运动节奏出鬼入神太守请余赋之余曰不图为乐之至于斯酒酣防笔乃为赋云器之为质兮白而贞水之为性兮柔而清水投器而有象器借水而成声始因心而度曲俄应手以徴情莫不敲箫熠爚撇捩纵横胡不自匏丝而起胡不从金石而生孰为节奏乐我生平何彼秾矣髙楼燕喜叩寂含商穷咀徴拂绮井以连骞送枫汀之靡迤嵒隈有雪彪咻而雕虎扬睛潭上无风蛟捷而金虬防尾目运心语波回浪旋似欲奋而还驻若将穷而复连得不似惊沙叫雁髙栁鸣蝉董双成青璅鸾饥啄开珠网穆天子红缰马解踏破琼田眙衡盱神清调古既嗟叹之不足谅悲哀以为主誓不向单于台畔和塞叶胡笳定不入宋玉筵中随齐竽楚舞疾除奋袂曲折萦组潺湲下陇底之泉呜咽上涔阳之橹莺隔溪而对语一浦花红猿袅树以哀吟千山月午斯皆从有入无妙动枢灔飐则水心云母丁当则杖杪真珠于是发春卉骇灵姝羞杀兮钿筝金铎愁闻兮鬼啸神呼时也曲阕酒阑烟迷雾隔览故歩以踯躅有余声而滴沥临流而欲去依依转首而相看脉脉太守曰遘止良辰好乐还淳讽赋已劳于进牍讴歌为序其芳尘余乃歌曰江风起兮江楼春千里万里兮愁杀人楼前芳艸兮闗山道江上孤帆兮杨栁津是何贶我兮击拊眷我兮慇懃囘首而渔翁鼔枻凝眸而思妇霑巾夫当筵一曲人生一世何纷揉乎是非何顾慕乎隆替飘缨宜入醉乡来自识天人之际
　　画桐华凤扇赋【并序】　　　　　李徳裕
　　成都夹岷江矶岸多植紫桐每至春暮【一作暮春】有灵鸟五色小于鸟来集桐华以饮朝露及华落则烟飞雨散不知其所有名工缋于素扇以偿稚子余因作小赋书于上者也【一作书于扇上】
　　桐始华兮绿江曙粲鲜葩兮泣清露树晔晔兮霞舒鸟烂烂兮星布彼嘉桐兮贞且猗当春暮兮英威【二字一作发英】蕤岂鹓鶵兮【一作之】珍族久【一作乂】栖托乎琼林彼零露兮甘且白涵晓月兮洒鲜泽岂青鸟之灵常饮吮乎玉液有嘉谷而不啄有乔松而不适独美露而爱桐非人间之羽翮逮华落而春归忽雨散而川寂怅丹穴之何逺想瑶池而已隔爰有妙工圗其丽容宛宛兮若飱珠于芳蘂飘飘兮疑振翠【一作羽】于光风感班姬之素扇空皎洁兮如霰亦有美人増华防绚雀伺蝉而轻鹜【南朝画扇尤重蝉雀】女乘鸾而防眄未若缋兹鸟【二字一作斯禽】于珍箑动凉风于罗荐非欲发长袂之清香掩短【一作清】歌之孤啭庻玉女之提携则昆墟之【一作】防乃为歌曰东风【二字一作青春】晚兮芳节防敷紫华兮防碧湍美斯鸟【一作紫禽】兮类鹓鸾其体防兮容色丹彼飞翔于霄汉此藻绘于氷纨虽清秋之已至常爱翫而忘飡
　　五丁力士开蜀门赋【以蛮国廓开遂通人俗为韵】陈山甫
　　伊山为蜀是曰蛮俗惟天俾秦厥生神人拔长地之赑屭而辟广岫之嶙峋在昔褒斜未通羌异域彼为夷国物产难究封疆罕测秦将欲广其南冠其北张仪于是度其势量其力假牛之计斯设馈女之功是克蜀王乃命力士辟髙山贪功饕志【疑作忘】情险难【疑作艰】扪峯峦于日侧抉蜮于云间将以砥嶃崪等跻攀振衣而力抗千嶂攘臂而威陵八蛮俄而白日荡揺天忽霍鬼哭神怨风号雾廓怒髪森植雄心震跃洒珠汗以雹散瞪星眸而电落将欲断烟霭排嵓崿访巨灵之所拓蹂重冈廻絶壑疑夏后之所凿吁可畏哉砰轰若雷虎视五岳鲸吞九垓徒见其豁若谷嵽幽若岩隈横隐嶙直崔嵬大应心踣髙随手摧江标峻栈之形呀然地裂阙鬬髙峯之色騞若天开巳而后患方唘前心莫遂喧阗兮乍进秦卒逦迤而全収蜀地梯栈无阻闗梁有备旋闻五丁死而蛮党移一迳通而秦人至虽共工之勇将触也非雄项籍之力将防也宁同曽未若擘秀岭骇苍穹今古攸赖华夷是通羽毛詟死以填谷艸树惊摧而堕空遂使鞭石之帝移山之公壮志难夺莫不慕其英风
　　茅茨赋　　　　　　　　　　朱桃椎
　　若夫虚寂之士不以世务为荣隠遁之流乃以闲居为乐故孔子达士仍遭桀溺之讥叔夜髙人廼被孙登之笑况复寻山翫水散志娱神隠卧茅茨之间志想青云之外逸世上之无为亦处物之髙致乃覩余庵室终诸陋质野外孤标山防迥出壁则崩剥而通风檐则摧頽而写石是时闲居晚思景媚青春逃斯涧谷委此心神削野藜而作杖巻竹叶而为巾不以声名为贵不以珠玉为珍风前引啸月下髙眠庭惟三迳琴置一弦散诞池台之上逍遥岩谷之间逍遥兮无所托志意兮还自乐枕明月而弹琴对清风而缓酌望岭上之青松听云间之白鹤用山水而为心翫琴书以取乐谷里偏觉鸟声髙鸟声髙韵尽相调见许毛衣真乱锦聴渠声韵宛如敲调弦乍缓急向我茅茨集时逢双燕来屡值游蜂入水开绿水更应流艸长阶前还复湿吾意不欲世人交我意不欲功名立功名立也不须髙总知世事尽徒劳未防昔时三个士无故将身殒二桃
　　先生知足离居盘桓口无二价日惟一飡筑土为室巻叶为冠斵轮之妙齐扁同观
　　长乐花赋【并序】　　　　　　　　蘓颋
　　蜀太守庭际有紫华草秋中始繁英露洗冬早尚直本霜封芜杂大同于众卉盛衰小异于羣物余讶而未识吏或告余曰此长虞所赋蜀长乐花也故心暗赏焉因口授书吏遂墨而成作恨不见古人所为得髣髴其防尔
　　夫长者以短长之形度其长者【一作则】至美夫乐者以哀乐之类同其乐者【一作则】至喜长也乐也吾安得而间之嘉纎植之并用伟令名兮在兹徒见其丰族莽防高标璀璨茎丹外而缟中叶缥分以红贯缀绿頴之重叠索紫防之烂漫迫而象之君子其常或微或章耸危冠兮缨若绶黙退静其何望逺以意之佳人欲翔炫炫煌煌重罗绮兮扑瑶翠蹇来思而未尝匪以幽兮自直匪以直兮自藏匪以晚兮自耀匪以耀兮自强文浊露之均洒庇清舒之泛光本无嫌于散地甘有寓于殊方然则太液初满上林新霁防茸灼烁万品千计揺瑞色而函芝杂奇葩而转蕙孰与夫玉堂金阙【一作阁】之徧【一作偏】赏白日青云【一作天】之特丽嵗不与兮时向阑风萧萧兮夜漫漫賔逺鸿于沙塞叫离鹤于江干君曽不见三月华矣盖林间之槁木千霜殒矣亦庭下之枯兰懿此常度陵于早寒假春期而不采【一作彩】虽秋令而不残衡【一作冲】雨霰之飞薄任云山之险艰【一作难】芳弗珍于靃靡节常慕于檀栾吾则知树背之奚托惟倾心之可安如后凋之是贵防独立其谁观文学掾起而为乱曰白露瀼瀼何草不黄紫华的的【一作灼灼】生君之堂彼不伐兮秋自翳时或珍兮君是恵彤庭赫兮朱艸骈交屈轶兮友賔连伊榛莽而荒些君曷为兮赋旃
　　题桥赋【以望在云霄居然有异为韵】　　　　无名氏
　　昔蜀郡之司马相如指长安兮将离所居意气而登桥有感沉吟而命笔爰书傥并迁鸎将欲夸其名姓非乗驷马誓不还于里闾原夫别骑留连乡心顾望铜梁杳杳以横翠锦水翩翩而逆浪徘徊浮柱之侧睥睨长虹之上神催下笔俄闻风雨之声影落中流已动龙蛇之状观者纷纷嗟其不羣染翰而含情自负挥毫而纵意成文渥泽向【疑作尚】遥滴沥空曕于垂露飜飞未及离披且覩其崩云盖以立誓无疑传芳不朽人才既许其独出富贵应知其自有潜生肸蠁之心暗契纵横之手于是名垂要路价重僊桥离离迥出一一髙标参差鸟迹之文防临【一作隣】防槛踊跃鹏搏之势下视丹霄既而玉垒经过金门宠异方陪侍从之列忽奉西南之使乗轺电逝于遐方建节风生于旧地结构如故髙低可记追寻往迹先知今日之荣拂拭轻尘宛是昔时之字想夫危梁藓剥清墨虫穿长含气象久滞风烟防遭凡目之见嗤徒云率尔终俟壊姿之后至始觉昭然所谓题记数行寂寥千载何搦管而无感如合符而终在惊后起而慕前贤亦丁宁而有待
　　花萼楼赋【以花萼楼赋一首并序为韵】　　　范崇凯
　　开元中嵗天子筑宫于长安东郛有以眷夫代邸之义旧者宫中起楼临瞰于外乃以花蕚相辉为名葢所以敦友悌之意也银牓天题金扉御阙俯尽一国旁入万里崇崇乎实帝城之壮观也是时海内賔荐之士咸逰仙署驰神累日以待问于有司有司盛称兹楼并命赋之小子庸蔽敢同颂美词曰
　　惟唐六代盛徳被于幽遐弥都暨丹穴掩扶海于流沙莫不推福祚之攸永极威灵之所加敦本既同夫羲轩之日睦亲又比乎棠棣之花裂土苴茅以表庆赐珪分瑞以聨华信可以受无穷之祉而保乂我皇家者哉廼命有司濬池隍缮城郭将崇大壮之义载考方中之作缭垣墙周乎旧宫设井干而为新阁既集既绳已揆已度望驰道而通禁林走建章而抵长乐攅画拱以交映列绮以相薄金铺揺吹以玲珑朱缀含烟而错落饰以粉绘涂之丹艧飞梁廻绕于虹光藻井倒垂乎莲蕚信神明之保防亦列仙之凭托于是乗舆乃登夫翠辇而建华旒钩陈警道兮环卫周命期门使接跸将有事乎娱游六龙骧首以唘路八骏腾光而夹辀且肃肃以穆穆幸夫花萼之楼然后层轩四敞圣情周顾遥窥函谷之云近识昆池之树绿野外【疑作初】霁入渭北之川原青门洞开览山东之贡赋亦以崇友悌之徳劝农桑之务岂止惟临鄠杜之郊空指邯郸之路而巳哉且壮丽难匹光华匪一冯禁掖以孤明隠垂杨而半出赫昈昈以宏敞肃隠隠而静谧非匠氏之奇工梓人之妙术孰能至于是哉嵗如何其嵗之首花蕚楼兮对仙酒愿比华封兮祝我圣君千万夀嵗如何其嵗始正花蕚楼兮开御营愿同吉甫兮颂我圣君亿载声盖圣人去有欲反无名深宫皓素髙名【疑作居】穆清观羣方之乐业朝诸侯而向明即知华夷欣庆冠带混并均五气之喜叶三光之精嗟乎时难再得嵗不我与迹已混于沉滞心未齐于出处此小子之所以瞻栋梁以自悲仰云霄而失序
　　梓潼神鼎赋【以灵瑞珍宝出为韵】　　　　　卢庾
　　于戏徳包生植者不能动彼天之道瑞及飞走者未能感无价之寳故知瑞之大者下及无心之金石徳之深者上合不言之造我国家髙选理物光天顺人膺景命阐坤珍由是函谷闗防灵符出而唘圣梓潼郡内寳鼎光乎取新此鼎者圣人之大寳有国之神器量则深体乃殊异嶷如断山之崷【一作崇】崒屹若巨鳌之赑屭峙其足者可以象二徳虚其心者将以含万类不汲而满不燃而沸内烹餁以养贤上兴云而作瑞应火木之卦既调盐梅镂山川之容且御魑魅是鼎也岂徒灵感亦有欵识不假雕镌宛然文字实彼天之所降灵亦吾彦之至异唘五百代之昌符成六万年之寳位与夫迁鼎郏鄏卜代三十卜年七百者不可同日而议宜书于册于帝之庭以合明应以昭神灵士有闻而叹曰昔皇帝作寳鼎三秦帝奠神鼎一周之衰也沉泗水而隠藏汉之盛也在汾隂而见出未有能来【疑作占】圣夀之无疆应人文以纯【一作终】吉窃亦欲负鼎于明主唘心而献术若能使我徴于有商岂见遗于今日
　　仁夀镜赋【并序】　　　　　　　　史翽
　　天寳初有献书阙下者言巴蜀之间有石镜见于岩之半仁寿之字昭然可观仆深竒之因而为赋
　　主上恢大寳阐鸿休仁风扬而徳布夀星辉而皇化流故得仙灵唘瑞石镜涵秋无往不形鉴乃侔于止水有鼎而应道可喻于虚舟懿夫化自天钧质非镕造亭午光射灵朝曙早来洞穴之九仙对商山之四皓炳昆岫之龙烛倒风坛之竹扫光能照乗不遗防象之珠迹在幽岩为唘崆峒之道动如秋水之澄皎如寒雪之凝驻清夜之圆月挂长河之片冰其形不由于拂拭其势岂假于钩绳君则无心惟徳之斯感山非自尔喜神之有凭左猿吟右虎啸万籁相聒羣容必召虽复晋有金饰之美魏有银华之妙何如庸魅而野鹿羞窥爱舞而山鸡自照昔之写刑【一作形】仁夀见胆咸阳倚玳瑁而称丽持瑚而益光名传嵗月事着缣缃咸播美于千古孰归功于我皇镜为之鉴与明徳之合符石类于金惟圣躬之初应可以示后世之千叶可以轨前王之万乗记事之简以光良史之书颂美之词更动诗人之兴法天法地之谓仁不骞不崩之谓夀惟仁也故能昭泰惟夀也故能长久万人咸识鄙石室之仙经六体自然轻汉园之卧栁我大君犹抑而不纳谦而不有小人无益于补天庶斯文之不朽
　　蜀江春日文君濯锦赋　　　　无名氏
　　粤若姑洗应律勾芒御辰雁桥风暖犀浦花新叠嶂萦郭长杨映津轩车照地士女惊人风土堪乐山川可珍嵗时不殊于荆楚形胜有类夫咸秦晚景弥秀晴江转春即有卓氏名姝相如丽室织囘文之重锦艳倾国之妖质鸣梭静夜促杼春日布叶宜疎安花巧宻写庭葵而不欠拟山鸟而能悉绩缕嫌迟嚬蛾慕疾乍离披而成段或焕烂而成匹言濯春流鸣环乃出于是近深沉傍清泚朱顔始映珍箧方唘其始入也疑芳树影落涧中少将安焉若晴霞色照潭底夺五云长风未散【一作胜】百花微雨新洗尔乃曝林崖出泉洞迟日徐转和风缓送稍辨回鸾全分舞凤戏蝶时绕娇莺欲弄乗春景而方收俟王正而入贡懿其彩色足重鲜明可嘉青为禁栁红作宫花能使御【疑作卫】尉萦障夫人饰车郎官居而列宿郡守衣而还家若夫齐纨之与楚练岂并细縠之与轻纱







　　全蜀艺文志巻一
　　钦定四库全书
　　全蜀艺文志巻二　　　　明　周复俊　编赋二
　　灔滪堆赋　　　　　　　　　宋蘓轼
　　世以瞿唐峡口灔滪堆为天下之至险凡覆舟者皆归咎于此石以余观之盖有功于斯人者夫蜀江防百水而至于防弥漫浩汗横放于大野而峡之小大曽不及其十一茍先无以龃龉于其间则江之逺来奔腾迅快尽鋭于瞿唐之口则其崄悍可畏不啻于今耳因为之赋以待好事者试观而思之
　　天下之至信者唯水而已江河之大与海之深而可以意揣唯其不自为形而因物以赋形是故千变而有必然之理掀腾勃怒万夫不敢前兮宛然聴命唯圣人之所使予泊舟乎瞿唐之口而观乎灔滪之崔嵬然后知其所以开峡而不去者固有以也蜀江逺来兮浩漫漫之平沙行千里而未尝龃龉兮其意骄逞而不可摧忽峡口之逼窄兮纳万顷于一杯方其未知有峡也而战乎灔滪之下喧豗震掉尽力以与石鬬勃乎若万骑之西来忽孤城之当道钩援临冲毕至于其下兮城坚而不可取矢尽劒折兮迤逦循城而东去于是滔滔汨汨相与入峡安行而不敢怒嗟夫物固有以安而生变兮亦有以用危而求安得吾説而推之兮亦足以知物理之固然
　　巫山赋　　　　　　　　　　　　蘓辙
　　过瞿唐之长江兮蔚巫山之嵳峩云孤兴其勃勃兮北风慨其扬波山嵚崟而直上兮越至神女之所家峯连属以十二兮其九可见而三不知蹊遂芜灭而不可陟兮猿黄鹄囘顾而鸣悲览松栢之青青兮纷其若江上之菰蒲维其大之不可知兮有桡云之脩柯蔓草蒙茸以翳兮飞泉洁清而无沙亭亭孤峯其下藂木交错而不明兮若有美人惨然而长嗟敛手危立以右顾兮舒目逺望怳然而有所懐俨峩峩其有礼兮盛服寂寞而无哗临万仞之絶险兮独立千载而不下颠追懐楚襄之放意肆志兮泝江千里而逺来离国去俗兮徘徊而不能归悲神女之不可以朝求而夕见兮想逰歩之逶迟筑阳台于江干兮想氛气之参差惟神女之不可以求得兮此其所以为神湛洋洋其无心兮岂其犹有懐乎世之人朝云蔚其晨兴兮暮雨纷以下注变化倐忽不可测兮俄为鸟而腾去忽然而为人兮佩玉锵以琅琅爱江流之清波兮安燕处乎髙唐彼蛟龙之多智兮尚不可执以罝罦髙丘深其苍苍兮怳谁识其有无
　　凿二江赋　　　　　　　　　狄遵度
　　呜呼吾闻鱼鳬氏以降秦太守之前蜀之为国不知防千万年方二江之害被兹土以禹之功不是施兮嗟后来亦奚言彼民之昬溺兮无乃得之于天不能迁土而改宅兮其流漂亦谁寃劲崖挺以中亚兮激狂澜而右旋横骛折走莫知其所之兮吼穹谷而下穿蛟鼍鼈蟹讶以相濡兮何允蠢而缘延嘬肤吮血沸以咀嚼兮咸饮腐而饱膻雈蒲菱芡纷以相被兮污百顷之良田土不艺而民无所食兮孰与奏其艰鲜民之害固不可终极兮歴百千万世天乃授之以贤曰噫中国之无人遂使民至于此焉天之生斯民兮故使之食饱而居安降巨菑以漂之兮天之意不然水性固就下善利兮决之则宣濬九川而距四海亦奚艰且九载之孜孜民不惮苦而诉烦盖因利而为利兮劳之在先不忍一勤其力兮乃至骛万世而害弗捐胡不浚发其利源铲削其害根巨崖剖以罅裂兮砉頽干而陷坤怒石奋以交坠兮吁电走而雷奔荡重渊以倾覆兮防百怪之精魂云转雾溢盘薄蹙蹐兮注壑于其间寂寥散漫肆以长往兮若气散于坯浑决其余以旁溉兮居其侧数百顷皆膏腴之上珍民降丘而下宅兮若蚁聚而蜂屯则防年防世之积害一日刷去兮不啻捐芥而荡尘呜呼蜀之为国非地之中宜乎蛮貊之杂处鱼鼈之与同有李侯者至然后别类于水物有仲翁者至然后同洽于华风然则今所栋宇而处衣冠而嬉皆二公之所翳若李侯之事固所莫得而继彼仲翁之教亦何惮而弗为呜呼以禹之功至大至神括六合以横被畴有存而勿论胡兹为害独不得闻无乃力所不洎兮抑亦遗其功于后人而今而后乃知民未得所欲事或有不利先世所未暇除去圣人所未及裁制茍有志于生民皆吾人之所事若曰兹事体大必圣人而后为则小子也不敢与知
　　述贤亭赋【并序】　　　　　　　　　阎苑
　　黄星既殒火井重炎孔明志在电扫荆扬席巻许洛布四头八尾于平沙之上乃昔人临流感叹之所余慕其风烈而述其徳业因名斯亭曰述贤攷其阵法则方以八环而为九马隆遵之以破贼圆以六包而为七李靖遵之以平蛮盖战守处画部伍节制所重者制胜而有余所忽者败亡而莫救此古名将所以称美也且益州分应井络僻在西南而武侯以区区之蜀莅政効忠董武立信贯许国之精诚仲命世之勇略令施风雨挟纩而温律严斧钺不寒而栗方其鹰扬上国虎视中原骁将闻风而夺心壮士望尘而破胆拥精鋭之众者坚壁受辱称骨鲠之臣者仗节包羞玩敌于股掌之上措胜于谈笑之间比昔贤则过之责斯人而备矣余搆亭于此俾其登之者识常山蛇势知天下奇才壮雄图之不朽想英风而犹在呜呼天假其年则礼乐可兴天命有归则智力无用大笔方筹长星遽坠陵谷已迁尚有典刑蛮夷虽逺不忘武备况今夏贼干常辽人称号冠带遗民杂穹庐之种汉唐故地混茹毛之俗而受钺登坛専长之寄者节制可忽耶秘殿华阁当方面之权者勤劳可继耶今步游滩上鉴前贤作古赋以述其始终使防人嵗时歌之不无感慨焉虽然孔明当躬耕之时处布衣之贱傥不遇三顾之主安能成七擒之功噫自古英雄之士时命不过其名湮灭而无闻者惜哉赋曰
　　三分率土奸贼陆梁孔明布石于平沙之上髙步于大江之傍志驰许洛欲扫荆扬按井字九宫之法本河图八卦之祥纵横鱼贯曲折雁行虽云蛇势实曰龙骧其始也荷写诚于倾盖遂感激而褰裳应云龙之隠隠信鱼水之洋洋其终也酬三顾而不爽纵七擒之所长资一时之谈笑播千载而芬芳况夫才兼管乐政黜申商【曹氏父子袭申商法】蜀则冬日魏则秋霜蜀民暖于布帛魏人困于豺狼于是并声东下响应西方折曹氏之牙角挫仲达之锋铓至今秦陇耻其巾帼梁益咏乎甘棠论髙节则胜栖岩之入梦鄙负鼎之干汤推治体则萧何为政之咳唾子产遗爱之粃糠量行事则用兵如晋文之示信教民如周诰之成章观施设则肩舆羽扇以节金鼔木牛流马以代梯航遵节制则马隆以八阵用于晋李靖以六花显于唐宜其斩王双而走郭淮杀张郃而辱宣王吁哉饮渭之龙随天数而已没呑吴之蛇如寳气而难藏所以余威逺振遗迹尤彰忠义抚劒而叹息英雄沾襟而感伤戎夷懐徳而缟素士民追昔而蒸尝余徘徊滩上不见鹅鹳变变蛇央央但觉双魂失宅三甲负芒瞿唐风急起波声之呜咽巫峡雨散连天际以凄凉纵使秦云变色鲁日回光意与草木同朽皆无益于兴亡宣和二年十月十五日魏陵阎苑述
　　北客赋　　　　　　　　　　赵奭之
　　北客宦逰巴楚歴三峡之险而抵永安故区地势近瘴两见盛夏官居民庐皆在山麓凿地数百尺而不及泉故市无井里无医药客患之而勉同市人饮诸瀼水苦滓秽引之间谷而惧虺毒俄有老叟谓客曰漕府防台有二井焉泉冽而甘盍往汲之客曰使者公庭阍人严守而应接有时甚非羇旅所敢妄干叟莞然而笑曰子胡不采之风謡质之行事善利济众初不禁也客于是拜其言感其意而往汲焉迄今逾年暑无瘅暍之苦而得以安居是使者之恵也輙赋其事而抒素云其辞曰
　　北客命驾陵彼崔嵬南逰巴楚实仕于兹歴白帝之区域睋赤甲之崄巇瞰滟滪之出没峙瞿唐之崔巍观楚国之絶塞悼蜀宫之故基客喟然叹曰昔穷兵百战用武之地也仰而无覩但见林莽蓊鬰屺岵岝峉巘云獠烟霮防一色三时豫和炎夏为厄逢辰久安用夏变貊葳嵬连郛龙势蛇迹官府民庐栈阜构麓八家无井而不能革客患之而同市人临瀼津杂滓秽汲黄大奫涊之流泪人精神乃访之厜防临嶙峋之曲千人挈壶百宂潄玉清清汵泠而氷数雪沃未防有叟呼于列曰子曽不知不毛之泸自此涂出葶苧丛滋虺蝮潜匿炎毒之厉而是生百疾溪流可酌而中有沙虱实大梁之公子胡不自卫而反蹈其失客谋于叟为之奈何贫如顔囘而有饮瓢之乐旷如孺子而有濯缨之歌叟岂能溉我以甘露濡其旱禾叟于是逡巡若避赧然变色仆防尘世安有神术徒知夫西有漕府东有防台方布天子之仁泽救世之旱灾乌能秘一滴之清渫坐视游子之炎埃客释然解疑仆仆骏驰中涓敛袵下气以道使者之徳音自云汲之引之周浃旁及而阍无夜闭虽负年以逝濯类抱罋而为隧请观夫易卦曰井养不穷兮収而勿幕又稽之老氏曰防于道兮善利万物散为四海之恵不止匹夫之恤噫鼹防饮河而不过满腹鹪鹩巢林而不过一枝茍足各有其极虽多亦奚以为故兰台之风不及于罋牖而楚子作赋西江之水防济于辙鲋而波臣见讥客于是慨然感慨頽然下拜明既能哲佩以为戒信乎君子之淡以成久而不壊
　　神女庙赋　　　　　　　　　晁公遡
　　汉武帝既封泰山之五年临朝而叹曰朕念元元之民未蒙休徳周览中土以施恵泽而南方以逺故独弗及也朕甚悯焉是冬诏发佽飞羽林之士简车骑之众盛清道之仪天子御雕玉之与服龙文而驾鱼目击蒲梢而骖蹑云至于盛唐望九疑登天柱薄枞阳而出休于琅琊天子大悦作盛唐枞阳之诗命协律都尉延年歌之以觞羣臣酒未半天子戚然不怿时东方朔枚臯侍因进曰陛下不怿臣敢请罪帝曰朕适琅琊之上忽然云兴其气甚异因感髙唐之事闻楚阳台之山下有神女旦为朝云暮为行雨朕心慕之异时诸方士尝言仙者非求人主人主求之乃可致今廵逰天下冀一覩列仙之属而莫获焉殆朕之徳不如楚王能有所遇也是以不怿朔跪曰楚王诸侯耳有臣宋玉善为微词感动神女见梦于王臣尝笑之玉安知神女若臣者乃知之上意乃解命谒者给朔札使为之赋朔即献辞曰径西郊之绵邈兮积阆风之崇基缭玉墉以千里兮右翠水而左瑶池昆仑层峙以嵳峩兮弱渊周流而逶迤中台之清都兮嵦洪敞而甚治粲洲房与室兮罨浮云而上齐谅丰隆列缺之矜工兮斧雷霆而斵之疏悬黎以代础兮莹结绿而饰墀虞渊倒景而下射兮光夕激以交驰萃飞仙之游遨兮饵若英而咀琼枝戛丛霄之灵璈兮歌白云而忘归状愉乐而不可殚兮非羽轮其莫窥帝九灵之少女兮其名曰瑶姬受素书于紫清兮含洞隂之华滋习玉瑛而厌处兮乗囘颷以长辞大章屏翳为之奉辔兮乗苍虬而驾白蜺驭八景之玉辖兮曵纷纶之云旗统灵气而轻举兮朅鸾奏而鸿飞渉巨溟之层波兮将摄乎南箕聆梦泽之雄爽兮漭天水之相围介青丘而澶漫兮奄髙唐以冥迷忽意乐而延伫兮弭绛节以徘徊弆丹笈授夫神禹兮靖九土而安柔祗下民懐斯遗烈兮即石化而为祠象琼光之华阙兮搴辛夷以为楣翔藻栋以乘虬兮列药房而张薜帷羣峯连卷而十二兮烂云屏而扬辉俨坐于正甲兮貌渥饰而具宜沐兰泽而含芳若兮被桂裳而绣衣烂黼收之丰丽兮澹聨姢之脩眉肃容华之拱侍兮纷环佩之陆离神武蹲而抱闗兮夕夹陛以文貍猨悲吟以度曲兮女娲待歌而舞冯夷三足乌往来为之使兮讯东华之灵妃迹逍遥乎中区兮亮素节之靡移鼻祖祝融之裔子兮窃息妫以荆尸蛊文夫人于前兮后又夺郧阳子之妻豹舄毙淹而攘内兮蠭目暴卒而蒙訾黒要挟夏而与居兮于莵盗防而遂孳世朋淫而上蒸兮尝见刺于湘累横下臣繄宋玉兮揆暴厉之不可规称先王常与灵防兮荐枕席而嬖私今胡为而复遇兮意托讽于微词唘后世之瞽惑兮诳魄化而为之曰媚而服焉兮则与梦期宜圣览之孔昭兮独超悟于昨非厉皇荒徳而慢神兮祸源起乎龙漦悼卫蒯之失国兮艾猳实发其乱机屛宓妃而却玉女兮幸后王之三思
　　朝山堂赋　　　　　　　　　　前人
　　吾行半天下兮阅重闗乎西南之坤北有万夫莫开之剑闗兮东有崄过百牢之防门外聨六诏作屏兮中贯三巴而为垣梯磴钩连莫知其际兮俨嵯嵯峋峋逺宛延相属而赴望兮髙蔽遮乎日星临以白帝之神秀兮诚众山之所尊有美一人眷顾此方兮实柱下史之耳孙髙四海以视营兮时树羽江濆屹三峡之镇其穹然兮翼山四面而骏奔唘物色分留之秘兮欣所遇之毕陈择胜防以还缥缈之飞观兮廪老气九州之倾观万川犹知宗海兮虽九土莫得而堙则羣峰之起伏绵延兮至是而亦必有所臣奚兴感于此义兮蹇顔堂而正名彼负固之非无意兮髪有时或上冲乎冠巾惟汉中兴已受天命兮而成家乃欲争帝而亡新吾直欲铲赤甲白盐之叠嶂兮洗苍藤翠木之幽昏恐此复其偶然兮绸缪牖户以逆消侮予之下民讙五更之鼔角兮声悲壮印残夜之山月兮楼空明谅身虽去国万里兮心未尝一日忘君嗟乎名堂之意髙矣为慨然而赋之尚庶防起九原于东屯瀼西之诗人也
　　八阵台赋【并序】　　　　　　刘望之
　　余与客登防子城望八阵图感忠武侯之行事恨世议者之弗获于斯也作赋以悲之其词曰
　　霭孤台之岿然临千步之沙场石离离其班班纷栖鴈之未翔山暝黒而更恶水虽波而不扬澹徙倚其不去含鬰纡之内伤是何以使之然哉客或告之在汉之亡有人超然卧邓南阳甚似阿衡乐未渠央感大耳之至意姑黾勉而徂征又似子房初未有意隆凖之老也及其既作亦不能已手胼足胝夙夜赤子忽一龙而一蛇盖亦未可以优劣计大兵初来雷电下空璋孱小儿孰婴我锋驻师江郊坐向必东搜我卒乘取彼凶残中原有狐凴陵宫墙我不往取髙帝在天众谓卯金之不可相而况夫子之贤也运去道穷呕血继之非公实愚愚者不知自古圣贤亦行其义道之不济已知之矣相夫子之所立固已无穷而不赀彼丕操父子鸟雀犬彘之窃食虽甚餍而不害其惊疑愍世俗之隘陋徒顾瞻而涕洟请举酒以酌公混一笑于江麋
　　滟滪堆赋　　　　　　　　　　薛绂
　　蜀江汇而赴峡势廹抑而腾掀当江之冲有堆屹然爰停我桡徘徊覧观有防余心乃知大禹所以浚川而不去此者匪特以杀水之怒而四渎之长江存滟滪河存砥柱则圣人之意亦将有所寓焉夫形而上者谓之道形而下者谓之器器者物之物道者物之先先乎物者在人则存乎心者也所以宰制乎万物岂一物所得而肩彼堆斯江彼柱斯河在物之石而器之下也然洪水滔天不为之移狂涛巻空不为之动潦尽涨涸岌乎贞坚亘宇宙而长存阅陵谷之变迁而人之所以先乎物者乃诱于知乃逐于物利之趋如水斯下欲之炽如火斯燃曽莫得以止遏者反兹石之不若又安可不推其原纵而忘反兹固弗道制之无方愈荡而偏禁而絶之者昧乎伦类空而妙之者荒无迳躔呜呼无庐而居无畔而田卒穷露而奚归宁耕获而有年曷不观于兹堆乎彼惟居其所者屹而固也然后可以障狂隤之流川茍失其所而昧其居吾知此心之不传其居伊何曰则自天理虽微而难明实天命之固然自视聴言动之间以及于君臣父子之懿物必有则理不可迁切而思之讲而明之习而察之谢而根之潢潦挹有本之源泉眇乎其微深乎其囦物有万变事有万理察乎其微者卓然而不可易然后可以蔽乎天地而闗乎圣贤必真知也而后其行也果必力行也而后其知也全敬恭朝夕奉而折旋兹孔孟之所以不倦不愠不怍者岂蹈白刃之勇者所可得而言呜呼人心之危匪石而人欲之胜甚于水吾观兹堆而有感于天则之严是以忧讲学之怠而述之于篇
　　资州献白赋【以泰平将洽神物效灵为韵】
　　唐独孤申叔
　　皇帝在位十五载西人献异于王庭匪青黒以饰体特洁白而成形融彩可嘉且不溷于五色呈祥有异讵止齐乎四灵盖以我皇行化无外止戈偃武人绥道泰升至徳于穹降殊祥于神蔡且夫者禀先知之异白者表司杀之方岂天异兴威于有截俾臣下授命而无将西土是生实西方而主义被甲以至犹带甲以来王不然何以皧【焉代切净也】纯容皎素甲皓霜华而浃洽炯玉质辉金精疑雪彩之清贞泳灵沼而氷静息泰阶之砥平足使孟津之鳞耻防乎素鬛越裳之雉羞奋于翘英矧乎禀殊姿体异貌陋三足之为美匪六眸以是効其用也或协圣人之心其动也克符知者之乐然后知戏朝之虎不足徴御钩之狼不足云【一作神盖官韵】彼驹来思徒称皎皎尔兽至止虚擅谆谆未若兹瑞徳无与隣应天之命昭皇之仁非椟中之毁弃不莲上以因循将顺乃穹以呈其贶曷思乎绿水而返其身则彼宁王有遗元绪之屯又安得而比伦向非我皇从道不咈必将混于介族讵得分为理物宜乎冠异纪首灵篇且无使其湮鬰
　　枸杞赋【并引】　　　　　　　宋史子玉
　　史子分教剑庠之明年目眚逾月废巻黙坐客有告之曰兹土之宜杞根实繁产诸泮林尤腴而美揆之本草明目养神盍试其味寻命僮仆则取之不竭食之既厌而昏者开翳者鲜矣于是作而叹曰是物也不假种植沾濡雨露芬敷自荣其功効足以囘光返照如此况出于辅之翼之长之养之者岂不足以备明时采择哉有感而为之赋曰
　　当春用事肝怙势而骄厥火弥壮用弗利乎眸紫珍兮尘漫望舒兮云浮熨之平之濯之泠之计屡施而防功书既展而复収其谁巧运乎金箆抑将乞诸其龙湫者也客莞尔而笑曰泮宫耽耽灵根萃止匪藻匪芹强名曰杞或云羊乳亦曰狗忌其效伊何未易殚纪于以安神于以轻体至于莹秋之神而烂岩电之光则又其效验之细者也子居是问左抽右取不费一钱多取其数餐厥英还尔明为子之计不亦近而易行乎应之曰广文一寒饭嘲不足信如子言载采盈掬因以比离娄之目且不负将军之腹岂不鱼熊之兼得又何必空縻乎廪禄于是叱畦丁戒仆夫捜诸荆棘之塲探诸榛莽之区则丛然而遂油然而达或压枝以骈出或附趾而簮碧随取随足不耘不植蔓延布满夭矫挺特有如蒙顶之苗而抢之始露有如楚畹之香而芽之方茁至若仙仗飞空髣髴骖鸾夀榦通灵时闻吠厖幸则髙人逸士袭其馨而挹其味不幸则樵夫野叟防之弃而斧之戕也于是小摘荐至大烹可期错落琉璃之碎青葱雨露之滋悯寒庖之屡空笑盛馔之莫知燎南山之煤婴西涧之水洁蠲瓦缶酌中火剂登爼过熟喷香雾之蒙茸举箸顿空觉余糁之滑美混甘苦而爽口逼寒凉而液齿知再饭之防加陋八珍之鲜味朝焉咀英暮焉茹脆曽不论乎韭菘又何数乎莼防殆不可无此君于一日又何拘乎去家之一思惜乎首阳之夫贪采薇而遂足商巗之老厌啖芝而遂止秦人之炙夫何太俗相如之渇胡不嗜此哉巳而心体舒逸神情爽垲涌真水于玉池烂夜光于银海客不予欺逊而谢之荷神农之知音怅离骚之偶遗虽则一草之微无庸多谈感物悟理斯有可观彼弗种而然矧种之者乎彼弗养而然矧养之者乎所以菁莪诵育才之乐棫朴歌官人之能行有枝叶可使莠之乱苖仁在乎熟深惧茅塞子之心维杞维梓扶而养之一薫一莸疏而别之自本自根种而茂之孝弟忠信培而植之师友渊源灌而溉之先王遗言餍而饫之散柯布叶日积月长摩厉青防直干霄汉股肱心膂无施不可如此则剑山之植物岂但収近效于眸子了焉而巳哉
　　剑阳学官史子玉校艺益昌与予聨事暇日出示所作枸杞赋予读数过因思前軰文字率不茍作东坡赋茶而有取于骨鲠山谷赋苦笋而有感于忠言大概一物之微一理寓焉此骚人之所以深其思也子玉之作岂徒以词相尚欲使承学者因物悟理自枝叶而见本根其意婉哉子玉刻之泮林以为士子之劝予谓士子文所当重之而泮林一草木尤宜爱护云开禧三年七月益昌郡丞潼川谢艮防
　　对青竹赋【并序】　　　　　　宋黄庭坚
　　余楚产也阅东南之竹多矣未尝闻对青竹者也嘉州僧从之包封见贻蓺之而成乃初识之惟范围之内有知之物一无穷无知之物一无穷一耳一目不能遍揽也况六合之外者乎感而赋之
　　美哉斯竹黄质墨章如出杼轴织文自当解甲税枯金碧其相嵗寒在躬又免斮烹彼其文章之种性不可致诘刳心而求之不可得劚根而求之不可得匪人匪天有物有则惟其与蓬蒿共尽而无憾余亦不知白驹之过隙
　　苦笋赋　　　　　　　　　　　前人
　　僰道苦笋冠冕两川甘脆惬当小苦而反成味温润缜宻多啖而不疾人盖苦而有味如忠谏之可活国多而不害如举士而皆得贤是其钟江山之秀气故能深雨露而饱风烟食肴以之唘道酒客为之流涎彼桂斑之与梦永又安得与之同年蜀人曰苦笋不可食食之动痼疾令人萎而瘠子亦未尝与之言盖上士不谈而喻中士进则若信退若焉下士信耳不信目其顽不可镌李白曰但得酒中趣勿为醒者传
　　悯相如赋　　　　　　　　　杨天恵
　　祖重黎之洪懿兮系中山之蝉聨食岷峨之旧徳兮饮江汉之灵源皇既私卿以多技能兮卿又附益之以师友之传招湘均使侍书兮麾蔺卿为我骖综艺文之要妙兮申剑术之雄妍载而之四方吾将鼓行诸公之间视骑郎之多冗兮义不辱于周旋顾严邹之差强人意兮聊歩武于梁垣惟才髙之寡合兮以其遭遇之难靡嵗月于官学兮嗟不耦而空还径千里而一歇兮跂乔木于故山殆而朅来第如临邛兮存故人之间闗起握手相劳苦兮意恳恳而拳拳彼汚令之体苛兮矜缛礼之阑单慨非余心之所悦兮矧驵侩之与同盘强要卿以俱行兮卿固已薄其所以然摽使者于门兮出告之以不闲何隆初而杀终兮卒俛首而从旃彼迁虏何为者兮窃东向于肆筵纷臭处之逼人兮笑言讶以更讙予意卿食不下咽兮奚宴安乎未欢酒参半而奏音兮四座寂以无喧嗟辇下之遗直兮固淟涊而不鲜嫮冶容而亡赖兮偎自成乎哀弹懿长离之文章兮非鸾皇其谁匹曷伻鸩以为媒兮即游枭而接翼弃朝阳之显敞兮集此榛莽之蒙宻也吐竹梧之芬馨兮争羶腥之饮啄也度将雏以授意兮吾固不审卿之所谓也卿纵懐彼枭以好音兮吾恐彼枭之终弗类也既么麽又不材兮曽何足以溷箕帚之役决帷薄而夜奔兮毁帨防而不入卿胡偭然不自喜兮安受此蛊蚀岂其不禁杯杓兮怳沈冥而不自克宁卿意之易败兮移气体于终食人固醉而误醒而悔兮庸何伤于好徳怪卿初弗定此计兮后又狂骛而不复入不惭乡杖者之善骂兮出不羞贤牧伯之余泽厌儒衣之巨丽兮袭人之防服虽杂作而忘劬兮蔽泥水以为饰怅迁虏犹不堪其愤兮卿独何施施眉目始吾嘉卿之好音兮殆将以礼乎自持进有虞之雅操兮绍尼父之声诗胡中道自絶于前脩兮乃陷而入于桑濮之为终吾伟卿之能赋兮工谲谏而不怒摄侈汰之澜翻兮卒归之于王度唁卿躬之不蚤正兮尚何以禁切于人主嗟乎操行之不得兮躏终古而増污挽天河以自兮吾恐垢氛之不能去乱曰邛山迤逦邛水悠兮日跳月踔邮千秋兮岿然遗宇庇沈湫兮浮魂蛰魄尚想游兮我欲堙井刬梧楸兮死者可作庶无尤兮孰是人斯而有是丑兮尚俾来者毋罹此垢兮
　　悯相如赋　　　　　　　　宋郑少微
　　韪长卿之絶尘邈下眎于屈宋思眇以入微辞蔚跂而易贡鹜八纮之津涯括动植而错综擢篆籀于重泉干形声而罄控当其奋翼巴庸前无古人拾阨灰之断简捜屈壁之遗文纷齐鲁之老师徒骋辩于説钤蜕笔土梗鼻端运斤専兎园之右席麾邹枚于嚬呻顾天西之栎社怅夜锦之未晨念弦歌之石友畅落魄于情亲夫何嫠人之艳艳兮感熠燿之宵光曯绮疏以托诚兮佩徽音而曷忘嗟父母之不聪兮昧彼都之丰臧盼星河之照闱兮径遡洄而往从缙绅先生而为此欤凉徳污行既不胜诛訚訚烈女世未乏诸足不下堂步中瑀琚纫幽兰以为裳兮钿美玉以为车岂无泳汉之防女兮亦有采桑之秋胡秉周礼以律身兮谅氷雪之难渝禆化国之隂教兮饰家道之权舆尔弗安于正吉兮蒙恶声于简书访旧垆于故老莽榛芜之离离眢井乃贪泉之戒脩梧实曲木之规渇者勿汲暍者勿栖噫嘻余触类取譬操觚默维滔滔儒服相逺防希搂处子者迷忠义之大闲窥隣墙者闇富贵之危机吁雁币之聘媒妁之辞墦间之夫河间之妇等亡羊耳未容胜负又奚独料理十日卜之与典午邪
　　苦樱赋【并序】　　　　　　　　　何耕
　　余承乏成都郡丞官居舫斋之东有樱树焉本大实小其熟猥多鲜红可爱而苦不可食虽鸟雀亦弃之感而赋之
　　始余至于官居盼兹树之特奇榦拥肿以上达条枎疎而下披防舫斋其有余知封植之防时或告予以含桃出馋涎而流颐意荐庙之珍果必甘滋之若饴幸一熟之得尝指麦秋以为期忽春事之已晚讶子结之独迟初琐碎以破蕾渐毓稠而着枝聊攀摘以适口乃苦澁而颦眉类置胆于越国异茹荠于周诗谢芳液之津津空殷红之累累误来集之众鸟诳无知之羣儿感人事之大缪为累欷而赍咨或名美而实乖或表盛而里亏或色厉而内荏或迹公而情私鸷翰假于凤鸣羊质混于虎皮佞似圣以畴测奸托儒而莫窥莽恭俭以窃国卯博辩以僵尸谈仁义其可乐视所履而舛驰俨衣冠于民上为贾竖之不为方滔滔以皆是奚一木之足悲
　　八阵图赋　　　　　　　　元杨维桢
　　遐哉邈乎蠺藂故墟劒阁峥嵘兮石栈萦纡车不得而运马不得而驱非王业之所基兮徒抗险乎中都帝中山之苖裔兮廼犹厄此斗隅黄星射乎宋野兮强猘狺乎江之东伟伏龙之感激兮起左顾乎隆中允识时之俊杰兮吞余子于一空图八阵以用武兮必先天而独得六十四之成算兮本马图之全画三十二之岐分兮妙隂阳之互宅天地冲轴兮风云盘辟龙飞鸟逝兮蛇蟠虎翼挠之无迹兮运之无方进退不愆兮出没靡常奇不失于正正兮怪不越于堂堂伏至动于至静兮寓能柔于能刚喻以常山之蛇势兮曽未测其望洋巴之水兮砯崖折壁峡之涛兮风霆礔礰彼箕张而翼布兮曽不转其磈石非神物之隂卫兮孰万夫之捍力想貔貅之对垒兮指白羽之一麾运纵擒于掌握兮筭不出于八奇贼之望而走兮甘巾帼之受雌按渭濵之所屯兮实鼎国之王师自风后之有图兮肆獯蚩之赫伐逮尚父之六弢兮佐牧野之黄钺孙吴马之剽掠兮徙生灵之肉血鄙败事于腐儒兮彼谯生其又何法兹八阵之犹觉兮轶轩辕与天姥曰流马与木牛兮又神机之所造歘中营之告变兮哀夫人之夺蚤讫黄芒以当天兮掩炎精之皜皜呜呼西望岷峨兮南泝锦江山川相缪兮地老天荒歌梁父兮酾吾觞招谪仙兮呼子长访鱼复之砂碛兮吊新都之战场虽武无用于今之时兮亦以发吾文之气刚
　　连云栈赋　　　　　　　明杨廷宣
　　己卯之嵗时方冬矣腊云暮矣余年过贾生学惭董相怔怔营营内不自定由是谋迈于行载言北征担簦负笈陟岵防阻摄穹隆控青云扣天阍顺风而称曰肇黄之既判兮廼阳浮而隂槖嗟大块之茫茫兮孰川排而山凿帝既设此灵险兮余总丱闻乎栈阁肆皇图之广运兮都形胜乎燕漠眇蚕丛之建国兮隅星分乎井洛连秦带蜀方五百里兮缭咸阳以为郭阻褒斜之艮隆兮拥岐斄之巨壑推隆理与替坠兮亦槩闻乎往索良既防羽以絶望兮委囘禄以烟灼何退身而鸷击兮思驾驭乎帝畧迄超汉而蹷楚兮遂用建夫三恪阳中路以廻车兮纷不爽于发肤白发叹而长嗟兮意深讽乎彼夫愤仪图之诡秘兮诳金牛以为防悯汉帝之遵驾兮忍蛾眉而西趋侈御爱之仙跸兮瘁万乘之玉躯盖其危也足以駊騀巨丽而其致也不亦为御侮之天区夫山本其奥也石备其崇也水出其蒙也盘纡突兀岑崟嵂崒澒洞深涯蓊蔚茀鬰天之所生也地之所产鸟不得而翔兽不得而逸四时变化刚柔错摩交构乎其中终始乎其内其云则黤防黯雯昙衣被肤寸渐深侯于本末逺视极黪迩之则黚防于石□黦于深谷靉叇淹留氛氲隠天羃幙屯需落落寞寞异于常态其雨则津津汋汋石润林响瀑布滴珠满壑盈濑霑湿霮防与地潜通豁径注流烟树弥蒙松膏林沐淖泞局蹐病于逆旅其风则飘防转山循谷料峭觱发防防批亢巽二乘虚峻峯髙颲平坻微□落木寒飔切肌石尤激射打头周囘延歴万象莫之可捕其日则黯淡蔽亏斜景过云东谷西隅窥于中天曀防晦翳难未尝昭晰其风俗之所习土地之所宜余故得并呑其所经歴包举其所问答而囊括其语焉于是有五徳公子余以乔闗兮嵌云路之巃嵸据嶟防之扼塞兮罗万象于景从耸防岏之崨嶫兮怯衣绣之乗骢盘七曲而肠廻兮眗髙目之朦瞰龙江之兮泻白练之霓虹余既登此絶岭兮瞠乎前观藐乎后视拾级坎懔连步错愕怔忡悸骇倦临色勃久而后定廼渡木阁驰青桥涉凌兢而惘兮列御风而凭空恻身穽而撇防兮足秦法之重重防飞栋巇巉崕兮矻浮柱而増崇截王孙之便给兮碥碨礧而青葱霭云楼与雾蜃兮比朝暮之仙踪橇不足以为术兮悯征夫之溟蒙侬鞠躬而进登兮殆郭駞之形容驰丹梯下峻阪兮拟抱瓮之忡忡亦既身倦而神罢兮乃偃息乎崖中讯往路以前山兮越马道与武闗防嵳防路偪侧狭隘骑不得方人不得比吁嗟乎其赤帝之所兴首咸阳以入闗兮降子婴而要盟羽不得而争驱兮适目兹以为兵故称名为刘埧兮意非此莫之与京因是以益逰乎奥屏兮阅千古之芳林于是有凌烟大夫挺瓌梧负霄汉迓余而言曰翳前林之矗矗兮岂非皇华之岐嶷楸桧障以蔽天兮鹍南溟之翼施旎□龙之蹇兮杂遝纠防之标枝荡日月以枎疎兮榦轮囷而参差杞强梁而丽霄兮樗拥肿而鸱夷杨郅偈而肤敏兮柽垂身而委随节美秀而乔脩兮纷篁籦之陆离目极望而攅暝兮何摧嗺而鬰伊悲落木之萧萧兮恣行人之淅炊风雨晦而涛起兮响万壑之隆墀余稔逰此窐窌兮窥管天而冥疑驰豫章之絶榦兮驾邓圃之平骑怅梁栋之龌龊兮虽牛山其何为彼其众伙之富山桃石榴橪柿苦李小枣楟柰楂梨梬栗敛朱荣秘生意错综悬岩潜隠乎其中不可殚述由是逾三坌窥姜岭山益进而防岌树益窈而纵横忆岐丰之盛瑞播览徳之美名于是有緑衿使者防质修仪且逡且廵其气也愒其志也怜翋直前櫽括以此山之灵昔寳鸡之耀羽兮托千里之峭嵘惟樊笼之我求兮穷岩窔而多萦彼苍鹰罗鸗纷修翎兮属玉交青鸊鹈驾鵞晨风子规鸂鶒鸬鷀白练沙鸡锦胸绣臆累黔啄兮羌有万而难并鹊占嵗而音妙兮鸟散聚而时鸣鸖宿雾而懐寳兮鴠呼类而为盟雉招揺而曵尾兮鸠思妇而藏声鹳独立而不惧兮鹔依稀而将迎鸿渐逵而自得兮雁逓比而从兄其它角毒之属又未可以须防倾盖而语班荆而坐对也聊举虎豹羣而昼哮兮黄熊慢而迁延狼防胡而恣逰兮豪猪放而盘旋猱妩媚而先后兮防兎逸而长便狻猊茁而丰茸兮麋鹿呦而云眠鼬鼯幻而跹兮狐貉衞而自贤余因聴此富儗上林靡迈长杨公子王孙有智不能以施防磻罗穽有术不能以张王良何以歆赵主造父何以御周蹄徒縻思于行李噫何补于攀跻既骋草凉之墟复皆东河之西尖峦叉呀隘若虎闗凌迟委蛇下若抎鸟崔嵬嶱嵑守若扼吭宋代之贤所以遏元兵而漠北之雄终不能向南郑而窥也可不谓之壮哉天地设险髙则为山深则为水山之所峙水之所流余又见夫冥先生之为费也溅汹涛泛防瀁出崎岖走涨随余马而犇流谅余行而相望岌岌乎谲哉诡哉滔滔乎哉瀼哉南通沔汉北入汧渭粤众派之泛滥兮觞砾碌之彷徨经逶逦而迅驶兮礐怂恿而铿锵崪震电之凭怒兮巆万夫之阿房砥中流而濆溃兮沸枉寻而滵汤霈帏盖之溰溰兮恍白鹭之翺翔懔三军之旋凯兮揺甲胄之铁装撼韶濩之夜兮奋冯夷之击瓽洒云根之溜篆兮濯白玉之琳琅迈蝌蚪之瀺灂兮袖太史之籀藏三江骇而奔鲸兮谷洛鬬而非常瓠子决而訇湃兮吕梁隘而飞浪未有似此之崛岉翻湓豗触腾骧况其时也竺寒凝岭沍冻呵僵氷崖珠络雪巘瑶光人思挟纩之主屋存防瘃之霜皓皓皑皑坚坚强强此亦过客之壮丽奇观也潇洒拂鬰涤汔肾膓喜溢眉睫乐忘故乡已而望秦塞之渭萦瞻太华之丽麓水东去而长辞翠渐微而山促嗟廼平原之易地岂非前代之雄都乎余廼击离懐于山水寄余情于巴蜀障庾规之尘穷阮宗之躅蓟门烟月芦沟晓昱煇煌乎帝里蓬莱乎京屋世态无常天时又速余于是复冬往而春来兮殚未尽之芳踪忽寒暄之易剂兮讶风景之靡同岚开障丽石渰滩浑鳙鳝出没鰬魠鼋喁喁族族别孕鲕鲲獭入水而肆捕豺同岩而懐呑余始惊夫昔者之遁而今者之温故夫路蓊荟以弥深山烂漫而舒容百和异香徐来应风蘅杜茝兰绿蕙幽蓠蘼芜蒥荑山椒荪苌有质无名列不可穷藁本射干石芥茈姜温韭香菜赤根水芹丰蔚之盛何其隆欤若夫寳藏之兴太守夜懐六奇反间熠爚繁光生乎古圹类乎石国则凤山之产也黒金巧冶积薪而鼓锻链成刚许子之所耕而晋国之所赋近代求猿伐木被荆又有夜光布网网牵百里则安山之竒也玉版云英非涛非伦灿如白云腻如滑肌咸阳不足论其价山隂不足供其资西蜀頼焉三秦给焉则武闗之艺也伊所居之栋宇兮树板屋以层甍随凸凹以偨傂兮无风雨之暴倾饭土铏如上古兮燃松膏以为明性刚劲以质朴兮让齐鲁之蜚英挑云水于上山兮烧石田以为耕播穜稑以有秋兮兼芋橡与蔓菁其官府之所寓舍则谯楼丽栋盛鹤揺铃重门双阙井榦华桯黝垩壁饰后寝前防无菑无害庖食具精劳乎逺人达乎帝廷其衣冠之耀则禄不易常用其武弁间以流官统以方面毋暴毋忝考其勤倦抚其民人而庇其所县呜呼皇风清穆兮四海无虞山川奠安兮草木茂殊我生值此兮何徳之腴余去故乡千里兮独褦襶于兹嵎以髙山为知己兮以流水为钟期以乔木为朋友兮以道路为箴规名不见成功不可知手腁足胝化不转移扬雄为之解嘲崔骃为之达辞齐师防北卞玉屡赍惟守道以自全恐辱已而为嗤余故得假息于姒狄之馆沉酣于吏部之天先生见而防防使者之以长吁大夫腹非于其侧公子反唇而捓揄噫嘻何吾子之倥偬兮劳不惮于仆痡荷一往之是诉庸再来之可乎彼一握以为笑亦焉知吾之为吾匪区区之宦辙抑以览圣世之皇图未敢拟司马之逰不亦异博奕之徒非闻子言孰策余驽言以足志窃效汉儒廼相与忘形共赋于开山之途















　　全蜀艺文志卷二
　　钦定四库全书
　　全蜀艺文志巻三　　　　明　周复俊　编诗
　　文王之化行乎江汉之域江有沱咏于二南之先徴之禹贡则岷山导江江别为沱蜀人凢水皆称江江之漫流皆称沱至今犹然原夫媵女之见不出闚观此诗之兴即见而起未有身在岐山而逺取江沱家奠酆鄗而遥咏岷蜀者也是江沱之篇为蜀诗之首无疑也岂独东明防邪之名见于扬雄之纪中和乐职之诗始于王裦之作乎今志所取凡缘蜀而作者载之其人为蜀产而诗仅存一二者亦载焉其类十有九于类之中又有类焉其人则以世之先后为序当轴时栋表仪里门者咸不敢载以附海虞吴先生文章辨体之例
　　风謡
　　蚕丛国诗四章　　　　　　汉古辞
　　川崖惟平其稼多黍防酒嘉谷可以养父野维阜丘彼稷多有嘉谷防酒可以养母
　　惟月孟春獭祭彼涯永言孝思享祀孔嘉彼黍既洁彼仪惟泽蒸命良辰祖考来格
　　日月明明亦惟其夕谁能长生不朽难获
　　惟徳实寳富贵何常我思古人令闻令望
　　谯君黄颂　　　　　　　　汉无名氏
　　谯君黄仕成哀之世为谏议大夫数进忠言后违避王莽又不事公孙述述怒遣使赍药酒以惧之君黄叹曰吾不省药乎其子瑛纳钱八百万得免国人作诗曰
　　肃肃清节士执徳实固贞违恶以授命没世遗令声大度停民謡【出益部耆旧传王忳事见汉书】
　　信哉少林世为遇飞被走马与鬼语
　　陈纪山颂
　　巴郡陈纪山为汉司校尉严明正直西虏献王庭试之分公卿以为嬉纪山独不视京师称之巴人歌曰
　　筑室载直梁国人以贞真邪娱不扬目枉行不动身奸轨僻乎逺理义协乎民
　　严王思颂　　　　　　　　汉应季先
　　巴郡严王思为扬州刺史恵爱在民每当迁官士民塞路攀辕诏遂留之居官十八年卒百姓若防考妣义送者赍钱百万欲以赡王思家其子徐州刺史不受送吏义崇不忍持还乃散以为食食行客巴郡太守汝南应季先善而羙之乃作诗曰
　　乗彼西汉潭潭其渊君子恺悌作民二亲没世遗爱式镜后人
　　栁琮歌
　　益部耆旧传云栁琮字伯骞蜀人为治中其所防进皆世所称乡里为之语曰
　　得黄金一笥不如为栁伯骞所识
　　丰年歌
　　汉永建中泰山英资元约为郡守屡获丰年民歌之曰
　　习习晨风动澍雨润禾苖我后恤时务我民以优饶
　　益部语
　　任文公阆中人善天文益部语曰
　　任文公智无双
　　益部謡
　　贼来尚可尹来杀我
　　樊守歌【益部耆旧传】
　　汉樊智迁为蜀郡太守秩满民歌之曰
　　樊守来门夜开持节去忧惶惧
　　去思歌
　　吴资迁去民人思慕又歌之曰
　　望逺忽不见惆怅尝徘徊恩泽实难忘悠悠心永懐
　　灌令歌【钟岏良吏传】
　　瞿瑗为灌令开沟甽田民赖其利歌曰
　　天降神明君锡我慈仁父临民布徳泽恩恵施以序穿沟广溉灌决渠作甘雨
　　刺李盛謡
　　孝桓帝时河南李盛仲和为郡守贪财重赋国人刺之曰
　　狗吠何諠諠有吏来在门披衣出门应府记欲得钱语穷乞请期吏怒反见尤旋步顾家中家中无可与思往从邻贷邻人以言遗钱钱何难得令我独憔悴
　　巴郡謡
　　汉安帝时巴郡太守连失道国人风之曰
　　明明上天下土是观帝选元后求定民安孰不可念祸福由人愿君奉诏惟徳是亲
　　思治诗
　　汉末政衰牧守自擅民人思治作诗曰
　　混混浊沼鱼习习激清流温温乱国民业业仰有修
　　李都护歌【江表传】
　　李严为都护用法深刻人歌之曰
　　难可狎李鳞甲
　　三节妇歌
　　永初中广汉汉中羌反虐及巴郡有马妙祈妻义王元愦妻姬赵蔓君妻华夙防夫执共姜之节守一醮之礼号曰三贞遭乱兵迫匿惧见拘辱三人同时自沉于西汉水而死有黄鸟鸣其亡处徘徊焉国人伤之乃作诗曰
　　闗闗黄鸟爰集于树窈窕淑女是绣是黼惟彼绣黼其心匪石嗟尔临川邈不可获
　　王稚子歌　　　　　　　　　汉古辞
　　孝和帝在时洛阳令王君本自益州广汉蜀人少行宦学通五经论明知法令歴代衣冠从温补洛阳令化行致贤外行猛政内懐慈仁移恶子姓名五篇着里端无妄发赋念在理寃清身苦体宿夜劳勤化有能名逺近所闻天年不遂早就奄昏为君作祠安阳亭西欲令后代莫不称传
　　河内謡
　　王涣为河内令商贾露宿人开门卧民歌之曰
　　王稚子代未有平徭役百姓喜
　　淫豫歌【乐府】
　　李膺益州记云灔滪堆夏水涨没数十丈其状如马舟人不敢进故曰灔滪又曰犹豫言舟子取途不决水脉故犹豫也乐府作淫豫歌坤元录作冘豫
　　淫豫大如襆瞿塘不可触【南史　李白诗五月不可触猿声天上哀】淫豫大如马瞿塘不可下【乐府】淫豫大如鼈瞿塘行舟絶淫豫大如瞿塘不可窥【类要】
　　滟滪歌　　　　　　　　　　水经注
　　滩头白浡坚相持倐忽沦没别无期
　　附灔滪歌
　　灔滪大如马瞿塘不可下金沙浮转多桂浦忌经过【郑樵云天下水之险者惟蜀中之瞿塘及广西之桂浦为最甚此歌辞所言行瞿塘者准灔滪也行桂浦者准金沙也】
　　滟滪歌
　　孝子传庾子舆扶父柩过瞿塘六月水泛子舆祷而遂平既过泛溢如人歌之曰
　　滟与如牛本不通瞿塘水退为庾公
　　龙床滩謡【图经】
　　龙床如拭济舟必吉龙床彷佛济舟必没
　　峡中行者歌
　　宜都山川记云峡中猿鸣至清山谷传响泠泠不絶行者歌之
　　巴东三峡巫峡长猿鸣三声泪沾裳巴东三峡猿鸣悲猿鸣三声泪沾衣【杜子美诗聴猿实下三声泪】
　　黄牛歌
　　朝见黄牛暮见黄牛三朝三暮黄牛如故
　　附李白诗
　　巫峡夹青天巴水流若兹巴水行可尽青天无到时三朝见黄牛三暮行太迟三朝又三暮不觉髩成丝
　　拨谷歌　　　　　　　　　　唐李白
　　白帝城边足风波瞿塘五月谁敢过荆州麦熟茧成蛾缲丝忆君头绪多拨谷飞呜柰若何【太白此诗有乐府意故附之风謡之后】
　　先民謡【秦宓传引】
　　阜之山江出其腹帝以防昌神以建福
　　大饥不饥蜀有蹲鸱大旱不乱蜀有广汉【此四句见古碑】
　　防叔度歌
　　后汉书曰防范字叔度建初中为蜀郡太守成都民物丰衍邑宇逼侧旧制禁民夜作以防火灾而更相隠蔽烧者日属范乃毁削先令但严使储水而已百姓为便乃歌之曰
　　防叔度来何暮不禁火民安作平生无襦今五袴
　　后汉时蜀中童謡
　　后汉书五行志曰世祖建武六年蜀中童謡是时公孙述僣号于蜀时人窃言王莽称黄述欲继之故称白五铢汉家货明当复也述遂诛灭
　　黄牛白腹五铢当复
　　晋太康末蜀中童謡
　　江桥头闗下市成都北门十八字【其后有李特割据之应】
　　唐咸通末成都童謡
　　新唐书五行志曰咸通十四年成都有童謡是嵗嵗隂在巳明年在午巳蛇也午马也
　　咸通癸巳出无所之蛇去马来道路稍开头无片瓦地有残灰
　　梁太祖时蜀中謡
　　五代史曰刘知俊初事梁太祖后奔蜀王建虽加宠待然亦忌之常谓近侍曰刘知俊非尔辈能驾驭不如早为之所有嫉之者于里巷间作此謡知俊色黔丑生防绳者王氏子孙皆以宗承为名故以此猜疑之遂见杀于成都
　　黒牛在圈防绳断
　　无题
　　五五复五五五五逾重数浮世若浮云真石一如故与君相见时杳杳非今土
　　右诗见于罗城北门壊碑上有干符三年髙骈名衔余字断缺莫知其为何诗也辞隠义閟故附见民謡之末
　　鬻官謡【蜀梼杌】
　　韩昭为王蜀伪相鬻官如市时有謡云
　　嘉眉邛蜀侍郎骨月江青城侍郎亲情果阆二州侍郎自留巴蓬涪璧侍郎不惜
　　张王二公歌【宋朝类苑张咏王晦叔】
　　蜀守之良先张后王恵我赤子俾无流亡
　　又
　　彦博输田况程戡胜蒋堂
　　成都謡颂
　　治初洪钟屈鋭为按察使折狱眀敏犴无留系民歌之曰
　　洪不支锅屈不解担
　　土军謡
　　正徳初流贼倡乱取土官领兵所过残虐十倍于贼廵按御史王纶举奏去之其謡曰
　　流贼来梳梳我土军来箆箆我







　　全蜀艺文志卷三
　　钦定四库全书
　　全蜀艺文志巻四　　　　明　周复俊　编楚辞
　　九懐　　　　　　　　　　汉王褒
　　九怀者谏议大夫王褒之所作也懐者思也言屈原虽见放逐犹思念其君忧国倾危而不能忘也褒读屈原之文嘉其温雅藻采敷衍执握金玉委之汚渎遭世溷浊莫之能识退而愍之故作九懐以禆其词史官录第遂列于篇
　　极运兮不中来将屈兮困穷余深愍兮惨怛愿一列兮无从乗日月兮上征顾逰心兮鄗酆弥览兮九隅彷徨兮兰宫芷闾兮药房奋揺兮众芳菌阁兮蕙楼观道兮从横寳金兮委积美玉兮盈堂桂水兮潺湲扬流兮洋洋蓍蔡兮踊跃孔鹤兮囘翔抚槛兮逺望念君兮不忘怫鬰兮莫陈永懐兮内伤
　　匡机
　　天门兮地户孰由兮贤者无正兮溷厠懐徳兮何覩假寐兮愍斯谁可与兮寤语痛鳯兮逺逰畜鴳兮近处鲸鱏兮幽潜从虾兮逰陼乗虬兮登阳载象兮上行朝发兮防岭夕至兮明光北饮兮飞泉南采兮芝英宣逰兮列宿顺极兮彷徉红采兮骍衣翠缥兮为裳舒佩兮綝纚竦余劒兮干将腾蛇兮后从飞駏兮步防微观兮圃览察兮瑶光唘匮兮探荚悲命兮相当纫蕙兮永词将离兮所思浮云兮容与道余兮何之逺望兮阡眠闻雷兮阗阗隂夏兮感余惆怅兮自怜
　　通峰
　　林不容兮鸣蜩余何留兮中州陶嘉月兮总驾搴玉英兮自修结荣茝兮逶逝将去烝兮逺逰径岱土兮魏阙歴九曲兮牵牛聊假日兮相佯遗光燿兮周流望太一兮淹息纡余辔兮自休悕白日兮皎皎弥逺路兮悠悠顾列孛兮缥缥观幽云兮陈浮钜寳迁兮砏磤雉咸雊兮相求泱莽莽兮究志惧吾心兮防防步余马兮飞柱览可与兮匹俦卒莫有兮纎介永余思兮怞怞
　　危俊
　　世溷兮冥昏违君兮归真乗龙兮偃蹇髙回翔兮上臻袭英衣兮缇防披华裳兮芳芬登羊角兮扶舆浮云汉兮自娱握神精兮雍容与神人兮相胥流星坠兮成雨进瞵盼兮上丘墟览旧邦兮滃鬰余安能兮久居志懐逝兮心懰栗纡余辔兮踌躇闻素女兮徴歌听王后兮吹竽魂凄怆兮感哀膓囘囘兮盘纡抚余佩兮缤纷髙太息兮自怜使祝融兮先行令昭明兮开门驰六蛟兮上征竦余驾兮入歴九州兮索合谁可与兮终生忽反顾兮西囿观轸丘兮崎倾横垂涕兮流悲余后兮失灵
　　昭世
　　季春兮阳阳列草兮成行余悲兮兰生委积兮从横江离兮遗推下夷兮挤臧伊思兮往古亦多兮遭殃伍胥兮浮江屈子兮沈湘运余兮念兹心内兮懐伤望淮兮沛沛濵流兮则逝榜舫兮下流东注兮蛟龙兮道引文鱼兮上濑抽蒲兮陈坐援芙蕖兮为盖水跃兮余旌继以兮微蔡云旗兮电骛儵忽兮容裔河伯兮开门迎余兮欢欣顾念兮旧都懐恨兮艰难窃哀兮浮萍泛淫兮无根
　　尊驾
　　秋风兮萧萧舒芳兮振条微霜兮眇病殀兮鸣蜩鸟兮辞归飞翔兮灵丘望谿兮滃鬰熊罴兮呴嘷唐虞兮不存何故兮久留临渊兮汪洋顾林兮忽荒脩余兮袿衣骑霓兮南上椉云兮囘囘亹亹兮自强将息兮兰臯矢志兮悠悠纷蕴兮霉黧思君兮无聊身去兮意存怆恨兮懐愁
　　蓄英
　　登九灵兮游神静女歌兮微晨悲皇丘兮积葛众体错兮交纷贞枝抑兮枯槁枉车登兮庆云感余志兮惨栗心怆怆兮自怜驾螭兮北征向吾路兮葱岭连五宿兮建旄扬氛气兮为旌歴广漠兮驰骛览中国兮冥武步兮水母与吾期兮南荣登华盖兮乗阳聊逍遥兮播光抽库娄兮酌醴援匏兮接粮毕休息兮逺逝发玉轫兮西行惟时俗兮疾正弗可久兮此方寤辟摽兮永思心怫鬰兮内伤
　　思忠
　　览杳杳兮世惟余惆怅兮何归伤时俗兮溷乱将奋翼兮髙飞驾八龙兮连蜷建虹旌兮威夷观中宇兮浩浩纷翼翼兮上跻浮溺水兮舒光淹低徊兮京沚屯余军兮索友覩皇公兮问师道莫贵兮归真羡余术兮可夷吾乃逝兮南娭道幽路兮九疑越炎火兮万里过万首兮防防济江海兮蝉蜕絶北梁兮永辞浮云鬰兮昼昏霾土忽兮塺塺息阳城兮广厦衰色罔兮中怠意晓阳兮燎寤乃自诊兮在兹思尧舜兮袭兴幸咎繇兮获谋悲九州兮靡君抚轼叹兮作诗
　　陶壅
　　悲哉于嗟兮心内切磋欵冬而生兮凋彼叶柯瓦砾进寳兮捐弃随和铅刀厉御兮顿弃太阿骥垂两耳兮中坂蹉跎蹇驴服驾兮无用日多修洁处幽兮贵宠沙劘鳯皇不翔兮鹑鴳飞扬乗虹骖蜺兮载云变化鹪防开路兮后属青蛇歩骤桂林兮超骧巻阿丘陵翔儛兮谿谷悲歌神章灵篇兮赴曲相和余私娱兹兮孰哉复加还顾世俗兮壊败防罗巻佩将逝兮涕流滂沱
　　株昭
　　乱曰皇门开兮照下土株秽除兮兰芷覩四佞放兮后得禹圣舜摄兮昭尧绪孰能若兮愿为辅
　　懐东坡先生词　　　　　　宋杨万里
　　吹赤壁之月笛兮曕黄州之云堂弹湘妃之玉瑟兮织天孙之锦裳招先生其来归兮何必懐眉山之故乡歴九州而犹隘兮诞寘祝融之汪酌乳泉以当醴兮飱荔子以为粮葺榕叶以作屋兮托桄榔之防以为堂驱海涛以入砚滴兮挽南斗文星于笔铓昌黎兮欧阳视先生兮雁行韫不泄兮忠愤烟不揜兮文章乞镜湖兮九闗营莵裘兮是邦予之来兮云暮与先生兮相望视履永兮焉在问故宫兮就荒俯仰兮永懐山川兮苍苍祝融之汪谓南海也左传尸诸雍氏之汪服防注停水曰汪楚谓之汪闽谓之洋










　　全蜀艺文志巻四
　　钦定四库全书
　　全蜀艺文志巻五　　　明　周复俊　编
　　诗
　　都邑
　　蜀国　　　　　　　　梁简文帝
　　铜梁指斜谷劒道望中区通星上分野作国下为都雅歌因良守妙舞自巴歈阳城嬉乐盛劒骑鬰相趋五妇行难至百两好逰娱牲祈望帝祀酒酹蜀侯诛江妃纳重聘贞女爱将雏停时系息吹治唇朱脱衫湔锦浪囘扇避阳乌闻君握节返贱妾下城隅
　　蜀道难　　　　　　　　　　　前人
　　巫山七百里巴水三囘曲笛声下复髙猨啼断还续
　　蜀道难　　　　　　　　　梁刘孝威
　　玉垒髙无极铜梁不可攀双流逆巇道九坂涩阳闗邓侯防马度王生敛辔还敛辔惧身尤叱驭奉王猷若恡千金重谁为万里侯戏马呑珠界扬舲濯锦流沉犀厌水怪握镜表灵丘禺山金碧有光辉迁亭车马尚轻肥弥想王褒拥节反更忆相如乘传归君平子云閴不嗣江汉英灵信已衰
　　蜀道难　　　　　　　　　　陈隂铿
　　王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要
　　蜀道难　　　　　　　　　唐张文琮
　　梁山镇地险积石阻云端深谷下寥廓层岩上鬰盘飞梁架絶岭栈道接危峦揽辔独长息方知斯路难
　　蜀道难　　　　　　　　　　　李白
　　噫吁嚱危乎髙哉蜀道之难难于上青天蚕丛及鱼鳬开国何茫然尔来四万八千嵗不与秦塞通人烟西当太白有鸟道可以横絶峨眉巅地崩山摧壮士死然后天梯石栈相钩连上有六龙廻日之髙标下有冲波逆折之回川黄鹤之飞尚不得过猨猱欲度愁攀缘青泥何盘盘百歩九折萦嵓峦扪参歴井仰胁息以手抚心坐长叹问君西游何当还畏途巉岩不可攀但见悲鸟号古木雄飞呼雌绕林间又闻子规啼月落愁空山蜀道之难难于上青天使人听此雕朱顔连峯去天不盈尺枯松倒挂倚絶壁飞湍瀑流争喧豗砯崖转石万壑雷其险也若此嗟尔逺道之人胡为乎来哉劒阁峥嵘而崔嵬一夫当闗万夫莫开所守或匪人化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟
　　龙州　　　　　　　　　　　　前人
　　岚光深院里傍砌水泠泠野燕巢官舍溪云入古防日斜孤吏过帘卷乱峰青五色神仙尉焚香读道经
　　巴州　　　　　　　　　　　　前人
　　巴水急如箭巴船去如飞十月二千里郎行防嵗归
　　成都　　　　　　　　　　　　萧遘
　　月晓已闻花市合江平偏见竹簰多好教载取芳菲树剰照岷天瑟瑟波
　　赋得蜀都　　　　　　　　　　褚亮
　　列宿光舆井分土跨梁岷沉犀对江浦驷马入城闉英图多霸迹歴选有名臣连骑簮缨满含章词赋新得上僊槎路无待访严遵
　　成都府　　　　　　　　　　　杜甫
　　翳翳桑榆日照我征衣裳我行山川异忽在天一方但逢新人民未卜见故乡大江东流去逰子去日长曽城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫初月出不髙众星尚争光自古有羇旅我何苦哀伤
　　上皇西廵南京十首　　　　　　李白
　　胡尘轻拂建章台圣主西廵蜀道来劒壁门髙五千丈石为楼阁九天开
　　九天开出一成都万户千门入画图草树云山如锦绣秦川得及此间无
　　徳阳春树似新丰行入新都若旧宫栁色未饶秦地绿花光不减上林红
　　谁道君王行路难六龙西幸万人欢地转锦江成渭水天廻玉垒作长安
　　万国同风共一时锦江何谢曲江池石镜更明天上月后宫亲【一作新】得照蛾眉
　　濯锦清江万里流云帆龙舸下扬州比地虽夸上林苑南京还有散花楼
　　锦水东流绕锦城星桥北挂象天星四海此中朝圣主峨眉山上【一作下】列仙庭
　　秦开蜀道置金牛汉水元通星汉流天子一行遗圣迹锦城长作帝王州
　　水渌天青不起尘风光和暖胜三秦万国烟花随玉辇西来添作锦江春
　　劒阁重闗蜀北门上皇归马若云屯少帝长安开紫极双悬日月照乾坤
　　防州歌絶句【十首取七】　　　　　杜甫
　　中巴之东巴东山江水开辟流其间白帝髙为三峡镇防州险过百牢闗
　　白帝防州各异城蜀江楚峡混殊名英雄割据非天意霸王并呑在物情
　　赤甲白盐俱刺天闾阎缭绕接山巅枫林橘树丹青合复道重楼锦绣悬
　　瀼东瀼西一万家江南江北春冬花背飞鹤子遗琼蘂相趂鳬雏入蒋牙
　　东屯稻畦一百顷北有涧水通青苗晴浴狎鸥分处处雨随神女下朝朝
　　蜀麻吴盐自古通万斛之舟行若风长年三老长歌里白昼摊钱髙浪中
　　武侯祠堂不可忘中有松栢参天长干戈满地客愁破云日如火炎天凉
　　成都曲　　　　　　　　　　　张籍
　　锦水近西烟水绿新雨山头荔枝熟万里桥边多酒家逰人爱向谁家宿
　　井络　　　　　　　　　　　李商隠
　　井络天彭一掌中漫夸天设劒为峰陈图东聚燕江石边柝西悬雪岭松堪叹故君成杜宇可能先主是真龙朅来为报奸雄軰莫向金牛访旧踪
　　中元甲子以辛丑驾幸蜀　　　　罗隠
　　邪气奔屯瑞气移清平过尽到艰危纵饶犬彘迷常理不奈豺狼幸此时九庙有灵思李令三川悲忆恨张仪可怜一曲还京乐重对红蕉教蜀儿
　　蜀中三首　　　　　　　　　　郑谷
　　马头春向鹿头闗逺树平芜一望闲雪下文君沽酒市云藏李白读书山江楼酒恨黄梅后村落人歌紫芋间堤月桥灯好时景汉庭无事不征蛮
　　夜多无雨晓生尘草色岚光日日新蒙顶茶畦千防露浣花牋纸一溪春扬雄宅在唯乔木杜甫台荒絶旧隣却共海棠花有约数年留滞不归人
　　渚逺江清碧簟纹小桃花绕薛涛坟朱桥直指金门路粉堞髙连玉垒云牕下斵琴翘鳯足波中濯锦散鸥羣子规夜夜啼巴树不并吴乡楚国闻
　　锦城曲　　　　　　　　　　温庭筠
　　蜀山攅黛留时雪簝笋嶡芽萦九折江风吹巧剪霞绡花上千秋杜鹃血杜鹃飞入岩下丛夜叫思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城五千里
　　新都行　　　　　　　　　　欧阳詹
　　缥缈空中丝蒙笼道傍树翻兹叶间吹惹彼花上露悠扬丝意去苒弱花枝住何计脱缠绵天长春日暮
　　益昌行【并序】　　　　　　　　　前人
　　贞元年中天子以工部郎中兴元少尹吴兴陆公长源牧利州其为政五年子旅逰由于利覩人安俗阜钦所以美作诗一章利州故益昌郡也目曰益昌行诗曰
　　驱马至益昌倍惊风俗和耕夫垄上謡负者途中歌处处川复原重重山与河人烟遍余田时稼无闲坡问业一何脩太守徳化加问身一何安太守恩懐多贤哉我太守在古无以过爱人甚爱子理邦如理家云雷既奋腾草木遂萌芽乃知良二千徳足为国华今时固精求汉帝非徒嗟四气有青春众植伫扬葩期当説霖雨天下同滂沲
　　蜀国　　　　　　　　　　　李贺
　　枫香晚花静锦水南山影惊石坠猿哀行云愁半岭凉月生秋浦玉沙鳞鳞光谁家红泪客不忍过瞿塘
　　蜀国偶题　　　　　　　　　　钱珝
　　忽忆銮舆西幸时暗伤前恨竟谁知佩兰应语宫臣道莫向金盘进荔枝
　　黔中书懐　　　　　　　　　　窦羣
　　万事非京国千山拥丽谯佩刀看日晒赐马傍江调言语多重译壶觞每独謡沿流如着翅不敢问归桡
　　成都　　　　　　　　　　　宋杨亿
　　五丁力尽蜀川通千古成都绿酎浓白帝仓空蛙在井青天路险劒为峰漫传西汉祠神马已见南阳起卧龙张载勒铭堪作戒莫矜函谷一丸封
　　前题　　　　　　　　　　　　刘筠
　　镂肤剽俗恣边遨或得蹲防号富饶井络共知天与险蠺丛无奈世兴妖杜防积恨花如血诸葛遗灵栢半烧才似文园何足道一生琴意秪成痟
　　前题　　　　　　　　　　钱思公
　　武侯千载有余灵盘石刀痕尚未平巴妇自饶丹宂富汉庭还负碧砮征雨经蜀市应和酒琴到临邛别寄情知有忠臣能叱驭不论云栈更峥嵘
　　悼蜀诗　　　　　　　　　　张咏
　　蜀国富且庶风俗矜浮薄奢僣极珠贝狂佚务娱乐虹桥吐飞泉烟栁闭朱阁烛影逐星沉歌声和月落鬬鸡破百万呼卢纵大噱逰女白玉珰骄马黄金络酒肆夜不扃花市春渐作禾稼暮云连纨绣淑气错熙熙三十年光景倐如昨天道本害盈侈极祸必作当时布政者防思救民瘼不能宣淳化移风复俭约情性非方直多为声色着从欲窃虚誉随俗纵贪攫蠺食生灵饥作威恣暴虐佞防天子听所利唯剥削一方忿恨兴千里攘臂跃火气烘寒空雪彩挥莲锷无人能却敌何暇施击柝害物黩货辈皆为白刃烁瓦砾积台榭荆棘迷城郭里第鏁苔芜庭轩喧燕雀斗米金帛市束刍罗绮博悲夫骄奢民不能饱葵藿朝廷佥元戎帅师荡凶恶虎旅一以至枭巢一何弱燎毛焰晶荧破竹锋熠爚兵骄不可戢杀人如戏谑悼耄皆丽诛玉石何所度未能剪强暴争先谋剽掠良民生计空賖死心殒获四野搆豺狼五亩孰耕凿出师不以律余孽何由却俾夫炽蜂虿寡术能笼络边陲未肃清胡顔食天爵世方尚奔竞谁复振謇谔黄屋逺万里九重髙寥廓时称多英雄才岂无卫霍近闻命良臣拭目观奇略
　　成都书事百韵诗【并序】　　　　　薛田
　　金躔奥壤玉垒名区风物尚饶旷古称最仆守兹职任五年载至初则木牛流马驰八使以均财次则皂盖朱幡奉一麾而作镇歴览胜异慷慨兴懐古人曰非感发不可以言诗非声诗不可以导志故言成志激流为美谈偶因公退輙作成都书事七言一百韵止陈乎益都事迹防暇以外景加诸庶防谬发于斐然讵敢芳扬于作者其诗曰
　　混茫丕变造西阡物像熙熙被一川易觉锦城销白日难歌蜀道上青天云敷牧野耕桑雨栁拂旗亭市井烟院锁玉溪留好景坊题金马促繁弦风流铺席堆红豆潇洒门庭映碧鲜表状屡言同颖穂敇书频奨并生莲旋科杞树炊香稻剰种豌巢沃晚田仁宅不隳由政立义闱无取任情迁民知礼逊蠺丛后俗尚奢华邃古先绕郭波涛来浩浩归朝岐路去绵绵乍囘黒水将成道潜到青羊恐遇仙靓女各功翻様绣袨商兼制砑绫牋垆边泛蚁张裙幄江上鸣鼍簇防舩石笋崚嶒衙对峙琴台恢阔寺相连羣葩艳里珍禽语百草香中瑞兽眠喜趣必臻尤伫望胜逰争倦更迁延早荷叶底蹲鸱伏椶树梢头乱蝶穿鹾发牢盆浑弃卤铁资圜法免钚鈆丰饶物态寜殊越美丽姝姬酷类燕西海号雄彰传纪南康辞健积铭鑴良工手技髙容学妙隠丹方秘不传倚劒灵闗凌絶顶梦刀孤垒削危巅金华巷陌遗三品石镜伽蓝露一拳信落荆州随鼓枻检颂芝阙聴揺鞭若量内地寒暄异且在遐陬水陆全渝舞旧云传乐府巴谈谁曰系言诠九苞绾就佳人髻三閙装成子弟韀欲辨坤维寻地理才临益部认郊廛文翁室暗封苔藓葛亮祠荒享豆笾货出军储推赈济转行交子颂轻便气蒸蒟蒻根须润日罩楩柟树影圆药市风光虫蛰外花潭遨乐鵙鸣前聚源待拟求枭氏贮怨那能雪杜鹃众植森荣还蓊蔚夹流湍迅回潺湲鲜明机杼知无算细碎锥刀不啻千合伴鵶鬟齐窈窕对陪霓袖竞翩翾五门冷映岷峨雪千里爰疏灌堋泉茂盛八宜得最膏腴十道北俱偏袁滋不到生无分段相重来宿有縁款召相如登苑骤迁太白歩花甎葳甤草木时为瑞竒秀江山代产贤晓后细风红灼灼夜中防雨碧芊芊锦亭焰烛明歌障绣阁香毬暖熨毡寳塔徘徊停隼旟观街杂防拥辎軿酴醾引架家家郁踯躅攀条处处妍重爱鲁儒提徳柄威降曹将董戎旃欢謡少负賨人勇长讲多经楚客禅似簇绮罗偏焕耀如流车马信喧阗搘机显绰名堪录题柱芬芳事莫捐李特锋错徒恃险张仪规画自持颠鹰扬器业成悠乆鸟合奸雄败转旋漫向鼎分澄霸道却当化验都廛强贪楚灭悲倾辙广洽尧询喜慕羶侧弁猖狂抛玉斝归鞍酩酊坠金钿氛埃屏息云常覆稼穑繁滋泽靡愆睿圣宵衣垂乃睠贵臣驰日每传宣石牛迈路加歆飨江渎隆区助洁蠲避暑亭台珍簟设纵闲池沼钓丝牵遮蛮带砺长能固捍蜀金汤逺益坚何武甲科曽继踵严真十兆罕差肩储书竞甲诸家集博识咸修百氏笺纸碓暮舂临岸浒瓜樽春注截河壖华严像阁凉堪爱净众松溪僻可怜学射崔嵬横罨霭放生寛广媚漪涟藓庭嫩笋青篸篸风槛新荷绿扇扇守戍貔防千万骑采葑簮笋两三员清江泻势方流巽大面盘形正压干电扫谷风藏虎啸雷瞑宫树洒龙涎郃占逖应星舒彩栾噀端聆火扑燃令范式驱民咨谋畴倚道平平性寒甘蔗猱偷齧体腻芭蕉蠧莫沿志读备兴重掩巻史看唐幸懒终篇雕盘姹女呈酥作水巷痴童飏纸鸢初下鹿头迷鄠柱暂来犀浦误伊瀍变秦言语生皆防恋土情懐死不悛结厦斧斤宗简易入神丹艧厉精専柳隄夜月朱帘卷花市春风绣幕搴十县版图分户籍一城牌肆系民编受辛滋味饶姜蒜剧馔盘飡足鲔鳣月季昌霜秋肯挫荔枝冲瘴夏宜然几番藂箐鸣虚籁是个园林噪懒蝉蠢动乗时先飬育菁英届候别陶甄地丁叶嫩和岚采天蓼芽新入粉煎平代唘闱闻继岌监军凭轼见刘焉蕙兰馥裛幽蹊畔菱芡交铺曲岛边绘网晚晴夸蹴踘画绳寒食戏秋千氤氲紫雾蒙都邑缥渺彤霞聚偓佺螭伏自然销劒防蝼翻防度起戈鋋宦逰止叹音尘阙乡饮何惊嵗月遄灵夀桃枝奇共结金砂银铄贵相聨埋轮昔按均输命咤驭今分太守权徒为行春飞皂盖讵能许国报青钱政经旋考尤多僻民瘼深求尚未痊虽愧袴襦非叔度且期毫墨有冯沿僶遵防察思从训克谨操脩敢好畋南市醉过攅帜队西楼欢坐列琼筵烦嚣谨畏伤淳厚慧黠周防近巧谝重禄省心宜致冦薄材荘貌若临渊扶危颇异巢居幕劝善还同矢在叨莅一麾康逺俗等闲光景又三年
　　成都　　　　　　　　　　　　宋祁
　　风物繁雄古奥区十年伧父巧论都云藏海客星问石【成都有一石人传严君平所辨星石今在严真观】花识文君酒处垆两劒作闗屏对绕二江聨派练平铺此时全盛超西汉还有渊云杼颂无
　　成都行　　　　　　　　　　　陆防
　　倚锦瑟击玉壶吴中狂士防成都成都海棠十万株繁华盛丽天下无青丝金络白雪驹日斜驰遣迎名姝胭脂褪尽见玉肤绿鬟半脱娇不梳吴绫便面对客书斜行小字宻复疎墨君秀润腴不枯风枝雨叶萧萧殊月浸罗袜清夜徂满身花影醉索扶东来此欢堕空虚坐悲新霜防鬓须易求合浦十斛珠难觅锦江双鲤鱼
　　梦至成都怅然有作【二首】　　　　前人
　　春风小陌锦城西翠箔珠帘客意迷下尽牙筹闲纵博刻残画烛喜分题紫氍毹暖帐中醉红叱拨骄花外嘶孤梦凄凉身万里令人憎杀五更鸡
　　宦途元不羡飞腾锦里豪华压五陵红袖引行逰玉局华灯围坐醉金绳阶前汗血洮河马架上霜毛海国鹰世事转头谁料得一官南去冷如冰
　　雪中懐成都　　　　　　　　　前人
　　忆在西州遇雪时绣筵处处百花围乌丝阑展新诗就油壁车迎小猎归感事镜鸾悲独舞寄书筝防恨慵飞愁多自是难成醉不为天寒酒力微
　　成都书事　　　　　　　　　　前人
　　劒南山水尽清晖濯锦江边天下稀烟栁不遮楼阁断风花时逐马头飞芼羮笋似稽山美斫鲙鱼如笠泽肥客报城西有园卖老夫白首欲忘归
　　涪州　　　　　　　　　　　　前人
　　古垒西偏晓系舟倚阑搔首思悠悠欲营丹灶竟无地不见荔枝空逺逰官道近江多乱石人家避水半危楼使君不用勤留客瘴雨蛮烟我欲愁
　　涪州十韵　　　　　　　　　马提干
　　地踞襟喉重城依雉堞坚东渐邻楚分南望帯夷边舟楫三川防封疆五郡连人烟繁峡内风物冠江前溪自吴公邑园由妃子传许雄山共峻马援坝相聨滩急羣潴沸崖髙落马悬石鱼占嵗稔铁柜騐晴天地暖冬无雪人贫嵗不绵岩标山谷子观塑尔朱僊
　　涪州　　　　　　　　　　　宋输
　　锦绣洲犹在熊罴梦已无文风齐両蜀仙洞接三都白石从天设青崖见地图荔支妃子国不复曩时输
　　彭山县君居　　　　　　　　　文同
　　公馆静寥寥园亭景物饶溪光明短彴树影防危谯山鸟忽双下溪鱼时一跳主人王事简文酒日逍遥
　　广安　　　　　　　　　　　何志熙
　　欲説賨城好先夸方物妍金羮收稻后红腊落梅前照坐棃偏紫堆盘荔更鲜雪藤尤异产应不数花牋
　　蜀国　　　　　　　　　　明刘基
　　胡笳拍断氷结湘灵曲终斑竹裂为君更奏蜀国一弹一声飞上天蜀国周遭五千里峨眉迢迢连玉垒岷嶓出水作大江地砉天浮戒南纪舒为五色朝霞晖惨为虎豹号隂霏翕为千嶂云雨入嘘为百里雷霆飞白盐雪消春水满谷鸟相呼锦城暖巴姬倚歌汉女和杨栁压桥花纂纂铜梁翠气通青蛉碧鸡啼落天上星山都号风寡鹄泣杜鹃呜咽愁幽防商悲语怒听未了穷猿三声巫峡晓瞿唐浪波翻九渊倒泻流泉喧木杪楼头仲宣羇旅客故乡音尘隔含凄更听蜀国音不待天明头尽白










　　全蜀艺文志巻五
　　钦定四库全书
　　全蜀艺文志巻六　　　　明　周复俊　编诗
　　城郭　　楼阁
　　奉和严中丞西城晚眺　　　唐杜甫
　　汲黯匡君切防颇岀将频直辞才不世雄畧动如神政简移风速诗清立意新层城临暇景絶域望余春旗尾蛟龙防楼头燕雀驯地平江动蜀天濶树浮秦帝念深分阃军须逺算缗花罗封蛱蝶瑞锦送麒麟辞第输髙义观图忆古人征南多兴绪事业暗相亲
　　上白帝城　　　　　　　　　　前人
　　城峻随天壁楼髙更女墙江流思夏后风至忆襄王老去闻悲角人扶报夕阳公孙初恃险跃马意何长
　　蜀城春望　　　　　　　　　　崔涂
　　天涯憔悴身一望一沾巾在处有芳草满城无故人懐材皆得路失计自伤春清镜不堪照鬓毛愁更新
　　览蜀宫故城作　　　　　　　　宋祁
　　国破江山老人亡岸谷摧鸳飞今日瓦鹿聚向时台故苑犹霏雪荒池但劫灰頳遗糊处壤阖记数残枚恨月窥林下悲风觅陇来依城狐独速失厦鷰裴回废社才存树隂垣自上苔有情惟杜宇长为故王哀
　　观古鱼鳬城【在温江县北十五里有小院】　　孙松夀
　　野寺依脩竹鱼鳬迹半存髙城归野垅故国霭荒村古意凭谁问行人谩苦论眼前兴废事烟水又黄昏
　　白帝城　　　　　　　　　　　宋肇
　　江雨霏霏白帝城秋草未枯春草生古来战垒如云横万里瞿塘断人行至今三峡路峥嵘时清不见更屯兵荒凉废堞没春耕但见牛羊日西平
　　白帝城　　　　　　　　　　　曽慥
　　白帝城头路逶迤一径遥髙堂临峡口暴水没山腰隔岸鱼施网横江铁贯桥神妃翻覆手愿赐雨连宵
　　白帝城　　　　　　　　　　　陈谦
　　汉家郡国奄方与天覆尊临北斗居跃马建旌何草草缩蛙缘井共区区千年云雨忘遗堞万里山河镇卧庐凄恻渭营生雨急永安宫址最先墟
　　楼阁
　　登成都白莵楼　　　　　　　晋张载
　　重城结曲阿飞宇起层楼累栋出云表峣蘖临太虚髙轩唘朱扉回望畅八隅西瞻岷山岭嵳峩似荆巫蹲鸱蔽地生原隰殖嘉蔬虽遇尧汤世民食恒有余鬰鬰少城中岌岌百族居街术纷绮错髙甍夹长衢借问扬子舍想见长卿庐程卓累千金骄奢拟五侯门有连骑客翠带腰吴钩鼎食随时进百和妙且殊披林采秋橘临江钓春鱼黒子过龙醢果馔逾蟹蝑芳茶冠六清溢味播九区人生茍安乐兹土聊可娱
　　登锦城散花楼　　　　　　　唐李白
　　日照锦城头朝光散花楼金窻夹绣户珠箔悬琼钩飞梯绿云中极目散我忧【一作愁】暮雨向三峡春江绕双流今来一登望如上九天游
　　白帝城最髙楼　　　　　　　　杜甫
　　城尖径异旌斾愁独立缥缈之飞楼峡坼云霾龙虎睡江清日抱鼋鼍逰扶桑西枝封断石弱水东影随长流杖藜叹世者谁子泣血迸空回白头
　　南充韩士英曰杜子美登白帝最髙楼诗云峡坼云霾龙虎卧江清日抱鼋鼍逰此乃登髙临深形容疑似之状耳云霾坼峡山木蟠挐有似龙虎之卧日抱清江滩石波荡有若鼋鼍之逰余因悟旧注之非其云云气隂黯龙虎所伏日光圆抱鼋鼍出真以为四物矣即以杜证杜如江光隠映鼋鼍窟石势参差乌鹊桥同一句法同一解也蘓子赤壁赋云踞虎豹登虬龙攀栖鹘之危巢俯冯夷之幽宫亦是此意岂真有乌鹊鼋鼍虬龙虎豹防
　　晩夏登张仪楼呈院中诸公　　段文昌
　　重楼牕户开四望劒烟埃逺岫林端出清波城下回乍疑蝉韵促稍觉雪风来并起乡闗思销忧在酒杯
　　同前　　　　　　　　　　　　姚向
　　秦相架羣材登临契上台槎从银汉落江自雪山来洒曲亲流火凌风洽小杯帝乡如在目欲下尽徘徊
　　同前　　　　　　　　　　　　温防
　　危轩重叠开访古上徘徊有舌嗟秦策飞梁认楚材云霄随凤到物象为诗来欲和闗山意巴歌调更哀
　　同前　　　　　　　　　　　杨汝士
　　从公城上来秋近絶纎埃楼古秦规在江分蜀望开逺山标宿雪木席本寒灰陪赏今为忝临欢敢诉杯
　　同前　　　　　　　　　　　李敬伯
　　层屋架城隈宾筵此日开文锋摧八韵星分应三台望雪烦襟释当欢逺思来披云霄汉近暂觉出尘埃
　　同前　　　　　　　　　　　　姚康
　　登览值晴开诗从野思来蜀川新草木秦日旧楼台池影揺中座山光接上台近秋宜晩景极目断浮埃
　　散花楼　　　　　　　　　　　张祜
　　锦江城外锦江头囘望秦川上轸忧正值血魂来梦里杜鹃声在散花楼
　　越王楼诗【并序】　　　　　　宋樊绍述
　　绵之城帝猲掀明威弥石硝驰涪濑左凌凌红防簮天地送行癸壬且掬跎踢千西北蟠红青越王正欲为楼重轩叠飞门明蒙伞蹇蹇予始登谓日月昏晓可窥其背雷电合风云遘霜辛露酸星辰介行神鬼变化草木绣髻御簔芰皆可察极萦视其江带又极视其土岗断暴逺近山崄若阌之东皇天原开见荆山我可黄河矙然为曲直泪雨落不可掩因口其心曰无害苦其目果星星过归尚悲不能解重为诗以释益不可顾谓郡中诸君能无有意缀以华艳其念蓄云
　　危楼倚天门如星辰宫榱薄龙虎怪洄洄绕雷风徂秋试登临大霭屯乔松不见西北路老懐益凋穷石濑薄溅溅土山杳穷穷昔人怆为逝所适酡顔红今我兹之来犹校成嵗功辍田植科亩游圃歌芳丛地财无取厚人室安取丰既乏富庶能千万惭文翁
　　北楼　　　　　　　　　　　　宋祁
　　少城西北之髙楼此地苍茫天意秋惊风白日忽已晩落叶长年相与愁极塞云物自惨澹趋林乌雀时啁啾缨上朔尘久不洗安得手弄沧江流
　　西楼夕坐　　　　　　　　　　前人
　　炎氛随日入岑寂坐遥帷倦鹜昏投浦惊蝉夜去枝桂华兼月破槎影带星移珍重窻风好羲人即此时
　　陪孙之翰大博登成都楼　　　　张俞
　　龊龊古之人伤心广陵废遂弦芜城歌半夜一挥涕蕙纨随草衰藻黼归尘翳魂石敛丘封歌堂从水逝薫光杳沈灭吞恨徒千嵗我懐吴蜀国旤乱若符契目览台殿墟心感君王世干戈日驰逐狼虎争吞噬山河寳天堑城阙巍地肺霸力不久炎倐忽如焚薙空余万雉城岌倚寒云际麋鹿玩苹隂狐狸栖棘卫江汉含呜咽岷峨抱迢逓荒村烟火遥落日寒风厉因知市朝人自古悲兴替
　　散花楼　　　　　　　　　　喻汝砺
　　濯锦江边莎草浓散花楼畔天芙蓉蜀山叠叠脩门逺谁把丹心问李【唐讨淮蔡李籍帑藏以献由是诸道皆助军费自倡之】
　　楼上醉歌　　　　　　　　　　陆游
　　我游四方不得意阳狂施药成都市大瓢满贮随所求聊为疲民起憔悴瓢空夜静上髙楼买酒卷帘邀月醉醉中拂劒光射月往往悲歌独流涕刬却君山湘水平斫却桂树月更明丈夫有志苦难成修名未立华髪生
　　芳华楼赏梅　　　　　　　　　前人
　　素娥窃药不奔月化作江梅寄幽絶天工丹粉不敢施雪洗风吹见真色出篱藏坞香细细临水隔烟情脉脉一春花信二十四纵有此香无此格放翁年来百事惰惟见梅花愁欲破金壶列置春满屋寳髻斜簮光照坐百榼淋漓玉斝飞万人辟易银鞍过不惟豪横压清聊为诗人洗寒饿
　　犍为江楼　　　　　　　　　范成大
　　河边堵立防归篷三老开头暮欲东涨水稠滩连峡内浅山浮石似湘中无人驿路榛榛草有客江楼浩浩风种落尘消少公事賸裁新语寄诗筒【县令师永锡同年能诗】
　　西楼独上　　　　　　　　　　前人
　　竹日驻微暑松风生早秋闲寻来处路独倚静中楼老景驱双毂乡心挽万牛相随木上坐脚底亦云浮
　　西楼秋晩　　　　　　　　　　前人
　　楼前处处长秋苔俛仰璿杓又欲囘残暑已随梁燕去小春应为海棠来客愁天逺诗无托吏案山横睡有媒晴日满鳬鹜散巴童来按鸭炉灰
　　冬至日铜壶阁落成　　　　　　前人
　　走遍人间行路难异乡风物杂悲欢三年北户梅边暖万里西楼雪外寒已办鬓霜供嵗籥仍髀肉了征鞍故园云物知何似试上东楼直北防
　　万景楼【在汉嘉城中山上登览胜絶殆冠此州予令尽工作图以归山谷来游时但有
　　安乐园未有此楼也】　　　　　　　　　　　前人
　　左披九顶云右送大峨月残山剰水不知数一一当楼供胜絶玻瓈濯锦遥相通指挥大渡来朝宗川灵胥命各东去我亦顺流呼短篷诗无杰语惭风物赖有丹青传小笔仍添诗客倚栏防令与山川相映发龙弯归路绕乌尤栋云帘雨邀人留若为唤得涪翁起题作西南第一楼
　　别后寄题汉嘉月榭【陆务观所作同年谓王子苍万景嘉州酒名湖亭明月湖也在州治前方作旗亭月榭正直大峨取太白峨眉山月之语以名傍有一岩景趣尤佳子
　　苍欲作楼未果】　　　　　　　　　　　　前人
　　隠吏诗情卜筑幽同年惜别劝淹留试倾万景湖亭酒来防半轮江月秋川路虽长犹共此夜船空载且归休碧岩胜处频囘首好事谁能更小楼
　　制胜楼　　　　　　　　　　王延禧
　　防子城新筑长江便作壕欲兼诸面敌故起北楼髙即旧基仍峻因时力不劳青天才咫尺翠壁似周遭近照东西瀼遥分上下牢百蛮归指掌三峡见秋毫帝道方无外皇威到不毛三钩闲夜锁【圗经三钩镇置锁水即今旧州是也】八阵纵春遨【防民每嵗人日逰八阵碛】守土慙非称提兵亦谬叨经营皆使指备豫本戎韬功乏为山助名加制胜褒登临欲吟咤深愧杜陵豪
　　制胜楼　　　　　　　　　　　李涛
　　画省容台记并游相思相望防登楼路长久叹音尘絶事变还惊嵗月流合侍钧天终雅奏却穿巴峡防横舟欲酬嘉恵须新语老觉枯肠不奈捜
　　登制胜楼次韵　　　　　　　阎苍舒
　　百牢闗下古防州坐镇休余只倚楼赤甲白盐齐意气葛巾羽扇独风流夜闲警柝抛金锁春乐熙台醉玉舟化国舒长公事少眼中万象固神捜
　　白云楼　　　　　　　　　　程之才
　　鬻熊城郭绕苍崖万叠烟岚亦壮防平地窥觎心未惬重楼徙倚眼初开披襟风月争新入剖月江山破迥来日落三峩知处所云浮双阙欲崔嵬胡牀不愧庾公兴奕簟还思杜老才更待擕衾尽清景夜深栏槛逼昭囘
　　仁夀寺阁　　　　　　　　　程公辟
　　半天钟鼓宴峥嵘早晩晴隂景旋生湖暖水香春载酒月寒云迥夜闻笙金鼇破海头争并玉鹭排烟阵自横我是蓬莱东道主倚栏先占日初明
　　合州望黔楼　　　　　　　　　义光
　　江上望黔楼望中烟霭浮微凉生户牖新雨过汀洲逺岫千重叠清波万里流此时何限兴囘首寄羣鸥
　　彭州南楼　　　　　　　　　　文同
　　百尺压城端飞檐欲上搏湖光揺埤堄山影转栏干秀野含春构乔林拥暮寒囘头大岷雪十仞玉防岏
　　归云阁　　　　　　　　　　明安磐
　　山腰飞鸟囘树杪泉声落寻幽醉不归更上归云阁













　　全蜀艺文志巻六
　　钦定四库全书
　　全蜀艺文志巻七　　　　明　周复俊　编诗
　　宫苑
　　宣华苑宫词　　　　　　伪蜀王衍
　　辉辉赫赫浮玉云宣华池上月华春月华如水浸宫殿有酒不醉真痴人【玉云王灼碧鸡漫志作五云】
　　宫词一百首　　　　　　　花蕊夫人
　　五云楼阁鳯城间花【一作草】木长新日月闲三十六宫连内苑太平天子住昆山
　　防真广殿约宫墙楼阁相扶倚太阳净甃玉堦横水防御炉香气扑龙牀
　　龙池九曲逺相通杨栁丝牵两防风长似江南好风景画船来往碧波中
　　东内斜将紫气通龙池鳯苑夹城中晓钟声断严妆罢院院纱牕海日红
　　殿名新立号重光岛上亭台尽改张但是一人行从【一作幸】处黄金阁子锁牙牀
　　安排诸院接行廊水槛周囘十里强青锦地衣红线【一作颂】毯尽铺兰麝【一作龙脑】鬰金香
　　夹城门与内门通朝罢廵逰到苑中每日日髙祗处满堤红艳立春风
　　厨船进食簇时新侍坐【一作宴】无非列近臣日午殿头宣索脍隔帘【一作花】催唤打鱼人
　　立春日进内园花红蕊轻轻嫩浅霞跪到玉堦犹带露一时分【一作宣】赐与宫娃
　　三面宫城尽夹墙苑中池水白茫茫只【一作直】从狮子门前入旋见亭台绕防傍
　　离宫别院绕宫城金版轻敲合鳯笙每夜【一作夜夜】月明花树底傍池长有按歌声
　　旋移红树斵青苔宣使龙池更凿开展得防波寛似海水心楼殿胜蓬莱
　　御制新翻曲子成六宫才唱未知名尽将觱篥来抄谱先按君王玉笛声
　　修仪承宠住龙池扫地焚香日午时等大家来院里看教鹦鹉念新【一作宫】诗【一作词】
　　六宫官职总新除宫女安排入画圗二十四司分六局御前相见错相呼
　　才人出入每相【一作参】随笔砚将行绕曲池能向防牋书大字忽防御制写新诗
　　春风一面晓妆成偷折花枝傍水行却被内监【一作】遥觑见故将红豆打黄莺
　　小毬场近曲池头宣唤勲臣试打毬先向画廊【一作楼】排御幄管弦声动立浮油
　　棃园弟子簇池头小乐擕来宴逰试【一作旋】炙银【一作红】笙先按拍海棠花下合梁州
　　殿前排宴赏花开宫女侵晨探防囘斜望苑门遥举袖传声先【一作宣】唤近臣来
　　供奉头筹不敢争上名【一作棚】専唤近臣名内人酌酒争【一作绕】宣赐马上齐呼万嵗声
　　殿前宫女总纎腰初学乗骑怯又娇上得马来才似走防囘抛鞚抱【一作把】鞍桥
　　自教宫娥学打毬玉鞍初跨栁腰柔上棚知是官家认遍遍长嬴第一筹
　　翔鸾阁外夕阳天树影花光逺接连望见内家来往处水门斜过罨【一作画】楼船
　　内人追逐采莲时惊起鳬鸥两防飞兰棹把来齐拍水并船相鬬湿罗衣
　　新秋女伴各相逢罨画船飞别浦中旋折荷花伴歌舞夕阳斜照满衣红
　　少年相逐采莲囘罗帽罗衣巧制裁每到岸头长拍水竞提纎手出船来
　　早春杨栁引长条倚防缘墙一面髙【墙一作堤】称与画船牵锦缆暖风搓出防丝縧
　　媫妤生长帝王家常近龙顔逐翠华杨栁防长春日暮傍江行困倚桃花
　　月头支给买花钱满殿宫人近数千遇着唱名多不语含羞走【一作急】过御床前【数千一作二千】
　　太虚髙阁凌波殿背傍【一作倚】宫墙面枕池诸院各分娘子位羊车到处不教知
　　寒食清明小殿旁防楼双夹鬬鸡场内人对御分明看先睹红罗十担床
　　熙宁五年臣安国奉诏定蜀楚秦氏三家所献书可入三馆者令令史李希顔料理之其书多剥脱得一敝纸所书花蕊夫人诗共三十二首乃夫人亲笔而辞甚奇与王建宫词无异建自唐至今诵者不絶口而此独遗弃不见取前受诏定三家书者又斥去之甚为可惜也臣谨令令史郭祥缮写入三馆而归日诵数篇于丞相安石与中书语及此而王珪冯京愿传其本于是盛行于时夫人伪蜀孟防侍人事具国史臣安国谨题
　　逸诗
　　水车踏水上宫城寝殿檐头滴滴鸣助得圣人高枕兴夜深长作逺滩声
　　平头船子小龙床多少神仙立御傍旋刺篙竿令过防满池春水蘸红妆
　　苑东天子爱廵逰栁防花堤枕碧流新教内人工射鸭长将弓箭绕池头
　　罗衫玉带最风流斜挿银箆慢裹头闲向殿前骑御马掉鞭横过小红楼
　　沉香亭子傍池斜夏日廵逰歇翠华帘畔玉盆盛浄水内人手里割银
　　薄罗衫子透肌肤夏日初长板阁虚独自慿栏无一事水风凉处读文书
　　金画香台出露盘黄龙雕刻绕朱栏焚修每遇三元日天子亲簮白玉冠
　　六宫一例罗冠子新様交镌白玉花欲试淡妆兼道服面前宣与唾孟家
　　三月樱桃乍熟时内人相引看红枝囘头索取黄金弹绕树藏身打雀儿
　　小小宫娥到内园未梳云鬓脸如莲自从配与夫人后不使寻花乱入船
　　锦城上起凝烟阁拥殿遮楼一面高认得圣人【一作顔】遥望见碧栏杆映赭黄袍
　　大臣承宠赐新荘栀子园东栁岸旁每日圣恩亲幸到板桥头是读书堂【东院开府辅政余暇每到苑中圣人特赐新荘以修逰宴之所】舞头皆着画罗衣唱得新翻御制词每日内廷闻教队乐声飞出到龙池
　　春早寻花入内园竞传宣防欲黄昏明朝随驾逰蚕市暗使氊车就苑门
　　半夜船揺载内家水门红蜡一行斜圣人正在宫中饮宣使池头旋折花
　　春日龙池小宴开防边亭子号流杯沉檀刻作神仙女对捧金尊水上来
　　慢梳鬟髻着轻红春早争求芍药丛近日承恩移住处夹城里面占新宫
　　别色宫司御辇家黄衫束带脸如花深宫内苑防承惯常从金舆到日斜
　　日髙房里学围棊等官家未出时常为【一作为赌】金钱争路数専忧女伴怪来迟
　　樗蒲冷淡学投壶箭倚腰身约画图尽对君王称妙手一人来射一人输
　　慢揎罗防指纎纎学钓池鱼傍水边忍冷不禁还自去钓竿长【一作常】被别人拈
　　宣徽院约池南畔【一作防】粉壁红画不成总是一人行幸处彻宵闻奏管弦声
　　丹霞亭浸池心冷曲沼门含水脚清傍防鸳鸯皆着对时时出向浅沙行
　　杨栁隂中引御沟碧梧桐树拥朱楼金陵城共滕王阁画向丹青也合羞
　　晓来随驾上城逰行到东西百尺楼囘望苑中花栁色绿隂红艳满池头
　　牡丹移向苑中栽尽是藩方进入来未到末春缘地暖数般顔色一时开
　　明朝腊日官家出随驾先须防内人囘鹘衣装囘鹘马就中偏称小腰身
　　盘凤鞍鞯【一作鞍盘龙】閙色装黄金腰胯【一作压胯】紫防缰自从拣得真龙种别置东头小马坊
　　翠辇每随城畔出内人相次簇池边嫩荷花里揺船去一阵香风送水仙
　　髙烧红蜡【一作烛】点银灯秋晩花池景色澄今夜圣人新殿宿后宫相近觅只承
　　苑中排比宴秋宵弦管挣摐各自调日晩阁门传圣防明朝尽放紫宸朝
　　夜深饮散月初斜无限宫嫔乱揷花近侍媫妤先过水遥闻隔岸唤船家
　　宫娥小小艳红妆唱得歌声绕画梁缘是太妃新进入座前频赐小【一作防】罗箱
　　池心小様钓鱼船入翫偏宜向晩天挂得防帆教便放急风吹过水门边
　　傍池居住有渔家収网揺船到浅沙预进活鱼供日料满筐跳跃白银花
　　秋晩【一作晓】红妆傍水行竞将衣袖扑蜻蜓囘头瞥见宫中唤防度藏身入画屏
　　御沟春水碧于天宫女寻花入内园汗湿红妆行渐困岸头相唤洗花钿
　　昭仪侍宴足精神玉烛抽看记饮廵倚赖识书为录事灯前时复错瞒人
　　后宫阿监裹罗巾出入经过苑囿频承奉圣顔忧误失就中长怕内夫人
　　管弦声急满龙池宫女藏钩夜宴时好是圣人亲捉得便将浓墨扫双眉
　　宻室红泥地火炉内人冬日晩相呼今宵驾幸池头宿排比椒房得暖无
　　三清台近苑墙东楼槛层层映水红尽日绮罗人度曲管弦声在半天中
　　髙亭百尺立春【一作当】风引得君王到此中床上翠屛开六扇折枝花绽【一作槛花初绽】牡丹红
　　内人新【一作承】宠赐新房红粉泥窗绕画廊种得海柑才结子乞求自进与君王
　　翡翠帘前日影斜御沟春水浸成霞侍臣向晩随天歩共看池头满树花
　　金碧阑干倚防边卷帘初听一声蝉殿头日午揺纨扇宫女争来玉座前
　　嫩荷香扑钓鱼亭水面文鱼作队行宫女竞来池畔立【一作看】傍帘呼唤勿髙声
　　新翻酒令着词章侍宴初开意却忙宣使近臣传赐本总教诸院遍抄将
　　画船花舫总新妆进入池心近岛傍松柏镂楠木版暖风吹过四围香
　　西毬场里打毬囘御宴先从苑内开宣索教坊诸伎乐傍池催唤入船来
　　年初十五最风流新赐云鬟使上头按罢霓裳归院里画楼云阁总重修
　　春天睡起晓妆成随侍君王触处行画得自家梳洗様相凭女伴把来呈
　　寝殿门前晓色开红泥药树间花栽君王未起翠帘卷宫女更畨【一作又发宫人】上直来
　　海棠花发盛春天防赏无时列御筵绕防结成红锦帐暖枝低拂画楼船
　　晩日宫人外按囘自牵骢马出城隈御前接得髙义手射得山鸡喜【一作且】进来
　　朱雀【一作防】门髙苑外开毬场空濶浄【一作没】尘埃预排白兎兼苍狗等君王按鹘来
　　防仙观里玉清坛新防宫人作女冠每度驾来羞不出羽衣初着怕人看
　　老大初教作道人鹿皮冠子淡黄裙后宫歌舞全抛掷每日焚香事老君
　　法云寺里中元节又是官家降诞辰满殿香花争供养内园先占得铺陈
　　酒库新修近水傍拨醅初熟五云浆殿前供御频宣索【一作捜】进入花间一阵香
　　白藤笼搯白银花閤子门开【一作当】寝殿斜近被宫中知了事每来随驾使煎茶
　　金章紫绶选西班每每东头近圣顔材艺足当恩宠别只堪供奉一场闲
　　安排竹栅与巴篱养得新生鹁鸽儿宣受内家教【一作専】喂饲花毛问着总皆知
　　内人深夜学迷藏遍绕花丛水防傍乗兴忽【一作或】来山洞里大家寻觅一时忙
　　小院珠帘着地垂院中排比不能【一作相】知羡他鹦鹉能言语牕里偷教鸜鹆儿
　　岛树髙低约浪痕岛中斜日已【一作欲】黄昏树头未刻双飞鹤飏起晴空映水门
　　今补入宫词三首
　　小雨霏微润绿苔石阑红杏傍池开一枝揷向金缾里捧进君王玉殿来
　　锦鳞跃水出浮萍荇草牵风翠带横恰似金梭撺碧沼好题幽恨写闺情
　　鸳鸯瓦上忽然声昼寝宫娥梦里惊元是吾王金弹子海棠窠下打流莺【鸳鸯瓦上一首赵与时賔退録云不知名李珣琼瑶集以为王衍宫人李玉筹作】
　　晩步宣华旧苑　　　　　　宋范成大
　　乔木如山废苑西古沟临水静鸣池吏兵悉率更畨后楼阁崔嵬欲暝时有露冷萤犹照草无风惊鹊自还枝归来更了程书债目眚昏花烛穂垂











　　全蜀艺文志巻七
　　钦定四库全书
　　全蜀艺文志巻八　　　　明　周复俊　编诗
　　江山上　附　池沼　堤堰　桥梁
　　登蛾眉山　　　　　　　　唐李白
　　蜀国多仙山峨眉邈难匹周流试登览絶怪安可悉青防倚天开彩错疑画出泠然紫霞赏果得锦囊术云间吟琼箫石上弄寳瑟平生有微尚欢笑自此毕烟容如在顔尘累忽相失倘逢骑羊子擕手凌白日
　　观元丹丘坐巫山屏风　　　　　前人
　　昔逰三峡见巫山见画巫山宛相似疑是天边十二峯飞入君家防屏里寒松萧飒如有声阳台微茫如有情锦衾瑶席何寂寂楚王神女徒盈盈盈盈咫尺如千里翠屏丹崖粲如绮苍苍逺树围荆门歴歴行舟泛巴水水石潺湲万壑分烟光草色俱氲氛溪花笑日何时落江客聼猿防嵗闻使人对此心缅邈疑入嵩丘梦防云
　　荆门浮舟望蜀江　　　　　　　前人
　　春水月峡来浮舟望安极正见桃花流依然锦江色江色渌且明茫茫与天平逶迤巴山尽揺曳楚云行雪照聚沙雁花飞出谷鸎芳洲却已转碧树森森迎流目浦烟夕扬防海月生江陵识遥火应到渚宫城
　　陪李七司马皂江上观造竹桥　　杜甫
　　伐竹为桥结构同褰裳不涉往来通天寒白鹤归华表日落苍龙见水中顾我老非题柱客知君才是济川防合懽却笑当时事驱石何时到海东
　　任慥渠堰志云九防口堰其源出于皂江至郫之栅头别流为温江口曰九防口者实两江之滙也晏公类要云鄩江一名皂里今在新津防音恭
　　野望　　　　　　　　　　　　前人
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃答圣朝跨马出郊时极目不堪人事日萧条
　　野望诗西山白雪三奇戍南浦清江万里桥按唐地里志彭州导江县有三奇戍韦臯传云遣大将陈垍等出三奇西南备边录所谓三奇营也一本作三年赵氏本作三城当从旧本作三竒戍为是李氏云老杜读书破万巻不曽尽见所读之书则不能尽注其间又用方言如岸溉土锉乃黔蜀人语湏是博闻多识
　　野望因过常少仙　　　　　　　前人
　　野桥齐度马秋望转悠防竹覆青城合江从灌口来入村樵径引尝果栗皱开落尽髙天日幽人未遣廻
　　春日江村　　　　　　　　　　前人
　　种竹交加翠栽桃烂漫红经心石镜月到面雪山风赤管随王命银章付老翁岂知牙齿落名玷荐贤中奉观严郑公防事岷山沲江画图十韵
　　前人
　　沲水临中座岷山到北堂白波吹粉壁青嶂插雕梁直讶杉松冷兼疑菱荇香雪云虚防缀沙草得微茫岭雁随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘
　　阆水歌　　　　　　　　　　　前人
　　嘉陵江色何所似石黛碧玉相因依正怜日破浪花出更复春从沙际归巴童荡桨欹侧过水鸟衔鱼来去飞阆中胜事可肠断阆州城南天下稀
　　偶宴西蜀摩诃池　　　　　　　畅甫
　　珍木鬰清池风荷左右披浅觞宁及醉慢舸任从移防林簟光冷照流簮影欹胡为独羁者雪涕向涟漪
　　晦日益州北池陪宴　　　　　司空曙
　　临泛从公日仙舟翠幕张七桥通碧水双树接花塘玉烛収寒气金波隠夕光野闻歌管思水静绮罗香逰骑萦林逺飞桡截岸长郊原懐灞浐陂漾写江黄常侍传花诏偏裨问羽觞岂令南岘首千载播余芳
　　题龙华山　　　　　　　　　　郭震
　　昔年曾到此山囘百鸟声中酒一杯最好寺边开眼处段文昌有读书台【出古今诗话】
　　富顺监中岩　　　　　　　　岑象求
　　潇洒监城隈聊驱俗驾囘世尘飞不到山色翠成堆
　　嘉陵江　　　　　　　　　　　薛逢
　　借问嘉陵江水湄百川东去尔西之但教清浅清流在天路朝宗防有期
　　登郡前山　　　　　　　　　羊士谔
　　洛阳归客滞巴东处处山樱雪满丛岘首当时为风景岂将官舍作池笼
　　逰西湖　　　　　　　　　　　房琯
　　髙流纒峻隅城下缅丘墟决渠信浩荡潭岛成江湖结宇依囘渚水中还可居三伏气不蒸四达暑自徂
　　云顶山　　　　　　　　　　王拥
　　五色琉璃白昼寒当年佛脚印旃檀藕丝织出三衣妙贝叶经传一偈难夜看圣灯红菡萏晓惊飞石碧琅玕更闻鹦鹉因缘塔八十山僧试説看
　　金鸡闗六言　　　　　　　　　姚孳
　　邛筰两闗壁峙蔡蒙四面屏开云捧峨眉月出江滚平羌雪来
　　南昌滩【在逹州】　　　　　　　　　元稹
　　渠江明浄峡逶迤船到名滩拽迟橹叟动揺妨作梦巴童指防笑吟诗畬余宿麦黄山腹日背残花白水湄物色可怜心莫恨此行都是独行时
　　劒门　　　　　　　　　　　李商隠
　　峭壁横空限一隅划开元气逹洪枢梯航百货通邦计键闭诸蛮屏帝都西蹙犬戎威北狄南吞荆郢制东吴千年管钥谁镕范只自先天造化炉
　　锦江春望　　　　　　　　　　髙骈
　　蜀江波影碧悠悠四望烟花匝郡楼不防人家多少锦春来尽挂树梢头
　　石斛山晓望寄李侍郎【一作斛石山】　　薛涛
　　曦轮初转照仙扃旋擘烟岚上杳防不得晖同指防天涯苍翠漫青青
　　石斛山书事　　　　　　　　　前人
　　王家山水画圗中意事都卢粉墨容今日忽登虚境望步揺冠翠一千峯
　　逰青城山六言　　　　　　　　李真
　　春冻晓羁露重夜寒幽枕云生岂是与山无素丈人着帽相迎
　　题丹景山金华宫　　　伪蜀太后徐氏
　　碧烟红雾漾人衣宿露苍苔石径危风巧解吹松上曲蝶娇频采脸边脂同寻僻境思擕手暗指遥山学画眉好把身心清浄处角冠霞帔事希夷
　　丹景山　　　　　　　　　太妃徐氏
　　丹景山头宿梵宫玉轮金辂驻遥空军持无水注寒碧兰若有花开晩红武士尽排青嶂下内人皆在讲筵中我家帝子传王业积善终期四海同
　　汉州三学山看圣灯　　伪蜀太后徐氏
　　防祷逰魂境元妃夙志同寳香焚静夜银烛炫辽空泉潄云根月钟敲树杪风印金标圣迹飞石显神功偶望天涯极临看日脚红猿来斋室上僧集讲筵中顿觉超三界浑疑证六通愿成脩偃事社稷保延洪
　　汉州三学山看圣灯　　　　太妃徐氏
　　圣灯千万炬旋向碧云生细雨沥不暗好风吹更明磬敲金地响僧唱梵天声若説无心法此光如有情
　　残冬客次资阳江　　　　　　　王岩
　　淡云残雪簇江天策蹇迟囘客兴阑持鉢老僧来咒水倚船商女待搬滩沙翘白鹭非真静竹映繁梅奈苦寒阮籍莫嗟岐路异旧山溪畔有渔竿
　　过摩诃池【二首】　　　　　　　　宋祁
　　十顷隋家旧凿池池平树尽但囘隄清尘满道君知否半是当年浊水泥
　　池边不见帛阑船麦垅连云树绕天百嵗兴衰已如此争教东海不为田
　　春日出浣花　　　　　　　　　前人
　　侧盖天长荡晓霏暖风才满使君旗水通江渚容鱼乐草徧山梁报雉时场雨灭尘盘马疾楼云碍曲进觞迟少陵宅畔吟声歇【杜子美宅在浣花溪上】栁碧梅青欲向谁
　　忆浣花泛舟　　　　　　　　　前人
　　早夏清和在晴江防泝时岸风揺鼓吹波日乱旌旗醉帟牵湘蔓防鬟扑绛蕤树来惊浦进山失悟舟移雅俗西南盛归轺东北驰此欢那复得抛恨寄天涯
　　避暑江渎池　　　　　　　　　前人
　　溪浅容篙短舟移觉岸长烟稠芰荷叶霞热荔支房枝疉三挝皷杯寒十馈浆便成逃暑醉官事底相妨
　　房公西湖　　　　　　　　　　蘓辙
　　酒压郫筒忆旧酤花传丘老出新图北行真胜成都尹直为房公百顷湖
　　锦江思　　　　　　　　　　　李新
　　独咏沧浪古岸边牵风栁带绿凝烟得鱼且斫金丝鲙醉折桃花倚钓船
　　合江舟中作　　　　　　　　晁公遡
　　云气昏江树春流没钓矶如何连夜涨似欲送人归乱石水声急片帆风力微舟师且停橹白鹭畏人飞
　　沱江　　　　　　　　　　　刘望之
　　尚胜三年谪终慙万里驯极知行路澁可忍在家贫嵗晩沱江绿云深锦树新相思肯如月夜夜只随人
　　浣花溪　　　　　　　　　　　马俌
　　浣花溪边濯锦裳百花满潭溪水香窦奁散尽有霜防草秣匹马不可当当时濯衣只偶尔岂似取履张子房烈烈遽见蔽此蜀防乱懐尔徒悲伤年年春风媚杨栁防缆防姌云霞张溪边逰冶红粉娘了不识字空悠飏采花荡桨不归去暮隔烟水眠幽芳
　　灵泉山中　　　　　　　　　　杨甲
　　何处长松寺雨花云外台山从百曲转路入九闗囘老桧成龙尽残柯借鹤来人间斤斧乱风壑夜声哀
　　寒食逰学射山　　　　　　　　前人
　　疾风吹沙天茫茫日落未落原野黄山空无人不碌碌路长马饥不齧足荒台古林翳云族何人刳嵒缚层屋当时万骑填山谷至今拾寳多遗镞故国山川愁逺目人世悲欢风雨速凌髙举酒天为蹙手攀岩木扣云木何人唱我凄凉曲兴亡一眼冥绿野水平芜飞雁鹜
　　富顺西湖　　　　　　　　　　程骧
　　春风杨栁早藏鸦秋水芙蕖晩着花细数一年湖上景天涯行客忽思家
　　逰大隋山　　　　　　　　　　郭印
　　我闻大隋名梦寐犹记录得檄天彭道喜气知可掬出城六十里崎岖转江曲山门忽斗上危步倚筇竹崩石带烟云异草罗涧谷寂鸟下窥人累猿时挂木路穷才见寺金碧焕双目祖师古定光灯冷无人续开公生异世大事如付嘱僧言山长隂朝暮云容蹙兹辰为我晴叠岫堆浓绿虚阁倚秋风一洗尘土俗举手揖丹景横身跨白鹿十年劳问讯亲到心始足坐久烛渐微借榻云间宿山寒寐不成外泉鸣玉
　　岑公洞　　　　　　　　　　　前人
　　岑公来避世甲子十周年【隋末居此】夏屋虚岩豁神芝结乳悬木乔从古种香杳至今传【寄香与客人事见本传】学道能坚忍何人不得仙
　　摩诃池【梁萧摩诃所濬】　　　　　　　　陆防
　　摩诃古池苑一过一消魂春水生新涨烟芜没旧痕年光走车毂人事转萍根犹有宫梁燕衔泥入水门【蜀宫中旧泛舟入此池曲折十余里今府后门虽已为平陆然犹号水门】
　　夏日过摩诃池　　　　　　　　前人
　　乌帽翩翩白纻轻摩诃池上试闲行淙潺野水鸣空苑寂歴斜阳下废城纵辔迎凉看马影袖鞭寻句听蝉声白头散吏元无事却为兴亡一怆情
　　离堆行【沿江有两崖中断相传秦李太守凿此以分江水又传李鏁孽龙于潭中今有伏龙观在潭上蜀旱支江水涸即遣官致祭壅都江水以自足谓之摄水无不应民祭赛者率
　　以羊嵗杀四五万计】　　　　　　　　　范成大
　　残山狠石双虎卧斧迹鳞皴中凿破潭渊油油无敢唾下有猛龙跧铁鏁自从分流注石门西州秔稻如黄云刲羊五万大作社春秋伐鼔苍烟根我昔官称劝农使年年来激西江水成都火米不论钱丝管相随看蚕市欵门得得酹清尊椒浆桂酒删羶荤妄欲一语神岂闻更愿爱羊如爱人
　　戏题索桥【陆防诗度索临千仞梯山蹑半空】　　　前人
　　织簟匀铺面排绳彊架空染人髙晒帛猎戸逺张罿薄薄难承雨翻翻不受风何时将蜀客东下看垂虹
　　再题青城山　　　　　　　　　前人
　　万里清逰不暇慵双旌换得一枝筇来从井络直西路上到江源第一峯海内闲身输我佚山中佳气为人浓题诗试刻岩前石付与他年藓晕重
　　蜀州西湖【荷花正盛开水月登舟亭也湖隂亭外别有白莲尤奇蜀中无菱至此始
　　见之】　　　　　　　　　　　　　前人
　　闲随渠水来偶到湖光里仍呼水月舟径度云锦地谁云不解饮我已荷香醉湖隂玉婵娟夐立红妆外何须东閤梅悠然自诗思惊风入午暑水竹有秋意采菱不盈椈兴与莼鲈防遥知新津宿魂梦亦清丽
　　中岩【去眉州一程诺讵罗尊者道场相传昔有天台僧遇病僧与之木钥匙云异时至眉州中岩扣石笋当再相见后果然今三石屹立如楼观前两楼纯紫石中一楼萝蔓被之傍有寳缾峰甚端正山半有唤鱼潭慈姥龙所居世传雁荡大小龙湫亦诺讵罗道塲岂化人往来无常
　　处耶】　　　　　　　　　　　　　　前人
　　赤岩倚玲竮翠逻森成削岑蔚岚气重稀间暑光薄聊寻大士处往叩洞门钥双撑紫玉闗中矗翠云幄应供华藏海归坐寳楼阁无法可示人但见雨花落不知龙湫胜何似鱼潭乐夜深山四来人静天一握惊看松桂白月影到林壑门前六月江世界尘漠漠寳缾有甘露一滴洗烦浊扪天援斗杓请为诸君酌
　　玻瓈江一首戏効陆务观作
　　玻瓈江头春渌深别时沄沄流到今秪言日逺易排遣不道相思翻苦心乌头可白我可去菖花易青君易寻人生若未免离别不如碌碌无知音
　　凌云九顶【即大石佛处初登山时岩壁上悉劖为小佛不知其数山前佛头滩受雅
　　江之冲最为艰险】　　　　　　　　　　前人
　　聊为东坡载酒逰万龛迎我到峰头江揺九顶风雷过云抹三峨日夜浮古佛临流都坐断行人识路亦归休酣酣午枕眠方丈一笑闲身始自由
　　戏题方响洞【汉嘉广福院中水洞有声琅然莫知其所在旧名丁东水山谷易今名且题诗云古人名此丁东水自古丁东至今我为改为方响洞要知山水有清音】
　　前人
　　隔凡氷涧不可越众真微步壶中月徙倚含风玉佩声何须听作防宾铁
　　寳现溪【双溪合而一既出岩窦散为此溪丛三藏自西域归过溪见两石子鬬揽得其
　　一今藏黒水寺石上有一目端正透底溪以此得名】　　　　前人
　　粲粲罨画沙鳞鳞麴尘水朝阳相发挥光景艳孔翠宁闻双溪号但见縠纹细神鱼不谋食终日印潭底跃珠本具眼聊共阿师戏收藏更传寳一笑落第二
　　婆罗平　　　　　　　　　　　前人
　　仙圣飞行此是家路逢真境但惊呀神农尝外尽灵药天女散余多异花岚雨逼衣寒似铁氷泉炊米硬于沙峯头事事殊尘世缺甃跳梁笑井蛙
　　七寳岩【大峨絶顶白水寺已在山半白水寺上至岩又六十里】前人
　　天如碧玉瓯下覆白玉盘晶光相射我独居两闲正视不胜瞬却立聊少安但觉风浩浩骨毛森以寒神僊杳无处宁论有尘寰身轻一槁叶两腋如飞翰同行挽我衣何往何当还少留作诗去竒防此凭栏
　　题蜀山图　　　　　　　　　马徳华
　　翠壁苍崖峭入天雨余草木带春烟锦江东去龙门险劒阁西来鸟道悬丞相旧图沙碛里拾遗髙兴草堂前囘看匹马经行处似有猿声到耳边
　　劒阁图　　　　　　　　　　王景彰
　　劒阁云栈髙崖峩嘉陵江水扬清波神扃鬼凿閟幽阁秋风古道无人过今朝日华忽西被宇宙淋漓荡元气霆轰颷举神龙逝山川草木皆生意乃知世道有晦明蜀山万仞如砥平圣人在上四海清
　　雪山天下髙　　　　　　　　周洪谟
　　巨灵擘断昆仑山移来坤维参井间内作金城障三蜀外列碉居百蛮自昔蚕丛始开国千岩万谷积寒雪疑有五城十二楼玉色珑玲界天白光连银汉霏素虹六月大暑飘寒风俯见五岳在平地遥窥三岛皆冥蒙此去石纽无防许昔钟灵秀生大禹当时自此导江流至今名垂千万古
　　眉山天下秀
　　大峩两山相对开小峩迤逦中峩来二峩之秀甲天下何须涉海寻蓬莱昔我登临彩云表独骑白鹤招青鸟石龛石洞何参差时遇仙人拾瑶草丹崖瀑布连天河大鹏图南不可过昼昏雷雨起林麓夜深星斗栖岩阿四时青黛如綉绘岷嶓蔡蒙实相对昔生三蘓草木枯但愿再出三蘓軰
　　瞿唐天下险
　　两崖壁立何险巇巴东大江如一丝杜宇神功何许尧时余烬谁复知中流灔滪实挺特如牛如马夏秋月怒涛掀天万壑雷巨旋触石千层雪汤汤东去防洄湾虎头狼尾如连环赤甲下映人鲊瓮黄牛髙抗鬼门闗忆昔英雄割据日挿木为梯上絶壁只今四海尽为家锁江铁柱存何益
　　巫山天下奇
　　灵鳌一动海水翻三山飘流无定根岱舆忽失十二峯万里飞堕防之门仰挹银汉洗青翠俯瞰长江似衣带地森玉笋青云端天开罨画彩虹外山间神女栖阳台芙蓉为貌玉为腮如何朝暮弄云雨却使懐襄相继来无乃宋玉善蛊惑托为怪诞荒淫説只今髙崖紫蔓间惟有猿哀声不絶
　　观九顶山
　　九顶峯峦挿太清西戎屏障倚长城四时积雪举头见千里秋毫入眼明天簇莲华朝白帝地分鳌足奠苍生我来坐啸情无限要得凭髙望帝京
　　劒阁图为王公济进士题　　　　李东阳
　　岷峨山髙连劒阁峡门中开如鬼凿盘涡溅沫纷欲跃石势迎流鬬还却驱车入山山路恶水行孤舟陆双屩古来蜀道难于天信美不及还家乐挥毫作圗圗者谁东吴老翁生好竒胷蟠万壑笔三峡或有神助非人为昔从此地值奇客直以赏识酬心期江山无情嵗月改白头再往失路岐王郎年少今已壮仰睇丹梯隔青嶂遗缣断墨空尘埃我已为子神悲怆酒酣作歌歌始放意气崚嶒声跌宕君不见风江播地山蹴空谁复壮逰如两翁
　　少岷山歌　　　　　　　　　郑善夫
　　君不闻少岷之山连胃娄雄视四川十二州青天万古不得到峯廻嶂转无时休劒门峨眉各失势白帝鸟防俯之如浮沤上有许由瓢世人不得用直挂月户三千秋蒙泉泻天奔龙湫巴溪湲缓学字流漰腾入汶江万里沧溟収山中老桂色不滓芝草琅玕烂成绮洞口长囘声利车盘石但坐烟霞侣宋有蘓长公隋有刘仙子采芝斵桂树长镵乱云里少岷山巉嶒不可攀苏刘以后人迹复不到廼有曽东石架屋读易于其间平生负此沧海志少年访道青城山上飡青城絶壁之流霞下弄岷峨隂壑之潺湲黄熊苍兕不敢迫狖叫啸情自懽空谷无人行兰草复翻翻朅去逰人世十载愁朱顔吁嗟乎青山信美蒙泉亦可以洗君耳君胡为乎城市许由之瓢欲何俟终南有防迳北山有俗轨猿独鹤冷眼遥看尔红尘白马有何益柴桑不负陶彭泽归来乎曽东石
　　劒阁行寄总制都宪彭公济物　孙太初【太白山人】
　　老子轻裘豪且雄挽弓射龙江水中落日半壁翻江赤巫峡明月啼狨中原一发渺何许峨岷万里来秋风古云劒阁罪真宰盗贼窃据今无同地生度量固人力全活民命天为忠健儿倒戈喜多梦归来散马闗之东燕然铜柱亦细事致君尧舜臣之功野夫甘守西山饿再见庶物囘冲融








　　全蜀艺文志巻八
　　钦定四库全书
　　全蜀艺文志巻九　　　　明　周复俊　编诗
　　江山下
　　巫山高　　　　　　　　　齐虞羲
　　南国多竒山别巫独灵异云雨丽以桂阳台重怨【一作千里】思勿言在可【一作可再】得特美君王意高唐一防絶光隂不可迟
　　同前　　　　　　　　　　　刘绘
　　高唐与巫山参差郁相望灼烁在云间氤氲出云【一作霞】上散雨収夕台行云巻晨帐出没不易期婵娟似【一作以】惆怅
　　同前　　　　　　　　　　梁元帝
　　巫山高不穷逈出荆门中滩声下溅石猨鸣上逐风树杂山如画【一作尽】林暗涧疑空无因谢神女一爲出房栊
　　同前　　　　　　　　　　梁王防
　　迢逓巫山好【一作竦】远天新霁时树交凉去逺草合影开迟谷深流响咽峡近猿声悲只言云雨状自有神仙期
　　同前　　　　　　　　　　梁范云
　　巫山高不极白日隠光晖霭霭朝云去溟溟暮雨归岩悬兽无迹林暗鸟疑飞枕席竟谁【一作空】荐相望日【一作空】依依
　　同前　　　　　　　　　　陈萧诠
　　巫山映巫峡高高殊未穷猿声不辨处雨色讵分空悬崖下桂影【一作月】深涧响松风别有仙云起时向楚王宫
　　同前　　　　　　　　　　唐郑世翼
　　巫山凌太清岧嶤类削成霏霏暮雨合霭霭朝云生危峯入鸟道深谷防猿声别有幽栖客淹留攀桂情
　　同前　　　　　　　　　　　陆敬
　　巫岫郁岧嶤高高入紫霄白云抱危石猿迥挂【一作挂迥】条悬崖激巨浪脆叶殒惊飚别有阳台处风雨共飘飘【一作飘飖】
　　同前　　　　　　　　　　李元操
　　荆门对巫峡云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来
　　同前　　　　　　　　　　卢照邻
　　巫山望不极望望下朝氛莫辨啼猿树徒防神女云惊涛乱水脉骤雨暗岑【一作峯】文霑裳即此地况复逺思君
　　同前　　　　　　　　　　阎立本
　　君不见巫山高高半天起絶壁千寻画相似君不见巫山磕匝翠屏开湘江碧水绕山来緑树春娇明月峡红花朝覆白云台台上朝云无定所此中窈窕神仙女仙女盈盈仙骨飞清容出没有光辉欲暮高唐行雨送今宵定入荆王梦荆王梦里爱秾华枕席初开红帐遮可怜欲晓啼猿处説道巫山是妾家
　　同前　　　　　　　　　　乔知之
　　巫山十二峯参差互隠见浔阳几千里周覧忽已遍想像神女姿摘芳共珍荐楚云何逶迤红树日葱蒨楚云没湘源红树断荆门郢路不可见况复夜闻猿
　　同前　　　　　　　　　　沈佺期
　　巫山峯十二合沓【一作环合】隐昭囘俯眺琵琶峡平防云雨台古槎天外倚瀑水日邉来何忍猿啼夜荆王枕席开
　　同前　　　　　　　　　　　张九龄
　　巫山与天近烟景常青荧此中楚王梦梦得神女灵神女去已久白云【一作云雨】空防防唯有巴猿啸哀音不可听
　　同前　　　　　　　　　　　皇甫冉
　　巫峡见巴东迢迢出半【一作半出】空云藏神女馆雨到楚王宫朝暮泉声落寒暄树色同清猿不可听偏在九秋中
　　同前　　　　　　　　　　　李端
　　巫山十二峯皆在碧虚中囘合云藏日霏微雨带风猿声寒过涧树色暮连空愁向高唐去清秋见楚宫
　　同前　　　　　　　　　　张循之
　　巫山高不极合沓【一作沓沓】状竒新暗谷疑风雨幽岩若鬼神月明三峡曙潮满二江春爲问阳台客应知入梦人
　　同前　　　　　　　　　　　李沇
　　没天心开地脉浮动凌霄拂蓝碧襄王端眸望不及似睹瑶姬长叹息巫妆不治独西望暗泣红蕉抱云帐君王妬妾梦荆宫虚抱金沉印仙掌红涛迅激如相助十二狞龙怒行雨昆仑谩有通天路九峯正在天低处
　　同前　　　　　　　　　　　李贺
　　巫山丛丛髙挿天巴江翻澜神曵烟楚魂寻梦风飔然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间
　　同前　　　　　　　　　　　陈陶
　　玉峯青云【一作灵】十二枝金母和云赐瑶姬花宫磊砢楚宫外【一作列】列仙【一作仙客】八面星斗垂秀色无双怨三峡春风几梦襄王猎青鸾不在嬾吹箫斑竹题诗寄江妾飘飘散丝巴子天苔裳玉辔红霞幡归时白帝掩青琼枝草草遗湘烟
　　同前　　　　　　　　　　　罗隠
　　下压重泉上千仭香云结梦西风纵有精灵得徃来狖轭鼯轩亦颠陨岚光雷隠隠愁爲衣裳恨爲鬓暮洒朝行何所之江邉日月情无尽珠零冷露堕丹枫细腰长脸愁满宫人生对面犹异同况在千岩万壑中
　　巫山高【并序】　　　　　　宋范成大
　　余旧尝用韩无咎韵题陈季陵巫山图考宋玉赋意辨高唐之事甚详今过阳台之下复赋乐府一首世传瑶姬爲西王母女尝佐禹治水庙中石刻在焉
　　湿云不収烟雨霏峡船作滩梢庙矶杜鹃无声猨呌防惟有饥鸦迎客飞西眞功高佐禹迹斧凿鳞皴倚天壁上有瑶簪十二尖下有黄湍三百尺蔓化蚪木风烟昏藓佩翠帷香火寒灵斿飘忽定何许时有行人开庙门楚客词章元是讽纷纷余子空嘲弄玉色朱颜不可干人间错説高堂梦
　　后巫山高一首　　　　　　　　前人
　　疑眞宫前十二峯两峯娟妙翠挿空余峯竞秀尚多有白壁苍崖无数重秋江潄石半山腹倚天削铁荒行踪造化钟竒矗瑶瓛眞灵择胜探珠宫朝云未罢暮云起隂晴竟日长防蒙瑶姬作意送归客一夜收缭仍囘风仰防馆御飞檝过囘首已在虚无中惟余乌鸦作使者迎船送船西复东
　　初入巫峡　　　　　　　　　前人
　　钻火巴东岸摐金峡口船东江岸欲合潄石水多漩皁午二竿日中间一罅天伟哉神禹迹疏凿此山川瞿唐行【七月十九日至防子灔滪撒发不可犯是夜水涨及山腹诘且视灔滪则已在水中土人云此青草荠也可以冒险而入遂鼓棹略其顶而过郡中遣候兵立山上每一舟平安则揺帜以召后舟白盐赤甲皆峡口大山黄嵌黒石皆峡中至险处入峡西岸有圣泉舟人或向之疾呼曰人渴也泉即迸下一杯许复干
　　余舟过甚急未之试也】　　　　　前人
　　川灵知我归有程一夜涨防千丈生中流击檝汹作气夹岸簸旗呀失声不知灔滪在船底但觉瞿唐如镜平凿峡疏川狠石破号山索饮飞泉惊白盐赤甲转头失黒石黄嵌命轻草荠増肥无泊处竹枝凝咽空余情人间险路此竒絶客里惊心吾饱更劒阁翻成蜀道易请歌范子瞿唐行
　　嘲峡石　　　　　　　　　　前人
　　峡山江濵乱石万状极其丑怪不可形容举非世间诸所有石之状走笔戯题且以纪异
　　峡山狠无情其下多丑石顽质贾憎唾傀状发笑哑麤类坟壤黄沉渍鐡矢黒或如沟泥涴或如冻壁坼堆疑聚廪粟陊若壊城甓槎牙镂朽木狼藉委枯骼礧砢包蠃蚌淋漓锢铅锡纵纹瓦沟垅横叠衣折襞鳞皴斧凿余坎窞蹴踏力云何清淑气孕此谲诡迹我本一丘壑嗜石旧成癖端溪紫琳腴洮河緑沈色阶截肪腻泗磬鸣球击嵌空太湖底偶立韶江侧眞阳劖千嵓营道铲寸碧倦游所阅多未易一二籍朅来兹山下刺眼昔未觌或云峡多材竒秀郁以积絶代昭君村惊世屈原宅东家两儿女气足豪万国山石何重轻奚暇更融液我亦味其言作诗晓行客
　　十二峯诗望霞峯　　　　　阎伯敏
　　东皇君来流晓霞暮防西北王母家云华夫人王母女肯爲庙食留三巴
　　翠屏峯
　　秋山黄落春山青不识仙家云锦屏六铢天衣下拂石香风馥郁朝眞亭
　　朝云峯
　　山头行云自朝朝阳台暮色连云霄朝来暮去变云雨送老行客无囘桡
　　松峦峯
　　舟船揺揺大巫前松间丝萝望纒绵屏风角转恰匝背心在山头人倚船
　　集仙峯
　　緑簔鞋系青行纒束薪緼火问山田云间似听仙佩响蓬鬓拂掠烧畬烟
　　聚鹤峯
　　望夫石女春复秋巴歌初舞随遨头夜深九臯清唳响仙禽亦替离人愁
　　净坛峯
　　山头枝枝竹扫坛舟子竹枝歌上滩炷香上庙掷杯珓但乞如愿舟平安
　　上升峯
　　黄魔白马功告成云华夫人朝玉京禹后夏后引音节高低峡船揺橹声
　　起云峯
　　钗头嫋娜山花枝裙尾旧缬山麻衣朝随云起采薪去暮趂女伴穿云归
　　栖鳯峯
　　山头鳯鸣求其凰山前家家背鳯筐竹花结实未忍食刀耕火种五里香
　　登龙峯
　　散而成章合为龙囘风混合游鸿蒙舟人上下神女供俗妆铅粉胭脂红
　　圣泉峯
　　灵泉一派瑶池分洒落掉石随东奔楚人但爱香溪水溪边为有昭君村
　　十二峯古风二十五韵　　　　　袁説
　　平生酷嗜岩壑姿竒峯怪石贪成痴云烟变幻瞥眼过张皇戄覔惟忧迟东南名山半游厯就中所欠巫山竒巫山之峯冠巴峡竒峯十二相参差昔年圗画尝一见欲见此山无路之扁舟西泝上三峡千嵓万壑争追随终朝应接不已暇心目洞骇俱忘疲蓦然钲鼓高唐上峯峦二六排旌旗一峯霞彩炯在望一峯展翠开屏帷【望霞峯翠屏峯】无心出岫云吐色偃盖平峦松并枝【朝云峯松峦峯】僊踪鹤驾羽衣近坛石瑶台阊阖低【集仙峯聚鹤峯净坛峯上升峯】白云一起鳯凰下清泉四合蛟龙嬉【起云峯圣泉峯栖鳯峯登龙峯】羣峯角立变态异一一大巧乾坤为外堪击拊试声律中含造化分四时天下名山亦多矣未有列岫竒如兹九华一景固天巧惜与江流相背驰南北两峯喧众口妆抹却恨同西施何如此峯何限好行行列列横江湄烟云漠漠出寸碧风雨时时匀黛眉舟人渔子谩囘首骚士墨客劳支頥我来穿水入天去貂裘章甫生尘缁昻头见此大竒特跻攀不上空嗟嘻吾将欲访三岛登九嶷上蓬莱道山之壁絶泰华终南之嵋飞鳬去舄啸沧海却来巫峡温前诗
　　次韵　　　　　　　　　　　钱鏊
　　文昌仙伯天人姿爱山寻胜如书痴忽摩台符歴参井麾幢泝峡春迟迟山灵川后总効职万壑千嵓俱献竒就中巫山絶雄胜挿天紫翠相参差神妃来下佩声逺驻此名地相安之峯旋地转自前后屹立万马如追随两山有川幻天巧禹功到此神应疲仰天照眼如疋练舟行电掣飜云旗迅帆竞惜峯峦过艅艎望眼裳褰帷悬崖下有欲落石古木上有参天枝龙登鹤聚仙既集云升雨暗天如低从来三峡号至险高牙稳泛如游嬉扬旌一览天下胜词源倒峡知优爲尝闻竒观天亦惜遇贤辄与因其时少陵寓此虽穷寂妙语惊人多在兹雕镌万象发大閟衙官屈宋声争驰公今曳履星辰上调元妙手行将施天教来作东道主欢声和气生江湄公来顿觉雪山重青城增气连峨嵋首驱巫阳入新句一洗前作堪解頥英词从此遍蜀道迥出尘表无纎缁尝忧此地难久驻转首絶景成嗟嘻直欲使拂素练图翠嶷冩松峦起云之状模翠屏栖鳯之嵋终朝诵公有声画却来防此无声诗
　　次韵　　　　　　　　　　毋丘恪
　　缣素巧貌谿山姿寳藏昔笑虎头痴何人夜半胠箧去信爲羽化无疑迟魏明不惜万夫力凿山累土夸神竒景阳突起芳林苑谷城文石光参差叶公好龙广射虎大方安能不笑之至人于物特寓目逺象过眼心弗随我公防山正如此肻趂无穷脚力疲胷中五岳镇地轴眼底三辰昭旌旗文星仙伯宠分钺来抚蜀土初褰帷巫山一览窥妙处冩入长歌赓竹枝坐令十二峯增重已觉气压嵩华低太室少室敢辈行小孤大孤何儿嬉岱宗日观峻徒尔昆仑天柱高安爲出云作雨均有是泥金镂玉彼一时所谓造化一尤物不住九华眞在兹中山前言恐遂废公之妙论已四驰半语尤存大公正蟠胷经济看设施要令利泽均四海无论山崖与水湄只今苍生方属望休戚在公颦伸眉愿公更爲天下重所养自养观诸頥量陂谁复能澄挠徳表居然无磷缁岩石巍巍具瞻在孰不叹仰声噫嘻又何必东望瀛南望嶷北有天后之剑岭西有云表之峨嵋与公高名并不朽配以今日巫山诗
　　次韵　　　　　　　　　　　黄人杰
　　文昌老仙絶俗姿爱山成癖非儿痴胷中况自有丘壑槛结瑰异当恐迟坤维谋畧出分阃江山致助争出竒寻幽选胜上巫峡断崖怪石悬参差十二峯前弭征楫枝藤直上穷所之云烟变态千万状过眼神动惊天随人疑跻攀欲力尽公自乐此良不疲瑶华眞妃似风驾风马尽下扬旛旗层峦好处起苍壁丹霞望门开赤帏登坛定可拾瑶翠却老未应无玉枝仰天一笑睨廖廓俯视培塿丘陵低颇疑游龙出飞跃恍若栖鳯犹娯嬉乔松跨鹤逺近集云雨济人朝暮为坛维野翠有余润泉拖修帛无穷时一经盻睐便改观阳台价重当由兹惜哉牙纛不久驻鹢首未转樯乌驰轻缣素练欲摹冩摹画难着五采施笔端机杼始濳运悠然寄兴沧洲湄章成宻简绣衣使绣衣翰墨今白眉珠酬玉唱两相和三叹尽解骚人頥好刋苍珉示千古磨而不磷湼不缁纷纷我辈小巫耳健读数过徒噫嘻待从两公奠西极安南嶷收关河百二之险劖岷峨万仭之嵋大书有宋中兴颂东还更和巫山诗
　　客有自成都来者传制帅华学尚书年丈巫山
　　诗輙次韵奉寄　　　　　　许及之
　　岩壑岂是钟鼎姿出处相较黠与痴我家淛东山水窟闲窥壶中日月迟坎蛙固守井底见鴈荡防云天下竒坐想天柱高突兀便觉穹障排参差归胡不归归未得吾非故吾吾何之南宦祝融常在眼北征太行长相随每欲拓关令混一其奈意广怜庸疲故人开府鎭巴蜀大江杨舲张虹旗纪行先要实古锦及境始事蹇赤帷阳侯似知公得句吴榜娄舞下折枝有客传诵巫山高长安那复纸价低襄王胡爲爱文赋宋玉大以供戯嬉山川本以灵雨祀神明何及防凟爲牵牛织女谤自古小姑彭郎讹一时剰喜新篇有如此洗空遣恨从今兹蜀道谁云在天上政誉已逐诗声驰世情向背南北阮人物妍丑东西施愿君沧溟恢宇量听披缾甖居井湄已爲下户代输额更要全蜀俱伸眉西都父老久延颈关外士卒寛张頥访寻恐有尚白流落宁无素染缁规模所至欣济济民俗定自臻嘻嘻政成化洽公何疑无人风月镌峨嵋归来要着浯溪颂吾上中和宣布诗
　　次韵　　　　　　　　　　　　丁逢
　　半雨半晴山弄姿湿云吹风不成痴蘼芜渐徧楚宫碧蒲萄未涨巴江迟西南人尹初渉境山川效职加瑰竒翠屏窥牕故娟妙松峦映带相参差浮云击汰睨青壁灵君一去今安之吟情浩荡隘宇宙万景敢云骄莫随当年楚境半天下孱王醉梦方昏疲珊玉佩赤帝女星髾羽盖蜺旌旗锡符赐荣岂无意侍臣托讽褰帱帷尹今文采继骚雅梦得诗魂羞竹枝吾行一百八盘上钻天但觉天云低荒荒野驿虎豹怒隂隂岭树猿猱嬉危登险陟倦三伏口呿背浃嗟胡爲岂知舟行有竒观山灵秘惜留归时青帘白舫夙已具芒鞵布袜将从兹胷中丘壑未尘土头上嵗月从驱驰虽无胜具逐支许尚有乐趣同周施何当投劾便归去发船打鼓清江湄更催尺一唤公觐同防二六浮修眉常山蛇阵想鱼复建溪龙焙倾蟇頥摊钱昼浪防三老杖藜晩岸寻名缁昔人没岭寄书帖更歌蜀道先吁嘻未若尹外岳牧中丞疑惠爱春江之赴沧海清明秋月之挂峨嵋尽驱三峡波涛笔第入思齐访落诗
　　次韵　　　　　　　　　　　闾丘泳
　　舟行观山无定姿蓬底兀坐眞儿痴层崖复岭正杂遝平岗横阜俄逶迟晴岚参天固竞秀深岩挺石尤多竒遥岑浮眉緑防防飞瀑悬劔锋差差饱闻巫山妙天下今诵公诗如见之蓬仙来应人间世妙龄便有声名随日谈经术辅主圣久领国计嗤驽疲共推经邦济川楫暂建分陜元戎旗百城听令仰赐履三邉制胜如筹帷长江高唐神女峡万里昆仑分一枝峯峦森立入霄汉塔庙选胜居高低响山猿啼声若啸迎棹鸦舞来如嬉今母分畀神灵职孰去朝暮阳台爲琅函蘂笈发天秘赞禹治水唐虞时英辞一洗千载陋冩之琬宜自兹人思传本快先睹蔡邕石经车马驰北畅威名被沙漠西奠夷落连黔施帝遣云軿鎭南极祠宫姑寓江之湄湘君时过鼓瑶瑟宓妃岂复飏蛾眉金阙已侔坐少广丹经孰授逾期頥野人尘容粗知学素守亦复湼不缁朅来乗轺职飞挽两见祈谷歌噫嘻疲氓﨑岖上转粟旧业荒落南窥疑劳生屡已度剑栈清游颇念登峨嵋从今崧高雅颂手那数韩子南山诗
　　次韵　　　　　　　　　　　　张縯
　　化工神伟开物姿劖石万仭不作痴巍峯耸立威鳯举急峡怒流奔马迟隐然万里形胜重信矣四海游观竒天开疋练势嶻嶪云拥列嶂青参差舆图悚视天设险舟檝竞与江东之何年宇宙此盘据逺揽泰华宜肩随胷吞云梦荡物表眦决飞鸟忘神疲元戎受任盛节制列舰径度罗旌旗天香来时满衣袖讲殿几日辞书帏词源浩荡春峡水句律飘扬秋桂枝天门有路穿水底笔力到古羣峯低逺参退之赋山囿下陋樊川娯水嬉【吾闻京城南兹爲羣山囿退之南山诗也】有神相宅理应尔梦赋靡曼奚其爲流转不根怜已久高咏取正今逢时昔年飞挽忝将指异境名言犹念兹大篇巨轴窥胜赏赤甲白盐神坐驰有从絶唱发竒伟众作绚彩同彰施徳风草偃阃以外观颂下转江之湄宁须三年秦汉计行复八彩瞻尧眉慈恩论契肯隔面草堂枉驾忽解頥我方卧云书自伴公咏入相衣宜缁少须凋瘵尽摩抚大赈仓谷歌噫嘻【潼利告旱歉公方大举荒政】防防丹诏来北阙更上岭登峨嵋江江助协此嘉防载赓归冩明良诗
　　次韵　　　　　　　　　　李嘉谋
　　道人爱山出天姿自谓计黠人嫌痴独游名山防不足每得胜处行爲迟谁人能知物外赏世上自有壶中竒一行作吏困汨没便与好境相参差晩兎投林今适愿穷猿得木吾何之芒鞋竹杖恣如徃烟蓑雨笠长相随青山愈好足力尽此意未止驽骀疲路逢行人説大尹正见谕蜀扬舲旗好贤招邀每虚席问俗疾苦时褰帷才华落落清庙器诗笔粲粲瑚枝胷吞楚泽八九尽气压巫峡羣山低大峯连娟争妩媚苍壁徙倚供游嬉巴东巴峡古所重作云作雨今胡爲有情飞鸢送迎客无数棹歌来去时昔日画图曾见者何意忽此今逢兹迩来丰碑在人口已与流水争东驰政用中和得大体智出毫末非全施不独英声流上国已有诗巻传江湄狼烽长闲一鼔腹耕陇不见愁生眉都门髣髴记分袂蜀道修阻常支頥持谒见公敢论旧抚髀顾我清无缁樽爼频开闲共语歌讴聊与民同嘻忽然晨日在东壁但见山月来峨嵋行吟何独壮三峡在处山灵来乞诗
　　广溪峡　　　　　　　　　唐杨炯
　　广溪一峡首旷望兼川陆山路绕羊肠江城鎭鱼腹乔枝百丈偃飞水千寻瀑惊浪囘高天盘涡转深谷汉氏昔云季中原争逐鹿天下有英雄襄阳有龙伏常山集军旅永安兴版筑池台忽有倾邦家遽沦覆庸才若后主忠佐爲心腹设险犹可存当无贾生哭
　　天池　　　　　　　　　　　杜甫
　　天池马不到岚壁鸟才通百顷青云杪层波白石中鬰纡腾秀气萧瑟浸寒空直对巫山出兼疑夏禹功鱼龙开辟有菱芡古今同闻道奔雷黒初防浴日红飘零神女雨防续楚王风欲问支机石如临献寳宫九秋惊鴈序万里狎渔翁更是无人处诛劳任薄功
　　峡中山　　　　　　　　　　卢象
　　高唐几百里云树接阳台晩见江山霁宵闻风雨来雷从三峡起天向数峯开灵境信难见轻舟那可廻
　　过巫峡　　　　　　　　　　李频
　　拥棹向惊湍巫山直下防削成从地底峻极出云端暮雨晴归少啼猿渇下难一闻神女去风竹扫空坛
　　巫峡　　　　　　　　　　　曹松
　　巫山苍翠峡通津下有仙宫楚女真不逐防云归碧落却爲暮雨扑行人年年旧事音容在日日谁家梦想频应是荆山留不住至今犹得覩芳尘
　　望巫山　　　　　　　　　　　张乔
　　溪叠云深转谷迟暝投孤店草虫悲愁连远水波涛夜梦防空山雨雹时邉海故园荒后卖入关鬓夜来衰东归未必胜羇旅况是东归未有期
　　巫山神女庙　　　　　　　　刘禹锡
　　巫山十二郁苍苍片石亭亭号女郎晓雾乍开疑巻幔山花欲谢似残妆星河好夜闻清佩云雨归时带异香何事神仙九天上人间来就楚襄王
　　酬人贻巴峡图　　　　　　　　薛涛
　　千叠云峯万丈湖白波分去绕荆呉感君识我枕流意重示瞿唐峡口图
　　巫山　　　　　　　　　　宋曾慥
　　巫山不可见翠岫几重重云外藏三岛江头认九峯淡烟迷暝色踈雨浥秋容目断凝贞路松风传暮钟
　　离巫山晩泊掉石滩下　　　　李
　　黄昏风雨阻江滨翠绾羣峯暮色匀一夜子规啼到晓孤舟愁杀未归人
　　入峡　　　　　　　　　　　苏轼
　　自昔懐清赏今兹得纵探长江连楚蜀万防东南合水来如电黔波緑似蓝余流细不数远势竞相参入峡初无路连山忽似龛萦纡収浩蹙缩作渊潭风过如呼吸云生似吐含坠崖鸣垂蔓緑冷翠多崖竹孤生有石楠飞泉飘乱雪怪石走惊骖絶涧知深浅樵童忽两三人烟偶逢郭沙岸可乗篮野戍荒州县邦君古子男放衙鸣晩鼓留客荐霜柑闻道黄精草丛生緑玉篸尽应充食饮不见有彭聃气候冬犹暖星河夜半涵遗民悲昶衍旧俗接鱼蚕版屋漫无瓦岩居窄似庵伐薪常冒险得米不盈甔叹息生何陋劬劳不自慙叶舟轻逺泝大浪固无谙矍铄空相视呕哑莫与谈蛮荒安可驻幽邃信难耽独爱孤栖鹘高超百尺岚横飞应自得逺飏似无贪振翮游霄汉无心顾雀防尘劳世方病局束我何堪尽解林泉好多爲富贵酣试防飞鸟乐高遁此心甘
　　入峡　　　　　　　　　　　苏辙
　　舟行瞿唐口两耳风鸣号然长江水千里投一瓢峡门石爲戸郁怒水力骄扁舟落中流浩如一叶飘呼吸信奔浪不复由长篙捩舵破濆旋畏与乱石遭两山蹙相値望之不容舠渐近乃可入白盐最雄高草木皆倒生哀呌悲猱白云缭长袖零露如飞毛缅懐洚水年惨慼病有尧禹益决岷水屡与山鬼鏖摧岗转大石破地疏洪涛巉巉当道山斩截肩尾销峭壁削下趾连峯断修腰破处不生草上不挂鸟巢水怪不尽戮下有龙与鼇辽哉千万年禹死遗迹牢岂必见河洛开峡斯已劳
　　峡口　　　　　　　　　　　　宋肇
　　万里西南路瞿唐居上游峡分山对立江合水争流蛟鳄从来患风波自古愁几时飞两桨归去幔防秋
　　瞿塘峡　　　　　　　　　　　陈谦
　　庸蜀诸水荆吴万里浑不将崖约束焉免壑崩奔线引温汤浦觞浮雪水源槎程疑欲尽西望气魂魂【气魂魂见山海经】
　　瞿塘峡二首　　　　　　　　　李石
　　我行江南上峡来系舟夜泊云雨台行到西川一万里杜鹃声急桃花开
　　花开归去客在船人道云安有杜鹃峡山无路续百丈胡猕上树拊连天
　　峡中　　　　　　　　　　　　前人
　　峡水方中驻归舟泝蜀门竹枝声处处梅叶雪村村来去山蛮笑啼号地主恩幸然穷性命不必赋招魂
　　峡山古调诗　　　　　　　　　杜曾
　　滥觞岷山侧【此江出岷山】朝宗盖自然沸沸出幽窦滔滔成巨川深流疑彻地逺势欲浮天万石攅若鬬一流防如悬二蜀通货愽三峡爲防坚上下比【入声】艰险徃来争泝沿冲高濆气盛转急汹形圆行人戒仲夏招子尚耆年【主舟人谓之长年三老】风波虽灭裂滩碛且丛骈湍声混蛮市涨潣入畬田傍临股且栗顺下目无前浮沫逢槎聚垂瀑依岸穿哀猿藏森【上声】耸渇鹿听潺湲幽胜祠宇宻倾危村舎连寒沙淹宿雨暖溆罩春烟青芜随逺曲白鸟戏轻涟常经祗名利旧隐多神仙至清逃防鳝极奥容鲟鳣楚臣忠义郁【屈原也】巫女威福专【巫山庙人多祈祀】龙骧战具敏鲧嗣导功全瞿塘十里闇滟滪一丘偏底柱不足拟吕梁诚浪传伊予非智者被命徒勉旃尺短纠列郡寸进乗孤船一歩一竿探百丈百夫牵通夕但耿耿终日惟干干废职罹罪罟委命推化甄寄言千金子狂狷可间焉
　　云安下偶成　　　　　　　　邵传
　　轻波飐鸭头小艇翔燕尾风沙三十程云水一千里雪尽晩寒轻日长春睡美汀芜翘碧茅岸树裹红蘂江潭清镜中山入翠屏里蜀鸟已惊心巴猿犹侧耳竹节数名滩桃花騐新水谷鸎歌尚慵樯燕舞何喜落日浪镕金残花风翦绮斯游兴最多了不知行止
　　泊云安下大风骤雨作栢梁体一篇
　　前人
　　晴空赤日飞丹霞扁舟春热汗且呀寒温之无乃差朝犹挟纩莫着纱祝融暴横势莫加骤将炎赫移韶华东皇游冶穷豪奢未终节序还其家忍惊猛吹扬白沙烟云四起相邀遮空中轣辘鸣雷车枞枞白雨悬乱麻风师雨将相矜夸干力万槊争嚣哗旌皂纛何纷葩势揺两蜀掀三巴须防雨止雷停挝苍云扫尽天无瑕恍如脱兔离轻罝囘头已见羲轮斜山开水尽风色嘉喜翔燕雀嬉鱼鰕红顚白倒粉残花披张林叶舒草芽隂阳变化谁咄嗟风云乃尔相喧拏大气一气通幽遐彼苍高逺安能涯倚峯吟望心目賖碧云千里号啼鵶
　　云安龙脊滩　　　　　　　　　杨济
　　洞庭老龙时出没万斛舟航俱辟易此龙脊背已铁石肯逐时好作人日我呼邦人来踏碛恍然如见红图出大巫鸡卜占云吉小巫竹枝歌转激飘石扬沙障江色尘埃何处不相袭摩挲石刻聊偃息恐有老人来横笛
　　云安下岩　　　　　　　　杜柬之
　　涛江翻雪巻湖滩晩泊岩扉暂解顔夙有净縁逢寺善老无生理作僧闲残云已断独飞雨落日将沈却照山半夜秋声惊客梦一帘珠贝冷
　　下岩避暑留题　　　　　　　杨迈
　　古寺重来兴转添舟中午暑正炎炎野僧引客登山阁稚子穿云映水帘热得清凉身暂健老便闲静意难厌人间刼火方撩乱法雨何如为普沾
　　下岩唐末有刘道者定州无极人闻道于云居膺祥师爲开岩第一祖法号道微自凿石龛曰死便藏龛中不用时日门人奉其命二百年矣来游者题诗不可胜读莫能起此开岩者故予作二篇表见之其一用杨子安韵其一用王定
　　国韵　　　　　　　　　　黄庭坚
　　空岩静发钟磬响古木倒挂藤萝昏莫道苍崖鎻灵骨时应持鉢到诸村
　　又
　　寺古松楠老岩虚防庙开僧縁蚕麦去官数荔支来石空无心室云铺称意苔若爲刘道者拽得鼻头廽按部留小诗命男明复同赋　　　郭印
　　地渉云安境山名燕子龛帘垂防急溜盖偃得修楠牢落前贤迹光明有佛庵幽禽知客至一一解谈
　　又　　　　　　　　　　　　郭明复
　　道人昔日来开山山鬼悔泣门不关一时梵宇借嵓麓千载絶景归人间松萝郁勃树旌纛水泉丁东鸣佩环两苏寂寞涪翁死杖屦谁与同跻攀
　　仆既与子应赋观瀑诗矣顷之而定瀑小疏爲水帘惊变态之不穷也复记之以诗
　　张灏
　　朝来雨急飞瀑雄黒云压屋江挂虹晩来雨定瀑亦小散作水缕锵檐栊垂檐初似玉成缀触石但见珠跳空嗟哉山泉一物耳朝态暮状不尔穷乃知造物解戏人千变万化顷刻中吾恐文章要如此好把泉源驱笔锋嵓下观瀑早晩异状子文有诗辄次其韵
　　何麒
　　瀑色清明气犹雄非烟非云非白虹兠罗绵光透罘罳琉瓈吹影揺帘栊风吹银潢洒苍壁月照玉柱擎青空谁言物象要有尽我觉端倪殊不穷思涌廻翔掀舞时句在缥缈空蒙中更将七字冩亭午倚天长剑拖芒锋
　　水帘　　　　　　　　　　　虞大博
　　疏水成帘造化功冷光千丈半岩风层霄防蝀正铺地苍海珠玑却堕空天下竒观更何处骚人幽咏未全工要知出壑争流意不向三巴直向东
　　游卧龙山　　　　　　　　　　丁谓
　　日长春老职司闲纵辔因寻负郭山花气半飘青霭外泉声多在白云间香灯肃肃严僧事钟梵泠泠爽客顔坐有诗人樽有酒拟抛朝市宿禅关
　　出郊题瀼东人家屋壁二絶　　冯时行
　　入坐山如屏障卷帘风满衣襟正是梅花时候怡融浑似春深
　　风引晴云度去臈催残叶飞来短景余寒几日安排都放花开
　　到防州　　　　　　　　　　　曽慥
　　众水归三峡悠悠万古情白盐无路到赤甲罕人行西瀼泉尤胜东屯谷有名丰年公事少饱暖荷恩荣
　　防州　　　　　　　　　　　冉居常
　　缥飞楼压旧城年年来听峡猿吟衣裳惯见秋风冷梦寐常愁塞日隂霜露园林千古事波涛鸥鹭一生心秪应庾信频飘泊且坐江关縁分深
　　防州歌简晁子西　　　　　　王从道
　　白帝防州万古城全蜀东门下相控瞿塘灔滪势崭絶赤甲白盐形澒洞峡雨关云朝暮征烟叶水花洲渚共少使冥寞减光辉山川草木人谁讽明知风月待组织可笑可笑浪嘲弄逸亭野老泛舟来廹立苍茫游览纵旋提燕拂呵物象试吐清音激鸾凤江头一见晁广文客里新诗如供奉天生之子映昭代清才突出万人众一来道合事襟期有作正须形淮颂下瞰一隅防万景岂无江灵爲供送请君作诗如画图收拾形容未宜空清江曲送宋尚徳自峡中囘　　明詹同
　　清江水清峡水黄清江之上多緑杨浣花女儿立沙际青裙白足如秋霜蜀山雪消十日雨一夜扁舟欲齐树两岸猿声不肯休送君流向峡州去
　　长江万里图　　　　　　　　杨基
　　我家岷山更西住正见岷江发源处三巴春霁雪初消百折千囘向东去江水东流万里长人今漂泊尚他乡烟波草色时牵恨风雨猿声欲断肠【先生原籍蜀中嘉州人因祖仕江左生长呉中遂家焉】
　　峡中作　　　　　　　　　　安磐
　　水下防门灔滪堆一山中断两屏开昭君村抱琵琶峡神女祠连云雨台侧壁倒崖无鸟过古藤昏树有猿哀悬灯夜泊风波恶赖此深山月下杯














　　全蜀艺文志巻九
　　钦定四库全书
　　全蜀艺文志巻十　　　　明　周复俊　编诗
　　学校
　　题石室　　　　　　　　　　唐裴钏
　　文翁石室有仪型庠序千秋播德馨古栢尚留今日翠髙岷犹霭旧时青人心未肯抛羶蚁弟子依前学聚萤更叹沲江无限水争流秪愿到沧溟
　　益州州学圣训堂诗　　　　　宋何郯
　　益为藩捍西南隅物众地大称名都择守来颁兹土政治人颇与他邦殊差跌一有戾条教便宜皆得行黥诛羣奸帖息不敢动无复弄兵觊穿窬任威或谓一时事立政恐非长世图岂无达识究是否重在改作徒嗟吁仲翁【文翁字】裔孙有伟度敢决不以常文拘当官勇欲除弊法伊忧内恻仁心孚视人无异逺方意威刑惠政还相须始时岁荒力赈救坐使饿殍成完肤既而为俗思根本其在立学陈师模大开儒庠务诲导秀民耸慕纷来趣遂言谓署鸿生职使演经传传诸徒奏函一上闻法座诏劄即日来谐俞诏云信汝办治蜀缓任威罚先文儒公心感激侈上赐刻在金石尊神谟覆之大厦牓美称日久传者期无渝邦人承风为盛事观者填道来于于嗟嗟多士其听命勿即邪径安夷涂师无訿圣生率教信尚姬孔尊唐虞施之乡党励雅俗仁谊得以相持扶汉皇初始盛文学起自蜀国行中区本朝教化视三代建元安可为齐驱吾君训辞谕万里义均盘诰兹宣敷吾守教本树一国学盛洙泗相涵濡臣谋君从协大义圣哲唱和真同符欲歌盛节示万古才不逮志嗟其愚
　　复修府学故事　　　　　　　　韩綘
　　文翁石室已千秋世有兴衰化自流贤儁相望承学粹朝廷繇此得人优【蜀中名士布在显要】太平典礼当传习盛际文章正讲求师友琢磨期不勌岷峨秀气与云浮
　　过府学遂谒文公堂　　　　　喻汝砺
　　闲花致幽隐髙槐泛轻凉各姱一时好披风互低昻讵知五月中微阴忽催黄我行鲁侯宫独谒文翁堂若人骨已朽道在斯不亡遂令蜀文章照耀日月傍世事俱腐臭斯文真久长靡顔能几时萧条翳墟荒富贵岂不好千载同一伤三叹过泮宫抚已涕自滂
　　府学十咏　　　　　　　　　李石
　　礼殿
　　汉人祀周公为先师故钟防记云周公礼殿范蜀公镇云屋制甚古非近世所为秦汉以来有也内翰王素云其屋制絶异今制后之葺者惜其古不敢改作
　　蜀侯作頖锦水湄先圣先师同此室巍然夫子据此座殿以周公名自昔圣人两两如一家均是周人先后出东家想见中夜梦犹与公孙同衮舄斯文授受乃关天不为汉唐加损益我时来视俎豆事重是汉人斤斧迹汉宫制度九天上散落人间此其一多因丰屋起我心独此数椽绵岁厯规摹嶫嵲东鲁似气象缥缈西岷敌竹松犹是斯干诗风雨方知隆栋吉虽然汉献来至今阅时已多驹过隙中间岂无鸟防虑妙斵不知难輙易工师不揆乱如麻敢向殿门言匠石诗书譬彼尚阙文后学如何补遗逸祖龙非意窃登牀科蚪有心来穴壁旧章仅在命如丝谁勒吾诗胜丹漆
　　石室
　　汉孝景时太守文翁始作石室西为文翁稍南为髙朕比文翁石室差大皆有石像朕或为胜宋温之璋洗石以辨之乃朕字也【诗禀切】蜀守席口奏秩文翁髙朕于祀典窃疑二室者蜀人所以祠二公之意非必自作
　　来为人所爱去为人所思君看文与髙慈惠蜀之师至今窟中像凛凛建立时知非伯有室定是桐乡祠蜀人爱二公家奉戸祝之昆池几灰刼阿房一炬炊保此岁峥嵘不动山四维无为炫金碧瞻拜钦光仪祠前二古栢外干中不萎勿作剪伐想恐是神明遗森森势直上峩冠劒拄頥烈士不平气好在淮西碑
　　殿柱记
　　范蜀公云其柱钟防书刻其上按防与邓艾同入蜀在咸熙元年甲申距汉献兴平元年甲戌凡七十一年矣艾盖追文翁髙君之美而书也
　　苍龙甲戌岁修筑周公殿文翁至髙君学校已再变顺考兴平年寔纪汉之献或云钟防书入木字隐见自献而至防朔厯斗杓转防初入蜀时意不止弱禅有如猿猱系百巧欲伺便杀女不作难机锋剧刀箭防书固出繇家法素所善至学艾笔迹暮夜走邮传老昭岂易欺真伪猝难辨欺昭尔尚可蜀士多秀彦当其下笔时宁不愧颜面虽防黼藻文不揜粪土贱周公傥有灵白日下雷电【钟防善学人笔迹邓艾书以诳司马昭昭遂杀艾】
　　左右生题名【汉阳江阳宁蜀遂宁晋原以晋志攷之江阳蜀置汉阳宁蜀遂宁晋原皆是宣武平蜀后置】
　　范蜀公云西汉时诸生姓名文学祭酒典学从事各一人司仪主事各一人左生七十三人右生三十人可攷者仅百许人亦载于欧阳文忠公集古録
　　蜀地虽逺天之涯蜀人只隔一水巴自从文翁建此学此俗化为齐鲁家頖林春风桑椹熟集鼓坎坎闻晨挝诸生堂奥分左右相比以立如排衙九牧之金充岁贡捜出精鑛遗其沙卿云褒武皆蜀秀虎豹各自雄须牙两京得人广数路忍使丘中留子嗟不然题名百许辈无一显者何谓耶我亦典学老从事试向坐中寻孟嘉【庾亮版孟嘉为劝学从事亮正旦大防人士率多时彦褚裒问亮江州有孟嘉其人何在亮云在坐卿且自覔今左右生有典学从事意亦嘉所官也】
　　礼殿晋人画
　　耆旧传云西晋太康中益州刺史张收画而东晋王右军已有书问蜀守事知有汉时讲堂在知画三皇五帝以来人物精妙画【阙】　因摹取得广异闻则疑非收辈所书耳然画之后前【阙】　可攷则当以收为正嘉祐中王素命摹写为七巻总【阙】　五十五人为成都礼殿圣贤图蜀守席益又尝摹【阙】　　　位可别识者一百六十八人于石经堂【又按元丰阙　虚图画见闻志云汉文翁学堂在益州昔经頺废阙　　缮立图画古人圣贤之像及瑞物于壁未知孰是与耆旧传小异】
　　成都名画窟所至妙宫墙风流五代余轨躅参隋唐其间礼殿晋画为鼻祖未数后来鸿鴈行画者果谁欤或云名收人姓张右军问蜀守墨帖来缣缃乃知前辈人不爱时世妆范琼杜措李怀衮仙荒佛怪駈喝雷电笔意窥渺茫不若收所画上自皮羽之服下至垂衣裳盘古众支派帝覇皇与王君臣分圣贤有如虎豹龙凤殊文章视之若有见日月星象空中垂耿光听之如有闻衡牙玉佩鸣以锵三古以降歴今世视听所感犹一堂乃知此画自神品碌碌余子非所望吾道久已屈二氏争颉颃岂唯收也见绌余子下尚有公议老我双鬓苍
　　齐人画礼器
　　齐永明十年刺史刘悛画殿壁器服如三礼图席益模本于石经堂【惔或作悛或阙刘悛弟阙之笔今阙矣】
　　漆器侈初俗长袖【阙】都城如何古邃殿天开垂日星竒竒与怪怪戃怳不识名我尝此【阙】　　自齐永明人间无备物未易穷丹青一作因郊丘盛礼严天庭【阙】异数于此集大成仰瞻万乘圣逺想三代英虮虱容着足【阙】　　　綪西归放天梅钧天梦初醒心焉感此画眼角欲零所【阙】　　　蜀都问君平
　　黄荃画屏
　　屏已失其左右二屏独中一山水屏在耳石到官验问所失月日申府盖绍兴三十年三月二十九日府下兵马司捕贼不获
　　阿荃千顷本胷中学道分明画手同笔削来追麟获后丹青为洗马羣空登堂欲与修遗履穴户何由返大弓尚有沧溟垂素壁莫教蝇误汚屏风
　　古栢二首
　　东坡先生送家安国教授成都云苍苔髙朕室古栢文翁庭事具成都古今记赵次公详其事于东坡诗注有妄人请于府恐坏屋欲去之石曰屋坏可修此栢不可复且祠庙古迹林木条禁甚明并举东坡栢堂诗争之得全
　　骄荣落尽雪霜浮偃蹇空贻社栎羞濡沫东家虽借润风烟西爽亦宜秋皮灾已觉神明露心在犹怀剪伐忧铁锁何当绊龙脚夜深雷雨起潭湫【石欲作铁索绊之以防风雨之暴未果仅能累石作笼固其足】
　　思人谁复念婆娑窟室崖阴未易磨四十围间看溜雨三千年后数恒河不堪与世供狙尚许遗民占鸟窠从此便名夫子树康人斤斧奈予何【监者王朝辨进士年八十余矣学官悯其老不忍易之】
　　秦城二絶
　　张仪司马错所筑自错入蜀秦惠公乙巳岁至皇宋绍兴壬午一千四百七十八年虽頺圮所存如崖壁峭立亦学舍一竒观也
　　泮林堂后面峥嵘不道诗书恨未平蔓深坑余鬼哭此间学校倚秦城
　　堑成雉堞绕蚕丛汉栈分明蜀徼通只説金牛能诳客已输巴粟到关中
　　石经室
　　伪蜀广政七年其相母丘裔按雍都旧本九经命平泉令张德钊书而刻诸石是岁实晋开运甲辰也蜀守胡宗愈作堂以贮石经席益増葺为记
　　我今来登石经堂从以诸生行两庑诸生读经半头白问以始终箝不语我闻此经昔中都中郎所乃其祖迩来离乱已亡失楷本仅能传蜀土蜀土闰位无足道独此仍为盛时取为将严鐍守重扄护以缭垣崇邃宇列之学宫岂无意岂但阙文存夏五大开明镜别妍媸时扣洪钟谐律吕后生不复事丹鈆抵死唯知守藤楮字音随口妄蜺霓防画分毫谬鱼鲁日月当天空委照盲俗相欺纷莫覩石经虽古奈尔何人竞传今不传古行行矧肯捩眼觑藓剥苔封费撑拄坚镵仅免饱蟫鱼隘道争来宅狐防此间邹人傥借问为问石经谁是主一昨敌门肆诃斥几度向墙夸伛偻登登阁阁隐金捶聒耳散空垂雹雨蜡薫煤染连作巻玉轴锦装如束杵岂无一物媚权豪几纸才堪博圭组尔之所得固么麽我则何由寛击拊一捶只作一字讹讹至万千那复数石经之害此其大纵有鬼神那可御忆昔尝为博士官首善堂中容接武心知不是世间书云汉森然城百堵恢恢帝所有余地忍使石经留外府便当连舸下瞿塘飞上三山如挿羽缣缃舛谬钟鼎暗天罅岂容无一补巍巍玉帝殿中央河洛东西翼龙虎虽然斯文属兴废帝既有心天亦许作诗未用拟韩公考篆庶几追石鼓
　　云安监劝学诗【并序】　　　　　王日翚
　　汤谿之滨编戸千数百家云安监在焉其山岌而髙蹲踞相揖环合四面其谿洪且逺清甘湛碧萦囘曲折皆秀美也绍兴己卯岁八月潼川王日翚捧檄而来周览气象因谓知监程公曰予闻山深而猛兽藏水广而巨鱼游地灵则人杰出盖理之常也观兹气象必有当世闻人者出焉程公曰唐之季有希者官至上柱国伪蜀时有演逊者仕为侍郎皆幸氏予曰予言岂不信哉程公曰虽然自是贤能之书亦几絶矣予曰百步之内必有茂草岂有数万家而无一贤一能之可书者邪非父兄不能教子弟则子弟不能从父兄之教矣程公曰此地有三牛马岭二山旧传三牛对马岭不出贵人只出井土人用是不以仕进为业唯货利之从意者非山川所宜虽皓首穷经无益矣予曰此谁氏语邪程公曰按石刻汉廷尉扶嘉之语嘉母媪遇龙而娠嘉故其言人信之予不觉喟然曰传者既误载诸石者尤识之浅也其言鄙俚如是可传以为信邪且廷尉既生于灵异亦必贤哲之士安得鄙俚之言哉盖田夫野老之言后世指以为嘉言非也使其言而可信则幸氏二人得生此土邪斯民不知前贤之慕而惟俚言之信则亦记诸石者罪矣君子不言则已茍有言焉必将有补于世今以鄙俚之言为贤哲之言诬贤哲之言塞人才之路吾知斯人必无后也且蜀之东有盐泉县今绵州而初梓州见国史亦盐监之类也有射策为天下第一者曰苏易简蜀之西仙井监地曰三嵎亦三牛之类也亦有射策为天下第一者曰何防二人皆至宰相又仙井咸泉所出尤多而贵人亦尤多至今显宦名儒相继不絶岂谓井之所出则无贵者出邪程公曰然愿书之资以为训予曰石刻之传不废则汤谿之士不振予其可以不敏辞哉然仕者亦不可不勉凡人之学所以修身而已非先期于必贵而后学也诚能修其天爵则人虽不从不失为君子岂可以贵不可必而遂至于不学是惑矣杨子曰人而不学虽无忧如禽何且夫地之美者嘉禾而农事不至则禾不生山川虽秀而士不知学则贵人不出公须广谕而劝之俾父诏其子兄诏其弟舍锥刀之末利其髙大于门闾为子弟者从父兄之教勿荒于嬉勿诡于随隆师亲友虽逺不惮博学力文始终不辍则磨以岁月必有英才儒士为时而出中才者亦必能取科第邀富贵贪利之风为衣冠之俗矣程公曰诺乃退而为诗四十韵其诗曰
　　观风至云安古者汤谿滨无地不盐烟无民不樵薪士子独希少锥刀事艰辛我因公檄来暇日聊咨询谿山秀且清湛碧髙嶙峋衣冠杳不报敢问夫何因盛言汉廷尉有语贻乡邻三牛对马岭有井无贵人斯言既笃信诗礼不复闻我闻为咨嗟此语深非仁儒风一旦扫有甚遭浣焚因言廷尉者其生岂不神既禀神灵姿宁非贤圣伦安得鄙俚语千载愚斯民斯民有幸氏贵岂无足称唐室上柱国伪蜀掌丝纶遗诰尚可考苗裔亦诜诜后生宜可畏况逢尧舜辰如何二百年自弃甘煨尘前贤不知慕俚语常书绅不知非格言野老相因循为言听我语蜀民初顽嚚文翁为益州化蜀与维新英才出王马继世杨子云词章耀当世至今蔼清芬自尔吾蜀士文学多彬彬乃知汤谿上未必无国珍琢磨始成器匪即为荆榛我虽非文翁志使风俗淳亦非好辨者示劝聊谆谆公侯宁有种自致唯斯文独学乃孤陋师友须隆亲又当听我语既学须能勤不勤如不学勤学始成身穷兮世巨儒逹兮为名臣唯患学不至学必无沉沦如不学为名不如复煎熏十室有忠信见者希能遵防观积岁后俊造来訚訚一成诗礼乡观光为国宾
　　泮林释奠偶缘摄事遂获充员窃观礼文乐奏之盛不胜欣叹輙成小诗奉呈僚友
　　陈邕
　　春丁逢上日方中防吉修诚荐泮宫奠璧采璘诚可格代庖越俎数徒充八音合奏东南少一道相传今古同我辈因文须识本浴沂好咏舞雩风
　　防州试院呈诸公二首　　　　冉居常
　　它年虫篆老书生谬向文闱预领衡敢使灵鼇嗟屭赑秪愁洼马赋峥嵘旧传锦样心虽愧新拣沙金眼自明收拾美庄逃谤去升沉脚迹任诸英
　　粉袍切勿笑冬烘且踏烧残防尾踪总是炎蒸同造榜【某旧以六月荐】不妨衣鉢继登庸云移白帝鹏霄近月入清秋桂子浓愿得辞锋倚天劒借君雷雨化蛟龙
　　次韵卢彦德学宫诗　　　　　　杨辅
　　颇怪诸生籍奉常寂寥科目岁年长只今五桂名犹在恐有孤桐曲未防学校规模新壮观江山意气久徊翔分光卢使青瑶句收拾风霆唤阿香【汉太常员犹今贡礼部耳】




　　全蜀艺文志巻十
　　钦定四库全书
　　全蜀艺文志巻十一　　　明　周复俊　编诗
　　陵庙
　　谒先主庙　　　　　　　　　唐杜甫
　　惨澹风云防乘时各有人力侔分社稷志屈偃经纶复汉留长策中原仗老臣杂耕心未已呕血事酸辛覇气西南歇雄图厯数屯锦江元过楚劒阁复通秦旧俗存祠庙空山泣鬼神虚檐交鸟道枯木半龙鳞竹送清溪月苔移玉座春闾阎儿女换歌舞岁时新絶域归舟逺荒城系马频如何对摇落况乃久风尘孰与关张并功临耿邓亲应天才不小得士契无邻迟暮堪帷幄飘零且钓缗向来忧国泪寂寂洒衣巾
　　蜀相
　　丞相祠堂何处寻锦官城外栢森森映堦碧草自春色隔叶黄鹂空好音三顾频烦天下计两朝开济老臣心出师未捷身先死长使英雄泪满襟
　　蜀先主庙【汉末谣黄牛白腹五铢当复】　　　刘禹锡
　　天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前
　　谒先主庙絶句三首　　　　　　张俨
　　投顺继皇业并吞势由己天命屈雄图谁歌大风起得股肱贤明能以竒用兵何事伤客情何人居帝京雄名垂竹帛荒陵压阡陌终古更何闻悲风入松柏
　　武侯庙　　　　　　　　　　武少仪
　　执简焚香入庙门武侯神像俨如存因机定蜀延衰汉以计连吴振弱孙欲尽智能倾僭盗善持忠节辅庸昏宣王请战贻巾帼始见才吞亦气吞
　　祠祭毕题临淮公旧碑　　　　杨嗣复
　　临淮公武元衡也元和初元衡镇蜀嗣复为节度推官后二十七年嗣复镇蜀时大和九年也汝士为东川节度使故相唱和汝士曽为蜀帅段文昌掌管也
　　斋庄修祀事旌斾出郊闉薙草轩墀狭涂墙赭垩新谋猷期作圣风俗奉为神酹酒成防泽持兵列偶人非才膺宠任异代揖芳尘况是平津客碑前泪满巾
　　和　　　　　　　　　　　　杨汝士
　　古柏森然地修严蜀相祠一过荣异代三顾盛当时功德流何逺馨香荐未衰敬名探国志饰像慰甿思昔谒从征盖今闻拥信旗固宜光宠下有泪刻前碑
　　巫山庙　　　　　　　　　　崔涂
　　双黛俨如嚬应伤故国春江山非旧主云雨是前身梦觉传词客灵犹福楚人不知千载后何处又为神
　　题济顺王祠【在剑州】　　　　　　　王铎
　　广明二年僖宗幸蜀神有阴兵助顺见形于桔柏津帝幸其庙解劒赠神
　　盛唐圣主解青萍欲掘新封济顺名夜雨龙抛三尺匣春云凤入九重城劒门喜气随龙动玉垒韶光待贼平为报山东诸将相格天勲业赖阴兵
　　谒江渎庙　　　　　　　宋喻汝砺
　　坤轴东南倾大江日夜注前驱下洛洙余涛略吴楚任势不期劳得意缘所遇水也初无营神哉亮谁主芳兰沉清华碧藻舒翠缕晨鹄戱野防春鳬集深渚均是得所安而神岂私汝古来几精魄恰此迷所处滛逰不知还沙村失烟树而我后千载悠然在江浒抱啬贵无觊于名忌多取冥冥掠岸风滛滛打船雨舞雪窥洪涛开苹渡前浦再拜谢神况聊复随所住
　　题先主庙　　　　　　　　　晁公遡
　　天地收覇气丘原余閟宫野人相指似旁有若堂封当时大耳儿甚似隆准公夫岂防故都﨑岖巴蜀中划然成三分正尔阨两雄武侯抱遗恨秦陇竟莫通独怜晋昌明千载时始逢坐看永嘉乱萧条河洛空
　　拜张忠定公祠二十韵　　　　　陆防
　　张公世外人与蜀偶有缘天将靖蜀乱生公在人间厥初大盗兴乐祸迭相旋天子辍玉食贵臣拥戎旃生杀出喜怒死者常差肩公曰此何哉从之吾欺天河流触地轴砥柱屹不迁胁从尽纵舍飞章交帝前上意竟开悟至仁胜凶残贵臣不极赏追还黜其权安危关社稷岂惟蜀民全后来有阿童握兵事开邉晩策睦州功上公珥金蝉势张不可御北乡挑幽燕神京遂丘墟迄今天步艰时无忠定公孰能折其奸我来拜遗祠乔木含苍烟死者不可作愀然哀涕澘愤切感虏祸慷慨异公贤春秋送迎神谁为歌此篇
　　谒白帝庙　　　　　　　　　　张俞
　　孤山扞江口上有白帝祠横视天下险万流皆俯窥古殿鎻神物悲风出阴帷天昏瓦栋折狐防亦生威优巫日鼓舞鬼怪争奔驰雷霆巻蛟窟雹火烧松枝入户精动有如阴兵随吁哉汉盗乱海内遂崩离赤龙始潜跃逐鹿过秦时公孙奋神劒定蜀图安危陇坻开北户荆门啓东陲长驱百万众日鬬天下师羣豪挿羽翼与汉争雄雌两帝不并立兴亡良可悲天运虽有在圣贤岂无为昭皇揽英杰袭轨奄重基【先主武侯】风云共浩荡千古余寒碑威神竟不没万里震南夷
　　题白帝庙　　　　　　　　　元不伐
　　京兆元不伐以言罢益昌郡守诣诏狱于鄂渚绍兴戊辰五月初八日舣舟瞿塘闗下不独有象马之戒水髙灔滪者二十丈道欵白帝祠因告之曰不伐若蠧国虐民贪墨黩货必见啬于波神茍忠义是依又何惧焉遂絶维东駚七百里晓泊黄牛溉尽三峡之险明年春复西泝追赋是诗以报神休
　　楚山中到三峡开长江浩浩从西来奫沦巨浸吞万派灔滪杰立髙崔嵬鲸波囘薄山羊角【滩名】征鼙掺叠鸣春雷蹴石岩壁势益狠怒涛骇浪争喧豗舟师絶呌不容瞬风蒲孰敢施樯桅龙骧防冲量万斛梢濆击旋如枯荄昔闻有神司正直江潭祠宇留山隈羞牢酾斝荐诚恳幽鉴冀防神所哀跋柂鼓檝駃东惊忽忽已过巫阳台巴徼炎瘴昼如雾炀燖赫日昬风霾歘然晴皎射峭壁翠光冶灔无纎埃连姢岚光落衣袂飞云容与风防防祝融之祥古亦有神之报与良丰哉嗟余陷穽岂无谓九死宁知祸有胎触机直前靡顾后壬人资以成嫌猜燎原之势既炎烈垂涎膏血如狼豺盼刀阴顾肆舞勇胁肩媚笑如诙俳违道好径躐禁槖尽网异议为梯媒旋踵已为鬼阚室俄惊白骨到苍苔人胜自时天亦定肸蠁踈网常恢恢险夷百折坚一节君恩旷荡天昭囘
　　白帝庙
　　白帝庙神旧传以为公孙氏以余考之非也公孙氏享国日浅辙迹未尝至防独遣田戎任满戍江关岑彭入江关不复为戍守公孙氏无从庙食按郦道元注水经瞿塘滩上有神庙甚灵刺史二千石过其下不敢伐鼓鸣角恐致风雨舟人上水以布裹篙足不令触石有声盖不谓其神为公孙氏瞿塘天下至险必有神物司之但有庙偶连白帝城俗遂从而讹尔余往来三峡皆托神之庇輙为赋此庶来者有所考云淳熙十一年正月晦日西蜀杨安诚道父书
　　蜀江万壑俱东奔瞿塘喧豗争一门惊涛骇浪建瓴下巅崖仆谷相吐吞朋妖窟宅恃幽阻正昼喷薄阴霾昏灵宫奕奕镇地险众渎禀令川祗尊赤甲后耸黄熊跃灔滪前峙青猿蹲舳舻衔尾下吴楚约束蛟鳄如鸡豚旧传鼓角致雨雹裹篙不触撑舟痕综理脉络尽西徼帝假之柄攸司存子阳祚国十年近此地未省东其辕连江列炬铁鏁断戎满犇北无留屯江关囘首尽汉帜遗黎何自知公孙血食汉代定不尔但有故垒山之樊子美误信齐东语感慨勇略招英魂山川之灵载望秩僭伪讵可同时论向来名实久淆溷荐祼无乃渎俎膰请从郦元为考证神理昭昭斯可原
　　白帝祠　　　　　　　　　　冉居常
　　西南割据几何年长托威灵灔滪前覇气不垂天数尽神祠犹压地形偏舟航岁晩方孤客关塞山寒更暮烟欲论兴亡愁意绪持杯寂寞酹山川
　　武侯新祠复用前韵　　　　　王十朋
　　山藏古寺柏青青地重端因蜀相登沙上不闻江石转人间几见谷为陵龙蛇树影揺千尺玉雪花枝吐万层堪叹草庐谁复顾凄然香火却依僧
　　武侯祠　　　　　　　　　　　张震
　　勲业场中托汗青诗书坛上复谁登顾庐可是依昭烈持钓何妨屈子陵力挽狂澜休转石功亏累土不成层他年一笑三生梦应愧多情碧眼僧【韦南康始生有胡僧往视之谓曰别久亡恙乎韦氏问故答曰武侯后身也吾往与之友故不逺而来因字之武侯见宣室志】
　　经秦皇墓　　　　　　　　　鲁交
　　祖龙何事苦东巡僊驾归来冢草新项籍已飞三月火子婴犹醉六宫春元来沧海殊无药却是芒砀暗有人自古乾坤属真主骊山山下好霑巾
　　花卿冡行　　　　　　　　　谢翺
　　【山谷云花卿冡在丹陵之东馆镇至今犹有英气血食其乡】
　　湿云糢糊埋秋空雨青沙白丹陵东莓苔阴阴草茸茸【上声】云是花卿古来冡花卿旧事人所知花卿古冡知者谁精灵未归白日西庙鸦啄肉枝上啼緜州柘黄魂正飞
　　孟蜀李夫人祠　　　　　　　　前人
　　春荒曲薄蚕丛土屈狄归朝辞庙主官家呼母恩许归劒阁并门无处所【一作泪如雨】故衣升屋棺四绕出门哭子汴州道囘肠酹酒三致辞巴蜀如归化啼鸟老身不食追尔魂卤簿临门拜上恩
　　过汉武陵　　　　　　　　明刘成穆
　　岁暮霜残过汉都武皇陵墓旧荒芜不将玉匣藏天马犹使金镫照野狐赋客词园清露尽仙翁丹灶白云孤千年惟有秋风曲渭水长流啼夜乌

　　全蜀艺文志巻十一
　　钦定四库全书
　　全蜀艺文志巻十二　　　明　周复俊　编诗
　　亭馆上
　　临水亭　　　　　　　　　唐闾丘均
　　髙馆基曽山微羃生花草傍对野村树下临车马道清朗悟心术幽遐备瞻讨囘合峯隐云联绵渚萦岛气似沧州胜风为青春好相及盛年时无令叹衰老
　　滕王亭子　　　　　　　　　　杜甫
　　君王台榭枕巴山万丈丹梯尚可攀春日鸎啼脩竹里仙家犬吠白云间清江碧石伤心丽嫩蘂浓花满目斑人到于今歌出牧来逰此地不知还
　　题栢大兄弟山居屋壁二首　　　前人
　　叔父朱门贵郎君玉树高山居精典籍文雅涉风骚江汉终吾老云林得尔曹哀弦绕白雪未与俗人操野屋流寒水山篱带薄云静应怜虎穴喧已去人羣笔架霑牕雨书籖映隙曛萧萧千里马个个五花文
　　卜居　　　　　　　　　　　　前人
　　浣花流水水西头主人为卜林塘幽已知出郭少尘事更有澄江消客愁无数蜻蜓齐上下一双鸂防对沉浮东行万里堪乘兴须向山阴上小舟
　　西郊　　　　　　　　　　　　前人
　　时出碧鸡坊西郊向草堂市桥官柳细江路野梅香傍架齐书帙看题检药囊无人竞来往踈嬾意何长
　　田舍　　　　　　　　　　　　前人
　　田舍清江曲柴门古道傍草深迷市井地僻嬾衣裳榉柳枝枝弱枇杷树树香鸬鷀西日照晒翅满渔梁严中丞枉驾见过【严自东川西川勅令两川都节制】前人
　　元戎小队出郊坰问柳寻花到野亭川合东西瞻使节地分南北任流萍扁舟不独如张翰皂帽应兼似管宁寂寞江天云雾里何人道有少微星
　　寄题杜二锦江野亭　　　　　　严武
　　漫向江头把钓竿懒眠沙草爱风湍莫倚善题鹦鹉赋何须不着鵕防冠【侍中】腹中书籍幽时晒肘后医方静处看兴发防能驰骏马终须重到使君滩
　　同羣公秋登琴台　　　　　　　髙适
　　古迹使人感琴台空寂寥静然顾遗尘千载如昨朝临眺自兹始羣贤久相邀德与形神髙孰知天地遥四时何倐忽六月鸣秋蜩万象归白帝平川横赤霄犹是对夏伏几时有凉飚燕雀满檐楹鸿鹄抟扶摇物性各自得我心在渔樵兀然还复醉尚握罇中瓢
　　扬子云墨池【即草所】　　　　　　宋宋祁
　　宅废经池在人亡墨溜干蟾蜍兼滴破科斗共书残蠧罢芸犹翠蒸余竹自寒长杨无可问抚物费长叹
　　司马相如琴台　　　　　　　　前人
　　故台千古恨犹对旧家山半夜鸾凰去它年驷马还死忧封禅晩生爱茂陵闲惟有飘飘气仍存天地间
　　题琴台　　　　　　　　　　　田况
　　西汉文章世所知相如闳丽冠当时防人不赏凌云赋只説琴台是故基
　　江渎亭　　　　　　　　　　　宋祁
　　一翚掀翅压溪隅吏事初闲此宴居断岸有时通略彴轻风尽日战栟榈云鸿送目挥弦后手板看山拄颊余芰碧蒲青来更数江人多识使君旟
　　夏日江渎亭小饮　　　　　　　前人
　　飞槛枕溪光欢言客徧觞暂云消树影骤雨发荷香辛臼橙韲熟庖刀脍缕长苹风如有意盈衽借浮凉
　　锦亭晩瞩　　　　　　　　　　前人
　　长夏宜髙明缓带散烦窘凭轩一超然目与天共尽山从云端见日就林外隐风来草树披烟生井闾近自公况多暇冲臆无留蕴即此可宴居何须事游轸
　　髙亭驻眺招宫苑张端臣　　　　前人
　　蜀天向腊寒未极倚槛绵睇亭臯分一萍团红江上日数盖淡白楼头云杯中竹叶与谁举笛里梅花那忍闻愿君枉步数相劳他时离绪徒纷纷
　　和浣花亭　　　　　　　　　　葛琳
　　井络西南区成都号佳丽锦城十里外物景居然异傍萦浣花溪中开布金地杜宅岿遗址任祠载经祀【按蜀记梵安寺乃杜甫旧宅在浣花去城十里大厯中节度使崔宁妻任氏亦居之后舍为寺人为立庙于其中每岁四月十九日蜀人多遨乐于此】自昔岁一逰有亭久摧废将期泛舟防先此留旌骑弗基矧肯构后人莫予嗣冠盖或戾止风雨亡所庇我公至之初讵肯徇人意柅车集宾组幕天陈燕器茍弗谋髙明胡为革媮敝鸠工度材用奢俭求中制举从县官给下靡秋毫费巍然大厦成甚于折枝易藩条息偃暇时律清和际落成及休辰夙驾忻重诣羣嬉逐使毂杂处同蚕市栋宇美可观席筵陈有次芳樽既罢撤防舲爰登憇夹岸布缇帟中流喧鼓吹泝防烟霭间禽鱼共翔戱都人与士女叠足连帷被防珠疑汉曲浮觞均洛禊晻晻日将暮熙熙众皆醉况入武陵源却返尘寰世自是毕遨赏始复专民事农耕士就学商贩工居肆蜀邦生齿繁衣食良囏匮三时急耕播寸壤无遗弃兹焉俾暇逸所以慰勤瘁上赖天子心慎重坤维寄既择迩臣德来秉诸侯瑞且命太史贤出揽澄清辔第务广教育孜孜布仁惠匪图亟聚敛规规奉邦计和气斯涵濡羣生皆茂遂乃跻富寿域共乐升平治不才备属僚罔补公家利廕宇幸焉依雅声慙善继愿比召南篇永歌棠蔽芾
　　逰弥牟王氏园　　　　　　　　文同
　　短彴踈篱入野扄竹烟松露满襟清奔湍激险飞寒响弱蔓穿深挂晩英惜去更观曽画壁记来重注旧题名门前便是红尘道谁肯同过洗俗缨
　　张少愚书院　　　　　　　　　前人
　　涧水浸断桥车马不得通飞岚积庭础秋苏垂紫茸窗纸烂溪雨帘衣折林风主人殊未归使我烟景空
　　劒州东园　　　　　　　　　　前人
　　羣峯髙拥碧嶙峋亭宇清华气象新两岸烟云先向日一林花木暗藏春溪明夜阁轩窗月风断晴桥井邑尘好酒满樽诗满轴士人曽不倦行人
　　盐亭县永乐山叩云亭　　　　　前人
　　长江合高峯爽气左右绕中流望絶巘万丈见木杪孤亭掲其上隐隐一拳小李君令兹邑邀我升缥缈是时天宇净晴色洗霜晓万象满四隅转盼皆可了神清压尘氛志适喜猿鸟人生贵轩豁世务苦纷扰兹焉获登览浩思欲飞矫今谓亭我为胜絶此应少愿子立佳号光辉饰松茑因名之叩云大字榜霞表
　　致爽轩　　　　　　　　　　赵汝愚
　　浓阴夹道水流渠吹尽残花不复余惟有范家十亩竹青青依旧色侵书
　　锦屏山暮景　　　　　　　　喻汝砺
　　暝色轻烟罩郡城渔舟灯火倒观星寒山逺水江村暮自在妆成水墨屏
　　西园辨兰亭　　　　　　　　吕大防
　　手种丛兰对小亭辛勤为访正嘉名终身服佩骚人宅举国传香稻子城削玉紫芽凌腊雪贯珠红露缀春英若非郢客相开市几被人言误一生
　　和　　　　　　　　　　　　李大临
　　沙石香丛叶叶青却因声误得蝉名骚人佩处惟荆渚识者知来徧蜀城消得作亭滋九畹便当入室异羣英非逢至鉴分明説汨没人间过此生
　　和　　　　　　　　　　　　季之纯
　　绿叶纎长间紫茎蜀人未始以兰名有时只怪香盈室此日方传誉满城恩意和风扬馥郁光荣灏露滴清英庭阶若不逢精鉴何异深林静处生
　　万里桥西有僧居曰圣果后濑锦江有脩竹数千竿僧辩作亭于竹中予与诸公自桥乘舟泝流过之因名亭曰万里盖取其发源注海与桥名同而实异因作小诗议之
　　吕大防
　　万里桥西万里亭锦江春涨夹堤平挐舟直入脩篁里坐听风湍彻骨清
　　运司园亭诗　　　　　　　　　章发
　　成都转运司园亭盖伪蜀时权臣故宅也清旷幽静随在皆有可乐者辄为十诗粗记领略以备它日遗防庶几其诗足以省忆旧逰尔
　　西园
　　古木郁参天苍苔下封路幽花无时歇丑石终朝踞水竹散清润烟云变晨暮何必忆山林直有山林趣
　　玉谿堂
　　堂缘水得名方沼当其后漪澜荡榱桷窗戸挹花柳虫鱼不避人鸥鹭若相友午枕夏簟凉此乐亦奚有
　　雪峯楼
　　曽构压池塘不僣亦不偪影浮緑水静寒逗雪山色抚槛接修竹连檐引苍柏注目望长安无奈浓云隔
　　海棠轩
　　珍葩寄幽岛正对孤轩植优柔自俯仰红緑若组织合酣晴日曛坐久浓香逼池面净可鉴朝霞莫澄碧
　　月台
　　蜀地饶夜雨轻阴多蔽天见月月无几筑防待婵娟高疑桂影近俯视云屋连顾盼已尘外欲挹瑶宫仙
　　翠锦亭
　　楩楠百尺余排列拱檐际畏日自成阴隆冬宁灭翠虚旷得寂理嬾癖资浓睡谁知官府中获此冲寂味
　　潺玉亭
　　傍砌酾小渠囘环是流水石蜃此珠涎清响醒人耳风防竹影碎月皎波光起防爽无尘嚣静适心所喜
　　茅庵
　　竹间搆圆庵所向自潇洒珍禽防巧舌宛是居山野嘿坐见真心万缘尽虚假勿陋寻尺地兹焉息意马
　　水阁
　　架木浮水中略彴通孤岛扶踈倒花影泼剌跳鱼小风月所得多经营信云巧隐几寂无人朱栏萃幽鸟
　　小亭
　　化边一小亭双跨清渠上规摹虽甚隘幽僻良可赏信依佳木阴未羡大厦广不足延赏朋擕笻常独往
　　同前　　　　　　　　　　　　许将
　　寻胜偶出郭芳园路西转鸟鸣恋故木兰茁归新畹【质夫新得真兰植之】坐爱花景深行倚笻枝短翳然想林木防心不在逺
　　草堂俯玉谿玉谿清且幽从公蹔偃息光景空夷犹浮云冠员岛白日囘方流秪此有光碧何心昆仑洲危楼起城阴乘髙望西极列峯横青天飞雪千里积皓然絶纎尘一揽无边白莫怪频东向上有思归客海棠冠蜀花此轩花尤冠红云簇蘂细緑水照叶乱倚籹宫粉聚叠绮霞光散雨泪防春风应怀上林怨蜀地山四维益州平如掌累台郁临风坐看月宵上稍出丛木末始发众籁爽兹焉蹔逰目一揽天地广阑干窦溜长窱空埃静修林宻葱翠尽得锦城景云舒青青色风散萧萧影未为夜行人共此昼夜永引泉注清渠潺潺潄寒玉侧出阆风迟骤惊江雨速飞濑乍扬白樛木细涵緑昼夜声不止肯效楚人哭茨茅以为庵环顾萧然虚内乐茍自足容丈即有余旁依条竹宻上翳青松踈勿言此中陋中有君子居飞阁出方池修曲见空莽偏临花坞近平觉春波长反景澄余晖夕阴带浮爽从容观鱼乐不减逰濠上扁然沟上亭左右相映带修柟列翠幄长松偃髙盖地偏景逾寛处约志弥防谁知坐啸间心逰万物外
　　同前　　　　　　　　　　　　丰稷
　　仙山二十四境逺难遍探锦城史君园雅与云洞参廻光戢一览紫翠絶西南池映金波浄花霑玉露甘一水从何来应是昆山顶酾成緑玉池虚堂逗清影公退泠然赏悦心非外境鱼泳阳光动鸟啼春昼永凭眺在何许楼倚青霄端每来注心目不觉生羽翰终籍好峯影散作银阙攅只履西归客应笑空倚栏文锦初动机晨霞欲敷照香传雪楼浓影落玉谿倒子美不能赋春工一何妙惟有赏心人相逢祗防笑石印鱼在屏犀透星入角廼知明月光日用人不觉陟此百尺台余念坐消剥洞晓望机仙用兹可学檐外列脩木凛凛正人气有德必有文烂兮五色备岂同夭韶花防春张绣被须信轮囷材堪为万乘器养原在西山如玉抱精白引之落锦渠歴耳不可择风雨杂鸣球珠玑写云液恰似偃谿声醒悟迷途客覆以洁白茅环以琅玕竹天籁旁鼓笙月沼对铺玉借问清坐翁此外更何欲笑指博山鑪香飞栢子緑长虹卧松江一苇航大河岂如此安稳无复畏风波幽香萃花岛鱼藻防且多徙倚小栏曲月色透薜萝东西对孤鶱杖屦可幽歇容光日月来映此自辉彻鳞木张幄翠蜃泉飞玉洁往往得意时宛在广寒阙
　　同前　　　　　　　　　　　　孙甫
　　外台富园池兹焉甲西南异花间棠梅良木森楩楠飘飘壶中仙亹亹物外谈联毫赋新诗刻石留翠龛华堂殿【去声】方池雅名题玉谿南荣山色逈北牖花光低时闻细泉鸣间或幽鸟啼深宜澹荡人冥坐窥天倪金谷计浩穰山水志阔契晴空倚危楼快对西山雪胷中浩气充物外嚣尘絶无事坐清吟逺岫窗中列髙轩瞰方池澄波隔鎻窗中岛植竒花鲜逾濯锦江水府集羣仙红云羃翠幢画图入禁庭荣耀知无双【内珰使蜀画图以进】
　　俗流嗜喧卑世才务髙洁筑台仅喻寻清夜延明月四垂天幕低千里蟾光发幽人澹无事裁赋何清絶森森栋梁材骈空翥鸾凤危亭构其间曽不碍榱栋檐阴织翠纹砌溜谐清防摊饭宜昼眠一枕华胥梦囘环引细泉泉声漱檐底美哉智者心清通乐【去声】流水琤琮戞鸣球淅沥泛緑绮尘虑无由得何须洗双耳结茅作禅庵不卑亦不广地占官府雄盘基才袤丈几席供燕闲松筠助萧爽座有逍遥公虚中息尘想小阁连雪峯凭栏恣幽玩红接海棠洲緑对筼筜岸有时开鐏罍波影侵几案何须架长虹然后冲云汉萧森玉谿南小亭屹相向使华双轺车禅境二方丈固将物理齐室隘志自广松竹周四檐足以备幽赏
　　冠鳌亭【锦竹】　　　　　　　　周敦颐
　　紫霄峰上读书台深鏁云中久不开为爱此山真酷似冠鳌他日我重来







　　全蜀艺文志巻十二
　　钦定四库全书
　　全蜀艺文志巻十三　　　明　周复俊　编诗
　　亭馆下
　　云溪　　　　　　　　　　　宋何耕
　　幽居定何如颇恨未见之主人向我言喜色融双眉修篁流翠阴寒溪漾清漪领畧非一状幽妍发余姿空蒙雨亦佳防灔晴更竒岂惟二江独意恐两蜀稀主人信妙士得此固所宜天公閟好景授受各有时岂无多田翁偃蹇逝莫随素交怀老蒲秀句纷珠玑安得招归来为君赋清诗往者不可作后生欲何为【公与蒲大受为平生诗友】
　　浮翠桥　　　　　　　　　　　前人
　　隔溪苍翠各西东架竹为梁路始通缺月罅林凝净绿断霞明水落残红芒鞋步步幽深处藜杖声声屈曲中囘首忽惊桥已逺泠然身御圃田风
　　寒碧亭　　　　　　　　　　前人
　　凭栏日日俯清湍洗竹年年斩恶竿十顷琉璃秋色静一林竽籁晓声寒凉风有意生天末明月无边照水端谁谓过清难久处愚溪元自不相安
　　逺色阁　　　　　　　　　　　前人
　　小小楼居着散仙渊明真趣本悠然招呼云月栏干曲顾揖江山拄杖前独鸟倦归翻落日谁家晨爨起踈烟根尘应接无留碍笑杀胡僧面壁禅
　　假山　　　　　　　　　　　　前人
　　空庭幻出小嶙峋假外应须别有真只恐话头成两撅若为融摄主和宾
　　莲塘　　　　　　　　　　　　前人
　　色香无比出西方何物妖狐号六郎手折一枝聊供佛前身定是老柴桑【刘遗民为柴桑令在逺法师莲社中】
　　兰坡　　　　　　　　　　　　前人
　　兰与髙人臭味同含薫聊复待清风纷纷萧艾毋相笑尔辈敷荣转眼空【世説云兰摧蕙折不如萧敷艾荣】
　　龙渊　　　　　　　　　　　　前人
　　门前大江何渺漫昔人饮牛水为干水干龙逝亦其理近在咫尺聊泥蟠鱼虾玩侮防獭笑纵有灵怪谁当看德人问舍压吾境便尔筑室相遮拦坐令异类皆屏伏恃有此耳差少安却纡朱绂去监郡遗我守舍良独难昨来过门恍如梦龙致此语催归鞍先生不信反不笑谓我饶舌狂丰干
　　虚舟　　　　　　　　　　　　前人
　　君不见江臯车马纷相送巨艑峩峩舩载重西南使者解官饟水浅着沙牵不动如君材具岂多得合侍明光参法从胡为浅濑着虚舟颇肖胷中太空洞问君此意竟安在欲説向人谁与共山林钟鼎本同辙系岸截江随所用八窗窅窅净无尘一水泠泠清可防何当抱被过君眠分破江天幽夜梦
　　防机台
　　太虚生微云机事日夕繁兼防岂不佳尚有防者存稽首老厐翁妙处希一言请观台上月万古无昭昏
　　新都驿逺平轩　　　　　　　刘望之
　　霜晴木落送归鞍袖手微吟此慰颜剰欲凭栏招百鸟更烦翦树出青山晚悲薄禄非三釡赖许清诗见一斑【轩有外氏周次元帅蜀时诗】看到逺平才得恨我宁归卧尺椽间
　　露香亭　　　　　　　　　　　王灼
　　北渚一帝子洛川一宓妃池有千种莲平生所见稀纎秾各态度红白争光辉我来亭上饮夜久未忍归翁家采香人但爱香满衣岂知清露湿团荷防珠玑
　　信相院水亭　　　　　　　　冯时行
　　青天行月地行水水月相去八万里天公大力谁能移月在水中天作底我心与月明作两月行本在青天上虽云佛説我别説恐落众生颠倒想少城城隈佛宫阙客哦水月僧饶舌三峡水寒梅花时起予对月赛此诗
　　从何使君父子游墨池分韵得名字
　　李焘
　　蜀学擅天下马王先得名簧如巧言语于道盖小成子云最后出振策思遐征斯文大一统歘使圣域清富贵尽在我绂冕非所荣旁皇天禄阁聊亦观我生怀哉不能归旧宅荒榛荆寂寞竟谁顾正路今莫行使君蓬莱仙弭节归赤城门无俗宾客家有贤父兄慨念此耆老不登汉公卿临池一尊酒尚友千载英并呼严与李月旦共细评区区可无憾彼重适我轻朅来成都市尘土汚冠缨古人不可见见此眼自明请为怀古诗玉振而金声
　　题新繁勺氏盘溪　　　　　　勾昌泰
　　黄尘没车毂平地得林丘花木风光早陂池烟雨秋不弹长劒铗甘赋大刀头九轨利名痼逢君应少瘳从俗鲜所得九牛中一毛强牵麋鹿性要学豹龙韬野服颜常好晴窗首自搔向来误应聘尘土汚吾袍客至輙命酌为言花已开青山长委髻白骨旧生苔不饮固痴絶能诗宜数来颇忧明日雨红紫落成堆胜簪不肯黒浮颊故能红心寄尘埃外春归杖履中径松青谡谡庭草碧茸茸无术系白日年光如转蓬
　　简州东溪碧波亭　　　　　　　姚孳
　　頼简池台两蜀夸东溪别是一仙家令人却忆康王谷坐看珠帘溅雨花
　　三峡堂二首　　　　　　　　　宋肇
　　林峦十里上巉巗飞槛初凭缥缈间防子风烟依白帝夜郎耕凿杂乌蛮砌横乱石遥临涧门对高峯近带山咫尺惊湍吁莫测每令逰子念江关【堂下临灔滪堆】
　　初寻磴道踏云烟渐引茅檐屋数椽江影动揺波面日山光隐见峡中天放怀罇酒凴栏客囘首弦歌荡浆船要与舟人同此乐移花种竹满岩前
　　题三峡堂　　　　　　　　　　张縯
　　羣山危立接云天二水东朝防百川【阙】　堪舆无此壮崔嵬踈凿定何年千秋跃马兴亡梦一防【阙】　上下【阙】时有刚风来浩起余髙兴九霄边
　　诸文赓示前　再次韵　　　　　前人
　　桃李层层媚逺天【阙】　　　　　　　　　凌云赋混一长看建武年【蜀地虽险不阙用武其阙谓蜀文章擅天下凡中原有道
　　蜀阙先平阙　　　　建隆可一二考也】　老去无知经世用梦归欲问
　　【阙】　　　　妙语惊頺懒一笑诗坛酒社边
　　题三峡堂　　　　　　　　　郭明复
　　三峡堂前五月风吴樯蜀柂古来通山如肺附重相掩水似环连去不穷跃马孤城怜倔强卧龙八阵想英雄凭栏千载兴亡事何异邯郸一枕中
　　题巫山瞻华亭　　　　　　　邓谏从
　　崚嶒玉削三千丈翠泼岚光冷相向风含太古云气长变化溟蒙纷万象阴晴一日具四时天籁壑深虚自响神山娟妙擢羣参锦绣铺张献竒状蟠根积铁汇百川龙矫蛟飜饶跌宕势连三楚此开国故垒荒宫带溪瀼楼台井邑老风烟环佩清闻驻仙仗竹林风味便读易久与江山为辈行呜弦余暇豁心眼戱着飞阑云雨上爽明自可达壅蔽野获又何劳草创政和民气长似春景逈心平过于掌征鸿明灭志何杳黄鹄追随意尤放当年李杜经行处太史银钩刻青嶂宝刀珠瑟出耕垦曲水纎腰迷草莽牢盆古杂秦篆飞动闲摹永平様瑚交柯炯不蚀髣髴将军勲业壮英雄繁盛随流水时有竹枝赓牧唱孔泉文物起骚经国色明妃守孤尚我家峨眉紫翠间为爱竒峯甘蒟酱秋风野水忆丝莼击汰夷犹理烟榜
　　江郊亭新成赋诗二十三韵　　杨咸亨
　　蜀江千里东南倾峡门横锁千丈鲸吴帆蜀楫过如织府主四海皆弟兄城西门前二十里客去当送来当迎藤梢橘刺宻无路短亭四壁荒榛荆春风淡沲酌客处我陪后乘同郊行碧油红斾驻沙尾连宵急雨鼓不鸣元戎玉皇香案吏俛仰茆屋无乃轻擘山鞭石相原隰钉头瓦缝粟缕盈伟哉幻书此竒观丹楹画栋光峥嵘山长波迥目力短空蒙宜雨髙宜晴危岚滴翠染牕戸空江倒影翻檐甍天藏地设久相待更为佳处题佳名梁间横陈大手笔龙蛇飞动鬼神惊髙斋百篇子美唱岘首千载羊公情试呼小队访新馆壮逰始与胜槩并披云唤月星斗动放舟闻鹤天水明练光渺渺风力壮叠鼓西上帆东征舳舻冠盖两叹息欢谣昼乱通樵声元戎故是活国手山河指顾风尘清凄凉三峡小游戱朴斵丹黝安足程明堂梁栋要杞梓天关石柱须公擎纷纷故吏万里外燕雀行庆大厦成赋诗抵掌者谁子夜郎野老杨咸亨
　　次韵　　　　　　　　　　　　单防
　　瞿唐一门江水倾羣趋激射随奔鲸舟车冠盖凑蜀道孰间张文连殷兄相逢来往问地主太守讵敢防将迎白崖候馆久茅蕝近即野处披榛荆屏修啓剔作庐舍夙戒里旅迟留行有如授馆及郊劳举国定制谁先鸣钱唐鄙人何所似抵掌自视鸿毛轻食焉抑畏堕偷懦泛观彼己同虚盈山蹊水浒肆登赏弥嗜杰阁夸峥嵘朋从簪盍得众隽尘谭冰释欣初晴鼎新赞我筑斯馆栋宇不贵朱连薨入门便足庇风雨揭榜却借江郊名时哉莲幕有嘉客落笔能令风雨惊联篇累牍溢我目粲花丽藻舒我情人生晤合良快意胡为四美嗟难并日光天际发丰蔀此去可并依离明直排阊阖出灔滪肃肃东首歌宵征循崖履坦夐无阻为君留取能诗声此榜与诗傥不朽此馆想同江水清我来岁月愧销缩整缨辑屦图归程遗名肯复计身后谨虑第虞槃水擎始终感慨遇僚友遂事且喜相须成勉旃功业早期就发轫自是天衢亨
　　次韵何漕司小红翠亭二首　　刘士季
　　少陵遗迹瀼西东端的髙斋在此中今日花枝弄烟雨前时蔬甲卧霜风【此地旧为蔬畦】根株移取他山翠跗萼输来别圃红收拾阳春无尽藏防人端説两诗翁
　　苑在中巴东复东满城春色一围中休言小小莺花界也胜纎纎燕麦风舞袖巻沙空映翠晴牕磨镜漫晞红叶成帷幄花成阵壮观诗坛矍铄翁
　　控巴台诗　　　　　　　　　　何异
　　阅武弓刀劲利留宾歌舞清妍红暎连樯灯火翠浮隔岸人烟
　　台上小留归客台前稳系扁舟三宿翠防阁上一程白帝城头
　　次韵控巴台诗　　　　　　　　李訦
　　翠岸红灯竒语要自江南看来多景齐云楼下当年使鹢招囘
　　谁道地拘偪仄须知天闷幽妍一段丹青台阁何人淡扫松烟
　　续和漕司髙斋韵　　　　　　　薛绂【汉嘉人】
　　坦性渠侬嫌我真斗升谁给太仓陈悠悠江汉飘零客落落乾坤老病身心厯百艰弥感奋诗留千古恰清新髙斋髙处齐文熖付与倾心仰止人
　　红梅阁　　　　　　　　　　韩子苍
　　路入君家百步香隔帘初试汉宫妆直疑梦到昭阳殿一簇轻钿绕淡黄
　　题红梅阁　　　　　　　　　仙女
　　南枝向暖北枝寒一种春风有两般凭仗髙楼莫吹笛大家留取倚栏看
　　游草堂　　　　　　　　　　陈南宾
　　西出秦闗道路长岷峨东望郁苍苍蓬莱三赋旧无敌同谷七歌今可伤茅屋秋髙风瑟瑟布衾铁冷雨床床浣花溪上应囘首千载令人忆草堂
　　赋四亭诗四章　　　　　　　何景明
　　秀地名山出晴叠巘罗褰帷入云雾拂镜影嵯峨仙客丹梯意樵人白石歌悠然时一眺佳色满烟萝【右见山】中田背北郭曲榭俯通川未羡厐公隠先知沮溺贤驱牛迎社日听鸟饷春烟闲读农书罢逍遥策杖前【右阅耕】旧种三湘岸初移千树香柰花繁槛雪丹果压檐霜袅袅生南国娟娟贡玉堂嘉应伯夷并高咏楚臣章【右楚颂】翠干盘仙树西亭烟雾中风帘自馥郁月幌共玲珑白露栖双鹤青天下八公独同招隠曲攀望小山丛【右淮隠】













　　全蜀艺文志巻十三
　　钦定四库全书
　　全蜀艺文志巻十四　　　明　周复俊　编诗
　　寺观
　　游三学山　　　　　　　　隋僧智炫
　　秀岭接重烟嵚岑上半天絶岩低更举危峯断复连侧石倾斜涧廻流防曲泉野荒青草冻春来白鸟传树锦无机织猿鸣讵假叶宻风难度枝疎影易穿抱裘依闲沼策杖戯荒田游心清汉表置想白云边荣名非我愿息意且萧然
　　游梵宇三学寺　　　　　　　唐王勃
　　香阁披青磴雕台控紫岑叶齐山路狭花积野坛深萝幌栖禅影松门听梵音遽忻陪妙躅延赏涤烦襟
　　武山圣泉【有序】　　　　　　　王勃
　　武山有圣泉焉浸淫歴数百千年乘岩泌涌接磴分流下瞰长江沙堤石岸咸古人遗迹也兹乃青苹緑芰紫苔苍藓遂使江湖思逺寤寐寄托既而崇峦左绕石壑前萦丹崿万寻碧潭千顷松风唱响竹露熏空潇潇乎人间之难遇也方欲以林壑为夭厉琴罇为日用嗟乎古今同逝方深川上之悲少长同游且尽山阴之乐盍题芳什共冩髙情诗得泉字韵曰
　　披襟乘石磴别籍宴深泉兰气薫山酌松声韵野影飘垂叶外香度落花前兴洽林塘晚重岩起夕烟
　　附和前韵　　　　　　　　明余子俊
　　予以左都御史成化丙午致政还青神丁未复召起为夏官卿情知衰病不能图报窃闻孔门家法于义当不俟驾既而道出中江日且未晡因游览真灵观次韵赋此以自见时乃夏之五月望前一日也
　　青鞵布袜陟层巅望道其如未及泉天近寻常尘不到旬当十四月犹弦山花乱落空坛里野鸟闲啼古观前老我重来应指日山灵郑重防寒烟
　　又和前韵　　　　　　　　　　杨春
　　丹崖翠壁接云巅武名山涌圣泉一水静中拖緑黛万松深处响冰弦登临恍讶昆仑顶倡和浑疑太华前缅想昔人増感慨数声啼鸟度晴烟
　　望牛头寺　　　　　　　　　　杜甫
　　牛头见鹤林梯迳绕幽深春色浮山外天河宿殿阴传灯无白日布地有黄金休作狂歌老囘看不住心
　　玉台观　　　　　　　　　　　前人
　　浩刼因王造平台访古游防云萧史驻文字鲁恭留宫阙通三峡乾坤到十洲人传有笙鹤时过北山头
　　暮登四安寺钟楼寄裴十　　　　前人
　　暮倚髙楼对雪峯僧来不语自鸣钟孤城返照红将敛近市浮烟翠且重多病独愁常閴寂故人相见未从容知君苦思缘诗痩大向交游万事慵
　　题武担寺西台诗　　　　　　段文昌
　　秋天如镜空楼阁尽玲珑水暗余霞外山明落照中鸟行看渐逺松韵听难穷今日登临意多欢语笑同
　　同前　　　　　　　　　　　　姚向
　　开阁锦城中余间访梵宫九层连昼景万象写秋空天半将身到江长与海通提擕出尘土曽是穆清风
　　同前　　　　　　　　　　　　温防
　　桑门烟树中台榭造云空眺听逢秋兴篇辞变国风坐愁高鸟起笑指逺人通始媿才情薄跻攀继韵穷
　　同前　　　　　　　　　　　　阳汝
　　清浄此遒宫层台复倚空偶【阙】三伏外列席九霄中平视云端路髙临树杪风自怜荣末座前日【阙】池笼
　　同前　　　　　　　　　　　李敬伯
　　台上起凉风乘闲览岁功自随台席贵尽许羽觞同楼殿斜晖照江山极望通赋诗思共乐俱得咏时丰
　　同前　　　　　　　　　　　　姚康
　　松迳引清风登台古寺中江平沙岸白日下锦川红疎树山根净深云鸟迹穷自惭陪末席便与九霄通西蜀净众寺松溪八韵兼寄小笔崔处士
　　郑谷
　　松因溪得名溪吹答松声缭绕能穿寺幽竒不在城寒烟斋后散春雨夜中平染岸苍苔古翘沙白鸟明灯分僧影痩光彻客心清带梵侵云响和钟击石鸣淡烹新茗爽暖泛落花轻此景吟难尽凭君画入京
　　渠州汧江寺　　　　　　　　　前人
　　退居潇洒寄禅关髙挂朝簪浄室间孤岛暂留双鹤歇五云争放二龙门轻舟共泛花边水野屐同登竹外山仙署金闺虚位久夜清应梦近天颜
　　题凌云寺　　　　　　　　　司空曙
　　春山古寺绕沧波石磴盘空鸟道过百丈金身开翠壁万龛灯焰隔烟萝云生客到侵衣湿花落僧禅覆地多不与方袍同结社下归尘世竟如何
　　灵灯寺　　　　　　　　　　　薛能
　　莽莽空中稍稍登坐看迷浊变清澄须知火尽烟无益一夜栏边説向僧
　　武担山寺　　　　　　　　　　苏颋
　　武担独苍然坟山下至泉鼈灵时共尽龙女事同迁松栢衔哀处幡花种福田讵知留镜石长与法轮圆利州北佛龛前重于去岁题处作　前人
　　重岩戴清美分塔起増标蜀守经涂处巴人作礼朝地疑三界出空是六尘销卧石铺苍藓行藤覆绿条岁年书有记非为学题桥
　　渠州冲相寺　　　　　　　　　崔涂
　　水流花谢两无情送尽春风过楚城蝴蝶梦中家万里子规枝上月三更故园书动经年絶华发春惟满镜生自是不归归便得五湖烟浪有谁争【冲相寺渠州城四十里乃定光佛道塲此诗古老相传是唐相崔涂僖宗时避乱至蜀所题今无墨迹存惟定光岩间有题云前进士崔涂由此间眺翌日乃归】
　　宿成都松溪院　　　　　　　　李洞
　　松持节操溪澄性一炷烟岚压寺隅翡翠鸟飞人不见琉璃瓶贮水疑无夜闻子落真山雨晓汲波圆入画图尘拥蜀城抽鎻后此中犹梦在江湖
　　题岳池县集虚观　　　　　　吕洞宾
　　青蛇炼影月徘徊夜静云闲尚未来应是有人新换骨暂留踪迹到天台
　　留题飞云道院　　　　　　　　前人
　　擕笻来此步飞云践满宾堦緑藓匀江上同归共谁去不堪囘首不逢人
　　偶乘青帝出蓬莱劒防峥嵘徧九垓我在目前人不识为留一笠莫沉埋
　　凌云寺二首　　　　　　　　　薛涛
　　闻説凌云寺里苔风髙日近絶纎埃横云防染芙蓉壁似待诗人寳月来
　　闻説凌云寺里花飞空绕磴逐江斜有时鎻得嫦娥镜镂出瑶台五色霞
　　题仙居观　　　　　　　伪蜀杜光庭
　　往岁真人朝玉皇四真三代住繁阳初开九鼎丹华熟继蹑五云天路长烟鎻翠岚迷旧隐池凝寒镜贮秋光时逢白鹿岩前往应许潜通不死乡
　　题鸿都观　　　　　　　　　　前人
　　亡吴覇越已功全深隐云林始学仙鸾鹤自飘三蜀驾波涛犹忆五湖船双溪夜月鸣寒玉众岭秋空敛翠烟也有扁舟归去兴故乡东望思悠然
　　题都庆云观　　　　　　　　　前人
　　三仙一一驾红鸾仙去云闲逺古坛炼药旧台空处所挂衣乔木两摧残清风岭接猿声近白石溪涵水影寒二十四峯皆古隐振缨长往亦何难
　　圣母山祈雨诗【并序】　　　　　宋潘洞
　　灵池县东山下有朱真人洞洞北冈岭连属逾二十里得褚圣女祠化迹尤异民咸事之予出宰之次月邑中苦旱于是洁诚荐祷希恩于二像之前曽未三日甘雨大防民欣其应式歌且忭仰荷明灵之垂祐作诗以记之
　　锦里城东邑高原十六乡江流分不到天雨降为常【益部十县多引江水溉田咸为沃壤唯灵池疏决不到须天雨俗谓之雷鸣田】节及三春后晴逾两月强龙乖寻穴蛰鱼困入泥藏树影全亏緑苗姿半吐黄耕夫皆戚市户亦苍忙潜虑寃无雪深疑政有伤推恩慙睿主引咎谢虚皇磬折真人宇星奔圣女堂先时蠲玉馔隔夜浴兰汤洞口焚香逺山椒作梵长幽诚期必达应果旋彰雷振南峯下云飞北岭傍声稠喧竹坞势迫泻银潢飃洒连三昼滂沱遍一方稻畦烟漠漠荷沼水泱泱物态涵优渥民情遂乐康洪施周庶品余润浃他疆稔岁还堪待阴功讵可防明灵何以报奋藻纪遗芳
　　集海云鸿庆院　　　　　　　　宋祁
　　地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙谿杂环佩怪蔓走龙蛇趺坐僧飞鉢香园客戱沙吾防真草草深意寄青霞
　　再逰海云寺作　　　　　　　　前人
　　十里云边寺重驱千骑来天形歌野尽江势让山囘园木浓成幄楼钟近殷雷斜阳归鞅促飞盖冒轻埃
　　游昭觉寺　　　　　　　　　　范镇
　　炎蒸无处避此地忽如寒松砌行无际石房禅自安鸳鸯秋沼涨蝙蝠晚庭寛登眺见田舍衡茅半不完
　　净众寺新禅院　　　　　　　　前人
　　金地四郊外一来烦虑摅凡逢似仙境鲜不属僧居岸緑见翘鹭溪清无隐鱼残阳已周览欲去几踌躇
　　新繁县显曜院　　　　　　　　梅挚
　　绣地萦囘寳势长遍逰宁倦徙胡牀译斋不顾幡风影讲席乱飞花雨香苔阵暗连僧榻古蕉旗低映佛窗凉我来懒上东台上目送霜楸感北堂【姚亲松槚在院东数里故云】
　　和韵　　　　　　　　　　　　王益
　　梵宇萧条白日长谈空挥尘接藤牀云章酷爱休诗丽莲柄慵思逺社香石发雨梳鸡苑寂风梭春织鹫山凉刼灰心火销平尽又听钟声下讲堂
　　留题重光寺罗汉院赠宪上人　　梅挚
　　人尽游方证佛心师心无着外三乘莲花结社薪吟逺玉纸抄经旧价腾药杵半和铃索响茶烟轻共袖云蒸我来与话髙僧事冷笑支公学养鹰
　　和　　　　　　　　　　　　　王益
　　晓剃吟髭雪半零海牕曽呪鉢龙醒蚤同西竺能持法应笑南僧不防经云气昼闲侵尘柄藓痕春老上铜瓶近来禅观都无语手指余花满寺庭
　　留题清凉院　　　　　　　　　王益
　　背倚青风面枕溪濡毫新向壁间题善根不断金莲合净界无尘水月齐防啓苾蒭真乐境花开薝卜逺香畦因思祖塔尝游处更在龙盘虎踞西【金陵有龙盘虎踞城西偏】
　　和　　　　　　　　　　　　　梅挚
　　一水明如罨画溪清凉佳胜古标题香随讲雨天花烂声入幡风地籁齐暂到已能知觉路纵游何必理禅畦谢公公退多行乐五里鸣驺出县西
　　送戴防赴成都玉局观将老焉　　苏轼
　　拾遗被酒行歌处野梅官柳西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百岁风狂定何有羡君今作峩眉叟纵未家生执防郎也应世出埋轮守莫欺老病未归身玉局他年第几人防待子猷清兴发还须雪夜去寻君
　　护国寺诗　　　　　　　　　张天觉
　　薄宦区区可叹嗟寂寥寒馆过村家神锥岂向囊中出寳劒聊凭醉后夸就禄勉持毛义檄读书空满惠生车掩关不识青春好一夜狂风已落花
　　外大父丞相初登科为雒县主簿经摄垍窰镇税官留诗防国寺中令狐监征録以见寄谨
　　再拜追和而记其后　　　　　何麒
　　传翁遗墨剰咨嗟四海当年尚一家大老不为今日用小诗徒遣后人夸兴来思跨巴滇马归去方乘下泽车燕麦葵僧舍里何如梦得访桃花【此篇以和韵故两见不以共次为序】
　　题双流保国观古栢　　　　　胡宗师
　　孔明庙前古栢竒此木气象尤过之榦东髣髴烟焰起铁龙空驾焚一枝真人丹成何所适世传乘鹤冲天飞求诗道士心弥坚试听一诵工曹诗
　　清晓坐四天院　　　　　　　喻汝砺
　　杳杳天宇凉月堕星亦稀朝辉下檐隙逺色开林扉寂坐无物役隐几或在斯旷焉耳目清拟觉形神归混世迹若近抱冲心独微故殿今几年何人所摹规当时亦姱哉作者良已罢快意取一好于身亮何私不知壮观地徒使来者悲坐顷又成昔安知今是非
　　龙华大像盖冀国夫人所作因成两絶
　　何耕
　　慧性元从戒定薫百花潭水浣僧裙个中力量真超絶故老尚传娘子军
　　生男个个欲如娘妇女军中气不扬试问争功瞠目士几人能敌浣花娘
　　普通山距府东十数里青州禅师洪杲道塲也自龙华归过之栋宇頺落僧徒鄙野良为可惜是夜雨大作因书所闻所见为长韵
　　前人
　　锦城之东山培塿突起伽蓝压山口入门气象颇不凡在昔规模定非茍黄绢碑词着眼看【侯溥作碑记本末颇详】青州老衲知名久自披榛径结茅屋不剪霜鬓散蓬首市门有女奉巾盥衣械无花生秽垢【府娼道王从师落髪人或谮之于王建建鞫之竟无他】至今一转鹡鸰语【蜀人呼鹡鸰为连防防有问师者云如何是连防防师云屈指数不及既既无踪迹故云】散作诸方师子吼祖灯寂寞何人继窣堵岧嶤惟鬼守法席草长深没膝僧榻屋穿光见斗似闻占籍多衍沃【此山寺常住田闻亦不薄】合选名缁振頺朽我来不觉三叹息眼底尽空诸所有自开丈室扫尘坌聊寄门眠憇奔走梦囘中夜雨鸣檐卧听东风寒入牖晓来散步转山脊好语相呼闻野叟抽芒已见麦飜浪饼饵悬知香陇畆须防日影散林樾绚烂春光被花柳仆夫催归屡不应景物流连宁忍负出山骑马更踌躇乘暇应须重载酒
　　青羊宫【按赵阅道成都记载宫乃老子乘青羊降其地今有台存焉】
　　前人
　　一载官锦城咫尺望琳宫未始得得来正随役役中今朝弄晴雨防蹇随春风颇爱意象古停骖小从容缥缈百尺台突起凌半空凭栏俯脩竹决眦明孤鸿信哉神仙宅不受尘垢防稽首五千言众妙一以通静观万物理岂假九转功区区立训诂亦哂河上公痴人慕羽化心外乘鸿蒙要骑白鹤背往访青羊踪
　　暇日与陈楚材游四天王寺见五髻文殊画像于庑下剥落可惜遂以告罗宗约参议迁之正法禅院俾长老惠公龛而祠之为诗十四
　　韵书其事　　　　　　　　　前人
　　陈侯招我古寺行破椽老瓦烦枝撑丹青巨壁置庑下大士五髻彯华缨旁风上雨尘土集意象落莫无光晶近前谛视乃名笔妙处不减本与琼【成都名画多张南本范琼之笔】惜哉此地非所托走卒嘈杂儿童轻西邻塔庙颇雄伟弥天老惠新主盟撞钟击鼔五千指分坐岂无三尺楹何人堪作不请友参谋行解俱圆明从容试以语二士曰此甚易非难成便从游戯出三昧各借一臂相扶擎腾空似赴逺公约散花如入维摩城都人改观香火肃雨泪膜拜争投诚主人更存好看客永为道伴终生平莫言有我不须你留取眉毛遮眼睛
　　登道观　　　　　　　　　　　张浚
　　苍髯野褐予甚古萝月桂风谁为贫当戸蛟龙森汉栢隔江鸡犬隐秦人好山如画能留客寳鼎藏丹不计春更上高亭问鹤莫教诗眼有纎尘
　　逰三井观　　　　　　　　　陆防
　　三井旧知名暇日偶一访栋宇坏欲尽基址尚闳壮画墙皆国工烟云俨天仗旌旄亚戈防佩玉杂弓韔太平实杰作笔落九天上吴生名擅世睥睨未肯让规模逺有考意象豪不放最竒老癯僊骨立神愈王石格虽少怪用笔亦跌宕两姝淡蛾眉非复火食状尘埃久侵蚀风雨无盖障好事未易逢宁能久亡恙雍洛刼灰余妙迹尽凋丧斯游恐难继伫立増凄怆
　　观华严阁万僧防斋　　　　　　前人
　　拂劒当年气吐虹喑呜坐觉朔庭空早知壮志成痴絶悔不藏名万衲中
　　饭昭觉寺抵暮乃归　　　　　　前人
　　自堕黄尘每慨然擕儿萧散亦前缘聊凭方外巾盂净一洗人间匕箸羶静院春风传粥鼔画廊晚雨湿茶烟潜光寮里明牕下借我逍遥过十年
　　谒凌云大像　　　　　　　　　前人
　　出郭寻幽山色新径呼艇子载烟津不辞疾步登高阁却欲今生识伟人泉镜正涵螺髻绿浪花不犯寳趺尘始知神力无穷尽丈六黄金果小身
　　光相寺　　　　　　　　　　范成大
　　峯顶四时如大冬芳花芳草春自融苔痕新晞六月雪木势旧偃千年风云物为人布世界日轮同我行虚空浮生元自有超脱地上可怜悲攓蓬
　　晓诣三井观　　　　　　　　　前人
　　路转市声逺寛闲古城东适从红尘来忽入苍烟丛槿心倾浓露芋叶飜微风秋阳澹篱落残暑不必攻野老熟睡日髙首如蓬官身骑官马君应笑龙钟
　　题鹤鸣化上清宫　　　　　　　文同
　　秘宇压孱颜飞梯上屈盘清流抱山合乔树夹云寒地古芝英折嵒秋石乳干颷轮游底处独自立层坛
　　青山丈人观　　　　　　　　　前人
　　羣峯垂碧光下拥岷僊家神皇被金巾坐领五帝衙威灵摄真境俗语不敢哗精心叩殊庭翘首仰紫华愿言佩仙箓毕世驱尘邪循奉蘂珠戒期之飞太霞
　　苍溪山寺　　　　　　　　　　前人
　　正午风色髙遂泊苍溪县层崖抱林木有寺藏葱蒨出船步危磴隂宻颇萦转上到金僊家缘空列台殿修篁间疎桐坐觉炎暑变老僧晓经论言语何贯穿引我上髙阁防下俯江面寥寥百里内山水尽竒观谁谓羇旅中所见皆所愿汀州白鸟聚井邑青烟散乐此暮防归踈钟起嵓畔徙倚下松门尚怪舟人唤
　　资州路东津寺　　　　　　　范祖禹
　　山行无晨暮日暝崖谷昬哀猿落客泪永路惊旅魂凭陵高山巅俯视大江奔廻环岛屿合萦转洲渚屯行云赴楚天飞鸟下蜀门地遐怪物聚寺古深殿存忆昔李氏末烟尘暗中原奸雄竞草窃割据穹海根干戈百年后见此败屋垣我来属清秋登览无俗喧山深虎豹归水静蛟鼍骞临风独笑叱浩荡欲飞飜
　　逰长松寺宿石门僧舍以石门霜露白为韵得
　　露字　　　　　　　　　　　杨甲
　　疾风吹轻衣驾我云脊路人间一囘首惊絶不敢顾乌投虚无底渺渺不知处蜂窠蚁丘垤与世同所鹜试看一苍莽谁有不平虑尚怜野僧屋佛面荒苔蠧断崖划牙吻汹汹崩石怒我来得竒观拄杖叩岩树青山有骄色欲回俗容步平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露
　　登安福浮屠以高标跨苍天为韵得跨字
　　前人
　　谁能于虚空千仞擢脩架层梯髙寥寥可歴不可跨疑从地上涌幻手聊一化飞龙送千柱雷雨天一借巍巍大胜妙突兀此其亚道人岂澄观佛事了闲暇指挥三百尺斤斧随叱咤当时奋赤手意阔已遭骂后来见竒特世眼一惊诧堑山作平地海阔梁可驾哀哉耳目陋未信犹疑吓凌高更囘首落日在云罅苍苍野浮树漠漠水分汊悲凉豪杰窟野冡埋王伯百年眼前是俛仰阅荣谢惟当快饮酒醉听风铃夜
　　宿安静观　　　　　　　　　　前人
　　青山转龙脊矫首西南天上有仙人祠台殿飞后前下见云雨兴树色暗平川仙人两黄鹄一去无归年向来道上屦人着几何钱一朝闻羽化怅望空流涎却挥囊中金瓦砾来投捐岩岩化金碧香火通云烟人间万事尔旦暮有愚贤而况争夺场转手分媸妍仙人一囘首破陇与荒阡纷纷不足道哀此区中缘石泉防幽涧意寂不肯传夜闻松风露起坐心寥然
　　朱真人祠　　　　　　　　　　前人
　　一濯岩下溪再拜岩中庭清风萧然来吹我衣上腥仙人芙蓉冠乘月下云軿山空杂佩响静夜朝百灵似闻客欲去小语犹丁宁肃肃上松栢急以两耳听寂寥古坛外但挂斗与星天明恐是梦恍惚遗心形去饮石上水再读幽人铭青山无行迹露雨松冥冥
　　游呪土寺西台　　　　　　　　蒲瀛
　　偶到城西寺人言呪土坟夕阳台半出秋草径才分地下无红粉天边有碧云徘徊追往事风急叶纷纷夏日过庄严寺僧索诗为留三絶拉舍弟同赋
　　晁公休
　　十里溪桥梵宇新那知陌上涨红尘老僧苦欲题新句认取维摩是故人
　　病起支离倚痩筇幅巾芒屩竹阴中闻蝉大有新秋意一扇清凉一榻风
　　机杼声中禾稻肥畴区芋緑成畦田家乐事今如许何日边城息鼓鼙
　　云安玉虚观南轩感事偶书五首
　　杜东之
　　二仪设炉冶四山塞氛烟岂惟草木焦坐恐土石燃巴峡再不登逡巡又无年流殍竟何归卒死填沟渊哆吻魏佛貍积粟窥淮壖侥幸逄水旱乘饥扰吾边小人不及夕妄忧杞国天敢谓赫赫楚而无蒍贾贤
　　古观久荒凉寂然外人境草木既蓁芜风雨亦頽陨我来一粪除地净窗为迥晨光散桐阴夕照落栢影置以六尺牀度此三伏永终朝餍清凉半夜或凄冷客至共浮瓜睡余独煮茗遥闻斗筲儿争夺沸蛙黾街头米价昻汲井费縻绠对我脱粟盘徐餐休祝鲠
　　穉梧殖岁首擢起青琅玕其叶大如掌其阴匀若摊弱干寻丈展气已云霄干期之四五载定足容栖鸾我老无定居僦屋蜗螺跧平生辋川宅面势胸中盘何当遂诛茆中庭十步寛非无松栢坚未易苍龙抟种此南窗下醉眠风雨寒
　　嗟余何不辰备极生人凶偶全折胁范屡脱南冠钟再醮亦何为孙枝发枯桐鬼犹果求食宁吐杀与丰两儿如我长无田学圃农郑忽敢辞昏冗食哀乃翁兹外尚难言二女累乔公荆笄嫁不售谁论德与容防也抱竒疾比岁日尫癃亦既就膏肓二竖不可攻而我事奔走过家如狂风岂无浃旬留奈此旦夕舂吞酸一执手别去犹飞蓬心知不再见衰泪纷无从书来报哀讣赍恨归苍穹莫闻忍死言藁莲花宫为父我安忍为儿汝何逢兴言一及此镞刃戕心胷
　　念我蓄一栉间关走西东擕持三十年出处靡不同朝梳带残月暮理含清风户枢既日运何由生蠧虫今晨无故折脆响犹春葱物理有定数吾生得无穷即事感百虑抚躬悲一翁空囊乏賸铁閙市多良工鸾胶随渺茫秋扇惭初终从渠老齿豁称我醉颅童
　　至自云安题净戒院二首　　　　前人
　　山口出云鸠唤雨三月巴山蒸溽暑浊流来作虎眼文一叶孤舟命如缕道傍绿树清阴凉中有金仙古道塲去家才余二百里且复看此青筼筜出门满目伤羇旅归舍还煎碎儿女欲问阇黎借榻眠卧对龛灯淡无语麦芒焦桑椹紫田家夫妇忙欲死死蚕入簇麦登塲夫妇饱暖孰可当道傍书生空有妇不蚕而衣真汝负功名富贵老不来书劒风尘一生悮何时即买百株桑身耕妇织策最良董生莫厌徴租吏苏子无由黒貂敝
　　题草堂寺　　　　　　　　　　前人
　　草堂禅寺北山陲想见鸣驺入谷时猿鹤如怀海盐令鱼龙犹护绍兴碑排岩树老秋来早上殿僧稀晓散迟我亦于今抗尘土临风惭读孔璋移
　　题西门外筰桥下观音院　　　　仲昻
　　雨砌风亭长緑苔壁间题字半尘埃城南萧寺无人迹几度曽因送客来
　　游定林院　　　　　　　　　岑象求
　　野濶莲宫逈楼台半倚山地连巴峡近门对汉溪湾柏径松烟湿岩房雨藓斑白云邀客至明月伴僧闲经梵喧哗外香灯杳霭间胜游成邂逅危构喜跻攀世路长何极尘心久欲还輶车正催发缓步出重关
　　逰金泉观　　　　　　　　　　李宏
　　昔时谢女升天处此日遗踪尚宛然蝉蜕旧衣留石室龙飞胜地涌金泉碑书故事封苍藓殿写真容鏁翠烟薄暮松巅听鹤唳犹疑髣髴是神仙
　　下岩寺　　　　　　　　　　　郭印
　　云安欣反境小刹为徘徊殿阁随岩转轩窗向水开僧虽持鉢出客自舣舟来欲往无留计幽怀亦畅哉
　　过天观　　　　　　　　　明定园
　　福地喜重来登临亦快哉蓬壶连海岛云洞隔尘埃羽客乘鸾去仙人驾凤囘谈闲坐久欲去且徘徊
　　题天观　　　　　　　　　张三丰
　　等门钓罢海中鳌一笑归来祖晋陶花吐碧桃春正好笋抽翠竹叶还高心怀凤阙龙鳞防身寓龟城马足劳何必终南论捷径宦情于我似鸿毛
　　吴永龄千户许载酒请州佐秦侯及诸友游西岩寺久不践约秦以诗戯速之依韵同作
　　吴伯通
　　玛瑙古城北禅房倚嵚岩俯瞰万里江仰荫千年杉我昔乘槎行遥望石壁巉青云路正长萝径无缘芟今将航宦海兴动东征帆闻君有成约速客劳飞函中宵起待旦秣马催羁衔言马出自食大笑将军馋坦坦秦大夫嘲诗屡题缄调髙更寡和情至元非詀
　　宿玉蟾寺　　　　　　　　　吴廷举
　　川北湖南一水通生涯半寄祝融峯此身尚逐云来往又挂玉蟾山上松
　　过千佛岩和察罕亷访韵　　　刘成穆
　　丹壁苍岩青铁楹岩头古溜苔藓生千年刻画鱼龙拥白日阴冥麋鹿行金草细揺萝洞冷玉鱼横过石梁清临流古树看心折野寺残碑月二更






　　全蜀艺文志巻十四
　　钦定四库全书
　　全蜀艺文志巻十五　　　明　周复俊　编诗
　　懐古
　　八阵圗【见唐语林】　　　　　　晋桓温
　　访古识其真寻源爱徃迹恐君遗事节聊下南山石
　　蜀四贤咏　　　　　　　　　宋鲍照
　　渤渚水浴鳬春山玉抵鹊皇汉方盛明羣龙满阶阁君平因世间得还守寂寞闭帘注道德开卦述天爵相如达生防能屯复能跃陵令无人事毫墨时洒落褒气有逸伦雅缋信炳愽如令圣纳贤金珰昜羁络良遮神明游岂伊覃思作经不期赏虫篆忧散乐首路或参差投驾均远托身表既非我生内任【一作甚】丰薄
　　登琴台　　　　　　　　　梁简文帝
　　芜阶践昔径复想鸣琴游音容万春罢髙名千载留弱枝生古树旧石染新流由来递相叹逝川终不收
　　蜀城懐古　　　　　　　　　刘希夷
　　蜀上绕水行呉天积风霜穷覧通表里气色何苍苍旧国有年代青楼思艳妆古人无嵗月白骨宜丘荒寂歴弹琴地幽流读书堂埋卜室采凤灭词场阵圗一一在柏树双双行鬼神清汉庙鸟雀秦仓叹世已多感懐心益自伤頼防灵丘境时当明月光
　　巫山懐古　　　　　　　　　　前人
　　巫山幽隂地神女艶阳年襄王伺容色落日望悠然归来髙唐夜金缸熖青烟頽想卧瑶席梦魂何翩翩揺落殊未已荣华忽徂迁愁思潇湘浦凄凉云梦田猿啼秋风夜雁飞明月天巴歌不可聴聴此益潺湲
　　白帝懐古　　　　　　　　唐陈子昂
　　日落沧江晚停桡问土风城临巴子国台没汉王宫荒服犹周甸深山尚禹功巗悬青壁断地险碧流通古木生云际归帆出雾中川途去无限客坐思何穷
　　陈拾遗故宅　　　　　　　　　杜甫
　　拾遗平昔居大屋尚修椽悠悠荒山日惨澹故园烟位下曷足伤所贵者圣贤有才继骚雅哲匠不比肩公生扬马后名与日月悬同游英俊人多秉辅佐权彦昭超玉价郭振起通泉到今素壁滑洒翰银钩连盛事防一时此堂岂千年终古立忠义感遇有遗编
　　汉州月夕游房太尉西湖　　　李徳裕
　　丞相鸣琴地何年闭玊徽【房公以好琴闻于海内】偶因明月夕重敞故楼扉桃李蹊空在芙蓉客暂依【南史安陆侯与王仲玉长史庾杲之书称泛渌水依芙蓉何其丽也】谁怜济川楫长与夜舟归
　　重题　　　　　　　　　　　　前人
　　晚日临寒渚微风发櫂讴凤池波自阅鱼水运难留亭古思宏栋川长忆夜舟想公髙世志只似冶城游
　　奉和　　　　　　　　　　　刘禹锡
　　太尉留琴地时移重可寻徽弦思掩抑风月助登临荣驻清油骑髙张白雪音只言酬唱美良史记王箴
　　重题　　　　　　　　　　　李徳裕
　　静对烟波夕犹思栋宇清卧龙空有处驯鸟独忘情顾步襟期逺参差物象横自宜雕乐石爽气际青城
　　奉和　　　　　　　　　　　刘禹锡
　　木落汉川夜西湖悬玉钩旌旗还夜次舟楫泛中流目极想前事神交如旧游瑶琴乆已絶松韵自悲秋
　　重题　　　　　　　　　　　李徳裕
　　林端落照尽湖上逺风清水榭芝兰室仙舟鱼鸟情人琴乆寂寞烟月似平生一泛钓璜处如闻流水声房公旧竹亭闻琴缅慕风流神期如在因重题
　　此作　　　　　　　　　　李徳裕
　　流水音长在青霞意不传独悲形解后谁聴广陵弦
　　奉和　　　　　　　　　　　　郑谷
　　石室寒颷警孙枝雅器裁坐来山水操弦断吊余哀
　　奉和　　　　　　　　　　　刘禹锡
　　尚有竹间露永无碁下尘一闻流水曲重忆飡霞人
　　经杜甫旧宅　　　　　　　　雍陶
　　浣花溪里花多处为忆先生在蜀时万古只应留旧宅千金无复换新诗沙崩水槛鸥飞尽树压村桥马过迟山月不知人事变夜米江上与谁期
　　观八阵圗　　　　　　　　　刘禹锡
　　轩皇传上略蜀相运神机水落龙蛇出沙平鹅鹳飞波涛无动势鳞甲避余威防有知兵者临流指是非咏张柬之【柬之曽为蜀郡守今崇庆州也】　　　皇甫澈
　　周厯革元命天步値艰阻烈烈张汉阳左袒清诸武休明神器正文物旧仪覩南向翊大君西宫朝圣母茂勳铸钟鼎江山食茅土至今称五王卓立迈千古
　　咏钟绍京【绍京曽谪守蜀州】　　　　　　前人
　　清宫阊阖啓涤秽氛沴灭紫陌重昭回皇天新日月从容庙堂上肃穆人神悦唐元作命功辉焕何烈烈
　　武担【蜀事补亡】　　　　　　　宋宋京
　　君不见蜀王妃子墓突兀成都城中若山积墓头寒镜澁无光妬月欺烟化为石鸿荒无根冯野史直谓山妖化妃子临终未免懐【阙】　运土山中葬于此【阙】
　　锦江边用是得名【阙】　　　　　　　空翠老大【阙】
　　穴西山出卷帘化【阙】　　　　　　如
　　汲冡书免使后人疑徃昔
　　化【蜀事补亡】　　　　　　　　前人
　　君不见秦时张仪筑少城土恶易败还颠倾力疲智竭筑未就神为尔开其灵行所至城不圮板筑之功从此已功成隐去智且贤城下于今只流水殷勤髙谢余且网不梦元君寜自放仪兮仪兮奈尔何口舌纵横饰欺妄天使神笼尔术不言而行功自毕安得人灵若尔灵照见百为心暇逸
　　礼殿【蜀事补亡】　　　　　　　　前人
　　君不见汉人制作礼殿存法度严广分卑尊只今年数不可考列尽古帝丹青昏晋人遗书刻柱边字画刓缺骨气全衣冠真不异阙里事业直笑铭燕然锵锵似有环佩声七十二子罗簮缨闭藏浊世如有待开眼今日观文明陈仓石鼓归辟雍大成门阀何穹崇安得貌取礼殿制太学西有宣尼宫
　　石室【蜀事补亡】　　　　　　　　前人
　　君不见西汉文翁为蜀守蜀学不居齐鲁后诸生竞欲保翁名石室镌磨贵难朽东汉髙公又几时作为石室还如兹至今二室坚且乆文公髙公名不衰世间可传唯鐡石石终可裂鐡终蚀古人好事留其名石室存亡竟何益汉水沉碑知在不叔子名存空岘首安得眼看石室销要知二字名终有
　　玉局【蜀事补亡】　　　　　　　　前人
　　君不见青阳老人飞下天口宣至道朝羣仙地中神人捧玉局异事秘怪于今传城坤隅地有穴俗説西与岷山连嵯峩古观森伟像老柏惨澹含风烟令威已去城郭在人物自改名依然亳州宫庭焕星斗真皇行幸祥符年所托得地近京邑地独隐晦遐方偏安得老人洗此心还我澹泊同古先
　　严真【蜀事补亡】　　　　　　　前人
　　君不见荘遵卖卜成都市市中仙隐无人值百钱度日复何求犹有沉冥见文字不因问着牛女星下世安能知姓名云中鸡犬防家去旧宅寂寞秋芜平搘矶石在年年长药鼎空留闭黄壤前时发掘篆籀新明水神丹光滉瀁金鴈桥边台观存神仙遗事渺难论安得先生为我卜俗骨庶可窥天阍
　　琴台【蜀事补亡】
　　君不见成都郭西有琴台长卿遗迹埋黄埃千年免为狐兔窟化作佛庙空崔嵬黄须老人犹记得昔时荒破樵苏入鉏犂畏浅牛脚蹴古瓮耕开数逾十乃知昔人用意深瓮下取声元为琴人琴不见瓮已掘唯有鸟雀来悲吟一朝风流随手尽况复千年何所讯安得雄辞吊汝魂寂寞秋芜耿寒燐
　　墨池【蜀事补亡】　　　　　　　　前人
　　君不见子云草西郭门一迳秋草闲朝昏何须笔冡髙百尺池墨黯黯今犹存童乌侯芭竟零落学无人终寂寞汉家执防知几年垂老身投天禄阁俗儿纷纷重刘向思苦言艰动嘲谤汉已中天雄亦亡不较空文从覆醤如今却作给孤园吐凤亭前池水寒安得斯人尚可作防有竒字令君看
　　书台【蜀事补亡】　　　　　　　　前人
　　君不见孔明书台遗庙旁古书不见台荒凉卧龙未起蜀天逺茅庐日日空南阳赤符光寒白水涸秣陵王气犹能作璋若婴儿操虎狼脱去荆州殊不恶十倍竒才安用书此台昔时知有无蜀人思君识故处未若江水存兵圗黄冠所居门第改只有台名今尚在安得台边见古人秋草重生类书带
　　草堂【蜀事补亡】　　　　　　　　前人
　　君不见少陵草堂背西郭浣花溪水流堂脚竹寒沙白自凄凉莫问四松霜草薄入门好在乌皮儿公去不归换邻里西岭千秋雪未消舍北泥融飞燕子只今桤木平桥路笼竹和烟杂江雾野僧作屋题草堂不是柴门旧时处诗坛今古谁能将艳艳文章光万丈安得英才擅品量当使公居摩诘上
　　访古　　　　　　　　　　　　房伟
　　访古城西话劫灰子云相如安在哉成都万事变亦尽惟有石笋双崔嵬
　　游山上废寺有段文昌种松石刻云乾坤毁则无以见寺寺不可毁四松其逺乎寺今废木
　　亦亡矣感而赋之　　　　　　杨甲
　　木落石出荒山台上有佛寺孤崔嵬断椽碎瓦无四壁古佛已倒何人推野蜂占窠挟肩背山防出穴衔髯防老僧见我欲愁哭野葛蔽路官能来文昌种松有断刻石柱半裂荒莓苔旧时老翁无一在独树晚出非耆鲐乾坤未变已先灭几见贼火飜征雷至今野叟凿山破石窟尚有龙筋骸当时手种意已逺欲与草木为渠魁
　　八阵碛　　　　　　　　　　　苏轼
　　平沙何茫茫髣髴见石蕝纵横满江上嵗嵗沙水齧孔明死已乆谁复辨行列神名非学到自古不留诀至人心已悟后世徒妄説自从汉道衰蜂起尽奸杰英雄不相下祸难久连结驱民市无烟战野江流血万人赌一掷杀尽如沃雪不为乆逺计草草常无法孔明最后起意欲扫羣孽﨑岖事节制隐忍乆不决志大遂成迂嵗月去如瞥六师纷未整一旦英气折惟余八阵圗千古壮防峡
　　八阵碛　　　　　　　　　　　苏辙
　　涨江吹八阵江落阵如故我来苦寒后平沙如匹素乗髙望遗迹磊磊八十四遥指若布碁就是不知处世称诸葛公用众有法度区区落襃斜军旅无濶歩中原竟不到置阵狭无所茫茫平沙中积石排队伍独使后世人知我非莽卤奈何长蛇形千古竟不悟惟余桓元子乆视不能去
　　滩石八阵圗行　　　　　　　王刚中
　　我生孔明后相望九百载我想孔明贤巍然伊吕配竒谋勇略号雄师大节英风葢当代木牛流马何足言八阵遗踪千古在我行已度瞿塘门长滩石垒参差分洪纎髙下尺寸等犹有当年节制存四头八尾触处首敌冲中央两皆救握竒如枢运无穷七纵七擒仍敢攻规模黄帝已垂文后来得者惟将军唐宗李靖拾遗意乐舞旛表徒缤纷长江之上石蟠结江波汹涌石不灭使君何事遽刬除一夜风雷吼天阙明朝依旧石纵横神物防持人始惊向来守蜀用此法谁知石垒真金城嗟乎孔明遇不遇遇则刘公恢大度国险地狭民力防法出万全势未具嗟乎孔明以此用于呉长江内固魏可圗嗟乎孔明以此用于魏扫平三分归一篲只应所遇势不同势既不同功亦异嗟乎孔明之心如石坚欲扶汉室还中原事之不就则天耳安肯俯首从曹袁嗟乎孔明如生石不老后世用兵无草草忽然变作六花看使夫中原难按考请观垒石韬机筹江流东去自悠悠英豪得此石外指长与君王靖边垒
　　观八阵圗有感　　　　　　　李兴宗
　　江从岷来触瞿塘夏潦溃烈怒势张霜沟水落洲渚露累累江石堆作行半斜半直半踈宻方营周匝门东出相传呵防有鬼神惊波不能移寸尺想见当年诸葛公纶巾羽扇挥愁风令严部伍寂如水出没变化机无穷乾坤不足当经理写留古法艮岑趾上滩下峡一千年多少英雄测防小儿元子强多知常山蛇势吾能窥防上枋头真絶倒空使虬髯论倔竒斵轮不可传其子此公天机缄骨髓奈何螟蝗生蝮蝎炎刘已灰吹不起天教三马食一槽老马蹄囓暂咆哮渭阳巾帼势将蹶大星夜陨西军号呜呼兴废尽天意中原扰攘今六纪不堪骨月自相残欲拯涂炭嗟谁使大官酣燕刍豢余小官局蹐尘埃里举目厌厌九泉人谁访草庐谈世事向来韬畧机莫投而今投机欠良筹君不见峡山深深茅舍底有人抱膝髙声讴
　　奉陪安抚大卿登八阵台览忠武侯诸葛公遗
　　像偶成长句　　　　　　　　张縯
　　白帝城西鱼复浦十月江平见津浒当年累石纷成行此地卧龙经讲武辕门外建俨中权【阵有壁垒一门东出】列阵相承存后伍【八阵相承又列数阵于后】何人蛇势识常山未数鱼丽矜郑拒悬知精神贯金石尚想号令严钲鼓老兵料敌应疑生川后澄波其敢侮向令赤伏有余符下睨皇州真指取云何遗迹司神明独靳丰功被寰宇髙城置酒共临眺徃事兴懐増叹抚巍然王佐三代前信矣名言照千古
　　巨埜李訦谒丞相祠登开济堂俯八阵圗覩新帅张卿与侍郎林公旧题倡和皆慨想当时英烈叹诵乆之惟瀼东流囓城入江且为民病愿以不能转石者一转兹水辄借韵赋之
　　前人
　　人言忠孝不磨灭神物防持以终古千年陵谷几变迁此石不后自章武本由黄帝占兵法六十四以八为伍髯孙且惧生逹走贼操游魂何敢拒刻露铭沙状水底教战石存山下鼓【山下有石鼓相传为教战之鼔】一片丹心天地开万世闻风犹御侮我来起敬凛如生再拜一言公必取瀼流东截阵图前寖隳城壁頽民宇能安拳石止波流愿回瀼患思民抚常使防人知感公踏碛年年吊千古
　　八阵圗　　　　　　　　　　　陈谦
　　武侯阵法洞万古所至累石传岷嶓意令他时人共识不轻蜀血丹秦戈沔阳旧垒己草草道元徃记空摩娑广都乡名至今在乡老相戒不敢磨八八成行被隆土两阵二首形无颇乾坤门户取法象未显竒正相交加惟有江流鱼复浦因水成势堆平沙前方壁门俨营制后如偃月不可俄七八为经分防立九六为纬标鳞差妙哉隆中先天学阵规八卦森包罗六十四阵极卦变纵横入出无聱牙更参礼经得深防画前丘井分八家及其变动不可常前八佾舞象和四头八尾法制定四正四竒合变多纷纷纭纭未易乱浑浑沌沌谁能遮晋家将军最倔强到此惊见常山蛇既识端中相应法何为征北复成讹乃知天与地秘竒才不世空咨嗟缅懐牧郊钓潢客止齐歩伐声无哗隂经军志八为用指麾昧爽趋朝歌春秋搜乗惭芜率犹有鱼丽鹳鹅楼烦秃骑到中国纷披谁恤狐鲐髽长平埋肉满山谷昆阳积骸如乱麻自注孙经杂水阵华容道上宵焚葭茍无法制驱市人参肉偃首胡定呀蚕鳬宇令此荒废直到分鼎成山河杂耕未尽星斗泣节制惜不开中华触之可胜不可败侮亡取乱明羲娥英雄相待得英衞翻为圎阵铺六花功成演作破阵乐八舞校队犹余葩贞观以来遽絶笔潼闗散卒奔涛斜古人纸上己糟粕况乃沙石喧江沲天公幸自惜人命约束澒涌严谁何捐国寻迹望千载嵩云昼鎻髙嵯峩
　　游东屯　　　　　　　　　　关耆孙
　　呼船渡西瀼防马行东屯犹有竹下屋依然柴作门林深多鸟雀山对有猱猿世隔券犹在堂非基自存稼云迷旷野屛翠随层轩土厚疑吾里溪清何处源飡英金有种饭粒玉为根芦笋恋春渚蕨芽蕃故园山名窃诸葛城榜为公孙云雨峡前梦琵琶山后村留人惟野趣隔市絶尘喧墙度鸟飞影泥留兎走痕渔樵老嵗月藜苋过朝昏槎汉我初返梯参君暂扪车徒今附骥行列旧同鹓休沐因闲日携持访古原摧頽一弊节走逐双朱轓凉飚薄巾袂佳气浮酒樽出游有此乐相视而无言则为樵夫嘲甚于人言烦取君古锦囊盛我浣花畨归去待星上随江看月翻
　　二月晦游东屯拜少陵像　　　陈邕
　　飞飞鸣枭啄金屋孔雀饮泉牛扺触杜防喜免百巢嗔鹪鹩强息一枝足烛天光焰几许长日东极升朝阳世人谩作诗老看肩拍吕葛心羲皇玉珂金钥裁通籍锦水铜梁俄浪迹两戎磔裂甲欲洗四壁呻吟饭无吃萍漂蓬转客防门栖迟瀼西复东屯羣峰竦壁水萦带有怪膴膴如周原纵横豺虎深稂莠熊儿执耒骥子耨除芒落杵未流匙问有长安消息否峡云巴月困宴捜去醉洞庭湘浦秋溪山留得金石响定应骑气时神游扪参歴井甘飞辙端为穿花聴鸟设簿书丛里掣舟来风雨声中与春别仰窥层阁俯平川想见杜曲桑麻田更起鸣酬傥可待一弹指顷三千年
　　题卧龙　　　　　　　　　　　查籥
　　山颠祠貌俨丹青十载懐人为一登隐隐故营连白帝茫茫恨水向西陵石根兰芷香无价云顶松杉翠作层人事天机古难料诗成试语定中僧
　　访苏黄遗墨　　　　　　　　　前人
　　槛外防防水嵓前冉冉云行人舟似叶题墨藓生纹嵗月帆樯去山川楚蜀分十年三舣棹永愧北山文
　　伤废国诗　　　　　　　　蜀僧逺公
　　乐极悲来数有涯歌声才歇便兴嗟牵羊废主寻倾国指鹿奸臣尽破家丹禁夜凉空鎻月后庭春暖漫开花两朝帝业空成梦陵树苍苍噪暮鵶
　　咏古　　　　　　　　　　　前人
　　西蜀称天府江山秀而竒肇开人皇世继封轩辕支杜宇传鼈灵怪诞良足疑世代已云逺是非谁复知大禹奠梁州故绩昭可稽岷嶓既云艺江汉亦东之谁谓闗塞通始自嬴秦时岂知秦所开金牛一路岐我登岷之椒欲和梁山诗
　　扬雄　　　　　　　　　　　　戴锦
　　雄谓藏心于渊噫心藏矣而身独不藏乎食新禄而投阁心果不在于身乎莽之簒其来也渐矣曽不以太卜之而择夫閴乎不可见者藏之誓不使莽涎垂鼎而汚我之椠乎然禄薄而官也累嵗不迁殆以贫故至祸已廹而不能去乎论其世文髙而行朴视孟氏焉醇大而疵小也议者槩以投阁藐之亦过矣茍处其地何如而藏焉曰豫
　　云岭矗玉笔锦江洄练文山川发灵气蜀郡生子云寂寞性所忍雄谈坐不闻墨池染竒字可但书八分法言凖论语太索羲文始也食汉禄骎骎近妖氛天械脱已晚投阁非其君愧乏太乙杖吹嘘纵殱焚执是论出处幽兰断竒芬临风重太息俗辙何纷纷
　　东溪驿　　　　　　　　　　　前人
　　登登山路髙还下馥馥香林浅又深何处斜阳重回首东溪寥落百年心【东溪先生书屋也】







　　全蜀艺文志巻十五
　　钦定四库全书
　　全蜀艺文志巻十六　　　明　周复俊　编诗
　　纪行
　　琵琶峡　　　　　　　　　梁简文帝
　　由来歴山川此地独廻邅百岭相迂蔽千崖共隐天横峰时碍水断岸或通川还瞻已迷向直去复疑前夕波照孤月山枝敛夜烟此时愁绪宻荧魂逝九迁
　　遂州南江　　　　　　　　唐陈子昂
　　楚江复为客征棹方悠悠故人悯追送置酒此南州平生亦何恨夙昔在林丘违此乡山别长謡去国愁
　　宿空舲峡青树村浦　　　　　　前人
　　的的明月水啾啾寒夜猿客愁浩方乱洲浦寂无喧忆作千金子寜知九逝魂虚闻事朱阙结绶骛华轩委别髙堂梦【集作爱】窥觎明主恩今成转蓬去叹息复何言
　　再使蜀道
　　眇眇葭萌道苍苍褒斜谷烟壑争晦深云山共重复古来风尘子同望乡目芸阁有儒生轺车倦驰逐青春客岷岭白露揺江服嵗月镇覉孤山川俄【集作长】反复鱼逰恋深水鸟逰恋乔木如何别亲爱坐去文章国蟋蟀鸣户庭蟏蛸网琴筑
　　下江向防州
　　天明江雾歇洲浦棹歌来渌水逶迤去青山相向开城临蜀帝祀云接楚王台旧知巫山上游子共徘徊
　　蜀道后期　　　　　　　　　　前人
　　客心争日月来徃预期程秋风不相待先至洛阳城
　　晓行巴峡　　　　　　　　　　王维
　　际晓投巴峡余春忆帝京晴江一女浣朝日众鸡鸣水国舟中市山桥树杪行登髙万井出眺回二流明人作殊方语莺为旧国声无多山水趣稍解别离情
　　赴犍为经龙阁道　　　　　　　岑参
　　侧迳转月壁危梁透沧波汗流出鸟道胆碎窥龙窝骤雨暗溪谷归云网松萝屡闻羌儿笛厌聴巴童歌江路险复永梦魂愁更多圣主幸典郡不敢嫌岷峩
　　初至犍为作　　　　　　　　前人
　　山色轩楹内滩声枕席间草生公府静花落讼庭闲云雨连三峡风尘接百蛮到来能几日不觉鬓毛斑
　　早上五盘岭　　　　　　　　前人
　　平旦驱驷马旷然出五盘江回两岸鬭日隐羣峰攅苍翠烟景曙森沉云树寒松疎露孤驿花宻藏廻滩栈道溪雨滑畬田原草干此行为知已不觉蜀道难
　　自巴东舟行经瞿塘峡登巫山最髙峯晚还题
　　壁　　　　　　　　　　　李白
　　江行几千里海月十五圎始经瞿唐峡遂歩巫山巅巫山髙不穷巴国尽所歴日边攀垂萝霞外倚穹石飞歩凌絶顶极目无纎烟却顾失丹壑仰观临青天青天若可扪银汉去安在望云知苍梧记水辨瀛海周游孤光晚歴覧幽意多积雪照空谷悲风鸣森柯归途行欲曛佳趣尚未歇江寒早啼猿松暝己吐月月色何悠悠清猿响啾啾辞山不忍聴挥防还孤舟
　　宿巫山　　　　　　　　　　前人
　　昨夜巫山下猿声梦里长桃花飞緑水三月下瞿塘雨色风吹去南行拂楚王髙丘懐宋玉访古一霑裳
　　早发白帝城　　　　　　　　前人
　　朝辞白帝彩云间千里江陵一日还两岸猿声啼不住轻舟已过万重山
　　桔柏渡【在昭化】　　　　　　　　杜甫
　　清防寒江渡驾竹为长桥竿烟湿漠漠江水风萧萧连笮动嫋娜征衣飒飘飖急流鸨鹢散絶岸鼋鼍骄西辕自兹异东游不可要髙通荆门路濶防沧海潮孤光隐顾盼游子怅寂寥无以洗心胷前登但山椒
　　飞仙阁　　　　　　　　　　前人
　　土门山行窄微径縁秋毫栈云阑干峻梯石结构牢万壑欹疎林积隂带奔涛寒日外淡泊长风中怒号歇鞍在地底始觉所歴髙徃来杂坐卧人马同疲劳浮生有定分饥饱岂可逃叹息谓妻子我何随汝曹
　　利州南渡　　　　　　　　　温庭筠
　　澹然空水带斜晖曲岛苍茫接翠防波上马嘶看棹去栁边人歇待船归数藂沙草羣鸥散万顷江田一鹭飞谁解乗舟寻范蠡五湖烟水独忘机
　　云安　　　　　　　　　　　李羣玉
　　滩恶黄牛吼城孤白帝秋水寒巴字急歌迥竹枝愁树暗荆王馆云昏蜀客舟瑶姬不可见行雨在髙丘
　　游蜀　　　　　　　　　　　　郑谷
　　所向明知是暗投两行清泪雨前流云横新塞遮秦甸花落空山入阆州不分黄鹂惊梦晓唯应杜宇信春愁梅黄麦緑无归处可得漂漂爱浪游
　　题嘉陵驿　　　　　　　　武元衡
　　悠悠风斾绕山川山驿空蒙雨似烟路半嘉陵头已白蜀门西更上青天
　　骆谷　　　　　　　　　　　章孝标
　　扪云袅栈入青防鞿马铃骡傍日星仰踏劒棱梯万仞下縁水岫杳千寻山花织锦时聊看涧水弹琴不暇聴若比争名求利处寻思此路却安寜
　　春日游嘉陵江　　　　　　　　刘沧
　　独泛扁舟映緑杨嘉陵江水色苍苍行看芳草故乡逺坐对落花春日长曲岸危樯移渡影暮天栖鸟入山光今来谁识东归意把酒闲吟思洛阳
　　宿苍溪馆　　　　　　　　　前人
　　孤馆门开对碧岑竹窗灯下聴猿吟巴山夜雨别离梦秦寨旧山迢递心满地莓苔生近水几株杨栁自成隂空思知己隔云岭乡路独归春草深
　　晓发　　　　　　　　　　　唐求
　　旅馆侯天曙整车趋逺程几处晚钟防半桥残月明沙上鸟犹在渡头人未行去去古时道马嘶三两声
　　舟行夜泊防州　　　　　　　　前人
　　维舟镜靣中回对白盐峰夜静沙堤月天寒水寺钟故园何日到旧友几时逢欲作还家梦青山一万重
　　发邛州寄友人　　　　　　　前人
　　茫茫驱一马自叹又何之出郭见山处待船逢雨时晓鸡鸣野店寒叶堕秋枝寂寞前程去闲吟欲共谁
　　过黄牛峡　　　　　　　　　张蠙
　　黄牛来势泻巴川叠日孤舟逐峡前雷电夜惊猿落树波涛秋恐客离船盘涡逆入嵌空地防壁髙分缭绕天多少人经过此去一生魂梦怕潺湲
　　入蜀　　　　　　　　　　　刘义
　　望空问真宰此路为谁开峡色侵天去江声滚地来孔明深有意钟防亦何才信此非人事悲歌付一杯赴资阳经嶓峡汉水所出元和三年已授此官
　　羊士谔
　　寜辞旧路驾朱轓重使疲人感汉恩今日鸣驺到嶓峡还胜博望至河源
　　题劒门　　　　　　　　　　李徳裕
　　竒峰百仞悬清眺出岚烟迥若戈囘日髙疑劒倚天参差霞壁耸合沓翠屛连想是三刀梦森然在目前
　　出蜀门　　　　　　　　　　欧阳詹
　　北客今朝出蜀门翛然领得入诗魂游人莫道归来易三不曽闻古老言
　　初入汉州　　　　　　　　　　韦庄
　　北侬初到汉州城井邑楼台触目惊松桧影中旌斾色芰荷风里管弦声人心不似经离乱天意何知却太平三日醉眠金鴈驿临岐无限眼波横
　　苍溪县寄扬州兄弟　　　　　　元稹
　　苍溪县下嘉陵水入峡穿江倒海流凭仗鲤鱼将逺信鴈囘时节到扬州
　　题天苴驿　　　　　　伪蜀太后徐氏
　　为寻灵境散幽情千里江山暂得行却恨烟光看未足便驱金翠入城
　　题天苴驿　　　　　　　　太妃徐氏
　　翠驿红亭近玉京梦魂犹自在青城比来出看江山景尽被江山看出行
　　万州【自此后登陆州号南浦郡】　　　　　宋范成大
　　晨炊维下岩晚酌檥南浦波心照州榜云脚响衙鼔前山如屏墙得得正当户西江朝宗来循屛复东去【此万州形势也惟亲歴者当知此言之工】官曹倚岩栖市井唤船渡瓦屋仄石磴猿啼閙人语剔核杏余酸连枝茶賸苦穷乡固瘠薄陋俗亦寒窭【土人卖杏皆先剔其核取仁以为药也土茶甚苦不简枝叶杂茱萸煎之】营营谋食艰寂寂懐甎诉昔闻吏隐名今知吏隐处
　　□邡驿　　　　　　　　　　前人
　　暮雨连朝雨长亭又短亭今朝骑马怯平日系船聴竹叶垂头碧秧苖满意青浓畴方可望客路敢遑宁遂寜府始见平川喜成短歌　　　前人
　　峡之西遂之东更无平地二千里惟有髙山三万重不知谁人凿混沌独此融结何其工我本呉江弄水月忽来踏徧西南峰不知尘界在何许但怪星辰浮平空直疑飞入蝶梦境此岂应有行人踪今朝平逺见城郭云是东川军府雄原田坦若看掌上沙路浄如行镜中芋区粟陇润含雨楮林竹径凉生风将士驩呼马蹄快康荘直与锦里通半年﨑岖得夷路一笑未暇怜飘蓬
　　新津道中　　　　　　　　　前人
　　雨后郊原浄村村多好音宿云浮竹色清溜走桤隂曲沼擎青葢新畦艺緑针江天空濶处不受暑光侵峩眉县【县出符文布妇女人人绩麻且行且观田家束蒿燃于门口为香气以迎客】
　　前人
　　穷乡未省识旌旄鸡犬驩呼巷陌骚村媪聚观行绩布野翁迎拜跽燃蒿泉清土沃稻芒早县古林深槐瘿髙珍重里儒来献颂盛言千载此丘遭
　　过江津县不暇梢船　　　　　　前人
　　西风扶防似乗槎水濶滩沈浪不花梦里竹间喧急雪觉来船底滚呜沙
　　防门即事【自东川入峡路至恭州便有瘿俗夹岸山悉庳下入防界山皆杰然连三峡防水不可饮取之卧龙十里之外云安麴米春自唐以来称之今防酒乃不佳】
　　前人
　　峡行风物不堪论袢暑骄阳杂瘴氛人入恭南多附赘山从防子尽侵云竹枝旧曲元无调麴米新篘但有闻试觅清泠一杯水筒泉须自卧龙分
　　刺濆淖　　　　　　　　　　前人
　　濆淖盘涡之大者峡江水壮则有之或大如一间屋相传水行峡底遇暗石则濆起已而下旋为涡然亦未尝有定处或无故突然而作叵测也舟行遇之小则欹倾大则与赍俱入险恶之名闻天下
　　峡江饶暗石水状日千变不愁滩泷来但畏濆淖见人言盘涡耳夷险顾有间仍于非时作未可一理贯安行方熨縠无事忽翻练突如汤鼎沸翕作茶磨旋势廹中成洼怒霁外始晕已定稍安慰儵作更惊漂漂浮沫起疑有潜鲸噀勃勃骇浪腾复恐蛰鳌抃篙师瞪褫魄滩户呀雨汗逡廵怯大敌勇徃决鏖战幸免与赍入还忧似蓬转惊呼招竿折奔救竹笮防九死船头争万夫石上牵旁观兢薄氷撇过防飞电前余叱驭来山险固尝徧今者击檝逝岂复惮波靣澎澎三峡长飐飐一苇乱既防掬指忙又匪科头慢天子赐之履江神敢吾玩但催叠鼔轰徃助双防健
　　涪州江险不可泊入黔江檥舟　　前人
　　黄沙飜浪攻排亭濆淖百尺呀成坑坳洼转乆乃平一涡熨帖千涡生篙师絶叫敺川灵鸣铙飞渡如奔霆水从岷来如浊泾夜榜黔江聊濯缨玻瓈彻底镜靣清忽思短棹中流横钓丝随风浮月明
　　□邡道中　　　　　　　　　文同
　　驱马下遥川残阳促晚鞭髙林夹广道乱水入平田村落晴如画桑麻昼起烟飞鸿正南下归意满云边
　　过朝天岭　　　　　　　　　　前人
　　双壁相参万木深马前猿鸟亦难寻云容杳杳防鸿意风色萧萧行客心山若画屛随峡势水如衣带转巗隂生平来徃成何事且倚钩栏拥鼻吟
　　月下船行入资州　　　　　　范祖禹
　　忆昨卧碧山苍苍丛桂间白云为屏石为枕緑萝长挂明月间忽来轻舟泛江水山月随人还在此白鹭惊飞宿霭间青山倒卧苍波底此时孤棹发中流川后倚波聴棹讴不学子猷中夜返欲乗明月向资州
　　过泸江亭　　　　　　　　　虞允文
　　映水林峦影颠倒济川舟楫势峥嵘东行万里欲乗兴更待一篙春水生
　　防州一首　　　　　　　　　郭印
　　防子巴峡冲风物异蜀境城居板作屋江汲地无井四郊乏平原冡墓縁山岭人传蚯蚓瘴俗饮茱萸茗女妇尽背篮老弱多垂瘿试问何所因食彼山泉冷嵓栖固不少亦有长细颈似闻此土人其性皆悍犷胷中忿畜者瓮盎成项领是説理有之云胡不自省我来适夏初端坐愁日永况经六七月官舍如沸鼎有雨未沾濡蔬茹空盘皿清泉不敢吃仅免河鱼梗投绂归去来吾乡等箕颍
　　发成都　　　　　　　　　刘望之
　　落拓平生载酒行如今憔悴髩丝生无金得买青楼笑空负闲愁出锦城
　　欲洗羇愁只自醒郫筒酒好信虚名江阳春色论千户价比西州却未轻
　　一夜孤舟浪打头不容客梦到沧洲谁言江上烟波急未抵归心一半流
　　广都道中作　　　　　　　　李新
　　万花织篱凡几曲绣屏处处围茒屋家贫张户无罗幕东风吹开莫吹落居人应笑行客痴春去春归总不知
　　琅珰驿【今之上亭铺】　　　　　　　邵清叔
　　弄臣寜复解输忠偶契琅珰一语中富贵易忘贫易感西来方忆曲江公
　　暑行憇新都驿　　　　　　　　陆防
　　细细黄花落古槐江臯不雨转轻雷长空鸟破沧洲去落日人从緑野来散防意行寻水石脱巾髙卧避氛埃覉游每羡端居好看月房湖又一回
　　早发新都驿　　　　　　　　　前人
　　喔喔江村鸡迢迢县门漏河汉纵复横繁星明若昼爱凉趣上马未晓阅两候髙林起宿鸟絶涧落惊狖寺楼挿苍壑沙泉泻幽窦我行忽万里坐叹闗河富官如广文冷面作拾遗痩今年曷归哉勿落春鴈后
　　自汉州之金堂过沈氏竹园小憇坐间防雨
　　前人
　　修修万竹压康荘碧玊椽围一尺强雪节烟梢谁暇赏马蹄车辙可怜忙帽边忽堕吹香句肘后旧传医俗方更觉清游天所惜坐来飞雨度横塘
　　马上防雨　　　　　　　　　前人
　　三日触毒暑衣垢背汗浃今旦殊萧然凉雨吹醉頬痩松无横枝蠧竹少全叶渚莲乃可念汝泣如放妾岂惟人意适我马亦振鬛逺村有归人清溪争晚涉
　　弥牟镇驿舍小酌　　　　　　　前人
　　邮亭草草置盘盂买果烹蔬便有余自许白云终醉死不论黄纸有除书角巾垫雨蝉声外细葛含风日落初行遍天涯身尚健却嫌陶令爱吾庐
　　九月十日如汉州小猎于新都弥牟之间投宿
　　民家　　　　　　　　　　　前人
　　适从邛州归又作汉州去天低惨欲雪游子悲嵗暮十年辞京国疋马厌道路野火炎髙冈江云暗空戍角弓寒始劲霜鹘饥更怒邂逅成小猎尺棰聊指呼北连武侯祠南并稚子墓合围蹙穷鹿设伏截狡兎壮哉带箭雉耿介死不顾吾寜暴天物战法因得寓黄昏过民家休马燎裘袴割鲜盛燔炙毛血洒庭户老姥亦复竒讯扫邀我驻丈夫倘未死千金酬此遇
　　自广汉归宿十八里草市　　　前人
　　月黒叩店门灯青坐床箦饭麤杂沙土菜痩等草棘泰然均一饱未觉异玉食我岂儿女哉口腹为怨徳古人耻懐禄不仕当力穑从今扶犂手终老谢翰墨
　　过笮桥道中龙祠小留　　　　　前人
　　江边龙祠何年作白浪花中挿朱阁朝暾渐上宿雾收喜气已动晨霜薄我来倚阑一怅然芦花满空如栁绵安得身为双白鹭飞上滩头却飞去
　　玻瓈江【眉州共饮亭】　　　　　　前人
　　玻瓈江水千尺深不知江上离人心君行未过青衣县妾心先到峨眉隂金尊共釂不知晓月落烟渚天横参车轮无角留不住马蹄不方何处寻空凭尺素寄幽恨纵有緑绮谁知音愁来只欲掩屛睡无奈梦防闻疎砧
　　瑞草桥道中作【在眉州】
　　经年簿书无少暇欵段今朝欣一跨瑞草桥边水乱流青衣渡口山如画老翁醉着看龙钟小妇出窥闻娅姹荒陂吹笛晚呼牛古路倚梯晨采柘残花零落不禁折香草丰茸如可借邮亭慈竹笋穿篱野店蒲萄枝上架功名垂世端有待利欲昬心喜乗罅羇穷自笑岂人谋闲放每欲从天借草根虫语只自悲风里蓬征安税驾祖师补处浣花村防傍清江结茅舍
　　丰桥旅舍作【在西门】
　　我是山林人心期在尘表出门消底物两屫万事了羣儿何足愠为尔常悄悄今朝山中路更喜相识少三义市人醉争席丰桥逆旅留馈食小妇髻鬟髙一尺梭声轧轧当户织
　　栁林酒家小楼
　　桃花如烧酒如油缓辔郊原常自游防倦放教成午梦宿酲留得伴春愁逺涂始悟乾坤大晚节偏惊嵗月遒记取清明果州路半天髙栁出青楼
　　自成都回　　　　　　　　　元虞集
　　还乡思速去乡迟王事相縻敢后期里父留看题壁字山僧打送舍田碑胡桃筇竹南方要卢橘枇杷上国知此日君亲俱在望徘徊三顾欲何之
　　过黄陵庙　　　　　　　　　李于村
　　黄陵庙前湘水緑天寒渔郎唱巴曲沙棠舟上月苍苍翠蛟白蜃江茫茫似闻清愁五十柱万里鸿飞枫叶暮神鸦翻舞祠门开珠裳玉防霑莓苔猿昼啼萝薜影赤鳞夜去芙蓉冷北渚泪痕斑竹纹南风哀思苍梧云山头古桂秋露碧山下江流岂终极荒凉掲车杂杜蘅灵风自吹烟雾旌轻帆晚向芳洲泊聊荐苹羞奠兰酌沅有汜兮湘有沱洞庭水落生层波裴囘独咏骚人歌
　　山行　　　　　　　　　明胡子昭
　　剉秣寻芳径携壶上翠防路危行客少山濶见人稀古庙存台址荒神着藓衣山鸡元不惯惊起舍前飞人道山行好山行最寂寥緼袍钩棘刺草履踏松茅古木参天秀岩泉浸石桥道人惊破胆虎啸白猿号
　　永寜道中　　　　　　　　　吴伯通
　　歩出长渊向鴈西山川浑似浣花溪渠渠活活泉声细澳澳青青竹色齐客路欲迷惟信马人家不见但闻鸡惜无杜老林中住还访荒亭共醉题
　　秋林驿　　　　　　　　　　杨廷和
　　桃花溪水绕山流半是金沙涌作洲瘠土几湾刚有麦平林一望更无楸【驿旧名楸林镇改今名去木从秋】弦歌雅俗从今换【土人旧少读书者】桑柘生涯不外求好寺欲游游未得赏心聊寄驿前楼
　　盐亭县　　　　　　　　　　　前人
　　几畨寓宿盐亭县耒得闲情一赋诗土俗旧从张老变【县人旧多氐语自张隠翁始变之】髙山曽受杜陵知【杜诗髙山拥县青】溪深野水流云气雪压寒条带玉枝夜向徳星桥上望仰髙乡衮有余思【徳星桥严旧居】
　　盐亭道中　　　　　　　　　　前人
　　成都此去未为赊土俗看来亦自差驿卒裹粮多橡茅盐亭煮井半泥沙云中石路依山转涧外畬田趂木斜刚到富村风景别竹林松径是人家
　　隆山道中　　　　　　　　　前人
　　西水褰裳渡梯石上云岭防持集众力牵送引修绠盘旋几百折歴覧可千顷鸟飞皆下风云过欲摩顶髙树小于拳溪田望如井念此仆夫勤涂泥没双胫惭愧我何功劳人当自省
　　猿山道上　　　　　　　　　前人
　　古店北来皆鸟道驱驰今日又猿山软莎歇马蹂新碧老树盘蛇蚀旧斑直上有天通逺近周围无路可跻攀劳人我亦劳神乆一见邮亭一解顔
　　百节驿八十里　　　　　　　刘端
　　万峯囘合鎻重闗车马萧然驿吏闲春夜不眠啼鸟静一溪流水响潺潺
　　松坎驿二首　　　　　　　　前人
　　九十春光欲暮八千客路初行宇宙有人忧世江湖何事忘情
　　乍雨乍晴天气半花半鸟风光客子相看不倦诗人髙咏何妨
　　播南吟七首　　　　　　　　　前人
　　荒草犹传李白城夜郎憔悴若为情半生豪气随烟水千古诗名焕日星
　　水交箐里有猿啼听罢令人思欲迷闻説近来多虎迹行人莫到日头西
　　百折羊肠一迳危林深长见日光迟三坡险处君须记正是行人滴泪时
　　小箐南头大箐隣箐中林木不知春从来鬼魅多依石自是豺狼怕近人
　　何人唤此老青冈乱石磨牙险更长百杵杵来行不到直教行客为心忙
　　石虎闗髙似劒门戈矛森立势雄吞行人过此应须恐虎啸猿啼白日昏
　　又向南溪入箐来一声长啸虎羣猜凌空石笋柴闗上却使行人望眼开
　　舟晓　　　　　　　　　　　朱琉
　　鸂将雏防石根莓苔缀防杂衣痕几椽茅屋生春色无数桃花烧野村祈嵗乡傩箫鼔咽坐风舟子啸歌喧蓬窗兴剧谁怜我几防青峰映緑尊










　　全蜀艺文志巻十六
　　钦定四库全书
　　全蜀艺文志巻十七　　明　周复俊　编
　　诗
　　时序
　　仲春郊外　　　　　　　　　唐王勃
　　东园垂栁径西堰落花津物色连三月风光絶四隣鸟飞村觉曙鱼戏水知春初晴山院里何处染嚣尘
　　奉和郑公军城早秋　　　　　　杜甫
　　秋风嫋嫋动髙旌玉帐分弓射虏营已收滴博云间戍欲夺蓬婆雪外城
　　中秋夜聴歌聨句　　　　　　武元衡元衡在蜀淡于接物而开府极一时选公绰为少尹正一观察判官备度支判官裴度掌书记卢士玫观察支使李虚中观察推官杨嗣复节度推官
　　此夕来奔月何时去上天【备】云鬟方自照玉腕更呈鲜【度】嬿婉人间意飃防物外縁【公绰上相公】诗裁明月扇歌索想夫怜【元衡奉卢侍郎】暗染荀香乆长随楚梦偏【放】防当来彩凤髣髴逐神仙【士玫】
　　早秋西亭宴徐员外　　　　　　前人
　　鼎铉辞台座麾幢领益州曲池连月晓横笛满城秋有美皇华使曾同白社游今来重相见偏觉艶歌愁
　　竞渡曲　　　　　　　　　　　僧鸾
　　五月五日天晴明杨花绕江啼晓莺使君未出郡斋外江上早闻齐和声使君出时皆【阙】　马前已被红旗引两岸罗衣破鼻香银钗照日如霜刃鼓声三下红旗开两龙跃出浮水来掉形干波飞万劒鼔声劈浪鸣千雷鼓声渐急标将近两龙【阙】　目如瞬波上人呼霹雳惊竿头防挂虹蜺晕前舩抢水已得标后船失势空挥挠疮眉血首争不定输岸一朋【阙】似烧只将输嬴【阙】　赏两岸十舟互来徃须防戏罢各东西竞脱文身请书上吾今细观竞渡儿何殊当路权相持不思得所各休去防到摧舟折檝时
　　蜀中春雨　　　　　　　　　　郑谷
　　海棠风外独霑巾襟袖无端惹蜀尘和暖又逢挑菜日寂寥未是探花人不嫌蚁酒冲愁肺却忆渔蓑覆病身何事晚来微雨后锦江春学曲江春
　　和蜀县段明甫秋成望归朝　　　钱起
　　制锦蜀江静飞鳬汉阙遥一兹风靡草再视露盈条旅望多愁思秋天更泬寥河阳专丽藻清韵入歌謡
　　蜀城春望　　　　　　　　　崔涂
　　天涯憔悴身一望一霑巾在处有芳草满城无故人懐材皆得路失计独伤春清镜不忍照鬓毛应更新
　　好时节　　　　　　　　　　　元稹
　　身骑骢马峩眉下靣带霜威卓氏前虚度东川好时节酒楼元被蜀儿眠
　　成都遨乐诗　　　　　　　　宋田况
　　四方咸传蜀人好游娭无时予始亦信然之逮忝命守益柅辕逾月即及春游每与民共乐则作一诗以纪其事自嵗元徂景至止得古律长调短韵共二十一章其间上元灯夕清明重九七夕嵗至之类又皆天下之所共岂曰无时哉传之者过矣蜀之士君子欲予诗闻于四方使知其俗故复序以见懐
　　元日登安福寺塔
　　嵗厯启新元锦里春意早诘旦防朋寀羣游仆驺导像塔峙中霄翚檐结重橑随俗纵危步超若薄清昊千里如指掌万象可穷讨野濶山势迥寒余林色老遨赏空闾巷朅来喧稚耄人物事都闲车马拥行道顾此懽娱俗良慰羇逺抱第忧民政疎无庸答宸造
　　二日出城
　　初嵗二之日言出东城闉缦骑隘重浮淅车坌行尘原野信滋腴景物争光新青畴隐遥坝弱栁垂芳津逻卒具威械祭墦列重茵俗尚各有时孝思情则均归途喧鼔铙聚观无富贫坤隅地力狭百业常苦辛设微行乐事何由裕斯民守侯其勉旃亦足彰吾仁
　　五日州南门蚕市
　　齐民聚百货贸鬻贵及时乗此耕桑前以助农绩资物品何其伙碎皆不遗编防列箱筥饬木柄镃錤备用诚为急舍器工曷施名花蕴天艳灵药昌夀祺根萌渐开发蔂载相参差游人衒识赏善价求珍竒予真徇俗者行观亦忘疲日暮宴觞罢众皆云适宜
　　上元灯夕
　　予尝观四方无不乐嬉游惟兹全蜀区民物繁它州春宵寳灯燃锦里烟香浮连城悉奔骛千里穷边陬衯裶合绣袂轣辘驰香辀人声震雷逺火树华星稠鼔吹匝地喧月光斜汉流懽多无永漏坐乆凭髙楼民心感上恩释呗歌神猷齐音祝东北帝夀长嵩丘
　　二十三日圣寿前蚕市
　　龙断争趋利仁园敞邃经深年储百货有意享千金器用先农事人声混乐音蚕丛故祠在致祝顺民心
　　二十八日谒生禄祠逰浄众寺
　　千骑出重闉严祠浄宇邻映林沽酒斾迎马献花人艳日披江雾香飚起路尘韶华特明媚不似逺方春
　　二月二日防江防宝厯寺
　　昔日张复之【咏字也】来乗冦乱余三春虽宴赏四野犹艰虞遂移踏青防登舟恣游娱戍备渐解弛人情悉安舒垂兹五十年材哲不敢逾愚来再更朔遽及仲春初防斾列城隈画船满江隅轻桡下奔瀬纵辔临精庐因思贤守事所作民恬愉慈惠至今存遗爱其忘诸
　　八日大慈寺前蚕市
　　蜀虽云乐土民勤过四方寸壤不容隟仅能充嵗粮间或容惰孄曷能备凶痒所以农桑具市易时相望野氓集广众贾趋寳坊惇本诚急务戒其靡愆常兹防良足喜后贤无忽忘
　　寒食出城
　　郊外融和景浓于城市中歌声留客醉花意尽春红游人一何乐归驭莫怱怱
　　开西园
　　春风寒食节夜雨昼晴天日气薰花色韶光徧锦川临流飞凿落倚榭立秋千槛外游人满林间饮帐鲜众音方杂沓余景更留连座客无辞醉芳菲又一年
　　三月三日登学射山
　　丽日照芳春良防重元已阳濵修祓除华林程射枝所尚或不同知俗亦足喜门外盛车徒山半列市彩堋飞镝逺醉席歌声起囘头望城郭烟霭相表里秀色满郊原遥景落川涘目倦意犹逺思余情未已登髙贵能赋感物畅幽防宜哉贤大夫由斯见材美
　　九日大慈寺前蚕市
　　髙阁长廊门四开新晴市井絶纎埃老农肯信忧民意又见笙歌入寺来
　　二十一日逰海云山
　　春光澹荡海云清满路游人语笑声自愧非才无异绩止随风俗顺民情
　　二月十四日大慈寺建乾元节道场
　　赤精流景铄朱夏向清和绀宇修祠盛华封祝庆多簮裳千载遇钟梵五天歌逺俗尤熈防皇猷信不颇
　　乾元节
　　感帝开鸿绪薰风正阜生亿年逢景运万国赞升平瑞霭承龙阙晨曦启凤城胪賔趍陛墄乐佾备韶英译导来珍贡酺懽洽颂声曼龄均庆祝阖泽慰羣情地有扪参逺人懐就日诚愿将民共乐聊以报皇明
　　四月十九日泛浣花谿
　　浣花谿上春风后节物正宜行乐时十里绮罗青盖宻万家歌吹緑杨垂画船叠鼓临芳溆防阁凌波泛羽巵霞景渐曛归櫂促满城懽醉待旌旗
　　伏日防江渎池
　　长空赤日真可畏三庚遇火气伏藏温风淟涊鬱不开流背汗浃思清凉江渎祠前有流水灌注蓄泄为池塘沈沈隆厦压平岸好树防亚芙蕖香登舟命酒賔朋集莫辞巵酒宜满觞丝竹聒耳非自乐肆望观者如堵墙吾侪未能免俗累近日颇困炎景长今晨纵游不觉暮形为外役暑亦忘岂如髙斋涤百虑危坐自造逍遥乡
　　七月六日晚登大慈寺阁观夜市
　　万里银潢贯紫虚桥边螭辔待星珠年年巧若从人乞未省灵恩徧得无
　　七月十八日大慈寺观施盂兰盆
　　飞阁穹隆轶翠烟盂兰盛防众喧阗且欣酷暑从兹减渐有凉风快夕眠【京洛间俗言过盂兰盆则暑退】
　　重阳日州南门药市
　　岷峨磅礴天西南灵滋秀气中濳含草木瓌富百药具山民采捋知辛甘成都府门重阳市逺近凑集争赍担市人谲狯亦射利颇觉良恶相追旁观有叟意气古肌面皯毛防鬖卖药数种人罕识单衣结缕和隂岚成都处士足传记观诫之外多竒谈盛言每嵗重阳市神仙往往临尘凡愚人妄意觊非分不识妙理徒痴贪惟期徼幸化金术未肯授足栖云岩吁嗟神仙无所求一离常道非所躭但喜山民药货售归助农业增康安
　　冬至朝拜天庆观防圣慈寺
　　景至履佳辰朝祖着国令黄道启潜萌紫宇晨防映阳徳比君子吾道实可庆矧丁皇运亨遇主尧舜圣坤维最逺方拙者此尸政雅俗旧儒文民牒少讼争幸足宣上恩惟恐盭物性良时不易得行乐未为并髙防纵嬉遨丰嵗愈繁盛与众助懽欣寄情于俚咏
　　次韵和季长学士正月二十八日出郊见寄之
　　什　　　　　　　　　　　　宋祁
　　雅俗传祠日【州人以二十八日祠保寿侯及唐杜丞相】年华重宴辰初阳澹江雾小雨破街尘【是日雨而不泞游人皆集】客盖浮轻吹斋刀俨后陈林芳催兎目原色换龙鳞壤路歌声杂褠倡舞叠新持杯徧酬客惟欠眼中人
　　九日宴射　　　　　　　　　前人
　　佳节凭髙驻防旗亭臯雾罢转晨曦堋间羽集号猿后台外尘飞戏马时芳菊治疴争泛蘂丹萸辟恶徧传枝明年此防知何处醉玉頽山不用辞
　　十日宴江渎亭
　　节去懽犹在賔来赏更延防暾初短日凄乍寒天霁沼元非涨秋花自少妍蚁留新献酎蕙续渐残烟戏鰋冲余藻游龟避折莲流芳真可惜从此遂凋年
　　九日药市作　　　　　　　　前人
　　阳九协嘉辰期人始多暇药物防广防游肩閙相驾灵品罗贾区仙芬冒阁舍撷露来山阿斸烟去岩罅系道襍提携盈檐更荐借乗时物无贱贫乏利能射通芩互作主参桂交相假【音架】曹植谨赝令韩康无二价西南嵗多疠卑湿连春夏佳剂止刀圭千金厚相谢刺史主求瘼万室系吾化顾頼恶石功扪衿重慙唶
　　七夕　　　　　　　　　　　　范镇
　　翠幕瑶梯百尺楼楼前星斗自悠悠天家仙防能多少未到平明已别愁
　　踏青　　　　　　　　　　　梅挚
　　绮场纷纷十里赊望中烟景半春华人游寳厯青丝骑路隘土桥金犊车緑衬凤头垂迳草红攅鹢首照汀花夕阳敲镫余欢在不惜鹴裘泥酒家
　　自和　　　　　　　　　　　前人
　　堞春游径路賖青青踏去冒烟华翠停舴艋客寻寺红卸接防人上车亭落五重沽卓酒钗行十二步潘花乗欢醉尽髙阳侣倒戴归来不认家
　　鹿鸣燕　　　　　　　　　范成大
　　岷峩钟秀蜀多珍坐上儒冠更逸羣墨沼不忧经覆瓿琴台重有赋凌云文章小技聊干禄道学初心拟致君富贵功名今发轫愿看稽古防髙勲
　　三月二日北门马上　　　　　前人
　　新街如拭过鸣驺芍药酴醿竞满头十里珠帘都巻上少城风物似扬州
　　游海云寺唱和诗　　　　　呉中复
　　成都风俗嵗以三月二十一日游城东海云寺摸石于池中以为求子之祥太守出郊建髙旟鸣笳鼔作驰骑之戏大防賔从以土民乐观者夹道百重飞葢蔽山野讙讴嬉笑之声虽田野间如市井其盛如此渤海只公下车朞月简肃无事从俗髙防于海云酒既中顾谓寮属曰一觞一咏古人之乐事也首作七言诗以写胜赏席客亦有以诗献者更相酬和得若干篇廼命幕下吏防稽王霁为之字霁斐薄愧不能文勉从公命夫徘倡弦竹其乐外也吟咏情性其乐内也充诸内则能遗外之乐流于外则内有所防今公既推内之乐以乐賔又尽外之乐以乐民可谓得其乐矣
　　锦里风光胜别州海云寺枕碧江头连郊瑞麦青黄秀绕路鸣泉深浅流彩石池边成故事茂林坡上忆前游【予昔常陪枢宻田公游此】緑尊好伴衰翁醉十日残春不少留
　　和韵　　　　　　　　　　　范纯仁
　　东郊行乐冠西州古寺岧嶤占上头化俗文翁传恺悌寻山谢傅继风流天涯罇酒欣相遇劒外三春得共游雅兴直须穷胜赏年光难使隙驹留
　　和韵　　　　　　　　　　勾士良
　　佛土依山福逺州春行绣骑上云头补天彩石盈池在朝海清江绕寺流四国仰烦郇伯劳羣生翘望谢安游早知为砺为霖意惟有西民欲暂留
　　防冬暖雪不到地唯山髙处尽白它皆霏雨而
　　已　　　　　　　　　　　宋肇
　　宻下斜飞片片愁不堪飘泊向西州思家对雪诚何味只与羣山鬭白头
　　晚晴　　　　　　　　　　　前人
　　古道遥临水荒城早闭门乱山啣落照归鸟下空园江口渔人舫崖腰桑树村客愁何可奈有酒莫空樽
　　中秋对月用昌黎先生赠张功曹韵
　　前人
　　水精为鉴金为波挂空影写山与河清光此夜十分好有酒有客宜髙歌去年今日行役苦若宿溪边宿逢雨传闻蜀道如天髙崖县壁絶哀猿号波横劒防不易上陆有虎豹何由逃江山旧恃白帝险风俗犹带乌蛮操驱驰两月到西塞梦寐万里还东臯嗅梅踏雪巴子里路入鬼门欣不死飞飞倦鸟惟思还玉笋岂是鹿官班余生但愿闲及酒虚名寜顾触与蛮良宵佳客十有五云放月入樽罍间頽然老子兴不浅韩诗坡句聊追攀君不见天寳霓裳羽衣歌人间乐舞难同科遗音犹在悲凉多有酒且歌遑恤他不饮如此良夜何
　　上巳从史巫山饮江臯　　　李
　　风沙一夕巻冥冥晓色曈曚上翠屛薄宦驱人成老大佳时得酒慰飘零红余晚树迷幽谷緑涨晴波失逺汀却是崇山兼峻岭看来浑不减兰亭
　　踏碛　　　　　　　　　　　　张晋
　　防国先年有旧风来看踏碛莫怱怱只縁嵗稔民康乐才到春初气鬱葱生怕背蓝挨舞袖不妨腰鼔閙歌钟元戎小队临江浒要与遗黎一笑同
　　次韵　　　　　　　　　　宇文绍荘
　　八阵圗前凛古风武侯英烈岂怱怱江流千载长呜咽山挿孤云亦蒨葱陡觉新春忘病思喜陪髙论自情钟典刑前軰今能几嵗晚相期华髪同
　　次韵　　　　　　　　　　　费士戣
　　寳钏金钗盛峡风遨头争逐去怱怱旗标阵碛规模古筵挹晴岚气色葱宜有明珠酬白璧空惭瓦缶间黄钟纷纷云片呈佳瑞一饱端知万姓同
　　官舍苦雨　　　　　　　　　黄人杰
　　漫空数日雨倾盆老屋淋漓瓦缝穿七月不虚为巧月今年頼得是丰年泥涂滑滑妨行客烟陇隂隂碍种田我欲乗风干造化尽披云雾覩青天
　　上元竹枝歌和曾大卿　　　　冉居常
　　青春恼人思跰跹女郎市酒趣数钱不道翁家乆留客红裆幔结赛秋千
　　学箫学鼔少年羣凖拟春来奉使君自向雕笼作行队爱排好曲荐慇懃
　　珍珠络结绣衣裳家住江南山后乡闻道使君重行乐争携腰鼔趂年光
　　元宵　　　　　　　　　　　彭永
　　巴人最重上元时老穉相携看防诗行乐归来天向晚道傍闻得唤蚕丝


　　全蜀艺文志巻十七
　　钦定四库全书
　　全蜀艺文志巻十八　　　明　周复俊　编诗
　　题咏上
　　石砚　　　　　　　　　　唐杜甫
　　平公今诗伯秀发吾所羡奉使三峡中长啸得石砚巨璞禹凿余异状君独见其滑乃波涛其光或雷电聨坳各尽墨多水逓隐见挥洒容数人十手可对靣比公头上冠正质未为贱当公赋佳句况得终清宴公含起草姿不逺明光殿致于丹青地知汝随顾盼
　　防砚　　　　　　　　　宋王十朋
　　有以砚来售者曰歙石璞稍巨青色而文细光润而发墨儿曹买之或曰非歙砚也乃忠万石耳予莫能辨得之于防因曰防砚因读少陵平公得砚诗则知三峡古亦出佳砚也诗以记之
　　一片防州砚千年禹凿痕平公见尔祖王子得其孙铜
　　雀今安有罗文世所尊聊同頴軰文字与吾论
　　石笋行　　　　　　　　　　　杜甫
　　君不见益州城西门陌上石笋双髙蹲古来相传是海眼苔藓蚀尽波涛痕雨多徃徃得瑟瑟此事恍惚难明论是恐昔时卿相墓立石为表今仍存惜哉俗态好防蔽亦如小臣媚至尊政化错迕失大体坐看倾危受厚恩嗟尔石笋擅虚名后生未识犹骏奔安得壮士掷天外使人不疑见本根
　　注云成都子城西金容坊有石二株挺然耸峭髙丈余耆旧传云其名有六曰石笋曰蜀妃阙曰沈犀石曰鱼岛仙坛曰四海之眼曰五丁石门皆非也圗经云乃前寺之遗址诸葛亮掘之方验有篆字曰蚕丛氏启国誓蜀之碑以二石柱横埋连接鐡其中一南一北无所偏邪又五字浊歜烛触蠲时人莫晓蜀相范贤议曰亥子嵗浊字可记主水灾寅夘嵗歜字可记主饥馑已午嵗烛字可记主火灾辰戍嵗触字可记主兵灾申酉嵗蠲字可记主稼穑富赡悉以年事推应符响
　　梅雨　　　　　　　　　　　前人
　　南京犀浦道四月熟黄梅湛湛长江去冥冥细雨来茅茨疎易湿云雾宻难开竟日蛟龙喜盘涡与岸囘
　　江头五咏　　　　　　　　　　前人丁香
　　丁香体柔弱乱结枝犹垫细叶带浮毛疎花披素艳深栽小斋后庶近幽人占晚堕兰麝中休懐粉身念
　　防春
　　百草竞春华丽春应最胜少须好顔色多漫枝条剰纷纷桃李枝防防总能移如何贵此种却怕有人知
　　栀子
　　栀子比众木人间诚未多于身色有用与道气伤和红取风霜实青看雨露柯无情移得汝贵在映江波
　　鸂
　　故使笼寛织须知动损毛看云莫恨望失水任呼号六翮曾经翦孤飞卒未髙且无鹰隼虑留滞莫辞劳
　　花鸭
　　花鸭无泥滓堦前每缓行羽毛知独立黒白太分明不觉羣心妬休牵众眼惊稲粱霑汝在作意莫先鸣题巴州光福寺柟木【见唐诗纪事】　　　严武
　　楚江长流对楚寺楠木幽生赤崖背临溪揷石盘老根苔色青苍山雨痕髙枝閙叶鸟不度半掩白云朝与暮香殿萧条转宻隂花龛滴沥垂清露闻道偏多越水头烟生雾敛使人愁月明忽忆湘川夜猿叫还思鄂渚秋看君幽霭几千丈寂寞穷山今遇赏亦知钟梵报黄昏犹卧禅床恋竒响
　　中秋夜锦楼望月　　　　　　武元衡
　　玉轮初满空迥出锦城东相向秦楼镜分飞碣石鸿桂香随窈窕珠缀隔玲珑不及前秋见团圎凤沼中
　　同前得清字　　　　　　　　王良防
　　徳星揺此夜珥月满重城杳霭烟云色飃防砧杵声令行秋气爽乐感秋风轻共赏千年圣长歌四海清
　　同前得浓字　　　　　　　　栁公绰
　　此夜年年月偏宜此地逢近看江水浅遥辨雪山重万井金花肃千林玉露浓不唯楼上思飞葢亦陪从
　　同前得苍字　　　　　　　　张正一
　　髙秋今夜月皓色正苍苍逺水澄如练孤鸿迥带霜旅人方积思繁宿稍沈光朱槛叨陪赏尤宜清漏长
　　同前得来字　　　　　　　　　徐放
　　玊露中秋夜金波碧落开鹊惊初泛滥鸿思共徘徊逺月清光徧髙空爽气来此时陪永望更得上燕台
　　同前得前字秋字二篇　　　　　前人
　　清景同千里寒光尽一年竟天多鴈过通夕少人眠照别江楼上添愁野帐前隋侯恩未报犹有夜珠圎四时皆有月此夜独当秋照曜初含露徘徊正满楼遥连雪山净迥入锦江流愿以清光末年年许从游
　　浪淘沙　　　　　　　　　　刘禹锡
　　濯锦江边两岸花春风吹浪正淘沙女郎剪下鸳鸯锦将向中流匹晚霞
　　织锦曲　　　　　　　　　　王建
　　大女身为织锦户名在县家供进簿长头起様呈作官闻道官家中苦难囘花侧叶与人别唯恐秋天丝线干红楼葳防紫茸软蝶飞参差花宛转一梭声尽复一梭玊腕不停罗袖巻窗中夜乆睡髻偏横钗欲坠垂着肩合衣卧时参没后停灯起在鸡鸣前一疋千金亦不卖限日未成官里怪锦江水涸贡转多宫中尽着单丝罗莫言山积无尽日百尺髙楼一曲歌
　　锦二首　　　　　　　　　　　郑谷
　　布素豪家定不看若无文彩入时难红迷天子帆边日紫夺星郎帐外兰春水濯来云鴈活夜机挑处雨灯寒舞衣转转求新様不问乱离桑柘残
　　文君手里曙霞生美号仍闻借蜀城夺得始知袍更贵着归方觉昼偏荣宫花顔色开时丽池凤毛衣浴后明礼部郎官人所重省中别占好窠名
　　擢第后入蜀经罗村路见海棠盛开偶题
　　前人
　　上国休夸红杏艳深溪自照緑苔矶一枝低带流莺睡数片狂和舞蝶飞堪恨路长移不得可无人与画将归手中已有新春桂多谢烟香更入衣
　　海棠　　　　　　　　　　　前人
　　春风用意匀顔色销得携觞与赋诗浓丽最宜新着雨娇娆全在欲开时莫愁粉黛临窗懒梁广丹青防笔迟朝醉暮吟看不足羡他蝴蝶宿深枝
　　咏海棠　　　　　　　　　　　前人
　　浓淡方春满蜀乡半随风雨断莺肠浣花溪上堪惆怅子美无心为发扬【杜工部老于西蜀诗集中无海棠之题】
　　倚槛大慈寺楼咏落叶　　　　侯继圗
　　拭翠敛悲蛾为鬱心中事搦管下庭除书成相思字此字不书石此字不书纸书向秋叶上愿逐秋风起天下负心人尽解相思死
　　木莲树生巴峡山谷间巴民亦呼为黄心树大者髙五丈渉冬不凋身如青杨有白文叶如桂厚大无脊花如莲香色艳腻皆同独房蕋有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士毋丘元忠志写惜其遐僻因
　　题三絶句云　　　　　　　白居易
　　如折芙蓉栽旱地似抛芍药挂髙枝云埋水隔无人识惟有南賔太守知
　　红似胭脂腻如粉伤心好物不须防山中风起无时节明月重来得在无
　　已愁花落荒岩底复恨根生乱石间几度欲移移不得天教抛掷在深山
　　山石榴寄元九　　　　　　　前人
　　山石榴一名山踯躅一名杜鹃花
　　杜防啼时花扑扑九江三月杜防来一声催得一枝开江城上佐闲无事山下斸得防前栽烂漫一栏十八树根株有数花无数千房万叶一时新嫩紫殷红鲜麴尘泪痕裛损燕脂脸剪刀裁破红绡巾谪仙初堕愁在世姹女新嫁娇泥【去声】春日射血珠将滴地风翻火焰欲烧人闲折两枝持在手细看不似人间有花中此物似西施芙蓉芍药皆嫫母竒芳絶艳别者谁通州迁客元拾遗拾遗初贬江陵去去时正值青春暮商山秦岭愁杀君山石榴花红夹路题诗报我何所云若云色似石榴裙当时藂畔唯思我今日栏前只忆君忆君不见坐销落日西风起红纷纷
　　紫踯躅　　　　　　　　　　元稹
　　紫踯躅灭紫拢裙倚山腹文君新寡乍归来羞怨春风不能哭我从相识便相怜似是花丛不廻目去年春别湘水头今年夏见青山曲迢迢逺在青山上山髙水濶难容足愿为朝日早相暾愿作轻风暗相触尔踯躅我向通州尔幽独可怜今夜宿青山何年却向青山宿山花渐暗月渐明月照空山满山緑山空月午夜无人何处知我顔如玉
　　山枇杷
　　山枇杷花似牡丹殷泼血徃年乘传过青山正值山花好时节压枝凝艳已全开映叶香苞才半裂搏红防欲支頥慢觧绛囊初破结金线丛飘繁蕊乱瑚朶重纎茎折因风旋落裙片飞带日斜看目精热亚水依岩半倾倒笼云隐雾多愁絶緑珠语尽身欲投汉武眼穿神渐灭秾姿秀色人皆爱怨态羞容我偏别説向闲人人不聴曾向乐天时一説昨来谷口先相问及到山前已消歇左降通州十日迟又与幽花一年别山枇杷尔托深山何太拙天髙万里看不清帝在九重声不彻园中杏树良人醉陌上栁枝年少折因尔幽芳喻昔贤磻溪冷坐权门咽
　　门前栁　　　　　　　　　　　崔珏
　　门前蜀栁【阙】知春风澹暖烟愁杀人将谓只栽郡楼下不知迤逦连南津南津栁色连南【一作溪】市南去戎州三百里夷陬蛮落相连接故乡莫道心先死我今帝里还有家门前嫩栁挿仙霞晨霑太乙坛边雨暮宿凤皇城里鵶别来三载当谁道门前年年緑隂好春来定解飞雪花雨后还应庇烟草忆昔当年栽栁时新芽茁茁嫌生迟如今宛转稊着地常向緑隂劳梦思不道彼树好不道此树恶试将此意问野人野人尽道生处乐为报门前杨栁栽我应来嵗当归来纵令树下能攀折白髪如丝心似灰
　　武侯庙古柏　　　　　　　　　李商隐
　　蜀相阶前柏龙蛇捧閟宫隂成外江畔老向恵陵东大树思冯异甘棠忆召公叶雕湘燕雨枝折海鹏风玉垒经纶逺金刀厯数终谁将出师表一为问昭融
　　题筹笔驿　　　　　　　　　前人
　　鱼鸟犹疑畏简书风云长为防储胥徒令上将挥神笔终见降王走传车管乐有才真不忝关张无命欲何如他年锦里经祠庙梁父吟成恨有余
　　题筹笔驿　　　　　　　　　薛逢
　　天地三分魏蜀吴武侯倔起展訏谟身依豪杰倾心术目对云山演阵圗赤伏运衰功莫就皇纲力振命先殂出师表上留遗恨犹自千年激壮夫
　　题筹笔驿　　　　　　　　　罗隠
　　抛掷南阳为主忧北征东讨尽良筹时来天地虽同力运去英雄不自由千里山河轻孺子两朝冠劒恨谯周惟余岩下多情水犹自年年傍驿流
　　题风筝　　　　　　　　　　髙骈
　　骈镇蜀日以南诏侵暴筑罗城四十里朝廷虽加恩赏亦疑其固防忽一日闻奏乐声知有改移乃题风筝寄意旬日报到移镇渚宫
　　夜静弦声响碧空宫商信任徃来风依稀似曲才堪聴又被移将别调中
　　西川座上聴金五云唱歌　　　　陈陶
　　蜀王殿上华筵开五云歌从天上来满堂罗绮悄无语喉音止驻云徘徊管弦金石还依转不随歌出灵和殿白雪飘飘席上来贯珠歴歴声中见旧様钗箆浅澹衣元和梳洗青黛眉低丛小髩腻防鬌碧牙镂掌山参差曲终暂起更衣过还向南行座头坐眉低欲语谢贵侯檀脸双双泪穿破自言本是宫中嫔武皇改号承新恩中丞御史不足比水殿一声愁杀人武皇铸鼎登真箓嫔御防恩免幽辱茂陵弓劒不得亲嫁与卑官到西蜀卑官到官年未周衡禄罢官东西游蜀江水急驻不得复此萍蓬又十秋今朝得侍王侯宴不觉途中妾身贱愿持巵酒更唱歌歌是伊州第三遍唱着右丞征戍词更闻闺月添相思如今声韵尚如在何况宫中年少时五云五云可怜许明朝道向襃中去须防防罢各东西雨散云飞莫知处
　　志峡船具诗【并序】　　　　　　　王周峡上之船与下之船大抵观浮叶而为之其状一也执而为用者或状殊而用一或状同而名异皆有谓也下之船有樯有五两有帆所以使风也尾有柂傍有棚上者以其山曲水急下有石皆不可用也状直如艣前后各一者谓之梢船之斜正欹侧为船之司命者梢类柂其状殊而船之便于事者悉不如梢作梢诗防桨桡棹防使其进而无退利渉川泽为船之陈力者艣几桨类其状同而异名也在船有力悉不如艣作艣诗峡水湍浚激石忽发者谓之濆沲洑而漩者谓之脑岸石壁立濆之忽作篙力难制以其木之坚韧竿直戟其首以竹纳防之者谓之戙竹为而勾其戙者谓之纳为船之良辅者戙与篙状殊而用一也在船独出悉不如戙作戙诗岸石如齿非麻枲纫绳之为前牵取竹之筋者破而用枲为纫以续之以备其牵者谓之百丈系其船首者谓之阳纽牵之者击鼓以号令之人声滩乱无以相接所以节动止进退牵之防碍者谓之下纬济其不通为船之先进者枲与竹状殊而用一也在船先容悉不如百丈作百丈诗噫古人观物因事为志者甚多也予祗命宪局讼诉巴賨抵瞿塘耳目熟于长年三老軰矣船具之于船有力者作诗以称之庶几鲁望茶经者也俾系其末诗云梢
　　制之居首尾俾之辨斜正首动尾聿随斜取正为定有如提吏笔有如执持柄有如秉师律有如宣命令守彼方与直得其刚且劲既能济险难何畏渉辽夐招招俾作主泛泛实司命风乌愧斟酌画鹢空辉映古人存丰规猗欤聊引证
　　艣
　　用之大曰艣冠乎小者楫通津既能济巨浸即横渉身之使者颊虎之拏者爪鱼之拨者鬛弩之进者防此实为相须相须航一叶
　　戙
　　箭飞峡中水锯立峡中石峡与水为隘水与石相击濆为生险艰声发甚霹雳三老航一叶百丈空千尺苍黄徒尔为倐忽何可测篙之小难制戙之独有力倚嗟戙之为彬彬坚且直有如用武人森森矗戈防有如敢言士落落吐胸臆拯危居坦夷济险免兢惕志彼哲匠心俾其来者识
　　百丈
　　少尝侍先君余闲诵白氏始得入峡诗深味作诗防云有万仞山云有千丈水自念坎时尤多兢慎理山束峡如口水潄石如齿孤舟行其中薄氷犹坦履孱顔屹焉立汹涌勃然起百丈为前牵万险即平砥破之以筼筜续之以麻枲砺之坚似节引之直如矢杼柚连半空长短随两涘鐡鎻枉驰名锦防谩称美长绳岂能系朽索何足拟茍非之为胡可力行此
　　金盘草诗【生寜江巫山南陵林木中】　　　　　前人
　　今春从南陵得草名金盘金盘有仁性生在林一端根节嵗一节【其根一年生一节人采而服可解毒也】食之甘而酸风俗竞采掇俾人防急难巴中蛇虺毒解之如走丸巨叶展六出软榦分长竿揺揺緑玊活褭褭香荷寒世云暑酷月郁有神物看【夏中采之则必有巨蛇卫足人即难采】天之产于此意欲生民安今之为政者何不反此观知彼苛且猛慎勿虐而残一物茍失所万金惟可叹莫并蒿与莱岂羡芝及兰勤渠防根本栽植当庭栏寄言好生者休説神仙丹
　　露青竹杖歌　　　　　　　　顾况
　　鲜于仲通正当年章仇兼琼在蜀川约束蜀儿采马鞭蜀儿采鞭不敢眠横截斜飞飞鸟边绳桥夜上层崕巅头挿白云跨飞泉采得马鞭长且坚浮沤丁子珠聨聨灰煮蜡揩光烂然章仇兼琼持上天上天雨露何其偏飞龙闲廏马数千朝饮吴江夕秣燕红尘扑辔汗湿鞯狮子麒麟聊比肩曲江昆明洗刷牵四蹄踏浪头枿天蛟龙稽颡河伯防拓羯胡鶵脚手鲜陈闳韩干丹青妍欲貌未貌眼欲穿金鞍玉勒锦连干骑入桃花杨栁烟十二楼中奏管弦楼中美人夺神仙争爱大家把此鞭禄山入关关破年忽见扬州北邸前只有人还千一钱亭亭笔直无皴节磨将形相一条鐡市头终是无人别江海贱臣不拘絏垂鞘挂影西窗缺稚子觅衣挑仰穴家童拾薪几抝折玉润犹霑玉垒雪碧鲜似染苌血蜀帝祠边子规咽相如桥上文君絶徃年策马降至尊七盘九折横劒门穆王八骏超昆仑安用冉冉孤生根圣人不贵难得货金玉瑚谁买恩
　　竹枝【九首】　　　　　　　　　刘禹锡
　　白帝城头春草生白盐山下蜀江清南人上来歌一曲北人莫上动乡情
　　山桃红花满上头蜀江春水拍山流花红易衰似郎意水流无限似侬愁
　　江上春来新雨晴瀼西春水縠纹生桥东桥西好杨栁人来人去唱歌行
　　日出三竿春雾消江头蜀客驻兰桡凭寄狂夫书一纸住在成都万里桥
　　两岸山花似雪开家家春酒满银杯昭君村中多女伴永安宫外踏青来
　　城西门前灎滪堆年年波浪不能摧懊恼人心不如石少时东去复西来
　　瞿塘嘈嘈十二滩此中道路古来难长恨人心不如水等闲平地起波澜
　　巫峡苍苍烟雨时青猿啼在最髙枝个里行人肠自断由来不是此声悲
　　山上层层桃李花云间烟火是人家银钏金钗来负水长刀短笠去烧畬
　　竹枝　　　　　　　　　　　白居易
　　瞿塘峡口水烟低白帝城头月向西唱到竹枝声咽处寒猿暗鸟一时啼
　　竹枝苦怨怨何人夜静山空歇又闻蛮儿巴女齐声唱愁杀江楼病使君
　　巴东船舫上巴西波面风生雨脚齐水蓼冷花红簇簇江蓠湿叶碧萋萋
　　江畔谁人唱竹枝前声断咽后声迟怪来调苦缘词苦多是通州司马诗
　　竹枝　　　　　　　　　　　孙光宪
　　门前春水白苹花岸上无人小艇斜商女经过江欲暮撒抛残食饲神鵶
　　乱绳寸结绊人深越罗万丈表长寻杨栁在身垂意绪藕花落尽见莲心
　　巫山竹枝二首　　　　　　　宋李
　　封崇岭上细腰宫遗老相传祭鬻熊一炬牧儿今底处千年青草长春风
　　阳台门前六律山女郎吹笛翠防间日斜酒散同归去笑挿花枝满髩鬟










　　全蜀艺文志巻十八
　　钦定四库全书
　　全蜀艺文志巻十九　　　明　周复俊　编诗
　　题咏下
　　竹枝　　　　　　　　　　　宋苏轼竹枝歌上楚声幽怨恻怛若有所深悲者岂亦徃昔之所见有足怨者欤夫伤二妃而哀屈原思懐王而怜项羽此亦楚人之意相传而然者且其山川风俗鄙野勤苦之态固已见于前人之作与今子由之诗故特缘楚人畴昔之意为一篇九章以补其所未道者
　　苍梧山髙湘水深中原北望度千岑帝子南游飘不返唯有苍苍枫桂林枫叶萧萧桂叶碧万里逺来超莫及乗龙上天去无踪草木无情空寄泣水濵击鼔何喧阗相将叩水求屈原屈原死已今千载满船哀唱似当年海濵长鲸径千尺食人为粮安可入招君不归海水深海鱼岂解哀忠直吁嗟忠直死无人可惜懐王西入秦秦关已闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三户亡秦信不虚一朝兵起尽讙呼当时项羽年最少提劒本是耕田夫横行天下意何事弃马乌江马垂涕项王已死无故人首入汉庭身委地富贵荣华岂足多至今唯有冢嵯峨故国凄凉人事改楚乡千里为悲歌
　　竹枝　　　　　　　　　　　　苏辙
　　舟行千里不至楚忽闻竹枝皆楚语楚言啁哳安可分江中明月多风露扁舟日落驻平沙茅屋竹篱三四家连舂并汲各无语齐唱竹枝如有嗟可怜楚人足悲诉嵗乐年丰尔何苦钓鱼长江江水深耕田种麦畏狼虎俚人风俗非中原处子不嫁如等闲双鬟垂顶髪已白负水采薪长苦艰上山采薪多荆棘负水入溪波浪黒天寒斫木手坼水重还家足无力山深瘴暖霜露干夜长无衣犹苦寒平生有似麋与鹿一旦白髪已百年江上乗舟何处客列肆喧哗占平碛逺来忽去不记州罢市归船不相识去家千里未能归忽聴长歌皆惨凄空船独宿无与语月满长江归路迷路迷乡思渺何极长怨歌声苦凄急不知歌者乐与悲逺客乍闻皆掩泣
　　巴女謡　　　　　　　　　　唐于鹄
　　巴女骑牛唱竹枝藕丝菱叶傍江时不愁日暮还家错记得芭蕉出槿篱
　　蜀牋　　　　　　　　　　宋文彦博
　　素牋明润如温玉新様飜传号冷金逺寄南都岂无意縁公挥翰似山隂
　　万蝶花　　　　　　　　　　宋苏辙
　　谁唱残春蝶恋花一团粉翅压枝斜美人欲向钗头挿又怨惊飞髩似鸦
　　蜀地海棠　　　　　　　　　　前人
　　蜀国天余煦珍葩地所宜浓芳不隐叶并艳欲然枝襞影分羣蕚均霞防万防回文锦成后夹煎燎烘时蜂蕊迎衔宻莺梢向坐危浅深双絶态啼笑两妍姿绛节排烟竦丹釭落带垂童容鄣畏薄便面到忧迟媚日能徐照暄风肯遽吹【蜀少疾风故华愈盛】惜欢当晼晚留恨付离披丽极都无比繁多仅自持损香饶麝柏照影次瑶池画要精侔色歌湏巧骋辞举尊频语客细摘玩芳期
　　英韶在前徒矜下里之曲风雅未丧岂繁系辕之音不圗缀绮靡之辞抑将导敦厚之音耳海棠虽盛于蜀人不甚贵因暇偶成五言百韵律诗一章四韵诗一章附于巻末知我者
　　无加诮焉　　　　　　　　沈立
　　岷蜀地千里海棠花独妍万株佳丽国二月艳阳天丛蕚匀如布修防巧似编彤云轻防缀赤玉碎雕镌瑟瑟光输莹猩猩血借鲜浅深相向背踈宻逓勾牵轻蒨重重染丹砂细细研蕊纎金粟拱须嫩紫丝拳红蜡随英滴明玑着颗穿初茎争袅娜翘榦共蹁跹絶代知无价生香不减分灵应桂苑钟粹定星躔木帝经邦相花王入室贤祥颷加剪拂卿霭共陶甄真宰隂推毂勾芒与着鞭不湏忧薄命好为惜流年賛翼施生柄扶持煦妪权主张韶令正调燮淑威宣和气髙低洽芳心次第还金钗人十二珠履客三千云雨迷巫峡风波怨洛川娉婷宜住楚妖冶合居燕綉被通宵展华灯彻曙然横披前槛外半出假山巅暗羡游蜂采偷输蚁穴沿痩嫌蛛网织帚怯女萝纒蓄恨凭谁讯无言只自怜文君酒罏畔扬子草堂前品格生来别风流到老全繁中生怅望众里见喧阗暄暖精神出晴明意态便闗闗莺对语两两燕髙骞天上宜封殖人间偶伫延共樱围别馆与杏拥斜阡清暖帘争巻黄昏幕尚褰低笼金轣髙映画秋千忽认梁园妓深疑阆苑仙怱怱来蕙圃逺逺别芝田羞隐暝蒙雾轻如淡荡烟乍逢开羽扇初喜下云軿髣髴回星靥依稀带翠钿五铢衣宛转七寳帐翩翾独立挨霓节成行列彩旃困宜歆虎枕步好衬金莲舞定休囘防妆浓不傅铅葢张松鬰郁茵借草芊芊馥郁兰供梦枎疎栁伴眠躯轻弥绰约腰细更便嬛娅姹常颙若幽柔自洒然侍儿罗白芷婢子列芳荃口口浓檀注腮腮薄粉填解围施叶幄买笑有榆钱旖旎环瑶席婆娑匝玳筵娇依屏曲曲泣对露防防南陌轻埃蔽东郊夕照连几时休缥渺从此识婵姢是处遗簮珥谁家不管弦妬姬贪恐失戏稚惜何颠折闪搔头褪擎摐约腕揎戴遮鬟上凤装压鬓边蝉汲引新懽聚消磨宿忿蠲纵观须倒载命宴必加笾翻曲教歌媛更词送酒船乡心须暂解病眼当时痊迢逓来油璧从容住锦韀雅宜交让目秾与棣棠聨不愤防朱槿寜甘混木绵酴醿潜矢色踯躅敢差肩紫柰思投迹夭桃耻备贠梧桐愧金井芍药滥花砖并压辛夷俗还宜乙夜看天恩无乆恃人宠莫长专布影交三径敷荣遍一防凝眸方晔晔廻首旋翩翩可忍惊颷挫胡须急景煎瑚随手碎绛雪绕枝旋拂汉霞初散当楼月自圎飘零随蠛蠓散乱逐漪涟灼灼龟城外亭亭锦水边抱愁应惨蹙有泪即潺湲午影迷蝴蝶朝寒怨杜防物情元倚伏人意莫拘挛擢秀髙羣木称珍极八埏未开犹脉脉忧落固悁悁别着新文纪重寻旧谱笺共知红艳好谁辨赤心坚实可陪朱李根宜灌醴泉栽须隣竹柏树莫绕乌鸢如托膏腴茂当随富贵迁为多犹底滞因逺尚迍邅客思易成乱心期未省愆画思摩诘笔吟称薛涛牋醉目休频送诗情岂易縁薛能夸丽句郑谷赏佳篇止感芳姿美那怜托地偏山经犹罕记方志未多传巧咏忧才竭防捜得意填遐陬寡真赏僻境忍轻捐抽秘惭非据探竒敢让先援毫叙名卉聊用放懐焉
　　海棠　　　　　　　　　　　石延年
　　君看海棠格羣花品讵同娇娆情自富萧散艳非穷旧縠斑吴苑新罗碎蜀宫锦窠杯里影绣段隟前烘心乱香无数茎柔动满丛意分巫峡雨腰细汉台风盛若霞舒巻鲜于血洒空髙低千防赤深浅半开红妆面朱才布膏唇檀乍融色焦无可压体痩不成丰枝重轻浮外苞疎宻閙中难胜蜂不定易入蝶能通
　　答朱公绰牡丹诗　　　　　　宋祁
　　珍蘤分清赏飞邮附翠笼蹄金防髩宻璋玉镂跗红香惜持来逺春应摘后空玩诗仍把酒怅不与君同
　　新繁县东湖瑞莲歌　　　　　　王益
　　火云烁尽大幕醒水光弄碧凉无声荷花千柄拂烟际杰然秀榦骈天英天敇少昊偏滋荣宵寒仙露饶金茎嫋嫋飘风起天末緑华珰佩来琤琤觥觞式宴资击赏何人掞飞笔精越国亭亭八百里木兰泛咏称明媚争如锦水繁江孤根擢翠葩分腻紫清合曜流霞晖楚台无梦朝云飞韩虢佳人新侍宠温泉宫里赐霞衣赫赫曦阳在东井珍房萃作皇家庆流火初晨复毓灵连壁更疑唐杰盛眇观熈政集元和嘉糓重荣田野歌髙宗昔庆刘仁表五色卿云世其少我今取喻进徳流优哉祥莲出池沼草莱泥滓俱弃捐致君事业殊商皓归作臯防稷卨臣同心一徳翊华勲
　　和　　　　　　　　　　　　梅挚
　　东湖已月湖水平鳞波暗织箫籁声中有植莲一万本红漪相照摛繁英地灵气粹不我测双葩倐如同一茎黄姑织女渡银汉蜺旗凤葆罗空青又认英皇立湘渚翠华不返凝怨慕五十哀弦顿发声骈首低昂泣珠露是时主人集宴喜湖光浸筵霞脚腻朋簮峨峨尽才子椽笔交辉云丽酒酣倚栏惜红辉烟素徘徊萦不飞魏宫甄后昼方寝髣髴有人持玉衣此邑古今无异政室家疮痏何由庆三年防窃例皆然以薪救火火弥盛自公柅车政克和载途鼔腹腾讴歌歌公用心日皎皎不独于今古应少因感珍芳两两开玉贯珠聨开县沼况我与公髙适道高歌讵袭商山皓嘉谋嘉猷思入陈愿将此美归华勲
　　蜀牋一轴献太傅同年叶兄　　司马光
　　西来万里浣花牋舒巻云霞照手鲜书笥乆藏无可称愿投诗客助新篇
　　望日与诸公防于大慈闻海云山茶合江梅花开遂相邀同赏虽无歌舞实有清欢因成拙
　　诗奉呈　　　　　　　　　前人
　　野寺山茶昨夜开江亭初报一枝梅旋邀座上逍遥客同醉花前防灔杯秀色霜浓方润泽暗香风静更徘徊仙姿莫遣常情妬不带东山妓女来
　　蜀花以状元红为第一金陵东御园紫绣毬为
　　最　　　　　　　　　　　范成大
　　西楼第一红多叶东苑无双紫压枝梦里东风忙里过蒲团药鼎髩成丝
　　紫荷车【峡山此乐甚多】　　　　　　　前人
　　緑英吐弱线翠叶抱修茎矗如青旄节草中立亭亭根有却老药鳞皱友松苓长生不暇学聊冀病身轻
　　锦带花【东南甚珍此花峡中蔓生山谷】　　　　　前人
　　妍红棠棣妆弱緑蔷薇枝小风一再来飘飘随舞衣吴下妩芳槛峡中满荒陂佳人堕空谷皎皎白驹诗
　　寳相花　　　　　　　　　　前人
　　谁把柔条夹砌栽压枝万朶一时开为君也着诗收拾题作西楼锦被堆
　　太平瑞圣花　　　　　　　　　前人
　　雪外扪参岭烟中濯锦洲宻攅文杏蕊髙结防云毬百世嘉名重三登瑞气浮挽春同住夏看到火西流
　　垂丝海棠　　　　　　　　　　前人
　　春工叶叶与丝丝怕日嫌风不自持晓镜为谁妆未办沁痕犹自宿胭脂
　　十一月十日海云赏山茶　　　　前人
　　门巷驩呼十里村腊前风物已知春两年池上经行处万里天边未去人客髩花身俱嵗晚妆光酒色且时新海云桥下溪如镜休把冠巾照路尘
　　清明日试新火作牡丹防【蜀人以洛中千叶种为京花单叶为川花】
　　前人
　　再鑚巴火尚浮家去国年多客路赊那得青烟穿御栁且将银烛照京花香鬟半醉斜枝重病眼全昏瘴雾遮锦地绣天春不散任教檐雨巻泥沙
　　谢人寄防顶新茶　　　　　　文同
　　蜀土茶称圣防山味独珍灵根托髙顶胜地发先春几树惊初暖羣篮竞摘新苍条寻暗粒紫蕚落轻鳞的皪香琼碎髼松緑虿匀漫烘防炽炭重碾敌轻尘恵锡全来蜀干崤盏自秦十分调雪粉一啜咽云津沃睡清无梦清吟健有神氷霜疑入骨羽翼要腾身磊磊真贤宰堂堂作主人玉川喉吻澁莫厌寄来频
　　二色芙蓉　　　　　　　　　前人
　　蜀国芙蓉名二色重阳前后始盈枝画调粉笔分妆处绣引红针间刺时落晚自怜窥露沼忍寒谁念倚霜篱主人日有西园客得尔方于劝酒宜
　　孙知微画　　　　　　　　　　前人
　　太古竒伟士精思独于画驰心入茫昧万物赴挥洒当时一名重顾陆非尔亚卓哉青城笔妙絶冠天下寥寥九天仗一一若神写吾恐千载后是终无继者
　　玉局洞石恪画仙人四壁　　　喻汝砺
　　真人何年下紫清目睛飘堕如流星至今玉洞通窈防萧然紫室之威灵杖履而来六月望赤臯裂石风凄泠屹然四壁呀欲动神怪夭娇目丧睛道与之貌非丹青驭风而行谁使令云飞电掣集帝所超然得意皆天人异哉石子伟丈夫胸中磊磊怪所储元圃之山帝所居子游其间堕双鳬不然安知天上有此乐秃笔一扫凌方壶细看毛骨分锱铢伟形杰状人人殊古来列真谁所摹前称关仝后张圗近之豪者郭忠恕落笔拂戾如奔诸两公轶荡不拘束笔力磊砢相劘扶我来慿栏聊一呼随翁聨轩上清都
　　锦屏山暮景　　　　　　　　　前人
　　暝色轻烟罩郡城渔舟灯火倒观星寒山逺水江村暮自在妆成水墨屏
　　题龙岩寺石刻文与可墨竹　　程壬孙
　　风雨劳先别敢辞樽酒深一梢墙上竹留作嵗寒心
　　同前　　　　　　　　　　　李元应
　　浅梢疎节任萧郎正向祁寒敌晓霜清兴未穷僧已老自余山色与溪长
　　蜀酒歌　　　　　　　　　　陆防
　　汉州鵞黄鸾凤雏不鸷不搏徳有余眉州玻瓈天马驹出门已无万里涂病夫少年梦清都曾赐虚皇碧琳腴文徳殿门晨奏书归局黄封罗百壶十年流落狂不除遍走人间寻酒垆青丝玉瓶到处酤鵞黄玻瓈一滴无安得豪士致连车倒瓶不用杯与盂琵琶如雷聒坐隅不愁渇死老相如
　　偶过浣花感旧游戏作　　　　前人
　　忆昔初为锦城客醉骑骏马桃花色玉人携手上江楼一笑钩帘赏防雪寳钗换酒忽径去三日楼中香未灭市人不识呼酒仙异事惊传一城説至今西壁余小草过眼年光如电掣正月锦江春水生花枝阙处小舟横闲倚胡床吹玉笛东风十里断肠声
　　浣花赏梅　　　　　　　　　　前人
　　老子人间自在身挿梅不惜损乌巾春囘积雪层氷里香动荒山野水濵带月一枝低弄影背风千片逺随人石家楼上贪吹笛肯放朝朝玉树新
　　蜀苑赏梅　　　　　　　　　　前人
　　十里温香扑马来江头还见去年梅喜开剰欲邀明月愁落先教扫緑苔跌宕放翁新醉墨凄凉废苑旧歌台盛衰自古无穷事莫向昆明叹劫灰
　　席上作　　　　　　　　　　　前人
　　緑波画桨浣花船清簟疎帘角黍筵一幅葛巾林下客百壶春酒饮中仙散懐丝管繁华地寄傲江湖浩荡天浮世升沈何足计丹城碧落珥貂蝉
　　故蜀别苑在成都西南十五六里梅花至多有两大树夭矫若龙相传谓之梅龙予初至蜀尝为作诗自此嵗常访之今复赋此
　　前人
　　昔年曾赋西郊梅茫茫去日如飞埃即今衰病百事嬾陈迹未忘犹一来蜀王故苑犂已遍散落尚有千雪堆珠楼玉殿一梦破烟芜牧笛遗民哀两龙卧稳不飞去鳞甲脱落生莓苔精神每遇雪月见气力苦战氷霜开羇臣放士耿独立淑姬静女知谁媒摧伤虽多意愈厉直与天地争春囘苍然老气压桃杏笑我白髪心尚孩微风故为作妩媚一片吹入黄金罍
　　绵州録事参军防观楚公画鹰少陵为作诗者
　　前人
　　我来访古涪之濵不辞百防冀一真走马朝寻海防馆斫鲙夜醉鲂鱼津越王楼髙亦已换俯仰今古堪悲辛督邮官舍最卑陋栋挠楹腐知几春岿然此壁独无恙老槎劲翮完如新向来劫火何自免叱呵守防疑有神妖狐九尾穴中国共置不问如越秦此时此物合致用下鞲指呼端在人防当原野洒毛血坐令万里清烟尘老眼还忧不及见诗成肝胆空轮囷
　　龙挂　　　　　　　　　　　前人
　　成都六月天大风发屋动地声势雄黒云崔嵬行风中凛如鬼神塞虚空霹雳迸火射地红上帝有命起伏龙龙尾不巻曳天东壮哉雨防车轴同山灌水溢路不通连根防出千丈松未言为人作年丰伟观一洗芥蔕胸
　　铜马歌　　　　　　　　　　王灼
　　郫城村民凿古墓得铜马高三尺许制作精妙前简池守景季渊取以归风雨輙闻嘶声怪之不敢留移送佛寺绍兴丙子予以事至成都黄伯渊见索作铜马歌
　　君不见武皇逸志凌九垓追风蹑影思龙媒鲁班门外立铜马天厩万匹皆尘埃又不见伏波将军破交贼归来殿前献马式据鞍习气殊未衰想见老子真矍铄两京飜覆知几秋只有山河供客愁孤烟落日蚕丛国出此神物于荒丘千年黄壤谁作主犹把归心泣风雨但恐一朝去无踪有似丰城寳剑化双龙
　　张飞刁斗【上有八分飞所书也】　　　　　张士瓖
　　天下英雄只豫州阿瞒不共戴天仇山河割据三分国宇宙威名丈八矛江上祠堂严劒佩人间刁斗见银钩空余诸葛秦州表左袒何人复为刘
　　杜防　　　　　　　　　　　宋肇
　　暖云无定半隂晴茅屋纸窗深复明乔木参天竹千茎巴山欲晓风露清杜防飞鸣绕江城鱼复四月江水生林花落尽空含情瀼东瀼西朝暮声
　　次韵袁升之游海云寺鸿庆院山茶之作
　　蒲瀛
　　山茶两本上连空叠叶栖枝占佛宫雀尾有金输绀碧鹤头无火让殷红优于峡茗称呼异劣与梅花气候同谁识诸天雨花外道人宴坐雪霜中
　　梅林分韵诗【有序】　　　　　　杜谨言绍兴庚辰十二月既望缙云冯时行从诸朋旧凡十有五人携酒具出西梅林林本王建梅花苑树老其大可庇一畆中间风雨剥裂仆地上屈盘如龙孙枝丛生直上尤怪古者凡三四酒行以旧时爱酒陶彭泽今作梅花树下僧为韵分题赋诗客既占韵立者倚树行者环绕仰者承芗頫者拾英吟态不一皆可圗画是行也余被命造朝行事薄遽重以大府衣冠谒报主人馈劳酬对奔驰形神为之俱敝诸公导以斯游江流如碧玉平野秀润竹坞桑畴连延弥望民家十十五五篱落鸡犬比闾相亲不愁不嗟余散防其间葢不知向之疲苶厌苦所在也昔人谋于野则获闲暇清旷有爽于精神思虑游不可废如此哉又况所与游皆西州名俊憙事者即诗成次第不以长少以所得韵之后先聨成轴客十有五韵止十四吕义父别以诗字为韵又有首诗不成者缺树字一韵余过沉犀樊允南监镇税语允南补之诸公又属时行为之序十五人者成都杨仲约施子一吕周辅义父智父泽父宇文徳潜吕默夫杜少讷房仕成杨舜举绵竹李无变潼川于伯永正法寳印老缙云冯当可
　　得旧字
　　竹村喜纡徐江云迷昏昼踟蹰马上语嫩寒入衣防天公惜梅花破臈开未就留以待君来春风本如旧一尊既相属勿辞作诗痩明年用和羮请为使君夀
　　得时字　　　　　　　　　　李流谦
　　巾冠堕城府桔橰无停时胸脾贮黄埃空慕林壑姿涎流方外胜秦人望轩羲万金买闲日驾言一舒眉冒踏众俊场更从百代师食鱼得河鲂熊蹯佐其滋西林烟雨村霜条出氷防鸟鹊噪寒瞑玉立交参差置尊枎踈下老榦虬蛟驰落蘂不动尘初无犀骇鸡羞我木石资鬭公琼琚词深酌起自劝滕莒吾封圻公行对宜温云雾生攀跻能来玩墟落疋马却葢麾蟠胸万防蝀寰区眇毫丝以兹接羣动白羽坐指防笑彼豢外者组绂为之鞿它年驷马还梅花当十围识此黄公垆下车挽客衣未觉邈山河一醉也大奇
　　得爱字　　　　　　　　　　吕及之
　　去城十里南郊外突兀老梅余十軰玉雪为骨氷为魂气象不与凡卉对我来穷冬烟雨晦临风把酒从公酹人言此实升庙堂埋没荒村今几嵗清芳不为无人改捐气何妨本根在瑰章妙语今得公国色天香真有待归路从公巾倒戴俗物汚人非所爱我公行向日边归此段风流入圗绘
　　得酒字　　　　　　　　　　宇文师献
　　平生慕英游望公如山斗一见开心诚已落诸人后龙门岂甄择大小俱容受聨辔寻胜践春风倚尊酒惟公对江梅端若同志友土色洗尘沙幽姿出藜莠命客花下坐相与沃醇酎非公无此客譬诸草木臭向晚入深巷苍根欹瓮牖始知水西头卧梅胜卧栁有客三叹息此树惊老丑一笑客诚痴万法要经乆竒卉如尤物过眼不必有恵我终日香重来香在否但从此理悟那复长搔首念公捧召节修名当不朽舣舟未忍去招寻访林薮中心甚虚明外慕厌纷纠杖履循古岸细话犹开诱再拜诵公诗一洗刍豢口
　　得陶字　　　　　　　　　　杨大光
　　蟠根寄荒絶擢榦空櫹椮乡来闻妙语剪拂到儿曹垂老犹叵堪开落几徒劳不谓勤杖屦惠然排蓬蒿尚能领诸生相就醉澄醪真頼旁辉映并觉标韵髙酒阑兴未已分韵看挥毫籍湜俱可人防捜争过褒乃知天地间一等为贤豪横飞与陆沉亦各系所遭受命起穷边国柄行当操尽期如此花晓夕幸甄陶得备和羮用宁不出伊臯百年几春风勿令心忉忉
　　得彭字　　　　　　　　　　　于格
　　庭柯卧苍虬阅世如聃彭朔风破檀蕊零露滋玉英江空人响絶影落千丈清今代文章箓缙云生齐明跃马觇春色觞客江上亭三嗅韵胜华霜霰饱曾经及时剥其实可用佐八烹幸因輶轩使锡贡充广庭王明傥予烛和羮登簋铏
　　得泽字　　　　　　　　　　僧寳印
　　江路嵗峥嵘酸风更萧瑟发兴访梅花主盟得诗伯孤芳有余妍初不带脂泽香度竹篱短影揺谿水碧同时饮中仙着我林下客春槽沸滴红满坐喧举白浇胷独茗盌臭味曽不隔公今日边去陛下正前席请看枝头春中有和羮实反骚试与提不碍心鐡石
　　得今字　　　　　　　　　　杨凯
　　兰亭乆陈迹修竹空自隂龙山亦凄凉鲜花谁与簮英游旷千载盛事新梅林四海冯黎州未妨鐡石心提携到诸子徧赏江之浔房亭姑射仙玉立何森森谢氏六君子对饮香满襟西郊访老龙竒怪尤可钦宛然如先生髙卧嵗月侵从兹饱薫风佳实共鼎鬵正味悦天下妙用无古今去去好着鞭江南春已深
　　得作字　　　　　　　　　　吕商隐
　　一树知独秀十里方出郭江流浩清泠露气疑凄薄胡为此行色疲马外踊跃冥正擅令植物困揺落身心纵未改佳意乆已恶喜见南北枝粲然秀氷壑千林色晖映百畆香磅礴首破春风荒独傲清雪虐坐令芳信传芬菲到羣蕚如一君子信茹连俱有托相期饮此意浩荡放杯酌更应防攀折嘉实须若若终收调鼎功傅岩真可作持问缙云老一尊笑相酢
　　得梅字　　　　　　　　　冯时行
　　霜朝马蹄无纎埃锦城城西江之隈金兰合香俱明来白沙鳞鳞江水洄梅花傍江髙崔嵬人言犹是王建栽豪华过眼浮云哉下马酌酒聊徘徊飞英送香来酒杯酒酣疾呼竹篱开走寻屋角如龙梅梅龙虽多此其魁睡龙屈盘肘承胲风欺雪虐封苍苔孙枝迸出谁胚胎天公抚摩春为囘慎勿变化随风雷年年开花照尊罍我欲结茅买芋煨与梅周旋送衰頽
　　得花字　　　　　　　　　　吕凝之
　　出郭岂惮逺满城无此花新枝开玉雪老树卧龙蛇临水互葱蒨傍篱忽横斜诗声写竒怪画本出槎牙老子晋彭泽诸公贾长沙不寻龙李盟来嗅霜露华杖履穿茒舍壶觞倩酒家饥飡香馥郁醉借影参差月白鴈成字江清鱼可义风流一时胜野意十倍加只恐天上去迹陈锦江涯归来马蹄疾惊飞满林鵶
　　沈黎使君与客饮王建梅林分韵作诗过沉犀以诗相示阙树字令汉广补之
　　樊汉广
　　墙头冉冉新阳露忽作玲珑玉千树老蛟偃蹇独避人卷囘飞雪江臯暮何处鸣禽来好音四月枝垂起黄雾摧折霜余初不惧笑看春光等闲度百年梦幻欲无言吹落吹开岂风故时来荐鼎真偶尔小住疎篱非不遇我知天地絶茫茫无为展转独多虑为花凄断却囘头尔亦防酸若难茹
　　得下字　　　　　　　　　　施晋卿
　　郊原宿雨余雪重云垂野春信初动揺欲徃岂无驾使君早着鞭问路逢耕者深寻烟雨村共作诗酒社庭荒得老树气象自俨雅一笑呼酒来大盆注老瓦最后看枯株何意当大厦夭矫待风云有年天实假湏知羮鼎调嘉实名用舍我欲夀使君罇罍更倾泻明朝得楚骚健甚无屈贾君今有赐环诏落九天下蜀江雪浪来棹趂舩人把留滞以诸生斯文要陶冶惟应郢中歌倡絶和自寡更闻督熊儿夜赋烛余灺它年看无双声誉出江夏却笑昌黎公阿买字能写
　　赋成都碧鸡坊李氏石君【事见成都古今记中盖湖石之最大而竒
　　者著名旧矣】　　　　　　　　　孙松夀
　　造化小儿斵山骨几年流落蛟龙窟太湖一碧浸玻瓈澜吞浪吐穷奔突瑰竒未许困泥沙漂出江臯空防屼清寒偃蹇如髙人肯向蓬蒿念埋没曩闻上苑饶竒珍千形万状髙嶙峋当年捜索困山海氊包席裹车辚辚规模岂但肖五岳气象直欲凌三神一朝戎马窥城下例随矢石荒荆榛怜君分落幽人手不逐尔軰污尘垢首阳寂寞伯夷清潇湘冷落三闾痩李侯胷中饱云梦得君不用斯琼玖馆之旧隐与周旋竹士松賔三益友相看一洗名利心眉宇更清元徳秀君今几世徳未衰霜寒玉立癯而夀咄嗟世眼多嗜好玩形忘理十八九竒章所蓄森琅玕名标甲乙空纷然到溉竒礓髙崒嵂一掷徒为负进钱石君于汝非不厚较其所得无何有愿公世济此君为不朽
　　鴈诗　　　　　　　　　　　朱乘
　　八月新霜岸草枯数声哀怨鴈来初凭君试向沙汀看恐带匈奴二帝书【髙宗皇帝闻之叹曰此人颇有爱君之心】
　　弥牟镇孔明八阵圗诗　　　　王刚中
　　我稽八阵圗规模载方册朅来镇西蜀防门观叠石赋诗百数字字字究来歴进渉汉川西弥牟镇之北平原列堆阜滩石同一式细思作者意孔明有深防髙岸或为谷滩石存遗迹江海变桑田平原犹可觅故今两处存千载必一得再歌遂成篇当有智者识
　　题陈去非王摩诘嘉陵圗　　　王安中
　　干戈已暗大同殿管弦犹喧凝碧池别写嘉陵三百里右丞心事欲谁知
　　邛州青霞嶂【青霞嶂与石城山相连】　　　　张愈
　　雾山环合自云川户有清溪种玊田万本桃花不知处几人曽得问秦年
　　万安驿　　　　　　　　　　　张縯
　　劲兵重作付匈奴殴雀殴鱼计自踈地入万安知几许却怜此邑始囘车【縯咏万安驿明皇幸蜀至此叹曰一安尚不可得况万安乎】
　　题柯敬仲画　　　　　　　　　前人予先世居隆州州治之后山石室翁守郡时隆为陵州州事简时来就吾家拾故纸背作芧兰竹木之属所得颇多吾防时尚收得数纸今亦亡之丹丘生用文法作木竹而坡石过之近又以新意作墨花甚妙从子悦有眉山学官之行立为作此予爱而赋之
　　昔者老可守陵州守居北山吾故丘太守时来看山雨每画纸背成沧州老蒲松烟色过重挥霍隂崖交劒矛百年离乱亡故物敝箧江南谁复收新圗筼筜枝叶修使我不乐思昔侯碧鸡祠前杜宇叫五女井上丛篁幽裳梨树髙青子落碧花翠蔓萦牵牛扬雄无家不归老蟏蛸蟋蟀寒相求丹丘先生东海客何以见我空山秋萧条破墨作清润残质刋落精英留陂陁重复分细草山石萦纡生乱流眉山学官莫厌冷言归故乡非逺游石田茅屋傥可得万里欲上东呉舟百花潭深濯新锦持报以比瑚钩
　　题商徳符蜀山圗　　　　　　前人
　　每爱商公写蜀山苍崖直下竹林间锦城雨后江沙白劒阁霜余木叶殷何处扬雄池尽墨谁家杜甫月临关钓鼇海上天空濶待得仙槎一徃还
　　蜀人镏梦良效杨补之掀篷圗一首
　　前人
　　锦屏山下花如锦却爱清江野水边放笔岂能无直榦掀篷方欲鬭清妍最怜半靣欹歌扇更笑轻身障舞筵君看上林千树雪繁枝何处独姢姢
　　题王庶山水　　　　　　　　前人
　　蜀人偏爱蜀江山圗画苍茫咫尺间驷马桥边车葢合百花潭上钓舟闲亦知杜甫贫能赋应叹扬雄老不还花重锦官谁得见杜防啼处雨斑斑
　　题秋日蜀棠　　　　　　　　　前人
　　野棠青子来青鸟霜日清妍欲近人忽见娇然红数蕚剧怜秋色胜于春
　　酒肆　　　　　　　　　　　明晏铎
　　半幅青帘栁外斜瓮头春色泛桃花遥思昔换金处知是长安第几家
　　咏栁边驿前棕树　　　　　　刘成得
　　云林秋尽叶齐凋棕树临风翠羽揺江上人家欲聴雨故栽浓緑当芭蕉
　　毘桥两渡　　　　　　　　　卢雍
　　桥断毘江路残霞水底天渡边还有渡莫怪急呼船
　　桂湖夜月　　　　　　　　　前人
　　月白湖光浄波寒桂影繁人间与天上两树本同根





　　全蜀艺文志巻十九
　　钦定四库全书
　　全蜀艺文志卷二十　　　明　周复俊　编诗
　　赠送上
　　别袁昌州　　　　　　　　　陈江总
　　河梁望陇头分手路悠悠徂年惊若电别日欲成秋黄鹄飞飞逺青山去去愁不言云雨散更似东西流
　　赠薛播州十四首　　　　　　隋杨素
　　在昔天地闭品物属屯防和平替王道哀怨结人风麟伤世已季龙战道将穷乱海飞羣水贯日引长虹干戈异革命揖让非至公
　　两河定寳鼎八水域神州函关絶无路京洛化为丘漳滏尔连沼泾渭余别流生郊满戎马渉路起风牛班荆疑莫遇赠缟竟无由
　　五纬连珠聚千载浊河清金亡潜虎质闰尽自蛙声圣期伊旦暮天禄启炎精雾生三日重星飞五老轻禋宗答上帝改物创羣生
　　道昏虽已朗政故犹未新刳舟洹水济结网大川濵出游迎钓叟入梦访幽人植林虽各树开荣岂异春相逢一时泰共幸百年身
　　有帛贲丘园生刍自幽谷尘芳金马路澜清凤池澳零露既垂光清风复流穆倾葢如旧知弹冠岂新沐利心金各断芬言兰共馥
　　自余歴端揆缉熈恧时彦及尔陪帷幄出纳先天睠髙调发清音缛流余绚或如彼金玊嵗暮无凋变余松待尔心尔筠留我箭
　　荏苒积嵗时契濶同游处阊阖既趋朝承明还宴语上林陪羽猎甘泉侍清曙迎风含暑气飞雨凄寒序相顾惜光隂留情共延竚
　　滔滔彼江汉实为南国纪作牧求明徳若人应斯美髙卧未褰帷飞声已千里还望白云天日暮秋风起岘山君傥游泪落应无已
　　汉隂政已成岭表人犹蠧借防比方新还珠总如故楚人结去思越俗歌来暮阳鸟上归飞别鹤还廻顾君见南枝巢应思北风路
　　北风吹故林秋声不可聴鴈飞穷海寒鹤唳霜臯净含毫心未传闻音路犹夐唯有孤城月徘徊独临映吊影余自怜安知我疲病
　　养病愿归闲居荣在知足栖迟茂陵下优游沧海曲古人情可见今人遵路躅荒居接野穷心物俱非俗桂树方丛生山幽竟何欲
　　所欲栖一枝禀分丰诸已园树避鸣蝉山梁遇时雉野隂冒丛灌幽气含兰芷悲哉暮秋别春草复萋矣鸣琴乆不闻属聴空流水
　　秋水鱼游日春树鸟鸣时濠梁莫共徃幽谷有相思千里悲无驾一见杳难期山河散琼蘂庭树下丹枝物华不相待迟暮有余悲
　　衔悲向南浦寒色黯沉沉风起洞庭险烟生云梦深独飞时慕侣寡和乍孤音木落悲时暮时暮感离心离心多苦调讵假雍门琴
　　送朱休逺之蜀　　　　　　　唐张説
　　求友殊损益行道异穷申缀我平生气吐赠薄游人结恩事明主忍爱逺辞亲色丽成都俗膏腴蜀水濵如何从宦子坚白共缁磷日月千龄旦山河万族春懐铅书瑞府横草事边尘不及安人吏能令王化淳
　　杜少府之任蜀州　　　　　　　王勃
　　城阙辅三秦风烟望五津与君离别意同是宦游人海内存知己天涯若比邻无为在岐路儿女共霑巾
　　重别薛　　　　　　　　　　　前人
　　明月沉珠浦秋风濯锦川楼台临絶岸洲渚更长天旅泊几千里栖皇共百年穷途唯有泪还望独澘然
　　艳情代郭氏答卢照隣　　　　骆賔王
　　迢迢芊路望芝田眇眇函关限蜀川归云已落涪江外还鴈应过洛水瀍洛水傍连帝城侧帝宅层甍垂凤翼铜驼路上栁千条金谷园中花几色栁叶园林处处新洛阳桃李应芳春妾向双流窥石镜君住三川守玉人此时离别那堪道此日空林对芳沼芳沼徒游比目鱼幽径还生防心草流风廻雪傥便姢骥子鱼文实可怜掷果河阳君有分货酒成都妾亦然莫言贫贱无人重莫言富贵应须种緑珠犹得石崇怜飞鷰曽经汉皇宠良人何处醉纵横真如循黙守空名倒提新缣成慊慊翻将故剑作平平离前吉梦成兰兆别后啼痕竹上生别日分明相约束已坐宜家成诫朂当时疑弄掌中珠岂谓先摧庭际玊悲鸣五里无人问肠断三声谁为续思君欲上望夫台端居懒聴将雏曲沉沉落叶向山低檐前归鷰并头栖抱膝当看夕兎侧耳空房聴晓鸡舞蝶临堦祗自舞啼鸟逢人亦助啼独坐伤孤枕春来悲更甚峩眉山上月如眉濯锦江中霞似锦锦字廻文欲赠君劒壁层峰自纠纷平江渺渺分青浦长路悠悠间白云也知京洛多佳丽也知山岫遥亏蔽无那短封即疎索不在长门守期契传闻织女对牵牛相望重河隔浅流谁分迢迢经两嵗谁能脉脉待三秋情知唾井终无理情知覆水也难收不复下山能借问更向卢家字莫愁
　　送殷大夫　　　　　　　　　陈子昂
　　禺山金碧路此地饶英灵送君一为别凄断故乡情夏云生极浦斜日隐离亭坐看征骑没唯见逺山青
　　送金敬陵入蜀　　　　　　　崔信明
　　金门去蜀道玉垒望长安岂言千里足方寻九折难西上君飞葢东归我挂冠猿声山硖断月影落江寒从今与君别花月几新残
　　淮南卧病书懐寄蜀中赵徴君防
　　李白
　　吴防一浮云飘如逺行客功业莫从就嵗光屡奔廹良圗俄弃捐衰疾乃绵剧古琴藏虚匣长劒挂空壁楚冠懐钟仪越吟比荘舄国门遥天外乡路逺山隔朝忆相如台夜梦子云宅旅情初结缉秋气方寂歴风入松下清露出草间白故人不在此而我谁与适寄书西飞鸿赠尔慰离析
　　江上寄巴东故人　　　　　　　前人
　　汉水波浪逺巫山云雨飞东风吹客梦西落此中时觉后思白帝佳人与我违瞿塘饶贾客音信莫令稀
　　送友人入蜀　　　　　　　　前人
　　见説蚕丛路﨑岖不易行山从人面起云傍马头生芳树笼秦栈春流绕蜀城升沉应已定不必访君平
　　送友人内江范崇凯　　　　　前人
　　青山横北郭白水绕东城此地一为别孤蓬万里征浮云游子意落日故人情挥手自兹去萧萧班马鸣
　　赠兄崇凯　　　　　　　　　范元凯
　　洛阳纸价因兄贵蜀地红笺为弟贫南北东西九千里除兄与弟更无人【范崇凯内江人奏花蕚楼赋为第一其弟元凯亦自负其才赠兄诗云】
　　寄柏学士林居　　　　　　　　杜甫
　　自胡之反持干戈天下学士亦奔波叹彼幽栖载典籍萧然暴露依山阿青山万里静散地白云一洗空垂萝乱代飘零予到此古人成败子如何荆扬春冬异风土巫峡日夜多云雨赤叶枫林百舌鸣黄泥野岸天鸡舞盗贼纵横甚宻迩形神寂寞甘辛苦几时髙议排金门各使苍生有环堵
　　寄常徴君　　　　　　　　　前人
　　白水青山空复春徴君晚节傍风尘楚妃堂上色殊众海鹤阶前鸣向人万事纠纷犹絶粒一官羁绊实藏身开州入夏知凉冷不似云安毒热新
　　赠花卿　　　　　　　　　　前人
　　锦城丝管日纷纷半入江风半入云此曲秪应天上有人间能得几囘闻
　　人日寄杜二拾遗　　　　　　　高适
　　人日题诗寄草堂遥怜故人思故乡栁条弄色不忍见梅花满枝空防肠身在南蕃无所预心懐百忧复千虑今年人日空相忆明年人日知何处一卧东山三十春岂知书劒老风尘龙钟还忝二千石愧尔东西南北人
　　送梓州李使君　　　　　　　王维
　　万壑树参天千山响杜防山中一夜雨树杪百重泉汉女输賨布巴人讼芋田文翁翻教授不敢倚先贤
　　送严秀才还蜀　　　　　　　　前人
　　寜亲真令子似舅即贤甥别路经花县还乡入锦城山临清塞防江向白云平献赋何时至明君忆长卿送大理正摄御史判凉州别驾　　苑咸
　　天子念西疆咨君去不遑垂银棘庭印持斧柏台纲云下天山白泉枯塞草黄伫闻河陇外还继海沂康
　　送姚评事入蜀各赋一物得卜肆
　　张九龄
　　蜀严化已乆湛溟空所思常闻卖卜处犹忆下帘时驱传应经此懐贤傥问之归来説徃事歴歴偶心期赋得青城山歌送杨杜二郎中赴蜀军
　　钱起
　　蜀山西南千万重仙经最説青城峰青城嵚岑倚空碧逺压峩眉吞劒壁锦屛云起易成霞玉洞花明不知夕星台二妙逐王师阮瑀军书王粲诗日落猿声连玉笛晴来山翠傍旌旗丝萝春月营门近知君对酒遥相思
　　送裴頔侍御使蜀　　　　　　前人
　　柱史才年四十强鬓髯髪美清扬朝天绣服乗恩赏出使星轺满路光锦水繁花添丽藻峩眉明月引飞觞多才自有云霄望计日应追鹓鹭行
　　送友人入蜀　　　　　　　　前人
　　逺路接天末怜君与我违客程千嶂里鸟道片云飞树色连青汉泉声出翠防锦城花月下才子定忘归
　　送张郎中还蜀歌　　　　　　　卢纶
　　秦家御史汉家郎亲专两印征殊方功成走马朝天子伏槛论兵若流水晓离仙署趋紫微夜接髙儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营徧青草塞口云生火候迟烟中鹤唳军行早黄华川下水交横逺映孤霞蜀国晴筇竹笋长椒瘴起荔枝花发杜防鸣囘首岷峩半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡瓶争送君须臾醉起箫笳发空见双旌入塞云
　　送宻秀才吏部驳放后归蜀　　权徳舆
　　蜀国本多士雄文似相如之子西南秀名在贤能书薄禄且未及故山念归与迢迢三千里返驾一羸车玉垒长路尽锦江春物余此行无愠色知尔恋休庐
　　成都送严十五之江东　　　　　前人
　　江都万里外别后几凄凄峡路花应发津亭栁正齐酒倾迟日暮川濶逺天低心系征帆上随君到剡溪
　　送人赴黔中　　　　　　　　　前人
　　一尊嵗酒且留欢三峡黔江去路难志士感恩无逺近异时应戴恵文冠
　　送栁侍御裴起居　　　　　　武元衡
　　沱江水渌波喧鸟去乔柯南浦别离处东风兰麝多长亭春婉娩层汉路蹉跎防有归朝日班超奈老何
　　送李正字归蜀　　　　　　　前人
　　已献甘泉赋仍登片玉科汉官新组绂蜀国旧烟萝劒壁秋云断巴江夜月多无穷别离思遥寄竹枝歌
　　送温况游蜀　　　　　　　　前人
　　游人西去客三巴身逐孤蓬不定家山近峩眉飞暮雨江连濯锦映朝霞云深九折刀州逺路绕千岩劒阁斜因到荘君开卦处将余一为问生涯
　　送栁震归蜀　　　　　　　　司空曙
　　白日双流静西看蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人
　　送防州班使君　　　　　　　前人
　　鱼国巴庸路麾幢汉守过晓樯争市隘夜鼓祭神多云白当山雨风清满峡波夷陵旧人吏犹诵两岐歌
　　送崔校书赴梓幕　　　　　　　前人
　　碧峯天柱下鼓角镇南军管记催飞檄蓬莱辍校文栈烟朝似雪江雾晚成云想出褒中望巴庸方路分
　　送龙州樊使君　　　　　　　　许棠
　　曽见邛人説龙州地未深碧溪飞白鸟红斾映青林土产惟宜药王租只贡金政成开宴日谁伴使君吟
　　送友人尉蜀中　　　　　　　　前人
　　故友汉中尉请为西蜀吟人家多种橘风土爱弹琴水向昆明濶山通大夏深理闲无别事时寄一登临
　　蜀中将囘留辞韦相公　　　　欧阳詹
　　寜体则云构方前恒玉食贫居岂及此要自懐归忆在梦关山逺如流嵗华逼明晨首乡路迢逓孤飞翼奉和淮南李相公早秋即事寄成都武相公
　　刘禹锡
　　八柱共承天东西别隐然逺夷争慕化真相故临边并进防龙位乃齐龟鹤年【相公诗有齐年并进之句也】同心舟已济造膝璧常聨对领专征寄遥持造物权斗牛添气色井络静氛烟献可通三畧分甘出万钱汉南趋节制赵北赐山川玉帐观渝舞虹旌猎楚田步嫌双缓重梦入九城偏秋与离情动诗从乐府传聆音还窃抃不觉抚么弦始至云安寄兵部韩侍郎中书白舍人二公近曾逺守故有属焉
　　天外巴子国山头白帝城波清蜀材尽云散楚台倾迅瀬下哮吼两岸势争衡隂风神鬼过暴雨蛟龙生硖防见孤邑江流照飞甍蛮军击严鼓筰马引双旌望阙遥拜舞分庭备将迎铜符一以合文墨纷来萦暮色四山起愁猿数处声重关郡吏散静室寒灯明故人青霞意飞舞焦蓬瀛昔曽在池籞应知鱼鸟情
　　送侯侍御黔中充判官　　　　刘长卿
　　不识黔中路今看遣使臣猿随万里客鸟似五溪人地逺官无法山深俗易淳须令荒徼外亦解惧埋轮
　　黔府王中丞楚　　　　　　　　孟郊
　　旧説天下山半在黔中清又闻天下泉半落黔中鸣山水千万逺中有君子行儒风一以扇污俗心皆平
　　送蜀客　　　　　　　　　　张籍
　　蜀客南行祭碧鸡木绵花发锦江西山桥日落行人少时见猩猩树上啼
　　送客游蜀　　　　　　　　　前人
　　行尽青山到益州锦城楼下二江流杜家曽向此中住为到浣花谿水头
　　贻蜀五首【并序】　　　　　　　元稹
　　元和九年蜀从事韦臧文告别蜀多朋旧稹性懒为寒温书因赋代懐五章而赠行亦在其数
　　病马诗寄上李尚书
　　万里长鸣望蜀门病身犹带旧疮痕遥看云路心空在乆服盐车力渐烦尚有髙悬双镜眼何由并驾两朱轓唯应夜识深山道忽遇君侯一报恩
　　李中丞表臣
　　韦门向是旧亲賔独恨潘床簟有尘十里花谿锦城丽五年沙尾白头新倅戎何事劳专席老掾甘心逐众人却待文星天上去少分光彩照沉沦
　　卢评事
　　为我殷勤卢子防近来无复昔时同懒成积疹推难动禅尽狂心链到空老爱昼眠虚夜月病妨杯酒负春风唯公两弟间因访徃徃澘然一望公
　　张校书元夫
　　未面西川张校书画来稠叠颇相于我闻声价金应敌众道风姿玉不如逺处从人须谨慎少年为事要舒徐劝君便是酬君爱莫比寻常赠鲤鱼
　　韦兵曹臧文
　　处处侯门可曳裾人人争事蜀尚书摩天气直山曾防彻底心清水共虚鹏翼已翻君好去乌头未变我何如殷勤为话深相感不学冯谖待食鱼
　　赠吴士则　　　　　　　　　前人
　　忆昔分襟童子郎白头抛掷又他乡三千里外巴南恨二十年前城里狂甯氏舅甥俱寂寞荀家兄弟半沦亡泪因生别兼行旧回首江山欲万行
　　赠薛涛　　　　　　　　　　　前人
　　诗篇调态人皆有细腻风光我独知月夜咏花怜暗澹雨朝题栁为欹垂长教碧玉藏深处总向红牋写自随老大不能收拾得与君开似教男儿
　　寄薛涛　　　　　　　　　　前人
　　锦江滑腻峨眉秀生得文君与薛涛言语巧偷鹦鹉舌文章分得凤凰毛纷纷辞客多停笔个个君侯欲梦刀别后相思隔烟水菖蒲花发五云髙
　　送武士曹归蜀　　　　　　　白居易
　　花落鸟嘤嘤南归称野情月宜秦岭宿春好蜀江行乡路通云栈郊扉近锦城乌台陟岗送人羡别时荣
　　送萧处士游黔南　　　　　　　前人
　　能文好饮老萧郎身似浮云鬓似霜生计抛来诗是业家园忘却酒为乡江从巴峡初成字猿过巫阳始断肠不醉黔中争去得磨围山月正苍苍
　　自京将赴黔南　　　　　　　窦巩
　　风雨荆州二月天问人初雇峡中船西南一望云如水犹道黔南有四千
　　送友人游蜀　　　　　　　　贾岛
　　万岑深积翠路向此中难欲暮多羇思因髙莫逺看卓家人寂寞扬子业凋残唯有岷江水悠悠带月寒
　　送朱休归劒南　　　　　　　　前人
　　劒南归受贺太学赋声雄小路长江岸朝阳十月中芽新抽雪茗枝重集猿枫卓氏琴台废深芜想迳通
　　送李余及第归蜀　　　　　　　前人
　　知音伸乆屈觐省去光辉津济逢清夜途程尽翠防云当绵竹叠鸟离锦江飞肯寄书来否原居出甚稀
　　送雍陶及第归成都寜觐　　　　前人
　　不唯诗着籍兼又赋知名议论于题称春秋对问精半应隂隲与全頼有司平归去峯峦众别来松桂生涨江流水凸当道白云坑勿以攻文防而将学劒轻制衣新濯锦开醖旧烧罂同日升科士谁何膝下荣
　　送李评事使蜀　　　　　　　　王建
　　劝酒不依廵明朝万里人转江云栈细近驿板桥新石冷啼猿影松昏戯鹿尘少年为客好况是益州春
　　寄蜀中薛涛校书　　　　　　　前人
　　万里桥边女校书枇杷花里闭门居扫眉才子知多少管领春风总不如
　　送从舅成都丞广南归蜀　　　　李端
　　巴字天边水秦人去是归栈长山雨响谿乱火田稀俗富行应乐官雄禄岂防魏舒终有泪还湿甯家衣
　　送何兆下第还蜀　　　　　　　前人
　　重河不可涉孤客莫晨装古木沙城小残霞栈道长袅猿枫子落过雨荔枝香劝尔成都住文翁有学堂
　　西蜀送许中庸归秦赴举　　　　陈羽
　　春色华阳国秦人此别离驿楼横水影乡路入花枝日暖莺飞好山晴马去迟劒门当石隘栈阁入云危独鹤心千里贫交酒一巵桂条攀偃蹇兰叶借参差旅梦惊蝴蝶残芳怨子规碧霄今夜月惆怅上峩眉
　　梓州与温商夜别　　　　　　前人
　　凤凰城里花时别武江边月下逢客舍莫辞先买酒相门曾忝后登龙迎风骚屑千家竹隔水悠扬五夜钟明日又行西蜀路不堪天际逺山重
　　送李余及第归蜀　　　　　　　前人
　　蜀山髙岧嶤蜀客无平才日饮锦江水文章盈其懐十年作贡賔九年多邅廻春来登髙科升天得梯阶手持冬集书还家献庭闱人生此为荣得如君者稀李白蜀道难羞为无成归子今称意行所歴安觉危与子乆相从今朝忽乖离风飘海中船防合难自期长安米价髙伊我常渇饥临岐送君别无声但涕洟神交外不亲利交内相违勉子慎其道急若食与衣苦热道路赤行人念前驰一杯不可轻逺别方自兹
　　送雍陶游蜀　　　　　　　　　前人
　　春色三千里愁人意未开木梢穿栈出雨势隔江来荒馆因花宿深山羡客囘相如何物在应只有琴台
　　送林立归蜀　　　　　　　　　前人
　　迢逓三千里西南是去程杜陵家已尽蜀国客重行雪照巴江色风吹栈阁声马嘶山稍暖人语店初明林梦心多感孤吟意不平谁为李白后为访锦官城
　　送任畹及第归蜀中觐亲　　　　前人
　　子规啼欲死君聴固无愁阙下声名出乡中意气游东川横劒阁南斗近刀州神圣题前字千人看不休
　　送崔珏徃西川　　　　　　　李商隐
　　年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好好题诗咏玊钩
　　寄成都髙苗二从事　　　　　　前人
　　家近红蕖曲水濵全家罗韈起秋尘莫将越客千丝网网得西施别赠人
　　寄成都髙苗二从事是时二公从事商隐座主
　　府　　　　　　　　　　　　前人
　　红莲幕下紫梨新命防湘南病渇人今日问君能寄否二江风水接天津
　　送蜀客　　　　　　　　　　　张祜
　　楚国去岷江西南指天末平生不逹意万里船一发行行三峡夜十二峯顶月哀猿别曽林忽忽声断咽嘉陵水初涨岩岭耗积雪不妨髙唐云却借宋玉説峩眉逺凝黛脚底谷洞穴锦城昼氲氲锦水春活活成都滞游地酒客须醉杀莫恋卓家垆相如已屑屑
　　送人归蜀　　　　　　　　　　前人
　　锦城春棹泝江源三峡经过几夜猿红树两崖开日色碧岩千仞涨波痕萧萧暮雨荆王梦漠漠春烟蜀帝魂长恐相如流滞处富家还忆卓王孙
　　送杨秀才逰蜀　　　　　　　　前人
　　鄂渚逢逰客瞿塘上去船峡深明月夜江净碧云天旧俗巴歈舞离情蜀国弦不堪浑惨限一涕自澘然
　　送李长史归涪州　　　　　　　前人
　　涪江江上客嵗晩却还乡暮过髙唐雨秋经巫峡霜急滩船失次叠嶂树无行好为题新什知君思不常阁中送任畹端公还京【畹蜀人】　　前人
　　燕台上榻玉为人月桂曽输次第春几日酬恩坐炎瘴九秋髙驾拂星辰汉庭凤进鹓行喜隋国珠还水府贫多少嘉谟奏风俗斗牛孤劒在平津
　　赠蜀将一首　　　　　　　　温庭筠
　　十年分散劒闗秋万事皆随锦水流心气已曽明汉节功名犹自滞吴钩雕边认箭寒云重马上聴笳塞草愁今日逢君倍惆怅灌婴韩信尽封侯
　　奉和门下相公送西川相公兼领相印出镇全
　　蜀诗十八韵　　　　　　　　杜牧
　　盛业冠伊唐台阶翊戴光无私天雨露有截舜衣裳蜀辍新衡镜池留旧凤凰同心真石友写恨蔑河梁虎骑揺风斾貂冠韵水苍雕弓随武库金印逐文房栈压嘉陵咽峯横劒阁长前驱二星去开险五丁忙回首峥嵘尽连天草树芳丹心悬魏阙往事怆甘棠治化轻诸葛威声慑夜郎君平教説卦夫子召升堂塞接西山雪桥维万里樯夺霞江锦烂扑地酒炉香忝逐三千客曽依数仞墙滞顽堪白屋攀附亦同行肉管伶伦曲箫韶清庙章唱髙知和寡小子斐然狂
　　送人入蜀　　　　　　　　　李逺
　　蜀客本多愁君今是胜逰碧藏云外树红压驿边楼杜宇呼名语巴江学字流不知烟雨夜何处梦刀州
　　贺裴庭裕登第　　　　　　　　李搏
　　铜梁千里曙云开仙籍新从紫府来天上已张新羽翼世间无复旧尘埃嘉祥果中君平卜贺喜须斟卓氏杯应笑戎藩刀笔吏至今泥滓曝鱼顋
　　又戯赠裴庭裕
　　曽随风水化凡鳞安上门前一字新闻道蜀江风景好不知何似故园春
　　答李搏　　　　　　　　　　裴庭裕
　　何劳问我成都事亦报君知便纳降蜀栁笼堤烟矗矗海棠当户燕双双富贵不并穷师子濯锦全胜旱曲江髙卷绛纱扬氏宅【时主文寓杨子巷故有此句】半垂红袖薛涛窗浣花泛鹢诗千首静众寻梅酒百缸若説弦歌与风景主人兼是碧油幢
　　寄王播侍御史求蜀牋　　　　　鲍溶
　　蜀川牋纸防云初闻説王家最有余野客思将池上学石楠红叶不堪书
　　送马向入蜀　　　　　　　　　徐凝
　　游子去咸京巴山万里程白云连鸟道青壁逓猿声雨露经泥坂烟花望锦城工文人共许应记蜀中行旅次遂州遇裴晤员外谪居因寄　郑谷
　　谁觧登髙问上谪仙何事谪诗仙云遮列宿离华省树防澄江入野船黄鸟晩啼愁瘴雨青梅早落带蛮烟不知几首南行曲留与巴儿万古传
　　送夏侯审游蜀　　　　　　　　耿湋
　　暮峰和玉垒囘望不通秦更问蜀城路但逢巴语人石林莺啭晚板屋月明春若访严夫子无嫌卜肆贫
　　送李余及第归蜀　　　　　　前人
　　从得髙科名转盛亦言归去满城知发时谁不开筵送到处人争与马骑剑路红蕉明栈阁巴村緑树防神祠乡中后軰游门馆半是来求近日诗
　　送璧州刘使君　　　　　　　前人
　　王府登朝后巴乡典郡新江分入栈路山见采鞭人旧业孤城梦生祠几处身知君素清俭料得却来贫将归蜀留献恩地仆射二首　　　姚鹄
　　自持衡镜采幽沉此事常闻旷古今危叶只将终委地焦桐谁料却为琴蒿莱讵报生成徳天马空怀感恋心明日还家盈眼血定应廻首即沾襟
　　江上长思狎钓翁此心难与昨心同自承丘岳深恩重已分烟霞旧隠空龙变偶因资巨浪鹏飞谁肯借髙风应怜死节无门効氷炭潜怜逐转蓬
　　送李潜归绵州觐省　　　　　　前人
　　朱楼对翠防红斾出重扉此地千人望寥天一鹤归雪封山崦白鸟拂栈梁飞谁比趋庭恋骊珠耀防衣
　　寄雍陶先辈　　　　　　　　　前人
　　故人杳何处书札寄无由独宿月中寺相思天畔楼露凝衰草白萤度逺烟秋怅望难归枕吟劳生夜愁龙州韦郎中先梦六赤后因打叶子以诗上
　　李洞
　　红蜡香烟扑画楹梅花落尽庾楼清光辉圎魄衔山冷防镂方牙着腕轻寳帖牵来师子镇金杯引出凤凰倾微黄喜兆庄周梦六赤重新掷印成
　　送东宫贾正字之蜀　　　　　　前人
　　南朝献晋史蜀地瞰巴楼长栈怀宫相踈峰露劒州半空飞雪化一道白云流若次江边邑宗诗为遍捜送西川渠常侍之新筑龙山城并锡赉两川刺
　　史及部落酋长等　　　　　薛逢
　　圣主忧夷貊屯师剪束钦皇家恩眷祐星使忽登临用命期开国违天必衅碪化须均草树恩不间飞沉束马凌苍壁扪萝上碧岑瘴川风自热劒阁气长隂迅瀬从天急乔松入地深仰观唯一径俯瞰即千寻水作新城带山为故垒襟东开洞君聴南辟纳蛮心渥泽濡三部【谓三王部落】衣冠化两林带文雕白玉符理篆黄金鸟道经邛僰星纒过觜参回轩如【一作知】睿奬休作苦辛吟
　　送西川杜司空起镇　　　　　　前人
　　黒眉发尚依然紫绶金章五十年三入凤池操国柄八分龙节付兵权东周城阙中天外西蜀楼台落日边莫遣洪鑪旷真宰九流人物待陶甄
　　送人游蜀　　　　　　　　　马戴
　　别离杨栁陌迢逓蜀门行君聴清猿后应多白发生虹霓侵栈道风雨杂江声过尽愁人处烟花是锦城
　　送友人游蜀　　　　　　　　前人
　　劒阁縁空去西过第几州丹霄行客语明月杜防愁露带山花落云随野水流相如曽醉地莫恋少年游
　　蜀中上王尚书　　　　　　　章孝标
　　梓桐花幕碧云浮天许文星寄上头武畧劒峯环相府诗情锦浪浴仙州丁香风里飞牋草邛竹烟中动酒钩自古名髙闲不得肯容王粲赋登楼
　　送友人归邛州　　　　　　　　唐求
　　鹤鸣山下去满箧荷瑶琨放马荒田草看碑古寺门渐寒沙上雨欲暝水边村莫忘分襟处梅花扑酒罇邛州水亭夜防送顾非熊之官　前人
　　寂寞卭城夜寒塘对庾楼蜀闗蝉已噪秦树叶应秋道路连天逺笙歌到晓愁不堪分袂后残月正如钩
　　赠弟洎　　　　　　　　　　　韩浦
　　十様蛮牋出益州寄来新自浣花头老兄得此全无用助尔添修五凤楼
　　赠段文昌　　　　　　　　　无名氏文昌字墨卿有别业在广都县之南龙华山常杜门力学于此俗谓之段公读书堂长庆初朝议文昌少在西蜀谙详利病诏授劒南节度使有邑人赠诗曰
　　昔日骑驴学忍饥今朝忽着锦衣归等闲画虎驱红斾可畏登龙入紫防富贵不由翁祖致文章生得羽毛飞广都再去应惆怅犹有江边旧钓矶
　　送李少府之临邛　　　　　　释无可
　　邛南方作尉调补一何卑发论唯公干承家乃帝枝山长风袅栈江防石和澌旧井王孙宅过寻独有期
　　送杜司马再游蜀中　　　　　　前人
　　为客应非愿愁成欲别时还过蜀国去不惜杜陵期劒水啼猿在闗林转栈迟日光低峡口雨势出峨眉川迥逢残角云开识逺夷勿令双鬓发并向锦城衰
　　上韦相公　　　　　　　　　　薛涛
　　闻道边城苦如今到始知好将门下曲唱与陇头儿薛涛本长安良家女父郧因官寓蜀而卒涛以能诗闻外韦臯镇蜀召令侍酒议以校书郎奏请之防军曰不可乃止涛出入幕府自臯及李徳裕凡歴事十一镇以诗与涛唱和元稹白居易牛僧孺令狐楚裴度严绶张籍杜牧刘禹锡吴武陵张祜余皆名士凡二十一人涛诗罕传故附见云
　　上蜀相周庠　　　　　　伪蜀黄崇嘏五代王蜀时有崇嘏者本邛女子黄氏蜀相周庠初在临邛嘏以诗上谒庠称之荐摄府县吏事明敏胥吏畏服逾一载欲妻以女嘏力辞之庠大惊召问具述本末乃黄使君之女未从人惟老妳同居此事尤怪元人传竒女状元春桃记即其人也
　　一辞拾翠碧江涯贫守蓬茅但赋诗自服蓝衫居郡掾永抛鸾镜画蛾眉立身卓尔青松操挺志坚然白璧姿幕府若容为坦腹愿天速变作男儿









　　全蜀艺文志巻二十
　　钦定四库全书
　　全蜀艺文志卷二十一　　眀　周复俊　编诗
　　赠送下
　　韩太丞同守成都三首　　　　宋范镇
　　盛府佳招贵严宸雅寄深舆题仲举坐阙挂子牟心汉竹分新契潘花过旧隂当年百里骥方此试骎骎近境连桑陌先游盛竹林【大阮郎中甞任西蜀】并将懐旧意持作恵时心思春生笔清机月满襟成风锦江曲逥上玉山岑
　　春色草将深春寒栁未隂青天指行栈渌水荡离襟后乘何为托前旌喻此心南枝倦飞翼凭为寄归音
　　送钤辖馆使王公　　　　　　　程戡
　　归骑翩翩去路賖郁葱佳气望天涯艰危剑阁三千里恵爱刀州十万家龙尾道边瞻日彩鹿头闗外别春华金明扈从宸逰处休忆连年泛浣花
　　程宻学知益州　　　　　　　宋祁
　　墀涂昼对别尧蓂糺缦芝泥袭绶馨三蜀旧台呼辐宠十连新府梦刀灵云梯霁日眀钩栈雨阁苍苔蚀剑铭只恐廉襦歌未厌荧煌归应上台星
　　蜀道篇送别府君吴龙圗　　　郭祥正
　　长吟李白蜀道难蜀道之难难于上青天长蛇拜猛虎杀人吮血毒气何腥羶锦城虽乐不可到侧身西望泣涕空涟涟其辞辛酸语势险有如曲折顿挫万丈之洪泉世人不识寳玉璞每欲酬价齐刀铅求之往古疑未有惜防不经孔子之手加镵镌公今易节帅蜀国为公重吟蜀道篇旌旗翻空度剑阁甲花照雪参林颠云霞影动谷声应画角慢引斜阳悬竹马争迎旧令尹指公长髯皓素非往年蜀道何坦然和气拂拂回星躔长蛇深潜猛虎伏但爱雄飞呼雌响亮调朱弦时乎乐哉公之往也九重深拱尧舜圣庙堂论道防龙贤抚绥斯民頼良守平平政化公能宣束兵兴学有源夲何必早夜开华筵甞闻家家卖钗钏只待防舞青春前此风不革久愈薄稔嵗往往成凶年噫呼嘻今我无匹马安得从公逰尽书政绩来中州献之眀堂付太史陛下请捐西顾忧
　　赠广都寓舎贤妇二喻诗　　　頼起
　　甞闻赵清献防孤慰亡友至今西蜀人谈美不容口二喻出儒家清贫一无有零丁依老姑破屋僧堂后相对诵诗书未甞窥戸牖圭析玉弥方山寒松更茂县宰初闻名咨嗟为之乆从容语其配夫人曾见否长者二十三次亦十八九青裾长蔽膝荆簮短在首我欲効清献言不为人取近于吾邑中选壻得豪右夫人相宰意鱼蔬荐罇酒屈致二喻来呼名老与夀【长曰安寿次曰安老】女子当有行诗称逺父母饥寒日月长蓬荜风雨漏大喻前致词洒泪湿衣袖荷徳固已深缄情亦须剖上言亲未塟心欲土自负下述妹未笄无傅姆还家复献书自叙贫且陋铅华世所悦铜臭非吾偶肯效闾闬间碌碌逐鸡狗世无梁伯鸾应嫌孟光丑孔明若再生承女甘箕帚陈义一何髙夫人惊拊手至今书藳在光辉射星斗董子慕髙风喜曰真吾妇吾亲双白发吾弟室未授睠言娣妹贤可以相先后五两币虽轻意则千金厚辎轩双造门观者竞奔走女子尚能尔男儿宜自守重聘或不来岂欲终畎亩畜徳尚未充髙位亦虚受寄语事君者慎勿轻去就
　　上席帅　　　　　　　　　喻汝砺
　　先公御吏如御兵迎刃而解如庖丁掀髯一笑黠吏走蜀中草木知威名伯兄渠渠天下士嵩髙少室之英灵妙龄提书噭阊阖竑议可以谐韶韺昨年两作益州牧西南恶少不敢行后来继者有季弟潭潭大度涵沧溟指麾万事不作意决眦雨电风烟云南望峨睂西玉垒意气直欲凌沧溟幅巾笻杖过何许闲邀仲元访君平小蓬董寳夜深语往往笑倒长庚星防剑起舞者谁子杜陵老翁醉不醒生平入眼无俗物胡为见我眼自青武侯庙前有古栢风吟雨歗蛟龙声我来正欲刳尔腹斲作巨屋丹其楹斲作巨屋丹其楹绘此落落三名卿尚使千载知仪刑喻子作诗如鼎铭
　　送孙正忠臣移成都小漕　　杨天恵
　　升平芝菌效神竒况乃贤豪用世资人物熈寜中兴日风流荆国适同时起家便作三公客乗传何为九折驰少府但分新赐节石渠犹借旧官仪素心乆办经纶计妙意前知遇合期聊与西南成胜事暂将清献续良规桥横万里重开府水接双流共去思怊怅参卿无限意道傍索笔强题诗
　　送吏部尚书张公帅成都诗【并序】　朱翌
　　己未九月有防谋成都帅三省具所除人以闻皆不许止命选在廷从臣以往众未及对上曰得一人矣吏部尚书张焘眀练端方可当一面付以便宜勿从中覆且命退与公议公见宰相愿行不辞乃以十月六日制下吴蜀相望二万里水遡瞿塘灔滪陆走防峡极天下之险有为公言者公曰上用我何逺之辞何险之畏退理舟楫行日甚近于是士大夫不问识与不识皆谓公宜在朝廷不必往成都成都可他择才朝廷不可无公也御史中丞具以舆言白上夫内重乆矣一命以上皆以不得仕朝廷为恨公卿出镇方面类若不得已者其进退用舍士大夫亦不甚留意今公欣然承命无一毫难色而又得士论如此此行有光矣蜀有两张太守太宗时乖崖公仁宗时文定公两公名重一时为人君所倚信在蜀最有恵爱蜀人至今祠之今公姓同徳又同名重一时为天子所倚又同恵爱所加能使人乆而不忘悬知其必同也既行祖道西湖上朝士咸为赋诗翌从公逰将三十年防公知最深故为诗千字叙公出守大槩且使蜀人知公不减前两张太守也绍兴九年十月二十五日序
　　一代亨衢上明公逸歩超河东书具作圯下老相邀海濶云垂翼天清斗压杓三人前鼎甲千佛仰丰标弟子师尊董诸儒称述萧西昆収俊乂东壁絶尘嚣别乘将离汴轻舟径指苕湖山纵清美家国正飘揺恸哭天倾柱归情户见蛸乞祠投里闬招隐向山椒竝海屯千卫披榛拱百僚回銮须故国负内且今朝光列哀乌位星驰封马轺贤裾来接武隂沴自潜消香案依丹陛螭坳立紫霄飞鸿九天去归鹤一声嘹主上思圗旧王人促见招起居还左史议论鄙南朝大吕声扬逺圭质匪雕掖垣裁诏宻禁路赐缨彯灭浇圗兴夏廵方首从姚自南瞻尺木直北望枵玉海千寻浪江南五色鹞壮哉还制手肃尔若秋雕去国还追信刓章岂易尧光华司马甲整顿路车鞗国事烦参决廷询得具条乘时笑干没许没敢轻佻河洛腥羶里陵原草木焦青春深仗节夕雨乆乗橇取道先辕楚扬旌转渡潇一杯藏万世九庙正三佋遂使仪知汉将令乐奏韶路迷彪过迹涧涸夜生潮去日春仍浅归期暑正熇君王喜不寐天下首方翘疏奏中无隐臣生若不聊戴天那忍共得地岂宜骄内治今当亟髙名不敢要铨衡真有托唘事复何辽道直咸推汲谋深肯计萧定非防扇羽寜要挿蝉貂褒贬书方举奸防骨合销懐开真坦坦燕处自夭夭当宁西南顾常懐参井迢徧询医国効立遣愈民痟文武资兼禀诗书帅欲骁众皆可郤縠一以委张昭除目凌晨下行装即日撩被携犹刺刺渉逺乃翛翛帆影三江水车声万里桥丈人峯嵂屼神女峡岧嶤石室画闇淡草堂人寂寥山围玉垒峻水减石犀遥石表笋双立铜青柏未凋锦江喧士女乐土混农樵劫堕乾坤壊流横海岳漂惟兹井络外依旧角弓弨自昔三刀梦多传五袴謡威余严仆射功比霍嫖姚文定裳尤美乖崖福可徼事今难悉数公亦岂其苖秦地新通栈瞿塘稳泛桡虎貔环外阃耒耜得深穮正可供壶奕随宜列鼓箫蒲鞭束髙阁竹马戯垂髫好阅相如赋终闲李广刁奎文天象转延阁士林标此去廷无愈行闻众选陶付之枢极运咸仰泰阶霄贱子无三径平生有一瓢老将书蠧槁时作草虫喓大笑王三刖不求银十腰古今同阅宙南北纵吹薸已类蜂粘网真成鹿覆蕉屡经九折坂防至独身跳何处地堪避知谁战敢挑月明三匝鹊巢卜一枝鹩钓瀬长烹鲤穷山饱听鸮临书池尽黒就局博嫌么臂有七贤把丹亡九转烧唯堪贯薜荔未肯杀崇嚣卖药难争价为农或可劭稍能差野葛初未试江珧已罢寻蛩駏欣闻退猲獢谁怜心为米敢有意迁乔过我深披藋追凉薄曳绡狐裘怜晏子缟带与公侨挽引烦推毂陶甄为置窑清时容潦倒册府着刍荛忆昨西湖上随公羽盖飘青山迎晋履绿水泛吴船上相尊仍美将军笔最豪道争棋屡覆壶响箭呈枭茶乳晴尤发香云静亦飘沿篱寻嫩菊近岸俯防鲦西望天连水羣簮玉及瑶政亲连榻坐倐见赐戈雕良月霜枫冷佳晴雪霰消留公巳无策鼎食望加调
　　成都西南大都防承平分阃之重与河东北等元祐初文潞公平章军国重事三省议其因而成都除帅预焉艰难以来独此方兵旤不作封陲自固东捍秦南蔽吴楚选帅之慎十倍畴昔宜也绍兴己未诏以吏部尚书鄱阳张公出镇朝士之文者咸赋诗送行中书舎人朱公时在册府既以长篇述公出处大致典丽闳逺且为序数百言载上亲擢之本防尤谨且备读者晓然见庙堂西顾为逺外之谋帅其宻勿从容盖如此居无何朱公贻书扵公曰曷刻之以慰邦人异日甘棠之思乎于是蜀士夫咸传而诵之且为伐石志之而属公之客僊井谭篆防之
　　送钱驾部知邛州　　　　　　梅尧臣
　　细雨梅初熟轻寒麦已秋路危趋剑道梦穏过刀州秦粟非吴食巴粳类越畴当垆无复旧试似长卿求次韵许冲元送成都高士敦钤辖　苏轼
　　移中老监本虚名懒作燕山万里行坐看飞鸿迎使节归来骏马换倾城髙才本不縁勲阀余力还思治蜀兵西望雪山烽火尽不妨樽酒寄平生
　　寄黎眉州　　　　　　　　　前人
　　胶西髙处望西川应在孤云落照边瓦屋寒堆春后雪峨眉翠扫雨余天治经方笑春秋学好士今无六一贤【君以春秋受知扵欧阳文忠公公自号六一居士】且待渊眀赋归去共将诗酒趂流年
　　嘉州寄左绵王虞部　　　　　石介
　　江山如画望无穷况蜀升平嵗屡丰万树芙蓉秋色里千家方响月明中断霞半渚燕支木零露偏留笙竹丛只欠流杯曲水宴风流未与左绵同【左绵新创流杯】
　　燕脂板浣牋寄合州徐文职方　　前人
　　合州太守鬓将丝闻说欢情尚不衰板与歌娘拍新调牋供狎客写芳辞木成文理差差动花映溪光瑟瑟竒名得只从嘉郡树【燕脂木嘉州出】様传仍自薛涛时【有薛涛牋】竒章磊磊驰声价江令翩翩落酒巵防首诗成巻鱼子【有鱼子牋】谁人唱罢泣燕脂红牙管好同牀置紫竹笙宜一处施愿助风流向罇席杏花况是未离披【司空圗有杏花辞文顷在睢阳命名伶唱之】
　　杨山人归绵竹　　　　　　　文同
　　一别江梅一度花相逢重为讲胡麻火铃未降真君宅金釰曽盟大帝家道气满簮凝绿发神光飞鼎防黄芽青骡不肯留归驭又驾苍虬防晓霞
　　寄彰明任光禄遵圣　　　　　　前人
　　轩轩任公子本是钓鼇人手把虹蜺竿一举百万钧得鼇谓无用坐巻千丈纶却自絓蚯蚓浅瀬収纎鳞悠悠世上儿不识此有神但将俗士眼不视穷水濵
　　金牛相别呈诚之　　　　　　前人
　　出门相与望横参露浥幧头吟逼簮驿在金堆随涧逺路经铜冶入烟深过桥住马应回首上岭闻猿想动心胜事莫过饮酒乐此时销得各沉吟
　　临别成都帐饮万里桥赠谭徳称　陆防
　　成都城南万里桥芦根苹末风萧萧映花碾草红车小驻坡蓦涧青骢骄入门翠径絶窈窕临水飞观何岧嶤判无功名著不朽惟仗诗酒寛无聊清霜早巳足雉兎微冷便欲思狐貂喜看缕鲙映盘箸恨欠斫蟹加橙椒坐中谭侯天下士龙马毛骨矜超遥乌犀白纻谪仙様但可邂逅不可招今年一战馘余子风送六翮凌青霄美人再拜乞利市醉墨飞落生鲛绡我衰扵世百无用十年不趂含元朝华缨肯傍萧飒鬓寳带那束龙钟腰祝君好去事明主日望分喜来渔樵逰谈引类亦细事寄酒且解相如消
　　涪江泛舟送韦班归京　　　　前人
　　追饯同舟日伤春一水间飘零为客乆衰老羡君还花逺重重树云轻处处山天涯故人别更益髩毛斑
　　送朱元晦　　　　　　　　　张栻
　　君侯起南服豪气盖九州顷登文石陛忠言动宸旒坐令声利场缩颈仍包羞却来卧衡门无愧自日休尽收湖海气仰希洙泗防不逺闗山阻为我再月留遗经得防绎心事两绸缪超然防太极眼底无全牛惟兹断金友出处寕殊谋南山对床雨匪为林壑幽白云正在望归袂风飕飕朝来出别语巳抱离索忧妙质贵强矫精微更穷捜毫厘有不察体用岂周流驱车万里道中涂可停辀勉哉共无斁邈矣追前修
　　酬赠王益舜良殿丞　　　　　梅挚
　　倜傥渊宏未易才三年粉社幸游陪八吟丽赋凭髙得三咏雕镌选胜开玉苑早容収朴兰池甞许试海棠风里甘棠政只恐星趋节召囬
　　风度幽闲器宇髙暂分明寄握牛刀贾生学赡思仪汉李白才多合继骚歩武即防峩豸角对扬防见掷麟毫琴斋颂罢吟防逺时梦钧天醉碧桃
　　到防门呈王待制　　　　　　李石
　　手挈东风上水闗凤书迎日防新班五湖家世乌衣巷三峡楼台赤甲山画防门开春昼永卧龙帐稳海波闲安危大计须公等天定应知即赐环
　　送虞伯生使蜀　　　　　元吴成季
　　送别因思旧所经秦川花栁短长亭三峯髙附仙人掌万里先占使者星锦水东流江月白潼闗西去蜀山青当年不尽登临意待尔重镌剑阁铭
　　代祀西岳答袁伯长王继学马伯甫三学士
　　虞集
　　栈道年年葺旧摧巳将平易履崔嵬经行闗辅圗中见梦想鄊山马上来诸葛精神明似日相如情思冷扵灰重思亲舍犹南国愿托江波去却逥
　　家兄孟脩父输赋南还　　　　　前人
　　大兄五月来作客八年不见头总白五人兄弟四人在每忆中郎泪沾臆我家蜀西忠孝门无田无宅惟书存兄虽筦库实父防弟窃余泽承君恩文章不如仲氏好叔氏最少今亦老五郎十嵗未知学嗟我何为长逺道诸儿读书俱不多又不力耕知奈何忧来每得二三友防花把酒临风哦蜀山嵯峨归未得盘盘先垅临川侧碧梧翠竹手所移应与青松各千尺南风吹雪河始氷兄归乌防何睘睘明年乞身向天子共读父书歌太平
　　云山圗为刘伯温监宪赋　　　　前人
　　我家成都雪山东公家张掖雪山北吴船谁载郑广文起写昆仑半天白张掖雪融草木长禾生陇亩多牛羊烽火连台拟楼观江海微茫秋练光防书东观夜如水太乙然藜照圗史従逰冠带文武备斐然四郡良家子君不见黄河奔流百谷盈神禹疏凿中州平极天鸟道云气尽惟北有斗西长庚
　　赠杨旭贠外归蜀省墓　　　　明蹇义
　　紫诰初颁焕玉音扁舟重过大江浔峡中防缆牵春色天外蒲防带夕隂折栁长亭生别思焚黄先垄遂初心故园父老如相问为説叨承雨露深
　　留别京师诸友　　　　　　　牟伦
　　行行防马出皇畿古木霜寒独鸟飞天上故人青眼在蜀中诸弟素书稀秋风故陇云连栈夜月胡笳露满衣白发萧萧身万里不知别后竟何依
　　寄杨留耕先生　　　　　　　李东阳
　　峨眉山头云气浓锦官城上花枝红地灵人杰应时出往嵗吾识留耕翁一从献策明光殿三世科名眼中见鹦鹉洲前骢马归凤凰池里祥麟现一品封髙七袠稀乌纱玉带曳绯衣祗疑天上神仙是若比人间富贵非谁信今人不如古片玉一枝安足数苏氏竒峯仅有二窦家芳树才称五太史文章秘阁勲少年状元才出羣眼防是父复是子此语吾传扬子云白头忧国心尤切刚道承平好时节巳见西川洗甲兵更依北斗瞻京阙霜彩笔泥金笺为君兴寄西南天愿山不童花不老一嵗一赋长生篇
　　彭总制济物西平十咏　　　　侯唘忠
　　长鲸翻江江石裂城郭灰飞野流血妖祲迷茫日色昏鬼哭隂沉水声咽九重震怒天戈挥纶音急下黄金扇元臣身担社稷寄武夫力奋风霆威吾皇推毂临轩送锡马朱旄恩宠重朝野喧腾里市俦岷峨拟献平西颂
　　羽林寒芒十丈髙光留虎帐明旌旄严凝霜凛绿沉甲曈昽日射团花袍栁营白羽谩挥指介胄櫜鞬尽朱紫三宂无依狡兔悲重泉易竭狂鲵死桓桓武骑杰且雄驰驱旋转如追风防年西土暗乌兔老臣防有揩磨地黒风吹城地揺轴封豕长蛇走林麓丝鞭投江岷水浑鐡骑扬尘劒闗覆彤弓白羽刀未収伏尸十里横林丘巨灵开山魍魉哭大力撼鬼天吴愁战雨乖龙恣腾翥败北妖蛮乱飞絮鸣金息鼓日薄西时见惊乌漫来去庙堂元老一代雄甲兵千万罗胷中豸冠霜斧震山岳锦袍骢马驰雷风提兵晓发盐亭道虎队奔羊迹如扫堞血平分溪水红囬轮西蹴岷山倒一出全収百战功胡床坐啸氛埃空村氓共记指麾处拟严庙貌留遗踪青陵冈头矢如破骇鹿惊奔锋劒挫喧阗鼓角雷声轰歘忽貔貅电光过斩蛟刺虎壮士威跳崖怒挽狂酋衣血光乱送草梢赤妖防暗逐刀头飞蚩尤旗沉怪魖死露布星奔报天子从此寛纡西顾忧不用三巴散黄纸绣旗画鼓严中军陆离长铗冠如云飞熊怒揉怪兽窟俊鹘横击惊鸦羣投戈乞降良独苦但愿全生返鄊土草木荒莾迷不知圣世恩波喜重覩白旄油幢时一麾军威直欲摧峨眉凯歌取次献金阙平桑先勒燕然碑防年豺虎走江国荆棘蓬蒿塞川泽黔黎遭劫血肉枯文武忧时鬓毛白元臣受命殚赤心妖氛迅扫回甘霖闾阎阖郡转生意桑麻万顷分春隂太清无云日亭午击壤遗民方快覩金钱不惜买醉归戯防儿童竞箫鼓星驰驿骑红尘飞内廷报许班师归虎贲腰悬白羽箭龙媒首络黄金鞿队仗连营自三五随处市廛如安堵青田绿野随耰锄朱箔红楼放歌舞经年用兵人不知蜀中父老攀旌旗生祠处处有遗像千秋万载留遐思天门虎豹严九闗台端宫保平西还九卿竦耳聼章奏百僚囬首惊朝班禁旅倾开虎牙寂直气凌空裂金石三巴不独病草书四境行防塞烽息圣君注目龙颜开岳灵为国钟竒才金瓯不用覆名姓文昌巳见明三台圣主推恩重延赏奏凯论功示优奨风云际遇千载竒山斗尊崇万年仰我公原有戡乱功一时朝野推豪雄齐梁摧堕豺虎絶秦川洗荡烟霾空徳望喧腾帝心喜吉甫周宣正如此彛鼎全収絶代勲翰苑才臣漫青史
　　寄寄庵子　　　　　　　　李梦阳
　　寄庵子尝曰人生寄尔然利孰与义安愆孰
　　与美久臭孰与芳永库部骆子以其所言告于李子李子曰卓哉张子持此于天下诱之能移撼之能动乎能招之来麾之去乎呜呼张子者足以荷天下之重矣于是作寄寄庵子诗
　　嘤其鸣矣彼何求天下愿识韩荆州心须义投神便往万古不废江河流张侯崛起西南裔览辉振翮风云际钩陈苍凉阊阖闭排阍直谒蓬莱帝豸冠峩峩不动绅挺身遂作兰台宾窃愤辛裾谓淟涊誓与朱槛争嶙峋巳防腰褭狭道路复讶雕鹗卑风尘霜飞维扬海月落阳行沮洳汾花春还朝衮衣焕日月立仗正色揩星辰行歩既工马从痩谏草每就鸡将晨余力犹驰翰墨圃先秦两汉文心苦壮志真趫剑阁铭【张孟阳】幽懐缅拟归田赋【张平子】握珠响玉岂不足腼顔徒餐竟何补及时愿作朝阳凤不然退与渔樵伍予也纶竿孟诸客心本无他众莫白李白世人欲杀之苏轼频年遭贬斥雷劒虽埋光在天卞玉未剖终为石垂老重逢四海清不才幸免诸公掷思君欲追稽往昔立言辄践回由迹【顔渊季路】有田负郭未饿死且自射猎芒砀泽
　　吕广文四川衡聘　　　　　　　前人
　　大雅文衡重名师礼聘遥阁云寒暑斾栈月引星轺古帝蚕丛国才人驷马桥好将扬马軰収取贡清朝送五清先生赴浙江提学歌　　何景明
　　天台文宿冲紫霄先生捧勑驰星轺越山桃李花万树春色早渡钱塘潮忆昨先生遭斥逐漂泊荆湘望巴蜀九江鸿鴈春冥冥七泽龙蛇昼盘曲洞庭天髙急霜霰氷河雪开燕甸北来骢马一日闻倾都走识先生面十年卜筑楚村墟万里今瞻汉宫殿当朝门生贵不少先皇学士人犹见金门谁留供奉班银鱼旧锡恩荣宴长安春逥独囬首翠烟渐入龙池栁蓟门禹穴自此探送饯先生百壶酒丈夫轗轲心不疑贤圣流离古来有巳防身作指南车况复名髙悬北斗隋珠和壁世珍重眼前防毁终难动圣人不乆奏云门海内近亦求梁栋琴瑟须聆清庙音豫章且待明堂用我闻衡岳与天参七十二峯江汉南不然信此可栖息无使天柱石鼔空巉岩
　　送杨殿之朝正　　　　　　　徐文华
　　岳老局险难忧心日冲冲氷雪多苦寒裋褐常不充良朋在咫尺早晚寒暄通眷言迈皇邑入觐明光宫圣人垂衣裳万国咸来同黜陟分幽明车服旌勲庸滑没从兹升赫赫官阶崇愿子坚晚节固守嵗寒踪兹余滞荒戍径路同云封足趼不可行怅望西飞蓬
　　送田国用镇抚还蜀　　　　　陶骥
　　燕台花栁客徜徉蜀国风烟兴渺茫玉勒防年登剑阁江船五月下瞿塘清樽锦轴髙人共玉笛短箫良夜长年少壮逰轻万里可容华发缀清霜
　　正初承陈玉泉代廵邀饮青羊宫柬此奉谢
　　雷贺
　　丹室崔嵬傍郭幽尘襟喜向上清逰青羊自古逢肆白鹤何年下寳丘钟鼔频开千堞晓松筠长锁四时秋仗君绣斧霜威霁万象春涵锦水流
　　元日院中登楼自憩　　　　　前人
　　元日登楼俯碧空锦城春色匝帘栊早梅乆上蜂须嫩弱栁初传鸟语工四始条风占陆海九天瑞日普蚕丛玉堦履正阳开泰北极遥瞻紫气笼
　　畱别陈玉泉按院　　　　　　前人
　　玉泉脉脉含晶光骊龙喷洒乌台霜西征骢马濯紫缰踏破劒阁成周行云天堕彩映琳琅三春氷合寒瞿塘予亦仗钺事西土挹清饮淑消烦肠倐罹萋菲言旋辙相逢忽漫成逺别青羊对酌酒清冽乃知天为离情设【初玉泉公出巡子饯之青羊宫未二旬即闻勘之命今不获面觏而别故云】锦江花栁暄欲爇我有所思附萦结东归彭蠡夜月明照见玉泉长澄澈








　　全蜀艺文志巻二十一
　　钦定四库全书
　　全蜀艺文志巻二十二　　明　周复俊　编诗
　　杂赋
　　白头吟　　　　　　　　　　古辞
　　皑如山上雪皎如云间月闻君有两意故来相决絶【一觧】平生共城中何甞斗酒防今日斗酒防明旦沟水头蹀躞御沟上沟水东西流【二解】郭东亦有樵郭西亦有樵两两相推与无亲为谁骄【三解】凄凄重凄凄嫁娶亦不啼愿得一心人白头不相离【四解】竹竿何嫋嫋鱼尾何离簁男儿欲相知何用钱刀为如马噉萁川上髙士嬉今日相对乐延年万嵗期【五解】
　　詶宇文少府赠桃竹书筒　　　唐李白
　　桃竹书筒绮绣文良工巧妙称絶羣灵心圎映三江月彩质叠成五色云中藏寳诀峨眉去千里提携长忆君
　　成都为客作　　　　　　　　　田澄
　　蜀郡将知逺城南万里桥衣缘鄊泪湿貌以客愁销地富鱼为米山芳桂是樵旅逰惟得酒今日过明朝
　　蜀人为南蛮俘虏四首　　　　雍陶
　　但见城池还汉将岂知佳丽属蛮兵锦江南渡闻遥哭尽是离家别国声
　　大渡河边蛮亦愁汉人将渡尽囬头此中邮寄思鄊泪南去应无水北流
　　越巂城南无难地伤心从此便为蛮寃声一恸悲风起云暗青天日下山
　　云南路出陷河西草长青芜瘴色低渐近蛮城谁敢哭一时収泪羡猿啼
　　蜀城战后感事　　　　　　　　前人
　　蜀国英灵地山重水又回文章四子盛道路五丁开词客题桥去忠臣叱驭来卧龙同骇浪跃马比浮埃巳与无妖土那知有祸胎畨兵依汉栁蛮斾指江梅战后悲逢血烧余更见灰空留犀厌怪无复酒除灾嵗积苌怨春深杜宇哀家贫移未得愁上望鄊台
　　蜀国经蛮后寄雍陶　　　　　马异
　　酋马渡泸水北来如鸟轻防年期凤阙一日破城此地有征战谁家无死生人悲还旧里鸟喜下空营弟侄意初定友朋心尚惊自从经难后吟苦似猿声
　　独愁　　　　　　　　　　　李崇嗣
　　闻道成都酒无钱亦可求不知将防许销得未来愁郭震蜀人赋东郊诗因走京师言蜀将乱后果
　　有李顺之变　　　　　　　　前人
　　今日出东郊东郊如春色青青原上草莫教征马食
　　资州宴行营回将诗　　　　　羊士谔
　　几剑盈庭酒满巵戍人归日及时元戎静镇无边事遣向营中偃画旗
　　题郑处士隐居　　　　　　　唐求
　　不信最清旷及来愁巳空数防石泉雨一溪霜叶风业在有山处道成无事中酌尽一尊酒病夫顔亦红
　　浣溪女　　　　　　　　　　宋陆防
　　江头女儿双髻丫常随阿母供桑麻当户夜织声咿哑地炉豆防煎土茶长成嫁与东西家柴门相对不上车青裙竹笥何所差挿髻牵牛花城中妖姝脸如霞争嫁官人慕豪华青骊一出天之涯年年伤春抱琵琶和范舍人永康青城道中作　　　前人
　　风驰雨压无浮埃骖驔千骑东方来胜防公自辈王谢浮社我亦追宗雷山楼上一倚徙如地始辟天初开廓然眼界三万里山一蚁垤水一杯世间幻妄防变灭政自不满吾曹咍丈夫本愿布衣老矍铄讵畏苍顔催君看神君嵗食羊四方处处弃骨髙成堆西山老翁食松面造物赋予何辽哉
　　逰华山张超谷　　　　　　　　鲁文
　　太华锁深谷我来真景分有苖皆是药无石不生云急瀑和烟泻清猿带雨闻幽栖未忍别峯半月将曛
　　卭州东园晚兴　　　　　　　　文同
　　公林时得岸轻纱门外谁知吏隐家鬭鸭整羣翻荇叶乳乌无数堕松花携琴秀野弹流水设席芳洲咏落霞向晚双亲共诸子相将来此乐无涯【秀野芳洲二亭】
　　国朝自建隆至大中祥符十年垂五十载谢頥
　　素始奏名甫官太守　　　　　陈逸赏
　　死却王褒五百春资中不见有词臣今朝忽遇登龙客喜杀西郊谢逸人
　　山居　　　　　　　　　　　张孝祥
　　松韵笙竽径云容水墨天人行春色里莺语落花边脩竹一间屋清泉二顷田了无官府事鸡犬慕登仙
　　代祀西岳至成都作　　　　　元虞集
　　我到成都才十日驷马桥下春水生度江相送荷生意过家不留非我情鸬鷀防筏下溪足鹦鹉小牕知客名頼得郫筒酒易醉夜深冲雨汉州城
　　大祀　　　　　　　　　　　明蹇义
　　礼严大祀肃千官法驾遥临众乐攅月转觚棱分夜景天逥复道散春寒煌煌炬焰分清野霭霭炉烟绕玉坛上帝居歆期赐福庆成明日拜金銮
　　早朝应制　　　　　　　　　前人
　　龙楼曙色映晴曦冠佩欣欣集凤池民物万方均雨露车书一统混华夷祥光映阙春云粲佳气浮空晓漏迟宠沐圣恩深似海微臣何以乂雍熙
　　折杨栁　　　　　　　　　　　晏铎
　　河桥残栁半无枝多为行人赠别离羌虏不知萧索尽月明空向笛中吹
　　拾遗
　　与萧纪诗　　　　　　　　　梁元帝
　　囘首望荆门惊浪且雷奔四鸟嗟长别三声悲夜猿
　　答元帝诗　　　　　　　　　萧纪
　　水长三江急云生三峡昏愿贳淮南罪思报阜陵恩
　　峨眉老人别子歌　　　　　　宋谢翺
　　峨眉有老人奉命过嵩少天风吹西翼冉冉朝夕照湿尘纷堕天髪白更待报有子为异物不待入【阙】庙恸哭东南云相望苍海峤青鸟年年来寄书久不到
　　南充纪侯庙
　　闻道将军是邑人扶龙今有几家村【纪侯故里名扶龙】宁存夘金死义气未必丁火灰忠魂周苛一烹后世显湘潭互出史笔浑【湘潭纪侯二子名】汉封班史俱两负负与不负何足论








　　全蜀艺文志巻二十二
　　钦定四库全书
　　全蜀艺文志巻二十三　　明　周复俊　编诗
　　道释【附无名石刻二首】
　　峨睂山月歌送蜀僧晏入中京　唐李白
　　我在巴东三峡时西防明月忆峨眉月出峨眉照沧海与人万里长相随黄鹤楼前月华白此中忽见峨眉客峨眉山月还送君风吹西到长安陌长安大道横九天峨眉山月照秦川黄金狮子承髙座白玉麈尾谈重我似浮云滞吴越君逢圣主逰丹阙一振髙名满帝都归时还弄峨眉月
　　赠僧行融　　　　　　　　　　李白
　　梁有汤恵休常従鲍照逰峨眉史懐一独映陈公出卓絶二道人结交凤与麟行融亦俊发吾知有英骨海若不隐珠骊龙吐明月大海乘虚舟随波任安流赋诗旃檀阁酌酒鹦鹉洲待我适东越相携上白楼
　　鷰子龛禅师　　　　　　　　　王维
　　山中鷰子龛路剧羊肠恶裂地竞盘屈挿天多峭崿瀑泉吼而喷怪石防欲落伯禹访未知五丁愁不凿上人无生缘生长居紫阁六时自捶磬一饮尚带索种田烧白云斫漆响丹壑行随拾栗猿归对巢松鹤时许山神请偶逢洞仙博救世多慈悲即心无行作周商倦积阻蜀物多淹泊岩腹乍旁穿涧唇时外拓桥因到树架栅值垂藤缚鸟道悉巳平龙宫为之涸跳波谁掲厉絶壁免扪摸山木日隂隂结跏归旧林一向石门里任君春草深
　　赠蜀僧闾丘师兄　　　　　　　杜甫
　　大师铜梁秀籍籍名家孙呜呼先博士炳灵精气奔惟昔武皇后临轩御乾坤多士尽儒冠墨客蔼云屯当时上紫殿不独卿相尊世传闾丘笔峻极逾昆崘凤藏丹霄暮龙去白水浑青荧雪岭东碑碣旧制存斯文散都邑髙价越璵璠晚防作者意妙絶与谁论吾祖诗冠古同年防主恩豫章夹日月嵗乆空深根小子思踈濶岂能逹词门穷愁一挥泪相遇即诸昆我住锦官城兄居秖树园地近慰旅愁往来当丘樊天涯歇滞雨粳稻卧不翻漂然薄逰倦始与道旅敦景宴歩修廊而无车马喧夜防接软语落月如金盆漠漠世界黒驱驱争夺繁唯有摩尼珠可照浊水源
　　送僧自吴逰蜀　　　　　　　　卢纶
　　随缘忽西去何日返东林世路无期别空门不住心人烟一饭少山雪独行深天外猨声夜谁闻清梵音
　　送少微上人入蜀　　　　　　前人
　　瓶鉢绕禅衣连宵宿翠微树开巴水逺山晓蜀星稀遍识中朝贵多谙外学非何当一传付道侣愿知归
　　送定法师归蜀　　　　　　　杨巨源
　　凤城初日照红楼禁寺公卿识恵休诗引棣华霑一雨经分贝叶向双流孤猿学定前山夕逺鴈伤离防地秋空性碧云无处所约公曽向剡溪逰
　　喜鸾公自蜀归　　　　　　　李洞
　　禁院闭生台寻师别绿槐寺髙猿防讲钟动鸟知斋拂石月盈帚滤泉花满筛归来逢圣节吟歩上尧堦
　　赠厐链师【女人】　　　　　　　　前人
　　家住涪江汉语娇一声歌戛玉楼箫睡融春日柔金缕妆发秋霞战翠翘两脸酒醺红杏妬半胷酥嫩白云饶若能携手随仙令皎皎银河渡鹊槗
　　锦城秋寄懐播上人　　　　前人
　　极顶云兼冻孤城露洗初共辞嵩少雪乆絶贝多书逺照鴈行细寒条狖挂虚分泉煎月色忆就茗林居
　　吊草堂　　　　　　　　　　前人
　　杖屦疑师在房闗四壁蛩贮瓶经腊水响塔隔山钟乳鸽沿苔井赍猿散雪峯如何不见性倚徧寺前松草堂寺在蜀成都文选注李善引梁简文草堂传曰周颙昔经在蜀以蜀草堂林壑可懐乃于钟山雷次宗学馆立寺因名草堂亦号山茨盖蜀人谓草屋曰茨成都之郊地名亦有蚕茨今讹为蚕丝矣唐李太白客逰有懐故鄊以草堂名其诗集见于尤氏郑樵书目可证也杜子美客蜀亦居草堂今人徒知杜之草堂而不知太白之草堂又止知唐之草堂名天下而不知实始于梁矣因缀志诗并及之
　　送僧鸾归蜀寜亲
　　歌诗精外学天子是知音坐夜宫钟近寜亲剑阁深髙名彻西国旧迹寄东林自此栖禅者因师满蜀吟
　　送隂先生归蜀　　　　　　　　张籍
　　日暮逺归处云间仙观钟唯持青玉牒独坐碧鸡峯隂洞新生乳澄泉旧卧龙防时因卖药得向海边逢
　　漫天岭赠僧　　　　　　　　　元稹
　　五上两漫天因师懴业缘漫天无尽日浮世有穷年
　　访仙【平都山】　　　　　　　　　吕洞賔
　　盂兰清晓过平都天下名山所不如两口单行人不识王隂空使马蹄虚
　　一鸣白鸟出青城再谒王隂二友人口口惟思三岛好擡眸巳过洞庭春
　　至真观三言诗　　　　　后唐杜仁杰
　　坤所载干所帱象与形孰朕兆纬五行环二曜四海晏九河导峙而山亦多号神有岳山有峤粤仙坛极道妙巉孤撑未易到日出没见遗照偃东西絶海徼倐光怪来熠燿大龙蟠细萤爝不恒出赴感召笙嘹亮鹤窈窕羽人路屯其要青螺堆玉簮峭左参井右丹灶掲清虚不二窍昔王人往昭告始轩辕末徽庙接柴望咸亲燎莽刼灰起天烧摧栋宇失朱缥羣鹿豕杂蓬藋予向为一来吊必甚废乃大造圣之前贤者绍矧元语秘奥探逾逺理益耀微是理万有耗文虽径实非剽度今来永为诏
　　前蜀杨勋好道术后主以其妖怪戮之西市临刑有诗具言后主失国
　　圣主何曽识仲都可怜社稷在须防市西便是神仙窟何必乘槎泛五湖
　　伪蜀丁元和诗
　　九重城里人中贵五等诸侯阃外尊争似布衣云水客不将名利挂乾坤
　　戯仙亭　　　　　　　　　　张无尽
　　潆洄溪水泻髙滩中有神龙乆屈蟠众乐妙音时响喨双娃长袖忽阑世间变化无非幻阁上登临正好观观幻见真真亦幻谷花岩草谩凭栏
　　聫句咏小桃源　　　　　　　　龙旦
　　门前碧醮一溪斜彷佛逃秦处士家【石东雨】便作武陵溪上防春来何处不开花
　　还丹歌　　　　　　　　　尔朱先生
　　欲究丹砂诀幽无处寻不离铅与汞无出水中金金欲制时须得水水遇土兮终不起但知火不参差自得还丹微妙理人世分明知有死刚只留心恋朱紫岂知光景片时间将为人生长似此何不回心师至道免逐年光虚自老临樽只觉醉醺酣对镜不知渐枯槁二郎二郎听我语仙鄊咫尺无寒暑与君説尽只如斯莫恋骄奢不肯去感君恩义言方苦火急回头求出路吟成数句赠与君九转丹成厯今古
　　苏幕遮　　　　　　　　　　韩仙姑
　　不忧贫不恋富大悟之人开着娑罗铺内有真如无价寳欲识真如正照菩提路贪爱心须除去清浄法身真是堪凭据忍辱波罗为妙药服了一圎万病都新愈
　　防州罗氏园　　　　　　　无名道士
　　知君行乐似神仙歌舞相随四十年方外客来嗟不遇洞房深锁百花天
　　望江南　　　　　　　　　清源真君金主亮每举事必决于箕僊后将南牧令童男女二人侍箕傍得词云
　　才举意象照离宫坎女离男金水尽防多鐡骑漫英雄最苦是云中　辽东鹤惊起老苍龙四海九州沾恵泽狼山影里弄清风堪作主人公【亮览之不悦问鐡骑漫英雄谓谁耶乃书亮字亮大怒复问汝是谁又书清源真君四字盖灌口神之名】
　　赠张浚入蜀　　　　　　　　宋郭英
　　大漫天是小漫天小漫天是大漫天一从大小漫天后遂使生灵入四川
　　秦山来尽蜀山来日照闗门两扇开刺史莫嫌迎逺相公新送陕西回【后英罢宣司干官与通判不赴往普州卖蒸饼为生宴如也】闲闲宗师和前韵期望过当复用韵以谢
　　元虞集
　　草堂长忆蜀西郊屡卜归休自折茅司马檄传惊父老少陵诗若入神交山多美竹深宜屋江有嘉鱼逺致庖乞得闲身当及早尧时元自有由巢
　　仁夀寺僧报更生佛祠前生瑞竹有懐故园
　　前人
　　闻道故园生瑞竹试从来使问何如苍筤独出千丛里翠节骈生数尺余比管可吹丹穴凤长竿莫钓锦溪鱼折腰巳向灵氛卜亦説能归似两疏
　　闻道故园生瑞竹令人归兴满江干扁舟不畏瞿塘险匹马谁云蜀道难杜甫溪头花匼匝孔明庙里栢防新篁题作归欤字定得临江把钓竿
　　闻道故园生瑞竹山僧为我重栽培百年雨露余生息一日风云防往逥垅上枯桑乌萃止城东华表鹤归来圣恩若许归田里千石清尊为尔开
　　赠道人简天碧画士　　　　　　前人
　　云气连山动松声夹雨寒抱琴穿竹径留棹寄江湍夕照归神女春隂带锦官此生同旧里偏解写潺湲
　　寄青城道士　　　　　　　　　前人
　　海上别妻子山中求茯苓白虎戯流苍龙防黄扃烧香招五老行厨庖六丁从子似非逺丹霞粲华星
　　张道士蜀山图　　　　　　　　前人
　　碧玉参天是蜀山旧曽飞度歴孱顔松风上接空歌外萝月长悬合景间试劒丹崖秋隼疾濯缨锦水夜龙闲君家虚靖归来日冉冉蓬壶为忆还
　　悟空讃三首　　　　　　　　赵世延
　　水泄人间本不通唐僖西幸蜀尘红无端横被诸军士勘破如如老悟空
　　沙界堂堂总法身万钧一羽等纎尘不争铁笠安头上恼乱众生五百春
　　精蓝在昔紫云峯梅菊开时静应同蝴蝶翩翩桑梓晓朅来繁上揖兹风【相传静应石象见紫蝴蝶】
　　予儿时常闻戊午天兵之攻云顶也先是宋将姚世安迁汉阳静应石像于此山嵗秋冬汉繁清凉主僧挈徒悟空定真避乱与静应同一龛殿城既下将士闗攫财帛先伯元帅公独取静应将归其故里塔院悟空亦复本寺迄今五十三年矣兹按部过繁主院智深前诣曰二大士实先师金汤谷复其故者幸丐一语以耀山门小子不敏感念先伯平昔轻财急义率类乎此其泽被后人多矣夫何敢辞
　　祥符访张三丰　　　　　　　明胡濙
　　交情已乆念离羣独向山中礼白云龙送雨来留客住鹿衔花至与僧分疎星出竹昏时见流水鸣渠静夜闻却忆故人知此隠题诗谁似鲍叅军
　　附无名石刻二首
　　度世古歌【后周至真观小蛮桥下相得石碑】
　　始青之下月与日两半同升合为一大如弹丸甘如蜜出彼玉堂入金室子若得之慎勿失
　　蜀道观中淘井得一碑刻文似赋似賛有隠士言是汉时隂真人所着链丹法襍着于子玉碑
　　有物有物可大可乆采乎蚕食之前用乎火化之后成汤自上而临下夸父虚中而见受气应朝光功参夜漏白英聚而雪慙黄酥凝而金丑转制不已神趣鬼骤金欤天年上夀无着于文诀之在口












　　全蜀艺文志巻二十三
　　钦定四库全书
　　全蜀艺文志巻二十四　　明　周复俊　编诗
　　哀挽
　　哀严郑公　　　　　　　　　唐杜甫
　　郑公瑚琏器华岳金天晶昔在童子日已闻老成名嶷然太贤后复见秀骨清【严武傅武中书侍郎挺之子神气隽爽敏于闻见幼如成人读书不究精义渉猎而已大贤谓严子陵欤】开口取将相小心事友生【甫与武世契也甞醉登武牀呼斥其父名而武不忤】阅书百纸尽落笔四座惊歴职匪父任嫉邪常力争【武弱冠以门廕防名哥舒翰奏充判官至徳初肃宗初靖难大収才杰武仗节赴行在宰相房琯素重之及是首荐才略可称累迁给事中】汉仪尚整肃【时武为侍御史】戎马忽纵横【禄山之乱也】飞传自河陇逢人问公卿不知万乘出雪涕风悲鸣受词剑阁道谒帝萧闗城【河陇剑阁萧闗城事新旧二史皆不载】寂寞云台仗飘飖沙塞旌江山少使者笳鼓凝皇情壮士血相视忠臣气不平宻论贞观体挥发岐阳征【时肃宗理兵鳯翔】感激动四极聫翩収二京【二京长安东都也二史皆不载武収复功】西郊牛酒再原庙丹青明匡汲俄宠辱卫霍竟哀荣四登防府地【既収长安以武为京兆少尹兼御史中丞时年二十二后又迁京兆尹兼御史大夫】三掌华阳兵【华阳成都也武以史思明阻兵不之官优防京师颇自矜大出为绵州刺史迁剑南东川节度使上皇诰以剑南两川合为一道拜武成都尹充剑南节度使入复求为方面拜成都尹在蜀累年肆志逞欲行猛政威振一方】京兆空栁色尚书无履声羣鸟自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒【失壁垒言无事戍也此美武能镇静也】虚馆开逢迎堂上指圗画军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庶或裨世程炯炯一心在沉沉二竖撄顔回竟短折贾谊徒忠贞飞旐出江汉孤舟转荆衡虚为马融笛怅望龙骧茔空余老宾客身上媿簮缨
　　严孝子墓作　　　　　　　　刘湾
　　至性教不及因心天所资礼闻三年防女独终身期下布骨肉恩上报父母慈礼闻哭有卒女独哀无时前有松栢林荆刺结防茏墓门白日闭泣母黄泉中艸服蔽枯骨垢容载飞蓬举声哭苍天万木皆悲风
　　贾岛墓　　　　　　　　　　　郑谷
　　水绕孤坟县路斜耕人呀我乆咨嗟重来兼恐无寻处落日风吹鼔子花
　　苏明允挽诗　　　　　　　宋欧阳修
　　布衣驰誉入京都丹旐俄惊返旧庐诸老谁能先贾谊君王犹未识相如三年弟子行防礼千里鄊人防塟车我独空斋挂尘榻遗编将阅子云书
　　予昔逰云台观谒希夷先生陈搏祠堂缅想其
　　人今追作此诗　　　　　　宋祁
　　仙馆三峯下年华百嵗中梦休孤蝶往【此言先生善睡一寝逾一月】蜕在一蝉空【有冢在华山下】蕊笈微言秘霄晨浩气通丹遗防后鼎林遣御余风市雾沉荒白飡霞委暗红岷峨有归约飞歩与谁同
　　怜制置张珏　　　　　　　　文天祥珏蜀之健将与昝万夀齐名昝降张独不降行朝防授制阃未知得拜命否蜀虽糜碎珏竟不降为左右所卖珏觉而逃被囚入北不肯屈复不知何如
　　气敌万人将独在天一隅向使国不亡功业竟何如挽四川制置使知重庆府张公珏【此宋末十忠之一】
　　刘壎
　　坤维拓提封形胜古天府血战五十秋零落余八柱江南传箭急谁暇此囬顾落日古渝城仗钺乃甚武天东甑虽堕吾自强支拄渡泸躬讨逆归来战弥苦萧条下防门机穽伏中路咄咄快敌仇谁与掩坏土哀哉闗西雄国亡犹不负同时督军将腰金挿双虎
　　挽蜀帅张公珏【按蜀防州路南至施州北至汉中府东至荆州府西至重庆府秦置巴郡刘璋为永宁郡先主为巴东郡唐渝州乂南平郡宋朝光宗潜邸陞为府】
　　前人
　　玉垒云浮五十秋闗西虓将勇无俦三吴甑堕犹坚守八柱唇亡不耐愁泸水防収劳騕褭防门机伏失兜鍪吾君不负吾寜死遗恨谁怜快敌讐【至元十二年乙亥夏荆湖诸郡俱归附蜀之音问不复与东南通制置使知重庆府张珏犹振厉自立招讨梅应春以江安归附珏遣兵収复擒应春至重庆府脔之大兵収取江安所部州郡俱降惟张起岩帅防与珏共为宋守屹然双城势穷援絶屡以虎符招珏珏不従帐下将有劝其降者珏未果将遂畔夜开闗纳大兵珏率亲兵巷战不胜登舟欲下防就起岩至中途随行将士利重赏且念妻子俱巳陷重庆遂执珏归附终不肯降防应春之子朝燕诉前事复父仇珏遂遇害】
　　挽绵汉简州诸公【绵汉简并属成都府路　绵州广汉涪县先主分梓潼郡西魏置潼州隋改绵州唐改金川郡巴西郡复绵州宋朝因之　汉州汉蜀郡分为广汉西汉新都国宋齐广汉郡后周废之唐立汉州又汉阳军复汉州宋因之　简州汉武分蜀郡置犍为郡魏置资州隋置简州唐置简州又改阳安郡复为简州宋因之】
　　前人
　　绵汉风酸动杀机北来銕骑遍驱驰防千里地弓刀运百万人家骨肉糜鬼哭神号无限恨蝇蛄蚋嘬有余悲平生食禄何从避畱取香名百世垂【大兵分哨入简州知州李大全死知懐安军史显孙避于简亦死率大兵至汉州通判权州刘当可与一宗室太保率民兵城守大保出城往罗山谒贺靖借兵归遇大兵见杀遂破城忿而血洗焚荡死十万余家当可与节制邵复知录罗由教授袁拱辰知县罗君父皆遇害知绵州范辰孙死】
　　挽四川制帅陈公【隆之成都十六州六十一县成都府梁州城古蜀国秦置蜀郡汉曰益州晋改成都国宋齐并益州唐改成都府赵宋因之】
　　前人
　　狼烟又起锦城边帅阃谋疎亦可怜先轸元归应有恨苌血化岂无寃百身莫赎谁三酧一死真成盖万愆遗事如今人不记纲常犹幸立西川【辛丑冬元帅率精鋭以攻成都制使陈隆之婴城固守大兵苦攻不克欲退而都统田世显闻大安门大兵遂入执隆之先杀其家制使防议蒲东夘而下死者十数人执隆之至汉川俾招都统王防而隆之止书城破被执四字示之且呼防勉力坚守元帅大怒手刺杀之事闻赠待制立庙推恩族属以为嗣知隆州蒲东寅被执不屈死】
　　吊曹将军【友闻】　　　　　　　　安知山
　　将军精悍姿齿齿碎鐡石在昔童稚间但闻饱经术縦横骋柔翰丹艧间金碧有司塞明诏弊色屈词伯芹香春水生冠玉侍重席脱落章句陋捜抉穷理窟未及文化成其如王土窄丈夫报主愿岂必仕清秩苍然请去位满面秋溧冽纠合熊虎羣旌斾扬广陌正当磨砺间一鼓防勍敌屯兵沔水源千载斧截截浩荡排烟云西极安嵲屼奈何国无人腐儒秉旄钺赏予入私门金汤授盗贼公时奋撃争返遭献玉刖三军视马首痛哭天下璧功成坐龃龉愤怒须挿防中宵按剑起肃肃整羽翮吐气风云生搴旗陷坚列贯穿死生地蹀血天地黒势虽众寡悬形未雌雄决路穷断首尾众尽仍手格岂知龙虎逝黯淡山川色百万尚震惊呜呼死诸葛长城但自壊千古痛稠结肉食无逺谋野史有直笔酒酣歌节士皛皛霜日白
　　张万户夫人贞节　　　　元贡师泰
　　白帝楼前巷陌深将军旌斾正沉沉玉箫声断孤鸾曲绿绮弦空别鹤吟岂是人生轻一羽要知妾死重千金春风冢上连枝树只有韩凭防此心
　　费烈女吟【明氏实录】　　　　　　　刘堪
　　永康费氏女年少十八九择对无可人真心似琼玖礼法以防身丝麻常在手至正十七载太嵗次丁酉逆贼従东来旌旗揺北斗三巴数十城皆降不敢后唐姬与姜氏不慙为贼偶费女涕泣悲勤勤告父母人生弃礼义猪狗亦何有我身不如贼我死骨不朽夜深盛容饰自缢后园栁髙义感行人痛心而蹙首平章买奴者左丞韩叔亨低头奴屈膝拜贼乞余生不能受白刃空负朝廷恩茫茫天壤间生死义与仁太山与鸿毛孩提知重轻费女生艸野烈烈超凡伦二公国柱石弃甲如轻尘芳名与汚迹遗戒百千春
　　吊邹汝愚卒石城　　　　　　陈献章
　　少年为意尽峥嵘谪死天涯气未平旧雨不留花县榻秋风还闪石城旌儿啼母絶家何处水宿山居路防程人事每将天不定文章何处博虚名
　　亡弟材同梅山书屋　　　　　席春
　　淡养素寄真如奋翼云霄佩锦裾玉检细函収谏艸龙骧逺策奠州闾厓山精舍浮青霭浣水茅堂照碧渠天外暮云悲断雁西风洒泪独伤予
　　大司马梧山李公　　　　　徐文华
　　吾受李公知未识李公面嗟公乆巳殁缅懐何由见休休好善心卓卓当朝彦美玉莹无瑕精金尝百链气概凌秋空岿若灵光见所在树功勲声光耀雷电后进頼推毂曽不遗寸善
　　哭张士元有引　　　　　　　安磐
　　士元为给舎数月即以封事忤毅皇谪官贵州新添驿者七年皇上登极召复旧官先后歴朝才一考而独立敢言大禆国是今年秋七月以大礼事同余伏阙下狱既而同杖越十日又同以首事被逮于朝有防放还而士元竟坐杖不起时禁方严吊客无敢至者斯文之痛极矣廼余感知己伤斯文之不可复得痛哭数日作诗志哀
　　七载夷方谪三年谏议班家声续台史【先世曾为御史】封事动天顔吊客何人至秦川有榇还不才同放逐后死泪潺湲
　　同舍今何在斯人天下无感时防谏艸何日奠生刍狐防私相庆衣冠势益孤空余青史上遗简载名儒
　　哭毛用成同年【有序】　　　　　前人
　　用成予同年友也徘徊给舍者十五年年过五十不忘忠谏大礼之议杖而死焉旅榇南行殆余万里感泣以之爰作是诗
　　毛公心事有谁知每恨年来未拂衣青琐禁中啼鸟散碧鸡坊外主人非封章未了心犹壮大礼初成愿巳违冷雨凄风万余里可怜丹旐日南飞
　　鬼謡
　　髙骈筑罗城多发掘古冢取甎甃城有沧州守御指挥使姜知古者当掘一冢夜有鬼啸扵冢上因献一书辞防哀切其书曰冥司赵谨以幽昧致书扵守御指挥端公閤下窃以赵氏之寃搏膺入梦良夫之枉被发叫天是以有怨必讐无道则见此则流扵往史载在前文如也一介逰魂九泉罔象徳不胜飨祷不胜人无庙貌扵世间遂湮沉扵泉壤自防天谴使掌防司虽叨正直之官未逹聪眀之理未甞以威服众唯知以礼作人顷至本朝叨为上相不无滥徳敢有害盈今者伏审渤海髙公令君毁坟阙况谪居幽府天赐佳城平生无战伐之讐邂逅起诛夷之衅得不抚铭旌而愤志托觚染以申懐伏希端公俯念无依迥垂有鉴特扵万雉免此一坏傥全马鬛之封敢忘龙头之庇谨吟五言四句诗一章后幅上闻不胜望徳之至谨白诗曰
　　我昔胜君昔君今胜我今人生一世事何用苦相侵广政初后主与其妃张太华同辇逰青城宿九天丈人观中月余不返李廷珪谏而不听又数日雷雨大作若失白昼而太华被震殒矣乃以红锦龙褥裹瘗观前白杨树下翌日急趋逥銮悲痛无巳后数年链师李若冲因晚霁闲歩观侧忽见白杨树下一美人翠睂雪肌仙姿窈窕吟曰
　　一别銮舆今防年白杨风起不成眠常思往日椒房宠泪滴衣襟损翠钿
　　若冲问曰子人耶鬼耶美人敛袵而前曰妾蜀妃张太华也因陪驾逰此被震今幽魂尚滞乞赐超防若冲扵是秋中元令节黄箓斋防中为奠长生金简生神玉章度生人世若冲后梦太华谢曰妾巳受生人世矣壁间黄土书一絶云
　　符吏匆匆叩夜扄便随金简出幽冥防师荐防恩非浅领得生神九巻经
　　蜀主闻之厚赐若冲是后惟花蕊夫人宠冠后宫矣
　　杨蕴中以罪入成都狱夜梦一妇人曰吾薛涛之流也顷幽死此室乃赠蕴中一絶句
　　玉漏深长灯耿耿东墙西墙时见影月明窻外子规啼忍使孤魂良夜永
　　陈甲字升父隆州人绍兴间为蜀帅李公璆之客馆扵双竹斋夜见数妇笑语有吟两絶句者因忽不见
　　晓雨廉纎梅子黄晚云巻雨月侵廊树隂把酒不成饮説着无情更断肠
　　旧时衣服尽云霞不到迎仙不是家今日楼台浑不识只因古木记宣华
　　元戊寅间荆州分域有鬼夜叫云苦也苦防时泥到襄阳府及早视之凡树木大小皆泥和畜毛自根泥至分枝处则止后又叫云苦也苦防时泥到成都府盖古今未闻之异也【草木子】
　　昔长寜耕者得铜牌曰小桃源其上有诗云
　　绰约去朝真仙源万木春要知窃桃客定是防稽人

　　全蜀艺文志巻二十四
　　钦定四库全书
　　全蜀艺文志巻二十五　　明　周复俊　编诗余
　　唐人长短句宋人谓之填词实诗之余也今所行艸堂诗余是也或问诗余何以系扵艸堂也曰按梁简文帝艸堂传云汝南周颙昔经在蜀以蜀艸堂寺林壑可懐乃扵钟山雷次宗学馆立寺因名艸堂亦号山茨谓艸为茨亦述蜀语地名别有蚕茨是其旁证也李太白客逰于外有懐故鄊故以艸堂名其诗集诗余之系于艸堂指太白也太白作二词为百代词曲之祖则今之填词非草堂之诗余而何放此选蜀志之词以太白二阕为首云菩萨鬘【今本作蛮非菩萨鬘骠国舞女髻饰也】　　　李白
　　平林漠漠烟如织寒山一带伤心碧暝色入髙楼有人楼上愁　阑干空伫立宿鸟归飞急何处是归程长亭复短亭
　　忆秦娥　　　　　　　　　　李白
　　箫声咽秦娥梦断秦楼月秦楼月年年栁色灞陵伤别乐逰原上清秋节咸阳古道音尘絶音尘絶西风残
　　照汉家陵阙
　　清平乐　　　　　　　　　　韦荘
　　何处逰女蜀国多云雨云解有情花解语窣地绣罗金缕　妆成不整金钿含羞待月秋千住在绿槐隂里门临春水桥边
　　河传　　　　　　　　　　　前人
　　春晚风暖锦城花满狂杀逰人玉鞭金勒寻胜驰骤轻尘惜良辰　翠娥争劝临邛酒纎纎手拂面垂丝栁归时烟里钟鼔正是黄昏暗消魂
　　其二
　　锦浦春女绣衣金缕雾薄云轻花深栁暗时节正是清明雨初晴　玉鞭魂断烟霞路莺莺语一望巫山雨香尘隠映遥见翠槛红楼黛睂愁
　　女冠子　　　　　　　　　　牛峤
　　锦江烟水卓女烧春浓美小檀霞绣带芙蓉帐金钗芍药花　额黄侵腻发臂钏透红纱栁暗莺啼处认郎家【烧酒名烧春其法始于文君】
　　菩萨蛮
　　画屏重叠巫阳翠楚神尚有行云意朝暮防般心向他情慢深　风流今古隔虚作瞿塘客山月照山花梦囬灯影斜
　　河渎神　　　　　　　　　　　张泌
　　古树噪寒鸦满庭枫叶芦花昼灯当午隔窻纱画阁珠帘影斜门外往来祈赛客翩翩防落天涯逥首隔江烟火渡头三两人家
　　江城子　　　　　　　　　　　前人
　　浣花江上见卿卿脸波秋水明黛睂轻绿云髙绾金簇小蜻蜓好事问他来得麽和笑道莫多情
　　巫山一叚云　　　　　　伪蜀毛文锡
　　雨霁巫山上云轻映碧天逺风吹散又相连十二晚峯前　暗湿啼猿树髙笼过客船朝朝暮暮楚江边防度降神仙
　　玉楼春【避暑摩诃池上作】　　　　　　孟昶
　　氷肌玉骨清无汗水殿风来暗香满帘开明月独窥人欹枕钗横云髩乱　起来琼户唘无声时见疎星渡河汉屈指西风防时来只恐流年暗中换
　　临江仙　　　　　　　　　　牛希济
　　峭碧参差十二峯冷烟寒树重重瑶姬宫殿是仙踪金鑪珠帐香霭昼偏浓　一自楚王惊梦断人间无路相逢至今云雨带愁容月斜江上征棹动晨钟
　　其二
　　江绕黄陵春庙闲娇莺独语闗闗满庭重叠绿苔斑隂云无事四散自归山　箫鼔声稀香烬冷月娥敛尽弯环风流皆道胜人间须知狂客判死为红顔
　　后庭怨【建隆中旭川筑城掘得石刻盖唐人语也】　唐无名氏
　　千里故鄊十年华屋乱魂飞过屏山矗眼重睂褪不胜春菱花知我销香玉　双双燕子归来应解笑人幽独断歌零舞遗恨清江曲万树绿低迷一庭红扑蔌
　　黄钟乐　　　　　　　　　魏承班
　　池塘烟暖艸萋萋惆怅闲宵含恨愁坐思堪迷遥想玉人情事逺音容浑似碧桃溪　偏记同欢秋月低帘外论心花畔和醉暗相携何事春来君不见梦魂长在锦江西
　　临江仙　　　　　　　　　　阎选
　　十二髙峯天外寒竹梢轻拂仙坛寳衣行雨在云端画帘深殿香雾冷风残　欲问楚王何处去翠屏犹掩金鸾猿啼明月照空滩孤舟行客惊梦亦艰难
　　巫山一段云　　　　　　　　李珣
　　有客经巫峡停桡向水湄楚王曽此梦瑶姬一梦杳无期　尘暗珠帘巻香销翠幄垂西风逥首不胜悲暮雨洒空祠
　　其二
　　古庙依青嶂行宫枕碧流水声山色鏁妆楼往事思悠悠　云雨朝还暮烟花春复秋啼猿何必近孤舟行客自多愁
　　戚氏【此词始终指意言周穆王賔于西王母之事】　　　苏轼
　　玉山东皇灵嫓统羣仙綘阙岧嶤翠房深迥倚霏烟幽闲志萧然金城千里锁婵姢当时穆满廵狩翠华曽到海西边风露明霁鲸波极目势浮舆盖方圎正迢迢丽日圃清寂琼艸芊緜　争解绣勒香鞯鸾辂驻跸八马戱芝田瑶池近画楼隠隐翠鸟翩翩肆华筵　间作管鸣弦宛若帝所钧天稚头皓齿绿发方瞳圎极恬淡髙妍　尽倒琼壶酒献金鼎药固大椿年缥缈飞琼妙舞命双成奏曲醉留连云璈韵响冩寒泉浩歌畅饮斜月低河汉渐渐绮霞天际红深浅动归思逥首尘寰烂漫逰玉辇东还杏花风数里响鸣鞭望长安路依稀栁色翠防春姸【此词眉州旧有石刻】
　　愁倚栏【三荣道上】　　　　　　　　程正伯
　　山无数雨萧萧路迢超不似芙蓉城下去栁如腰　梦随春絮飘飘知他在第防朱桥说与杜防休唤怕魂销
　　渔家傲【彭门道中早发】　　　　　　　　前人
　　野店无人霜似水青灯照影寒侵被门外行人催客起因个事老来方有思家泪　寄问梅花开也未爱花只有归来是想见小桥歌舞地浑含喜天涯不念人憔悴
　　其二　　　　　　　　　　　　前人
　　独木小舟烟雨湿燕儿乱防春江碧江上青山随意见人寂寂落花芳草催寒食昨夜青楼今日客吹愁不得东风力细拾残红书怨泣流水急不知那个传消息
　　临江仙【合江放舟】　　　　　　　　　　前人
　　送我南来舟一叶谁教催动鸣榔巫山不见水茫茫云湾才防曲折尽九囬肠　买酒浇愁愁不尽江烟也共凄凉和天痩了也何妨只愁今夜雨更做泪千行
　　其二
　　浓绿锁窻闲院静照人明月团团夜长幽梦见伊难痩从香脸薄愁到翠眉残　只道花时容易见如今花尽春防画楼依旧五更寒可怜红綉被空记合时欢
　　瑞鹧鸪【瑞香】
　　东风冷落旧梅台犹喜山花拂面开绀色深衣春意净水沉薫骨晚风来　柔条不学丁香结矮树仍防茉莉栽安得方盆载幽植道人随处作香材
　　好事近【资州道上无双堠感懐作】
　　别梦记春前春尽苦无归日想见鹊声庭院误防囬消息　万重离恨万重山无处説思忆只有路傍双堠也随人孤只
　　满江红【浣花因赋】　　　　　　　　　京镗
　　锦里先生艸堂筑浣花谿上料饱防堦前雀食篱邉渔网跨鹤骑鲸归去后桥西潭北留佳赏况依然一曲抱村流江痕涨　鱼龙戯相浩荡禽鸟乐増舒畅更绮罗十里棹歌来往坐上英贤今李郭邦人应作仙舟想但喧呼落日未西时船休放
　　洞仙歌【重九药市】　　　　　　　　前人
　　三年锦里见重阳药市车马喧阗管弦沸笑篱邉孤寂台上疎狂争得似此日西南都防　痴儿官事了乐与民同况值髙秋好天气不羞短发不照哀顔聊满挿黄花一醉道物外髙人有时来问混杂龙蛇个中谁是【唐司空圗重阳山居诗满目秋光还似镜殷勤为我照衰顔】
　　鹧鸪天【葭萌驲作即今之施店】　　　　　陆防
　　防尽巴山看蜀山子规江上过春残惯眠古驿常安枕熟聴阳闗不惨顔　慵服气嬾烧丹不妨青髩戯人间秘传一字神仙诀说与君知只是顽
　　水龙吟【荣南作】　　　　　　　　前人
　　樽前花底寻春处堪叹心情全减一身萍寄酒徒云散佳人天逺那更今年瘴烟蛮雨夜郎江畔漫倚楼横笛临窻防镜时挥涕惊流转　花落月月庭院悄无言魂消肠断凭肩携手当时曽效画梁栖燕见説新来网萦尘暗舞衫歌扇料也羞憔悴慵行芳径怕莺儿见
　　沁园春【三荣横溪阁小宴】　　　　　　前人
　　粉破梅梢绿动萱丛春意巳深渐珠帘低巻筇枝微歩氷开跃鲤林暖鸣禽荔子枎疎竹枝哀怨浊酒一尊和泪斟凭栏乆叹山川冉冉嵗月骎骎　当时岂料如今漫一事无成霜髩侵防故人强半沙堤黄阁鱼悬带玉貂映蝉金许国虽坚朝天无路万里凄凉谁寄音东风里有灞桥烟栁知我归心
　　木兰花慢【夜登青城山玉华楼】　　　　　　前人
　　阅邯郸梦境叹绿髩早霜侵奈华岳烧丹青谿防鹤尚负初心年来向浊世里悟真诠秘诀絶幽深养就金芝九畹种成琪树千林　星坛夜学歩虚吟露冷透瑶簮对翠凤披云青鸾遡月宫阙萧森琅函一封奏罢自钧天帝所有知音却过蓬壶笑傲世间嵗月骎骎
　　苏武慢【唐西安湖即今崇庆州】　　　　　　前人
　　澹霭空蒙轻隂清润绮陌细尘初静平桥系马画阁移舟湖水倒空如镜掠岸飞花傍檐新燕都是学人无定叹连年戎帐经春边垒暗凋顔髩　空记忆杜曲池台新丰歌管怎得故人音信羇懐易感老伴无多谈尘乆闲犀柄惟有翛然笔床茶灶自适笋舆烟艇待绿荷遮岸红蕖浮水更乘幽兴
　　蝶恋花【离小益作】　　　　　　　　前人
　　水漾萍根风卷絮倩笑娇颦忍记逢迎处只有梦魂能再遇堪嗟梦不由人做　梦若由人何处去短防轻衫夜夜眉州路不怕银釭深綉户只愁风断青衣渡
　　临江仙【离果州作】　　　　　　　　前人
　　鸠雨催成新绿燕泥収尽残红春光还与美人同论心空眷眷分袂却匆匆　只道真情易写那知怨句难工水流云散各西东半廊花院月一帽栁桥风
　　汉宫春【张园赏海棠作园故蜀燕王宫也】　　　　前人
　　浪迹人间喜闻猿楚峡学剑秦川虚舟泛然不系万里江天朱顔绿髩作红尘无事神仙何妨在莺花海里行歌闲送流年　休笑放慵狂眼防门坊深院多少婵姢燕宫海棠夜宴花覆金船如椽画烛酒防时百炬轻烟凭寄语京华旧侣幅巾莫换貂蝉
　　月上海棠【成都城南有蜀王旧苑多梅花百余年古木】　前人
　　斜阳废苑朱门闭吊兴亡遗恨泪防里淡淡宫梅也依然防酥剪水凝愁处似忆宣华旧事　行人别有凄凉意折幽香谁与寄千里伫立江臯杳难逢陇头归骑音尘逺楚天危楼独倚【宣华故蜀苑名】
　　栁梢青【故蜀燕王宫海棠之盛为成都第一今属张氏】　　前人
　　锦里繁华环宫故邸叠萼竒花俊客妖姬争飞金勒齐驻香车　何须幙障帏遮宝杯浸红云瑞霞银烛光中清歌声里休恨天涯
　　齐天乐【左緜道中】　　　　　　　　　前人
　　角残钟晚闗山路行人乍依孤店塞月征尘鞭丝帽影常把流年虚占藏鸦栁暗叹轻负莺花谩劳书剑事往闗情悄然频动壮逰念　孤懐谁与强遣市垆沽酒酒薄怎当愁酽倚瑟妍词调铅妙笔那写柔情芳艶征途自厌况烟敛芜痕雨稀萍防最是眠时枕寒门半掩
　　其二【三荣人日逰龙洞作】　　　　　　　前人
　　客中随处闲消闷来寻啸台龙岫路敛春泥山开翠雾行乐年年依旧天工妙手放轻绿萱芽淡黄杨栁笑问东君为人能染髩丝否　西州催去近也帽檐风软且防市楼沽酒宛转巴歌凄凉塞管携客何妨频奏征尘暗袖漫禁得梅花伴人踈痩防日东归画船平放溜
　　桃源忆故人【有序】　　　　　　前人
　　三荣郡治之西因子城作楼观曰髙斋下临山村萧然如世外予畱七十日被命参成都戎幙而去临行徙倚竟日作桃源忆故人一首
　　斜阳寂歴柴门闭一防炊烟时起鸡犬往来林外俱有萧然意　衰翁老去踈荣利絶爱山城无事临去画楼频倚何日重来此
　　风入松　　　　　　　　　　前人
　　十年裘马锦江滨酒隠红尘万金选胜莺花海倚疎狂驱使青春吹笛鱼龙尽出题诗风月俱新　自怜华发满纱巾犹是官身凤楼常记当年语问浮名何似身亲欲寄吴牋説与这回真个闲人
　　水龙吟　　　　　　　　　　前人
　　摩诃池上追逰路红绿参差春晚韶光妍媚海棠如醉桃花欲暖挑菜初闲禁烟将近一城丝管防金鞍争道香车飞盖争先占新亭馆　惆怅年华暗换黯销魂雨収云散镜奁掩月钗梁折凤秦筝斜鴈身在天涯乱山孤垒危楼飞观叹春来只有杨花和恨向东风满
　　江月晃重山【芳华楼雪】　　　　　　前人
　　芳艸洲前道路夕阳楼上防干碧云何处望归鞍从军客躭乐不思还　洞里仙人种玉江边楚客滋兰鸳鸯沙暖鹡鸰寒菱花晚不禁髩毛斑
　　虞美人【咏虞美人艸】　　　　　　唐无名氏
　　帐中艸艸军情变月下旌旗乱揽衣推枕怆离情逺风吹下楚歌声正三更　乌骓欲上重相顾艶态花无主手中莲萼凛秋霜九泉归去是仙鄊恨茫茫
　　虞美人【和前题】　　　　　　　宋黄载万
　　世间离恨何时了不为英雄少楚歌声起霸圗休玉帐佳人血泪满东流　荒葵野葛吴城暮玉貌知何处至今芳艸解婆娑只有当时魂魄未消磨【贾氏谈录云褒斜谷中有虞美人艸状如鸡冠花叶相对益州艸木记云雅州名山县出虞美人革应拍而舞酉阳杂爼云舞艸出雅州方物圗賛虞作娱】
　　水调歌头　　　　　　　　　范成大
　　万里筹边处形胜压坤维恍然旧观重见鸳瓦拂参旗夜夜东山衔月日日西山横雪白羽弄空晖人语半霄碧惊倒路傍儿　分弓了防剑罢倚栏时苍茫平楚无际千古鏁烟霏野旷岷嶓江动天濶崤函云拥太白暝中低老矣汉都护却望玉门归
　　海棠词　　　　　　　　　　前人
　　马蹄尘扑春风得意笙箫逐款门不问谁家竹只拣红妆多处烧银烛　碧鸡坊里花如屋燕王宫畔花成谷不须悔唱闗山曲直为海棠也合来西蜀
　　水调歌头【题剑阁】　　　　　　　崔与之
　　万里云间戍立马剑门闗乱山极目无际直北是长安人苦百年涂炭鬼哭三边锋镝天道乆应还手写留屯奏炯炯寸心丹　对青灯搔白发漏声残老犹勋业未就妨却一身闲梅岭绿隂青子蒲涧清泉白石怕我旧盟寒烽火平安报归梦到家山
　　贺新郎【代妓送太守】　　　　　　　卢申
　　春色原无主荷东君着意看承等闲分付多少无情风与浪那更蝶欺蜂妬筭燕雀眼前无数从使帘栊能爱护到如今巳是成迟暮芳艸碧遮归路　防防做到难言处怕仙槎轻转旌旗易歌袴月满西楼弦索静云蔽昆城阆府便恁地一防轻举独倚防干愁拍碎惨玉容泪眼如红雨去与住两难诉
　　浣沙溪【瑞香】　　　　　　　　　张孝祥
　　臈后春前别一般梅花枯淡水仙寒翠云裘着紫霞冠仙品只今推第一清香元不是人间为君更试小龙
　　
　　浣沙溪【饯郑宪】　　　　　　　　前人
　　寳蜡烧春夜影红梅花枝傍锦薫笼曲琼低卷瑞香风万里江山供燕几一时宾主防谈锋问君归计莫匆
　　匆
　　贺新郎　　　　　　　　　　文及翁
　　一勺西湖水渡江来百年歌舞百年酣醉回首洛阳花世界烟渺黍离之地更不复新亭堕泪簇乐红妆揺画舫问中流击楫何人是千古恨防时洗　全生自负澄清志更有谁磻溪未遇傅岩未起国事如今谁仗倚衣带一江而巳便都道江神堪恃借问孤山林处士但掉头笑指梅花蕋天下事可知矣
　　凤栖梧【题剑门驿】　　　　　　　　　卢氏
　　蜀道青天烟霭翳帝里繁华迢逓何时至回望锦川添粉泪凤钗斜軃乌云腻　钿带香盘金缕细玉佩丁当露滴寒如水从此鸾妆添逺意画睂学得遥山翠
　　谒金门　　　　　　　　　　李好义
　　花过雨又是一畨红素燕子归来冲绣幕旧巢无觅处谁在玉楼歌舞谁在玉闗辛苦若使胡尘吹得去东
　　风侯万户
　　巫山十二峯词　　　　　　元赵孟頫
　　叠嶂千重碧长江一带清瑶坛霞冷月胧明欹枕若为情　云过船窗晓星移宿雾晴古今离恨拨难平惆怅峡猿声【右净坛峯】
　　片月生危岫残霞拂翠桐登龙峯下楚王宫千古感遗踪　栁色眉边緑花明脸上红欲寻灵迹阻江风离思杳无穷【右登龙峯】
　　松鹤堆岚霭阳台枕水湄风清月冷好花时怊怅阻佳期　别梦逰蝴蝶离歌怨竹枝悠悠往事不胜悲春恨入双眉【右松鹤峯】
　　云里髙唐观江边楚客舟上升峯月照妆楼离思两悠悠　云雨千重阻长江一带秋歌声频唱引离愁光景恨如流【右上升峯】
　　絶顶朝云散寒江暮雨频楚王宫殿已成尘过客转伤神　月是巫娥伴花为宋玉隣一听歌调一含嚬哀怨竹枝春【右朝云峯】
　　雨过苹汀逺云深水国遥渡头齐举木兰桡纎细楚宫腰　暎水匀红脸偎花整翠翘行人倚棹正无聊一望一魂销【右集仙峯】
　　碧水鸳鸯浴平沙荳蔲红望霞峯翠一重重防缷落花风　澹薄云笼月霏微雨洒篷孤舟晚泊浪声中无处问音容【右望霞峯】
　　芍药虚投赠丁香漫结愁凤栖鸾去两悠悠新恨怯逢秋　山色惊心碧江声入梦流何时管簇归舟兰棹泊沙头【右栖凤楼】
　　碧水澄青黛危峰耸翠屏竹枝歌怨月三更别是断肠声　烟外黄牛峡云边白帝城扁舟清夜泊苹汀倚棹不胜情【右翠屏峯】
　　鹤信三山逺罗裙片水深髙唐春梦杳难寻惆怅至如今　十二峯前月三千里外心红牋锦字信沈沈肠断旧香衾【右聚鹤峯】
　　晓色飘红豆平沙枕碧流泉声云影弄新秋触处是离愁　脸泪横波淡眉攅片月收佳人无力笑难休半整玉搔头【右望泉峯】
　　袅娜江边栁飘飖岭上云卸防逥棹楚江滨归信夜来闻　欲拂瑚枕先熏翡翠裙江头含笑去迎君鸾凤尽成羣【右起云峯】
　　巫山十二峯在楚蜀之交余甞过之舟行迅疾不及登览近巫山尹王道于峯端摹得赵松雪词十二首传之其词集中不载以乐府巫山一叚云按之可歌也右传记称帝之季女名曰瑶姬精魂作艸实为灵芝宋玉本此以托讽后世词人转加缘饰兹为黩矣重葩累藻不越此意余爱袁崧之语谓秀峰叠崿竒构异形林木萧森离离蔚蔚乃在霞气之表仰瞩俯睇不觉忘返自所履歴未始有也山水有灵亦当警知己扵古矣寻此语意使人神逰八极而脱然自濯扵晔光温莹之外暇日因录松雪词并附袁语扵后以洗名山之诬而识余未登之慊云
　　苏武慢【至正八年夏和虞道】　　　　　　张伯雨
　　清露晨流新桐初引消受北窻凉晓经巻薫炉笔床茶具长物恁他围绕老子无情年光有限只似木人花鸟拟凝云数朶竒峯曽见汉唐池沼　还自笑待老学鱏鱼金题玉躞书里也容身了阿对泉头布衣无恙占断雨苔风篠独鹤归来西山缺处掠过乱鸦林表舞琴心叠胎仙坐到髙山小

　　全蜀艺文志巻二十五
　　钦定四库全书
　　全蜀艺文志巻二十六　　明　周复俊　编诏策　赦文　勅
　　汉先主封张飞策
　　章武元年迁飞车骑将军领司校尉封西鄊侯策曰
　　朕承天序嗣奉洪业除残靖乱未烛厥理今冦虏作害民被荼毒思汉之士延颈鹤望朕用怛然坐不安席食不甘味整军诰誓将行天罚以君忠毅侔踪召虎名宣遐迩故特显命髙墉进爵兼司于京其诞将天威柔服以徳伐叛以刑称朕意焉诗不云乎匪疚匪棘王国来极肇敏戎功用锡尔祉可不勉欤
　　封马超策
　　章武元年迁骠骑将军领梁州牧进封斄鄊侯策曰
　　朕以不徳获继至尊奉承宗庙曹操父子世载其罪朕用惨怛疢如疾首海内怨愤归正反本暨于氐羌率服獯鬻慕义以君信着北土威武并昭是以委任授君抗飏虓虎兼董万里求民之瘼其明宣朝化懐保逺迩肃慎赏罚以笃汉祜以对于天下
　　许靖策
　　建安十九年先主克蜀以靖为左将军长史先主为汉中王靖为太傅及即尊号策靖曰
　　朕获奉洪业君临万国夙宵惶惶惧不能缓百姓不亲五品不逊汝作司徒其敬敷五教五教在寛君其朂哉秉徳无怠称朕意焉
　　后主告谕伐魏诏
　　建兴五年春丞相亮出屯汉中营沔北阳平石马后主下诏曰
　　朕闻天地之道福仁而祸淫善积者昌恶积者防古今常数也是以汤武修徳而王桀纣极暴而亡曩者汉祚中微网漏凶慝董卓造难震荡京畿曹操阶祸窃执天衡残剥海内懐无君之心子丕孤竖敢寻乱阶盗据神器更姓改物世济其凶当此之时皇极幽昧天下无主则我帝命陨越于下昭烈皇帝体明睿之徳光演文武应乾坤之运出身平难经营四方人鬼同谋百姓与能兆民欣戴奉顺符防建位易号丕承天序补弊兴衰存复祖业诞膺皇纲不坠于地万国未靖早世遐殂朕以幼冲继统鸿基未习保傅之训而婴祖宗之重六合壅否社稷不建永惟所以念在匡救光载前绪未有攸济朕甚惧焉是以夙兴夜寐不敢自逸每崇菲薄以益国用劝分稼穑以阜民财授才任能以参其聴断思降意以养将士欲奋剑长驱指讨凶逆朱旗未举而丕复陨防斯所谓不然我薪而自焚也残类余丑又支天祸恣睢河洛阻兵未弭诸葛丞相毅忠壮忘身忧国先帝托以天下以朂朕躬今授之以旄钺之重付之以専命之权统领歩骑二十万众董督元戎龚行天罚除患寜乱克复旧都在此行也昔项籍总一彊众跨州兼土所务者大然卒败垓下死扵东城宗族如焚为笑千载皆不以义陵上虐下故也今贼效尤天人所怨奉时宜速庶凭炎精祖宗威灵相助之福所向未克吴王孙权同恤灾患潜军合谋掎角其后凉州诸国王各遣月支康居胡侯支富康植等二十余人诣受节度大军北出便欲率将兵马奋戈先驱天命既集人事又至师贞势并必无敌矣夫王者之兵有征无战尊而且义莫敢抗也故鸣条之役军不血刃牧野之师商人倒戈今旌麾首路其所经至亦不欲穷兵极武有能弃邪从正箪食壶浆以迎王师者国有常典封宠大小各有品限及魏之宗族支叶中外有防规利害审逆顺之数来诣降者皆原除之昔辅果絶亲扵智氏而防全宗之福微子去殷项伯归汉皆受茅土之庆此前世之明验也若其迷沈不反将助乱人不式王命戮及妻孥罔有攸赦广宣恩威贷其元帅吊其残民他如诏书律令丞相其露布天下使称朕意焉
　　后主复诸葛丞相策
　　建兴六年亮使马谡督诸军与魏张郃战于街亭谡违亮节度举动失宜大为郃所破亮戮谡以谢众上疏曰臣以弱才叨窃非据亲秉旄钺以厉三军不能训章明法临事而惧至有街亭违命之阙箕谷不戒之失咎皆在臣授任无方臣明不知人恤事多闇春秋责帅臣职是当请自贬三等以督厥咎于是以亮为右将军行丞相事所搃统如前冬亮复出散闗围陈仓破魏军斩王双七年遣陈式攻克武都隂平魏郭淮率众欲击式亮自出至建威淮退还遂平二郡诏策亮曰
　　街亭之役咎由马谡而君引愆深自贬抑重违君意听顺所守前年耀师馘斩王双今嵗爰征郭淮遁走降集氐羌兴复二郡威震凶暴功勋显然方今天下骚扰元恶未枭君受大任干国之重而乆自挹损非所以光扬洪烈矣今复右丞相君其勿辞
　　唐僖宗赐髙骈筑罗城诏
　　勅髙骈省所奏修筑罗城毕功并进画圗事具悉卿天平急召井络専征临邛梦叶于四刀按部恩覃扵两剑上言大镇空有子城殊百雉之环逥是千年之旷阙便依陈奏未隔寒暄每日一十万夫分筑四十三里皆施广厦又砌长砖城角曲収逸迭攻而势胜瓮门直截容拒守之兵多利及后人智髙前古继孔明扵掌内坐张仪扵腹中是以轻笑木牛感通金马增上头之埤堄架当面之防干桥象七星不移旧岸锦逢三月可濯新壕役徒九百六十万工计钱一百五十万贯卓哉懋绩固我雄藩罄府库之资储舍隂阳之拘忌但为国计总忘身谋并无黎庶之怨嗟不请朝廷之接借忽闻进奏言巳毕功见圗写之甚明举神化而急速方念处身廉洁报国忠贞始终能协于一心清美乆闻于万口欲人检验具见公忠朕巳知臣何劳请使便欲宠渥恐卿自往雅州既发师徒方劳馆驿且留赏典専俟逥军蜀川既及扵春风蛮冦尽离扵河岸便酬勲绩各进官阶未间勉効七擒伫闻三防故兹诏示想宜知悉冬寒卿比平安好遣书指不多及
　　王衍试制科策文【干徳四年】
　　炎汉致治始策贤良巨唐思皇爰求茂异讲邦国治乱之体陈天人精祲之原岂角虚文盖先硕徳朕念守器之重识为君之难思得贤才以凝庶绩因举故事以绍前修子大夫抱道逢时投策应诏必有长策以副虚懐何以使三农乐生五兵不试刑狱无枉赋敛无加以何策可以定中原以何道可以卜长世朕当亲览汝无面从
　　白衣蒲禹卿对策其略曰今朝廷所行者皆一朝一夕之事公卿所陈者非乃子乃孙之谋暂偷目前之安不为身后之虑衣朱紫者皆盗跖之辈在郡县者皆狼虎之人奸佞满朝贪淫如市以斯求治是谓倒行执政皆切齿欲诛之衍以其言有益擢为右补阙
　　孟昶劝农桑诏【明徳元年十二月】
　　刺守县令其务出入阡陌劳来三农望杏敦耕瞻蒲劝穑春鹒始啭便具笼筐蟋蟀载吟即鸣机杼
　　宋太祖纳降蜀主敇
　　敇蜀主省上表率文武见任官望阙沥恳归命事具悉朕自皇天睠命率土乐推将期徳服万方不恃威加四海乃睠益部僻处一隅茍黎庶之获安非经营之在意一昨灾缠蜀地衅自并门既兴王者之师遂授将军之钺事非获巳须至用兵我且直词彼众自败下剑门而贾勇指井络而长驱中宵喟然兆庶待罪径驰驿严诫前锋广宣来者之懐遍谕吊民之意果防率官属而効顺拜表疏以祈恩托我慈亲述乃寝庙封府库而待命保生灵而输诚朕方示信懐柔不逼人险保无他虑当体优隆国有旧章己从前请所宜悉也春寒想比清休书防不多及
　　赐程琳収获劫盗逃兵奨谕诏
　　敇程琳省益州路转运司奏【云　云】卿居风宪之司捴翰垣之政因逋逃之为患縦盗掠而累年宻遣追胥尽擒隠伏既诘诛扵丑类致肃静扵鄊闾翳乃忠勤副予寄任攸司上奏宣力可嘉故兹奨谕想宜知悉
　　赐王鬷父老借留奨谕诏
　　敇王鬷省益州路转运司奏【云　云】眷兹右蜀素号名藩委任非轻事权尤剧卿门望兼着中外荐更爰自近班出分重寄奉扬寛大之诏茂宣恺悌之风洽威恵扵吏民载歌謡于道路舆情胥恱列奏爰来减予宵旰之忧称乃循良之选其在嘉叹不忘于懐故兹奨谕想宜知悉夏热卿比平安好遣书指不多及
　　国家眷井鬼之分梁益之区拒上国千里之遥为西蜀一都之防控制蛮獠抚遏边陲利害所生安危是系非道积廊庙名髙搢绅万里隐乎金城五兵森乎武库长谋足以经逺厚徳可以镇浮文有纬俗之方武有安民之略者不得预焉今府尹枢宻直学士太原王公负经济之才挺诚明之性运沈机而察物韫精识以照微髙表竦乎百寻雅量汪其万顷按刑梓部黎庶扵是不寃掌宪栢台佞幸因之知惧自兹紫宸选贤若云之从龙丹陛告猷如石之投水暨参延阁之贤屡膺出境之命皇上嘉其亮节恵彼逺方亟陞宥宻之严施委藩方之寄公饮氷只命叱驭遵途过剑山而物得阳春渉锦水而嵗逢甘雨暨黄堂布政彤禧问俗始乃明教化示诏条逖扬恺悌之风诞变轻浮之俗次则恤民隠革吏奸讼清而丛棘常空令正而寒霜自凛终则诫浮情戢兵帅力田而旷土皆耕以律而私门不犯然又招延秀异旌劝良平殄奸宄之徒苖之去莠籍孤惸之户网之举纲巳而董之以威示之以信懐之以徳绥之以仁导之以诗书训之以礼让迄至羣心帖泰庶物休和多稼丰登连年富夀两川安堵固无夜户之虞千里向风尽有春台之乐一旦乃有十邑之叟四郭之彦惜凤书之将至恐熊轼之斯迈乃与沥诚于外计入功于中扆列牍以上当宁称叹乃降玺书以劳之示圣主得贤而逺方受赐也宸章昭晰睿防渊冲焕乎日月之丽天皦如金石之荐庙宜扬兊泽诫告神方仰观惟睿之辞实劝事君之节既而阖府衙挍耆耋缁黄等诹曰圣主示十行之札形一字之褒虽闻纪勒郡斋庶传于不朽岂若标题仙观用劝扵后来而又罔弃颛防恳求纪述然念叙贤人之事业虽学之扵师察圣后之刑章幸居之扵职复乃得实状寜假饰辞时景祐三年冬十月二十日益州路提刑李定记
　　赐程戡修城池奨谕诏
　　敇程戡省益州路转运司髙良夫奏【云　云】蜀自汉唐以来国之西屏控临抚理専用财用器望者处之卿往甞属任复当眷付下教如昨布政犹新矧乃恤戎畧以安边憺威名而寜逺缮完壁垒经度沟池谋不逾时士皆罄力讫能集事人匪告劳刺部提封剡章指状备虞暇豫允頼毗维申念勤庸弗忘嘉宠故兹奨谕想宜知悉
　　赐张方平父老借留奨谕诏
　　勅方平省益州转运使髙良夫奏【云　云】坤维一隅二蜀为大慎择良守时谓才难卿乃者辍宸朝秘宠之班委寰辅宻陪之镇特更近屏専及逺邦此朕意欲抚御弹压以寛西愿果能厚政化以懐和孚教条而恱穆甄善疾非而人爱其举发奸摘伏而吏畏其神墨攘告登里封去盗内无系狱外无系讼恩育惸独恵穷康乏而乃鄊居献状刺部奏陈或以奏计之期预希一借或以解归之次愿毕三周惟汉有文翁防范饬厉之规惟唐有徳裕元衡约束之略详观休绩何愧前修勉树令圗以光来誉省循嘉叹弥切眷懐故兹奨谕想宜知悉
　　赐赵抃父老借留奨谕诏
　　勅赵抃省成都府路转运提刑司奏【云　云】蜀逺在西南最要部也朕常患吏不能究宣徳泽以被于逺民故其择守非慈良简重者不以命之卿在蜀甫逾年而使者以其治迹尤异上于朝廷夫吏所以治民也能尽其治民頼之岂不汝嘉乎故兹奨谕想宜知悉秋热卿比平安好遣书指不多及
　　龙圗阁直学士天水公治蜀甫阅嵗府之黎老士民举千百数伏使者车前曰蜀之壤陿众伙俛首输赋风尚纎靡怯不鸷立自公问俗布政濶畧法禁绪正纲目坐格醇茂仁义道徳衍为教化徭赋均节俗安生业人人自爱以重犯法风雨时若粒米狼戾民惕然惧朝廷之召迁而父母去我矣愿上书借公留语闻上上以手迹细札奨朂褒嘉之都人顿首伏读欣喜蹈舞恭惟天诏有慈良简重治迹尤异之称公恕物以仁约己以礼表俗以信镇浮以徳故上知公之深如此汉胶东相成颍川守霸皆有玺书勉厉异等効着在篇简今公之拜休宠者当有以掲金石刻永传无穷而为西南藩维之光华也书不云乎敢对扬天子之休命诗云虎拜稽首天子万年盖报上归美所宜侈大也治平二年九月一日秘书丞阎灏谨序
　　赐王刚中训谕诏
　　朕轸念坤维逺在一方徳意虽深利泽未究故临遣词臣往分阃寄卿其深体至懐务先养恵民间有疾苦官吏有贪残悉以上闻夫涖政在寛寛宜有制足用在俭俭宜中礼抚驭将士先之以和肃寜边陲镇之以静则朕无西顾之忧矣伫闻报政嗣有宠嘉
　　绍兴一十八年秋九月蜀以阙帅闻皇帝陛下谕防遣从臣出镇臣是时方代匮词掖庚辰以臣制置四川兼治成都臣闻命震恐固辞不获越十月庚寅引对便殿上宣谕四川利病至悉臣退而谨书之甲午正谢防恩赐臣御寳带象笏并赐行赀庚子朝辞复防宣赐御笔训谕诏书臣伏观云汉之章奎笔之书心目悸大惧无以承盛徳称明诏者窃甞谓自古人君如汉光武命帅以诏敇从事徒见扵征讨艰难之日而唐太宗赐羣臣御敇乂皆燕闲无益之辞岂若皇帝陛下轸念坤维去朝廷数千里将使利泽周浃扵六十一城之广肆亲洒宸翰训敇微臣察民间之疾苦纠官吏之贪残涖政尚寛猛之中足用制礼俭之节与夫抚辑将士肃静边陲皆阃寄之大方吏治之至要而臣起自诸生骤膺委寄内揆庸浅实无他长惟当夙夜奉行诏防庶防有补一方不负圣神所以拔擢临遣之意臣载惟尧言布扵天下而舜诏岳牧辞列典谟臣既到官是用敢刻诸坚珉昭示徳意垂范无穷臣王刚中拜手稽首谨记
　　赐晁公武奨谕诏
　　敇公武朕闻蜀汉沃野有蔬食果实之饶民食稻鱼亡凶年忧而比歳以来谷籴常贵民有饥色故易以为盗岂民不务本吏苛刻之所致耶朕闻悯焉卿服在从班习知徳意乃裁公帑之余行平籴之政以复天圣守臣之旧迹其用心亦勤矣夫广畜积以实仓廪备水旱此郡国之所先务也卿防知此朕复何忧载览奏封良深嘉叹故兹奨谕想宜知悉冬寒卿比平安好遣书指不多及
　　赐范成大奨谕
　　卿逺镇坤维兼总戎律究心夙夜朕甚嘉之所进内教将兵外修堡寨团结土丁三説皆善益勉旃务在必行早见成效以副朕倚毗之意
　　臣不肖日者待罪桂林防恩徙镇蜀道次于荆州诏问西南边事臣愚无识知尝试妄论大要练兵丁缮保障傥事力弗给可若何行及广汉则昧死上其説制下尚书其给剑南西川度牒五百为缗钱三十五万八千有竒以赡工费而赐臣八月二十五日玺书如前臣谨拜手稽首言曰昔尧舜之于羣臣闻其言善则俞之必有训敇之辞继之曰懋哉曰往钦哉二典之书是已今陛下过聴择于刍荛又勉之以底绩此尧舜之法二典之所以书也臣何足以得此虽贪天子之命以为己荣而一介龌龊狗马蚤衰罢软不自胜恐终无尺寸补益大惧陨越于下无以仰副圣天子之至意兹荣也秪所以为惧哉敬奉赐书被之琬琰以旦夕瞻仰于前其敢侈臣之荣识臣之惧而巳
　　宋赠苏轼为太师
　　勅朕承絶学于百圣之后探微言扵六籍之中将兴起于斯文爰缅懐于故老虽仪刑之莫覩尚简策之可求掲为儒者之宗用锡帝师之宠故礼部尚书端明殿学士赠资政殿学士諡文忠苏轼养其气以刚大尊所闻而髙明博观载籍之传防海涵而地负逺追正始之作殆玉振而金声知言自况扵孟轲论事肯卑于陆贽方嘉祐全盛甞膺特起之招至熈寜纷更乃陈长治之策叹异人之间出惊谗口之中伤放浪海外而如在朝廷斟酌古今而若斡造化不可夺者嶤然之节莫之致者自然之名经纶不究于生前议论常公扵身后人传元祐之学家有眉山之书朕三复遗编乆钦髙躅王佐之才可大用恨不同时君子之道闇而彰是以论世谠九原之可作庶千载以闻风惟而英爽之灵服我衮衣之命可特赠太师余如故
　　明谕御史大夫丁玉勅【洪武】
　　前者大将军入西羌万山将松州巳行攻取修城守御了当甚是威镇西夷今议得松州地方山多田少所种不足所用若令四川人民供给守御废有用之民守无用之地符到之日可设法抽出军来四川抚养一防或扵保寜立一卫或拣何处要所在立一卫镇静四川
　　又
　　旧嵗命尔西征以今观之非人事必然甚有天意乃者四川妖人盘踞结党潜伏造孽己有年矣若非命尔率丁氏旧日土兵出境其四川之祸又非浅浅若丁氏土兵未出境土闻妖作乱乘时蜂起以四川各卫守都司官机谋调遣甚有不足安能止乱遏邪今祸乱己平国之福也卿跋渉崇山究心日夜甚为艰勤然卿未至四川指挥音亮等师军不律近闻李指挥律如军法其栁音尚未典刑特差人诣四川斩二指挥必不可恕亦当律以军法夫国之用将也以备捍大患而御奸侮如斯不律者安能食禄受官刑不轻恕扵法无疑如敇施行
　　谕参政张紞右参政韩钥【洪武】
　　古之尚志之士必立身行道而道行名成而后己所以然者何贵身荣家以显父母卿效贤人之道方始当日省月觉以观下愚造殁身之计今命卿西南方面重任君子道兴之所然且云南诸夷杂处之地若欲治安非出羣之才不可卿必忠可格天诚可防人生灵是幸故兹勅谕







　　全蜀艺文志巻二十六
　　钦定四库全书
　　全蜀艺文志卷二十七　　明　周复俊　编表　疏　状
　　上汉帝表　　　　　　　　　汉先主
　　臣以具臣之才荷上将之任董督三军奉辞于外不能扫除冦难靖匡王室乆使陛下圣教陵迟六合之内否而未泰惟忧反侧疢如疾首曩者董卓造为乱阶自是之后羣凶纵横残剥海内赖陛下圣徳威灵人臣同应或忠义奋讨或上天降罚暴逆并殪以渐冰消惟独曹操乆未枭除侵擅国权恣心极乱臣昔与车骑将军董承图谋讨操机事不宻承见陷害臣播越失据忠义不果遂得使操穷凶极逆主后戮杀皇子鸩害虽纠合同盟念在奋力懦弱不武歴年未効常恐殒没孤负国恩寤寐永叹夕惕若厉今臣羣寮以为在昔虞书敦叙九族庶明励翼五常损益此道不废周监二代并建诸姬实赖晋郑夹辅之福髙祖龙兴尊王子弟大啓九国卒斩诸吕以安太宗今操恶直丑正实繁有徒包藏祸心篡盗已显既宗室微弱帝族无位斟酌古式依假权宜上臣大司马汉中王臣伏自三省受国厚恩荷任一方陈力未效所获已过不宜复忝髙位以重罪谤羣僚见逼廹臣以义臣退惟冦贼不枭国难未已宗庙倾危社稷将坠诚臣忧责碎首之负若应权通变以宁靖圣朝虽赴水火所不得辞敢虑常宜以防后悔輙顺众议拜受印玺以崇国威仰惟爵号位髙宠厚俯思报效忧深责重惊怖累息如临于谷尽力输诚奨励六师卒齐羣义应天顺时扑讨凶逆以宁社稷以报万分谨拜章因驿上还所假左将军宜城亭侯印绶
　　辞先主表　　　　　　　　　蜀孟达
　　伏惟殿下将建伊吕之业追桓文之功大事草创假势吴楚是以有为之士深覩归趣臣委质已来愆戾山积臣犹自知况于君乎今王朝以兴英俊鳞集臣内无辅佐之器外无将领之才列次功臣诚自丑也臣闻范蠡识微浮于五湖咎犯谢罪逡廵于河上夫际防之间请命乞身何则欲洁去就之分也况臣卑鄙无元功巨勲自系于时窃慕前贤早思逺耻昔申生至孝见疑于亲子胥至忠见诛于君防恬拓境而被大刑乐毅破齐而遭谗佞臣每读其书未甞不慷慨流涕而亲当其事益以伤絶何者荆州覆败大臣失节百无一还惟臣寻事自致房陵上庸而复乞身自放于外伏想殿下圣恩感悟愍臣之心悼臣之举臣诚小人不能始终知而为之敢谓非臣每闻交絶无恶声去臣无怨辞臣过奉教于君子愿君王勉之也
　　临发汉中上后主疏　　　　　诸葛亮
　　先帝创业未半而中道崩殂今天下三分益州疲敝此诚危急存亡之秋也然侍卫之臣不懈于内忠志之士忘身于外者盖追先帝之殊遇欲报之于陛下也诚宜开张圣听以光先帝遗徳恢志士之气不宜妄自菲薄引喻失义以塞忠谏之路也宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平明之理不宜偏私使内外异法也侍中侍郎郭攸之费祎董允等此皆良实志虑忠纯是以先帝简拔以遗陛下愚以为宫中之事事无大小悉以咨之然后施行必能禆补阙漏有所广益将军向宠性行淑均晓畅军事试用于昔日先帝称之曰能是以众议举宠为督愚以为营中之事悉以咨之必能使行阵和睦优劣得所亲贤臣逺小人此先汉所以兴隆也亲小人逺贤臣此后汉所以倾頽也先帝在时每与臣论此事未甞不叹息痛恨于桓灵也侍中尚书长史参军此悉忠良死节之臣愿陛下亲之信之则汉室之隆可计日而待也臣本布衣躬耕于南阳茍全性命于乱世不求闻达于诸侯先帝不以臣卑鄙猥自枉屈三顾臣于草庐之中谘臣以当世之事由是感激遂许先帝以驱驰后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命以来夙夜忧叹恐托付不效以伤先帝之明故五月渡泸深入不毛今南方已定兵甲已足当奨率三军北定中原庶竭驽钝攘除奸凶兴复汉室还于旧都此臣所以报先帝而忠陛下之职分也至于斟酌损益进尽忠言则攸之祎允之任也愿陛下托臣以讨贼兴复之效不效则治臣之罪以告先帝之灵若无兴徳之言则责攸之祎允等之慢以彰其咎陛下亦宜自谋以谘诹善道察纳雅言深追先帝遗诏臣不胜受恩感激今当逺离临表涕零不知所言
　　乞伐魏疏　　　　　　　　　诸葛亮
　　先帝虑汉贼不两立王业不偏安故托臣以讨贼也以先帝之明量臣之才固知臣伐贼才弱敌强也然不伐贼王业亦亡惟坐而待亡孰与伐之是故托臣而弗疑也臣受命之日寝不安席食不甘味思惟北征宜先入南故五月渡泸深入不毛并日而食臣非不自惜也顾王业不可偏安于蜀都故冒危难以奉先帝遗意也而议者谓为非计今贼适疲于西又务于东兵法乗劳此进趋之时也谨陈其事如左髙帝明并日月谋臣渊深然渉险被创危然后安今陛下未及髙帝谋臣不如良平而欲以长防取胜坐定天下此臣之未解一也刘繇王朗各据州郡论安言计动引圣人羣疑满腹众难塞胸今嵗不战明年不征使孙防坐大遂并江东此臣之未解二也曹操智计殊絶于人其用兵也髣髴孙吴然困于南阳险于乌巢危于祁连偪于黎阳几败北山殆死潼闗然后伪定一时耳况臣才弱而欲以不危而定之此臣之未解三也曹操五攻昌霸不下四越巢湖不成任用李服而李服图之委任夏侯而夏侯败亡先帝每称操为能犹有此失况臣驽下何能必胜此臣之未解四也自臣到汉中中间朞年耳然丧赵云阳羣马玉阎芝丁立白夀刘郃邓铜等及曲长屯将七十余人突将无前賨叟青羌散骑武骑一千余人此皆数十年之内所纠合四方之精鋭非一州之所有若复数年则损三分之二也当何以图敌此臣之未解五也今民穷兵疲而事不可息事不可息则住与行劳费正等而不及早图之欲以一州之地与贼持乆此臣之未解六也夫难平者事也昔先帝败军于楚当此时曹操拊手谓天下已定然后先帝东连吴越西取巴蜀举兵北征夏侯授首此操之失计而汉事将成也然后吴更违盟闗羽毁败秭归蹉跌曹丕称帝凡事如是难可逆见臣鞠躬尽瘁死而后已至于成败利钝非臣之明所能逆覩也
　　乞立诸葛亮庙表　　　　　　　督隆
　　臣闻周人懐召伯之徳甘棠为之不伐越王思范蠡之功铸金以存其像自汉兴以来小善小徳而图形立庙者多矣况亮徳范遐迩勲盖季世兴王室之不壊实斯人之是赖而烝甞止于私门庙像阙而莫立使百姓巷祭戎夷野祀非所以存徳念功述追在昔者也今若尽顺民心则渎而无典建之京师又偪宗庙此圣懐所以懐疑也臣愚以为宜因近其墓立之于沔阳使所亲属以时赐祭凡其臣故吏欲奉祠者皆限至庙断其私祀以崇正礼
　　上袭魏疏　　　　　　　　　蒋琬
　　芟秽弭难臣职是掌自臣奉辞汉中已经六年臣既闇弱加婴疾疢规方无成夙夜忧惨今魏跨带九州根蔕滋蔓平除未易若东西并力首尾掎角虽未能速得如志且当分裂蚕食先摧其支党然吴期二三连不克果俯仰惟艰实忘寝食輙与费祎等议以凉州胡塞之要进退有资贼之所惜且羌胡乃心思汉如渴又昔偏军入羌郭淮破走算其长短以为事首宜以姜维为凉州刺史若维征行衔持河右臣当帅军为维镇继今涪水陆四通惟急是应若东北有虞赴之不难
　　谏后主疏　　　　　　　　　谯周
　　昔王莽之败豪杰并起跨州据郡欲弄神器于是贤才智士思望所归未必以其势之广狭惟其徳之厚薄也是故于时更始公孙述及诸有大众者多已广大莫不快情恣欲怠于为善防猎饮食不恤民物世祖初入河北冯异等劝之曰当行人所不能为遂务理寃狱节俭饮食动遵法度故北州歌叹声布四逺于是邓禹自南阳追之吴汉冦恂未识世祖遥闻徳行遂以权计举渔阳上谷突骑迎于广阿其余望风慕徳者邳彤耿纯刘植之徒至于舆病赍棺襁负而至者不可胜数故能以弱为强屠王郎吞铜马折赤眉而成帝业也及在洛阳甞欲小出车驾已御铫期諌曰天下未宁臣诚不愿陛下细行数出即时还车及征隗嚣颍川盗起世祖还洛阳但遣冦恂徃恂曰颍川以陛下逺征故奸猾起叛未知陛下还恐不时降陛下自临颍川贼必即降遂至颍川竟如恂言故非急务欲小出不敢至于急务欲自安不为故帝者之欲善也如此故传曰百姓不徒附诚以徳先之也今汉遭厄运天下三分雄哲之士思望之时也陛下天姿至孝丧逾三年言及陨涕虽曽闵不过也敬贤任才使之尽力有逾成康故国内和一大小戮力臣所不能陈然臣不胜大愿愿复广人所不能者夫挽大重者其用力苦不众拔大难者其善术苦不广且承事宗庙者非徒求福祐所以率民尊上也至于四时之祀或有不临池苑之观或有仍出臣之愚滞私不自安夫忧责在身不暇尽乐先帝之志堂构未成诚非尽乐之时愿省减乐官后宫所増造但奉修先帝所施下为子孙节俭之教
　　进诸葛氏集表　　　　　　　晋陈夀
　　臣夀等言臣前在著作郎侍中领中书监济北侯臣荀勗中书令闗内侯臣和峤奏使臣定故蜀丞相诸葛亮故事亮毗佐危国负阻不賔然犹存録其言耻善有遗诚是大晋光明至徳泽被无疆自古以来未之有伦也辄删除复重随类相从凡为二十四篇篇名如右亮少有逸羣之才英霸之器身长八尺容貌甚伟时人异焉遭汉末扰乱随叔父避难荆州躬耕于野不求闻达时左将军刘备以亮有殊量乃三顾亮于草庐之中亮深谓备雄姿杰出遂解带写诚厚相结纳及魏武帝南征荆州刘琮举州委质而备失势众寡无立锥之地亮时年二十七乃建竒防身使孙权求援吴防权既宿服仰备又覩亮竒雅甚敬重之即遣兵三万以助备备得用与武帝交战大破其军乗势克捷江南悉平后备又西取益州益州既定以亮为军师备称尊号拜亮为丞相録尚书事及备殂没嗣子防弱事无巨细亮皆専之于是外连东吴内平南越立法施度整理戎旅工械技巧物究其极科教严明赏罚必信无恶不惩无善不显至于吏不容奸人懐自厉道不拾遗强不侵弱风化肃然也当此之时亮之素志进欲龙骧虎视包括四海退欲跨陵边疆震荡宇内又自以为无身之日则未有能蹈渉中原抗衡上国者是以用兵不戢屡耀其武然亮才于治戎为长奇谋为短理民之干优于将略而所与对敌或值人杰如众寡不侔攻守异体故虽连年动众未能有克昔萧何荐韩信管仲举王子城父皆忖已之长未能兼有也亮之器能政理抑亦管萧之亚匹也而时之名将无城父韩信故功业陵迟大义不及邪盖天命有归不可以智力争也青龙二年春亮帅众出武功分兵屯田为乆驻之基其秋病卒黎庶追思以为口实至今梁益之民咨述亮者言犹在耳虽甘棠之咏召公郑人之歌子产无以逺譬也孟轲有云以逸道使民虽劳不怨以生道杀人虽死不怨杀信矣论者或怪亮文彩不艶而过于丁宁周至臣愚以为咎繇大贤也周公圣人也考定尚书咎繇之謩略而雅周公之诰烦而悉何则咎繇与舜禹共谟周公与羣下矢誓故也亮所与言尽众人凡士故其文指不及得逺也然其声教遗言皆经事综物公诚之心形于文墨足以知其人之意理而有补于当世伏惟陛下迈踪古圣荡然无忌故虽敌国诽谤之言咸肆其辞而无所革讳所以明大通之道也
　　防州谢上表【为栢都督】　　　　唐杜甫
　　臣某言伏奉月日制授臣某官只拜休命内顾陨越防驽马之力冒累践之宠自数勲力万无一称再三怵惕流汗至踵谨以某月日到任上讫臣某诚战诚惧顿首顿首死罪死罪伏以陛下君父任使之乆掩臣子不逮之过就其小效复分深忧察臣剑南区区恐失臣节如彼加臣频烦阶级镇守要冲如此勉励疲钝伏扬陛下之圣徳爱惜陛下之百姓先之以简易间之以乐业均之以赋敛终之以敦劝然后毕禁将士之暴洽主客之宜示以刑典难犯之科寛以困穷计无所出哀今之人庶古之道内救惸独外攘师冦上报君父曲尽庸拙之分下循臣子勤补失坠之目灰粉骸骨以备守官伏惟恩慈胡忍容易愚臣之愿也明主之望也限以所领未遑谒对无任兢灼之极谨遣某官奉表陈谢以闻诚喜诚惧死罪死罪
　　防州论利害第一表　　　　　刘禹锡
　　臣某言伏准元和十二年四月十八日勅诸州刺史如有利害可言者不限时节任自上表闻奏者伏见贞观中诏许羣臣各上书言利便马周时布衣遂因中郎将常何献防二十余事太宗深奇之尽行其事擢周为御史至龙朔中壁州刺史邓庆进平索防精四字堪为酒令髙宗嘉之亦行其言迁庆为明州刺史则知茍有见虽布衣之贱逺守之微亦可施用况臣早受国恩徳宗朝忝为御史逮今歴事四朝频领藩条当陛下至明之时是微臣竭节之日伏以守在遐郡不敢广有所陈谨准勅上利害及当州公务各别具状以闻伏乞圣慈俯赐昭鉴
　　防州论利害第二表　　　　刘禹锡
　　臣某言伏准今年正月五日徳音宜令诸道观察使刺史各具当处利害附驿以闻者伏惟皇帝陛下睿哲自天纉承列圣善述先志发扬徳音率土人臣不胜庆幸臣防奉诏防宣示蒸黎伏以华夏不同事宜各异详求利病谨具奏闻伏乞圣慈俯赐昭鉴伏览国史窃见开元十八年朝集使至京宗临轩亲问利害时宣州刺史裴耀卿上便宜事论转运甚详竟不行下至二十一年耀卿为京兆尹再以前奏论方见允纳比及三年漕运七百万石省脚费三十余万贯当耀卿前不见纳必有人非之及后数年方展其效臣假守逺郡敢望言行只奉诏书或冀万一伏惟明主择之
　　谢政刑箴表　　　　　　　　韦臯
　　辰象在天睿文昭焕体述作义着箴规发挥刑政之源黻藻皇王之道况理包系象词正典谟岂惟炯诫心灵实乃化成天下伏以刑清则功济化育政治则俗致和平大哉圣言允叶天听臣职守方镇宣扬教化仰观睿藻伏荷时休思欲纪在盘盂周旋佩服不若悬之日月垂范将来是用课率柔翰形于传写刋于琬琰之上表于府署之门示文武之楷模为古今之殊观其碑刋刻已毕见立屋宇谨令修装三本随状奉进臣艺能薄劣笔札无功贵竭臣子之诚式扬君父之徳轻尘旒扆伏用兢惶
　　批荅
　　朕以为理之本系乎刑政顷因退朝偶有制述用锡人极庶叶时中聊以自规岂能建意卿道賛元化志宣大猷爰勒贞珉躬自染翰克尽事君之节益嘉将顺之心省阅再三叹赏无已
　　代李侍郎贺收成都府表　　　　吕温
　　臣某言臣伏见髙崇文奏某月日官军入成都府逆贼刘辟走出见勒兵追捕者臣闻夏震秋落乃观成物之功善陈有征方见胜残之理然则杀之所以生之也动之所以绥之也气和则歳功早就徳盛则庙筭先期无遗镞而巨冦穷奔不血刃而全蜀底定奔走夷裔鼓舞生灵腾瑞气而跃祥风披庆云而捧白日伏以陛下纂临宸极维新庶政拓迹开统之始作法定制之初而贼辟敢犯天威首干大纪恃崄与逺穷凶极暴虽祸滛助顺诚天道之必然而制胜举全皆圣谋之自出诸军既集锋镝争先陛下以为方暑用兵触冒害气与勦人而欲速宁全众以功迟遂令缓蝼蚁之诛抑貔貅之鋭休养磨砺以须秋期由是感恩而思奋者万心如一又髙崇文嫉恶太甚杀伤小过陛下推吊伐之义覆帱之仁兹冦是诛吾民何罪遂令逐北者生致为上胁从者获则舍之且谕鸿私仍加安慰由是饮泽而向化者十室而九加以圣慈曲被大信有孚当挟纩之时赐战士悉出内府开食椹之路赏降者曽不逾辰遂使昏迷革心义勇増气江山自防雷雨长驱巨魁假息而逃威士众顺风而舍杖市不易肆巷无惊犬人防肉骨户解倒悬旌旗长养之风金鼓发生成之气然后知至化能杀睿略无方大典用彰神武可畏全包形器之内有罪必诛旁行天地之间无思不服臣谬膺重寄亲奉昌期坐观氛祲之清目覩鲸鲵之戮手舞足蹈倍万常情无任庆抃感跃之至
　　请筑罗城表　　　　　　　　　髙骈
　　干符二年夏六月公以蜀土自咸通十一年并十五年两遭蛮冦攻围子城廹窄遂具闻奏请筑罗城星月戊辰上表曰
　　臣闻杖钺拥旄显受専征之寄殿邦守土必尊共理之规冀励节以输忠须兴利而除害伏以臣当道山河虽崄城垒未宁秦张仪收蜀之时已曽板筑隋杨秀守藩之日亦更増修坚牢虽壮于一隅周匝不过于八里自咸通十年以后两遭蛮冦攻围数万戸人填咽共处池泉皆竭热气相蒸其苦可哀斯可恤臣前年赴任之日才过剑门料蛮贼奔逃不敢廻顾先遣走马入府放出城内戸人莫不懽呼穪见苏息臣今欲与民防患为国逺图广筑罗城以示雄阃将谋永逸岂惮暂劳臣深受国恩实思忠荩倘允所奏乞宣付宰臣佥议
　　又表　　　　　　　　　　　　髙骈
　　西川境邑南诏比隣频遭蛮蜒之侵凌盖以墙垣之湫隘冦来而士庶投窜只有子城围合而闾井焚烧更无遗堵且百万众类多少人家萃集子城可知危井泉既竭沟池亦干人气相蒸死生共处官僚暴露老幼流离但言牢城未敢出战货财而岂能般辇商旅而空懐怨嗟兼是戎兵同行剽劫贼路不能控扼军营罕习干戈遂使蒸黎枉遭涂炭臣初到统押便与经营平夷镇之隄防焉能跋涉大渡河之把截谁敢过从然须更议逺图以防后患严设武备广筑罗城雄壮三川保定千载使冦孽遮围而不遍军戎隈倚而无疑旋奉诏书令臣参酌许兴版筑冀盛藩维遂乃相度地形揣摩物力不思费耗只系安危趣十县之人丁抽八州之将校分其地界授以城基运土囊而子来持石杵而云集大兴畚锸广备资粮五千堵之周回川中捍蔽百万人之筑起空里巍峨日居月诸功成事立金汤既设鐡瓮如坚控地道之莫能徒云入冦纵云梯之强立无计登陴白露屋之凌空跻攀莫及青城山之对峙形势不如拥门之扄鐍坚牢曲角之规模周密壕深莫跨壁峻难攻外邉埤堄之崇髙内靣栏杆而固护兽头帖出鴈翅排成覆瓦烟青甃连苔碧纵蛮再至无计重图此皆仗陛下之睿谋使微臣之剏制鬼神扶助社稷庇庥臣限以守镇不获奔诣阙庭无任踊跃屏营之至谨画图差副使中散大夫内谒赐紫金鱼袋杨徳章节度判官朝议郎检校尚书兵部郎兼御史中丞赐紫金鱼袋裴岘等奉进以闻
　　伪蜀王建草斩陈敬瑄田令孜表　冯涓
　　开柙出虎孔宣父不责他人当路斩蛇孙叔敖非因利己専杀不行于阃外先机恐失于彀中臣辄行阃制处斩讫
　　上王建疏　　　　　　　　　　冯涓
　　古之用兵非以逞威暴而肆杀戮盖以安民为先丰财为本汤武无忿怒之师髙光有鱼水之士故能应天顺人吊民伐罪今自土徳下衰朱梁逞虐雍都洛邑尽是荆榛江南山东各有割据鬭力则人各有力用兵则人各有兵陛下欲以一方之强举万全之防臣恐陛下之忧不在于秦雍而在于肘腋之下也
　　上灾异疏　　　　　　　伪蜀李道安
　　仓廪者国之本粮食者人之命固其本则邦宁重其命则人富今粒食中皆生蜂虿切疑在位贪鄙夺民农时戕害人命故天生灾异以为警告又虫皆曳米而行恐邉鄙不宁干戈忽起馈挽相继人不堪命伏愿少精圣虑与大臣恐惧修省以消灾异
　　贺江神移堰牋　　　　　　　杜光庭
　　伏覩江县令黄璟奏六月二十六日江神移堰事伏以大禹濬江发洪源于龙冢李冰创堰分白浪于城彼灵津资乎民用而涸胫泛肩之誓表则有常若懐山沃日之多崩腾难制立虞垫溺必害蒸黎昨者夏潦勃兴狂波未息顾岷江之下濑便逼帝都当灌口之上防遽彰神力于是震霆嶪地白雨通宵驱隂兵而鼓噪连天簇灵炬而荧煌达曙回山转石巨堰俄成浸滛顿减于京江奔蹙尽移于硖路仰由圣感仍假英威见天地之合符睹神明之致佑编于简册冠彼古今叨奏奨私弥増抃跃谨奉牋陈贺以闻
　　王衍降表
　　臣先人受钺坤维作藩屏唐室一开土宇垂四十年属梁孽挺灾皇纲解纽不能助逆遂至从权勉徇舆情正王三蜀逮臣纂绍罔敢怠遑自保二疆以安生聚陛下嗣唐虞之业兴汤武之师廓定中区奄征不譓梯航毕集文轨大同臣方议改图便期纳欵遽闻致讨实抱惊危今则委千里封疆尽为王土冀万家臣妾皆沐皇恩舆榇有归负荆竢罪望廻日月之照特寛斧钺之诛颙伫徳音以安反侧喜我帝祚中兴羣妖悉灭待遣苏张之士来追唐蜀之懽吾皇迥感于蜀皇复礼逺酬于厚礼臣则叨承造获奉皇华载驰得靣于天顔战汗不任于局地臣无任感恩荷圣踊跃屏营之至
　　谏用兵疏　　　　　　　　　　田淳
　　伏见三年以来民颇怨嗟谓陛下求贤失道为政不平重纂组夺女工贵雕锼损农事法令不信赏罚无诚纳谏之心微自满假驭朽之念渐乖始卒载舟覆舟不可不惧而况北有大敌方借支御若失人心其何以济臣又见频发士卒逺戍邉庭人心揺动莫测其故家搆异议如临汤火人且忧骇将何抚宁若夫举众兴师须明利害况闗大事岂可容易必若金鼔一鸣前锋稍接一败一成疾如反掌愿陛下先事而计无贻后患今之动静颇渉因循臣不知所发之兵为防邉乎为赴敌乎若云防边不当骤有征发若云赴敌则须先决便宜师出无名三军必怨三军既怨何以成功以我朝之甲兵拟柴氏之士马以我朝之将领比柴氏之师帅以我朝之帑藏比柴氏之囷廪至于法律刑名声明文物彼长此大差于不同须用权奇以谋拒捍若二国交鬭恐未十全况我天府之邦用武之地一夫守隘万旅无前假使柴师能于野战攻城夺垒利在平川倘入隘途如无手足愿陛下以短兵自固扼塞要冲分布腹心把断细径精加号令老彼敌师纵柴氏亲来未敢便谋深入以日继月以时待年敌势自羸我师弥鋭不折一防不失一卒而柴氏自疲信所谓彼竭我盈以逸待困此为上计符合天机
　　孟昶降表
　　臣生自并门长于蜀土幸以先臣之基构得从防嵗以纂承只知四序之推移不识三灵之改卜伏自皇帝陛下大明出震圣徳居尊声教被于遐荒庆泽流于中夏当凝旒正殿亏以小事大之仪及告类圜丘旷执贽奉琛之礼盖蜀地居遐僻路阻阙庭已慙先见之明因有后时之责今则皇威电赫圣略风驰干戈所指而无前鼙鼔才临而自溃山河郡县半入于提封将卒仓储尽归于图籍但念臣中外骨肉二百余人髙堂有亲七十非逺弱龄侍奉只在庭闱日承训抚之恩粗勤孝养之道实愿克终甘防保此衰年其次得子孙之团圆守血食之祭祀伏乞皇帝陛下容之如地盖之如天特轸仁慈以寛危辱臣复辄征故事上凟严聪窃念刘禅有安乐之封叔寳有长城之号皆因归欵尽获全生愿眇昧之余魂得保家而为幸庶使先臣寝庙不为樵采之场老母庭除尚有问安之所见今保全府库廵遏军城不使毁伤将期临照臣昶谨率文武见任官望阙上表归命
　　奏破施州谭汝翼状　　　　　宋林栗
　　臣闻诗书所称柔逺能迩孔子论政亦曰近者悦逺者来防所部州十有五施黔之外是为思州其土世袭而不属于官盖疆以戎索使捍诸夷内以暨文教外以奋武卫云施有奸民曰谭汝翼以兼并为富以陵胁为彊吞噬无厌包藏不轨交鬬夷落结成疽根二十年间帅守监司莫之能诘其诘之者反得罪于有司胶滋长涵濡孕毒己稔淳熈八年夏六月知思州田汝弼卒谭贼乗罅举其众南掠黔江焚田氏之积俘其奴客以自封殖施黔廵尉唯所使令再役跳踉僵尸满野而溪壑未盈方缮甲兵料丁壮以为大举而田之嗣息操戈袵革起复其仇逾黔蹂施施人大震扶携奔逸系踵于涂田次慈求溪限以一水不得度而退方谋济师谭蹑其后战于太平驿斩首二十有二归而饮至防勲行赏鼔吹道从令于一州州人慑伏无敢后先哆然遂有鸱张虎视之谋臣以庸虚误分阃寄自闽入蜀罔究端倪秋八月既望方领郡事旬有八日而施檄至询之民吏喑不敢言惩艾创夷变生肘腋臣亟走一介传檄三州然后田谭之讼两造庭下臣即日以其事闻檄施州守臣张遇赴司禀议而以本路兵马都监傅汝贤摄兵钤以行部止而印其代之谭贼气夺东西求援恃其财力可以变乱有司下民皇皇官吏首窜莫知所向仰惟陛下深居九重明见万里之外乃以春正月辛丑亲御宸翰付制置使陈岘以及微臣开示谟断指授方略臣拜手踊跃宣示所部使之激厉咸若陛下靣命而亲抚之越三月辛未汝翼潜返于家癸酉奋其螳臂陈于沲河桥施之将士闻变而起小大用命一战而遂破之渠魁奔窜无所于匿归命于阙下而一方遂平施之将士与燕之吏民万口同辞皆曰此天子之功也若元济承宗则遂其计得何以成蔡功乎已而施人惶遽请以黔江之田尽归于吏则柔逺能迩近悦逺来之证不为虚语臣谨以辛丑诏书勒之坚珉以垂不朽昧死奏闻
　　乞褒赠江公望张庭坚等疏　　吕好问
　　臣闻之孔子曰示之以好恶而民知禁书曰王播告之修不匿厥防夫惟不匿厥防则莫若明示好恶使民知禁而自从也所谓好恶者赏善而罚恶勿任己之私意而已矣臣窃见朝廷近日用人贤不肖杂所以好恶不分是非不别臣谓陛下宜先推明以示四方潜徳隠恶各有所处以定民志有不可缓者元符之末多士盈朝故司谏陈瓘江公望正言张庭坚任伯雨殿中侍御史龚夬等皆以忠直自奋知无不言捐躯徇国不顾妻子其后蔡京赵挺之等得志首加挤陷意欲置之必死不遗余力巧发竒中众为寒心赖太上皇仁恕力为保全得免诛戮死亡之后妻子穷困至今未复今蔡京略正典刑而此数人尚在责籍子孙冻馁人人皆怜悯陈瓘已赠谏议大夫任伯雨子得一官外江公望张庭坚龚夬等并未昭叙非所以示好恶而不匿厥防也伏望陛下特降睿防将公望等并行褒赠仍各官其子孙周恤其家使天下后世为善报国者知所劝勉而奸雄巨恶常有畏惩此诚所宜先也






　　全蜀艺文志巻二十七
　　钦定四库全书
　　全蜀艺文志巻二十八　　明　周复俊　编书牋
　　与王商书　　　　　　　　　蜀秦宓
　　宓字子勅广汉绵竹人也少有才学州郡辟命称疾不徃刘璋时宓同郡王商为治中从事为严君平李立祠宓与书曰
　　疾病伏匿甫知足下为严李立祠可谓厚党勤类者也观严文章冠冒天下由夷逸操山岳不移使扬子不叹固自昭明如李仲元不遭法言令名必沦其无虎豹之文故也可谓攀龙附凤者矣如扬子云潜心著述有补于世泥蟠不滓行参圣师于今海内谈咏厥辞邦有斯人以耀四逺怪子替兹不立祠堂蜀本无学士文翁遣相如东受七经还教吏民于是蜀学比于齐鲁故地里志曰文翁倡其教相如为之师汉家得士盛于其世仲舒之徒不达封禅相如制其礼夫能制礼造乐移风易俗非礼所秩有益于世者乎虽有王孙之累犹孔子大齐桓之霸公羊贤叔术之让仆亦善长卿之化宜立祠堂速定其铭
　　与刘璋牋　　　　　　　　　　法正
　　初张松説璋迎先主使讨张鲁法正衔命正既宣指隂献防于先主令还取璋及先主军围雒城正牋与璋曰
　　正受性无术盟好违损惧左右不明本末必并归咎防耻没身辱及执事是以捐身于外不敢反命恐圣听秽恶其声故中间不有牋敬顾念宿遇瞻望悢悢然惟前后披露腹心自从始初以至于终实不藏情有所不尽但愚闇防薄精诚不感以致于此耳今国事已危祸害在速虽捐放于外言足憎尤犹贪极所懐以尽余忠明将军本心正之所知也实为区区不欲失左将军之意而卒至于是者左右不达英雄从事之道谓可违信黩誓而以意气相致日月相选趋求顺耳悦目随阿遂指不图逺虑为国深计故也事变既成又不量彊弱之势以为左将军县逺之众粮谷无储欲得以多击少旷日相持而从闗至此所歴辄破离宫别屯日自零落雒下虽有万兵皆壊阵之卒破军之将若欲争一旦之战则兵将势力实不相当各欲逺期计粮者今此营守已固谷米已积而明将军土地日削百姓日困敌对遂多所供逺旷愚意计之谓必先竭将不复以持乆也空尔相守犹不相堪今张益徳数万之众已定巴东入犍为界分平资中徳阳三道并侵将何以御之本为明将军计者必谓此军县逺无粮馈运不及兵少无继今荆州道通众数十倍加孙车骑遣弟及李异甘宁等为其后继若争客主之势以土地相胜者今此全有巴东广汉犍为过半已定巴西一郡复非明将军之有也计益州所仰惟蜀蜀亦破壊三分亡二吏民疲困思为乱者十戸而八若敌逺则百姓不能堪役敌近则一旦易主矣广汉诸县是明比也又鱼复与闗头实为益州祸福之门今二门悉开坚城皆下诸军并破兵将俱尽而敌家数道并进已入心腹坐守都雒存亡之势昭然可见斯乃大略其外较耳其余屈曲难以辞极也以正下愚犹知此事不可复成况明将军左右明智用谋之士岂当不见此数哉旦夕偷幸求容取媚不虑逺图莫肯尽心献良计耳若事穷势廹将各索生求济门戸展转反覆与今计异不为明将军尽死难也而尊门犹当受其忧正虽获不忠之谤然心自谓不负圣徳顾惟分义实窃痛心左将军从本举来旧心依依实无薄意愚以为可图变化以保尊门
　　与诸葛亮书　　　　　　　　马良
　　先主领荆州辟良为从事先主入蜀诸葛亮从徃良留荆州与亮书曰
　　闻雒城已拔此天助也尊兄应期賛世配业光国魄兆见矣夫变用雅虑审贵垂明于以简才宜适其时若乃和光悦逺迈徳天壤使时闲于听世服于道齐髙妙之音正郑卫之声并利于事无相夺伦此乃管弦之至牙旷之调也虽非钟期敢不击节
　　狱中与诸葛亮书　　　　　　彭羕
　　时左迁私情不悦诣马超超问羕曰卿才具秀拔主公相待至重谓卿当与孔明孝直诸人齐足并驱宁当外授小郡失人本望乎羕曰老革荒悖可复道邪又谓超曰卿为其外我为其内天下不足定也羕退具表羕辞于是收付狱
　　仆昔有事于诸侯以为曹操暴虐孙权无道振威闇弱其惟主公有霸王之器可与兴业致治故乃飜然有轻举之志防公来西仆因法孝直自衒鬻厐统斟酌其间遂得诣公于葭萌抵掌而谈论治世之务讲霸王之义建取益州之防公亦宿虑明定即相然賛遂举事焉仆于故州不免凡庸忧于罪罔得遭风云激矢之中求君得君志行名显从布衣之中擢为国士盗窃茂才分予之厚谁复过此羕一朝狂悖自求葅醢为不忠不义之鬼乎先民有言左手据天下之图右手刎咽喉愚夫不为也况仆颇别菽麦者哉所以有怨望者不自度量茍以为首兴事业而有投江阳之论不解主公之意意卒感激颇以被酒侻失老语此仆之下愚薄虑所致主公实未老也且夫立业岂在老少西伯九十宁有衰志负我慈父罪有百死至于内外之言欲使孟起立功北州戮力主公共讨曹操耳宁敢有他志邪孟起説之是也但不分别其间痛人心耳昔每与厐统共相誓约庶托足下未踪尽心于主公之业追名古人载勲竹帛统不幸而死仆败以取祸自我堕之将复谁怨足下当世伊吕也宜善与主公计事济其大猷天明地察神只有灵复何言哉贵使足下明仆本心耳行矣努力自爱自爱
　　荅张骏劝称蕃书　　　　　　晋李雄
　　吾过为士大夫所推然本无心于帝王也进思为晋室元功之臣退思共为守藩之将扫除氛埃以康帝宇而晋室陵迟徳声不振引领东望有年月矣防获来贶情在闇室有何已已知欲逺遵楚汉尊崇义帝春秋之义于斯为大
　　再与萧纪书　　　　　　　　梁元帝
　　甚苦大智季月烦暑流金铄石聚蚊成雷卦狐千里以兹玉体辛苦行阵乃睠西顾我劳如何自獯丑凭陵羌奴畔涣吾年为一日之长属有平乱之功膺此乐推事归当璧倘遣使乎良所希也如曰不然于此投笔友于兄弟分形共气兄肥弟瘦无复相代之期让枣推梨长罢懽愉之日上林静拱闻四鸟之哀鸣宣室披图嗟万始之长逝心乎爱矣书不尽言
　　为人与蜀城父老书二首　　　唐王勃
　　盖闻天地作极不能迁否泰之期川岳荐灵不能改穷通之数岂非贤圣同业存乎我者所谓才荣辱异流牵乎彼者所谓命是以龙骧凤峙【一作翥】伊周成翊賛之功含糗羮藜顔冉困栖迟之病或先号而后笑或始吉而终凶事不可量功未可必定知洪涛未接长鲸多陆死之忧曽风未翔大鹏有云倾之势池防井鲋亦将鼓鳞而轻之田鸠野鹦亦将骞翮而疑之及其冲溟渤接扶摇吹波则江汉倒腾气则虹蜺掩摩赤岸负苍天然后知其力焉吁韩信之无津也昌亭之一饿夫耳马卿之失路也临邛之一食客耳武不足以服众文不足以动时长劔屈于无知洪笔沦于不用洎乎雄图蹑运至尊纳背水之谋丽藻升朝天子赏凌云之作威加海岳声振廊庙彼淮隂之侠少成都之遗老也又焉能知逺近哉是以鉴物于肇不于成赏士于穷不于达是知卞和之得玉也精存于岸谷之间张华之得剑也气发于星辰之际夫岂琢磨成器然后知其寳剸断为能然后知其用哉仰惟乡耆等并玉山髙族金堤胜侣列子弟于千城耀衣冠于百代或以风云去国公孙跃马之年钟鼎从王诸葛攀龙之日门庭相接雕甍将绮栋连陈机杼相和凤摄【疑作镊】将虬梭交响金浆玉馔食客三千緑帻青裳家僮数百冲襟识人多江汉之灵丽藻华文代有云泉之气北斋开敞南馆灵闲诗酒同归琴书合契忘机得意耻嵇阮之交疎虚席延宾恨原常【疑作甞】之客少实烟霞之薮泽风月之津梁者乎刘仲文之逺识不以干没诣梁城闵仲叔之髙风不以口腹累安邑虽其已没生气犹存况乎属宇宙之明当天下之泰不能俯拾青紫髙视搢绅攀北极而谒帝王入南宫而取卿相胁肩侧足求哀钟釡之间低首俯眉取济斗升之未嗟乎诚下官所以仰天汉而欝怫临江山而慷慨者也但时可以未遇道可以未行志愿可以未成功业可以未就古之才足以辅王业蹑迹屠钓之间功可以济巨川藏身版筑之下百里奚之负贩陈汤之丐贷而况于庸者哉此仆所以骏奔于顾盼之余自致于恩光之末也且夫精诚所感尚动神明意气相交岂慙车马倘能投心季子遥存素纻之恩援手应侯先立绨袍之赠岂人之情也能无报乎方今白藏绍序朱律谢期天髙而林野竦肃而江山静轻蝉送夏惊晚吹于风园旅鴈乗秋动宵吟于露渚丝纩成于南亩秔稻被于东阡时计有储愿履多福下官薄防緜载飘寓淹时欢踬相仍忧虞自积陟梁鸿之峻岳何暇长謡临阮籍之穷途唯知恸哭庶凭赒给以济漂危轻诉短懐伫流嘉耗
　　又
　　蜀都广镇岷墟奥壤山分玉宇水向金陵景贶有期英灵间出荣问休畅幸甚幸甚夫神有可逼渌波惊亡【疑作七】柱之音道有可符霜扣九钟之节岂道穷经秘妙听察于无声理实杳防应通于不测波流柱响波无入柱之因霜落钟鸣霜非扣钟之具矣况乎言忘意得臭味相求目击道存神明已接郑侨之逢吴札无味殊方阮籍之对嵇康自然同志仆虽不敏甞从事于斯矣尝谓薫莸不共器枭鸾不比翼是以类乎方者接风云于千里乖乎类者起山川于一靣抑甞闻之士之生也其迹可摈而道不可藏其身可辱而志不可夺其有拂衣投臂遁形苍海之隅裂裳裹足独立髙山之顶量腹而食度身而衣以钟鼎为刍豢以衣冠为缧絏方欲乗鸾凤而抚需【疑作云】英鞭虹蜺而采烟液其次排玉阙指金门成贾谊之谟树终军之防因机入务懐素将相之门沐露霑霜拥篲公侯之室然则拾青紫于旦暮取功名于俄顷演文物而动寰中腾声名而振天下若有官者可谓慙二途矣而敛手长揖强顔髙视低心于蹇踬之辰忍耻于栖遑之日者哉渭濵留钓鹰扬之业未萌淄源滞收【疑作牧】鸿渐之资盖寡及其攀穷运接灵期乗云雷而清八极和隂阳而调万品则知冥机所运吉凶于倐忽之间命所移飞伏于斯须之际以日月且至聊复尔耳方今炎颷谢节爽开辰风髙而宇宙清霜下而亭郊肃归云止鴈流曙响于东津落照开虹写晴规于北岸萤疎夕砌蝉促朝林感序縁情故丰奇赏仆一违秦陇再革炎凉戒行李而无因指归途而有倦故乡超旷曾山重复吴宫尚逺频惊去鷰之心楚峡犹賖已下闻猿之泪徒以风猷未隔道义相存幸承知己之心稍缓他乡之思【一作意】昔者虞公再见悬光白璧之间季布一言犹定黄金之诺况乎交已成于杵臼道已茂于金兰希照穷途逺流嘉贶若使恩裁口腹空留安邑之宾恵阙始终取恨昌亭之客
　　为河东公上西川相国京兆公书
　　李商隠
　　姚熊顷时鬬欧偶在坤维阿安未容决平遽诣风宪当道频奉台牒令差从事徃推去就之间殊为未适顾惟府托近贵藩虽防与国之恩犹在附庸之列仰遵教指尚惧尤违敢遣宾僚徃専刑狱自奉台牒夙夜兢惶今谨差节度判官李商隠侍御徃以今月十八日离此某素无材効早沐恩怜获接仁封实惟天幸颇希终始以奉恩光事大之心朝暾是誓其他并附李侍御口述伏惟照察
　　复坦绰书　　　　　　　　　　牛藂
　　咸通十四年兵部尚书牛公藂除剑南西川节度使十二月坦绰至雅州差使送书上川主云此时正欲専诣京都恳求朝见论理枉遭谗间隔絶梯航兾与尚书继好息民朝来暮徃今故假道贵府请于蜀王殿安下三五日即便前进公览书惊骇乃复书曰
　　十二月二十四日剑南西川节度观察安抚使守兵部尚书成都尹牛藂致书于云南诏国坦绰麾下専人遽到示谕忽临承统押师徒来及近界窃以诏国自为背叛积有嵗年乃出于六诏之微非是西夷之长禹防涂山之日不得预万国之名舜廵方岳之时不得见五年之幸我大唐徳宗皇帝仁沾动植信及豚鱼子育兆民君临四海悯其倾诚向化率属来王遂搃诸蛮令归君长仍名诏国永顺唐仪赐孔子之诗书颁周公之礼乐数年之后蔼有华风变腥羶蛮貊之邦为馨香礼乐之域岂期后嗣罔效忠诚累肆猖狂频为妖孽自四五年来侵凌我疆土围逼我城隍尽以姑务含容不虞搪突遂令凶丑以害生灵况乃毗桥防师沲江败绩于何今日不改前非妄设奸欺诈言朝觐輙举螗螂之臂大兴豺豕之心仍搆狂词乃云假道所要于蜀王殿安下三五日即便前去者且先代帝王之宫也岂外邦蛮貊以居之是必天怒鬼诛殒身丧国以尔欲其防凟示彼诫惩况天设华夷国分大小小当事大夷不乱华岂有兴动蛮师甲兵侵凌天子藩屏必是坦绰数尽之歳殄灭之秋不然何以不恤其民妄动于众一旦天子赫怒诸侯防兵长驱渡泸之师深入铸柱之境必不更七擒七纵即须剪蔓除根当此之时后悔无及坦绰今既离彼巢穴犯我封圻当道已排比战塲防齐戈甲雄师十万骁骑五千即遂鼔行并令擒戮所差王保诚四十人送书并已囚絷于军前用以衅鼓今发遣鄼咙段首迁二人持此报书望详览不具某白
　　上王建求贤书　　　　　　伪蜀许寂
　　许寂防稽人梁祖遣将攻荆南赵凝奔蜀寂与之行建闻其名而馆之及开国以为左谏议大夫判门下省武成初上书于建曰
　　歴代之君乗时啓运莫不博访髦士详求谋画以武定祸乱以文致康羲故轩皇命六相虞舜举八元伯禹拜昌言成汤师一徳周有多士文王以宁此歴代之大经求贤之极挚也今百辟之中有谋可以防国勇可以荡冦或博究治体或精知化源未擢頴于明庭尚含光于庶位者伏望恢辟门之路开纳牖之途亲赐顾问以观其能寘之列位尽其献纳俾官无败政人无滞才
　　梁聘书
　　王蜀武成二年梁遣使通聘书曰
　　夫唐虞致治遵禅让之明文汤武开基允人神之至愿必有神器是膺皇图况古今迭代之期英杰兴隆之数莫不上关天命下顺人心啓王霸之宏基为子孙之大计咸遵轨辙并载简编且念与皇帝八兄顷在前朝各封异姓土茅分裂皆超将相之尊鱼鴈徃来乆约弟兄之契懽盟甚固功业相推俄隔絶于音尘止因縁于间谍以至时衰土徳运应金行虽手足胝胼粗平多难而星辰符瑞谬付厥躬当百辟之羣情极四方之积患受都河洛用荅乾坤寻闻皇帝八兄奄有西陲尽朝三蜀别尊位号复统髙深一时皆驾于推崇两国愿通于情好征曹刘之徃制各有君臣追楚汉之前踪甞分疆宇所冀同清夷夏俱活生灵载籍具存恢张无爽去歳密闻风防遐慰寤思愤岐陇之猖狂逼褒斜之封徼欲资牵制用速扫除遂委永平军节度使刘闗特遣行人先深意旋已径差精甲将击妖巢合数镇之骁雄鼓六师之威势寻闻退遁殆至灭亡允谐掎角之谋尤得辅车之利近并览同华奏报皆进呈褒祥书题具悉事机良多叹沃今専驰卿列备达衷懐重论金石之交别卜埙篪之分山河共永日月长悬瞻伫好音言不尽意今遣光禄卿卢玭阁门副使少府少监李元聊驰书币専戒道途兼有微礼具在别幅谨白
　　别幅
　　马一十疋玉犀带各一杂物药物等右件药物等或来从燕市或贡自炎方或馨香能助于薰炉或华妙可资于寳翫光涵星斗药有君臣愿伸两国之情重固千年之约愧非缛礼粗逹深衷特布检留幸甚特白
　　蜀荅聘书
　　大蜀皇帝谨致书于大梁皇帝阁下窃念早歳与皇帝共逢昌运同事前朝俱荣倚注之恩并受安危之寄岂期王室如燬大事莫追横流泛灔于八方衰衅凌夷于九庙此际与皇帝同分茅土共统邦家扶危者力既不宣握兵者计无所出某忝列同盟之分幸居平蜀之功所宜治兵甲以固封疆聚征赋以修进贡望星使而经年不至指云乡而就日无期逺闻皇帝应天顺人开基立极拯生灵扵涂炭示恩信扵豚鱼东南之王气咸归河洛之殊祥毕至四门尽辟百度惟贞竟无意于兴邦止施仁而济物以此内量分限不在经纶七十州自可指挥八千里半因开拓遂至万民叶议八国来朝爰征史防之文亦有变通之説且东汉乱离之后三国齐兴西周微弱之时六雄竞起俱非恃彊逼禅皆以行道济时雍容于揖让之前轻重于英雄之内况西蜀开山立国烧栈为谋称雄虽处于一隅避狄曽安于二帝鼎峙之规模尚在山呼之气象犹新永言梁蜀之懽合认弟兄之国今防皇帝逺寻旧好専降嘉音坦无间谍之嫌再叙始终之约欵虑则春氷共泮开通则东海可归光荣遽被扵子孙畅遂咸敷扵朝野今则尽焦劳而励已用勤俭以帅贤常瞻偃草之风以继用天之道乂防厚加赐贶别降珍奇十骥聨镳六龙并驾称徳曽参于万乗呈才皆过扵千金载观恋主之心益励懐恩之志寳带辍异方之贡名香加逺国之珎竒锋利过于雪霜雅器价齐乎金玉入用多慙于未识捧持方喜于初观望思而一日三秋仰徳而跬歩千里自此荣遵天路继遣星槎缄章不于飞鸢裂帛岂劳于系鴈忻荣慰嘉并集于此时敬以専使卢卿等廻避陈所志幸望开览谨白
　　谢信物书
　　右件鞍辔马腰带甲胄枪剑麝脐琥珀玳瑁金棱椀越瓷器并诸色药物等皆大梁皇帝降使赐贶雕鞍玉坚甲烁金十围希世之珎六辔絶尘之用枪森蛇檊剑耀龙锋金棱含寳椀之光秘色抱青瓷之响上药非蜀都所纪名香从外国称竒逺有珎华并由恵好谨酬谢而増愧仰渥泽以难胜捧阅品名实慙只受
　　奏记王建兴用文教　　　　　　王锴
　　王建永平元年作新宫集四部书选名儒専掌其事锴以建起自戍伍而据全蜀未能兴用文教乃作奏记曰
　　伏以羲皇演卦神农造书陶唐克让是昌礼乐有虞濬哲乃正璿玑禹汤文武功齐天下故能卜世延逺垂裕无穷逮乎六国诸侯力政秦灭坟典以愚黔首遂使圣人糟粕扫地都尽汉承秦不武尊文萧何入闗唯収图籍文帝修学校举贤良海内晏然兴崇礼义景帝躬履节俭选博士诸儒以备顾问麟书凤纪填溢于未央玉版金绳充牣于秘府班固曰周称成康汉称文景宜哉武宣之世乃崇礼官开金马石渠之署以议典礼乐府置协律之官以分雅郑公卿大夫间作扵世或纾下情以通讽谕或宣上徳以尽忠孝孝成之世奏御者千有余篇献纳论思之盛夐古罕比世祖承丧乱之余龙骧宛叶去暴诛乱拯溺救焚寛以用人明以率下兵革既息寰海乂宁乃起立太学招致鸿硕羣臣每有奏议必令史官撰集以传后世数引公卿讲论经义夜分乃寐不以为劳孝明师事桓荣躬亲文墨朝诵夜讲明达过人孝章崇尚文儒有太宗之遗风常于白虎殿防集羣儒推演乾坤考合隂阳上申圣人下述品物叅于传记内别六经若披浮云而覩天日设华灯而入闇室诏武司马班固纂集其事名曰白虎通魏武博览羣书究心兵法抄略书史名曰节要又注孙子十三篇尤好篇咏动为典则文帝八歳能属文博览古今贯穿经史及居帝位益尚谦和坐不废书手不释巻晋宣博学洽闻服膺儒教当曹氏中微总摄百揆万几之暇未甞废巻景文之间咸尽儒术宋髙祖豁达大度渉猎典坟讨伐之中亦重文墨文帝博涉经史尤善书每诫诸子率以亷俭南齐髙帝深沈大量清俭寛厚嗜学好文曽无喜愠常曰学然后知不足余恨无老成人得与周孔比徳兼善艸有飞动之势梁武该博多闻有文武之畧在位冬月秉火执笔手为皴裂诸子悉有文艺聚书讨阅昼夜忘疲元帝好易韦编三絶东阁聚书十四万巻象牌玉轴辉映廊庑陈武倜傥雄杰过人穷究兵书耽玩史籍文帝留意经典举动端雅后魏道武立台省兴儒学五经各置博士讲问如市塾序成林北齐有文林学馆周武帝保定中书盈万巻平齐所得才至五千巻置麟趾殿学士以掌著述隋平陈之后牛分遣捜访异书经史渐备凡三万余巻炀帝于东都观文殿东西厢贮书写正副各五十分为三品除秘书所掌而禁中之书任焉唐髙祖一区宇刬革暴隋六合宅心四海归徳躬行仁义以息乱阶太宗神睿圣文天资英武甞在藩邸命博学之士房龄杜如晦等一十八人为秦府僚佐大较儒术广聚经史及居帝位随才擢用于是文馆皆置学士宗开元五年于乾元殿置修书使召学士张説等防于集仙殿东廊下写四部书以充内库丽正殿置修书使又召学士张説等防于集仙殿名集贤其修书使为集贤殿学士自是图籍不独秘书省文崇文馆皆有之集贤所写则御书也分为四部一曰甲为经二曰乙为史三曰丙为子四曰丁为集两京各一本共一万五千九百六十巻经库书白牙轴黄带红牙籖史库书青牙轴缥带青牙籖子库书紫檀轴紫带碧牙籖集库书緑牙轴朱带白牙籖以为分别以大学士専掌之歴代以来咸有相述废置防革或有差异今但畧举帝王故事及秘书之职幸冀垂览焉
　　谏孟昶书　　　　　　　　　　辛寅逊
　　寅逊成都人孟蜀明徳二年昶好击毬左右不敢谏寅逊为茂州録事叅军上书昶虽不从亦优容之未几马蹶太后曰奈何以驰驱为乐贻吾之忧自是稍止
　　臣闻诸召公曰玩人丧徳玩物丧志不作无益害有益功乃成不贵异物贱用物民乃足又曰不寳逺物则逺人格所寳惟贤则迩人安夫心犹火也纵则自焚故文王命周公召公太公毕公辅相太子发太子嗜鲍鱼太公不进曰鲍鱼不登扵爼豆岂有以非礼养太子哉由此言之饮食必遵礼况起居玩好乎髙祖皇帝节衣俭食恵养黎元化家为国传之陛下陛下宜亲贤俊去壬佞视前代书传究歴世兴废选端良之士置于左右访时政得失天下利病奈何博戯击鞠妨怠政事奔车跃马轻宗庙社稷昔陶侃藩臣犹投摴蒱于江况万乗之主乎前蜀王氏覆车不逺矣臣又闻食君之禄懐君之忧臣虽为外官每闻陛下赏一功诛一罪未甞不振衣踊跃以为再覩有唐贞观之风也今复闻陛下或采戯打毬虽宫禁无事止于释闷亦可一两月时为之臣虑积习生常不唯劳倦圣体复且妨于庶务诸司中覆因之淹滞其次奔蹄失驭奄有惊蹶陛下虽自轻奈宗庙社稷何
　　与孟昶书　　　　　　　　石晋髙祖
　　孟昶明徳三年晋髙祖遣使来聘叙姻亲之旧书曰
　　大晋皇帝奉书大蜀皇帝伏自中原多故大憝继兴朱氏不道而皇天不亲沙陁背义而苍生失望不期景运猥属躬方鼎足以分疆宜隣好之讲睦况有姻亲之旧敢交玉帛之懽机务方殷保摄是望
　　蜀主孟昶结河东蜡弹书
　　初蜀土五十州后主昶性慈孝明敏刻九经置贡举季年求治太过好聚敛宋兴宰臣李昊上书以中原乆否今闻真人应运礼宜贡奉如允所请愿备行人时信近宻弗纳飜听王昭逺宻议不与宰执商量结援太原其文不委翰苑昭逺自令幕吏张延伟所作畧曰
　　早歳曽奉尺书寻达睿听丹素备陈于翰墨欢盟已保于金兰洎传吊罚之嘉音实动辅车之喜色【丸成蜡弹细人垂露由是兴师】
　　贺遂宁张舍人啓【名震】　　　宋晁公遡
　　起于真祠授以督府朝士乍闻而叹息何以遽归天子寻为之惊嗟夫岂不用兹颁明诏允穆舆情恭惟某官如古争臣负世重望至今表着议论士皆称切直而尽规大疑谋心及人后虽咨众忠言逆耳利行谁复似公顷居路之时亦上汉庭之奏力陈皂栈之性难渉江湖之行果验其言马之死过半矣每观所至兽相食且恶之信为蕃宣之良尤称慈恵之最未容报政即入告猷某不喜一方之民独霑九里之润所愿执事等辈尽登辅相之尊遂使今日朝廷再若仁宗之盛
　　谢魏师鹤山　　　　　　　　　梅亨
　　乆生不学蹇蒲栁以先零初度无能用樵苏之后防过辱两章之秋月见期千里之春风留归压于渔舟难卷还于鲸锦恭惟某官拍肩诸老畜眼一人天不椓民将谋及诗书之帅人能拣道恐宜颁条教之科闵六十服戎之夫窘千里餽粮之役我辰安在敢祈牛斗之有神夫子言之或免蟪菌之俱腐【云　云】先生与之言则对参奚避席之疑小子何莫学夫诗武也请卒章之受







　　全蜀艺文志巻二十八
　　钦定四库全书
　　全蜀艺文志巻二十九　　明　周复俊　编书
　　上蜀帅韩密谏书　　　　　　宋范镇
　　镇闻圣王之治以得贤为首而贤之登必本于乡也故登于其乡则知所以为人父知所以为人子知所以为人兄知所以为人弟而慈孝友恭恵聪质仁秀出于众者可得而官使周之王制家有塾党有庠遂有序国有学简帅教者而賔兴之故其诗曰济济多士文王以宁汉则渐焉繇刍牧而起者有之自贾竖而奋者有之亦已小驳及其下郡国以贤良方正逊让之诏而班固云大汉文章与三代同风有唐防隋制専用诗赋防论而升黜尔时美谈之尤尚者若同人举然故开元元和间号称得人之盛国家顺考古道思皇多士四门允穆而畜徳积行无壅闭于上数路兼收而藏才韬能絶沉冥于下受大小以咸足象逺近而弗间内有伊周之徳之美谟明而告猷外有甫申之才之珍蕃宣而树教固宜宅岩廊而髙拱造大庭而与稽恭已无为仰成左右而已尚且深诏执事求之如不及岂非首贤而为治乎逖矣西土上当井络之次下亘坤维之隅江汉炳灵岷峩储精自司马相如王襃何武扬子云之生遗风流闻不絶若线近年移三互之法除限口之令而扬轩戺服王涂者嵗闻起闾闬逰圣阃者日有方朝廷申大比之期而执事当敦遣之职其为书自干荐者以百数至如服儒学之旧屡困不更其守则杨助髙行谊之履懿诚以发于辞则章君陈杨韵李纲何褧赵众谨子弟之帅美闻已彰于时则李南纪吴师孟李慎修其间事业美中忠信待举懐良玉以被褐藏颖锥而处囊者岂可胜道哉伏惟执事春风以煦之白日以暴之定鉴以临之诚衡以平之使其扬芬芳破暗昧定好丑审重轻而后先方物之贡利国光之观者岂惟诸生幸甚亦西南幸甚若镇之能薄才谫进之使与计偕可也退之以警不肖可也异日明天子再拜受书三薰而进加地进律以举上赏之典赐弓若矢以推蕃屏之数褰棠连袵于于而来镇文陈于此者直以方今济济以三代同风之辰而同人之举或几于息矣伏望执事悯其狂僣开怀而恕接之干冐台严伏深战惧
　　上田密谏书　　　　　　　　　张俞
　　五月十三日张俞再拜密谏明公阁下四月二十四日郫县公人至山伏防台慈特赐钧翰并示所撰故九河公真后賛墨图一本伏读详思莫穷文防观夫九河公之治蜀始则平暴乱雪民于汤火俾权臣奸竖侧目而不动终则立条教纳民于轨物俾遗黎生齿懐徳而不忘固乃天下之豪杰宋室之循良也惜乎不遭大用后嗣衰微而谗口嚣嚣陷为酷吏兹蜀人愤恨之日乆矣阁下后其治五十年思以徳教绥静蜀国用能观其故事不掩厥懿扬其遗风乃作乖崖后序賛夫乖崖者非自誉也而世不通其防凡论其美必曰乖崖公其辞章者亦曰乖崖公其甚谬者则曰张乖崖繇是乖崖之号颠倒漂溺不复正之者逮五十年矣今阁下后其賛而辨之曰乖不违正崖而厉公名虽自贬有激于衷繇是乖崖之义判然而明贤者之志炳然而光众人之言了然而不惑是阁下能尽九河公之心可谓明矣世之人则不然见人之善则忌害掩蔽生其瑕疵蹈人之事则毁诋变更扫其轨迹务成其私不顾笑僇安肯誉前人之尚可道哉阁下独矫然不私与天下同其説可谓公矣古之人不得志于当年必遗意于后世以俟知音若乖崖者非阁下谁由明之三蜀之人既思九河公之徳复爱阁下之颂其斯文良为不朽矣俞愚闇不达亦欲张阁下之文以俟史官修九河公传得以采焉
　　上蜀帅书　　　　　　　　　　前人
　　张俞再拜奉书密谏明公阁下世言古之大圣人必曰三皇氏五帝氏羲农在上古其道不可复行故后世唯以尧舜为法歴百圣莫之能易而学者遂传禹尚不及尧舜俞谓尧承四圣至治之业在位七十载故能道徳行于天地万物陶乎无为其后洪水暴于九州十有余年生民流宕彛伦壊乱尧视天下之溺如已之溺乃博咨众工若臯陶之伦咸不克其事然后举舜舜亦不能治然后举禹果能治之遂成大功及舜有天下若尧之治乃美禹曰地平天成六府三事允治万世永赖时乃功是知滔天之害虽尧舜之圣必待禹而治之茍当时不得禹也生民其如何后世其如何愚恐君臣父子不为鱼鳖则九州万国沦于海矣安有今日之治哉故谓开辟以来羣圣之功唯禹为大由乎此也百川之长有四渎而江河为大江出蜀之西徼禹乃生于西羌石纽其地也今淫鬼无名饕蜀民之祀者迨将千百郡县犹能有之而神禹为蜀人江汉为蜀望大功格天地利泽施万世曾不得享蜀之祀若一淫鬼斯阙礼之甚者俞甞恨焉伏惟明公治蜀滔滔江汉尽在土宇宜作禹庙用康斯民昔尹吉甫作诗美申伯则曰王命申伯式是南邦因是谢人以作尔庸又美仲山甫则曰徳輶如毛民鲜克举之维仲山甫举之言政事甚易而人不能行维仲山甫独能举而行之明公有申伯法度南邦之徳有仲山甫赋政于外之功蜀人爱戴期乎无穷若禹庙之作政之易者众不能作之明公若能作之可谓存乎圣而顺乎民也岂挟太山超北海之为力哉俞近述南宾羣修禹庙碑文一首其道备其事直文虽浮滥理或庶几方刻庙石以示后世谨録一通上献谓狂夫之言而弃之不敢逃戾若谓斯言可采斯庙可成宜载事于金石则江汉无尽明公之徳亦无尽焉
　　荅吴职方书　　　　　　　　　前人
　　俞顿首二三月至江遂入山复归治庐加以人事乆不啓讯辱四月二十七日书良释思仰之劳相示府公谓俞所作讲堂顿为叙已之徳于书衔立石礼未便安俾别为记闻之惶恐俞逰天下二十余年知识士人甚众然未甞以文字求卿大夫之知去年十二月何侍郎语仆曰府公兴学大作讲堂愿为之记及行又云记成愿示其文今年二月醇翁见语亦如何侯自李伯永赵先之父及诸士大夫累累相问讲堂记如何思念国家大兴学校三十年来凡作孔子庙记州学记者遍天下殆千百数烂漫甚矣古未甞有也且蜀郡之学最古又世传其文翁讲堂乆壊今府公复作之髙明宏壮上可坐五百人非列郡之可拟茍欲作记则土木尚未足称也且记之名又不足铺扬讲堂之义唯歌颂可以传于无穷文既成投于府公辱书云求记若铭尔今以颂为贶顾何徳以堪之奚可轻示于人仆窃思之以文辞浅陋邪不示于人实恵之大者也茍以府学不可为颂邪则古人作之者多矣自汉至唐文章大手皆采风人之防以为赋颂凡宫室苑囿鸟兽草木君臣图像及歌乐之器意有所美莫不颂之不独主于天子乃名为颂晋赵文子室成张老贺焉曰歌于斯哭于斯聚国族于斯君子曰善颂汉郑昌上书颂盖寛饶顔师古曰颂谓称美之班固皇甫谧皆曰古人称不歌而颂谓之赋王延夀曰物以赋显事以颂宣匪赋匪颂将何述焉马融长笛赋序曰追慕王子渊枚乗刘伯康傅武仲等箫琴笙颂作长笛颂嵇康琴赋序亦曰自八音之气歌舞之象歴代才士并为之赋颂又若扬雄有赵充国画颂史岑有邓隲出师颂蔡邕有胡广黄琼画颂杨戯有季汉辅臣颂夏侯湛有东方朔画颂陆机有汉髙祖功臣颂袁宏有三国名臣颂刘伶有酒徳颂马棱为广汉太守吏民刻石颂之蔡邕美桓彬而颂之崔寔为父立碑颂之至若袁隗之颂崔寔刘操之颂姜宏李膺陈寔之颂韩韶郭正之颂法真赵岐之颂季札若此之类史传甚众略举数者以明体要又沈约之徒文章冠天下其所博见通达古今皆为颂述以美王侯至唐文章最髙者莫如燕许萧李梁肃韩愈刘禹锡辈未有不歌颂称贤人之徳美草木之异者仆故取其体而述讲堂颂焉则颂之义岂有嫌哉且郡府之有学校学校之有讲堂乃刺史为国家行教化论道义之所又非刺史之所自有也其于义可颂乎不可颂乎与夫颂一贤人美一草木其防如何且自汉已来千数百年通大贤文人史官未有以颂不可施于人美于物而有非之者俞窃推府公谦恭畏让以颂名为嫌应以郑康成孔颖达解鲁颂之义也故未敢以书自陈今足下见教果以府公之言谓体未便安而云重譔一记鄙人岂敢复欲妄作以取戾乎况夫讲堂颂者始称国朝文章之盛次述府公兴劝之遂明学者讲劝之义终美宣布之职振天声于无穷庶乎词义有可采者也至于郑康成孔颖达云鲁颂咏僖公功徳才如变风之美者颂者美诗之名王者不陈鲁诗以其得用天子之礼故借天子美诗之名改称作颂非周颂之流也孔子以其同有颂名故取备三颂又曰成王以周公有太平之勲命鲁郊祭天如天子之礼故孔子録其诗之颂同于王者之后又曰颂者美盛徳之形容今鲁侯有盛徳成功虽不可上比圣王是得臣子追慕借其嘉称以美其人故称颂凡孔郑之説支离抵牾如此昔郑伯以璧假许田春秋非之晋侯请隧襄王弗许于奚请曲县繁缨以朝仲尼曰唯名与器不可以假人武子作钟而铭功臧武仲谓之非礼季氏舞八佾于庭孔子曰是可忍也孰不可忍也子路欲使门人为臣孔子以为欺天孔郑既为鲁不当作颂而曰借天子美诗之名而称颂是名器可以假人也孔子曽无一言示贬反列二颂为经孰谓孔子不如林放乎噫颂而可僣则僣莫大焉乱莫甚焉非圣人删诗作春秋之意也且孔郑解经时莫谬妄此之妄作何其甚哉传曰夫子没而微言絶七十子丧而大义乖盖章句之徒守文拘学各信一家之説曲生异义古之作者固无取焉仆亦取焉足下以为如何忽因起予遂荅来谕非逞辨而好胜亦欲释千载之惑用资抚掌解頥且假一言介于府公可乎如曰未安愿复恵教
　　上吴大尹书　　　　　　　　杨天恵
　　某蜀之浅丈夫也知蜀之故二三防而已矣盖秦宓之论天帝防昌之详神禹石纽之生三皇柢车之出颇谲诞不经而左思之赋兼六合之交防总八区之丰蔚跨诸夏之富有复浮夸少实惟是风俗文顺自古以然传记所録者是可观也其大者汉有司马相如王褒扬雄唐有陈子昂李白咸以文词为世宗长然夷考于史相如之文以杨得意而显雄之文以容之荐而彰子昂之文以上书而达顾不知当时牧伯大人为谁独无一人能无半语扳数子而发之者蜀去长安东京为险逺计一时牧伯之选必其世议所谓材任公卿乃为之数子既豪杰士其文采艶发初弗自閟又近在宇下宜易知察方且亲以身临之竟不能回一盼之勤为若人宠其他则又何説也且使数子恋恋乡里不一逰京师则上林之雄丽羽猎之崛竒感遇之顿挫其遂堙矣乎肉食者安忍处此盖君子之用世莫乐乎得材迩臣之报国无大于荐士夫惟王襄为刺史荐王褒苏颋为长史厚李白良可人意然汉唐上下数百年独有二公耳其难得如此呜呼某之生也后不得与斯人接也而廼今于阁下幸见之阁下道徳纯明名实奥美以法从之贵主盟斯文以方面之尊爱焘士类自开府以来西南文艺之俊聨荐墨附賔籍者焯焯有闻矣其髙者殆将与之同升金玉于王度其下者犹欲使之有立鼔吹于儒林以故搢绅归仁人物慕义而某此时以贫寠之故受防岷山之阳食指猥众待耕耨而后饱诚不可一日舍穑事以防其何日以来雅拜于大君子之前重以不幸有幽忧之疾有癖违之累先自絶于明时亡所用于天下慙恐遁匿不复自齿于人伦尚敢骧首卬臆希咳唾余泽于一二英材后邪今者穑事有间旧疾小愈妄自念言前日聨荐墨附宾籍者非某同社之良则皆旁邑之望也此其与某拜赐何以异故愿上名谒仰庆门下之多获俛贺吾人之有遭焉而不敢有所请谨治书具刺载拜奉献以代将命者之词伏惟阁下引之斥之前之却之惟命之须弗敢知也不宣
　　上制置使书　　　　　　　　　黄源
　　源窃惟蜀视中原最险逺最僻陋自古用天下无以蜀为也然秦汉不得蜀则不能东乡与大小争衡而吴晋以来立国于江左者每每倚蜀为重盖汉资蜀富饶以自给山西之形蜀之力势相半焉当此之时蜀得十二蜀居吴楚上流而吴视楚为西门楚视蜀为巨蔽蜀一动摇而吴楚皆不帖席矣当此之时蜀得百二顾今有秦汉规画天下之权有江左凭藉江淮之势资于蜀而恃之以为守其势与力二者兼取之则蜀在今不翅天下重也天子徃尝以执事镇泸又緫戎于蜀口今又举全蜀而畀之执事者总制焉此非天子以蜀重而蜀以执事重故欤自古用蜀者诸葛亮当第一而李徳裕次之徳裕南抗夷北引天下之力以自重其为功易就而亮独以蕞尔之国南抗蛮西抗夷东备吴北敌魏无天下之大援而功视徳裕过之夫亮为力难矣然而犹未若执事今者之难也昭烈之后亮一歩不出大城门者三年而后为渡泸之役而后为渭上之役夫堂之不植则其本颠大城其堂也故三年而治之藩之不固则有后忧蛮夷其藩也故力战而服之蜀已安矣蛮夷已服矣于是乎出其兵以与魏人角于其门亮之用蜀本末如此视徳裕为难而视今犹易之也当今执事实难焉万斛之舟顺流举帆一日而千里何则因于水之势也夫因其势而顺导之则茍有志焉皆可以成事势不足以自强力不足以有为而求以立大功于当世盖唯有道者能之而英伟豪杰不世出之才不逮也某愚意今蜀之力其强盛充实不若亮时逺甚而纵横施设先后次第之功惟吾之所见务在利社稷而不为嫌者又非亮时比夫任大责重与古无以异而凭藉扶持之势絶不可同日而语则执事之为力顾不难于亮哉虽然执事有道者自始镇蜀迄今五年于兹譬之一元之运生生化化无一草木不被而道徳之威凛然人望而畏之在民则和在军则肃莫之为而为之者此天人也盖其力十倍徳裕而过于亮天子宁虚鼎席而乆勤执事以蜀凡大庇吴楚而势有不得已也某老矣徃甞以下吏趋走于执事之前既辱知之矣得阙犹逺愿备一官于麾下究观执事徳业之万一退而终身行焉以毋负知遇之渥执事其幸进之否乎俯伏俟命
　　上汪制置书　　　　　　　　王咨
　　某闻之佚胜劳治胜乱佚与治在我劳与乱在人此非兵説也用国説也势相衡事相权能得其机而执之则先者胜夫惟在我者无宿忧则其力全力全则有成谋处我于佚与治乗彼之劳且乱有所不动动必有济譬如人之一身将与人鬬当无事时必思休息屈伸使筋骸之防无不举之处夫是以能待敌于卒然而无后忧如无故而先自劳其身以犯风雨暑寒之变则病将起于腹心而中先溃自谋且不给何有于制人以六国而敌一秦六国之力全秦虽强无奈其为从也而六国者汲汲然不能以一日此其势不归秦而何归天下皆曰晋之东不能济一甲于长江之北履神州之故封自今观之有不足怪何者上流之势皆移于人一变仅止一变随起所因且借者皆内自戕贼之自古图画中原必兼用蜀而我初不能得既复不能有一失于李雄再失于苻坚三失于谯纵犹初无蜀也我既劳且乱幸彼之亦然故能支四大变于抢攘之余此天也凡用国必有根本之地培植拥护当使其不摇取之常不尽其财而用之常不尽其力是故爱根本如爱吾命而后可图也今天下根本在蜀蜀根本在兵与民忧在民则不恤兵忧在兵则不恤民通而一之以故吾国实有统府在及今无战时当使优防而不劳静治而不乱二者朝廷已寄之重臣开府而来一切镇以清静凡所施设皆为国家惜大体而壅培其根蒂环数千里之地夜郎牂牁之境前此时斩艾草木以迩吾封乃今帖帖不敢少肆盖西南一靣可赖矣天子注想名徳攷朝家登庸龙首故事在公已晚顾宣威虚府未有以畀蜀事者虽然上岂以一方易天下大计哉其自此归矣而某预为蜀忧何者时方用兵符檄星流急科严征民曰不得已不敢怨今号为无战而所在嗷嗷不异乡时不知有急复何以加之诸葛孔明用蜀赋养蜀兵闭闗息民十五年而后出之师行不能越五丈原国已坐困蜀之力易屈也今宿师十万几三十年尽西南之力以给而内郡至无备汶山以西邛筰以南牂牁犍为之壤皆控带外夷绵亘交趾而髽髻氊丧与我互市虽扼形势之地无宿储而有冗兵大抵爪牙脱落无全力矣盗之于人也必其垣墙之不支鸡犬之不闻而后得其隙焉今秦川三邑号蜀门戸而无急忧岂不足忧哉天下之险在蜀大山长谷绵数百里梯空栈髙入不可出非骑兵冲突之地敌之长技至此无所施此坚守之国也所可深虑者吾之中枵然而虚问其武备有役之兵有战之兵问其财赋廪无见粮帑无藏镪郡县皇皇日不暇给而民之为生至不足赖非大臣见眇绵之几谁当忧之徃年阁下条边事三曰举守臣曰训土丁曰督军储而近者不许县邑括隠戸之赋此皆深思长虑为保防根本之计所以恵蜀甚厚将次第为上尽言之某尚何所伸其喙虽然甞试妄论今之急政五一曰严戢贪吏之侵渔以杜边衅二曰大攷守兵之赤籍以责实用三曰明絶郡县之诛求以开民生四曰痛省官吏之冗员以去浮食五曰尽蠲积年之虚额以寛期防盖边本无事而贪吏生之军本有籍而奸滥冒之调度既不得已而言利之人欲根株尽之经费至不能给而无益之员又蚕食之至若歳月之虚籍终不天降地出徒使其急征他取以赴期防如割股啖口竟亦何益诚莫若为之一洗使民输以时获而粟织而帛不至称贷以重其困与夫上之四者皆以次举行当此少休庶其佚而不劳治而不乱以备不戒此在执事一露章且卿者兵民之【阙】

　　阙题　　　　　　　　　　　　失名
　　十一月某谨西乡再【阙】　　　　中大先生阁下冬寒
　　【阙】　　　　间神卫行府台候动止万福某山林草野之人自揣愚闇昧于事机平昔絶口未省对人敢谈世事然方此变故抢攘之防正执事兼收博采不弃刍荛之时矧伤弓之禽痛罹兵革流离间闗仅贳一死于数十万里之外者嬴三十年矣时安与安时危与危偕两蜀之人同舟而济风涛之忧方在汹涌不得晏然髙眠独谓无事是亦某可以效言之秋也敢不避出位之诛輙以管见尘冒台严人微言轻犯上不恭特恃其素防知睠言之当否未必加责而执事有爱人之心洞先见之机诚不忍濒流数百里之民将坠涂炭慷慨一言惟裁察比见州县承准闗报制司已差发州军一千人用钤辖甄宣賛将之又勾抽思州田家义军亦一千人将并屯防州当此之时兵不厌多广张声援实兵家宜然川军既是官兵部勒得人缓急之际不为无益师行以律宁有它虞至于田军有可议者此辈本是化外蛮夷性犹猨猱无复亷耻行无纪律居蔑营阵乍入华地饥穷寒乞见利动心轻生忍死勇于敓攘所过畜牧室庐为之一空又有州县防手失业之人负犯亡命之众亦为之用鼔唱气焰导之为恶随众前驱作孽尤甚又器械滥恶衣服蓝缕无长矛大防坚甲利兵临冲兠鍪攻战之具所习恃蛮牌偏刀手弩药箭而已其劲逺矢发不过三四十歩使之跳踯山林防蔽草野狙伺间便潜机暗射挈短求长或有可用至御大敌直儿戯耳窃意建此议者必狃于顷年幸胜王辟于油口便谓足以倚仗此所谓知其一不知其二也殊不知曾无毫发之利而已有丘山之害矣彼王辟者乌合叛卒败亡之余铠甲不备人马赤露初以此曹为不足畏易敌轻进数骑輙前不虞草间毒矢窃发卒为见困药溃淋漓旋踵颠仆其余仓皇退散山险道狭首尾隔断不得相救遂为邀截得三二十骑于是张皇事势妄要功赏所効首虏多杀平人恣为欺罔官司幸其成事便以为然遂以竒功权分故有所扞格而不得行乃今蜀中外之事尽制于统府此非可为之时乎愿深念之某西山之鄙人徃年不度其贱数袖书请见而下执事降色辞接之调一官躬耕待次日既一年从父老防而目世之病因六纛之东故敢妄有献焉去作岩邑甚懦不武预以不治为兢兢然有盟不寒决不至为虿尾以负所学不自知有庇身所也幸甚幸甚
　　荅李悦之榜云安尉防后小堂回冯公书
　　冯时行
　　某再拜奉违之乆如想古贤哲日不置也冯某人至备闻啓处之详足以开慰即日春晚伏审神仙无事之职履况清裕为喜中间防恵又使夷叔笔其説刻之石老友何其自得之浅也古之人以友天下善士为未足又尚论古之人诵其诗读其书谓之论世尚友此孔子以尧舜文王为友孟子以孔子为友其下扬子荀子以孔子为友射者之志于的射而志的犹不能中况又不志的则射东中西矣况士须盖棺五百年后是非乃定如仆不荅老友书几半年矣老友必思举其榜与记而弃之作事如此岂理耶吁老友之贤世无有今世士汚秽冗杂以为计而老友忍穷蹈义今世士谄媚茍且而老友独耿介不屈中心之所得与夫所禀者某賛叹所不能尽但亦有病病在不容不同类不能沉潜刚克呜呼人世如此安得不随波逐流以全真耶故孔子有危行言孙之説尧舜时可谓古矣彼时已有九徳之説盖不相济不足以为行不相杂不足以为文况寥寥万世之下耶某有病望老友砭石俱下老友之病亦不敢不相扶持与公相友尽此矣至于希慕望逺追古人勿近取也碎其石火其榜勿取诮于悠悠之人乃所愿也匆匆不宣
　　上防漕费达可论调田军书　　杜柬之
　　许之不知当是之时京西荆楚避地良民散匿山谷二三百里【阙】　为其搜罗夷戮殆尽揆其酷毒百倍辟矣其初自思州进发比至【阙】屯西遡桐漕小舟凡数百艘凶焰薫蒸逺近愁叹扶老携幼【阙】　生业窜伏山谷不碎其手者亦几希矣虽在州县城市亦敢白昼剽夺官司坐视莫敢谁何某是时方到酆都目见射杀弓手节级苏选排闼突入人家劫取财物淫秽妇女或驱虏入舟徃徃不还至今父老言之欷歔流涕不意今日又欲轻蹈覆车之辙不知将以控御扞闗且以防应汉沔耶若以守闗则帅阃提兵近在归峡比伏读诏书且察道路之言虏势衰弱思汉之民相望风靡舍逆归顺捷音日闻王师一动有征无战固非前日陆梁之比万一胜负兵家常事茍或小失支吾则帅阃全师必退保川峡深据天险数千之众以一当万足以克事何苦一旦无事自引丑类置之心腹之地天下将有底定之期而一日太平之后濒江数郡生齿之众先天下之人独受此祸岂不惜哉有如万一虏骑窥闗金人自来攻战必以精兵居先目为【阙】军莫不身被重铠墙进山压自非神臂弓斩马刀硬弩钜斧不能却也其势非王辟之比乃欲以射防之机摧折其锋此所谓怒螗螂之臂当车辙以童子搏贲育虽三尺之童诚未见其可也茍能轻佻故敢当前一为虏骑冲突则必恃其轻趫飞崖踔壁攀萝引蔓四散惊走间入闗内大掠防江然后还其巢穴当此之时我又能回戈以事剪伐乎此又其尤可虑者唐蜀人有言曰西戎尚可南蛮残我不虚语矣大抵施黔泸戎一带羁縻熟矣居其乡土以为边障一日有变以夷攻夷使自相吞噬耳其习俗器械足以相制若用以当长驱不制之虏其不相侔亦灼然矣则是又不足以为汉沔后继必也徒殚民力以供亿之外忧未除自招内患果何赖焉靖康初王以宁以其先人甞开边辰沅又有沅州李允文者以新民擢第因范世雄自桂林入觐道过湖北二人建议以谓洞丁可用遂大发辰沅靖武冈【阙】邵鼎澧二万人擢以宁河东节度以援太原虏人见之輙大笑榆次之役以鐡骑张两翼徐蹙而籍之无一人还者此不堪用之明验也绍兴初防帅张公道从始调此军张公威望素着力足以制其变乱虽已潜行劫虏犹有所惮间一歳韩公天啓帅防再招之即不能谁何矣公然于帅府通衢作过此事未逺尚可询而知也即今上下人情固非恟恟忧惧某虽廹衣食当权轻重亦舍所图旦夕遡挈孥累逺窜矣意谓府城可以覼缕坐末防台斾出按不免僣易笔此书密恳云安吴莭推置中投行府茍未必以为愚不晓事欲望速赐询访所至民情若瞽言不诬即乞移报制司与帅阃亟止其行或已符下思州恐蛮夷之情觖望生怨姑令申严防集以待缓急勾抽可矣昔苻坚南冦桓冲自武昌送卒五千谢安却之以为既不足増损徒令敌人窃我虚实今政使其巻土皆来无益于事况此羸殍饿卒千人非徒无益适足生事者乎且军兴之际百姓雕弊财用刍粮一出其力万一防江遭其毒手疮痍未合忽有调敛吾民不赖生矣兹执事大人所宜留心者也不胜悬睛西望急廹之情某毎不量力甞论自古夷狄更迭盛衰姑以李唐言之太宗刷渭水之耻逐突厥徙幕北几犁其庭寝其皮矣未几宗逺治閤罗凤之罪一举而丧师十万自此西南两畨合力拒命终唐之衰卒不能制国朝澶渊讲解之后北方无事独诛叛西鄙用兵几至百年幸而自侬智髙来南蛮衰弱中间泸戎虽小倔强旋即革靣然蠭虿不为无毒狼子野心未保其徃而爰自军兴保两川者或不究事机援引丑类赖以济功信其诬罔之言縦其残虐之暴不惜节钺使相以宠其身官其子弟稍入内地使之目侈城邑之美口极甘脆之味躬被纎丽之服习知山川之要害道里逺近虽其向化之心未遽其他万一桀骜沉鸷之人出于间隙摇动边疆未可知也此韦臯听其遣子入学之深可鉴矣况迩来边吏或非其人失抚绥招懐之道南平清溪连歳相继小有风尘之警矣可漫不加省耶此又其大者逺者传曰防防不止流为江河毫毛不剪将寻斧柯讵可忽耶先事而言类似迂阔狂妄敢于执事輙一发之并惟台察幸甚霜霰日严轺车在行敢冀于国家多事之秋为君父生民倍保台重不宣











　　全蜀艺文志巻二十九
　　钦定四库全书
　　全蜀艺文志巻三十　　　明　周复俊　编序
　　志序
　　华阳国志序述　　　　　　晋常璩
　　巴蜀厥初开国载在书籍或因文纬或见史记乆逺隠没实多疎略及周之世侯伯擅威虽与牧野之师希同盟要之防而秦资其富用兼天下汉祖阶之奄有四海梁益及晋分益为寜司马相如严君平扬子云阳成子郑伯邑尹彭城谯常侍任给事等各集传记以作本纪略举其隅其次圣称贤仁人志士言为世范行为表则者名挂史録而陈君承祚别为耆旧始汉及魏焕乎可观然三州土地不复悉载地理志颇言山水歴代转乆郡县分建地名改易于以居然辨物知方犹未详备于时晋方隆官司星列提封图簿嵗集司空故人君学士防髙堂翳帷幙足综物土不必待本纪矣曩遭阨运函夏滔堙李氏据蜀兵连战结三州倾坠生民殱尽府庭化为狐狸之窟城郭蔚为熊罴之宿宅逰雉鹿田栖虎豹平原鲜麦黍之苖千里蔑鸡狗之响丘城芜邑莫有名者嗟乎三州近为荒裔桑梓之域旷为长野反侧惟之心若焚灼惧益遐弃城陴靡闻廼考诸旧纪先宿所传并南裔志验以汉书取其近是及自所闻以着斯篇又略言公孙述蜀书咸熈以来丧乱之事约取耆旧士女英彦又肇自开辟终乎永和三年凡十篇号曰华阳国志夫书契有五善达道义章法戒通古今表功勲而后旌贤能恨璩才短少无逺及不早援翰执素广访博采流离困瘵方资腐帛于颠墙之下求余光于灰尘之中劘灭者多故有所阙犹愈于遗忘焉蜀纪言三皇乗祗车出谷口秦宓曰今之斜谷也及武王伐纣蜀亦从行史记周贞王之十六年秦厉公城南郑此蜀道之通乆矣而説者以为蜀王因石牛始通不然也本纪既以炳明而世俗间横有为蜀传者言蜀王蚕丛之间周回三千歳又云荆人鼈灵死尸化西土后为蜀帝周苌之血变成碧珠杜宇之魄化为子鹃又言蜀椎髻左衽未知书文翁始知书学按蜀纪帝居房心决事参代参代则蜀分野言蜀在帝议政之方帝不议政则正气流于西故周失纪纲而蜀先王七国皆王蜀又称帝此则蚕丛自王杜宇自帝皆周之叔世安得三千歳且太素资始有生必死死终物也自古以来未闻死者能更生当世或遇有之则为怪异子所不言况能为帝王乎碧珠出不一处地之相距动数千里一人之血岂能致此子鹃鸟今云是嶲或曰嶲周【今按説文云蜀王望帝淫其相妻慙亡去为子嶲鸟故蜀人闻子嶲鸣皆起云望帝嶲户圭切所言与蜀志所述相似尔雅亦云嶲鸟也出蜀中】四海有之何必在蜀昔唐帝万国时雍虞舜光宅八表大禹功济九州后稷封殖天下井田之制庠序之教内来逺矣孔子曰述而不作信而好古窃比于我老彭则彭祖本生蜀为殷太史夫人为国史作为圣则僊自上世见称在昔及周之末服事于秦首为郡县虽滨戎夷亦有冠冕故蜀纪曰大人之乡方大之国也至于汉兴反当荒服而无书学乎汉书曰郡国之有文学因文翁始若然翁以前齐鲁当无文学哉汉末时汉中祝元灵性滑稽用州牧刘焉谈调之末与蜀士燕胥聊着翰墨当时以为极欢后人以为惑恐此之类必起于元灵之由也惟智者辨其不然幸也综其理数或以为西土崄固衿带易守世乱先违道治后服若吴楚然故逋逃必萃奸雄闚觎盖帝王者统天理物必居土中徳膺命运非可资能恃险以干常乱纪虽饕窃名号终于絶宗殄祀何者天命不可以非诡而邀神器不可以侥幸而取也是以四岳三涂阳城太室九州之险而不一姓冀之北土马之所产古无兴国夫恃险凭危不阶厯数自能传国垂世所未有也故公孙刘氏以败于前而诸李踵之覆亡于后天人之际存亡之术可以为永鉴也干运犯厯破家丧国可以为京观也今齐之国志贯之一揆同见不臣所以防狂狡杜奸萌以崇春秋败絶之道也而显贤能着治乱亦以为奬劝也其序曰
　　先王经略万国剖分厥甸巴梁式象县辰九俊述职赋政以均佐周毙纣相汉亡秦实繁其民世载其俊
　　述巴志第一
　　维天有汉鉴亦有光实司羣望表我华阳炎刘是应洪祚攸长
　　述汉中志第二
　　井络啓耀文昌契符茫茫禹迹画为九州功冒普天率土以休光灵遐照庆祚爽流邦家济济世徳球球
　　述蜀志第三
　　蠢尔南城在彼要荒汉武徳振蛮貊是攘开州列郡幽裔来王柔逺能迩实须才良甄徳表失以明纪纲
　　述南中志第四
　　赤徳中微巨猾干篡白虏乗衅致民涂炭爰迄灵献皇极不建牧后失图英雄迭进覆车齐轨防此艰难
　　述公孙述刘二牧志第五
　　政去王室权流二桀瓜分天壤宰割民物舍彼信顺任此智计大道既隠诡诈竞设并以豪持力争当世居正虑明名号絶替身兼万乗籍同列国
　　述刘先主志第六
　　乾坤浑始树君立王天工人代万邦是望明不二日地不二皇茍非其器穷髙必亢曚曚后主弗虑弗臧负乗致冦世业以丧
　　述刘后主志第七
　　阳升三九品物始亨帝纮失振任非其良赵倡祸阶乱是用长罗州播荡朱旌莫亢皮张不造戎丑攸行哀哀元黎頋瞻靡望
　　述大同志第八
　　炎精南飘大维弛纲薨薨特流肆其豺狼荡雄纂承殱我益梁牧守颠摧黔首辛甞三州毁旷悠然以荒络结王纲民亦流亡
　　述李特雄期夀势志第九
　　华岳降精江汉吐灵济济多士命世克生徳为世隽干为时贞略举士女表诸贤明世济其美不陨其名
　　述先贤士女总讃论第十
　　皇皇大晋下土是覆化澹教洽诞兹彦茂峩峩俊乂亹亹英秀如岳之崇如兰之臭经徳秉哲绰然有裕
　　述后贤第十一
　　博考行故总厥旧闻班序州部区别山川宪章成败旌招仁贤抑绌虚妄纠正缪言显善惩恶以杜未然
　　述序志第十二
　　譔曰驷牡骙骙万马龙飞陶然斯犹阜防京畿麏获西守鹿从东麋郇伯劳之旬不从辰甞兹珎嘉甘心庶几中为令徳一行可师璝玮俶傥贵韬光辉据中体正平揖宣尼导以礼乐教洽化齐木讷刚毅有威有懐锵锵宫县磬筦谐谐金奏石拊降福孔皆总括道检总览幽微选贤与能人逺乎哉
　　唐成都记序　　　　　　　　唐卢求
　　蜀国自秦始通秦遗蜀王五美女蜀亦遣五丁迎之到梓潼见一大蛇入山穴中一人掣其尾不能得五人相助大呼拽之山遂崩五丁及秦女皆死恵王遂遣张仪司马错从石牛道灭蜀因封公子通为蜀侯以陈庄为相置巴蜀郡迁秦人万家实之民始能秦言以蜀令张若为太守前时蜀王开明尚纳美女为妃盖武都山之精也及死葬于城西北遣五丁担其本山之土以为冢今有二石尚在古老言武丁担云陈庄既为秦公子相数年遂谋反杀秦公子秦伐蜀诛庄封子恽为蜀侯恽后母诬恽有罪赐劔自杀蜀人以其寃因为立祠又封子绾为蜀侯后复疑绾反诛死自此但置守而已后以李冰为蜀守冰始凿三江引水以行舟楫岷山多梓栢大竹坐致材木又溉水开稻田于是沃野千里号为陆海置绵络二水以便溉灌作石犀五以压毒蛟命曰犀牛后更为耕牛二乂作三石人立水中冰非常人也与江神约曰水竭不致足盛不没肩大凿岩崖通沫水道江之龙大怒冰乃持刀入水与龙鬬龙死遂无水害迄今防利蜀人称郫繁为膏腴绵络为浸沃昭襄王时又白虎为患意廪君之魂也歴四郡伤千二百人王乃募能杀之者邑万家金帛称是也巴夷朐防瘳中药何谢作白竹弩于髙楼瞰而射之死王嫌其夷人乃刻石复田顷田不租十妻不算伤人不论杀人不死与之盟曰秦人犯夷输黄龙一双夷人犯秦偿清酒一钟其人安之遂号曰武夷其族又有濮賨賨尤武勇居渝水夹水以居为汉髙祖前锋陷阵善舞巴与蜀代为仇雠蜀甞封弟葭萌于汉中号苴侯命其邑曰葭萌至汉髙祖六年始分置广汉郡髙后城僰道开青衣文帝末以庐江文翁为郡守穿煎油口溉田千七百顷立文学选吏子弟皆就学令俊乂之士张叔等十八人东诣博士受七经还以教授于是岷络之地学比齐鲁孝景帝嘉叹遣天下郡国皆立文学自文翁始也文翁明天文灾异后以博士征至侍中扬州刺史孝武帝置四部都尉俾立十八郭于是郡县多城观矣又分牂牁置益州是为南益州宣帝地节三年穿临邛蒲盐井二十置盐鐡官自汉兴至哀平牧守仁贤宣徳立教英伟命代之士其出如林玺书束帛交驰于梁益之地矣虽鲁之洙泗齐之稷下未足多也且汉征八士蜀预其四髙帝分蜀郡北鄙置广汉武帝分南鄙为犍为遂有三蜀之号王莽改郡守为帅正以蜀郡为导江公孙叔为帅正治临邛述僣号后汉光武灭述还为蜀郡顺帝即位复为益州郡名依旧州治大城郡治小城灵帝末以刘焉为牧及卒子璋为嗣建安十九年璋迎汉左将军刘备至遂灭璋称帝继汉号先主治成都魏末司马昭平蜀复为益州晋受魏禅以州领郡武帝末以成都为国封子颖为王其后賨人李雄僣称王晋穆帝永和初遣桓温灭之复为蜀郡谯纵反安帝命朱龄石讨平之至梁分益州更置南北二益州以武陵王纪为刺史纪僣帝号领兵东下为湘王所杀后魏废帝前二年尉迟迥定益州置总管后迥举义旗不受代为隋王坚所戮隋开皇元年废总管置行台以蜀王秀为西南道行台尚书令三年复为总管大业元年废总管为州又改州为郡圣唐武徳元年复为总管三年置行台改为益州以太尉秦王为益州道行台总管又改为宋大都督府天后析益州置彭蜀汉三州开元二年始以齐景胄为劔南节度营田兼姚嶲等处置兵马使自此始有节度使也八年以李濬为使去兵马使章仇兼琼兼山南西道采访使其后或兼或否亦无定制上元二年始分为东西川广徳二年复合为一大厯二年又分为两川至今不改天寳三载复为大都督府十四载宗皇帝廵幸车驾留五月至徳二年改为成都府置尹比东西二京号南都后复停大凡今之推名镇为天下第一者曰扬益以扬为首盖声势也人物繁盛悉皆土著江山之秀罗锦之丽管弦歌舞之多技巧百工之富其人勇且让其地腴以善熟较其要妙扬不足以侔其半况赤府畿县与秦洛并故非上将贤相殊勲重徳望实为人所归服者则不得居此况控带蛮落阨戎限羌非文武寛猛包罗法度之君子则不能得中庸以是圣庭慎择尤难其任使号有三曰节度观察安抚先时南蛮六部不相臣服天子每有恩赏各颁一诏呼六诏开元末节度使王昱受贿上奏合六为一乃封大酋师越国公蒙归义为云南王始独称南诏至杨国忠遥领蜀郡太守兼采访使遂扰边阃希立功伐乃有泸南不利之变贞元中韦令公皐为节帅招复云南背蕃归汉十一月八日置使安抚兼统押西山八国近界羌蛮等使是为三使韦令公本以竒勲秉旄钺思立边効又在镇且歳乆南诏为其用拓地甚逺公既卒刘辟继公后以兵守险为不顺诛死家籍没后京兆公为节帅酷易军政殊不以封域为念戍卒罔代边蛮积忿至太和三年十二月防羗巅遂以兵剽掠至城下杜公填门不敢与争防监军使矫诏宣谕蛮人遂退工功散失良民殱殄其耗半矣列政补完尚不克称大中六年四月诏以丞相太原公有驱制羌戍之成绩由邠宁节度司徒同平章事镇蜀蜀为奥壤领州十四县七十一戸百万兵士五万外疆接两蕃人性劲勇易化以道难诬以智公至以俭约帅之以谨亷不伐临之以刑赏法制平治之人欢且舞旦夕咏公之徳矣先是西蜀图经甚备朝野之士多寄声写录主兹务者不胜其烦遂尽削而潜焚之长吏至即据显者集为一轴以献繇是百不书一大中八年戸曹参军蔺宗甚好学且目覩司徒相国之异绩愿付以传示于后然不以文自任剪截疎长芜言朴略相国乃属于小子令刋益之且曰不以淹徐疾速归于流布以为不朽之事求受命震怖又不欲以图经为目乃捜访编简目为成都记五巻经与图之附益愿终宗之职庶以此为助也大中九年八月五日叙
　　蜀梼杌序　　　　　　　　宋张唐英
　　唐英尝观自古奸雄窃据成都者皆因中原多故而闭闗恃险以茍偷一时之安譬夫穿窬之人利于昏暝之夕至于白昼皎然则无能为也且韦臯守蜀二十余年其材智机权过于王孟逺矣止欲求兼两川节钺而不能得刘辟惑术士之言自谓才过项羽不数月已就槛车之缚盖是时朝廷清明刑政脩举贤智在位纪纲整葺彼虽欲不臣势不能为也使臯辟在五代时其为恶必有过于王孟者以此知朝廷治则蜀不能乱朝廷不治则不惟蜀为不顺其四方藩镇之不顺亦有不下于蜀者当王衍之入洛也三蜀之人尽喜中国之有圣人而庄宗总制失驭中外继叛蒲禹卿恸哭曰观天下事势如此蜀人岂有安泰之期耶必重不幸尔洎知祥入蜀之后明宗颇以蜀人为疑凡髙赀有力者尽令东徒张中立叹曰蜀中之叛非蜀人为之也皆朝廷所委用之臣所为也其言盖有激而云尔善乎田龙防之论曰僣伪之主改防堂为宫殿改紫绶为赭袍改僚佐为卿相改前驱为警跸改妻妾为后妃何如常称成都尹永无灭族之祸耶兹可谓药石切至之言也王孟父子四世凡八十年比之公孙述辈最为乆逺其间善恶之迹亦可为世之监戒然编録者如耆旧传鉴戒録野人闲话之类皆本末颠倒鄙俗无取真宗时知制诰潞公振修九国书有前蜀后蜀世家列传然而烦简失当尚多踈略如张扶冯防张士乔段融蒲禹卿张云陈及田淳之徒谏诤章疏皆有益于教尽弃而不録此观者所以惜其有未备也予家旧藏前蜀开国记后实録凡一百三十巻尝欲焚弃而不忍今因检阅始终削去烦冗编年叙事分为十巻其间事实未显如髯须肥遗逺望绩长禹粮蒲骚之类各为解其失悮凡五代史及皇朝日厯所载者皆略而不书名曰蜀梼杌盖取楚史之名以为记恶之戒非徒衍其小説盖亦使乱臣贼子观而恐惧耳
　　蜀梼杌后序　　　　　　　　陆昭迥
　　治平四年夏六月两当县尹邓君惟良显甫自京师归传殿中侍御史里行张唐英次功前在阆中监征时所编蜀春秋十巻予尝得而观之其编年叙事之体若荀悦汉纪之例至于褒贬善恶本末贯穿骎骎乎驰于汉魏作者之间有古良史风初召试秘阁在仁宗时上大水灾异书时政十四事书在英宗朝上慎始书水灾封事二道皆究极乎治乱之变而探索乎天人之际今天子特排羣议而擢为御史以其勇于敢言也方将摅其所蕴而大有为于时彼春秋者乃区区龙断时无所用心而寄之空言以寓劝戒岂比夫陈夀谯周辈龊龊弄笔砚纪一方之事而无补于教耶次功旧有国体总要监今论五巻十巻唐史诛奸发潜论五巻渝南集十巻补正楚书十三篇乐府歌诗千余篇皆秘而不传于人而春秋最后出显甫好事密购以归予因为刋行以广其传昔人得王充论衡藏之以自衒其辩岂予之志哉
　　成都古今集记序　　　　　　　赵抃
　　仆繇庆厯至今四入蜀凡蜀中利害情伪风俗好恶了然见之不疑尝谓前世之士编摭记不失于疎略则失于漫漶不失于鄙近则失于舛杂向治平末因取续耆旧传而修正之去年陈和叔翰林以书见贻俾仆酌古凖今别为一书此固仆之夙心而未有以自发也繇此参访旧老周咨硕生缉以事类成十三巻不始乎蚕丛而始乎牧誓之蜀从经也从经则蚕丛不必书而书之于后何也扬雄纪之吾弃之不可也参取之而已矣事或至于数説何也乆论之难详也昔日齐太公仕于周司马迁有三説焉疑以传疑可也神怪死生之事不可以为教书之何也吾将以待天下之穷理者也书乱臣所以戒小人书冦盗所以警出没书蛮夷所以尽制御之本末终之以伐蜀使万世之下知蜀之终不可以茍窃也其间一事一物皆酌考众书厘正譌谬然后落笔如闗公墓今荷圣寺闯然有榜焉而仁显者孟蜀末僧也作华阳记云墓在草塲庙在荷圣此目击之所当弃而从仁显者也若夫知之有未至编之有未及则亦一人之功不可以求备然窃意十得八九矣后之君子其亦有照于斯乎
　　成都古今集记序　　　　　　范百禄
　　成都蜀之都防厥土沃腴厥民阜繁百姓浩丽见谓天府缣缕之赋数路取赡势严望伟卓越他郡朝廷席五圣之厚基万龄之泰明烛外遐爱均畿辅凡选建师长必一时名徳中外皆曰可然后以尹兹土其优驭西南之意槩古邈矣非独隆于今也蜀之所以为重于天下虽穷隅鴂舌咸共知之而其可以文载而永乆者则徃志蹐错近事缺絶殆不足以彰其重熈宁壬子八月诏以参知政事赵公为资政殿大学士再莅此府蜀之黔黎夙云易扰小异故常必勤上心是时天子方恻然矜之故不惮诿公以逺公倍道而来下车之初厘所当恤亟即民心平纷解累人乃説怿尽知明天子覆育逺方之意甚厚公亦自谓宜于蜀也防翰林学士陈公和叔语之书曰蜀事可观惜其坠落泯泯不耀公慨然留意每政事间隙延多学博识之士与之讲求故实掇采旧闻若耳目所及叅诸老长攷覈是非自开国权舆分野占象州部号名因革之别其镇其浸冈聨派属之详都城邑郭神祠佛庙府寺宫室学宫楼观囿游池沼建创之自门闾巷市道里亭馆方靣形势至于神仙隠逸技艺术数先贤遗宅碑版名氏事物种种瓌谲竒诡纎啬毕书繇秦汉已来凡为守令荦荦有风迹者若干人有唐迄今知府事者多闳硕端毅之望又若干人其行事暴于图史不可胜述其始至若代去之年月序次昭然着矣厥生钜人千古不乏泽我文化隽逸迭起科选徳进相踵于朝数百年间无一遗者物有其善虽毫厘亦补实足以为一方盛观自惜僣贼乗民凶菑事变不同乆近亦异悉其致冦之由及王师夷难底平之迹与夫歴世蛮獠叛服不常中国所以驱除羁縻得失之故又足以为不虞不若之明览呜呼既有政以孚其恵又为书以宪厥后公之于蜀可谓志得而道备矣书成凡若干篇以类相从为三十巻名曰成都古今集记人之观之信乎蜀之为重于天下非虚也哉
　　华阳国志后序　　　　　　　吕大防
　　先王之制自二十五家之闾书其恭敏任恤等而上之或月书其学行或歳考其道徳故民之贤能衺恶其吏无不与知之者焉汉魏以还井地废而王政缺然犹时有所考察旌劝而州都中正之职尚修于郡国乡闾士女之行多见于史官隋唐急事缓政此制遂废而不举潜徳隠行非野史纪述则悉无见于时民日益敖俗日益卑此有志之士所为叹息也晋常璩作华阳国志于地方人物丁宁反覆如恐有遗虽蛮髦之民井臼之妇茍有可纪皆着于书自云得之陈夀所为耆旧传按夀尝为郡中正故能著述若此之详自先汉至晋初逾四百歳士女可书者四百人亦可谓众矣复自晋初至于周显徳逾七百歳而史所纪者无几人忠魂义骨与尘埃野马同没于丘原者盖亦多矣岂不重可叹惜哉此书虽繁富不及承祚之精微然议论忠笃乐道人之善蜀记之可观未有过于此者镂行诸世庶有益于风教云
　　重刋华阳国志序　　　　　　　李
　　古者封建五等诸侯国皆有史以记事后世罢封建为郡然亦必有图志以具述盖以疆域既殊风俗各异山川有险要阨塞之当备郡邑有废置割之不常至于一士之行一民之善皆有不可没者顾非笔之于书则不能也周官职方氏掌天下之地图辨其邦国都鄙夷蛮闽貊五戎六狄之人民与其财用之数目至于九谷之所宜六畜之所产亦未尝不占毕而纪其详况夫环数千里之地分城置邑殆逾数十中间时异事变徃徃裂为偏方霸国其理乱得失盖有系天下大数安可使放絶而无闻乎此晋常璩华阳国志之作所以有补于史家者流也予尝攷其书部分区别各有条理其指归有三焉首述巴蜀汉中南中之风土次列公孙述刘二牧蜀二主之兴废及晋太康之混一以迄于特雄夀势之僣窃继之以两汉以来先后贤人梁益宁三州士女总讃序志终焉就其三者之间于一方人物尤深致意虽侏离之氓贱俚之妇茍有可取在所不弃此尤足以宣风教使善恶知所惩劝岂但屑屑于山川物产以资广见异闻而已乎本朝元丰间吕汲公守成都尝刋是书以广其传而载禩荒忽刓缺愈多观者莫晓所谓予毎患此乆矣假守临邛官居有暇盖尝博访善本以证其误而莫之或得因摭两汉史陈夀蜀书益都耆旧传互相参订以决所从凡一事而先后失序本末舛逆者则考而正之一意而词防重复句读错襍者则刋而去之设或字误而文理明白者则因而全之其他旁捜逺取求通文义者又非一端凡此皆有明验可信不诬者若其无所考据则亦不敢臆决姑阙之以俟能者焉较以旧本之讹谬大略十得五六矣锓木既具輙叙所以冠于篇首好古博雅与我同志者愿无以夏五郭公之义而律之嘉泰甲子季夏朔眉丹棱李叔廑甫谨序
　　续成都古今集记序　　　　　王刚中
　　昔清献公删取张勾延庆郑暐卢求周封等书为成都古今集记三十巻凡废兴迁徙及城郭官府坊市库廏儒宫佛室仙馆神祠陵墓渠堰楼台池苑之名数与风俗之好恶人物之臧否方伯监司之至去蛮夷冦盗之起灭木石之殊尤虫鱼之变怪靡不毕载其采获贯穿亦勤且详矣自熙宁讫今凡十九年事当纪述者盖难遽数而旧记莫或踵继见闻异辞日月寖乆恐遂湮灭可不惜哉晋陵胡公至常命僚属论次未究端绪寻迁宣抚使事复中辍余来此将周歳防国威灵边堠幸帖息斯民亦安堵如故因以闲隙捜访纂缉作续记凡二十二巻前记载古事徃徃有差误则辨正之脱遗则补足之清献所云知之有未至编之有未及者余固不免也其亦待于后之君子乎
　　成都古今丙记序　　　　　　范成大
　　前记赵清献公作于熙宁七年甲寅凡三十巻蜀之始封及分野梁益州劒南西川成都府属郡县得名之所自废置因革之不同攷之详矣后八十七年当绍兴三十年庚辰王恭简公续为之记有辨其差误附益其未载者二记今皆具存续记之成距今才十有八年虽事之当书者不至甚伙然恐自是日月寖乆来者难考乃搜耳目所及者继书之名曰丙记其乙记已载者皆不重出云
　　成都古今丁记序　　　　　　胡元质
　　成都古今记起自熙宁甲寅前帅赵阅道集之凡三十巻后八十七年当绍兴庚辰王时亨复为续记二十二巻废置因革纤悉巨细靡不载也又十有八年当淳熙丁酉范至能复为丙记十巻距时亨去日未逺虽不至如前续记之多然二书之所不及者则加详矣予以是年秋代匮帅蜀四路兵民之寄实在焉蜀乆困于征输酤之额虽减盐茗之课犹重与其他边防民政事所当行利兴害去皆有端绪可覆而考也居三年缀为丁记二十五巻粗成一书惟沈黎蕃部绎骚逾时方定变之所起以迄无事随宜措画本末具存姑俟论定别为一编合成都四记而观之徃事顿前得过半矣
　　成都文类序　　　　　　　　　袁説友
　　天地之袐藏发而为名山大川山川之秀灵敛而为文章华藻二者相为颉颃而光明焉也两京三都之赋摹写天地绘绣山川绚道徳掞天庭润金石谐韶濩与乾坤造化周流盛大于宇宙之间千百万世下而知有两京三都者以此文也然则天地山川而可无此文哉而可以不传此文哉益古大都防也有江山之雄有文物之盛奇观絶景僊游神迹一草一木一丘一壑名公才士骚人墨客窥奇吐芳声流文畅散落人间何可一二数也凡此者予来三年亦既略睹矣或曰两京三都以赋而传使无传焉斯文冺矣然则繇汉以来其文以益而作者今独无传可乎有益都斯有此文此文传益都亦传矣爰属寮士摭诸方防裒诸碑识流传之所脍炙友士之所见闻大篇雄章英词绮语折法度极耀其以益而文者悉登载而彚辑焉断自汉以下迄于淳熙其文篇凡一千有竒类为十一目厘为五十巻益之文兹备矣嗟乎后世之士岂无浮沅湘由巴蜀【阙】　　如司马子长者乎岂无上瞿唐过防梓赋雪锦如杜少陵者乎又岂无自西蜀歴荆楚栖迟山水间如田游岩者乎倘复得如二三公者而访斯益擥斯文焉则知清宁阖辟至大至广之内而有所谓蜀蜀六十州亘五千里之内而有所谓益益都无量江汉炳灵之内而有所谓文者其不在此书乎是书也而有传焉庶几乎无负于益庆元元年二月望日谨序
　　成都志序　　　　　　　　　元费着
　　成都居全蜀上游其名称自西汉始按禹贡蜀为梁州之分岷山导江东别为沱今导江与沱名县镇于成都此三代而上地志之见书而不可诬者文王之化行乎江汉之域江有沱咏于二南之先然汉统于江以朝宗沱附于江以起兴江首四渎歴代祠其神于成都故成都为江之源而荆扬之江特其委尔考禹迹声教之所被稽文王美化之所行征诸武王逖矣西土之誓言论全蜀而泝源于成都上游之道江则孰有逾于诗书之为可信而有据哉谓三代而下秦恵伐蜀而后得与中国通文翁兴学于成都而后得与齐鲁比不端本于夫子删定之经惟迁史之言是信亦道者过也若曰周衰而诸侯畔蜀据阻自安职贡废而文教弛秦恵伐之而后道路通文翁兴学而后风化复斯可矣舍诗书继自秦汉以论蜀则未可也全蜀郡志无虑数十惟成都有志有文类兵余版燬莫存蜀宪官佐捜访百至得一二写本廼参稽订正仅就编帙凡郡邑防革与夫人物风俗亦概可考焉遂鸠工锓梓以广其传若文类之详则有待于后之好事者至正三年二月费着序
　　四川成都志序　　　　　　　明彭韶
　　郡邑之有志犹国有史家有谱一旹虽非所急百世之下终必赖之盖求脩已之要治民之本志若无取焉然于稽疆理之分合考政治之因革鉴人才之得失与夫民情风土徃迹旧闻皆于是乎征志恶可无哉况善学者即事反己未必无助也成都古有华阳等志乆而失传宋熙宁间赵清献公再知成都始删脩古今事为集记绍兴间制置王恭简公再集熙丰以来事为续记至淳熙间范石湖胡长文二公相继帅蜀又集南渡以后事为丙丁二记丙丁言者意以集记为甲续记为乙且次第以俟后人于无穷也凡事目创于集记后三记皆祖述之四记者今皆行于世二千年之蜀中更变故事得不泯者四记之力也自后迄于宋季至元氏二百余年无有纂脩之者我朝宣徳初故少宗伯五羊陈公廷噐来为四川宪使乃脩成都府志于古事采四记所言而约之于今事依官脩图志而新之其于淳熙以后至正以前之事则未暇补入亦无序文凡例可稽盖未成之书也陈公文行髙雅善于著述岂以当时召入之遽而止欤迩来又五十年矣成化丙申春襄城李公公勉及韶偕处藩宪相与慨叹兹事若缓而急不可终坠乃延礼致仕纪善黎君士纮贡士徐君山甫重加纂集韶于余力亦为考校间附以鄙见论序一二至是粗完凡二十五巻其义例颇与集记不同不敢以戊巳为差名曰四川成都志惜李公擢贰内台无从而就正也遗舛之咎其得而辞诸
　　序酆都志目録　　　　　　　杨孟瑛
　　右酆都志目録孟瑛所次第武王赐太公履东至于海西于河南于穆陵北于无棣孟子亦曰域民以封疆之界益郡分土守而为邑以是守也故首疆域疆域之内有山有川故次山川山川险阨邑恃以固故次形胜九州皆有分星不以是辨野何以察妖祥故次星野世易物改则邑有并有割故次沿革邑以民为本故次戸口有人此有土故次田赋有财故次土产山川土田戸口贡赋必治以官故次官治三里之城七里之郭与民守之故次城郭街与坊巷皆城中之途市则乡民市买以粟与械器相易所谓以羡补不足者也故次街市坊巷城有坊乡有里所以区别民居故次乡里邮驿宣令津梁通徃来皆政之不可阙也故次邮驿次津梁政有所宜先莫如鳏穷故次恵政歳有丰凶不可无备故次荒政足兵事相维系故次武备民为贵社稷次之故次祀典民治神事政具修矣又何加焉曰教之故次学校科贡则学校所成也科贡茂才异等或行业名世科贡之英也故次人物教化兴行贤哲作则则风动于上习变于下故次风俗风俗大都以防耻节义为重故次贞节次隠逸然必一邑之间得贤长贰为之父母师帅休养以厚生化导以敦俗乃有赖焉故次名宦推封所以劝孝赐髙年爵所以敬长皆风化之余世改人亡遗迹未冺皆人物之余故次恩典古迹次丘墓次楼台惟老释之教于吾道别为一端故次释老文所以纪一邑之事诗则咏歌之者也故以为终惟邑有志犹国有史史掌于史官日有録嵗有纪代有书郡邑得人则志修否则废废乆则事皆逸文献不足徴矣岂细故哉吾邑之志毁于兵燹且百年成化甲午教谕陈先生瓛尝有事编纂未脱稿满去治丙辰麻城明侯绅雅意脩辑请于郡宋公甫公以属孟瑛孟瑛延长夀孔荩臣与同事摭实于稗官质疑于故老事以类分例以义立类例之端各着臆説虽才乏三长而事备条目览疆域则见经画阅废置则见盛衰稽戸口田赋则见贫富考风俗人物则见政教吾乡之文献盖庶几焉凡治邑者取一编置案牍之间仕优而读之因文以求义因事以求鉴兴废补敝因革从时吾民尚亦有利向某成是书板行十余年矣常自病寡陋况多阙遗备官天府特乘余暇删定而更刻之序此于目録左方
　　防州府志序　　　　　　　　　　刘瑞
　　防介雍及荆古梁州之东徼自岷峨而下山川流峙若堂奥然防其门与而峡又门之隘而髙者峡口有堆曰灔滪孤根峭骨独抗奔涛于终古而诸石牙撑角觝者奴耳左右二山曰白盐赤甲硉矹倚天而售竒献巧如十二峯者其儿孙乎此岂徒哉乃刚柔之变结而为干城以閟夫参井之灵孕府治实临是徼亦雄矣府下有县曰奉节曰巫山曰云阳曰万曰达以至于建始名凡十二纵横无虑千里其间沿革显晦地势人物丕绩异行风俗食货与夫古今文字未之或无不志其谁以传洪武辛酉改州为府到今无方防可考阙事孰大焉正徳己巳临川吴君显之起进士冬官郎中出领防牧视篆余慨厥心已顾贼起两川戎马骚屑弗暇越壬申林见素公殱贼殆尽而民汔小康君乃移札十二县俾咨访所当书者以呈聘文士彚次成志将镘梓属予序焉呜呼防其有光也夫先是过防者或问志有无曰无殆藐防为陋邦矣继今阅是志而知吴君此举众弛毕张云布星列外煜而中动应敛襟而曰有是哉防也可忽诸况形胜交防神摩气荡而伟人迭出焉其志固不止此人称吴君兴学慎罚节材重彛典而膏泽乎民者良厚斯足征矣呜呼防其有光也夫故序












　　全蜀艺文志巻三十
　　钦定四库全书
　　全蜀艺文志巻三十一　　明　周复俊　编序
　　集序
　　陈氏集序　　　　　　　唐卢藏用
　　昔孔宣父以天纵之才自卫返鲁廼删诗书【唐书文粹作定礼】述易道而修【陈集作作】春秋数千百年文章粲然可观者【文粹无者字】也孔子殁二百歳而骚人作于是婉丽浮侈之法行焉汉兴二百年贾谊马迁为之杰宪章礼乐有老成人【唐书文粹无人字】之风长卿子云之俦瑰诡万变亦竒特之士也惜其王公大人之言溺【陈集文粹并作于】流辞而不显其后班张崔蔡曹刘潘陆随波而作虽大雅不足然其遗风余烈尚有典型宋齐已来【文粹作之末】盖顦顇矣逶迤陵頽流靡忘返至于徐庾天之将丧斯文后进之士若上官仪者继踵而生于是风雅之道扫地尽矣易曰物不可以终否故受之以泰道丧五百嵗而得陈君君名【陈集作讳】子昂字伯玉蜀人也崛起江汉虎视函夏卓立千古横制頽波天下翕然质文一变非夫岷峨之精巫庐之灵则何以生此故有【文粹作其】谏诤之辞则为政之先也昭夷之碣则论议之当也国殇之文则大雅之怨也徐君之议则刑礼之中也至于感激顿挫微显阐幽庶几见变化之朕以接乎天人之际者则感遇篇存焉观其逸足骎骎方将搏扶摇而淩太清猎遗风而薄嵩岱吾见其进未见其止惜乎湮厄当世道不偶时委骨巴山年志俱夭故其文未极呜呼聪明精粹而沦剥贪饕桀骜以显荣天乎天乎吾始未知夫天焉昔尝与余有忘形之契四海之内一人而已良友殁矣天其丧予今采其遗文可存者编而次之凡十巻恨不逢作者不得列于诗人之什悲夫故粗论文【陈集有之字】变而为之序至于王霸之才卓荦之行则存之别传以继于终篇云尔
　　李翰林集序　　　　　　　　　魏颢
　　自盘古划天地天地之气艮于西南劔门上断横江下絶岷峨之曲别为锦川蜀之人无闻则已闻则杰出是生相如君平王褒扬雄降有陈子昂李白皆五百年矣白本陇西乃放形因家于绵身既生蜀则江山英秀伏羲造书契后文章滥觞者六经六经糟粕离骚糠粃建安七子七子至白中有兰芳情理宛约词句妍丽白与古人争长三字九言鬼出神入瞠若乎后耳白乆于峨眉与丹丘因持盈法师达白亦因之入翰林名动京师大鹏赋时家藏一本故宾客贺公竒白风骨呼为谪仙子由是朝廷作歌数百篇上皇豫游召白白时为贵门邀饮比至半醉令制出师诏不草而成许中书舍人以张垍谗逐游海岱间年五十余尚无禄位禄位均常人横海鹍负天鹏岂池笼荣之颢始名万次名炎万之日不逺命驾江东访白游天台还广陵见之眸子炯然哆如饥虎或旹束带风流醖籍曽受道箓于齐有青绮冠帔一副少任侠手刃数人与友自荆徂扬路亡权窆廻棹方暑亡友糜溃白收其骨江路而舟又长揖韩荆州延饮白悮拜韩让之白曰酒以成礼荆州大悦白始娶于许生一女一男曰明月奴女既嫁而卒又合于刘刘诀次合于鲁一妇人生子曰颇黎终娶于宋间携昭阳金陵之妓迹类谢康乐世号为李东山骏马美妾所适二千石郊迎饮数斗醉则奴丹砂抚青海波满堂不爽白宰酒则乐颢平生自负人或为狂白相见冺合有赠之作谓余尔后必着大名于天下无忘老夫与明月奴因尽出其文命颢为集颢今登第岂符言耶解携明年四海大盗宗室有潭者白陷焉谪居夜郎罪不至此屡经昭洗朝廷忍白乆为长沙汨罗之俦路逺不存否极则泰白宜自寛吾观白之文义有济代命然千钧之弩魏王大瓠用之有时议者奈何以白有叔夜之短傥黄祖过祢晋帝非阮古无其贤所谓仲尼不假盖于子夏经乱离白章句荡尽上元末颢于绛偶然得之沈吟累年一字不下今日懐旧援笔成序首以赠颢作颢酬白诗不忘故人也次以大鹏赋古乐府诸篇积薪而録文有差互者两举之白未絶笔吾其再刋付男平津子掌其他事迹存于后序
　　易龙图序　　　　　　　　　宋陈搏
　　且夫龙马始负图出于羲皇之代在太古之先今存已合之位或疑之况更陈其未合之数耶然则何以知之荅曰于仲尼三陈九卦之义探其防所以知之也况夫天之垂象的如贯珠少有差则不成次序矣故自一至于盈万皆累累然如丝之于缕也且夫龙图本合则圣人不得见其象所以天意先未合而形其象圣人观象而明其用是龙图者天散而示之伏羲合而用之仲尼黙而形之始龙图之未合也惟五十五数上二十五天数也中贯三五九外包十五尽天三天五天九并五十之用后形一六无位又显二十四之为用也兹所谓天垂象矣下三十地数也亦分五位皆明五之用也十分而为六形地之象焉六分而几四象地六不配在上则一不用形二十四在下则六不用亦形二十四后既合也天一居上为道之宗地六居下为气之本天三干地二地四为之用三若在阳则避孤隂在隂则避寡阳大矣哉龙图之变岐分万途今略述其梗概焉西蜀崇龛陈搏序
　　舆地纪胜序　　　　　　　　　李
　　东阳王象之仪父着舆地纪胜一书甚钜书成匄余为序且曰吾书收拾天下郡县山川之精华使人于一寓目之顷而山川俱若效竒于左右以助其笔端取之无禁用之不竭余告之曰昔昌黎韩公南迁过韶州先从张君使借图经其诗曰曲江山水闻来乆恐不知名访倍难愿借图经将入界一逢佳处便开防然则天下郡县山川之精华是真名人志士汲汲所欲知也然所譔图经类多疎略舛讹失之鄙野多矣必得学者参伍考正而勒为成书然后可据也本朝真宗时翰林学士李宗谔等承诏譔诸道图经凡一千五百六十六巻今其书存者止十之三四甚可惜也然四方一郡一邑随所至亦各有好学之士收攟记识甚备其目一一见于册府纂録最可称者如唐丽正殿直学士韦述东西两京新记及本朝龙圗阁直学士宋公敏求长安河南二志尤为该赡精宻今仪父所着余虽未睹其全第得首巻所纪行在所以下观之则知其论次积日而成政非浅浅者盖其书比李氏图经则加详比韦宋所着记志庶几班焉使人一读便如身到其地其土俗人才城郭民人与夫风景之美丽名物之繁缛歴代方言之诡异故老传记之放纷不出戸庭皆坐而得之呜呼仪父之用心可谓勤矣然余又尝语仪父曰古人读书徃徃止用资以为诗今仪父著书又只资他人为诗不亦如罗隠所谓徒自苦而为他人作甘乎仪父笑不荅余以是知仪父前所与余言者特寓言耳其意岂止此哉夫昌黎大儒也固尝云土地之书未甞一得其门戸且谓古之人未有不通此而为大贤君子方欲退而徃学焉意其学也必也穷探力究洞贯本标非若近世肤末昧陋为口耳之习姑以人夸俗而已是则昌黎道术文章之盛所以名当代而传后世者非以此乎盖闻之凡为士者学必贵于博则无以至于约然其大归必贵于有用则始为不徒学也萧何从沛公入闗先收秦府图书故因以知天下阨塞戸口多少之处汉之得天下此亦其大助东方朔刘向皆以多识博极获备天子访问为国家辨疑惑岂曰小补其事今见山海经首本朝刘侍读原父奉使契丹能言古北口松亭柳河道里之迂直以诘虏相与惊顾羞恧卒吐实以告士君子识博至此岂不足以外折四夷之奸心表中国之有人哉是则地里之书至此始为有用之学至若许敬宗之对唐髙宗第能明帝丘得名所自遂过其长以矜忲于人此则为士者之所笑而不道者也然则余之所望于仪父者固以朔向及刘侍读之事岂但以资他人为诗而已乎前言姑戱耳寳庆丁亥季秋三日
　　路史别序　　　　　　　　　　费煇
　　煇自夷陵抵衡湘有为煇言庐陵有君子曰罗长源智识逺所作路史博达该至恨不一日见之以方问族五羊道当繇吉中心几有星云之快而犹窃患不偶比届庐陵何期忽偶绍介得接公于闉阇之外议论粲发间及路史则方锦囊相随遂获一覩竒袐然后信所谓五帝之佐无不贤三皇之佐无不圣为不虚语实天下之竒作也岂惟如是而已哉公固自谓我朝之文所尚山谷老泉至于东坡少所甚爱然其发论乃有时而相似又何邪煇窃论之公之立言逺过贾谊而叙述则在庄马之间班范而下不论也读封建之论则知先王之制治观封禅之论则悟圣人之遗意稽小弁之説而父子兄弟之情亲知诗之不主于文读甘誓之説而君臣上下之义明知书之不主于事稽微子三仁之论而隠显出处之方立知义理之不浮虚稽吴楚书人之説而尊卑内外之分申知春秋之不褒贬至于祝融论乐之作则直与乐记齐上下所谓西汉文章能以文叙事者优为之矣嗟乎不观论语圣贤之进退无以识三皇五帝之道髙不观路史变故之纷沓无以见三皇五帝之道大使遂行之不惟得管窥瓯举之徒不敢妄述而裘褐谈禅之士亦不敢以诞矣向使汉儒有知伊周非摄之论则无莽卓之祸知大麓非职之説则无曹马之祸若齐梁有此书则佛老不张唐室有此书则藩镇不强五代而有此书则十国不狂靖康而有此书则庙社不墟习而读之固足使乱臣贼子之知惧而可以国家长乆祸乱不作矣实五经之鼓吹而诸子之权衡也窃又评之立萧曹勲业易作罗氏路史难路史之功固不在于禹下煇之孱微无髙衔大具以邀重于人言之有不足信然昔人谓文章自有公议而公亦谓杜甫非诗人识者知公此语则知路史矣丙申六月十五日西蜀费煇序
　　黄帝素问灵枢集注序　　　　史崧
　　昔黄帝作内经十八巻灵枢九巻素问九巻廼其数为世所奉行唯素问耳越人得其一二而述难经皇甫谧次而为甲乙诸家之后悉自此始其间或有得失未可为后世法则谓如南阳活人书称欬逆者哕也谨按灵枢曰经所言节者神气之所逰行出入也非皮肉筋骨也又曰神气者正气也神气之所逰行出入者流注也井荥输经合者本输也举而并之则知相去不啻天壤之异但恨灵枢不传乆矣世莫能究夫为医者在读医书耳读而不能为医者有矣未有不读而能为医者也不读医书又非世业杀人尤毒于挺刃是故古人有言曰为人子而不读医书犹为不孝也仆本庸昧自髫迄壮潜心斯道颇渉其理輙不自揣参对诸书再行校正家藏旧本灵枢九巻共八十一篇增修音释附于巻末勒为二十四巻庶使好生之人开巻易明了无差别除已具状经所属申明外准府指挥依条申达转运司选官详定具书送秘书省国子监今崧専访请名医更乞参详免误将来利益无穷功实有自时绍兴乙亥仲夏望日史崧题
　　二江先生文集序　　　　　　　马涓
　　二江先生者宋公承之也宋氏簪笏蝉聨为蜀着姓成都属邑曰双流者先生所居也左思赋曰带二江之双流故士人以二江先生呼之先生天才絶人结发称奇童比游场屋则隽誉日出逼人一时辈流望其锋却避不敢前闻先生充举首则曰允当无异词既筮仕随牒州县上官歆艶其名争诱以事有盘错肯綮处须先生为决之皆明彻平允朝廷倚办常兼数职囊印座右累累然人悯其贤劳而先生拨遣暇豫未甞失简编笔研吟讽度日常曰世间乐孰与此乐吾将终身焉当元祐六年先生为南省郎涓以晚辈始预宾客之末逮涓从事秦亭而先生持节来于是获从长者游以信宿不见为间濶樽酒雍容毎闻先生片语只句如窥豹一斑甞鼎一脔固愿熟观饫赐而不可但知举警防以惊诧未闻者今先生之殁二十有七年矣始见先生文集玩味寻思欲罢不能盖甞废巻而论之孟子曰源泉混混不舍昼夜盈科而后进放乎四海有本者如是孟子之言固有自然为文者何独不然先生博学而精择者也其学之博犹采薪者之见一芥掇之见青葱拔之故于书无所不读诸子杂説或出入于圣域者犹冀有得于万一其择之精犹齐王之食鸡其蹠须数十鸡而后足其所蕴蓄涵酿汪汪乎胸中殆不发不已故下笔輙不休笔端馺沓落纸者皆可咏咏成文钩章棘句轧轧如抽而后为文也有本者如是岂虚语哉若夫稽徃古之是非究当时之利病上以缝补于廷议下以斟酌于风謡此先生之文见于祖述宪章可以维持吾道者也翰写胸抱形摹物象较重轻于锱铢嫓宫羽于清浊此先生应时之文以靡丽为工者也训诂深严字画奇崛体商周之盘诰追尧舜之碑碣此先生髙古之文以简洁为法者也至于防笑间稗官小説旁捜俯拾附益谈业此又文之余事也渊渊其深浑浑其醇舒徐衍溢而不流激昂蹈厉而不怒逺之则有稽近之则不诬呜呼其文之雄乎自昔论文者晋有陆士衡之説曰石韫玉而山辉水懐珠而川媚后之论文者无以加此观先生之文则君子之所养可知矣唐裴延翰有言文章与政通风俗以文移毎味此语则益知文之有用于世自非小补而先生之文只藏于家第为子孙寳秘阅习而不克大流布于时此平日士论之所惜者今既成集可以传诸无穷故輙叙其梗概庶知音者得以览其详焉凡歌行诗赋时议经义论防表啓书序纪志及襍述总若干首第为十六巻皆先生之子宏父手自编次宏父博达豪迈克嗣家风诗曰惟其有之是以似之后之人欲知先生父子之懿当以是观之先生之捐馆舍也涓甞为其行状以告诸志墓者故先生之世系官爵与其平生出处皆载于墓志副以碑表諡议粲然可攷附于文集之后此不复书
　　王君礼诗文集序　　　　　　杨天恵
　　余家弟元符顷与成都王君同佐宕渠县君于家弟丈人行也家弟以父执事之君家视弟则辈流如也家弟甞论君近世遗直老气鲠固危冠淳古遇不可于意虽敌以上必尽言拄之不以一毫假人人有不受无敢牾傥野唯稍引去以故与世聱牙寡合由宕渠歴资中再不得意輙致其事而归家弟言如此余肃然心惮之去年冬有跨巴马从野僮径造余庭自持刺大言我王某也余惊起迎置右座问何自来君言闻子名乆特来耳余为设薄具留之留信宿别去后若干月命其子奉平生诗文若干篇授余曰将序以为谒余拜受卒业曰君于诗文深矣体裁质实如其为人而慤词强句间足自立读者如若难嘬已乃愔愔有前軰家风味盖学之祖骚而宗选旁出于传记故儿时已自能赋有州里名既而落魄无所就日与羣辈处晚年诗多出白语蕲于晓流俗不以镌琢为工于是君老矣盖未始求人人亦无求之者而独有求于余顾余何足以求哉凡其所知姑识于此
　　代作集府尹石刻序　　　　　　杨天恵
　　公顷繇长安迁尹成都巻燮理之具镇临外屏回经纬之文设饰行台如酾河渠以溉寻咫如峙泰岱以出肤寸以故倡治有余日而赋政无遗功间建羽旄俛同民乐或徙玉帐旁合寳好至于酒酣乐作意气逸发彻饔缓带风味余美辄布善纸临素壁逰戯翰墨之娱以志燕喜之适凡为诗文题纪若干可谓盛也而巨刻细劖光明磊落上与参墟交辉下与云山增重盖公以代言之余流而为文以歌之绪别而为诗又以诗文之衍溢而为书故银钩玉画世多有之而西南特为富于是缙绅耆旧识藻火之为美也过者必肃山只渎鬼仰珪璧之为珎也防之唯谨某窃亦博购而寳蓄之得三十帙将以其一献诸公路仰备览观而取其副藏诸名山以贲子孙焉且某闻之欲考盛徳者必于去焉观之昔者周公去东山而赤舄所履咏歌无射召伯去南国而甘棠所茇爱思不忘人心同然异世脗合今公道徳之光仁义之泽所以被蜀土者与东山南国无异而英词伟绩金石之传所以遗吾人者亦与赤舄甘棠何以异然以星纪数易闰余几更逖瞻岩廊邈在云汉顾某也无文独不能效比兴之末技写父兄之遐思乃徒抚奇踪奉珎笥日与田夫野老杂沓颂叹于玉垒之北此某所以课诵不韪而遗恨亡穷也公开府以某年甲子还朝以某年己巳入禁林升丞弼迈种方隆福禄未央
　　鹤山师友雅言序　　　　　　游侣
　　鹤山公以髙明俊伟之姿刻意于学不肯随声接响蹑陈驾虚如求骊龙之珠必下九渊而亲揽之乃已故其议论穷极根柢多异乎人匪求异人实能得众人之所未得也尚忆嘉定十有四载余方家居公致之潼川郡斋同诸友读易徧攷旧説切磋究之一日言前辈赋雪诗欲为人所未甞道者今观其语亦岂人説所不能道若周濓溪无极太极乃前无古人耳余因及徃歳侍后溪先生先生谓刘侍郎招美劝阅注疏以为不先此而立论恐徒髙明而不实公深然之及公在渠阳大肆其力于经如注疏率三四读且钞成编其是若非博考详説所蓄既厚厥见孔明晚歳披幽抉微掊妄扶正一话之出世竦未闻税君巽父辑为雅言大略可睹然公之再入劝诵金华甞过余语今日进讲至易之泰吾从旁奏内君子外小人固为泰也第在外而心腹是寄不为外在内而情意不亲不为内余击节称叹公亦自得今巽父乃不及记则其胸奇之蕴未暇遍以语人者亦多矣呜呼使天假之年而巽父辈终身左右随闻必録则所以私淑后人者又可胜计哉嘉熙三年十月朔南充游侣序
　　鹤山师友雅言序　　　　　　税与权
　　予登鹤山先生之门盖歴二纪以先生出入中外间七八年或五六年或三四年毎一见则所闻輙一超絶及先生返自南迁起家镇泸予执经从之相携入京登宥府视事洎赐环奉藩以乞梦奠湖海徃来永日清夜瞻前忽后先生非圣之书不读多发先儒所未言昉于甲午夏以浃丁酉春随所得録之反复玩索如入武库如游寳藏如登乔岳以观天下斯所谓仰弥髙而鑚弥坚者呜呼以予四阅寒暑凡所逮闻如此其富则二三子乆相从游而不离左右者又可想而知哉昔甞见先生移书防斋袁侍郎云某于六经名数文义重下顿工的然见古人所志所学歴战国暴秦以后无传焉极于五胡之乱影灭迹絶其间岂无经生学士各随才分有所建立然骛于髙逺者惟欲直指径造以歩歩而行字字而讲者为卑近者则又以区区记诵小小辞章为学问之极功所谓合内外贯精粗者百数十年间始有人讲寻以发汉唐之所未讲又若于实未有所见者勦説雷同为声利计以病吾道方欲通古今为一书使之有志于道者犹可推原寻流而学未能信不敢容易下笔也呜呼先生此志未酬而天夺之矣岂不为千载之恨用备録师言揭诸篇端以着先生之志亦因识吾侪小人后死者之悲有宋嘉熙歳在鹑火辰防大火门人巴郡税与权掩袂书于武林之孤山
　　周易折衷序　　　　　　　　元赵采
　　易该象数理未作之前其体因象数而立既作之后其理因象数而显大传曰河出图洛出书圣人则之河图洛书为天地自然之文象数之大原也二图之象皆九位故伏羲则之画为长短之九画成乾坤二卦之小成由乾坤而八卦八卦而六十四卦以左右交互而观则两卦得十八画二九也是为先天图邵子所谓交易之易也文王则之变伏羲之卦次分上下之二经上卦三十下经三十四以一反一覆而观除八正卦外五十六卦只成二十八卦上经得十八卦下经亦得十八卦二九也是为后天易程子所谓变易之易也或曰伏羲既因象推数而作先天交易之易矣文王又因象推数而作后天变易之易何哉大传曰易之兴也其于中古乎作易者其有忧患乎夫子盖谓文王当殷末世忧患而兴此易也曷为见其忧患今观后天反对卦如泰反为否剥反为复晋反为明夷夬反为姤既济反为未济举一二以类推则文王实忧虑天下后世隂阳祸福之相为倚伏治乱安危之相为消长君子小人之相为进退只在一反覆间故示人以用九扶阳而抑隂为君子谋不为小人谋为转移造化之机此上下经所以皆寓用九之意岂出于圣人之智巧皆倚天地自然之象而加一倍焉耳自古圣王之致治皆用九如舜命九官禹之九功九叙九歌是已是以周公作爻辞于乾卦首发用九之义夫子翼之曰天徳不可为首也曰乾元用九天下治也曰乾元用九乃见天则于九曰天则其可过哉过则其亢矣又于大传三陈九卦以明文王处忧患之道上经取三卦而陈之用一九也下经取六卦而陈之用二九也此夫子因数推理而作十翼也呜呼易更三圣而象数义理始备自夫子殁千数百年论易者各据已见泥象数者流于诡怪説义理者沦于空寂而圣人忧患作易之防昧矣至宋有康节邵子推明伏羲文王之卦画而象数之学着有伊川程子推衍夫子之意而卦画之理明洎武夷朱文公作本义厘正上下经十翼而还其旧作啓防本邵子而发先天虽本义専主卜筮然于门人问荅又以为易中先儒旧説皆不可废但互体五行纳甲飞伏之类未及致思耳故愚以为今时学者之读易当由邵程朱三先生之説泝而上之以防羲文周孔之心庶几可与言易矣然邵子无易解其説仅见于观物篇故愚是集以程朱传义为主而附以鄙见间亦窃取先儒象数变互以资发明虽然俗士口易贤人体易圣人忘易孟子著书未甞及易邵子以为易道存焉且以为善用易人能用易是为知易呜呼韦编三絶企东家之无过蠧简百年慨西伯之有忧愚虽衰老愿就有道而正焉后学潼川赵采徳亮谨序
　　运气新书序　　　　　　　　　前人
　　天地隂阳之运徃过来续木火土金水始终终始如环斯循六气相生之序也嵗气起于子中尽于子中故曰冬至子之半天心无改移子午之歳始冬至燥金三十日然后禅于寒水以至相火日各六十者五而小雪以后其日三十复终于燥金丑未之歳始冬至寒水三十日然后禅于风木以至燥金日各六十者五而小雪以后其日三十复终于寒水寅申以下皆然如是六十年至千万年气序相生而无间非小寒之末无所于授大寒之未无所于授大寒之初无所于承隔越一气不相接续而截自大寒为次年初气之首也此造化之妙经秘而未发啓子阙而未言近代杨子建昉推而得之夫医家运气之説惟隂阳大论七篇具存而啓子取以补内经医流之究竟及此者盖鲜邓焱景文贯通儒书精専医伎纯厚谨审而笃于学演绎七论条分类别目曰运气新书经文注义采拾靡遗凡著书欲以明气运者未有能若是赅且悉也予又因杨氏所推特表古圣先贤未发未言之奥于其篇端邓氏此书之行于世也可无毫发遗漏矣
　　庄子正义序　　　　　　　　　前人
　　庄子内圣外王之学洞彻天人遭世沉浊而放言滑稽以玩世其为人固不易知而其为书亦未易知也魏晋以来注释奚翅数十虽浅深髙下不同大抵以己见説庄子非以庄子説庄子也钱大中蜀产也澹然朴素好南华经闻清江道士杜充符有唐劒南道士文如海南华正义命其徒径徃缮写以归如获珎器近以示予予嘉文氏方外之人乃能独矫郭氏虚之失而欲明庄子经世之用噫不可谓拔乎俦类者哉昔在天寳间宗盖甞赐见正义十巻宋太平兴国八年成都道士任奉古锓诸木而世不传讲师将为重刻故叙其所以得书之由若夫得意忘言奭然四解进进乎南华真人之逍遥逰师其自知之
　　六经补注序　　　　　　　　　吴澄
　　先圣王之教士也以诗书礼乐为四术易者占筮之繇辞春秋者侯国之史记自夫子赞易修春秋之后学者始以易春秋合先王教士之四术而为六经经焚于秦而易独存经出于汉而乐独亡幸而未亡者若书若礼徃徃残缺惟诗与春秋稍完而已汉儒専门传授守其师説不为无功于经而圣人之意则未大明于世也魏晋而唐注义渐广至宋诸儒而经学之盛极矣程子之易立言几与先圣并然自为一书则可非可以经注论若论经注则朱氏诗集传之外俱不能无遗憾也后儒于其既精既当者或未能哜味其所可取则于其未精未当者又岂人人而能推索其所未至哉予甞于此重有嘅焉而可与者甚鲜也蜀儒黄泽楚望贫而力学徃年初识之于筠今年再遇之于江读易诗书春秋及周官礼记悉欲为之补注补注之书未成而各经先有辩释宏纲要义昭揭其大而不遗其小究竟谨审灼有真见先儒旧説可从者拳拳尊信不敢轻肆臆説以相是非用功深用意厚以予所见明经之士未有能及之者也晚年见此宁不为之大快乎楚望不轻以示人而徳化县令王君乃为锓梓以传予叹美之不足因以谂于学者盖于诸经沉潜反覆然后知其用功之不易用意之不茍云
　　事韵撷英序　　　　　　　　前人
　　昔欧阳公苏老泉王荆国诸人以黯然销魂惟别而已八字分韵赋诗送裴吴江苏得而字其诗云谈诗究乎而荆国就席拟赋二篇一曰风作鳞之而一曰两忘我与而满座骇服宋以前和诗和意不和韵至荆国东坡黄山谷并以用韵竒险为工盖其胸中蟠万巻书随取随有愈出愈巧故得以相矜尚也倘记览之博不及前贤则不能不资于检阅于是有诗韵等书然其间徃徃陈腐用之不足起人意江州路教授西蜀张夀翁所编事韵撷英削去陈腐之字而皆竒险之韵荆国甞谓晏元献公用事的切后见其类藁乃知其有自来纂辑之书亦不为无功也夀翁此编可为赋诗用韵之助其功不既多矣乎置一袠则人人皆用竒险之韵何异于王苏黄三钜公也哉
　　篆书序　　　　　　　　　　前人
　　秦兴而篆书废汉四百年莫有能者观于汉代碑刻可见矣三国六朝间亦无闻焉唐三百年李当涂一人而已自秦丞相逮于宋初盖千年仅有徐骑省以能继当涂自许何斯学之寥寥也宋人能篆书者颇多于唐蜀魏文靖公至今为人所称陈伯英魏公乡人也游艺之暇及此所书千文体整洁真可上希文靖者夫陈之先世少师公于苏文忠公如大父行参政公当宋而渡之际以诗名家咸淳季年别院省试春秋第一人伯英季父也一家文学之传不絶伯英名瑛受朝命为郡教授
　　鹤山雅言序　　　　　　　　魏文彞
　　伏惟先髙祖秦国文靖公事宋穆陵以正学直道任斯文之寄天下不敢以官氏而称之曰鹤山先生休光懿徳概可想见矣立言垂训以私淑后人者有九经要义鹤山大全集易集义此三书昔刋于徽之学官已行于世其他如周礼折衷经史杂抄观物经世説与夫门人所记师友雅言等篇尚藏于家近吴郡金伯祥父即文彞所藏雅言命子镠缮写锓刻诸梓以广其传俾宗族乡党咸与观焉何其幸欤是则前辈之纪闻伯祥之好义同为不朽云时至正二十四年龙集甲辰夏五月甲子朔六世孙文彞百拜谨识
　　释奠仪注序　　　　　　　　　张
　　礼曰皮弁祭菜示敬道也礼书残缺释奠释菜名义徒存仪文无可考者唐开元礼彷佛仪礼馈食篇节文为详朱文公谓政和新仪差错独于开元礼有取申明至于再三竟格不下身没之后郡邑放而行之能通其义者尠矣中原文物肇开四方取则舍鲁奚适阙里昔罹兵革宫室荆榛盖二十年牲杀器皿衣服不备势使然也而仪章度数固多可议者象设非古也开元礼犹云设席是无象也髙台巍坐而席地之礼不可见带劔秦汉冠服之饰也开元礼朝防犹有解劔之席冕服挟劔未之有闻二者之失所从来乆矣神位西坐东向尸位也配位东坐西向主人位也自尸礼废礼家谓自内出者无匹不行自外至者无主不止故立神以配而为主焉开元以后迁神位南面配位犹故也进顔孟南向参列如浮图老子宫者孔氏祖庭广记谓金大定四十年所行何所稽乎楹间两阶五齐三酒以四代之器为备物之享也列数瓦缶果为何説尸尊不就洗礼也登罍爵于牀洗者以尸尊自居牺象不错诸地主人遂不坐实爵简亦甚矣币之未荐寘诸神位之左示不敢防陈之阶庭与主人俱升则不严矣盖事由草创未之讲也予典教于兹思有以正之顾不学杂服不能安礼而虽善无征无征不信乃取朱文公所考订自仪礼开元礼而下裒为一编命学徒肄习且与讲説义数使之入耳防心既知义理之安将不期改而自改并附社稷风雨雷之祀庶几好礼者有取焉抑礼有本有文是书所载文也习礼之士因文而究其本知交于神明不徒笾豆之事微之显诚之不可揜也如此则可谓知礼矣若夫器乐冠服之度则又博采诸家之説从其是者订其失者与此编并藏孔氏俾后来之文献有足征云
　　草书集韵序　　　　　　　　明恵园
　　予于国政之暇必草书三五幅以畅其情恒以淳化石刻歴代名臣法帖以师以效我献祖开国于蜀不贵金玉所寳者惟圣贤经籍也自经史以下文章翰墨俱收蓄于内阁一日忽览书目见有草书集韵取而披阅因字类以知四声之韵因韵语以识诸家之体如汉宣帝魏少帝以钟繇羲之过庭伯机等书体势无不全备然后知草书之源流古人之变化由其形迹而得乎心法之妙矣惜乎乆歴年歳苦于蠧鱼于是命工重绣于梓以永其传俾后之学草书者有所取法也是为序















　　全蜀艺文志巻三十一
　　钦定四库全书
　　全蜀艺文志巻三十二　　明　周复俊　编序下【赠送　游览】
　　入蜀纪行诗序　　　　　　　唐王勃
　　总章二年五月癸卯余自长安观景物于蜀遂出褒斜之隘道抵岷峨之絶径超谿歴翠阜迨弥月而臻焉若乃采江山之俊势观天地之竒作丹壑争流青峰杂起陵涛鼓怒以伏住天壁嵯峨而横立亦宇宙之絶观者也虽荘周诧吕梁之险韩侯怯孟门之峻曾何足云盖登培塿者起衡霍之心游沟浍者发江湖之思况乎穷览胜事足践灵区烟霞为朝夕之资风月得林泉之助嗟乎山川之感召多矣余能无情哉爰戒文律用宣行唱编为三十首投诸好事焉
　　晚秋游武担山寺序　　　　　　前人
　　若夫武丘仙镇吴王殉殁之墟骊峤崇基秦帝升遐之宅虽珠衣玉匣下贲穷泉而广岫长林终成胜境亦有霍将军之大隧回冩祁连樗里子之孤坟竟开长乐岂如武担灵岳开明故地蜀夫人之葬迹任文公之死所冈峦隠隠化为阇崛之峰松柏苍苍即入祗园之树引星垣于杏嶂下布金沙栖日观于长崕傍临石镜瑶台玉甃尚控霞宫寳刹香坛犹分仙阙雕栊接映台疑梦诸之云璧题相晖殿冩长门之月美人虹影下缀虬幡少女风吟遥传凤铎羣公以玉津丰暇傃林壑而延情锦署多□想岩泉而结兴于是披桂幌歴松扉梵筵霞属禅扃烟敞鸡林俊赏萧萧鹫岭之居鹿苑仙谈亹亹龙宫之偈于是金方啓序玉律惊秋翔风四面寒云千里层轩回霞齐万物于二体绮席乗云穷九垓于一息碧鸡灵宇山川极望石兕长江汀洲在目龙镳翠辖騈阗上路之游列榭崇闉磊落名都之气焉洋洋焉信二蜀之竒观也昔者升高能赋胜事仍存登岳长謡清标未逺敢攀盛烈下揆幽襟庶旌西土之游逺嗣东平之唱云尔
　　绵州北亭羣公燕序　　　　　　前人
　　下官【一作客】人间独傲海内少徒志不屈于王侯身不絶于尘俗孤吟五岳长啸三山昔徃东吴已有梁鸿之志今来西蜀非无张载之懐况乎践名场携胜友风月无防琴酒俄乖半面十年一别千里何少府故人攀桂抚金石而论心韩法曹新饯班荆临江湖而执手离亭北望烟霞生故国之悲别馆南开风雨积他乡之思于时苍云寡色白日无光沙尘起而桂浦昏鳬雁下而芦洲晚傍邻苍野霜封橘柚之园斜枕碧潭直断芙蓉之水既而登临惜别骖驾少留季札何人亲逢赠缟子荆不敏思挂倾城惆怅北梁揖琴台而渐间徘徊东道思锦署以行遥嗟乎人事乖矣江山逺矣请命离前之笔为题别后之资五际飞文想羣公之不让一言有赠知下笔之有神
　　宴梓州南亭诗序　　　　　　卢照邻
　　梓州地池亭者长史张公聴讼之别所也徒观其岩嶂重复川流灌注云绮阁负绣堞之逶迤涧户山楼带金隍之缭绕信巴蜀之竒制也时凤扆多闲上得和平之政鳀瀛有截下无交争之人以公寄切上僚故久无州将连四千石之重任摠十万井之防班职逾剧而道弥高位逾崇而徳弥广市狱无事时狎鸟于城隅邦国不空且观鱼于濠上賔阶月上横连蜷之桂枝野院风归动葳蕤之萱草则有明珠爱客置芳酒于十旬羽服神交契仙游于五日圆潭冩镜光浮落日之津杂树开帷彩缀飞烟之路藤萝杳蔼挂踈隂以送秋鳬雁参差结流音而将夕百年之欢不再千里之贺何尝下客恓惶暂停归辔高人赏翫岂辍斯文咸请赋诗六韵以见志云尔
　　七日绵州泛舟诗序　　　　　　前人
　　诸公迹寓市朝心游江海访竒交于千里惜良辰于寸隂常恐辜负琴书荒凉山水于是脱屣人事鸣棹川隅言追挂犊之才用卜牵牛之赏邉生经笥送炎气以濯缨郝氏书囊临秋光而曝背似遇缑山之客还疑星汉之游愿驻景于高天想乘霓于缩地繁丝乱响凉酎时斟戏翔羽于平沙钓潜鳃于曲浦乗流则逝不觉忘归咸可赋诗探韵成作
　　送遂州纪参军序　　　　　　　孙逖
　　遂州参军纪公吾友云将之令弟也敏于行志于道克脩人彞允副兄朂噫周公之纪为其首天祚明徳必将有后不然何棣华之可久也选曹举善羣吏须才九霄始搆一命而伛穆卜吉日遄征畏途缅跻岷峨遐渉褒汉宿息岩险波临湍悍仗信不栗载义必亨方暴忠臣之志固无垂堂之责尔之寡兄克施有政是则是效念兹在兹祛利则觎心永隔逺嫌则荒言自絶故虽邛僰之产巴蜀之饶不润脂膏谁谤薏苡懋厥丕徳时惟哲人羣公赠言要仆题序
　　送王侍御赴剑南序　　　　　　　陶翰
　　国家既诛邛莋之游魂收滇池之陈地以蛮陬君长尚未即序徼外新国约非甚坚将若宣王风布中兴必才英矣监察御史王公志标劲节天假异能秉心而忠义必闻多方而文武不坠我中丞鲜于公以功名立破城江南闗啓而虏不敢窥城峻而敌不敢守者皆以匡时之策伏横行之气不然者岂有夕舍一尉旦磨【集作麾】三军盱衡于不毛之间决胜于大荒之表取廷评者浃月登宪府者周星绣衣照于江源风霜扫于剑壁斯不足畏矣中朝名雅向义趋风饯筵倾诚翰墨纷瞩百壶追送来登董原之野万岭苍然更绕华阳之国余以授简敢无斯文
　　送孟大入蜀序　　　　　　　　前人
　　襄阳孟浩然精朗竒素幼髙为文天寳年始游西秦京师词人皆难其旷絶也观其匠思幽妙振言孤杰信诗伯矣不然者何以有声于江楚间嗟乎夫子有如是才如是志且流落未遇风尘谓天下无否泰无时命岂不谬焉翰读古人文见长杨羽猎子虚赋壮哉至广汉城西三千里清江夤縁两山如剑中有微径西入岷峨有竒幽皆感子之兴矣勉旃故交不才以文投赠
　　送张武序　　　　　　　　　　元结
　　乙未中诏吴兴张公为武县大夫公旧友河东柳潜夫裴季安扶风窦伯明赵郡李长源河南元次山将辞防言悉以言赠上有勤仁恵防劳苦之风下有惜离异戒行役之谕【一作论】元子闻之中有所指国家将日极太宁垂休八荒故自近年兵出滇外订者或曰西南少疲是以天子特有命也将天之命斯未易然于戏蜀之遗民化于秦汉纪古之道其由未知无置【一作智】此焉【一有故字】姑取废也如徳以涵灌义以封植其教迟逺其人迎喁至乎不可固未必也则曰保仁以敦养流恵以懐防知其所劳示其所安无以丑之当可然也潜夫闻之中兴不乐叹曰吾尝与朋友有四方之异不甚感人如今之心多问其故对曰嗟嗟子能有是言也吾故感焉行有规矣无曰我年四十多哉无曰我时禄位下哉公乃复曰当不失于二公之意为异年观防之方也已敢戒行役敢自清慎终不贻朋友之忧何如于是醉歌中堂极乐而已诸公有赠逓相编次
　　送李彛宰新都序　　　　　　任华
　　宗室后进有以学术辞藻著称者彞也少好学通九流百家之言善属文颇有大节去年制举不捷无何以书歴抵二相国论安邉术由是召试西掖凡数十百人彞与荘若讷髙郢同入髙等何垂翅于制举而奋翼于西掖哉盖道之屈伸命之通塞各有时也执政以彞大人在蜀故授新都以荣之彞岂不欲高步台省时时与朝廷羣公谈笑所以俯就逺县盖为大人屈耳秦云满天倐聚忽散与子分飞亦尔也古人别逺贵于赠言子昔为什邡令盖鸣琴不下堂而理今领新都则异于彼焉盖以庐井灰于焚之后甿庶疮于刀箭之末树立存育洪惟艰哉况奔冲填凑昼夜风雨诛求供应旬晦山岳其亲庶务则宜戴星而出戴星而入焉其接賔客则宜一沐三起一饭三吐焉此朋友之望也如月照雪峰花明锦江当有新诗时复寄来念之哉李生
　　送张都督赴嘉州序　　　　　　于邵
　　伊人之平康由我以専达否则政弛人何頼焉在昔汉宣永懐至理思与二千石之良者共之贞深【一作竟探】其元以化天下非道熈涉降理际天地【一作人】则不可膺是高选尚书左仆射冀国公审才以底用论定而后请将欲更苏息复整齐且如张公无出其右繄受授则为憯怛彼嘉阳之人所益多矣况学致广大心自精微议道置法若示诸掌一举云翼三十为郎分兵领部义然后取公以之才大时论用少以今之多艰乎谓用大则用之大用小则用之小在我而已抑无懵焉良月撰吉轻舟既具长空青防未有黄落缇骑百从载旌而前戈矛生风左右如舞且犀滩古地熊阜外虞通波万里并客攸摄其无以易者盍思无邪耶尝寮为心望此行矣大幕邀饯三军助较【一作教】乐只君子如何可忘而后利涉信宿人归父母其顔渥丹下令如春受教赐知常谋始不浃年而国赋足军实倍啓廸恢达为诸侯防
　　徳政序　　　　　　　　　　郑艺
　　臣尝读唐书窃覩太宗每以为将致治平必先仁谊得贤则理失人则危可鉴格言足征邃古岂不以化驯易服威束难齐哉然农战交修徳刑共举将乱也其政必暴将弊也其风必佻将图九合之威亦頼五臣之佐茍虞害众莫若任贤视今可以知昔矣高祖皇帝以汴贼弑君唐朝絶嗣左袒罕闻其归汉同声皆仿于吠尧上下相蒙酣为醉国寰区之内亿兆无依竞陈推戴之诚愿正君臣之位难违众欲遂啓丕图戡祸乱而俟中兴协防盟而归大国为蜀之帝报唐之恩明孝皇帝受命之六年天清地宁珠连璧合肇修人纪于变时雍至若皇坟帝典之精河图洛书之奥步骤于羲轩之际损益于文献之间不然何其尽善尽美之如是也遂使蛮夷向化吴越输珍麟凤効祥草木呈瑞矧复英贤间出俊乂罗生上犹以为未也方且侧席勤求登用才哲循名责实较徳论功沮劝有谋黜陟不滥凿干缔构允归睿作之功夀国陶镕必有挺生之佐式扶昌运对越上由是中外文武将相公卿洎庻尹庶史各率厥职奉若天防越正月武徳军将校吏民缁黄耆艾等列状诣防军使请以节度使徐廷琼徳政上闻愿勒碑记且以借留为请上忧勤庶政以百姓为心凝旒称叹者久之谓翰林学士艺云朕司牧元元将开夀域使国内郡县治行皆如梓潼朕何忧哉大吏久于官古之道也况众欲之乎朕既俞其请矣卿为我摭其懿实播无穷之闻以塞民望微臣奉诏恐惧叙曰臣闻龙飞九五山川効云将之灵鹏击三千风水运波臣之化虽复同心同徳雅资十乱之功乃圣乃神永頼八元之佐内则臯防协賛外则方召专征神谋且贞师律具有兼膺注意宜属宏材此我皇帝之御宇也不显帝图顾兹天力四神践雪五老飞星投纶负鼎之人争伸业委辂请缨之士竞奋深机蕙帐空而明月常孤蒲轮至而清风自激猗欤伟欤虽居宣武之间未若我朝得人为盛也其或家连戚里身陟斋坛益扬谦损之风靡见骄矜之色功超贾邓政迈黄韩有若武徳军节度使徐公斯可谓一时之英也公名廷琼字敬明东海剡人即国之元舅也世绪标竒门风袭焕镇为峰鼎用作防铓父子则贵比金张兄弟则政同鲁卫腾八龙之声价齐二凤之羽仪阮竹皆芳田荆并茂金相玉印各炫晨葩虎节师坛共观昼锦徒思徧举抑亦倦谭公王父唐京兆武功县令追封尚书左仆射太师高平王政绩频彰勲华早振自激封侯之志夙膺济世之名西晋殊功荣聨邸第南朝雅望显并官婚贻谋各着于承家致用皆光其佐命朱轮华冕岂独推恩甲令门风实先种徳逓传奕叶孰与提冲歴佐昌朝宜钟异气公中含灵秀大爽炳灵防挺英姿夙彰雅操禀説礼敦诗之教蕴经文纬武之才欲绍家声早防戎右敌国相吞之决在毫厘隂符必胜之机制于掌握雕戈寳鼎门崇八命之荣玉帐金坛神授六韬之妙故能名高大国业嗣良弓轻镇北之无文恨征南之不武圮桥灵叟谓谋略之可传汶水神翁知功名而必立自继膺睿眷两践涣符四封无刁斗之音千里有袴襦之咏政成剖竹拥重执金掌领孤儿每警廵于昼夜扈随大驾逺镇定于邉陲才复六飞将分双节上以郪城奥壤潼水名区粤自艰难久罹疮痏狱市无寄杼轴皆空羣盗猖狂幸冦恂之去日遗黎憔悴望郭伋之来时不有改张何其俾乂爰求贤帅式重防藩乃授公武徳军节度使公揽辔遄征下车毕理弹压豪骜封植疲癃究本寻源提纲振领害于人者虽大必去利于人者虽小必行尝谓人曰法者政之要也不可以不峻其隄防礼者教之本也不可以不谨其律度食者民之命也不可以不勤其稼穑兵者战之器也不可以不肃其号令率是四者尽其一心上可以翼卫朝廷下可以仪刑藩翰吾得之矣尔其观焉公以管内数多亡命姑务偷生久聚雈泽常为虺蜴狡穴皆依于穷谷妖巢各恃于幽林化之不悛来而复叛郡邑虞其蹂躏路岐苦于公宻运良筹严申军令尽投私罟皆挟祸胎益其戎兵诫其彊吏商旅无滞贡奉罔艰王尊申京兆之威龚遂去潢池之患劳徕罕倦荡析咸归动有常规赏无横费上勤时贡下赡军须月未及其授衣士已忻于挟纩赈其匮乏释彼愁顔幸夜犬不惊宵鱼自放哀矜庶狱慎恤惟刑赭衣尽伏其神明丹笔立分其情伪絶加等之聚敛革无名之征徭平衡不谬于锱铢嘉量罔欺于圭撮公又仰稽前古俯瞰遗踪思枣只辟地之谋味韩浩屯田之计膏腴靡弃黍麦频丰梦果应于牧人利可资于寡妇贡赋加倍献奉相望又嵗别进军食因沃润之乡置牢盆之务商徒繁防官帑委输检吏通民机能制用矫时阜俗俭以率先贯天钱而已靡星文认寳气而已有剑阙文来奏入课连最闻薤本可留足表富人之术芋区难并咸知济物之方公以鸣社嘉辰绕枢令节祈圣夀于庄严之地祝宗祧于降诞之期自舍俸金于恵义寺构华严大阁向者公府未完军卫莫称于是载修轮奂别创规模庭架虹梁门罗虎防层楼燕贺偏增鼓吹之防广厦翚飞益动旌旗之色路当冲要地控都畿使车昼夜以交驰馆徃来而宿饷每倾公帑用饫宾筵休声洽闻灵贶昭感紫芝三秀黄犊并生天唯发祥地不爱寳迥掩得禾之异果符登麦之文歌徳咏仁言将不足含和吐气乐固难名大矣哉公之问俗观风阜财述职焉可得而称也爵赏既行中外同嘉遂册拜中书令赵国公加食一千户通前五千户公岳降标竒星精禀异温如珪璧郁若椒兰智合韬钤言无钩距运筹决胜荀攸可比于良平仗钺祓威谢艾足同于方召硏机照理植操资忠允武允文多材多艺军中讲学马上注书挥刀则立覩飞泉盘弰则惟闻折树而又贵不自满谦而益光飨士投醪延賔比饭帐下之犀渠贝胄咸感吮痈楼中之螓首蛾眉宁矜笑躄金闺宻行簮组美谭里巷相观风云动色宸夙注宠诏已行致门境之允谐固本朝之是卫况家丰懿戚治陟殊尤心膂连营蓄雷霆于北落股肱重镇寄柱石于东川克副分忧合膺异渥宜其珉丽徳莹检图功懋绩着拥旄化行偃草比屋而乞留侯霸呌阍而愿借耿纯讵可使螭首翠碑未披文而相质麟台彩笔不冩照以传神臣志慕阳秋工非润色仰遵睿防敢述殊勲曾无少女之词预怯中郎之鉴所冀陵迁谷变尚窥沈水之文地久天长永覩生金之字谨为铭曰
　　金行啓运鼎业凿干麟御瑞纪凤舞昌年层润浩注国祚遐延光凝寳匣福霭祥编上喆继文皇图增焕得一践羲登三轹汉懿纲牢笼大鑪真观宗社还资微明接旦大虚寥寥中贯元精丽物为瑞丽人为英英英徐公为国而生脂膏不染狱市不惊智胜兵强化行民附屡立竒功继膺宠数帝念徐公聿齐其务乃睠梓潼并有饶赋公至若何时雨霶枯苗擢颖涸辙腾波摧奸禁暴刘弊止讹襁负而至动植兴歌八政何先以食为天卧鼔勤农免胄服田耒耜接肘台笠摩肩闾阎风靡稼穑云连众害既去纎恶皆除颁宣化育慎恤刑书徽缠自朽囹圄常虗轻徭薄敛政协蒲芦老安少懐逺至迩肃风雨时若家给人足户溢版籍赋登公牍储峙孔多贡输相属神明之正谁为之师公之俱美福禄攸宜位隆凤沼恩注龙墀梓人颂徳天子嘉之爰命荒虗奉扬馨烈扬子神疲江生思絶涪水东注铜山西揭带砺无期永旌贤哲
　　送彭学士序【彭名乗华阳人】　　　　　宋范镇
　　蜀当西南陬曰舆坤坤为文为臣故世有方正柔静之士作西汉时司马相如始以文章显而后王褒何武扬防事业着于篇唐陈子昂用古道振而时文于变意者岷峨蕴精江汉蓄灵须其时克生其人乎祥符四年宋兴五十二载矣是邦人新去兵革之苦始渐声教之学而陇西集仙公以道艺行谊登王府主上绍休摠秉权纲独观昭旷恢大同之化罢三互之法遂有普慈之授焉县令前驱弩防甚宠子弟师教檄文聿修里有冠盖之华家连序塾之盛议者谓文翁玉堂子云书台兴儒以来未有侈于今日者已盖圣人用一贤出一令观悦之道其利博哉昔杨仲伯教生徒上名録者三千鲁仲康选高第至郡守者数十异时立本朝议外廷丝纶王言润色神化则西州士夫未量其教育也南荆领军非久留之地故略而无述
　　送冯枢宻还朝诗序　　　　　前人
　　茂州羌汉冉駹之遗也距成都十舎而遥虽羁蜀郡县而不以中国之法治之故其叛服不常缓则盗邉急则啸聚自昔然也熈宁九年春围茂州刼畧吏民杀官兵剑南诸城骚然震惊夏四月乃诏资政殿学士谏议大夫冯公自渭徙成都以镇抚之蜀人闻公之风旧矣欢喜踊跃迎拥于道公既至则一切镇以无事忧者释然骇者晏然陇亩市里按堵帖息王师徂征以畏以懐嵓居涧饮悉复故处乃赋田器给种食以振业之莫不稽颡厥角洗心易虑要神而誓曰自今以徃不复敢干王略矣公以为武威即申文教不可后也崇饬学校以绍文翁之隆讲明中和以追王褒之盛宣恩徳问病苦方且与蜀人相安从其俗以为遨嬉防未暇皇而蜀人亦欲偃公之休恃以涵养以永嵗月冬十月即拜公给事中知枢宻院事图旧徳以急亲贤也于是蜀之在官者及其学士大夫相与采民之言作为歌诗序引以献曰公其不终恵吾蜀而遂东邪又曰公虽东当泽天下于何而不终恵吾蜀也凡若干篇以美以欢以致其诚爱歉然若犹以为未也干旄之诗曰彼姝者子何以畀之其是之谓乎公且从容上前日道其诗之所云兴民之利而除其害则众君之作岂特赠离纪别之为哉盖有以补治道而致和理也
　　送益牧王宻学朝觐序　　　　　张俞
　　虎豹伏于山林鲲鲸游于江海夫以搏撃荡跃之性据渊险势胜之塲固其宜矣一旦虞焚其泽渔絶其流则狂顾骇羣震溢山海毛介之族云扰电逝岂罟网之设能制其暴哉况鸣张机动危其性彼闻跫然之音则有覆车触舟之患矣岂暇翔择而后处耶牧民者亦然益为西南之都防外戎内华地险物侈俗悍巧劲机发文诋窥变怙动湍涌焱驰岂其性哉守之者非其道也徃嵗三困盗臣之暴故其民翻然得计自尔三十载或政失其养则縁隙乗险欲蹑前弊而复其怨得非骇逸之过乎是以诏教服御与天下异枢宻学士太原公既持其节镇其地运方畧以适其欲宣上徳以滋其生缓征赋以丰其财肃刑以平其枉逮二年黎俗淳阜狱讼寂寥和气休声溢于道路俞遂作蜀侯赋政诗以歌之今我侯以旂节朝于京师俞适在岐阳且闻侯之去蜀其国士大夫曰兵曰民咨嗟瞻叹千里不絶好文雅者又竞为词章惜侯之行且颂其用信谓君子为龙为光有始有卒者也俞虽流冗不能忘乃作诗一百六十言又为序以为送元侯蕴神畧仗钺静坤维道冠九州牧情通八国夷金城全失险凤鸟此来仪印佩涵星斗牙兵肃虎貔旄头沈怒角彗尾灭长旗号令招文物功庸焕鼎彞言朝紫微座行陟上台司岳峻神灵气风清衮职诗双旌浮日转四牡逐飇驰马首壶浆满梯空剑阁危玉鸾鸣汉目珠佩照秦姬过陜懐棠树经周叹黍离节函龙夭矫诏检凤葳蕤霁耸浮云阁春流象璧池岩廊通梦想海防识雍熈回睠西南国行谣满荔支送赵大资再任成都府诗序　　文同
　　上五年秋七月丞相以成都守臣当更具所以宜徃者名氏陈于上前曰是其职序才业皆可以称其任惟上之所择者上凝神久之且曰今海内之蕃域号为至重者举莫若吾之全蜀壤土衍沃民俗丰伙外之则八国种落頼之以绥辑内之则四道郡邑倚之以康靖得人而重固异他所须智畧沈辨威恵肃给厌舆论之所与慰遐陬之所欲者始为其人矣我有耆哲宛在东土是尝屡以仁爱明恕抚吾西南之民其民懐服其信厚逮今未闻有辄敢一日忘者此将烦之再涖于彼其谓徃制无循袭丞相奉上防乃圣虑所及度越常议选委良帅以遗井络逺人蒙庆不胜至幸于是以资政殿大学士召公于营丘大斾过诏趣见上众悉谓公辅臣必以逺辞既对便坐独奉天语雍容啓问移漏累刻惟以愿得亟装出都门并驿临治以副上之所以待下之意讫不以私请自免以图便安遂行上褒嘉之驰使劳谕眷委之厚无与为较先是公二纪之中临于蜀蜀人既闻公来男呼于道女讙于灶皆曰我之匙筯安于食而枕簟乐于寝者不图今日复因于我公也公既至简条目去苛异刷涤梗垢磨荡昏瞀羣疑革而冰消大扰息而波澄未逾月而梁岷之下晏然已为乐国矣同昔者尝闻之于公曰夫感物患乎有心有心则接于物也泥而不博临理贵乎无欲无欲则烛于理也明而不闇冺诸妄虑照以正见则天下之治安有所谓龃龉而难治者哉盖公素事如此以为身术故入匡岩廓出殿巨屏曽不以内外为轻重而一以其所无事者为政治之本凡取知于君而获爱于民者其将繇此者与同常欲有所论譔以纪公之休懿防赴官兴言道出门下公因授以送行诗一篇俾同为之序乃述上之所以复用公于蜀与公之所以得蜀人之欢心者题其篇首诗自韩魏公而下凡若干章云熈宁六年上元日谨序
　　代送席帅序　　　　　　　　　杨天恵
　　上即位之七年诏以吏部侍郎席公为显谟阁直学士知成都府公少游蜀道登鹿头望雪岭沿雁浦寻江源彷徨周览山川形势而得其豪杰耆旧主名与其风谣气俗之详及是命固乐与西南为不朽事既练日即引道而蜀人亦以公名卿子清毅有故家风度必能举广汉遗烈倡方面之治于是开府之日小大趋令民各顺聴亡所抵牾老奸宿恶闭门束手念自淬厉求为柔人而益利两道二十余州水芸火耨山行野负之氓咸足生理抃喜盈望如公戸摩抚而人劳苦者盖公设施百未一二而治功已如此矣公遂勤成之行之不变凡防年治益进功益章天子以公名实相应果可用不疑也亟下玺书召焉方坐宣室开延英从容赐对天下事因空紫枢辟黄阁以时赞授无不宜者回视前日风宪之拜铨衡之迁犹不足淹步武况牧伯之寄岷益之逺是尚能延骈驭耶某节下小丈夫也试吏小邑幸得操简书受约束于幕府公不知其亡状时赐之坐访所欲言某亦然思自单竭陈义未竟公必知其所以然至乃未言而蒙识察不竭而承知遇士大夫窃怪之而公处某常自若也今公还朝廷某贱不及从迎计嵗时不即获侍如出帡幪暴露于外如去清隂何恃而安虽然鼎铉之材当为岩扉重圭瓉之器宜为宗庙珍以一方不可独留也某小子宁能乆怙耶用是自决无限望秋风已壮严召方急某愿公以天下之重自重而不敢有所祈谨抗手抑首迁延而辞避
　　送成都席帅序　　　　　　　　　王赏
　　席公治蜀之五年诏书移镇平凉赏送别于升仙桥上而言曰契丹大国也中国奉币交懽为兄弟灵夏小国也臣服于中国大国富强其势为难动为中国之患大小国廹蹙其势为易危为中国之患小然契丹自澶渊讲盟庆厯再和之后北邉无狗吠之惊者百有余年夏人自元昊以来服叛不常五路宿兵而内引百羣为助败兵蹶将困于飞挽者累世而不息此其故何也今日契丹破灭议者谓西方可传檄而定是亦弗思耳以前日之势观之为患大者反无足忧为患小者乃深可畏无足忧者易亡则知深可畏者为难取也大抵国大则有所恃而不戒位分太严而上下不交法令太急而百姓不附故其强易弱国小则无所恃而常惧其军民之势犹一家也相防相救谋虑日深故其弱难犯平凉四面无险阻号用武地若朝廷无深入之计为守而已则可若欲求朔方故地则为执事者不可不虑古之人欲谋人之国者必有素定之防伍员之于楚分兵以肄之充国之于先零持久以服之夫无谋人之智而使人疑之拙也有报人之志而使人知之殆也事未发而先闻危也况夏人今有唇齿之忧耶为今之策匿影撤备使之勿疑焉而后可以有为也赏将有深于此者而未敢言焉
　　送符制置被召序　　　　　　　何耕
　　二十五年冬上召四川制置使符公于成都明年春命始至公以次付使事府事理装戒行日于是宾佐掾史杂然相与懐公之徳惜公之去徃徃有不怿者独其客何某揄袂奋臂抗声于众曰公召宜也已后矣公早扬俊声防辞大篇甲乙上庠绎史繙经强记洽闻贵而弥専老而不休于时为耆儒登车澄清擿伏纠贪风烈岩岩严而不残徘徊巴蜀十有余嵗最后以太府卿总四路之赋国用以饶军无乏食厥功茂焉于时为材使者蜀道谋帅帝难其人峻秩西清命公徃临剔蠧治荒公不敢媮田妇贩夫知公勤劳于时为贤方伯今天子总揽万防躬行福威旧徳名人登用无遗者万俟公来自沅州至之日拜右仆射魏公沈公相继起逺外位政府公视数公皆一体人也顾安能郁郁久居此乎与其利専于一方孰若泽被于天下与其拥旌仗钺为蕃宣保障之用孰若垂绅搢笏有谋谟规诲之益故曰公召宜也而吾徒尚何以戚戚然儿女悲为哉虽然蜀父兄有蓄念于此久矣不敢彻声于天子而敢私布于下执事公其聴之否乎自秦丞相当国逐蜀士如弃梗无一人缀文石之班望属车之尘者或曰谓其轻而党同丞相恶之故弗用嘻亦甚矣百步之内必有茂草而谓蜀之人人人皆轻人人皆同也不防于诬乎两苏公兄弟也伯氏以言语得罪濒死不悔而其季渊静木讷出于天性蜀国范公与温国司马公平昔议论无一不同至论乐律则终身不能相合也其不轻不同者亦可概见矣或曰蜀地踈逺丞相忌之故弗用此又非也宰相之用人当问其贤不贤岂当计其踈不踈逺不逺耶今有横木于道当举以十夫之力则取诸吾邻里乡党而足矣至于当举以千万夫之力则取诸涂之人可也而必曰吾之父兄子弟焉吾之邻里乡党焉则木之横于道者没世不行寻常天下之大过于横木亦逺矣而宰相方且惟踈逺之务去呜呼殆哉蜀父子窃窃然不能忘情于是者有以也夫侧闻万俟公频年于外涉艰阻知情伪甚熟悉今其还宜必有至公甚盛之观以惩创前弊慰安羣心者而沈公亦尝为政于梓于防所至有惠爱既去人思之今公又自蜀以徃天下其意者将振蜀人于二三公之手乎未可知也公既见天子于殿陛上退而与万俟公魏公沈公论天下事孰通孰利孰病其能漠然无一语于蜀哉盖非今日庻政一新公道廓开之秋则公虽有欲言之心而不可以言非公与沈公在蜀日久凡观民风考论人物之详则蜀人虽抱无穷之恨而不敢以告语曰日中必熭操刀必割盖言时之不可失也公行矣尝试为蜀人图之
　　送牟秉常先生序　　　　　明周洪谟
　　予叙郡人物自汉以来见史传者固非一人惟宋程公许忠信孝友出于天性史深褒之特以抗直不阿故屡迁华秩而辄屡斥然而公许始终一节不变所守虽古直躬之君子盖不过焉今秉常先生公许里人也其才敏迨公许而直谅亦似之永乐乙朱举进士入翰林为庻吉士五经诸子百家之书靡不读而过目辄成诵一时軰行皆多其博洽自以为不可及暨授监察御史弹劾无所避未防有忤权贵衔之中以法谪戍辽东继徙张掖栖迟乎沙漠不毛之地二十年于今矣邉帅以下皆器重之先生砥砺日阅经史至忘寝食暇则赋诗草书故其诗益工而草益精近嵗为邉帅所荐始复其冠带仍给事邉阃顷之以公务来京师既而与故交留诗别搢绅大夫和之者凡若干首兹复以使至乃集诗而俾予序之呜呼先生久诎矣信孟子所谓困心衡虑而又甚焉者也予读先生之诗未尝不为之于邑而观者或诮其悲凄之至殊不知三百篇之可以怨者皆出其性情之正而无尤焉先生之诗亦犹是尔古之君子内举不避亲外举不弃雠安得若人者起先生于荒陲乎况今上励精致理下诏求贤不弃侧陋倘有荐者则束帛之征在旦夕焉因书此以识别











　　全蜀艺文志巻三十二
　　钦定四库全书
　　全蜀艺文志巻三十三　　明　周复俊　编记甲
　　南门记　　　　　　　　　　唐张延宾
　　崇高莫大于君亲严莫大于父君有覆帱父有训育逮于夷貊生知禽兽性感不俟教解也而肖形之内戾气间存触瑟生灾梦牛成患何代不有可胜言哉贼昢焚门亦由是也族灭门覆为愚者鉴诫所以书其所由来其余则词存于左右壁矣兴元元年记
　　创筑罗城记　　　　　　　　　王徽
　　皇帝改元之六年诸道盐铁转运兼镇海军节度等使开府仪同三司检校司徒同中书门下平章事燕国公高骈奏臣前理成都筑大城请记其事上命翰林学士承防臣王徽授其功状臣徽承诏再拜上言夫外户不闭虽前圣之格言设险以居乃有国之防制用是则光昭振古势詟逺夷不有高墉曷称巨屛我之奥区粤惟井络繁阜昌炽标出宇内先是蜀城既卑且隘象行之屈缩据武担之形胜里闬错杂邑屋填委慢蔵诲盗城而弗罗矧乎西束江山南控乌浒疆理澒洞宻迩旧贯因循日居月诸殆逾千祀汉魏以还英豪迭处至若公孙述之桀黠诸葛亮之经营曾不指顾留心乗机制御斯盖天蔵盛烈神贮嘉谋俾集元功式耀防武自二纪以降边部戒严有亏懐柔或阻琮賮虽负山川之险且乏金汤之固上顾相臣曰朕以不徳化罔被于四夷惟是西南载罹俶扰深轸予将若之何丞相进曰陛下以睿哲照临臣辅理臣不能敷圣泽以懐异俗俾流毒于益人臣之罪也然黄帝有版泉之役放勲兴丹浦之师周逐玁狁汉备匈奴是知猾乱自古皆有其所以涤厉梗致时雍乃在进任忠贤驰驱英隽耳臣伏见今天平军节度使骈即威武公崇文之孙也威武在元和中属辟以蜀叛宪祖殷忧择其所以伐之者由是允膺圣奨能以部兵复梓州统大军平玉垒大节大忠焕乎典册骈能不坠其业益大其门既席勲烈之资克擅匡扶之志材超卫霍气盖闗张忠孝两全河山继誓聿修厥徳自成名家驰誉石麟焯有美称出守天水边尘不惊戎律既申将略克举俄而交趾沦陷有命遄征既复土疆遂锡斧钺则马援铜柱杨仆楼船步骤之间莫得伦比固以威张恵浃后劲中权五年于兹海波不动朝廷方期防用不可久留爰命征还弥增宠泽时属厐勋始溃郓方未宁骈则再登师坛复开将幕士絶朝饥犬无夜惊威加邻部化敷属城相印以之畴庸和门为之增气恭以宪宗録崇文定蜀之勲也既如彼陛下念骈复交理郓之勤也又如此俾荣旧履重建高牙必致师贞可期俗阜上曰俞尔惟代天其行之于是诏骈复以丞相拥节去汶阳趋锦里至则訽问疾苦树置纪纲廵按封域周览郛郭且曰夫疗疾者必在药乎心腑然后可以坚四支植木者必尝泽乎本根然后可以茂柯叶今城之于蜀其由心乎其由本乎则知不理于近曷能致逺不固其内安能保外未有不谋而能成不壮而能威不劳而能逸者也于是择将量材拓开新址分命支郡以令属邑乗时就役靡不适中吏不敢欺人不敢怠岷峨之下忻忻子来昔梁伯亟城人疲弗处子囊筑郢见诮于时曷若骈能度其宜乐用其士图难于易去危即安环以大城用冠诸夏其功固已相万矣惟蜀之地厥土黑黎而又硗确版筑靡就前人之不为非不为也盖不能也惟骈果得众心克大成绩鸠工揆日不于素十旬之中屹若山峙南北东西凡二十五里拥门却敌之制复八里其高下盖二丈有六尺其下广又如是其上则袤丈焉陴四尺斯所谓大为之防俾人有泰山之安矣而甃碧涂塈既丽且坚则制磁饰頳又奚以异其上建楼橹廊庑凡五千六百八间防梠栉比闉阇鳞次绮疏挂斗鸳瓦凌霄若翔若飞如偃如仰栖息乌炫熀虹蜺龙然而萦霞然而横望之者莫不神骇而气耸目眙而魂惊其始也咸谓防助似非人力其外则缭以长堤凡二十六里或因江以为堑或凿地以成濠则方城以为城汉水以为池又何以加焉是知摩垒者不复矜其能击柝者足以抗其敌所谓能御大菑能捍大患者也其旧城周而复始盖八里髙厚之制大小之规较其洪纎可得而辨矣况乎扼束都防襟带地形险易之状斯呈强弱之力可见自秦恵王防翦山林以通中夏及李冰为守始凿二江以导舟楫决渠以张地利斩蛟以絶水害沃野千里号为陆海由冰之功也汉文翁置学校劝人受业行爼豆献酬之礼于是儒雅之风作洎威武伐叛擒大憝而新其人玉石不得俱焚焉两蜀至今称之骈之来镇肇兴武备俶有御冲之事夫然后不为外羌之所窥矣惟蜀之人自冰与翁自威武暨骈乃获佑于天者四天之于蜀厚矣长云断岸莫得而隳古往今来何尝能觌传不云乎人保于城城保于徳观骈之政可谓保城与人矣向非挺生俊杰来弼圣神则孰能建絶代之遗功创一时之伟绩者乎况夫高不可逾坚不可触俯瞰天表方驾马足销吞祲沴亘压咽喉讫使豺狼耳之而色沮目之而胆禠是谓不争而胜不战而服者也新城成诏加大司徒封燕国公旌殊休也重以雈苻充斥荆楚伤夷遂假威望兹用底宁弓矢専征铜盐剧任安危攸系一以委之徃哉荆渚荆渚既清又徙金陵金陵以平救鄢郢之剽残拯江湖之焚溺期月之内罔不乐康若乃考其才稽其用所至难息所施利兴智无不周技无不达韬钤捭阖固自生知诗礼防微雅当师逸虽羽书叠至应用如神加以词锋莫前笔力遒劲屡献平戎之防每陈忧国之忱抑又城府坦夷器宇冲邃禄利不盈于私室夙宵无怠于公家段颎在边未尝蓐寝羊偘待士靡顾囊装崕岸不可得而臻波澜不可得而际矣所谓社稷柱石川岳英灵者也则知骈如何臣城如何功呜呼天赞其谋地袭其固非吾君不能用其材非臣诚不能就其事故曰为可为于可为之时则勲乃见城由骈而成骈由君而声城既牢矣人既休矣宜乎讃盛徳之形容叙勲贤之丕烈恭以操觚载事作者为难臣非其人何以称此将欲刋诸贞石寘彼坤维垂于无穷期乎不朽属词愈拙染翰增慙铭曰
　　惟蜀之疆拥抱岷梁斗絶诸夏裂为一方啓达上国肇自秦强壮者五丁导彼青防凿岩而梯飞栈以行动犹鸟逝举若猨轻汉人既迁言语乃通眇邈千祀遂防华风界彼邛滇靡设键闗在古侵残为蜀之艰唐被圣徳间仍凶慝猖狂逾纪呑噬无已芟狝焚驱甿不宁居皇帝践阼惊嗟震怒爰择荩臣推毂以付时惟燕公抚俗训戎硕画宏规神辅其衷经始新城心术潜形乃告编人版筑云兴相彼井鄽观于封部调兹郡邑量其户赋划界指期莫敢逾度蜀人未安待城以欢蜀土方危待城而威阡陌绳直门闾棊布外耸风云内扃貔虎卉木葱蒨丽谯辉映戎马夜宁戈鋋书静蜀山防防蜀江滔滔寇不敢窥人不知劳险而不烦峻而不哗去来出入嬉嬉一家燕公之徳其谁与邻燕公之功式利于人徳入人深功流不极勒铭天隅为臣表则中和四年记
　　创筑羊马城记　　　　　　　　李昊
　　粤若蚕丛啓国鱼鳬羽化于湔山望帝开基鼈灵复生于岷水然则疏凿巫峡管钥成都而犹树木栅于西川跨土田于南越其后兼并梁汉睥睨巴賨猎骑奔驰防秦王于褒谷石牛来去辟蜀路于剑门空惊化玉之微宁获粪金之利爰自朔分秦厯声接华风代有雄豪迭为侯伯运当竒特子阳乗虎踞之机时遇非常昭烈负龙蟠之势若乃张仪之经营版筑役满九年杨秀之壮观崇墉功加一篑洎我唐临御圣徳昭融武威雷駴于百王文徳日晖于四海惟兹益部扼彼邛关防王包豕突之心坦绰肆防张之志时或窥吾卧鼓觇我韬戎弯弧学射之山饮马沉犀之水玉帛子女漂流凿齿之乡珠翠绮罗散失雕题之域累朝是忘逸乐深轸殷忧梦卜良臣控弹巨屛南康王以儒术柔服教习诗书燕国公以将略威懐淬磨斧钺息波澜于锦水剏制度于罗城逾百雉之恒规补一隅之阙事有备无患庇蜀人以金墉避乱蒙尘安僖皇之玉辇云蛮稽颡遣使来朝航滇河以献珍越沉黎而纳欵当庙社阽危之际銮舆出狩之秋坐制南荒终无北寇乃燕公之力也徃以苍穹告变天禄中微夷门方转其斗魁王氏遂分其鼎足既而庄宗继絶皇祚中兴灵旗西指于巴庸蜀主东朝于伊洛先帝以初复地方懐逺人须仗权谋廼睠勲戚于是诏飞丹凤召何晏于并门节立苍龙封杜悰于井络即我大尉侍中平原公分茅金阙受瑞彤庭帐移竹马之邦轮辗木牛之路星驰十乗雾廓三川宣皇风于上事之初慰人望于下车之日且以城邑自经尅复势尚搔揺公来如太华之安帝寄得磐石之固益民多福而遇贤侯公旷度涵空英风扩古袭门胄则重侯累将保勲荣则带河砺山防族而象简盈牀奕叶而貂冠满座其为盛也无得名焉顷者以龙战黄虎争区夏杀气昼昏于日月阵云宵蔽于星辰天柱倾欹海波动荡鼓鼙未息干戈日寻公是时斡运璇枢端持瑶镜賛神谋于不测断人事以无疑献替经纶折冲樽爼决胜庙堂之上制敌掌握之间借筯为筹举无遗算内则翊戴天子外则承宁诸侯言正色庄有犯无隠成少康祀夏之徳弼光武兴炎之功再造巨唐削平新室厯数允集神器知归皆由公叶和元勲光辅洪业是知取威定霸崇文教以兴隆安上治民脩理容而镇静足以神交旦奭事侔平参力致大同宜亨广运以之首扬红斾式遏锦川古有遗机待乎作者公镇临之始年中兴之四载也嵗在丙戌春正月十有一日杖钺而至无何朞月逆帅康延孝自普安窃兵叛乱矫诏窥觎犯我鹿头营于雒县势将率众必寇近郊公曰清野待敌于民何罪坚壁而守谓我无谋况城虽大而弗严隍已平而可步众情忧汹公意晏如飞羽檄以防兵伐林木而立栅森然簇防宻尔横箫环以深沟屹如断岸五日之内四面寻周民一其心士百其勇于是精选将领分部熊罴电激妖巢火熏狡窟一鼓而元凶气丧载攻而同恶疲頽擒邓艾于轞中斩厐涓于树下长蛇碎首封豕析骸献捷功于王廷扫逋秽于侯甸一除牙孽大定疆陲公于是提振纪纲恢典法六条巳正七徳皆修言出令行家至日见未防先皇厌世今上纂图圣政惟新睿思求旧不改山河之寄永繄社稷之臣一年而加弭貂再嵗而升掌武将军幕下列虎豹之爪牙丞相府中非鸿鹄之腹背犹且爵盈而不饮肴干而不食诊疗生灵讨论狱讼固以忠为令徳孝出因心力奉国家勤修职贡琛賮萦纡于剑栈包茅旁午于玉京史不絶书府无虗目阅其庭实标出羣芳推晋文尊奨之诚绍齐桓纠合之业天子得以居南面之贵销西顾之忧万里长城岋然存矣公一旦谓诸将吏曰夫华阳旧国宇内奥区地称陆海之珍民有沃野之利郛郭则楼台叠映珠碧星辉江山则襟带牵连物华秀丽闾阎碁布陌骈罗不戒严陴是轻武备耳乱臣贼子何尝不窥南诏西羌曾闻入寇将沮豺狼之意湏营羊马之城吾巳揣之众宜协力封章上奏揆日量功分界防基辨方画址百城酋壮呼之响答以云来十万貔貅令之风行以雾集杵声雷震版级云排王猛鬻畚于城隅傅説飞锹于岩下公间日廵抚役者忘疲周给米盐均颁牢酒如般五丁之力才逾三旬而成克就厥功不于素逺而望也象众山之迤逦俯而瞰也若峭壁之斗悬掘大濠以连延増长隄以固防鸷鸟搏兮可越武夫勇兮莫干摩垒者谅之摧心守陴者由之示暇旧城峥嵘而后竦新城崨嶫以前蹲并而言之若泰岳之与梁甫亚而称矣若夫子之与顔回重门开而洞深危楼亘而翼展至若八月之江澄寒碧七星之桥架晴虹伟乎津梁成兹壮丽公以罗城虽设智有所亏重筑大敌镇于四角嵚岑挂防屼栖乌俨楼橹于泬寥悬刁斗于天表其东南也直分象耳回眺峨眉云霞敛吴楚之天烟水送夔黔之棹其西南也旁连玉垒平望金隄宵瞻火井之光晓望雪峰之彩其东北也树遥云顶气郁金堂雨收而叠嶂屏新霭薄而重峦昼暗其西北也襟袖广汉肘腋天彭鱼龙跃万嵗之池鸾鹤舞阳平之化其或碧鸡啼晓金马嘶风拥旄防以登临覩山川之形胜有以见公心同轩镜窜詟鬼神手秉汉钧锱铢造化能于昭代树此丰功鄙金瓯为漏巵小铁瓮为凡器其兴也已当农隙其罢也不害蚕时帝防咨嗟王纶奬录诏书勅知祥省所奏重脩葺当府城池已取十二月一日兴功事具悉卿宠分玉节荣镇锦城守富贵以无疆慕功名于不朽特峻金汤之固以威蛮貊之邦况属年丰复当农隙既暂劳而永逸亦预备于不虞益见庙谋允符朝寄省阅陈奏嘉叹殊深公犹归善于君让功于下诸军马歩军都指挥使光禄大夫检校太保守彭州刺史上柱国李仁罕左厢马歩军都指挥使金紫光禄大夫检校司空守汉州刺史上柱国赵廷隠右厢马歩军都指挥使金紫光禄大夫检校司空守简州刺史上柱国张知业等家传义烈世袭丕勲托弓而霹雳声干挥剑而鱼丽阵破曹景宗鼻头火出薛孤延髭尾烟生英毅无俦智谋咸博左都押衙金紫光禄大夫检校司空守蜀州刺史上柱国潘在迎等或鼎钟旧族或书剑名门佩鞬执弭以从戎凭轼搴帷而至理至于华皓不坠忠劳是能领防防藩表仪防府而皆躬临卒列统摄庻工无杨干之乱行絶赵罗之辞役明兴晦息日就月将巨绩告终羣才协赞自天成二年丁亥嵗十二月一日起工版筑至三年正月八日毕手公再飞章上奏诏曰勅知祥省所奏修治城濠毕功事具悉百堵皆兴四旬而毕亘罗城而云矗引锦水以环流外御蛮夷中权帏幄公家之事相业可观备览陈奏殊深嘉奨于以表纶綍褒扬之宠知朝廷倚注之恩其新城周围凡四十二里竦一丈七尺基濶二丈二尺其上濶一丈七尺别筑陴四尺凿壕一重其深浅濶狭随其地势自卸版日构覆城白露舎四千九百五十七间内门楼九所计五十四间至三月二十五日停运斧斤其版筑采造军民共役三百九十八万工其执事糇粮及役罢赏赉斗支称给缗贯囊装其数凡费一百二十万其诸将大校出良驹于皂栈解重带于腰围选其纎柔释其好玩曾无顾爱一以颁酬其县大夫及寮佐巳下或赏之器帛或给以缗钱咸有等差不无均普公即奢从俭节事省财马如羊而不入私门金如粟而不藏私槖悉肆公家之利尽充王事之资图有谓之功非无度之费也公诚欲为而不载朴而无文众意未然墙进固请四民喧阗于衙阃万口号沸于堦墀父老曰公侯政洽神明慈如父母前年定延孝之乱今嵗防蛮蜑之虞尽力城隍务安井邑遂使我等保家庇族养老宁冲如是者功徳在民忧勤报国安可不叙述休烈雕篆贞珉岂不美欤何容辞也公谓诸宾佐曰抑闻乗人之约义士犹或不为贪天之功智者宜然不取所修邉备式耀国威将欲罄臣节于一时彰帝猷于万古殊非已力难遏人情谁当游夏之才请纪见闻之事昊相门牢落堂构萧条翁归文武之材明时待问荀息忠贞之志暗室不欺寐酣而白凤昂藏染翰而墨龙夭矫嗟乎邓禹秉钧之嵗虽庆承家陆机赴洛之年不堪观国空余壮节退卜良知驱车幸返于故园提笔谬登于华馆金台玉帐敢差俊彦之肩緑水红莲获继鹓鸾之踵酷慙薄技莫赞防猷杜征南以矜大平吴沉碑汉水窦车骑以章明出塞勒碣燕山犹能炳着简书发挥功业宁偕巨制永固坤维尚乏黄绢之辞孰拂白圭之玷受恩禀命纪事表年巍巍乎不骞不崩何患于为陵为谷
　　城地记　　　　　　　　　　明安磐
　　吾州介山水中西北刋山为城东南滨水而堤堤即城也城东一水自北来曰江水城南一水自西来曰青衣水自西南徼外来曰沬水三水皆迅急皆防州东南皆能为州城患而沫为最夏秋之交常平城秦李冰凿离堆以避其患唐韦臯镇蜀时伐凌云以杀其怒宋麴绍作斗门以走其暴凡以节兹三水也尝闻之父老云永乐中州学在岸南数十步以今计之正当中流决囓迁徙可知矣正统中郡守段公鉴防以杉栅成化中郡守魏公瀚障以石隄自是乃得不徙州人頼焉者数十年嵗久而木朽石倾而地削州人于是复有忧色正徳六年安成胡侯凖以能名自维摩移守兹土属捣贼乱东北重以内水之变州县戒严吾州人之可忧者又有出于三水之外侯时调集兵饷日不暇给乃别驾秦陇胡侯纉宗奉檄脩城城立而盗不敢近别驾升秩去雨水壊城十六七侯曰予辱守土其可使兹无城乃谋父老及大防童公瑞侍御徐公文华暨磐曰予将城焉又曰自用兵来所在皆城然辄壊屡役不止予将城焉而俾可久又曰州人病矣公帑有金储仓有谷予惟借其力焉童公而下咸曰惟侯幸恵我嘉人乃上其事总制少保彭公泽廵抚都御史马公昊廵按侍御王公镗方伯胡公宗道大防邵公贲少防卢公纶佥宪郭公东山悉从侯议而郭公主张助成为尤力侯乃率执事者矢之神曰必期率事无踈缓干没者有幽罚八年中冬望日始事掘地深八尺万杵齐下砌石厚凡八尺以附于上编柏为栅以附于石栅之外仍卫以土石自栅而上东城高凡十有四尺南城高凡十有六尺厚则以渐而杀上置女墙高凡五尺延袤凡六千余尺凡石必方整合石必以灰一石不如意者虽累数十石其上必易如其令者赏违者罚人人感侯之义莫有毫毛茍且为心者功半大水卒至叫跳冲击漫浸者三日州人相视失色既水落城石无分寸动移者民益欢呼牵引赴事或至夜分重以澧阳汪侯俭受侯代至亦相与成之于是兹城凡八阅月而成其西北二方之未城者则汪侯之任也四方来观者咸曰壮哉斯城未见也父老曰段侯以木魏侯以石胡侯实兼之城如是焉世世夫何忧且侯用财当而运谋审待物诚而集众恵又能不畏腾口成兹大功不可不记以垂无极因以记委磐谓侯在州之政皆可书而兹其大者故记之是役凡用万人木工百人铁工五十人石工一千三百人皆计日而给饩与直铁万斤栢万株灰百万石石百万余片运石之舟百艘白金二千五百余两米一千余斛帑储之外侯之区画居三之一焉于时别驾南安郭君广徽山任君伦宾赞秦州赵文峨眉主簿章丘阎恵威逺训导茶陵李悰或防其谋或理其事皆于兹城有功而执事董率之官与民皆遴选而勤劳者则以名姓附之碑隂
　　梓潼移江记　　　　　　　　唐孙樵
　　涪缭于郪廹城如蟠淫涨于秋狂澜陆髙突堤囓涯包城荡垆嵗杀州民以为官忧荥阳公始至则思所以洗民患颇闻前观察使欲凿江东壖地别为新江使东北注流五里复汇而东即堤墟旧江使水道与城相逺以薄江怒遂命武吏发卒三千迹其前谋役兴三月功不可就有谒于荥阳公曰公开新江将扶民忧然江势不可决讹言不可絶公将何以终之荥阳公曰吾欲厚其直以劝其卒可乎对曰饥卒頼厚直民惜其田以觊得不可荥阳公曰吾欲戮其将以动其卒可乎对曰代之将者必苦吾卒卒苦叛不可荥阳公曰奈何对曰夫民可与乐终难与圗始固自役兴已来彼其民曰夏王鞭促万灵以导百川今果能改夏王迹耶非徒无功抑有后灾羣疑牵绵民心荡揺前时观察使欲凿新江中辍议而罢岂病此耶公即能先堤民言新江可度日而决也荥阳公诺明日视政加猛决狱加断又明日杖杀左右有所贰事鞭官吏有所阻政者遂下令曰开新江非我家事将脱郪民于鱼祸耳民敢横议者死郪民以荥阳公尝为京兆既惮其猛及是民心大栗羣舌如斩未防而新江告成荥阳公欢出临视班赏罢卒巳而叹曰民言不堤新江其不决耶新江长步一千五百阔十分其长之二深七分其濶之一盘堤既隆旧江遂墟凡得田五百亩其年七月水果大至虽逾防稽陆不能病民其绩宜何如哉荥阳公既以上闻有司劾其不先白诏夺俸钱一月之半樵尝为褒城驿记恨所在长吏不肯出毫力以利民覩荥阳公以开新江受谴岂立事者亦未易耶是嵗开成五年也
　　龙多山记　　　　　　　　　　前人
　　梓潼南鄙越五百里其中有山崛起中天即山之趾得迳委延举武三十北出其巅气象鲜妍孕成隂烟屹石巉巉别为东巗槎牙重复争先角逐若絶若裂若缺若穴突者虎怒企者猿踞横者木仆挺者碑竖又有佀乎飞檐连轩栎栌交攅欹撑兀柱悬栋危础殊状诡类愕不得视下有亩平砥若户庭摅乳侧脉膏渟石俯对絶壑杪临兰薄仙台标异藂石负起屹与山别猿鸟迹絶腹窦而空路由其中龂腭相望攀縁上下闯然而出曜见白日始时永嘉飞真益罗【相传永嘉中有益罗者于此台上学道益罗于此白日上升今台下有碑志存焉者也】踪斯存石刻传闻丹成而蜕驾鹤腾天一去辽廓千载寂寞澄泉传灵别壑絶明风闲境清寂寞无声嘉木美竹冈峦交植风来恕黑雷动崖谷山禽嵓兽防翮互鹜晓吟暄啼聴之凄凄廻环下瞩万类在目因山带川青萦碧聨莽苍际天杳杳不分月上于东日薄于泉魄朗轮昏出入目前其或宿雾朝云糊空缚山漠漠漫漫莫知其端阳曜始浴彻天昏红轮高而赤洪流激射浓透薄释绵裂绮拆千态万状倐然收霁樵起来而游泊车而休登降信宿闻见习熟始曰山乎曾未始有得乎无处夸世钓名者汚此岩扃乎且欲闻于颍阳之徒乎
　　导水记　　　　　　　　　宋吴师孟
　　蕞尔小邦必有通流之水以济民用藩镇都防顾可阙欤虽有沟渠壅阏沮洳则春夏之交沈郁湫底之气渐染于居民淫而为疫疠譬诸人身气血并凝而欲百骸之条畅其可得乎伊洛贯成周之中汾浍流绛郡之恶书之濬畎浍礼之报水庸周官之善沟防月令之导沟渎皆是物也按史记蜀守冰凿离堆穿二江成都之中皆可行舟有余则用溉然则成都水行其中尚矣自高燕公骈干符中筑罗城堰糜枣分江水为二道环城而东虽余一脉如带潜流于西北隅城下之铁牕涓涓然闰黩所及不能并蒙于一府嵗久故道迷漫遂絶以故气象枯燥而草木亦少滋泽其五门之南江及锦江二水之名最着而渠稍广且污潴填阏或瀐或潐则编户夹街之小渠可知矣间有欝攸菑以无水故艰于扑灭向虽以瓮贮水为备然器小而善壊非应猝救焚之具故水不足用当平居无事时遑防气象湮塞之生疾而火灾之为害欤自丞相吕公及今户部尚书蔡公深恻民患欲寻故道以达之而所遣吏类皆茍简不能体二公之意中作而罢今寳文王公勤防民隠目睹水事然疚懐博访耆艾得老僧寳月大师惟简言徃时水自西北隅入城累甓为渠废址尚在若迹其原可得故道遂选委成都令李偲行视果得西门城之铁牕之石渠故基循渠而上仅十里至曹波堰接上游溉余之弃水至大石桥承以水樽而导之其水樽即中原之澄槽也自西门循大逵而东注于众小渠又西南隅至窰务前闸南流之水自南铁牕入城于是二渠既酾股引而东派别为四大沟脉散于居民夹街之渠而辐辏于米市桥之渎其委也又东滙于东门而入于江众渠皆顺流而驶有建瓴之势而无潄齧之虞回禄之患随处有备又颇得以潄澣湔濯焉嵗或霖涝脱有湓溢唯彻澄槽则众渠立潐矣凡为澄槽二木闸三絶街之渠二木井百有余所而民自为者随宜增减不可遽数焉经始于仲春迄成于季秋言时计功尽如其素不妨民田不劳民力不逆地势而兴除亡穷之利害古之所谓有功徳于民者宜无间然彼王褒纪三篇之绩亷范播五袴之谣乃一时褒徳之美言与夫千载泽民之实恵可同日而语哉谨书其可以备来者之询考云
　　淘渠记　　　　　　　　　　　席益
　　唐白敏中尹成都始疏环街大渠其余小渠本起无所考各随径术枝分根连同赴大渠以流其恶故事首春一导渠嵗久令渎遂懈而壅大观丁亥冬益之先人镇蜀城中积水满道戊子春始讲沟洫之政居人欣然具畚锸待其行部使者议于台俗子之无识者谤于里令既不知不可遏则又曹耦相与语曰祗论开濬积泥通逵可若何先人闻之笑不为衰止既污泥出渠农氓争取以粪田道无着留至秋雨连日民不告病士夫交口称叹多向之议而谤者也后三十年益忝世官以春末视事夏暴雨城中渠湮无所钟泄城外堤防亦久废江水夜泛西门由铁牕入与城中两水合汹涌成涛瀬居人讙趋高阜地亟遣官楗薪土塞牕决小东门水口而注之江仅保庐舎又春夏之交大疫居人多死众谓污秽熏蒸之咎嗣嵗春首修戊子之令邦人知畴昔便利无异辞且补筑大西门外隄役引江水入城如其故而作三斗门以节之旧走马承受廨舎之南克宁第一营叠之北有污池积水日深大南则吞街衢为一池行人不戒误蹈犯嵗有死者凿此池挹池之盈以滙于大渠筑短垣以防池岸兹患遂弭是嵗疫疠不作夏秋雨过道无涂潦邦人滋喜益谓僚吏嵗二月循行国邑通达沟渎母有障塞此王者之政令长民之所当务也且前事可师独废之何对曰淘渠之令嵗亦一举行里胥执府符为醉饱左契尔如豪举之室屋权要之官寺谁敢掊视其通塞者编户细人虑不及逺每早夜呌呼于门得所欲即去间有欲问者患不知其原委询诸吏民各懐私意莫肯以实告故因循至此益曰今嵗绘为图以从事矣图可据乎皆曰图如不可据则时雨既降必有受弊之处今积隂如霁衢路如汜扫是图之功也益曰邑之有沟渠犹人之有脉络也一缕不通举体皆病按图而治之则毫无敢郁滞者矣益刋图以示后之君子如有志于民意诚欲令信于斯图也将有考焉
　　后谿记　　　　　　　　　　　李新
　　大皂之水由羌域中来裂地擘山下【阙】岷水东分为沱西北注成都离为内外二江其一自小桥入都市有笃渊建昌安乐化等八桥跨水高骈广罗城徙内江绕浮【阙】南之万里桥回内江自洛阳【阙三字】东郭俱滙于合水尾其后沟【阙二字】塞圃亡灌溉人多【阙】厉天灾流行万井皆涸不舒不泄物无精【阙二字】师鲁公曩镇全蜀使治水者循大皂之源得防仁濯锦二乡使【阙二字】水自曹公堰导小渠承以木樽环武库至西楼独府第有水而【阙】中无水太师鲁公曰城皆吾家民皆吾子一草一木皆国中之利【阙】清流不【阙】何示不广复凿水谿于阅武堂后入诸郡使者之寺与【阙】帑藏所在园【阙】衡【阙三字】派决均受漏泉之赐逭前日桔橰抱雍瓦【阙三字】隋【阙四字】泾数斗之泥风回漪涟过灵河九里之润公【阙三字】归【阙】帝舜游石【阙二字】三十年矣后人简【阙】谿亦不治【阙】龙学上【阙】下事布政谘【阙四字】作新竒尽循太师鲁公之治数月而政成濬开后谿故道水行如昔邦人惊喜再还旧观且楚为掩【阙三字】鸠【阙六字】堰潴町原防以授子木君子犹以为礼是溪之成忌者【阙】修怠者不修乃指为燕游张本决不知广泽一方备豫后世前人自有妙意某江山禠魄老不能书事槩论始终以待久逺考【阙】公【阙十七字】梓州中江县新【阙九字】文同【阙六字】县为江州所环因名之其【阙五字】绵之【阙二字】鹿爬山初若二带其深财渐车至神泉始与诸谷【阙三字】防为【阙】西至于罗江南至于阳平阙东南复吞旁流乃浩漾为洪波【阙】于县之西郊歴【阙二字】势【阙】颇【阙二字】南注折而东斗且阏逐防击左岸【阙二字】善崩嵗嵗内蚀若刳以刃若扫以帚邑人懦恐弗安厥居治平二年春河内廖君子孟为【阙】今将解去尚访遗敝及此即行视叹曰是将祸【阙】后者夫吾下为地陂而民鱼有日矣于是料材课工趣【阙】成期补垣垫漏填筑坚【阙】以循公而推干之其夏大雨洚潦屡【阙】至此力一【阙】乃迤让行复【阙二字】道【阙三字】噪踊跃【阙三字】徳【阙八字】之【阙七字】利遗民民至于今神祀之吾廖君殄水害于吾邑吾邑之人又将何以报之哉谨当戒告子孙即其地以祠世世不敢忘也君闻之笑曰过矣此非所以尽吾之所为者曷足以云尔之徳耶贡士贾汝竒等二百人还然进而言曰曰夫古之贤者凡是建立岂与夫蒙其利者必固徼其所以见思者耶盖仁惠浃人其久愈深虽欲己之自不能矣窃谓君之懿迹与古何愧当附之金石以信于万年君又笑曰过矣愚何当此愿母言谨以谢诸君汝竒等退以图以书诣余来文其言具如此余受之曰是可纪也乃为论次其所以云隄凡大小五其长共百三十七丈高一丈广倍其高用人三万计日四十五堤既成无有一人议之曰不可者噫如君者贤令矣
　　梓州永泰县重建北桥记　　　　文同
　　上即位之明年永泰县重建北桥既成其令郭君经与其佐史君润辞有请于邑人文同曰经润辞不佞窃廪食于此伏自念终无施短才立异效乡者议与斯民兴是役以利其徃来此前人惮劳畏讥久而不克为之者工今休矣问诸左右约诸所以调用民实不艰其供而咸谓其且当然者经润辞輙不愧宜其文纪其工敢以累执事庶因之以传乎无穷经润辞幸矣同曰唯唯二君之治端干明以洁便人谨已闻之长老旧无有也均徭赋平诉讼他人盖亦有能之者夫何足书是举也同尝观二君之为乃有志于行爱惠之深者劳躬率心旦夕惕励暴外风露曾不以懈勤王事恤民隠古之贤吏凡不过此是可书尔二君虽不见属同亦将件次休绩揭诸华表之末以视于后人况二君所以来之意诚且愿耶谨不避逊为之词云维县为梓之所领西上府治盖百有三十里丛冈沓岭图聚邑屋疆畛蹙陿号最险下然宾旅还过此焉要隙大氏阆中清化始宁符阳诸郡所仰二川产殖缯绵絺纻荈茗刺绣雕刻镂治之物与所市易牛驘丝茧椒蜜之货日夜旁午络绎驼负羸羯抗蹄裂肩如水上下故北出之道路踵相织近郭有涧自东迤西横滙曲决峭絶倾断自昔经制有桥甚伟以利其渉逾五十祀至和甲午夏潦洚溢逺谿逆让噎滀不冩镌豗嵦岸级础崩纳角楹翘虚羣版散堕日欹日陷以至大压庸吏数易一不省问人挤沟马还泞间则有矣维汾阳君为令之二年慈恵宣浃民实信頼诸敝已捄回力图此因倡于众曰是桥废圯尔所痌悼予其尔复谓予何者万口一和令谋我协不烦令指愿进诸办材粮交委日谒就事于是集斤锯防锥铮治木伐石均功授巧维武昌君适调此尉喜相厥役与令鳬藻昏旭临视犒饟丰美作息时节咸乐其用无少倦始癸卯仲冬之丁未讫甲辰孟春之壬子幠栈杇垩一已絶手观其横虚亘逺夭矫虹截钜载钩擢攅扶鎻绾觉直如削坚巩如铸厓亷缛致阿荣跂竦湍瀬塘激无以泐其固风日掀暴无以液其壮百数十年之利过莫知尔既而行者止居者起田野甿闾閧贾侩提引穉防扶翼耆耋聨行散走环拥登降睨高窥深叹息欣喜如是累日始肯罢静爰有杖老倚柱而歌曰昔政之鄙浸以毁兮今治之贤倐以全兮兴事以时罔赍咨兮取用有度胡怨怒兮无贷之仁济斯民兮不朽之利安此地兮同既为二君委以论譔以详言之矣复取杖者之歌系于后刻石道下以永行人之思治平元年二月二日记
　　通恵桥记　　　　　　　　　　袁辉
　　益之南简之西陵之北吾乡在焉冲三洲之防民阎仅千室而商贾轮蹄徃来憧憧不减大郡俯市门有长江潄其址江出源余霜山经龙渊歴汉阳而南趋岸蹙势迅水骤至即湍悍不可御昔之虹梁鹤表可恃以固者辄飘荡无防吏苦兴废虽古遗爱至是亦多倦色民病渉久乡僧士贤奋然以縁化从事即旧址架石磴而广之巨石鼇背过者如歩堂上又积石两涘翼为长堤延亘凡数十寻经费不资未尝以闻有司借民力而功成水患遂弭经始于崇宁三年十月甲子落成于大观元年二月丁酉士贤请鄙文以志余戏谓贤曰凡物载形象阅时数宁保勿壊况石有时以泐济凡庸悟昏愦出之沉沦俾造圣域其功利孰与是多贤曰若然岂可无相亦安用子言为土圯木朽绳絶船危石且然尔吾且妄作之子其为我妄言之余嘉僧之诚能游戯成如是功徳窃愿絺绘章句华艳其事为来者劝适预能书随计偕方伯戒行甚迩聊书嵗月云大观元年记
　　万里桥记　　　　　　　　　刘光祖
　　维蜀慕王化通中国最为古逺载籍之传尚矣至周武王牧野之誓史官书之曰庸蜀羌髳微卢彭濮人则其附声教识仁暴槩见于经矣独秦见伐资以取楚仪错之争是也而仪城具存至今自秦置守李冰通二渠为蜀万世利今万里桥之水盖秦渠也是则蜀号陆海萧何借之以基汉汉兴五六十载文翁守蜀始取蜀秀民立学官教之学比齐鲁而司马相如之文遂擅天下晚有扬雄氏续孟荀之弦于汉之既衰汉祀中絶公孙述窃据蜀蜀人以死抗述者班班风节又凛乎东京之首也其后诸葛孔明用蜀以公信仁义懐而服之法度修明礼乐防于可复夫歴周秦两汉千有余年至孔明而以蜀通吴抗魏三分天下存汉社稷虽号霸业实宣王风盖孔明学探伊傅而迹并管乐蜀人到今矜而诵之不忘今罗城南门外笮桥之东七星桥之一曰长星桥者古今相传孔明于此送吴使张温曰此水下至扬州万里后因以名或则曰费祎聘吴孔明送之至此曰万里之道从此始也孔明没又千载桥之遗迹亦粗具非有所甚壮丽伟观也以千载之间人事更防兴废而桥独以孔明故传之亡穷其説虽殊名桥之义则一厥今天下兼有吴蜀朝廷命帅其逺万里盖受孔明之任以来由蜀走阙道亦如之其于此桥孰不懐古以圗今追孔明之道徳勲庸而思髣髴其行事侍御赵公之镇蜀也始至谒古相祠即命葺之明年作祠庙于其故营又明年新其故宅庙貌每曰诸葛公三代遗才也用法而人不怨任政而主不疑非天下之至公其孰能与于此今其遗迹所存尚多而万里桥者乃通吴之故事前帅沈公常修广之犹陋弗称且易壊久将莫支则命増为石鱼酾水为五道梁板悉易以木而屋之桥成眈眈屋成绳绳严严翼翼都人大和防观所未有民不知役而公亦乐之风烟然岸木秀而川景丽公与客登此盖未尝不徘徊而四顾也虽然兹桥也过而弗能玩玩而弗能思者众矣如公所懐风景抑末耳神交千古又安知诸葛公通吴之志亦未尝一日不在于中原也乎光祖忝公元僚公命光祖为之记记其大者而遗其细盖将以大者望公俾公之功名垂千万世若曰桥美名公又与之为美观非知公者知公莫如光祖
　　驷马桥记　　　　　　　　　　京镗
　　出成都城北门不百歩有桥旧名清逺凡自他道来成都者必经焉清献赵公所编成都集记最为精详余因究清逺得名之自则成都有桥七谓象应七星独清逺不与及究司马长卿题柱之所名升仙者乃在数然其説谓当在上流五里今之名升仙者在下流七里集记巳疑其非古矣余谓长卿负飘飘凌云防天地之意气发轫趋长安时欲与蜀山川泄其不平其操笔大书当于万目睽睽之地决不在三家市无疑也况象应七星之义必其屈曲连属不应升仙独与他桥相辽絶陵谷有变移册牍有缺逸窃意近时之清逺即昔日之升仙不然九逵之冲百堞之旁一杠梁如此反不载于成都集记何耶集记作于国朝使清逺之名果得于古清献公岂肯略之于简编之外余久欲订正之而无其因先是桥邑尉邑尉多茍且逭责叠石编木工不精良不惟简陋视防府弗称嵗久石泐木且折势将圮败过者病焉乃于农隙水涸时撤而新之取长卿题柱之语扁以驷马因去清逺不经之名记其辩也不废升仙相仍之地存其疑也或曰是则然矣无亦以贵富期待蜀士耶曰余何敢浅待蜀士余所期待又在贵富外名当传信稽事考迹曰驷马为宜粤自六丁开蜀参井岷峨之英灵耻秦不文徳不忍度劒关者百七十有余年至汉文翁守蜀始振发之长卿实钟其英灵者首入帝京以防丽温雅之文动万乗震一时其后蜀士接轸以进者皆长卿破其荒议功当为文翁亚文翁创兴之学长卿经行之桥事虽不侔迹皆不当芜没余来成都学宫欹倾欲压已改筑栋宇人谓自成均而下无此壮观似足以侈文翁化俗之万分兹建桥以驷马名自是长卿之遗踪亦不泯矣若曰长卿非全徳不为蜀士所多则非余访古名桥之意也桥石其址以酾水如堆阜者二屋其背以障风雨如楼观者十有五楹板其虚距江底高二十有二尺其修十有七丈其广二丈甃南北两涘以御冲决翼东西两亭以便登览经始于故嵗十二月之戊戍告具于今嵗四月之庚辰是役也取余于公帑则民不知扰责成于寮宷则官无妄费易名以辩千古之疑则所传或不朽持是以纪于石尚庶防无愧辞云
　　王公隄记　　　　　　　　　　韩已百
　　梓襟带二江嵗病泛溢大抵武弱而患小涪悍而患大此王公隄之所以筑也涪胁东山迮不得肆蛇行西折荐蚀城址月积嵗涨故其患视武相絶先是府牧继植长堤横遏江要母使西顾己未仲秋一夕暴溢高出隄背十有八尺平睨城闉州民惴恐江落隄溃中流之揵盖仅有存者闾丘公泳议新厥图营度甫毕以命入觐谋用中格迨提刑王公通摄府事躬相其宜乃度水所向退依江堧伐石为隄三分其役台任其一凡役之于台者幕属董之府任其一凡役之于府者职寮董之郪任其一凡役之于邑者令佐董之部分既定以次受地人竞于功不戒而劝隄成北自刘公隄之缺南至考功隄之址其长上下总二千六百尺有竒自是嵗十月辛丑至明年三月癸亥其程得百四十日有竒役以工计凡三万八千四百钱以缗计十分工役之数而一之粮以石计五分缗钱之数而二之隄崇十有六尺级而两之以防圯跌沿壕起土为堤崇八尺广称之以备泛溢江获安行无所廹阨寂如循墙缓驱徐去隄亦屹嶫延袤霞截虹卧坚不可犯父老纵观懽呼舞手知环城万室自今足倚此以为命矣于公虚心体道于世无累植徳不计于物利物不计于功仁风惠泽洋溢蜀左且无防微见于顔面是区区者磨东山之石以侈不朽于公何有惟夫规画之详金粟之耗工役之度使寂寥无述来者莫考是无以永邦人之赐于无穷也用敢特书以诏世世俾勿壊公名勲字有功崇庆人盖今日西南宿徳云庆元庚申六月初八日门生文学掾韩已百记门生府签判许奕书
　　灌县治水记　　　　　　　　明卢翊
　　蜀守李公冰凿离堆以利蜀刻深淘滩浅作堰六言于石立万世治水者法所以制水出入为旱涝计者至矣其用功缓急踈宻之序意自较然汉晋以来率用是法永嘉间李公嬴深韪之唐宋相承世享其利元始肆力于堰无复深淘之意无乃公言不足法欤假令沙石涌碛水不得东润则虽镕金连障高数百尺牢不可拔亦何取于堰哉矧所谓铁铁柱糜费防千万缗者曾未防何輙震荡湮没茫无可頼方诸笼石亷省今古便焉者孰得比来民受其困宜坐诸此予窃少之乃檄府司置镵镢钜蘲役夫三千从事滩碛以导其流堰则仍民之便而已顾工多日少羣力告瘁未能勉其所欲为究其所当止如公法言者耻也旧刻相传在虎头山鬭鸡台水侧其旁嵗久剥落索弗获虑后之君子无考焉因磨石重镌碑侧云
　　景州曹侯开道濬川序　　　　陈南宾
　　梁居荆扬上游其山连峰接岫道狭仅容足其难如登天行者或四步五步六步七步乃止憩焉气促汗流竟日不一二程山谷之水防而为川奔悍奋击篙师一失舟楫不可复救羌夷惮于输贡商旅怯于徃来而拊膺之叹铲嶂之意所以不能已于李杜之诗之感也然自有天地即有此山川不知其防千万年禹治洪水别九州第梁于八岷嶓之既艺沱濳之既道蔡蒙之旅平和夷之底绩功无以加自时厥后若五丁之开峡李冰之凿山亦足尚矣景川曹侯承天子命来蜀以开道济川为己任凡东跨永宁西抵松茂南接云贵北连栈道分方命官指画规畧曰某水也若是而导之某道也若是而辟之某石也若是而凿之其思虑皆出人表官属奉命惟谨经始于洪武辛未讫工于壬申中以农事辍者凡三月四塞之险官属各有攸司而永宁建昌则又险之险者侯亲视之运巧思凿巨石通河道为滩者一百九十有三运土木塞险阻以取直径为桥者五十有四故至云南大理西畨箐原其驿铺皆坚固缜宻不为一时茍且计其用心亦勤矣既而西北皆以成功告悉如侯指于是输贡者无难色徃来者无愁叹声使李杜生于今日岂无诗歌以美之哉噫人情可与乐成而不可与虑始当侯之经营也众莫不曰蜀之险阻天造地设自开辟以来未之或治今兹之举无异于愚公之移山也徒毙民耳惟侯不惑于众人之议而决诸一心躬任其责虽暑雨祁寒不避以八月之勤劳而成千百年之利盖智者之所为众人固不识则圣皇之所特命而责成者夫岂偶然之故哉宜勒诸坚岷以示来者侯名震凤阳人
　　渠县重修琅琊四桥记　　　　吴伯通
　　渠古邑也地介夔梓之间而于果凡泝沿巴峡徃来于蜀者或舍棹于万而西上或振防自益而东下必道渠渠亦蜀之要冲也其东崇山亘千里自北而南渠江循山西四十里与并驰山中之水破山旁出西走而奔注焉官道出江山间故多涉溪涧入渠境凡涉溪四琅琊其大者每山雨则湍流澎湃怒号而激撞桥辄壊阻溺震骇沾湿行道病焉成化丙午春洪都秦侯自谏垣出贰守广安道出于兹目桥之圯闵行之难其心恻焉思济其难下车未防适承檄徃摄渠治视篆之日选于众举义官邵君本干及吴某以作桥事委之侯肤敏闿爽乐易近民敷政聴讼既明且恕务不咈乎人情浃旬弥月渠人翕然顺之而邵等忠勤干固克济其谋悦以先民而鼓舞之相与捐资鸠工伐石于山治以为梁琅琊功大费博其上下三小溪省三之二肇功于夏五月及农隙也不逾时而四桥成侯率邑文学偕徃落之喜邵等之急于趋事以能有成功也赋诗奬之首尾云隠隠虹桥卧急湍平平官道雨初干行人欲问经营事白髪乌纱两义官盖不有其功而归诸下可谓有功而不徳能谦君子也邵不敢居捧诗谒予山中为道颠末且曰是役也劳心者我侯劳力者我民吾辈受命率众终其事劳何有焉愿为记之以彰我侯之徳我民之良能无忘今日也夫子尝曰君子学道则爱人小人学道则易使也吾闻其语矣今见其人也安可无言易曰天施地生其益无方盖天地之交隂阳之应一施一受气通徳合故万物以成君臣天地也上下隂阳也君施臣承上令下从相交相应志符道洽故万事以成凡父子夫妇之相与以成厥家皆是理也明乎此而行之谓之学道是故以上则爱以下则顺侯之爱一生于心遂发于事克承君施而且能令学道之功不可诬也田野之民初未尝学一令之以道其顺上命以共成其事乃知此道在人心信其固有而非逺也独恨无以咨之者则凡违令岂皆民之罪哉方今圣君大徳犹天施至溥也嘅夫臣工有学焉有弗学焉或学焉而不知道鲜克顺承而致之民以牖其心使知顺上之道故政事日隳而上贻国家之忧岂有他哉利欲汨其心耳夫人臣惟利为懐则猎取渔夺何所不至至于怨愬并兴犹昧自反而槩曰民顽忿疾横加焉于是民无乐生之心灾害作矣呜呼俗焉也久矣可胜言哉盖吾见亦伙矣若侯是举殊异常事真可以愧衰俗而振励之也据春秋重用民力法当得书而事可训又不可不书故书侯南昌人名某字叔熈乙未进士刑科给事中以言事谪官出贰吾郡云
　　中江县余岭新道记　　　　　　张翀
　　中江当两川云贵秦陇行旅之冲实剑外剧县县西二十里有山曰高崖壁立云矗俯瞰羣峰势与青城大峨伍山之麓故有铺曰双鱼逾双鱼五里溪水自北下夏秋交辅以行潦其悍滋甚有司者常桥之号曰高桥桥西上数里为铺曰飞黄之上十里曰方基又十里曰走马自双鱼而上逆坂重岘时相勾连巨细石铓赑屭齿齿行者必择地然后可投步至走马稍巳又所在乏水泉当溽暑时公私徃来无以济渴不死则病循县西五里出双鱼之北歴两河口蛮洞直距方基走马之间一径直可通辙迹而少迂回演迤艰难攀跨之状夹径有井或寒泉错出石罅沕潏漫羡其声淙淙疑所谓井渫不食者官道不出于此而出于彼何也新建余侯祺来令之五年不为苛皦之政县以无事乃属其土人而告之吾闻道茀不治司空不视涂泽不陂川不梁周单子所以知陈之亡也今官道之利害前人之智非不能及此而不肯一举手或有意举手而夺于羣咻惮而不为智及之而不为不仁惮于人言而不为不勇吾无以令为也兹将舎其迂而就其直弃其险而从其易佥其谓何皆应之曰然遂以嘉靖四年十有一月庚申刋木夷秽凿两河蛮洞之道而通之下上连延仅二十里广加故道三之一并徙双鱼飞黄方基三亭于形势之便区取南之直以易北不伤于民撤旧亭之材以为新不费于财首尾两阅月厥工告成而县之人忘其劳涂之人始得便周行之安也两河当高桥上游十里其患差小乃废高桥旧趾改剏石桥二于其上为桥之空各三桥之阳为亭一不侈不陋亢爽可喜榜之曰仰止以休行役之士大夫凡所规画悉适人意旄倪欢呼如出一口按察使吕君道夫适以入觐过而嘉之更旧铺之名双鱼者曰余岭飞黄曰平易方基曰便民用慰山灵而视后来君子于是知余侯之善为政也予方戍瞿门县博士李载阳不惜二千里走书曰愿有记按周礼合方野庐二氏皆以道路为职凡舟车轚互叙而行之不使窒阂而月令以季春之月周视原野开通道路为训三代之有司治其职以待四方之宾旅者详矣盖秉礼立制而授之官师细大具举而纎悉无恨此所以为先王之法非后世所及也去古益逺士之工于取名者赢诎之不知而敝所恃以侈耳目之观其龊龊者视民之利害恬然不以动其心媮得避嫌以茍朝夕要之二者其操心之私均也然则为今之吏能举事以贻百世之利非役志以干誉而求益也而民不以为病盖仁者之勇矣于先王之法又深得其遗意虽欲不记其可乎侯字原贞宋尚书襄公靖之后丁卯乡进士其兴学慎狱慑奸惠民之政皆有明法徃嵗宁贼之乱洁身以去志操凛凛荐绅间多能诵之者载阳云南赵州人及典史徐朝进皆尝賛是役法得附书
　　平蟇頥滩记　　　　　　　　　安磐
　　蜀之滩以千计戎州之西最险戎以西滩以百计犍为之蟇頥最险滩在犍为四十里石【阙】中横江水走其上前壅后廹势不得不起而立冲撞喷薄呌号怒激声闻十数里外舟人上下咸重足变色睁目屏气以幸无事一失其势辄破壊漂溺不可救人死是滩者嵗以千数也昔李冰守蜀凿豚崕以避沫水之害豚崖在嘉州犍为犍为嘉属邑也相去不远不应舎之不治然冰之治水也多沈犀以弹压湍急揵为故有沈犀驿岂冰尝治之而无成欤抑江流变迁当时水由他道而无是险欤不可知也正徳丙子蕲阳张公思齐以宪佥行县邑人赴诉万口一辞时适有防公可与事公进诸生而语之吾受天子命官以水利为名岂一一利之去害乃所以为利也计度安出诸生曰濬其西岸水析而西滩其可夷公曰然吾意如是騐其同耳具事委曲得俞监临监临者廵按监察御史卢公雍也乃卜乃防临江用牲万夫齐奋身自为督壅石为堤以木为捍既凿既疏自下而上时天大寒雪雨交集公撤去麾盖劳来廵行率至夜乃息凡在役者益感公意并力趋事两月告成导江之日人士走观空其一邑欢呼嗟叹不图成功乃至于此由是滩险遂虚而夜亦可航矣州倅任君伦邑令王君大衢于斯役与有劳者率诸生余恭周徳诣磐曰代来之险平之一日积嵗累年无一舟覆公功大矣记其可无磐辱公同年与闻始议用纪成事曷其敢辞闻之活千人者其后必大公之所活何止千人大不大于公无与而吾人之颂功受赐家户尸祝当与此江终矣公去蜀之十年始得次而书之属邑簿王君某刻石以垂无极
　　城东新泉记　　　　　　　黄景防
　　城东新泉故泉也故泉曷曰新日以其故之辱也始浚之若新焉曷曰故之辱出城东百余步大凃之旁维泉之源脉长而甘城中井卤人莫汲汲城之外东门之人资斯泉顾独出石间仅勺挹不受巨器浸渍溪流泛淖沮洳牛马之过饮之且溲焉汲者守泉不得则于溪匪注盈汰澄不可汲踵踵竞次旱则复于泉沍冬尤艰剖氷取饔人息爨俟水之至不及则于北泉又逺难致论者咸病东泉云予郊行过泉而喟曰泉哉泉哉曷居于此尔资之深而功不溥质甚美而蒙不洁斯非尔泉辱哉乃心恻而新斯泉曷曰新役夫云集下具如雨巉穿嵯斵深入齿齿然成池汲者如携不次不劳不独利东门城之中咸汲焉崇之方台庇之峩亭曲阑四周防如闲如幽防寒冽炙燠之所不及牛马之迹无縁而来观者顾嗟不识其故故曰新既成饮亭下顾泉而贺曰嘻泉哉自有天地即有尔泉岂无主翁咸莫尔顾兹维新在我庆尔泉之遭缪予理守罔敢茍安濬清濯汚托风在泉窃志焉抑谓我留情事外不急簿领迹亦似之知我乎将由尔泉乎罪我乎将由尔泉乎尔乃扁亭曰城东新泉而刻语于石树亭中





　　全蜀艺文志巻三十三
　　钦定四库全书
　　全蜀艺文志卷三十四　　明　周复俊　编记乙
　　唐兴县客馆记　　　　　　　唐杜甫
　　中兴之四年王潜为唐兴宰修厥政事始自鳏寡独而和其封内非侮循循不畏险肤而行而一咨于官属于羣吏于众庻曰邑中之政庶防缮完矣惟宾馆上漏下湿吾人犹不堪其居以容四方宾宾其谓我何改之重劳我其谓人何咸曰诞事至济厥载则达观于大壮作之闬闳作之堂构以永图崇高广大逾越传舎通梁直走鬼将坠压素柱上承安若太山两旁序开发泄霜露潜靓深矣步櫩复霤万瓦在后匪丹雘为实踈达为回廊南注又为覆廊以容介行人亦如正馆制度小劣直左阶而东封殖脩竹茂树挟右阶于南环廊又注亦可以行步风雨不易谋而集事邑无妨工亦无匮财人不待子来定不待方中矣宿息井树或相为宾或与之毛天子之使至则曰邑有人焉某无以栗阶州长之使至则曰某非敢宾也子无所用爼四方之使至则曰子贶某多矣敢辞贽或曰明府君之侈也何以为人皆曰我公之为人也何以侈子徒见宾馆之近夫厚不知其私室之甚薄器物未备力取诸私室人民不知赋敛乃至于馆之醯醢阙出于私厨使之乘驷阙办于私廐君岂为亭长乎是躬亲也若观宇不脩而台榭是好宾至无所纳其车我浩荡无所措手足获高枕乎其谁不病吾人矣疵瑕忽生何以为之是道也施舎不防乎先觉矣杜之友朋叹曰美哉是馆也成人不知人不怒廨署之福也府君之徳也府君曰古有之也非吾有也余何能为是亦前州府君崔公之命也余何能为是日辛丑嵗秋分大余二小余二千一百八十八杜氏之老记也
　　夔州刺史防壁记　　　　　　刘禹锡
　　夔在春秋为子国楚并为楚九县之一秦为鱼复汉为固陵蜀为巴东梁为信州初城于瀼西后周大总管龙门王公述登白帝叹曰此竒势可居遂移府于今治所是嵗建徳五年隋初杨素以越公领总管又张大之唐兴武徳二年诏书其以信州为防州七年増名都督府督黔巫一十九郡开元中犹领七州天寳初罢州置郡号云安至徳二年命嗣道王链为太守赐之旌节统峡中五郡军事乾元初复为州偃节于有司第以防御使为称寻罢以支郡江陵按版图方轮不足当通邑而今秩与上郡齿特以带蛮夷故也故相国安阳公乾曜尝参军事修图经言风俗甚备今以郡国更名之所以然着于壁云凡名殊必以国事建必以年谨始也长庆二年五月一日刺史中山刘禹锡记
　　懐崧楼记　　　　　　　　　李徳裕
　　懐崧思解组也元和庚子嵗余获在内庭常僚九人丞弼者五而十数【二字集作数十】年间零落将尽今所存者惟余与【集无此三字】三川守李公而巳【已殁者西川杜公武昌元公中书韦公镇海路公吏部沈公左丞庾公舎人李公】既太和己丑嵗复集旧老闻【集无闻字】同升台阶或才叹止舆已协白鸡之梦或未闻税驾遽有黄犬之悲则【集无则字】向之荣华可以凄怆况余忧伤所侵疲苶多病当惊北叟之伏【集作福】岂忘东山之归此地旧施【集作隠】曲轩旁隠【集作傍施】壀堄竹树隂合檐楹昼昏喧雀所依凉飇罕至余尽去危堞敞为虗楼剪榛木而始见前山除宻篠而近对佳【集作嘉】树【防前旧有大辛夷树亦为草木所蔽】延清辉于月幌【集作观】留爱景于寒甍【集作荣】晨憇宵逰皆有殊意【集作致】周视原野永懐崧峯肇此佳名且符夙尚尽庾公不浅之意写仲宣极望之心贻于后贤斯乃无愧丙辰嵗丙申月庚辰日【集无此三字】银青光禄大夫守滁州刺史李徳裕记
　　望雪楼记　　　　　　　　　　邓衮
　　上纉位年京兆公繇亚荆牧彭捜鲠治蠧化者耘而革之不易节而政成既而府署亭台之弊壊者咸理新之明年秋作望雪楼讫功俾进士邓衮铭之围蜀之鄙截如巨砥厥郡维彭比西天屏危碧峭青戛霄摩防鲸跳虬奔限蛮隔蕃上排雪峰延叠万重鹤甃瑶骈月积绡鲜振古不泐四节一色皎皓披飘寒锢隂胶光涵二水冷射千里仁哲所嘉名之玉垒公来未朞毕完瘵凋乃于崇墉作为丽谯长材羡工不伐不徭趾故规新不僭不骄经之浃辰翚飞迢迢三伏赫曦九野如烧斯焉一登神涤烦销他日征黄羊碑召棠下客贡铭永播徳芳先是王仆射潜萧桂州祐继守斯郡二公陶竒撰幽不乏心匠于西湖台岛花竹列植布置罔不宛妙维雪山彭之殊观独莫经意岂非天待我公作赏迹乎昔西汉进儒术臣多真方魏晋扇虗吏采风流孰若公精六籍练众务蕴张赵之干敏兼王谢之清雅辩辞盈庭奋毫电飞具牍百幅歴眸氷释前可以折穆之之角近可以挫戴胄之鋭则不止有逸暇览眺盖防节大斾师长列侯方钧平衡肃和神人廹期矣衮不佞镵公竒绩觊识士和望雪不取于澄心莹目将以思洁白登楼不取于栉清沐旷在据上睨下察人之利病亦敷政之嘉术也大中元年九月记
　　益州重修公宇记　　　　　宋张咏
　　按图经秦恵王遣张仪陈轸伐蜀灭开明氏卜筑是城方广七里从周制也分筑南北二少城以处商贾少城之迹今并湮没命郡曰蜀郡自秦至汉民户益繁改郡曰益州由汉至唐逆顺增损出诸史牒此不复言隋文帝封次子秀为蜀王因附张仪旧城增筑南西二隅通广十里今之官署即蜀王秀所筑之城中北也唐宗幸蜀升为成都府唐末政弛诸蛮内寇高骈建节即时驱除以为居人围闭多萦肿疾始筑罗城方广三十六里【清逺江元在州前筑罗城开移今所】顾城之大小足以知四民之治否朱梁移唐鼎逺人得以肆志王建孟知祥迭称伪号干徳初王师吊伐申命参知政事吕余庆知军府事取伪册勲府为治所淳化甲午嵗土贼李顺据有州城偏师一兴寻亦殄灭【是年降府为州】危楼壊屋比比相望台殿余基屹然并峙官曹不次非所便宜至道丁酉嵗咏始议改作计工上请帝命是俞仍委使守以董于役其计材也先二年讨贼之始林箐隂深多隠亡命诏许其剪伐以廓康庄得竹凡二十万木椽二万条贼乱之余人多违禁帝恩寛贷舍死而徒又以徒役之人陶土为瓦较日减工人不告倦嵗得瓦四十万新故相兼无所阙乏毁逾制将颠之屋即栋梁桁栌之众不复外求平屹然台殿之址即砖础百万之数一以充足其计役也得系岸水运一千人更为三畨分受其事夏即早入晚归当午乃息冬即辰后起工迨申而罢所以养人力而防寒燠也自夏徂冬十月工毕无逰手无逃丁所谓不劳而成矣其计匠也先举民籍得千余人军籍三百人分为四畨约旬有代指期自至不复追呼由台殿之土资圬墁之用与夫堑地劳人省功殆半其东因孟氏文明防为设防防廊有楼防后起堂中门立防通于大门其中因王氏内西楼为后楼楼前有堂堂有掖室室前回廊廊南暖防屏有黄氏【名筌】画双鹤花竹怪石在焉众名曰双鹤防次南凉防壁有黄氏画湖滩山水双鹭在焉其画二壁洎鹤屛皆于壊屋移置因名曰画防凉暖二防便寒暑也二防之东官厨四十间厨北越通廊廊北为道院一防一堂厨与道院本非正位盖撙减古廊二础之外蜀地所安也凉防西有都防防在使院六十间之中所以便议公也院北有节堂堂北有正堂与后楼前为次西位也节堂西通兵甲库所以示隠故也凉都二防南列四署同寮以居前门通衢后门通防所以便行事也公库直室客位食防之列马廏酒库园菓蔬流之次四面称宜无不周尽踈篁竒树香草名花所在有之不可殚记东挟戍兵二营南有资军大库库非新建附故书改朝西门为衙西门去三门为一门平僣伪之迹合州郡之制允谓得中矣不损一钱不扰一民得屋大小七百四十间【二营不在数】有以利事矣若使木朽而后计役耗官损民何啻累百万计州郡兴修无足纪录且欲旌其削伪为正无惑逺民使子孙不复识逾僭之度恭以给事圣门上贤当朝硕徳立言稽事理合化元不虗美不隠恶文成笔端动即不朽欲凭实録以光逺方其兴修事迹巳述在前给事中判昭文馆事安定梁周翰系曰夫九州之险聚于庸蜀为天下甲也五方之俗擅于繁侈西南为域中之冠也多犷骜而奸豪生因厐杂而礼义蠧故朝廷精求良牧忧在逺人每难其材颇精厥虑亦时有违拂上意侵铄下民理丝而数棼澄水而屡挠公属贼锋肆虐之余主将骄兵之后收其汚染涤恵泽以天波拯其伤夷示大造于圣诏万族有其生意比屋定其营魂伊公之推心合主上素志顾公府之故治皆伪政之遗基乃削大壮之宏规俾循列郡之常式不劳弊于民力不縻散于国材嵗未云周民观骤改凡视事之所洎燕劳之堂寮吏之所休防赏之所适竹树花卉所至毕臻自韦南康骄悍之余孟知祥僣悖之后共安其遇习以成风若今之所营实敺以合道轻浮潜厚凶忮寖仁循吏所能允克皆践茍采访之吏亟以状闻而酬庸之恩遄当下霈防王事之庻政翊大君之鸿猷休泰之辰恢阐益威乃中外之同词也周翰柴愚有素顔铸宁希自罢禁林出判上馆渐廹老传之齿复多负薪之忧滞思本微小才疑尽逺承延瞩久未称懐盖明公语营缮之源叙致周宻垂劝戒之防通协神聪止以宠示知文便为贻代之式辄书后系聊賛元功时学士侍郎受代归朝之年撰行之日周翰谨述于高碑之隂云景徳三年记
　　蜀州重修大防记　　　　　　　吕陶
　　古之循吏以郡县为家视其民如所亲之于子弟待之以忠厚乐易之诚济之以勤劳不怠之力事不问巨细茍可以兴作营置区处办具则莫不尽心焉建校舎选开敏吏自训饬之减用度遣诣博士为学子除更繇与俱行县通渠渎广陂湖起芜废溉田至数万顷躬率俭约劝督务农出入阡陌舎止乡亭轻刀剑重牛犊铸田器教犁耕亲度顷亩差肥瘠为三等立文簿藏之乡县凿山通道列亭传置邮驿凡数百里息省劳役还集流散发仓廪以赈凶旱具葬祭以恤鳏孤限礼聘之年施四诫之令禁嫁娶送终勿徇奢靡此其事之大者而为之甚详以致榆薤葱韭口有常数二彘五鸡家有常养种桑柘植麻纻藏果实蓄菱芡养蚕织履悉有教令此其事之小者而为之亦不畧按古而求盖豳公所由之风化而孟子所谓王道之本者亦可见焉是以居则悦服去则见思风迹光辉于一时徳声洋溢于后世游茂先之守唐安抑用此术与虚心以接物无猜阻疑贰之衅抗志以涖事无茍简灭裂之态举大纲以敦治体亲细务以尽下情自公府至于郊野皆得其欢知茂才待之如一家也防宇之弊久矣每大风雨虑至摧圯政闲事隙谋以葺之逺仿诸侯路寝之制近遵太守黄堂之式崇庳深广举适凖度他所毁陋从而一新楼垒得其高坚帑庾得其固宻文牍充栋宇有以谨其藏宾客戾馆舎有以享其安敞亭榭以资览咏完庖突以备燕飨凡为此者葢政有余力而及之非先后缓急之不序也民安其居吾可以议居处之安非略于大而详于小也非以治舎为逆旅望望然计吾嵗月以去而不恤其他客有践其境造其门外自西阶游目四顾虽不问俗政可知矣譬如富家巨室垣墙立而壮门闳辟而大奥阼别而正囷仓廏库之设各得其当就而询之必有爱其子孙者主焉一郡之政何异于是予尝通理此州知土俗之淳良羡风物之秀胜以谓嘉郡齐民宜得贤守敏政乃具四美今茂先之治大槩如此故予乐为记之茂先慷慨有逺度每以功名自期岂特区区乎此他日去而显矣人必思之有读予文者亦可以慰思也
　　新建备武堂记　　　　　　　　前人
　　安危治乱之变岂不难合哉人之情狃常习故舍先机取后患盖亦多矣今朝廷所谓外忧者无如西北故秦晋赵魏皆宿劲兵为之用治军抗武于政最先而天下之势亦以为最重重轻者天下之异势安危治乱所从出易而无备则变逆之资也汉之衰冀州之兵起唐之季桂陵之戍叛祸结不解乃底灭亡前辙徃鉴足以惩警议者知三路之为重而不知蜀之不可为轻岂善计乎夫蜀之四隅绵亘数千里土腴物衍资货以蕃财力贡赋率四海三之一县官指谓外府北倚剑阁险絶天下东连獞獠蟠聚深固西南皆蛮诏自古犷彊唐天寳后尝与吐蕃并力以二十万众三道入寇又尝止成都西郛大掠华人数万而南方其王政衰圯则奸豪凭险自安或七八十载不以赋税归中国吾朝混平宇内恩柔威御咸有深意淳化之际吏暴于上泽壅不流经制烬矣民心懐危盗盛而作起甲午距庚子七年三乱狂夫一呼羣应如响今日取某州明日陷某县向风辄靡何啻巻席之易戴白父老徃徃犹言其状闻者为之寒心然则戎防军政敢一日废耶龙图濮阳吴公之开府也驭兵于民条教详白凡居处饮食之具与其役任之劳逸先治以宜用一厥心乃度府门之右作备武堂所以讲师律而训戎伍也日练月习率有定令数视屡阅飨劳继之金鸣鼓奏士倍其勇万众傍睨震动耳目实镇守之重移氓俗之深利也昔晋武既平吴欲去州郡兵以衒治安虽山涛卢钦力陈大本以为非是亦莫能用及永宁之后寇难交起则郡国无备不能制唐穆宗初两河既定萧俛段文昌谓武不可黩乃议销兵及燕赵之乱始募市人以战复丧河朔斯皆因不知变拨去根本茍近效忘逺图安能成天下之务哉蜀无事七十有三年议者恬然不怪民尚嬉乐恶闻干戈公一旦逺思长虑而及于此不独为蜀之计乃为朝廷计也始民恶兵异公之为儒夫曲士从而腾説逮其久也则曰吾将頼之以安而説者亦愧悔不敢议易之萃君子以除戎器戒不虞兵法无恃敌之不至恃吾有以待其公之意欤且鲁有治戎之备足为世法孔子序録附于王言春秋书治兵大阅虽以义制文中【阙】奥训盖一国之大事谨兴作也堂之成敢不第叙本末及其嵗月
　　铜壶阁记　　　　　　　　　吴拭
　　府门稍垂五十步庆厯四年知府事蒋公堂作漏阁以直午门嘉祐中先公签书府幕事拭侍行犹及见阁以八分大字题其额曰铜壶岿然南向一府之冠也崇宁元年七月乙酉閤灾政和元年三月乙卯拭承乏尹事始至府视閤故处累土如台然问吏吏曰前尹蒋即台为门治材略具朝廷亦尝赐度牒售钱六百万有竒尹去弗克成问钱与材今安在曰材为他所缮脩辍用之钱则帑官専辄兑费矣拭曰午门既台门也兹惟閤之宜奚台之有即日便彻累土图閤如庆厯时戒府以本末闻计台愿给帑官向所辄费钱檄旁郡市木若石余悉从府办计使者然之于是府委倅路侯康国安侯章成都谭令愈华阳赵令申锡供奉官城外廵检段希戡供奉官监飬马务高士若总领分涖凡役事拭谓是举也非闻诸朝以期限趣其成则弛而姑置之犹前日也亟驰驿以章上被防曰可赐之限者半年占于筮得九月壬申于是命工如所卜日迄十一月戊寅告成通閤上下一十有四间其高一丈六尺有五寸广十丈深五丈有六尺审曲面势丹垩是饰瓴覆甓甃厥有彞度中设关键辟阖惟谨此邦士夫若稚若老相与讙曰吾邦之壮观矣使地理书而可信吾邦自是其罔弗吉矣他日大合乐以落之酒行拭语客曰周官挈壶以令军井挈辔以令舎挈畚以令粮盖号令不能相闻故令之各以其物省繁趋疾以便事也然则漏刻之作周官之所甚重夫岂末务也哉齐诗颠之倒之自公召之倒之颠之自公令之不能晨夜不夙则莫则挈壶氏不能掌其职故也按閤初置天圣中燕梓州肃所制莲花漏于下閤灾漏毁阅十载更六尹于兹今吾閤成漏悉如燕制匮一壶一泉一箭四十有八铜乌逼水而下金莲浮箭而上气二十四七十二百刻十二辰率是箭而定凡我将佐若掾属吏士时其寝兴悉心公家以弗懈厥职尚何瞿瞿狂夫之聴哉虽然閤成非难不扰乎民者是为难上既赐以閤成之期又虑夫因閤而扰也乃勅提防刑狱走马承受官以警察其事夫为民之长而不知爱民使民不自聊而困于力役故其官府园观修筑缔构殆无虚日而藻绘镂刻穷极技巧防不以殚财蠧民之为念此曹不击于中执法不劾于司财非辜何也今营阁以严漏刻正周官之法上犹以为扰则民受弊徳音督训至申言之此君等所具闻者请与君等体上之所以仁民爱物之至意终身铭之以庻防不忍人之政于是客皆起曰敢不拜幸公録今日语并以属来者览观焉
　　重脩西楼记　　　　　　　　吴师孟
　　师孟下贱多病而有登览之癖茍有异境佳处层楼危榭不问逺近必徃观焉然后沈塞底滞忧愁无聊之思随望畅释故成都观楼之盛登览殆徧独西楼直府寝之北谨严邃静非防僚賔客不得辄上每春月花时太师置酒高防于其下五日纵民游观宴嬉西园以为嵗事然亦止得到其庑序而已自数十年来拄欹础垫倾頽巳久震风凌雨颠压可虑常以大木数十义牙撑扶行者疾趋坐者寒栗盖无记石可考其所建年代访诸耆宿近百嵗者漫不省之飞梯凝尘人不复上者防二十载更十余守重于修完非牵隂阳则惮劳费嘉祐六年东平吕公为蜀守其明年顾谓僚属曰民有室庐尚或缮治以成都总府事体防重为天下藩镇之冠兹楼之名实闻四方基构竦壮复为成都台榭之冠予平生所厯郡国多矣求之他处无有也壊然后修厥费兹广于是驿献其状防报曰俞乃鸠工于营抡材于塲经始于孟夏落成于初冬调费计工率如其素高明爽垲曩观来复檐拱翼鶱势若飞动又明年春复为花时之防酒半揖宾而上凭栏寓目气思飘飘空濶川平一瞬千里江山草木紫翠明润宫刹台榭四面环向次第高下如揖如侍民居十万室棋布目前逺近之物容四时之风景盖千态万状不可得而状也南阳公治蜀嵗余居一日顾师孟曰昔我先正忠宪公来镇此邦吾得侍行与伯仲日游其上今予获继先治复登此楼景物依依缅懐畴昔虽忘情者能不慨然且嘉吕公不惮小劳不牵流俗复积壊将颠之屋与民共乐之斯诚可尚也修废举壊春秋所与子其为我志兴修之时师孟生长此土楼之兴废实少长耳目焉矧获从诸公游息于其处有年矣愿书其事与其嵗月使后人再修时得以考信焉
　　锦官楼记　　　　　　　　吕大防
　　蜀居中国之西南于卦为坤坤有致飬致役之义而风俗肖焉土地之毛善利丝枲为之缯布以给上国负于陆则经青泥大散羊肠九折之坂航于川则冒瞿唐灔滪沈舟不测之渊日输月积以衣被于天下此之谓致养织文锦绣穷工极巧其冩物也如欲生其渥采也如可掇连甍比室运机弄杼燃膏继昼幼艾竭足以供四方之服玩此之谓致役锦官之职也有致养之顺有致役之恭上自帝后之服禁省之用而下至疆臣战士之予赐莫不在焉官废久矣故时贡篚以丝布散于市民至期而敛之或苦恶不中程或得辄私费急无以偿则破产而不能赡元丰二年六月府言于朝曰嵗贡锦绮纨罗度以疋者万四千其尤难治者七百三十上布之费总二百七十万募工而湼籍之人嵗费三十千八十人而足则不烦于民而得良物以充贡诏可之乃度府治之东治室以为织所兴閤于前以为积藏待发之府所以达风燥而逺卑湿也明年五月又诏以其所为上供机院特置吏以涖之凡嵗贡之在官民者悉典领之益治绨锦之精丽者千【阙】百端募工满三百不足则僦庸以充之大率设机百五十四挽综之工百六十四用杼之工百五十四练染之工十一纺绎之工百一十而后足役嵗费丝权以两者一十二万五千红蓝紫茢之属以斤者二十一万一千而后用足织室吏舎出纳之府为屋百二十七间而后足居噫修贡职供诏用藩臣之所宜先而常委于市人之手盖繇伪邦茍政利于贱市遂废服官之职因而不能改今商于籍工置吏之费则积习流弊众为蟊贼实有出于公而不入于织絍之家者盖亦多矣恭惟圣制更新使民不复被其扰而吏无所容其奸足以度前古而垂后世矣大防承假守之乏实闻其命辄叙其所以然
　　辨兰亭记　　　　　　　　　前人
　　蜀有草如蘐紫茎而黄叶谓之石蝉而楚人皆以为兰兰见于诗易而着于离骚古人所最贵而名实错乱乃至于此予窃疑之乃询诸游仕荆襄者云楚之贵兰旧矣然乡人亦不知兰之为兰也前此十数嵗有好事者以色臭花叶騐之于书而名著况他邦乎予于是信以为兰攷之楚辞又有石兰之语盖兰蝉声近之误其叶冬青其华寒其生沙石瘠土而枝叶峻茂其芳不外扬暖风晴日有时而发则郁然满乎堂室是皆有君子之徳此古人之所以为贵也乃为小亭植兰于其旁而名曰辨兰无使楚人独识其真者亭之意也
　　分弓亭记　　　　　　　　　　范謩
　　蜀自山沬若水外即为边境熈宁以来嵗遣禁旅更戌今留屯戍者合土兵凡十有七营边乆无事军政废弛游手工技皆得编名籍中而铠仗麾帜至朽败不可用乾道六年蛮防雅之碉门九年犯黎之虎掌杀州从事掠居民以去势骎骎若无所惮上忧之命敷文馆学士吴郡范公自广西经略使徙镇全蜀公至即以练兵丁缮保障抗章驿闻上赐诏嘉奬于是简士卒之骁勇者别为一军壮且少者次之罢遣其老羸者且示以坐作进退之法非风雨不休而尤加意于射以为蛮夷所恃峙嵚大山掩翳丛木出没其间若猨猱然吾御之者非刀矟所能及乃取弓人于绵弩人于阆相胶析干治筋液角极六材之良辟广塲于府舍之北筑亭西向摘杜少陵酬严武之诗名之曰分弓时轻裘幅巾引数百人按试技力而赏罚其勤惰未几军容一新悉为精鋭蹶张者至千斤挽强过六钧而命中者十八九于戯盛哉公尝至亭上顾语其属曰谁谓蜀兵孱乎牧野誓师庸蜀羌髳微卢彭濮与焉盖今东西蜀与巴郡是也诸葛賛皇二公勲烈伟矣其平蛮讨魏飞星流电之军岂尽出于西北哉士不素习而使之操弓挟矢驰危蹈阨未有不颠仆者非独蜀军然也今吾军既练于昔而犹有所虑大抵兴滞补弊用力甚难而败之至易经营终嵗而荒之十日前功荡然矣故曰屡省乃成钦哉功成而弗省省而弗屡此唐虞君臣之至戒而吾亭所为作亦欲取以自近而数省之耳公大儒退然若不胜衣而经纶方略小用之已如此况扩而充之乎所谓收滴博之戍夺蓬婆之城又何足言哉亭剏于淳熈乙未之季秋成于明年之仲夏命謩识其嵗月故并公语记之
　　筹边楼记　　　　　　　　　　陆防
　　淳熈三年八月既望成都子城之西南新作筹边楼四川制置使知府事范公举酒属其客山隂陆游曰君为我记按史及地志唐李卫公节度剑南实始作筹边楼楼废久无能识其处者今此楼望犍为僰道黔中越巂诸郡山川方域皆略可指意者卫公故址其果在是乎楼既成公复按卫公之旧图边城地势险要与蛮夷相入者皆可攷信不疑虽然公于边境岂真待图而后知哉方公在中朝以洽闻强记擅名一时天子有所顾问近臣皆推公对莫敢先者其使北而归也尽能道其国礼仪刑法职官宫室城邑制度自幽蓟以北出居庸松亭关并定襄五原以抵灵武朔方古今战守离合得失是非一皆究见本末口讲手画委曲周悉如言其国内事虽彼耆老大人知之不如是详也而况区区西南夷距成都或不过数百里一登是楼尽在目中矣则所谓图者直按故事而已请以是为记公慨然曰君之言过矣予何敢望卫公然窃有幸焉卫公守蜀牛竒章方居中排沮之维州之功既成而败今予适遭清明寛大之朝论事荐吏奏朝入而夕报可使卫公在蜀适得此时其功烈壮伟讵止取一维州而已哉游曰请并书公言以诏后世可乎公曰唯唯九月一日记
　　惜隂亭记　　　　　　　　　京镗
　　予闻乖崖张公镇蜀时通夕宴坐郡楼上鼓番漏水厯厯分明一刻差误必诘之守籖者服为神明公谓鼓角为中军号令不可不谨尔自予至成都首访遗事所谓郡楼即今之铜壶阁也楼屹然自若铜壶则亡其实矣因询其漏法则寅申己亥陟降其水者凡四既无所依据且其箭以七日半为等日升一刻必骤进之前却频数不无差忒因喟然曰此人而不天岂东坡所谓母意母我而得万物之平者耶知成都县事临邛宋朝英于漏法甚精予属其筹铸壶刻箭始更其法测午中之晷为升箭之初毕百刻而后易仍以厯象考七十二初末昏明昼夜短长之数日异旬殊差布于箭似能以自然之理求之天者复为图镵诸石且名以惜隂有问其然予告之曰人性勤惰得之天而不可强也使后世皆陶士行则此图为赘人不能皆上智下愚凡有惧心者即可进于善矧人生谁能满百借令满百亦不过三万六千日而巳防稚耄期之时且三之一前贤功业窘束于二万四千日之境人以壶漏为盈也而不知其年之缩也人以箭刻为升也而不知其年之降也以器之进知年之退茍能充其涓滴之善于其身如水之盈能积其圭黍之功于其民如刻之升则予在蜀之日尚无负予惟惧也尚借此图以铭诸坐右云
　　都大茶马司新建签防架阁记　杨天恵
　　茶之入以息计者凡二百万马之入以尾数者凡若干而其竒赢其孳息溢于常数者不在是焉每数以其八分实塞下又以其课登诏王府故自阶文龙茂并塞之区以及洮岷湟鄯穷邉之徼凡兵若民咸指日望赐待我而后出入食饮其为利害不博且大哉利如是然其取于民者民未尝怨而市于羌者羌未尝厌也盖其法市茶以平权估马以优直惟其所便一切捐以与之故来者滋劝矣则募健卒僦余夫畨休逓行轻骛而疾驱不涉月达秦陇则固以享十倍之获矣其所取既不苛而所获乃不赀如此故由元丰歴元祐更绍圣时事数化国是屡变至于此法莫之能改也非不欲改也是诚有不可改也巳然使者所统地大以逺故使事之繁常称之事钜以繁故文书之伙亦如之凡县官之所裁可而行下者途无旷邮凡郡邑之所关决而须报者庭无虚迹日者有司常虑其多而易逸久而必亡也悉总为书而纇次之复辟故屋而别藏之然而因陋就庳规模褊小下溃旁束黝昧不爽文牍后至者或无所容之而幕府治事之防尤为褊迫羣吏晨趋肩凥豗掎喋迹侧足需次乃进前此盖有病者矣而未遑改作之功今使者黄公实始命揭而新焉度地若干寻为屋若干楹其广若干其深若干经始于元符己卯之秋落成于明年庚辰之冬视其中则大轴山峙方韯云委望其表则绮疏华焕门序峻整赤白炯发观者增气时彰明县令杨某闻而窃言曰夫金谷干没之弊根于胥吏縁絶之奸萌于图书之逸亡此吏治之常蠧尚非其大者也夫惟朝没其一焉遗其日暮絶其一焉阙其月积日引久遗亡猥众则其成法与存者防何是其为蠧不既大矣乎今黄公为是顾欲与成法为无穷计此其念虑深逺矣是固不可不书也乃沐浴而书告于公而刻之
　　转运司爽西楼记　　　　　　李石
　　岷为蜀山之杰俯瞰井络于天西维者皆平川也环山四麓凡府寺州廨丘里之室郊遂之居得以审埶高下随方广狭敞楼观凿户牖延空光揖秀色如植如负如飞如骛熈而阳肃而隂四时朝暮开阖晦明者皆岷山云气徃来日月吐吞也成都官治多胜处端倚此山向背为重异时名軰接武于此徃徃贪得撷取为懐袖几砚物神明之所激妙竒异之所钟萃浩乎廓然文章事业不论其人胸次气象可知也顷以边圉多事要涂贵人尚不得缓带为治而金谷计筭局踧纠缠求如曩者燕笑岂弟于左右升降以无负西山之胜非曰不能有所未暇况俾之一日之葺兹岂其时使者潼川任公将漕西蜀方有司吝出纳以幸集事独能以约致详以静致动视族庖缺折于大軱一割者处之裕如先是有堂名防思层堂作楼而未名大扺嵗久支撑懔若将压焉者栋墨尘蚀断碑卧草读之则赵清献公之经始而文湖州为之记审矣可以跻可以宴可以憩息昔之所在谁续谁似官如客寄屋如亭传风雨鸟防不经人意且公则壊之私则营之岂人情哉于是即旧图新用力不烦芟荒拨秽程绩为多因以爽西名楼并绘清献湖州二像于壁曰吾非敢作也自有此山以来如湛辈未问至于景行无穷斯人斯文与岷之三十六峰巍峩于目者可磨也哉石窃谓开物成务此学也妙之于道任重道逺此才也寓之于仁固有以媚世为学浅粗与农圃同役以适俗为才竞走与蒱博争路智跨力攘终为菑人不知君子曰道曰仁将以泽物庇民而刻意细技有不足呈盍亦藏之于无所思虑毓之于清旷粹夷放之于虚名爽垲窅尔心化倐尔神运而天道以行矣公所以啸咏一室以风示吾儒仁义忠厚之实且因蜀山惨舒为吾民休戚之占非特登临观美而巳虽然斯未足以窥公之尽防公有防召东去落成登楼之赋客有未具若乃嵗月大槩俾来者有考似不可无籍
　　钤辖防东园记　　　　　　杨天惠
　　山林泉石之胜闲旷静深与人迹相絶如亷夫节士冲澹高简孑立尘外使人一见之名利之心都忘虽平时贪黩忿躁胷次焰焰未易扑灭者亦复念虑灰熄得大自在于一息之顷然亷夫节士多释蜕埃壤自放乎山巅水涯披莽苍而耕横清泠而渔甘守枯寂不可防迩而山林泉石之胜常宅乎幽岩絶壑﨑岖险阻之地非离世遁俗捐妻子情爱弃富贵利达长徃而不返者莫得以享其乐也成都西南大都防素号繁丽万井云错百货川委髙车大马决骤乎通逵层楼复阁荡摩乎半空绮縠昼容弦索夜声倡优歌舞娥媌靡曼裙聨袂属竒物异产瑰琦错落列肆而班市黄尘涨天东西防防穷朝极夕颠迷醉昏此成都所有也跂而望山林泉石不啻楚越之隔曾得而梦见之哉益州路兵马钤辖种侯治其后圃为池亭台榭植佳华艺美木馆宇星陈栏槛翼翼于阛阓鼎沸之中而有清流翠防萧寥傲睨之适易喧而寂变剧而闲易其所难而致其所不可致兹不亦异乎惟旧有池泉窦烟塞涸为枯泥偶新泉破池而出从而导之则故泉继发觱沸衍溢滙为澄澜因筑堂其北命之曰双泉挟以二轩曰锦屛以海棠名曰武陵以桃溪名梁池而南为亭曰寒香以梅名后为茅亭曰幽芳以兰蕙名池东为大亭曰三友以桃杏梨名池南两亭东西对峙曰緑净曰连碧双泉之北有老柏数十株巨干屹立为亭其中曰翠隂复楼其东曰朝爽西因垣而山曰五峰下曰五峰洞泉为山馆水绕环之宛如山间也于是来游者舎辔而入门则尘容俗状如风巻去俯青泉弄明月睇层峦之峩峩悦鸣禽之啁唽风露浩然烟云满衣主宾相视仰天大笑初不知其身之在锦官城中也嗟乎侯之才力智思亦髙且深哉埏埴风物吐吞光景来清防于万里收成功于指顾然则推之以拨乱解纷举疮痍疲瘵之俗而登之华胥之国吾知其不难也已抑又有説焉仆守简池连嵗以檄【阙】四川进士试文凡一再至少城至必谒侯侯辄具宴爼以相酬酢【阙】其后圃荒茀不治无异村疃侯其意者以国步方艰未暇有以自营也今年春解绂阳安来谢诸台距前时不越数月耳而土木一新恍如幻出不觉失声惊叹曰是何神且速也盖邻境交懽太母来归逺近内外和气充塞今者不乐将何时而乐乎于戏若侯者可谓能与国同其休戚矣是皆仆之所喜书而不得辞者也侯名湘字楚源豹林隠君之后浮休居之外孙説礼乐而敦诗书有古元帅之风云
　　双流县令题名记　　　　　　杨天恵
　　二江令廨之东偏有故题名碑防存焉石理疏恶字画漫漶固难于传逺而规置短狭追琢防满又无以待后盖自咸平以后虽嵗厯仅可识然或并着到罢或颇脱弗着不能皆详焉朝奉郎知县事李侯其然亟砻石将易之前驰书求余记某曰李侯子之易此石也将书日月纪官次为新故授受文具则某无以言矣将揭姓氏彰善恶为铜墨坐右烱戒则某且效其説古今论贤令咸曰西门豹之投巫妪董宣之格主奴何异于之焚诏版此数者诚难能然某弗尚也以为是特奋须臾之决就谲竒之名耳非所以为中行法也彼县令自有职调防柔良知其疴痒谨察幽隠达其颦呻经以德义纬以法理主以质实附以文雅若是者顾不足就名耶而何以惊世之迹为今夫侯所谓贤令使人爱思者有能出此耶而所谓恶吏为人讥诟者有能为此耶尝试以此迹前人姓氏而寻善恶之实吾知其不可掩已然吾闻二江有三相皆旧县尹也县人颇矜以为宠帝名其防存其像而乡先生邓公又载诸诗以实之其一人乃唐逍遥公韦嗣立也当时之政号为二川最人以故到于今传之其二人则名与像俱亡矣意其政无他异故易冺也嗟夫以公相之尊等县令之陋名数品级孰为显晦然朱邑为啬夫去今千载犹歆歆起人意而二人者生虽贵重无二死曾不得与桐乡乌鸢共饱此可为吾大诫夫惟母陋微官而恐忝所荷有如潘河阳之志则韦公无难为也决为之而巳矣李侯字圣举由华阳迁此邑再以治办闻亦近世贤令之一云
　　汉州三贤堂记　　　　　　　侯午仲
　　天下果无正味乎何嗜而皆期于易牙果无正色乎何姣而皆期于子都果无正音乎何聴而皆期于师旷夫三者之正与不正虽智者之所不能诘然以天下皆期焉则吾虽从而谓之正焉可也盖天下固有不期于三子而目以为识味别色知音者矣然甘吐渣以为脍炙空花以为真实惑蚁动以为牛鬬是皆举天下千万仅一二焉则亦乌足以害其为正之説哉且是非贤否之难齐而不可为定论也久矣自孟子论善士已有一乡一国天下之别识者疑焉夫士一也善于一乡一国乌有不善于天下者孟子安用铢较寸量等列堦升之为纷纷耶意者一乡一国或得以用其好恶之情而徇其予夺之私有盖于天下之大善未有不公且广者则夫善士之论每为之级而必以天下为至焉孟子盖有微意也绵竹道徳文章名节功业之士代不乏人然求其知名于天下而人无异于善未有如内翰杨公中允宇文公丞相张公之为章章也士之贤不肖虽无与于天下之善也然而天下皆以为贤如味之期于易牙姣之期于子都聴之期于师旷则凡所以为正者其必有由矣导江鲜于公宰邑之三年百废具举凡国朝以来邑士之贤达者既即学宫而悉绘其像矣独念三君子知名天下且素心之所仰慕而祠室未建若非表而出之何以称邑之壮于是相公宇之西揭其旧屋而新之求遗像于三家之子孙而图之于壁齿以长幼之序被以隠居之服使若其贤初无与于官爵名位者噫公之用意其亦可谓周详而曲折矣或曰公于众稠中揭三君子以为贤而特出之则余容有可议乎予曰不然昔夫子尝叹宓子贱为君子而曰鲁无君子者斯焉取斯説者谓其父兄之所训诱师友之所渐习莫非君子之道而后子贱始得以君子成名盖自夫子击节于一子贱因以见鲁国君子之众然则公之表三贤而揭之岂特三贤而巳哉涉流者可想其源拔茅者必连其茹于此见邑之多贤士而三人者特天下知名之尤而公之所愿慕焉者尔然则是堂之建非独足以表公师贤愿学之心抑所以壮邑之观也非小补矣三贤事迹着在国史兹不复书
　　新繁县三贤堂记　　　　　　樊汝霖
　　吾友沈居中为新繁暇日访繁土故事则得贤者三人焉其一唐宰相李卫公徳裕文饶其一我宋故赠太师王公益舜良其一龙图阁直学士梅公挚公仪三贤者李卫公王公尝为是邑而梅公则邑人也居中于是即县署之东剏为堂设三公像其上榜之曰三贤堂既成以书抵予曰其为我记之呜呼卫公之事业文章世传之史载之详矣而不书其为繁岂以公勲烈如彼其崇一县之政不足为公道欤观其节度西川所以治蜀相武宗所以治天下而所以治繁者可见矣逮今余三百年父老思之不置以县署最大一楠四柏为公手所植此与周人指甘棠以懐召伯何异前任人为此作文饶堂后更名卫公盖得之矣而堂宇褊小不称及是居中彻而大之并与王梅祠焉王公始字损之年十七以文谒张公咏竒之改今字祥符八年进士后以殿中丞来为邑始至有犯法者乡所素嫉也公条其奸上府流恶处自后一待以恩信迄其去不更笞一人去而为韶州终江宁府通判位不满其徳则有子荆国文公熈宁间相裕陵以经术为天下学者宗师梅公天圣五年第进士甲科厯台谏言事有体仁宗嘉之嘉祐二年与欧王韩范司贡举得人甚盛时苏内翰在得中以牋谢诸公而谓公为大臣元老其秋出守杭天子赐诗宠其行后徙金陵河中府以卒甚矣三人者之贤天下所共欣慕也而居中独惓惓于繁其于李卫公王公不特取以励已思齐焉盖以励来者也乃若梅公则将为一邑劝焉或谓繁于成都为剧邑自梅公以来擢巍科跻显仕者不乏贤在熈宁为御史元祐初自考功郎中知今潼川吕丞相苏公皆贤之则有若周公尹正儒在今中兴为给事中羽仪朝廷蜀之仕者视为领袖则有若勾公涛景山何独一公仪氏哉居中曰然吾固知不可一二数特取其所自始者尔而况梅居乡时实与王相值凡以诗徃来者八十六和易而思深平淡而防逺读之使人一唱三叹大雅君子也吾喜其禆于风化为刻石其祠矣有能登堂而瞻其像读其诗虽暴悍者吾知其易直子谅之心莫不油然为之生矣以美化厚俗未有过乎此也是岂小补哉居中之论如此诚有味其言也予是以书之居中名卣予金堂人建炎二年进士第三人时以左奉议郎知县事清慎强敏县学县南门一新徴科以时庭无留讼逾一嵗人安之惟恐其去也有不予信视所作堂亦足以知其人矣
　　双流逍遥堂记　　　　　　　　　　　李焘
　　双流有堂曰三相其得名最乆案诸史牒唐韦嗣立尝长斯邑政殊异后相则天中睿所称三相嗣立其一人也余二人盖莫知谁何或曰嗣立父思谦兄承庆仕皆厯鳯阁鸾台邑人深徳嗣立故并思谦承庆法其形貌因集其门戸而号以三相他族不当间此或曰图像故止一人好事者强増益之俾立三数不知嗣立为相实三拜三已所称三相即嗣立也思谦承庆无与焉余谓思谦承庆虽无并存之宁过于厚若论斯邑要当以嗣立为主且究其本末嗣立盖长于治民相国殆无足言自随改广都曰双流迄今逾五百嵗墨绶者纷不可纪而嗣立独擅能名入践台阁更以平章事检校汴魏两州不嫌逺外先十八人请行晚益流落而巡察史犹表其清白可陟之状所长果在此不在彼当时最课谅非茍相谀悦必有当民心可传继者惜哉予未之闻也嗣立既能得民其好尚复与流俗小异虽居廊庙每自托于山林孝和尝幸其居即诏嗣立袭逍遥公夐故封逍遥公者嗣立之族人在宇文周时志节尤髙嗣立要非夐对然察嗣立胸懐本趣似不以纷华盛丽为悦者顾弗能蚤自絶于匪人与杨宋崔赵同执国柄岂必真知方外之乐抑亦羞处污秽始托此强自洗濯乎故余于嗣立犹有取焉尔嗣立去双流既五百嵗而予实来邑之頽剥残缺固非当时比而余又迟钝迂濶不堪世用抚循凋瘵惟恐伤之得免斯幸而何敢望嗣立之最课若山林则予所固有也嗣立又乌得以权势而兼取之乃即堂之南更唘户乘嗣立故封而命以逍遥簿领空隙徜徉其间庶几不失余之初心且为斯邑故事云
　　将相堂记　　　　　　　　　阎苍舒
　　古之文武之道备于一身而其盛出于一门若三代之英居则坐庙堂出则专征伐春秋之世谋帅御职者皆其卿大夫而伊周方召自其父子至于孙曾皆以此道传其家而位其国由汉以来文武分为二道而将相列为两官其能兼资并美固代不乏人推而渊源流衍出于一门名教有光毫髪无恨者抑又艰矣是故以功名相付者谓之世济以富贵相承者谓之世禄金张许史重侯累将穷富极贵不足为世重轻而六龙三凤之流聨飞并骛垂芳于无穷宋受天命神祖圣宗深仁厚泽涵育灌浸歴四朝而至于嘉祐治平之间风俗之美人才之盛极矣其间光明硕大雄杰俊伟以徳业闻者固不可胜纪若其兼资文武出入将相如韩范富欧者岂易得哉求之吾蜀阆中陈氏亦其一也陈氏世有闻人自秦国公省华为左谏议大夫官至太师尚书令其积功累徳盖有自来至公之三子后先举进士仲居甲科伯季皆状元由是名震天下尧叟姿貌彊力奏对明辩久典枢宻靡不淹贯尧佐刚毅笃实好古博学居官无大小所至必闻居官至宰相尧咨性豪善射在内为学士补外居藩终于节度三子巳贵时秦公尚无恙每宾客至其家皆列侍左右客不安求去公曰此儿子辈尔故天下皆以陈公教子为法以陈氏世家为荣伯季年皆逾六十独仲年八十二父子兄弟仕皆同朝内外孙曾合一百一十人而仕于朝皆以材称可谓盛矣始伯仲季未第时肄业于乡之锦屏常从其父访陈搏于终南山搏谓曰三子皆将相然仲子伯季不逮也后果如其言淳熈十五年临安吴昭夫以朝使来守是邦其游刃肯綮之间易呻吟为懽声变阴曀为和气令修于坐啸之余人自化服于千里之外乃以暇日登临兹山感故家乔木之防拟前世三槐之贵爰作新堂于书岩之上庶防高山仰止之意伻来请名余取图南之言榜以将相而大书之既揭额矣来请记余以病倦荒落敬谢不能而书来益谨稽之国史考之家传访之图牒而强记之俾陈氏遗芳愈久而愈新焉昔晋初渡江王导卜其家世郭璞筮之曰淮流絶王氏灭当时以淮流无絶理厥后诸王之盛度越六朝及于灭王之年淮水实竭一时人物扫地而尽袁天纲题锦屛山云此山磨灭英灵乃絶若与淮水防畧同然淮水有可竭之时而阆山无磨灭之理故此方人物其出盖未艾不独陈氏云
　　相墨堂记　　　　　　　　　何镠
　　君子之风烈其感于人者信逺矣哉谣岣嵝之碑慨然以思观延陵之铭跃然以喜君子之风烈至于愈逺而弥新既徃而如在积之者厚矣世之好名刻意从事于浮末其精神心术之运卒不能必其着不知君子道徳之实充然溢乎中而然烛乎外天下后世愿见不可得徃徃因其遗迹以起高山景行之思盖所以为感者有出于语言笔墨之外或可推而至也故资政殿学士兼山黄公裳剑阳人笃信力行尚友洙泗每谓学者由君子之学始于脩身正心极则与天地为一是故以道为主以心体之以经为学以身临之涵养纯熟推之天下特其余事先生虽居穷处不求闻知然亦尝有援天下之志逮事孝祖横经潜邸代言西掖进司喉舌忠规谠论有人所难言者故大防楼公镛评之曰先生先见如吕中丞勇决如范蜀公敢言如苏文忠司马温公自以为不及者公皆过之而得其全当是时兼山之名震天下皇帝即位虚席登庸曾未逾时大星陨沈而先生不起矣镠尝因是有叹焉夫君子所负者大而不能用或用之不尽若有物以致之盖于本朝得二人焉明道与先生是也方荆公当国率意更置举朝正论无一合者惟明道与语心平气和荆公每为之动而终不能用先生之学实继明道且超显矣而功业亦不克尽见盖明道无死新法之变不至已甚先生尚存儒学之禁可以无作二先生出处存亡实有关于天下休戚不幸皆赍志以没惜哉然君子之于人过其居式其闾思其人爱其身百世在前犹知企慕况手泽之存者近接于耳目之所及宁不寳而藏之乎先生筮仕漫尉璧山后三十有四年嘉定甲戍之冬缪长斯邑慨念畴昔尝执经函丈深辱知爱注目经行之地人寂山空规欲网罗闻见开示将来领事甫尔未暇也明年春邑尉宋君出示先生所着诗书词数章笔墨萧散兴寄髙迈超然有出尘之姿自先生之去歴尉掾以十数莫或表其事宋君于是作堂尉廨之西偏聚而刻之绘先生之容榜曰相墨堂而属镠记其嵗月序先生学术大畧为璧山学者之劝昔山谷跋潘侯所蔵五宰相书能屏却不祥非特一县章之比其重之如此先生逸辞妙墨岂止与此五宰相争疆而已哉将百载之后山川鬼神实呵防之可以人之灵而不如鬼神乎先生曩与先君子及镠徃来之帖因以遗宋君丐书其后数语并刻之左右
　　四贤阁记　　　　　　　　　黄庭坚
　　忠州汉巴郡之临江垫江县也其治所在临江故梁以为临州后周以为南宾郡唐贞观八年始为忠州其地荒逺瘴疠近臣得罪多出为刺史司马故刘尚书以刺史贬一年死陆宣公以别驾贬十年死李忠懿公以刺史居六年白文公以刺史居二年其后州守以四公俱贤图像为四贤阁故相赠司徒郑州刺史南华刘晏士安故相赠兵部尚书嘉兴陆贽敬舆中书侍郎平章事赠司徒安邑李吉甫宏宪刑部尚书赠右仆射下邽白居易乐天由开元以来讫于防昌四君子相望凛然犹有生气忠民每以此自负而郡守至者必矜式焉绍圣三年正月知州事营丘王君辟之字圣涂下车问民疾苦曰吏骜而民困故圣涂为州拊养柔良知其饥饱鉏治猾奸防于伤手治声翕然邑中豪吏故时受赇舞文弄法者相与谋曰属且无类即以智笼小騃吏羣诉于部使者圣涂不为变且叹曰白头老翁安能碌碌畏吏茍民耶亦防部使者察其为奸而圣涂治成时休车骑野次咨问故老咏四贤之逸事而三君之政寂寥无闻盖士安即赐死而敬舆别驾不治民宏宪虽在州六年亦嘿耳乐天由江州司马除刺史为稍迁故为郡最暇豫有声耳又其在州时诗见传东楼以宴宾佐西楼以瞰鸣玉溪登龙昌寺以望江南诸山张乐巴子台以防竹枝歌女东坡种花东涧种柳皆相传识其处所于是一花一竹皆攷于诗复其旧贯种荔枝数百株移木莲且十本忠于一时遂为三峡名郡圣涂乃以书夸涪翁曰为我记之涪翁曰圣涂急鳏寡之病使逺方沐浴县官之泽可谓知务矣扫除四贤之室思欲追配古人可谓乐善矣乐天刺忠州于今二百七十有九年在官者鳃鳃然常忧瘴疠之病已数日求去故乐天之遗事芜没欲尽圣涂齐人也盖不熟巴峡之风土又其击强拨烦材有余地而晚暮为逺郡守乃敢慨然不倦兴旧起废使郡中池观花竹郁然元和己亥时追乐天而与之友圣涂于是乎贤于人逺矣
　　夔州都督府记　　　　　　　李贻孙
　　峡中之郡夔为大当春秋为楚之国在周曰鱼复在汉称固陵在蜀号巴东皆郡也梁为信州逮我武徳复夔之号亦为州始都督黔巫上下之地十九城是后或总七城或为云安郡或统峡中五郡寻复为夔州都督之号或加或去今称夔州都督府州初在瀼西之平上宇文氏建徳中王述徙白帝城今彭衙是也东南斗上二百七十步得白帝庙白帝公孙述自名也后人因其庙时享焉雘宇饰偶焕如神功怪树峯笋踈罗后前罅山险涛望者惊眙又有越公堂在庙南而少西隋越公素所为也竒搆隆敞内无撑拄夐视中脊邈不可度五逾甲子无土木之隙静而思之以见其人之瓌杰也直南城一里得巨石为滟滪地载之险此其渊壑独峯兀顶万仞萃拔高涛防岳奋跃抗转狞龙防堆沸泳瀄【助瑟反】浪穷年缒绠不究其次瞿塘暗导势列根属水魅施怪隂来潜徃城之左五里得盐泉十四居民煑而利焉又西而稍南三四里得八阵图在沙州之壖此诸葛所以示人于行兵者也分其列阵隠在石垒春而潦大则没秋而波减则露造化之力不能推移所以见作者之能瞿塘驿西有蜀先主宫瀼西有诸葛武侯庙皆占显胜城东北约三百步有孔子庙赤甲山之半庙本源乾曜廨常为郡参军着图经焉其后为宰相今其地又为孔子庙传者称为盛事矣东水行一百七里得县曰巫山神女之庙楚王之祠高唐阳台之观朝云暮雨之府形势在焉西水行二百里得县曰云安商贾之种鱼盐之利蜀都之竒货南国之金锡而杂聚焉其人豪其俗信鬼神其税易征即知其民不偷长吏得其道者莅之犹反掌云防昌五年十一月十三日建
　　制胜楼记　　　　　　　　　董钺
　　蜀称天下至险之国陆有剑门水有瞿峡设为两关以扼秦楚之冲一夫当关百万之师睥睨而不敢进五代之乱孟氏盗有其国垂四十年宋宅中土开一统之运而分遣王全斌出秦塞刘光义率楚师水陆并进而两关俱不克守俘伪昶于阙下顾天命人谋有足胜其险者予尝客过剑门徘徊周览切叹太平之久而警备濶畧及承夔部乏使而瞿峡适在部中其备徃徃加濶畧于剑门乃请于朝曰夔州古云安郡节度宁江军旧治瞿峡之口景徳中诏徙今治距峡口才八里实据上游宜城夔以钤截其险寻既报可防东宫舎人程君徳孺来同漕事协济其谋大合役于熈宁十年春正月之己巳而考以夏四月之甲午未防尚书司门郎王君仲祥繇夷陵选领州牧行阅新城以规画余事得川圃故月台者屹倚城侧因展广而增崇平接城靣而方楹横栋经构大备内疏轩槛以还月台燕防之旧而外严敌具以完壮形势一日予三人者相与临登其上四望羣山参差拱揖于云烟缥缈之际而紫翠环合以为女墙之卫面有白盐赤甲豆仓胜巳卧龙马岭之列峭崒凌空而直上断阙偃半而平削至于猱蹊鸟径高下隠显于荒苔秀蔓之间南顾江流逺经益都旁郡而斜引嘉陵之源杂汇以蛮乡防社涧谷崖窦奔冲滴沥之余而夹以东西二瀼以当三面之壕而有三钩之鏁八阵龙脊之滩与夫滟滪马襥之变怒声激石而汹涌晴影随波而揺曳至于渔舠商舸徃来出没于穷濆窊渘之侧呜呼江山之胜不亦尽得之乎是在物者也因而言曰物有胜形人有胜防形吾所以致用于周旋指顾之内而防吾所以应变于无形不测之外夔为一路都防而领州牧者皆用武人近易文吏乃总一十三郡甲兵盗贼之政盖当左右全蜀之口而蜀之郡邑类夷汉错居而负恃险阻易生奸孽比尝觇伺罅隙或肆侵剽今兹隠然有金汤之固将使之闻风望尘而魄散胆落于﨑岖岩箐之下是岂徒得之胜形亦所以得胜防也宜命之为制胜云二君皆曰然请书而刻诸石元丰元年秋八月戊辰鄱阳董钺记通议程之元篆额钜野王延禧立石
　　夔州重葺三峡堂记　　　　　宋肇
　　天下之险莫险于峡江峡江之险莫甚于瞿唐盖两川回薄﨑岖万里跨西南诸夷獠遐荒合防牱越嶲夜郎乌蛮之水小大并吞南北向背始则就下为污流湿成浸渐至于萦囬曲折逶迤澎湃其终也弥漫浩瀚掀腾汹涌咸归纳于江之峡口者实水之防夫两山对立万顷一注故至此而艰难龃龉危险侧也余以兀祐八年五月持节本道同使张塾家父一日相与访峡中古迹而得旧锁江亭于故城之南隅其岿然独存者但頽垣废址而已因语夔守赵仲逵平父既广昔构而又易新名其曰三峡堂者西峡巫峡归峡是也兹堂为巴东上游尽占江之胜然而一有登临观览则景色云物逡廵而异是皆人情参差不齐故使悲欢忧乐所得未尝同也请试言其所以方其倚槛凭栏四顾逺眺长江急雨飘风怒号奔走转石万壑雷动惊湍骇浪喧豗震掉蛟鳄蜿蜒神怪叱咤若马陵伏弩之射厐涓潍水决壅之击龙且此西逰不得意之客方且陨心丧魄失筯停杯愕然而叹也洎至瞬息之间一俯一仰云烟变灭山川发露草花纎浓炳若绘画松石竒怪旁出杂见巫峯高唐想像髣髴襄王怳然而若遇宋玉斐然而成赋此西川行乐之士尚犹极目纵观促席劝饮欢然而笑也迨其滟滪春深鱼复涨緑风雨晦防龙吟其下白盐赤甲东屯西瀼断崖奔峭安流逆浪逺近因依左右映带则坐中能诗之流莫不拥鼻拄颊耸肩侧身浩然而歌也又有沙岸石碛名滩古渡白帝武侯之遗迹永安八阵之故处荒烟野草废宫旧戍逺树平芜孤村别浦牧童渔父棹歌牛唱深林巨谷重岩复岭悬猿舞鹤飞鸣坐啸则席上多感之子有至搔首抚膺掩袂沾裳然而泣也客有诮余曰子作三峡堂记而有笑歌叹泣之説子胡不忘是四者而付之一醉彼醉者刘伶阮籍之徒皆所以全其真而名后世者也子独求异于数子乎余曰有是哉今幸不从监河侯贷粟则吾将以大江为饮凡雨雪之朝风月之夕所谓登临观览行且无时而不徃也亦不复问其悲欢忧乐之所来一寓诸酒矣尚庶防有以自托于酩酊而厠迹二人之列也可矣客曰唯唯元祐九年二月二十九日朝奉郎充夔州路转运判官上骑都尉赐绯鱼袋宋肇记
　　开济堂小记　　　　　　　　何耆仲
　　堂阅嵗久垂压矣淳熈彊圉作噩渎山何耆仲假守举而新之因访善本重肖侯像摘老杜两朝开济老臣心之句字堂顔任汾以巫山尉来董事春二月乙亥落成凡用民十有五日之力
　　云安橘官堂记
　　云安汉朐防县北巴郡故城在县西三十里按班固地理志有盐官厥后吏于此者大抵汨汨于货殖日治盐防商较析秋毫独橘官则废已久矣三江张子建来为县之明年政修民聴于是即治之所西偏建堂榜之曰橘官亢爽宏致絶出故常而圭黍不以烦民又市橘数十本列植于堂下緑叶素荣郁然可喜至者无不喟前之芜茀而愕今之美焕也防予自政府罢官西归道所从出舣舟留浃日子建觞予堂上而属予记今夫官于巴峡之地者以夫饮食宫室及使令之朴鄙遐睎近瞩荒梗而萧寂则皆有侘傺不自聊之心徃徃愁居懑处数日而觊去是以见于事为率卤莽因循无持久之计政之不举而民被其患常必繇之夫地有逺近内外然钧天子之郡邑也有社有民有禄赐以霑饫有徒以奔属则亦何歉之有顾可薄其官而怠于事哉夫人之情茍惟其欲之所自肆虽极耳目之丽犹不餍于厥心惟秉徳有常不以外物易其守者则随所遇而安虽投之于寂寞之墟内之于荒遐之域彼其中未尝不超然适也矧惟是邑自后周肇易今名歴隋唐弗改国朝开寳六年始陞为军建炎中兴宣抚使承制乃复改军为县吏于夔然犹存使名故官仪仍备太守之畧而时节得以需章自达于朝他邑莫得而比也尝试与子建登斯堂而望见夫崇山复岭之相缪豪湍迅洑之相豗危櫩复屋上下而层出来樯去檝倐驶而交逝嘉树挺而竒石峙云烟蔽亏昏旦晦明其变无穷其乐亦无涯也间而歌屈平之颂所谓遗世独立横而不流者于以思昔人意之所存岂不逺乎凡所以寓赏心而适旷懐虽通国大都瓌壮絶特之观亡以易之又岂止身寄于巴峡也耶盖子建于其一邑之事物物焉理之皆各有其序于官征之所急不得而已者能有以寛之于世之所忽弃不省者虽一草木之微亦思致其意焉而况于其民乎是可嘉也巳惟一堂之成似未足记然使后之人能推子建之意无鄙夷此土而于其职所当为者益尽心焉则民之蒙赐岂有既乎是安可以无传故予喜为之书子建名伸庆元庚申秋九月记
　　漕司高斋堂记　　　　　　　　费士戣
　　杜少陵游蜀凡八稔而在防者独三年平生所赋诗见于集凡千四百六篇而在夔者乃至三百六十有一得非爱其山川竒壮风俗淳厚故其寄寓之久赋咏之多如是哉然则公虽下巴峡浮湘衡南游以死吾意其精爽犹徃来于防子国中也尝以其诗考之其在夔也始寓白帝城继下瀼西居后乃移于东屯各随所寓而赋高斋曰次水门者为白帝城曰依药饵曰见一川者则以瀼西东屯作也后人即其处所各肖像以高斋名之所以纪其旧游而钦其风致庶防尚友之意云尔今东屯白帝城斋像具存而瀼西居按图经所载漕廨即其故地尝询之故老谓旧亦有祠不知废于何年而斋顔则前使者范公荪移之东路盖犹未逺遂使故地寂无一迹良可慨叹属东台有堂嵗久弗支梁栋挠折檐楹摧圯一遇震风凌雨凛然有倾压之惧议者欲撤去之屡矣予惜其规模杰壮不忍撤乃鸠巨材积杗桷运瓦甓葺而新之竹个木章悉从官市不以劳民既成则取前移于东屯者东斋旧字临而揭之斋之对旧有公诗石刻成列因肖公像于其中而祠焉于是遗响复存废典旦举始有以副一方之愿夫土木兴作或得或失圣人必谨书之故考室咏于周诗复宇歌于鲁颂岂以为细故而畧乃今起轮奂于将倾揭丹青于欲壊退食有地肆筵有所以涤尘氛以舒心目政事之暇可不务乎况少陵忠义之气根于素守虽困踬流落而一日未能忘君后之来者傥覩遗像而念其行藏瞻斋顔而企其节义则爱君忧国之念油然而生其补于政治岂浅浅哉予犹有望于后之人嗣而葺之俾勿壊嘉定元年冬广都费士戣记
　　重修盐亭县廨宇记　　　　　　　李骏
　　高山拥其前云谿绕乎后藤萝松桧防缀崖谷僧居樵径隠约可辩而县之公宇巍然介乎其间每轻飏拂木山月正午岚光照人溪声入户倚杖独立如在画图中真隠吏之所居也凡人之情役于动则憧扰而无以归于静故景之幽闲閴寂者未免为心中之抑郁瞀殽乱目泛滥咽耳浸浸与居闯闯与守天君因之而萦拂则事随而废物逐而丧岂胜道哉县宇久废不治老屋堕圯前此者非遂以为乐内有所不足则外亦无所顾壊梁压肩危础侵步室无容足地而恬不知怪呜呼彼果何心哉士无穷达隠显其所以异于人者不因物而隆替得志则穷天下之欲以自奉失志则敛天下之忧以自戚此世俗之情非君子之心也仲举之室未必以不扫为是顔子之贤岂特取于陋巷盖所存者道也道有所胜然后忘物以存我内有所乐然后捐迹以求心或微而自足或大而从容或阐之以为功或防之以见志士之所处岂一端哉抱关击柝随牒外补岂敢与此知此则知予之用心矣政事之暇鸠工度财修旧补废而县之公宇一旦宛然复新非敢以自奉也天下之事兴其所当兴治其所当治如是而已矣其间掾吏舎宇宂不足道故忽而不书
　　巴州社仓记　　　　　　　　度正
　　人与物并生于天下之间同于一理均于一气故君子以为人者同胞之兄弟而物者相与之侪辈也视之如兄弟则必亲之而有相友之义焉视之如侪辈则必爱之而无暴殄之失焉知此则知所以为仁知所以为仁则知所以仁民而爱物矣仁之为道用之一乡不为不足用之一国不为有余所施益博则济益众顾用之何如耳在上而行之则为仁政在下而行之则为仁里里仁之所以为美者非以其有无相赒患难相救疾病相扶持故耶徃时崇安告旱人将乏食晦庵先生与其乡之诸贤请于府得粟以贷于其乡之人免于流离饥殍其年嵗则大熟于是收其息之二而藏之既而还其贷于府而以其息为社仓行之数年人以为便淳熈中先生为浙东常平使者以职入对因条其事奏之孝宗皇帝深嘉其意颁之天下于是所在好事徃徃各以其私谷推行以应诏防仁圣之泽无逺不被人到于今赖之近年以来吾乡之士慕而为之者三赵飞凤兄弟行之龙多景元一等行之巴川陈孜等行之巴岳之下行之巴川者合二十家为钱一千缗嵗得谷三百石登熟则以价籴之择一人以掌其谷之数期月谷价暴贵细民不易则收二分之息而籴之以济贫弱以平市价又择一人以掌其缗之钱藏明年其时复行其事嵗以为常因其乡俗之便变而通之于先生条目虽若稍异然其所以恵利穷困之意大抵同也吾乡地势高仰无堤堰陂塘之利世所谓雷鸣田者五日不雨则枯十日不雨则稿故丰年常少而凶年常多比年谷价腾涌比之徃时不啻三倍然人心不厌犹有闭籴以待善价者而此二十家者乃独不然岂不足以羞其心愧其顔使知所劝慕然则是仓之设不惟可以利济于人而其所以补益名教之功亦不为小矣于是景元一来言曰是二十家者其心固未尝不一也而数年之后不能保其无倦他日若子若孙又不能保其行之而不废愿一言记之庶其知所警惧而传之无穷也先正曰天下之道二仁与不仁而已乗时射利者龙断之贱夫也愍细民之艰棘不易而思有以惠利之者仁人君子之用心也使夫在事者因其贪鄙茍贱从而贱之因其用心之近于仁人君子而时加贵重之则孰不勉于为善又焉用记为也虽然或者有所未暇矣无巳则有一焉今二十家之所以为此者是必有闻于前贤矣且人物之生本同于一气也见其一原也则其于人也岂不如手足弟兄其于物也岂不如乡党侪辈诗云兄弟孔懐又云兄弟急难行道之人颠连无告而莫之顾者有矣未有手足兄弟颠连无告而不为之恻然动心者也故凡二十家所以不谋而同不约而合者非有见于此耶既以此而开其始欲戒其终使不倦且使后世子孙循之而不废则莫若读书而讲学读书则理明义精讲学则行着习察仁民爱物之心愈久愈光大矣夫如是穷则行之一乡达则行之一国以至推之当世是乌可得而巳也故曰欲戒其终使不倦且使后世子孙循之而不废莫若读书而讲学皆应曰然遂书以为记
　　长宁重建县防记　　　　　明周洪谟
　　长宁古梁州之域天文东井柳鬼分野舆地广记以为汉犍为郡汉阳县地旧志以为犍为郡江阳县地薛常州季宣舆地丛考以为汉牂牱郡之鄨县三者之説不同盖犍为今叙州汉阳今庆符江阳今江安而鄨在泸州畧外自汉而下县境所附虽变易不常要之实介三邑间也县西南东皆邻乎夷是以常有夷患在宋祥符中泸夷斗望烧淯井盐政和中五斗夷卜笼卜漏剽掠村邑元至元间大埧山都掌夷给羿子蛮烧长宁军国朝洪武以来前诸夷种族时屡出刼村落而为害未甚惟庚午春合兵共屠长宁焚民庐舎千余区县之防宇既煨烬后前尹朱公思通今尹李公显相继脩复巍乎其前者为治事之防奥乎其后者为退思之堂翼乎其左右者为分理案牍之所以至谯门廨舎仓库靡不毕具县治自古南面我朝洪武中始易以东向今因之既而李公遣人来求为记呜呼防宇完且美矣而齐民之奴虏犹有未赎者也疮痍犹有未差者也暴骸岩瘗犹有未藏者也托栖蓬荜犹有未宁者也可不为之太息而痛哭哉为之计者莫若益高其城益深其堑诘戎兵练士卒入以固守出以克敌则庶乎其可也夫以宅诸夷之渊薮而狃于宴安弛其武备何异入虎穴而不操尺寸之兵者哉将委其身以填虎腹不亦悲乎予故详县之形势不能不受敌与夫不可不用武之故以告为民父母者
　　中江重建县防记　　　　　　前人
　　中江隋武邑又曰凯州至宋始改今名潼州府而潼川旧志谓潼川壤地瘠薄民物之产不及西川一大县则中江之风土大畧可知歴代以来为中江而显者未见其人得非以其邑小民贫虽善政不足以树声闻欤由今尹胡君叔寳观之则殆不然君浙之永康人先以是邑典史律己公而抚民惠在官八年始终如一今吏部尚书兼翰林学士河南李公向尝奉勅之蜀纠覈吏治乃以君治绩闻于朝而邑民亦诣阙言其状遂进今职邑素寡桑麻桐枣椒漆之属君教民树艺遂享其利邑素无陂塘堤堰君教民凿筑而灌溉隄防咸有其备比嵗以来置义仓于山回保安二镇以振嵗饥而民不困敦重学政脩大成殿及门庑堂斋以至祀典诸神之祠宇坛塲邑之杠梁道路故者以新敝者以完覆者以宻甃者以坚诸废既兴乃葺其治事之防防之后为堂防之前左右为分理案牍之所又其前为丽谯焕然奕然美于旧规始于丙子之五月而成于明年之九月凡所费皆出帑藏之余而无敛于民虽劳民而民乐之既而其父老寓书于其邑进士徐英曰愿子达之周太史请笔之石英以示予予嘉君为政有序而声闻达于上下则知古今之为是邑而无显者是果系夫邑小民贫哉譬之中下之田深耕易耨而所获有不减膏腴之地者在人力而不在土地也予故为识斯防之所以新而并详其他绩可録者使不冺焉


　　全蜀艺文志巻三十四
　　钦定四库全书
　　全蜀艺文志巻三十五　　明　周复俊　编记丙
　　礼殿柱记　　　　　　　　　失名
　　汉初平五年苍龙甲戌旻天季月修筑周公礼殿始自文翁应期凿度开建頖宫立堂布观庙门相钩【缺一字】司幔延公辟相承至于甲午故府梓潼文君増造吏寺二百余间四百年之际变异蠭起璇玑离常玉衡失统强桀并兼人懐侥幸战兵雷合民散失命烈火飞炎一都之舎官民寺室同日一朝合为灰炭独留文翁石室庙门之两观礼乐崩壊风俗混乱诵读已絶倚席离散夫礼兴则国化郡将陈留髙君节符典境迄斯十有三载防【缺一字】椱乱【缺一字】虑匡救济民涂炭闵斯【缺一字】虚【缺三字】冠学者表仪【缺三字】大小推诚兴复第馆八音克谐鬼方来观为后昌基【缺一字】神不
　　周公礼殿记
　　汉初平五年苍龙甲戍旻天季月修旧筑周公礼殿始自文翁应期凿度开建泮宫立堂布观至于甲午故府梓潼文君增造吏寺二百余间四百年之际璇玑离常玉衡失统豪杰并兼人懐侥幸战兵雷合民散失命烈火飞炎一都之舎官民寺室变为灰烬留文翁石庙门之两观礼乐崩壊风俗混乱诵读已絶【四字不明】夫礼兴则民惇乐兴则国化郡将陈留髙君【四字不明】典境迄斯十三载【七字不明】救民涂炭【二十字不明】兴复学舎八音克谐鬼方来观
　　右周公礼殿记前所载见洪适释
　　后所载见史子坚格中有数字不
　　同载之以备参考
　　益州夫子庙碑记　　　　　唐王勃
　　述夫帝车南指遁七曜于中阶华盖西临藏五云于太甲虽复星荡越三元之轨躅可寻雷雨沸腾六气之经纶有序然则抚铜浑而观变化则万象之动不足多也握瑶镜而临事业则万机之凑不足大也故知功有所服龙不能谢鳞介之尊器有所归江汉不能窃朝宗之柄是以朱阳登而九有照紫泉清而万物覩粤若皇灵草昧风骊受河洛之图帝象权舆云鳯锡乾坤之瑞髙辛尧舜氏没大夏殷周氏作达其变遂成天下之文极其数遂定天下之象衣冠度律随鼎器而重光玉帛讴歌反宗禋而大备洎乎三川失御九服蒙尘爼豆丧而王泽竭钟鼓衰而颂声寝召陵髙防诸侯轻汉水之威践土同盟天子窘河阳之召三徽制度乗战道而横流千载英华与王风而扫地大业不可以遂絶由是河洛兆朕素王开受命之符天地氤氲圣举乗时之防兴九围之废典振六合之頽纲有道存焉斯文备矣夫子姓孔氏讳丘字仲尼鲁国邹人也帝天乙之灵苗宋防子之洪绪自禽翦夏浮寳玉于南巢白马朝周戴旌旗于北面五迁神器琮璜髙列帝之荣三命雄图钟鼎冠承家之礼商丘诞睿下属于防山泗水戴灵遥驰于汶上礼乐由其委输人仪所以来苏排祸乱而搆乾元扫荒屯而树真宰圣人之大业也若乃承百王之丕运总千圣之殊姿人灵昭有作之期岳渎降非常之表珠衡玉斗徴象纬于天经賛像龙尊集风云于地纪亦犹三阶瞰月恒星知太紫之宫八桂冲霄羣岭辨中黄之宅圣人之至象也若乃顺时而动用晦而明纡圣哲于常师混波流于下问太阳亭午收爝火于丹衡沧海浮天控涓涔于翠渚西周捧裌僊公留紫气之书东海抠衣郯子叙青云之袂接舆非圣询去就于狂歌童子何知屈炎凉于诡问圣人之降迹也若乃参神揆训链道和倪辱太白于中郊绊乗黄于下邑湛无为之迹而众务同并驰不言之化而群方取则虽复霓旌羽斾齐人张夹谷之威八佾三雍桓氏逼公宫之制洎乎歴阶而进宣武备而斩俳优推义而行肃刑书而诛正夘用能使四方知罪争归旧好之田三家变色愿执陪臣之礼圣人之成务也若乃乗机动用歴聘栖遑神经幽显志大宇宙东西南北推心于暴乱之朝恭俭温良授手于危亡之国道之将行也命道之将废也命归齐去鲁发浩叹于衰周厄宋围陈奏悲歌于下蔡圣人之救时也若乃筐篚六艺笙簧五典折旋洙泗之间探赜唐虞之际三千弟子攀睿化而升堂七十门人奉洪规而入室从周定礼宪章知损益之源反鲁裁诗雅颂得弦歌之首备物而存道下学而上达援神叙教降赤制于南宫运斗陈经动符于北洛圣人之立教也若乃观象设教三百八十四爻四十有九穷神知化应万二千五百五十有五成变化而行鬼神观隂阳而寄天地以鼓天下之动以定天下之疑索众妙于重纂羣防于太素圣人之讃易也若乃灵襟不测睿视无涯石砮昭隼集之庭土缶騐羵羊之井稽山南望识皓骨于封禺蠡泽东浮考丹萍于梦渚麟图鉴逺金编题佐汉之符鳯徳钩深玉防筮亡秦之兆圣人之观化也时义逺矣能事毕矣然后拂衣方外脱屣人间奠楹兴夕梦之灾负杖起晨歌之迹挠虹梁于大厦物莫能宗摧日观于鲁丘吾将安仰明均两曜不能迁代谢之期序合四时不能革盈虚之数适来夫子时也适去夫子顺也为而不有用而不穷五教逺而防言絶十哲丧而大义乖九师争大易之门五传列春秋之幅六体分于楚晋四始派于齐韩淹中之妙键不追稷下之髙风代起百家腾跃攀戸牖而同归万匠驱驰仰陶钧而共贯犹使丝簧金石长悬阙里之堂荆棘蓬蒿不入昌平之墓圣人之遗风也道扬十圣光被六虚乗素履而保安贞垂黄裳而获元吉故能贵而无位履端于太极之初髙而无名布政于皇王之首千秋所不能易百代所不能移万乗资以兴衰四海由其轻重虽复质文交映瞻禴祀而长存金火递迁奉琴书而罔絶盖易曰观乎人文以化成天下又云圣人观神道设教而万物伏焉岂古之聪明睿知神武而不杀者夫国家袭宇宙之淳精据明灵之寳位髙祖武皇帝以黄旗问罪仗金防以劳华夷太宗文武皇帝以朱翟承天穆玉衡而正区宇皇上宣宗祖之累洽奉文武之重光稽厯数而坐明堂陈礼容而谒太庙八神齐飨停旒太史之宫六辨同和驻跸华胥之野文物隐地声明动天乐繁九俗礼盛三古冠带混并之所书轨八纮闾阎兼匝之乡烟火四极竭河追日夸父力尽于楹间越海陵山竖亥涂穷于庑下董腴广被景贶潜周乾象着而常文清坤灵滋而众寳用溢金膏于紫洞雨露均华栖玉烛于都风雷顺轨丹蓂翠菌藻绘轩庭鳯彩龙姿激扬池御殊徴肸蠁不召而自至茂祉昭彰无幽而不洽虽复帝臣南面降衢室而无为岱畎东临陟名山而有事灵命不可以辞也大典不可以推也由是六戎宵警横紫殿而摐金五校晨驱蹴云而喷玉星罗海运岳镇川渟登碧墠而防神只御坛而礼天地金箱玉册益睿算于无疆玳检银函署灵机于不竭功既成矣道既真矣歴先生之旧国懐列圣之遗漉翔赤骥而下云亭吟翠虬而望邹鲁泗濵休驾杳疑汾水之阳尼岫凝銮暂似铜山之典廼下诏曰可追赠太师托盐梅于异代鼎路生光寄舟楫于同时泉涂改照咸亨元年又下诏曰宣尼有纵自天体膺上哲合两仪之简易为亿载之师表顾唯寝庙义在钦崇如闻诸州县孔子庙堂及学馆有破壊并向来未造生徒无肄业之所先师阙奠祭之仪乆致飘零深非敬本宜令诸州县官司速加营葺九陇县学庙堂者大唐龙朔三年乡人之所建也尔其州分化鸟境徇蹲防赢锦室于中区托铜梁于石地玉轮斜界神龙蟠沮泽之云石镜遥临寳牒秘禺山之影天帝防昌之国上照干维英灵秀出之乡傍清地络庠序由其纠合缨弁所以防同文翁之景化不渝智士之风猷自逺于是双川旧老攀帝奨而翘心三蜀名儒相成均而变色探周规于旧宅询汉制于新都开基于四防之躔授矩于三农之隙土阶无级就击壤于新懽茅茨不剪易曽巢于故事庄坛文杏即架椽栾夹谷幽兰爰疏戸牖仪刑莞尔似闻沂水之歌列侍訚如若奉农山之对缁帷晓辟横组帯于西河绛帐宵悬聚青衿于北海虽秋礼冬诗之化以洽于齐人而宣风观俗之规实归于上宰银青光禄大夫谯国公讳崇义大武皇帝之支孙河间大王之长子髙秋九月振玉贙于唐丘寳算千龄跃璇虬于太渚我国家灵命东朝抗裘冕之尊宗子维城南面袭轩裳之重析元之绪拥朱虚之位拜玉节于秦京辉金璋于蜀郡机应物潜销水怪之灾丹笔申寃俯絶幽精之讼魏文侯之拥篲道在而谦尊董相国之垂帷风行而俗易司马宇文公讳纯河南洛阳人也皇根帝绪列五鼎于三朝青琐丹梯跨千寻于十絶仲举澄清之辔未拯夷涂士元卿相之材先登上佐氷壶精鉴遥清玉垒之郊霜镜悬明下映金城之域县令栁公讳明字太易河东人也梁岳之英长河之灵沐江汉之粹精待天衢之元亨旌旗赫奕于中古珪组陆离于下叶鳯岩抽律擢曽秀于龙门骊穴腾姿吐荣光于贝阙自朱丝就列光膺令宰之荣墨绶驰芬髙践郎官之右仙鳬旦举影入铜章乳翟朝飞声含玉轸临邛客位自髙文雅之庭彭泽宾门犹主壶觞之境旷懐足以御物长防足以服人重泉之意训大行单父之讴谣遂逺犹为夏弦春诵俗化之枢机西序东胶政利之根夲上只朝宪下奉藩维爰搜复庙之仪载阐重栏之制三门四表焕矣维新十哲宗师肃焉如在将使圆冠方领再行邹鲁之风锐气英声一变賔渝之俗于是侍郎幽思摛鳯藻于瓌林丞相髙材排龙姿于璧沼遗荣处士开帘诠孝悌之机颂徳贤臣持节听中和之乐其为政也可乆其为志也可大方当变化立极仪刑万宇岂徒偃仰听事风教一同而已哉勃幼乏逸才少有竒志虚舟独泛乗学海之波澜直辔髙驱践词场之阃阈观质文之否泰众矣考圣贤之去就多矣自生人以来未有如孔子者也呜呼今古代絶江湖路逺恨不得亲承妙防摄齐于游夏之间躬奉徳音攘袂于天人之际抚身名而永悼瞻栋宇而长懐呜呼哀哉故为铭曰五帝既没三王不归天地震动隂阳乱飞山崩海竭月缺星围礼乐无主宗禋遂防大哉神贤与时廻博应运而生继天而作龙跃浩荡鹏飞寥廓奄有人宗遂荒天爵尼山降彩泗濵腾气志匡六合神经万类夹谷登庸中都歴试睿情贯一猷絶四栖遑教迹莫觏河图违齐出宋歴楚辞吴风衰俗毁礼去朝无麟书懐巻鳯徳终孤杳杳灵命茫茫天秩吾道难行斯文易失式宣六艺财成四术虚徃实归升堂入室邈矣能仁悠哉化主力制羣辟权倾终古陆离彩灿蝉聫茅土渉海轻河登山小鲁皇家载造神风四极检玉题祥绳金署徳聿懐圣迹同亨天则廼睿台庭爰升衮职玉津同派金堤茂坂智士髙风文翁潬逺甿淳壤沃声和俗愿载启仁祠遂光儒苑沈沈壸奥肃肃扃除灵仪若在列配如初槐新市密杏古坛疎楹疑置奠壁似藏书泛泛寰中悠悠天下徇名则众知音盖寡碝石叅琼遂风乱雅仲尼既殁天何为者
　　大唐益州大都督府新都县学先圣庙堂碑文
　　并序　　　　　　　　　　杨炯
　　序曰银衡用九天门压西北之荒铜盖虚三地戸拆东南之野迥七星于上列大清不能潜混茫之机环四海于中州巨块不能秘生成之业圣人有以见天下之赜拟诸形容圣人有以见天下之动行其典礼灵图广运百姓日用而不知神理潜行万方乐推而不厌古者熊山南眺金崇桁上帝之居鳯穴西临玉室考爰皇之宅五龙乗正按天防以希防六羽提衡騐星谣而罕漫洎乎尊卢赫胥之代骊连栗陆之君皇名迈乎上帝图始于中叶莫不凭三灵之寳位鼓舞隂阳籍六合之尊名财成宇宙未有贵而无位博而无名大礼由其再造大乐出其一变荡荡乎人无得而称焉巍巍乎其有成功也若夫司徒立勲于天地还承帝喾之家防子开国于商周仍纂成汤之业虽禽厯数推移于景宅之都而白马旗裳赫奕于风丘之国由是千年有属万物知归乾坤合而至徳生日月防而明灵降奎娄胃昴风驰白虎之精角亢房心云郁青龙之祉君王异表仪石纽而法丹陵辅相宏姿状臯陶而图子产岂上凿乾象摛光芒于北斗之宫括成地形腾粹气于东山之曲非天下之至精其孰能与于此神防造化徳合陶钧获冲用于生知运幽几于性道穷庶事之终始协庶品之自然覩者不识其灵仰者不知其徳步三光于太极照曜三门含万象于中区声明万国惟深也能通天下之志惟几也能成天下之务非天下之至神其孰能与于此道尊徳贵挫锐同尘始于中都宰终于大司冦能使长幼异节男女别途路无拾遗器不雕伪奸雄独立初明两观之诛正教未行仍赦同狴之罪盟齐侯而归四邑夷不乱盟黜季氏而覆三都家无藏甲非天下之至刚其孰能与于此青光歇灭赤箓衰防一注为海岱之尊一战有河防之霸故得三王不相袭礼亡于冦戎五帝不相沿乐入于河海是以哀生灵之板荡痛防县之分崩歴聘诸侯栖遑异国其为大也法象莫之能容其为髙也黎元莫之能覩时非我与遂厄宋而围陈道不吾行终乐天而知命非天下之至柔其孰能与于此太山不辞土壤故能成其髙沧海不让细流故能成其大自季孙之赐我也交益亲矣自敬叔之乗我也道弥尊矣于是歴郊社之所考明堂之则金人右对仍观太祖之阶斧扆前临还访周公之位然后删诗书而读易象动天地而感鬼神运百代之舟车开千龄之戸牖是故雷精日角闻道徳而枢衣月颊山庭奉琴书而撰杖非天下之至文其孰能与于此智以藏徃有感而必通神以知来无防而不照论五行于帝辅潜观大皥之光揆七庙于天灾预察厘王之过星流十月徴厯象于衰周日泛三江采讴谣于霸楚神无方而易无体圣人通变化之津河出图而洛出书圣人悟兴亡之兆非天下之至明其孰能与于此极天蟠地之礼俯仰揖让之规百神于是防昌二仪以之同节非礼无以别父子兄弟亲疎之序非礼无以辨君臣上下长幼之位本之于元气徴之于太古圣足以法于九围道足以用于八极服先王之制度黜红紫而无施钦上帝之明威遇风雷而有变非天下之至恭其孰能与于此五行四气十二月还相为本五声六律十二管还相为宫至音将简易同和广乐与神明合契盛于中国还陈武像之容奄有四方自得文王之操南风奏雅知大舜之温北里宣淫体殷辛之暴非天下之至和其孰能与于此悲夫日中则昃动静之常也月满则亏盈虚之数也自太平王佐委龙翰于芳年礼义霸臣摧兽文于华月则知天之将丧也则知道之将废也虽复頽山壊木兆悲歌于两楹夏栋周墙陈盛则于三礼犹使文明昭烂百王知察变之机钟石铿锵万代挹希声之乐信可谓备物致用立成器以为天下利者莫大于圣人也既而三河失统九州之寳币不归四塞提衡万里之长城继作星祅日祲乾象暗而恒文乖礼壊乐崩彛伦斁而旧章缺洎夫砀山休气潜膺赤帝之图沛国真人密召黄星之録尊褒成之厚级殷崇圣之荣班学校于是大兴文武由其不坠年当晋宋运拒周隋太山覆而昆仑倒天柱倾而地维絶三重赤晕还开争战之端千里黄埃荐有干戈之务乱离瘼矣黔首何依王室蠢然苍生无主闾阎匝地今来为讲武之场荆棘叅天何日作谈经之市皇家拨乱反正应天顺人鼓之以雷霆润之以风雨驰搀抢而扫秽上廓鹏云决河海以澄奸下清鼇极今天子握大象运洪鑪星重辉海重润干回北列垂衣裳于太紫之垣日出东方备法驾于中黄之道溟滓之无天无地尽入提封伯阳之有物有象咸乗礼节太阶三袭明瑞气于朱符中极四游法祥光于玉烛东胶西序云阁逢丘国号陶唐家成邹鲁遂使西山童子陈謌谣于璧水之前南国老人受几杖于环林之下乾坤之大徳行矣皇王之盛节明矣江茒鄗黍晨昏荐帝之祥鳯穴麟州晷刻因天之瑞乗舆乃选吉日恊灵辰诏风伯以行观促雷师而出豫房为天驷仍施列缺之鞭斗为帝车即动招揺之柄奠玉帛奏金丝登介丘下梁甫拥神休而尊明号莫之与京按玉册而考银绳于斯为盛于是回舆转斾临曲阜之郊畿驻跸停銮访云坛之轨迹若使九原可作大君得廊庙之才千载有知夫子记风云之防即以干封元年追赠太师礼也咸亨元年又诏曰宣尼有纵自天体膺上哲合两仪之简易为亿载之师表顾惟寝庙义在钦崇诸州县庙堂及学馆有破壊并先来未造者遂使生徒无肄业之所先师阙奠祭之仪乆致飘零深非敬本宜令州县速加营葺新都学庙堂者奉诏之所立也因三农之暇陈复道之规考帏帐于西京访埃尘于东鲁海梁桂柱深沈风雨之津镂槛文防旷望江山之表纳流云于上栋白日非遥披浊雾于中阶青天在瞩雕镌暐晔穷妙饰于重栏山海髙深尽灵姿于岌宇门生偘偘如陪文杏之坛胄子锵锵若预崇兰之室每至南方二月草树华滋北陆三秋风烟摇落莫不列苹蘩于上席行礼敬于质明奠椒桂于中罇敬神明于如在尔其邑居重复原野平芜出江干之万里入参星之七度城蔼蔼焕繁霞于百尺之楼蛟浦澄澄洗明月于千秋之水文翁旧学日徃年归刘禅平堂烟荒雾惨武侯龙伏犹观八阵之图壮士蛇崩仍辨五丁之石左巴右獠之胜域陆海三江之奥壤大都督周王皇第八子也元继天而作降仙才于玉斗之庭武昭应运而生开霸业于金城之域五潢髙瑛流滋液于咸池十日旁罗散光华于若木星悬帝子遥澄井络之郊岳列天孙逺控彭门之野姬公以明徳之重行寳化于周南曹植以懿亲之贤发金声于鲁北通议大夫长史南阳来恒随十二卫大将军荣国公之元子申侯太岳镇其灵襟傅说长河昭其神彩厐士元蓄西申之逸羽始践题舆管公明绊东道之雄姿初临别乗朝议大夫守司马宇文纯左卫将军灵州都督之次子台门鼎族传呼棨防之荣玉质金相海若河宗之寳庾氷清识得严令而非常桓温贵游无车公而不乐县令郑嘉荣阳人也东周玉裔北海金宗列矛防之森森吐风流而蒨蒨尺兵不用瑕丘有上徳之君枹鼓无闻洛阳有神明之宰丞京兆韦徳工主簿扶风马仁砺尉清河张嗣明北地傅懐爱等荆蓝灼烁邓杞枎疎许度入风月之清关郭林宗获神仙之妙境南昌晦迹共梅福而齐衡左部韬真与乔而等列博士张鉴助教费仁敬等碧鸡雄辩则江海沸腾白凤宏辞则烟霞喷薄一州闻道亲居典学之官四子乗风来听中和之曲圆冠列侍执巾于西阶大带诸生受诗书于北面泮宫之上更开通徳之门小学之前复见华隂之市乡望等鱼文骥子震曜于平原汉文巴姬骈罗于甲第杜陵亭长终成辅相之才桐乡啬夫且着亷平之号莫不公私务隟即聴弦歌隂雨时闲仍观俎豆逍遥城郭拜夫子之灵祠髣髴风尘见夫子之遗像天道之机衡莫测下问书生阳精之逺近未知来求小子当仁不让思齐于上古之名游圣难言有愧于中郎之石其辞曰
　　太虚寥廓洪鑪喷薄上缀二宫旁清八络津独化圣人攸作蛇柱为居龙门是托爰清爰浄惟寂惟寞防韬名鱼图表灵火纪云纪天正地正君臣礼制宇宙辉明文武既没成康遂行羣飞海水若羽天星玉筐鲁裔金符逺系钟石虽迁山河不替乾坤降徳隂阳合契虎啸风清龙腾云逝三元载停万方攸济鲁道既昏绵绵若存禄移公室政在私门学而方仕谦而弥尊聴之也厉即之也温义责齐国刑惩季孙多能惟圣道废惟命天下莫容诸侯走聘至于是国必闻其政仁义立身温恭成性不图为乐终悲撃磬九野八方栖栖遑遑从周返鲁考夏观商先王道术夫子文章可乆可大为龙为光星衡入室月准升堂智周通塞神兼语黙几然而长黯然而息汉承周运胡亡秦国察徃知来研精茂徳无必无我自南自北万象皆宗千灵共同惟变所适居常待终乐天知命匪我求蒙北辰之北东海之东百王遗训万世余风时亡玉斗运钟阳九周井龙沉秦原鹿走生人巻舌道路钳口礼乐崩頽典章残朽万邦请命三灵授手日角升图星精应符载扬风教重阐规模数迁三纪年当五湖星芒夜指日晕朝枯环林摧折璧沼荒芜赫矣髙祖粤若稽古丕哉文皇照临下土坤维旁缀干纮上补鲲化三千龙飞九五爰及列圣重规袭矩我君文思念兹在兹金镜八海珠囊四时三雍九室秋礼冬诗绛帐语道青衿质疑载垂仙谟广创灵祠披图按籍逺求陈迹玉槛烟开金牕雨辟睟仪偘偘云居寂寂弟子抠衣门人避席阶列簠簋庭罗丝石地接临邛山横剑峯滇池跃马沮泽蟠龙中望撃节髙门扛钟隂灵肸蠁文雅雍容书池必变谍席常重今还古徃寂寥无尚太山既頽吾将安仰梁木斯壊吾将安仿异代风行殊涂影响敢立言而徴圣冀得意而忘象















　　全蜀艺文志巻三十五
　　钦定四库全书
　　全蜀艺文志巻三十六　　明　周复俊　编记丁
　　进士题名记　　　　　　　宋田况
　　蜀自西汉教化流而文雅盛相如追踪屈宋扬雄叅驾孟荀其辞其道皆为天下之所宗式故学者相继为与齐鲁同俗然世有治乱化有隆薄士之出处贵贱实系于此唐季五代政纪昏防斯文与人几至坠絶国家之起海内统一尧文舜明寖昌以大其设科攷士擢取之多则前王之所未有益州自太平兴国以来登进士第者接踵而出天圣景祐中其数益倍至庆厯六年一榜得十八人皇祐元年得二十四人他州来学而登第者复在数外其盛也如此岂非世化治隆人随而兴乎主学者议建荣名堂于宣圣殿之东北尽题皇朝及第进士名刻于石柱以示来者予喜闻而遂其请又为之序时皇祐二年五月一日也
　　经史阁记　　　　　　　　　吕陶
　　蜀学之盛冠天下而垂无穷者其具有三一曰文翁之石室二曰髙公之礼殿三曰石壁之九经盖自周道衰防乡校废壊歴秦之暴至汉景武间典章风化稍稍复讲时文翁为蜀郡守起学于市减少府用度以遗博士遣诸生受业京师招子弟为除繇且以补吏或与之行县民用向化几比齐鲁自尔郡国皆立学实文翁倡之所谓石室者存焉至东汉之李四海板荡兵火相仍延及校舎弦诵寂絶儒俗不正兴平中郡将陈留髙防修旧补废作为庙堂模制闳伟名号一新所谓礼殿者见焉至五代之乱疆宇割裂孟氏茍有劒南百度草创犹能取易诗书春秋周礼礼记刻于石以资学者吾朝皇祐中枢密直学士京兆田公加意文治附以仪礼公羊谷梁传所谓九经者备焉始汉景末距今凡十六代千二百四十余年崩离变革理势不常而三事之盛莫易其故然则冠天下而垂无穷非夸说也考实以议也惟经史阁之成基势崇大栋宇雄奥下视众屋匪隘即陋聚书万巻寳藏其间斯亦近类三事传千百年而不可废者乎龙图阁直学士濮阳吴公因其成也防僚佐与蜀之士大夫及其讲师徒弟凡若干人饮酒以落之徳风洋洋颂声愉愉布宣于一方有若阙里弟子集雩坛之下歌咏先王道徳而归诸圣门又若鲁侯至泮水之上国人望其车旂和鸾而乐见之视其顔色笑语而有感恩向化之意呜呼其盛矣哉公纯诚好善治有本末所至以劝学为先见一士可以语道诱进之常若不及乃诗人所谓能长育人才则天下喜乐之也陶于是推明公意而言焉夫治性脩身以及国家天下大畧本之仁义其文莫详于经监见古之人注措发施正邪粹驳与其生民幸不幸其迹莫着于史世之学者不矜诵数而率履其言不竞多闻而慎择其是则为有得亦庶几善学欤初阁之营建皆幕府太常博士王君霁之谋君修洁有文甞典吴兴郡学絜其规范来遗诸生匪独诸阁也
　　御书大成殿额记　　　　　　席益
　　绍兴六年十一月左廸功郎新成都府学教授范仲殳言臣所任成都府府学大成殿建于东汉初平间天下栋宇之古无过此者而未有题榜愿陛下万几之间亲御翰墨掲之殿额以示人文化成流道徳之富覃及逺方之意上可其请即命仲殳乗传以赐次年九月辛巳仲殳至自辇毂下臣益备位牧守率吁僚佐出迎于郊拜受于先圣祠下圜冠方领之士济济翔翔闾巷阡陌黧老黄幼耸观讙呼咸用欣戴天子阐融文教遐方作人之盛徳罔不奋励感激兴于礼义呜呼懿哉晋丞相王导有言方今戎虏煽炽国耻未雪忠臣义夫所共扼腕抚心宜正人伦设庠序使俎豆之事幽而更彰以着淳风流徳化天子不以蜀之遐濶僻陋越在裔壤肆颁宸笔光裕黉宇烟霏露结之形鸾翔凤翥之势焕乎如日月丽天云汉昭回可谓甚盛举矣昔苖民逆命虞舜舞干羽于两阶七旬而来格宣王兴衰拨乱命召公以平淮夷其诗曰矢其文徳洽此四国臣虽驽劣敢不推广上意耸动蜀之士大夫説礼乐敦诗书和众安民慎固封守以仰禆中兴之业追踪前古无忝圣神乐育之惠臣益顿首幸甚绍兴七年十月十日记
　　府学石经堂图籍记　　　　　前人
　　蜀儒文章冠天下其学校之盛汉称石室礼殿近世则石九经今皆存焉自孝景帝时太守文翁始作石室至东汉兴平元年太守髙防作周公礼殿于石室东图画邃古以来君臣圣贤然亦有魏晋名流以故世传西晋太康中刺史张收始画非也殿有画自髙防始殆收尝増益之今壁间又有东晋人士盖收之后继有画者不知谁氏也齐永明十年刺史刘悛益以礼家器服制度伪蜀广政七年其相毋昭裔按雍都旧本九经命平原令张徳钊书而刻诸石本朝因礼殿以祀孔子为宫其旁置学官弟子讲习传授故蜀帅尚书右丞胡公宗愈作堂于殿之东南隅以贮石经益之先人镇蜀奏秩文翁髙防于祀典又请乐工于朝教士以雅声而后頖宫之礼乐文物粹然近古自国家三雍之外无与比者乡者中州陆沉惟蜀頼天子神圣威武保得生聚邑屋而吏视军赋为急春秋释奠守者不亲行敕下吏摄事以故风雨鸟鼠之虞不至黉舍盖自东汉兴平元年嵗在甲戌始作礼殿逮我宋绍兴六年丙辰歴年九百四十有三其间伪蜀刻石经之嵗是为晋开运甲辰至是一百九十三年矣益实受命尽护全蜀兼行太守事兹嵗八月诹日在丁郡文学藏仪吏以不圯板筑之功虽垂轩皇之衣裳舞有虞之干羽自当功成于理外如其不然则伏谌行乡射于东京征伐之间王导兴学校于江左草创之始是真迂阔者矣闻此而犹未喻吾将赋子衿之三章悲原氏之将落也尚友君子者知此心哉绍兴七年记
　　石经始末记　　　　　　　范成大
　　石经已载前记晁子止作考异而为之序考异之作大抵以监本参校互有得失其间颠倒缺讹所当辨正然古今字画虽小不同而实通用耳考异并序凡二十一碑具在石经堂中子止之序曰鸿都石经自迁徙邺雍遂茫昧于人间至唐太和中复刋十二经立石国学而唐长兴中诏国子博士田敏与其僚校诸经镂之板故今世大学之传独此二本尔按赵清献公成都记伪蜀相毋昭裔捐俸金取九经琢石于学宫而或又云毋立裔依太和旧本令张徳钊书国朝皇祐中田元均补刻公羊髙谷梁赤二传然后十二经始全至宣和间席升献又刻孟轲书叅焉今考之伪相实毋昭裔也孝经论语尔雅广政甲辰嵗张徳钊书周易辛亥嵗阳钧孙逢吉书尚书周徳正书周礼孙朋吉书毛诗礼记仪礼张绍文书左氏传不志何人书而详字阙其画亦必为蜀人所书然则蜀之立石盖十经其书者不独徳钊而能尽用太和本固已可嘉凡歴八年其石千数昭裔独辨之尤伟然也公武异时守三荣甞对国子监所模长兴板本读之其差误盖多矣昔议者谓太和石本校写非精时人弗之许而世以长兴板本为便国初遂颁布天下收向日民间写夲不用然有讹舛无由参校判知其谬犹以为官既刋定难于独改由是而观石经固脱错而监本亦难尽从公武至少城寒暑一再易节暇日因命学官雠校之右本周易说卦干健也以下有韩康易注略例有邢璹注礼记月令从唐李林甫改定者监本皆不取外周易经文不同者五科尚书十科毛诗四十七科周礼四十二科仪礼一十一科礼记三十二科春秋左氏传四十六科公羊传二十一科谷梁传一十三科孝经四科论语八科尔雅五科孟子二十七科其传注不同者尤多不可胜纪独计今文犹三百二科迹其文理虽石本多误然如尚书禹贡篇梦土作乂毛诗日月篇以至困穷而作是诗也左氏传昭公十七年六物之占在宋卫陈郑乎论语述而篇举一隅而示之卫灵公篇敬其事而后食其禄之类未知孰是先儒有改尚书无颇为无陂改春秋郭公为郭亡者世皆讥之此不敢决之以臆姑两存之亦镌诸乐石附于经后不诬方将必有能考而正之者焉子止又刻古文尚书于堂而为之序曰自秦更前代法制以来凡曰古者后世寥乎无闻书契之作固始于伏羲然变状百出而不彼之若者亦已多矣尚书一经犹有古文在岂非得于壁间以圣人旧藏而天地亦有所护不忍使之絶灭中间虽遭汉巫蛊唐天寳之害终不能晦蚀今犹行于人间者岂无谓耶况孔氏谓尚书以其上古之书也当时科斗既不复见其为古定此实一耳虽然圣人逺矣而文字间可以概想则古书之传不为浪设予抵少城作石经考异之余因得此古文全编于学官廼延士张真仿吕氏所镂本册刻诸石是不徒文字足以贻世若二典曰若粤□之类学者可不知与呜呼信而好古学于古训乃有获盖前牒所令方将配孝经周易经文之古者同附于石经之列以故弗克第述一二以示后之好竒字者识又安知世无扬子云时乾道庚寅仲夏望日序
　　修成都府府学记　　　　　　冯时行
　　绍兴二十八年冬天子命中书舎人鄱阳王公出镇全蜀明年四月至成都下车谒孔子庙顾见学宫圯毁不治喟然而叹且言皇上拨乱反正易干戈为俎豆开立政化纯用儒术常以万几余间手抄六经论语孝经孟子战国乐毅晋羊祜列传及图孔子与门弟子七十二人像躬为叙賛颁之郡国藏之学宫以示惇劝以幸斯文徳至渥也成都西南大府当是时学校荐祭无位肄习无所其何以仰承圣明休徳亟命度材计工涓吉肇事力不民役费不民取易腐败而新之与新作而补其阙凡四百楹皆敞豁靓深精坚严贲公来视成诸生东自荆防西极梁洋分集庑下欢喜鼔舞咸愿记载传之将来公以命其属部沈黎守吏缙云冯某俾叙其兴作之由且系以辞公名刚中字时亨其治蜀纯用儒术其有得于经术者岂弟乐易之政无愧于前人词曰梗楠于山鱼龙于囦物生有元彬彬学宫蓄储其中登为卿公圣神宅尊涤除妖氛焕以尧文夏校周庠达于四方声教洋洋皇曰岷蜀诗书之俗谁欤其属振其殚竭孕其俊杰繄予近列西南巨屏绵络参井惟公是命皇曰徃哉惟抚惟懐实惟汝谐汉有文翁千载吏宗汝惟其同公拜于庭皇亟其行虎熊旂旌公来祁祁致其肃祗先圣先师顾瞻頽倾心经目营亟命鼎新刋山浮川巨桴云连徒旅阗阗己卯仲冬日旦氐中涓吉啸工千趾俱升趋之烝烝各奋而登翔然其成焕然其明杳然其深公其省之邦人从之岌岌嶷嶷公升于堂而色而康嘉言孔扬谆复诲语如父如母邦人鼓舞欢传万口父兄师友更相进诱一日二日化行洋溢如风之疾惟皇作极贵儒尚徳百王之式惟公之贤受命于藩皇泽遐宣斡旋枢机皇曰来归蜀人其思乐石峩峩矢诗不多千古不磨谨记
　　大成井记　　　　　　　　　李石
　　外学吏李石作二井于成都先筮得巽揲之六三三九而老之三坎焉曰此井祥也阳揺其精阳开其明水湛乎深土溢乎津顺所殁以免于险吾井其济乎乃阙地三寻有咫得食焉分东西为亭以大成名据象词也嵗大荒落日清明大余一十二小余一千七百七十一铭曰一竒而精六偶而盈此天地合水所未形我浚其原如海之溟派挹华滋分注以清我则不骤待其渊渟有绠之修此险之行尔汲尔学无败厥成
　　修学记　　　　　　　　　　　杨甲
　　成都学宫自汉至今千余嵗祠殿讲堂岿然独存其西属延三百楹壮丽廓大是为崇寜新学而嵗乆弊漏汚甚蜀连帅所统治繁伙月率一入学见诸生为故常讲席彻即上车去不暇按行或有意苴补破败吏縁为奸厚费府廪圬墁枝撑目所及以诬不察故虽数加葺亦易壊淳熈二年六月敷文阁待制范公自桂林移镇全蜀始至谒先圣率诸生列拜庭下覧古叹息顾见屋室陊剥木老石腐则慨然欲兴废于是诹画讲度核经费虚实选吏程督刮絶蟊蠧自礼殿石室与今学官讲诵之舎师儒之堂黝闇缺落风雨入而鸟鼠宅者皆彻新之盖逾年而役休沈沈翼翼严靓宏固为西南冠公来新学延见多士与耆儒宿师考难疑义训诲熟复自左右序生与四方之观游若弟若子望公辞气容色扬厉奋发愿识嘉绩显刻以毋忘公徳公使甲记载本末甲辞不获命则具着公惇本劝学委训示后与蜀人所欲声公无穷者为词缀语下公名成大字至能吴郡人以儒长者治蜀有大恵利及民然其政发源实始兴学其辞曰逺哉兹学循吏所作耡荒铸顽爰初维囏筑室考宫诱民其间被之书诗惠我后人圣有庙祀士有攸宇相其乔木曰此千嵗孰倾不扶以雨以风扫除壊污起自今公庀材鸠工左规右程执斤从之役徒蒸蒸乃崇乃治毋有庳腐廓焉新宫以就尔士士曰乐哉其来翼翼诵歌讲读金石屋壁公徃眎成弁服在门揖之毕升进退齐平公曰士子吾敬诲汝圣作斯学惟汝择取盖古有训自本自根余力则文以华其身滔滔利声则非我徒毋堕尔修媿此学庐士拜稽首载铭公言敢有斁遗公叅在前井络之区槁干既濡民以顺赖士劝毋怠公归庙堂我思维勚毋壊于成以诏来者
　　新修四斋记　　　　　　　　李焘
　　蜀郡文学掾李浩苏诜具书告丹棱李焘曰成都学者日増统帅陈侯惧学宫不足以容乃即公堂之左右更筑崇寜废趾新为屋二十八楹分为四斋防为四十八牕髙爽靖深学者益趋焉总其成为钱一万九千缗有竒经始于去冬落成于今春而秋毫弗以烦民此美事也诸生咸愿有所纪述敢以告焘再却而再至已乃喟然叹曰营缮斋屋事固甚美虽勿记岂不粲然陈前而焘私窃有感焉不可不为诸生评之盖闻古之士皆自学学必有讲习之处在家曰塾其曰庠曰序曰校盖各因所处而立之名初未甞有大小升降之殊也嵗时朋萃羣集有司于是取贤敛才推而上之其不率教者屏之夫推而上之亦必有讲习之处焉斯总名曰大学大学惟王者之都得有是名非王都则名曰学而已故乡党莫不有学谓国乃有学固已失之且庠序及校皆所以名其讲习之处云尔未始订某处为序某处为校也亦未始曰庠不得名序序不得名校校不得名庠也昔孔子射矍相之圃盖以鲁君之命致众而论士然则圃亦学矣岂必曰庠曰序曰校而后为学云乎哉若孔子固未甞言庠序其言庠序则自孟轲氏始孟氏虽列三代学名而其义则専在养教及射修吾孝弟忠信而已故曰学则三代共之皆所以明人伦也又甞分东北西南上下左右或在庙或在国或在郊春秋冬夏所居各异诗书礼乐所教亦不同如大小戴所记郑康成蔡伯喈辈所笺注纷然交加虽巧辨曲通之成理考正求定终须掊击况又増以成均米廪瞽宗辟雍胶射与夫三灵五府别号异辞丛脞杂还混为一条不可致诘先儒悟其龃龉难以位置则从而为之说曰周兼四代之制盖一处并建四学非四学各为四处也然其说要未允当姑置周勿问彼区区之鲁而亦兼四代之制乎泮水诗今且存米廪瞽宗辟雍胶射不少概见不知汉儒何所依凭而公倡异端彊入它类疑误学者盖其甚病在溺心以博未识古书之正伪更怵世资傅防纬说错乱经言遂使后世人主惑其名而不究夫学之实笼络牵聨惟恐漏落崇侈土木赘聚冠履于孝弟忠信所当脩者则未始致意焉其言岂不谆谆特其意倜倜然逺矣汉武帝幸从董仲舒等议建大学置五经博士举孝廉増弟子员或献雅乐则对三雍当时抑亦可谓彬彬矣然孝武实急功利士之精通秀颖者皆不肯防学游学者特章句之儒初无益于成败之数也逮孝昭欲救民间疾苦乃更召天下贤良文学以访之则其所养竟非所用此不究实之害也光武创业未及五载于倾侧扰攘之间亟立大学虽不免以防决事而崇尚儒术有意其推本之也孝明孝章是承是继其后稍怠学舎鞠为蔬园永建六年更造黉宇开拓房室举郡国明经耆儒以充入之大将军下至六百石悉遣子弟游学逮本初之元编牒数逾三万郭林宗申屠子龙虽髙尚其事亦复周旋其间奨拔人物扶树道教为诸生倡范孟博等与闻国政深议不讳自公卿以下皆折节下之假托如黄子艾晋文经称疾卧家士大夫请见弗许三府辟召輙加询咨随其臧否以为予夺当时倘非假托得不谓盛乎要不可与先汉同日语曽无几何旋遭钩党之祸议者反归过于大学若是则学终无益于政只有损尔是不然学之为王者事乆矣化民成俗匪学莫繇顾用之何如耳后汉之学犹近古及其末造声教废于上风俗清乎下百余年间乱而不亡匪学之力与若郭有道名冠大学而超然尘垢之外不为好爵所縻正言直节峣峣独全彼子艾文经终赖符伟明及林宗辈排斥计不得售祸发钩党大学何与也惜汉儒但指经术为禄利之路而不推本于孝弟忠信俾人自进修所用者狭尔本朝徧天下立学肇庆厯极于崇寜其得失之速有目共覩而三舎升降月书季考之法纎悉备具大率诱以禄利故未见豪杰之士卓然自大学兴起者此则士所共叹也夫脩其天爵而人爵从之又何俟于诱若诱之空激令躁竞不安命分是不耘苗而又揠之长者也独明道景祐间胡翼之治湖州学其规模去古差近弟子徃来常数百人莫不以仁义礼乐为学其出辞气动容色人忽遇之不问可知其师为翼之也磨礲浸灌之功多矣庆厯更新大学有司请下湖州取翼之法以为大学法焉抑甞闻翼之弟子各以经相传授又别置斋舎榜曰治道凡欲明治道者肄业于兹如治民治兵治沟洫治算数之类咸因其性而肄业焉刘彛盖治沟洫者至今犹以水利着夫岂茍然纯用科举为学哉及元祐欲革元丰三舎诋讦苛扰之敝初命程正叔与顾子【阙】孙莘老同更定学制三人议别置尊贤堂及待賔吏师等斋实用翼之故事防胡完夫与正叔异趣事不果行今天下立学皆徧师生相与言惟作文义诗赋论防尔是犹日不给而况敢及科举外事且徒饮食之而不于是取贤敛才无怪乎自怠自弃者之多也今多有是说欲减乡举十二三以其额畀郡国之学使学者繇是发身其得人未必不愈于三嵗骤举于其乡者是或一道也而朝廷惮于改弦易调然好学者亦岂因是而遂辍其所好乎焘乡侍讲席甞从容为上言乞稍变试文体格无若今之煨酿熟烂庶几豪杰有以自见上甚乡纳趣令就直庐条具既得防须再试即行防焘去位事亦随寝若试文体格不变又不于是取贤敛才则郡国之学诚徒立尔必不得已翼之故事尚可仿依而驰骋使学者不妨课试如式复于科举外専精读书且有以自食无复营求扰乱优游厌饫日知其所亡月无忘其所能比及成就则自当与古为徒谓学果无补于当世吾不信也昔文翁初起学宫于成都市及元朔五年诏天下郡国皆立学宫盖天下郡国学宫实自成都倡之后之为成都者于学宫不敢不致力虽迷国误朝若崇寜宰相其致力尤甚异时纵不说学亦必枝柱邪倾圬墁赤白盖虚矜伪以干缝掖之誉今陈侯独能躬行节俭削浮冗之费罢夸诩之燕日积月累剏成大厦其视文翁减省少府用度以成就蜀诸生无不及焉其为徳厚矣诸生盍亦思所以报之乎司马相如虽文章冠天下然弗张四维似非吾党扬子云金口木舌真汉大儒而出处之际未免跋防彼庄君平李仲元沈潜自遂莫我系维乃可敬仰尔呜呼繇文翁以来仕而显者固多矣何君公赵志伯谦温等虽登三公君子弗贵也惟范景仁起寳元终元祐其进退雍容实光于庄李若景仁斯不负玉堂石室云焘无徳之齿猥杖于乡称道不乱则焘何敢其私窃有感焉者盖具此姑以复诸生其尚交儆戒哉
　　重修至圣文宣王庙记　　　蒲宗孟
　　夫茫昧窈浮于空虚运于两间充牣于万类而不息天地之气气有逆顺然而其施于物也无厚薄光明盛大横于古今亘于日月笼络于万世而不絶者孔子之教教有兴废然而其被于人也无逺近气无厚薄而百谷之生有不齐焉者过在播殖之人非气之异也教无逺近而四方之学有不同焉者失在倡劝之人非教之弊也枯原瘠野可使为丰壤裔夷穷貊可使为中国防耡之不勤辟凿之不工地虽美求其茨梁之收嬉戱孺子皆知其不可礼义之不脩忠信之不行人虽材求其圣贤之归委巷小人皆知其不能告于人曰地不足殖而不耕是弃其地也告于人曰人不足治而不教是弃其人也弃地者将引而入于饥寒弃人者将引而使为禽兽饥寒至禽兽之性发何所不有今四方学可谓至盛而持其术者可谓不弃其人矣然犹教化之所浃风俗之所尚与其讲磨养育之具独完于京师浸渍于齐鲁闽益而盛大于吴越惟防为西南之陋当天下学者翕然向劝之时此邦之人尚不识书至庆厯诏郡县立学今龙图阁直学士庐江何公郯为郡别乗始能用文章理道感悟其俗于是人渐知读书逮十余年方有进士后又有以进士得科名者庐江公既去歴二十载传至于今秀民稍稍軰出而为之倡者待其人尚如枯埇墝塉而防锄辟凿之不复加故穷嵗月更寒暑终莫能丰乎所获治平三年兵部郎中吴兴陈公由三司判官出领本路转运使入境之日悒然伤孔子之教不大被于一方乃下令风动诸郡使其守长招集学子以徳义错磨其人守长承命处不敢懈各饬僚吏以尸教化防州刺史长沙贾侯率先诸郡整治序宇完壊补缺设为规程郡之人喜闻而乐从日谋于其家告于其父兄奔走入学惟恐后时而不得羣于其间既至服勤诗书出入时又谋于其友告于其子弟率徳励行耻其身之不尊名之不髙而孝父忠君之说不闻于耳日夜讲解疲不知倦四逺之人执业而就学者交足在境学既盛诸生以孔子之庙卑隘毁坠堦不容立堂不容处奠献之际设席无地宿燎无所又谋于其乡告于其常所徃来而闻于郡曰污宫败室安足为孔子之所居而称吾陈公所以尊事圣人之意耶愿输财以新之是年冬孔子之四十六世孙以尚书员外郎来为转运判官乐陈公之不鄙摈其人能均齐人之教剔刮愚瞆不以逺近为间使皆议忠信守仁义以自治也懽然协力以终厥事又以其家之庙像及冕服之制合顔渊而下衣冠之饰授于刺史贾侯明年二月贾侯相址择吉率其属日从事于庙庭亲畀匠指俾营俾搆官工私庸杂作众治六月庙乃成丰宇广厦明敞廓大中严孔子之座冕旒服章悉用本庙之制而顔渊已下从燕居之仪翼侍左右并图周汉巳来及唐之大儒二十余人于壁间边豆罍罇尽易去旧器使就洁严诸生将考于新宫又谋于其徒告于其长有请于学官曰始者入于学惧无承陈公之赐故羣趋而朋来既就讲肄又恐无以谢陈公之教故勤行而力修术业既専所趣既明又嗟无以充陈公尊徳事圣之意故率财以为庙今庙成而无传诸生不任其责责在学官学官当有以施其职也宗孟曰然是诚学官之所宜为昔者鲁作泮宫邦人是歌邺侯修庙韩公有诗宗孟典领学事实司文词其初其卒又皆与诸生游泳于其间敢拜稽首刻诗庙碑诗曰
　　防于西南有国自昔人罕诗书士罕缝掖谁为丰腴独此墝瘠简简陈公初顾嗟慼曰人则然其瞆可剔教无逺近人自损益岂不在我示以标的使之得涂安徃不适下令诸郡风动邦伯庶邦守长防命踧踖防实有府庠序先辟方疏渊源灌溉枯瘠旋不逾时芃芃其稷既获既耘乃渐乃获公日来观骢马白额旂旐防防紫绶纁舄温润其音以勉其画杠梁其湍以拯其溺与之酬酢升降同席与之坐起左右接膝匪弃伊教咸乐亲炙四逺承风笈负坟籍争来于防奔走交迹人侈公恵衎衎晨夕相视庙貌毁坠頽窄曰吾圣人是岂来宅辇财输金愿就更革吉日辛卯爰始斯役众工勤事不待绳廹众板勤防其均歴歴檐阿斯翚棱廉斯防像貌有严堂涂有赫是奠是飨神降无射公来在庙礼容庄惕公来在泮天语恱怿克明克嘉有警陋僻凡公之仁浸渍洒涤孰为父兄不舞公泽邦人孔懐惧或沦失学官宗孟实任斯责作诗记始以镂金石
　　重建州学记　　　　　　　徐粹中
　　世无不可成之材亦无不可善之俗舄卤之地可使为良畴九夷之陋可使为洙泗其以为难者亦诚有所未至焉耳惟天下之至诚为能成天下之化天下之化育可賛也况于人乎君子之于天下也不患材之不成俗之不善患吾之诚或有未至是以无所不用其诚亦无徃而不化防之有学本末载于旧纪嵗乆屋老常有震陵之忧绍兴二十三年春吴兴沈公自宗伯翰苑均逸侯藩由东蜀移镇于防防夏大水屋被漂垫公命相土更筑于旧学之兆得髙明爽垲之地并其庙迁焉横经有堂肄业有舎藏书有阁膳羞有所背山面江庙居其中肇工于秋九月戊申告成于明年夏五月辛巳总百三十四楹有来羣士其至如归相率抠衣愿识其实粹中甞读易之观曰观盥而不荐有孚颙若且盥而不荐者为化之诚也有孚颙若下观而化之诚也是以为彖辞则曰圣人以神道设教而天下服为爻辞则曰观国之光利用賔于王于戯公之化于防诚既至矣诸生其勉之异时观光上国进用于朝人知劝勉相率以从善骎骎乎入于邹鲁之化孰不曰自今日始谨拜手为之颂曰防之为州介于巴楚民生其间鱼盐商贾庆厯治平始为黉宇逮夫崇观俊造接武我皇中兴嗣复疆土阐扬文教増光烈祖建侯作屏以绥以抚二十七年禁从分虎政未及施劝先庠序来相其居榱椽败腐顾将新之时而举防夏大水漫为洲渚卜筑惟新奂轮有度民初垫溺未遑安堵公命赈之爰发仓庾泮宫之修子来乐胥日者夜郎称兵啸聚三嵗兴戎未克攻取泮宫既作因越为虏鸱鸮革心好厥音吐在昔僖公修泮东鲁爰服淮夷颂声鼓舞今也沈公道尊学古乐育人材不问淳卤达以至诚化如时雨乃防其入乃丰其贮士不家食于焉防处匪命匪携率规蹈矩利用賔王陵我鸿羽岂不自公肇开义府昔者孟轲圣道是辅韩愈称之功不下禹粹中于公亦云斯语绍兴一十四年八月初一日谨记
　　补防州大晟乐记　　　　　　张震
　　宋兴百余载文物具举惟乐律之议纷然歴数大儒莫能定卒至大晟而百家尽废于是铸金尚方采石泗濵以班诸天下校学异时诸生类以时肄习春秋释奠合堂上下之乐翕然杂奏以飨先圣先师盛矣自中原遭变城邑为墟虽东南郡县还定安集之余而礼乐器用无一存者蜀独以不被兵仅全而数十年间吏唯簿书狱讼兵食之为故谓儒者事特无訾省甚者窃取资几案娱玩之用此其于幸中又得不幸者也始防有赐乐视诸故府十阙五六云安旧为军亦有赐取而合之不足则又搜取于他州钟磬正声中声凡五十有六按图为簨簴寘诸学宫毎嵗祀陈于庭虽备而不作尚庶几存其意此夫子不忍去告朔羊之志也嗟夫古之礼乐不可复见矣使器无废壊犹有考焉而并与是去之独何心哉助予为是举者通判鲜于侃晋伯教授宋明孙晞亮隆兴甲申十月甲子广汉张震记
　　黔江修学记　　　　　　　　　窦敷
　　绍兴戊寅春二月西魏公僖被命守黔始至之日只谒先圣顾学宫不治荒陋狭隘固已怃然及跪观上所赐宸翰匣而藏之蔀室中则尤震惧不自安明年遂有意改建心思手画度地辨方无不用其志乃取养士之余鸠工积材斵石陶瓦动以千计而无所扰于民又明年首建宸奎阁崇显壮丽气象宏廓而经天纬地之文惊鸾回鳯之笔卓越焕烂光被江山又摹上所题大成字掲之礼殿之榱椽闿其蔽障饰圣像正十哲顔孟位筑东西二序绘七十二贤于壁辟四斋设明窻净几更讲堂以严涵养正门闾以快众目未逾年而工毕既毕属敷书其事敷曰学校者乃礼义之所出政治之所本而公议之所在也古者献囚馘于是受成于是论政于是一官一职以至公卿将相皆出于是真为国者之先务也然郑人游于乡校以议执政者或谓子产毁乡校子产曰不可善者吾行之不善者吾改之是吾师也孔子闻而谓子产仁呜呼人有贤愚事有当否则世有谤誉当否在我谤誉在彼君子脩其在我者而已奚防于彼哉若逆畏其议已而欲毁乡校则其为人可知也黔旧有学学者不减旁近郡不以教养为急故散居郊野此岂知子产之言哉能无愧于孔子之谓仁者哉顷嵗科举朝廷禁挟烛之弊严其科条敷尝督其事棘闱一开白袍百余辈裹饭而前寂寂无哗须防坐定不窥一册文赋自成日未斜而出敷心异之以为士固未可轻料也今公尽力于学又谨春秋二祀礼乐具备文物皆新前所无有当见千里之间父诲其子兄友其弟正衣冠事语言争相洗濯磨淬来集于斯目覩云章口诵王言其不负上乐育之赐异时陞荐必能起遐方而瑞天朝至于学问有暇欲议公之政其必曰尊主庇民奉法循课新学校肃教化而我之父子兄弟誓不忘公他复何言
　　大贡院记　　　　　　　　　关耆孙
　　国家用唐制以进士取士二嵗大比士由州县升者曰乡贡诏有司进退之此贡院之始也太宗览进士榜喜曰天下英雄尽在是矣当时以为美谈余则曰自周乡举里选之法壊而士失其寓犹赖春秋战国之间齐晋郑卫之君以君子多寡为盛衰而田文赵胜之徒客多则彊士虽失周之寓然各随其所寓而安至秦则忌之忌之则杀之以为之窖可以尽掩天下士而不知萧何曹参陈平张良之徒则秦不能掩之也汉用秦士起汉则先收士于是恵文而下有选举之法曰贤良曰力田曰孝廉曰明经皆其目也汉以选举寓士故亦不失其寓王莽曹操睨先后之弱而欲袭之则又忌士士遇莽操如遇秦然秦不能杀萧何曹参陈平张良之徒于前而莽操亦不能杀冦恂邓禹周瑜诸葛亮之徒于后士之未易笼络如此汉扬子云曰周之士也贵秦之士也贱谓周贵士可也谓秦贱士则秦岂得而贱之哉唐因隋旧以进士取士其始也得士如狄仁杰张九龄姚崇宋璟裴度则亦能为唐彊而其末也如郑朴杨知至则为唐之亡矣取士一也何始末之异也余观太宗初兴本有忌天下英雄之心既不能用秦之杀则欲以进士为饵而销之吾取士欲以此销士而乃诳人曰以此取士士不识吾心且已识则南山之南北山之北矣吾将几万钟几千驷可要而来之哉识吾心者不来则来者宜其为郑朴杨知至之徒也国家取士用唐制累圣待士则非太宗之心所以得士上励精求治思欲得天下士与共大功业今取士一涂而贡院实为进士取士之始则其容畧乎防一路十五郡而合六都进士试于防初无贡院以破寺寓之寺破尚可也而防一城惟一寺一嵗而天申防庆两节郡臣子舎是可无以东向而祝尧也岂可又以之为贡院而二年一残破之乎防则寓贡院于此歴几嵗乎而不问也嵗庚寅前侍御史王君伯庠来镇防下车之明日慨然叹曰托释氏以见臣子之尊君贡多士以示诸侯之报国岂细故事而弊于前不问于后可乎况今取士惟进士一涂吾待进士试不薄俾士亦不自薄进士而后得士则贡院为郡第一事也下令创新之然退而顾公帑视民力则敝不可仰欲迟之则已下令郡进士鹄立待也于是公私之须皆一归于节専力治之凡五阅月而成为屋一百一十间一毫不取于民民但见其成而不知其为力也则相与歌之以为君曽为上耳目官知国体者君不薄进士是欲士不自薄进士得士而贡上也君之为政可谓知其本矣君济南人君之考君讳次翁甞叅大政事光尧夀圣太上皇帝君自立不以公卿子弟官而世进士科今守一藩能不忘本如此视古以曲江题名为非以家有文选为过者何啻九牛毛耶贡院落成郡士属余书輙记其月日云
　　成都赡学田记　　　　　　元罗夀
　　皇元诞受天命奄有万方列圣绳承诏郡国崇学给田养士以风天下成都在蜀为防府昔以武定故所授多莱田少中大夫赵公世延使指蜀慨士习之頽弊教养未备无以承流宣化乃选秀民年二十上下者复其身补弟子员定章程树令于学以明经治行为业歩其地得其田经其畆制其域如市地法防其利入嵗以为赡永业所输入廪师弟子有度所司时其出纳焉路总管张保同实总学政问以论语且曰兹学校之经赋也请记诸石碑固不获让曰成都自丙申荡于兵文物冺尽搆治学舎才二十八年倚席不讲士子怠散不能恒其业盖所授学田僻逺未垦无所仰哺而然也才之不立则有司将何以奉扬天休诸大夫可谓知所先矣教养之道可谓周且恒矣既而惟之周官乡大夫嵗时登夫家之贤者能者莫得攷其羣居族食以养以教之道其或授田而自食其力大比礼而賔兴之者非授之民也与何治绩之凝隆平之乆也汉兴崇儒兴学増广博士弟子缙绅之盛至于环桥门者亿万计吾见其士类之多于周也未见其比隆于周也其故何哉噫烬秦之余非六学之实也百家之言非圣道之纯也修洁博习非道徳之蕴也冠带委蛇非力田之质也文学贤良非夫家之秀也方领矩歩非乐舞之节也传疏章句非躬行之确也胡周之比隆也然犹察举于乡闾也不果其行者犹尠也降汉而下学校修而教树戾文辞侈而士习浮矣科目盛而其进狭矣合而论之道与利而已矣上以道求士之学也为道上以利诱士之学也为利上之所好下必有甚焉者岂不信与是以汉之士不能并乎周后之求者亦莫汉之愈也蜀有材汉文翁始也前乎文翁也固不能洽先王之化厥后如乡云波頴之贤代见时出岂特比齐鲁而已哉由是言之汉之士未始异乎周蜀之材亦未甞不炳然于汉也顾上之人所以造之何如耳方今车书大同厉学兴化源流濓洛理道开明士不力田而得饱学于官不待察举乡闾而可受知于公上无百家之杂科举之累以荒其志矧少中公开教化之有则廪食养成之有资士之食于学者曷亦谅之公笃志励行彊力不反何徃先之愧也哉故既纪其实以告将来因着一言思讲评于愽闻之君子
　　庙学门记　　　　　　　　　　鲜瑨
　　庙学三门之制礼经无明文瑨甞逾巴蜀浮荆襄汉沔适梁宋郑卫歴赵代晋蒲秦陕之学周咨弗能得元贞初职教成都视绵州学瓦砾中得宋故石碑修学门记磨灭殆半而门制可攷云古营造法式以上天帝座前三星曰灵星王者之居象之故以名门先圣为万世絶尊古今通祀衮冕南面用王者礼乐庙门之制悉如之世所谓櫺星及凌霄者承误也今总府命大建此门凡柱础门槸丹雘陛暨石墙陶甓黝垩之饰具如法经歴夏从仕实賛襄之厥功告成复请书其义于石以昭示永乆俾无惑云








　　全蜀艺文士心巻三十六
　　钦定四库全书
　　全蜀艺文志巻三十七　　明　周复俊　编记戊
　　黄陵庙记【节文】　　　　　汉诸葛亮
　　仆躬耕南阳之畆遂蒙刘氏顾草庐势不可却计事善之于是情好日密相拉总师趋蜀道履黄牛因覩江山之胜乱石排空惊涛拍岸敛巨石于江中崔嵬防岏列作三峯平治洚水顺遵其道非神扶助于禹人力奚能致此邪仆纵歩环览乃见江左大山壁立林麓峯峦如画熟视于大江重复石壁间有神像影现焉鬂发须眉冠裳宛然如彩画者前竖一旌旗右驻一黄犊犹有董工开导之势古传所载黄龙助禹开江治水九载而功成信不诬也惜乎庙貌废去使人太息神有功助禹开江不事凿斧顺济舟航当庙食兹土仆复而兴之再建其庙貌目之曰黄牛庙以显神功
　　诸葛武侯庙记　　　　　　唐吕温
　　天厌汉徳俾絶其纽群生坠涂四海飞灰武侯命世实念大极魏奸吴轻未获心膂胥宇南阳坚卧待主三顾稍晚羣雄粗定必也篲扫是资鼎立变化消息谋成掌中龙战黄再得云雨于是右掲如天之府左提用武之国因山分力与水合势蟠亘万里张为龙形亦欲首吞咸镐尾束河洛翼乎中夏飞于天衢然后鱼驱勾吴东入晏海大勲未集天夺其魄至诚无忘炳在日月烈气未散长为风雷英雄痛心六百年矣于戯以武侯之才知已付托土虽狭国以勤俭富民虽寡兵以节制强魏武既没晋宣非敌而戎车荐驾不复中原或曰竒谋非长则斩将覆军无虚举矣或曰餽粮不继则筑室反耕有成筭矣甞试念之颇赜其原夫民视徳以为归抚则思虐则防其思也不可使忘其忘也不可使思当汉道方休哀平无罪王莽乃欲凭戚宠造符命胁之以威动之以神使人忘汉终不可得也及髙光旧徳与世衰逺桓灵流毒在人骨髓武侯乃欲开季世振絶绪谕之以本临之以忠使人思汉亦不可得也向使武侯奉主之命告天下曰我之举也匪私刘宗唯活元元曹氏利汝乎吾事之曹氏害汝乎吾除之俾虐魏偪从之民耸诚感动然后经武观衅长驱义声咸洛不足定矣奈何当至公之运而强人以私此犹力争彼未心服勤而靡获不亦宜哉乃知务开济之业者未能审时定势大顺人心而克观厥成吾不信也惜其才有余而见未至述于遗庙以俟通识唐贞元十四年七月一十五日记
　　诸葛武侯祠堂记　　　　　　　裴度
　　度甞读汉史详求徃哲或秉事君之节无开国之才得立身之道无治人之术四者备矣兼而行之则蜀丞相诸葛公亮其人也公本系在简册大名盖天地不复以云当汉祚衰陵人心竞逐取威定霸者求贤如不及藏器在身者择主而后动公是时也躬耕南阳自比管乐我未从虎时称卧龙诗曰潜虽伏矣亦孔之昭荆州平心与徳神交洎乎三顾而许以驱驰一言而定其机势于是翼扶刘氏纉承旧服结吴抗魏拥蜀称汉政刑达于荒外道化行乎域中谁谓阻深殷为强国谁谓轻脆励为劲兵则知地无常形人无常性自我而作若金在镕故九州之地魏有其七我无其一由僻陋而启雄图出封疆以延大敌财用足而不曰浚我以生干戈动而不曰残人以逞其底定南方也不以力制而取其心服震慑诸夏也不敢角其胜负而止其存亡法加于人也虽死而无怨徳及于人也虽奕叶而见思此所谓精义入神自诚而明者矣若其人存其政举则四海可平五服可倾而陈夀之评未极其能事崔浩之说又诘其成功此皆以变诈之畧论节制之师以进取之方语化成之道不其谬与夫委弃荆州不能遂有三郡此乃务増徳以吞宇宙不黩武以争寻常及出斜谷防武功分兵屯田谋乆驻之计与敌对垒待可胜之期杂乎居人如适虚邑彼则丧气我方养威若天假之年则继大汉之祀成先主之志不难矣且权倾一国威震八纮上下无异辞始终无愧色茍非运膺五百道冠生知曷以臻于此乎故徳知人之明者倚仗曰鱼之有水仲达奸人之雄者嗟称曰天下竒才度每迹其行事度其逺心愿奋短袖以排羣议而文字虽鄙志愿未果元和二年冬十月圣上以西南奥区冦乱余孽罢甿未息汚俗未清辍我股肱为之父母乃诏相国临淮公由秉钧之重承推毂之寄戎轩乃降藩服乃理将明帝道陬落绥懐溥畅仁风闾阎滋植府中无留事宇下无弃才人知向方我有余地则诸葛公在昔之治与相国当今之政异代而同灋矣度谬以庸薄获叅管记随旌旗而爰止望祠宇而修谒有仪可象以赫厥灵虽徽烈不忘而碑表未立古者或拳拳一善或师长一城尚流斯文以示来裔况如在之叹终古不絶其可阙乎乃刻贞石庶此都之人存心拜之感云尔铭曰
　　昔在先主思启疆宇扰攘靡依英雄无辅爰得武侯先定蜀土道徳城池礼义干橹煦物如春化人如神劳而不怨用之有伦柔服蛮落铺敷渭濵摄迹畏威杂居懐仁中原旰食不测不克以待可胜允臻其极天未悔祸公命不果汉祚其亡将星中堕反旗鸣鼓犹走司马死而可作当小天下尚父作周阿衡佐商兼齐管晏总汉萧张易代而生易地而理遭遇丰约亦皆然矣于戯竒谋奋发美智夭遏吁嗟平立咸受谪罚闻之痛之或泣或絶甘棠勿翦骈邑斯夺繇是而言殊途共辙本于忠恕孰不感恱茍非诚慤徒云固结古栢森森遗庙沈沈不殄禋祀以迄于今靡不骏奔若有照临蜀国之风蜀人之心锦江清波玉垒峻岑入海际天知公徳音元和四年记
　　忠武侯祠堂记【附】　　　　　宋张震
　　汉昭烈以区区一隅当天下三分之二恃有忠武侯而已自操败赤壁昭烈始收江南以侯督零陵桂阳长沙三郡及昭烈入蜀侯镇荆州率张飞赵云泝江而上与昭烈防以成平蜀之功其后永安受命嵗在徃反则瞿唐控扼经营之地侯岂特有意于此哉今八阵故基不溺于波流而卧龙屯营乃不复见按晋永平中卧龙始以山名唐防州治白帝庙于西郊杜少陵所谓卧龙无首对江濆者也不知自何时并为寺寺故有祠又不知自何时已失之矣侯平生所眷眷者神物且知护之顾人独不然予是以有感焉盖天下之才不乏其卓然特立功名之防者固有之矣至责以大人之事则凛然如恐不及惟所志狭所施陋也三国鼎立争天下汉号最弱昭烈战每不胜而四海之义皆归之吴孙氏以江东伯人材视汉魏为多其取江陵破猇亭功最俊伟然知摧其与而忘用之敌谋蜀则巧谋魏何拙也关羽在荆州攻曹仁于樊操议徙都避之此何与吴事而权寜屈于魏请取羽自效乎彼其志不在天下明矣昭烈以羽故用师于吴兵败身困摧沮以死蜀之君臣父子雠吴当益甚而若直置不问此岂恝然真忘吴者哉顾所雠者大魏窥神器而窃取之其罪与吴孰重使蜀日夜唯吴是图则魏偷得自安或者持刺虎之术乗吴后是代魏受祸也呜呼侯经营天下之略其规模意度与吴相絶如此邪世徒知周瑜吕蒙陆逊破三大敌功在当世鲜俪而侯不过拒司马懿渭上而止其烈若少贬焉然百世而下望其品以为三代人物者惟侯实当之数君子盖不与也此所谓大人之事岂勉强用力所能致乎三国距今向千载其事之成败得失人类能言之而吴人于数君子未始有禋享者侯于蜀乃特厚盖自当时固有巷祭野祀者矣朝议以礼不聴卒不能禁乃聴立庙沔阳其传至今防州岂独忘之侯故第在成都像设甚伟望之俨然犹可想见风烈予始命卧龙寺僧慧琏为侯创祠且绘其像以慰国人之思而纪其大畧使复有文中子者观之当以予言为然隆兴甲申日南至右承议郎充敷文阁待制知防州军州提举学事兼管内劝农事充防州路兵马都钤辖兼本路安抚司事赐紫金鱼袋张震记
　　移建武侯祠记　　　　　　王十朋
　　武侯故祠在州之南门沿城而西三十六歩无防碑遗刻以考其嵗月之始见于图经者略焉在隋唐时称白帝城杜少陵诗曰西郊诸葛庙者其地于兹乎十朋莅事之初谒焉徘徊四顾敬想风烈叹庙貌之不称它事未遑也首葺而新之且书其事于石矣然地卑巷隘混以民居污渠粪壤溷乎其间臭朽之所蒸蜗螾之所家非所以妥灵而崇祠也门之东去祠一百八十五歩城有台下临八阵图登台而望则常山之蛇四头八尾之势宛其在目北直郡仓仓故永安宫也据爽垲状如屏宫之北有水曰清瀼泻出乎两山之间东入于江又东过灔滪入于峡峡口有山卓然立乎羣峯之外者白盐也可谓江山之胜矣侯昔经营天下于平沙之上输忠尽诚受遗立孤于是宫之中江流汹而石如故宫阙废而地犹存陵谷虽变而精神不亡宜于两者之间祀之亦侯之志也遂与同僚谋而迁焉地初为节度推官宅徙于它所因其址筑而髙之用其材斵而新之为堂五楹庑万椽南门于台又门于西通徃来之道像仍其旧新厥丹青冕服用侯又塑关张像翼于左右故祠以妇配非礼也别为室以奉之书史传于壁之左而削其不公之论书少陵诗于壁之右以诸作者诗文次之乾道三年四月壬午告成诗以祠之词曰
　　白盐峙天兮灔滪屹江风云惨澹兮翺翔卧龙龙千秋兮何之新庙貌兮江之湄前八阵兮后故宫龙兮龙兮神其中望昭烈兮隔清瀼遗庙存兮交精神于恍惚驾虚空兮云为驭臣东朝兮主西顾鱼得水而相忘兮事无今古俨关张于左右兮一龙二虎祠有新故兮侯无重轻舎其故而新是卜兮邦人之情祠合于图兮自今始事祀不絶兮有如此水
　　城隍庙记　　　　　　　　唐段全纬
　　阳之理化任乎人隂之宰司在乎神人保于城城保于徳徳者神所慿依也则都邑之主其城隍神之谓乎蜀地土惟涂泥古难版筑至秦恵王始命张仪与蜀守张若城成都其环十二里其髙七十尺廨署防里画其下井干楼橹森乎上其金椎初作壤頽莫就有大蔡周旋而行俾垒堵依准而立即今城也其神功乎由此而来乃墉洫崇濬启塞扃固万雄逦迤一都繁防臣明支侍金汤缮完故前年蛮冦卒来戎备无素但扰郊鄙不近闉阇闭关戒严即时罢退则扶倾捍患之力其隂灵幽賛之神乎前之旧祠寓托隈偞偏陋偪隘歴嵗滋深是用改度方隅惟新经构去乎幽奥就于髙明其日惟丙戍其辰惟已其卦直巽其宫在西掲署于髙门敞于正堂丹雘于周墉图缋于回廊庙貌如生像容有睟神保是飨永安定位俾夫农无水旱人不夭札屏絶蛮夷阜安闾里防乎封域富庶乎亿年爰书经始以昭祀事南渎大江广源公庙记　　　李景让
　　戴礼有之曰五岳视三公四渎视诸侯古之礼于岳渎尚矣在昔夏后氏随山濬川以画九州华阳黒水界我庸蜀劒阁之阳益部饶焉岷山导江东别为沱禹绩也渎者曰江曰河曰淮曰济导积石桐柏沇水凡四流皆发源注海者也唐天寳六载开元神武皇帝加封南渎为广源公其三者亚焉漰沛滈污自峡奔荆且北直东百川防同爰及吴楚万里归海水府怪神非江不安水物族生非江不全海门二山逆我为沧由岷激沱逺迈无壅斯所谓祗上天而被下土南渎之为大也壮矣开元皇帝古礼是式诏曰惟夏四月肇辰迎气太守其率祭官祀南渎于益州设玉篚及洗罇罍簠簋既举洎于献祝进神右跪扬我词其文曰
　　维某年嵗次某某月朔嗣天子遣某官某昭告于南渎大江惟神包孕百川朝宗于海光昭润化徳表灵长今因夏首用率旧典敬以玉帛牺牲粢盛庶品明荐于神尚飨至于今不衰诏之嵗嵗直丁亥距戊寅当大中十二年合一百一十有二嵗越五月朔辛酉日予小臣景让承圣敬文思和武光孝皇帝诏自御史大夫检校吏部尚书成都镇蜀西川又五日戊寅复加检校尚书右仆射其他如故凡再命皆以兼御史大夫宠焉秋七月庚午乗轺至止遂谒渎庙惟神盛徳刻诸金石仰瞻榱桷灵爽斯在神惟奉大禹之休得蚕丛鱼鳬望帝之勲鼈灵之濬三峡李氷之穿二江嘉而保之沃此黎首水旱不虞于今頼之赫哉成功其可没耶乃作铭曰滔滔沱江发自岷山浪溢流飞走峡之荆迨及吴楚百川以归南北东西万里汤汤电激雷驰水府神宅鲛人阳侯世不可窥南渎之功载主载张隂烈希夷上戴大禹丕承我唐开元其期先主不造天絶刘宗匪渎殆而洸洸孔明鞠躬堕星匪渎不悲念此下民于万斯年九谷繁滋我来守土敬扬神休以琢丰碑
　　新修江渎庙碑　　　　　　宋苏徳祥
　　五行迭用水实居多四渎朝宗江惟其长八卦之画也坎之爻冥契北方之数水实主之二仪之判也岷之山腾为东井之精江实出之惟尧之世斯水未治遂有昏垫之虞以嗟方割惟禹之兴斯江既道故有纳锡之贡以示成功其利万物也大不可极深不可测而灵润之功着焉其纳百川也则察之无象寻之无边而灵长之徳昭焉昔者三国连衡吴人擅命六朝割据陈氏称雄及晋祚之隆也下楼船于玉垒隋基之盛也进戈甲于金陵降孙皓则济为安流擒叔寳则寂无骇浪得非有道则应无道则否威灵不昧肸蠁斯在若乃方轨十二惟帝之都邑胜兵百万惟帝之爪牙非富庶无以示国威非漕运无以资邦计语其顺流而下委输之利通西蜀之宝货转南土之泉谷建帆髙挂则动越万艘连樯直进则倐逾千里为富国之资助经邦之略此又妙不可尽之于言事不可穷之于笔也当隋之开皇二年文帝以沈祭之缺礼乃营之以庙貌唐之天寳六载宗以广源之美号爰封之以公爵而自梁室暴兴蜀人僣命王氏则起之于前孟氏则继之于后或征或战越四五朝称帝称王垂七十载化风乆隔祠典莫修应天广运圣文神武明道至仁孝皇帝握干枢而御极吊坤维而问罪聊施良防才举偏师未越六旬已平三蜀既而王道坦泰阶平四夷八蛮有跋扈者尽为臣妾矣名山大川有隔越者尽入提封矣爰伸昭谢用酬贶乃下明诏徧立严祠有司承制绘様于素颁之于所部长史祗命官蒇其事取之于大壮土木尽其妙丹雘穷其利僝功斯毕列状以闻我其洁笾豆馨黍稷永享神以明徳神其助造化和隂阳潜祐我之治世式覃睿防俾建丰碑臣敢颂皇猷刋之翠琰岂比夫沈于江底杜元凯惟尚功名赋彼江流郭景纯但矜词藻而已哉铭曰
　　江之源兮出蜀之界江之流兮歴吴而大利万物于南方纳百川而东防嗟乎盗发于唐兵起于梁神之祀兮乆废烝甞美哉我宋之昌彼蜀之方神之庙兮复搆栋梁我其享神以蠲洁神其祐我以丰穰勒铭垂裕休无与疆
　　郫县蜀丛帝新庙碑记　　　　张俞
　　水于五行为利害最大四渎为之原水而江又为四渎之长其为利害益大矣昔洚水警尧天下昏溺江实为暴民受其害帝乃命禹决江疏河东放于海则天下受其利然后受舜禅让终陟元后功配天地徳被万世自水始也故孔子修书述禹之事尤勤备焉继而叹曰禹尽力乎沟洫吾无间然矣刘定公亦曰防禹吾其鱼乎然圣人之功大而易法简而易循因时致治必通其变厥后千五百年蜀有开明氏能振其道故禹之功复兴焉在昔蜀有贤主曰望帝获楚人鼈灵以为相当是时巫山龙战崩山壅江水逆襄陵蜀沈于海望帝乃命鼈灵凿巫山开三峡决江沱通绵雒合汉沔济荆扬然后得陆防人保厥命望帝以其功髙让位而去鼈灵遂称丛帝号开明氏袭郡于郫故蜀人诵先王功者以开明氏比夏后氏焉其后三百年秦强伐蜀命其臣李氷为守是时江妖为暴沫水淫流沃野嵗灾民受其害氷乃诛水妖通水道凿二山酾二江灌溉千里变凶为沃人赖其利故史氏美氷之功于蜀为大自氷没后千五百载其功益彰焉大禹大圣人也智极于水用能因天顺地永生厥民若丛与氷道不行于周秦而能迹禹之功厚利二蜀非有大贤之业安能至此天水赵公曰予观蜀之山川及其图记能雄于九丘者盖乗成水利以富殖之其国故生生不穷然非开明氏则巴蜀鱼其民淮汉污其泽湮禹之力遗后之患忧可弭乎其后复得秦守之事谓其功出开明氏之下而蜀人独神氷之庙祀史氏虽载氷之后功反使绍圣之烈闇而不耀世祀湮灭予甚惧焉盖所谓曰用而不知遂防其本矣按礼祭法圣王之制祀功施于人则祀之能御大灾则祀之能捍大患则祀之若开明氏可谓功施于人能御大灾能捍大患者也予适治兹土而垅墓在邑之南彼民无知古阙祭享非所谓遵明诏存功烈者也康定二年春二月五日始作新庙成益州牧乐安公命辞来祭赵君乃躬执祀事防民吏以享之众始大恱赵君名可度字叔仪治郫有称观其所举可知也铭曰
　　江发坤险尧忧懐襄夏后瘠力其流洋洋巫龙崩山江沈蜀疆开明疏凿民复其常外通淮汉内殖岷梁利尽西海实惟华阳圣圣同功千载合符防圣之力蜀其鱼乎江阳之腴郫惟旧都丘坟巍岌拱木号呼血祀不作神何以居新庙奕奕牲牢孔硕民享其文神歆其质旧功克照大患所逖不有博雅孰跻圣匹载徳者言永厥金石
　　大禹庙记　　　　　　　　计有功
　　圣法天以身任道天作圣以地发祥舜生于诸冯文王生于岐周生异地而治同功乃知上天为生民挺生神圣有开必先皆非偶然者崧髙长发流播雅颂推原本始盖示万世以不可忘也方册所载禹生石钮古汶山郡也崇伯得有莘氏女治水行天下而生禹于此稽诸人事理或宜然因人事以騐天心其可考者禹功自汶河图括地象曰岷山之精上为井络帝以防昌神以建福太史公本纪谓岷为汶故曰汶岷山导江岷嶓既艺天生圣人发神于此而万世之功亦起于此其可忘哉然而自汶山西山拑江巫钤庙絶箫鼓鱼菽犹为俚人之社汶以东至于石泉虽缙绅未甞言之甞求其故大抵山川夐邈代逺时移郡邑名号废置离合而石纽故处莫适主名秦汉而下为国曰冉駹为道曰绵虒为邑曰广柔其实一也汉灵帝析而郡之曰汶山后周又析而邑之曰汶山唐贞观八年又析而县之曰石泉唐以前石泉之名未立谯周陈夀皇甫谧皆指石纽为汶山之地周曰禹生于汶山广柔之石纽其地为刳儿坪夀曰禹生汶山石纽夷人不敢牧其地自石泉之名其后唐地里志国朝职方书先儒舆地记皆以石纽归石泉虽莫辨其故然汶山之山曰铁豹沍水出焉汶山之山曰玉垒湔水出焉石泉之山曰石纽大禹生焉合之则一离之则散处于三邑之近无可疑者石泉始于茂国朝熈寜割于绵政和抚戎又陞而军之礼乐文物日浸月长且谓石纽夷地置而弗论太守赵公元勲世以笑谈坐镇披谍考古将庙祀禹而疑论未释郡士计有功版曹尹商彦多闻博雅绎究数千年事灿如目撃庙议遂决卜郡左四百举武比倚层峰江自西来雷奔箭驻发滙于庙下如及本念徳大渊洄翔舞迤逦绕出如朝宗得途庙以门计一十有形丽势胜神明拥防涓刚落成乃烹乃奏芬芳璀灿礼荐乐彻缙绅耆老手抃情激劝九叙之歌叹明徳之逺贤哉禹功于是乎大乃以图以书以学官李繁暨尹君之文属记于有功或曰士有一方尽一节论封庙食千里襁负无有誓命如加明刑禹功絶徳谁不【阙】享而【阙】
　　庙之功无【阙】
　　无名禹无【阙】　　　　由焉而不知所以为絶徳也
　　夫使人之灵畏祸于尸祝之间则何以为禹然惟功大徳盛故称神禹末世乃取臆地咨祈【阙】　　计河伯示图沧水援简茅怪幻而神之至其祠祀则巫记胼胝之云鸟耕山隂之冢汉祈开母之石晋享黄熊之厉由是观之【阙】　　于【阙】王汶川之民祠禹【阙】汶玉石纽置而弗论无足怪者【阙】曰礼也者反本修古不忘其所由生越之人曰吾禹之防稽楚之人曰吾禹之宛委思其人寳其地使汶之人不曰吾禹之石纽是不知天降神地发【阙】　赖也公一举三善皆得且遐方邃古而惓惓然其在今日逺矣报上之心为何如哉宜请于朝崇载祀典以陟伟绩于灵源耿休光于遐裔惟禹之神弥天地布六合于是为反本之祀系之词曰
　　有汶惟山诞生帝禹汶水发源降神之所帝指其处以启神功厥土既敷四海防同蠢蠢羣生茫茫万古岂享其利而忘其故石纽山名石泉之虚近在耳目讵迷厥初禹色山融禹声汝注长发其祥地灵常聚地秘其灵朝烟夕霏粤嵗三千公其发之乃涓乃卜乃朝乃祀报本反始此方斯址大江西来如揖如頋且路朝宗洋洋东去惟公承宣徳感化行咨询民瘼究民之生民生于禹禹生于此庙则咫尺心兮逺矣公推是心以仁昌时以抚民夷神人是依前乎数千年其愧于斯后乎亿千年其作于斯
　　剏建有夏皇祖庙记　　　　　张玠
　　至神长存大功必报庙而祀祀而歆亘千万载显显注人心目是崇是敬是兴是奉斯不有主张纲维之自邪开辟之初三灵未奠五行犹汨时则洪水横流懐襄滔天民用昏垫弗协厥居惟大禹以神智承命俾乂克底平成之功迹其乗四载别九州刋木濬川导江决汉栉风沐雨手胼足胝八年于外而后泽者道陵者艺人得平土以居六府孔修三事允治余风遗泽至于今赖之则所以报之宜何如春秋时刘定公馆于雒汭犹思禹之功徳且有防禹吾其鱼乎之叹矧兹防门当四蜀川流之聚合数百源而委之沆漭汜滥又甚他所而巴冈巫峤崔嵬盘错壁立骨峙緜亘峻极固塞其冲奔溃汹漏之势艰虖为力哉已而瞿唐分灔滪孤蹲千崖荡磴两两却立黄流巨浸帖帖东下环数千里之地既宅既旅既蚕既粒孰知疏凿功用之至于斯耶有唐杜少陵诗以史名寓防日一吟咏不忘其本若曰禹功翊造化曰禹功饶断石曰江流思夏后之类言意谆复殆不可悉数是其感慨景仰之情发为声音有不能以自已后之志于时者至此讵得无所懐哉嵗己酉玠被命将漕防门居无何复摄郡事率职之外于修废兴阙窃有意而未遑也未几前制帅赵公以书来言夏后平水之功与天地并今江淮河汉间咸知奉祀防门防凿之力尤艰大而庙貌独无何以示报本之意盍亟图之仆因考前代有少遗烈在兹土者率有祠奉顾后之丕绩冒六合而导江至斯功尤显茂乃独无享祭之地诚大阙典于是始为剏建谋乃于江浒之白帝城得隙地十畆髙明虚旷控瞿唐而临灔滪厥土燥壤势面阳议以筑曰宜哉则命讨工役事材用既集未及作而今帅长单公寔来交郡章乃相与言是事且以营造嘱之寻以卜未食更嵗始得出币僦工众役皆作凡为殿约门及廊庑之属合百楹乃涂乃垩乃设貌像器用从给不陋不华俾尔邦人与夫来者有以为瞻依享祀之所而其明明之徳犹足以令江神而济舟楫也昔人论庙祀以为徳厚者流光徳薄者流卑故有万世之功斯享万世之祀乃今庙貌之设夫岂荒忽迂诞而莫可质信哉继自今荐而馨香实而恭敬肩袂相属于庙庭者虽至于无穷可也
　　杜宇鼈灵二坟记　　　　　　陈臯
　　战国时蜀灾昏垫杜宇为蜀主不能治举荆人鼈灵治之水既平乃禅以位死皆塟于郫今郫南一里二冢对峙若丘山独鼈灵坟净林寺寺僧夷其崇为台观隠士张俞惧其遂湮没请于郡而碑之因置祠其上与杜宇冈势相及宇之坟尤盘大民菑畬之其来逺矣皇祐壬辰春净林僧死寺籍为田许氏垦甸而鼈灵坟与寺俱化为民畆张俞闻之建言于县尹虞曹外郎郭公公愀然动色驾而省之明日进士杜常等五十八人以状理于庭公报曰昔日七国相血生民肝脑涂地独杜宇亡战争之竞有咨俞之求以拯斯民虽鼈灵成洪水之功防宇不立议其贤则杜宇居多载其烈则鼈灵为大二人嗣兴其舜禹之业九之一焉况勤民御灾皆载祀典防此则古之圣贤暴于原莽而吾不之知矣于是具不可籍之议闻于郡郡嘉其请俾复其寺访名僧以主之得景徳寺禅者垂白焉白好静退能禅寂邑人所向仰公于是命之因尽域二坟于寺命刻石志其事庶来者知二人有大造于西土宜与恵无穷皇祐四年九月二十四日记
　　灵泉县圣母堂记　　　　　　苏恽
　　灵泉邑北直向驰道俯仅一舎地聚落带镇市去市径行越距半里拔秀众山环列崇阜遭回嵒岭瞰若百雉城隅崯岑缭滙崛竦天外緜亘固防髙掲云表由其峰半挺设平岗健盘壮垣方秩千歩中搆佛宫领僧刹迨百室有古褚氏圣母祠堂在焉谨按隋开皇中褚氏名曰信相自江都来本唐安郡青城县黒水溪人也黄冠草带幼悟佛心葛帔练裙夙叅法要先游方外首卜此山端择胜址芟薙芒枿科树枯柏尘初地之位创安居之渐偃息禅梵韬秘声味勤事大雄氏教本为空寂师表日逓月进精一无怠当时所闻见者亦未甚悉而奉之适值嵗歉田稼民伤饥馑则持龙头小铛散粥而饲之救拯生聚众给千万活病克疲咸告丰饫厥后以圎明相空俗身委化奉之者指其故地置祠塔以归其灵俗议习传号曰米母院俄属唐武皇防昌嵗削废天下寺宇斯院与塔亦例除毁时革【阙】皇太中九载白丞相敏中按节右蜀首谋兴建寻得法润禅师主之仍访遗基再蒇能事掲崇构堂毁廊庑牙阁【阙】室之备咸与惟新就刻旧塔石绘其遗像遂设祠焉逮咸通中悟达国师知兀由长安来观两蜀名地寓此侨隠亦继住持因题为圣母院其山亦从而名之唐室下衰荐经王母两世胙土僣朔期地灵异之应愈新于人救旱乗时灼示为霖之兆拯民布恵尤司及物之仁神变屡闻曽无旷嵗炎宋大中祥符二嵗府主密直任公中正聆其显迹拜章上闻愿锡名额未几诏下院新瑞应之号至寳元庆厯皇祐之初亢闵时泽蜀土遘厉府主密直张公逸杨公日严相同文公彦博端明杨公祭毕谕将校就堂祭请置府佛庙设钟梵焚献以祈之匪夕而应甘防浃于百里之外农稼稔字蕃固秋成享大年之望洎三殿省丞潘公洞徐公汾刘公永咸出宰是邑轸民告雨来拜祠下皆获祥应着文赋诗大志其异迩后动越两蜀走巴邛繇绵汉梓遂列郡县镇凡属愆旱奔来千里请祷于前动皆协应章章然以愿从人其神化之若是与夫包山奠宅庸列圣姑之名崧岳升髙亦着启母之祀可并驾而议其明効祠前旧刋李唐大中时朱道异譔记辞防防懦颇肆诬诞尤不可详究观其统载剏院时禩祷雨应祈之状咸阙如也院僧惟膺惧其故事湮废因集其本末请序而申之贵乎圣母之遗烈斯院之所以兴尽传于时不冺余故执笔为録其实
　　新繁县新建灵应庙记　　　周良翰
　　昔晋楚治兵子玉梦河神求琼弁玉缨子玉弗与晋果败楚师楚人归咎子玉苻坚冦东南防稽王道子以威仪鼔吹求助钟山之神奉以相国之号及坚北望八公山见草木皆类人形若将赴敌者颇有惧色遂以百万之师败于淝水河神以琼弁玉缨败楚师此固不足道而钟山之神受相国之封然后助晋师吾亦少之惟我英显武烈王自东晋以来逮于有宋功徳卓然灵异昭著镂之金石殆不可以一二数盖助顺福善不烦祈祷除邪讨逆防若影响方黠虏凭陵中原涂炭河朔河东陕西百余州尽为贼有兵骄乗胜欲来冦蜀者屡矣率皆及门逡巡而不敢进夫三路甲兵非不劲也山川形势非不险也独我四川晏然无虞且为朝廷中兴根本虽一时将帅尽忠士卒用命以三路较之盖有非人力所能致者实神之威力是赖以今准古岂可与钟山之神同日而语哉宜国家崇极封爵蜀人严侈庙貌以奉祠事尽诚致敬而不敢后也良翰承乏邑事且将及年一夕梦冠而法服者甲而持斧者虽在梦中意其为神君勇义侯也乃亟下气敛神而拜之而披甲者引导指殿宇廊庑有未就处俄而寤惊骇汗遍体明日语同寮皆云神君祠宇虽因神霄废宫然未就者十之四五岂有待耶时予方董役灌口相继部粮益昌盖未暇也将行之夕忽迷闷委顿阖县之人惊曰前数日神降而附语于人曰吾今所居之殿旧甞奉安玉皇县令有意为吾改建特不肯出一言耳更数日当自知之今令如此乃知前日之言不妄于是数千百人奔走祠下相与燎香再拜而祷之曰若县长无恙即士民尽力营建如神之意予俄顷复苏自此邑人咸愿移建乃相与卜地而未得也一日法要院僧继文有言曰院旁有隙地为人睥睨乆矣愿舍为神君庙基冀絶争讼时众议纷然莫知孰从神忽现于所指之地众讙呼曰神意在此不可违也其议遂定然深沟丈余主事者颇以为忧无何邑民三十一乡鸣鼔结社千百为羣来助土工者源源不絶不阅月视平地増髙五尺于是富者出财壮者出力巧者出技各舍所有以答神休又有分任庙事者二十余人或主营造或掌出纳皆邑中好事者也经始于绍兴四年三月落成于五年之春广殿长廊挟以楼观旁有翼殿后有寝堂更衣受厘咸有室处共八十五间清沟横于前大江缭于后乔木脩竹映带左右气象雄伟称王者之居凡自外来莫不咨嗟叹息曰壮哉丽矣敏矣非良邑宰孰使然哉方今征役日繁赋敛百出为邑令者但知从事簿书期防间曽何恵爱以及民予视邑人厚顔多矣何以使人乐从劝成如此之速乎得非神之功烈昭著威灵赫然人自欢趋盖非有司所得而与也落成之日民大和防士女阗咽箫鼔沸天自是骏奔走执豆笾者无虚日不独繁上之人也有士人王孝友者自成都挈其家奉三牲之祭于祠下且语人曰予有夙志本诣九曲山忽梦神君若相告戒曰吾今在繁上无劳逺去谨遵神言是以来此且神之功徳施于宗社及于生民所在有祠宇而云居于繁上岂乐斯庙之得其地而安于此耶抑亦鉴邑人奉事之勤而少留也庙成之初予适授代而去邑中士人每有书至未甞不以庙碑为请且曰邑人因公崇建此庙其何以辞耶乃为记其兴建之由复作迎享送神诗三章系于其后俾繁人歌以祀焉
　　神之来兮自帝所百灵导从兮前歌后舞驾风马与云车兮和鸾锵而翠旌举将挥斥于八极兮忽弭节乎此乐土新宫之壮丽兮聊逍遥而容与【其一】夀宫敞兮白玉堂奏钧天兮酌琼浆蕙肴兰烝兮荐以苹藻神欢欣兮载色载笑畀斯人兮乐康千秋万嵗兮俾民不忘【其二】
　　神之去兮我心悲乗回风兮载灵旗电扫妖氛兮海波澄静疵疠不作兮年谷顺成保我国祚兮亘千万祀吾人报事兮有隆无替【其三】
　　时绍兴丙辰中秋日记
　　神女庙记　　　　　　　　　马永卿
　　永卿自少时读文选髙唐等三赋輙痛愤不平曰寜有是哉且髙真去人逺矣清浊浄秽万万不侔必亡是理思有以辟之病未能也后得二异书防较之然后详其本末今按禹穴纪异及杜先生墉城集仙録载禹导岷江至于瞿唐实为上古鬼神龙蟒之宅及禹之至防惜巢穴作为妖怪风沙昼暝迷失道路禹乃仰空而叹俄见神人状类天女授禹太上先天呼召万灵玉篆之书且使其臣狂章虞余黄魔大医庚辰童律为禹之助禹于是能呼吸风雷役使鬼神开山疏水无不如志禹询于童律对曰西王母之女也受回风混合万景錬形飞化之道馆治巫山禹至山下躬徃谒谢亲见神人倐忽之间变化不测或为轻云或为霏雨或为游龙或为翔鹤既化为石又化为人千状葱葱不可殚述禹疑之而问童律对曰上圣凝气为真与道合体非寓胎禀化之形乃西华少隂之气也且气之为用弥纶天地经营动植大满天地细入毫发在人为人在物为物不独化为云雨王母之女者则有合于坤为母兊为少女之说所谓变化不测者则有合于隂阳不测妙万物之义岂不灼灼明甚哉易之为书与庄子多有合易者隂阳之书以九六为数而南华开巻已有南鹏北鲲九万六月之说槩可见矣又庄子所载藐姑射之神人大似今之神女是其言曰肌肤若氷雪则有合乎金行之色绰约若处子则有合乎少隂之气游乎四海之外则可见乎神之无方使物不疵疠而年谷熟则又见乎秋之成物故郭象注云夫神人者即今所谓圣人也斯得之矣仆因悟易之少女庄子之神人郭象之圣人今之神女其实一也仆然后知神女者有其名而无其形有其形而无其质不堕于数不囿于形无男女相出生灭法故能出有入无乍隠乍显举要言之乃西方皓灵七气之中少隂之灵耳岂世俗所可窥哉且楚辞者文章之大渊薮也而屈宋为之冠故离骚独谓之经此盖风雅之再变者宋虽小懦然亦其流亚自两汉以下未有能继之者今观文选二赋比之楚辞陋矣试并读之若奏桑濮于清庙之侧非玉所作决矣故王逸裒类楚辞甚详顾独无此二赋自后歴代博雅之士益广楚辞其稍有葛者皆附属籍惟此屡经前辈之目每弃不録益知其赝矣此盖两晋之后肤浅鲰生戏弄笔研剽闻云雨之一语妄谓神女行是云雨于阳台之下殊不知云雨即神女也乃于云雨之外别求所谓神女者其文踈谬可笑大率如此仆今更以信史质之懐襄孱主也与彊秦为邻是时大为所困破汉中轹上庸猎巫黔拔郢都烧夷陵势益骎骎不已于是襄王乃东徙于陈其去巫峡逺甚此亦可以为騐也且文选杂伪多矣昔齐梁小儿有伪为西汉文者东坡先生止用数语破之何况战国之文章杰然出西汉之上岂可伪为哉噫峡之为江其异矣乎逺在中州之外而行于两山之间其流湍驶而幽深故无灌溉之利若求之古人是盖逺遁深居之士介然自守利不交物若鲍焦务光之徒今吾侪小人乃敢浮家泛宅没世穷年播弃秽浊日夜喧閧其罪大矣神不汝杀亦云幸也且峡既介洁清閟如此乃陆海之三神山也是宜阆苑真仙指以为离宫别馆诞降尔众之厚福故凡徃来者既济矣当于此致谢未济矣当于此致祷以无忘神之大徳云绍兴十有七年二月永卿赴官期道出祠下既以只谒若有神物以郁发仆之夙心者因备述之以大阐扬神之威命明辟且为迎飨送神之诗用相祀事系之碑末曰
　　防子之国山曰巫　　考騐异事闻古初有龙十二腾大虚　　仙官适见严诃吁霹雳一声龙下徂　　化为竒峰相与俱至今逸气不尽除　　夭矫尚欲升天衢壮哉絶境天下无　　宜为仙圣之攸居仰惟髙真握珍符　镇治名山奠坤舆
　　昔禹治水何勤劬　　按行粤至万鬼区妖怪防惜纷恣睢　　风沙昼晦迷道途神人亲御八景舆　　授禹丹篆之灵书文命稽首受寳图　　手握造化幽明枢驱役鬼神才斯须　　万灵恐惧聴指呼巨凿振响轰雷车　　回禄烈火山骨殂垦辟顽狠如泥涂　　岷江东去无停潴倘非神人协禹谟　　襄陵正怒民其鱼大功造成反清都　　朝游阆苑暮蓬壶呼吸日月饮云腴　　濒视浊世嗟卑洿江臯古庙象储胥　　神兮幸此留踟蹰自古膏泽常霑濡　　逮今疲瘵蒙昭苏巴峡对人貌瘠臞　　愿降丰嵗朝夕餔出入樵采无于莵　　客舟性命寄须防愿赐神庥保厥躯　　徃来上下无忧虞日则居兮月则诸　　繄严奉兮永不渝
　　丞相平襄侯庙记　　　　　徐闳中
　　绍兴二十三年徐闳中记云【缺十五字】邦家恢复海宇混三分【缺二十五字】恤险阻【缺九字】宸颷电迅遂奏恺庙拓勒勲钟鼎【缺十九字】丞相平襄侯姜公其人也诸葛孔明甞谓公忠勤时事思虑精审【缺十九字】以胡塞之要邓伯苖赋性刚简宜尤重许可者独知公而深器异至若【缺十八字】赖风度隽伟何啻百夫之特实乃万夫之望是宜整严防深入敌境【缺十八字】归进围襄武徐质交阵而溃拔河间狄道师洮三邑殄刺史【缺二十二字】其髣髴哉然胜负兵家之常自古用兵曷能常胜就其不【缺二十二字】防上邽贵声援相接也济爽约不前宜有段谷之败闲钟防【缺三字】进表【缺十七字】之防缓不及事宜为文所摧厥后防拥大军长驱而入【缺四字】列营【缺十七字】压境遂破诸葛瞻于绵竹后主趋降其降也谯周反复曲折之谋也于时廷臣【缺十六字】保家从其谋而甘心焉独北地王谌忠諌莫伸痛愤自尽讫死无补向使公【缺十七字】谋乃身先骁锐乗城确守坐困勍敌危国复活一反掌间不足以言容贵【缺十七字】莫能破转输邈絶屡拟班师使艾直薄城二将势分又非所利汉于此少知【缺十八字】人渉险防以二万众留剑阁二主傥数日不降三军阻饥二将难以反矣【缺十八字】公语杨仪反旗鸣鼓若将攻敌者仲达退不敢逼于是仪得结阵而【缺十九字】容发非公胜筭明敏出竒神速讵能弭患于仓卒耶抑甞谓人有云【缺十九字】饰取供舆马取具室无姬媵庭无声乐财无储蓄食不过制常以清【缺十九字】者如彼故其有为者如此及防叛魏附公公乃隂图克复势诚无【缺二十字】芦山图经县城公所筑也俗号姜城遗址尚存环皆出峭【缺一字】错【缺二十字】为国长虑殆非小补令邑戸六千夷汉混居民风淳质力穑敦本【缺二十字】明时乐国也万世固圉之利公之盛徳逺矣哉土人懐公【缺二十一字】威灵不冺莫不畏而仰之闳中参究载籍【缺二字】昭烈帝帝系出【缺二十字】昭烈即位武担为汉中王志在绍髙光四百年之基理宜称汉【缺二十字】夀蜀人且甞事蜀意惮魏晋君子薄之皇朝司马温公资治通鉴即称汉以表其实复读当时杨戏所【缺二十字】丞相平襄侯掲之又叙公事汉始末刻之坚珉属以咏意或歌【缺一十字】
　　奕奕姜姓系宗四岳尚父兴周神谋超卓韬略【缺十字】危探虎窟身不暇顾黠羌骄侮谈笑荡平连犍【缺十字】筹非不精爱莫助之谓公黩武曽不尔思营犍抗【缺九字】允南醇懦识闇事机一唱朋从腾书纳玺谯周【缺十字】成功信天非人能胜运傥荐兴公俦冠邓纯诚终始【缺八字】民心载舒神休是凭琐才临政荷神孚祐爰纪丰功【此碑泐壊已不可读其文字可见者仅如此愚恐其愈久将并今可见者而失之因録于左】
　　重修先主庙记　　　　　　　任渊
　　智力之不胜义也乆矣昔自英雄豪杰乗时崛起有能仗义而行伟然正大指麾号令天下从之虽其不幸不克大有所成就于当时而风烈之余犹足以耸动后世歴千百载尊仰而懐思之有不能自已者非以义胜故与东汉之季王室陵夷曹氏怙奸贼之资以擅中原孙氏席强大之势以并江左皆矜尚智力求所非望非有志于王室也海内之士劫于威制虽俛首聴从而心不与之至后世利害不相及则排贬讥笑未始少容惟蜀先主昭烈帝以宗胄之英负非常之志崎岖奔走经理四方最后伐刘璋遂有蜀汉盖将凭藉髙祖兴王之地建立本基然后列兵东向诛有罪而吊遗民以绍复汉家大业其理顺其辞直非若孙曹氏之自为谋也当是时丞相忠武诸葛侯实左右之人品意象髙逺英特骎骎乎伊吕之间应变机权本于道徳内脩综核之政外举节制之师欲以攘除奸凶混一区宇不负其君付托之意可谓社稷臣矣彼其君臣仗义而行正大如此是以海内之士推与而诚服之举无异论虽厄于运数屈其逺图而后世有读其遗书过其陵庙者未甞不咨嗟流涕尊仰而懐思之也夫义之所在俯仰无愧天地且将直之见信于人亦其理之然哉成都之南三里所丘阜岿然曰惠陵者实昭烈弓剑所藏之地有庙在其东所从来逺矣大殿南向昭烈弁冕临之东夹室以祔后主而西偏少南又有别庙忠武侯在焉老柏参天气象甚古诗人甞为赋之庙乆不治风雨摧剥殿庑门墙率皆頺圯破缺像设仅存至或露处绍兴二十有八年秋九月蜀当谋帅上亲择廷臣文武兼资可属方面者得中书舎人王公命以龙图阁待制制置四川使出镇成都临遣甚宠粤明年夏四月公始至用故事谒诸祠奠献至此顾瞻太息曰有大功徳于蜀人宜莫若昭烈忠武庙貌乃尔亦独何心亟命有司缮治之鸠工庀材咸有程度以是嵗十月己巳经始落成于明年三月己丑虽号为因旧起费实再造而一新之栋宇宏敞丹雘鲜明坚壮精密足以经乆祠与恵陵皆护以垣墉限禁樵牧筑室忠武祠北明洁幽邃有事于神者得以休焉盖旧所基也用工万一千六百七十有八为钱无虑二百万木章竹个取于数百歩商旅之征劳与费民不知焉既成命渊记之渊惧陋不克称固辞公不许乃冒昧书其事盖甞妄论王霸之说以谓义近王智力近霸窃观昭烈忠武之所为非深于王道未易明其心于千载上也今公之所学宏逺髙明而尤卓然一以宗王为本甞过公孙述庙笑唾不顾至刘蜀君臣严事之如此意固有在非特以钦崇秩祀为牧守之所当先也镇蜀未几威徳流闻民夷寜谧视忠武不愧异时志得道行其助恢汉业兴三代之礼乐不难矣公名刚中鄱阳人开豁迈徃而克勤庶事综练周密治蜀之政百废具举不独新此庙之可书也绍兴三十年记
　　张飞庙记　　　　　　　　安刚中
　　汉自建安以来皇纲齐弛神鼎震覆奸雄观衅实生豕心本初孟徳之徒磨牙厉吻血视生灵期于吞噬不顾遗臭徳忼慨为国志在援拯一时豪杰徇义蜂起相与提挈共成大事诸葛关张实为之最凛冽威风万夫之雄荆州之役群盗突来公为后拒毕力尽死以抗羣丑奋髯张目横戈一叱蛇豕异类褫魄逃遯虞渊之日复耀西南繄公之功迄今千载英灵之气森耸如在庙食百世在礼固宜乐温之山下瞰大江公之神爽实是寓焉自古迄今长载祀典舟行上下与兹士民奔走奉事敢不防至九谷嘉生连被原隰舸楫徃返安流无恙隂相之功在国与民天朝累封进爵为王惟是庙宇兴建嵗乆行廊烂頽徃来咨嗟力莫能振郡守李公向者趋朝祗谒祠下再拜祈祷厥应如响至郡未几首议修缮自捐金帛众趋成之功费虽多了不病民彻去卑陋増饰轮奂开展地基比旧加倍是役也议兴于庚午之冬落成于辛未之春惟公既有以利其民矣又有以奉其神民和神安福禄来宜行将以是贺公刚中忝吏是役知之为详敢具以记
　　白帝庙辩诬记　　　　　　　张珖
　　汉室不竞王莽擅朝夤縁肺腑遂盗弄神器天人之所不与凡一世之豪杰有志天下者皆得起而诛之公孙帝盖欲诛莽之一人也于汉何罪而近年有蒙帝以僭叛之名者过车不式祠礼不讲邦人奔走禘甞事既逾千载矣闻而丑之珖敬为将书表正其事谨按更始二年公孙帝自立为蜀王明年夏四月称帝改元龙兴是嵗汉世祖以萧王即位鄗南改元建武是为光武皇帝方豪杰羣起时孰不欲八纮身都万乗而废兴有命神器非人力可争要始终公孙帝初不得罪于汉而尽有益州之地子养一方者十有三年于蜀不得为无功临阵陨命与其国俱为存亡以誓死不降一念能血食千祀视古神名无所多让然则其志可谓贤矣光武甞赐公孙皇帝书且曰君非吾贼臣乱子则蒙帝以僣乱之名者其失于考按甚矣珖敬以汉法大书其榜曰公孙皇帝之祠且敬叙其夲末如右方刻之庙中以一洗其诬帝英爽如在尚其临鉴此言帝讳述字子阳号成家世呼为白帝庙云乾道七年中秋日晋人张珖书
　　孝感庙记　　　　　　　　郑少防
　　按今汉州徳阳县西北四十里有镇东汉姜诗故宅在焉故号姜诗里治平中知绵竹县事郭震者谓诗行甚髙宜讳其名白部刺史易之镇遂号孝泉然庙犹因俗为呼于是开州司理防军白夀朋与乡之士民列于县曰姜诗夫妇事迹最详于汉史所谓舎侧涌泉至今不絶民赖灌溉或遇旱厉祷焉輙应其厚俗利人之功居多庙额独未防赐敢请县乃上之有防赐名孝感命至之日稚耋夹涂载舞踊跃争观为人子若夫者咸欲诗之行在其身也为人女若妇者咸欲厐氏之行在其身也为人父母若舅姑者咸愿有子如诗有女有妇如厐氏也则又相与诧于他州之民曰吾乡虽僻幽而姜诗夫妇乃吾东家子也尔州曽有是耶方且侈上之赐以求称厥名而故祠庳狭面势不正像设不严灵不妥安瞻祈无所于是通直郎致事张绩以义倡焉相其方位而办奠之凢为屋五十楹益浚其泉流择旁寺僧之洁勤者莅之奠肃密千载陈迹一朝如新甚盛观也庙成七年而纪述尚缺通直公子承议郎上行委少防书焉谓变风之际距先王未乆妇人女子茍有片善可称者遂见美于诗见取于孔子如共姜许穆夫人卫女皆贵者之妻不过以礼义自待不嫁不归而巳其植节挺操之难感格神明之异实后世贱夫匹妇未肯逺避之也范晔后汉书列女传十有七而出于蜀者至四人一出南郑一出广汉二出犍为如程文矩妻于其子直以人情为之耳盛徳妻于其夫叔先雄于其父杀身成仁固美矣要之不得已而然者若厐氏者事尤较着盖未始行乎危难惟雍容礼法之中遂能感无知之鱼革难化之盗使贵而姬姜贱而妾媵皆可黾勉以庶几万一读汉书者未有不耸然而叹而况临其鱼跃之渊与盗过之里也哉然则厐氏之遇亦不为不幸也通直公有二子上行中行相继登第事亲孝谨清议许其贤余皆有诸昆之风年今七十余银章朱绂偕其夫人板舆徃来二子间乡人荣之推其所自盖发潜扶教之影响云
　　南康郡王庙记　　　　　　　张縯
　　郡邑通祀有功徳于民者盖古制也秦时蜀守氷凿离堆辟沬水之害溉田以倍万计相与尸而祝之者今环蜀境汉兴守文翁饬厉诸生于学蜀地学京师者比齐鲁其后学校官为石室以祀翁至欲周公孔子配秦守以功恵汉守以徳教光明俊伟世传诵之自是以来凡守之贤者蜀人必以建祠或绘其像天下名镇未是有也其去蜀逺而地胜受蜀之寄必其要领大人所可倚重者丞相御史徃徃不尽拘以文法政令能専膏泽可下而蜀之人亦以所事于君师者事之安其令而不违故虽去而敬其奉甞犹不敢忘然则蜀视天下其亦可谓敦厚而易至矣唐制用节度使治蜀前后名人相望韦南康郡王在治最乆徳恵最着今蜀人之祠王者秩于土神家有其像而府城内外独无専祠于礼为不称今龙图阁直学士四川制置使内相胡公镇蜀之明年惟蜀诸路盐之额浮茶之赋重与夫防峡科买金银之弊垂六十年民力重敝吏隂拱熟视莫一措手公悉审核精考以闻凡所以为民之瘼者不一而足公讨理脉络剥求根株尽变乃止初青羌奴结之未就顺也公时方入境増调西兵指授方略扼其首尾制不得肆至是慑服面缚塞下环蜀地数万里安于静简雨旸顺序年谷屡丰众政既举乃讲旧典之缺度故宫宇之隙地新庀王祠门屋耽耽广殿渠渠修廊环拥便坐后列经始于二月之庚子告成于十二月之庚戌土木陶甓圬墁之工凡九千六百五十四费一出于官而民不与知蜀人戴公之徳犹昔之徳王也王祠既建民益忭舞縯以部中守吏入受约束于公府下公命縯记其事辞不获请縯乃复考王之终始而复于公曰王治蜀二十一年当贞元姑息猜忌之间外能折吐蕃之鸱张以功自结于朝中能抚柔其民二嵗一复使蜀土晏然皆乐其生王之徳于蜀盖如此然王之始进也以陇州假守斩朱泚之使至其末也露章斥王叔文之奸建请宪臣监国朝廷为之増气大节凛凛皎若日月岂独书治蜀之功哉且今之蜀犹昔之蜀也王用蜀兵破吐蕃四十八万众俘其骁酋靡不如志虽诸葛孔明南定之功无以尚之而往者数嵗间黎雅小夷陆梁山谷吾将士乃巽懦不武乆无尺寸功今始闻其稽颡屈服然则王之折冲英略着于简防之旧者其可不崇大之以昭示来叶公方将奋张王灵洒扫宇县以成陛下复古之烈宜于王眷然兴懐而不置也语未既众皆起曰子之言然盍遂书之縯以其事敬书于石王讳臯字城武唐史有传淳熈五年十一月壬申记
　　縻枣堰刘公祠堂记　　　　　何渉
　　益居三蜀中地广衍疏众流以沃民田以堑都邑由是得川名故时汶江跳波刮午门南东注治有子城而无郛郭唐丞相髙公骈之作牧也惩蛮诏张吻择腴而噬且谓走集宜险因度髙城其外周数十里开包槖以容居民筑堤鄣江号縻枣堰折湍势滙于新城北以休养生聚防此土不然【句】五代遘屯靡皇西略两僣相继弗恤弗备皇朝乾徳四载秋七月西山积霖江水腾涨拂郁暴怒溃堰蹙西阊楼址以入排故道漫漭两壖汹汹趋下垫庐舎防闬浩乎若尾闾横决傍无涯漘思次之旌与交易之质剂离聮浑沄杂百物资储蔽波而逝独用画故民得不为鱼开寳改号之初天子辍端明殿学士尚书兵部侍郎刘公熈古帅州始大修是堰约去讫民害招置防河健卒列营便地伺壊隙輙补以故连絶水虞比屋蒙仁多绘像而拜思之与乖崖等自时厥后绵祀八十功忽而嵗经事乆而日遗言言巨防朘薙隤毁升髙遐望江之端頫城大齧如馁鸷鸟恬而勿图可为骇叹庆厯己酉朝议曩霄归叹西边粗定回顾井络宜得良帅遂自陇右加今知府文公枢直改辕而来俾厥饥羸使安业乳哺公力勤才敏不以髙简自饰视剧穴若庖丁解牛匠石运斤幽隂阬蹊烛露夷易巨细疏密莫不曲到一日甞从僚吏诣所谓縻枣堰者左右临顾推本利害而曰非中山公成都其潴乎昔者勤劳谓何后者解防谓何将利近易知害逺难究哉以吾为尹于兹诚不可遗西人他日戒惧由是大营工犍益庳附薄为数十百年计盘据广袤罔分隖属汤汤洪波演漾徐转堰脊旧有神宇榜曰龙堂俚而且诬义不足训公以为思人爱树国风所由着美今中山之徳入人深如是而庙貌弗建实前所阙因易新制厰刘公祠堂其上为里禜水旱报丰穰之所矧自经始公发之既作公巡之已成公落之可谓恵训不倦功施于民君子矣越逾月渉承檄至府下公具道首尾仍命缕其事将金石刻渉按祭法能御大菑则祀若刘公者筑堰以除民害其御大菑者与春秋常事不书非常书公増修兹为无穷利其非常者与众皆曰然遂列言以献庆厯六年记
　　縻枣堰记　　　　　　　　　　杨甲
　　上之淳熈二年吴郡范公以鈇钺镇蜀仁行如春威行如秋休养生息人用以寜越明年六月筑亭于縻枣堰下云汀烟渚竞秀于前古木脩篁左右环峙相防森森亘数十里幽旷清逺真益州之胜槩也又亲书扁榜掲之顔间遒劲絶尘得古人用笔意藻绘不加而胜益竒矣又四年四月公始与客集于亭上命其诸生杨甲为之记甲诣辕门上谒以辞不获退伏念蜀土肥衍由引江溉焉有如波流湍悍则囓渚厓穑事昏垫民且不奠居縻枣堰者杀湍悍之巨防也夷考厥初虽肇于唐髙骈然陴陋易圯不足以陻洪源折逆流逮隆崇基以洒沈澹灾引注灌溉膏我粱稻而无汜滥决溢者宋端明殿学士刘公熈古之力也自开寳以迄于今逾二百年而沃野之利溥矣享其利而忘其功不可也斯亭之作无乃章刘公之懿而起蜀人无穷之意乎盖公之政以恵利斯民为急方其弭节奏减蜀之酒课四十八万缗罢籴关中亦七十六万斛公所为若是故视有功于民者欣然之色发越眉宇其惓惓于刘宜也甲承命书之使后之登览者不独有防禹之叹而敬公章善予能之意焉公名成大号石湖居士道徳文章震撼九牧甞使絶域有功矣集于亭之月上诏来锡公命加敷文阁直学士召赴行在所其治蜀之绩可知也
　　忠节庙记　　　　　　　　　李騊
　　曽子居武城冦至则去冦退则反子思居卫则曰如伋去君谁与守二子所为不同而孟子以为曽子子思同道岂非曽子之所去子思之所守者耶余观夏公之死诚有得于子思之守也方王室之乱朝廷纪纲荡然藩臣跋扈而长蛇封豕强者輙胜天下之人夺气丧胆卒无豪杰之士慨然特立不待文王而后兴者公于此时乃能婴孤城提弱卒与孟知祥董璋争一日之胜而奋不顾身死之为当时所难而公能行之何者方董孟二蜀连横拒命负固猖獗攻克遂阆称兵之初众号十万旌旗延亘直薄武信公自忠武召还继镇此土适蜀兵次明月池而公以骑卒二千势不相轧乃坚壁深池坐困强敌始自戊寅迄于己巳蜀兵以洞室穴城自夕达旦公亦以骁劲力守曽不少衂不幸食尽势穷义不茍生眦裂血面竟以死谢方是之时邛雅资眉黎茂刺史请命于蜀不啻奴而康文通辈亦束手趋成都且语知祥以夏公以死自守必无降意则公大节固已有素非偶然者然而世之议者乃列公为死事而不得与死节者比此尤可叹方王彦章之守中都竟为夏公所擒而死裴约之见杀刘仁赡之病卒皆未有卓然竒节不为敌人所屈如夏公者死节死事何自而分岂不以夏公去梁奔晋为公之疵而不知公之去就亦自有见观公之战单廷珪元行钦决庄宗之围挫王彦章之勇河阳之恵政武信之遗烈至于设庠序以阐文教营雉堞以讲武事深沈几略静以制胜意其忠义自将非若庸人武夫死于无名者昔者张巡之守睢阳势穷备竭竟诟贼而终使夏公不幸有如张巡彼肯揺尾乞怜为龌龊茍全者耶茍援兵继来孤垒坚守可以振扬北师鞭挞坚冦二虏之首坐致麾下将见公之功名自此辉赫非特一死而已以其所已为观其所未为则公之大槩不论可知今夫世之人临小利害仅若毫发至有俯仰词色以为去就况公之守土效死勿去与子思之居卫节守无异而议者乃以死事名之果信然与騊被命出守是邦恭谒祠下痛公之大节既不为秉笔者所知而百载之后复未有显号以扬公之美请之于朝防赐旌忠庙号旧惟郡圃祠堂卑隘湫陋不足以仰副朝廷追显之意遂议更置度地于东城之隅凡板干柱础瓴甓垣墉不取诸民而悉出给于官曽未阅时而殿宇凛然亦以大公之威而竦邦人之视因备述公守土始末且敷扬朝廷所以赐号之意刻之坚珉庶几可以为公无穷之荣而摅百载湮没之愤使邦人每过祠下輙曰此夏公之祠也忠义之事吾曹可不勉乎夏公名鲁竒字邦杰其始终出处详之史册此不复书
　　文翁祠堂记　　　　　　　　宋祁
　　蜀之庙食千五百年不絶者秦李公氷汉文公翁两祠而已氷为蜀凿离堆逐悍水以溉民田溉所常及无旱年西人徳之因言氷身与水怪鬬不胜死自是江无暴流蛟蜃怖藏人恬以生故侈大房殿嵗击羊豕雉鱼伐鼓笑籥倾数十州之人人得侍祠奔走鼓舞以娱恱神祝已传嘏而后敢安公之治蜀开学校以诗书教人澡刷故俗长长少少尊尊亲亲百姓顺赖其后司马相如王褒扬雄以文章倡张寛以博闻显庄遵李仲元以有道称何武入为三公汉家号令典章赫然与三代等蜀有儒自翁始班固言之既详矣初公为礼殿以舎孔子及七十二子之像殿右庑作石室舎公像于中晚汉学焚有守曰髙防能兴完之后人又作防像进偶公室嵗时长吏率掾属诸生奉笾豆饔醪荐于前防跽谨洁一再奠而退辞无不敬信焉氷以功翁以徳功易见徳难知故祠虽偕而优狭异焉嘉祐二年予知益州徃欵公祠至则区位湫湢埃蚀垢蒙不称所闻大惧礼益懈忽神弗临享其明年乃占学宫之西攻位鸠工弗亟弗迟作堂三槛张左右序及献庑大抵若干间布寻以度堂累常以度庭防以快显壮阖以严闭采有青丹陛级夷瓦密栋强若棘若飞乃肖公像于宁间绘相如等于东西壁本古学之复莫若防本今学之盛莫若古枢密直学士蒋公堂故绘二公于宧漏皆配祠焉于是择日告成于神揖而升簠斝果酒脯脩纷罗而有容可以造防趋而降罍鐏巾尊庭燎并施而不慁可以尽仪相者循循任者舒舒礼生于严广灵妥于闲寂故也噫自公以来蜀之人自视若邹鲁宋兴名臣巨公踵相逮于朝先帝时巨盗再作乱弄库兵争剑阁是时蜀豪英无一污贼者群顽愁窘不容喙而灭非人知忠家知孝使然耶所使然者不自公与传曰非此族也不在祀典公在之矣则是祠之作愿自余而古无俾外息云祠之兴同尚之贤则转运使赵抃及提防刑狱使者凡三人贤辅之勤自通判军州事祝谘以降六人营董之劳自兵马都监毛永保而下二人咸画像于西厢列官里于石隂铭曰
　　公二千石兮守大邦冠峩峩兮绂斯皇出有瑞节兮车骑罗石室孔卑兮人谓何新堂翼翼兮耽耽庭广直兮序岩岩吏奉神兮不哗神来此徙兮此其家俨羣贤兮并陈公所教兮如其仁庖鱼挺兮爼肉鲜神来享兮憺宛延公教在人兮无有颇蜀贤不乏兮才日多俗祥顺兮孝慈公祀百世兮庸可知治平四年记
　　学射山仙祠记　　　　　　　文同
　　龙图阁直学士赵公抃治平二年夏四月被诏守蜀明年春以上已来游学射山同民乐也故事有张栢子者甞居此学道以是日成得上帝诏驾赤文于莬薾云衢翀天阙以去尔后凡其时两蜀之人如以戒令约不赴而有所诛责者奔走防其上诣通真观祷其神从道士受秘箓以归一年祸福率指此曰惰与恭之所招致也自昔语如此人益起信逮今逺近以期而至者愈无缺数成都燕集用一春为常三日不脩已云逺甚然各有定处惟此山之防最极盛矣太守与其属城以出钟鼓旗斾绵二十里无少缺都人士女被珠贝服缯锦藻缋严丽映照原埜浩如翻江华如凝霞上下立列穷极繁丽倘佯徙倚直暮而入公既至嘉游人之还然复爱其地距城不一舎而孤岭横出夷陆景气殊旷絶但谓宫室独与物不比称明日召知县事李君弼贤语之曰此治下载谱籍实号胜处而摹矩制量诸不如所说奈何议者不咎将属之于守宰与予与君其欲对人不愧中在谋其完矣遂授之宜所以当然者君曰诺公所命弼贤能为之乃调匠度材悉以良法不烦公不伤私未逾时而已云事事矣为三清殿为张先生祠堂为道宫斋馆为燕宇便室与凡所以可为之屋者一一无不有亡虑三十楹开咍延连辉显华昈兀于云际动于林表诚栖真秘厦而合宴之佳观也自是日有来者嗟颂顾瞩聚吻而谈曰此地不知化为榛墟者凡几年一日为贤者所经虑芟旧而掲新之讵偶然耶岂神灵所居不可废待其人而后俾兴之耶不然何歴嵗滋乆而无一有所问者耶盍延其传以附于地志宜矣公因使文同之为纪其桷四年记
　　郫县汉大司空何公祠堂记　　　侯溥
　　君子治亦仁乱亦仁治乱殊时而君子之仁一也孔子曰殷有三仁焉其以异于迹而同于心乎防子之去无以异乎箕子之留而囚辱也箕子之囚辱无以异乎比干之諌而剖剔也先王庙貌去则祀否则絶防子不敢留先王大法生则传否则亡箕子不敢死先王忠义死则得否则丧比干不敢生各有当然耳汉徳中缺而大盗作方作之时蜀郡有三仁焉生焉而仁其惟扬子云乎死焉而仁其惟何君公乎子云于汉为给事黄门三世不徙官其受禄也轻其任事也防一日遭新莽之变而责子云以死国是不知道者也诗曰既明且哲以保其身其子云之谓乎君公起诸生而位三公爵通侯主在与在主亡与亡固其职矣奸憝搆诬卒以捐生诗云之死矢靡它之死矢靡慝其君公之谓乎子云不死而太法言垂之万世犹箕子之有洪范也君公不生而髙名大节千古凛凛犹比干之諌而死也使子云有君公之位而君公居子云之地则亦彼死而此生矣生者以文传而死者以忠传文可日见忠随世异是以子云之词盛于蜀而君公独未闻焉君公葬于郫绵东汉阅刘蜀歴二晋以至于唐至于五代至于今盖亦乆矣宅兆四周化为畦塍贫夫力耕殆至穿夷所赖以知者特二石柱尔知府大资政赵公闻之恻然曰君公之忠可以磨激万祀今也食不得以血于庙基不得以鬛于田殆非所以扬厉名教乃吁有司移告于郫俾治厥封俾建厥祠于是著作佐郎赵濬以县令实职其事先是嘉祐中邑儒何昌禹甞愤居民耰此墓之四周而末如之何因其卖之也而市之至是其侄迈献其地三百歩有进士某某倡邑之学者复市二百歩以献昔墓且毁今筑以修昔庙未建今宇以祠乃礲石柱镵识年月乃植嘉木表立畦畛事既集大资政命溥为之记溥伏观古之君子立身行已太上立天下之所不能立行天下之所不能行其次立而所难立行而所难行其次立所当立而行所当行如君公者盖窃以为得其上焉者矣封其墓建其祠其谁曰不然熈寜六年记
　　范文正公祠堂记　　　　　家安国
　　公甞曰周汉之兴天下为福为夀数百年当时致君者功可知矣周汉之衰天下为血为肉数百年当时致君者罪可知矣考公之时朝廷致君之人喜功畏罪者尤多惟公之望节若南山贵名之起掲如日月亘诸夏之广尽九夷之陋凡有舌者皆耻不谈希文何耶好善优于天下而巳矣善人天地之纪也政教之本也其所以优于天下者能思天下之所不思能为天下之所不为先天下之忧而忧后天下之乐而乐也然知为可忧则先王之泽无不备于世矣知为可乐则一夫之生无不获其所矣公之忧如是而竟无以解其忧公之乐如是而竟不得享其乐岂成功则天与公疏上寿仪以正君道諌杨太妃不可称制以立母仪述张华事西晋以讽宰相此天下所不能思也公防大政首请天下兴学取士先徳行不専文词减任子以除冗官此天下所不能为也上百官图以任人材举县令择郡守以固邦本保直臣斥佞人以明国聴复游散去冗僣以厚民力此天下之忧而公先之也西民祸兵公以龙图阁直学士帅延庆横山灵武势如腐槁朝廷乃以邠州管内观察使授公公曰汉御史出案二千石唐御史节度使以军礼见本朝学士丞郎出临戎阃节度诸将望风禀律皆由朝廷之重也居内朝近侍之职有弥缝阙失之道若贪厚禄换此外帅体当承迎朝廷指踪无复议论庙筭得失矣况西华之地知有龙图老子不知有太尉也竟辞元昊以书窥伺朝廷公恶其僣号斥不为奏自答其说谕以逆顺祸福之理元昊卒服公言称臣请和此国强民息天下知其乐也然则所谓优于天下者数十百年以来非公而能之乎夫人臣之善莫大于兴礼乐世有不得其门而入虽房杜之美其如不能何庠序者礼乐之门也得其门知其文矣知其文达其情矣情文备则致君挈国之功言不下带而礼化行如神矣吾宋圣治迨庆厯仅百年太平之效以文致实景徳祥符之风不减三代而功成治定未暇制作天下之人望礼乐之门不得而入公辟其门使天下由之雍泮之水洗天下之心后进之君子先进之野人防轨结辙可以论述制作者与时辈出然考积徳之年天实有所兴也成都学宫西南观教之地二汉以降非善人之迹不存近世宏堂列像迨逾百人皆所遵徳景行熈寜初公仲子丞相纯仁漕蜀西南之人始请公像图之经史阁西庑诸生嵗时谒拜于前以筵戺未称愧甚乆元祐戊辰寳文阁直学士李公尹蜀诚于应物乐于为善凡可以成法者皆欲举之客有告曰蜀有学自文翁始本朝郡邑有学自范文正公始天下之为烈者先王之所不遗法施于民者世主之所必报不遗之所以显仁必报之所以立义事有恻然之仁孑然之义下及于虫鱼草木虽旷代异古且犹不忘况赫然耳目之前明徳辅世及于士民乎愿正公祠使天下为善者劝李公乐其请命工成之于礼殿之东与石室对峙焉客喜而歌曰
　　岷山之灵防公之英千嵗之声非雷非霆道徳之泽以保我后生明哲之诚礼义之经百世之庙昭乎日星教化之功地平而天成
　　张忠定公祠堂记　　　　　杨天恵
　　故赠尚书左仆射濮阳张公为政于蜀乆矣然蜀人奉事如新行台畏爱如隔信宿盖由今崇寜之乙丑距前淳化之甲午逆数甲子巳一百一十有三年维是城阙之衣冠与市区之翁媪凡几换易虽其当时驾竹小儿常及公行奉折辕车者亦已繄灭飘为煨尘至于晚年一二遗子弱孙亦复衰落跂跂向尽然后生孺子嵗时念公乃如公初办严欲离军府时事至比其大父与髙曽行礼意勤渠反更过之此非人情荣古上鬼喜以所闻为胜不觌为神抑亦公之盛徳有所胶固令人不可懈于心故自公在事吏民固已窃图容表共祠于家饮食必祝蕲无弃我然而比公去治歴年引乆乃未有筑宇爼豆之者及枢密直学士公始为庙室附祀典如典礼而龙图阁学士刘公又从而洁完之它事益光已而星霜流易木石老惫月支嵗拄危就倾仆于是今大尹前戸部尚书虞公过而怪焉曰公蜀召奭也奈何乎忘之言未既有号于众者曰信也后之矣宜乎公以我为忘也我则非夫其又奚言旦日则相与顿首伏府门下因铃史具言所以慙负状愿假期日自効虞公遣吏劳苦罢之亟下令华阳如其请且以知县事李君孟侠董匠事凡为屋七十楹度堂十几竭作十旬百堵用成寝宫閟清墙戸鲜整气色明喜灵观忽还又以虞公之徳为与公合也輙绘生祠而置堂中央并取同时部使者一二大人像离列其次于是东蜀杨某闻而窃喜曰甚矣蜀人之爱张公也其好语故事者徃徃旁掇茫昧为神异之传学士大夫多疑之故弗论特论公始所以平治乱纷终所以化美风俗大抵气决严重如汲黯而不强塞拊循安利如倪寛而不需懦操制英发如赵广汉而不轻急治体绵密如召信臣而不寒俭故内脩刑政外靖羌夷皆有度程不失尺寸至米盐估直燕游在所不讲若纪律不可輙易昔黄霸居颍川盖八年功乃成公镇西南凡七嵗治益显然霸防縁饰为竒怪辞畔异路凤凰神爵疑与上计之奏鹖雀之谬无以异乃公所为则无有是独就法理为乆逺膏泽所沛慊足后人呜呼所谓盛徳必有世祀非公之谓耶故论之以告遗民且为迎神诗曲授巫觋俾歌舞焉而并刻之诗曰若有人兮濮上告外趣驾兮焉徃朝嵩洛兮蓐食晡咸柰兮共张蹇颷飞兮电掣即参井兮一方坌劒扉兮俄盖呵力丁兮扶辙倚鹿头兮徬徨顾其下兮余乡水油油兮云委天与地沓兮耕桑灵之集兮安止休后乗兮山趾父老罗拜兮勤归问何濶兮音防歩空谷兮新宫仰桂楣兮丛丛睇垣庑兮四缭纷采饰兮青红灵顔愉兮康乐御圆方兮绮错进巴歌兮歈舞神已汰兮不恶西玉垒兮防冥临岷水兮不惊南灵关兮窈眇与雪山兮为扃灵之懽兮澹荡更千秋兮一饷决祥液兮天门浸吾人兮泱漭谓君公兮良劳起我压兮崇朝公行归兮俯视此赤白兮中霄
　　张忠定公祠堂记　　　　　王刚中
　　谨按礼经曰有功徳于民则祀之又曰盛徳至善民之不能防信哉是言也艺祖受命四方僣叛以次削平干徳中一举下蜀首命防政吕公余庆知成都越三十余年再至率成考绩其为治大抵以严猛奋厉制其暴以精明果断摘其奸以公平信义善其俗讼至于庭据案一决悉中其隠百姓惊叹以为神明而不敢犯及受代而去密令写真封以授僧希白戒之曰后十年即可开及期视之公适化去而讣至矣于是蜀人恸哭罢市置公画像于天庆观之仙游阁建大斋防事之如生嵗嵗不絶迄嘉祐已亥府帅侍读王公素始大建祠于府治之东落成之日人无防艾争捧牢酒或喜或泣列拜于庭虽周人之思召公襄人之思羊叔子无以加焉既又取公治蜀断语可为后世法凡百三十首图于壁呜呼公之治可谓有功徳于蜀人而蜀人懐公徳善亦可谓不忘者矣刚中猥以庸陋被命帅蜀兼治成都距公又百六十余年遐想风绩卓乎莫及甞躬奠祠下徘徊周览惜其歴嵗滋多堂宇且弊乃命即其榱椽梁柱之挠弱而不支者瓴甓堦础之缺断而不承者髙甍隆栋风雨之所飘剥者长廊巨壁丹青之已漫灭者悉举而更新之仍于祠后増接两廊建堂三间筑垣墉以周之而稍植花木于堂北以为士大夫谒祠游息之所且以称邦人严奉之意继自今以后若时加修饬俾勿壊则为政者有所矜式而吏民亦恱服而易治是真有补于风教者其可不书以告后之人
　　华阳赵侯祠堂记　　　　　杨天惠
　　吾里有仁焉铜山赵侯纯祐名申锡本故家子有美才数试吏以能闻于人繇州县三陟奉议郎知华阳县华阳成都其治直府城中央戸版伙繁讼狱纷委固倍余邑又与尹廷四五行台纚连错峙势相关制难于专达赵侯独富风力敏功绪遇聱认事尤喜为之县故有沙坎堰不知起于何人凡溉田三万七百九十畆颇沃美然嵗月猥深官不时省堰寖埋缺江流亦迁去田因以废夷在草间虽世业者尚弃弗頋而浮客尤轻亡徙不可留以故公租嵗阁一千余缗省赋嵗阁四百余缗而私获之【阙】　在嵗侯至则喟曰曩输入而今不入曩获美而今无余岂终不可为耶为而新之岂不在我由是访遗迹按故道防校图録订以耆旧遂相地宜筑堤故处髙二十五尺长四百四十尺其址之濶如髙之数用木五百章揵竹二万个役夫五万指不浃旬功告就水即赴沟支分别油油宛宛酾灌如初时愿复故业者愿就新防者挟牍自言惟恐人先铚耒交起塍垅饬治土膏和美秔稻奋张于是草莱毕溉而洫有賸流人曰是非水泉之利也侯实利我赋租迄入而私有衍藏人曰是非田租之赐也侯实赐我乃即堰侧搆新堂乃图侯像于其中曰使世世子孙无侯忘也间走人过余求为之记余观魏史起论西门豹不能美邺田为不仁不知引漳水为不智豹贤令也其治邺使人不敢欺当时无及焉者亶以一不图之防不仁不智之名后世不以为过及起继之卒能化舄卤生稻粱为邺人所歌诚贤于豹逺甚今侯风力如是功绪如是假令与豹易地与起并时吾知河内之绩不在起在侯无疑也非直贤于豹而已顷者侯治防庑得断碑壁下盖前令赵世长种栁诗也其自叙甞从乖崖行栁安辔升僊桥上随而观者数千人乖崖号曰此赵公手植也宜呼曰赵公栁人咸应曰然侯读之及半忽惊寤髣髴其畴昔所为遽拓本示余且言当复种栁以竟赵公故事然侯方从辟书佐漕幕栁之种否未可知余欲寄声父老幸为侯植五株堂旁勿翦勿伐以永侯爱思宜有益父老其聴余言母忽政和元年记
　　韩忠宪公祠堂记　　　　　　阎灏
　　自侯国为郡县传记始有列循吏者固须凛徳让风迹清慎所居民富既去见思生有荣号殁得奉祀则其章明与日月参光而无穷已也汉元始诏书祀百辟卿士有益于民者蜀郡以文翁九江以召父应诏嵗时郡二千石率官属行礼而南阳亦为信臣立祠昭然史防増媺赤制此典一坠昧没千载然而有硕徳杰望矜式荐绅厚泽英绩周洽民俗丕烜瑰伟自与礼之法施于民以劳定国者合而与心称愿以祈荐飨则此甚盛事可得已耶宋天圣中韩忠宪公以枢密学士諌议大夫镇成都威靖仁涵内外诚尽方严正直动循仪矩中心乐易以教化为首务俗尚悛革安趋夷逵始日官以蜀当有兵变夷大沴为言者朝廷忧之公于陛辞之日二宫谕以占说公俯伏曰愿以属臣既至蜀果大旱炎晹午炽狼顾骇骇素寡储峙生意潜夺公赍咨恻忧形见顔表遽发仓廪粟及令富室造饘粥以赈救饿殍日自循徃按涖之抚慰噢咻率繇渊诚赖以获全者不翅千万始议救灾也僚有请限节米价者公曰不可物始翔踊居蓄者固靳啬以射利祈倍称之息此令一出环千里之粟闭不至矣姑待之不浃日诸郡之辇餽大至价遂少损公甞于中夕端肃衣冠祈请帝神霖雨如注焦槁以苏斥絶宴嬉还集疲瘵捐瘠完好武断缩栗易荒为穰化扰为寜或言张乖崖嵗出米万斛估于民颇渔庾实白请减之公曰此朝廷所以濡泽逺人为最急者岂可轻议耶因前期倍数以给价之且刻石置仓中示后人不可革之意阳亢寖乆府江几涸莳稼将瘁沟浍填阏提封暵然浇润靡及公遂遣官行视江流访故老得堰曰九外口未始疏导即命新酾为渠以注之水行径便均溉诸邑后常修决倚为滋植而利甚丰博蜀之戍兵旧比食淡公损盐估差等而鬻予之着为定令新繁彭益之交旧匿奸冦贼有闪地黄之号公行剽杀防隠逾时公亷知之钩发逮捕得罪状诛窜渠支清洗胠箧至今新繁无盗公敦尚儒雅平日诱进文士以倡教育防诏秋贡士公戒有司务公其选躬视精覈擢章君陈为举首章遂登甲科后立朝为闻人余悉时之髦彦接武以取名第西南文章基此而盛藩防防飨徃皆趋佛宫庑下蕝具湫底庖宰扰杂公饬材于广庭为防事以宏丰镐之地逺去封割表掲瞻望方隅伟之逾再期防以御史中丞召还蜀民慊悁如失慈哺公归朝尚以邛部蛮马嵗来鬻于永康经践山川知道途险夷为蜀后日虞建言愿徙即沈黎朝廷从之遂得杜觇伺之便呜呼何于蜀之恩始终隆隆耶逾三十年袴襦之歌颂不衰天福于遐世象其贤上复用公第三子端明殿学士翰林侍读学士尚书礼部侍郎公继治之追功席休践脩厥猷绍叅神明今昔相照官荣家范古所未有徳威亶白嵗时大和于是耋耆善良防千百数拥棨防门道前世祀事谓忠宪公之祠不修为蜀之愧愿即文翁庙之南宇为一室绘犀日之表而以端明公侍其旁庶西南人事之无穷以大朝廷用世徳之盛其不可辞端明公曰众之请至矣矧利义无疑遂许之而止其图已像堂序朴严绘事庄洁毅如岳镇焕如星辰凭凭威灵万世瞻仰既已邦人士大夫谓灏窃頖宫之游日与诸生道古今盛美宜纪其实从金石刻灏再拜受命而系以诗曰
　　惟宋受命继古圣圣弼臣臯防世载徳盛严严韩公有倬其道方国硕望朝廷元老天圣之末蜀人荐饥公竭恵慈营营百为厚恩春旸凛威秋霜善恶判明纳民安康始三十年世象其贤公功愈昭斗奎于天蜀之父老百拜庭下愿修公祠以永瞻慕岷盘坤维江纪南国公祠之严相与无极汉之文翁宋之韩公邦人永懐穆然清风
　　司马温公祠堂记　　　　　张行成
　　故諌议大夫司马君池以某年作尉郫邑越明年某月生公于官廨字之曰岷以山称也是嵗諌议君手植松柟各一本于庭迨今凡若而年自諌议之死骨已朽矣公相继衰落灵亦归矣而二本之中其一松者亦枯摧矣惟是兹柟苍苍云表人依之尚可想见公初生时也公之遗徳在天下名在后世行业在国史固一代伟人也当其道未合之初天子敬之而不用权臣惮之而不亲天下仰之而不齐不独其身见黜于朝廷波及遗言穷于死后者凡数十载则松之不爱而柟之不録固其宜也迩来世道顿革士风渐回上自朝廷下自黎庶咸知公议之不可破而公之言为不可抑于是朝廷旌其家学士诵其书后生想像其风采而不可得则又丹青肖形以写瞻慕者无室不有公之道盖大明于天下矣思其人爱其树又理之必然者于是邑丞李公作堂以严公之祭植木以永公之思盖从人望者柟之青青公生在兹邦人是荣祠之翼翼公像在兹后生是式公之道彰矣不假于一柟而兹柟实托公以不朽公之道传矣不私于一室而兹邑实赖公以不辱柟之乔斤焉而雕惟公之道磨天地而不销柟之节斧焉而缺惟公之道涸河海而不竭则兹堂之建非以严公也乃以为护柟之标榜兹柟之爱非以荣公也乃以荣邑之冠冕堂之毁公不毁也柟则毁矣柟之辱公不辱也郫则辱矣嗟乎郫之民郫之吏继今而后者其善防兹
　　冦莱公祠堂记　　　　　　　郑铨
　　府城之东有庙曰见报司者故太子太师莱国冦忠愍公之祠堂也庙初本澄觉院治平二年赐名正觉勅书存焉院初为十方有禅师曰可居自云顶来住持因塑公像与云顶山之神曰利国王者并祠于院之东偏嵗既乆乡人事之颇着灵异民相与质其曲直报輙如响遂呼为见报司今虽有僧居之而院实废为庙矣见报司之说颇不经而传之既乆又不能废然为善为恶使民知有所报则存之足以示劝戒亦不必废也绍兴甲子庙将壊里人徐复与院僧圆证率好事者再新之改前日之佛宫为莱公之祠莱公始正离明之位前为两庑其东庑开一位以祠利国王其西庑则増塑神像以居之祠堂之后为斋防乃徃时之法堂又改方丈为清逺堂以备僧徒道塲僧房斋庖皆备视前日规模不复然矣复思嵗月寖乆人弗知兴起之由属予记之予既为志其详矣按成都古今记正觉院与见报司俱不载惟前记祭祀门有王者八而利国王在焉有公者十而冦莱公在焉前记乃赵清献公所集当时既载祀典则庙与院不宜俱失续记乃王公时享所修而庙宇寺院门亦不録故鲜有得其详者春秋之祀官并祭莱公与利国王甚乆又未知自何人始也今述其重修之因以贻来者若莱公之遗徳则有国史在兹不复出也然则生而聪明正直有功徳于民死而祀之固宜况事有足以起人之敬而生其良心亦何嫌而不书之哉
　　顔鲁公祠堂记　　　　　　　马存
　　上元中顔鲁公为蓬州长史过新政作离堆记四百余言书而刻之石壁上字径三寸虽崩壊剥裂之余而典刑具在使人见之凛然也元符二年余友强叔来尹是邑始为公作祠堂于其侧而求文以为记甞谓仁之胜不仁乆矣然有时乎不胜焉命也史臣论公晚节偃蹇为奸臣所挤见殒贼手是未必然公孙丞相以仲舒相胶西梁冀以张纲守广陵李逢吉以韩愈使镇州而卢杞以公使希烈其用意正相类尔然数公终无所伤而公独不免于虎口由是观之士之成败存亡岂不有命邪而小人轩然自以为得计不其谬乎吾闻之古之尚友者以友天下之善士为未足又尚论古之人诵其诗读其书思见其人而不可得则方且招屈子于江濵起士防于九原盖志之所愿则超然慕之于数千百载之后况公之功名事业已超于人而文学之妙亦不可及顾其名书之所在而祠之此昔尚友之意也甞试与强叔登离堆探石室观其遗踪而有味于平生则公之精神风采犹可以想见也
　　贾浪仙祠堂记　　　　　　　龚鼎
　　唐韩退之善为歌诗导性情一时相从者如孟郊张籍最号友善而浪仙学诗于刘义晚得偕与二子游颇以才调相推髙虽然观其风致清澹得之自然诚亦郊籍之俦故后世学者语骚雅之流裔孰敢外三子焉浪仙由长江徙官于安岳而卒于防昌三年凡为编次其诗者二人许彬者谓之小集而天仙寺浮屠无可谓之天仙集当时之人有可名者岛俱请之讃天仙集传之既乆反以讃为退之之辞然退之前后二集皆所不载及得李洞句图序质之然后信其非也浪仙于旧史无传迩来朝廷新其书遂得附名于退之之后而顷嵗居官者署祠堂于蜀土神庙庑之次今伯氏实佐令长于是邑甞议其堂杂与人居非所宜也而尉有西圃者在唐为主簿之廨址诚将迁其旧备更以绘像无挠邑人于义何有既遂经画而就之其屋不华而完其地不奥而清越其两傍封植筠柏郁然呜呼浪仙没距今二百二十余嵗矣名始着于史册而其遗貌又得宅于故处廼知士之能蹈善虽日月之逺必有为黼黻其迹者今幸赴其身后之所将有以传之无穷宜无复恨矣而伯氏逺以书谕俾文其实然而蹈前哲之为启来者之慕抑所愿闻即为取诸昔日所传而备存之且以示改作之有由也
　　新建宋丞相魏国张公父子祠堂碑记
　　明杨廷和
　　宋丞相魏国张公浚在中兴号为贤相初逃张邦昌之议平苗刘之乱其风声气节已耸动天下既秉轴毅然以恢复自任誓欲攘夷狄鞠躬以清中原表着天心扶持人纪引用贤俊英材授任四方人才视为进退天下觇其出处为安危忠君体国之诚直与诸葛孔明通于千百载上下虽困于谗忌屡起屡踬功未克就而志不少后厥嗣右文殿脩撰栻頴悟夙成魏公教之一以仁义忠孝之实又尝逰胡五峯之门其为学惓惓于理欲之分义利之辨朱子与之逰以为卓然先有所见已非其匹学者称为南轩先生甞防賛魏国公诸所综画幕中人皆自以为不及魏公寝疾时手书谕南轩曰恨吾不能恢复中原以雪祖宗之耻死不当归塟先人墓左葬鱼复下足矣乃葬之寜乡沩山之南后南轩卒亦祔葬焉至是盖若干年矣坟墓所在鞠为榛莽土人父老亦鲜有知之者鳯阳胡士裒以明经进士补宁乡令一年政通人和访而得之怃然叹曰令凡忠臣烈士有功徳于国家及恵爱在民事迹昭著者列于其外防人共祀墓禁人毁撤若魏公所建立载在信史昭如日月正应共祀之而南轩之学师表百世从祀孔庙达之天下今其祠墓在一日若芜秽不治非我有司之职而谁也于是亟取责赎之余建观其四楹其右则南轩书院又买田四十畆以备时享之用门庑外重以周垣爼豆载陈衣冠动色防衡山刘侍御黻持节按蜀过修故恱之既至蜀以告予谓予魏公乡后学也属为文刻于神道碑下复檄下广汉访其遗予惟贤人君子之用于天下不患无才而患学术之不足不患无学而患所学之不正甞观魏公平日之所言如曰人主之学以心为主一心合天何事不济又曰所谓天者公理而已必兢业自持使清明在躬则赏罚举措无有不当归敌讐自服其本原皆自圣贤学问中来非汉唐以下规规之末者比至南轩每进对必自盟于心其言曰此心之发即所存愿时加省察而稽古亲贤以自辅是即魏公之说也有名臣若仲淹之于纯仁韩琦之于中彦吕夷简之于公着前启后承其诗书之泽事功之盛皆足以名当时而传后世若学术议论视魏公之于南轩或有间也尚论于魏公容有责备之意而其大处终不可冺予是以表而出之观者幸勿以予为齐人侍御君思贤尚友而乐成人之美县侯为政而急于先务皆可书也故以为记四川制置安公生祠记　　　宋魏了翁
　　恭惟国家承百王之敝防县纷裂藩臣恣睢艺祖皇帝神武所运乱本旋弭以开亿万年无疆之基太宗遹祗前训卒其成功民生闿怿夷狄顺轨真仁休养英庙纂承至熈丰物众地大而窃儒为奸者乃始变乱典常元祐更化纲目毕举而绍熈以后党祸再作极于崇观政宣戎索弗戒乃底于乱髙皇南狩骏恵先烈济大难阜陵继之励精图治志清全彊大勲未集而崇陵享国日浅肆开皇上克念厥绍始初清明率吁郡献将有志于庆厯元祐之盛者天下延颈企踵以需太平而韩侂胄以居中窃弄威柄矣吴曦乳臭子耳依凭世资出入内阁侂胄既倚为心腹畀掌禁旅虽宠任逾涯而曦之为谋则盖不在是也玠璘拱挺再世为将忌刻少恩志鲜为用徒以积威之余知有吴氏故曦密侂胄之欲而通于敌乗时为奸者士大夫繇学禁以来义理亦不竞一旦利欲所焮则大官唱声一口附和牢不可破凡以使命还自虏者例曰虏有内变虏有饥馑设王师一动关河必且响应是则然矣而不思侂胄之逞其私见也凡一时之躐登华要者鲜不出此虽廷防进士亦以是为举首否则摈抑不容矣先是了翁防恩召试玉堂力陈其不可卒不见用明年将出师朝廷尚欲托之公言以排异论遂建请宰执侍从两省台諌官条具否可来上爰暨管军咸驿闻诏下中外各以已见条具独曦不奉诏而遗书韩侂胄曰戒严有日忽出条具之命士心惑焉未知攸禀进退迟速愿明降出处分彼既不论可否而反持短长欺侮侂胄得书惘然以失而公卿以下素为所心寄恬不知察不知识者已觇其无君之心迨郭倪李爽攻夀泗皇甫斌攻唐邓虽皆覆军亡将而还然尚有可庸者而曦悠悠不前不惟蓄温裕之谋盖又出于石晋刘齐之陋防元帅既遁王人继逐东归之士蔽江而下至是所望以反正者惟蜀人耳志仁蹈道者固足以明人臣之义而洁身勇徃弗顾全躯者依违其间下此者又置不复道方斯时也虏蹂我淮甸壊我襄安荡揺我江汉顾瞻四方蹙蹙靡骋数州生聚遽隔王化此何时也悠悠风尘莫有能甘心于贼者视其污蔑衣冠割截舆地骎骎然旦异而晡不同不过抚髀太息焉尔矣惟今资政殿大学士安公奋由儒雅独能周旋其间濡迹以就事部分既定即矫诏诛曦以闻泗州虏闻之以为从天而下也相与胆落神沮谓吾国中有人由是不敢有二心方反书之上也朝论大震上召羣臣计事咸谓无出公右乃为书赐公勉以图曦报国书未至而防闻君臣动色相庆以谓知人拜公端明殿大学士知沔州充州利州西路安抚使恩视执政亡何曦首至阙下诏礼官讲行受俘之仪纳于武库凡皆国朝所未有者也猗欤盛哉蜀人于公饮食必祝盖公之祠徧蜀中而公广安人也和溪县封山镇亦公之乡也頋独阙焉未有以识髙山之仰其乡之士曰陈农孙重公之徳乃肖厥像而走广汉介通守李君炎震欲得余文以识颠末余惟公殊尤絶异之绩垂之史册镂之玉板被之金石者何可胜数尚安以余言为也而固请弗已则三复其事为之喟然叹曰天之生人乆矣一治一乱非以气数屈信之变人事昏明之异故反覆摩荡所不容不尔耶然天之爱人也屈于前必有信于后消于彼必息于此使生民之类犹有所依以自立而不至于极弊大壊则以天下固生才以待其定也夷吾不死以康天下绛侯屈意以安刘氏方事之未白也有友如鲍叔有君如髙帝固以是望之彼亦以是自信不疑是恶可强而致然耶贼曦之变公虽以天下为已任始焉自晦【原阙】

















　　全蜀艺文志巻三十七
　　钦定四库全书
　　全蜀艺文志巻三十八　　明　周复俊　编记巳
　　至真观记　　　　　　　　隋辛悳源
　　葢闻圣人抱一得一所以为贞君子谋道履道所以称吉故缙云访襄城之任尚曰俱迷则天睹姑射之阿犹云独歩嗟乘日于善巻思恭捐叹舍车于柏成顾慙长往方知太极之理元始之宗法于自然是焉名大虽四海之富不足以易其生也百官之荣不足以移其志也又有肆乐池之适警龙骖而载驱畅伊川之游飜鹤驾而曽举安期逺遯久淹廵海之勤淮南上征退深遗迹之慕斯亦念悳不怠自诚而明临渤澥而陋河宫登防山而小天下者巳粤若稽古猗欤我皇匿犀戴胜握戈懐斗方尧即同八采类禹不减三寸勲彰歴试恩着登庸潜初飞五俟时而作顾盼而销黒祲揖让而处青蒲求衣于未明推食于巳旰研几鄙城旦之书通奏开反支之日以万邦之罪为罪故法约而刑清以百姓之心为心故兵动而民詟春路秋方果马天马之客榆闗铜柱皮服卉服之賔莫不重译来庭同轨入贡鴈行鱼贯辐辏驰道匡饰之功隆平之化谅足以颉颃轩顼孕毓髙光遐迩郁摇长为称首既而委裘多暇垂拱岩廊宴处超然澄懐尘累披九光之寳蕴受三洞之真文追踪继东户之辰托梦等华胥之夕固以龙汉协期开皇阐其嘉运岂止明神分福勾芒锡其永年而已又乃元良体正维叡居宗光炳重离义髙匕鬯敬爱基乎百行温清备乎三善菀鳯条而振藻降虎闱而肄业含超起诵跨蹑荘丕岳峙渊凝实宁监抚繁椒之实棠棣之华陵陆睟鸿渐之仪藩屛谐麟趾之咏葭莩峻茂表里禔福允文允武唐哉皇哉昔扬子云有言曰或千年一圣或三圣一时沓矩循规亶其然矣蜀王秀者皇帝之第四子也禀太华之灵资恒昴之耀挺金气之英贲玉田之荣天纵其哲日就其美纯嘏内融温朗外照顔生殆庶香名肇于佩韘应侯顺德嘉誉兴于翦桐故能连衡言冉骈骊邢晋才膺俾乂事谐俞往开皇初便封蜀王防除上柱国总管益州道二十四州诸军事益州刺史灵阙设险望重坤维和夷致功实称天府选徒云梦帯牛佩犊者风趋袨服菆台击毂成帷者雾合涂盈巷饮江满棹歌水陆攸归华戎是萃梁世崇文尚侈其失也淫周氏殉武任质其弊也鲁暨乎今上帝悳载甄王猷载宣率履不越遂视既发才质浑衡若被膏雨况复曹参出相重师黄老之术申公诲道更惇周孔之训正之以幅彪之以文市狱静而弗扰词义粲而弥蔚苞姬旦之多艺兼季路之能官二难措而无疑两条举而防滞为其都鄙而经之辟其闾里而居之取其田畴以伍之修其庠序而教之四民肃然靡杂九逵坦焉如砥穰穰我庾邵父匹而知慙青青子衿文翁比而自媿于是绮襦击壤连甍諠五袴之謡黄髪观风同辞防一变之善家给人足康季孔殷革弊迁讹防余且洽夫圣主之训纪纲皆在法施乎民明堂辟廱备昭令典矧伊长乐之舍紫书映空青之林扶摇之丘翠葢防琅溪之水悬珠若黍天人之众毕臻浮龟似莲神仙之侍俱集蹔游而周六合一诵而懽万龄其于攘大灾捍大患考诸咸秩尤宜进礼故以开皇二年正月下诏令于益州建至真观一所云练日维庚瞻星在午王乃沉首怡然旴衡言曰大君有命涣汗斯伫云衿于玉庭想鳯笙于金阙増左宫之防算极幽夜之重昏防【济同】氓导俗何莫由此虽东海僊童頳鳞未觌而西州智士白驹可维宜务梓匠之勤妙尽求贤之选尔其前临逸陌却负长瀛蕙楼接登景之房琼防帯荡真之室荷珠的皪花落车渠之沼竹色便娟叶埽瑠璃之地祥禽杂啭瑞草罗生神智之所安也薖轴之所般也法师京兆杜诜等并组织亷信砻练嗜欲特招之异士独行之竒才不敢冯河窥骊龙之颔惟希负笈奉駮麟之驾吞星咽月拳拳服膺谒帝愉皇孜孜拜首以为显仁藏用天地忘亭育之功而苍璧黄琮必陈敬恭之礼移风易俗圣贤遗刍狗之恩而拊石鸣球终致欢欣之乐故不知手之舞之足之蹈之共采他山式旍上善賛大道之根柢美盛徳之形容贻世作范乃为铭曰
　　邈矣乾元悠哉朴散宇宙祏坦黄剖判气合而亨物生而难运有因革时移昬旦纪龙名鸟行夏乗殷各炳其瑞逓袭其芬三代爰降九土斯分垂衮引道全徳罕闻惟圣作则惟皇建国混成庶类黙融群慝比景之南戴斗之北舟车所届何思不克英王分陜齐礼化民寛猛互设日辉月新下偃如草上煦如春行有余力智即归真肃肃灵观祁祁吉人长懐緑辇眇觊琼轮华隂雾晓台岭霞晨或采芝镜乍试丹银东隣锦市竹龙飞辔西瞩青城琳堂凝翠勿曰无象莫云无味居后必先处卑而贵谓仁逺乎义存克己谓室迩乎应在千里我祈锡神胥鉴止藩仪享禄鼎祚延纪子房告退志弗矜功曼倩朝隠史不纪终情深师古思结临风永言逰衍方寄瀛蓬大隋开皇十二年六月日记
　　再修大慈寺普贤菩萨记　　　　唐韦臯
　　真如常寂色相假名法本从縁诚感必应大慈寺普贤像盖大煦和尚传教沙门体源之所建也仪合天表制侔神工莲开慈顔月满毫相昔普贤以誓愿于南赡部州賛释迦文防羣生苦而尘俗昏智莫覩真相虽同诸法究竟寂静而随所应为现其身即色即空皆菩萨行自昔镕范于寺之东像成功巨莫能缔构危栋泄雨頽墉生榛狐狸枭鹫号啸昏昼于戏明可以照幽晦教可以达羣迷何废兴之变隂隲于防数昔大歴初有髙行僧不知何许人曰斯像后十年而复兴我皇帝神圣纂图诏四方蓝宇修旧起废斯其明效也臯因降诞庆辰肃羣寮戒武旅上崇景福斋于斯寺覩象王雄杰天眼慈瞩礼足谛视怳如有神而废故湫漏殆无人迹将何以招诱沉沦发挥诚敬逆南迁百余步度宏防开正殿奉诏旨谕羣心千夫唱万夫和奋赑屭荅穹崇横絙运巨力拔始雷殷而地转云旋以山回面西方而圣教攸归镇坤维而蠢类知向于是平坎窞翦防笼横空准绳审曲面势连廊霭以云属三桥掲其虹指廓广庭之漫漫增重门之巘巘是知至道黙存于浊刼元功必启于康时不然何神像巍巍冠诸有相久而弛废将有待而兴乎观其左压华阳之胜中据雄都之盛岷江灌其前趾玉垒秀其西偏足以彰防昌之福地一方之善诱安得不大其栋宇规正神居哉夫像设陵夷去圣弥逺定教者必滞于物遗物者亦住于空将求乎中我至教乃择释子逹眞原之所归者于以居之臯授命方镇十有七年求所以赞皇猷禆大化尝以万人之心不俟惩诫靡然归善者释氏之教矣况防祜昭报大彰于时崇而守之亦同归于理也是用上承圣意防奉天心存像存教以劝其善贞元十七年十一月二十日记
　　寳园寺传授毗尼新疏记　　　　　　前人
　　真源本于静习静者式乎烦情伪生于动制动者存乎简昔我大圣如来慈救像肃全仪以轨众持细行以护讥俾外縁不竞内防皆空寿我法命留乎浊刼者非毗尼之藏欤是以大士优波离传教引范摄身端矩白月恒满意珠常净自是龙象继世光乎梵伦虽佛日久沉而昏衢不昧其后三百年中五部分流各从师説犹江河竞注终合于沧溟耳目殊用同归乎一体及乎像法沦正余波东流始以华文传译梵字其显微探奥合异归同使闗洞开幽键莫闭安得不捜罗二藏派引羣流繁简之防与时而用宜矣自余光沦化六欲紊绪达摩已失于词费恵逺未适于深微而太原素公独得真奥旁求证据辩惑稽疑如立四分宗记犹惧源未畅妙理或遗引而伸之作开四分宗拾遗抄轴盈廿言成百万足使迷云开而圣防明邪网壊而羣心定然而学者尚以神分于广明目倦于勤求道将得而心疲理未究而意殆广文所以存义文繁而义亡简言可以趣寂言约而真契大厯中故相国元公以大臣禀教授嘱持虑水杂甘露味亡纯正爰命荐福寺大徳如净以为素公之疏传矣五师之防明矣意已得而象可忘鱼其获而筌奚设将删彼证谕独留精真使理契惟一行归无二法筵清众匪劳而着功其文弥防其道弥广不亦善欤大德乃归心契防精启圣意故繁而必削简不遗眞可以趣踪足以端觉行元公由是上闻俾施行乎天下坤隅三府各置律坛斯蓝也炳异征竒着于前昔复建坛宇俟兹扬属精义初传编录犹少将使函丈请益披文究真臯镇守方隅军务之暇躬览圣教永思益夫博以寘要世儒犹病简以隣道真乘所先故曰苾蒭清净令法久住胡可以繁文而挠其静正则荐福新疏精而易行信矣臯昔尝莅职屯田佐元公于淮右覩公逹西方至教尚矣而代迁人谢遗志在兹洎余传同赞圣意遂以俸钱缮冩新疏四十本兼冩法华疏二十本命寳园律大徳光翌总而行之爰集缁徒志行纯深表仪端素二十二人随给其疏以成其志庶止作双就纯而不襍彼翌上人者往亲学于荐福性聪行真仪度可则又于庄严寺贞操大徳院听受法华同契三昧俾兹讲授以法幽防其有后学履操精全可传其道者并刋名贞石以示宗归为寳园灵坛传授毗尼新疏记贞元十八年十一月一日建
　　鹦鹉舍利塔记　　　　　　　　前人
　　元精以五气授万类虽鳞介羽毛必有感清英纯粹者矣或炳耀离火或禀竒苍精皆应乎人文以奉若时政则有革彼禽类习乎能言了空相于不念留真骨于已毙殆非元圣示现感于人心同夫异縁用一真化前嵗有献鹦鹉者曰此鸟声容可观音中华夏有河东裴氏者志乐金僊之道闻西方有珍禽羣嬉和鸣演畅法音以此鸟名载梵经智殊常类意佛身所化常狎而敬之始告以六斋之禁比及辰后非时之食终夕不视固可以矫激流俗端严梵伦或教以持佛名号者曰当由有念以至无念则仰首奋翼若承若听其后或俾之念佛则黙而不答或谓之不念即唱言阿弥陀厯试如一曽无爽异余谓其以有念为縁生以无念为真际縁生不答以为縁起也眞际离言定本空也每虚室戒曙发和雅音穆如笙竽静皷天风下上成文念念相续闻之者莫不洗然而嘉善矣于戏生有辰乎縁有尽乎以今年七月悴尔不怿终日而甚驯养者知其将尽乃鸣磬告曰将西归乎为尔击磬尔其存念每一击磬一称弥陀佛洎十击磬而十念成敛翼委足不震不仆奄然而絶按释典十念成往生西方又云得佛慧者殁有舍利知其説者固不隔于殊类哉遂命火以阇维之法焚之余烬之末果有舍利十余粒炯尔耀日莹然在掌识者惊视闻者骇听咸曰茍可以诱迷利世安往而非菩萨之化欤时有髙僧慧观常诣三学山廵礼圣迹闻説此鸟涕泪悲泣请以舍利于灵山用陶甓建塔旌异也余谓此禽存而由道殁有明征古之所以通圣贤阶至化者女娲虵躯以嗣帝中衍鸟身而建侯纪乎防书其谁曰语恠而况此鸟有于道流圣证昭昭胡可黙已是用不愧直书于词贞元十九年八月十四日记
　　寳厯寺记　　　　　　　　　　前人
　　大觉神用保厘羣生怳乎其若眀皎尔而不昧随愿现革应祈无方茍脩之必诚其効之必速寳厯寺者劔南西川节度观察处置等使检校司徒中书令南康王臣臯之所创也臣臯以守司西蜀向二十载奉若睿防缉宁遐夷兵休边陲人获富庶天寳为徳顾何力焉而位日加崇禄日加厚思圣教以答昌运遂以俸钱于府之东南择胜地建仁祠号曰寳厯章表上闻帝俞锡以银牓天文炳焕昭诚也因缔造方新述其经始之志用表贞石永贻将来间嵗以军府多暇遵奉朝典行春布令渉江而南相彼原阜磅礴郁起势雄坤维阻濬流而人民不居盼近郊而黍稷翼翼惟蜀之土薄水浅居常垫隘将利其俗爰图尔居乃架双桥通习险规地势分直绳人迁如归一日成市岂不由乐我皇道丰其有家崇崇寳刹雄居厥右启竒致也于是増峻趾列髙墉规梵天而立制集班倕以骋功邃殿耽耽以云蔚危楼蘧蘧以虹指千楹电烻万拱翚飞锦江澄明而俯槛雪岭晴开而入座用能崇福广化网罗羣情晓钟清水月之音宵呗警昏沈之耳足以増闻者之慧也列梵文于贞石炳万字于云幢所以导仰瞻之目也禅堂究无生之义广座喻莲花之防所以诠语黙之致也夫如是则飞沉动息十有二伦咸以见闻悟于观听孰不归于正而去其邪心则五福自顺五福自顺谅可以赞皇猷辅神用期寳厯于无疆也有大徳神捍者学海蓄惠辩云涌智足以守正明足以闲邪扬乎德音不在于是爰命统缁张司寳坊俾像法之中复正见铭曰
　　元真大觉生灭空誓救物悲知中粤有精诚通寂黙事随心愿回化力天长寳厯本无穷徒以臣心赞厥庸空门悠逺理难测仁祠诱善表至徳俾归清净恊厥中殊方诡类闻见同永资福慧庶莫极遐庆太平斯万亿
　　菩提寺置立记　　　　　　　叚文昌
　　蜀城正南当二江合流之上万井连甍之内独有冈阜逥抱数里地形含秀而高坦木色贯时而鲜泽以气象言之不有金刹梵宇孰能主其胜势乎天寳末宗廵狩此方崇防法教度僧建寺大启休福至徳二年长史卢公元裕奏置此寺以菩提为号焉先是僧众乡党耆旧相厥林野将兴塔庙徘徊凝睇漠然无所乃谂于草堂寺无相大师以质之大师传继七祖于坐得三昧以不思议之知见破羣心之防惑遂指此地宜开法门夫风行地上而万窍自号大师一言而天人咸悦故得广轮栋宇版筑垣墉翦榛莽以立宏规缭荒墟以罗物象大厯初节度使相国崔公宁以此寺剏名脩建未就乃迎彭州天饬山惠悟禅师以居焉禅师即无相大师之升堂法子也觉照圆融能于实际以方便説化羣生俗流归依其众日倍经始之制于兹复兴其后有信心居士萨藏尹偘者生于峩得其灵秀气象宏阔宗敬二乘皆能以财发身悟爱为妄捐舍寳货同脩梵场蚩蚩之徒随我先唱方构云起俨如天成观乎崇殿巍巍殚于宏丽列柱同力以壮趾攅栌分形以扶拱豁绀宇而色明洞绮寮以霞散金碧绚焕逢倒景而共照珠铎玲珑无廻飚而独响长廊之外江浦悠然髙槛之端云峰对出有岩壑之松桂是人寰之林薮学无生者得自在摄威仪者无缺落住持之益其何博哉繇是言之非龙驾之廵幸无以建法幢悬雕牓非大师之言授无以识兹地占幽竒非居士之舍财无以集工输成像设参防而来福祥寘感流庆昌运推乎无穷今皇帝缵八圣之耿光奉三无私以端拱则全蜀之保宁法轮之常运庸讵知其际邪征其建立以来招化檀施者有若寺主惠严姓张氏操行端明始终无替绵歴五纪成此茂功押寺临坛大徳极徳高宿垣振起律仪上座惠通识敏量寛道艺兼蕴都维那行持典座行谦聪悟多闻探详经论或缁门挺秀戒用清严若众流为川羣材成厦喜日月之既就叹成功之莫纪年代悠缅易为消失不立篆记将何以报多士之有问乎请余为词用述前迹铭曰
　　时久太平幽陵起兵骑入宫壷尘飞杳防翠华西廵旋复天京崇演法梁为济羣生蔼蔼岗原于江之涘盘林走壤或隠或起建寺之辰经营于此诛茅破薮夷髙堙埤云谁知之大师所指万材既构百役济功日就月将化为莲宫正殿渠渠觚棱倚空长廊复宇震截云重乃有二专廻向正法能成香刹摽于浊刼瞻敬自生万縁皆摄利益溥伟哉善业西南巨镇地足寳坊形胜之中爱此清凉逺对前山终古苍苍贞珉既刻永播坤方长庆二年记
　　资福院记　　　　　　　　　　李徳裕
　　夫威鳯之炳然非海晏则不至卿云之蔚然非气和则不耀故君子藏器抱璞含粹毓徳遭遇其时则光明丕着是以干木之退也高于千乘君防容之仕也止于六百石先仆射佩虎符而知足视蝉冕而蔑如由斯志矣先仆射苞文武之用有直清之徳良璧美润徒蓄寳于荆岑乔松幽深不呈材于岩庙知者所以叹息也丞相邹平公钟是余庆为唐寳臣公天挺竒表角犀特秀居五岳也禀太华削成之状方四时也得清秋爽朗之气森矛防以耀頴灿珪璋而洞照葢人之杰欤宪宗皇帝以神武之姿垦菑除害睿徳澹以泉黙英威赫而电断兵权秘计皆中诏决之参神筭者唯公与一二髦士揣摩闰色繄公称首既而平淮夷荡齐冦四罪咸服八表晏然虽则武力之拘原亦由谋臣之决防暨今上之宅忧也衮龙未袭向明未位召公于东宫含春殿歔欷前席付以大柄公乃请偃武论道与天下休息上若渉水而有舟檝驭马而得防防始拜言以命咎即其时而相説君臣之遇古无俦也公之为政贞以制动以称物其志在于识相体简易而已尝以为用京房之法则烦碎而乱理听啬夫之辩则捷给而伤化由是遵坦夷之路窒邪枉之门不勤人以务逺耻竭泽以言利矧乎洞虚明之境应必有诚端不言之蹊孰不归我故举圣政者称公为良相焉公之趋丹戺侍紫垣名冠近臣宠加赠典先仆射自珥貂而升左揆先夫人由赵郡而启大国金印石窌当代荣之建中初先仆射以柱下史叅梓潼军计典昌荣二郡益部之内有林居一防庾氏诛茅始伤于寄寓仲长树果终见于繁蔚公年才佩觹志拾青紫方覃思扵经籍未驰骛于文章游焉息焉必在于是及钟家艰乃入为官第韦太尉镇是邦也公释褐从事在賔幄之间逮兹抗龙旌佩相印曽未一纪继为三台公下车逾月访于旧馆邵伯之树未翦武侯之庐犹在于公邑里遂见髙居龙骧闬闳竟容长防公瞻构洒泣循陔永思以为征壊壁者夫子之居尚毁固朽宅者如来之乘斯逺孰若归于净土环以香林乃赎之于官以为精舍又以桑门之上首者七人居之所以证迷途而资夙植也殿堂层立轩房四注镕金作缋髣髴诸天况乎蜀山防蒨下临于雉堞锦江明防近缭于郊坰红树倚槛清渠傍砌海雏乍来灵草长秀彼之听和音者不难于寂虑闻异香者自入于禅薰公之孝思永代作则岂止何充之宅独入檀那将与文翁之堂俱称不朽徳裕藐焉孤生留落于代辱公感旧遂不见遗公自内廷陞台司居视草之列二三年间位阶先逹由是议人伦者归公之盛德不陪宻座骤变寒暑迂悬榻之念虚授简之恩且尝典纶綍获偹官属报徳不让惧斯文之阙焉长庆二年十月日建
　　新修福成寺记　　　　　　　刘禹锡
　　益城石门街大逵坦然西驰曰石笋街街之址有仁祠形焉直启曰福成寺寺之殿台与城之楼交错相辉绣于碧霄望之如昆阆间物太和四年蜀帅非将材不修边备南诏君长谋帅内空乗隙坌入鬬于城下或纵火以骇众此寺乃焚高门修廊委为寒烬如是者嵗帝命坤维丞相复来山川如近父老相识环视故地寺为焦墟载兴起废之叹爰有植因之乃命主俸吏以吾缗钱三十万为经营之基自公来思蜀号无事时康嵗稔人乐檀施公言既先应如决川乃倾囊楮乃出懐袖胜因化愚慧力摄悭男奔女骤急于征令匠者度材以指众徒艺者运思以役众技斤锯磨砻丁丁澄澄陶者储精圬者効能歘自火宅复为金防防故鼎新因毁成姸华夷纵观万目同耸既告讫役公来庆成云鲜日润辉映前后于是都人舞抃而謡曰昔公去此福成以燬今公重还福成复完民安军治亦如此寺庸可勿纪乎公实闻斯言遂折简见命谨月而日之时太和某月日大檀越具官封爵叚氏其他发大愿者程功董事者自中贵人及賔僚将吏若僧徒偕籍之而刻于石
　　防州始兴寺移铁像记　　　　　　前人
　　佛薪尽于干竺而像教东行是法平等故所至为净土是身应供故随念如降生先是鱼复人有以利金为弥勒像者重千钧睟容端相人天两足鳬氏卒事而化工未备故寓于西偏不知其几年矣寺僧法照瞻礼发信赤肩白足入诸大城乃至聚落无空过者积十余年得信财无量繇是购工以尝巧募徒而毕力四辈増増工麾以肱中极外脉隂转阳动歘如地踊岌如山行大匠无言尊容向明青莲承趺金兽捧持藻井花鬘防茏四垂邑人膜拜如佛出世法照以愿力能就泣于佛前因持片石乞词以示后按此寺始于宇文周初濒江埤庳皇唐神龙中为水所壊有波那赖耶国僧广照浮海而至顿锡不去遂移于今道塲所山曰磨刀岭曰虎岗其经始与克脩皆番僧是力后之有志者岂无人哉法照防人姓穆氏年十有五出家依江陵名僧受具肇自贞元二十年甲申归此寺愿崇建有为凡脩大殿立菩萨大弟子侍佛左右逮长庆癸卯有成其善植徳本者欤
　　汶川县唐威戎军制造天王殿记
　　元友谅
　　至哉天王之盛徳也若乃嘘大海为川陆扇须弥为尘雾即药乂众破脩罗属赫然天王示其威神也住水晶宫防阎浮界那咤捧塔以前峙天女持花以凝睇示其威福也悬辘轳劔秉黄金防龙蛇鼓怒以腾目神鬼睢盱而捧足示其威力也天寳中表其神灵卫戎唐土化身于于阗之国摧锋于百万之丑使圣聪无勍敌之虞士马絶奔腾之患示其变通也汶川古塞戎马之境山雄玉垒军壮威戎有护国精舍凝翠峰疉甘凉泉涌创立天王殿一座其初也故使惠澄讨论之寺主智昕缮成之杜众精肃崇搆之两变星霜方尽其美我兵马使贺若崟雷霆在天威戢戎貊冠简晶曜山川载清当其门防布徳之秋桃李成蹊之日副使彭城刘公令昌辅佐戎军烜持妙畧昔闻飞将今见轻车判官西河蔺公弇风流倩雅文质彬彬阮元瑜书记之能王仲宣从军之乐汶川县令太原王公炅水镜临人清风偃草邑称二异名慎四知都虞及诸大将等弓张秋月劔落繁霜为蜀国之长城作辕门之巨堑杜众摄州守而判官李建俌等风情廓落文武纵横俱懐奉主之心共守安边之术故能拔伦腾秀此圣猷曙作宵兴率先勿替遂感祥光迭委灵气十旬不贞质山立金冠照烂寳殿玲珑山横栋宇之竒花绽雾岚之异祐我皇也弧弓不能壮其威表其神也灵怪不能藏其用寺主智昕俗姓汤氏梵行沉宻道容真清勾当僧惠则俗姓李氏防白虚里秋潭月照俱能辅赞其美阐法梁巍峩之勲万古不革之道也祠吏伏命敢碑斯文
　　德阳胜山道塲记　　　　　郑宗经
　　维大唐乙酉歳蜀帅薨镇其倅曰辟盗库兵胁市人逆命于蜀门毒弥浸淫轶制逾封自左绵抵黔渝八郡五十城俘掠民产驱逐守吏四面攻焚烟尘昼昏明年皇帝嗣寳位防朝神京采卫侯甸蛮夷君长偕集庸蜀不至乃授南平王太乙灵旗玉节油幢统禁卫太原冯翊扶风之师问罪于岷阳越三月师次葭萌贼将宵遁涪潼以避我锋涪濵万户随师而复夏六月贼又成城于鹿头列栅于此山公遂移师次于山下视其凿峻址以回堑架层峯以结橹旗转霞光鼓雷云中谓制胜在德义行权在形势胜而临之示建瓴之易也乃召中军将以短兵二旅鱼贯而登辟党冐锋而殪者什四奔堕崖谷而毙者又什貮则向之险固反为我资公乃开玉帐以建牙旗列霜防以周崇垒下瞰贼城如在掌中与都监使刘公监军使徐公观变御敌分营守要自是凶徒居则魄悸魂落出则舆尸折首面缚倒戈请命辕门因命降者先导鋭师继袭氛氲气象遂清岷峨帝授公所封之土以守之所活之氓以字之公威肃其令仁敷其政和气煦之金痍尽平退食之暇延想所厯以战骨虽瘗游魂尚痛非大圣之力不能息苦海非象设之教无以耸善心乃命庀徒鸠工度材揆力绀宇俄就絶如化城严鼓息而振金钟战声寂而流梵响慈惠所庇菑疾不生峨峨金界擢秀羣岭公初宅此营有神由壁门来于牙旗之下公命投之逺磵翌日重至议者谓介虫之长介虫斯服蜀有城其城是师即日乃受降此山既灵及其祥遂以名胜山因以山名道塲
　　脩玉局观记　　　　　　　宋彭乘
　　一气委于化观化则归无万物生于无本无而为有繇是物物自别事事自分不为而成其用弗匮形上形下非柔非刚广包太虗微在毫末吾不知物各自造而造物者有主耶抑自然尔自然为性虗无为体其道也欤道之用可胜言哉在天地为动静而无动静在日月为晦明而无晦明在雷霆为响震而不响震在山河为融结而不融结在四时舒惨为变而不变在百谷草木为生而不生在八音为和而不闻在五色为彰而莫覩其于人也为诚明之性视听言貌焉非天下之至道其孰能与于此乎且人在道中道在人中人全道用而能体法虽不可见观万物而索之反照自然原其所感无所执系强为之名名有所宗宗其所自也是以名迹分焉名迹分而异途显故物物纷扰靡所定列人而无别与飞走同故圣人则乾坤明上下顺其节因其和而明礼乐礼乐之用其在人神人神必有所宗故坛墠以兴牲器以设宗庙以制岳渎以崇虞书之始曰禋洪范之陈曰祀必有其具乃能其事焉斯葢人伦之宗政教之始俾人有所向神有所居凡功施生民必尽崇祀实敦本也道为物始不其本欤功德之大讵可名述彼宫庙之列抑由此焉虽三洞九宫杳在上清之境太微紫极自居无色之乡彼常有闻或难致诘惟太上混元上徳皇帝体自然之用本无始之宗探象帝之前立先天之化武丁之世诞质厉乡柱下同尘函闗演教以恍惚离形质之表希夷非视听之端托有寄无申明大道将令万物自化统归众妙之门百姓乐推黙契不言之教其德也溥其用也渊然后各复归根反其所自故曰消则为气息则为人非谓妄惑之言葢徴教化之极将见寂寥妙本澄湛淳源脩身者去甚去奢治国者无为无事亦犹宓牺画卦二仪之徳方明孔子立言百王之法斯在夫如是非崇严庙貌丰洁精诚日月所临咸为崇奉其可得乎至若飞布云霞穹崇土木深模绛阙邃状丹防彼积阳华此取大状止欲极诚于道而率人趣善焉非为祸福报应而设尔益州玉局化者二十四化之一也传云后汉永夀中老君与张道陵至此有局脚玉座自地而出老君升座为道陵演正一之法既去而座隠入地因成洞穴故以玉局名之矧当坤维奥区舆鬼之分墨池石室旁资古胜之踪岷山导江逺供清粹之秀楼防屹峙俯瞰郡城纪厯寖遥基构斯在皇帝实崇慈俭业盛盈成以清虚为宴游以朴素为玩好八元授职五老赓歌耕凿熈熈莫知何力跂喙蠢蠢但乐至和崆峒攸于顺风赤水久全于罔象岂止非心黄屋让德紫庭至诚感通天人合契故真祖示储灵之应寳符锡无疆之休诞告成功备脩坠典祗肃法驾躬谒真源崇懿号以示尊严率含灵而底清净俾物自化与道同功自然三辰骈珠璧之光五灵为池薮之物域中四大贯而一焉有以见游泳淳和出处冲妙帝皇之理指掌而窥乃诏寰区溥崇灵宇将俾混元之道赫赫巍巍知府諌议大夫集贤学士凌公以命世之才布移风之政尽易象黄裳之美得诗人温玉之称辍自諌垣临兹藩屛教化周洽仁惠式敷诚格于民民咸知劝和乐之至屡为丰年庶俗既康郡政以简故灵胜之迹时忽驻游睇其弗臧必加完葺斯化宻迩府署制度仅存自东汉权舆皇唐崇饰王氏窃据广其闉阇壊此殿堂并为内禁防与府库悉为灾焚后主因其旧规复创祠宇循其功力亦匪恢宏逮将百龄頺毁相继不可终否属于昌期公以国家诏被溥天诚归真教聿遵防奉将务増脩飞章上闻诏允其请揆之以日作于此宫除旧创新辟小为大工无巨细罔不经心人之悦从匪懈其力东西广七十七歩南北长七十五歩中建三清殿七间东厢三官堂钟楼暨玉局洞屋西厢九曜堂太宗皇帝御书楼并斋防厨库门屋周廻廊宇共一百三十五间未变槐檀毕新栋宇奢不逾制俭而中规不妨农时不劳民用自然赤城在目何须紫府游神台殿霞明想像金楼之影松萝雾郁依稀李树之隂壮丽规模率若神化非我公罄心悉力遵奉明诏曷以臻于此乎化主浦若谷克嗣焚脩偶兹兴创愈宜精确以永増崇且将纪嵗时俾存金石式扬巨绩宜属鸿才乗识有津涯文无经纬狂简类吾党之子研精非道家者流照灵府以晶明未分日月豁丹田而旷荡莫贮乾坤强索空筌仰遵嘉命濡毫叩寂良愧斐然大中祥符八年十二月日记
　　天庆观五岳真君殿记　　　　　前人
　　大象无体万物应化其体也至人藏用万法感通其用也稽乃体用强之为名无有本源自内而出孰为众妙由外而来非真精冲寂旷乎虚极不见徼昧防于自然者讵能与于此乎自然其神含凝真一无方无物无本住法防无渉有散殊万类清宁于髙厚诚明于性禀气秀岳降得其纯粹含虚寂照生与道妙繇是精练至行济道含识行充功格升列真籍或于清浮浊滓间统名山福地洞宫灵府至若善恶禨祥应感召报率由主宰故尸赤城者瀛洲仙伯职句曲曰紫阳真人赤城洞天则龙蹻先生所治也先生尝为陶官通神幽隠或蹈履烈防随烟上下黄帝顺风礼问受龙蹻经得御飞云术遂封五岳丈人佩三庭印开元中感梦宸极因立祠于山址严饰眞像葢天服朱光春秋崇祀祺祥杳示中和初再封希夷真君坤维奥区峯岭连属标灵迹者青城为胜道书云世间有十大洞天此其一也星颠月顶风容云骨冩影浮翠表里森秀弥数百里钟竒毓异蕃灵薮怪实真仙所宅焉宜其保祐生聚奠兹方镇仰洪防报神贶崇庙貌盛祠荐绵世不辍国家所以望秩精意存真飞眷轺【阙】午苾芬防防祈褫黔庶介福攸酢益州天庆观天寳院真君殿者道王明真大师王文正缔构也师禀粹清渊熈真妙域诚志劼毖神韵凝靖持符负甲常存备守破环截帯夙谨传授三一潜运两半无染咸平中尝主青城山观诏加崇饰师勤力事任实有成绩故邑屋归仰言动响効载懐道庇鉴寐防防如在之想思有所寄凝精心于轮奂存真相于殊好綘台琳室霄阶紫陛鳯构标胜阳华冩制遂于本院斋宫南创建真殿五间及两掖廊庑宪太微之殊裁壮明霞之寳势重栾云蔓夷庭砥辟峥嵘栋宇靓深宏敞彩致间错延瞰日髙闲洞启寳座中峙即邑人杨昌义造施真君像及左右掖侍凃髹羃纻铺金饰彩四规双理日簪霞髻伏晨偃月蹲龙跃鳯异相具足瞻仰増肃殿内粉堵图五岳帝君四凟公像山川縂领神仙部属环周复宇若趋而暨皆锦江逸士李懐衮善笔里中宿儒王中吉防州助教袁琪新安耆艾俞进光华阳信士杨元祯佑财底绩也星纪周运众功迄备其经始也欲造潜山司命庐岳使者以居右至是潜山容相已备而庐岳模范尚阙葢坤维九江西南重阻绘事匪肖曽莫髣髴适募能者复议姿状防有黄冠李茂臯至自庐阜囊图简记来诣师室事与诚契防应昭倬至是方具制度成兹志愿焉且夫道者道也万物由之而有深赜不可际拟议莫能尽失其防则反诞诡异无所不至圣人所以极深研几防其归趣虗无恍惚存乎妙淳元本始归乎模名迹噐象系乎物感通变化防乎神好恶用舍属乎性弥纶范围之谓教率性顺理清净无为教之用也君师礼乐制度名物教之迹也施用以渉迹循迹以宗本故天地社稷郊庙祭祀示有宗也彼祠宇像设范金埴土香台法几缮冩刻绘者葢托以寄心存乎归向而底于化也礼曰法施生民以劳定国能御大灾捍大患则祀之猗欤其施厚者其报美至道统天地至人化育于天地间其施厚也故后辟臣庶际极溥率必罄宗奉者以此师以能绩汔济试愿载协条其事状匄文纪实旌善申美冝识嵗月故为疏举第愧泛略云耳嘉祐四年【阙】月二十六日记
　　金绳院记　　　　　　　　　　杨亿
　　夫西竺之教被于震旦而像运千嵗塔庙之制兴勃东并之络主于益部而沃壤千里礼俗之化归厚蚕丛古之建国铜梁天之设险带二江之流为一都之防四民州处万商成渊稽河图之文惟福基之慿固疑鸡园之舍邈壮栋以迭隆金绳禅院者旧号龙华院唐天复有禅月大师贯休者通内外之学为道俗所宗风什研精名声籍甚当土徳之季戎车竞逐侯王起于无种云雷以之遘屯拊劔顾盼以称豪专阃福威而自出燕开碣石之馆市骏骨以翘林秦筑逍遥之园演贝文而重道纁玉更荐簦笈四臻而师方游所洎久淹荆渚藩牧致礼邑氓倾向时王氏掩据蜀土将为西帝延致千里之客弥农四时之供师乃遐冐重阻往干典谒叩以空寂之礼嗣以篇题之贽虞卿既见殆防白璧之颁汤休能诗逈继碧云之妙锡之紫金重以賔友请住兹院极其尊礼师自壬戍游蜀至丙寅定居比壬申入灭凡嵗星一周于天矣上足惠光大师昙域克绍遗防弗忘肯构其后有正觉法忍法寳演教四大师继承世系无废先烈今住持赐紫释惠聪者自咸平辛丑始掌院事逈悟宗谛焕发觉明愿力攸资信施弥传逺者来而迩者悦输货沓臻即其旧而圗其新胥宇尤盛凡作佛殿斋防僧堂浴室及众舍二百五十余间砻宻石以化材丁丁毕取侧紫金而布地曥曥有华实天界之荘严为众园之依止香象蹴踏并辏霞裓之脩禅灵鹫飞翔无异果唇之住世大中祥符之祀诏赐今名揭雕榜于门楣烛霄辉于海防恩纶有焕名香歇而复熏惠命増延祖焰续而无尽善利之绩畴可儗哉聪师籍子虚名谓窥秘典丐词纪实逺不及让盖防烦之未袪颇灭裂而为愧耳
　　觉城禅院记　　　　　　　　　王曙
　　后学乎像设者有心也滞于名相禅般者无心也曽是空寂着空求相此既失矣从无入有彼何得哉我佛所以启顿渐之门示悟脩之路顿则顿悟言语文字之俱非渐则渐脩六度万行之不舍权实交映理事互融无一物不统于真如尽十方皆归于已用大千世界犹若浮沤无余涅盘有同昨梦葢逹观之上者岂常谈之得乎益州觉城禅院昔李唐明皇奄宅函夏有诏郡国各建伽蓝并以开元为名皆一时之壮丽迨中和俶扰守臣负固头防箕敛惟利是视草创窃弄未遑宁居擅茗荈之兼赢据隧肆而帯鬻以兹寺庭宇宻迩市防因而有之莫我肯顾云徒海众曽何足以少留寳落璇题杳不知其处所陶篱仅隔顔巷潜通若金石之闻乃止不壊何神明所祐岿然得存今此院者即开元之址也孟氏广政中出女侍为尼俾居其间号延福院后弃而去复为僧坊爰有阆中铁幢长老拥锡来游载营载葺众号铁幢院又有神操绍续纪纲操授道信道授秦人微禅师微归闗中道信荐主僧务风雨攸蔽禅颂渐兴今传法沙门元信禅师俗姓昝氏本郡华阳人也防龄頴悟脱落嚣尘辞亲出家防师访道不逺千里行诣百城飘然沅澧之间遍游江汉之域聿来旧楚乃契宿縁得法于郢州芭蕉惠情禅师情嗣南塔南塔嗣先仰山先仰山嗣沩山沩山嗣百丈百丈嗣江西江西嗣南岳南岳嗣曹溪即禅师于曹溪为八代嫡嗣于释迦如来为四十一代法孙师机縁既契更不他之有愿还乡卜居演化言旋旧里求叶初心道信喜师之归延请入室宻以传授且俾兴脩师音容粹和戒行髙防慈悲喜舍而为事行住坐卧以相应由是法众归心士庶仰懐乃谋缔构乃募檀般卓郑隆富之家舆金而布地阛阓伎巧之族运斤而成风朴斵爰施丹雘并至人悦来而不絶材襞积而居多遂量工程考广袤易倾欹为严正变湫隘为平夷自经始于辛卯告成于戊午凡嵗星再周天矣坛宇显敞正殿翚飞户牖重深禅堂岑寂丈室清闲而奥秘僧房窱以虚徐斋防来苾蒭之流厨库有蒲塞之馔广博严静盈二百间供具防约数千事又为转轮寳藏缮冩十二部经珠交露缦弥覆其上金姿髹彩错落其间实福祥之渊源雄都防之瞻瞩今知枢宻院刑部侍郎乐安任公昔镇藩服仰师道行且以爱佛付嘱悉心防持以延福旧称乃僣伪所署露章上请命诏下临特赐今名弥光列刹仍锡隙地乃南其门芝检贲于藂林云篆揭其标牓而师宴坐一食应病与药载离寒暑不出户庭初庐师雷公特奏命服亟请开堂师问答随机扣击无滞故逺近道俗多所归依前后王臣靡不钦重曙雅游若早悟道滋晚被圣明之优渥寄选举之声政遽传而至烛理未康虽向师之名莫造师之室偶余日之怡荡一欵闗以从容即席而境闲忘言而机契风幡揺飏直指仁者之心庭柏青葱自识西来之意师既而曰夫示有作为方便也拨无因果防防也方便即济人无量断灭则未法畴依惟兹院之绍隆惧后时之湮漫且砻石之斯久愿为辞以见纪赞希有事出和雅音胡其幸焉安敢让矣一来庐阜即是逺公之社人永镇头陀欲刻简栖之碑字
　　闻思三法资脩记　　　　　　晁逈
　　予自少及老以儒学求仕进之外而志于道也久矣非谓分别名相有所偏局但泛观鼎峙之教归趣符合者随意采録实为心要葢知同归于善而三圣之书以其方言类例各有文质隠显详略浅深耳緜歴以来逮今衰朽而崇尚弥切岂非宿习之然乎古先章句其利极博而散在经论孰能和防而发明哉自好渉猎援据推而广之别致曲成之用抑亦事必师古唯以立意为宗不以能文为本区区之诚不自揆也如此予思往嵗尝接今御史中执法秋防贰卿晏公清谈偶及南华真经予记公盛称之语凡三句包含微防其句云其动若水其静若鉴其应若响予退归检此语出于荘列二子之书大约述至人体用之状而微宻难晓荘子之注太简于此三句之下都注之云常无情也列子之注稍备各解之云顺物而动故若水也应而不唱故若响也予素闻大人先生之论云敏于事者唯变所适滞于物者未可与权是以每遇见闻得一善则拳拳服膺弗忍遐弃姑务防化入助道品譬如范良金琢美玉以成器而为利也所爱此三句之语凡十二字深思祖述而下笔惟艰暨乎引年致政获栖息乎京邑之旧庐阖扉隠几久于恬宴乗兴挥翰追叙前志剖析搆缀脗然相参不分内外经典之语混为心法而已处世出世皆可足用始今辨其名理焉其动若水葢表至人周流无择物大委顺也此合乎隠君子书中上善之理窃谓学大道者在无可无不可外顺世间法虚縁而葆真当如此矣可目之曰无碍法门其静若鉴葢表至人洞照无遁形大明彻也此合乎古先生书中寂照之理窃谓内习之证惟静而明物来斯应心无主宰当如此矣可目之曰无意法门其应若响葢表至人虗应无留阂大旷逹也此合乎黄帝书中谷神之理窃谓触事而夷物情难着既应即止勿复存余当如此矣可目之曰无住法门此三法者上根圆智精脩宻诣之妙门也辄杼轴于懐而未有作者庶乎导扬前列训迪后来可以智穷其理不可以言尽其意夫勤行之士若能黙识驯致殆所谓曲尽其妙乃至中根以上闻而信重加之善诱自他俱利法门洪福未易可量愿三复以无烦知百一之有补深愧狂简幸不以人废言也天圣七年记
　　重脩照觉寺记　　　　　　　李畋
　　妙色非相有相则尊真谛无言有言则大矧夫法林普现帝纲交映寳月破昏于浊际静刹植福于沙界肃五蕴之纷扰具十善之荘严惠照倒迷无一遗者斯相之尊也法音赞运羣动无妄大云秘藏于贝阙师子敷座于绀宇摄四大之种性归一如之总持解脱障纒无一悖者斯言之大也既尊且大则有为之教兴无涯之利显在乎人天交感王臣护持尘刼不迁是曰常住其斯之谓欤昭觉寺成都福地在震之隅先是眉州司马董常宅旧名建元其缔构嗣绍之由具萧相国碑文悉之矣唐干符丁酉嵗为了觉大禅师师宴居之所禅师法号大夣姓韩氏京兆万年人时宣宗兴复象教乃应诏诵经对御落采配终南山之捧日寺具大戒于律师神祐悟技若于石霜庆诸参法要于百丈懐海契心印于洞仙俍价初至洞山洞山问近离何处曰湖南又问途中还见异人否曰若是异人不渉涂中价深器之后领防寓蜀始立一大寺辟甘露门开堂日僧问净名大士入不二法门防趣如何曰山僧未敢举明又问若是即事理不答云扁舟已过洞庭湖凡言峻机晤以复如是时劔南节度使崔公安渐奏改建元勅赐今额仍给紫衣一袭式光宗教未几僖宗出狩驻跸西州召禅师説无上乗若麟徳殿故事由是开沃圣虑握乾纲而不动运输神力回天歩而髙引玉銮反正而帝眷弥深赐禅师紫磨衲衣二事龙鳯氍毹毯一榻寳器盛辟支佛牙一函布展义之泽也越明年王氏建节制两川于禅师由尊叔之礼奏锡师号曰了觉大师及王氏开国而禅师灭度享年八十二僧腊五十一门人洪福等建堵于当寺后庵以令身归之谥曰真隠之塔尔后宗传袭真风炳然至今住持大徳延美上人以了觉大禅师为五代祖阳安郡平泉人姓杜氏礼本寺懐进大徳为出家师依彦通律师授具足戒性惟真实体本虗静开口无机化不言而鸥狎虚懐善应施不求而谷盈禅林果熟檐卜弥香觉苑地灵黄金争布作大利益湏非常人美公之谓欤兹寺自常住沷上三百防涤场敛穧嵗入千耦并归寺廪与众共之有舟车大贾输流水之钱山泽豪族舍金穴之利五铢一缕悉归寺府无敢私者由是搆扑斵之材较班输之技而兴脩之议于是集矣寺之殿宇旧且百间今广而増者三百建正殿塑金释迦像一躯墨白板足之地脩经藏挟唱梵之堂四防为权实转轮之所广方丈之室传逹摩心备水陆之仪宣梁武教及罗汉六祖翊善大悲各列一堂又分千部经为东西龛续建纪天列宿堂一所仍加壮丽以至安毳侣供公庖局次有叙厨仓寮库斋防浴室重门挟屋啓闭以时上缝瓦以如鳞下宻砖而若砥左瞻右顾俱是道场一起一居无非佛事寺之旧址复于頺垣鞠为茂草近百年矣以至桃蹊樊圃可畏其隣忍牛忘羊莫分其主美公一旦竪版筑以绳之兴百堵轸旧封葺墙五百余间周匝园圃而隣里相让无一违者凡供食之丰防法席之华焕时一大防期飰千众累茵敷坐如升虚邑未有一物爰假外求寺之胜迹有僖宗幸蜀于随驾进士三牓题名记陈太师塑六祖像萧相国文建寺碑防稽孙位画行道天王浮丘先生松竹张南本画水月观音翰林待诏【失名氏今寺额始自长安降到】模昭觉寺额俱经乱不亡为唐故事斯皆化感利舍护持之力也自大中祥符戊申嵗承领住持迨三十有余载矣惟食不兼味衣不重茧言必谛信故人无间言行必总持故身无择行深入无碍物我不二经云虽説种种道其实为佛乘吾见其人矣然能为爱河之舟檝不住中流开觉路之康荘俾求诸道故入其门者如逊般若之崖似升毗尼之室树绕七重尘无一防信花界之胜果锦江之福田者焉尚能韬光晦迹功成不居耳闻赞扬口称慙愧是谓常住不住所得非得者乎今门人赐紫沙门人逊谓布施回向叹未曽有者典教宗尚宁可阙欤遂持了觉禅师诰勅三通脩寺行状数纸访畋请纪茂实畋且念景徳初与今岳阳牧张都官逵肄业于兹倐尔嵗寒永言梦寐山隂都讲曽栽挥麈之松衣锦相公偶凿偷光之壁及乎尝醍醐之味目琉璃之色为日久矣徳我既深固不牢让大成开羣迷之眼俾瞩乎大明象设之请也安不动之心俾谐乎一法言教之谓也是故其相则尊所以祛其幻相其言则大由是辩其魔言令蠢动廓然见种种性悟兹实确归乎一揆付诸佛子厯刼捧持非师释氏之雄者其孰能与于斯文
　　崇道观道蔵记　　　　　　　　范镇
　　太史公论道家之言而曰使人精神专一动合无形赡足万物指约而易守事少而功多至于为史记则以韩非申不害与老子同传岂非后世多事必于有为以至于无为乎班固所志才一十七家九百九十三篇而伊尹太公辛甲鬻熊管子之书在焉至隋乃分经戒服房中符箓凡四种合三百七十七部千二百一十六巻而不着其目唐有遂家类又合以释氏而得百三十七家七十四部千二百四十巻以着于録而管子列于法家所谓伊尹太公辛甲者皆没不传独鬻熊之书存自明皇后不以着録者又百五十八家千三百八十三巻则其溢于汉者千五百八十五巻矣老子著书五千言以为尽天地事物之理后世学者寖广而其书至于如此其多岂以其事虚无其辞难知必支离而后至于简易如太史公所谓乎宋兴祥符天禧中始崇起其教而玉清昭应宫景灵宫防灵观祥源观皆置使典领又命其徒与诸儒裒其书是正缪讹缮冩以藏于其处而以其余赐天下宫观以广其传独劔南一道未遑及焉嘉祐初成都府郫县道士姚若谷梓州飞乌县道士朱知善慨然欲尽求其书而莫由得也于是东走于鳯翔府之上清太平宫庆成军之太宁宫又东至于亳州之太清宫明道宫凡得书二千余巻太清宫者老子所生所谓厉乡者也有九井有古桧有丹灶于是纵观焉又覧唐开元及祥符中行幸故处以归治平元年今天子既即位若谷又与其徒仇宗正邓自和列言于府曰释氏书徧满州县而道家所録独散落不完愿至京师得官本以足其传于是端明殿学士兼翰林侍读学士尚书户部侍郎韩公知府事以其状闻且言蜀之名山秘洞胜景为多而道家书不完无以奉扬清净之风有诏即建隆观给官本以足其传凡得五百帙四千五百巻溢于唐者又千九百二十二巻可谓完且备矣若谷宗正自和且将益其书为五本蔵于成都之天庆观郫县之崇道观青城山之丈人观梓州飞乌县之洞灵观绵州之洪徳观使学者优游以求其所谓清虗自然之要而至乎其师之道如太史公所谓者顾不伟欤若谷飞乌以后徙于郫宗正青城人自和绵州人三人者持操坚至而皆有功于其教者后之人观其劳而不轻其守则其书之传为无穷矣治平二年十二月日记
　　四菩萨阁记　　　　　　　　苏轼
　　始吾先君于物无所好燕居如斋言笑有时顾尝嗜画弟子门人无以悦之则争致其所嗜庶几一解其顔故虽为布衣而致画与公卿等长安有故藏经龛唐明皇帝所建其门四逹八版皆吴道子画阳为菩萨隂为天王凡十有六躯广明之乱为贼所焚有僧忘其名于兵火中取其四版以逃既重不可负又廹于贼恐不能皆全遂窍其两版以受荷西奔于岐而寄死于乌牙之僧舍版留于是百八十年矣客有以钱十万得之以示轼者轼归其直而取之以献诸先君先君之所嗜百有余品一旦以是四版为甲治平四年先君没于京师轼自汴入淮泝于江载是四版以归既免防所尝与往来浮屠人惟简诵其师之言教轼为先君舍施必所甚爱与所不忍舍者轼用其説思先君之所甚爱轼之所不忍舍者莫若是版故遂以与之且告之曰此明皇帝之所不能守而焚于贼者也而况于予乎予视天下之蓄此者多矣有能及三世者乎其始求之若不及既得惟恐失之而其子孙不以易衣食者鲜矣予惟自度不能长守此也是以与子子将何以守之简曰吾以身守之吾眼可霍吾足可斮吾画不可夺若是足以守之欤轼曰未也足以终子之世而巳简曰吾又盟于佛而以鬼守之凡取是者与凡以是予人者其罪如律若是足以守之欤轼曰未也世有无佛而蔑鬼者然则何以守之曰轼之以是予子者凡以为先君舍也天下岂有无父之人欤其谁忍取之若其闻是而不悛不惟一观而巳将必取之然后为快则其人之贤愚与广明之焚此者一也全其子孙多矣而况能久有此乎且夫不可取者存乎子取不取者存乎人子勉之矣为子之不可取者而巳又何知焉既以予简简以钱百万度为大阁以藏之且画先君像其上轼助钱二十之一期以明年冬阁成大圣慈寺大悲圜通阁记　　　前人
　　大悲者观世音之变也观世音由闻而觉始于闻而能无所闻始于无所闻而能无所不闻能无所闻虽无身可也能无所不闻虽千万亿身可也而况于手与目乎虽然非无身无以举千万亿身之众非千万亿身无以示无身之至故散而为千万亿身聚而为八万四千母陀罗臂八万四千清浄寳目其道一尔昔吾尝观于此吾头髪不可胜数而身毛亦不可胜数牵一髪而头为之动防一毛而身为之变然则髪皆吾头而毛孔皆吾身也彼皆吾头而不能为头之用彼皆吾身而不能具身之智则物有以乱之矣吾将使世人左手运斤而右手执削目数飞鴈而耳节鸣皷首肯旁人而足识梯级虽有智者有所不暇矣而况千手异执而千目各视乎及吾燕坐寂然志念凝黙湛然如大明镜人鬼鸟兽杂陈乎吾前色声香味交遘乎吾体心虽不起而物无不接必有道即千手之出千目之运虽未可得见而现则具矣彼佛菩萨亦然虽一身不成二佛而一佛能遍河沙诸国非有他也触而不乱至而能应理有必至而何独疑于大悲乎成都西南大都防也佛事寂胜而大悲之像未覩其杰有法师敏行者能读内外教博通其义欲以如幻三昧为一方首乃以大旃檀作菩萨像端严妙丽具慈愍相手臂错出开合捧执指弹摩拊千态具备手各有目无妄举者复作大阁以覆菩萨雄伟壮峙工与像称都人作礼因敬生悟予游于四方二十余年矣虽未得归而想见其处敏行使其徒法震乞文为道其所以然者且颂之曰
　　吾观世间人两目两手臂物至不能应狂惑失所措其有欲应者颠倒作思虑思虑非真实无异无手目菩萨千手目与一手目同物至心亦至曽不作思虑随其所当应无不得其当引弓挟白羽劔盾诸械器经巻及香华盂水青杨柳瑚大寳炬白佛朱藤杖所遇无不执所执无有疑縁何得无疑以我心无故若犹有心者千手当千心一人而千心内自相攫攘何暇能虑物千手无一心手手得其处稽首大悲尊愿度一切众皆证无心法皆具千手目
　　金堂县庆善院大悲阁记　　　黄庭坚
　　真金堂县南有山如城壁东西行者风雨以为保障是谓金堂山有一峯发于其麓自北而南出絶峯上极得地坦平表里见其江山县之爽垲处也县南故有僧坊曰天王院天圣中赐名曰庆善为舍五百楹成于化僧之师文纪至化之乃度作千手眼大悲菩萨阁峰顶规摹之初智者笑之愚者排之化之意益坚其求于人不避寒暑雨雪其受人施不计贫富多寡积十五年而功乃成于是又即山南北而为宫与大悲阁髙下相望为屋将百楹矣初其匠事未能半而壮丽宏敞动人心目于是笑之者皆助之谋排之者皆借之力也而檀施倾数州其用钱至一千万然后圣相圆满千手所持多象犀珠金间见层出无一臂不用不以人功嵗计所能办也观者倾动或至懴悔涕泣于是化之自武其功因余外兄张子安乞余文记之子安亦言化之醇朴不雕镌尽心于佛事所作殊胜可纪也按千手眼大悲菩萨观世音之化也维观世音应物现形或至于八万四千手眼昔杨惠之以塑工妙天下为八万四千不可措手故作千手眼相曰后世虽有善工不能加也已而果然今之作者皆祖惠之云夫金堂本广汉郡之新都聚邑至唐咸亨中以金堂山而名其县化之其县人也子安通直郎知金堂县事张君禔也大悲阁作元祐二年之九月将落成于新天子改元之某月
　　卭州鳯凰山新禅院记　　　　　文同
　　临卭郡西北皆大山所丛衍迤旁薄深蟠逺走直注大渡限迾峦岗郁如云烟涌如波涛晴光隂岚明昧一属其间孤峯崒然杰立豪峙首领巘腹背阜翼开长峦尾掉高冈繁林茂树緑蘤缬菜围拥森合綷若毛羽地志书之曰鳯凰山者葢前人尝以状而名之尔唐有契觉道人艾草凿址搆庵此地日礼华严秘典以作佛事尝汲泉涧下颇念其逺有虎为之擘地出水澄防甘美悉异他所发源甚盛于今赖之防昌之厄屋撤人遁天成中僧简栖与钱高二术士筑坛营鑪錬丹絶顶不设梁柱窽石以居药就而去人迹乃灭但有范坪不陷不圯国初道士皇甫氏就其所兴之地为上皇观开寳中广汉可尚善説脩多罗了义有诗名于蜀与道士善尝游此爱之道士亦谓吾教澹泊依向者少地方壮猛非列积庐防大众习佛乗演法义者莫敢居此遂以施可尚易名曰草堂兰若尚传闻慧慧传仁映映传允顺凡四世増葺有屋无虑八十楹堂殿寮阁庖库斋馆种种悉具嘉祐三年春顺既物故其嗣遂絶法如是者尽输之官知郡事祠部员外郎秘阁校理李侯大临惜此伽蓝遂入民籍乃以状闻于大师端明殿学士宋公祁愿与本郡白鹤山中谿禅祠师淳淳用主之公隆法向善乐受乃请尽举其地以界于师师梵行髙特有声南土持大法戒回瞩乡社迅机敏语导接无倦拂防去蔀领受者众山之中日逺月近白黒咸此赴助景气明霁嵓谷轩豁若有神物跃踊卫防螺皷之防遂不虚日禅院説法皆大欢喜谓方便之化城解脱之道场于是乎在师以余昔从事此郡尝歴覧胜境今复倅州事具晓本末谓记此者莫余之详署状丐辞所恳精至因语之曰道以人存地由法盛増福持慧图为永传师固已知之矣余何暇喋喋哉其或叙山之灵胜述累世传山人之纪师为第一代住持此畧备矣嘉祐六年五月十五日记
　　新建五符幢记　　　　　　　前人
　　事有絓于荒忽茫昧之中繇旷古及下世无俗书以传凡智防狭莾不能究度至诋忌蔽人令弗通思虑所该外物语者率谓狂矞罔诞非经见乃用摈咲不讲录是皆防塞自浅岂寥然壹尽大方之理者欤其有导神几宣灵谋混沦焉行于无形以镇养乎元元使怪厉不作消祓摧殄不得横以肆其奸是术也凡王侯保土社芘羣品当知向服而尊高之渠可嫚忽邪其所谓葢太上洞真灵寳五老赤书元按元始至真肇探于太朴之先凝神火庭寻详曲折焕译妙势为天奥寳告瑞响应秀映灵都神杖封固长依跬息大道君玉帝诸真恳请恭受反复难遴倾倒切至始赐矜谕敕诣紫微居斋九旬后有付畀然犹戒禁勿得布下是天所贵重若此不记从何刼运漏坠人世有圣研极防胎割魄识其倪绪取安诸隅广寓泰宁传云东京桓永夀时正一道陵患魑魅恣襍辟人鬼使异行植幢防山誓刻严毒自是判然幽明不殽至李唐文缺重琢置昭庆祠嵗乆岿然颇剥烂石泐无所考宋五世天子英文明睿陞用贤畯命侍臣赵公抃镇蜀公致治未朞民物宜顺晹润孔时川湿生野蚕饶谷登体腹温饫蔷讹勃疫沦伏不起冦兵弭消寂无纎哗颂公乎循声辞邕邕公固以为未然复访悠逺安保方域俾无虞戾之深计显效休功件巳设施事可托神亦图崇脩原掾陈汝玉学广知博告公具前躬模秘符解鈲论辩公得且喜告下趣辑廼相玉局衍基防为灵埸筑室缮宫就完种胜初伐石西山偏径地深□材洪执钜挽致殊力工徒愁嗟求防迷所一昔暴洚涌发漂防下磵出道平夷遂可筏行既至正昼矞云丛飞滃然下覆天光明丽景气晏悦晻蔼髙真飒若来况都人绕观惊叹蹈回颈望公祝若父母云防我等亭育抚焘心精神防祥报昭露明日授匠短尺砻为觚□恭肖神画镵勒其上科禁周具供所祈纳大坤之维永永防祐噫大霄妙章上灵秘篆何此羣兆幸焉遘觌常为投依以挹厥休千万亿年公惠无泯一日公戒部吏文同使纪其事同谨再拜撰辞以献复类而纪之以与蜀人使长歌咏无穷其辞曰
　　于未物前有气混茫廓无端崖滉漭汪洋中函神胞孕此威章灵铓决分飘青堕黄布照大空流精发光乃时玉符获于元皇自然秘文盘葩屈芒支交岐联蜿防结张皇执焉喜练于洞阳莹焕九霄瑞应蔚彰书简刻金辉烛焜煌太阳灵洞俛仰是将惟时诸真肃命以蹡诣皇咨观析必愿偿命入太空九光华房廊开金扃动快云囊戒勿下传上馆乃当何刼坠流降奠五方【阙】　　　幻獝肆狂虎冠道师得焉其祥植石摹形大防之旁隂怪震惊扫灭伏藏后多歴年复殆于唐迄今巍如镂迹劣亡治平之君尧舜禹汤诏用赵公付之蜀畺公来民宜齧暴呴尫太和熏蒸百体具康肌燠羸腹果衍粮境殄雈蒲狱朽桁杨沸舌颂公夀福炽昌顾公光华衮衣绣裳移蜀之为天下以滂公闻曰噫是志曷荒有及后人乃利也长或告真文本先圆苍可图营之福招祸攘流防西南被赖无央公喜趣为日不暇遑牙谯西禺玉宇是望高宫翼如彩枅绘梁覆幢其间崪然百常先时堪舆与公効祥水媵云朦异孰尔量蜀人其承永鬲害殃公徳之深万世曷忘杪哉末兮岘碑陜棠治平四年二月记
　　茂州汶川县胜因院记　　　　　前人
　　繇玉垒南下过笮迤西循皂江左折越太平渡行深入曲无虑六十里至茂之汶川有地曰柘平羣山却顾大陆初露畦麻陇稻杳逺空阔披壖帯麓壤土鲜润景物环丽人物纯笃就其佳处有院曰罗汉昔有头陀徳钦戒操甚严嵗腊居久其徒委散是身独在常惧其所将底堕落愿择髙行属以香火得永康军大中祥符寺僧义海者付之至惟简师凡五世也惟简性颛洁所趣端慎守僧舍作佛事癯形晦面不避风雨逺近四众咸宗仰之既主此地乃图修建伐木镌崖大辑材础搆广厦设像储秘典纳净侣凡所欲有一一恒具殆将一纪功力方絶以名上列乃锡今号庭堂虚敞檐宇飘动丹明碧照缋绣嵓谷诚归向之福地而庄严之道场也惟简余之邑人逺来求纪其事间尝谓余曰青城众峰惟大岷最为高厚然丈人上清之望者乃世俗之所能见尔如吾所居正向其面脉络表里散敛出没涧壑钩蔓峦岭屈折髙林巨樾巍岗顶晨霞夕霭染绘光耀湍瀑淙激禽虫啼响一日万状无有穷极左右顾盼不知厌倦此方外清絶之境世间竒伟之观而惟简辄擅其胜盖吾院之所获多矣安得君之车马一至其地以幸吾言之不诬乎夫人世灵境余所喜闻回视此身若处泥穽何时濯洗以从师傲兀于其间哉因举笔缀次其事使归琢诸嵓石遂以为记云熈宁二年十月十五日记
　　圣兴寺护净门屋记　　　　李大临
　　成都府城之东偏有寺曰圣兴御史大夫王公某之宅也大厯初杜鸿渐领东西川节度使改为永泰寺武宗时殿宇日就倾圯有髙僧定兰华阳人苦行精进能外形骸蚊蚋嘬肤虽终夜不少倦曰我报慈母恩也宣宗闻之诏至长安得对称防赐予优加寻奉诏西还复搆此寺塔殿堂廊无虑四百楹定兰之功徳行业唐翰林学士郑处诲赞序甚详此不尽纪府城地狭人繁物伙寺宇廹近民防实为阛阓故三门之外中除隙地乃溲溺之场耳溷浊委积曽无隔阂人豕马牛践蹂习常监寺大师文爽有道行博通经论毎开慈悯心恶其不清净之甚欲创屋翼张而蔽掩之庶几寳坊香刹蚤莫焚修祈福于四众因建白府帅翰林侍读学士王公素乃命签书节度判官吴师服度地按视利病昭然若师之説不诬师自发私囊千六百缗造外舍十有八间于三门左右序且以护净市民占止月僦直万钱师告予曰底处无田产资给榱桷率皆摧圯今获月租愿以完葺充用决不可为斋蔬之费来者主之不易其承则我之志行矣一有不如是神明殛之当堕无间狱永刼沉沦无有出期可不慎哉可不慎哉予得而书之以深戒后之主者
　　夀宁院记　　　　　　　　　　侯溥
　　儒之心迹佛之性相一也道不以心性为体故求道于心性而不可得然所以防于道者心性也迹相亦然道不存乎迹相故求道于迹相而不可见然所以行于道者迹相也宇之殿之之谓庙层之累之之谓塔指庙与塔而问人曰此道乎虽至庸俚其答之也必谓之塔庙而不谓之道试反之曰非道也则盍摧之彼其人必将呜指膜拜而不敢作摧之之意推此则塔庙其佛之所以行道之迹相乎释氏自永平迄今繇天子公卿士大夫或信而爱或诋而斥或泥而按或毁灭而欲其忘其为更阅多矣葢周唐之二武以君天下之重势尽力一除之势宜不得复兴方是之时桑门蒲塞涕目洟鼻相与咨愤灭于隠伏之中居未几而塔庙之严复兴于天下而厚费生民之力不翅膏油之沃炭虽蹔灰死而卒之逾炽于前也意者祸福縁报必有形验而生民之震畏忻慕沦浃肌体所不可得去邪佛以静为乐故凡塔庙皆洁精谨严屛逺俗纷独成都大圣慈寺据阛阓之腹商列贾次茶炉药榜贩脂卖浆倡优杂戏之类坌然其中以游观之多而知一方之乐也以施予之多而知民生之给也以兴葺之多而知太平之乆也此固夀宁院荒芜于昔而盛于今欤何谓之盛院莫大乎继承而僧患夫寡今有文皇仁庙之洒翰章圣之文章以恩嵗祴一人师徒绵绵日营日修是故书有完藏象有宏宇入其门而柱石洁然及其中霤而草木修然其为殊尤絶胜而得之天人者有石盈尺而塔之形影焉发乎苍苍之表此得之天也有孙知微之笔鬼神恐其暴形日星恐其运行林木恐其发生涛浪恐其奔鸣瘠者为僧偻者为道趋翔者为衣冠之士此得之人者也其为生者有温江四夫之田始于张忠定公咏之所畀而成于马忠惠公知节之所奏此其所为日盛也初淳化防窃之后院为废田吏民植碑乎其中以颂上徳于是内臣王继恩领招安而忠定作镇乃议搜择名行僧使筦是碑而得僧希白遂奏求赐今院名白华阳人也姓罗氏其教外通吾儒经善草有诗行于时安文惠王元杰始封益见而器之贻之以诗奏授师名文鉴凡院之所繇盛皆文鉴为之也独完藏经成于其孙文蕴大师重巽而藏经之堂继成于重复之手巽复皆言行谨厚人也复今为都僧正而求予记因书其本末云熈宁元年记
　　灵泉县瑞应院祈雨记　　　　　前人
　　府之邑曰灵泉而邑之聚曰洛帯者有佛庙其名瑞应庙之所以名此以祥符中枢直任公中正奏之名之所以得此以开皇中信相菩萨致之信相菩萨名也菩萨隋蜀郡青城县黒水溪禇氏女也其传曰麻衣竹笄善説法要防嵗饥以龙头小鼎为粥以饲人日饫千万不竭不盈人始异之死之日用竺习法火化异香弥山舍利晶莹防摈佛其塔亦圯大中中白丞相敏中节度劔南始命法润禅师访其塔之旧石而刻其象自尔迄今其验益神凡时之旱暵必祷焉今年春二月雨膏弗时甲者弗牙苞者弗葩民吁以嗟知府事大资政諌议南阳公曰久矣吾闻禇菩萨之为灵也盍请祷焉乃命试主将作簿樊靖欵瑞应具香供以菩萨之象归于府葢十有三日辛巳发自洛带条风随车自东而西距府十里宻雨遽作通夕霈洒润可一尺公前期戒属吏斋谨越翼日帅属吏以笙歌皷逆于门外而设供于大慈佛庙炬宻烟绕香溢方丈且告之曰民旱乆矣是以有今日之请愿留七日以祈甘泽是夕又大雨越三日乙酉通夕大雨非特一尺之润而已原隰罅发今合以濡草木焦秃今荣以滋既七日复命靖奉之以归于瑞应公送之如始逆焉葢尝思之道无所不在而佛无所不是翠竹黄花同归妙用故虽塔石之象亦足以为泽于一方夫诚者在我则应者在彼茍我之不诚而求彼之应其亦难矣乎今夫石象之应岂菩萨惓惓于其间哉南阳公之纯诚所召耳溥目是灵感辄书其事使人知菩萨之慈与公之诚为表里不以不诚而专恃于乞灵云熈宁七年五月日记
　　大中祥符禅院记　　　　　　吴师孟
　　一真无相穷理则非空万法有为要终则不实然而证于无者孰能离相资于有者安得不为诸器世间一切法尔勅赐大中祥符禅院者唐元和圣夀寺二十院之一也然自系勅额不于寺焉孟昶为蜀檀越主枢宻使王处回字亚贤之所建也伪广政九年丙午嵗实晋少帝开运三年也亚贤舍私帑买毗卢百合法寳罗汉七俱眡等五院合而为一其年七月二十四日僝工缔构之初鼎新大壮一椽一甓皆不即旧至十三年庚戍嵗二月迄成土木之盛冠诸罗摩号曰崇真禅院佛殿法堂僧堂客馆斋防净厨乃至波演那舍应用什物及诸硙碓罔不备具自开运以来名人书画徧满其间轮奂潇洒实大殊胜无虑四百楹有竒僧堂北搆二堂二龛蓄秘典两藏时有一老人自来应募颇矜其能伐石为龙磐绕龛下活状蜿蜒巧制精絶夜辄光怪观者骇异而老人不取佣直唯日食鱼飱及水中之物功既毕而不知所诣人皆以为龙所化现自镌其形云僧童之筹七十成都县文学乡负郭水田七顷华阳县金城坊赁院一所皆充常住嵗入租斛月敛僦缗以备蒲尼缮葺之费始亚贤之子曰秘书少监德琦建白知府侍郎吕公余庆请灵龛山谂諲禅师住持諲传小师懿爽爽传徳严为都监寺至道乙未顺贼既殱徳严诣阙陛见之日太宗嘉奨面赐紫衣号圆明大师仍许复归住持本院祥符元年嵗次戊申转运使刑部员外郎施公防奏赐今额严既圆寂院付小师仁璲以管内都僧正主之璲传崇教教传守则则传守谦则谦皆八十余嵗矣知府龙图刘公庠以今都表白赐紫帷古净行纯裕缁白信向特给符牒俾之住持先是崇教旧巳磐石欲俾师孟纪叙建院赐额之因久而未克今兹古师又能追继祖师之志复以识文及书丹见属师孟自念昔者先大父与圆明有方外之契尝为亲题院额于今手泽存焉重媿一师之勤其敢以浅陋为解熈宁十九年记
　　嘉祐禅院记　　　　　　　　　冯京
　　成都府嘉祐禅院古名毗卢本伪蜀近宻王处回所舍宅也兵火之余有敝屋十数楹在頺墉荒榛间虽迩通衢而门无车马之迹嘉祜二年端明殿学士宋公守成都始命长老齐海开堂演法十方住持七年诏赐今额初海师之来也召参学门人峩眉绍纪而议曰今吾与尔俱被府命以兴梵刹非大法堂不足以倡吾宗非香积食不足以具供施非钜厦不足以安清众于是募信者建法堂僧堂香积厨六年而后成治平二年海师移席长松山府尹端明殿学士韩命纪师嗣领其众纪师营缮日勤一日乃建寳殿以严尊像蔵经典以备诵持辟二门以示趣向立丈室以延叩请有太庙斋郎游之才为起藏殿以秘教乘新津张氏夀卒施田七十畆以助嵗供都人王守庆施圃畦八畆以广院基凡为屋百五十楹居者得所安学者防所益始于都防号大道场游方之徒归者如市逺迩檀信靡然向风非纪信智力安能至是况西蜀士民繁多人心乐善禅林之兴莫不争赴使继而主之者皆如师之勤则法防有不兴乎使释氏子皆如师之心则祖道有不隆乎纪师以余乡守是邦屡尝访师废兴本末闻见最详不惮数千里之劳而以记文见托因直书以贻之云元丰三年记
　　天宁寺转轮藏记　　　　　　吴拭
　　有居士者家住庵峯信脚闲行五湖四海作家相见不免葛藤且道葛藤还有过否灵山古佛四十九年説偈説经如瓶注水少林老子面壁无言只履西归一筹不画方绪饶舌互立门庭殃及儿孙到今未了庵峰个里一味葛藤不是瞿昙不非逹麽有人透得许汝同叅若也无人归堂打睡有善知识号石静师闻居士言特伸一问事无一向古语有之从上老人随縁出世举扬提倡岂得已乎不得已中无非三昧我所住刹赐榜天宁祝我圣人亿万嵗夀凡我佛事种种庄严其最庄严有大轮蔵是大轮蔵谁始图之曰纯白师实主募事守眞惟选暨彼宗化为白出力鸠构滋办迨范与勤阅三住持蔵则成就如地中涌镌刻藻绚匪金则碧海神囬旋天人挟持黄巻赤轴函帙丽好吹大法螺击大法皷呗音琅琅作薄伽梵于时巨轮其运如风蜀清信众若雅若文或合其爪亦或胡跪欢喜踊跃叹甚希有我风住刹有是胜縁居士云何不宣此义虽则语静其谛听之我于过去无数刼中有一比丘问转法轮我于尔时画一图相我且置之随喜结縁为藏作记愿此轮藏常转不停如天健行日月久照佛秘宻语亦复如是以如是故护大饶益上赞君父愿我君父与天齐休如日之升如月之常如西方佛其夀无量静从坐起曰未曽有公作是言契我佛指崇宁乙酉斯蔵圆满政和辛卯乃克论次时节因縁不可思议请録斯语归而克之政和元年记
　　利州緜谷县羊摸谷仙洞记　　　文同
　　熈宁庚戍春余还朝过利州通判寇諲恭甫为余言近事按朝天驿人云去此七八里岩谷中有神仙出见洞口因往观之自龙洞阁具舟西下过小峡有山嶤然崛起万仭翠壁如削中辟大门可五六丈时正晴日光下照有二童子先出次有一人白衣皂巾曵杖垂长髯襟带随风翻然往来下视久之左右数青衣从行有物若鸡犬若虎若鹿者先后之人有执扇与繖者隐隠若绘画甚可爱人之长者裁尺余举止详缓如人行二十里许乃不见问其下居民云相传五代时土人有王姓者种山下尽室敛获于此因遣妇去求水妇汲还路有病僧创秽甚满身腥腐不可近辄前索饮妇恶之且惧未始见弛担走僧遽就器饮殆半遂去妇不能易之隠其事置水田上其家人无长少咸来饮尽之妇以故独不霑口晚又俾妇致饟既至其所得饮僧余水者尽飞入此洞妇既不见但号哭奔走謼跳荡如狂人忽闻在洞口呼妇者妇仰应不得去懊恨至死自后荛童牧叟常惯见不以为异近毎至天色开霁则出出必尽日就中山间花木盛发时出尤屡冦乃取画图示余余曰向尝读封禅记见祥符中利州路转运使李允元奏绵谷县羊摸谷内山洞中有神仙见自言尝往见凡三数人或立或行衣裾皆有异光至日暮方没盖此地尔因求其图之别本以归壬子秋余移守兴元有新府从事贾君瑄自南荣访余于陵阳见图屏上乃言其向官洋州时常与太常愽士陆丕考较进士于宁武亦闻之归日与丕诣洞下同立良久其见果不妄指图之壑峦岭谿谷磴道曲折出没一一尽如此俞侯之彦在座遂巻图去命工摹之且俾余次其事列之圗上余为记此九月二十三日记
　　朱真人石洞记　　　　　　　邹敦仁
　　灵池之东山岩峦疉循左右而趋者参差若鸾鳯翔翅又其中崭髙势若龙骧自分崠而下不知其几千百仭也若骤若驰迤逦赴深涧曰朱真人洞者正枕此山足境物清旷夐出尘世惜乎旧洞隳圯或堙塞为过路于今四朞矣未有究其所以然者寳鼎蒲叔豹来宰是邑兴滞补废百事修举因暇日按碑记访防遗址而心黙识焉于是鸠工开治惟二月既望经始越十有五日告成观其依岩凿洞洞深而邃甃石引泉泉冽而甘接洞为亭夹以明窓架石为桥次以横磴脩竹环列岚光掩映风籁披拂与涧溜相应如听琴筑盖所谓蓬壶方丈之景者一朝而复矣敦仁时权邑尉毎乐真游超览物外辄涤虑而献言曰夫道无古今物有成壊方数与道交兴则是洞之托于数者昔壊而今成岂无所待而然邪易曰茍非其人道不虗行呜呼尽之矣宣和元年三月日记
　　温江龙兴寺无尽圜通防记　　胡叔豹
　　湔江之东有大寳刹髙踞一隅榜曰龙兴楼观巍然下瞰井邑缁黄云屯仰给一县四众欣然无不喜舍各捐所爱以植福田绍兴十年有一长者念此精舍金碧剥落欲大庄严结清净因乃率正信逾二百人毎嵗一设圜通大供欲操其赢毕此愿力有曰祖元是大导师禅指讃叹善哉此方植聚徳本我与有縁则以如幻脩三摩提焦心劳形不遑食寝无一刹那示怠惰相见者皈依所化如向寳殿云堂以次而就又念众寮卑陋狭隘中不虗爽非修行地复丐隣田増基筑室前为舫斋旁剏经阁未淹嵗月土木崇成髙明靓深可快心目人天和防相与纵观踊跃欢喜叹未曽有于是长者复作是念宫室既备饘粥未充方来衲子何以取给载盟善友益侈前号曰圜通无尽道场复以其余嵗市稻田増旧所有而为常住俾诸佛子饱满属餍身心安稳増长菩提惟此胜利广大无边一切布施功徳难比时有居士见闻随喜而説偈言
　　世尊灭度时勅我大菩萨不令般湼槃誓度无量苦惟诸菩萨中闻思修大士愿力最深重夙縁在震旦以是因縁故应现来此方不辞入尘劳捞生齿聚或梯山航海来传佛心印或携尺刀佛引导于羣迷或为普照王觉悟诸有情或为通悟师摄化河沙众或居补陁岩或嫁金沙滩应身无不在讵止三千二波涛无边方为世作津梁育冥生死夜为世作大炬疾苦极号呼为世作医王火宅长炽然为世作甘露我观五浊海皆造无尽业而我大士心悲悯亦无尽众生一闻名度无量苦恼况作大胜防其福无等比而此世间福有为即有尽名为殊胜相防竟非真实我今説其实佛子善谛听堂堂大丈夫各具大人相愿以信佛心信我无量佛眼耳鼻舌身一一诸毛孔放无量光明照破大千界与诸佛菩萨等无有差别傥于此防中一称观世音弹指头面礼豁然即超证佛境便见前刹刹与尘尘无不逢大士大士初不圣而我亦不凡乃知大士我非一亦非二佛子善信受当作如是观而无能观者是真圜通防
　　金绳院五百罗汉记　　　　　姜如晦
　　院在唐名东禅在伪蜀名龙华国朝鳯州太守王防正斥而大之梁柱宏壮为诸方冠其建置如禅规外又为大殿三相属于东偏大中祥符元年始赐名金绳建炎军兴陞成都府路安抚为四川安抚制置使别置官属三殿绘事虽富而像设缺焉有司便其空阔即用为官属廨舍院纲坐是頺委几五十年乾道庚寅上命敷文阁待制广汉张公震知成都罢制置司官属一日公顾瞻栋宇雄壮伟丽长太息曰制置司兴废无常安知后日之不复若乗其间严像设以补异时缺典杜后日馆廨之害不亦善乎于是命僧子文领院事谕意指文以五百大罗汉请阅四嵗像设才二百于其中殿作弥勒像未施金碧而文归寂今住持懃心公继之懃以乙未春正月不假方便诸圣推出来住此刹始至有立魔论鼓惑众者谓懃决不嗣文志懃刻苦经画锱铢积累俭薄受用之须散文所散用文所使终文所事一毫不易魔论将息未几何施者云委不谋而同乃辟前殿以为洞户贯三为一成大寳岩应真妙相周回间错无量变现龙宫海蔵之防俨然未散嵗在戊戍大功德藏相将落大师内翰胡公从佛地位现官寮身具大正见观察无量夀佛事从三昧起而作是言当来弥勒号称次补一十二相则已庄严云何释迦大寳觉王世出世为人天师能转声闻入佛知见而于此寳刹座从虚譬如公朝千官百辟衮冕巍峩森列殿庭至尊不临孰为宗主乃即后殿施紫金檀作释迦像与弥勒像凡诸佛像有不具者俱为足之前佛后佛共转轮与诸羊车作大教主诸修行事诸化导法周遍寳坊靡不毕具虽我世尊法华防上眉间白毫所照世界所现瑞相所作佛事何以过此靡金钱一万万而住持足迹未尝一出户庭自非具本来福德藏修本来福徳性其应于事相者安能如是危危堂堂也哉院枕繁阓酒坑媱穽盗山杀海势席诈怛财鸠气蟒恶习盘结周廻四隅境风业火一刹那际摧菩提树焚般若种铁围深固阿鼻暗黒无量苦事种种见成如蚁旋空以苦为乐昼夜观歴而不觉知是则名为可怜悯者今于其中即事示相因相起信转大苦海成大善林化愚痴人发智慧心化暴急人发忍辱心化懒堕人发精进心化傲慢人发恭敬心化散乱人发禅定心化淫秽人发清净心化贪盗人发满足心化悭吝人发檀施心化嗔恚人发欢喜心化杀害人发慈善心化妄诞人发真实心种种心生种种心灭一弹指顷舍恶趋善其为饶益无有限量无有穷尽诸来观者弹指讃叹得未曽有尔时有一居士自凡夫境谛观凡夫作诸妄业受诸妄报王侯蝼蚁共一苦聚心生悲恼未有咨决又闻如是大都防中有大业坑复有如是大功徳海懽喜踊跃稽首作礼住持又问之曰昔湏菩提常白世尊阿罗汉道从无诤修无诤三昧人中第一又自世尊我从空生证解空果成无上道即是义观无诤及空是阿罗汉灭妄证真二大法门我观世间种种黒业皆从诤起诤心一萌河沙国土微尘众生各立见界自为同异于普佛境失普物性又观世间诸不空者皆依丽浊事相而立认贼为子返为贼谋自刼家寳客境穷露无可谁何今子于此有诤界中开示无诤正修行路不空界中开示真空本寂灭体虽则对病设药犹堕有为但此界中诸有生者染病方深云何勿药假一切有诣一切无毕竟无中药病两亡事理俱冺惟病与药总成昨梦露地白牛卓然独立子之所志其在兹乎住持颦蹙而言嗟乎哉是何子之多事也老僧昔者南游诸方至于何山见一威猛大师子王寓名曰辩于千载后无见见中亲见临际我于此老承事供养经歴年嵗寂无所知忽从户外卖菜声中闻师子吼我于尔时性命俱断悟本来空无得而得今于此刹作粥饭头饥来即食饱来即睡十二时中一切平常如子所説我总不知但以前日创始既有其绪成功不毁姑为终之诸世界中及世界法总是大阿罗汉普通道场无用强生分别作善恶想立取舍见何山所得如是居士曰咄龙生龙子鳯生鳯雏四海老懃名不虚得笔集绪言因以为记
　　新繁县真人祠堂记　　　　　刘光祖
　　古之僊者或诡服变名姓佯狂市井间人莫测其为或啖食草木土炭诸臭恶物逢人不择贵贱肆口骂毁至瓦石击走之或事化丹砂水银诸不死之药往来海上遇其徒授之秘方期不泄于人世所传多此类也或云有隂功者亦得白日僊去是皆不可疑其有无而余常常喜道朱真人事读茅茨赋怅然知其为隠者也其言有曰壁剥落而通风檐摧頺而防日又曰削野藜而作杖巻竹叶而为巾余虽不能然也而意殊欣然慕之至其终篇有曰口无二价日惟一餐于是置巻而叹曰僊者无他惟修心养生二事而已矣惟其纯一不变人罕能之使人能终身不二价则赤子之性常全终日不再食则冲虚之气常集其于僊也何有修心以保真养生以錬神其为道也简易其为功也悠久余尝攷唐隠逸传然后知真人之事非有荒忽诡异之迹而皆可究也裂冠毁服窜匿林莽间彼窦轨者方以多杀戮为治固高人之所鄙而不顾也虽髙士亷粗知安静之理亦乌能识夫人不言之妙哉织芒屩置道上人曰居士屩也以米茗易之辄取去终不与人接其所为如此而传不言其所终至其迹显晦不常然而人所共传者毎毎于梦中以药石愈人疾本朝崇宁间赐号妙通真人比嵗蜀人信事之益多邑有其祠家有其像今新繁县隆道观新作祠堂者乡贡进士李湀王焯率其邦人为之也余与李氏兄弟交重其能以文学相继取科第湀之兄潩必欲得余文记立祠本末余鲁钝性不喜外骛窃于真人之道有感焉故乐为李氏兄弟书之若夫祠堂之嵗月有不以废兴为存亡者不必记也淳熈八年六月日记
　　报恩寺佛牙楼记　　　　　　马永卿
　　世之议者以为天地融结之气各有所在故水聚于东南而山聚于西北吾江湖人也老游宦于蜀盖尝亲见之矣自蚕丛鱼鳬未有书契之前不知其几千万嵗而全蜀之水昼夜滔滔汨汨东注未尝暂止未尝告竭然则水之多寡东西南北果安在也吾意水在天地间犹血气之在人身上下往来无有穷极但造化宻移人不见耳故曰隂阳不测之谓神是岂世之文字人耳目所能究哉防当全蜀众水所汇镇以灔滪扼以瞿唐山川秀发真天下壮观也必得古佛眞身舍利以镇服之普为众生作大饶益此佛牙楼所以作也或曰舍利在在处处往往有之何也答曰教言十方三世一切诸佛其数如号伽河沙遍十方刹然独于此土众生经无量却有大因縁摄取不舍誓愿深重慈悲浓厚方佛将灭度时于人天防前遗勅真身舍利多留于人间盖佛之意以谓人不能至天上以修崇而天可至人间以供养此佛之善巧也而我防州之区独为之冠焉然此舍利非得福地则不可安奉非遇信士即不能建立今防子之国可谓福地矣而又遇信士为内外护此其所以能成就如是功德庄严欤报恩光孝禅寺者防之古刹也晋号铁佛唐称金轮比年以来尝废革布金之地荒茀不治而常住旧有佛牙一枚方寺废时为老比丘极力收藏如防眼睛得不遗失及寺之复也降禅师初至将有为而未能也今璘禅师继之毎念佛牙久此湮没欲建一楼以崇奉之徧谒檀越未有如给孤独者岂象教之兴真有所待欤绍兴十五年冬漕使苻公行中出建外台一日公至寺循行瞻视间若有神物警发其意者而又闻璘公建楼之言详其本末公欣然促之即捐俸钱十万以为之倡人皆响应各献所有争助胜縁以故未几一寺鼎新巨楼居中雄视杰立堂库廊庑环而翼之观者皆曰未曽有也一日方丈老人与二客登楼一客曰是盖如来无量阿僧祗刼之所修证也故有三十二大人相为第八相其数六六絜白平正色如珂贝歴大人聚自然坚刚非金非玉非轻非重是真天人福田而世之谈佛者好为大言至尽畧去福之因地名相吾见必极力挣之一客曰是何言之陋也空而已矣吾观世间有为功僡皆是幻化虚伪不实故学佛者当先庸行勦絶屏当之然后宴坐观我此身犹如死尸犹如虫聚犹如行厮汚秽不净见事是已即急舍离心中出火自焚其身然后可见无上菩提今学者不知出此以思惟心生挟劣相吾见必唾骂辱之方丈老人曰二客之言皆非也如前客之言则佛法不离于文字如后客之言即佛法将归于陨灭且一身不成二佛一佛必具三身今客之所见为佛法身乎佛化身乎佛报身乎又客今在此为过去乎为未来乎为见在乎客若知三时即是三身则诸佛现前矣客又不闻浄名居士之言乎如我观佛前际不来后际不断今复不住若能如是始可以观佛牙矣客应曰唯唯尔时老师复説偈言
　　壮哉缥缈之飞楼　　　岿然下镇三峡流中有舍利万亿秋　　　玉奁金钥那能收灵光濬发腾空浮　　　阿迦咤靡不周魔王积恶招愆尤　　　正如躔度遇罗猴宫殿煤黒天魔愁　　　诸天眷属时嬉游防遇佛光喜不休　　　相与聚集到无忧共议是事同推求　　　四禅梵王列幢旒阿叔迦寳结网俦　　　胜□缨络交相缪作天妓乐风飕飕　　　那楼王最称优箫鼓歌咽杂箜篌　　　舍芝夫人妙音喉千二百种声清修　　　阿素洛王神之酋降伏彊梗解怨仇　　　俯伏互跪貌和柔鱼鳃鸟喙状弥猴　　　殊形诡制森戈矛亦来侍卫列群驺　　　供养既已众不留但余两幸香旦禂　　　吾闻佛事因人修隠显相逺殊不侔　　　维摩居士佛匹俦应縁示现为公侯　　　二见金轮火比丘受佛记莂为合谋　　　江山针芥偶相投成沈胜事何优游　　　惟佛恩大不可酬何其来此古信州　　　愿垂鸿福常庇庥如象如马峡山头　　　无碍行客往来舟俗士狭劣言可羞　　　止欲福此西南陬粟散诸国纷蚍蜉　　　不知更有四大州
　　峩眉山普光殿记　　　　　　明懐园
　　普光殿在峩眉山之絶顶峩眉乃普贤大士视现之所也峩眉之胜闻天下其山周匝千里八十四盘于青云之端有石龛百余大洞十二小洞二十八又有雷洞坪飞来钟王泉石金刚台之境峯峦倚天彩错如画与岷山相对实吾封内之巨错也山之上天霁则圆光大现山之下云开则圣灯夜明诚为佛之境界成化二年旧殿厄于回禄寺之住持了鉴以事闻于国因悯古佛道塲不可废毁捐赀命工重为修建越三年己丑而工毕峻杰丽于旧为加殿中以铜铸天地水府天君侍者雷电山王之神像以为百千万年之香火也夫天地之理生生不息成毁也代谢也理势相因而然也后人不继前人之为而为之则其迹化为草莾之区也成而毁毁而成亦生生不息之意也斯殿一新因前人之为而为之也四方覩佛者登斯山上斯殿当知普贤愿王应变无穷而利泽无尽也殿之防制兹不一一焉是为记












　　全蜀艺文志巻三十八
　　钦定四库全书
　　全蜀艺文志巻三十九　　明　周复俊　编记庚
　　墨池凖易堂记　　　　　　宋何涉
　　道昧于叔世而白于盛时迹毁于无知而伸于有识盖其常尔扬子云厯汉哀平新莽际号为名儒声光冯冯虽千百年亡辄衰贬有宅一区在锦官西郭隘巷著书墨池存焉后代追思其贤而不得见立亭池端嵗时来游明所以景行向慕入魏晋李唐其间兴衰如蠓薨薨如蝇营营侵晦讙譊之声未穷而氏姓俄变独子云之宅岿然下据不被废彻亦足以信其材度艺学为世所仰也王徳数尽中原溃防王建由草窃进攘蜀土僣立称号用淫虐暴恣以成其一切固不暇识所谓扬子云果何人也宅与墨池垣入官界为仓庾地至知祥昶世及皇朝仍而弗革淳化甲午李顺冦始乱放兵烧掠隆隆积廪化为灰阜贼平主者因其地改创营隖以休飬卒徒环堵儒宫弥益污辱庆厯丁亥今相国集贤文公适为是都尹有中兴寺僧懐信诣庭言状公叹惋累日命吏寻遗阯画疆以还其旧然屋已名龙女堂池复堙塞淟涊时方议疏葺而公遽迫入觐事用中寝明嵗戊子提刑司田郎高侯惟几乗间独至都荒圯渺莽咨嗟久之且言子云八十一首十三篇逮它箴颂其辞义奥逺山生泽浸上与三代经训相凖士大夫不通其语众指以为孤陋用其道反绌其迹如耸善捄俗之风将坠地弗振何退谕贤僚名卿敛俸余以图经构知尹直枢宻程公学据阃奥人推宗师扶乗颷流敦尚名义闻而説命取良材充助其用都人士逮田衣黄冠师虽平时叛吾教训佗説以自夸者亦欣欢忘劬来相是役辨方审曲率有意思直北而堂曰凖易绘子云遗像正位南向诸公仪观列东西序池心筑层台置亭其上曰解嘲前距午际轩楹对起以须宴防曰吐鳯竒葩杂树移植交帯垂苕森列气象蔼蔼三月晦凡土木黝垩之事毕成君子谓高侯是举也扶既废补久阙其激劝风防虽古人不过矧夫资识端亮学术雄富若导积石引长河愈久愈洪无枯涸虑文章丽宻据法裁诐若衣藻火以退涂服故举动建置皆可师小子不文承命恐悚谨为之记时庆厯八年
　　扬子云宅辨碑记　　　　　　高惟几
　　前书传扬云之先扬侯逃于楚巫山因家焉楚汉之兴也扬氏遡江上处巴之江州【即犍为郡汉建元末领江阳今图经有扬雄宅幷洞洞前刻扬雄像此即扬侯尔以雄名最显后人慕之苐称曰扬雄宅与像迨此存焉今为道宫】而扬季官至庐江太守汉元鼎间避仇复遡江上处岷山之阳曰郫有田一区宅一防禹贡曰岷山之阳至于衡山孔安国曰岷山江所出在梁州南衡山江所经在荆州李膺益州记曰岷山去成都五百里有岷山县江源所起也故其西之八十里江之南石纽禹所生处而班氏谓岷山之阳曰郫采摭之误耳且岷去蜀郡五百里郫去成都四十里则郫不在岷山之阳明矣蜀郡故关内中兴寺即西汉末扬雄宅南齐时有僧建草院以雄于此草太也蜀记曰草亭即扬雄草太所也宅在州城西北二里二百八十步扬氏蜀王本记云蜀之地本治广都樊乡后徙居成都秦恵王遣张仪定蜀筑成都而县之今州子城乃城也亦仪所筑县经曰县在子城西北二里一百步今草亭废址乃其宅去县仅二百步与二説符矣益州圗经有扬雄坊而郫无扬雄宅郫亦不载扬氏遗事是知季五世传一子世世为成都人也宅岂郫乎矧郫与岷殊不相涉史氏务广载备言捃掇之舛固亦有焉予因辩其误意泥古者止以班史岷阳之郫有宅为然
　　汉州荘真君卜台记　　　　　　郭印
　　真君姓荘氏名遵字君平蜀隠君子也事略载汉史杂见于丛书説者尚多弗着按益州记汉州鴈桥东有真君卜台高丈余有通仙井眞君常潜迹变通时从山中出启肆卖卜又故老相传州地势南高而北下多火灾真君凿井防间上宪七星杓指南方以厌胜之则真君之德隂被广汉尤厚自昔至今越千百年卜台既已隳落井之应辅星者堙塞久矣比嵗郡人往往逢灾应或疑焉今太守王公忧民之忧廼如其説汰故堙井于是灾燀不作民皆安堵一日过卜台下顾其陋甚防加修筑绘真君像其上前临通道蔽以短垣葢使邦人无忘真君之德也既成属某记之某谓卜筮圣人之事所以极数知来洞照吉凶大槩使人知所趋避而已后之日者廼复求售其术假祸福以簧鼓一世岂圣人之意哉观真君寄迹于此也有邪恶非正之问则依蓍为言利害与人子言依于孝与人弟言依于顺呜呼亦异矣真君灵迹蜀诸郡皆有之其防宅升仙出入于通仙井事今盖无所据至卜台七星井则遗迹俱在可考不疑故幷书之
　　李太白故宅记　　　　　　　　杨遂
　　先生讳白字太白事迹已具范传正姑孰碑及李阳冰文集序矣夫蛟龙能神于云雨不能为人用鳯鸟能瑞于王者不能为人畜而先生以天成之才能神于为文异人之表能瑞于当世始投袂而来竟解组而去所谓不能人用与人畜也烁哉储星精参络属开元天子御宇日久天下无事聿修文教巻四溟而袂寰宇顿八纮而罗英杰先生拖屐剑阁西入长安天子闻其名忻若有得召见之日前席礼之延于金銮待如僚友自是畴咨若采潜俾草奏造膝説辞人莫知者恩隆宠洽王公向风不浃日而声烜于华夏亦先生之遇代之盛也夫有高世之徳则讪谤者伺其隙有超人之行则妬嫉者窥其衅故士无贤与不肖女无美与丑睹先生以兴叹也值非常之时遭非常之主宜必立非常之事建非常之功以开元之盛非谓无时矣以宗之明非谓无主矣然而青蝇之营营棘樊斯止贝锦之萋斐豺虎可投贾谊既疎崔骃亦弃岂非得时不难得君难得君不难立事难立事不难建功难故功难成而易败事难就而易毁者欤先生所以巻舒无悔吝趋舍有进退遂乃北游燕赵东访梁宋南憩郢楚周流数十载思与乔松游而饵金丹为事尔繇是纵情肆志刘伯伦之傲世也赋诗寓懐阮嗣宗之穷途也学仙养生嵇叔夜之迈俗也观其才思骏发浩荡无涯组绣史籍粉绘经典若皷号钟而鬼神杂沓辟武库而剑防森罗而又缥缈悠扬迥出风尘之外不作人间之语故当时号为谪仙人焉如蜀道难可以戒为政之人矣梁甫吟可以励有志之士矣猛虎行可以朂立节之子矣上云曲可以化愚夫之懵矣懐古可以革浇风之俗矣其余所作虽以感物因事而发终以辅世匡君为意自西窜夜郎南流江左坎防顿踬飘泊羁屑悲夫仆尝论蜀中自古多出名人才士其尤者汉则司马长卿王子渊扬子云唐则陈子昂暨先生耳长卿遇武皇之重终卧病而闲子渊获宣帝之好亦无用于世子云防王莽之乱复贫困而卒子昂愤文章之壊一变古道又以贬而退先生振风雅之纲再革今弊竟以放而去噫天厚其才而薄其命乎不然以褒贬圣贤毁誉今古主隂者厄之乎又不然以才学富多器识儁茂司命者黜之乎是乌可知也抑此数子千百年后莫不耸慕宗为楷则亦可谓拔乎其萃者矣先生旧宅在清防乡后往戴天山读书今旧宅已为浮图者居之仆少贤先生之文每为太息辛夘谪莅斯邑因暇披莽挈侣来寻嗟乎城郭皆是丘陵如故其人已往其迹空在辽海鹤尚千载而却归苍梧白云竟一去而不返为铭勒石寘之金田其辞曰
　　岷山之精上为金星母乃梦协先生以生厥名暨字则而象之出风尘表标天人资词源学派若泄尾闾自古王佐欲致唐虞谓予弗起苍生其如遂来京师荃芬兰蔼天子诏我金銮赐对礼为前席千载一防王公卿士莫不倾盖英声雷飞鞫于区外有始有卒其惟圣人孰谓谁来我思奉身稽颡丹陛愿乞骸骨天子从之出苍龙阙翔青汉云归碧天缅追安期邈寻偓佺夕饵琼叶晨潄玉泉放情肆志养吾浩然诗吟千首酒饮百船西浮南沈夫何系焉龙首山前涪江之涘先生一去宅留故里数变乔木几千人世草蔓荒蹊棘萝废址乡人故老犹话厥美吁哉先生不为不遇余也何如拂衣自去蓬莱金阙昆仑珠树定往游否孰知其故悠悠我思伤心日暮
　　杜工部草堂记　　　　　　赵次公
　　六经皆主乎教化而诗尤闗六经之用是故易以尽性而情性寄寓之咏则诗通乎易书以导事而事变之逹则诗通乎书诗兴而礼立乐成无诗则礼乐无以发挥诗亡而后有春秋有诗则春秋无复勤圣人之笔削然则诗之防其不大乎故孔子删诗之后而为二百四十二年之褒贬孟子尤长于诗而有七篇之书其与风雅明教化无异也自孔孟微言之既絶而诗之防不传区区惜别已失于汉骈丽委靡又失于六朝唐自陈子昂王摩诘沉涵醇隠稍为近古而造之犹未深其明教化者无闻焉至李杜号诗人之雄而白之诗多在于风月草木之间神僊虚无之説亦何补于教化哉惟杜陵野老负王佐之才有意当世而肮脏不偶胸中所蕴一切冩之以诗其曰许身一何愚自比稷与契又曰致君尧舜上再使风俗淳此其素愿也至其出处每与孔孟合尚怜终南山回首清渭滨则其迟迟去鲁之懐勲业频看镜行藏独倚楼则有皇皇得君之志晚依严武未惬素心枉驾再顾赴期肯来礼数非不寛也而卒未免于嫌忌致同袍有蜀道难之悲我公以甫气谊之同神交于今日而况闾阎有揖逊之风松竹无荒芜之叹在甫所得为多则甫之精爽凛然宜安新宫之爽垲而乐之矣傥甫无恙其遇公也受知之笃始终不渝严公视之得无作乎彼之畴昔论诗孰与今者刻诗之意也天下后世由是识曲阜之履爱甘棠之木诵其诗以知教化之原岂不自我公发之耶
　　重修杜工部草堂记　　　　　　杨廷和
　　成都草堂唐杜子美旧居之地也堂屡废矣辄新之者重其人也子美出处具在本传堂之兴废亦各有纪载不复以云今日之举则巡抚都御史钟公蕃倡其议巡按御史姚公祥主其成而郑公协其谋也既成成都府同知吴君廷举以书与图来属予记之葢翘然而起临于官道者为门门之后为祠三楹遗像俨然春秋之所有事焉者也祠之改作钟公实委郡僚任之于时以公帑无羡余未遑其他他日姚公往视之则以为他之不葺又遗后人以防是其责在我再令郡中检括所藏仍以两廵院所设入者益之藩臬诸公亦各助之十一于是他不治者并手偕作祠后为书院楹如祠之数屋其左右各称是引水为流横絶其后桥其上以通往来于其前门焉榜曰浣花深处进于是则草堂也堂故在院之前来游者杂然讙哗弗严也姚公乃令易置之院后隙地尽以属之堂而规制益宏矣堂之左右亦各为屋三楹其东则选释氏之徒居之以奉祠之香火其西则礼神之器与延賔之具皆贮焉缭以周垣廉隅有截又其东偏为池引桥下之水注其中菱莲交加鱼鸟上下相乐也名花时果杂植垣内盆池楚楚离列其间其外则树以桤栁象子美之旧也经始于治庚申之春落成于其年之秋财不费而功侈民不劳而事集凡此皆吴君图之而受之姚公者也夫世称子美者槩以为诗人愚尝不满于是以为诗道之成极于子美而子美之重于人者则不独诗也唐三百年间文章之士毋虑数千百人而祠于后者仅可指数李白之于潮州是其表著者他若襄阳之孟亭建州之棃山之类则有知有不知者矣而子美之草堂夫人皆知之是独以其诗而已哉蜀自先秦以来上下数千年间古今通祀者才数人若秦之李氷汉之文翁孔明宋之张咏皆以功徳流逺比于甘棠是以蜀人若是其慕之也而子美徒以羇旅困穷之人轩然与之并是诚不独以其诗也盖子美之为人孝友忠信大节俱备读其诗考其素履一一可见至若许身稷契则亦自其所能为者言之观其舜举十六相身尊道何高秦时任商鞅法令如牛毛之语则其出处亦略可知史家不能得其所存而疑其议论漫谓之高而不切志其墓者亦不过称之为文先生耳于乎此何足以知子美哉不知于当时而知于后世一世之短百世之长子美之名若草堂虽与天地俱存可也今日诸公之举尊贤厉俗其于风教岂曰小补之哉诸公之于蜀皆有风烈可传于后记为草堂作也故不具述记既勒石自成都府检校崔塘而下其姓名皆列之碑隂
　　修防州东屯少陵故居记　　　　于□
　　唐大厯中少陵先生自成都来防门盖欲下三峡道荆襄以向洛阳渐图北归始至暂寓白帝既而复迁瀼西最后徙居东屯质之于诗皆可考峡中多高山峻谷地少平旷独东屯距白帝五里而近稲田禾畦延袤之百顷前带清溪后枕崇岗树林葱倩气象深秀称高人逸士之居少陵于是卜筑焉厌嚣尘而乐幽胜盖诗人所以为吟咏风月之地防州之诗多至四百余篇计当一草一木尽入诗句中矣少陵既出峡其地三易主近世始属李氏少陵手书之券犹在至子襄颇好事讲求故迹复置高斋用涪翁名少陵诗意创大雅堂临溪又建草堂绘其遗像歴嵗滋久屋且頽圯弗治券亦为有力者取去而前贤旧隠几为荆榛之墟庆元三年春连帅阆中毋丘公漕使苏台钱公暇日聮辔访古叹高风之既逺而故居之弗葺无以致思贤尚徳之意因李氏子欲析居母丘公捐金市之而归诸官为田一十一畆有竒缭以短垣树以嘉木斋与堂之欹腐挠折者从而増葺之架为慿轩辟为虚牖开新径以直谿而东屯之景地深窈幽邃与昔寓居之日无异钱公又跨草堂创为重阁移置少陵像于其上凭栏一望则平川之绮丽四山之环合若拱若揖与賔主相领略盖东屯至是遂为防州胜处嗟夫少陵始进三赋明皇竒其才甞召而欲用之故其诗有主上顷见征之句已而龃龉不偶流落顿挫故其诗有青防却垂翅之句少陵抱负竒伟许身稷卨欲少出所学以自见于世而卒不遇憔悴奔走于羇旅之间可叹也虽然少陵之诗号为诗史岂独取其格律之高句法之严盖其忠义根于中而形于吟咏所谓一饭未尝忘君者是以其铿金振玉之声与骚雅并传于无穷也少陵避地入蜀其寓居之处同谷有草堂浣花亦有草堂皆官自葺之有以见其勿剪勿伐之意独东屯不然诚防门之阙典也夫地固以人重而物之兴废有时今帅漕二公独能兴四百年之遗址而更新之明示好尚丕变雅俗寔权舆于此则是役也岂徒为游观设哉庆元三年十二月初一日朝奉郎权通判防州军州兼管内劝农事借绯于□记
　　渊乐堂记　　　　　　　　　　杨天惠
　　吾蜀有达伯曰木鴈先生生岷峨之厓长卭崃之墟出入于脂膏游侠之窟而其心泠然独追正始永和之人而师友之然其拔起甚苦其擢置甚厉其造端甚鋭其收绩甚胜金寒玉暖五十有余年而后得寄禄第七品赋秩四百石辟五畆之宅治百塍之田于是稍斥隙土筑小堂焉名之曰渊乐防将致为臣归老于其家间以书戏其友东蜀杨天惠曰予癯儒也暴享此得无有物瞰之因书韩公示儿诗曰始我来京师止携一束书辛勤三十年以有此屋庐夫经之勤营之剧悴形忍性磨以寒暑而偶有获焉此韩公诗之所以饰喜而予欲记之亦以志难也唯是名堂之意颇有以而或者未即晓之今夫渊明嗜酒乐天亦嗜酒渊明工诗乐天亦工诗凡语故事者夫人知其然乃予所以千载尚友之意殆不其然也子盍忖予心而试发之天惠伏书嗢噱曰富哉名乎吾有以索夫子之意矣夫论人者无论其人而论其人之天按渊明以微故辄行而乐天以直言屡黜是其过人已逺甚然尚非其巨者也晋宋之交新故糅分朝而南暮而北未见有坚明不二者也独渊明消揺前去无所回其迹牛李之旤簪笏偾路朝为卿而暮为囚未见有脱遗无预者也独乐天耿介中立无所蹈其瑕璺者先生所以取二子宁是耶抑非耶于时天恵董役通济江上腹藁虽成窃自疑其言之强鄙弗敢出也行且谋以身承教共定其当焉而病莫之前后一年先生自大邑力疾归坐堂上委衣冠而嬗予闻之抵几哭曰嗟乎无与定吾文矣盖钟期死伯牙破琴而不复皷然徐君亡季札挂劔于其墓而去二人岂以生死寒久要之盟哉吾意先生精爽超彻决不澌尽时抚鹤翎过城郭犹当问记之有亡也辄忆枯思之遗余稍补辑之以授其子俾置诸堂右
　　合江园记　　　　　　　　　蔡迨
　　合江园唐尹韦忠武作后因其亭为楼阁台榭参植美竹异卉荟翳参差而春芳夏隂波光月辉以时献状无不可爱故为成都园亭胜迹之最嘉时暇日方伯刺史与其宾寮名胜登临燕衎传觞授简以极其驩几与东平之谿堂山隂之兰亭争长也而吕正愍之记实刻在石夫地因人而重则是园葢可知矣然园可娱官官之人未必皆材又属公府尚简重燕游阔疎因弗以治楼欹亭陊花竹翦刜荒秽萧条可念其无恙者独长江茂林耳淳熈二年春李唐来为是官入其寺伤焉欲善其隳圯而病其赀防提防刑狱晋原李公兼漕领府事唐白其故公亟出缗钱材甓畀以庀事址之墟者屋之宇之仆者起之楹桷牖户上覆旁障之腐而决者易而新之弗废其旧而加壮焉而又补蓺花竹丛条畅茂咸复其故园之壊而葺者数矣莫若今日之壊甚而葺之力而成之敏也非独唐能张其官寔惟晋原公逹所以为政虽职并事丛而细大必举頥指如意致其下尽力焉他视此可知也工之讫宜有以志迨将如吴防舣舟亭下唐请书其事喜为之书是年记
　　勾氏盘谿记　　　　　　　　李石
　　君子之于物也物之而已不以为身之累也不以为累虽天地之大吾能物之一以为累如饮食衣服皆反为身病故必以吾之一身以较其大小轻重而为之等级身外之物泛然来悠然去以身为量而君子之物备矣且一丘一壑所须甚微而系物甚大以身取给可也不则连甍阡陌幷络包山絶江障林蔽麓造巧饰浮使他人视之以为玩已因之以为病何益哉呜呼斥桑麻之用以种桃李饰茅茨之用以充藻绘如齐雪宫之丽如梁金谷之富一山之植非累牛不致一蘤之种非兼金不集又求所以牣其中者非声色不娱非丝竹不乐此桀纣之恶不至是也传曰非人其物惟德其物君子嫓身以对物不以物为身之累果如此哉吾友繁江勾君友于之作盘谿非茍于作也楼以藏书堂以教子亭以赋诗榭以置酒且誓曰俗子汚我不汚门凡士凂我不凂室清风肃户明月赞席抱琴之童挟巻之子照映几杖之侧倘佯笔砚之间吾乃今知勾君之志于物以为盘谿之取亦多矣吾尝过勾君问其所以作之之説曰吾学不适于时用官不迨于世资聊以盘谿之尚易其平生谬用之心望望外物乗除消长不既汰矣乎他人往往以斜川见诳吾甚不乐得一语以洗其侈名之谤足矣余天彭倅罢徒步过之门生何防赵鹗从君欣然迎客谒记许之十年又以书来复许之不三月君今亡矣因书君生平语以志挂劔之义
　　盘谿记　　　　　　　　　　范仲芑
　　始予先君试吏新繁称邑中勾氏多人士曰友于字信卿名者鋭于学有当世意已而试有司数不合晚乃得官主阆中簿度不能酬其素却弃官去脱遗世事寄意闲适其所居有溪环绕清澈可挹因取唐人李愿太行之谷曰盘者以名其溪防溪下上沙澄而谷岌土腴而植蕃跻攀曲折视着屋穏处为堂为亭为轩为庵为寮掩映相望至者如行图画中累甓为洞穷之而深治涉为航浮之而安架虚为桥即之而通悉旁縁昌黎序中语摭其意而揭之扁榜经营之初物色自献骋望之际面势咸得啸歌俛仰觞酒杖屦尽一溪之胜而胷中梗槩始披于此矣予童时侍先君已闻君贤仲兄齐叔又与君通昏婣而盘谿之名往往流于士大夫之听思一往游以足于登览而未暇也系官于朝君书来以图相示属予记之予惟山林富贵二者莫或得兼富贵而或羞焉求人以涂之人恕我不可得而山林之乐茍多取之尚不为贪人情常以自恕擅壑专林而不知止者有矣然自汉以来柴桑辋川仅以一二名于天壤他皆泯灭至不得其处则凡致意于烟霏草木之间而人品或非者此又可以欺世也欤惟君深于学问持满而未发既其入仕精力未及于衰视世之夸华悠然无以易之处隂息影休其毂而不悔非徒以枯槁宿名也是可书
　　望岷亭记　　　　　　　　　　张俞
　　凡为亭观池台于得胜之地则虽无山川而旷无江海而闲况郫城据岷之阳缭江宅川自古都邑故有丛亭之胜山海备焉今邑大夫安定胡君自江南来耸兹游观然憾尚有余胜郁而未畅防方牧广平公命作县之重门门临闲田尽归芜秽植为西园遂作大亭号曰望岷是亭西至岷山百里而近蟠地郁天万峰连延终古孕碧拥临三蜀其望伊何春云始波昆柔阆蔼涵蔚瀛海火宇无隂万木交蒸重岩沓嶂倚云峨氷秋空凝辉秀卓天骨朝阳夕月异态殊色寒日惨烈时见城阙【青城天阙各岷之一山耳】三峰含光隠射天末【昆有第一第二峰及大面是为三峰】此望岷之大槩也故君子望之则目益加明形益加静心益加清斯可以脱拘挛之域入道义之庭清浄无为而治功日成矣茍使小人望之则目若加盲心若加昏俯仰悲戚蹙其本生有若越人之视章甫海鸟之闻钟皷岂其性哉俾之违义冐利入于刑死则欣然自谓登蓬莱栖昆仑之不若也奚肯谓峨山之尚可望耶然则岷峨之灵秀亦乌为小人而设也以一山而推天下之理则君子小人之道亦若是焉而已尔胡君字希逸强明公洁治遂无讼且观前宰长乐冯君道元修丛亭之事复大修之又特作斯亭可以见志某遂为文以示爱山之君子
　　合江亭记　　　　　　　　　吕大防
　　江沱自岷而别张若李冰之守蜀始作堋以揵水而阔沟以酾之大溉蜀郡广汉之田而蜀以富饶今成都二水此江沱支流来自西北而汇于府之东南乃所谓二江双流者也沱旧循南湟与江并流以东唐高骈斥广其秽遂塞縻枣故渎始凿新渠缭出府城之北然犹合于旧渚渚旁合江故亭唐人宴饯之地名士题诗往往在焉久茀不治余始命葺之以为船官治事之所俯而观水沧波修阔然数里之逺东山翠麓与烟林篁竹列峙于其前鸣瀬抑扬鸥鸟上下商舟渔艇错落游衍春朝秋夕置酒其上亦一府之佳观也既而主吏请托其事余以为蜀田仰成官渎不为塘埭以居水故陂湖汉漾之胜比他方为少傥能悉知潴水之利则蒲鱼菱芡之饶固不减于蹲鸱之助古之人多因事以为饰俾其得地之利又从而有观游之乐岂不美哉兹或可书以视后盖因合江而发之
　　逸心亭记　　　　　　　　　　章
　　粤若缑山积秀耀真胄于千龄淮水澄源焕清风于百世纪其贵盛则同日分为五列侯称彼才华廼当时号曰三珠树折仙枝于奕叶流英槩于遐方隠显虽殊巻舒一致即太原王君表正钟其绪矣君幼而雅于好尚壮而多闻交游必贤谈笑惟义迨乎知命于所居东偏剏园亭以适性蹊分桃李爱其若君子之芳馨隂茂松筠赏其若志士之节操凡植竒葩异实咸资兴咏或燕游嵇阮以乐天和或集防荀陈以声名教饮不迨乎沉湎言必尽乎切磋由是四方輶车望风而至千里多士慕义而来君必盱衡倒屣勤勤拳拳闻义必行从善为乐一日仆息鞚林下晤语罇前属君操觚求亭之号乃本其事题曰逸心固资日休之义也伟乎君其储诗书以尊道励弦诵以传家则庆延后昆美绍先徳莫之京矣又何必尘生罗韈珠贯歌喉方谓之乐欤防有浴沂之士朋簪而来游是亭观是説能无优之哉
　　少休亭记　　　　　　　　　　刘泾
　　自成都趋陵简如在蜀必由灵泉过分崠其山周数百里高大阻险以石次第为梯暑雨冬雪则马不进仆亦以病告欲少休于中半而巢乏方丈之地行者患焉余简人也持以告县令黄君曰有走世路而至老不自言劳者人或相以安逸则辄怒怨负其走愈疾顾何物使之今行者之困于险也马思伏枥仆无偷安各念寝处欲少休其劳生而君有地百里不遂与之覆载此为失仁智又害其良心甚矣柰何君持以告转运使晋陵胡公具兴刘公曰此非特令之能事也于是度财力以人意所在为馆舍过客得止大庇其下乌乎行者之区区名与货也其心欲少休焉则可与之不可拒也方寒暑惫倦暴其体肤正于反复中而乃处隂静得乐地由是惚然知其妄行将赋归而求家则虽匹夫妇之惠亦仁政也无使居者有不出户之见则并在高位君子笑而请名曰少休亭绍圣二年记
　　待鹤亭记　　　　　　　　李流谦
　　圣泉故濬俭举一邑无观游之地独妙通祠侧有兰若曰兴福在外慿高为亭可临緑野市井庐落云烟草树田洫沟塍参错蔽亏毕陈乎其前一睇千里来登者神豁气夷心目俱爽最名邑胜处昔人榜之望锦以锦官城可跂而望也兰若久荒圯枭狐窟巢如逃屋亡家一僧衰癃无徒属色颇凄凉故亭与之偕废椽脱栋揺壁壊甃裂瓢囊之瘠往往舍焉环其地翠柏数十株亭之倚以为胜者亦半于斧斤绍兴壬午嵗元日邑令杨公过焉顾瞻久之曰是去真栖不一弓地汚秽乃尔其何以安归语邑尉李流谦相视一叹明日兴福僧来言曰智海老不能有是亭久矣考之旧刻之建不知何时崇宁改元嵗在壬午宰某君者以葺祠之余材新之今嵗复壬午意者数之符亭当惟祠之归愿并其地使黄冠掌焉智海本心也公曰可哉吾敢专适流谦诣府遂具其事俾白大尹王公亦欣然可乃呼道士王行直付之且属其兴修之役公首捐廪粟倡其僚各输斗石食众工凡邑子及客子之乐施者听而不强又亲为指画自真人殿左庑破壁为门代翳夷阻架溪而梁之叠石而上凡一百二十有二级以逹于亭之旧而加葺焉支补其压漏灌洗其漫漶垢污而徙所谓茅茨者于其后于是气象骞奋超拔异畴昔自庑望之横桥如画石磴如梯空亭缥缈山巅如飞来隆岗伏坡为之扶卫草木朋附若奔若迎殆与真祠聫为一气祠初无客馆客至亡所舍至是始有托足休驾之所皆满意焉属役于四月而落成于七月公闻民事辄来督视不啻治已之林囿台池者未讫役流谦授代去既数月公书来曰亭成矣子实赞我可无一言纪嵗月流谦曰亭微矣然公意所属徒以老僊蜀人之所尊事而是祠也数家之所更建舍旧图新极于至诚故视唾其地如唾其面精念防感至使阇黎自托于不能愿以是献而大尹王公恭承宻音既克新华栋事上之恭久而益严凡便于祠者亡不开具是以斯役不劳而济此皆可书望锦旧榜于祠不类也易之曰待鹤昔仙人丁令威苏耽皆仙去化鹤以归旧传殿廷之柏故有鹤来安知非老僊而莫识也于斯亭也愿与诸君待之公名先进字用之永康人古君子而今循吏云绍兴二十二年九月日记
　　劔州重阳亭记　　　　　　吴师孟
　　治平二年夏四月二十有五日师孟从蜀帅南阳公次剑州是日防于东园之见溪亭公未至郡将揖宾慿栏而语见东山一峰特竦千仭众小山迤逦卑附如奔走如侍从茂林苍崖烟霭防宻有一亭焉冠于山侧碧瓦鳞差朱栏霞明长溪清浔流影不去贰车太博扶风马君渊仰而指其巘曰予与太守张侯颂他日于是得异处焉乃唐刺史蒋侑所建重阳亭商隠序而铭之者也亭圯以来不知几许年予尝登访其址西首頫瞰一郡之境矗矗高下丛于目前扪其碑辞尚可省读防前官伐木将以构予廨舍之后堂予得即其材而新是亭当以歳月识其兴废敢属以记师孟退而考义山之铭乃宣宗大中八年所纂大中距今二百一十有二年矣其间岂无好事之人一出口以怜其亭之废乎将虽有好事之意而但以治郡惟簿领是先当途惟劳饯是经遑防是耶噫融结以来兹溪山者实此州之胜至蒋侯方建是亭寂寥榛芜逾二百余载暨扶风君乃与张侯力起其废是知溪山景物无情于人者也含清蕴秀如有道之士充然内足安其所守无待于外何尝欲人之爱耶古今之人或爱或否亭之兴废有时而溪山之景自若也乌能有毫髪之损益于其清且秀邪自古至唐自唐迄今仅偶得二真赏耳自今以往庸讵知人之爱否亭之兴废更几许年而复值其人欤是嵗六月晦日朝奉郎尚书职方员外通判阆州军州兼管内劝农事上轻车都尉赐绯鱼袋吴师孟撰
　　劔州再建重阳亭记　　　　　　康海
　　予闻劔州山水旧矣后见李义山重阳亭铭言刺史蒋侑治郡三年事得人从乃大铲险道绲石见上平可容考上车四轨建为南北亭以便劳饯又亭东山号曰重阳以醉风日则剑州山水亦胜矣而蒋君在郡能有暇日以山水自娱又得名士大夫咏述其事播美于当时遗馨于后世其胷襟意度固亦非凡者矣正徳乙亥武陵李君来知劔州逾年政成百姓咸若于是广教化之道表废坠之迹高城濬池练兵饬备敶礼义示轨则吏就典列俗无曲议乃歴览奥曲穷索灵秘得兹亭之址焉于是与二三士大夫谋曰夫礼义者世之大闲而佳胜者地之隽腴二者不可不示来兹也予既建兼山书院以示学者而又表武侯之庙旌死节之人使庶位有守后贤克循其于礼义之事则庶几矣佳胜如此亭湮而罔知者将数十百年今幸求得之得而弗治非所以阐灵秘发坤珍也于是涤秽芟草复斯亭焉畚锸始兴即得义山碑于宿莽之下吴职方记言曰自古至唐自唐至今仅二赏耳讵知亭之废兴更几许年而复值其人欤然职方又讵知今日之有李君也李君言亭近枕闻溪逺挹五华前对汉阳左秀岩亭卧龙城郭楼台俯在懐抱与职方之记略同至于长溪清浔流影不去则吾亦神坐亭上久矣劔士姜文粹玉洁者予旧友也能道李君之事因以书托予记云亭崖畔有石刻古重阳亭四字大书之为宋张珖笔予益跃然恨不能即从诸君子游也自予记之已不知诸君子游而乐乐而咏者将若干畨尚欲文粹为吾録寄之以观李君之暇日比蒋君何如当亦更为李君赋之矣夫闗中名区胜壤不可以计数安得有贤如李君者少为表章之以快吾意更不知予能待而见之否也李君名璧字白天治乙夘广西举人诣深履厚故笃意古道如此亭成于戊寅之夏明年正徳十四年已卯夏六月十又八日庚辰浒西山人武功康海记
　　潄玉岩记　　　　　　　　宋喻汝砺
　　自古常言天不负人吾初不甚信吾曩游太学不啻六千三百日知古所谓屈原贾谊扬雄韩愈栁宗元辈吾亦颇识其面目及得一第则枯冷羞澁几笑破人口比来山中持手板谒上官奔走匍匐作主簿少府模様燕居作乐则揺口吻弄语言以恱贵人而覔所谓举状者嗟乎其局促如此则天果不负人邪然饱闻阆中竒山川而贤士大夫最多亦复把酒自慰一日登锦屏系舟嘉陵江歩至占星岩徘徊纵观倚老松卧恠石往往摩腹一笑然是三境之游须废吾一日粮吾不得与女旦暮相从也惟毋丘氏潄玉岩近在墙壁外乗兴步履从小奚奴直谒贤主人脱衣散发坐岩复酌酒赋诗相与作物外笑乐酒醉发狂即呼天大呌曰天乎真不负喻汝砺矣吾尝谓富乐之士不能放意于江山松竹之乐而山川怪竒烟云竹石诗酒风月唯遗逸未遇之人始得兼而有之故天地雄伟不凡之处天所以资贤人而舒其忧愁之思者也吾零落荒山郁郁无聊赖有锦屛嘉陵之雄伟占星潄玉之胜所谓阆之四竒者吾皆得而有之他日解官视吾破囊无复新井县一物驱老髯独负四物以归朋游故旧从吾覔阆中土物吾则与之饮酒取吾诗而歌之则是四境者不移足而在几席间矣当使乡人之老者执爵而言曰吾乡素乏佳山水公持此以归敢为公夀且为吾乡人贺故人之老者扬觯而言曰吾家素贫无一个钱汝今得此以归请为吾族人贺而后之好事者当呼为四竒先生云






　　全蜀艺文志巻三十九
　　钦定四库全书
　　全蜀艺文志巻四十　　　明　周复俊　编记辛
　　唐故翰林学士李君碣记　　唐刘全白
　　君名白广汉人性倜傥好纵横术善赋诗才调逸迈往往兴防属词恐古之善诗者亦不逮尤工古歌少任侠不事产业名闻京师天寳初宗辟翰林待诏因为和蕃书并上宣唐鸿猷一篇上重之欲以编诰之任委之为同列者所谤诏令归山遂浪迹天下以诗酒自适又志尚道术谓神仙可致不可小官以当世之务自负流离轗轲竟无所成名有子名伯禽偶游至此遂以疾终因葬于此文集亦无定巻家家有之代宗登极广拔淹瘁时君亦拜拾遗闻命之后君亦逝矣呜呼与其才不与其命悲夫全白防则以诗为君所知及此投吊荒坟将毁追想音容悲不能已邑有贤宰顾公游秦志好为诗亦常慕效李君气调因嗟盛才寂遂表墓式坟乃题贞石冀传于后来也贞元六年四月七日记沙门履人书坟去墓计一百二十步
　　古柏记　　　　　　　　　宋田况
　　成都诸葛孔明祠古柏年祀寖逺乔柯钜围蟠固凌拔有足异者杜甫尝作歌段文昌亦作文摹状瓌竒人多谙诵故老相传及记事者云自唐李凋瘁及王孟二伪国蠧槁尤甚然以祠中树无敢剪伐者皇朝乾徳丁卯歳仲夏枯柯复生日益敷茂观者叹耸以为荣枯之变应时治乱武侯光灵如有意于兹者诚为异哉因命工图冩备述本末以贻好事者自三分讫今八百余龄矣
　　王稚子石阙记　　　　　　　　刘泾
　　西汉循吏称文翁老于成都其石室在学宫东汉循吏称王稚子葬于郪县即今之新都石阙在道旁然石室依古礼殿得不磨灭而石阙独暴露骨立可怜歴两汉千三百余年间一人为古今吏师而遗迹亭亭势参岷峨气凛雪山葢宦学者所当拜于下风以幸教彷佛而至有未及知者其不韪如此余访古石类得秦石犀石笋汉石室石柱石阙凡五物若犀笋与柱无甚损益事而室阙茍不朽则实二人之甘棠也于是新都令王君天常趣古甚力得余説因请大尹莆阳蔡公为稚子作屋书榜以昭昏昏按阙面有字三十一法度劲古过于钟梁阙上下有衣冠鸟兽等象仅可辨气韵精简过于顾陆并以告来者
　　新繁古楠木记　　　　　　　蒲咸临
　　周公赋鸱鸮之年大风拔木乃命邦人起而筑之最为异事然大风拔木天也起而筑之人也大木所偃因人而起之当无足怪者孔子定书从而记之示训戒也元祐八年繁江隆道观玉帝殿庭有古楠二章分列左右如辅如弼一夕风雷大作偃其左偏者邑宰命匠石取之方执柯伐其枝忽闻轧轧声乃稍稍起立匠石皆在其上如猿猱然观者惊骇邑宰降堦俯伏谢罪君子以是知天道之不可诬也校诸金縢兹为尤异葢以不待人力而自起也今五十有一年矣搢绅先生尚能言之若不镵诸石以永其传则无以训戒后代余被命尉兹邑道士詹次渊请书其事因从春秋记异之法月而日之以警不能寅畏上帝者
　　游浣花记　　　　　　　　　任正一
　　成都之俗以游乐相尚而浣花为特甚毎嵗孟夏十有九日都人士女丽服靓籹南出锦官门稍折而东十里入梵安寺罗拜冀国夫人祠下退防杜子美故宅遂泛舟浣花溪之百花潭因以名其游与其日凡为是防者架舟如屋饰以缯防连樯衔尾荡漾波间箫皷弦歌之声喧閧而作其不能具舟者依岸结棚上下数里以阅舟之往来成都之人于他游观或不能皆出至浣花则倾城而往里巷阗然自旁郡观者虽负贩刍荛之人至相与称贷易资为一饱之具设部队自将以进【原阙】

　　景徳大中祥符中有若侍御史张公及之介洁集贤校理王公湜之温恭职方员外张公逵之疏逹其在今庆厯有若虞部员外李公畋之经术翰林学士彭公乗之恬退翰林学士孙公抃之凝重屯田员外陈君希亮户部员外梅君挚殿中侍御史何君郯之直方度支员外郭君辅屯田员外张公中庸之通敏直集贤院李君约之夷旷是皆子云之徒学其道而得其传者益州提防刑狱度之髙君既葺子云之居镵其书又画其像以及其徒意者使后来观之知贤人之道有塞有通有绌有伸塞于晦时而通于昭时诎于不用而伸于有用云尔
　　大圣慈寺画记　　　　　　　　失名
　　举天下之言唐画者莫如成都之多就成都较之莫如大圣慈寺之盛仆昔监市征歴二年余或晚暇与朋僚游所观者才十一二比将漕七年亦屡造焉而未及见者犹大半今来守是邦俾僧司防寺宇之数因及绘画乃得其详总九十六院按阁殿塔防堂房廊无虑八千五百二十四间画诸佛如来一千二百一十五菩萨一万四百八十八帝释梵王六十八罗汉祖僧一千七百八十五天王明王大神将二百六十二佛防经騐变相一百五十八诸夹绅雕塑者不与焉像位繁宻金彩华缛何庄严显饰之如是昔之画者或待诏行在或禄仕两蜀皆一时絶艺格入神妙至于本朝数多名笔度所酧赠必异他工资费固不可胜计矣其铸像以铜刻经以石又不可槩举因有以见蜀人乐善乡福不吝财施者葢自古而然非独今日之侈自至德已后冩从官府尹监司而下僚属等至于今凡三百九十人有经数百年而崇奉护持无毁者又以见蜀人敬长尊贤之心虽久不替噫其可尚也哉四方之人至于此者徒歩游手【原阙】
　　未伎憧凑集货竒巧罗陈如市祗以为嬉戱衒鬻之所【阙】不知释子学诵持演説化导亦无虚日故以藏经大部律僧长【阙】之数兼列云诸院为国诛僭逆妻任素骁【阙】　家财募士得【阙】人于数十里之外使人习之而其周舍改遗风余【阙】犹足以启后人【阙】侈心想其当时车服之盛疾驱明相望道人都震耀其闾里之人傲【阙】　时不知有识者得以指议其哀其子异国尝有功于蜀而专恣亦甚矣吾以吾之説如此客以客之受业子如此相与诘难久之防日暮笑谓【阙】是游可乐事之然否姑以谓【阙】未暇究也坐【阙】　笑而罢明日録其言为记
　　八阵图记　　　　　　　　　　刘昉
　　鱼复阵碛剏自武侯江流莫移若有神护虽经毁改几失其真稽之图经访诸故老而遗迹隠然尚可见也顾将湮没余心是悼亟令军士百余裒石増垒悉还其旧方圆曲直纵横广狭之不敢少加损焉尚虑他时或复罹前厄刋图于石用示后人界垣之内缩而计之以丈为分其外则图山川城郭之势而不计以度且命作侯祠于城上以俯临之夔人嵗以人日倾城徙市纵游八阵之间谓之踏碛是役告成适当是日賔僚咸集酹酒陈词以落之昔侯尝擒孟获获观营阵心不服曰若止如是固易胜耳逮至七纵七擒然后以为天威及司马仲逹观其军垒则叹服曰天下竒才也桓温过此虽能知其为常山之势盖未究其妙然能知与否在孔明初何损益余非能知之者姑修故垒以俟来哲云绍兴戊辰正月丙寅潮阳刘昉书
　　朐防记　　　　　　　　　　　李焘
　　汉志巴郡有胊防县顔师古注朐音劬杜君卿通典乃作朐防音蠢防如尹切与师古特异按许叔重説文朐脯挺也其俱切无他义防虫名汉中有防县地多此虫因以为名如顺切防大尹切读如闰蠢君卿葢从叔重而小不同然叔重谓朐防属汉中误矣类篇承叔重之误既以朐防属汉中别于防字下注朐防县属巴郡则又承师古之误遍检地志汉中实无朐防固当以君卿为正然朐当作不当作朐则君卿犹未及辨考职方者宜辨之闰月一日泊舟云安之西三十里万户驿下横石滩上土人云今驿之左右防故地也乾道九年眉山李焘记
　　金鱼堡记【出皇华州古碑】　　　　　　失名
　　子不语怪力乱神而鳯鸟河图之叹犹不能免春秋纪异不书祥而西狩获麟之笔或未之忘何则天之降祥圣人盖不忍没其实且嗜欲将至有开必先瑞不虚生因人而致昔贤盖有获鳣鱼而陞显官覩白鹿而陟华途印晤左顾之祥石鹊启侯封之瑞天机感召不可诬也方云中常侯之守皇华也下车未几时和嵗稔簿书狱讼之暇省视城壁度量地势凡当出战入守之地必欲事事周宻一无废弛昔之欠缺者补而足之始之卑隘者累而大之身先士卒靡惮劳疲躬厉工役不辞寒暑夙兴夜寐略无暇时刘越石之枕戈陶士行之运甓曽不是过又病东门以西雉堞不耸女墙之内地歩稍蹙万一敌攻吾瑕惧莫能敌议欲改图为万全计适筑填西定逺两堡未遑也越明年仍嵗丰穰侯乃经营朝天门之上建一大堡使外势斗絶足以壮窥阚之谟内势砥平足以严矢石之备规模甫定堡未得名防夏季朔日治石之工忽来告曰属有破石雾气冲天隠出双鱼黄色光润长不盈尺而鳞鬛悉具合郡趋观莫不惊诧若吏若民作为歌诗以赞盛美咸谓金鱼呈祥非特显刺史鱼符之兆抑祥开创堡之地天意盖有在也是堡落成请以金鱼命之侯曰不然鱼化为龙乡士轩翥之祥也牧人梦鱼嵗事丰穰之应也于余何有但嵗丰民乐诚为上瑞堡以是名不亦华乎吏民复进曰人材速化皆贤侯教育之勤年谷顺成乃时政和平之验体有闗系谁实尸之况祥瑞之来难虚其应命名之意不但彰贤侯之徳而皇华形势之地亦与有千载无疆之休也何以逊为侯曰诺于是金鱼堡之名始定窃尝思之世之人发一诚心则李广之石可使为虎生一疑心则乐令之弓亦能为蛇此无他诚与不诚之判也今侯孤忠许国善政宜民光辉发越感此嘉瑞其诚开金石信及豚鱼治状班班葢可考矣然侯谦冲退托不有其有此非脗合于范史所谓抑而不当之意乎大郡千里之地而为之长丛州邑之众而为之牧爱养至诚寓于实政此真斯民非常之瑞乎余尝读黄山谷新昌瑞芝亭记有曰使民田畆有禾黍则不必芝草生阶庭伏腊有鸡豚则不必灵鳯在郊薮又曰黠吏不舞文不必虎渡于河里胥不追扰不必蝗不入境山谷非讳言祥瑞也葢谓政平讼理民安其业则祥瑞开端之地于是乎在吁人知金鱼之为瑞而不知实政感通之为瑞知实政感通之为瑞而不知一州之民得太守之为真瑞也可不刻诸坚珉以传不朽使百世之下闻其风者尚有考焉
　　啸台磨崖记　　　　　　　　李焘
　　真如岩穴峭深佳处未易有也半岭有石角立或屋其上慿临极空阔而栋宇廹隘弗称使荣徳令増广之图经谓此孙登啸台登隠河北不闻至蜀然古称啸独登善凡啸者必稽焉虽假托亦宜况登不汚魏晋于道最高稽阮欲为弟子且不可得其神游八极之表复何所不至区区限以方域则陋矣
　　砌街记　　　　　　　　　　　范謩
　　天下郡国惟江浙甓其道虽中原无有也太少二城坤维大都防市区栉比衢隧碁布而地苦沮洳夏秋霖潦人行泥淖中如履胶漆既晴则蹄道辙迹隠然纵横颇为往来之患绍兴十三年鄱阳张公镇蜀始命甓之仅二千余丈后三十四年吴郡范公节制四川为竟其役鸠工命徒分职授任程督有方尺寸有度费出于官而不以及民日廪以食而人竞力作未几告成率一街之首尾立两石以识广狭凡十有四街然后所至侧布如江浙间雨不乘橇骑不旋泞徐行疾驱俱从坦平父老相与谓曰周道如底其尚见于斯乎昔日单襄公聘宋过陈火朝觐矣而道茀不可行于是叹司空视涂之失职而知其不久子产以乗舆济人于溱洧而徒杠舆梁弗修孟子曰恵而不知为政夫善为政者缓急有序大小毕举未有治其急而忽其缓志其大而略其细者而善观人之国亦必以是公之于蜀药伤补败苗耨髪栉无一不用其力至道路之政世所谓缓且细者亦整治如此百世之下四方之人入其境仰公之贤推此以攷其政绩尚可髣髴云淳熈四年四月日记
　　彭州胡氏三遇异人记　　　　　文同
　　熈宁六年春余寓天彭成都承天僧敏行无演在焉为余言北城有胡氏者名钊字倚天国初时号为高赀修积善行尝奉事异僧曰王罗汉者置寺住之后有诏俾倚天赴阙捋授以官倚天不愿仕辞之在京师出入起居与西还之期王日日预言于其家已而究騐尽合无少差者初倚天去彭在道中以至都下人往往见人被破褐状貌恠伟常在倚天左右忽问他有不能【阙】之者以语倚天倚天但笑而不答自知王之于此隂防持之尔术士尝言倚天夀不满四十倚天过华山谒希夷陈先生先生甚喜久留其居为造药一鼎使擕归饵之后教以度世延年之法倚天既归如其诀行且乆其身枵然若将翩翩随风而起云乡人异之一日有晨叩其闗者遣视之不见其人但以杖十七茎倚门而去倚天收之卒不知其所以致之者自后胡氏之门愈盛逮今累世矣倚天至七十八嵗乃卒余因与演诣其家观其所谓杖与药者杖非世间所有之木色绀紫坚润可爱药如弹丸赤黄有光隠杂寳中其重若金玉余叹曰倚天人不能知其所以然者隂行甚宻矣所以三异人者常相与逢迎如此警动之倚天虽已去世亦自与斯人游风尘外尔岂俗士哉其孙靖为进士端厚纯粹为乡里所称余因谓无演曰靖佳士也于以见胡氏子孙承籍其祖之光灵庆嗣绵绵无穷极者已无演曰然是可记也自余来兴元靖遣人千里致书且求记其事余为记之
　　西岷保障图记　　　　　　明周洪谟
　　蜀为坤维大都防三面邻蛮僰蕃羌南则夜郎靡莫西南则卭筰都西北则冉駹冉駹有六夷七氐九羌即威茂二州之地也又其西乃为松潘松潘之西北为吐蕃东南杂氐羌种落既繁险阨弥固羣夷据岩嶂以为卭笼碉善制坚甲劲弩走崖壁捷如猿猱凡蜀民之转输松潘者常掠于道其为蜀患从来旧矣然而松潘之所以深入而垒者盖以据羣夷之奥室而杜其门户故羣夷之不敢觊觎成都者以有松潘也四川都司都指挥使周公贵往嵗奉勅往备其地方蛮酋董布等出没公累能御之而夷党刼夺军饷公又能亲督矢石殱其众公闻于朝遣使赏劳由都指挥同知而进今秩士君子有绘图献之者题曰西岷保障盖以嘉公之功而系之曰西岷以松潘在岷之西也虽然蜀徼之要害者莫若松潘松潘既靖则全蜀靖矣是西岷之所以保障者岂非全蜀之保障也哉继自今尚其益殚乃心益逺乃筹使吾蜀永倚公为长城可也公有勇略善抚士卒自藩宪大夫及闾巷士庶皆称其贤公之先君子有功太宗朝积官如公今职宣徳间公防补成都后卫正统间征麓川孟养有功故擢官都司公不惟克树忠烈又可谓克绍先美矣公以图来属为记故书以归之











　　全蜀艺文志巻四十
　　钦定四库全书
　　全蜀艺文志巻四十一　　明　周复俊　编记壬
　　前益州五长史真记　　　唐李徳裕
　　益州草堂寺【成都记云在府西五里去浣花亭三里】列画前史一十四人【节度职不带尹则带长史非今宾佐也】代称絶迹余尝于数公子孙之家获见图状乃知草堂缋事靡不造真者昔岩野防求徒闻审像稽山髙举惟止镕金孰若记之丹青妙画神照楚国祠庙鲁王宫室洎此邦文翁旧馆皆图歴代卿相灿然可观虽有慕于前良曾莫究于形似岂与夫年代已逺遗像犹存入虚室而烟霞暂披拂浮埃而瑶林斯觌余以精舍甚古庙貌将倾乃选其功徳尤盛者五人模于郡之防事追惟二汉台阁皆有图写黄霸于定国虽宰相名臣不得在画像之列卓子师徳行君子而在功臣之右今之所取意其在斯乎采色既新光灵可想俨若神对吾将与归因叙其事诒诸来哲大和四年记
　　张益州画像记　　　　　　　苏洵
　　至和元年秋蜀人传言有冦至边边军夜呼野无居人妖言流闻京师震惊方命择帅天子曰毋养乱毋助变众言朋兴朕志自定外乱不作变且中起既不可以文令又不可以武竞惟朕一二大吏孰为能处兹文武之间其命往抚朕师乃惟曰张公方平其人天子曰然公以亲辞不可遂行冬十一月至蜀至之日归屯军撤守备使谓郡县冦来在吾无尔劳苦明年正月朔旦蜀人相庆如他日遂以无事又明年正月相告留公像于浄众寺公不能禁眉阳蘓洵言于众曰未乱易治也既乱易治也有乱之萌无乱之形是谓将乱将乱难治不可以有乱急亦不可以无乱防是惟元年之秋如器之欹未坠于地惟尔张公安坐于其旁顔色不变徐起而正之既正油然而退无矜容为天子牧小民不倦惟尔张公尔繄以生惟尔父母且公尝为我言民无常性惟上所待人皆曰蜀人多变于是待之以待盗贼之意而绳之以绳盗贼之法重足屏息之民而以碪斧令于是民始忍以其父母妻子之所仰赖之身而弃之于盗贼故每每大乱夫约之以礼驱之以法惟蜀人为易至于急之而生变虽齐鲁亦然吾以齐鲁待蜀人而蜀人亦自以齐鲁之人待其身若夫肆意于法律之外以威劫齐民吾不忍为也呜呼爱蜀人之深待蜀人之厚自公而前吾未始见也皆再拜稽首曰然蘓洵又曰公之恩在尔心尔死在尔子孙其功业在史官无以像为也且公意不欲如何皆曰公则何事于斯虽然于我心有不释焉今夫平居闻一善必问其人之姓名与乡里之所在以至于其长短大小美恶之状甚者或诘其平生所嗜好以想见其为人而史官亦书之于其传意使天下之人思之于心则存之于目存之于目故其思之于心也固由此观之像亦不为无助蘓洵无以诘遂为之记公南京人为人慷慨有大节以度量容天下天下有大事公可属系之以诗曰
　　天子在祚嵗在甲午西人传言有冦在垣庭有武臣谋夫如云天子曰嘻命我张公公来自东旗纛舒舒西人聚观于巷于涂谓公暨暨公来于于公谓西人安尔室家无敢或讹讹言不祥往即尔常春尔条桑秋尔涤塲西人稽首公我父兄公在西囿草木骈骈公宴其僚伐皷渊渊西人来观祝公万年有女娟娟闺闼闲闲有童哇哇亦既能言昔公未来期汝弃捐禾黍芃芃仓庾崇崇嗟我妇子乐此嵗丰公在朝廷天子股肱天子曰归公敢不承作堂严严有庑有庭公像在中朝服冠缨西人相告无敢逸荒公归京师公像在堂
　　载酒亭羣公画像记　　　　　失名
　　子云右蜀人事汉成哀平世歴新室身诎而道不得行子云没宋兴八十九年矣距今千余嵗其乡人之学者森然若林之植于畮其在太平兴国中有若谏议大夫田公锡之论议叅知政事蘓公易简之正大雍熙淳化中有若直昭文馆陈公充直史馆朱公台符之文雅为何许人其尝扞大冦以功得封史家略而不书尚或有之至其家世实不知所据杜子美诗曰百花潭北荘又曰百花潭水即沧浪其来久矣非由冀国而得名也吾意蜀人之不忘冀国之功嵗即其祠致礼焉因相与朋聚为乐非谓其为此邦之人及尝有为僧漂衣之异也而或者因百花潭之名附防其説务为夸诞若不足凴况潭在成都为近郊使冀国实生于是宁方节度镇蜀何至夺其境内之民而妾之岂为民父母之意哉此甚不然者矣客有谓予曰杜子美在蜀与宁同时潭之得名与子美实相后先子又安知其不然宁防扈人也何有于境内一女子乎大厯之世朝野多虞干戈兵甲时有所贷而不问重以从事中原未遑他及宁自视疎逺违礼叛律以资声色之奉以欺朝廷之不知且莫我谁何者盖有所恃而为此也后宁从徳宗狩奉天为卢杞譛死不能保其首领虽曰非罪得非防上之报使之邪方宁无恙时骄其嬖妾至驰骋出游以从事穷日之游府尹亦为之至潭上置酒髙防设水嬉竞渡尽众人之乐而后返其传曰此冀国故事也冀国姓任本汉上小家女任媪尝祷于神祠梦神人授以大珠觉而有娠明年四月十有九日而生女稍长奉释氏教甚谨有僧过其家疮疥满体衣服垢见者心恶独女敬事之一日僧持衣从以求浣女欣然濯之溪边每一漂衣莲花輙应手而出里人惊异求僧已不知所在因识其处为百花潭防崔宁节度西川微服行民间见女心悦之败其家纳以为妾宁妻死遂为继室累封至冀国既贵每生日即来置酒其家舣船江上访漂衣故处徘徊终日后人因之嵗以为常且即寺之东庑作堂祠之余自为儿时于传闻如此顾未尝一至其处今嵗之夏以事留成都【阙】过及是日与二三友观焉访冀国遗迹漫无可考独有吴仲庶所作祠堂记与余昔所闻于为儿时者大抵略同时余犹为疑其説之不然者余按唐书大厯中崔宁镇蜀入朝留其弟寛守杨子琳自泸州袭之寛战力长讲计七十三座诸院大藏经计【下阙】
　　楞严院绘佛祖记　　　　　　　失名
　　僧惟中字慧雅本蓬州开元寺后至成都不复其乡者凡四十年性孤洁与人不妄合精禅律之学善作诗气格清谨其徒许之与可朋相上下常呼之曰诗伯【可朋蜀僧之能诗者】兼通吾儒书学者从质其义日满座下羸形垢面破衣败履见者不知其中之所有能如是者俗年六十示灭于大慈之甘露道塲庆厯八年乙酉五月九日也前时尽倾其槖中得八万钱诿其所常往还楞严院道人继舒曰我将去矣生平之余止此耳其为我命奇工绘佛祖像于尔院之毗卢殿虽然用此被唾骂我不敢辞矣且欲使来者见是相知是心以是知见故能祓除诸妄而冺相忘心我为是功徳之意也道人诺之防广汉刘允文有名于时遂召使图其事采饰殊絶铺置有序叩闻传付宻义相属一花五叶先后交照信画评之善品而法苑之胜缘予旧与惟中讨论五经大义甚重之画此时予常观允文下笔后十七年予自秘閤校理乞侍亲得相临邛郡道人使予记其事嘉祐六年辛丑五月十五日东园芳洲亭书
　　彭州张氏画记　　　　　　　　失名
　　蜀自唐三帝四幸当时随驾以画待诏者皆奇工故成都诸郡寺宇所存诸佛菩萨罗汉等像之处虽天下能号为古迹多者尽无如此地所有矣后歴二伪至国初其渊源未甚逺故穪绘事之精者犹班班可见近世所习浅陋寂然不闻其人此亡它盖茍于所利而不自取重其所为之技尔独天彭张氏能嗣守道人之学用笔设色韵气标置未尝辄自奔放惟一谨于良法不为世俗之心所怵诚可尚也予寓彭累月居甚闲暇日与承天僧敏行防凡出于张氏之手者观赏殆徧信乎他人之不能相与较其后先矣敏行乃其俗裔也俊慧通博亦善于此闻予嘉叹其祖之所为磨石请予道所以然熙宁六年中秋日记
　　文与可画筼筜谷偃竹记　　　　蘓轼
　　竹之始生一寸之萌耳而节叶具焉自蜩蝮虵蚹以至于剑防十寻者生而有之也今画者乃节节而为之叶叶而累之岂复有竹乎故画竹必先得成竹于胷中执笔熟视乃见其所欲画者急起从之振笔直遂以追其所见如兎起鹘落少纵则逝矣与可之教予如此予不能然也而心识其所以然夫既心识其所以然而不能然者内外不一心手不相应不学之过也故凡有见于中而操之不熟者平居自视了然而临事忽焉防之岂独竹乎子由为墨竹赋以遗与可曰庖丁解牛者也而养生者取之轮扁斵轮者也而读书者与之今夫夫子之托于斯竹也而予以为有道者非耶子由未尝画也故得其意而已若予者岂独得其意幷得其法与可画竹初不自贵重四方之人持缣素以请者足相蹑于其门与可厌之投诸地而骂曰吾将以为韈士大夫传之以为口实及与可自洋州还而余为徐州与可以书遗余曰近语士大夫吾墨竹一派近在彭城可往求之韈材当萃于子矣书尾复写一诗其略曰拟将一段鹅谿绢扫取寒梢万尺长予谓与可竹长万尺当用绢二百五十疋知公倦于笔砚愿得此绢而已与可无以荅则曰吾言妄矣世岂有万尺竹也哉余因而实之荅其诗曰世间亦有千寻竹月落庭空影许长与可笑曰蘓子辩则辩也然二百五十疋吾将买田而归老焉因以所画筼筜谷偃竹遗予曰此竹数尺耳而有万尺之势筼筜谷在洋州与可尝令予作洋州三十咏筼筜谷其一也予诗云汉川脩竹贱如蓬斤斧何曽赦箨龙料得清贫馋太守渭濵千亩在胷中与可是日与其妻防谷中烧笋晚食发函得诗失笑喷饭满案元丰二年正月二十二日与可没于陈州是嵗七月七日予在湖州曝书画见此竹废巻而哭失声昔曹孟徳祭桥公文有车过腹痛之语而予亦载与可畴昔戏笑之言者以见与可于予亲厚无间如此也
　　文湖州竹记　　　　　　　　吕元钧
　　君子之智思能过于人则事无巨细皆足以取髙此众人所以尊仰钦爱之不已也画者中有拟像而发于笔墨之间茍臻其极则近见羣物之情状逺叅造化之功力自古贤俊往往能之盖取其如此欤与可之于墨竹枯木世之好事者皆知而贵子瞻尝谓尽得其理固不妄也顷年来成都画此两物于嘉祐长老纪师之方丈纪师寳之以夸识者乃西州僧舍胜事之一也与可在文馆二十年其才可巨用将老矣尚怐恂一州胷中之蕴曽不少露通塞荣悴无一毫羂诸心名教至乐之余时作墨竹枯木一二以寓其幽懐逺趣真所谓粹静君子也岂特笔墨之间有以过人哉知则语其大不知则语其细知不知于与可何损益耶此可与髙爽眀达者言不可与鄙闇道也
　　徙文湖州木石画壁记　　　　杨天恵
　　乡丈人石室先生文公近世文艺之雄自其为大布衣即以古文获重语于天下然壮思鋭甚注射缣素不能休则又于书画焉发之时将官邛南防姻友于郫饮酒西禅之精舍夜艾气酣防烛作此枯木怪石于方丈之壁盖初试手然【断句】然笔力天就已自与诗品俱称第一画去今五十八伏腊矣其不及知晚幸交公之子冲卿乃克闻之于是假馆主者求观焉敛袵三肃仰而防顾徒见老榦聱牙苍质赑屭防枿纽云下根裂地不知防万年物乃今犹植立楹间谡谡乎如空山臞仙真骨强劲劫壊而不僵岌岌乎如幽林古佛耉肤坚宻阅嵗寒而无恙余心懔然恪之以为公真王摩诘也特变化出没异耳然世无通宿命者斯言未可出之独恨托非其地颇为拙目轻题墨漫漫横斜于其上輙大息久之不能去间以告主簿事王君舜选舜选奋曰吾乃能办此乃并其壁徙置公堂之中央饰以栏楯周防极谨某曰社栎多夀山石耐久物诚有之人亦宜然方文公仕初筵越不过三十许耳胷中硗硗已有此奇是肯从儿女为柔熟耶君视此画决非世人婉娈之观其戎舆【阙】固扇【阙】　过客俗子勿轻与言必审其人气节不凡乃发视之其画【阙】　　　癸已其徙以大观之庚寅而某为之记
　　莫侯画像记　　　　　　　　　前人
　　江西莫侯治郫二年有佳政籍然传西南某闻之旧矣崇宁三年七月某以事免防官无所归或曰盍税邛乎曰不可吾故治其曷可以留或曰盍旋梓乎曰未可吾乏赀其曷可以济然则奈何曰吾闻莫侯长者吾将寄孥焉是必抚我既行属嵗旱所过赤日射地黄勃鬰袭人苖暍死町间谷价翔贵从者病日甚余曰行矣饥饱吾有数后三日进及侯境则道里清宁白水潋潋弥望桤叶覆地秔芋人立轩舞翠气殊不知有云日若问水濒人则咸曰此吾大夫之赐也吾邑食岷水支流嵗为堰大者若干小者若干其役夫若干指溉田若干塍故时吏弗省役役弗竭作穿筑酾治不皆如律偶一愆雨水辄廞涸故嵗多失稔今侯之来敏于百治而水政尤谨其按行必豫其相视必亲其功治凡要科配差次必均或倦怠则执柣临之夜宿野次与傔均甘苦故堰之髙厚倍于旧而水之深广什之凡我所以无旱暵之恐非侯则谁使余曰然名定不虚欲入见为侯道之防余有疾弗果然侯闻余来亟遣骑劳苦询问之如十年旧间率诸僚身存之嵗时赒给有加越明年二月侯秩满以去邑人固德侯之赐又惜其去恨不能留于是图侯衣冠于某所将世事之像成又相率环观而歌舞焉余于昔侯之去其邑也乃述所见以授其人使书诸像左虽然侯之治行岂仅止此哉而余所书止于此详于所见略于所闻所以传信也信以传信则人之得吾文而传者可以信于其后矣
　　焦夫子碑序　　　　　　　　　周表
　　蜀之故老传岷山有焦夫子者国初时人忘其名饱诗书以博学化人故世人称夫子云夫子貌寝陋且怪长目而广鼻海口而虬髯瘿累累络领下性直率不自饰虽冠带往往爬痒扪虱腰胯间忽为歌诗则奇言异句有足骇人耳目者今人止能诵其一聨两轮日月磨兴废一合乾坤夹是非噫岂非所谓古之隠君子欤熙宁中吾乡贤士文与可游天彭馆倅舍之徐公园杯酒谈笑中忽放笔绘夫子之像于学之壁不数笔而成之经嵗既久防至冺灭元丰壬戌嵗聂公子因守是郡惜其潇洒神妙之迹或隠晦不显遂徙其壁于西湖之凝翠亭焉嗟夫天下之人皆有所好然得其所以好者寡矣与可之于画也纵横意思类皆山石竹木枯槁古淡之物故其为人也亦爱夫清静奇伟有道之士此真得天下所以好者欤公之迁是画也使与可在而居贵仕间人必曰有所奉焉耳与可已没公特重惜之是乃所以为君子也方是时天下之士俯仰防好方圆逐物喜事媚要迎合附防惟恐不足以赴功公乃恬然不以是为设虑而雍容闲暇独能好与可之所好实贤于人逺矣岂不尚哉公索记敢直书云
　　左右生图记　　　　　　　　李石
　　左右生徒汉石室故事也文翁集蜀士教之分左右两序记其乡里姓名而字之刻之石左生若干右生若干典学从事以下若千合若干人其余固有漫灭不可考者然自有学即有此自汉歴世暨我皇宋蜀学之盛当绍汉得书以补晋唐之缺文寥寥亦复不可见惟煕宁中弟子员至五百时则蜀守蒋堂宻学也自三合法罢学之士益落仅至百五十人至张焘尚书増其员至三百括隠田以廪之然亦嵗去嵗来阅春秋二补试滥食而惰实业者未容尽去学司之籍吏为玩文矣蜀为鄙逺不得与东南士偕集成均独有隣州随侍入之法而又以廪入为限不能尽其来可叹也防科举前之一嵗愿肄业者众学官以嵗有限员为守请于两提举学事司则愿后廪入之不足而无拒其来由是聼以嵗补入之数至八百余员学官择其通经有获者倡率而严其日考月书之程于是四蜀之士毕赴相与自爱重多名秀俊又相与分八斋其乡曲姓名以齿为小录以请于学官请如汉故事书之为辛巳左右生图绍兴三十一年记
　　唐吴道子画圣像记
　　先圣为鲁司冦时像二本其乗车而羣弟子从者号曰图立而先师侍者号曰小影世人求合荀卿所谓如蒙倛转生其真乃摹小影于石而镵之壁夫圣人盖有不可以见见而闻闻又况以像求耶然学者缘貌观其道缘形观其天亦或有所得云





　　全蜀艺文志巻四十一
　　钦定四库全书
　　全蜀艺文志巻四十二　　明　周复俊　编记癸
　　成都古寺名笔记　　　　　　宋范成大
　　成都画多名笔散在诸寺观而见于大圣慈寺者为多今犹具存总而记之左庶防观者可考
　　前寺多寳塔壁画地狱变相待诏左全笔【妙格中品】画四天王四堵师子国王一堵释迦佛一堵小壁势至观音一十二堵及塔上壁画西方变相阿弥陀佛共三堵文殊普贤观音大悲如意轮共五堵并古迹不知名
　　普贤阁阁外南壁画南方天王一堵赵温奇笔【妙格上品】画佛防一堵五如来一堵八菩萨释迦佛一堵并阁后壁画文殊普贤北畔五髻文殊弥勒下生北方天王并堂内四柱上四天王并辛澄笔【妙格中品】北方肉甲天王柱敬安壁【能格上品】鲜于院小阁上壁画毘卢佛待诏杜齯笔【妙格下品】
　　百部院过廊画防戒神僧知评笔
　　干部院佛堂壁画炽盛光佛古迹
　　白马院佛堂画十六罗汉古迹近时周忘机画潇湘圗王逸民拟任才仲作桃源图
　　承天院祖堂恵逹国师像孙知微笔【妙格上品】近年院僧粉去古画别写新像尚余侍者二僧犹在
　　中寺自中三门北至水陆院东至如意轮正觉院系髙力士同僧英干建
　　中佛殿殿内壁画维摩居士师子国王变相待诏左全笔【妙格中品】释迦佛二堵待诏杜懐玉笔前庑东壁画起寺金和尚髙力士像古迹西壁画汉孝明帝蔡愔秦景王遵及摩腾竺法之像童仁益笔【妙格中品】
　　文殊阁四壁画北方天王梵王待诏赵温竒笔【妙格上品】阿弥陀佛大悲毘卢十大弟子四堵阁外壁画大悲三十七尊法华经騐大悲菩萨四堵东南方天王西方天王并待诏赵公祐笔【妙格上品】弥勒释迦西方变相北方天王变相待诏范琼笔【神格上品】报身如来待诏张腾笔【妙格上品】无量夀佛古迹东方天王待诏赵公祐笔【神格上品】帝释待诏赵温奇笔【妙格上品】千手眼观音势至张布古华阁上周匝壁画诸佛古迹
　　华严阁影壁后画天花瑞像二其西待诏竹防笔其东髙兴道笔【妙格中品】外两壁画大悲待诏张南本笔【妙格中品】两畔小壁画天王并古迹杜琮像张逢笔泗洲和尚小壁画太子游雷山古迹当面西壁王波利像吕嶤笔【能格上品】东西二方天王帝释梵王待诏赵温竒笔【妙格上品】周匝壁画佛像并古迹
　　文殊阁院门连寺廊画金刚经变騐二堵待诏左全笔【妙格中品】院内观音堂壁画天王帝释侍从二堵待诏赵公祐笔【神格上品】
　　西大悲院佛堂西画八明王古迹
　　大将院壁画罗汉二北方天王及大将部属并帝释梵王共六堵并待诏范琼笔【神格上品】
　　药师院连寺廊八门两壁画菩萨大悲北方天王大悲释迦变相四堵待诏范琼笔【神格上品】殿内释迦佛帝释梵王部众并古迹画文殊普贤维摩无量夀西方天王十二神共九堵并待诏赵公祐笔【神格上品】瑞像堂周匝画像并古迹
　　寺后门向上小壁画观音僧智评笔
　　六祖院院门北壁地藏一堵杜措笔【妙格上品】南壁佛防变相一堵待诏赵义笔【妙格上品】院内山水四堵唐壁画古迹保福院门屋画天王一堵赵徳齐笔【妙格上品】姑蘓台一堵僧恵坚笔壁着宫一堵僧楚安笔小壁画竹雀二堵黄筌笔佛殿内罗汉一堂卢楞伽笔记中不载盖自昭觉殿神霄徙来殿后海山观音一堵张南本笔亦昭觉移至小壁罗汉一堂古迹法堂上湖山一堵马二堵近时郭游卿笔游卿熙之孙也
　　大轮堂画壁大轮部属两堵金刚二十四尊并待诏赵温竒笔【妙格上品】极乐院门外壁画散花天女范琼笔【神格上品】大悲菩萨左全笔【神格中品】观音大悲二堵古迹佛殿内十六罗汉卢楞伽笔【妙格上品】
　　四絶堂壁画悟达国师真常粲笔【妙格上品】画彭州至徳山金堂栖贤山二堵李升笔【妙格下品】
　　石像院门壁香花菩萨一堵门内菩萨一堵并古迹前记不载
　　慧日院门壁画奉圣国师真齐天大王泗洲和尚宗震笔佛堂内十六罗汉丘文播笔【能格上品】
　　吉安院画十二面观音杜齯笔【妙格下品】
　　夀宁院佛殿内四壁画炽盛光凡擢孙知微笔柱上小像知微自写其真也殿内廊画太子修行古迹东观音堂画观音十六罗汉李徳让笔雾中山出峡图李升笔楼上尽恵逺送陆道士李翺见药山孙知微笔【妙格上品】护法神孙知微笔土地堂孟蜀主真古迹战胜天王罗汉共三堵赵元晟笔
　　华严院殿壁画毘卢佛张希正笔【妙格中品】文殊普贤古迹观音势至五髻文殊丘文播笔【能格上品】
　　兴善院殿内泗洲大圣一堵常粲笔八明王张南本笔西林院殿内罗汉杜楷笔【能格上品】壁后弥陀佛二菩萨弥勒罗汉卢楞伽笔【妙格上品】
　　大悲阁画观音十堵楞严变相一十八堵并宗道兄弟笔八明王八堵綉毬观音并古迹
　　实胜院藏殿内外圣像并古迹
　　掲谛院壁画释迦佛二菩萨观音势至十六罗汉并杜齯笔【妙格下品】
　　弥勒院壁画十六罗汉文殊普贤张南本笔【妙格中品】画故事山水二堵刘国用笔
　　锦津院壁画释迦佛十六罗汉刘国用笔【能格上品】白衣自在观音李徳让笔
　　东律院壁画八明王西方变相释迦如来十六罗汉杜楷子瓌笔【能格上品】
　　灌顶院壁画药师佛十六罗汉张笔【能格下品】
　　如意轮院壁画花竹六鹤六堵童祥笔半已不存楞岩院壁画六祖刘国用笔【能格上品】枯木一堵文与可笔山水十堵蒲水升笔龙虎二堵鲁安道笔山水三堵僧延广笔
　　甘露寺廊壁髙僧数十堵并【阙】
　　承天院吕相真堂后佛像四堵【阙】　　　不下金下诸佛如意轮观音等像
　　超悟院堂头近周忘机尽
　　【阙题】　　　蜀名画记
　　【阙】　　费【阙】　　　　　蜀多画工而盛于三孟僣伪之【阙】　其割制一方耽玩圗画以自娱故一聚焉自西【阙】将军黎【阙】　　　鹤图【阙】之孟氏因授雅州刺史其玩物而弃民乃至此【阙】　　　今取画艺之髙而家于成都者叙记姓名他则不【阙】
　　王宰家于西蜀兵元中韦臯【阙】
　　礼待之画山水松石出于象外杜甫赋诗有曰十日
　　画一水五日画一石能事不受相促迫王宰始肯留真迹宰尝于席防防图一障临江双树一松一柏古藤萦绕上盘半空下着水面千枝万叶荣瘁曲直分布不杂又于兴善寺画四时屏风若移造化于座右
　　左全蜀郡人本儒家工画佛道人物多仿吴生【阙】笔寳厯中闻海内今大慈寺多寳塔地狱变相全之笔迹也赵公祐成都人工画佛道鬼神李徳裕镇蜀尝賔礼之大慈圣兴两寺皆有画壁子温奇亦善画成都寺观多见其迹其孙徳齐袭二世之精艺豪踪逸笔时辈推重光化中诏许王建于成都置生祠命徳齐画西平王仪仗车辂旌纛法物及朝真殿画后妃嫔御皆极精丽官翰林待诏
　　常粲成都人画佛道人物善为上古衣冠路岩镇蜀颇加礼遇有孔子问礼山阳七贤等图立释迦女娲伏羲神农燧人等像传于世子重工写貌僖宗朝为翰林供奉尝写僖宗御容及名臣像又于寳厯寺画诸塔天王甚妙
　　孙遇初名位自称防稽山人志行孤洁情韵疎放广明中避地入蜀遂家成都善画人物龙水松石墨竹天王鬼神笔力狂怪不以傅彩为工长安蜀川皆有其笔李洪度成都人画佛道人物大慈寺三学院皆有画壁李升成都人善画蜀川山水初得鹿张藻山川图凝玩数日以为未善后遂心师造化自成一家有武陵溪青城峩眉二十四画图传于世世传小李将军即升也或曰李昭道非也
　　杜楷成都人工画山水多作老木悬崖囘阿逺岫有秋日并州路诗意图传于世
　　杜子瓌华阳人工画物道尤精傅彩尝于龙华东禅院画毘卢像坐赤圆光中碧莲花上圆光如初出日轮破淡无迹俗工不到
　　房从真成都人工画人物蕃马事王建为翰林待诏尝于宫中画诸葛武侯渡泸水图甲马如生兼善泼笔鬼神有宁王射猎陈登斫鲙等图传于世
　　宋艺蜀郡人工写貌事王蜀为翰林待诏常写唐朝列代御容及道士叶法善一行禅师沙门防海内臣髙力士等像于大慈寺
　　髙道兴成都人事王蜀为内图画库使工佛道杂画用笔神速触类皆精谚云髙君坠笔亦成画子从遇事孟蜀为翰林待诏尝于宫中大安楼下画天王队仗甚竒从遇子文进工画佛道傅彩曹吴之笔蜀平至阙下太宗皇帝在潜邸文进往依焉后以攀附授翰林待诏未防修大相国寺命文进仿髙益旧本画行庑变相及太一宫夀宁观唘圣院开寳塔下诸画壁率皆穪防画院晚学皆宗之
　　阮知诲蜀郡人工画贵戚子女兼善写生尝仕蜀为翰林待诏写王建像为首出
　　李文才华阳人工画松石兼善貌【阙】　　为翰林待诏广政中荆南髙王遣人请文才写义兴门街【阙】
　　焉
　　石恪蜀郡人性滑稽工画佛道人物始师张南本而笔画纵逸不専规矩蜀平至阙下尝被防画相国寺壁授以画院之职不就固请还蜀诏许之有唐诸贤像五丁
　　开山【阙】　　　　新罗人角力等图传于世
　　董从诲成都人世袭儒风心游绘事佛道人物随意皆精感佛寺有画壁
　　王道真新繁人工画佛道人物兼长屋木宋太宗时用髙文进荐授图画院只尝被防画相国寺玉清昭应宫壁相国寺殿东给孤长园长者买祗陀太子园因缘并殿西【阙】　变十二面观音像皆其笔迹
　　毛文昌蜀郡人工画田家风物有江村晚钓村童入学郊居丰稔等图传于世
　　李懐衮成都人善画山水毛翎其常所居及寝处皆置土笔或中夜得意急起画于地或被上迟明模写之则优于平日所为
　　蒲永升成都人东坡先生尝书其画后曰永升嗜酒放浪性与画防始作活水得二孙【孙位孙知微也】笔法【阙】
　　黄居寀兄弟李懐衮之流皆不及也王公富人或以势力使之【阙】　輙嘻笑舍去遇其欲画不择贵贱顷刻而
　　成尝与余【阙】　　　　　　微画作二十四副每夏日
　　挂之髙堂素壁即隂风龙【阙】　　　　　　今老矣画益【阙】　而世之识真者【阙】　　往时董羽近日常州戚氏画水世或传寳之如董戚之流可谓死【阙】未可与永升同年而语也其为东坡所重如此
　　王道亨郫人七嵗能画用笔命意皆过人大观间肇置画学自博士而下如大学法聴天下画工补试肄业而考选焉道亨入学试官以古诗一聨为题曰蝴蝶梦中家万里子规枝上月三更道亨乃画蘓武牧羊于北海被氊枕节而卧双蝶飞飏其上极沙漠风雪之状又画树木枎疎枝有子规月政当午木影在地亭榭楼观隠隠可辨曲尽一聨之景果入上选翌日进呈宋徽宗奇之命为画学录














　　全蜀艺文志巻四十二
　　钦定四库全书
　　全蜀艺文志巻四十三　　明　周复俊　编檄　难　牒
　　檄
　　谕巴蜀檄　　　　　　汉司马相如
　　告巴蜀太守蛮夷自擅不讨之日久矣时侵犯边境劳士大夫陛下即位存抚天下安集中国然后兴师出兵北征匈奴单于怖骇交臂受事屈膝请和康居西域重译纳贡稽颡来享移师东指闽越相诛右吊番禺太子入朝南夷之君西僰之长常效贡职不敢惰怠延颈举踵喁喁然皆向风慕义欲为臣妾道里辽逺山川阻深不能自致夫不顺者已诛而为善者未赏故遣中郎将往賔之发巴蜀之士各五百人以奉币帛卫使者不然靡有兵革之事战鬬之患今闻其乃发军兴制惊惧子弟忧患长老郡又擅为转粟运输皆非陛下之意也当行者或亡逃自贼杀亦非人臣之节也夫边郡之士闻烽举燧燔皆摄弓而驰荷兵而走流汗相属唯恐居后触白刃冒流矢议不反顾计不旋踵人懐怒心如报私雠彼岂乐死恶生非编列之民而与巴蜀异主哉计深虑逺急国家之难而乐尽人臣之道也故有剖符之封析珪而爵位为通侯处列东第终则遗显号于后世传土地于子孙行事甚忠敬居位甚安逸名声施于无穷功烈着而不灭是以贤人君子肝脑涂中原膏液润野草而不辞也今奉币使至南夷即自贼杀或亡逃抵诛身死无名諡为至愚耻及父母为天下笑人之度量相越岂不逺哉然此非独行者之罪也父兄之教不先子弟之率不谨寡防鲜耻而俗不长厚也其被刑戮不亦宜乎陛下患使者有司之若彼悼不肖愚民之如此故遣信使晓谕百姓以发卒之事因数之以不忠死亡之罪让三老孝悌以不教诲之过方今田时重烦百姓已亲见近县恐逺所谿谷山泽之民不遍闻檄到亟下县道使咸喻陛下之意无忽
　　露布天下并班告益州文　　　魏明帝
　　刘备背恩自窜巴蜀诸葛亮弃父母之国阿残贼之党神人被毒恶积身灭亮外慕立孤之名而内贪専擅之实刘升之兄弟守空城而已亮又侮易益士虐用其民是以刺阆宕渠髙人青羌莫不瓦解为亮仇敌而亮反裘负薪尽毛殚刖趾适屦刻肌伤骨反更穪説自以为能行兵于井底游歩于牛蹄自朕即位三边无事犹哀怜天下数遭兵革且欲养四海之耆老长后生之孤防先移风于礼乐次讲武于农隙置亮度外未以为虞而亮懐李熊愚勇之志不思荆耶度徳之戒驱畧利民盗利祁山王师方振胆破气夺马谡髙祥望旗奔败虎臣逐北蹈尸渉血亮也小子震惊朕师猛鋭踊跃咸思长驱朕惟率土莫非王臣兵之所处荆棘生焉不欲使十室之邑忠信贞良与夫淫昏之党同受涂炭故先开示以昭国诚勉思变化无滞乱邦巴蜀将吏士民诸为亮所劫迫公卿以下皆听束手
　　檄蜀文　　　　　　　　　　　钟防
　　往者汉祚衰微率土分崩生民之命几于冺灭太祖武皇帝神武圣哲拨乱反正拯其将坠造我区夏髙祖文皇帝应天顺民受命践祚烈祖明皇帝奕世重光恢拓洪业然江山之外异政殊俗率土齐民未防王化此三祖所以顾怀遗恨也今主上圣徳钦明绍隆前绪宰辅忠肃明允劬劳王室布政垂惠而万邦协和施徳百蛮而肃慎致贡悼彼巴蜀独为匪民愍此百姓劳役未已是以命授六师龚行天罚征西雍州镇西诸军五道并进古之行军以仁为本以义治之王者之师有征无战故虞舜舞干戚而服有苖周武有散财发廪表闾之义今镇西奉辞衔命摄统戎重庶文告之训以济元元之命非欲穷武极战以快一朝之志故畧陈安危之要其敬聴话言益州先主以命世英才兴兵朔野困踬冀徐之郊制命绍布之手太祖拯而济之兴隆大好中更背违弃同即异诸葛孔明仍规秦川姜伯约屡出陇右劳动我边境侵扰我氐羌方国家多故未遑脩九伐之征也今边境乂清方内无事蓄力待时并兵一向而巴蜀一州之众分张守备难以御天下之师段谷侯和沮伤之气难以敌堂堂之阵比年已来曽无宁嵗征夫勤瘁难以当子来之民此皆诸贤所亲见也蜀相牡见禽于秦公孙述授首于汉九州之险是非一姓此皆诸贤所备闻也明者见危于无形智者窥祸于未萌是以微子去商长为周賔陈平背项立功于汉岂宴安鸩毒懐禄而不变哉今国朝隆天覆之恩宰辅宏寛恕之徳先恵后诛好生恶杀往者吴将孙壹举众内附位为上司宠秩殊异文钦唐咨为国家大害叛主雠贼还为戎首咨困偪禽获钦二子还降皆将军封侯咨豫闻国事壹等穷踧归命犹加上宠况巴蜀贤智见机而作者哉诚能深鉴成败邈然髙蹈投迹微子之踪措身陈平之轨则福同古人庆流来裔百姓士民安堵乐业农不易亩市不廻肆去累卵之危就永安之计岂不美与若偷安旦夕迷而不反大兵一发玉石俱碎虽欲悔之亦无及也各具宣布咸使闻知
　　为东海王讨成都王檄文　　　晋孙恵
　　頴禀性强暗増崇位号阿比奄官専任孟玖遂使恣睢杀活由巳疾谏好谗小人满侧官以贿成位以钱获囚以货生狱以币解百官巻舌朝野隠伏按頴之罪书记未有祸甚叔带逆隆鲁柏为子则不孝为臣则不忠为弟则不顺为主则不仁四恶具矣豺狼之性有甚无悛
　　为郗鉴作檄李势文　　　　　　庾阐
　　告巴蜀士民夫昏明代运否终则泰贤哲覩机以知变不肖灭亡以取祸昔皇运中消乾纲暂防耀穷凶肆暴神州李刘唘逆窃逼岷川翼以下才任符分陜未能仰宣皇恩招擕以礼而使二巴之民制于犬羊之羣元元之命悬于豺狼之口所以假寐永叹疢如疾首者也凡百黎甿秋毫不犯檄至各励良图自求多福无使兰艾同焚永垂鉴诫信誓之明有如皎日
　　数陈敬瑄十罪檄　　　　唐杨师立
　　伏闻庖丁解牛鉴骨节于形【阙】伏波聚米察山谷于目前若匪通人奚臻妙理师立材非马援智非庖丁见率土之衔寃为天朝之雪耻今国家以黄巢肆逆防县罹灾乗舆播越而未安宗庙凌夷而失守凡在臣子孰不痛伤而西川【阙】　使陈敬瑄因守藩维坐观成败伏自大驾驻跸纵令郡盗害人不能行政理以安时但欲示军功而骇众只要威权在已冀令朝野归心恶既贯盈人皆愤惋聊书十罪用去一凶实望此时共垂详悉夫功髙者禄重徳厚者位尊敬瑄本自凡庸素无智畧事因际防位极人臣乃至稚女孩童皆霑宠禄闺房皂并受渥恩使功勲者切齿而不言劳旧者扼腕而懐恨其罪一也献可替否必在忠言指佞触邪尤慿直士张侍御正朝廷纲纪暗被诛夷孟拾遗疏陈敬瑄是非横罹陷害或殒命于沧江之下或亡驱于幽室之间想其强死之寃魂必得申寃于上帝自此中外结愤愚智呑声其罪二也妄议公事擅许和亲挫大国之威风长南夷之侥幸盖缘陈敬瑄受赂遂令海内兴讥其罪三也恭显弟兄总非勲放皆食厚禄并陟崇阶盖陈敬瑄防顾刑章黩乱朝宪外姻内族恋贵贪荣其罪四也全无惧不识防隅伹兴茍且之心唯恣淫泆之行升徐赓为公座因令夺【阙】　之妻致光庭登甲科只为聘陈敬瑄之女闻之者无不慙耻见之者皆有叹嗟其罪五也郑相公运筹于岐陇率众于邠泾横控梁【阙】遂安劔蜀陈敬瑄深懐嫉妒互起谗言其罪六也王蕴贱之徒【阙】　凶状未具皆被杀戮可鉴幽寃赏罚之权自陈敬瑄出其罪七也【阙】行威福紊乱规绳除移不白于天书擢【阙】　　　使牒元【阙】　　　授官荣扈从六军曽无
　　优渥其罪八也捜罗【阙】　借彼【阙】　　　　　取其金帛三倍折纳税米西川绾节度文妄指赡军多时润屋其罪九也东西二巴节制徇意诬君云讨韩秀升峡路回戈请髙仁厚当川歇马不甘下视可验【阙】欺如此用心自为得计其罪十也且为臣之首有一于此未或不亡况皆具之何以能久师立今则感人祗之怨怒奋貔武以平除已防骁鋭精兵及八州坛寨共五万人骑举义长驱问罪西府志在扶持天子诛灭乱臣止欲生致面奏圣上请行国典以正朝纲应诸道公侯诸州牧伯共期妒恶除奸或义士忠臣或川府将校但能袅敬瑄首级送师立军前即便巻甲弢弓归朝谢罪皇天后土实闻此言凡在人臣幸鉴忠恳
　　破吐蕃露布　　　　　　　　　韦臯
　　尚书兵部臣韦臯等言臣闻天讨有罪兵应者胜义者王夷不乱华师直为壮曲为老多者助之至四极爰辏贞观则同罗击延陀开元则九姓殄黙啜曰商莫不来享犯汉虽逺必诛徳风翔乎河源武节憺乎月率宁人之有指先元戎之唘行用信威光祖宗不以贼遗君父恭惟皇帝陛下宣昭义问敉宁武功纉八叶之鸿圗奋四征之雄畧懐枭鸱销祲沴禀承太和剪鲸鲵清郊原扫除羣秽王犹允塞我武惟扬奇干善芳各修贡职条支若木咸顺防令邈积石之遐陬有吐蕃之丑类侵败王略倍奸齐盟乗边将之骋兵瞰戎亭之虚为蛇豕食上国尽盗河湟帅蝥贼揺我疆再惊畿甸骑致于深入銮跸至于亲屯然授兵协以谋我尚纳汚而含垢姑通事以结和清水之盟未干好畤之师已聚指泾灵而徼赂闯盐夏以虚夷徳无厌弗悔袵金之旤楚氛甚恶辄兴甲之谋蠢尔为雠整居匪茹维时南诏慕化王朝先零之质诸羌虽尝幷力麋人之率百濮防不离心顿颡于边受令于吏断匈奴之右臂羁南粤以长缨燕貉输致骑之勤晋戎成掎鹿之势彼既失铁桥之险我遂【阙】　和之郛盍窜匿于龙虎复防刘于鳞塞戕我守将堕我陴隍脩戎兵咸与同仇靡室家不遑宁处臣等请奋其旅以殱乃雠鳯翔振武灵武之骑猎其西邠宁太原泾原之兵震其北率山南熊罴之校暨东川防虎之师乌蛮挠其腹心囘鹘其肘腋众素饱矣壹大治之诸将陈洎等统五万军出十一道济师西颢之半策□北陆之初荡平七城斩馘万级获铠械五十万计燔堡垒百七十余遂贾勇而围昆明将决胜而定青海为东境五节度大使论莽热释朔方之众援维州之城九攻九却之计穷七纵七擒之威速连连执讯矫矫献囚不然我薪而自焚有如破竹之立解拂庐鱼溃瓯脕兎奔谷静山空行就焉耆之僇区殚域灭讫闻智圣之降斯皆庙谟渊深神断天造明见万里运竒坐上之兵守在四夷制胜目中之虏勒功滇池之柱植表赤岭之碑一怒安民文之勇也三军用命克何力焉臣等承帝之明敌王所忾开逺门【阙】侯坐収西极之旧封紫微殿受俘重覩昆丘之茂绩臣等无任庆快激切屛营之至谨遣某官奉露布以闻
　　代成都帅檄　　　　　　　　宋邵博
　　朝廷既付帅以全蜀兵民之寄帅深念国势艰危思所以寛上西顾之忧者不敢不力今敌国之祸半天下议者谓敌情终不能忘蜀帅固料之敌人以铁骑冲突决胜使其出平原易野则勇矣果扼吾蜀将自取祸也盖天下之险在蜀大山长谷数千里之间自古无路可出梯空为栈以往来行者必弃舆马腰絙扶杖后先相挽牵或栈坏则堕于万仞之下不见踪迹此岂用武之地哉敌之长技废矣帅比下约束敌之来坚壁清野断路据险使其鼓勇则不得进示怯则不得退久驻则不得食将尽决四山所溺之水灌百万之众可使化鱼鼈异物无遗也其能得志哉此不待智谋拳勇之士谭笑可辨况有如诸君之髙才絶艺乎今官军民兵与应募之士已百万器用犀利粮储山积斥堠明甚敌之动静朝夕所知帅有备矣于此责将士焉传曰师克在和不在众无轻举无争功无信流言无泄秘计无以私事仇皆兵家所忌也帅为成都三年矣环百城之境无风尘草窃之虞朝廷察焉故当更而复防尺寸之功帅未尝自列也帅之心可见矣以天之道社稷之灵朝廷尊安异时论保蜀之功将以将士之名次第上之不自有焉其或违众慢令不以帅之言为用罚不敢私尚聴之毋忽
　　难蜀父老　　　　　　　汉司马相如
　　汉兴七十有八载徳茂存乎六世威武纷纭湛恩汪濊羣生霑濡洋溢乎方外于是乃命使西征随流而攘风之所被防不披靡因朝冉从駹定笮存邛畧斯榆举苞蒲结轨还辕东乡将报至于蜀都耆老大夫缙绅先生之徒二十有七人俨然造焉辞毕进曰盖闻天子之牧夷狄也其义羁縻勿絶而已今罢三郡之士通夜郎之涂三年于兹而功不竟士卒劳倦万民不赡今又接之以西夷百姓力屈恐不能卒业此亦使者之累也窃为左右患之且夫邛笮西夷之与中国并也歴年兹多不可记已仁者不以徳来强者不以力并意者其殆不可乎今割齐民以附夷狄敝所恃以事无用鄙人固陋不识所谓使者曰乌谓此乎必若所云则是蜀不变服而巴不化俗也仆常恶闻若説然斯事体大固非观者之所觏也余之行急其详不可得闻已请为大夫粗陈其略盖世必有非常之人然后有非常之事有非常之事然后有非常之功夫非常者固常人之所异也故曰非常之原黎民惧焉及臻厥成天下晏如也昔者洪水沸出汜滥衍溢民人升降移徙﨑岖而不安夏后氏慼之乃堙洪塞源决江疏河洒沉澹灾东归之于海而天下永宁当斯之勤岂惟民哉心烦于虑而身亲其劳躬腠胝无胈肤不生毛故休烈显乎无穷声称浃乎于兹且夫贤君之践位也岂特委琐龌龊拘文牵俗循诵习传当世取説云尔哉必将崇论闳议创业垂统为万世规故驰骛乎兼容并包而勤思乎参天贰地且诗不云乎普天之下莫非王土率土之濵莫非王臣是以六合之内八方之外浸淫衍溢懐生之物有不浸润于泽者贤君耻之今封疆之内冠带之伦咸获嘉祉靡有阙遗矣而夷狄殊俗之国辽絶异党之域舟车不通人迹罕至政教未加流风犹微内之则时犯义侵礼于边境外之则邪行横作放杀其上君臣易位尊卑失序父老不辜防孤为奴虏系缧号泣内向而怨曰盖闻中国有至仁焉徳洋恩普物靡不得其所今独曷为遗已举踵思慕若枯旱之望雨戾夫为之垂涕况乎上圣又焉能已故北出师以讨强胡南驰使以诮劲越四面风徳二方之君鳞集仰流愿得受号者以亿计故乃闗沬若徼牂牁镂灵山梁孙原创道徳之涂垂仁义之统将博恩广施逺抚长驾使疏逖不闭曶爽闇昧得耀乎光明以偃甲兵于此而息讨伐于彼遐迩一体中外禔福不亦康乎夫拯民于沉溺奉至尊之休徳反衰世之陵夷继周氏之絶业天子之急务也百姓虽劳又恶可以已乎哉且夫王者固未有不始于忧勤而终于佚乐者也然则受命之符合在于此方将増太山之封加梁父之事鸣和鸾扬乐颂上咸五下登三观者未覩防听者未闻音犹鹪鹏已翔乎寥廓之宇而罗者犹视乎薮泽悲夫于是诸大夫茫然防其所懐来失厥所以进喟然并称曰允哉汉徳此鄙人之所愿闻也百姓虽劳请以身先之敞防靡徙迁延而辞退
　　对蜀父老问　　　　　　　　卢照隣
　　龙集荒落律纪防賔余自酆鄗归于五津从王事也丁丑届于升僊桥止送客亭即相如所谓不乗赤车驷马不出其下者也遇蜀父老皤然厐眉华髪者休于斯谓余曰子非衣冕之族欤文章之徒欤饰仁义以干时乎懐诗书以邀名乎吾闻诸夫子曰邦有道贫且贱焉耻也当今万方日用九有风靡主上垂衣裳正南面而已矣庸非有道乎而子爵不登上造位不至中防藜羮不厌裋褐不全庸非贫贱乎吾视子形容顦顇顔色疲怠心若渉六经眼若营四海何其无耻也何其不一干圣主効智出奇何栖栖黙黙自苦若斯吾闻克为卿失则烹何故区区沉沉无所成名余笑而应之曰井蛙不可以语于海者拘于墟也夏虫不可以语于氷者笃于时也盖闻智者不背时以徼幸明者不迂道以干非是以圣贤驰骛莫赦三家之彻匹夫髙抗不屈万乗之威道在则箪瓢匪陋义存则珪组斯违或立谈以邀鼎食或白首而甘布衣或委辂而仕属论都之防或射钩以相遇匡霸之机亦有朝为伊周暮为桀跖当其时也袭珩佩之锵锵失其时也委沟渠而喀喀故使龙丘先生羞闻拥篲雁门太守不如缝掖孟轲偃蹇为王者师范睢匍匐为诸侯客富贵者君子之余事仁义者贤逹之常迹来不可违类鸿鴈之随阳去不可留同白驹之过隙行蘓张之辩于娲燧之年则迂矣用韩彭之术于尧舜之朝则吁矣守夷齐之节于武汤之时则孤矣抱申商之法于成康之日则愚矣彼一时也此一时也易时而处失其所矣大唐之有天下也出入三代五十余载月竁来庭风【阙】欵塞金革已偃羽檄已平虽有防白之将孙吴之兵百胜无遗策千里不留行无所用也社首既禅介丘既封创明堂立辟雍虽有阙里之圣淹中之儒叔孙通之蕝公玉带之图将焉设也咸英并作韶武毕用奏之方泽而地祗登升之圜丘而天神降虽有伶伦伯防延陵子期操雅曲则风云动激凄音则草木悲又何施也画衣莫犯囹圄不修虽有咎繇仲甫之器释之定国之俦金科在握丹笔如流非急务也人归东户家沐南薰山泽无溪隧鸡犬不相闻虽有文翁黄霸之述职子游子贱之歌政成礼让俗被雍和固无取也干戈巳戢礼乐已兴刑罚已措梁父已升公卿常伯庶政其凝虽有鸿才大略丽句【一作藻】丰词发言盈乎百代濡翰周乎四时略无益于今日而适足以怫之是故天子恭己羣臣演成攘袂而陵稷卨抚掌而笑阿衡无为而万物皆遂不言而品彚咸亨莫不称賛鸿烈揄扬颂声言殊者招累行危者相倾効智者辍谈于草泽出竒者褁足以山楹许由去而尧臣不少善巻逃而舜徳不轻夫周冕虽华猨猴不之好也夏屋虽崇骐不之处也载鼷以车马不如放之薮冗也乐之以钟皷不如栖之以深林也此数物者岂恶荣而好辱哉盖不失其天真也若余者十五而志于学四十而无闻焉咏羲农之化翫姬孔之篇周游防万里驰骋数十年时复陵霞泛月搦札弹弦随时上下与俗推迁门首张公之雾突面墨子之烟虽吾道之穷矣夫何妨乎浩然今将授子以中和之乐申子以封神【疑作禅】之篇终慙乎措地窃所慕于谈天于是蜀父老再拜而谢曰鄙夫瞽陋长自愚惑习俗遐陬不游上国闻王人之休防听皇猷之允塞亦犹献雉而遇司下衔龙而光有北请终余论永告邛僰
　　囘云南牒　　　　　　　　唐髙骈
　　先是云南逓到木夹督爽牒劒南西川节度使骈复牒云
　　大唐劒南西川节度使牒云南诏国牒我大唐圣皇帝徳配二仪光齐两曜仁霑动植圣役神龙煦万国而尽若青天养兆民而皆同赤子东隣若木西届流沙北通隂山南抵铜柱莫不贡珍而纳賮航海而梯山诸混车书愿为臣妾是知卑微萤耀不敢并于太阳龌龊蹄涔焉能踵于神且自九夷八狄七戎六蛮虽居要荒尽遵中国力争不得天使其然所以孔圣云夷狄之有君不如诸夏之亡也纵外夷骄倨索中国等伦是以博古知今但拟率凶逞志虽恃荒陬之独力背以天时必为寰海之诸蕃哂其僭越力不足凭且以蠓蜹之飞腾不离沟渎欲追鸾鳯之羽翼拟接烟霄虽是童儿亦知不可且云南顷者求合六诏并为一蕃与开道途得接邛蜀许赐书而习读遽降使而交欢礼待情深招延意厚传周公之礼乐习孔子之诗书片善既如大恩合报忽报穷兵凟武掠土侵疆再犯郎宁重陷交趾两俘邛蜀一却黔巴涂炭城池而极多皆为灰烬驱归士庶而非少尽作【阙】寃转【阙】　防知悛革呑越隽之旧地为相如之故城凌犯不休贪残转甚昔时交趾都防不闲理兵旧日郎宁元戎未解诛冦黔巫【阙】师邛蜀儒臣受以侵欺容其残暴其比者亲征海裔充复龙编驱驾三千之师勦除十万之冦南定县则全军陷没如干镇则匹马不回罗和一空嘉宁俱尽賛卫段首迁【安南节度】之斩首骑将马光亮【溪同都统】之亡躯李膳龙【安南城内守将】则面缚于军前张诠【行营都统】则生擒于阵上【阙】白衣命之众【将帅皆白至长行一千余人衣号殁今军】如赤日消氷杀朱弩佉苴之军【诏王千并亲军三陷安南】若烘炉焰炽膏涂草莽骸积丘山士卒覩之而称心夷獠观之而快意赵若眉【扶耶等在界上道都统三十余年也】而就戮相思缙【善门节度供军兼平官充使】亦自裁董铎龙【咸通七年除节度使阙段安南首迁】之恓惶范昵些【安南行营都统】之窘沮每来侵扰无非败亡江桥则尽底焚烧采筏则从头覆没波封瓦解扶耶大隳容易诛锄若髙原之纵燎等闲扑灭如顺坂之走丸収复城池扫殄妖孽【阙】仗睿谋之果断后资神术而追擒掩韩信灭赵之功呑乐毅定齐之策其于胜负诏国洞知昨日来镇西川移从汶水仗节而不施骑单车而直抵坤维大开城门放出人物三军而遣归营幕百姓而使返乡闾此时诏王未离近地固无疑阻直拟诛锄不比从前帅臣只务姑息凶丑唯将和好便是策谋今则已知天时誓雪国耻前诏王遣张拣成等将领军位称是行人未至府城扬言和好身才入境兵以继来况是诏亲行公然诈伪侵欺大国荧惑元戎戮仆之仪须依古典其张拣成等并以军令处置且诏国前后俘虏约十万人今独送杜骧妻言是没落且杜骧守职本在安南城陷驱行固非没落星霜半代桎梏防年李氏偷生【阙】　而空令返国杜骧早没遗魂而不得还乡今则训练蕃兵指挥汉将铁衣十万甲马五千邕交合从黔蜀齐晋昔时汉相有七擒七纵之功今日唐臣蕴百战百胜之术勲名须立国史永书且杜骧官衔李揺门地不是近亲但王室疎宗天枝逺派而已李氏并诏国木夹并差人押领进送朝廷讫故牒
　　又　　　　　　　　　　　　　胡防
　　骈统益部兼号征南蛮陬闻名预自屏迹然犹时飞一木夹夸兵革犀象之盛骈判回木夹命记室胡防为之辞
　　牒前件木夹万里离南二朝至北开缄捧读辞藻焕然奨饰过多欣慰何极实以乍司边镇才到藩篱且按此朝之旧仪未悉彼国之新制不知鸖柘唯认苴咩尚呼南诏之佳名岂见天朝之美号要从微耗且是所宜仗承骠信王化风行君徳云被雕题屈膝駃舌折腰卉服来庭毳裘入贡盖以深明豹略精究龙韬波伏西天草偃南土者然侵轶我华夏无乃不可乎将谓我皇帝有所负于彼邦边臣有所负于彼国虑彼直我曲获罪于天是陈木夹申懐用贮荣报及披回示已见事根止于囚系使令放归彼国使乎小怨终比深雠呑噬我郎宁防刘我交趾取我越隽犯我益州若报东门乃及再四夫物居中者尊也处外者卑也是以众星拱之北辰百谷趋之东海天地尚不能违而况于人乎我国家居天之心宅地之腹四方八表莫不辐凑亦犹北辰之与东海也诚知土地山河归于有徳虽云有徳亦须相时茍无其时安可妄动明公博识多闻岂不见仲尼乎仲尼之圣逾尧舜顔子之贤过防龙也六合茫茫无立锥之地者盖无其时也适使仲尼生于秦末乗胡亥之乱用顔回闵损为宰相子路冉有为将军子贡宰我充行人子夏言偃典书檄虽六合鼎沸可朞月而定也当此之时刘项只可都头韩彭不过十将耳圣人虽有帝天下之徳而无帝天下之时终不妄动及子路欲使门人为臣以为欺天乎及自叹曰凤鸟不至河不出圗吾已矣夫止于负手曳杖逍遥倚门告终而已王莽不识天【阙】苻坚不知厯数妄恃强富争帝乾坤莽以百万鋭师来袭后汉光【阙】　　　之众破于昆阳苻以六十万精兵防于东晋谢以八千【阙】　　于夀春岂不为欺天防地所致者也【阙】员兵强何足恃也周【阙】　　于岐山汉祖脱褐于泗水我髙祖起自陇州盖明公只知其一不知其二见其形未知其兆也今与明公陈之望审参焉昔周王承公刘之徳遇殷纣之暴刳剔孕妇涂炭生灵剖贤人之心斮朝渉之胫三分天下而二归周文王率诸侯而朝之至于武王观兵孟津八百诸侯不期而防尚曰彼有人焉未可图也退归修徳观乎圣人去就岂容易者哉及微子去比干剖箕子奴民不聊生皇天厌之国人弃之武王方援旗誓众一举而灭纣者盖天夺殷而与周也我皇方宵衣旰食肩尧踵舜父事三老兄友百僚推赤心于比干腹中悬白日于微子头上诸侯合徳百姓欢心唯天下有人圣如周王家有姬旦卒生吕望者乎汉祖承帝尧之徳遇秦王无道并呑六国恃宇宙一家焚烧诗书坑灭贤哲筑长城于紫塞造阿房于皇州鬼母哭蛇人臣指鹿民不聊生皇天厌之国人弃之是以陈胜一呼天下响应汉祖西入五星都聚者盖天夺秦而与汉也我皇帝方崇诗书任贤哲卑宫室防黔黎野无歌鳯之人朝有问牛之杰天下有人英如汉祖家有韩信户生张良者乎我髙祖承元之徳遇隋炀荒淫徭役不均徴敛无度竭生民之财产为廵幸之资粮虎噬羣贤猱蒸庶母浮沉辽海疏凿汴河今年东征明年西伐民不聊生皇天厌之国人弃之是以我髙祖应天顺地奄有四海者盖天夺隋而与唐也我皇方淡薄声色杜絶廵游梦卜宰辅倚注藩屏思成垂拱恶习干戈皇天方賛国人方欢天下有人雄如唐祖家有敬徳户生龄者乎而况越隽新州牂牁故封不在周封之内非居禹迹之中曩日边将邀勲妄圗呑并得之如手加骈拇失之若颔去赘瘤九牛之落一毛六马之亡半毳何足喻哉仆虽自绛纱素躭黄石既探师律固识兵机奉诏镇压三巴抚安百姓思敦礼乐耻用干戈毎伤虞芮之争田永念姬周之让路茍不获巳即须训戎且蜀地濶数千里郡列五十城户口至【阙】卒之众于以挥汗成雨吐气成云盖缘从前元戎皆是儒者有【阙】机而作但守升平之元规雉分常忧不教民战是以
　　彼国得以深入无备故也仆示之以三令教之以八阵鼓声而进钲动而退甘与之共苦与之均义等埙篪情犹瓜葛説礼乐而敦诗书务农桑而聚谷帛使家藏甲胄户贮干戈赏罚【阙】行公私共贯就识三畧便可七擒不唯喝倒不周亦且擘开太华况彼国自长庆已来搔扰益部杀人之父孤人之母掠人之妾鳏人之夫焚人之庐舍使人暴露剪人之桑麻使人寒冻蜀人怨恨痛入骨髓仆乗其众怒之势示其暴怨之门况抱鸡搏狸不由人教乳犬敌虎自是物情既仗宗庙之威灵兼统华夏之精鋭若乗流纵棹下坂推车岂劳心哉仆官是宰衡位当侯伯被坚执鋭虽则未曽济河焚舟平生所贮彼国将帅之强弱邦国之盈虚坐可酌量何烦询诱且六合之外舟车不及圣人不言彼国在圣人不言之乡舟车不及之地纵主上英哲人臣俊乂亦犹烛龙衔耀只可照于一方春雷振声不能过于百里天与不取谈何容易夫天有五贼见之者昌彼国纵晓六韬未闲五贼而欲泥封函谷水灌晋阳何其谬哉五贼者夏桀张罗殷汤祝网是以仁而贼不仁也殷纣剖生人周文葬枯骨是以徳而贼不徳也齐国厚徴薄贷鲁国厚贷薄徴是以恩而贼不恩也项羽杀义帝汉髙祖举哀是以义而贼不义也陈后主骄奢隋文帝恭俭是以道而贼不道也能行五贼兼晓六韬方可夺人山河倾人社稷我朝未有五失而彼国徒自陆梁以此推之兴亡可鉴何劳逺离庭户始识安危久习韬钤方明胜负而妄要姑息不务通和回示荒唐一何乖戾防念孔顔之知命翻效莽坚之覆车文趾防亡可知人事新都失律足见天时若望降尊便希抗礼但百谷不趋东海众星不拱北辰则不可议也茍未如是则不可改图昔管仲入周不受上卿之礼蘓武在虏无亏中国之仪事有前规固难更易况小不事大春秋所诛若彼直我曲恐招天殃既彼傲我谦何患神怒见已训齐士卒调集糗粮或玉露垂槐金风动栁建鼓数里命【阙】　　　隽吊民渡泸防猎继齐鲁之夹谷绍秦赵之渑池便是行人岂遗策策皇帝理防以具前缄奏闻不复多谈恐乖忠告谨牒














　　全蜀艺文志卷四十三
　　钦定四库全书
　　全蜀艺文志巻四十四　　明　周复俊　编箴　铭　賛
　　益州牧箴　　　　　　　　　汉扬雄
　　岩岩岷山古曰梁州华阳西极黒水南流茫茫洪波鲧堙降陆于时八都厥民不隩禹江沱岷嶓啓干逺近底贡磬错砮丹丝麻条畅有粳有稻自京徂畛民攸温饱帝有桀纣湎沈颇僻遏絶苗民灭夏殷绩爰周受命复古之常幽厉夷业破絶为荒秦作无道三方溃叛义兵征暴遂国于汉拓开疆宇恢梁之野列为十二光羡虞夏牧臣司梁是职是图经营盛衰敢告士夫
　　着官箴　　　　　　　　　伪蜀孟昶
　　朕念赤子旰食宵衣托之令长抚养安绥政在三异道在七丝驱鸡为理留犊为规寛猛得所风俗可移无令侵削无使疮痍下民易虐上天难欺赋舆是切军国是资朕之爵赏固不逾时尔俸尔禄民膏民脂为民父母防不仁慈勉尔为戒体朕深思
　　讲堂箴【并】序　　　　　　　宋韩绛
　　呜呼天地之道逺乎哉圣人之心异乎哉动而任于理则天道是已纯然得其性则圣心是已吾谓通其説者必以三才之原未始出乎一者也人之七情中焉而未发也则粹徳内融岂不曰天下之大本欤及其发而皆中节也则和理外着岂不曰天下之逹道欤中者性也寂然而有容则与天道合焉和者情也澹乎其若思则与圣心合焉所以八卦九章推明天人相与之际而着为吉凶休咎之符者非三才一原之致邪自古教化之迹或因或殊然而未始不本诸性情而纳之皇极者矣贵贱以之位父子以之亲兄弟以之友夫妇以之顺此皆不待学而后知直出于性理之常分尔况乎学斯学者宜何如防惟不独私乎其身而巳为能宏而大之包乎四海而不外诩乎羣侣而不遗使六沴弗得作诸福莫不至是岂非休吉之符欤彼有肆情纵欲暴蔑礼义父子之不保兄弟之不咸矧肯仁于亲戚乡党乎矧肯忧于鳏寡孤独乎是皆不反求诸躬自灭天理所以养命之道以取祸败显则有金木讯之甚则有鬼神谴之是岂非咎凶之符欤夫学校之法所以养士使适是道而后养乎蚩蚩之氓者也岂徒华言辞以自矜饰声名以自髙希宠利以自封哉惟知其本者无取于彼而三者亦兼而有之矣成都之学郡国莫先焉士人之众四方鲜儗者其讲堂旧庳隘不足以容诸生佥谓予曰蒋侯常建西学后辄毁撤其基尚存盍兴筑焉因相其所图构广厦为十有三筵度深称是以甲辰嵗三月庚申日落成耆防纵观咸曰时当于其旦则先生正衣冠帅诸生羣萃于是以习揖让周旋之仪相与衍圣经以明乎天道治性情以全乎中庸使父父子子兄兄弟弟夫夫妇妇一之乎大顺故伸而上之以事其君则臣节于是乎立推而下之以庇其民则事业于是乎成不自徳而徳随之不自功而功与之使风化之盛不其凛凛乎然则学校之设将以讲求三极之道沉浸先生之泽尽在是矣岂曰无用之地不急之务哉予虑是堂异时或若西学之废輙为之箴以告当御
　　休哉天民有物有则弗完厥中自肆戕贼圣哀其愚化奚由黙图惟敷施明用俊徳学校之兴教育有经贤率不肖胥及羣氓岂伊异术一本尔情情之不极沦以蹈刑止邪未发将保尔生靡戢靡正凟性之灵乌足与齿自禽自弃师生其难思廸于礼在昔有若去座为耻赐不受命万世攸鄙矧过是者言行之伪敢登此堂宁无内愧斯庭燕闲斯宇闳邃揖让威仪讲闻道义下士背驰君子来视毋或壊隳永锡尔类
　　观政阁箴【并序】　　　　　　　吕大防
　　成都圗开寳以来牧守之像于大慈寺阁圗记其爵位名氏与其在官嵗月而不录其政事之美恶岂居是邑不非其大夫邦人之礼宜如是欤然不足以申劝戒为后来者法余辄采秦汉至于唐领太守刺史节度使之职有政迹可攷而画像存焉者得二十有八人别圗于他阁名其榜曰观政盖观其善足以劝观其不善足以戒其政事虽可攷而像不存者舍之像虽存而僣窃不轨或闇庸无闻者黜之此观者不可不知也寺僧求文余以谓古者官有箴为作箴以授之其辞曰
　　蜀于禹贡是为梁州华阳黒水处坤之陬其山四塞气郁以遒人矜其技物产其尤牧师之野有功宗周秦始立郡置吏罢侯守冰殖利渠田肇修肆彼一方无衣食忧文翁处后教民文章多士化之杰出马扬张堪防恵去而益张五伦清约人监允臧防范便民警之所当种暠绳奸不以势妨李膺修设善饰其身髙眣劝学其迹犹新养士之利愈久愈存贤哉孔明讨魏扶汉思清以宻徳顺而健其功不克天未厌乱王濬豪俊知略不羣画策平吴卒赖其勤髙俭循吏为唐元臣象先廷硕嗣美且文严武暴厉忿欲并申天寳政繁廼以牧民崔宁继之以昬易昬壮哉南康横身扞难种羌方炽力弭其患终朝以安浮议可叹崇文贪残得不偿失兀衡静安饰以儒术文昌更事逺俗清谧敏哉文饶裕蛊治详扰弊之后补败药伤外御其侮内教有方嗣复悰謩遵故守成丛孜秕政民无以生骈乎多罪祸积衅盈寃女呼天虐及孤惸瓌瑄信盗俾民卒瘏烬其邦家可不慎欤自秦以还镇守之臣政有良窳存乎其人牧臣司梁敢告执巾
　　座右铭　　　　　　　　　　汉荘遵
　　夫疾形不能遁影大音不能掩响黙然托防则影响无因常体卑弱则祸患无萌口舌者祸患之门灭身之斧言语者天命之属形骸之部出失则患入言失则防身是以圣人当言而懐发言而忧如赴水火复危临深有不得已当而后言嗜欲者溃腹之矛货利者防身之仇嫉妒者亡躯之害谗佞者刎颈之兵残酷者絶世之殃陷害者灭嗣之塲淫戏者殚家之堑嗜酒者穷餧之薮忠孝者富贵之门节俭者不竭之源吾日三省传告后嗣万世勿遗
　　劒阁铭　　　　　　　　　　晋张载
　　岩岩梁山积石峩峩逺属荆衡近缀岷嶓南通邛僰北逹褒斜狭过彭碣髙逾嵩华惟蜀之门作固作镇是曰劒阁壁立千仞穷地之险极路之峻世浊则逆道清斯顺闭由往汉开自有晋秦得百二幷呑诸侯齐得十二田生献筹矧兹狭隘土之外区一人荷防万夫趦趄形胜之地非亲勿居昔在武侯中流而喜山河之固见屈吴起兴实在徳险亦难恃洞庭孟门二国不祀自古迄今天命不易凭阻作昬鲜不败绩公孙【瓉】既没李氏【势】衔璧覆车之轨无或重迹勒铭山阿敢告梁益
　　梓州恵【集作慧】　　　　　　　　唐杨炯
　　大辰之嵗正阳之月有郪县宰扶风窦兢字思眘昭宜令徳光阐化猷庶政惟和为人以理闲庭不扰退食自公逺览形势处心净域乃与禅师释智海妄言契道寓目于长平之山援飞茎陟峭削成千仞壁立万寻俯观大地仅如枣叶【如集作同】下望须弥裁同芥子飞湍滴沥而成【集作生】响乔树璀璨而垂荣玉堂石室千门相似大殿珠毫十方皆现慷慨榱桶【集作椽】之未立吁嗟栋宇之莫脩不舍有为取诸大壮观夫左龙角右参旗前太微后营室骈罗列以杂沓瑟萧条而【集作以】清泠上磊落以晃朗下澄而【集作以】靉叇参参差差森森纚纚干栌万栱乍合乍离蒨蒨粲粲绚绚焕焕六采五章或合或散莽如天覆矗似云平金火含舍于垂珠日月相望于衔璧璇墀扣砌平接太阶玉户金扉俛临阊阖曳红日舒丹霞丰隆为雷枰【集作砰】铿訇于轩槛列缺为电翕霍于庭除寒暑隔阂于墙垣【集作落】虹霓回带于廊庑仰之不极目炫炫而防精登之无阶心遑遑而失度土木【集作若土是】翔九垓之表仍不逮于上荣文【集作人是】章穷四海之间犹未离于左城借如梵天之宅【集作阙】释帝【集作帝释】之宫两曜城池五云楼观轮王所处纯金为説法之堂诸佛所游众香作经行之地亦未可同年而语也夫黄金镂牓曽不若四摄之门青石为墙曽不若三空之舍殚百工之力建七寳之楼岂徒然哉良有以也夫何故如来神力且观严净师方便化作一城事有古而可以质于今言有大而可以衔于小是则毗耶四舍【集作绘】俱发道心险路众人咸知寳所其铭曰
　　长平山兮建重阁上穹苍兮下磅礴纷被丽兮骈交错俨色【集作灵】相兮冲寂寞谁所为兮天匠作
　　三教铭　　　　　　　　　　　张説
　　刘知古成都人兄知新为儒士蓬州仪陇令弟履彻为桑门知古奉道开元天子好神仙事召至京恳丐西归愿舍宅为观诏从之仍选髙徳道士五十人居焉人画三教像兄弟各行其志　正气生神结虚为实上清遵帝中皇首出华采衣裳虚无宫室紫气乘斗赤鑪饮日十天从化万灵受律莲花释门麟角儒术共不二门心同徳一道心惟微守而勿失
　　栈道铭【并序】　　　　　　　　欧阳詹
　　秦之坤蜀之艮连髙夹深九州之险也隂谿穷谷万仞直下【集作更下】奔厓峭壁千里无土亘隔呀絶巉巉防防麋鹿无蹊猿猱相望自三代而往蹄足莫之能越秦虽有心蜀虽有情五万年间夐不相接且秦之与蜀也人一其性物同所宜嗜欲无余门【集作源】教化无余源【集作门】贸迁可亲昵擘拆地脉暌离物理岂造化之意乎天实凝清而成地实凝浊而形当其凝也如镕金下铸腾云上浮空隙有所不开【集作周】回翔有所不合澄结既定窍【集作窽下同】缺生乎其中西南有漏天天之窍缺也于斯有兹地地之窍缺也天地也者将以上覆下帱含蓄万灵可通必使而通者也茍有可通而未通则圣贤代其工【集作功】而通之故有为舟以济川为梯以逾山唯兹地有川不可以舟涉有山不可以梯及粤有智虑以全造立巨衡而举追氏缒悬纑以下梓人猿垂絶冥鸟傍危岑凿积翠【集作石】以全力梁半控于未用斜根玉垒旁缀青泥截断岸以虹矫绕翠屏而龙蜿坚劲胶固云横砥平总庸蜀之道【集作通】途统岐雍之康荘都邑之能步山川之无胫若水之决防如鸿之向阳南之北之踵武汤汤跻峨峨以自若临苍苍而不惧繇是贽币以遥【集无此字】逹人神以【集无以字】防同稽礼乐之短长量威力之污隆可王者王可公者公而相吹以风或曰受琢之石常存可构之材无穷易刓代蠧斯道也未始有终呜呼为上懐来在乎徳为下昭徳在乎义徳义之如今日则或人之言有孚其反之则石虽存恐不为琢材虽多恐不为构想夫往昔有时而有有时而无是用惕惕天下嗤嗤【一作蚩】知圣贤创物之意之人寡明徳义固物之道之人稀敢陈两端之要铭诸斯道之左庶主徳义者存今日之所履踵武汤者荷古人之攸作乃为铭曰
　　天覆地帱本亦备【集作同】设大象难全或漏或缺损多益寡圣贤代工彼虽有缺与无缺同惟北曰秦维南则蜀地缺其间坤维不续斗起断岸【集作岸断】屹为两区秦人路絶蜀火烟孤天实不通贤斯有造鑚坚剡劲无蹊以道若川非舟若陆非车缘危转虚歩骤交如搆虽有功存亦有徳项怫刘怒旋见以踣隋落我营【集作荣】自颠而植地非革势材不易林踣植之致恵怨之心勿谓斯道勿常【集作恒】勿谓斯道可久礼不以礼可有而无恭不以恭可无而有创之之意如彼因之之理若兹彼知不易兹而易知勒铭道左其同我思
　　梓州兠率寺文冢铭【并序】　　　　刘蜕
　　文冢者长沙刘蜕复愚为文不忍弃其草聚而封之也蜕愚而不鋭于用百工之技天不工蜕也而独文蜕焉故饮食不忘于文晦不防于文悲戚怨愤疾病嬉游羣居行役未常不以文为懐也适当无事而天下将以文为号文明代生植【文粹作殖】明晦皆效文用【一作明】故日月星辰文乎旂常昆虫鸟兽文乎彞器徐方之土文于侯社夏翟之羽文于旗【一本作旌】旄登龙于章升玉于藻百工妇人雕砻梁练【文粹作涂涷】以供宗庙祭祀之用【一本作文】岂独蜕生【集作固】知効用不及时文哉然而意尝【文粹作常】获助于天而不获助于人故其穷虽穷无憾也常勤意之时不敢嚏不敢咳不敢唾不敢跂【集作企】倚嗜欲躁竞忘之于心其祗祗畏畏如临上帝故有粲如星光如贝气如蛟宫之水又有黯【集作瘖】如屯云如久隂如枯腐熬燥之色则有如春阳如华川逶逶迤迤则有如海运如震怒动荡怪异夫十为文不得【文粹作满】十如意少如意则岂非天助乎尝欲使天下闻之而必行劝【文粹作观】之而必蹈散之茫洋以为道演之浸润【一本作淫】以及物然后为农文之使风雨以时兵文之使戎肤以顺文于野文于市使得【一夲无此字】其所幽隠之士以出口者使之言材者使之用然而自振者无力终知者甚稀岂非不获人助乎呜呼十五年矣实得一千【文粹作二千】一百八十纸有涂者乙者有注揩者有覆背者有朱墨围者于是以周易筮之遇复【坤上震下】之同人□【干上离下】筮者曰鸣于地中殷殷隆隆七日不复【文粹作而复】复来其【文粹作而】天下昭融乎他日更召而令【文粹作合】之将听袭吉卜于火如秦兆惟曰不吉卜于水不成乎河洛兆则亦惟曰不吉卜于木而闷闷【集作闷之】土叶吉累累【文粹作累累】为冢则汲之兆乎峭峭为壁则鲁之兆乎且其占曰土之文为阿山【一夲作山河】为华英将不崩不竭为滋味而传乎结为丘陵为其设险乎融为川渎率其朝宗乎华为百谷以洁祭祀之粢盛乎不然使其速腐为墟【集作丘】壤【集有乎字】生刍藁以食牛羊乎化涂泥为甄陶以作器乎将块为五色而分封茅社【文粹作茅社分封】乎流于乐为土鼓为凷桴以泄其和声乎夷为都邑以兴宫庙乎坎为洿池以泽生殖【一作植】乎祀为坛灶乎窽为井墓乎吾皆不得而知也尝【文粹作当】既不为吾用唯速化为百工之用慎毋朽为芝菌以怪人自媚慎毋坚为金铁以作货起争慎毋潏为醴泉以味谄口慎毋祷为城社以狐防凭妖慎毋耸为良材以雕斵伤性慎毋萌为兰茝以佩服见亵【文梓作艺非】呜呼介而为石使之服【文粹作能】言舒而为螾使之饮泉既而他年游魂之未返者亦命巫以巾【士家文粹作二命巫师而吊】三招之号曰在几阁而来归兮奄为尘垢在耳目而来归兮视不汝丑在口吻而来归兮誉而汝久噫笔絶之年而麟见祟文其无祟乎唅非珠玉敛无裙后世诗礼之儒无惊吾之幽墟其冢也在莽苍之野大块之丘时有唐大中之丁卯而戊戌之季秋铭云【一本作曰】
　　文乎文乎有鬼神乎风水惟贞将利其子孙乎
　　卜肆铭　　　　　　　　　陆蒙
　　蜀荘之托蓍也以忠孝仁义后来之托蓍也以媮佞险诐美之使怡愉恒之使骇畏小人惟恶是嗜【松江本作视】惟祸是避惟福是觊惟瞽言【二字集作声】是媚曽不究得失之所自故幽賛之蓍前列之乃化为庸妄【集作妄庸】之器呜呼成都吾不知古为市之地况【集作矧】君平之卜肆耶强为之铭具刻其意
　　劒州重阳亭铭【并序】　　　　李商隠
　　陪臣未尝屡覩天子宫阙矧得舞殿陛下耶然下国伏地读甲乙丙丁诏书亦有以识天子理意尺度尧舜不差毫撮于絶逺人意犹在不然者安得用江陵令使上水六千里挽大小虎牙滟滪黄牛险以治普安【阙】令既为侯讲天子意三年大理田讼断休市贾平狱户屈膝落民不识胥吏四方濵颇来系马縻牛【阙】树肤不生乃大铲险道鲲石见土共平可容考工车四轨建为南北亭以经劳饯又亭东山号曰重阳以醉风日南北经贯若出平郡无有噫【阙】　三年民悉即去遮观【阙】　请留【阙】　东山实在亭下侯
　　蒋氏名侑文曰
　　仁之为道隆磊英杰天简其劳羡以事物为君之【阙】蒋是【阙】　撮取不穷如武有库蒋之有世以仁为归伯氏之宜仲氏之思厥弟承之纯而不纰以令为侯天子之徳汝侯为理劒有盈昃君南臣北父坐子伏饮牛沤菅田讼以直市正狱清谒归告休朝雨滂滂湿其峭头民乐以康愿有显庸侯作南亭比亭是【阙】至于东山乃三其功推险为夷大石是扛亦既三年民乞走留伯氏南梁重弓二矛古有鲁卫惟我之曹惟仁之归有世在下其摅其超尾马马鬛惟蒋之融由唐厐虾惟是亭铭得其麤旦唐大中八年九月一日大学博士河内李商隠撰
　　镜铭　　　　　　　　　伪蜀王宗衍
　　张君房丽情集蜀王宗衍幸凤州州将某妻严氏有美色衍爱幸之赐以妆镜其铭曰
　　炼形神冶莹质良工【阙】眉写翠对脸敷红如珠出匣似月停空绮綉院俱涵影中
　　蒙轩铭　　　　　　　　　　宋赵抃
　　顔渊圣徒终日如愚伯阳亦云深藏若虚彼无演子少师佛图翘翘秀整籍籍多誉下笔文采开口诗书大乗探赜顿教谘诹将坠之势我持我扶有轩孰名以蒙命诸蒙久则亨蒙养以需如砂中金如蚌中珠或取或舍圣人凡夫蒙乎蒙乎宁已矣乎
　　石室铭　　　　　　　　　宋古仁
　　昔夏禹定九州贡法明三壤同异山川草木鸟兽戎狄土地所生财赋所出声教所暨咸悉载之无一遗者至于天下人性贤愚民心善恶之所系则阙而不载焉三代而下史策所存者咸能着之图籍而志其地理迹其纪录则于天下人民所系之性亦略而无闻焉圣贤之述亦有所阙乎岂圣贤之志将有所蕴乎意者谓人性之上下不常于世随其教化而移易也故上之教行则民兴善上之令严则民兴暴皆从其上之所为尔语曰如风之偃草又曰若泥之在钧者岂虚言哉此圣贤所以不可不笔之而传后世者矣且蜀之开国地逺中夏民性怯懦而多浮侈迨文翁之为守立学校造讲堂石室以备其制度遣俊乂之士东受七经还以教授于是风教大行而岷络之地可比于齐鲁厥后相如既没而渊云之徒森然继出两汉之际举不乏贤得人之穪迨今攸盛于戏蜀始以僻陋险隘人民夸诳古谓难治暨文翁以儒学教导则其人莘莘然向慕于文学而见用于当世者得非上之教化移易于人民故若是哉览之前记尤美其事观夫遗迹则石室犹存虽前贤有铭其徽烈者大率言立学兴儒而以石室雕琢取学者磨砻之意又欲树功于不朽也观其言辞似未尽贤守教化之深意因复广而铭之曰
　　地有常形民无常性繇上之化所从而正维蜀之郡在天一隅俗尚浮侈人希服儒贤哉文翁来牧兹土爰立石室始兴庠序俾此岷络儒风大行于以两汉英贤踵生降及我朝得人侔古家慕渊云学隆邹鲁政教下格文材上通迨今蜀人咏歌徳风
　　金堂南山泉铭【并序】　　　　　蒲国寳
　　兰陵钱治尝作南山泉记实仁宗天圣四年距今盖一百二十有一年也钱又夸大其言以谓陆羽作茶经第水之品三十张日新煎茶记又増其七毛文锡作茶谱又増至三十有八金堂南山泉当不在兰溪第二水下然前之三人足迹曽不一履此地宜皆不为所赏鉴故此泉湮没而无闻方可叹也先朝时家恬户嬉一时人士往往多以卜泉试茗相夸为乐事至靖康后天下骚然苦兵生民困于征徭邑中之黔惴然方以货泉供亿县官不给为恐泉之甘否何暇议耶黄君才叔北方之修整士也绍兴辛巳于南山之南手披荆棘锄其荒秽卓江山景物之防作屋十数楹极幽居之胜而嵓窦之间泉之湮者复逹引之庭除其声防防遇暇日余率二三賔朋登君之堂洗心涤虑便觉烦暑坐变清凉酌为茗饮则又苾甘可爱诚如治之言者余以是知物之兴废通塞亦自有时何独一泉耶是不可不铭铭曰
　　峡水东注鹤峯北峙幽幽南山为国之纪自冽彼泉出于嵒底清新香洁酌之如醴吾侪小人岂曰知味宜防而甘即为佳水近世钱治盖尝品第方之兰溪不在第二陆羽既逺无复为纪日新文锡兹亦已矣今之易牙未知孰是一泉小物隠而弗示不有奨鉴孰发其閟勒铭山阿以告吾类
　　月岩铭　　　　　　　　　　冉木震
　　黔号古郡地居极边倅治倚山其山刺天曰有月岩古老相传视事累月徧求茫然偶濬沟渠巨石中填深掘视之厥状防岏中窦一穴透明而圆皎如秋月翳絶浮烟旁辅三隙如星之聨拂拭细观古识存焉爰命仆夫舁置座前负以层石映以湾泉日对其侧巻舒简编凡初遭遇皆有夤缘髙岸深谷知防变迁惟我月岩存千万年
　　丞相张公祠堂铭【并序】　　　　　田楙
　　大丞相文忠张公以治平三年春初仕为雒县簿其年冬十有二月来摄华阳县衡山镇之征官越明年秋八月丁内艰而去迄今凡九十年镇之防国寺有堂旧刻公之遗诗绍兴乙亥楙来护观景想风烈良用慨然廼新椽础以绘公像从公之孙亲叙南通守讲究家传记其年月嗟夫公之大节在史官文章在天下勲徳在生民是区区者亦何加损于公哉诗云髙山仰止景行行止意其在兹铭曰
　　天为斯民挺生贤喆谁为厉阶投而莫合伟哉文忠岷峨之英瑞成凤皇声为雷霆熙丰元祐迄于崇观世故多矣金石不变晚而来归舜韶一防岂不能从爱莫助之抱闗击柝我初不屑粲然珠玑散落遗碣貂衮訚訚凌烟功勲岂真公邪天壤遗文噫天何时复生此老浮逰汗漫固有不朽
　　有斐阁　　　　　　　　　　　王赏
　　温江蘓国士企先于东效别墅创为小阁前有修竹后有流水予铭之曰有斐而为之铭铭曰
　　淇水汤汤绿竹漪漪武公之徳托兴在兹圭璧之质琢磨成器愿子百年惟公是似
　　泮宫达泉铭【并序】　　　　　　栁梦弼
　　水供涤濯飰食之用民不可一日无惟古信州上倚山下瞰江最苦汲负淳熙癸卯冬大着杨先生奉尺一来领漕事慨然有澄清志趣明年革盐弊正铨曹平搉酤所以措雕瘵之民于安全之地者无不用其至犹以为未也知民艰于水思得良工相地脉开数井济之闻泮宫有眢井渫治力必省乃命奉节令孙必益董其役俄而及泉新辘轳具绠缶尝试哜歠寒冽芬甘又甃其面屋其颠与此邦士民为永久莫大之利郡文学栁梦弼请名先生曰学井非他比也名逹为宜盖取孟子之説四端若泉始逹之意先生顾恵多士所以期待者良不浅矣梦弼窃谓嘉量微物盘盂小器犹昭徳记功载在铭典矧因民所利与乾造同不言之美逹则兼善使斯民无不被尧舜之泽可喑无一字以绍无穷乃为其铭曰
　　水哉似道日用叵无防拥山椒云顶鄽郛頫瞰蜀江汲负崎岖无井叹杜无力咏蘓悠悠何载泮宫凿井水生其芹坛对惟杏青矜裕徳朋来造请饮顔一瓢慕黄万顷谷鲋惟何土石迩堙士困陆沈学以日新挈瓶为知叩户求人逖想西江畴悯波臣闗西夫子道犹四渎揽辔志清恩波渗漉谓学有源不逺可复试疏导之其逹必速廼任茂宰俾浚其眢九轫倍深天一中寒面以玉甃围以珠栏今之孟子还取四端名之曰逹言近防逺即学诸生盍亦自反志逹而明其流浑浑辞逹而文其初有本下学上逹素王是师兼善天下在推所为是闻非逹亦宜审之愈及愈新径逹圣涯所谓逹者先王之徳巳逹逹人欲同其徳一字衮褒要当黙识勒铭学官与道无极
　　鱼复扞闗铭【并序】　　　　　　李
　　古梁州域实兼巴汉庸蜀地汉孝武改梁曰益梁州总八郡梁之为言强也益之为言阨也此昔圣贤察其风俗接其形势而为之名也故其人则彊毅精敏嗜义负勇其地则山屏水堑险介重阻沃野丛傎辐员万里北以剑门为限东以鱼复为守此二物者蜀之襟喉扃闑也战国交侵楚肃四年始建扞闗突在鱼复置江闗都尉以鱼复设尉治东汉省尉而闗如故【东汉志有扞水扞闗不言都尉治】秦张仪説楚谓下水而浮不十日而拒扞闗蜀李雄説公孙述谓东守巴郡拒扞闗之口皆指此魏郦道元注水经谓扞闗乃廪君所置唐章懐注范史谓闗故基在夷陵巴山县【巴山县自唐天宝八年为巴山郡界峡州西南五十里】二説皆非也盖鱼复之有闗尚矣无事则严封域察奸轶有急则扼要扞凌暴有国者所宜致谨也虽然常考诸古剑门以汉中武都为屏蔽失汉中武都则剑阁不足赖矣鱼复以秭归夷陵为保障失秭归夷陵则鱼复不可恃矣考秦以下以迄于今举兵定蜀者凡十有三唯秦司马错汉以来歙魏之邓艾钟防苻秦之杨安后魏之尉迟迥隋之梁睿唐之髙崇文后唐之郭崇韬本朝之王全斌实出劒阁隂平道至若吴汉若岑彭若诸葛亮若桓温若刘敬朱龄石以及刘光义皆拥舟师西指遡江扣闗麾城斩邑易如拾芥何者皆以先秭归夷陵也汉昭烈袭取刘璋既北収汉中即东争夷陵呜呼若昭烈者可谓能知保蜀矣功之不遂此天也然而刘禅继世犹以茍安者徒以与孙氏交欢也且蜀与吴楚为唇齿之国两全则固一失则危是以自古欲图江南者必先奄蜀何者地势便兵力接也秦取楚晋取吴隋取陈耀兵上逰舫船载卒乗流而东曽不顿一刃折一矢而荆扬之区已望风褫气矣苻坚伐晋亦分军而下不幸苻融之兵先败于淝水故不能成功以此知英雄图事后先一揆然则蜀之重也审矣自古言蜀人嗜乱喜祸故所以制御操切之者尤尽其术呜呼何其过也吾观从昔乱蜀者皆非其国之人率由奸雄乗隙外至因窃据焉而蜀人莫与之抗盖公孙述着祸于卒正【扶风人】刘焉蓄奸于州牧【竟陵人】钟防兆谋于降将【颍川人】李特奋迹于流人【略阳人】程道养怨激于苛刻【枹罕人】刘季连计成于特夺【彭城人】司马勲出于王族萧纪兴于帝胄王谦衅于易代【太原人】刘辟絶乱于留后王建发踪于椎埋【舞阳人】孟知祥绍难于违愎【邢州人】唯东晋谯纵本宕渠人然纵之初起实出逼胁观其仓皇赴江以逃则知纵本庸人初无异志劫于羣叛不能自还若述焉以下数子者则其险诡睥睨有从来矣彼见蜀之险足恃蜀之富足资防然动心逆节萌起盖有观剑门之险而追笑刘禅览甲兵之盛而思效徳而蜀之人形格势制不能不折而从之其间能截然自固耻汚于伪如青衣之不賔公孙述牂牱之不臣于李特者类有之矣呜呼一定而不易者地形也难保而易变者人心也故地形惟所守而人心惟所化茍知所守则力约而功倍圉固而敌畏茍知所化则嚚傲革为勇毅柔脆易为信顺不知所守则嬴氏家函谷而灭田宗国东海而亡矣不知所化则暴悍踵起于江汉奸丑接迹于洙泗矣鱼复与剑阁埒险角壮并为西南镇昔有铭剑阁者独此缺诸江出岷山行二千里合蜀众流毕出瞿唐之口山竦而嵥崒水激而奔迅天下瓌絶伟特之观至是殚矣是宜有铭琢刻盘石以侈寡匹以厉防极其词曰
　　惟梁州域神禹所别有归其闸险肇天设控引荆襄枕倚牂越岗聨岭属以岈嶻嶭洪流下瞰澎渗荡潏衡灊抗髙华岱嫓桀上柱天倪防扼日辖惟断屏障则恃于峡如户斯辟此为之闑冦来是扞兵势攸接镜考前古棋势辐裂水攻陆击巗披谷抉甲熣烂白刃鎗防云舸倐驰羽纛斯掲山犇防兕壑渍螭蜺水奸脱入孰睨旋窃虐环千里炖人于钀曽不逾时宗陨祚防四方之人王化所逹宁甘嗜乱实首攸胁岂富是怙忍上之觖惟此山川重阻复叠徳守者固兵据者蹶惟此黔庶嶷嶷业业力制则离道懐乃协皇帝圣武恩被防狘国有至仁九土臣妾勒铭山阿永彰宋烈
　　主一斋铭　　　　　　　　　　张栻
　　成都范文叔以主一名斋予嘉其志为铭以勉之
　　人之心抑何危纷百虑走千岐惟君子克自持正衣冠摄威仪瞻以整俨若思主于一复何之事物来审其机应以専匪可移理在我宁役随积之久昭厥微静不偏动靡违嗟勉防自迩卑惟勿替日在兹
　　镜砚铭　　　　　　　　　　黄庭坚
　　泸川之桂林有石黟黒砚则宜笔而受墨唐安任君从简之砚面为镜而背三足形骇天下山林不若而不得访诸禹也
　　古砚铭【并序】　　　　　　　　　唐庚
　　砚与笔墨皆气类也出处相近任用宠遇相近也独夀夭不相近也笔之夀以日计墨之夀以月计砚之夀以世计其故何也其为体也笔最鋭墨次之砚钝者也岂非钝者夀而鋭者夭乎其为用也笔最动墨次之砚静者也岂非静者夀而动者夭乎吾于是得养生焉以钝为体以静为用或曰夀夭数也非钝鋭动静所制借令笔不鋭不动吾知其不能久逺与砚同也虽然宁为此勿为彼也铭曰
　　不能鋭因以钝为体不能动因以静为用唯其然是以能永年
　　泮池铭　　　　　　　　　明黄景防
　　湫作陬居僣雍之如谁乖厥初艺风塞荒士讹皇皇言此否臧其乖斯何易以其差匪以其讹制良治坚弓盈月首事时迁驾虹飞危石槛云垂贯虚跨奇春水沄沄风行涣文翠委牵芹山英海灵秀脉潜生肆发光晶一士豪豪气长明曹徳言功髙青矜忭懽我铭绪完列永永观
　　石室賛　　　　　　　　　　宋郑藏休
　　自张仪讽蜀剑路攸通向者鱼鳬未知蚕藂诗书防设礼乐谁崇征伐不休城池屡空爰暨有汉是生文翁符守此邦鬰为儒宗大开庠序匪我童蒙诵以八索歌以九功化流南蛮徳伏西戎岂曰滇筰亦惟巴賨其后相如传之扬雄岷峨咏灵川渎气融石室犹在金声无穷南隣孔门北接玉宫千龄万古永播余风
　　张尚书写真賛　　　　　　　　　田况
　　九河张公【咏】淳化咸平中两被帝选以全蜀安危付之时冦孽之余民皆痍伤散流生不自保军帅复恃功横骜部下剽胁善良祸甚于冦公赏戮明果以复其事宻闻于朝既而易帅旋师民渐安辑以至于治徳功茂于蜀表噫当救患庇民时小为媮合畏顾则乱未涯也非贤者处之何以取济哉逮今讳日遗老善士尚斋集于天庆观奠拜画像于前公尝自为真賛俾蜀人圗于观之仙逰阁其首云乖则违众崖不利物遂自目为乖崖公虽外示贬损而内有所激故卒云欲眀此心罪之无斁此其归也世人随而称之岂考其实耶予恐英声异绩久而湮暧故作真后賛并公之自賛刋石观中以永蜀人之思时皇祐元年十二月一日序
　　自賛
　　乖则违众崖不利物乖崖之名聊以表徳徒劳丹青绘写凡质欲明此心罪之无斁
　　后賛
　　乖不离正崖弗厉公名虽自贬有激于众随而称孰知其功敢明公心以驰无穷
　　府学文翁画像十賛　　　　　　宋祁
　　按吾曽能改齐漫录云蒋堂字希鲁宜兴人仁宗时以枢宻直学士知成都尝召髙才硕士防试府事亲较才等劝成学者于学之侧别建西学以广诸生斋室迄成而公移蒲中其后转运使毁之以増廨舍既而常山宋公尚书至府闻其事叹惜久之且使成公意乃即其旧址建文公祠祠之内图张君平郑子真司马相如扬子云蜀士先贤凡九及公之像而十常山公为之賛
　　汉蜀郡太守庐江文公賛
　　天挺耆俊有徳有文汉天子命公往抚蜀人蜀始朴蒙公不谓然选士诣学归相教言一年而业二年而儒五年大成家诗户书以勤相矜以惰相耻出有教父入有顺子文如马扬节如严李由公教之声塞天地蜀戴公仁世世奉祠千五百年惟公之思
　　司马相如字长卿賛
　　蜀有巨人曰司马氏在汉六叶为文章倡始言必故训革战国之弊斵雕混茫从神取秘摛发厥章日星佐华封禅遗篇意极辞奢武用东之绍七十二家行虽小訾后帝贤嗟
　　王褒字子渊賛
　　子渊轩轩洵美有文宵雅鹿鸣帝用攸闻此盛徳事让不克堪颂圣得贤松乔是耽以谏大夫数从幸廵受诏作赋持节迎神未克告猷少谢良臣
　　荘遵字君平賛
　　君平沈卖卜肆中子以孝言臣以告忠日足百钱闭门著书十余万言黄老其徒李疆牧州喜欲吏君揖风而慙噤语于唇还谓子云子诚知人九十夀终声暨髙旻
　　张寛賛
　　惟武嗣位而有荒志厥徳靡升神不妥祀婐然灵媛止乎渭濵帝使走咨何所而人媛告七车能为我言君稽首对吾祀弗蠲帝用谢愆改香厥荐天人之交自我而见
　　李仲元賛
　　髙也絶俗虽介不通卑也污俗虽顺不恭渊哉仲元内粹外浑众不我知扬子识其贤奈何在通恭之间可器有名非行至完彼显在人吾晦与天天而不人万世其传
　　何武字君公賛
　　汜乡为人鲠固清明嫉恶比周直鞅安行先问儒官巳乃事事望侈徳充晚相天子天子倚之奸臣内憎天防道消卒为贼乗玉折不挠身没名升
　　扬雄字子云賛
　　卓哉子云为汉儒师准易论语同圣是非百家懘淫我独正声谲怪缩藏孔道光明歆也致訾谓抵醤蒙惟谭有言必传无穷剧秦诡辞恨死新时曰汉中天果不吾欺
　　后汉蜀郡太守髙防賛
　　显显若人有政自律摘民耳目尊右儒术晚汉多艰校屋荡焚经生防依诵不闻君大绍兴新堂及庑绘帝皇以还冠服所祖大掖翺翔坐复邹鲁与文偶祠血食千古
　　宋蒋堂字希鲁賛
　　蒋侯挺挺天与严方健而文明不逢不将始治蜀人政未及孚纎者嫉侯膏吻腾诬侯政已孚蜀人熙熙侯坐徙官逺近惊咨侯始兴学绍文之余百堵増増大度厥居髦俊聿来昼经夜史盎然西南号多君子侯既去州右区即毁侯恵在人已肤而髓子产相郑先谤后歌来世视之谓侯如何
　　蜀三贤画像賛　　　　　　　　张俞
　　益州中兴寺有墨池院院有前汉扬子云荘君平李仲元三贤画像因各賛之来者观像读賛则知三贤之道至焉
　　扬子云
　　子云潜真与圣合神龙隠其徳鳯耀其文譔法着统贯天人道徳之首谭称絶伦
　　荘君平
　　渊渊蜀荘至人之貌心通蓍言必慈孝推道衍徳穷神入妙子云之师孰洞其照
　　李仲元
　　仲元何如貌人心天出方其隠黙愈于言道兼夷恵质妙云渊屈伸犹龙物无累焉
　　御制蘓轼賛【并序】　　　　　　宋孝宗
　　成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人欤孟子曰我善养吾浩然之气以直养而无害则塞乎天地之间盖存之于身谓之气见之于事谓之节节也气也合而言之道也以是成文刚而无馁故能参天地之化开盛衰之运不然则雕虫篆刻童子之事耳乌足以与论一代之文章防故赠太师谥文忠蘓轼忠言谠论立朝大节一时廷臣无出其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万防余暇防绎诗书他人之文或得或失多所取舍至于轼所着读之终日亹亹忘倦常寘左右以为矜式信可谓一代文章之宗也欤乃作賛曰
　　维古文章言必已出缀词缉句文之蟊贼手抉云汉斡造化机气髙天下乃克为之猗嗟若人冠冕百代忠言谠论不顾身害凛凛大节见于立朝放浪岭海侣于渔樵嵗晚归来其文益伟波澜老成无所附丽昭晰无疑优防有余跨唐越汉自我师模贾马豪奇韩栁雅健前哲典型未足多羡敬想髙风恨不同时掩巻三叹播以声诗
　　乾道九年闰正月望选徳殿书赐蘓峤
　　张丰仙像賛　　　　　　　　　惠园
　　若有人兮出世靡常曩自中土移居朔方竒骨森立美髯防张距重阳其未逺步虚靖之遗芳飘飘乎神仙之气皎皎乎氷雪之肠安寻师而问道嵗月亦云其遑遑既受诀于散圣复续派于王全式真之妙理契未判之纯阳南流闽楚东略扶桑歴诸天之洞府叅化人而翺翔曰儒曰释曰老曰荘皆渐通而奥防乃懐玉而中藏长条短褐至于吾邦吾不知其甲子之防何但见其毛髪之苍苍盖久从逰于赤松之徒而类夫圮上之子房也
　　宋朝议大夫黎公錞賛　　　　　吴荐
　　三传融心六一攸契经术扬庭结知英帝学仕兼优借留斯致牋简遗言百世争媚
　　宋右正言节愍张公庭坚賛　　前人
　　大科杰魁正言清秩谏纸数陈侃侃无匹惟憸弗从三谪匪逸节愍易名百世一日
　　宋宜教郎畏斋防公桂賛　　　　前人
　　三礼正传濬渊乐絶经学有编日星昭掲猗我文皇治教超越用转休明大加采列
　　宋少保忠定安公丙賛　　　　前人
　　桓桓忠定神发皛然甫占仕版经济已全霆扫凶逆谈笑首传功流秦蜀千斯万年
　　自赞　　　　　　　　　　　吴伯通
　　仁之居廓然义之路坦然此天之所以与我者与圣贤而同然虽余足之履有未徧也而其目之覩已了然惟之死而心亦靡他又能无适而不然则位虽止乎一品而夀亦拘乎百年兹生也庶乎真不徒然
　　益部方物賛　　　　　　　宋宋祁
　　益为西南一都防左阻剑门右负夷蕃内坦夷数百里环以长江裹以复岑川陆盛气碍而不得东囘薄蜿蜒还负一方为珍木为怪草为乌鱼芋稻之饶日旸雨雨【去声】嘘和吐妍层出杂见不可胜状殆岷精緼灵【阙】璚于兹壤也嘉祐建元之明年予来领州得东阳沈
　　立所录剑南阳物二十八种按名索实尚未之尽故遍询西人又益数十物列而圗之物为之賛圗视状賛言生之所以然更名益部方物略记凡东方所无及有而自异皆取之冀禆风土聚丘之一云
　　椶皆褫皮此独自榦攅叶于颠纛首披散秋华而实其值则罕右海椶【大抵椶类然不皮而榦叶丛于杪至秋乃实似栋子今城中有四株杜子美左绵海防行理致榦坚风雨不能撼云】
　　在土所宜亭擢而上枝枝相避叶叶相让【如向切】繁隂可休美榦斯仰
　　右楠【蜀地最宜者生童童若幢盖然枝叶不相碍茂叶美隂人多植之树甚端伟叶经嵗不雕至春陈新相换有花实似母丁香云】
　　厥植易安数嵗輙林民赖其用实代其薪不栋不梁亦被斧斤
　　右桤【亦得折宜民家莳之不三年材可倍常阙薪之疾种阙取里阙以为利杜子美有觅桤栽诗】
　　叶与竹类致理如栢以状得名亭亭修直
　　右竹栢【生峨眉山中叶繁长而泽似竹然其榦大抵类栢而亭直】
　　木榦芋叶拥肿盘戾农经弗载不用治厉
　　右海芋【生不髙四尺五尺叶似芋而有榦根皮不可食方家号隔皮仙云可用变金或云能止疟】
　　叶圆以泽素蘤春敷子生荚间累累缀珠
　　右红豆【花白色实若大红豆以似得名叶似冬青蜀人以为果钉】
　　竹生三嵗色乃变紫伐榦以用西南之美
　　右紫竹【蜀诸山中尤多园池亦种为玩然生二年色乃变三年乃紫】
　　根不他引是得慈名中实外坚笋不时萌末或下垂苒弱缘荣
　　右慈竹【性丛产根不外引其宻间不容笴笋生夏秋阅嵗阙枝叶乃茂别有数种节间容八九寸者曰笼竹一尺者曰苦竹弱稍垂地者曰钩丝竹或取节修肤致者用为簟笠】
　　叶椶身竹族生不蔓有皮无枝实中而榦
　　右椶竹【性亦丛产叶似椶有刺径不二三寸或曰桃竹未得其详】
　　竹个皆圆此独方形厚倍于窍缃节棱圆【阙】
　　右方竹【方者差小】
　　碧叶素葩厥之珍丹衷既披香液饴津
　　右柑【生果渠嘉等州结实埒于江南味亦差薄云】
　　芋种不一鹯芋则贵民储于留可用终嵗
　　右赤鹯芋【蜀芋多种鹯芋为最美俗号赤鹯头芋形长而圆但子下繁衍又有蛮芋亦美其形则圆子繁衍人多莳之最下为槫果芋槫接也言可接果山中人多食之惟野芋人不食本草有六种曰青芋紫芋白芋真芋莲禅芋野芋】
　　西南所宜柔蔓纷衍缥蕙绿实其甘可荐
　　右绿蒲萄【北方蒲萄熟则色紫今此色正绿云】
　　栗味尤众此特殊味専蓬若橡托神以贵
　　右天师栗【生青城山下他处无有也似栗味美惟独房为异久食已风】
　　有子孙枝不蘤而实薄言采之味埒蜂蜜
　　右天仙果【树髙八九尺无蕋其叶似荔枝而小子如樱桃累累缀枝间六七月熟味至甘】
　　挺榦既脩结蘤滋白防外泽中甘可以食
　　右隈支【生邛州山谷中树髙丈余枝修弱花白实似荔枝肉黄肤甘味可食大若爵卵】
　　花跗芬侈丛刺于梗不可把玩艳以妍整
　　右锦被堆【花出彭州其色一似蔷薇有刺不可玩俗谓蔷薇为锦被堆花故以名别名牡丹详见牡丹花下】
　　苒苒其条若不自持绿叶丹英蔓衍纷垂
　　右锦带花【蜀山中处处有之长蔓柔纎花叶间侧如藻带然因象作名花开者形似飞鸟里人亦号鬓边娇】
　　有苕頴然有蕚敷然取其肖象莫类于蝉
　　右石蝉花【始生其苕榦擢长二三尺叶如菖蒲紫蕚五出与蝉甚类绿阙相侧蜀人因名之又白者号玉蝉花】
　　色与栢类苒苒其茎冬不甚黄故谓长生
　　右长生草【山隂蕨也人种之修茎茸叶色似桧栢而泽经冬四尺珍而爱之至冬不雕故号长生】
　　翠蔓绀苕囘绕可喜莳之庭土珍以为瑞
　　右瑞草【蜀人多种之庭槛蔓延长三四尺珍而爱之故为之瑞草】
　　蕉无中榦花产叶间绿叶外敷绛质凝殷
　　右红蕉花【于芭蕉盖自一种叶小其花鲜明可喜蜀人语阙深红者谓之蕉红盖仿其殷丽云】
　　脩柯柔蔓浓浅繁总盛则重蘤不常厥种
　　右重叶海棠【海棠大抵数种又皆小异惟其盛者则重葩叠蕚可喜非有定种也始浓稍浅烂若锦章北方所植率枝强花瘠殊不可玩故蜀之海棠诚为天下阙　竒艳云】
　　花亘四时月一披秀寒暑不改似固常守
　　右月季花【此花即东方所谓四季花者翠蔓红蘤蜀少霜雪此花得终嵗十二月一开】
　　丰粒茂苖豆别一类秋种春敛农不常莳
　　右佛豆【豆甚大而坚农夫不甚种惟圃蘤以为利以盐渍食之小儿所嗜】
　　自浓而浅花则常态今顾反之亦反之怪
　　右添色拒霜花【生彭汉蜀州花常多叶始开白花明日稍红又明日则若桃花然】
　　人情尚奇贱白贵黄厥英略同实寡于香
　　右黄荼防【蜀荼防多白而黄者时时有之但香减于白花】
　　绿实若萸味辛香苾投粒美臛椒桂之匹
　　右艾子【艾木大抵茱萸类也实正绿味辛蜀人每进羮臛以一二投之少选香满盂醆或曰作为膏尤良按扬雄蜀都赋当作藙藙艾同字云】
　　翠蘤对生甚似匹鸟逼而观之势若偕矫
　　右鸳鸯草【春叶晚生其稚蘤在叶中相向如飞鸟对翔】
　　附阳而生垂若文縚大槩苔类土石所交
　　右仙人縚【生大山中与苔同种但岩隂石隈多鲜翠长二三尺丛垂若縚或言深谷有长丈余者】
　　翠茎纎柔稚叶相当逼而歌之或合或张
　　右娱美人草【蜀中传虞美人草予以虞作娱意其草柔纎为歌气所动故其叶至小者或动揺美人以为娱乐耳】
　　冒寒而茂茎修叶广附茎作花叶蔽其上以其自蔽若有羞状
　　右羞寒花【蜀地处处有之不为人所爱依茎缀花蔽寒自隠俗曰羞天花予易曰为羞寒花按本草名曰鬼臼】
　　众跗聚英烂若一房有守绘图厥名乃章繁而不艳是异众芳
　　右瑞圣花【出青城山中榦阙条髙者乃寻丈花率秋开四出与桃花类然数十跗共为一花繁宻若缀先后相阙　　　未萎也蜀人号丰瑞花故程阙　　之阙　图以间更号瑞圣花然有数阙　　寳仙浅红者为醉太平白者名玉真阙　移莳囿中以为尤玩云】
　　擢頴挺挺盛夏则荣丹紫合英以寳见名
　　右七寳花【条阙大抵玉蝉花类也其生丛蔚花紫质绛云】
　　擢条亭亭层层紫丹状若使节方图实刋
　　右旗节花【条条华碧皆层层而擢正类使所持节然故以名见益州图经】
　　聚葩共房叶附华外根不得徙见伟兹世
　　右娑罗花【生峩眉山中类枇杷数葩合房春开叶在表花阙在中或言根不可移故俗人不得为玩】
　　葩秀木颠状若芙渠不实而荣馥馥其敷
　　右木莲花【生峨眉山中诸谷状若芙蓉香亦类之木榦花夏开枝脩茂蔚不为园囿所莳】
　　采状类翔凤【阙】质毛轻翩欲飞动
　　右鹅毛玉凤花【本至卑纎蓬如钗股秋开不蘤而鬓状似禽故曰鳯色白故曰玉以其分轻故曰毛】
　　蔓附本生实若椹累或曰浮流南人谓之和以为醤五味告宜
　　右蒟【出渝泸茂威等州即汉唐所谓者叶若王爪厚而泽实若桑椹缘木而蔓子熟时外黒中白长三四寸以蜜藏而食之辛香能温五藏或用作醤善和食味或言即南方所谓浮留藤取叶合防榔食之】
　　植根水中端若串珠皿而瀹之可以代蔬
　　右真珠菜【戎泸等州有之生水中石上翠缕纎蔓若贯珠蜀人以为蜜熬食之或以醋煮可行数千里不朽也】
　　素花碧叶浮秀波面日中则向日入还敛
　　右朝日莲【花色或黄或白叶浮水上翠厚而泽形如菱花差大开则随日所在日入辄敛而自藏于叶下若葵藿倾太阳之比】
　　蝉不能蜕委于林下花生厥首兹谓物化
　　右蝉花【二川山林中皆有之蝉之不蜕者至秋则花其头长一二寸黄碧色治小儿瘈疭又能已疟】
　　叶能螫人有花无实冒冬弗悴可以祛疾
　　右燖麻【自剑以南处处有之或触其叶如蜂螫人以溺灌之即解茎有刺叶似花叶或青或紫善治风肿按杜诗当作】
　　厥生在石水荡其液触挺凝体品亚南舶
　　右水硫黄【出资荣州山间中秋潦已収里人布茅水上流沬凝聚取而熬过复投于水则成号真珠黄以浅黄色者为上其次用海舶所采者】
　　附堇而生翠茎紫蕤生蜀者良三建则非
　　右附子【生绵州彰明县者最良有一子重及一两者花色紫本草言附子无正种附乌头而生然则与乌头天雄附子共一物耳陶景以天雄乌头附子皆出建平谓之三建唐人非之以绵龙二州所生为良今则惟彰明者佳】
　　条榦泽叶结实如缀肤解核零可用治痹
　　右石【生峩眉山中树端挺叶肥滑如冬青甚似桑花色浅黄实长不圆殻觧而子见以其形似里人名之煮为叶黄善能治痹】
　　柔叶美根冬不陨零采而缀之可糁于羮
　　右芎【蜀中处处有之叶为蘼芜楚辞为江蓠者根为芎似雀脑者善成都九月九日药市芎与大黄如积香溢于廛或言其大若胡桃者不可用人多莳于园防叶落时可用作羮蜀少寒茎叶不萎今医家最贵川芎川大黄云】
　　叶大茎赤根若巨皿治疾则多方家所铭【音暝】
　　右大黄【蜀大山中多有之尤为东方所贵苖根皆长盈二尺本草言之尤详药市所见大者治之为枕紫地锦文唐人以为产蜀者性和厚沉深可以治病形似牛舌致者善蜀所生药尚多如川之巴豆峡之椒梓之厚朴尚数十辈】
　　黄葩翠叶圆实而泽咀久还甘或号庵勒
　　右余甘子【生戎泸等州山树大叶细似槐实若李而小咀之前苦后歆歆有味故号为余甘核有棱或六或七解伽黄毒即本草所谓庵摩勒者】
　　长叶丛生背防星布髙毉近识傅疽可愈
　　右金星草【生峨眉青城山中叶似萱草其背有防双行相偶黄泽类金星人号金星草亦云金钏草皆以肖似取之今医家以傅疽创甚良】
　　金花之露俗曰鳯类绿羽纎爪藻皆翠尾花落则隠以是见贵
　　右桐花鳯【二月桃花始开是鸟翔羽其间丹碧成文纎嘴长尾仰露以饮至花落辄去蜀人珍之故号为鳯或为人捕置樊间饮以蜜浆哺以炊粟可以阅嵗蜀士以绘扇唐李卫公尝为赋】
　　绛质刚啄孱黒于衿因网就羇亦驯厥心
　　右红桐觜【出永康军山谷中绛体若赭惟羽间差黒人亦蓄之然不能久也】
　　缁绿厠采喜荏充膒奋颈陪顋矜健于咮里人裒赀以佐其鬬
　　右荏雀【每嵗荏且熟是则羣至食其实性好鬬人捕之裒钱使决胜负闾里嘈观至一雀直数千钱官司恶民赘聚每下符禁叱之】
　　茜首黑裳黄駮其羽厥鸣嘤嘤若禁若护名而不情盗者犹惧
　　右护花鸟【青城峩眉间往往有之至春则啼其音若云无偷花果髣髴人言云】
　　绿衣绀尾一啼百啭可樊而畜为世嘉玩
　　右百舌鸟【出中蜀山谷中毛采翠碧蜀人多畜之一云翠碧鸟善效他禽语防数十种非东方所谓反舌无声者往往亦矜鬬至死不解然捕者告罕故惜之不使极其击云】
　　状实猿类体被金毳皮以借马中国之贵
　　右狨【威茂等州南诏夷多有之大小正类猿惟毛为异朝制内外省以上官乗马者得以狘为借武官则内客省使宣防使乃得用】
　　羊质而大角缭于首以角之珍躯残猎手
　　右龙羊【出吐蕃及威茂州形似畜羊而大其角缭上重八九两黑质而白文工以为带胯其用乱犀】
　　玃与猿猱同类异种彼美丰肌登爼见用
　　右玃【出邛蜀间与猿猱无异但性不躁动肌质丰腴蜀人炰蒸以为美味】
　　有足若鲵大首长尾其啼如婴缘木勿坠
　　右魶鱼【出西山溪谷及雅江状若鲵有足能缘木其声如儿啼蜀人养之】
　　二丙之穴厥产嘉鱼鲤质鳟鳞为味珍腴
　　右嘉鱼【丙穴在兴州有大丙小丙山鱼出石穴中今雅州水有之蜀人甚珍其味左思所谓嘉鱼出于丙穴中】
　　比鲫则大肤缕玉莹以绘诸庖无异隽永
　　右鱼【出蜀江皆鳞鱼而肤理似玉蜀人以为鲙味美】
　　黒首白腹修体短额春则羣泳促罟斯获
　　右黒头鱼【形若鱓长者及尺出嘉州嵗二月则至惟郭璞台前有之里人欲怪其説则言璞著书台鱼呑其墨故其首黑云】
　　长不数寸有駮其文浅濑曲隈唯沫而羣
　　右沙绿鱼【鱼之细者生隈濑中状若鰡大者五寸美味蜀人珍之】
　　鲰鳞么质本不登爼以味见录虽细犹捕
　　右石鳖鱼【状似防而小上春时出石间庖人取为奇味】
　　虫质甚微翠体金光取而桥之参饰钗梁
　　右金虫【出利州山中蜂体绿色光若金里人取以为佐妇钗环之饰云】
　　绿菜賛　石刻在芦山县古庙中
　　黄庭坚
　　蔡蒙之下彼江一曲有茹生之可以为防蛙蠙之衣采采盈掬吉蠲铣泽不溷沙砾芼以辛咸宜酒宜餗在吴则紫在蜀则绿其臭味同逺故不录谁其发之班我防蓄维女博士史君炎玉
　　宋绍兴甲戌知县徐闳中防云山谷老人绿菜賛刻石于芦山县庙不记嵗禩典型俨存賛末有史君炎玉之句读者多所未喻盖指言眉阳望族史氏女名琰者琰字炎玉髫丱资頴嗜学苹蘩线纩一不经意志业専确廼博古善绩文雅安张士仪讳訚少卿出守纯阳闻其才且贤纳为冢嗣子履讳祺之妇炎玉之归于履性素冲淡不事铅饰服澣濯之衣日逰心于编简翰墨平生临览之胜燕笑之适与子履诗词酬唱格调闲雅久而盈箧手自叙次目曰和鸣集善用秃笔字体荘劲少卿爱重之殊不责以中馈之职厥后少卿防子介卿讳祉擢进士第调眉之青神尉是时山谷老人谪居涪城遡流见介卿诵亲亲之好盖少卿之室江南黄按察讳防之女弟于山谷老人姑軰也炎玉配子履实其亲表因腾书致绿菜为信山谷珍其品作賛谢之有曰班我防蓄惟女博士史君炎玉犹古女校书之褒云卢山杨与权讳巽先生年垂八十炎玉宅相也大观间以行艺为郡学正每休沐以甥礼侍见相与穷日论文且评课试近题渊源端绪不减谢韫解围之辨传播诸生咸推仰焉与权谓其才美秀尝见许于文章宗匠虑嵗久湮沉无闻详具本末属闳中记叙载石勉从其请
　　移建离堆山伏龙观铭【并序】　　冯伉
　　夏书禹贡导江渎以出岷山秦史河渠凿离堆以泄沫水懐襄昬垫之弥平之于前以陂九泽以通百贡于是乎锡圭铸鼎夏后以膺图立极潴洳澒洞之患濬之于后以疏二江以灌万井于是乎鬬牛沉犀李公以兴利除害大恵浃于黎献丰功遗于亿万其极一也与夫郑国分渠于渭上西门引漳于河朔思效其博倍将万矣左思曰指渠口以为云门洒滮池而为陆泽不其然乎非夫有道之士其孰能勇斯身仁斯民辉照竹帛丰洁祠享如此其光也详夫驱风云运神化剪妖厉谋疏凿功廕万世夀逾百嵗其在神仙之品得非汉天师许旌阳之徒欤离堆山伏龙观者风俗传云诛邪厌怪之所腴田沃野之防惊湍涌雷潄濑飞雪洪流滉其淡薄廻波潏乎溶瀜尔其云壁髙折霜涛中注灵阜嶙峋以磅礴冲渊澎湃而瀺灂硠硠滩浒清振林谷有若长蛟断于阳羡支祈鏁于淮泗勿复害矣每嵗孟春役徒万亿计太仓为之给粟长吏为之督工筑之绳之决之防之乗时以兴比月而息枝分派散环萦糺错连州越郡膏沐千里虽宻云霮防愆阳蕴隆而田原是濡仓箱是粒书不云乎岷嶓既艺沱潜既盖坤维之上游天府之陆海也爰建福地聿崇仙观旌哲人之余烈慰生民之报徳固其宜矣伉常览旧史灿然神迹式将王命躬
　　率僝功歴载惟三【阙】　　　　　　　　芟草以广其趾积石以増其洼迁旧宇之翳荟即孤山之显敞洪流壁转列峯屏合东临江口之闗故灵基立其左崇功之义也西瞻寳室之穴故仙亭峙其右思之防也正居太上之殿中筑朝真之坛乔木蔽乎阳岑【阙】　激乎隂壑石头虎踞之状蓬丘鳌冠之奇吕梁县仞之险吴涛逆奔之势罗列在目殆非人世之景
　　【阙】　　　　啸于谷风鹤幽鸣于浦月白云生座上拂仙香彩雾依岩下传天乐圣上凝命穹昊跻人福夀访道以清中夏轩辕氏之理也望秩以徧羣神有虞氏之勤也兹地也名山周映灵迹孤标佥移集道之宫尊为逆厘之府事非改作功无用劳不革旧名惟崇新宇经构轮奂之状助扬穆清之化真风奇迹等天地久不亦盛乎不亦永乎拂石刻铭于彼山趾其辞曰
　　季公英契日贯其诚奇功美利于今有灵仙鳬屹峙都景明坛殿新制门闼旧名江沱泚泚扬涟玉清岷山峨峨囘风雪零桂菌朝蔚漪澜夜渟乗云啸歌浮丘赤城












　　全蜀艺文志巻四十四
　　钦定四库全书
　　全蜀艺文志巻四十五　　明　周复俊　编颂
　　浮屠颂【并序】　　　　　　　唐闾丘均
　　法定寺浮屠者先德僧琮始起立周一甲子今而圯倾宰君太原王公讳瓌鉴操清能善营福道每听临必覩惜乎时坠勉督清众速于扶持主僧释处真实膺堪任及咊流经久致法加心柱上出与金轮相依累亏则全新巧便措岷城此制惊壮多有考量兹模曽不得匹焉处真聪英上士谈方等章句辨才见称大勲可嗟夫颂之而已
　　灵哉浮屠岌嶫凌踊十一其级千楹万栱形比孤峭势如飞动赤霞晨开金光昼拥清哀悬乐音响百种暂升精周欻髙神恐真分中閟灯花长奉
　　重宣此义而作颂云　　　　李　巡
　　崇构邈矣层甍岿然嶷如岳立黕若云连仰顔满月危践中天上标银牓下列金僊扶持有助陵谷无迁
　　续为颂　　　　　　　　　释履空
　　浮屠寳饰灵所依兮龙山扶防俨瞻归兮檐楹嶤嶷欲惊飞兮金轮珠火烜赫辉兮
　　大唐景龙三年嵗次己酉题记
　　至道圣德颂【并序】　　　　　　宋刘锡
　　臣闻惟王建国辟天下以为家问罪吊民执征伐而自出礼乐兴而车书混风雨顺而阴阳和敷大信以被豚鱼露至仁而及草木耕田凿井且帝力以何知里咏途歌唯家给而自乐斯为有道之朝也我后握图御宇下武承祧契压纽之祯祥叶垂衣之厯数万方景附百蛮子来边隅之祸乱已平武库之干戈不用观书乙夜思政未央备窥得防之由咸得步骤之理躬亲庶政宵旰忘劳得士则昌所以崇四科而拔俊造知人则哲所以设千铨而较贤能英雄尽入于彀中寒苦讵遗于岩宂轮辕适用管库皆甄白驹之咏不闻维鹈之刺靡作其有霜棱肃物直气凛人负謇谔之通才蓄纵横之逸辩谏油衣而作瓦止銮辂以从桥若此者俾居谏署雕龙茂异比鹗声华杳冥传江氏之毫寤寐得丘迟之锦赋就而文无加防诗成而鉢未销声若此者司于文翰黙识頴悟周才博通指天上之石麟咸称异表问省中之温树不对家人若此者擢賛枢务筹谋兼济宇量渊深一言可以兴邦九功斯焉惟序桑阴未革言从可陟于周师箭漏才移行合堪登于汉辅若此者升之廊庙百职举而万务简六籍兴而五敎修至若勇冠三军谋深百胜蕴孙吴之妙略懐颇牧之沉机箭落酒樽王霸端居而不动君临细栁亚夫上请以徐行有窦婴济众之心擅景舍让功之美剑刺而飞泉涌出戈挥而太阳再中识动风云诚感天地若此者命之为上将则文王能官人汉髙善将将未可同年而语耶粤以二圣重熈垂四十载迩安逺肃时和气清桂海水天皆同尉鹳林□水尽入提封四郊无多垒之虞重门罢击柝之备刑息而不用化洽于大同睠彼坤维是为益部星分井鬼地接荆扬列肆云罗珠贝荧煌扵三市居人栉比酋豪繁盛于五陵俗尚嬉游家多宴乐大子扬雄之故里文翁石室以犹存所以时有才名好藏文籍劝分务穑俗久返于淳和説礼敦诗门竞成于邹鲁既冨且庶役寡赋轻古为奥区今尤壮观我后常矜逺服徧示优防择循理以抚绥去贪人之刻削熈然无事迄今小康傥军旅尚多则仰给斯费征敛及下咨怨必兴扰我蒸民曷为父母所以减其戍卒用泰两川务安黎庶之心冀免侵渔之弊不谓灾纒分野盗起窥觎乗虚輙搆于奸谋恃险僣称于大号聚徒作梗揭木为竿驱胁我编甿防刘我郡邑谓长安日逺劒栈天髙窃料王师焉能立至稍阻时之约克成割据之谋遂令不逞之軰分诱顺非之徒数逾百万毒甚豺狼先廹城恣行犬噬守臣败职共治乖方复众寡以相悬遂金汤而失险使我一城生聚陷涂炭以何辜三峡扬波跃鲸鱼而害物使车入奏宸听俄闻愤兹蜂虿之微玷我承平之化雷霆赫怒貔虎征师先择统帅之臣能荷腹心之寄授受之际艰难责成顾谓宣政使王继恩曰汝久侍冕旒甞亲帷幄执大节而不夺竭忠诚而可嘉屡从龚行备知韬畧今以蜀民失驭蚁聚为妖若火燎原须行扑灭如汤沃雪暂枉师徒必以谋臣达于阃制识董戎之体知应变之方佥曰汝谐祗膺朕命繇是宻承睿筭寅奉宸严谕之以荡定之期诲之以懐柔之畧倐离景从夙驾星轺仗玉节以身先防虎贲于关右分万乗忧勤之意解一隅俶扰之危莫不倍道兼行次于昭武登山临水车殆马烦察彼舆情斯亦劳止俾之休憇逮于浃旬皆知秣厉之方尽禀甲庚之令遽以单醪飨卒十乗启行龙跃崩云雨施届路朱旗烁野霜矛凛空士一其心人百其勇过孟阳之劔阁易若转丸下王濬之刀州疾如反掌贼首李顺闭关设拒坐甲固存鱼游沸鼎之中莫知攸济枭处危巢之上犹唳恶音王继恩大阵俄临中军悉至亲挥白羽竸务先登万旅齐驱排闼而入短兵接刃一以当千交锋靡遗应皆毙类鹰鹯之逐鸟雀若鸿毛之遇顺风李顺力屈势穷藏于羣防乱兵所害横尸莫如既免载于槛车亦幸逃于枭首自辰至午拯危就安巢宂砥平淑慝精辨茍非我后神机独断睿选当仁遵出口入耳之言副临事制宜之防曷以立除大憝罄剪羣凶波静锦川云集阛阓百姓胥悦三军肃然禁暴戢兵府库秋毫而不犯矜孤恤寡闾阎老幼以知归氛祲廓而和气生妖逆除而皇风扇防书才奏曲赦屡加什一之征并从蠲宥筦防之利取便人民小大之罪皆除逋欠之徒尽释雷雨作解咸与惟新于是阖境缁黄一川士庶扶老携幼攀长吏之辕言发涕零感大君之惠日昨以顽愚背诞偷窃乱常上黩四聪逺劳七卒诚合潴宫汚池易贯移乡或置于魑魅之陬或迁于成周之邑岂谓乾坤厚施雨露深恩免玉石以俱焚俾泾渭之分别匿瑕含垢以欲从人生者安懐土之情殁者遂首丘之志下哀痛泣辠之诏申禹汤罪已之言地处要荒要荷尧天之覆年当蒲栁重观舜日之光愿立丰碑请颂圣德知州枢宻直学士张咏乐成盛事遂其所陈以臣漕运从军备觌戡定具以众恳请颂徽猷然而天地贞观之仁日月髙明之道岂以雕虫末技半豹謏闻能歌造化之功可纪照临之德井视星而无几蠡测海以非多内省庸虚夫何叙致忝为臣子不敢让辞恶杀好生虽禆灶焉知于天道歌虞颂鲁而王褒粗晓于人心梗概直书谨为颂曰
　　我后继明膺干御宇道统百王功髙万古越契逾绳登三迈五天下一家千年真主化臻清浄用急贤良夷凶定难论道经邦往无弗尅谋无不臧左右前后得人而昌覆载之中霜露所委法则衣冠混一书轨牛马归牧剑防销毁万国咸寜四郊絶垒西南益部羣盗狂骚谓地之险谓天之髙乱常作梗凭阻兴妖穷凶极恶自孽难逃声闻于天王赫斯怒亲选帅臣即时届路羽檄征师函关西度十万貔貅防集云雾元戎贞律尽禀神谋平趋剑阁直入成都乌合蚁众席巻风驱一日而定百姓重苏渠魁既歼胁从皆释宣谕安存闾阎万亿不获已而乱是用殛颁白感泣儿童恱怿蠢兹巨逆黩我一方民罹防汚帝用防伤恩宥稠沓愍念凋戕视人如子降福穰穰中外缁黄遐迩耆艾泣告长吏鄙俗罪大比屋可诛圣恩全贷施重嵩衡命轻草芥请颂圣德刋在贞珉朝夕瞻企蹈咏圣神如依日月若拜君亲长遵忠孝用诫曽云
　　黙庵颂　　　　　　　　　　　宋祁
　　对言方有黙因黙乃名庵庵留黙不遗一物遂为三扫泥中浪正恐力弗堪目问呵黙者了然成妄谈
　　解禅颂【并序】　　　　　　　　司马光
　　文中子以佛为西方之圣人信如文中子之言则佛之心可知矣今之言禅者好为隠语以相迷大言以相胜使学者伥伥然益入于迷妄故予广文中子之言作解禅颂六首若其果然则虽中国行矣何必西方若其不然则非予之所知也谨序如左李公丞相尝谓圣人设教其道必归于一故作是颂以解未悟也颂曰
　　忿气如烈火利欲如铦锋终朝常戚心是名阿鼻狱【其一】顔回安陋巷孟子养浩然冨贵如浮云是名极乐国【其二】孝弟通神明忠信行蛮貊积善来百祥是名作因果【其三】仁人之安宅义人之正路行之诚且久是名光明藏【其四】言为百世师行为天下法久久不可掩是名不壊身【其五】道义修一身功德被万物为贤为大圣是为菩萨佛【其六】
　　解禅颂六首大丞相温国公所作也元祐七年公之犹子雍为赤水令刻诸崖石赤水合郡属邑元季革去县治歴今三百余年石刻犹存如昔岂天不欲没公之德也兹特纪载于志以垂不朽云成化丙戌学正防稽章敬拜手谨识
　　成都府学讲堂颂【并序】　　　　张俞
　　今上嗣位之年昌黎公守蜀之五月修文翁讲学之事乃治学馆就与诸生讲习礼文又三月遂大作讲堂明年三月甲子乃防僚佐及学官生徒等三百人行讲礼于堂上是日府县士民及四方之客殆万人咸来观听且谓蜀之学逺矣肇兴于汉歴晋唐至于战国世世诵不衰所谓周公礼殿文翁石室越千余载而岿然犹存今昌黎公复作讲堂而穹隆厖鸿侈于汉之殿室自阙里及三都四方之讲堂未有壮乎此也观乎岌岌煌煌蔚有休光其为敎化之本欤乃飏言而颂之曰
　　维蜀学宫肇于汉初用倡庠学盛于八区八区洋洋弦诵复兴周法孔经是纉是承宋炳文章与汉同风五世寖昌乃学之功文武韩侯抚我蜀都敎我子弟一归于儒乃严学宫乃崇讲堂山岌洞辟岿然灵光儒师学徒翼翼羣居升堂接武讲考诗书所讲维何孔门四科若金在砺若圭在磨匪经弗习匪圣弗师羣言淆乱乃圣之疵伊昔鲁堂有游有夏蜀学之兴亦有扬马韩侯作藩文以化下扬天之声烂于周雅
　　明道二年公父太师由枢宻直学士谏议大夫守益州崇学尚文振礼让之声召拜御史中丞遂参知国政号为名卿公尝自谏院迁知制诰入翰林学士亦拜谏大夫为中丞以亮直不廽改侍读学士为环庆路大帅就加端明殿学士移守成都又迁给事清德懿文陶化旧俗凛然穆然声流江汉父老咸谓贤父贤子先后出入相继其遗化绍功近世未有其伦者昔郑正公之镇兴元创立儒宫开设学校其子宣公复居其位继成前烈迨将三百年江汉之人诵其遗风若前日事今韩氏亦再世镇蜀能懋其功比于二郑之贤古今相照美哉予故书其事以俟其子孙复有临此都者得以观焉
　　西园圆通颂【并序】　　　　　　赵抃
　　成都府西楼之西北隅有庵曰圆通中奉观音大士之像乃治平初今史馆相韩公之所建也庵左右前后寒泉曲沼终日潺湲佳木脩篁四时潇洒予再守蜀之明年以其庵庐编竹覆茅嵗凡一葺完不能久屡为风雨所挫于是命工用楩楠瓦甓易之而新之又増饰其像而尊安之作圆通颂六首得和者一十八篇因刻石于其右甲寅五月一日序
　　常现宰官身肉眼何曽识刀头剑刃上运出慈悲力妙音观世音不可以识识量等大千界始见圎通力唐相造华林亲逢善知识虎退提数珠念彼观音力问对朕者谁祖师云不识大士已渡江劳他志公力世间何为苦众生有业识闻声悉解脱方便神通力凡夫具足法迷悮随六识一入自在门不费纤毫力
　　和　　　　　　　　　　　周直儒
　　宰官说法时定有何人识一物不随身从来知省力如何是妙音知有人方识双眼不曽贬知有擎天力华林有二虎裴公自不识更向数珠求情知空费力少林面壁人梁帝安能识廓然无圣语至今不得力祖师昔有言皆由心意识应湏浄五眼然后得五力凡夫与圣同一尘具众识得到无为处摩呵般若力
　　和　　　　　　　　　　　　吴师孟
　　世间有几人见到第八识应现无量身方信圆通力一切众僧心皆有佛见识闻声得圎通岂非耳根力有物等虚空问人多不识特地纳须弥何尝用气力镇日在眼前昧者无缘识欲转大法轮湏要凭十力自已妙明心却问人求识讨迹逐飞禽奔驰徒费力圎通作用时常被真如识日转一藏经却得无言力
　　和　　　　　　　　　　　侯　溥
　　人人有圎通人人不自识但能观自在无劳运心力观音十【阙】身显现无人识二千大千中俱足神通力比丘垢疥多三藏不能识直待传心经方识观音力千眼观世音正眼如何识能向此中防还因明眼力无色声香味乃知无意识忽然得超越观音妙智力言圆亦强名言通未真识无圎复无通是大圎通力
　　嘉祐油水颂
　　熈宁元年七月二十八日元叔设食嘉祐院见召谒长老观佛牙赵郡苏轼书
　　水在油中见火则起油水相搏水去油住湛然光明不知有火在火能定油水尽故若不经火油水同定非真定故见火则起
　　仆尝与子瞻学士防食于嘉祐长老纪公之丈室子瞻识其行于壁又书水去真定之谕十二言于其所谓禅板者纪曰壁有时以圯板有时以蠧不幸而及于此则吾之所宝去矣我将寳其真笔而摹其字于石垂之緜緜使观者知大贤之所存熈寜四年八月九日河南侯溥书
　　赠成都六祖沙弥文信颂　　黄庭坚
　　尘是文信界是沙弥积尘成世界析界作微尘界喻人天果尘为有漏因尘因因不实界果果非真因果皆如幻堂堂如世人
　　温江县二瑞颂【幷序】　　　　杨天惠
　　温江故成都逺王畿三千几百里有竒盖西南偏邑也政和二年夏六月有嘉禾产于严氏之圃凡二本是嵗十二月复有甘露降于学宫之栢凡三日乡以白县县以白府府遣从事即县覆状皆有实可复不诬輙具书若圗上尚书省以闻诏下其副尚书礼部藏焉于是前县令臣宗道驰书谕假彭山丞臣天惠曰盍颂诸臣越北阙而奏颂曰
　　于皇御极百志惟叙曰农而农曰士而士尔安廼宫尔宁廼亩恩诏数下仁滂德膴农饱以歌士喜式舞协气从之祥嘏如雨廼产嘉禾以庆农扈廼降甘露以幸士子其庆伊何珠穗纷举俾尔瓯寠户有亿秭其幸伊何云液醲湑俾尔膏馥濡及婴孺惟明明后博临下土相彼多禾均此灵露道拜稽首诞告奔走惠拜稽首盱衡语语敢献禆官以賛蒙瞽
　　寂照庵颂　　　　　　　　　张浚
　　信相禅老显公颇通易学防要其乡闾宗族为卜庵居予名之曰寂照又系之以铭
　　太极混成全体不露象数既分尘尘毕举夫惟寂然乃能通故一以知万一亦莫覩寂然如斯作佛作祖
　　绍兴圣德颂【并序】　　　　　　宇文仕
　　绍兴二十六禩皇帝总揽权纲大明黜陟注意德臣使宅百揆圣贤相逢道同志合或因或革而庶绩咸熈一都一俞而罔不被泽越明年庙堂胥议逺暨川蜀谓桃林放牛之后罢褒斜流马之役民力未纾其安在降自外司捜剔军实推其有羡除对斛之米数削缣直之倍估使田夫桑妇谷其腹而丝其身乃下诏曰朕念四方邈在一隅德意志虑惧弗克究昼夜以思安得一时承流宣化观风察俗之吏与朕同心使遐方絶徼皆如畿内毂下不亦善乎又曰朕休兵息民之意尔等固知之矣惠在生而不伤厚而不困讵容烦役久为民患于戱德意甚大诏防甚切举全蜀五十余郡越小大邦罔不精白以承休德凡逺近谿谷山泽之氓井饮田食咸知帝力之所加邈尔边邑卉服椎髻诏下之日悉来竦听尚恐未喻微臣稽首南望播告之曰德莫大于生成恩莫重于养育方今廓天地之德施父母之恩却乃全其生而遂其养有君如此何以报之相视叹呀鼓舞而退是嵗之彞伦攸叙百谷用成民有余力颂声四起采于击壤帅民鸠匠磨崖大书上以述圣朝纳民仁夀之域下以纪齐民归美报上之心岂不为万世之休哉谨按汉王褒作圣主得贤臣颂徒出私意而不出民謡唐元结作中兴颂功虽可纪而德无可録曷若方今弭兵之后下轻徭薄赋之令歌咏圣德皆含哺鼓腹之民自当过汉轶唐増大雅之什矣臣昧死再拜润色其词曰
　　天作炎图舄奕千载累洽重熈盛德光大寳运中兴上下交泰皇泽汪洋防不霑溉僻陬奥壤尤托王灵中原俶扰独此弥宁天虽设险众心成城抵兵捍关下瞰三秦灵旗或指何征不克皇帝神武弃功就德一视同仁罔间南北断自渊衷休奸两国氊裘竦息齐楚未盟弢弓束矢不假用兵井络编列迄于升平初幼终老获全此生向者云屯开口仰哺流马褒斜暴迹于路外府不给犒军加赋虽率尔力保尔所聚今之讲好廼为息民外司过计覆护其赢冕旒烛逺亟下丝纶削缣罢籴戒谕丁宁惟皇建极敛时五福代天理物升之当轴都俞之间泽被遐荒林林緫緫既生且育仰帝之德大矣乾坤懐帝之赐父母深恩万口附和载之和声此山不朽刻之以文
　　左奉议郎知雅州芦山县事主学事劝农公事兼兵马司监臣宇文仕撰并书
　　是碑在县城东一里佛子崖之左右壁之上纵横各一丈有奇字画径四寸许年久埋于土其暴露于外者仅数十字而已一日庠生陈昻骆琰以是告予予往观之惜其防积之厚未易快睹翌日拉县簿李公彪暨僧　圆杰监生骆兴李宪胥贤张辅羽士骆文品等督命周井编氓具畚锸掘之迄三日有成始得全文于黄壤中粤自绍兴至今三百七十有余载矣而是碑幸复得见天日岂非好古者之难遇也居是乡者尚加爱护勿为牧童敲火牛砺角可也时化己未仲冬哉生明忠南李一本识
　　问道堂颂　　　　　　　　　　卢瑢
　　生死十三水火六七气周于九道反于一戊藏兊行巳随震出五城既见万事云毕得之者守忽之者失防叅髙禅用匪车室敛而施之为兵民术
　　如是观颂　　　　　　　　　前人
　　不落有无何观生灭太虚本静飞云过月流水不竞回舟去楫实相空相无说可说震曜无边尘尘透彻如是如是更何差别居士强名丈室摩诘









　　全蜀艺文志巻四十五
　　钦定四库全书
　　全蜀艺文志巻四十六　　明　周复俊　编碑文上
　　汉故朝请巴郡太守樊府君碑
　　君讳敏字叔达肇祖虙牺遗苗后稷为尧种树舍潜从岐天顾亶甫乃萌昌发周室衰微霸伯匡弼晋为韩魏鲁分为扬充曜封邑厥土河东树汉之阴或居于楚或集于梁君纉其绪华南西畺濵近圣禹饮汶茹汸总角好学治春秋谷氏经贯究道度无文不睹于是国君备礼招请濯冕题舆杰立忠謇有夷史之直卓宻之风乡党见归察孝除郎永昌长史迁宕渠令布化三载遭离母忧五五断仁大将军辟光和之末京师攘扰雄狐绥绥冠履同囊封袂长驱卑走枕北国复重察辞病不就再奉朝聘十辟外台常为治中都部从事举直错枉谭思旧职弹凶纠贪务鉏民秽患苦改俗喜怒作律案罪杀人不顾猖獗告子属孙敢若此者不入墓门州里佥然号曰吏师季世不祥米巫凶虐续乗青羌奸狡竝起陷附者众君执一心頼无洿耻复辟司徒道辞不往牧伯刘公二世钦重表擢巴郡后汉中秋老乞身以助义都尉养疾闾里又辟奋义校尉君仕不为入禄不为已桓桓大度礼蹈萁首当穷台龄松乔协轨八十有四嵗在叶洽纪验期臻奄勿日藏形凡百咸痛士女涕泠臣子裒术刋石勒铭其辞曰
　　于戱樊考经德炳明劳谦损益耽古俭清立朝正色能无挠倾威恩御下持满虑盈所歴见慕遗歌景形书载俊乂股肱干桢有物有则模楷后生宜叅鼎铉再建皇灵出经阪险鬼方不庭所戢节足轻宠贱荣故叔天选而捐陪臣晏婴殿留侯距齐非辞福也乃辟祸兮乱曰浑元留像岱渎冶匠兮金精火佐寔生贤兮岂欲救民德弥大兮遭遇阳九百六防兮当举选季今遂逝兮呜呼哀哉魂神裕兮
　　建安十年二月上旬造石工刘武良镌书
　　诸葛故垒立碣文　　　　　　李兴
　　天子命我于汉之阳听鼓鼙而永思【阙】　哲之遗光登隆山以【阙】　轼诸葛之故乡葢神物应机大器无方通人靡滞大德不常故谷风发而驺虞啸云雷升而潜鳞骧挚解褐于三聘尼得招而褰裳管豹变于受命贡感激于由荘异徐生之摘寳识卧龙于深藏伟刘氏之倾盖嘉吾子之周行夫有知己之主则有佐命之良固所以三分我九鼎跨带我边荒抗衡我北面驰骋我魏疆者也英哉吾子独含天灵岂神之祗岂人之精何思之深何德之清异世通梦恨不同生惟子八阵不在孙吴木牛之竒则非般模神弩之功一何微妙千井齐甃又何秘要昔在颠夭有名无迹孰若吾侪良筹妙画臧文既没以言见称又未若子言行并征夷吾反坫乐毅不终奚比于尔明哲守冲临终受寄让过许由负扆涖事民言不流刑中于郑教美于鲁蜀民知耻河渭安堵匪臯则伊宁彼管晏岂徒圣宣慷慨屡叹昔尔之隠卜此惟宅知仁所处能无规廓日居月诸时殒其夕谁能不殁贵有遗格惟子之勲移风来世咏歌余典懦夫将厉遐哉邈矣厥规卓矣凡若吾子难可究已畴昔之乖万里殊涂今我来思觌尔故墟汉髙归魂于丰沛太公五世而反周想魍魉以髣髴翼影响之有余魂而有灵岂其识诸
　　益州德阳县善寂寺碑　　　　唐王勃
　　若夫玉绳髙曜分宝厯于皇阶金牓洞开遵蠙晖于帝幄虽复苍梧北望湘山盈舜后之歌绿荇西浮江汉积文妃之颂未有激扬烦荫栖妙果于香城挥发葢缠树冥基于净域则紫房丹室犹存燬宅之间朱绂瑶筐未出尘笼之际我国家凤翔元气驾黄幄而曽飞龙跃太虚絶苍根而上傃文皇帝以八才御厯光升代野之荣文德后以十乱乗时恭賛山之业握仁王之寳镜日月重光驱梵帝之金轮雷霆静祲涅槃甘露睿承渥而宵流般若灵音杂祥风而晓引蛟台蜃阁俄交震旦之墟月面星毫坐照毗邪之国善寂寺者盖旧之余趾梁武帝之所建也尔其碧鸡仙宇分絶嶂于金堤石兎遥源控长江于玉峡封畿四防龙坰舍卫之坛里闬三分鹿野径行之地洎苍鹅上击铜马交驰祗园兴版荡之悲沙界积沦胥之痛火炎昆岳髙台与鴈塔俱平水浸天街曲岸与猴池共尽山川隠嶙空传鹫岭之基灌漭【疑莽】萧条非复莺林之树武徳伊始君子道亨正皇极而抚寰中登太阶而平天下函关云物更逢真圣之期井络星辰重集防昌之运虽开基拨乱狱讼知归而继絶兴亡经纶未暇先皇帝统业贞观御宸奉文物于三天布声明于十地参罗上下充槖籥于襟懐八部神只荐圗书于掌握皇寳降地花升含生无昬垫之虞法众有来苏之望俄而后庭遘疠椒房穆卜六宫震恐三灵愕眙驰瑶展币有罄于羣宗碧剂针无征于众术帝廼降监廻虑屏璧与球追胜迹于灵关事良縁于福地爰纡圣綍重启禅宫峙璇刹【一作玉刹】于将倾镇【一作领】银绳于已絶防【一作丝】纶既洽栋宇行周坤德用宁隂仪载朗于是林衡授矩周官铨揆日之工梓匠挥斤荆客练成风之巧重楹画拱坐出天霄复树文闺俛临霓宇显庆中县令萧君道理钩绳于日用凭藻缋于天成仙宫之妙匠可寻卢舍之神模不坠雕落鹤翥曳珠网于星津绣桷虬伸吐璿珰于月径緑房丹锁防缀晴霞紫阁青防光含薄雾春风琼树香飘席上之兰秋水银塘影数轩中之芰晨光转卉翻寳字之龙花溽露低枝荡真文于贝叶天童润色黄珉碧玉之坛海圣弥纶师子龙王之防建灵幢于厚夜琢饰年深悬法鼓于迷津规模嵗逺时又于佛堂东壁画二圣僧丹青未毕大启神光邻玉尘之崇辉发金龛之实相朱轩夕朗似游明月之宫绛宇晨融若对流霞之阙由是岷英蜀秀攀讲序以云趋带鷰裙鸾仰齐庭而雾合贪机大阻浄施旁流绮罗分解佩之因轩盖得捐金之所灵妃翳日舍翠幄于香筵仙客停云落霓裳于宝地自非冲姿密契景应潜周岂能照义祉于氤氲动机于肸蠁者也爰有上座一节竝沉研性符隐括仁崇凝妙律于神珠肃灵椒于寳印太昊奉檝截苦海而横流风伯扶轮歴耶山而効驾腾烛龙于慧炬俯镜重昏奏鸣凤于天歌下清羣籁摩珍在握遥临七宝之宫正觉为心俯辟三乗之路湛衢罇于忍地品藻鸡园推水砥于言河扶持象化县令宇文某河南人也帝隋尚书之元孙皇唐侍中之令子尔其虹旗万里御六气而鹏翻霜防千羣拥三川而鹗视帝叶皇枝之重对越乾坤金縢石匮之功光华宇宙公上流提庆中和毓祉见钟鼎于南陵奉轩寰于北阙云姿月步下瑶泽而追风雪羽霞临歴珠田而矫雾芳兰公子即以地业髙人幽桂王孙即以琴罇待物叙徽猷于礼乐则爼豆纵横谈赏契于林泉则烟霞咫尺自裁声百里揆化双川收武成之故事择中牟之令典仁风易狎丹翟于春坰惠化难经伫青鸾于晓墅山巨源之逺量啸傲行藏谢太傅之髙风从容语黙县丞王敬衣簮旧族孝友名家白虹缄抵鹊之光紫电蓄冲牛之气七年髙秀拂曽汉以非遥六月雄圗击长波而未逺郷望等少承荣绪中区胜族门称东别之标地接西隅之向严君平之履道盛德家传秦子整之谈天风流代袭咸以为妙圗真谛事出于无名翠琰碑道凝于不朽弇州北跨犹防騄骥之铭文石东区尚勒元之颂况乎玉衣流庆事属于仙帏金屋延祥福缠于梵宇爰求胜笔载记芳謡下官弱植少徒薄游多暇薜萝人事空余江海之心笔札神交尚有渊云之气相如谢病访诗酒于临邛丘也栖迟听弦歌于单父羣公以道之存矣思传纪德之书下官以文在兹乎愿展当仁之笔其词曰
　　蜀江东渐岷山西积月峡星桥胜金孕碧肸蠁灵兆丘墟梵迹鴈塔摧基鹿苑遗迹肃肃黄运英英文母配干垂庆仪坤握矩宠照香城仁沾浄土爰光大壮聿求多祚青牛福地白鹤祥林重扄雾敞复殿云深龛雕翠玉刹树黄金镜夕照凤铎晨吟蕙楼弥望花台出没栋列长虹窓栖明月果唇周映莲眸闲发雨霁猴池烟生龙窟肃穆禅众优游令宰方驾天衢连舟性海鹫岳増饰鸡林润彩藻绘相寻丹青尽在我今懐矣穷路何之承风咏徳展义陈词百年心事千载风期东西南北栖遑几时
　　梓州郪县兠率寺浮图碑　　　前人
　　若夫仙楼白玉窈防昆阆之墟神阙黄金寂寞蓬瀛之浦斯则冈峦髣髴稽凤册而空存岛屿凭陵舣龙舟而罕逮至若按皇轩于夏箓考璿构于殷图周王北洛之宫秦帝南山之阁西京故事下听雷霆东国余基俛临云雨莫不陵迁谷变共榛灌而丘墟火絶烟沉与风云而坱莽其有据坤舆之寳位借神道之冥扶占象纬而圗基揆川原而宅址蜂台暎月还临舍卫之城鴈塔寻云即对阇之岭成而不毁者将斯之谓欤兠率寺者隋开皇中之所建也尔其林泉纠合之势山川表里之制抽紫岩而四絶叠丹峰而万变连溪拒壑所以控引太虚蒸云架雨所以荡泄元气涪江千仭波潮将旭日争光都城百雉甍栋与晴霞共色信造化之竒模尽登临之妙境丹房雾转抗金枢于桂岊之前绀殿星开栖玉刹于【阙】　　　岩花落沼近拂天衣涧叶低阴斜笼寳座宵汀鹤警乗鼓吹而齐鸣晓峡猿清挟霜钟而赴节若乃巡碧磴歴阶窻登【疑】防琼铺洞照神姿满月疑临石镜之峰众馥扬烟似对香鑪之岳信可下清人境上配天都为胜地之先鸣执名山之右契者也爰有信弟子【某】乙等夙祛尘网早植慈根悲梵室之未宏悼禅宫之尤褊以为上栋下宇河图避风雨之灾广榭崇台时令着髙明之宅是以菩提长者竞洁灵境之坛天帝人王争辟仙宫之塔则知威容下丽羣生鲜悲仰之因材朴重雕黎人有子来之地乃于寺内建浮图一所某年月日乡望等兆基愿继发浄因陵轹中天规模大壮【阙】　髙列砌架轩浮直上千寻周廻百步占氛景神只叶幽賛之功揆墨端行班倕逞絶羣之思收岱宗之杞梓聚昆山之玉石土兼五色金逾百錬龙蟠万拱巢屏翳而髙襄鹤矫千楣冠扶揺而独运重檐蔼蔼云将反覆于櫺轩洞宇寥寥风伯栖遑于户牖仙娥去月旅方镜而忘归寳婺辞星攀圆珰而未返甍黮防若鹏飞之戾九天丹楹聨鶱如凤翔之游千仭每至韶光煦野爽蔼晴遥列郊墟于四野开云气于千里风恬雨霁烟雾藻天地之容野旷川明风景挟江山之助则有雕帘绣轴排浄域而停轮寳骑银鞍指珍台而耸辔于是披岫幌抵岩扃攀翠复而三休步梁而十憇廊轩外敞淑气长延阴室中开鲜飚自激俯环瀛而极野积蘓非逺出云汉而髙践灵槎可记真福地之殊观香城之巨丽者乎寺主等沉研二谛振耀三明抵苍璧于耶山览珠于定水挹其流者曲成般若之缘承其风者濬发菩提之愿长史河东裴某风神朗润操履贞勤萧条江海之心磊砢氷霜之节下岷关而叱驭寄切全都临蜀野而宣条功深半刺县令卫【阙】
　　河东望族荣髙铜墨任渥弦歌浃辰而风化大行逾月而奸豪屏气陶潜彭泽自得髙人王吉临邛仍延重客县丞胡敬仁三河旧嗣一代良材提镆鎁而愿割局骅骝而待步江湖秩【疑作秋】至方懐纵壑之圗海浪风髙未接垂天之翼乡望等竝中和受气孝友承家方称江汉之灵地寔岷峨之秀或以时良入选擢节乡邻或以舆望来仪升名郡县竝沐康衢之化俱承比屋之封瞻彼岸而同归登春台而共乐咸以垣墉遽覆犹传路寝之歌银鼎俄穷尚勒灵台之颂况乎崇基奕奕与天地而争工层构峩峩配山川而永固岂可使宏规在我空存蔽月之基雄笔同时不借凌云之气谨闻命矣乃作铭云
　　二象成纪三才定位开剖太虚导引元气纷纷化迹飚飚圣致行杰趣约归同叶【疑】异法王西眷敎迹东游功超道茂义冠儒流丹青既备栋宇旋周梵宫霞积香阁星浮缅规蓬瀛金台迥起旷瞻昆阆瑶房峻峙壮矣名都神居攸止大哉英服兹峰诞纪金绳对岭玉牓分岑松扄委鬰桂幌深沉云龛菜【疑】晦烟洞花深重辔雾结复磵泉吟肃肃禅众遥遥浄境鹿野经文龙宫拂景梵臻金石光来石井峡晓猿清地曛鹤警岷峨旧族江汉英姿争开法愿重峻崇基占云接庑揆景分墀天人合应幽显呈期灵思孤出神模独涌雾积千楹霞长万栱玉牖星罗璿珰月拥复榭龙蟠重甍凤耸峩峩峻防奕奕崇标雕帘切汉寳缀凌霄深窗閟景洞戸流飚银釭夕暎珠铎晨揺我辞秦陇来游巴蜀胜地归心名都憇足甫逮乡县频移灰烛聿从良友时寻妙躅旷望原陆周流江汜桃李春风芙蓉秋水烟霞四面关山千里他乡寓目兹焉复几
　　梓州郪县灵瑞寺浮圗碑　　　前人
　　若夫神州括地寰中分五岳之圗巨壑浮天海上擢三山之秀造化之所枢纽灵仙之所窟宅故得昭焯天汉发挥云气牛头山者即广汉之名峰也圆裔几乎数里直上逾乎百仭若乃岩泉铁石之释风烟卉木之状倾九围而得隽环四时而竞爽苍岑隠嶙旁分玉砌之阶碧洞逶迤下趜【疑】金陵之苑实羣圣之所托也隋开皇中王秀作牧益州来窥胜地首旌嘉号【阙】防净域因危列户就岭磴之成规跨险分荣借冈峦之迥势工穷雕镂妙出丹青飞栋神行迥甍灵【一作虚】构又于山顶别立浮图隋开皇告运重明首出轩防雕【疑】昧基砌烟芜奄兴宣榭之灾施及栢梁之烬乡望等驰心妙律夙契禅居悲梵宇之摧梁痛珍台之絶构思于法愿重缉竒功党集且千家为巨万以为玉楼星峙稽阆苑之全模金阙霞飞得瀛州之故事指香城而耸【阙】临火宅而危魂参妙范于神明骋良工于宇宙飞亷按辔定枢臬于风冲羲和顿防揆钩绳于日路雕檐画栱龙廻紫汉之间复霤重栾凤举丹青之外琼扉暮敞挂明月于金铺绣桷晨开落繁星于玉砌每至两江春返四野晴初山川霁而风景凉林甸清而云雾絶沙汀送暖落花与新鷰争飞城邑迎寒凉叶共祁【疑作初】鸿竞起则有都人袭赏凭紫槛而延衿野客娱情俯丹棂而极睇穷百年之后乐写千里之长懐信可以澡雪神襟清踈视听澄机意于纷扰置懐抱于防寂者矣且勃旅逰岷徼漂举涪乡年晷一穷时【阙】已变王阳西上方惊敛辔之心王粲南征实动登楼之思我之懐矣乃作颂曰
　　大块甄质名山作纪发地龙盘干霄凤峙风雪万邑冈峦千里絶域天成珍台地起揆刹岭图基丹峤层栋峥嵘重檐防窱有隋紊厯重明改照事与时迁迹从原燎义均除旧事切为新如或继者代有其人声飞陇蜀望动州邻争开净施竞植灵因控险裁标循危列构岩烟接庑峰云对霤铎运星衢珰悬月窦紫轩雾合丹梁云透暮春防节新秋戒序煦满暄郊气销寒渚树浓莺乱川长鴈举流涕写懐魂驰意与伟哉灵宇壮矣全模穷髙极丽逺览长圗赏因时合笔为神驱有情君子谁为舍乎
　　梓州武县福防寺碑　　　　前人
　　若夫阅龙图而括运抚麟笔以伤时天地闭而贤人隠周孔防而微言絶岂非太阶无象三辰鲜逌叙之因沧海为陵百川有横流之势况乎法身长往顾糟粕以空存此迹繁流仰舟航而遂逺虽复功催八正犹迷鹤树之谈道亚三明未覩龙宫之籍则有妙音难遇瞻雪岭而投躯真谛希声仰云山而破骨优填企景新雕白玉之龛般若寻风而【疑】化黄金之像三千寳座迥出天宫八万珍台遥临净域非惠圗之冥感孰能臻于此乎福防寺者隋开皇中之所建也尔其峰峦地列东分井络之光楼雉云横西覩禺同之奥北弥丰邑里闬千甍南控平江波湖万里拥亭臯之絶势得林野之殊形肇开修竹之园式揆旃檀之刹法川髙辟慈宫峻敞文当寳缀环日月于重廊翠栱丹楹起虹蜺于复殿真容俯映法众爰衣梵筵交烛禅房互启山神献果还栖交露之台天女持香即绕飞花之阁轮辉夜满抽紫焰于金山毫相晨临发珠华于玉地爰有县令栁边河东令族大业之年来光上邑髙人捧檄功为铜墨之先令宰鸣琴课穆弦歌之最眷香城而恻念披道肆而矜魂示懐延奨司【疑作思】末敎廼于寺内起重阁一所乗烟置臬揆日端绳层榭三休雕檐四注奔星挂庑混珠网而同归明月窥轩杂璿珰而共贯仍抽丽笔俯刋贞琰词源迅委振法海之波澜义宇宏深接禅宫之阃奥昔者陶潜彭泽防闻仁祠之风潘岳河阳未入菩提之域兼其美者着在我栁君乎俄而帝隋方否三官失龙鳯之图皇业未昌九野被豺狼之毒虽复飡砂茹石窥劔道而廽心蜂聚枭胜【疑】指铜梁而革面自非法云西睠潜销火宅之气慧日东来迥廓昬衢之景则安能冥资福地显沮魔军波清于振壑之隅燎息于炎昆之曲洎乎大钧无事神器有归清玉户而帝寰中转金轮而王天下场佛境与天下而惟新莺树鸡林共风云而改旦功既成矣时既贞矣紫宸有裕苍甿胥恱都人狎至瞻鴈塔而懽心野老相趋寻鹿园而顿颡或至诚冥发争知不尽之虚或道恩旁流竟委忘缘之施乃于寺内造菩提塑像一座寔彭氏絶羣之迹洞参瑶铣体备丹青得延【疑作埏】范之竒模尽陶甄之能事功分实相变入冥机丹果长春青莲不染灵仪若动似临王舍城中神足疑行即坐菩提树下银牀地涌宝帐犹悬珍木天成金华不落总章元年又奉为皇帝更造八菩萨像成于净境别峻崇堂而力寄于羣縁功难独举遂令众情驰骛空懐经始之图灵座端严未得安居之地时有演上人自丹乌下日昌帝箓于明堂青鹤乗霄降仙苗于太室轩冕将风云交映钟鼎与山河共逺法师宿持真谛幼挺殊姿拔五翳于长驱登四禅于迥观以为德因时建澄什继踵于西都道冀人林逺随肩于南国痛迷生之诡矫悲正觉之后【疑作陵】夷思欲树真气于未萌着崇因于已往遍游净境歴骋【疑】遐方至緫章二年憩于兹刹身持寳印口出神珠心动巴南化行蜀右法罗潜举驯鸟性于慈林慧镜旁开息猿心于定水亦有情钩五缚遥腾解脱之川想瘗六尘迥拔沈迷之域名臣长者缔玉佩于银庭苦女灵姬落金环于寳地贪机雾涤法施泉流林衡抡杞梓之材班匠献钩绳之巧千栾电纠万桷霞张飞陆縁甍曽构架景琼釭杳照乗绀壁而宵分珠箔重华掩青防而晓乱红葩植井彩缀河宫丹桂承梁香交列肆天倡梵乐肃然忉利之天藻盖雕珰焕若摩伽之殿岂精力之感而神化之曲成乎直嵗寺主等州闾盛族鹙鹭荣因升惠圃而功成践魔廷而力战排四门而独往共极邦缘攀十地而遐征同趋觉路县令虞洽旌旗百代剑履三朝匡帝座而南征拥台庭而北面星象垂祉川岳载灵豫章七嵗麒麟千里雄情负俗鬰王佐之宏圗英识迈时得公门之逺气既而拂衣华族入天邑而观光列板仙台出灵闗而作宰泉鱼狎夜多单父之深思陇翟游春嗣中牟之善政有条不紊施暖政于繁绳断讼有神下髙锋于错节因以激扬大化潜滋比户之封光启令图预积攀轮之慕县丞裴休家接朱栏誉流丹阙轩裳照绪忠孝荣门鸟鸣有伐木之歌龙文非制蓬之具髙才列务盛德分司翰墨不足留神琴罇申其徇性十旬休沐奄有泉林千里邀迎乃疲风月青骊躞蹀终喷玉而悬云素鹤徘徊具衔珠而犯露【阙】以沈研有地题桥八解之津诱劝无方叱驭三乗之路故能使幽明仰德法俗依仁攀海只而如归挹衢罇而不【疑】瞰郷望等灵髙族骥子名家关锦室于中堂分绮防于甲第或望雄都鄙代列歌钟业预云雷门藏玺诏文场促席有江汉之英灵武观连衡得岷峨之【阙】气竝能驰心彼岸临欲海而褰裳投足化城下悲思而反袂下官薄游江左旅寄城隅懐道术于百龄接风期于四海依然梵宇欣象教亡言而伯喈雄管叙真宗而防愧敢廵此义乃作颂云
　　金堤迥邑玉峡长澜城关纷糺江山耸盘云屯胜邑雾启禅坛右萦层雉左控崇峦竹园精舍檀山香阁万栱腾虬千楣跂鹤晚【阙】踈翠朝霞泛艧鼓奏泉流钟鸣霜落时经失道代歴交呈神宫不挠法众无惊金轮邃晓玉镜施明功照佛刹化被王城帝图冥运真仪濬发贝齿含星流毫推月鸟离山面龙还海阙寳树刑【疑】留天宫匠设爰有真人式宣慈土发迹江甸驰声蜀宇望逺连规攀澄袭矩力穷兴道功周廊庑羣缘肸蠁众福氤氲丛楹列电髙栋衔云银龛曙抚玉座霄分琼玑有烂藻绘多文鬰彼岩邑猗欤上宰松桂连华驾鸾集防禅津有裕至公无待火宅可辞舟航斯在我之飘寓邈矣来游山川俯仰道义淹留承风郭外撰缀江幽机胜笔天地相周
　　梓州通泉县普【阙】寺碑　　　　前人
　　若夫机宻运披睿列于三精素键潜融肇神功于万彚则有灵期肸蠁龙负河洛之圗帝绪氤氲贤哲举乾坤之策虽功悬日月终值轨于寰中业静云雷未逃规于象外尔其释雉林之寳偈诠鹫岭之贞图抽紫玉于禅林朗珠于智水不生不灭光临妙物之津无去无来濬发乗时之氤伏三明而独运施洽平分据二谛而同归功超邃古故能使三千法界向风知袵席之师百亿大王闻道失岩廊之贵非释迦之神化其孰能与于此乎既而正法将隠征【疑作微】言不嗣应身既没遗仪间起恒星夜掩西天衔风雾之悲梦日宵成东汉肃坛场之礼由是庶园曽敞像教旁流宣妙奨于希夷范灵踪于显晦瑶龛寳座光华震旦之墟凤刹霓堂裳藻阎浮之域其寺盖梁大同年中所建地分彭蜀岭对岷峨凭广汉之遗墟借犍为之旧壤西驰峭防山连白雉之郊东赴长川江走黄牛之峡崇墉却峙之势庭衢四防胜里九曲之分闾阎万积危冠祛服参差轩盖之前露渚风畦隠轸亭【一作神】皇之望是惟先镜实启香城焕若神明恍疑化出绀坛烟属疏絶阁而三休紫殿云深彻廻廊而四注重栾复栋雾缉霞张绣桷雕楣鸾伸鹤跂珍台控景羲和获练辔之因绮榭裁氛屛翳得停镳之所连甍积翠交玉鎻于星衢洞户流丹缀金铺于月窦垂珠网露傍倾汉浦之琛列铎吟飚上合钧天之乐固以轮奂之美冠真宰以先鸣雕范之竒告灵基而得隽乃造弥勒下生像一座相好端足华姿朗备贞观末年灵晖继发房范匝曜疑连不夜之城户牖皆明似出重昏之境自非理参幽赞道叶冥机宣佛镜于无方演慈灯于已絶岂能冩丹青于实相妙色长存圗铣鋈于真容神光不昧若乃时暄福地低落照于晴晖肃禅房泛初华于霁景千千宝树若在双林一一香城仍分八味山晖傃晚跂叶屿而相鸣野鷰迎晨拂花帘而自乐松楹委蔓曲成萝薜之衣砌石生莲直起芙蓉之座则有施身童子戾止岩扃忍辱仙人来仪磵户都人野彦希梵席而投裾赵美燕余望齐庭而继履莫不青鳬委实俱欣不舍之檀紫贝兼明共化无缘之力故能使雕形画塔象设年滋防帙瑶箱龙编月久岂西州之道备南国之风成者乎爰有寺主等覃机色外錬迹尘间浴甘露于身田集祥风于性宇栖情不二已超初地之权授手大千犹拥弥天之具县令等或公侯百代貂列驷之门或文史三冬吐鳯廻鸾之客铜章墨绶任切临人铁印黄簮功宣陆渐局【一作扃】牛烹而待价肆蠖屈以求伸挥锋九折之隅作镜双流之外录事栁元等丹轩紫绂家传方面之勲骥子鱼文地列膏腴之右昔承隋运屡委天书爰自皇初颛流帝札等賨渝之奉汉类微濮之匡周咸申白马之盟竝受飞龙之托故能遗风罔坠代济其美望重西南功宣法俗咸以为弦歌小政犹篆德而垂芳钟鼎微荣尚铭勲而作鉴况乎神威自在方传宰匠之功岂可栋宇常存不勒山河之賛爰托幽鄙奉扬徽猷敢宣此义而为颂曰
　　天地定位君臣作极道在岩廊功霑寰域尚清皇盼犹歌帝力况我能仁惟神不测诞生迦室利见王城机覃有应业防无生长驱定境振旅魔营恩兼动植势絶随迎鷰山倾仭鹤林埋境慧日西沈慈波东骋竞窥灵相争参佛影月殿分城云龛动岭长江旧域广汉遗区川分潼峡塞接岷渝闾阎四防亭障威纡爰开寳地实控名都霞墙百雉云甍四注紫阙寻烟頳楼结雾波流虹起雷奔蠖步网罩星鹑珰栖月兎灵机藻繂禅室安闲雕金范玉举翠浮丹神功不夜虚室长寒光超有色贶出无端清露花径飞泉叶户磵绿苔秋山苍树古茫茫庶类巍巍净土鹙鹭同归华夷共聚第一义谛寥廓法门迹离生灭思举乾坤情迷则复道在为尊唯名与器万古长存
　　彭州九陇县龙懐寺碑　　　　　前人
　　粤若真元混沌抱一气于天门象化童防构三灵于地户由是金机逆顺山河假成器之因玉烛浮沉风火兆流形之蘖悬大明于日月适至泉宫设巨浸于云雷终迷燬宅太极所以散而为两洪飚所以吹而为万虽复卑髙异列俱沈方内之游坌集横流共失寰中之契岂夫涅盘深视不背色以求真般【一作波】若长驱每乗空而得静则知一名同出阴阳为破道之墟万象皆空天地即降魔之境莫见其俯仰不知其去就至自于大虚复归于无物其有建言立德开业成务握大柄而推造化执洪鑪而诘元始四门幽辟顾非相而迟回三驾晨严临有为而出顿岂不知羇孤之路终婴旅泊之虞舟檝中流未释风涛之苦将以宅心者寂虚室所以合符应物者神明镜由其不掩故能商宇宙指麾权实演羣生而非其力存庶品而非其有千栾闭景似居蓬艾之间双阙临空若在江湖之上其释迦之冲用乎龙懐山者井络之所交防岷隅之所控带攅峯北走吐香嶂于霄巨壑南驰歕洪涛于赤岸香城寳地左右林泉碧岫丹岑往来烟露时有法防禅师者俗姓褚氏吴郡钱唐人也金章锡美河阴传九命之尊玉铉乗荣江左受三台之贵地灵人杰自朝野而重光学府文宗冠南都而独秀法师紫星降彩红云授气应积善于髙门契冥縁于累世果浮觞引潜图彼岸之功聚砾延砂即揆为山之业灵枢宻运辟仁路而长鸣慧劒髙挥斩邪关而洞照以为冥机体化毫发莫滞其真执数逐微乾坤不容其筭于是四禅幽观破铜堞而出无明三昧雄图排铁围而泯非相法云自在吐纳龙宫贤圣不仁奔驰象域将使三千塔庙知真实之津万亿幡幢入虚空之秘藏安心乐土遁影灵关以开皇元年憩岭灵墟福地已被神功玉牓金绳未先朝命蜀王秀以文昭建国帝子专征仗巴服之尊名裂邛荒之寳命彤騑僣帝跸万骑于铜梁皁葢图王警千乗于玉宇镜山南望志狭彭渝锦水西浮耻朝江汉开实沈之壁垒啸京叔之风尘拥堞而托殊方凭爵堂而傲天子威权所制胜兵数十州雄视所临经涂五千里三英赋雪瞻秋月于梁台八叟吹风传朝云于楚馆思正法广召名僧振锡云趋乗杯雾合禅师括囊泉石韬迹烟霞攀紫桂而同尘守青莲而向晦冲飚荡岳寜移忍地之灵烈火焚山不挠坚林之色王心有悟时加优礼顺风拜道封山谢失发进财于广内揆仙室于重幽因嶂为壁凭崖列户以开皇五年始赐额为龙懐寺地邻緜左遂均緜上之恩山似龙盘即建龙懐之刹尔其崇峦经复复磵萦回髙岳泄云长林翳日増琼垣于下麓揆瑶构于中岩香阙神行珍台妙立玉虬衔霭絶游气而负苍天金凤连甍排烈风而瞰圃延绿房于累巘上拂霞荘蔓丹阙于重磎下披泉户阳开阴阖变霜露于旋回蠖动螟飞起雷霆于指顾玉堂朝亘影袭长虹珠殿宵浮光含列宿禅师殁后爰有孝恭法师智开法师向法师寳积阇黎四上人者竝禅师之上足而法门之领袖也五门衢路控引情宫八解源流朝宗性海其深为寳投白玉于嶃岩无碍居贞得珠于防象住持真界栖息妙涂俱探寂灭之源各证菩提之域虽业定人境照已极于无方而道寄生成功遂覃于有相演中乗之奥义増上栋之宏规万栱不骞千门有阔【疑】俄而帝隋大法皇家小往天地闭而贤人隠云雷屯而巨寳衰毒龙横雾四天沉暗逆之悲醉象驱风三界溺崩离之酷上人慧机幽晤定识潜融知佛日之恒明审王风之尚静芝歌商岳揆鸡岭而同归茅籍磻溪与猴江而共致遁俗无闷因时待【阙】洎丹陵启秩赤县居尊迦维授手波旬革面十千天子先朝帝释之宫八万仙人始向毗邪之国一音演而荒景服三圣澄而礼乐备由是巴方旧彦蜀城遗老仰慈门而知户牖叩福田而喜耕凿雕鞍绣辖瞻鷰防而驰魂黼带綖裾指鹦林而骛欵寳瓶宵注润浃尧旬玉柄晨麾风调舜厯或以为假沉其性迷生安视听之功动乱其心穷人失肌肤之恋江连巫峡始绊心猿山对禺同终维意马贞观年中积阇黎等乃昭遗址发挥精舍容成校厯列日用于天经首陈章筭神功于地箓回廊防窱自吐风飚列榭峥嵘坐含云雨图竭宫之妙质俨卢舍之真容寳珠周暎银龛备色逸多垂足似临兠率之天师利分身若赴维摩之境灵仙可接藻防无施真应南微雕镌有寄若乃巡积歴森沉天花照而髙月落地籁惊而幽泉思紫兰香【疑】径香侵栢叶之鑪绿草纹茵影入芙蓉之座真童凤防即践金沙仙女鸾衣还窥石镜岩荘转梵杳冥松桂之墟磵戸栖槔寂寞藤萝之院法鼓奏而寒山旷溪钟鸣而晓壑静頳苔翠藓具不尽之灵衣石乳琼浆入无生之妙馔肃肃焉遥遥焉信调御之珠庭而列真之甲第也爰有上座鉴法师等竝六尘无我四谛非他奉干越之微言守楞伽之奥府法雷潜吼鼓动风烟慧日扬明照临丘壑青溪坐定得心宅之恒灵丹洞行忘觉身城之每化湏弥不动迥镇阎浮阇崌安居下观忉利开四生之广路叙六趣之彛伦足以遵扬真绩恭宣来命者矣县令栁公讳明献字太初河东人也太降气中黄授彩袭周宣之荣基吐河汾之灵液四科髙弟振风驭于三冬万室崇班局云骖于百里既而政成黎颂道洽甿讴假无上之幽筌毗不言之景化弦歌在韵将寳偈而齐归铜墨成章与梵天而共贯琼波【阙】淡沃荡云霓珠灌萧条蔽亏烟雨贞机罕应良谈放好事之逰朗调多竒髙赏尽名山之曲下走东皋事失南州涂穷叹孔席之栖遑笑杨岐之浩荡薄游兹邑喜见髙人三接而定琴罇七纵而擒风月林宗有道相期清浊之间平叔能言见许天人之际从容宴语契阔胷懐欣性情之同冥感形骸之共遣虽禅都妙域已挂于忘言而义塾文场窃申于知己敢作颂曰
　　妙象无倪神功有涉湛淡名器崩腾事业慧路翘车禅河舣楫控引羣品轮回庶劫纵横宇宙反覆山川言因境立道寄形诠爰稽福地式揆珍田丹溪漏日碧洞栖烟阇都玉槛须弥石室榛灌溟蒙风云萧瑟睟容乃眷禅徒有谧叶磴三休花严【疑作岩】四宻崇峦架殿叠嶂营楼千楣凤起万栱鸾浮星开绀发月湛青眸神宫不夜邃宇长秋户临重防牎分絶岭半迥香浮中天梵警鹤林圣迹龙泉佛影鸟思山空猿悲峡静森森巨栢落落长松月出东岫霞生北峯山人自狎野老相逢白云屡断青溪几重彭泽之令临邛之客比得【疑】山薮重规泉石法宇成言慈门致役糠粃吏隠薜萝心迹五【疑作吾】生扰扰与道皇皇殷勤颂咏惆怅津梁投功翠碣助化塲百年之后苔藓苍苍









　　全蜀艺文志巻四十六
　　钦定四库全书
　　全蜀艺文志巻四十七　　明　周复俊　编碑文下
　　唐左拾遗翰林学士李公新墓碑【并序】
　　唐范传正
　　骐骥筋力成意在万里外歴块一蹶毙于空谷唯余骏骨价重千金大鹏羽翼张势欲摩穹昊天风不来海波不起塌趐别岛空留大名人亦有之故左拾遗翰林学士李公之谓矣公名白字太白其先陇西成纪人絶嗣之家难求谱牒公之孙女捜于箱箧中得公之亡子伯禽手防十数行纸壊字缺不能详备约而计之凉武昭王九代孙也隋末多难一房被窜于碎叶流杂散落隠易姓名故自国朝以来编于属籍神龙初潜还广汉因侨为郡人父客以逋其邑遂以客为名髙卧云林不求禄仕公之生也先府君指天枝以复姓先夫人梦长庚而告祥名之与字咸所取象受五行之刚气叔夜心髙挺三蜀之雄才相如文逸瓌竒宏廓拔俗无类少以侠自任而门多长者车常欲一鸣惊人一飞冲天彼渐陆迁乔皆不能也由是慷慨自负不拘常调器度大声闻于天天寳初召见于金銮殿宗明皇帝降辇步迎如见园绮论当世务草荅蕃书辩如悬河笔不停缀宗嘉之以寳牀方丈赐食于前御手和羮德音襃美褐衣恩遇前无比俦遂直翰林专掌宻命将处司言之任多陪侍从之游他日泛白莲池公不在宴皇欢既洽召公作序时公已被酒于翰苑中仍命髙将军扶以登舟优宠如是既而上疏请还旧山宗甚爱其才或虑乗醉出入省中不能不言温室树恐掇后患惜而遂之公以为千钧之弩一发不中则当搉撞折牙而永息机用安能效碌碌者苏而复上哉脱屣轩冕释羁缰鏁因肆情性大放宇宙间饮酒非嗜其酣乐取其昏以自当作诗非事于文律取其吟以自适好神仙非慕其轻举将不可求之事求之欲耗壮心遣余年也在长安时秘书监贺知章号公为谪仙人吟公乌栖曲云此诗可以哭神鬼矣时人又以公及贺监汝阳王崔宗之裴周南等八人为酒中八仙朝列赋谪仙歌百余首俄属戎马生郊逺身海上往来于斗牛之分优游没身偶乗扁舟一日千里或遇胜境终年不移时长江逺山一泉一石无往不自得也晚嵗渡牛渚矶至姑孰恱谢家青山有终焉之志盘桓庀居竟卒于此其生也圣朝之髙士其往也当涂之旅人代宗之初捜罗俊逸拜公左拾遗制下于彤庭礼降于壤生不及禄殁而称官呜呼命欤传正生唐代甲子相悬常于先大夫文字中见与公有浔阳夜宴诗则知与公有通家之旧早于人间得公遗篇逸句吟咏在口无何叨防恩奨防问宣池按圗得公之坟墓在当涂邑因令禁樵采备洒扫访公之子孙欲申慰荐凡三四年乃获孙女二人一为陈云之室一乃刘劝之妻皆编户甿也因召至郡庭相见与语衣服村落形容朴野而进退闲雅应对详谛且祖德如在儒风宛然问其所以则曰父伯禽以贞元八年不禄而卒有兄一人出游一十二年不知所在父存无官父殁为民有兄不相保为天下之穷人无桑以自蚕非不知机杼无田以自力非不知稼穑况妇人不任布裙粝食何所仰给俪于农夫救死而已久不敢闻于县官惧辱祖考乡闾逼迫忍耻来告言讫泪下余亦对之然因云光祖志在青山遗言宅兆顷属多故殡于龙山东麓地近而非本意坟髙三尺日益搉圯力且不及知如之何闻之悯然将遂其请因当涂令诸葛纵防计在州得谕其事纵亦好事者学为歌诗乐闻其语便道还县躬相地形卜新宅于青山之阳以元和十二年正月二十三日迁神于此遂公之志也西去旧坟六里南抵驿路三百步北倚谢公山即青山也天寳十二载勑改名焉因告二女将改适于士族皆曰夫妻之道命也亦分也在孤穷既失身于下俚仗威令乃求援于他门生纵偷安死何面目见大父于地下欲败其类所不忍闻余亦嘉之不夺其志复井税免徭役而已今士大夫之葬必志于墓有勲庸道德之家兼树碑于道余才术贫虚不能两致今作新墓铭辄刋二石一寘于泉扃一表于通路亦岘首汉川之义也庶芳声之不冺焉文集二十巻或得之于时之文士或得之于宗族编缉断简以行于代铭曰嵩岳降神是生辅臣蓬莱谴真斯为逸人晋有七贤唐称八仙应彼星象唯公一焉晦以麹糵畅于文篇万象奔走乎笔端万虑泯灭乎罇前卧必酒瓮行惟酒船吟风咏月席地幕天但贵乎适其所适不知夫所以然而然至今尚疑其醉在千日寜审乎夀终百年谢家山兮李公墓异代诗流同此路旧坟卑庳风雨侵新宅爽垲松栢林故乡万里且无嗣二女从民永于此猗欤琢石为二碑一藏幽隧一临岐岸深谷髙变化时一存一毁名不亏
　　梓州射洪县武东山陈居士碑
　　陈子昻
　　君讳嗣字嗣其先陈国人也汉末沦丧八代祖祉自汝南仕蜀为尚书令其后蜀为晋所灭子孙避晋不仕居涪南武东山与唐胡白赵五姓置立新城郡部制二县而四姓宗之世为郡长萧齐之末有太平者兄弟三人为郡豪杰梁武帝受禅网罗英豪拜太平为新城郡守寻加本州别驾弟太乐太蒙【文粹作蒙下同】蒙为黎州长史督防【二字集作都督防】南梁二郡太守太乐为本郡【文粹作州】司马即君之髙祖父也生曽祖方庆好道不乐为仕得墨子五行秘书【集有而字】于武东山生烈祖汤仕郡为主簿遇梁季丧乱避世不仕生皇考广【文粹无此字】迥迥早卒君即迥之第二子也少孤而有纯德恭已饬【一本作饰】行一日三省家世本以清白崇德迨君之孤素业空矣君有仁兄养母以孝君克顺至行同勤苦节夏不避暑冬不避寒烝烝服事行年四十有五入则孝出则悌谨而信泛爱众而亲仁无余力也以是不优于道逮亲终没春秋已髙从仕【一本作事】不可以养矣乃辍干禄之学修养生之道山壑髙居农野永嵗雅闻汉有王丹者放居不仕家累千金以自奉田稼勤者载酒肴从之乡里承化以相惩沮乃叹曰彼王丹者足以【集无以字】为政矣奚其为政也由是始考林泽辟良田习山书务农政天道时变地道化成丘陵泉【文粹作渊】薮星嵗云物靡不用心也【文粹无也字】原田莓莓粳黍稷稷【文粹作黍稷汉汉】汶阳之稼如云矣春日【一本作也】载华嵗聿其秋白露时降百谷収熟君常乗平肩轝省农夫馈田畯刑以肃惰恱以劳勤若孙吴之用兵鸷鸟之搏击也倬彼硕【文粹作甫】田歳取十千仓廪实崇礼节恤惸寡赈穷乏九族以亲之乡党以欢之居十余年家累千金矣其邻里有媮衣食带刀剑椎埋胠箧之类鬭鸡走狗之豪莫不靡下风驯雅业【文粹作素节集作雅素】曰里有仁焉吾何从【文粹有之字】也遂顿浮窳之节肃恭俭之规修孝悌饬【一本作饰】亷耻将欲较君【二字文粹作効君子】之素业也君时年已耳顺素无经世之情林园遗老黙忘嵗遂保先君武东山之故居行不由径非公事未尝至于州县也昔襄阳有厐徳公谷口有郑子真东海王霸西山蜀才皆避【集有世之二字】人养徳退耕【集有以字】求志轩冕不可得而羁忧患不可得而累迨于我君作者五人矣于戯古者至人不利茍得不务近贵量腹而食度身而衣非其道万钟不足丰也匪【一本作非】其荣五鼎不足餁也躬勤耕稼植其杖而耘不答子路之问者其【集无其字】岂我君之徒欤绵绵罗网冥冥髙鸿籊籊竹竿穆穆幽龙其与祸败之辽絶胡楚【集无此字】越【文粹作如胡越】哉然则两龚不免于兰焚二老不免于薇叹其近贵利耶夫上无忧悔下无饥寒合【集作含】道以制嗜欲逹命以顺生死仁以忧身智以养德俾尔耆而艾俾尔昌而炽君子保之以永夀考非我君者【文粹无者字】乎享年八十五太嵗壬辰五月十三日考终厥命诫曰启余手启余足我闻古人有言珠玉而瘗之是暴骸于中原古者不封不树后代圣人易之以棺椁吾不敢违圣人可具棺椁而已敛以常服坟无丘垅吾将庶几以奉先人之清业也有子某乙等皆能只奉遗训聿从先志长夀二年龙集癸巳某月某朔日月载逾小兆时吉始启殡昭告奉迁于旧茔武东山之阳礼也乡望防葬者千余人皆涕泣号慕悲纯徳之不见咸曰君子没矣仁【文粹作人】何以名陵壑【集作谷】不朽匪唯颂声小子不敏谨【文粹作请】述乡人之敎其辞曰
　　肃肃我祖国始于陈中裔沦丧洎【集作泊】此江濵山川隆郁旂鼎氤【一本作氛】氲挺生君子【集作生我君子】于铄元真唯孝肃悌唯仁善邻乐我耕稼忘我搢绅芸芸【一本作茫茫】田薮嵗也其春农事方作【一本作农人肃事】君子犒勤孰为夫子植杖而耘弋者何慕【集作簒】鸿冥【集作飞】髙云楚狂惧世夷叔求仁良圗【文粹作时】终矣不考于身我异于是非隠非沦抚化随运安排屈伸大【一本作天】年既没长夜何辰圣达不免宇宙同尘桐棺三寸岂我窭贫自古有礼【文粹作死非】吾从圣人嗟尔百代子子孙孙骄奢自咎天道无亲思我松栢恭俭是遵
　　奉议郎张君说墓志铭
　　予大观元年以维扬执事被出废处于家越明年故人君说之子澥状君说之行来求予铭惟严君说之才每与士大夫谈之无不敬爱考其平生固有可铭者夫何辞君说张氏姓名咸字君说本长安人七世祖遭晚唐衰乱避地于蜀寓居成都淳化中曽祖徙于广汉之绵竹故君说为绵竹人曽祖讳庭坚祖讳文矩赠大理评事父讳紞以殿中丞致仕君说陞朝赠奉议郎母赵氏赠灵夀县太君王氏封华阳太君未及拜命先君三年卒朝奉君捐馆诸兄相继以亡君说年未冠家徒四壁伯兄之子濩淮与其女弟防防无依君说力学一举登元丰二年进士第遂携诸孤之官抚养敎育讫于婚嫁视之犹君说子也初释褐除蜀州新津簿继迁仁夀令再迁睢州百丈令改【阙】　学教授元祐初诏复六科君说慨然曰吾先君尝应是诏可不终成其志耶于是晨夕探讨披阅寒暑饥渴未尝释巻故六艺百家歴代文史无不该贯一旦再预閤试遂对大庭哲宗皇帝擢居第一改宣德郎佥书成都节度判官公听事转奉议郎昔我宗祖分设六科以笼络天下雄俊故士有事名以【阙】者未淹嵗月遂跻华要名卿巨相由此途出十常三四得人之盛【阙】　　　世逮神考者为超然逺览既患
　　道德之不一又闵士夫之【阙】　　　　也故【阙】以经书造之而词赋与六科俱罢及其中【阙】
　　三【阙】而君说与什邡王君普王君与君说亦相随沦落【阙】　　科【阙】废兴与夫人物盛衰偶相值耶抑人事天理故有【阙】　也嗟乎以君说防敏之才宏赡之学与其经世之志假之以年则功名冨贵【阙】前人何歉君说长于序事稽参古今按文相质歴歴可取年方龆【阙】　覩【阙】　妙尽其【阙】士夫夫罕能及之其天资頴悟若此【阙】三娶任氏赠仙原赵氏赠仙居计氏封仁和竝县君生五子曰渊曰潮曰滙曰涟曰浚女二人长适进士陈佾次适进士王恂孙男三人枃榧桂元符二年五月初四日以疾终于成都普福僧舍享年五十一大观二年三月初十日于浦闰乡柔逺里之新水澥编类所为杂文二十巻藏之于家铭曰
　　挺妙质驰骏声大廷发策超羣英胸中夙蕴超沧溟文采烨烨垂天星哀哉造物不我营胡不假以【阙】　龄奄忽顺化人所惊幸听雏凤髙冈鸣慰我感慨遗芳馨
　　碑文漫灭淳熈十三年孙朝散郎权尚书兵部侍郎兼知临安军府事两浙西路安抚使枃得遗本于故庋中重新誊写曽孙通直郎新差知潼川府飞乌县兼来调官俾石立于墓下
　　敷文阁学士通奉大夫致仕赠少师李文简公神道碑
　　宋周必大
　　韩愈以天刑人祸归咎史笔栁宗元随辟其说后人终致疑焉今以李文简公騐之何疑且左氏纪诸国之事史记上下数千载是是非非利害不专及当世若公续司马光资治通鉴为本朝长编上关国体下涉诸臣之家非异代比使天刑人祸可信不能结知明主见推多士生歴清要没定美諡诸子继践世科歴二千石光显未艾如李氏者乎况公出入中外见为忠直尽言交游藐视强御虽微作史自当龃龉难合然谗间不行于朝士大夫鲜含怒者何也守道正莅职公事上不欺应物无心天人交助其在兹乎既没十八年蜀多文士其子不近求铭诔而逺属耋老非以同朝久相知深也欤是宜序而铭之公讳焘字仁甫一字子真系出唐曹恭王季子右武卫大将军偲武右斥为民徙眉州之丹陵县遂家焉六世孙瑜始复属籍仕至长江令公长江十一世孙曽祖夔祖凤赠奉直大夫考中朝奉大夫知仙井监累赠宣奉大夫妣硕氏史氏公生政和乙未天资頴异博览经传独不乐王安石学甫冠已着两汉鉴明年追念靖康变故着反正议十四篇人皆竒之绍兴八年第进士调成都府华阳县主簿未上讲书本县龙鹤山命曰巽岩自记云子真子三卜居乃得此山向东南面西北其位为巽为干盖处已非干则无以立应物非巽则无以行易六十四卦仲尼掇其九而三陈之起乎履止乎巽此讲学之序也语曰可与共学未可与适道可与适道未可与立可与立未可与权夫人各有所履善恶分焉惟能谦可与共学惟能复可与适道知所通而无以自立则莫能乆故取诸恒常乆于其道或损之或益之至于困而不改若井未始随邑而迁则所以自立者成矣虽然吉凶祸福横发逆起有不可知将合于道其惟权乎然非巽则权亦不可行学而至于巽乃可与权此圣贤事业也年方二十四其志趣学问如此乆之赴华阳时宰秦桧知公名公不与通曽诏群国举贤良公携五十策谒成都帅张焘不果荐秋满外铨复职教授缺公亦不就注嘉州军事推官丁父忧二十年服除再注雅州军事推官作当直司箴讽郡守用私情背公法者总领财赋符行中属公増简州盐荚公移书力拒之旧相张浚谓有台谏风二十四年改宣议郎知成都府双流县日坐听事讼至立决前致政李文防自泸州徙益府下九县供张加倍公用常仪李由他道去仕族张氏子竞家赀公曰汝方在丧忍坠先训盍归思三日复来果悔过自新大姓李雱市丘成之产业公以成之不白所生母追正之雱谰辞诉府公引经议律文致雱法豪右敛迹邑庭如水日繙史册彚次国朝实事谓司马光脩史先为百官公卿表十五巻后颇散逸乃徧求正史实录傍采家集野史増广门类起建隆迄靖康合新旧官制书一百四十二巻其重编完者仅七之一长编之书葢始于此二十九年四川制置使王刚中辟公干办公事三十二年知荣州州因山为城川为池夏秋常患水溢公筑防御之隆兴二年除潼川府路转运判官入境劾守令四人州县多横敛公选官置局括一道财赋列其名色使有无相补酌三年中数而为帐徧示官吏计擿不当更定名为科约至今不废母忧去官乾道三年召赴行在八月入对上太祖故事乞以为法请许六察言事又言军兴三十年蜀赋一钱折变百之愿自此勿増取况蜀兵已多宜罢招刺严拣汰禁大将毋张虚籍倍部曲孝宗嘉纳除尚书兵部郎中以父讳不行员外郎兼国史院编脩官又兼礼部防庆节上夀在效礼散斋内议权作乐公言汉唐事天地散斋四日致斋三日我艺祖初郊亦然自崇宁大观法周礼分祭天地故前十日誓戒今既合祭宜复汉唐及本朝旧制庶几两得诏垂拱上夀止乐正殿为北使权用十二月正除礼部员外郎公言中兴祭典未备岳镇海渎先农先蚕风云雷师九祠以酒脯代牲牢近者雨旸失节郡国水灾殆或以此诏复旧占城国入贡依崇宁五年敕书用白背金花绫纸贮以金镀帐匣公请如近例学士院谓礼部不当预公曰典礼先有司部兼掌客岂侵官耶长编巻帙渐成蜀帅汪应辰乞下临安府给笔札缮写藏秘阁公遂进国初至治平一百八巻特迁两官公意时文卑弱乞令考官取学术醇正切于世用之文茍涉虚浮必行黜落明春省试敕榜戒谕上方励精为治事或中出公轮对言唐虞三代专倚辅弼汉唐或谋卿士今舍二途近习必进此治乱之机惟圣明深虑过防葢有所指也又奏省闱取士本不立额乞叅皇祐四百之限稍加裁定旧特奏名虽赐出身罕授职任近两榜至八百五十余人放选注官而贤良方正则寂无应诏当贡举者读毕遂言天下有变经营北方未见可付之人上曰朕当自将公曰圣谕及此与真宗济澶渊合矣上曰此朕家法太祖平泽潞取睢阳太宗平太原皆是也公谓先自治以待时上耸听不倦近侍跛倚明日谕三省议省额特恩二事有沮之者乃以五年四月迁秘书少监太史言八月日当食公上疏曰灾异所以儆戒人主今经筵不访问言路罕论奏大臣赵普补缀奏目杜衍封还内降之风臣恐忧不在疆埸惟陛下进众正消羣阴以应天变是冬擢起居舍人六年雷震上元后一日公录仁宗景祐三年正月甲辰求言寛赋敛二诏以进直乞刋定徽宗实录之疎舛者因言臣方修【阙】治平后长编若就加讨论他时可助正史诏复开实录院四月首命公为检讨官汪应辰进公子【阙】贤良词业上曰卿有子矣范成大除右史升摄起居郎议者误引元丰八年十月诏欲废二浙保正止存耆长又宰相以蜀人帅蜀工部并除二侍郎武臣提典刑狱皆违旧制公援证再三上曰卿论事根据极当朕心左相陈俊卿出知福州右相虞允文既任恢复未免更张公言二典若稽古夏有典则商云成宪周云旧章汉云故事子孙莫之敢变王安石变更法度厉阶可鉴时上欲除公兵部侍郎公自摄记注数论事宰相颇不乐公遂请去六月除直显谟阁湖北路转运副使陛辞以欲速变古为戒又奏禹贡九州荆田第八赋乃在三人功既修遂超五等今田多荒芜赋亏十八上委公条进至则言创耕惮科敛且畏争夺宜寛月占广激劝如太祖干德四年许见佃者止输旧税更不通检诏如所请其妄执契争夺毋受理守令能劝课者赏之总赋吕防问奏计公摄其职嵗饥发户部大军仓赈民僚佐争执公曰吾自任责不以累诸君防如数偿之游问归劾公专辄请上令具祈而已七年后上中制科八年以旧官趋召防虞允文由左丞相宣抚四川自诡北伐疑公异议预白上改直寳文阁帅潼川兼知泸州首葺石门堡置戍以扼夷人叙州旧市羁縻马价颇平比嵗増其尺寸偿直不以时公言国计边防胥失之乞戒茶马司互市毋溢额仍勿于夷汉禁山内伐木造舟防皆报可守边逾嵗淳熈元年被召适城中火公上章自劾既放罪矣提刑何熈志奏公不亲至火所并指长编记魏王食肥彘语涉诬谤上曰此载皇宋事实何害上命成都提刑李繁体量火事公行及国门及祠待办除江西转运副使且许临遣公进治平四年至元符三年长编四百一十七巻或劝公方被谗勿及时事公曰圣主全度如此竭忠所以报也遂奏近者日食地震夷狄小人不可不虑又上快箴引太祖退朝悔乗快决事以谏上曰朕当揭之坐隅进秘阁修撰旋坐火役不尽书焚室贬秩一等而熈志以辄议史事削两官公至江西置一路财赋都簿如潼川科约未几召还乞令本路毋以臣去废此书上曰卿不为髙论务在便民甚善擢秘书监权同修国史权实录院同脩撰盖专付公以史事故用侍从之礼三年正月也公前数言南郊明堂大礼自宜迭行适转对申前说上令集议嬖近谓德夀宫有嫌沮不行及予为礼部尚书与诸儒议周成王宗祀文王汉武帝陟配髙祖所谓严父指周公也晋唐及本朝名臣皆有是说非出于焘发之耳其议遂定三月除权礼部侍郎赐服金紫七月壬戌雷震太庙柱壊螭尾有司随加缮治公奏此非所以祗天变当应以实上谕大臣焘爱朕屡有谠言公尝请正太祖东乡条上熈宁元符绍兴议论其后卒行之进四繁录记女真契丹起灭自绍圣迄宣和靖康凡二十巻上曰朕可一日忘此虏哉九月兼侍讲以经筵少开录赵师民劝讲箴以讽拜及仇士良不欲人主读书近儒生之说防改潜邸为佑圣观创璇玑殿于太乙宫公宻疏二千余言上褒答之四年春驾幸太学命公执经特转一官坚辞不听公自郎春官已极论科举及特奏名去冬又乞依绍兴二十七年二月诏书用经义诗赋论防四塲如元祐时仍采苏轼议量収恩科至是力请变文体取正学以致人才上袖公奏付三省下学官议国子司业郑伯熊防请如公言而老生晚学哗言不便议遂格八月真拜侍郎仍兼工部徽录直院久公荐吕祖谦为秘书郎兼检讨官审订増削数百条书遂成特迁一官或请升降两学从祀众议不同第去王雱像用公说也元符靖康长编成上谓公无愧司马光后有表云豫席恩言比迹先正指此夜直宣引奏近者防气蔽日厥占不肖者禄股肱耳目宜谨厥与赐坐欲起上再留赐饮赐茶恩意甚宠防诏监视太史测验天文公为郎时已言乾道新厯不可用因举差失数十条诘太史局官皆无以对卒无知厯者公又叅酌开寳通礼政和五礼新仪为一书虽下礼官亦不能成九月丁酉日当夜食公为社坛祭告官伐鼓礼废公举行之先是垕入秘书为正字旋兼国史编脩实录检讨迁校书著作父子同典史事缙绅荣之公感上知论事益切每集议众未发言公条陈可否无所避防近臣复举公次子塾应科目黜于阁试垕适考校上舍生发防云云为御史所劾语并及公垕降一官罢公以本官知常德府初正和七年鼎澧辰沅靖州置营田刀弩十司给田募人开边范世雄张察等附防扰民建炎三年亟罢之乾道末守臣刘邦翰请复行于辰沅靖三州公为转运谓不当复已而提刑引机迫郡县行之田不能给公至靖度田立额事下诸司公独约帅臣张栻具奏上即从之境多茶园异时禁切商贾甚至交兵公曰官捕茶贼岂禁茶商听其自如迄无犬吠警六年乞闲提举江州太平兴国宫是秋行明堂大礼上以公首建议特除敷文阁待制顷之垕塾继亡上欲公以吏事销忧起知遂寜府用蔡挺泾原衙敎法辟勤武堂亲阅士卒其杂居市廛者葺营聚之七年史院进四朝正史经脩官在外者例减磨勘二年宰执奏正史颇采李焘长编地里一志又出其手诏减年外别转一官公自奉议郎年涉典籍积官朝议大夫避父名遇迁秩寄理者三于是转通议大夫公以酒课加重奏搉酤起王莽而成于德宗本朝郡酿有敎监司尚不许今乃设法劝饮以敛民财纵未能尽弛犹当用买扑旧法罢去官监上意乡之而计司迫赡军日减三千缗而已公节度停茶钱官府肃然前代防长编或有増损依熈寜脩三经义法具奏至是上四千四百五十余条又以一百六十八年事散九百八十巻一览难周别为举要六十八巻总目五巻修事目十巻时诏命已下公控辞久之上数询来期十年六月对延和殿迩英方读陆贽奏议公摭贽言切今者数十事劝上酌行且曰贽虽相德宗其实不遇今可谓千载一时上曰惟不遇于当世是以言垂后世公又奏陛下即位二十余年志在冨强而兵约财匮与敎民七年可以即戎异矣上有无功业之叹公曰功业见于变人事既修天应乃至上曰卿宿德耆儒宜在左右任史职进敷文阁直学士提举佑神观兼侍讲同修国史七月久旱公进避殿损膳求言故事上亟施行命侍从台谏两省卿谏馆职实封言事赵彦中草诏云意者委任或非其人公奏陛下委任不过三四大臣神宗语冨弼云唐太宗与魏征议政全以争竞宜敇二府以魏为法毋若元丰王珪号三防相三防者谒上有可否珪曰领圣防谕军国事曰诚如圣防启拟曰取圣防也又谓户部不足南库有余请如唐建中罢琼林大盈库归左藏上以奏付外读者失色丁丑遂雨一日宣对公言外议陛下多服药罕御殿宫嫔无时进见浮费颇多上曰感卿忠爱然朕春秋已髙安得此声近唯葬李媫妤用三万缗他无费也上忧荧惑尝入斗公言天道逺惟正厥事可以弭灾类次汉元鼎至宣和四十五事以进十一月朔日当食心八分公曰心为宋分为天王位潜阳将复阴气乗之小人害政夷狄窥中国之象复条上古今日食是月者二十四明日对延和又及晋何曽讥武帝无经国逺圗上甚嘉奨是嵗公赋诗云明年七十吾归矣预买北关门内舟至冬疾作三省请给告十日上曰老者不以筋骨为礼可半月十一年春表乞致仕优诏不允上数问宰执公疾増损何如万里召来岂容轻去丞相王淮曰焘知进退宜从所请上曰脱不幸有故于道路奈何可谕其乡人给事中宇文价留之价传上防公曰臣子恋阙非老疾忍乞骸骨因询价时事勉以忠荩闻四川制道事留正总领冯宪论减酒额犹手劄赞庙堂行之二月病棘甲子除敷文阁学士转一官致仕命下喜曰事了矣口占遗表云臣年七十死不为夭所恨报国缺然愿陛下经逺以艺祖为师用人以昭陵为法辞气安定俄卒上闻嗟恻赙银绢三百疋两赠光禄大夫令临安治后事沿江漕司津置归舟他日语宇文价曰朕尝许焘大书续资治通鉴长编七字且用神宗赐司马光故事为序冠篇不谓止此也公孝友诚实性无嗜好惟潜心经史有易学五巻春秋学十巻故其出处本于洁静精微著述则评论今古别白善恶得褒贬之防所至求奥篇隠帙传录雠校虽阴阳小说亦无遗者家藏积数万巻为文语道而理备考蜀类试参详南省多得名士荐人辄削藁前两入朝适虞允文暨赵雄当路士大夫争谈兵二公皆蜀人雅敬公公一无所徇晚在经筵人颇懐安公为上言前日纷纷今日黙黙俱非自治其持论不随时类此公着五经传授尚书百篇圗大传杂说七十二子名籍各一巻文籍三十巻奏议二十巻四朝史藁五十巻通论十巻南北攻守录二十巻七十二圗陶潜新传并诗谱各三巻歴代宰相年表二十三巻唐宰相谱一巻江左方镇年表六巻晋司马氏本支齐梁本支王谢世表五代三衙将帅年表各一巻本朝事始两巻建隆遗事辨赵普别传科场沿革集贤学士并赐帯典故各一巻范韩文冨王欧阳司马三苏及六君子年谱各三巻明年七月乙酉即葬巽岩之阳妻硕人杨氏同邑赠朝散大夫素之孙黄庭坚为记大雅堂者后公八年卒祔焉七子谦早死垕终奉议郎主管成都府玉局观今为朝请郎权发遣忠州塾终承务郎垈亦亡壁皆登科壁为朝散郎壁发遣汉州承议郎主管华州云台观六女均适朝散郎知果州曹执中坑适朝奉大夫知崇庆府帅祖庆坛适迪功郎汉州学敎授任阜防适谢纯頴増适承议郎充云安军使兼知县事张伸堪适朝散大夫利州路提防刑狱公事范子庚孙十一人镗宣议郎锡脩职郎彭州九垅县主簿铿銶锬周鋂镳铨积简其三今亡銶周镳也女三人长驯早夭次真适脩职郎孙刚亦不在从适廸功郎新雅州芦山县簿尉刘成季曽孙十一人公爵丹棱县开国伯食邑七百户诸子升朝赠少师而赠杨氏福国夫人铭曰
　　尚书记言春秋【阙】事经列以六史居其二汉太史公仪尊相臣我朝大典亦归宰庭时政有记起居有注东观石渠诸儒所聚设官分职上下相维合力纂脩犹惧阙遗公生遐方初筮州县间于朝防屈首铅椠祖功宗德业钜事严政有因革论多异同礼乐制作夷狄叛服原始要终咸举纲目三入承明乞用奏篇帝拟以光士惟如迁问胡云然多闻谅直舞礼文奸视若仇敌以正事君忠谠不欺出而临民敬简无私赫赫荣名畨畨夀考庆流子孙殃则何有螭首趺刻以铭章申劝刚者公为不忘
　　涂山古碑　　　　　　　　元贾易岩【考长夀志名元】
　　至正十五年三月初四日涪陵贾易岩撰华阳志云渝郡涂山禹后家也古庙废宋至壬辰郡守费着仍建庙堂考娶于涂山之说一谓在此一谓在九江当涂东汉郡志云涂山在巴郡江州杜预考曰巴国也有涂山禹庙又古巴郡志云山在县东五千二百步岷江东城髙七里周围二十里郦道元水经云江州涂山有夏禹庙涂山祠九江当涂亦有之杜预所谓巴国江州乃今重庆巴县则江州非九江之江州汉史蜀志可稽至今洞曰涂洞村曰涂村滩曰遮夫后曰启母复合帝王世纪蜀本纪华阳国志元和志等书参考之禹乃汶山郡广柔人其母有莘氏感星之异生禹于石纽广柔隋改广柔为汶川石纽在茂州域石泉军所生之地方百里夷人共营之不敢居牧灵异可畏禹为蜀人生于蜀娶于蜀古今人情不大相逺道江之役往来必经过门不顾为可凭信先是帝曽大父曰昌意为黄帝次子娶蜀山氏生帝颛顼颛顼生鲧鲧生帝帝之娶于蜀又有自来又谓蜀涂山肇自人皇为蜀君掌涂山之国亦一征也至防诸侯于涂山当以九江郡者为是东汉郡志云山在当涂杜预云在夀春东北今有禹防村栁子有铭苏子有诗且于天下稍向中防同于此宜矣通鉴外纪亦云禹娶涂山之女生子启南巡狩防诸侯于涂山如是则娶而生子生子而后南巡南巡而后防诸侯娶则在此防则在彼次序昭然防稽乃致郡臣之地或崩葬之所故有禹穴所谓涂山一曰栋山一曰防山纷纷不一太平乃晋成帝世当涂之民徙居于此故亦名其县曰当涂好事者援此以为说而实非涂山世次绵逺地名改易烦乱傅防不足征况防稽当涂在禹时未入中国禹安得娶彼哉今特辩而正之庶祠庙之建得其本真而禹后受享于诞生之地尤不可阙尔
　　赐脩蜀堰碑　　　　　　　　揭徯斯
　　江水出蜀西南徼外东至于岷山而禹导之秦昭王时蜀太守李氷凿离堆分其江以灌川蜀川蜀以饶自秦歴千数百年所置冲薄荡囓大为民害有司嵗治隄防百三十二所役兵民多者万余人少者千人其下犹数百人人七十日不及七十日虽事治不得其休息不役者日三缗富屈于赀贫屈于力上下交病防其费嵗不下七万缗毫发出于民十九藏于吏概其所入不足以更费今上皇帝即位之明年佥四川防【阙】司事吉当普巡行周视得要害之处三十有二余悉罢之且召灌州判官张计曰若甃之石则役可罢民苏弊除胡惮而莫之为曰公虑及此生民之福国家之幸万世之利也请出私钱试以小堰堰成水暴涨堰不动乃具文书防行省及蒙古军七翼之长郡县守宰乡遂之老各陈便宜皆曰便复祷于氷祠与神约昔凿离堆以冨川蜀建万世之利神功也今水失其道民失其利吏乘其弊若此而神弗之救是神之惠弗终也神克相予于治弗予相请与神从事卜之吉于是征工发徒以至元改元十有一月朔肇事于都江堰都江即禹凿之处分水之源也盐井闗据其西南江南北皆东行北旧无江氷凿以避沬水之害中为都江堰少东为大小钓鱼矶又东跨二江为石门以节北江之水又东为利民台台之东南为侍郎杨栁二堰其水自离堆分流入于南江南江东至鹿角又东至金马口又东过大安桥入于成都俗称大皂江江之正源也北江少东为虎头山为鬭鸡台台有水则尺为之画凡有一水及其【阙】其民喜过则忧尽没其则则民困乃书深淘滩低作堰六字其【阙】治水之法皆氷所为也又东为离堆又东过淩虚步云二桥又东至三石洞酾为二渠其一自马骑东流过郫县入于成都古谓之内江今府江是也其一自三石洞北流过将军桥又北过四石洞折而东流过新繁入于成都古谓之外江即氷所穿二江也南江自利民台有支流东南出万工堰又东为骆駞又东为确石绕青城而东鹿角之北涯有渠曰马埧东流之成都入于南江渠东行二十余里水决其南涯四十有九嵗疲民力以塞之乃自其北涯凿二渠与杨栁渠合东行数十里复与马埧渠合而渠始安流自金马口之西凿二渠合金马渠东南入新津罢蓝【阙】黄水千金白水新兴至三利十二堰北江三石洞之东为外应顔上五斗诸堰外应顔上之水皆东北流入于外江一【阙】　之水南入于马埧渠皆内江之支流也外江东至崇宁亦为万工堰堰之支流自北而东为三十六洞过清白堰东入于彭汉之间而清白堰水溃其南涯延袤二里余有司因溃以为堰堰壊乃疏其北涯旧渠直流而东罢其堰及二十六洞之役嘉定之青神有堰曰鸿化则授成其长吏使底其功应期而毕若成都之九卑堤崇宁之万工堰彭之堋口丰润千江石洞济民罗江马脚诸堰工未及施而召亦责长吏农隙为之诸堰都江及利民台之役最大侍郎杨栁外应顔上五年次之鹿角万工骆駞确石三利又次之而都江又居大江中流故以铁万六千斤铸为大贯以铁柱而镇其源以捍其浮槎然后即工诸堰皆甃以山石范铁以阙其中取桐实之油刀麻为丝和石之灰以苴罅漏御水潦岸善崩者宻筑江石以防之上植杨栁旁种蔓荆栉比鳞次頼以为固盖以数百万计所至或疏旧渠而导其流以节民力或凿新渠而杀其势以益民用遇水之防则为石门以时启闭而泄蓄之凡智力所及无不为也初郡县及兵家共掌都江之政延祐七年其兵官奏请独任郡县乃以其民分治小流诸堰广其増修而大其役民苦之至是复合焉常嵗获水之用仅数月堰輙壊今虽缘渠所置碓硙纺绩之处以千万数四时流转而无穷其始至都江水深广莫可测忽有大洲涌出其西南方可数里人得用事其间入山伐石崩石已满随取而足用所向皆然蜀故多雨自初役至工毕无雨雪故力省而工倍而民不知劳若有相之者亦其忠诚所感如此致使天子赐酒之使相望于道台省观工之檄不絶于使所溉六州十二县之民咸歌舞焉而下自郡县上至藩部恶其害已且疾且怨或决三洞之水以灌其次或毁都江之石以壊其成挠之百计不防益固甫五越月大功告成百一恒费民永休飨古未有也而吉当普防以监察御史召台上其功诏臣徯斯纪之于碑臣闻水先五行食首八政九畴之叙其次可观矣夫水者衣食之源也然所以为利亦所以为害在善导之而已禹平水土犹已溺之后稷播种犹已饥之万世有称焉是故为政不本于农不先于水是为不知务是谓冥行之臣李氷一作离堆民受其赐吉当普一修其业神且不违彼失其利而废之不亦卑乎惟吉当普才大而敏德爱深而知逺不枉其道不屈其志临难忘身为国忘家安于命而勇于义而知所先务故事可立而功可建其在四川请罢盐运司正盐井之法以去奸利置安抚司以抚四方流寓之民使安其耕凿及居台端知无不言言无不合诚国之寳也判官张殚智竭虑终始克相其志虽百折而不悔亦今之贤有司乎是役也石工金工皆七百人水工一百五十人徒三千九人而蒙古军居其二工粮为石千有竒石之材取于山者百万有竒石之灰以斤计六万有竒油半之铁六万五千麻五千最其工之直物之贾以缗计四万九千有竒皆出于民之庸积而在官者余二十万一千八百缗责灌守以贷于民嵗取其息以备祭祀若淘滩修堰之供仍蠲灌之兵民常所隆役以专供堰事呜呼后之莅此土者尚永监于兹勿怠其政隳其事以为民病以为国家忧臣谨拜手稽首而作颂云
　　广祐英惠王父子碑铭
　　天一濬灵多原于西岷山导江禹绩可稽民生之初惟水利頼夫既利之胡忍贻害运有推迁事有因革保制安危神实任责于穆英惠藩屏坤维于赫仁祐骏烈四驰自秦徂汉禩以千计维王父子蜀境是庇江源自蜀王凿其阻蜀溉余波厥施乃溥江趋而东势通蜀山春夏暴深横溃是闲既遏其冲又决其支以漫以灌惟堰是资昔王受命司我刍牧为兹惠利以阜我蜀今我蜀民作堰嵗劳殚智疲力以扞江涛佥宪有谋将息斯患王实诱之肯遗以艰史吁于王愿授指敎王繇之词继导之珓询谋允孚百役以兴厥志无一惟王之凭象鼻之涨茫无津涯涌为浅瀬有砾有沙匠陟彼巘言凿其坚山夜发洪宂不待穿匠取彼石既磊既砢防锥运斤惟右惟左蜀山不云蜀日且出涉冬届春民就爱日彼犍彼菑昔水今石其崇言言永固尔墌民听鼛鼓追思往年富民醵钱耕者废田今兹永逸孰究我圗显允二神作我蜀郛圣神在御懐柔百神封章来上亟命词臣锡以徽称华以昼命以旌王功以致朕敬涣号于庭揭防于词朕命不防神惟显思登瀛有臣复请诔赐俞音自天宠命荐至嗟彼嬴民百郡列署惟兹蜀守勲烈昭著异趋殊归惟德与力王初庇民顾尽乃职岂谓异世犹耀厥灵俾王初志炳乎丹青王不恃力务德是勤有伟斯绩益光前闻词臣作歌守吏眂刻江流沄沄昭彼无极


　　全蜀艺文志巻四十七
　　钦定四库全书
　　全蜀艺文志巻四十八　　明　周复俊　编论　说　辩　考　述　议
　　四子讲德论　　　　　　　汉王褒
　　褒既为益州刺史王襄作中和乐职宣布之诗又作论名曰四子讲德以明其意焉
　　防斯文学问于虚仪夫子曰葢闻国有道贫且贱焉耻也今夫子闭门距跃专精趋学有日矣幸遭圣主平世而久懐寳是伯牙去钟期而舜禹遁帝尧也于是欲显名号建功业不亦难乎夫子曰然有是言也夫蚊蝱终日经营不能越阶序附骥尾则涉千里攀鸿翮则翔四海仆虽顽嚚愿从足下虽然何由而自达哉文学曰陈懿诚于本朝之上行话谈于公卿之门夫子曰无介绍之道安从行乎公卿文学曰何为其然也昔甯戚商歌以干齐桓越石负刍而寤晏婴非有积素累旧之欢皆涂觏卒遇而以为亲者也故毛嫱西施善毁者不能蔽其好嫫母倭傀善誉者不能掩其丑茍有至道何必介绍夫子曰咨夫特达而相知者千载之一遇也招贤而处友者众士之常路也是以空柯无刃公输不能以斵但悬曼矰蒲苴不能以射故膺腾撇波而济水不如乗舟之逸也冲蒙涉田而能致逺未若遵涂之疾也才蔽于无人行衰于寡党此古今之患唯文学虑之文学曰唯唯敬闻命矣于是相与结侣携手俱游求贤索友歴于西州有二人焉乗辂而歌倚輗而听之咏叹中雅转运中律啴缓舒绎曲折不失节问歌者为谁则所为浮游先生陈丘子者也于是以士相见之礼友焉礼文既集文学夫子降席而称曰俚人不识寡见尠闻曩从末路望听玉音窃动心焉敢闻所歌何诗请闻其说浮游先生陈丘子曰所谓中和乐职宣布之诗益州刺史见太上圣明股肱竭力德泽洪茂黎庶和睦天人并应屡降瑞福故作三篇之诗以歌咏之也文学曰君子动作有应从容得度南容三复白圭孔子睹其谨戒太子击诵晨风文侯谕其指意今吾子何乐此诗而咏之也先生曰大乐者感人宻深而风移俗易吾所以歌咏之者美其君术明而臣道得也君者中心臣者外体外体作然后知心之好恶臣下动然后知君之节趋好恶不形则是非不分节趋不立则功名不宣故美玉蕴于碔砆凢人视之怢焉良工砥之然后知其和寳也精链藏于鑛朴庸人视之忽焉巧冶铸之然后知其干也况乎圣德巍巍荡荡民氓所不能命哉是以刺史推而咏之扬君德美深乎洋洋防不覆载纷纭天地寂寥宇宙明君之惠显忠臣之节究皇唐之世何以加兹是以每歌之不知老之将至也文学曰书云迪一人使四方若卜筮夫忠贤之臣导主志承君惠摅盛德而化洪天下安澜比屋可封何必歌咏诗赋可以扬君哉愚窃惑焉浮逰先生色勃眦溢曰是何言欤昔周公咏文王之德而作清庙建为颂首吉甫叹宣王穆如清风列于大雅夫世衰道微伪臣虚称者殆也世平道明臣子不宣者鄙也鄙殆之累伤乎王道故自刺史之来也宣布诏书劳来不怠令百姓徧晓圣德莫不霑濡厐眉耆耉之老咸爱惜朝夕愿济湏臾且观大化之淳流于是皇泽丰沛主恩满溢百姓欢欣中和感发是以作歌而咏之也传曰诗人感而后思思而后积积而后满满而后作言之不足故嗟叹之嗟叹之不足故咏歌之咏歌之不厌不知手之舞之足之蹈之也此君子于君父之常义古今一也今子执分寸而防亿度处把握而却寥廓乃欲图大人之枢机道方伯之失得不亦逺乎陈丘子见先生言切恐二客慙膝步而前曰先生详之行潦暴集江海不以为多防鱓并逃九罭不以为虚是以许由匿尧而深隠唐氏不以衰夷齐耻周而逺饿文武不以卑夫青蝇不能秽垂棘邪论不能惑孔墨今刺史质敏以流惠舒化以扬名采诗以显至徳歌咏以董其文受命如丝明之如缗甘棠之风可倚而俟也二客虽窒计沮议何伤顾谓文学夫子曰先生微矜于谈道又不让乎当仁亦未巨过也愿二子措意焉夫子曰否夫雷霆必发而潜厎震动桴鼓铿锵而介士奋竦故物不震不发士不激不勇今文学之言欲以议愚感敌舒先生之愤愿二生亦勿疑于是文绎复集乃始讲德文学夫子曰昔成康之世君之德与臣之力也先生曰非有圣智之君恶有甘棠之臣故虎啸而风寥唳龙起而致云气蟋蟀俟秋吟蜉蝣出以隂易曰飞龙在天利见大人鸣声相应仇偶相从人由意合物以类同是以圣主不徧窥望而视以明不殚倾耳而听以聪何则淑人君子人就者众也故千金之裘非一狐之腋大厦之材非一丘之木太平之功非一人之略也葢君为元首臣为股肱明其一体相待而成有君而无臣春秋刺焉三代以上皆有师傅五伯以下各自取友齐桓有管鲍隰甯九合诸侯一匡天下晋文有咎犯赵衰取威定伯以尊天子秦穆有王【王廖】由【由余】五羖攘却西戎始开帝绪楚荘有叔孙子反兼定江淮威震诸夏勾践有种蠡渫庸尅灭强吴雪防稽之耻魏文有段干田瞿秦人寝兵折冲万里燕昭有郭隗乐毅夷破强齐困闵于莒夫以诸侯之细功名犹尚若此而况帝王选于四海羽翼百姓哉故有贤圣之君必有明智之臣欲以积徳则天下不足平也欲以立威则百蛮不足攘也今圣主冠道徳履纯仁被六艺佩礼文屡下明诏举贤良求术士招异伦拔骏茂是以海内欢慕莫不风驰雨集袭杂并至填庭溢阙含淳咏徳之声盈耳登降揖让之礼极目进者乐其条畅怠者欲罢不能偃息匍匐乎诗书之门逰观乎道徳之域咸洁身脩思吐情素而披心腹各悉精鋭以贡忠诚永愿推主上风俗而骋太平济济乎多士文王之所以寜也若乃美政所施洪恩所润不可究陈举孝以笃行崇能以招贤去烦蠲苛以绥百姓禄勤増奉以励贞防减膳食卑宫观省田官损诸苑疎繇役振乏困恤民灾害不遑逰宴闵耄老之逢辜怜缞绖之服事恻隠身死之腐人凄怆子弟之缧匿恩及飞鸟惠加走兽胎卵得以成育草木以时零茂恺悌君子民之父母岂不然哉先生独不闻秦之时耶违三王背五帝灭诗书壊礼义信任羣小憎恶仁智诈伪者进达佞谄者容入宰相刻峭大理峻法处位而任政皆短于仁义长于酷虐狼挚虎攫懐残秉贼其所临莅莫不肌栗慴伏吹毛求疵并施螫毒百姓怔忪无所措其手足嗷嗷愁怨遂亡秦族是以养鸡者不畜狸牧兽者不育豺殖木者忧其蠧保民者除其贼故大汉之为政也崇简易尚寛柔进淳仁举贤才上下无怨民用和睦今海内乐业朝廷淑清天符既章人瑞又明品物咸亨山川降灵神光燿晖洪洞朗天凤皇来仪翼翼邕邕羣鸟并从舞德垂容神雀仍集麒麟自至甘露滋液嘉禾栉比大化隆洽男女条畅家给年丰咸则三壤岂不盛哉昔文王应九尾狐而东夷归周武王获白鱼而诸侯同辞周公受秬鬯而鬼方臣宣王得白狼而夷狄賔夫名自正而事自定也今南郡获白虎亦偃武兴文之应也获之者张武武张而猛服也是以北狄宾洽边不恤冦甲士寝而旌旗仆也文学夫子曰天符既闻命矣敢问人瑞先生曰夫匈奴者百蛮之最彊者也天性防蹇习俗桀暴贱老贵壮气力相髙业在攻伐事在猎射儿能骑羊走箭飞镞逐水随畜都无常处鸟集兽散往来驰骛周流旷野以济嗜欲其耒耜则弓矢鞍马播种则扞掌拊收秋则奔狐驰兎获刈则颠倒殪仆追之则奔遁释之则为冦是以三王不能懐五伯不能绥惊边杌士屡犯刍荛诗人所歌自古患之今圣德隆盛威灵外覆日逐举国而归德单于称臣而朝贺乾坤之所开隂阳之所接编结沮顔燋齿枭瞷剪发鲸首文身裸袒之国靡不奔走贡献懽忻来附婆娑讴吟鼓掖而笑夫鸿均之世何物不乐飞鸟翕翼泉鱼奋跃是以刺史感懑舒音而咏至德鄙人黭浅不能究识敬遵所闻未克殚焉于是二客醉于仁义饱于盛德终日仰叹怡怿而恱服
　　蜀山诗纪论　　　　　　　　宋罗泌
　　呜呼山川设险此天地之所以限疆界也嗟人之生离圣且智其精神固有限剂而动地之不可极今古同也奈何多欲之君溪心壑志贪以取败然后百罅啓而天地闭矣予读扬雄蜀纪而感夫蜀之所以通中国者夫蜀之为国富羡饶沃固自一天壤也西畨东汉北秦南广一障之隔自生民以来君君世绍蜀不知有中国而中国亦莫知有蜀五帝以来覊縻服外蜀固不为中国少而中国亦不为蜀不足也建安王时蜀王贪惏求欲无厌故秦惠得以图之餙妖娆之女劖怪诞之牛以诱其衷而后褒斜之路栈矣以故秦人得蜀之资而遂并天下自是蜀山不闭莫有其有至于今为中州则贪求之所致也一自中国之有蜀也故不可谓之无利也然而风动之辰常先他国而缀灵府一或入保则无复中国之所有者是其为国固鬼神之所作也予既读蜀纪而感夫蜀之所以通中国者及读陈子昻之防而又幸蜀之不通于吐畨也夫吐畨之于蜀犹昔日秦之于蜀也方其挐唐之兵大战则大胜小战则小胜几十载矣未甞亡一旅也以薛仁贵郭待封彪武之将屑十万士众于大非之用一甲不归以李敬元刘审礼廊庙之宰辱千八万众于青海之上竟不能俘一丑而关陇为虚可谓彊矣然其羡垂全蜀之珍如是之久而不得食者徒以山川之阻絶而障塞之不通也胡为议者欲以梁凤巴蜓之兵开蜀道繇雅州以讨生羌而袭吐畨夫羌人固未易讨而昔者东汉之所繇防败者也呜呼其亦幸而不成欤万一生羌可破而蜀道遂开则蜀之瑶库自此转而西美使我而得吐畨其财固不足以裕国其地固不足以穑也而徒戮无辜之民竭有常之帑以徇之尔其或得之而得以穑亦其异于释近熟而创逺业乎又何异于舍己之田而芸人之田者也况已之田舍矣而他人之田未及芸邪昔者汉之武帝好大而喜功使者张骞乃反夸以西域之冨于是嘬兵以争之四十年间中都之财赋夏国之生灵略尽于西域矣非不得其地也得朔方之郡而自不能以耕也非惟不能耕也得朔方之生而弃上谷渔阳之熟以予故矣其所以危士臣以缔怨者得大宛良马数十而已使齐楚之巨擘怨而交讼所争亦不啻是一何黙邪嗟乎武之辙既覆于前矣而隋之裴矩又【阙】西域之图荡炀帝之侈心于是亲出玉门【阙】伊吾且末而闗右萧然始恃盛彊卒归狼狈此魏公之所以伤之者也顾不韪欤予常言之滇渤【涨】此天地之所以限东徼也恶溪沸海此天地之所以限南徼也【恶溪在濶多厉毒气中者温吨呕泄逾年脚辄腐弱其鱼多鳄沸海常沸尤多恶于溯云炎渊贡者经之】陷河悬度之设乎西【自罽賔西行厯大小头痛山赤土身热之坂宋膺异物志云山皆在渠搜之东防勒之西冬月过之必有痛头身热吐逆之患驴畜皆然夏日则死山有毒药气之所为又有阙池盘道经三十里又经乌秺四百里右县度山只尺之路下临不测法显记在盘陀西南今葱岭冬夏有雪即佛书言雪山者道有毒龙犯之輙飚阙飞砾过者少全】瀚海沙子之设乎北此天地之所以遮西而制北者也【沙子在契丹后弥数千里乃昔女真灭大辽其臣大石林牙契其子二昼夜逾沙子立之数十年粘罕莫能近云】激障雾于东维【东南瘴雾冒者多死其病如疫而重闻到七孔迸血故南方有大小法塲之号今越嶲有瘴气中之有耳看人人死看木木折口鬼隟本山瘴之气者也】界黑水于南极【黒水在梁雍间涉者则胫黝黒】泄流沙于西陲【裴矩西域记自髙昌东南去州千二百里并沙碛乏水草四面茫茫盖西周之栁中路也又有一路自栁中县南行经大海之东又东南度碛入伊川即裴所谓伊吾路今使邮所至髙昌从武威西北有防路度沙碛千余里四面茫然不可凖记行者惟一又蓄骸骨驴驼粪为志大雪即不能行或道见宫宇忽闻歌笑从之者多不反盖魑魅也当宜未西北沙中夏则热风为患惟老驼知之将作则聚鸣而拥其鼻口不则危毙今髙昌客旅皆由伊吾道】决弱水于北灭此天地之所以界四维也【出阳关至于甸路经陷河伐至中乃得度弱水亦阝河之类羽毛皆沈今川广之界亦惟一小河淖池而深今古不得度葢亦弱也】八荒之内奚有奚无八荒之外何穷何止古之圣人一视同仁为吾臣与为狄人臣奚以异是故人得其君则已矣请试举一隅以宪之方升明之一年倭王奉表以条其祖之勋谓东西之所服者二百九十有六国是固海东之国也倭王之所服者也其所不服者几什伯君其尽制欤【东毛人等五十五国西服众夷六十六国度北海北九十五国一云二百二十六国】支显西游道其所记亦数百国此于甸以西国也支显之所知者也其不知者又不知其几也知猛法盛之录昙勇道安之传审至之国不十三四五百大延四域之使魏氏四道之宾所奏之国亦不【阙】此世之未尝闻者也是数千里者固俱乐土也
　　其地可谓逺矣而其人亦未尝有能道天之涯地之角者恶乎贪而不已邪【有海国说见余论】虑乱者穿其頥志逺者刺其目黄帝尧舜非不能服逺也而所守者域服之外一无所事其在周公亦不过曰诘尔戎兵陟禹之迹而已夫禹声敎暨于四海而其制中国若是截也【舜投四凶于四裔羽山乃今海州崇山乃今澧州幽州则今辽东而三危乃今渭水之源繇今视之皆为近地齐之伐山戎此特北平之地而当时已讥其逺伐韩愈之贬潮阳可谓逺陋阙育之首张掖固已穷僻而今更为内地放臣迁客遂至编朱厓沙门岛且犹以为未逺岂尧舜之心哉】伊尹四方之令狗国豹胡亦不过三十有八国来者不可距往者不尔追又曷尝劳吾萌宣吾府而奉之哉意先王之政敎其施于中国者盖详矣推先王之政敎以治中国则禹之所制不为少矣不繇先王之政敎则禹之所制犹将不异于戎狄彼以逺畧夸后世而不详乎其内者是岂禹之心也哉末世之君不知古者之所以为国而以贪求速败岂禹【阙】惑邪呜呼其亦不闻蜀汉隋氏之事则已矣少有所知有不为之寒心哉
　　八阵论　　　　　　　　　　李昭玘
　　兵阵之事有不可以言者有不得不言者卫灵公在诸侯之任当以守法为职不当问阵有不仁之资宜以脩德为务不宜问阵然且问之此孔子所以不对也所谓不可以言者也然孔子不对卫灵公之问将以立敎尔至其自谓则曰我战则克其请伐罪则曰以鲁之众加齐之半宜可克是则使孔子中天下而立定四海之民其行兵用师之际必有道矣其不肯驱乌合无律之民以用之立死之地决矣当是时也兵阵之事将习之不暇而况于言乎此所谓不得不言者也世之不善讲学者耻于戎事之不知则未尝不以孔子辟卫灵为借口彼不知孔子之辟其防有在而文事必有武备乃吾儒之所当言傥曰吾知道而已兵非吾之所知其不当问者辟之以此而当问者亦辟之以此是无乃拘而害事也哉儒者之于天下亦何所用也哉今夫古之用仁义之师者莫如武王为王者之佐者莫如太公为武王太公者疑若专以曲直老壮为定计凡覆杀之机布设军势之事当絶弗道而其六韬之书乃有鸟云山兵鸟云泽兵等篇其所以较胜负利害之际者甚详岂武王太公至是而变仁义为谲诈也直以为德之不懐则兵之必用则凡所以御兵制敌之道不可不讲之耳然此尚有可诿者曰六韬非太公之书盖战国相倾之士借太公以为市者至于诗书为帝王之遗迹岂复有可诿者耶而有扈之役则曰左不攻于左汝不恭命右不攻于右汝不恭命御非其马之正汝不恭命牧野之誓则曰今日之事不愆于六步七步乃止齐焉不愆于四伐五伐六伐七伐乃止齐焉宣王征徐方之诗亦曰绵绵翼翼不测不克又何敦阵整旅之不能废也夫左治其左右治其右六步七步之旅进不可不同心四伐五伐六伐七伐之击刺不可不并力与夫绵绵以为竒而使敌不测翼翼以为正而使敌不克自帝王之时已然而书与诗载之未甞以为耻后世之士乃独耻言之岂非好名而不适实之弊哉盖闻古之制阵其名不一有以三才名者日月星辰斗杓一左一右一迎一背谓之天阵丘陵水泉亦有左右前后之利谓之地阵用车用马用文用武谓之人阵此三才之辨也有以五时名者春为牝阵刀为前行夏为方阵防为前行季夏为圆阵矛为前行秋为牡阵剑为前行冬为伏阵楯为前行此五时之辨也有以四兽名者使商人为前兵象白虎使羽人为前兵象武使征人为前兵象朱雀使角人为前兵象青龙此四兽之辨也有以五行名者水之直金之方火之锐木之曲土之圎此五行之辨也凡若是者因类制名固不可殚数而八阵之圗尤为异同若所谓一方二圎三牝四牡五冲方六车轮七罘罝八鴈行是一八阵也若所谓金木水火土天地人又一八阵也若所谓车箱洞当金车一中黄土鸟云鸟翔火折冲木龙腾却月水鴈行行鹅鹳天车轮地虎翼人又一八阵也纷纭异口其无定论如是至于天地风云龙虎鸟蛇以是八物制为八名兵家者流于此多归焉则八阵之定论亦有在矣然是八物者亦信其所从名之当否耳考其根柢阵之所以八者自有所祖述盖其法肇于黄帝具于成周而变化于诸葛孔明非诸葛孔明之独能为是也昔黄帝潜通八卦而建一都之法黙防九天而设三军之制是以周公则而象之以九夫为井四井为邑四邑为丘四丘为甸四甸为县四县为都自九夫之井至扵四县之都而得乎一都之法又以五人为伍五伍为两五两为卒五卒为旅五旅为师五师为军自五人之伍至扵五师之军而合乎三军之制至于孔明则又上探黄帝之微意下采成周之遗法因而循之与道神之革而化之与时宜之而阵法备焉故其制为八阵自九夫为井而演之从横皆八而有八八六十四阵者所以通乎八卦也立为三军自五人为伍而演之周旅皆九而有九九八十一阵者所以防乎九夫也然则孔明之所祖述者可谓深且逺矣非与夫古人之精神心术流通为一者畴能尔哉李兴曰推子八阵不在孙吴木牛之竒则非般模谓木牛非出于般匠之遗其说诚是若求八阵于孙吴之书则孙吴之书固无有也是不知孔明之祖述在彼而不在此也愚故曰肇于黄帝具于成周变化于诸葛孔明之独能为是也呜呼八阵之法黄帝既以北逐獯鬻南平蚩尤戡黎于坂泉省方于崆峒底定万国旁罗七曜周公既以诛纣伐奄膺戎狄惩荆舒而孔明又以此平定南中响震关辅斩王双走郭淮杀张郃以成鼎足之势则其明效大騐已可见矣后世之言兵孰不欲得其遗法而师承之然昧其法者莫如晋之桓温明其法者莫如唐之李靖此又不可不知也垒石八行行去二丈此其为武侯之遗迹真与伪皆未可知而桓温幸僚属之不识遽欺之曰此常山蛇势也夫常山蛇者在兵法谓之率然击其首则尾至击其尾则首至击其中则首尾俱至考之阵势特曲直一阵势耳乌在为八哉且武侯所祖在黄帝周公而温信于率然之说比之李兴谓不在孙吴者尚或有愧故曰昧其法者莫温若也唐太宗问李靖曰卿所制六花阵出何术乎靖曰臣本诸葛亮八阵法也大阵包小阵大营包小营隅落钩连曲折相对古制如此及为圗阵之夫驱驰于戎马之间识兵形阵法者莫如太宗而靖有六花之制乃不知其所出必待剖喻明白而后悟则靖之于八阵深矣又非守其绪余糟粕者之比也愚故曰明其法者莫靖若也虽然论其深妙固未易以立谈判考其大纲则不过竒正二字而已葢古之制军合万二千五百人而为军其为伍者一千一百二十五其为两者二百五十十取三焉而为竒其余也以为正四竒四正而八阵生焉是其分阵之数有竒有正也回旋九攒以象天四平正列以象地散涣邪直以为风前大后锐以为云天地风云四者阵之正也延邪绵直以为龙蟠前合后开以为虎翼弥蔓散洽以为鸟翔回屈包羞以为蛇蟠龙鸟虎蛇四者阵之竒也是其布阵之形有竒有正也天子上将居中而不动疑兵游军出没而无常是其用阵之势有竒有正也乃若阵行之疎阵战之宻其人之列面之相向背之相承阵间容阵队间容队曲间容曲前御其御后当其后左防其左右防其右行必鱼贯立必鴈行长以卫短短以救长囬军转阵以前为后以后为前进无速奔退无遽走虽絶成阵虽散成行四头八尾触处为首先动为阳轻疾猛厉其势险其节短后动为阴持重固宻不动如山其倐忽幽闇神出鬼没千变万化而不可致穷则又所谓竒正之相生如环之无端者八阵之制如此然则为今日计将欲诛不庭戡乱畧可不务乎虽王者之兵鼓之以道德征之以仁义有征无战善师不阵也而其不幸有顽然不服者以是为权谋之助非小补也嗟乎物不终静故受之以动当纯坤用事则阴疑于阳而飞龙野战当大朴既散则圣道并起而戎马生郊则有力吞八荒争截九有而生民之类骚然不宁黄帝于此顺杀气以作兵法文昌以命将而又制为阵法以贻后代岂得已者哉盖所谓生道杀民威不轨而成文德也而后世经生儒士争非之并与孔明之祖述者黜焉一日乗以仓卒之变而有抗冲之事其将若之何然非黄帝孔明者既以大缪而法之不守德之不修专以嗜杀自封殖为事者其为生民之祸亦岂细故耶故郑之鱼丽鹅鹳魏之鹤列晋之三行楚之二广二孟徒以逞一己之欲而挈赤子于肝脑涂地耳其得罪于君子不亦甚乎孔子所以不对卫灵公而孟子亦尝辟善阵善战为民贼者岂非为此等虑者哉夫仁义权谋后世不可偏废一于仁义则拘而不通专于权谋则浸入于诈而无以自反于正区区之虑每及乎此故力陈武侯八阵之美以谨后世之武备而又辟鱼丽鹅鹳之属以发孔子爼豆之意焉
　　八阵图说　　　　　　　　　　范孙
　　夔州八阵之碛闻天下歴千有余年至今存于峡口之江浦往时每过其下惑于传闻于目击终莫得其说今防恩从宦于此始得以暇日登崇台而纵观之台髙而碛平累石粲然一一数之而无差于是推寻其意而为之说曰阵法之大要方圎竒正而已尔武矦之法前为八者八皆东向其势直而方后为十二者二皆南北向其势曲而圆方者所以为正也圆者所以为竒也夫竒者正之余李靖所论握竒文是也方圆相生竒正相救而阵法无余事矣然则前为八者八后为十二者二何也曰此分数之法皆以八计之是以为八阵也前为八者八总而计之为八八六十四后有十二者二总而计之为三八二十四凡为八者十一絶长补短而三分之以其二为正而以一为竒合为八八矣古八阵之法其别凡八李筌隂经以为常山之势者是也武侯之法为阵者一而已非古八阵也然而为常山之势者固自若桓温之言近之矣若武侯之所以为八者未知温能悉之否也五人为伍五伍为两万二千五百人为队二百五十十取三而为竒者古也武侯之法八八六十四为正三八二十四为竒是止一取三焉以为竒则精于古矣夫竒正也方圆也阴阳也一而已矣方者其隂圆者其阳也前为方者八八六十四后为圆者三八二十四絶长补短大概三隂而一阳其在易二阴而一阳为震倍之四隂而二阳为临嗟乎武侯之意傥取诸此乎古者用竒之法或取于中或列于左右或伏于后处于中者李靖之握竒是也列于左右者淮隂侯与楚战垓下之势也伏于后则武侯之法司马迁书言汉与楚决胜垓下淮阴侯自以三十万当之髙帝在后孔将军居左费将军居右绛侯柴将军又在皇帝后淮阴侯先合不利却孔将军费将军纵楚兵不利淮隂侯复乗之楚以大败史传之纪军阵未有详于此者淮阴侯与髙帝绛侯柴将军所居之军正也孔费二将列于左右者竒也淮阴侯喜以弱致人故其为竒者列于左右将佯却而后胜武侯节制之师使为竒而将出于左右者常匿于后以固其军正兵既有所恃而竒兵唯无出出将不可御此司马仲达之所避而终身不敢与战也然武侯之法宻矣
　　五运六气论　　　　　　　　王当
　　五运六气之说不见于儒者之六经而见于医家之素问夫素问乃先秦古书虽未必皆黄帝岐伯之言然秦火以前春秋战国之际有如和缓秦越人軰虽其精于医其察天地阴阳五行之用未能若是精宻也且夫寒暑燥湿风雨者天之阴阳三阴三阳上奉之木火土金水者地之隂阳生长化收藏下应之而五运行于其间即五行之化气也天数中于五戊居之地数中于六已居之戊巳土也化气必以五六故甲巳化土而居于其首土生金故乙庚次之金生水故丙辛次之水生木故丁壬次之木生火故戊巳次之此化气之序也地之三阴三阳亦五行尔独有二五行之妙理也盖木王于东火王于南金王于西水王于北而土王于四维戊附于戌而在干已附于辰而在巽而未之对冲在丑故辰戌丑未寄王之位也未在酉南其卦为坤其时为长夏以其处四时之中吕氏月令谓之中央土此土正王之位也春木生火秋金生水冬水生木而夏火制金生气絶矣惟土王于西南然后以火生土以土生金四时之序循环不穷然火方王于午土遽王于未则火气必耗故君火以名其气温而未热相火以位与太阴同处未申之间奉君令以行暑气于是火不耗于土不屈于金故丙盛则庚伏此火所以独分君相之位也天气始于甲地气始于子子甲相合命曰嵗立曰行四周而为二纪天以六为节故气以六期而为一备地以五为制故运以五嵗而为一周运统一嵗于四时之表气分六位于一嵗之中风雨燥湿寒暑其应有其至有期然用以占焉往往不效非素问之无验用其说者知常而不知变故也凡物理有常必有变虽天地之运动往来消息盈虚可以逆其必然者常也若其变则无所不至可知而不可必也尝试即其常而言之五太之运是为太过其至先时五少之运是为不及其至后时惟平气则不疾不徐其至以时大畧如此火运上临少阴水运上临太阳木运上临厥阴金运上临阳明土运上临太阴谓之天符木运临卯火运临午金运临酉水运临子土运临四维谓之嵗防五太与在泉气同谓之同天符五少与在泉气同谓之同嵗防若是者其气和土运上见少阳金运上见厥阴谓之运刑夫若是者其气乖此皆五运之常也主气各居一步厥阴主初少阴少阳次之太隂阳明又次之太阳主终六位不迁客气与嵗推移子嵗太阳之水为初丑嵗厥阴之木为初迭相往来而少阳之气为初乃在太阴之后半嵗以前司天主之半嵗以后在泉主之其大畧如此若其情则有相得与不相得之分若其位则有顺有逆相得者木火相临火土相临之类也不相得者金木相临火水相临之类也父临子则顺木居少阳之位是已反此则寒水居金位斯逆矣君临臣则顺君火居少阳之位是已反此则相火居君火之位斯逆矣此皆六气之常也及论其变则有正有邪于是有变有胜有复有欝有发有承当时而行者正也非时而行者邪也当时而行其退则为变非时而行其至则为胜其救则为复抑而不伸则为郁郁而怒起则为发陵其所胜则为滛极而必反则为承假如太角之化为启折而变为推拉太征之化为煊燠而变为炎烈正化之为变者然也少角木气不足清胜而热复少微火气不足寒胜而雨复邪化之正复然也寒甚而无阳焰是为火郁而无凄清是为金郁抑而不伸者然也水郁而发则为氷雹土郁而发则为飘骤鬰而怒起者然也风滛所胜则克太阴热滛所胜则克阳明陵其所胜者然也相火之下水气承之湿土之下风气承之极则有反者然也然摧拉之变不应普天悉皆大风炎烈之变不应薄海悉皆燔灼清气之胜不应宇宙无不明洁雨气之复不应山泽无不蒸溽郁也发也滛也承也其理皆然凡此者其应非有其至非有期是以可知而不可必也其应非有则有不时而应者矣其至非有时则有卒然而至者矣是故千里之逺其变同者有之百里之近其变不同者亦有之即其时当其处随其变而占焉则吉凶可知况素问所以论天地之气化者将以观其变而救民之疾也夫大而天地小而人之一身五行之气皆在焉天地之气有常无变则人亦和平而无灾天地之气变而失常则疾厉之所从出也是故木气胜则肝以实病脾以虚病火气胜则心以实病肺以虚病此医者所以致察儒者不得其详也至于官天地理阴阳顺五行使冬无愆阳夏无伏阴春无凄风秋无苦雨和平之气行于两间国无水旱之灾民无妖孽之疾此儒者所当致察医家未必能知也素问亦畧言之矣五行之精是为五纬与运气相应有嵗星有畏星以察其行之逆顺而占其吉凶然必由德者福之过者罚之则是运气之和平而为休祥有德者召之也运气之乖戾而为灾眚有过者致之也虽然其说畧而未详吾儒之经则详矣洪范九畴始于五行中于皇极终于五福六极圣人建极于上以顺五行之用是以天下之民有五福而无六极有五福皆可以康宁矣无六极皆免于病疾此其道固有行乎运气之外者是谓大顺成周之时尝见之由庚之诗作而阴阳得由其道华黍之诗作而四时不失其和由仪之诗作而万物各得其宜此建皇极顺五行使民有五福而无六极之验也是故素问方伎之书而洪范则圣人经世之大法也知有素问不知有洪范方技之流也知有洪范不知有素问儒者何病焉
　　封建论　　　　　　　　　　　栁稷
　　封建之法诸儒论之备矣其大端有二泥于古者以三代之制为可复达乎变者以嬴秦之法为当守虽有得失要非至论也夫天下之不可兼得者势与权而已矣势之重者则当损其权而不可假借以益其势权之重者则当抑其势而不可崇长以助其权二者惟人主得兼之而他人莫可使与在昔之明圣所以操握天下之大分而不可以告人者也彼所谓封建者或以王室之懿亲或以公家之勲阀其势之重固已貮于天子而葢夫天下者矣乃列壤而君之官属惟其所制戎赋惟其所征刑赏号令惟其所施以势若彼以权若此则强与乱相成嫌与逼相属求其奉法守分如周之伯禽汉之刘苍者固不易得也王者制天下顾可侥幸万一而恃之以为久安之计耶余故曰二者皆未及其至也然则孰为至抑求其无弊而已矣昔者舜之处象也使吏代之治而纳其贡税则优游于冨贵之乐而无歉上之恩以浃而下之乱自消君之疑不生而臣之禄有终是非特因其不肖而为之抑求其无弊而全之耳后世谓舜之处象因其不肖而为之也抑求以不肖望其亲为嫌而卒乃陷其亲于大恶而不能救周公之扵管蔡是也向使周公之于管蔡如象之于有庳则何至于杀之囚之降之也与其杀之囚之降之而不赦孰若不任以事之为得也或者曰王者之封建盖将公天下于同姓异姓之贤使各私其民而共戴王室也如舜之法则贤者无所施而周召为弃材矣是不然方周公使管蔡之监殷也岂不以为此吾之亲而可依以无患者而管蔡之振振然良公子未闻有显过者也而卒乃挟叛人连诸侯以危社稷夫人臣之恶莫大于叛逆而管蔡则为之葢匹夫无道恶止于杀人而王侯犯分必至于凌上其权与势使之然者使象居管蔡之地又安能晏然而已耶周召之贤固所当用而用之必不为国家之祸者然求之后世余千百年如周之元圣者几人如召之敬德者几人继此复千百年吾知求一人而不可得也以千百年所无之一人而以之待千百人之人虽愚者亦知其舛也固必如周召之元圣敬德而后可用如管蔡之中材则不可用而况如象者乎或者又曰三代之君皆古圣人也而为法者此其弊何也是又不然葢凡法之立而行之久也则一利一害出为法之善者其利多其不善者其害大乗其后者乃斟酌其利害而更之而不能无弊也屡其后者又斟酌其利害而更之而亦不能无弊也屡更屡易而后知古人之得失而良法出焉是非知之所不及而谋之所未尽也势使然也夫舜之法达权与势而行之无弊者通乎此岂独可与议于封建也哉
　　杜宇鳖令辩　　　　　　　宋罗泌
　　按诸蜀记杜宇末年逊位鳖令鳖令者荆人也旧说鱼鳬畋于湔山仙去后有男子从天隳曰杜宇为西海君自立为蜀王号望帝徙都于郫或瞿上自恃功髙诸王乃以褒斜为前门熊耳灵闗为后户玉垒峨眉为城郭江潜绵络为池泽汶山为畜牧南中为园苑时鳖令死尸随水上荆人求之不得至蜀起见望帝以之为相后禅以国去之隠于西山民俗思之时适二月田防方鸣因号杜防以志其隠去之期一云宇禅之而淫其妻耻之死为子巂故蜀人闻知皆起曰我望帝也杜甫每每起叹所谓杜宇曽为蜀帝王者据风俗通等鳖令化从井出既死尸逆江至岷山下起见望帝时巫山壅江蜀地洪水望帝令令凿之蜀始陆处以为刺史号曰西州自以德不如令从而禅焉是为蜀开明氏秊号万通生芦保亦号开明时武都出五力士辅之开明子孙八代都郫九世至开明尚始去帝号称王始成都自开明五世开明尚始立宗庙于蜀则犹在五帝时以今蜀记望帝逺记周襄王至鳖令王蜀十一代三百五十年当始皇时号蜀芦子霸王夫始皇时蜀灭久矣史记言错伐蜀蜀王开明拒战不利退走武阳获之乐史云在彭山县则是张仪灭之也鳖水名也字一作鼈音别县在牂牁集韵音币而刺史乃秦官故王充刘知几以子云之记杜魄荆尸为妄鳖令亦作鼈灵墓在郫西五里【天隳人讹为天囬】
　　巴国考　　　　　　　　　　王象之
　　山海经云西南有巴国又云昔太皥生咸鸟咸鸟生乗厘乗厘生后昭是为巴人郭璞注云巴之始祖事寰宇记周武王伐纣巴蜀之蜀髳微预焉尚书牧誓云及庸蜀羌髳微卢彭濮人注云髳微在巴蜀巴之名已见于此巴志云武王克殷封其宗姬于巴爵之以子春秋鲁桓公九年巴子请与邓为好荘公十八年伐楚文公十六年巴与秦楚共灭庸哀公十八年巴人伐楚败于鄾又曰庸蛮叛楚楚庄王伐之七遇皆北唯禆鯈鱼人实逐之杜曰禆鯈鱼三巴今鱼复县也巴志云战国时蜀既称王巴亦称王巴志亦云周慎靓王五年蜀王伐苴侯奔巴巴为求救于秦秦惠王遣张仪司马错救苴巴遂伐蜀灭之仪贪巴道之冨因取巴执巴王以归置巴蜀及汉中郡
　　蜀国考　　　　　　　　　　　前人
　　按世本山海经扬雄蜀王本纪华阳国志诸书皆言蜀之先肇于人皇之际至黄帝子意娶蜀山氏女生帝喾后封其支庶于蜀歴夏商周始称王者纵目名蚕丛次曰栢灌次曰鱼鳬其后有王曰杜宇杜宇称帝号望帝时有荆人鼈令死其尸随水上荆人求之不得鼈令至汶山下忽复生见望帝帝立以为相时巫山壅江蜀地洪水望帝使鼈令凿巫山蜀得陆处望帝因禅位于鼈令号开明遂自亾去化为防鸟故蜀人谓子鹃为望帝自开明而上至蚕丛凡四千嵗自开明而下五叶有开明尚治立宗庙尚书牧誓所谓庸蜀者即此也通鉴慎靓王五年巴蜀相攻击俱告急于秦秦使张仪司马错伐蜀灭之贬蜀王更号为侯后以其地为蜀郡华阳国志云开明氏凡王蜀十二世
　　四川风俗形胜考　　　　　　前人
　　利尽西海【秦司马错云利尽西海而天下不以为贪】岷山之地上为井络帝以防昌神以建福杜宇之主以褒斜为前门熊耳灵闗为后户玉垒峨眉为城郭江潜緜络为池泽汶上为畜牧南中为园苑【河图括地象】巴蜀广汉土地肥美有江水沃野山林竹木蔬食果实之饶【西汉地理志】地近秦雍风声气习本自一家【西汉志】国富民殷寳货无求于外【汉厐统说蜀先主曰益州国冨民殷户口百里寳货无求于外今权借以定大事】蜀有自然之险【晋书段灼传】惟蜀之彊拥抱岷梁斗絶诸夏为一方【唐王徽罗城记】蜀形胜之地也南控蛮蜑西搤戎羌【元徽之集】蜀地濶千里郡列五十城户口至多士卒之众可以挥汗成雨吐气成云【唐胡曽回云南牒】蜀之为邦天文井络煇其上地理岷嶓镇其域五岳华山表其阳四凟汶江出其徼蕃衍三州土广万里固乾坤之灵囿【华阳国志】蜀之为国与巴同囿【华阳国志引蜀志】井络垂耀江汉遵流泉源深盛为四渎之首【同上】沃野千里号称陆海【华阳国志】青城峩眉为坤维之巨镇【同上】秦定六国輙徙其豪侠于蜀【同上】其封值坤故多斑防文章君子精敏小人鬼黠与秦同分故多悍勇在诗文王之化被乎江汉之域秦豳同咏故有夏声【同上】跨蹑犍牂枕倚交趾【蜀都赋】縁以劒阁阻以石门【同上】演以潜泳浸以绵雒【同上】蜀之丝枲织文之富衣被天下【欧阳公喜雨亭记】神禹为蜀人江汉为蜀望【张俞上蜀帅书曰大江出蜀之西徼廼生于西羌石纽其地也故神禹为蜀人江汉为蜀望而明公之治滔滔江汉尽在土宇】民惟循柔喜文而畏兵【田况四蜀蕃夷图序】蜀当西南陬曰舆坤【坤文为臣故世有方正柔静之士意者岷峨蕴精江汉时克生其人乎范镇序】
　　蜀山考　　　　　　　　　　前人
　　金陵随笔云蜀人绘蜀山作六图一曰峩眉去嘉峩眉县百里为六山之冣自白水寺登山初二十里有石磴可登又二十里多无路以木为梯行三两里方着实地又二十里有雷洞始到光相寺则峩眉絶顶其上树木禽鸟多与平地异天气尤不同九月初已下雪应绵衣絮衾用尽而终夜燃火山上水煮饭不熟飰食皆从白水寺送上所谓光相锦云天灯阴雪不见一曰青城山中有六道宫丈人观上清宫为最五宫观皆在山之麓五里至上清又至成都山则为半山至大面山则为山之巅大面山后即老人村不可通矣一曰锦屏今阆州城南五山峙立江南如屏有浙间山川之状有读书岩乃陈尧叟兄弟读书之地一曰赤甲白盐在今防门滟滪之两岸水流其中而两山束之大率如蜀之门户一曰劎门闗古所谓剑闗之险有大剑小剑之号往往山皆北向有剑锋之状而道出两山之间有关使以司之一曰巫山今防州巫山县之东十二峰不是一面生江绕此山周遭十二峯故人绘为一图尔
　　蜀水考　　　　　　　　　　前人
　　四渎唯江最大发于岷经防荆达扬而入于海此江之原也外自蜀而言江之外其水有七出于绵之神泉曰緜水出于什邡之章洛山曰洛水分流于永康之湔堰者湔水緜水自緜竹至紫岩山经徳阳洛水自什邡入雒湔水经导江崇宁九陇蒙阳亦入雒三水皆合于雒自雒经懐安简资富顺至泸与江水防总曰内水发源于江油之清川经緜潼遂东至于合曰涪水发源于沔之青泥岭经大安利阆果至合于涪水防曰嘉陵水发源于小巴岭经巴蓬之伏虞西南以至于渠曰巴水出万顷池经明通又至渠与巴水合曰渠水巴渠二水既合经广安新明至合于嘉陵涪水防以达于渝而江始大此七水与江别合之大畧也若分流出夷中入中国以附于江者有三曰青衣曰羊山曰马湖青衣出崃山经严道洪雅夹江而下羊山出铁豹岭经汉源至嘉定之南与青衣水合入于江马湖自夷都流至叙亦入于江又有出于郡邑之山泽者则自岷峨而下沿流以至于防不胜其众其大者如盛山之万顷池则酾流有四一入于渠三入于防惟汉水出嶓冡与江分流由汉金趋襄至江夏大别山始与江合此蜀众水接连荆楚源流之大略也【眉山李序又按舆地记云洮州有禹贡西倾山后名西强山吐谷浑主阿豺尚邦西强山观垫江源问于群僚曰此水东流东有何咨由何郡国入何水也其长史曽何曰此水经仇池过晋夀出宕渠始号垫江至巴郡入江度广陵防于海阿豺曰水不知吾虽塞表小国而独无所归使通宋献其方物宋少旁豺为浇河西倾之北则洮水所出北流入河】
　　山川形胜述【附】　　　　　　　　彭韶
　　蜀之地南抚蛮獠西抗吐蕃上络东井岷嶓镇其域汶江出其徼以褒斜为前门灵关为后户峩眉为城郭南中为苑囿縁以剑阁阻以石门而越负秦地大且要诚天府之国也扬子云益州箴曰岩岩岷山古曰梁州华阳西极黒水南流秦作无道三方溃叛仪兵征暴遂国于汉拓开疆宇恢梁之野列为十二光羡虞夏牧臣司梁是职是图经营盛衰敢告士夫集记云禹别九州八曰华阳黑水惟梁州岷嶓既艺沱潜既道蔡防旅平又曰岷山导江东别为沱汉地理志言蜀郡湔氐道禹贡岷山在西徼外江水所出东南至江都入海过郡凡行七千六百六十里按岷山在茂州直西北最后蕃曰列鵞村其村有岷山山之右有岭曰铁豹则分水之上源也水二派其一西南入尖囊大渡河其一正南入溢村至石纽过汶川则禹之所导江也铁豹一名羊防盖夷语不同耳任豫益州记言江出羊膊岭经甘松至灌千余里是也大抵蜀之山近江源者通谓之岷山峰连岗属千里不絶今俗谓青城为岷山者以此续记云凡曰岷嶓该众山言也凡曰沱潜该众水言也葢蜀山之居左者皆曰岷山居右者皆曰嶓水出于岷者皆谓之江出于嶓者皆谓之汉或谓之漾或谓之沔出于江而别流别而复合皆谓之沱出于汉而别流别而复合皆谓之潜古今论岷嶓沱潜者众矣然参差不齐莫得其真者盖由不知蜀山之居左者皆得为岷蜀山之居右者皆得为嶓而独指茂州之汶山为岷山金牛之嶓冡为嶓隘矣今按左右之说别无考证而嶓冡又改陜西兹以成都郡内山川之可名者纪焉井泉池石亦附于后成都周公礼殿圣贤圗考　　　元费着
　　至圣文宣王庙在子城内南门之东前汉文翁学宫故址后汉献帝初平元年甲戌太守髙防【防音审俗误为眣】距今庆元戊午凡一千四年旧号周公礼殿殿制甚古低屋方柱柱上狭下广与今异制左柱有髙防脩学舍记凡三百四十二字其文纪汉初平五年按史初平止四年次年改为兴平今尚云尔者岂是时天下方乱道梗不通或未知朝廷改元尔殿有板龛护先圣像丘文播画山水龛后有板壁黄筌画湖滩丘画今亡独黄画存殿之壁髙下三方悉圗画上古以来君臣及七十二弟子像世传晋太康中太守张収之笔収子载即铭剑阁者也【东晋王羲之有帖问蜀守云知有汉时讲堂是汉何帝时画三皇五帝以来备有画又精妙甚可观彼方能画者欲因摹取以广异闻则此画当在永嘉前疑非出于张収又按元丰郭若虚图画见闻志汉文翁学堂在益州昔经頽废髙防复缮立图画古今圣贤之像及瑞物于壁抑东汉以前人物髙防时所作至收軰递増益之欤】嘉祐中王公素命摹写为七巻凡一百五十五人为成都礼殿圣贤图绍兴中席公益又摹写于石经堂凡一百六十八人按续记可辨识姓名者一百七十三人今貌像宛然者一百四十九人仅存髣髴者三十一人姓名存者六十五人今仍纪续记姓名于左
　　盘古　　　　　　　伏羲
　　神农　　　　　　　苍颉
　　沮诵　　　　　　　黄帝
　　少昊　　　　　　　髙阳
　　祝融　　　　　　髙辛
　　尧　　　　　　　　舜
　　禹　　　　　　　　咎繇
　　稷　　　　　　　　契
　　伯夷　　　　　　　防
　　汤　　　　　　　　伊尹
　　傅说　　　　　　　太王
　　王季　　　　　　　太伯
　　文王　　　　　　　太颠
　　闳夭　　　　　　　散宜生
　　南宫括　　　　　　武王
　　太公　　　　　　　周公
　　成王　　　　　　　召公
　　仲山甫　　　　　　宣王
　　管仲　　　　　　　子产
　　李氷　　　　　　　老子
　　孔子　　　　　　　顔回
　　闵损　　　　　　　冉雍
　　冉耕【家语作冉有】　　　　蘧瑗
　　冉求　　　　　　　端木赐
　　卜商　　　　　　　乐欬
　　仲由　　　　　　　有若
　　宓不齐　　　　　　原宪
　　商泽　　　　　　　曽参
　　南宫韬【史记作南宫括】　　　公冶长
　　言偃　　　　　　　公西箴【家语作公西减】
　　顔髙【家语作顔刻】　　　　公西赤
　　樊须　　　　　　　宰予
　　髙柴　　　　　　　任不齐
　　漆雕开　　　　　　顔哙
　　冉孺　　　　　　　漆雕徒父【家语作漆雕徒】
　　荣旂【家语作荣祈】　　　　澹台灭明
　　奚容箴【家语作奚蒧】　　　琴牢
　　廉瑀　　　　　　　施之常
　　公伯寮　　　　　　秦商
　　秦非　　　　　　　后处【家语作石处】
　　石作蜀【家语作石子蜀】　　　邽巽【家语作邽选】
　　巫马施【家语作巫马期】　　　防洁
　　梁鳣　　　　　　　燕伋
　　孔忠　　　　　　　商瞿上【家语作商瞿】
　　郑国　　　　　　　曹防
　　公晳哀【家语作公西哀】　　　壤西赤【家语作穰驷赤】
　　颛孙师　　　　　　原元籍【家语作原子籍】公肩定【家语作公肩】　　　漆雕哆【家语作侈】
　　曽防【史记作蒧】
　　公孙勾兹【家语作公祖兹】　　步叔乗
　　左人郢【家语作左郢】　　　顔无繇【家语作无由】
　　司马耕　　　　　　顔祖【家语作顔相】
　　申傥【家语作申绩】　　　　秦祖
　　伯防　　　　　　　顔辛
　　邬单【家语作悬亶】　　　　叔仲防
　　公孙龙　　　　　　冉季
　　秦冉　　　　　　　公良孺
　　狄黒　　　　　　　萧何
　　张良　　　　　　　叔孙通
　　陆贾　　　　　　　汉文帝
　　曹谊　　　　　　　文翁
　　汉武帝　　　　　　董仲舒
　　公孙　　　　　　倪寛
　　司马相如　　　　　王吉
　　萧奋　　　　　　　戴胜
　　匡衡　　　　　　　王尊
　　李彊　　　　　　　荘君平
　　刘向　　　　　　　扬雄
　　汉光武　　　　　　邓禹
　　张堪　　　　　　　张湛
　　桓温　　　　　　　刘平
　　钟兴　　　　　　　第五伦
　　廉范　　　　　　　班固
　　黄昌　　　　　　　种暠
　　马融　　　　　　　李膺
　　髙防　　　　　　　陈寔
　　服防　　　　　　　陈纪
　　郑　　　　　　　诸葛亮
　　厐统　　　　　　　董和
　　费诗　　　　　　　谯周
　　钟繇　　　　　　　王肃
　　羊祜　　　　　　　张华
　　杜预　　　　　　　王濬
　　夏侯湛　　　　　　乔智明
　　范广　　　　　　　王尊
　　谢安　　　　　　　桓石防
　　杨祖识諡议　　　　　　　　宋游桂
　　故知遂宁府童川杨公卒蜀之士君子交相吊哭皆失声门人相与私諡曰乐行先生先生之道斋心服形脩之杳冥发于言动施之家以及于居官为政皆本乎斋心之学自其先世率以文行相承抱负竒崛恬黙然守道祖回光先生父靖安先生葢三世至乐行优游餍饫玉润金声德气所钟动中武象其为人和而不流中立而不倚庸言之信庸行之谨不怙上以陵下不由下以援上正已而不求于人其事亲冠带而养居家治官喜怒不形于色敎其子以其平居不以言素髙于文弃之而专笃于行通达于天下之故而泯然常若不足以发年已七十才得一见人主雍容冲洽有大臣之言老为童顔居若处子望其容貌使之意消乐行云者取孔子孟轲之言名之也孔子曰知之者不如好之者好之者不如乐之者所谓乐者此也孟子曰居天下之广居立天下之正位行天下之大道得志与民由之不得志独行其道所谓行者此也先生位不副其德然乐乎其所自乐行乎其所得行称斯諡矣桂诚不敏无以议先生然窃以为先生之乐行其发见于英华者似曽子曽子曰君子所贵乎道者三动容貌斯逺暴慢矣正顔色斯近信矣出辞气斯逺鄙倍矣是言也先生有焉先生讳祖识世孙其字也桂以诱生出先生之门敢以斯议合门人为诸如右铭諡皆刻之碑传于世




　　全蜀艺文志巻四十八
　　钦定四库全书
　　全蜀艺文志巻四十九　　明　周复俊　编杂著
　　即位告天文　　　　　　　汉先主
　　惟建安二十六年四月丙午皇帝备敢用牡昭告皇天上帝后土神祗汉有天下厯数无疆曩者王莽簒盗光武皇帝震怒致诛社稷复存今曹操主兵安忍戮杀主后滔天冺夏罔顾天显操子丕载其凶逆窃居神器羣臣将士以为社稷隳废备宜脩之嗣武二祖龚行天罚备虽否徳惧忝帝位询于庶民外及蛮夷君长佥曰天命不可以不答祖业不可乆替四海不可以无主率土式望在备一人备畏天明命又惧汉邦将湮于地谨择元日与百寮登坛受皇帝玺绶脩燔瘗告类于天神惟神飨祚于汉家永绥四海
　　与羣下教　　　　　　　　　诸葛亮
　　大参署者集众思广忠益也若逺小嫌难相违覆旷阙损矣违覆而得中犹弃敝蹻而获珠玉然人心苦不能尽惟徐元直处兹不惑又董幼宰参署七年事有不至至于十反来相啓告茍能慕元直之十一幼宰之殷勤有忠于国则亮可少过矣又曰昔初交州平屡闻得失后交元直勤见启诲前参事于幼宰每言则尽后从事于伟度数有谏止虽姿性鄙暗不能悉纳然与此四子终始好合亦足以明其不疑于直言也
　　诸葛武侯庙古栢文　　　　段文昌
　　是草木有异于草木则灵武侯祠前栢寿千龄盘根拥门势如龙形舍碧太空散雾虚庭合抱在于旁枝骈梢叶之青青百寻及于半身蓄风雷之防防攅柯垂隂分翠开明忽如虬螭向空争行上承翔云孤鸾时鸣下荫芳苔凡草不生古色天风苍苍泠泠曽到灵山老栢纵横亦有大者莫之与京于惟武侯佐蜀有程神其不昏表此为真斯庙斯栢实播芳馨
　　诫子元膺文　　　　　　　伪蜀王建
　　永平二年汉州什邡县获铜牌上有六十二字建嗣子更名元膺字昌美符铜牌膺昌之文建以元膺年少权重命文士为文诫之曰
　　吾提三尺劒化家为国亲决庶狱人无枉滥恭俭畏慎勤劳慈惠无一事纵情无一言伤物故百官吏民爱朕如父母敬朕如天地汝襁褓富贵不知创业之艰难更汝之名上应图防勿骄勿矜勿盈勿忌惟敬惟诚惟谦惟和内睦九族外安百姓赤心待羣臣恩信爱士卒刑罚人之命也无徇爱憎奸邪国之贼也无信才构絶畋逰之娱察声色之祸然后能保我社稷君我民臣吾蚤莫戒朂恐汝遗忘当置于几案出入观省
　　下蜀国教　　　　　　　　孟知祥
　　取威定霸乃公侯权变之方舍爵防勲乃皇王叙酬之典其或兵屯万旅地广三川周环列国之山河奄有全蜀之封部傥不从权而徇众则稽录効以报功今禀命于中朝得专制而行赏但念承世家之余庆受旌钺之殊荣自领成都于兹半纪穷奢极侈固断意而不为讲武教民在安边而有作往歳方勤述职务保永图不幸诸藩构成深隟此际主兵将帅争陈排难之功运防兵僚咸展出竒之略因兴武旅分荡渠魁累破竹以焚枯连开疆而拓土其次诸司奉职庶吏推诚咸着勲劳岂忘奬荅一昨圣上以显分忠佞遂降册封砺岳带河铭大君之异宠辂车珠冕表列国之殊荣仍示优崇俾行墨制上自屏藩之任下及州县之官凡黜陟幽明许先行而后奏自可保不僣不滥之典赏立功立事之人必无患于不均庶有觊于允当布告遐迩咸使闻知
　　录民词【按此为张忠定公咏作】　　　　宋阮昌龄
　　景徳三年秋九日蜀民康平上欲天下皆如蜀也遂召我公以归将行僚吏儒士洎外学之人咸发謌诗以称道盛徳而民吏謡颂无以上达属邑吏陈留阮昌龄录其民词以献
　　国无忠贞遐僻孰御治非祸乱英雄孰覩顺贼始平焚溺无主帝闻悯然曰公汝处公不宿命临机威抚若潦而旸若旱而雨若饥而哺若婴而乳氛沴廓清余枭尚翥元戎矜功沉吟翫侮公气如虹言发樽爼胆肝四落再造蜀宇廻车未停贼炽复举贤臣迭治秦竖孰愈公在雍都帝忧密谕捧诏秣马足不入户炎风劒山五日而度公之来尸一从旧矩公之至日衙从云委旦驱暮警执刃挟矢公曰自疑民疑何弭摈而去之权震千里公至之始狱不容质躬询亲决百不留一禁幸塞奸削枝从实以今方旧年不及日僣阙遗则五门三阈朝西承天规号弗革公为偏署州郡之式尽革旧制以断民惑玉垒之西禽戎兽夷公爵其帅诚而礼之刻已削俸以怀以绥万里凶丑縻之轩墀翘翘错薪歳贡雾臻文翁逺矣蜀秀无闻公荐其三【张及李畋张达】翩然凌云企慕承化儒风大振大会旧规革偃波驰公曰顿拒民其怨咨万众所集必布奸欺首罪一夫路无拾遗西戎之利星精月驷旧贯峻严千不一至公寛其法鹅聨鳞萃蜀蚕奋种叶价日耸公教种桑廕畴庇垅歳不外求懽声四踊豪居大宅覆沟侵陌轮蹄梗蔽奸宄遁匿公直旧绳廓然四辟周伯丽天帝亿宋年讹言勃兴咫步万传公诛狂魁风清两川公醼賔友弗皷弗钟奕棊排星鸣弰叠锋尔威尔暇权在其中公归内署弗跣弗寐夜息昼行集寅衙未必躬必亲孰敢懈易蜀腰川头春酣玉柄妙音俊毫惠黠修整公堂萧然链眞吊影雷足蹄金盗机眉针竒名怪状水陆之琛宫室罄然左书右琴无私于身不欺于人卑高无间毫纎必均逰之如海视之如春吾不知其仁我用既给我仓既溢子孙孝悌牛羊蕃息刑不横及吏不相贼吾不知其徳言发座右事在逺夷法成笔下名行九围从权约制不间洪微吾不知其机贤愚必察亲酬一平见始穷末罄理尽情若有鉴水若经权衡吾不知其明曰帝有诏公拜以愉爰膏其辖爰饲其驹曰鳏曰寡晨不俟夜胥立泣俟絷公之马曰童曰艾昬不俟晨惊呼踊走招公之辕有曰弗可虚席黄扉彼济天下我亦随之两康吾蜀公岂弗思公马既逸万涕交頥愿绘神姿愿葺生祠青山碧臯愿留两碑
　　录二叟语　　　　　　　　　何耕
　　立春日通天下郡邑设土牛而磔之谓之班春所从来旧矣其説盖微见于吕令而详于续汉礼仪志大抵先王谨农事之遗意也成都大都会自尹而下茗漕二使者之治所在焉将春前一日有司具旗旄金皷俳优侏儒百伎之戯迎所谓芒儿土牛以献于二使者最后诣尹府遂安于班春之所黎明尹率掾属相与祀勾芒环牛而鞭之三匝退而纵民磔牛民讙哗攫攘尽土乃已俗谓其土归置之耕蚕之器之上则蠒孳而稼美故争得之虽一丸不忍弃歳率以为常绍兴丙子余往观焉见二叟立牛侧一叟抚牛而叹曰是孰象似汝孰丹垩汝孰引羣吏爼豆而罗拜汝方旗旄金皷俳优侏儒百伎之戱杂然而前陈以导汝至此而空一府之人以观汝也不亦荣而甚可乐欤俄而挺者竞进击者交下而汝始碎首折骨矣噪者夺者负者趋者而汝始荡为游尘散为飘风矣呜呼悲哉今夫富贵之家高明之门倚势而怙宠役物以自奉嘘吸生风云叱咤为雷霆偃然自以为莫已若也有不似兹牛之始至者乎及其权移而运去大者陨身赤族小者触刑抵罪虽三尺孺子莫不闻而哀之有不似兹牛之既磔者乎吾悲夫祸福之无常而庆吊之相蹑于俛仰之间也吾又悲夫造物者之戯人胡为而至斯极也吾是以叹一叟局局然笑曰子何言之陋耶是安从生自土而为泥自泥而为牛土不知其为牛也自牛而遭磔磔而复为土土不知其为牛也彼既不知其为牛矣则虽象似之丹垩之爼豆而罗拜之与夫旗旄金皷俳优侏儒百伎之戯迎而致之空一府而观之彼且何荣而何喜乎哉彼既不知其非牛矣则虽击之碎之败之有之彼且何惧而何戚乎哉牛固无所喜愠而世之人方且认外物以为已有其未得也挟术用数以致其必来而其既去则犹殚智极力以幸其少留也可不为之大哀乎其有愧于兹牛多矣而造物者初何与焉庄子曰适来时也适去顺也安时而处顺忧乐不能入也子无庸叹尝试以是观之余竦然异其言追而问之若何为者也二叟皆不告而去余归而録之蜀固多隐君子哉










　　全蜀艺文志巻四十九
　　钦定四库全书
　　全蜀艺文志巻五十　　　明　周复俊　编杂著　诔　哀辞　祭文
　　吊纪信文　　　　　　　　唐卢藏用
　　维年月日某官名恭吊汉忠臣将军纪信公曰皇纲圯兮帝纽頽王风悲兮霸道衰天运促兮周以复秦德弃兮汉业开何项王之赑屭作驱除于云雷岂渊海之飞荡资防山之伟才于是左契归楚羣雄奉职皇矣汉祖独负其直矧荥阳之围城兮既孤而逼伟将军之天诱兮矫夺其识彼见危而授命兮亦各有时考振古以为观兮罔恢帝基感将军之愤兮壮大义之在兹仰前修以砥节顾车廻而马迟呜呼身既焚兮业既昌楚歌絶兮汉道光君不旌兮史不扬功不录兮殁不伤奄孤坟以载葬抑千祀而为荒皇周敷训兮泽及枯胔伊予寡德兮忝宰兹地奉宣嘉猷兮惧尸厥位思将军兮允忠且义托神交于万古兮实获心志乃斵石于他山兮式幽坟以昭贲词曰摄提贞兮奉扬仁风跋渉草莽兮祠吊纪公善彼勇兮杀身为忠九原不作兮予将焉同金石刻名兮千万歳魂魄光烈兮为鬼雄
　　白云先生张少愚诔　　　　宋蒲氏芝【少愚之妻】
　　高视往古哲士实殷施及秦汉余烈氤氲挺生英杰卓尔逸羣孰谓今世亦有其人其人伊何白云隐君尝曰丈夫趋世不偶仕非其志禄不可茍营营末途非吾所守吾生有涯少实多艰穷亦自固困亦不顚不贵人爵知命乐天脱簪散发眠云听泉有峯千仞有溪数曲广成遗趾吴兴高躅疏石通迳依林架屋麋鹿同羣昼逰夜息岭月破云秋霖洒竹清意何穷真心自得放言遗虑何荣何辱孟春感疾闭户不出岂期遂往英标永隔抒词哽噎挥涕汍澜人谁无死惜乎材贤已矣吾人呜呼哀哉
　　张愈字少愚益州郫人秘书郎辞官归隐居青城山白云谿杜光庭故居六召不应性乐山水遇有兴虽数千里輙尽室往遂浮湘沅观浙江升罗浮入九疑买石载鹤以归杜门著书未就而卒妻蒲氏名芝贤而有文为之诔云
　　乐善郭先生诔　　　　　　　杨天惠
　　孟子论士以为入而独善其身则仁义忠信乐善不倦出而私淑诸人则孝弟忠信诲人不倦如此人者盖古之所谓天民君子而今之所谓乡先生者也以余观于乐善先生岂其人耶先生讳某字长孺自言本虢叔后虢与郭声相似故转为郭其迁徙入蜀初莫详也今为成都人曾祖讳某大父讳某世以晦德相光迨皇考益力学为文词知名于乡先生幼读父书尽传其学皇考蚤世先生执防如成人丧除犹有余戚奉母夫人极谨身率妻子约衣觕食操井臼以养无懈时间遇亲疾輙忧恐緼火结带晨夕侍不去疾平乃已先生家居陋甚然徒步出入里闾人望之常辟易其耆寿以先生笃于亲故多遣子弟持脯币助给太夫人滫瀡裘葛费先生得之不以一钱私妻子悉归亲所数奉甘脆美好物亲欲必供未尝以有亡为解亲没先生哀毁骨立畚土成墓庐其旁三年遂菜食终身先生鲜兄弟独从兄存尤困惫先生辍食饮馈之比其疾革有老父穉女在先生趋告之曰兄母忧某能为兄身任之即日迎馆于家既办丧与葬竟奉其父如父已殁送如礼抚女如子已长聘以时异时先生从祖父母及叔父母皆无后委棺客土先生倾所有举四丧葬高原春秋奠享必及无阕舅有孤儿体下不立先生携归敎畜为娶妇有子母党之祀赖以无絶先生气体夷粹侃侃似不能言遇人无贵贱磬折下之然其中端挺不倚终日剧谈无驳杂戯慢半语故乡人之善者亲附其不竞者尊惮之平生惟好书无他嗜丹铅防勘笔不去手自经史百氏之书浮屠黄老之教下暨阴阳地理医卜之艺吐纳煅炼之术皆研尽其妙有易解十巻书解七巻老子道徳经解一巻三敎合辙论【阙】巻蔬食谱一巻歌诗杂文十巻以为立身扬名莫如孝作孝行图守节高蹈莫如隐作高逸图善恶之应犹影响作阴徳杂证图各为之论述传于其徒时朝廷设八行科求笃实尤异之士乡老喜相语曰吾里有人矣于是合千百人状先生美行于县于府以卜数府县以礼延置乡校将荐诸朝会先生病卒年若干实某年月日也娶张氏生一子某登上舍第二女未嫁以某年月日葬某乡里其友人杨汇曰自古贤者殁有易名请諡曰乐善先生而东蜀杨天惠诔以文之凡先生之获于人者其斯而已矣顾不已薄哉然以圣可为子而彊为善颇能自将要必能起其家者则天之报先生其亦奚薄哉诔曰
　　呜呼先生肫肫于食货而安矻矻于为善而乐若犹可及然至其用贫以裕子而亲以施于人而我皆无憾焉是不可及已弱无固壮无专老无在死无余此元次山所以哀紫芝者顾某于先生亦云呜呼先生其果可以戒涂之滛佞也夫其真可以配古之卓行也夫
　　房季文诔　　　　　　　　　前人
　　季文房氏名彪曾祖讳某父讳某偕以迈徳为成都闻家自予假馆于其家园季文从予学文最开敏有精识然不乐效书生作应用之词尤羞与乡校少年伍予曰子亲之髪垂领矣日望子速化叵若何季文蹷然起为一再试学官皆异等后三年访予于郫文益工行益峻洁又一年从予府城之客舍则胜言翛翛逼人予曰子何自得此季文曰彪比师耆而友谦之二子皆大士也请介以交于先生予曰固愿之然恐难致耳季文曰彪能致之居有间二子不来予问故于原父原父曰前【阙】日季文死矣某拊髀嘑失涕实某年月日也于是其母若兄将以是歳月日葬之某乡某里而乞铭于予予弗忍铭也故诔之以遗之季文妻某几歳诔曰
　　予顷疑仲尼圣之盛也颇遗耻于少贱既老而后集成六经怪子云贤之尤也仍窃悔于少作盖晚而后覃经顾【阙】子廼交臂于壮齿而童乌骤谈于稚龄斯已竒矣然造物者【阙】　既其实而司命者忍复陨其英吁嗟季文子予无以唁若矣请问诸泱漭之庭
　　寜魂辞　　　　　　　　　　张商英
　　熙寜元年六月壬戌有星陨于张氏之宅是夕也予兄殿中侍御史次功卒明年二月乙酉葬于双流县之甘泉乡从父茔礼也兄敏悟出于天禀弱歳通五经善缀文是时禄寺府君自三江之新穿徙居于江原之金马有乡先生号为硕儒次功就学歳余曰才有余而道不足不可以为吾学府君异之以一壥购书千余巻资其读次功闭户刻苦力学或半歳不识肉味年十八乡书送至礼部后五年为解头遂释褐调南平决曹掾非其志也乃叹曰大丈夫进无竹素之功退无千古之名何以出人益发愤而大穷古人之道胷中所蕴沦滃渤而不能自禁于是溢为文彩顷刻千字感槩以吐其愤浩荡以快其思旷达以踈其情清苦以敛其气至于时之理乱民之利病晓然洞见其本末而计谋识虑常在人意之表前后封章十余上诸公闻其名以贤良方正科荐者五六人以台谏馆阁荐者数十人自南平更典秭归狱迁襄州谷城县令改东观即监阆州税迁秘省丞太常博士今上即位迁田曹员外郎以近臣荐其鲠正有先识之明擢为殿中侍御史正色言事不顾时忌方将大出所有以泽当世不幸以忧去职感疾而卒呜呼次功之名暴于天下之耳目播于多士之咏歌记录其章疏议论藏于秘府其文章流落溢于好事者之巾箱其始终大槩具于予之行状今其葬也内不瘗志而外不掲表次功之名亦可以万世矣故为辞以寜其魂辞曰
　　遵邑门以西出兮蓊莽乎甘泉之野甓九壤而为室兮閴密乎黝无昼夜慨俊迈之永息兮逐霜筌而奄谢遗纷垢以探兮杳未穷夫上下敛清气以归藏兮贲轜车而晓驾感湔流之噫咽兮抱遗恨而东泻鸿灵澒其罔物兮递有无以更化惋人世之飘游兮孰悲咷之自暇砥才刃以反戕兮弯智弧以却射甘大患而役形兮髙不覩夫太华修途邈其无隩兮骥足惫而莫跨大空荡其亡隈兮鸿羽摧而已下既明哲之是畀兮胡寿年之弗假防凉宗之薄祐兮踤百罹以予嫁蠧五内以寸裂兮涕浪浪而横洒涕与血尽兮可奈之何伊人往矣兮遗我实多荦荦伊人兮其仪峨峨冠姬服孔兮躏雄蹈轲安贫力学兮一志无他晨炊不绍兮恬事弦歌鸾鶱鹤翥兮匪驾匪鴚躟驰防眎兮弗防【莫佳切】弗蹉刽谲诡兮相谬讹柄停浩气兮防斟太和舍塿跻衡兮去潢泳河镗韶嗄郑兮掐蘅刌莪雄文焕烂兮乾象森罗武库抽鐍兮霜寒万戈突为层崖兮涨为巨波呼号荡海兮狞蛟战鼍堂堂劲气兮不挠不阿孤篁挺节兮危松擢柯狒唇狐貌兮毅然诋诃豪焰浡浡兮青穹上摩妙龄升冠兮俯陟贤科扼居下僚兮珠潜于蠃嗤诮彼已兮胡食其禾捐生取义兮感叹汨罗忠愤自许兮沽求则那皂封沥血兮志念时疴议论端确兮不磷于磨如广指的兮如乗诊瘥名擅海内兮价重銮坡晁刘大对兮勇过廉颇安能俛首兮尘壒婆娑熈寜之主兮轩道虞徳寤寐正人兮心虚席侧濯濯羣公兮推挽先识佥俞允谐兮超寘言职霜简棱棱兮豸冠觺觺言行俱危兮不讦不愎纲愔高造兮曩谓司直髙步跨古兮烈无难色抉开肺腑兮揠出丹臆寜同江苇兮漩止涛逼浑首可殊兮语不可黙一躯胡恤兮誓于报国囊装靡释兮日傒南殛虎啸于山兮貆匿于棘皁雕戛云兮鸮鸺撺翼旦聨寳珂兮伏觐宸极一言感悟兮天衷太息隆栋钜础兮行睨厥力谓可近侍兮献替失得奫奫素畜兮臯夔益稷匪徒藻翰兮钑绘紩织方圆设施兮大哕悃愊如丹伏蒲兮如藩批敇嘘吸淳风兮薰沐动植挹清浣污兮拄强防踣布序万曜兮躔南舍北昴晕潜白兮冲妖丧黑防忸勍虏兮扱衽匍匐没烟为疆兮朱耶就纆志遥噐邈兮皎皎不惑车击輠摧兮兰燔香熄笑言在耳兮音容或或于庭于墙兮诞谩莫测呜呼哀哉母垂白兮子胜裳死者佚兮生者伤惨聚首兮号素堂哀声苦兮白昼黄鲁而存兮智而亡天乎何辜兮遘此不祥感神祗之不妥兮畏山岳之摧冈驷黄螭以仚举兮愬予懐乎彼苍彼苍秘其防造兮愍予心之抢攘假宵梦以谆谕兮漏灵机之茫呀九闳以洞辟兮进予趾乎玉厢曰地行之泯懵兮徒纷纷其吾殃三才剖而殊体兮吾独宰乎阴阳蒸和融润兮喷燠呵凉六气欲叶兮三辰欲光元精遗以堕世兮孰吾弼而还相岂而世之寳才兮吾固亦珍乎畯良忽形开以寤兴兮谅神理之不荒茍诘施于善恶兮奚顔短而跖长呜呼哀哉维昔吾考兮志操逸羣顚沛于善兮革家以文质衣而饩賔客兮市田而购典坟门惟蓬茅而贤辙常满兮廪乏甔石而义声四闻肆吾兄之肯构兮为时卿云擥芳桂以飘缨兮释南亩之耕耘嗟人事之反覆兮何变故之纠纷天泽方连于星驿兮薤声已咽于乡枌悲予才之短耗疎促兮其曷以就先志而嗣清芬念获终于正命兮予又乌能効宋玉之招魂呜呼哀哉世衰俗薄兮仁义不施机功竞骛兮化为浇漓已矣乎长往兮蜕去如遗归如返寂兮又奚其悲戢收精爽兮隐于大仪嫓元朴以长存兮纵陵谷之改移勿降为贤人哲士兮忧患生于有知勿瑞而为驺虞鸑鷟兮嘷豺狼而噪鸢鸱勿秀而为紫芝朱草兮山草占春以离离勿坚而为黄金白璧兮绕指耀钢而夸功矜竒呜呼噫兮万古有畸不知其人兮视此哀辞
　　祭王岐公文　　　　　　　　范鎭
　　维鎭与公官事多同若一臂交常相依从公进于用鎭退居穷罙十六年公誉自充方遂平生奄忽以终自予退居人事隔絶侍从常僚不复通谒惟公每歳遇上元节置酒开罇笙歌间【阙】　道应【阙】穷欢【阙】悦自顾耄耋
　　年七十八茍在人【阙】能几日月今公此【阙】　　　　所恨【阙】劣不能酹别
　　祭李舍人文【大临】　　　　　　　前人
　　惟灵谅直果敢着于平生于朝尽忠于人尽诚伊余与公自幼相从【阙】景祐中朅来之东同年登科四纪于今白首一节金玉其心近【阙】去冬诗筒见贻三老唱酬欢如埙篪江山之兴共得其时余虽勉招计方览窥凶讣之来肝肠摧悲颍昌寓居道逺人疲遣致薄奠公其鉴之
　　祭范蜀公文　　　　　　　　苏轼
　　呜呼仁宗在位四十二年畦而种之有得皆贤既歴三世悉为名臣今如晨星存者几人孰如我公硕大光明导日而升灿焉长庚死生契濶公独寿考天实耆之以殿诸老二圣嗣位仁义是施公昔所言略行无遗维乐未和公寝不宁乐成而薨公往则瞑凡百君子愿公无极胡不万年以重王国责难之忠爱莫助之嗟我后来谁复似之吾先君子秉徳不耀与公弟兄一日之少穷达不齐欢则无间岂以闾里忠义则然先君之终公时在陈宵梦告行晨起讣闻先友尽矣我亦白发闻公之丧方食哽噎堂堂我公岂其云亡望公凛然犹举我觞
　　同前　　　　　　　　　　　苏辙
　　公之少年初以赋鸣挟防以东气和而平微见圭角人人自惊宋氏伯仲典司众盟见公所为屣履以迎自毁其文以致公名士满太学莫之敢争公之中歳始以谏起尧老将传未有立子羣公欲言以目相视公独发之自诡以死帝知其忠始怒终喜复有继者实蹈公轨公亦自信卒老言事公之末年终以节闻国有蟊贼当之以身力言不从遂致为臣开门接士不怨不愤羣枉既消众屈当伸有欲援之同抚我民公笑称病誓不复振凡世之人有一于是翘然自名足以为贵公有其三岂不卓伟位虽显融有不尽忠崧隗之间颍潩之侧有庐可安有田可食顾惟平生笃志钟律乐成既上疾亦告革呜呼昔我先人公蚤知之白首相欢往事莫追轼方在朝公举谏官卒以获罪初无一言辙来自东复馆于门曾患之不恤而惟义是敦今共云亡无复斯人
　　代赵端明祭范蜀公文　　　　　冯山
　　大贤于人景星凤凰不出则已出则为王者之嘉祥有目者争先覩之为快及其不复见也识与不识共惜乎人之云亡方公妙龄起于华阳风流文彩相如子昻及为从官而慷慨论议扬雄李固不足以比方使中州之豪杰视蜀青衿之子而不敢诒慢者由公为之主张白首玉堂而不自如聊卒歳而徜徉先请老于耆年遂濯缨于沧浪踵越相之遗风轻二疏以粃糠方元祐之访落登耆明而赞襄凡天下之大老杂遝至于庙堂诏书旁午而不起乃引礼以抗章完始终而无亏孤高岌如太行衮绣在前而弗之顾独友乎仲元与蜀庄呜呼未老而归数十年流軰零落者殆尽而公方傲睨乎林泉忽新乐之方上梁木坏于璧田乾坤倐其安往骑箕尾而上天其不发为卿云甘露以辉润乎万物则将结为精金美玉而发见于山川悲夫自昔登门属居某后束书从师公则诲诱义兼姻娅子舍维友宦逰穷年去徳滋乆谓言于公当享上寿杖履从公志或可就云何一别遂不我有我欲哭之天高地厚人亡师表国失耆旧江汉竭灵岷峨陨秀千里致奠豆肴巵酒言出涕随公其闻不
　　代许内翰祭李侍制文　　　　　前人
　　维公金马碧鸡西南之珍奋起江汉俪踪渊云秉笔立朝嫓词皇坟熈寜之初英彦鳬藻孰不纡余以自襮褾公独守官不少低绕拂衣西还便欲请老岷山之前有田一防图史自适乐全乎天嗟予鼎来异获亲贤须公疾间当奉周旋云何不淑馆舍是捐呜呼性命之理在公已通昔生非有去亦无从公虽偃然人则怀公一罇一奠聊与人同
　　祭寳月大师宗兄文　　　　　苏辙
　　辙方志学从先君子东游故都览观药市解鞅精舍时始见兄颀然如鹄介而善鸣宗党之故情若旧识屈信臂项阅歳四十性直且刚纎恶不容与人尽言口如病风惟我兄弟不见瑕疵行有利病势有隆污始终一意不为薄厚交逰之间盖未始有昔我之东师则有言逰宦如寄非可乆安意适忘归忧患所由亟还于乡泉石可求我志师言未返而顚师亦不待与化俱迁遣舟与荣万里来讣开纸失声悔恨无所弹指西望夘塔既成临絶之言求我以铭自我窜逐忧病相袭缉缀清风得一忘十追怀曩好徒有此心心则不忘而病未能收泪语舟归酌流水一生一死诚则无已
　　祭白帝庙文　　　　　　　　何逢原
　　白帝子阳氏维公孙生于西方扶风茂陵耻臣新莽击灭宗城遂据益州帝其民人四七之际赤伏再兴十二为期殄我金行背城以死允也国君异安乐公防邦保身扞关之顚岿然古城庙食其中威灵具存旄头法驾御如羣臣环佩结裾绘画错陈遐想盛时文物声明蚕丛鱼鳬岂帝之伦我懐英风酹以斯文休哉白帝千古益尊
　　祭汉先主昭烈皇帝文　　　明献园
　　维洪武二十四年歳次辛未十二月二十八日敢昭告于汉昭烈皇帝汉丞相诸葛忠武侯曰龙兴云从君明臣良旷千载而一遇何会合之不常曰若稽古实惟成汤三聘莘野承筐是将咸有一徳革夏为商歴嬴秦而两汉孰能袭其遗芳伟中山之帝胄当羣雄之扰攘嘘炎焰于寒灰时三顾于南阳情交懽于鱼水言靡间于关张保岷峨控荆湘三分天下开拓封疆信同心而协力视当代而有光予丕仰于休风幸开国于是邦覩閟宫之頽圯叹古栢之荒凉命我将士缭以垣墙屹栋宇之崔嵬焕丹青之焜煌新规模于今日聚精神于一堂告厥成功我心孔臧遣官致祭酾酒刲羊惟帝与侯神其洋洋祐我蜀民降福穰穰
　　祭杜子美文　　　　　　　　献园
　　维洪武二十六年歳次癸酉十二月某日遣官以牲醴之奠致祭于草堂先生杜公曰先生距今之世数百余年而成都草堂之名至今日而犹传予尝纵观乎万里桥之西浣花溪之侧寻草堂之故址黯衰草兮寒烟是以不能无所感也于是命工构堂辟地一防扁旧名于其上庶几过者仰慕乎先贤然人之所传者先生之遗编也而予之所羡者盖以先生一饭之顷而忠臣爱国之惓惓虽其出巫峡下湘川固不恋恋于此而先生之精神如水之在地无所往而不在焉爰矢辞于翰墨写予心之悁悁临风酾酒尚其来旃
　　祭韫玉山文　　　　　　　　献园
　　维洪武二十八年歳次乙亥八月某日遣成都右防卫指挥同知李遵以牲醴之奠致祭于韫玉山之神曰山者石之所自出而石者地气之所凝结也今欲命工匠动云根分翠巘之巉岩凿苍苔之磊落以为邦家之用而尔神司之用是遣使致祭以告于兹山之灵俾人匠之众陆运车输履险如夷黙加庇佑式昭灵贶伏惟神其鉴之











　　全蜀艺文志巻五十
　　钦定四库全书
　　全蜀艺文志巻五十一　　明　周复俊　编杂著三　世家　传
　　黄楚望先生世家　　　　　　元赵汸
　　先生讳泽字楚望其先长安人唐末有官于蜀者知资州内江县曰舒艺卒葬资州次子师明留居后遂为资州人先生生有异质日诵数千言年十二三即尽通当代进士经义论防之学内附国朝年十【阙】矣慨然以明经学古笃志力行自励好为苦思屡以成疾疾止则复苦思如故年二十余始旁通古今史志别集诗文皆不习而能诗尤超迈清美乆之于周程张朱之书有得作顔渊仰高鑚坚论以自【阙】是时行省钜公犹有尊贤敬学者屡以书院山长之禄超先生敎授江之景星洪之东湖考满即归闭门授徒以为养悉取六经百氏传注疑义千余条离析辩难以致其思不复言仕矣始先生尝梦见夫子以为适然既而屡梦见之最后乃梦夫子亲授所校六经字画如新其家无一亩之殖而决意归休以六经絶学为己任盖深有所感发也时大德甲辰先生年四十五矣自是以来十余年间屡【阙】　经隐赜之义凡数十处而失传之防以渐可通乃作思古吟十章极言圣人徳容之盛上达于文王周公以致其寤寐不忘之意先生卒于至正六年丙戌某月某日得年八十有七以郡人王仪甫所归棺敛九江学者盖少先生又深自韬晦不求闻知唯待人接物则无贵贱长幼一致其诚故死之日逺近闻者莫不哀之先生于经学以积思自悟为主以自然的当不可移易为则故其悟也或得诸幽闲寂寞之余或得诸顚沛流离之顷或得诸疾病无聊之日或得诸道途风雨之中及其乆也则豁然无不贯通自天地定位人物未生以前等而下之凡邃古之初万化之原载籍所不能具者皆昭若发防如示诸掌然后由伏羲神农五帝三王以及春秋之末其人伦之端礼乐之本皇道帝徳神化宜民之妙井田【阙】之【阙】封建自然之势鬼神祭祀之始神物前民之用
　　起数立象之机声敎文治之原制作因革之渐忠质文异尚之体世变礼失之由以力假仁之习皆若身在其间而目击其事者于是易春秋传注之失诗书未决之疑周礼非圣人书之谤凡歴代聚讼不决数十年苦思而未通者皆氷解释怡然各就条理盖由事精积乆而后得之【阙】　为天开其愚神启其秘也其于易以明象为先以因孔子之言上求文王周公之意为主而其机括则尽在十翼作十翼举要以为易起于象数设卦因卦立象因象起意因意生辞故孔子曰易者象也立象以尽意居则观其象而玩其辞圣人言易之为教如此易不可废象明矣由象学失传汉儒区区掇拾凡陋不足以得圣人之意而王辅嗣忘象之説兴至邢和叔则遂欲忘卦弃画虽以近代钜儒继作理学大明而莫能夺也作忘象辩有一卦之象有一爻之象或近取诸身或逺取诸物或以六爻相推或以阴阳消息而为象者学者犹可求也然有象外之象则非思虑意识所能及矣而况于立例以求之乎李鼎祚缀辑于王氏弃掷之余朱子发后出而加密丁易东继之而愈详圣人立象之妙终不可见作象畧象学既明则因象以得意因意以得辞阴阳消长有一定之机上下贵贱有一定之分善恶吉凶有一定之则位之当者孔子无曰独言其非卦与爻之小者文王周公固不谓之大然后知三圣人之易一而已矣若舍象而求则人自为易不期于异而自异作辩同论尝曰易有八卦有六十四卦有三百八十四爻有大象有小象有大传系辞有説卦有序卦有杂卦有河图洛书蓍防之数学者当随处用工各诣其极至于一以贯之而后全易见矣其于春秋以事实为先以通书法为主其大要则在考覈三传以来向上之一而其脉络则尽在左传作三传义例考以为春秋有
　　鲁史书法有圣人书而近代【阙】　　　　周【阙】　説是史法与圣法俱失也作元年春王正月辩【阙】
　　义有虚辞不合史以论事不离传以求经【阙】
　　贬泥圣人酌时宜以取中此实【阙】　贵王贱霸尊
　　君抑臣内夏外夷皆古今通义然人自为学家自为【阙】春秋迄无定论故一切断以虚辞作笔削本防又作
　　诸侯取女通考鲁隐公不书即位义殷周诸侯禘祫考周庙太庙单祭合食説丘作甲辩凡如是者十余通以明古今礼俗不同见虚辞说经之无益尝曰説春秋须先识圣人气象识得圣人气象则一切刻削烦碎之语自然退听矣其但以为实录而已者则春秋乃一直史可脩亦未为知圣人也其説易有常变则有经有权易虽万变而必复于常春秋虽用权而不逺于经各以二义贯一经之防尝曰易象与春秋书法废失之由大畧相似茍通其一则可触机而悟矣盖古者占筮之书即卦爻取物类象悬虚其义以断吉凶皆自然之理乃上古圣神之所为也文王周公作易时取一二立辞以明敎自九簭之法亡凡簭人所掌者皆不可复见而象义隐微遂为歴世不通之学矣鲁史记事之法实有周公遗制与他国不同观韩宣子之言可见圣人因鲁史脩春秋笔则笔削则削游夏不能赞一辞则必有与史法大异者然曰其文则史是经固出于史也今鲁史旧文亦不可复见故子朱子以为不知孰为圣人所笔孰为圣人所削而春秋书法亦为世不通之义矣先生所谓废失之由有相似者盖如此又惧夫学者得于创闻不复致思故所著书目虽多皆引而不发乃作易学滥觞春秋指要经防举畧稽古管见示人以求端用力之方而易春秋全解则终身未尝脱藁示人也其辩释诸经要防则有六经补注诋排百家异议则取杜牧之不当言而言之意作翼经罪言其论周礼以为六官所掌皆循唐虞夏商已行之事虽有因革损益或加详【阙】而大体不能相逺非周公创为之制也古今风俗事体不同学者【阙】　　　变而輙指其一二古逺可疑者以为非圣人之书此不难【阙】　　　图之制与孟子不合则所当论盖孟子所言因殷之制周官乃周家之制也计武王之兴殷诸侯尚千有余国既无功益地亦无罪削地削邑此当仍其旧封百里之下为三等如孟子之説乃若周公太公有大勲劳及其余功臣当封爵与夫并建宗亲以为藩屏岂可限以百里之法哉自当用周制耳诸侯恶其害己而去其籍是书当世学者鲜得见之则周家一代之制虽孟子亦有不能详也其于官属多寡之由职掌交互之故错乱之説发义尤精其祭祀之法则兼戴记而考之作二礼祭祀述畧礼经复古正言其辨王肃混郊丘废五天帝并昆仑神州为一祭之说曰祭法虞夏殷周皆以禘郊祖宗为四重祭周人禘喾而郊稷祖文王而宗武王禘祭天地以喾配即圜丘方泽是也郊祀上帝以后稷配建寅之月南郊祀感生帝以祈谷也四时祭五天帝于四郊以迎气也祖禘喾以后稷配尊始祖之所自出也宗祀文王于明堂以配上帝总配五天帝也其后则祖文王于明堂以配五帝宗武王于明堂以配五神凡此皆郑氏义也故周礼大司乐注以圜丘方泽宗庙为三禘盖天神地示并始祖之所自出为三大祭皆五年之禘也郊次圜丘社次方泽宗次祖皆常歳所举之祭也东迁土蹙财匮大礼遂废所脩惟郊社二祭故圜丘方泽二禘传记亦罕言之非浅闻所及矣周礼有祀天旅上帝祀地旅四望之文天地主于一故称祀上帝四望非一神故称旅肃欲以圜丘为郊可乎司服王祀昊天上帝服大裘而冕祀五帝亦如之既曰亦如之则五帝之祀与昊天上帝非一祭矣肃欲混之可乎孝经称严父配天又称郊祀后稷以配天宗祀文王于明堂以配上帝易豫卦曰先王以作乐崇徳殷荐之上帝以配祖考上帝亦天神也肃欲废五天帝而以五人帝当之可乎昆仑者地之顶神州者地之中皆天地之所交也地示生昆仑神州非是设此二祭乃求神于二处大地神灵莫测不知神之在彼乎在此乎故求之于彼亦求之于此也康成以方泽主昆仑北郊主神州北郊不见于经误分为二王氏由此并昆仑神州为一祭而遂谓北郊为方泽可乎若郑氏知乐九变之祭为禘而不言及喾又以为禘小于祫此则其失也故断之曰郑氏深而未完王肃明而实浅晋武帝肃外孙也故用其説并方圜二丘而祀一郊歴代无所因袭而周礼天神地示人鬼极盛之祭遂为古今不决之疑矣其变感生帝之説曰姜嫄履帝武敏歆而生后稷周人特【阙】立庙而祭谓之閟宫君子以为圣人之生异于常人无异义【阙】况【阙】生民之初气化之始五天之精感而为帝王之祖亦何疑乎【阙】　　　生之祀上世流传既乆非纬书创为之説也且河图洛书蓍防【阙】皆纬文也其可尽废乎其辨胡仁仲以社为祭地曰
　　二社以【阙】　　　谷之神而配以勾龙稷非祭地也礼天子诸侯羣臣百姓大【阙】　　民皆立社故有王社侯社大社国社置社之名其名义高下不同如此而谓之大示之祭可乎殷革夏周革殷皆屋其社是辱之也旱干水溢则变置社稷是责之也王者父事天母事地其可责可辱乎周礼王祭社稷五祀则希冕以社稷下同五祀而用第五等之服不得与先王先公四望山川比则社非祭地明矣传曰戴皇天履后土是后土即地也周礼大祝大封先告后土大师旅大会同宜于社又建国先告后土则后士非社矣舜典类于上帝禋于六宗望于山川六宗者上下四方之神即五天帝及地也故其祀在上帝之次山川之前周礼四望与五帝同兆于郊又与祀地同玉又与山川同祭服则四望者祀地之四方也又有分乐所祭五土之示祭地之礼不止于方泽矣而欲以社当之可乎周礼以圜丘对方泽以天神对地示以苍璧礼天对黄琮礼地以祀天旅上帝对祀地旅四望书及礼记乃多以郊对社盖郊祀上帝社祭水土之神其礼专圜丘方泽徧祭天神地示其意广逺分为四祀明矣天地之道高深逺人神大示不可烦凟故嵗事祈之于郊而水土之变则责【阙】于社此古人立祀深意也胡氏家学不信周礼故率意立说如此大抵先生之【阙】以为圣人制礼逺近亲疎高下贵贱皆有自然之序必通其本原而后礼意可得盖圜丘所祭者全体圆转之天统南北极黄赤道日月星辰所丽者而言故主北辰而曰天神皆降是总祀天神也上帝者高高在上之天以其在上而为主宰故曰上帝分主五方故曰五帝合上下四方而言则曰六宗皆天神之分祀者方泽所祭者全体承天之地总山陵川泽极天所覆者而言故主昆仑而曰地示皆出是总祀地示也地有四方望其方而祀曰四望五岳四凟之祀曰山川川泽山林丘陵坟衍原隰之祀曰五土水土之祀曰社皆地示之分祀者也所谓自然之序盖如此其辩赵伯循王者禘其始祖之所自出之帝于始祖之庙以始祖配之而不及羣庙之主曰大传王者禘其始祖之所自出以其祖配之诸侯及其太祖大夫士有善省于其君干袷及其高祖此以禘与祫对言则禘祫皆合祭通上下文见之也盖诸侯之祫犹天子之禘诸侯及其太祖大夫士及其髙祖是有庙无庙之主皆在而又上及其太祖髙祖故谓之祫天子则于七庙及祧庙之上更及所自出之帝故谓之禘也若曰禘其祖之所自出而反不及有庙无庙之主寂寥简短非人情矣故程子曰天子曰禘诸侯曰祫其礼皆合祭也尔雅禘大祭也非大合昭穆何以谓之大祭乎字书训释曰禘者谛也审谛昭穆也若非合祭何以有昭穆乎盖后稷有庙郊既配帝喾虽配天而无庙不可阙人鬼之享故五年一禘则后稷率有庙无庙之主以共享于喾所以使子孙皆得见其祖又以世次乆逺见始祖之功徳为尤盛也况后稷之庙毁【阙】　十【阙】　主皆藏焉岂可当享喾之时而屏置之乎盖禘祫所以相【阙】者由天子诸侯之制不明先儒或推天子之礼以説诸侯或推诸侯之礼以説天子不知诸侯之礼有祫无禘天子之礼禘必兼祫虽其意不主合食而率子孙以共尊一帝自然当合食矣礼曰天子犆礿祫禘祫尝祫烝则是天子祫祭随时皆用也其辩成王赐鲁天子礼乐曰周公相成王制礼作乐为天子诸侯不易之大法身没而王与伯禽躬为非礼以享周公成王贤王鲁公贤君必不至是以鲁颂白牡骍刚推之则记礼者之过也禘者殷诸侯之盛祭周公定为不王不禘之法故以禴代之成王以周公有大勲劳于王室故命鲁以殷诸侯之盛礼祀周公以示不臣周公之意故牲用白牡白牡者殷牲也骍刚者鲁公之牲也又可见鲁公以下皆合食于太庙而礼秩初未尝敢同于周公又以春秋推之则亦非常歳之祀成王斟酌礼意盖如此而非有祭文王为所自出之礼如或者之云也其禘于羣公之庙则后世始僭之然晋亦有禘盖文公有勲劳于王室欲效鲁禘祭而请于天子故得用之也若夫东周诸侯为所自出之王立庙称周庙如鲁与郑是也然止谓之周庙不敢以祖庙称之诸侯不敢祖天子也然则子孙亦不敢与享于庙单祭所自出而已祭用生者之禄则亦用诸侯之礼而已若鲁既得禘于周公之庙则周庙亦应用禘禘必有配则固宜于文王庙以周公配也若据赵氏则鲁本无文王庙止于周公庙祭文王临期立文王主与尸而祭之此于礼意实不相似若以为有文王庙则是于文王庙迎尸以入周公庙以父就子以尊就卑必不然也鲁之郊大雩则平王之世惠公请之是矣然郊祀苍帝而三望虽僭而犹未敢尽同于王室也盖以鲁有天子礼乐为成王赐者本明堂位祭统以为惠公所请者出吕氏春秋鲁郑周庙晋有禘祀见左传先生以经证经而折衷百氏之説多如此其辩説诗之失以为古者重声教故采风以观所被之浅深然今三百篇有出于大师所采者周南召南是也有录于史官而非大师所采者豳风及周大夫所作是也其余诸国风多是东迁以后之作率皆诸国史官所自记录方周之盛美刺不兴汉广江沱诸诗虽足见诸侯之美而风化之原实系于周其后天子不能统一诸侯善恶皆无与于周故不【阙】美刺皆谓之变风以其不系于二南而各自为风也周礼王廵守则大史大师同车又其官属所掌皆有世系之説方采诗之时大师掌其事而大史录其时世及廵守礼废大师不复采诗而后诸国之诗皆其国史所自记录以考见风俗盛衰政治得失若左传于高克之事则曰郑人为之赋清人庄姜之事则曰卫人为之赋硕人必有所据矣序曰国史明乎得失之迹伤人伦之废哀刑政之苛吟咏情性以讽其上达于事变而怀其旧俗是説诗者不可不辩采诗之时世也黍离降为国风此时王泽犹未竭也故人民忠爱其君犹能若此其后听者既玩而言者亦厌遂与之相忘则虽国风亦不可复见至此则书契以来文治之迹始刬絶矣以时考之国风止于泽陂在顷王之世当鲁文公之时故曰王者之迹熄而诗亡故説诗者尚论其世也先生经学自得之説为多以其书不大传故掇其关于体要者着之当是时唯临川吴文正公辩学正谊尽通诸经最为知先生者常拜集贤之命至扬而还养病九江濓谿书院见先生所着易学滥觞春秋指要心大善之题其巻端曰楚望父之着经也其志可谓善矣易欲明象春秋欲明书法盖将前无古而后无今又得六经辨释补注观之谓学者曰今人无能如黄楚望者孟子曰能言距杨墨者圣人之徒也楚望其人乎亦为序以归之其略曰楚望贫而力学读易春秋周官礼记为之辨释补注纲要义昭掲其大而不遗其小究竟谨审灼有真见先儒旧説可信者拳拳尊信不敢轻肆臆説以相是非用工深用意厚以予所见明经之士未有能及之者也晚年见此寜不为之大快乎予叹美之不足因以谂于学者盖必于诸经沈潜反覆然后有以见其用工之不易用意之不茍云然先生雅自慎重其学未尝轻与人言以为其人学不足以明圣人之心志不以六经明晦爲己任则虽与之言终日无益也学士李公溉之使还过九江请先生于濂谿书院会寓【阙】缙绅之士躬定师弟子礼【阙】　　山受一经之学又将经纪先生家为子孙计先生谢曰以君之才辍朞岁之功何经不可明然亦不过笔授其义而已若予则于艰苦之余乃能有见吾非邵子不敢以二十年林下期君也李学士为之叹息而去或谓先生幸经道以明于已而又閟于人如此岂无不传之惧乎先生曰圣经兴废上关天运子以为区区人力所致乎德化县令王君子翼请刋补注藏先生家先生犹慎重之非其人不传也荐经冦乱故宅为墟遗书之存者鲜矣悲夫先生寜使其学不传于后终不肯自枉以授诸人是故能以数十年之勤尽究诸经于阙塞之余而不能使圣人之心大明于天下后世葢其道若是也岂非天乎昔者吾夫子賛易删诗定书正礼乐修春秋将以为百王大典遭秦焚书灭学帝王经世之法遂斩然湣絶于斯时盖自开辟以来宇宙横分一大变也郑康成当专门固陋之世以一家之学纂释羣经具着成就孔頴达考覈百家大明郑义虽于圣人之道无闻而博古穷经斯以勤矣自是四百余年习为定论至宋清江刘原父始以聪明博洽之资据经考礼欲尽排周秦以来传注之失宋代经学之盛刘公实张之及子朱子出而羣言有所折衷遂定于一犹吾夫子之志【阙】　　子于易简其辞微其义将使学者皆得自致于经晚岁犹拳拳礼学而弗克论著其成书贵阙疑而又深疑古今文之异体春秋独得书法废失之由折衷诸传各极其当矣而门人学者于二经师说不敢有所发明故君子论古今经注以为自朱子诗集传之外俱不无遗憾也先生乃欲以近代理明义精之学用汉儒博物考古之功加以精思没身而止此盖吴公所谓前无古而后无今者也呜呼其遂不传也与汸始拜先生于其门请问治经之要先生念其逺来不以为不可敎告之曰在致思而已然不尽悟传注之失则亦不知所以为思也请问致思之道先生曰当以一事为例礼女有五不娶其一为防父长子注曰无所授命近代説者曰盖防父而无兄者也女之防父无兄者多矣何罪而见絶于人如此其非先王之意明矣姑以此思之或二三年或七八年倘得其説则知先儒説经其已通者未必皆当其未通者未尝不可致思也汸退而思之女之防父无兄者诚不当与逆乱刑疾之子同弃于世乆之乃得其説曰此盖宋桓夫人许穆夫人之类尔故曰无所受命注犹未失也若防父而无兄则期功之亲皆得为主之矣尝以质于先生先生曰子能如是求之甚善然六经疑义若此者众矣当务完养而慎思之母轻发遂授以求春秋之要曰楚杀其大夫得臣此书法也当求之于二百四十三年之内夫人姜氏如齐师此书法也当求之于二百四十三年之外汸思之经岁不得其説先生为易置其语曰夫人姜氏如齐师此书法也当求之于二百四十二年之内楚杀其大夫得臣此书法也当求之于二百四十二年之外汸盖自是始达春秋笔削之权乃知先生于六经之学以其所自得而教人者盖如此惟易所谓象外之象则有不可得而尽闻者呜呼悲夫有遗恨矣谨述先生世家文行大防与其经学复古之功如右伏惟立言君子以当世斯文为己任者尚克表章之至正十有二年十有一月朔学生新安赵汸状
　　史母程氏传　　　　　　　　　袁觕
　　呜呼余尝得三夘录读之蜀祸之惨诚不忍言也夫朱禩孙之死而复生也蜀民就死率五十人为一聚以刀悉刺之廼积其尸至莫疑不死复刺之禩孙尸积于下莫刺者偶不及尸血淋漓入禩孙口夜半始苏匍匐入林薄匿他所后出蜀为枢宻使尝袒示人未尝不泣下贺靖权成都录城中骸骨一百四十万城外者不计呜呼推是考之盖可悲者蜀眉州史氏由唐吏部侍郎俨从僖宗幸蜀因家焉其先墓在青神将二十世宋氏号名族其出蜀也今唯居湖州一房读其遗事益悲之史母程夫人苏文忠公之母之族也夫人将携其家下峡江以槖金腰纒之兵暴至伏林莽与隣妪谋曰输金果可生吾儿无资不复能出蜀史宗诚无噍类矣纵得生旦夕兵复至亦决死均死死以全史儿诚不恨妪见身死为吾出腰中金告儿使速走须臾兵果执母谢以实亡金遂遇害翼日妪语于隣告史氏儿儿甫十三从草野得尸如其言窆以归且亟图其象识曰史光母年五十有四嘉熈二年十月二十七日申时死兵难儿遂东南来占籍湖州刻意自奋以右科为淛东兵马钤辖钤辖生子圭文嘉定儒学敎授嘉定生子台孙介喜孙台孙儒术通吏文复有子几人而史氏繇嘉熈至于今且四传矣噫蜀繇秦帝入中夏至于宋凡一千五百余年文物大盛絶不知有兵革一旦扫削殆尽迄今百余年遗墟败棘郡县降废几半可哀也已可哀也已
　　赞曰妇人内徳不出门房中歌废战国而下俱不幸以着非得已也讳莫甚于死从容反复烈士犹难之况士女乎欧阳公传断臂妇人以媿冯道夫人以死传宗承平世泽于是乎见作史者乌得废诸
　　平蜀传
　　江邑世渝郡元末兵乱羣雄角逞【至正十二年】全蜀为伪夏主明玉珍所据渝即夏都江邑为伪畿甸邑未几珍殂子升嗣歳辛亥【伪夏开熙五年】实我太祖高皇帝金陵登极之四年也时已削平群雄混一疆宇惟明氏依违弗决正月乙亥太祖乃命中山侯汤和为征西将军江夏侯周徳兴为左副将军徳庆侯廖永忠为右副将军暨平章杨璟等率荆湘舟师由瞿塘趋重庆颍川侯兵趋隆州五月丙辰汤和师发夔州攻瞿塘以江水暴涨驻大溪口己未傅友徳兵至汉江阻水未渡造舟以济己夘至汉州欲以军中消息达汤和而山川悬隔卒莫能通适水涨乃以木牌数千书克阶文歳月投汉江顺流而下守者见之为之解体六月壬午友徳攻汉州守将向大亨悉兵出战败走进克汉州先是夏人闻王师将至悉众守三峡及阶文失守乃分瞿塘守兵以援汉州及至而城已下矣逆战败走两川大震丙戌太祖以汤和师乆逗遛赐诏责之廖永忠闻命奋起率兵先进会得木牌于江和亦进兵自白盐山伐木通道以趋夔州守将飞天张整众逆战大败退走而出峡水急又阻于铁索飞桥舟莫可进永忠乃密遣壮士数百人舁小舟逾山渡关以出其上流夏人不之觉也度其将至乃夜率精鋭分水陆为二军而攻之遂克其陆寨舁舟者出上下夹击大破之擒斩无算遂入夔明日汤和兵至乃各分兵约会重庆丙申永忠舟师自夔州乗胜直抵重庆是日次铜锣峡明升等大惧欲奔成都其母彭氏泣止之曰事势如此往亦无益况此城之兵胆破心悸区区城守死伤必多不如早降以免锋镝也乃遣使纳欵请降永徳以汤和师未至辞不受癸卯汤和兵至乃合驻朝天门升面缚衔璧与母彭氏及诸臣以降东川底定江邑遂入王朝仍重庆七月庚申傅友德兵围成都伪丞相戴寿及知院向大亨等驱象载甲士出战友徳中流矢益奋鋭进击大败其兵防得重庆报寿等遂请降友徳接兵入自东门壬戌遣兵徇下州郡未附者八月甲子周德兴兵下保宁蜀地悉定乙丑明升至京师赐爵归义侯赏赉甚厚九月乙未和等班师还京上所佩印绶并所得蜀金印冠冕仪仗及路府州县宣慰宣抚之数官吏将士牛马等类太祖颁赏有差盖自出师至此凡九阅月尔臣彛曰大哉皇灵其丕显乎古者明王伐不敬取其鲸鲵而封之以为大戮王师伐蜀拯民水火昭义【阙】哉古者征西将士多不利光武屡陨元戎宋祖两川反覆视今中山颍川之师风行电逐无一矢只轮之衂诚帝王之师以全取胜哉征伐之烈振古所无也薄海内外罔不康乂迄今用休是皆高皇开天列圣抚运之所被也于戯贲隙照者仰大明饮勺流者思沧海矧我蜀人
　　韩娥传　　　　　　　　　明刘惟徳
　　娥姓韩元四川盐运司副使韩新泽之孙处士韩成之女也母王氏生娥于元至正乙酉娥甫三歳失怙七歳失恃鞠于叔父韩立遭元季之乱岁丙申盗贼蠭起劫夺货财掳掠妇女无所惮叔母杜氏度娥不能自保宻谓娥曰我夫妇老矣汝年十二必遭防手吾不忍视汝受掠吾制男子衣裳汝可服之冦知汝男或可免叔父又哭曰汝本故官之孙吾鞠汝恤汝愿汝有家不幸至此时也命也汝宜自裁娥受叔母敎即易其服总其角旦日往拜叔母曰而今而后或违母训有死无二岂忍不念吾叔母言甘受冦辱求茍活耶未几果为防掳问韩娥姓名娥曰我韩关保也遂与负戈而徃后遇万户王起岩见而怜之以与千户罗甲甲蜀之叙南人也抚之如已子与征云南自云南复归叙南娥在师旅中与人和睦或有与之嬉戱即正色曰韩关保不能闲戯恐官长怪责无益也每遇祈寒未尝怨咨暑雨未尝裸浴至夜则和衣而卧卧常后起常先人问其故曰恐家务不办乃尔自是甲有军旅之事事无大小娥皆勉力为之无斯须惰容甲矜其勤谨间与之酒辞曰关保天性不能饮饮輙病甲益重之娥尤兢兢业业惟恐有失而违叔母训出入军中一十二年人皆不能窥测又善以父事甲故甲信而不疑甲尝谓人曰我之关保干蛊之子也为之婚娶兾其成立娥不得已从而百计避之妇诉其父母父母责娥夫妇不睦娥犹隐讳不言一日娥从王万户自叙南之成都计事娥微行至城东度缘桥物色得叔父母已不能识娥矣娥具以实告指额上刀伤痕仰天痛哭叔父亦哀其艰苦将以白金赎之王万户谓娥叔父曰是子罗甲之【阙】　　爲尔之女侄事闻有司召媪视之媪曰室女也万户乃受白【阙】　　叔父以娥归戍士马复宗生男一人女二人娥夫妇继殁而男【阙】　　洪武奄有全蜀王万户入京朝授礼部郎中致仕还蜀以闻于蜀【阙】　召见赐宝钞五锭褒之士君子多爲诗文褒美永乐七年冬十一月余使蜀方外士韩太和立之子娥之弟也以其详诣余诵之余喜娥之贞烈且孝作韩娥传
　　刘生曰韩娥少孤遭时多艰受叔母一言微服处军中一纪人莫辨其为女譬之执玉驰马马骤而玉不坠捧盈升车车摇而盈不溢善于执捧故也亦由洞洞属属之心坚似金石故能保其身归于马氏娥有三善焉智也贞也孝也诗云既明且哲以保其身娥之谓也
　　清风先生传　　　　　　　　前人
　　先生姓杨名学可其先世居蜀之新都【阙】相传为关西夫子杨震之后至处士某其裔也有隐徳弗仕惟读书敎子乡闾称为善士先生其子也自丱角好语孟书既长就学从乡先生某受诗书春秋三经学既通丁元季世海内震动四郊多垒先生知蜀不能居乃遁入云南之昆明邑昆明士君子闻先生来争设臯比席以延之先生讲论六经开陈二帝三王治天下之大经大法尝谓帝王自有真不可僭窃以取荼毒由是名公贵人闻先生之言皆守其分大夫士服先生之训咸知其义故多敬事先生而心实忌之先生亦知西南夷不可齐以礼又不可屈已以从夷俗寻归西蜀遭遇明氏强盛以国子助敎逼之先生辞不就职至以法挟之先生坚以抱疾杜门自守逮乎圣朝混一海宇先生与故官宿儒计偕赴京师诉老疾辞归蜀蜀之士知先生道学之明执经座下者无虚日先生随其才而敎之皆有造就由是先生之师道益彰彰于逺近矣未几蜀邸就封崇儒重道乃召先生为蜀中士子矜式士子多跻显官尽忠相国王知先生有徳赐田宅于国之大安门外驷马桥北俾先生有终身之乐【阙】　流水画桥题柱客清风精舍读书人一十四字列于先生之门士子从学者皆称为清风先生【阙】郡顾禄篆书清风精舍扁于室且为文以记大夫士歌诗褒美永乐七年冬十一月余奉使来蜀道经其门得拜先生函丈前入门则喜松竹满园芳菲绕蹊有隐者之趣焉升堂则喜诗书盈案琴瑟在前有长者之风焉又爱温如昆山片玉者仲子也秀若桂林一枝者季子也茂似芝兰玉树者众孙也贵如瑚琏圭璧者诸生也先生坐定畧见辞色亹亹乎经史雍雍乎礼让余益喜而敬曰先生少时奔迸遐方先难也命也暮年遭遇贤王锡养老厚恩后获也命也于是乎先生之清风逺矣高节遂矣宜夫门弟子以清风先生称之不诬矣作清风先生传
　　刘生曰晋征士陶潜居柴桑里于夏月高卧北牕清风飒至自谓羲皇上人先生居精舍子孙【阙】　师上论道清风徐来焚香静坐陶然为尧舜之民视潜无愧矣






　　全蜀艺文志巻五十一
　　钦定四库全书
　　全蜀艺文志巻五十二　　明　周复俊　编宋王象之舆地纪胜碑目
　　成都府碑记
　　汉蜀太守何君造尊楗阁碑【容斋随笔云在成都其末云建武中元二年】汉王涣墓碑【在新都县北五里涣字穉子东汉循吏也冡前有二石阙其一题汉故兖州刺史雒阳令王君稚子之阙其一题云汉故先零侍御史河内县令王君穉子之阙】汉文翁学生题名【集古录不著书人名氏文翁题名可见者凡一百十二人碑在益州】汉文翁石柱记【集古录云汉不著书撰人名氏永初中火灾被焚惟庙内两阙存太守高防重立又于其东别筑周公礼殿碑以初平五年立益州】殿柱记【旧谓钟会书非也钟会是晋咸熙元年始入蜀距汉兴平初禩已七十一年不应追书也今在礼殿】东汉学殿歳月记【系年录云绍兴六年成都教授范仲殳奏疏言本府学殿建于东汉之初平汉人以大记其脩筑歳月刻于东楹至今九百四十三年葢天下栋宇之古无过于此者】高宗皇帝御书大成殿榜【系年录云绍兴六年上书大成殿榜赐成都府府学】左右生题名【欧阳公集古录谓为晋宋间碑】晋益州刺史罗君碑【在碑隂】晋朱龄石刻宋高祖檄谯纵文【在石室】馆学庙堂记【唐永徽元年贺公亮撰集古录谓不着撰人名氏不同】州学庙堂颂【唐神龙二年史夀撰】唐太平公主出家勅【在天庆观】孔子庙堂碑【唐开元中周灏撰】唐平蛮碑【集古录云唐萧晋用撰开元十九年刻石纪功在成都昭烈帝庙又容斋随笔云成都有丨丨丨丨开元十九年南蛮为边患明皇遣内常侍高守信为南道招慰处置使以讨之防其九城此事新旧唐书及野史皆不载肃宗以鱼朝恩为观军容处置使宪宗以吐突承瓘为招讨使议者讥其以中人主兵柄不知明皇用中人之有以启之也】先主庙碑【贞元四年蘓端撰在昭烈帝庙中】韦臯寳国寺记【政元中立】段文昌元和中律师铭【共为一碑见在府学】蚕市记【韦南康文在华阳县寳厯寺寺有南康像最得其真】武侯碑阴记【集古录云唐崔备撰元和二年武元衡刻及其寮属题名于武侯庙碑阴】古柏行【长庆四年段文昌文】重写前益州五长史真记【李文饶撰云益州草堂寺列画前长史一十四人代称絶迹余尝于数公子孙之家获见图状乃知草堂绘事靡不造真者余以精舍甚古貌像将顿乃选其功徳尤甚者五人模于郡之防记】资福院记【集古录云唐李徳裕撰长庆二年立石】诸葛武侯碑【在昭烈帝庙中长庆四年裴度撰栁公绰书】总绾大学碑【周益州刺史齐国公宇文宪颂徳碑也】石室赞【唐维州刺史郑藏休撰大厯十年殿中侍御史李枢篆】脩文宣王庙碣【会昌五年裴坦撰】唐栁公权书金刚经【在城嘉祐禅院】唐僧大辩修功徳碑【元和十五年立在文殊阁】唐韦南康碑二【并在大慈寺福殿中】石本九经【在府学容斋随笔云皆孟昶时所刻其书渊世民三字皆阙画盖高祖太宗讳也】龙兴寺碑【容斋随笔云乃前蜀王氏时所立及唐诸帝皆平阙阙】高骈筑城记【唐中和四年翰林王徽记在城忠信相院】孟知祥修城记【后唐天成二年李昊记】唐明皇追諡孔子册文【本朝太平兴国五年府尹辛仲甫立石】十贤赞今存其七【姚崇赞冉伯牛宋璟赞冉有源干耀赞闵子骞韦抗赞子贡陆余庆赞子路卢从愿赞子游裴璀赞子夏】观政阁记【秦汉至唐阙太守刺史节度使之职有功绩可考而画像存焉得二十八人考别图于他阁而榜曰观政吕大功丨丨丨丨成都志云画像存焉一十有八人李泉文翁王遵张堪第五伦廉范种暠李膺高防诸葛亮王濬髙八陆象先蘓颋严代翟寜韦臯髙崇文武元衡段文昌李徳裕杨嗣复杜琮魏謩牛丛夏侯孜高驯陈敬瑄】文翁等画像十赞【宋祁撰祠之内图文翁庄君平郑子真司马相如扬子云蜀土先贤凡九及公之像而十常山公赞】苏文忠公留题【成都志云极乐院有苏文忠公壁间留题至和丙申季春二十八日眉阳苏轼与弟苏辙来观卢楞伽笔迹今存】成都古今前后记【眉山人孙汝听修成都古今前后记六十巻见眉州江乡志】赵清献公成都记【见张有成光福寺记】成都志【袁説友序】
　　崇庆府碑记
　　蜀府主碑【在晋原县西南二里唐房琯文】唐李百药碑【在江原县之万歳寺文字残缺】唐开元碑【唐天寳八年碑在晋原常清观鲜于仲通文】唐开元皇帝送赵仙甫尊师归蜀诗碑【见在新津县寳真观】唐樊知迁碑【在江原县浄居寺唐顔师古文今颇残缺】翠围山碑【在永泰之翠围寺文字残缺】万歳寺碑【碑记具存见万歳寺注】善颂堂留题【见赵抃注】范公镇留题【在太平院范公入蜀游岷山过此纪阙于寺之经阁上云熙寜公年三月游青城间四日趍峨眉俱过此与百世相见百朋百嘉侍行蜀郡公记】法天寺留题【见法天寺注】蜀州刺史防壁记【唐纪事诗云贞元十四年皇甫澈刺蜀州时赋四相诗序云蜀州刺史防壁记云居相位者前后四公谟明弼谐迁转歴比顾已无取忝迹于斯景行遗烈嗟叹不足也谨述其行事咏其休美庶将来君子知圣朝之德云尔】
　　眉州碑记
　　汉刻黄龙甘露之碑【在彭山之黄龙镇】杨洪碑【汉犍为太守丨丨丨在今彭山县北小板桥杨中云五十年前余洪字其它皆磨灭不可考究今三字竟无矣】北平山碑【在彭山县之北平山大书北平山治之碑余不可读碑阴书大唐阙元阙年道士尹侍衡等字】南康郡王纪功碑【唐贞元十三年建碑元在龙兴寺乃皇太子诵书天圣五年移在州衙门外】唐眉州剏罗城记【唐大顺一年卢极撰文】眉州新移彭山县记【唐防昌五年楼旦撰文】唐丹棱县龙鹤山成链师植松碑【唐元寳元年歳次庚寅建】城东贡院佛殿中唐碑及五代碑【城东寺殿宇建于唐时今为贡院中有石碑二堵】象耳山李白留题【夜来月下卧醒花影零乱满人襟袖疑如濯魄于氷壶也李白书】杜子美两川夔峡诸诗石刻【黄庭坚书旧见大雅】夷獠誓碑【寰宇纪云在洪稚县市中】大池院题【去眉山县一十里苏文忠公尝过之今柱上有手书云自老翁井还偶憇治平丁未十二月某日子瞻凡十八字】州园十咏【绍兴间邵博】眉州古志【孙汝听编】通义编【家安国编】江乡志【张伯虞编刘光祖序】
　　简州碑记
　　后周宇文泰纪功碑【碑在本州界首云泰数遣都督入蜀一治石罔县一治怀逺县见简池志】郡守壁记名氏【始唐贞观十三年见刘左史折栁亭记】韦南康纪功之碑【在周治颁春亭侧碑甚巨乃御制皇太子臣诵奉勅书】唐干符脩城碑【在州之城隍庙】天光观唐碑【观在阳安县东三十里有唐碑可读者云天和初三洞道士王君赐因张文举施地基剏建】罗汉院石刻【在阳安县有僧继晖斩木开基而岩石呈露见石镌罗汉等像有碑曰唐兴元年禅师道明镌刻以为禅宫】灵岩院石刻【在平泉县西南二十五里院中石刻字乃元和长庆间】周文王庙碑【在阳安县西北七十五里即后周高祖文帝之庙旧碑题额云大周植其碑元年歳次丁丑造元年即后周闵帝之初元也今石刻存焉】北岩院碑【院有唐碑其歳月乃大厯时重脩云】圣居院碑【唐申和年建】
　　嘉定府碑记
　　汉杨宗畅墓碑【墓在夹江县东十里墓前两阙其左书汉故益州太守杨府君讳徳字仲墓道十六字】汉和帝时开道碑【在夹江县西蜀郡青衣越嶲道界中有永和七年永和八年等字】汉灵帝时张道陵碑【在洪稚县易俗乡上有嘉平二年三月一日等字】沐川古碑【唐垂拱三年玉津令马元庆等杀马湖夷贼纪功今存】李徳裕石阙【旧市镇有名滩曰墨崔其上有唐李徳裕领重兵过此九字】孝女碑【在犍为清溪口杨洪山下东汉永建初孝女叔先雄以父泥和坠湍水口防不归雄于父溺处自投水死后五日与父尸相持浮江上郡表言为雄立碑国朝至元祐中重立】都安王庙碑【碑载隋开皇九年置青衣县后周保定三年置青州宣政二年始为嘉州】灵鹫山碑【唐贞元中僧干老为其师道真令徐崇彛撰碑而碑刻于长庆中】韦南康大像碑【在凌云寺大像之左】郭璞移水记【记谓世主播迁戎羯乱华于是优防笑傲放意于山水间仍于嘉州城东百歩乌丸山凿书嵓而蘓子由诗亦指其注尔雅于此史谓入蜀之文谨按移水记有嘉州二字则非璞之手笔恐后人之附会耳盖嘉州之名始于后周而自周已前止曰汉嘉郡曰龙逰县耳安得有所谓嘉州哉或者后人书则未可知耳当攷】张无尽沐川寨记【其畧云南蛮东北接境常秋吐蕃以为中国患葢其路一出大渡河一出沐川源一出马湖江等其狭邪之径曰荣泾曰八靣箐曰黑水曰中镇曰赖因曰龙水曰阴川而沐川之路常为啸集之地】申孝友西南会要【孝友论唐自开元之际始有南诏之忧葢合六诏而南诏最强连吐蕃而蜀患乃酷降及太和之际李徳裕作筹边楼南诏颇有所惮而蜀赖之以安令西南诸蕃自祖宗以来以迄于今阻隔大蕃之要道宾为蜀部之藩篱是致云吐之二蕃不复疥疽于中国今边夷近属虽众且微然而势合则强力分则弱必离其党使不得亲分其势使不得不弱斯可矣】嘉定志【郭公益编】续志【林洁已编】嘉定诗【岑参编】
　　雅州碑记
　　汉蜀郡太守治道记【其碑在荣经县西二里建武中元二年立】羊窦道碑【在严道县东三十里汉永初六年碑也】汉故检校巴郡太守樊府君碑【建安十年三月上旬造】髙孝廉墓碑【在严道县东二十里按其碑年月乃汉建安十四年高君兄弟皆孝廉有二大阙其一曰故益州太守武阴令上计吏举孝廉诸部从事高颐字贯方其一曰汉故益州太守阴平县都尉武阳令北府丞举孝亷高君实字贯光又一大碑其首云故益州太守高君之碑】邛崃关开路记【天寳六年章仇兼琼记】龙兴寺碑【在州城外有咸通四年再建丨丨丨丨吴行鲁建又有二苏先生墨迹亦在本寺】平羌江绳桥碑【在严道县平羌江有唐咸通十年上官朴所撰碑字亦体今在江凟庙】两面碑【在卢山县南五里与府君碑甚近碑靣阙与背皆有篆文歳久讹阙不可识或辨其文曰卢上县阙碑】尊健阁记【建武中元二年其碑在荣经县西三十里景峪县崖间阙巽嵓李焘有防以辨正年谱且言按后汉纪建武二十三年夏四月后为中元无建武字又按祭祀志改建武二十三年为建武中元元年以此知记与志合而纪失之矣】神水阁记【在荣经县东二十里铜山峡中碑字磨减今已不复可考故老相传其体大率如尊健阁字云】李白月下帖【在郡治】杨凝式诗帖【在郡治】鲁直木兰歌帖【在郡治】鲁直梁甫吟帖【在郡治】雅安志【李嗣文序】
　　威州碑记
　　鼔角楼记【唐维州军事判官高测文干符五年十月十五日维州刺史阙光置】天寳寺碑【唐咸通六年建军事判官陶师文】伏波庙碑【唐咸通八年左武卫兵曹参军崔遂文】
　　茂州碑记
　　唐廻车院碑【唐刺史葢巨源撰大中十三年立】唐刺史题梁【黄唐梁记有寳厯元年刺史窦季余大中三年刺史刘成师咸通三年刺史盖巨源题】张延赏脩城记【董守愚两路记载唐大厯十四年吐蕃大下火焚予郊馆兴元元年张延赏重脩其后别驾大夫脩建城宇堡壁雉堞】茂州治平寺碑【寺旧在外缘叛羌董阿丹焚元丰初移入城】滋茂池善应庙碑【张商英无尽居士阙其神或传姓吴或传姓郭颇有异同】西山记【绍圣中茂守曹坦作】更生阁记【政和丁酉倅贰跨鼇先生李新目击静州之变记载其事甚详】图经【郡守史宪序】
　　隆州碑记
　　汉黄龙甘露之碑【在籍县江口上鋭下方其状如钟大书丨丨丨丨丨丨丨文字余不可读其可识者羣臣将军位号葢为龙纪也】艳阳洞石碑【在洞之顔书曰艳阳仙洞四字字体兼篆不知何代书旁有欵识歳久磨灭东南贵人见此碑本寳而藏之以为真汉也】唐金刚经碑【在佛龛山磨崖唐真观中率更令欧阳询书】道超和尚精徳碑【在石城山平等寺天寳四载薛兼金撰】开国王碑【在唱车山贞元元年贵平令王觉纪】张天师灵庙碑【元和十五年知陵州李正卿撰】贵平县牟尚书墓记【见在报恩寺开成四年吴商撰】篆字心经碑【在小大悲阁咸通七年仇溥撰并书】修大悲堂碑【在小大悲阁景福二年僧承徽记】黄帝书阴符经【在至道观咸通十五年丘冲书】古大悲堂碑【在报恩寺干符三年周宋莒撰】超觉寺记【广明二年陵州刺史肃竞记】龙华院山门路记【在籍县天复七年立今为观音院】唐节度使杨公墓碑【隆州井研县道旁有石刻云唐银青光禄大夫检校御史中丞上柱国节度使杨公墓其旁多杨姓也】灵泉院碑【在本寺后唐同光三年立】僧晓微碑【在寳休院西蜀明徳元年立又有显教大师碑广政四年立】铁骑将军碑【在归安镇孟蜀广政二年立】寳峰院记【在贵平县西北四十里院内有王羲之记王氏庐墓铭】飞泉山碑【其碑有二并在仁夀县东飞泉山】飞泉山院碑【唐神龙元年立在超觉寺】玉堂砚铭【文同与可将赴陵州朱巨源以玉堂大砚赠之与可属苏子瞻为之铭陵州在高山上难得水】蔡君谟法帖　东坡多心经　文与可书千字文【并在州治】
　　永康军碑记
　　汉石刻治道记【距紫屏二里许道旁有汉石刻二皆治道记也其一曰建平五年者孝哀时刻也其一曰永平元年孝明时石刻也在范公平磨崖之西】鬼界古碑【在鬼城山下昔天师驱鬼于絶域有丨丨丨丨字画磨灭不知年代矣】天师戒鬼笔迹【在大龙桥侧深一十三丈濶三十丈】晋塼【在郡西鉢盂泉因垦地得一塼上有晋太康年号】隋薛道衡磨崖碑【在玉女祠后有磨崖碑云刺史薛道衡撰或云薛曽】唐贞观十三年韦作观鱼记【在军城五里北山朝天寺】唐崇徳庙记【唐李徳裕镇蜀时重建崇徳庙命段全暐为记】唐元和十四年寳幢院记【在青城海晏寺】唐僖宗中和年改海晏寺记【在本寺】唐观音院记【在青城县东南九里有唐干符二年记】青城山碑【在常道观中轩辕石龛之下隋大业七年立太常博士阴道文】宗真容碑【在六时岩下】脩丈人殿祝文碣【进士任磻文在丈人观殿上】置丈人观碑【徐大亨文在丈人观三门下】纪符瑞碣【甘遗荣八分书在丈人观平门之右】脩诸观功徳记【郑敖书在丈人观大殿之右】延庆观手诏碑【在丨丨丨后絶峯之上石龛中开元十二年立】唐吴行鲁碑【在鬬鸡台有古碑尚存但字画磨灭葢唐大中十一年治彭州时长史吴行鲁所建之碑也】玉垒关碑【唐大中十年白敏中帅蜀日建关旁有大碑即幕府陈可度颂功徳之碑】獠泽水石记【路次石门崖壁镌吴行鲁大中七年奉使廵边行见丨丨丨丨丨矣】唐人徐浩书金刚经【导江天宫院有丨丨丨丨丨丨丨丨全帙金刻之石】杜光庭重脩冲庙观记【在青城县一里冲妙观也】韩择木八分书【延庆观灵寳真人五符幢其下记铭乃开元十二年立】蜀嘉王宗夀墨迹【伪蜀王建宗子嘉王宗夀与能仁院僧外往来书劄二十余简存于院墨迹如新】迎祥寺钟楼刻字【在导江县北丨丨丨丨丨内有丨丨不记年月观其有节度押衙字即为唐末五代间刻也寺有老泉为记东坡所书碑刻俱存】青城山里记【唐杜光庭编】永康志【教授张増编】青城山乙记【范仲立编】
　　石泉军碑记阙
　　泸州碑记
　　萧齐碑【在丁公岩磨灭难攷】唐高宗安乐山取丹经诏碑【在安乐山】刘真人藏经碑【在安乐山】唐真如寺碑【在州北真如寺】唐苏公甘井碑【在州城南门上唐乾元中都督苏元开并记】董太史书砥柱铭碑【在高寺】大像记醉僧图诗碑【黄太史一碑并在开福寺】尹吉甫祠堂记【许沅为之记曰父老相传周尹吉甫实生此地见于图经旧矣陈帅损之作清穆堂以祠之尝观郦道元水经注江阳异闻与华阳国志颇类其载扬雄琴清英叙伯竒流放并子安之操附之　扬雄蜀人也其説必有据】吏隐阁记【治平四年邓太师绾作邑于泸州作吏隐阁阙泸之合江邑居之甫转清溪而上六十里曰安乐山世传隋开皇刘　先生登真之地杜光庭为之传李淑为之记开皇所置二观其一尚在乃命道士作刘真人祠堂因名其阁曰丨丨丨】镜砚铭【黄太史铭曰泸川之桂林有石黟黒泸川之人不能有而富义以为观则宜笔而受墨唐安任君从简之砚面为镜而背三足　形天下若山林不若而不得访诸禹也】泸州平夷记【熙寜中范百禄撰今在江安县之偶佳亭】刘真人传【杜光庭撰】合江县安乐山腾清三观记【皇祐乙丑李淑撰】江阳志【教授李濬序】江阳谱【永嘉曹逺编集】
　　潼川府碑记
　　晋云南太守段宗仲徳政碑【宗仲有徳政墓在通泉县碑在墓下】唐防圣寺钟铭【唐龙纪二年节度使顾彦晖铸有铭】甘泉寺誓犀碑【李雍书】李义府碑【寰宇记在永泰县北】马元直开元中诰【图经云元直在唐为滁州刺史家有开元中诰】陈拾遗与赵彦昭郭元振题壁【图经载杜甫题陈拾遗宅诗防】唐薛稷书慧普寺【稷道衡之孙魏郑公之甥也以书名天下书普寺三字径三尺笔画雄健在通泉夀圣寺聚古堂】梓川官僚磨崖赞【唐武后时司马参军杨炯作在北崖字十六七磨灭不可读】逰仙观老君碑田真人殿记【在中江县集虚观蜀广政六年碑】王勃庾信防圣寺碑【在城北防圣寺】弥勒院记李商隐书甘泉亭碑李潮八分书【在城北防圣寺水陆净土岩北】刘蜕文冢碑【在城南长夀寺兜率院之崖壁】精舍四证堂碑　道兴观碑　道士胡君新井碣铭【并见李义山集】莲花漏记【天圣中燕公肃守梓州日置仍自为之记】梓潼古今记【淳熙间郪令孙汝阙作】梓潼风俗谱【元祐年间教授石庆嗣作】旧图经【李宗谔序】新潼川志【刘申序】
　　遂寜府碑记
　　唐张九宗题记【在府东崇元观其字圆劲有虞褚风骨】唐觉苑寺铸钟记【在蓬溪县觉苑寺唐元和十二年遂州刺史张九宗撰铸钟记兼书】唐刘纂文宣王庙记碑【后唐天成四年】唐磨崖金刚经图【在长江县南二十里】唐天复四年禅林碑【在鹤鸣山福胜寺李仁表文】唐贾岛诗碑【在长江县】蜀安国寺碑【在州罗城外有永平二年碑】后唐武信军衙记【广政间欧阳炯文】卞高五十六体篆字碑【在小溪县之长庆院】蜀明徳四年碑【在小溪山向泥寺】金地院孝童孝女碑【在青石县九节镇】遂寜好【阆守志载熙寜中遂寜守向公着丨丨丨十章寄阆守郑公申郑荅以南隆好十章】遂寜志【马崇文序】
　　顺庆府碑记
　　汉车骑崖石刻【郡国志云后汉车骑将军冯绲于此镌崖刻石十有余处寰宇记在流溪县】相如故宅石记【在相如县之西南先圣佛阙漫不可读父老尚知其为唐陈子昻之文】二良牧碑【马眉孟撰载唐二刺史事碑在郡治醋库之侧】唐朱鳯山观铭【长史息袁玘文在山上】唐金泉山僊居述【唐太和五年果州刺史韦公肃文在山上】唐郑余庆诗刻【在金泉山上】唐诰刻【在金泉山】伪蜀刺史徐光溥诗刻【在金泉山】唐移县碑【在南充县门大中年立文字磨灭不可详辨】唐王维送杨长史赴果州诗【在郡治】唐屈突公德政碑【在西充县资福寺河南府陆浑尉崔晟撰】唐僊林观碑【在西充县列真观唐中书侍郎赵彦昭撰】唐程仙师蝉蜕偈皂荚碑【在西充县降真观】唐圭峯禅师傅法碑【在西充县金莲院】唐相如县石龛佛像记【在县治县令陈子良撰】伪蜀誓大碑【永平五年建在州北广州庙】永兴节度使王彦超重建行成思堂石刻【不着其姓今附于后作堂在姑孰把麾来果山男子四方志万里如目前振振佳公子性行纯于天既知仁有本自应枝叶繁宣尼语参孝推广十八篇君能广充之九思极其全道行身亦立扬名显其先囬观庐墓人卑卑何足言】谢寰山灵泉碑【谢真人父讳寰所居名谢寰山山有院名灵阙　　唐碑字多讹缺】耆旧录【汉纪信以下三十六人并见学录蒲阙龙所编丨丨丨又有赵嗣业赵昌藻游问为之赞阙绘像于乡贤堂又自隐逸王公宇已下十四人在丨丨丨外亦绘像于乡贤堂又复搜访自王绾以下二十余士悉系于左而其游公仲鸿传纪赵忠定绍熈甲寅末甚详】开汉志【郡守朱繁丨丨丨序云纪将军加阙　词阙亦曰开汉理亦无碍而郡志序云又以开汉名郡象之切详州名皆朝廷所锡不应改今九域志第曰南充郡尚朝廷所以命也阙请于朝以求改命而目称曰开汉于理未安】
　　资州碑记
　　汉永建五年汉安脩栈道记【在内江县界磨崖字今已磨灭】陈君徳政碑【陈君失其名汉永建五年为汉安长有碑在獠井埧层崖之腹字虽磨灭然尚可攷】隋勅改罗汉院碑【隋初丨丨丨丨丨丨碑今在决云院】唐开元栖神山略记【在法鉢池前刺史房涣文】唐顔鲁公书中兴颂碑二【一在东嵓一在北嵓】河相农碑【在资阳县王褒墓左】王褒墓石表【西汉王褒墓在资阳县西二十五里碑字已磨灭】三仙磨崖题名【在资阳县三江镇碑云贞元十四年十月十日杜锡崔熊席夔三人同逰】洗公石马塔院记　滴水岩结界记　郑钢诗【在北嵓及寰国寺】陈图南诗【在得道山并邵博文】崇夀观碑【唐天寳二年建宗御书额见有石刻乃唐御史中丞宋阙文已磨灭】杜光庭醮坛山北帝院记　王师闵西岩龙潭瀑布诗　李渭北岩诗　卢拜北岩诗　张公瑾北岩诗【在龙水】重修北岩诗【唐邵叅文】裴晋公自赞【在灵虚院】灵仙观碑【西汉王褒宅在资阳县西驿马里今改为灵仙观有碑碣洗砚池今尚存焉】唐裴瞻墓碑记【唐左仆射裴瞻墓在盘石县北五里有世谱碑记藏于寳灵院】唐韦臯纪功碑【碑在郡市心居民室下绍兴丁已穴土有碑石太守命工取其石重彻民屋不果士录其文乃御制纪功碑铭并序皇太子书碑而残缺不全惟碑阴乃开成元年臯从孙铤为本州守日纪述其文具全遂复覆之】安夷军诗碑【绍兴十六年内江令董昌龄移徙新市平县基土中得小碑一片有诗云战马向风嘶荒鸡隔水啼终日随征斾何时罢鼔鼙】青松亭记【在州治唐干符四年四川节度使成都尹高骈记并书】北田沙门法王赞【绍兴壬戌都守邵博得碑城北隅唐羊士谔为刺史撰并序】资中志【扈自求编李析序】
　　普州碑记
　　唐栖岩山寺赞铭序【唐开元戊辰前刺史农杨公珪博陵崔克让及刺史房公失其名】唐老君应见碑【唐开元观丨丨丨丨丨开元二十九年岳阳郡奉勅建大宋淳化二年重镌】唐紫极宫碑【集古录唐栾阐撰贾岛书乐彦融篆额宫元皇帝祠靣乐又重修碑以会昌元年立在普州】唐西岩禅师受戒序【普州刺史阙忠开元十年建】普慈志【郡守杨泰之序】郡北小千佛院记【普慈志在开皇十三年】唐宣宗赐浪仙墨【在大中八年】贾浪仙墓表字【浪仙燕人岛广明庚子东蜀从事上谷主表曰于戯有唐诗流君之墓】贾岛墓志【集古录云唐苏绛撰冯贤书碑以防昌四年立在普明】聂公真龛记【在灵召山军事判官佪先逺撰广政四年建】茗山平防录【见普慈志巻】
　　合州碑记
　　唐令长新戒【在赤水县开元二十四年立宗尝择县令百六十三人赐以丁寜之戒其后为县者皆以戒刻石集古录取马景祐中令重刻之今非唐故物矣】古书岩【在巴州县石间隐如篆文不可读】石门弥陀像【在石照县之北嵓唐开元二十三年州别驾张钊为刺史孙希庄作】祭龙多山题名【天寳十四载十月十一日大中大夫巴州郡太守真寜县开国男上柱国赐紫金鱼袋韦藏锋凖制阙祭】涪内水石镜题名【大唐大厯十年三月三日此石出时兵甲息黎庶归六气调五种熟刺史兼侍御史王铤记】唐大厯王铤题名【在内水石镜之趾大厯十三年云此石出时兵甲息黎庶归六气调五种熟刺史兼侍御史王铤记】卢舍那佛二菩萨记【在石照县之北嵓唐长庆二年刺史刘温作】集圣院记【在赤水县之龙多山唐咸通间李作】季子墓铭【在巴州县相传以为孔子所书张从申记云旧石堙灭宗命殷中容蹋本传之大厯中再刻此从申所记也此刻未知何人所撰】濮岩铭【距城三里元祐五年郡守州刘象功磨崖】唐孙樵龙多山录【旧刻刓阙元祐七年刘象功再书遒劲可喜】龙多山鹫台院记【绍兴三十二年十一月缙云冯时行记】将军祠石刻【在龙门东八里印土院有丨丨丨丨丨石刻云故唐将也逃难山中而死塟山阴或曰战国人也岁春夏民以车葢迎其神至水上张幄致飨】唐永泰二年石刻【在化度阙　县西五十里阙　　　永泰二年案永泰齐明帝唐代宗萧齐永泰阙五月而永防二年十有一月始改大厯故知为唐】鴈塔题名【水阙　厯宣和间栁城始刻置长安慈恩寺葢榻本也】活乐乡校记【沿涪江阙　郡人度正立夫子庙士之向学者有所依归又自为之记】垫江志【郡守任逢编】
　　荣州碑记
　　大周圣徳勒石文碑【在州衙子城门外长安三年立韦綨撰】州院碑【伪蜀司仓参军茍延庆撰】真义侯碑【在本朝唐元和二年迁旧经至即古独孤白马蜀将二人庙也】唐刺史薛髙丘磨崖碑【在荣徳山唐开元二十年刺史薛高丘磨崖碑多载仙灵事今字画已磨灭】荣隐山修道观石碑【在本山上】荣黎山古寺碑【在本山上】唐元符元年祷雨碑【在荣黎山上】荣徳山薛刺史磨崖碑【在山半】静难侯庙碑【在本庙内】图经【隆兴元年李焘为守教官勾演编】
　　昌州碑记
　　演教院碑【在昌州旧基院有断碑载唐咸通岁县令唐允中】浄土院碑【在昌元县东西十里碑云唐大和五年建】石佛寺记【在永川县东二十里方舟李公石为之记】唐韦君碑【在北山干寜二年靖南令胡宻所作】吴季子墓碑【在北山相传以为孔子书开元中殷仲容奉诏模榻大厯中萧定刋之润州有张从申题其后】髙祖大风歌碑【在北山】古文孝经【在北山凡二十二章与今文十八章小异按今文先出于汉初而古文与尚书同出于孔子坏宅今文巳盛而古文独不得列之学官惟孔安国马融为之传及明皇注今文十八章孝经为古文益微矣司马光范祖禹皆曽缴进光谓始藏之时去古未逺其书最真祖禹又为之説亦云古文广得其正】六经图碑【在郡学郡人杨甲鼎卿所着也】六十四卦象碑【在昌元县】画维摩石碑【绍兴间北山刻云郡之患因寺藏殿壁阴有水墨画文殊诣维摩问疾一堵意全相妙合经所説恐浸漫灭故又刻于此】靖南志【太守黎伯巽序】
　　渠州碑记
　　双石阙【在大竹县北一里其一镌云汉谒者北屯司马左都沈府君其一镌云汉新丰令交趾都尉府君其阙上各镌出屋宇禽兽飞走之像又有单石阙二相去双石阙一里其中镌雕物像与此亦同】三圣碑【系唐睿宗御制文今在县南州学内】道徳经碑【在城北紫极观唐咸通中州刺史程寿建立】后汉车骑将军冯绲墓志铭【墓在大竹县古寳城双石阙西南一丈二尺按后汉书冯绲宕渠人也墓铭碑尚在碑额篆云车骑将军冯公之铭碑文作书字尤可辨也】公府建置碑【开寳二年张琪记干徳六年许允修创】大唐渠江县冲相寺碑【碑立于会昌之后】古寳城碑【九域志云流江古寳城有古城文字磨灭】宕渠志【无编集人姓名无郡守题名及仙什诗章等文】
　　叙州碑记
　　晋张麟夫人墓表【在庆符县南一百六十里】韦南康纪功碑【在江西旧州治岸既元和五年刺史张九宗立碑碑阴载南康谢赐表碑至今字画大半磨灭】定夸湖唐碑【在城东门外有唐碑存焉有曰山苍苍烟际横波渺湖水平其余漫灭不可攷】唐都督戎州李通破贼碑【在州南一百里今碑字亦残缺】大唐南诏王碑【在石门界唐贞元七年袁滋题】唐古戎道记【在州治之对天苍山崖壁间唐人所书笔画劲正乃唐干封二年詹君秀修复此道而为之记】唐黎干墓表【在州西崖石马溪之上今石马尚存】唐张九宗修花台寺记【元和五年张九宗书】金箱浩【在宣化上流三十里吴季成所阙筑在山之阿有山谷老人所书盘谷序防州学记碑刻】山谷悟轩石刻【在南溪县资圣院】
　　怀安军碑记
　　汉张子阳碑【汉幽州刺史牂牁太守张子阳碑在唐化镇沿江五里许乃张子阳墓东汉顺帝永建四年造】唐昌利观记【在昌利山延祥观开元中金堂尉沛武犍譔】王头陀塔铭【在云顶山塔院贞元十五年薛倕撰】如舜禅师碑铭【在金堂龙槐院唐节度使杜琮撰】支提石塔记【在三学山唐节度使段文昌撰】鹦鹉舍记【在三学山韦臯撰】为八戒和尚谢复三学山精舍表【李商隐撰】放生记誓石记【邑宰张西撰】段翳故老旧碑【后汉隐丨丨丨丨丨今郡城内天是也有段隐居李真人二像有旧画磨灭不可辨】金堂尉沛国武犍碑【在金堂县东延祥观唐开元中立】金渊志【郡守植亭】鹤栖山古碑【鹤栖山在兾都镇有古碑字虽漫灭尚髣髴可认其大畧云唐贞元十年歳在甲戌果州女子谢自然白日升仙刺史李坚以状闻又为之传于时先有双鹤栖于此山然后飞迎自然驾之而去自是俗呼为鹤栖山按自然升仙在果州金泉山李坚上其事唐徳宗赐诏今刻于金泉年月日与此碑所载不差】故县镇顔鲁公碑【旧传邑宰有姓顔者鲁公之先鲁公之刺湖州也过道因有碑铭今碑磨灭存十四字曰命除湖州刺史顔真卿勒铭于道院乾道中移置军城】山碑【在岳池县东六十里凿池得断碑乃唐人经行所记】勅赐孚惠灵公庙碑【在皛然山有晋太康八年碑文】广安志【嘉定改元郡守寥唐英序】
　　长寜军记录文
　　五代伪蜀勅牒【武成三年牒清井镇羁縻十州五团土都虞候罗元审武成三年牒清井镇羁縻清井土刺史罗元楚永平元年牒土兵马使罗元审】国朝所给诰劄【嘉祐三年给长寜夷人头首斗葢充土刺史诰国朝所给诰劄甚多今始录其阙或补以官则诰上帝曰每年添盐若干觔防若干疋更不依禄令支给请受】祥符平夷本末　庆厯皇祐平夷略　熙寜经制诸夷本末　元丰平乞弟本末　范中书百禄誓夷文【熙寜七年平五国蛮作文以誓之碑在今报恩寺】范荣公进誓平夷文表　赵招讨平晏夷贺犍表　长寜志【嘉定己夘教授贺寅东序】小桃源铜牌【见小桃源下】梅圣俞春雪诗【归田录载苏子瞻尝于涓井盐得夷人所卖蛮弓衣其文织成梅圣俞春雪诗葢其名重传落夷狄】
　　富顺监碑记
　　汉董孝子墓表【圣灯山之近有董孝子墓墓表云汉益州刺史广平郡侯董孝子】磨崖碑【皇宋皇祐七年知监张齐阙题云西山城郭沿滩数里群峯重叠一佛独立容相端正真如塑出髙数丈古代留迹后倚林翠前瞰江碧图记渭圣佛】中岩普觉院【天禧丁丑赐院名康定二年翰林学士李淑撰】咸平奬谕李处荣勅【守臣董裳防章圣皇帝录邦人丁处荣殄殱均贼之功擢荣州长史勅书藏其家】石灯台赞【郡人王光明孺家旧收公用灯台客丨丨丨丨一首并序进士元鋭撰元和中庄伯良能书富义县令孟公才】富顺志【郡守杨汝为序】
　　夔州碑记
　　汉盐铁盆记【在巫山县黄太史石刻云余弟嗣直来摄邑事堂下有大盐盆有欵识葢汉时物也其末曰永和二年】晋桓温字碑【在巫山有黄太史防嘉定癸未漕使王观之并黄太史防俱徙置漕阙漕又作防语攷其为昔周抚墓今不存今此碑已不存】唐夔州刺史防壁记【长庆二年五月一日刺史中山刘禹锡撰今见存】夔州始兴寺移铁像记【刘禹锡撰】夔州都督府记【唐防昌五年刺史李贻孙文缪师禹书载欧阳公集古录今在阙　漕台】鏁水记【碑字但记官名有都押衙金吾大将军白元曜等字】神女庙诗【集古录唐李吉甫诗一首以贞元十四年刻丘元素一首无刻石年月李贻孙二首会昌五年刻敬骞一首元和五年刻沈幼真书其他皆无书人名氏在巫山】关城白帝庙碑【其一元和元年其二长兴二年其三广政元年】巫山诗碑【唐金吾卫兵曹参军沈真撰元和五年建】重修大仙庙记【唐寜江军掌书记司空薰撰同光四年建】杜少陵诗石刻【少陵逰蜀凡八稔而在防独三年平生所赋诗九千四百六篇之多而在防者乃三百二十有一治平中知州贾昌言刻十二石于北园歳久字漫建中靖国元年运判上蘧新为碑今碑在漕司】移城记【景徳四年丁谓撰】八阵图铭【旧经云有图铭石刻在碛中今不复见苏子由诗云中原竟不到置陈侠无所】甃井记【陈刚记云夔惟节度府漕台西防有井绍兴二年井大坏景公领使使事发地一百尺而及泉以柟木甃之】夔州图经【故相国安阳公乾曜尝参军事修图经言风俗甚备见刘禹锡集】旧图经【李国纬编】固陵集【费士戣编】新夔州志【马导编】
　　开州碑记
　　盛山宿云亭记石【开州西北三里唐元和十三年刺史韦处厚诗温造撰记】盛山十二题诗【唐韦处厚撰韩文序云韦侯所为十二诗其诗其意以入谿谷上嵓谷追逐云月不足日为事读而咏歌之令人欲弃百事往与之游和者元复许康佐白居易李景俭严武温造于是盛山十二诗与其和者广行于时】唐开元刺史新宅记【权徳舆撰】盛山集【商有序】图经【李宗谔编】
　　施州碑记
　　招抚蛮人盟誓碑【九域志云阙在边上近西阙　州界首】知保顺州田承恩誓状【天圣五年刻石在尖木寨】蛮人纳贡物碑【在阙　　天圣五年阙夘立】皇宋奬谕碑【转运使王立奏阙人上京进奉在路多有搅扰今后只説施州纳下贡物支与例物三年一度于元定数内十人量差三两人上京买卖天圣五年五月日勅】蛮人向永思誓柱文【皇祐五年岁次癸巳立畧曰皇明如日所照不偏睿爱若天无逺不获溪洞蛮人输忠事国刻石説盟谨当固草芥之命以奉本朝无复肆犬羊之狂以触宪网所有归阙蛮供纳结牢重阙欵状镌之用传不朽他誓文皆不经惟此可读故录之】蛮人田思忠等受降碑文【碑在寜边寨南五里受降立誓元丰六年立碑长四尺濶二尺】蛮人廖【阙】崇等誓柱文碑【在寜边寨南五里元丰六年立誓刻石界首】
　　达州碑记
　　汉车骑将军冯绲碑【达州志在永睦县之西八千里绲薨于威帝之永康元年其文了然可读其父亦有两碑断裂不全存大】汉广汉属国候李翊墓铭及属国候夫人墓铭【翊以灵帝熹平二年卒夫人不着姓氏疑其为臧氏首尾亦不□缺】书【阙】崖碑【在巴渠西十里多断缺不成文理其间有晋昌太守按晋孝武方上晋昌郡则此必东晋以后人碑耳】唐处士墓碑【在州城北十五里杨斗埧马脑鼻山下乃唐景龙二年刻字画遒媚如欧栁可爱】元稹告畣三阳神文【元和志年作通川之华阳观】广福院修佛殿记【在永阙之广福院即唐福田寺有会昌三年王钦説脩佛殿记】泸潭院镌佛记【唐通川县东富教里岸侧阙上乃唐人所镌傍有中和造像立姓名百余字余多漫灭泸潭又有龙洞】节妇碑【初节妇赵氏移居有凶人欲犯节妇胁以白刃节妇不为动既而诱以百端终不可遂刺杀之时皇祐二年知州薛仲茂其节为之立碑于达州之西北山上后邑令解仲祝为剏祠绘节妇于中】黄山谷赠通川令韩广叔文【韩广叔赴通川日黄庭坚以言赠之曰惟勤能办公家惟清能律贪吏严而信则吏不病民阙而敏则民多在野】
　　忠州碑记
　　丁房双阙【在临江县巴阙王庙有阙　二阙对峙庙庭高可二丈上为层观飞檐表里四旁多刻车马人物在阙上为双扉其一扉微启有美人出半面而立皆极巧妙其刻漫灭有汉丨丨丨丨等字尚可认也】屈原碑【九域志】江原君石阙【在州西十五里今迁于郡庠有延熹二年等十七字】严孝子碑【在城西十二里今迁于郡仪门碑字半灭有延熹二年十八六字】五大夫碑【在梁山军界上字尤漫灭然字乃汉】修道碑【字亦漫灭有建初二年等十二字】严顔碑【苏东坡严顔碑诗注云在忠州诗曰先主反刘璋兵意颇不义孔明古豪杰何以为此事刘璋固庸主谁为死不二严子独何贤谈笑傲碪几国亡君已执嗟子死谁为何人刻山石使我空涕泪】玉虚观有唐碑四【皆修建观字碑】洞眞观唐明皇梦天帝降碑【在本观】禹庙唐碑【今字画漫灭】丰都景徳观唐碑十【段丞相修观记段少监修斋记天尊石像记老君石像记感应碑张大理诗杜光庭石函记李吉甫眞人影堂记二眞君碑二仙公碑】唐平都二仙公碑【景云二年李防之撰】唐平都山二仙君铭【景云二年薛湜撰】玉石碑【即景观三眞人碑唐贞元中李吉甫修碑刻见存碑石莹润号曰丨丨丨】唐平都山眞人影堂记【平都唐碑惟此三碑尤佳皆李吉甫修撰人曰玉石碑】唐土洲耆老思旧记【贞元十七年段文昌记】唐刺史房公式善状碑【阙唐阙院中阙】　　　唐酆都三官堂碑【唐中和元年忠州刺史陈侁撰】唐杜光庭碑【在平都山】唐率更柘浆帖【丨丨丨丨丨丨真迹藏于临江农民瞿氏圣深购得之命男宗摹于忠之议道堂绍圣四年七月二十四日题后有涪翁防】王右军半月橘帖【在州庠有涪翁题防】商比干铜盘铭【唐人开元间于偃师县掘地　得丨丨丨丨丨丨有十六字字画　壮而古甚其释云右林左泉后冈前道万世之铭兹焉是寳得铭　地后五步乃比干墓今碑铭复列于平都之山】南宾志【樊汉炳序】荔支图序【白文公文】
　　涪州记
　　涪陵太守阙【其上书云汉涪陵太守厐肱阙厐肱者即厐士元之子也刘后主时尝为涪陵太守淳熙中贤良任子宣舟过涪陵于阙民家见汉隐然遂载以归碑在左绵任贤良家至今犹存此事得之夔路钤干冯田乃任之甥】唐千福院水泉记【光启中太守张濬】李文定公神道碑【在报恩光孝禅寺张方平撰】普净院记【在涪江北阙　净院治平间校书郎傅耆记】誓虎碑【在许雄山下广汉县令神道俗传为丨丨丨近碑仆虎入城县令设祭复立丨丨丨丨之虎遂止】古书山碑【去乐温县四十里按山上石刻云唐大厯间有人脩此山路于石穴中得科斗书数轴古书之号因此而得】山谷碑【在涪陵尉防】涪陵纪书录【纪伊川和靖诸贤语录】花蘂夫人诗序【熙寜五年臣安国奉诏定蜀民所献书可入三馆者得花蘂夫人诗乃出于花蘂手而辞甚竒与王建宫辞无异建自唐至今诵者不絶口而此独遗弃不见甚为可惜也臣谨缮写入三馆而归口诵数篇于丞相安石明日与中书语及之而王珪冯京愿传其本于是甚行于时花蘂者伪蜀孟昶佳人事在国史臣安国题】陵志【杨兴序】新志【郑鉴序】
　　重庆府碑记
　　汉故益州刺史碑【在本邑】巴郡太守张汭颂徳碑【汉灵帝中平五年立事见合州志今碑在府学中】白君冢碑【在巴县文字缺落】禹庙碑记【巴志云江州县治涂山有禹王祠及涂后祠有碑铭】丰年碑【在江岸碑谓之义熙碑每水落而碑出则年丰人争摹打数十年不能一见】蜀广政十五碑【在东阳镇市心】周濂溪防彭应求诗序碑【在温泉寺】图经【李宗谔编】
　　黔州碑记
　　汉故孝廉栁庄敏碑【在州内字迹销讹】唐黔南节度使赵国珍徳政碑【上元二年立在州南隔江】重建州衙碑【在州治】广徳元年碑【寰宇记云开寳四年黔南上言江心有石鱼见上有古记云广徳元年二月大江水退石鱼见部民相传丰稔之兆】崔能神道碑【欧阳公集古录在长庆二年】黄鲁直留题【鲁直谪居有涪翁晚防杖至此观江涨雨余天欲凉十五字墨迹在州之嘉禾堂此外如绿阴堂丹泉万巻堂皆鲁直旧所书墨迹也】
　　万州碑记
　　报恩寺汉碑【图经云硖中汉刻少今万州报恩寺有碑高五尺乃汉桓帝延嘉间所刻石凡百余字士人谓之宜子碑】絶尘龛石刻【丨丨丨三字在西山石壁字体清劲类晋宋间人书】寳像记【练岩有庄脩隋朝丨丨丨】岑先生铭【严挺之撰开元二年立又有段文昌铭贞元三年四月十五日镌】岑公洞记【在丨丨丨元和八年段文昌记】鲁直留题【在岑公洞下岩寺】圣业院碑【碑在苏溪大江之滨三生石旁藓封可见者咸通三年壬子歳十一月建如是者十余字耳】大云寺碑【寺有唐僧圆满传及碑和间万州守李裁书】冉仁才碑【见沿革门南浦州下】万州庙碑【干徳乙丑白廷诲为刺史重脩之距今二百二十余年之事碑虽存而漫灭不可读】白刺史题名记【开寳二年九月白廷诲题名记上云刺史白廷诲今本州万利有阙碑仆草莽中比因考阅得之字皆漫灭独白刺史名衔在】灵显王碑【皇朝累加封昭毅武惠丨丨丨题碑碣列于庙】南浦志【赵善开编】新志【王子申序】
　　梁山军碑记
　　凉山吕保藏汉篆【源山保有吕保藏在絶崖半腹有一穴人迹所不到汉末赤眉之乱有吕保藏家资巨万赍金寳縁木而上凿崖以居尽伐崖下木冦不能近后举家终焉绍熙中有樵夫得一券于崖侧非铁其声锵然上有古篆云西汉之末赤眉邂逅黄金千两坑埋而走羔豚十祭其财自阜今藏所犹存】浮兰碑【通川志诏梁山军忠州两界旧有汉刻石着白虎夷王姓名今其上刻汉时官属及白虎夷王及夷民等姓名尚有可攷但字多磨灭】梁山驿唐碑【题云今辰新诫之记乃明皇御制梁山今尹茂元得此诫于万川守河东裴公而刻之乃大中十年也嘉定丁夘郡守李锡移其碑于军治其词云我求令长保乂下民民之不安必有所因侵渔浸广赋役不均使夫离散莫阙其身征诸善理寄尔良臣与之革故政在维新调风变俗背伪归真教化为先恵防于贫无小无大以躬以清青旌劝农孰不攸遵曷云被之我泽如春】旧梁山驿碑【驿在军之东四十里耆旧相传李唐时有白虎蛟龙为民害民至迁居以避之韩昌黎尝按部经行二害乃去作碑识之今名其地为碑坳碑犹存于侧其字漫灭不可复识矣】飞练亭碑【多唐人碑刻】图经【教授黄震仲撰】
　　南平军碑记
　　西心坎崖上书【西心坎崖上有书云本初三年三月十六日共二十余字多缺不可读在溱溪寨路去军七十余里本初汉后汉质帝年号】吹角埧古磨崕【吹角埧有古磨崕风雨浚剥苔藓侵蚀惟识其一二曰建安其他不可辨在溱州堡去军四十里建安汉献帝年号】姜维碑【在吹角埧其始有石穴开内有碑相传以为丨丨丨今已磨灭】南州石像【在南州镇下三里崖上有石佛像近歳有碑出于下云南州城门前石崖石像颂并序司法叅军员外郎置司王靳豫撰乃开元十八年十二月丙戌中大夫使持节南州诸军事守南州刺史上柱国普昌唐虞景所造卢舍那石像也】白鹄寺钟碑【钟记字虽磨灭垂尽尚余一二可识曰丨丨丨丨处士彭城刘欣撰】刘孝标墓铭【晏殊撰】南平志【郡守赵彦迈序】
　　大寜监碑记
　　丁晋公谓夔州移城记【景徳三年记太祖皇帝出师平蜀由劒巫峡分兵以入而灔滪激射峻恶楼舡战舰难进易退歩骑自襄州西山裹粮兼行林麓无际涧壑相接不知道路之所从得蜀民诘王师献书由大寜路直趣夔州平蜀之师实取道于此也】
　　云安军碑记
　　周灵王符碑【在栖霞宫其文之末有周灵王三字】汉处士金广延母子碑【初无文字但有人物】广云外尊师碑【在云升宫唐杜光庭文见九城志今名栖霞宫】人物碑【所勒皆车马人物或云古者脩车马备器械之图也】
　　兴元府碑记
　　张骞墓碑【墓在城固县西二十三里有碑文字磨灭不可辨】李固墓碑【墓在城固县西三十里唐韦臯撰碑记】检玉观碑【在西县一里本津口化按旧经云昔有褒氏女并陈安民于此上升仙有唐会昌中镌石题记】重修安逺城碑【在西县城内中间门东】汉司校尉杨君颂【集古录书不著书撰人名氏文为韵语碑在兴元】汉公昉碑【集古录书不著书撰人名氏及年月在兴元】唐公碑【在城固县北三十里唐公庙前碑文缺落其畧云唐公城固人也有仙人与公药妻子六畜倐然与之俱去余皆不可识】诸葛武侯行庙碑【在西县唐贞观十一年置】永平间石门记【羊州志云在今兴元褒县石门有记云高祖受命兴自汉中道由子午出散入秦】梁萧懿墓碑【剑南诗藁云兴元姚节度园以所碑为石笋文尤可识葢梁萧懿墓碑简文为太子时撰书法遒劲可爱】褒城驿记【唐孙樵撰在双林驿】山南西道额【李阳冰撰】山南西道新修驿路记【集古録唐刘禹锡撰栁公权书李阳冰篆额号三絶碑开成中山南节度使归融自散关南至劒门凿山石栈道千余里以通驿路碑不着所立年月在兴元】张将军新庙记【集古录唐李巨川撰唐彦谦书杨守亮重修张鲁庙也以龙纪元年立在兴元】魏石门碑【永记二年太歳己丑梁秦典籖王遂书洛阳县武何仁凿】刻武侯碑阴【孙樵撰】唐山南西道节度使防壁记【开成二年刘禹锡撰】栈道铭【欧阳詹撰】兴元新路记【有石刻凡七十字其侧曰太康年案其刻乃晋武平吴时葢晋由此路耳】文宣王庙庭松记【节度使令狐楚命掌书记郑从诲作从诲余庆之孙干之子也】图经【李宗谔书】旧志【阎仓舒序】
　　利州碑记
　　唐南池新亭碑【劒南诗藁云唐长庆中南池新亭碑在汉高帝庙侧亭已失所在】唐李义山碑【在筹笔驿旧有碑近经兵火不存】栈道铭【欧阳詹文有铭】苏颋利州北佛龛前重题【在佛龛】山谷纪行碑【在嘉川县灵溪寺元丰三年题】图经寜武志【邹卿序杨炎正编】
　　阆州碑记
　　唐贞观碑　王蜀咸康碑【并在太霄观其石光莹前后可鉴人号透明碑】顔鲁公磨灭记【在新政县离堆岩下欧阳公集古录唐顔真卿撰并书碑以寳应元年立在阆州】元稹留题【唐元稹以谏官责通判司马今达州也曾游云台山书行纪于山之钟楼枋上】新政县大厯碑【在新政县江崖之次顔鲁公书碑傍有佛老孔子像像傍有一小记皆大中之所建也】王徽留题【唐僖宗朝丞相王徽未第时曽经阆中次南部合符寺登高念逺因赋诗】李后主书【南唐李主煜尤善书元祐二年太守李孝直乃煜族孙也家藏得亲书李白古风模勒于石江之普通院】崔善徳政碑【王蜀武城中崔善为刺史有惠政里人为徳政碑今在衙门之东】鲜于氏神道碑【一在二教院崖上一在墓田其文与书皆出顔鲁公又有奬谕仲通碑亦在墓田非鲁公之文亦鲁公之笔也】裴晋公铭【南部裴廸唐丞相晋公之后国初为新政令因家南部至今尚收得晋公之像及累任告身自撰真赞墓铭亦并存焉】唐道袭墓碑【在报恩寺】汝南令神道阙【在阆中县郡守张晦辨云于东西得字十有二缺不可识有七】冦莱公诗【公尝过本州阙井慈光院留海棠诗云喧风花杂满栏香尽日幽吟叹异常翻笑牡丹虚得地玉堦开落对君王今龛于县防柱上】司马公留题【本路运使司马池丞相光父也天圣九年游台星岩君实侍题于崖上末云司马捧砚】阆苑记【朱涉文】前记【何水文】续记【曹无忌文】新记【王震序】
　　隆庆府碑记
　　李业阙【在梓潼县西五里旧经云前汉侍御史李业葬此遭赤眉毁破二阙临关路其破亦汉】后汉赵相国雍墓石阙【在梓潼县北二里前有石阙石麟其文曰汉赵相国雍府君之墓】汉沛国范伯文墓石阙【在梓潼县东六里有墓阙上有文曰丨丨丨丨丨丨丨丨丨】晋张载劒阁铭【王隐晋书云昔张载随父入蜀作劒阁铭益州劒史张敏见其文乃表天子刻石于劒阁焉】魏太尉邓公神庙记【唐长庆四年劒州刺史邢册题】邓艾卫圣侯碑【在普安县北十五里唐中和五年八月劒州刺史郭淮立石】唐李商隐重阳亭铭【在郡东山之阳唐大中八年太守蒋公侑创亭李商隐序而铭之石刻今存】悟本寺碑【寺有卢照隣所撰碑歳月既乆其文缺焉】清义何氏古碑【在劒门县有登高台存一古碑唐光宅中建其间所载有名墓者于此生四子孝弟义逊家八十口不异居仪鳯二年勅赐清义门】阴平县记【唐大中六年周芮撰】开元寺重修中和极乐院铭【大顺三年刘崇望记】唐韦表微劒阁铭　刘国均石刻【在普安县报国寺灵泉昔唐僖宗廵幸至此有微恙饮其泉顿觉清愈名为报国灵泉今有石刻存焉】宣诏亭内碑【以天成四年四月二日记在本州】郭璞县路防石刻【在武连县据郭璞云县路翠武功贵县路清武功荣其后青城何居琰宰是邑遂刻石于县治之门内以诏邦人】景福院石碑【在梓潼县二十五里葛山之景福院】始州碑【在劒门县二十里许有二古州基自县至彼攀木缘壁至此稍平有一丰碑字多磨灭开皇三年李徳林文土人谓之丨丨丨葢隋时以此为始州也】
　　巴州碑记
　　唐守巴州裴祎脩廨宇记【会昌四年甲子歳立今在郡防】唐古佛龛石刻【在城南二里有大书石刻载唐乾元三年山南西道严武奏臣顷牧巴州其州南二里有古佛龛旧石镌五百余伏望特赐洪名勅以光福为额】北山老君影迹诗【正望山旧名北山山半石壁隐出老君像唐人为赋北山老君影迹诗】唐张祎题击瓯楼【唐中和四年尚书右丞相户部张祎记赋在楼下】唐巴州紫极宫记【大中元年军事州官进士萧珣记在迎真宫】唐严将军庙记【庙在城西门内碑在本庙唐贞元元年韦曽为庙记】南龛题诗石刻【在州南二里之广福寺自唐迄今名公题咏皆刻之于石】唐兜率寺碑【在东龛寺废而碑存碑字不可辨】集州两角山记【唐集州刺史杨师谋书今在难江县】集州紫极宫记【唐开元二年兵部尚书牛仙客作在难江县】唐李继顔诰词【刻于郡防唐光化三年中书舍人钱珝行】放生潭字【州东五里有一潭潭一石上刻丨丨丨丨每水落石出方见意亦唐时刻也】薛史君布政碑【唐干符年间璧州刺史裴寘辞作石作干符间立】唐人题西龛樱桃诗【在西龛其名磨灭】成王李雄读书台石碣【今在梓潼县七曲山显徳中】璧州神庙石刻【今在通江县北四十歩有元光三年制书刻于石】龙兴寺碑【在通江县南一里龙兴寺唐璧州刺史郑凝读之父郑畋作干符中郑凝读侍养其父畋于璧时所作也】璧州山寺记【大唐中和歳次癸夘丞相郑畋书】菖蒲涧记【唐开成四年或云集州刺史苏味道遗迹也】石古峡记【赵寅为集州刺史作丨丨丨丨在难江县】唐贞元石刻【恩阳县南渡江登石梯数百级上义阳旧县治石梯之侧悬崖下有刻字云唐贞元之四年十月二十日再脩此路余皆磨灭不可辨】南隆州牟县界碑【在恩阳县西北百里有断碑刻云南隆州牟县界十里北集州难江县界五里县令李昱所立】唐韦苏州诗【丨丨丨丨送令狐岫宰恩阳诗刻石于县之驿亭】唐难江公山威惠庙记【唐天寳改元田彦识撰庙在难江县神乃汉张鲁之神也】唐严武乞赐山南寺表【乾元三年】南山记【唐中和四年尚书右丞相户部张祎题】巴南新置屋宇什物石记【会昌四年巴州刺史裴祎记】孙氏园石刻【在通江县二十里龙滩之侧唐末监察御史卢仲阜率璧州刺史辛巢父等六人分韵赋诗有石刻在焉】瘗麟铭【淳化中牛生竒章于集州山民魏臯家鹿首鱼尾鱼鬛而龙鳞四趾始生身五色民以为妖而毙之乃瘗于县北十五步杨义仲为之铭】修路记【郑子信撰】城牙楼记【图经云李楫为记有旧碑二其一伪蜀广政己未之记其一天圣乙丑之记】七佛龛【图经云乃唐张祎扈从僖宗入蜀时经此所镌龛名公钜卿题咏甚多皆刻之于石】沙渡碑【在难江县唐集有刺史苏味道题字云】严侍御暮春五言【在西龛寺】史俊寄严侍御楠木诗【在南龛】郗昂陪严使君墓春五言二首【在南龛诗甚典丽】萧珦建天王堂记【在天王堂】羊士谔十四咏【在东龛】折栁诗十絶【嘉祐五年太守郑渊赋栁诗十絶刻石其自序见折栁亭下】流杯十四咏【流觞亭在西龛寺上唐乾元戊戌严郑公武所创大厯间盗起地遂废开成丙辰刺史唐元封复修葢取羊士谔流杯十四咏以自序为证云】巴南十七景【苏钦以阆中望江南十首记郡景别驾使彭永仍赋丨丨丨丨丨阙】清化前志【教授刘田阙编】续志【教授李钧阙编】
　　蓬州碑记
　　隋防州普光寺碑【欧阳集古录云防州普光寺碑防州耆汉南阳郡之育阳县也碑以仁寿元年建碑无书撰人名氏而笔画遒美翫之忘倦葢开皇仁夀以来碑碣字画多妙而往往不著名氏惟阙道防所书尝着之然碑石在者尤少余每与蔡君谟惜之自大业已后阙更与虞世南书妙盛既接于唐遂大显】周万歳通天碑【报恩光孝观在石泉县有丨丨丨丨丨丨前内供奉书手王惠元书其石击之清亮全类玉音碑阴有段文昌留题】西天佛人碑【在大圣防院】唐僖宗碑【图经云今碑子渡有唐僖宗　碑云干符四年汉阴县助修道道施主云云】安康志【郡守家子缺序】
　　大安军碑记
　　九井滩记【九井滩有大石三其名鱼梁堆芒鞋觜危参差相望于波间操舟之人力不胜舟而辄为石所触故抵于败诚令絶江为长堤度其南别为河道以分水势则北流水益减而石出矣以火煅醯沃金锤随击之宜可去如其言治之明年三大石不复见而九井遂平元祐五年转运使陈鹏云】龙洞记【自三泉西二里见有若观阙者当其前迫而视之则洞也其深七十三歩广半之其两旁石壁之嵌空突怒者若目鼻口指甲跟肘甚具其下皆平石为底水文其上若铺筦簟石随其间若设爼豆其两顔皆瘦木翠蔓闲石萝生萎蕤下覆若缀缨络木蔓之间布水之道后先交映若垂冕流水落石底其势跳泻与石相鬬若溅玉雪其声锵鸣与洞相应若响琴筑寒清幽邃殆非人境】
　　劒门闗碑记
　　脩闗石刻【在天成五年四月又有五代勅牒甚多皆天成长兴广政间牒也】唐碑【在劒门山巅有一寺曰梁山寺产茶亦为蜀中竒品东坡南行录题木枥观诗有云飞檐如劒寺之语其下注云出劒门东望有一寺山巅楼阁隠隠可见有二三碑皆磨灭上丨丨也】劒门铭【李文饶集云丨丨丨注劒门当中有一岑峻岭横峙望若萧屏北一峯最竒而説者未尝及也故铭云羣山西来波积云屯地险所防斯为蜀门层岑峻壁森若戈防万壑奔东双飞髙阙翠岭中横黯然黛色树若雄屏以卫王国】唐叔明题劒门【贞元二年张允书碑在闗之弃繻亭之南百歩】唐劒门山记【有碑在闗之内弃繻亭之南百步】唐卢照隣悟本寺记【在故临津县悟本寺】唐劒门制置之记【广明元年立碑在闗之内弃繻亭之南百步】唐劒阁碑【李复撰】赵清献公留题【在志公寺】
　　龙州碑记
　　真观古碑【在江油县南一百三十四里太华山之登真观此记最古不记撰人姓名】牛心山灵异记【在牛心之显济庙即李龙仙庙也碑不载撰人姓氏】龙门志【杨嘉序】续志【朱之源序】









　　全蜀艺文志巻五十二
　　钦定四库全书
　　全蜀艺文志巻五十三　　明　周复俊　编谱
　　氏族谱　　　　　　　　　宋罗泌
　　巴　海内南经有巴国所谓巴賨彭濮者伏羲后生巴人郭璞云三巴国今巴县是也【防州秦汉之巴郡本渝有古巴地在冺江之北汉水之南蜀将李严脩古巴城者三巴记云阆白二水东南曲折三面如巴字而名】
　　禆　鯈　鱼　左传庸蛮叛楚楚庄王伐之七遇皆北惟禆鯈鱼人实逐之杜预曰禆鯈鱼三巴也鱼今鱼复县
　　江水祝庸之封地今朱提
　　泜水　嚣国若之下流泜水也今蜀州
　　若水　昌意国今越嶲之台登盟会图疏以为都故世本云允姓国昌意降居为侯非也【详高阳记】
　　资　陈留风俗传云资姓黄帝后姓纂云益州资中今资州资阳有资川江然古资阳城在简之阳安而祈之有极有资河卫之北纠山潭之益阳有资水出县左流入资口即益水郦云即资水之殊目武冈又有资水出唐或其派裔
　　酉　即酉阳今黔之彭水汉酉阳也有酉水
　　闾丛【漆】从征记高平东阳北北有漆乡东北十里有闾
　　丛乡
　　防【归】熊姓子爵归是楚灭之【僖二十六】寰宇记防之巫山县防子能挚治多熊姓今秭归城东二十有故防子城荆州记秭归西有阳城即孙绎所居
　　賨　芈姓子宗也顷王四年居执宗子遂围巢十六国春秋常璩志云宕渠古賨国寰宇故賨城江流县东北八十四古賨国都又广安军渠江县北十二【即始安城】宕渠今入伏虞賨城见存【蓬州】中兴书云廪君后非
　　巫人　今之巫山归之巴东故汉巫县【利州其北境】
　　民　经有巫人人民盻姓帝俊后广韵有国集
　　音替
　　蜀　支于封蜀侯国自益昌西南至蜀皆其地张仪灭
　　之【蜀王八战不胜而灭赧王元年秦惠封公子通为蜀王】
　　苴　蜀王封其弟葭萌于汉中为苴侯后命其邑曰葭
　　萌今利州县一曰吐费城
　　流黄　辛姓在三巴之东山海经云广三百里亦见鸿
　　烈等书
　　蜀山　今成都见扬子云蜀记等然蜀山氏女乃在茂
　　详后妃后国
　　蚕　蚕丛氏国今彭之导江有蚕厓而汉之蚕陵县在
　　翼之翼水县西有蚕陵山
　　导江　鱼鳬治今眉之彭山县北东津南北八郡志云
　　犍为有鱼鳬津广数百歩
　　　侯爵风俗通曰夏诸国侯今利之山干徳三年曰平蜀天寳元年曰山出舞衣【今川锦】有氏嗣氏【邓氏云国讳改】
　　防山【岷山】桀伐防山氏即岷山氏今防州防山郡【非晋阳之
　　蒙山】
　　庸　庸氏伯爵助武伐纣今房之竹山汉之山庸【文十六楚灭之楚饥率诸蛮叛楚也寰宇记土庸故城在州西二百五十楚子为庸补之役者】説襄十三蜀地文南夷国寰宇记金州周庸国地战国将为楚附庸后灭之【楚使卢戢黎侵庸】有禆鯈鱼三巴
　　髳　庸蜀羌髳微卢彭濮皆西南夷助伐纣者
　　微
　　卢　卢戎也古文作纑齐之长清南五十里卢城齐郑寻卢之盟者然非此记每为卢今襄之中卢【寰宇云中庐庐戎国文十六年楚师自庐以往者】
　　彭　黔之彭水县又有彭在忠之临江即咢溪賨彭濮
　　者非防阳矣
　　氏族谱　　　　　　　　　元费着
　　前记五载人物不载氏族自今记晋常璩尝记蜀大姓成都有栁杜张赵郭杨朱郫有何罗郭繁有张新都有杨董汝郑其它不一着列皆可槩见是数十姓果大曽不记人物岂乔木之谓乎司马文园遗藁仅得之妻杨墨池有子曰乌能与文裁九龄夭然则人物有其传尤可重矣记今自人物外载氏族不徒以补前之缺亦以表宋朝以来世系之盛凡第次以起家后先而见之今者书其名不书其事皆法也
　　吴氏
　　吴氏入蜀以唐左武卫兵曹叅军为始祖四世孙藂伪蜀时最显至衮六世矣仕宋朝至太子舍人赠都官员外郎七世孙季良弟端拱【阙】年进士至都官郎中赠中大夫九世诸孙师孟第进士官至左朝议大夫门望始大王公安石当国谓师孟同年生也自鳯州别驾擢为梓州路提举常平仓兼农田水利差役事师孟疏力言法不便寜罢归故官后知蜀州又论茶法害民继谢事去苏文忠公轼刺新法书有曰吴某乞免提举如逃垢秽至言茶病民以矫矫六君子称之师孟其一也子缜以世科官至左朝议大夫知邛蜀庠万四州子景知汉州官至朝散大夫景之子嶙如迁蜀州今崇庆府惟师孟从兄弟师益三世犹居成都其尝应贤良科废老死布衣族最盛子孙亦蕃十世皆葬成都绘于寳厯寺之水陆凡数十人今录其槩
　　范氏
　　范氏自杜温叔奔晋四世食采于范遂为氏世逺谱落唐相履氷下十有一世曰隆广明间入蜀家成都孙绍温处唐季厯丕孟伪蜀虽不仕三世巳能有立为着姓子曰昌佑有全徳二子曰瑑曰璨瑑赠太保公也太保生二子曰度曰祥度赠太师公也太师生三子长曰镃以进士甲科终陇城令次曰锴终卫尉丞赠太尉季曰镇是为蜀忠文公子孙曽三世登科曰百揆曰祖淳曰埙埙官至左中大夫歴使蜀移使荆湖北路卒太尉有子曰百禄位至中书侍郎赠荣国公荣公有从子曰祖禹位至翰林学士兼侍讲有从孙曰冲位至翰林学士曰温位至明堂班朔郎有曽孙曰仲芑故为右谏议大夫曰仲艺今为中书舍人曰黼前为著作郎兼礼部郎中皆世其官曰仲较曰仲纶曰仲芸以辞章世其门不克显孙曰子长曰子垓又世其科子长今为飞乌宰被命召荣公兄曰百祉不但有如祖禹孙如冲如温而诸孙曰洄诸曽孙曰仲圭仲殳仲循仲徽仲南各以文学行义政事名四世诸孙謩故国子监丞孙尝位于朝今知邛州荣公之仲兄曰百朋有子曰祖睿诸孙曰游诸曽孙曰仲恺仲侃独不第三子后先登科曰子脩子奕子庚典州除节矣翁无恙稠人中莫觉有贵子贤徳盖相袭也蜀父子兄弟登科至聨四世诸子登科世又掌丝纶人共推范氏论其世徳皆有传大抵其积也逺其施也博其传也不已凡范氏父兄子弟名位虽不尽皆通显而施为率从厚为部刺史为郡守相门第葢相望三歳一举中选者多记不胜书至以赏以恩以封以赠又畧焉它族什如其二三号曰盛至范氏则人人以为当然实自太保以下而太保之弟璨四世孙寥寥徽宗时有功避不以自名官犹至右武大夫寥从孙仲壬武举中第裁八年出知金州今为利路钤辖按谱璨尚侠气乡里敬服故其后又以武闻云
　　郭氏
　　郭氏自及为广都令家焉其自叙系出子仪子仪六世孙甫为御史中丞从僖宗幸蜀及其弟也故中丞死因以塟广都石子山及三孙曰仝介铃仝之孙震以诗名号渔舟先生李畋序其诗淳化四年先生诣阙上书言蜀将有变未几顺贼作乱先生留中原不归无子皆畋云铃诸孙早着铃生贞时孟氏纳土朝廷谓西州豪右可任郡檄补贞吏贞称疾不就子仁渥当顺贼乱率卒党保别墅获免均贼继起道遇害赠职方员外郎二子轸辅轸子子定子安皆以赏以恩得官孙衢亨登崇寜上第终宣教郎曽孙南义以诗名死布衣辅起家登天圣乙科范公仲淹厐公籍韩公琦皆表见其丰器可任自鳯州擢知兴元平均金虏叛卒有功玺书褒美继二持节后以梓州转运使皇祐二年平涓井痍死赏延三子中子子臯最知名子臯知大邑均三邑灌溉人号为平歴知昌劒利三州子防瑜皆以赏得官瑜独显尝提学京东后知怀州诸孙曰眉夀曰旸诸孙曰僙曰伟曰俟曰亿曰杰眉夀俟亿皆登第余以世赏或以举恩惟杰在介诸孙辚辑轾轼辚生由仪登庆厯第终南浦令由仪生忱登元丰第以博学名通判恭州年五十会蔡京用事忽忽不乐丐祠遂老生时敏终通直郎时敏生晞尝为大金留豫司干办公事受金人所归疆进二秩佐刘公锜为东京留守司干办公事顺昌之防不肯上功当时韪之从子垕传皆登第垕终通直郎传今从事郎子堪均皆世赏堪终通直郎均今从事郎辑曽孙纲轾三世诸孙畋国寳惟肖仅畴四世诸孙樗年震湘畋国寳震湘登第余以举恩或以赏铨又有七世孙渐九世孙光选皆登第叔宜今廸功郎光选今丞议郎爰自广都散居双流独成都为多
　　李氏
　　李氏唐胄也大唐四十子少郎曹王五子少郎武卫大将军偲武氏擅政偲入蜀来眉丹棱伏民间五世孙瑜明皇西幸时抗表言状得通属籍寻拜长江令卒官归葬丹棱瑜四世曰逺逺二世曰同为始建令籍葬县同生全始居华阳又三世曰惟吉惟吉三子曰庄曰允曰毅庄以学行名毅以科第显又一世盛矣庄子大厚博学工文辞从兄天章公大临自谓不如大厚及长子陞同登第后三年子降亦登陞五典州号循吏降行义克着范公镇荐之朝为金部郎中宣和间提学秦鳯路列郡刺史拜宣抚使童贯降独长揖曰我师儒官也遂丐祠去力致仕陪大厚季子也有子时亮伯父陞欲官之辞治命又以遗长官之章已上会陞子从政郎时任卒时亮亟追还以与时任之子识后时亮二子登第三子以恩得官诸孙一以举恩得官一登第去允子大临第进士宋朝仕至天章阁待制事在国史知制诰时缴李定辞头其一也子陶隲陶从司马公光于洛当时大老皆喜之在钱塘苏公轼送之诗忠文文正二大老苏李广平三舍人喜见通家贤子弟因言得邑少风尘其趣逺矣隲通达明敏吏事有能名尤工于书子时雍时敏皆世其学时雍高庙称之弟兄多显者赏延凡二世毅嘉祐二年进士李氏初起家者仕至殿中丞子大昕大昕生公济公济生谟谟生崧凡四世登科大昕学行谟能文章谟以下徙导江族盛时仕者不能悉书此其概也曰顼者亦出自逺与同并世孙丞璨三世孙谨修谨交谨微谨思能登进士第谨修位至郡守三子赏皆传严卿最显官至朝散大夫防又与谨微子椿登第防官至朝议大夫丞炳三世孙彤四世孙观登第丞哲四世诸孙象先厚登第象先应贤良方正科厚位至鸿胪少卿厚五子皆官孙洋亦登进士第族大子孙众多近世多有以世科名闻其世一曰自逺而下邵第进士四子樵孙楰孙材父今兴州矣凡散居异邑者多不书
　　张氏
　　张氏韶州曲江人至唐相九龄显九龄弟九臯九臯子抗抗七子仲方仲孚子孙在蜀可谱仲孚孙奉常博士随扈僖宗幸蜀传三世曰载阳赀产钜万豪待四方士子维峻待士益厚悉散之或相戒止笑曰吾遗子孙者不在是也以子起赠大理寺丞起寳元中登进士第官至太常博士是故族也起家尤难如此三子太初太寜太和太寜登治平四年第知邠汉渭等州四入为尚书郎三持使节迁陜西路为都转运使二子察宇察以大小篆名入为左司郎中出知鼎州宇初名犯钦庙讳易名宇三丞司监使淮西东路知济荣果合四州娶荣国公百禄女故其学得之范氏子晦侍学中原有外家典刑笔法尤工歴知雅恭简三州子仲坚是则家成都者太初家于崇庆之新津太和家于眉州之眉山仲方之后徙汉州之绵竹族尤大
　　宋氏
　　宋氏唐季有任崇文馆校书郎讳玘者随僖宗西幸因家成都玘生绵州团练副使可思可思生太子舍人颢颢第进士仕唐颢生武信军节度推官格格仕宋朝生惟吉惟亮号无为先生生太常博士世修世修生球球与从兄弟璋后先登第球终职方员外郎按谱惟吉惟亮子孙众多相佀也惟吉后为盛璋球诸从兄弟子孙相似也球后为盛按家传无为先生尝授经任公玠晚究易球仕至郡守洁身早退子先因世赏至县令亦中年退休子昌宗典荣资二州将曹东蜀会盐酒法弊坐籍没者又所在系捕充斥独论列为不可法为之改犹申言不已由是罢归诸子曰训曰诲诸孙曰邈曰述曰逌曰运邈运登进士第邈终宣教郎余皆至郡守运总理财赋四川未及卒蜀士为当时惜之元丰末昌宗初仕时尚富强名为千者为宰相执政过用天下告病军兴征取析秋毫病益痼宋氏家法虽尚严独于民寛如争盐酒法亦一事也故昌宗至诲皆退居享上夀至曽孙复名以祖为行亦多在官非徒曰人事其亦天理欤
　　勾氏
　　勾氏新繁华阳勾龙氏华阳郫温温皆祖勾望孔氏七十子曰井疆三国蜀曰符其裔也唐末有曰惟立以扈卫僖宗为将军二子弇会王建攻彭州弇与勇烈侯杨晟死之会匿新繁民间遂新繁四世孙士良登庆厯六年第官至朝请大夫七子以赏以第皆有官第二子宗顔官至朝奉大夫第四子宗召与顔之长子涛迭登进士第涛贵在高庙时宰相赵鼎实荐之鼎言蜀有鸿儒可充载笔之任然姓与御名同音臣未敢荐高宗曰古之有勾龙氏遂自涪陵召涛而勾氏着矣涛言事称上意繇郎曹间歳除给事中大抵以荐士为己任士因涛荐召凡数十人后多为名臣唐公文若其一也序其外制集云尔以是为权相忌遂出除潭州力辞乞祠许之乞归不许寓居秀华亭卒子跃从子距路蹈跞典三州两持使节除职帅夔卒余以赏任官官至孙云曰咏登宣和第第二其子辅登绍兴第尝为四川类省第一亦族子也成都者自居体始着三世以上惟曰出井疆莫可考居体登熈寜第官至朝请大夫王公素使东蜀知其贤延请权领怀安军事卒怀安居体素号乡先生著书为多诸生从之广多知名九子二以赏得官棓独乆游太学以恩得官二子昌世昌泰皆登第昌世官至朝散大夫位至郡守昌泰为四川类省第一尝除太学博士后徙将作丞又丞太府兼户曹郎出提学常平浙东移节浙西旋报罢归起知利州除职帅夔卒从子子皆有官即成都温江以勾为氏犹曰勾惟立唐末入蜀即其祖亦曰避高宗讳改为复姓而世次率不合曰亷登进士官至朝议大夫诸子皆有官从子震雱同登进士即自郫成都者温江则以中立为祖曰是在雍熈间以宗学名曰宗正之兄也中正生希仲亦世其学以科第位至光禄卿王公安石铭其墓曰勾宗华阳世实兆京其援据云尔而世亦莫可考又如眉之钩嘉普之勾永康荣之勾龙其先皆称同族然永康勾龙绍兴间为御史中丞曰如渊其复姓亦有旨至今诸族莫能一大抵氏族学废今为甚识之以劝来者
　　常氏
　　京兆常氏为蜀人自宥始衮相唐母兄偕偕三世孙官户部郎中扈卫僖宗驾入蜀者宥也谪授蜀川户掾卒塟江原二子包荒包防包荒子达选达子延昱负其才雷公有终来平蜀冦一见竒之率从之谋有终守蜀数以书招致之延昱始来有功家成都卒乡人諡曰亷贞先生子禧禧四子珙琭琮玘皆登科珙守三州长子景脩守彭州景脩二子时中执中为郡守相自景以下名从中从才者为一世从士者为一世城垍盖珙诸曽孙城知均州垍有隐操蚤与荐以亲防不复就类皆隐居东山余四十年蜀人大帅欲识之不可声闻于今隐然珙弟琮之子绩禧弟利涉之子镇踵登崇寜二年第初延昱出从雷公选子守元留邛其后多通显以他郡故不书
　　房氏
　　房氏以重为入蜀之祖重丞相龄八世孙也终新都令子谔为蜀太常少卿子四人皆以从为名从之诸子八人皆以知为名知之诸子亦八人皆以昭为名曰昭应号虚谷子有传家文无名诗皆诣理曰昭庶洞晓乐道学仁宗朝以大臣为荐得旨赐对特授秘书郎今乐书行世国史有传昭之诸子十八人皆以审为名审能审基皆举进士审能官至朝议大夫审权着大乐演义即昭庶子也审之庶子三十八人皆以希为名希声甫冠与贡常官至太学希参登元丰第官至通议大夫希之诸子六十四人或荐或第或荫或恩或赠而名率不齐其知名者五人曰渊太学上舍生充太学录曰伟以恩得官而博学文辞知名西州又审权孙有曰玑曰永登政和宣和第曰时中赠官至通议大夫又一世诸子逾百人名尤不齐曰与之曰轵曰子申曰子邵曰震仲曰钜皆登科与之视诸从弟行独年高宣和进士官至中奉大夫持节潼州路故诸从弟今多在子邵典州官至朝请郎震仲官朝请郎又一世诸子逾二百人惟大亮以典三州显咸以世科显余子及诸孙以赏得官者五今在官者二曰焘曰夀卿
　　吕氏
　　吕氏自眉彭山迁成都三世始着曰怀玉曰公立曰陶世以风节闻陶遂为元祐名臣三子传嗣延嗣缘嗣缘嗣坐党人子不达终右通直郎子焯当用给事遗奏补官靖康多难格不行商隐宜之凝之皆登第商隐第虽晚以四川类省第一与素望合胡公元直镇蜀荐之礼部侍郎李公焘以自代召入除国子博士兼国史院编脩官迁宗正丞兼史院如初凝之以才为茶马使者陈公弥作宣抚沈公复见知后由茂州除阆州入对又以易学受知孝庙留为大府寺丞与商隐同时防凝之卒商隐亦乞归除守崇庆卒子卢宜之登第最早所至有治声而坎率多异除通判彭州改辟通判茂州移黎州丁母忧辟通判成州除知简州拟通判绵州黎州简州罢非其罪复积二年迭闻兄弟丧卒于绵兄弟皆不得中夀子孙官学故家声为不长











　　全蜀艺文志巻五十三
　　钦定四库全书
　　全蜀艺文志巻五十四　　明　周复俊　编谱
　　氏族谱　　　　　　　　　　　费着杜氏
　　杜翊世以死节显蜀旧守名其居曰忠义坊葢以劝也事详见于先贤志矣因其世祖甫来依严武武卒甫旅游衡阳二子宗文宗武留蜀甫卒塟来阳后返塟偃师故元稹志墓谓孙嗣业终父志或者其家竟未能出蜀也家青城实宗文裔十世孙凖皇祐五年第进士官至朝散郎宰绵竹以卒妻黎携诸孤外氏家成都教子严必使世其家第二子即翊世绍圣元年第进士官至朝议大夫通判懐徳军靖康元年虏防作西羌亦张奄至城下凡三旬援兵不至城陷翊世先火其家乃自缢死事闻特赠正议大夫命官其后十人五子慥忱以赏得官孙逸老俊老廷老曽孙光祖大临以忠义遗泽得官翊世殁时慥弃官走视死所恸几絶见者皆为流涕遂以防招母魂归葬余孙自曽及今为士人指其门犹曰忠义杜云
　　宇文氏
　　宇文氏望河南自得氏以来有谱其以史学传自唐谏议大夫借借子从礼为渠州司马因家于蜀后徙成都子孙又分六院曰成都曰双流曰广都曰绵竹曰严道曰阆中三院成都自司马至院莫知其世世有从仁者后可谱再世后元又一世从廷从卿又一世从崇从緖从惟继是子孙行率不类按谱始可类耳双流院自崇而次始登第曰册册登嘉祐第仕郡邑间卒李公大临为西州顔子子昌龄乔龄昌龄少年登进士甲科神宗朝迁监察御史诏言事如侍御史徽宗初为刑部侍郎子常千宰诸孙伋僎价子震与乔龄之孙仁皆显价子震任任之子机皆第进士子震典著作兼为郎出总赋淮东晚守潼川价位至兵部尚书出以徽猷学士歴典大藩邑人见其家迭盛凡四世几百年禨令中成州其诸从兄弟又寖显赏传至孙矣广都院自緖而下凡三世登第曰邦彦邦彦初名褒登元丰第仕至郡相卒子闳中粹中虚中迭登第粹中第在第三后为尚书右丞虚中后为佥书枢宻院事终国信使諡贞愍天下闻其諡哀而敬之时中赐进士第后以直龙图阁知潼川闳中及其子师尹师臯从子师申师献孙绍直绍良从孙绍寅绍奕尝为吏部郞典三州卒绍节典二州今被命绍直自郡守叅议大藩今奉祠绍猷绍彭绍庄今方典州子孙又多传视双流亦不胜书也惟成都房自崇至降凡三世始以子朴贵赠官朴登政和第朴族弟谷从子临望乆望日华孙如石如圭曽孙开仲继登第开仲今在官积世名位视双流广都为显而科第不愧族望矣绵竹房亦未为显然緖下孙之绍登第仕元丰间年余四十与时论不合致其仕号止止先生母舅范公镇也赋诗敬之司马公光亦敬之程公珦后守汉州其子颢頥从之游子辉以明经第一及第仕至郡守邦彦与辉同世次视之犹兄弟然粹中时中亦待辉之子思忠犹同母兄弟粹中任思忠以官时中又任思忠之子师孟辉从弟彬登元丰第仕至郡守复自绵竹迁郫子仔仲仔仕至郡相二子犹世其赏仲亦登第是又成都矣绵竹房牵连得书故畧
　　北刘氏
　　刘再思以御史从僖宗自蜀还京师其子孟温成都孟温以儒传授成都中三子长璵伪蜀广政十年补石室教授卒门人共諡寳中先生五世孙处厚始登第四子靖竑翊翊世其科处安四子竢端竦竚竢竦亦登第刘氏家法方严长身伟貌世世称之其家家城北异乡人入北门问刘氏乡人至谓之长刘然莅民率从厚至临难其方严始见处厚官至左朝请大夫范公祖禹第元祐循吏居之第三靖皆为张公浚幕客靖议不合流落州县受浚令往熙河刘惟辅军时惟辅军骄它属莫往独靖往惟辅战北为敌所杀后十余禩河南境复惟辅将属米知柔等来归始言状范公成大榜其所居节义坊为此翊竦赏皆传端虽不第士从之游甚众自孟温至是八世今又一传矣乡人以其五世不异籍尤义之
　　南刘氏
　　刘氏谱载三世名字卒月日耳四世曰惟正曰惟盛曰惟道始详惟正之子钦惟盛之子长源后先登进士第钦使湖南官至朝议大夫黻后赐第入馆迁户部郞中官至朝请大夫后长源绍兴初为监察御史典州除节官亦至朝请大夫两家子弟赏得官黻弟薿知荆门军卒子述今典州长源子思学赏今亦传子参惟道三世孙始登第曰晋或赠或赏而不年者不书
　　北郭氏
　　蜀郭氏众多而家于北城者人号北郭矣其自叙亦曰出汾阳王有藏汾阳王丹书铁券可证也谱失其传今以稹为祖稹生承訜承訜生希朴博极羣书晚精于易人号曰有道先生李公畋为作知命录希朴前知死知命录所以作也四子仲曰友直蓄书嘉祐求遗书友直上千余巻皆秘阁所阙者叔曰友谅季曰友闻友闻经学乡人号曰北郭先生仲叔氏子孙或家广都或从唐邓独北郭子孙不迁四子逢通选迪逢三子行中刚中闳中选行中迭登元丰元祐第通七子伦师中乆中大中宜中时中由中伦乆中同登元丰第皆居甲科伦最通显初仕太子学录继迁博士出为部刺史凡四十任其提举江南西路忤蔡京罢其帅潼川奏蠲虚额与都转运使不合遂致其仕荫补子孙十有三乆中大观二年召入册定勅令后提举常平河北东路尝因星变上封事言新开边皆不毛地小人邀功肆为诞谩书首入邪等罢归吏部后复为郡守为刺史年裁六十一竟致其仕大中有声太学上舍以释褐后召为诸王府记室兼讲书守両州持使节事有异政由中擢上舍异等登宣和第后给事中勾以涛荐之高庙题其姓名屏间歴守二州一持使节其学深文亦高政事自儒学出常守简州人至今思之选五子勉中美中登第廸二子黄中登第三子皆有惠政官皆转而二子至大夫余子又多以子贵赠官北郭以中名者凡二十六人大抵多贤也后皆亦复名中之子曰知知之子曰公公之子曰仲仲之子曰叔叔之子曰孙自中而下取科第延世赏典州郡者不乏至以中为行者亦多在官日盛宜哉
　　杨氏
　　杨氏自潼川徙郫自郫徙成都谱实祖唐盈川令炯炯谪梓州司法叅军迁盈川既卒官还塟潼因家焉盈川十一世孙天惠始家于郫以儒学称自号回光居士元符末应诏上书入崇寜党籍生伯詹伯詹游太学十年不成受世赏四十二年以廸功郞年劳陞从政郞以卒时又谓不成乡人以其道不行于时而自乐终其身共以靖安先生易其名其成乃如此子祖识家成都登第后不乐仕栖迟州县间沈公价汪公应辰镇蜀闻其名辟置幕府自是持节典藩视再世为显蜀士论世不称其官称其徳又諡曰乐行先生三子韶甫第进士诸孙叔寅以赏得官余皆学
　　城南郭氏
　　自陈来成都居来寨郭氏曰从一亦祖汾阳曰吾蔡州司徒家以子贵赠朝奉郞子溥登大观第初名将后更今名进士题名中实二名也尝为枢宻院编修官迁国子监丞出守劒州积官朝请大夫赠至左金紫光禄大夫四子伸似仪俦伸登宣和第俦登绍兴第似仪则赏延者伸官至朝请大夫职直敷文閤镇兴元兼安抚利州似俦早死金紫葢伸仪累赠云伸及仪赏及世至似俦之子于是三畏三聘三握三接皆传又传至诸孙曰可道曰徳柄今惟徳柄在子孙散居城中城南尤显亦成都百年故家
　　施氏
　　施氏谓鲁施李叔之后唐友谅从僖宗入蜀不归居岷山下七世孙光祚始居成都碧鸡坊又三世庭臣徳修同登宣和第从兄弟也庭臣高宗朝为中书舍人晚居潭州卒徳修尝除将作簿兼秘书丞出守洋邛二州除简州卒子次卨次尹皆得赏官次尹官至朝请大夫今传其子坤之昔登绍兴第曰晋卿又徳修从子也庭臣子渊然仲舒登绍兴第位至司农少卿迁中书门下省检正诸房文字子棐又世其科渊然虽不显以文称于时初庭臣置田二顷赡宗族之贫徽猷阁直学士胡公寅为之记其族至今頼之家逺矣犹若未出蜀然者比义也
　　杨氏
　　杨最晚出自简徙成都祖庆安至孙始有登进士第者四世孙承承子景温又世科其盛也四世孙至同荐者十有二是举登进士第者四又同堂兄弟皆复名以望为行蜀人号四望从望民望最显从望知蜀州有子曰之言登进士第今知州民望位于朝歴左司郞中移太常少卿出知绵州甫半歳复以太府少卿总蜀赋又移两节职自直秘阁加直显谟阁有子曰之复今通判绵州民望有清名又名文章尝自序其世自四世庆安已上得三世坟墓七世而上无咨考至谓唐宋氏族之学不明谱牒遂废特起者耻其初微而不志昭穆甚者或求附甲族而过于傅防近世言其先者必自唐扈三宗西幸或游至蜀居焉何古之蜀独无人也且以杨氏之言在华在蜀皆承姓于姬而受氏于晋霍杨韩魏皆姬姓也傥以其支别考证未明则不必慕他郡之盛而必求其迁徙之故也其説详矣近世以族著者因以附见焉




　　全蜀艺文志巻五十四
　　钦定四库全书
　　全蜀艺文志巻五十五　　明　周复俊　编谱
　　氏族谱　　　　　　　　　　费着
　　郫县何氏
　　汉自何武死后不絶亦幸矣子况载武防如北邙山瘗焉庐其下公孙述诛蜀平况以防归郫葬县东南按史武兄霸弟显兄弟五人皆有名按志武后曰随显后曰包兄弟五人包子攀又皆有名曰英曰宗曰祗虽见之志第曰郫人尔莫知为武后否也按谱武二世孙曰英五世曰宗宗子攀然英见之志在武兄弟前攀父曰包又与谱异或者谱为未详不然何氏世世有谱当为蜀氏族第一矣然自汉至晋武弟显之后犹传如志云亦盛也谱逺不可尽考或居长安或徙江南唐季有干符进士待诏翰林知节自谓武裔后僖宗幸蜀加知制诰因归郫卒葬膏泽乡孙伟登太平兴国进士第尝记景徳寺邑人推为先生七子子孙散居成都崇庆遂阆彭之崇庆永康之导江而武之族蕃矣伟三世孙邦基登元丰第官朝议大夫赏及从子孙又三世俊茂登绍兴第徙崇庆者伟从子继甫继甫曽孙援登大观第孙硕頥预又世利而家成都者曰腾登绍兴第至郡守亦自郫徙云
　　王氏
　　王氏曰简随唐僖宗入蜀因留蜀四世坦为郫人赠通奉大夫子冕定国览定国登治平四年第更名觉政和二年以直龙图阁知桂州讨杀溪洞蛮有功进显谟待制三年乞祠得提举成都玉局观卒累赠特进冕子梅以觉荫补将仕郞览补登仕郞觉三子曰檝补登仕郞随觉宦南方充广西经畧司内机法檄至邕州染瘴卒朝廷以檝死特命长子焕以官焕官至从政郞曰权补将仕郞曰棣补承务郞累官朝奉大夫通判巴州棣子焘将仕郞熹卒于承议郞
　　邵氏
　　邵氏以唐郜城令锡为祖燕其始封也宋初自丹阳闻岷山胜槩来家于岷之阳曰庆余后三世曰才始登治平第尝入尚书为郞赠其父仲良为太中大夫子孙皆官长子充官至朝请大夫赏又传三子赠才官至银青光禄大夫邵公溥抚蜀帅言丹阳邵公必尝荐洛邵公雍于神庙溥葢雍之孙故溥讲丹阳好待充如兄邵氏在蜀于是为故家矣
　　申氏
　　申氏贯北京蜀广政中曰干臣始来青城子孙居郫干臣四世孙曰起曰宗起累赠朝请大夫有子曰祖锡曰积中同登元丰五年第祖锡终朝奉大夫积中终奉议郞永兴军路提举学事祖锡子説终宣教郞诜廸功郞积中子铨以臣僚列奏积中孝行特授将仕郞终于雒县丞孙伯时登淳熙元年进士第终晋原主簿宗始徙温江四世孙曰叔度五世曰叔俭叔懐皆登进士第
　　詹氏
　　詹氏贯邛州安仁曰文举以子贵累赠正议大夫子曰权登元丰进士第终于巴州权子廷哲廷硕廷彦自邛始迁居郫廷哲终通直郞廷硕终朝请郞廷彦终从政郞廷哲之子彦之子吁皆登进士第
　　张氏
　　张氏俞隐居岷山七被诏命不赴赐以官又乞回授其父号曰白云先生大节见国史事见先贤篇俞二子石民楚民登元丰八年进士第官至正奉大夫子曰吉甫以赏终朝奉大夫子伯振又以赏为青城令卒官石民死子云从孙文叔夏曽孙山父
　　王氏
　　王氏望太原唐末避乱入蜀居郫曰彦生四子次子曰延寿生四子次子曰景又生四子以孝名邑人号王孝子上两世皆絶而景诸子曰庆祖庆柔庆余庆宗传世特盛遂散居成都永康资中富顺惟庆宗之后不迁至曽孙隲登大观第位至郡守孙曰朴为朝议大夫赏传至孙它院子孙或赏或第大抵相似也每歳上已阖族无逺近共修祀事于县东之茔人犹指为孝子家
　　杨氏
　　杨氏居郫县凡四世生迈始第进士官至左朝议大夫直秘阁主管环庆路经畧安抚司公事累赠父叔渊光禄大夫迈卒累赠宣奉大夫迈子衍朝请大夫邛州曰思成儒林郞乆成二子蕃乡从政郞萃乡修职郞思成一子汉乡将仕郞
　　张氏
　　张氏昔望崇庆之永康门望如初有迁于郫之犀浦镇其为族望亦称克尚五子第三子曰砺即迁犀者砺之孙曰天廸曰焕曽孙曰汾曰洙曰漠孙曰峄曰岐皆擢进士第又有迁于彭之崇寜者其后视犀浦尤显而犀浦院以山为行者今传之曽矣诸孙尚力学曰吾家三世登科云
　　文氏
　　文氏以丹渊先生同为望同贯潼川之安泰位虽未高以苏先生轼为友名重当时其文号丹渊集同官西川乐岷山胜概欲家焉不果子孙始来居郫有丹渊集曽孙仔绍兴丙子进士青城尉卒四世故书尚无恙
　　新繁彭氏
　　彭氏曰景直唐中宗时为太常六世孙敬先常以左拾遗随僖宗入蜀家于普州敬先孙济民携二子由普徙益长子生福次子生乗乗于宋仁宗朝翰林学士国史有传乗卒三子不克归国史载乗为莱阳人繁华阳皆成都而乗实以太平兴国八年生于繁见于故待制韩公驹所为跨鼇先生李公新集序曰繁上则彭乗之文辞云福生显行显行曽孙登政和二年进士第官至左朝散大夫知彭州赠其父望官至朝议大夫二子极材以荫补官卒季子杰从子仁彻同年贡于乡仁彻登第官至文林郞极子亦第进士不待年致仕
　　周氏
　　周氏望汝南入蜀家于繁曰赟之孙顼有隐徳号正晦先生二子曰洙曰淳洙生表权淳生庚庚生尹及申表权尹同登庆厯六年进士第表权后知汉州尹知梓州苏文忠公轼文定公辙时皆在朝各赋诗送之初李稷使蜀防茶为蜀病表权与尹论合与稷异为稷诬奏罢去尹尝知利州后为侍御史奉使入蜀迎母靣赐五品服还至陕除节荆湖北路后知眉州丁母防防除入为主客郞中迁考功兼权吏部元祐四年表权再知汉州表权奏改名表臣尹自是出守梓梓汉相望即此时也两家二大人年又高表臣初知汉州尹知利州父皆及见之朱衣银章子所逊也表臣三子克冕元尹四子禔禧祁祠元及祠后先登第余子以赏得官庚弟庾表臣弟表民尹第申庾之子丙吉平申之子禴祉禩丙之子寿松而表民之孙夏卿或以赏或以恩皆在官独祉典二大州曰劒曰汉仕为显
　　双流宋氏
　　宋氏望京兆随谏官遂以直言得罪流蜀隆山卒葬隆山隆山后以宗讳改彭山比及四世少长逾二百人及珽【谱一作珧】入中朝为正议大夫扈僖宗狩复还歴眉彭二州刺史归瘗彭山子五人号五房宋长子渝生览【一作干】览生祚始居成都之双流祚二子承荣承庆承荣生堂举贤良方正成都府府学説书名载国史承庆生文礼以子右贤右仁同登庆厯第后赠朝散大夫右仁生桓桓生京京生衍登科聨四世右贤孙良孺曽孙徳之祖孙又相继登科徳之尝为四川类省第一皆文礼之后也熈寜中邑令徐九思表其坊曰丛桂作堂于邑东延寿院绘五世像号丛桂堂邑人荣之有散而居汴居大安客歴阳徙依政者皆祖諌官今居崇庆者又自双流徙其居汴者即庄【阙】公延渥之后谱称延渥后更名渥有女孝章皇后其后谱闻唯彭山双流依政谱可考子孙文行闻于时者众独双流以成都故详
　　邓氏
　　邓氏曰元明居梓中江以富名王建繇阆中围成都元明开帑廪惟建取前后数百万计建欲官之元明曰不愿也愿公安辑一方不然两州皆鱼肉矣建欣纳官其子宏忠州刺史宏生隆孟蜀时为资州刺史二子曰镕曰钊钊生文溥文溥生深均顺符乱琛又竭高赀且谕诸富人无靳邑人以故保全家顿贫徙双流以经学诱进后生羣聚至数百人翕然知学有子曰至学益大号二江先生范公镇为之友荣公百禄从之游以子贵至赠太师琛亦赠太保琛生六子至其一也至四子绾縯缜先后登科绾试礼部为第一季登第时神宗临轩绾为翰林学士侍唱名至缜绾下殿谢子洵仁洵武从子邰聨唱名于是绾聨谢执政因奏邓至善教上曰知之于是时邓氏以为宠绾后除龙图阁直学士知邓州改知滁州洵仁尚书右丞洵武知枢宻院洵武子雍亦以侍从终以故赏延子孙为多凡子孙之散居者曰成都曰泸曰嘉曰广安曰懐安之古城镇曰普曰夔而双流族所未显者惟二江先生至之兄弟之后亦异矣雍子椿机位至郡守椿念再世名位在宣政童蔡间率太息一日得洵武谏伐燕疏亟乞蜀守汪公应辰识之应辰曰事具国史矣亦为之防椿哭先墓下以告蜀土谓为人孙如此皆贤之
　　张氏
　　张氏汉名纲之后纲卒瘗犍为武阳唐大中时有天祺者自武阳徙江源卒瘗后有白檀生墓间号白檀张氏五传至中理举逸民不就即拜将作监主簿子曰公谨元祐五年五经出身累赠少师公谨之子深徙双流登崇宁第累迁夔州路转运使判官张丞相浚宣抚川陜承制出陟除潼川路提防刑狱改转运副使迁知夔州中书舍人勾涛论马政力荐深除管川陜茶马继除都转运使以制置使胡公世将议酒法不合改除泸州因丐祠请老子孙多以赏得官子珏慎孙徽之安之皆郡守
　　张氏
　　张氏先世曰守珪朝奉大夫若讷若愚孙协一再世弟兄登科协为诗有唐人风协一终于宣议郞其弟终茂州别驾
　　郭氏
　　郭氏先世曰绛以至孝有声州里子卯贡上庠中第官终部刺史秦丞相桧与卯有庠序之旧及当国卯絶弗与通歴相三郡家食凡一十八年晚年号亦乐居士子皆以赏惟明复世其科尝入为宗正丞知崇庆府除夔州路转运判官未赴卒孙以祖赏得官曰道子
　　梁氏
　　梁氏七世曰介绍兴丁丑进士第三人为校书郞乞彭州归迁利州路转运判官兼四川宣抚司叅议官改知泸州居歳余民夷便安之诏改泸南兼安抚一路以旌其能泸州为一路安抚自介始梁丞相克家荐之有旨诏赴行在道遇病辞得主管冲佑观再召又辞除知遂寜府未赴卒二子皆得官曰种曰穆从子自类省奏名曰梓
　　李氏
　　李氏系出陇西自叙云七世祖骐隐五季间闻蜀多名山遂挈二子及宗属自鼎澧入蜀游峩栖于雅州之瓦屋世祖廸为儒生其家双流自曽祖元义元义生文显文显生某某亦学道因出游学放浪山水间不归其塟也以衣冠三子师尹庾崧乡庾入太学与四方贤士交独于李光泰发最厚晚乐善好施予大年甚似之二子嘉谋嘉猷同登第嘉猷好学工诗文官至宣教郞嘉谋尝入为宗政丞出守二州继持节作牧又典州云
　　广都费氏
　　费氏自叙曰大费佐禹平水土有功今其裔也史册费氏多贤其入蜀莫知何自从常璩华阳志赞先贤曰师义至仁费奉君贻字也贻不仕公孙述佯狂漆身墓今在成都东南则蜀有费旧矣曰祎曰诗墓皆在诗子立孙盛蜀世谱云益州诸费有名位者多诗之后南宋时游为寜蜀郡太守墓亦在双石阙甚伟广都北有乡曰石柱双指阙也王氏伪蜀有曰宗陶曰叔熊皆为辅佐宗陶之后为广都房叔熊之后为沙渠镇房宗陶生曰顺初顺初有族子曰黄裳举孟蜀进士第一孙曰韬韬生传诲传诲生得珪得璋得珪生惟亮惟古惟亮生襄举孝亷惟古生二子曰防调蒲江簿曰求登熙寜第官虽眉山令而博学为乡先生求生开开生枢机桓朴植子申之孙士戣士寅士威皆后先登第申之孙士寅又于四川类省第一士寅终右史士戣典州防之子曰汝弼孙曰安中曽孙曰行之孙曰士兖汝弼行之安中士兖亦后先登第行之常于中书门下省检正诸房公事终直寳文阁沙渠房亦蕃登第相望实邛州惟双流葢广都别名在汉曰广都隋以讳更为双流唐兼存之故双流房日振旧游太学登绍兴第三子太猷太川太临实世其科太川后为四川类省第一太猷典州虽两邑子孙繁简不齐族望葢相似也
　　马氏
　　马氏族七世曰犍尝登进士第不克显曰骐始着骐登绍兴进士第执政杨公椿荐之高庙有旨召骐辞召乃发赐对除军器监主簿孝宗初元迁起居舍人兼侍讲权中书舍人有旨权直学士丐祠知泸州再知遂寜除右文殿修撰再知潼川卒有子觉世其科自郡守召为太府少卿从子兴孙亦登第故两家子孙以赏在官者半
　　张氏
　　张氏族世曰大同登绍兴进士第尝教授成都解官不复出三奉祠禄多著书号淡斋先生子敬修从子聿修皆登科故邑人推为儒家
　　温江文氏
　　文氏自谓汉文翁裔有年者唐干符中明经及第至彰明令孙曰谷为孟蜀侍御史再传曰大章仕宋为国子祭酒谷兄弟五人一居汉州一居梓一居绵一居邛一居温江云居温江者曰祚有经学邑人师之曽孙詧遂登元丰第积官及赠至中奉大夫二子振道振竒孙人中族子振徳振鹭诸从孙定中安中衡中达之继世登第自大观后或赏或恩如之
　　袁氏
　　袁氏以天纲为祖史曰天纲益州成都人也温江西二十里曰淘埧镇有井号天纲井其裔环居井侧有名芝者于镇建寺有异应费元量杨徽胡叔豺皆蜀贤大夫为之记载芝子孙蕃衍镇莫能容四世子昌年遂徙温江鸿为广文馆生试中上游县为立擢秀坊子孙遂连取名第自省大才大明大声仲午桂凡七人乡举中选者又过倍
　　寋氏
　　寋氏祖蹇叔唐有侍臣曰蹇道原从僖宗西随僖宗谓曰蹇不利东北因更氏曰寋后有居懐安军金堂曰逢生二子长曰生汝明皆登第为金堂闻家次曰绾徙温江子汝砺廸功郎汝能赠承事郎子孙登第者曰克谐曰谊曰骐曰寅望
　　新都沈氏
　　沈氏唐宋有工部郎中穆之随僖宗入蜀居新都之弥牟镇穆之世孙卣绍兴进士官至朝奉郎知荣州一世孙曰浚明曰震曰恪曰枢十一世孙曰仲巽俊明子震仲巽皆第进士俊民子震官至通直郎仲巽修职郎恪以赏枢以恩皆得官枢廸功郎





　　全蜀艺文志巻五十五
　　钦定四库全书
　　全蜀艺文志巻五十六　　明　周复俊　编谱
　　噐物谱　　　　　　　　　　元费着
　　玉璧玉印各一印文似成信字雍州兵于成都县获之卫瓘依周成王归禾之义以上之相国府魏咸熈元年于是司马氏宣示百官仍藏之府公孙述起成都自号成家二五之文殆述作也
　　淳于古礼噐也广汉□邡人段祖以献之益州刺史始兴王萧鉴高三尺六寸六分围三尺四寸圆如筩铜色如漆甚薄上有铜马以绳贯马令去地尺余灌之以水又以噐盛水于下以芒茎当心跪注淳于以手振芒则声如雷清响良乆乃絶古所以节乐
　　古铁鉴一王宗寿字永年建族子得之江源下有篆文十二字宗寿覧照见一青衣小儿坐酒楼上试令人访之青衣随至谓宗寿曰何以知我宗寿以实对青衣曰吾失此百年矣知在公处故此盘桓公其还我宗寿出而与之青衣剖腹纳长揖而去宗寿有辟谷吐纳之术或谓得之青衣今载其篆文云
　　□□□□□□□□□□□□
　　龙宫寳藏神和子铸永年万歳
　　铜印一广政十四年冬十月十五日彭山县副将头杨富获于江防印有六面方各寸许皆有篆文两面共通一窍窍中三虚一实其直可贯其圆有规六面篆文共八十二十分夹其窍六十均在四旁各成文章印过雕镂有窍面各一十字无窍面各十五字以印进上严筑作瑞篆记今载其篆文于左一靣天国老君生万民治中国外国人和玺凡十五字其相对一面云老君授生辅天下国安平受道人长生凡十五字又一面虗无自然明日月辰星光凡十字其相对一面云女致和气玉女致天医凡十字又一面上国僊师天帅老君道成明天地政玺凡十五字其相对一靣云上召吾拜无为大








　　古器九崇宁元年知府王公古修筑严真观五月于观之西南隅凡二日得之丁夘得鼎二喜一缶一鼎有明水喜有丹砂越三日又得喜一缶一虺鼎一鼎有篆文可考又器一如鼎而无文又一如喜而小异又五铢钱千共得器凡九小大异形制作竒古非世所常有因刻其名物于石开封张裕为记刻石具在九器则归诸天府矣今摹置左方

　　小金印一建炎初卢公法原修治罗城役夫得之以献公因防乡老出而薄观有识其文者曰汉破虏羌侯五字字分作三行汉字居其一公以印寄帑绍兴十年胡公世将揵于剡家湾张公寿一因取送胡公按汉土德故印章以五成此先汉时物但不知封侯者为何人又虏羗二字连称亦史册所未有疑不能明也
　　唐铁劵二昭宗以赐陈敬瑄田令孜也劵形方如半甑纵长尺余横广不及二尺以金为字今在军资库但金已剥落无余字益漫灭间有不可识者敬瑄以中和三年十月受赐令孜以四年十一月受赐僖宗犹在成都明年僖宗还京师后此八年当景福六年四月二人俱为王建所杀据新唐书盖同日死令孜与敬瑄实斵防唐室何功之有焉虽冐受此劵卒不可用天道果昭昭乎劵字益就漫灭可惜録其槩左方敬瑄劵文承防乐明作唐末之号令文章其气象类如此也其畧曰烹巨鳌者鼎大于沧海斩长鲸者剑倚于青天既立异勲克膺殊宠李晟免其十死子仪成其九功镇以金镛赐其铁劵后来继者岂在他人又曰致朕身安由卿忠荩前封公爵后锡郡王询于众情未惬羣望今赐卿铁劵舍卿十死瑄铁劵官宰臣姓名漫灭不可复识田令孜铁劵文其略曰人臣之绩古今莫俦爵位不足以答元勲竹帛不足以纪大节式遵盛典用表殊庸宣赐骆谷扈从定难中兴社稷功臣仍恕十死宰臣裴澈敬瑄令孜与建罪等耳敬瑄令孜幸而不成是以建独曰叛方中和褒敬瑄功时曰子仪曰晟不得专美于前令孜又自有宦者来无此荣也识者谓墓石犹砢石尔无用也铁劵其不类是乎使无一卷史书君子何无恃哉
　　牋纸谱　　　　　　　　　　　前人
　　古者书契多编以竹简其次用练帛至以木肤麻头敝布鱼网为纸自东汉蔡伦始简太重缣稍贵人遂以纸为便伦宦者也传多称其能然受宫掖风防謟亲贵犹宦者态也智足以创物而亦足以杀身第于文字有功人至今称蔡伦纸今天下皆以木肤为纸而蜀中乃尽用蔡伦法牋纸有玉板有贡余有经屑有表光玉板贡余杂以旧布破履乱麻为之惟经屑表光非乱麻不用于是造纸者庙以祀蔡伦矣庙在大东门雪峯院虽不甚壮丽然毎遇歳时祭祀香火累累不绝示不忘本也恩足以及数十百家虽千载犹不忘如此
　　易以西南为坤位而吾蜀西南重厚不浮此坤之性也故物生于蜀者视他方为重厚凡纸亦然此地之宜也府城之南五里有百花潭支流为二皆有桥焉其一玉溪其一薛涛以纸为业者家其傍锦江水濯锦益鲜明故谓之锦江以浣花潭水造纸故佳其亦水之宜矣江傍凿臼为碓上下相接凡造纸之物必杵之使烂涤之使洁然后随其广狭长短之制以造砑则为布纹为绫绮为人物花木为虫鸟为鼎彛虽多变亦因时之宜纸以人得名者有谢公有薛涛所谓谢公者谢司封景初师厚师厚创牋样以便书尺俗因以为名薛涛本长安良家女父郧因官寓蜀而卒母孀养涛及笄以诗闻外又能扫眉涂粉与士族不侔客有窃与之宴语时韦中令臯镇蜀召令侍酒赋诗僚佐多士为之改观朞嵗中令议以校书郎奏请之防军曰不可遂止涛出入幕府自臯至李徳裕凡歴事十一鎭皆以诗受知其间与涛唱和者元稹白居易牛僧孺令狐楚裴度严绶张籍杜牧刘禹锡呉武陵张祐余皆名士记载凡二十人竞有酬和涛侨止百花潭躬撰深红小彩牋裁书供吟献酬贤杰时谓之薛涛牋晚嵗居碧鸡坊创吟诗楼偃息于上后段文昌再镇成都太和嵗涛卒年七十三文昌为撰墓志谢公有十色牋深红粉红杏红明黄深青浅青深緑浅緑铜緑浅云即十色也杨文公亿谈苑载韩浦寄弟诗云十样蛮牋出益州寄来新自浣花头谢公牋出于此乎涛所制牋特深红一色尔伪蜀王衍赐金堂县令张蠙霞光牋五百幅霞光彩疑即今之彤霞牋亦深红色也盖以胭脂染色最为靡丽范公成大亦爱之然更梅溽则色败萎黄尤难致远公以为恨一时把
　　玩固不为乆计也涛以牋名可【阙】　　　　乃失身为妓韦尹欲官之叚尹志其墓焉何哉时幕府【阙】
　　下【阙】　　纵适不【阙】　大扺唐藩鎭不度皆习然也涛固【阙】　　　公似以涛失云
　　纸固多品皆玉板表光之苗裔也近年有百韵牋则合【阙】两色材为之其横视常纸长三之一可以写诗百韵故云人便其从阔可以放笔快书凡纸皆有连二连三连四售者连四一名曰船牋又有青白牋背青面白有学士牋长不满尺小学士牋又半之仿姑苏作杂色粉纸曰假苏牋皆印金银花于上承平前軰盖常用之中废不作比始复为之然姑苏纸多布纹而假苏牋皆罗纹惟纸骨柔薄耳若加厚壮则可胜苏牋也
　　蜀牋体重一夫之力仅能荷五百畨四方例贵川牋盖以其远号难致然徽纸池纸竹纸在蜀蜀人爱其轻细客贩至成都毎畨视川牋价几三倍范公在镇二年止用蜀纸省公帑费甚多且怪蜀诸司州县缄牍必用徽池纸范公用蜀纸重所轻也蜀人事上则不敢轻所重矣此以价大小言也余得之蜀士云澄心堂纸取李氏澄心堂样制也盖表光之所轻脆而精絶者中等则名曰玉水纸最下者曰冷金牋以供泛使
　　广都纸有四色一曰假山南二曰假荣三曰冉村四曰竹丝皆以楮皮为之其视浣花牋纸最清洁凡公私簿书契劵图籍文牒皆取给于是广幅无粉者谓之假山南狭幅有粉者谓之假荣造于冉村曰清水造于龙溪乡曰竹丝蜀中经史子集皆以此纸传印而竹丝之轻细似池纸视上三色价稍贵近年又仿徽池法作胜池纸亦可用但未甚精致尔
　　双流纸出于广都毎幅方尺许品最下用最广而价亦最贱双流实无有也而以为名盖隋炀帝始改广都曰双流疑纸名自隋始也亦名小灰纸
　　蜀锦谱　　　　　　　　　　前人
　　蜀以锦擅名天下故城名以锦官江名以濯锦而蜀都赋云贝锦斐成濯色江波游蜀记云成都有九璧村出羙锦嵗充贡宋朝嵗输上供等锦帛转运司给其费而府掌其事元丰六年吕汲公大防始建锦院于府治之东募军匠五百人织造置官以涖之创楼于前以为积藏待发之所榜曰锦官公又为之记其畧云设机百五十四日用挽综之工百六十四用杼之工五十四练染之工十一纺绎之工百一十而后足役嵗贵丝权以两者一十二万五千红蓝紫茢之类以斤者二十一万一千而后足用织室吏舍出纳之府为屋百一十七间而后足居自今考之当时所织之锦其别有四曰玉贡锦曰官告锦曰臣僚袄子锦曰广西锦总为六百九十疋而已渡江以后外攘之务十倍承平建炎三年都大茶马司始织造锦被褥折支黎州等处马价自是私贩之禁兴又以应天北禅鹿苑寺三处置场织造其锦自真红被褥而下凡十余品于是中国织纹之工转而衣被椎髻鴃舌之人矣乾道四年又以三塲散漫遂即旧亷访司洁已堂创锦院悉聚机戸其中犹恐私贩不能尽禁也则倚宣抚之力建请于朝并府治锦院为一俾所工匠各以色额织盖马政既重则织造益多费用益伙隄防益宻其势然也今取承平时锦院与今茶司锦院所织锦名色着于篇俾来者各以时考之
　　转运司锦院织锦名色【即成都府锦苑】
　　玉贡锦三疋花样
　　八答晕锦
　　官告锦四百疋花样
　　盘毬锦　　　　　　　簇四金雕锦
　　葵花锦　　　　　　　八答晕锦
　　六答晕锦　　　　　　翠池狮子锦
　　天下乐锦　　　　　　云鴈锦
　　臣僚袄子锦八十七疋花样
　　簇四金雕锦　　　　　八答晕锦
　　天下乐锦
　　广西锦二百疋花样
　　真红锦一百疋
　　大窠狮子锦　　　　　　大窠马打毬锦
　　双窠云鴈锦　　　　　宜男百花锦
　　青緑锦一百疋
　　宜男百花锦　　　　　青緑云鴈锦
　　茶马司锦院织锦名色
　　【茶马司须知云　　随蕃蛮中到马数多寡以用折　　无一定之数】
　　黎州
　　皂大被　　　　　　　绯大被
　　皂中被　　　　　　　绯中被
　　四色中被　　　　　　七八行锦
　　玛瑙锦
　　叙州
　　真红大被褥　　　　　真红双连椅背真红单椅背
　　南平军
　　真红大被褥　　　　　真红双窠锦
　　皂大被褥　　　　　　青大被褥
　　文州
　　犒设红锦
　　细色锦名色
　　青緑瑞草云鹤锦　　　青緑如意牡丹锦真红宜男百花锦　　　真红穿花凤锦真红穿花毬露锦　　　真红樱桃锦
　　真红水林禽锦　　　　鹅黄水林禽锦
　　紫皂叚子　　　　　　真红天马锦
　　真红飞鱼锦　　　　　真红聚八仙锦
　　真红六金鱼锦　　　　秦州细法真红锦秦州中法真红锦　　　秦州　法真红锦真红湖州大百花孔雀锦
　　四色湖州百花孔雀锦
　　二色湖州大百花孔雀锦
　　纪锦裙【附】録　　　　　　　唐陆防
　　侍御史赵郡李君好事之士也因余话上元瓦官寺有陈后主羊车一轮天后武氏罗裙佛幡皆组绣竒妙李君乃出蜀锦裙一幅示余长四尺下广上狭下阔六寸上减三寸半皆周尺如直其前则左有鹤二十势如飞起率曲折一胫口中衘莩蘤軰右有鹦鹉耸肩舒尾【阙】与鹤相等一禽大小不类而隔以花卉均布无余地【阙】道四向五色间杂道上累细钿防缀其中防云琐结互以相帯有若駮霞残虹流烟堕雾春草夹径远山截空壊墙古苔石秋水印丹浸漏粉蝶【集作粉蕋】涂染盩縆环佩云隠涯防浓澹霏拂霭抑防宻始如不可辨别及谛视之条段斩絶分画一一有去处其绣绘缜致柔美又不可状也里用缯防下制线尚如旧两旁皆解散盖坼灭零落仅存此故耳纵非齐梁物亦不下三百年矣昔时之工如此妙耶曵其裾者复何人焉因笔之为辞继于锦谱之后俾善诗者赋焉
　　慎按罗泌国名记云书云之舞衣夏诸侯国今利之山干德三年曰平蜀天寳元年曰山出舞衣今川锦也由是考之蜀锦之名遐而尚矣
　　天彭牡丹谱　　　　　　　　宋陆游
　　牡丹在中州洛阳为第一在蜀天彭为第一天彭之花皆不详其所自出土人云曩时永宁院有僧种花最盛俗谓之牡丹院春时赏花者多集于此其后花稍衰人亦不复至崇宁中州民宋氏张氏蔡氏宣和中石子滩杨氏皆赏买洛中新花以归自是洛花散于人间花户始盛皆以接花为业大家好事者皆竭其力以养花而天彭之花遂冠两川今惟三并李氏刘村母氏城中苏氏城西李氏花特盛又有余力治亭舘以故最得名至花户连畛相望莫得其姓氏也天彭三邑皆有花惟城西沙桥上下花尤超絶由沙桥至堋口崇宁之间亦多佳品自城东扺蒙阳则絶少矣大扺花品近百种然著者不过四十而红花最多紫花黄花白花各不过数品碧花一二而已今自状元红至欧碧以类次第之所未详者姑列其名于后以待好事者
　　状元红　　　祥云　　　　绍兴春
　　胭脂楼　　　玉腰楼　　　金腰楼
　　双头红　　　富贵红　　　一尺红
　　鹿胎红　　　文公红　　　政和春
　　醉西施　　　迎日红　　　彩霞
　　叠罗　　　　胜叠罗　　　瑞露蝉
　　干花　　　　大千叶　　　小千叶
　　右二十一品红花
　　紫绣毬　　　乾道紫　　　泼墨紫
　　葛巾紫　　　福严紫
　　右五品紫花
　　禁苑黄　　　庆云黄　　　青心黄
　　黄气毬
　　右四品黄花
　　玉楼子　　　刘师哥　　　玉覆盆
　　右三品白花
　　欧碧
　　右碧花
　　转枝红　　　朝霞红　　　金红
　　瑞云红　　　寿阳红　　　探春毬
　　朱嚢红　　　福胜红　　　油红
　　青丝红　　　红鹅毛　　　粉鹅毛
　　蹙金毬　　　间緑楼　　　银丝楼
　　六对蝉　　　洛阳春　　　海芙蓉
　　腻玉红　　　内人娇　　　胡天紫
　　陈州紫　　　袁家紫　　　御衣紫
　　蕲黄　　　　玉抱肚　　　胜琼
　　白玉盘　　　碧玉盘　　　界金楼
　　楼子红
　　右三十一品未详
　　花释名
　　洛花见纪于欧阳公者天彭徃徃有之此不载载其着于天彭者彭人为花之多叶者京花单叶者川花近歳尤贱川花卖不复售花之旧栽曰祖花其新接头有一春两春者花少而富至三春则花稍多及成树花虽益繁而花叶减矣状元红者重叶深红花其色与轻红潜绯相类而天姿富贵彭人以冠花品多叶者谓之第一架叶少而色稍浅者谓之第二架以其髙出众花之上故名状元红或曰旧制进士第一人即赐茜袍此花如其色故以名之祥云者千叶浅红花妖多态而花叶最多花户王氏谓此花如朶云状故谓之祥云绍兴春者祥云子花也色淡伫而花尤富大者径尺绍兴中始传大抵花户多种花子以观其变不独祥云耳胭脂楼者深浅相间如胭脂染成重趺累萼状如楼观色浅者出于新繁勾氏色深者出于花户宋氏又有一种色稍下独勾氏花为冠金腰楼玉腰楼皆粉红花而起楼子黄白间之如金玉色与胭脂同类双头红者并蒂骈蕋色尤鲜明出于花戸宋氏始秘不传有谢主簿者始得其种今花戸往往有之然养之得地则歳歳皆双不尔则间年矣此花之絶异者也富贵红者其花叶圆正而厚色若新染干者他花皆落独此抱枝而稿亦花之异者一尺红者深红颇近紫色花靣大几尺故以一尺名之鹿胎红者鹤领红子花色红防帯黄上有白防如鹿胎极化工之妙欧阳公花品有鹿胎花者乃紫花与此颇异文公红者出于西京潞公园亦花之丽者其种传蜀中遂以文公名之政和春者浅粉红花有丝头政和中始出醉西施者粉白花中间红晕状如酡顔迎日红与醉西施同类浅红花中特出深红花开最早而妖丽夺目故以迎日名之彩霞者其色光丽烂然如霞叠罗者中间碎如叠罗纹胜叠罗者差大于叠罗此三品皆以形而名之瑞露蝉亦粉红花中抽碧心如合蝉状干花者粉红花而分蝉旋转其花有大千叶小千叶皆粉红花之杰者大千叶无碎花小千叶则花萼碎故以大小别之此二十一品皆红花之著者也紫绣毬一名新紫花盖魏花之别品也其花间正如绣毬状亦有起楼者为天彭紫花之冠乾道紫色稍淡而晕红出未十年泼墨者新紫花之子花也单叶深黑如墨欧公记有叶底紫近之葛巾紫花圆正而富丽如世人所载葛巾状福严紫亦重叶紫花其叶少于紫绣毬莫详所以得名按欧公所纪有玉版白出于福严院土人云此花亦自西京来谓之旧紫花岂亦出于福严耶禁苑黄盖姚黄之别品也其花闲淡髙秀可亚姚黄庆云黄花叶重复郁然轮囷以故得名青心黄者其花心正青一本花往往有两品或正圆如毬或层起成楼子亦异矣黄气毬者淡黄檀心花叶圆正间背相承敷腴可爱玉楼子者白花起楼髙标逸韵自然是风尘外物刘师哥者白花帯防红多至数百叶纎妍可爱莫知何以得名玉覆盆者一名玉炊饼盖圆头白花也碧花止一品名曰欧碧其花浅碧而开最晚独出欧氏故以姓着大抵洛中旧品独以姚魏为冠天彭则红花以状元红为第一紫花以紫绣毬为第一黄花以禁苑黄为第一白花以玉楼子为第一然花戸嵗益培接新特间出将不特此而已好事者尚屡书之
　　天彭号小西京以其俗好花有京洛之遗风大家至千本花时自太守而下徃徃即花盛处张饮防幙车马歌吹相属最盛于清明寒食时在寒食前者谓之火前花其开稍乆火后则易落最喜隂晴相半时谓之养花天栽接剔治各有其法谓之弄花一年看花十日之语故大家例惜花可就观不敢轻剪盖剪花则次年花絶少惟花戸则多植花以牟利双头红初出时一本花最直至三十千祥云初出亦直至七八千今尚两千州家嵗常以花饷诸台及旁郡蜡帯筠篮旁午于道予客成都六年嵗常得饷然率不能絶佳淳熈丁酉嵗成都师以善价私售于花戸得数百苞驰骑取之至成都露犹未晞其大径尺夜宴西楼下烛熖与花相映影揺酒中繁丽动人嗟乎天彭之花要不可望洛中而其盛已如此使异时复两京王公卿相筑园第以相夸尚予幸得与观焉其动荡心目又宜何如也明年正月十日山隂陆游书
　　牡丹谱　　　　　　　　　　胡元质
　　大中祥符辛亥春府尹任公中正宴客大慈精舍州民王氏献一合欢牡丹公即命图之士庶创观阗咽终日蜀自李唐后未有此花凡图画者唯名洛阳花伪蜀王氏号其苑曰宣华权相勲臣竞起第宅上下穷极奢丽皆无牡丹惟徐延琼闻秦州董成村僧院有牡丹一株遂厚以金帛歴三千里取至蜀植于新宅至孟氏于宣华苑广加栽植名之曰牡丹苑广政五年牡丹双开者十黄者白者三红白相间者四后主宴苑中赏之花至盛矣有深红浅红深紫浅紫淡黄鏂黄洁白正晕倒晕金含楼金含棱银含棱傍枝副搏合欢重台至五十叶面径七八寸有檀心如墨者香闻至五十歩蜀平花散落民间小东门外有张百花李百花之号皆培子分根种以求利毎一本或获数万钱宋景文公祁帅蜀彭州守朱君绰始取杨氏园花凡十品以献公在蜀四年毎花时按其名徃取彭州送花遂成故事公于十种花尤爱重锦被堆尝为之赋盖他园所无也牡丹之性不利燥湿彭州邱壤既得燥湿之中又土人种莳偏得法花开有至七百叶而可径尺以上今品类几五十种继又有一种色淡红枝头绝大者中书舍人程公厚倅是州目之为祥云其花结子可种余花多取单叶花本以千叶花接之千叶花来自洛京土人谓之京花单叶时号川花尔景文所作賛别为一编其为朱彭州赋牡丹诗有蹄金防鬓宻璋玉镂跗红香惜持来远春应摘后空之句今西楼花数栏花不甚多而彭州所供率下品范公成大时以钱买之始得名花提刑程沂预防叹曰自离洛阳今始见花尔程公故洛阳人也
　　海棠记序　　　　　　　　　　沈立
　　蜀花称美者有海棠焉然记牒多所不録盖恐近代有之何者古独弃此而取彼耶尝闻真宗皇帝御制后苑杂花十题以海棠为章赐近臣唱和则知海棠足与牡丹抗衡而可独歩于西州矣因捜前志惟唐相贾元靖耽着百花谱以海棠为花中神僊诚不虚美近世名儒巨贤发于歌咏清辞丽句往往而得至庆厯中为县洪雅春多暇日地富海棠幸得东道主惜其繁艶为一隅之滞卉为作海棠记叙其大槩及编次诸公诗句于右复率芜拙作五言百韵诗一章四韵诗一章附于巻末好事者幸无诮焉
　　海棠记　　　　　　　　　　　前人
　　棠之称甚众若诗有蔽芾甘棠又曰有杖之杜又尔雅释木曰杜甘棠也【郭璞注今之杜梨】杜赤棠白者棠又吕氏春
　　秋果之美者棠实又俗説有棣棠棠梨沙棠味如李无核较是数説俱非谓海棠也凡今草木以海为名者酉阳杂俎云唐賛皇李德裕尝言花名中之帯海者悉从海外来故知海椶海柳海石榴海木之类俱无闻于记述岂以多而为称耶又非多也诚恐近代得之于海外耳又杜子美海椶行云欲裁北辰不可得惟有西域胡僧识若然则賛皇之言不诬矣海棠虽盛称于蜀而蜀人不甚重今京师江淮尤竞植之毎一本价不下数十金胜地名园目为佳致而出江南者复称之曰南海棠大抵相类而花差小色尤深耳棠性多类梨核生者长迟逮十数年方有花都下接花工多以嫩枝附梨而赘之则易茂矣种宜垆壤膏沃之地其根色黄而盘劲其木坚而多节其外白而中赤其枝柔宻而条畅其叶类杜大者缥緑色而小者浅紫色其红花五出初极红如胭脂防防然及开则渐成缬晕至落则若宿妆淡粉矣其蒂长寸余淡紫于叶间或三蕚至五蕚为藂而生其蕋如金粟蕊中有须三如紫丝其香清酷不兰不麝其实状如梨大如樱桃至秋熟可食其味甘而防酸兹棠之大槩也
　　糖霜谱　　　　　　　　　　　洪迈
　　糖霜之名唐以前无所见自古食蔗者始为蔗浆宋玉招魂所谓胹鳖炰羔有蔗浆是也其后为蔗饧孙亮使黄门就中藏吏取交州所献甘蔗饧是也后又为石蜜南中八郡志云榨甘蔗汁曝成饮谓之石蜜本草亦云炼糖和乳为石蜜是也后又为蔗酒唐赤土国用甘蔗作酒杂以紫根是也唐太宗遣使至摩掲陀国取熬糖法即诏扬州上诸蔗榨沈如其剂色味愈于西域远甚然只是今之沙糖蔗之技尽于此不言作霜然则糖霜非古也歴世诗人模竒写异亦无一章一句言之惟东坡公过金山寺作诗送遂寕僧圆寳云涪江与中冷共此一味水氷盘荐琥珀何似糖霜美黄鲁直在戎州作颂答梓州雍熈长老寄糖霜云远寄蔗霜知有味胜于崔子水晶盐正宗扫地从谁説我舌犹能及鼻尖则遂宁糖霜见于文字者实始二公甘蔗所在皆植独福唐四明畨嵎广汉遂宁有糖氷焉而遂寜为冠四郡所产甚防而颗碎色浅味薄比遂之最下者亦皆起于近世唐大厯中有邹和尚者始来小溪之繖山教民黄氏以造霜之法繖山在县北二十里山前后为蔗田者十之四糖霜户十之三蔗有四色曰杜蔗曰西蔗曰艻蔗本草所谓荻蔗也曰红蔗本草所谓昆仑蔗也红蔗止堪生噉艻蔗可作沙糖西蔗可作霜色浅土不甚贵杜蔗緑嫩味极厚专用作霜凡蔗最困地力今年为蔗田者明年改种五谷以息之霜户噐用曰蔗削曰蔗鎌曰蔗凳曰蔗碾曰榨斗曰榨牀曰漆瓮各有制度凡霜一瓮中品色亦自不同堆叠如假山者为上枝次之瓮鉴次之大颗块次之沙脚为下紫为上深琥珀次之浅黄又次之浅白为下宣和初王黼创应奉司遂宁常贡外歳别进数千斤是时所产益竒墙壁或方寸应奉司罢乃不再见当时因之大扰贩本业者居半乆而未复遂宁王灼作糖霜谱七篇具载其説予采取之以广闻见












　　全蜀艺文志巻五十六
　　钦定四库全书
　　全蜀艺文志巻五十七　　明　周复俊　编谱
　　钱币谱　　　　　　　　　　元费着
　　蜀古用铜钱汉文帝时赐邓通蜀严道铜山铸钱是也公孙述据蜀始废铜钱置鉄官钱百姓货币本行其謡曰黄牛白腹五铢当复好事者窃言王莽称黄述自称白五铢汉货也言天下当还刘氏后述虽灭犹用鉄钱以二当铜钱一刘备攻刘璋拔成都士卒皆赴库藏取寳货军用不足乃铸钱一当百平诸物价文曰直百南齐永明八年刘悛啓帝曰【阙】家山故严道地有古铜坑可以经略帝从之遣使入蜀铸钱得【阙】　　功费多乃止后周得蜀杂用古钱交易隋文帝时诏蜀王秀于益州立五鑪钱字文轻重如开通元寳之制后王衍末年改元咸康又铸咸康钱然不及【阙】旧钱远甚孟氏广政间増铸鉄钱于外郡邉界参用毎钱千其四百为铜六百为鉄逮至末年流入成都率铜钱十分杂鉄钱一分大盈库钱往往有鉄钱相混莫辨盖铸之精工光明与铜钱相类也孟昶失国干德四年知府官公余庆转运使沈公义伦奏拣铜钱计纲以发蜀地上行鉄钱以千二百易铜钱千文索铜噐铸钱附发仍増铸铜钱市金上供然失于裁制物价滋长鉄钱弥贱至以五千易铜钱一千太平兴国四年诏两税及诸课利钱率十分输铜钱一分时旧铜钱已竭民骚然以扰北客乗时铜钱入蜀以一钱易鉄钱十四大利商贾有以铜钱三五毁发古冢剔取神像犯刑者众朝廷察知诏仍旧止输鉄钱人心乃安淳化五年诏令两川以铜鉄钱兼行铜钱一当鉄钱十民颇便之咸平三年西京左藏库使杨允恭言川陜民田之税昔输铜钱一今亦鉄钱一吏卒俸给旧铜钱一今鉄钱五若交易则鉄钱十为铜钱一且饶信之铜积数十万若舟运自荆达蜀素多铜俾防益遂各置监鼓铸嵗用均给不及十年悉用铜钱议虽未果行然自是吏卒俸给改用十小鉄钱之一矣景徳二年张公咏上言受诏与转运使黄观同裁度嘉卭二州所铸景德元寳大钱十参用甚便从之三年行用新铸铜钱初益卭嘉眉等州嵗铸鉄钱五十余万贯同两税课利收市物帛上供因李顺乱罢铸仅十年又以兵大耗壊至是铸大钱民以为利大中祥符七年谏议凌公束等请铸大鉄钱毎贯重一十二斤十两以一当十先是蜀中小鉄钱毎十当一贸易非便其后别铸大钱贯重二十五斤毎一当小钱十三司言民有盗镕大钱一千范为噐用鬻钱二千故盗镕者众防言钱轻则行者易赍鉄少则镕者鲜利故请改铸嘉祐中赵公抃任转运使以蜀钱甚多嘉卭州嵗科衙前以鉄科民以炭颇为烦扰奏乞罢铸十年以寛民力四年祫享赦书许之熈宁六年五月转运司嘉卭州罢铸钱乆民间阙钱乞减半铸与钱引相权从之建炎二年转运司以铸钱数多难于流转造引数少其价益髙奏乞依嘉祐四年赦文权罢铸钱十年椿留鼓铸本钱称提引价不待报遂行自是引日益多钱日益销议者以为恐非经乆相权之制绍兴三十一年臣僚奏请复置嘉卭二监鼓铸夹锡钱诏下制置司总领所商搉乃具奏以谓嘉州所用钱系拨于眉州鉄场其数不多难以复置钱监止就卭州置监鼓铸经乆可行利州绍兴监仍歳铸大小钱共九万贯寻报可遂于卭州歳铸折二钱一万贯小钱一万贯总领所给其费淳熈六年总领李昌图奏利卭州两监所铸钱官费本钱倍于息且鼓铸有限而民间鉟销无穷若不更革钱重引轻必壊引法乞罢铸两监折一小钱比折二钱稍増铢两改铸折三大钱及将崇宁大观折二大钱并作三行使诏从其请逮今行之以为利焉
　　楮币谱　　　　　　　　　　　前人
　　蜀民以钱重难于转输始制楮为劵表里印记隠宻题号朱墨间错私自参验书缗钱之数以便贸易谓之交子凡遇出纳一贯取三十钱为息其后富民十六户主之寻亦赀衰不能相偿争讼数起大中祥符末薛公田为转运使请官置交子务以权其出入下报冦公瑊守蜀乞废交子不用防瑊去而田代之诏田与转运使张若谷度其利害田若谷议以废交子为非便请为置务禁民私造条奏甚悉又诏梓州路提刑王继明与田若谷共议田等议如初诏从之始置益州交子务时天圣元年十一月也自二年二月为始至三年二月终凡为交子一百二十五万六千三百四十贯其后毎界视此数为凖交子旧以二月二十日起界清献公为记时以迁至七月也熈宁五年续添造一界其数如前作两行使从监官戴防之请也毎道初为钱一贯至十贯寳元二年以十分为率其八分毎道为钱十贯其二分毎道五贯若一贯至四贯六贯至九贯更不书放熈宁元年始以六分书造一贯四分书造五百重轻相权易于流转于是蒙又请置抄纸院以革伪造之引有两界与官自抄纸皆自防始大观元年五月改交子务为钱引务为铸印凡六曰勑字曰大科例曰年限曰背印皆以墨曰青面以蓝曰红团以朱六印皆饬以花纹红团背印则以故事监官一员元丰元年増一员掌典十人贴书六十九人印匠八十一人雕匠六人铸匠二人杂役一十二人廪给各有差所用之纸初自置塲以交子务官兼领后虑其有弊以他官董其事隆兴元年始特置官一员莅之移寓城西净众寺绍熈五年始创抄纸场于寺之旁迄官治其中抄匠六十一人杂役三十人凡引一界满纳旧易新率千人取钱六十四曰贯头钱天圣初止三十建炎初増八绍兴十一年乃増今数其纳换不尽者曰水火不到钱今一界所收并贯头钱凡一百九十万道总领所推取以供军储所印之数自元丰元年兼放两界之后绍圣元年増一十五万元符元年増四十八万道祖额毎界以一百八十八万六千三百四十为额以交子入陜西转用故也崇宁间用兵陜西开拓境土通行引法以助兵费元年増二百万二年増一千二百四十三万五千四年増五百七万五千大观元年増五百五十四万五千六百六十六比至换界以新引一当旧引四引法大壊寻有诏自四十二界至四十三界更不许换四十四界止依天圣旧额仍不得越铜钱界建炎二年罢铸钱复用元符所増之额三年増一百万绍兴元年増六十万二年増一百四十万三年増五百万四年増五百七十万五年増二百万六年増六百万皆以给利防两路军费七年有防不许泛印八年以邉报急阙増三百万充籴买九年以移屯陜西合给籴本及陜西六路新复州军衣赐増二百万増数既多佥书枢宻院事楼照奉使陜西奏禁泛科始定着刑章十年以赡军急阙増五百万十三年以都运司之请増四百万二十九年以増招军兵椿办犒赏总领所请増一百七十万诏从之自后累増五百余万凡两界共为钱引四千六百四十七万二千六百八十绍兴二年有防将八十三界钱引展一界行使増印一百九十万以偿总领所兊引贯头水火不到钱之数庆元三年总领所奏以成都潼川利州三路旱伤制置司减免民间租赋乞増印钱引以备对补有余以充赈济诏増一百万逮今合四千九百三十七万一千六百八十道矣而又伪造窃行足以乱眞引日益増钱日益销子母不能相权然有称提之法以钱称提者引价低则官出藏繦増价与民市引是也以法称提者凡民以钱输官当折引则以一贯二百八十为限是也盖有钱则有引天圣所印之数视钱以为凖者也自军兴増科凿空为钱天下大计仰给于纸犹幸守和议引之出纳有常半藏诸司之库半流转于民维持不壊识者有忧其在军旅之际乎
　　贴　勑　青　红　年　一　五　书放额数
　　界　年　头　字　面　团　限　贯　百
　　五　花　花　故　花　故　故
　　行　纹　纹　事　纹　事　事
　　分　号　科　印　印　印　印　背　背
　　例　　　　　　　　印　印
　　第　【辛巳】　至　金　合　龙　三　【呉　王隐　祥】　书放钱引二千七　【绍兴】　富　鸡　欢　　耳　【之　孝酌　感】　三百七十三万十　【十一】　国　捧　万　负　卣　【饮　跃贪】　六千二百四十界　年　财　勑　国　图　龙　【泉　飞赋　雀】　贯文
　　并　　　藤　书　文　【诗】
　　第　【癸未】　利　庆　攀　寳　上　天　皮　书放钱引二千七　隆　足　云　枝　鼎　苑　马　币　二百七十二万十　兴　以　捧　百　图　太　来　荐　六千三百四十一　元　生　日　男　物　平　西　珪　贯文
　　界　年　民　　　　　　花　极　璧
　　第　乙　强　金　唇　　　　汉　卜　书放钱引一千七　酉　本　花　楼　朽　尧　【循　式吏　上】　　二百七十二万十　干　而　捧　去　粟　堦　增　书　六千三百四十二　道　节　　沧　红　蓂　秩　献　贯文
　　界　元　用　　海　腐　荚　赐　家
　　年　　　　　　　　　　金　财
　　第　【丁亥】　旧　防　方　孟　六　子　青　书放钱引二千七　干　法　龙　圆　尝　八　罕　钱　二百七十二万十　道　行　捧　锦　还　毬　辞　学　六千三百四十三　三　为　勑　地　珠　路　寳　士　贯文界　年　便
　　第　【己丑】　事　【团　王　诸凤　逸　葛】千　周　两　书放钱引二千七　干　序　捧　超　【孔明】叶　【宣王】　堦　三百七十三万十　道　货　勑　众　【羽扇】石　【修车】　舞　六千四十贯文四　五　之　【左臯】　果　【指挥】榴　【马备】　干
　　界　年　源【右荔　三　　　　噐防枝　军　　　　械】　羽
　　第　辛　善　　　　　　　　　　　　【川】　孟　　书　【唐太】
　　七　卯　治　九　【心】　子垒　【水　宗火　时】　书放钱引一千十　干　立　重　纹　见垒　【金　外木　戸】　二百七十三万五　道　经　捧　玉　梁　如　【土　不谷　闭】　六千三百四十界　七　常　勑　连　惠　意　惟　【米斗】　贯文
　　年　　　　环　王　　　修　【三钱】
　　第　【癸巳】　化　防　龙　【祖逖】　百　【舜　伯作　夷】　书放钱引二千七　干　国　龙　牙　【中流】　合　【五　太弦　公】　三百七十三万十　道　日　捧　黄　【击楫】　太　【之　二琴　老】　六千三百四十六　九　舒　勑　草　【誓清】　平　歌　【归文】　贯文界　年　长　　　花　【中原】　花　【南　王风】
　　第　【乙未】　维　盘　鱼　同　连　武　傅书放钱引二千七　淳　币　龙　跳　律　环　候　説　二百九十三万十　熈　通　捧　龙　度　万　【木牛】　版　六千三百四十七　二　农　勑　门　量　嵗　【流马】　筑　贯文
　　界　年　商　　　　衡　藤　运
　　第　丁　道　　　缠　汉　胜　文　百
　　七　酉　御　龙　枝　【高帝】　金　【王鸡】　姓　书放钱引一千十　淳　之　凤　太　【捧玉】　鏁　【鸣　遮至　道】　三百七十三万八　熈　而　捧　平　【巵为】　甲　【寝　愿门　借】　六千三百四十界　四　王　勑　花　【太上】　纹　【问安】　防　贯文
　　年　　　　　　　【皇　　　否寿】　恂
　　第　【己亥】　国　金　金　尧　缠　周　李　书放钱引二千七　淳　以　吾　枝　舜　枝　【宣　德王　裕】　二百七十三万十　熈　义　捧　玉　【垂衣】　金　【修车】　建　六千三百四十九　六　为　勑　叶　【治天】　莲　【马　筹备　邉】　贯文界　年　利　　花　【下】　　子　【噐械】　楼







　　全蜀艺文志卷五十七
　　钦定四库全书
　　全蜀艺文志卷五十八　　明　周复俊　编谱
　　歳华纪丽谱　　　　　　　　元费着
　　成都游赏之盛甲于西蜀盖地大物繁而俗好娯乐凡太守歳时宴集骑从杂沓车服鲜华倡优鼓吹出入拥导四方竒技幻怪百变序进于前以从民乐歳率有期谓之故事及期则士女栉比轻裘袨服扶老擕防阗道嬉逰或以坐具列于广庭以待观者谓之遨床而谓太守为遨头宋朝以益州重地尝谋帅命宋公祁宰相对曰蜀风奢侈祁喜游宴恐非所宜宋朝不从卒遣之公先奉诏修唐书因以书局自随自成都毎宴罢盥漱辟寝门垂帘燃二椽烛媵婢夹侍和墨伸纸望之者知公修唐书若神仙焉尝宴于锦江偶防寒命索半臂诸婢各送一枚公视之虑有厚薄之嫌讫不服忍冷以归旧俗传夸以为谈本田公况尝为成都遨乐诗二十一章以纪其实而薛公奎亦作何处春游好诗一十章自号薛春游以从其俗且欲以易尹京之旧称【公知开府专以严治人谓之薛出油】此皆可以想承平之遗风也至清献公为记乃曰曩宴防皆牙校掌之盖榷酤之利有余人乐于为役公帑歳入亡虑千万贯有竒自新法颁行酒坊为官所鬻牙校虽得劵钱不足自赡乃者议置成都市易务方防观时人情瞿然减常歳之半及浣花后始闻罢去乃复朋聚游江今公使钱歳给三万贯常凛凛虑不足譬之巨人以狭衾寝覆趾则露肩拥左则阙右甚可笑也今盘馔比旧从省乐优之给亦复过杀设遂废之则非天子所以付畀一隅惠保远人之意而小民之鬻肴果者但营慕供借以为养此游晏之不可废也观公此言则蜀人之贫富欣戚可以知政矣今以元日为始而第其事正月元日郡人晓持小防幡游安福寺塔粘之盈柱若鳞次然以为厌禳惩咸平之乱也塔上燃灯梵呗交作僧徒骈集太守诣塔前张宴晚登塔眺望焉
　　二日出东郊早宴移忠寺【旧石碑娄院】晚宴大慈寺清献公记云宴罢妓以歌词送茶自宋公祁始盖临卭周之纯善为歌词尝作茶词授妓首度之以奉公后因之
　　五日五门蚕市盖丛氏始为之俗往往呼为蚕丛太守即门外张宴
　　上元节放灯旧记稍稍唐明王上元京师放灯甚盛叶法善奏曰成都灯亦盛遂引帝至成都市酒于富春坊此方外之言存而勿论咸通十年正月二日街坊防灯张乐昼夜喧阗盖大中承平之余风由此言之则唐时放灯不独上元也蜀王孟时间亦放灯率无定日宋开寳二年命明年上元放灯三夜自是歳以为常十四十五十六三日皆早宴大慈寺晚五门楼甲夜观山棚变灯其敛散之迟速惟太守意也如繁杂罗灯火之盛以昭觉寺为最又为钱灯防防始于张公咏盖灯夕二都监戎服分廵以察奸盗既罢故作宴以劳焉通判主之就宣诏亭【阙】　　　旧以十七日今无定日仍就府治专以宴监司也
　　十三日圣寿寺前蚕市张公咏始即寺为防使民鬻农噐太守先诣寺之都安王祠奠献然后就宴旧出万里桥登乐俗园亭今则早宴祥符寺晚宴信相院
　　十八日俗传为保寿侯诞日出笮桥门即候祠奠拜次诣净众寺邠国杜丞相祠奠拜毕事防食晚宴大智院
　　二月一日踏青节初郡人游赏散在四郊张公咏以为不若聚之为乐乃以是日出万里桥为防舫数十艘与賔僚分乘之歌吹前导号小游江盖指浣花为大游江也士女骈集观者如堵晚宴于寳厯寺公为诗有曰春游千万家美人顔如玉三三两两映花立飘飘似玉乘烟霞公铁心石肠乃赋此丽词哉后以为故事清献公为记时防舫至増数倍今不然矣八日观街药市早宴大慈寺之设防晚宴金防院
　　三月三日出北门宴学射山既罢后射弓盖张伯子以是日即此地上升巫觋卖符于道逰者佩之以宜蚕辟灾轻裾小盖照烂山阜晚宴于万池亭泛舟池中九日观街药市早晚宴如二月八日二十一日出大东门宴海云山鸿庆寺登众春阁观摸石盖开元二十三年灵智禅师以是日归寂邦人敬之入山逰礼因而成俗山有小池士女探石其中以占求子之祥既又晚宴于大慈寺之设防二十七日大西门睿圣夫人庙前蚕市初在小市桥田公以祷雨而应移于庙前太守先诣诸庙奠拜宴于众净寺晚宴大智院寒食出大东门早宴移忠院晚宴大慈寺设宴防曩时寒食太守先设酒馔于近郊祭鬼之无依者谓之遥享后至广仁院以塟死而无主者乃遣官临祭之而民间上冢者各蚁集于郊外天僖二年赵公稹尝开西楼亭榭俾士庶防观自是毎歳寒食辟园张乐酒垆花市茶房食肆过于蚕市士女从观太守防賔僚凡浃旬此最府廷逰宴之盛近歳自二月即开园逾月而后罢酒人利于酒息或请于府展其日府尹亦许之
　　四月十九日浣花佑圣夫人诞日也太守出笮桥门至梵安寺谒夫人祠就宴于寺之设防既宴登舟观诸军骑射倡乐导前泝流至百花潭观水嬉竞渡官舫民船乘流上下或幕防水濵以事逰赏晏为出郊之胜清献公记云往昔太守分遣使臣以酒均给逰人随所防之数以为斗升之节自公使限钱兹例遂罢以远民乐太平之盛不可遽废以孤其心乃以随行公使钱酿酒畀之然不逮昔日矣
　　五月五日宴大慈寺设防医人鬻艾道人卖符朱索防缕长命辟灾之物筒饭角黍莫不咸在
　　六月初伏日防监司中伏日防职官以上末伏日防府县官皆就【阙】读庙设防初文潞公建设防以伏日为防避暑自是以为常早宴罢泛舟池中复出就防晚宴观者临池张饮尽日为乐赵清献公使限钱但为初伏防今因之
　　七月七日晚宴大慈寺设防暮登寺门楼观锦江夜市乞巧之物皆在焉十八日大慈寺散盂兰盆宴于寺之设防宴已就华严阁下
　　八月十五日中秋玩月旧宴于西楼望月于锦亭今宴于大慈寺
　　九月九日玉局观市宴监司賔僚于旧宣诏堂晚饮于【阙】
　　二日官为幕防棚屋以事防观或云有恍惚遇仙者
　　冬至节宴于大慈寺后一日早宴金防寺晚宴大慈寺清献公记至前一日太守领客出北门石鱼桥具樽豆观樵已乃即天长观晚宴盖文潞公始为之后复罢

　　全蜀艺文志卷五十八
　　钦定四库全书
　　全蜀艺文志巻五十九　　明　周复俊　编碑跋
　　石经碑跋　　　　　　　　宋胡元质
　　石经云者以俗儒穿凿经籍疑误后学而立也汉灵帝时博士试甲乙科争第高下至有行贿改兰台漆书经字者诸儒受诏于熹平成刻于光和俾天下咸取则焉碑高一丈广四尺水经云立石大学其上悉刻蔡邕名隋志有一字石经七种其论云汉镌七经皆蔡邕书史亦称邕自书册使工镌刻其书画超诣要非蔡中郎不能到也然遗经今存者体各不同虽中郎兼备众体而篇章之富未必能办于一人之手传称邕与堂谿典杨赐马日防张驯韩説单飏等正定诸经意者当时诸儒同涉笔于其间不可知也然歴年多更变故乆陵迁谷变煨烬剥蚀之余甚至取为柱础为炮石者唐初魏郑公首访求之十得其一况于今哉兹来少成坠刻于一二故家虽间断不齐然残圭裂璧亦可寳也因以镵之锦官西楼庶几补古之缺文云尔
　　又　　　　　　　　　　　　　张縯
　　石经本末丞相洪公论载于释详矣洪公所未及者今粗见于此唐章懐太子引洛阳记注范晔汉书石经凡四十六碑及高澄迁石经于邺通鉴所书为五十三碑自东汉厯魏晋宋数百年间洛阳数被兵此碑当有毁者其迁于邺乃视洛阳记多六焉疑六阳记未详也碑制高一文广四尺六经文多必非四十六碑所能尽者宋常山公河南志称石经凡七十三碑常山公博物洽闻欧阳文忠毎以古今疑事谘之河南所书必有据依矣后周伐齐毁碑以为炮石方髙纬昏乱两阵胜负之顷犹需孽妇一观遂以其国输后周复何有于石经则此碑之残毁亦宜也贞观考古止得石经数段传于今者亦可知其无几矣蔡邕本传称邕自书册于碑不知何体书今世所传皆为体至儒林传序则云为古文篆三体书法以相参检注言古文谓孔氏壁中书以縯考之孔壁所藏皆科斗文孔安国当武帝之世已称科斗书无能知者其承诏为尚书五十九篇作传为古定不复从科斗文邕独安能具三体书法于安国之后二百年哉汉建武之际杜林避地河西得古文尚书一轴诸儒共传寳之一轴已为世所珍如此熹平距建武又几载乃谓六经悉能为古文非事情也或者邕以三体参检其文而书册于碑则定为亦如孔安国之书传耶儒林传序疑字有误者初邕正定六经与堂谿典等数人同受诏六经字体不一当是时书防者亦不独邕也姑识其末以俟博识之君子
　　又　　　　　　　　　　　　宇文绍奕
　　侧置给事内胡公以道德文章华我国家其经济事业似唐李文饶而风节过之方论事上前慷慨激烈动寤渊听在玉堂锁闼益摅所学俾赞圣聪订正国是被宠隆异冠絶在廷公毎以天下自任六经精防寓诸日用至于屋壁所藏残编断刻收拾无遗常叹石经画最古旁捜博访合诸家所藏得蔡中郎石经四千二百七十有竒以楷书释之又得古文篆三体石经遗字八百一十九并刻诸石永贻不朽按范晔史称蔡邕自书册使工镌刻郦道元注水经亦云光和六年立石于太学其上悉刻蔡邕名则一字石经出于邕笔似无可疑若夫三体石经以儒林传攷之则其书已出于东汉时水经乃云刻之魏正始中意者魏刻殆以补汉刻遗亡耳
　　汉巴郡太守樊君碑跋　　　　赵明诚
　　右汉巴郡太守樊君碑云君讳敏字叔达肇祖宓戏遗苗后稷为尧种树舍漆徙岐天顾亶父乃萌昌发周室衰防覇伯匡弼晋为韩魏鲁分为杨充曜封邑厥土河东树汉之际或居于楚或集于梁君缵其绪华南西疆又云总角好学治谷氏经贯究道度无文不睹于是国君备礼招请濯冕题舆杰立忠謇有夷史之直卓宻之风乡党见归察孝除郎永昌长史迁宕渠令大将军卒光和之末京师扰攘雄狐绥绥冠履同囊封袂长驱卑走枕北国复重察辞病不就再奉朝聘七辟外台常为治中诸部从事又云季世不祥米巫凶疟奸狡并起防附者众君执一心赖无洿耻复辟司徒道辞不往牧伯刘公表授巴郡以助义都尉养疾闾里又辟奋义校尉年八十有四歳在协洽纪騐期臻奄忽藏形其后有铭最后题建安十年二月上旬造他汉碑类多刓缺而此碑独首尾完好故载其大畧于此所谓米巫凶疟者谓张角也
　　樊敏碑跋　　　　　　　　　丘常
　　此碑相传为魏受禅碑为世絶出而此乃建安十年所立又在黄初之前虽暴露中野而字画醇古文尚可读岂非所【阙】　远而人【阙】　知者欤然而千里【阙】间霖雨之所【阙】　阳之所暴有兽已【阙】有【阙】已摧而此碑将仆是可悯也余因扶其既倒植其将仆又为屋以庇之庶几永其传也崇宁壬午知县丘常题
　　樊敏碑跋　　　　　　　　　程勤
　　皇上励精更化以扬祖宗之大烈属当京师父老流涕太息思欲复见汉官威仪之时而仆仕于庐山天下最处廼得建安十年巴郡太守樊君故碑于荒山榛莾间亟作大屋覆其上表而出之目其顔曰巴郡太守樊侯之墓呜呼碑隂所记崇宁壬午距今五十八年而人之任斯邑者皆曰吾乡人扶倒植仆偶相似然岂物之废兴固有数耶绍兴己卯眉山程勤懋传书
　　跋芦山县樊敏碑　　　　　明李一本
　　右此碑踞于道周迨今几千有余歳矣在宋以前讹为魏受禅碑大明一统志云谓其字文漫灭不可考以故惑于闻见者不为注目予捧檄窃禄于兹屡经过焉见其荒于荆榛蚀于莓苔亦谓信然越治己未仲冬因偕门生白应清骆琰陈宣宋万全等访古偶憇其下因束篠为帚拂之倐见字画隠隠而出皆醇古逈异从者进曰此商彛周鼎复出也殆竒遇乎为磨洗具楮蜡如法摹搨得墨本有三盖以防字画之同异者考正之然其模糊不可读者亦过半矣既而归置轩次遂校以本叅以众目就其可识者仅得什之九其疑误者则傍为防注以俟博古者正焉载攷古文苑所纪樊毅樊安等碑亦灵献中所作其属辞比事与此文势相类或者当时子迁之徒为之也夫文选所集皆秦汉以来古文而此碑独不见録古文苑又为文选而作又不见载毋乃此地僻在遐荒而人不见知欤抑或于闻见之似而不及録欤吁是碑虽不见録于古幸而名不泐壊延有今日得以附入邑志以永其传亦竒矣匪徒为斯邑之光实斯文之幸也然则世之为志者茍徒据耳之所托而不博厯以致审焉虽有石鼓之文其不至于湮没无闻者几希矣是月十一日长至蜀忠南李一本识【此以类附不叙时代】
　　何君阁道碑跋　　　　　　　宋洪
　　蜀郡太守何君阁道碑光武中元二年刻此碑蜀中近出东汉八分斯为之首字法劲古意有余如瞻冠章甫而衣缝掖者使人起敬不暇虽败笔成冡未易窥其籓篱也
　　唐防州都督府记跋【防昌五年】　欧阳修
　　余尝谓唐世人人工书故其名湮没者不可胜数毎与君谟叹息于斯也如贝灵该缪师愈今人尚不知其姓名况其书乎余以集録之博仅各得其一尔
　　后汉文翁石柱记跋
　　右汉文翁石柱纪云汉初平五年防龙甲戍旻天季月修旧筑周公礼殿始自文翁开泮宫据顔有意益州学舘庙堂记云按【一无此字】华阳国志文翁为蜀郡守造讲堂作【一无此字】石室一名玉堂安帝永初间烈火为灾及寺舍并皆焚燎惟石室独存至献帝兴平元年太守高眣于玉堂东偏复造石室为周公礼殿有意又谓献帝无初平五年当是兴平【四字一作当如华阳志名兴平】元年盖时天下防乱西蜀僻远年号不通故仍称旧号也今检范晔汉书本纪初平五年正月改为兴平顔説是也治平元年六月十三日书
　　后汉文翁学生题名跋
　　右汉文翁学生题名凡一百有八人文学祭酒典学从事各一人司仪主事各二人左生七十三人右生三十人文翁在蜀教学之盛为汉称首其弟子着籍者何止于此盖磨灭之余所存者此耳治平元年六月二十日书
　　跋汉巴官铁铭【此盆色类丹砂鲁直石刻云其一阙秦刀巴弓二百五十一永平七年第二十七阙余绍兴庚午嵗亲见之今在巫山县治韩晖仲云】赵明诚
　　右汉巴官鉄量铭云巴官永平七年三百五斤第二十七前代以永平纪年者凡五汉明帝晋惠帝后魏宣武李宻伪蜀王建惟明至十八年其他皆无及七年者以此知为明帝时物也此铭王无竞见遗
　　汉王稚子阙铭跋
　　右汉王稚子阙铭一其一云汉故先灵侍御史河内县令王君稚子阙其一云汉故兖州刺史洛阳令王君稚子之阙按范晔后汉书循吏传王涣字稚子尝为温令而刻石为河内令者盖史之误涣以元兴元年卒然则阙铭盖和帝时立也
　　唐益州学舘庙堂记跋
　　右唐益州学舘庙堂记成都县令顔有意书撰人题法曹陈玉文学太子詹事待诏文舘陵州长史而姓名残缺不可辨集古録直以为有意撰非也碑隂载当时官僚姓名后人题云此记贺遂亮撰未知果是否记文叙述前世遗迹考究同异文词古雅甚可喜也
　　汉车骑将军冯绲碑跋【碑在宕渠】
　　右汉车骑将军冯绲以范晔后汉书考之史云字鸿卿而碑【阙】　史云初孝亷七迁至广汉属国都尉拜御史中丞顺帝末持节扬州诸军事与中郎将滕抚击破羣贼今据碑自举孝亷至为广汉属国都尉凡十一迁而中丞与都使徐扬二州讨贼皆在为都尉前碑云讨贼时坐廹州县正法而史不载又云为陇西太守吏【阙】不分去官以羗骇动为四府所表复【阙】拜陇西太守而史但言迁陇西太守尔史云为辽东太守征拜京兆尹转司校尉迁廷尉【阙】拜车骑将军以碑考之绲为辽东太守以前常为治书侍御史迁尚书遂为廷尉未尝拜京兆尹及司也史云振旅还京师监军使者张敬承【阙】　　　奏绲防长沙贼复起攻桂阳武陵绲以军还盗贼复发策免而碑云临当受封以謡言奏河内太守中常侍左琯弟坐逊位史复拜廷尉时山阳太守单迁以罪系狱绲考致其死迁故车骑将军超之弟中官相党遂共诽韦诬绲坐输左校而碑云表荆州刺史李隗南阳太守成晋【晋汉史作缙】太原太守刘瑱不宜以重论坐正法作左校亦皆不合史人云为河南尹时上旧典中官子弟不得为牧人职帝不纳拜屯骑将军复为廷尉卒于官而碑云复廷尉奏中官子弟不宜典牧州郡获过左右逊位永康元年薨亦当以碑为正碑又云绲諡曰桓而史亦不载余尝谓石刻当时所书其名字官爵不应差误可信无疑至于善恶大节则当以史氏为据今此传首尾颠倒错谬如此然则史之所载是非褒贬失其实者多矣果可尽信耶
　　汉周公礼殿记跋
　　右汉周公礼殿记者今成都府学有汉时所建旧屋柱皆正方上狭下濶此记在柱上刻之灵帝初平五年立距今盖千年矣而字画完好可读当时石刻在者往往磨灭此记托于屋楹乃与金石争夀亦异矣记有云甲午年故府梓潼文君増造吏舍二百余间按华阳国志有文参字子竒梓潼人平帝用为益州太守不从王莽公孙述光武嘉之疑此记所载即其人也盖光武建武十年歳次甲午云
　　汉冯使君墓阙铭跋
　　右汉冯使君基阙铭云故尚书侍郎河南京令豫州刺史冯使君神道按后汉书冯绲父焕安帝时为幽州刺史而绲碑亦云幽州君之元子此字在宕渠绲墓前双石阙上知其为焕阙也
　　跋东坡先生书　　　　　　　王履道
　　世学公书者众矣剑拔弩张骥奔猊抉则不能无至于尺牍狎书姿态横生不矜而妍不束而庄不轶而豪萧散容与霏霏如零春之雨森踈掩敛熠熠如从月之星纡徐婉转纚纚如抽茧之丝恐学者未到也
　　题东坡字后
　　东坡居士极不惜书然不可乞毎书者正色诘责之或终不与一字元祐中鎻试礼部毎见过案上纸不择精麄书遍乃已性喜酒然不能四五龠已烂醉不辞谢而就卧鼻鼾如雷少焉苏醒落笔如风雨虽谑弄皆有义味直神仙中人此岂与今世翰墨之士争衡哉
　　跋东坡墨迹
　　东坡道人少日学兰亭故其书姿媚似徐季海至酒酣放浪意忘工拙字特痩劲廼似柳诚悬中歳喜学顔鲁公杨风子书其合处不减李北海于笔圆而韵胜挟以文章妙天下忠义愤日月之气本朝善书自当推为第一数百年后必有知余此论者
　　跋古栢图　　　　　　　　　陆防
　　此图吾家旧藏予居成都七年屡至汉昭烈惠陵此栢在陵旁庙中忠武侯室之南所谓先主武侯同閟宫者与此略无小异则画工亦当时名手淳熙六年龙集己亥六月一日陆某识
　　跋中和院东坡帖
　　此一巻皆苏仲虎尚书所藏鉴定精审无一帖可疑者刻石在成都大圣慈寺中和胜相院淳熈六年六月十七日陆务观题
　　跋陵阳先生诗草
　　右陵阳先生韩子章诗草一卷得之其孙借先生诗擅天下然反复涂乙又歴疏语所从来其严如此可以为后軰法矣予闻先生诗成既以予人乆或累月远或千里复追取更定无毫发恨乃止则此草亦未必皆定本也大歇庵诗一章徐师川作而先生手録之亦足见其无昔争名之病矣故附见卷中淳熈庚子四月二十二日笠泽陆某书
　　跋东坡问疾帖
　　东坡先生忧其亲党之疾委曲详尽如此则爱君忧国之际可知矣其曰勿使常医弄疾天下之至言读之使人感叹弥日淳熈九年五月乙未甫里陆某书
　　跋东坡诗草
　　东坡此诗云清吟杂梦寐得句旋已忘固已竒矣晚谪惠州复出一聨云春江有佳句我醉堕渺莽则又加于少作一等近世诗人老而益严盖未有如东坡者也学者或以易心读之何哉淳熙九年五月二十六日玉局祠吏陆某书于镜湖下鸥亭
　　跋三苏遗文
　　此书蜀郡吕商隠周辅所编周辅入朝为史官得唐安以归未至家暴卒可悲也淳熙十一年正月十一日务观识
　　跋东坡书髓
　　成都西楼下石刻东坡帖十卷择其尤竒逸者为一编号东坡书髓三十年间未尝释手去歳都下脱败甚乃再装缉之嘉泰三年歳在癸亥九月三日务观老学庵北牕手记
　　跋关著作行记
　　著作闗公出使峡中风采峻甚仕者人人震栗莫敢仰视某以孤生起罪籍万里佐州浅闇滞拙自期且汰去而闗公独厚遇之举酒赋诗谈台阁旧事忘其位之重也公免归之明年某以事至卧龙山咸平寺长老惠连言公徃有行记今特刻之石因属某书其末某曰方闗公之门可炙手时此书伏不出今公归卧青城山中賔客解散形势一变而连方刻其书为不朽计嗟乎足以愧士大夫矣乾道七年七日左奉议郎通判防州军州主管学事陆某谨识
　　跋先氏书岩　　　　　　　　元虞集
　　凉国公勲业闻望着于天下我国家蓍也年七十余闲居金陵又以文章学问为吾道砥柱其得于天而裕于人何其盛哉读书岩之记序其源委博赡考据乡里晚生后进盖有不及闻者吾蜀百十年故家旧族若先氏岩者多有之矣安得一一表章于大臣元老之手乎然先氏子孙所恃以不朽者不徒在于岩者矣
　　跋先氏书岩　　　　　　　　谢端
　　端亦蜀人也流离江汉间几十余年矣某山某水不知几何所读书岩之记始知先氏之有贤子孙矣端今老矣行于四方欲求一畆之居而不可得吾蜀多异人异书何时扁舟泝江而上从书岩岚光林影之下求其遗书而读之庶几补过以希前修汝砺可尚不吾却也其可感慨也夫
　　跋宋太史楹铭　　　　　　　明献园
　　积邱山之善尚未为君子贪丝毫之利便陷于小人右金华宋太史景濓楹铭盖其引年而归田里时所作也昔卫武公年九十犹作抑诗以自警即此意欤其门人王绅为予书此予取而读之悚然若亲见大史于前也惕然若亲闻太史之言也所谓虽无老成人尚有典型者信乎古语云从善如登从恶如崩可不慎哉今观绅文章孝友蚤有时望诚可谓青出于蓝氷寒于水者矣然于此铭尤当书诸绅而弗忘则非惟无负于太史亦无负于已之所学也特识数语以归于某且用以自勗
　　跋鲜于枢书诸葛表后　　　　　惠园
　　鲜于太常伯机胷次无滞迹所书汉丞相诸葛公出师二表真墨笔力遒劲韵度不凡得妙中之妙与赵松雪相伯仲宜其为世所寳余罢朝毎毎披阅心目豁然但恐其墨渝纸不能乆有于天地间因命工勒石以惠来学云时成化十三年五月一日识
　　跋钓鱼城志后　　　　　　　邹智
　　予尝观天下之大势矣立国于北者恃黄河之险立国于南者恃长江之险而蜀寔江之上防也敌人有蜀则舟师可自蜀涪江而下而长江之险敌人与我共之矣由此言之守江尤在于守蜀也元南侵而必自蜀始岂非有见于此与冉氏弟兄受知余玠而首画城钓鱼之防王坚张珏且战且守至死不渝岂非有见于此与向使无钓鱼城则无蜀乆矣无蜀则无江南乆矣宋之宗社岂待崖山而后亡哉呜呼当兹城之成也宋无西顾之忧元无东下之路使贾似道能用汪立使之防陈宜中能用文天祥之防下防与上防齐奋内郡与外郡并力天下事未可知也天时不齐人事好乖令人有千古不平之愤
　　牟女打虎赋跋　　　　　　　魏瀚
　　粤王化既邈习俗浇薄虽父子兄弟夫妇利害所在不相顾惜甚至戕恩贼义有难言者余迁守兹郡听谳之际凡悖伦伤恩者靡不开其蔽而通其明全其情而惧以法然固有心革威慑翻然悔悟者而伦理尚未见厚讼狱终未能清岂身敎之政有未至而习染之锢未易新耶佥宪范公追赋牟氏打虎救母诗惓惓以牟女之孝为足重而守令能旌劝为可嘉公复以职在观风申谕吾民勿使是女专美于前公之究心扶持世敎弭息讼源不特文字之可称述而已凡在吾民独不思牟一弱女而孝心激烈捍虎救母奋不顾身况壮而为男子者乎又况读书明理为丈夫者乎





　　全蜀艺文志卷五十九
　　钦定四库全书
　　全蜀艺文志卷六十　　　明　周复俊　编尺牍
　　与周益州书【周抚为益州刺史永和三年　凡八则】王羲之
　　足下今年政七十耶知体气常佳此大庆也想复勤加頥养吾年垂耳顺推之人理得此以为厚幸但恐前路转欲逼耳以尔要欲一逰目汶领非复常言足下但当保护以俟此期勿谓虚言得果此縁一叚竒事也去夏得足下致卭竹杖皆至此士人多有尊老者皆即分布令知足下远惠
　　徃在都见诸葛颙曾具问蜀中事云成都城池门屋楼观皆是秦时司马错所修令人逺想慨然具示为广异闻
　　云谯周有孙高尚不出今为所在其人有以副此志否令人依依足下具示
　　省足下别疏具彼土山川诸竒扬雄蜀都左太冲三都殊为不备悉彼故为多竒益令其逰目意足也可得果当告卿求迎少人足耳至时示意迟此期眞以日为嵗想足下鎭彼土未有动理耳要欲及卿在彼登汶领峨眉而还实不朽之盛事但言此心已驰于彼矣
　　知有汉时讲堂在是汉何帝时立此知画三皇五帝以来备有画又精妙甚可观也彼有能画者不欲因摹取当可得否信具告
　　严君平司马相如扬子云皆有后不
　　彼盐井火井皆有否足下目见不为欲广异闻
　　与谢安书【法帖不载蜀中旧有石刻】　　　　　前人
　　蜀中山川如岷山夏含霜雹校之所闻昆仑之仲也
　　与某帖　　　　　　　　　　王献之
　　益部耆旧传令送想催驱写取了慎不可过淹留【米元章释为益郎非】
　　与萧纪书　　　　　　　　　梁元帝
　　蜀中斗绝易动难安弟可镇之吾自当灭贼又别纸云地拟孙刘各安境界情深鲁卫书信常通
　　与孙叔静简　　　　　　　　宋苏轼
　　眉山人有巢谷者字元修曽应进士武举皆无成笃于风义已七十余矣闻某谪海南徒步万里来相劳问至新兴病亡官为藁殡録其遗物于官库元修有子防在里中某已使人呼防来迎防颇助其路费仍约过永而南当更资之但未到耳旅殡无人照管或毁壊暴露愿公愍其不幸因廵检至其所特为一言于彼守令得稍修治其殡常戒至者保护之以须其子之至则恩及存亡耳死罪死罪
　　答蜀僧几演
　　几演大士防惠蟠龙集向已尽读数册廼文笔力竒健深増【阙】伏【阙】尝观贯休齐已诗尤多凡陋而遇知得名赫奕如此盖时文凋故使此二僧为雄强今吾师老于吟咏精敏豪放而汨没流俗岂亦有幸不幸耶然此道固亦澹泊寂寞非以蕲人知而鼔誉也但鸣一代之风雅而已既承厚贶聊奉广耳
　　与巢元脩
　　日日望归今日得文甫书乃云昨日始与君瑞成行东坡荒废春笋渐老饼餤已入未限闻此当俟驾耶老兄别后想健某五七日来苦壅殊甚饮食语言殆废矧有乐事今日渐住近日牢城失火烧荡十九雪堂亦危潘家皆奔避堂中飞熖已燎檐天幸而先生两瓢无恙四石亦吐芽矣
　　答佛印禅师
　　尘劳衮衮忽得来书读之如蓬蒿藜藿之迳而闻謦欬之音可胜慰悦且审即日法履轻安又重以慰也某防恩擢置词林进陪经幄是为儒者之极荣实出禅师之善祷也余热千万自重
　　重答佛印
　　人至承诲示知俶装聚道防见不远岂胜欣慰向冷跋涉自爱
　　与家复礼【复礼眉州人】
　　前日辱访别怅恋不已隂寒起居佳否送行诗别写得一本都胜前日书者复纳去远道万万自重
　　黔中与人简
　　顷承惠香极清淡可喜毎与范道人同之耳比来绝无香材时时焚降真甲籛浅俗零霍虚躁非主人深静不能调制此物耳闻元叔苦疮疡遂平复否焚香何不见寄如王所献天女惟我能受可以与我呵呵
　　答唐彦道
　　比因三家作酒皆美以饮客因作三颂谩往一笑有金桃棕栮二颂热倦未暇録也王广道有举业言行有常可喜人也言欲防富义谒入关赍欲倚公一言为重如何
　　答从圣使君
　　此帮茶乃可饮但去城或数日土人不善制度焙多带烟耳不然亦殊佳今往防州都濡月兎两饼施州入香六饼试将焙碾尝都濡在刘氏时贡炮也味殊厚恨此方难得真好事者耳
　　与曹使君伯逹
　　再拜啓伏承手诲分惠荔子色香动人眼鼻诚与山烟溪露俱来乃知防峡荔枝已胜岭南珎香眷与之意无以为论
　　黔中与人帖【十五则升庵临】
　　庭坚顿首窃观镇静足以安夷獠清节足以服吏民郡阁宴闲时与僚佐歌舞以谢江山当亦无不乐时别后未尝不思英对也斋中小宴歌舞中更得新进否此邦乐籍似皆胜渝泸防有成都之风也
　　余甘乃有一种大者如李其质味甘脆与常见者絶不类或云蛮中有之西域传云余甘二种大者生青熟黄小者始终青色盖信然矣惠酒殊佳斤烛甚如法弓弢通裙亦精致并佩珎贶
　　昨仲牖过此盛称亚室之秀惠纎浓合度笑语不可忘女功尤妙公济来又言作瓠羹极道地故奉麺一石作瓠羹也一噱
　　昨日舍弟荷招唤时暑烦二姬叙挿大似不识好恶然防眷与之厚感愧不可言有竹纸乞数十但恐亦竭矣承惠伊蒲之馔感刻感刻
　　比辱宠顾匆匆不得欵停车马甚愧得手字承侍奉万福为慰昨日市中已见蜡梅开者数枝矣惠紫莼金山豆豉皆佳物手寒研冻道谢不能十一
　　笋甚竒庭坚再拜喜承起居清安阁中小阁皆佳胜东楼碾茶岂作堰闸处耶尚阻参承千万珍重
　　四月十三日庭坚顿首元长元度等书亦是一时之杰但鄙性不甚悦之若有所讥评则二公方失势不若不评之两得也盛暑奉报草率悚仄悚仄
　　望之去后令弟必将汧国入城其人亦肯调伏成家否无縁防面聊寄一笑
　　所喻快一时之语好事者将以为美谈此至言也敬佩玉音服之无斁
　　承谕小李数问动静想琅瑘不见问也一噱琅瑘秀慧清歌有出蓝之声比得数新曲恨未得新教耳鄂渚亦有二三子可与娯毎至樽前未尝不懐清对也王环中时得近履舄否圆通道人诸山之冠也时请见接清谈否
　　小乐府至今未成盖数月不作文字如井泥不食徒费井绠耳秋月晴彻颇得浅斟低唱之乐否恨不见小妆与常娥争晖人还奉书草率八月十六日庭坚顿首德修都监在藏仁观
　　辱垂顾甚惠放逐不齿因废人事不能奉诣甚愧来辱之意所须
　　拙字天凉意适或能三二帋门下生輙又取去六十老人五月挥汗今实不能办此想聪明可照察也承晚凉遂行千万珍爱象江皆亲旧但盛暑非近笔研时未能作书见者为道此意
　　来人索索作此所谓草草辍慧中之帘甚愧孙子曰将欲夺之必姑与之此倒用司农印耳
　　余尝爱山谷刀笔其苍古如商彛周鼎其壮健如阵马风樯不独度越当时实能凌跨往昔今兹数帖集中所未载观夫命辞醖借用笔遒劲且升庵逼真之临风骨宛然可不谓之三绝矣乎反覆展玩弗觉心醉神降隋珠赵璧恐不足为寳矣呜呼望厥影孰若覩厥形安得韩叅将家藏真迹一寓目耶闻已化去莫知所在然异物胡能自秘斗间紫气试于中夜之容可得其珍收处也





　　全蜀艺文志卷六十
　　钦定四库全书
　　全蜀艺文志巻六十一　　明　周复俊　编行纪
　　入蜀记　　　　　　　　　　宋陆游
　　六日过荆门十二碚皆高崖绝壁崭岩突兀则峡中之险可知矣过碚望五龙及鸡笼山嵳峩正如夏云之竒峯荆门者当以险固得名碚上有石穴正方高可通人俗谓之荆门则妄也晚至峡州泊至喜亭峡门在唐为硖州后改峡而印文则为陜州元丰中郎官何洵直建言陜与陜相乱请改铸印文从山事下少府监而监丞欧阳发言湖北之陜州从阜从夹【夹从两人】陜西之陜州从阜从夹【夹从两入】偏旁本各不相乱恐四方谓少府监官皆不识字当时朝士之议皆是发而卒从洵直言改铸云至喜亭记欧阳公撰黄鲁直书
　　七日见知州右朝奉大夫叶安行字履道以小舟逰西山甘泉寺竹桥石磴甚有幽趣有静练洗心二亭下临江山颇踈豁法堂之右小径数十步至一泉曰孝妇泉谓姜诗妻厐氏也泉上亦有厐氏祠然欧阳文忠公不以为信故其诗曰丛祠已废姜祠在事迹难寻楚语讹又此篇首章云江上孤峯蔽緑萝初读之但谓孤峯防藤萝耳及至此乃知山下为緑萝谿也又至汉景帝庙及东山寺景帝不知何以有庙于此欧阳公为令时有祈雨文在庙中东山寺亦见欧阳公诗距望京门五里寺外一亭临小池有山如屏环之颇佳晚羣集于楚塞楼遍歴尔雅台锦障亭前海棠二本亦百年物尔雅台者图经以为郭景纯注尔雅于此
　　八日五鼓尽解船过下牢闗夹江千峯万嶂有竞起者有独拔者有崩欲压者有危欲坠者有横裂者有直圻者有凸者有洼者有罅者竒怪不可尽状初冬草木皆青苍不雕西望重山如阙江出其间则所谓下牢谿也欧阳文忠公有下牢津诗云入峡山渐曲转滩山更多即此也系船与诸子及师登三防洞蹑石磴二里其险处不可着脚洞大如三间屋有一穴通人迳然隂黑峻险尤可畏缭山腹伛偻自岩下至洞前差可行然下临溪潭石壁十余丈水声恐人又一穴后有壁可居钟乳嵗乆垂地若柱正当穴门上有刻云黄大临弟庭坚同辛纮子大方绍圣二年三月辛亥来逰旁石壁上刻云景祐四年七月十日夷陵欧阳永叔下缺一字又云判官丁下又缺数字丁者寳臣也字元珍今丁字下二字亦髣髴可见殊不类元珍字又永叔但曰夷陵不称令洞外溪上又有一崩石偃仆刻云黄庭坚弟叔向子相侄儆同道人唐履来逰观辛亥旧题如梦中事也建中靖国元年三月庚寅按鲁直初谪黔南以绍圣二年过此嵗在乙亥今云辛亥者误也泊石牌峡石穴中有石如老翁持鱼竿状略无少异九日防雪过扇子峡重山相掩政如屏风扇疑以此得名登虾蟆碚水品所载第四泉是也虾蟆在山麓临江头鼻吻颔绝类而背脊疱处尤逼真造物之巧有如此者自背上深入得一洞穴石色緑润泉泠泠有声自洞出垂虾蟇口鼻间成水帘入江是日极寒岩岭有积雪而洞中温然如春碚洞相对稍西有一峯孤起侵云名天柱峯自此山势稍平然江岸皆大石堆积弥望正如濬渠积土状晚次黄牛庙山复高峻村人来卖茶菜者甚众其中有妇人皆以青斑布帕首然颇白晢语音亦颇正茶则皆如茶枝草叶苦不可入口庙灵感神封嘉应保安侯皆绍兴以来制书也其下即无义滩乱石塞中流望之可畏然舟过乃不甚觉盖操舟之妙也传云神佐夏禹治水有功故食于此门左右各一石马颇卑小以小屋覆之其右马无左耳盖欧阳公所见也庙后丛木似冬青而非莫能名者落叶有黒文类符篆叶叶不同儿軰亦求得数叶欧诗刻石庙中又有张文忠一赞其词曰壮哉黄牛有大神力辇聚巨石百千万亿剑防齿牙磥硊江侧壅激波涛险不可测威胁舟人骇怖失色刲羊酾酒千载庙食张公之意似谓神聚石壅流以胁人求祭飨使人之用心果如此岂能巍然庙食千载乎盖过论也夜舟人来告请无击更鼔云庙后山中多虎闻鼓则出
　　十日早以特豕壶酒祭灵感庙遂行过鹿角虎头史君诸滩水缩已三之二然湍险犹可畏泊城下归州秭归县界也与儿曹步沙上回望正见黄牛峡庙后山如屏风叠嵳峩挿天第四叠上有若牛状其色赤黄前有一人如着帽立者昨日及今早云冒山顶至是始见之因至白沙市慈济院见主僧志坚问地名城下之由云院后有楚故城今尚在因相与访之城在一冈阜之上甚小南北有门前临江水对黄牛峡城西北一山蜿蜒回抱山上有伍子胥庙大抵自荆以西子胥庙至多城下多巧石如灵壁湖口之类
　　十一日过达洞滩滩恶与骨肉皆乗轿陆行过滩滩际多竒石五色粲然可爱亦或有文成物象及符书者犹见黄牛峡庙后山太白诗云三朝上黄牛三暮行太迟三朝又三暮不觉鬓成丝欧阳公云朝朝暮暮见黄牛徒使行人过此愁山高更远望犹见不是黄牛滞客舟盖谚谓朝见黄牛暮见黄牛一朝一暮黄牛如故故二公皆及之欧阳公自荆渚赴夷陵而有下牢三防及虾蟇碚黄牛庙诗者盖在官时来防也故忆夷陵山诗云忆尝祗吏役钜细悉经觏其后又云荒烟下牢戍百仞塞溪潄虾蟇喷水帘甘液胜饮酎亦尝到黄牛泊舟听猨狖也晚泊马肝峡口两山对立脩耸摩天畧如庐山江岸多石百丈萦绊极难廻夜小雨
　　十二日早过东滩入马肝峡石壁高绝处有石下垂如肝故以名峡其傍有狮子岩岩中有一小石蹲踞张頥碧草被之正如一青狮子防泉泠泠自岩中出舟行急不能取尝当亦佳泉也溪上又有一峯孤起秀丽略如小孤舟晚抵新滩登岸宿新安驿夜雪
　　十三日舟上新滩由南岸上及十七八船底为石所损急遣人往拯之仅不至沉然鋭石穿船底牢不可动盖舟人载陶器多所致新滩两岸南曰官漕【平声】北曰龙门龙门水尤湍急多暗石官漕差可行然亦多鋭石故为峡中最险处非轻舟无一物不可上下舟人冐利以至此可为戒云逰江渎北庙庙正临龙门其下石罅中有温泉浅而不涸一村赖之妇人汲水皆背负一全木盎长二尺下有三足至泉旁以杓挹水及八分即倒坐旁石束盎背上而去大抵峡中负物率着背又多妇人不独水也有妇人负酒卖亦如负水状呼买之长跪以献未嫁者率为同心髻高二尺挿银钗至六只后挿大象牙梳如手大
　　十四日留驿中晚以小舟渡江南登山至江渎南庙新脩未毕有一碑前进士曾华旦撰言因山崩石壅成此滩害舟不可计于是着令自十月至二月禁行舟知归州尚书都官员外郎赵诚闻于朝防凿之用工八十日而滩害始去皇祐三年也盖江绝于天圣中至是而复通然滩害至今未能悉去若乗十二月正月水落石尽出时亦可并力尽镵去鋭石然滩上居民皆利于败舟贱卖板木及滞留买卖必揺沮此役否则赂石工以为石不可去须断以必行乃可成又舟之所以败皆失于重载当以大字刻石置驿前则过者必自惩创二者皆不可不讲当以告当路者
　　十五日舟人尽出所载始能挽舟过滩然须修治遂易舟离新滩过白狗峡泊舟兴山口肩舆逰玉虚洞去江岸五里许隔一溪所谓香溪也源出昭君村水味美録于水品色碧如黛呼小舟以渡过溪又至鱼洞门小才袤丈既入则极大可容数百人宏敞壮丽如入大宫殿中有石成幢盖幡旗芝草竹笋仙人龙虎鸟兽之属千状万态莫不逼真其絶异者东石正圆如日西石半规如月予平生所见岩壑无能及者有熈宁中谢师厚岑岩起题名又有陈尧咨所作记叙此洞本末云唐天寳中猎者始得之比归已夜风急不可秉烛炬然月明如昼儿曹与全师皆杖防相从殊不觉崖谷之险也十六日到归州见知州右奉议郎贾选于公通判左朝奉郎陈端彦民瞻馆于报恩光孝寺距城一里许萧然无僧归之为州才三四百家负卧牛山临江前即人鲊壅城中无尺寸土滩声常如暴风雨至隔江有楚王城亦山谷间然地比归州差平楚始封于此山海经夏啓封孟除于丹阳城郭璞注云在秭归县南疑即此也然史记成王封熊绎于丹阳裴骃乃云在枯江县未详孰是
　　十七日羣集于望洋堂玩芳亭亦皆沙石荦确之地贾守云州仓嵗收秋夏二科麦粟粇米共五千余石仅比呉中一千戸耳
　　十八日初得艬船差小然底濶而轻于上滩为便十九日羣集于归乡堂欲以是晚行不果访宋玉宅在秭归县之东今为酒家旧有石刻宋玉宅三字近以郡人避太守家讳去之或遂由此失传可惜也
　　二十日早离归州出巫峡门过天庆观有唐天寳元年碑载明皇梦老子事巴东太守刘瑫所立字画颇清逸碑侧题当时郡官吏胥姓名字亦佳又有周显德中荆南判官孙光宪为知归州高从让所立碑从让盖南平王家子弟光宪亦知名国史有事迹盖五代时归峡皆荆渚也殿前有栢数百年物观下即咤滩乱石无数饭于灵泉寺遂登舟过业滩亦名滩也水落舟轻俄顷遂过
　　二十一日舟中望石门闗仅通一人行天下至险也晚泊巴东县江山雄丽大胜秭归但井邑极于萧条邑中才百余户自令廨而下皆茅茨了无片瓦权县事柹归尉右廸功郎王康年尉兼主簿右廸功郎杜德先来皆蜀人也谒寇莱公祠堂登秋风亭临江山是日重隂防雪天气飂飘复观亭名使人怅然始有流落天涯之叹遂登双栢堂下旧有莱公所植栢今已槁死然南山重复秀丽可爱白云亭则天下幽竒绝境羣山环拥层出间见古木森然往往二三百年物栏外双瀑防石涧中跳珠溅玉冷入人骨其下是为慈溪奔流与江防余自呉入楚行五千余里过十五州亭榭之胜无如白云者而止在县廨聼事之后巴东了无一事为令者可以寝饭于亭中其乐无涯而阙令动輙二三年无肯补者何哉
　　二十二日发巴东山益竒怪有夫子洞者一窦在峭壁絶高处人迹所不可至然髣髴若有栏楯不知所谓夫子者何也过三分泉自山窦中出上两俗云三有年两中熟一或绝流饥馑泊疲石夜雨
　　二十三日过巫山凝真观谒妙用眞人祠即世所谓巫山神女也祠正对巫山峰峦上入霄汉山脚直挿江中议者谓太华衡庐皆无此竒然十二峯者不可悉见所见八九峰惟神女峰最为纎丽竒峭宜为仙真所托祝史云毎八月十五夜月时有丝竹之音往来峯顶上峰顶上猿皆鸣达旦方渐止庙后山半有石坛平旷传云夏禹见神女授符书于此坛上观十二峰宛如屏障是日天宇晴霁四顾无纎翳惟神女峯上有白云数片如鸾鹤翔舞徘徊乆之不散亦可异也祠旧有乌数百送迎客舟自唐幽州刺史李贻诗已云羣乌幸胙余矣近乾道元年忽不至今绝无一乌不知其故泊清水洞洞极深后门自山后出黮闇水流其中鲜能入者嵗旱祈颇应权知巫山县左文林郎冉徽之尉右廸功郎文庶几来
　　二十四日早抵巫山县在峡中亦壮县也市井胜归峡二郡隔江南陵山极高大有路如线盘屈至絶顶谓之一百八盘盖施州正路黄鲁直诗云一百八盘擕手上至今归梦绕羊肠即谓此也县廨有故铁盆底鋭似半瓮状极坚厚铭在其中盖汉永平中物也缺处铁色光黑如佳漆字画淳质可爱玩有石刻鲁直作盆记大略言建中靖国元年予弟叔向嗣直自涪陵尉摄县事予起戎州来寓县廨此盆旧以种莲余洗涤乃见字云逰楚故离宫俗谓之细腰宫有一池亦当时宫中燕逰之地今堙没略尽矣三面皆荒山南望江山竒丽又有将军墓东晋人也一碑在墓后跌陷入地碑倾前欲压字才半存
　　二十五日晡后至大溪口泊舟出美梨大如升
　　二十六日发大溪口入瞿唐峡两壁对耸上入霄汉其平如削成仰视天如疋练然水已落峡中平如油盎过圣姥泉盖石上一罅人呼于旁则泉出屡呼则屡出可怪也晚至瞿唐关唐故防州与白帝城相连杜诗云白帝防州各异城盖言难辨也闗西门正对灔滪堆堆碎石积成出水数十丈土人云方夏秋水涨时水又高于堆数十丈肩舆谒白帝庙气象甚古松栢皆数百年物有数碑皆孟蜀时立庭中石笋有黄鲁直建中靖国元年题字又有越公堂隋杨素所创少陵为赋诗者已毁今堂近嵗所筑亦甚宏壮自闗而东即东屯少陵故居二十七日早至防州州在山麓沙上所谓鱼腹永安宫也宫今为州仓而州治在宫西北甘夫人墓西南景德中转运使丁谓薛顔所徙比白帝颇平旷然失闗险无复形势在瀼之西故一曰瀼西土人谓山间之流通江者曰瀼云州东南有八阵碛孔明之遗迹碎石行列如引防毎嵗江涨碛上水数十丈比退阵石如故












　　全蜀艺文志巻六十一
　　钦定四库全书
　　全蜀艺文志卷六十二　　明　周复俊　编行纪
　　呉船録　　　　　　　　　宋范成大
　　石湖居士以淳熈丁酉五月戊辰离成都泊舟合江亭下合江者乃岷江别自永康离堆入成都及彭蜀诸郡合于此下新津緑野平林烟水清远极似江南亭之上曰芳华楼前梅甚多蜀人入呉者皆从此登舟其西则万里桥诸葛孔明送费祎使呉曰万里之行始于此后因以名桥杜子美诗曰门泊东呉万里船此桥正为呉人设余在郡时过此桥辄为之慨然六月己巳朔发家属舟下眉州彭山县泊单骑转城过东北门又转而西自侍郎堤西行走岷山道中五十里至郫观者塞途严妆盛餙防幕相望盖自来无制帅行此路庚午至永康军崇德庙在军城西门外山上秦太守李氷父子庙食处也辛未登城西楼其下则皆西戎山矣西门名玉垒闗将至青城当再渡绳桥长百二十丈分为五架桥之广十行绳排连之上布竹笆攒立大木数十于江沙中辇石固其根毎数十木作一架挂桥于半空大风过之掀举幡幡然大畧如渔人晒网染家晾防帛之状又须舍舆疾步至桥下石堑深数十丈窈然沉碧飞湍喷雪奔出并流桥外则入岑蔚中可数十步两溪合为一似投大壑渊渟凝湛散为溪滩滩中悉是五色及白质青章石子水色麴尘与石色相得如铺翠锦非摹冩可具朝日照之则有光彩发溪上倒射岩壑相传以为大士小现也牛心寺三藏师继业自西域归过此将开山两石鬪溪上揽得其一上有眉目以为寳瑞至今藏寺中此水遂名寳现溪自是登危磴过菩萨阁当道有榜曰天下大峨山遂至白水普贤寺自县至此步步皆峻阪四十余里然始是登峰顶之山脚耳甲午泊白水寺大雨不可登山谒普贤大士铜像国初勅成都所铸有太宗仁宗真宗三朝所赐御制御书百余卷七寳冠金珠璎珞袈裟金银瓶鉢奁炉匙筯果罍铜钟鼓锣磬蜡茶塔芝草之属又有崇宁中宫所赐钱幡及织成红幡等物甚多内仁宗所赐红罗紫绣袈裟上有御书发愿文曰佛法长兴法轮常转国泰民安风雨顺时干戈永息人民安乐子孙昌盛一切众生同登彼岸嘉祐七年十月十七日福宁殿御札记次至经藏亦朝廷遣尚方工作【阙】　也正靣为楼阙两傍小楼使之钉校皆以瑜石极备竒靡相传纯用京师端门之制经书造于成都用碧硾纸销银书之卷首悉有销金图画各图一卷之事经兼织轮相铃杵器物及天下太平皇帝万嵗等字于繁花缛叶之中今不复见此等织文矣次至三千铁佛殿云普贤居此山有三千徒众共住故作此佛铸甚朴拙是日设供且祷于大士丐三日好晴以登山乙未大霁遂登上峯自此登峯顶光相寺七寳岩其高六十里大略去县中平地不下百里又无复蹊蹬斫木作长梯钉岩壁縁之而上意天下登山险峻无此比者余以健卒挟山轿强登以山丁三十三曵大绳行前挽之同行则用山中梯轿出白水寺侧门便登防心山言峻甚足膝防于胷云过茅亭嘴石子雷大小深坑骆驼岭簇店凡言店者当道板屋一间将有登山客则寺僧先遣人煮汤于店以俟蒸炊又过峯门罗汉店大小扶错喜欢木皮里胡孙梯雷洞平凡言平者差可以托足之处也雷洞者路左深崖万仭蹬道缺处则下瞰沉黑若洞然相传下有渊水神龙所居凡七十二洞嵗旱则祷于第三洞初投香币不应则投死彘及妇人彛履之类以枨触之往往雷风暴发峰顶光明岩上所谓兠罗绵云亦多出于此洞过新店八十四盘娑罗平娑罗者其木叶如海桐又似杨梅花红白色春夏间开惟北山有之初登山半即见之至此满山皆是大抵大峩之上凡草木禽虫悉非世间所有者昔固传闻今亲騐之余来以季夏数日前雪大降木叶犹有雪渍斓斑之迹草木之异有如八仙而深紫有如牵牛而大数倍有如蓼而浅青闻春时异花犹多但是时山寒人鲜能识之草叶之异者亦不可胜数山高多风木不能长枝悉下垂古苔如乱髪鬖挂岩上垂至地长数丈又有塔松状似杉而叶圆细亦不能高重重偃蹇如浮图至山顶尤多又断无鸟雀盖山高飞不能上自娑罗平过思佛亭软草平洗脚溪遂极峯顶光相寺亦板屋数十间无人居中间有普贤小殿以卯初登山至此己申后初衣暑绤渐高渐寒到八十四盘则最寒比及山顶亟挟纩两重又加毳衲駞茸之裘尽衣笥中所藏系重巾蹑毡靴犹凛栗不自持则炽炭拥炉危坐山顶有泉煑米不成饭俱碎如沙粒万古氷霜之汁不能熟物余前知之自山下擕水一缶来裁自足也移顷冒寒登天仙桥至光明岩炷香小殿上木皮盖之王瞻叔参政尝易以瓦为雪霜所薄一年輙碎后复以木皮易之翻可支一二年人云佛现悉以午今己申后不若归舍明日复来逡廵忽云出岩下傍谷即中雷洞山也云行勃勃如队伏既当岩则少驻云头现大圆光襍色之晕数重倚立相对中有水墨影若仙圣跨象者一盌茶顷光没而其傍复现一光如前有顷亦没云中复有金光两道横射岩腹人亦谓之小现日暮云物皆散四山寂然乙夜灯出岩下徧满弥望以千百计夜寒不可久立丙申复登岩眺望岩后岷山万重少北则瓦屋山在雅州少南则大瓦屋近南诏形状宛然瓦屋一间也小瓦屋亦有光相谓之辟支佛现此诸山之后即西域雪山崔嵬刻削凡数十百峯初日照之雪色洞明如烂银晃曜晨光中此雪自古至今未尝消也山绵延入天竺诸番相去不知几千里望之但如在几案间瑰竒胜绝之观眞冠平生矣复诣岩致祷俄氛雾四起混然一白僧云银色世界也有顷大倾注氛雾辟易僧云洗岩也佛将大现兠罗绵云复布岩下纷郁而上将至岩数丈輙止云平如玉地时防犹余飞俯视岩腹有大员光偃卧平云之上外晕三重毎重各现黄红绿之色光之正中虚明凝湛观者各自见其形现于虚明中毫厘无隠恍如对镜举手动足影皆随形瞬息不见傍人僧云摄身光也此光既没前山风起云驰风云之间复出太圆相光横亘数山尽诸异色合集成采峯峦草木皆鲜妍绚蒨不可正视云雾既散而此光独明人谓之清现凡佛光欲现必先布云所谓兠罗绵世界光相依云而出其不依云则谓之清现则难得食顷光渐移过山而西左顾雷洞山复出一光如前而差小湏臾亦飞行过山外至平野间转徙得得与岩正相直色状俱变遂为金桥大畧如呉江垂虹而两旁各有紫云捧之凡自午至未云物净谓之收岩独金桥现至酉后始没同登峯顶者幕客简世杰伯鼎杨光商卿周杰徳万进士虞植于建及家弟成绩今日复有同年杨愻伯勉幕客李嘉谋良仲自夹江来甫至而光现丁酉下山始登山时虽跻攀艰难有绳曵其前犹险而不危下山时虽复以绳缒舆后梯下舆去虽着脚既险且危下山渐觉暑气以次减去绵衲午至白水寺则絺绤如故闻昨暮寺中大雷峯顶夕阳快晴元不知也幕客范誉季申郭复中行杨辅嗣勲皆自汉嘉来防而不及余于峯顶食后同游黑水过虎溪桥奔流激湍大畧似双溪而小不及始开山僧自白水寻胜至此溪涨不可渡有虎蹲伏其傍因遂跨之乱流而济故以名溪黒白二水皆以石色得名黑水前对月峯栋宇清洁宿寺中东阁秋七月戊戌朔离黑水复过白水寺前渡双溪桥入牛心寺后断路白云峡水方涨碧流白石照入肺肝如层氷积雪中蓝舆不行峡浅处以入寺飞涛溅沬襟裾皆濡境过清毛发尽竦寺对青莲峯有白云青莲二阁最佳牛心本孙思邈隠居相传时出诸山寺中人数见之小説亦载招僧诵经施与金钱正此山故事有孙仙炼丹灶在峯顶又淘朱泉在白云峡最深处去寺数里水深不可涉独访丹灶傍多竒石祠堂后一石尤佳可以箕踞宴坐名玩丹石寺有唐畵罗汉一板笔迹超妙眉目津津欲与人语成都古畵浮屠像最多以余所见皆出此下蜀画胡僧惟卢楞迦之笔为第一余见此板乃知楞迦源所自余十五板亡之矣此寺即继业一藏所作业姓王氏耀州人东京天寿院干德二年诏沙门三百入天竺求舍利及贝多叶书业与遣中至开寳九年始归寺所藏湼槃经一函四十二巻业于每巻后分记西域行程虽不甚详然地理大略可考世所罕见録于此以备国史之阙业自阶州塞西行出灵武西梁甘肃沙等州入伊呉【元用此呉字】高昌焉耆于阗防勒大石诸国度雪岭至布路州国又度大防岭雪山至伽湿弥罗国西登大山有蕯瑶太子投崖饲虎遂王健陁罗国谓之中印土又西至庶流波国及左栏陁罗国有二寺又西过四大国至大曲女城南临熖牟河北背洹河塔庙甚多而无僧尼又西二程有寳堦故基又西至波罗柰国两城相距五里南临洹河又西北十许里至鹿野苑塔庙佛迹最伙业自云别有传记今不传矣南行十里渡洹河河南有大浮图自鹿苑西至摩羯提国馆于汉寺寺多租入八村焉僧徒往来如归南与枤林山相直巍峯岿然山北有优波掬多石室及塔庙故基西南百里孤山名鸡足三峯云是迦叶入定处又西北百里有菩提寳座城四门相望金刚座在中东向又东至尼连禅州东岸有石柱记佛旧事自菩提座东南五里至佛苦行处又西三里至三迦叶村及牧牛女池金刚座之北门外有师子国迦蓝又北五里至迦耶城又北十里至迦耶山云是佛説寳云经处又自金刚座东北十五里至正觉山又东北三十里至骨磨城业馆于鰕罗寺谓之南印土诸国僧多居之又东北四十里至王舍城东南五里有降醉象塔【阙】北登大山细路盘纡有舍利子塔又临涧有下马迎
　　风塔度絶登山顶有塔庙云是七佛说法处山北平地又有舍利本生塔其北山半曰鹫峯云是佛説法华经处山下即王舍城城北山址有温泉二十余井又北有大寺及迦兰陁竹园故迹又东有阿难半身舍利塔温汤之西有平地直南登山腹有毕鉢罗窟业止其中诵经百日而去窟西复有阿难证果塔此去新王舍城八里日往乞食防新王舍城中【阙】兰若汉寺又有树堤迦故宅城其西有轮王塔又北十五里有【阙】烂陁寺寺之南北各有数千寺门皆西向其北有四佛座又东北【阙】五里至乌巅头寺东南五里有圣观自在像又东北十五里至伽【阙】弥罗寺寺南距汉寺八里许自汉寺东行十二里至却提希山又东七十里有鸰寺西北五十里有支那西寺古汉寺也西北百里有花氏城育王故都也自此渡河北至毗耶离城有维摩方丈故迹【阙】至拘文那城及多罗聚落逾大山数重至泥波罗国又至磨逾里【阙】雪岭至三耶等由故道自此入阶州太祖已晏驾太宗即位业诣阙进所得梵夹舍利等诏择名山修习登峨眉北望牛心众峰环翊遂作庵居已而为寺业年八十四而终出牛心复过中峯之前入新峩眉观自观前山开新路极峻斗下冐以游龙门竭蹷数里歘【阙】处涧溪自两山石门中涌出是为龙门峡也以一叶舟棹入石门两岸千丈岩壁色如碧玉刻削光润入峡千余丈有瀑布各岩顶相对飞下嵌根有磐石承之激为飞溅珠峡过其前衣皆沾洒透湿又数丈半岩有圆龛去水可二丈以木梯升之即龙门也峡中绀碧无底石寒水清非复人世舟行数十步石壁益峻水益湍亟囘棹舟人云前去更奇以大作加飞瀑沾濡暑肌起粟骨惊神乎其不可以久留也昔尝【阙】峩眉双溪不减庐山三峡前日过之真奇绮及至龙门则双溪又在下风盖天下峡泉之胜当龙门为第一要之游者自知未之逰者必以余言为过然其路险峻乱石当道将至峡必舍舆蹑草履经营顷步于槎牙兀臬中方至【阙】口盖大峨峯顶天下絶观蜀人固自罕游而龙门又胜絶于山间逰峨眉者亦罕能到非好竒喜事忘劳苦而不惮疾病者不能至【阙】　寻大路出山初夜始至县中己亥发峨眉晚至嘉州















　　全蜀艺文志卷六十二
　　钦定四库全书
　　全蜀艺文志巻六十三　　明　周复俊　编行纪
　　峩眉山行纪　　　　　　　　范成大
　　峩眉有三山为一列曰大峩中峩小峩中峩小峩昔传有游者今不复有路惟大峩一山其高摩霄为佛书所记普贤大士示现之所自郡城出西门济燕渡水汹涌甚险此即雅州江之源自嶲州卭部合大渡河穿夷界千山以来过渡宿苏稽鎭壬辰早发苏稽午过符文镇两镇市井繁遝类郡悬符文出布村妇聚观于道皆行而绩麻无素手者民皆束艾蒿于门燃之发烟意者熏祓秽气以为候迎之礼午后至峩眉县宿癸巳发峨眉县出西门登山过慈福普安二院白水庄蜀村店十二里龙神堂自是磵谷舂淙林樾雄深小憇华严院过青竹桥峩眉新观路口梅树垭两龙堂至中峯院院有普贤阁回环十数峯绕之背倚白崖峯峯右傍最高而峻挺者曰呼应峯下有茂真尊者庵人迹罕至孙思邈隠于峨眉茂真在时常与孙相呼相应于此云出院过樟木牛心二岭及牛心院路口至双溪桥乱山如屏簇有两山相对各有一溪疾步从容则震掉不可立同行者失色郡人云稍迁数里有白石渡可以船济然极湍险也晚至青城山曰寳仙九室洞天夜宿丈人观观丈人峯下五峰峙峻如屏观之台殿上至岩腹丈人自唐以来号五岳丈人储福定命真君传记畧云姓寗名封黄帝同时帝从问龙蹻飞行之道本朝赐名防庆建福官癸酉自丈人观西登山五里至上清宫在最高峰之顶以板阁挿石作堂殿下视丈人峯直墙堵耳岷山数百峯悉在栏槛下如翠浪起伏势皆东倾一轩对大面山一上六十里有夷坦曰芙蓉坪道人于彼种芎非留旬日不可登且涉入夷界虽羽衣軰亦罕到雪山在西域去此不知几千里而了然见之则其峻极可知上清之游眞天下伟观哉夜有灯出四山以千百数谓之圣灯所至多有说者不能坚决或云古人所藏丹药之光或谓草木之灵者亦有光或又以谓神龙山鬼所作其深信者以谓仙圣之所设化也甲戌下五里复至丈人观二十里早顿长生观范长生得道处也乙亥十五里登青城县丙子二十里早顿周家庄十里至蜀州郡圃内西湖极广袤荷花正盛呼湖船泛之系防修竹古木间景物甚野为西州胜处湖中多小菱芡至此始见之丁丑三十里早顿江原县四十里宿新津县成都及比郡送客毕防邑中借店僦舍皆满市人以为盛成都万里桥下之江与岷江合于此戊寅为送客住一日饭罢发遣令各归留者尚十五六己卯以小舟至彭山与家属船防即解维午后至眉州城外江即玻瓈江也冬时水色如此方夏潦怒涛涨皆黄流耳辛巳朝送客燕于眉馆与叙别壬午发眉州六十里午后至中岩号西州林泉最佳处相传为第五罗汉诺矩那道场又为老慈姥龙所居凡五里至慈姥岩前即寺也甲申早出山至嘉定日未晡自眉至嘉百二十里中岩其半涂也乙酉泊嘉定壬寅食后发嘉州仅行二十里至王波渡宿蜀中称尊者为波祖及外祖皆曰波又有所谓天波日波月波雷波者皆尊之之称此王波盖王老或王翁也宋景文尝辨之谓当作皤字鲁直贬涪州别驾自号涪皤或从其俗云癸卯发王波渡四十里至罗护镇百里至犍为县过县二十里至下埧宿甲辰发下埧百里至叙州宣化县百二十里至叙州才亭午叙古戎州也山谷谪居在小寺中号大死庵后人遂作祠堂乙巳发叙州十五里南广江来合大江通百二十里至南溪县四十里至泸州江安县百二十里至泸州方申时近城有渡泸亭不知诸葛孔明的从何处渡或云叙州正对马湖江马湖夷入诸夷路当自彼渡也戊申发泸州百二十里至合江县己酉发合江二百四十里至恭州江津县二十里过鱼洞宿泥培村庚戌发泥培六十里至恭州自此入峡路大抵西川至东川风土已不同至峡益陋矣辛亥发恭州嘉陵江江自利阆果合等州来合大江百四十里至涪州乐温县蒲氏墨旧出此县大韶死久矣其族犹卖墨不复能大佳亦以价贱故也七十里至培州排亭之前波涛大汹涌如屋不可泊船过州入黔江泊此江自黔江来合大江怒涛水色黄浊黔江乃清冷如玻璃其下悉是石底自成都登舟至此始见清江涪虽不与番部襍居旧亦夷俗号为四人者谓华人巴人及禀君与盘瓠之种也壬子发涪州百二十里至鄷都县逰仙都观数十里至竹平宿癸丑发竹平七十里至忠州百十里至万州宿甲寅发万州六十里至开江口水自开达来合大江四十里至下岩四十里至云安军又十余里风作水涌泊舟宿乙卯行百四十里至防州余前年入蜀以重午至防鱼复方涨八阵在水中今来水更过之六十四蕝不复得见颇有遗恨峡江水性大恶饮輙生瘿妇人尤多前过此时婢子軰汲江而饮数日后发热一再宿项颈肿起十余人悉然至西川月余方渐消散丙辰泊防州早遣视瞿塘水仅能漫灔滪之顶盘涡散出其上谓之灔滪撒发人云如马尚不可下况撒发耶是夜水忽骤涨渰及排亭及明走视灔滪则已在五丈以下或可以侥幸入峡而防人犹难之丁巳水涨未已遂决解维十五里至瞿塘口水平如席独灔滪之顶犹涡纹瀺灂舟拂其上以过揺橹者皆汗手死心面无人色盖天下至险之地行路极危之时旁观者尽皆神惊余已在舟中一切付之自然不暇问据胡床坐抬头处任其荡兀毎一舟入峡数里后舟方续发水势怒急恐猝相遇不可解拆也帅司遣卒执一旗次第立山之上下一舟平安则簸旗以招后船旧图云灔滪大如襥瞿塘不可触灔滪大如马瞿塘不可下此俗传灔滪大如象瞿塘不可上盖非是也后人立石辨之甚详峡中两岸高岩峻壁斧凿之防皴皴然而黑石滩最号险恶两山束江骤起势不能平余来此水势适平俗所谓茶槽者水大涨渰没草木谓之青草齐则诸滩之上水寛少浪可以犯之余之来此水未能尽漫草木但名草根齐亦不可涉然犯难而行不可回首也十五里至大溪口水稍阔亦差远防峡之险矣七十里至夹山县宿县人云昨日水大涨灔滪恰在船底故可下防峡巫峡则不能却须水退十丈乃可是夕水骤退数丈同行者皆有喜色戊午果水退下巫峡滩泷稠险湍流洄洑其危又过防峡三十五里至神女庙庙前滩尤汹怒十二峯俱在北岸前后映带不能足其数十二峯皆有名不甚切事不足録所谓阳台高唐观人云在来鹤峯上亦未必是神女之事据宋玉赋本以讽襄王后世不察一切以儿女防之今庙中石刻引墉城记瑶姬西王母之女称云华夫人助禹驱神鬼斩石防波有功见纪今封妙用眞人庙额曰凝真观庙有驯鸦客舟将来则迓数里外船过亦送数里土人谓之神鸦二十里至东奔滩高浪大涡巨艑掀舞不当一叶或谓涡所使如磨之旋三老挽抬竿呌呼力争以出涡二十里过归州巴东县九十里至归州未至州数里曰咤滩其险又过东奔连接新城下大滩曰人鲊瓮已未泊归州八月戊辰朔发归州五里至白狗滩二十里至新滩此滩恶名豪三峡八十里至黄牛峡上有洺川庙黄牛之神也亦云助禹所防川者庙在大峯峻壁之上有黄迹如牛一黑迹如人牵之云此其人也顺流而下黄牛峡尽则扇子峡过此则峡中滩尽矣三十里得南岸平地曰平善埧出峡舟至是皆庆如重生舟师篙工皆有犒赐己巳发平善埧三十里至陜州






　　全蜀艺文志卷六十三
　　钦定四库全书
　　全蜀艺文志巻六十四　　明　周复俊　编行纪题名【简版附】
　　朐防县钤记　　　　　　　汉扶嘉
　　前汉扶嘉朐防人也初嘉母于汤溪侧遇龙后生嘉巧发奇中高祖为汉王与嘉相遇献定三秦策高祖以其志在扶翊赐姓扶氏为廷尉临终有言云云今刻于石
　　一牛对马岭不出贵人出盐井
　　流江县纪功题名　　　　　　蜀张飞
　　汉将张飞率精兵万人大破贼首张邰于八濠立马勒石
　　新都县真多山题名
　　王方平采药此山童子歌玉鑪三涧雪信宿乃行
　　鹤鸣山铭记【李膺益州记】
　　张道陵为蝮蛇所吸门人以为登仙矣
　　眉山象耳山题名【旧有石刻今亡】　　　唐李白
　　夜来月下卧醒花影零乱满人襟袖疑如濯魄于氷壶也李白书
　　渠州冲相寺题名　　　　　　崔涂
　　中原黄贼煽乱前进士崔涂避地于渠州春日独游冲相寺由此登眺翌日北归
　　赤水县龙多山唐人刻字【在今合州】
　　北山高明窈深变态万状下视涪水如帯烟云出没山之伟观也
　　流溪县铁冠仙人钤记
　　大洲连小洲此地出公侯
　　黎州西林寺壁间题
　　囘道人日行一千五百里谒全庵上人不遇而去
　　摩围山唐人石刻【士人谓天曰围】
　　巴黔路途濶远亦无舘舍凡至宿泊多倚溪岩就水造飡鑚木出火
　　嘉州旧市鎭石阙九字　　　　李德裕
　　唐李德裕领重兵过此
　　峨眉山普贤殿简板
　　天真皇人谕道之地楚狂接舆隠迹之乡
　　阆中台星岩题名　　　　　　司马池
　　【阙】路运使司马池天圣九年游台星岩司马光扶
　　下嵓行记　　　　　　　　　苏轼
　　子瞻子由与侃师至此院僧以路恶见止不知仆之所歴有百倍于此者矣丁未正月二十日书
　　香山寺行记　　　　　　　　黄庭坚
　　太守高仲本率南昌黄鲁直垫江谭处道同来远水乔木僧房高下景物清絶为防路第一建中靖国元年二月庚申防中来庭坚书
　　卧龙行记　　　　　　　　　　前人
　　天水张茂先世家南昌黄庭坚鲁直弟叔向嗣直建中靖国元年三月丁卯同来时左绵道人思顺开法席于此山道俗归心荆棘草莱化为金碧新晚晴同登中阁观白盐之崇崛想杜少陵之风流叹大雅之不作裵回乆之鲁直书
　　石笋上行记
　　江通济道吕珣东玉黄庭坚鲁直同来【建中靖国元年三月】
　　卧龙行记　　　　　　　　　刘均国
　　頴川刘均国邀古雍李绍隆雒阳邢仲时阳翟衞师【阙】黄山韩次阮游卧龙山咸平院归至天宁寺谒长老忍禅师建炎【阙】年【阙】月晦日均国之子瓖侍涪翁以文学名世学徐浩书而婉美一时名士之逰者皆文义卓然间有得笔法之妙者涪翁死三十年矣今人见其翰墨及从之逰者莫不欣然景慕之都运徽猷乆从涪翁游而文学翰墨皆造其妙步趋之相若模范之相承誉望
　　【阙】　　　　　　　乎其能肖也后之人茍未知涪翁之贤请观于公可知矣茍有未知公之贤请观于涪翁可知矣乐是师友之道光华之因书子留题之后建炎五年正月日门生从政郎防州奉节县令主管劝农公事王行谨跋
　　龙春滩留题　　　　　　　　冯时行
　　建炎戊申正月上巳日判官李造道司户赵执权知县母丘元望县尉冯当可陪郡侯谒武烈公祠遂泛江而下散步此碛老杜诗云元日逢人日未有不隂时议者谓天寳之季此诗尽之今日天宇清明江国熈然太平之期指日可俟又获与诸公偕游所谓人日也冯当可书
　　香积院行记　　　　　　　　　蔡怿
　　东莱蔡怿乐道出师泸南子兴雅侍行兄郡守惇元道弟安度子宪防松年侄典宗伯世兴诗仲志兴礼仲圭兴邦嘉言頴川赵昌弼子俊作别于此建炎戊申四月九日
　　祥云寺行记　　　　　　　　　刘昉
　　绍兴戊申正月中澣出郊劝耕至东屯因落少陵故居祠堂之成闻祥云寺之后有瑞石归路就往观之防杖行山涧乱石间逾里许石果异也事无大小必先难而后获是日自东屯还过瞿唐已将暮任賔僚之去留其同至者赵沂咏道【阙】定国公才邓高叔谊王鼎子新李骥元骏家茂秀实张聿述之朱齐卿醇甫李宗臣元庆杨誉时美真胜赏也刘昉方明书
　　报恩寺行记　　　　　　　　唐文若
　　绍兴歳丙子七月峡中乆不秋暑炽甚己巳晦连夕霶霈水复大涨余系舟瀼中杖防同二子辂轸来游道人定观迎谒欣然乃汉中旧职憇食方丈登佛牙阁爱其江山鲜明草木秀润顿失三峡之陋寺本晋铁佛院距今八百禩屡易而不废良有以也闻方丈法堂轮藏皆创建始事者晓公禅师曰道隆曰永璘嗣成之二传余卅载金碧鼎新观尝相其事至是欲余为记惜方行役未暇也晓隆实传法师资而璘观及晓皆汉中人铁佛像以中更神霄徙他所观主寺事既修三门方营建东西挟阁议复迎置故处云充朝散郎新除光禄寺丞眉山唐文若记
　　卧龙山记　　　　　　　　王十朋
　　永嘉王龄少城周行可海陵查元章载酒来游时冻雨初霁风日清羙山谷明秀煦人道傍杂花盛开篮舆徐行应接不暇寺有荼防罗络松上如积雪崇兰数百本秀发岩石间防风透香所至芬郁东荣牡丹大丛雨前已开道人植盖防持留以供客饮罢纵歩泉上瀹茗赋诗而归乾道丙戌清明前四日
　　瞿唐闗行记　　　　　　　　闗耆孙
　　乾道庚寅中元日关耆孙约李时雨陈彦岳建寿宋嵩李晋张徽之雍大椿饮于三峡堂晚擕余觥下瞿唐闗访防刺史旧治客曰今之司关者之居是也遂饮于此茂林修竹间小亭萦纡客曰此唐刘梦得故址也梦得遗墨旧有石好事者取去饮闗上高斋诵少陵薄云岩际宿孤月浪中翻之诗叹此老具眼如此防江山元麤恶惟少陵新纪处独异高斋其一也高斋故基在屋隘而陋予惜之方欲为太守王君言客陈彦辛景贤出席愿出力董役更筑之仆谓不可隘而陋亦不可侈而大此少陵诛茅避世意也并书以告二子云景贤今司瞿唐闗者是日后至之客也
　　曲水留题　　　　　　　　　李焘
　　或言云安之西三十里许有自然曲水闰月甲午朔泊舟横石滩上擕子塾垡壁堲及刘甥卞子道子歩访之水极峻急不可流觞岩顔有永和三年及六年刻字十五六行剥落已不可读细辨其文但昔人捐金以事仙佛识金数于石尔殆非禊饮处也好事者因年号遂増饰之当时必置屋庐象设今变灭无余然水石要可喜姑取酒酌其旁赏晤良久乃去乾道九年眉山李焘书
　　三峡堂行记　　　　　　　　吕商隐
　　商隐被命赴阙大卿李先生实帅防门作三峡堂成而未考也因相率置酒作乐其上同来者商隐及郡僚张悦之陈子长员仲文谢邦彦堂据峡口俯瞰洪流震揺灔滪真为伟观歳淳熙己亥八月二十三日成都吕商隐周父书
　　侍郎阎公运使张公同游卧龙纪行
　　阎苍舒
　　余初自宣威幕府送季长奏事北阙入道山为学士后三年余始被命造朝遂玷论思之列今丐祠得请而归防季长防漕防门相与道旧故握手惊叹盖阔别已十年矣辱通家燕欵浃辰亡倦最后游卧龙山松风肃爽云日蔽亏千载英灵恍若来下晚趋跃马城赤甲白盐峻极天半晴光返照濆浪帖伏慈明行酒道韫诵诗至大醉而去不图天涯为乐之至于斯也淳熈九年二月癸巳唐安阎苍舒才元书
　　高斋题灔滪水侧　　　　　　　成镛
　　开封成镛子韶寄瞿唐关懐安寋渥泽民成都郭公临舜卿东去过高斋览形胜遣人撑舟垂绳坠石则灔滪上水犹三十四丈子韶曰夏中江涨灔滪上水犹三十余丈可想见矣泽民之子庆胄侍淳熈乙巳正月二十五日
　　古书岩留题　　　　　　　　杨辅
　　防州守杨辅去官过万户驿故朐防县治泊舟游古书岩见刻石满其上意当时或有像设屋室盖县人常所往来之地县徙歳月不复可考而石刻亦漫阙就尽详者但为臆创乃属云安大夫刘申徧摹岩上下石刻试考详庶几其犹有获也同来者云安大人郑邦基郝奚仲作从侄有声淳熈十五年八月十六日
　　纪异　　　　　　　　　　　单防
　　神怪之事圣人所不语而获麟退鹢之书圣人亦不废然天壤之间容有此理耶部使者扬舲东下而有若鳞虫之异予翌日语别江干犹复见之岂使者新节光华江神世情出灵怪以护舟楫欤不然当与信心而不信目者评之题名后一日钱唐单防书
　　州学留题　　　　　　　　　　前人
　　郡守钱唐单防仝漕使濩泽张玠以绍熈元年六月初吉只谒先师因言肄业之士别驾汉嘉张子震郡文学三山柯甲皆在施方大宁文学掾钱塘李廷光九华汤岩起三衢毛宪实与焉遂防食明道堂规模一新见国子録范仲黼经营之羙啜茗于共学观三峡图听水琴清话久之翛然忘暑遐想咏归之风名教之乐其有既耶
　　卧龙行记　　　　　　　　　　李
　　眉山李季允同汉嘉王申父襄阳爰亚夫来游时春阳骤骄风埃四起酌泉松石间意颇惬无何雷雨忽至晚登寺阁望赤甲白盐山色如洗相与举酒乐甚遂留宿山房季允书此纪歳月庆元六年五日
　　江月亭留题　　　　　　　　　何异
　　癸亥灯夕前一日临川何异同叔招王钤辖饭次日当用故事邀漕使钜野李诚之讫同至江月亭钤辖録示梅谿旧题预有所请方辞以老罢无复强啜语言姑许记歳月云是夕五鼓形于梦寐得二十字其辞曰月湖湖上月到处有光辉既解相随出当湏照我归觉而甚喜归日可期既登兹亭水月相得愈切刀头之梦故并书以遗之钤辖名光远字宏文是为江月主人
　　卧龙纪行　　　　　　　　　黄人杰
　　帅帐跨鼇陈损之绣衣具茨王璆联辔登卧龙置酒高防賔客从者十有六人是日金虎啸风丹云蔽日凉生樽俎兴在江山献酬赓唱之余挹大士泉访海仙像尘虑息而神瞿唐昼漏垂尽乃去眞胜游也庆元己未七月十有四日鲁斋黄人杰书




　　全蜀艺文志卷六十四
