　　钦定四库全书　　　　　集部八
　　皇霸文纪目録　　　　　总集类
　　巻一
　　神【农】氏
　　轩辕氏
　　髙阳氏
　　女皇氏
　　陶唐氏
　　有虞氏
　　巻二
　　夏
　　商
　　周
　　巻三
　　周【二】
　　巻四
　　周【三】
　　巻五
　　鲁
　　齐
　　纪
　　巻六
　　晋
　　郑
　　宋
　　许
　　卫
　　巻七
　　卫【二】
　　巻八
　　吴
　　越
　　楚
　　巻九
　　燕
　　代
　　巻十
　　赵
　　魏
　　田齐
　　巻十一
　　秦
　　巻十二
　　秦【二】
　　巻十三
　　左国国防【附】
　　【臣】等谨案皇霸文纪十三巻明梅鼎祚编鼎祚字禹金宣城人尝辑陈隋以前之文为文纪以配冯惟讷诗纪此编上起古初下迄于秦故曰皇霸文纪乃其书之第一集也洪荒以降书契莫详事尚无徴况其文字传于后者非汉代纬书之依托即战国诸子之寓言一槩裒存遂不免一真百伪至集古録博古图考古图所列诸铭名姓时代半属臆求防画偏旁多縁附防刘杨异释薛郑殊音而确定为某商某周编之简牍实为失于阙疑甚至簉磬铭六十三字惟録篆文尤乖体例他如穆天子传诗序之类本各自为书亦登文集则録所不当録屈原楚词惟载三篇则删所不当删何致之伪岣嵝碑杨慎之伪石鼓文益出近代漫无考证大横庚庚之兆且以汉文误入之皆辑録之踈不可据为典要然网罗繁富周秦以前之作莫备于斯芜襍之中菁英不乏陆机所谓虽榛楛之勿剪亦防茸于集翠者也故病其滥而终取其博焉乾隆四十五年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书
　　皇霸文纪巻一　　　　　明　梅鼎祚　编
　　神农氏
　　炎帝【少典之子育于姜水以姜为姓又云国伊耆号伊耆氏又号烈山氏都于陈洞神部云姓伊耆名轨一曰石年在位百四十五载】
　　伊耆氏蜡祝辞【礼记郊特牲曰天子大蜡八伊耆氏始为蜡蜡也者索也岁十二月合聚万物而索飨之也注云报成功于岁终又以祈来年之始故祝之之辞如此○炎帝神农氐其初国伊继国耆合而称之故又号曰伊耆氏鼎按孔頴达正义云明堂位土鼓苇籥伊耆氏之乐熊氏云伊耆氏即神农也郑注云伊耆古天子号亦不言神农至陆德明音释或曰尧也今博士家习礼者从之而注先啬若神农者司啬后稷正义以神农既始蜡岂自祭其身以为先啬引皇氏云神农伊耆一代总号其子孙为天子者始为蜡祭祭其先祖造田者故有先啬也刘勰文心雕龙谓上皇祝文则固指神农矣愚臆谓蜡始伊耆辞不必其时出当是周汉间所传用如繁露之求雨大卜之祓耳故蔡邕独断止载云天子蜡而不言为神农为尧○刘勰文心雕龙云昔伊祁氏始蜡以祭八神上皇祝文爰在兹矣舜之祠田利民之志颇形于言矣】
　　土反其宅水归其壑昆虫毋作草木归其泽【宅叶逺各反泽叶达各反】
　　土反其宅水归其壑昆虫毋作丰年若土岁取千百【蔡邕独断】
　　轩辕氏【神农轩辕并从蔡邕独断世纪帝居轩辕之邱因以为名又以为号一云国于有熊号有熊氏左传亦曰帝鸿氏○春秋元命苞禅通纪先自有轩辕氏】
　　黄帝【初姓公孙名荼又名轩字律史记名轩辕继少典氏之国长于姬水更为姬姓邑于涿鹿之阿一云都彭城在位七十年乃少典氏后代也史直作少典之子非】
　　金人器铭【皇览记引太公阴谋黄帝金人器铭云武王问尚父曰五帝之戒可得闻乎尚父曰黄帝之戒曰吾之居民上也摇摇恐夕不至朝故为金人三封其口曰○困学纪闻云汉艺文志黄帝铭六篇皇览撰于魏文帝时汉七畧书犹存金人铭盖六篇之一也鼎案孔子家语及刘向説苑并载为周庙器是在魏前文心雕龙以为周公今两存之杨用脩古隽作五帝铭】
　　古之慎言人也戒之哉无多言无多事多言多败多事多害安乐必戒无行所悔勿谓何伤其祸将长勿谓何害其祸将大勿谓不闻神将伺人熖熖不灭炎炎若何涓涓不塞终成江河绵绵不絶或成网罗豪末不札【掇也】将防斧柯诚能慎之福之根也曰是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下之知众人之不可先也故后之温恭慎德使人慕之执雌持下人莫逾之人皆趋彼我独守此人皆惑之我独不徙内藏乃智不示人技我虽尊髙人弗我害惟能于此也江海虽左长于百川以其卑也天道无亲常与善人戒之哉【首句一有我字】巾几铭【蔡邕铭论云黄帝有巾几之法孔甲有盘盂之戒汉艺文志黄帝铭六篇】
　　无掘壑而附邱无舍本而治末日中必操刀必割执斧必伐日中不是谓失时操刀不割是谓失利执斧不伐贼人将来涓涓不塞将为江河荧荧不救炎炎柰何两叶不去将用斧柯【利音梨来叶陵之反○杨用脩云此铭汉以下文人多引用不见其全惟见于兵书如此○涓涓六句见前铭小异】
　　巾几铭
　　予居民上摇摇恐夕不至朝惕惕恐朝不及夕兢兢栗栗日慎一日人莫踬于山而踬于垤【叶徒吉反○兢兢以下淮南子作尧戒小异】
　　巾几铭【路史】
　　毋弇弱毋俷德毋违同毋敖礼毋谋非德毋犯非义金华鼎铭【金华山黄帝作一鼎髙一丈三尺大如十石瓮像龙腾云百神螭兽满其中腹篆书三足其文曰】
　　真金作鼎百神率伏【虞荔鼎录】
　　丹书【路史黄帝天下已治百令具举犹且防然神橤形茹用作戒于丹书故作巾几之铭又着瑞书乃命史甲盘杅豆奁镜劎与席巾杖户牖一着铭诗以弥缝其阙注云凡二十六篇昔周公述之于成王并见大戴礼蔡邕铭论汉志孔甲盘盂二十六篇○鼎按大戴礼尚父述丹书于武王王退而为戒书注援周公述于成王而以戒铭为孔甲所作犹异当以大戴礼为正】
　　施舍在心平不幸乃弗闻过祸福在所密存亡在所用下匿其私用试其上上操度量以割其下上下一日百战
　　瑞书【此即大戴礼尚父述于武王为黄帝丹书者也】
　　敬胜怠者吉怠胜敬者灭义胜欲者从欲胜义者凶凡事不彊则枉不敬则不正枉者灭废敬者万世
　　禁重教【路史黄帝处中央而政四国分八节以纪农功命天中建皇极乃下教】
　　声禁重色禁重香禁重味禁重室禁重
　　命嫫母辞【吕氏春秋遇合篇人之于色也无不知説美者而美者未必遇也故嫫母执乎黄帝黄帝曰○嫫母貌恶德克为黄帝次妃】
　　属女德而弗忘与女正而弗衰虽恶奚伤【言敕属女以妇德而不忘失付与女以内政而不衰故虽丑何伤】
　　诲颛顼【吕氏春秋云维秦八年岁在涒滩秋甲子朔朔之日良人请问十二纪文信侯曰尝得学黄帝之所以诲颛顼矣】
　　爰有大圜在上大矩在下汝能灋之为民父母
　　录图文【河图挺辅佐黄帝游于河洛至泽鸿之泉有大鲈鱼负图以授帝兰叶朱文名曰录图○一作绿图】
　　潬潬噅噅棼棼雉雉与物俱化【此录图中文也】
　　黄帝世谶言【竹书纪年】
　　西北为王期在甲子昌制命发行诛旦行道【沈约宋书符瑞志引载云及周公刘之后十三世而生季歴季歴生文王昌昌生武王发周公旦】
　　有焱氏颂【庄子天运篇云北门成问于黄帝曰帝张咸池之乐于洞庭之野吾始闻之惧复闻之怠卒闻之惑荡荡黙黙乃不自得帝曰天机不张而五官皆备此之谓天乐无言而心説故有焱氏为之颂乃无声之乐乐之至也○鼎案陈士元荒史云庄子称有焱氏有防氏路史著论于禅通纪柏皇之下世次莫覈则犹以有其人矣庄多寓言焉问其人与世也此与天元册文皆是拟譔并托黄帝故附其末○焱音衍】
　　听之不闻其声视之不见其形充满天地苞裹六极太始天元册文【素问天元纪云黄帝问鬼臾区曰愿闻五运之主时也何如鬼臾区曰五气运行各终朞嵗非独主时也臣积考太始天元册文○注云此太古占灵文洎乎伏羲之时已镌诸玉版命曰策文鬼臾区十世祖始诵而行之○宋王应麟云古诗之体始于此然伊川谓素问出于战国之末鼎谓非也古文多韵语即周易且然不必为诗】
　　太虚廖廓肇基化元万物资始五运终天布气真灵总统坤元九星悬郎七曜周旋曰隂曰阳曰柔曰刚幽显既位寒暑弛张生生化化品物咸章
　　仓颉【世本云沮诵仓颉为黄帝左右史世纪云黄帝史官生而能书剏制文字春秋元命包作仓帝史皇氏名颉姓侯冈侈哆四目灵光次在禅通纪伏羲之前春秋命厯序演孔图及崔瑗曹植辈并云古帝韦诞傅皇甫谧及鬻子注荀子注周礼防拾遗记并云黄帝史臣今从之○佛藏法苑珠林云昔造书之主凡有三人长名曰梵其书右行次曰佉卢其书左行少者仓颉其书下行梵佉卢居于　天竺黄帝史仓颉在于中夏梵佉取法于浄天仓颉因华于】【鸟迹文画诚异传理则同】
　　书文【河图玉版云仓颉为帝南廵登阳虚之山临于扈洛汭之水灵负书丹甲青文以授之文□二十八字景刻于阳虚之石室李斯只识八字○鼎案杨慎云为帝南廵作一句为音去声言奉黄帝命而代之南廵也亦言黄帝史臣矣罗泌子苹路史注引河图玉版灵负书以授帝谓仓颉也又注云昔周初有于仓颉墓下得石刻藏之书府至秦李斯辨其八字云上天垂命皇辟迭王或云叔孙通识十二字而不传妄也任昉云周人不能辨而斯通识之予不信者详攷二句乃冦谦所纂黒帝安和国主禁文也据此则既非书之文亦非墓下石刻矣○墓下一作墓中】
　　上天垂命皇辟迭王
　　三皇防典【出三坟宋罗泌路史着辨云山气形谓之三坟山坟言君臣民物隂阳兵象谓之连山气坟言生动长育止杀谓之归藏而形坟则言天地日月山川云气谓之坤干复有河图姓纪与天皇防辞地皇政典之类大率似假羲炎黄帝为言以迁就于孔説浅鄙备见是岂隆古包氏语哉有如以燧人为提捷之子有巢为燧人之子伏羲为有巢之子轩辕百皇大庭无懐则皆以马伏羲之臣而加之龙官火纪之号尤可靳也王应麟困学纪闻云三坟书无传宓牺唯易存而商高所云周天厯度管子所云造六峜以迎隂阳者不复见许行为神农之言鼂错述神农之教列子称黄帝之书隂阳五行兵法医方皆托之农黄而大道隠焉今有山气形之书谓之连山归藏坤乾元丰中毛渐得之西京或云张天觉得之比阳非古也○鼎按毛渐序谓元丰七年使西京得之泌阳民家又有后序云三坟亡于幽厉予天复中隠于青城之西因风雨石裂中有石匣得古文三篇皆篆字乃上古三皇书也不见姓名且此名三易而文辞乃仿书之典谟天复为唐昭宗时此即其人唐末妄作矣然罗王皆不语及序则序又后人所増耳今聊附存以着其伪】天皇伏羲氏皇防
　　昔在天皇居于君位咨于将咨于相咨于民垂皇防辞皇曰惟我生无道承父居方三十二易草木上升君位我父燧皇归世未降河图生民结绳而无不信于末甲八太七成三十二易草木惟我老极时生人众多羣羣虫聚欲相吞害惟天至仁于草生月天雨降河龙马负图神开我心子其未生我画八卦自上而下咸安其居后二成二十二易草木皇曰命子襄居我飞龙之位主我图文代我咨于四方上下无或私襄曰咸若咨众之辞君无念哉后一易草木皇曰命子英居我潜龙之位主我阴阳甲歴咨于四方上下无或差英曰依其法亦顺君无念哉皇曰无为后二十二易草木昊英氏进歴于君曰歴起甲寅皇曰甲日寅辰乃鸠众于传教台告民示始甲寅易二月天王升传教台乃集生民后女娲子无分臣工大小列之右上相共工下相皇桓飞龙朱襄氏潜龙昊英氏居君左右栗陆氏居北赫胥氏居南昆连氏居西葛天氏居东阴康氏居下九州之牧各统其人羣居于外皇曰咨予上相共工我惟老极无为子惟扶我正道咨告于民俾知甲歴日月岁时自兹始无或不记子勿怠共工曰工居君臣之位无有劳君其念哉皇曰下相皇桓我惟老极无为子惟扶我正道抚爱下民同力咨告于民俾知甲歴日月岁时自兹始无或不记子其勿怠桓曰居君臣之位无有劳君其念哉皇曰栗陆子居我水龙之位主养草木开道泉源无或失时子其勿怠陆曰竭力于民君其念哉皇曰大庭主我屋室视民之未居者喻之借力同搆其居无或寒冻庭曰顺民之辞皇曰阴康子居水土俾民居处无或漂流勤于道达于下康曰顺君之辞皇曰浑沌子居我降龙之位惟主于民皇曰昆连子主我刀斧无俾野兽牺虎之类伤残生命无俾同类大力之徒区遂防弱子其伏之连曰专主兵事君无念哉皇曰四方之君咸顺我辞则世无害惟爱于民则位不危皇曰子无懐安惟安于民民安子安民危子危子其念哉
　　人皇神农氏政典
　　政典曰惟天生民惟君奉天惟食丧祭衣服教化一归于政皇曰我惟生无德咸若古政嗟尔四方之君有官有业乃子乃父乃兄乃弟无乱于政昔二君始王未有书契结绳而治交易而生亦惟归政昔在天皇肇修文教始画八卦明君臣民物阴阳兵象以代结绳之政出言惟辞制器惟象动作惟变卜筮惟占天皇氏归气我惟代政惟若古道以立政皇曰正天时因地利惟厚于民民惟邦本食惟民天农不正食不丰民不正业不专惟民有数惟食有节惟农有教林林生人无乱政典政典曰君正一道二三凶臣正一德有常吉时正惟四乱时不植气正惟和气乱作疠官正惟百民正惟四色正惟五惟质惟良病正四百四药正三百六十五过数乃乱而昏而毒道正常过政反僻刑正平过政反私禄正满过政反侈礼正度过政反僭乐正和过政反流治正简过政反乱丧正哀过政反游干戈正乱过政反危市肆正货过政反邪讥禁正非过政失用皇曰嗟尔有官有业乃子乃父乃兄乃弟咸若我辞一归于正皇曰君相信任惟正相君俌位惟忠相官统治惟公官相代位惟勤民官抚爱惟仁官民事上惟业父无不义厥子惟孝兄无不友厥弟惟恭夫不游妻不滛师不怠教不失刑者形也形尔身道者导也导尔志礼者制也制尔情乐者和也和尔声政者正也正其事
　　地皇轩辕氏政典
　　皇曰嗟尔天师俌相正五百官士子农夫商人工技咸若我言政典曰国无邪教市无淫货地无荒土官无滥士邑无游民山不童泽不涸其正道至矣正道至则官有常职民有常业父子不背恩夫妇不背情兄弟不去义禽兽不失长草木不失生政典曰方圆角直曲邪凹凸必有形逺近高下长短疾缓必有制寒暑燥湿风雨逆顺必有时金木水火土石羽毛必有济布帛桑麻筋角齿革必有用百工器用必有制圣人治天下权以聚财财以施智智以傗贤贤以辅道道以綂下下以事上上以施仁仁以保位位以制义义以俌礼礼以制情情以敦信信以一德德以明行行以崇教教以归政政以崇化化以顺性性以存命命以保生生以终夀皇曰岐伯天师尔司日月星辰阴阳歴数尔正尔考无有差贷先时者杀不及时者杀尔惟戒哉皇曰后土中正尔识山川草木虫鱼鸟兽尔掌尔察无乱田制以作田讼尔惟念哉皇曰龙东正尔分爵禄贤智尔咨尔行无掩大贤以恡财无庇恶德以私赏皇曰融南正尔平礼服祭祀尔正惟无乱国制以僭上无废祀事以简恭尔惟念哉皇曰太封西正尔分干戈刑法尔掌尔平皇曰太常北正尔居田制民事尔训尔均百工惟良山川尔图尔惟勤恭哉皇曰天师俌相五正百官士子农夫商人工技咸顺我言终身于休
　　高阳氏
　　帝颛顼【姬姓黄帝曾孙名颛顼兆迹高阳以髙阳为氏都帝丘在位七十六载】
　　旉令【路史颛顼绍少吴金天之政乘辰而王乃旉令曰○史记在五帝纪次黄帝】
　　毋慢制毋民贵臣骄而弗譓男女不相辟于道者拂之四达之衢
　　女皇氏
　　防娲【宓牺女弟风姓一曰以云纪姓代宓牺立号女皇氏一曰女希氏都于中皇山之原在位百三十载司马贞以伏义女娲神农为三皇易传及独断诸家并无载故置于此】
　　占词【太昊氏衰共工作乱振滔洪水女娲灭共工而迁之然后四极正冀州宁于是乘雷车鞴六蜚以御天申祠祝而枚占之占者曰吉征也乃设云幄而致神明道标万物神化七十见淮南子路史】
　　昭昭九州日月代极平均土地合和万国
　　陶唐氏
　　帝尧【姓伊耆曰放勲帝喾子初封陶侯徙封于唐喾长子挚立不善诸侯尊尧为天子都平阳在位百载禅于虞】
　　尧戒【淮南子人间训尧戒曰】
　　战战栗栗日慎一日人莫蹪于山而蹪于蛭【蹪踬也蛭蚁也叶徙吉反】
　　雒壁书【尚书中候曰帝尧率羣臣东沈于雒刻壁书】
　　天子臣放勋德薄施行不元【元善也】
　　尧母龙图文【竹书纪年云尧母庆都观于三河常有龙随之一旦龙负圗而至其文要云既而阴风四合赤龙感之孕十四月而生尧于丹陵其状如图○宋书符瑞志引载】
　　永受天祐眉八彩须发长七尺二寸面鋭上丰下足履翼宿【帝尧碑赤龙负图出庆都读之云永受天运其下图人衣赤衣鬓须尺余长七尺二寸兑上丰下足履翼星题曰赤帝起成天下宝】
　　有虞氏
　　帝舜【姓姚曰重华虞幕之后都蒲坂在位四十八载禅于夏】
　　祠田辞【文心雕龙○困学纪闻引尸子曰舜兼爱百姓务利天下其田也荷彼耒耜耕彼南畆与四海俱有其利文心雕龙谓之祠田岂他有所据乎】
　　荷此长耜耕彼南畆四海俱有
　　龙图文【论语比考帝尧率舜等游于首山观河渚有五老游河渚一曰河图将来告帝期二曰河图将来告帝谋三曰河圗将来告帝书四曰河图将来告帝图五曰河图将来告帝符有顷赤龙衔玉苞舒图刻版题命可巻金泥玉检封盛书戒曰知我者重瞳也五老乃为流星上入昴黄姚视之龙没图在尧等共发曰】
　　帝当枢百则禅于虞
　　河图告舜文【竹书纪年尧将以天下禅舜乃修坛场于河洛率舜等升首山遵河渚有五老游焉盖五星之精也相谓曰河图将来告帝以期知我者重瞳黄姚五老因飞为流星上入昴二月辛丑昧明礼备至于日昃沈璧于河荣光出河休气四塞白云起回风摇乃有龙马衘甲赤文绿色缘坛而上吐甲图而去其图以白玉为检赤土为泥似黄金约以青绳检文言虞夏当受天命帝写其言藏于东序○宋书符瑞志引载言虞夏殷周秦汉当受天命】
　　闿色授帝舜

　　皇霸文纪巻一
　　钦定四库全书
　　皇霸文纪巻二　　　　　明　梅鼎祚　编
　　夏
　　禹王【姒姓名曰文命崇伯鲧子尧时封于夏受虞禅都安邑在位八岁○孔安国云尧舜禹汤皆名史记帝王世纪名文命】
　　簨簴铭【鬻子云禹之治天下也以五声听门悬钟鼓铎磬而置鼗以得四海之士为铭于簨簴焉○文心雕龙云大禹勒笋簴而招谏】
　　教寡人以道者击鼓教寡人以义者击钟教寡人以事者振铎语寡人以忧者击磬语寡人以狱讼者挥鼗夏箴【汲冢周书文传解云文王受命九年时维暮春在鄗召太子发曰吾语汝所保所守厚德广惠忠信爱人土多民少则内亡守土少人多则民失业是故土多发政以漕四方四方流之土少安帑而外其务方输夏箴曰云云望曰土广无守可袭伐土狭无食可围竭二祸之来不称之灾天有四殃水旱饥荒其至无时非务积聚何以备之夏箴曰○孔晁注开望古书名杨用修古文韵语作开望箴非】
　　中不容利民乃外次
　　又箴
　　小人无兼年之食遇天饥妻子非其有也大夫无兼年之食遇天饥臣妾舆马非其有也国君无兼年之食遇天饥百姓非其有也戒之哉弗思弗行至无日矣岣嵝禹碑【徐灵期衡山记云夏禹导水通渎刻石书名山之高王象之舆地记云禹碑在岣嵝峰又传在衡山县云密峯宋嘉定中蜀士因樵人引至其所以纸搨其碑七十二字刻于防门观后亡】
　　承帝曰嗟翼辅佐卿水处与登鸟兽之门参身洪流而明发尔兴久旅忘家宿岳麓庭智营形折心罔弗辰往求平定华岳太衡宗疏事裒劳余伸禋郁塞昏徙南渎衍亨衣制食备万国其宁窜舞永奔【水处读作洲渚○杨用修云郦道元水经注禹治洪水血马祭衡山于是得金简玉字之书按省玉字通水理也或曰此即金简玉字之文云刘禹锡寄吕衡州化光诗云传闻祝融峯上有神禹铭古石琅玕姿秘文龙虎形崔融云于铄大禹显允天徳龙画傍分螺书匾刻韩退之诗岣嵝山尖神禹碑字青石赤形模竒又云千搜万索何处有森森绿树猿猱悲盖亦求之而未得见也韩文考异遂谓退之诗为传闻之误防州观刻后亦磨灭近张季文佥宪在长沙得之云是宋嘉定中何致字子一者模刻岳麓书院斯文显晦信有神物防持哉】
　　庐山紫霄峯禹刻【舆地志江西庐山紫霄下有石室中有禹刻篆文有好事者缒而入摹之凡七十余字止有鸿荒余乃檋可辨○鼎按史记禹治水山行乗檋此或好事者傅防也】
　　鸿荒漾余乃檋【慎又观水经注庐山之南有上霄石高壁缅然与霄汉连接上霄之南大禹刻石志其里数丈尺今犹得刻石之号焉九江中孤石在落星石傍介立大湖中周回一里竦立百丈上生林木而飞禽不集耆旧相传昔禹治水至此刻石纪功防稽覆釡山亦有禹书任昉述异记曰空同山有尧碑禹碣皆科斗书淳化帖首有禹篆十二字莆田陈嵓山有自然仙篆以纸摹之形类禹刻何翥诗鸟书虫文不可识如读岣嵝神禹碑禹遗迹灵秘如此号曰神禹有繇也】
　　玉牒文【湘中记曰衡山有玉牒禹案其文以治水遥望衡山如阵云盛之荆州记禹登南岳而祭之获金简玉字之书○后汉郡国志注引载】
　　祝融司方发其英沐日浴月百宝生
　　后啓【禹之子在位十岁】
　　铸鼎繇【墨子耕柱篇夏后开使蜚廉析金于山川而陶铸之于昆吾是使翁难卜于白若之□曰鼎成三足而方不炊而自烹不举而自臧不迁而自行以祭于昆吾之墟上乡人言兆之繇曰飨矣云云夏后氏失之殷人受之殷人失之周人受之夏后殷周之相受也数百岁矣使圣人聚其良臣与其桀相而諌岂能知数百岁之后哉而鬼神知之是故曰鬼神之明智于圣人也犹聪耳明目之与聋瞽也○案今传墨子所载罗泌路史王应麟玉海小异○路史引墨子云夏后开命飞廉析金于山而陶铸之于昆吾作九鼎鼎成而方不炊自烹不举自藏不动自响不迁自行图象万物于鼎侧以祭昆吾之墟使翁难雉乙灼于白若之繇曰云云一云禹也归藏云啓筮徙九鼎果徙之则此筮徙也○玉海引墨子卜于白若之曰鼎成四足而方不炊而自烹不举而自藏不迁而自行祭于昆吾之墟乙又言兆之繇曰云云困学纪闻云大卜三兆其颂皆千有二百夏后铸鼎繇以下懿氏占成季卜防姬卫侯及汉文兆皆繇也】
　　逢逢白云一南一北一西一东九鼎既成迁于三国帝癸【一名桀后发子殷汤所杀】
　　伐唐兆辞【归藏桀筮伐有唐枚于荧惑曰不吉】
　　不利出征惟利安处彼为貍我为防勿用作事恐伤其父
　　羿妻筮辞【归藏羿请不死之药于西王母羿妻窃之以奔月筮于有黄有黄占之曰吉】
　　翩翩归妺独将西行逢天晦芒毋惊毋恐后且大昌【且灵宪作其】
　　连山繇【山海经羲和帝俊之妻生十日注引啓筮】
　　空桑之苍苍八极之既张乃有夫羲和是主日月职出入以为晦明
　　商
　　商王成汤【子姓名履帝喾子契之后嗣为商侯十七年而灭夏践天子位十三年都亳】汤盘铭【九字】
　　茍日新日日新又日新
　　商鼎铭【三十四字○国语郭偃曰商之衰也其铭有之谓鼎铭之戒也】
　　嗛嗛之德不足就也不可以矜而祗取忧也嗛嗛之食不足狃也不能为膏而祗离咎也【忧叶于救反】
　　商父乙鼎铭【二十七字】
　　庚午王命寝庙辰见北田四品十二月作册友史锡赖贝用作父乙尊□□【宣和博古图云按友史者太史也曰友者如成王称太史友之类所以尊之也古者太史顺时覛土盖农官耳説文曰房星为辰田也今曰辰见则农当举趾故命以北田四品所以授民时也昔者货贝而宝曰锡赖贝者説文以赖为赢言锡贝之多也此商人作之以享父乙于寝庙而言乃及此者盖寝庙宗庙也书曰用命赏于祖在宗庙之中作册以锡有功是亦赏于祖之意乙之号其在商也有天乙有祖乙有小乙有武乙而惟太丁之子止曰乙且此言父乙盖不知其为何乙也○徐献忠云此宗庙之器其训锡臣工者下多用册册二字并列此商制也】
　　商兄癸彝铭【二十六字○吕大临考古图】
　　丁子王锡爵丙申贝在寒□用作兄癸彞十九月惟王九祀世昌□【图注云右得于邺按河亶甲居相即邺郡其文又称九祀为商器无疑云兄癸者商以兄弟相及之辞也故祀其先王或称祖如祖丁卣之类或称父若父辛旅彝之类或称兄若此彞之类商人质无諡皆以甲乙记徐献忠云丁子刚柔不相配合与乙子相类○鼎案穆天子传五在寒下注云未详】商兄癸卣铭【二十五字○宣和博古图二图所载二器形模虽同疎致少异】
　　丁子王锡爵丙申贝在寒用作兄癸彞十九月惟王九祀世昌□【象形鬲字○着以鬲形者古人于酒器多以此为饰故尊也爵也皆作此状盖欲如高之炊气上下交通而已】
　　商父丁彞铭【四十一字考古图】
　　乙酉商贝王曰不【原阙】□曽不戎备【亢生】乙四日惟王六祀四日惟内役敢商盟□【疑丘字】用作父丁尊彝示子【徐献忠云此文多疑字商器铭文简省无成章】
　　商母乙卣铭【十一字博古图】
　　丙寅王锡贝朋用作母乙彞【是卣乃王锡臣工以追享其母氏也】
　　商箴【吕氏春秋名类篇引商箴云云以言祸福人或召之也】
　　天降灾布祥并有其职【杨用修古文韵语载商箴云天曰顺顺维生地曰固固维宁人曰信信维听案此乃吕氏春秘序意篇中语未详何出以为商箴】
　　桑林祷辞【荀子大畧篇汤之时大旱七年翦髪断爪以身为牺牲祷于桑林之野以六事自责曰何不雨至斯极也言未已大雨】
　　政不节与使民疾与宫室崇与妇谒盛与苞苴行与谗夫兴与【节叶即盛叶成○説苑汤使人持三足鼎祝山川教之祝曰政不节耶使人疾耶苞苴行耶谗夫昌耶宫室营耶女谒盛耶何不雨之极也】
　　同前【墨子兼爱篇汤贵天子然且不惮以身为牺牲以词説于上帝鬼神】
　　惟予小子履敢用牡告于皇天后帝曰今天大旱即当朕身履未知得罪于上下有善不敢蔽有罪不敢赦简在帝心万方有罪即当朕身朕身有罪无及万方
　　同前【吕氏春秋汤五年旱翦髪劘手自以为牲祷辞曰】
　　余一人有罪无及万夫万夫有罪在余一人无以一人之不敏使上帝鬼神伤民之命
　　汤嫁妺之辞【京房易传】
　　无以天子之尊而乗诸侯无以天子之富而骄诸侯阴之从阳女之顺夫本天地之义也往事尔夫必以礼义祝网辞【吕氏春秋汤见祝网者置四面其祝曰从天坠者从地出者从四方来者皆离吾网汤曰嘻尽之矣非桀其孰为此汤乃解其三面置其一面更教之祝汉南之国闻之曰汤之德及禽兽矣四十国归之】
　　昔蛛蝥作网罟今之人学纾欲左者左欲右者右欲髙者髙欲下者下吾取其犯命者【吕览注纾缓也学缓殊非文义贾子刘向新序并作循绪一作修序取作请受】
　　黑玉赤勒文【尚书中候曰天乙在亳诸隣国襁负归徳东观乎洛降三分沈璧退立荣光不起黄鱼双跃出济于坛黑鸟以雄随鱼亦止化为黒玉赤勒】
　　精天乙受神福伐桀克三年天下悉合
　　归藏繇辞【太平御览】
　　有人将来遗我货贝以至有求则得有喜将至
　　良人得其玉君子得其粟
　　有鳬鸳鸯有鴈鹔鷞
　　鼎有黄耳利取防鲤
　　归藏齐母经辞
　　瞿有瞿有防宵梁为酒尊于两壶两羭饮之三日然后稣士有泽我取其鱼【尔雅注】
　　君子戒车小人戒徒
　　有白云出自苍梧入于大梁
　　上有髙台下有雝池若以贾市其富如河海
　　蜚廉石椁铭【史记云蜚廉生恶来父子俱以材力亊殷纣周武王之伐纣并杀恶来是时蜚亷为纣石椁奉使北方还无所报为坛霍泰山而报得石棺铭云死遂葬于霍泰山】
　　帝令处父不与殷乱赐以石棺以华氏【言处父不忘臣节故天赐石棺以光华其族案秦为蜚廉之后故为防索隐云亊盖非实谯周深所不信○处父蜚廉别号】
　　周
　　文王【姬姓名昌帝喾子后稷之裔商纣时为西伯】
　　赤爵衔书文【竹书纪年云季秋之甲子赤爵衔书及丰置于昌户昌拜稽首受其文要曰】
　　姬昌苍帝子亡殷者纣
　　赤爵丹书【周季歴生昌有圣瑞尚书帝命验云季秋之月甲子赤爵衔丹书入于酆止于昌户其书云葢圣瑞也○案此即大戴礼所载丹书语以仁得之而下尚父之言也敬胜四句亦见荀子】
　　敬胜怠者吉怠胜敬者灭义胜欲者从欲胜义者凶凡事不强则不枉不敬则不正枉者废灭敬者万世以仁得之以仁守之其量百世以不仁得之以仁守之其量十世以不仁得之不仁守之不及其世
　　鳯凰衔书文【竹书纪年云文王时孟春六旬五纬聚房后有鳯凰衘书游文王之都书曰】
　　殷帝无道虐乱天下皇命已移不得复久灵祗逺推百神吹去五星聚房昭理四海
　　赤乌衔珪书【墨子赤乌衔珪降周之岐社曰】
　　命周文王伐殷
　　卜田兆
　　非龙非彲非熊非罴兆得公侯天遗女师【史记齐世家云西伯将猎卜之曰所获非龙非彲非虎非罴所获霸王之辅○竹书纪年云王将畋史编卜之曰将大获非熊非罴天遣大师以佐昌臣太祖史畴为禹卜田得臯陶其兆类此○彲一作螭】
　　武王【名发文王子嗣为西伯十三年而灭商践天子位又六年】
　　尹佚防祝文【史记武王既定商立于社南毛叔郑奉明水卫康叔封布兹师尚父牵牲尹佚防祝于是武王再拜稽首曰膺更大命革商受天明命】
　　殷之末孙季纣殄废先王明德侮蔑神祗不祀昏暴商邑百姓其章显闻于天皇上帝【汲冢周书防曰殷末孙受德迷先成汤之明侮神祗不祀明暴商邑百姓其彰显闻于昊天上帝○纣字受徳】
　　丹书【太戴礼云武王践阼三日召士大夫而问焉曰恶有藏之约行之万世可以为子孙常者乎皆曰未得闻也召师尚父而问焉曰黄帝颛顼之道存乎意亦忽不可得见与尚父曰在丹书王欲闻之则斋矣三日王端冕尚父亦端冕奉书道书之言曰云云藏之约行之万世可以为子孙常者此言之谓也且臣闻之以仁得之以仁守之其量百世以不仁得之以仁守之其量十世以不仁得之以不仁守之必及其世王闻书之言惕若恐惧退而为戒书托于物以自警即席几诸铭是也】
　　敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世【灭叶莫笔切○丹书三十九字】
　　戒书铭十七章【蔡邕铭论武王作席几楹杖器械之铭十有八章○王应麟集解践阼篇引卢辩朱熹真德秀注今为节録○朱子云诸铭有切题者如鉴铭是也亦有不可晓者古人随在自警不必一物】
　　席四端铭【四章】
　　安乐必敬【前左端铭】无行可悔【前右端铭】一反一侧亦不可不志【后左端铭】所监不逺视尔所代【后右端铭○不志一作以忘所一作殷尔一作迩】
　　机铭
　　皇皇惟敬口口生敬口生垢口口【卢辩注几者人君出令所依故以言语为戒○今本无口生敬句】
　　鉴铭
　　见尔前虑尔后
　　盥盘铭
　　与其溺于人也宁溺于渊溺于渊犹可游也溺于人不可救也【渊叶一均切救叶居尤反○卢注或以自新取戒或以游溺为鉴】
　　楹铭
　　毋曰胡残其旤将然毋曰胡害其旤将大毋曰胡伤其旤将长【害叶暇憩切大叶特计切○真德秀注铭之于楹朝夕见之卢指楹为言恐凿】
　　杖铭
　　恶乎危于忿懥恶乎失道于嗜欲恶乎相忘于富贵【真注杖之为物于以自扶操之则安全有赖舍之则颠踣可虞富贵奢淫易忘兢畏于杖为铭是或此义】
　　带铭
　　火灭修容慎戒必恭恭则夀【王应麟注非礼勿动闇不欺也庄敬日强夀之基也】
　　履屦铭
　　慎之劳劳则富【卢注行慎躬劳躬劳终福论慎履亦财不匮也履在下犹劳辱因此为戒】
　　觞豆铭
　　食自杖食自杖戒之防防则逃【防居妖反○卢注无求醉饱自杖而已】
　　户铭
　　夫名难得而易失无懃弗志而曰我知之乎无懃弗及而曰我杖之乎獿阻以泥之若风将至必先摇摇虽有圣人不能为谋也【杖一作枝摇叶夷周切○獿旧作扰朱注未详杨用修云獿獿人涂屋之匠解见汉书音乃刀切】
　　牖铭
　　随天之时以地之财敬祀皇天敬以先时【财叶前西切○朱注牖下斋祭之处真注天实生时地实生财祀以报本亦必先时】
　　劎铭
　　带之以为服动必行德行德则兴倍德则崩【卢注以顺诛也】
　　弓铭
　　屈申之义废兴之行无忘自过【王注屈申之义以弓言废兴之行以身言修身在知其过】
　　矛铭
　　造矛造矛少间弗忍终身之羞【余一人所闻以戒后世子孙按余一人二句总承诸铭为践阼一篇结末正应前可以为子孙常者乎玉海诗纪作矛铭语误】
　　书铭二十章【太公金匮武王曰吾随师尚父之言因为书铭随身自诫○太平御览困学纪闻玉海并载】
　　书冠
　　宠以着首将身不正遗为德咎
　　书履
　　行必履正无懐侥幸
　　书劎
　　常以服兵而行道德行则福废则覆
　　书车
　　自致者急载人者缓取欲无度自致而反
　　书镜
　　以镜自照则知吉凶【此与太公阴谋所载镜铭畧同彼义完美】
　　书门
　　敬遇宾客贵贱无二
　　书户
　　出畏之入惧之
　　书牖
　　闚望审且念所得可思所忘
　　书钥
　　昬谨守深察讹
　　书砚
　　石墨相着而黑邪心谗言无得污白
　　书锋
　　忍之须臾乃全汝躯
　　书刀
　　刀利硙硙无为汝开
　　书井
　　原泉滑滑连旱则絶取事有常赋敛有节
　　几铭【以下二章见后汉书崔骃传注引太公金匮曰吾欲造起居之戒随之以身】
　　安无忘危存无忘亡熟惟二者后必无凶
　　杖铭
　　辅人无茍扶人无咎【一作容】
　　衣铭【以下三章见后汉书朱穆传注引太公阴谋】
　　桑蚕苦女工难得新捐故后必寒
　　镜铭
　　以镜自照见形容以人自照见吉凶
　　觞铭
　　乐极则悲沈湎致非社稷为危
　　笔铭【以下二章见太平御览引太公阴谋】
　　毫毛茂茂防水可脱防丈不活
　　棰铭
　　马不可极民不可剧马极则踬民极则败【败叶蒲昧切○困学纪闻云蔡邕铭论谓武王践阼咨于太师作席几楹杖器械之铭十有八章攷金匮隂谋之书则不止于十八章矣书于篇后俾好古者有攷】
　　金版铭【文选刘孝标论注引太公金匮曰云云武王曰请着金版○七略云太公金版玉匮虽近世之文然多善者】
　　屈一人之下申万人之上
　　金匮铭
　　尧之居民上也振振如临深渊舜之居民上也栗栗恐朝不及夕武王曰吾并殷民居其上也翼翼惧不敢息五帝戒【太公金匮武王问师尚父曰五帝之戒可得闻乎师尚父曰】
　　黄帝居民上惴惴若临深渊舜居民上矜矜如履薄冰禹居民上栗栗如不满日汤居民上翼翼乎惧不敢息敬胜怠则吉义胜欲则昌日慎一日寿终无殃【玉海引六韬明传篇义胜欲则昌欲胜义则亡敬胜怠则吉怠胜敬则灭荀子议兵篇敬胜怠则吉怠胜敬则灭计胜欲则从欲胜计则凶盖出于此按丹书亦此数语大较所传闻异而辞大同耳】
　　比干墓铜盘铭【武王封比干墓而作也】
　　右林左泉后冈前道万世之宁于焉是保【啸堂集古録】胶鬲盟书【吕氏春秋诚廉篇周之将兴也伯夷叔齐西行如周至岐阳文王已殁武王即位使叔且就胶鬲于次四内而与之盟使保召公就防子开于共头之下而与之盟列为三书同辞血以牲埋一于四内及共头皆以一归夷齐闻之笑曰譆割牲而盟以为信因四内共头以明行以此绍殷是以乱易暴也北行至首阳饿焉○四内地名共头水名】
　　加富三等就官一列
　　防子开盟书
　　世为长侯守殷常祀相奉桑林宜私孟诸
　　成王【名诵武王子】
　　卜成周命辞【説苑南宫边子曰昔周成王之卜居成周也其命曰○一作周公卜洛命辞】
　　予一人兼有天下辟就百姓敢无中土乎使予有罪则四方伐之无难得也【吕氏春秋南宫括曰成王定成周其辞曰惟予一人营居于成周惟予一人有善易得而见也有不善易得而诛也】
　　周公旦【武王弟】
　　卜曲阜命辞
　　作邑乎山之阳贤则茂昌不贤则速亡
　　誓命【左传莒纪公太子仆弑纪公以宝玉来奔内诸宣公季文子使太史克对引周公誓命详后】
　　毁则为贼掩贼为藏窃贿为盗盗器为奸主藏之名赖奸之用为大凶德有常无赦在九刑不忘
　　金人铭【家语曰孔子观周入后稷之庙有金人焉三缄其口而铭其背顾谓弟子曰小子识之此言实而中情而信○文心雕龙曰周公慎言于金人则此铭周公所作也○路史黄帝以惟口起兵惟动得吝乃为金人三缄其口而铭之注引太公金匮公对武王之言明黄帝所作皇览记引阴谋黄帝金人器铭曰武王问尚父五帝之戒对曰黄帝之戒曰吾之居民上也摇摇恐朝不及夕故为金人三封其口曰我古之慎言人也当以家语为正】
　　古之慎言人也戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人焰焰不灭炎炎若何涓涓不壅终为江河绵绵不絶或成网罗毫末不札将寻斧柯诚能慎之福之根也曰是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下之知众人之不可先也故后之温恭慎德使人慕之执雌持下人莫逾之人皆趋彼我独守此人皆惑之我独不徙内藏我知不示人技我虽尊髙人莫我害江海虽左长于百川以其卑也天道无亲常与善人戒之哉【国策苏秦説魏襄王引周书曰绵绵不絶蔓蔓若何毫毛不防将成斧柯前虑不定后有大患将柰之何】
　　同前【説苑】
　　古之慎言人也戒之哉戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓何残其祸将然勿谓莫闻天妖伺人荧荧不灭炎炎柰何涓涓不壅将成江河绵绵不絶将成网罗青青不伐将寻斧柯诚不能慎之祸之根也曰是何伤祸之门也强梁者不得其死好胜者必遇其敌盗怨主人民害其贵君子知天下之不可盖也故后之下之使人慕之执雌持下莫能与之争者人皆趋彼我独守此众人惑惑我独不徙内藏我知不与人论技我虽尊髙人莫害我夫江河长百谷者以其卑下也天道无亲常与善人戒之哉戒之哉
　　辛甲【故殷之臣事纣七十五谏而不听去至周召公与语贤之告文王以为公卿封长子武王时为太史见刘向别録谯周古史】
　　虞箴【左传云魏庄子谓晋侯曰昔周辛甲之为太史命百官箴王阙于虞人之箴曰】
　　芒芒禹迹画为九州经启九道民有寝庙兽有茂草各有攸处德用不扰在帝夷羿冒于原兽忘其国恤而思其麀牡武不可重用不恢于夏家兽臣司原敢告仆夫【道叶徒口反茂一作丰草叶此苟反扰叶忍九反兽叶如九反冒贪也重去声家叶攻乎反】
　　大正箴【汲冢周书尝麦解曰维四年孟夏王初祈祷于宗庙乃尝麦于太祖即假于太宗少宗少秘于社太史防刑书九篇以升授大正箴大正曰○以下二箴无名氏】
　　钦之哉诸正敬功尔颂审三节无思民因顺尔临狱无颇正刑有掇夫循乃德式监不逺以有此人保宁尔国克戒尔服世世是其不殆维公咸若
　　周箴【吕氏春秋谨听篇太上知之其次知其不知不知则问不能则学周箴云云学贤问三代之所以昌也】
　　夫自念斯学德未暮
　　祝雍【祝官雍名】
　　成王冠祝辞【家语云武王崩成王年十三嗣立周公摄政以治天下冠成王而朝于祖以见诸侯周公使祝雍作颂命之曰祝辞达而勿多也其颂曰云云】
　　使王近于民逺于佞啬于时惠于财亲贤使能【佞叶祢因反财叶前西反能叶音泥○使一作任】
　　近于民逺于年近于义逺于佞啬于财任贤使能【佞音缺能音得来切后汉志注】
　　成王冠颂
　　令月吉日王始加元服去王幼志服是衮职钦若昊命六合是式率尔祖考永永无极
　　王满生
　　告周公旦书【刘向説苑齐人王满生见周公曰言内事者于内言外事者于外周公导坐曰臣闻圣人不言而知非圣人者虽言不知今欲言乎无言乎周公俛念有顷不对王满生借笔牍书之周公仰视见书曰唯唯谨闻命矣明日诛管蔡】
　　社稷且危传之于膺
　　士冠礼辞【仪礼○以下纪并无名氏盖周制礼时所作】
　　始加祝辞【士冠始加缁布冠服端爵韠】
　　令月吉日始加元服弃尔幼志顺尔成德夀考惟祺介尔景福【服叶满北反福叶笔助反】
　　再加【再加皮弁服素积素】
　　吉月令辰乃申尔服敬尔威仪淑慎尔德眉夀万年永受胡福
　　三加【三加爵弁服纁裳韎韐】
　　以岁之正以月之令咸加尔服兄弟具在以成厥德黄耉无疆受天之庆【叶墟羊反】
　　醴辞【三加毕賔醴冠者】
　　甘醴惟厚嘉荐令芳拜受祭之以定尔祥承天之休夀考不忘
　　醮辞【若不醴则醮注醴礼简尚质也醮礼繁尚文也醮亦賔醴冠者冠有三加故三醮也】
　　防酒既清嘉荐亶时始加元服兄弟具来孝友时格永乃保之【来叶乃之切】
　　再醮
　　防酒既湑嘉荐伊脯乃申尔服礼仪有序祭此嘉爵承天之祜
　　三醮
　　防酒令芳笾豆有楚咸加尔服肴升折俎承天之庆受福无疆
　　字辞【既醴冠者见母出賔字之】
　　礼仪既备令月吉日昭告尔字爰字孔嘉髦士攸宜宜之于假永受保之曰伯某父【备叶笔力反字叶兹嘉叶居之反假叶古】
　　士昏礼辞【仪礼】
　　父命子辞
　　往迎尔相承我宗事勗率以敬先如之嗣若则有常
　　父命女辞
　　戒之戒之夙夜无违命
　　母命女辞
　　勉之敬之夙夜无违宫事
　　庶母命女辞
　　敬恭听宗尔父母之言夙夜无愆视诸袗鞶
　　祭礼嘏辞【仪礼少牢馈食曰主人酳尸尸酢主人佐食取黍授尸执以命祝祝受以东北面嘏主人曰○此诸侯之大夫祭礼也】
　　皇尸命工祝承致多福无疆于女孝孙来女孝孙使女受禄于天宜稼于田眉夀万年勿替引之【来读曰厘赐也孙叶须因反天叶铁因反田叶地因反年叶祢因反○杨用修古文附録来音赉】
　　周祭天辞【以下三章俱见大戴礼○文心雕龙云周之太祝掌六祝之辞是以庶物咸生陈于天地之郊旁作穆穆唱于迎日之拜】
　　皇皇上天照临下土集地之灵降甘风雨庶物羣生各得其所靡今靡古维予一人某敬拜皇天之祜【古祝辞则云嗣王某或曰一人某王者亲告之辞也】
　　祭地辞
　　薄薄之土承天之神兴甘风雨庶卉百谷莫不茂者既安且宁维予一人某敬拜下土之灵【者叶掌与切】
　　迎日辞【古者帝王以正月朔率有司迎日于东郊所以为万品先而尊事天也○亦见尚书大传三句与洛诰同】
　　维某年某月上日明光于上下勤施于四方旁作穆穆维予一人某敬拜迎于郊
　　救日食祝辞【周官太祝注】
　　炤炤大明纤灭无光柰何以阴侵阳以卑侵尊
　　雩祭祷辞【谷梁传注】
　　方今大旱野无生稼寡人当死百姓何谤不敢烦民请命愿抚百姓以身塞无状
　　请雨祝【春秋纬】
　　昊天生五谷以养人今五谷病旱恐不成敬进清酒搏脯再拜请雨雨幸大澍
　　立社祝【礼外篇大夫成羣立社祝曰○此亦止雨之辞】
　　今某月日君为某立社社祭土而主阴气也五谷用成万民以生敢用肥豚嘉蔬清酒敬致大神自今日以来祈请雨止惟灵是听子孙眉夀万神含灵
　　止雨祝【礼外篇】
　　天生五谷以养生民今天雨不止伤五谷如何神灵而行而止杀牲以赛神灵雨则不止鸣鼓攻之朱缘绳索而胁之【并太平御览引载】
　　命射辞【大戴礼投壶篇困学纪围云此命射之辞也】
　　弓既平张四侯且良决拾有常既顺乃让乃降其堂乃节其行既志乃张射夫命射射者之声御车之旌既获弃莫【此下缺】
　　祭侯辞【考工记曰梓人为侯张皮侯而栖鹄则春以功张五采之侯则逺国属张兽侯则王以息燕祭候之礼以酒脯醢其辞曰】
　　惟若宁侯毋或若女不宁侯不属于王所故抗而射女强饮强食贻女曾孙诸侯百福【若汝也宁安也侯之为物捍内蔽外有诸侯之象焉故假以为戒敕诸侯之辞言汝当安为诸侯下若字训如盖责之曰毋如此等不宁之侯不服属于天子之所故立而射之也强饮强食祝神之辞勉之使饮食也既饮食醉饱当以百福遗女曽孙之为诸侯也】嗟尔不宁侯为尔不朝于王所故亢而射女强食尔食曽孙侯氏百福【大戴礼○班固白虎通侯者以布为之所以名为侯明诸侯有不朝者则射之故礼射礼祝曰嗟尔不宁侯尔不朝于王所以故天下失业亢而射尔所以不射正身君子重同类故画兽而射之○大戴礼弟子辞曰无荒无慠无倨立无逾言若是者有常爵嗟尔不宁侯云云按此岂皆弟子之辞特用考工记语邪】
　　大卜祝文【褚先生补史记策传或古太卜之遗】
　　今日吉谨以粱卵焍黄祓去玉灵之不祥玉灵必信以诚知万事之情辩兆皆可占不信不诚则烧玉灵扬其灰以征后【言用粱朱鸡卵以祓焍黄二説索隐焍音次第之第烧荆枝递灼而以黄绢裹粱卵也正义焍音题焦也若焦黄则卜之不中也故用梁卵以祓之○尊神为玉灵】
　　又
　　假之玉灵夫子夫子玉灵荆灼而心令而先知而上行于天下行于渊诸灵数箣莫如汝信今日良日行一良贞【行一作身】
　　又
　　假之灵五筮五灵不如神之灵知人死知人生某身良贞
　　大横占辞【史记汉文帝初为代王诸大臣迎立也犹与未定卜之卦兆得大横占曰云云代王曰寡人固已为王矣卜人曰所谓天王者乃天子于是入即帝位】
　　大横庚庚余为天王夏啓以光【大横以荆灼文正直也庚更也言去诸侯即帝位也】
　　嘉林左胁书文【史记防传万毕石朱方传曰有神在江南嘉林中嘉林者兽无虎狼鸟无防枭草无毒螫野火不及斧斤不至是为嘉林在其中常巢于芳莲之上左胁书文】
　　甲子重光得我者匹夫为人君有土正诸侯得我为帝王【正长也为有土之官长】








　　皇霸文纪巻二
　　钦定四库全书
　　皇霸文纪巻三　　　　　明　梅鼎祚　编
　　周
　　穆王【名满昭王子成王曽孙在位五十五年】
　　穆天子传【晋太康二年汲县民不准发古冢所得古文竹简素丝编多毁落残缺穆天子传五篇荀勗序录定为六巻藏之中经副在三阁郭璞为注左传曰穆王欲肆其心周行天下皆使有车辙马迹焉则其事也】
　　【前缺】饮天子蠲山之上戊寅天子北征乃絶漳水庚辰至于【阙】觞天子于盘石之上天子乃奏广乐载立不舍至于钘山之下癸未雨雪天子猎于钘山之西阿于是得絶钘山之队北循虖沱之阳乙酉天子北升于【阙】天子北征于犬戎犬戎【阙】胡觞天子于当水之阳天子乃乐【阙】赐七萃之士战庚寅北风雨雪天子以寒之故命王属休甲午天子西征乃絶隃之闗隥已亥至于焉居禺知之平辛丑天子西征至于防人河宗之子孙防栢絮且逆天子于智之【阙】先豹皮十良马二六天子使井利受之癸酉天子舍于漆滜乃西钓于河以观【阙】智之【阙】甲辰天子猎于渗泽于是得白狐狢焉以祭于河宗丙午天子饮于河水之阿天子属六师之人于防邦之南渗泽之上戊寅天子西征骛行至于阳纡之山河伯无夷之所都居是惟河宗氏河宗伯夭逆天子燕然之山劳用束帛加璧先白【阙】天子使父受之癸丑天子大朝于燕【阙】之山河水之阿乃命□利梁固聿将六师天子命吉日戊午天子大服冕袆帗带搢曶夹佩奉璧南面立于寒下曾祝佐之官人陈牲全五【阙】具天子授河宗璧河宗伯夭受璧西向沈璧于河再拜稽首祝沈牛马豕羊河宗【阙】命于皇天子河伯号之帝曰穆满女当永致用峕事南向再拜河宗又号之帝曰穆满示女舂山之珤诏女昆仑【阙】舍四年泉七十乃至于昆仑之丘以观舂山之珤赐语晦天子受命南向再拜已未天子大朝于黄之山乃披图视典用观天子之珤器曰天子之珤玉果璿珠烛银黄金之膏天子之珤万金【阙】珤百金士之珤五十金鹿人之珤十金天子之弓射人步劎牛马犀【阙】器千金天子之马走千里胜人猛兽天子之狗走百里执虎豹柏夭曰征鸟使翼曰【阙】乌鸢鹳鸡飞八百里名兽使足【阙】走千里狻猊【阙】野马走五百里卭卭距虚走百里麋【阙】二十里曰伯夭皆致河典乃乗渠黄之乘为天子先以社西土乙丑天子西济于河【阙】爰有温谷乐都河宗氏之所游居丙寅天子属官效器乃命正公郊父受敕宪用伸【阙】八骏之乗以饮于枝洔之中积石之南河天子之骏赤骥盗骊白义逾轮山子渠黄华骝绿耳狗重工彻止雚猳【阙】黄南【阙】来白天子之御造父三百耿翛及曰天子是与出【阙】入薮田猎钓弋天子曰于乎予一人不盈于德而辨于乐后世亦追数吾过乎七萃之士阙天子曰后世所望无失天常农工既得男女衣食百姓珤冨官人执事故天有民【阙】氏响【阙】何谋于乐何意之忘与民共利世以为常也天子嘉之赐以左佩华也乃再拜顿首【阙】栢夭曰【阙】封膜昼于河水之阳以为殷人主丁已天子西南升【阙】之所主居爰有大木硕草爰有野兽可以田猎戊午寿【阙】之人居虑献酒百【阙】于天子天子已饮而行遂宿于昆仑之阿赤水之阳爰有鸟之山天子三日舍于鸟之山【阙】吉日辛酉天子升于昆仑之邱以观黄帝之宫而丰【阙】隆之葬以诏后世癸亥天子具蠲齐牲全以禋【阙】昆仑之邱甲子天子北征舍于珠泽以钓于流水曰珠泽之薮方三十里爰有雚苇莞蒲茅萯蒹葽乃献白玉【阙】只【阙】角之一【阙】三可以【阙】沐乃进食【阙】酒十【阙】姑劓九【阙】亓味中麋胄而滑因兽食马三百牛羊三千天子【阙】昆仑以守黄帝之宫南司赤水而北守舂山之宝天子乃【阙】之人【阙】吾黄金之环三五朱带贝饰三十工布之四【阙】吾乃膜拜而受天子又与之黄牛二六以三十【阙】人于昆仑邱季夏丁卯天子北升于舂山之上以望四野曰舂山是唯天下之髙山也孳木【阙】华畏雪天子于是取孳木华之实曰舂山之泽清水出泉温和无风飞鸟百兽之所饮食先王所谓县圃天子于是得玉防枝斯之英曰舂山百兽之所聚也飞鸟之所栖也爰有【阙】兽食虎豹如縻而载骨盘【阙】始知麕小头大鼻爰有赤豹白虎熊罴豺狼野马野牛山羊野豕爰有白鸟青雕执犬羊食豕鹿曰天子五日观于舂山之上乃为铭迹于县圃之上以诏后世壬申天子西征甲戌至于赤乌赤乌之人【阙】其献酒千斛于天子食马九百羊牛三千穄麦百载天子使祭父受之曰赤乌氏先出自周宗大王亶父之始作西土封其元子吴太伯于东呉诏以金刃之刑贿用周室之璧封丌璧臣长季绰于舂山之虱妻以元女诏以玉石之刑以为周室主天子乃赐赤乌之人【阙】其墨乘四黄金四十镒贝带五十珠三百裹丌乃膜拜而受曰【阙】山是唯天下之良山也寳玉之所在嘉谷生之草木硕美天子于是取嘉禾以归树于中国曰天子五日休于【阙】山之下乃奏广乐赤乌之人丌献好女于天子女听女列为嬖人曰赤乌氏美人之地也寳玉之所在也已卯天子北征赵行【阙】舍庚辰济于洋水辛已入于曹奴之人戯觞天子于洋水之上乃献食马九百牛羊七千穄米百车天子使逢固受之天子乃赐曹奴之人戏【阙】黄金之鹿银【阙】贝带四十珠四百裹戯乃膜拜而受壬午天子北征东还甲申至于黒水西膜之所谓鸿鹭于是降雨七日天子留骨六师之属天子乃封长肱于黒水之西河是惟鸿鹭之上以为周室主是曰留骨之邦辛卯天子北征东还乃循黒水癸已至于羣玉之山容【阙】氏之所守曰羣玉田山【阙】知阿平无险四辙中绳先王之所谓策府寡草木而无鸟兽爰有【阙】木西膜之所谓【阙】天子于是取玉三乘玉器服物于是载玉万只天子四日休羣玉之山乃命邢侯待攻玉者孟秋丁酉天子北征【阙】之人潜时觞天子于羽陵之上乃献良马牛羊天子以其邦之攻玉石也不受其牢栢夭曰【阙】氏槛【阙】之后也天子乃赐之黄金之罂三六朱三百裹潜时乃膜拜而受戊戌天子西征辛丑至于剞闾氏天子乃命剞闾氏借食六师之人于防山之下壬寅天子登于防山乃彻祭器于剞闾之人温归乃膜拜而受天子已祭而行乃遂西征丙午至于韩氏爰有乐野温和穄麦之所草犬马牛羊之所昌寳玉之所【阙】丁未天子大朝于平衍之中乃命六师之属休已酉天子大飨正公诸侯王吏七萃之士于平衍之中韩之人无凫乃献良马百匹用牛三百良犬七千牥牛二百野马三百牛羊二千穄麦三百车天子乃赐之黄金银罂四七贝带五十珠三百裹变【阙】雕官无凫上下乃膜拜而受庚戌天子西征至于池天子三日休于池之上乃奏广乐三日而终是曰乐池天子乃树之竹是曰竹林癸丑天子乃遂西征丙辰至于苦山西膜之所谓茂苑天子于是休猎于是食苦丁已天子西征已未宿于黄防之山西【阙】乃遂西征癸亥至于西王母之邦吉日甲子天子賔于西王母乃执白圭璧以见西王母好献锦组百纯【阙】组三百纯西王母再拜受之【阙】乙丑天子觞西王母于瑶池之上西王母为天子謡曰白云在天山防自出道里悠逺山川间之将子无死尚能复来天子答之曰子归东土和治诸夏万民平均吾顾见汝比及三年将复而野天子遂驱升于弇山乃纪丌迹于弇山之石而树之槐眉曰西王母之山西王母之山还归丌【阙】世民作忧以吟曰比徂西土爰居其野虎豹为羣于鹊与处嘉命不迁我惟帝天子大命而不可称顾世民之恩流涕芔陨吹笙鼓簧中心翔翔世民之子唯天之望丁未天子饮于温山【阙】老鸟己酉天子饮于溽水之上乃发宪令诏六师之人【阙】其羽爰有【阙】薮水泽爰有陵衍平陆硕鸟物羽六师之人毕至于旷原曰天子三月舍于旷原【阙】天子大飨正公诸侯王勒七萃之士于羽琌之上乃奏广乐【阙】六师之人翔畋于旷原得获无疆鸟兽絶羣六师之人大畋九日乃驻于羽之【阙】收皮效物债车受载天子于是载羽百车己亥天子东归六师【阙】起庚子至于【阙】之山而休以待六师之人庚辰天子东征癸未至于戊【阙】之山智氏之所处【阙】智【阙】往天子于戊【阙】之山劳用白骖二疋野马野牛四十守犬七十乃献食马四百牛羊三千曰智氏【阙】天子北游于□子之泽智氏之夫献酒百【阙】于天子天子赐之狗璅采黄金之罂二九贝带四十珠丹三百裹桂姜百【阙】乃膜拜而受乙酉天子南征东还巳丑至于献水乃遂东征饮而行乃遂东南己亥至于纑之山三周若城阏氏胡氏之所保天子乃遂东征南絶沙衍辛丑天子渇于沙衍求饮未至七萃之士高奔戎刺其左骖之颈取其青血以献天子天子美之乃赐奔戎佩玉一只奔戎再拜防首天子乃遂南征甲辰至于积山之□爰有□栢曰寿余之人命懐献酒于天子天子赐之黄金之罂贝带朱丹七十裹命懐乃膜拜而受乙巳【阙】诸飦献酒于天子天子赐之黄金之罂贝带朱丹七十裹诸飦乃膜拜而受之庚辰至于滔水浊繇氏之所食辛巳天子东征癸未至于苏谷骨飦氏之所以被乃遂南征东还丙戌至于长洃重□氏之西疆丁亥天子升于长湠乃遂东征庚寅至于重□氏黒水之阿爰有野麦爰有答堇西膜之所谓木禾重□氏之所食爰有采石之山重□氏之所守曰枝斯璿瑰瑶琅玕玪璅长□玗琪□尾凡好石之器于是出孟秋癸巳天子命重□氏共食天子之属五日丁酉天子升于采石之山于是取采石焉天子使重□之民铸以成器于黒水之上器服物佩好无疆曰天子一月休秋癸亥天子觞重□之人□乃赐之黄金之罂【阙】二九银乌一只贝带五十珠七百裹篙箭桂姜百岗丝□雕官□乃膜拜而受乙丑天子东征□送天子至于长沙之山【阙】只天子使伯夭受之栢夭曰重□氏之先三苗氏之【阙】处以黄水□银采【阙】乃膜拜而受丙寅天子东征南还己巳至于文山西膜之所谓【阙】觞天子于文山西膜之人乃献食马三百牛羊二千穄米千车天子使毕矩受之曰【阙】天子三日游于文山于是取采石壬寅天子饮于文山之下文山之人归遗乃献良马十驷用牛三百守狗九十牥牛二百以行流沙天子之豪马豪牛尨狗豪羊以三十祭文山又赐之黄金之罂二九贝带三十朱三百裹桂姜百岗归遗乃膜拜而受癸酉天子命驾八骏之乗右服□骝而左緑耳右骖赤蘎而左白天子主车造父为御□为右次车之乗右服渠黄而左逾轮右盗骊而左山子栢夭主车叅百为御奔戎为右天子乃遂东南翔行驰驱千里至于巨搜之人□奴乃献白鹄之血以饮天子因具牛羊之湩以洗天子之足及二乗之人甲戌巨搜之□奴觞天子于焚留之山乃献马三百牛羊五千秋麦千车膜稷三十车天子使栢夭受之好献枝斯之石四十□□□□珌佩百只琅玕四十□□十箧天子使造父受之【阙】乃赐之银木□采黄金之罂二九贝带四十朱三百裹桂姜百岗□奴乃膜拜而受乙亥天子南征阳纡之东尾乃遂絶□之谷已至于□璚河之水北阿爰有□溲之【阙】河伯之孙事皇天子之山有模堇其叶是食明后天子嘉之赐以佩玉一只栢夭再拜稽首癸丑天子东征栢夭送天子至于防人防伯絮觞天子于澡泽之上□多之汭河水之所南还曰天子五日休于澡泽之上以待六师之人戊午天子东征顾命栢天归于丌邦天子曰河宗正也栢夭再拜稽首天子南还升于长松之隥孟冬壬戌至于雷首犬戎胡觞天子于雷首之阿乃献食马四六天子使孔牙受之曰雷水之平寒寡人具犬马牛羊爰有黑牛白角爰有黑羊白血癸亥天子南征升于髭之隥丙寅天子至于钘山之队东升于三道之隥乃宿于二边命毛班逢固先至于周以待天之命癸酉天子命驾八骏之乗赤骥之驷造父为御【阙】南征翔行迳絶翟道升于太行南济于河驰驱千里遂入于宗周官人进白鹄之血以饮天子以洗天子之足造父乃具羊之血以饮四马之乗一庚辰天子大朝于宗周之庙乃里西土之数曰自宗周水以西至于河宗之邦阳纡之山三千有四百里自阳纡西至于西夏氏二千又五百里自西夏至于珠余氏及河首千又五百里自河首襄山以西南至于舂山珠泽昆仑之邱七百里自舂山以西至于赤乌氏舂山三百里东北还至于羣玉之山截舂山以北自羣玉之山以西至于西王母之邦三千里【阙】自西王母之邦北至于旷原之野飞鸟之所解其羽千有九百里【阙】宗周至于西北大旷原万四千里乃还东南复至于阳纡七千里还归于周七千里各行兼数三万有五千里吉日甲申天子祭于宗周之庙乙酉天子【阙】六师之人于洛水之上丁亥天子北济于河【阙】羝之队以西北升于盟门九河之隥乃遂西南仲冬壬辰至□山之上乃奏广乐三日而终吉日丁酉天子入于南郑宝处曰天子四日休于濩泽于是射鸟猎兽丁丑天子【阙】雨乃至祭父自圃郑来谒留昆归玉百枚陖翟致赂良马百驷归毕之宝以诘其成陖子寿胡【阙】东牡见许男于洧上祭父以天子命辞曰去兹羔用玉帛见许男不敢辞还取束帛加璧【阙】毛公举币玉是日也天子饮许男于洧上天子曰朕非许邦而恤百姓【阙】也咎氏宴饮毋有礼许男不敢辞升坐于出尊乃用宴乐天子赐许男骏马十六许男降再拜空首乃升平坐及暮天子遣许男归癸亥天子乗鸟舟龙卒浮于大沼夏庚午天子饮于洧上乃遣祭父如圃郑用【阙】诸侯辛未天子北还钓于渐泽食鱼于桑野丁丑天子里圃田之路东至于房西至于【阙】邱南至于桑野北尽经林煑【阙】之薮南北五十【阙】十虞东虞曰兔台西虞曰栎邱南虞曰富邱【阙】北虞曰相其御虞曰【阙】来十虞所【阙】辰天子次于军邱以畋于薮【阙】甲寅天子作居范宫以观桑者乃饮于桑中天子命桑虞出【阙】桑者用禁暴人仲夏甲申天子【阙】所庚寅天子西游乃宿于祭壬寅祭公饮天子酒乃歌□天之诗天子命歌南山有□乃绍宴乐丁酉天子作台以为西居壬寅天子东至于雀梁甲辰浮于荥水乃奏广乐季夏庚【阙】休于范宫仲秋丁巳天子射鹿于林中乃饮于孟氏爰舞白鹤二八还宿于雀梁季秋辛巳天子司戎于【阙】来虞人次御孟冬鸟至王□【阙】弋仲冬丁酉天子射兽休于深雚得麋麕豕鹿四百有二十得二虎九狼乃祭于先王命庖人熟之戊戌天子西游射于中【阙】方落草木鲜命虞人掠林除薮以为百姓材是日也天子北入于与井公博三日而决辛丑塞至于台乃大暑除天子居于台以听天下之逺方【阙】之数而众从之是以选扐乃载之神人【阙】之能数也乃左右望之天子乐之命为【阙】而时【阙】焉【阙】其名曰【阙】公去乘人【阙】犹【阙】有虎在乎葭中天子将至七萃之士髙奔戎请生捕虎必全之乃生捕虎而献之天子命之为柙而畜之东虞是为虎牢天子赐奔戎畋马十驷归之太牢奔戎再拜防首丙辰天子北游于林中乃大受命而归仲秋甲戌天子东游次于雀梁【阙】蠧书于羽林季秋【阙】乃宿于毕人告戎曰陖翟来侵天子使孟悆如毕讨戎霍侯旧告薨天子临于军邱狩于薮季冬甲戌天子东游饮于留祈射于丽虎读书于菞邱【阙】献酒于天子乃奏广乐天子遗其灵鼓乃化为黄蛇是日天子鼓道其下而鸣乃树之桐以为鼔则神且鸣则利于戎以为琴则利【阙】于黄泽东游于黄泽宿于曲洛废【阙】使宫乐謡曰黄之池其马沙皇人威仪黄之泽其马玉皇人受谷丙辰天子南游于黄【阙】室之邱以观夏后啓之所居乃【阙】于啓室天子筮猎苹泽其卦遇讼逢公占之曰讼之繇薮泽苍苍其中阙宜其正公戎事则从祭祀则憙田猎则获【阙】饮逢公酒赐之骏马十六絺纻三十箧逢公再拜稽首赐筮史狐【阙】有阴雨梦神有事是谓重阴天子乃休日中大寒北风雨雪有冻人天子作诗三章以哀民曰我徂黄竹【阙】员闷寒帝收九行嗟我公侯百辟冡卿皇我万民旦夕勿忘我徂黄竹【阙】员閟寒帝收九行嗟我公侯百辟冡卿皇我万民旦夕勿穷有皎者鴼翩翩其飞嗟我公侯【阙】勿则迁居乐甚寡不如迁土礼乐其民天子曰余一人则淫不皇万民【阙】登乃宿于黄竹天子梦羿射于涂山祭公占之疏【阙】之【阙】乃宿于曲山壬申天子西升于曲山【阙】天子西征升九阿南宿于丹黄戊寅天子西升于阳【阙】过于灵【阙】井公博乃驾鹿以游于山上为之石主而【阙】窴軨乃次于浢水之阳吉日丁亥天子入于南郑之虚皇帝之闾乃【阙】先王九观以诏后世已已天子【阙】征舍于菹台辛未纽菹之兽于是白鹿一牾椉逸出走天子乘渠黄之乘【阙】焉天于丘之是曰五鹿官人之【阙】是丘【阙】其皮是曰【阙】皮其脯是曰【阙】脯天子饮于漯水之上官人膳鹿献之天子天子美之是曰甘癸酉天子南祭白鹿于漯【阙】乃西饮于草中大奏广乐是曰乐人甲戌天子西北【阙】姬姓也盛栢之子也天子赐之上姬之长是曰盛门天子乃为之台是曰重璧之台戊寅天子东狃于泽中逢寒疾天子舍于泽中盛姬告病天子怜之【阙】泽曰寒氏盛姬求饮天子命人取浆而给是曰壶輲天子西至于重璧之台盛姬告病【阙】天子哀之是曰哀次天子乃殡盛姬子毂丘之庙壬寅天子命哭啓为主祭父賔丧天子王女叔防为主天子【阙】賔之命终哀礼于是殇祀而哭内使执防官人【阙】丌职曽祝敷筵席设几盛馈具肺盐羮胾脯枣醢鱼腊糗韭百物乃陈腥俎十二干豆九十鼎敦壶尊四十器曾祝祭食进肺盐祭酒乃献丧主伊扈伊扈拜受【阙】祭女又献女主叔防叔防拜受祭【阙】祝报祭觞大师乃哭即位毕哭内史【阙】防而哭曾祝捧馈而哭御者【阙】祈而哭抗者觞夕而哭佐者承斗而哭佐者衣裳佩【阙】而哭乐【阙】人陈琴瑟【阙】竿籥筦而哭百【阙】众官人各【阙】其职事以哭曰士女错踊九【阙】乃终丧主伊扈哭出造舍父兄宗姓及在位者从之佐者哭且撤馈及壶鼎俎豆众官人各【阙】其职皆哭而出并利【阙】事后出而收癸卯大哭殇祀而载甲辰天子南葬盛姬于乐池之南天子乃命盛姬【阙】之丧视皇后之葬法亦不邦后于诸侯河济之间共事韦谷黄城三邦之士辇丧七萃之士抗者即车曾祝先丧大匠御棺日月之旗七星之文鼓钟以葬龙旗以【阙】鸟以建鼓兽以建钟龙以建旗曰丧之先后及哭踊者之间毕有钟旗【阙】百物丧器井利典之列于丧行靡有不备击鼓以行丧举旗以劝之击钟以止哭弥旗以节之曰【阙】祀大哭九而终丧出于门丧主即位周室父兄子孙倍之诸侯属子王吏倍之外官王属七萃之士倍之姬姓子弟倍之执职之人倍之百官众人倍之哭者七倍之踊者三十行行萃百人女主即位嬖人羣女倍之王臣姬姓之女倍之宫官人倍之宫贤庶妾倍之哭者五倍踊者次从曰天子命丧一里而击钟止哭曰匠人哭于车上曾祝哭于丧前七萃之士哭于丧所曰小哭错踊三踊而行五里而次曰丧三舍至于哀次五舍至于重璧之台乃休天子乃周姑繇之水以圜丧车是曰固车曰殇祀之孟冬辛亥邢侯曹侯来吊内吏将之以见天子天子告不豫而辞焉邢侯曹侯来吊太子太子哭出庙门以迎邢侯再拜劳之侯不答拜邢侯谒哭于庙太子先哭而入西向即位内史賔侯北向而立大哭九邢侯厝踊三而止太子送邢侯至庙门之外邢侯遂出太子再拜送之曹侯庙吊入哭太子送之亦如邢侯之礼壬子天子具官见邢侯曹侯天子还返邢侯曹侯执见拜天子之武一天子见之乃遣邢侯曹侯归于其邦王官执礼共于二侯如故曰天子出宪以或襚赗癸丑大哭而【阙】甲寅殇祀大哭而行丧五舍于大次曰丧三日于大次殇祀如初辛酉大成百物皆备壬戍史录繇鼓钟以赤下棺七萃之士【阙】士女错踊九【阙】丧下昧爽天子使嬖人赠用文锦明衣九领丧宗伊扈赠用变裳女主叔防赠用茵组百嬖人官师毕赠井利乃藏报哭于大次祥祠【阙】祀丧罢哭辞于逺人为盛姬諡曰哀淑人天子丘人是曰淑人之丘乙丑天子东征舍于五鹿叔防思哭是曰女防之丘丁卯天子东征钓于漯水以祭淑人是曰祭丘己巳天子东征食马于漯水之上乃鼓之棘是曰马主癸酉天子南征至于菹台仲冬甲戌天子西征至于因氏天子乃钓于河以观姑繇之木丁丑天子北征戊寅舍于河上乃致父兄子弟王臣姬【阙】祥毕哭终丧于嚣氏己卯天子西济于河嚣氏之遂庚辰舍于茅尺于是禋祀除丧始乐素服而归是曰素氏天子遂西南癸未至于野王甲申天子北升于大北之隥而降休于两栢之下天子永念伤心乃思淑人盛姬于是流涕七萃之士葽豫上谏于天子曰自古有死有生岂独淑人天子不乐出于永思永思有益莫忘其新天子哀之乃又流涕是日辍己未乙酉天子西絶钘隥乃遂西南戊子至于盬己丑天子南登于薄山窴軨之隥乃宿于虞庚申天子南征吉日辛卯天子入于南郑【注略云焉居禺知之平防人疑皆国名防音叵肯切柏爵絮名古伯字多以木井利穆王嬖臣阳纡音阳呕无夷冯夷也山海经云氷夷河宗主河者因以为氏柏夭字父祭公谋父梁固梁门大夫防一名珽亦谓大圭音忽曾重也传曰曾臣偃舂山海经音钟赐语晦者月终为晦言赐女受终福天子之珤至皆致河典河图辞也郊父正公名○膜昼人名寿古畴字居虑人名丌赤乌人名戏曹奴人名逢固周大夫长肱国在赤海东潜时人名温归剞闾氏人名无鳬韩氏人名○王母吟于鹊读曰乌鹊髙奔戎七萃士名□柏疑犹防伯命懐余人名诸飦亦人名音犍○浊繇氏骨骭氏重□氏疑皆外国□□重□人名并未注玪□羌□皆玉名玪□音钤质黄水一作黄木毕矩王臣名归遗文山人名□疑骅字□古骥字仪古义字□圅音秦丙参伯并御人名□奴巨搜人名□溲疑是渠搜国明后君也孔牙人名毛班即后毛伯○留昆陖翟毕并国名陖翟隗姓□胡人名咎氏犹舅氏□天疑诗颂昊天南山有□疑小雅南山有台祭公以此规諌而王畣之也井公邴人名孟愈周臣名霍侯名黄泽谣黄之池一作黄之陀逢公史孤并卜人黄竹诗第三章自侯以下似当云百辟冡卿皇我万民阙勿则迁○盛柏姬姓国叔防叔姓穆王女音痤伊扈人名因氏国名葽豫士名盐音古河东盐池】
　　坛山石刻【赞皇县坛山上周穆王刻石四字笔力道劲有劎防弩张之状至宋庆厯中宋尚书祁在镇阳尝摹此字见欧阳公集古录而赵明诚金石录谓穆王时所用皆古文科斗书此字反类小篆疑其非真我朝宋学士濂摹刻浦阳山房自为跋谓与周淮父卣伯硕父鼎齐侯鏄钟诸欵识合又谓字形多类石鼓详金薤琳琅】
　　吉日癸已
　　姜后卜兆辞【汲冡师春周穆王姜后孕越姬嬖窃而育之毙以鸟二七涂以彘血王发书而卜之兆于是王问诸史豹曰虫飞集户是曰失所惟彼小人弗克以育君子史良曰是谓闗亲将留其身归于母氏而后获宁册而藏之厥休将振居三月越姬死七日而复言其情曰尔夷也胡窃君之子不归将寘而大□及王子于治】
　　蜉蝣之羽飞集于户鸿之戾止弟弗克理重灵降诛尚复其所
　　宣王【名靖穆王子在位四十六年为周中兴之主】
　　石鼓文【古文苑周宣王狩于岐阳所刻石鼔文十篇冯惟讷诗纪云古文苑所载石鼔文称孙巨源得于佛书龛中盖唐人所録仅四百九十七言章樵为之考正集释又薛尚功郑樵潘迪诸家咸有音训然于阙文靡所増益杨慎用修自言受学李文正公得苏文忠旧本盖六百五十七言训释简要杨子易以今文传之矣陜西志与杨本同而字画训释颇异今以二本参较着之古文苑旧注有可采者间取附入注中姓氏薛郑章潘已见前施谓宿王王厚之苏疑即文忠也○鼎按欧阳文忠集古录于此有三疑大略谓自宣王至宋干有九百余年理难得存郑渔仲谓是秦篆因其以殹为也见于秦斤以防为丞见于秦权其文有曰嗣王有曰天子天子可为帝亦可谓王秦自惠文称王始皇称帝以为惠文之后始皇之前所作也温彦威使三京以为后周文帝猎于岐阳所作盖因史大统十一年西狩岐阳之语而云也宋王厚之及国初赵古则皆力辨其非断以为宣王之时史籀之书详见古文苑金薤琳琅然皆谓诗耳杨用修风雅逸篇云石鼔诗周宣王猎碣也于诗体属小雅或以为成王时诗以左传成有岐阳之搜证之亦一説也冯氏亦载诗纪鼎以文苑载首秦诅楚诸文不列于诗而金薤原止録文此篇仍载今姑存之鼔在北京国子监庙门下字多漫灭不可搨】
　　音释
　　【本音吾读作我】车既防【籀文工读作攻】马既同车既孜【古文好】马既【音阜与同马肥貌一从缶籀文音騊北野良马也一音宝】君子鼎鼎【籀文贝通作爰】邋邋【读作猎】鼎斿【通作游杨云当读作君子爰猎爰猎爰游潘释非】麀鹿速速君子□【之】求□□【古文闗读作弯】【音条】弓【石本弓古及字作弓】弓兹防【以】□【本寺字读作时古文省】敺【驱】其□【畤音止】其来趩趩【音亦杨曰读作彳】【音宪】【大来反今作炱音台烟尘也】即□【音御与小异】即时麀鹿趚趚【音即】其来大垐【音茨大道也】敺其欉【朴同杨曰读作仆】其来【音独】【古文射】其【音坚兽三岁曰肩杨作豚】蜀【读作属古省文】
　　右一【薛作辛文　郑作丙文　文六十六重文十　共七十六字　一十九句】
　　【汧音牵水名】殹【王曰古也字见诅楚文杨云音繄】沔沔【章音泛泛当作□篆文反正为乏今从丏恐非】防【与烝同诗南有嘉鱼烝然罩罩郑作丞见秦权】□【籀文皮读作彼】涄【古文苑作淖杨作潮】渊□【古文鰋】□处【上声叶作居】防君子□【渔】防澫澫【澫通作漫】又【通作有下皆同】□【古鲨字鱼名】其斿【游】□□【音散卟作跚】帛【读作白下同】【鱼】【音洛白皃】其□【蘯与葅同】氐【古作底至也】□黄帛其□【古文鳊】又□【今作鲋】又□【即白字○志云与鲌同叶音绵】其胡【乞及切】孔□【庶】□【脔】防毚毚【音决兽似狌狌下当从夬杨从史注云生冀反】【籀文洋】【音搏】其佳【读作惟古文省下皆同】可【读作何亦古省文下同】佳□【似吕反】佳鲤可防槀【普刀反作防又作槖音托】防佳杨及桺【古文柳】
　　右二【薛作戊文　郑作甲文　文六十一重文七　共六十八字　一十七句施云石鼔中唯此完好无一字磨灭然字多假借世既逾逺不能尽知故义亦有不通处更俟博雅君子辨而释之庶可补雅颂之亡逸】
　　田车孔【章作既】安鋚【音条辔首垂铜也】勒□□【□与駻同马行也】六□【古文师】既简左骖旛旛【妨圆反旌旗总名旛旛取其轻举貌】右骖騝騝【纪偃反壮健儿】防□【古作跻】亐邍【古原字】戎止【石本作丗】□【古文陆】宫车其写【写舍也读如卸史记秦每破诸侯写放其宫室】秀弓【秀通作绣绣弓戎弓也谷粱传弓绣质】□【时射】麋豕孔□麀鹿雉兔其邍又【有】□【□或作□音循】其戎□□【音奔又作走音奏郑本有□字在大字上音□古直字也】大车出各【洛】亜【古文恶】兽【杨作亚兽】白防【古文泽白泽兽名】执而勿【叶音杓】多防防【音力叶音约】君子逌【音乃杨作攸】乐【音洛】
　　右三【薛作丙文　郑作丁文　文六十九重文五　共七十四字　一十八句】
　　□【帅】晨銮车【音忽疾也下从本音叨】欶【音速】眞【读作填古文省】如秀弓孔硕【叶式畧反】彤矢翐翐【古镞字】四马其写六辔【辔】沃若□【徒】粳【驶从马从便旧本云未详杨云恐当作骈】孔□□【廓】骑□【籀文宣】博【古文苑作廓宣搏搏】【郑云即酋字通作輶石本作□音首】车□【古文载】衎【古文道】如□如章邍湿【古文湿通作隰】阴阳趍趍【音池调和闲习之貌郑作即趣字七及】六马【射】防□□【籀文族矢锋也叶音防】又【有】防【音枢】如虎兽鹿如彖【兕】台【读作怡古省文】迩多贤□【音循】禽丛【奉】雉兔允异
　　右四【薛作丁文　郑作戊文　文六十九重文三　共七十二字　一十八句】
　　来自东【古文苑有凄凄二字】霝【古零字】雨奔□【古文流】逆涌盈盈湈【与渫同音屑杨云水名】湿【古文湿】君子既防【古文涉】马□汧汧【古文苑无重文】殹【也】洎【暨同】凄【二字古文苑俱有重文】防【丞】士駋【古文驾】言【古文西】防【籀文归】方【作舫】舟【舟】自□【廓】□騪【杨作骈】逴逴【音绰】佳【维】□防□【道】或阴或阳极【即笈字志云音结杨云音楫】防防户出亐水一方防□遑【杨作徨】止其奔【古文苑作其奔其敔音御】防且【读作阻古省文】其直【乃】吏【古文事】
　　右五【薛作壬文　郑作辛文　文六十六重文三　共六十九字　一十六句】
　　猷乍【古文作下同】邍乍周□【导】□【古遄省文】□【我】□【籀文辞】攸除□晨阪田莾【音蓐或作防居幽切】为卋里【丗从三十为世施云□三十也以三十为世书家谓之防意佛书谓之二合字卋苏合切非世字也】希防□□【音徼】□【乃】【古文訚杨作罟】桼【桼木汁也可以髤物别作漆水名】□【籀文栗】柞【音昨栎也】棫【音域白桵也】其拔【即防字音宗】【音咎又音杲】□□【来详音义杨作庸或云遘字】鸣□【条山楸也】亚筹【箬】其【华】可【何】为所斿【音夒或作防】水盩【音利杨音戾或音周非】□【古文防】□【树】【与幽同】□【古文晤】
　　右六【薛作庚文　郑作乙文　文五十二重文三　共五十五字施云此鼔乃皇祐间向传师搜访而得者每行末仅存者四字故今所传皆续不成文】
　　□啴啴【音檀众盛也】【然】丙师旅【章云旅字之下磨灭二字】眞【填】防同又【有杨云如字】绎防左【施云左字下有骖字今碑本磨灭】戎傽【音章傽徨行遽皃苏读作障】弓矢孔□滔滔是□【炽】□夫写矢【古文苑有不字】具□【即夺字】【古文举】防【音自积禽也诗助我举防】其□□【郑作旴音吁苏作肝】来或羣或爻【友】悉率左右燕乐【洛】天子来嗣王始□□【振音眞】□古伐来攸止
　　右七【薛作甲文　郑作壬文　文五十九重文三　共六十二字　一十五句】
　　晨【走】防防【未详音义郑音剂】马【即麃字音标或云音袍麖属】晳皙【华】雉防【音绰似兔青色而大】【旧音位】多□防我师氏宪宪文武可【如字】其一防
　　右八【薛作已文　郑作庚文　文二十三重文四　共二十七字施云此鼔最磨灭不复成文】
　　水既【与净同】卫【导与作道】既行既止嘉□里天子永防【古文宁】日佳【惟】丙□【申】旭旭杲杲其雱【籀文旁尔稚二逹曰旁】啎【叶上声】椉【乗】马既□【音循】【未详音义章作敇】□【古文夏】□□【康】駋【驾】晨四黄左骖防防【音敖】右骖□【音速】防【棨防】防莽【奕】女【读作汝】□□徳【悳】旛【籀文翰平声鸟羽也析羽而注于旗首故曰旛翰】□□【音□】猋【古飙字音标葢通作杨作猋】斿【旌旗之末垂者】□□【音宜旗动也】公谓大来余及如兹邑周【即害字读作曷何也】不余及
　　右九【薛作乙文　郑作癸文　文七十四重文七　共八十一字　二十句施云上下磨灭不成文】
　　吴【古作虞】人防【古文怜】□【□与亟同】□【朝】夕憼【警同】惕□【载】□北勿【通作掩】勿伐□【若石本作□或云毕字】□出奇【竒】进□【古文献】用特防格【艺同】祖告于大祝禘尝夐【古文受】□【享】致其方□【与艺同叶音亦】寓逢□□【籀文中囿】孔□麀鹿邍湿既坦疆理□□【音蕃盛也】大田不□【音搜即搜字】君子可【何】求又【有】□又始周爰止于是
　　右十【薛作癸文　郑作已文　文七十二重文一　共七十三字　一十八句】
　　今文
　　我车既攻我马既同我车既好我马既君子爰猎爰猎爰游麀鹿速速君子之求弯弯弓弓兹以时我驱其畤其来趩趩炱炱即御即时麀鹿趚趚其来大垐我驱其仆其来射其豚属【杨石鼔文序云君子爰猎爰猎爰游潘迪所释牵合纰缪古人书字文同者但作二防更不复书迪既误读为君子员员邋邋员斿遂复臆释云员员众多貌邋邋旌旗遥动貌所谓郢书燕説者也】
　　右一
　　汧繄泛泛丞彼潮渊鰋鲤处之君子渔之漫漫有鲨其游白鱼其葅底鲜黄白其鳊有鲋有白其孔庶脔之洋洋其鱼惟何惟鱮惟鲤何以防之惟杨及柳
　　右二
　　田车孔安鋚勒駻駻六师既简左骖翻翻右骖騝騝我以隮于原我戎止陆宫车其写秀弓时射麋豕孔庶尘鹿雉兔其原有□其戎奔奔大车出洛亚兽白泽我执而勿射多庶防防君子乃乐
　　右三
　　帅彼銮车忽速塡如秀弓孔硕彤矢笶笶四马其写六辔沃若徒骈孔庶廓骑宣博酋车载道如徒如章原隰阴阳趍趍六马射之簇簇有防如虎兽鹿如兕怡尔多贤□禽奉雉我兔允异
　　右四
　　我来自东霝雨奔流逆涌盈盈渫隰君子既涉我马流汧汧繄洎凄丞士驾言西归舫舟自廓徒骈逴逴惟舟以道或阴或阳极深以户出于水一方丞徒徨止其奔我以阻其乃事
　　右五
　　宣猷作原作周导遄我辞攸除帅彼阪田防为世里希防□□乃罟漆栗柞棫其拔庸庸鸣条亚箬其华何为所斿水导防树幽晤
　　右六
　　徒我啴啴然而师旅填然防同又绎以左戎障弓矢孔庶滔滔是炽射夫写矢具夺举防其徒防来或羣或友悉率左右燕乐天子来嗣王始振振复古我来攸止
　　右七
　　彼走防防马麃晳晳华华雉防位多庶防我师氏宪宪文武可其一之
　　右八
　　我水既净我道既平我行既止嘉树则里天子永宁日惟丙申旭旭杲杲我其旁导乗马既□夏康康驾彼四黄左骖防防右骖□□防以奕汝不执德旛翰黎黎□斿施施公谓大来余及如兹邑曷不余及
　　右九
　　吴人怜亟朝夕儆惕载西载北勿奄勿伐若而出竒进献用特归格蓺祖告于大祝禘尝受享致其方艺寓逢中囿孔庶麀鹿原隰既坦疆理蕃蕃大田不搜君子何求有谋有始周爰止于是
　　右十
　　襄王【讳郑惠王子立三十三年】
　　防命晋文公
　　【晋献楚俘于王王享醴命晋侯宥防命晋侯为侯伯三辞从命曰重耳敢再拜稽首奉扬天子之丕显休命王子虎盟诸侯于王庭】
　　王谓叔父敬服王命以绥四国纠逖王慝【左传○史记云天子使王子虎命晋侯为伯作晋文侯命王若曰父义和丕显文武能慎明德昭登于上布闻在下维时上帝集厥命于文武恤朕身继予一人永其在位○索隐云尚书文侯之命是平王命晋文侯仇此乃襄王命文公重耳之事代数悬隔颇有疎谬】
　　王子虎盟诸侯
　　皆奬王室无相害也有渝此盟明神殛之俾坠其师无克祚国及其孙无有老防
　　灵王【名泄心简王子立二十七年】
　　赐齐侯命【王使刘定公赐齐灵公命将壻于齐也】
　　昔伯舅太公右我先王股肱周室师保万民世胙大师以表东海王室之不坏繄伯舅是赖今余命女环兹率舅氏之典纂乃祖考无忝乃旧敬之哉无废朕命【灵公名环定公名夏】
　　景王【名贵灵王子立二十五年】
　　追命卫襄公【襄公卒告丧于周且请命王使成简公如卫吊且追命襄公】
　　叔父陟恪在我先王之左右以佐事上帝余敢忘髙圉亚圉【左传○二圉周之先也为殷诸侯亦受殷王追命】








　　皇霸文纪巻三
　　钦定四库全书
　　皇霸文纪巻四　　　　　明　梅鼎祚　编
　　周【三】
　　周器铭
　　周嘉量铭【考工记防氏为量其铭曰】
　　时文思索允臻其极嘉量既成以观四国永啓厥后兹器维则【观音贯时是也言惟是文德之君思索以求其理也极中也作为此量使天下取信而至其中也观示也】
　　周鼎铭【三十二字古岐字○汉书宣帝时美阳得鼎献之有司议荐见宗庙张敞好古文字按鼎铭勒上议以梁丰镐为周旧居固宜有宗庙坛场祭祀之臧今鼎出东中有刻书殆周以褒赐大臣大臣子孙刻铭先功臧之宫庙也不宜荐见宗庙制曰京兆尹议是○以下并鼎先锡命次自作尊诸器皆然】
　　王命尸臣官此栒邑赐尔旂鸾黼黻雕戈尸臣拜手稽首曰敢对扬天子丕显休命【尸臣尸事之臣也栒音荀即豳也】
　　周仲山父鼎铭【后汉书和帝永元元年秋车骑将军窦宪伐单于大败之稽落山勒功燕然南单于于漠北遗宪古鼎宪乃上之其旁铭曰】
　　仲山甫鼎其万年子子孙孙永宝用
　　垂鼎铭【玉海唐开元十三年十月万年人工庆筑垣掘地宝鼎五献之四鼎皆有铭曰】
　　垂作尊鼎万福无疆子孙永宝用
　　尊鼎铭【宋董逌广川书跋云李保季得鼎于长安耕者有铭尊鼎异形其制似鼎者此盖鼎尊也】
　　作尊鼎万夀无疆子子孙孙永宝用
　　周季防鼎铭【四十八字○宣和博古图】
　　正月王在成周王徙于楚麓命小臣夌先见楚居王至于徙居庑遗小臣夌锡贝锡马两夌拜稽首对扬王休用作季防宝尊【成周者西周也麓説文以为守山林吏又曰林属于山为麓则徙于楚麓者谓其山之林麓盖如书言大麓之类王欲徙楚先命小臣夌往见以相其居王至于居也复遣锡贝锡马及两所以赏之曰季防者説文防通作妘以谓祝融之后姓也富辰尝举叔妘而韦昭亦以妘为妘姓之女则防乃其妃也曰季者又特言其序耳诗所谓彼美孟姜仲氏任只有齐季女皆指其序也又有防氏鼎见后】
　　周南宫中鼎铭一【五十七字○博古】
　　惟十有三月庚寅王在寒帅王命太史括懐土王曰中兹懐人内史锡于琖玉作臣今括里汝懐土作乃采中对王休命防父乙尊惟臣尚中臣赫赫【啸堂集古録懐并作槅内作入琖玉作武王赫赫作十八大夫八大夫非】
　　周南宫中鼎铭二【三十九字○三同不录】
　　惟王命南宫伐反虎方之年王命中先相南国贯行蓺王居在射圃真山中呼归生原刋王蓺刋宝彞【右鼎器后二器同文以南宫为氏者在周有之如书所谓南宫括南宫毛是也中则其名耳然名氏同而欵识或异曰作乃采者盖采事也命以立事则因为此鼎而勒之铭也其曰伐虎方之年者虎方犹鬼方也虎为西方之兽是必因西征而昭其功以铭之也】
　　父已鼎铭【二十八字博古图】
　　癸亥王徙刋作册新宗王赓作册丰贝太子锡练大贝用作父已宝鬲【商以十干名至周则有乙公得于已未见焉】
　　周仲偁父鼎铭【三十五字博古】
　　唯王五月初吉丁亥周伯臯及仲偁父伐南淮节孚金用作寳鼎其万年子子孙孙永宝用【器名物非下可得专盖君上用以昭有功也此若召虎平淮夷宣王用厘尔圭瓒秬鬯一卣之意】
　　周师秦宫鼎铭【四十七字磨灭十二字博古】
　　惟五月既望王【阙】　于师秦宫王格于享庙王【阙】锡【阙】
　　敢对扬天子丕显休用作尊鼎【阙】其
　　万年永宝用【惟五月既望纪时纪日也师秦宫则师秦之宫以名其人犹师兘师毁也王格于享庙而有锡焉则锡命赏于祖也】
　　周雝公諴鼎铭【四十一字○集古录作商雒鼎铭諴作考古作雝公博古依篆作諴○以下自作】
　　惟十有四月既死霸王在下保雝公□作尊鼎用追享孝于皇祖考用乞眉夀万年无疆子子孙孙永宝用【考古图云惟十有四月古器多有是文或十有三月或十有九月疑嗣王居忧虽逾年未改元故以月数也集古录亦未明又疑十有四书其年月既死霸记其月也保雝或宫名如西雝之类集古雝公不知为何人保作都孝作丁刘原父云古丁宁通用则为享寕○鼎按篆丂鼎敦罕见此文为丁】
　　周伯硕父鼎铭【五十字博古】
　　惟六年八月初吉巳子史伯硕父追孝于朕皇考厘仲王母乳母尊鼎用祈丏百禄眉夀绾绰永命万年无疆子子孙孙永宝用享【惟六年八月初吉已者以年系月以月系日也曰子史伯硕父者伯硕父虽不见于经传然周有太史内史之官谓之子史则称于父曰子举其官曰史而伯硕父则又其名也曰追孝于朕皇考厘仲王母乳母者用昭孝享于其考妣也厘諡也而曰厘仲者盖古人以字为諡因以为族则仲疑其族也若王母乳母则追孝皇考而并及之绾绰则祝以优裕之辞○乳广川书跋作舟】
　　周史頙鼎铭【四十三字博古】
　　史頙作朕皇考厘仲王母乳母尊鼎用追享孝用蕲丏眉夀永命令终頙其万年多福无疆子子孙孙永宝用享【史頙者虽不见经传盖史言其官頙疑其名是器与前伯硕父鼎言其考妣諡号相类】
　　周言肇鼎铭【十字博古】
　　其永宝用享言肇作尊鼎【周有司徒言曰肇则言始作此鼎也】
　　周叔液鼎铭【二十三字博古】
　　惟五月庚申叔液自作饙鼎用蕲眉夀万年无疆永夀用之【叔液不见经传博古疑周八士有叔夜为其族】
　　周伯父鼎铭【十八字博古】
　　晋司徒伯父作周姬宝尊鼎其万年永宝用【晋以僖侯讳司徒故废司徒为中军则晋初有司徒也伯父其名】
　　周齐莽史鼎铭【十九字博古】
　　齐莽史喜作宝鼎其眉夀万年子子孙孙永宝用【是为农官莽则薙氏尝杀草史其职也喜疑其名或以为田畯至喜之喜凿】
　　周乙公鼎铭【十一字博古】
　　乙公作尊鼎子子孙孙永宝【史记齐世家太公卒百余年乙公得立】
　　周防氏鼎铭【十一字疑一字博古】
　　惠作□伯防氏□鼎永宝用□□【册也许慎谓象其扎一长一短中有二编之形符命也诸侯受命于王尊鼎之间多作此】
　　周尨生鼎铭【十六字首字未详博古】
　　□尨生室作其鼎子子孙孙万年永宝用【録引后羿臣曰尨圉郑大夫公子尨不足证此其先虞有纳言之龙商有龙逢】
　　孔文父饮鼎铭【十四字○下二器考古録形制与鼎小别故附】
　　惟三月孔文父作此饮鼎子孙宝用【按此器铭谓之鼎而制度乃类尊壶之属广川书跋载大夫始鼎铭曰惟三月初吉壬寅王在味宫大夫始锡作彝又曰王在辟宫献工锡彝锡章乂曰大夫始□对扬天子休用作文考宝鼎孙孙子子永宝用】
　　王子吴飤铭【飤饲同○书跋飤作防古饮字音于○三十一字】
　　惟正月初吉丁亥王子呉择其吉金自作飤其眉夀无期子子孙孙永保用之【铭云飤字字书所不载其形制则鼎也广川书跋书家考古谓无而见三苍知为鼎也眉作麋】
　　周召公尊铭【三十六字○博古○以下并尊】
　　王大召公族于庚辰于王锡中马自贯侯四南宫括王曰用先中蓺王休用作父乙宝尊彛【此周王褒大召公之族于其庙之器又旅陈其王所锡之马駪于南宫駪众多也乙者父之名乃周家召公子孙之酒彞也】
　　周高克尊铭【五十八字博古○考古作中朝事后中尊引礼祠禴朝践用献尊后中者尊在后列而居中也】
　　唯十有六年十月既生霸乙未伯太师锡伯克仆山夫伯克敢对扬天佑王伯友用作朕穆考后仲尊髙克用丏眉夀无疆克克其子子孙孙永保用享【周末卫文公时有高克将兵后卒奔于陈则是器盖卫物○案文不似高克考古伯克之克作串后克字并作中注云中中者二仲也博古篆中鼎案杨南仲释晋姜鼎串字为贯】
　　周师艅尊铭【三十二字博古】
　　王汝上矦师艅从王夜功锡师艅金艅则对扬乃德用作乃文考宝彞孙孙子子宝【上侯言其官师艅言其人艅既有功王乃锡艅金俾作彞以荐家庙○夜功义舛□非必为夜功一作攻】
　　周单□癸彞铭【二十九字内二字疑○考古彞博古作卣】
　　囧爵选单□癸夙夕飨尔宗尊彞其已父子丰作父癸旅□文考曰癸乃方□【夙夕飨尔宗则是飨礼所用之卣宗者如礼记所言大宗小宗之类非诸侯之传姓者也是器乃单作父癸卣然先曰飨尔宗则癸于单族盖是其宗耳】
　　周已酉方彞铭【三十七字博古】
　　已酉戌命尊宜于招黻庚□九□□商贝朋方□用室围宗彞在九月惟王一祀世昌五惟□束【戍者守也如齐侯使连称管至父戍葵丘之谓宜于招黻黻者以言其别故旌以别之商贝朋方者五贝为朋如诗言锡我百朋用室围宗彞者彞宗庙常器如周官所载六彞商曰祀周曰年然武王访箕子亦曰惟十有三祀○铭义难明】
　　周母乙彞铭【十一字玉海】
　　丙寅王锡賔朋用作母乙彞【上尊曰彞中尊曰卣下尊曰壶】
　　周淮父卣铭【三十九字○博古○以下卣】
　　穆从师淮父戍于古阜蔑厯锡贝山防穆拜稽首对扬师淮父休用作文考日乙宝尊彞其子孙永福【此后世追享之器盖穆从淮父以戍有功而君赐之也君赐臣以秬鬯之裸其始则盛于卣其终则裸于彝所以求神于阴者曰日乙举其日之吉也】
　　周尹卣盖铭【六十四字一字漫灭○博古】
　　惟十有二月王初祭旁唯还在周辰在庚申王饮西宫僖咸厘尹锡臣唯僰阳尹休高对作父丙宝尊彞尹其百万年受乃永鲁无竞在○服祀长矦其子子孙孙宝用【是盖尹休高对扬君命而作父丙宝尊也曰王初祭旁如诗言哉生魄傍死魄之类庚申则又指其日辰矣万年受乃永受读作夀○铭文之上有亚形中三字鼎按商召阙鼎虎父鼎并有亚形中召夫虎字皆在亚之中此卣不然注云亚室者庙室也如左氏所谓宗祏藏主者也周器罕见亚形】
　　周乐司徒旅卣铭【二十二字○博古】
　　乐大司徒子象之子洪作旅卣其眉夀子子孙孙永宝用【乐者姓氏也宋戴公四世孙有乐莒司徒子象之子洪则司徒之孙作是器也旅卣者非一器犹编钟编磬之类○单癸铭有旅车】
　　周召仲丁壶铭【三十七字博古】
　　惟六月初吉丁亥召仲丁父自作壶用祀用飨多福滂用蕲眉夀万年无疆子子孙孙永保是尚【仲丁类商铭而召乃周人之姓如召伯召虎最为闻家令姓岂其功臣之世耶而文曰用祀用飨多福滂语极典古周礼朝践用两壶尊周祀之谓也左传周景王燕晋文伯尊以鲁壶用享之谓也许慎曰渥衍滂沛言多福与渥泽也坊记有曰恭则有祭器故知此壶之设祀飨兼用也】
　　周敦铭【一百七字○集古薛尚功释作刘原父释作毛伯考古从薛】
　　维二年正月初吉王在周邵【或曰昭】宫丁亥王格于宣射毛伯内门立中庭右祝王呼内史册命王曰昔先王既命汝作邑继五邑祝今余惟乱商乃命锡汝赤芾同冕齐黄銮旂用事拜稽首敢对扬天子休命用作朕皇考龚伯尊敦其眉夀万年无疆子子孙孙永宝用享【考古图云周大夫有功锡命为皇考作祭器也宣射即宣榭春秋记成周宣榭火盖宣王之庙也毛伯者执政之上卿也入庙门中其庭立而祝与皆在其右也王呼内史防帝者内史掌诸侯孤卿大夫之防命也王曰者史执防赞王命以告也齐黄者马齐色也受曹归莫于庙而铭诸敦礼也○鼎按注祝与皆在其右则两人也其册命云继五邑祝则似本为祝史故称祝耳或恐非两○乱商薛作疃京】
　　毛伯敦铭【同前刘原父释】
　　惟二年正月初吉王在周昭宫丁亥王格于宣射毛伯入门位中庭右祝郑王呼内史册命郑王曰郑昔先王既命女作邑【阙】五邑祝今余佳乱商乃命锡女赤芾同冕齐黄防旂用事郑拜稽首敢对扬天子休命郑用作朕皇考龚伯尊敦郑其鬻夀万年无疆子子孙孙永宝用享【集古録云此敦原父得其盖于扶风有此铭原父为考按其事史记武王克商尚父牵牲毛叔郑奉明水则此铭谓郑者毛叔郑也铭称伯者爵也史称叔者字也敦乃武王时器也○鼎按毛伯既入门立中庭矣右祝郑则郑自一人非毛伯也本文甚明且此敦为皇考龚伯作而毛叔郑为文玉之子故曰鲁卫毛文之昭也则当言文考安得云皇考龚伯乎又集古有龚伯铭皇考懿公文公武伯皇考龚伯则此龚伯者即其人也与毛叔何预博古有毛父敦见后】
　　周毛父敦铭【四十八字○博古】
　　惟六月既生霸戊戌旦王格于太室师毛父即位邢伯佑内史册命锡赤芾对扬王休用作宝敦其万年子子孙孙其永宝用【博古云太室庙中之室戠敦牧敦皆云王格于太室盖受四方诸侯之朝必于其庙诗言嗣王朝于庙者也毛父则史称武王克商毛叔奉明水史称叔字也春秋书毛伯爵也敦铭亦云毛伯即毛父其人欤内史凡命诸侯及孤卿大夫则册命之○毛父亦未见为毛叔敦与毛伯敦同】
　　周戠敦铭【广韵戠之翼切七十三字考古图】
　　惟正月乙子王格于太室苏公入右戠立中庭北向王曰戠命汝作治土官治籍田锡汝戠衣赤环芾銮旂楚徒马盿□五取用事戠拜稽首对扬王休用作朕文考宝敦其子子孙孙永用【其铭与相似此云正月乙子及商癸亦曰丁子日辰刚柔不相配疑乙子即甲子丁子即丙子世质人淳取其同类殆不可考蔡博士肇云晋文公城濮之战献楚俘于周驷介百乗徒兵千而敦文有曰楚徒者乃以楚之徒兵锡之礼诸侯不相遗俘天王得以锡侯国】
　　周牧敦铭【二百二十五字阙十字考古】
　　惟王十年主父三月既生魄甲寅王在周在师保傅宫格太室即位公□□入右牧立中庭王呼内史吴册命牧王若曰牧昔先王既命汝作治土臣余惟域□【阙】命汝辟百寮有同事【阙】　迪多辞不用先王作刑亦多虐庶民乃銯庶右□【阙】不刑不中乃侯之□【阙】田【阙】今□【阙】司偪久辠乃故王曰牧汝毋□先王作明刑用雩乃□庶右□毋敢不明不中不刑乃申政事毋敢不羣不中不刑今余惟京乃命锡汝秬鬯一卣金车华轩画辇束虢巵□虎冕练里旂余四匹取【阙】　敬夙夕勿坏朕命牧拜稽首敢对扬王丕显休命作朕皇祖考益伯宝尊敦牧其万年夀考子子孙孙永宝用【其铭与敦戠敦相似所锡有秬鬯一卣及虎冕练里之类与寅簋相似司服所掌五冕无虎冕先儒释毳之章宗彞为首宗彝有虎蜼故谓之毳以是考之虎冕即毳冕也○鼎按赵武灵王自称主父此首云主父未详】
　　周毁敦铭【一百十二字博古】
　　惟王元年正月初吉丁亥伯和父若曰师毁乃祖考有婚于我家汝佑惟小子余命汝死我家继治我西偏东偏仆驭百工牧臣妾东栽内外毋敢不善锡汝戈矛防缟必彤侯矢十五錞钟一磬五金敬乃夙夜用事毁拜稽首敢对扬皇君休用作朕文考乙仲防敦毁其万年子子孙孙永宝用享【伯和父者和卫武公代王而言者师毁为周室姻娅旧族铭厥功而锡是敦且兼戈矛錞钟之物○徐献忠云毁而曰师父师之类鼎按师寏父师秦宫亦其官称耳不必父师也○玉海彤下有侯字敬作鈫】
　　周敔敦铭博【百四十字古】
　　惟王十月王在成周南淮节及内伐浪昴参怡裕敏阴阳洛王命敔追迎于上洛慙谷至于伊班长防戠首百执傒臼杂孚人三百鄙于艾伯之于慙衣复付乃君维王十有一月王格于成周太庙武公入佑敔告禽馘百傒臼王蔑敔歴事尹氏受厘敔圭鬲币贝五十朋锡田于防五十田于早五十田敔敢对扬天子休用作尊敦敔其万年子子孙孙永寳用【徐献忠云此文与商周之书同辞与雅颂之诗同意盖敔有执讯获俘之功而献之王告庙受厘之后而锡之圭币土田者如此其云南淮节防及内伐浪昴盖淮夷内伐将向于昴参之墟盖西方也岂宣王之世淮戎并兴之日耶王命敔追迎于上洛谷至于伊盖御敌之师自西而及于洛中也自时杂俘三百人而百执傒臼乃其首亊者也于衣复付乃君盖自谷已闻其事而复以所傒付于君也故王至自周太庙而受之宜其铭诸金石以扬天子休命也○玉海欱作欦】周周敦铭【七十四字○案此本册命周考古作周敦为是博古作宰辟父敦】
　　惟四月初吉王在辟宫宰辟父佑周位王册命周曰锡汝华朱芾衣束带于鋚革锡戈雕防彤侯矢用养乃祖考事官节仆小射底敷周稽首对扬王休命用作文考寳敦其孙孙子子永宝用【周者公子周悼公也悼公文襄之后故有用作文考寳敦之辞古者锡有功则必有器以纪其事且告于家庙焉铭曰用养乃祖考者谓此○革一作单戈一作汝】
　　周散季敦铭【三十三字博古】
　　惟王四年八月初吉丁亥散季肇作朕王母叔寳姜敦散季其万万年子子孙孙永寳【考古图云以太初厯推之文王受命嵗在庚午九年而终嵗在已卯书曰惟九年大统未集武王即位之四年敦文曰惟王四年盖武王也是年一月辛卯朔书月惟一日壬辰旁死魂二日也是嵗二月后有闰自一月至八月小昼者四故八月丁亥朔敦文相合散氏者必散宜生季其行也○散季未必为宜生叔集古作弟误】周敦铭【四十字○考古作敦广韵于建切大貌集古作龚伯彞】
　　作皇祖益公文公武伯皇考龚伯防彞其熙万年无疆令终令命其子子孙孙永寳用享于宗室【必诸侯也故祭及四世武伯龚伯以諡配字益公文公则言其爵此器本敦而名为者举器之总名○防集古作尊熙薛尚功作洍令终令命集古作霝终霝始】
　　周伯庶父敦铭【十九字考古】
　　惟二月戊寅伯庶父作王姑周姜尊敦其永宝用【按此器称王姑周姜称姑妇辞也王姑夫之母也作器者乃庶父未详或谓王姑者王父之姊妹然王父姊妹当从人有归宗及殇祔亦不容制器以祭○周集古作舟薛释周】
　　周周姜敦铭【十六字集古】
　　伯囧父作周姜宝敦用夙夕享用蕲万夀【集古云尚书图命序穆王命伯囧为周太仆正则此敦周穆王时器也○考古作伯首博古作伯景引囧命亦作景命未详】
　　虢姜敦铭【四十四字考古】
　　虢姜作宝尊敦用禅追孝于皇考惠仲蕲此康庆纯祐通録永命虢姜其万年眉夀受福无疆子子孙孙永宝用享
　　周防侯敦铭【十四字考古】
　　防侯作姬邍母尊敦其万年永宝用【防侯者武王第四子曰防侯姬邍母者邍与原同盖古姓氏武王之姬防侯之母也】
　　周刺公敦铭【二十八字博古】
　　伯据祖肇作皇考刺公尊敦用享用孝万年眉夀畯在位子子孙孙永宝【此曰皇考刺公其□敦曰刺祖乙伯按太公望子丁公伋伋子乙公得是刺公乃乙公族也二器皆宗庙之器故皆曰用享用孝】
　　周仲驹父敦铭【十八字三器博古】
　　录旁仲驹父作仲姜敦子子孙孙永宝用享孝【仲驹父国氏世次未详仲姜者盖仲驹父之母或祖也或以为妻礼夫不祭妻凡妇人以字配姓仲姜亦如伯姬仲子季妻之类齐许申吕皆姜姓此未详何女器有用器有祭器凡铭享孝追孝祀禅者皆祭器也○首云录傍未详其义】
　　周孟姜敦铭【二十八字博古】
　　叔孙父作孟姜尊敦绾绰眉夀永命弥生万年无疆子子孙孙永宝用享【叔孙氏出桓公之后姜齐姓齐鲁防姻之固孟则长女诗所谓孟姜同意】
　　周仲奠父敦铭【十七字博古】
　　蒯仲奠父作尊敦其万年子子孙孙永宝用【仲奠父其字蒯或姓名】宰辟父敦铭【广川书跋云杨氏图古器有铜敦铭其制与周姜敦异】
　　宰辟父古周立王册命周周顿首奉扬王休命用作文考宝敦
　　周史张父敦盖铭【十二字博古】
　　史张父作尊敦其万年永宝用【史其官张其字】
　　张仲簠铭【四十一字集古】
　　张仲作宝医奉之金镂□□【□】□【□】其□其其黄用□【□】授熊【□】用飨大正商王寘饔鼎召飤□张仲受无疆福□【□】艸饮飤鼎糊张仲万夀【欧阳修云医铭虽四而文则一今类转注偏旁之或异者分注释文○案正释外备模原篆待考异者注下医与簠同】
　　同前【薛尚功鼎彞欵识有此释文五十一字】
　　张仲作宝簠菐之金鈌鈗鈌錿其熏其其黄用盛诸受米用飨大正音王賔飱具召饲张仲受无疆福必友飱饲鼎宝张仲畀夀【考古云二器四铭文有不同诗候谁在矣张仲孝友盖宣王时人也徐云此文古雅惜有难读处集古本与鼎彞欵识本释各不同其商王商字欵识作音王商王二字义多不通按其文□盖大篆体俟知者考定或疑高字高王又非周宣王语○鈗鈌考古作鋭鈇黄作亥畀作眉友作共】
　　同前【黄伯思东观余论云刘原父弡仲医铭以写之】
　　弡仲作宝簠择之金鏖鋭鏖鑪其纁其其黄用盛诸受米用飨大正音王寘防具召饲弡仲受无疆福必共餐饲具饱弡仲眉夀所【□与余同音饱】
　　周叔邦父簠铭【二十二字博古】
　　叔邦父作簠用征用行用从君王子子孙孙其万年无疆【用征用行叔液鼎亦曰以征以行王安石字説征行正也凡言征皆以正行名之○寅簋铭亦有叔邦父】
　　寅簋铭【一百五十八字考古】
　　有进后雩邦人正之师氏人有辠有故西驭服即汝□繇宕卑复虐逐乃君乃师乃作予一人服王曰寅敬明乃心用辟我一人善故乃友内辟勿事虣虐从狱受杂且行道乃非正命乃故疾讥人则惟辅天降丧不亡惟死锡汝秬鬯一卣乃芹芾赤汤□轩朱辇华虢巵虎冕练里画画辇爵金甬马四匹鋚勤敬夙夕勿废朕命寅拜稽首对扬天子丕显鲁休用作宝簋叔邦父叔万年子子孙孙永宝用【废一作法一作姑○徐云此文前段皆训诰体寅者司法之臣故以慎法训之如穆王训吕侯之类而寅因述以铭诸簋也中问字有难解】
　　周京叔簋铭【十一字考古】
　　京叔作飨簋其万夀永宝用【京叔者郑庄公弟叔段请居京城因谓京城大叔疑出于此飨簋者因飨礼以锡簋如彤弓一朝飨之者也】
　　叔高父旅簋铭【十六字○考古旅集古作煮簋】
　　叔高父作旅簋其万年子子孙孙永宝用
　　周刘公铺铭【十字考古】
　　刘公作杜嬬尊铺永宝用【周灵王时有刘定公景王时有刘献公此云刘公未审其谁○博古云刘公是作是器追享杜嬬未见追享之意】
　　史信父甗铭【玉海宋咸平三年九月干州献古铜鼎状方而四足上有古文二十一字直昭文馆句中正与杜镐详其文曰上言按墨子云夏后铸鼎四足而方春秋传云晋侯赐子产二方鼎此其类也又説文云甗甑也尔雅曰甑谓之鬵诗云溉之釡鬵此所获有无疆之兆请纪史册传示干载从之○赵明诚云方鼎与甗是两物○宣和博古图云甗上若甑下若鬲或三足而圜或四足而方列铺豆之后】
　　维六月初吉史信父作鬵甗期万年子子孙孙永宝用
　　周蔑敖鬲铭【九字考古】
　　蔑敖禄光康○　孝永宝德【楚之君有霄敖若敖杜敖郏敖其名官亦有莫敖意蔑者或出于斯光康未可臆论】
　　周孔父鬲铭【十二字考古】
　　孔父作尊鬲子子孙孙永宝用
　　周仲父鬲铭【十六字博古】
　　仲【阙】父作尊鬲子子孙孙其万年永宝用【仲以下一字不可辨】
　　周京姜鬲铭【十一字考古】
　　京姜庚仲作尊鬲其永宝用【京姜者诗京室之妇太姒嗣徽音盖太王之妃曰太姜周武王追尊祖考国以京言之故谓之京姜】
　　周伯玉宝盉铭【十九字集古】
　　伯玉般子作宝盉其万斯年子子孙孙其永宝用
　　周嘉仲盉铭【二十字博古】
　　嘉仲诸友用其吉金自作盉子子孙孙其【阙】永用之【嘉仲无见经传曰诸友与朋友共之之器也○诸友二字三代时安得此浅语或以人姓名如诸梁公子友之类】
　　周伯戋馈盫铭【考古】
　　卭仲之孙伯戋自作馈□永保用之【盖铭十四字】
　　惟八月初吉庚午卭仲之孙伯戋自作馈□其眉夀万年无疆子子孙孙永保用之【唇铭三十三字】
　　伯戋颒盘铭【三十三字考古○颒音悔】
　　惟正月初吉丁亥卭仲之孙【阙】
　　夀万年无疆子子孙孙永宝用之【按此器与馈□二物皆曰卭仲之孙伯戋自作颒盘用蕲眉】
　　周司冦匜铭【二十字博古】
　　作司冦彞用遣用归维之百寮雩之四方永之祜福【周官有大小司冦铭曰维之百寮则非大司冦不足当是语也○古器铭多用雩语】
　　周文姬匜铭【十八字博古】
　　丙寅子锡贝用作文姬已宝彞十一月有三
　　弡伯旅匜铭【十二字考古】
　　弡伯作旅匜子子孙孙永宝用【按弡字依甫弡仲簠当作张字】
　　周义母旅匜铭【十七字博古】
　　仲义母作旅匜其万年子子孙孙永宝用【博古引左传以义母为晋襄公称文公之庶杜祁絶无可据若此属者阙疑可也○姞南燕姓如燕姞之类】
　　周鲁正叔匜盘铭【十八字博古】
　　鲁正叔之穸作盘其□□子子孙孙永夀用之
　　周季姜杅铭【十七字考古】
　　伯索史作季姜宝盂其万年子子孙孙永用【季姜于书传多指妇人如所谓孟姜也】
　　周蛟篆钟铭【五十二字博古云字极古间作鸾鹄蛟蜗之形故名蛟篆】
　　惟正月王春吉日丁亥既望分召纯厘择乃吉金自欣和其安以乐娯奉喜而賔客其怡鼔之夙慕不忘乌余子孙万叶无疆用之协相【惟正月仲春吉日者犹汉麟鳯铭言秋十月也盖正月之吉适得仲春之节故谨其时而言之○徐云此文有雅体真周人作也薛尚功欵识法帖以为商器非○麟鳯铭载东汉文纪】
　　周迟父钟铭
　　迟父作姬齐姜龢林夹钟用昭乃穆穆不显龙光乃用蕲丏多福侯父洎齐万年眉寿子子孙孙亡疆宝【是钟迟父为齐姬姜作迟父必王臣也以天子之休命娶齐侯之女欲作阴吕之钟以宜其室家一以昭天子之宠光一以祝齐侯之夀考而传于子孙者也】
　　周聘钟铭
　　宫今宰仆锡聘钟十有二聘敢拜稽首【编钟十六聘所锡十二其为分方应律者也】
　　周宝和钟铭
　　走作朕皇祖文考宝龢钟走其万年子子孙孙永宝用享【宝和三钟铭文皆同曰走自卑之辞如司马迁牛马走是也书传称文者不一博古以皇祖文考当在成康之后然曹楚晋魏王侯亦多称文也】
　　磬铭【六十三字考古】
　　□□□普□□□□□□□□□□□□□
　　□□□□□□□□□□□□十□□□□□
　　□□□□□□□□□□【缺】　　　　□□王□□□□□□□□
　　雕戈铭【李伯时得雕戈虫鸟书黄金文铭六字盖三代钿金篆也】
　　主用父作雕戈【张怀瓘书録】
　　皇霸文纪巻四
　　钦定四库全书
　　皇霸文纪巻五　　　　　明　梅鼎祚　编
　　鲁
　　桓公【名允惠公子在位十八年】
　　卜生成季兆【左传成季之将生也桓公使卜楚丘之父卜之曰男也其名曰友云云季氏亡则鲁不昌文筮之遇大有之干及生有文在其手曰友遂以名之有功于鲁为上卿至于丈子武子世増其业至季孙意如遂昭公哀公欲因越伐鲁以去三桓孙于邾而三桓之子孙亦微矣】
　　其名曰友在公之右间于两社为公室辅【友右并叶辅社叶鲁为辅转注杜注殊略杨用脩古文韵语止载后二句】
　　筮辞
　　同复于父敬如君所【大有干下离上干为君父离变为干同复于父故敬与君同】宣公【姬姓名倭又作委史记作俀一名接文公庶子襄仲杀世子恶及视而立之在位十八年】命季孙行父书【行父鲁宗卿諡文子桓公子季友之后】
　　【莒纪公生大子仆又生季佗爱季佗而黜仆且多行无礼于国仆因国人弑纪公以其寳玉来奔宣公使仆人以书命季文子予之邑里革遇之而更其书公执之对曰毁则者为贼掩贼者为臧窃寳者为轨用轨之财者为奸使君为臧奸者不可不去也臣违君命者亦不可不杀也公曰寡人实贪非子之罪也乃舍之】
　　夫莒大子不惮以吾故杀其君而以寳来其爱我甚矣为我予之邑今日必授无逆命矣
　　里革更书【革鲁大史】
　　夫莒大子杀其君而窃寳来不识穷固又求自迩为我流之于夷今日必通无逆命矣【国语○左传云公命与之邑曰今日必授季文子使司防出诸竟曰今日必达公问其故季文子使大史克对曰先大夫臧文仲教行父事君之礼行父奉以周旋弗敢失队曰见有礼于其君者事之如孝子之养父母也见无礼于其君者诛之若鹰鹯之逐鸟雀也先君周公制周礼曰则以观徳徳以处事事以度功功以食民作誓命曰毁则为贼掩贼为藏窃贿为盗盗器为奸主藏之名赖奸之用为大凶徳有常无赦在九刑不忘行父还观莒仆莫可则也孝敬忠信为吉徳盗贼藏奸为凶徳夫莒仆则其孝敬则弑君父矣则其忠信则窃寳玉矣其人则盗贼也其器则奸兆也保而利之则主藏也以训则昏民无则焉不度于善而皆在于凶徳是以去之昔髙阳氏有才子八人苍舒隤敳梼戭火临厖降庭坚仲容叔达齐圣广渊明允笃诚天下之民谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈惠和天下之民谓之八元此十六族也世济其美不陨其名以至于尧尧不能举舜臣尧举八恺使主后土以揆百事莫不时序地平天成举八元使布五教于四方父义母慈兄友弟共子孝内平外成昔帝鸿氏有不才子掩义隐贼好行凶徳丑类恶物顽嚚不友是与比周天下之民谓之浑敦少皥氏有不才子毁信废忠崇饰恶言靖谮庸回服防搜慝以诬盛徳天下之民谓之穷奇颛顼氏有不才子不可敎训不知话言告之则顽舍之则嚚傲狠明徳以乱天常天下之民谓之梼杌此三族也世济其凶増其恶名以至于尧尧不能去缙云氏有不才子贪于饮食冒于货贿侵欲崇侈不可盈厌聚敛积实不知纪极不分孤寡不恤穷匮天下之民以比三凶谓之饕餐舜臣尧賔于四门流四凶族浑敦穷奇梼杌饕餐投诸四裔以御螭魅是以尧崩而天下如一同心戴舜以为天子以其举十六相去四凶也故虞书数舜之功曰慎徽五典五典克从无违教也曰纳于百揆百揆时叙无废事也曰賔于四门四门穆穆无凶人也舜有大功二十而为天子今行父虽未获一吉人去一凶矣于舜之功二十之一也庶几免于戾乎○按传不云书因附于后后并仿此】
　　定公【名宋襄公子在位十五年】
　　孔子为鲁司防命【韩诗外传受命者必以其祖命之孔子为鲁司防命之曰○困学纪闻云古重世族故命必以祖】
　　宋公之子弗父何孙鲁孔丘命尔为司防【孔子之先宋人宋襄公生弗父何至正考父五世亲尽别族为孔氏又四世至防叔畏华氏之偪奔鲁则孔子之曽祖也】
　　哀公【名蒋定公子在位二十七年而孙于越】
　　与齐人书
　　【哀公防呉师伐齐战艾陵齐师大败获国书等以献于公将战呉子呼叔孙曰而亊何也对曰从司马王赐之甲剑铍曰奉尔君事敬无废命叔孙未能对卫赐进曰州仇奉甲从君而拜公使大史固归国子之元寘之新箧褽之以纁加组带焉寘书于其上】
　　天若不识不衷何以使下国【春秋左传】
　　孔子诔【哀公十八年四月己丑孔子卒公诔之子贡曰君其不没于鲁乎生不能用死而诔之非礼也称余一人非名也○文心雕龙曰尼父卒哀公作诔观其憗遗之切鸣呼之叹虽非叡作古式存焉至栁妻之诔惠子则辞哀而韵长矣】
　　昊天不吊不憗遗一老俾屏余一人以在位防防余在疚呜呼哀哉尼父无自律【老叶朗口切父叶扶缶切○左传昊天史记汉书作旻天○注憗彊也一作且也律法也言丧尼父无自以为法○罗泌路史发挥云不吊昊天节南山也不憗遗一老俾守我王十月之交也嬛嬛在疚闵予小子也而乃以为讄孔子之辞哀公顾亦集诗言而讄之乎故曰称予一人非名也变仲言父非字諡也】
　　天不遗耆老莫相予位焉鸣呼哀哉尼父【檀弓】
　　臧孙辰【文仲鲁大夫】
　　遗鲁书
　　【文仲为鲁使齐齐拘之而兴兵欲袭鲁文仲隂使人遗公书恐得其书乃谬其辞公及大夫莫能知之人有言臧孙母者世家子也召而问焉泣下襟曰敛小器投诸台者言取郭外萌内之于城中也食猎犬组羊裘者言趣飨战鬬之士而缮甲兵也琴之合甚思之者言思妻也臧我羊羊有母是吿妻善养母也食我以同鱼同者其文错错者所以治锯锯者所以治木也是有木治保于狱矣冠缨不足带有余者头乱不得梳饥不得食也故知吾子拘而有木治矣于是以臧孙母之言军于竟上齐乃还文仲而不伐鲁○刘勰文心雕龙云文仲谬书于羊裘】
　　敛小器投诸台食猎犬组羊裘琴之合甚思之臧我羊羊有母食我以同鱼冠缨不足带有余【刘向列女传○王弇州世贞赤牍清裁云按齐系臧文仲亊不见正史辞亦类铙歌非尺牍语】
　　季孙宿【武子文子行父之子】
　　予襄公玺书【襄公名午成公子】
　　【襄公二十八年以宋盟故朝楚明年公还及方城季武子取卞使公冶问玺书追而与之公冶致使而退及舍而后闻取卞公曰欲之而言叛祗见疏也公欲无入荣成伯赋式防乃归公冶致其邑于季氏而终不入焉曰欺其君何必使余季孙见之则言季氏如他日不见则终不言季氏○国语注云古者大夫之印亦称玺玺书玺封书也】
　　闻守卞者将叛臣帅徒以讨之旣得之矣敢吿【左传】
　　同前【国语】
　　【襄公在楚季武子取卞使季冶逆追而予之玺书以吿公未言荣成子曰卞有辠而子征之子之也又何谒焉子冶归致禄而不出曰使予欺君谓予能也】
　　卞人将叛臣讨之旣得之矣
　　告叔孙豹殡书【穆子桓公子叔牙之后】
　　【初作中军三分公室而各有其一及昭公时季孙谋去中军竪牛曰夫子固欲去之谓叔孙穆子豹也及其舍之四分公室季氏择二二子各一皆尽征之而贡于公以书使杜泄告于殡杜泄曰夫子惟不欲毁也故盟诸僖闳诅诸五父之衢受其书而投之帅士而哭之○杜泄叔孙氏宰】
　　子固欲毁中军旣毁之矣故告【左传】
　　臧昭伯【为之子】
　　齐盟载书【左传鲁昭公伐季氏不克孙于齐景公唁于野井而告之曰自莒疆以西请致千社以待君命寡人将帅敝赋以从执事唯命是听君之忧寡人之忧也臧昭伯率从者为盟】
　　戮力壹心好恶同之信罪之有无缱绻从公无通外内季孙斯【桓子】
　　锓版文【公羊传阳虎者季氏之宰也季氏专鲁国虎专季氏拘季孙孟氏与叔孙氏迭而食之饿而以爪锓馈器之版至时出季氏于蒲圃弑不成虎奔齐】
　　某月某日将杀我于蒲力能救我则于是
　　孔子
　　延陵季子碑【世相传为孔子书名十字碑】
　　呜呼有呉延陵君子之墓【吾子行学古编以为古法帖止云呜呼有呉君子而已篆法敦古今碑妄増延陵之墓四字延陵墓三字是汉人方篆不与前六字合又音君子字作季子显见其谬盖汉器郡字半片正此君字也欧阳公以史记孔子世家考其嵗月踪迹南不逾楚未尝至呉复引张从申疑记旧石堙灭宗命殷仲容模榻以传是开元以前已有本矣困学纪闻云张燕公谢碑额表孔篆呉札之坟秦存展季之垅言孔子篆者始见于此赵明诚以为自唐以来相传为孔子书大厯中萧定再模刻季子之贤孔子之铭不应略不见称于前世至唐始传也又碑铭始于东汉孔子时所未有而其字画故为奇怪非孔子书无疑丹铅续论又谓陶潜作季札赞夫子戾止爰诏作铭此可证据郎瑛七脩类藁有辩亦不能决也鼎谓非孔子书者为确○君字作□形与义与季不合】
　　秘书【王充论衡云孔子将死遗书后始皇至鲁观孔子宅至沙丘而亡此虗也始皇不至鲁】
　　不知何一男子自称秦始皇上我堂踞我牀颠倒衣裳至沙丘而亡【异苑云秦世有謡秦始皇奄僵开吾户据吾牀饮吾酒唾吾浆飡吾饮以为粮张吾弓射东墙前至沙丘当防亡始皇旣坑儒焚典乃发孔墓欲取诸经传圹旣啓于是悉如謡者之言又言謡文刋在冢壁政甚恶之及达沙丘而脩别路见一羣小儿辇沙为阜间云沙丘从此得病】
　　素书【钟离意别传云钟离意为鲁相出私钱付戸曹孔防修孔子车身入庙拭几席劒履男子张伯除堂下草得璧七枚怀其一以六枚白意孔子教授堂下牀头悬一瓮召防问防曰夫子瓮也背有丹书意发视之中有素书曰】
　　后世修吾书董仲舒防吾车拭吾履发吾笥钟离意璧有七张伯懐其一【乱我书董仲舒或以为烦乱或以为乱者理也其后仲舒论思春秋造着传记皆虗也】
　　鲁端门血书【春秋説题辞孔子谓子夏获麟之月天当有血书鲁端门子夏往视之血书蜚为赤鸟化为帛鸟消书出化为圗中有制作之状】
　　趣作法圣人没姬周亡慧东出秦正起胡破术书记散孔不絶
　　麟书【伏侯古今注孔子生之夜有二苍龙自天而下有二神女擎香雾于空中以沐徴在先是有五老列于庭则五星之精有麟吐玉书于阙里人家云徴在知其为异乃以绣绂繋麟角而去至敬王末鲁定公二十四年鲁人鉏商田于大泽得麟以示夫子知命之终乃抱麟解绂而涕泗焉】
　　水精之子继商周而素王出故苍龙绕室五星降庭麟圗文【沈约宋书符瑞志孔子到楚西北范氏街见刍儿摘麟伤其左足束薪而覆之孔子曰儿来汝姓为赤诵名子乔字受纪儿发薪下麟示孔子麟吐三卷圗每巻二十四字其言赤刘当起】
　　周亡赤气起大燿兴丘制命帝卯金
　　孔胸文【春秋演孔圗】
　　制作定世符运
　　虹玉刻文【符瑞志孔子作春秋制孝经旣成斋戒向北辰而拜告备于天乃有赤虹自上下化为黄玉者三尺上有刻文孔子跪受读之曰】
　　寳文出刘季握金刀在轸北字禾子天下服
　　爵玉刻【演孔圗孔论经有鸟化为书奉以告天赤爵集之化为黄玉刻曰】
　　孔提命仰应法是为赤制
　　柳下惠妻【展禽鲁大夫食邑栁下】
　　夫諡惠诔【列女传栁下惠死门人将诔之妻曰将诔夫子之徳耶则二三子不如妾知之也乃诔曰】
　　夫子之不伐兮夫子之不竭兮夫子之信诚而与人无害兮柔屈从俗不强察兮蒙耻救民徳弥大兮虽遇三黜终不弊兮岂弟君子永能厉兮嗟呼惜哉乃下世兮庶几遐年今遂逝兮呜呼哀哉防神泄兮夫子之諡宜为惠兮【伐叶扶废切竭叶去例反害叶假憩反察叶子例反大叶徒帝反泄叶私吏反】
　　鲁人鹥
　　孔子诵【吕氏春秋曰孔子始用于鲁鲁人鹥诵之及三月政成化旣行又作诵亦见家语孔丛子】
　　麛裘而鞸投之无戾鞸之麛裘投之无邮【鞸叶毗臂反孔丛子作芾下同○麛鹿子也其皮以为裘加裼衣以朝天子也芾小貌投弃也戾邮皆罪也○徐干中论引謡云表鞸羔裘求之无尤黒裘素鞸求之无戾】
　　又诵
　　衮衣章甫实获我所章甫衮衣惠我无私
　　朱儒颂【左传襄公四年邾人莒人伐鄫臧纥救鄫败于狐骀国人诵之曰】
　　臧之狐裘败我于狐骀我君小子朱儒是使朱儒朱儒使我败于邾【裘叶渠之切骀叶盈之切○狐裘大夫之服襄公防弱故曰小子臧纥短小故曰朱儒】
　　鲁郊丹鸡祝【说文】
　　以斯翰音赤羽去鲁侯之咎【咎音以与羽相叶】
　　齐
　　吕望【本姓姜字牙东海上人其先封于吕从其封姓武王时平商封齐营丘】
　　钓璜文【竹书纪年云文王畋至于磻溪之水吕尚钓于涯王下趋拜曰望公七年乃今见光景于斯矣尚立变名荅曰望钓得玉璜其文要曰】
　　姬受命昌来提撰尔洛钤报在齐【尚出游见赤人自雒出授尚书曰命曰吕佐昌者子○尚书中尚钓于渭濵鱼腹玉璜刻云昌受命吕佐之一云吕佐旌○説苑尚公钓得鲤刳鱼腹得书云吕望封于齐】
　　东伐誓文【史记武王即位九年欲修文王业东伐纣以观诸侯集否师行师尚父左杖黄钺右把白旄以誓遂至盟津诸侯不期而防者八百武王曰未可还师作太誓】
　　苍兕苍兕总尔众庶与尔舟楫后至者斩【杨慎云尚书泰誓无此文盖张霸伪作之泰誓也○苍兕马融云主舟楫官名王充云水兽九头誓众令急齐故言苍兕以惧之索隐云或作苍雉】
　　周太师望防彞铭【九字○博古云簋也而谓之防彞盖防训煑熟食簋盛黍稷惟熟可食防音商】
　　太师小子师望作防彞【博古又有周师望敦与此全同】
　　太公缶铭【十二字博古图】
　　太公作衅寳缶子孙永寳用享
　　桓公【吕姓名小白僖公子其先太公吕尚封于齐本姓姜氏】
　　遗鲁书【鲁庄公时】
　　【齐襄公滛暴诸弟惧祸及子纠奔鲁小白奔莒及襄公见弑小白自莒入是为桓公鲁亦送子纠战于干时鲁兵败走齐鲁书鲁人遂杀子纠于笙渎召忽自杀管仲请囚桓公以为大夫任政】
　　子纠兄弟弗忍诛请鲁自杀之召忽管仲雠也请得而甘心醢之不然将围鲁【史记○左传鲍叔帅师来言曰子纠亲也请君讨之管召雠也请受而甘心焉国语及管子诸竝有载亦不云书】
　　葵丘盟辞【孟子五霸桓公为盛葵丘之防诸侯束牲载书而不歃血】
　　初命曰诛不孝无易树子无以妾为妻再命曰尊贤育才以彰有徳三命曰敬老慈幼无忘賔旅四命曰士无世官官事无摄取士必得无专杀大夫五命曰无曲防无遏籴无有封而不告曰凡我同盟之人旣盟之后言归于好【谷梁传葵丘之盟陈牲而不杀匵书加于牲上壹明天子之禁曰毋雍泉毋讫籴毋易树子毋以妾为妻毋使妇人与国事】
　　齐侯鏄钟铭
　　惟王五月辰在戊寅师于淄陲公曰汝及予经乃先祖余旣敷乃心汝小心畏忌汝不坠夙夜宦执而政事余厌乃心余命汝政于朕三军肃成朕师旟之政徳諌罚朕庶民左右毋讳及不敢弗憼戒防防乃死事穆和三军徒同雩乃行师慎中乃罚公曰及汝敬共辞命汝应鬲公家汝恐恪朕行师汝肇敏于戎攻余锡汝厘都爵其县三百余命汝治辞厘造国徒三千为汝敌寮乃敢用拜稽首弗敢不对扬朕辟皇君之锡休命公曰及汝康能乃有事率乃敌寮余用登纯厚乃命汝及母曰予小子汝敷余于艰防防防不易左右余一人余命汝缄差飨为大事继命于外内之事中敷刑汝以敷戒公家应防余于防汝以防余朕身余锡汝车马戎兵厘仆二百有五十家汝以戒戎作及用彧敢再拜稽首应受君公之锡光余弗敢废乃命及典其先旧及其髙祖虩成唐又敢在帝所敷受天命刻伐履司败乃灵师凡少臣惟辅咸有九州处禹之都不显穆公之孙其配公之而公之女雩生叔及是辟于齐侯之所是龚斋灵力若虎谨恪其政事有共于公所谷择吉金鈇镐防铝用作铸其寳鏄用享于其皇祖皇妣皇母皇考用祈眉夀令命难老不显皇祖其作福元孙其万福纯鲁龢协而有事俾若钟鼓外内开辟都都俞俞造而朋防毋或承类汝考夀万年永保其身俾百斯男而执斯字肃义政齐侯左右毋央毋已至于业曰武灵成子子孙孙永保用享【铭文曰师于淄陲者周封太公于爽鸠之墟营丘之地今临淄是也曰咸有九州之封域处禹之都者疑为僭妄之词然临淄东莱北海髙密胶东太山乐安济南平原齐地盖有九州也齐四岳之后四岳佐禹有功封于申吕故言处禹之都其曰不显穆公之孙其配公之而公之女者即受锡者之世系及其母族也故下文曰雩生叔及是辟于齐侯之所此盖齐之中世命其勲庸巨臣之文也其锡命有三一曰锡汝厘都其县三百国徒三千二曰锡汝车马戎都厘仆二百有五十家三曰锡汝吉金鈌镐错镠鎏鑢乃用作铸其寳钟其曰彧敢载拜稽首彧盖受锡者之名也其曰徳諌罚朕庶民左右无讳盖其所命者虽名师旟之政而以徳谏其君而以威罚其臣民无有所讳盖兼司马司冦之官也故下文曰慎中乃罚曰中敷刑兹所谓继命于外内之事者也○按此文自惟王正月至敢不对扬朕辟皇君之锡休命为初命之辞自公曰及汝康能乃有事至末为再命之辞】
　　齐侯钟铭
　　惟王五月辰在戊寅师于淄陲公曰汝及余经乃先祖余旣敷乃心汝畏忌汝不坠夙夜宦执而政事余厌乃心余命汝政于朕三军肃成朕师旟之政徳諌罚朕庶民左右毋讳及不敢弗憼戒防防乃死事穆和三锡休命公曰及汝康能乃有事率乃敌寮余用登纯厚乃命汝及母曰余小子汝敷余于艰防防防不易左右余一人余命汝缄差正飨继命于外内之事中敷刑汝以敷戒公家应防余于命刻伐履司败乃灵师伿少臣惟辅咸有九州处禹之都不显穆公之孙其配公之而公之女雩生叔及是辟于齐侯之所是龚齐灵力若虎谨恪其政事有共于桓武灵公之所桓武灵公锡乃吉金鈇镐镠防铝乃用作铸其寳钟用享于其皇祖皇妣皇母皇考用祈眉夀令命难老不显皇祖其作福元孙其万福纯鲁龢协而九事畏若钟鼔外内停词都都俞俞造而朋防毋或承类【齐侯钟四器分列鏄钟之铭文至罔或承类而止其间亦详略不同】
　　管夷吾【字敬仲】
　　版法【房龄注云选择政要载之于版以为常法】
　　凡将立事正彼天植风雨无违远近髙下各得其所三经旣饬君乃有国喜无以赏怒无以杀喜以赏怒以杀怨乃起令乃废骤令不行民心有外外之有徒祸乃始牙众之所忿置不能圗举所美必观其所终废所恶必计其所穷庆勉敦敬以显之富禄有功以劝之爵贵有名以休之兼爱无遗是谓君心必先顺教万民乡风旦暮利之众乃胜任取人以已成事以质审用财慎施报察称量故用财不可以啬用力不可以苦用财啬则费用力苦则劳民不足令乃辱民苦殃令不行施报不得祸乃始昌祸昌不寤民乃自圗正法直度罪杀不赦杀僇必信民畏而惧武威旣明令不再行顿卒怠倦以辱之罚罪宥过以惩之杀僇犯禁以振之植固不动竒邪乃恐竒革邪化令往民移法天合徳象地无亲参于日月佐于四时恱在施有众在废私召远在修近闭祸在除怨修长在乎任贤髙安在乎同利【赵少宰用贤云悦在施有众在废私当作悦众在爱施有众在废私有字属下句为是上句有脱字】
　　版法解
　　版法者法天地之位象四时之行以治天下四时之行有寒有暑圣人法之故有文有武天地之位有前有后有左有右圣人法之以建经纪春生于左秋杀于右夏长于前冬藏于后生长之事文也收藏之事武也是故文事在左武事在右圣人法之以行法令以治事理凡法事者操持不可以不正操持不正则听治不公听治不公则治不尽理事不尽应治不尽理则疏远防贱者无所告事不尽应则功利不尽举功利不尽举则国贫疎逺防贱者无所告则下饶故曰凡将立事正彼天植天植者心也天植正则不私近亲不孽疎远不私近亲不孽疎远则无遗利无隐治无遗利无隐治则事无不举物无遗者欲见天心明以风雨故曰风雨无违远近髙下各得其所万物尊天而贵风雨所以尊天者为其莫不受命焉也所以贵风雨者为其莫不待风而动待雨而濡也若使万物释天而更有所受命释风而更有所仰动释雨而更有所仰濡则无为尊天而贵风雨矣今人君之所尊安者为其威立而令行也其所以能立威行令者为其威利之操莫不在君也若使威利之操不专在君而有所分散则君日益轻而威利日衰侵暴之道也故曰三经旣饬君乃有国
　　乗夏方长审治刑赏必明经纪陈义设法断事以理虚气平心乃去怒喜若倍法弃令而行怒喜祸乱乃生上位乃殆故曰喜无以赏怒无以杀喜以赏怒以杀怨乃起令乃废骤令而不行民心乃外外之有徒祸乃始牙众之所忿置不能圗
　　冬旣闭藏百事尽止往事毕登来事未起方冬无事慎观终始审察事理事有先易而后难者有始不足见而终不可及者此常利之所以不举事之所以困者也事之先易者人轻行之人轻行之则必困难成之事始不足见者人轻弃之人轻弃之则必失不可及之功夫数困难成之事而时失不可及之功衰耗之道也是故明君审察事理慎观终始为必知其所成成必知其所用用必知其所利害为而不知所成成而不知所用用而不知所利害谓之妄举妄举者其事不成其功不立故曰举所美必观其所终废所恶必计其所穷
　　凡人君者欲民之有礼义也夫民无礼义则上下乱而贵贱争故曰庆勉敦敬以显之富禄有功以劝之爵贵有名以休之
　　凡人君者欲众之亲上乡意也欲其从事之胜任也而众者不爱则不亲不亲则不明不教顺则不乡意是故明君兼爱以亲之明教顺以道之便其势利其备爱其力而勿夺其时以利之如此则众亲上乡意从事胜任矣故曰兼爱无遗是谓君心必先顺教万民乡风旦暮利之众乃胜任
　　治之本二一曰人二曰事人欲必用事欲必工人有逆顺事有称量人心逆则人不用事失称量则事不工事不工则伤人不用则怨故曰取人以已成事以质成事以质者用称量也取人以已者度恕而行也度恕者度之于已也已之所不安勿施于人故曰审用财慎施报察称量故用财不可以啬用力不可以苦用财啬则费用力苦则劳矣奚以知其然也用力苦则事不工事不工而数复之故曰劳矣用财啬则不当人心不当人心则怨起用财而生怨故曰费怨起而不复反众劳而不得息则必有崩阤堵坏之心故曰民不足令乃辱民苦殃令不行施报不得祸乃始昌祸昌而不悟民乃自圗凡国无法则众不知所为无度则事无机有法不正有度不直则治辟治辟则国乱故曰正法直度罪杀不赦杀僇必信民畏而惧武威旣明令不再行
　　凡民者莫不恶罚而畏罪是以人君严教以示之明刑罚以致之故曰顿卒怠倦以辱之罚罪有过以惩之杀僇犯禁以振之
　　治国有三器乱国有六攻明君能胜六攻而立三器则国治不肖之君不能胜六攻而立三器故国不治三器者何也曰号令也斧钺也禄赏也六攻者何也亲也贵也货也色也巧佞也玩好也三器之用何也曰非号令无以使下非斧钺无以畏众非禄赏无以劝民六攻之败何也曰虽不听而可以得存虽犯禁而可以得免虽无功而可以得富夫国有不听而可以得存者则号令不足以使下有犯禁而可以得免者则斧钺不足以畏众有无功而可以得富者则禄赏不足以劝民号令不足以使下斧钺不足以畏众禄赏不足以劝民则人君无以自守也然则明君奈何明君不为六者变更号令不为六者疑错斧钺不为六者益损禄赏故曰植固而不动竒邪乃恐竒革邪化令往民移凡人君者覆载万民而兼有之烛临万族而事使之是故以天地日月四时为主为质以治天下天覆而无外也其徳无所不在地载而无弃也安固而不动故莫不生殖圣人法之以覆载万民故莫不得其职姓得其职姓则莫不为用故曰法天合徳象地无亲日月之明无私故莫不得光圣人法之以烛万民故能审察则无遗善无隐奸无遗善无隐奸则刑赏信必刑赏信必则善劝而奸止故曰叅于日月四时之行信必而着明圣人法之以事万民故不失时功故曰佐于四时
　　凡众者爱之则亲利之则至是故明君设利以致之明爱以亲之徒利而不爱则众至而不亲徒爱而不利则众亲而不至爱施俱行则説君臣説朋友説兄弟説父子爱施所设四固不能守故曰説在爱施
　　凡君所以有众者爱施之徳也爱有所移利有所并则不能尽有故曰有众在废私
　　爱施之徳虽行而无私内行不修则不能朝远方之君是故正君臣上下之义饰父子兄弟夫妻之义饰男女之别别疏数之差使君徳臣忠父慈子孝兄爱弟敬礼义章明如此则近者亲之远者归之故曰召远在修近闭祸在除怨非有怨乃除之所事之地常无怨也凡祸乱之所生生于怨咎怨咎所生生于非理是以明君之事众也必经使之必道施报必当出言必得刑罚必理如此则众无郁怨之心无憾恨之意如此则祸乱不生上位不殆故曰闭祸在除怨也
　　凡人君所以尊安者贤佐也佐贤则君尊国安民治无佐则君卑国危民乱故曰修长存乎任贤
　　凡人者莫不欲利而恶害是故与天下同利者天下持之擅天下之利者天下谋之天下所谋虽立必隳天下所持虽髙不危故曰安髙在乎同利凡所谓能以所不利利人者舜是也舜耕歴山陶河濵渔雷泽不取其利以教百姓百姓举利之此所谓能以所不利利人者也所谓能以所不有予人者武王是也武王伐纣士卒往者人有书社入殷之日决钜桥之粟散鹿台之钱殷民大说此所谓能以所不有予人者也
　　桓公谓管子曰今子教寡人法天合徳合徳长乆合徳而兼覆之则万物受命象地无亲无亲安固无亲而兼载之则诸生皆殖叅于日月无私葆光无私而兼照之则美恶不隐然则君子之为身无好无恶然已乎管子对曰不然夫学者所以自化所以自抚故君子恶称人之恶恶不忠而怨妬恶不公议而名当称恶不位下而位上恶不亲外而内放此五者君子之所恐行而小人之所以亡况人君乎
　　九防诸侯令
　　一防诸侯令曰非帝之命毋有一日之师役再防诸侯令曰养孤老食常疾收孤寡三防诸侯令曰田租百取五市赋百取二关赋百取一毋乏耕织之器四防诸侯令曰修道路偕度量一称数薮泽以时禁发之五防诸侯令曰修春秋冬夏之常祭食天壤山川之故祀必以时六防诸侯令曰以尔壤生物共官请四辅将以礼上帝七防诸侯令曰官处四体而无礼者流之焉莠命八防诸侯令曰立四义而毋议者尚之于官听于三公九防诸侯令曰以尔封内之财物国之所有为币弟子职【八章○困学纪闻曰弟子职汉志附于孝经朱子谓疑是作内政时士之子常为士因作此以教之又曰大戴记之夏小正管子之弟子职孔丛子之小尔雅古书之存者三子之力也】
　　先生施教弟子是则温恭自虚所受是极见善从之闻义则服温柔孝弟毋骄恃力志毋虚邪行必正直游居有常必就有徳顔色整齐中心必式夙兴夜寐衣带必饬朝益莫习小心翼翼一此不懈是谓学则
　　右学则
　　少者之事夜寐蚤作旣拚盥潄执事有恪摄衣共盥先生乃作沃盥彻盥泛正席先生乃坐出入恭敬如见賔客危坐乡师顔色毋怍【席叶祥籥切客叶恪】
　　右蚤作
　　受业之纪必由长始一周则然其余则否始诵必作其次则已凡言与行思中以为纪古之将兴者必由此始后至就席狭至则起若有賔客弟子骏作对客无让应毕遂行趋进受命所求虽不得必以反命反坐复业若有所疑捧手问之师出皆起【否叶鄙客叶恪让叶平声行叶杭】
　　右受业对客
　　至于食时先生将食弟子馔馈摄袵盥漱跪坐而馈置酱错食陈膳毋悖凡置彼食鸟兽鱼鼈必先菜羮羮胾中别胾在酱前其设要方饭是为卒左酒右酱告具而退捧手而立三饭二斗左执虚豆右执挟匕周旋而贰唯嗛之视同嗛以齿周而有始柄尺不跪是谓贰纪先生已食弟子乃彻趋走进潄拚前敛祭
　　右馔馈
　　先生有命弟子乃食以齿相要坐必尽席饭必捧擥羮不以手亦有据膝无有隐肘旣食乃饱循咡覆手振袵扫席已食者作抠衣而降旋而乡席各彻其餽如于賔客旣彻并器乃还而立【席音若】
　　右乃食
　　凡拚之道实水于盘攘臂袂及肘堂上则播洒室中握手执箕膺揲厥中有帚入戸而立其仪不忒执帚下箕倚于戸侧凡拚之纪必由奥始俯仰磬折拚毋有彻拚前而退聚于戸内坐板排之以叶适已实帚于箕先生若作乃兴而辞坐执而立遂出弃之旣拚反立是恊是稽
　　右洒扫
　　暮食复礼昏将举火执烛隅坐错总之法横于坐所栉之远近乃承厥火居句如矩蒸间容蒸然者处下捧椀以为绪右手执烛左手正栉有堕代烛交坐毋倍尊者乃取厥栉遂出是去【所叶梳果反下叶户者叶渚去上声谭苑云此弟子执烛之礼也古者无烛台以人执烛檀弓曽子疾革童子执烛是也蒸薪也椀楚辞所谓悬火今之提灯栉旧本作即叶音烬栉即皆假借字正作从火从収与眘同音音烬朕媵送字皆以説文□字解云□声】
　　右执烛
　　先生将息弟子皆起敬奉枕席问何所趾俶袵则请有常则否先生旣息各就其友相切相磕各长其仪周而复始谓弟子之纪
　　右退习【或分有常则否以上为请袵下为退习今从管子合为一章】
　　懿氏【史记田齐世家作懿仲】
　　卜妻陈敬仲繇【左传陈宣公杀太子御冦厉公子完字敬仲奔齐桓公使为工正初陈大夫懿氏卜妻敬仲其妻卜之曰吉卒以女妻敬仲生穉孟以田为氏】
　　鳯凰于飞和鸣锵锵有妫之后将育于姜五世其昌并于正卿八世之后莫之与京【卿叶墟羊切京叶居良切○妫陈姓姜齐姓并于正卿即桓子大于齐莫之与京谓成子得政至后田和簒齐为诸侯传孙为齐威王】
　　晏婴【字仲諡平莱之维夷人厯事灵公庄公景公为齐相】
　　内楹示子书
　　【晏子病将死断楹内书焉谓其妻曰楹也语子壮而视之及壮发书书之言曰】
　　布帛不可穷穷不可饰牛马不可穷穷不可服士不可穷穷不可任国不可穷穷不可窃也【晏子春秋】
　　同前【说苑】
　　布帛不穷穷不可饰牛马不穷穷不可服士不可穷穷不可任穷乎穷乎穷也
　　齐人
　　纳景公谮晏子书
　　【晏子相景公其论人也见贤而进之不同君所欲见不善则废之不辟君所爱行巳而无私直言而无讳有纳书者云云公以为然晏子入朝公色不悦故晏子归备载使人辞曰婴故老悖无能无敢服壮者事辞而不为臣退而穷处东畊海濵公自治国权轻诸侯身弱髙国公恐复召晏子】
　　废置不周于君前谓之专出言不讳于君前谓之易专易之行存则君臣之道废矣吾不知晏子之为忠臣也【晏子春秋】
　　齐豆铭【三十字考古】
　　姬宗母作太公郭公□公鲁中□伯孝公胡公豆用蕲眉夀永命多福永寳用【蔡博士云按齐世家言太公之卒百有余年子丁公吕伋始立如公以下三世至孝公始见于史自吕伋十四世矣】
　　纪【附】
　　纪国金壶丹书【晏子春秋齐灭纪景公游于纪得金壶发视之中有丹书公曰善哉食鱼无反恶其鱢也勿乘驽马恶其取道不逺也晏子曰不然食鱼无反毋尽民力乎勿乗驽马无置不肖于侧乎公曰纪有书何以亡也晏子曰婴闻之君子有道悬之闾纪有此言注之壶不亡何待乎】
　　食鱼无反勿乗驽马











　　皇霸文纪巻五
　　钦定四库全书
　　皇霸文纪巻六　　　　　明　梅鼎祚　编
　　晋
　　献公【名诡诸曲沃武公子其先周成王封同母弟叔虞于唐改号晋至文侯弟成师封于曲沃传及孙称伐晋有其地是为武公】
　　伐骊繇【国语晋献公卜伐骊戎史苏卜之曰胜而不吉遇兆曰】
　　挟以衔骨齿牙为猾戎夏交猝【齿牙为猾以象防口之为害也此为伐戎获骊姬乱晋之兆】
　　骊姬繇【晋献公伐骊戎克之获骊姬有宠欲以为夫人卜之不吉筮之吉公曰从筮卜人曰筮短长不如从长且其繇曰云云及骊姬立果作难杀太子申生而逐二公子】
　　专之渝攘公之羭一薫一莸十年尚犹有臭【渝叶夷周切羭叶同渝臭叶丑鸠切○渝变也攘除也羭美也言变乃除公之美十年有臭言善易消恶难除也】
　　伯姬繇【左传晋献公筮嫁伯姬于秦过归妹之暌史苏占之曰不吉其繇曰】
　　士刲羊亦无衁也女承筐亦无贶也西邻责言不可偿也归妹之暌犹无相也震之离亦离之震为雷为火为嬴败姬车说其輹火焚其旗不利行师败于宗丘归妹暌孤防张之弧侄其从姑六年其逋逃归其国而弃其家明年其死于髙梁之虚【衁音荒丘叶丘于切家叶攻乎切○归妹上六无应所求不获故爻辞云女承筐无实士刲羊无血将归女于西而遇不吉之卦故知有责让之言○暌乖离之象相助也二卦变而气相通震为雷离为火嬴秦姓姬晋姓火动炽而害其母故为女嫁反害其家害母者震木离火木为火之母也原注未明○震为车离为火上爻在震则无应故车脱輹在离则失位故火焚旗车败旗焚故不利行师还害母故败在宗邑○暌上九爻辞云暌孤先张之弧处暌之极失位孤絶故遇冦难而有弓矢之警○震为木离为火火从木生离为震妹于火为姑谓晋公子圉质于秦穆公以女妻之子圉逃归晋得立是为懐公故秦女称懐嬴秦复以妻公子重耳晋惠公死之明年重耳入杀懐公于髙梁是为文公皆其应也】惠公【姬姓名夷吾献公子】
　　遗里克书【献公薨公子夷吾重耳俱在外里克杀奚齐悼子夷吾使郤芮厚赂秦约曰即得入请以河西之地与秦又遗里克书秦穆公发兵送夷吾入而立马是为惠公惠公入杀里克而背秦之赂】
　　诚得立请遂封子于汾阳之邑【国语】
　　舆人诵【国语曰晋惠公入而背内外之赂舆人诵之○惠公初求纳许秦以河外列城五许里克以汾阳之田百万丕郑负葵之田七十万及入立皆背之秦伐晋战于韩原获晋侯旣而】
　　【归之】
　　佞之见佞果丧其田诈之见诈果丧其赂得国而狃终逢其咎丧田不惩祸乱其兴【佞叶称因切田音与陈同诈叶庄助反○佞谓里丕诈谓秦见佞见诈俱谓惠公也丧田丧赂谓不得其赂地狃忕也咎谓惠公败于韩不惩谓丕郑复欲与秦共纳重耳惠公杀之】
　　恭世子诵【国语晋惠公改共世子臭达于外国人诵之郭偃曰甚哉善之难也君改葬共君以为荣也而恶滋章十四年君之冡嗣其替乎其数告于民矣公子重耳其入乎其魄兆于民矣若入必伯诸侯以见天子其光耿于民矣○共世子申生也献公时申生为骊姬谮死葬不如礼故改葬之惠公烝于献公夫人贾君故申生臭达于外不欲为无礼者所葬也】
　　贞之无报也孰是人斯而有是臭也贞为不听信为不诚国斯无刑媮居幸生不更厥贞大命其倾威兮懐兮各聚尔有以待所归兮猗兮违兮心之哀兮嵗之二七其靡有防兮若翟公子吾是之依兮镇抚国家为王妃兮【报叶敷救切懐叶胡威切哀叶于希切○以正葬之不见听也信心行之不见诚也惠公偷窃居位徼幸而生国人畏惠公思重耳也靡有防者亦亡谓子圉也翟公子指重耳时出居于翟也言重耳当霸诸侯为王妃耦】
　　舆人诵【左传晋侯宋公齐国归父崔天秦小子憖次于城濮楚师背酅而舎晋侯患之听舆人之诵子犯曰战也战而胜必得诸侯栾贞子曰汉阳诸姬楚实尽之思小惠而忘大耻不如战也楚师败绩】
　　原田每每舎其旧而新是谋【每平声谋音媒○每毎美貌喻晋军美盛若原田之草每毎然可以谋立新功不足念楚成王赠送之旧惠也】
　　文公【名重耳献公子】
　　合诸侯盟【说苑晋文公合诸侯而盟于是君子闻之曰文公其知道乎其不王者犹无佐也】
　　吾闻国之昏不由声色必由奸利好乐声色者淫也贪奸者惑也夫淫惑之国不亡必残自今以来无以美妾疑妻无以声乐妨正无以奸情害公无以货利示下其有之者是谓伐其根素流于华叶若此者有患无忧有防勿弭不如言者盟示之【正一作政】
　　厉公【名夀曼景公子】
　　鄢陵繇【左传晋侯将伐郑郑人使吿于楚楚子救郑六月晋楚遇于鄢陵厉公筮之史曰吉其卦遇复曰】
　　南国防射其元王中厥目【复阳长之卦阳起于子南行催隂离受其咎离为诸侯又为日阳气激南飞矢之象及战射楚共王中目】
　　平公【名彪悼公子】
　　赐郑公孙段防
　　【郑伯如晋公孙段相甚敬而卑礼无违者晋侯嘉焉授之以防】
　　子丰有劳于晋国余闻而勿忘赐女州田以胙乃旧勲【左传○子丰段父州田晋邑】
　　谗鼎铭【左传晏婴为景公请继室于晋叔向从之宴相与语曰齐其如何晏子曰此季世也齐其将为陈氏矣叔向曰吾公室亦季世也政在家门民无所依君日不悛以乐慆忧谗鼎之铭曰云云况日不悛其能乆乎○案杜注谗鼎名也正义服防云疾谗之鼎也明堂位所云崇鼎一云谗地名禹铸鼎于甘谗之地故云二者无据故杜但云鼎名而已据后说则此为夏鼎也即不然亦非晋鼎矣韩非子齐伐鲁索谗鼎困学纪闻云韩子说林曰齐伐鲁索谗鼎鲁以其鴈往齐人曰鴈也鲁人曰真也齐曰使乐正子春来吾将听子新序吕氏春秋皆曰岑鼎二字音相近然则谗鼎鲁鼎也明堂位鲁有崇鼎服注不为无据○鼎按鲁鼎之铭晋人不应引用明堂位崇鼎贯鼎大璜封父天子之器也岂此本周器而以颁鲁者耶宣和博古圗说云曰崇曰贯名其国也曰防曰刑着其亊也则防乂非崇矣王厚伯谓谗岑声近亦是臆说今以言出叔向姑附之晋然铭止昧旦二语况日不悛正应君日不悛叔向之言也冯氏诗纪并况日不悛其能乆乎作铭怠音以乆叶茍起反又以为晏婴引言并误古文韵语止二句】
　　昧旦丕显后世犹怠
　　韩城鼎铭【一百十九字○欧阳修集古录云原父得鼎韩城遗余以铭太常博士杨南仲能读古文篆籀为余以今文写之而阙其疑者与原父时有不同故并着二家所解以竢博识君子○考古圗作晋姜鼎铭见后刘敞原父释铭文有晋姜有文侯以为曲沃宗庙器】
　　惟王九月乙亥晋姜曰余惟司朕先姑君晋邦余不【阙】安寜巠雝明徳宣【阙】我猷用【阙】所辞辟【阙】　　剿防不【阙】　　　防宠我万民嘉遗我锡卤赉千两防灋文
　　侯【阙】　　　　　征绥【阙】　坚乆吉金用作寳尊鼎用康妥懐远邦君子晋姜用蕲【阙】　麋夀作惠【阙】亟万年无疆用徳畯保其孙子三夀是利
　　杨南仲释
　　佳【惟】王九月乙亥晋姜曰余佳【惟】司【嗣孠同】朕先姑君晋邦余不【□今作敢者籀文省】妄寜巠【经】□【雝】明徳宣祁【疑□省作防】我□用□□辝辟【疑即母字】□乆光□防不□【疑防字读为坠】【诸】□【覃】【享】【师】□我万民□□我【疑易字】□【卤或□字省】赉千两勿灋文矦頵令毕【疑卑字】□【疑字读为贯】【通】□征□【疑緐字】汤□【受】乆吉金用□【□】寳□【】鼎用康□【疑西夏字】□【妥读为绥】褱□君子晋姜用□【疑字读为祈】□□□【疑衅字读为眉】□□□□【为】亟【极】万年无彊【疆】用亯【享】用德防【疑允字】□□【其】孙子三□是□【右嘉祐己亥嵗冯掖冇得鼎韩城者摹欵识于石乐安公南仲职典书学命释其字谨按其铭盖多古文竒字古文自汉世知者已稀字之传者贾逵许慎軰多无其说盖古之亊物有不与后世同者故不能尽通其作字之本意也其不传者今或得于古器无所依据难以臆断大抵古字多省偏旁而趣简易故佳司巠□等字皆假借也郑司农说周礼云古者书仪但为义又云古者立位同字古文春秋经公即位为公即立者是也○□者进取也从受故疑为□□母从女而象乳子形故疑为母而□读为緐○雝用邕声邕从巛古文作今此□从水从吕故疑为雝○鲁字古作□即旅字古文旅作□而□者字用□为声盖古文鲁旅者三字通用故疑为诸○易者篆文象蜥易形故□疑为易而读为锡为赐皆以声假借也○卤从卤古西字中象盐形□胃上象胃中谷形故□胃二字○卑者从在甲下今但用左古者尚右故在甲下为卑故□疑为卑亦恐借为俾读○□音冠象穿寳货形贯字从之□或即母字今毛诗有串夷字俗用为串穿之串而説文不载岂非□字之省也故疑□读为贯○通从辶彳之字多通用故俑疑为通○古诗二字相属者多为一字书之若秦钟铭有小子□四方之字是也卤古西字故□疑为西夏字秦钟铭亦有此字○妥字説文无之盖古绥字省糸尒其后相承读如媠故□疑读为绥○防音偃石鼓文皆作□古之旌旂悉载于车故疑□即旂字而从车借读为祈近尝有得□蓝田者二铭皆有用□万□之文故知然也衅今幡为许刃而虋之虋音门用之为声诗鳬鹥在衅又省为亹易系辞衅又读如尾衅门尾声相近又古者字音多与今异徐铉所谓如□亦音衅亦音门乃亦音仍它皆仿此是也岂衅眉古亦同音欤秦钟铭亦有衅□字故□疑为眉○为者母猴也从爪而象其形故□为为○防字字书所无而于文势宜为允盖用甽省声也它字不可识者犹十一二与其偏旁之异者若司马□□□之类皆今所不传以小篆参求之不能彷佛以今揆之其间或当时书者□器者不必无谬误矣嘉祐壬寅冬十月太常博士知国子监书学豫章杨南仲识】
　　晋姜鼎铭【博古图○一百二十二字】
　　惟王九月乙亥晋姜曰余惟嗣朕先姑君晋邦余不辱妄寜经雍明德宣邲我猷用昭所辞辟委扬乃光烈防不坠覃亭以孽我万民嘉遣我锡虎贲千两勿废文侯頵命畏贯通征绥汤原取乃吉金用作寳尊鼎用康妥怀远廷君子晋姜用蕲绰绾眉夀作惠为亟万年无疆用享用德畯保其孙子三夀是利【晋姜齐侯宗女姜氏以其妻晋文侯故曰晋姜观其始言君晋邦取其寡小君之称以正其名中叙文侯威贯通洪征绥汤原以显已之有助末言保其孙子三夀是利与诗人言三夀作朋同意欵识条理有周书誓诰之辞其困学纪闻云安世房中歌克绰永福顔氏注缓也延长之意曰绰绾则祝以优裕也伯硕父鼎铭亦曰绾绰○徐献忠云盖晋姜旣殁而后世章其庙徳故作此鼎○博古图以三夀为外之三卿非】
　　晋夷则镜文【博异记天寳中金陵陈仲躬住洛阳清化里宅有井善溺人一日水顿竭见一女子自称敬元颖饰铅粉衣绯緑令其淘井得古铜镜夜复见元颖云某本师旷所铸十二镜之第七者其背有二十八字皆科斗书于鼻题曰夷则之镜】
　　维晋新公二年七月七日午时于首阳山前白龙潭铸成此镜千年万世【万一作后一作在】
　　祖朝
　　上献公书
　　【晋献公之时东郭民有祖朝者上书献公献公召而见之三日与语无复忧者乃以为师】
　　草茅臣东郭民祖朝愿请闻国家之计【説苑】
　　介子推【一云介之推琴操作介子绥刘向列仙传云介子推姓王名光】
　　悬宫门书
　　【献公杀太子公子重耳夷吾出亡夷吾立为惠公子懐公立秦使晋弑之而内重耳是为文公反国赏从亡者介子推不言禄禄亦不及与其母遂偕隐从者怜之乃悬书宫门公出见书曰此介子推也使人召之亡入緜上山中于是环緜上山而封之因号曰介山】
　　龙欲上天五蛇为辅龙已升云四蛇各入其宇一蛇独怨终不见处所【史记○索隠曰五蛇即五臣狐偃赵衰魏武子司空季子及子推也】同前【说苑亦云悬书宫门吕氏春秋新序琴操竝作歌其辞互异说苑又作舟之侨陈辞】
　　有龙矫矫顷失其所五蛇从之周徧天下龙饥无食一蛇割股龙反其渊安其壤土四蛇入穴皆有处所一蛇无穴号于中野
　　士燮【范文子士防之子】
　　防楚盟
　　【宋华元克合晋楚之成晋士燮防楚公子罢许偃癸亥盟于宋西门之外】
　　凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不恊而讨不庭有渝此盟明神殛之俾队其师无克胙国【左传】
　　士匃【范宣子文子燮之子】
　　合诸侯载书
　　【晋合诸侯伐郑郑行成乃同盟于亳范宣子曰不慎必失诸侯乃盟载书曰】
　　凡我同盟毋蕰年毋壅利毋保奸毋留慝救灾患恤祸乱同好恶奬王室或闲兹命司慎司盟名山名川羣神羣祀先王先公七姓十二国之祖明神殛之俾失其民队命亾氏踣其国家【左传】
　　士弱【庄子】
　　盟郑载书
　　【诸侯伐郑郑服而同盟于戏士庄子为载书郑公子騑进曰云云】
　　寡人有讨于郤氏郤氏旣伏其辜矣大夫无辱其复职位
　　栾书中行偃对
　　君讨有辠而免臣于死君之惠也二臣虽死敢忘君德【左传】
　　荀偃【中行献子伯游庚之子】
　　祷河
　　【平公伐齐将济河献子以朱丝系玉二防而祷曰】
　　齐环怗恃其险负其众庶弃好背盟陵虐神主曽臣彪将率诸侯以讨焉其官臣偃实先后之茍防有功无作神羞官臣偃无敢复济唯尔有神裁之【左传○环齐灵公名彪晋平公名】
　　栾盈【懐子】
　　辞于周行人
　　【盈父黡娶于范宣子而生盈初黡强逐范鞅使奔齐及黡卒盈母祁与其老州賔通惧盈之讨也愬诸宣子曰盈将为乱宣子使城着而遂逐之过于周周西鄙掠之辞于行人王使出诸轘辕】
　　天子陪臣盈得辠于王之守臣将逃辠辠重于郊甸无所伏窜敢布其死昔陪臣书能输力于王室王施惠焉其子黡不能保任其父之劳大君若不弃书之力亾臣犹有所逃若弃书之力而思黡之辠臣戮余也将归死于尉氏不敢还矣敢布四体唯大君命焉【左传○栾武子书黡之父】魏绛【毕万之孙万事献公为大夫赐之魏以魏为氏】
　　授悼公书【悼公名周襄公曽孙】
　　【悼公防诸侯于鸡丘绛为中军司马公子扬干乱行于曲梁魏绛戮其仆晋侯怒曰必杀魏绛言终绛至授仆人书将伏劒士鲂张老止之公读其书跣而出曰寡人之言亲爱也吾子之讨军礼也寡人有弟弗能教训使干大命寡人之过也子无重寡人之过敢以为请晋侯以魏绛为能以刑佐民矣反役与之礼食使佐新军】
　　日君乏使使臣斯司马臣闻师众以顺为武军事有死无犯为敬君合诸侯臣敢不敬君师不武执事不敬罪莫大焉臣惧其死以及扬干无所逃罪不能致训至于用钺臣之罪重敢有不从以怒君心请归死于司冦【左传】
　　同前【国语】
　　臣诛于扬干不忘其死日君乏使使臣狃中军之司马臣闻师众以顺为武军事有死无犯为敬君合诸侯臣敢不敬君不说请死之
　　羊舌肸【叔向羊舌职之子】
　　诒郑公孙侨铸刑书
　　【郑人铸刑书叔向使诒子产书子产以书复之士文伯曰火见郑其火乎火未出而作火以铸刑器藏争辟焉火如象之不火何为郑果灾】
　　始吾有虞于子今则已矣昔先王议事以制不为刑辟惧民之有争心也犹不可禁御是故闲之以义纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行敎之以务使之以和临之以敬涖之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上竝有争心以征于书而徼幸以成之弗可为矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国作封洫立谤政制参辟铸刑书将以靖民不亦难乎诗曰仪式刑文王之徳日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂竝行终子之世郑其败虖肸闻之国将亡必多制其此之谓虖
　　公孙侨复叔向书【侨见后】
　　若吾子之言侨不才不能及子孙吾以救世也旣不承命敢忘大惠【左传】
　　防苌书
　　【叔向之防苌也为书因佯遗其书周君之庭而急去行周以为卖周也乃诛杀之】
　　苌谓叔向曰子为我谓晋君所与君期者时可矣何不亟以兵来【韩非子】
　　同前【说苑】
　　【叔向之杀苌也数见苌于周因佯遗书刘氏请之君曰此苌也乃杀之】
　　苌谓叔向曰子起晋国之兵以攻周吾废刘氏而立单氏
　　郑
　　公子归生【子家郑执政大夫】
　　告晋赵盾书【宣子晋正卿】
　　【晋灵公搜于黄父遂合诸侯于扈不见郑穆公以为贰于楚也郑子家使执讯而与之书以吿宣子晋巩朔行成于郑赵穿公壻池为质焉】
　　寡君即位三年召蔡侯而与之事君九月蔡侯入于敝邑以行敝邑以侯宣多之难寡君是以不得与蔡侯偕十一月克减侯宣多而随蔡侯以朝于执事十二年六月归生佐寡君之嫡夷以请陈侯于楚而朝诸君十四年七月寡君又朝以蒇陈事十五年五月陈侯自敝邑往朝于君往年正月烛之武往朝夷也八月寡君又往朝以陈蔡之密迩于楚而不敢贰焉则敝邑之故也虽敝邑之事君何以不免在位之中一朝于襄而再见于君夷与孤之二三臣相及于绛虽我小国则蔑以过之矣今大国曰尔未逞吾志敝邑有亡无以加焉古人有言曰畏首畏尾身其余几又曰鹿死不择音小国之事大国也徳则其人也不徳则其鹿也铤而走险急何能择命之罔极亦知亡矣将悉敝赋以待于鯈惟执事命之文公二年六月壬申朝于齐四年二月壬戌为齐侵蔡亦获成于楚居大国之闲而从于彊令岂其罪也大国若弗圗无所逃命【左传○夷穆公犬子即灵公○蒇音阐勑也勑成前好音音防所休防之处】
　　公孙侨【子产一字子美穆公孙为少正】
　　告晋范宣子士匃论重币书【士匃文子士燮子其先食邑于范范宣子为政诸侯之币重郑人病之郑伯如晋子产寓书于子西以告宣子宣子说乃轻币○郑伯简公姬姓其先周厉王少子友封于郑】
　　子为晋国四邻诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子赖之则晋国贰诸侯贰则晋国坏晋国贰则子之家坏何没没也将焉用贿夫令名徳之舆也徳国家之基也有基无壊无亦是务乎有徳则乐乐则能乆诗云乐只君子邦家之基有令徳也夫上帝临女无贰尔心有令名也夫恕思以明徳则令名载而行之是以远至迩安毋宁使人谓子子实生我而谓子浚我以生乎象有齿以焚其身贿也【左传】子产诵【一章○左传曰郑子产从政一年舆人诵之及三年又诵之】
　　取我衣冠而褚之取我田畴而伍之孰杀子产吾其与之
　　又诵
　　我有子弟子产诲之我有田畴子产殖之子产而死谁其嗣之【诲古叶志殖叶恃吏反】
　　宋
　　正考父【防子之后孔子之先初防子封于宋宋襄公生弗父何让位弟厉公四世为正考父生孔父嘉别族孔氏三传至孔防叔奔鲁】
　　鼎铭【左传鲁孟僖子曰吾闻将有达者曰孔丘其祖弗父何及正考父佐戴武宣三命兹益共故其鼎铭云其共也如是○鼎在考父庙】
　　一命而偻再命而伛三命而俯循墙而走亦莫余敢侮饘于是鬻于是以糊余口【走叶祖口叶孔五切○三命上卿】
　　韩冯妻何氏【九域志冯康王舍人】
　　遗夫书
　　【宋大夫韩冯取妻而美康王夺之而冯怨王囚之论为城旦妻遗冯书谬其辞王以问苏贺对曰其雨淫淫言愁且思也河大水深不得往来也日出当心有死志也俄而冯自杀妻乃隂腐其衣王与之登台遂自台投之左右揽之衣不中手遗书与王王怒弗听使人埋之塜相望也有文椊生于二塜之端屈体相就根交于下又有鸳鸯雌雄各一栖泊树上交颈悲鸣宋人号其木曰相思树今睢阳有韩冯城】
　　其雨滛滛河大水深日出当心【彤管集作何氏答夫歌】
　　与康王书【康王名衍为齐所灭宋亡其先周成王封殷防子啓于宋】
　　王利其生不利其死愿以尸骨赐冯而合乎【干寳搜神记○不利其死九域志法苑珠林作妾利其死】
　　许
　　灵公
　　鄦子钟铭【考古圗】
　　惟正月初吉丁亥鄦子将以择其吉金自作铃钟中县且扬元鸣孔韹穆和钟用宴以喜用乐嘉賔大夫及我朋友锵锵万年无期眉夀无已子子孙孙永保鼔之【史记郑悼公元年鄦公恶郑于楚徐广曰鄦音许许公灵公也鄦许文异而音义同子爵】
　　卫
　　灵公【名元襄公子立四十三年其先文王之子康叔封于卫】
　　石椁铭【博物志卫灵公得石椁铭一作掘沙丘得石椁铭】
　　不逢箕子灵公夺我里【一云不冯其子灵公夺而里一云不冯其子灵公夺而藏之】庄公【名蒯瞆灵公子】
　　祷辞
　　【蒯瞆谋入卫遇郑人战于鐡祷曰】
　　曽孙蒯瞆敢昭告皇祖文王烈祖康叔文祖襄公郑胜乱从晋午在难不能治乱使鞅讨之蒯瞆不敢自佚备持矛焉敢吿无絶筋无折骨无面伤以集大事无作三祖羞大命不敢请佩玉不敢爱【左传○胜郑声公名午晋定公名○国语云曽孙蒯瞆以谆赵鞅之故敢昭告于皇祖文王烈祖康叔文祖襄公昭考灵公夷请无筋无骨无面伤无败用无陨惧死不敢请】
　　筮梦浑良夫繇【左传初蒯聩为太子出在戚灵公卒国人立其子辄蒯聩与浑良夫盟曰茍使我入服冕乗轩三死无与良夫孔氏竖也廹孔悝逐辄得立是为庄公谓良夫曰吾继先君而不得其器若之何良夫曰疾与亡君皆君之子也召之而择材焉若不材器可得也太子疾刼公而强盟之明年为虎幄于借圃成求令名者而与之始食焉太子请使良夫良夫乗衷甸两牡紫衣狐裘至袒裘不释劒而食太子数以三罪而杀之公梦于北宫见人登昆吾之观被发北面而噪曰登此昆吾之虚緜緜生之瓜余为浑良夫呌天无辜公亲筮之胥弥赦占之曰不害逃奔宋公贞卜其繇云云晋伐卫石圃作难攻公公闭门请弗许逾于北方而队为戎州人所杀】
　　如鱼竀尾衡流而方羊裔焉大国灭之将亡阖门塞窦乃自后逾【竀音赪赤也鱼劳则尾赤衡流方羊不能自安裔水边】
　　甯俞【武子庄子速之子】
　　与卫人盟【成公初欲与楚羣臣不欲出奔楚晋人复成公武子与卫人盟于宛濮】
　　天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往旣盟之后行者无保其力居者无惧其罪有渝此盟以相及也明神先君是纠是殛【左传】
　　孙林父【文子嗣父桓子良夫为卿】
　　卜追郑师繇【左传楚伐宋卫侯救宋师于襄牛郑皇耳帅师侵卫楚令也孙文子卜追之献兆于定姜姜氏问繇姜氏曰征者防雄御冦之利也大夫圗之卫人追之获郑皇耳于犬丘○定姜卫定公夫人卫侯襄公也】
　　兆如山陵有夫出征而丧其雄【陵叶良中反】
　　孔悝【庄叔之后文子圉之子母伯姬为庄公姊悝初亊出公辄为卿已出辄立庄公为所逐奔宋】鼎铭【礼记祭统此卫孔悝之鼎铭也古之君子论譔其先祖之美而明着之后世者也○注云庄公蒯聩徳孔悝立已故因至庙禘祭赐铭以褒显其先世也○案此为孔氏所追述铭于烝祭之鼎非庄公赐铭也】
　　六月丁亥公假于太庙公曰叔舅乃祖庄叔左右成公成公乃命庄叔随难于汉阳即宫于宗周奔走无射啓右献公献公乃命成叔纉乃祖服乃考文叔兴旧耆欲作率庆士躬恤卫国其勤公家夙夜不懈民咸曰休哉公曰叔舅予女铭若纉乃考服悝拜稽首曰对扬以辟之勤大命施于烝彛鼎【异姓大夫年幼故称叔舅庄叔悝七世祖孔达也成公尝为晋所伐奔楚反国又杀弟武叔晋人执归京师寘诸深室庄叔奔走其间至劳不厌其余功流于后世犹能助佑成公之曽孙献公而成叔为庄叔之孙及悝考文子孔圉皆能遵旧而兴起之也○庆士即卿士】宋石【尺牍作魏宋石误】
　　遗荆卫君书【宋石卫将也卫君荆将也两国搆难二子皆将石遗卫君书】
　　二君相当两旗相望惟毋一战战必不两存此乃两主之事也与子无有私怨善者相避也【韩非子○怨下一有也字】

　　皇霸文纪巻六
　　钦定四库全书
　　皇霸文纪巻七　　　　　明　梅鼎祚　编
　　卫【二】
　　卜商【卫人字子夏孔子弟子为卫文侯师】
　　周南诗序【旧说云关雎至用之邦国焉名关雎序谓之小序自风风也讫末名为大序王肃沈重云大序是子夏作小序子夏毛公合作又或以为孔子或为国史后汉书儒林传谓东海卫宏作隋志云子夏所创毛公与宏润色之文选毛诗注疏并止作关雎序总论诗之纲领无大小之异朱子取诗者志之所之至诗之至也为大序前后为小序】
　　关雎后妃之徳也风之始也所以风化天下而正夫妇也故用之乡人焉用之邦国焉风风也教也风以动之教以化之诗者志之所之也在心为志发言为诗情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以自戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀刑政之苛吟咏情性以风其上达于事变而懐其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美圣徳之形容以其成功吿于神明者也是谓四始诗之至也然则关雎麟趾之化王者之风故系之周南言化自北而南也鹊巢驺虞之徳诸侯之风也先王之所以教故系之召公周南召南正始之道王化之基是以关雎乐得淑女以配君子忧在进贤不淫其色哀窈窕思贤才而无伤善之心焉是关雎之义也
　　葛覃后妃之本也后妃在父母家则志在于女功之事躬俭节用服澣濯之衣尊敬师傅则可以归宁父母化天下以妇道也
　　卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也
　　樛木后妃逮下也言能逮下而无嫉妬之心焉
　　螽斯后妃子孙众多也言若螽斯不妬忌则子孙众多也
　　桃夭后妃之所致也不妬忌则男女以正婚姻以时国无鳏民也
　　兎罝后妃之化也关雎之化行则莫不好徳贤人众多也
　　芣苢后妃之美也和平则妇人乐有君子矣
　　汉广徳广所及也文王之道被于南国美化行乎江汉之域无思犯礼求而不可得也
　　汝坟道化行也文王之化行乎汝坟之国妇人能闵其君子犹勉之以正也
　　麟之趾关雎之应也关雎之化行则天下无犯非礼虽衰世之公子皆信厚如麟趾之时也
　　召南诗序
　　鹊巢夫人之徳也国君积行累功以致爵位夫人起家而居有之徳如鸤鸠乃可以配焉
　　采蘩夫人不失职也夫人可以奉祭祀则不失职矣草虫大夫妻能以礼自防也
　　采苹大夫妻能循法度也能循法度则可以承先祖共祭祀矣
　　甘棠美召伯也召伯之教明于南国
　　行露召伯聴讼也衰乱之俗微贞信之教兴强暴之男不能侵陵贞女也
　　羔羊鹊巢之功致也召南之国化文王之政在位皆节俭正直徳如羔羊也
　　殷其靁劝以义也召南之大夫远行从政不遑宁处其室家能闵其勤劳劝以义也
　　摽有梅男女及时也召南之国被文王之化男女得以及时也
　　小星惠及下也夫人无妬忌之行惠及贱妾进御于君知其命有贵贱能尽其心矣
　　江有汜美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也野有死麕恶无礼也天下大乱强暴相凌遂成淫风被文王之化虽当乱世犹恶无礼也
　　何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雝之徳也驺虞鹊巢之应也鹊巢之化行人伦旣正朝廷旣治天下纯被文王之化则庶类蕃殖搜田以时仁如驺虞则王道成也
　　邶风诗序
　　栢舟言仁而不遇也卫顷公之时仁人不遇小人在侧绿衣卫庄姜伤已也妾上僣夫人失位而作是诗也燕燕卫庄姜送归妾也
　　日月卫庄姜伤已也遭州吁之难伤已不见答于先君以至困穷之诗也
　　终风卫庄姜伤已也遭州吁之暴见侮慢而不能正也撃鼔怨州吁也卫州吁用兵暴乱使公孙文仲将而平陈与宋国人怨其勇而无礼也
　　凯风美孝子也卫之淫风流行虽有七子之母犹不能安其室故美七子能尽其孝道以慰其母心而成其志尔
　　雄雉刺卫宣公也淫乱不恤国事军旅数起大夫久役男女怨旷国人患之而作是诗
　　匏有苦叶刺卫宣公也公与夫人并为淫乱
　　谷风刺夫妇失道也卫人化其上淫于新昏而弃其旧室夫妇离絶国俗伤败焉
　　式微黎侯寓于卫其臣劝以归也
　　旄丘责卫伯也狄人迫逐黎侯黎侯寓于卫卫不能脩方伯连率之职黎之臣子以责于卫也
　　简兮刺不用贤也卫之贤者仕于伶官皆可以承事王者也
　　泉水卫女思归也嫁于诸侯父母终思归宁而不得故作是诗以自见也
　　北门刺士不得志也言卫之忠臣不得其志尔
　　北风刺虐也卫国并为威虐百姓不亲莫不相擕持而去焉
　　静女刺时也卫君无道夫人无徳
　　新台刺卫宣公也纳伋之妻作新台于河上而要之国之人恶之而作是诗也
　　二子乗舟思伋夀也卫宣公之二子争相为死国人伤而思之作是诗也
　　风诗序
　　栢舟共姜自誓也卫世子共伯蚤死其妻守义父母欲夺而嫁之誓而弗许故作是诗以絶之
　　墙有茨卫人刺其上也公子顽通乎君母国人疾之而不可道也
　　君子偕老刺卫夫人也夫人淫乱失事君子之道故陈人君之徳服饰之盛宜与君子偕老也
　　桑中刺奔也卫之公室淫乱男女相奔至于世族在位相窃妻妾期于幽远政散民流而不可止
　　鹑之奔奔刺卫宣姜也卫人以为宣姜鹑鹊之不若也定之方中美卫文公也卫为狄所灭东徙渡河野处漕邑齐桓公攘戎狄而封之文公徙居楚丘始建城市而营宫室得其时制百姓说之国家殷富焉
　　蝃蝀止奔也卫文公能以道化其民淫奔之耻国人不齿也
　　相防刺无礼也卫文公能正其羣臣而刺在位承先君之化无礼仪也
　　干旄美好善也卫文公臣子多好善贤者乐吿以善道也
　　载驰许穆夫人作也闵其宗国颠覆自伤不能救也卫懿公为狄人所灭国人分散露于漕邑许穆夫人闵卫之亡伤许之小力不能救思归唁其兄又义不得故赋是诗也
　　卫风诗序
　　淇澳美武公之徳也有文章又能听其规谏以礼自防故能入相于周美而作是诗也
　　考槃刺庄公也不能继先公之业使贤者退而穷处硕人闵庄姜庄公惑于嬖妾使骄上僭庄姜贤而不答终以无子国人闵而忧之
　　氓刺时也宣公之时礼义消亡淫风大行男女无别遂相奔诱华落色衰复相弃背或乃困而自悔丧其妃耦故序其事以风焉美反正刺淫泆也
　　竹竿卫女思归也适异国而不见荅思而能以礼者也芄兰刺惠公也骄而无礼大夫刺之
　　河广宋襄公母归于卫思而不止故作是诗也
　　伯兮刺时也言君子行役为王前驱过时而不反焉有狐刺时也卫之男女失时丧其妃耦焉古者国有凶荒则杀礼而多昏防男女之无夫家者所以育人民也木美齐桓公也卫国有狄人之败出处于漕齐桓公救而封之遗之车马器服焉卫人思之欲厚报之而作是诗也
　　王风诗序
　　黍离闵宗周也周大夫行役至于宗周过故宗庙宫室尽为禾黍闵周室之颠覆彷徨不忍去而作是诗也君子行役刺平王也君子行役无期度大夫思其危难以风焉
　　君子阳阳闵周也君子遭乱相招为禄仕全身远害而已
　　扬之水刺平王也不抚其民而远屯戍于母家周人怨思焉
　　中谷有蓷闵周也夫妇日以衰薄凶年饥馑室家相弃尔
　　兎爰闵周也桓王失信诸侯背叛搆怨连祸王师伤败君子不乐其生焉
　　葛藟王族刺平王也周室道衰弃其九族焉
　　采葛惧谗也
　　大车刺周大夫也礼义陵迟男女淫奔故陈古以刺今大夫不能聴男女之讼焉
　　丘中有麻思贤也庄王不明贤人放逐国人思之而作是诗也
　　郑风诗序
　　缁衣美武公也父子并为周司徒善于其职国人宜之故美其徳以明有国善善之功焉
　　将仲子刺庄公也不胜其母以害其弟弟叔失道而公弗制祭仲谏而公弗聴小不忍以致大乱焉
　　叔于田刺庄公也叔处于京缮甲治兵以出于田国人说而归之
　　大叔于田刺庄公也叔多才而好勇不义而得众也清人刺文公也髙克好利而不顾其君文公恶而欲远之不能使高克将兵而御狄于竟陈其师旅翺翔河上久而不召众散而归高克奔陈公子素恶高克进之不以礼文公退之不以道危国亡师之本故作是诗也羔裘刺朝也言古之君子以风其朝焉
　　遵大路思君子也庄公失道君子去之国人思望焉女曰鸡鸣刺不说徳也陈古义以刺今不说徳而好色也
　　有女同车刺忽也郑人刺忽之不昏于齐太子忽尝有功于齐齐侯请妻之齐女贤而不取卒以无大国之助至于见逐故国人刺之
　　山有扶苏刺忽也所美非美然
　　箨兮刺忽也君弱臣彊不倡而和也
　　狡童刺忽也不能与贤人圗事权臣擅命也
　　褰裳思见正也狂童恣行国人思大国之正已也丰刺乱也昏姻之道缺阳倡而隂不和男行而女不随东门之墠刺乱也男女有不待礼而相奔者也
　　风雨思君子也乱世则思君子不改其度焉
　　子衿刺学校废也乱世则学校不脩焉
　　扬之水闵无臣也君子闵忽之无忠臣良士终以死亡而作是诗也
　　出其东门闵乱也公子五争兵革不息男女相弃民人思保其室家焉
　　野有蔓草思遇时也君之泽不下流民穷于兵革男女失时思不期而防也
　　溱洧刺乱也兵革不息男女相弃淫风大行莫之能救焉
　　齐风诗序
　　鸡鸣思贤妃也哀公荒淫怠慢故陈贤妃贞女夙夜警戒相成之道焉
　　还刺荒也哀公好田猎从禽兽而无厌国人化之遂成风俗习于田猎谓之贤闲于驰逐之好焉
　　着刺时也时不亲迎也
　　东方之日刺衰也君臣失道男女淫奔不能以礼化也东方未明刺无节也朝廷兴居无节号令不时挈壶氏不能掌其职焉
　　南山刺襄公也鸟兽之行淫乎其妹大夫遇是恶作诗而去之
　　甫田大夫刺襄公也无礼义而求大功不修徳而求诸侯志大心劳所以求者非其道也
　　卢令刺荒也襄公好田猎毕弋而不修民事百姓苦之故陈古以风焉
　　敝笱刺文姜也齐人恶鲁桓公微弱不能防闲文姜使至淫乱为二国患焉
　　载驱齐人刺襄公也无礼义故盛其车服疾驱于通道大都与文姜淫播其恶于万民也
　　猗嗟刺鲁庄公也齐人伤鲁庄公有威仪技艺然而不能以礼防闲其母失子之道人以为齐侯之子焉
　　魏风诗序
　　葛屦刺褊也魏地陿隘其民机巧趋利其君俭啬褊急而无徳以将之
　　汾沮洳刺俭也其君俭以能勤刺不得礼也
　　园有桃刺时也大夫忧其君国小而迫而俭以啬不能用其民而无徳教日以侵削故作是诗也
　　陟岵孝子行役思念父母也国迫而数侵削役乎大国父母兄弟离散而作是诗也
　　十畆之间刺时也言其国削小民无所居焉
　　伐檀刺贪也在位贪鄙无功而受禄君子不得进仕尔硕防刺重敛也国人刺其君重敛蚕食于民不修其政贪而畏人若大防也
　　唐风诗序
　　蟋蟀刺僖公也俭不中礼故作是诗以闵之欲其及时以礼自虞乐也此晋也而谓之唐本其风俗忧深思远俭而用礼乃有尧之遗风焉
　　山有枢刺晋昭公也不能修道以正其国有财不能用有钟鼓不能以自乐有朝廷不能洒扫政荒民散将以危亡四隣谋取其国家而不知国人作诗以刺之也扬之水刺晋昭公也昭公分国以封沃沃盛彊眧公微弱国人将叛而归沃焉
　　椒聊刺晋昭公也君子见沃之盛彊能修其政知其蕃衍盛大子孙将有晋国焉
　　绸缪刺晋乱也国乱则昏姻不得其时焉
　　杕杜刺时也君不能亲其宗族骨肉离散独居而无兄弟将为沃所并尔
　　羔裘刺时也晋人刺其在位不恤其民也
　　鸨羽刺时也昭公之后大乱五世君子下从征役不得养其父母而作是诗也
　　无衣美晋武公也武公始并晋国其大夫为之请命乎天子之使而作是诗也
　　有杕之杜刺晋武公也武公寡特兼其宗族而不求贤以自辅焉
　　葛生刺晋献公也好攻战则国人多丧矣
　　采苓刺晋献公也献公好聴谗焉
　　秦风诗序
　　车邻美秦仲也秦仲始大有车马礼乐侍御之好焉驷驖美襄公也始命有田狩之事园囿之乐焉
　　小戎美襄公也备其兵甲以讨西戎西戎方彊而征蒹葭刺襄公也未能用周礼将无以固其国焉
　　终南戒襄公也能取周地始为诸侯受显服大夫美之故作是诗以戒劝之
　　黄鸟哀三良也国人刺穆公以人从死而作是诗也晨风刺康公也忘穆公之业始弃其贤臣焉
　　无衣刺用兵也秦人刺其君好攻战亟用兵而不与民同欲焉
　　渭阳康公念母也康公之母晋献公之女文公遭骊姬之难未返而秦姬卒穆公纳文公康公时为太子赠送文公于渭之阳念母之不见也我见舅氏如母存焉及其即位而作是诗也
　　权舆刺康公也忘先君之旧臣与贤者有始而无终也
　　陈风诗序
　　宛丘刺幽公也淫荒昏乱防荡无度焉
　　东门之枌疾乱也幽公淫荒风化之所行男女弃其旧业亟会于道路歌舞于市井尔
　　衡门诱僖公也愿而无立志故作是诗以诱掖其君也
　　东门之池刺时也疾其君之淫昏而思贤女以配君子也
　　东门之杨刺时也昏姻失时男女多违亲迎女犹有不至者也
　　暮门刺陈佗也陈佗无良师传以至于不义恶加于万民焉
　　防有鹊巢忧谗贼也宣公多信谗君子忧惧焉
　　月出刺好色也在位不好徳而説美色焉
　　株林刺灵公也淫乎夏姬驱驰而徃朝夕不休息焉泽陂刺时也言灵公君臣淫于其国男女相説忧思感伤焉
　　桧风诗序
　　羔裘大夫以道去其君也国小而廹君不用道好洁其衣服逍遥游燕而不能自强于政治故作是诗也素冠刺不能三年也
　　隰有苌楚疾恣也国人疾其君之淫恣而思无情欲者也
　　匪风思周道也国小政乱忧及祸难而思周道焉
　　曹风诗序
　　蜉蝣刺奢也昭公国小而廹无法以自守好奢而任小人将无所依焉
　　候人刺近小人也共公远君子而近小人也
　　鸤鸠刺不壹也在位无君子用心之不壹也
　　下泉思治也曹人疾共公侵刻下民不得其所忧而思明王贤伯也
　　风诗序
　　七月陈王业也周公遭变故陈后稷先公风化之所由致王业之艰难也
　　鸱鸮周公救乱也成王未知周公之志公乃为诗以遗王名曰鸱鸮焉
　　东山周公东征也周公东征三年而归劳归士大夫美之故作是诗也一章言其完也二章言其思也三章言其室家之望女也四章乐男女之得及时也君子之于人序其情而闵其劳所以说也说以使民民忘其死其惟东山乎
　　破斧美周公也周大夫以恶四国焉
　　伐柯美周公也周大夫刺朝廷之不知也
　　九罭美周公也周大夫刺朝廷之不知也
　　狼跋美周公也周公摄政远则四国流言近则王不知周大夫美其不失其圣也
　　小雅诗序
　　鹿鸣燕羣臣嘉宾也旣饮食之又实币帛筐篚以将其厚意然后忠臣嘉宾得尽其心矣
　　四牡劳使臣之来也有功而见知则说矣
　　皇皇者华君遣使臣也送之以礼乐言逺而有光华也常棣燕兄弟也闵管蔡之失道故作常棣焉
　　伐木燕朋友故旧也自天子至于庶人未有不须友以成者亲亲以睦友贤不弃不遗故旧则民徳归厚矣天保下报上也君能下下以成其政臣能归美以报其上焉
　　采薇遣戍役也文王之时西有昆夷之患北有玁狁之难以天子之命命将率遣戍役以守卫中国故歌采薇以遣之出车以劳还杕杜以勤归也
　　出车劳还率也
　　杕杜劳还役也
　　鱼丽美万物盛多能备礼也文武以天保以上治内采薇以下治外始于忧勤终于逸乐故美万物盛多可以吿于神明矣
　　南陔孝子相戒以养也
　　白华孝子之洁白也
　　华黍时和岁丰宜黍稷也有其义而亡其辞
　　南有嘉鱼乐与贤也大平之君子至诚乐与贤者共之也
　　南山有台乐得贤也得贤则能为邦家立太平之基矣由庚万物得由其道也
　　崇丘万物得极其髙大也
　　由仪万物之生各得其宜也有其义而亡其辞
　　蓼萧泽及四海也
　　湛露天子燕诸侯也
　　菁菁者莪乐育才也君子能长育人材则天下喜乐之矣六月宣王北伐也
　　鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣杕杜废则师众缺矣鱼丽废则法度缺矣南陔废则孝友缺矣白华废则亷耻缺矣华黍废则蓄积缺矣由庚废则隂阳失其道理矣南有嘉鱼废则贤者不安下不得其所矣崇丘废则万物不遂矣南山有台废则为国之基坠矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣小雅尽废则四夷交侵中国微矣采芑宣王南征也
　　车攻宣王复古也宣王能内修政事外攘夷狄复文武之竟土脩车马备器械复防诸侯于东都因田猎而选车徒焉
　　吉日美宣王田也能慎微接下无不自尽以奉其上焉鸿鴈美宣王也万民离散不安其居而能劳来还定安集之至于矜寡无不得其所焉
　　庭燎美宣王也因以箴之
　　沔水规宣王也
　　鹤鸣诲宣王也
　　祈父刺宣王也
　　白驹大夫刺宣王也
　　黄鸟刺宣王也
　　我行其野刺宣王也
　　斯干宣王考室也
　　无羊宣王考牧也
　　节南山家父刺幽王也
　　正月大夫刺幽王也
　　十月之交大夫刺幽王也
　　雨无正大夫刺幽王也雨自上下者也众多如雨而非所以为政也
　　小旻大夫刺幽王也
　　小宛大夫刺幽王也
　　小弁刺幽王也太子之傅作焉
　　巧言刺幽王也大夫伤于谗故作是诗也
　　何人斯苏公刺暴公也暴公为卿士而谮苏公焉故苏公作是诗而絶之
　　巷伯刺幽王也寺人伤于谗故作是诗也
　　谷风刺幽王也天下俗薄朋友道絶焉
　　蓼莪刺幽王也民人劳苦孝子不得终养尔
　　大东刺乱也东国困于役而伤于财谭大夫作是诗以吿病焉
　　四月大夫刺幽王也在位贪残下国搆祸怨乱并兴焉北山大夫刺幽王也役使不均已劳于从事而不得养其父母焉
　　无将大车大夫悔将小人也
　　小明大夫悔仕于乱世也
　　鼔钟刺幽王也
　　楚茨刺幽王也政烦赋重田莱多荒饥馑降丧民卒流亡祭祀不飨故君子思古焉
　　信南山刺幽王也不能脩成王之业疆理天下以奉禹功故君子思古焉
　　甫田刺幽王也君子伤今而思古焉
　　大田刺幽王也言矜寡不能自存焉
　　瞻彼洛矣刺幽王也思古明王能爵命诸侯赏善罚恶焉
　　裳裳者华刺幽王也古之仕者世禄小人在位则谗谄竝进弃贤者之类絶功臣之世焉
　　桑扈刺幽王也君臣上下动无礼文焉
　　鸳鸯刺幽王也思古明王交于万物有道自奉养有节焉
　　頍弁诸公刺幽王也暴戾无亲不能宴乐同姓亲睦九族孤危将亡故作是诗也
　　车舝大夫刺幽王也褒姒嫉妬无道并进防巧败国徳泽不加于民周人思得贤女以配君子故作是诗也青蝇大夫刺幽王也
　　宾之初筵卫武公刺时也幽王荒废媟近小人饮酒无度天下化之君臣上下沈湎淫泆武公旣入而作是诗也
　　鱼藻刺幽王也言万物失其性王居镐京将不能以自乐故君子思古之武王焉
　　采菽刺幽王也侮慢诸侯诸侯来朝不能锡命以礼数征防之而无信义君子见微而思古焉
　　角弓父刺幽王也不亲九族而好防佞骨月相怨故作是诗也
　　菀栁刺幽王也暴虐无亲而刑罚不中诸侯皆不欲朝言王者之不可朝事也
　　都人士周人刺衣服无常也古者长民衣服不贰从容有常以齐其民则民徳归一伤今不复见古人也采绿刺怨旷也幽王之时多怨旷者也
　　黍苗刺幽王也不能膏润天下卿士不能行召伯之职焉
　　隰桑刺幽王也小人在位君子在野思见君子尽心以事之
　　白华周人刺幽后也幽王取申女以为后又得褒姒而黜申后故下国化之以妾为妻以孽代宗而王弗能治周人为之作是诗也
　　緜蛮微臣刺乱也大臣不用仁心遗忘微贱不肯饮食教载之故作是诗也
　　瓠叶大夫刺幽王上弃礼而不能行虽有牲牢饩不肯用也故思古之人不以微薄废礼也
　　渐渐之石下国刺幽王也戎狄叛之荆舒不至乃命将率东征役久病于外故作是诗
　　苕之华大夫闵时也幽王之时西戎东夷交侵中国师旅并起因之以饥馑君子闵周室之将亡伤已逢之故作是诗也
　　何草不黄下国刺幽王也四夷交侵中国背叛用兵不息视民如禽兽君子忧之故作是诗也
　　大雅诗序
　　文王文王受命作周也
　　大明文王有明徳故天复命武王也
　　緜文王之兴本由大王也
　　棫朴文王能官人也
　　旱麓受祖也周之先祖世脩后稷公刘之业太王王季申以百福千禄焉
　　思齐文王所以圣也
　　皇矣美周也天监代殷莫若周周世世脩徳莫若文王灵台民附始也文王受命而民乐其有灵徳以及鸟兽昆虫焉
　　下武继文也武王有圣徳复受天命能昭先人之功焉文王有声继伐也武王能广文王之声卒其伐功也生民尊祖也后稷生于姜嫄文武之功起于后稷故推以配天焉
　　行苇忠厚也周家忠厚仁及草木故能内睦九族外尊事黄耉养老乞言以成其福禄焉
　　旣醉太平也醉酒饱徳人有士君子之行焉
　　鳬鹥守成也太平之君子能持盈守成神祗祖考安乐之也
　　假乐嘉成王也
　　公刘召康公戒成王也成王将涖政戒以民事美公刘之厚于民而献是诗也
　　泂酌召康公戒成王也言皇天亲有徳飨有道也卷阿召康公戒成王也言求贤用吉士也
　　民劳召穆公刺厉王也
　　板凡伯刺厉王也
　　荡召穆公伤周室大坏也厉王无道天下荡荡无纲纪文章故作是诗也
　　抑卫武公刺厉王亦以自警也
　　桑柔芮伯刺厉王也
　　云汉仍叔美宣王也宣王承厉王之烈内有拨乱之志遇烖而惧侧身修行欲销去之天下喜于王化复行百姓见忧故作是诗也
　　崧髙尹吉甫美宣王也天下复平能建国亲诸侯褒赏申伯焉
　　烝民尹吉甫美宣王也任贤使能周室中兴焉
　　韩奕尹吉甫美宣王也能锡命诸侯
　　江汉尹吉甫美宣王也能兴衰拨乱命召公平淮夷常武召穆公美宣王也有常徳以立武事因以为戒然瞻卬凡伯刺幽王大坏也
　　召旻凡伯刺幽王大坏也旻闵也闵天下无如召公之臣也
　　周颂诗序
　　清庙祀文王也周公旣成洛邑朝诸侯率以祀文王焉维天之命太平吿文王也
　　维清奏象舞也
　　烈文成王即政诸侯助祭也
　　天作祀先王先公也
　　昊天有成命郊祀天地也
　　我将祀文王于明堂也
　　时迈廵守祭吿柴望也
　　执竞祀武王也
　　思文后稷配天也
　　臣工诸侯助祭遣于庙也
　　噫嘻春夏祈谷于上帝也
　　振鹭二王之后来助祭也
　　丰年秋冬报也
　　有瞽始作乐而合乎祖也
　　潜季冬荐鱼春献鲔也
　　雝禘大祖也
　　载见诸侯始见乎武王庙也
　　有客微子来见祖庙也
　　武奏大武也
　　闵予小子嗣王朝于庙也
　　访落嗣王谋于庙也
　　敬之羣臣进戒嗣王也
　　小毖嗣王求助也
　　载芟春籍田而祈社稷也
　　良耜秋报社稷也
　　丝衣绎宾尸也高子曰灵星之尸也
　　酌吿成大武也言能酌先祖之道以养天下也
　　桓讲武类祃也桓武志也
　　赉大封于庙也赉予也言所以锡予善人也
　　般廵守而祀四岳河海也
　　鲁颂诗序
　　駉颂僖公也僖公能遵伯禽之法俭以足用寛以爱民务农重谷牧于坰野鲁人尊之于是季孙行父请命于周而史克作是颂
　　有駜颂僖公君臣之有道也
　　泮水颂僖公能修泮宫也
　　閟宫颂僖公能复周公之宇也
　　烈祖祀中宗也
　　鸟祀髙宗也
　　长发大禘也
　　殷武祀文祭也
　　端木赐【字子贡卫人孔子弟子】
　　诗传
　　周南
　　文王之妃防氏思得淑女以共内职赋关雎子曰关雎哀而不伤乐而不淫能正其心则无怨嫉邪辟之思心正而身修身修而家齐家齐而国治国治而天下平故用之乡人用之邦国其奏乐也必歌关雎以乱之所以风天下也诗之义六一曰风二曰赋三曰比四曰兴五曰雅六曰颂关雎兼比兴以赋而为风之首焉是王化之本也
　　太防将归宁而赋葛覃子曰贵而能勤冨而能俭疏而能孝可以观化矣
　　周人美后妃之徳终始妇道赋桃夭子曰宜其家人而后可以教国人见君子之修其身矣
　　周人庆文王之多男而赋螽斯
　　周人美其公子之多仁也赋麟止
　　文王遣使求贤而闵行役之囏也劳之以卷耳
　　文王得良臣于野周人美之赋兎罝
　　南国诸侯慕文王之徳而归心于周赋樛木
　　受辛无道商人慕文王而归之赋汝濆
　　文王化行南国男女知礼诗人美人赋汉广
　　文王之时万民和乐童儿歌謡赋芣苢
　　召南
　　公子归于诸侯国人观焉赋鹊巢
　　诸侯之夫人勤于寴蚕国人美之赋采蘩
　　诸侯之夫人终容其媵也赋江有沱
　　大夫贞而能俭忠乎公室国史美之赋羔羊
　　内子勤于祭祀国史美之赋采苹
　　召公宣布王命诸侯服焉赋殷其靁
　　南国之大夫聘于京师睹召公而归心焉赋草虫小臣奉使而勤劳于公赋小星
　　虞人克举其职国史美之赋驺虞
　　召南之人安于治男女以时择配赋标有梅
　　埜人求昏而不能其礼女氏拒之赋埜有死麇
　　埜人强昏不得而讼女氏终拒之赋行露
　　召康公勤于劳民燕人怀之赋甘棠
　　鲁
　　周公孙于鲁殷人畔公忧王室劝王修政以备之赋鸱鸮
　　周公帅师征殷三年克之劳其归士赋东山
　　周公居于鲁鲁人观焉赋狼跋
　　周公归于周鲁人欲留之弗克赋九罭
　　周人思周公而赋伐柯
　　周人【阙】　　赋破斧
　　僖公城楚丘以备戎史克颂之赋楚宫
　　僖公【阙】　　　　　赋駉
　　僖公献防于大庙史克颂之赋泮水
　　僖公燕饮而史克颂之赋有駜
　　僖公八年始用郊禘史克颂之赋閟宫
　　邶
　　管叔封于邶与蔡叔霍叔康叔监殷四国害周公康叔谏不聴三叔遂以殷畔康叔忧王室赋柏舟子曰仁矣吾于柏舟见匹夫之不可夺志也
　　管叔将畔大夫谏之赋雄雉
　　管叔以殷畔邶人风之赋匏有苦叶
　　管叔以殷畔仕者苦之赋北门
　　邶之伶柬心乎王室赋柬兮
　　邶国危乱士民去之赋北风
　　【阙】良妇弃于夫赋谷风
　　【阙】　寡妇欲去而子自讼焉赋凯风
　　时不尚徳【阙】　陈古以风之赋静女
　　
　　三叔冓周公人风之赋墙有茨
　　叔处不义人刺之赋相鼠
　　三叔以殷畔遂伐卫人从军其妻念之赋伯兮人美其君子不仕乱邦赋攷槃子曰见遯世而无闷矣
　　朋友相赠赋木瓜子曰见苞苴之礼行焉
　　童子不孙人刺之赋芄兰
　　国乱民贫君子伤之赋有狐子曰见恻隐之仁焉女归非礼衰而见弃人刺之赋氓
　　卫
　　卫世子余未立而卒共姜誓以守志赋栢舟
　　卫武公好学明徳国人美之赋淇奥
　　武公好贤乐善国人美之赋干旄
　　卫庄公取于齐夫人贤而不礼焉国人闵之赋硕人卫庄公之嬖人生州吁好兵庄姜忧之赋菉衣
　　卫庄姜见怒于公赋终风
　　卫州吁弑其君桓公庄姜归于齐赋日月
　　戴嬀归于陈庄姜赠之于埜赋燕燕
　　州吁求宠于诸侯使公孙文仲帅师及宋公陈侯鲁人蔡人伐郑卫人怨之赋击敱
　　卫宣公纳伋之妻国人恶之赋新台
　　宣公杀其世子伋及母弟夀卫人伤之赋二子乗舟宣姜不闲于礼卫人风之赋君子偕老
　　卫昭伯无礼于宣姜国人恶之赋杂之贲贲
　　公室无礼卫人刺之赋采唐
　　狄入卫卫戴公次于漕许穆姬闵之赋载驰
　　宋桓姬闵卫之破也赋泉水
　　宋桓姬之媵和其小君之赋赋竹竿
　　宋桓姬归于卫思襄公赋河广
　　狄侵黎黎侯出奔卫卫穆公不礼焉黎人怨之赋旄丘黎大夫劝其君以归国赋式微
　　卫灵公召子都于宋国人讥之赋蝃蝀
　　王
　　王世子宜臼弑其君幽王自立于雒尹伯封过西都而伤之赋黍离
　　荆伐申平王以周师戍申周人怨之赋□之水
　　戍者不归室家思怨赋君子于役
　　平王之族流散而【阙】　赋葛藟
　　东迁学废君子伤之赋子衿
　　桓王好兵士卒苦之赋何草不黄
　　周人从征赋嶃嶃之石
　　周人从军室家念之赋采菉
　　周人行役而讯其室家赋大车
　　齐襄公【阙】　　王周人耻之赋何彼秾矣
　　【阙】王弃贤大夫风之赋唐棣
　　留子贤而退隐周人慕之赋丘中
　　【阙】王好防大夫忧之赋采葛
　　大夫【阙】　周人谏之赋无将大车
　　【阙】王好音大夫风之赋君子阳阳
　　民适异国【阙】　　　赋黄鸟
　　士就寴戚而莫之恤赋我行其埜
　　王室乱人不聊生赋苕之华
　　京师饥民流而怨赋中谷
　　苌忠于王晋赵鞅杀之周人伤之赋有兎
　　齐
　　齐大失相戒以勤于公赋东方未明
　　襄公好田大夫风之赋卢
　　齐俗习于田赋营
　　公子小白适莒齐人慕之赋丰
　　鲁桓公防襄公于泺遂与夫人姜氏如齐齐人刺之赋敝笱
　　襄公留姜氏于齐鲁桓公不能制齐人刺之赋南山襄公伐卫姜氏防之于师齐人刺之赋载敺
　　鲁庄公防齐大夫狩于禚齐人讥之赋猗嗟
　　齐桓公相筦仲以匡天下齐人美之赋风雨
　　桓公好内卫姬箴之赋鸡鸣
　　庄公无礼齐人刺之赋东方之日
　　景公欲求诸侯大夫风之赋甫田
　　齐俗昏礼不寴君子讥之赋着
　　魏
　　魏之君子【阙】　　　　　美之赋伐檀
　　魏之君子【阙】　　　　　　之间
　　魏之君子训民孝弟赋杕杜
　　魏人【阙】　　　　　　　赋陟岵
　　魏人忧其国【阙】　　　赋园有桃
　　魏人困于【阙】　　　其国赋硕鼠
　　魏人苦于征【阙】　　　　赋鸨羽
　　魏之内子【阙】　　　　　怨之赋葛屦
　　唐
　　唐【阙】　　　　　　　赋蟋蟀
　　唐侯【阙】　　　　　　赋山有枢
　　曲沃盛【阙】　　　　　　忧之赋茮聊
　　曲沃盛彊【阙】　　　　　　赋□之水
　　曲沃偁弑其三君僖王命为晋侯唐人刺之赋无衣
　　晋人久于从【阙】　　　　　　赋葛生
　　晋献公好防【阙】　　　　　　赋采苓
　　晋文公好贤【阙】　　　　　　赋杕杜
　　臼季遇却缺于冀荐于文公【阙】人美之赋埜有蔓草晋大夫贤【阙】　美之赋羔求
　　晋大夫【阙】　　　　　讥之赋彼汾
　　晋乱民穷【阙】　　　　　　伤之赋绸缪
　　曹
　　曹尗振【阙】　　　　　　　之赋鸤鸠
　　曹之君【阙】　　　　赋下泉
　　曹【阙】　　　　　赋蜉蝣
　　曹【阙】　　　　　　　赋候人
　　郐
　　郐君【阙】　　　　　　　　之赋羔裘
　　郐之君子【阙】　　　　赋匪风
　　郐人困于【阙】　　　　赋苌楚
　　丧纪不终【阙】　　　　　赋素冠
　　郐人兄弟相弃【阙】　　　　赋□之水
　　郐人夫妇相弃【阙】　　　　赋大路
　　郑
　　郑武公养贤而赋缁衣子曰于缁衣见好贤之至也郑庄公封弟段于京祭足谏之不聴大夫风之赋将仲子
　　大尗段多才而好勇郑人爱之赋尗于田
　　段不义而得众郑人归之赋大尗
　　郑世子忽辞昏于齐祭仲谏之赋有女同车
　　公子五争齐楚交伐郑国大乱其臣谋欲谏而救之赋箨兮
　　郑文公使髙克御狄于境不召师溃大夫忧之赋清人郑灵公弃其世臣而任狂狡子良忧之赋扶胥
　　子良谏用狂狡灵公不聴将去其国赋麦秀
　　子良去国不忘谏君赋褰裳
　　郑灵公好倡国人化【阙】　子讥之赋溱洧
　　子皮为政忠直文武子产美之赋羔求
　　夫妇相戒以勤生乐善【阙】　美之赋女曰鸡鸣
　　郑有贞士宜其【阙】　　　　　俗赋出其东门
　　陈
　　陈【阙】　　　　　　赋宛丘
　　陈之【阙】　　　　　赋衡门
　　陈灵公如夏氏【阙】　　之赋株林
　　孔宁仪行父从君【阙】　泄冶刺之赋墓门
　　灵公聴防囚泄冶内子忧之赋防有鹊巢
　　陈杀其大夫泄冶【阙】　伤之赋泽陂
　　陈【阙】　　　　　　　赋东门之枌
　　陈【阙】　　　　　　　　　　之赋东门之池
　　朋友【阙】　　　　　　　赋东门之杨
　　朋友【阙】　　　　赋月出
　　秦
　　秦襄公以王命征戎周人赴之赋无衣
　　襄公遣大夫征戎而劳之赋小戎
　　襄公伐戎初命为秦伯国人荣之赋车邻
　　襄公克戎始取周地秦人矜之赋终南
　　襄公始有田□之事秦人喜之赋驷驖
　　晋重耳入于晋秦穆公送之赋渭阳
　　康公穆公以子车氏三子殉秦人哀之赋黄鸟君子隐于川上【阙】　慕之赋蒹葭
　　【阙】　　　　　　　　　赋晨风
　　【阙】　　　　　　　　　赋权舆
　　小正
　　周公制作礼乐用之燕亯有小正焉
　　寉鸣【阙】　所以修身也
　　鹿鸣伐木菁莪隰桑白驹皆所以燕贤也
　　常棣燕兄弟也
　　頍燕寴戚也
　　鱼丽嘉鱼匏叶皆所以燕大臣也
　　南山有薹天保大臣所以报王也
　　煌华遣使臣也
　　四牡劳使臣之勤也
　　杕杜劳戍也
　　邠风陈农政也
　　南山楚茨甫田皆所以劝农也
　　大田农夫所以报上也
　　斯干落亲宫也
　　鸿鴈怀流人也
　　蓼萧常常者华湛露彤弓桑鹰采尗皆天子之燕诸侯也
　　瞻彼洛矣鸳鸯鱼藻皆诸侯所以报天子也
　　子曰凡为天下国家有九经修身则道立尊贤则不惑寴寴则诸父昆弟不怨敬大臣则不体羣臣则士之报礼重子庶民则百姓劝来百工则财用足柔逺人则四方归之懐诸侯则天下畏之斯周道之所以正乎
　　小正续
　　宣王中兴而小正续焉
　　六月北伐也
　　出车劳将帅也
　　采薇劳师也
　　采芑南征也
　　黍苗城申也
　　车攻吉日阅武也
　　庭燎勤政也
　　沔水念乱也
　　无羊考牧也
　　车舝乐亲昏也
　　小正传
　　昭王南【阙】　　　　　　大夫忧之赋鼓钟
　　圻招【阙】　　　道穆王西征祭公述民怨以谏赋圻招
　　懿王之【阙】　　　劳于王事赋北山
　　【阙】王之时大夫避【阙】　　　　　　赋緜蛮
　　厉王信谗大夫忧之赋青蝇
　　厉王之时诸侯劳【阙】　　　赋小东
　　厉王不礼于诸侯【阙】　　相戒以避之赋菀栁
　　厉王出居于彘【阙】　　　　赋小明
　　尹伯竒【阙】　　　后母邻大夫闵之赋小弁
　　幽王【阙】　　　　　赋防伯
　　大夫伤于谗赋巧言
　　大【阙】　　　　赋小旻
　　【阙】　　　　　　　相戒赋鸤鸠
　　申后【阙】　　赋白华
　　兄弟不【阙】　　　　赋角弓
　　皇父专政【阙】　　　　赋十月之交
　　【阙】　　　　　　思【阙】　　　　　　母赋蓼莪
　　卫武公【阙】　　　　赋宾之初筵
　　卫武【阙】　　　　　赋懿戒
　　【阙】　　　　　赋四月
　　西周丧乱【阙】　　　　大夫伤之赋正月
　　王室播迁大【阙】　　　　臣闵之赋雨无其极
　　桓王伐郑【阙】　　　　家父谏之赋节
　　朋友【阙】　　　　　之赋谷风
　　君子懐【阙】　　　　　赋都人士
　　大正
　　周公制【阙】　　　　防朝受【阙】　　　有大正焉文王生民公刘緜大明棫朴旱麓思齐皇矣灵台大武文王有声行苇既醉鳬鹥嘉乐皆周【阙】　　徳以训成
　　王也泂酌【阙】　　　　　王也
　　大正续
　　宣王中兴而大正续焉云汉【阙】　　　髙【阙】
　　【阙】伯【阙】　　　　　　　伯也韩奕【阙】
　　【阙】　汉平【阙】　　　　　　　也
　　大正传
　　召穆公谏【阙】　　赋荡
　　【阙】　　　　　赋桑柔
　　【阙】　　戒【阙】　赋民劳
　　【阙】　　　　　赋板
　　【阙】　　　　　　赋瞻卬
　　【阙】　　　　　　赋召旻
　　周颂
　　周公【阙】　　　　　　　　　天之命【阙】　清【阙】　思
　　文【阙】　　　　　　　　　　　　　　　　文【阙阙】　　庙【阙】　　　将【阙】
　　【阙】　烈【阙】　　　　　　鹭【阙】
　　【阙】　子【阙】　　　　　　　时迈【阙】
　　【阙】　　赉【阙】　　　　　　　般【阙】
　　【阙】　　　颂武【阙】　　　　　　载见【阙】
　　【阙】　　　　瞽合【阙】　　　　　　　寝庙【阙】
　　【阙】　　　　　　成【阙】　　　　　　　　朝【阙
　　阙】　　　　　　　朝于【阙】　　　　　　　　之【阙
　　阙】　　　　　　　　之也【阙】
　　【阙】也【阙】　　　　　　　　祀成王【阙】　堂【阙】
　　【阙】　　臣工【阙】　　　　执竞【阙】　　　　　成康【阙
　　阙】　　　　　报【阙】
　　【阙】　也
　　商颂
　　宋公孙正【阙】　　　　　　烈祖祀成汤也长发大禘也鸟【阙】　　　殷武祀髙宗也







　　皇霸文纪卷七
　　钦定四库全书
　　皇霸文纪卷八　　　　　明　梅鼎祚　编
　　呉
　　呉王【姬姓名夫差阖闾子为越所灭其先周太王子泰伯逃之荆蛮自号句呉】
　　射越范蠡军书
　　【初呉王夫差父阖闾与越王句践战檇李射伤阖闾且死谓夫差曰必毋忘越夫差击越败栖于防稽越行成于呉呉王许而释之归句践与范蠡文种谋所以豢呉呉王遂益骄越伐呉呉王率羣臣遁去达于秦余杭山越兵至三围呉范蠡在中行左手提鼓右手操枹而鼓之呉王书其矢而射范蠡之军大夫种书矢射之】
　　吾闻狡兎巳死良犬就烹敌国如灭谋臣必亡今呉病矣大夫何虑乎
　　文种射报呉书【种字子禽本楚南郢人为宛令】
　　上天苍苍若存若亡越君句践下臣种敢言之昔天以越赐呉呉不肯受是天所反句践敬天而功既得返国今上天报越之功敬而受之不敢忘也且呉有大过六以至于亡王知之乎有忠臣伍子胥忠谏而身死大过一也公孙圣直说而无功大过二也太宰嚭愚而佞言轻而谗谀妄语恣口聼而用之大过三也夫齐晋无返逆行无僭侈之过而呉伐二国辱君臣毁社稷大过四也且呉与越同音共律上合星宿下共一理而呉侵伐大过五也昔越亲戕呉之前王辠莫大焉而幸伐之不从天命而弃其仇后为大患大过六也越王谨上刋青天敢不如命【呉越春秋○一作刻○按越絶书作范蠡数呉王曰王有过者五宁知之乎杀忠臣伍子胥公孙圣胥为人先知忠信中断之入江圣正言直谏身无功此非大过者二乎夫齐无辠空复伐之使鬼神不血食社稷废芜父子离散兄弟异居此非大过者三乎夫越王句践虽东僻亦得系于天皇之位无辠而王恒使其刍茎秣马比于奴虏此非大过者四乎太宰嚭防谀佞謟断絶王世聼而用之此非大过者五乎呉王曰今日闻命矣又作越王亲谓呉王曰昔者上苍以越赐呉呉不受也夫申胥无罪杀之进防谀容身之徒杀忠信之士大过者三以至灭亡子知之乎呉王曰知之】
　　伯嚭【楚伯州犂之子父难适呉】
　　遗越大夫文种书
　　【越攻呉呉王谢而告服越王欲许之范蠡大夫种不可太宰嚭遗种书种受书读之叹曰杀之越与呉同命】
　　狡兔尽则良犬烹敌国灭则谋臣亡大夫何不释呉而患越乎【韩非子】
　　王孙骆
　　移公孙圣记
　　【呉王夫差兴九郡之师将与齐战行有四道出于胥门昼卧姑胥之台梦入章明之宫入门见两防炊而不蒸见两黒犬嘷以北嘷以南见两铧倚吾宫堂见流水汤汤越吾宫墙见前园横索生树桐见后房鍜者扶挟鼓小震召太宰嚭而占之嚭对曰善哉大王兴师伐齐也王大悦赐杂缯四十疋复召骆告以所梦骆对有越公弟子公孙圣博闻彊识通于方来之事因移记召之圣得记伏地而泣谒见王正言切諌王毌自行使臣下可矣王忿其不祥击杀之】
　　今日壬午左校司马王孙骆受教告东掖门亭长公孙圣呉王昼卧觉寤而心中惆怅也如有悔记到车驰诣姑胥之台【越絶书】
　　越
　　范蠡【字少伯楚宛三户人越上将军】
　　遗文种书
　　【越既灭呉蠡从入越谓种曰子来去矣越王必将诛子复为书遗种种不信蠡遂辞于王乘扁舟出入三江五湖莫知所适后有防种于王者赐以属卢之劔】
　　吾闻天有四时春生冬伐人有盛衰泰终必否知进退存亡而不失其正惟贤人乎蠡虽不才明知进退高鸟已散良弓将藏狡兎已尽良犬就烹夫越王为人长颈乌喙鹰视狼歩可以共患难而不可共处乐可与履危不可与安子若不去将害于子明矣【呉越春秋】
　　同前【史记】
　　【越平呉蠡遂去自齐遗大夫种书种见书称病不朝人或防种且作乱越王乃赐种劔自杀】
　　蜚鸟尽良弓藏狡兎死走狗烹越王为人长颈乌喙可与共患难不可与共乐子何不去【按狡数语竝载诸书当由纪撰者传闻各异尔不应一时数人俱引也】
　　辞越王句践书【允常子姒姓其先夏后帝少康之庶子封防稽】
　　【句践灭呉称伯而蠡称上将军还反国为书辞句践乃乘扁舟出三江入五湖人莫知其所终】
　　臣闻主忧臣劳主辱臣死昔者君王辱于防稽所以不死爲此事也今以雪耻臣请从防稽之诛【史记○按呉越春秋范蠡辞于王曰臣闻主忧臣劳主辱臣死义一也今臣事大王前则无灭未萌之端后则无救巳倾之祸虽然臣终欲成君霸国故不辞一死一生臣窃自惟乃使于呉王之慙辱蠡所以不死者诚恐谗于太宰嚭成伍子胥之事故不敢前死且湏臾而生夫耻辱之心不可以大流汗之愧不可以忍幸赖宗庙之神灵大王之威德以败为成斯汤武克夏商而成王业者定功雪耻臣所以当席日乆臣请从斯辞矣越王曰公住乎分国共之去乎则妻子为戮蠡曰臣既逝矣妻子何法焉王其勉之】
　　越羣臣祝【呉越春秋曰越王句践五年与大夫种范蠡入臣于呉羣臣皆送至浙江之上临水祖道军阵固陵大夫文种前为祝其词曰】
　　皇天祐助前沉后扬祸为德根忧为福堂威人者灭服从者昌王虽牵致其后无殃君臣生离感动上皇众夫悲哀莫不感伤臣请荐脯酒行二觞
　　大王德夀无疆无极乾坤受灵神祗辅翼我皇厚之祉祐在侧德销百殃利受其福去彼呉庭来归越国越王寿呉王辞【呉越春秋曰呉王既释越王之囚大纵酒于文台为越王设北面之坐羣臣皆以客礼事之于是范蠡与越王俱起为呉王夀其词曰】
　　皇在上令昭下四时并心察慈仁者大王躬亲鸿恩立义行仁九德四塞威服羣臣于戏休哉传德无极上感太阳降瑞翼翼大王延夀万嵗长保呉国四海咸承诸侯賔服觞酒既升永受万福
　　大夫种祝越王辞【呉越春秋曰越王旣灭呉霸诸侯置酒文台羣臣为乐大夫种进祝酒其辞曰】
　　皇天祐助我王受福良臣集谋我王之德宗庙辅政鬼神承翼君不忘臣臣尽其力上天苍苍不可掩塞觞酒二升万福无极
　　我王仁贤怀道抱德灭讐破呉不忘返国赏无所恡羣邪杜塞君臣同和福祐千亿觞酒二升万嵗难极楚
　　楚箴【左传楚之先若敖蚡冒荜路蓝缕以啓山林箴之曰○晋及楚邲之战栾武子引言楚未可胜晋师败绩】
　　民生在勤勤则不匮
　　楚卭仲嬭南和钟铭【考古图】
　　惟正月初吉丁亥楚王賸卭仲嬭南和钟其眉夀无疆子子孙孙永保用之【按类编云賸送也嬭姊也葢楚之送女之器谓之南和钟者乐县在南也】
　　巫臣【楚申邑尹称申公】
　　自晋遗公子婴齐公子侧书【婴齐字子重侧字子反竝楚卿楚围宋师还子重请取申吕为赏田巫臣不可子反欲取夏姬巫臣止之及共王卽位巫臣出奔晋遂取以行子重子反杀巫臣之族而分其室巫臣自晋贻二子书请使呉乃通呉于晋使其子狐庸为行人于呉教呉乘车战陈呉始伐楚子重子反于是一嵗七奔命】
　　尔以谗慝贪惏事君而多杀不辜余必使尔罢于奔命以死【左传】
　　黄歇【楚人歴事考烈王为令尹封呉号春申君为李园所杀】
　　上秦昭王书
　　【歇事顷襄王使于秦秦昭王方令白起与韩魏共伐楚而歇适至秦闻其计是时秦已前攻楚取巫黔中之郡拔鄢郢东至竟陵歇恐壹举兵而灭楚乃上书说昭王昭王曰善乃止白起谢韩魏发使赂楚约为与国】
　　天下莫彊于秦楚今闻大王欲伐楚此犹两虎相与鬭两虎相与鬬而驽犬受其弊不如善楚臣请言其说臣闻物至则反冬夏是也致至则危累棊是也今大国之地徧天下有其二垂此从生民已来万乘之地未尝有也先帝文王庄王之身三世不忘接地于齐以絶从亲之要今王使盛桥守事于韩盛桥以其地入秦是王不用甲不信威而得百里之地王可谓能矣王又举甲而攻魏杜大梁之门举河内拔燕酸枣虚桃入邢魏之兵云翔而不敢捄王之功亦多矣王休甲息众三年而后复之又并蒲衍首垣以临仁平丘黄济阳婴城而魏氏服王又割濮磨之北注齐秦之要絶楚赵之脊天下五合六聚而不敢捄王之威亦单矣王若能持功守威绌攻取之心而肥仁义之地使无后患三王不足四五伯不足六也王若负人徒之众仗兵革之彊乘毁魏之威而欲以力臣天下之主臣恐其有后患也诗曰靡不有初鲜克有终易曰狐渉水濡其尾此言始之易终之难也何以知其然也昔智氏见伐赵之利而不知榆次之祸呉见伐齐之便而不知干隧之败此二国者非无大功也没利于前而易患于后也呉之信越也从而伐齐既胜齐人于艾陵还为越王禽三渚之浦智氏之信韩魏也从而伐赵攻晋阳城胜有日矣韩魏叛之杀智伯瑶于凿台之下今王妒楚之不毁也而忘毁楚之彊韩魏也臣为王虑而不取也诗曰大武逺宅而不渉从此观之楚国援也邻国敌也诗云趯趯毚兔遇犬获之他人有心余忖度之今王中道而信韩魏之善王也此正呉之信越也臣闻之敌不可假时不可失臣恐韩魏卑辞除患而实欲欺大国也何则王无重世之德于韩魏而有累世之怨焉夫韩魏父子兄弟接踵而死于秦者将十世矣本国残社稷坏宗庙毁刳腹絶肠折颈折頥首身分离防骸骨于草泽头颅僵仆相望于境父子老弱系脰束手为羣虏者相及于路鬼神孤伤无所血食人民不聊生族类离散流亡为仆妾者盈满海内矣故韩魏之不亡秦社稷之忧也今王资之与攻楚不亦过乎且王攻楚将恶出兵王将借路于仇雠之韩魏乎兵出之日而王忧其不返也是王以兵资于仇雠之韩魏也王若不借路于仇雠之韩魏必攻随水右壤随水右壤此皆广川大水山林谿谷不食之地也王虽有之不为得地是王有毁楚之名而无得地之实也且王攻楚之日四国必悉起兵以应王秦楚之兵搆而不离魏氏将出而攻留方与铚湖陵砀萧相故宋必尽齐人南面攻楚泗上必举此皆平原四达膏腴之地而使独攻王破楚以肥韩魏于中国而劲齐韩魏之彊足以校于秦齐南以泗水为境东负海北倚河而无后患天下之国莫彊于齐魏齐魏得地葆利而详事下吏一年之后为帝未能其于禁王之为帝有余矣夫以王壤土之博人徒之众兵革之彊壹举事而树怨于楚迟令韩魏归帝重于齐是王失计也臣为王虑莫若善楚秦楚合而为一以临韩韩必敛手王施以东山之险带以曲河之利韩必为关内之侯若是而王以十万戍郑梁氏寒心许鄢陵婴城而上蔡召陵不徃来也知此而魏亦关内侯矣王壹善楚而关内两万乘之主注地于齐齐右壤可拱手而取也王之地一经两海要约天下是燕赵无齐楚齐楚无燕赵也然后危动燕赵直揺齐楚此四国者不待痛而服矣【史记○战国策不云书为说秦王曰物至而反冬夏是也致至而危累棊是也今大国之地半天下有二埀此从生民以来万乗之地未尝有也先帝文王庄王王之身三世而不接地于齐以絶从亲之要今王使成桥守事于韩成桥已北入燕是王不用甲不伸威而出百里之地王可谓能矣王又举甲兵而攻魏杜大梁之门举河内拔燕酸枣虚桃人楚燕之兵云翔而不敢校王之功亦多矣王休甲息众二年然后复之又取蒲衍首垣以临仁平邱小黄济阳婴城而魏氏服矣王又割濮磨之北属之燕断齐秦之要絶楚魏之脊天下五合六聚而不敢救也王之威亦惮矣王若能持功守威省攻伐之心而肥仁义之诚使无复后患三王不足四五霸不足六也王若负人徒之众恃甲兵之强毁魏氏之威而欲以力臣天下之主臣恐有后患诗云靡不有初鲜克有终易曰狐濡其尾此言始之易终之难也何以知其然也智氏见伐赵之利而不知榆次之祸也呉见伐齐之便而不知干隧之败也此二国者非无大功也没利于前而易患于后也呉之信越也从而伐齐遂攻齐人于艾陵还为越王禽于三江之浦智氏信韩魏从而伐赵攻晋阳之城胜有日矣韩魏反之杀智伯瑶于凿台之上今王妬楚之不毁也而忘毁楚之强魏也臣为大王虑而不取诗云大武逺宅不渉从此观之楚国援也邻国敌也诗云他人有心予忖度之跃跃毚兔遇犬获之今王中道而信韩魏之善王也此正呉信越也臣闻敌不可易时不可失臣恐韩魏之卑辞虑患而实欺大国也王旣无重世之德于韩魏而有累世之怨焉夫韩魏父子兄弟接踵而死于秦者百世矣本国残社稷坏宗庙隳刳腹折頥首身分离防骨草泽头颅僵仆相望于境父子老弱系虏相随于路鬼神狐祥无所食百姓不聊生族类离散流亡为臣妾满海内矣韩魏之不亡秦社稷之忧也今王之攻楚不亦失乎且王攻楚之日则恶出兵王将借路于仇雠之韩魏乎兵出之日而王忧其不反也是王以兵资于仇雠之韩魏王若不借路于仇雠之韩魏必攻随阳右壤此皆广川大水山林谿谷不食之地王虽有之不得为地是王有毁楚之名无得地之实也且王攻楚之日四国必悉起应王秦楚之兵搆而不离魏氏将出兵而攻留方与铚胡陵砀萧相故宋必尽齐人南面泗北必举此皆平原四逹膏腴之地也而王使之独攻王破楚于以肥韩魏于中国而劲齐韩魏之强足以校于秦矣而齐南以泗为境东负海北倚河而无后患天下之国莫强于齐齐魏得地葆利而详事下吏一年之后为帝若未能于以禁王之为帝有余夫以王壤土之博人徒之众兵革之强而注地于楚诎令韩魏归帝重于齐是王失计也臣为王虑莫若善楚秦楚合而为一以临韩韩必授首王襟以山东之险带以河曲之利韩必为关中之侯若是王以十万戍郑梁氏寒心许鄢陵婴城上蔡召陵不徃来也如此而魏亦关内侯矣王一善楚而关内二万乘之主注地于秦齐之右壤可拱手而取也是王之地一注两海要絶天下也是燕赵无齐楚齐楚无燕赵也然后危动燕赵持齐楚此四国者不待痛而服矣○注一作经】
　　荀况【赵人时人相尊号为荀卿后谓孙卿子者避汉宣帝讳也国策称孙子】
　　谢春申君书
　　【孙子为兰陵令客说春申君以孙子天下贤人借之以百里之势不便于君春申君于是使人谢孙子去之赵赵以为上卿客又説春申君以贤者所在其君未尝不尊国未尝不荣孙子天下贤人也君何辞之于是又使人请孙子于赵孙子为书谢○史记列传卿仕齐襄王三为祭酒齐人或谗荀卿荀卿乃适楚春申君以为兰陵令春申君死而荀卿废因家兰陵】
　　疠人怜王此不恭之语也虽然不可不审察也此为劫弑死亡之主言也夫人主年少而矜材无法术以知姧则大臣主断国私以禁诛于已也故弑贤长而立防弱废正适而立不义春秋戒之曰楚王子围聘于郑未出竟闻王病反问疾遂以冠缨绞王杀之因自立也齐崔杼之妻美庄公通之崔杼帅其君党而攻庄公庄公请与分国崔杼不许欲自刃于庙崔杼不许庄公走出逾于外墙射中其股遂杀之而立其弟景公近代所见李兑用赵饿主父于沙邱百日而杀之淖齿用齐擢闵王之筋悬于其庙梁宿夕而死夫疠虽癕肿胞疾上比前世未至绞缨射股下比近代未至擢筋而饿死也夫劫弑死亡之主也心之忧劳形之困苦必甚于疠矣由此观之疠虽怜王可也因为赋曰寳珍随珠不知佩兮祎衣与丝不知异兮闾姝子奢莫知媒兮嫫母求之又甚喜之兮以瞽为明以聋为聪以是为非以吉为凶呜呼上天曷惟其同诗曰上天甚神无自瘵也【战国策○惟一作谓】
　　同前【韩诗外传○庄公通之下有脱】
　　鄙语曰疠怜王此不恭之语也虽然不可不审也非比为劫杀死亡之主者也夫人主年少而放无术灋以知姧卽大臣以专断图私以禁诛于已故舍贤长而立幼弱废正直而用不善故春秋之志曰楚王之子围聘于郑未出境闻王疾返问疾遂以冠缨绞王而杀之因自立齐崔杼之妻美庄公通之崔杼不许欲自刃于庙庄公走出逾于外墙射中其股遂杀而立其弟景公近世所见李兑用赵饿主父于沙邱百日而杀之淖齿用齐擢闵王之筋而悬之于庙宿昔而杀之夫疠虽癕肿痂疵上比远世未至绞颈射股也下比近世未至擢筋饿死也夫劫杀死亡之主心之忧劳形之苦痛必甚于疠矣由此观之疠虽怜王可也因为赋曰璇玉瑶珠不知佩杂布与锦不知异闾娵子都莫之媒嫫母力父是之喜以盲爲明以聋为聪以是为非以吉为凶呜呼上天曷维其同书曰上帝甚蹈无自瘵焉【杨慎风雅逸篇曰按战国策及韩非子荀卿为书谢春申君书后有此赋卽荀子书中佹诗之小歌也佹诗其为春申君作乎　佹诗云天下不治请陈佹诗天地易位四时易鄕列星陨坠旦暮晦盲幽暗登昭日月下藏公正无私反见纵横志爱公利重楼疏堂无私罪人憼革二兵道德纯僃防口将将仁人诎约敖防擅强天下幽险恐失世英螭龙为蝘蜓鸱枭为鳯皇比干见刳孔子拘匡昭昭乎其知之明也郁郁乎其遇时之不祥也拂乎其欲礼义之大行也闇乎天下之晦盲也皓天不复忧无疆也千秋必反古之常也弟子勉学天不忘也圣人共手时防将矣与愚亦疑愿闻反辞其小歌也念彼逺方何其塞矣仁人诎约防人衍矣忠臣危殆防人般矣璇玉瑶珠不知佩也杂布与锦不知异也闾娵子奢莫之媒也嫫母力父是之喜也以盲为明以聋为聪以危为安以吉为凶呜呼上天曷维其同○春秋后语苏秦上秦惠王书后亦有韵语后世类书引以为苏秦之诗云言语相结天下为一合纵连横兵革不藏文士并饬诸侯乱惑万端俱起不可胜理科条旣民多伪态书策稠浊百姓不足上下相愁民无所聊明言章理甲兵愈起辨言伟服战攻不息繁称文辞天下不治舌敝耳聋不见成功行义约信天下不亲　其书今未有考附此】
　　屈原
　　卜居【卜居者屈原之所作也屈原履忠贞之性而见嫉妒念防佞之臣承君顺非而防富贵已执忠直而身放弃心迷意惑不知所为乃徃至太卜之家稽问神明决之蓍龟卜已居世何所宜行冀闻异防以定嫌疑故曰卜居也】
　　屈原旣放三年不得复见竭智尽忠蔽障于防心烦意乱不知所从乃徃见太卜郑詹尹曰余有所疑愿因先生决之詹尹乃端防拂曰君将何以教之屈原曰吾宁悃悃款款朴以忠乎将送徃劳来斯无穷乎宁诛鉏草茅以力耕乎将游大人以成名乎宁正言不讳以危身乎将从俗富贵以媮生乎宁超然高举以保眞乎将哫訾栗斯喔咿嚅唲以事妇人乎宁亷洁正直以自清乎将突梯滑稽如脂如韦以絜楹乎宁昻昻若千里之驹乎将泛泛若水中之鳬乎与波上下偷以全吾躯乎宁与骐骥抗轭乎将随驽马之迹乎宁与黄鹄比翼乎将与鸡鹜争食乎此孰吉孰凶何去何从世溷浊而不清蝉翼为重千钧为轻黄钟毁弃瓦釜雷鸣防人高张贤士无名于嗟嘿嘿兮谁知吾之亷贞詹尹乃释策而谢曰夫尺有所短寸有所长物有所不足智有所不明数有所不逮神有所不通用君之心行君之意策诚不能知此事
　　渔父【渔父者屈原之所作也屈原放逐在江湘之间忧愁叹吟仪容变易而渔父避世隐身钓鱼江濵欣然自乐时遇屈原川泽之域怪而问之遂相应答楚人思念屈原因叙其辞以相传焉】
　　屈原既放游于江潭行吟泽畔顔色憔悴形容枯槁渔父见而问之曰子非三闾大夫与何故至于斯屈原曰世人皆浊我独清众人皆醉我独醒是以见放渔父曰圣人不凝滞于万物而能与世推移世人皆浊何不淈其泥而扬其波众人皆醉何不餔其糟而歠其醨何故深思高举自令放为屈原曰吾闻之新沐者必弹冠新浴者必振衣安能以身之察察受物之汶汶者乎宁赴湘流葬于江鱼腹中安能以皓皓之白防世俗之尘埃乎渔父莞尔而笑鼓枻而去乃歌曰沧浪之水清兮可以濯我缨沧浪之水浊兮可以濯我足遂去不复与言
　　橘颂
　　后皇嘉树橘徕服兮受命不迁生南国兮深固难徙更壹志兮緑叶素荣纷其可嘉兮曽枝剡棘圆果抟兮青黄杂糅文章烂兮精色内白类可任兮纷緼宜修姱而不丑兮嗟尔幼志有以异兮独立不迁岂不可喜兮深固难徙廓其无求兮苏世独立横而不流兮闭心自愼终不失过兮秉德无私参天地兮愿嵗并谢与长友兮淑离不淫梗其有理兮年歳虽少可师长兮行比伯夷置以为像兮
　　宋玉【郢人为楚大夫】
　　报友人书
　　【玉事楚怀王言友人于王王以为小臣友人让玉玉报友人书】
　　姜桂因地而生不因地而辛女因媒而嫁不因媒而亲也【宋玉集○韩诗外传宋玉因其友见襄王待之无以异让其友其友云与此互异亦不言书赤牍清裁载楚庄姬上王隐书云火鱼失水有龙无尾墙欲内崩而王不视杨用脩注此皆叶韵视音以改亦音已刘勰云文仲谬书于羊裘楚姬托讽于龙尾指此二事也鼎考刘向列女传处庄侄传云楚处庄侄者楚顷襄王之夫人县邑之女也初顷襄王好台榭出入不时行年四十不立太子諌者蔽塞屈原放逐国旣殆矣秦乃使张仪间之使其左右谓王南防于唐五百里是时庄侄年十二以缇竿为帜伏南郊道旁王车至侄举其帜王使人徃问之侄对曰妾县邑之女也欲言隐事于王因以帜见王曰子何以戒寡人侄对曰大鱼失水有龙无尾墙欲内崩而王不视王曰不知也侄对曰大鱼失水者王离国五百里也乐之于前不思祸之起于后也有龙无尾者年既四十无太子也国无强辅必且殆也墙欲内崩而王不视者祸乱且成而王不改也因为陈三难五患王曰善命后车载之立还反国门已闭反者已定王乃发鄢郢之师以击之乃立侄为夫人按此实面对之辞本非书也刘勰文心雕龙具谐讔篇未尝言书王弇州赤牍亦不加辨岂别有据】










　　皇霸文纪巻八
　　钦定四库全书
　　皇霸文纪巻九　　　　　明　梅鼎祚　编
　　燕
　　惠王【姬姓名乐资昭王子立七年为相成安君公孙操所弑其先武王封同母弟召公奭于燕】遗乐毅书
　　【毅为燕伐齐大破之遂屠七十余城惟莒卽墨未下时田单为卽墨令患毅善用兵欲去之昭王又贤不肯聼防防昭王死惠王立单使人防之惠王惠王使骑刼代毅毅去之赵单大破燕军杀骑刼尽复取七十余城惠王大慙自悔易乐毅以致此祸乃遗毅书毅使人献书报之】
　　寡人不佞不能奉顺君志故君捐国而去寡人不肖明矣敢谒其愿而君弗肯听也故使使者陈愚志君诚谕之语曰仁不轻絶智不轻怨君于先王世之所明知也寡人望有非则君覆葢之不虞君明弃之也望有过则君教诲之不虞君明辠之也寡人之辠百姓弗闻君防出明怨以弃寡人寡人必有辠矣然恐君之未尽厚矣谚曰厚者不损人以自益仁者不危躯以要名故覆人之邪者厚之行也救人之过者仁之道也世有覆寡人之邪救寡人之过非君恶所望之今君厚受德于先王之成尊轻弃寡人以快心则覆邪救过难得于君矣且世有厚薄故施异行有得失故患同今寡人任不肖之辠而君有失厚之累于为君择无所取国有封疆犹家之有垣墙所以合好覆恶也室不能相和出讼邻家未为通计也怨恶未见而明弃之未为尽厚也寡人虽不肖未如殷纣之乱也君虽未得志未如商容箕子之累也然不内尽寡人明怨于外恐其适足以伤高义而薄于行也非然苟可以成君之高明君之义寡人虽恶名不难受也本以为明寡人之薄而君不得厚扬寡人之毁而君不得荣是一举而两失也义者不毁人以自益况伤人以自损乎愿君无以寡人之不肖累徃事之美昔者桞下季为理于鲁三黜而不去或曰可以去矣柳下曰茍与人异恶徃而不黜乎犹且黜也宁故国耳桞下季不以黜自累故自前业不忘不以去为心故逺近无议寡人之辠国人不知而议寡人者徧天下谚曰仁不轻絶知不简功简功弃大者仇也轻絶厚利者怨也仇而弃之怨而累之宜在逺者不望之乎君今寡人无辠君岂怨之乎愿君捐忿和怒追顺先王以复教寡人寡人意君之曰余将快心以成而过不顾先王以明而恶使寡人进不得循功退不得变过此君所制唯君图之此寡人之愚志敬以书谒之【此刘向新序所载以为惠王与乐毅书并有毅报惠王书徃复辞防颇相酬合国策史记并谓燕王喜与乐间先大夫宛溪先生每言文义可疑不似与间者鼎按书有曰君于先王世之所明知也又云今君厚受德于先王之成尊轻弃寡人以快心间之封昌国君于燕要以其父毅故耳何尝有恩遇绸缪如书所称述哉则新序之惠王与毅者近是矣且向去太史公亦不逺也】
　　乐毅【乐羊之后本魏人爲魏使于燕遂臣燕昭王以为亚乡封昌国君】
　　报惠王书
　　臣不肖不能奉承王命以顺左右之心恐抵斧钺之辠以伤先王之明有害足下之义故遁逃自负以不肖之辠而不敢有辞说今王数之以恐侍御者不察先王之所以畜臣之理不白乎臣之所以事先王之心故不敢不以书对臣闻贤圣之君不以禄私亲功多者受之不以官随爱而当者处之故曰察能而授官者成功之君也论行而结交者立名之士也臣以所学观先王举错有高世主之心故假节于魏以身得察于燕先王过举擢之賔客之中立之羣臣之上不谋父兄以为亚乡臣自以为奉令承教可幸无辠故受命而不辞先王命臣曰我有积怨深怒于齐不量轻弱欲以齐为事臣对曰夫齐者霸王之余业战胜之遗事闲于兵革习于战攻王若欲攻之必与天下图之图之莫若径结赵且淮北宋地楚魏之愿也赵若许约楚魏尽力四国攻之齐可大破也王曰善臣乃受命具符节南使赵顾反起兵攻齐以天之道先王之灵河北之地随先王而举之济上之兵受命而胜之轻卒鋭兵长驱至齐齐王遁逃走莒仅以身免珠玉货寳车甲珍器皆收入燕大吕陈于元英故鼎反于厯室齐器设于宁台蓟丘之植植于汶篁五伯以来功业之盛未有及先王者也先王以为快其志以臣不损令故裂地而封臣使比小国诸侯臣闻贤圣之君功立而不废故着于春秋蚤知之士名成而不毁故称于后世若先王之报怨雪丑夷万乘之齐收八百年之积及其弃羣臣之日余令诏后嗣之义法执政任事循法令顺庶孽施及萌皆可以教后世臣闻善作者不必善成善始者不必善终昔伍子胥说聼于阖闾呉为逺迹至郢夫差不是也赐之鸱夷沈之江故夫差不计先论之可以立功也沈子胥而不悔子胥不蚤见王之不同量也故入江而不化夫免身而全功以明先王之迹臣之上计也离亏辱之诽堕先王之明臣之大恐也临不测之罪以幸为利义之所不敢出也臣闻君子絶交无恶言去臣无恶声臣虽不肖数奉教于君子臣恐侍御者信亲交之说不察疏逺之行故敢以书谢【并新序】
　　乐毅报惠王书
　　【毅为燕昭王合五国之兵而攻齐下七十余城尽郡县之以属燕三城未下而燕昭王死惠王卽位用齐人反间疑乐毅而使骑刼代之将乐毅奔赵赵封以为望诸君齐田单诈骑刼卒败燕军复收七十余城以复齐燕王悔惧赵用乐毅乘燕之敝以伐燕燕王乃使人让乐毅且谢之曰先王举国而委将军将军为燕破齐报先王之雠天下莫不振动寡人岂敢一日而忘将军之功哉防先王弃羣臣寡人新郎位左右误寡人寡人之使骑刼代将军为将军久防露于外故召将军且休计事将军过聼以与寡人有郄遂捐燕而归赵将军自为计则可矣而亦何以报先王之所以遇将军之意乎望诸君乃使人献书报燕王○史记惠王复以乐毅子乐间为昌国君而毅徃来复通燕卒于赵先王举国以下赤牍清裁作惠王与毅书王云乐君报书善矣惠王书亦自委曲恳至足以饰前非而动忠志按国策史记并不言书今存于注】
　　臣不佞不能奉承先王之教以顺左右之心恐抵斧质之辠以伤先王之明而又害于足下之义故遁逃奔赵自负以不肖之辠故不敢为辞说今王使使者数之辠臣恐侍御者之不察先王之所以畜幸臣之理而又不白于臣之所以事先王之心故敢以书对臣闻贤圣之君不以禄私其亲功多者授之不以官随其爱能当者处之故察能而授官者成功之君也论行而结交者立名之士也臣以所学者观之先王之举错有高世之心故假节于魏王而以身得察于燕先王过举擢之乎賔客之中而立之乎羣臣之上不谋于父兄而使臣为亚卿臣自以为奉令承教可以幸无辠矣故受命而不辞先王命之曰我有积怨深怒于齐不量轻弱而欲以齐为事臣对曰夫齐霸国之余教而骤胜之遗事也闲于兵甲习于战攻王若欲攻之则必举天下而图之举天下而图之莫径于结赵矣且又淮北宋地楚魏之所同愿也赵若许约楚魏宋尽力四国攻之齐可大破也先王曰善臣乃口受令具符节南使臣于赵顾反命起兵随而攻齐以天之道先王之灵河北之地随先王举而有之于济上济上之军奉令击齐大胜之轻卒鋭兵长驱至国齐王逃遁走莒仅以身免珠玉财寳车甲珍器尽收入燕大吕陈于元英故鼎反乎厯室齐器设于宁台蓟丘之植植于汶篁自五霸以来功未有及先王者也先王以为顺于其志以臣为不顿命故裂地而封之使之得比乎小国诸侯臣不佞自以为奉令承教可以幸无辠矣故受命而不辞臣闻贤明之君功立而不废故着于春秋蚤知之士名成而不毁故称于后世若先王之报怨雪耻夷万乘之彊国收八百嵗之蓄积及至弃羣臣之日余令诏后嗣之遗义执政任事之臣所以能循法令顺庶孽者施及萌隶皆可以教于后世臣闻善作者不必善成善始者不必善终昔者伍子胥说聼乎阖闾故呉王逺迹至于郢夫差弗是也赐之鸱夷而浮之江故呉王夫差不悟先论之可以立功故沉子胥而弗悔子胥不蚤见主之不同量故入江而不改夫免身全功以明先王之迹者臣之上计也离毁辱之非堕先王之名者臣之所大恐也临不测之辠以幸为利者义之所不敢出也臣闻古之君子交絶不出恶声忠臣之去也不洁其名臣虽不佞数奉教于君子矣恐侍御者之亲左右之说而不察疏逺之行也故敢以书报惟君之畱意焉【战国策】
　　同前【史记】
　　臣不佞不能奉承王命以顺左右之心恐伤先王之明有害足下之义故遁逃走赵今足下使人数之以罪臣恐侍御者不察先王之所以畜幸臣之理又不白臣之所以事先王之心故敢以书对臣闻贤圣之君不以禄私亲其功多者赏之其能当者处之故察能而授官者成功之君也论行而结交者立名之士也臣窃观先王之举也见有高世主之心故假节于魏以身得察于燕先王过举厠之賔客之中立之羣臣之上不谋父兄以为亚卿臣窃不自知自以为奉令承教可幸无辠故受令而不辞先王命之曰我有积怨深怒于齐不量轻弱而欲以齐为事臣曰夫齐霸国之余业而最胜之遗事也练于兵甲习于战攻王若欲伐之必与天下图之与天下图之莫若结于赵且又淮北宋地楚魏之所欲也赵若许而约四国攻之齐可大破也先王以为然具符节南使臣于赵顾反命起兵击齐以天之道先王之灵河北之地随先王而举之济上济上之军受命击齐大败齐人轻卒鋭兵长驱至国齐王遁而走莒仅以身免珠玉财寳车甲珍器尽收入于燕齐器设于宁台大吕陈于元英故鼎反乎磨室蓟丘之植植于汶篁自五伯以来功未有及先王者也先王以爲慊于志故裂地而封之使得比小国诸侯臣窃不自知自以爲奉命承教可幸无辠是以受命不辞臣闻贤圣之君功立而不废故着于春秋蚤知之士名成而不毁故称于后世若先王之报怨雪耻夷万乘之彊国收八百嵗之蓄积及至弃羣臣之日余教未衰执政任事之臣修法令愼庻孽施及乎萌隶皆可以教后世臣闻之善作者不必善成善始者不必善终昔伍子胥说听于阖闾而呉王逺迹至郢夫差弗是也赐之鸱夷而浮之江呉王不寤先论之可以立功故沉子胥而不悔子胥不蚤见主之不同量是以至于入江而不化夫免身立功以明先王之迹臣之上计也离毁辱之诽谤堕先王之名臣之所大恐也临不测之罪以幸为利义之所不敢出也臣闻古之君子交絶不出恶声忠臣去国不絜其名臣虽不佞数奉教于君子矣恐侍御者之亲左右之说不察疏逺之行故敢献书以闻惟君王之留意焉【夏侯曰观乐生遗惠王书其庶乎知防合道以礼始终者与】
　　燕王喜【惠王曽孙孝王子立三十三年为秦所虏而燕亡】
　　遗乐间书
　　【惠王复以乐毅子乐间为昌国君居燕三十年燕王喜用其相栗腹计欲攻赵而问于间间曰赵四战之国其民习兵伐之不可燕王不听遂伐赵赵使亷颇击之大破燕军禽栗腹间入赵赵遂围燕燕重割地与赵和王乃遗间书闲怨不用其计卒留赵不报】
　　寡人不佞不能奉顺君意故君捐国而去则寡人之不肖明矣敢端其愿而君不肯听故使使者陈愚意君试论之语曰仁不轻絶智不轻怨君之于先王也世之所明知也寡人望有非则君掩盖之不虞君之明辠之也望有过则君教诲之不虞君之明弃之也且寡人之辠国人莫不知天下莫不闻君微出明怨以弃寡人寡人必有辠矣虽然恐君之未尽厚也谚曰厚者不毁人以自益也仁者不危人以要名故掩人之邪者厚人之行也救人之过者仁者之道也世有掩寡人之邪救寡人之过非君孰望之今君厚受位于先王以成尊轻弃寡人以快心则掩邪救过难得于君矣且世有薄而故厚施行有失而故惠用今使寡人任不肖之辠而君有失厚之累于为君择之也无所取之国之有封疆犹家之有垣墙所以合好掩恶也室不能相和出语邻家未为通计也怨恶未见而明弃之未爲尽厚也寡人虽不肖乎未如殷纣之乱也君虽不得意乎未如商容箕子之累也然则不内葢寡人而明怨于外恐其适足以伤于高而薄于行也非然也苟可以明君之义成君之高虽任恶名不难受也本欲以为明寡人之薄而君不得厚扬寡人之辱而君不得荣此一举而两失也义者不亏人以自益况伤人以自损乎君无以寡人不肖累徃事之美昔者柳下惠吏于鲁三黜而不去或谓之曰可以去柳下惠曰茍与人之异恶徃而不黜乎犹且黜乎宁于故国尔桞下惠不以三黜自累故前业不忘不以去爲心故逺近无议今寡人之辠国人未知而议寡人者遍天下语曰论不脩心议不累物仁不轻絶智不简功简弃大功者辍也轻絶厚利者怨也辍而弃之怨而累之宜在逺者不望之乎君也今以寡人无辠君岂怨之乎愿君捐怨追惟先王复以教寡人意君曰余且慝心以成而过不顾先王以明而恶使寡人进不得修功退不得改过君之所揣也唯君图之此寡人之愚意也敬以书谒之【战国策】
　　同前【史记】
　　纣之时箕子不用犯諌不怠以冀其听商容不达身祗辱焉以冀其变及民志不入狱囚自出然后二子退隐故纣负桀防之累二子不失忠圣之名何者其忧患之尽矣今寡人虽愚不若纣之防也燕民虽乱不若殷民之甚也室有语不相尽以告邻里二者寡人不爲君取也无名氏
　　献燕王哙书【哙易王子立三年让国子之又三年齐伐燕哙死】
　　【或献书燕果以兵南合三晋三年与楚三晋攻秦不胜而还○陈师道曰此当是昭王时】
　　燕王而不能自恃不恶卑名以事彊事彊可以令国安长久万世之善计也以事彊而不可以为万世则不如合弱将奈何合弱而不能如一此臣之所以为山东苦也比目之鱼不相得则不能行故古人称之以其合两而如一也今山东合弱而不能如一是山东之智不如鱼也又譬如车士之引车也三人不能行索二人五人而车因行矣今山东三国弱而不能敌秦索二国因能胜秦矣然而山东不知相索者智故不如车士矣胡与越人言语不相知志意不相通同舟而凌波至其相救助如一也今山东之相与也如同舟而济秦之兵至不能相救助如一智又不如胡越之人矣三物者人之所能为也山东之主遂不悟此臣之所为山东苦也愿大王之熟虑之也山东相合之主者不恶卑名之国者可长存之卒者出士以戍韩梁之西边此燕之上计也不急为此国必危矣王必大忧今韩梁赵三国己合矣秦见三晋之坚也必南伐楚赵见秦之伐楚也必攻燕物固有势异而患同者秦之伐韩故中山亡今秦之伐楚燕必亡臣窃为王计不如以兵南合三晋约戍韩梁之西边山东不能坚爲此此必皆亡【战国防○鲍彪云此三物喻从之精者也故虽子哙庸主亦能感动惜乎言犹在耳而诸侯之心已变矣此岂非天亡之哉】
　　苏代【东周雒阳人苏秦弟与兄厉皆以夀死名显诸侯】
　　自宋遗昭王书
　　【代与燕相子之婚乃使代侍质子于齐齐使代报燕因言齐王之不信其臣不能霸以动燕専任子之已而让位燕大乱立昭王代归齐复之宋齐攻宋急代遗昭王书昭王善其书乃召代与谋伐齐竟破齐湣王出走】
　　夫列在万乘而寄质于齐名卑而权轻秦齐助之伐宋民劳而实费破宋残楚淮北肥大齐雠彊而国弱也此三者皆国之大败也而足下行之将欲以除害取信于齐也而齐未加信于足下而忌燕也愈甚矣然则足下之事齐也失所爲矣夫民劳而实费又无尺寸之功破宋肥雠而世负其祸矣足下以宋加淮北彊万乘之国也而齐并之是益一齐也北夷方七百里加之以鲁卫此所谓彊万乘之国也而齐并之是益二齐也夫一齐之彊而燕犹不能支也今乃以三齐临燕其祸必大矣虽然臣闻智者之举事也转祸而为福因败而成功者也齐人紫败素也而贾十倍越王句践栖于防稽而后残呉霸天下此皆转祸而为福因败而成功者也今王若欲转祸而为福因败而成功乎则莫如遥霸齐而厚尊之使使盟于周室尽焚天下之秦符约曰夫上计破秦其次长賔客秦秦挟賔客以待破秦王必患之秦五世以结诸侯今为齐下秦王之志茍得穷齐不惮以一国都为功然而王何不使布衣之人以穷齐之说说秦谓秦王曰燕赵破宋肥齐尊齐而为之下者燕赵非利之也弗利而势为之者何也以不信秦王也今王何不使可以信者接收燕赵令泾阳君若高陵君先于燕赵秦有变因以为质则燕赵信秦矣秦为西帝赵为中帝燕为北帝立为三帝而以令诸侯韩魏不聼则秦伐之齐不听则燕赵伐之天下孰敢不听天下服听因驱韩魏以攻齐曰必反宋地而归楚之淮北夫反宋地归楚之淮北燕赵之所同利也竝立三帝燕赵之所同愿也夫实得所利名得所愿则燕赵之弃齐也犹释敝躧今王之不收燕赵则齐霸必成矣诸侯戴齐而王独弗从也是国伐也诸侯戴齐而王从之是名卑也王不收燕赵名卑而国危王收燕赵名尊而国宁夫去尊宁而就卑危智者不为也秦王闻若说也必如刺心然则王何不务使智士以若此言说秦秦伐齐必矣夫取秦上交也伐齐正利也尊上交务正利圣王之事也【战国策○昭王者秦昭王泾阳高陵并昭王母弟】
　　同前【史记】
　　夫列在万乘而寄质于齐名卑而权轻奉万乘助齐伐宋民劳而实费夫破宋残楚淮北肥大齐雠彊而国害此三者皆国之大败也然且王行之者将以取信于齐也齐加不信于王而忌燕愈甚是王之计过矣夫以宋加之淮北彊万乘之国也而齐并之是益一齐也北夷方七百里加之以鲁卫彊万乘之国也而齐并之是益二齐也夫一齐之彊燕犹狼顾而不能支今以三齐临燕其祸必大矣虽然智者举事因祸为福转败为功齐紫败素也而贾十倍越王句践栖于防稽复残彊呉而霸天下此皆因祸为福转败为功者也今王若欲因祸为福转败为功则莫若挑霸齐而尊之使使盟于周室焚秦符曰其大上计破秦其次必长賔之秦挟賔以待破秦王必患之秦五世伐诸侯今为齐下秦王之志茍得穷齐不惮以国为功然则王何不使辩士以此言说秦王曰燕赵破宋肥齐尊之为之下者燕赵非利之也燕赵不利而势为之者以不信秦王也然则王何不使可信者接收燕赵令泾阳君高陵君先于燕赵秦有变因以为质则燕赵信秦秦为西帝燕为北帝赵为中帝立三帝以令于天下韩魏不听则秦伐之齐不听则燕赵伐之天下孰敢不听天下服听因驱韩魏以伐齐曰必反宋地归楚淮北反宋地归楚淮北燕赵之所利也竝立三帝燕赵之所愿也夫实得所利尊得所愿燕赵弃齐如脱躧矣今不收燕赵齐霸必成诸侯赞齐而王不从是国伐也诸侯赞齐而王从之是名卑也今收燕赵国安而名尊不收燕赵国危而名卑夫去尊安而取危卑智者不为也秦王闻若说必若刺心然则王何不使辩士以此苦言说秦秦必取齐必伐矣夫取秦厚交也伐齐正利也尊厚交务正利圣王之事也
　　自齐献昭王书
　　【代在齐而或有疑之于王者故以书自白】
　　臣之行也固知将有口事故献御书而行曰臣贵于齐燕大夫将不信臣臣贱将轻臣臣用将多望于臣齐有不善将归罪于臣天下不攻齐将曰善爲齐谋天下攻齐将与齐兼贸臣臣之所处重卵也王谓臣曰吾必不听众口与谗言吾信女也犹列眉也上可以得用于齐次可以得信于下茍无死女无不为也以女自信可也与之言曰去燕之齐可也期于成事而已臣受令以任齐及五年齐数出兵未尝谋燕齐赵之交一合一离燕不与齐谋赵则与赵谋齐齐之信燕也至于虚北地行其兵今王信田伐与参去疾之言且攻齐使齐犬马而不言燕今王又使庆令臣曰吾欲用所善王茍欲用之则臣请为王亊之王欲醳臣剸任所善则
　　臣请归醳事臣茍得见则盈愿【战国策○所处重卵一作所重处重留○陆深云燕昭卽位志复齐讐非一日矣乐毅至燕在十七年后又十年始合五国以破齐方其患齐之彊志未逞也苏代之徒为之间齐离燕之交激秦之怒劝之以伐宋骄其兵而罢其师齐卒以亡代有力焉而世不数何也葢毅之为燕约结信义服人卒用以此胜何暇乎代之为哉代之轻诈反覆效用于燕亦昭王之贤明有以御之非所以成功也】
　　太子丹【燕王喜子】
　　与麴武书【麴武史记作鞠武】
　　【丹质于秦逃归怨秦欲报之与其傅麴武书○史记丹因武得交田光先生而田光言其友荆轲于丹使刺秦王不中以死秦伐燕燕王喜斩太子丹以献然秦竟灭燕】
　　丹不肖生于僻陋之国长于不毛之地未曽得覩君子雅训欲有所陈幸垂览之丹闻丈夫之道节义亷耻受辱以生也眞正所羞之见却以窥其节故有刎喉不顾据鼎不避者斯岂乐死而忘生哉其心有所守也今秦王反戾天常虎狼其行遇丹无礼诸侯最甚每念之痛入骨髓计燕国之众不能敌之旷年相守力固不足欲收天下勇士集海内英雄破国空藏以奉养之重币甘辞以市于秦秦贪我赂而信我辞则一劔之任当千万之师须臾之间可觧丹万世之耻若其不然令丹生无日于天地死怀恨于九泉必令诸侯无以为叹易水之北未知谁有此盖抑亦大夫耻也谨遣书愿熟思之【燕丹子○眞正二句无以为叹竝有脱误】
　　代
　　代王嘉【本赵公子率其宗数百人之代自立为代王与燕合兵燕亡代亦为秦灭】
　　遗燕王喜书
　　秦所以犹追燕急者以太子丹故也今王诚杀丹献之秦王秦王必解而社稷幸得血食【史记】















　　皇霸文纪巻九
　　钦定四库全书
　　皇霸文纪巻十　　　　　明　梅鼎祚　编
　　赵
　　赵鞅【文子武之子諡简子赵正卿与秦共祖造父事周穆王赐以赵城因氏烈侯籍始为诸侯】与子伯鲁无恤书
　　【赵简子大子名伯鲁小子名无恤简子自为一书牍亲自表之与二子使诵之居三年简子坐清台之上问二书所在伯鲁忘其表令诵不能得无恤出其书于袖令诵习焉乃出伯鲁而立无恤是为襄子】
　　节用听聪敬贤勿慢使能勿贱【韩诗外传】
　　武灵王【名雍肃侯子立二十七年传位少子何自称主父】
　　番吾勒迹【赵主父令工施钩梯而縁番吾刻疎人迹其上而勒之铭曰○文心雕龙赵灵勒迹于番吾此后世题名之始】
　　主父尝游于此
　　程本【晋人字子华聚徒著书自号程子赵聘不起去之齐馆于晏氏更题其书曰子华子今传者有刘向校定序汉艺文隋唐宋志悉无其目呉兢李淑二家亦不载必后世文士依托也】答赵简子书
　　【子华子违赵烛过典广门之左曰彼庶人也而傲侮公上法所弗寘也简子曰而士以兵之烛过至苓塞子华子行五日矣简子悔之使使者于齐而使董安于寓书以招之子华子再拜肃使者于庭而授之辞简子得书召无恤而戒之曰烛过小人也实使我获罪于本吾且死汝必反之】
　　主君之亡臣某不能束脩越在诸侯以为主君忧臣闻之物扃于所甘士扃于所守主君之亡臣不佞而有四方之志其敢以为执事者之所辱夫丘陵崇而穴成于上狐狸藏矣谿谷深而渊成于下鱼鼈安矣松柏茂而隂成于林涂之人则防矣主君之亡臣不佞实有隐衷惟执事者昭明其所存如日月之升以光烛于晋国将四海之士重茧狎至以承主君之令闻夫岂惟亡臣亡臣虽复野死以寘沟甽其敢忘主君之赐惟执事者财幸焉【子华子】
　　苏厉【秦弟见兄遂亦皆学游说】
　　上惠文王书【惠文王名何武灵王少子赵至武灵称王】
　　【赵收天下且以伐齐厉为齐上书说赵王○按此齐闵王时】
　　臣闻古之贤君德行非施于海内也教顺慈爱非布于万民也祭祀时享非当于鬼神也甘露降风雨时农夫登年谷丰盈众人善之而贤主恶之今足下功力非数痛加于秦国而怨毒积恶非曽深陵于韩也臣窃外闻大臣及下吏之议皆言王前専据以秦为爱赵而憎韩臣窃以事观之秦岂得爱赵而憎韩哉欲亡韩吞两周之地故以韩为饵先出声于天下欲邻国闻而观之也恐其事不成故出兵以佯示赵魏恐天下之惊觉故微伐韩以贰之恐天下疑已故出质以为信声德于与国而实伐空韩臣窃观其图之也议秦以谋计必出于是且夫说士之计皆曰韩亡三川魏灭晋国是韩未穷而祸及于赵且物固有势异而患同者又有势同而患异者昔者楚人久伐而中山亡今燕尽韩之河南距沙丘而至钜鹿之界三百里距于扞关至于榆中五百里秦尽韩魏之上党则地与国都邦属而壤挈者七百里秦以三军彊弩坐羊肠之上卽地去邯郸二十里且秦以三军攻王之上党而危其北则勾注之西非王之有也今逾勾注禁常山而守三百里通于唐曲逆此代马胡驹不东而昆山之玉不出也此三寳者又非王之有也今从于彊秦与之伐齐臣恐其祸出于是矣昔者五国之主尝合横而谋伐赵三分赵国壤地着之盘盂属之雠柞五国之兵有日矣齐乃西师以禁秦国使秦发令素服而听反温轵高平于魏反三公什清于赵此王之明知也夫齐事赵宜为上交今乃以抵辠取伐臣恐其后事王不敢自必也今王收齐天下必以王为得齐齐危社稷以事王天下必重王然则齐义王以天下就之下至齐慕王以天下收之是一世之命制于王己臣愿大王深与左右羣臣卒计而重谋先事成虑而熟图之也【战国策○东一作畜雠柞酬酢同逆一作遇原作吾危一作抱公字疑误安定有三水朔方有三封渤海有三户皆近赵○齐乃西师以下齐原并作韩○按防多为韩言乃赵籍击韩而厉为韩止之者其间事实皆明指韩而首云伐齐殊不合决有误而史一切以韩为齐抑马迁之所改欤然赵伐韩事亦不知在何时其文及地名亦多舛异不同强为之説鲍専据史文辄改大不然也】
　　同前【史记】
　　【惠文王十六年秦与赵撃齐齐人患之故厉为齐遗赵王书赵乃辄谢秦不击齐】
　　臣闻古之贤君其德行非布于海内也教顺非洽于民人也祭祀时享非数常于鬼神也甘露防时雨至年谷丰熟民不疾疫众人善之然而贤主图之今足下之贤行功力非数加于秦也怨毒积怒非素深于齐也秦赵与国以彊徴兵于韩秦诚爱赵乎其实憎齐乎物之甚者贤主察之秦非爱赵而憎齐也欲亡韩而吞二周故以齐餤天下恐事之不合故出兵以劫魏赵恐天下畏已也故出质以为信恐天下亟反也故徴兵于韩以威之声以德与国而实伐空韩臣以秦计为必出于此夫物固有势异而患同者楚久伐而中山亡今齐久伐而韩必亡破齐王与六国分其利也亡韩秦独擅之收二周西取祭器秦独私之赋田计功王之获利孰与秦多说士之计曰韩亡三川魏亡晋国市朝未变而祸已及矣燕尽齐之北地去沙丘钜鹿敛三百里韩之上党去邯郸百里燕秦谋王之河山间三百里而通矣秦之上郡近挺关至于榆中者千五百里秦以三郡攻王之上党羊肠之西句注之南非王有已逾句注斩常山而守之三百里而通于燕代马胡犬不东下昆山之玉不出此三寳者亦非王有已王久伐齐从彊秦攻韩其祸必至于此愿王孰虑之且齐之所以伐者以事王也天下属行以谋王也燕齐之约成而兵出有日矣五国三分王之地齐倍五国之约而殉王之患西兵以禁彊秦秦废帝请服反高平根柔于魏反巠分先俞于赵齐之事王宜为上佼而今乃抵辠臣恐天下后事王者之不敢自必也愿王孰计之也今王毋与天下攻齐天下必以王为义齐抱社稷而厚事王天下必尽重王义王以天下善秦秦防王以天下禁之是一世之名宠制于王也谅毅
　　为赵献秦昭王书
　　【秦攻魏取宁邑诸侯皆贺赵孝成王使贺三反不得通忧之谅毅者辩士也亲受命而徃至秦献书昭王乃见使者曰赵豹平原君数欺弄寡人赵能杀此二人则可毅曰赵豹平原君亲寡君之母弟也犹太王之有叶阳泾阳君也大王以孝治闻于天下今使臣受大王之令以还报敝邑之君不敢不行无乃伤叶阳泾阳君之心乎秦王曰诺勿使从政】
　　大王广地宁邑诸侯皆贺敝邑寡君亦窃嘉之不敢宁居使下臣奉其币物三至王廷而使不得通使君若无辠愿大王无絶其懽若使者有罪愿得请之【战国策】无名氏
　　为齐献孝成王书【王名丹惠文王子】
　　臣一见而能令王坐而天下致名寳而臣窃怪王之不试见臣而穷臣也羣臣必多以臣为不能者故王重见臣也以臣为不能者非他欲用王之兵者也则交有所偏者也非然则智不足者也非然则欲以天下之重恐王而取行者也臣以齐循事王王能亡燕能亡韩魏能攻秦能孤秦臣以齐致尊名于王天下孰敢不致尊名于王臣以齐致地于王天下孰敢不致地于王臣以齐为王求名于燕及韩魏孰敢辞之臣之能也其前可见巳齐先重王故天下尽重王王无齐天下必尽轻王也秦之彊以无齐故重王燕韩魏自以无齐故重王今王无齐独安能无重天下故劝王无齐者非智不足则不忠者也非然则欲用王之兵成其私者也非然则欲轻王以天下之重取行于王者也非然则位尊而能卑者也愿王之熟虑无齐之利害也【战国防】
　　山阳侯天使【神】
　　遗赵毋防书
　　【智伯攻襄子襄子奔保晋阳原过从后至王泽见三人自带以下不可见与原过竹二节莫通曰为我以是遗赵母防襄子斋三日亲自剖竹有朱书襄子再拜受三神之令于是赵北有代南并知氏祀三神于百邑使原过主霍泰山祠祀至武灵王竟胡服骑射辟地千里】
　　赵毋防余霍泰山山阳侯天使也三月丙戌余将使女反灭知氏女亦立我百邑余将赐女林胡之地至于后世且有伉王亦黑龙面而鸟噣鬓麋髭大膺大胷脩下而冯左衽界乘奄有河宗至于休溷诸貉南伐晋别北灭黑姑【史记】
　　同前【风俗通】
　　毋防余霍太山阳侯大吏三月丙戌余将使汝反灭智氏亦立我三百邑余将使赐若林胡之地至于后世且有伉王赤黑龙面鸟属须眉髭髯大膺大胷脩下而冯上左任介乗奄有河室至于休溷诸貉南伐晋别北灭黑姑
　　魏
　　无名氏
　　爲魏献秦昭王书【魏哀王时】
　　【魏畏秦攻移祸于楚故饰为之辞秦果南攻蓝田鄢郢○蓝田秦地疑衍】
　　臣窃闻大王之谋出事于梁谋恐不出于计矣愿大王之熟计之也梁者山东之要也有虵于此击其尾其首救击其首其尾救击其中身首尾皆救今梁者天下之脊也夫秦攻梁者是示天下要断山东之脊也是山东首尾皆救中身之时也山东见亡必恐恐必大合山东尚彊臣见秦之必大忧可立而待也臣窃为大王计不如南出事于南方其兵弱天下不必能救地可广大国可富兵可彊主可尊王不闻汤之伐桀乎试之弱密须氏以为武教得密须氏而汤知服桀矣今秦欲与山东为雠不先以弱为武教兵必大挫国必大忧【战国策○鲍彪云征伐先后理正应尔故司马错为秦议以伐蜀为先艺祖欲平太原诸国亦先平蜀】
　　曲沃负
　　上哀王书【襄王子姬姓毕公高之后毕万事晋封于魏至斯命为诸侯惠王防称王负大夫如耳母也哀王为太子政纳妃而美王将自纳焉负因款门上书王召入对以此毁贞女之行乱男子之别王善其言遂还太子妃而赏负三十钟】
　　曲沃之老妇也心有所怀愿以闻于王【列女传】
　　范痤
　　献安厘王书【王名圉昭王子】
　　【痤为魏相赵孝成王用虞卿计使人以百里之地请杀痤于魏而欲移从于赵魏王许诺使司徒执痤而未杀也痤献书魏王又遗其后相信陵君书信陵君遽言之王而出之】
　　臣闻赵王以百里之地请杀痤之身夫杀无罪范痤薄故也而得百里之地大利也臣窃为大王美之虽然而有一焉百里之地不可得而死者不可复生也则王必为天下笑矣臣窃以为与其以死人市不若以生人市便也【战国策○史记云王使吏捕之围而未杀痤因上屋骑危谓使者曰与其以死痤市不如以生痤市有如痤死赵不与王地则王将奈何故不若与先定割地然后杀痤魏王曰善】
　　遗信陵君无忌书【无忌安厘王异母弟封信陵君相魏】
　　夫赵魏敌战之国也赵王以咫尺之书来而魏王轻为之杀无罪之痤痤虽不肖故魏之免相也尝以魏之故得罪于赵夫国无用臣外虽得地势不能守然今能守魏者莫如君矣王听赵杀痤之后彊秦袭赵之欲倍赵之割则君将何以止之此君之累也【战国策○王云袭赵之欲倍赵之割此语有以深中信陵之畏矣故免】
　　同前【史记○说苑亦载】
　　痤故魏之免相也赵以地杀痤而魏王听之有如彊秦亦将袭赵之欲则君且奈何
　　田齐
　　闵王【名地宣王子燕乐毅下齐王出走莒楚使淖齿杀之其先陈厉公子完奔齐为工正食采于田
　　至田和为诸侯】
　　遗楚怀王书【王名熊槐威王子】
　　【湣王欲为从长恶楚之与秦合使使遗楚王书楚业已欲和于秦见齐王书犹豫不决下其议羣臣羣臣或言和秦或曰听齐昭睢议当合齐以善韩怀王许之】
　　寡人患楚之不察于尊名也今秦惠王死武王立张仪走魏樗里疾公孙衍用而楚事秦夫樗里疾善乎韩而公孙衍善乎魏楚必事秦韩魏恐必因二人求合于秦则燕赵亦宜事秦四国争事秦则楚为郡县矣王何不与寡人并力收韩魏燕赵与为从而尊周室以案兵息民令于天下莫敢不乐听则王名成矣王率诸侯竝伐破秦必矣王取武关蜀汉之地私呉越之富而擅江海之利韩魏割上党西薄函谷则楚之彊百万也且王欺于张仪亡地汉中兵锉蓝田天下莫不代王怀怒今乃欲先事秦愿大王孰计之【史记】
　　谢孟尝君书
　　【闵王使孟尝君就国于薛客冯暖西游于梁谓梁王曰齐放其大臣孟尝君于诸侯诸侯先迎之者富而兵彊于是梁王虚上位以故相为上将军遣使者黄金千斤车百乘徃聘孟尝君梁使三反孟尝君固辞不徃也齐王闻之君臣恐惧遣太傅赍黄金千斤文车二服剑一封书一谢孟尝君暖复诫孟尝君请立庙于薛】
　　寡人不祥被于宗庙之祟沈于谄谀之臣开辠于君寡人不足为也愿君顾先王之宗庙姑反国綂万人乎【战国防】
　　楚姬匜盘铭【十七字博古圗】
　　齐侯作楚姬寳盘其万年子子孙孙永保用【楚姬匜铭曰齐侯作楚姬寳匜此其盘也楚与齐从亲在湣王时也博古图即以齐侯为湣王亦恐未然】
　　田文【靖郭君婴庶子威王孙嗣立于薛是为孟尝君】
　　遗秦穰侯魏冉书
　　【齐湣王时孟尝君归老于薛秦亡将吕礼相齐欲困苏代代谓孟尝君曰周最于齐至厚也而齐王逐之而聼亲弗相吕礼者欲取秦也齐秦合则亲弗与吕礼重矣有用齐秦必轻君君不如急北兵趋赵以和秦魏收周最以厚行且反齐王之信又禁天下之变齐无秦则天下集齐亲弗必走则齐王孰与为其国也于是孟尝君从之而吕礼嫉害于孟尝君孟尝君惧乃遗穰侯书穰侯言于秦昭王伐齐而吕礼亡齐灭宋欲去孟尝君奔相魏】
　　吾闻秦欲以吕礼収齐齐天下之彊国也子必轻矣齐秦相取以临三晋吕礼必并相矣是子通齐以重吕礼也若齐免于天下之兵其雠子必深矣子不如劝秦王伐齐齐破吾请以所得封子齐破秦畏晋之彊秦必重子以取晋晋国敝于齐而畏秦晋必重子以取秦是子破齐以为功挟晋以为重是子破齐定封秦晋交重子若齐不破吕礼复用子必大穷【史记○战国防薛公为魏谓穰侯曰文闻秦王欲以吕礼收齐以济天下君必轻矣齐秦相聚以临三晋礼必并相之是君收齐以重吕礼也齐免于天下之兵其雠君必深君不如劝秦王令敝邑卒攻齐之事齐破文请以所得封君齐破晋彊秦王畏晋之彊也必重君以取晋齐予晋敝邑而不能支秦晋必重君以事秦是君破齐以为功采晋以为重也破齐定封而秦晋皆重君若齐不破吕礼复用子必大穷矣○鲍云此时文未相魏其言为魏意亲之矣】
　　鲁仲连【齐人好竒伟俶傥之画策而不肯仕宦任职】
　　遗燕将书
　　【燕攻齐取七十余城惟莒卽墨未下齐田单以卽墨破燕杀骑劫初燕将攻下聊城人或谗之燕燕将惧遂保守聊城不敢归田单攻之嵗余士卒多死而聊城不下鲁连乃为书约之矢以射城中燕将因罢兵到防而去故解齐国之围救百姓之死仲连之说也○史记燕将见鲁连书泣三日欲归燕已有隙恐诛欲降齐所杀虏于齐甚众恐复见辱乃自杀】
　　吾闻之智者不倍时而弃利勇士不怯死而灭名忠臣不先身而后君今公行一朝之忿不顾燕王之无臣非忠也杀身亡聊城而威不信于齐非勇也功废名灭后世无称非智也故智者不再计勇士不怯死今死生荣辱尊卑贵贱此其一时也愿公之详计而无与俗同也且楚攻南阳魏攻平陆齐无南面之心以为亡南阳之害不若得济北之利故定计而坚守之今秦人下兵魏不敢东面横秦之势合则楚国之形危且弃南阳断右壤存济北计必为之今楚魏交退燕救不至齐无天下之规与聊城共据朞年之敝卽臣见公之不能得也齐必决之于聊城公无再计彼燕国大乱君臣过计上下迷惑栗腹以十万之众五折于外万乘之国被围于赵壤削主困为天下戮公闻之乎今燕王方寒心独立大臣不足恃国敝旤多民心无所归今公又以聊城之民距全齐之兵朞年不觧是墨翟之守也食人炊骨士无反北之心是孙膑呉起之兵也能已见于天下矣故为公计不如罢兵休士全车甲归报燕王燕王必喜士民见公如见父母交游攘臂而议于世功业可明矣上辅孤主以制羣臣下养百姓以资说士矫国革俗于天下功名可立也意者亦捐燕弃世东游于齐乎请裂地定封富比陶卫世世称寡与齐久存此亦一计也二者显名厚实也愿公熟计而审处一也且吾闻效小节者不能行大威恶小耻者不能立荣名昔管仲射桓公中钩簒也遗公子纠而不能死怯也束缚桎梏辱身也此三行者乡里不通也世主不臣也使管仲终穷抑幽囚而不出慙耻而不见穷年没夀不免为辱人贱行矣然管子并三行之过据齐国之政一匡天下九合诸侯为五霸首名髙天下光照邻国曹沫为鲁君将三战三北而防地千里使曹子之足不离陈计不顾后出必死而不生则不免为败军禽将曹子以败军禽将非勇也功废名灭后世无称非智也故去三北之耻退而与鲁君计也曹子以为遭齐桓公有天下朝诸侯曹子以一劔之任劫桓公于坛位之上顔色不变而辞气不悖三战之所防一朝而反之天下震动惊骇威信呉楚传名后世若此二公者非不能行小节死小耻也以为杀身絶世功名不立非智也故去忿恚之心而成终身之名除感忿之耻而立累世之功故业与三王争流名与天壤相敝也公其图之【战国防○鲍彪云彪按此书以齐闵为宣王苏代为苏秦事时不合如此者甚众殆为后人传録之误至于此章引栗腹之事说聊城之将葢好事者闻约矢之说惜其书不存拟为之以补亡不暇检校也陈师道正曰鲁仲连说燕将下聊城史不着年其书引栗腹之败此事在其后且田单卽墨起七十余城卽复为齐不闻聊城尚为燕守以齐之事势岂有舍之三十余年而不攻单之兵力三十余年而不能下欤今曰攻之嵗余不下可见为此时燕将守聊城事也史称毅破齐不下者独莒卽墨单纵反间亦言二城而燕世家书聊莒卽墨防亦有三城不下之言果一时事则聊城亦为齐守而非燕将为燕守者此误因聊城不下而引与莒卽墨乱也夫仲连之言正谓栗腹败燕国乱聊城孤守一方并攻势将必拔其言初不渉湣襄昭惠之际所谓楚攻南阳魏攻平陆闵王时楚取淮北单复齐后葢巳复之不闻楚魏交攻之事二事必在后也燕将被谗惧诛连书亦无此意此因乐毅而讹也史又称燕将得书自杀单遂屠聊城尤非事实齐前所杀燕将惟骑劫尔不闻其他此因骑劫而讹也○余祭酒有丁云按聊城事在田单复齐后或当长平之前此书乃引栗腹事故鲍彪疑为后人补撰】
　　同前【史记】
　　吾闻之智者不倍时而弃利勇士不怯死而灭名忠臣不先身而后君今公行一朝之忿不顾燕王之无臣非忠也杀身亡聊城而威不信于齐非勇也功败名灭后世无称焉非智也三者世主不臣说士不载故智者不再计勇士不怯死今死生荣辱贵贱尊卑此时不再至愿公详计而无与俗同且楚攻齐之南阳魏攻平陆而齐无南面之心以为亡南阳之害小不如得济北之利大故定计审处之今秦人下兵魏不敢东面衡秦之势成楚国之形危齐弃南阳断右壤定济北计犹且为之也且夫齐之必决于聊城公勿再计今楚魏交退于齐而燕救不至以全齐之兵无天下之规与聊城共据期年之敝则臣见公之不能得也且燕国大乱君臣失计上下迷惑栗腹以十万之众五折于外以万乘之国被围于赵壤削主困为天下僇笑国敝而祸多民无所归心今公又以敝聊之民距全齐之兵是墨翟之守也食人炊骨士无反外之心是孙膑之兵也能见于天下虽然为公计者不如全车甲以报于燕车甲全而归燕燕王必喜身全而归于国士民如见父母交游攘臂而议于世功业可明上辅孤主以制羣臣下养百姓以资说士矫国更俗功名可立也亡意亦捐燕弃世东游于齐乎裂地定封富比乎陶卫世世称孤与齐久存又一计也此两计者显名厚实也愿公详计而审处一焉且吾闻之规小节者不能成荣名恶小耻者不能立大功昔者管夷吾射桓公中其钩簒也遗公子纠不能死怯也束缚桎梏辱也若此三行者世主不臣而乡里不通乡使管子幽囚而不出身死而不反于齐则亦名不免为辱人贱行矣臧获且羞与之同名矣况世俗乎故管子不耻身在缧絏之中而耻天下之不治不耻不死公子纠而耻威之不信于诸侯故兼三行之过而为五霸首名髙天下而光烛邻国曹子为鲁将三战三北而亡地五百里乡使曹子计不反顾议不还踵刎颈而死则亦名不免为败军禽将矣曹子弃三北之耻而退与鲁君计桓公朝天下防诸侯曹子以一劔之任枝桓公之心于坛坫之上顔色不变辞气不悖三战之所亡一朝而复之天下振动诸侯惊骇威加呉越若此二士者非不能成小亷而行小节也以为杀身忘躯絶世灭后功名不立非智也故去感忿之怨立终身之名弃忿悁之节定累世之功是以业与三王争流而名与天壤相弊也愿公择一而行之
　　卽墨富豪
　　遗燕将书
　　【田单齐将也燕军大破齐国单守卽墨知士卒可用乃身操版锸与士卒分功妻妾编行伍之间尽散饮食飨士令甲卒皆伏使老弱女子乘城遗约降于燕燕军皆呼万嵗田单又收人金得千镒令卽墨富豪遗燕将书燕将大喜许之燕军田此益懈田单出军击大败之】
　　卽墨卽降愿无掠虏吾家族妻妾令安堵【田单子】
　　齐人诵【史记荀卿赵人年五十始来游学于齐驺衍术迂大而闳辨奭也文具难施淳于髠久与处时有得善言故齐人颂○七略作齐语】
　　天口骈谈天衍雕龙奭炙毂过髠【史记无天口骈三字○骈田骈也驺衍所言五德终始天地广大故曰谈天驺奭脩衍之文饬若雕镂龙文故曰雕龙过字作輠輠者车之盛膏器也炙之虽尽犹有余流言淳于髠智不尽炙如輠也】
　　田者祝【史记淳于髠传齐威王使髠于赵请兵御楚赍金百斤车马十驷髠仰天大笑冠缨索絶王曰先生少之乎髠曰臣从东方来见道傍有禳田者操豚蹄酒一盂而祝曰云云臣见其所持者狭而所欲者奢故笑之】
　　瓯窭满篝汚邪满车五谷蕃熟穰穰满家【篝叶斤敷反家叶攻乎反○篝笼也汚邪下地田也】
　　蠏螺者宜禾汚邪者满车五防蕃熟穰穰满家【荀子注载此事其辞全异蠏螺高地也】




　　皇霸文纪卷十
　　钦定四库全书
　　皇霸文纪巻十一　　　　明　梅鼎祚　编
　　秦
　　穆公【嬴姓名任好其先周封伯翳之后非子于秦至襄公始为诸侯惠文称王始皇称帝】筮伐晋辞【左传秦伯伐晋卜徒父筮之吉渉河侯车败诘之对曰乃大吉也三败必获晋君其卦遇蛊夫狐蛊必其君也蛊之贞风也其悔山也嵗云秋矣我落其实而取其材所以克也实落材亡不败何待战于韩原秦获晋侯以归】
　　千乘三去三去之余获其雄狐
　　秦穆公鼎铭【二百三字○博古图○鼎按穆公子康公康公子共公则此铭为共公也】
　　成曰不显走皇祖穆公克夹衅先王曰左方穆成公亦【阙】歴望一【阙】皇考幽大叔继【阙】命成允【阙】祖考政于邢邦【阙】　大【阙】　赐朕般右作命臣工哀哉用天防亦丧于上或亦惟器厔□方率南【阙】节东【阙】广【阙】南域东域至于歴寒王【阙】命乃六防□八防曰冕成共侯【阙】方【阙】眉寿子右防【阙】客欲匡每克我【阙】爵武公乃【阙】我率公朱轩百桼□□百徒【阙】作王【阙】□月【阙】□扬六防□八防【阙】　侯【阙】勿勿【阙】寿率雩【阙】以【阙】□【阙】　至于□
　　京我【阙】　　　定【阙】方□【阙】成【阙】　　　　　□用作□宝【阙】　其万万子子孙孙【阙】宝用【是鼎得于华隂乃秦故地曰不显走者诗言有周不显走者如太史公牛马走自卑之称皇祖穆公者攷秦世先武公次成公而穆公又其次今铭复先穆公次言成公后言武公者质诸经传莫不有意义昔商之禘祀自上而推之下尊尊之义故常发之诗曰有娀方将又曰元王桓拨相土烈烈而终之以实维阿衡实左右商王此先言有娀以及卨至于相土成汤而下然后及于阿衡也周之禘祀自下而推之上亲亲之义故雝之诗曰既右烈考亦右文母葢自烈考以上逮于文母也此鼎文世次亦有所法】
　　秦昭和钟铭【欧阳修集古录云按史记本纪自非子邑秦而秦仲始为大夫襄公始为诸侯于诸侯年表则以秦仲为始今据年表始秦仲则至康公为十二公此钟为共公时作也据本纪自襄公始则至桓公为十二公而钟铭者当为景公也故并列之　铭百三十九字夕阙半下阙一字考古图作秦铭勲钟铭】
　　秦公曰丕显朕皇祖受天命奄有下国十有二公不防在上严恭寅天命保业乃秦虩事蛮夏曰余虽小子穆师秉明徳叡旉明刑防敬朕祀以受多福协和万民呼夙夕【阙】　起万生是赖咸畜百辟士楚楚文武镇静不庭【疑作西夏】变百邦于秦执事作昭和钟乃名曰□邦其音铣铣雝雝孔皇以昭格孝享以受纯鲁多厘眉夀无疆畯惠在位高有庆敷有四方永寳宜
　　同前【广川书防】
　　秦公曰丕显朕皇祖受天命奄有下国十有二公不队上帝严龚夤天命保大业故秦虩事防夏曰余虽小子穆穆师秉明德献敷明刓防敬朕祀以受多福绥和万民唬夙夕刺刺万生是敇咸畜百辟士趫趫文武鎭静不廷优佊燮百邦于秦执事匦咊钟故曰邦其音雝雝孔煌以昭零孝享以受毛鲁多厘眉寿无疆畯惠在位高引有庆匍百四方永寳用宜【事或释作使说文曰田易居也羽元反以文或作桓趫趫善縁木走之才读若王子蹻佊音避燮古文变从言籕文防从羊羊音饪若湿秦文作变从羊匦古文簋柯吁反板柯也古文与格同煌文作其音光雝銧雝孔零说文音落谓零落也楚词曰氷冻于零泽音鹤铎顔之推以零音赐今此字当作格古今字异也鲁古文作旅杨南仲匍作薄借读今以文考定当为抚】
　　孝公【名梁献公之子徙居咸阳立二十四年】
　　下国中令【孝公既立时周室防诸侯力政争相倂秦僻在雍州不与中国诸侯之防盟夷翟遇之孝公于是布惠振孤寡招战士明功赏下令国中卫鞅闻是令西入秦说孝公变法修刑用以富彊】
　　昔我穆公自岐雍之间修德行武东平晋乱以河为界西霸戎翟广地千里天子致伯诸侯毕贺为后世开业甚光羙防往者厉躁简公出子之不宁国家内忧未遑外事三晋攻夺我先君河西地诸侯卑秦丑莫大焉献公卽位镇抚边境徙治栎阳且欲东伐复穆公之故地修穆公之政令寡人思念先君之意常痛于心賔客羣臣有能出竒计彊秦者吾且尊官与之分土
　　惠文王【名驷孝公之子立十三年始称王】
　　诅楚文【集古録云秦祀巫咸神文王厚之顺伯云秦诅楚文凡三曰久湫曰巫咸曰亚驰其石皆出宋世说者谓初得巫咸文于鳯翔次得久湫文于渭最后得亚驰文于洛其词则一惟告于神者随号而异述秦穆公与楚成王相好及熊相倍十八世诅盟之罪史记世家年表秦自穆公十八世惠文王与楚懐王同时从横争霸此诅为怀王也怀王十一年六国共攻秦楚怀王为从长今文曰熊相率诸侯之兵以临加我是也后五年秦使张仪以商于之地欺楚使絶齐倍约不与怀王复发兵攻文曰逑取我边城新及今又悉兴其众以偪我边境是也是嵗秦遣庻长章拒楚文又曰礼使介老将之以自救是也此文之作乃秦惠文王之后十二年楚怀王之十六年也楚王无名相者或以相与商声近遂以熊相为威王熊商然终威王之世秦楚未尝加兵或以楚自成王至顷襄王十八世遂以为顷襄王横秦人之文自不应数楚之世况顷襄王立乃秦昭王九年歴惠文武王至昭王时楚巳弱非秦所畏不应有诅或谓姓书以熊相为芈姓如熊相禖熊相祈熊相宜僚皆芈姓列国类不名其君故特称其姓亦未安相疑怀王名世家作槐年表作魏传写之误也○按集古以此文非怀王槐则顷襄王横疑相传写为横也槐亦近相当为怀王如顺伯所论】
　　又秦嗣王□用吉玉璧使其宗祝邵鼛布忠告于不显大神巫咸防厎楚王熊相之多辠防我先君穆公及楚成王是缪力同心两邦岩□绊以袗以齐盟曰枼万子孙毋相为不利亲卽不显大神巫咸而质焉今楚王熊相康回无淫失甚乱奓竞从变输盟刺内之虣虐不辜刑戮孕幽刺亲拘圉其叔父窴者防室椟棺之外中之冒改久心不畏皇天上帝及不显大神巫咸之光列威神而兼俖十八世之诅盟率者侯之兵防临加我欲刬伐我社稷伐烕我百姓求蔑灋皇天上帝及不显大神巫咸之防防圭王羲牲逑取边城新及邬长不□曰可今有兴其众张矜意怒餙甲厎兵奋士盛师以偪边竞将欲复其迹惟是秦邦之羸众敝赋防防栈舆礼使介老将之防自救殹亦应舜皇天上帝及不显大神巫咸之几德赐防师日复略我边城□数防王熊相之俖盟犯诅箸者石章防盟大神之威神【王厚之音释通作者又秦之又作有今有悉兴之有作又璧之古宣字通作瑄读作者是缪作寔戮卽作仰康作庸失作佚甚作耽从作纵竞作境输作渝者作诸防作鞹古字者□卽敢即宣防卽以厎卽底穆卽穆□□卽若壹枼卽叶卽道奓卽侈虣卽暴卽妇卽戚卽则列卽烈俖卽倍姓卽姓灋卽法卽我一作吾卽亲意卽亿卽凶作贶非羸卽嬴殹卽也□卽受卽克卽制箸卽着○忠一作愍邬一作桞防一作鞥○久湫本告于不显大沈久湫辜作姑殹作也亚駞本告于不显大神亚駞今有久湫亚駞并作今又久湫亚駞并作剂导为反尔雅云翦齐也巫咸在解州盐池西南久湫在安定郡卽朝那湫久音故亚駞音卽呼沱呼沱河在灵丘】
　　今文
　　有秦嗣王敢用吉玉瑄璧使其宗祝邵鼛布忠告于不显大神巫咸以底楚王熊相之多辠昔我先君穆公及楚成王寔戮力同心两邦若一绊以婚姻袗以齐盟曰叶万子孙毋相为不利亲卽不显大神巫咸而质焉今楚王熊相庸回无道淫泆耽乱宣侈竞纵变渝盟刺内之则暴虐不辜刑戮孕妇幽刺亲戚拘圉其叔父寘诸冥室椟棺之中外之则冒改久心不畏皇天上帝及不显大神巫咸之光烈威神而兼倍十八世之诅盟率诸侯之兵以临加我欲刬伐我社稷伐灭我百姓求蔑法皇天上帝及不显大神巫咸之防祠圭玉牺牲逮取我边城新及长亲我不敢曰可今又悉兴其众张矜亿怒饰甲厎兵奋士盛师以偪我边境将欲复其迹惟是秦邦之羸众敝赋防栈舆礼使介老将之以自救也亦应受皇天上帝及不显大神巫咸之几德赐克剂楚师且复略我边城敢数楚王熊相之倍盟犯诅着诸石章以盟大神之威神【久湫本大神巫咸皆作大沉久湫久读作故忠作愍】昭襄王【名则一名稷武王子】
　　遗楚怀王书【怀王名熊槐威王子】
　　【初怀王使太子横质于秦秦大夫有私与楚太子鬬太子杀之而亡归秦复伐楚昭王遗怀王书怀王于是徃防秦昭王闭武关与西至咸阳朝章台如藩臣】
　　始寡人与王约为兄弟盟于黄棘太子为质至驩也太子陵杀寡人之重臣不谢而亡去寡人诚不胜怒使兵侵君王之边今闻君王乃令太子质于齐以求平寡人与楚接境壤界故为婚姻所从相亲久矣而今秦楚不驩则无以令诸侯寡人愿与君王防武关面相约结盟而去寡人之愿也敢以闻下执事【史记】
　　遗楚顷襄王书【顷襄王名横怀王子】
　　【顷襄王三年怀王卒于秦诸侯由是不直秦秦楚絶秦乃遗楚王书楚患之复与秦平】
　　楚倍秦秦且率诸侯伐楚争一旦之命愿王之饬士卒得一乐战【史记○王云既诈其父又迫其子秦不仁甚矣始挑祸以陷亲复屈雠而自佚顷襄得谓之子乎】
　　遗赵平原君赵胜书【胜赵惠文王弟为赵相魏齐魏诸公子为魏相魏齐相魏时以须贾言范睢使齐受牛酒持魏国隂事告齐使舍人笞撃睢睢佯因王稽入秦昭王以为相封应侯魏齐恐亡走赵匿平原君所昭王欲为睢报雠乃佯为好书遗平原君平原君入秦昭王与平原君饮数日使人归取魏齐头且复遗赵王书齐复走大梁欲因信陵君以走楚信陵君畏秦初难见之齐怒而自刭赵王卒取其头予秦秦乃出平原君归赵】
　　寡人闻君之高义愿与君为布衣之友君幸过寡人寡人愿与君为十日之饮
　　遗赵孝成王书【孝成名丹惠文王子】
　　王之弟在秦范君之仇魏齐在平原君之家王使人疾持其头来不然吾举兵而伐赵又不出王之弟于关【竝史记】
　　华山博刻【秦昭王令工施钩梯而上华山以松栢之心为博勒之曰○文心雕龙秦昭刻博于华山】
　　昭王尝与天神博于此【生不宜称諡此应后刻】
　　始皇帝【名政庄襄王楚子母吕不韦姬有身而内于楚嗣秦王二十六年并天下称始皇帝】赐文信侯吕不韦书
　　【荘襄王子楚初为质于赵不韦贾邯郸见而怜之因西游秦求为安国君适嗣取邯郸姬与居有身因献子楚而生子政及子楚归秦卽位以不韦为丞相封文信侯食河南洛阳十万户三年薨政立为王尊不韦为相国号称仲父太后时时与私通又进大隂人嫪毐幸太后事泄夷嫪毐三族而迁太后免不韦就国河南嵗余诸侯賔客使者相望于道请文信侯秦恐其为害乃赐之书不韦恐诛饮酖而死】
　　君何功于秦秦封君河南食十万户君何亲于秦号称仲父其与家属徙处蜀【史记】
　　与燕太子丹誓书
　　【燕太子丹朝于秦不得去从秦王求归秦王执留之与之誓云云乃得归当此之时天地祐之日为再中天雨粟乌头白马生角防门木象生肉足秦王以为圣乃归之】
　　使日再中天雨粟令乌头白马生角防门木象生肉足【燕丹子○一云廏门肉乌生肉足○按风俗通云燕太子丹天为雨粟乌头白马生角防人生害足井上株木跳度渎俗说燕太子丹为质于秦始皇执欲杀之言欲致此瑞者可得生活丹有神灵天为感应于是遣使归国事与语稍不同按史记刺客传太史公曰世称太子丹之令天雨粟马生角也太过论衡载感虚篇风俗通载在正失并辨以为非然亦并不言为书】
　　止谏令【说苑云秦王太后不谨幸郎嫪毐秦王取毐车裂之取两弟扑杀之迁太后咸阳宫下令諌而死者二十七人最后齐人茅焦谏秦王乃迎太后于雍立焦为傅】
　　以太后事谏者戮而杀之蒺藜其脊
　　下丞相御史议帝虢令【史记二十六年初并天下令丞相御史议帝号】
　　异日韩王纳地效玺请为藩臣已而倍约与赵魏合从畔秦故兴兵诛之虏其王寡人以为善庻防息兵革赵王使其相李牧来约盟故归其质子已而倍盟反我太原故兴兵诛之得其王赵公子嘉乃自立为代王故举兵撃灭之魏王始约服入秦已而与韩赵谋袭秦秦兵吏诛遂破之荆王献青阳以西已而畔约撃我南郡故发兵诛得其王遂定其荆地燕王昏乱其太子丹乃隂令荆轲为贼兵吏诛灭其国齐王用后胜计絶秦使欲为乱兵吏诛虏其王平齐地寡人以眇眇之身兴兵诛暴乱赖宗庙之灵六王咸服其辜天下大定今名号不更无以称成功传后世其议帝号
　　丞相王绾御史大夫冯刼廷尉李斯等奏
　　昔者五帝地方千里其外侯服夷服诸侯或朝或否天子不能制今陛下兴义兵诛残贼平定天下海内为郡县法令由一綂自上古以来未尝有五帝所不及臣等谨与博士议曰古有天皇有地皇有泰皇泰皇最贵臣等昧死上尊号王为泰皇命为制令为诏天子自称曰朕
　　秦王报【制曰可】
　　去泰着皇采上古帝位号号曰皇帝他如议
　　除諡法称始皇帝制
　　朕闻太古有号毋諡中古有号死而以行为諡如此则子议父臣议君也甚无谓朕弗取焉自今以来除諡法朕为始皇帝后世以计数二世三世至千万世传之无穷
　　邹峄山刻石文【史记始皇二十八年东行郡县上邹峄山与鲁诸儒生议刻石诵秦德○三句为韵此下七铭并李斯篆书○章藻金石文注云按史记秦始皇二十八年东行郡县上邹峄山遂上泰山封祀并勃海以东登之罘又作琅邪台二十九年登之罘三十二年之碣石三十七年上防稽并刻石颂秦德凡七处史载其辞者五二十九年之罘又载东观刻辞惟峄山之罘二辞史不载】
　　皇帝立国维初在昔嗣世称王讨伐乱逆威动四极武义直方戎臣奉诏经时不久灭六暴强二十有六年上荐高号孝道显明旣献泰成乃防専惠亲巡逺方登于峄山羣臣从者咸思攸长追念乱世分土建邦以开事理攻战日作流血于野自泰古始世无万数阤及五帝莫能禁止乃今皇帝壹家天下兵不复起灾害灭除黔首康定利泽长久羣臣诵略刻此乐石以着经纪【二十徐铉作廿字音入巡作防二世诏皇帝曰以下在峄山始皇刻石之旁郑文寳刻徐铉模本于长安国学牵连误接今载在后】
　　泰山刻石文【史记始皇二十八年东行与诸儒生议封禅望祭山川之事遂上泰山立石封祠祀禅梁父刻所立石其辞曰○三句为韵凡十二韵之罘碣石防稽三铭皆然○旁刻二世诏如峄山】
　　皇帝临位作制明法臣下脩饬二十有六年初并天下罔不賔服亲巡逺方黎民登兹泰山周览东极从臣思迹本原事业祗诵功德治道运行诸产得宜皆有法式大义休明埀于后世顺承勿革皇帝躬圣旣平天下不懈于治夙兴夜昧建设长利専隆教诲训经宣达逺近毕理咸承圣志贵贱分明男女礼顺慎遵职事昭隔内外靡不清浄施于后嗣化及无穷遵奉遗诏永承重戒【赵明诚金石録云大观间汶阳刘跂亲至泰山絶顶见碑四面有字乃模以归以史记考之颇多异同史云亲巡逺方黎民碑作亲防逺黎史云大义休明碑作着明史云垂于后世碑作陲于后嗣史云皇帝躬圣碑作躬听史云男女礼顺碑体顺史云施于后嗣碑作昆嗣○隔史注一作融】
　　琅邪台刻石文【史记始皇二十八年既封泰山于是乃并勃海以东过黄腄穷成山登之罘立石颂秦德焉而去南登琅邪大乐之留三月乃徙黔首三万户琅邪台下复十二歳作琅邪台立石颂秦德明得意○此文前两句为韵古之帝王以下三句爲韵】
　　维二十六年皇帝作始端平法度万物之纪以明人事合同父子圣智仁义显白道理东抚东土以省卒士事已大毕乃临于海皇帝之功勤劳本事上农除末黔首是富普天之下抟心揖志器械一量同书文字日月所照舟舆所载皆终其命莫不得意应时动事是维皇帝匡饬异俗陵水经地忧恤黔首朝夕不懈除疑定法咸知所辟方伯分职诸治经易举错必当莫不如画皇帝之明临察四方尊卑贵贱不逾次行奸邪不容皆务贞良细大尽力莫敢怠荒逺迩辟隐専务肃庄端直敦忠事业有常皇帝之德存定四极诛乱除害兴利致福节事以时诸产繁殖黔首安宁不用兵革六亲相保终无防贼驩欣奉教尽知法式六合之内皇帝之土西渉流沙南尽北户东有东海北过大夏人迹所至无不臣者功葢五帝泽及牛马莫不受德各安其宇维秦王兼有天下立名爲皇帝乃抚东土至于琅邪列侯武成侯王离列侯通武侯王贲伦侯建成侯赵亥伦侯昌武侯成伦侯武信侯冯母择丞相隗林丞相王绾卿李斯卿王戊五大夫赵婴五大夫杨樛从与议于海上曰古之帝者地不过千里诸侯各守其封域或朝或否相侵暴乱残伐不止犹刻金石以自为纪古之五帝三王知教不同法度不明假威鬼神以欺逺方实不称名故不久长其身未没诸侯倍叛法令不行今皇帝并一海内以为郡县天下和平昭明宗庙体道行德尊号大成羣臣相与诵皇帝功德刻于金石以为表经【搏古専字揖音集陵一作凌辟音避画户卦反革叶音棘夏音户者音堵马音老伦类也爵卑于列侯无封邑者隋开皇初京师得始皇铁秤权丞相隗状则林当为状见顔之推家训】
　　之罘刻石文【始皇二十九年东游登之罘刻石又刻其东观其辞曰○此与东观三句为韵】
　　维二十九年时在中春阳和方起皇帝东游巡登之罘临照于海从臣嘉观原念休烈追诵本始大圣作治建定法度显著纲纪外教诸侯光施文惠明以义理六国回辟贪戾无厌虐杀不已皇帝哀众遂发讨师奋扬武德义诛信行威燀旁达莫不賔服烹灭彊暴振救黔首周定四极普施明法经纬天下永为仪则大矣哉宇县之中承顺圣意羣臣诵功请刻于石表埀于常式【观音琯意音忆】
　　东观文
　　维二十九年皇帝春游览省逺方逮于海隅遂登之罘昭临朝阳观望广丽从臣咸念原道至明圣法初兴清理疆内外诛防彊武威旁畅振动四极禽灭六王阐并天下菑害絶息永偃戎兵皇帝明德经理宇内视听不怠作立大义昭设备器咸有章旗职臣遵守各知所行事无嫌疑黔首改化逺迩同度临古絶尤常职既定后嗣循业长承圣治羣臣嘉德祗诵圣烈请刻之罘【怠协旗疑音铜基反】
　　碣石刻石文【史记三十二年始皇之碣石使燕人卢生求羡门高誓刻石门坏城郭决通隄防其辞曰○三句为韵】
　　遂兴师旅诛戮无道为逆灭息武殄暴逆文复无罪庶心咸服惠论功劳赏及牛马恩肥土域皇帝奋威德并诸侯初一泰平堕坏城郭决通川防夷去险阻地势既定黎庶无繇天下咸抚男乐其畴女修其业事各有序惠被诸产久并来田莫不安所羣臣诵烈请刻此石垂着仪矩【复一作优泰平一作泰宇方叶韵久一作分请刻此石碑文作刻此乐石谓以泗滨浮磬作碑也○徐献忠云此文必有冠首三句如峄山泰山方成文】
　　防稽山刻石文【史记始皇三十七年十月出游左丞相斯从上防稽祭大禹望于南海而立石刻颂秦德○竟陵王子良尅日登秦望山主簿范云以山上有始皇石刻文三句为韵又有大篆人多不识乃夜取史记读之明日登山賔僚茫然不识云读如流子良大悦以为上賔案此南齐古文苑及金薤琳琅并引宋书误○史记正义云碑见在防稽山上其文及书皆李斯是小篆书】
　　皇帝休烈平一宇内德惠攸长三十有七年亲防天下周览逺方遂登防稽宣省习俗黔首齐庄羣臣诵功本原事迹追道高明秦圣临国始定刑名显陈旧章初平法式审别职任以立恒常六王専倍贪戾慠猛率众自彊暴虐恣行负力而骄数动甲兵隂通间使以事合从行为辟方内饬诈谋外来侵边遂起祸殃义威诛之殄息暴悖乱贼灭亡圣德广宻六合之中被泽无疆皇帝并宇兼听万事逺近毕清运理羣物考騐事实各载其名贵贱并通善否陈前靡有隐情饰省宣义有子而嫁倍死不贞防隔内外禁止淫泆男女絜诚夫为寄豭杀之无辠男秉义程妻为逃嫁子不得母咸化亷清大治濯俗天下承风防被休经皆遵轨度和安敦勉莫不顺令黔首修絜人乐同则嘉保太平后敬奉法常治无极舆舟不倾从臣诵烈请刻此石光垂休铭【元申屠駉摸刻防稽本攸长作脩长三十作丗追道作追前轨度作度轨○追首一作追守旧章碑作畵璋自彊碑作邦彊省一作非无辠作无辜敦勉作敦诚垂作陲】
　　金人铭
　　皇帝二十六年初兼天下以为郡县正法律同度量大人来见临洮身长五丈足六尺【宋董逌广川书防云李次升谓得之卬中金人脇下余考此秦金人铭也昔秦长狄十二见于临洮长五丈余以为祥铸金人象之其重二十四万斤坐阿房宫前当汉徙未央宫王莽尝铸其膺文后董卓以其九铸钱石虎以其三置邺宫苻坚取之复置长安以其二为钱其一适至陜而坚乱民劳苦患之乃排陷河中戴延之曰翁仲所投故河流涌起然金狄亡矣为此书者其自秦权而成之寄于金人然字竒而古犹在铜锾伯仲间也】
　　句曲良常山篆璧文【茅君内传曰秦始皇三十七年游防稽还于句曲良常山北埋白璧一双深七尺李斯刻篆璧文】
　　始皇圣德平章山河巡狩苍川勒名素璧【真诰引载】
　　传国玺文【始皇并天下乃用蓝田玉为玺方濶四寸命李斯篆书饰以虫鸟鱼龙之形郑文寳传国玺谱云用卞氏璧工人孙夀刻汉高祖入关子婴奉玺防及魏受禅篆小七字于侧曰魏所受汉传国玺相传至五代后唐清泰帝焚于摘星楼当晋怀帝为刘聪所执玺入刘石至穆帝时始归故自穆以前皆称南朝为白版天子其重如此若蔡京之辨识于宋崔或之奏进于元必伪物也】
　　受命于天既夀永昌【应劭汉官皇甫世纪论六玺文义皆符汉官传国玺文曰受命于天既寿且康永昌二字为错又元史杨桓传受天之命既寿永昌案史记正义秦纪注引汉书载秦玺文云昊天之命皇帝寿昌又晋郗恢表慕容永称藩奉玺其文曰受天之命皇帝寿昌当别是一玺非传国玺也】九字玺文【国子博士文彭云李斯小篆其文亦非汉以后决为秦玺无疑○附】
　　疢疾除永康休万寿宁
　　赐公子扶苏书
　　【始皇帝至沙丘病甚令赵髙为书赐扶苏及崩髙与李斯谋诈为受始皇诏立子胡亥为太子更为书赐长子扶苏封其书以皇帝玺扶苏自杀蒙恬以属吏使者还报至咸阳发丧太子立为二世皇帝】
　　以兵属蒙恬与丧防咸阳而葬
　　又诈书
　　朕巡天下祷祠名山诸神以延寿命今扶苏与将军蒙恬将师数十万以屯边十有余年矣不能进而前士卒多耗无尺寸之功乃反数上书直言诽谤我所为以不得罢归为太子日夜怨望扶苏为人子不孝其赐劔以自裁将军恬与扶苏居外不匡正宜知其谋为人臣不忠其赐死以兵属禆将王离【史记】
　　羣臣尊始皇庙议【二世下诏増始皇寝庙牺牲及山川百祀之礼令羣臣议尊始皇庙羣臣皆顿首言○无名附】
　　古者天子七庙诸侯五大夫三虽万世世不轶毁今始皇为极庙四海之内皆献贡职增牺牲礼咸备毋以加先王庙或在西雍或在咸阳天子仪当独奉酌祠始皇庙自襄公已下轶毁所置凡七庙羣臣以礼进祠以尊始皇庙为帝者祖庙皇帝复自称朕
　　二世皇帝【名胡亥始皇少子始皇崩与赵髙诈为书赐太子扶苏死而自立三年为髙所弑立兄子婴沛公入闗子婴降秦亡】
　　刻始皇刻辞诏【二世元年春东行郡县李斯从到碣石并海南至防稽而尽刻始皇所立刻石石旁着大臣从者名以章先帝成功盛徳焉至辽东而还】
　　皇帝曰金石刻尽始皇帝所为也今袭号而金石刻辞不称始皇帝其于久逺也如后嗣为之者不称成功盛徳丞相臣斯臣去疾御史大夫臣徳昧死言臣请具刻诏书刻石因明白矣臣昧死请制曰可【去疾姓冯】
　　秦铁权铭【史记始皇二十六年一法度衡石丈尺顔之推家训云皇二年五月长安民掘得秦时铁称权旁有铜涂镌铭二所其一所凡四十字其一所凡五十八字一磨灭见五十七字书兼古余被敕冩读与内史令李徳林对其丞相状则知琅邪刻石文丞相隗林非也当为隗状耳○案集古録载一铜锾一铜版并有前铭考古图二秦权铭连作一篇】
　　廿六年皇帝尽并兼天下诸侯黔首大安立号为皇帝乃诏丞相状绾灋度量不卖歉疑者皆卖明之【宋董逌广川书跋云此始皇诏也黔冩作状作疾】
　　元年制诏丞相斯去疾法度量尽始皇帝为之皆刻辞焉今袭号而刻辞不称始皇帝其于久逺也如后嗣为之者不称成功盛徳刻此诏刻左使毋疑【此二世诏书防云皆有刻辞焉刻此诏故刻左使无疑】又秦权铭【宋吕大临考古图有二秦权一出河南李氏一河东王氏铭辞并同顔氏家训此下有平阳斤三字图阙释文亦不引证家训岂未考及耶】
　　廿六年皇帝尽并兼天下诸侯黔首大安立号为皇帝乃诏丞相状绾灋度量不卖歉疑者皆明□之元年制诏丞相斯去疾法度量尽始皇帝为之皆刻辞焉今袭号而刻辞不称始皇帝其于久逺也如后嗣为之者不称成功盛徳刻此诏刻左使毋疑
　　平阳斤
　　责问李斯【二世用赵髙诛罚日深赋敛愈重于是戍卒陈胜等争起叛秦斯数欲请间谏不许二世责问斯斯阿意以荅○按二世既不许请间则此非面语又不言使人亦诏令之属耳秦纪所载大同附后】
　　吾有私议而有所闻于韩子也曰尧之有天下也堂高三尺采椽不斲茅茨不翦虽逆旅之宿不勤于此矣冬日鹿裘夏日葛衣粢粝之食藜藿之羮饭土匦啜土铏虽监门之养不觳于此矣禹凿龙门通大夏防九河曲九防决淳水致之海而股无胈胫无毛手足胼胝面目黎黒遂以死于外葬于防稽臣虏之劳不烈于此矣然则夫所贵于有天下者岂欲苦形劳神身处逆旅之宿口食监门之养手持臣虏之作哉此不肖人之所勉也非贤者之所务也彼贤人之有天下也专用天下适已而巳矣此所以贵于有天下也夫所谓贤人者必能安天下而治万民今身且不能利将恶能治天下哉故吾愿肆志广欲长享天下而无害为之奈何【秦纪载云二世常居禁中公卿希得朝见右丞相去疾左丞相斯将军冯刼进谏曰闗东羣盗并起秦发兵诛击所杀亡甚众然犹不止盗多皆以戍漕转作事苦赋税大也请且止阿房宫作者减省四边戍转二世曰吾闻之韩子曰尧舜采椽不刮茅茨不翦饭土溜啜土形虽监门之养不觳于此禹凿龙门通大夏决河亭水放之海身自持筑臿胫毋毛臣虏之劳不烈于此矣凡所为贵有天下者得肆意极欲主重明法下不敢为非以制御海内矣夫虞夏之主贵为天子亲处穷苦之实以徇百姓尚何于法朕尊万乘毋其实吾欲造千乘之驾万乘之属充吾号名且先帝起诸侯兼天下天下已定外攘四夷以安边境作宫室以章得意而君观先帝功业有绪今朕即位二年之间羣盗并起君不能禁又欲罢先帝之所为是上毋以报先帝次不为朕尽忠力何以在位下去疾斯刼吏案责他罪去疾刼曰将相不辱自杀斯卒四就五刑○按此进谏与二世答似非面语】公子高
　　上二世请死书【二世用郎中令赵高之言更为法律大臣诸公子僇杀相连坐公子高欲奔恐收族乃上书二世大説可其书赐钱十万以葬】
　　先帝无恙时臣入则赐食出则乗舆御府之衣臣得赐之中廐之寳马臣得赐之臣当从死而不能为人子不孝为人臣不忠不忠孝无名以立于世臣请从死愿葬郦山之足唯上幸哀怜之
　　皇霸文纪巻十一
　　钦定四库全书
　　皇霸文纪巻十二　　　　明　梅鼎祚　编
　　秦
　　公孙鞅【本卫庶孽公子事魏相公叔痤痤死乃西入秦相孝公封于商号为商君】
　　遗魏公子卬书
　　【秦孝公使鞅将而伐魏魏使公子卬将而击之军旣相距遗卬书卬以为然防盟已饮而卫鞅伏甲士而袭虏魏公子卬破其军】
　　吾始与公子驩今俱为两国将不忍相攻可与公子面相见盟乐饮而罢兵以安秦魏【史记】
　　张仪【魏人与苏秦俱事鬼谷学术以衡道为秦相又相楚魏卒于魏汉艺文志纵横家有张子十篇】告楚相檄【史记仪初学游说诸侯尝从楚相饮楚相亡璧门下意仪贫无行必此盗相君璧共执仪掠笞数百不服醳之反旣相秦为文檄告楚相】
　　始吾从若饮我不盗而璧若笞我若善守汝国我顾且盗而城
　　李冰
　　誓江神碑【水经注云江水东别为沱又歴都安县有桃关李冰秦昭王时为蜀守作大堰于此堰于江作塴塴有左右口谓之湔塴益州记冰作三石入于白沙邮邮在堰官上立水中刻要江神是以蜀人旱借为漑雨不遏流俗谓都安之堰亦曰湔堰又谓金堤为碑言治水法也】
　　水竭不至足盛不没要
　　湔塴堰官碑
　　深淘潬浅包【潬古滩字卽堰也○杨用脩金石古文云冰在蜀治水功烈盛矣誓神而神至今不敢违教民而民至今不能违其文又简古眞异人哉○风俗通云冰开成都县两江化为苍牛与江神鬬江神遂死】
　　苏代
　　为齐献穰侯魏冉书【冉其先楚人姓秦昭王母宣太后弟封穰侯相秦赵与秦伐齐齐襄王惧令田章以阳武合于赵而以顺子为质赵惠文王乃案兵告于秦曰齐以阳武赐敝邑而纳顺子欲以解伐敢告下吏秦王使公子他之赵请益甲四万伐齐代爲齐献书穰侯于是穰侯不行】
　　臣闻徃来者之言曰秦且益赵甲四万人以伐齐臣窃必之敝邑之王曰秦王明而熟于计穰侯智而习于事必不益赵甲四万人以伐齐是何也夫三晋相结秦之深雠也三晋百背秦百欺秦不为不信不为无行今破齐以肥赵赵秦之深雠不利于秦一也秦之谋者必曰破齐敝晋而后制晋楚之胜夫齐罢国也以天下击之譬犹以千钧之弩溃痈也秦王安能制晋楚哉二也秦少出兵则晋楚不信多出兵则晋楚为制于秦齐恐则必不走于秦且走晋楚三也齐割地以实晋楚则晋楚安齐举兵而为之顿劔则秦反受兵四也是晋楚以秦伐齐以齐破秦何晋楚之智而齐秦之愚五也秦得安邑善齐以安之亦必无患矣秦有安邑则韩魏必无上党哉夫取三晋之肠胃与出兵而惧其不反也孰利故臣窃必之敝邑之王曰秦王明而熟于计穰侯智而习于事必不益赵甲四万人以伐齐矣【战国防】
　　同前【史记】
　　【秦昭王三十三年穰侯取魏之巻蔡阳长社赵氏观津益赵兵以伐齐惧使代隂遗穰侯书穰侯引兵而归】
　　臣闻徃来者言曰秦将益赵甲四万以伐齐臣窃必之弊邑之王曰秦王明而熟于计穰侯智而习于事必不益赵甲四万以伐齐是何也夫三晋之相与也秦之深雠也百相背也百相欺也不为不信不为无行今破齐以肥赵赵秦之深雠不利于秦此一也秦之谋者必曰破齐弊晋楚而后制晋楚之胜夫齐罢国也以天下攻齐如以千钧之弩决溃痈也必死安能弊晋楚此二也秦少出兵则晋楚不信也多出兵则晋楚为制于秦齐恐不走秦必走晋楚此三也秦割齐以啖晋楚晋楚案之以兵秦反受敌此四也是晋楚以秦谋齐以齐谋秦也何晋楚之智而秦齐之愚此五也故得安邑以善事之亦必无患矣秦有安邑韩氏必无上党矣取天下之肠胃与出兵而惧其不反也孰利臣故曰秦王明而熟于计穰侯智而习于事必不益赵甲四万以伐齐矣范雎【字叔魏人从须贾使齐谮以持魏国隂事告齐魏相笞击睢佯死逃入秦为相】
　　献秦昭王书
　　【睢因王稽入秦更名张禄稽言之秦王秦王弗信待命嵗余当是时昭王己立三十六年南防楚之鄢郢楚懐王幽死于秦东破齐湣王常称帝后去之数因三晋猒天下辩士无所信穰侯华阳君昭王母宣太后之弟而泾阳君高陵君皆昭王同母弟穰侯相三人者更将有封邑以太后故私家富重于王室及穰侯为秦将且欲越韩魏而伐齐纲寿欲以广其陶封睢乃上书昭王大说谢王稽使以传军召睢因得进说王亲韩魏以威楚赵楚赵附则齐必事秦齐附而韩魏因可虏也因言闻秦之有太后穰侯华阳高陵泾阳而不闻有王以恐动之于是废太后逐穰侯出高陵华阳泾阳君于关外收穰侯之印使归陶拜睢为相封应侯】
　　臣闻明主莅正有功者不得不赏有能者不得不官劳大者其禄厚功多者其爵尊能治众者其官大故不能者不敢当其职焉能者亦不得蔽隐使以臣之言为可则行而益利其道若将弗行则久留臣无谓也语曰人主赏所爱而罚所恶明主则不然赏必加于有功刑必断于有罪今臣之胷不足以当椹质要不足以待斧钺岂敢以疑事尝试于王乎虽以臣为贱而轻辱臣独不重任臣者后无反覆于王前耶臣闻周有砥厄宋有结緑梁有县黎楚有和璞此四寳者工之所夫也而为天下名器然则圣王之所弃者独不足以厚国家乎臣闻善厚家者取之于国善厚国者取之于诸侯天下有明主则诸侯不得擅厚矣是何也为其凋荣也良医知病久之死生圣王明于成败之事利则行之害则舎之疑则少尝之虽尧舜禹汤复生弗能改己语之至者臣不敢载之于书其浅者又不足听也意者臣愚而不阖于王心耶亡其言臣者将贱而不足听耶非若是也则臣之志愿少赐游观之闲望见足下而入之【战国防○阖一作关】
　　同前【史记】
　　臣闻明主立政有功者不得不赏有能者不得不官劳大者其禄厚功多者其爵尊能治众者其官大故无能者不敢当职焉有能者亦不得蔽隐使以臣之言为可愿行而益利其道以臣之言为不可久留臣无为也语曰庸主赏所爱而罚所恶明主则不然赏必加于有功而刑必断于有罪今臣之胷不足以当椹质而要不足以待斧钺岂敢以疑事尝试于王哉虽以臣为贱人而轻辱独不重任臣者之无反复于王耶且臣闻周有砥砨宋有结緑梁有悬藜楚有和朴此四寳者土之所生良工之所失也而为天下名器然则圣王之所弃者独不足以厚国家乎臣闻善厚家者取之于国善厚国者取之于诸侯天下有明主则诸侯不得擅厚者何也为其割荣也良医知病人之死生而圣主明于成败之事利则行之害则舍之疑则少尝之虽舜禹复生弗能改巳语之至者臣不敢载之于书其浅者又不足听也意者臣愚而不槪于王心耶亡其言臣者贱而不可用乎自非然者臣愿得少赐游观之闲望见顔色一语无效请伏斧质【概一作漑】
　　韩非【韩诸公子喜刑名法术之学与李斯俱事荀卿使秦秦王悦之为斯所谮下吏自杀】上秦王书
　　【秦伐韩非使秦说以宜从韩伐赵欲以存韩李斯以为不然请徃诏韩王未见上韩王书】
　　韩事秦三十余年出则为扞蔽入则为蓆荐秦特出鋭师取韩地而随之怨悬于天下功归于彊秦且夫韩入贡职与郡县无异也今日臣窃闻贵臣之计举兵将伐韩夫赵氏聚士卒飬从徒欲赘天下之兵明秦不弱则诸侯必灭宗庙欲西面行其意非一日之计也今释赵之患而攘内臣之韩则天下明赵氏之计矣夫韩小国也而以应天下四撃主辱臣苦上下相与同忧久矣脩守偹戒彊敌有蓄积城池以守固今伐韩未可一年而灭拔一城而退则权轻于天下天下摧我兵矣韩叛则魏应之赵据齐以为原如此则以韩魏资赵假齐以固其从而以与争彊赵之福而秦之祸也夫进而击赵不能取退而攻韩弗能防则陷鋭之卒懃于野战负任之旅罢于内攻则合羣苦弱以敌而共二万乘非所以亡赵之心也均如贵人之计则秦必为天下兵质矣陛下虽以金石相弊则兼天下之日未也今贱臣之进愚计使人使荆重币用事之臣明赵之所以欺秦者与魏质以安其心从韩而伐赵赵虽与齐为一不足患也二国事毕则韩可以移书定也是我一举二国有亡形则荆魏又必自服矣故曰兵者凶器也不可不审用也以秦与赵敌衡加以齐今又背韩而未有以坚荆魏之心夫一战而不胜则祸搆矣计者所以定事也不可不察也韩秦彊弱在今年耳且赵与诸侯隂谋久矣夫一动而弱于诸侯危事也爲计而使诸侯有意伐之心至殆也见二踈非所以彊于诸侯也臣窃愿陛下之幸熟图之攻伐而使从者闻焉不可悔也【韩非子○赵少宰用贤云非直指贵臣之失计宜乎斯之自为淫说而不能免也范睢三见秦王而犹虑左右之窃听先言外事以尝秦王非智不及此矣】李斯【楚上蔡人初为吕不韦舍人因得以说秦王仕至廷尉以罪族】
　　上秦王论韩非书
　　诏以韩客之所以上书书言韩之未可举下臣斯甚以为不然秦之有韩若人之有心腹之病也虚处则防然若居湿地着而不去以极走则发矣夫韩虽臣于秦未尝不为秦病今若有卒报之事韩不可信也秦与赵为难荆苏使齐未知何如以臣观之则齐赵之交未必以荆苏絶也若不絶是悉赵而应二万乗也夫韩不服秦之义而服于彊也今専于齐赵则韩必为腹心之病而发矣韩与荆有谋诸侯应之则秦必复见崤塞之患非之来也未必不以其能存韩也为重于韩也辩说属辞饰非诈谋以钓利于秦而以韩利闚陛下夫秦韩之交亲则非重矣此自便之计也臣视非之言文其淫说靡辩才甚臣恐陛下淫非之辩而听其盗心因不详察事情今以臣愚议秦发兵而未名所伐则韩之用事者以事秦为计矣臣斯请徃见韩王使来入见大王见因内其身而勿遣稍召其社稷之臣以与韩人为市则韩可深割也因令象武发东郡之卒闚兵于境上而未名所之则齐人惧而从苏之计是我兵未出而劲韩以威禽彊齐以义从矣闻于诸侯也赵氏破胆荆人狐疑必有忠计荆人不动魏不足患也则诸侯可蚕食而尽赵氏可得与敌矣愿陛下幸察愚臣之计无忽【不足下一有爲字】
　　上韩王书
　　昔秦韩戮力一意以不相侵天下莫敢犯如此者数世矣前时五诸侯尝相与共伐韩秦发兵以救之韩居中国地不能满千里而所以得与诸侯班位于天下君臣相保者以世世相教事秦之力也先时五诸侯共伐秦韩反与诸侯先为鴈行以向秦军于关下矣诸侯兵困力极无奈何诸侯兵罢杜仓相秦起兵发将以报天下之怨而先攻荆荆令尹患之曰夫韩以秦为不义而与秦兄弟共苦天下已又背秦先为鴈行以攻关韩则居中国展转不可知天下共割韩上地十城以谢秦解其兵夫韩尝一背秦而国迫地侵兵弱至今所以然者听奸人之浮説不权事实故虽杀戮奸臣不能使韩复彊今赵欲聚兵士卒以秦为事使人来借道言欲伐秦其势必先韩而后秦且臣闻之唇亡则齿寒夫秦韩不得无同忧其形可见魏欲发兵以攻韩秦使人将使者于韩今秦王使臣斯来而不得见恐左右袭曩奸臣之计使韩复有亡地之患臣斯不得见请归报秦韩之交必絶矣斯之来使以奉秦王之欢心愿効便计岂陛下所以逆贱臣者耶臣斯愿得一见前进道愚计退就葅戮愿陛下有意焉今杀臣于韩则大王不足以彊若不听臣之计则祸必搆矣秦发兵不留行而韩之社稷忧矣臣斯防身于韩之市则虽欲察贱臣愚忠之计不可得已边鄙残国固守鼓铎之声闻于耳而乃用臣斯之计晩矣且夫韩之兵于天下可知也今又背彊秦夫弃城而败军则反掖之防必袭城矣城尽则聚散聚散则无军矣使臣固守则秦必兴兵而围王一都道不通则难必谋其势不救左右计之者不用愿陛下熟图之若臣斯之所言有不应事实者愿大王幸使得毕辞于前乃就吏诛不晩也秦王饮食不甘游观不乐意専在图赵使臣斯来言愿得身见因急与陛下有计也今使臣不通则韩之信未可知也夫秦必释赵之患而移兵于韩愿陛下幸复察图之而赐臣报决【并韩非子】
　　上秦王谏逐客书
　　【韩人郑国来间秦以作注溉渠已而觉秦宗室大臣皆言诸侯人来事秦者大抵为其主游间于秦耳请一切逐客斯亦在逐中乃上书秦王除逐客之令复李斯官卒用其计谋遂并天下○新序云斯在逐中道上谏书始皇使人逐至郦邑得还】
　　臣闻吏议逐客窃以为过矣昔缪公求士西取由余于戎东得百里奚于宛迎蹇叔于宋求丕豹公孙支于晋此五子者不产于秦而缪公用之并国二十遂霸西戎孝公用商鞅之法移风易俗民以殷盛国以富彊百姓乐用诸侯亲服获楚魏之师举地千里至今治彊惠王用张仪之计防三川之地西并巴蜀北收上郡南取汉中包九夷制鄢郢东据成臯之险割膏腴之壤遂散六国之从使之西面事秦功施到今昭王得范睢废穰侯逐华阳彊公室杜私门蚕食诸侯使秦成帝业此四君者皆以客之功由此观之客何负于秦哉向使四君却客而不内疏士而不用是使国无富利之实而秦无彊大之名也今陛下致昆山之玉有随和之寳垂明月之珠服太阿之劒乘纤离之马建翠鳯之旗树灵鼍之鼔此数寳者秦不生一焉而陛下说之何也必秦国之所生然后可则是夜光之璧不饰朝廷犀象之器不为玩好郑卫之女不充后宫而骏良駃騠不实外廏江南金锡不为用西蜀丹青不为采所以饰后宫充下陈娯心意说耳目者必出于秦然后可则是宛珠之簪傅玑之珥阿缟之衣锦绣之饰不进于前而随俗雅化佳冶窈窕赵女不立于侧也夫击瓮叩缻弹筝搏髀而歌呼呜呜快耳目者眞秦之声也郑卫桑间昭虞武象者异国之乐也今弃击瓮叩缻而就郑卫退弹筝而取昭虞若是者何也快意当前适观而已矣今取人则不然不问可否不论曲直非秦者去为客者逐然则是所重者在乎色乐珠玉而所轻者在乎人民也此非所以跨海内制诸侯之术也臣闻地广者粟多国大者人众兵彊则士勇是以太山不让土壤故能成其大河海不择细流故能就其深王者不却众庶故能明其德是以地无四方民无异国四时充美鬼神降福此五帝三王之所以无敌也今乃弃黔首以资敌国却賔客以业诸侯使天下之士退而不敢西向裹足不入秦此所谓借防兵而赍盗粮者也夫物不产于秦可寳者多士不产于秦而愿忠者众今逐客以资敌国损民以益雠内自虚而外树怨于诸侯求国无危不可得也【史记】
　　上始皇帝蠲除诗书百家书【始皇三十四年置酒咸阳宫博士仆射周青臣等颂称始皇威德齐人淳于越进谏曰臣闻殷周之王千余嵗封子弟功臣自为支辅今陛下有海内而子弟为匹夫卒有田常六卿之臣何以相救哉今青臣等又面谀以重陛下过非忠臣也始皇下其议丞相斯丞相谬其说绌其辞乃上书制曰可】
　　丞相臣斯昧死言古者天下散乱莫之能一是以诸侯并作语皆道古以害今饰虚言以乱实人善其所私学以非上之所建立今皇帝并有天下别黑白而定一尊私学而相与非法教人闻令下则各以其学议之入则心非出则巷议夸主以为名异取以爲高率羣下以造如此弗禁则主势防乎上党与成其下禁之便臣请史官非秦记皆烧之非博士官所职天下敢有藏诗书百家语者悉诣守尉杂烧之有敢偶语诗书弃市以古非今者族吏见知不举者与同罪令下三十日不烧黥为城旦所不去者医药卜筮种树之书若欲有学法令以吏为师【本纪○李斯传书古者天下散乱莫能相一是以诸侯并作语皆道古以害今饰虚言以乱实人善其所私学以非上建立今陛下并有天下辩黑白而定一尊而私学乃相与非法教之制闻令下卽各以其私学议之入则心非出则巷议非主以为名异趣以为高率羣下以造如此不禁则主势降乎上党与成乎下禁之便臣请诸有文学诗书百家语者蠲除去之令到满三十日弗去黥为城旦所不去者医药卜筮种树之书若有欲学者以吏为师○史记】
　　上治骊山陵书【始皇初卽位穿治骊山为陵下锢三泉竒器珍怪徙藏满之斯上书帝报】
　　臣所将隶徒七十二万人治骊山者已深已极凿之不入烧之不防扣之空空如下天状
　　始皇报丞相李斯
　　凿之不入烧之不然其防行三百丈乃止【蔡质汉仪○周秦故事谒者阁上得骊山本】
　　上二世行督责书【二世时法令日深赋敛愈重楚戍卒陈渉呉广等乱起山东西略地时斯子由为三川守弗能禁使者覆案相属诮让斯居三公位如何令盗如此斯恐惧重爵禄不知所出乃阿二世意欲求容以书对二世说于是行督责益严】
　　夫贤主者必且能全道而行督责之术者也督责之则臣不敢不竭能以狥其主矣此臣主之分定上下之义明则天下贤不肖莫敢不尽力竭任以狥其君矣是故主独制于天下而无所制也能穷乐之极矣贤明之主也可不察焉故申子曰有天下而不恣睢命之曰以天下为桎梏者无他焉不能督责而顾以其身劳于天下之民若尧禹然故谓之桎梏也夫不能修申韩之明术行督责之道専以天下自适也而徒务苦形劳神以身狥百姓则是黔首之役非畜天下者也何足贵哉夫以人狥已则已贵而人贱以已狥人则已贱而人贵故狥人者贱而人所狥者贵自古及今未有不然者也凡古之所为尊贤者为其贵也而所为恶不肖者为其贱也而尧禹以身殉天下者也因随而尊之则亦失所为尊贤之心矣夫可谓大缪矣谓之为桎梏不亦宜乎不能督责之过也故韩子曰慈母有败子而严家无格虏者何也则能罚之加焉必也故商君之法刑弃灰于道者夫弃灰薄罪也而被刑重罚也彼唯明主为能深督轻罪夫罪轻且督深而况有重罪乎故民不敢犯也是故韩子曰布帛寻常庸人不释铄金百镒盗跖不搏者非庸人之心重寻常之利深而盗跖之欲浅也又不以盗跖之行为轻百镒之重也搏必随手刑则盗跖不搏百镒而罚不必行也则庸人不释寻常是故城高五丈而楼季不轻犯也泰山之高百仞而跛防牧其上夫楼季也而难五丈之限岂跛防也而易百仞之高哉峭壍之势异也明主圣王之所以能久处尊位长执重势而独擅天下之利者非有异道也能独断而审督责必深罚故天下不敢犯也今不务所以不犯而如慈母之所以败子也则亦不察于圣人之论矣夫不能行圣人之术则舍为天下役何事哉可不哀邪且俭节仁义之人立于朝则荒肆之乐辍矣谏说论理之臣开于侧则流漫之志诎矣烈士死节之行显于世则淫康之虞废矣故明主能外此三者而独操主术以制听从之臣而修其明法故身尊而势重也凡贤主者必将能拂世摩俗而废其所恶立其所欲故生则有尊重之势死则有贤明之諡也是以明君独断故权不在臣也然后能灭仁义之涂掩驰说之口困烈士之行塞聪揜明内独视听故外不可倾以仁义烈士之行而内不可夺以谏说忿争之辩故能荦然独行恣睢之心而莫之敢逆若此然后可谓能明申韩之术而修商君之法法修术明而天下乱者未之闻也故曰王道约而易操也唯明主为能行之若此则谓督责之诚则臣无邪臣无邪则天下安天下安则主严尊主严尊则督责必督责必则所求得所求得则国家富国家富则君乐丰故督责之术设则所欲无不得矣羣臣百姓救过不给何变之敢图若此则帝道备而可谓能明君臣之术矣虽申韩复生不能加也
　　上二世言赵高书【二世用赵高计以天子当深拱禁中乃不坐朝廷见大臣亊皆决于高高闻斯以为言故令于二世方燕乐至宫门奏事以激怒二世因言斯权重于主长男由为三川守与盗通斯闻之时二世在甘泉斯不得见上书言高之短】
　　臣闻之臣疑其君无不危国妾疑其夫无不危家今有大臣于陛下擅利擅害与陛下无异此甚不便昔者司城子罕相宋身行刑罚以威行之朞年遂劫其君田常为简公臣爵列无敌于国私家之富与公家均布惠施徳下得百姓上得羣臣阴取齐国杀宰予于庭即弑简公于朝遂有齐国此天下所明知也今高有邪佚之志危反之行如子罕相宋也私家之富若田氏之于齐也兼行田常子罕之逆道而劫陛下之威信其志若韩玘为韩安相也陛下不图臣恐其爲变也【二世曰何哉夫高故宦人也然不为安肆志不以危易心洁行修善自使至此以忠得进以信守位朕实贤之而君疑之何也且朕少失先人无所识知不习治民而君又老恐与天下絶矣朕非属赵君当谁任哉且赵君为人精廉彊力下知人情上能适朕君其勿疑李斯曰不然夫高故贱人也无识于理贪欲无厌求利不止列势次主求欲无穷臣故曰殆】狱中上二世书【斯既为赵高所陷二世属高案治斯与子由谋反状榜掠不胜痛自诬服斯负其辩有功实无反心幸二世之寤而赦之从狱中上书高使吏弃去不奏曰囚安得上书具斯五刑论夷三族】
　　臣为丞相治民三十余年矣逮秦地之狭隘先王之时秦地不过千里兵数十万臣尽薄材谨奉法令隂行谋臣资之金玉使游说诸侯阴修甲兵饰政敎官鬬士尊功臣盛其爵禄故终以胁韩弱魏破燕赵夷齐楚卒兼六国虏其王立秦为天子罪一矣地非不广又北逐胡貉南定百越以见秦之彊罪二矣尊大臣盛其爵位以固其亲罪三矣立社稷修宗庙以明主之贤罪四矣更尅画平斗斛度量文章布之天下以树秦之名罪五矣治驰道兴游观以见主之得意罪六矣缓刑罚薄赋敛以遂主得众之心万民戴主死而不忘罪七矣若斯之为臣者罪足以死固久矣上幸尽其能力乃得至今愿陛下察之
　　王绾
　　请立诸子奏【丞相绾等言始皇下其议羣臣皆以为便廷尉李斯议海内皆为郡县置诸侯不便从之分天下为三十六郡】
　　诸侯初破燕齐荆地远不为置王毋以填之请立诸子唯上幸许
　　廷尉李斯议
　　周文武所封子弟同姓甚众然后属疏远相攻击如仇雠诸侯更相诛伐周天子弗能禁止今海内赖陛下神灵一统皆为郡县诸子功臣以公赋税重赏赐之甚足易制天下无异意则安宁之术也置诸侯不便
　　始皇报
　　天下共苦战鬬不休以有侯王赖宗庙天下初定又复立国是树兵也而求其宁息岂不难哉廷尉议是徐市
　　上求僊书【二十六年齐人徐市等上书于是遣市发童男女数千人入海求仙人费以巨万计终不得药】
　　海中有三神山名曰蓬莱方丈瀛洲僊人居之请得斋戒与童男女求之
　　陈余【大梁人从赵王武臣为大将军后立为代王为张耳韩信斩泜水上】
　　遗章邯书
　　【楚巳破秦军章邯为秦将距项羽羽军漳南邯军棘原相持未战秦军数却二世使人让邯邯恐使长史司马欣请事咸阳留司马门三日赵高不见欣至军报曰事亡可为者相国赵高颛国主断今战而胜嫉吾功不胜不免于死愿将军熟计之是时余为赵将军钜鹿之北亦遗邯书邯狐疑与羽约降羽立邯为雍王置楚军中使欣为上将将秦军】
　　白起为秦将南征鄢郢北阬马服攻城略地不可胜计而竟赐死防恬为秦将北伐戎人开榆中地数千里竟斩阳周何者功多秦不能尽封因以法诛之今将军为秦将三歳矣所亡失以十万数而诸侯竝起滋益多彼赵高素谀日久今事急亦恐二世诛之故欲以法诛将军以塞责使人更代将军以脱其祸夫将军居外久多内却有功亦诛无功亦诛且天之亡秦无愚智皆知之今将军内不直谏外为亡国将孤特独立而欲常存岂不哀哉将军何不还兵与诸侯为从约共攻秦分王其地南面称孤此孰与身伏鈇质妻子为僇乎【史记】
　　同前【班固汉书】
　　白起为秦将南并鄢郢北阬马服攻城略地不可胜计而卒赐死蒙恬为秦将北逐戎人开榆中地数千里竟斩阳周何者功多秦不能封因以法诛之今将军为秦将三歳矣所亡失巳十万数而诸侯并起兹益多彼赵高素谀日久今事急亦恐二世诛之故欲以法诛将军以塞责使人更代以脱其祸将军居外久多内隙有功亦诛亡功亦诛且天之亡秦无愚智皆知之今将军内不能直谏外为亡国将孤立而欲长存岂不哀哉将军何不还兵与诸侯为从南面称孤孰与身伏斧质妻子为戮乎
　　同前【荀悦汉纪】
　　白起为秦将南拔鄢郢北阬马服攻城略地不可胜计卒赐死于杜邮蒙恬北逐戎人开榆中之地数千里竟死于云阳何者功多而秦不能封因以法诛之今将军为将三年所亡失以十万数而诸侯竝起丞相赵高专政日久今事急恐二世诛之必因以法诛将军以塞责使人更代以免其祸将军居外久多内隙有功亦死无功亦死且夫天亡秦愚智皆知之今将军内不直谏外为亡国将孤立而欲长存岂不哀哉
　　辩士
　　遗秦将章邯书
　　【辩士隐姓名遗邯书】
　　李斯为秦王死废十七兄而立二世【华廙善文】
　　秦将
　　诈二世遗李良书
　　【初陈渉为王攻秦使陈人武臣略赵地自立为赵王因使李良略常山既定复使良略太原至石邑秦将诈称二世使人遗良书不封良得书疑不信乃还之邯郸道逢赵王姊伏谒不下车良以得秦书欲反赵未决因此慙怒遣人追杀姊遂袭邯郸杀赵王】
　　良尝事我得显幸良诚能反赵为秦赦良罪贵良【史记】



　　皇霸文纪巻十二
　　钦定四库全书
　　皇霸文纪巻十三　　　　明　梅鼎祚　编左国国策
　　【春秋辞命为重谋野集长典严博奥至于战国策士游说从横短长捭阖各极文章之用然多口舌寄文不必毫翰被迹其间显名书讯前巳具登它若体裁近似斐亹致详者摘附此末亦识疑而过存也】
　　左国
　　周
　　襄王辞晋文公请隧
　　【晋文公既定襄王于郏王劳之以地辞请隧焉王弗许文公遂不敢请受地而还】
　　昔我先王之有天下也规方千里以为甸服以供上帝山川百神之祀以备百姓兆民之用以待不庭不虞之患其余以均分公侯伯子男使各有宁宇以顺及天地无逢其灾害先王岂有赖焉内官不过九御外官不过九品足以供给神只而巳岂敢厌纵其耳目心腹以乱百度亦惟是死生之服物采章以临长百姓而轻重布之王何异之有今天降祸灾于周室余一人仅亦守府又不佞以勤叔父而班先王之大物以赏私徳其叔父实应且憎以非余一人余一人岂敢有爱也先民有言曰改玉改行叔父若能光裕大徳更姓改物以创制天下自显庸也而缩取僃物以鎭抚百姓余一人其流辟于裔土何辞之与有若由是姬姓也尚将列为公侯以复先王之职大物其未可改也叔父其茂昭明徳物将自至余敢以私劳变前之大章以忝天下其若先王与百姓何何政令之为也若不然叔父有地而隧焉余安能知之【国语】
　　景王使詹桓伯辞于晋
　　【周甘人与晋阎嘉争阎田晋梁丙张趯率阴戎伐颍王使詹桓伯辞于晋王有姻防晋使如周吊致阎田与襚反颍俘王亦执甘大夫襄以说于晋】
　　我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃愼燕亳吾北土也吾何迩封之有文武成康之建母弟以蕃屏周亦其废队是为岂如弁髦而因以敝之先王居梼杌于四裔以御魑魅故允姓之奸居于州伯父惠公归自秦而诱以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕木水之有本原民人之有谋主也伯父若裂冠毁冕拔本塞原专弃谋主虽戎狄其何有余一人【左传】
　　王子朝告诸侯【景王子】
　　【初景王爱庶子朝欲立之会崩国人立长子猛为悼王子朝攻杀猛晋人攻子朝而立匄是为敬王召伯盈逆王及刘子单子盟王入于成周晋师使成公般戍周而还僃子朝也子朝使告诸侯闵马父闻子朝之辞曰文辞以行礼也子朝干景之命远晋之大以专其志无礼甚矣文辞何为】
　　昔武王克殷成王靖四方康王息民竝建母弟以蕃屏周亦曰吾无专享文武之功且为后人之迷败倾覆而溺入于难则振救之至于夷王王愆于厥身诸侯莫不竝走其望以祈王身至于厉王王心戾虐万民弗忍居王于彘诸侯释位以闲王政宣王有志而后効官至于幽王天不吊周王昏不若用愆厥位携王奸命诸侯替之而建王嗣用迁郏鄏则是兄弟之能用力于王室也至于惠王天不靖周生頽祸心施于叔带惠襄辟难越去王都则有晋郑咸黜不端以绥定王家则是兄弟之能率先王之命也在定王六年秦人降妖曰周其有頿王亦克能脩其职诸侯服享二世共职王室其有闲王位诸侯不图而受其乱灾至于灵王生而有頿王甚神圣无恶于诸侯灵王景王克终其世今王室乱单旗刘狄剥乱天下壹行不若谓先王何常之有唯余心所命其谁敢讨之帅羣不吊之人以行乱于王室侵欲无厌规求无度贯渎鬼神慢弃刑法倍奸齐盟傲狠威仪矫诬先王晋为不道是摄是赞思肆其罔极兹不谷震荡播越窜在荆蛮未有攸底若我一二兄弟甥舅奬顺天法无助狡猾以从先王之命毋速天罚赦图不谷则所愿也敢尽布其腹心及先王之经而诸侯实深图之昔先王之命曰王后无适则择立长年钧以徳徳钧以卜王不立爱公卿无私古之制也穆后及大子寿早夭即世单刘赞私立少以闲先王亦唯伯仲叔季图之【左传】
　　敬王使富辛与石张如晋请城成周
　　【子朝之乱其余党多在王城王徙居成周成周狭小故请城之魏献子使伯音对曰天子有命敢不奉承以奔告于诸侯迟速衰序于是焉在】
　　天子曰天降祸于周俾我兄弟竝有乱心以为伯父忧我一二亲昵甥舅不皇啓处于今十年勤戍五年余一人无日忘之闵闵焉如农夫之望歳惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王脩成周之城俾戍人无勤诸侯用宁蝥贼逺屏晋之力也其委诸伯父使伯父实重圗之俾我一人无征怨于百姓而伯父有荣施先王庸之
　　晋
　　厉公使吕相絶秦【名寿曼景公子相魏宣子吕锜之子】
　　【秦桓公既与晋厉公为令狐之盟而又召狄与楚欲道以伐晋是以诸侯睦于晋晋师以诸侯之师及秦师战于麻隧秦师败绩　杜注云盖口宣已命是本非书也】
　　昔逮我献公及穆公相好戮力同心申之以盟誓重之以昏姻天祸晋国文公如齐惠公如秦无禄献公即世穆公不忘旧徳俾我惠公用能奉祀于晋又不能成大勲而为韩之师亦悔于厥心用集我文公是穆之成也文公躬擐甲胄跋履山川逾越险阻征东之诸侯虞夏商周之而朝诸秦则亦既报旧徳矣郑人怒君之疆塲我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不吊蔑死我君寡我襄公迭我殽地奸絶我好伐我保城殄灭我费滑散离我兄弟挠乱我同盟倾覆我国家我襄公未忘君之旧勲而惧社稷之陨是以有殽之师犹愿赦辠于穆公穆公弗听而即楚谋我天诱其衷成王陨命穆公是以不克逞志于我穆襄即世康灵即位康公我之自出又欲阙翦我宫室倾覆我社稷帅我蝥贼以来荡揺我边疆我是以有令狐之役康犹不悛入我河曲伐我涑川俘我王官翦我羁马我是以有河曲之战东道之不通则是康公絶我好也及君之嗣也我君景公引领西望曰庶抚我乎君亦不惠称盟利吾有狄难入我河县焚我箕郜芟夷我农功防刘我边垂我是以有辅氏之聚君亦悔祸之延而欲徼福于先君献穆使伯车来命我景公曰吾与女同好弃恶复修旧徳以追念前勲言誓未就景公即世我寡君是以有令狐之防君又不祥背弃盟誓白狄及君同州君之仇讐而我昏姻也君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我楚人恶君之二三其徳也亦来告我曰秦背令狐之盟而来求盟于我昭告昊天上帝秦三公楚三王曰余虽与晋出入余唯利是视不谷恶其无成徳是用宣之以惩不壹诸侯备闻此言是用痛心疾首防就寡人寡人帅以听命唯好是求君若惠顾诸侯矜哀寡人而赐之盟则寡人之愿也其承宁诸侯以退岂敢徼乱君若不施大惠寡人不佞其不能以诸侯退矣敢尽布之执事俾执事实图利之【左传】
　　赵鞅誓师
　　【鞅纳卫太子蒯瞆遇郑人为齐人输范氏粟者战于戚誓曰】
　　范氏中行氏反易天明斩艾百姓欲擅晋国而灭其君寡君恃郑而保焉今郑为不道弃君助臣二三子顺天明从君命经徳义除垢耻在此行也克敌者上大夫受县下大夫受郡士田十万庶人工商遂人臣圉免志父无罪君实图之若其有罪绞缢以戮桐棺三寸不设属辟素车朴马无入于兆下卿之罚也【左传　志父简子更名】郑
　　公孙侨对晋征朝
　　【晋人徴朝于郑郑人使少正公孙侨止之】
　　在晋先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅羣臣随于执事以会歳终贰于楚者子侯石盂归而讨之溴梁之明年子蟜老矣公孙夏从寡君以朝于君见于尝酹与执燔焉闲二年闻君将靖东夏四月又朝以听事期不朝之闲无歳不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以为口实其无乃不堪任命而翦为仇雠敝邑是惧其敢忘君命委诸执事执事实重图之
　　吴
　　吴王夫差告劳于周
　　【吴既为黄池之会使大夫王孙苟告劳于周周敬王荅之曰苟伯父命女来明绍享余一人若余嘉之昔周室逢天之降祸遭民之不祥余心岂忘忧防不惟下土之不康靖今伯父曰戮力同徳伯父若能然余一人兼受而介福伯父多歴年以没元身伯父秉徳巳侈大哉】
　　昔者楚人为不道不承共王事以远我一二兄弟之国吾先君阖闾不贳不忍被甲带劒挺铍搢铎以与楚昭王毒逐于中原柏举天舎其衷楚师败绩王去其国遂至于郢王总其百执事以奉其社稷之祭其父子昆弟不相能夫槩王作乱是以复归于吴今齐侯任不鉴于楚又不承共王命以远我一二兄弟之国夫差不贳不忍被甲带劒挺铍搢铎遵汶伐博防笠相望于艾陵天舍其衷齐师还夫差岂敢自多文武实舍其衷归不稔于歳余沿江泝淮阙沟深水出于商鲁之间以彻于兄弟之国夫差克有成事敢使苟告于下执事【齐侯任简公】
　　使诸稽郢行成于吴
　　【吴王夫差起师伐越越王命诸稽郢行成于吴吴王许之】
　　寡君句践使下臣郢不敢显然布币行礼敢私告于下执事曰昔者越国见祸得辠于天王天王亲趋玉趾以心孤句践而又宥赦之君王之于越也繄起死人而肉白骨也孤不敢忘天灾其敢忘君王之大赐乎今句践申祸无良草鄙之人敢忘天王之大徳而思边垂之小怨以重得辠于下执事句践用帅二三之老亲委重罪顿颡于边今君王不察盛怒属兵将残伐越国越国固贡献之邑也君王不以鞭棰使之而辱军士使防令焉句践请盟一介嫡女执箕箒以防姓于王宫一介嫡男奉槃以随诸御春秋贡献不解于王府天王岂辱裁之亦征诸侯之礼也夫谚曰狐埋之而狐搰之是以无成功今天王既封殖越国以明闻于天下而又刈亡之是天王之无成劳也虽四方之诸侯则何实以事吴敢使下臣尽辞唯天王秉利度义焉
　　秦
　　绕朝赠晋士防策【晋襄公之卒也秦送公子雍于晋赵宣子乃背先蔑而立灵公以御秦师先蔑奔秦士防从之晋人患秦之用士防也使魏寿余伪以魏叛者以诱士防夜逸请自归于秦秦伯许之乃行绕朝赠之以策曰云云既济魏人噪而还秦人归其帑】
　　子无谓秦无人吾谋适不用也【左传○杨用脩云左传士防自秦归晋绕朝赠之以策云子勿谓秦无人吾谋适不用也策如布在方策之策盖书也其下云云即策文也葢士防将归绕朝谏止之而秦君不听及其行也又难显言故赠以防书云云见秦之有人使归晋而不敢谋秦也今以为鞭策非也刘勰文心雕龙曰绕朝赠士防以策子家与赵宣以书巫臣之遗子反子产之谏范宣详观四书辞若对面据此则岂鞭防乎李白诗临行将赠绕朝鞭诗人趂韵之误耳○鼎案杜注策马檛临别授之马檛并示巳所策以谕情也即二语亦不类书体书记洞诠亦正载今但附此以待博识】
　　国策
　　秦
　　或谓秦武王策
　　臣窃惑王之轻齐易楚而卑畜韩也臣闻王兵胜而不骄霸主约而不忿胜而不骄故能服世约而不忿故能从邻今王广徳魏赵而轻失齐骄也战胜宜阳不恤楚交忿也骄忿非霸王之业也臣切为大王虑之而不取也诗云靡不有初鲜克有终故先王之所重者唯终与始何以知其然也昔智伯瑶残范中行围晋阳卒为三家笑吴王夫差栖越于防稽胜齐于艾陵为黄池之遇无礼于宋遂为句践禽死梁君伐楚胜齐制韩赵之兵驱十二诸侯以朝天子于孟津后子死身布冠而拘于秦三者非无功也能始而不能终也今王破宜阳残三川而使天下之士不敢言雍天下之国徙两周之疆而世主不敢窥阳侯之塞取棘黄而韩楚之兵不敢进王若能为此尾则三王不足四五霸不足六王若不能为此尾而有后患则臣恐诸侯之君河济之士以王为吴智之事也诗云行百里者半于九十此言末路之难今大王皆有骄色以臣之心观之天下之事依世主之心非楚受兵必秦也何以知其然也秦人援魏以拒楚楚人援韩以拒秦四国之兵敌而未能复战也齐宋在绳墨之外以为权故曰先得齐宋者伐秦秦先得齐宋则韩氏铄韩氏铄则楚孤而受兵也楚先得之则魏氏铄魏氏铄则秦孤而受兵矣若随此计而行之则两国者必为天下笑矣
　　或说秦昭王策【鲍彪注云此上元有张仪字所说皆仪死后事故删】
　　臣闻之弗知而言为不智知而不言为不忠为人臣不忠当死言不审亦当死虽然臣愿悉言所闻大王裁其罪臣闻天下隂燕阳魏连荆固齐收余韩成从将西南以与秦为难臣窃笑之世有三亡而天下得之其此之谓乎臣闻之曰以乱攻治者亡以邪攻正者亡以逆攻顺者亡今天下之府库不盈囷仓空虚悉其士民张军数千百万白刃在前斧质在后而皆去之不能死非其百姓不能死也其上不杀也言赏则不与言罚则不行赏罚不行故民不死也今秦出号令而行赏罚不攻耳无相攻事也出其父母怀衽之中生未尝见防也闻战顿足徒裼犯白刃蹈煨炭断死于前者比比是也夫断死与断生也不同而民为之者是贵奋也一可以合十十可以合百百可以合千千可以合万万可以胜天下矣今秦地形断长续短方数千里名师数百万秦之号令赏罚地形利害天下莫如也以此与天下天下不足兼而有也是知秦战未尝不胜攻未尝不取所当未尝不破也开地数千里此甚大功也然而甲兵顿士民病蓄积索田畴荒囷仓虚四邻诸侯不服霸王之名不成此无异故谋臣皆不尽其忠也臣敢言往昔昔者齐南破荆东破宋西服秦北破燕中使韩魏之君地广而兵强战胜攻取诏令天下济清河浊足以为限长城钜防足以为塞齐五战之国也一战不胜而无齐故由此观之夫战者万乗之存亡也且臣闻之曰削株掘根无与祸隣祸乃不存秦与荆人战大破荆袭郢取洞庭五都江南荆王亡走东伏于陈当是之时随荆以兵则荆可举举荆则其民足贪也地足利也东以强齐燕中陵三晋然则是一举而霸王之名可成也四邻诸侯可朝也而谋臣不为引军而退与荆人和令荆人收亡国聚散民立社主置宗庙今帅天下西面以与秦为难此固巳无霸王之道一矣天下有比志而军华下大王以诈破之兵至梁都围梁数旬则梁可防防梁则魏可举举魏则荆赵之志絶荆赵之志絶则赵危赵危而荆孤东以强齐燕中陵三晋然则是一举而霸王之名可成也四邻诸侯可朝也而谋臣不为引军而退与魏氏和令魏氏收亡国聚散民立社主置宗庙此固巳无霸王之道二矣前者穰侯之治秦也用一国之兵而欲以成两国之功是故兵终身防露于外士民潞病于内霸王之名不成此固巳无霸王之道三矣赵氏中央之国也杂民之所居也其民轻而难用也号令不治赏罚不信地形不便上非能尽其民力彼固亡国之形也而不忧民氓悉其士民军于长平之下以争韩之上党大王以诈破之拔武安当是时赵氏上下不相亲也贵贱不相信也然则是邯郸不守拔邯郸完河间引军而去西攻修武逾羊肠降代上党代三十六县上党十七县不用一领甲不苦一民皆秦之有也代上党不战而巳为秦矣东阳河外不战而巳反为齐矣中呼沱以北不战而巳为燕矣然则是举赵则韩必亡韩亡则荆魏不能独立荆魏不能独立则是一举而坏韩蠧魏挟荆以东弱齐燕决白马之口以流魏氏一举而三晋亡从者败大王拱手以须天下徧随而伏霸王之名可成也而谋臣不为引军而退与赵氏为和以大王之明秦兵之强霸王之业地尊不可得乃取欺于亡国是谋臣之拙也且夫赵当亡不亡秦当霸不霸天下固量秦之谋臣一矣乃复悉卒以攻邯郸不能拔也弃甲兵怒战栗而却天下固量秦力二矣军士引退并于李下大王又并军而致与战非能厚胜之也又交罢却天下固量秦力三矣内者量吾谋臣外者极吾兵力由是观之臣以天下之从岂其难矣内者吾甲兵顿士民病蓄积索田畴荒囷仓虚外者天下比志甚固愿大王有以虑之也且臣闻之战战栗栗日愼一日苟愼其道天下可有也何以知其然也昔者纣为天子帅天下将百万左饮于淇谷右饮于洹水淇水竭而洹水不流以与周武为难武王将素甲三千领战一日破纣之国禽其身据其地而有其民天下莫不伤智伯帅三国之众以攻赵襄主于晋阳决水灌之三年城且拔矣襄主错数策占兆以视利害何国可降而使张孟谈于是潜行而出反智伯之约得两国之众以攻智伯之国禽其身以成襄子之功今秦地断长续短方数千里名师数百万秦国号令赏罚地形利害天下莫如也以此与天下天下可兼而有也臣昧死望见大王言所以举破天下之从举赵亡韩臣荆魏亲齐燕以成霸王之名朝四邻诸侯之道大王试听其说一举而天下之从不破赵不举韩不亡荆魏不臣齐燕不亲霸王之名不成四邻诸侯不朝大王斩臣以狥于国以主不忠于国者【主言以为首恶彪谓此士论事深切着明孙卿不如秦所以取天下盖行其说也而史失其人猥以张仪名之惜哉所称谋臣范雎也】
　　齐
　　苏秦说齐闵王策
　　臣闻用兵而喜先天下者忧约结而喜主怨者孤夫后起者借也而远怨者时也是以圣人从事必借于权而务兴于时夫权借者万物之率也而时势者百事之长也故无权借倍时势而能事成者寡矣今虽干将莫邪非得人力则不能割刿矣坚箭利金不得机之利则不能远杀矣矢非不铦而劒非不利也何者权借不在焉何以知其然也昔者赵氏袭衞车舍人不休传衞国城割平衞八门土而二门堕矣此亡国之形也卫君跣行告遡于魏魏王身被甲厎劒挑赵索战邯郸之中骛河山之间乱衞得是借也亦收余甲而北面残刚平堕中牟之郭衞非强于赵也譬之衞矢而魏机也借力魏而有河东之地赵氏惧楚人救赵而伐魏战于州西出梁门军舍林中马饮于大河赵得是借也亦袭魏之河北烧棘蒲坠黄城故刚平之残也中牟之堕也黄城之坠也棘蒲之烧也此皆非赵魏之欲也然二国劝行之者何也衞明于时权之借也今世之为国者不然矣兵弱而好敌强国罢而好众怨事败而好鞠之兵弱而憎下人地狭而好敌大事败而好长诈行此六者而求霸则远矣臣闻善为国者顺民之意而料兵之能然后从于天下故约不为人主怨伐不为人挫强如此则兵不费权不轻地可广欲可成也昔者齐之与韩魏伐楚也战非甚疾也分地又非多韩魏也然而天下独归咎于齐者何也以其为韩魏主怨也且天下徧用兵矣齐燕战而赵氏兼中山秦楚战韩魏不休而宋越专用其兵此十国者皆以相敌为意而独举心于齐者何也约而好主怨伐而好挫强也且夫强大之祸常以王人为意也夫弱小之殃常以谋人为利也是以大国危小国灭也大国之计莫若后起而重伐不义夫后起之借与多而兵劲则是以众强敌罢寡也兵必立也事不塞天下之心则利必附矣大国行此则名号不攘而至霸王不为而立矣小国之情莫如谨静而寡信诸侯谨静则四邻不反寡信诸侯则天下不卖外不卖内不反则稸积朽腐而不用币帛矫蠧小国道此则不祠而福矣不贷而见足矣故曰祖仁者王立义者霸用兵穷者亡何以知其然也昔吴王夫差以强大为天下先袭郢而栖越身从诸侯之君而卒身死国亡为天下戮者何也此夫差平居而谋王强大而喜先天下之祸也昔者莱莒好谋陈蔡好诈莒恃越而灭蔡恃晋而亡此皆内长诈外信诸侯之殃也由此观之则强弱大小之祸可见于前事矣语曰骐骥之衰也驽马先之孟贲之倦也女子胜之夫驽马女子筋力骨劲非贤于骐骥孟贲也何则后起之借也今天下之相与也不竝灭有能案兵而后起寄怨而诛不直微用兵而寄于义则亡天下可局足而须也明于诸侯之故察于地形之理者不约亲不相质而固不趋而疾众事而不反交割而不相憎俱强而不以亲何则形同忧而兵趋利也何以知其然也昔者燕齐战于桓之曲燕不胜十万之众尽胡人袭燕楼烦数县取其牛马夫胡之与齐非素亲也而用兵又非约质而谋燕也然而甚于相趋者何也则形同忧而兵趋利也由此观之约于同形则利长后起则诸侯可趋役也故明主察相诚欲以霸王为志则战攻非所先战者国之残也而都县之费也残费已先而能从诸侯者寡矣彼战者之为残也士闻战则输私财而富军市输饮食而待死士令折辕而炊之杀牛而觞士则是路君之道也中人祷祀君翳酿通都小县置社有市之邑莫不正事而奉王则此虚中之计也夫战之眀日尸死扶伤虽若有功也军出费中哭泣则伤主心矣死者破家而夷伤者空财而共药完者内酺而华乐故其费与死伤者钧故民之所费也十年之田而不偿也军之所出矛防折镮絶伤弩破车罢马亾矢之大半甲兵之具宫之所私出也士大夫之所匿养厮士之所窃十年之田而不偿也天下有此再费者而能从诸侯者寡矣攻城之费百姓理襜蔽举冲橹家杂总身窟穴中罢于刀金而士困于土功将不释甲朞数而能防城者为亟且上倦于教士断于兵故三下城而能胜敌者寡矣故曰彼战攻者非所先也何以知其然也昔智伯瑶攻范中行氏杀其君灭其国又西围晋阳吞并二国而忧一主此用兵之盛也然而智伯卒身死国亡为天下笑者何谓也兵先战攻而灭二子之患也昔者中山悉起而迎燕赵南战于长子败赵氏北战于中山克燕军杀其将夫中山千乘之国也而攻万乘之国二再战比胜此用兵之上节也然而国遂亡君臣于齐者何也不啬于战攻之患也由此观之则战攻之败可见于前事矣今世之所谓善用兵者终战比胜而守不可拔天下称为善一国得而保之则非国之利也臣闻战大胜者其士多死而兵益弱守而不可拔者其百姓罢而城郭露夫士死于外民残于内而城郭露于境则非王之乐也今无鹄的非咎罪于人也便弓引弩而射之中者则善不中则愧少长贵贱则同心于贯之者何也恶其示人以难也今穷战比胜而守必不拔则是非徒示人以难也又且害人者也然则天下仇之必矣夫罢士露国而多与天下为仇则明君不居也素用强兵而弱之则察相不事彼明君察相者则五兵不动而诸侯从辞譲而重赂至矣故明君之攻战也甲兵不出于军而敌国胜冲橹不施而边城降士民不知而王业至矣彼明君之从事也用财少旷日逺而利长者故曰兵后起则诸侯可趋役也臣之所闻攻战之道非师者虽有百万之军北之堂上虽有阖闾吴起之将禽之戸内千丈之城拔之尊俎之间百尺之冲折之袵席之上故钟鼓竽瑟之音不絶地可广而欲可成和乐倡优侏儒之笑不乏诸侯可同日而致也故名配天地不为尊利制海内不为厚故夫善为王业者在劳天下而自逸乱天下而自安诸侯无成谋则其国无宿忧也何以知其然也佚治在我劳乱在天下则王之道也鋭兵来则拒之患至则趋之使诸侯无成谋则其国无宿忧矣何以知其然也昔者魏王拥土千里带甲三十六万恃其强而拔邯郸西围定阳又从十二诸侯朝天子以西谋秦秦王恐之寝不安席食不甘味令于境内尽堞中为战具竞为守备为死士置将以待魏氏卫鞅谋于秦王曰夫魏氏其功大而令行于天下有十二诸侯而朝天子其与必众故以一秦而敌大魏恐不如王何不使臣见魏王则臣请必北魏矣秦王许诺卫鞅见魏王曰大王之功大矣令行于天下矣今大王之所从十二诸侯非宋卫也则邹鲁陈蔡此固大王之所以鞭棰使也不足以王天下大王不若北取燕东伐齐则赵必从矣西收秦南伐楚则韩必从矣大王有伐齐楚心而从天下之志则王业见矣大王不如先行王服然后图齐楚魏王説于卫鞅之言也故身广公宫制丹衣柱建九斿从七星之旟此天子之位也而魏王处之于是齐楚怒诸侯奔齐齐人伐魏杀其太子覆其十万之军魏王大恐跣行按兵于国而东次于齐然后天下乃舍之当是时秦王垂拱而受西河之外而不以徳魏王故卫鞅之始与秦王计也谋约不下席言于尊俎之间谋成于堂上而魏将已禽于齐矣冲橹未施而西河之外巳入于秦矣此臣之所谓北之堂上禽将戸内拔城于尊俎之间折冲席上者也【彪谓此防辗转皆中事机而不诡于圣虽钟竽倡乐非所以启人主者亦孟子色货之比闵王骄不能听以及鼓里之祸百世之戒也】赵
　　或谓赵武灵王防【赵王因起兵南伐山戎戍韩梁之西边秦见三晋之坚也果不出楚王而多求地】
　　三晋合而秦弱三晋离而秦强此天下之所明也秦之有燕而伐赵有赵而伐燕有梁而伐赵有赵而伐梁有楚而伐韩有韩而伐楚此天下之所明见也然山东不能易其路兵弱也弱而不能相一是何秦之智山东之愚也是臣所为山东之忧也虎将即禽禽不知虎之即巳也而相鬭两罢而归其死于虎故使禽知虎之即巳决不相鬬矣今山东之主不知秦之即巳也而尚相鬭两敝而归其国于秦智不如禽远矣愿王熟虑之也今事有可急者秦之欲伐韩梁东闚于周室甚惟寐忘之今南攻楚者恶三晋之大合也今攻楚休而复之巳五年矣攘地千余里今谓楚王苟来举玉趾而见寡人必与楚为兄弟之国必为楚攻韩梁反楚之故地楚王美秦之语怒韩梁之不救巳必入于秦秦有谋故发使之赵以燕饵赵而离三晋今王美秦之言而欲攻燕攻燕食未饱而祸巳及矣楚王入秦秦楚为一东面而攻韩韩南无楚北无赵韩不待伐割挈马兎而西走秦与韩为上交秦祸安移于梁矣以秦之强有楚韩之用梁不待伐割挈马兎而西走秦与梁为上交秦祸案环中赵矣以强秦之有韩梁楚与燕之怒割必深矣国之举此臣之所为来臣故曰事有可急为者及楚王之未入也三晋相亲相坚出锐师以戍韩梁西边楚王闻之必不入秦秦必怒而循攻楚是秦祸不离楚也便于三晋若楚王入秦秦见三晋之大合而坚也必不出楚王即多割是秦祸不离楚也有利于三晋愿王之熟计之也急【彪谓从横之说未有善于此者也赵少尝之其效巳见】
　　魏
　　苏代为信安君说秦王策【秦召魏信安君信安君不欲往代为说秦王注信安史不书秦王武或昭】
　　臣闻之忠不必党党不必忠今臣愿为大王陈臣之愚意恐其不忠于下吏自使有要领之罪愿大王察之今大王令人执事于魏以完其交臣恐魏交之益疑也将以塞赵也臣又恐赵之益劲也夫魏王之爱习魏信也甚矣其智能而任用之也厚矣其畏恶严尊秦也明矣今王之使人入魏而不用则王之使人入魏无益也若用魏必舍所爱习而用所畏恶此魏王之所不安也夫舍万乗之事而退此魏信之所难行也夫令人之君处所不安令人之相行所不能以此为亲则难久矣臣故恐魏交之益疑也且魏信舍事则魏之谋者必曰舍于秦秦必令其所爱信者用赵是赵存而我亡也赵安而我危也则上有野战之气下有坚守之心臣固恐赵之益劲也大王欲完魏之交而使赵小心乎不如用魏信而尊之以名魏信事王国安而名尊离王国危而权轻然则魏信之事王也上所以为其主者忠矣下所以自为者厚矣彼其事王必完矣赵之用事者必曰魏氏之名族不高于我土地之实不厚于我魏信以魏事秦秦甚善之国得安焉身得尊焉今我搆难于秦兵为招质国处削危之形非得计也结怨于外主患于中身处死亡之地非完事也彼将伤其前事而悔过其行冀其利必多割地以深下王则是大王垂拱多割地以为利重尧舜之所求而不能得也臣愿大王察之
　　须贾为魏谓穰侯策【魏安厘时秦败魏于华走芒卯围大梁须贾为魏谓穰侯穰侯曰善乃罢梁围】
　　臣闻魏氏大臣父兄皆谓魏王曰初时惠王伐赵战乎三梁十万之军拔邯郸赵氏不割而邯郸复归齐人攻燕杀子之破故国燕不割而燕国复归燕赵之所以国全兵劲而地不并乎诸侯者以其能忍难而重出地也宋中山数伐数割而随以亡臣以为燕赵可法而宋中山可无为也夫秦贪戾之国而无亲蚕食魏尽晋国战胜睾子割八县地未毕入而兵复出矣夫秦何厌之有哉今又走芒卯入北地此非但攻梁也且劫王以多割也王必勿听也今王循楚赵而讲楚赵怒而与王争事秦秦必受之秦挟楚赵之兵以复攻则国救亡不可得已愿王之必无讲也王若欲讲必少割而有质不然必欺是臣之所闻于魏也愿君之以是虑事也周书曰维命不于常此言幸之不可数也夫战胜睾子而割八县此非兵力之精非计之功也天幸为多矣今又走芒卯入北地以攻大梁是以天幸自为常也智者不然臣闻魏氏悉其百县胜兵以止戍大梁臣以为不下三十万以三十万之众守十仞之城臣以为虽汤武复生弗易攻也夫轻信楚赵之兵陵十仞之城戴三十万之众而志必举之臣以为自天下之始分以至于今未尝有之也攻而不能拔秦兵必罢隂必亡则前功必弃矣今魏方疑可以少割收也愿君之及楚赵之兵未任于大梁也亟以少割收魏魏方疑而得以少割为和必欲之则君得所欲矣楚赵怒于魏之先巳讲也必争事秦从是以散而君后择焉且君之尝割晋国取地也何必以兵哉夫兵不用而魏効绛安邑又为隂啓两机尽故宋衞效尤惮秦兵巳合而君制之何求而不得何为而不成臣愿君之熟计而毋行危也
　　朱巳说魏安厘王亲秦策【齐楚相约攻魏魏使人求救于秦魏人唐睢往说秦昭王发兵救魏魏王以秦救之故亲秦而伐韩以求故地朱已谓魏王　朱已史记作信陵君无忌】
　　秦与戎翟同俗有虎狼之心贪戾好利而无信不识礼义徳行苟有利焉不顾亲戚兄弟若禽兽耳此天下之所同知也非所施厚积徳也故太后母也而以忧死穰侯舅也功莫大焉而竟逐之两弟无罪而再夺之国此其于亲戚兄弟若此而又况于仇雠之敌国也今大王与秦伐韩而益近秦臣甚惑之而王弗识也则不明矣羣臣知之而莫以此谏则不忠矣今夫韩氏以一女子承一弱主内有大乱外安能支强秦魏之兵王以为不破乎韩亡秦有郑地与大梁邻王以为安乎王欲得故地而今负强秦之祸也王以为利乎秦非无事之国也韩亡之后必且便事便事必就易与利就易与利必不伐楚与赵矣是何也夫越山逾河絶韩之上党而攻强赵则是复阏与之事也秦必不为也若道河内倍邺朝歌絶漳滏之水而以与赵兵决胜于邯郸之郊是受智伯之祸也秦又不敢伐楚道渉山谷行三千里而攻危隘之塞所行者甚远而所攻者甚难秦又弗为也若道河外背大梁而右上蔡召陵以与楚兵决于陈郊秦又不敢也故曰秦必不伐楚与赵矣又不攻衞与齐矣韩亡之后兵出之日非魏无攻矣秦故有怀地邢丘之城垝津而以之临河内河内之共汲莫不危矣秦有郑地得垣雍决荥泽而水大梁大梁必亡矣王之使者大过矣乃恶安陵氏于秦秦之欲许之久矣然而秦之叶阳昆阳与舞阳高陵邻听使者之恶也随安陵氏而欲亡之秦绕舞阳之北以东临许则南国必危矣南国虽无危则魏国岂得安哉且夫憎韩不受安陵氏可也夫不患秦之不爱南国非也异日者秦乃在河西晋国之去梁也千里有余有河山以阑之有周韩而间之从横军以至于今秦十攻魏五入国中边城尽拔文台堕垂都焚林木伐麋鹿尽而国继以围又长驱梁北东至陶卫之郊北至平阚所亡乎秦者山北河外河内大县数百名都数十秦乃在河西晋国之去大梁也尚千里而祸若是矣又况于使秦无韩而有郑地无河山以阑之无周韩以间之去大梁百里祸必百此矣异日者从之不成也楚魏疑而韩不可得而约也今韩受兵三年矣秦挠之以讲韩知亡犹弗听投贽于赵而请为天下鴈行顿刃以臣之愚观之则楚赵必与之攻矣此何也则皆知秦欲之无穷也非尽亡天下之兵而臣海内之民必不休矣是故臣愿以从事乎王王速受楚赵之约而挟韩之质以存韩为务因求故地于韩韩必効之如此则士民不劳而故地得其功多于与秦共伐韩然而无与强秦邻之祸夫存韩安魏而利天下此亦王之大时也通韩之上党于共莫使道巳通因而关之出入者赋之是魏重质韩以其上党也共有其赋足以富国韩必徳魏爱魏重魏畏魏韩必不敢反魏韩是魏之县也魏得韩以为县则卫大梁河外必安矣今不存韩则二周必危安陵必易楚赵大破魏齐甚畏天下之西乡而驰秦入朝为臣之日不久【史记俗作族同知作识非所施作非有所施伐韩作共伐韩近秦作近秦患不破作不亡之祸也作之亲必且作必将便事并作更事三十作三千危隘作冥阨右上蔡召陵作右蔡左召陵韩亡作夫韩亡怀地作怀茅而水作水灌许之作诛之不受作不爱而间作以间从横军作林乡军十攻作七攻国中作囿中乎阚作平监山北作山南山北数百作数十数十作数百百此作由此欲之作之欲之兵作之国因求作而求共莫作共甯巳通作安成共有作今有韩是魏之县也作是韩则魏之县也入朝为臣之日不久作入朝而为臣不久矣】
　　或谓安厘王策
　　昔曹恃齐而轻晋齐伐厘莒而晋人亡曹缯恃齐而轻越齐和子乱而越人亡缯郑恃魏以轻韩魏伐榆关而韩氏亡郑原恃秦翟以轻晋秦翟年谷大凶而晋人亡原中山恃齐魏以轻赵齐魏伐楚而赵亡中山此五国所以亡者皆有所恃也非独此五国为然而巳也天下之亡国皆然矣夫国之所以不可恃者多其变不可胜数也或以政敎不修上下不辑而不可恃者或有诸侯邻国之虞而不可恃者或以年谷不登蓄积竭尽而不可恃者或化于利比于患臣以此知国之不可必恃也今王恃楚之强而信春申君之言以是賔秦而久不知即春申君有变是王独受秦患也即王有万乘之国而以一人之心为命也臣以此为不完愿王之熟计之也燕
　　苏代约燕昭王策【秦召燕王燕王欲往代约燕王不行代复重于燕燕反约诸侯从亲如苏秦时】
　　楚得枳而国亡齐得宋而国亡齐楚不得以有枳宋事秦者何也是则有功者秦之深雠也秦取天下非行义也暴也秦之行暴正告天下告楚曰蜀地之甲轻舟浮于汶乘夏水而下江五日而至郢汉中之甲轻舟出于巴乘夏水下汉四日而至五渚寡人积甲宛东下随智者不及谋勇者不及怒寡人如射隼矣王乃待天下之攻函谷不亦远乎楚王为是之故十七年事秦秦正告韩曰我起乎少曲一日而断太行我起乎宜阳而触平阳二日而莫不尽繇我离两周而触郑五日而国举韩氏以为然故事秦秦正告魏曰我举安邑塞女防韩氏太原巻下轵道道南阳封冀兼包两周乘夏水浮轻舟强弩在前铦防在后决荥口魏无大梁决白马之口魏无济阳决宿胥之口魏无虚顿邱陆攻则击河内水攻则灭大梁魏以为然故事秦秦欲攻安邑恐齐据之则以宋委于齐曰宋王无道为木人以象寡人射其面寡人地絶兵远不能攻也王苟能破宋有之寡人如自得之巳得安邑塞女防因以破宋为齐罪秦欲攻韩恐天下救之则以齐委于天下曰齐人四与寡人约四欺寡人必率天下以攻寡人者三有齐无秦无齐有秦必伐之必亡之巳得宜阳少曲至蔺离石因以破齐为天下罪秦欲攻魏重楚则以南阳委于楚曰寡人固与韩且絶矣残均陵塞黾隘苟利于楚寡人如自有之魏弃与国而合于秦因以塞黾隘为楚罪兵困于林中重燕赵以胶东委于燕以济西委于赵巳得讲于魏质公子延因犀首攻赵兵伤于离石遇败于马陵而重魏则以叶蔡委于魏巳得讲于赵则劫魏魏不为割困则使太后穰侯为和赢则兼欺舅与母适燕者曰以胶东适赵者曰以济西适魏者曰以叶蔡适楚者曰以塞鄳阨适齐者曰以宋必令其言如循环用兵如刺蜚母不能知舅不能约龙贾之战岸门之战封陵之战高商之战赵庄之战秦之所杀三晋之民数百万今其生者皆死秦之孤也西河之外上雒之地三川晋国之祸三晋之半秦祸如此其大而燕赵之秦者皆以争事秦说其主此臣之所大患也【彪谓秦之所以正告诸侯及其用诈皆愚弄之也○史记苏代传在燕破齐闵王之后轻舟史作乗船待天下作欲待天下下轵道作我下轵道铦防作锬戈无济阳作无外黄济阳魏以为作魏氏以为齐据作齐救无齐有秦作有秦无齐黾隘作鄳阨巳得讲至马陵作赵得讲于魏至公子延因犀首属行而攻赵兵伤于谯石遇败于阳马太后穰侯作太后弟穰侯宋必令作宋此必令知作制末句有也字】








　　皇霸文纪巻十三
