　　钦定四库全书　　　　　集部八
　　成都文类　　　　　　　总集类
　　提要
　　【臣】等谨案成都文类五十巻诸家着録皆称宋袁説友编説友字起岩建安人隆兴元年进士嘉泰中官至同知枢宻院参知政事是编前有説友序葢其庆元五年为四川安抚使时所作然巻首别有题名一页称迪功郎监永康军崇徳庙扈仲荣迪功郎新差充利州州学教授杨汝明从事郎广安军军学教授费士威从亊郎前成都府府学教授何惪固文林郎山南西道节度掌书记宋徳之文林郎前利州东路安抚司干办公亊赵震宣教郎新奏辟知绵州魏城县主管劝农公事徐景望奉议郎新云安军使兼知防州云安县主管劝农公事借绯程遇孙编集而不列説友之名説友序中亦但云爰属僚士摭诸方防裒诸碑识而无自为裁定之语然则此集之编出説友之意此集之成则出八人之手当时旧本题识本明后人以序出説友遂并此书而归之非其实也所録凡赋一巻诗歌十四巻文三十五巻上起西汉下迄孝宗淳熙间凡一千篇有竒分为十有一门各以文体相从故曰文类每类之中又各有子目颇伤繁碎然昭明文选已创是例宋人编杜甫苏轼诗亦徃徃如斯当时风尚使然不足怪也以杨慎全蜀蓺文志校之所载不免于挂漏然此集剏始难工而慎书踵事而增则易于为力固不能一例视之且使先无此书则逸篇遗什慎必有不能尽考者此书搜辑之功固亦未可尽没矣乾隆四十五年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　　【臣】　陆　费　墀














　　成都文类序
　　天地之秘蔵发而为名山大川山川之秀灵敛而为文章华藻二者相为颉颃而光明焉也两京三都之赋摹写天地绘绣山川绚道徳掞天庭润金石谐韶濩与乾坤造化周流盛大于宇宙之间千百万世下而知有两京三都者以此文也然则天地山川而可无此文哉而可以不传此文哉益古大都防也有江山之雄有文物之盛竒观絶景仙防神迹一草一木一丘一壑名公才士骚人墨客窥竒吐芳声流文畅散落人间何可一二数也凡此者予来三年亦既略睹矣或曰两京三都以赋而传使无传焉斯文泯矣然则繇汉以来其文以益而作者今独无传可乎有益都斯有此文此文传益都亦传矣爰属寮士摭诸方策裒诸碑识流传之所脍炙友士之所见闻大篇雄章英词绮语折法度极耀其以益而文者悉登载而彚辑焉断自汉以下迄于淳熙其文篇凡一千有竒类为十一目厘为五十巻益之文兹备矣嗟乎后世之士岂无浮沅湘由巴蜀【阙】　　如司马子长者乎岂无上瞿唐过防梓赋雪锦如杜少陵者乎又岂无自西蜀歴荆楚栖迟山水间如田防岩者乎倘复得如二三公者而访斯益擥斯文焉则知清宁阖辟至大至广之内而有所谓蜀蜀六十州亘五千里之内而有所谓益益都无量江汉炳灵之内而有所谓文者其不在此书乎是书也而有传焉庶几乎无负于益庆元五年二月望日宝文阁学士通议大夫四川安抚制度使兼知成都军府事建安袁説友谨序







　　成都文类题名
　　迪功郎监永康军崇徳　庙扈仲荣
　　迪功郎新差充利州州学教授杨汝明
　　从亊郎广安军军学教授费士威
　　从事郎前成都府府学教授何真固
　　文林郎山南西道节度掌书记宋徳之
　　文林郎前利州东路安抚司干办公亊赵　震宣教郎新奏辟知绵州魏城县主管劝农公事徐景望
　　︵字位过密　无法显示︶　　　　　程遇孙编集







　　钦定四库全书
　　成都文类巻一
　　宋　扈仲荣等　编
　　赋
　　蜀都赋　　　　　　　　　汉扬雄
　　蜀都之地古曰梁州禹治其江亭皋弥望欝乎青防丹青玲珑石防水螭扵近则有瑕英菌芝玉石江珠扵逺则有银鈆钖碧马犀象僰西有塩泉鐡冶橘林铜陵其傍则有期牛兕旄金马碧鸡其竹则宗生族攅俊茂丰美夹江縁山寻卒而起其深则有猵獭沉鱓水豹蛟蛇其都门二九四百余闾两江珥其市九桥带其流苴竹浮流龟鼈碛石风胎雨鷇众物骇目百华投春隆隐芳芬螭烛若挥锦布绣望芒芒兮无幅其布则筩中黄润一端数金雕镂扣器百技千工上乃使有伊之徒调夫五味甘甜之和勺药之江东鲐鲍陇西牛羊五肉七菜朦猒腥臊若其吉日嘉防期扵送春之阴迎夏之阳置酒扵荣川之闲宅设坐于华都之髙堂延帷扬幕接帐连岗郄公之徒相与如乎阳臣诏罗车百乘期防投宿观者方防行船竞逐也
　　右篇得之艺文类聚疑非全文自郄公之徒以下字义若不相聨属按左思蜀都赋注云扬雄赋曰若其渔弋郤公之徒相与如乎巨野罗车百乘观者万隄意臣野讹为臣诏万隄讹为方防云
　　蜀都赋　　　　　　　　　晋左思
　　有西蜀公子者言于东吴王孙曰盖闻天以日月为纲地以四海为纪九土星分万国错跱崤函有帝皇之宅河洛为王者之里吾子岂亦曽闻蜀都之事欤请为左右扬防而陈之夫蜀都者盖兆基扵上世开国扵中古廓灵闗以为门包玉垒而为宇带二江之双流抗峨嵋之重阻水陆所凑兼六合而交会焉丰蔚所盛茂八区而庵蔼焉扵前则跨蹑犍防枕倚交趾经途所亘五千余里山阜相属含谿懐谷冈峦纠纷触石吐云欝葐蒀以翠防崫巍巍以峨峨干青霄而秀出舒丹气以为霞龙池瀑濆其隈漏江洑流溃其阿汨若汤谷之扬涛沛若蒙汜之涌波扵是乎卭竹缘岭菌桂临崖旁挺龙目侧生荔枝布绿叶之萋萋结朱实之离离迎隆冬而不雕常而猗猗孔翠羣翔犀象竞驰白雉朝雊猩猩夜啼金马骋光而絶影碧鸡倐忽而曜仪火井沈荧扵幽泉髙焰飞煽扵天垂其间则有虎魄丹青江珠瑕英金砂银铄符采彪炳晖丽灼烁扵后则却背华容北指昆仑缘以剑阁阻以石门流汉汤汤惊浪雷奔望之天逈即之云昏水物殊品鳞介异族或藏蛟螭或隠碧玉嘉鱼出扵丙穴良木攅扵褒谷其树则有木兰梫桂杞櫹椅桐防枒楔枞楩楠幽蔼扵谷底松柏蓊欝扵山峰擢脩榦竦长条扇飞云拂轻霄羲和假道扵峻岐阳乌回翼乎髙标巢居栖翔聿兼邓林穴宅竒兽窠宿异禽熊罴咆其阳雕鹗鴪其阴猨狖腾希而竞防虎豹长啸而永吟扵东则左緜巴中百濮所充外负铜梁扵宕渠内函要害扵膏腴其中则有巴菽巴防灵夀桃枝樊以蒩圃滨以盐池蛦山栖鼋龟水处潜龙蟠扵沮泽应鸣鼔而兴雨丹沙赩炽出其坂蜜房郁毓被其阜山圗采而得道赤斧服而不朽若乃刚悍生其方风謡尚其武奋之则賨旅翫之则渝舞鋭气剽扵中叶蹻容世于乐府扵西则右挟岷山涌渎发川陪以白狼夷歌成章坰野草昧林麓黝儵交让所植蹲鸱所伏百药灌丛寒卉冬馥异类众伙于何不育其中则有青珠黄环碧砮芒硝或丰緑荑或蕃丹椒蘪芜布濩扵中阿风连莚蔓于兰臯红葩紫饰柯叶渐苞敷蘂葳防落英飘飖神农是尝卢跗是料芳追气邪味蠲疠痟其封域之内则有原隰坟衍通望弥博演以潜沫浸以緜洛沟洫脉散疆里绮错黍稷油油稉稻莫莫指渠口以为云门洒滮池而为淕泽虽星毕之滂沲尚未齐其膏液尔乃邑居隠赈夹江傍山栋宇相望桑梓接连家有塩泉之井户有橘柚之园其园则有林檎枇杷橙柿梬楟榹桃函列梅李罗生百果甲宅异色同荣朱樱春熟素柰夏成若乃大火流凉风厉白露凝防霜结紫梨津润樼栗罅发蒲桃乱溃石榴竞裂甘至自零芬芳酷烈其圃则有蒟蒻茱茰畴芋区甘蔗辛姜阳蓲阴敷日往菲防月来扶防任土所丽众献而储其沃瀛则有攅蒋丛蒲绿菱红莲杂以蕴藻糅以苹蘩揔茎柅柅裛叶蓁蓁蕡实时味王公羞焉其中则有鸿俦鹄侣防鹭鹈鹕晨鳬旦至雁衔芦木落南翔冰泮北徂云飞水宿哢吭清渠其深则有白鼋命鼈獭上祭鳣鲔鳟鲂鮷鳢鲨鲿差鳞次色锦质报章跃涛戏瀬中流相忘扵是乎金城石郭兼市中区既丽且崇实号成都辟二九之通门画方轨之广涂营新宫于爽垲拟承明而起庐结阳城之延阁飞观榭乎云中开髙轩以临山列绮窓而瞰江内则议殿爵堂武义虎威宣化之闼崇礼之闱华阙双邈重门洞开金铺交映玉题相辉外则轨躅八逹里闬对出比屋连甍千庑万室亦有甲第当衢向术坛宇显敞髙门纳驷庭扣钟磬堂抚琴瑟匪葛匪姜畴能是恤亚以少城接乎其西市鄽所防万商之渊列隧百重罗肆巨千贿货山积纎丽星繁都人士女袨服靓妆贾贸墆鬻舛错縦横异物诡谲竒于八方布有橦华麫有桄榔卭竹传节于大夏之邑蒟醤流味于畨禺之乡舆辇杂沓冠带混并累毂叠迹叛衍相倾諠哗鼎沸则哤聒宇宙嚻尘张天则埃曜灵阛阓之里伎巧之家百室离房机杼相和贝锦斐成濯色江波黄润比筒籯金所过侈侈隆富卓郑埒名公擅山川货殖私庭藏镪巨万鈲槻兼呈亦以财雄翕习边城三蜀之豪时来时徃飬交都邑结俦附党剧谈戯论扼腕抵掌出则连骑归从百两若其旧俗终冬始春吉日良辰置酒髙堂以御嘉宾金罍中坐肴核四陈觞以清醥鲜以紫鳞羽爵旣竞丝竹乃发巴姬弹弦汉女击节起西音于促柱歌江上之厉纡长防而屡舞翩跹跹以裔裔合尊促席引满相罸乐饮今夕一醉累月若夫王孙之属郤公之伦従禽于外巷无居人并乘骥子俱服鱼文黄异校结驷缤纷西逾金隄东越玉津朔别期晦匪日匪旬蹵蹈防笼渉猎寥廓鹰犬倐眒罻罗络幕毛羣陆离羽族纷泊翕响挥霍中网林薄屠麖麋剪旄尘带文虵跨雕虎志未骋时欲晚追轻翼赴絶逺出彭门之阙驰九折之坂经三峡之峥嵘蹑五屼之蹇产防食鐡之兽射噬毒之鹿拍防氓于葽草弹言鸟于森木拔象齿戻犀角鸟铩翮兽废足殆而朅来相与第如滇池集乎江洲试水客漾轻舟娉江妃与神防罨翡翠钓鰋鲉下髙鹄出潜虬吹洞箫发櫂讴感鱏鱼动阳侯腾波沸涌珠贝汜浮若云汉含星而光耀洪流将飨獠者张帟幕防平原酌清酤割芳鲜饮御酣賔旅旋车马雷骇轰轰阗阗若风流雨散漫乎数百里之间斯盖宅土之所安乐观聴之所踊跃也焉独三川为世朝市若乃卓荦奇谲倜傥罔已一经神怪一纬人理逺则岷山之精上为井络天帝运期而防昌景福肹蠁而兴作碧出苌之血鸟生杜宇之魄妄变化而非常嗟见伟于畴昔近则江汉炳灵世载其英欝若相如皭若君平王褒暐而发秀扬雄含章而挺生幽思绚道徳摛藻掞天庭考四海而为隽当中叶而擅名是故防谈者以为美造作者以为程也至乎临谷为塞因山为障峻阻塍埒长城豁险吞若巨防一人守隘万夫莫向公孙跃马而称帝刘宗下辇而自王由此言之天下孰尚故虽兼诸夏之富有犹未若兹都之无量也
　　辨蜀都赋　　　　　　　　　　王腾
　　人物习性有忠有邪有智有愚出于才行而不由土产自赵谂狂图好事者类指以疵蜀人蜀之衣冠含笑强顔无与辩之者余尝切齿焉及读左思赋见其薄蜀陋吴謟魏以防晋之君臣苟售一时之声价而防天下之忠义晋之公卿一口称誉风俗頽矣士无特操以防西朝于五胡卒贻万世之愧夫魏者汉之贼也原思之词似欲尊正统而黜偏方然不顾正气之沦溺乃知蜀之横被枉抑其所由来者乆矣故作辨蜀都赋以申蜀人之愤气其商略土风采摭人物不该乎治乱兴废之变邪正是非之理者不在铺布之限非若前辈之词主于类聚山川毛羽动植以焕文彩之美观悦读诵之利口而已
　　辨疑先生核理储思【平】欲析蜀都未绎其辞客有东方者过而问之曰昔者太冲构十稔之意搜三都之奇文成示人张华见推士安序焉盛传于时岂其犹有未尽而夫子欲纠其所违先生曰嘻子未之知也吾蜀立极之初域民之始井邑山川之秀人物风俗之美是则左思备言之矣然而论列人才详明士类苐言文藻之华掞不及蜀人之忠义遂与吴俗例加抑忌非特没其实美且沮之以横议川灵为之扼腕岳镇为之愤气吾以此为有遗恨故申言其所以夫品物流形九土分敷惟有蜀为极险之区羊肠绕其垠锷鸟道驾于至虚行者却履以视栈乘者投防而钩车验太白之所赋盖未髣其锱铢实天限而地隔故山峭而川迂宜若与中夏否闭而不通其车书也然而朝宗之水浩浩而南倾内附之山峨峩而东蹙口呀双劔若邠岐虎防之吻尾拽二南乃咸雍金城之麓以其有所附属而不能自立故命名者号之曰蜀自西而东昔本无途金牛诈言五丁是除吾人由之既艰且虞一夫举足十夫荷储食黄白以骨立卧氷藜而裂肤蜀士逺于进取蜀民疲于转输叹天阍之已邈望秦陇以长吁然且连纲之运应声穿领之牛系路陟长阪以犹及绕大江而不悮指日而物不缓期按籍而民无逋户边饷以需上供有裕悉陆海之攸产饱神囷之所聚五季之阨王朴献谋谋先取蜀以阜兵糇糇足兵强乃征方州时乏逺御朴言不酬及我太祖算如朴防蜀定国富次平诸国蜀于是时兴王有力向者孟氏抚循矜怜恵爱其人捐租五年及我王师宣威三川卒无一夫东向而控盖倾心于正统眎私恩犹缺然是使伪命牵羊偏方啣璧顾旌纛以涕泗仆逵衢而畏积感恩之意则诚効顺之心自直岂若他邦之惷悍怒螳臂于车轧由古而来可得而闻李雄刘辟季连公孙因仍世难割据坤灵盗蜀而王踵起而霸类非蜀人三国之际异方鼎峙若南若北辅呉崇魏惟我蜀人不私非类虽辅璋戴备以自国犹谓吾君之子而卒臣刘氏晋宋而下南北风马南欝屈以逰魂北陆梁而骋驾衣冠稽首于左袵济洛顺风于氐霸惟此西土爰归南化岂赴弱以背强盖恶夷而即夏迨萧纪之不令泝岷江而僭正梁人召防以救乱魏氏懐奸而托信彼实包藏此惟附顺逆施不恵于宜都内溃爰从于迟回岂瞻顾于北风盖钦恭于王命不惟蜀人不盗蜀都歴代以来乱离间起在内在外为奸为宄董卓桓氏元载朱泚庞勋刘辟樊崇韩遂懐凶扇乱言不详纪试考谱牒按其闾里苟挥羿浞之戈悉匪岷嶓之士在唐中弱齐蔡幽并谐结诸隣唇齿相因叛主之帅逐帅之黥陆梁百年不为王臣是亦何尝连吾蜀民帝室内讧孽牙匪彛震动万乘再狩于西民与其帅开闗迓之天王莅止百官六师国用告乏众艰于饥与其吏民缣粟输之比其还归恬不知危兹盖处平则率理以奉京邑之灵遭变则自完以待中原之睦欲携之则难叛欲一之则易服岂特文有余而武不足耶亦其天资正顺而敦孰近者赵谂图结巴渠包藏歴年困于无徒爰及吴俦妖谋是趋蜀人白发遄服其诛由是言之蜀何负于君王欤思徒见其隣于西夷逺于上国诮丘壑之险鄙方隅之僻但分中外之质丽不决正邪之名实胡所据耶成周之盛四海同风冠带所加古无比隆淮徐连齐鲁之轸而有夷伊洛按丰镐之都而有戎方春秋之尊夏视吴楚如貉虫大周宗伯而不数抑又矧于闽中虽今俊乂之所出在昔语言之不通是则与我均为逺服安得妄论其异同然而自差观之华阳黒水别封畛于尧籍岷山导江歴经营于禹迹秦氏剖符李氷拥节五政七赋被自古昔而四载所至南止荆扬之域荆扬之民岛夷卉服矧又过此以徃耶百粤之取始自汉武郡国虽叛衣冠未楚所谓粤人无用章甫常衮化之士乃文举然则论浅深之时较乆近之序乌可与蜀同日而语王莽元舅霍山冡勲遗爱帝壻林甫王孙许李聫堦于黼座封裴接栋于枫宸既同心于肺腑亦托体于亲隣逞螟之毒噬为虺蝮于君亲是则势疎者未必孽恶地近者未必诚纯我虽逺于国而忠则迩也髙下既别一凸一凹太行成臯三门二殽或壮帝王之形势或资奸盗之咆烋或王路之攸梗或伏兵之所交正用之则亦在徳枳邪慿之则遂为冦巢吾人之心如砥吾人之行如螘结羶美于一心捐崎岖于万里申韩生于中土不免为僻学郑卫作于中州不免为僻乐九野同列于地何独非梁益之墟四隅无私于天曷常戾西南之角况乎江行地脉鲜决扫而败岸星直天狼工弭奸而触恶肖此正气挺吾先觉节以遇立文非苟作王褒明君臣之合何武愤福威之削张纲扼腕于跋扈扬子甘心于寂寞相如不数子昻见却谓诵述以阿防恐吾徒之贻怍才髙则委靡面腼气直则回邪胆落彼徒嫉于西子殊不惭其郑璞不意儿曹懵其志行之僻反以居处僻我也且圃植蕙而菜育畦毓禾而莠生枭伦凤族蜓肖龙蟠君子小人常溷其间古何邦而无佞亦何地而无贤龟防孔孟之悠宅冀北唐虞之所营冝丘门之不杂何蹠党之横行鲧为父而禹子蔡为弟而旦兄导挺节而敦逆奕推忠而杞奸彼为同属以行异况指一方而防言吾请与子姑置逺近之殊而摭正邪之辨晋取之魏魏取之汉功非定乱位实图簒思诚晋人言谀而辩辞抑蜀以黜吴志借魏而佞晋魏为髙庙之防贼蜀实中山之宗姓不然何故进乱世之奸雄而沮先王之枝属乎况蜀以得贤而王失贤而亡魏以已簒而张以人簒而戕彼赋魏事徒言刑罚之清平胡不言文若之殒命也彼言忠良之聚防胡不言三马之食槽也词未及已客奋而起获闻髙义钦服厥防叹草泽之空言不能廷辨于天子
　　画桐花鳯扇赋　　　　　唐李徳裕
　　成都夹岷江矶岸多植紫桐每至暮春有灵禽五色小于鸟来集桐花以饮朝露及华落则烟飞雨散不知其所徃有名工绘于素扇以偿稚子余因作小赋书于扇上
　　桐始华兮緑江曙粲鲜葩兮朝露树兮霞舒鸟烂烂兮星布彼嘉桐兮贞且猗当暮春兮发英防岂鹓鶵之珍族又栖托乎琼林彼零露兮甘且白涵晓月兮洒鲜泽岂青鸟之灵俦常饮吮乎玉液有嘉谷而不啄有乔松而不适独美露而爱桐非人间之羽翮逮花落而春归忽雨散而川寂怅丹穴之何逺想瑶池而已隔爰有妙工图其丽容宛宛兮若餐珠于芳蕊飘飘兮疑振羽于光风感班姬之素扇空皎洁兮如霰亦有美人増华防绚雀伺蝉而轻骛【南朝画扇九重蝉雀】女乘鸾而微眄未若绘斯禽于箑动凉风于罗荐非欲发长袂之清香掩短歌之孤转庻玉女之提擕列昆墟之瑶宴乃为歌曰
　　青春晚兮芳节阑敷紫华兮防碧湍美斯鸟兮类鹓鸾具体微兮容色丹彼飞翔于霄汉此藻缋于氷纨虽清秋之已至常爱玩而防飡
　　茅茨赋　　　　　　　　唐朱桃椎
　　若夫虚寂之士不以世务为荣隠遁之流乃以闲居为乐故孔子达士仍遭桀溺之讥叔夜髙人廼被孙登之笑况复寻山翫水散志娱神隠卧茅茨之间志想青云之外逸世上之无为亦处物之髙致若乃覩兹庵室终诸陋质野外孤标山旁逈出壁则崩剥而通风檐则摧頽而冩日是故闲居晚思景媚青春逃斯涧谷委此心神削野藜而作杖巻竹叶而为巾不以声名为贵不以珠玉为珎风前引啸月下髙眠庭惟三迳琴置一弦散诞池防之上逍遥岩谷之间逍遥兮无所托志意兮还自乐枕明月而弹琴对清风而缓酌望岭上之青松聴云间之白鹤用山水而为心翫琴书而取乐谷里偏觉鸟声髙声髙韵尽相调见许毛衣真乱锦聴渠声韵宛如歌调弦乍缓急向我茅茨集时逢双燕来屡值游蜂入氷开緑水更应流草长阶前还复湿吾意不欲世人交我意不欲功名立名立也不湏髙防知世事尽徒劳未防昔时三个士无故将身殒二桃
　　先生知足离居盘桓口无二价日惟一飡筑土为室巻叶为冠斵轮之妙齐扁同观
　　悯相如赋　　　　　　　　杨天恵
　　祖重黎之洪懿兮系中山之蝉聮食岷峨之旧徳兮饮江汉之灵源皇既私卿以多技能兮卿又附益之以师友之传招湘君使侍书兮麾蔺卿为我骖综艺文之要妙兮申劔术之雄妍载而之四方吾将鼓行诸公之间视骑郎之多冗兮义不辱于周旋頋严邹之差强人意兮聊歩武于梁垣惟才髙之寡合兮以其遭遇之难靡歳月于官学兮嗟不耦而空还径千里而一歇兮跂乔木于故山殆而朅来第如临卭兮存故人之间闗起握手相劳苦兮意气与之拳拳彼汚令之体苛兮矜缛礼之阑单慨非余心之所悦兮矧驵侩之与同盘强要卿以俱行兮卿固已薄其所以然摽使者于门兮出告之以不闲何隆初而杀终兮卒俛首而从防彼迁虏何为者兮窃东向于肆筵纷臭防之逼人兮笑言呀以更讙于意卿食不下咽兮奚宴安乎末欢酒参半而奏音兮四座寂以无喧嗟辇下之遗直兮固淟涊而不鲜嫮冶容而亡赖兮猥自成乎哀弹懿长离之文章兮非鸾凰其谁匹曷伻鸩以为媒兮即防枭而接翼弃朝阳之显敞兮集此榛莽之防宻也吐竹梧之芬馨兮争羶腥之余啄也度将鶵以授意兮吾固不审卿之所谓也卿纵懐彼枭以好音兮吾恐彼枭之终弗类也既么麽又不材兮曽何足以溷箕帚之役决帷簿而夜奔兮毁恱褵而不入卿胡偭然不自喜兮安受此蛊蚀岂其不禁柸杓兮怳沈而不自克寜卿意之易败兮移气体于终食人固醉而悮醒而悔兮庸何伤于好徳恠卿初弗定此计兮后又狂鹜而不复入不慙乡杖者之善骂兮出不羞贤牧伯之余泽厌儒衣之巨丽兮袭人之防服虽杂作而忘劬兮蔽泥水以为饰怅迁虏犹不堪其愤兮卿独何施于眉目始吾嘉卿之好音兮殆将以礼乎自持进有虞之雅操兮绍尼父之声诗胡中道自絶于前修兮乃防而入扵桑濮之为终吾伟卿之能赋兮工谲谏而不怒摄侈汰之澜飜兮卒归之于王度唁卿躬之不蚤正兮尚何以禁切于人主嗟乎操行之不得兮躏终古而増汚挽天河以自湔兮吾恐垢氛之不能去乱曰卭山迤逦卭水悠兮日跳月踔邮千秋兮岿然遗宇庇沈湫兮浮魂蛰魄尚想游兮我欲堙井刬梧楸兮死者可作庻无尤兮孰是人斯而有是丑兮尚俾来者毋罹此垢兮
　　悯相如赋　　　　　　　　郑少微
　　韪长卿之絶尘邈下眎于屈宋思眇眇以入微辞蔚跂而易贡骛八纮之津涯括动植而错综擢篆籕于重泉斡形声而磬控当其奋翼巴庸前无古人拾阨灰之断简搜屈璧之遗文纷齐鲁之老师徒骋辩于説铃蜕笔土梗鼻端运斤专免园之右席麾邹枚于嚬呻頋天西之栎社怅夜锦之未晨念弦歌之石友畅落魄于情亲夫何嫠人之艳艳兮感熠燿之宵光瞩绮疏以托诚兮佩徽音而曷防嗟父母之不聦兮昧彼都之丰臧盻星河之照闱兮径遡洄而往从缙绅先生而为此欤凉徳污行既不胜诛訚訚烈女世未乏诸足不下堂歩中瑀琚纫幽兰以为裳兮钿美玉以为车岂无泳汉之防女兮亦有采桑之秋胡秉周礼以律身兮谅氷雪之难渝禆化国之隂敎兮饰家道之权舆尔弗安于正吉兮防恶声于简书访旧垆于故老莽榛芜之离离眢井乃贪泉之戒修梧寔曲木之规渴者勿汲暍者勿栖噫嘻余触类取譬操觚黙惟滔滔儒服相逺几希搂处子者迷忠义之大闲窥邻墙者闇富贵之危机斥鴈币之聘媒妁之辞墦间之夫河间之妇等亡羊耳未容胜负又奚独料理十日卜之与典午邪
　　苦樱赋【并序】　　　　　　　　何耕
　　余承乏成都郡丞官居舫斋之东有樱树焉本大实小其熟猥多鲜红可爱而苦不可食虽鸟雀亦弃之感而赋之
　　始余至于官居盼兹树之特奇榦拥肿以上达条扶踈而下披防露井其有余知封植之防时或告予以含桃出馋涎而流頥意荐庙之珎果必甘滋之若饴幸一熟之得尝指麦秋以为期忽春事之已晚讶子结之独迟初碎以破蕾渐緐稠而着枝聊攀摘以适口乃苦澁而颦睂类置胆于越国异如荠于周诗谢芳液之津津空殷红之累累误来集之众鸟诳无知之羣儿感人亊之大谬为累欷而赍咨或名美而实乖或表盛而里亏或色厉而内荏或迹公而情私鸷翰假扵鳯鸣羊质防于虎皮佞似圣以畴测奸托儒而莫窥莽恭俭以窃国夘博辩以僵尸谈仁义其可乐视所履而舛驰俨衣冠于民上为贾竪之不为方滔滔以皆是奚一木之足悲












　　成都文类巻一
　　钦定四库全书
　　成都文类巻二
　　宋　扈仲荣等　编
　　诗
　　诗亾久矣汉宣帝神爵五鳯之间数有嘉应颇作歌诗蜀人王褒始为益州刺史王襄作中和乐职宣布诗依鹿鸣之声歌之其义存而辞亾惜哉今取凢诗缘成都而作者载之其类十有四扵类之中又有别焉若其人则以世先后为序其在前代者并记国号在本朝者止书氏名兹其凢也
　　都邑　【城郭　宫苑　楼阁】
　　蜀道难　　　　　　　　梁刘孝威
　　嵎山金碧有光辉迁停车马正轻肥弥思王褒拥节去复忆相如乘传归君平子云寂不嗣江汉英灵已信稀
　　同前　　　　　　　　　　陈阴铿
　　王尊奉汉朝灵闗不惮遥髙长有雪岭陇栈已经烧轮摧九折路骑阻七星桥蜀道难如此防名讵可要
　　赋得蜀都　　　　　　　　唐禇亮
　　列宿光舆井分土跨梁岷沉犀对江浦驷马入城闉英圗多霸迹厯选有名臣连骑簮缨满含章词赋新得上僊槎路无待访严遵
　　成都府　　　　　　　　　唐杜甫
　　翳翳桑榆日照我征衣裳我行山川异忽在天一方但逢新人民未卜见故乡大江东流去游子去日长曽城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫初月出不髙众星尚争光自古有覊旅我何苦哀伤
　　蜀道难　　　　　　　　　唐李白
　　噫吁嚱危乎髙哉蜀道之难难于上青天蚕丛及鱼鳬开国何茫然尔来四万八千嵗不【一作乃】与秦塞通人烟西当太白有鸟道可以横絶峨眉巅地崩山摧壮士死然后天梯石栈方【一作相】钩连上有六龙回日之髙标【一作横河断海之浮云】下有冲波逆折之回川黄鹤之飞尚不得过猿猱欲度愁攀援【一作牵】青泥何盘盘百步九折萦巗峦扪参歴井仰胁息以手抚膺坐长叹问君西逰何时还畏途巉巗不可攀但见悲乌号古木雄飞雌从绕林间又闻子规啼夜月愁空山蜀道之难难于上青天使人听此凋朱顔连峯去天不盈尺【一作入烟几千戸】枯松倒挂倚絶壁飞湍瀑流争喧豗砯崖转石万壑雷其险也若此嗟尔逺道之人胡为乎来哉劒阁峥嵘而崔嵬一夫当闗万人【一作夫】莫开所守或匪亲【一作人】化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟【一作令人嗟】
　　右诗讽章仇兼琼也或以为斥严武陆畅雅为韦臯所厚乃作蜀道易以美臯云蜀道易易扵履平地
　　上皇西廵南京十首　　　　　前人
　　边尘轻拂建章台圣主西廵蜀道来劒壁门髙五千尺石为楼阁九天开
　　九天开出一成都万户千门入画圗草树云山如锦绣秦川得及此间无
　　徳阳春树号新丰行入新都若旧宫栁色未饶秦地绿花光不减上林红
　　谁道君王行路难六龙西幸万人欢地转锦江成渭水天回玉垒作长安
　　万国同风共一时锦江何谢曲江池石镜更名天上月后宫亲【一作新】得照娥眉
　　濯锦清江万里流云防龙舸下扬州北地虽夸上林苑南京还有散花楼
　　锦水东流照锦城星桥北挂象天星四海此中朝圣主峨眉山上【一作下】列仙庭
　　秦开蜀道置金牛汉水元通星汉流天子一行遗圣迹锦城长作帝王州
　　水渌天青不起尘风光和暖胜三秦万国烟花随玉辇西来添作锦江春
　　劒阁重闗蜀北门上皇归马若云屯少帝长安开紫极双悬日月照乾坤
　　征蜀聨句【宪宗元和元年正月诏髙崇文征蜀九月擒刘辟以献聮句当是蜀平后
　　作】　　　　　　　　　唐韩愈孟郊
　　日王忿违慠有命事诛防蜀险豁闗防秦师纵横猾【愈】风旗帀地扬雷鼔轰天杀竹兵彼皴脆铁刃我鎗防【郊】刑神咤犛旄阴焰飐犀札飜霓纷偃蹇塞野澒坱圠【愈】生狞竞掣跌痴突争填轧渇□信豗呶噉奸何噢嗗【郊】更呼相簸荡交斫双缺齾火发激铓腥血漂腾足滑【愈】飞猱无整阵翩鹘有邪戛江倒沸鲸鲲山揺溃猰【郊】中离分二三外变迷七八逆颈尽徽索仇头恣髠鬝怒须犹鬇鬡断擘仍【愈】石潜设奇伏穴觑骋精察中矢类妖防跳锋状惊豽蹋翻聚林岭斗起成埃圿【郊】斾亾多空杠轴折鲜聮辖剟肤浃疮痍败靣碎剠防浑奔肆狂勷捷窜脱趫黠岩钩踔狙猿水漉杂鳣螖投奅閙防防填湟防傄【愈】强晴死不闭犷眼困逾防爇堞熇歊熺抉门呀拗防天刀封未坼酋胆慑前揠跧梁排郁缩闯窦揳窋窡迫胁闻杂驱咿呦呌寃【郊】穷区指清夷凶部坐雕铩卬文裁斐亹巴艳收婠妠椎肥牛呼牟载实驼鸣圣灵闵顽嚚焘养均草防下书遏雄虓觧罪吊挛瞎【愈】战血时销洗劔霜夜清刮汉栈罢嚣阗獠江息澎汃戍寒絶朝乘刃暗歇宵詧始去杏飞蜂及归栁嘶庙献繁馘级乐声洞椌楬【郊】台图焕丹郊告俨匏稭念齿慰霉黧视伤悼瘢痆休输任讹寝报力厚麸秳公欢钟晨撞室宴丝晓扴杯盂酬酒醪箱箧馈巾帓小臣昧戎经维用賛勲劼【愈】
　　成都曲　　　　　　　　　唐张籍
　　锦江近西烟水绿新雨山头荔枝熟万里桥邉多酒家游人爱向谁家宿
　　井络　　　　　　　　　唐李义山
　　井络天彭一掌中澷夸天设剑为峰阵圗东聚燕江口邉柝西悬雪岭松堪叹故君成杜宇可能先主是真龙将来为报奸雄辈莫向金牛访旧踪
　　中元甲子以辛丑驾幸蜀　　唐罗隠
　　邪气奔屯瑞气移清平过尽到艰危纵饶犬彘迷常理不奈豺狼幸此时九庙有灵思李令三川悲忆恨张仪不怜一曲还京乐重对红蕉教蜀儿
　　蜀中三首　　　　　　　　唐郑谷
　　马头春向鹿头闗逺树平芜一望防雪下文君沽酒市云藏李白读书山江楼酒恨黄梅后村落人歌紫芋间堤月桥烟好时景汉庭无事不经蛮
　　夜多无雨晓生尘草色峦光日日新防顶茶畦千防露浣花牋纸一溪春扬雄宅在唯乔木杜甫台荒絶旧隣却共海棠花有约数年留滞不归人
　　清逺江清碧簟纹小桃花绕薛涛坟朱桥直指金门路粉堞髙连玉垒云牕下斵琴翘鳯足波中濯锦散鸥羣子规夜夜啼巴树不并吴乡楚国闻
　　悼蜀诗　　　　　　　　　　张咏
　　至道纪号元祀春正月为审官院考绩引对天子曰天厌西蜀嵗荐饥馑任失其人枉政残剥民兴怨嗟搆孽肆暴授命虎旅殄灭凶逆矧彼黔首不聊其生官人安民朕意防怠寛则育奸猛则残俗得夫济者实难其人尔惟方直厯政有迹卭僰幽遐往理其俗克畏克爱汝其钦哉祗奉厥命乘轺西征夏四月二十有八日供厥职噫谋术庸陋防敢怠忽豪猾抑之赋敛乃息存恤穷困招绥流亾杜厥剥削宣扬皇风间一嵗而民弗克安非郡县之罪偏将之罪也有听者孰不知民心上畏王师之剽剠下畏草孽之强暴乎良家困弊渐复从贼庶赊其死深可忿也天子逺九重孤贱者惮权豪而不敢言呜呼虽采诗之官阕之久矣然歌咏讽刺亦不可寂然【咏】敢作悼蜀古风诗四十韵书于视政之防有识君子幸勿以狂瞽为罪
　　蜀国富且庶风俗矜浮薄奢僣极珠贝狂佚务娯乐虹桥吐飞泉烟栁闭朱阁烛影逐星沉歌声和月落鬬鸡破百万呼卢纵大噱逰女白玉珰骄马黄金络酒肆夜不扄花市春惭怍禾稼暮云连纨绣淑气错熈熈三十年光景倐如昨天道本恶盈侈极祸必作当时布政者罔思救民瘼不能宣淳化移风复俭约情性非方直多为声色着从欲窃虚誉随俗纵贪攫蚕食生灵饥作威恣暴虐佞防天子听所利唯剥削一方忿恨兴千里攘臂跃火气烘寒空雪彩挥莲锷无人能却敌何暇施击柝害物黩货辈皆为白刃烁瓦砾积台榭荆棘迷城郭里第鏁苔芜庭轩喧鷰雀斗粟金帛市束刍罗绮愽悲夫骄奢民不能饱葵藿朝廷命元戎帅师荡凶恶虎旅一以至枭巢一何弱燎毛焰晶荧破竹锋熠爚兵骄不可戢杀人如戏谑悼耄皆罹诛玉石何所度未能剪强暴争先谋剽剠良民生计空賖死心殒获四野搆豺狼五畞孰耕凿出师不以律余孽何由却俾夫炽蜂虿寡术能笼络邉陲未肃清胡顔食天爵世方尚奔竞谁复振謇谔黄屋逺万里九重髙寥廓时称多英雄才岂无卫霍近闻命良臣拭目观奇略
　　成都书事百韵诗【并序】　　　　薛田
　　金躔奥壤玉垒名区风物尚饶旷古称最仆守兹职任五年载至初则木牛流马驰八使以均财次则皂盖朱轓奉一麾而作镇厯览胜异慷慨兴懐古人曰非感发不可以言诗非声诗不可以导志故言成志激流为美谈偶因公退輙作成都书事七言一百韵止陈乎益都事迹防暇以外景加诸庶防谬发扵斐然讵敢芳扬扵作者其诗曰
　　混茫丕变造西阡物象熈熈被一川易觉锦城销白日难歌蜀道上青天云敷牧野耕桑雨栁拂旗亭市井烟院鎻玉溪留好景坊题金马促繁弦风流铺席堆红豆潇洒门庭映碧鲜表状屡言同頴穂敇书频奨并生莲旋科杞树炊香稻剰种豌巢沃晚田仁宅不隳由政立议闱无取任情迁民知礼逊蚕丛后俗尚奢华邃古先绕郭波涛来浩浩归朝岐路去绵绵乍回黑水将成道潜到青羊恐遇僊靓女各攻翻様绣袨商兼制呀纹牋垆邉泛蚁张裙幄江上呜鼍簇防船石笋崚嶒衙对峙琴台恢濶寺相连羣葩艶里珍禽语百草香中瑞兽眠喜处必臻尤伫望胜逰争倦更迁延早荷叶底蹲鸱伏防树梢头乱蝶穿鹾发牢盆浑弃卤铁资圜法免鉟铅丰饶物态宁殊越美丽姝姬酷类燕西海号雄彰传纪南康辞健积铭防良工手技髙容学妙隠丹方秘不传倚劒灵闗凌絶顶梦刀孤垒削危巅金华巷陌遗三品石镜伽蓝露一拳信落荆州随鼓枻检颁芝阙听揺鞭若量内地寒暄异且在遐陬水陆全渝舞旧云传乐府巴谈谁曰系言诠九包绾就佳人髻三閙装成子弟韀欲辨坤维寻地理才临益部认郊防文翁室暗封苔藓葛亮祠荒享豆笾货出军储推赈济转行交子颂轻便气蒸蒟蒻根须润日罩楩楠树影圎药市风光虫蛰外花潭遨乐鵙鸣前聚源待拟求鳬氏贮怨那能雪杜鹃藂植森荣还蓊蔚夹流湍迅逈潺湲鲜明机杼知无算细碎锥刀不啻千合伴鵶鬟齐窈窕对陪霓袖竞翩翾五门冷映岷峨雪千里爰防灌堋泉茂盛八宜得最膏腴十道比俱偏袁滋不到生无分叚相重来宿有縁欵召相如登兎苑骤迁太白歩花甎葳蕤草木时为瑞竒秀江山代产贤晓后细风红灼灼夜中防雨碧芊芊锦亭熖烛明欹障绣阁香毬暖熨氊寳塔徘徊停隼旟观街杂沓拥辎軿酴醿引架家家郁踯躅攀条处处妍重爱鲁儒提徳柄威降曺将董戎旃欢謡少负賨人勇长讲多经楚客禅似簇绮罗偏焕耀如流车马倍喧阗搘机显绰名堪録题柱芬芳事莫捐李特锋铓徒恃险张仪规画自持颠鹰扬器业成悠乆乌合奸防败转旋漫向鼎分澄覇道却当化验都强贪楚灭悲倾辙广洽尧询喜慕羶侧弁猖狂抛玉斚归鞍酩酊坠金钿氛埃屏息云常覆稼穑繁滋泽靡愆睿圣宵衣垂廼睠贵臣驰日每传宣石牛迈路加歆飨江渎隆区助洁蠲避暑亭台珍簟设纵闲池沼钓丝牵遮蛮带砺长能固捍蜀金汤逺益坚何武甲科曽继踵严遵卜兆罕差肩讐书竞印诸家集博识咸修百氏笺纸碓暮舂临岸浒水樽春注截河壖华严像阁凉堪爱净众松溪僻可怜学射崔嵬横庵霭放生寛广媚漪涟藓庭嫩笋青篸篸风槛新荷绿扇扇守戍貔貅千万骑采葑簮笏两三员清江防埶方流防大面盘形正压干电扫谷风藏虎啸雷瞠宫树洒龙涎郃占逖应星舒彩栾噀端聆火扑燃令范式驱民咨谋畴倚道平平性寒甘蔗猱偷齧体腻芭蕉蠧莫沿志读备兴重掩巻史看唐幸懒终篇雕盘姹女呈酥作水巷痴童飏纸鸢初下鹿头迷鄠杜暂来犀浦误伊瀍变秦言语生皆防变土情懐死不悛结厦斧斤宗简易入神丹雘厉精专栁堤夜月珠帘卷花市春风绣幕褰十县版圗分户籍一城牌肆系民编受辛滋味饶姜蒜剧馔盘飡足鲔鳣月季冐霜秋肯挫荔支冲瘴夏宜然防畨藂菁鸣虚籁是个园林噪懒蝉蠢动乘时先养育菁英届别陶甄地丁叶嫩和岚采天蓼牙新入粉煎平代启闱闻继笈监军慿轼见刘焉蕙兰馥裛幽蹊畔菱芡交铺曲岛邉缯网晚晴夸蹴踘画绳寒食戏秋千氤氲紫雾蒙都邑缥渺彤霞聚偓佺螭伏自然销劒防蝼翻防度起戈鋋宦游止叹音尘阙乡饮何惊嵗月遄灵夀桃枝奇共结金砂银铄贵相聨埋轮昔按均输命叱驭今分太守权徒为行春飞皂盖讵能许国报青钱政经旋考尤多僻民瘼深求尚未痊虽愧袴襦非叔度且期毫墨有冯涓僶遵亷察思从训克谨操修敢好畋南市醉过攅帜队西楼欢坐列琼筵烦嚣谨畏伤淳厚恵黠周防近巧谝重禄省心宜致冦薄材荘貎若临渊扶危颇异巢居幕劝善还同矢在叨莅一麾康逺俗等闲光景又三年
　　成都　　　　　　　　　　　宋祁
　　风物繁雄古奥区十年伧父巧论都云藏海客星间石【成都有一石人传严君平所辨星石今在严真观】花识文君酒处垆两剑作闗屏对绕二江聮练平铺此时全盛超西汉还有渊云抒颂无
　　城郭
　　奉和严中丞西城晚眺　　　唐杜甫
　　汲黯匡君切亷颇出将频直辞才不世雄畧动如神政简移风速诗清立意新层城临暇景絶域望余春旗尾蛟龙防楼头鷰雀驯地平江动蜀天濶树浮秦帝念深分阃军湏逺算缗花罗封蛱蝶瑞锦送麒麟辞第输髙义观图忆古人征南多兴绪事业暗相亲
　　锦城曲　　　　　　　　唐温庭筠
　　蜀山攅黛留晴雪笋蕨牙萦九折江风吹巧剪霞绡花上千枝杜鹃血杜鹃飞入岩下藂夜呌思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城五千里
　　蜀城春望　　　　　　　　唐崔涂
　　天涯憔悴身一望一帖巾在处有芳草满城无故人懐材皆得路失计自伤春清镜不堪照须毛愁更新
　　览蜀宫故城作　　　　　　　宋祁
　　国破江山老人亾岸谷推鸳飞今日瓦鹿聚向时台故苑犹霏雪荒池但劫灰頳糊处壤阖记数残枚恨月窥林下悲风覔陇来依城狐独宿失厦鷰裴回废社才存树阴垣自上苔有情惟杜宇长为故王哀
　　观古鱼鳬城【在温江县北十五里有小院】　孙松夀
　　野寺依脩竹鱼鳬迹半存髙城归野垅故国霭荒村古意凴谁问行人谩苦论眼前兴废事烟水又黄昏
　　宫院
　　宣华苑宫词　　　　　　　蜀王衍
　　辉辉赫赫浮玉云宣华池上月华春月华如水浸宫殿有酒不醉真痴人
　　晚步宣华旧苑　　　　　　范成大
　　乔木如山废苑西古沟临水静鸣池吏兵悉率更畨后楼阁崔嵬欲暝时有路冷萤犹照草无风惊鹊自迁枝归来更了程书债目眚昏花烛穂垂
　　楼阁
　　登成都白搜楼　　　　　　晋张载
　　重城结曲阿飞宇起层楼累栋出云表峣蘖临太虚髙轩启朱扉回望畅八隅西瞻岷山岭嵳峩似荆巫蹲鸱蔽地生原隰植嘉蔬虽遇尧汤世民食恒有余鬰鬰小城中岌岌百族居街术纷绮错髙甍夹长衢借问扬子舍想见长卿庐
　　登楼　　　　　　　　　　唐杜甫
　　花近髙楼伤客心万方多难此登临锦江春色来天地玉垒浮云变古今北极朝廷终不改西山冦盗莫相侵可怜后主还祠庙日暮聊为梁父吟
　　登锦城散花楼　　　　　　唐李白
　　日照锦城头朝光散花楼金牎夹绣户珠箔悬琼钩飞梯绿云中极目散我忧【一作愁】暮雨向三峡春江绕双流今来一登望如上九天游
　　晚夏登张仪楼呈院中诸公　唐叚文昌
　　重楼牎户开四望剑烟埃逺岫林端出清波城下回乍疑蝉韵促稍觉雪风来并起乡闗思销忧在酒杯
　　同前　　　　　　　　　　唐姚向
　　秦相架羣材登临契上台槎从银汉落江自雪山来俪曲亲流火凌风洽小杯帝乡如在目欲下尽徘徊
　　同前　　　　　　　　　　唐温防
　　危轩重叠开访古上徘徊有舌嗟秦策飞梁认楚材云霄随鳯到物象为诗来欲和闗山意巴歌调更哀
　　同前　　　　　　　　　唐杨汝士
　　从公城上来秋近絶纤埃楼古秦规在江分蜀望开逺山标宿雪末席本寒灰陪赏今为忝临欢敢诉杯
　　同前　　　　　　　　　唐李敬伯
　　层屋架城隈宾筵此日开文锋摧八韵星分应三台望雪烦襟释当欢逺思来披云霄汉近蹔觉出尘埃
　　同前　　　　　　　　　　唐姚康
　　登览值晴开诗从野思来蜀川新草木秦日旧楼台池影揺中座山光接上台近秋宜晚景极目断浮埃
　　散花楼　　　　　　　　　唐张祜
　　锦江城外锦江头回望秦川上轸忧正值血魂来梦里杜鹃声在散花楼
　　北楼　　　　　　　　　　　宋祁
　　少城西北之髙楼此地苍茫天意秋惊风白日忽已晚落日长年相与愁极塞云物自惨澹趋林鸟雀时啁啾缨上朔尘久不洗安得手弄沧江流
　　西楼夕坐　　　　　　　　　前人
　　炎氛随日入岑寂坐遥帷倦鹜昏投浦惊蝉夜去枝桂华兼月破槎影带星移珍重窻风好羲皇即此时陪孙之翰大博登成都楼　　　张俞
　　龊龊古之人伤心广陵废遂弦芜城歌半夜一挥涕蕙纨随草衰藻黼归尘翳防石敛丘封歌堂从水逝薰光杳沈灭吞恨徒千嵗我懐呉蜀国旤乱若符契目览防殿心感君王墟世干戈日驰逐狼虎争吞噬山河寳天堑城阙巍地肺霸力不久炎倐忽如焚薙空余万雉城岌倚寒云际麋鹿玩苹隂狐狸栖棘卫江汉含呜咽峩抱迢逓荒村烟火遥落日寒风厉因知市朝人自古悲兴替
　　散花楼　　　　　　　　　喻汝砺
　　濯锦江邉莎草浓散花楼畔夭芙蓉蜀山叠叠修门逺谁把丹心问李【唐讨淮蔡李籍帑藏以献田是诸道皆助军费自倡之】
　　西楼秋晚　　　　　　　　范成大
　　楼前处处长秋苔俯仰璿杓又欲回残暑已随凉燕去小春应为海棠来客愁天逺思无托吏案山横睡有媒晴日满窻鳬鹜散巴童来按鸭炉灰
　　冬至日铜壶阁落成　　　　　前人
　　走徧人间行路难异乡风物杂悲懽三年北户梅邉暖万里西楼雪外寒已办鬓霜供嵗籥仍髀骨了征鞍故园云物知何似试上东楼直北防
　　西楼独上　　　　　　　　　前人
　　竹日驻防暑松风生早秋闲寻来处路独倚静中楼老景驱双毂乡心挽万牛相随木上坐脚底亦云浮







　　成都文类巻二
　　钦定四库全书
　　成都文类巻三
　　宋　扈仲荣等　编
　　诗
　　江山　【池沼　堤堰　桥梁】
　　江涨　　　　　　　　　　唐杜甫
　　江发蛮夷涨山添雨雪流大声吹地转髙浪蹴天浮鱼鼈为人得蛟龙不自谋轻帆好去便吾道付沧洲
　　江涨　　　　　　　　　　　前人
　　江涨柴门外儿童报急流下床髙数尺倚杖没中洲细动迎风鷰轻揺逐浪鸥渔人萦小楫容易拔船头江上值水如海势聊短述　　　前人
　　为人性僻耽佳句语不惊人死不休老去诗篇浑漫兴春来花鸟莫深愁新添水槛供垂钓故着浮槎替入舟焉得思如陶谢手令渠述作与同逰
　　江村　　　　　　　　　　　前人
　　清江一曲抱村流长夏江村事事幽自去自来梁上鷰相亲相近水中鸥老妻画纸为棊局稚子敲鍼作钓钩多病所需唯药物防躯此外更何求
　　春日江村五首　　　　　　　前人
　　农务村村急春流岸岸深乾坤万里眼时序百年心茅屋还堪赋桃源自可寻艰难昩生理飘泊到如今迢逓来三蜀蹉跎又六年客身逢故旧发兴自林泉过懒从衣结频游任履穿藩篱颇无限恣意向江天种竹交加翠栽桃烂熳红经心石镜月到面雪山风赤管随王命银章付老翁岂知牙齿落名玷荐贤中扶病垂朱绂归休步紫苔郊扉存晚计幕府媿羣材燕外晴丝巻鸥邉水叶开邻家送鱼鼈问我数能来郡盗哀王粲中年召贾生登楼初有作前席竟为荣宅入先贤传才髙处士名异时懐二子春日复含情
　　泛溪　　　　　　　　　　　前人
　　落景下髙堂进舟泛回溪谁谓筑居小未尽乔木西逺郊信荒僻秋色有余凄练练峯上雪纎纎云表霓童戏左右岸罟弋毕提携翻倒荷芰乱指挥径路迷得鱼已割鳞采藕不洗泥人情逐鲜美物贱事已暌吾村霭防姿异舍鸡亦栖萧条欲何适出处无可齐衣上见新月霜中登故畦浊醪自初熟东城多鼔鼙
　　春水生二絶　　　　　　　　前人
　　二月六夜春水生门前小滩浑欲平鸬鷀鸂鶒莫漫喜吾与汝曹俱眼明
　　又　　　　　　　　　　　　前人
　　一夜水髙二尺强数日不可更禁当南市津头有船卖无钱即买系篱傍
　　春水　　　　　　　　　　　前人
　　三月桃花浪江流复旧痕朝来没沙尾碧色动柴门接缕垂芳饵连筒灌小园已添无数鸟争浴故相喧
　　溪涨　　　　　　　　　　　前人
　　当时浣花桥溪水才尺余白石明可把水中有行车秋夏忽泛溢岂唯入吾庐蛟龙亦狼狈况是鼈与鱼兹晨已半落归路跬步踈马嘶未敢动前有深填淤青青屋东麻散乱床上书不意逺山雨夜来复何如我逰都市间晚憇必村墟乃知久行客终日思其居
　　荆门浮舟望蜀江　　　　　唐李白
　　春水月峡来浮舟望安极正见桃花流依然锦江色红色渌且明茫茫与天平逶迤巴山尽遥曳楚云行雪照聚沙雁花飞出谷鸎芳洲却已转碧树森森迎流目浦烟夕扬帆海月生江陵识遥火应到渚宫城
　　野望　　　　　　　　　　　前人
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃答圣朝跨马出郊时极目不堪人事日萧条
　　野望因过常少仙　　　　　　前人
　　野桥齐度马秋望转悠哉竹覆青城合江从灌口来入村樵径引尝果栗皴开落尽髙天日幽人遣未回
　　晚秋陪严郑公摩诃池泛舟得溪字
　　前人
　　湍駃风醒酒船回雾起隄髙城秋自落杂树晚相迷坐触鸳鸯起巢倾翡翠低莫须惊白鹭为伴宿青溪
　　陪郑公秋晚北池临晀　　　　前人
　　北池云水阁华馆辟秋风独鹤元依渚衰荷且映空采菱寒刺上踏藕野泥中素檝分曹徃金盘小径通萋萋露草碧片片晚旗红杯酒霑津吏衣裳与钓翁异方初艶菊故里亦髙桐揺落闗山思淹留战伐功严城殊未掩清宴已知终何补参军乏欢娱到薄躬
　　云山　　　　　　　　　　　前人
　　京洛云山外音书静不来神交作赋客力尽望乡台衰疾江邉卧亲朋日暮回白鸥原水宿何亊有余哀
　　偶宴西蜀摩诃池　　　　　唐畅甫
　　珎木郁清池风荷左右披浅觞寜及醉慢舸不知移荫林簟光冷照流簮影欹胡为独覊者雪涕向连漪晦日益州北池陪宴　　　唐司空曙
　　临泛从公日僊舟翠幕张七桥通碧水双树接花塘玉烛收寒气金波隠夕光野闻歌管思水静绮罗香游骑萦林逺飞桡截岸长郊原懐灞浐陂漾冩江黄常侍传花诏偏裨同羽觞岂令南岘首千载播余芳
　　升僊桥　　　　　　　　　唐罗隠
　　危梁枕路岐驻马问前时价自友朋得名因妇女知直须论运命不得逞文词执防君乡里荣华竟若为
　　题龙华山　　　　　　　　唐郭震
　　昔年曾到此山回百鸟声中酒一杯最好寺邉开眼处叚文昌有读书台【出古今诗话】
　　过摩诃池二首　　　　　　　宋祁
　　十顷隋家旧凿池池平树尽但回隄清尘满道君知否半是当年浊水泥
　　池邉不见帛防船麦垅连云树绕天百歳兴衰已如此争教东海不为田
　　春日出浣花　　　　　　　　前人
　　侧盖天长荡晓霏暖风才满使君旗水通江渚容鱼乐草徧山梁报雉时场雨灭尘盘马疾楼云碍曲进觞迟少陵宅畔吟声歇【杜子美宅在浣花溪上】栁碧梅青欲向谁
　　忆浣花泛舟　　　　　　　　前人
　　早夏清和在晴江沿泝时岸风揺鼓吹波日乱旌旗醉帟牵湘蔓游鬟扑绿蕤树来惊浦进山失悟舟移雅俗西南盛归轺东北驰此欢郍复得抛恨寄天涯
　　避暑江渎池　　　　　　　　前人
　　溪浅容槁短舟移觉防长烟稠芰荷叶霞热荔支房枝叠参檛鼓柸寒十馈浆便成逃暑醉官事底相妨
　　江渎泛舟　　　　　　　　呉中复
　　晓来一两过池塘江渎祠前馆宇凉翠水细风飜昼浪红蕖微露浥秋香欲停画舫收船檝旋折圎荷当羽觞逃暑岂须河朔饮迟留车马到斜阳
　　和　　　　　　　　　　　张唐民
　　雨余云重昼阴长水涨风塘气味凉菡萏入舟风旋破襟裾明日汗尤香忽生胜趣都忘事不待交醻自引觞碧玉琉璃大如防吾徒真不谢髙阳
　　和　　　　　　　　　　　雍方知
　　火老金柔尚伏藏快风收雨送新凉人随竹马来方盛酒入莲筩特地香春草与谁占梦句白云空自颂觥觞欲知此日公之乐正喜西城息亢阳
　　和　　　　　　　　　　　韩宗道
　　绿锦池塘藻荇芳拏舟清泛水风凉千珠翠飐圎荷雨百和交销宝篆香暂驻旌麾开燕豆只慿谈笑乐柸觞留连晚景殊多适无柰黄昏送夕阳
　　和　　　　　　　　　　　谢景初
　　雨飞暑馆变秋堂息驾林祠意绪长笋脱万苞风韵玉莲开百畞水浮香楸盘力战碁防味筠簟清吟扇逓凉心惜吏闲文酒乐雅欢未既即离觞
　　和　　　　　　　　　　　韩宗道
　　萧洒丛祠古道傍偶来乘兴兴何长翠竹寒成韵苒苒红渠细度香云暗尘头云雨急风来水面葛衣凉天涯一笑良难得预借骧歌送别觞
　　升迁　　　　　　　　　　　范镇
　　去用文章结主知出衔恩旨谕皇威相如终古成轻诧桥上空题驷马归
　　仲逺龙圗见邀学射之游先寄五十六言
　　前人
　　防年魂梦寄西州春晚归逢学射逰十里香风尘不动半山晴日雨初收指防武弁呈飞骑次第红妆数胜筹【故事往来皆呈马骑设射堋众宾皆射遣官妓记筹】夹道绮罗瞻望处管弦旌斾拥遨头
　　自和
　　古来西蜀梦刀州太守因民作胜逰千里闻风皆逺至一春饶雨定秋收诗篇迭唱无停笔酒盏频行不记筹老退归逢出郊防路人应笑雪盈头
　　武担【蜀事补士】　　　　　　　宋京
　　君不见蜀王妃子墓突兀成都城中若山积墓头寒镜澁无光妬月欺烟化为石鸿荒无根凭野史直谓山妖化妃子临终未免懐首丘运土山中于此山名武担锦江邉用是得名千万年如今佛阁倚空翠老木盘郁摩苍天晴云入穴西山出卷帘坐见岚光滴安得文如汲冢书免使后人疑往昔
　　龟化【蜀事补士】　　　　　　　前人
　　君不见秦时张仪筑少城土恶易败还颠倾力疲智竭筑未就神龟为尔开其灵龟行所至城不圯板筑之防以此已功成隠去智且贤城下于今祗流水殷勤髙谢余且网不梦元君宁自放仪兮仪兮奈尔何口舌纵横饰欺妄天使神龟笼尔术不言而行功自毕安得人灵若尔灵照见百为心遐逸
　　游海云山　　　　　　　　喻汝砺
　　渺渺天宇初便复有此山清辰及兹游遐想百代前来者几何人当时各为欢淑质扬妙舞哀终逓清弹乐事坐如昨芳嵗已屡殚向来所游人落叶不复还迥然散逺目感之为长叹竹林旧所适鹊巢岂昔眠念谁当久存而不住所缘破涕聊一怡山川却萋妍未知后世士谁复当来旋
　　锦江思　　　　　　　　　　李新
　　独咏沧浪古岸邉牵风栁帯绿凝烟得鱼且斫金丝鲙醉折桃花倚钓船
　　合江舟中作　　　　　　　公遡
　　云气昏江树春流没钓矶如何连夜涨似欲送人归乱石水声急片帆风力微舟师且停橹白鹭畏人飞
　　沱江
　　尚胜三年谪终慙万里驯极知行路澁可忍在家贫嵗晚沱江绿云深锦树新相思肯如月夜夜只随人学射山相传蜀后主刘禅习射于此因以得名
　　有感二作　　　　　　　　　何耕
　　苦无雄畧但儿嬉尚想山头学射时忽报阴平鱼贯入可怜一镞不能施
　　脩明国政保闗山岂在驰驱纵送间空使流人登劔阁向风长喟笑庸孱
　　摩诃池　　　　　　　　　　陆游
　　摩诃古池苑一过一消魂春水生新涨烟芜没旧痕年光走车毂人事转萍根犹有宫梁燕衔泥入水门【蜀宫中旧泛舟入此池曲折十余里今府后门虽已为平陆然犹号水门】
　　夏日过摩诃池
　　乌防翩翩白纻轻摩诃池上试闲行淙潺野水鸣空苑寂厯斜阳下废城纵辔迎凉看马影袖鞭寻句听蝉声白头散吏原无事却为兴亡一怆情
　　浣花溪　　　　　　　　　　冯俌
　　浣花溪邉濯锦裳百花满潭溪水香宝奁散尽有霜防草秣匹马不可当当时濯衣只偶尔岂似取履张子房烈烈遽见蔽此蜀防乱懐尔徒悲伤年年春风媚杨栁防缆防姌云霞张溪邉游冶红粉娘了不识字空悠飏采花荡桨不归去暮隔烟水眠幽芳
　　游侍郎堤　　　　　　　　　陆游
　　晓从北郭过西城十里沙堤似席平澹日向人供防影微风傍马助鞭声欢情寂寂随年减俗事纷纷逐日生到处毎求佳水竹晚途牢落念归耕
　　行武檐西南村落有感　　　　前人
　　骑马悠然欲断防春愁满眼与谁论市朝迁变归芜没磵谷牙互吐吞一径松楠遥见寺数家鸡犬自成村最怜髙冢临官道细细烟莎遍烧痕【有大冢髙数丈旁又一冢差小莫知何代人也俗号太子墓】
　　逰学观射次壁间诗韵　　　　前人
　　走徧人间鬓尚青尔来乐事满余龄傍潭秋爽鉏甘菊登岳春暄采茯苓闲倚松萝论劔术静临窻几勘丹经严光本是逃名者安用天文动客星
　　三月二十日出郊泛舟西津得予字
　　李焘
　　春日行郊坰南风初唱予相携出城郭着意买江湖句好从儿覔杯干任客呼长年足诗酒此外复何须
　　山东郭见山　　　　　　　　杨甲
　　二年不见山见之喜不休举手三揖之山逺不颔头疑我堕尘土已与俗同俦羣峰次苐走狼怒不可收稍稍望云脚下见八九丘近前与之笑顔色渐和柔迎我以松风与我相献酬怜我不识路道以溪水流岂其终爱予为此世所仇却之实不忍傥有缓急投一官最下策包裹辱与羞百年在平地亦有一日忧谁能无饥渴往与青山谋
　　灵泉山中　　　　　　　　　前人
　　小县相笼合蒙蒙数百家菓蔬争晚市樵牧乱晴沙落日平沙迥青山细路賖偶居无事在随意问桑麻野邑山围尽风烟更可怜客情牛铎外农事藕花前聚汲松根井寛愁石底泉云安湏斗水诗兴亦超然胜地僊灵宅防官也谪居焚香他日梦隠几向台书小睡便山雨长齐称野蔬逢人问无恙满意説樵渔日下溪林薄芊芊肃晚晖闭门成隠饮小水亦生肥醉着溪藤杖归来木叶衣狂歌有虎兕吾道只应非何处长松寺雨花云外台山从百曲转路入九闗回老桧成龙尽残柯借鸖来人间斤斧乱风壑夜声哀
　　灵泉山上晚望　　　　　　　前人
　　野旷树还乱林深烟更微天随残日尽云掣断山飞玉垒风烟濶秦城草木非慿髙千万事今夜客裳衣逺目昏难尽青山濶展围眼花随处乱云树一时飞秋至客愁逺路难心事违更怜人北望不见雁南飞
　　合江泛舟　　　　　　　　　前人
　　莫踏街头尘寜饮城东水江头放船去苇间问渔子防深鱼有家鳬雁在中沚得酒可以歌得树可以檥年年舟中客顔色不相似风波无前期游者亦如此短篙醉时筞逺山醉时几我老不奈醒日落西风起
　　寒食游学射山　　　　　　　前人
　　疾风吹沙天茫茫日落未落原野黄山空无人不碌碌路长马饥石齧足荒台古林翳云族何人刳嵒缚层屋当时万骑填山谷至今拾宝多遗镞故国山川愁逺目人世悲欢风雨速凌髙举酒天为蹙手攀岩木扣云木何人唱我凄凉曲兴亡一取冥冥绿野水平芜飞鴈鹜









　　成都文类巻三
　　钦定四库全书
　　成都文类巻四
　　宋　扈仲荣等　编
　　诗
　　学校
　　题石室　　　　　　　　　唐裴铏
　　文翁石室有仪形庠序千秋播徳馨古柏尚留今日翠髙岷犹蔼旧时青人心未肯抛氊蚁弟子依前学聚萤更叹沱江无限水争流祗愿到沧溟
　　益州州学圣训堂诗　　　　　何郯
　　益为藩捍西南隅物众地大称名都择守来颁兹土政治人颇与他邦殊差跌一有戾条教便宜皆得行黥诛羣奸帖息不敢动无复弄兵觊穿窬任威或谓一时事立政恐非长世图岂无达识究是否重在改作徒嗟呼仲翁【文翁字】裔孙有伟度敢决不以常文拘当官勇欲除法伊忧内恻仁心孚视人无异逺方意威刑恵政还相须始时嵗荒力赈救坐使饿殍成完肤既而为俗思根本其在立学陈师谟大开儒庠务诲导秀民耸慕纷来趋遂言谓署鸿生职使演经传传诸徒奏函才上闻法座诏劄即日来谐俞诏云信汝办治蜀缓任威罚先文儒公心感激侈上赐刻在金石尊神谟覆之大厦牓美称日久传着期无渝邦人承风为盛事观者填道来于于嗟嗟多士其听命勿即邪经安夷涂师无訿圣生率教信尚姬孔尊唐虞施之乡党励雅俗仁谊得以相持扶汉王初始盛文学起自蜀国行中区本朝教化视三代建元安可为齐驱吾君训辞谕万里义均盘诰兹宣敷吾守教本树一国学盛洙泗相涵濡臣谋君从协大义圣哲倡和真同符欲歌盛节示万古才不逮志嗟其愚
　　复修府学故事　　　　　　　韩绛
　　文翁石室已千秋世有兴衰化自流贤嶲相望承学粹朝廷繇此得人优【蜀中名士布在显要】太平典礼当传习盛际文章正讲求师友琢磨期不勌岷峩秀气与云浮
　　礼殿【蜀事补亾】　　　　　　　宋京
　　君不见汉人制作礼殿存法度严广分卑尊秪今年数不可攷列画古帝丹青昏晋人遗书刻柱邉字划刓决骨气全衣冠真不异阙里事业直笑铭燕然锵锵似有环佩声七十二子罗簮缨闭藏浊世如有待开眼今日观文眀陈仓石鼓归辟雍大成门阀何穹崇安得儿取礼殿制太学西有宣尼宫
　　石室【蜀事补亾】　　　　　　　前人
　　君不见西汉文翁为蜀守蜀学不居齐鲁后诸生竞欲保翁名石室镌磨贵难朽东汉髙公又防时为作石室还如兹至今二室坚且久文公髙公名不衰世间可传唯铁石石终可泐铁终蚀古人好事留其名石室存亾竟何益汉水沉碑知在不叔子名存空岘首安得眼看石室销要知二子名终有
　　过府学遂谒文公堂　　　　喻汝砺
　　绿荻负幽隠髙槐泛轻凉各姱一时好披风互低昻讵知五月中微阴防催黄我行鲁侯宫独谒文公堂若人骨已朽道在斯不亡遂令蜀文章照耀日月傍世事俱腐臭斯文真久长靡顔能防时萧条翳墟荒富贵岂不好千载同一伤三叹过泮宫抚已涕自滂
　　府学十咏　　　　　　　　　李石
　　礼殿
　　汉人祀周公为先师故钟防记云周公礼殿范蜀公镇云屋制甚古非近世所为秦汉以来有也内翰王素云其屋制絶异今制后之葺者惜其古不敢改作
　　蜀侯作頖锦水湄先圣先师同此室巍然夫子据此座殿以周公名自昔圣人两两如一家均是周人先后出东家想见中夜梦犹与公孙同衮舄斯文授受乃闗天不为汉唐加损益我时来视爼豆事重是汉人斤斧迹汉宫制度九天上散落人间此其一多因丰屋起戎心独此数椽绵嵗厯规模嵲东鲁似气象缥缈西岷敌竹松犹是斯干诗风雨方知栋隆吉虽然汉献来至今阅时已多驹过隙中间岂无鸟防虑妙斵不知难辄易工师不揆乱如麻敢向殿门言匠石诗书譬彼尚阙文后学如何补遗逸祖龙非意窃登牀科斗有心来坏壁旧章仅在命如丝谁勒吾诗胜丹漆
　　石室
　　汉孝景时太守文翁始作石室西为文翁稍南为髙朕比文翁石室差大皆有石像朕或为胜宋温之璋洗石以辨之乃朕字也【诗禀切】蜀守席旦奏秩文翁髙朕扵祀典窃疑二室者蜀人所以祠二公之意非必自作
　　来为人所爱去为人所思若防文与髙慈恵蜀之师至今窟中像凛凛建立时知非伯有室定是同乡时蜀人爱二公逺与千载期其间几灰刼付与一炬炊保此嵗峥嵘不动山四维东家好邻里岂任恶少窥祠前二古柏外干中不萎勿作剪伐想恐是神明遗可怜墙壁间峩冠剑拄頥烈士不平气好在淮西碑
　　殿柱记
　　范蜀公云其柱钟会书刻其上按会与邓艾同入蜀在咸熈元年甲申距汉献兴平元年甲戍凡七十一年矣艾盖追文翁髙君之美而书也
　　苍龙甲戍嵗修筑周公殿文翁至髙君学校已再变顺考兴平年实纪汉之献或云钟防书入木字隠见自献而至防朔厯斗杓转会初入蜀时意不止弱禅有如猿猱系百巧欲伺便杀女不作难机锋剧刀箭防书固出繇家法素所善至学艾笔迹暮夜走邮傅老昭岂易欺真伪猝难辨欺昭尔尚可蜀士多秀彦当其下笔时寜不愧顔面虽防黼藻文不揜粪土贱周公傥有灵白日下雷电【钟防善学人笔迹学艾书以诳司马昭昭遂杀艾】
　　左右生题名【或云江阳寜蜀遂宁晋原以晋志攷之江阳蜀置此郡寜蜀遂宁晋原皆是宣武平蜀后置】
　　范蜀公云西汉时诸生姓名文学祭酒典学从事各一人司仪主事各一人左生七十三人右生三十人可考者仅百许人亦
　　载于欧阳文忠公集古録
　　蜀地虽逺天之涯蜀人只隔一水巴自从文翁建此学此俗化为齐鲁家頖林春风桑椹熟集鼔坎坎闻晨挝诸生堂奥分左右相比以立如排衙九牧之金充嵗贡抉出金鑛遗其沙卿云褒武皆蜀秀虎豹各自雄须牙两京得人广数路忍使丘中留于嗟不然题名百许辈无一显者何谓耶我亦典学老从事试向坐中寻孟嘉【庾亮版孟嘉为劝学从事亮正旦大防人士率多时彦禇裒问亮江州有孟嘉其人何在亮云在坐卿且自覔今左右生有典学从事意亦嘉所官也】
　　礼殿晋人画
　　耆旧传云西晋太康中益州刺史张收画而东晋王右军已有书问蜀中事知有汉时讲堂在知画三皇五帝以来人物精妙画文欲因摹取得广异闻则疑非收辈所画耳然画之后前既无可攷则当以收为正嘉祐中王素命摹写为七巻总一百五十五人为成都礼殿圣贤圗蜀守席益又尝摹其容貌名位可别识者一百六十八人于石经堂【乂按元丰郭若虚圗画见闻志云汉文翁学堂在益州昔经頺废髙朕复缮立圗画古人圣贤之像及瑞物扵壁未知孰是则与耆旧传小异】
　　成都名画窟所至妙宫墙风流五代余轨躅防隋唐其间礼殿晋画为鼻祖未数后来鸿鴈行画者果谁欤或云名收人姓张右军问蜀守墨帖来缣缃乃知前辈人不爱时世妆范琼杜措李懐衮僊荒佛怪驱喝雷电笔意窥渺茫不若收所画上自皮羽之服下至垂衣裳盘古众支帝霸皇与王君臣分圣贤有如虎豹龙鳯殊文章视之若有见日月星象空中垂耿光听之如有闻冲牙玉佩鸣以锵三古以降厯今世视听所感犹一堂乃知此画自神品碌碌余子非所望吾道久已屈二氏争颉顽岂唯收也见绌余子下尚有公议老我双鬓苍
　　齐人画礼器
　　齐永明十年刺史刘悛画殿壁器服如三礼圗席益摹本扵石经堂【惔或作悛或云刘悛弟填之茟今亾矣】
　　漆器侈初俗长防喧都城如何古遽殿天开垂日星奇奇奇与怪怪戃恍不识名我尝阅此画肇自齐永明人间无备物未易穷丹青一作因郊丘盛礼严天庭器服各异数扵此集大成仰瞻万乘圣逺想三代英虮虱容着足鸳鹭参结綪西归放天梅钧天梦初醒心焉感此画眼角泣欲零所见恐未伙蜀都问君平
　　黄筌画屏
　　屏已失其左右二扇独中一山水屏在耳石到官騐问所失月日申府盖绍兴三十年三月二十九日府下兵马司捕贼不获
　　阿筌千顷本胷中学道分眀画手同笔削来追麟获后丹青为洗马羣空登堂欲与修遗履穴戸何由返大弓尚有沧溟垂素璧且阻蝇误汚屏风
　　古柏二首
　　东坡先生送家安国教授成都云苍苔髙朕室古柏文翁亭事具成都古今记赵次公详其事于东坡诗注有妄庸人请扵府恐壊屋欲去之石曰屋壊不修伐此柏不可复且祠庙古迹林木条禁甚明并举东坡柏堂诗争之得全
　　骄容落尽雪霜浮偃蹇空贻社栎羞濡沫东家虽借润风烟西爽亦宜秋皮灾已觉神明露心在犹懐剪伐忧铁鏁何当绊龙脚夜深雷雨巻潭湫【石欲作铁索绊之以防风雨之暴未果仅能累石作笼固其足】
　　思人谁复念婆娑窟室崖阴未易磨四十围间防溜雨三千年后数恒河不堪与世供狙尚许遗民占鸟窠从此便名夫子树康人斤斧奈予何【监者王朝辨进士年八十余矣学官悯其老不忍易之】
　　秦城二絶
　　张仪司马错所筑自错入蜀秦恵公乙已嵗至皇宋绍兴壬午一千四百七十八年虽頺屺所存如崖壁峭立亦学舍一奇观也
　　泮林堂后面峥嵘不道诗书恨未平蔓沉坑余鬼哭此间学校倚秦城
　　壍成雉堞绕蚕丛汉栈分明蜀徼通只説金牛能诳客已输巴粟到闗中
　　石经室
　　伪蜀广政七年其相母丘裔按雍都旧本九经命平泉令张徳钊书而刻诸石是嵗实晋开运甲辰也蜀守胡宗愈作堂以贮石经席益増葺为记
　　我来一登石经堂从以诸生行两庑诸生读经半头白问以始终箝不语我闻此经昔中都中郎所乃其祖迩来离乱已忘失楷本仅能传蜀土蜀土闰位供扫除独此仍为盛时取为将严鐍守重扃防以缭垣崇宇列之学官岂无意岂但阙文存夏五大开明镜别妍时扣洪钟谐律吕后生不复事丹铅抵死唯知守藤楮字音随口妄蜺霓防画分毫谬鱼鲁日月当天空委照盲俗相欺纷莫睹石经虽古奈尔何人竞传今不传古行行矧肯捩眼觑藓剥苔封费撑拄坚镵仅免饱镡鱼隘道争来宅狐防此间邹人傥借问为问石经谁是主一昨敌门肆诃斥防度向墙夸伛偻登登阁阁隠金捶聒耳散空垂雹雨蜡薰煤染连作巻玉轴锦装如束杵岂无一物媚权豪防纸才堪愽圭组尔之所得固么麽我则何由寛搏拊一捶只作一字讹讹至万千那复数石经之害此其大纵有鬼神莫可御忆昔尝为博士官首善堂中容接武心知不是世间书云汉森然城百堵恢恢帝所有余地忍使石经留外府便当连舸下矍塘飞上三山如挿羽缣缃舛谬钟鼎暗天罅岂容无一补巍巍玉帝殿中央河洛东西翼龙虎虽然斯文属兴废帝既有心天亦许作诗未用拟韩公考篆庶防追古鼔










　　成都文类巻四
　　钦定四库全书
　　成都文类巻五
　　宋　扈仲荣等　编
　　诗
　　寺观
　　暮登四安寺钟楼寄裴十　　唐杜甫
　　暮倚髙楼对雪峯僧来不语自鸣钟孤城返照红将敛近市浮烟翠且重多病独愁常閴寂故人相见未从客知君苦思縁诗瘦大向交逰万事慵
　　题武檐寺西防诗　　　　唐叚文昌
　　秋天如镜空楼阁尽玲珑水暗余霞外山明落照中鸟行看渐逺松韵听难穷今日登临地多欢语笑同
　　同前　　　　　　　　　　唐姚向
　　开閤锦城中余间访梵宫九层连昼景万象冩秋空天半将身到江长与海通提携出尘土曾是穆清风
　　同前　　　　　　　　　　唐温和
　　桑门烟树中防榭造云空眺听逢秋兴篇辞变国风坐愁髙鸟起笑指逺人同始媿才情薄跻攀继韵穷
　　同前　　　　　　　　　唐杨汝士
　　清浄此道宫层防复倚空偶时三伏外列席九霄中平视云端路髙临树杪风自怜荣末座前日别池笼
　　同前　　　　　　　　　唐李敬伯
　　防上起凉风乘闲覧歳功自随台席贵尽许羽觞同楼殿斜晖照江山极望通赋诗思共乐俱得咏时丰
　　同前　　　　　　　　　　唐姚康
　　松迳引清风登防古寺中江平沙岸白日下锦川红踈树山根净深云鸟迹穷自惭陪末席便与九霄通西蜀净众寺松溪八韵兼寄小笔崔处士
　　唐郑谷
　　松因溪得名溪吹答松声缭绕能穿寺幽奇不在城寒烟斋后散春雨夜中平染岸苍苔古翘沙白鸟明澄分僧影瘦光彻客心清带梵侵云响和钟击石鸣淡烹新茗爽暖泛落花轻此景吟难尽慿君画入京
　　圣母山祈雨诗【并序】　　　　　潘洞
　　灵池县东山下有朱真人洞洞北冈岭连属逾二十里得褚圣女祠化迹尤异民咸事之予出宰之次月邑中苦旱于是絜诚荐祷希恩于二像之前曽未三日甘雨大澍民欣其应式歌且抃仰荷明灵之垂祐作诗以纪之
　　锦里城东邑髙原十六乡江流分不到天雨降为常【益部十县多引江水溉田咸为沃壤唯灵池防决不到湏俟天雨俗诏之雷鸣田】节及三春后晴逾两月强龙乖寻穴蛰鱼困入泥藏树影全亏緑苗姿半吐黄耕夫皆惨戚市戸亦苍茫潜虑寃无雪深疑政有伤推恩慙睿主引咎谢虚皇罄折真人宇星奔圣女堂先时蠲玉馔隔夜浴兰汤洞口焚香逺山椒作梵长幽诚期必达应果旋彰雷振南峯下云飞北岭傍声稠喧竹坞势迫防银潢飃洒连三昼霶遍一方稻畦烟漠漠莲沼水泱泱物态涵优渥民情遂乐康洪施周庻品余润浃他疆稔歳还堪待隂功讵可防明灵何以报奋藻纪遗芳
　　留题郫县西禅院古调诗　　徐仲谋
　　郫县七十寺碁布于郊坰景徳当道衢宝塔腾青其间西禅院地胜景物灵何以使索然中有大藏经自从没官来巻帙何零丁府民纳其直将迁离梵庭奇哉陈氏子覩此而涕零谓寺无九部何以重佛僧如人去五脏何以主神形舍财百万余赎之俾安寜兰若皆修饰贝叶重芳馨籖函列金玉堂殿挥丹青永以镇福地实可壮禅扄命僧开宝藏煌煌如日星读诵香烟里音响何泠泠闻者与见者如醉而得醒岂不获洪福深逺于沧溟几人冨金帛安能延百龄唯有好善道声誉喧雷霆髙吟二百言长使郫民听
　　集海云鸿庆院　　　　　　　宋祈
　　地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙谿杂环佩怪蔓走龙蛇供【去声】坐僧飞鉢香园客戯沙吾游真草草深意在青霞
　　再防海云寺作　　　　　　　前人
　　十里云边寺重驱千骑来天形欹野尽江势譲山回园木浓成性楼钟近殷雷斜阳归鞅促飞盖冐轻埃
　　题信相院黙庵　　　　　　　前人
　　对言方有黙因黙乃名庵庵留黙不遣一物遂为三扫泥中防正恐力弗堪自问呵黙者了然成妄谈
　　信相院慧灯　　　　　　　　范镇
　　行乐到萧寺像殿殿煌煌僧年过九十细话灯焰长方忆龆龄时初离父母乡是时循旧迹昼夜不暂忘自事膏火来日就与月将始卒未尝暗眉髪皆如霜御风设綘纱求福兼异香洪夸本化我我心飜悲伤寒村防绩女借余坐如筐陋巷苦志士凿壁偷隣光太息日已暮百结忡忡膓类此事亿万聊书成短章
　　游昭觉寺　　　　　　　　　前人
　　炎蒸无处避此地忽如寒松砌行无际石房禅自安鸳鸯秋沼涨蝙蝠晚庭寛登眺见田舍衡茅半不完
　　净众寺新禅院　　　　　　　前人
　　金地西郊外一来烦虑摅凡逢似仙境鲜不属僧居岸緑见翘鹭溪清无隠鱼残阳已周覧欲去几踌躇
　　和阎寺丞海云寺　　　　　　前人
　　春日金田驩且哗始因民俗好纷奢管弦齐奏喧闻野鸎鷰髙飞不在花雕楹凭时见城郭逥廊行处有烟霞方塘灵石从来信不独当年太守夸【景徳中太守任宻谏获石得嗣特奏院额】
　　登崇圣阁　　　　　　　　前人
　　金地环回半锦城累年斤斧不停声逺村民舍烟未起满寺僧筵钟尽鸣【又云百院】栏槛髙低资眺覧市防言语尚分明阿房昔日徒虚语壮丽应亏此画楹
　　严真观　　　　　　　　　吕公弼
　　卜肆垂帘地依然门径开沈冥时已往思慕客犹来鸟啄虚檐壊狐穿古井摧空余旧矶石嵗嵗长春苔
　　新繁县显曜院　　　　　　　梅挚
　　绣地萦回寳势长遍逰寜倦徙胡床禅斋不顾幡风影讲席乱飞花雨香苔阵暗连僧榻古蕉旗低映佛窻凉我来懒上东台上目送霜楸感北堂【妣亲松槚在院东一里故云】
　　和韵　　　　　　　　　　　王益
　　梵宇萧条白日长苦空谭尘接藤床云章酷爱休诗丽莲柄慵思逺社香石髪雨梳鸡苑风梭春织鹫山凉刼鹿心火销平尽又聴钟声下讲堂
　　留题重光寺罗汉院赠宪上人　梅摰
　　人尽游方证佛心师心无着外三乘连花结社新吟逺玉纸抄经旧价腾药杵半和铃索响茶烟轻共衲云蒸我来与话髙僧事冷笑支公学养鹰
　　和　　　　　　　　　　　　王益
　　晓剃吟髭雪半零海窻曽况鉢龙醒蚤同西竺能持法应笑南僧不防经云气昼闲侵尘柄藓痕春老上铜瓶近来禅观都无语手指余花满寺庭
　　留题清凉院　　　　　　　　王益
　　背倚青峯面枕溪濡毫新向壁间题善根不挠金莲合净界无尘水月齐防啓苾蒭真乐境花开檐卜逺香畦因思祖塔尝游处更在龙盘虎踞西【金陵有龙盘虎踞城西偏】
　　和　　　　　　　　　　　　梅摰
　　一水明如罨画溪清凉佳胜古标题香随讲雨天花烂声入幡风地籁齐暂到已能知觉路纵游何必理禅畦谢公公退多行乐五里鸣驺出县西
　　送戴防赴成都玉局观将老焉　蘓轼
　　拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花叶叶暮萧萧芋魁径尺谁能尽桤木三年已足烧百歳风狂定何有羡君今作峩睂酒纵未家生执防郎也应世出埋轮守莫欺老病未归身玉局他年第防人防待子猷清兴发还须雪夜去寻君
　　防国寺诗　　　　　　　　张天觉
　　薄宦区区可叹嗟寂寥寒馆过村家神锥岂向嚢中出宝劔聊慿醉后夸就禄勉持毛义檄读书空满恵生车掩闗不识青春好一夜狂风已落花
　　外大父丞相初登科为雒县主簿经摄垍窰镇税官留诗防国寺中令狐监征録以见寄谨再
　　拜追和而记其后　　　　　　何麟
　　传翁遗墨防咨嗟四海当年尚一家大老不为今日用小诗徒遣后人夸兴来思跨巴滇马归去方乘下泽车燕麦兎葵僧舍里何如夣得访桃花【此篇以和韵故附见不以世次为序】
　　题双流保国观古栢　　　　胡宗师
　　孔明庙前古栢奇此木气象犹过之干东髣髴烟熖起鐡龙空驾焚一枝真人丹诚何所适世传乘冲天飞求诗道士心弥坚试聼一诵工曹诗
　　清晚坐四天王院　　　　　喻汝砺
　　杳杳天宇凉月堕星亦稀朝辉下檐隙逺色开林扉寂坐无物役隠几或在斯旷焉耳目清拟觉形神归混世迹若近抱冲心独微故殿今防年何人所摹规当时亦姱哉作者良已罢快意取一好于身亮何私不知壮观地徒使来者悲坐顷又成昔安知今是非
　　登正法宫塔　　　　　　　　前人
　　踈雨洗空阔髙标揷青携笻一来登长笑谢所撄清芳翔逺江丹气舒翠岷雪岭浮夏白海云亦逺青孤花要危芳初篁罗新荣手容五十里飒杳为我陈陵坻漭变迁物状防屈信念徃思自逺感来屡弥臻伤哉千里心嗟尔百代人胡为轸其徳戚戚劳所营吾谓以此辞归来嵓下耕
　　游西防院暑雪轩观石镜　　　前人
　　城中苦伊欝兹轩独髙褰连甍动参差错畦横阡眠雪峤政孤峙若与我周旋逺翠浮荡瀁轻鸥下聮轩宻竹罥幽迳新蒲澹清涟初游惬余懐旣乆幽念攅慨彼泉下人灼灼夸令顔忽焉堕榛莽窈窕不可援一镜空复情况乃块石顽哀哉彼愚子婉娈情所牵差胜茂陵公更訹方士言
　　游严真观支机石而璧有记古鼎丹砂茅事
　　前人
　　古木共幽意长廓亦萧如于焉聊逍遥且复散衣裾尘虑飒已空道心颇闳舒不知度世人去此歳防徂云何有丹砂尚尔留庭隅支矶亦悠哉谁复订有无我知此公意慨彼元鼎初继之五凤间斯民毙刀踞聊欲谢世网欻以道自娱抱独理自会旷懐遗所据初匪逃世人而世自我踈含黙念斯人起我忧患余
　　登西楼呈桑彦周　　　　　　李新
　　独自行藏莫倚栏市尘野色不相干是中门户也罗雀何处身心更梦棺锦水背人朝暮去雪山随我乆长寒一生著作惊磨灭欲借君家鐡砚防
　　冯城开元寺留题　　　　　　张深
　　本自无涯宦海游如何杖防访田畴太平岂是浑无象两两耕夫话有秋
　　次韵庞茶使郫县塔　　　　杨天恵
　　平生阅巨丽兹塔咤何雄因地如无地平空不碍空宁从佛土徙防歴刼灰穷落趾鸡闗北明标玉叠东经营本龙象负挽僦烟虹畚筑才驱石觚棱欻倚风妙髙分絶域峻极倒中嵩已幻花防巧并规鹫岭嵸仰窻平月殿横级俯蛟宫未觉诸天隔惟防一气融恒沙寸眸摄多寡片心通澒洞遗凡界虚踈彻外幪身边揖先圣眼外洗尘雺井直参连壤秦开汉拓功真乘对时出休运与天崇缔构虽人力扶持亦化工长生老西崦诸葛死南隆但了薰香灺姑储防布筒狂歌留白日醉舞属鸿莫漫百年事空成一秃翁
　　次韵吴帅题保福壁二首　　　前人
　　净瓶犹贮近颁氷拄杖还扶旧醉藤遮莫簮花倩天女未妨燕坐折谈僧
　　由来世谛即菩提吾道元东祖自西恰似苍圆好头相可容破裂作阿棃
　　玉局【蜀事补亡】　　　　　　　宋京
　　君不见青阳老人飞下天口宣至道朝群仙地中神人捧玉局异事秘恠于今传城坤隅地有穴俗説西与岷山连嵯峨古观森伟像老栢惨澹含风烟令威已去城郭在人物自改名依然毫州宫庭焕星斗真皇行幸祥符年所托得地近京邑此独隠晦遐方偏安得老人洗此心还我澹泊同古先
　　严真【蜀事补亡】　　　　　　　前人
　　君不得庄遵卖卜成都市市中仙隠无人值百钱度日复何求犹冇沉真见文字不因问着牛女星下士安能知姓名云中鸡犬拔家去旧宅寂寞秋芜平榰机石在年年长药鼎空留闭黄壤前时发掘篆籕新明水神丹光滉瀁金鴈桥边观存神仙遗事难论安得先生为我卜俗骨庻可遗天阍
　　防呪土寺西　　　　　　　　蒲
　　偶到城西寺人言呪土坟夕阳台半出秋草径才分地下无红粉天边有碧云徘徊追徃事风急叶纷纷
　　东　　　　　　　　　　　前人
　　城郭层台迥只园细路通小亭虚白日老树足秋风阅世年年改伤心防处同黄巢魂在否红粉亦成空夏日过庄严寺僧索诗为留三絶拉舍弟同赋
　　晁公休
　　十里溪桥梵宇新那知陌上涨红尘老僧苦要题名姓不道林泉皆故人
　　病起支离倚瘦笻幅巾芒屩竹隂中闻蝉未有惊人句且就禅床一榻风
　　机杼声中禾稻肥畴区芋緑成畦田家乐事今如许何日邉城息鼓鼙
　　又　　　　　　　　　　晁公武
　　松筠窈窕隠禅房茗椀熏炉白昼长门外尘埃生恼谁知林下自清凉
　　笑脱尘衫朴软红杖藜徙倚水光中最怜林叶深深处遮尽斜阳不碍风
　　出门散防烟栖树归路扶舆月蜕痕十里江村入图画野桥沙路杳难分
　　留隠庵老住碧芦轩　　　　何耕
　　庵中之人不见形两脚不住以隠名此行有似风过海模索不着闻其声浣花江头万僧市抵掌笑谈儿辈惊一轩碧芦佛手种霜叶戚戚如诗鸣此间谓是留凤处但恐还作鸿征巻衣我亦逐师去分取半庵栖月明
　　题长松二首　　　　　　　　前人
　　老桧揺风万壑声棃花着雨四山明龛中大士好看客排遣云隂作晚晴
　　路穷山百转云拥木千章蕞尔人间世萧然古道场龙神森拱卫旱魃走祈禳地逺斋厨薄重来剩裹粮
　　题龙华佛阁　　　　　　　　前人
　　西川凿山三大像突兀皆在山之湄修觉九顶见略尽独此恨未瞻容仪朅来胜地了畴昔轻轩瘦马相追随百尺金躯信雄杰三乘宝阁何瑰奇然犀不用照幽鬼击鼓自合趋冯夷前人开创愿力广下与舟楫扶倾危六月滩涛剧奔吼一分性命争毫厘篙工落胆行者泣弹指乞活天人师人心狎水水多祸佛力在人人不知年来蜀产坐朘削夜半有力真能移轲峩大艑去不絶防蠲破浪风扬旗佛慈只作布施想江神将怒将何为
　　题龙华山寺　　　　　　　　前人
　　杰阁山为佛精庐地布金水涵空阔净路绕翠微深鸟下窥斋鉢龙归识梵音城中尘眯目那得此幽寻龙华大像盖冀国夫人所作因成二絶
　　慧性元从戒定薫百花镡水浣僧裙个中力量真超絶故老尚传娘子军
　　生男个个欲如狼妇女军中气不扬试问争功嗔目士防人能敌浣花娘
　　普通山距府东十数里青州禅师洪杲道场也自龙华归过之栋宇頽落僧鄙野良为可惜是夜雨大作因书所闻所见为长韵
　　前人
　　锦城之东山培蝼突起伽蓝压山口入门气象颇不凡在昔规模定非苟黄绢碑词着眼防【侯溥作碑记本末颇详】青州老衲知名乆自披榛径结茅屋不剪霜鬓散蓬首市门有女奉巾盥衣裓无花生秽垢【府昌道玉从师落髪人或譛之于王建建鞠之竟无他】至今一转鹡鸰语【蜀人呼鹡鸰为连防七有问师者云如何是连点七师云屈指数不及地上无踪迹故云】散作诸方师子吼祖灯寂寞何人继堵岧嶤惟鬼守法席草长深没膝僧人屋穿光见斗似闻占籍多衍沃【此山寺常住田闻亦不薄】舍选名锱振頽汚我来不觉三叹息眼底尽空诸所有自开麤席扫尘坌不寄闲眠憇奔走梦回中夜雨鸣檐卧听东风寒入牖明朝散歩转山脊好语相呼闻野叟抽芒已见麦飜浪捣麨悬知香满手湏臾日影散林樾绚练春光被花柳仆夫催归屡不应景物殊佳宁忍负出山骑马叟踌躇乘暇应湏重载酒
　　青羊宫【按道阂道成都记载宫乃老子乘青羊降其地今冇防存焉】
　　前人
　　一再官锦城咫尺望琳宫未始得得来正堕役役中今朝弄晴雨防随春风颇爱意象古停骖小从容缥缈百尺台突起凌半空慿栏俯脩竹决防明孤鸿信哉神仙宅不受尘垢防稽首五千言众妙一以通静观万物复岂假九转功区区立训诂亦哂河上公痴人慕羽化心外求鸿蒙要骑白鹤背徃访青羊踪
　　暇日与陈楚材游四天王寺见五髻文殊画像于庑下剥落可惜遂以告罗宗约参议迁之正法禅院俾长老恵公龛而祠之为诗十四韵书
　　其事　　　　　　　　　　　前人
　　陈侯招我古寺行破掾老瓦烦支撑丹青巨壁置庑下大士五髻彯华缨旁风上雨尘土集意象落莫无光晶近前谛视乃名笔妙处不减本与琼【成都名画多张南本范琼之笔】惜哉此地非所托走卒嘈杂儿童轻西邻塔庙颇雄伟弥天老恵新主盟撞钟击鼔饭千指分坐岂无三尺楹何人堪作不请友参谋行觧俱圆明从容试以语二士曰此甚易非难成便从游戯出三昧各借一臂相扶擎腾空似赴逺公约散花如入维摩城都人改观香火肃雨泪膜拜争投诚主人更在好防客永为道伴终生平莫言有我不湏你留取眉毛遮眼晴
　　晓诣三井观　　　　　　　范成大
　　路转市声逺寛闲古城东适从红尘来忽入苍烟丛槿心倾浓露芋叶飜微风秋阳澹篱落残暑不必攻野老睡起日髙首如蓬官身骑官马君应笑龙钟
　　游三井观　　　　　　　　陆游
　　三井乆知名暇日偶一访栋宇壊欲尽基趾尚闳壮画墙皆国工烟云俨天仗旌旄亚戈防佩玉杂弓韔太古实杰作笔落九天上吴生名擅世睥睨未肯譲规模逺有考意象毫不放最竒老癯僊骨立神愈王石格虽少恠用笔亦跌宕两姝淡蛾眉非复火食状尘埃乆侵蚀风雨无盖障好事未易逢宁能乆亡恙雍洛刼灰余妙迹尽凋防斯逰恐难继伫立増悄怆
　　饭昭觉寺抵暮乃归　　　　　前人
　　自堕黄尘每慨然擕儿萧散亦前縁聊凭方外巾盂净一洗人间匕箸羶静院春风传浴鼓画廓晚雨湿茶烟潜光寮里明窻下借我逍遥过十年
　　饭保福　　　　　　　　　　前人
　　簁雨云低未放晴闭门作病忆闲行摄衣文室参耆宿曳杖长廊唤弟兄饱饭即知吾事了免官初觉此身轻归来更欲夸妻子学煮云堂芋糁羮
　　雨中登安福寺塔【俗谓之黑塔】　　　前人
　　平生喜登髙醉眼无疆界北頋极幽并南望际海岱喟然抚手叹从古几成败英雄如过鸟城郭但遗块今朝上黒塔千里旷无碍忽惊风霆掣坐觉天地晦急雨挟龙腥溽暑为摧壊皇天念蟠欝今宵寄一快那知书生狂自倚心眼大更思驻潼闗黄河防如带
　　游圜觉干明祥符三院至暮　　前人
　　成都再见春事残虽名闲官实不闲门前车马閙如市案上文檄髙于山有时投罅輙径出略似齐客偷秦闗日斜仆夫已整驾頋景欲驻愁嘲讪岂知今朝有此乐放浪一笑开衰顔抽身黄尘乌防底得意翠木清泉间搴裳危磴穷荦确洗耳古涧听淙潺岂惟顿觉宇宙广政尔一散腰脚顽似闻青峩缥缈处待我归缀仙官班俊鹰觧绦即万里岂比倦翼方知还
　　观华严阁万僧防斋　　　　　前人
　　拂劔当年气吐虹喑鸣坐觉朔庭空早知壮志成痴絶悔不藏名万衲中
　　过净名院触目都似曾到问讯乃非也戯题絶
　　句　　　　　　　　　　　　李薫
　　入门彷佛记曾来问讯山僧始此囬却覔旧逰无是处只应形似遣人猜
　　世间形似巧迷人揔是安排底处真纵复非真犹足喜得来聊寄梦中身
　　丙寅歳秋再抵长松奉等慈师入城作诗记一
　　时事　　　　　　　　　　　前人
　　前来送师归今日迎师去送迎我何劳师乃困行路天公将归谁尤耗斁此下土一水祸未忘旱势复如许小民惟怨咨莫知其故径湏慿佛力庻可回帝怒自怜操持约一念寄香缕氤氲才上彻云色暗窻戸数声跳珠急忽已忘处所老僧咲谓我水旱要有数徳非与天通造请辄违拒官岂真徳人天意遽相与更防鞭雷公滂沛逐飞驭定身固如如未始间行住抗走不少停政恐尘埃汚倾心太平日十五一风雨官既罢迎送师亦得安处我闻低头谢勤尔相诲语作诗书长松来者尚有取
　　从薛元法防食保福意轩得径字
　　前人
　　春愁醉人心洒面呼不醒出门却入门兀兀度晨瞑昨游欣有得水镜谢磨莹岂惟胜纷华颇复造禅定君防青云士窘歩争捷径铿尔讵舍瑟硁乎方击磬何曽顷刻闲通夕不遑瞑彼应疾此固我亦恶夫侫人生出处耳山林与朝廷迟迟岐路间去就湏审订寜为曵涂勿作马旋泞义驭靡容勒风船犹可矴但令尊不空敢惮室垂罄更结汗漫逰后期君速听
　　十五日同登大慈寺楼得逺字
　　前人
　　重楼得云气深穏戸牖谁能发闗键楼下轮蹄涣散驰行人一頋不容返好逰独是我辈闲褰衣直上相推挽层轩危槛倚欲偏更假胡床同息偃西南繁防惟此都昔号冨饶今已损填城华屋故依然孰为君王爱基本茫茫八表聊纵目情知日近长安逺白云浩荡飞鸟没玉笙凄凉红纷晚梁王吹防得李杜黄公酒垆醉嵇阮髙峯千载凛莫攀与世相浊徒混混荷衣蕙带芙蓉裳野服犹堪敌华衮去梯复共君谋杀马毁车从此遁三月四日逰大云寺分韵得三字佛龛多题名韦独抗文昌李景让郑愚四人者可考王文穆吕正闵治平嘉祐间过此亦有笔迹因以诗记
　　前人
　　野寺依絶壁化身满诸龛后前莽难测千亿纷相参妙斵谢斤斧髙楼轶烟岚旁行栗危栈俯瞰惊深潭歳月浸荒老苔藓争封函亦有好事者増饬施朱蓝经营定自图谍雅奚未暗欵识或可辨上下试与探逺征固寂寞近取才二三开元韦庶子剖符剑之南咄嗟檀施开至今为美谈墨卿少覊窭节旄晚毵毵乐和盛家法国垢犹包含郑氏虽世儒蛮祸竟莫戡旧相粤冀级经从各停骖翰林宠则多御史徳岂慙数公方盛壮厥声实訏覃纷华竟安在人寿无彭彼石尚云朽吾生谅何堪华前一笑粲现此优波昙稽首识归处径欲投佩簮蠢蠢谁汝缚窃食如春蚕祓除偶辰已风景清且酣相引着胜地佛日况可贪敢夸一醉富庻觧忧心惔因歌以记之放笔书僧庵
　　游长松寺宿石门僧舍以石门霜露白为韵得
　　露字　　　　　　　　　　　杨申
　　疾风吹轻衣驾我云脊路人间一回首惊絶不敢頋鸟投虚无底渺渺不知处蜂窠蚁丘蛭与世同所鹜试防一苍莽谁有不平虑尚怜野僧屋佛面荒苔蠧断崖划呀唿汹汹崩石怒我来得奇观拄杖叩岩树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露
　　登安福浮屠以髙标跨苍天为韵得跨字
　　前人
　　谁能于虚空千仭擢脩架层梯髙寥寥可歴不可跨疑从地上踊幻手聊一化飞龙送千柱雷雨天一借巍巍大胜妙突兀此其亚道人岂澄观佛事了间暇指挥三百尺斤斧随叱咤当时奋赤手意阔已遭骂后来见奇特世眼一惊诧堑山作平地海阔梁可驾哀哉耳目陋未信犹疑吓凌髙更回首落日在云鏬苍苍野浮树汉漠水分悲凉豪杰窟野冡埋王伯百年眼前是俯仰阅荣谢惟当快饮酒醉听风铃夜
　　宿安静观　　　　　　　　　前人
　　青山转龙脊矫首西南天上有仙人祠防殿飞后前下见云雨兴树色暗平州仙人两黄鹄一去无归年向来道上屦人着防何钱一朝闻羽化帐望空流涎却挥中金瓦砾来投捐岩岩化金碧香火通云烟人间万亊尔旦暮有愚贤而况争夺场转手分妍仙人一回首破陇与荒阡纷纷不足道哀此区中縁石泉防幽洁意寂不肯喧夜闻松风露起坐心寥然
　　朱真人祠　　　　　　　　　前人
　　一濯岩下溪再拜岩中庭清风萧然来吹我衣上腥仙人芙蓉冠乘月下云軿山空杂佩响静夜朝百灵似闻客欲去小语犹丁宁肃肃上松柏急以两耳听寂寥古坛外但挂斗与星天明恐是梦恍惚遗心形去饮石上水再读幽人铭青山无行迹雾雨松













　　成都文类巻五
　　钦定四库全书
　　成都文类巻六
　　宋　扈仲荣等　编
　　诗
　　陵庙
　　谒先主庙　　　　　　　　唐杜甫
　　惨澹风云防乘时各有人力侔分社稷志屈偃经纶复汉留长策中原仗老臣杂耕心未已欧血事酸辛霸气西南歇雄图厯数屯锦江元过楚剑阁复通秦旧俗存祠庙空山泣鬼神虚檐交鸟道枯木半龙鳞竹送青溪月苔移玉座春闾阎儿女换歌舞嵗时新絶域归舟逺荒城系马频如何对揺落况乃久风尘孰与关张并功临耿邓亲应天才不小得士契无邻迟暮堪帷幄飘零且钓緍向来忧国泪寂寂洒衣巾
　　蜀相　　　　　　　　　　前　人
　　丞相祠堂何处寻锦官城外栢森森映堦碧草自春色隔叶黄鹂空好音三顾频烦天下计两朝开济老臣心出师未捷身先死长使英雄泪满襟
　　蜀先主庙【汉末謡黄牛白腹五铢当复】　唐刘禹钖
　　天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前
　　谒先主庙絶句三首　　　　唐张俨
　　顺继皇业并吞势由己天命屈雄图谁歌大风起得股肱贤眀能以奇用兵何事伤客情何人居帝京雄名垂竹帛荒陵压阡陌终古更何闻悲风入松栢
　　武侯庙　　　　　　　　唐武少仪
　　执简焚香入庙门武侯神像俨如存因机定蜀延衰汉以计连吴振弱孙欲尽智能倾僣盗善持忠节辅庸昏宣王请战贻巾帼始见才吞亦气吞
　　祠祭毕题临淮公旧碑　　唐杨嗣复
　　临淮公武元衡也元和初元衡镇蜀嗣复为节度推官后二十七年嗣复镇蜀时太和九年也汝士为东川节度使故相唱和汝士曾为蜀帅段文昌掌管也
　　斋庄修祀事旌斾出郊闉薙草轩墀狭涂墙赭垩新谋猷期作圣风俗奉为神酹酒成坳泽持兵列偶人非才膺宠任异代揖芳尘况是平津客碑前泪满巾
　　和　　　　　　　　　　唐杨汝士
　　古栢森然地修严蜀相祠一过荣异代三顾盛当时功徳流何逺馨香荐未衰敬名探国志饰像慰甿思昔谒从征盖今闻拥信旗固宜光宠下有泪刻前碑
　　武侯祠　　　　　　　　　　陈荐
　　建安纲纪如线微髙光基业春氷危奸豪拔剑将羣盗駈龙控虎争雄雌武侯当日卧南阳韬棱晦角隂营为髙吟梁甫比管乐胸中造化无人知东吴北魏至强大不肯逆徳为其师先主欻闻元直语三徃咨求当世宜勤勤陈说扶汉室慷慨感义许驱驰一说孙权败曹操刘氏遂肇中兴基申眀号令皷雷电朂励士卒狞蛟螭分留猛将控荆渚翼载昭烈来坤维献皇遘害首劝进应天嗣位开羣疑本谋凭藉蜀富庶养威用作并吞资大勲未集昭烈崩遵守顾命如周伊均平赏罚重恩信比屋道路皆熈熈七擒孟获除后患至今南诏崇灵祠【今诸蛮聚落中皆立武侯祠】东征直据五丈原欲复咸镐绥华夷上成先帝创业意下副四海苍生思推忠仗气顺百倍俯视敌众真婴儿流星落帐芒角恶暴然不起军如痴仲达虽走汉终失人谋不可违天时精魂埋没已千嵗奈无英杰齐髙防朔方男子过庙下秋天寥落霜风悲林梢脱叶响防防烟头暮雨寒丝丝妖狐怪兔穴坏壁饥鵶饿鹊啼枯枝樵儿敲斵段尹石苔藓斓斑裴相碑手植劲栢尚苍翠疑有神灵潜护持睟容昏剥堂庑陋龙祠神庙穷珍竒吾心切切慕风概洒泪踟蹰成此诗
　　武侯庙栢　　　　　　　　　范镇
　　满叶是清霜培根无沃土耻作秦皇松宁为凭异树英灵自有风防蔚长如雨可怜青青姿不知人事古
　　谒诸葛庙　　　　　　　　喻汝砺
　　孤云何其髙眀月不可系灼灼抱此心与世自泾渭释来从所欢感乱亦虚欷咨惟今之人窃国未云耻匕首入吾市秋风动燕水区区袁与曹等是刺客耳而我于其间秉义不敢坠哀音回衡飇清义动幽邃天心固难亮吾独信所履溶溶日间云漠漠苔防砌饥鼯堕苍瓦澹薄公所憇静然想英姿孤怀亦差尉
　　过武侯庙　　　　　　　　　陈古
　　羣雄角逐自驱除邂逅真龙起畏途材并管萧非亚匹气吞曹马直庸奴两朝冠盖尊元逺千载风云屈壮图天欲鼎分终割据可怜忧国竟捐躯
　　谒江渎庙　　　　　　　　喻汝砺
　　坤轴东南倾大江日夜注前驱下洛洙余涛略吴楚任势不期劳得意縁所遇水也初无营神哉亮谁主芳兰沉清华碧藻舒翠缕晨鹄戏野岸春鳬集深渚均是得所安而神岂私汝古来防精魄拾此迷所处淫游不知还沙村失烟树而我后千载悠然在江浒抱啬贵无竞矜名忌多取罨岸风滛滛打舡雨舞雪窥洪涛开苹渡前浦再拜谢神况聊复随所住
　　题先主庙　　　　　　　　晁公遡
　　天地收霸气丘原余閟宫野人相指似旁有若堂封当时大耳儿甚似隆准公夫岂忘故都﨑岖巴蜀中划然成三分正尔阨两雄武侯抱遗恨秦陇竟莫通独怜晋昌眀千载时始逢坐看五胡乱萧条河洛空
　　拜张忠定公词二十韵　　　　陆防
　　张公世外人与蜀偶有縁天将靖蜀乱生公在人间厥初大盗兴乐祸迭相延天子辍玉食贵臣拥戎防生杀出喜怒死者常差肩公曰此何哉从之吾欺天河流触地轴砥柱屹不迁胁从尽纵舍飞章交帝前上意竟开悟至仁胜凶残贵臣不极赏追还黜其权安危关社稷岂惟蜀民全后来有阿童握兵事开边晚防睦州功上公珥金蝉势张不可御北乡挑幽燕神京遂丘墟迄今天步艰时无忠定公孰能折其奸我来拜遗祠乔木含苍烟死者不可作愀然衰涕澘愤切感虏祸慷慨思公贤春秋送迎神谁为歌此篇












　　成都文类巻六
　　钦定四库全书
　　成都文类巻七
　　宋　扈仲荣防　编
　　诗
　　亭馆【一】
　　草堂　　　　　　　　　　唐杜甫
　　昔我去草堂蛮夷塞成都今我归草堂成都适无虞请陈初乱时反覆乃须臾大将赴朝廷羣小起异图中宵斩白马盟歃气已麄西取卭南兵北断剑阁隅布衣数十人亦拥专城居其势不两大始闻蕃汉殊西卒却倒戈贼臣互相诛焉知肘腋祸自及枭獍徒义士皆痛愤纪纲乱相逾一国实三公万人欲为鱼唱和作威福孰肯辨无辜眼前列杻械背后吹笙竽谈笑行杀戮溅血满长衢到今用钺地风雨闻号呼鬼妾与鬼马色悲充尔娱国家法令在此又足惊吁贱子且奔走三年望东吴弧矢暗江海难为游五湖不忍竟舍此复来薙榛芜入门四松在步屧万竹踈旧犬喜我归低徊入衣裾隣舍喜我归沽酒携胡芦大官喜我来遣骑问所湏城郭喜我来宾客隘村墟天下尚未宁健儿胜腐儒飘飘风尘际何地置老夫于时见疣赘骨髓幸未枯饮啄媿残生食薇不敢余
　　寄题江外草堂【梓州作寄成都故居】　　　前人
　　我生性放诞难欲逃自然嗜酒爱风竹卜居此林泉遭乱到蜀江卧疴遣所便诛茅初一亩广地方连延经营上元始断手寳应年敢谋土木丽自觉面势坚防亭随髙下敞豁当清川虽有防心侣数能问钓船千戈未偃息安得酣歌眠蛟龙无定窟黄鹄摩苍天古来达士志宁受外物牵顾惟鲁钝姿岂识悔吝先偶携老妻去惨澹陵风烟事迹无固必幽身愧双全尚念四小松蔓草易拘纒霜骨不甚长永为隣里怜
　　卜居　　　　　　　　　　　前人
　　浣花流水水西头主人为卜林塘幽已知出郭少尘事更有澄江销客愁无数蜻蜓齐上下一双鸂防对沉浮东行万里堪乘兴湏向山隂上小舟
　　一室　　　　　　　　　　　前人
　　一室他乡逺【一作老】空林暮景悬正愁闻塞笛独立见江船巴蜀来多病荆蛮去防年应同王粲宅留井岘山前王十五司马弟出郭相访兼遗营茅屋赀
　　前人
　　客里何迁次江边正寂寥肯来寻一老愁破是今朝忧我营茅栋携钱过野桥他乡唯表弟还徃莫辞遥王録事许修草堂赀不到聊小诘　前人
　　为嗔王録事不寄草堂赀昨属愁春雨能忘欲漏时
　　草堂即事　　　　　　　　　前人
　　荒村建子月独树老夫家雪里江船渡风前径竹斜寒鱼依宻藻宿鹭起圆沙蜀酒禁愁得无钱何处賖王十七侍御棆许携酒重至草堂奉寄此时便请邀髙三十五使君同到　　　前人
　　老夫卧稳朝慵起白屋寒多暖始开江鹳巧当幽径浴邻鸡还过短墙来绣衣屡许携家醖皁盖能忘折野梅戏假霜威促山简湏成一醉习池廻
　　王竟携酒髙亦同过共用寒字　前人
　　卧疾荒郊逺通行小径难故人能领客携酒重相看自愧无鲑菜空烦卸马鞍移时劝山简头白恐风寒
　　水槛遣心二首　　　　　　　前人
　　去郭轩楹敞无村眺望賖澄江平少防幽树晚多花细雨鱼儿出微风燕子斜城中十万戸此地两三家蜀天常夜雨江槛已朝晴叶润林塘宻衣干枕席清不堪只老病何得尚浮名浅把防防酒深凭送此生
　　严中丞枉驾见过【严自东川除西川勅令两川都节制】
　　前人
　　元戎小队出郊坰问栁寻花到野亭川合东西瞻使节地分南北任流萍扁舟不独如张翰白防应兼似管宁寂寞江天云雾里何人道有少微星
　　南邻　　　　　　　　　　　前人
　　锦里先生乌角巾园收芋粟不全贫惯看宾客儿童喜得食阶除鸟雀驯秋水才深四五尺野航恰受两三人白沙翠竹江村暮相对柴门月色新
　　北邻　　　　　　　　　　　前人
　　眀府岂辞满蔵身方告劳青钱买野竹白帻对江臯爱酒晋山简能诗何水曹时来访老疾步屧到蓬蒿
　　水槛　　　　　　　　　　　前人
　　苍江多风飇云雨昼夜飞茅轩驾巨浪焉得不低垂游子久在外门戸无人持髙岸尚如谷何伤浮柱欹扶颠有劝诫恐贻识者嗤既殊大厦倾可以一木支临川视万里何必栏槛为人生感故物慷慨有余悲
　　江亭　　　　　　　　　　　前人
　　坦腹江亭暖长吟野望时水流心不竞云在意俱迟寂寂春将晚欣欣物自私故林归未得排闷强裁诗
　　茅屋为秋风所破歌　　　　　前人
　　八月秋髙风怒号巻我屋上三重茅茅飞度江洒江郊髙者挂罥长林梢下者飘转沉塘坳南村羣童欺我老无力忍能对面为盗贼公然抱茅入竹去唇燋口燥呼不得归来倚杖自叹息俄顷风定云墨色秋天漠漠向昏黒布衾多年冷似铁娇儿恶卧踏里裂牀牀屋漏无干处雨脚如麻未断絶自经防乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足
　　院中晚晴怀西郭茅舍　　　　前人
　　幕府秋风日夜清澹云踈雨过髙城叶心朱实看时落阶面青苔先自生复有楼防衔景暮不劳钟皷报新晴浣花溪里花饶笑肯信吾兼吏隠名
　　舍弟占归草堂检校聊示此诗　前人
　　久客应吾道相随尔独来孰知江路近频为草堂廻鹅鸭宜长数柴荆莫浪开东林竹影薄腊月更湏栽
　　营屋　　　　　　　　　　　前人
　　我有隂江竹能令朱夏寒隂通积水内髙入浮云端甚疑鬼物凭不顾翦伐残东偏若面势户牖可永安爱惜已六载兹辰去千竿萧萧见白日汹汹开奔湍度堂匪华丽养拙异考槃草茅虽薙葺衰疾亦少寛洗然顺所适此足代加餐寂无斤斧响庶遂憩息权
　　奉酬严公寄题野亭之作　　　前人
　　拾遗曽奏数行书懒性从来水竹居奉引滥骑沙苑马幽栖真钓锦江鱼谢安不倦登临费阮籍焉知礼法踈枉沐旌麾出城府草茅无径欲教锄
　　堂成　　　　　　　　　　　前人
　　背郭堂成防白茅縁江路熟俯青郊桤林碍日吟风叶笼竹和烟滴露梢暂止飞乌将数子频来语燕定新巢旁人错比扬雄宅嬾惰无心作解嘲
　　西郊　　　　　　　　　　　前人
　　时出碧鸡坊西郊向草堂市桥官栁细江路野梅香傍架齐书帙看题检药囊无人竞来徃踈懒意何长
　　田舍　　　　　　　　　　　前人
　　田舍清江曲柴门古道傍草深迷市井地僻嬾衣裳榉栁枝枝弱枇杷树树香鸬鷀西日照晒翅满渔梁
　　怀锦水居止二首　　　　　　前人
　　军旅西征僻风尘战伐多犹闻蜀父老不忘舜讴歌天际终难立柴门岂重过朝朝巫峡水逺逗锦江波万里桥南宅百花潭北庄层轩皆面水老树饱经霜雪岭界天白锦城曛日黄惜哉形胜地回首一茫茫严公仲夏枉驾草堂兼携酒馔　前人
　　竹里行厨洗玉盘花边立马簇金鞍非关使者徴求急自识将军礼数寛百年地僻柴门逈五月江深草阁寒看弄渔舟移白日老农何有罄交欢
　　过南邻朱山人水亭　　　　　前人
　　相近竹参差相过人不知幽花欹满树小水细通池归客村非逺残樽席更移看君多道气从此数追随
　　琴台　　　　　　　　　　　前人
　　茂陵多病后尚爱卓文君酒肆人间世琴台日暮云野花留寳靥蔓草见罗裙归鳯求皇意寥寥不复闻
　　同羣公秋登琴台　　　　　唐髙适
　　古迹使人感琴台空寂寥静然顾遗尘千载如昨朝临眺自兹始羣贤久相邀徳与形神髙孰知天地遥四时何倐忽六月鸣秋蜩万象归白帝平川横赤霄犹是对夏伏防时有凉飇燕雀满檐楹鸿鹄搏扶揺物性各自得我心在渔樵兀然还复醉尚握罇中瓢
　　寄题杜二锦江野亭　　　　唐严武
　　漫向江头把钓竿懒眠沙草爱风湍莫倚善题鹦鹉赋何湏不着鵕防冠【侍中】腹中书籍幽时晒肘后医方静处看兴发防能驰骏马终湏重到使君滩
　　清隂馆种楠　　　　　　　　蒋堂
　　手植楩楠二千树时当庆厯五年春还期莫道空归去留得清隂与后人
　　东斋　　　　　　　　　　　前人
　　守土无留事休居有静斋文才化僻陋术未迨乖崖古帙书参画秋隂竹间槐西人安枕外聊此息筋骸
　　府衙新书堂【并序】　　　　　　张俞
　　虢略杨保臣由将作属官随侍于益府新辟书堂延二儒者日讲文艺俞善其作不类乎亭观之事因作新书堂诗以赠之
　　志士营道日筑室养贤名锄荒出幽邃扫室廻虚眀山岳凌墙壁谿塘泻窗楹兰蘅露景晚松桂秋风生琴瑟闲古奏樽罍湛寒清黙意驰万象游心览八纮羣经牙粲粲百氏纷营营礼乐立制作文章悬凖程唐虞化已逺周礼道尚行师友得正士诎论无俗声邪哆不可入纷华固难倾修辞力工巧励学逾农耕天爵既自后人文取其荣元侯方作镇列士争献诚学校溢都市讴吟遍黎氓宁同稷下议饱食谈纵横
　　题琴台　　　　　　　　　　田况
　　西汉文章世所知相如闳丽冠当时游人不赏凌云赋只说琴台是故基
　　扬子云墨池【即草所】　　　　宋祁
　　宅废经池在人亡墨溜干蟾蜍兼滴破科斗共书残蠧罢芸犹翠蒸余竹自寒它扬无可问抚物费长叹
　　集江渎池亭　　　　　　　　前人
　　五月追凉地沧江剰素涟林烟昏岸日楼影压池天篠宻工迷径荷欹巧避船机忘更何事鱼鸟亦留连
　　江渎亭　　　　　　　　　　前人
　　一翚掀翅压溪隅吏事初闲此宴居断岸有时通略彴轻风尽日战栟榈云鸿送目挥弦后客板看山拄颊余芰碧蒲青来更数江人多识使君旟
　　夏日江渎亭小饮　　　　　　前人
　　飞槛枕溪光欢言客徧觞暂云消树影骤雨发荷香辛臼橙韲熟庖刀脍缕长苹风如有意盈祍借浮凉
　　司马相如琴台　　　　　　　前人
　　故台千古恨犹对旧家山半夜鸾凰去它年驷马还死忧封禅晚生爱茂陵间惟有飘飘气仍存天地间
　　锦亭晚瞩　　　　　　　　　前人
　　长夏宜髙眀缓带散烦窘凭轩一超然目与天共尽山从云端现日就林外隠风来草树披烟生井闾近自公况多暇冲臆无留蕴即此可宴居何湏事游轸
　　髙亭驻眺招宫苑张端臣　　　前人
　　蜀天向腊寒未极倚槛绵睇亭臯分一萍团红江上日数盖淡白楼头云杯中竹叶与谁举笛里梅花那忍闻愿君枉步数相劳他时离绪徒纷纷
　　和浣花亭　　　　　　　　　葛琳
　　琳启伏覩运使学士留纪浣花亭诗谨斋沐继和拜呈俯揆芜浅卑衷无任震惕之至
　　井络西南区成都号佳丽锦城十里外物景居然异傍萦浣花溪中开布金地杜宅岿遗址任祠载经祀【按蜀记梵安寺乃杜甫旧宅在浣花去城十里大厯中节度使崔宁妻任氏亦居之后舍为寺人为立庙于其中毎嵗四月十九凡三日众遨乐于此】自昔嵗一游有亭久摧废将期泛舟防先此留旌骑弗基矧肯构后人莫予嗣冠盖或戾止风雨亡所庇我公至之初行乐徇人意柅车集賔组幕天陈燕器苟弗谋髙眀胡为革媮敝鸠工度材用奢俭求中制举从县官给下靡秋毫费巍然大厦成甚于折枝易藩条息偃暇时律清和际落成及休辰夙驾忻重诣羣嬉逐使谷杂处同蚕市栋宇美可观席筵陈有次芳樽既罢撤防舲爰登憩夹岸布缇防中流喧皷吹沂防烟霭间禽鸟共翔戏都人与士女叠足连帷被弄珠疑汉曲浮觞均洛禊晻晻日将暮熈熈众皆醉况入武陵源却返尘寰世自是毕遨赏始复专民事农耕士就学商贩工居肆蜀邦生齿繁衣食良囏匮三时急耕播寸壤无遗弃兹焉俾暇逸所以慰勤瘁上頼天子心慎重坤维寄既择迩臣德来秉诸侯瑞且命太史贤出揽澄清辔第务广教育孜孜布仁惠匪图亟聚敛规规奉邦计和气斯涵濡羣生皆茂遂乃跻富夀域共乐升平治不才备属僚罔补公家利廕宇幸焉依雅声慙善继愿比召南篇永歌棠蔽芾
　　题琴防　　　　　　　　　　王素
　　长卿才调世间无拘监君前奏子虚自有赋词能讽諌不湏更着茂陵书
　　同前　　　　　　　　　　吕公弼
　　烟树重城侧琴台千古余早为梁苑客晚向茂陵居赋给尚书笔归乘使者车清风觌旧隠长日耸乡闾
　　同前　　　　　　　　　　　韩绛
　　车骑拥客安在哉绮琴何事有遗台当时卒困临卭辱异日宁知谕蜀才园令官间多病后茂陵书奏侈心开文章光焰留千古陈迹犹存尚可哀【琴心事不足传而谁名此台使不冺其文章足以覆过独无遗迹如墨池者良可哀也】
　　九河张公二月二日始防江以集观者子华韩公创乐俗亭为驻车登舟之所抃輙尔赋成一
　　首　　　　　　　　　　　　赵抃
　　长桥东畔朱轮画栋雕栏锦水濵子美浮槎传大句乖崖乘櫂看芳春酒罇泛泛留佳客皷吹喧喧乐逺人夹岸香风十余里晚随和气入城闉【韩公尝逰于此故卒章及之】
　　防琴台墨池　　　　　　　吴中复
　　寻春景物乍晴暄连月余寒花未繁犬子琴台余古寺扬雄墨沼但空园池边宿草交加绿林外鸣禽相鬬喧秀麦渐渐揺暖日防重苍翠满郊原
　　西园十咏【并序】　　　　　　　前人
　　成都西国楼榭亭池庵洞最胜者凡十所又于其间絶胜者西楼赏皓月眺岷山众熈临清池濯锦水志殊土之产有方物快防樾之风有竹洞杂花异卉四时递开翠干茂林蔽映轩戸足以防賔僚资燕息因题十咏以见登览之盛也
　　西楼
　　信美他乡地登临有故楼清风破大暑眀月转髙秋朝暮岷山秀东西锦水流賔朋逢好景把酒为迟留
　　众熈亭
　　亭枕方塘上轩开四照新花涵清露晓风巻緑波春日暖眠汀鹭荷翻跃锦鳞熈熈逰宴地行乐慰西人
　　竹洞
　　隂森过百步屈曲鎻莓苔翠色寒无改清风时自来叶笼苍玉干路入碧云堆吏散无公事支笻到防回
　　方物亭
　　草木虫鱼部披寻自古无飞沉天产异生植土风殊物色随心匠形容记缋图虚亭玩真意浩思满江湖
　　翠柏亭
　　众木坠黄叶皴皮抱翠枝自然根性在不为雪霜移灵润承多露清隂贯四时婆娑嵗寒意每到坐迟迟
　　圆通庵
　　坐对圆通境陶然胜静斋观空无物我扣寂外形骸燕坐埋遗照虚名莫疚怀人间忧乐地所防甚山崖
　　琴坛【阅道参政所建】
　　潇洒琴坛上贤侯养道情无今亦无古求意不求声林邃风初静云收月乍眀拂弦成一弄尘思浩然清
　　流杯亭
　　结客乘公暇流觞逐浩歌乱峯晴倒影曲水宛廻波小海逢元已兰亭记永和西州行乐事应比晋贤多
　　乔柟亭
　　古木西园胜亭延上客过色无花卉妬坚为雪霜多干育千年秀根含一气和眀堂求厚栋可得老岩阿
　　锦亭
　　帘幕临雕槛窗踈照烂霞园林初过雨风日猛催花香入游人袖红堆刺史家四时俱好景终不似春华
　　华阳县求瘼亭　　　　　　　范镇
　　繁剧尚余暇幽亭昔创成亷声风竹逺政事月池清巻箔客常至临阶禽不惊当年危坐意求瘼在髙情
　　题曹山人墅居　　　　　　　前人
　　溪接浣花饶胜致山人髙隠在其中一江丝竹喧天沸争及松篁半日风
　　留题张少愚屋壁　　　　　　前人
　　髙隠郫城下平时仍徃还门开值冠盖帘巻为江山沛雨人间待片云天外闲泥封诏不起朝夕奉慈顔
　　西园辨兰亭　　　　　　　吕大防
　　手种丛兰对小亭辛勤为访正嘉名终身服佩骚人宅举国传香楚子城削玉紫芽凌腊雪贯珠红露缀春英若非郢客相开市防被方言误一生
　　和　　　　　　　　　　　李大临
　　沙石香丛叶叶青却因声误得蝉名骚人佩处惟荆渚识者知来徧蜀城消得作亭滋九畹便当入室异羣英非逢至鉴分眀説汨没人间过此生
　　和　　　　　　　　　　　李之纯
　　绿叶纎长间紫茎蜀人未始以兰名有时只恠香盈室此日方传誉满城恩意和风扬馥郁光荣灏露滴清英庭阶若不逢精览何异深林静处生
　　万里桥西有僧居曰圣果后瀬锦江有脩竹数千竿僧辩作亭于竹中予与诸公自桥乘舟泝流过之因名亭曰万里盖取其发源注海与桥名同而实异因作小诗识之　吕大防
　　万里桥西万里亭锦江春涨与堤平拏舟直入脩篁里坐聴风湍彻骨清
　　运司园亭诗【并序】　　　　　　章楶
　　成都转运司园亭盖伪蜀时权臣故宅也清旷幽静随处皆有可乐者輙为十诗粗记领略以备他日遗忘庶防读其诗足以省忆髣髴云尔
　　西园
　　古木郁参天苍苔下封路幽花无时歇丑石终朝踞水竹散清润烟云变晨暮何必忆山林直有山林趣
　　玉谿堂
　　堂因水得名方沼当其后漪澜荡欀桶窗戸挹花栁虫鱼不避人鸥鹭若相友半枕夏簟凉此乐亦奚有
　　雪峯楼
　　曽构压池塘不僣亦不偪影浮绿水静寒逗雪山色抚槛接脩竹连檐引苍柏注目望长安无奈浓云隔
　　海棠轩
　　珍葩寄幽岛正对孤轩植优柔自俯仰红緑若组织春酣晴日曛坐久浓香逼池面浄可监朝霞罩澄碧
　　月台
　　蜀地饶夜雨轻隂多蔽天见月月无防筑台待婵姢髙凝桂影近俯视云屋连顾盼已尘外欲挹瑶宫仙
　　翠锦亭
　　楩楠百尺余排列拱檐际畏日自成隂隆冬宁灭翠虚旷得寂理懒癖资浓睡谁知官府中获此冲寞味
　　潺玉亭
　　傍砌酾小渠回环是流水石蜃吐珠涎清响醒人耳风微竹影碎月皎波光起防爽无尘嚣静适心所喜
　　茅庵
　　竹间构圆庵所向自萧洒珍禽弄巧舌宛是居山野嘿坐见真心万縁尽虚假勿陋寻尺地兹焉息意马
　　水阁
　　架木浮水中略彴通孤岛扶踈花影倒鱍剌跳鱼小风月所得多经营信云巧隠几寂无人朱兰萃幽鸟
　　小亭
　　花邉二小亭双跨清渠上规摹虽甚隘幽僻良可赏幸依佳木隂未羡大厦广不足延赏朋携笻常独徃
　　同前　　　　　　　　　　　许将
　　髙牙负北郭芳园路西转鸟鸣恋故木兰茁归新畹【质夫新得真兰植之】坐延花景深行倚笻枝稳翳然想林水防心不在逺
　　朱堂俯玉谿玉谿清且幽从公暂息偃抚景空夷犹浮云冠贠岛白日回方流秪此有光碧何必昆仑洲重楼起城隂乘髙望西极列峯横青天飞雪千里积疑是空素山冬夏海中白莫恠频东向上有思归客海棠冠蜀花此轩花尤冠红云簇蘂细绿水照叶嫰倚妆宫粉聚叠绮霞光散雨泪防春风应怀上林怨蜀地山四维益州平如掌累台郁临风坐看月宵上稍出丛木末始发众籁爽兹焉蹔逰日一揽天地广阑干窦溜长防窱空埃静修林宻总翠尽得锦城景云舒青青色风散搔搔影未为夜行人共此昼夜永引泉注清渠潺潺漱寒玉侧出阆风迟骤惊江雨速飞瀬乍扬白樛木细涵緑昼夜声不止肯効楚人哭茨茅以为庵环顾萧然虚内乐苟自足容文即有余旁依修竹宻上翳青松踈勿言此中陋中有君子居飞阁出方池脩曲见空莽保临花坞近平觉春波长反景澄余晖夕隂带浮爽从容观鱼乐不减逰壕上扁然沟上亭左右相映带修柟列翠幄长松偃髙盖地褊景逾寛处约志弥泰谁知坐啸间心逰万物外
　　同前　　　　　　　　　　　丰稷
　　仙花二十四境逺难遍探锦城史君园雅与云洞参廻光试一览紫翠絶西南池映金波净花霑玉露甘一水从何来应是昆山顶酾成绿玉池虚堂逗清影公退冷然赏了非心外境鱼泳阳光动鸟啼春昼永雪峯在何许楼倚青霄端每来注心目不觉生羽翰终籍好风力云散银阙櫕只履西归客应笑空倚栏文锦初动机晨霞欲敷照香传雪楼浓影落玉谿倒子美不能赋春工一何妙维有赏心人相逢秖寒笑石印鱼在屏犀透星入角廼知眀月光日用人不觉陟此百尺台余念坐消剥洞晓望机仙丹兹可学檐外列修木凛凛正人气有徳必有文烂兮五色备岂同夭韵花防春张绣被湏信轮囷财堪为万乘器金糓计浩穰山水志濶契晴空倚危楼独对西山雪胷中浩气充物外嚣尘絶无何重一吟逺岫窗中列髙轩瞰方池澄波隔鎻窗中岛植竒花紫鳞跃锦江水府集羣仙红云羃翠幢画图入禁庭荣耀知无双【内珰使蜀画图以进】
　　俗流嗜喧卑世才务髙洁筑台仅逾寻清夜延眀月四垂天幕低千里蟾光发美人抒竒才裁赋何清絶森森栋梁材骈空翥鸾鳯危亭构其间曽不碍欀栋檐隂织翠纹砌溜谐清弄此间宜昼眠一枕华胥梦囬环引细泉泉声潄檐底美哉智者心清通乐【去声】流水琤琮戛鸣球淅沥泛緑绮尘虑无由得何湏洗双耳结茅作襌庵不卑亦不广地占官府雄盘基才衺丈几席供燕闲松筠坐箫爽座有逍遥公虚中息尘想小阁连雪峯凭栏憙幽玩红接海棠洲緑对筼筜岸有时开罇罍波影侵几案何湏架长虹然后冲云汉养源在西山如玉抱精白引之落锦渠歴耳不可择风雨杂鸣球珠玑冩云液恰似偃谿声醒悟迷途客覆以洁白茅环以琅玕竹天籁旁鼔笙月沼对铺玉借问清坐翁此外更何欲笑指博山鑪香飞柏子緑长虹卧松江一苇航大河岂如此安稳无复畏风波幽香萃花岛鱼藻防且多徙倚小栏曲月色透薜萝东西对孤鶱杖履可幽歇容光日月来矧此眀四彻鳞木张幄翠蜃泉飞玉洁徃徃得意时宛在广寒阙
　　同前　　　　　　　　　　　孙【阙名】
　　外台富园池兹焉甲西南异花间棠梅良木森楩楠飘飘壶中仙亹亹物外谈聨毫赋诗题刻石留翠龛华堂殿【去声】方池雅名题玉谿南荣翠樾阴北望花岛低时闻细泉鸣间或幽鸟啼深宜世外人冥坐窥天倪萧森玉谿南小亭屹相向使华双轺车禅境二方丈固将物理齐室隘志自广松竹周四檐足以备幽赏
　　同前　　　　　　　　　　吴师孟
　　十纪权臣第修城外台宅乔木不知秋名花数逾百逺如山林幽近与尘埃隔惠政裕一方民犹以为窄华构枕方塘使台寂佳致二色真楠材轮奂极精致花木四面围如立复如侍一道仰澄清此是澄清地西北有髙楼梁栋云常起檐牙挂连蜷栏影揺清泚爽气雪山来一瞬极千里但欲摅逺怀无忧可销弭花溆对髙轩如用丹青彯锦水一匳红玉台千面笑松篁两翠幄常防东西照子细看韶妍方知化工妙雅意待蟾光烦襟期爽快无云防太清逺览周色界天光净琉璃露下真沆瀣勤渠谂后人宜葺不宜坏东阁治台政西堂备燕饮介于二堂间华构饶花品红紫镇长春四时如活锦公暇一绳牀上有通中枕至人泉石心俚耳便丝竹酾渠逗清泠朝夕淙寒玉试聴自然声不减云璈曲却返倒闻机五音常自足结茅为圜屋环堵不开牖斋居如鴈堂广长才六肘深蔵子猷竹不植陶潜栁勿起灭定心宴坐空诸有形制似方桥岛岸相连属春和逗凉飔昼影浮净绿佳人罗韈轻花时相步续澄澜忽生晕下有双鳬浴尺水走庭除花木皆周匝双亭正相值仅能容一榻公余时独来隠几聊嘘防典谒或通名东荣有賔閤
　　同前　　　　　　　　　　　杨怡
　　池台宻相望曽是故侯宅赏心知防人乔木已百尺低花拂乌防古藓駮苍石欲问昔豪华秋风扫无迹虚堂已深窈那复要营室使君寂无事闭閤卧终日临池狎清泚养竹聴箫瑟不为省春耕轺车肯轻出翛翛楼下竹防防竹间水楼髙虽不见清响长在耳晨光露西崦积玉照窗纸昆阆亦何人当从跨金鲤花如窈窕人宛在水中沚当轩有余妍终日玩芳蘤池清藻压枝波动鱼争蘂锦帐想含春归心浩然起嘉木宻交隂月夕苦荟蘙髙台出林杪逺目望天际不厌清露寒秪恐轻云蔽可但少陵翁能思研仙桂峩峩碧油幢矗矗羽葆盖燕居不废严环竦布亭外秾隂生昼寒微吹发天籁隠几对凝香衣冠嗒如蜕使君漱流心官府未始忘亭下玉谿水扑碎白玉珰清耳不待洗髙怀自沧浪安得援瑶琴写此声琅琅缉茅如蜗庐容膝才一丈规圆无四隅空廓含万象绳牀每宴坐不与物俯仰惟许嵗寒君虚心环几杖小阁平池阳危桥属花屿杖履乐幽闲鱼防深阻刻柱记新涨防水涤烦暑物我久相忘珍禽近人语方亭惟四柱对峙花竹间下有雪岭水淙流日潺潺宛如双防舸防向春波湾欲起江湖心而奈风涛艰
　　同前　　　　　　　　　　杜敏求
　　潭潭刺史府宛在城市中谁知园亭胜似与山林同幽鸟语晴昼好花娇春风物情如有待赋咏属诗翁堂前对花栁堂后瞰沼沚贤有堂中人虚心湛如水烦暑当风窗中宵隠月几作诗纪胜防诗与水清泚西山最髙峯积雪连四季登楼试寓目八国有故地烽候虽久息武经思豫备文饶昔筹边公意今无媿东风开百花独有海棠胜猩血染珠玑防缀枝条防日暖锦段新雨余燕脂凝何待东阁梅方能动诗兴眀从海上来皎皎入我牖何如登髙台对月把尊酒问月月无言浩歌诗千首防人知此乐此乐公所有材大难为用尝夸古柏篇亭前老楩楠黛色亦参天夏暑借清隂秋籁得自然有如爱庭楸朝暮东西偏林亭幽且深砌下玉谿水淙琤环佩声晓夕清心耳使君性所乐爱玩不少已方持利物心黙坐穷至理深深竹林下圆庵最幽僻髙怀夲恬旷野趣坐闲适众人奔名徒浮世萦物役岂知庵中乐道胜心自逸方池导流水横阁上寻丈晨曦夜月光罩影相滉漾防鱼时出没飞鸥亦下上终朝倚栏干不见有风浪二亭虽云小好在泉石间白石自齿齿清泉亦潺潺公府无留事暂来寄余闲笻杖乌角巾一日防徃还





　　成都文类巻七
　　钦定四库全书
　　成都文类巻八
　　宋　扈仲荣等　编
　　诗
　　亭馆【二】
　　暑雪轩　　　　　　　　　　吴拭
　　呪土台头寺披襟笑语闲千年云抱石六月雪弥山酒熟篘尝外茶新辗试间要湏时防笔来此赋跻攀
　　和　　　　　　　　　　　　周焘
　　崇台穷石照气味乐偷闲南陆朱眀驭西阑白雪山茶瓯回舌夲尘尾落谈间欲缀风烟句弥髙不可攀
　　和　　　　　　　　　　　　田望
　　圣福轩重敞偶来心地闲因谈丁士冡知是武担山人在氷壶里天垂玉垒间赓歌白雪句巴客强追攀
　　和　　　　　　　　　　　　孙竢
　　地僻宜逃暑官曹幸颇闲虚传力士担始信蜀妃山岭雪青霄畔城烟宻树间清谈容欵接妙句独难攀
　　和　　　　　　　　　　　　王澧
　　望处疑蓬岛天长碧海闲云霞收玉宇烟浪涌银山茶入清谈里风生两腋间诗成似西岭髙崄不容攀
　　再赋暑雪轩　　　　　　　　田望
　　洒落全无酷暑侵望中氷雪列遥岑潜通爽气生虚室尽道宜人似桂林不与白云分界限自期红日作知音年年烦燠无逃处頼有清凉此解襟
　　和　　　　　　　　　　　　吴拭
　　石照台髙暑不侵雪横天际蜀西岑但知赋客如梁苑那得参徒似少林月上便成银色界风生兼作海潮音可怜火宅人空老谁解跏趺一解襟
　　和　　　　　　　　　　　　王澧
　　层轩髙栋与云侵照眼嵳峩雪满岑寒入栏干欺畏日烟横图尽失遥林雍容樽俎开金地模写风光要玉音万里岷峨今更重太平藩翰作喉襟
　　和　　　　　　　　　　　　孙竢
　　懒性难堪俗事侵倚空栏槛列青岑云端白雪凝髙岭郭外长江绕茂林踈旷幸陪文字饮喧栖安用管弦音此窗一枕羲皇梦却快微微风动襟
　　合江亭　　　　　　　　　　周焘
　　共思赤脚踏层氷聊适江臯兴自清昨夜雨云驱浊暑晓来烟水快新晴山疑九叠张云势滩激千岩落布声巾履从来在丘壑愿陪间日此间行
　　又　　　　　　　　　　　　前人
　　却暑追随水上亭东郊乘晓戴残星余歌咽筦来幽浦薄雾踈烟入画舲兴发江湖驰象魏情钟原隰咏飞令故溪何日垂纶去天末遥岑寸寸青
　　和　　　　　　　　　　　　田望
　　六月期分午簟氷合江亭上逼人清红云影落知香沼少女风廻自昼晴出郭偶然成至乐聨镳那更得同声登临触目俱无碍真率何妨酒数行
　　又　　　　　　　　　　　　前人
　　翩翩飞盖出东城自笑无堪厠徳星防段绮霞烘白日一江文练绕踈舲论诗心屈囊中句求友情均原上令坐欠惠连空注想池塘春草谩青青
　　和　　　　　　　　　　　　孙竢
　　炎夏江风冷欲氷坐陪袁谢有余清旧闻蜀地四时雨今快岷山千里晴旋切银丝尝鲙味聊欹玉枕聴滩声晚来忽起扁舟兴更傍中流看月行
　　又　　　　　　　　　　　　前人
　　西南都防锦官城持节来寻汉客星去国谩追千里马【竢后公数日出京】还家拟泛一帆舲公才磊落宜方面我病荒踈冐使令未许东山同笑傲胜逰聊可上丹青
　　和　　　　　　　　　　　　王澧
　　肤使中心若饮氷合江宴集更思清凉风轻拂来幽戸暑雨乍收新霁晴萧洒虚亭迎野色玲珑逺水漱溪声公余自得髙吟赏还辔雍容带月行
　　又　　　　　　　　　　　　前人
　　锦水洋洋照岸亭坤维使者聚华星雨清沙路聨飞盖风动兰舟启画舲坐客何湏闻管吹邦人浑似喜卢令帅元吟咏添嘉致子美堂前草愈青
　　和　　　　　　　　　　　　吴拭
　　使者风流照锦城东郊揽辔更澄清春江合处烟凝晓秀岭横边日弄晴石鼎煑茶浓有味金钟注酒酾无声何时却信桥南步细读诗人古柏行
　　闻公载酒合江亭要使邦人识使星宿雨乍晴聊信马晓风初熟更扬舲赋成不是縁鹦鹉诗就当和为脊令只欠湘灵来皷瑟渔歌声断数峯青
　　赋新繁周表权如诏亭　　　　赵抃
　　诰出义方语亭更如诏名为郎拜天宠有子擅家声健羡乡评美光辉野史荣防衣官亦重门外拥双旌
　　同前　　　　　　　　　　吴中复
　　君构义方亭人知善教成恩封新诰命词合旧题名承袭诗庭训辉光里闬荣如今防衣养蔼蔼振家声
　　同前　　　　　　　　　　鲜于侁
　　楹宇当年惟教育榜题今日侈恩章诗书有道传家法纶綍无私及义方肯构新基人共羡旧趍子舍自生光喧阗里闬容千骑尽看承顔拜寿觞
　　同前　　　　　　　　　　刘孝孙
　　义方曽榜旧亭名子已为郎典要城身服上恩今日显诏符前语是人惊正如伯起鳣堂兆【鳣郭璞音知然反】兼胜于公驷阀荣试问繁江诸父老诗书何以寳金籝
　　同前　　　　　　　　　　张商英
　　乌犀解轴黄金装吴绫蜀锦鸾鳯翔欧虞飞毫洒中诏帝曰咨汝田曹郎汝能教子以义方济济来仕吾国光贲汝爵秩及身章潜徳晦耀吾岂忘田曹有亭在繁上旧以义方掲亭榜安知教子三千年契合前言被天奬翰林为易如诏名春入丘园添气象里老来观归责儿急寻字解治王诗防衣朱旙典便郡简池太守真汝师
　　同前　　　　　　　　　　　文同
　　繁上先生教子时义方髙榜贴亭楣当年此地开师席今日其言入制词乡里共传为盛事鬼神相助使前知后人若续成都记第一祥书不可遗
　　同前　　　　　　　　　　　李琮
　　家爱儿孙国爱臣无邪慈教本来均非因积善能传庆安见天心语合人席拥诗书才是乐门多车马别成春榜亭岂独荣樽俎意欲推余劝里民
　　同前　　　　　　　　　　　任伋
　　尽道君家教育深义方髙作霭儒林防衣已是真郎贵紫诏方旌昔日心鲤每趋庭惟独立鹤常和子自鸣隂此之能事人方信胜积籝中十万金
　　同前　　　　　　　　　　　钱咏
　　选构人皆事宴逢独君教子袭良弓因闻诗礼家题旧及宠丝纶语命同几杖已尊贤老外鱼争焕防衣中新来更喜増荣观青鏁才臣赠古风【益师吴给事近有寄题此亭诗】
　　同前　　　　　　　　　　李慎修
　　昔年曽见鲤趋庭缔构开基敞燕楹教子义方居可法褒贤恩诏榜为名人知一玉能成器家鄙千金任满籝从此里闾为盛事握兰华省有才英
　　同前　　　　　　　　　　冯彭年
　　先生教子作通儒诗礼亲闱伯鲤趋亭构义方名昔着诏颁封爵语今符荣因慈孝家声振黙契丝纶宠数殊善庆谁能肩懿躅贤哉奋逹美相湏
　　同前　　　　　　　　　　　罗登
　　诗礼当年学此亭先生题作义方名岂知天诏加褒美冥合君言被宠荣银组郎曹新进秩防衣子舍贵专城一门忠孝谁能继官防恩先及弟兄
　　同前　　　　　　　　　　黎持正
　　义教名亭梗防存要将诗礼及云孙当年偶出严君意后日冥符内使言座釂拨醅披茜绶人观新榜驻髙轩汝南盛事谁能得未独于公纳驷门
　　同前　　　　　　　　　　　白贽
　　亭名诏语宻相沿湏信从来教义全肯构甞探诗礼业出纶特表父师贤早安素履知文富晚服朱衣称赏筵不是韦家专讲学岂闻旛防到门前
　　同前　　　　　　　　　　　陈昂
　　封典宠岩穴褒言华日星其谁尽如诏何暇更名亭公昔善教子家传惟治经当年云榜掲今日玺书形籍已贵同省坐应尝隔屏【思道都官郎中先生都官外郎】公余禠簮綍防服戯家庭
　　同前　　　　　　　　　　李惇元
　　甲第连薨构此亭翰林题榜得佳名诗书旧业传芳久纶綍新恩耀俗荣兰省才华推子舍鲤庭义训是家声他年容驷髙门盛岂独于公大庆闳
　　同前　　　　　　　　　　　阎灏
　　承家爱以义能诲仕之忠故里推全徳先生有古风中郎银组白刺史锦衣红浩矣无穷乐春熈醉笑中右诗十七篇同一石刻范纯仁为亭记若分类世次则不相属因牵聨载之
　　逰弥牟王氏园　　　　　　　文同
　　短彴踈篱入野扄竹烟松露满襟清奔湍激险飞寒响弱蔓穿深挂晚英惜去更观曽画壁记来重注旧题名门前便是红尘道谁肯同过洗俗缨
　　秋日防合江戯题之亭上　　　郭思
　　秋风锦水乐无涯独上亭轩四望嘉橘子满林金作块芦梢拂岸雪飞花酒旗髙挂芙蓉港渔棹斜趋菡蓞家描入画图收取去故人相对饮流霞
　　子云墨池　　　　　　　　喻汝砺
　　读书岂不好忧愤还自兹书中见古人隠闵恻余思遇险理有激寻分意多随姢姢感姱容戚戚念幽栖曽是无间然孰焉惬所宜览之不自聊怅焉起遥悲不如拨置之浊酒聊一持先生颇多事斯心昧前知亦复坐竒字惨戚亡所归
　　晚泛浣花遂宿草堂　　　　　前人
　　扣桡泛澄虗濯流睇幽芳晚霙衬竒树夕霏媚踈篁归鸟亦暂闲夜魄动初凉忽焉众星微天髙月舒光昔也杜陵子澹然此茅堂客至酒自斟句得意已忘云何常念饥零落在道旁古来技入神一饭岂所望吾辈天所穷慨歌泪霑裳
　　防琴台　　　　　　　　　　前人
　　臯朔语类俳上颇倡优之严君数预事惨懔失所栖慨彼猜忌姿公卿命如丝夫子廼谒闲翩翩富丰仪眷言彼妹子深情结幽期浩露泛酒瓮轻云思琴徽抚弦视八荒颇觉秦岫低纷纷汉诸子悟解良独迟一朝不自保颈血霑裳衣公岂不烱介应祸盖已微汚已逈前识达生迈天倪濶哉昭旷情岂屑后代嗤
　　草堂诗十二首　　　　　　　前人
　　灿灿诗翁锦里西只縁诗好合穷栖竹铺冷色云连寺栁漾轻丝鸟过溪凝怨不禁关树暗驻情应恨蜀山低离人苦怕春归尽可忍红英半着泥
　　闲把烟光次第陈岷峨风物见精神飜成锦綉千般様供与江山防度春深屋长河元老大蛾眉曼绿却逡廵从公乞取无边手免作诗中半个人
　　从交日日敞窗扉嫌怕风光入眼迟剩买芒鞋供看竹趂乘春雨去栽桤苦无賔客僧来后薄有生涯鹤下时闻道隣翁酒初熟新篘一酌莫相遗
　　逺屿曲洲纵复横沙边繁鸟防箫笙一轩檐冷松隂合十里林香药草生路转断槎逢石坐风移深竹见僧行晚来冲抱更清旷时有幽人带月耕
　　乱后飘零歇此身风光无頼更清新客怀易感酒添病诗思苦悭花减春南枝北枝鸎舌巧前村后村雨脚匀暂借溪边老为客花心栁眼莫撩人
　　翠木揺艶溪之湾防子失气生愁酸夸力抟虎筯骨絶双流迸巘道路难布衾多年窘夜雨土锉无火啼夜餐一生忠义老寂寞旋烧竹叶供春寒
　　诗人以来谁者工建安元嘉无此翁维摩壁畔不到处伽棃角边无限风孟郊空敖但彭越何景片甲非虬龙先生住处在何许我亦不知西北东
　　朝元阁边瑶草芳惟君之故遥相望人归后雁关塞阻思入南鳬离梦长悬知同心两相忆防欲共看千里光金舆玉辇不复见膓断华清云树苍
　　竹外清踈浸碧溪溪边竹澹烟雨霏闲看雪岭题诗罢醉罢西郊信马归霄汉直愁双阙逈梦魂长着五陵飞故园秀木又春色只恐归去池台非
　　锦官城西春草芳杜陵客子忧思长浴晴晚树淡浮渌卧水幽花深度香交情悯悯言燕阻旧国迤迤云山苍白苹洲渚落日晚眀边正衔归雁行
　　浣花四月天气和防舟翠旂乐莫过离人千里起遥怨缓棹一曲浮灵波惠风昙昙泛衡杜流望演演逾关河终然有怀春复夏归去防浐眠汀莎
　　支防翳然林水间萧踈神韵淡风烟沧浪亭畔各分手杜宇声中恰一年自昔风人裁一骨于今扪郯亦么弦试看堂上百千海余子浮沤却未全
　　琴台【蜀事补亡】　　　　　　　宋京
　　君不见成都郭西有琴台长卿遗迹埋黄埃千年乃为狐兔窟化作佛庙空崔嵬黄须老人犹记得昔时荒破樵苏入鉏犂畏浅牛脚匀古瓮耕开数逾十乃知昔人用意深瓮下取声元为琴人琴不见瓮已掘唯有鸟雀来悲吟一朝风流随手尽况复千年何所讯安得雄辞吊汝魂寂寞秋芜耿寒燐
　　墨池【蜀事补亡】　　　　　　　前人
　　君不见子云草西郭门一迳秋草闲朝昏何湏笔塜髙百尺池墨黯黯今犹存童乌侯巴竟零落学无人终寂寞汉家执防知防年垂老身没天禄阁俗儿纷纷重刘向思苦言艰动嘲谤汉已中天雄亦亡不较空文从覆酱如今却作给孤园吐鳯亭前池水寒安得斯人尚可作防有竒字令君看
　　书台【蜀事补亡】　　　　　　　前人
　　君不见孔眀书台遗庙旁古书不见台荒凉卧龙未起蜀天逺茅庐日日空南阳赤符光寒白水涸秣陵王气犹能作璋若婴儿操虎狼脱去荆州殊不恶十倍竒才安用书此台昔时知有无蜀人思君识古处未若江水存兵图黄冠所居门第改秖有坊名今尚在安得台边见古人秋草重生类书带
　　草堂【蜀事补亡】　　　　　　　前人
　　君不见少陵草堂背西郭浣花溪水流堂脚竹寒沙白自凄凉莫问四松霜草薄入门好在乌皮几公去不归换邻里西岭千秋雪未消舍北泥融飞燕子只今桤木平桥路笼竹和烟杂江雾野僧作屋号草堂不是柴门旧时处诗坛今古谁能将艳艳文章光万丈安得英才擅品量当使公居摩诘上
　　草堂　　　　　　　　　　刘望之
　　风月蔵诗骨流离赋病骸不禁一饱死空遗百生怀树秀天通陇山娇客语淮壁间无半偈无乃望君厓
　　子云故居　　　　　　　　　前人
　　杀却王章爱孔光举朝谁复説兴亡未能免俗歌新美岂不怀归念楚狂防酒只今犹寂寞小池元旧已荒凉秋风细雨催人去似恐徘徊费感伤
　　新都驿逺平轩　　　　　　　前人
　　霜晴木落送归鞍防手微吟此慰顔防欲凭栏招白鸟更烦剪树出青山晚悲薄禄非三釡頼许清诗见一斑【轩有外氏周次元帅蜀时诗】看到逺平才得恨我宁归卧尺椽间
　　宿灵泉无我轩怀次山　　　　蒲瀛
　　幽轩着无我居此合何人闻道东山隠当时此地亲心源将止水世事甚浮云今日寻遗迹空余淡墨春【壁间有次山题字】
　　扬子云墨池　　　　　　　　前人
　　寂寞一区宅沈冥千载豪人轻执防贱谁识草髙蝌蚪犹翻墨提壶欲载醪著书端有意不必反离骚
　　王氏碧鸡园六咏　　　　　　王灼
　　露香亭
　　北渚一帝子洛川一宓妃池有千种莲平生所见稀纎秾各态度红白争光辉我来亭上饮夜久未忍归翁家采香人伹爱香满衣岂知清露湿圆荷防珠玑
　　钝庵
　　俗子如锥利达士如椎钝乘除付造物多智反自困君看庵中翁漫浪出方寸卧聴松声老行触兰芳嫩谋身固未快事过了无恨今人岂辨此劝翁慎勿论
　　清室
　　碧鸡古名坊奔腾车马尘那知小洞天清絶欲无邻一室对林樾四时禽语新焚香读周易意得气自伸眀月落杯酒冷气弄衣巾寄语朝市客声利恐污人
　　鉴泉
　　分来何处泉注此团栾池有如大圆鉴玉匣初开时莹然絶纎埃万象见毫厘主人湖海士曵杖日娱嬉应照两侍女新妆弄妍姿亦复照主人鬓发白丝丝
　　凉榭
　　窈窕林影深澹澹波光冷异哉浊恶世有此清凉境侧身朱栏上风烟得防顷啸声出竒响疑在苏门岭荷香递遥馥如窥太华井要须从翁逰岸巾开日永
　　层兰
　　仙翁有兰癖肆意搜林坰负墙累为台移此万紫青九畹与九层异世皆可铭收拾众妙香逍遥醉魄醒隠几光风度开帘皎月停门前勿通客翁续离骚经
　　题司马相如琴台　　　　　　邵博
　　长卿夲豪杰礼法安可处手弹南风琴心调东隣女杂身庸保中初不忌笑侮大者固己立下此皆可补三赋争日星一书起今古其余不自秘輙为人所取何当尽见之真是文章祖凛然千载下英气犹可覩儿曹尔何知杯酒那可污故台已丘墟胜絶谁敢据我来访遗迹低佪不忍去诗成欲呌君云车隔烟雾
　　杨子云宅　　　　　　　　　前人
　　自负天人学甘居寂寞濵却怜载酒客似识草人三世官应拙一区宅更贫千年寻故里感涕独沾巾同杨元澈逰杜子美草堂　　　前人
　　万里桥西路幽居今尚存共来披草迳逺去问江村冉冉花扶屋萧萧竹映门斯人隔今古此意与谁论
　　信相院水月亭　　　　　　冯时行
　　青天行月地行水水月相去八万里天公大力谁能移月在水中天作底我心与月眀作两月行本在青天上虽云佛説我别説恐落众生颠倒想少城城隈佛宫阙客哦水月僧饶舌三峡水寒梅花时起予对月赓此诗
　　又　　　　　　　　　　　　李焘
　　水中之月不可取收揽结成湖上亭天光沉沉射虚白夜色耿耿含空青朅来穷冬所见异但有破块黏枯萍吾心皎洁竟何似本自无物谁当铭
　　游盘溪园亭二首　　　　　　白麟
　　割忙载酒把寒来指防盘溪花未开撼动东风湏好句扫除积雪放春回
　　爱梅爱竹爱溪山可惜天公未放闲待学盘溪溪上老松门虽设日常关
　　盘溪之游前一日知防太博行矣同令君梅下清饮不无怅然吾人防合之难再赋絶句
　　前人
　　君去我来吟赏地盘溪环绕翠微中溪人似秘惊人语不许从容一醉同
　　骑人去醉吟来公子风流尊为开笑问竹间梅淡泊何如筵上舞低回
　　新作官梅荘移植大梅数十本绕之
　　范成大
　　腊前催唤主林神玉树飞来不动尘契阔西湖慙处士飘零东阁似诗人一天午梦云容碎满地春愁日影新扫净宣华藜藿迳他年谁记石湖濵
　　种竹了题爱山亭　　　　　　前人
　　洒扫宣华舍此君烟中月下緑生尘他年叶叶清风满莫忘今年借宅人
　　题锦亭　　　　　　　　　　前人
　　手开花迳锦成窠浩荡春风载酒过来嵗游人应解笑甘棠终少海棠多
　　新作锦亭程咏之赋诗次其韵二首
　　前人
　　飞鸿衔子谩纷纷万里西游始识真不管吴霜微防鬓来看蜀锦烂争春倚栏定有司花女秉烛仍留主夜神异县赏心谁与共故人新作坐中賔
　　小筑聊锄草棘荒游人错比召南棠花边雾鬓风鬟满酒畔云衣月扇香灿烂吟牋烦索句淋漓醉墨自成行报章迟钝吾衰矣终日冥搜谩七襄
　　赋双流郭信可隠居诗十首　　何耕
　　云溪
　　幽居定何如颇恨未见之主人向我言喜色融双眉脩篁流翠隂寒溪漾清漪领畧非一状幽妍发余姿空蒙雨亦佳防滟晴更竒岂惟二江独意恐两蜀稀主人信妙士得此固所宜天公閟好景授受各有时岂无多田翁偃蹇逝莫随素交怀老蒲秀句纷珠玑安得招归来为君赋清诗往者不可作后生欲何为【公与蒲大受为平生诗友】
　　浮翠桥
　　隔溪苍翠各西东架竹为梁路始通缺月鏬林凝浄緑断霞眀水抺残红芒鞋步步幽深处藜杖声声屈曲中回首忽惊桥已逺冷然身御圃田风
　　寒碧亭
　　凭栏日日俯清湍洗竹年年斩恶竿十顷琉璃秋色静一林竽籁晓声寒凉风有意生天末眀月无边照水端谁谓过清难久处愚溪元自不相安
　　逺色闾
　　小小楼居着散仙渊眀真趣本悠然招呼云月栏干曲顾楫江山柱杖前独鸟倦归翻落日谁家晨防起踈烟根尘应接无留碍笑杀胡僧面壁禅
　　假山
　　空庭幻出小嶙峋假外应湏别有真只恐话头成两橛若为融摄主和賔
　　莲塘
　　色香无比出西方何物妖狐号六郎手折一枝聊供佛前身定是老柴桑【刘遗民为柴桑令在逺法师莲社中】
　　龙渊
　　门前大江何漫昔人饮牛水为干水干龙逝亦其理近在咫尺聊泥蟠鱼虾玩侮防獭笑纵有灵怪谁当看徳人问舍压吾境便尔筑室相遮栏坐令异类皆屏伏恃有此耳差少安却纡朱绂去监郡遣我守舍良独难昨来过门恍如梦龙致此语催归鞍先生不信反不笑谓我饶舌狂丰干
　　虚舟
　　君不见江臯车马纷相送巨艑峩峩舡载重西南使者解官归水浅着沙牵不动如君材具岂多得合侍眀光参法从胡为浅瀬着虚舟颇肖胸中太空洞问君此意竟安在欲説向人谁与共山林钟鼎夲同辙系岸截江随所用八窗窅窅净无尘一水冷冷清可防何当抱被过君眠分破江天幽夜梦
　　忘机台
　　太虚生微云机事日夕繁兼忘岂不佳尚有忘者存稽首老厐翁妙处希一言请观台上月万古无昭昏
　　和光亭
　　枯木倚寒岩三冬无暖气达人定汝笑胸中太泾渭不妨声色海径造佛祖地所以亦乐翁花前时一醉【公自号亦乐居士】
　　段文昌读书台两絶句　　　　前人
　　段公曽此读羣书读破应湏万巻余家礼一传为杂组稗官收采附虞初
　　陇麦渐渐满意青只忧春早起蟊螟当年人诵祷而雨合向兹山试乞灵【是时正悯雨故云】
　　自合江亭过渡观赵穆仲园亭　前人
　　唤舟芳草渡系马绿杨隂步入莓苔径门开花竹林王孙随牒逺婺女隠云深【穆仲宗室子今通守婺州】想见西南望悠悠空赏心
　　从何使君父子逰墨池分韵得名字
　　李焘
　　蜀学擅天下马王先得名簧如巧言语于道盖小成子云最后出振防思遐征斯文大一统歘使圣域清富贵尽在我绂絶非所荣旁皇天禄阁聊亦观我生怀哉不能归旧宅荒榛荆寂寞竟谁顾正路今莫行使君蓬莱仙弭节归赤城门无俗賔客家有贤父兄慨念此耆老不登汉公卿临池一尊酒尚友千载英并呼严与李月旦共细评区区可无憾彼重适我轻朅来成都市尘土汚冠缨古人不可见见此眼自眀请为怀古诗玉振而金声
　　逰东郭赵氏园　　　　　　　陆防
　　清晨呼马出驭吏请所之锦城浩如海我亦无与期有花即入门莫问主人谁下马据胡牀傲睨忘诃讥人言白头翁胡为尚儿痴老翁故不痴借花发吾诗诗句带花香东风不敢吹徘徊双蛱蝶许汝鼻端知
　　过张白云先生故居　　　　孙松寿
　　世外烟霞未易期可人平野淡秋曦篮舆出郭梦差好竹杖临流意共迟已觉此怀飞缥不湏眀月问盈亏仙翁骑鹤归来否旧隠林髙绿更竒
　　赋成都张氏蜀锦园　　　　　前人
　　池南池北蜀宫春红湿花枝压锦城袖手纵观花似笑相看一脉话尤情
　　乾坤开辟记王春剑阁峥嵘拱帝城不许此花归阆苑锦台南畔古今情
　　过子美草堂　　　　　　　　马俌
　　栖迟九月锦水行独过草堂西出城村树苒苒秋照白水花漪漪江水眀溪边三重结茅屋松萝翳踈晚雨清徃来沽酒且有客胡为奔走不自停四海纷然霾曀多我忧岂但白马盟藜藿未足饱我腹况又一顷供耕耘只今骑驴望八极终日飘飘浪如许可堪顔色太癯生忧愁尽入篇章苦信眉一笑古复作却似韩宣适东鲁此生荡漾胡能留雨脚风尘奚所休此道沧浪付一沤唤之千古与尔谋吾亦徃矣作春秋
　　水月亭　　　　　　　　　　前人
　　阳来中坤坎波翻月本于地仍东还谁为聚之古祗柏涵碧湛湛琉璃盘珊瑚晶瑛澈凝湍西风晚来觉秋寛海荡冰碎天飞旋瞿昙指心以探襌魄死泽困与尔言夜防倚声霓裳讙捉影或堕不可援幻痴益多吾懔然眀河绕衣吹佩环毛髪飘萧乱空寒颇欲乘槎此穷源脱屣浊世搏林骞采华食叶为玉仙
　　题新繁勾氏盘溪　　　　　勾昌泰
　　黄尘没车毂平地得林丘花木风光早陂池烟雨秋不弹长剑铗甘赋大刀头九轨利名痼逢君应少瘳从容鲜所得九年中一毛强牵麋鹿性要学豹龙韬野服顔常好晴窗首自搔向来误应聘尘土污吾袍客至輙命酌为言花已开青山长委防白骨旧生苔不饮固痴絶能诗宜数来颇忧眀日雨红紫落成堆胜簮不肯黒浮颊故能红心寄尘埃外春归杖屦中径松青谡谡庭草碧茸茸无术系白日年光如转蓬
　　登待鹤亭
　　横峯乱岭如奔蛇前者欲起后驱呼危亭独立一回首天罅云隙皆收罗手攀落日意不尽目送孤鸿愁更多愁风衣裳客未冷我欲饮酒君当何
　　与客逰沧浪亭以万里桥西一草堂为韵得一
　　字　　　　　　　　　　　　前人
　　雾回林苍黄涨落水寒碧西郊好风景晓霁千里色相从二三子扫洒溪上石主人亦爱客沽酒炊玉粒年荒酒味薄相劝取吻湿同光与共景防此竹间日沄沄忧端来落落险语出穽机谁复设骫脾各自适跳波醉中舞野唱寒外急牛羊归匆匆鳬雁来一一触行岂不好酒尽归亦得頽然寄夫放未爱世褊廹永怀堂中翁回首千嵗迹岂无独徃愿冉冉饥冻逼霜空洞庭野天阔云梦泽欲穷扶桑枝尚挂沧海席何当从今去一夜生羽翼








　　成都文类巻八
　　钦定四库全书
　　成都文类巻九
　　宋　扈仲荣等　编
　　诗
　　时序【故事　宴集】
　　嵗暮　　　　　　　　　　唐杜甫
　　嵗暮逺为客边隅还用兵烟尘犯雪岭皷角动江城天地日流血朝廷谁请缨济时敢爱死寂寞壮心惊
　　春归　　　　　　　　　　　前人
　　苔径临江竹茅檐覆地花别来频甲子归到忽春华倚杖看孤石倾壶就浅沙逺鸥浮水静轻燕受风斜世路虽多梗吾生亦有涯此身醒复醉乘兴即为家
　　后至　　　　　　　　　　　前人
　　冬至至后日初长逺在剑南思洛阳青袍白马有何意金谷铜駞非故乡梅花欲开不自觉棣萼一别永相望愁极本凭诗遣兴诗成吟咏转凄凉
　　寒食　　　　　　　　　　　前人
　　寒食江村路风花髙下飞汀烟轻冉冉竹日净晖晖田父要皆去邻家问不违地偏相识尽鸡犬亦忘归
　　立秋日雨院中有作　　　　　前人
　　山云行絶塞大火复西流飞雨动华屋萧萧梁栋秋穷途愧知己暮齿借前筹已费清晨谒那成长者谋解衣开北戸髙枕对南楼树湿风凉进江喧水气浮礼寛心有适节爽病微瘳主将归调鼎吾还访旧丘
　　秋尽　　　　　　　　　　　前人
　　秋尽东行且未廻茅斋寄在少陵隈篱边老却陶潜菊江上徒逢袁绍杯雪岭独看西日落剑门犹阻北人来不辞万里长为客怀抱何时得好开
　　正月三日归溪上有作因简院内诸公
　　前人
　　野外堂依竹篱边水向城蚁浮仍腊味鸥泛已春声药许邻人斸书从稚子擎白头趋幕府深学负平生
　　中秋夜聴歌聫句　　　　唐武元衡
　　元衡在蜀淡于接物而开府极一时选公绰为少尹正壹观察判官备度支判官裴度掌书记卢士玫观察支使李虚中观察推官杨嗣复节度推官
　　此夕来奔月何时去上天【备】云环方自照玉腕更呈鲜【度】嬿婉人间意飘飖物外縁【公绰上相公】诗裁眀月扇歌索想夫怜【元衡奉卢侍御】暗染荀香久长随楚梦偏【放】防当来彩鳯髣髴逐神仙【士玫】
　　早秋西亭宴徐员外　　　　　前人
　　鼎铉辞台座麾幢领益州曲池连月晓横笛满城秋有美皇华使曽同白社逰今来重相见偏觉艳歌愁
　　二月初二日万里桥小逰江宴集诗
　　张咏
　　春逰千万家美女顔如花三三两两映花立飘飘似欲乘烟霞我身岂此浮逰辈蜀地重来治凋瘵见人非理即伤嗟见人观乐生慈爱昔贤孜孜戒骄荡猖狂不是风流様但使家肥在礼譲嵗嵗春光好逰赏
　　成都遨乐诗　　　　　　　　田况
　　四方成传蜀人好防娭无时予始亦信然之逮沗命守益柅辕隃月即及春防每与民共乐则作一诗以纪其事自嵗元徂景至止得古律长调短韵共二十一章其间上元灯夕清眀重九七夕嵗至之类又皆天下之所共岂曰无时哉传之者过矣蜀之士君子欲予诗闻于四方使知其俗故复序以见怀
　　元日登安福寺塔　　　　　　前人
　　嵗厯启新元锦里春意早诘旦防朋寀羣防俨驺导像塔倚中霄翚檐结重橑随俗纵危步超若薄清昊千里如指掌万象可穷讨野濶山势逈寒余林色老遨赏空闾巷朅来諠稚耄人物事多闲车马拥行道顾此懽娱俗良慰羇逺抱第忧民政踈无庸答宸造
　　二日出城　　　　　　　　　前人
　　初嵗二之日言出东城闉缇骑隘重郛防车坌行尘原野信滋腴景物争光新青畴隠遥埧弱栁垂芳津逻卒具威械祭墦列重茵俗尚各有时孝思情则均归途喧皷饶聚观无冨贫坤隅地力狭百业常苦辛设微行乐事何由裕斯民守侯其勉防亦足彰吾仁
　　五日州南门蚕　　　　　　　前人
　　齐民聚百货贸鬻贵及时乘此耕桑前以助农绩资物品何其伙碎皆不遗编防列箱筥饬木柄镃錤备用诚为急舍器工曷施名花蕴天艳灵药昌寿栱根萌渐开发蔂载相参差防人衒识赏善价求珍竒予真徇俗者行观亦忘疲日暮宴觞罢众皆云适宜
　　上元灯夕　　　　　　　　　前人
　　予尝观四方无不乐嬉防惟兹全蜀区民物繁他州春宵寳灯然锦里烟香浮连城悉奔骛千里穷边陬衯裶合绣袂轣辘驰香辀人声震雷逺火树华星稠皷吹匝地喧月光斜汉流懽多无永漏坐久凭髙楼民心感上恩释呗歌神猷齐音祝东北帝寿长嵩丘
　　二十三日圣寿寺前蚕市　　　前人
　　龙断争趋利仁园敞邃深经年储百货有意亨千金器用先农事人声混乐音蚕丛故祠在致祝顺民心二十八日谒生禄祠逰浄众寺　前人
　　千骑出重闉严祠浄宇邻映林沽酒斾迎马献花人艳日披江雾香飇起路尘韶华特眀媚不似逺方春二月二日防江防寳厯寺　　　前人
　　昔日张复之【咏字也】来乘冦乱余三春虽宴赏四野犹艰虞遂移踏青防登舟恣防娱戎备渐解弛人情悉安舒垂兹五十年材哲不敢逾愚来再更朔遽及中春初防斾列城隈畵舡满江隅轻桡下奔瀬纵舆临精庐因思贤守事所作民乃孚兹惠未为大大者其忘诸
　　八日大慈寺前蚕市　　　　　前人
　　蜀虽云乐土民勤过四方寸壌不容隟仅能充嵗粮间或客堕孏曷能备防痒所以农桑具市易时相望野氓集广众贾趋寳坊惇夲诚急务戒其靡愆常兹防良足喜后贤无忽忘
　　寒食出城　　　　　　　　　前人
　　郊外融和景浓于城市中歌声留客醉花意尽春红防人一何乐归驭莫怱怱
　　开西园　　　　　　　　　　前人
　　春风寒食节夜雨昼晴天日气薫花色韶光徧锦川临流飞凿落倚榭立秋千槛外防人满林间饮帐鲜众音方杂遝余景更留连座客无辞醉芳菲又一年
　　三月三日登学射山　　　　　前人
　　丽日照芳春良防重元已阳濵修祓除华林程射技所尚或不同兹俗亦足喜门外盛车徒山半列市彩堋飞镝逺醉席歌声起回头望城郭烟霭相表里秀色满郊原遥景落川涘目倦意犹迟思余情未已登髙贵能赋感物畅幽防宜哉贤大夫田斯见材美
　　九日大慈寺前蚕市　　　　　前人
　　髙阁长廊门四开新晴市井絶纎埃老农肯信忧民意又见笙歌入寺来
　　二十一日防海云山　　　　　前人
　　春山缥翠一谿清满路防人语笑声自媿非才无异绩止随风俗顺民情
　　三月十四日大慈寺建道塲　　前人
　　赤精流景铄朱夏向清和绀宇修祠盛华封祝庆多簮裳千载遇钟梵五天歌逺俗尤熈泰皇猷信不颇
　　乾元节　　　　　　　　　　前人
　　感帝开鸿绪薫风正阜生亿年逢景运万国賛丕平瑞霭承龙阙晨曦启鳯城胪賔趋陛墄乐佾备韶英译导来珍贡酺懽洽颂声曼龄均庆祝闿泽慰羣情地有扪参逺人怀就日诚愿将民共乐聊以报皇眀
　　四月十九日泛浣花谿　　　　前人
　　浣花谿上春风后节物正宜行乐时十里绮罗青盖宻万家歌吹绿杨垂畵舡叠鼓临芳溆防阁淩波泛羽巵霞景渐曛归櫂促满城懽醉待旌旗
　　伏日防江渎池　　　　　　　前人
　　长空赤日真可畏三庾遇火气伏蔵温风淟涊郁不开流背汗洽思清凉江渎祠前有流水灌注蓄泄为池塘沈沈隆厦压平防好树防亚芙蕖香登舟命酒賔朋集逃水大饮冝满觞丝竹聒耳非自乐肆望观者如堵墙吾侪未能免俗索近日颇困炎景长今晨纵防不觉暮形为外役暑亦忘岂如髙斋涤百虑危坐自造逍遥乡七月六日晚登大慈寺阁观夜市　前人
　　万里银横贯紫虚桥边螭辔待星姝年年巧若从人乞未省灵恩徧得无
　　七月十八日大慈寺观施盂兰盆　前人
　　飞阁穹窿轶翠烟盂兰盛防众喧阗且欣酷暑从兹减渐有凉风快夕眠【京洛间俗言过盂兰盆则暑退】
　　重阳日州南门药市　　　　　前人
　　岷峨旁礴天西南灵滋秀气中潜含草木瓌富百药具山民采捋知辛甘成都府门重阳市逺近凑集争赍檐市人谲狯亦射利颇觉良恶相追参旁观有叟意气古肌面皯毛防鬖卖药数种人罕识单衣结缕和隂岚成都处士足传记劝戒之外多竒谈或言毎歳重阳市屡有仙迹交尘凡俗流闻此动非觊不识妙理徒规贪惟期幸遇化金术未肯投足栖云嵓予于神仙无所求一离常道非所躭但喜山民药货售归助农业増耞芟冬至朝拜天庆观防大慈寺　　前人
　　景至履佳辰朝祖着国令黄宫启潜萌紫宇晨防映阳徳比君子吾道实可庆矧丁皇运亨遇主尧舜圣坤维最逺方拙者此尸政雅俗旧儒文民牒少讼争幸足宣上恩惟恐盭物性良时不易得行乐未为并髙防纵嬉遨丰歳愈繁盛与众助驩欣寄情于俚咏
　　次韵和李长学士正月二十八日出郊见寄之
　　什　　　　　　　　　　　　宋祁
　　雅俗传祠日年华重宴辰初阳澹江雾小雨破街尘客盖浮轻吹斋刀俨后陈林芳催兔目原色换龙鳞壤路歌声杂褠倡舞叠新持杯徧酬客惟欠眼中人二月十八日席上方亿季长未还不同斯乐欲作寄之防使者来已有新章今牵联成篇
　　并呈上　　　　　　　　　　前人
　　烟压西郊雨曲津满城歌吹为芳辰江形左右衣留带栁色髙低趋与尘暖逼园花迎望宻晓催林鸟每啼新知君贪拥光华节未肯樽前共惜春
　　九日宴射　　　　　　　　　前人
　　佳节凭髙驻防旗亭臯雾罢转晨曦堋间羽集号猿后防外尘飞戏马时芳菊治疴争泛蘂丹茰辟恶徧传枝眀年此防知何处醉玉頽山不用辞
　　十里宴江渎亭　　　　　　　前人
　　节去欢犹在賔来赏更延悠扬初短日凄乍寒天霁沼元非涨秋花自少妍蚁留新献讨蕙续不残烟戏鰋冲余藻防龟避折莲流芳真可惜从此遂凋年
　　重阳不见菊二首　　　　　　前人
　　戏马佳辰菊未黄有人惆怅独持觞心知不作怱怱意故欲凌寒定早霜
　　蜀地秋髙未拟寒翠苞如粒露华干重阳已过君休恨留取金英晚节看
　　九日药市作　　　　　　　　前人
　　阳九恊嘉神期人始多暇五药防广防防肩閙相驾灵品罗贾区仙芬冒闉舎撷露来山阿斸烟去岩罅系道杂提携盈襜更荐籍乘时物无贱投乏利能射饔芩互作主参齐交相假【音架】曹植谨赝令韩康无二价西南嵗多疠卑湿连春夏佳剂止刀圭千金厚相谢刺吏主求瘼万室系吾化顾赖恶石功扪矜重慙唶
　　奉和郑公军城早秋　　　　　前人
　　秋风嫋嫋动髙旌玉帐分弓射虏营已收滴传云间戌欲夺蓬婆雪外城
　　游鸿庆寺　　　　　　　　　韩绛
　　乆旱雨初足乐游春正深喧阗观士女清旷入山林佛界云成寳僧园地布金方塘探子石【旧俗池中探石以卖呼之云子】髙阁防賔簮沙水通溪白松筠逐径隂纷华从满目幽寂自虚心印组端为累岩扄得暂寻晚风吹緑野归骑已骎骎
　　和韵　　　　　　　　　　　吴师孟
　　十里东郊道兹游嵗月深参僚从行府髙防适丛林穉子喧沽玉春姬笑孑金咳珠僧防寳醉弁客遗簮天赐连霄泽民欢毕昼隂【前此二日甘雨应祈至足隂凉薄暮士庶谓韩公福惠感召】分眀造物手自在出尘心非相虽无住残芳尚可寻都人望旋斾车马又骎骎
　　防海云山　　　　　　　　　赵抃
　　缥缈齐云阁喧阗模石池物华春已盛人意乐无涯罗绮一山徧旌旗十里随遨棚夹归路骁骑看星驰
　　和韵　　　　　　　　　　　苏寀
　　笙歌掲虚阁帷幕匝春池且与民同乐都忘天一涯旧逰嗟倐忽故步喜追随陌上人如堵归鞍莫载驰
　　和韵　　　　　　　　　　邢梦臣
　　使旌駈近郭民宴列芳池泄泄春台上沉沉暮海涯鸿惊人宛转电激骑追随此防经年至湏防日似驰
　　和韵　　　　　　　　　　　霍交
　　山深蔵古寺旁枕旧芳池皷响掲云外石探从水涯使旌游不倦瑞麦献相随事简民同乐归心莫竞驰
　　防海云寺唱和诗
　　成都风俗嵗以三月二十一日游城东海云寺摸石于池中以为求子之祥太守出郊建髙旟鸣笳皷作驰骑之戏大防賔从以主民乐观者夹道百里飞盖蔽山野讙讴嬉笑之声虽田野间如市井其盛如此渤海吴公下车期月简肃无事从容髙防于海云酒既中顾谓寮属曰一觞一咏古人之乐事也首作七言诗以写胜赏席客亦有以诗献者更相酬和得一十三篇廼命幕下吏防稽王霁为之序霁斐薄不能文恐愧勉从公命夫俳倡弦竹其乐外也吟咏性情其乐内也充诸内则能遗外之乐流于外则内有所丧今公既推内之乐以乐賔人尽外之乐以乐民可谓
　　得其乐矣　　　　　　　吴中复
　　锦里风光胜别州海云寺枕碧江头连郊瑞麦青黄秀绕路鸣泉深浅流彩石池边成故事荗林坡上忆前游【予昔尝陪枢宻田公游此】緑罇好伴衰翁醉十日残春不少留
　　和韵　　　　　　　　　　范纯仁
　　东郊行乐冠西州古寺岧嶤翠岭头化俗文翁传恺悌寻山谢傅继风流天涯罇酒欣相遇劎外三春得共游雅兴直湏穷胜赏年光难使隙驹留
　　和韵　　　　　　　　　　韩宗道
　　茂林脩竹翠烟收寺枕清江江上头好鸟啼春知客恨落花浮水近入流政闲不废登临赏意适真成汗漫游紫陌红尘归路逺夕阳回首重迟留
　　和韵　　　　　　　　　　　张湍
　　海云真赏甲刀州十里春光拂马头花酒价髙分宴乐绮罗人好助风流出郊行斾从编俗摸石居民事胜游斜日懽心犹未足藩侯归辔为迟留
　　和韵　　　　　　　　　　杨希元
　　三春行乐盛刀州况是春光欲尽头使节在郊观似堵香轮争道去如流正逢钤阁多开日肯对花时负胜逰防得公心惜欢意欲归犹自尽迟留
　　和韵　　　　　　　　　　勾士良
　　佛土依山福逺州春行绣骑上云头补天彩石盈池在朝海清江绕寺流四国仰烦郇伯劳羣生翘望谢安游早知为砺为霖意惟有西民欲暂留
　　和韵　　　　　　　　　　　冯介
　　及时行乐慰刀州晓背重城信马头彩石散随香被去芳尘纷逐钿车流忩忩曲水当年防草草东山旧日逰不似海云今独胜清风长共好诗留
　　和韵　　　　　　　　　　　吕陶
　　玊节重来镇此州暂驱千骑上峯头春阑好为良辰惜俗乐谁知急景流山色也疑今日盛物华浑胜顷年逰登临赋咏应难再持语乡人早借留
　　和韵　　　　　　　　　　　薛繗
　　寺占灵峯更近州喧阗驺从锦纒头歌钟乍奏晴雷殷戈甲急趋春水流防处醉眠方枕藉一城謡俗重嬉游贤侯惠意民知否防刻严闉为尔留
　　和韵　　　　　　　　　　　王霁
　　大帅新謡十五州残春摸石是遨头氲氲喜气随民遍冉冉风光尽日流野俗只知观防赏主人非独为嬉游晚廻都骑箫鼙引观稼郊原亦暂留
　　和韵　　　　　　　　　　　黄元
　　海云春赏冠西州醉防花枝半压头笳鼓不徒同俗乐篇章还许缀诗流秪应胜事多前日长恐无人继后逰台鼎行闻虚席召此欢湏少为民留
　　续和佥判太愽逰海云　　　吴中复
　　海云摸石近东城莽苍春郊去路平绕寺溪光照金络夹堤栁色混青旌榴花新醸盈樽渌玉柄髙谈照座清上客西州胜京口给鲜牛炙旋供烹
　　踏青　　　　　　　　　　　梅挚
　　绮埸纷纷十里賖望中烟景半春华人逰寳厯青丝骑路隘土桥金犊车緑衬鳯头垂迳草红攅鹢首照汀花夕阳敲镫余欢在不惜鹴裘认酒家
　　自和　　　　　　　　　　　前人
　　龟堞春游土著奢青青踏去冒烟华翠停舴艋客寻寺红卸羃罹人上车亭落五重沽卓酒钗行十二步潘花乘欢醉尽髙阳侣倒戴归来不认家
　　丁酉重九药市呈坐客　　　范成大
　　【余于南北西三方皆走万里皆遇重九每作水调一阕燕山首句万里汉宫使桂林首句万里汉都护成都首句万里桥边客今嵗倦防甚矣不复再和前曲仍作此诗以自戏】
　　莫向登临怨落晖自縁羇宦阻归期年来厌把三边酒此去休哦万里诗乌防不辞欹短发黄花终是欠东篱若无合坐挥毫徤谁嗣西风楚客悲
　　鹿鸣燕　　　　　　　　　　前人
　　岷峨钟秀蜀多珍坐上儒冠更逸羣墨沼不忧经覆瓿琴台重有赋凌云文章小技聊干禄道学初心拟致君富贵功名今发轫愿看稽古策髙勲
　　防庆节大慈寺茶酒　　　　　前人
　　霜晖催晓五云鲜万国懽呼共一天淡淡暖红旗转日浮浮寒碧瓦收烟衔杯乐胜千秋节击皷迎冬大有年忽忆捧觞供玉座不知身在雪山边
　　冬至日天庆观朝拜云日晴丽遥想郊禋庆成
　　作欢喜口号　　　　　　　　前人
　　淅淅霜风不满旗紫烟黄气捧朝曦五更贯索埋光后万里钩陈放仗时留滞周南无旧事布宣汉徳有新诗丰年四海皆温暖愿把驩心寿玉巵
　　十一月日海云赏山茶　　　　前人
　　门户懽呼十里村腊前风物已知春两年池上经行处万里天边未去人客鬓花身俱嵗晚妆光酒色且时新海云桥下溪如镜休把冠巾照路尘
　　丁酉正月二日东郊故事　　　前人
　　椒盘宿酒未全醒扰扰金鞍逐畵軿春雨一犂随处緑栁烟千缕防时青客愁旧嵗连新嵗归路长亭间短亭万里松椒双泪堕风前安得讳飘零
　　清眀日试新火作牡丹防　　　前人
　　【蜀人以洛中千叶种为京花单者为川花】
　　再鑚巴火尚浮家去国年多客路賖那得青烟穿御栁且将银烛照京花香鬟半醉斜枝重病眼全昏瘴雾遮锦地綉天春不散任教檐雨巻泥沙
　　十二月十八日海云赏山茶　　前人
　　追趂新晴管物华马蹄松快防檐斜天南腊尽风晞雪氷下春来水漱沙已报主林催市栁仍从掌故问山茶丰年自是驩声沸更着牙前画皷挝
　　鞭春微雨　　　　　　　　　前人
　　旛胜丝丝雨笙歌步步尘一年新乐事万里未归人云薄竟悭雪酒浓先受春送寒东作近渐愧耦耕身
　　丙申元日安福寺礼塔　　　　前人
　　【成都一嵗故事始于此塔士女大集拜塔下燃香挂旛禳兵火之灾】
　　岭梅蜀栁笑人忙嵗嵗椒盘各异方耳畔逢人无鲁语【蜀人乡音极难解其为京洛音輙谓之虏语或是僣伪时以中国自居循习至今不改也既又讳之改作鲁语尤可笑姑就用其字】鬓边随我是吴霜新年后饮酴酥酒故事先然窣堵香石笋新街好行乐与民同处旦逢场【余新甃石笋街】
　　初三日出东郊碑楼院　　　　前人
　　【故事祭东君因宴此院蜀人皆以此日扫墓】
　　逺栁新晴暝紫烟小江吹冻舞清涟红尘一閧人归后跕跕饥鸢蹙纸钱
　　郊外阅骁骑剪栁　　　　　　前人
　　千骑同瞻白羽挥惊尘一閧响金机不知掣电弯弓过但觉栁梢随箭飞
　　再去东郊　　　　　　　　　前人
　　晚境増年惯官身作客谙大都縁偶熟岂是性能堪昔者开三径他时老一龛越溪新种竹芸緑想毵毵
　　三月二日北门马上　　　　　前人
　　新街如拭过鸣驺芍药酴醿竞满头十里珠帘都巻上少城风物似扬州【少城张仪所筑子城也土甚坚横木皆朽皆有穿眼土相着不解散】
　　上巳前一日学射山万嵗池故事
　　前人
　　北邻征路记前廻三尺惊尘马踏开新涨忽眀多病眼好风如把及时杯青黄麦陇平平去踈宻桤林整整来防骑不知都防许长堤十里转轻雷
　　上巳日万嵗池坐上呈提刑程咏之
　　前人
　　降春酒暖绛烟霏涨水天平雪浪迟緑岸飜鸥如北渚红尘跃马似西池麦苖剪剪甞新麪梅子双双带折枝试比长安水边景只无饥客为题诗
　　三月二十三日海云摸石　　　前人
　　劝耕亭上徃来频四海萍浮老病身乱挿山茶犹昨梦重寻池石已残春惊心嵗月东流水过眼人情一閧尘赖有贻牟堪饱飰道逢田畯且眉伸
　　四月十日出郊　　　　　　　前人
　　约束南风彻晓忙收云卷雨一川凉涨江混混无声緑熟麦骚骚有意黄吏卒逺时闲信马田园佳处忽思乡隣翁万里应相念春晚不归同挿秧
　　春日五首　　　　　　　　　何耕
　　闻道西楼下香风飏绮罗无钱沽酒得不醉奈愁何老去春縁薄慵来睡兴多闭门终一枕亦不梦南柯寂寞城南寺三年寄索居折花修佛供持鉢乞僧余竟日无车骑依时认皷鱼九衢尘一尺吾自有华胥门前无俗物城上亦竒观花浪东流稳云山西望寒身凌尘外逺目极意中寛最爱风标客晴沙理素翰万里桥边水朝宗入去吴衮衣新歴数神算旧规模四海从心正诸公着力无际天冬望眼但平芜唇齿辅车势坤维井络方只宜花栁盛莫遣鸟鱼忙陇麦无由食边筹足可防出言还有禁忍泪不成行










　　成都文类巻九
　　钦定四库全书
　　成都文类巻十
　　宋　扈仲荣等　编
　　诗
　　题咏【书画　器物　雨雪风月　草木　防鱼】
　　琴歌二首　　　　　　汉司马相如
　　凤兮凤兮归故乡遨游四海求其凰时未遇兮无所将何悟今夕升斯堂有艳淑女在闺房室迩人遐毒我肠何缘交颈为鸳鸯胡颉颃兮共翺翔
　　凤兮凤兮从我栖得托孳尾永为妃交情通体心和偕中夜相从知者谁双翼俱起翻髙飞无感我思使余悲
　　蜀国弦　　　　　　　　梁简文帝
　　铜梁指斜谷劒道望中区通星上分野作固下为都雅歌因良守妙舞自巴渝阳城嬉乐盛劒骑郁相趋五妇行难至百两好游娱牲祈望帝祀酒酹蜀侯诛江妃纳重聘卓女爱将雏停弦时系爪息吹治唇朱脱衫湔锦浪回扇避阳乌闻君握节返贱妾下城隅
　　同前　　　　　　　　　隋卢思道
　　西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要
　　送姚评事入蜀各赋一物得卜肆
　　唐张九龄
　　蜀严化已乆沉冥空所思甞闻卖卜处犹忆下帘时驱传应经此怀贤傥问之归来説往事歴歴偶心期奉观严郑公防事岷山沲江画图十韵
　　唐杜甫
　　沲水临中座岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得微茫岭鴈随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘
　　石镜　　　　　　　　　　　前人
　　蜀王将此镜送死至空山冥寞怜香骨提携近玉顔众妃无复叹千骑亦虚还独有伤心石埋轮月宇间严公防宴同咏蜀道画图　　　前人
　　日临公馆静画列地图雄劒阁星桥北松州雪岭东华夷山不断吴蜀水相通兴与烟霞防清樽幸不空
　　谢严中丞送青城山道士乳酒一瓶
　　前人
　　山瓶乳酒下青云气味浓香幸见分鸣鞭走送怜渔父洗盏开甞对马军
　　梅雨　　　　　　　　　　　前人
　　南京犀浦道四月熟黄梅湛湛长江去冥冥细雨来茅茨踈易湿云雾宻难开竟日蛟龙喜盘涡与岸回萧八明府实处覔桃栽一百　　前人
　　奉乞桃栽一百根春前为送浣花村河阳县里虽无数濯锦江边未满园
　　凭何十一少府邕覔桤木数百栽
　　前人
　　草堂堑西无树林非子谁复见幽心饱闻桤木三年大与致溪边十亩隂
　　严郑公堦下新松【得霑字】　　　前人
　　弱质岂自负移根方尔瞻细声闻玉帐疎翠近珠帘未见紫烟集虚防清露霑何当一百丈欹盖拥髙檐
　　石犀行　　　　　　　　　　前人
　　君不见秦时蜀太守刻石立作三犀牛自古虽有厌胜法天生江水向东流蜀人矜夸一千载泛溢不近张仪楼今年灌口损戸口此事或恐为神羞终借隄防出众力髙拥木石当清秋先王作法皆正道诡怪何得防人谋嗟尔三犀不经济鈌讹只与长川逝但见云气常调和自免洪涛恣雕瘵安得壮士提天纲再平水土犀奔茫
　　石笋行　　　　　　　　　　前人
　　君不见益州城西门陌上石笋双髙蹲古来相传是海眼苔藓蚀尽波涛痕雨多往往得琴瑟此事恍惚难明论恐是昔时卿相墓立石为表今仍存惜哉俗态好防蔽亦如小臣媚至尊政化错迕失大体坐看倾危受厚恩嗟尔石笋擅虚名后来未识犹骏奔安得壮士掷天外使人不疑见本根
　　古栢行　　　　　　　　　　前人
　　孔明庙前有老栢柯如青铜根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青户牖空落落盘踞虽得地冥冥孤髙多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用
　　大雨　　　　　　　　　　　前人
　　西蜀冬不雪春农尚嗷嗷上天回哀眷朱夏云郁陶执热乃沸鼎纎絺成緼袍风雷飒万里霈泽施蓬蒿敢辞茅苇漏已喜黍豆髙三日无行人二江声怒号流恶邑里清矧兹逺江皐荒庭步鹳鹤隠几望波涛沉疴聚药饵顿忘所进劳则知润物功可以贷不毛隂色静垅亩劝耕自官曹四邻出耒耜何必吾家操
　　四松　　　　　　　　　　　前人
　　四松初移时大抵三尺强别来忽三嵗离立如人长防看根不拔莫计枝凋伤幽色幸秀发疎柯亦昻藏所挿小藩篱本亦有隄防终然枨拨损得愧千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若微霜足以送老姿聊待偃盖张我生无根蒂配尔亦茫茫有情且赋诗事迹两可忘勿矜千载后惨澹蟠穹苍
　　枯防　　　　　　　　　　　前人
　　蜀门多防榈髙者十八九其皮割剥甚虽众亦易朽徒布如云叶青黄嵗寒后交横集斧斤凋丧先蒲栁伤时苦军乏一物官尽取嗟尔江汉人生成复何有有同枯防木使我沉叹久死者即已休生者何自守啾啾黄雀啅侧见寒蓬走念尔形影干摧残没藜莠
　　柟树为风雨所拔叹　　　　　前人
　　倚江柟树草堂前故老相传二百年诛茅卜居摠为此五月髣髴闻寒蝉东南飘风动地至江飜石走流云气干排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过听竽籁虎倒龙颠委榛棘泪痕血防垂胷臆我有新诗何处吟草堂自此无顔色
　　杜鹃　　　　　　　　　　　前人
　　西川有杜鹃东川无杜鹃涪万无杜鹃云安有杜鹃我昔游锦城结庐锦水边有竹一顷余乔木上参天杜鹃暮春至哀哀呌其间我见常再拜重是古帝魂生子百鸟巢百鸟不敢嗔仍为餧其子礼若奉至尊鸿鴈及羔羊有礼太古前行飞与跪乳识序又知恩圣贤吾法则付之后世传君看禽鸟情犹解事杜鹃今忽暮春间值我病经年身病不能拜泪下如迸泉
　　杜鹃　　　　　　　　　　　前人
　　君不见昔日蜀天子化作杜鹃似老乌寄巢生子不自啄羣鸟至今与哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所许何事常区区尔岂摧残始发愤羞带羽翮伤形愚苍天变化谁料得万事反覆何所无岂忆当殿羣臣趋
　　从韦二明府续处覔绵竹三数丛
　　前人
　　华轩蔼蔼他年到绵竹亭亭出县髙江上舎前无此物幸分苍翠拂波涛
　　凭韦少府覔松树子　　　　　前人
　　落落出羣非榉栁青青不朽岂杨梅欲存老盖千年意为覔霜根数十来
　　又于韦处乞大邑瓷盆　　　　前人
　　大邑烧瓷轻且坚扣如哀玉锦城传君家白盌胜霜雪急送茅斋也可怜
　　诣徐卿覔果栽　　　　　　　前人
　　草堂少花今欲栽不问绿李与黄梅石笋街中却归去果园坊里为求来
　　春夜喜雨　　　　　　　　　前人
　　好雨知时节当春乃发生随风潜入夜润物细无声野径云俱黑江船火独明晓看红湿处花重锦官城
　　江畔独步寻花七絶句　　　　前人
　　江上被花恼不彻无处告诉只颠狂走覔南邻爱酒伴经旬出饮独空牀
　　稠花乱蘂裹江滨行步欹危实怕春诗酒尚堪驱使在未须料理白头人
　　江深竹静两三家多事红花映白花报答春光知有处应须美酒送生涯
　　东望少城花满烟百花髙楼更可怜谁能载酒开金盏唤取佳人舞绣筵
　　黄师塔前江水东春光懒困倚防风桃花一簇开无主可爱深红映浅红
　　黄四娘家花满蹊千朶万朶压枝低留连戏蝶时时舞自在娇莺恰恰啼
　　不是爱花即欲死只恐花尽老相催繁枝容易纷纷落嫩叶商量细细开
　　病柏　　　　　　　　　　　前人
　　有栢生崇岗童童状青盖偃蹇龙虎姿主当风云防神明依正直故老多再拜岂知千年根中路顔色坏出非不得地蟠据亦髙大嵗寒忽无凭日夜柯叶改丹凤领九雏哀鸣翔其外鸱鸮志意满养子穿穴内客从何乡来伫立乆吁怪静求元精理浩荡难倚赖
　　病橘　　　　　　　　　　　前人
　　羣橘少生意虽多亦奚为惜哉结实小酸澁如棠棃剖之尽蠧虫采掇爽其宜纷然不适口岂止存其皮萧萧半死叶未忍别故枝冬霜雪积况乃回风吹尝闻蓬莱殿罗列潇湘姿此物嵗不稔玉食失光辉寇盗尚凭陵当君减膳时汝病是天意吾谂罪有司忆昔南海使奔腾献荔枝百马死山谷到今耆旧悲
　　枯柟　　　　　　　　　　　前人
　　楩柟枯峥嵘乡党皆莫记不知几百嵗惨惨无生意上枝摩皇天下根蟠厚地巨围雷霆坼万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工古昔少识者出涕涙种榆水中央成长何容易截承金露盘袅袅不自畏
　　髙柟　　　　　　　　　　　前人
　　柟树色冥冥江边一盖青近根开药圃接叶制茅亭落景隂犹合防风韵可听寻常絶醉困卧此片时醒
　　落日　　　　　　　　　　　前人
　　落日在帘钩溪邉春事幽芳菲缘岸圃樵防倚滩舟啅雀争枝坠飞虫满院逰浊醪谁造汝酌罢散千忧
　　朝雨　　　　　　　　　　　前人
　　凉气晚萧萧江云乱眼飘风鸳藏近渚雨鷰集深条黄绮终辞汉巢由不见尧草堂樽酒在幸得过清朝
　　野人　　　　　　　　　　　前人
　　西蜀樱桃也自红野人相赠满筠笼数回细冩愁仍破万颗匀圆讶许同忆昨赐霑门下省退朝擎出大明宫金盘玉筯无消息此日甞新任转蓬
　　江头五咏　　　　　　　　　前人
　　丁香
　　丁香体柔弱乱结枝犹垫细叶带浮毛疎花披素艳深栽小斋后庶近幽人占晚压兰麝中休怀粉身念
　　丽春
　　百草竞春华丽春应最胜少须好顔色多漫枝条剰纷纷桃李枝处处揔能移如何贵此重却怕有人知
　　栀子
　　栀子比众木人间诚未多于身色有用与道气伤和红取风霜实青看雨露柯无情移得汝贵在映红波
　　鸂
　　故使笼寛织须知动损毛看云莫恨望失水任呼号六翮曽经翦孤飞卒未髙且无鹰隼虑留滞莫辞劳
　　花鸭
　　花鸭无泥滓堦前每缓行羽毛知独立黑白太分明不觉羣心妬休牵众眼惊稻梁霑汝在作意莫先鸣严郑公宅同咏竹【得防字】　　　前人
　　緑竹半含新梢才出墙色侵书帙晚隂过酒罇凉雨洗姢姢静风吹细细香但令无翦伐防见拂云长
　　中秋夜锦楼望月　　　　唐武元衡
　　玉轮初满空逈出锦城东相向秦楼境分飞碣石鸿桂香随窈窕珠缀隔玲珑不及前秋见团圆凤沼中
　　同前得清字　　　　　　唐王良防
　　德星摇北夜珥月满重城香霭烟气色飃防砧杵声令行秋气爽乐感素风轻共赏千年圣长歌四海清
　　同前得浓字　　　　　　唐栁公绰
　　此夜年年月偏冝此地逢近看江水浅遥辨雪山重万井金花肃千林玉露浓不唯楼上思飞盖亦陪从
　　同前得苍字　　　　　　唐张正壹
　　髙秋今夜月皓皓正苍苍逺水澄如练孤鸿逈带霜旅人方积思繁宿稍沉光朱槛叨陪赏尤冝清漏长
　　同前得来字　　　　　　　唐徐放
　　玉露中秋夜金波碧落开鹊惊初泛滥鸿思共徘徊逺目清光徧髙空爽气来此时陪永望更得上燕台同前【得前字秋字二篇】　　　唐崔备
　　清景同千里寒光尽一年竟天多鴈过通夕少人眠照别江楼上添愁野帐前隋侯恩未报犹有夜珠圆四时皆有月一夜独当秋照曜初含露徘徊正满楼遥连雪山净逈入锦江流愿以清光末年年许从防
　　蜀国弦　　　　　　　　　唐李贺
　　枫香晚华静锦水南山影惊石坠猿哀竹云愁半岭凉月生秋浦玉沙鳞鳞光谁家红泪客不忍过瞿塘
　　锦官门西石妇诗　　　　唐白居易
　　道傍一石妇无记复无铭传是此乡女为妇孝且贞十五嫁邑人十六夫征行夫行二十载妇独守孤防其夫有父母老病不安宁其妇执妇道一一如礼经晨昏如起居恭顺发心诚药饵自调节膳羞必甘馨夫行竟不归妇德转光明后人髙其节刻石像妇形俨然整衣巾若立在闺庭似见舅姑礼如闻环佩声至今为妇者见此孝心生不比山头石空有望夫名
　　司马相如琴歌　　　　　　唐张祐
　　凤兮凤兮非无凰山重水阔不可量梧桐结隂在朝阳濯羽弱水鸣髙翔
　　织锦曲　　　　　　　　　唐王建
　　大女身为织锦戸名在县家供进簿长头起様呈作官闻道官家中苦难回花侧叶与人别唯恐秋天丝线干红缕葳防紫茸软蝶飞参差花宛转一梭声尽重一梭玉腕不停罗袖巻窻中夜乆睡髻偏横钗欲坠垂着肩合衣卧时参没后停灯起在鸡鸣前一匹千金亦不卖限日未成官里怪锦江水涸贡转多宫中尽着单丝罗莫言山积无尽日百尺髙楼一曲歌
　　过严君平古井　　　　　唐郑世翼
　　严平本髙尚逺蹈古人风卖卜成都市流名大汉中旧井改人世寒泉乆不通年多既罢汲无禽乃遂空如何属秋气唯见双井桐
　　露青竹枝歌　　　　　　　唐顾况
　　鲜于仲通正当年章仇兼琼在蜀川约束蜀儿采马鞭蜀儿采鞭不敢眠横截斜飞飞鸟边绳桥夜上层崖巅头挿白云跨飞泉采得马鞭长且坚浮沤丁子珠聨聨灰煑蜡楷光烂然章仇兼琼持上天上天雨露何其偏飞龙闲厩马数千朝饮吴江夕秣燕红尘扑辔汗湿韀狮子麒麟聊比肩曲江昆明洗刷牵四蹄蹋浪头枿天蛟龙稽颡河伯防拓羯胡鶵脚手鲜陈闳韩干丹青妍欲貌未貌眼欲穿金鞍玉勒锦连干骑入桃花杨栁烟十二楼中奏管弦楼中美人夺神仙争爱大家把此鞭禄山入闗闗破年忽见扬州北邸前祗有人还千一钱亭亭笔直无皴节磨将形相一条铁市头自是无人别江海贱臣不拘絏垂鞘挂影西窻缺稚子覔衣挑仰穴家僮拾薪几拗折玉润犹霑玉垒雪碧鲜似染苌血蜀帝祠邉子规咽相如桥上文君絶徃年策马降至尊七盘九折横剑门穆王八骏超昆崘安用冉冉孤生根圣人不贵难得货金玉瑚谁买恩
　　咏海棠　　　　　　　　　唐郑谷
　　浓澹方春满蜀乡半随风雨断莺肠浣花溪上堪惆怅子美无心为发扬【杜工部老扵西蜀诗集中无海棠之题】
　　蜀中春雨　　　　　　　　　前人
　　海棠风外独沾巾襟袖无端惹蜀尘和暖又逢挑菜日寂寥未是探花人不嫌蚁酒冲愁肺却忆渔蓑覆病身何事晚来防雨后锦江春学曲江春
　　倚槛大慈寺楼咏落叶　　唐侯继图
　　拭翠敛悲蛾为郁心中事搦管下庭除书成相思字此字不书石此字不书纸书向秋叶上愿逐秋风起天下负心人尽觧相思死
　　武侯庙古栢　　　　　　唐李商隐
　　蜀相阶前栢龙蛇捧閟宫隂成外江畔老向惠陵东大树思冯异甘棠忆召公叶雕湘燕雨枝拆海鹏风玉垒经纶逺金刀厯数终谁将出师表一为问昭融
　　锦二首　　　　　　　　　唐郑谷
　　布素豪家定不看若无文彩入时难红迷天子帆边日紫夺星郎帐外兰春水濯来云鴈活夜机挑处雨灯寒舞衣转转求新様不问乱离桑柘残
　　文君手里曙霞生美号仍闻借蜀城夺得始知袍更贵着归方觉昼偏荣宫花顔色开时丽池鳯毛衣浴后明礼部郎官人所重省中别占好窠名
　　题风筝　　　　　　　　　唐髙骈
　　骈镇蜀日以南诏侵暴筑罗城四十里朝廷虽加恩赏亦疑其固防忽一日闻奏乐声知有改移乃题风筝寄意旬日报到移镇渚宫
　　夜静弦声响碧空宫商信任徃来风依稀似曲才堪听又被移将别调中
　　芙蓉花　　　　　　　　伪蜀张立
　　孟后主扵罗城上多种芙蓉每至秋时如铺锦绣高下相照作诗以刺之
　　四十里城花发时锦囊高下照坤维虽妆蜀国三秋色难入豳风七月诗
　　去年今日到成都城上芙蓉锦绣舒今日重来旧防处此花憔悴不如初
　　蜀牋寄弟洎　　　　　　　　韩浦
　　十様蛮牋出益州寄来新自浣溪头绳枢草舎浑无用助尔添修五鳯楼
　　蜀牋　　　　　　　　　　文彦博
　　素牋明润如温玉新様飜传号冷金逺寄南都岂无意缘公挥翰似山隂
　　华阳巾【俗谓之隠士防】　　　　　　　前人
　　华阳山相遗巾法蜀国乌纱学制成公厌貂裘今已乆定知野服称髙情
　　蜀地海棠繁媚有思加腻干丰条苒弱可爱北方所未见诸公作诗流播西人予素好玩不能自黙然所道皆在前人陈迹中如国风申章亦
　　无愧云　　　　　　　　　　宋祁
　　蜀国天余煦珍葩地所冝浓芳不隠叶并艳欲然枝襞防分羣萼均霞防万防回文锦城后夹煎燎烘时蜂蘂迎衔宻鸎梢向坐危浅深双絶态啼笑两妍姿绛节排烟竦丹缸落带垂童容疑畏薄便面到边迟
　　让木【木即楠也其生直上柯叶不相妨蜀人号让木】　　前人
　　叶叶枝枝相避繁攀枝庇叶独怡顔无人为借天公力移植方根虞芮间
　　海防　　　　　　　　　　　前人
　　哆炽风叶张囷皴雨皮厚丛橑列盖端攅旄注旗首物以稀见珍材缘怪忘丑
　　枇杷　　　　　　　　　　　前人
　　有果产西裔作花凌早寒树繁碧玉叶柯叠黄金丸上都不可寄咀味独长叹
　　漱玉斋前杂卉皆龙图王至之所植各赋一章凡得八物或赏或否亦应乎至之意欤遂写寄
　　至之　　　　　　　　　　　前人
　　萱草
　　脩莛无附叶繁萼攅莛首每欲问诗人定得忘忧否
　　淡红石榴
　　移植自西南色浅无媚质不竞灼灼华而效离离实
　　芍药
　　有名见郑风今赏异畴日采花当采根可能治民疾
　　蜀葵
　　红白相嗣繁色钝香亦浅相对庭户间俗尚焉能免
　　竹
　　脩脩捎出类辞卑不肯丛有节天容直无心道与空
　　牡丹
　　采采照中堂玩花复持酒美质贵自成打剥终烦手【洛阳花皆借打剥乃成花】
　　菊
　　纎茎寒时宻秀叶晚逾滋芳意君须识羣葩揺落时
　　芭蕉
　　不枝惟叶茂无干信中空所以免摧折为依君子风




　　成都文类巻十
　　钦定四库全书
　　成都文类巻十一
　　宋　扈仲荣等　编
　　诗
　　题咏二
　　与宋景文公唱酬牡丹诗　　朱公绰
　　仁帅安全蜀祥葩育至和地寒开既晚春曙力终多翠幕遮蜂蝶朱栏隔绮罗殷勤凭驿使光景易蹉跎
　　答　　　　　　　　　　　　宋祁
　　珍蘤分清赏飞邮附翠笼蹄金防鬓宻璋玉镂跗红香惜持来逺春应摘后空玩诗仍把酒恨不与君同
　　和提刑海棠　　　　　　　　范镇
　　不知真宰是谁专生得韶光此树偏吟笔偶遗工部意赋词今识翰林权风飜翠幕晨香入霞照危墙夕影连移植上园如得地芳名应在紫薇先
　　蜀先主庙古栢　　　　　　裴士禹
　　武侯翊汉嗣始欲大神器天命固有常云雷极屯否流星堕武帐万卒摧鋭气孤负卧龙心三顾君臣意庙貌今寂寥握节空垂涙兴废事徒然无以穷往志陵前古栢树千丈起平地根大压巨鼇心虚藏野燧风动虬龙枝雷雨随声至疑是虚空间神明专拥庇不尔千万年突兀无枯瘁观栢又惨然念侯功业炽功业亘无穷与栢共苍翠
　　听运使阅道殿院抚琴　　　　王素
　　中台御史谁得名卓然阅道持直声首冠豸角身衣绣端想正色霜棱棱上书言亊语激切表率百辟有典刑前年乞守桐庐去众口称屈嗟沉英朝家惜才久难滞东西两漕来夸荣铜梁巨屏实都防邉御蛮夷州养兵生齿繁盛版赋错嵗余百万输王庭贤哉阅道不聚敛抑暴损重咸使轻山园好茶甚北苑佳酿珍果豪相矜皇皇州县交赠遗途路驰走常纵横供须劳扰担负苦防防民力无时停呵守责宰悉废罢严于军令威连营人人欢声杂和气昼夕遍覆全蜀城奸夫贪吏缩手脚一道震慑今澄清我与阅道略识靣倾盖若旧都忘形士之忠义共所守必能感格惟至诚切磋博约日防益迭相逊避无已能阅道志节极劲挺表里莹彻冬壶氷举族萍寓甬桥上腾装单骑趋此行雷琴一张一只唯将二物娱幽情耽耽公屏大道左閴如隠者真禅扄聮鏕晓入净众寺烟云収拾初开晴青松脩竹緑隂合其间潇洒谁构亭从容取琴抚琴防敛襟拱手斜耳听数按慢举别得法尽出意外皆研精曲名流水本宫调碧溜潄玉寒琤琤坐中五月汗似雨忽觉桐叶秋风生阅道学琴有高趣心恶郑衞方铿鋐惜滋南薰存旧谱千载之下由分明欲禆吾君踵舜德追鉴古曲归升平
　　和知府仲仪听琴诗　　　　　赵抃
　　洪惟至乐生太初一鼔万类和以苏咸章杳黙不再得南风解愠歌有虞霈恩恊气塞天下推心置腹充肌肤四门恱豫比屋化至今法度存诸书嗟哉道逺朴散漫遗音寂寞俄榛芜文侯听古唯恐卧仲尼嫉世倡优诛伯牙絶弦遂空黙季札审乐徒嘻吁諠哗焦杀杂然起非音僻调众耳娱夭丝促柱日夸尚正声顺气谁持扶天心厌物穷且变浇醇欲判如秦呉本根直使鬼神防峄阳茂育寒桐孤鸣泉怪石竝左右敲风撼雪孙枝踈老雷一顾落斤斧弦朱轸玉徽瑚形模三尺韵钟磬价髙直恐连城无兹琴得传数百载囊古匣藏吾庐携之造次不暂舍两川万里随单车自怜指下得古趣古人不见如合符不知谁人达公听招琴晓出游浮图松筠防洒尘絶羣喧屏息堂庑虚更张疾徐鼓流水清风沥沥生襟裾曲终四座悄无语赏音公独勤谘诹公归三叹意未已大句落落投琼珠遂令巾衍益气焰况是黼绣增名誉愚今以琴比公治得之舆颂非敢诬公来西州未五月教条一出民欢呼善人得路恶失穴饥者稻梁寒袴襦窜排冦奸抑侥幸损削浮费清庖厨平刑决狱甚破竹以身率下如氷壶公政中和召协气斯民乐易琴与俱报言坤维永安堵九重西顾何忧乎登普贤阁观桄榔树留小诗　　梅摰
　　壮年薄宦守西瓯一瞬流光三十秋今见桄榔两嘉树恍如重到海邉逰
　　和　　　　　　　　　　　　王素
　　闻説桄榔南海头移来西蜀屡经秋自缘赋得诗情苦不觉攀条忆旧游
　　和　　　　　　　　　　　　苏寀
　　粤商移植到西州枝榦轮囷知几秋昼绣荣归为吟赏再来应并赤松逰
　　新繁县法要院孙太古壁画罗汉
　　梅摰
　　絶艺知君少谁怜太古踪佳名吾党出逸格彼苍钟山狖遥偷菓田衣半剥茸乡人当保此此画世无重留别新繁县灵庆院僧智公　　前人
　　粉里归来十二春怜师心似我心淳他时行满重相见兠率天人第防人
　　观旧题再书　　　　　　　　前人
　　方丈前诗映后诗更无尘防碧纱围老僧相頋应相笑不似扬州刺史归
　　二十年前扣寺阍粉墙题记墨犹存重来树老无花处又见阇梨白首孙
　　新繁县东湖瑞莲歌　　　　　王益
　　火云烁尽天幕醒水光弄碧凉无声荷华千柄拂烟际杰然秀榦骈双英天敕少昊偏滋荣宵零仙露饶金茎嫋嫋飘风起天末绿华珰佩来琤琤觥觞式宴资击赏何人掞藻飞笔精越国亭亭八百里木兰泛咏称明媚争如锦水派繁江孤根擢翠葩分腻紫清合曜流霞晖楚台无梦朝云飞韩虢佳人新侍宠温泉宫里赐霞衣赫赫曦阳在东井珍房萃作皇家庆流火初晨复毓灵连璧更疑唐杰盛眇观熈政集元和嘉谷重荣田野歌髙宗昔庆刘仁表五色卿云世其少我今取喻进德流优哉祥莲出池沼草莱泥滓俱弃捐致君事业殊商皓归作臯防稷卨臣同心一德翊华勲
　　和　　　　　　　　　　　　梅摰
　　东湖七月湖水平鳞波暗织箫籁声中有植莲一万本红漪相照摛繁英地灵气粹不我测双葩倐如同一茎黄姑织女渡银汉蜺旗鳯葆罗空青又认英皇立湘渚翠华不返凝怨慕五十哀弦顿晓声骈首低昂泣珠露是时主人集宴喜湖光浸筵霞脚腻朋簪峩峩尽才子椽笔交辉云藻丽酒酣倚栏惜红晖烟素徘徊萦不飞魏宫甄后昼方寝髣髴有人持玉衣此邑古来无异政室家疮痏何由庆三年鼠窃例皆然以薪救火火弥盛自公柅车政克和载途鼓腹腾讴歌歌公用心同日皎不独于今古应少因感珍芳两两开玉贯珠聮当县沼况我与公高适道芝歌肯迹商山皓嘉谋嘉猷思大陈愿将此美归华勲
　　蜀牋二轴献太傅同年叶兄　司马光
　　西来万里浣花牋舒巻云霞照手鲜书笥久藏无可称愿投诗客助新篇
　　望日与诸公防扵大慈闻海云山茶合江梅花开遂相邀同赏虽无歌舞实有清欢因成拙诗
　　奉呈　　　　　　　　　　　王觌
　　野寺山茶昨夜开江亭初报一枝梅旋邀座上逍遥客同醉花前防灔杯秀色霜浓方润泽暗香风静更徘徊仙姿莫遣常情妬不帯东山妓女来
　　和　　　　　　　　　　　胡宗师
　　锦水黄金宻印开东南时望滞塩梅得随剑外同为客幸逐花前醉倒杯白玉蘂高枝瘦碧胭脂萼嫩叶低徊绮罗不识清诗骨须趂春风摸石来
　　和　　　　　　　　　　　刘【阙名】
　　百卉严寒未放开山茶映发独江梅解顔况有花经眼取醉宁辞酒满杯照日乱红光烂漫漾流轻素影徘徊罇前已得春消息不待江南驿使来
　　和　　　　　　　　　　　徐彦孚
　　万蘂山茶傍腊开一畨春信入江梅追防共按黄金辔纵赏还倾白玉杯浓艳迎风香断续疎枝横月影徘徊隼旟不负登临兴更约携朋载酒来
　　和　　　　　　　　　　　呉师孟
　　何处珍丛最早开海云山茗合江梅忽传诗帅邀肤使不用歌姬侍宴杯晓艳鲜明供绮靡晚妆清淡奉徘徊此时文酒风流事岂似临江放荡来
　　二色芙蓉　　　　　　　　　文同
　　蜀国芙蓉名二色重阳前后始盈枝画调粉笔分妆处绣引红针间刺时落晚自怜窥露沼忍寒谁念倚霜篱主人日有西园客得尔方于欢酒宜
　　玉局洞石恪画天仙四壁　　喻汝砺
　　真人何年下紫清目睛飘堕如流星至今玉洞通窈冥萧然紫室之威灵杖履而来六月望赤旱裂石风凄冷歘然四壁呀欲动神怪夭蟜目丧睛道与之貌非丹青驭风而行谁使令云飞电掣集帝所超然得意皆夭人异哉石子伟丈夫胷中磊磊怪所储圃之山帝所居子防其间堕双鳬不然安知天上有此乐秃笔一扫淩方壶细看毛骨分锱铢伟形杰状人人殊古来列真谁所摹前称闗同后张图近之豪者郭忠恕落笔拂戾如奔诸两公轶荡不拘束笔力磊砢相扶我来凭栏聊一呼随翁聮轩上清都
　　合江探梅　　　　　　　　　白麟
　　艇子飃揺唤不回半溪清影様疎梅有人隔岸频招手和月和霜剪取来
　　铜马歌　　　　　　　　　　王灼
　　郫城村民凿古墓遂得一铜马高三尺许制作精妙前简池守景季渊取以归中宵风雨輙闻嘶声怪之不敢留移送佛寺绍兴丙子予以事至成都黄伯渊见索作铜马歌
　　君不见武皇逸志凌九垓追风蹑影思龙媒鲁班门外立铜马天廐万疋皆尘埃又不见伏波将军破交贼归来殿前献马式据鞍习气殊未衰想见老子真矍铄两京飜覆知几秋只有山河供客愁孤烟落日蚕丛国出此神物于荒丘千年黄壤谁作主犹把归心泣风雨但恐一朝去无踪有似丰城寳剑化双龙
　　古栢【并序】　　　　　　　　刘望之
　　双流县保国观古栢其大连九臂乃合较孔明庙中栢正一倍也异时震霆焚其一干人以为异人伏丹其下嵗久丹飞去云耳盖尝有双鹤栖其上云
　　草木长生亦偶然不须闻此便谈仙烧枝竞说丹飞日举世宁知手种年双鹤不归秋自冷万牛回首句空传相逄一饮清隂下与子前生定有缘【坐客四人】
　　次韵袁升之逰海云寺鸿庆院山茶之什六首
　　蒲瀛
　　山茶两本上连空叠叶栖枝占佛宫雀尾有金输绀碧鸖头无火让殷红优于峡茗称呼异劣与梅花气候同谁识诸天雨花外道人宴坐雪霜中
　　年年花叶炫虚空嵗月循环十二宫对植霜天无頼碧特开金地可怜红长春比并何妨别宻雪交加有底同不必传神呼赵老君诗元在典刑中
　　花开似火半烧空荧惑飞来失故宫但见洛人夸魏紫谁知蜀国产真红肯随月季无时节应怪梅花有异同逺挈一罇谁伴我还从山里望城中
　　对境那能问色空山茶花发映莲宫攻余瑟瑟风揺緑刑尽猩猩日晒红大雪迷漫元斗异千林揺落不雷同何须诳汝老迦叶分付阇黎一笑中
　　腊月寒氷火满空冥移种祝融宫雪霜底事论坚白儿女何知爱软红金鼎转丹应有异玉沙洗水若为同细思造物元无物颠到繁华掌握中
　　花发今年喜不空遨头肃客上萧宫雪残千嶂犹连白风引双旌欲闘红他日勲名三事在先春和气万家同等闲草木防湔袚况入寻常顾盼中
　　弥牟镇孔明八阵图诗　　　王刚中
　　我稽八阵图规模载方册朅来镇西蜀防门观叠石赋诗百数字字字究来歴进陟汉川西弥牟镇之北平原列堆阜滩石同一式细思作者意孔明有深防高岸或为谷滩石存遗迹江海变桑田平原犹可覔故今两处存千载必一得再歌遂成篇当有智者识
　　华亭山房象山　　　　　　黄大舆
　　客防厌城市僧房见嵓壑伟石罗众峯寒砂结层堮为谷旣窈窕置岭复緜邈溪源互相注花草纷已错空闻先王夣徒观楚臣作行云在俯仰北渚应酬酢天机契如幻意匠起冥漠周流属多豫寤寐欣所托有懐山中人从尔芳杜若
　　梅林分韵诗【有序】
　　绍兴庚辰十二月既望缙云冯时行从诸朋旧凡十有五人携酒具出西梅林林本王建梅苑树老其大可庇一亩中间风雨剥裂仆地上屈盘如龙孙枝丛生直上尤怪古者凡三四酒行以旧时爱酒陶彭泽今作梅花树下僧为韵分题赋诗客既占韵立者倚树行者环绕仰者承芗頫者拾英吟态不一皆可图画是行也余被命造朝行亊薄遽重以大府衣冠谒报主人馈劳酬对犇驰形神为之俱敝诸公导以斯防江流如碧玉平野秀润竹坞桑畴连延弥望民家十十五五篱落鸡犬比闾相亲不愁不嗟余散防其间盖不知向之疲苶猒苦所在也昔人谋于野则获闲暇清旷有爽扵精神思虑防不可废如此哉又况所与防皆西州名俊憙事者耶诗成次第不以长少以所得韵之后先聮成轴客十有五韵止十四吕义父别以诗字为韵又有首昡诗不成者缺树字一韵余过沉犀樊允南监镇税语允南补之诸公又属时行为之序十五人者成都杨仲约施子一吕周辅义父智父泽父宇文徳济吕黙夫杜少讷房仕成杨舜举绵竹李无变潼川于伯永正法寳印老缙云冯当可
　　得旧字　　　　　　　　　　阙名
　　竹村喜纡徐江云迷昏昼踟蹰马上语嫩寒入衣褏天公惜梅花破臈开未就端待使君来春风本依旧一鐏既相属勿辞作诗瘦明年用和羮请为使君寿
　　得时字　　　　　　　　　李流谦
　　巾冠堕城府桔橰无停时脾贮黄埃非复林壑姿涎流方外胜秦人望轩羲万金买闲日驾言一舒眉冒踏众俊场更从百代师食鱼得河鲂熊蹯佐其滋靉靉烟雨村霜条出氷防乌鹊噪寒暝玉立山差差置尊扶疎下老干虬蛟驰落蘂不动尘初无犀骇鸡羞我木石资鬬公琼琚词深酌起自劝滕莒吾封圻公行对宣温云雾生攀跻能来玩墟落疋马却盖麾蟠胷万防蝀区寰眇毫丝以兹接羣动白羽坐指防笑彼豢外者组绂为之鞿它年驷马还梅花当十围识此黄公垆下车挽客衣未觉邈山河一醉也大竒
　　得爱字　　　　　　　　　吕及之
　　去城十里南郊外突兀老梅余十辈玉雪为骨氷为防气象不与凡木对我来穷冬烟雨晦把酒从公对公酹人言此实升庙堂埋没荒村今几嵗清芳不为无人改捐弃何妨本根在瑰章妙语今得公国色天香真有待归路从公巾倒戴俗物汚人非所爱我公行向日邉归此段风流入图绘
　　得酒字　　　　　　　　宇文师献
　　平生慕英防望公真山斗一见开心诚已落他人后龙门岂甄择大小俱容受聮辔寻胜践春风倚尊酒惟公对江梅端若同志友玉色洗尘沙幽姿出藜莠命客花下坐相与沃醇酎非公无此客譬诸草木臭向晚入深巷苍根欹瓮牖始知水西头卧梅胜卧栁有客三叹息此树警老丑一笑客诚痴万法要经久竒卉如尤物过眼不必有惠我终日香重来香在否但从此理悟那复长搔首念公捧召节脩名当不朽舣舟未忍去招寻访林薮中心甚虗明外慕厌纷纠杖屦循古岸细话犹开诱再拜诵公诗一洗刍豢口
　　得陶字　　　　　　　　　杨大光
　　蟠根寄荒絶擢干空橚槮乡来闻妙语剪拂到儿曹垂老犹叵堪开落几徒劳不谓勤杖屦惠然排蓬蒿尚能领诸生相就醉澄醪真頼旁辉映并觉标韵高酒防兴未已分韵看挥毫籍湜俱可人冥搜争过褒乃知天地间一等为贤豪撗飞与陆沉亦各系所遭再烦起穷邉国柄行当操尽期如此花晓夕幸甄陶得备和羮用宁不出伊咎百年几春风勿令心忉忉
　　得彭字　　　　　　　　　　于格
　　庭柯卧苍龙阅世如耼彭朔风破檀蘂零露滋玉英江空人响絶影落千丈清今代文章箓缙云主齐盟跃马觇春色觞客江上亭三嗅韵胜华霜霰饱曽经及时剥其实可用佐大烹幸因輶轩使锡贡充广庭王明傥予烛和羮登簋铏
　　得泽字　　　　　　　　　僧寳印
　　江路嵗峥嵘酸风更萧瑟发兴访梅花主盟得诗伯孤芳有余妍初不帯脂泽香度竹篱短影揺溪水碧同时饮中仙着我林下客春槽沸滴红满坐喧举白浇胷独茗盌臭味曽不隔公今日邉去陛下正前席请看枝头春中有和羮实反骚试与提不碍心鐡石
　　得今字　　　　　　　　　杜舜举
　　兰亭久陈迹脩竹空自隂龙山亦凄凉鲜花谁与簪英防旷千载盛事新梅林四海冯黎州未妨鐡石心提携到诸子徧赏江之浔亭亭姑射仙玉立何森森谢氏六君子对饮香满襟西陵访老龙竒怪尤可钦宛然如先生高卧嵗月侵从兹饱薰风佳实共鼎正味恱天下妙用无古今去去好着鞭江南春已深
　　得作字　　　　　　　　　吕商隠
　　一树知独秀十里方出郭江流浩清冷露气凝凄薄胡为此行色疲马外踊跃冥正擅令植物困揺落身心纵未改佳意久已恶喜见南北枝粲然秀氷壑千林色辉映百亩香旁礴首破春风荒独傲清雪虐坐令芳信传芬菲到羣萼如一君子信茹连俱有托相期饮此意浩荡放杯酌更应防攀折嘉实须若若终収调鼎功傅岩真可作持问缙云老一樽笑相酢
　　得梅字　　　　　　　　　冯时行
　　霜朝马蹄无纎埃锦城城西江之隈金兰合沓俱朋来白沙鳞鳞江水洄梅花傍江髙崔嵬人言犹是王建栽豪华过眼浮云哉下马酌酒聊徘徊飞英送香来酒杯酒酣疾呼竹篱开走寻屋角如龙梅梅龙虽多此其魁睡龙屈盘肘承胲风皴雨皵封苍苔孙枝迸出谁胚胎天公抚摩春为回慎勿变化随风雷年年开花照尊罍我欲结茅买芋煨与梅周旋送衰頽
　　得花字　　　　　　　　　吕凝之
　　出郭岂惮逺满城无此花新枝开玉雪老树卧龙蛇临水互葱蒨傍篱忽横斜诗声冩竒怪画本出槎牙老子晋彭泽诸公贾长沙不寻龙李盟来嗅霜露华杖屦穿茒舍壶觞倩酒家饥飡香馥郁醉借影参差月白鴈成字江清鱼可义风流一时胜野意十倍加秪恐天上去迹陈锦江涯归来马蹄疾惊飞满林鵶
　　沈黎使君与客饮王建梅林分韵作诗过沉犀以诗相示阙树字令汉广补之樊汉广
　　墙头冉冉新阳露忽作玲珑玉千树老蛟偃蹇独避人巻回飞雪江臯暮何处鸣禽来好音四月枝垂起黄雾摧折霜余初不惧笑看春光等闲度百年梦幻欲无言吹落吹开岂风故时来荐鼎真偶尔小住疎篱非不遇我知天意絶茫茫无为展转独多虑为花凄断却回头尔亦防酸苦难茹
　　得下字　　　　　　　　　施晋卿
　　郊原宿雨余雪重云垂野春信初动揺欲徃岂无驾使君早着鞭问路逢耕者深寻烟雨村共作诗酒社庭荒六老树气象自俨雅一笑呼酒来大盆注老瓦最后看枯株何意当大厦夭矫待风云有年天实假须知羮鼎调嘉实系用舍我欲寿使君罇罍更倾防明朝得楚骚健甚无屈贾君今有锡环诏落九天下蜀江雪浪来棹趂舡人把留滞以诸生斯文要陶冶惟应郢中歌倡絶和自寡更闻督熊儿夜赋烛余灺它年看无双声誉出江夏却笑昌黎公阿买字能写
　　冯先生访梅于成都西郊同防十五人分韵哦诗而积不与翊日先生分僧字属积作之
　　张积
　　春回九地阳潜升南枝破腊如酥凝踈篱度香竹梢短寒沙倒影溪流澄魁然老株忽骇目雪鳞矫矫双龙腾天公一叱困仆地掀髯弄爪高曲肱长林望断千百株奋首直欲青云凌黎州太守和羮手十里徃看车呼登西江破晓郊路净合簪者谁金兰朋懽笑借草飞大白行厨载酒多扵渑风花飘摇落杯面漱齿浇胷如嚼冰湘流之清岘山瘦千古邂逅一笑兴却踏东风急回首侵夜霜月寒生棱入门未坐亟相诧曰今见之生未曾成都胜事多四蜀我欲问津云水僧先生功成早匄身未老重来醉倚藤
　　得诗字　　　　　　　　　吕宜之
　　寒梅如高人氷雪凛风期霜威凌万木孤芳缀疎枝古来嵗寒心肯与时节移家家浣溪南横斜映疎篱老树更崛竒矫矫蛟龙姿中有调鼎味几年江之湄征衫十里寒霜蹄快追随先生羊叔子到处英名垂对花有妙想豪气无百巵兴来属湛辈同出春容诗
　　十二月二十四日西楼观雪　范成大
　　一夜珠帘不下钩彻明随雪上西楼瑶池万顷昆仑近玉垒千峯滴博収已报春回南亩润从教寒勒北枝愁四筵更为丰年醉録事何须较酒筹
　　寳相花　　　　　　　　　　前人
　　谁把柔条夹砌栽压枝万朶一时开为君也着诗収拾题作西楼锦綉堆
　　雨后东郭排岸司申梅开及三分戏书小絶令
　　一靣开燕　　　　　　　　　前人
　　雨入南枝玉蘂皴合江云冷冻芳尘司花好事相邀勒不着笙歌不肯春
　　立秋夜月　　　　　　　　　前人
　　已放新凉入箪纹更驱余溽避炉熏穿云竹月时时见咽露莎蛩院院闻稍喜雪山无斥堠但虞烟驿有移文行藏且付蘧蘧梦明发还亲鴈骛羣
　　前堂观月　　　　　　　　　前人
　　箕踞绳床正自豪逺逰何暇读离骚萧森万竹秋逾瘦突兀双楠夜更高东郭风喧三鼓市西城石汹二江涛色尘声界如如现本自无禅不用逃
　　太平瑞圣花　　　　　　　　前人
　　雪外扪参岭烟中濯锦洲宻攒文杏蘂高结防云毬百世嘉名重三登瑞气浮挽春同住下看到火西流合江亭隔江望瑶林庄梅盛开过江访之马上
　　哦此　　　　　　　　　　　前人
　　何处春能早踈篱浪激湍竹间烟雪逈马上晚香寒唤渡聊相覔廵檐得细看极知含雨意未许日烘残
　　垂丝海棠　　　　　　　　　前人
　　春工叶叶与丝丝怕日嫌风不自持晓镜为谁妆未办沁防犹自宿燕脂
　　西郊寻梅　　　　　　　　　前人
　　西郊梅花矜絶艳走马独来看不厌似羞流落防市尘宁堕荒寒傍茅店翛然自是世外人过去生中差一念浅颦常鄙桃李学独立不容莺蝶觇山樊水仙晚角出大是春秋吴楚僭余花岂无好顔色病在一俗无由砭朱栏玉砌渠有命断桥流水君何欠嗟予相与颇同调身客劒南家在剡凄凉万里归无日萧飒二毛衰有渐尚能作意晚相从烂醉不辞杯防滟
　　初四日东郊观麦苗　　　　　前人
　　去嵗秋霖麦下迟腊残一雪润无泥相将饱吃滹沱飰来听林间快活啼
　　海棠一首【范希元园】　　　　　陆游
　　谁道名花独故宫【谓故蜀燕王宫】东城盛丽足争雄横陈锦障阑干外尽吸红云酒醆中贪看不辞持夜烛倚狂直欲擅春风拾遗旧咏悲零落瘦损腰围拟未工【老杜不应无海棠诗意其失传云】
　　嘉祐院观壁间文湖州墨竹　　前人
　　石室先生笔有神我来拂拭一酸辛败墙惨澹欲无色老气森严犹逼人惯阅氷霜元耐乆耻随儿女更争春纷纷可笑空摹拟尔辈毫端万斛尘
　　赋成都碧鸡坊李氏石君【事见成都古今记中盖湖石之最大而奇
　　者著名旧矣】　　　　　　　　　孙松夀
　　造化小儿斲山骨几年流落蛟龙窟太湖一碧浸玻璃澜吞浪吐穷奔突瑰奇未许困泥沙漂出江臯空防屼清寒偃蹇如髙人肯向蓬蒿念埋没曩闻上苑饶奇珍千形万状髙嶙峋当年搜索困山海氊包席裹车辚辚规模岂但肖五岳气象直欲凌三神一朝胡马窥城下例随矢石荒荆榛怜君分落幽人手不逐尔辈污尘垢首阳寂寞伯夷清潇湘冷落三闾瘦李侯胷中饱云梦得君不用斯琼玖馆之旧隠与周旋竹士松宾三益友相看一洗名利心眉宇更清元徳秀君今几世德未衰霜寒玉立癯而夀咄嗟世眼多嗜好玩形忘理十八九奇章所蓄森琅玕名标甲乙空纷然到溉奇礓髙崒嵂一掷徒为负进钱石君于汝非不厚较其所得无何有愿公世济此君为不朽
　　赋张白云先生故居溪上菊　　前人
　　金衣緑裳僊不齅春风余飘摇清江练服佩圃珠欲骖冲霄鸾鞭起横海鱼【是夜游鱼跃出因广此意】天游浩无际妙寄良可娱【借迁为喻寄此清赏】
　　赋蘧仙观古楠【犀浦镇蘧真人旧隠有四大楠甚古其事已经见成都记】前人
　　风雨纵横八面看巍然此柱欲擎天壮心已与云龙防弹指消摩八百年
　　十月过昭觉庭梅萧然已动人意因作二十八
　　字　　　　　　　　　　　　李焘
　　厌逐游人药市行蹔来心迹喜双清踈风细雨荒庭菊便觉梅花暗有情
　　观施氏芍药呈同游者　　　　前人
　　怪底吹残万防红余妍都在此花中攀枝未许风流尽振袂还知结习空杳杳人谁赠南国菲菲身恐堕仙宫乞将新雨醻佳丽始信青春不负公
　　成都施氏园海棠方盛时覔酒径醉二月九日
　　前人
　　染根着色谢天公破睡犹禁一再风为此径须浮大白老夫元自爱深红
　　腊日游梅龙以雪后园林才半树为韵得树字
　　杨甲
　　年年看梅水西路白头溪翁眼如故重来笑龙老不死我亦风埃忆归去酒酣百怪入我肠夜半恍惚与龙遇醉骑一尾天上归陈迹江头不知处梅花劝汝一杯酒千嵗一寒真旦暮欲将老大要风雪穴蚁窠虫已无数成都万事更奇古石笋犹疑卿相墓孔明庙前柏千尺神物翛翛泣幽树它时灭坏亦同趣人生谁能一长頋浮云天地不须论但愿人间有诗句
　　庚寅再游　　　　　　　　　前人
　　霜头马郊鞭影西欲寻逺梅无旧蹊但闻草木皆有香未到已识花前溪舣舟登岸入梅处竹树烟火茅茨低百年死树虫藓暗鳞甲漠漠僵横霓老翁鼻祖头雪白下见儿女方胜笄数株无力已仆地强起放春花满畦瘦龙夭矫欲仙去脊尾一半埋沙泥雷公几时猎幽蛰夜半刀斧来刳刲野人往往多再拜疑有鬼物凭其栖问樵访牧不知嵗龆齓已见今髦倪故人同游六七辈或似醉阮林中嵇绕树覔花不识路东边犬吠西号鸡榼中但有酒清浊寒具野檐勤携赍引之各各坐香树醉中采撷欲满提谁言犹是蜀梅苑破丘断垄山蒿藜种花满地作痴计随手变化空尘防只余老树香不灭力战风雨犹坚犀云何身槁心尚在花气郁郁连云霓但印此香可饮酒笑取身世如稗稊竹寒沙碧夜来语囬首千载余幽题荣枯过眼如一梦世网忽挂如牢狴何时江村一曲路与子共赋归来兮






　　成都文类巻十一
　　钦定四库全书
　　成都文类巻十二
　　宋　扈仲荣等　编
　　诗
　　赠送一
　　赠袁天纲　　　　　　　　唐杜淹
　　伊吕深可慕松乔定是虚繋风终不得脱屣欲安如且珍纨素美当与薜萝疎既逢杨得意非复乆闲居
　　送吴七逰蜀　　　　　　唐骆宾王
　　日观分齐壤星桥抵蜀门桃花嘶别路竹叶泻离罇夏尽兰犹茂秋新栁尚繁雾销山望逈风髙野听喧劳歌徒欲奏赠别竟无言唯有当秋月空照野人园
　　送宋休逺之蜀　　　　　　唐张説
　　求友殊损益行道异穷申缀我平生气吐赠薄逰人结恩事明主忍爱逺辞亲色丽成都俗膏腴蜀水滨如何从宦子坚白共缁磷日月千龄旦河山万族春怀铅书瑞府横草事边尘不及安人吏能令王化淳
　　入奏行【赠西山检察使窦侍御】　　　　唐杜甫
　　窦侍御骥之子凤之鶵年未三十忠义俱骨鲠絶代无烱如一段清氷出万壑置在迎风寒露之玉壶蔗浆归厨金盌冻洗涤烦热足以宁君躯政用踈通合典则戚聨豪贵躭文儒兵革未息人未苏天子亦念西南隅吐蕃凭陵气颇麤窦氏检察应时须运粮绳桥壮士喜斩木火井穷猿呼八州刺史思一战三城守边却可图此行入奏计未小宻奉圣防恩冝殊绣衣春当霄汉立防服日向庭闱趋省郎京尹必俯拾江花未落还成都肯访浣花老翁无为君酤酒满眼酤与奴白饭马青蒭将赴成都草堂途中有作先寄严郑公五首
　　前人
　　得归茅屋赴成都直为文翁再剖符但使闾阎还揖让敢论松竹乆荒芜鱼知丙穴由来美酒忆郫筒不用酤五马旧曾谙小径几回书劄待潜夫
　　处处青江带白苹故园犹得见残春雪山斥堠无兵马锦里逢迎有主人休怪儿童延俗客不教鹅鸭恼比邻习池未觉风流尽况复荆州赏更新
　　竹寒沙碧浣花溪菱刺藤梢咫尺迷过容径须愁出入居人不自解东西书籖药裹封蛛网野店山桥送马蹄肯借荒庭春草色先一饮醉如泥
　　常苦沙崩损药栏也从江槛落风湍新松恨不髙千尺恶竹应须斩万竿生理秪凭黄阁老衰顔欲付紫金丹三年奔走空皮骨信有人间行路难
　　锦官城西生事防乌皮几在还思归昔去为忧乱兵入今来已恐邻人非侧身天地更怀古回首风尘甘息机共説摠戎云鸟阵不妨逰子芰荷衣
　　赠王二十四侍御契四十韵　　前人
　　往往虽相见飘飘愧此身不关轻绂冕俱是避风尘一别星桥夜三移斗柄春败亡非赤壁奔走为黄巾子去何萧洒余藏异隠沦书成无过鴈衣故有悬鹑恐惧行装数伶俜卧疾频晓莺工迸泪秋月解伤神防面嗟黧黑含凄话苦辛接舆还入楚王粲不归秦锦里残丹灶花溪得钓纶消中祗自惜晚起索谁亲伏柱闻周史乘槎似汉臣鸳鸿不易狎龙虎未宜驯客即挂冠至交非倾盖新由来意气合直取性情真浪迹同生死无心耻贱贫偶然存蔗芋幸各对松筠麤飰依他日穷愁怪此辰女长裁褐穏男大巻书匀漰口江如练蚕崖雪似银名园当翠巘野棹没青苹屡喜王侯宅时邀江海人追随不觉晚欵曲动弥旬但使芝兰秀何须栋宇邻山阳无俗物郑驿正留宾出入竝鞍马光辉防席珍重逰先主庙更歴少城闉石镜通幽魄琴台隠绛唇送终惟粪土结爱独荆榛置酒髙林下观棊积水滨区区甘累趼稍稍息劳筋网聚粘圎鲫丝繁煑细莼长歌敲栁瘿小睡凭藤轮农月须知课田家敢忘勤浮生难去食良防惜清晨列国兵戈暗今王德教淳要闻除猰防休作画麒麟洗眼看轻薄虚怀任屈伸莫令胶漆地万古重雷陈
　　奉送严公入朝十韵　　　　　前人
　　鼎湖瞻望逺象阙宪章新四海犹多难中原忆旧臣与时安反侧自昔有经纶感激张天步从容静塞尘南图回羽翮北极捧星辰漏鼓还思昼宫莺罢转春空留玉帐术愁杀锦城人阁道通丹地江潭隠白苹此生那老蜀不死防归秦公若登台辅临危莫爱身
　　送韦郎司直归成都　　　　　前人
　　窜身来蜀地同病得韦郎天下兵戈满江边嵗月长别筵花欲暮春日鬓俱苍为问南溪竹抽梢合过墙公安送李二十九弟晋肃入蜀余下沔鄂
　　前人
　　正解柴桑防仍看蜀道行樯乌相背发塞鴈一行鸣南纪连铜柱西江接锦城凭将百钱卜飘泊问君平
　　送窦九归成都　　　　　　　前人
　　文章亦不尽窦子才纵横非尔更持节何人符大名读书云阁观问绢锦官城我有浣花竹题诗须一行
　　遣闷奉呈严公二十韵　　　　前人
　　白水鱼竿客清秋鹤髪翁胡为来幕下祗合在舟中黄巻真如律青袍也自公老妻忧坐痹幼女问头风平地专欹倒分曹失异同礼甘衰力就义忝上官通畴昔论诗早光辉杖钺雄寛容存性拙剪拂念途穷露裛思藤架烟霏想桂丛信然触网直作鸟窥笼西岭纡村北南江绕舎东竹皮寒旧翠椒实雨新红浪簸舡应拆杯干瓮即空藩篱生野径斤斧任樵童束缚酬知已蹉跎効小忠周防期稍稍太简遂怱怱晓入朱扉啓昏归画角终不成寻别业未敢息防躬乌鹊愁银汉驽骀怕锦幪防希全物色时放倚梧桐
　　赠蜀僧闾丘师兄【太常博士均之孙】　　前人
　　大师铜梁秀籍籍名家孙呜呼先博士炳灵精气奔惟昔武皇后临轩御乾坤多士尽儒冠墨客霭云屯当时上紫殿不独卿相尊世传闾丘笔峻极逾昆仑凤藏丹霄暮龙去白水浑青荧雪岭东碑碣旧制存斯文散都邑髙价越璵璠晚看作者意妙絶与谁论吾祖诗冠古同年防主恩豫章夹日月嵗乆空深根小子思疎阔岂能达辞门穷愁一挥涙相遇即诸昆我在锦官城兄居只树园地近慰旅愁往来当丘樊天涯歇滞雨粳稻卧不翻漂然薄游倦始与道侣敦景晏步脩廊而无车马喧夜阑接软语落月如金盆漠漠世界黑区区争夺繁唯有摩尼珠可照浊水源
　　戏作花卿歌　　　　　　　　前人
　　成都猛将有花卿学语小儿知姓名用如快鹘风火生见贼唯多身始轻绵州副使着柘黄我卿扫除即日平子章髑髅血模糊手提掷还崔大夫李侯重有此节度人道我卿絶世无既称絶世无天子何不唤取守京都
　　寄卭州崔録事　　　　　　　前人
　　卭州崔録事闻在果园坊【坊名在成都】乆待无消息终朝有底忙应愁江树逺怯见野亭荒浩荡风烟外谁知酒熟香
　　得广州张判官叔卿书使还以诗代意
　　前人
　　乡闗胡骑逺宇宙蜀城偏忽得炎州信遥从月峡传云深骠骑幕夜隔孝廉船却寄双愁眼相思泪防悬
　　送段功曹归广州　　　　　　前人
　　南海春天外功曹几月程峡云笼树小湖日落船明交趾丹砂重韶州白葛轻幸君因贾客时寄锦官城中丞严公雨中垂寄见忆一絶奉答二絶
　　前人
　　雨映行宫辱赠诗元戎肯赴野人期江边老病虽无力强拟晴天理钓丝
　　何日雨晴云出谿白沙青石先无泥只须伐竹开荒径拄杖穿花听马嘶
　　酬髙使君相赠　　　　　　　前人
　　古寺僧牢落空房客寓居故人供禄米邻舎与园蔬双树容听法三车肯载书草吾岂敢赋或似相如别唐十五诫因寄礼部贾侍郎　前人
　　九载一相逢百年能几何复为万里别送子山之阿白鹤乆同林潜鱼本同河未知栖集期衰老强髙歌歌罢两凄恻六龙忽蹉相视发皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饥有易子食兽犹畏虞罗子负经济才天门郁嵯峨飘飖适东周来往若崩波南宫吾故人白马金盘陀雄笔映千古见贤心靡他念子善师事嵗寒守旧柯为吾谢贾公病胏卧江沲
　　赴青城县出成都寄陶王两少尹
　　前人
　　老被樊笼役【一云老耻妻孥笑】贫嗟出入劳客情投异县诗态忆吾曹东郭苍江【一云沧浪】合西山白雪髙文章差底病回首兴滔滔
　　敬简王明府　　　　　　　　前人
　　叶县郎官宰周南太史公神仙才有数流落意无穷骥病思偏秣鹰愁怕苦笼看君用髙义耻与万人同
　　重简王明府　　　　　　　　前人
　　甲子西南异冬来只薄寒江云何夜尽蜀雨防时干行李须相问穷愁岂自寛君听鸿鴈响恐致稻梁难
　　寄赠王十将军承俊　　　　　前人
　　将军胆气雄臂悬两角弓纒结青骢马出入锦城中时危未受钺势屈难为功宾客满堂上何人髙义同
　　赠花卿　　　　　　　　　　前人
　　锦城丝管日纷纷半入江风半入云此曲秪应天上有人间能得几回闻
　　寄杜位【位京中宅近西曲江诗尾有述】　　　　前人
　　近闻寛法离新州想见怀归尚百忧逐客虽皆万里去悲君已是十年流干戈况复尘随眼鬓髪还应雪满头玉垒题书心绪乱何时更得曲江逰
　　送裴五赴东川　　　　　　　前人
　　故人亦流落髙义动乾坤何日通燕塞相看老蜀门东行应暂别北望苦销防凛凛悲秋意非君谁与论
　　赠别何邕　　　　　　　　　前人
　　生死论交地何由见一人悲君随鷰雀薄宦走风尘绵谷元通汉沱江不向秦五陵花满眼传语故乡春
　　赠别郑链赴襄阳　　　　　　前人
　　戎马交驰际柴门老病身把君诗过日念此别惊神地阔峨眉晚天髙岘首春为于耆旧内试覔姓庞人魏十四侍御就庐相别　　　前人
　　有客骑骢马江边问草堂逺寻留药价惜别到文场入幕旌旗动归轩锦绣香时应念衰疾书迹及沧浪
　　徐九少尹见过　　　　　　　前人
　　晚景孤村僻行军数骑来交新徒有喜礼厚媿无才赏静连云竹忘归步月台何当看花蘂欲发照江梅范贠外吴侍御特枉驾阙展待聊寄此
　　前人
　　暂往比邻去空闻二妙归幽栖诚简略衰白已光辉野外贫家逺村中好客稀论文或不愧肯重款柴扉
　　送路六侍御入朝　　　　　　前人
　　童稚情亲四十年中间消息两茫然更为后防知何地忽漫相逢是别筵不分桃花红胜锦生憎栁絮白于绵剑南春色还无赖触忤愁人到酒边
　　戏题寄上汉中王三首【时王在梓州初至断酒不饮篇有戏述】
　　前人
　　西汉亲王子成都老客星百年双白鬓一别五秋萤忍断杯中物祗看座右铭不能随皂盖自醉逐浮萍防杖时能出王门异昔游已知嗟不起未许醉相留蜀酒浓无敌江鱼美可求终思一酩酊净扫砚池头羣盗无归路衰顔防逺方尚怜诗警防犹记酒顔狂鲁卫弥尊重徐陈略丧亡空余枚叟在应念早升堂
　　赠别贺兰铦　　　　　　　　前人
　　黄雀饱野粟羣飞动荆榛今君抱何恨寂寞向时人老骥倦骧首苍鹰愁易驯髙贤世未识固合婴饥贫国步初返正乾坤尚风尘悲歌鬓髪白逺赴湘吴春我恋岷下芋君思千里莼生离与死别自古鼻酸辛
　　奉寄髙常侍　　　　　　　　前人
　　汶上相逢年颇多飞腾无那故人何摠戎楚蜀应全未方驾曹刘不啻过今日朝廷须汲黯中原将帅忆廉颇天涯春色催迟暮别泪遥添锦水波
　　投简成华两县诸子　　　　　前人
　　赤县官曹拥材杰软裘快马当氷雪长安苦寒谁独悲杜陵野老骨欲折南山豆苗早荒秽青门瓜地新冻裂乡里儿童项领成朝廷故旧礼数絶自然弃掷与时异况乃疎顽临事拙饥卧动即向一旬弊裘何啻聨百结君不见空墙日色晚此老无声泪垂血
　　庐遣兴奉寄严公　　　　　前人
　　野水平桥路春沙映竹村风轻粉蝶喜花暖蜜蜂喧把酒宜深酌题诗好细论府中瞻暇日江上忆词源迹忝朝廷旧情依节制尊还思长者辙恐避席为门
　　送友人入蜀　　　　　　　唐李白
　　见説蚕丛路崎岖不易行山从人面起云傍马头生芳树笼秦栈春流绕蜀城升沉应已定不必访君平
　　人日寄杜二拾遗　　　　　唐髙适
　　人日题诗寄草堂遥怜故人思故乡栁条防色不忍见梅花满枝空断肠身在南蕃无所预心怀百忧复千虑今年人日空相忆明年人日知何处一卧东山三十春岂知书劒与风尘龙钟还忝二千石愧尔东西南北人
　　赠杜二拾遗　　　　　　　　前人
　　传道招提客诗书自讨论佛香时入院僧饭屡过门听法还应难寻经剩欲飜草今已毕此后更何言
　　送裴頔侍御使蜀　　　　　唐钱起
　　柱史才年四十强鬓髯髪美清扬朝天绣服承恩贵出使星轺满路光锦水繁花添丽藻峨嵋明月引飞觞多才自有云霄望计日应追鹓鹭行
　　送成都李宰　　　　　　　　前人
　　安人发庙算此邑寄英髦何以报知已平生一寳刀自怜切玉利宁惮割鸡劳愿子立清政氷壶照緼袍惠慈苏疾苦礼义待贤豪锦水与文绚岷山将德髙举能无【阙】　当路【阙】
　　送友人入蜀　　　　　　　　前人
　　逺路接天末怜君与我违客尘千嶂里鸟道片云飞树色连青汉泉声出翠防锦城花月下才子定忘归
　　送栁震归蜀　　　　　　唐司空曙
　　白日双流静西看蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人
　　送宻秀才吏部駮放后归蜀
　　唐权德舆
　　蜀国本多士雄文似相如之子西南秀名在贤能书薄禄且未及故山念归欤迢迢三千里返驾一羸车玉垒长路尽锦江春物余此行无愠色知尔恋休庐
　　送栁侍御裴起居　　　　唐武元衡
　　沱江水渌波喧鸟去乔柯南浦别离处东风兰麝多长亭春婉娩层汉路蹉跎防有归期日班超奈老何
　　送蜀客　　　　　　　　　唐张籍
　　蜀客南行听碧鸡木绵花发锦江西山桥日晚行人少时见猩猩树上啼
　　送客游蜀　　　　　　　　　　前人
　　行尽青山到益州锦城楼下二江流杜家曾向此中住为到浣花溪水头
　　寄薛涛　　　　　　　　　唐元稹
　　锦江滑腻峨眉秀生得文君与薛涛言语巧偷鹦鹉舌文章分得凤凰毛纷纷词客多停笔个个君侯欲梦刀别后相思隔烟水菖蒲花发五云髙
　　贻蜀五首【并序】　　　　　　　　前人元和九年蜀从事韦臧文告别蜀多朋旧稹性懒为寒温书因赋代怀五章而赠行亦在其数病马诗寄上李尚书
　　万里长鸣望蜀门病身犹带旧疮痕遥看云路心空在乆服盐车力渐烦尚有髙悬双镜眼何由并驾两朱轓唯应夜识深山道忽遇君侯一报恩
　　李中丞表臣
　　韦门同是旧亲宾独恨潘床簟有尘十里花谿锦城丽五年沙尾白头新倅戎何事劳专席老掾甘心逐众人却待文星上天去少分光影照沉沦
　　卢评事
　　为我殷勤卢子防近来无复昔时同懒成积疹推难动禅尽狂心链到空老爱早眠虚夜月病妨杯酒负春风唯公两弟闲相访往往澘然一望公
　　张校书元夫
　　未面西川张校书书来稠叠颇相于我闻声价金应敌众道风姿玉不如逺处从人复谨慎少年为事要舒徐劝君便是酬君爱莫比寻常赠鲤鱼
　　韦兵曹臧文
　　处处侯门可曳裾人人争事蜀尚书摩天气直山曾拔澈底心清水共虚鹏翼已翻君好去乌头未变我何如殷勤为话深相感不学冯谖待食鱼
　　赠薛涛　　　　　　　　　　前人
　　诗篇调态人皆有细腻风光我独知月夜咏花怜暗澹雨朝题栁为欹垂长教碧玉藏深处揔向红牋冩自随老大不能收拾得与君闲似好男儿
　　送武士曹归蜀【士曹即武中丞兄】　唐白居易
　　花落鸟嘤嘤南归称野情月冝秦岭宿春好蜀江行乡路通云栈郊扉近锦城乌台陟岗送人羡别时荣
　　送友人游蜀　　　　　　　唐贾岛
　　万岑深积翠路向此中难欲暮多羇思因髙莫逺看卓家人寂寞杨子业凋残唯有岷江水悠悠带月寒
　　送朱休归劒南　　　　　　　前人
　　劒南归受贺太学赋声雄小路长江岸朝阳十月中牙新抽雪茗枝重集猿枫卓氏琴台废深芜想径通
　　送李评事使蜀　　　　　　唐王建
　　劝酒不依廵明朝万里人转江云栈细近驿板桥新石冷啼猿影松香戯鹿尘少年为客好况是益州春
　　上武元衡相公　　　　　　　前人
　　旌旗坐镇蜀江雄帝命重开旧閤崇褒贬唐书天厯上捧持尧日庆云中孤情逈出鸾皇逺徤思潜搜海岳空长得萧何为国相自西流水尽朝宗
　　寄蜀中薛涛校书　　　　　　前人
　　万里桥边女校书枇杷花里闭门居扫眉才子无多少管领春风摠不如
　　酬西川尚书李德裕　　　　唐王播
　　昔年献赋去江湄今日行春到始悲三径尚存新竹树四邻惟见旧孙儿壁间潜认偷光处川上宁忘结网时更见桥边记名字始知题柱免人嗤
　　寄王播侍御求蜀笺　　　　唐鲍溶
　　蜀川笺纸防云初闻説王家最有余野客思将池上学石楠红叶不堪书
　　送马向游蜀　　　　　　　唐徐凝
　　游子去咸京巴山万里程白云连鸟道青壁逓猿声雨露经泥坂烟花望锦城工文人共计应记蜀中行
　　送雍陶游蜀　　　　　　　唐姚合
　　春色三千里愁人意未开木梢穿栈出雨势隔江来荒馆因花宿深山羡客回相如何物在应只有琴台
　　送任尊师归蜀觐亲　　　　　前人
　　白云修道者偶去春风前玉简通仙籍金丹驻少年锦文江一色蜀道路三千众説君平死真师易义全
　　送友人游蜀　　　　　　　　前人
　　送君一壶酒相别野庭边马上过秋色舟中到锦川峡猿啼夜雨蜀鸟噪晨烟莫便不回首风光促几年
　　送林立归蜀　　　　　　　　前人
　　迢递三千里西南是去程杜陵家已尽蜀国客重行雪照巴江色风吹栈阁声马嘶山稍暖人语店初明旅梦心多感孤吟意不平谁为李白后为访锦官城
　　送任畹及弟归蜀中觐亲　　　前人
　　子规啼欲死君听固无愁阙下声名出乡中意气游东行横劒阁南斗近刀州神圣题前字千人看不休
　　送崔珏往西川　　　　　唐李商隐
　　年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好好题诗咏玉钩
　　寄成都髙苗二从事　　　　　前人
　　家近红渠曲水滨全家罗袜起秋尘莫将越客千丝网网得西施别赠人
　　寄成都髙苗二从事是时二公从事商隠坐主
　　府　　　　　　　　　　　　前人
　　红莲幕下紫棃新命断湘南病渇人今日问君能寄否二江风水接天津
　　寻龙华山广宣上人　　　唐段文昌
　　十里惟闻松桂风江山忽转见龙宫正与休师方话旧岚烟几度入楼中
　　赠段文昌　　　　　　　　　无名
　　文昌字墨卿有别业在广都县之南龙华山甞杜门力学于此俗谓之段公读书台长庆初朝议文昌少在西蜀谙详利病诏授劒南节度使有邑人赠诗曰
　　昔日骑驴学忍饥今朝忽着锦衣归等闲画虎驱红斾可畏登龙入紫防富贵不由翁祖致文章生得羽毛飞广都再去应惆怅犹有江边旧钓矶
　　送蜀客　　　　　　　　　唐张祐
　　楚国去岷江西南指天末平生不达意万里船一发行行三峡夜十二峯顶月哀猿别曽林忽忽声断咽嘉陵水初涨岩岭耗积雪不妨髙唐云却籍宋玉説峨眉逺凝黛脚底谷洞穴锦城昼氲氲锦水春活活成都滞游地酒客须醉杀莫恋卓家垆相如已屑屑
　　赠蜀将一首【蛮入成都频着功劳】　　唐温庭筠
　　十年分散劒关秋万事皆随锦水流心气已曽明汉节功名犹自滞呉钩雕边认箭寒云重马上听笳塞草愁今日逢君倍惆怅灌婴韩信尽封侯
　　奉和门下相公送西川相公兼领相印出镇全
　　蜀诗十八韵　　　　　　　唐杜牧
　　盛业冠伊唐台阶翊戴光无私天雨露有截舜衣裳蜀辍新衡镜池留旧凤凰同心真石友冩恨蔑河梁虎骑摇风斾貂冠韵水苍彤弓随武库金印逐文房栈压嘉陵咽峯横劒阁长前驱二星去开险五丁忙回首峥嵘尽连天草树芳丹心悬魏阙往事怆甘棠治化轻诸葛威声慑夜郎君平教説卦犬子召升堂塞接西山雪桥维万里樯夺霞江锦烂扑地酒垆香忝逐三千客曽依数仞墙滞顽堪白屋攀附亦周行肉管伶伦曲箫韶清庙章唱髙知和寡小子斐然狂
　　送人入蜀　　　　　　　　唐李逺
　　蜀客本多愁君今是胜游碧藏云外树红压驿边楼杜宇呼名语巴江学字流不知烟雨夜何处梦刀州
　　贺裴庭裕登第　　　　　　唐李抟
　　铜梁千里曙云开仙箓新从紫府来天上已张新羽翼世间无复旧尘埃嘉祯果中君平卜贺喜须斟卓氏杯应笑戎籓刀笔吏至今泥滓曝鱼顋
　　又戯赠裴庭裕　　　　　　　前人
　　曾随风水化凡鳞安上门前一字新闻道蜀江风景好不知何似杏园春
　　答李抟　　　　　　　　唐裴庭裕
　　何劳问我成都事亦报君知便纳降蜀栁笼堤烟矗矗海棠当户鷰双双富春不并穷师子濯锦全胜旱曲江髙卷绛纱扬氏宅【时主文寓扬子巻故有此句】半垂红袖薛涛窻浣花泛鹢诗千首静众寻梅酒百缸若説弦歌与风景主人兼是碧油幢
　　成都文类巻十二
　　钦定四库全书
　　成都文类巻十三
　　宋　扈仲荣等　编
　　诗
　　赠送二
　　送张忠定知益州【并序】　　　　　李至
　　太宗朝天下始一定无反侧向之磊砢魁杰之士奋首草莱磨痕濯汚竞饰羽仪来服冠佩争宣才谋上辅神圣鸾凰之集于丹山而珠贝之聚于紫渊也二盗虐蜀上以乖崖张公咏为枢宻直学士守成都以经略之是时朝廷文学诸彦尽贺西南之得人悉发咏歌道此荣选英国李公至以尚书左丞侍章圣于储邸亦以二章纪其行其词清丽典则最为絶唱歳久矣人不能完诵之后七十年其孙驾部郎中复来倅府事因自家集得之将镂石于乖崖祠中以永其存且俾同叙厥事同窃谓二公并以器业闳博被两朝眷遇之厚而乖崖治蜀之术实天出而神行之矣人到于今但服其功利而无所得其迹者者英国之诗有续文翁政声之语孰谓其言之徒云者哉噫贤知贤也是不可以不传于后世以为一时之伟论若郎中之所志也岂不曰宜且当耶为载其略文同述
　　蜀客应曾认使星三刀佳梦甚分明悬书阙下人争送濯锦江邉吏逺迎山望峨眉天末见禽听杜宇剑西行料君不久归黄阁暂为文翁续政声
　　圣君思泰锦城民特辍甘泉侍从臣将使盛时呈相业先教公论洽朝伦僮穿叠嶂经秦路马踏残阳入蜀尘即看颂声闻帝里便徴黄霸秉陶钧
　　寄金绳院正因大师　　　　　　薛奎
　　僧中忆艺本超羣释氏蒙求见讨论【师着释氏防求已传印于蜀中也】儒行合为文畅侣【昌黎先生送文畅师序云墨名而儒行】诗名雅作贯休孙【金防即贯休旧院藻即休之法系也】心灯久已传宗意命服仍尝锡帝恩宴坐栴檀消篆字眼前阛阓任嚣喧
　　送钤辖馆使王公　　　　　　　程戡
　　归骑翩翩去路賖鬰防佳气望天涯艰危剑阁三千里恵爱刀州十万家龙尾道邉瞻日彩鹿头关外别春华金明扈从宸防处休忆连年泛浣花
　　同前　　　　　　　　　　　田瑜
　　阃外膺宸寄坤维握虎兵真纯逾璞玉方重敌长城肯搆诗名著【先令公有塞垣诗集辅臣尤长萹咏】承家将略明四年凝茂绩一节促归程水际旌旗影风前鼓吹声西州懐恵爱北阙被恩荣防衞亲严近雍容侍穆清分携暂销黯良会在神京
　　同前　　　　　　　　　　　靳宗
　　再任坤维报政成紫泥恩诏下神京揺鞭有客添归兴折桞何人不怆情杜宇江山经鸟道海棠池馆忆城罇前执手难収泪投分従来比弟兄
　　同前　　　　　　　　　　髙惟几
　　防宦俱为关外人与君五看海棠春园林选胜聨镳徧风月相思命驾频大斾先时辞蜀道短辕何日见京尘子牟又起离羣恨欲操行袪重怆神
　　同前　　　　　　　　　　　王景
　　四稔緫兵钤轻裘子慙棱遐徼伏敦信逺民谙赴召薫风布离襟腊酒酣吾皇思将帅有意在燕南
　　同前　　　　　　　　　　　李畋
　　郄縠诗书奕世传西人歌徳别戎旃三朝功业标勲府四稔恩绥播蜀川耦射隔花闻破帖分题临沼间中筵归朝圣防俞佥望畿内封侯养重权
　　同前　　　　　　　　　　　解程
　　武帐推恩诏十行雍容鸣玉觐清光四年爱日民謡浃五月炎风驿路长剑阁烟云迷去斾桞营笳鼓惨离觞浣花纸贵传新集留得诗名继许昌
　　同前　　　　　　　　　　　张靖
　　保塞昔年尝闭垒甘陵今岁又劳师将军镇蜀功多少不见干戈出虎皮
　　又　　　　　　　　　　　　前人
　　玉勒嘶风出锦城山光野色离情行行莫倦神华逺芳草连云伴去程
　　同前　　　　　　　　　　　姚涣
　　家传勲力世能贤四载坤维领帅权南诏酋豪弥欵附西州士庻頼蕃宣输忠感慨由诚府接下恩勤自意筌月夕过従多命席花时酬唱旋成编雅歌余暇军容肃陟状升闻帝顾延驰驿遽趋三召节执圭俄觐九重天汉廷仪衞咸祗若蜀郡朋僚共黯然赐对定应留晷刻畴庸当便进班聮圣神倚注期蕃锡宥宻崇髙待九迁下客尘劳遇知己愿言攀附跂英躔
　　同前　　　　　　　　　　　范镇
　　西南一都防事简复人和列户如安堵中军只雅歌召音严信节归思趣鸣珂欲识斯民爱当途涕若沱
　　同前　　　　　　　　　　　黄垍
　　四年军法表巴卭归骑俄乘紫汉风家绪旧传三棨贵将材元蕴万人雄锦城离思云容敛山国行章斾影红到日定知新渥重主寮今是黒头公
　　送成都护戎韩舍人　　　　　何泳
　　戎符重析引丝言慎简长才防外藩三防传荣存北第二城分职俯南原严墀宻侍亲中扆危栈前驱属左鞬江泊夜声频度枕山行晴碧互迎轩歌骊暂怆朋逰逺叱驭都忘暑气烦仄席正求诗礼帅诏归非乆俟东辕
　　同前　　　　　　　　　　　范祥
　　全蜀兵符重霄宸注念劳临戎号人杰分组得时髦军府威名播斋坛世阀髙歴桥题驷马扬斾啓三刀矍铄前谋大澄清此志豪忠臣希子贡民颂继王襃腊市繁千盖春江涨万艘浣溪云粉薄公暇废援毫
　　程宻学知益州　　　　　　　宋祁
　　墀涂昼对别尧蓂细札芝泥袭绶馨三蜀旧防呼辐宠十连新府梦刀灵云梯霁日明钩栈雨阁苍苔蚀剑铭只恐廉襦歌未厌荧煌归应六符星
　　赠楞严舒公上人　　　　　　前人
　　丈室锦城隈庭闲地徧苔饭従香积取花续少林开讲昼经残叶禅宵烛委煤无嫌一时学要是暮云才
　　九河尚书祠堂诗【并序】　　　　赵抃
　　嘉祐中翰林侍读学士太原王公牧成都以乖崖之昔守扵益也丰功茂烈浸灌其下祖传妪授世世称述乃谓其僚曰汉文翁始以学校化斯民民既被文采识伦理皆徳之立石室以祠未尝輙废至今唐韦南康驻节乆之圉捍蕃诏虐不及内元元防休绘容植宫无户无矣竭诚荐洁称尽所报二公者利既恵于蜀人而蜀人奉二公之威灵亦已深矣惟我文定公当二宗之付畀其西南也整辑破碎为立矩法除残解弊安养喣咻度越四纪烂然风迹近世凡将举良吏之首者其谁先之而曾未若二公者得以庙居享祀事下必有以慊然而为其上者岂不谓陋扵従民之欲者乎遂卜地营宇壮伟宏丽他日列部编邑扶老提穉鸡豚薫币山拥川集争献廷下叹伏欣喜来者漫漫无有虚日是时今大尹龙图赵公以弹察之职緫转输之任景贤乐善重此建置乃抒已之意缉民之声形扵咏歌以侈厥事太原公与按宪苏侯咸属其韵流扵里巷万口腾习后五年龙图公复此镇临苏侯亦继领将漕间问前句失扵纪刻追诵搜録宛然尽在图镂坚础以寘诸壁頋属吏同使序其略同既铺列所事复系之以歌曰岿尔之祠兮铿然之诗兮乃民之冝兮千万年之思兮噫后之人瞻扵是读扵是能不如召伯之棠爱之而不忍去羊公之碑覧之而涕无従者耶
　　来欵祠堂意谓何乖崖才业造中和三千里外留恩煦六十年来播颂歌絶俗清名光竹帛平生髙节耸岷峩公今治葺追贤范更使西州受赐多
　　同前　　　　　　　　　　　王素
　　阁中遗像若星罗独向乖崖仰恵和后政人人作师表万民口口是讴歌恩如流水常融漫徳似髙山镇岌峩欲识钦崇兴庙貌两川无限去思多
　　同前　　　　　　　　　　　苏寀
　　仆射真堂此日过毅然风貌蕴天和孤忠不到岩廊用遗爱空令逺俗歌行比雪霜仍洁白名髙嵩华更巍峩明公特与新祠宇羙事扵今得最多
　　教授秘书见示学馆唱酬诗稿辄书累句以谢
　　韩绛
　　兊恱无如会友朋况多吟咏思飞腾埙箎雅正无它间孔翠光华不自胜好事僮児歌已逺争传牋纸价还增羣居岂弟吾儒行邹鲁风流喜重兴
　　奉酬宋君见诒之作　　　　　前人
　　非才衰晚玷恩荣假节西来镇锦城逺慕文翁兴旧学窃希何武见诸生银袍冉冉朝先圣玉树森森识众英传道喜将师席正尚称官阀礼为轻
　　蜀道篇送别府尹吴龙图　　郭祥正
　　长吟李白蜀道难蜀道之难难扵上青天长蛇并猛虎杀人吮血毒气何腥膻锦城虽乐不可到侧身西望泣涕空涟涟其辞辛酸语势险有如曲折顿挫万丈之洪泉世人不识寳玉璞每欲酬价齐刀鈆求之往古疑未有惜哉不经孔子之手加镵镌公今易节帅蜀国为公重吟蜀道篇旌旗翻空度剑阁甲花照雪参林颠云鼍连椎谷声碎画慢引斜阳悬竹马争迎旧令尹指公长髯皓素非往年蜀道何坦然和气拂拂囬星躔长蛇深潜猛虎伏但爱雄飞呼雌响亮调朱弦时乎乐哉公之往也九重深拱尧舜圣庙堂论道丘轲贤抚绥斯民頼良守平平政化公能宣束兵兴学有源本何必早夜开华筵尝闻家家卖钗钏只待看舞青春前此风不革乆愈薄稔岁往往成凶年噫吁嘻今我无匹马安得従公逰尽书政绩来中州献之明堂付太史陛下请捐西顾忧
　　赠琴台副正永大师　　　　　赵抃
　　寺古若郊坰门无车马声我来闻众说人少到师清锦水千波静银蟾一指明幽琴徐抑按真不负防名
　　新繁县秘藏院留别乡知　　　　梅挚
　　佛住三朝恐爱生人归一岁岂无情乡亲乡友销魂地岷水分为陇水声
　　寄甘露舒公上人　　　　　　雷简夫
　　成都多少寺梵学竞推能到老不破戒满城唯此僧池龙听夜讲海客施年灯别后空相忆尘劳正可憎
　　得贤诗　　　　　　　　　　范镇
　　搢绅先生耆老大夫倚辀而嘻共防一涂镇趋而过之顾且言曰昔王褒为部刺史作中和乐职宣布之诗大猷阐扵往初余光照扵来今汉之声明已是着矣今神宋垂统兴仁阐化防恩漏宠海隅苍生防不丕冐禔福天子念西州之逺重刺史之任故昌黎公之来也寛大以布诏书简肃以济治具仁风淳流徳羙充格意其自汉变巴之俗易蜀之报钜公实儒妥绥是邦上下千载间金声而玉振正在扵此辰乎上方议天下大器羣生重畜置之礼乐敺之仁夀故下节以召公镇列在左右生亲炙显列岂可使王褒専羙有汉镇怳然觉悟退而为得贤诗章以献
　　宋御防内垂八十载蜀当坤维为一都防昔我公来坤维既泰今我公归防内防赉
　　和成都吴仲庶见寄五首　　　前人
　　岁华今缓昔如流旧日樊笼新自由官事了来无尽极人生安处且闲休愚忠皎皎丹心老归思绵绵两鬓秋縦使海棠时节过急行须及浣花逰
　　濯锦江深恵泽流西人都未究踪由耕畴拥耒春还动织户鸣机夜不休讲徳定应劳四子冨民须合用千秋凤凰池上需贤乆却恐城作暂逰
　　抖擞尘衣若褉流要求烦恼亦无由身从退后平生足心到闲来万事休学舍喜看诸子课农郊欣见大田秋【府畿去秋大稔冬又多宿雪】吾王舆马声音好时愿金明一豫逰【予家城西去池颇近】
　　山横双剑水双流栖北巢南去未由三尺素琴弹浩浩一炉丹药咏休休白岩霜重红棃晓银砾烟深紫芋秋【白岩棃比凤栖差小而其味过之银砾村芋圎而味佳与他处不侔村在西浦】每夜梦魂归处路只应明月见神游懒将心事学时流深悟轩裳不自由睡去了然知梦穏饭来非复待公休只闻天上无朝暮那记人间有夏秋吾祖传家有余绪扁舟何日五湖逰
　　送罗胜卿同年提举玉局观　　前人
　　疋马西归去知君得意偏人情重乡里官职更神仙晓后无衙喏旬头有俸钱何须驾白鸖辛苦上青天送罗郎中登管勾玉局观　　　前人
　　五门门里观松桧日萧踈道话忘心境仙歌作歩虗坛塲髙突兀廊庑四纡余世事多纷扰君心定了如
　　送程端明再镇成都　　　　　前人
　　成都一都防千里帯坤维自昔公坐啸至今人去思朝廷慎东注方靣要安绥遂尔重藩屏因之职殿帷龙光出剑外讴颂走江湄晓雪离都驭春风入境旗壶浆故父老竹马旧僮児叠足相欢跃同心仰福禧邦人顾若此邑子更何其防讲中和化重为乐职诗
　　酬赠杜山人依韵　　　　　　前人
　　素志尝闻善摄生岷山初别到城闲居清世隠还逸贫乐白衣公与卿火养丹炉长固济客来帘肆喜逢迎佳章遗我如珠玉酬唱空慙拙性情
　　送二江宰王水部罢任归　　　前人
　　治邑才经载谁能知此由教民无异子疾恶緫如雠古道长在志天恩弗忍尤去思何处见公论满田畴
　　韩太丞同守成都三首　　　　前人
　　盛府佳招贵严宸雅寄深舆题仲举坐阙挂子牟心汉竹分新契潘花过旧隂当年百里骥方此试骎骎近境连桑陌先逰盛竹林【大阮郎中尝任西蜀】并将懐旧意持作恵时心藻思春生笔清机月满襟成风锦江曲廻上玉山岑
　　春色草将深春寒栁未隂青天指行栈渌水荡离襟后乘何为托前旌喻此心南枝倦飞翼凴为寄归音
　　寄成都吴龙图同年　　　　司马光
　　照席烛花暖随车剑骑寒江山资秀句风月助清欢政简坤维静仁深井络安行歌与独酌岂得并闲官仲庶同年兄自成都移长安以诗寄贺　前人
　　蚕丛印解鹑野隼旟新借问锦江乐何如兴庆春骊歌遮去辙竹马望行尘惠政如膏雨遥知彼此均送赵殿丞【象字子舆】归成都【祀明堂礼毕子舆新升朝以恩官其父大理评事赐诰归宁得其除书以俱二三同舍为诗以纪其美仆得回字】　　前人
　　蜀栈锦衣来高堂绶笥开恩辉同日至喜色共春回驷马过邻社朝裾捧夀杯吾生无此乐空使寸心摧
　　送程端明戡知成都　　　　　前人
　　高阳将幕开濯锦使旌来欲识闗头雪正如江上梅霄衣矜逺俗云冕寄良才岂待三年最修梧茂帝台送罗郎中登管勾玉局观　　　前人
　　官名为玉局已与俗尘疎钟出寒松迥香疑古殿虚乡闾非甚逺俸禄岂无余谁道神仙乐神仙恐不如
　　送家安国教授归成都　　　　苏轼
　　别君二十载坐失两髩青吾道虽艰难斯文终典刑屡作退飞鹢羞看干死萤一落戎马间五见霜叶零夜谈空説剑春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峩有雏凤梧竹养修翎呜呼应嶰律飞舞集虞廷吾侪便归老亦足慰余龄
　　送家安国赴成都教授三絶　　苏辙
　　城西社下老刘君春服舞雩今几人白髪弟兄惊我在喜君游宦亦天伦【微之先生门人惟仆与子瞻兄复礼与退翁兄皆仕耳】
　　垂白相逢四十年猖狂情味老俱防论兵顿似前贤语莫作当年故目看
　　石室多年款志平新书乆溷里中生遣师今见朝廷意文律还应似两京
　　送髙士敦赴成都兵钤　　　　前人
　　扬雄老病乆思归家在成都更向西邂逅王孙停驿骑叮咛父老问耕犂禅房何处不行乐壁像君家有旧题徳厚不妨三世将时平空见万夫齐
　　送知府吴龙图　　　　　　　文同
　　国初已来治蜀者处置尽自乖崕公当时奏使便宜敇不与天下州府同行之已及八十载奸宄消伏谁之功因循至此渐杌敝有未晓者时相攻鞭笞小罪亦检察不许略出常科中下民知之颇不惧州县往往藏羣凶侧身敛足未动者实以累朝恩泽隆公之初来蜀人喜慈爱旧熟民情通众心欢然耻犯法救药浮薄还淳风公归朝廷问谁代当使间作如笙镛遂求元老得青社其人廊庙之宗工往年镇抚有异绩大斾再遣来于东公今与之合符去到必奉诏参防龙英资旧德固无虑剖判自出其心胷所忧厥后嗣之者忠定良法还如空养顽活狡作渊薮不免剪殄烦兴戎同之愤懑久镇臆言贱不得通九重愿公上殿起居罢第一用此闻宸聪赠广都寓舍贤妇二喻诗　　　顿起
　　尝闻赵清献恤孤慰亡友至今西蜀人谈羙不容口二喻出儒家清贫一无有零丁依老姑破屋僧堂后相对诵诗书未尝窥户牖圭折玉弥方山寒松更茂县宰初闻名咨嗟为之乆従容语其配夫人曽见否长者二十三次亦十八九青裾长蔽膝簮短在首我欲効清献言不为人取近扵吾邑中选婿得豪右夫人相宰意鱼蔬荐罇酒屈致二喻来呼名老与夀【长曰安夀次曰安老】女子当有行诗称逺父母饥寒日月长蓬荜风雨漏大喻前致词洒泪湿衣袖荷徳固已深缄情亦须剖上言亲未塟心欲土自负下述妹未笄无傅姆还家复献书自叙贫且陋鈆华世所恱铜臭非吾偶肯効闾闬间碌碌逐鸡狗世无梁伯鸾应嫌孟光丑孔明若再生承女甘箕箒陈义一何髙夫人惊拊手至今书藁在光辉射星斗董子慕髙风喜曰真吾妇吾亲双白髪吾弟室未授睠言姊妺贤可以相先后五两币虽轻意则千金厚辎轩双造门观者竞奔走女子尚能尔男児宜自守重聘或不来岂欲终畎畆畜徳尚未充髙位亦虚受寄语事君者慎勿轻去就
　　上席帅　　　　　　　　　喻汝砺
　　先公御吏如御兵迎刅而邂如庖丁掀髯一笑黠吏走蜀中草木知威名伯兄渠渠天下士嵩髙少室之英灵妙龄提书噭阊阖谹议可以谐韶韺昨年两作益州牧西南恶少不敢行后来继者有季弟潭潭大度涵沧溟指麾万事不作意决眦雨电风烟云南望娥眉西玉垒逸气夜与银河倾幅巾笻杖过何许闲邀仲元访君平小蓬董寳夜吹笙往往笑倒长庚星防剑起舞者谁子杜陵老翁醉不醒生年入眼无俗物胡为见我眼自青武侯庙前有古柏风吟雨歗蛟龙声我来正欲刳尔腹琢作巨屋丹其楹琢作巨屋丹其楹绘此落落三名卿尚使千载知仪刑喻子作诗如鼎铭
　　送孙正忠臣移成都小漕　　　杨天恵
　　升平芝菌效神竒况乃贤豪用世资人物熙宁中兴日风流荆国适同时起家便作三公客乘传何为九折驰少府但分新赐节石渠犹借旧官仪素心乆办经纶计妙意前知遇合期聊与西南成胜事暂将清献续良规桥横万里重开府水接双流共去思怊怅叅卿无限意道旁索笔强题诗
　　送吏部尚书张公帅成都诗　　　朱翌
　　己未九月有防谋成都帅三省具所除人以闻皆不计止命选在廷従臣以往众未及对上曰得一人矣吏部尚书张焘明练端方可当一靣付以便宜勿従中覆且命退与公议公见宰相愿行不辞乃以十月六日制下吴蜀相望一万里水遡瞿塘滟滪陆走防峡极天下之险有为公言者公曰上用我何逺之辞何险之畏退理舟楫行日甚近于是士大夫不问识与不识皆谓公宜在朝廷不必往成都成都可他择才朝廷不可无公也御史中丞具以舆言白上夫内重乆矣一命以上皆以不得仕朝廷为恨公卿出典方面类若不得已者其进退用舍士大夫亦不甚留意今公欣然承命无一毫难色而又得士论如此此行有光矣蜀有两张太守太宗时乖崕公仁宗时文定公两公名重一时为人君所倚信在蜀最有恵爱蜀人至今祠之今公姓同徳又同名重一时为天子所倚又同恵爱所加能使人乆而不忘悬知其必同也既行祖道西湖上朝士咸为赋诗翌従公防将三十年防公之最深故为诗千字叙公出处大防且使蜀人知公不减前两张太守也绍兴九年十月二十五日序
　　一代亨衢上明公逸歩超河东书具作圮下老相邀海阔云垂翼天清斗压杓三人前鼎甲千佛仰孤飚弟子师尊董诸儒称述萧西昆収俊乂东壁絶尘嚣别乘将离汴轻舟径指苕湖山縦清羙家国正飘揺恸哭天倾柱归情户见蛸奉祠投里闬招隠向山椒竝海屯千衞披榛拱百僚囬銮须故国负靮且今朝光列哀乌位星驰封马轺贤裾来接武隂沴自潜消香案依丹陛螭坳立紫霄飞鸿九天去归鸖一声嘹主上思图旧王人促见招起居还左史议论鄙南朝大吕声扬逺元圭质匪雕掖垣裁诏宻禁路赐缨彯灭浇图兴夏廵方首従姚自南瞻析木直北望枵玉海千寻浪江南五色鹞壮哉还掣虎凛若在秋雕去国还追信刓章岂易尧光华司马甲整顿路车鞗国事烦参决廷询得具条乘时笑干没许国敢轻佻河洛腥羶里陵原草木焦青春深使
　　节乆雨更乘橇取道先辕楚扬旌转【阙】　　　　　　世九庙正三佋遂使仪如汉将令乐奏韶路迷彪过迹涧涸夜生潮去日春仍浅归期暑正熇君王喜不寐天下首方翘防奏中无隠臣生苦不聊戴天那忍共得地岂宜
　　骄内治今当亟髙名【阙】　　　　真有托啓事复何辽
　　道直咸推汲谋深肯计【阙】　　　　　宁要挿蝉貂褒贬书方举奸谀骨合销懐开真坦坦【阙】　自夭夭当宁西南顾常懐参井迢徧询医国効立遣愈民痟文武资兼禀诗书帅欲骁众皆可郤縠一以委张昭除日凌晨下行装即日撩被携犹刺刺渉逺乃翛翛帆影三江水车声万里桥丈人峯嵂神女峡岧嶤石室画闇淡草堂人寂寥山围玉垒峻水减石犀遥石表笋双立铜青柏未凋锦江喧士女药市混农樵刼堕乾坤壊流横海岳漂惟兹井络外依旧角弓弨自昔三刀梦多传五袴謡威余严仆射功说李文饶文定棠尤羙乖崖福可徼事今难悉数公亦岂其苗秦地新通栈瞿塘穏泛桡虎貔环外阃耒耜得【阙】穮正可供壶奕随冝列皷箫蒲鞭束髙阁竹马戯垂髫好阅相如赋终闲李广刁奎文天象转延阁士林标此去【阙】无愈行闻众选陶付之枢极运咸仰泰阶霄贱子无三径平生有一瓢老将书蠧稿时作草虫喓大笑玉三刖不【阙】银十腰古今同阅宙南北縦吹薸已类蜂粘网真成鹿覆蕉屡经多盗境几至独身跳何处地堪避知谁战敢挑月明三匝鹊巢卜一枝鹩钓瀬长烹鲤穷山饱听鸮临书池尽黒就局博嫌么臂有七贤把丹亡九转烧唯堪贯薜荔未肯摋崇卖药难争价为农或可劭稍能羞野葛初未识江珧已罢寻蛩岠欣闻退猲獢谁怜人为米敢有意迁乔过我深披藋追凉薄曳绡狐裘怜晏子缟带与公侨挽引烦推毂陶甄为置窰清时容潦倒册府着蒭荛忆昨西湖上随公羽盖飘青山迎晋屐緑水泛吴上相尊仍羙将军饍亦娇道争棋屡覆壶响箭呈枭茶乳晴尤发香云静更翲晚花栖嫩菊近岸俯防鲦西望天连水羣簮玉及瑶政亲连榻坐倐见赐戈雕良月霜枫冷佳晴雪霰睄留公已无策鼎食望加调
　　成都西南大都防承平分阃之重与河东北等元祐初潞文公平章军国重事三省议其目而成都除帅预焉艰难以来独此方兵旤不作封陲自固东捍秦南蔽呉楚选帅之慎十倍畴昔冝也绍兴已未诏以吏部尚书番阳张公出镇朝士之文者咸赋诗送行中书舍人朱公时在册府既以长篇述公出处大致典丽闳逺且为序数百言载上亲擢之本防尤谨且备读者晓然见庙堂西顾逺外为之谋帅其宻勿従容盖如此居无何朱公贻书于公曰曷刻之以尉邦人异日甘棠之思乎扵是蜀士夫咸恱而诵之且请伐石志之而属公之客僊井谭篆防之
　　送浩侄成都学官　　　　　　李石
　　忆昔官博士所得英俊多斥去典蜀学蜀士烦搜罗一井转辘轳犹能挹余波袍子白纷纷有如镜重磨爱汝似二父此地曽经过分职有十师圣门严四科傥非一万巻难取二百禾我有十咏诗考古烦吟哦皷钟乐髙文羽翼崇雄轲似闻礼殿柏乆已寻斧柯古物天为惜蒸新鬼所呵堂堂公议地岁月穷羲娥忍此恣横说后来敢谁何我集四库书琬琰藏洛河此外有石经参酌正舛讹熟读懋汝学师友相切磋汝有屋三间竹墅连松坡日夜望汝成门户髙嵯峨我贫自有道一竿钓渔簑后生问老子守死山之阿
　　晁子西寄诗谢酒自言其家数有逝者词意悲甚次韵解之具以建茶同往　范成大
　　我读晁子诗十语九慨伤长川日夜逰髩髪空沧浪君家出世学无生亦无亡卿谓法幢立何乃槁木僵起灭不满笑古来共楸行岂其提目华解翳海印光我酒愧薄薄未能暖愁肠申以春风芽一瀹万虑忘慧刀傥未割防且掀禅床锦里有逄迎谨避舍盖堂居然足音跫好在故意长啁耳念一洗迟君凤鸣冈






　　成都文类巻十三
　　钦定四库全书
　　成都文类巻十四
　　宋　扈仲荣等　编
　　诗
　　遭田父泥饮美严中丞　　　唐杜甫
　　歩屧随春风村村自花栁田翁逼社日邀我尝春酒酒酣夸新尹畜眼未见有回头指大男渠是弓弩手名在飞骑籍长番歳时久前日放营农辛苦救衰朽差科死则已誓不举家走今年大作社拾遗能住否呌妇开大瓶盆中为吾取感此气扬扬须知风化首语多虽杂乱説尹终在口朝来偶然出自卯将及酉久客惜人情如何拒邻叟高声索果栗欲起时被肘指麾过无礼未觉村野丑月出遮我留仍嗔问升防
　　宿府　　　　　　　　　　　　前人
　　清秋幕府井梧寒独宿江城蜡炬残永夜角声悲自语中天月色好谁看风尘荏苒音书絶关塞萧条行路难已忍伶俜十年事强移栖息一枝安
　　进艇　　　　　　　　　　　前人
　　南京乆客耕南畆北望伤神卧北窓昼引老妻乘小艇晴看稚子浴清江俱飞蛱蝶元相逐并蔕芙蓉本自双茗饮蔗浆携所有瓷罂无谢玉为缸
　　賔至　　　　　　　　　　　前人
　　患气经时乆临江卜宅新喧卑方避俗踈快颇宜人有客过茅宇呼児正葛巾自锄稀菜甲小摘为情亲
　　出郭　　　　　　　　　　　前人
　　霜落晓凄凄髙天逐望低逺烟盐井上斜景雪峰西故国犹兵马他乡亦鼓鼙江城今夜客还与旧乌啼
　　野老　　　　　　　　　　　前人
　　野老篱前江岸囬柴门不正逐江开渔人网集澄潭下贾客舩随返照来长路关心悲剑阁片云何意傍琴防王师未报収东郡城阙秋生画角哀【南京同两府得云城阙也】
　　为农　　　　　　　　　　　前人
　　锦里烟尘外江村八九家圆荷浮小叶细麦落轻花卜宅従兹老为农去国賖逺惭勾漏令不得问丹砂
　　过故斛斯校书庄二首　　　　前人
　　此老已云殁邻人嗟亦休竟无宣室召徒有茂陵求妻子寄他食林园非昔逰空余繐帷在淅淅野风秋燕入非傍舍鸥归秪故池断桥无复版卧桞自生枝遂有山阳作多惭鲍知素交零落尽白首涙双垂
　　絶句六首　　　　　　　　　前人
　　日出篱东水云生舍北泥竹髙鸣翡翠沙僻舞鹍鸡蔼蔼花蘂乱飞飞蜂蝶多幽栖身懒动客至欲如何凿井交防叶开渠断竹根扁舟轻袅防小迳曲通村急雨梢溪足斜晖转树腰隔巢黄鸟并飜藻白鱼跳舍下笋穿壁庭中藤刺檐地晴丝冉冉江白草纤纎江动月移石溪虚云傍花鸟栖知故道帆过宿谁家
　　狂夫　　　　　　　　　　　前人
　　万里桥西一草堂百花潭水即沧浪风含翠篠娟娟静雨裛红渠冉冉香厚禄故人书絶断恒饥稚子色凄凉欲填沟壑唯踈放自笑狂夫老更狂
　　絶句四首　　　　　　　　　前人
　　堂西长笋别开门堑北行椒却背村梅熟许同朱老吃松髙拟对阮生论【朱阮剑外相知】
　　欲作鱼梁云覆湍因惊四月雨声寒清溪先有蛟龙窟竹石如山不敢安
　　两个黄鹂鸣翠桞一行白鹭上青天牕含西岭千秋雪门泊东吴万里船【西山白雪四时不消】
　　药条药甲润青青色过棕亭入草亭苗满空山慙取誉根居隙地怯成形
　　所思　　　　　　　　　　　前人
　　苦忆荆州醉司马【崔吏部】谪官樽爼定常开九江日落醒何处一柱观头眠几囬可怜懐抱向人尽欲问平安无使来故凴锦水将双涙好过瞿塘灔滪堆
　　屏迹　　　　　　　　　　　前人
　　用拙存吾道幽居近物情桑麻深雨露燕雀半生成村皷时时急渔舟个个轻杖藜従白首心迹喜双清晚起家何事无营地转幽竹光围野色舍影漾江流失学従儿懒长贫任妇愁百年浑得醉一月不梳头
　　有客　　　　　　　　　　　前人
　　幽栖地僻经过少老病人扶再拜难岂有文章惊海内澷劳车马驻江干竟日淹留佳客坐百年麤粝腐儒飡不嫌野外无供给乗兴还来看药栏
　　遣兴　　　　　　　　　　　前人
　　干戈犹未定弟妹各何之拭涙霑襟血梳头满靣丝地卑荒野大天逺暮江迟衰疾那能乆应无见汝时
　　三絶句　　　　　　　　　　前人
　　楸树馨香倚钓矶斩新花蘂未应飞不如醉里风吹尽可忍醒时雨打稀
　　门外鸬鹚乆不来沙头忽见眼相猜自今已后知人意一日须来一百廻
　　无数春笋满林生柴门宻掩断人行防须上番看成竹客至従嗔不出迎
　　散愁二首　　　　　　　　　前人
　　乆客宜旋斾兴王未息戈蜀星隂见少江雨夜闻多百万传深入寰区望匪他司徒下燕赵収取旧山河闻道并州镇尚书训士齐几时通蓟北当日报关西恋阙丹心破霑衣皓首啼老魂招不得归路恐长迷
　　客至　　　　　　　　　　　前人
　　舍南舍北皆春水但见羣鸥日日来花径不曽縁客扫蓬门今始为君开盘飱市逺无兼味樽酒家贫只旧醅肯与邻翁相对饮隔篱呼取尽余杯
　　遣意二首　　　　　　　　　前人
　　啭枝黄鸟近泛渚白鸥轻一径野花落孤村春水生衰年催醸黍细雨更移橙渐喜交逰絶幽居不用名檐影微微落津流脉脉斜野船明细火宿防聚圆沙云掩初月香传小树花邻人有羙酒稚子夜【一作色】能賖
　　漫成二首　　　　　　　　　前人
　　野日荒荒白春流泯泯清渚蒲随地有村径逐门成只作披衣惯常従漉酒生眼邉无俗物多病也身轻江臯已仲夏花下复清晨仰面贪看鸟囬头错应人读书难字过对酒满壶频近识峩眉老知余懒是真
　　村夜　　　　　　　　　　　前人
　　萧萧风色暮江头人不行村舂雨外急邻火夜深明胡羯何多难樵渔寄此生中原有兄弟万里正含情
　　早起　　　　　　　　　　　前人
　　春来常早起幽事颇相关帖石防隤岸开林出逺山一丘藏曲折缓歩有跻攀童仆来城市缾中得酒还
　　畏人　　　　　　　　　　　前人
　　早花随防发春鸟异方啼万里清江上三年落日低畏人成小筑褊性合幽栖门径从榛草无心走马蹄
　　逺游　　　　　　　　　　　前人
　　贱子何人记迷方着处家竹风连野色江沫拥春沙种药扶衰病吟诗解叹嗟似闻胡骑走失喜问京华
　　问斛斯六官未归　　　　　　前人
　　故人南郡去去索作碑钱本卖文为活飜令室倒悬荆扉深蔓草土锉冷踈烟老罢休无赖归来省醉眠【蜀人呼釜为锉】
　　絶句漫兴九首　　　　　　　前人
　　隔户杨桞弱嫋嫋恰似十五女児腰谁为朝来不作意狂风挽断最长条
　　眼见客愁愁不醒无赖春色到江亭即遣花开深造次便教莺语太丁宁
　　手种桃李非无主野老墙低还是家恰似春风相欺得夜来吹折数枝花
　　熟知茅斋絶低小江上燕子故来频啣泥防汚琴书内更接飞虫打着人
　　二月已破三月来渐老逢春能防廻莫思身外无穷事且尽生前有限杯
　　肠断春江欲尽头杖藜徐歩立芳洲颠狂栁絮随风舞轻薄桃花逐水流
　　懒慢无堪不出村呼児日在掩柴门苍苔浊酒林中静碧水春风野外昏
　　糁径杨花铺白氊防溪荷叶叠青钱笋根稚子无人见沙上鳬雏傍母眠
　　舍西柔桑叶可拈江畔细麦复纎纎人生防何春已夏不放香醪如蜜甜
　　归来　　　　　　　　　　　前人
　　客里有所过归来知路难开门野防走散帙壁鱼干洗杓开新醖低头拭小盘凴谁给麴蘖细酌老江干
　　破船　　　　　　　　　　　前人
　　平生江海心宿昔具扁舟岂唯青溪上日傍柴门逰苍惶避乱兵缅邈懐旧丘邻人亦已非野竹独修修舩舷不重扣埋没已经秋仰看西飞翼下愧东逝流故者或可掘新者亦易求所悲数奔窜白屋难乆留
　　到村　　　　　　　　　　　前人
　　碧涧虽多雨秋沙亦少泥蛟龙引子过荷芰逐花低老去叅戎幕归来散马蹄稲粱须就列榛草即相迷蓄积思江汉顽踈惑町畦蹔酬知己分还入故林栖
　　扬旗【二年夏六月成都尹郑公置酒公堂观骑士试新旗帜】前人
　　江雨飒长夏府中有余清我公防賔客肃肃有异声初筵阅军装罗列照广庭庭空六马入駊騀扬旗旌廻廻偃飞盖熠熠迸流星来纒风飚急去擘山岳倾材归俯身尽妙取略地平虹霓就掌握舒巻随人轻三州防犬戎但见西岭青公来练猛士欲夺天邉城此堂不易升庸蜀日已宁吾徒且加飱休适蛮与荆
　　去蜀　　　　　　　　　　　前人
　　五载客蜀郡一年居梓州如何关塞阻转作潇湘逰万事已黄髪残生随白鸥安危大臣在不必涙长流
　　八哀诗　　　　　　　　　　前人
　　郑公瑚琏器华岳金天晶昔在童子日已闻老成名嶷然大贤后复见秀骨清【严武传武中书侍郎挺之子神气隽爽敏于闻见防有成人读书不究精义渉猎而已大贤谓严子陵欤】开口取将相小心事友生【甫与武世契也尝醉登武床呼其其父名而武不忤】阅书百纸尽落笔四座惊歴职匪父任嫉邪常力争【武弱冠以门防防名哥舒翰奏充判官至徳初肃宗初靖难大収才杰武杖节赴行在宰相房琯素重之及是首荐才畧可称累迁给事中】汉仪尚整肃【时武为侍御史】胡骑忽縦横【禄山之乱也】飞传自河陇逢人问公卿不知万乘出雪涕风悲鸣受词剑阁道谒帝萧关城【河陇剑阁萧关城事新旧二史皆不载】寂寞云防仗飘飖沙塞旌江山少使者笳皷凝皇情壮士血相视忠臣气不平宻论正观体挥发岐阳征【时肃宗理兵凤翔】感激动四极聨翩収二京【二京长安东都也二史皆不载武収复功】西郊牛酒再原庙丹青明匡汲俄宠辱衞霍竟哀荣四登防府地【既収长安以武为京兆少尹兼御史中丞时年二十三后又还京兆尹兼御史大夫】三掌华阳兵【华阳成都也武以史思明阻兵不之官优防京师颇自矜大出为绵州刺史迁剑南东川节度使后奉上皇诰以剑南两川合为一道拜武成都尹充剑南节度使入复求为方面拜成都尹在蜀累年肆志逞欲行猛政威振一方】京兆空桞色尚书无履声羣乌自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒【失壁垒言无出戍也此羙武能镇静也】虚馆开逢迎堂上指图画军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庻或禆世程炯炯一心在沉沉二竪婴顔回竟短折贾谊徒忠身飞旐出江汉孤舟转荆衡虚无马融笛怅望龙骧茔空余老宾客身上媿簮缨
　　杜工部蜀中离筵　　　　唐李商隐
　　人生何处不离羣世路干戈惜蹔分雪岭未归天外使松州犹驻殿前军座中醉客延醒客江上晴云杂雨云羙酒成都堪送老当垆仍是卓文君
　　和蜀县段明甫秋城望归朝　唐钱起
　　制锦蜀江静飞鳬汉阙遥一兹风靡草再视露盈条旅望多愁思秋天更泬寥河阳传丽藻清韵入歌謡
　　蜀国偶题　　　　　　　　唐钱珝
　　忽忆明皇西幸时暗伤潜恨竟谁知佩兰应语宫臣道莫向金盘进荔枝
　　成都为客作　　　　　　　唐田澄
　　蜀郡将知逺城南万里桥衣縁乡涙湿貌以客愁销地富鱼为米山芳桂是樵旅逰惟得酒今日过明朝
　　蜀人为南蛮俘虏四首　　　　唐雍陶
　　但见城池还汉将岂知佳丽属蛮兵锦江南渡闻遥哭尽是离家别国声
　　大渡河邉蛮亦愁汉人将渡尽回头此中邮寄思乡涙南去应无水北流
　　越嶲城南无难地伤心従此便为蛮寃声一恸悲风起云暗青天日下山
　　云南路出防河西毒草长青瘴色低渐近蛮城谁敢哭一时収涙羡猿啼
　　蜀中战后感事　　　　　　　前人
　　蜀国英灵地山重水又囬文章四子盛道路五丁开词客题桥去忠臣叱驭来卧龙同骇浪跃马比浮埃已与无妖土那知有祸胎蕃兵依汉桞蛮斾指江梅战后悲逢血烧余更见灰空留犀猒怪无复酒除灾岁积长洪怨春深杜宇哀家贫移未得愁上望乡防
　　蜀中经蛮后寄雍陶　　　　唐马乂
　　酋马渡泸水北来如鸟轻防年期凤阙一日破城此地有征战谁家无死生人悲还旧里鸟喜下空营弟侄意初定交朋心尚惊自従经难后吟苦似猿声
　　独愁　　　　　　　　　　唐李崇
　　闻道成都酒无钱亦可求不知将防许销得此来愁郭震蜀人赋东郊诗因走京师言蜀将乱后果有李顺之变
　　今日出东郊东郊好春色青青原上草莫教征马食
　　将归二首　　　　　　　　　宋祁
　　逺假西南守三逢梅桞新衰令宦情薄老惜岁华频郫醸工销日巴禽巧唤春离家何所恨雁后作归人【隋薛道衡云人归落雁后】
　　云栈短长亭今兹重作经卭崃叱残驭蜀分使囬星旅鬓双垂雪羇懐一泛萍骊驹在门久此曲若为听思贤阁图予真愧而成咏　　　前人
　　忝中二千石罢去輙图真揆予本完士早防善养仁执笏班华位飞绥侍邃宸如何金紫服乃裹丘壑身西南一面重朅来驾朱轮牵拙嵗再朞初无徳在民形象安足纪崖略聊自陈质陋眸子了志泰眉宇伸谁谓彼已子而传阿堵神爵里三十八【自参预吕公而下凡四十一人雷太尉张尚书程枢副皆再至】赫赫多名臣瞻前谢前哲垂彼慙后人
　　梵安寺内浣溪四老唱和诗【并序】杨咸章
　　伏覩益之奉议尊兄欲于浣花梵安寺之普贤约汉公子臧作三老防又筑堂绘榜曰三老诚蜀中之盛事咸章方调官武信敢卜谢事少陪雅集輙更为四老因赋拙诗上凂清覧
　　闻説悬车三老儒约为绘象访僧居蠏螯杯酒欢无极鼎足韬裘乐有余暑簟共观岷雪春盘同脍蜀江鱼归来一榻如相许湏信逍遥倍二疎
　　宗弟晦之通直有诗陈武信三老归簉三老之后损之喜继元韵以勉之　　　杨损之
　　未抛名利尚区区方卜荣迁武信居思簉林泉三老后已经年纪七旬余且来在野同逰莫学临渊却羡鱼子羙堂邻愿为约免教朋友旧情踈
　　杰衰朽无取辱益之见招同诸友为四老防晦之承议有诗杰谨次元韵　　　任杰
　　夫子关西出众儒肯来寻我卜幽居【子羙诗肯来寻一老】忘忧棋局真佳趣投老诗篇是绪余故旧已蒙吟伐木太平只恐罩嘉鱼主人醉指前溪路采菊清凉月影踈
　　武仲伏承益之奉议转示晦之佳什谨依元韵
　　次和　　　　　　　　　　杨武仲
　　素髪厖眉一陋儒常陪龙友到禅居我随益者诚多幸人叹贤哉愧有余座上共飞纯玉斝腰间齐佩白银鱼髙吟清论长终日防数朋情信不踈
　　昨日汉公承议见召与三老友谈笑大醉退而
　　作诗少谢勤意　　　　　　　吕陶
　　六十年前里巷游北归重此接交俦据鞍矍铄夸朱绂把酒殷勤劝白头况是三春逢美景何妨一笑断多愁闲中歳月非难遣须得新诗事唱酬
　　杰伏防知府给事宠示佳章谨依元韵和呈
　　任杰
　　险阻艰难自徧游归来寻访老交俦七年颂嗟分袂二月莺花喜聚头美酒十分须共醉劳生一梦更何愁况君富贵功名在从此男儿志可酬
　　谨次元韵呈严钧给事　　　杨损之
　　万里归陪老叜游灿然雅什朋俦云咸响亮清盈耳霜雪缤纷白满头三益画开禆古意【是日有三益画】千钟酒饮破春愁劝君莫倦桑榆景未得为霖志未酬
　　承汉公承议颁示佳章谨次元韵　杨武仲
　　当年台阁仰英逰此日还乡接旧俦共喜故人攀鳯翼伫膺新诏觐螭头清欢且尽三春乐闲饮能消五载愁夸听郢中歌白雪敢将巴曲强论酬
　　广都道中作　　　　　　　　李新
　　万花织篱凡几曲绣幈处处围茒屋家贫张日无罗幕东风吹开莫吹落居人应笑行客痴春去春归殊不知
　　多病简出偶成呈郫令张盘公大夫
　　杨天惠
　　相従一笑忘蹉三过秋风锦水波逰子依人仰眉睫令兄爱客费弦歌思归仙鹤方惊露欲起病鳬还避罗共感乌纱能爱老长长遮防两苍皤【君义老兄常指其中戯曰吾侪当感渠】
　　出游　　　　　　　　　　刘望之
　　漫有防随意何曾语展眉琴防悲犬子江路忆熊児修竹萧萧寺平芜浅浅陂年来底事业访古但饶诗
　　发成都　　　　　　　　　　前人
　　落拓平生载酒行如今憔悴鬓丝生无金得买青楼笑空负闲愁出锦城
　　欲洗羇愁只自醒郫筒酒好信虚名江阳春色论千户价比西州却未轻
　　一夜孤舟浪打头不容客梦到沧洲谁言江上烟波急末抵归心一半流
　　久留少城　　　　　　　　　前人
　　好去相羊乌角巾却来躏踏软红尘酒因覔睡方成醉金为収书更觉贫屡入草堂难下语少留药市恐逢人可怜吊古凄凉意只向扬家往返频【子云故居不复来逰矣】
　　成都即事　　　　　　　　　何耕
　　零落红成阵扶踈绿结帏简书留客住风雨巻春归是处羇懐浮生乐事希锦江拚尽醉欲典却无衣正月二十七日侍二老人出万里桥游寳歴寺谒五丈天王至合江亭登小舟往来江中日晚出舟憇卧柳亭以归记所见　　前人
　　城中少乐事日日走尘土因循嘉节过春物遽如许驾言逰近郊及此新过雨棃花雪飘零麦脚浪掀舞伤心梅已叶慰眼杏初吐荒凉入古寺迢逓行两庑耽耽巨入阁擐甲硕且武出门诣支径信马踏江浒小舟呼未至危亭憇方午长江无际逺岫明可数舟中更竒絶一视隘天宇深流风浩荡浅岸石龃龉水鳬贞自适修竹不知主揺揺打鱼艇丁丁造船斧林踈见官道路转失前浦竒观非一状四面皆可取斗酒不妄倾佳处輙自举杯盘渐狼藉野蓛旋烧煑夷犹兴未尽落日挂村坞归涂绕城隈醉眼迷处所卧桞乆知名败屋费撑拄【此亭敝甚】轻盈楚宫様何事腰伛偻临风发浩叹空响荅人语吾亲俱老矣君羮未尝覩聊为半日乐少慰一生苦余年愿长健防服看儿女此外吾何求穷通任天与九月十九日衙教囬留大将及幕属饮清心堂
　　观晚菊分韵得噪字　　　　范成大
　　甲光射层云雨脚不敢到西山明古雪秋日一竿照先偏井络宻后拒参旗掉分弓滴博平鸣剑伊吾小君看天山箭狐兔何足了开邉吾岂敢自治有余巧归来翠帷巻聊共黄花笑虽无落帽风亦复接篱倒余闲校笔阵刻烛龙蛇扫毛锥乃更勇我亦鼓旗噪
　　晓起　　　　　　　　　　　前人
　　黠防縁钤索饥鵶喙井栏不眠秋漏近多病晓屏寒咄咄渠何怪休休我自防牙门朝日上箫鼓报平安
　　舫斋晚憇　　　　　　　　　前人
　　心作万縁起境生千刼忙谁同油幕静独对篆烟长有尽天魔力无穷海印光雨余月上尘界本清凉
　　秋雨快晴静胜堂席上　　　　前人
　　一笑憧憧雁鹜行簿书堆里赋秋阳心如坠絮沾泥住身似飞泉潄石忙雨后蹲防先稲熟霜前浮蚁鬪餦香天涯节物遮愁眼且复随乡便入乡
　　秋老四境雨已沛然晚坐筹邉楼方议祈晴楼下忽有东界农民数十人诉山田却要雨须长
　　吏致祷感之作诗　　　　　　前人
　　岁晚羇懐有所思秋来病骨最先知镜中公案已甘老纸上课程休讳痴西堰颇闻江涨急东山犹説雨来迟锦城乐事知多少忧旱忧霖蹙尽眉
　　西楼夜坐　　　　　　　　　前人
　　抗尘懐抱若为寛绕屋蛙声亦在官岩桂无香秋遂晚江鲈有约岁将寒文书散乱嘲痴絶灯火凄清语夜防病倦百骸非复我但思禅板与蒲团
　　明日分弓亭按阅再用西楼韵　前人
　　眼看白露防苍苔岁月流光首屡囬老去读书随忘却醉中得句若飞来闻鸡午夜犹能舞射雉西郊不用媒自笑支离聊复尔丹心元未十分灰
　　海云囬按骁骑于城北原时有吐蕃出没大渡
　　河上　　　　　　　　　　　前人
　　古道风沙巻夕霏小江烟浪皱春漪天扵麦陇犹悭雪人向梅梢大欠诗顿辔青骊飞脱兎离白羽歗寒鸱牙门列校俱剽锐檄与河邉秃发知
　　病中闻西园新花已茂及竹迳皆成而海棠亦
　　未过　　　　　　　　　　　前人
　　梅坞桃烟研竹初三旬髙卧信音踈春虽与病无交渉雨莫将花便破除祗合蘧蘧随梦去何须咄咄向空书颇闻蜀锦犹相待去岁今朝已雪如
　　春晚卧病故事都废闻西门种栁已成而燕官
　　海棠亦烂漫矣　　　　　　　前人
　　轩牕深窈似禅房竟日虚明袅断香诗债无邉春已老睡魔有约昼初长市桥烟雨应官桞墟苑池防自海棠防骑行歌莫相笑鳌头六结已藏
　　病起初见賔僚时上疏丐祠未报　前人
　　浪将冠服衣猿狙因病偷闲稍自如时有好懐夸得句略无情话怕囬书邉城晏闭稀传箭村巷春逰未荷锄过此良辰公事少天恩傥许赋归欤
　　访古　　　　　　　　　　　房伟
　　访古城西话刼灰子云相如安在哉成都万事变亦尽惟有石笋双崔嵬
　　纪申提学高行【郫人】　　　　孙松夀
　　忆昔儿童饱棃栗斑衣偃伏先君侧每闻正色说我翁口口竒竒长太息先君墓草今芊芊尚想遗言过庭日恨无佳传掬芳馨洗我肝心百非僻一朝幽镌晃入手刓忍如懐夜光璧男儿大节要竒伟一日成就天所锡我翁当年鸾鸖雏一别旧巢无处覔桑弧射处掩蓬蒿独把窅窊飞俊翮杨宗不絶仅如线大义欲归归不得凝香夜半祷灵空愿杨有子归宫室果然天助两飞鸿翁喜当兴子云宅绛霄囬首拟归来抚我恩深重嗟惜弃官十载营防甘送死养生无一失寸心安矣指白云百拜双亲泪濡席茅檐虽陋生处所此心不以万钟易几年夜泪湿衾裯今作儿啼情自适登堂悲喜动行人里巷喧呼手加额珠还合浦已无憾老蚌沙泥忍遗逸穷檐忽见相抱持孺慕丹心始云毕一子来归咏白华三家孝爱融春色雍容去就良可观无乃扶持有神物始知造化惜頺波畀以难能令一出玉堂丈人风教手一日得之几折屐何不荐之陛下圣蜀有孝子声借借竒人异行感至尊凤诏褒华宠其实人间一日传万口坐使浇风四方激佥谋方欲置廊庙病卧王州嗟易箦短生梦幻何足悲此念未随生死隔百身莫赎叹朝露端合天公任其责真人慨念録其孤椽笔大书光史防丈夫乃尔亦何憾鬼哭人号空怨忆萧萧绿野长安道万里羁魂动行客只今四海归宗议字字秋霜凛寒日一言我欲招翁魂香骨有灵冝可格圣朝当今以孝治好树丰碑旌防白磨崖百丈置岩阿当有山灵夜呵诘诸郎况是足风规请叩帝阍为此防长使千秋孝子碑屹与岷峩对翁室
　　灵泉道中　　　　　　　　　杨申
　　荒鸡不知林落日鸣鳽背山行曲折尽稍出木外前峯近相向秃缺不可盖石泉微断续渚泽亦多牛羊深墟落稚子翳蓬艾稲秧碧剡剡遮陇无疆界今年田夫喜饱饭我亦快犹惭食无功举箸再三餲何当磨腰鎌助尔芟防稗
　　逰山上废寺有段文昌种松石刻云乾坤毁则无以见寺寺不可毁四松其逺乎寺今废木亦
　　亡矣感而赋之　　　　　　　前人
　　木落石出荒山防上有佛寺孤崔嵬断椽折瓦无四壁古佛已倒何人推野蜂占窠挟肩背山防出穴衘髯防老僧见我欲愁哭野葛蔽路官能来文昌种松有断刻石柱半裂荒莓苔老翁鼻祖无一在独树晚出非耆鲐乾坤未变已先灭防见贼火翻狂雷至今野叟凿山破石窟尚有龙筋骸当时手种意已逺欲与草木为渠魁
　　成都学舍遣兴五首　　　　　李焘
　　乆客堕尘土幽居懐翠微只余清夜梦长作故山归菊已开三径松应长十围晨钟忽惊觉犹有露霑衣寂寞三秋节凄凉万里风关河尽形胜人物防英雄秦叶随流水周禾满故宫此心悬魏阙梦绕浙西东壮矣府中县索如城外村墨池今扫迹石笋旧余根风急汉弦断雨多秦镜昏新秋一懐古情绪若为论雨意忽如此客愁将奈何出门谁可诣掩巻独髙歌尘世兎三穴古人蓬一窠区区奚足道黙黙幸无它长忆在家好已知従仕难纷纷犹吓防悄悄政栖鸾忘意蹑髙位敢言卑小官世途真甚隘懐抱要须寛
　　游海云山　　　　　　　　喻汝砺
　　天宇初便复有此山清辰及兹防遐想有代前来者防何人当时各为欢淑质扬妙舞哀丝逓清弹乐事坐如昨芳岁已屡殚向来所防人落叶不复还逈然散逺目感之为长叹竹遥旧所落巢岂昔时眠念谁当乆存而不住所縁破涕聊一怡山川却萋妍未知后世士谁复当来旋
　　锦江思　　　　　　　　　　前人
　　独咏沧浪古岸邉牵风桞带绿凝烟得鱼且斫金丝鲙醉折桃花倚钓船
　　成都文类巻十四
　　钦定四库全书
　　成都文类巻十五
　　宋　扈仲荣等　编
　　诗
　　道释
　　前蜀杨勋好道术后主以其妖怪戮之西市临刑有诗言后主失国
　　圣主何曾识仲都可怜社稷在须臾市西便是神仙窟何必乘槎泛五湖
　　伪蜀丁元和诗
　　九重城里人中贵五等诸侯阃外尊争似布衣云水客不将名利挂乾坤
　　尔朱先生还丹歌赠伪蜀医药院判官胡德荣
　　欲究丹砂诀幽无处寻不离鈆与汞无出水中金金欲制时须得水水遇土兮终不起但知火不参差自得还丹微妙理人世分明知有死刚只留心恋朱紫岂知光景片时间将为人生长似此何不回心师至道免逐年光虚自老临樽只觉醉醺酣对镜不知渐枯槁二郎二郎听我语仙乡咫尺无寒暑与君説尽只如斯莫恋骄奢不肯去感君恩义言方苦火急回心求出路吟成数句赠君词不觉便成今与古
　　苏幕遮【绍兴间】　　　　　　韩仙姑
　　不忧贫不恋富大悟之人开着波罗铺内有真如无价寳欲识真如正照菩提路贪爱心须除去清净法身直是堪凴据忍辱波罗为妙药服了一圎万病都新愈歌謡
　　亷叔度歌
　　后汉书曰防范字叔度建初中为蜀郡太守成都民物丰衍邑宇逼侧旧制禁民夜作以防火灾而更相隠蔽烧者日属范乃毁削先令但严使储水而已百姓为便乃歌之云
　　防叔度来何暮不禁火民安作平生无襦今五袴
　　后汉时蜀中童謡
　　后汉书五行志曰世祖建武六年蜀中童謡是时公孙述僣号于蜀时人窃言王莾称黄述欲继之故称白五铢汉家货明当复也述遂诛灭
　　黄牛白腹五铢当复
　　唐咸通末成都童謡
　　新唐书五行志曰咸通十四年成都有童謡是岁岁隂在巳明年在午巳蛇也午马也
　　咸通癸巳出无所之蛇去马来道路稍开头无片瓦地有残灰
　　梁太祖时蜀中謡
　　五代史曰刘知俊初事梁太祖后奔蜀王建虽加宠待然亦忌之常谓近侍曰刘知俊非尔辈能驾驭不如早为之所有嫉之者扵里巷间作此謡知俊色黔丑生防防者王氏子孙皆以宗承为名故以此猜疑之遂见杀扵成都
　　黒牛在圏防防断
　　无题
　　五五复五五五五逾重数浮世若浮云真石一如故与君相见时杳杳非今土
　　右诗见扵罗城北门壊碑上有干符三年髙骈名衘余字断缺莫知其为何诗也辞隠义閟故附见民謡之末
　　宫词
　　蜀花蘂夫人者本青城费氏以才色嬖于后主尝效王建作宫词百首国亡入后宫太祖闻之召使陈诗诵其国亡诗云君王城上揭降旗妾在深宫那得知十四万人齐解甲宁无一个是男见太祖恱盖蜀兵十四万耳此陈无已所书也王平甫在崇文院録其宫词十数篇因叙之曰熈宁五年臣安国奉诏定蜀民楚民秦民三家所献书可入三馆者令令史李希顔料理之其书多剥脱而得一敝纸所书花蘂夫人诗笔书乃出扵花蘂手而词甚竒与王建宫词无异建词自唐至今诵者不絶口而此独遗弃不见取前受诏定三家书者又斥去之甚可惜也臣令令史郭祥缮写入三馆而归口诵数篇扵丞相安石明日与中书语及之而王珪冯京愿传其本扵是盛行扵时花蘂者伪蜀孟昶侍人事在国史平甫所叙云尔平甫称花蘂事见国史今国史乃无花蘂事不知平甫何所见也宫词才二十八首今附左方亦以见当时防衍僣侈云
　　五云楼阁凤城间花木长新日月闲三十六宫连内苑太平天子坐昆山
　　防真广殿约宫墙楼阁相扶倚太阳浄甃玉阶横水岸御炉香气扑龙床
　　龙池九曲逺相通杨桞丝牵两岸风长似江南好春景画船来去碧波中
　　东内斜阳紫禁通龙池凤苑夹城中晓钟声断严妆罢院院纱牕海日红
　　殿名新立号重光岛上亭防尽改张但是一人行幸处黄金阁子鎻牙床
　　安排诸院接行廊水槛周囬十里强青锦地衣红锦毯尽铺龙脑鬰金香
　　夹城门与内门通朝罢廵逰到苑中每日日髙祗处满堤红艳立春风
　　厨船进食簇时新侍坐无非列近臣日午殿头宣索鲙隔花催唤打鱼人
　　立春日进内园花红蘂轻轻嫩浅霞跪到玉阶犹带露一时宣赐与宫娃
　　三面宫城尽夹墙苑中池水白茫茫亦従狮子门前入旋见亭防逺防傍
　　离宫别院绕宫城金板轻敲合凤笙夜夜月明花榭底傍池长有按歌声
　　御制新翻曲子成六宫才唱未知名尽将觱篥来抄谱先按君王玉笛声
　　旋移红树斵青苔宣使龙池再凿开展得防波寛似海水心楼殿胜蓬莱
　　太虚髙阁凌波殿背倚城墙面枕池诸院各分娘子位羊车到处不教知
　　修仪承宠住龙池扫地焚香日午时等大家来院里看教鹦鹉念新诗
　　才人出入每相随笔砚将行绕曲池能向彩牋书大字忽防御制写新诗
　　六宫官职捴新除宫女安排入画图二十四司分六局御前相见错相呼
　　春风一面晚妆成偷折花枝傍水行却被内防遥觑见故将红豆打黄鹦
　　黎园弟子簇池头小乐携来燕逰旋炙银笙先按拍海棠花下合梁州
　　殿前排燕赏花开宫女侵晨探防囬斜望花开遥举袖传声先唤近臣来
　　小毬场近曲池头宣唤勲臣试打毬先向画廊排御幄管弦声动立浮油
　　供奉头筹不敢争上棚专唤近臣名内人酌酒才宣赐马上齐呼万嵗声
　　殿前宫女捴纎腰初学乘骑怯又娇上得马来才似走防囬抛鞚把鞍桥
　　自教宫娥学打毬玉鞍初跨桞腰柔上棚知是官家认遍遍长赢第一筹
　　翔鸾阁外夕阳天木影花光水接连望见内家来往处水门斜过罨楼舡
　　内人追逐采莲时惊起沙鸥两岸飞兰棹把来齐拍水并船相闘湿罗衣
　　新秋女伴各相逢罨画船飞别浦中旋折荷花半歌舞夕阳斜照满衣红
　　月头支给买花钱满殿宫娥近数千遇着唱名多不应含羞急过御床前
　　吴曾能改斋漫録云徐匡璋纳女于孟昶拜贵妃别号花蘂夫人意花不足拟其色似花蘂翾轻也又升号慧妃以号如其性也王师下蜀太祖闻其名命别防送途中作词自解曰初离蜀道心将碎离恨绵绵春日如年马上时时闻杜鹃三千宫女皆花貌妾最婵娟此去朝天只恐君王宠爱偏陈无已以夫人姓费误也
　　罚赴边有怀上韦相公　　　唐薛涛
　　闻道邉城苦而今到始知却将门下曲唱与陇头见薛涛本长安良家女父郧因官寓蜀而卒涛以能诗闻后韦臯镇蜀召令侍酒议以校书郎奏请之防军曰不可乃止涛出入幕府自臯及李徳裕凡歴事十一镇以诗与涛唱和者元稹白居易牛僧儒令狐楚裴度严绶张籍杜牧刘禹锡吴武陵张祐余皆名士凡二十一人涛诗不传独得此四句故附见宫词之后
　　鬼謡
　　髙骈筑罗城多发掘古冢取甎甃城有沧州守御指挥使姜知古者当掘一冢夜有鬼啸扵冢上因献一书词防哀切其书曰司赵谨以幽昧致书扵守御指挥端公阁下窃以赵氏之寃搏膺入梦良夫之枉被髪呌天是以有怨必雠无道则见此则流扵往史载在前文如也一介逰魂九泉罔象徳不胜飨祷不胜人无庙貌扵世间遂湮沉扵泉壤自防天谴使掌司虽叨正直之官未逹聦明之理未尝以威服众唯知以礼依人顷至本朝叨为上相不无滥徳敢有害盈今者伏审渤海髙公令君毁坟阙况谪居幽府天赐佳城平生无战伐之雠邂逅起诛夷之叠得不抚铭旌而愤志托觚染以申懐伏希端公俯念无依逈垂有鉴特扵万雉免此一坏傥全马鬣之封敢忘龙头之庇谨吟五言四句诗一章后幅上闻不胜望徳之至谨白诗曰
　　我昔胜君昔君今胜我今人生一世事何用苦相侵杨蕴中以罪入成都狱夜梦一妇人曰吾薛涛之流也顷幽死此室乃赠蕴中一絶句
　　玉漏深长灯耿耿东墙西墙时见影月明窓外子规啼忍使孤魂良夜永
　　陈甲字升父隆州人绍兴间为蜀帅李公璆之客馆扵双竹斋夜见数妇笑语有吟两絶句者因忽不见
　　晚雨廉纎梅子黄晚云巻雨月侵廊树隂把酒不成饮説着无情更断肠
　　旧时衣服尽云霞不到迎仙不是家今日楼防浑不识秪因古木记宣华

　　成都文类巻十五
　　钦定四库全书
　　成都文类巻十六
　　宋　扈仲荣等　编
　　诏策　鐡劵　赦文　勑
　　汉先主封张飞策
　　章武元年迁飞车骑将军领司校尉封西乡侯策曰
　　朕承天序嗣奉洪业除残靖乱未烛厥理今寇虏作害民被荼毒思汉之士延颈鹤望朕用怛然坐不安席食不甘味整军诰誓将行天罚以君忠毅侔踪召虎名宣遐迩故特显命髙墉进爵兼司于京其诞将天威柔服以德伐叛以刑称朕意焉诗不云乎匪疚匪棘王国来极肇敏戎功用锡尔祉可不勉欤
　　封马超策
　　章武元年迁骠骑将军领凉州牧进封乡侯策曰
　　朕以不德获继至尊奉承宗庙曹操父子世载其罪朕用惨怛疢如疾首海内怨愤归正反本暨于氐羌率服獯鬻慕义以君信着北土威武并昭是以委任授君抗飏虓虎兼董万里求民之瘼其明宣朝化懐保逺迩肃慎赏罚以笃汉祜以对于天下
　　许靖策
　　建安十九年先主克蜀以靖为左将军长史先主为汉中王靖为太傅及即尊号策靖曰
　　朕获奉洪业君临万国夙宵惶惶惧不能绥百姓不亲五品不逊汝作司徒其敬敷五教五教在寛君其朂哉秉德无怠称朕意焉
　　后主告谕伐魏诏
　　建兴五年春丞相亮出屯汉中营沔北阳平石马三月下诏曰
　　朕闻天地之道福仁而祸滛善积者昌恶积者丧古今常数也是以汤武脩德而王桀纣极暴而亡曩者汉祚中微网漏凶慝董卓造难震荡京畿曹操阶祸窃执天衡残剥海内懐无君之心子丕孤防敢寻乱阶盗防神器更姓改物世济其防当此之时皇极幽昧天下无主则我帝命陨越于下昭烈皇帝体明叡之德光演文武应乾坤之运出身平难经营四方人鬼同谋百姓与能兆民欣戴奉顺符防建位易号丕承天序补弊兴衰存复祖业膺诞皇纲不坠于地万国未靖早世遐殂朕以幼冲继统鸿基未习保傅之训而婴祖宗之重六合壅否社稷不建永惟所以念在匡救光载前绪未有攸济朕甚惧焉是以夙兴夜寐不敢自逸每崇菲薄以益国用劝分稼穑以阜民财授才任能以参其听防思降意以养将士欲奋剑长驱指讨防逆朱旗未举而丕复陨丧斯所谓不然我薪而自焚也残类余丑又支天祸恣睢河洛阻兵未弭诸葛丞相毅忠壮忘身忧国先帝托以天下以朂朕躬今授之以旄钺之重付之以专命之权统领步骑二十万众董督元戎恭行天罚除患寕乱克复旧都在此行也昔项籍揔一疆众跨州兼土所务者大然卒败垓下死于东城宗族如焚为笑千载皆不以义陵上虐下故也今贼效尤天人所怨奉时宜速庶凭炎精祖宗威相助之福所向未克吴王孙权同恤灾患潜军合谋掎角其后凉州诸国王各遣月支康居胡侯支富康植等二十余人诣受节度大军北出便欲率将兵马奋戈先驱天命既集人事又至师贞势并必无敌矣夫王者之兵有征无战尊而且义莫敢抗也故鸣条之役军不血刅牧野之师商人倒戈今旍麾首路其所经至亦不欲穷兵极武有能弃邪从正箪食壶浆以迎王师者国有常典封宠大小各有品及魏之宗族支叶中外有能规利害审顺逆之数来诣降者皆原除之昔辅过絶亲于智氏而蒙全宗之福微子去殷项伯归汉皆受茅土之庆此前世之明验也若其迷沉不反将助乱人不式王命戮及妻孥罔有攸赦广宣恩威贷其元帅吊其残民他如诏书律令丞相其露布天下使称朕意焉
　　后主复诸葛亮丞相策
　　建兴六年亮使马谡督诸军与魏张郃战于街亭谡违亮节度举动失宜大为郃所破亮戮谡以谢众上疏曰臣以弱才叨窃非防亲秉旄钺以励三军不能训章明法临事而惧至有街亭违命之阙箕谷不戒之失咎皆在臣授任无方臣明不知人恤事多闇春秋责帅臣职是当请自贬三等以督厥咎于是以亮为右将军行丞相事所捴如前冬亮复出散关围陈仓破魏军斩王双七年遣陈戒攻魏武都阴平魏郭淮率众欲撃戒亮自出至建威淮退还遂平二郡诏防亮曰
　　街亭之役咎由马谡而君引愆深自贬抑重违君意听顺所守前年燿师馘斩王双今歳爰征郭淮遁走降集氐羌兴复二郡威震防暴功勋显然方今天下骚扰元恶未枭君受大任干国之重而久自挹损非所以光扬洪烈矣今复君丞相君其勿辞
　　后主谥陈祗诏
　　景耀元年卒后主痛惜发言流涕乃下诏曰
　　祗统职一纪柔嘉惟则干肃有章和义利物庶绩允明命不融逺朕用悼焉夫存有令闻则亡加美谥谥曰忠侯
　　唐僖宗赐髙骈筑罗城诏
　　勑髙骈省所奏脩筑罗城毕功并进畵图事具悉卿天平急召井络专征临卭梦叶于四刀按部恩覃于两剑上言大镇空有子城殊百雉之环廻是千年之旷阙便依陈奏未隔寒暄每日一十万夫分筑四十三里皆施广厦又砌长砖城角曲收逸迭攻而势胜瓮门直防容拒守之兵多利及后人智髙前古继孔明于掌内坐张仪于腹中是以轻笑木牛感通金马增上头之睥睨架里靣之阑干桥象七星不移旧防锦逢三月可濯新壕役徒九百六十万工计钱一百五十万贯卓哉懋绩固我雄藩罄府库之资储舍隂阳之拘忌但为国计揔忘身谋并无黎庶之怨嗟不请朝廷之接借忽闻进奏言已毕功见图冩之甚明与神化而急速方念处身亷洁报国忠贞始终能协于一心清美久闻于万口欲人检騐具见公忠朕已知臣何劳请使便欲宠渥恐卿自徃雅州既发师徒方劳舘驿且留赏典专俟廻军蜀川既及于春风蛮寇尽离于河防便酬勲绩各进官阶未间勉効七擒伫闻三防故兹诏示想宜知悉冬寒卿比平安好遣书指不多及
　　唐僖宗赐节度使陈敬瑄鐡劵
　　广明四年冬僖宗在剑南是冬赐功臣剑南西川节度副大使知节度事统押近界诸蛮及西山八国云南安抚制置营田处置等使开府仪同三司守太师兼中书令成都尹上柱国颍川郡王食邑三千戸实封四百户陈敬瑄鐡劵曰
　　烹巨鳌者鼎大于沧海斩长鲸者剑倚于青天既立异勲克膺殊宠李晟免其六死子仪成其九功镂以金镛赐其鐡劵后来继者岂在他人嵗寒知松栢之心国难见忠贞之节卿五岳镇地一柱擎天气压乾坤量含宇宙自居环卫出拥旌幢论清政而氷镜无光吐赤诚而朝霞失色手持玉节身镇锦城扶乾纲则万国齐心緫坤维而百蛮绕指三川钦化一境归仁朕自税驾褒斜省方卭蜀匍匐而来迎鳯辇驰驱而速建龙宫百辟来朝万方入贡夏禹涂山之防未盛于斯汉髙沛国之欢无过于此戮悍能如剪草除莠易若焚巢不让武侯之勲无愧文翁之化海东献欵云南投诚九谷丰登三农务盛济赡军国拯救朝僚内竭家财外罄公帑千官感德一国推功今则巨猾奔逃神州克复将归上国即别成都致朕身安由卿忠荩前封公爵后赐郡王訽于众情未惬羣望今赐卿鐡劵舍其十死望太山而立誓指黄河以为盟山无尽时河无竭日君君臣臣父父子子永逺贵昌并皆如然
　　唐昭宗赐王建诏
　　干寕元年八月昭宗幸石门建表起居贡御衣寳器等使囘赐绢诏建得诏泣下率兵赴难
　　朕以眇身托于人主皇天不佑冦难荐兴外无桓文内无平勃每一念此芒刺在懐卿忠义贯日至诚许国三川不寕一麾已定清净中原再造我国家朕有望于卿也
　　又赐御劄
　　光化二年昭宗诏建私门立防加中书令封琅琊王四年封西平王遣使赐建玉带金器朱书御劄其略曰
　　朕罹此多难播迁无常旦夕栗栗不能自保而况保天下事为朕藩护有望于卿也
　　又赐诏
　　朕去年在鳯翔与茂贞熟计诛韩全诲等以谢全忠崔固请废两军尽去北司朕止欲诛有罪之人全忠必欲尽杀朕方危迫不得不从而与郑元规朋助全忠间谍诱惑欲起兵收鳯翔次及西川天人助顺崔郑就诛昨正月二十日朕御楼抚慰军民告以某等罪状宰臣裴枢等受全忠宻防亟奏鳯翔川军已及咸阳胁朕迁洛后二日东兵拥朕出长安朕与后妃宗室吏民匍匐就道艰苦万状六军偕废朕益孤危再赐茂贞宻诏使告卿纠合诸镇共迎朕西归侦知全忠迁朕至洛尽斥内外侍卫虽有书诏不复可通藩镇诸侯或信伪诏疆者归之则贼势转盛卿自先帝时立功数助朕征讨受贼诬构寕不寃愤计此贼必先讨鳯翔次及卿与河东然后取天下卿安忍负髙祖太宗三百年德泽而东平黄巢余党宜亟告茂贞继徴克用行宻及襄幽镇魏同举勤王之师迎朕还京朕兵尽力穷危及宗社临轩西望洒血告卿
　　置史官诏【永平二年】
　　自古王者之兴善恶之迹不冺者有史臣传之丹青载之平章事张格儒术领袖文髙于世著述之体自侔班马可专编纂开国已来实録
　　置东宫官属诏
　　永平四年以其子衍判内外六军事诏曰
　　王者经世驭民以保安于蒸人曷尝不讲求贤硕以辅元子故汉开博望唐承重华左右正人自跻于治其以东宫为崇贤府凢文学道德之士得以延纳访问无忽自尊以蔽尔之聪明
　　王衍试制科策文【干德四年】
　　炎汉致治始策贤良巨唐思皇爰求茂异讲邦国治乱之体陈天人精祲之原岂角虚文盖先硕德朕念守器之重识为君之难思得竒才以凝庶绩因举故事以绍前脩子大夫抱道逢时投策应诏必有长策以副虚懐何以使三农乐生五兵不试刑狱无枉赋敛无加以何策可以定中原以何道可以卜长世朕当亲覧汝无靣从
　　白衣蒲禹卿对策其略曰今朝廷所行者皆一朝一夕之事公卿所陈者非乃子乃孙之谋暂偷目前之安不为身后之虑衣朱紫者皆盗跖之辈在郡县者皆狼虎之人奸佞满朝贪滛如市以斯求治是谓倒行执政皆切齿欲诛之衍以其言有益擢为右补阙
　　后唐收蜀勑
　　朕以蜀郡封疆本是我唐境土爰从兵革逺退江山当伪梁簒杀之时致宗庙凌夷之难遂兹割防盖逐便安虽行建号之谋乃是从权之道况复蜀主先父素是本朝旧臣常懐忠孝之心每俟兴隆之运唯期恢复却效倾输朕以初殄寇雠重兴社稷抚谕之恩既广忧勤之意常深须务绥和贵谐混一遂令元子兼命宰臣逺安傒后之心既叶来王之愿遐想王师行李已及彼地城池逺降诏书明行示谕料其素志必契夙心当符鱼水之懽永保山河之誓应伪蜀文武员寮等或本朝旧族或当代英贤或抱节于军戎或著名于乡曲久从暌隔常赈情懐宜知乃睠之恩各励归诚之节今已降勑命诫约诸道兵师如西川果决归命到城内不得惊扰但思效顺勿致懐疑
　　后唐封孟知祥为蜀王策
　　朕祗膺天睠防荷帝图敷大信而仰法昊穹秉至公而俯临亿兆彰善瘅恶必分泾渭之流崇德报功敢忘山河之誓其有荣聨戚里任重侯藩佐白水而中兴为皇家而尽节虽旁縁谬误而竟保忠贞防凿未通朝海之波澜暂阻氛霾既定拱辰之光耀如初表章皆騐于推诚琛賮逺脩于述职得不显其丹赤懋以旌酬益敦鱼水之懽永契君臣之道爰求吉日乃降徽章具官孟某五纬佐天三山镇地七年乃辨真为梁栋之材十德俱全信是琮璜之器先皇帝经纶人极济活兆人李通首述其纬书邓禹防加于覇业同心同德竟扶归马之朝不伐不矜罔恃濯龙之宠洎朕纂承鳯纪繄尔镇守城鐡石弥坚菁茅不匮山川险絶每防向日之心玉帛骏奔能助郊天之礼有臣若此当代何加董璋久作厉阶终萌逆节既辜恩于覆载欲嫁祸于勲贤叠以封章防其隣道防刘我生聚离间我忠良尔外示协同潜懐愤激罄言而诱谕彼既不廻伺良便以诛锄乃期自雪以至敢驱叛党径逼仁封吹虺毒以伤人奋豺牙而暴物尔则妙施成筭径出全师鼙鼓才鸣旋闻落爪窠巢自溃已致噬脐梓川之披雾风驱涪水之狂波镜净解吾宵旰頼尔韬钤固当铭在景钟岂止光于信史况复备输恳欵益騐倾防叙鲁舘之寅縁述沛中之事旧深心可见亮节斯彰不有疾风焉知劲草傥无异数曷报崇庸由是并筑将坛显升王爵兼两藩之奥壌啓一字之真封仍循益地之通规别改旌功之懿号赐之旌钺册以辂车虽加等之宠光尔皆不忝在睦亲之义分予亦无虚于戯天鍳甚明为善者降之福祉君恩不党立勲者厚以奬酬唯敬慎于始终可延长于富贵勉承兑泽永镇坤维可授殿前检校太尉兼中书令行成都尹剑南东西两川节度使管内营田观察处置统押近界诸蛮兼西山八国云南安抚制置等使仍封蜀王加食邑一千五百戸实封二百戸改赐忠贞匡国保大功臣散官勲如故仍令所司择日备礼策命主者施行
　　孟昶劝农桑诏【明德元年十二月】
　　刺守县令其务出入阡陌劳来三农望杏敦耕瞻蒲劝穑春鹒始啭便具笼筐蟋蟀载吟即鸣机杼











　　成都文类巻十六
　　钦定四库全书
　　成都文类巻十七
　　宋　扈仲荣等　编
　　诏敕　制
　　艺祖皇帝纳降蜀主敕
　　敕蜀主省上表率文武见任官望阙沥恳归命事具悉朕自皇天睠命率土乐推将期德服万方不恃威加四海乃睠益部僻处一隅苟黎庶之获安非经营之在意一昨灾纒蜀地衅自并门既兴王者之师遂授将军之钺事非获已须至用兵我且直词彼众自败下剑门而贾勇指井络而长驱中宵喟然兆庶何罪径驰驲骑严诫前锋广宣来者之懐遍谕吊民之意果能率官属而効顺拜表防以祈恩托我慈亲述乃寝庙封府库而待命保生聚而输诚朕方示信懐柔不逼人险保无他虑当体优隆国有旧章不违前请所宜悉也春寒想比清休书指不多及
　　曲赦蜀川诏
　　门下伐罪吊民所以昭宣王畧灾肆赦所以荡涤羣非徴有国之旧章尽哲王之能事朕飞龙抚运跃马兴邦虽禹别九州尽为王土而蜀川一境独隔华风天兵飞度于剑门蜀主哀号而纳欵念其生聚曲为保全宜覃旷荡之恩用慰伤残之俗易苛政以平恕革重敛以轻徭用举宏纲贞我王度正月二十四日昩爽已前应伪蜀管内罪无轻重常赦所不原者咸赦除之放今年夏税及防徴诸杂物色等一半人戸食盐伪蜀估定每斤一百六十文足今每斤特减六十文足今后只徴一百文足其伪蜀内外文武臣僚能奉所主归我大朝念兹通变之方宜预旌酬之宠各令分析名衔申奏当与加恩乃睠剑南北为内地自累朝之艰否防千里之江山岂无沉滞之人宜下徴求之诏所在州郡及山林有懐才负艺未霑寸禄者委长吏闻奏先贤丘陇不得樵采古来庙宇咸与脩崇其余节妇义夫顺孙孝子有堪旌贲当议举明官吏军民各勤职业乐予景运当庆新恩告示一方感知朕意
　　封蜀降王孟昶为秦国公制
　　门下伯禹导川黑水本梁州之域河图括象岷山真井络之墟考职方之地图壮剑南之徼道属中原多事逺服未賔山河既限于侯封车服遂逾于王制朕削平防县重正皇纲复周汉之旧疆宠绥羣后采唐虞之大训协和万邦六载于兹百揆时序礼乐征伐之柄出自朕躬蛮夷戎狄之乡咸脩职贡今去顺先庾而受律法时雨以兴师舜干暂舞于两阶汤网豁开于三靣吊民伐罪朕无愧焉咨尔伪蜀主孟昶挺生公族禀庆侯门值唐朝将季之辰袭蜀王已成之业抚彼郡邑久歴岁华而能察天地之恶盈知人神之助顺尽率羣吏来降大君望北阙以拜章指南陔而请命得不开懐礼遇抚弱流恩官班特越于彛章保防弥光于大信岂比夫魏封刘禅特升骠骑之班隋待萧琮唯列莒公之号今兹示宠以欲从人命作帝师俾荣开府策汉相专车之贵列秦川万戸之封并而授之斯为异数仍加禄俸用表优隆尔宜思前代之命官体我朝之加等勉荷非常之泽无忘匪懈之心佩服恩光徃践厥位可封秦国公
　　授孟喆兖州节度制
　　门下朕闻魏将降蜀君臣俱列于散官隋帝平陈子弟不闻于封爵皇家顺景风而行赏同时雨以济师当敌境未賔霆霹下戒严之令暨再拜请命庆云垂利泽之恩矧复降娄古封掌武崇秩曲阜是伯禽之国太尉乃周勃之官山河距九州之雄绂冕冠三公之贵举为赏典斯实异恩伪国长子孟喆礼法矜庄神彩英秀骋脩途于早岁播令问于蜀川正朔未同列国而人称世子车书既混大朝而自是良臣以尔昔在三川常居二职賛厥父之効顺保祖母之髙年予嘉乃心岂限彛制是命陟将坛于东夏整武事于南宫宪秩封侯用光殊渥将表临戎之寄更增光禄之勋尔其分天子之忧勤出将军之法令与其改而易调不若从俗以安民布政颁条予诚有望荣家奉国尔宜勉之
　　逆贼王均平降德音
　　咸平三年春正月益州军乱推神卫都虞候王均为首八月知益州兼川陜招安使雷有终败贼党复益州追斩王均于富顺监诏川陜路繋囚杂犯罪以上并原之四年十二月丁未诏曰
　　门下朕临万防德覆兆民执大象以御时应上元而为理何尝不慈恕在念旰昃为心思保大和用敷至化昨者王均包藏逆态辜负国恩啸聚危城惊骚逺土逮乎扑灭寻至枭悬支党已除诖误之民反侧未已宜令西川除亡命徒伴见追捕外余释不问敢有讹言动众情切害者斩讫以闻
　　赐程琳收获刼盗逃兵奬谕诏
　　敕程琳省益州路转运司奏【云　云】卿居枢近之司揔翰垣之政因逋逃之为患纵盗掠而累年宻遣追胥尽擒隠伏既诰诛于丑类致肃静于乡闾翳乃忠勤副予寄任攸司上奏宣力可嘉故兹奬谕想宜知悉
　　赐王鬷父老借留奬谕诏
　　敕主鬷省益州路转运司奏【云　云】眷兹右蜀素号名藩委任非轻事权尤剧卿问望兼着中外荐更爰自近班出分重寄奉扬寛大之诏茂宣恺悌之风洽威惠于吏民载歌谣于道路舆情胥悦列奏爰来减予宵旰之忧称乃循良之选其在嘉叹不忘于懐故兹奨谕想宜知悉夏热卿比平安好遣书指不多及
　　国家眷舆鬼之分梁益之区拒上国千里之遥为西蜀一都之防控制蛮獠抚遏边陲利害所生安危是系非道积廊庙名髙搢绅万里隠乎金城五兵森乎武库长谋足以经远厚德可以镇浮文有纬俗之方武有安民之略者不得预焉今府尹枢宻直学士太原王公负经济之才挺诚明之性运沉几而察物韫清识以照微髙表竦乎百寻雅量汪其万顷按刑梓部黎庶于是不寃掌宪栢防佞幸因之知惧自兹紫宸选贤若云之从龙丹陛告猷如石之投水暨参延阁之贵屡膺出境之命皇上嘉其亮节惠彼逺方亟陞宥宻之严施委藩方之寄公饮氷祗命叱驭遵途过剑山而物得阳春涉锦水而岁逄甘雨暨黄堂布政彤禧问俗始乃明教化示诏条逖扬恺悌之风诞变轻浮之俗次则恤民隠革吏奸讼清而丛棘常空令正而寒霜自凛终则诫浮情戢兵师力田而旷土皆耕以律而私门不犯然又招延秀异旌劝良平殄奸宄之徒苖之去莠籍孤惸之戸网之举纲已而董之以威示之以信懐之以德绥之以仁导之以诗书训之以礼让迄至羣心帖泰庶物休和多稼丰登连甍富夀两川安堵固无夜戸之虞千里向风尽有春防之乐一旦乃有十邑之叟四郭之彦惜鳯书之将至恐熊轼之斯迈乃与沥诚于外计奏功于中扆列牍初上当宁称叹廼降玺书以劳之示圣主得贤而逺方受赐也宸章昭晰睿防渊冲焕乎日月之丽天皦如金石之荐庙宣扬兑泽诫告神方仰观惟睿之辞实劝事君之节既而阖府衙校耆耋缁黄等诹曰圣主示十行之札形一字之褒虽闻纪勒郡斋庶传于不朽岂若标题仙观用劝于后来而又罔弃颛防恳求纪述然念叙贤人之事业虽学之于师察圣后之刑章幸居之于职复乃得实状寕假饰辞时景祐三年冬十月二十日益州路提刑李定记
　　赐程戡修城池奬谕诏
　　敕程戡省益州路转运司髙良夫奏【云　云】蜀自汉唐以来国之西屏控临抚理专用材用器望者处之卿徃尝属任复当眷付下教如昨布政犹新矧乃恤戎略以安邉憺威名而寕逺缮完壁垒经度沟池谋不逾时士皆罄力讫能集事人匪告劳刺部提封剡章指状备虞暇豫允頼毗维申念勤庸弗忘嘉宠故兹奨谕想宜知悉
　　赐张方平父老借留奬谕诏
　　敕方平省益州转运使髙良夫奏【云　云】坤维一隅二蜀为大慎择良守时谓才难卿廼者辍宸朝秘宠之班委寰辅宻陪之镇特更近屏专及逺邦此朕意欲抚御弹压以寛西頋果能厚政化以懐和孚教条而悦穆甄善疾非而人爱其举发奸擿伏而吏畏其神防壌告登里封去盗内无系狱外无繁讼恩育惸独惠康穷乏而乃郷居献状刺部奏陈或以奏计之期预希一借或以解归之次愿毕三周惟汉有文翁亷范饬励之规惟唐有德裕元衡约束之略详观休绩何愧前脩勉树令圗以光来誉省循嘉叹弥切眷懐故兹奨谕想宜知悉
　　赐赵抃父老借留奬谕诏
　　敕赵抃省成都府路转运提刑司奏【云　云】蜀逺在西南最要部也朕常患吏不能究宣德泽以被于逺民故其择守非慈良简重者不以命之卿在蜀甫逾年而使者以其治迹尤异上于朝廷夫吏所以治民也能尽其治民頼之岂不汝嘉乎故兹奬谕想宜知悉秋热卿比平安好遣书指不多及
　　龙圗阁直学士天水公治蜀甫阅嵗府之黎老士民举千百数伏使者车言曰蜀之壤陋众伙俛首输赋风尚孅靡怯不鸷立自公问俗布政阔略法禁绪正纲目坐格醇茂仁义道德衍为教化徭赋均节俗本生业人人自爱以重犯法风雨时若粒米狼戾民惕然惧朝廷之召迁而父母去我矣愿上书借公留语闻上上以手迹细札奬朂褒嘉之都人顿首伏读欣喜蹈舞防惟天诏有慈良简重治迹尤异之称公恕物以仁约已以礼表俗以信镇浮以德故上知公之深如此汉胶东相成颍川守覇皆有玺书勉励异等効着在篇简今公之拜休宠者当有以掲金石刻永传无穷而为西南藩维之光华也书不云乎敢对扬天子之休命诗云虎拜稽首天子万年盖报上归美所宜侈大也治平二年九月一日秘书丞阎灏谨序
　　赐王刚中训谕诏
　　朕轸念坤维逺在一方德意虽深利泽未究故临遣词臣徃分阃寄卿其深体至懐务先惠养民间有疾苦官吏有贪残悉以上闻夫涖政在寛寛宜有制足用在俭俭宜中礼抚驭将士先之以和肃寕边陲镇之以静则朕无西顾之忧矣伫闻报政嗣有宠嘉
　　绍兴二十八年秋九月蜀以阙帅闻皇帝陛下谕防遣从臣出镇臣是时方代匮词掖庚辰以臣制置四川兼治成都臣闻命震恐固辞不获越十月庚寅引对便殿上宣谕四川利病至悉臣退而谨书之甲午正谢蒙恩赐臣御寳带象笏并赐行赀庚子朝辞复蒙宣赐御笔训谕诏书臣伏观云汉之章奎笔之画心目悸大惧无以承盛德称明诏者窃尝谓自古人君如汉光武命帅以诏敕从事徒见于征讨艰难之日而唐太宗赐羣臣御书又皆燕闲无益之辞岂若皇帝陛下轸念坤维去朝廷数千里将使利泽周浃于六十一城之广肆亲洒宸翰训敕微臣察民间之疾苦纠官吏之贪残涖政尚寛猛之中足用制礼俭之节与夫抚和将士肃静边陲皆阃寄之大方吏治之至要而臣起自诸生骤膺委寄内揆庸浅实无他长惟当夙夜奉行诏防庶几有补一方不负圣神所以防擢临遣之意臣载惟尧言布于天下而舜诏岳牧辞列典谟臣既到官是用敢刻诸坚珉昭示德意垂范无穷臣王刚中拜手稽首谨记
　　赐晁公武奬谕诏
　　敕公武朕闻蜀汉沃野有蔬食果实之饶民食稻鱼亡凶年忧而比岁以来谷籴常贵民有饥色故易以为盗岂民不务本吏苛刻之所致耶朕甚悯焉卿服在从班习知德意乃能裁公帑之余行平籴之政以复天圣守臣之旧迹其用心亦勤矣夫广蓄积以实仓廪备水旱此郡国之所先务也卿能知此朕复何忧载揽奏封良深嘉叹故兹奬谕想宜知悉冬寒卿比平安好遣书指不多及
　　赐范成大奬谕
　　卿逺镇坤维兼緫戎律究心夙夜朕甚嘉之所进内教将兵外修堡寨团结土丁三説皆善更益勉旃务在必行早见成效以副朕倚注之意
　　臣不肖日者待罪桂林蒙恩徙镇蜀道次于荆州诏问西南邉事臣愚无识知尝试妄论大要练兵丁缮保障傥事力弗给可若何行及广汉则昧死上其説制下尚书其朌剑南西川度牒五百为緍钱三十五万八千有竒以赡工费而赐臣八月二十五日玺书如前臣谨拜手稽首言曰昔尧舜之于羣臣闻其言善则俞之必有训敕之辞继之曰懋哉曰徃钦哉二典之书是已今陛下过聼择于蒭荛又勉之以底绩此尧舜之法二典之所以书也臣何足以得此虽贪天子之命以为已荣而一介龌龊狗马蚤衰罢软不自胜恐终无尺寸补益县官且奸大何以陨越于下兹荣也祗所以为惧哉敬奉赐书被之琬琰以旦夕瞻仰于前其敢侈臣之荣识臣之惧而已
　　赐范成大措置和籴戒谕诏
　　蜀为西南屏蔽兵民庶务尤当平允宜相度诸处民之丰约措置以均和籴之数及不得令在职官舍已所任避难就易营摄别职以便私计其屯戍兵将官占防军人不分曲直唯务已胜将量罪轻重必罚无赦详此戒谕其毋怠忽
　　淳熈二年七月诏复四川制置司以成都府路安抚制置使臣成大摄使事臣辞弗获命奉印章唯谨于兵民之政莫敢有所罢行厥十一月皇帝亲御翰墨赐臣戒谕云章自天光被草莽昭囬震耀不可椟藏谨昧死立石与羣有司共之切惟井络之区最逺天极吏之逸勤民之戚休军政之否臧不能以时上闻蜀父老病之久矣陛下明见万里无隠弗烛一札十行有德有刑雷风鼓舞咫尺在上若见若闻靡不兢栗臣冒阃外之寄才薄望轻不能先事举职致烦威命之辱臣捄过且不暇其何能奉宣大律以肃官政犹日夜引领庶几万一者惟陛下亟命重臣俾大此官讲明宪度罔有废格则防家长无西顾之忧臣诚大幸卒蒙全覆归伏田畆以终免于戾臣之愿也非所敢望也
　　赐范成大措置和籴诏
　　关外四州每歳和籴之扰计其米数止十万硕若以全蜀之力措置充代其数如何卿可疾速条具闻奏臣窃惟秦陇宿兵数十年饟道囘逺者仰哺于籴此公私俱赡之法吏亡状猥以贱贾取盈于民久滋益至有倍蓰常赋什以上者愁叹之声彻于聼闻皇帝若曰民惟邦本本固邦寕矧兹遐甿奈何重困之且何以震叠丑类懐徕旧俗故自淳熈二年以来诏防为和籴而下者亡虑八九惟阶成和鳯四郡最并边发政施仁宜自今始既蠲籴一年又下玺书赐臣使讲求余财以代民力臣驽闇乏防计才久之莫知所出姑请増贾九之一勿收头子钱罢盘量检察官若朘削本钱苛斗靣之一切禁絶诏可是歳关外小旱而四州菽粟顾狼戾三家之市皆熈如春防充代之荣犹未能尽如圣训而觌德之应其防固已如此愚心了然见王道之易易也敬奉奎画被之琬琰以照临西土使凢有司咸喻天子德意志虑且以见仁义之得民诚有速于置邮承流宣化者其可以不勉











　　成都文类巻十七
　　钦定四库全书
　　成都文类巻十八
　　宋　扈仲荣等　编
　　表　防　笏记
　　上汉帝表　　　　　　　　汉先主
　　臣以具臣之才荷上将之任董督三军奉辞于外不能扫除寇难靖匡王室久使陛下圣教陵迟六合之内否而未泰惟忧反侧疢如疾首曩者董卓造为乱阶自是之后羣凶纵横残剥海内頼陛下圣德威灵人臣同应或忠义奋讨或上天降罚暴逆并殪以渐冰消惟独曹操久未枭除侵擅国权恣心极乱臣昔与车骑将军董承圗谋讨操机事不宻承见陷害臣播越失防忠义不果遂得使操穷防极逆主后戮杀皇子鸠鸩虽纠合同盟念在奋力懦弱不武歴年未効常恐殒没孤负国恩寤寐永叹夕惕若厉今臣羣寮以为在昔虞书敦叙九族庶明厉翼五帝损益此道不废周监二代并建诸姬实頼晋郑夹辅之福髙祖龙兴尊王子弟大啓九国卒斩诸吕以安大宗今操恶正丑直实繁有徒包藏祸心簒盗已显既宗室微弱帝族无位斟酌古式依假权宜上臣大司马汉中王臣伏自三省受国厚恩荷任一方陈力未效所获已过不宜复忝髙位以重罪谤羣僚见逼迫臣以义臣退惟寇贼不枭国难未已宗庙倾危社稷将坠诚臣忧责碎首之负若应权通变以寕靖圣朝虽赴水火所不得辞敢虑常宜以防后悔輙顺众议拜受印玺以崇国威仰惟爵号位髙宠厚俯思报效忧深责重惊怖累息如临于谷尽力输诚奨厉六师卒齐羣义应天顺时扑讨防逆以寕社稷以报万分谨拜章因驿上还所假左将军宜城亭侯印绶
　　谏刘先主不称尊号防　　　汉费诗
　　羣臣议欲推汉中王称尊号诗上防曰
　　殿下以曹操父子偪主簒位故乃羇旅万里紏合士众将以讨贼今大敌未克而先自立恐人心疑惑昔髙祖与楚约先破秦者王及屠咸阳获子婴犹懐推譲况今殿下未出门庭便欲自立邪愚臣诚不为殿下取也
　　辞先主表　　　　　　　　蜀孟达
　　伏惟殿下将建伊吕之业追桓文之功大事草创假势吴楚是以有为之士深覩归趣臣委质已来愆戾山积臣犹自知况于君乎今王朝以兴英俊鳞集臣内无辅佐之器外无将领之才列次功臣诚自丑也臣闻范蠡识微浮于五湖咎犯谢罪逡廵于河上夫际防之间请命乞身何则欲防去就之分也况臣卑鄙无元功臣勲自繋于时窃慕前贤早思逺耻昔申生至孝见疑于亲子胥至忠见诛于君蒙恬拓境而被大刑乐毅破齐而遭谗佞臣每读其书未尝不慷慨流涕而亲当其事益以伤絶何者荆州覆败大失臣节百无一还惟臣寻事自致房陵上庸而复乞身自放于外伏想殿下圣恩感悟愍臣之心悼臣之举臣诚小人不能始终知而为之敢谓非罪臣每闻交絶无恶声去臣无怨辞臣过奉教于君子愿君王勉之也
　　临发汉中上后主防　　　汉诸葛亮
　　先帝创业未半而中道崩殂今天下三分益州疲此诚危急存亡之秋也然侍卫之臣不解于内忠志之士忘身于外者盖追先帝之殊遇欲报之于陛下也诚宜开张圣聼以光先帝遗德恢志士之气不宜妄自菲薄引喻失义以塞忠谏之路也宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平明之理不宜偏私使内外异法也侍中侍郎郭攸之费袆董允等此皆良实志虑忠纯是以先帝简拔以遗陛下愚以为宫中之事事无大小悉以咨之然后施行必能禆补阙漏有所广益将军向宠性行淑均晓畅军事试用于昔日先帝称之曰能是以众议举宠为督愚以为营中之事悉以咨之必能使行阵和睦优劣得所亲贤臣逺小人此先汉所以兴隆也亲小人逺贤臣此后汉所以倾頺也先帝在时每与臣论此事未尝不叹息痛恨于桓灵也侍中尚书长史参军此悉身良死节之臣愿陛下亲之信之则汉室之隆可计日而待也臣本布衣躬耕于南阳苟全性命于乱世不求闻达于诸侯先帝不以臣卑鄙猥自枉屈三顾臣于草庐之中谘臣以当世之事由是感激遂许先帝以驰驱后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命以来夙夜忧叹恐托付不效以伤先帝之明故五月渡泸深入不毛今南方已定兵甲已足当奨率三军北定中原庶竭驽钝攘除奸防兴复汉室还于旧都此臣所以报先帝而忠陛下之职分也至于斟酌损益进尽忠言则攸之袆允之任也愿陛下托臣以讨贼兴复之效不效则治臣之罪以告先帝之灵责攸之袆允等之慢以彰其咎陛下亦宜自谋以谘诹善道察纳雅言深追先帝遗诏臣不胜受恩感激今当逺离临表涕零不知所言
　　乞伐魏防　　　　　　　　　前人
　　先帝虑汉贼不两立王业不偏安故托臣以讨贼也以先帝之明量臣之才故知臣伐贼才弱敌强也然不伐贼王业亦亡惟坐待亡孰与伐之是故托臣而弗疑也臣受命之日寝不安席食不甘味思惟北征宜先入南故五月渡泸深入不毛并日而食臣非不自惜也顾王业不可得偏全于蜀都故冒危难以奉先帝之遗意也而议者谓为非计今贼适疲于西又务于东兵法乘劳此进趋之时也谨陈其事如左髙帝明并日月谋臣渊深危然后安今陛下未及髙帝谋臣不如良平而欲以长计取胜坐定天下此臣之未解一也刘繇王朗各据州郡论安言计动引圣人羣疑满腹众难塞胸今歳不战明年不征使孙策坐大遂并江东此臣之未觧二也曹操智计殊絶于人其用兵也髣髴孙吴然困于南阳险于乌巢危于祁连逼于黎阳几败伯山殆死潼关然后伪定一时耳况臣才弱而欲以不危而定之此臣之未解三也曹操五攻昌覇不下四越巢湖不成任用李服而李服圗之委夏侯而夏侯败亡先帝每称操为能犹有此失况臣驽下何能必胜此臣之未解四也自臣到汉中中间朞年耳然丧赵云阳羣马玉阎芝丁立白夀刘郃邓铜等及曲长屯将七十余人突将无前賨叟青羌散骑一千余人此皆数十年之内所纠合四方之精鋭非一州之所有若复数年则损三分之二也当何以圗敌此臣之未解五也今民穷兵疲而事不可息事不可息则住与行劳费正等而不及今圗之欲以一州之地与贼持久此臣之未觧六也夫难平者事也昔先帝败军于楚当此时曹操拊手谓天下已定然后先帝东连吴越西取巴蜀举兵北征夏侯授首此操之失计而汉事将成也然后吴更违盟关羽毁败稊归蹉跌曹丕称帝凡事如是难可逆见臣鞠躬尽力死而后已至于成败利钝非臣之明所能逆覩也
　　废李平表　　　　　　　　　前人
　　自先帝崩后平所在治家尚为小惠安身求名无忧国之事臣当北出欲得平兵以镇汉中平穷难纵横无有来意而求以五郡为邑州刺史去年臣欲西征欲令平主督汉中平説司马懿等开府辟召臣知平鄙情欲因行之际偪臣取利也是以表平子丰督主江州隆崇其遇以取一时之务平至之日都委诸事羣臣上下皆怪臣待平之厚也正以大事未定汉室倾危伐平之短莫若褒之然谓平情在于荣利而已不意平心颠倒乃尔若事稽留将致祸败是臣不敏言多增咎
　　乞立诸葛亮庙表　　　　　蜀督隆
　　臣闻周人懐召伯之德甘棠为之不伐越王思范蠡之功铸金以存其像自汉兴以来小善小德而图形立庙者多矣况亮德范遐迩勲盖季世兴王室之不壊实斯人是頼而烝尝止于私门庙像阙而莫立使百姓巷祭戎夷野祀非所以存德念功述追在昔者也今若尽顺民心则凟而无典建之京师又偪宗庙此圣懐所以懐疑也臣愚以为宜因近其墓立之于沔阳使所亲属以时赐祭凢其臣故吏欲奉祠者皆限至庙防其私祀以崇正礼
　　上袭魏防　　　　　　　　蜀蒋琬
　　芟秽弭难臣职是掌自臣奉辞汉中已经六年臣既闇弱如婴疾疢规方无成夙夜忧惨今魏跨带九州根蔕滋蔓平除未易若东西并力首尾掎角虽未能速得如志且当分裂蚕食先摧其支党然吴期二三连不克果俯仰惟艰实忘寝食輙与费祎等议以凉州胡塞之要进退有资贼之所惜且羌胡乃心思汉如渇又昔偏军入羌郭淮破走筭其长短以为事首宜以姜维为凉州刺史若维征行御持河右臣当帅军为维镇继今涪水陆四通惟急是应若东北有虞赴之不难
　　谏后主防　　　　　　　　蜀谯周
　　昔王莽之败豪杰并起跨州据郡欲弄神器于是贤才智士思望所归未必以其势之广狭惟其德之薄厚也是故于时更始公孙述及诸有大众者多已广大然莫不快情恣欲怠于为善防猎饮食不恤民物世祖初入河北冯异等劝之日当行人所不能为遂务理寃狱节俭饮食动遵法度故北州歌叹声布四逺于是邓禹自南阳追之吴汉寇恂未识世祖遥闻德行遂以权计举渔阳上谷突骑迎于广阿其余望风慕德者邳肜耿纯刘植之徒至于舆病赍棺襁负而至者不可胜数故能以弱为强屠王郎吞铜马折赤眉而成帝业也及在洛阳尝欲小出车驾已御铫期谏曰天下未寕臣诚不愿陛下细行数出即时还车及征隗嚣颍川盗起世祖还洛阳但遣寇恂徃恂曰颍川以陛下逺征故奸猾起叛未知陛下还恐不时降陛下自临颍川贼必即降遂至颍川竟如恂言故非急务欲小出不敢至于急务欲自安不为故帝者之欲善也如此故传曰百姓不徒附诚以德先之也今汉遭厄运天下三分雄哲之士思望之时也陛下天姿至孝丧逾三年言及陨涕虽曾闵不过也敬贤任才使之尽力有逾成康故国内和一大小戮力臣所不能陈然臣不胜大愿愿复广人所不能者夫挽大重者其用力苦不众拔大艰者其善术苦不广且承事宗庙者非徒求福祐所以率民尊上也至于四时之祀或有不临池苑之观或有仍出臣之愚滞私不自安夫忧责在身者不暇尽乐先帝之志堂构未成诚非尽乐之时愿省减乐官后宫所增造但奉修先帝所施下为子孙节俭之教
　　进诸葛氏集表　　　　　　晋陈夀
　　臣夀等言臣前在著作郎侍中领中书监济北侯臣荀朂中书令关内侯臣和峤奏使臣定故蜀丞相诸葛亮故事亮毗佐危国负阻不宾然犹存録其言耻善有遗诚是大晋光明至德泽被无疆自古以来未之有伦也輙删除复重随类相从凢为二十四篇篇名如右亮少有逸羣之才英覇之器身长八尺容貌甚伟时人异焉遭汉末扰乱随叔父避难荆州躬耕于野不求闻达时左将军刘备以亮有殊量乃三顾亮于草庐之中亮深谓备雄姿杰出遂解带写诚厚相结纳及魏武帝南征荆州刘琮举州委质而备失势众寡无立锥之地亮时年二十七乃建竒防身使孙权求援吴防权既宿服仰备又覩亮竒雅甚敬重之即遣兵三万人以助备备得用与武帝交战大破其军乘胜克防江南悉平后备又西取益州益州既定以亮为军师将军备称尊号拜亮为丞相录尚书事及备殂没嗣子幼弱事无巨细亮皆专之于是外连东吴内平南越立法施度整理戎旅工械技巧物究其极科教严明赏罚必信无恶不惩无善不显至于吏不容奸人懐自厉道不拾遗强不侵弱风化肃然也当此之时亮之素志进欲龙骧虎视包括四海退欲跨陵邉疆震荡宇内又自以为无身之日则未有能蹈涉中原抗衡上国者是以用兵不戢屡耀其武然亮才于治戎为长竒谋为短理民之干优于将略而所与对敌或值人杰加众寡不侔攻守异体故虽连年动众未能有克昔萧何荐韩信管仲举王子城父皆忖已之长未能兼有也亮之器能政理抑亦管萧之亚匹也而时之名将无城父韩信故功业陵迟大义不及耶盖天命有归不可以智力争也青龙二年春亮帅众出武功分兵屯田为久驻之基其秋病卒黎庶追思以为口实至今梁益之民咨述亮者言犹在耳虽甘棠之咏召公郑人之歌子产足以逺譬也孟轲有云以逸道使民虽劳不怨以生道杀人虽死不怨杀信矣论者或怪亮文彩不艳而过于丁寕周至臣愚以为咎繇大贤也周公圣人也考之尚书咎繇之谟略而雅周公之诰烦而悉何则咎繇与舜禹共谟周公与羣下矢誓故也亮所与言尽众人凢士故其文指不及得逺也然其声教遗言皆经事综物公诚之心形于文墨足以知其人之意理而有补于当世伏惟陛下迈踪古圣荡然无忌故虽敌国诽谤之言咸肆其辞而无所革讳所以明大通之道也
　　谢政刑箴表　　　　　　　唐韦臯
　　辰象在天睿文昭焕体述作义着箴规发挥刑政之源黻藻皇王之道况理包繋象词正典谟岂惟炯诫心灵实乃化成天下伏以刑清则功济茂育政治则俗致和平大哉圣言允叶天聼臣职守方镇宣扬教化仰观睿伏荷时休思欲纪在盘盂周旋被服不若悬之日月垂范将来是用课率柔翰形于传冩刋于琬琰之上表于府署之门示文武之楷模为古今之殊观其碑刋刻已毕见立屋宇谨令修装三本随状奉进臣艺能薄劣笔札无功贵竭臣子之诚式扬君父之德轻尘旒扆伏用兢惶
　　批答
　　朕以为理之本系乎政刑顷因退朝偶有制述用钖人极庶叶时中聊以自规岂能逮意卿道賛元化志宣大猷爰勒贞珉躬自染翰克尽事君之节益嘉将顺之心省阅再三叹赏无已
　　代李侍郎贺收成都府表　　唐吕温
　　臣某言臣伏见髙崇文奏某月日官军入成都府逆贼刘辟走出见勒兵追捕者臣闻夏震秋落乃观成物之功善陈有征方见胜残之理然则杀之所以生之也动之所以绥之也气和则嵗功早就德盛则庙筭先期无遗镞而巨寇穷奔不血刄而全蜀底定奔走夷裔鼓舞生灵腾瑞气而跃祥风披庆云而捧白日伏以陛下纂临宸极惟新庶政拓迹开统之始作法定制之初而贼辟敢犯天威首干大纪恃险与逺穷凶极暴虽祸滛助顺诚天道之必然而制胜举全皆圣谋之自出诸军既集锋镝争先陛下以为方暑用兵触冒害气与勦人而欲速寕全众以功迟遂令缓蝼蚁之诛抑貔貅之鋭休养磨砺以湏秋期由是感恩而思奋者万心如一又髙崇文嫉恶太甚杀伤小过陛下推吊伐之义覆焘之仁兹寇是诛吾民何罪遂令逐北者生致为上胁从者获则舍之且谕鸿私仍加安慰由是饮泽而向化者十室而九加以圣慈曲被大信有孚当挟纩之时赐战士悉出内府开食椹之路赏降者曽不逾辰遂使昏迷革心义勇増气江山自拔雷雨长驱渠魁假息而逃威士众顺风而舍杖市不易肆巷无惊犬人蒙肉骨戸觧倒悬旌旗导长养之风金皷发生成之气然后知至化能杀睿略无方大典用彰神武可畏全包形器之内有罪必诛旁行天地之间无思不服臣谬膺重寄亲奉昌期坐观氛祲之清目覩鲸鲵之戮手舞足蹈倍万常情无任庆抃感跃之至
　　请筑罗城表　　　　　　　唐髙骈
　　干符二年夏六月公以蜀土自咸通十一年并十五年两遭蛮寇攻围子城迫窄遂具闻奏请筑罗城星月戊辰上表曰
　　臣闻仗钺拥旄显受专征之寄殿邦守土必遵共理之规冀励节以输忠湏兴利而除害伏以臣当道山河虽崄城垒未寕秦张仪收蜀之时已曾板筑隋杨秀守藩之日亦更增修坚牢虽壮于一隅周匝不过于八里自咸通十年以后两遭蛮寇攻围数万戸人填咽共处池泉皆竭热气相蒸其苦可哀斯弊可恤臣前年赴任之日才过剑门料蛮贼奔逃不敢廻顾先遣走马入府放出城内戸人莫不懽呼称见苏息臣今欲与民防患为国逺图广筑罗城以示雄阃将谋永逺岂惮暂劳臣深受国恩实思忠荩傥允所奏乞宣付宰臣佥议
　　又表
　　西川境邑南诏比隣频遭蛮蜒之侵凌盖以墙垣之湫隘寇来而士庶投窜只有子城围而闾井焚烧更无遗堵且百万众类多少人家萃集子城可知危弊井泉既竭沟池亦干人气相蒸死生共处官僚暴露老幼饥恓但言牢城敢出战货财而岂能般辇商旅而空懐怨嗟兼是戎兵同行剽刼贼路不能控扼军营罕习干戈遂使蒸黎枉遭涂炭臣初到统押便与经营平夷镇之隄防焉能跋涉大渡河之把截谁敢过从然须更议逺图以防后患严设武备广筑罗城雄壮三川保安千载使寇孽遮围而不遍军戎隈倚而无疑旋奉诏书令臣参酌许兴版筑冀盛蕃维遂乃相度地形揣摩物力不思费耗只系安危迢十县之人丁抽八州之将校分其地界授以城基运土囊而子来持石杵而云集大兴畚锸广备资粮五千堵之周廻川中捍蔽百万人之筑起空里巍峩日居月诸功成事立金汤既设鐡瓮如坚控地道之莫能徒云入寇纵云梯之强立无计登陴白露屋之凌空跻攀莫及青城山之对峙形势不如拥门之扄鐍坚牢曲角之规模周宻壕深莫跨壁峻难攻外邉睥睨之崇髙内靣栏干而固护兽头帖出雁翅排成覆瓦烟青甃塼苔碧纵蛮再至无计重图此皆仗陛下之睿谋使微臣之剏制鬼神扶助社稷庇庥臣限以守镇不获奔诣阙庭无任踊跃屏营之至谨画图差副使中散大夫内谒赐紫金鱼袋杨德章节度判官朝议郎检校尚书兵部郎兼御史中丞赐紫金鱼袋裴岘等奉进以闻
　　为蜀王建草斩陈敬瑄田令孜表
　　唐冯涓
　　开匣出虎孔宣父不责他人当路斩蛇孙叔敖非因利已专杀不行于阃外先机恐失于彀中臣輙行阃制处斩讫
　　上王建防　　　　　　　　　前人
　　古之用兵非以逞威暴而肆杀戮盖以安民为先丰财为本汤武无忿怒之师髙光有鱼水之士故能应天顺人吊民伐罪今自土德下衰朱梁逞虐雍都洛邑尽是荆榛江南山东各有割据鬪力则人各有力用兵则人各有兵陛下欲以一方之强举万全之策臣恐陛下之忧不在于秦雍而在于肘腋之下也
　　上灾异防　　　　　　　蜀李道安
　　仓廪者国之本粮食者人之命固其本则邦寕重其命则人富今粒食中皆生蜂虿切疑在位贪鄙夺民农时戕害人命故天生灾异以为警告又虫皆曵米而行恐邉鄙不寕干戈忽起馈挽相继人不堪命伏愿少精圣虑与大臣恐惧修省兾消灾异
　　上蜀主表　　　　　　　蜀宋光葆
　　晋王攻灭朱梁绍唐称制冒李氏之苖裔以郑王为逺祖遣使西来侮慢尤甚轻蔑我国必将交恶宜励兵选将执戈待寇请于秦州屯兵万人鳯州三千人控扼要害命大将帅兵万人戍威武城应援秦鳯万人戍兴元应援金州及骆谷万人屯利州应援文州及安逺城二千戍文扶州为秦鳯掎角命渠果州管下蛮酋各聚兵裹粮专聼帅期昔成汭据山陵养兵五万皆仰给云安请择安州刺史充峡路招讨副使改盐法以广财用嘉眉二州增治战舰募舟师五千下峡出江陵步骑出防阳大兵急攻秦雍东据河潼北以厚利防胡广利则进师退则分据峡口及散关以固吾国可以伐敌之心
　　谏醉妆防　　　　　　　　蜀刘纂
　　下之从上如风偃草以仁义理法化之则为谨愿之行以骄奢滛佚化之则为狂薄之俗今一国之人皆效醉妆臣恐邦基頺然如人之醉而不可支持也
　　谏王衍防　　　　　　　蜀蒲禹卿
　　先帝艰难创业欲传之万世陛下少长富贵荒色惑酒秦州人杂蕃戎地多瘴疠万众困于奔驰郡县罢于供亿鳯翔久为仇雠必生衅隙唐国方通欢好恐懐疑贰先皇未尝无故盘游陛下率意频离宫阙秦皇东狩銮驾不还炀帝南廵龙舟不返蜀都强盛雄视邻邦邉庭无烽火之虞境内有腹心之疾百姓失业盗贼公行昔李势屈于桓温刘禅降于邓艾山河险固不足慿恃
　　贺江神移堰牋　　　　　蜀杜光庭
　　伏覩导江县令黄璟奏六月二十六日江神移堰事伏以大禹濬江发洪源于龙冡李冰创堰分白浪于城导彼灵津资乎民用而涸胫泛肩之誓表则有常若懐山沃日之多崩腾难制立虞垫溺必害蒸黎昨者夏潦渤兴狂波未息顾岷江之下瀬便逼帝都当灌口之上防遽彰神力于是震霆嶪地白雨通宵驱隂兵而鼔噪连天簇灵炬而荧煌达曙廻山转石巨堰俄成浸滛顿减于京江奔蹙尽移于峡路仰由圣感仍假英威见天地之合符睹神明之致祐编于简册冠彼古今叨奉奬私弥增抃跃谨奉牋陈贺以闻
　　笏记　　　　　　　　　后唐李严
　　咸通六年遣翰林学士欧阳彬通聘洛京回庄宗皇帝遣客省使李严来修好严朝见笏记曰
　　伏自朱温肆逆运属昭宗三年痛别于西秦一旦逼迁于东洛诛残宗党焚爇宫闱虽列藩悉是于唐臣无一处不从其伪命繇是大唐中兴皇帝念髙祖太宗之业倐尔隳弛愤朱温崔相之徒同谋簒弑遂乃神机逈发心鼎独然掘沧溟而誓戮鲸鲵芟林莽而决除虎兕十年对垒万阵交锋虑久困于生灵而再逃其死士才过汾水缚王鐡枪于马前施及夷门斩朱友贞于楼下剑霜未匣枪雪犹辉段凝八万雄师倒戈伏死赵严知一人应运引颈待诛遂使贼将寒心谟夫拱手取乾坤只劳于八月救涂炭遂定于四方备振皇威咸遵帝力今则秦庭贡表两浙称臣淮南陈负拜之仪回纥备朝天之礼才安宇宙便息干戈既尽枭残方议除剪岂谓大蜀皇帝柔逺懐迩居安虑危喜我帝祚中兴羣妖悉灭特遣苏张之士来追唐蜀之懽吾皇逈感于蜀皇复礼逺酬于厚礼臣则叨承造获奉皇华载驰得靣于天顔战汗不任于局地臣无任感恩荷圣踊跃屏营之至
　　王衍降表
　　臣先人受钺坤维作藩屏唐室一开土宇垂四十年属梁孽挺灾皇纲觧纽不能助逆遂至从权勉狥舆情正王三蜀逮臣纂绍罔敢怠遑自保二疆以安生聚陛下嗣唐虞之业兴汤武之师廓定中区奄征不譓梯航毕集文轨大同臣方议改图便期纳欵遽闻致讨实抱惊危今则委千里封疆尽为王土冀万家臣妾皆沐皇恩舆榇有归负荆竢罪望廻日月之照特寛斧钺之诛颙伫德音以安反侧
　　谏用兵防　　　　　　　　　田淳
　　伏见三年以来民颇怨嗟谓陛下求贤失道为政不平重纂组夺女工贵雕镂损农事法令不信赏罚无诚纳谏之心微自满假驭朽之念渐乖始卒载舟覆舟不可不惧而况北有大敌方借支御若失人心其何以济臣又见频发士卒逺戍邉庭人心动揺莫测其故家构异议如临汤火人且忧骇将何抚寕若夫举众兴师须明利害况关大事岂可容易必若金皷一鸣前锋稍接一败一成疾如反掌愿陛下先事而计无贻后患今之动静颇涉因循臣不知所发之兵为防邉乎为赴敌乎若云防邉不当骤有徴发若云赴敌则须先决便宜师出无名三军必怨三军既怨何以成功以我朝之甲兵拟柴氏之士马以我朝之将领比柴氏之师帅以我朝之帑藏比柴氏之囷廪至于法律刑名声明文物彼长此大差牙不同须用权竒以谋拒捍若二国交鬪恐未十全况我天府之邦用武之地一夫守隘万旅无前假使柴师能于野战攻城夺垒利在平川傥在隘途如无手足愿陛下以短兵自固扼塞要冲分布腹心把防细径精加号令老彼敌师纵柴氏亲来未敢便谋深入以日继月以时继年敌势自羸我师弥鋭不折一防不失一卒而柴氏自疲信所谓彼竭我盈以逸待困此为上计符合天机
　　上皇太子称呼防　　　　　　李昊
　　按汉书诸侯王上防称陛下应劭释云陛者升堂之陛王者必有执兵陈于陛阶之侧羣臣与至尊言不敢指斥故呼在陛下者而告之因卑以达尊之义若今呼殿下阁下侍者足下执事之类是也臣等以为凢上牋皇太子合连殿下呼之若等候起居合称皇太子万福其前导者亦祗称皇太子来不宜呼殿下来详殿下陛下之称显是指陛殿之下他人也今若言殿下来即是他人来请百官起居祗称皇太子万福前导者呼皇太子来
　　孟昶降表
　　臣生自并门长于蜀土幸以先臣之基构得从幼嵗以纂承只知四序之推移不识三灵之改卜伏自皇帝陛下大明出震圣德居尊声教被于遐荒庆泽流于中夏当凝旒正殿亏以小事大之仪及告类圜丘旷执贽奉琛之礼盖蜀地居遐僻路阻阙庭已慙先见之明因有后时之责今则皇威电赫圣略风驰干戈所指而无前皷才临而自溃山河郡县半入于提封将卒仓储尽归于图籍但念臣中外骨肉二百余人髙堂有亲七十非逺弱龄奉侍只在庭闱日承训抚之恩粗勤孝养之道实愿克终甘防保此衰年其次得子孙之团圆守血食之祭祀伏乞皇帝陛下容之如地盖之如天特轸仁慈以寛危辱臣复輙徴故事上黩严聪窃念刘禅有安乐之封叔寳有长城之号皆因归欵尽获全生顾眇昩之余魂得保家而为幸庶使先臣寝庙不为樵采之场老母庭除尚有问安之所见今保全府库廵遏军城不使毁伤将期临照臣昶谨率文武见任官望阙上表归命
　　玉局祥光出现表　　　　　　凌策
　　祥符七年六月十八日申时玉局化光混元上徳皇帝太上老君洞中忽有五色光出见髙三丈已来移时方散防画图具表进呈
　　窃以方崇灵境遽发祥光示混元休应之徴彰睿圣尊崇之德臣闻光浮洛水表宗周卜世之期彩耀竹宫焕炎汉无穷之运盖至诚之所奉何嘉瑞之不臻矧属休明能无感召伏惟皇帝陛下道臻清浄化及幽遐握老氏之真枢踵羲皇之髙躅粹容寳箓既昭格于禁闱率土溥天俾崇修于灵迹是致清都锡祉佳气储祥容与徘徊相髙于飞雾轮囷萧洒实无异于卿云欢动方隅美归宸极臣叨司逺郡获覩佳祥赞乐职之诗前修寕媿贡瑞图之象殊事有闻













　　成都文类巻十八
　　钦定四库全书
　　成都文类巻十九
　　宋　扈仲荣等　编
　　书一　牋　奏记
　　与王商书　　　　　　　　蜀秦宓
　　宓字子勑广汉绵竹人也少有才学州郡辟命称疾不往刘璋时宓同郡王商为治中从事为严君平李立祠宓与书曰
　　疾病伏匿甫知足下为严李立祠可谓厚党勤类者也观严文章冠冒天下由夷逸操山岳不移使扬子不叹固自昭明如李仲元不遭法言令名必沦其无虎豹之文故也可谓攀龙附鳯者矣如扬子云潜心著述有补于世泥蟠不滓行参圣师于今海内谈咏厥辞邦有斯人以耀四远怪子替兹不立祠堂蜀本无学士文翁遣相如东授七经还教吏民于是蜀学比于齐鲁故地里志曰文翁倡其教相如为之师汉家得士盛于其世仲舒之徒不逹封禅相如制其礼夫能制礼造乐移风易俗非礼所称有益于世者乎虽有王孙之累犹孔子大齐桓之覇公羊贤叔术之让仆亦善长卿之化宜立祠堂速定其铭
　　与刘璋牋　　　　　　　　蜀法正
　　初张松说璋迎先主使讨张鲁遣正御命正既宣指隂献防于先主令还取璋及先主军围雒城正牋与璋曰
　　正受性无术盟好违损惧左右不明本末必并归咎防耻没身辱及执事是以捐身于外不敢反命恐圣听秽恶其声故中间不有牋敬顾念夙遇瞻望悢悢然惟前后披露腹心自从始初以至于终实不蔵情有所不尽但愚闇防薄精诚不感以致于此耳今国事已危祸害在速虽捐放于外言足憎尤犹贪极所怀以尽余忠明将军本心正之所知也实为区区不欲失左将军之意而卒至于是者左右不逹英雄从事之道谓可违信黩誓而以意气相致日月相选趋求顺耳悦目随阿遂指不图远虑为国深计故也事变既成又不量彊弱之势以为左将军县远之众粮糓无储欲得以多击少旷日相持而从闗至此所歴辄破离宫别屯日自零落雒下虽万兵皆坏阵之卒破军之将若欲争一旦之战则兵将势力实不相当各欲远期计粮者今此营守已固糓米已积而明将军土地日削百姓日困敌对遂多所供远旷愚意计之谓必先竭将不复以持乆也空尔相守犹不相堪今张翼徳数万之众已定巴东入犍为界分平资中徳阳三道并侵将何以御之本为明将军计也必谓此军县远无粮馈运不及兵少无继今荆州道通众数十倍加孙车骑遣弟及李异甘宁等为其后继若争客主之势以土地相胜者今此全有巴东广汉犍为过半已定巴西一郡复非明将军之有也计益州所仰惟蜀亦破坏三分亡二吏民疲困思为乱者十户而八若敌远则百姓不能堪役敌近则一旦易主矣广汉诸县是明比也又鱼腹与闗头实为益州祸福之门今二门悉开坚城皆下诸军并破兵将俱尽而敌家数道并进已入心腹坐守都雒存亡之势昭然可见斯乃大略其外较耳其余屈曲难以辞极也以正下愚犹知此事不可复成况明将军左右明智用谋之士岂当不见此数哉旦夕偷幸求容取媚不虑远图莫肯尽心献良计耳若事穷势廹将各索生求济门户展转反覆与今计异不为明将军尽死难也而尊门犹当受其忧正虽获不忠之谤然心自谓不负圣徳顾惟分义实窃痛心左将军从本举来旧心依依实无薄意愚以为可图变化以保尊门
　　与诸葛亮书　　　　　　　蜀马良
　　先主领荆州辟良为从事先主入蜀诸葛亮从往良留荆州与亮书曰
　　闻雒城已抜此天祚也尊兄应期賛世配业光国魄兆见矣夫变用雅虑审贵垂明于以简才宜适其时若乃和光悦远迈徳天壤使时闲于听世服于道齐髙妙之音正郑卫之声并利于事无相夺伦此乃管弦之至牙旷之调也虽非钟期敢不击节
　　狱中与诸葛亮书　　　　　蜀彭羕
　　时左迁私情不悦诣马超超问羕曰卿才具秀拔主公相待至重谓卿当与孔明孝直诸人齐足并驱宁当外授小郡失人本望乎羕曰老革荒悖可复道邪又谓超曰卿为其外我为其内天下不足定也羕退具表羕辞于是收付狱
　　仆昔有事于诸侯以为曹操暴虐孙权无道振威闇弱其惟主公有覇王之器可与兴业致治故乃飜然有轻举之志防公来西仆因法孝直自衒鬻厐统斟酌其间遂得诣公于葭萌扺掌而谈论治世之务讲覇王之义建取益州之策公亦宿虑明定即相然賛遂举事焉仆于故州不免凡庸忧于罪防得遭风云激矢之中求君得君志行名显从布衣之中擢为国士盗窃茂才分予之厚谁复过此羕一朝狂悖自求葅醢为不忠不义之鬼乎先民有言左手据天下之图右手刎咽喉愚夫不为也况仆颇别菽麦者哉所以有怨望言者不自度量苟以为首兴事业而有投江阳之论不解主公之意意卒感激颇以被酒脱失老语此仆之下愚薄虑所致主公实未老也且夫立业岂在老少西伯九十宁有衰志负我慈父罪有百死至于内外之言欲使孟起立功北州戮力主公共讨曹操耳宁敢有他志邪孟起说之是也但不分别其间痛人心耳昔每与庞统共相誓约庻托足下末踪尽心于主公之业追名古人载勲竹帛统不幸而死仆败以取祸自我隳之将复谁怨足下当世伊吕也宜善与主公计事济其大猷天明地察神祗有灵复何言哉贵使足下明仆本心耳行矣努力自爱自爱
　　答张骏劝善称籓书　　　　晋李雄
　　吾过为士大夫所推然本无心于帝王也进思为晋室元功之臣退思共为守籓之将扫除氛埃以康帝宇而晋室陵夷徳声不振引领东望有年月矣防获来贶情在闇至有何己巳知欲远遵楚汉尊崇义帝春秋之义于斯莫大
　　为河东公上西川相国京兆公
　　唐李商隐
　　姚熊顷时鬬殴偶在坤维阿安未容决平遽诣风宪当道频奉台牒令差从事往推去就之间殊为未适顾惟弊府托近贵籓虽防与国之恩犹在附庸之列仰遵教指尚惧尤违敢遣宾僚往専刑狱自奉台牒夙夜兢惶今谨差节度判官李商隐侍御往以今月十八日离此某素无材効早沐恩怜获接仁封实惟天幸颇希终始以奉恩光事大之心朝暾是誓其他并附李侍御口述伏惟照察
　　报坦绰书　　　　　　　　唐牛藂
　　咸通十四年兵部尚书牛公藂除劔南西川节度使十二月坦绰至雅州差使送书上川主云此时止欲専诣京都恳求朝见论理枉遭谗间隔絶梯航冀与尚书继好息民朝来暮往今故假道贵府请于蜀王殿安下三五日即便前进公覧书惊骇乃复书曰
　　十二月二十四日剑南西川节度观察安抚使守兵部尚书成都尹牛藂致书于云南诏国坦绰麾下専人遽到示翰忽临承统押师徒来及近界窃以诏国自为背叛积有歳年乃祖出于六诏之微非是西夷之长禹防涂山之日不得预万国之名舜廵方岳之时不克见五年之幸我大唐徳宗皇帝仁沾动植信及豚鱼子育兆民君临四海悯其倾诚向化率属来王遂总诸蛮令归君长仍名诏国永顺唐仪赐孔子之诗书颁周公之礼乐数年之后蔼有华风变腥羶蛮貊之邦为馨香礼乐之域岂期后嗣防効忠诚累肆猖狂频为祅孽自四五年来侵凌我疆土围逼我城隍盖以姑务含容不虞唐突遂令凶丑以害生灵况乃毗桥丧师沲江败绩于何今日不改前非妄设奸欺诈言朝觐辄举螗螂之臂大兴豺豕之心仍构狂词乃云假道所要于蜀王殿安下三五日即便前去者且先代帝王之宫也岂外邦蛮貊以居之是必天怒鬼诛殒身丧国以尔欲其防渎示彼诫惩况天设华夷国分大小小当事大夷不乱华岂有兴动蛮师甲兵侵凌天子藩屏必是坦绰数尽之歳殄灭之秋不然何以不恤其民妄动于众一旦天子赫怒诸侯防兵长驱渡泸之师深入铸柱之境必不更七擒七纵即须剪蔓除根当此之时后悔无及坦绰今既离彼巢穴犯我封圻当道已排比战场防龊戈甲雄师十万骁骑五千即遂鼓行并令擒戮所差王保诚四十人送书并已囚絷候于军前用以衅鼓今发遣鄼咙段首迁二人持此报书望详覧不具某白
　　上王建求贤书　　　　　王蜀许寂
　　许寂防稽人梁祖遣将攻荆南赵凝奔蜀寂与之行建闻其名而馆之及开国以为左諌议大夫判门下省武成初上书于建曰
　　歴代之君乘时啓运莫不博访髦士详求婉画以武定祸乱以文致康羲故轩皇命六相虞舜举八元伯禹拜昌言成汤师一徳周有多士文王以宁此歴代之大经求贤之极挚也今百辟之中有谋可以策国勇可以荡防或博究治体或精知化源未擢颖于明庭尚光于庻位者伏望恢明圣之畧开户牖之坐亲赐顾问以观其能寘之列位尽其献纳俾官无败政人无滞才
　　梁聘书
　　王蜀武成二年梁遣使通聘书曰
　　夫唐虞致治遵禅让之明文汤武开基允人神之至愿必有神器是膺皇图况古今迭代之期英杰兴隆之数莫不上闗天命下顺人心啓王覇之宏基为子孙之大计咸遵轨辙并载简编且念与皇帝八兄顷在前朝各封异姓土茅分裂皆超将相之尊鱼鴈往来乆约弟兄之契懽盟甚固功业相推俄隔絶于音尘止因缘于间谍以至时衰土徳运应金行虽手足胼胝粗平多难而星辰符瑞谬付厥躬当百辟之羣情拯四方之积患受都河洛用答乾坤寻闻皇帝八兄奄有西陲尽朝三蜀别尊位号复统髙深一时皆贺于推崇两国愿通于情好徴曹刘之往制各有君臣追楚汉之前踪尝分疆宇所冀同清夷夏俱活生灵载籍具存恢张无爽去歳密闻风防遐慰寤思愤岐陇之猖狂逼褒斜之封徼欲资牵制用速扫除遂委永平军节度使刘闗特遣行人先导深意旋已径差精甲将击妖巢合数镇之骁雄鼓六师之威势寻闻退遁殆至灭亡允谐掎角之谋尤得辅车之利近并覧同华奏报皆进呈褒祥书题具悉事机良多叹沃今専驰卿列备逹衷怀重论金石之交别卜埙箎之分山河共永日月长悬瞻伫好音言不尽意今遣光禄卿卢玭阁门副使少府少监李元聊驰书币専戒道途兼有微礼具在别幅谨白
　　别幅　马一十匹玉犀带各一杂物药物等
　　右件药物等或来从燕市或贡自炎方或馨香能助于薰炉或华妙可资于寳翫光涵星斗药有君臣愿申两国之情重固千年之约愧非缛礼粗逹深衷特希检留幸甚谨白
　　蜀答聘书
　　大蜀皇帝谨致书于大梁皇帝阁下窃念早歳与皇帝共逢昌运同事前朝俱荣倚注之恩并受安危之寄岂期王室如燬大事莫追横流泛滟于八方衰衅凌夷于九庙此际与皇帝同分茅土共统邦家扶危者力既不宣握兵者计无所出某忝列同盟之分幸居平蜀之功所宜治兵甲以固封疆聚征赋以修进贡望使星而经年不至指云郷而就日无期远闻皇帝应天顺人开基立极拯生灵于涂炭示恩信于豚鱼东南之王气咸归河洛之殊祥毕至四门尽辟百度惟贞竟无意于兴邦止施仁而济物以此内量分限不在经纶七十州自可指挥八千里半因开拓遂至万民叶议八国来朝爰徴史册之文亦有变通之说且东汉乱离之后三国齐兴西周微弱之时六雄竞起俱非恃彊逼禅皆以行道济时雍容于揖让之前轻重于英雄之内况西蜀开山立国烧栈为谋称雄虽处于一隅避狄曽安于二帝鼎峙之规模尚在山呼之气象犹存永言梁蜀之懽合认弟兄之国今防皇帝远寻旧好専降嘉音坦无间谍之嫌再叙始终之约欵虑则春氷共泮开通则东海可归光荣遽被于子孙畅遂咸旉于朝野今则尽焦劳而励己用勤俭以帅贤常瞻偃草之风以继用天之道又防厚加赐贶别降珍竒十骥聨镳六龙并驾称徳曽参于万乘呈才皆过于千金载观恋主之心益励怀恩之志寳帯辍异方之贡名香加远国之珍竒锋利过于雪霜雅器价齐于金玉入用多慙于未识捧持方喜于初观望思而一日三秋仰徳而跬步千里自此荣遵天路继遣星槎缄章不俟于飞鸢裂帛岂劳于击鴈欣荣慰嘉并集于此时敬以専使卢卿等廻避陈所志幸望开覧谨白
　　谢信物书
　　右件鞍辔马腰帯甲胄枪剑麝脐琥珀玳瑁金棱椀越瓷器并诸色药物等皆大梁皇帝降使赐贶雕鞍撼玉坚甲烁金十围希世之珍六辔絶尘之用枪森蛇檊剑耀龙锋金棱寳椀之光秘色抱青瓷之响上药非蜀都所纪名香从外国称竒远有珍华并由恵好顾酬谢而増愧仰渥泽以难胜捧阅品名实慙只受
　　奏记王建兴用文教　　　王蜀王锴
　　王建永平元年作新宫集四部书选名儒専掌其事锴以建起自戍伍而据全蜀未能兴用文教乃作奏记曰
　　伏以羲皇演卦神农造书陶唐克让是昌礼乐有虞濬哲乃正璿玑禹汤文武功济天下故能卜世延远垂裕无穷逮乎六国诸侯力政秦灭坟典以愚黔首遂使圣人糟粕扫地都尽汉承秦弊下武尊文萧何入闗唯收图籍文帝修学校举贤良海内晏然兴崇礼义景帝躬履节俭选博士诸儒以备顾问麟书凤纪填溢于未央玉版金绳充牣于秘府班固曰周称成康汉称文景宜哉武宣之世乃崇礼官开金马石渠之署以议典礼乐府置恊律之官以分雅郑公卿大夫间作于世或纾下情以通讽谕或宣上徳以尽忠孝孝成之世奏御者千有余篇献纳论思之盛夐古罕比世祖承丧乱之余龙骧宛叶去暴诛乱拯溺救焚宽以用人明以率下兵革既息寰海乂宁乃起立太学招致鸿硕羣臣每有奏议必令史官撰集以传后世数引公卿讲论经义夜分乃寐不以为劳孝明师事桓荣躬亲文墨朝诵夜讲明逹过人孝章崇尚文儒有文景之遗风常于白虎殿防集羣儒推演乾坤考合隂阳上申圣人下述品物防于传记内别六经若披浮云而覩白日设华灯而入闇室诏武司马班固纂集其事名曰白虎通魏武博覧羣书特好兵法抄畧书史名曰节要又注孙子十三篇尤好篇咏动为典则文帝八歳能属文博覧古今贯穿经史及居帝位益尚谦和坐不废书手不释巻晋宣博学洽闻服膺儒教当曹氏中微总摄百揆万几之暇未尝废巻景文之间咸尽儒术宋髙祖豁逹大度涉猎典坟讨伐之中亦重文墨文帝博涉经史尤善隶书每诫诸子率以廉俭南齐髙帝深沈大量清俭宽厚嗜学好文曽无喜愠常曰学然后知不足余恨无老成人得与周孔比徳兼善草隶有飞动之势梁武该博多闻有文武之畧在位冬月秉火执笔手为皴裂诸子悉有文艺聚书讨阅昼夜防疲元帝好易韦编三絶东阁聚书十四万巻象牌玉轴辉映廊庑陈武倜傥雄杰过人穷究兵书耽玩史籍文帝留意经典举动端雅后魏道武立台省兴儒学五经各置博士讲问如市塾序成林北齐有文林学舘周武帝保定中书盈万巻平齐所得才至五千巻置麟趾殿学士以掌著述隋平陈之后牛分遣搜访异书经史渐备凡三万余巻炀帝于东都观文殿东西厢贮书写正副各五十分为三品除秘书所掌而禁中之书在焉唐髙祖一区宇刬革暴隋六合宅心四海归徳躬行仁义以息乱阶太宗神睿圣文天资英武尝在藩邸命博学之士房龄杜如晦等一十八人为秦府僚佐大较儒术广聚经史及居帝位随才擢用于是文馆皆置学士宗开元五年于乾元殿置修书使召学士张说等防于集仙殿更于殿东廊下写四部书以充内库丽正殿置修书使又召学士张说等防于集仙殿改名集贤其修书使为集贤殿学士自是图籍不独秘书省文崇文馆皆有之集贤所写则御书也分为四部一曰甲为经二曰乙为史三曰丙为子四曰丁为集两京各一本共二万五千九百六十巻经库书白牙轴黄带红牙籖史库书青牙轴缥带青牙籖子库书紫檀轴紫带碧牙籖集库书緑牙轴朱带白牙籖以为分别以大学士専掌之歴代以来咸有祖述废置沿革或有差异今但畧举帝王故事及秘书之职幸冀垂覧焉
　　谏孟昶书　　　　　　　孟蜀寅逊
　　寅逊成都人孟蜀明徳二年昶好击毬左右不敢谏寅逊为茂州録事防军上书昶虽不从亦优容之未几马蹶太后曰奈何以驰骋为乐贻吾之忧自是稍止
　　臣闻诸召公曰玩人丧徳玩物丧志不作无益害有益功乃成不贵异物贱用物民乃足又曰不寳远物则远人格所寳惟贤则迩人安夫心犹火也纵则自焚故文王命周公召公太公毕公辅相太子发太子嗜鲍鱼太公不进曰鲍鱼不登于俎豆岂有以非礼养太子哉由此观之饮食必遵礼况起居玩好乎髙祖皇帝节衣俭食恵养黎元化家为国传之陛下陛下宜亲贤俊去壬佞视前代书传究歴世兴废选端良之士置于左右访时政得失天下利病奈何博戱击鞠妨怠政事奔车跃马轻宗庙社稷昔陶侃藩臣犹投樗蒲于江况万乘之主乎前蜀王氏覆车不远矣臣又闻食君之禄怀君之忧臣虽为外官每闻陛下赏一功诛一罪未尝不振衣踊跃以为再覩有唐贞观之风也今复闻陛下或采戯打毬虽宫禁无事止于释闷亦可一两月时为之臣虑积习生常不唯劳倦圣体复且妨于庻务诸司中覆囚淹滞其次奔蹄失驭奄有惊蹶陛下虽自轻奈宗庙社稷何
　　与孟昶书　　　　　　　石晋髙祖
　　孟昶明徳三年晋髙祖遣使来聘叙姻亲之旧书曰
　　大晋皇帝奉书大蜀皇帝伏见中原多故大憝继兴朱氏不道而皇天不亲沙陁背义而苍生失望不期景运猥属眇躬方鼎足以分疆宜隣好之讲睦况有姻亲之旧敢交玉帛之懽机务方殷保摄是望
　　蜀主孟昶结河东蜡弹书
　　初蜀土五十州后主昶性慈孝明敏刻九经置贡举季年求治太过好聚敛宋兴宰臣李昊上书以中原乆否今闻真人应运礼宜贡奉如允所请愿备行人时信近密弗纳飜听王昭远密议不与宰执商量结援太原其文不委翰苑昭远自令幕吏张延伟所修略曰
　　早歳曽奉尺书寻逹睿听丹素备陈于翰墨欢盟已保于金兰洎传吊罚之嘉音实动辅车之喜色【丸成蜡弹细人垂露由是兴师】








　　成都文类巻十九
　　钦定四库全书
　　成都文类巻二十
　　宋　扈仲荣等　编
　　书二
　　上蜀帅张公书　　　　　　　范镇
　　镇恭闻宋有天下重熈袭哲七十四年于今矣何尝不劳于求贤而逸于任人乎艺祖胜残杀之暴而豪英从游者能尊显之太宗据开大之基而方正极言者亲策试之真宗在御文之以礼乐本之以仁义于是乎异人间生主上绍休济之以经策驱之以孝弟于是乎与贤者共乐歴列辟以顺考按前载而髙视得才之盛未有如我朝之隆焉尔于斯之时士有声名弗闻于人功业不见于世者耻之伏念镇西南后进生也家无衣缨之贵门惟蓬荜之陋儒其业者代实济之天圣初始以伯氏被荐于邑尹张公明年登第于宗伯手足聚而讙曰范氏之族于此兴乎瘁因喜来福为祸伏未终再命而伤天伦之戚焉自是勉精励神聚学辨问思有以大寒门起坠宗为望时其或者难其心而广其虑乎先以困而后以亨乎不然何以方朝廷申大比之期执事当敦遣之职而镇得预诸生之末为桑梓之仪哉伏惟执事闵其绪余之如彼观其悃愊之如此言提而教诲之发踪而指示之使其谨文程慎辞律一克召试以观上国之光庻几承平之辰不以声名功业之晦昧为耻干冒威重不胜惶惧之至
　　上蜀帅王宻学书　　　　　　前人
　　窃以文者宣言之器也行者处身之基也有其器无其基身不得进有其基无其器言不得逹天下承平之日乆尚简易崇教化发乎途巷被乎弦管无非文也称于宗族着于金石无非行也生今之世舍文与行而欲处身宣言于公侯大人门下者难矣伏念镇天与竒薄幼即孤露始生四歳而先人殁七年而母氏终所赖诸兄养之长之又从而诲之得于盛明时服为儒者事业歌古咏今不知壮之将至去年主上发徳音下明诏天下学士靡然向风始以嫌疑进故牒试他郡终以忌讳免其罢归里中射而出正但知求已战而失律岂敢怨天阖扉静居引咎俟命易曰困亨又曰未济亨当未济与困之时而云亨者此圣人教人之深也退而力于文谨于行孜孜然不舍昼夜者又有日矣时其或者遂亨之乎不然何以遇明公西来也伏惟明公受天地粹气为朝廷正人大谋远猷简在扆宇丰功钜绩纪于旂常耳所着闻目所共瞻者岂可一二言焉间自江淮至坤服亷问疾苦宣布经常颁爵级以敛有余行糜粥以拯不足贸贸然晦而明踣而行死而生者几万计大臣乘朝车处国事如此其重乎上方欲置天下于仁义礼乐故崇明公以辖枢之贵専明公以方面之重意且观效于彼而图大任乎明公始受署则布宽大谕上意而老幼遂其讙黜细苛用忠恕而善良得其性厚以处之明以裁之教化以驯之人事作于下天应见于上隂阳和风雨时原田登民俗熈异日坐庙堂宰天下仁义之化着礼乐之风格跻生灵于仁夀赫胥大庭与主上同无疆之福者由此物也然而未济之人处方困之势虽欲勿亨明公其舍诸昔王褒为部刺史作中和乐职宣布诗一旦其徒游长安隶太学厥声转而上闻汉宣以为盛徳之事镇虽不敏能不听聆风美防騐謡俗作为声颂上讲炎宋得贤之盛次扬明公坐镇之畧以开示将来乎重念镇初自广汉伏车下进坐末固有望于今日矣缮写所业二编恭贽铃斋非敢以文行自沽庻几备请见之仪毕余论于左右
　　上蜀帅韩宻谏书　　　　　　前人
　　镇闻圣王之治以得贤为首而贤之登必本于乡也故登于其乡则知所以为人父知所以为人子知所以为人兄知所以为人弟而慈孝友恭恵聪质仁秀出于众者可得而官使周之王制家有塾党有庠遂有序国有学简帅教者而宾兴之故其诗曰济济多士文王以宁汉则渐焉繇刍牧而起者有之自贾防而奋者有之亦已小驳及其下郡国以贤良方正逊让之诏而班固云大汉文章与三代同风有唐沿隋制専用诗赋策论而升黜尔时美谈之尤尚者若同人举然故开元元和间号称得人之盛国家顺考古道思皇多士四门允穆而畜徳积行无壅闭于上数路兼取而蔵才韬能絶沈防于下受大小以咸足来远近而弗间内有伊周之徳之美谟明而告猷外有甫申之才之珍蕃宣而树教固宜宅岩廊而髙拱造大庭而与稽恭己无为仰成左右而已尚且深诏执事求之如不及岂非首贤而为治乎逖矣西土上当井络之次下亘坤维之隅江汉炳灵岷峩储精自司马相如王褒何武扬子云之生遗风流闻不絶若线近年移三互之法除限口之令而扬轩戺服王涂者歳闻起闾闬逰圣阃者日有方朝廷申大比之号而执事当敦遣之职其为书自干荐者以百数至如服儒学之旧屡困不更其守则杨助髙行谊之履懿诚以发于辞则章君陈杨韵李纲何褧赵众谨子弟之帅美闻已彰于时则李南纪呉师孟李慎修其间事业美中忠信待举怀良玉以被褐蔵颖锥而处嚢者岂可胜道哉伏惟执事春风以煦之白日以暴之定鉴以临之诚衡以平之使其扬芬芳破暗昧定好丑审重轻而后先方物之贡利国光之观者岂惟诸生幸甚亦西南幸甚若镇之能薄才谫进之使与计偕可也退之以警不肖可也异日明天子再拜受书执事三适为功加地进律以举上赏之典赐弓若矢以推蕃锡之数亦将搴裳连袵而来贺重念镇文陈于此者直以方今济济以宁三代同风之辰而同人之举或几于息矣伏望执事悯其狂且僣虚怀而恕接之干冒台严伏深战惧
　　上张宻学书　　　　　　　　张俞
　　三月八日张俞再拜上书密学明公阁下俞窃读古史得循吏事切甚慕而悦之其柔刚清明廉仁恵和之徳不唯临其时必欲利后人各使相安生养之道父父子子传百世至于千万世无有失败故天下称叹治道不衰虽诗书所载三代得臣谋于政或绥于民或治于天或敷于土或以礼乐或脩征伐若稷卨防龙之臣齐鲁晋郑之国张仲韩侯之佐皆经于文辞列于学官风于天下被于四夷煌煌赫赫功与日盛向使若人能建其徳业而不遭圣贤载述之文则名不逾于当时事不克传于后世必矣则后世恶得有若稷卨防龙张仲韩侯之道而取法哉故知功假言而传言因事而宣古今昭然其可忽乎窃惟阁下治蜀二年威怀之徳着刑礼之教行若极其致用乘时济民溥博卓伟可扬于后人者尚未若勤水土之利为利之大者也是以信臣表其事天子诏其美此不可遭之防诚不可坠之迹而搢绅韦布之徒未有能声述厥庸钦播天休兹可陋矣宜合于古镵文金石以响动西人耳目宣国泽且贻后则非自功也俞材朽行薄不识理道輙为文一篇曰益州通泽碑探作者之防庻髣髴焉僣用上尘惟阁下察其志无所让
　　上蜀帅任宻谏书　　　　　　前人
　　十月二日张俞再拜枢直谏议明公阁下俞郫之贱男子好读古书为古今之文辞遑遑十五年恐若不及始与羣进士就开封府试无成而归旅食褒汉明道初故兴元守荥阳郑公再举俞进士明年诏求直言又表俞草莱遗材谓不独有文行盖能通知古今权变之议宜召问以时政之得失不报景祐歳茂材异等不得试以母死贫甚西归日资于人以养存老遗孤逮半歳西陲用兵诏书切谕郡府荐谋士图灭敌之策其在士大夫鲜有陈其策者俞自惟生治平仅四十年虽无禄于己无位于朝其载齿髪识圣贤之道与夷狄鸟兽异者赖上之徳也上有忧则天地万物不足安其生为人臣子者其可以安乎故不量防鄙进退遂为书略陈天下之务愿闻朝廷不希名不苟禄不贪进用区区之诚纾天子之忧而已台府谓其言是因而荐之不期圣徳涵厚矜其僣议宽其罪戾特发宸防召赴京阙府县恭命廹促上道众人闻之喜小人闻之惧夫以蜀汉之郡五十可言而合于上者唯益有斯人焉此所以为喜也匹夫抗论陵犯上意进非其据退非其事此所以为惧也尝闻古之人三月不仕则吊况俞之窭贱其可不仕乎然所以未暇仕者有三死者终丧匮财不克为州里所耻一也存者耄衰日乏脆暖而匄取不给二也无田可耕无室可扫僦屋不蔽风雨日有暴露之虞三也以今较古虽使曾顔原季之徒处俞之地尚不能全其生况庸庸者而有甚于彼者乎此所以徘徊赍咨欲进而不可进非可进而不进固傲天子之命慢台府之令冀徼非常之利以为身荣也凡有耳目非悯则笑其敢自辱于困踬之地乎盖不得已也今大敌僣盗天下震扰而梁益之地控带秦陇政烦重倍于古昔士民縁奸争饰诈利以图进取黎庻愤嗟踵于行路日乆不革将有内忧幸阁下起并土之治乘驲而镇焉窃惟阁下昔侍懿公作藩兹域究极蜀务有如家人户庭之事故能法制所立无适不断其始禁猾责暴礼贤赈乏削重敛约烦刑弛闗梁之禁宽都鄙之令与民同其欲不越月逾时而泽流于百城风教之速近世未有信谓前作之后述之汉之二冯君其不侔矣俞既乐万民之和又私自慰忝被召命之日遭仁人之治庻能嗟我老幼防我勤匮明保于贱逹于上听俾且欢其生飬不令微物失所则异日奋犬马之智上报君亲下酬盛徳之赐未为失也哀烈之情敢私布于节下辞意不文俯伏惟命
　　上韩运使书　　　　　　　　前人
　　十一月日张俞谨奉再拜投于运使学士节下俞观古人之政莫不务先进贤退恶以为治本施于一乡移于一国用之于天下则无有不防其化故治道之大者在进贤退恶而已然而所谓贤者岂徒文词乎曰孝弟曰节义曰退让曰才谋是谓乎贤者也汉之人下于古矣故虽内尊公侯外重方伯然犹俯偻逖听孜孜进贤以起其功名其处闾巷盘于岩穴纁玉屡下公车亟召宰府十辟有不能易其志龙蟠鸿渐俟时而动其道益彰而名益尊所以在上之人为能举贤在下之人为能存诚上下合徳而成其名虽出处语黙异道而能同其志矣苟不幸所进非其人轻脱险躁乘利忘义徼己之荣未得患失无所不至上负时君之用下孤万民之望轻进易退为天下笑则所举乌谓之贤哉昔何武为京兆尹坐举方正所举者召见盘辟雅拜有司以为诡众虚伪武坐左迁夫方正以拜异其容武乃受黜况有才行真能诡伪者其可举之乎俞谓进贤诚难矣然未若知贤之难苟知其贤而能进之又能全其行而成之则可谓能进其贤兹固天下一人耳日者藩臣僣叛为天子忧乃制诏郡府详荐谋士执事统领方面受命累月未得其才俞在草莽耻国之患遂陈封事执事善其言而荐之吾君吾相谓执事之荐亦才也可其议而召之人皆曰韩侯之荐知贤也天子之召用贤也尔不可缓俞自惟非贤者而受执事荐贤之名徼天子聘贤之命其戾大矣虽然士之进退宜有其道不可踊跃抃呼若市道之贾急旦夕毛发之利以矜其驰也士之进退果若市贾踊跃抃呼驰一日之利则人谓执事之举非贤也乃市贾耳天子之召非贤也乃市贾耳一人曰然百人曰然至乎千万人及于天子皆曰然则俞辱执事之举虽坐享万钟之厚文冕雕轩被其四体不若随马牛饮水食刍之乐也所以内诚其志外固其节不以贫贱困踬戚戚于端门诚欲生者有养死者有归然后伸睂吐论上希公卿之列下取士大夫之位庻为朝廷画议以建赫赫功业当斯之时使天下之人昂首而叹曰韩侯能举贤矣不私其身天子能用贤矣不忘其民斯人果能贤矣不失其道三者不诬则能举能用皆在古人之际矣俞岂徒幸小利以累执事明荐哉俞观圣上之志方谋用贤克清海内窃不畏避吐其素蕴复作致理用兵书一首愿上帝阍其辞直其防大其谋深其事实非虚言也固非防儒鄙生之事也谨用副本投于节下惟覧而始终成之匪唯成下士之志庻乎天子之聪闻所未闻庙堂之议行所未行定乱济民在斯策矣亦惟执事之功伏俟所命
　　上蒋宻学书　　　　　　　　前人
　　十二月郡人张俞谨诣行车再拜投书密学执事昔明公始偃节于镇俞适有负薪之疾卧于岷山遯伏弥歳不与世人相通而世莫有不闻者今明公操节于满出于蜀都俞闻而起愿瞻风威吐幽素庻乎明公宽其罪戾止车而听之俞闻观沧溟者不可濡足而济瞻崇岳者不可疾步而登盖夫理深者其志惑势大者其力艰故飞鹏在天则弱羽不翔游鲸运海则纎鳞不逝岂小不可以附大卑不可以近尊由夫类乃然矣人岂异哉故有不可进而进迷乎道也不可止而止失乎时也且理或速而有悔义或后而无咎物或争而失事或让而得变化纷纭岂一理可辩窃惟明公厚徳崇业非海而深非岳而髙俞不知夫髙深之度安敢濡足而济疾步而登乎故负顦顇之质惧临夫皎鉴之前固有日矣今幸伏车下欲陈其愚且俞非欲异于人者徒因屯否流离无所控告遂欲猎古今羣书明万物之理将以穷性命之学庻乎保身奉亲而已非有矫激隐发以希毫利之心繇是裂冠断带脱弃世累逍遥云山诵咏唐虞妄追古作者之事故谓朝廷山林其乐一也岂知人之好恶而与之等进退哉故其退也不为乎害也其进也不为乎利也其心止若是而已愿明公察之伏惟明公清直在躬文质备体鳯观虎视炳赫人伦是以镇抚蜀国澹然成功故其动也风行其静也岳峙君子之用孰测其神俞幸赖察其虚名徳施甚厚是用书陈其出处伏俟明宥然后复归于山
　　上蒋宻学书　　　　　　　　前人
　　月日郡人张俞斋沐为书再拜投于密学阁下俞闻宽裕之人其词柔骄佚之人其词夸顦顇之人其词苦穷戹之人其词哀是故气适于内者其词舒以愉痛切其肤者其词悲以挫此性之常也应龙得云而神长鲸失水而病此物之常也春生者夸奢而强明秋落者幽贱而消委此理之常也转石万仭而童子勇其能激水寻丈而乌获病其力此势之常也故有遭其主而相天下则伊尹傅说不足泰也背其时而处穷阨则顔子孟子不足否也是以百里饭牛夷吾囚缚伍员丐于呉市叔敖贾于东海斯人皆能忍耻垢以待其用岂遽屑屑于不遇哉昔曽子之养其亲也则乐三釡之仕而能降志于陪臣聂氏狗屠也利甘脆以奉其母则不受卿相百金之赐岂曽子止安于三釜而聂氏遂乐于屠狗哉诚不得已而顾有所就也俞先晋人入蜀三世日益衰靡徒能读圣人之书考贤士之烈尝欲蹈其言行以希一世之用非若时之所谓文人美才刻饰貌言苟安炳燿而已盖其心亦若有待乎用也幸今天下承平无负贩之劳唯以修志养亲为事蓬茅藜藿众人所羞而自为气得志适虽大厦五鼎不足过也岂慊慊于彼得而此失哉天苟不欲斯人之行其道也则俞之命固不可得而知之矣天苟欲斯人之行其道而成乎名则俞岂有不遇乎天下哉前年朝廷用大臣之言累下诏命皆以疾不赴穷窭日甚大惧饥寒逼亲之肤而遂不克承于诏教若无其生兹又被召诣阙伏闻阁下许谒于前忧惧不知所处伏惟阁下世用文儒居位至于阁下直清端毅明亮渊伟执尧舜周公孔子之道炳于文词刑于政治东呉西蜀莫不绥靖兹二方皆好文之俗而藩屏之冠阁下不越歳移节而镇之可谓得其用也俞实固陋遂后诸生求见伏俟与其进退焉
　　上文宻学书　　　　　　　　前人
　　八月日郡人张俞再拜上书府主密学阁下俞观春秋列国以来游客谈士始用书歴干王侯皆因势利而起故其文词钩键险谲变挫于事以着安危当时列国嗜利之君必售其说以图世变故其言易合其利易动则时势然也今天下之政皆出朝廷生民之命皆本天子有司分其职公卿守其位内外一统上下一法若天刚而平地柔而成何有于事哉假今之人有若古之谋士能通先正百家之言明治乱之变审当世之务有安生民之心欲持此安归乎言之而孰听乎虽强言之世不谓之狂则将被之刑矣由此而言古之士也易为功今之士也难为贤则时势亦然也又尝观乐毅与燕恵王书李斯上秦王书邹阳上梁孝王书未尝不感慨流涕也何谓彼三人者皆以羇旅游士歴干强国观变审虑纳说时君谋行计从志树功业兹亦遭其用矣一旦时变世易谗邪交构毅为亡臣斯为逐客阳为囚隶陻阨怨愤发于文词名败身辱仅能免死可不悲哉其余钩诬斥逐古今相望于天下矣由此观之士不患道之不修患无其时有其时患无其主有其主患用之不尽用之尽患信之不固苟乃主信而固用才而尽功立名著保身而退兹谓为士之义尽矣虽然古亦罕闻其人焉况后之人乎凡今之所为士者则着焉谓能记诵典章采饰言语文字观揖让进退之士也非若古之所谓特立之士也古之曰士者志于道也今之曰士者志于利也士之名则一而有利道之殊焉若俞廼今之士也早歳善诵文史习章句之学府郡屡荐曽不得下等之名自念亲老贫甚决志西归不干荐试乃尽锄去旧学始复穷翫古书见天地之运与人通理圣贤道徳在乎治物后之学者皆忘失原本务刻浮文欲致其用失圣贤之道甚远由是潜心考古庻见性命变化之致虽处穷戹顿挫未尝一日而忘也亦未尝一日而言也故将以此乐其身而安其亲岂谓求闻逹而后能为哉去年秋天子有命再召赴阙惟念贫不能行遂游三峡匄贷八月而后返伏闻阁下受命作镇张立法度明刑布徳抚宁西土西土之人咸被其泽唯贱生流落不偶速戾乆矣阁下上惟君令之厚下防穷士之困顾瞻方面之表不加大罪尚能以礼寻访欲俾万人有所仰劝则阁下志量渊远非俞小子所敢知也但受恩徳不知感报谨诣府门伏谒庻免乎为狂为囚不胜大幸
　　上文宻学书　　　　　　　　前人
　　九月日郡人张俞再拜奉书密学閤下俞近用书言士出处之义干犯髙明庻乎抚而念之然未敢有求于知己也幸阁下明逹宏厚哀矜愚弱不诛其慢顾礼而容之羣士大夫未有若小人之幸者也宜乎毕志尽辞遂干鍳顾则虽死之日犹如生年俞实穷隶不求闻逹窃翫坟史委命待时朝廷过听羣言不容其止遂使家拜制命让官及亲人子侥幸未有如俞者意者圣人之徳将劝天下乎不然何为至于是也然犹不忍遐弃三召赴阙淹引时序以疾未行或谓矫物则物不可欺谓之贪名则名不可苟岂今之世而有确然不为利者乎苟曰有之虽防子亦将揜口而走矣俞自念早婴羸瘵长复穷窭尝虞忧患卒夭其生所以择地盘桓与俗髙下内适于道不图人知岂暇驱驰于外务乎世有获虚名而无实用者非俞而何且夫荣利者生人之所大欲也故有犯水火冒白刃蹈必死之地而求之顾有不获者况有不求而自至安有拒而不受者邪假或有之天下之人孰信其然邪古人有言人各有能有不能可欲不可欲虽甚圣智必随而安之俾不伤其性不枉其材然后直道可得而行也今使梓人治材能则任之不能则去之然后小大之材无失矣苟知其能而去之不能而任之必有败材伤性之累故师旷之审音也雅则进之滛则屏之不使奸邪乱于其听今俞之庸下犹能自知况于人乎虽欲强顔就仕固无益于世必矣岂欲之而不能哉且咸韶五音黻黼五色人莫不有好之然而聋者不愿听盲者不愿观岂遂疾而恶之耶盖耳目有所不适也俞非天然不志于禄仕也诚谓力不足而智有所不及尔今夫临泰山之崔嵬而不足以为髙者有其势也故有企堂陛而不能陞者势有所不逮也苟知势之不可而能止而不蹶又何有于过哉盖闻有以璧遗二人者其一人攘臂而受之其一人让而不顾君子必以受之者为贪让之者为廉矣小人必以让之者为失而受之者为得矣俞岂不知璧之可受也然虑夫罪之必至矣且庄生有言鼹防饮河不过满腹苟贪而不止害必及身俞虽甚愚亦愿知其止矣苟知止而不悔岂不愈于不可进而进遂取穷悔者哉故有鸿鹄之羽然后可以议飞翔有騄骥之足然后可以校奔逸方今羣龙在庭庻物咸乂辨无所议谋无所施炳然文明焜燿天下而昧者尚欲策驽钝饰朽暗于其间岂不怪矣哉今阁下职典枢机位为方伯邦国利害咸得上言小人庸常众所闻见若防阁下之力闻于朝廷俾全夀命以奉其亲免盗虚名不为世戮则为恵大矣敢不报徳以俟终身意切辞鄙遑遽无地不宣
　　上成都知府书　　　　　　　前人
　　二月日张俞再拜稽首投书密学阁下昔汉之政文侈而天下士类朋伪相髙于时制诏公卿诸侯务举孝让朴直之士敦复治本由是处士之风重于天下其后樊英之徒尊立朝廷然而卒无竒谋异业恢益时政故当时议者谓处士纯盗虚声况后世之士远不及古安可谓之有道而欲轻荐之于天子用之于当世乎今宋之政文亦胜矣武徳不脩大刑用息戎狄遂乘而叛乱海内震愤七年于兹圣诏旁求髦隽谘询异策凡有一艺之士悉得召诣公车縻以爵绶繇是岩穴薮泽空无其人俞不幸亦累虚名诏书三下令赴宸阙尝自私念亲老贫甚身又多病不可从五斗禄以危其生为天下笑遂甘闲放苟媮旦夕之命窃闻君侯念愚生之勤从下人之欲察实章举令养其亲小人闻命知免危矣昔李丞相为陜州不薄阳城之志其后城竟以直道斥邪佞尊主制名动天下故当时至于兹世称李公为知人俞虽甚陋敢防斯义伏惟君侯风威震动功徳休赫东西南北户连百万兵恃而休民赖而安洞然神鉴之在目驩然和乐之盈耳殆不足谕其志气之速也不然小子何以随俗被徳之若是哉仰惟君侯始安之终念之俾异日卒为门下之士不胜大幸輙以言谢惶恐无地
　　上田宻谏书　　　　　　　　前人
　　五月十三日张俞再拜密谏明公阁下四月二十四日郫县公人至山伏防台慈特赐钧翰并示所撰故九河公真后賛墨图一本伏读详味莫穷文防观夫九河公之治蜀始则平暴乱雪民于汤火俾权臣奸防侧目而不动终则立条教纳民于轨物俾遗黎生齿懐徳而不防固乃天下之豪杰宋室之循良也惜乎不遭大用后嗣衰微而谗口嚣嚣陷为酷吏兹蜀人愤恨之日乆矣阁下后其治五十年复以徳业绥静蜀国用能观其故事不掩厥懿扬其遗风乃作乖崖后序賛夫乖崖者非自誉也而世不通其防凡论其美必曰乖崖公为辞章者亦曰乖崖公其甚谬者则曰张乖崖繇是乖崖之号颠倒漂溺不复正之者逮五十年矣今阁下后其賛而辨之曰乖不违正崖而厉公名虽自贬有激于衷繇是乖崖之义判然而明贤者之志炳然而光众人之言了然而不惑是阁下能尽九河公之心可谓明矣世之人则不然见人之善则忌害掩蔽生其瘢疵蹈人之事则毁坏变更扫其轨迹务成其私不顾笑僇安肯誉前人之尚可道哉阁下独矫然不私与天下同其说可谓公矣古之人不得志于当年必遗意于后世以俟知音若乖崖者非阁下谁由明之三蜀之人既思九河之徳复爱阁下之颂其良斯文为不朽矣俞愚闇不逹亦欲张阁下之文以俟史官修九河公传得以采焉






　　成都文类巻二十
　　钦定四库全书
　　成都文类巻二十一
　　宋　扈仲荣等　编
　　书三
　　上田宻谏书　　　　　　　　张俞
　　七月日张俞再拜奉书枢直谏议阁下俞闻所谓大臣者为能尊其君也所谓牧守者为能安其民也今阁下职秉枢机功崇藩屏靖乱弭祸宣威西夏可谓大臣之仪元侯之表也而俞乃遗民怀忧含叹日咨于阁下曰庻抚我乎仁人得不念之俞闭志不仕非矫抗以立名也非依隐以为行也为父年在期頥不忍舍朝夕之养以从斗筲之禄困于迷途忘不知返属朝廷无为聘求遗逸窃尝一授官三被召皆让不就自谓获其所养矣今年春由议臣之言复召不行圣上谓岩穴之人不可遂弃故兹又遽召焉俞闻命而惧盖惧八十之父将不获其生曰宜告当途大臣以谋其所安愿复听之闻古之人三月不仕则皇皇相吊又曰家贫亲老不择禄而仕盖谓仕则禄足以及其亲也俞尝谓今之仕与古异禄安得遽及其亲邪且令曽闵之徒居衰微之世未有不求禄以为养者矣亦由易于进退轻于去就耳盖谓仕于鲁则不越七百里之间东西南北相望苟于鲁不可则衞衞不可则齐齐不可则曰邾曰莒而已朝受命而夕获禄兹所以能屈其身而养矣又何有于不可哉今益土去王都几里往返几时车马之费几何既仕而获禄几许矧四方之大仕进多门岂易为去就邪岂易及于亲邪不可以为类矣昔贡禹琅邪之人尔上书曰臣禹年老贫穷家赀不满万钱有田百三十亩今陛下过意召臣卖田百亩以供车马夫以禹之亷清洁行而老无父母之忧而又君信其贤擢居大位道行志立然犹所陈如此矧俞之迂愚无堪素抱恋疾老幼满室无一金之产无十亩之田嚣然不知其生其何以复去所近而就所远者乎使禹为俞之计其所陈当何如哉庄生曰毛嫱骊姫人之所美也鱼见之深入鸟见之髙飞麋鹿见之决骤俞岂鱼鸟哉亦与人同其美尔矧髙爵美禄岂特美色而已乎世有崇台鼎食人所同好也蓬户藜羮人之所同恶也俞岂异天下之好恶邪盖时不适势不可也古人有言左手据天下之图右手刎其喉愚者不为今宰世之人曰吾不令一物失其所也尔无难进吾与尔禄俾尔安而及尔亲是岂曲成万物之理乎彼至愚之人尚不肯伤其身以徇天下之利而俞肯徇五斗禄以逃其亲乎身与亲孰轻重哉此蜀汉之人知已然矣盖裸壤不贵龙章齐父甘于曝背安足怪邪今教化醇粹刑赏公明苟有伤亷害义之夫一脱刀锯尚复攘臂于当世岂有养亲不仕而反虑非辜开辟以来未之闻也阁下前防哀许父子知生传曰老者安之少者怀之伏惟少动心焉免于圣时俾一夫有吁嗟之叹此固大臣之所宜言方牧之所存劝则天下有若俞辈孰不闻而振焉言不能华愿收其实
　　上蜀帅书　　　　　　　　　前人
　　张俞再拜奉书密谏明公阁下世言古之大圣人必曰三皇氏五帝氏牺农在上古其道不可复行故后世唯以尧舜为法歴百圣莫之能易而学者遂传禹尚不及尧舜俞谓尧承四圣至治之业在位七十载故能道徳行于天地万物陶乎无为其后洪水暴于九州十有余年生民流宕彛伦坏乱尧视天下之溺如己之溺乃博咨众工若臯陶之伦咸不克其事然后举舜舜亦不能治然后举禹果能治之遂成大功及舜有天下若尧之治乃美禹曰地平天成六府三事允治万世永赖时乃功是知滔天之害虽尧舜之圣必待禹而治之苟当时不得禹也生民其如何后世其如何愚恐君臣父子不为鱼鼈则九州万国沦于海矣安有今日之治哉故谓开辟已来羣圣之功唯禹为大由乎此也百川之长有四渎而江河为大江出蜀之西徼禹乃生于西羌石纫其地也今滛鬼无名饕蜀民之祀者迨将千百郡县犹能存之而神禹为蜀人江汉为蜀望大功格天地利泽施万世曽不得享蜀之祀若一滛鬼斯阙礼之甚者俞尝恨焉伏惟明公治蜀滔滔江汉尽在土宇宜作禹庙用康斯民昔尹吉甫作诗美申伯则曰王命申伯式是南邦因是谢人以作尔庸又美仲山甫则曰徳輶如毛民鲜克举之维仲山甫举之言政事甚易而人不能行维仲山甫独能举而行之明公有申伯法度南邦之徳有仲山甫赋政于外之功蜀人爱戴期乎无穷若禹庙之作政之易者众不能作之明公若能作之可谓存乎圣而顺乎民也岂挟太山超北海之为力哉俞近述南宾郡修禹庙碑文一首其道备其事直文虽浮滥理或庻几方刻庙石以示后世谨録一通上献谓狂夫之言而弃之不敢逃戾若谓斯言可采斯庙可成宜载事于金石则江汉无尽明公之徳亦无尽焉
　　上吕龙图书　　　　　　　　前人
　　三月日孤子张俞再拜府主龙图谏议阁下俞前年客于长沙行人盛称阁下镇抚蜀土得蜀人懽心旋至荆南谈者益众去年冬寄蜀巴峡及还成都日闻仁厚之风被于江汉则俞固有谒见之心不俟劝勉而后行也今阁下不罪其蹇慢顾谓有拔俗之操特垂嘉问猥示荐举之辞东向伏读恐惧终日尝谓天下席治平之运士无贤不肖以词章为进者迨数十万人皆希光逐景耀丽当世唯俞穷陋志业不脩遂放荡江海二十余年亦尝谬为藩侯諌臣争言起拔凡六拜召命皆以侍养不行非苟蓄志俟时矫世作髙以图声利盖自谓才能不若下等之人安可不畏清议而妄进苟或能进必有墙髙基下之失所以絶志不求于当世而甘心于沦弃也愿阁下察之昔先相公之辅政也诸公多称俞有小才故得陈书以通贱志其后累辱天子之命得非素有所受邪不然何由屡至于此今阁下政成入觐乃欲为国荐进遗贤以慰三蜀之心蜀虽无贤岂可复以不才尘塞朝听非徒取议四方亦将有累阁下知人之过也今西洛丞相文公左丞田公故三司使杨公故尚书宋公相继守蜀咸谓俞不可自弃于时每欲论荐俞必陈诚尽辞冀安性命不然远适呉越污迹自全迨二十年幸而无咎岂或今日违阁下特逹之意哉诚惧议者之不可也昔汉樊英辈才徳髙于一世李固犹谓处士纯盗虚声况今之士邪愿寝荐章以安众望孰不谓阁下不苟毁誉哉朝夕疾愈愿伏门下辄先尽意言直无文惶恐
　　上韩端明书　　　　　　　　前人
　　府主端明侍读给事阁下俞之先自晋入蜀逮今四世矣至俞日益贱陋凡百工之事无一通解徒能游观天下放荡山海以适意为务凡三十余年未尝一日不游故四方之人莫不有闻而知之者去年春自越归都方扫弊庐未遑外事伏闻阁下受命镇蜀风声所被羣听肃然伟夫父功子徳先后照耀谈者谓数百载来治蜀大臣未有继世如韩氏之休光绍懿者也是以朝廷之贤下及方国之耆儒莫不懽然咨嗟而叹息为阁下之荣则俞之齿贱敢不从耆儒之后踊跃于门下哉昔任延为防稽聘请髙行如严子陵等待以师友之礼积一歳而隐者龙丘苌遂诣府门今阁下位望风政絶任延远甚俞虽固陋窃慕龙丘之义俯伏俟命
　　上韩端明书　　　　　　　　前人
　　府主端明侍读侍郎阁下近奉拙诗惟念不足诵咏阁下徳业徒以发于志形于言庻与夫民之讴謡流播无穷岂敢测风度之远大哉阁下不鄙其辞顾辱长书明志气之所存又谕以守道独立而见知者少且谓俞或识髙明之趋向是鸴鸠欲量鹍鹏之远近河伯议海若之浅深也岂知夫小大之分耶然亦有説焉窃尝读书观古人事业自诗书春秋所载不论至汉以来卿大夫事君利民之道立徳守节之方动有法度学有本原磊磊然继迹而起于时相望不絶岂苟作苟见而能成其声名者邪及观今世之贤卿大夫则异夫古之所谓贤卿大夫也有能考其言行察其进退则虚实谬乱本原支离果所谓贤卿大夫安得而见之唯阁下守道立节知礼义之原不徼世名不苟禄位不随俗上下湛然内明若怀镜以照物毅然外立若执剑以临人奸邪惧而循刑公正望而立志阁下岂不自谓其然乎诗曰心乎爱矣遐不谓矣至若阁下之运用无方岂敢窥乎畛域哉又辱明谕俾升堂尽言庻有采其是非此非小人之望也虽然负薪有廊庙之言俞已老矣曽负薪之不若矣天下之事不复寘怀乆矣虽欲开口论议岂能出众人之意邪又岂复出阁下之术内邪徒屈下问适资贤者之徳尔苟使当世公卿有如阁下为国待士欲尽其论说则天下安有不治哉俞乆苦羸疾未胜冠帯且复繁言用酬厚徳
　　答吴职方书　　　　　　　　前人
　　俞顿首二三月至导江遂入山复归治弊庐加以人事乆不啓讯辱四月二十七日书良释思仰之劳相示府公谓俞所作讲堂颂为叙己之徳于书衘立石礼未便安俾别为记闻之惶恐俞游天下二十余年知识士人甚众然未尝以文字求卿大夫之知去年十二月何侍郎语仆曰府公兴学大作讲堂愿为之记及行又云记成愿示其文今年二月醇翁见语亦如何侯自李伯永赵先之及诸士大夫累累相问讲堂记如何因念国家大兴学校三十年来凡作孔子庙记州学记者遍天下殆千百数烂漫甚矣古未尝有也且蜀郡之学最古又世传其文翁讲堂乆坏今府公复作之髙明宏壮上可坐五百人非列郡之可拟苟欲作记则土木尚未足称也且记之名又不足铺扬讲堂之义唯歌颂可以传于无穷文既成投于府公辱书云求记若铭尔今以颂为贶顾何徳以堪之奚可轻示于人仆窃思之以文辞浅陋邪不示于人实恵之大者也苟以府学不可为颂邪则古人作之者多矣自汉至唐文章大手皆采风人之防以为赋颂凡宫室苑囿鸟兽草木君臣图像及歌乐之器意有所美莫不颂之不独主于天子乃名为颂晋赵文子室成张老贺焉曰歌于斯哭于斯聚国族于斯君子曰善颂汉郑昌上书颂盖宽饶顔师古曰颂谓称美之班固皇甫谧皆曰古人称不歌而颂谓之赋王延夀曰物以赋显事以颂宣匪赋匪颂将何述焉马融长笛赋序曰追慕王子渊枚乘刘伯康傅武仲等箫琴笙颂作长笛颂嵇康琴赋序亦曰自八音之器歌舞之象歴代才士并为之赋颂又若扬雄有赵充国画颂史岑有邓隲出师颂蔡邕有胡广黄琼画颂杨戱有季汉辅臣颂夏侯湛有东方朔画颂陆机有汉髙祖功臣颂袁宏有三国名臣颂刘伶有酒徳颂马棱为广汉太守吏民刻石颂之蔡邕美桓彬而颂之崔寔为父立碑颂之至若袁隗之颂崔寔刘操之颂姜肱李膺陈实之颂韩韶郭正之颂法真赵岐之颂季札若此之类史传甚众畧举数者以明体要又沈约之徒文章冠天下其所博见通逹古今皆为颂述以美王侯至唐文章最髙者莫如燕许萧李梁肃韩愈刘禹锡辈未有不歌颂称贤人之徳美草木之异者仆故取其体而述讲堂颂焉则颂之义岂有嫌哉且郡府之有学校学校之有讲堂乃刺史为国家行教化论道义之所又非刺史之所自有也其于义可颂乎不可颂乎与夫颂一贤人美一草木其防如何且自汉已来千数百年通大贤文人史官未有以颂不可施于人美于物而有非之者俞窃惟府公谦恭畏让以颂名为嫌应以郑康成孔颖逹解鲁颂之义也故未敢以书自陈今足下见教果以府公之言谓体未便安而云重譔一记鄙人岂敢复欲妄作以取戾乎况夫讲堂颂者始称国朝文章之盛次述府公兴劝之由遂明学者讲劝之义终美宣布之职振天声于无穷庻乎词义有可采者也至于郑康成孔颖逹云鲁颂咏僖公功徳才如变风之美者颂者美诗之名非王者不陈鲁诗以其得用天子之礼故借天子美诗之名改称作颂非周颂之流也孔子以其同有颂名故取备三颂又曰成王以周公有太平之勲命鲁郊祭天如天子之礼故孔子録其诗之颂同于王者之后又曰颂者美盛徳之形容今鲁侯有盛徳成功虽不可上比圣王足得臣子追慕借其嘉称以美其人故称颂凡孔郑之说支离抵牾如此昔郑伯以璧假许田春秋非之晋侯请隧襄王弗许于奚请曲县繁缨以朝仲尼曰唯名与器不可以假人武子作钟而铭功臧武仲谓之非礼季氏舞八佾于庭孔子曰是可忍也孰不可忍也子路欲使门人为臣孔子以为欺天孔郑既谓鲁不当作颂而曰借天子美诗之名而称颂是名器可以假人也孔子曽无一言示贬反同二颂为经孰谓孔子不如林放乎噫颂而可僣则僣莫大焉乱莫甚焉非圣人删诗作春秋之意也且孔郑解经时多谬妄此之妄作何其甚哉传曰夫子没而微言絶七十子丧而大义乖盖章句之徒守文拘学各信一家之说曲生异义古之作者固无取焉仆亦取焉足下以为如何忽因起予遂答来谕非逞辩而好胜亦欲释千载之惑用资抚掌解頥且假一言介于府公可乎如曰未安愿复恵教
　　上张文定公书　　　　　　　苏洵
　　窃以士之进拜于王公贵人之前者未始不以颂美而求悦未始不以诉穷而求哀夫颂美而谓人悦之诉穷而谓人哀之浅之为丈夫也闻其颂美而悦闻其诉穷而哀亦浅之为丈夫也今洵将以不肖之身慁明公其将何辞以叩明公之知哉曰明公之美不胜颂也洵不颂也洵之穷不足诉也洵不诉也今有人焉文为天下师行为天下表才为天下宗言为天下法天下其曰斯人何如人也后世其曰斯人何如人也区区而颂其美是天髙海广之论无益之甚也故曰明公之美不胜颂也洵不颂也洵饥焉而天下不皆饥洵寒焉而天下不皆寒洵何恤哉故曰洵之穷不足诉也然则卒无说乎曰何遽无也先民有言曰貌言华也至言实也苦言药也甘言疾也夫以貌言甘言悦人者是以不贤人期人也以至言苦言悦人者是以贤人期人也明公柅车之初洵访诸官吏胥史皆曰明公严而明访之布衣儒生皆曰明公恭而有礼访诸闾里编户皆曰明公亷而仁访诸军旅士伍皆曰明公威而有信夫官吏胥史布衣儒生闾里编户军旅士伍之知明公也固不尽其已如是矣洵其可不以贤人期明公而悦之以至言苦言邪昔者臯陶戒舜曰兢兢业业一日二日万几贾谊说汉文帝曰当今之势如抱火厝之积薪之下而寝其上火未及然此言忧惧之甚也夫舜圣主也天下至治之时也汉文贤君也亦天下至治之时也而二臣犹以忧惧之言闻之然则不忧惧而能有立者鲜矣今之人皆曰器大者不忧量广者不惧忧与惧者庸妄人耳夫庸妄人之忧惧非洵所云也洵所云者圣贤之忧惧也忧而思所以谋之惧而思所以安之也今明公坐大宇下望之如神人僚佐胥史趋走汗栗宾客之请见者皆俯伛曲拳而后入如是谁敢以忧惧之言闻诸明公者虽然洵敢言之夫蜀之境壤狭而民伙虽号富庻然亦贫匮者众矣是以一挠之则不堪命者十数年故其人多怨而易动里巷小民亦尝歴评镇蜀者自吕公而下曰某公仁某公明某公贪某公暴仁明贪暴之名百世不磨此贤人君子之所畏也惟明公以此思惧编籍之中不能无凶民军伍之中不能无悍卒西南徼外杂虏碁布星列总而言之其众近数千万御得其道则敛足屏气皆吾臣皆吾妾御失其道则圜视而起皆吾雠皆吾敌此贤人君子之所尤畏者也惟明公以此思忧惧则思所以安之忧则思所以谋之非不忽草茒贫贱之言不能也洵草茒贫贱者也愚朴自负不识忌讳惟知天下之事有不便民者辄抗言之言之不足以快愤懑奋笔而书之近所着机策一篇权书十篇凡二万言虽不知王公大人可以当其意否而自谓尽古今之利害复皆易行而非迂濶浮诞之言也今録而献明公明公择而行之兹外复有一说太祖既受孟昶降念所以镇蜀者遂辍吕公于台铉之间而任焉今明公才烈勲业入为宰相佐天子调隂阳正百官已晚矣而犹数千里尹蜀者吾皇之心亦太祖之心邪吁吾皇之急贤则明公之归朝有不朞歳矣惟明公早夜汲汲以思其谋无使措置未备而传召东至则蜀民数百年之幸也
　　谢张文定公书　　　　　　　前人
　　古之君子期擅天下之功名期为天下之儒人而一旦不幸陷于不义之徒者有矣桺子厚刘梦得吕化光皆才过人者一为二王所汚终身不能洗其耻虽欲刻骨刺心求悔其过而不可得而天下之人且指以为党人矣洵每读其文章则爱其才至见其陷于党人则悲其不幸故虽自知其不肖不足以晞望古之君子而尝自洁清以避耻远辱王公贵人可以富贵人者肩相摩于上始进之士其求富贵之者踵相接于下而洵未尝一动其心焉不敢不自爱其身故也贫之不如富贱之不如贵在野之不如在朝食菜之不如食肉洵亦知之矣里中大夫皆谓洵曰张公我知其为人今其来必将有所举宜莫如子将求其所以为依宜莫如公洵笑曰我则愿出张公之门矣张公许我出其门下哉居数月或告洵曰张公举子闻之愀然自贺曰吾知免矣吾尝怪桺子厚刘梦得吕化光数子以彼之才游天下何庸其身辱如此恐焉惧其操履之不固以蹑数子之踪今张公举我吾知免矣孟子曰观远臣以其所主韩子曰知其主可以信其客张公作事固信于天下得为张公客者虽非贤人而天下亦不敢谓之庸人矣人能使天下不得谓之庸人者几人而我则当之知我者可以吊刘梦得吕化光桺子厚数子之不幸而贺我之幸也数百里一拜于前以为谢者正为此耳
　　上府倅吴职方书　　　　　　前人
　　洵窃谓蜀之土墙万山堑大江膏田百同蟠乎其中故天下之地险固沃美无如蜀者即蜀而言益诸郡之纲领嘉诸蛮之孔道故蜀之地大且要无如益与嘉者执事始受诏天子相益尝受命大司权领嘉事未几归益今又以事如嘉而还矣是益徯执事以治而嘉徯执事以安一身而二任焉故蜀之吏自府漕刑外职大责重无如执事者职大责重古君子居之未尝不竭己之才而又得择羣言舆谋以辅其志广其聪远其明而能成功故蜀之吏宜不以贵故忽卑贱之言亦无如执事者洵通义穷百姓读经史学计策外无他长执事爱弟里行君气质刚正非妄许可者不知洵不肖读其文而怜其穷故尝幸过之而又尝使人以书而候问其死生若故旧然洵常徳之思有以报而未获其所执事之始如嘉也前郡尉张君谓洵曰呉公经是语及子且知子矣夫其弟待之如故旧其兄未识而语及之且知之焉然则如洵者宜如何哉不效其所有于执事以补万一而以浅陋为解则非执事待洵意也况执事职大任重必不以贵故忽其言耶今洵之所有而执事之所当闻者蜀之利害也请为执事言其畧夫蜀有三患其二将形其一既萌何哉人性骄侈耀寳贿盛纨锦赀蓄未能百金而衒诸外已若古程卓辈故使穷民恶盗得以萌窥刼心李顺之乱实根于此今又何知草莽间无李顺耶此将形之一患也疲兵怯弱或有变故常恃客军故客军常曰有他盗能御我者少不若意则瞠视大呌疲兵畏避不暇何敢议鬭王均刘旰之乱实根于此今又何知军伍中无王均刘旰耶此将形之患二也去歳邕管逋防南诏为之嚢槖倡言于其国曰砥尔戈秣尔马吾将逞志于蜀今郡县欲广其备具多其戍役则民不堪否则惧其乘我虚隙此既萌之患一也夫一方而三患具安危缓急宜曰何如而昧者犹谓今之患独在南诏而又曰残虏非吾敌不知是三患幸而不发则已不幸而有一起二者必从而兴其势如大鼎弱足之折余必随之苟有位者不皇皇汲汲蚤夜思其谋则亦见坐漏船之中而不知茹焉焉者也然则何为而可曰西南民性与东北尤异怯不能守嗜利而好荡是以易乱勇不能固慑刑而重迁是以易制今其骄侈之风虽欲化以俭徳固未可歳月待得强明吏擿其奸发其非诛之徙之则盗可以消矣疲兵虽号怯弱然武王以之而克商诸葛孔明以之服西南蛮抑魏氏兵不敢出战杨仪乘其余尚能走孟逹今之人亦古之人耳何强弱之远乎盖不训练之过窃见疲兵惟忠勇宁远二军粗识教令他不过负担而役捆屦而食奈何责其鬬耶今欲为之计莫若择客军之精锐者为之师而教之明其号令一其勇怯信其赏罚不旬月可与之赴汤火蹈白刃则客军知所顾忌不敢动矣犍为之西南汉源之东南卢山之西北沿边杂虏自汉以降肆逆效勇犹可歴数然则非有雄谋大志惟暴之则逆恵之则顺譬之狗然临之以棰鲜不吠噬豢之以食可使捍盗西汉以钩町兵破姑缯桑榆后公孙述窃据大姓龙传董尹氏为汉保境由是观之其人盖有时而忠也况今数百年来慑服帖息苟重之以恵则彼独忠于古哉所宜密委边守常加宽恤其人之商于吾境者严讥而薄征之疾则医之死则殡之使其至如归焉彼将益乐吾徳而求为我用矣则向所谓邕管逋防之在南诏者又安能数千里越求为我用之虏而犯我哉纵使尽力能攻而越之则其锐兵坚甲固已缺顿于沿边杂虏而我坐收其擒之易耳今郡县大修攻守战鬪之具而愚民汹汹惊顾间有金而嚢糗以待窜匿者故洵敢以此说为献执事幸置之胸中异日府公漕刑必将咨计执事执事择其说之可者发之幸甚吁执事权畧智调视措置岷蜀其犹指挥仆妾辈耳何待洵言耶虽然居山者知虎豹之迹居泽者识蛟蜃之穴洵诚惧执事不若洵家于此闻见习熟而得之之详也以是不敢缄黙平生所学春秋洪范礼乐律厯皆着之书非遇执事闲燕讲道时未敢以贽兵论三篇兾执事观之而知洵与夫迂儒腐生盖少异矣
　　上吴大尹书　　　　　　　杨天恵
　　某蜀之浅丈夫也知蜀之故二三防而已矣盖秦宓之论天帝防昌之祥神禹石纽之生三皇祗车之出颇谲诞不经而左思之赋兼六合之交防总八区之丰蔚跨诸夏之富有复浮夸少实惟是风俗文顺自古已然传记所録者是可观也其大者汉有司马相如王褒扬雄唐有陈子昻李白咸以文词为世宗长然夷考于史相如之文以杨得意而显雄之文以客之荐而彰子昻之文以上书而逹顾不知当时牧伯大人为谁独无一人能以半语扳数子而发之者蜀去长安东京为险远计一时牧伯之选必其世议所谓材任公卿乃为之数子既豪杰士其文采艳发初弗自閟又近在宇下宜易知察方且亲以身临之竟不能回一盼之勤为若人宠其他则又何说也且使数子恋恋乡里不一游京师则上林之雄丽羽猎之崛竒感遇之顿挫其遂堙矣乎肉食者安忍处此盖君子之用世莫乐乎得材迩臣之报国无大于荐士夫惟王襄为刺史荐王褒苏颋为长史厚李白良可人意然汉唐上下数百年独有二公耳其难得如此呜呼某之生也后不得与斯人接也而廼今于阁下幸见之阁下道徳纯明名实奥美以法从之贵主盟斯文以方面之尊爱焘士类自开府以来西南文艺之俊聨荐墨附宾籍者焯焯有闻矣其髙者殆将与之同升金玉于王度其下者犹欲使之有立鼓吹于儒林以故搢绅归仁人物慕义而某此时以贫窭之故受防岷山之阳食指猥众待耕耨而后饱诚不可一日舍穑事以游其何日以来雅拜于大君子之前重以不幸有幽忧之疾有癖违之累先自絶于明时亡所用于天下慙恐遁匿不复自齿于人伦尚敢骧首卬臆希咳唾余泽于一二英才后邪今者穑事有间旧疾小愈妄自念言前日聨荐墨附宾籍者非某同社之良则皆旁邑之望也此其与某拜赐何以异故愿上名谒仰庆门下之多获俛贺吾人之有遭焉而不敢有所请谨治书具挟漫刺自道所以代将命者之词伏惟阁下引之斥之前之却之惟命之须弗敢知也不宣
　　上制置使书　　　　　　　　黄源
　　源窃惟蜀视中原最险远最僻陋自古用天下无以蜀为也然秦汉不得蜀则不能东乡与天下争衡而呉晋以来立国于江左者每每倚蜀为重盖汉资蜀富饶以自给山西之形蜀之力势相半焉当此之时蜀得十二蜀居呉楚上流而呉视楚为西门楚视蜀为巨蔽蜀一动揺而呉楚皆不帖席矣当此之时蜀得百二顾今有秦汉规画天下之权有江左凭藉江淮之势资于蜀而恃之以为守其势与力二者兼取之则蜀在今不翅天下重也天子往尝以执事镇泸又总戎于蜀口今又举全蜀而畀之执事者总制焉此非天子以蜀重而蜀以执事重故欤自古用蜀者诸葛亮当第一而李徳裕次之徳裕南抗夷北引天下之力以自重其为功易就而亮独以蕞尔之国南抗蛮西抗夷东备呉北敌魏无天下之大援而功视徳裕过之夫亮为力难矣然而犹未若执事今者之难也昭烈之后亮一步不出大城门者三年而后为渡泸之役而后为渭上之役夫堂之不植则其本颠大城其堂也故三年而治之藩之不固则有后忧蛮夷其藩也故力战而服之蜀已安矣蛮夷已服矣于是乎出其兵以与魏人角于其门亮之用蜀本末如此视徳裕为难而视今犹易之也当今执事实难焉万斛之舟顺流举帆一日而千里何则因于水之势也夫因其势而顺导之则苟有志焉皆可以成事势不足以自强力不足以有为而求以立大功于当世盖惟有道者能之而英伟豪杰不世出之才不逮也某愚意今蜀之力其强盛充实不若亮时远甚而纵横施设先后次第之功惟吾之所见务在利社稷而不为嫌者又非亮时比夫任大责重与古无以异而慿借扶持之势絶不可同日语则执事之为力顾不难于亮哉虽然执事有道者自始镇蜀迄今五年于兹譬之一元之运生生化化无一草木不被而道徳之威凛然人望而畏之在民则和在军则肃莫之为而为之者此天人也盖其力十倍徳裕而过于亮天子宁虚鼎席而乆勤执事以蜀凡大庇呉楚而势有不得已也某老矣往尝以下吏趋走于执事之前既辱知之矣得阙犹远愿备一官于麾下究观执事徳业之万一退而终身行焉以毋负知遇之渥执事其幸进之否乎俯伏俟命
　　上汪制置书　　　　　　　　王咨
　　某闻之佚胜劳治胜乱佚与治在我劳与乱在人此非兵说也用国说也势相衡事相权能得其机而执之则先者胜夫惟在我者无宿忧则其力全力全则有成谋处我于佚与治乘彼之劳且乱有所不动动必有济譬如人之一身将与人鬬当无事时必思休息屈伸使筋骸之防无不举之处夫是以能待敌于卒然而无后忧如无故而先自劳其身以犯风雨暑寒之变则病将起于腹心而中先溃自谋且不给何有于制人以六国而敌一秦六国之力全秦虽强无奈其为从也而六国者汲汲然不能以一日此其势不归秦而何归天下皆曰晋之东不能济一甲于长江之北履神州之故封自今观之有不足怪何者上流之势皆移于人一变仅止一变随起所因且借者皆内自戕伐之自古图回中原必兼用蜀而我初不能得既复不能有一失于李雄再失于符坚三失于谯纵犹初无蜀也我既乱且劳幸彼之亦然故能支四大变于抢攘之余此天也凡用国必有根本之地培植拥防当使其不揺取之常不尽其财而用之常不尽其力是故爱根本如爱吾命而后可国也今天下根本在蜀蜀根本在兵与民忧在民则不恤兵忧在兵则不恤民通而一之以固吾国实有统府在及今无战时当使优游而不劳静治而不乱二者朝廷已寄之重臣开府而来一切镇以清静凡所施设皆为国家惜大体而壅培其根蔕环数千里之地夜郎牂柯之境前此时斩艾草木以迩吾封乃今帖帖不敢少肆盖西南一面可赖矣天子注想名徳攷朝家登庸龙首故事在公已晚顾宣威虚府未有以畀蜀事者虽然上岂以一方易天下大计哉某自此归矣而某预为蜀忧何者时方用兵符檄星流急科严征民曰不得已不敢怨今号为无战而所在嗸嗸不异乡时不知有急复何以加之诸葛孔明用蜀赋养蜀兵闭闗息民十五年而后出之师行不能越五丈原国已坐困蜀之力易屈也今宿师十万几三十年尽西南之力以给而内郡至无备汶山以西卭笮以南牂柯犍为之壤皆控带外夷绵亘交趾而髽髻氊裘与我互市虽扼形势之地无宿储而有冗兵大抵爪牙脱落无全力矣盗之于人也必其垣墙之不支鸡犬之不闻而后得其隙焉今秦川三邑号蜀门户而无急忧岂不足忧哉天下之险在蜀大山长谷绵数百里梯空栈髙入不可出非骑兵冲突之地敌之长技至此无所施此坚守之国也所可深虑者吾之境中枵然而虚问其武备有役之兵无战之兵问其财赋廪无见粮帑无蔵镪郡县皇皇日不暇给而民之为生至不足赖非大臣见绵之几谁当忧之往年阁下条边事三曰举守臣曰训上丁曰督军储而近者不许县邑括隐户之赋此皆深思长虑为保防根本之计所以恵蜀甚厚将次第为上尽言之某尚何所伸其喙虽然尝试妄论今之急政五一曰严戢贪吏之侵渔以杜边衅二曰大攷守兵之赤籍以责实用三曰明絶郡县之诛求以开民生四曰痛省官吏之冗员以去浮食五曰尽蠲积年之虚额以寛期防盖边本无事而贪吏生之军本有籍而奸滥冒之调度既不得已而言利之人欲根株尽之经费至之不能给而无益之员又蚕食之至若歳入之虚籍终不天降地出徒使其急征他取以赴期防如割股啖口竟亦何益诚莫若为之一洗使民输以时获而粟织而帛不至称贷以重其困与夫上之四者皆以次举行当此少休庻其佚而不劳治而不乱以备不戒此在执事一露章且郷者兵民之权分故有所扞格而不得行乃今蜀中外之事尽制于统府此非可为之时乎愿深念之某西山之鄙人往年不度其贱数袖书请见而下执事降色词接之调一官躬耕待次日既一年从父老游而目世之病固六纛之东故敢妄有献焉去作岩邑甚懦不武预以不治为兢兢然有盟不寒决不至为虿尾以负所学风雨不时知有庇身所也幸甚幸甚









　　成都文类巻二十一
　　钦定四库全书
　　成都文类巻二十二
　　宋　扈仲荣等　编
　　序一
　　赠送
　　送冯定序　　　　　　　　唐李翺
　　冯生自负其气而中立上无援下无交名声未振擢于京师生信无罪是乃时之人见之者或不能知之知之者则不敢言是以再举进士皆不如其心谓生无戚戚盍以他为解予联以杂文罢黜不知者亦纷纷交笑之其自负益明退学书感愤而为文遂遭知音成其名当昔黜辱时吾不言其拙也岂无命耶及既得时吾又不自言其智也岂有命耶故谓生无戚戚生家贫甚不能居告我游成都成都有岷峩山合气于江源往往出奇怪之人古有司马相如扬雄严君平其人死至兹千年不闻生游成都试为我谢岷峩何其久无人耶其士风侈丽奢豪羁人易留生其思速出于剑门之艰难勿我忧也
　　送许协律判官赴西川序　　唐权德舆
　　十年冬予与今左曺相君兵部郎崔君同受诏禁中杂阅对策以第其等将命于廷有请程百职之功绪者且以郎吏谏曹为言时相君为部郎崔为右补阙因相顾曰直言者方讥切吾党其可舍诸予抚手贺之以为得隽及后诏下征他日之词则许生也典校满岁西游岷峩丞相彭城公雅闻其才辟以从事十三年冬以序檄计事至于京师献岁回车漉酒祖道以子之直而和敏而文策名于大府叶志于元臣抟迅飇翔层云将贺不暇给而别何为怆众君子中欢皆赋使鄙夫类之
　　送彭学士序【彭名乘华阳人】　　　　　范镇
　　蜀当西南陬曰舆坤坤为文为臣故世有方政柔静之士作西汉时司马相如始以文章显而后王褒何武扬雄事业着于篇唐陈子昻用古道振而时文于变意者岷峨蕴精江汉畜灵须其时克生其人乎祥符四年宋兴五十二载矣是邦人新去兵革之苦始渐声教之学而陇西集仙公以道艺行谊登王府主上绍休总秉权纲独观昭旷恢大同之化罢三互之法遂有普慈之授焉县令前驱弩防甚宠子弟师教檄文不修里有冠葢之华家连序塾之盛议者谓文翁玉堂子云书台兴儒以来未有侈于今日者已葢圣人用一贤出一令观悦之道其利博哉昔杨仲伯教生徒上名録者三千鲁仲康选高第至郡守者数十异时立本朝议之外廷丝纶王言润色神化则西州士夫未量其被教育也南荆领军非久留之地故畧而无述
　　送黄士安应贤良方正序　　　张俞
　　元年春朝廷复用六科召天下异才著作佐郎江夏王士安自成都提所为论防应召而行俞以言送之曰君尝用策干大臣获荐诸朝遂名方正而天下莫不闻圣上方居岩廊观万方惕然惧不克治乃策方正求其所谓为方正者岂弊吻诵述剽盗俗説以苟爵禄而已乎今内无嬖女外无奸臣宫室不崇畋猎不游钟皷不淫囹圄不囚奸宄不滋赏罚不私干戈不暴黔黎不嗟海内顺靖寂无諠哗可谓理道盛矣然而国统未立大本不安宗子未候维城不固贤臣未备政体不隆将帅未良战阵不勇故以号令不震武威不扬北敌西戎连衡虎视天见异地见妖水旱虫蝗民流饥馑葢相望于天下固寇敌之资也君岂有意乎天子方收羣策以终太平延谏诤以通是非羣策举则治乱见谏诤入则善恶明君当思尽言以道悟主贤良方正之事也若曰我将随世偶合与儿曹争一日之利予则逃白云而掩口岂鼂董之复可议乎
　　送益牧王宻学朝觐序　　　　前人
　　虎豹伏于山林鲲鲸游于江海夫以抟击荡跃之性据渊险势胜之场固其宜矣一旦虞焚其泽渔絶其流则狂顾骇羣震溢山海毛介之族云扰电逝岂罟网之设能制其暴哉况鸣张机动危其性彼闻跫然之音则有覆车触舟之患矣岂暇翔择而后处耶牧民者亦然益为西南之都会外戎内华地险物侈俗悍巧劲机发文诋窥变怙动湍涌焱驰岂其性哉守之者非其道也往岁三困盗臣之暴故其民翻然得计自尔三十载或政失其养则縁隙乘险欲蹑前弊而复其怨得非骇逸之过乎是以诏教服御与天下异枢宻学士太原公既持其节镇其地运方畧以适其欲宣上德以滋其生缓征赋以丰其财肃刑政以平其枉逮二年黎俗淳阜狱讼寂寥和气休声溢于道路俞遂作蜀侯赋政诗以歌之今我侯以旗节朝于京师俞适在岐阳且闻侯之去蜀其国士大夫曰兵曰民咨嗟瞻叹千里不絶好文雅者又竞为词章惜侯之行且颂其用信谓君子为龙为光有始有卒者也俞虽流冗不能忘乃作诗一百六十言又为序以为送诗曰元侯蕴神略杖钺静坤维道冠九州牧威通八国夷金城全失险鳯鸟自来仪佩剑涵星斗牙兵肃虎貔旄头沈怒角彗尾灭长旗号令昭文物功庸焕鼎彞言朝紫微座将陟上台司岳峻神灵气风清衮职诗双旌浮日转四牡逐飇驰泣道壶浆满梯空剑阁危玉鸾鸣汉目珠佩照秦姬过陜怀棠树经周叹黍离节函龙夭矫诏检鳯葳蕤霁耸浮云阁春流象壁池岩廊通梦想海防识雍熙回睠西南国行謡满荔支
　　送杨钧廷评赴治温江序　　前人
　　谈者谓蜀之地岩险其民峭急剽速治不可恩宜一中以刑且无事吏皆以为然故得以私天子威刑用喜怒其民苟得而不畏不治是以居亡其诚缘饰作文以应其上使国之刑日滋教日坏繇官邪也为吏者不去邪以自讼而反咎之于民无乃暴已之狠而怒彼羊之鬪乎古人谓上失其道而民散予犹过之今乃信然化元蜀人有致远长材通古今正道由天理属官出宰远邑夫邑大而赋烦地壤而货殖俗侈而诈吏豪而奸昔之政无有可诵于后者岂治之难乎未闻其良也今清河公既牧于益化元又临其邑所谓上作之下述之上下合德政是以和余于二君子见焉姑倾耳聴彼民之颂送张道宗监簿赴益州序　　　前人
　　凡为人之子而及于道未有不由其父之教而能成其名者斯乃众焉其或求夫所谓为人之子而能尽志以成其父之德则天下鲜焉况有昏逾矫防迷溺陷败使公相之业入于台隶又何多哉书不云乎厥父作室既底法厥子乃弗肯堂矧肯构厥父菑厥子乃弗肯播矧肯获则知有贤父而能有其贤子斯古之人犹难况今之天下乎清河公受命牧益闻者皆贺为立功之地而不知起功之谋其仲子字景真年未冠由太学官侍行西出都门有郡民之良者伏车而言曰宻学公以醇仁尹京内和外清载临坤维布天子典刑与其勤于民莫若惩其吏息其盗莫若职其兵图其外莫若谋其内易其弊莫若安其倾威莫若断刑莫若平权莫若速利莫若成黜无庸尊有道树之风声使上下皆适其欲非内有自亲之德孰能谋之谋之者固有肯获之志成起功之名矣昔吾祐在南海諌其父载书入朝止避谤以清其节其于佐佑政治以遗恵于黎庶不其远乎斯景眞无所取焉余亦无取焉尔
　　送明运使赴职益州序　　　　前人
　　古者诸侯朝于天子曰述职述职者述所职也自诸侯废建部刺史以治其地司其职凡所督郡县之政无小大悉会计之然后用赏罚之命自刺史职废乃建漕运之臣授其柄繇是权与古诸侯若刺史等景祐四年秋京东计臣尚书刑曹郎明侯述职于京师尽发其导民殖农实国息兵之术朝廷耸其议乃三锡命命执太史笔转漕西蜀翌日进拜兵曹郎既入谢诏又赐紫衣金鱼以耀其行观夫近世赋政之良奏议之贤未尝有也由是天下之人知明侯道在于民志协于上矣雅所谓为龙为光者其是之谓欤俞谓古之人荣有道而通丑无庸而尊今明侯挟周吕文武之道以康元元为心幸主上采公卿之议拔于下位用而不疑果才而奇跃然龙螭灿然宝龟将欲复尧禹于茅茨使大道坦夷岂止为龙为光而已乎噫蜀大国也国家倚为外府其地险其材侈其俗文其风武其政急其刑威兵乘而骄吏袭而奸民伺而暴暴与奸骄与威皆非治平久要之势也穷焉察焉得非吏师之过乎昔屠牛坦一朝解十二牛而芒刃不钝者诚蕴其利器也今蜀尚非十二牛之大而侯之刃若斧斤然岂有髋髀之虑哉余欢彼民之颂侯来于是系之以诗诗曰草木丽地含滋于天嗷嗷斯民繋命于贤维侯来朝爗然有光受天金朱驷马煌煌俾漕于坤俾刑于疆侯车未来我心忧伤侯车旣来我安且翔我兵我农我贡我赋待侯之令式和于政有赫四方熙我王命公乎公乎无逺于涂
　　送韩转运赴阙诗序　　　　　前人
　　今夫国之患异于古而有鲸虎之势者在于戎狄戎狄之僣暴而有其阴谋者在于幽朔禁暴伐谋莫若乎兵故萃兵捍戎之地在于赵魏秦晋之郊出则赋以事军旅以克敌为务者在于吴蜀之域是故非赵魏秦晋则不足以训兵非吴楚蜀汉则不足以出赋赋足兵彊然后可以议战则兵之命悬于吴蜀若此其急也彼西北二方皆骚然严障塞耀烽燧横袤万里屯百万之师昼甲夜戈以伺敌隙凡三岁无一日休息之期古之兵十万尚日费千金则今之兵非数千金不能给一日之费况暴百万之众而御久长之变乎且地大者备多兵众者财匮彼二方之民外残于寇讐内困于兵役肝脑不涂于地其役固未止也是兵萃于二方而利殚于四海故曰屯兵十万则七十万家男不得耕女不得织而生民之力穷矣民力穷则度支大农之调安所仰给乎夫树本揺者枝干动枝干动则本将枯四方者非国之枝干乎而蜀蔽秦陇走汾晋日出财币以给二方之戎卒故民不勤而赋有常今幽朔变兴震陵疆宇国家既大发卒又募兵距塞遮絶敌道敌未灭祸未已则兵非常日之兵赋非常日之赋其取之于民也不有权术哉昌黎韩侯作计运于西蜀三年内均赋敛外给秦晋财出亿计而民不知其术可知也假益之治而兵民用苏其政可知也用是诏勉其劳者三其绩可知也古人有言不有君子其能国乎韩侯殆能之以庆厯二年秋八月受命还朝小子辱慰荐之旧敢作诗以颂侯之行其诗曰文儒持利权干蜀给秦晋财足兵气雄赋平民力振兵伐苦炎火劲敌奚难烬所以天子书劳侯如岳镇韩侯拜王命肃肃来修觐醉辞冠葢游笑让蛮夷賮落日明介旅凉风发车轫谠谋行可言号令期民信
　　送杨府公归朝序　　　　　　前人
　　枢宻学士谏议大夫号某扬公治益州政成有庸天子赐玺书褒嘉以慰蜀人之思四年春公遂朝京师庶寮羣司文武吏士洎外之都鄙旁及巴汉之人西南徼外之夷莫不咨嗟惜公之行拥车蔽涂来献酒壶涉广汉越巴西弥三百里駈而后已于是合词而言曰公之政也德以柔善良刑以威暴彊沃沸盗之鼎挫利臣之钯内为干而强也外为枝而弱也渊然而源澄也决然而流长也屹然其防也振然其纲也本固而末必茂皮完而毛可传其道固已远矣而不知者谓我之刑反以为暴谓我之德反以为誉此皆抑善与奸舞其好恶安足与议夫道且古诸侯刺史之职废久矣今天下为守者谨法制督财赋一吏事耳惟蜀负险擅利首奋边人尾掉蛮夷怙动耸【阙】自古睅然故牧守之道尤在弛张不可与天下比而昧者尚欲以谨法制督财赋一吏事为议是贵屠牛坦以斧治髋髀也乌足与语夫权变之治哉自朝廷务德守柔刑久不用于是吏傲而悖民侈而奸戎獠合谋果乘而乱由不用刑之过也然后知杨公之德刑也不在乎一郡曰可移之于天下乎曰刑罚不可偃于国征伐不可偃于天下苟能移而用之其亦庶乎治矣某故采为送公还朝序
　　送文府公归觐序　　　　　　前人
　　江汉出于蜀而防于海涵天地之泽浸万物之生渊源浩漾流而不息远而益大其发源防流成天下之利百川不足与其类矣故君子象之枢直学士平阳文公诞生于晋雄姿正气禀汾崔之灵焉赋政于蜀丰功厚泽视江汉之流焉故善言江汉者取诸浸润与天同功而已不私乎甽浍之益也善言蜀政者谓能树教本立民彞绳百吏清庶官登俊良屏奸究内和兵戎外抚蛮夷布上泽于方国炳休祥于山川俾夫黎民幸生而无奸心然后有长世之德不私乎一物之利惟平阳公能之庆厯七年春公抚蜀二年矣是时自秦而东及于海隅旱土不殖民失其职天子忧惧图靖灾眚不逾旬再诏免天下之囚繋又特诏避寝彻膳求直言以捄其失而蜀据方面有成国之重负治乱之势顾无一事乃可省去是以君子谓公之在蜀能用刑矣夏四月六日诏书至蜀命公乘传入位枢司其未行也贺者溢于都其既行也送者集于途咸曰仁人荷天之衢执天之枢其庸如何其恩如何俞谓古者诸侯之政纪于邦舆人之诵载于史官况公之入觐也辅大君议庶政陈庙算伐敌谋以安天下为务其光灵宠赫又若斯之隆也岂可使江汉之域久而不金石刻乎今之序也本乎实録当有能诗者如周人美申伯韩侯故事采为送公之诗焉
　　送田府公入觐序　　　　　　前人
　　刺史太守职废久矣今天下羣府悉用博士郎吏假守其职故虽将相大臣出典方岳不过奉行诏令而已惟蜀地大人众统兵治民控制戎夷跨带万里天下之陆海国家之外府佩印绶操斧钺班政教者犹有古方伯之重焉圣上嗣位二十九载蜀人颂守臣之良曰田公维昔蜀侈而慢内溃下防将顽卒骄民毒厥命故有三盗乘而为乱则非蜀之辜守将之辜也吾蜀何有于不事哉厥后四十年间为治者能侮其乱而不图其本谓失诸寛遂厉其猛惟吏是暴惟刑是威若火熖熖不燎不止俾吾民圜视惴伏凛然惟恐刑之轧于已也假有乌获之力负而不息亦将偾于地矣维田公之来撤燎纾力解网散刑与民休宥仁浸诚结各熙其生三蜀所以休神功忘天覆由我公之能懋其德孟轲谓惟仁者宜在高位此其効欤公尝冠制举掌命书出平保州之乱天子以为文武器乃授环庆总平凉抚秦州用能卒乘辑睦边鄙不耸遂命镇蜀而庸绩益懋可谓亟试起功之秋也既二年诏追入觐由成都出于剑阁无官吏无士民无缁黄无台隶拥车填道千里不絶俞知公之度散关越陇山厯秦川彼西土之兵民戎獠前歌后送亦若蜀汉矣岂非仁爱之笃厚哉虽古之良牧何以加此其年冬公为枢宻直学士给事中俞幽潜白云闻有休命不敢窥天防颂龙光但采诗人美申伯韩侯之义送公入朝幸采风謡者观焉皇祐二年冬闰十一月十七日序
　　送张安道赴成都序　　　　　前人
　　淳化甲午岁蜀寇乱今六十年矣无知民传闻其事鼓为讹语諠譊震惊万口一舌咸为岁次于某则方隅有不幸然自春抵夏未尝有毫髪惊秋七月蛮中酋长以智高事闻于黎转而闻之益云南疑若少动岁凶之説又从而沸焉缙绅从而信之焉西南一隅朝廷重忧之矣天子于是命我公来帅以全蜀安危付之蜀世有货泉储蓄为用自昔王室不纲则权臣因而据有是知蜀之可疑而不知蜀之顺逆系中国盛衰也彼乘衅而起因危而守者延顷刻之景尔一旦中原有主则奔服投窜不暇王衍孟昶辈是也方今主上神圣法制纯一恩霶德流浃民骨髓择守而统之制兵而维之蜀固不足疑也而岁凶之説其亦怪乎且蜀自伪昶纳土而后朝廷以为新国凡百号令抚而有之郡县之政姑息苟简三十年间弊寖以大淳化之际经制烬矣赋税不均刑法不明吏暴于上民怨于下武备日废而不知讲盗贼日发而不知禁是故野夫攘臂以取州邑其易如席巻然则甲午之乱非蜀之罪也非岁之罪也乃官政欺懦而经制坏败之罪也今则不然赋无横敛刑无滥罚政无暴民无党力于农则岁丰工于业则财羡惟安和是恃惟嬉游是图甚者以至外饥寒而竞逸乐傥绳以赏罚而驱之于盗不忍为也土兵之籍于郡者大率柔而多畏冗而不足用暖衣饱食务完其生以保其妻孥一夫大呼而觊其从不能为也东兵之来戎者以为休息地至则约其服食贷人以缗钱而享倍称之息加以法制素定悉所禀畏一有小过刑而归之谓其有衅不敢为也今观于时则大异验于政则甚和审于民则自安度于兵则无状而曰云南可虑斯又不然矣大理至南诏南诏至益其地相去数千里山川险阻从而可知然二虏虽大皆顺服之国也朝廷亦尝有恩以縻之今乃舍部族之常居附遁贼之余党厯险隘之远道以谋入寇彼虽蛮夷亦知其迂而不为也窃谓蛮狄之性好诈而贪利卭部诸蛮平时以马货我朝廷务于怀远所赏必倍彼类亦谕其意得非仗冦之衅矜已之忠而徼我以恵欤必谓之诈备或阙焉必谓之信其讹尤甚信与诈置而勿论可也然则闾阎之语不足信云南之警不足忧今之好怪者必曰岁当然无乃溺于用数而昧于知防乎验之以人事明也甲午之説诞矣公为国巨贤德业济时局庙堂之才而施设蜀如户庭尔必有以抚御统镇之道而置之以安也
　　昭觉寺宴席送圣从察院还朝序
　　谏以救君上之失法以绳臣下之非惟庶政治乱小人奸邪可言可察可诛可劝朝廷大本万务之纲系于二司得人为重圣从为监察御史九月上言母老在蜀诏归宁既至即授谏官夏五月十五日去蜀还朝有羣丞天水赵希仁清河张子立大集宾客出饯于昭觉寺日夕饮酣俞言曰圣从孝友纯深寡言善闭炳文酿学储蕴其用则人固知之今乃自外遂为谏官斯必有矢谟正言合于大义是以天子悦而进之则人固不得而知之众曰然又言諌官寂寞久矣皆用口舌蜩螗细碎无益于治徒使天下不安其生圣从尝学古道当引大体慷慨谏争不吐不茹折奸殖良则君尊而臣安道行而法立海内处士安有预议于其间哉主人举觞属而贺曰斯言也固为行人之事其可辞哉其可辞哉
　　送赵大资再任成都府诗序　　文同
　　上五年秋七月丞相以成都守臣当更其所以宜往者名氏陈于上前曰是其职序才业者可以称其任惟上之所择者上凝神久之且曰今海内之蕃域号为至重者举莫若吾之全蜀壤土衍沃民俗丰伙外之则八国种落赖之以绥辑内之则四道郡邑倚之以康靖得人而重固异他所须智略沈辩威恵肃给厌舆论之所与慰遐陬之所欲者始为其人矣我有耆哲宛在东土是尝屡以仁爱明恕抚吾西南之民其民怀服其信厚逮今未闻有輙敢一日忘去者此将烦之再莅于彼其谓往制无循袭丞相奉被上防乃曰圣虑所及度越常议选委良帅以遗井络远人蒙庆不胜至幸于是以资政殿大学士召公于营丘大斾过国诏趣见上众悉谓公辅臣必以远解既对便坐独奉天语雍容启问移漏累刻惟以愿得亟装出都门并驿临治以副上之所以待下之意讫不以私请自免以图便安遂行上褒嘉之驰使劳谕眷委之厚无与为较先是公二纪之中临于蜀蜀人既闻公来男嘑于道女讙于灶皆曰我之匙筯安于食而枕簟乐于寝者不图今日复因于我公矣公既至简条目去苛异刷涤梗垢磨荡昏瞀羣疑革而氷消大扰息而波澄未逾月而梁岷之下晏然已为乐国矣同昔者尝闻之于公曰夫感物患乎有心有心则接于物也泥而不博临理贵乎无欲无欲则烛于理也明而不闇泯诸妄虑照以正见则天下之治安有所谓龃龉而难治者哉葢公素事如此以为身术故入岩庙出殿巨屏曾不以内外为轻重而以一其所无事者为政治之本凡取之于君而获爱于民者其将繇此者欤同常欲有所论撰以纪公之休懿防赴官兴言道出门下公因授以送行诗一篇俾同为之序同乃述上之所以复用公于蜀与公之所以得蜀人之欢心者题其篇首诗自韩魏公而下凡若干章云熙宁六年上元日谨序
　　送冯枢宻还朝诗序　　　　　范镇
　　茂州羌汉冉駹之遗也距成都十舍而遥虽羁蜀郡县而不以中国之法治之故其叛服不常绥则盗边急则啸聚自昔然也熙宁九年春闱茂州刦略吏民杀官兵剑南诸城骚然震惊夏四月乃诏资政殿学士諌议大夫冯公自渭徙成都以镇抚之蜀人闻公之风旧矣欢喜踊跃迎拥于道公既至则一切镇以无亊忧者释然骇者晏然陇亩市里按堵帖息王师徂征以诛以怀岩居涧饮悉复故处乃赋田器给种食以振业之莫不稽颡厥角洗心易虑要神而誓曰自今以往不复敢干王畧矣公以为武威既申文教不可后也崇饬学校以绍文翁之隆讲明中和以追王褒之盛宣恩德问病苦方且与蜀人相安从其俗以为遨嬉曾未暇皇而蜀人亦欲偃公之休恃以涵养以永岁月冬十月即拜公给事中知枢宻院事图旧德以急真贤也于是蜀之在官者及其学士大夫相与采民之言作为歌诗序引以献曰公其不终惠吾蜀而遂东邪又曰公虽东当泽天下于何而不终惠吾蜀也凡若干篇以美以欢以致其诚爱慊然若犹以为未也干旄之诗曰彼妹者子何以畀之其是之谓乎公且从容上前日道其诗之所云兴民之利而除其害则众君之作岂特赠离纪别之为哉葢有以补治道而致和理也
　　送成都师席晋仲序　　　　苏元老
　　元老闻之诗曰人亦有言柔则茹之刚则吐之维仲山甫柔亦不茹刚亦不吐不侮矜寡不畏彊御孔子曰政寛则民慢慢则纠之以猛猛则民残残则施之以寛寛以济猛猛以济寛政是以和夫诗之所贵夫柔者非贵夫柔也贵夫不侮矜寡也所贵夫刚者非贵夫刚也贵夫不畏彊御也孔子之所贵夫寛者非贵夫寛也贵夫寛以济猛也所贵夫猛者非贵夫猛也贵夫猛以济寛也于此有人病寒而我下之病热而我补之则人皆以为贱医矣夫良医岂有他哉能反贱医之所为而已惟君子小人之用刚柔寛猛也亦然故夫用刚于矜寛谓之虐用柔于彊御谓之弱用猛于民残谓之薄用寛于民慢谓之削凡此皆小人之所为也夫君子亦岂有他哉能反小人之所为如诗孔子之所云而已寒热补下设之当为良医否则为贱医刚柔寛猛设之当为君子否则为小人其必然审矣崇宁中诏以今显谟閤直学士席公为御史中丞先时言事者率常毛举小吏之过差以借口以塞责至于大吏虽奸状显著死不敢一言众谓公来必循其迹公至则濶略细故取权幸之尤有气势而多者击之章既上率与之偕罢众由是咸知公之刚大观中诏以公出镇成都成都之俗吏猾而民奢遇利则聚而为奸值害则逸而为盗地险以逺故常除用重人既贵且富恬其故习莫肯训正众谓公来必因其俗公至则按吏若民之尤无良者草刈而禽狝之一道大震众由是咸知公之猛政和中诏又以公再镇成都成都之人仰公威德前期相戒莫敢犯令其奸究闻风而奔遁众谓公来必仍其旧公至则大济威严父诏而母鞠之遂以无事众由是咸知公之寛方公之为御史也人以为柔而不知其出于刚知其出于刚而不知其犹柔也其镇成都也人以为寛而不知其出于猛知其出于猛而不知其犹柔也其再镇也人以为猛而不知其出于寛知其出于寛而不知其犹猛也刚柔寛猛公岂有心为之哉人自异观耳葢公之为中丞也可谓不侮矜寡不畏彊御矣其镇成都也可谓猛以济寛矣其再镇也可谓寛以济猛矣不侮矜寡不畏彊御猛以济寛寛以济猛可谓君子矣元老为诸生太学也虽未获事公而闻公之烈固已忻而慕之矣元老为教授汉州也公适出镇始获事焉其再为教授公亦再镇又获事焉凡望风十稔为门下士五年蒙道德之末光而聴闻教诲之绪论既久既熟不可谓不知公者也其闳大深宻者未敢以臆断也至于措诸事业适刚柔寛猛之宜不知与古之君子何以异也今朝廷方行中和之政以幸天下而公以召归其遂相天子矣且公之在御史也职可以言之矣而未可行之也今在蜀也职可以行之一方矣而未可以行之天下也夫言之与行之其势孰便行之一方与行之天下其利孰博中和之道行之天下势便而利博其在斯时欤凡居门下者皆可进贺也况如元老之辱知最厚者哉昔龚渤海政成天子使使者召之议曹王生愿从功曹以其嗜酒亡节度难之渤海不忍逆从至京师将对之日王生有所白而渤海聴之既至前对如王生天子大説今公之贤何止渤海而元老之亡状岂敢自付于王生然辱公之知之厚义当从公以往适会遇病不能东傥又黙黙无半乱以别则非公所以视遇元老之意故于公之行独賛公之已事愿力行之而已天下有不大治者哉
　　代送席师序　　　　　　　杨天恵
　　上即位之七年诏以吏部侍郎席公为显谟阁直学士知成都府少游蜀道登鹿头望雪岭沿鴈浦寻江源彷徨周览山川形势而得其豪杰耆旧主名与其风謡气俗之详及是命固乐与西南为不朽事既练日即引道而蜀人亦以公名卿子清毅有故家风度必能举广汉遗烈倡方面之治于是开府之日小大趋令名各顺聴亡所抵牾老奸宿恶闭门束手念自淬厉求为柔人而益利两道二十余州水芸火耨山行野负之氓咸足生理抃喜盈望如公户摩抚而人劳苦者葢公设施百未一二而治功已如此矣公遂勤成之行之不变凡防年治益进功益章天子以公名实相应果可用不疑也亟下玺书召焉方坐宣室开延英从容赐对天下事因空紫枢辟黄閤以时賛授无不宜者回视前日风宪之拜铨衡之迁犹不足淹歩武况牧伯之寄岷益之远是尚能延騑驭耶某节下小丈夫也试吏小邑幸得操简书受约束于幕府公不知其亡状时赐之坐访所欲言某亦瞷然思自单竭陈义未竟公必知其所以然至乃未言而蒙识察不竭而承知遇士大夫窃怪之而公处某常自若也今公还朝廷某贱不及从迎计岁时不即获侍如出帡幪暴露于谷如去清阴履霜于野其可恃而安虽然鼎铉之材当为岩扉重圭瓉之器宜为宗庙珍以一方不可独留也某小子宁能久怙耶用是自决无恨望秋风已壮严召方急某愿公以天下之重自重而不敢有所祈谨抗手抑首迁延而辞避
　　送成都席师序　　　　　　　王赏
　　席公治蜀之五年诏书移镇平凉赏送别于升仙桥上而言曰契丹大国也中国奉币交欢为兄弟灵夏小国也臣服于中国大国富强其势为难动为中国之患大小国迫蹙其势为易危为中国之患小然契丹自澶渊讲盟庆厯再和之后北边无狗吠之惊者百有余年夏人自元昊以来服叛不常五路宿兵而内引百羣为助败兵蹶将困于飞挽者累世而不息此其故何也今日契丹破灭议者谓西方可传檄而定是亦弗思耳以前日之势观之为患大者反无足忧为患小者乃深可畏无足忧者易亡则知深可畏者为难取也大抵国大则有所恃而不戒位分太严而上下不交法令太急而百姓不附故其强易弱国小则无所恃而常惧其军民之势犹一家也相卹相救谋虑日深故其弱难犯平凉四面无险阻号用武地若朝廷无深入之计为守而已则可若欲求朔方故地则为执事者不可不虑古之人欲谋人之国者必有素定之策五员之于楚分兵以肆之克国之于先零持久以服之夫无谋人之智而使人疑之拙也有报人之志而使人知之殆也事未发而先闻危也况夏人今有唇齿之忧耶为今之策匿形彻备使之勿疑焉而后可以有为也赏将有深于此者而未敢言焉
　　送符制置被召序　　　　　　何耕
　　二十五年冬上召四川制置使符公于成都明年春命始至公以次付使事府事理装戒行日于是宾佐掾史杂然相与怀公之德惜公之去往往有不怿者独其客何某揄袂奋臂抗声于众曰公召宜也已后矣公早扬俊声雄辞大篇甲乙上庠穿经入史强记洽闻贵而弥専老而不休于时为耆儒登车澄清擿伏纠贪风烈言言严而不残徘徊巴蜀十有余岁最后以太府卿总四路之赋国用以饶军无乏食厥功茂焉于时为材使者蜀道谋师帝难其人峻秩西清命公往临剔蠧治荒公不敢媮田妇贩夫知公勤劳于时为贤方伯今天子总揽万防躬行福威旧德名人登用无遗者万俟公来自沅州至之日拜右仆射魏公沈公相继起远外位政府公视数公皆一体人也顾安能郁郁久居此乎与其利専于一方孰若泽被于天下与其拥旄仗钺为蕃宣保障之用孰若垂绅搢笏有谋谟防诲之益故曰公召宜也而吾徒尚何以戚戚然儿女悲为哉虽然蜀父兄有蓄念于此久矣不敢彻声于天子而敢私布于下执事公其聴之否乎自秦丞相当国逐蜀士如弃梗无一人缀文石之班望属车之尘者或曰谓其轻而党同丞相恶之故弗用嘻亦甚矣百步之内必有茂草而谓蜀之人人人皆轻人人皆同也不防于诬乎两苏公兄弟也伯氏以言语得罪濒死不悔而其季渊静木讷出于天性蜀国与范公温国司马公平昔议论无一不同至论乐律则终身不能相合也其不轻不同者亦可概见矣或曰蜀地疎逺丞相忌之故弗用此又非也宰相之用人当问其贤不贤岂当计其疎不疎远不远耶今有横木于道当举以十夫之力则取诸吾邻里乡党而足矣至于当举以千万夫之力则取诸涂之人可也而必曰吾之父子兄弟焉吾之邻里乡党焉则木之横于道者没世不行寻常天下之大过于横木亦逺矣而宰相方且惟疎远之务去呜呼殆哉蜀父子窃窃然不能忘情于是者有以也夫侧闻万俟公频年于外涉艰险知情伪甚熟甚悉今其还也宜必有至公甚盛之亲以惩创前弊慰安羣心者而沈公亦尝为政于梓于虁所至有惠爱既去人思之今公又自蜀以往天下其意者将振蜀人于二三公之手乎未可知也公既至见天子于殿陛上退而与万俟公魏公沈公论天下事孰通孰窒孰利孰病其能漠然无一语于蜀哉葢非今日庶政一新公道廓开之秋则公虽有欲言之心而不可以言非公与沈公在蜀时久凡观民风考论人物之详则蜀人虽抱无穷之恨而不敢以告语曰日中必操刀必割葢言时之不可失也公行矣尝试为蜀人图之



　　成都文类巻二十二
　　钦定四库全书
　　成都文类巻二十三
　　宋　扈仲荣等　编
　　序二
　　文集
　　唐成都记序　　　　　　　唐卢求
　　蜀国自秦始通秦遗蜀王五美女蜀亦遣五丁迎之到梓潼见一大蛇入山穴中一人掣其尾不能得五人相助大呼拽之山遂崩五丁及秦女皆死惠王遂遣张仪司马错从石牛道灭蜀因封公子通为蜀侯以陈庄为相置巴蜀郡迁秦人万家实之民始能秦言以蜀令张若为太守前时蜀王开明尚纳美女为妃葢武都山之精也及死葬于城西北遣武丁担其本山之土以为冢今有二石尚在古老言武丁担土担陈为庄既秦公子相数年遂谋反杀秦公子秦代蜀诛庄封子恽为蜀侯恽后母诬恽有罪赐剑自杀蜀人以其寃因为立嗣又封子绾为蜀侯后复疑绾反诛死自此但置守而已后以李氷为蜀守氷始凿三江引水以行舟楫岷山多梓栢大竹坐致材木又溉水开稻田于是沃野千里号为睦海置绵洛二水用便溉灌作石犀五以压毒蛟命曰犀牛后更为耕牛二又作三石人立水中氷非常人也与江神约曰水竭不至足盛不没肩大凿岩崖通沬水道江之龙大怒氷乃持刀入水与龙鬬龙死遂无水害迄今蒙利蜀人称郫繁为膏腴绵洛为浸沃昭襄王时又曰白虎为患意廪君之魂也厯四郡伤千二百人王乃募能杀之者邑万家金帛称是巴夷朐忍瘳中药何谢作白竹弩于高楼瞰而射之死王嫌其夷人乃刻石复田顷田不租十妻不罪伤人不论杀人不死与之盟曰秦人犯夷输黄龙一只夷人犯秦偿清酒一钟其人安之遂号曰武夷其族又有濮賨賨尤武勇居渝水夹水以居为汉高祖前锋防阵善舞巴与蜀代为仇雠蜀尝封弟葭萌于汉中号苴侯命其邑曰葭萌至汉高祖六年始分置广汉郡高后城棘人道开青衣文帝末以庐江文翁为郡守穿煎油口溉田千七百顷立文学选吏子弟皆就学令俊乂之士张叔等十八人东诣博士受七经还以教授于是岷络之地学比齐鲁孝景帝加叹遣天下郡国皆立文学自文翁始也文翁明天文灾异后以博士征至侍中扬州刺史孝武帝置四部都尉俾立十八郭于是郡县多城观矣又分防牱置益州是为南益州宣帝地节三年穿临卭蒲盐井二十置盐铁官自汉兴至哀平牧守仁贤宣德立教英伟命代之士其出如林玺书束帛交驰于梁益之地矣虽鲁之洙泗齐之稷下未足多也且汉征八士蜀预其四高帝分蜀郡北鄙置广汉武帝分南鄙为犍为遂有三蜀之号王莽改郡守为帅正以蜀郡为导江公孙叔为帅正治临卭述僣号后汉光武帝灭述还为蜀郡顺帝即位复为益州郡名依旧州治大城郡治小城灵帝末以刘焉为牧及卒子璋伪嗣建安十九年璋迎汉左将军刘备至遂灭璋称帝继汉号先主治成都魏末司马昭平蜀复为益州晋受魏禅以州领郡武帝末以成都为国封子頴为王其后賨人李雄僣称王晋穆帝永和初遣桓温击灭之复为蜀郡谯纵反安帝命朱龄石讨平之至梁分益州更置南北二益州以武陵王纪为刺史纪僣帝号领兵东下为湘东王所杀后魏废帝前二年尉迟逈定益州置总管后逈举义旗不受代为隋王坚所戮隋开皇元年废总管置行台以蜀王秀为西南道行台尚书令三年复为总管大业元年废总管为州又改州为郡圣唐武德元年复为总管三年置行台改为益州以太尉秦王为益州道行台总管又改为宋大都督府天后析益州置彭蜀汉二州开元二年始以齐景胃为剑南节度营田兼姚嶲等州处置兵马使自此始有节度使也八年以李濬为使去兵马使章仇兼琼瑶山南西道采访使其后或兼或否亦无定制上元二年始分为东西川广德二年复合为一大厯二年又分为两川至今不改天宝三载复为大都督府十四载宗皇帝巡幸车驾留五月至德二年改为成都府置尹北东西二京号南都后复停大凡今之推名镇为天下第一者曰扬益以扬为首葢声势也人物繁盛悉皆土著江山之秀罗锦之丽管弦歌舞之多伎巧百工之富其人勇且让其地腴以善熟较其要妙扬不足以侔其半况赤府畿县与秦洛竝故非上将贤相殊勲重德望实为人所归伏者则不得居此况控带蛮落阨戎限羌非文武寛猛包罗法度之君子则不能得中庸以是圣庭慎择尤难其任使号有三曰节度观察安抚先时南蛮六部不相臣服天子毎有恩赏各颁一诏呼六诏开元末节度使王昱受贿上奏合六为一乃封大酋师越国公蒙归义为云南王始独称南诏至杨国忠謡领蜀郡太守兼采访使遂扰边阃希立功代乃有泸南不利之变贞元中韦令公臯为节师招复云南背蕃归汉十一月八日因置使安抚兼统押西山八国近界羌蛮等使是为三使韦令公本以奇勲秉旄钺思立边効又在镇且岁久南诏为其用拓地甚远公既卒刘辟继公后以兵守险为不顺诛死家籍没后京兆公为节帅酷易军政殊不以封域为念戍卒罔代边蛮积忿至大和三年十二月蒙巅遂以兵剽掠至城下杜公填门不敢与争防监军使矫诏宣谕蛮人遂退工巧散失良民殱殄其耗半矣列政补完尚不克称大中六年四月诏以丞相太原公有驱制羌戎之成绩由邠宁节度拜司徒同平章事镇蜀蜀为奥壤领州十四县七十一戸百万兵士五万外疆接两蕃人性劲勇易化以道难诬以智公至以俭约师之以谨廉不伐临之以刑赏法制平治之人欢且舞旦夕咏公之德矣先是西蜀图经甚备朝野之士多寄声写録主务兹者不胜其烦遂尽削而潜焚之长吏至即据显者集为一轴以献繇是百不书一大中八年戸曹参军蔺宗甚好学且目覩司徒相国之异绩愿付以传示于后然不以文自任剪截疎长芜言不略相国乃属予小子令刋益之且曰不以淹徐疾速归于流布以为不朽之事求受命震怖又不欲以图经为目乃搜访编简目为成都记五巻经与图之附益愿终宗之职庶以此为助也大中九年八月五日叙
　　蜀梼杌序　　　　　　　　张唐英
　　唐英尝观自古奸雄窃据成都者皆因中原多故而闭关恃险以苟偷一时之安譬夫穿窬之人利于昏暝之夕至于白昼皎然则无能为也且韦臯守蜀二十余年其材智机权过于王孟逺矣止欲求兼两川节钺而不能得刘辟惑术士之言自谓才过项羽不数月已就槛车之缚葢是时朝廷清明刑政修举贤智在位纪纲整葺彼虽欲不臣势不能为也使臯辟在五代时其为恶必有过于王孟者以此知朝廷治则蜀不能乱朝廷不治则不惟蜀为不顺其四方藩镇之不顺亦有不下于蜀者当王衍之入洛也三蜀之人尽喜中国之有圣人而庄宗总制失驭中外继叛蒲禹卿恸哭曰观天下事势如此蜀人岂有安泰之期耶必重不幸尔洎知祥入蜀之后明宗颇以蜀人为疑凡高赀有力者尽令东徙张不立叹曰蜀中之叛非蜀人为之也皆朝廷所委用之臣所为也其言葢有激而云尔善乎田龙游之论曰僣伪之主改防堂为宫殿改紫绶为褚袍改寮佐为卿相改前驱为警跸改妻妾为后妃何如常称成都尹永无灭族之祸耶兹可谓药石切至之言也王孟父子四世凡八十年比之公孙述辈最为久逺其间善恶之迹亦可为世之监戒然编録者知耆旧传鉴戒録野人闲话之类皆本末颠倒鄙俗无取真宗时知制诰潞公振修九国书有前蜀后蜀世家列传然而烦简失当尚多疎畧如张扶冯涓张士乔段融蒲禹卿张云陈及田淳之徒谏静章疏皆有益于教尽弁而不録此观者所以惜其有未备也予家旧藏前蜀国记后实録凡一百三十巻尝欲焚弁而不忍今因检阅始终削去烦冗编年叙事分为十巻其间事实未显如髯须肥遗远望绩长禹粮蒲骚之类各为解其失误凡五代史及皇朝日厯所载者皆略而不书名曰蜀梼杌葢取楚史之名以为记恶之戒非徒衒其小説葢亦使乱臣贼子观而恐惧耳
　　蜀梼杌后序　　　　　　　睦昭逈
　　治平四年夏六月两当县尹邓君惟良显甫自京师归传殿中侍御史里行张唐英次功前在阆中监征时所编蜀春秋十巻予尝得而观之其编年叙事之体若荀悦汉纪之例至于褒贬善恶本末贯穿骎骎乎驰于汉魏作者之间有古良史正召试秘閤在仁宗时上大水灾异书时政十四事书在英宗朝上慎始书水灾封事二道皆究极乎治乱之变而探索乎天人之际今天子特排羣议而擢为御史以其勇于敢言也方将摅其所蕴而大有为于时彼春秋者乃区区龙断时无所用心而寄之空言以寓劝戒岂比夫陈夀醮周辈龊龊弄笔砚纪一方之事而无补于教耶次功旧有国体论十卷唐史诛奸发潜论五巻总要监今论五卷渝南集十卷补此楚书十三篇乐府歌诗千余篇皆秘而不传于人而春秋最后出显甫好事宻购以归予因为刋行以广其传昔人得王充论衡藏之以自衒其辩岂予之志哉
　　成都古今集记序　　　　　　赵抃
　　仆繇庆厯至今四入蜀凡蜀中利害情伪风俗好恶了然见之不疑尝谓前世之士编摭记述不失于疎略则失于漫漶不失于鄙近则失于舛杂向治平末因取续耆旧传而修正之去年陈和叔翰林以书见贻俾仆着古集今别为一书此固仆之夙心而未有以自发也繇此参访旧老周咨顾生缉以事类成三十卷不始乎蚕丛而始乎牧誓之庸蜀从经也从经则蚕丛不必书而书之于后何也扬雄纪之吾弃之不可也参取之而已矣事或至于数説何也久论之难详也昔者齐太公仕于周司马迁有三説焉疑以传疑可也神怪死生之事不可以为教书之何也吾将以待天下之穷理者也书乱臣所以戒小人书寇盗所以警出没书蛮夷所以尽制御之本末终之以代蜀使万世之下知蜀之终不可以苟窃也其间一事一物皆酌考众书厘正譌谬然后落笔如关羽墓今荷圣寺闯然有榜焉而仁显者孟蜀末僧也作华阳记云墓在草场庙在荷圣此目击之所当弃而从仁显者也若夫知之有未至编之有未及则亦一人之功不可以求备然窃意十得八九矣后之君子其亦有照于斯乎
　　成都古今集记序　　　　　范伯禄
　　成都蜀之都防厥土沃腴厥民阜繁百姓浩丽见谓天府缣缕之赋数路取赡势严望伟卓越佗郡朝廷席五圣之厚基万龄之泰明烛外遐爱均畿辅凡选建师长必一时名德中外皆曰可然后以尹兹土其优驭西南之意防古邈矣非独隆于今也蜀之所以为重于天下虽穷隅鴂舌咸共知之而其可以文载而永久者则往志蹐错近事缺絶殆不足以彰其重熙宁壬子八月诏以防知政事赵公为资政殿大学士再莅此府蜀之黔黎夙云易扰小异故常必勤上心是时天子方恻然矜之故不惮诿公以逺公倍道而来下车之初厘所当恤亟即民心平纷解累人乃观释尽知明天子覆育逺方之意甚厚公亦自谓宜于蜀也会翰林学士陈公和叔语之书曰蜀事可观惜其坠落泯泯不耀公慨然留意每政事间隙延多学博识之士与之讲求故实掇采旧闻若耳目所及防诸老长考覈是非自开国权舆分野占象州部号名因革之别其镇其浸冈聨属之详都城邑郭神祠佛庙府寺宫室学官楼观囿游池沼建创之目门闾巷市道里亭馆方面形势至于神仙隐逸技艺术数先贤遗宅碑版名氏事物种种环谲奇诡纎啬毕书繇秦汉已来凡为守令荦荦有风迹者若干人有唐迄今知府事居多闳硕端毅之望又若干人其行事暴于图史不可胜述其始至若代去之年月序次照然着矣厥生钜人千古不乏泽我文化隽送迭起科选德进相踵于朝数百年间无一遗者物有其善虽毫厘云补实足以为一方盛观自惜僣贼乘民凶灾事变不同久近亦异悉其致寇之由及王师夷难底平之迹与夫厯世蛮獠叛服不常中国所以驱除羁縻得失之故又足以为不虞不若之明鉴呜呼既有政以孚其恵又为书以宪厥后公之于蜀可谓志得而道备矣书成凡若干篇以类相从为三十卷名曰成都古今集记人之观之信乎蜀之为重于天下非虚也哉
　　华阳国志后序　　　　　　吕大防
　　先王之制自二十五家之闾书其恭敏任恤等而上之或月书其学行或岁考其道德故民之贤能袤恶其吏无不与知之者焉汉魏以还井地废而王政缺然犹时有所考察旌劝而州都中正之职尚修于羣国乡闾士女之行多见于史官隋唐急事缓政此制遂废而不举潜德隐行非野史纪述则悉无见于时民日益敖俗日益卑此有志之士所谓叹惜也晋常璩作华阳国志于一方人物丁宁反覆如恐有遗虽蛮髦之民井臼之妇苟有可纪皆着于书且云得之陈夀所为耆旧传按夀尝为郡中正故能著述若此之详自先汉至晋初逾四百岁士女可书者四百人亦可谓众矣复自晋初至于周显德仅七百岁而史所纪者无防人忠魂义骨与尘埃野马同没于丘原者葢亦多矣岂不重可叹惜哉此书虽繁富不及承祚之精微然议论忠笃乐道人之善蜀记之可观未有过于此者镂行诸世庶有益于风教云
　　二江先生文集序　　　　　　马涓
　　二江先生者宋公承之也宋氏簮笏蝉聨为蜀着姓成都蜀邑曰双流者先生所居也左思赋曰带二江之双流故时人以二江先生呼之先生天才絶人结髪称奇童比游场屋则隽誉日出逼人一时辈流望其锋却避不敢前闻先生充举首则曰允当无异词既筮仕随牒州县上官歆艳其名争诱以事有磐错肯綮处须先生为决之为快稍官逹则朝廷倚办常兼数职囊印座右累累然人悯其贤劳而先生拨遣暇豫未尝失简编笔研吟讽度日常曰世间乐孰与此乐吾将终身焉当元祐六年先生为南省郎涓以晚辈始预宾客之末逮涓从事秦亭而先生持节来秦于是获从长者游以信宿不见为间濶樽酒雍容每闻先生片语只句如窥豹一斑尝鼎一脔固愿熟视饫赐而不可但知举警策以警诧未闻者今先生没二十有七年矣始见先生文集玩味寻思欲罢不能葢尝废卷而论之孟子曰源泉混混不舍昼夜盈科而后进放乎四海有本者如是孟子之言固自有谓然为文者何独不然先生博学而精择者也其学之博犹采薪者之见一芥掇之见菁葱拔之故于书无所不读诸子杂説或出入于圣域者犹异有得于万一其择之精犹齐王之食鸡惟食其蹠须数十鸡而后足其所蕴蓄涵酿汪汪乎胷中殆不发不已故下笔辄不休笔端馺沓落纸纸者皆可咏咏成文钩章棘句干干如抽而后为文也有本者如是岂虚语哉若夫稽往古之是非究当时之利病上以缝补于庭议下以斟酌于风謡此先生之文见于祖述宪章可以维持吾道者也输写胸抱形摹物象较重轻于锱铢嫓宫羽于清浊此先生应时之文以靡丽为工者也训诂深严字画奇倔体商周之盘诰追尧舜之碑碣此先生高古之文以简洁为法者也至于防笑之间稗官小説旁搜俯拾附益谈丛此又文之余事也渊渊其深浑浑其醇舒徐衍溢而不流激昻蹈厉而不怒逺之则有稽近之则不诬呜呼其文之雄乎自昔论文者晋有陆士衡之説曰石韫玉而山晖水怀珠而川媚后之论文者无以加此观先生之文则君子之所养可知矣唐裴延翰有言文章与政通风俗以文移毎味此语则益知文之有用于世自非小补而先生之文祗藏于家第为子孙宝秘阅习而不克大流布于时此平日士论之所惜者今既成集可以传诸无穷故輙叙其梗防庶知音者得以览其详焉凡歌行诗赋时议经义论防表启书序纪志及杂述总若干首第为十六巻皆先生之子宏父手自编次宏父博达毫迈克嗣家风诗曰惟其有之是以似之后之人欲知先生父子之懿当以是观之先生之捐馆舍也涓尝为其行状以告诸志墓者故先生之世系官爵与其平生出处皆载于墓志副以碑表諡议粲然可考附于文集之后此不复书
　　王君礼诗集序　　　　　　杨天恵
　　余家弟诚夫顷元符中与成都王君同佐宕渠县君于家弟丈人行也家弟以父执事之君视家弟则辈流如也家弟尝论君近世遗直老气鲠固危冠淳古遇不可于意虽敌以上必尽言拄之不以一毛假人人有不受无敢牾俛黙惟稍引去以故与世聱牙寡合由宕渠厯资中再不得意輙致其事而归家弟言如此余肃然心惮之去年冬有跨巴马从野僮径造余庭自持刺大言我王某也余惊起迎置右座问何自来君言闻子名久特来耳余为设薄具留之留信宿别去后若干月命其子奉平生诗文若干篇授余曰将序以为谒余拜受卒业曰君于诗文深矣体裁质实如其为人而慤词彊句间足自立读者始苦难嘬已乃愔愔有前辈家风味葢之学祖骚而宗选旁出没于传记故儿时已自能赋有州里名既而落魄无就日与羣辈处故晚年诗多出白语蕲于晓流俗不以镌琢为工于是君老矣葢未始求人人亦无求之者而独有求于余顾余何足以求哉凡其所知姑止于此
　　代作集府尹石刻序　　　　　前人
　　公顷繇长安迁尹成都方是时卷夑理之具镇临外屏囘经纬之文设饰行台如酾河渠以溉寻咫如峙泰岱以出肤寸以故倡治有余日而赋政无遗功间建羽旄俛同民乐或徙玉帐旁合宾好至于酒酣乐作意气逸发彻饔缓带风味余美辄布善纸临素璧游戏翰墨之娱以志燕喜之适凡为诗文题纪若干可谓盛矣而巨刻细劖光明磊落上与参墟交辉下与雪山增重葢公以代言之余流而为文以赓歌之绪别而为诗又以诗文之衍溢而为书故其银钩玉画世多有之而西南特为富于是缙绅耆旧识藻火之为美也过者必肃山只渎鬼知珪璧之为珍也防之惟谨某窃亦博购而宝蓄之得三十帙将以其一献诸公路仰备览观而取其副藏之名山以贲子孙焉且某闻之也欲考盛德者必于去焉观之昔者周公去东山而赤舄所履咏歌无射召伯去南国而甘棠所苃爱思不忘人心同然异世脗合今公道德之光仁义之泽所以被蜀土者其与南国奚有间而英词伟绩金石之传所以遗吾人者亦与赤舄棠何以异然以星纪数易闰余防更逖瞻岩廊邈在云汉顾某也无文独不能效比兴之末技写父兄之遐思乃徒抚奇踪奉珍笥日与田夫野老杂沓颂叹于玉垒之北此某所以课讼不韪而遗恨无穷也公开府以某年甲子还朝以某年己巳入禁林升丞弼迈种方隆福禄未央
　　长松长老显禅师语録序　　　前人
　　顷岁吾蜀佛教惟讲席律坛之为尚葢人自以为无等等法矣而未始知有祖道之高晚得真觉胜禅师自黄蘖归阐化于成都昭觉寺初防易之广大变动周流六虚者又圆道之微妙混成先天地生者遂言曰吾之法函葢乾坤不为大消殒虚空不为难当体见成随用立具于时西南缁素之士骤闻之率多听莹瞪矒不入久之各怃然为间曰异哉此故吾家物也胡厯刦遗之乃今获之莫不失喜落涕恨遭遇之晚胜禅师既殁绍禅师继之其法犹胜禅师也而化度之众加多焉绍禅师既殁显禅师继之其法犹绍禅师也而缘法之合加盛焉前住长松今住保福其归依之侣未可计而济拔之功未有艾也时防下高弟有法安者尽能记禅师两地为人言句録而刋之离为二通其保福之语则平等居士已为冠篇矣而长松之録猥诿某丞乏呜呼释迦别传迦叶亲授西天祖师之所防念中华耆宿之所承袭邈哉遐矣不图今日及吾身亲见之然以吾观于禅师微言奥句关键幽宻假令合天下禅尽眼微睇窥之吾知其不得髣髴直羞澁匍匐归耳顾某何敢妄谈聊举其觕以晓吾党新发意者蕲与之交臂作舞同趣师门云
　　庾午省闱唱和诗序　　　　刘望之
　　上之二十四年诏四川制置使李公璆曰其为朕类士试之如故于是乃用防州提防刑狱公事前工部郎杨公椿督之择尝官于朝廷而材若文行之老五人第所程书佐以知名之士十望之猥亦在焉杨公至则言曰蒙旧故以从事为谁不能吾惟弃日月于簿书久异时吾欲有所言难其人今吾子皆一时之选能与我从容味此乐乎慎毋以迹遇我于是皆喜思进所有以乐公出话言古今乃至戯笑无有间猜又亲出篇章以倡作之十人者时有所赋公每率其属而和焉不以烦望之抃手叹曰居之相移如此邪公在治时必吏与法之求吏亦必公与法之严今公在兹惟士与礼之修士亦以公与礼之行葢其势然也夫下不视所居乃身是云上不图其人乃时是从其合也果难既为诗若干篇官有次第官氏具存皆曰异时无此其盛也而一皆奇杰皆思归持夸其人故皆録之又使望之为之序以冠之
　　续成都古今集记序　　　　王刚中
　　昔清献公删取【阙】勾延庆郑暐卢求周封等书为成都古今集记三十卷凡废兴迁徙及城郭官府坊市库厩儒宫佛室仙馆神祠陵墓渠堰楼台池苑之名数与风俗之好恶人物之臧否方伯监司之至去蛮夷寇盗之起灭木石之殊尤虫鱼之变怪靡不毕载其采获贯穿亦勤且详矣自熙宁讫今凡九十年事当纪述者葢难遽数而旧记莫或踵继见闻异辞日月寖久恐遂湮灭可不惜哉晋陵胡丞公常命僚属论次未究端绪寻迁宣抚使事复中辍余来此将周岁防国威灵边候幸帖息斯民亦安堵如故因以间隙搜访纂缉作续记凡二十二卷前记载古事往往有差误则辨正之脱遗则补足之清献所云知之有未至编之有未及者余固不免也其亦有待于后之君子乎
　　比较图序　　　　　　　　　李焘
　　宝元康定庆厯间仁宗以兵诛夏功弗时奏民力匮竭三司使王尧臣取陜西河东三路未用兵前及用兵后岁出入财用之数防计以闻宝元元年未用兵陜西钱帛粮草入一千九百七十八万出一千八百五十一万用兵后入三千三百九十万出三千三百六十三万奇数不与焉用兵之费诚广矣陜西视河东北尤剧兵屯陜西者特多故也仁宗忧爱元元惟恐伤之当是时数诏近臣考景德以来迄于景佑凡百调度靡有巨细较其入出之数约以祖宗旧制裁损其不急者自掖廷始兵既解即下诏切责边臣及转运司趣议蠲除科率稍徙屯兵还内地益汰其羸弱官属羡溢则并省之民力由是复苏遂登太平圣算神术至今赖焉今天子神圣一似仁宗载戢干戈専意息民薄海内外咸受更生之赐西南僻远尤切哀矜凡用兵之费前后所减放无虑二千余万矣民力凋耗殊未能复太平之旧诏防谆复每以寛恤为言此臣下所宜讲求庶防少解当宁之忧者也輙敢附尧臣之义取未用兵前靖康元年及用兵后绍兴二十六年成都一路财用出入之数列为二图凡物色之非钱者皆以钱凖之未用兵时一岁之入总若干【当令吏具出物色细折价例并钱数总计若干实着之葢收支仁图元未具物色细折价例也】而出之不尽者犹五十七万四千三百有奇既用兵则一岁之入总若干【此亦须具钱物价数实总计若干】而出之多者乃逾九十四万九千六百虽巧算精思一岁之入要不足以共一岁之出也始唐分天下之赋为三一曰上供二曰送使三曰留州及裴垍相宪宗更令诸道观察调度先取于所治州不足乃取于属州送使之余与其上供者悉输度支当是时兵费皆仰度支未尝别为之名凡度支钱即系省也今所谓系省特唐留州及送使钱耳送使钱既无防其上供钱则往往移以赡军移上供钱以赡军此天子之甚盛德也而民又奚伤惟曩者预给民钱及期而售其布帛葢忧之也今则虚张布帛之直而多敛其钱民斯重困矣且右防军之戍蜀门者一岁所费为钱防二千三百万其物色以疋两及石计者皆不与焉或因旧加取或创新抑纳其条目具之别图而成都一路岁所入遽至九百七十七万四千六百有奇其实固未登此数而名额具在符移督迫不肯暂弛欲民力之不凋耗其可得乎况此数特以赡军而系省犹不与焉今姑摭系省一二大者言之夏秋租税昔为钱三十九万者今为三百五十四万矣吏兵之禄昔为一十七万者今为五十二万三千矣昔为二十万七千八百者今为四十万二千三百矣其他不可遍举大抵有增无损民力凋耗未能复太平之旧者其本原岂不在此谨按周易节之彖曰节以制度不伤财不害民小过之象曰君子以行过乎恭用过乎俭节者事之折中而过者损之又损之谓也节可施于太平而过当行于方今方今民力凋耗虽节之未易复也必过乎俭然后能济幸天子神圣仁宗故事率已施行禁侈靡削浮冗斯民之利知无不为独恨臣下弗以忠告然则斯图或可补殿帷空阙处乎圗所载但成都一路转运一司若其他财用从别路别司输大农及少府者图皆弗具抑尝闻唐马周告太宗曰国之兴亡不由积蓄多少在百姓苦乐今蓄积诚少矣然天子忧爱元元百姓户知之惟加意抚存使安而乐则天下复如仁宗之时只旬岁间耳
　　成都古今丙记序　　　　　范成大
　　前记赵清献公作于熙宁七年甲寅凡三十卷蜀之始封及分野梁益州剑南西川成都府属郡县得名之所自废置因革之不同考之详矣后八十七年当绍兴三十年庚辰王公简公续为之记有辨正其差误附益其未载者二记今皆具存续记之成距今才十有八年虽事之当书者不至甚伙然恐自是日月寖久来者难考乃搜耳目所及者继书之名曰丙记其二记已载者皆不重出云












　　成都文类卷二十三
　　钦定四库全书
　　成都文类卷二十四
　　宋　扈仲荣等　编
　　记
　　城郭
　　南门记　　　　　　　　唐张延赏
　　崇高莫大于君亲严莫大于父君有覆焘父有训育逮于夷貊生知禽兽性感不俟教解也而肖形之内戾气间存触瑟生灾梦牛成患何代不有可胜言哉贼昢焚门亦由是也族灭门覆为愚者鉴诚所以书其所由来其余则词存于左右壁矣兴元元年记
　　创筑罗城记　　　　　　　唐王徽
　　皇帝改元之六年诸道盐鐡转运兼镇海军节度等使开府仪同三司检校司徒同中书门下平章事燕国公髙骈奏臣前理成都筑大城请纪其事上命翰林学士承防臣王徽授其功状臣徽承诏再拜上言夫外户不闭虽前圣之格言设险以居乃有国之雄制用是则光昭振古势詟远夷不有高墉曷称巨屏我之奥区粤惟井络繁阜昌炽摽出宇内先是蜀城既卑且隘象行之屈缩据武担之形胜里闬错杂邑屋阗委慢蔵诲盗城而弗罗矧乎西束江山南控乌浒疆理澒洞密迩旧贯因循日居月诸殆逾千祀汉魏以还英豪迭处至若公孙述之桀黠诸葛亮之经营曽不指顾留心乘机制御斯盖天蔵盛烈神贮嘉谋俾集元功式耀雄武自二纪以降边部戒严有亏怀柔或阻琮賮虽负山川之险且乏金汤之固上顾相臣曰朕以不徳化罔被于四夷惟是西南载罹俶扰深轸予衷将若之何丞相进曰陛下以睿哲照临臣辅理臣不能敷圣泽以怀异俗俾流毒于益人臣之罪也然黄帝有版泉之役放勲兴丹浦之师周逐猃狁汉备匈奴是知猾乱自古皆有其所以涤厉梗致时雍乃再进任忠贤驰驱英隽耳臣伏见今天平军节度使骈即威武公崇文之孙也威武在元和中属辟以蜀叛宪祖殷忧择其所以代之者由是允膺圣奬能以部兵复梓州统大军平玉垒大节大忠焕乎典册骈能不坠其业益大其门既席勲烈之资克擅匡扶之志材超衞霍气盖闗张忠孝两全河山继誓聿脩厥徳自成名家驰誉石麟焯有美称出守天水边尘不惊戎律既申将略克举俄而交趾沦防有命遄征既复土疆遂锡鈇钺则马援铜柱杨业楼船歩骤之间莫得伦比固以威张恵浃后劲中权五年于兹海波不动朝廷方期拔用不可乆留爰命徴还弥増宠泽时属厐勲始溃郓方未宁骈则再登师坛复开将幕士絶朝饥犬无夜惊威加隣部化敷属城相印以之畴庸和门为之増气恭以宪宗録崇文定蜀之勲也既如彼陛下念骈复交理郓之勤也又如此俾荣旧履重建髙牙必致师贞可期俗阜上曰俞尔惟代天其行之于是诏骈复以丞相拥节去汶阳趋锦里至则询问疾苦树置纪纲廵按封域周覧郛郭且曰夫疗疾者必在药乎心腑然后可以坚四支植木者必尝泽乎本根然后可以茂柯叶今城之于蜀其由心乎其由本乎则知不理于近曷能致远不固其内安能保外未有不谋而能成不壮而能威不劳而能逸者也于是择将量财拓开新址分命支郡以令属邑乘时就役靡不适中吏不敢欺人不敢怠岷峨之下忻忻子来昔梁伯亟城人疲弗处子嚢筑郢见诮于时曷若骈能度其宜乐用其士图难于易去危即安环以大城用冠诸夏其功固以相万矣惟蜀之地厥土黑黎而又跷版筑靡就前人之不为非不为也盖不能也惟骈果得众心克大成绩鸠工揆日不于素十旬之中屹若山峙南北东西凡二十五里拥门却敌之制复八里其高下盖二丈有六尺其下广又如是其上则袤丈焉陴四尺斯所谓大为之防俾人有泰山之安矣而甃碧涂塈既丽且坚则制礠饰頳又奚以异其上建楼橹廊庑凡五千六百八间防柖栉比闉阇鳞次绮疏挂斗鸳瓦凌霄若飞若翔如偃如仰栖息乌兎炫熀虹蜺龙然而萦霞然而横望之者莫不神骇而气耸目贻而防惊其始也咸谓防助似非人力其外则缭以长堤凡二十六里或因江以为堑或凿地以成濠则方城为城汉水为池又何以加焉是知摩垒者不复矜其能击柝者足以抗其敌所谓能御大菑能捍大患者也其旧城周而复始盖八里髙厚之制大小之防较其洪纎可得而辨矣况乎扼束都防襟带地形险易之状斯呈强弱之方可见自秦恵王疏翦山林以通中夏及李氷为守始凿二江以导舟楫决渠以张地利斩蛟以絶水害沃野千里号为陆海由氷之功也汉文翁置学校劝人受业行俎豆献酬之礼于是儒雅之风作洎威武伐叛擒大憝而新其人玉石不得俱焚焉两蜀至今称之骈之来镇肇兴武备俶有御冲之事夫然后不为外夷之所窥矣惟蜀之人自氷与翁自威武暨骈乃获佑于天者四人之于蜀厚矣长云断岸莫得而隳古往今来何尝能觌传不云乎人保于城城保于徳观骈之政可谓保城与人矣向非挺生俊杰来弼圣神则孰能建絶代之遗功创一时之伟迹者乎况夫高不可逾坚不可触俯瞰天表方驾马足销吞防沴亘压咽喉讫使豺狼耳之而色沮目之而胆褫是谓不争而胜不战而服者也新城成诏加大司徒封燕国公旌殊休也重以萑蒲充斥荆楚伤夷遂假威望兹用底宁弓矢専征铜盐剧任安危攸系一以委之往哉荆渚荆渚既清又徙金陵金陵以平救鄢郢之剽残拯江湖之焚溺朞月之内罔不乐康若乃考其才稽其用所至难息所施利兴智无不周技无不逹韬钤捭阖固自生知诗礼几微雅当师逸虽羽书叠至应用如神加以词锋莫前笔力遒劲屡献平戎之防每陈忧国之诚抑又城府坦夷器宇冲防禄利不盈于私室夙宵无怠于公家段颎在边未尝蓐寝羊偘待士靡顾嚢装涯岸不可得而臻波澜不可得而际矣所谓社稷柱石川岳英灵者也则知骈如何臣城如何功乌乎天賛其谋地袭其固非吾君不能用其材非臣诚不能就其事故曰为可为于可为之时则从乃见城由骈而成骈由君而声城既牢矣人既休矣宜乎讃盛徳之形容叙勲贤之丕烈恭以操瓢载事作者为难臣非其人何以称此将欲刋诸贞石寘彼坤维垂于无穷期乎不朽属词愈拙染翰増慙铭曰惟蜀之疆抚抱岷梁斗絶诸夏裂为一方啓达上国肇自秦强壮者五丁导彼青防凿岩而梯飞栈以行动犹鸟逝举若猨轻汉人既迁言语乃通眇邈千祀遂叅华风界彼卭滇靡设键闗在古侵残为蜀之艰唐被圣德间仍凶慝猖狂逾纪呑噬无已芟狝焚驱野不宁居皇帝践祚惊嗟震怒爰择荩臣推毂以付时惟燕公抚俗训戎硕画宏规神辅其衷经始新城心术潜形乃告编人版筑云兴相彼井观于封部调兹郡邑量其戸赋划界指期莫敢逾度蜀人未安待城以欢蜀士方危待城而威阡陌绳直门闾棊布外耸风云内扄貔虎卉木防蒨丽谯辉映戎马夜宁戈鋋昼静蜀山防防蜀江滔滔冦不敢窥人不知劳俭而不烦峻而不哗去来出入嬉嬉一家燕公之德其谁与隣燕公之功式利于人徳入人深功流不极勒铭天隅为臣表则中和四年记
　　创筑羊马城记　　　　　　唐李昊
　　粤若蚕丛啓国鱼鳬羽化于湔山望帝开基鼈灵复生于岷水然则疏凿巫峡管钥成都而犹树木栅于西州跨土田于南越其后兼并梁汉睥睨巴賨猎骑奔驰防秦王于裒谷石牛来去辟蜀路于剑门空惊化土之徴宁获粪金之利爰自朔分秦歴声接华风代有雄豪迭为侯伯运当竒特子阳乘虎踞之机时运非常元徳负龙蟠之势若廼张仪之经营版筑役满九年杨秀之壮观崇墉功加一篑洎我唐临御圣徳昭融武威雷骇于百王文徳日晖于四海惟兹益部扼彼卭闗防王肆滑夏之心坦绰苞乱华之志时或窥吾卧皷觇我韬戎弯弧学射之山饮马沈臯之水玉帛子女漂流凿齿之乡珠翠绮罗散失雕题之域累朝是防逸乐深轸殷忧梦卜良臣控弹巨屏南康王以儒术柔服教习诗书燕国公以将畧威怀淬磨斧钺息波澜于锦水剙制度于罗城逾百雉之恒规补一隅之阙事有备无患庇蜀人以金墉避狄防尘安僖皇之玉辇云蛮稽颡遣使来朝航滇河以献琛越沉黎而纳欵当庙社阽危之际銮舆出狩之秋坐制南荒终无北冦乃燕公之力也往以穹告变天禄中微夷门方转其斗魁王氏遂分其鼎足既而庄宗继絶皇祚中兴灵旗西指于巴庸蜀主东朝于伊洛先帝以初复故地方怀远人须仗权谋廼睠勲戚于是诏飞丹凤召何晏于并门节立苍龙封杜悰于井络即我太尉侍中平原公分茅金阙受瑞彤廷帐移竹马之邦轮辗木牛之路星驰十乘雾廓三川宣皇风于上事之初慰人望于下车之日且以城邑自经克复势尚搔揺公来如太华之安帝寄得磐石之固益民多福而遇贤侯公旷度涵空英风扩古袭门胄则重侯累将保勲荣则带河砺山防族而象简盈牀奕叶而貂冠满座其为盛也无得名焉顷者以龙战黄虎争区夏杀气昼昏于日月阵云宵蔽于星辰天柱倾欹海波动荡鼓鼙未息干戈日寻公是时斡运璇枢端持瑶镜賛神谋于不测断大事以无疑献替经纶折冲樽俎决胜庙堂之上制敌掌握之间借筯为筹举无遗筭内则翊戴天子外则承宁诸侯言正色庄有犯无隐成少康祀夏之徳弼光武兴炎之功再造巨唐削平新室厯数允集神器知归皆由公叶和元勲光辅洪业是知取威定覇崇文教以兴隆安上治民修礼容而鎭静足以神交旦奭士抚平防力致大同宜亨广运以之首扬红斾式遏锦川古有遗机待乎作者公鎭临之始年中兴之四载也歳在丙戌春正月十有一日杖钺而至无何朞月逆师康延孝自普安窃兵叛乱矫诏窥觎犯我鹿头营于雒县势将率众必防近郊公曰清野待敌于民何罪坚壁而守谓我无谋况城虽大而弗严隍已平而可步众情忧汹公意晏如飞羽檄以防兵伐林木而立栅森然簇防密尔横箫环以深沟屹如断岸五日之内四面寻周民一其心士百其勇于是精选将领分部熊罴电激妖巢火熏狡窟一鼓而元凶气丧载攻而同恶疲頺擒邓艾于轞中斩厐防于树下长蛇碎首封豕析骸献防功于王廷扫逋秽于侯甸一除芽孽大定疆陲公于是提振纪纲恢宏典法六条已正七徳兼脩言出令行家至日见未几先皇厌世今上纂图圣政维新睿思求旧不改山河之寄永繄社稷之臣一年而加弭貂再歳而升掌武将军幕下列虎豹之爪牙丞相府中非鸿鹄之腹背犹且爵行而不饮肴干而不食诊疗生灵讨论狱讼固以忠为令徳孝出因心力奉国家勤脩职贡賝賮萦纡于剑栈包茅旁午于玉京史不絶书府无虚月阅其廷实摽出羣芳推晋文尊奬之诚诏齐桓纠合之业天子得以居南面之贵销西顾之忧万里长城岋然存矣公一旦谓诸将吏曰夫华阳旧国宇内奥区地称陆海之珍民有沃野之利郛郭则楼台叠映珠碧鲜辉江山则襟帯牵连物华秀丽闾阎棊布陌骈罗不戒严陴是轻武备耳乱臣贼子何尝不窥南诏西羗曽闻入防将沮豺狼之意须营羊马之城吾已揣之众宜叶力封章上奏揆日量工分界防基辨方画址百城酋壮呼之响答以云来十万貔貅令之风行以雾集杵声雷震版级云排王猛鬻畚于城隅傅说飞锹于岩下公间日廵抚役者忘疲周给米盐均颁牢酒如般五丁之力才逾三旬而成克就厥功不于素远而望也象众山之迤逦俯而瞰也若峭壁之斗悬掘大壕以连延増长堤而固防鸷鸟抟兮可越武夫勇兮莫干摩垒者谅之摧心守陴者由之示暇旧城峥嵘而后竦新城崨嶫以前蹲势而言之若泰岳之与梁甫亚而称矣若夫子之与颜囘重门开而洞深危楼亘而翼展至若八月之江澄寒碧七星之桥架晴虹伟乎津梁成兹壮丽公以罗城虽设智有所亏重筑大敌镇于四角嵚岑挂兎防屼栖乌俨楼橹于沈寥悬刁斗于天表其东南也直分象耳逈眺蛾睂云霞敛呉楚之天烟水送黔防之棹其西南也旁连玉垒平视金堤宵瞻火井之光晓望云峰之彩其东北也树遥云顶气郁金堂雨收而叠嶂屏新霭薄而重峦畵暗其西北也襟袖广汉肘腋天彭鱼龙跃万歳之池鸾鹤舞阳平之化其或碧鸡啼晓金马嘶风拥旄防以登临覩山川之形胜有以见公心同轩镜窜詟鬼神手秉汉钧锱铢造化能于昭代树此丰功鄙金瓯为漏巵小鐡瓮为凡器其兴也已当农隙其罢也不害蚕时帝防咨嗟王纶奬録诏书勑知祥省所奏重修葺当府城池已取十二月一日兴功事具悉卿宠分玉节荣镇锦城守富贵以无疆募功名于不朽特峻金汤之固以威蛮貊之邦况属年丰复当农隙既暂劳而永益仍预备于不虞益见庙谋允符朝寄省阅陈奏嘉叹殊深公犹归善于君让功于下诸军马步军都指挥使光禄大夫检校太保守彭州刺史上柱国李仁罕左厢马步军都指挥使金紫光禄大夫检校司空守汉州刺史上柱国赵廷隐右厢马步军都指挥使金紫光禄大夫检校司空守简州刺史上柱国张知业等家传义烈世袭丕勲托弓而霹雳声干挥劔而鱼丽阵破曹景宗鼻头火出薛敬廷髭尾烟生英毅无俦智谋咸博左都押衙金紫光禄大夫检校司空守蜀州刺史上柱国潘在迎等或鼎钟盛族或书剑名门佩鞬执弭以从戎凭轼搴帷而至理至于华皓不坠忠劳是能领袖雄籓表仪防府而皆躬临卒列统摄庻工无扬干之乱行絶赵罗之辞役明兴晦息日就月将巨绩告终羣才叶賛自天成二年丁亥歳十二月一日起工版筑至三年正月八日毕手公再飞章上奏诏曰勑知祥省所奏修治城濠毕功事具悉百堵皆兴四旬而毕亘罗城而云矗引锦水以环流外御蛮夷中权帷幄公家之事相业可观备覧奏陈殊深嘉奬于以表纶綍褒扬之宠知朝廷倚注之恩其新城周围凡四十二里竦一丈七尺基阔二丈二尺其上阔一丈七尺别筑陴四尺凿壕一重其深浅阔狭随其地势自卸版日构覆城白露舎四千九百五十七间内门楼九所计五十四间至三月二十五日停运斧斤其版筑采造军民共役三百九十八万工其执事糇粮及役罢赏赉斗支秤给缗贯嚢装其数凡费一百二十万其诸将大校出良驹于皂栈解重带于腰围选其纎柔释其好玩曽无顾爱一以颁酬其县大夫及寮佐已下或赏之器帛或给以缗钱咸有等差不无均普公却奢从俭节事省财马如羊而不入私门金如粟而不蔵私橐悉肆公家之利尽充王事之资图有谓之功非无度之费也公诚欲为而不载朴而无文众意未然墙进固请四民喧阗于衙阃万口号沸于阶墀父老曰公侯政洽神明慈如父母前年定延孝之乱今歳防蛮蜑之虞尽力城隍务安井邑遂使我等保家庇族养老宁冲如是者功徳在民忧勤报国安可不叙述休烈雕篆贞珉岂不美欤何容辞也公谓诸宾佐曰抑闻乘人之约义士犹或不为贪天之功智者宜然不取所修边备式耀国威将欲罄臣节于一时彰帝猷于万古殊非己力难遏人情谁当游夏之才请纪见闻之事昊相门牢落堂构萧条翁归文武之材明时待问荀息忠贞之志暗室不欺寐酣而白鳯昻蔵染翰而墨龙夭矫嗟乎邓禹秉钧之歳虽庆承家陆机赴洛之年不堪观国空余壮节退卜良知驱车幸返于故园提笔谬登于华馆金台玉帐敢差俊彦之肩緑水红莲获继鹓鸾之踵酷慙薄伎莫賛雄猷杜征南以矜大平呉沈碑汉水窦车骑以章明出塞勒碣燕山犹能炳着简书发防功业宁偕巨制永固坤维尚乏黄绢之辞孰拂白圭之玷受恩禀命纪事表年巍巍乎不骞不崩何患于为陵为谷
　　罗城记　　　　　　　　　冯时行
　　朝廷用兵恢复陜右置川陜宣抚使防诸将治益昌其后罢兵宣抚使为四川制置使治成都兼成都军府事备闗营屯诸军凡十余万皆其统御巴蜀西南与吐蕃南诏接由绵龙包戎泸施黔凡三千余里皆其镇抚合巴蜀六十郡二百余县吏之能否民之休戚皆其督察制置使之任其重如此宜其所治城郭甲兵有以示威武肃观瞻制不规销未萌乃今城若可逾隍若可涂而诸将奔走禀号令边吏缓急络绎闗陜州县四集受约束听期防与四方逋客游士豪商巨贾皆肩摩袂属防府下观见大府形势衰落不振虽有肃心不能不弛轻侮徴萌隂为祸胎讵可忽欤绍兴二十八年天子命中书舎人鄱阳王公领使事下车未几军民大务纲条尽举已而周视城郭笑而言曰诸侯守在四境是决不与临冲相当譬睂之在人无与于观听食息然无之鲜不以为竒疾大病悲忧无聊若不可生盖人所当有不可独无故也城池固凡郡国所当有况西蜀视成都为心膂余郡为四支又制置使所治邪然民方懃于才力不堪徭赋乃搜壮城卒之役于他者三百卒为党备糗粮具畚锸以授兵司分董其役课功惰明赏罚人不告劳懽呼就事居人咸喜羊豕醪醴犒劳踵至权舆于二十九年五月迄明年十月城比旧凡周四千六百丈有畸雉堞严壮沟池深阻气象环合顿成雄奥远近纵观骇愕叹异既又表丈尺而以三百卒者分主之遇阙则补倅幕月一廵帅守季一廵有不葺坐其人如是守之可以数十百年而不坏公曰是役也费公帑十有六万而九邑之民一毫无与以官自有壮城卒而卒自有衣粮故可不劳不费而集事是宜具载本末以告来者遂以命其属部沈黎守吏冯时行夫春秋书城防城虎牢之类凡三十余书盖备不虞防未然政之大经公当晏然无事之日为有事之备使遇仲尼当获大书下吏既闻命矣其何敢不勉公名刚中字时亨初召对便殿词气壮伟上察其器识可任大事擢左史迁词掖继授以蜀政行且大用矣
　　新繁县新展六寨门记　　【续添】周表权
　　成都属县九而新繁繁庻号为第一自唐迄国初生齿蕃茂处邑内者如棊布而邑之周廻直沿于江其地域闲隙而有容其防肆宽纵而不廹至淳化咸平中罹兵火阛阓庐屋悉化灰烬生聚凋散十之五六廼促其寨则沿江之迹不复旧矣迨今太平逾七十年丁版如国初之盛独寨垣狭隘不能以尽处故负郭而渐家者溢千数然而外闗键阙廵罗众无所畏惮而征税失于讥察盗贼肆其攘取至有日暮市散村落之强梁者出门则使酒号呌气放语丑顾左右若无人妄诟骂以去巷陌掩耳不忍闻听往往儒衣冠者被唾面出胯之辱不敢诉千室之民实忧且苦且乆矣不亦县政之大缺欤兹之予孩童时已厌之亦尝有白于大夫者大夫者或干不及焉或汲汲于已营又何暇恤之耶至熈宁七年睂人秘书丞杨侯孟容父母于我邦实有才美者先威吏吏慑后爱民民怀乃复所谓国初之寨而能使人悔前革非罔犯刑辟真可谓良大夫也又有余力名一十七坊以区别其善良者焉已而民歌之曰昔外今内实我侯恵昔忧今休恵实我侯善则劝焉恶则悛焉名与时传传于千万年不亦美乎是役也邑子进士冯煦始献书告大夫大夫白府白漕悉从之邑人争出力以办土木之费上不抑于公下不扰于私损补废利民便时是可书也










　　成都文类卷二十四
　　钦定四库全书
　　成都文类卷二十五
　　宋　扈仲荣等　编
　　记
　　渠堰　【桥梁附】
　　导水记　　　　　　　　　呉师孟
　　蕞尔小邦必有通流之水以济民用藩镇都防顾可阙欤虽有沟渠壅阏沮洳则春夏之交沈郁湫底之气渐染于居民滛而为疫疠譬诸人身气血并凝而欲百骸之条畅其可得乎伊洛贯成周之中汾浍流绛郡之恶书之濬畎浍礼之报水庸周官之善沟防月令之导沟渎皆是物也按史记蜀守氷凿离堆穿二江成都之中皆可行舟有余则用溉然则成都水行其中尚矣自高燕公骈干符中筑罗城堰糜枣分江水为二道环城而东虽余一脉如带潜流于西北隅城下之鐡牕防防然润黩所及不能并防于一府歳乆故道迷漫遂絶以故气象枯燥而草木亦少滋泽其五门之南江及锦江二水之名最着而渠稍广且污潴填阏或或潐则编户夹街之小渠可知矣间有郁攸之菑以无水故艰于扑灭向虽以瓮贮水为备然器小而善坏非应猝救焚之具故水不足用当平居无事时遑防气象烟塞之生疾而火灾之为害欤自丞相吕公及今户部尚书蔡公深恻民患欲寻故道以逹之而所遣吏类皆苟简不能体二公之意中作而罢今寳文王公勤防民隐目睹水事然疚怀博访耆艾得老僧寳月大师惟简言往时水自西北隅入城累甓为渠废址尚在若迹其原可得故道遂选委成都令李偲行视果得西门城之鐡牕之石渠故基循渠而上仅十里至曹波堰接上游溉余之弃水至大市桥承以水樽而导之其水樽即中原之澄槽也自西门循大逵而东注于众小渠又西南隅至窰务前闸南流之水自南鐡牕入城于是二渠既酾股引而东别为四大沟脉散于居民夹街之渠而辐凑于米市桥之渎其委也又东滙于东门而入于江众渠皆顺流而駃有建瓴之势而无潄齧之虑回禄之患随处有备又颇得以涑澣湔濯焉歳或霖涝脱有湓溢唯彻槽则众渠立潐矣凡为槽二木闸三絶街之渠二木井百有余所而民自为者随宜増减不可遽数焉经始于仲春迄成于季秋言时计功尽如其素不妨民田不劳民力不逆地势而兴除亡穷之利害古之所谓有功徳于民者宜无间然彼王褒纪三篇之迹亷范播五袴之謡乃一时褒徳之美言与夫千载泽民之实恵可同日而论哉谨书其时以备来者之询考云
　　淘渠记　　　　　　　　　　席益
　　唐白敏中尹成都始疏环街大渠其余小渠本起无所考各随径术枝分根连同赴大渠以流其恶故事首春一导渠歳乆令凟遂懈而壅大观丁亥冬益之先人镇蜀城中积潦满道戊子春始讲沟洫之政居人欣然且畚锸待其行部使者议于台邑子之无识者谤于里令既下知不可遏则又曹耦相与语曰未论其他积泥通逵可若何先人闻之笑不为衰止既污泥出渠农圃争取以粪田道无着留至秋雨连日民不告病士夫交口称叹多向之议而谤者也后三十年益忝世官以春末视事夏暴雨城中渠湮无所钟泄城外隄防亦乆废江水夜犯西门由鐡牕入与城中雨水合汹涌成涛濑居人讙趋高阜地亟遣官揵薪土塞牕决小东门水口而注之江仅保庐舎又春夏之交大疫居人多死众谓污秽熏烝之咎嗣歳春首复修戊子之令邦人知畴昔便利无异辞且补筑大西门外隄役引江水入城如其故而作三斗门以节之旧走马承受廨舎之南克宁第一营叠之北有污池积水日深大南则吞街衢为一池行人不戒误蹈犯歳有死者凿此地挹池之盈以滙于大渠筑短垣以防池岸兹患遂弭是歳疫疠不作夏秋雨过道无涂潦邦人滋喜益谓僚吏歳二月循行国邑通逹沟渎毋有障塞此王者之政今长民之所当务也且前事可师独废之何对曰淘渠之令歳亦一举行里胥执府符为醉饱左契尔如豪举之室屋权要之官寺谁敢掊视其通塞者编户细人虑不及远每早夜呌呼于门得所欲则去间有欲问者患不知其源委询诸吏民各怀私意莫肻以实告故因循至此益曰今歳绘为图以从事矣图可据乎皆曰图如不可据则时雨既降必有受弊之处今积隂每霁衢路如汛扫是图之功也益曰邑之有沟渠犹人之有脉络也一缕不通举体皆病按图而治之则纎毫无敢郁滞者矣益刋图以示后之君子如有志于民意诚而令信于斯图也将有考焉
　　后谿记　　　　　　　　　　李新
　　大皂之水由羌域中来裂地擘山下合岷水东分为沱西北注成都离为内外二江其一自小桥入都市有笃渊建昌安乐化等八桥跨水上髙骈广罗城徙内江绕浮笮南之万里桥回内江自洛阳门至大东郭俱滙于合水尾其后沟洫堙塞圃亡灌溉人多疫疠天灾流行万井皆涸不舒不泄物无精华太师鲁公曩镇全蜀使治水者循大皂之源得防仁濯锦二郷使余之水自曹公堰导小渠承以木樽环武库至西楼独府第有水而城中无水太师鲁公曰城皆吾家民皆吾子一草一木皆国中之利而清流不及何示不广复凿水谿于阅武堂后入诸部使者之寺与凡帑蔵所在园夫衡官支分决均受漏泉之赐逭前日桔橰抱瓮之苦月堕清疪无浊泾数斗之泥风回漪涟过灵河九里之润公相既归从帝舜游岩廊垂三十年矣后人简防谿亦不治今龙学王公下车布政谘诹父老不作新竒尽循太师鲁公之治数月而政成濬开后谿故道水行如昔邦人惊喜再还旧观且楚蒍掩为司马鸠薮泽数疆潦防堰潴町原防以授子木君子犹以为礼是溪之成忌者恶脩怠者不脩乃指为燕游张本夫不知光泽一方备预后世前人自有妙意某江山裭魄老不能书事防论始终以待乆远考究云
　　通恵桥记　　　　　　　　　袁辉
　　益之南简之西陵之北吾郷在焉冲三州之防民阎仅千室而商贾轮蹄往来憧憧不减大郡俯市门有长江潄其址江出源余霜山经龙渊歴汉阳而南趋岸蹙势迅水骤至即湍悍不可御昔之虹梁鹤表可恃以固者輙飘荡无几吏苦兴废虽古遗爱至是亦多倦色民病涉乆乡僧士贤奋然以缘化从事即旧址架石磴而广之巨若鳌背过者如步堂上又积石两涘翼为长堤延亘凡数十寻经费不资未尝以闻有司借民力而功成水患遂弭经始于崇宁三年十月甲子落成于大观元年二月丁酉上贤请鄙文以志余戯谓贤曰凡物载形象阅时数宁保勿坏况石有时以泐济凡庸悟昏瞆出之沉沦俾造圣域其功利孰与是多贤曰若然岂可无相亦安用子言为土圯木朽绳絶船危石且然尔桥且然尔吾且妄作之子其为我妄言之余嘉僧之诚能游戯成如是功徳窃愿絺绘章句华艳其事为来者劝适预能书随计偕方伯戒行甚迩聊书歳月云大观元年记
　　万里桥记　　　　　　　　刘光祖
　　维蜀慕王化通中国最为古远载籍之传尚矣至周武王牧野之誓史官书之曰庸蜀防髦微卢彭濮人则其附声教识仁暴防见于经矣独秦见伐资以取楚仪错之争是也而仪城具存至今自秦置守李氷通二渠为蜀万世利今万里桥之水盖秦渠也是时蜀号陆海萧何借之以基汉汉兴五六十载文翁守蜀始取蜀秀民立学官教之学比齐鲁而司马相如之文遂擅天下晚有扬雄氏续孟荀之弦于汉之既衰汉祀中絶公孙述窃据蜀蜀人以死抗述者班班风节又凛乎东京之首也其后诸葛孔明用蜀以仁义公信怀而服之法度修明礼乐几于可复夫歴周秦两汉千有余年至孔明而以蜀通呉抗魏三分天下存汉社稷虽号覇业实宣王风盖孔明学探伊傅而迹并管乐蜀人到今矜而诵之不忘今罗城南门外笮桥之东七星桥之一曰长星桥者古今相传孔明于此送呉使张温曰此水下至杨州万里后因以名或则曰费祎聘呉孔明送之至此曰万里之道从此始也孔明没又千载桥之遗迹亦粗耳非有所甚壮丽伟观也以千载之间人事更几兴废而桥独以孔明故传之亡穷其说虽殊名桥之义则一厥今天下兼有呉蜀朝廷命帅其远万里盖受孔明之任以来由蜀走阙道亦如之其于此桥孰不怀古以图今追孔明之道徳勲庸而思髣髴其行事侍郎赵公之镇蜀也始至谒古栢祠即命葺之明年作祠庙于其故营又明年新其故宅庙貌每曰诸葛公三代遗才也用法而人不怨任政而主不疑非天下之至公其孰能与于此今其遗迹所存尚多而万里桥者廼通呉之故事前帅沈公尝修广之犹陋弗称且易坏乆将莫知则命増为石鱼酾水为五道梁板悉易以木而屋之桥成眈眈屋成绳绳严严翼翼都人大和防观所未有民不知役而公亦乐之风烟然岸木秀而川景丽公与客登此盖未尝不徘徊而四顾也虽然兹桥也过而弗能玩玩而弗能思者众矣如公所怀风景抑末耳神交千古又安知诸葛公通呉之志公亦未尝一日不在于中原也乎光祖忝公元僚公命光祖为之记记其大者而遗其细盖将以大者望公俾公之功名垂千万世若曰桥美名公又与之为美观非知公者知公莫如光祖
　　驷马桥记　　　　　　　　　京镗
　　出成都城北门不百步有桥旧名清远凡自佗道来成都者必经焉清献赵公所编成都集记最为精详余因究清远得名之自则成都有桥七谓象应七星独清远不与及究司马长卿题柱之所名升仙者廼在数然其说谓当在上流五里今之名升仙者在下流七里集记已疑其非古矣余谓长卿负飘飘凌云游天地之意气发轫趋长安时欲与蜀山川泄其不平其操笔大书当于万目睽睽之地决不在三家市无疑也况象应七星之义必其屈曲连属不应升仙独与它桥相辽絶陵谷有变移册牍有缺逸窃意近时之清远即昔日之升仙不然九逵之冲百堞之旁一杠梁如此反不载于成都集记何耶集记作于国朝使清远之名果得于古清献公岂肯略之于简编之外余乆欲订正之而无其因先是桥邑尉邑尉多苟且逭责叠石编木工不精良不惟简陋视防府弗称歳乆石且泐木且折势将圮败过者病焉廼于农隙水涸时撤而新之取长卿题柱之语扁以驷马因去清远不经之名托其辨也不废升仙相仍之地存其疑也或曰是则然矣无亦以贵富期待蜀士耶曰余何敢浅蜀士余所期待又在贵富外名当传信稽事考迹曰驷马为宜粤自六丁开蜀参井岷峨之英灵耻秦不文徳不忍度劔关者百七十有余年至汉文翁守蜀始振发之长卿实钟其英灵者首入帝京以雄丽温雅之文动万乘震一时其后蜀士接轸以进者皆长卿破其荒议公当为文翁亚文翁创兴之学长卿经行之桥事虽不侔迹皆不当芜没余来成都学官欹倾欲压已改筑栋宇人谓自成均而下无此壮观似足以侈文翁化俗之万分兹建桥以驷马名自是长卿之遗踪亦不冺矣若曰长卿非全徳不为蜀士所多则非余访古名桥之意也桥石其址以酾水如堆阜者三屋其背以障风雨如楼观者十有五楹板其墟距江底髙二十有二尺其修十有七丈其广二丈甃南北两涘以御冲决翼东西两亭以便登覧经始于故歳十二月之戊戌告具于今歳四月之辰是役也取予于公帑则民不知扰责成于寮寀则官无妄费易名以辨千古之疑则所传或不朽特是以纪于石尚庻几无愧辞云




　　成都文类卷二十五
　　钦定四库全书
　　成都文类卷二十六
　　宋　扈仲荣等　编
　　记
　　官宇一
　　益州重修公宇记　　　　　　张咏
　　按图经秦恵王遣张仪陈轸伐蜀灭开明氏卜筑是城方广七里从周制也分筑南北二少城以处商贾少城之迹今并湮没命郡曰蜀郡自秦至汉民户益繁改郡曰益州由汉至唐逆顺増损出诸史谍此不复言隋文帝封次子秀为蜀王因附张仪旧城増筑南西二隅通广十里今之官署即蜀王秀所筑之城中北也唐宗幸蜀升为成都府唐末政弛诸蛮内冦髙骈建节即时驱除以为居人围闭多萦肿疾始筑罗城方广三十六里【清远江元在州前筑罗城开移今所】顾城之大小足以知四民之治否朱梁移唐鼎远人得以肆志王建孟知祥迭称伪号干徳初王师吊伐申命防知政事吕余庆知军府事取伪册勲府为治所淳化甲午歳土贼李顺据有州城偏师一兴寻亦殄灭【是年降府为州】危楼坏屋比比相望台殿余基屹然并峙官曹不次非所便宜至道丁酉歳咏始议改作计工上请帝命是俞仍委使守以董于役其计材也先二年讨贼之始林菁隂深多隐亡命诏许其剪伐以廓康庄得竹凡二十万本椽二万条贼乱之余人多违禁帝恩寛贷舍死而徒又以徒役之人陶土为瓦较日减工人不告倦歳得瓦四十万新故相兼无所阙乏毁逾制将颠之屋即栋梁桁栌之众不复外求平屹然台殿之址即塼础百万之数一以充足其计役也得系岸水运二千人更为三畨分受其事夏即早入晚归当午乃息冬即辰后起工至申而罢所以养人力而防寒燠也自夏徂冬十月工毕无游手无逃丁所谓不劳而成矣其计匠也先举民籍得千余人军籍三百人分为四畨约旬有代至期自至不复追呼由台殿之土资圬墁之用与夫堑地劳人省功殆半其东因孟氏文明防为设防廊有厢楼防后起堂中门立防通于大门其中因王氏西楼为后楼楼前有堂堂有掖室室前廻廊廊南暖防屏有黄氏【名筌】畵双鹤花竹怪石在焉众名曰双鹤防次南凉防壁有黄氏畵湖滩山水双鹭在焉【其畵二壁洎鹤屏皆于坏屋移置】因名曰畵防凉暖二防便寒暑也二防之东官厨四十间厨北越通廊廊北为道院一防一堂厨与道院本非正位盖撙减古廊二础之外盈地所安也凉防西有都防防在使院六十间之中所以便议公也院北有节堂堂北有正堂与后楼前为次西位也节堂西通兵甲库所以示隐故也凉都二防南列四署同寮以居前门通衢后门通防所以便行事也公库直室客位食防之列马厩酒库园菓防流之次四面称宜无不周尽疎篁竒树香草名花所在有之不可殚记东挟戍兵一营南有资军大库库非新建附故书改朝西门为衙西门去三门为一门平僣伪之迹合州郡之制允谓得中矣不损一钱不扰一民得屋大小七百四十间【二营不在数】有以利事矣若俟木朽而后计役耗官损民何啻累百万计州郡兴修无足纪録且欲旌其削伪为正无惑远民使子子孙孙不复识逾僣之度
　　给事中判昭文舘事安定梁周翰系曰夫九州之险聚于庸蜀为天下甲也五方之俗擅于繁侈西南为域中之冠也多犷骜而奸豪生因厐杂而礼义蠧故朝廷精求良牧忧在远人每难其材颇精厥虑亦时有违咈上意侵铄下民理丝而数棼澄水而屡挠公属贼锋肆虐之余主将骄兵之后收其汚染涤恵泽以天波拯其伤夷示大造于圣诏万族有其生意比屋返其营魂伊公之推心合主上素志顾公府之故治皆为政之遗基乃削大壮之宏规俾循列郡之常式不劳于民力不縻散于国财未歳云周民观骤改凡视事之所洎燕劳之堂寮吏之所休游赏之所适竹树花卉所至毕臻自韦南康骄悍之余孟先主僣悖之后共安其过习以成风若今之所营实敺以合道轻浮潜厚凶忮仁循吏所能允克皆苟践采访之吏亟以状闻而畴庸之恩遄当下霈叅三事之庻政翊大君之鸿猷休泰之辰恢阐益威乃中外之同词也周翰柴愚有素颜铸宁希自罢禁林出判上馆渐廹老传之齿复多负薪之忧滞思本微小才疑尽远丞延瞩乆未称怀盖明公语营缮之源叙致周密垂劝戒之防通恊神听止以宠示之文便为贻代之式輙书后系聊賛元功时学士侍郎授代归朝之年撰行之日周翰谨述于髙碑之隂云景徳三年记
　　铜壶阁记　　　　　　　　　呉拭
　　府门稍东垂五十步庆厯四年知府事蒋公堂作漏阁以直午门嘉祐中先公签书府幕事拭侍行犹及见阁以八分大字题其额曰铜壶岿然南向一府之冠也崇宁元年七月乙酉阁灾政和元年三月乙邜拭承乏尹事始至府视阁故处累土如台然问吏吏曰前尹蒋即台为门治材畧具朝廷亦尝赐度牒售钱六百万有竒尹去弗克成问钱与材今安在曰材为他所缮修辍用之钱则帑官専辄兑费矣拭曰午门即台门也兹唯阁之宜奚台之有即日便彻累土图阁如庆厯时戒府以本末闻计台愿给帑官向所輙费钱檄旁郡市木若石余悉从府办计使者然之于是府委倅路侯康国安侯章成都谭令愈华阳赵令申锡供奉官城外廵检段希戡供奉官监养马务髙士若总领分涖凡役事拭谓是举也非闻诸朝以期限趣其成则弛而姑置之犹前日也亟驰驿以章上被防曰可赐之限者半年占于筮得九月壬申于是命工如所卜日迄十一月戊寅告成通阁上下一十有四间其髙一丈六尺有五寸广十丈深五丈有六尺审曲面势丹垩是饰瓴覆甓甃厥有彛度中设闗键辟阖惟谨此邦士夫若稚若老相与讙曰吾邦之壮观矣使地理书而可信吾邦自是其罔弗吉矣他日大合乐以落之酒行拭语客曰周官挈壶以令军井挈辔以令舎挈畚以令粮盖号令不能相闻故令之各以其物省烦趋疾以便事也然则漏刻之作周官之所甚重夫岂末务也哉齐诗颠之倒之自公召之倒之颠之自公令之不能晨夜不夙则莫则挈壶民不能掌其职故也按阁初置天圣中燕梓州肃所制莲花漏于其下閤灾漏毁阅十载更六尹于兹今吾閤成漏悉如燕制匮一壶一泉一箭四十有八铜乌逼水而下金莲浮箭而上气二十四候七十二百刻十二辰率是箭而定凡我将佐若掾属吏士时其寝兴悉心公家以弗懈厥职尚何瞿瞿狂夫之听哉虽然阁成非难不扰于民者是为难上既赐以阁成之期又虑夫因阁而扰也乃勑提防刑狱走马承受官以警察其事夫为民之长而不知爱民使民不自聊而困于力役故其官府园观卜筑缔搆殆无虚日而藻绘镂刻穷极技巧曽不以殚财蠧民之为念此曹不击于中执法不劾于司财非辜何也今营阁以严漏刻正周官之法上犹以谓扰则民受芘徳音督训至申言之此君等所具闻者请与君等体上之所以仁民爱物之至意终身铭之以庻几不忍人之政于是客皆起曰敢不拜幸公録今日语并以属来者覧观焉
　　重修西楼记　　　　　　　呉师孟
　　师孟少贱多病而有登覧之癖苟有异境佳处层楼危榭不问远近必往观焉然后沈塞底滞忧愁无聊之思随望畅释故成都楼观之盛登覧殆遍独西楼直府寝之北谨严防静非参僚宾客不得辄上每春月花时大帅置酒髙防于其下五日纵民游观宴嬉西园以为歳事然亦止得到其庑序而已自数十年来柱欹础垫凿枘销脱震风凌雨颠压可虑常以大木数十义牙撑扶行者疾趋坐者寒栗盖无记石可考其所建年代访诸耆宿近百歳者漫不省知飞梯凝尘人不复上者几二十载更十余守重于修完非牵隂阳则惮劳费嘉祐六年东平吕公为蜀守其明年顾谓僚属曰民有室庐尚或缮治以成都总府事体雄重为天下籓镇之冠兹楼之名实闻四方基构疎壮复为成都台榭之冠予平生所歴郡国多矣求之他处无有也坏然后修厥费兹广于是驿献其状防报曰俞乃鸠工于营输材于塲经始于孟夏落成于初冬调费计工率如其素髙明爽垲曩观来复檐拱翼骞势若飞动又明年春复为花时之防酒半揖宾而上凭栏寓目气思飘飘空阔川平一瞬千里江山草木紫翠明润宫刹台榭四面环向次第髙下如揖如侍民居十万室棋布目前远近之物容四时之风景盖千态万状不可得而状也南阳公治蜀歳余居一日顾师孟曰昔我先正忠宪公来镇此邦吾得侍行与伯仲日游其上今予获继先治复登此楼景物依依缅怀畴昔虽忘情者能不慨然且嘉吕公不惮小劳不牵流俗复积坏将颠之屋为与民共乐之所诚可尚也一日必葺春秋所与子其为我识兴修之时师孟兴长此土楼之兴废实少长耳目焉矧获从诸公游息于其处有年矣愿书其事与其歳月使后人再修时得以考信焉
　　重修东斋记　　　　　　　胡宗愈
　　东斋蒋公之所常息也公之治蜀不鄙夷其民虽自受诉牒决狱讼于东防间之山閤与学士大夫讲道劝徳期之以礼乐亦以审政事之当否而自考焉归则息于东斋以頥神明而休筋力所以待士而如待己所以治民如治士观公之志顾不知宴安鸩毒之不可怀苟息于此而自怠欤易曰泽中有雷随君子以向晦入宴息向晦而思所以随时之义则所谓宴息者盖以育自强不息之徳欤既而公以谤去蜀人思之贤士大夫惜之广平宋公子京攷公治迹绘公像于文翁之室以致蜀人之思宗愈假守于此得公东斋之诗求昔之所谓东斋已废圯而不存公之志泯泯无所考为之复东斋于显斋之偏刻公诗于其上东斋者公之所建而息于此者公之志也昔者升车褰帷燕处闭阁动则远视居而自责精义造微不蕲苟息公之志其在于斯乎前乎公固有息而思政者矣后乎公固有息而思政者矣人才之不齐如面焉要之合于理而止余又为之图国初以来至于今太守之像五十有五人于斋壁以审民之思斁窃取前人之所长以为法思政事之不逮而改趋焉庻防不苟息于此以愧斯斋亦公之志已
　　重修清隂馆记　　　　　　黄大舆
　　古之制退朝曰燕退燕曰闲至近世斋馆兴焉所以讲道艺思职业其术一也而不知体者或以为非政成都自宋有国臣守贤牧魁磊相望在庆厯间称晋陵蒋公公实作东斋植楩栅至二千章尝赋七言絶句诗其人歌焉蒋公去而东斋废积四十有六年同郡儒者胡脩简公由尚书右丞来为成都则修东斋而益筑其前是曰清隂之馆申蒋公志也脩简公去馆又不饬积四十有九年公之季父文恭公之曽孙吾府公为川陜四道安抚制置使而治成都乃饬而新之惟公爱民之心根乎内自公之节着乎外雅重兴作只戒苟惰用能骫曲参订稽度件具搜工于有余取财于必亡起八年之冬尽明年之春以溃于成众弗迨知馆故有牧守题名记其像则列于斋壁是役也访甲乙之亡逸失纪者而充其阀阅衣冠之漫污就灭者而还其饬増绘秦蜀守李公氷而下十人当斋之两楹有着旧闻分置上所赐诏与夫御书永和兰亭叙之刻石于馆之二隅以侈后观燕闲之义于是无爽且得为戒焉因命其僚黄大舆俾为之记嗟乎蒋公之东斋则废矣距脩简公之世益之为清隂之馆复距今而饰焉而间必有四纪岂其兴废新敝盛衰果有常数而世俗之智所不知与抑皆出于偶然而亦无足为异者乎虽然固可以见为政而知体者之难值而间于歳月甚乆远也如此遂以公命为记
　　锦官楼记　　　　　　　　吕大防
　　蜀居中国之西南于卦为坤坤有致养致役之义而风俗肖焉土地之毛善利丝枲为之缯布以给上国负于陆则经青泥大散羊肠九折之坂航于川则冒瞿塘滟滪沈舟不测之渊日输月积以衣被于天下此之谓致养织文锦绣穷工极巧其冩物也如欲生其渥采也如可掇连甍比室运箴弄杼然膏继昼幼艾竭作以供四方之服玩此之谓致役锦官之职也有致养之顺有致役之恭上自帝后之服禁省之用而下至疆臣战士之予赐莫不在焉官废乆矣故时贡篚以丝布散于市民至期而敛之或苦恶不中程或得輙私费急无以偿则破产而不能赡元丰六年二月府言于朝曰歳贡锦绮纨罗度以疋者万四千其尤难治者七百三十上布之费总二百七十万募工而湼籍之人歳费三十千八十人而足则不烦于民而得良物以充贡诏可之乃度府治之东治室以为织所兴閤于前以为积蔵待发之府所以逹风燥而远卑湿也明年五月又诏以其所为上供机院特置吏以涖之凡歳贡之在官民者悉典领之益治绨锦之精丽者千五百端募工满三百不足则僦庸以充之大率设机百五十四日用挽综之工百六十四用杼之工百五十四练染之工十一纺绎之工百一十而后足役歳费丝权以两者一十二万五千红蓝紫茢之类以斤者二十一万一千而后足用织室吏舎出纳之府为屋百一十七间而后足居噫脩贡织供诏用籓臣之所宜先而常委于市人之手盖繇伪邦苟政利于贱市遂废服官之职因而不能改今商其所给乃重于籍工置吏之费则积习流众为蟊贼实有出于公而不入于织絍之家者盖亦多矣恭惟圣制更新使民不复被其扰而吏无所容其奸足以度前古而垂后世矣大防承假守之乏实闻其命辄叙其所以然
　　清隂馆记　　　　　　　　呉师孟
　　诚之为道也其至矣乎存之于心则为百行之根施之于事则为可大之业推而上之则为忠义以尊朝廷治百官等而下之则为政事以扰郡国安庻民非道纯徳粹之人其孰能与于此乎师孟尝闻蒋公之治蜀也承刑政之敝民孱而脆殆不胜其严故先徳后刑専以移风易俗为意下车之始兴修学校听政余闲日与生员讲肄道艺躬亲课式攷覈等第延耆儒硕生开谕为学之要宜先经术霁威严忘位貌若父兄之训子弟如朋侪之相博约诸路后进士慕义沓至常有五六百员是年郷举第进士者数倍于前由敦遣诣太学防名者亦复如是曽未期月风俗丕变细民迁善而远罪偷儿衰熄而遁去治行髙第转而上闻由是朝廷深知遂欲大用防为同时作籓镇者所忌酿成飞语荧惑上听寻迁公守河东郡蜀民大失望而公讫无愠色然孜孜尝有念蜀之心故蜀民徳公之深沦于骨髓逮今四纪化民成俗犹文翁之倡其教歌雍咏诗如武子之徳在民先是公自府学植楩楠至大防东斋其后所植之木多不存东斋亦已废圮唯府学前余木尚茂盛焉今兹右丞胡公出镇西蜀布政宣化恢恢然绰有余地绍复文蒋二公之遗烈大葺学宫诱进士类数与士大夫讲道问俗闻荐绅先生称道蒋公之风绩而寃其去之罔辜既辟府学西门以临大路复为之重修东斋于显斋之东偏镌公之诗而为之记由府学植楠木接公之旧木而逹于西门直抵于东斋之前以公之诗有留得清隂与后人之句复于东斋之前作清隂舘而俾师孟书其事以慰蜀民追怀之情将使蔽芾甘棠若周人之歌召伯思乐泮水如鲁史之颂僖公不独发明贤者之心抑以间执防夫之口云耳








　　成都文类卷二十六
　　钦定四库全书
　　成都文类卷二十七
　　宋　扈仲荣等　编
　　记
　　官宇二
　　新建备武堂记　　　　　　　吕陶
　　安危治乱之变岂不难合哉人之情狃常习故舎先机取后患盖亦多矣今朝廷所谓外忧者无如西北故秦晋赵魏皆宿劲兵为之用治军抗武于政最先而天下之势亦以为最重重轻者天下之异势安危治乱所从出易而无备则变逆之资也汉之衰冀州之兵起唐之季桂林之戍叛祸结不解乃底灭亡前辙往鍳足以惩警议者知三路之为重而不知蜀之不可为轻岂善计乎夫蜀之四隅緜亘数千里土腴物衍资货以蕃财力贡赋率四海三之一县官指谓外府北倚剑閤险絶天下东连獞獠蟠聚深固西南皆蛮诏自古犷彊唐天寳后尝与吐蕃并力以二十万众三道入防又尝止成都西郛大掠华人数万而南方其王政衰圮则奸豪凭险自安或七八十载不以赋税归中国吾朝混平宇内恩柔威御咸有深意淳化之际吏暴于上泽壅不流经制烬矣民心怀危盗盛而作起甲午距庚子七年三乱狂夫一呼羣应如响今日取某州明日陷某县向风輙靡何啻巻席之易戴白父老往往犹言其状闻者为之寒心然则戎防军政敢一日废耶龙图濮阳呉公之开府也驭兵如民条教详白凡居处饮食之具与其役任之劳逸先治以宜用一厥心乃度府门之右作备武堂所以讲师律而训戎伍也日练月习率有定令数视屡阅飨劳继之金鸣鼓奏士倍其勇万众旁睨震动耳目实镇守之重务氓俗之深利也昔晋武既平呉欲去州郡兵以衒治安虽山涛卢钦力陈大本以为非是亦莫能用及永宁之后冦难交起则郡国无备不能制唐穆宗初两河既定萧俛段文昌谓武不可黩乃议销兵及燕赵之乱始募市人以战复丧河朔斯皆固不知变拨去根本苟近效忘远图安能成天下之务哉蜀无事七十有三年议者恬然不怪民尚嬉乐恶闻干戈公一旦远思长虑而及于此不独为蜀之计乃为朝廷计也始民恶兵异公之为懦夫曲士从而腾说逮其乆也则曰吾将赖之以安而说者亦愧悔不敢议易之萃君子以除戎器戒不虞兵法无恃敌之不至恃吾有以待其公之意欤且鲁有治戎之备足为世法孔子序録附于王言春秋书治兵大阅虽以义制文中存奥训盖一国之大事谨兴作也堂之成敢不第叙本末及其歳月云
　　辨兰亭记　　　　　　　　吕大防
　　蜀有草如谖紫茎而黄叶谓之石蝉而楚人皆以为兰兰见于诗易而着于离骚古人所最贵而名实错乱廼至于此予窃疑之乃询诸游仕荆湘者云楚之有兰旧矣然乡人亦不知兰之为兰也前此十数歳有好事者以色臭花叶騐之于书而名著况他邦乎予于是信以为兰攷之楚辞又有石兰之语盖兰蝉声近之误其叶冬青其华寒其生沙石瘠土而枝叶峻茂其芳不外扬暖风晴日有时而发则郁然满乎堂室是皆有君子之徳此古人之所以为贵也廼为小亭种兰于其旁而名曰辨兰无使楚人独识其真者命亭之意也
　　诚乐堂记　　　　　　　　　张震
　　天下有至乐无有哉富贵之适声色之娯竒伟之观玩好之用苟悦耳目而快心志者世之所乐而君子之所大戚也智士喜权变才士喜功名辩士喜谈说法士喜刻深文士喜雕篆以为吾之所为足以为世用异乎彼之所乐矣而旷逹者笑之至有采于山钓于渊逃焉而不返曰吾无累乎中无慕乎外以休吾形而遗乎世自以为至乐矣然使其无得于心无见于道则其所谓乐亦非吾所谓乐也天下有至乐无有哉孟子曰万物皆备于我矣反身而诚乐莫大焉夫天地之间万物之变盖亦多矣得其一必遗其二是故得之则喜失之则悲未有能兼焉者今也反于吾身尚有见焉居天下之物无一不备于我者处于斯出于斯造次颠沛于斯敛之善一身推之善天下唯吾所为无不可者吾不既乐矣乎孔子曰知之者不如好之者好之者不如乐之者夫知之者如耳之所闻好之者如目之所见乐之者如足之所履诚与不诚异也自吾所有而安之是之谓乐充吾之所乐以至于不知其所以为乐是之谓诚顔氏之乐乐夫此而已府治旧无书室震始作堂名之曰诚乐抑退而游息焉噫吾岂真有得于此哉姑识其日月以待后之君子庻知其志云尔
　　分弓亭记　　　　　　　　　范謩
　　蜀自山沬若水外即为夷境熈宁以来歳遣禁旅更戍今留屯成都者合土兵凡十有七营边乆无事军政废弛游手工技皆得编名籍中而铠仗麾帜至朽败不可用乾道六年蛮冦雅之碉门九年犯黎之虎掌杀州从事掠居民以去势骎骎若无所惮上忧之命敷文阁直学士呉郡范公自广西经略使徙镇全蜀公至即以练兵丁缮保障抗章驿闻上赐诏嘉奬于是简士卒之骁勇者别为一军壮且少者次之罢遣其老羸者日示以作坐进退之法亦非风雨不休而尤致意于射以为蛮夷所恃﨑嵚大山掩翳丛木出没其间若猿猱然吾御之者非刀矟所能及乃取弓人于绵弩人于阆相胶析干治筋液角极六才之良辟广场于府舎之北筑亭西向摘杜少陵酬严武之诗名之曰分弓时轻裘幅巾引数百人按试技力而赏罚其勤惰未几军容一新悉为精锐蹶张者至千斤挽强过六钧而命中者十八九于戯盛哉公尝至亭上顾语其属曰谁为谓蜀兵孱乎牧野誓师庸蜀羌髳微卢彭濮与焉盖今东西蜀与巴郡是也诸葛賛皇二公勲烈伟矣其平蛮讨魏飞星流电之军岂尽出于西北哉士不素习而使之操弓挟矢驰危陷阨未有不颠仆者非独蜀军然也今吾军既练于昔而犹有所虑大抵兴滞补用力甚难而败之至易经营终歳而荒之十日前功荡然矣故曰屡省乃成钦哉功成而弗省省而弗屡此唐虞君臣之至戒而吾亭所为作亦欲取以自近而数省之耳公大儒退然若不胜衣而经纶方畧小用之已如此况扩而充之乎所谓收滴博之戍夺蓬婆之城又何足言哉亭剙于淳熈乙未之季秋成于明年之仲夏命謩识其歳月故并公语记之
　　雄边堂记　　　　　　　　王敦诗
　　成都据右蜀之防近歳并川陜宣抚司建四川制置使即其地为治所总全蜀六十二州幅员数千里其西南与蛮夷接自闗河震扰外控秦陇北又与狄为隣始置三大将领西兵分防蜀口而禁旅散在诸州势分力单教不以律忽有警何异敺市人战乾道九年吐蕃赖苗与奴儿结犯沈黎远近骚然诸郡兵弗能扼乃调西兵临之然猖獗不常殆无宁歳熈淳四年上命今龙图胡公来帅蜀公既下车亟布宽大之令兴滞补内固邦本外饬武备申以威信截然其不可犯始公未至蜀首奏乞増戍西兵以示弹压至是军声益张越明年奴儿结自缚欵塞赖猫相继称藩互市复通内宁外谧廓廓然无一事公方深思长虑以为蜀乆远之图因考古所以用蜀如诸葛孔明志在中原而得蜀后首决南征之防五月渡泸擒纵孟获如视童孺逮其心服然后为北定之举盖方经畧中原而猝有腹心之忧仓皇内顾则几事去矣此孔明所以先事南方之意也矧我皇上内修外攘方有事于规恢合呉蜀长技以扫清中原则所以整师修戎以为不测之备者庸可缓哉而陈子昂猥谓蜀士尫孱不知兵盖亦未之思尔且唐中世吐蕃与南蛮合兵防成都蜀人被其毒为螫其后李文饶镇蜀建筹边楼图山川险要料简士卒废遣狞耄率户二百取一丁号雄边子弟弓弩铠甲极其精良而二边寖惧踵接降服则蜀兵可用较然明矣公即推本其遗意条上利害乞于本道选内郡精兵千人集之成都建营屋一千二百楹以居之日给米盐与成都之兵朝夕作大军之法月一临阅第其艺之髙下以黄白金犒赏之凡器械军行之物无一不备皆出创制又各为其副二千以备阙坏无几何艺日益长营垒器械麾帜色气日益精明于是蜀之兵备隐然如一敌国远近见闻有畏有恃又建堂于防事之西列两库于左右以贮军需甲仗之属暇日合将士习射于其上而旌别之遂冠以雄边之名军须缗钱十万不取于他皆出于节约之余以充悠乆治兵之费既成命敦诗记其事夫天下之势合则强分则弱此必然之理也今蜀口聚兵而内郡武备漫不讲非独失居重御轻之权而机防之来一旦出师又无以镇其后岂不败乃事今公能于闲暇建万世之长防立经陈纪百废俱举使大夫士人人如公忧国之心夙夜不懈天下事其有不立者乎公尝谓夕郎为内相皇上盖深知其才可以大用今施设见于蜀者特绪余尔敦诗将指期年目覩公之行事章章如此既承命纪述不敢复以文学浅陋辞敬再拜而书之公平江人字长文儿童走卒知之旧矣复着之使来者知雄边之备与斯堂之建自公始
　　新建制置使司佥防记　　　吕商隐
　　国朝分蜀为四路以益利及梓防比路置兵马钤辖为率建炎用兵枢臣宣威蜀门始并四路而统之又创安抚使于成都仍兼本路钤辖以总一路军民之寄绍兴初又罢宣威命成都率为四路安抚置制使其事权与宣威等是后两大司更为废兴治所亦异至其控御广籓寄専上分天子西顾之忧则一也故制置使必择有文武长才知大体负重望极汉廷一时选者淳熈四年二月以敷文閤直学士呉郡胡公为之公有气节文章为上所器歴螭坳词掖登琐闼鸾坡地近职亲眷宠殊渥迨夫刺姑熟典留钥行都入从出籓赫赫卓有声绩且尝馆北使慷慨不屈以片言单词逆折其强悍难塞之请上谓可大用以是命中外皆以为得人公仗鈇钺道防潼以至于镇所过延见吏民访问疾苦当此时敌国方和北鄙无兵革鬬争之声惟内郡之民财用竭于征防诉讼抑于无告与夫西南二边疆场之备弛于因循者公率日夜究切之大者驿书小者立行阳开隂阖曽未逾年众政并举边圻夷晏治声流闻上游数千里廓廓无事先是制置使既置罢不常苟寓幕府于故锦官楼下上漏旁穿岌然欲压公暇日顾瞻谓非所以严大行台者于是撤而新之楼建于吕汲公有汲公自为记公重去前人之迹仍因其制益以重堂翼庐前荣后室署议有所退休有次壮观宏深始称西南方岳之体既落成公命啇隐记之啇隐复于公蜀古为重地而镇蜀率用名臣然未有并总四路无事则兼制军民有事则専司征伐权重责大如今日者自两汉以来始重防佐之选至唐而尤盛非昔望士不见罗致其后以将相以勲业显者多自幕府出盖其识畧材具已见于为防佐之时矣如商隐辈固陋焉足以称是选公今隆其宾礼壮其居室所以待吏属至矣凡受署于此者可不勉思所以副公待遇之意哉公笑曰然遂以为记
　　雄边堂芝草记　　　　　　　崔渊
　　淳熈四年上命敷文閤学士胡公为四川制置使兼之成都环六十州官兵号令实听于制置使而成都为治所成都道控十六州而六州边焉有警急书先至成都异时黎州羌夷反羽檄下诸郡之卒辄奔不利青羌奴儿结大侵旷歳不觧至取兵于御前诸军兵车往来内郡苦之公至布宣天子大恵建大将旗皷隂练士马调糓积要害处选职任太守往谕威信与除前患复故约夷请命下吏絶徼毋扰公始叹曰国家混一区宇画大渡河弃夷不用夷且内属歳贡名马求通于中国中国许之市以收夷心边有夷侩或导之绎骚守者坐愚或生事皆非其故也何至以大兵长技与之较胜负哉顾今西兵十万日夜勇于攻战以向中原乃用之荒寒种落之地亦过矣于是搜诸郡羡卒聚之成都率用西兵技击之制行有部曲居有营次勲劳有赏军须有库阅习有铠甲凡千人为军军成名曰雄边以其事上闻天子曰噫惟吾信臣实董西事边备既饬军制既定西方用人时惟休显哉其所上军书奏可公拜手稽首奉扬天子休命作堂于府榜曰雄边以称上指脩梁飞荣万瓦鳞次气象宏伟与边俱雄堂成于夏五月甲子冬十月己亥芝草生于堂之右楹一本九叠西出而东向扶疎秀颖如传记所载瑞物可考不诬羣士大夫幕府将佐悉来聚观顾瞻华堂翼翼沈沈和气上蒸磅礴宛转咸曰异哉自堂之成军威益振边益不揺事定民安盖有日用不知者而呈祥效异乃发于无情之草木其占为安静静为福为祥皆以和致方公之为此堂也虽曰用意于边而握机制胜和众安民实公之本心众和而民安机静而不动因时闲暇降登斯堂举酒属客燕乐侃侃歌诗颂声更出迭奏当是时也边无夕烽卒无践更且无传箭滇以西粤隽以南名王系属天马来下祥风所被自远而近逹于军门升于屋梁煌煌晨敷是生斯芝以表和祥安静之应而为斯堂之瑞焉君子视履考祥非怪以诡俗侈美以夸世所履之徴即休祥之证且公镇蜀于今三年用静之吉不但因边无事而致然也盖蜀之害未尽去者曰茶曰盐歳下诏书议蠲减执事者用计出竒项背相望不知其几公独用全力讫底于成置局讲求遣官请署凡所以动心忍性合异为同奏牍如山飞章如雨越二年而减放之防下茶园之放枯衰者为钱楮十有五万盐井之减虚额以缗计者四十七万九千有竒议定而讙息事成而民悦郡县吏缓督逋如释重负山林薮泽无横取皆若更生公之恵利于蜀卓卓若此今天用祥以彰公之茂烈以发扬和气道逹之所自以永四蜀安静和平之福是芝也岂无意哉唐张建封昔为徐州得白兎于符离营屯韩退之以为武徳行将有凶狡之徒束手待罪又曰不在农田而在军田与今虽若相类然徐州之所以感召者则未之闻也退之谓宜奏表以承天意公乃退托不言人无知者因命属部临卭守吏隣阳崔渊具书本末以为之记尝窃念公之军雄边也实用李文饶故事文饶虽颇著名迹于时然固有所甚屹屹者悉恒谋之降而竒章沮挠固争不能得凡其所言朝廷初未尽信至请以奏篇寘诸政事堂之籍欲与宰相均任其责仅乃听之其中郁郁不平者多矣又何望太和交畅发为嘉瑞如今日哉盖公之精神上能动悟人主听公所为而朝廷下报书悉如公志下能训服羌戎边讫无事以成斯堂之美修之以辑瑞应合天人之心此又公之所有而文饶之所无也然天下一理特发见有远近大小之异公以帷幄旧臣盖尝镇当涂留守建业临江北望慨然有神州赤县之叹分陜而西治军振旅特其小者犹能收效致祥震耀全蜀异时端委冕弁辅相天子合谋并智扫清河洛使三邉晏然天下大治然后持此之静以为和敛此之和以遂万物则嘉禾朱草皆可驯致将有大书特书不一书以诏万世者渊非其人也
　　筹边楼记　　　　　　【续添】　陆游
　　淳熈三年八月既望成都子城之西南新作筹边楼四川制置使知府事范公举酒属其客山隂陆游曰君为我记按史及地志唐李卫公节度劔南实始作筹边楼楼废乆无能识其处者今此楼望犍为僰道黔中越隽诸郡山川方域皆畧可指意者衞公故址其果在是乎楼既成公复按卫公之旧图边城地势险要与蛮夷相入者皆可攷信不疑虽然公于边境岂真待图而后知哉方公在中朝以洽闻强记擅名一时天子有所顾问近臣皆推公对莫敢先者其使虏而归也尽能道其国礼仪刑法职官宫室城邑制度自幽蓟以北出居庸松亭闗并定防五原以抵灵武朔方古今战守离合得失是非一皆究见本末口讲手画委曲周悉如言其阈内事虽耆老大人知之不如是详也而况区区西南夷距成都或不过数百里一登是楼尽在目中矣则所谓图者直按故事而已请以是为记公慨然曰君之言过矣予何敢望卫公然窃有幸焉卫公守蜀牛竒章方居中每排沮之维州之功既成而败今予适遭清明宽大之朝论事荐吏奏朝入而夕报可使卫公在蜀适得此时其功烈壮伟距止取一维州而已哉游曰请并书公言以诏后世乎公曰唯唯
　　惜隂亭记　　　　　　　　　京镗
　　予闻乖崖张公镇蜀时通夕宴坐郡楼上鼓畨漏水歴歴分明一刻差误必诘之守籖者服为神明公谓鼔角为中军号令不可不谨尔自予至成都首访遗事所谓郡楼即今之铜壶閤也楼屹然自若铜壶则亡其实矣因询其漏法则寅申己亥陟降其水者凡四既无所依据其箭以七日半为等日升一刻必骤进之前部频数不无差忒因喟然曰此人而不天岂东坡所谓毋意毋我而得万物之平者耶知成都县事临卭宋朝英于漏法甚精予属其铸壶刻箭始更其法测午中之晷为升箭之初毕百刻而后易仍以歴象考七十二候初末昏明昼夜短长之数日异旬殊差布于箭似能以自然之理求之天者复为图镵诸石且名以惜隂有问其然予告之曰人性勤惰得知天而不可强也使后世皆陶士衡则此图为赘人不能皆上智下愚凡有惧心者即可进于善矧人生谁能满百借令满百亦不过三万六千日而已幼稚耄期之时且三之一前贤功业窘束于二万四千日之境人以壶漏为盈也而不知其年之缩也人以箭刻为升也而不知其年之降也以器之进知年之退苟能充其防滴之善于其身如水之盈能积其圭黍之功于其民如刻之升则予在蜀之日尚无负予惟惧也尚借此图以铭诸坐右云



　　成都文类卷二十七
　　钦定四库全书
　　成都文类卷二十八
　　宋　扈仲荣等　编
　　记
　　官宇三　【茶马司　转运司　钤辖防】
　　都大茶马司新建签防架閤记
　　杨天恵
　　茶之入以息计者凡二百万马之入以尾数者凡若干而其竒嬴其孳息溢于常数者不在是焉每歳以其入分实塞下又以其课登诏王府故自阶文龙茂并塞之区以及洮岷湟鄯穷边之徼凡兵若民咸指日望赐待我而后出入食饮其为利害不博且大哉利如是然其取于民者民未尝怨而市于羌者羌未尝厌也盖其法市茶以平估估马以优直惟其所便一切捐以与之故来者滋劝已则募健卒僦余夫畨休逓行轻骛而疾驱不涉月逹秦陇则固以享十倍之获矣其所取既不苛而所获乃不赀如此故由元丰歴元祐更绍圣时事数化国是屡变至于此法莫之能改也非不欲改也是诚有不可改也已然使者所统地大以远故使事之繁常称之事钜以繁故文书之伙亦如之凡县官之所裁可而行下者途无旷邮凡郡邑之所闗决而须报者庭无虚迹日者有司尝虑其多而易逸乆而必亡也悉总为书而类次之复辟故屋而别蔵之然而因陋就痹规模褊小下溃旁束黝昧不爽文牍后至者或无所容之而幕府治事之防尤为褊廹羣吏晨趋肩豗掎蹀迹侧睨需次乃进前此盖有病者矣而未遑改作之功今使者黄公实始命揭而新焉度地若干寻为屋为若干楹其广若干其深若干经始于元符己卯之秋落成于明年庚辰之冬视其中则大轴山峙方籖云委望其表则绮疏华焕门序峻整赤白烱发观者増气时彰明县令杨某闻而窃言曰夫金糓干没之根于胥史缘絶之奸萌于图书之逸亡此吏治之常蠧尚非其大者也夫惟朝没其一焉遗其凡暮絶其一焉阙其月积日引乆遗亡猥众则其成法与存者几何是其为蠧不既大矣乎今黄公为是顾欲与成法为无穷计此其念虑深远矣是固不可不书也乃沐浴而书告于公而刻之都大茶马司新建燕堂记　　杨天恵
　　出国门而西道伊洛经陜华度雍岐抵梁益凡为路若干为州若干而茶马所产与所聚与所从出入皆总于都大使司任要且重故常选一时才能知名之士为提举或管勾分领其事间以禁从贵臣出帅秦中者兼制置之任以重其权其一寄治秦中其一则治成都常歳以其所部中分之循行亷问各以时往虽穷堡遐垒必辙环而节抚之外薄滇笮中贯褒斜横絶垅坻沐霜露栉风雨蓐食而星驰穷日力而后即安既以周歳廵之数矣其外又有氓俗之疾苦自当诹访官吏之良慝自当究切与夫朝廷之诏令自当以意风告于下者皆不可以诿人则凡州县盖有一再至者焉歳终则又理文书戒徒御奏计于天子山行水宿逾月而后至已事而退又歴时而后还其任虽显其为勤亦剧矣夫人勤而时有所息则其勤可以乆息而时有所娯则其息可以安今吾使者以终歳之勤幸一日之息既至而无以为乐则人心或有所不释虽靖恭君子初不以是为较然朝廷所以通显使者之意岂适然邪而使者所以远而有光华者固宜尔邪于是朝奉大夫黄公总职之二年尝筑锦堂于使居之西复筑新堂于锦堂之西相址揆日定计于功先赋材料工取成于虑始而极隆然而奥窈然而隅翼然而色斐然髙明伟丽后先翔起以其与锦堂近故别其名榜之曰燕以为吾将燕休于斯云尔也夫以公之治最闻天下而省府虚位十常三四朝廷用才宁当以公为后而公亦自以才力精壮乐为时而出之宁郁郁乆留于此然则兹堂之设决非为一身娯意者要以一日必葺不肯苟居而止耳公之心傥出于此欤嗟夫兹堂缔构之壮悦可于人则夫人而见之矣乃如公缔构之意独运于心则或者殆未之见也某不佞窃以愦愦之词而发焉庻几能见其端以为识者先也
　　运判防防思堂记　　　　　　文同
　　天下之事物常相与宜称则文理顺而制度得或钜细轻重一有未合率病之以为不当然遂起众论矣区宇之大吾宋尽有之四指之极幅员万里旁裁直制界为诸道其置使以转运为名者常慎选注攸服其职防财赋察僚吏宣布威恵颛假之柄其所与盖已重矣惟剑南西川原懋淄沃甿庻丰伙金缯纻絮天洒地发装餽日报舟浮辇走以给中府以赡诸塞号居大农所调之半县官倚之固以为寳薮珍蔵云其所谓佐者既非龊龊絫循歳月者之所能得其所止亦当崇大闳显与主者仪形无欹缺始云其可矣今其所谓佐者之居旧尝一切置之寻废既复亦政袭往制回曲瘅狭不足以视清旷讲燕休余基蓊然蔽没蓬藋向所涖者未尝营之职方员外郎爱侯以经行明修所赴宜赖将漕之贰实以才擢既至攷究内外静烦首剧隐缪革悛潜利宣章列城信畏俯伏观望不烦告谕自底恬肃惟是居处厌不如事思有以増易之使夫文理制度一与事物相表襮矣龙图閤直学士赵公昔总外计其已详此今复仗节临镇于是闻侯之议志与侯恊乃规斥其地墙为一圃集材于羡命工于隙合诸意虑授以程品筑隆址植巨厦曽不累月匠以成告危谯支空广廇延廕衡拦拥卫牕户通洁若翔而尚矫将蟠而复振竒峦秀巘发远思于其上鲜蘤珍木悦真赏于其下宽衺可以觞宾侣靖密可以筹金糓壮哉雄乎诚大邦之崇构而外台之伟观也既落之侯谓广汉郡尉文同曰是乃昔之所可指处今已化为佳境尔磨石以载疑事之阙将以属子子其谓何同曰诺退自念昔韩退之为王南昌纪滕王阁柳子厚与杨长沙叙戴氏堂皆部吏也同今奉侯命而纪此职正宜矣其敢以不敏辞乃次其畧刻置宇下以夸示永乆然慙不文
　　转运司聿修堂记　　　　　　孙抃
　　仁庙朝兴国呉公中复为殿中侍御史于至和初弹奏宰相梁公适贪黩怙权逮嘉祐初又论宰相刘公沆挟私出台官补外二相皆由是去于是天下想闻其风采帝用嘉之特飞帛大书鐡御史三字旌其直继以文儒二字锡之然以尽言卒不大用其后熈宁四年乃以龙图阁直学士来帅西蜀先是皇考屯田君亦尝来为成都令矣恵爱在民民思之乆而未忘也至是公下车则皆感激惊喜更相告曰斯其屯田之子也邪抑尝宰徳阳宰犍为作红桑荔支紫竹之诗以蠲民瘼而人至今徳之者邪何父子之美也其为我蜀之赐不既多乎公于是知军民之爱信也已即以简易为政数月之间令行禁止阖境称治时适议以永康军为县者公曰此地控扼威茂不可废也又继言曰昔王君之乱特出于戍兵之所为非蜀兵为之也议减戍卒而益蜀兵识者韪之越明年而报政迁知长安今蜀之父老子弟思其流风余烈与夫望见其画像则莫不咨嗟仰慕以为后来者鲜俪焉于虖可谓贤也已公以熈宁壬子去蜀距绍兴辛未盖八十年而有孙名桐以直徽猷閤来领成都漕计初入境士民复相告曰是屡尝以籓镇更使指所至有声者邪乃今知屯田之泽固未艾也夫周人之思召公也爱其甘棠况其子孙乎故益称龙图父子之遗爱而喜徽猷之来必能率祖考攸行施大恵以庇于远民如鲁人喜齐髙子之来盟也公闻之悚然曰我家奕世载徳今予不佞幸防余庆优恩不堕先训得继承于曽大父大父以在此其或不力则何以増九原之光慰斯人之望也哉乃即公廨作聿修堂退而燕休取诗所谓无念尔祖聿修厥徳之义以自志焉而属某书其事以为坤维故实辞不获命试妄言之昔唐李勣谓房龄杜如晦辛苦立门户亦望贻后悉为不肖子败之故临终戒其子孙曰毋令后之笑吾犹吾笑房杜也然身没未乆其孙举兵覆宗卒不免取笑于后何哉盖勣当少主房帷易夺之际顾望一言俾武氏奋而唐之宗属几殱焉奈何独几其子孙能保门阀乎由此观之天之报施于其人其去取可知矣是以魏郑公犯颜进谏劝其君行仁义而有五世孙謩以刚正复相宣宗桞公绰歴五院御史未尝以私喜怒加于人而诸孙中有玭以清直复为御史大夫议者谓龙图逢时休明知无不言似郑公而辅相不在其身当在其子孙御史台谏出入中外似公绰而平昔周人之急自宜有后矧由屯田以来世济其美今徽猷懋徳不怠用克昭于显祖独不得为謩玭乎传曰有为者亦若是公何辞焉
　　转运司爽西楼记　　　　　　李石
　　岷为蜀山之杰俯瞰井络于天西维者皆平川也环山四麓凡府寺州廨丘里之室郊遂之居得以审势高下随方广狭敞楼观凿户牖延空光揖秀色如植如负如飞如骛熈而阳肃而隂四时朝暮开阖晦明者皆山云气往来日月吐吞也成都官治多胜处端倚此山向背为重异时名辈接武于此往往贪得撷取为怀防几砚间物神明之所激妙竒异之所钟萃浩乎廓然文章事业不论其人胷府气象可知也顷以边圉多事要涂贵人尚不得缓带为治而金糓计筭局踧纠纒求如曩者燕笑岂弟于俎豆升降以无负西山之胜非曰不能有所未暇况俾之一日之葺兹岂其时使者潼川任公将漕西蜀方有司吝出纳以幸集事独能以约致详以静制动视族庖缺折于大軱一割者处之裕如先是有堂名防思层堂作楼而未名大抵歳乆支撑懔懔若将压焉者栋墨尘蚀断碑卧草读之则赵清献公之经始而文湖州为之记审矣可以跻可以宴可以憇息昔之所在谁续谁似官如客寄屋如亭传风雨鸟防不经人意且公则坏之私则营之岂人情哉于是即旧图新用力不烦芟荒拨秽程绩为多因以爽西名楼并绘清献湖州二像于壁曰吾非敢作也自有此山以来如湛辈未问至于景行无穷斯人斯文与之三十六峯巍峩于目者可磨也哉石窃谓开物成务此学也妙之于道任重道远此才也寓之于仁固有以媚世为学浅粗与农圃同役以适俗为才竞走与蒲博争路智跨力攘终为菑人不知君子曰道曰仁将以泽物庇民而刻意细技有不足呈盍亦蔵之于无所思虑毓之于清旷粹夷放之于虚明爽垲窅尔心化倐尔神运而天道已行矣公所以啸咏一室以风示吾儒仁义忠厚之实且因蜀山惨舒为吾民休戚之占非特登临观美而已虽然斯未足以窥公之尽防公有防召东去落成登楼之赋客有未具若乃歳月大防俾来者有考似不可无籍
　　转运司緑云楼记　　　　　刘徳秀
　　成都漕台之右有楼屹然榜曰緑云今使者栝苍卢公所徙建也楼之始为堂于台治之前鹿园而冠楼其上堂曰燕思而楼未名则治平中霍公交实为之堂敝中葺并楼以新堂仍旧名而楼曰爽西则乾道初任公慥实为之其建置命名之义有文湖州与可若李方舟知机之记在其山川登覧之胜宾客燕游之适前创尚可追见而后葺者固在冝无所事更矣何徙焉楼之地厥初营主管文字公廨其上实聨属台治一嬉笑动息必闻于理势俱弗顺前后病之睨莫能易及是朽敝甚主管文字司马逢谒于公规徙其廨于鹿园而以防思爽西者置其地且曰清献赵公尝为斯堂顔篆傥徙此适与琴鹤堂相峙于事冝为称公黙揣漕计歳入有齐限且环一道郡十余卒有水旱羡补不足将不给顾安所取嬴资以事兹役间阅籍得自防漕移此时僦舟费若他道之馈遗总为缗二千九百有竒皆前至不用而蔵之官帑曰吾于是乎有资矣即两撤而新之程工度材毫计缕防费不佗取而用适足既成上楼下堂视前不侈揆今不陋堂顔存旧示不忘始楼面势直名不得仍故四顾茂林修竹蓊然环翠则取太白锦城散花诗飞梯緑云中之句易以今名且属徳秀记始末徳秀闻能勤小物者然后能成天下之务小之不图大于何积公于一楼之费不苟取以漕计其勤小物者欤又闻能审取舎废置者然后能尽用物之智今公储所不当用之财以适所用其审取舎废置者欤若是而成天下之务尽用物之智不难矣使公继自今得一行其勤小物之志尽笼天下大计其取舎废置有万万于斯楼者则其利天下岂有既耶是可书也虽然亦有惧焉人之情于物得之孔易则视不甚惜后之人其毋以斯楼也不病吾财而取诸无用或者倾弗支漏弗补以隳公之志也夫其抑思此以自警也夫公名彦徳字国华亷正仁信人也其为治如其为人楼之徙建以淳熈己酉十一月之二十五日断手以十二月之三十日后一歳记
　　重修东钤辖防记　　　　　孙直言
　　益州占舆鬼之分为剑南一都防朝廷选贤镇守以兵钤统制两路复用武臣二员副之兵农之便宜刑狱之轻重抚柔措置得以关预权剧任宠赏格不次非诸路比自咸平中扫清冦难之后垂六十年民编乆宁不识戈革上方精究治本图安鍳危故钤统之官益艰其授皇祐四年端明殿学士杨公治州政成汾阳公由作坊使领戎事下车逾年罔不修举官舎頺圮经葺未遑公从容请于杨公曰防事将压不足以庇风雨署表不严非所以防君命于是防辰始拟改作自庀事至讫役能使人以悦道材工之费亡秋毫及民公本以儒学登科而器用适变其规模制度审曲面势虽梓人献状大率出公之心匠焉万瓦鲜鳞祛嚣即新可以飨军可以序宾夫人之处湫陋则情窦烦宅清旷则神机王情烦则耳目不得不怠神王则思虑不得不审兹必然之论也识者谓公之构是宇岂特奉身而逸居専为宴豆之地盖将有所思焉所思者何国恩殊优思有以报之军政未便思有以更之使坤维阜安长见丰乐主上无西顾意得非心之存乎以是而言则公之用心何如与夫侈饰亭观不急之尚可同年而语邪昔房琯所在缮理廨宇乃着能名前史称之今彻坏起废广帡幪之防轩豁壮观宜无愧于古君子直言辱命俾文诸石谨提笔以志歳月
　　钤辖防重建报忠堂记　　　　朱辂
　　唐自天寳以后置使剑南道为西川节度治成都而五季之乱不一姓宋兴艺祖受命首发畿甸兵畨大戍蜀而内选侍从执政望人为守帅置二防军掌尺籍五符以与府帅聨职而钧其任建东西二寺以处之号东西钤辖而故老相传号两衙自建隆至靖康阅百七十年而规模建置如初日西钤之居旧有堂榜曰报忠盖大观初高侯伟所治实创名之而以转运判官周侯焘之文志其事及其作堂落成之歳月而磨石书刻而碑之建炎中朝廷始命枢臣奉使宣抚四川号处置而听其以便宜黜陟于是加府帅安抚而省西钤之员所居之官既不复嗣其前而堂之栋宇榱题仅存于荒园废址之间逮今二十有三年而闾井皂樵苏牧围蹂躏出入游居参错于其下绍兴丙寅之歳刘侯光辅始以右武大夫涖其职于东钤之公舘考其官职存废而惜其堂之寝以坏也乃度地鸠材更筑于所治而徙置碑石于堂中悉所得旧材彻去腐败而易以新竹以个木之栋楹梁衰者以枚椽以枝合三千五百九十甎之大而磨者以方狭者以条瓦以半合二万三千三百堂之深三丈八尺而广加二十之一工以日计者合役夫七百五十二起于绍兴丁卯正月以丙戍而讫于三月之戊子而役以成其经理营度皆侯意所自出而数十年将坏之屋鼎新于一日侯之说曰钤兵之官一职而二员一废一存而职不改其旧况其名报忠而光辅之来犹不异于建官之初而使前人之志泯没而不传乎且光辅世将家出入宿卫扈从边陲为扞御防宠遇于朝者不一世上幸不弃録其薄効微劳使治兵蜀土以禄其家日夜思自奋励愿効尺寸副恩奬新斯堂也追维昔人名堂之意朝夕而思之以无忘吾家世事君许国之初心岂其游观燕享之适哉是宜书侯居官无所苟自始至至且去啬衣节食收理其遗弃材植葺其楼亭斋閤堂宇敝陋者十有四而楼之四周増屋亦二十间又惜公宇歳乆将仆者相继余所经歴率匠意区处将次第营理之期必葺乃已而于兹堂之役尤致意焉其知为臣之义也与绍兴十六年记
　　东园记　　　　　　　　　李良臣
　　山林泉石之胜闲旷静深与人迹相絶如亷夫节士冲澹髙简孑立尘外使人一见之名利之心都忘虽平时贪黩忿躁胷次熖熖未易扑灭者亦复念虑灰冻得大自在于一息之顷然亷夫节士多滓蜕埃壤自放乎山颠水涯披莽苍而耕横清冷而渔甘守枯寂不可防迩而山林泉石之胜常宅乎幽岩絶壑﨑岖阻远之地非离世遁俗捐妻子情爱弃富贵利逹长往而不返者莫得以享其乐也成都西南大都防素号繁丽万井云错百货川委髙车大马决骤乎通逵层楼复閤荡摩乎半空绮縠昼容弦索夜声倡优歌舞娥媌靡曼裾聨袂属竒物异产瑰琦错落列肆而班市黄尘涨天东西防防穷朝极夕颠迷醉昏此成都所有也跂而望山林泉石不啻楚越之隔曽得而梦见之哉益州路兵马钤辖种侯治其后圃为池亭台榭植佳华蓺美木舘宇星陈栏槛翼翼于阛阓鼎沸之中而有清流翠防萧寥傲睨之适易喧而寂变剧而闲易其所难而致其所不可致兹不亦异乎惟旧有池泉窦堙塞涸为枯泥偶新泉破地而出从而导之则故泉继发觱沸衍溢滙为澄澜因筑堂其北命之曰双泉挟以二轩曰锦屏以海棠名曰武陵以桃溪名梁池而南为亭曰寒香以梅名后为茅亭曰幽芳以兰蕙名池东为大亭曰三雨以桃杏棃名池南两亭东西对峙曰緑净曰连碧双泉之北有老栢数十株巨屹立为亭其中曰翠隂复楼其东曰朝爽西因垣而山曰五峯下曰五峯洞前为山舘水绕环之宛如山间也于是来游者舎辔而入门则尘容俗状如风卷去俯清泉弄明月睇层峦之峩峩悦鸣禽之嘲风露浩然烟云满衣主宾相视仰天大笑初不知其身之在锦官城中也嗟乎侯之才力智思亦髙且深哉埏埴风物吐吞光景来清游于万里收成功于指顾然则推之以拨乱解纷举疮痍疲瘵之俗而登之华胥之国吾知其不难也已抑又有说焉仆守简池连歳以檄程四川进士试文凡一再至少城至必谒侯侯辄具宴爼以相酬酢视其后圃荒茀不治无异村疃侯其意者以国步方艰未暇有以自乐也今年春解绂阳安来谢诸台距前时不越数月耳而土木一新恍如幻出不觉失声惊叹曰是何神且速也盖隣境交欢太母来归远近内外和气充塞今者不乐将何时而乐乎于戯若侯者可谓能与国同其休戚矣是皆仆之所喜书而不得辞者也侯名湘字楚源豹林隐君之后浮休居士之外孙说礼乐而敦诗书有古元帅之风云
　　成都文类卷二十八
　　钦定四库全书
　　成都文类巻二十九
　　宋　扈仲荣等　编
　　记
　　官宇四
　　重修馆驿记　　　　　　　　张庾
　　景祐丁丑冬剑南缺牧上求数治于蜀素为蜀人所徳者时一二弼臣以今知府宻学公名闻乃辍开封内史来镇三蜀蜀人喜公以近职持节靖逺方无不东乡相语曰公昔为青神邑宰不尚威而仁靡不畏其仁为十五州宪使不尚惠而尚直靡不爱其直守东川仁威惠直兼用而不贷我三蜀民已尝以公之政与乖崖文康相轻重矣公既下车属邑有吏纳为保长而杀人者金反梏拲其非罪者为死罪至刺史廷公曰囚色寃而防囚者气不直防囚者其囚乎命谳之防囚者即保长果煞人被囚者始豫争口语果不杀人逮正其狱则逺近谓公为神明焉己邜夏秋不雨旧梁益间遇旱灾虽民饥死满道而为牧者率不敢闻上求减抑常赋独公曰属土若穿民平日犹艰食今千里爞爞稼已病矣苟坐观其人谓我何亟谋于司漕明太史太史天下竒材也勇于义与公飞驿告于朝不越月竟得诏蠲被旱之租半用是谷不甚翔活力田之民数万计议者谓公之惠不减于时雨焉公复念属之帛供他道军湏最多矧昊贼未诛王师宿陇外若经度不中权赐与安出乃奏添雨税外租布直洎官塲买物价众既便之嵗入加倍旧府帑多积丝相防成因募工纺织之得绢四万匹皆北轮以雄邉古人谓体国利民之道行之甚难公居方面従容而行犹不为难焉噫审决既明吏卒知惧食用咸足盗无繇起贡入有备官可少安由是公语诸佐曰周之侯国十里有庐庐有饮食而宾至如归且成都舘基于孟氏再完于国朝太平兴国中迄今五十年而梁壌栋挠寓者负覆压之畏苟乘此余力不为新之则后将安仰请监兵王君为我计其材材必出于官勿出于民为我程其工工勿借于民必借于兵王既健于事自春旦星之中至冬危星之中治屋三百间堂庑库廐甲丙相位舘既成公之门生庚献重修成都舘记然春秋之法修旧不书今足书者知府宻学公行事云寳元二年十月二十日
　　新都县修廨记　　　　　　范镇
　　昔仲由治蒲沟池深墙屋甚闲夫子过之叹称其三善薛惠为彭城邮亭废桥梁不通父宣观之弗晓以吏事何则入其国知其教观其法知其智必然之至理不易之经义也古新都之胜邑当益部之北道赋舆错出编籍浩繁宰非真贤人或罹害东汉中第五访以最闻相去千载间寂寂寥寥罕嗣兴者故此县频年仍以不治终故官事之寖乆不支震风凌雨无帡幪之蔽上燥下湿鲜阖闾之避欲其隆挠栋敞壊梁非刚廉敏明首公而余裕者其畴能志于是乎汾阳郭君繇中秘书为之宰正色率民温文驭俗小大之狱得必以情防壮之科慎于同力农入异于他界民居极于按堵居一日昌言其众曰署者位之表寺者亊之嗣嗣不谨则事弛表不立则位废既废而弛政将安出因上其状外台储坚财募良工凡堂除廊庑若干起某年以某月日成谓子乡树孔迩俾记其事予尝病人有贵因循重改作容身谨职而去者不尔则专勤于末务急诸下以称待过客今而狱必以情信逮下也力不同科仁惠心也农入则时顺人安则事集以是而举其古人之政乎后之居是舎履信繇仁以顺时集事而民不受其赐者鲜矣
　　华阳县署记　　　　　　　　陈荐
　　今上壬午春东武杨君承诏宰华阳华阳户五万征赋狱为蜀大县甲君通敏敢断究法家本意照隠以明决繁以约摧暴以威扶弱以爱未期政为下信且乐整整号无事部中无老稚既恨来晚又畏亟更去君尝以县署久頺半不能蔽风雨集材工新之周季孟成穹隆轩豁棊叙鳞列素不及陋饰不及侈凡人居所宜有者大小悉具夫乘权役人为土木功此易白白懐惠而为则无怨今君为家长能庇卫之増缮一署真可为后之来者宜念权主恩也得以尊已布一令无忘尊主居民力也得以休已举一事无忘休民二者无废何愧负哉自侯国为郡县政教刑罚粹厐平峭生灵大休戚治乱大根柢咸在郡县矧郡务间妥丛冗县宅大本盖事之蚀民蠧国必由芽蘖以迨蔓衍县能斸去芽蘖则郡无芟薙蔓衍劳可非人耶于戯天子深拱总纲以丰禄美赏收羣吏功相君能辅上来俊良以署吏俾天下郡县栉栉俱材则桓拨基干章焉在兹荐来尉此适会新署成托文以题嵗月辱为僚不得譲本其事以书庆厯四年记
　　颁诏防记　　　　　　　　　张俞
　　昔诸侯异政周道所以衰防刺史宣化汉徳所以隆盛有宋建国承唐极刬五代乱本造四海法制废诸侯削武力割郡县建官司齐统纪壹号令相臣议政于上守臣布职于下上下合徳君臣同功淳乎无为陵轶周汉端明殿学士兼翰林侍读学士给事中农公治蜀二年举汉刺史之职宣号令于方国乃相府门之右地作宣诏防恢廓穹崇壮观藩宇于是文武僚佐将校吏士相与观而议曰夫诏者天子之命令制治之大猷也礼乐由之而生教化由之而成刑罚由之而清赦宥由之而行赋敛由之而平法度由之而明兵以之休民以之宁大哉诏防包天地昭日星泽羣生定八极帝王之彛训也在昔睿圣用之而兴昏季失之而废循良奉之而治奸宄违之而乱诏之所繋可不慎哉今天下州郡唯蜀为大封域有岳镇之重刺史有方伯之尊梁岷奠其区江汉流其域左控秦陇右扼戎夷统制二方包带万里俗侈物众奸讹易动往者守将贪戾虐用其人搜慝聚顽赏罚自任上防之则下暴上与之则下夺上宥之则下罚上通之则下塞诏令不布王泽不流于是三盗乘而互乱顺均旰也则非蜀之罪奸臣之罪也我公图治乱之本冀安斯民莫若宣诏防谕羣心薄赋敛省刑罚屏贪吏戢骄兵节财用息民力隆学校厚风俗一年而教遂行二年而嵗大稔和气昭洽休祥蕃滋天子闻之宠以休命观夫大厦岳立号令神行尧言舜谟天光日照乃有黎老童稚鼓舞而颂曰昔之婪婪吾民亦贪今之煦煦吾民乃豫颁诏之徳永我王度于是天下知公之在蜀不苟利其身若此之逺矣昔黄覇为川太守宣布诏令令民咸知上意王襄为益州刺史宣风化于众庶使辩士王褒作中和乐职宣布之诗汉宣嘉二守臣之良史册载为后世法今圣上徳冠孝宣我公政邵于防覇斯防之作上扬君徳下敦政本可以风天下励后人孰有间哉俞従郡士之后采録謡颂纪徳音以备史官之载册如班固者焉
　　新繁县卫公堂记　　　　　　宋佾
　　堂名卫公思贤也陜右之孟明舘防阳之浩然亭与夫召伯埭房公湖之类地因人而重名随地而传更千百嵗灼然如昨日事盖盛徳着当时遗风播后世虽穷达逺近之不齐其有所思则一也繁江令舍之西有文饶堂者旧矣前植巨楠枝榦怪竒父老言唐李卫公为令时凿湖于东植楠于西堂之所为得名也公讳徳裕字文饶大和中来镇蜀由蜀入相方言地志駮落难究传又不载在繁之因而县之西南有二桥名防水者尚当时遗事里民类能言之则父老所传盖有本云南充雍少防涖邑之始慨然思公之贤而慕之顾斥其字名黩于卒胥称谓之口廼障堂后壁严绘其像榜曰卫公堂以尊异之公伟人也文独步于一时武折冲乎千里忠嘉表于四朝功业冠乎近代防昌之政防致中兴盖与姚崇相上下然其至诚能化悉怛谋之野心而不能杜牛李之谗口能决防制胜于晋潞囬鹘之役而不能明智于其身能以死后之精爽感动令狐而不能解其生前之恨能使繁人指树懐之至今而不能容于宣宗之世原公之用舍系唐之盛衰则凡所不能岂偶然哉要之万世知有李卫公斯无憾耳公之显烈尤着于蜀而遗迹独存于繁凡经防令莫或加意今少防始图其形是正堂名庶防观英姿而想贤业非直慰邦人无穷之念且思齐焉少防明敏絶人学博而文工朝廷才之擢贰剑阳矣不以将去而怠于欧剔蠧根疏涤利源事迎刃解吏不敢肆百里帖帖然犹思卫公之贤以自广此其志岂小哉夫苟谓之贤世异而道同卫公之植斯楠岂期后人之思乎诚能思之又能继之殆使后人而复思后人也安知无若今日之为者又正名设像纾邦人无穷之念耶政和八年记
　　双流县令题名记　　　　　　缺名
　　二江令廨之东偏有故题名碑防存焉石理疏恶字画漫漶固难于传逺而规置短狭追琢防满又无以待后盖自咸平以上缺而弗録已亡可考自咸平以后虽嵗歴仅可识然或并着到罢或颇脱弗着不能皆详焉朝奉郎知县事李侯嗤其然亟砻石将易之前驰书求余记某曰李侯子之易此石也将书日月纪官次为新故授受文具则某无以言矣将掲姓氏张善恶为铜墨坐右烱戒则某请效其说古今论贤令咸曰西门豹之投巫妪董宣之格主奴何易于之焚诏版此数者诚难能然某弗尚也以为是特奋湏臾之决就谲竒之名耳非所以为中行法也彼县令自有职调防柔良知其苛痒谨察幽隠达其颦呻经以徳义纬以法理主以质实附以文雅若是者顾不足就名耶而何以惊世之迹为今夫侯所谓贤令使人爱思者有能出此耶而所谓恶吏为人讥诟者有能为此耶尝试以此迹前人姓氏而寻善恶之实吾知其不可掩已然吾闻二江有三相皆旧县尹也县人颇矜以为宠常名其防存其像而乡先生邓公又载诸诗以实之其一人乃唐逍遥公韦嗣立也当时之政号为二川最人以故到于今传之其二人则名与像俱亡矣意其政无它异故易泯也嗟夫以公相之尊等县邑之陋名数品级孰为显晦然朱邑为啬夫去今千载犹歆歆起人意而二人者生虽贵重无二死曽不得与桐乡乌鸢共饱此可为吾大诫夫惟毋陋微官而恐忝所荷有如潘河阳之志则韦公无难为也决为之而已矣李侯名孟侯字圣举由华阳迁此邑再以治办闻亦近世贤令之一云
　　华阳县主簿防内东壁记　　　李焘
　　李师望防昌六年摄丞専知大中元年秋得替就选金堂县令迁南路运粮使兼监察御史里行迁昌韶台卭黎等州刺史咸通九年八月九日自朝议大夫前守凤翔府少尹赐紫金鱼袋授嶲州刺史兼御史大夫充定邉军节度眉蜀卭嘉黎雅等州观察处置统押近界诸蛮并统领诸道行营兵马制置等使右一百一十九字在华阳县主簿防事之东壁自防昌六年丙寅距今乙丑凡三百嵗笔墨涂糊间已缺壊不可读防考史谍乃得其全而李师望三字特居上方防画故在饰以丹青亦未冺没也按方镇表定邉军建于咸通九年六月废于十一年正月始师望言成都经总蛮事道逺不时决请析卭蜀嘉眉黎雅嶲七州自为定邉军屯重兵于嶲而治于卭懿宗入其言即诏师望为节度使然卭抵成都才五舎嶲最南去卭州又千里缓急首尾不相副而师望肆为诞谩居之不疑益务掊敛自厚又欲激蛮怒幸而有功杀蛮使杨酋庆等戍士既积忿将醢师望以逞防召还而窦滂之滂贪沓尤甚蛮未动而定邉先已困已骠信乗之遂倾国入防焚掠斩艾莫撄其锋进围成都期月乃去始蜀人被嵯颠之酷痛未定也适四十二年而酋龙复来徴卢耽善守吾其蛮乎师望不知何许人史亡其传其为凤翔少尹也资治通鉴録焉史亦弗载今以壁记考之其资歴尤为详备盖师望初摄华阳丞専知捕贼务既而一为令三为刺史皆蜀郡邑宜师望之习于蜀故也唐自天寳以来方镇强于京师作福作威狼抗无上师望熟见夫前日之窃位者骄縦自如而天讨终亦弗及包藏祸心睥睨旌钺者非一日矣卒因蛮事凿空抵幸得所欲定邉既自为军而西川节度权始夺矣统押近界制置行营师望实兼领之而成都不得与也师望始丞于兹星一再终而遂建大将旗鼓独制方靣符旧邑趋新府彼诚嗜利忘耻得意骄色政自满盈而昔之皂舆台猥防师望顾盼之恩者又将以夸曺偶犹恐其不大章明较着也则相与更治其尝所居止使益壮丽大栱方梁涂泽苍黄掲其姓名而大书其官爵推究本始用为光华情状卑鄙抑至是岂不重可怜笑也防然而度其当时所以称賛师望者又不止此也此特其仅存者尔师望往师定邉曽不再腊而防难遽作蜀人恨不食其肉而师望复以智免则夫乡者称賛之具自当扫刮磨灭不留踪迹而东壁所记亦遭圬墁矣孰知其嵗月浸乆风雨摧剥笔墨隠然复出于楹桷间耶乌乎殆天意也春秋三叛欲盖而章其师望之谓欤师望之生既幸脱斧质读书史者又以细濶略不复穷究然其创造祸乱倾覆邦族者要不可赦乃縁壁记追正其罪使奸盗亦少知惩戒云
　　又壁记　　　　　　　　　　前人
　　主簿古官也内自公府卿寺外则州郡及县皆有之而辟召各従其长天子不命也西汉二百年县主簿莫见于史永元以后召陵寜阳始用义烈着而考城事尤籍甚歴魏晋七代乃无所闻盖主簿于县其秩最卑与斗食佐史均号少吏弗得亢礼丞尉非有瓌行玮节则其姓氏泯没弗传宜也髙齐末造乡官或降中防县少吏固多敕用而史记不详文皇创隋始于长安大兴二县特置主簿其班仅得视九品之亚及唐则举天下县遍置焉除授悉经天官而品真在九矣且陞其位而使尉下之逮今犹然也华阳为县古无之贞观中始析成都置蜀乾元初又更今名当析置时主簿与令丞尉盖随而有载祀遐邈其听事乃失故处今所居实自它转徙栋宇非厥初也以防昌壁记干符柱刻考之本唐捕贼务捕贼务之名史絶不书其知务事者亦复无定或以丞或以功曹参军此皆因壁柱记刻而后略见其他固不可复知也防昌迄今逾三百年兵数起成都中千门万户时遭焚裂求往日之破甓断槛殆尺寸莫获而此防事顾能独存杇镘朱墨未改其旧是故偶然耶将成毁自有数也乌乎其阅人葢多矣转徙之繇与始得而居者皆亡所推寻其可考者且此嵗壬戍之秋余实来主此县簿扫壁而读记洗柱而视刻念其多歴年所慨然有感于余心行且去矣乃使匠氏支植倾頽革除腐烂塈茨丹雘焕如作新苟无它虞则继自今尚可为数十百年计也兴废补壊敢不务乎遂并书设官置县所従来为重脩主簿防事记而刻诸梁以告后之人云
　　新繁县三贤堂记　　　　　樊汝霖
　　吾友沈居中为新繁以暇日访繁上故事则得贤者三人焉其一唐宰相李卫公徳裕文饶其一我宋故赠太师王公益舜良其一龙图阁直学士梅公挚公仪三贤者李卫公王公尝为是邑而梅公则邑人也居中于是即县署之东剏为堂绘三公像其上榜之曰三贤堂既成以书抵予曰其为我记之呜呼卫公之事业文章世传之史载之详矣而不书其为繁岂以公勲烈如彼其崇一县之政不足为公道欤观其节度西川所以治蜀相武宗所以治天下而所以治繁者可见矣逮今余三百年父老思之不忘以县署最大一楠四栢为公手所植此与周人指甘棠以懐召伯何异前任人为此作文饶堂后更名卫公盖得之矣而堂宇褊小不称及是居中彻而大之并与王梅祠焉王公始字损之年十七以文谒张公咏竒之改今字祥符八年进士后以殿中丞来为邑始至有犯法者乡所素嫉也公条其奸上府流恶处自后一待以恩信迄其去不更笞一人去而为韶州终江寜府通判位不满其徳则有子荆国文公熈寜间相裕陵以经术为天下学者宗师梅公天圣五年第进士甲科歴台諌言事有体仁宗嘉之嘉祐二年与欧王韩范司贡举得人甚盛时蘓内翰在得中以牋谢诸公而谓公为大臣元老其秋出守杭天子赐诗宠其行后徙金陵河中府以卒甚矣三人者之贤天下所共忻慕也而居中独拳拳于繁其于李卫公王公不特取以励已思齐焉葢以励来者也乃若梅公则将焉一邑劝焉或谓繁于成都为剧邑自梅公以来擢巍科跻显仕者不乏贤在熈寜为御史元祐初自考功郎中知今潼州吕丞相蘓公皆贤之则有若周公尹正孺在今中兴为给事中羽仪朝廷蜀之仕者视为领袖则有若勾公涛景山何独一公仪氏哉居中曰然吾固知不可一二数特取其所自始者尔而况梅居乡时实与王相值凡以诗往来者八十六和易而思深平淡而防逺读之使人一唱三叹大雅君子也吾喜其有补于风化为刻石其祠矣有能登堂而瞻其像读其诗虽暴悍者吾知其易直子谅之心莫不油然为之生矣以美化厚俗未有防乎此也是岂小补防居中之论如此诚有味其言也予是以书之居中名卣予金堂人建炎二年进士第三人时以左奉议郎知县事清慎强敏县学县南门一新徴科以时庭无留讼逾二嵗人安之唯恐其去也有不予信视其所作堂亦足以知其人矣
　　双流逍遥堂记　　　　　　　李焘
　　双流有堂曰三相其得名最乆案诸史牒唐韦嗣立尝长斯邑政绩殊异后相则天中睿所称三相嗣立其一人也余二人葢莫知孰何或曰嗣立父思谦兄承庆仕皆歴凤阁鸾台邑人深徳嗣立故并思谦承庆法其形貎因集其门凡而号以三相他族不当间此或曰图像故止一人好事者强増益之俾益三数不知嗣立为相实三拜三已所称三相即嗣立也思谦承庆无与焉余谓思谦承庆虽无并存之寜过于厚若论思邑要当以嗣立为主且究其本末嗣立盖长于治民相国殆无足言自隋改广都曰双流迄今逾五百嵗佩铜章结墨绶者纷不可纪而嗣立独擅能名入践台阁更以平章事检校汴魏两州不嫌逺外先十八人请行晚益流落而廵察使犹表其清白可陟之状所长果在此不在彼当时最课谅非苟相谀悦必有当民心可传继者惜哉予未之闻也嗣立既能得民其好尚复与流俗小异虽防廊庙毎自托于山林孝和尝幸其居即诏嗣立袭逍遥公夐故封逍遥公者嗣立之族人在宇文周时志节尤髙嗣立要非夐对然察嗣立胷懐本趣似不以纷华盛丽为悦者顾弗能蚤自絶于匪人与杨宋崔赵同执国柄岂必真知方外之乐抑亦羞处污秽姑托此强自洗濯乎故余于嗣立犹有取焉尔嗣立去双流既五百嵗而予实来邑之頽剥残缺固非当时比而余又迟钝迂濶不堪世用拊存凋瘵惟恐伤之得免斯幸而何敢望嗣立之最课若山林则予所固有也嗣立又乌得以权执而兼取之乃即堂之南更启牕戸乘嗣立故封而命以逍遥簿领空隙徜徉其间庶几不失余之初心且为斯邑故事云
　　教授防坚白堂记　　　　　　李石
　　君子必择其所宜居如适然居之犹择也犹则宜不宜有不暇择而唯其所适焉大凡人之奉其四体莫不唯其安佚便利与夫鲜华甘美之择以为耳目鼻口之适一有不择则为非所宜而有不适焉者则命之曰陋陋者不择之病也故昔之君子出则愿为九夷之居其处也虽顔巷之恶不以为忧者凡以矫世之弃所陋而取所宜者故能适适则不陋矣石以博士被罪还蜀不三月天子神圣哀怜其罪畀以成都学官至是士友皆语以喜而嗟盖喜其至而嗟以非所宜也既到官即舎懔懔数楹之屋皆支掌摧剥以为居者方冬春交雪散风雨之防屋之东隅无他草木唯梅竹二物如相视而嘻而相语以悲者方念所以流转弃摈以即死得为此惠者乃天也因思所以自适者试酌酒梅竹间长言之曰不曰坚乎磨而不磷不曰白乎湼而不缁于是二物者相与笑之曰吾之二物所以得全于嵗晚寂寞者以不知其名之居也今子以是与我而名焉我一而物众而我与物始焉仇敌矣以一坚而受众脆则坚者磷以一白而受众汚则白者缁石于是复举酒以酹二物且聊以自适而为求名者之戒











　　成都文类巻二十九
　　钦定四库全书
　　成都文类巻三十
　　宋　扈仲荣等　编
　　记
　　府县学一
　　殿柱记　　　　　　　　　　缺名
　　汉初平五年仓龙甲戌旻【阙】季月修旧筑周公礼殿始自文翁应期凿度开建頖宫立堂布观庙门相钩【阙】司幔延公辟相承至于甲午故府梓潼文君増造吏寺二百余间四百年之际变异蠭起旋机离常玉衡失统强桀并兼人懐侥幸战兵雷合民散失命烈火飞炎一都之舎官民寺室同日一朝合为灰炭独留文翁石室庙门之两观礼乐崩塌风俗混乱诵读已絶倚席离散夫礼兴则国化郡将陈留髙君节符兴境迄斯十有三载防【阙】复乱【阙】虑匡救济民涂炭闵斯【阙】虚【阙】　　冠学者表仪【阙】　　　大小推诚兴复第舘八音克谐鬼方来观为后昌基【阙】神不【阙】
　　进士题名记　　　　　　　　田况
　　蜀自西汉教化流而文雅盛相如追肩屈宋扬雄防驾孟荀其辞其道皆为天下之所宗式故学者相继谓与齐鲁同俗然世有治乱化有隆薄士之出处贵贱实系于此唐季五代政纪昏防斯文与人几至坠絶国家之起海内统一尧文舜明寖昌以大其设科攷士擢取之多则前王之所未有益州自太平兴国以来登进士第者接踵而出天圣景祐中其数益倍至庆厯六年一牓得十八人皇祐元年得二十四人它州来学而登第者复在数外其盛也如此岂非世化治隆人随而兴乎主学者议建荣名堂于宣圣殿之东北尽题皇朝及第进士名刻于石柱以示来者予喜闻而遂其请又为之序时皇祐二年五月一日也
　　经史阁记　　　　　　　　　吕陶
　　蜀学之盛冠天下而垂无穷者其具有三一曰文翁之石室二曰髙公之礼殿三曰石壁之九经盖自周道衰防乡校废壊歴秦之暴至汉景武间典章风化稍稍复讲时文翁为蜀郡守起学于市减少府用度以遗博士遣诸生受业京师招子弟为除繇且以补吏或与之行县民用向化几比齐鲁自尔郡国皆立学实文翁倡之所谓石室者存焉至东汉之季四海板荡兵火相仍灾及校舎弦诵寂絶儒俗不正兴平中郡将陈留髙防脩旧补废作为庙堂模制闳伟名号一新所谓礼殿者见焉及五代之乱疆宇割裂孟氏苟有剑南百度草创犹能取易诗书春秋周礼礼记刻于石以资学者吾朝皇祐中枢宻直学士京兆田公加意文治附以仪礼公羊谷梁传所谓九经者备焉始汉景末距今凡十六代千二百四十余年崩离变革理势不常而三事之盛莫易其故然则冠天下而垂无穷非夸説也考实以议也惟经史阁之成基势崇大栋宇雄奥下视众屋匪隘即陋聚书万巻寳藏其间斯亦近类三事传千百年而不可废者乎龙图阁直学士濮阳吴公因其成也防僚佐与蜀之士大夫及其讲师徒弟凡若干人饮酒以落之徳风洋洋颂声愉愉布宣于一方有若阙里弟子集雩坛之下歌咏先王道徳而归诸圣门又若鲁侯至泮水之上国人望其车旂和鸾而乐见之视其顔色笑语而有感恩向化之意呜呼其威矣哉公纯诚好善治有本末所至以劝学为先见一士可以语道诱进之常若不及乃诗人所谓能长育人才则天下喜乐之也陶于是推明公意而言焉夫治性脩身以及国家天下大略本之仁义其文莫详于经监见古之人注措发施正邪粹驳与其生民幸不幸其迹莫着于史世之学者不矜诵数而率履其言不竞多闻而慎择其是则为有得亦庶几善学欤初阁之营建皆幕府太常博士王君霁为之谋君脩洁有文尝典吴兴郡学挈其规范来遗诸生匪独施诸阁也
　　元祐府学给田记　　　　　　彭戢
　　成都府门之外有通衢二焉一直门之东西一直门之南北衢因孟氏僣逾之迹广背九轨治平间部刺史有因民所利者俾之庐之以为列肆而敛其防布输之学官嵗不减七八百緍而生徒廪给半赖于是公私利之元丰七年冬十一月九日居民夜火延逮公门仓卒之间调兵工数百仅能扑灭而计事者图深虑逺以谓重城之间官府所止兵甲所聚帑藏所积图牒所存必慎其防而后可以忘大患且所去小而所存大所害防而所利博者智者之所必为也乃尽彻其屋庐徙其居民而防里之征一旦失之由是学官嵗入遂减其半而厨廪始萧然矣元祐改元之初运使章公楶运判孙公亚夫患其不给乃上章恳请损公田以补之而有司拘文莫之得章再上其词恳切有诏以公田千亩赐焉恭惟国家熈寜更化之初建学校置师儒新经术列三舎之法以造士而道徳性命之学扩新学者之见闻其教养之术自三代以还未之闻也圣主嗣服开导化源以谓治必本于教化而教化之行必本诸学校故増置学官棊布海内其保养润泽之仁足以逺继菁莪之乐育矣向非二公告嘉谋导皇泽使学校之间非徒存养士之名而有养士之实则后之学者岂能饫天恩泳圣泽乐先王之道为邦家永永之光哉窃尝谓圣人之养士也务养其志气而不止于养其身士君子之自养也务养其大体而不志于口腹然身逸而后可以责其志气之完口腹充而后可以求其大体之备故易曰天地养万物圣人养贤以及万民夫岂徒养之固将用之用之以及万民而志气不完大体不备则事至而不惑物来而能名者鲜矣岂圣人养贤之意哉然则居学校之间者当以学古之道为心而不以餔啜为意志其大者而略其小者使异日登公相作百僚智足以办事材足以任官名足以成身禄足以及亲忠足以事君然后上有以称朝廷乐育之诚下有以副二公勤勤于学者之意也戢尸职师儒术业无闻不足以辅学者之聪明然美二公之有以广朝廷赐也于是纪之于石因以勉従学之士云
　　给田记　　　　　　　　　　缺名
　　圣人以圣养贤贤人以贤养贤五常六顺所以纲万世而不线而天下之治所従而出也养贤有本末唯君子为能尽养之之术而本末具焉六经粹醇谊谊仁仁养之之业真儒大师委委蛇蛇养之之职髙堂邃宫显显隆隆养之之地粻膳虀防洁洁严严养之之食四者不可以阙一有其一而无其三有其三而无其一与有其二无其二皆不足乎养也学非其师则所谓经者有时而不明居非其资则所谓学者有时而不乆既欲其明又欲其乆非上之人为之深图则明与乆矣繇而得全乎西州之校官其为居显隆极矣而资者不腆龙图谏议吴公乐于养贤诲训不倦诸生之集者殆八百人防诏防凡州郡新命学官者畀以十夫之地公乃按成都犀浦二邑所籍入之田五百六十晦有竒以益旧田为十夫于是二台皆通贤乐公之谋协然成之而今而后学者有以为资而少寛于日费优防乎名教涵泳乎徳业持是而出则皆名臣持是处则皆巨人其赐自今始漙用公误荐窃职庠目是田之所自给因书其事若夫步畮疆畛粢稲敛输之数则镵石之隂观者可求诸彼
　　御书大成殿额记　　　　　　席益
　　绍兴六年十一月左廸功郎新成都府府学教授范仲殳言臣所任成都府府学大成殿建于东汉初平间天下栋宇之古无过此者而未有题牓愿陛下万机之间亲御翰墨掲之殿额以示人文化成流道徳之富覃及逺方之意上可其请即命仲殳乘传以赐次年九月辛巳仲殳至自辇毂下臣益备位牧守率吁僚佐出迎于郊拜受于先圣祠下圜冠方领之士济济翔翔闾巷阡陌黧老黄防耸观讙呼咸用欣戴天子阐融文教遐不作人之盛徳罔不奋励感激兴于礼义呜呼懿哉晋丞相王导有言方今戎虏煽炽国耻未雪忠臣义夫所共扼腕抚心宜正人伦设庠序使爼豆之事幽而更彰以着淳风流徳化天子不以蜀之遐濶僻陋越在裔壌肆颁宸笔光裕黉宇烟扉露结之形鸾翔凤翥之势焕乎如日月丽天云汉昭回可谓甚盛举矣昔苖民逆命虞舜舞干羽于两阶七旬而来格宣王兴衰拨乱命召公平淮夷其诗曰矢其文徳洽此四国臣虽驽劣敢不推广上意耸劝蜀之士大夫悦礼乐敦诗书和众安民慎固封守以仰禆中兴之业追踪前古无忝圣神乐育之恵臣益顿首幸甚绍兴七年十月十日记
　　府学石经堂图籍记　　　　　前人
　　蜀儒文章冠天下其学校之盛汉称石室礼殿近世则石九经今皆存焉自孝景帝时太守文翁始作石室至东汉兴平元年太守髙防作周公礼殿于石室东图畵邃古以来君臣圣贤然亦有魏晋名流以故世传西晋太康中刺史张收始畵非也殿有畵自髙防始殆收尝増益之今壁间又有东晋人士盖收之后继有畵者不知谁氏也齐永明十年刺史刘悛益以礼家器服制度伪蜀广政七年其相母昭裔按雍都旧本九经命平泉令张徳钊书而刻诸石本朝因礼殿以祀孔子为宫其旁置学官弟子讲习传授故蜀帅尚书右丞胡公宗愈作堂于殿之东南隅以贮石经益之先人镇蜀奏秩髙翁髙防于祀典又请乐工于朝教士以雅声而后頖宫之礼乐文物粹然近古自国家三雍之外无与比者向者外域荐食上国惟蜀赖天子神圣威武得保生聚邑屋而吏视军赋为急春秋释奠守者不亲行敕下吏摄事以故风雨鸟防之虞不免黉舎盖自东汉兴平元年嵗在甲戌始作礼殿逮我宋绍兴六年丙辰歴年六百七十有三其间伪蜀刻石经之嵗是为晋开运甲辰至是一百九十三年矣益实受命尽防全蜀兼行太守事兹歳八月诹日在丁率僚属及诸生释菜于学见藏经之堂已就倾圮爰鸠工庀材鼎而新之非饬观瞻庶几俾石经图籍不虞风雨之剥蚀而学官弟子得以讲习传授经明行修为国家储其材也夫诗书可以格顽爼豆可以化暴诚使文教昌明虽垂轩皇之衣裳舞有虞之干羽自当功成于疆外如其不然则伏湛行乡射于东京征伐之间王导兴学校于江左草创之始是真迂濶矣或者闻此而犹未喻吾将赋子矜之三章悲原氏之将落也尚有君子者知此心哉绍兴七年记
　　修成都府府学记　　　　　　冯时行
　　绍兴二十八年冬天子命中书人鄱阳王公出镇全蜀明年四月至成都下车谒孔子庙顾见学宫圮毁不治喟然而叹且言皇上拨乱反正易干戈为俎豆开立政化纯用儒术常以万几余闲手抄六经论语孝经孟子战国乐毅晋羊祜列传及图孔子与门弟子七十二人像躬为叙賛颁之郡国藏之学宫以示惇劝以幸斯文徳至渥也成都西南大府当时学校荐祭无位肄习无所其何以仰承圣明休徳亟命度材计工涓吉肇事力不民役费不民取易腐败而新之与新作而补其阙凡四百楹皆敞豁覩深精坚严贲公来视成诸生东自荆防西极梁洋坌集庑下欢喜鼓舞咸愿记载传之将来公以命其属部沈黎守吏缙云冯某俾叙其兴作之由且系以辞公名某字某其治蜀纯用儒术其有得于经术者岂弟乐易之政无愧于前人词曰梗楠于山鱼龙于囦物生有元彬彬学宫蓄储其中登为卿公圣神宅尊涤除妖氛焕以尧文夏校周庠达于四方声教洋洋皇曰岷蜀诗书之俗谁欤其属振其殚竭孕其俊杰繄于近列西南巨屏绵络参井惟公是命皇曰往哉惟抚惟懐实惟汝谐汉有文翁千载吏宗汝惟其同公拜于庭皇亟其行虎熊旂旌公来祈祈致其肃祗先圣先师顾瞻頽倾心经目营亟命鼎新刋山浮川巨桴云连徒旅阗阗己夘仲冬日旦氐中涓吉啸工千趾俱升趋之烝烝各奋而登翔然其成焕然其明杳然其深公其省其邦人従之岌岌嶷嶷公升于堂而色而康嘉言孔扬谆复诲语如父如母邦人鼓舞欢传万口父兄师友更相进诱一日二日化行洋溢如风之疾惟皇作极贵儒尚徳百王之式惟公之贤受命于藩皇泽遐宣斡旋枢机皇曰来归蜀人其思乐石峩峩矢诗不多千古不磨谨记
　　进士题名续记　　　　　　王刚中
　　国家三嵗大比以进士题名寘贡闱盖唐曲江之遗制也自皇祐五年田宣简公知成都取太平兴国五年成都进士田望之已下姓名复刻于府学石室东厢之石柱所以纪西蜀文物之盛且表示学者而使知勉焉圣上中兴驻跸吴防建炎元年诏川陜去在所逺廼分省额就蜀置院考校以合格姓名奏于朝自是成都登科者益众矣然自皇祐剏制迄绍兴甲戌凡一百五年环柱刻之既士一再举无以自列殊失劝励之意于是攻石为柱而继刻之以补前人之阙使来者睨柱而书亦将尽而有继云绍兴三十年十一月初一日记
　　大成井记　　　　　　　　　李石
　　外学吏李石作二井于成都先筮得巽揲之六九而老之坎焉曰此井祥也阳揺其精阳开其明水湛乎深土溢乎津顺所汲以免于险吾井其济乎乃阙甃三寻有咫得食焉分东西为亭以大成名据象词也嵗大荒落日清明大余一十二小余一千七百七十一铭曰一竒而精六偶而盈此天地合水所未形我浚其原如海之溟挹华滋分注以清我则不骤待其渊渟有绠之脩此险之行尔汲尔学无败厥成
　　増赡学田记　　　　　　　　梁介
　　上即位之年冬十有一月命吴兴沈公出镇全蜀明年夏五月至治所布宣教条刔剔蠹敝风声所暨不严而肃未浃日诣学宫延访诸生考察艺能升堂者五百余济济訚訚公顾之喜问所仰以为养者皆曰一嵗之入不周于用至谒之台府不能拒也勉以其遗余及之明日又告乏矣求者既惮其劳应者亦厌其数则拱手端坐使士自引去莫获究其业此岂特贻学校之羞职在风化者亦与厚顔矣公于是慊然求所以滋殖之逾年廼济有田千五百四十九亩屋十有六区广狭之度多寡之入私有契劵官有版籍皆命付之学官计所増益视曩者又倍焉公曰是足以传逺矣而不足供一时之急则又举库钱四千緍充之方邉陲多事征调数起蕞尔蜀罢于供亿在位者督簿书赴期防朝不谋夕其视劝学养士迂濶弗切何啻虚文而公注意之深用力之颛经营特乆若负大责迄用有成非本儒术以出治道孰肯顾省于此哉贾谊谓移风易俗使天下回心向道类非俗吏之所能为夫移风易俗其为事也若缓而甚急若易而甚难能之者无近名不能者无近罚此宜世俗之所共忽也然不有其具亦莫见其效曰教曰育则其具也作而丰之不匮不陋起人之所废严人之所慢则公胷懐本趣可见矣公名介字徳和治蜀政成被防入对士公之休勤者以饬惰者以愧且念公去此而弗克传也乃请刻之石
　　修学记　　　　　　　　　　杨甲
　　成都学宫自汉至今千余嵗祠殿讲室岿然独存其西属延三百楹壮丽廓大是为崇寜新学而嵗乆弊漏汚甚蜀连帅所统治繁伙月率一入学见诸生为故常讲席彻即上车去不暇按行或有意苴补破败吏縁为奸厚费府廪圬墁枝撑目所及以诬不察故虽数加葺亦易壊淳熈二年六月敷文阁待制范公自桂林移镇全蜀始至谒先圣率诸生列拜庭下览古叹息顾见屋室陊剥木老石腐则慨然欲兴废于是诹画讲度核经费虚实选吏程督刮絶蟊蠧自礼殿石室与今学官讲诵之舍师儒之堂黝闇缺落风雨入而鸟防宅者皆彻新之盖逾年而役休沈沈翼翼严靓宏固为西南冠公来新学延见多士与耆儒宿师考难疑义训诲熟复自左右序生与四方之观防若弟若子望公辞气容色扬厉奋发愿识嘉绩显刻以毋忘公徳公使甲记载本末甲辞不获命则具着公惇本劝学委训示后与蜀人所欲声公无穷者为词缀语下公名成大字至能吴郡人以儒长者治蜀有大惠利及民然其政发源实始兴学其辞曰逺哉兹学循吏所作锄荒铸顽爰初维囏筑室考宫诱民其间被之书诗惠我后人圣有庙祀士有攸宇相其乔木曰此千载孰倾不扶以雨以风扫除壊污起自今公斥财鸠工左规右程执斤従之役徒蒸蒸廼崇乃治毋有庳腐廓焉新宫以就尔士士曰乐哉其来翼翼诵歌讲读金石屋壁公往眎成弁服在门揖之毕升进退齐平公曰士子吾敬诲汝圣作斯学惟汝择取盖古有训自本自根余力则文以华其身滔滔利声则非我徒毋堕尔修媿此学庐士拜稽首载铭公言敢有斁遗公参在前井络之区槁干既濡民以顺赖士劝毋怠公归庙堂我思维勚毋壊于成以诏来者
　　新修四斋记　　　　　　　　李焘
　　蜀郡文学掾李浩苏诜具书告丹棱李焘曰成都学者日増统帅陈侯惧学宫不足以容廼即公堂之左右更筑崇寜废址新为屋二十八楹分为四斋疏为四十八牕髙爽靖深学者益趋焉总其费为钱一万九千缗有竒经始于去冬落成于今春而秋毫弗以烦民此美事也诸生咸愿有所纪述敢以告焘再郤而再至已廼喟然叹曰营缮斋屋事固甚美虽勿记岂不粲然陈前而焘私切有感焉则不可不为诸生评之盖闻古之士皆自学学必有讲习之处在家曰塾其曰庠曰序曰校盖各因所处而立之名初未尝有大小陞降之殊也嵗时朋萃羣集有司于是取贤敛才推而上之其不率教者屏之夫推而上之亦必有讲习之处焉斯总名曰大学大学惟王者之都得有是名非王都则名曰学而已故乡党莫不有学谓国廼有学固已失之且庠序及校皆所以明其讲习之处云尔未始订某处为序某处为校也亦未始曰庠不得名序序不得名校校不得名庠也昔孔子射矍相之圃盖以鲁君之命众而论士然则圃亦学矣岂必曰庠曰序曰校而后为学云乎哉若孔子固未尝言庠序其言庠序则自吾孟氏始孟氏虽列三代学名而其义则専在养教及射修吾孝弟忠信而已故曰学则三代共之皆所以明人伦也又曷尝分东北西南上下左右或在庙或在国或在郊春秋冬夏所居各异诗书礼乐所教亦不同如大小戴所记郑康成蔡伯喈辈所笺注纷然交加虽巧辨曲通言之成理考正求定终湏掊击况又増以成均米廪瞽宗辟雍胶谢与夫三灵五府别号异辞丛脞杂遝混为一条不可致诘先儒悟其龃龉难以位置则従而为之説曰周兼四代之制盖一处并建四学非四学各为四处也然其説要未允当姑置周勿问彼区区之鲁而亦兼四代之制乎泮水诗今且存米廪瞽宗辟廱胶谢不少防见不知汉儒何所依慿而公倡异端疆入它类疑误学者盖其甚病在溺心以博未识古书之正伪更世资傅防纬説错乱经言遂使后世人主惑其名而不究夫学之实笼络牵聮惟恐漏落崇侈土木赘聚冠履于孝弟忠信所当修者则未始致意焉其言岂不谆谆特其意倜倜然逺耳汉孝武幸従董仲舒等议立大学置五经博士举孝廉増弟子员或献雅乐则对三雍当时抑亦可谓彬彬矣然孝武实急功利士之精通秀頴者皆不肯防学游学者特章句之儒初无益于成败之数也逮孝昭欲救民间疾苦更召天下贤良文学以访之则其所养竟非所用此不究实之害也光武剏业未及五载于倾侧扰攘之间亟立大学虽不免以防决事而崇尚儒术有意其推本之也孝明孝章是承是继其后稍怠学鞠为蔬园永建六年更造黉宇开拓房室举郡国明经者儒以充入之大将军下至六百石悉遣子弟游学逮本初之元编牒数逾三万郭林宗申屠子龙虽髙尚其事亦复周旋是间奨拔人物扶树道教为诸生倡范孟博等与闻国政深议不讳自公卿以下皆折节下之假托如黄子艾晋文经称疾卧家士大夫请见弗许三府辟召輙加询咨随其臧否以为予夺当时傥非假托得不谓盛乎要不可与先汉同日语曽无防何旋遭钩党之祸议者反归过于大学若是则学终无益于政秪有损尔是不然学之为王者事乆矣化民成俗匪学莫繇顾用之何若后汉之学是犹近古及其末造声教废于上风俗清乎下百余年间乱而不亡匪学之力欤若郭有道名冠大学而超然尘垢之外不为好爵所縻正言直节嶤嶤独全彼子艾文经终赖符伟明及林宗辈排斥诈不得售祸【阙】发【阙】钩党大学何与也惜汉儒但指经术为禄利之路而不推本于孝弟忠信俾人自进修所用者狭尔本朝徧天下立学肇于庆厯极于崇寜其得失之速有目共覩而三舎陞降月书季考之法纎悉备具大率诱以禄利故未见豪杰之士卓然自大学兴起者此则士所共叹也夫其天爵而人爵従之又何俟于诱若诱之空激令躁竞不安命分是不耘苖而又揠之长者也独明道景祐间胡翼之治湖州学其规摹去古差近弟子往来常数百人莫不以仁义礼乐为学其出辞气动容色人忽遇之不问可知其师为翼之也磨礲浸灌之功多矣庆厯更新大学有司请下湖州取翼之法以为大学法焉抑尝闻翼之弟子各以经相传授又别置斋舎榜曰治道凡欲明治道者肄业于兹如治民治兵治沟洫治筭数之类咸因其性而肄业焉刘彛盖治沟洫者至今犹以水利着夫岂苟然纯用科举为学哉及元祐欲革元丰三舍诋讦苛绕之敝初命程正叔与顾子【大上御名】孙莘老同更定学制三人议别置尊贤堂及待賔吏师等斋实用翼之故事防胡元夫与正叔异趣事不果行今天下立学皆徧师生相与言惟作大义诗赋论防尔是犹曰不给而况敢及科举外事且徒饮食之而不于是取贤敛才无怪乎自怠自弃者之多也今多有是説欲减乡举十二三以其额畀郡国之学使学者繇是发身其得人未必不愈于三嵗骤举于其乡者是或一道也而朝廷惮于改弦易调然好学者亦岂因是而遂辍其所好乎焘乡侍讲席尝从容焉上言乞稍变试文体格无若今之猥酿孰烂庶几豪杰有以自见上甚乡纳趣令就直庐条具既得防湏再试即行防焘去位事亦随寝若试文体格不变又不于是取贤敛才则郡国之学诚徒立尔必不得已翼之故事尚可仿依而驰骋使学者不妨课试如式复于科举外专精读书且有以自食无复营求扰乱优防厌饫日知其所亡月无忘其所能比及成就则自当与古为徒谓学果无补于当世吾不信也昔文翁初起学宫于成都市及元朔五年诏天下郡国皆立学官盖天下郡国学官实自成都倡之后之为成都者于学官不敢不致力虽迷国误朝若崇宁宰相其致力尤甚异时纵不説学亦必枝拄邪倾圬墁赤白盖虚矜伪以干缝掖之誉今陈侯独能躬行节俭削浮冗之费罢夸诩之燕日积月累剏成大夏其视文翁减省少府用度以成就蜀诸生无不及焉其为徳厚矣诸生盍亦思所以报之乎司马相如虽文章冠天下然弗张四维似非吾党杨子云金口木舌真汉大儒而出处之际未免跋疐彼严君平李仲元沈潜自遂莫我絷维廼可敬仰尔呜呼繇文翁以来仕而显者固多矣何君公赵志伯谦温等虽登三公君子弗贵也惟范景仁起寳元终元祐其进退雍容实光于严李若景仁斯不负玉堂石室云焘无徳之齿猥杖于乡称道不乱则焘何敢其私窃有感焉者盖具此姑以复诸生其尚交儆我哉
　　重修剏府学记　　　　　　　杨辅
　　成都自崇寜改建学宫厥初取具观美不暇乆逺计以故缮治无寜嵗淳熈初辅教授府学九年夏复以事至成都所目击者七八年间已两更大剏葺皆刻石纪事则其余盖可以类见上践祚之嵗敷文阁待制豫章京公自工部侍郎来牧全蜀夏四月始至成都即学延见诸生阅实具得其状则叹曰屋大而干弱是愈葺愈弊若损十年之费撤而新之可得大治且持乆而不败于是决意庀事风雨奋发役不累月而就由东序而入者旁行复为两序序为斋庐者四由西序而入者亦如之而又通庑以达其徃来卢亭以遂其燕适庖厨以具公养而退有炀灶牖户以安讲习而居有几榻浴有室井有亭洁汚燥湿各遂其处凡屋之以间计者一百三十有六而一椽一杙不仍其故是嵗辅待罪茶马事其冬始至治所明年正月朔旦从公谒拜先圣退行新学顾见木石魁磊栋宇轩豁而匠制致宻显敞突奥至无一可憾盖为之动眙非复异时耳目之所接者既又斥其余力易壊増缺合新故屋五百八十有五楹无不端峙行列引绳可度崇寜所剏至是撤去殆尽而新学于是大备其尝经行四方者以为举天下郡国所无有呜呼可谓盛矣惟成都学宫逺有所自今西蜀之士千里毕赴嵗二月待试而入逆旅无余舘则于旁民居者多至数千计当此时而学宫圯弊不饬聚焉而无所托其何以崇示贤方伯风厉儒学之意则公之所以未及下车大建新学诚可谓治蜀之当务辅尝观徃者学校盛时贤儒相望由诸生而起者名卿巨公落落间出下焉者犹掇缉闻见决取仕进以知名当世而近嵗则有可深叹者矣今公为是新学虑深而意广髙明可以豁滞固靓深可以息浮靡洁蠲可以厉操尚而宏达可以逺鄙倍凡所以尊其居移其气者岂徒为是轮焉奂焉使过其下者咨嗟叹息而已哉呜呼学者其尚勉焉流以源深华以质荣反是而呫呫訚訚以重贻学校之媿则其责在士既简其修亦导其趋反是而荡决而后为之禁则其责在师氏公行造朝白发其议愿益重师席之选使长如公在蜀示有表劝如是而后公之新学本末先后始得以无憾辅职事有间幸従公防者逾年被命董饷西师将别公命以记新学辅固谢词陋不足以表盛大防公且召去度不可已则勉书其事期与学者防泳封植以益无忘公之赐公名镗字仲逺博大明敏治蜀四年如始至其治以安静为本遇有所建立类宏伟如公为人而学宫特其一尔蜀人徳公既深他日仰公之事业思而不可得见则于新学然而观之犹足以想其规模风烈之防也












　　成都文类巻三十
　　钦定四库全书
　　成都文类巻三十一
　　宋　扈仲荣等　编
　　记
　　府县学二
　　大唐益州大都督府新都县学先圣庙堂碑文
　　【并序】　　　　　　　　　　唐杨炯
　　叙曰银衡用九天门压西北之荒铜盖虚三地户拆东南之野迥七星于上列太清不能潜混茫之机环四海于中州巨块不能秘生成之业圣人有以见天下之赜拟诸形容圣人有以见天下之动行其典礼灵图广运百姓日用而不知神理潜行万方乐推而不厌古者熊山南眺金崇横上帝之居凤穴西临玉室考爰皇之宅五龙乘正按天防以希微六羽提衡验星謡而罕漫洎乎尊卢赫胥之代骊连栗陆之君皇极建于初基鸿图始于中叶莫不凭三灵之寳位鼓舞隂阳籍六合之尊名财成宇宙未有贵而无位博而无名大礼由其再造大乐出其一变荡荡乎人无得而称焉巍巍乎其有成功者也若夫司徒立勲于天地还承帝喾之家防子开国于商周仍纂成汤之业虽赤乌歴数推移于景亳之都而白马旗裳赫奕于风丘之表由是千年有属万物知归乾坤合而至徳生日月防而星灵降奎娄胃昴风駈白虎之精角亢房心云欝青麟之祉君王异表仪石纽而法丹陵辅相宏姿状臯陶而图子产岂让凿干象摛光芒于北斗之宫托地成形腾粹气于东山之曲非天下之至精其孰能与于此神冥造化徳合陶钧获冲用于生知运幽防于性道穷庶事之终始协庶品之自然覩者不识其灵仰者不知其徳步三光于太极照曜三门含万象于中区声明万国惟深也能通天下之志惟防也能成天下之务非天下之至神其孰能与于此道尊徳贵挫鋭同尘始于中都宰终于大司防能使长防异节男女别途路无拾遗器不雕伪奸雄独立初明两观之诛政教未行仍赦同狴之罪盟齐侯而归四邑夷不乱华黜季氏而覆三都家无藏甲非天下之至刚其孰能与于此青光歇防赤箓衰防一注为海岱之尊一战有河防之覇故得三王不相袭礼亡于防戎五帝不相沿乐入于河海是以哀生灵之板荡痛寓县之分崩歴聘诸侯栖遑异国其为大也法象莫之能容其为髙也黎元莫之能覩时非我与遂厄宋而围陈道不吾行终乐天而知命非天下之至柔其孰能与于此太山不辞土壌故能成其髙沧海不譲细流故能成其大自季孙之赐我也交益亲矣自敬叔之乘我也道弥尊矣于是歴郊社之所考明堂之则金人右对仍观太祖之阶斧扆前临还访周公之位然后删诗书而读易象动天地而感鬼神运百代之舟车开千龄之户牖是故雷精日角闻道徳而抠衣月颊山庭奉琴书而撰杖非天下之至文其孰能与于此智以藏徃有感而必通神以知来无防而不照论五行于帝辅潜观太皥之先揆七庙于天灾预察厘王之过星流十月徴厯象于衰周日泛三江采讴謡于覇楚神无方而易无体圣人通变化之津河出图而洛出书圣人晤兴亡之兆非天下之至明其孰能与于此极天蟠地之礼周旋揖譲之规百神于是防昌二仪以之同节非礼无以别父子兄弟亲疎之序非礼无以辨君臣上下长防之位本之于元气徴之于太古德足以法于九围道足以用于八极服先王之制度黜红紫而无施钦上帝之明威感风雷而有变非天下之至恭其孰能与于此五行四气十二月还相为本五声六律十二管还相为宫至音将简易同和广乐与神明合契盛于中国还陈武像之容奄有四方自得文王之操南风奏雅知大舜之温北里宣滛体殷辛之暴非天下之至和其孰能与于此悲夫日中则昃动静之常也月满则亏盈虚之数也自太平王佐委龙翰于芳年礼义覇臣摧兽文于华月则知天之将丧也则知道之将废也虽复頽山壊木兆悲歌于两楹夏栋周墙陈盛则于三礼犹使文明炤烂百王知察变之机钟石铿锵万代挹希声之乐信可谓备物致用立成器以为天下利者莫大于圣人也既而三河失统九州之寳币不归四塞提衡万里之长城继作星祅日祲乾象暗而恒文乖礼壊乐崩彛伦斁而旧章缺洎夫砀山休气潜膺赤帝之图沛国真人宻召黄星之録尊褒成之厚级殷崇圣之荣班学校于是大兴文武由其不坠年当晋宋运距周隋太山覆而昆仑倒天柱倾而地维絶三重赤晕还开争战之端千里黄埃荐有干戈之务乱罹瘼矣黔首何依王室蠢然苍生无主闾阎匝地今来为讲武之塲荆棘防天昔日作谈经之市皇家拨乱反正应天顺人鼓之以雷霆润之以风雨驰搀抢而扫秽上廓鹏云决河海以澄奸下清鼇极今天子握大象运洪鑪星重辉海重润干廻北列垂衣裳于太紫之垣日出东方备法驾于中黄之道释氏之无天无地尽入提封伯阳之有物有象咸乘礼节太阶三袭明瑞气于朱符中极四游法祥光于玉烛东胶西序云阁蓬丘国号陶唐家成邹鲁遂使西山童子陈歌謡于璧水之前南国老人受几杖于环林之下乾坤之大徳行矣皇王之盛节明矣江茒鄗黍晨昏荐帝之祥凤穴麟州晷刻因天之瑞乘舆乃选吉日协灵辰诏风伯以行观促雷师而出豫房为天驷仍施列缺之鞭斗为帝车即动招揺之柄奠玉帛奏金丝登介丘下梁甫拥神休而尊明号莫之与京按玉册而考银绳于斯为盛于是廻舆转斾临曲阜之郊畿驻跸停銮访云坛之轨迹若使九原可作大君得廊庙之才千载有知夫子记风云之防即以干封元年追赠太师礼也咸亨元年又诏曰宣尼有縦自天体膺上哲合两仪之简易为亿载之师表顾惟寝庙义在钦崇诸州县庙堂及学舘有破壊并先来未造者遂使生徒无肄业之所先师阙奠祭之仪乆致飘露深非敬本宜令州县速加营葺新都学庙堂者奉诏之所立也因三农之暇陈复道之规考帏帐于西京访埃尘于东鲁梅梁桂柱深沉风雨之津镂槛文窓旷望江山之表纳流云于上栋白日非遥披浊雾于中阶青天在瞩雕镌暐穷妙饰于重栏山海髙深尽灵姿于反宇门生偘偘如陪文杏之坛冑子锵锵若预崇兰之室每至南方二月草树华滋北陆三秋风烟揺落莫不列苹蘩于上席行礼敬于质明奠椒桂于中罇敬神明于如在尔其邑居重复原野平芜出江干之万里入参星之七度城蔼蔼焕繁霞于百尺之楼蛟浦澄澄洗明镜于千秋之水文翁旧学日徃年归刘禅平堂烟荒雾惨武侯龙伏犹观八阵之图壮士蛇崩仍辩五丁之石左巴右防之胜域陆海三江之奥壌大都督周王天皇第八子也元继天而作降仙才于玉斗之庭武昭应运而生开覇业于金城之域五潢髙映流滋液于咸池十日旁罗散光华于若木星悬帝子遥澄井络之郊岳列天孙逺控彭门之野姬公以明徳之重行寳化于周南曺植以懿亲之贤发金声于鲁北通议大夫行长史南阳来恒隋十二卫大将军荣国公之元子申侯太岳镇其灵襟傅说长河昭其神彩厐士元蓄西申之逸羽始践题舆管公明绊东道之雄姿初临别乘朝议大夫守司马宇文纯左卫将军灵州都督之次子台门鼎族传呼棨防之荣玉质金相海若河宗之寳庾氷清识得严令而非常桓温贵游无车公而不乐县令郑嘉荥阳人也东周玉裔北海金宗列矛防之森森吐风流而蒨蒨尺兵不用瑕丘有上徳之君枹鼓希闻洛阳有神明之宰丞京兆韦徳工主簿扶风马仁砺尉清河张嗣明北地传懐爱等荆蓝灼烁邓杞扶疎许度入风月之清闗郭林宗获神仙之妙境南昌晦迹共梅福而齐衡左部韬真与乔而等列博士张鉴助教费仁敬等碧鸡雄辩则江海沸腾白凤宏辞则烟霞喷薄一州闻道亲居典学之官四子乘风来聴中和之曲圆冠列侍执巾袠于西阶大带诸生受诗书于北靣泮宫之上更闻通徳之门小学之前复见华隂之市乡望等鱼文骥子震耀于平原汉女巴姬骈罗于甲第杜陵亭长终成辅相之才桐乡啬夫且着亷平之号莫不公私务隟即听弦歌阴雨时闲仍观爼豆逍遥城郭拜夫子之灵祠髣髴风尘见夫子之遗像天道之玑衡莫测下问书生阳精之逺近未知来求小子当仁不让思齐于上古之名游圣难言有愧于中郎之石其词曰太虚寥廓洪鑪喷薄上缀三宫旁清八洛津独化圣人攸作蛇柱为居龙门是托爰清爰净惟寂惟寞防韬名鱼图表灵火纪云纪天正地正君臣礼制宇宙辉明文武既没成康遂行羣飞海水若羽天星玉筐曽裔金符逺系钟石虽迁山河不替乾坤降徳阴阳合契虎啸风清龙腾云逝三元载伫万方攸济鲁道既昏绵绵若存禄移公室政在私门学而方仕谦而弥尊听之也厉即之也温义责齐国刑惩季孙多能惟圣道废惟命天下莫容诸侯走聘至于是国必闻其政仁义立身温恭成性不圗为乐终悲击磬九野八方栖栖遑遑从周返鲁考夏观商先王道术夫子文章可久可大为龙为光星衡入室月凖升堂智周通塞神兼语黙几然而长黯然而息汉承周运胡亡秦国察往知来研精茂德无必无我自南自北万象皆宗千灵共同惟变所适居常待终乐天知命匪我求防北辰之北东海之东百王遗训万世余风时亡玉斗运钟阳九周井龙沉秦原鹿走生人巻舌道路钳口礼乐崩颓典章残朽万邦请命三灵授手日角升图星精应符载扬风教重阐规模数迁三国年当五湖星芒夜指日晕朝枯环林摧折璧沼荒芜赫矣高祖粤若稽古丕哉文王照临下土地维旁缀干纮上补鲲化三千龙飞九五爰天列圣重规袭矩我君文思念兹在兹金镜八海珠囊四时三雍九室秋礼冬诗纱帐语道青衿质疑载垂仙涣广创灵祠丕图按籍逺求陈迹玉槛烟开金牕雨辟睟仪偘偘云居寂寂弟子抠衣门人避席阶列簠簋庭罗丝石地接临邛山横剑峯滇池跃马沮泽蟠龙中望击节髙门扛钟阴灵肸蠁文雅雍容书池必变几席常重今还古往寂寥无尚太山既頽吾将安仰梁木斯坏吾将安仿异代风行殊涂影响敢立言而征圣冀得意而忘象
　　双流县文宣王庙记　　　　　李畋
　　圣人之性冥乎太极之先其为道也迩乎草昧之际盖太极判而隂阳运圣人出而仁义兴动植始乎隂阳亿兆本乎仁义过是而论则乾坤几乎息人纪将可诬又焉足议帝王之道利及生民哉故用之则治违之则亡不僭在人取鉴方册圣宋启运文徳诞敷纂极建皇一统万宇爰自防县率诸郡邑大籓小侯夤奉明诏建至圣文宣王庙悉以学校肄焉双流县者汇二江之左界申益部之右圻陶中国熈盛之风为西州衣冠之地旧有释奠之所居县东偏年逺制卑鞠为茂草梁木斯壊想梦奠而増悲风雨不虞縦假盖而奚及景祐三禩夏四月青宫舍人南阳张公立奏课进秩出宰是邑刚明敏达莅政优通导三时以训民诚一言而折狱由是钱鏄之器备举敓之盗遂亡懐教既孚礼譲自着遂度地置臬徙创庙貎于县之西南隅于时执艺子来量事度制创殿宇三间皇皇晬容被衮正位以亚圣兖国公配坐十哲服侯冕而夹侍焉六十子朱衣纁裳以従祀焉观其绘塑精研神彩若动复敞门闑廊庑斋防神厨翼以弦诵之房署以板着之位以至祼豆之器粢稷之盛具体坚完靡不审备公然后防佐僚延缝掖用飨礼以落之式歌且謡邦人知劝弦歌之声比屋讲艺之席连甍洋洋然侃侃然子衿伐木之诗因是而作矣故今嵗国家下乡举里选之诏于郡国俾校艺于云龙庭是邑嗣贤能书者四十有四人被荐者六斯非倡善之验乎清识之士谓公之为政也先之以敏农农劝则俗阜次之以辨讼讼息则民安终之以务学学优则士进兹是三者能不为二千石之张本乎畋退居自适辱公【走吏】嗣书询及鄙文者再且感公服圣人之道既深且笃因广顔生弥髙之叹孟轲未有之论用志于石岂曰性与天道不可得而闻乎若以崇饰土木谓之教盛兹故不书
　　华阳县学舘记　　　　　　　张俞
　　三代之学繇秦废蜀郡之学由汉兴而天下之学由蜀起歴汉至宋殿室畵像古制尽在则蜀之学其盛逺矣哉始唐之衰侯王怙乱崩裂区宇荡削典法民扰厥命不盗则兵仁义礼乐于世何有惟孟氏踵有蜀汉以文为事凡草创制度僭袭唐轨既而绍汉庙学遂勒石书九经又作都内二县学舘置师弟子讲习以儒逺人王师既平蜀仍而不废华阳县学舘者伪广政十二年作迨今一百余载矣栋挠墙圮鸟防攸居新进晚生陋而不顾有农杨安之为县甚治慨念坠学裒羣士财因而新之事未克究得江东沈扶来承其政益用儒雅要归于道兴学饰像严翼堂宇上以遵朝廷之制下以成杨君之故也惟华阳理于州内而州故自有汉学前乐安蒋公既已大之今平阳文公率而教之济济洋洋礼乐流衍县乡之学亦従而兴上动下效风化柔靡可追古治可表后式长世不坠惟贤是执实庆厯四年杨君始修之后一年而沈君克成之又一年晋人张俞为之记
　　郫县文宣王庙记　　　　　　前人
　　瞽者不能视其形聋者不能听其声问瞽者曰天何如则曰恶乎覩聋者曰雷何如则曰恶乎闻噫天之形雷之声是万物无有其大者也而聋瞽者莫能知有能举天地雷霆之大而不谆谆然言髙明之形震陵之声则聋瞽者恶能知有其大哉今天下之人亦犹聋瞽者矣昏冥顽戾交贼于心溺邪叛正氛塞其性繇是圣人之道衰微闇昧而夷狄之法炽焉上之人不务明圣人之道开肓抉聋俾知君臣父子生养之徳去乱为治之本用安天下而曰圣人之道大而不可称焉苟称之是誉天地之大褒尧舜之善也噫若是则子思孟轲荀卿扬雄明仁义拒杨墨皆徒云耶予岂不知圣人不待称而后为圣耶然而必称诵之于后者盖人不能明于道而溺邪説以乱其性乱而不已予惧夫道之将不传于后世也是故力称而勤诵之犹恐夫人之不能入焉矧欲黙而自信岂不为愚惑者耶故有举天雷之大于聋瞽者之侧亦若是而已矣孰不曰有益于视听之昧昧者哉故予谓能言圣人者亦轲雄之徒也其可已乎郫县故有文宣王庙乆壊不治庆厯五年殿中丞知县事长乐冯君善于治民谓庙堂之设教化所系遑遑如不及乃治而新之栋宇像貎尊严甚厉邑之士民莫不肃向七年秘书省校书郎安定胡君少连继为兹县甚得人和又按礼图画衣服冕弁车旗礼乐祭祀之器于壁题其制度帅学者讲习焉俞实邑人谨以辞记其事且俾学者知道之所以传庆厯七年记
　　温江县宣圣庙记　　　　　　前人
　　有宋班正朔九十年上国至于四夷之人罔不习孔氏之道以柔其俗而斯邑有故庙乆壊民甚病之皇祐元年秋乐安任君为政之二年尝自讼曰斯庙之壊斯民之病非吏之罪而谁之罪我苟安而去复将有贤者必为之则我之玷永不磨矣又曰兹果为之则财用不可取于公不可夺于民二者既不可则庙终不为之耶苟必为之以利于民私之其可乎乃因禄之余度己之用饬材备艺脩旧起废益以壮宇渥以丹彩皇皇隆隆飞如屹如乃神像貎乃设笾豆器用既洁享祀孔时遂练吉日具牲俨服涤濯行礼奠神告位以休斯民既退复曰斯庙也示民有本也于圣人之道则何有焉所谓道者在乎六经翼六经而明乎道者在乎羣书复用禄以贸经解义疏并诸世史古今之书蛊篆之学可以教童孺之业者皆在焉某闻而叹曰皇家用文治天下休寜羣生得安其性命而无暴殄之害实由圣人之道行乎万物之间故天子尝诏郡县饰像貎以明神功守宰奔命罔敢废怠故天子庙学咸如鲁堂然而未有不取于公不敛于民而成之者至如出己之禄尽已之私严圣人之庙成学者之事务则天下未之闻也古谓知其本勇于义任君之谓欤君世为蜀人自唐至今用文辞登科为将相旧族迨三百年矣故能知由孔氏之道而成乎名春秋小善必书矧若斯之为者乎予故书君之脩庙置经书之由以宪于后
　　双流县重修文宣王庙碑隂记　邓至
　　世非孔子则皇不得称皇帝不得称帝王不得成王覇不得成覇也何哉自孔子生而名教树名教树而异端息致称皇者絶鸿荒之诮称帝者彰禅譲之美为王者杜簒夺之讥为覇者免専恣之责则皇帝王覇之实由圣师而方显矧万古君臣之分父子之亲夫妇之节男女之别者哉夫如是则配帝配天未为越等岂唯被衮垂旒加一王之号可酬万古之恩乎王仲淹所谓通于夫子受罔极之恩者诚哉是言也则李唐之追谥吾谓其尽美矣未尽善也然郡县建庙之制由是而创始自时厥后循而勿替其于建置规画则繋乎贤不肖中间壮丽者有之湫隘者有之是致风俗亦従而厚薄宫舍九河公立改造之虞部李侯畋载之悉矣今所纪者止明乎屋宇之制笾豆之数悦随之众糺劝之人具载碑隂庸被采者之详观亦以验风俗之丕变肇基于此乎
　　郫县移建学记　　　　　　张楚民
　　圣人以道教人非咈其所有而强其所无也因其同然之心而开其天神而明之在于天下小大精粗各随其性之所得或有见于刑名度数之末或有得于文章礼乐之间其妙或出于形器之表始于为士终乎为圣者有矣先王以谓有教焉非庠序则不达故自家至于天子之国莫不有学此致治之本有国之先务也窃惟神考御极作新人材天钖真儒发明道术通六经之説而防于圣人之心地之相逺也世之相后也攷其言如同时端拜而议于一堂之上无有不合明而易见约而易守于是时也家无异学士无诡论此道徳所以一而风俗所以同天下之学防与三代侔虽穷乡陋邑犹知有事于庠序况乎蜀学之兴其来乆矣汉景武间文翁起学宫于成都为郡国倡其后邦人司马相如扬雄之徒为天下学者师夫汉之初蜀未有文也苟非文翁善教有以动其英华则斯人也虽有豪杰之姿亦沉俗而不作矣乌乎学之成也其功如此士之才世不乏也惟其教之而已岷山之阳曰郫成都之属邑也本其风俗俭而好礼质而尚文忠义有如何君公道学有如扬子云皆邑人也而流风未泯使后世瞻慕足以兴起旧有庙学居防之隅庆厯中殿中丞冯君沆始兴作之楚民先君尝纪其事逮今五十年褊廹倾頽学者嗟惧相与合财胥东南疎明之址自邑请命于府而徙建焉已而歴乆弗就垣桷颠欹上雨旁风人莫之顾有善学知本之士五六人愤叹周营而力匮不振奉议郎江杨侯汉良以能借治下车顾问勉趋其终捐金庀工期月而见葢经始于壬子七月而考之以丙子仲春因释奠而告成孔子都人盛集如观阙里耆老咨叹愿率其子弟而与于学士请琢石以识其功侯谓楚民尝试学校俾为之词夫事重谋始始或善矣而职之非其人措之非其术则善始者每废而不立故君子贵乎成终之为难以侯之才无适不宜而缝掖之士犹恨侯来之晚也楚民获书嵗月载名先君之后有荣耀焉故承命唯唯
　　新繁县学记　　　　　　　　吴兹
　　蜀学比齐鲁尚矣而成都新繁邑尤号多士弦诵之声相闻也独学宫隳败不治县大夫春秋以令修祠事而已盖邑大剧治者力不给而父老畏吏并縁侵渔相成无兴学事学以是废崇寜二年正月诏州县悉建学居数月宣徳郎郭君用举者领邑事始至读诏书曰兴学校以养士令职也明诏恻怛如是其敢不承亟走按行则腐挠庳陋不可复葺而近市喧嚣且将徙之间燕于是属其民谕天子徳音闻者获其夙心皆踊跃愿奋献地输材惟恐居后既营民皆褁粮荷锸以供役事君日劳徕劝相以身率之逾月而考成庙貎严肃序庑修广堂室靓深垣墉崇固以楹计凡六百有竒役工二万而无追胥之烦用钱八百万而县官所给才有二君师僚吏洎诸生行释菜礼抠衣升堂颂礼甚严退即其次百用具修父老縦观太息曰是吾蓄意数十年而不敢发者也何意垂白而观大化之流乎旧学之建有石刻君大父光禄公实职其首先君朝奉公尝佐是邑今诸生尚有经讲授者君又一新此学于吾邑是世有造矣盍纪之使吾子孙毋忘郭氏乎乡先生句宗召即以语遣人赴京属之同年生吴兹兹曰昔汉之初叔孙通为制礼仪鲁两生嗤之曰礼乐所由起百年积徳而后可兴也国家自艺祖肇造区夏百四十年于兹矣海内大寜既庶且富雝雝乎礼乐制作之时也主人述元丰成均之法推之四方使虞夏商周之盛复见于旦暮而郭氏亦世官于繁故教告未孚而人讙趋之然则徳泽涵养岂一日之积耶鲁两生之言不诬矣诸生钟江汉之炳灵被渐摩之渥泽方蚤夜奋厉以承休徳将见材行完成可承可庸炳然并进于朝使众咸曰崇寜教养之效循吏承宣之力也顾不美欤郭君名瑜某州人天资明恕御吏谨辔防而抿民甚厚乆而益力大父讳辅先君讳子臯云崇寜四年记
　　郫县犀浦镇修文宣王庙记　　王赏
　　韩愈称自天子至都邑守长通得祀而徧天下者惟社稷与孔子然社稷祀事无如孔子之盛勾龙弃以功孔子以徳固自有次第栁宗元亦言夫子之祀爰自京师太学徧于州邑夫子之道闳肆尊显二帝三王其无以侔大也韩栁以文名唐世其论孔子之祀因以推崇其道徳然后知自生民以来果未有如孔子者予尝谓孔子之道徳不过仁义而已尔大中而易行至正而难犯天地之所以乆日月之所以明鬼神之所以幽人物之所以蕃山川之所以寜鸟兽之所以若莫不由此在昔尧授之舜舜传之禹禹传之汤汤传之文武周公为之礼乐以文之政刑以齐之天下之中国以尊四夷以服周衰王者之迹熄而仁义之教防乎絶矣孔子以大圣之资继尧舜禹汤文武周公之所传无其位不得行其道书之六经以传后世自孔子以来有生之类不至于防者岂不知其所自哉尧舜禹汤文武之治止于当时孔子之教垂之万世其祀也固宜呜呼仁义之説行为人君者修己以安百姓为人臣者尽忠而不固其位为士者难进而易退为民者亲上而不怨则天下无不治矣天下治而虽有夷狄莫之敢窥矣苟或不然则虽崇其庙像洁其牲币新其簠簋犹曰不祀也朝廷自庆厯中诏郡国皆立学学必有孔子庙犀浦旧为县肄成治平间府尹清献赵公始葺而新之县令冯接为记熈寜五年县废而庙犹存歴年既多椽栋毁坠宣和中蒲叔豹监镇又修之至建炎四年有司议鬻官田庙亦与焉镇人费大受以前输官而得之庙在田野之间为民居所蔽大受又以其私舍易民居撤屋为道以通往来今监镇张君楫见之慨然曰庙独有一殿尔其入无门其进无廊为村僮牛羊践履可乎乃出钱三万授镇人舒禹圭禹大受之子如渊使成之为重门两廊又辟其廊庑为斋防讲堂及弦诵之舍奕奕峻整克称厥居乙丑嵗二月张君率镇之士子释菜于庙以其胙行乡饮酒礼观者欢叹禹圭等请记于予予嘉张君聪明材智长于吏事故能尊道崇教如此是以乐为之书
　　华阳县学记　　　　　　　张行成
　　眉山程勤懋传宰华阳既新学舘属予记其事曰旧学西向大成殿在东北栋挠椽腐风雨不庇诸生之居鞠为茂草今改筑正文明之位南向辟三门殿中峙东西两庑翼之以绘従祀诸子最后建讲堂舍职长诸生员以四斋为屋凡四十五楹不侈不陋庶防仰称朝廷兴崇学校之意勤先人政和间尝宰是邑公正不可干以私邦人以铁面称之遗爱今未泯勤不令窃世官时适多事区区遵守遗训不敢费逋负贷新租廹期限以生事济奸重困吾民讼之败风教者不敢不治他惟直是予不敢曲法不敢深刑奔赴期防偶尔后他邑而斯人亦相安徳以余力为是举为懋传云尔按成都记华阳县学孟氏之太学也华阳古梁州之境卦直坤故俗尚文星属鬼故君子通敏其人任武王伐纣始见于经自文翁立学官得张寛司马相如辈厥后王褒何武扬雄庄遵之流继出汉之英才蜀最为富迨今千余载间儒术艺文犹甲乙天下方孟氏之僭志士耻食其禄至有不教子孙读书者虑求仕也彼太学所养视文翁时果髣髴万之一耶虽然给事中郭延钧建议修礼殿宰相毋昭裔以俸金刻石经而广政十二年别建此学君臣孜孜如此其心以为不若是则耻焉尔况堂堂钜宋之世而可视学宫芜废泰然不以刻意哉抑又闻治国如治家身法即政法也惟君子见逺者大者否则小而近焉是故谋国者急聚敛而缓教化起家者先计算而后讲学盖财利之效速道徳之功迟也时俗雍熈官府优游崇儒雅以饰吏事譬之富家延师教子已足称贤若倥偬不暇给而肯存心化本正如原宪之歌商颂顔子之乐簟瓢舍古循吏或未之见也艰难以来邻好虽修邉备未弛计司责县宰令兴文书急星火懋传乃能作是事贤乎其知务哉
　　重修双流县学记　　　　　　缺名
　　老佛二氏人皆敬畏之无贵贱少长其徒欲广其居摄衣扣门应者无吝色运土木供资粮指期而成若无甚难者至于吾儒之有学学之有宫诚欲加葺焉近在吾党率之惟艰岂吾夫子之道不以祸福贻人故人敬畏者者不若老佛氏之加厚哉今夫学其道诵其言用其教皆学校之所従见者也视漏弗填忽倾弗支将以是责农商工贾可乎士必严其乡校盖已事也有司者治之已足深愧告之而弗从其人可知矣推此慢心示其子弟易世之后性习庸鄙不得与士并列其祸可胜既哉史君松老宰双流逾年士民益安其政独邑之学距治舍百步而庳陋欹侧剥蚀荒毁邑大夫士以至日奠谒于先圣相顾骇愕请于令君愿合私财新之令君用其请鸠工合材督视其役浃嵗而毕事若殿若堂若廊若庑焕然更新与向之所见大异矣夫园囿陂池楼观台榭人之所以自娱者孰不先焉君顾不暇问于吾儒之乡校则汲汲然兴起之而邑大夫士视所当为不待告戒必尽其力易衰陋之风返全盛之观使后生子弟得于观瞻因文以修其实因教以起其行则是役也不特新令君之贤知所先务亦以见乡俗之美知所崇尚也
　　重修温江县学记【续添】　　　　　杨绾
　　古之学者为己非以干禄也修其天爵而人爵従之故曰学者禄在其中矣始其以正治心以直养气以诚复性以通制行明于穷理而达于知命孝于事亲而忠于致君端已以格物脩身以齐家父子严兄弟睦夫妇敬朋友信得志与民由之坐庙堂断国论代天工熈帝载则化行于天下三公上爵万钟厚禄若固有之不以为泰夫如是何尝有盗儒而钧名假诗书以牟利逞浮辞而昧至理骛虚声而丧实守若后世为者哉后世之为吾尝悯之因温江令尹欲予铭其所学也复感慨于斯言皇宋以文治序庠徧四海而温江学校逮三徙方为得地盖有贤令尹刘君勃者倡之曰郭君瑜者续营之多士悦而成之予谓二尹士志于道恶衣恶食在所不耻况乎宫室今更新是学将备祠祭燕处之所欤抑以长育人材为务馆诸生于是学将以科第禄利诱之欤抑以进徳修业为之劝予谓多士于学必至于圣人而为君子儒非特褒衣博带书畵诵説而已诸君于此相与切磨读古人之书而求其所以言古人之书而求其所以言绎古人之言而考其所以行非仁弗居也非义弗由也微言妙防决自得之志意完固思虑审定徳期于备行期于成因履召祥福祐来助功名富贵设不求焉亦自获矣科第禄利曽何足云苟异诸此唯流俗是狥世好是溺虽得之亦不足算也则峩峩新宫直祠祭燕处之所耳岂吾所以望于诸君者哉请观铭诗江出岷山其源滥觞昼夜不舍万折必东其流汤汤永不可方爰归沧溟波涛驾空大江之阳古邑万春作新泮宫于邑之南有门有垣有斋有堂惟师暨生于时讲明乐胥讲明惟一惟精先王之道古圣之经如播良田五谷既分是穮是蓘必有丰年咨若多士罔或弗勤学海至海视此大江勉旃多士勿复自轻有为亦尔舜乎何人







　　成都文类巻三十一
　　钦定四库全书
　　成都文类巻三十二
　　宋　扈仲荣等　编
　　记
　　祠庙一
　　诸葛武侯庙记　　　　　　唐吕温
　　天厌汉德俾絶其纽羣生坠涂四海飞灰武侯命世实念大极魏奸吴轻未获心膂胥宇南阳坚卧待主三顾稍晚羣雄粗定必也彗扫是资鼎立变化消息谋成掌中战龙黄再得云雨于是右掲如天之府左提用武之国因山分力与水合势蟠亘万里张为龙形亦欲首吞咸镐尾束河洛翼出中夏飞于天衢然后鱼驱勾吴东入晏海大勲未集天夺其魄至诚无忘炳在日月烈气不散长为风雷英雄痛心六百年矣于戏以武侯之才知已付托土虽狭国以勤俭富民虽寡兵以节制强魏武既没晋室非敌而戎车荐驾不复中原或曰竒谋非长则斩将覆军无虚举矣或曰餽粮不继则筑室反耕有成筭矣甞试念之颇赜其原夫民视德以为归抚则思虐则忘其思也不可使忘当汉道方休哀平无政王莽乃欲慿戚宠造符命胁之以威动之以神使人忘汉终不可得也及髙光旧德与世衰逺桓灵流毒在人骨髓武侯乃欲开季兴振絶绪谕之以本临之以忠使思汉亦不可得也向使武侯奉先主之命告天下曰我之举也匪私刘宗唯活元元曹氏利汝乎吾事之曹氏害汝乎吾除之俾虐魏偪从之民耸诚感动然后经武观衅长驱义声咸洛不足定矣奈何当至公之运而强人私此犹力争彼未心服勤而靡获不亦宜哉乃知务开济之业者未能审时定势大顺人心而克观厥成吾不信也惜其才有余而见未至述于遗庙以俟通识唐贞元十四年记
　　城隍庙记　　　　　　　唐叚全纬
　　阳之理化任乎人隂之宰司在乎神人保于城城保于德德者神所慿依也则都邑之主其城隍神之谓乎蜀地土惟涂泥古难板筑至秦惠王始命张仪与蜀守张若城成都其环十二里其髙七十尺廨署防里画其下井干楼橹森乎上其金椎初作壤頺莫就有大蔡周旋而行俾垒堵依凖而立即今城也其神功乎由此而来乃墉洫崇濬啓塞扄固万雉逦迤一都繁会臣民支持金汤缮完故前年蛮防卒来戎备无素但扰郊鄙不近闉阇闭閧戒严即时罢退则扶倾捍患之力其隂灵幽賛之神乎前之旧祠寓托隈堞偏陋偪隘星嵗滋深是用改度方隅惟新经搆去乎幽奥就于髙眀其日惟丙其辰惟己其卦直巽其宫在四掲署于髙门敞于正堂丹雘于周墉图缋于廻廊庙貎如生像容有睟神保是飨永安定位俾夫农无水旱人不夭札屏絶蛮夷阜安闾里防乎封域富庻乎亿年爰书经营以昭祀事南渎大江广源公碑　　　唐李景让
　　戴礼有之曰五岳视三公四渎视诸侯古之礼于岳渎尚矣在昔夏后氏随山濬川以画九州华阳黒水界我庸蜀劒阁之阳益部饶焉岷山江东别为沲禹绩也渎者曰江曰河曰淮曰济积石桐栢沇水凡四流皆发源注海者也唐天宝六载开元神武皇帝加封南渎为广源公其三者亚焉漰沛滈汗自峡奔荆且北且东百川会同爰及吴楚万里归海水府恠神非江不安水物族生非江不全海门二山逆我为沧由岷激沲逺迈无壅斯所谓祗上天而被下土南渎之为大也壮矣开元皇帝古礼是式诏曰惟夏四月肈辰迎气太守其率祭官祀南渎于益州设玉篚及洗罇罍簠簋既举幂初献祝进神右跪扬我词其文曰维某年嵗次月朔日子嗣天子遣某官某昭告于南渎大江惟神包总大川朝宗于海功昭润化德表灵长今因夏首用率常典敬以玉帛牺牲粢盛庶品眀荐于神尚飨至于今不衰诏之嵗嵗直丁亥迨及戊寅当大中十二年合一百一十有二嵗越五月朔辛酉日甲戌臣防让承圣敬文思和武光孝皇帝诏自御史大夫检校吏部尚书尹成都镇蜀西川又五日戊寅复加检校尚书右仆射其他如故凡再命皆以兼御史大夫宠焉秋七月庚午乘轺至止遂谒渎庙惟神盛烈不金石刻他所必见于斯阙耶惟神奉大禹之休得蚕藂鱼鳬望帝之勲开明之没王李氷之穿二江嘉而保之沃此黎首水旱不作于今頼之赫哉成功其可黙耶乃作铭曰滔滔沲江发自岷山浪溢流飞走峡之荆迨及吴楚百川以归南北东西万里汤汤电激雷驰水府神宅鲛人阳侯世不可窥南渎之功载主载张隂烈希夷上戴大禹丕承我唐开元其期先主不容天絶刘宗匪渎殆而洸洸孔明鞠防堕星匪渎不悲念此下民于万斯年九谷繁滋我来守土敬扬神休以琢丰碑
　　新修江渎庙碑　　　　　　苏德祥
　　五行迭用水实居多四渎朝宗江惟其长八卦之画也坎之爻冥契北方之数水实主之二仪之判也岷之山腾为东井之精江实出之惟尧之世斯水未治遂有民垫之虞以差方割惟禹之兴斯江既道故有纳锡之效以示成功其利万物也大不可极深不可测而灵润之功着焉其纳百川也则察之无象寻之无邉而灵长之德昭焉昔者三国连衡吴人擅命六朝割据陈氏称雄及晋祚之隆也下楼船于玉垒隋基之盛也进戈甲于金隣降孙皓则济为安流擒叔宝则寂无骇浪得非有道则应无道则否威灵不昧肹蠁斯在若乃方轨十二惟帝之都邑胜兵百万惟帝之牙非富庻无以示国威非漕运无以资邦计语其顺流而下委输之利通西蜀之宝货转南土之泉谷徤帆髙挂则动越万艘连樯直进则倐逾千里为富国之资助经邦之畧此又妙不可尽之于言事不可穷之于笔也当隋之开皇二年文帝以沈祭之缺礼乃营之以庙貎唐之天宝六载宗以广源之羙号爰封之以公爵而自梁室暴兴蜀人僣命王氏则起之于前孟氏则继之于后或征或战越四五朝称帝称王垂七十载化风乆隔祠典莫修应天广运圣文神武明道至徳仁孝皇帝握干枢而御极吊坤维而问罪聊施良防才举偏师未越六旬已平三蜀既而王道坦泰阶平四夷八蛮有跋扈者尽为臣妾矣名山大川有隔越者尽入提封矣爰伸昭谢用酬贶乃下明诏徧立严祠有司承制绘様于素颁之于所部长吏祗命官蒇其事取之于大壮土木尽其妙丹雘穷其利僝功斯毕列状以闻我其洁笾豆馨黍稷永享神以明德神其助造化和隂阳潜祐我之治世式覃睿防俾建丰碑臣敢颂皇猷刋之翠琰岂比夫沉于江底杜元凯惟尚功名赋彼江流郭防纯但矜词藻而已哉铭曰江之源兮出蜀之界江之流兮歴呉而大利万物于南方纳百川而东防嗟乎盗发于唐兵起于梁神之祀兮乆废烝尝美哉我宋之昌彼蜀之亡神之庙兮复构栋梁我其享神以蠲洁神其祐我以丰穰勒铭垂裕休无与疆
　　江渎庙醮设防记　　　　　　冯浩
　　四渎以善利视爵号秩祀事有国之通制江发于岷防于海广溉遐浃地产羙厚惠大固不可负其为报之礼所宜重益之谯门之南庙貎存焉庙前临清池有岛屿竹树之胜红蕖夏发水碧四照为一州之观庆厯乙酉春枢宻学士平阳文公来帅用立夏斋祭又祷雨屡至庙下谓其僚曰太祖皇帝始平蜀崇庙制而新之朝廷嵗驰所署祝再命刺史承祀惟谨神实惠于民民奉之不忘又乐防池上当乖崖时尤盛因相外门之东得壖地二百步别为醮设之宇驿闻于朝而后蒇事墆洼薙茀新基固厚方练材庀用防西江暴溢浮美木千计而至栋榱欂栌咸给其求役者笑咢争劝其力不逾时而工休丛宇耽耽飞檐将翔隐隆闳奥面池负庙不侈不陋境寂气肃一日公来视之曰吾将享神于斯娱民于斯乃钟鼔而乐之蜀之老相与议曰公相山西兵二年有功于邉上念吾蜀逺倚公来临下车乘民之饥纯用仁义格于治振公廪减稍食谕益及诸郡富室损有余之积得米三十二万斛以活吾民省嵗供缣帛革常平之法罢藁秸之赋使吾父子夫妇皆安而居和气生于众心仍嵗大穰兴学校以训士子弟刜奸荐良大小罔不治今兴土木公由享神乐民而后为无毫敛于民公之徳于蜀可谓至矣其将推是心以及天下岂吾蜀能乆其幸耶浩辱公命俾识其事且闻老者之语敢次第云
　　江渎庙碑　　　　　　　　胡宗愈
　　皇帝嗣位之十三载圣徳诞敷格于上下兵革不用舆地来复覆载之内罔不驩喜乃正月丙戌大赦天下抚宁神人无所不至命长吏葺诸神之祠而江渎广源王庙在成都艰难以来嵗乆弗治守臣世将既再拜奉命退切惟念江水祠蜀逺着祀典而其涤源岷山朝宗于海以节宣天地之气灵润所被东西万里功利及物不可数计祀秩之尊冠于四渎今祀在吾地而壊不加葺以重劳上命臣之罪也其不可弗防即斋戒祗懐躬至祠下阅栋宇之倾挠者垣墉之穿败者涂茨之剥落者陛墄之陷缺者丹垩之漫闇者度所以新之周行庭庑间见一碑巍然其一唐节度使李防让文载天宝六年诏书惟夏四月肇辰迎气其率祭官祀南渎于益州而其祝词曰嗣天子某遣某官某昭告于南渎大江恭以玉帛牺牲粢盛庻品明荐于神其一国朝右补阙苏德祥文载艺祖干德六年诏举唐祀典以立夏日祭江渎于益州开宝五年帝以旧祠隘甚命有司绘河渎庙制度增取赵廷隠故第以建今庙葢祀事之修备严唐制而庙貎之盛爰自本朝载瞻防摹用意宏逺顾将废于因循益震惧不自宁于是励官僚称事任市材甓募工徒稽课程谨出纳一物之直皆取于官一夫之役弗病于农以三月丙寅命工至六月丁巳落成凡为屋百六十有九楹用钱七百二十万有竒虽轮奂一新而旧贯无改于以崇开宝之成规修前代之令典仰承圣上中兴复古之意臣诚不佞窃庻几万有一焉谨再拜稽首作诗曰艺祖继天百神受职命蜀祠江有庙奕奕圣主中兴我祖是承其守臣蜀庙以新有严
　　其栖有秩其祀羣吏祗肃惟天下使祀贶于神
　　弭灾致祥佑我下民江水汤汤惠此坤维其永无疆
　　重修江渎庙碑　　　　　　　陆防
　　自古水土之工莫先乎禹纪其事于书莫备乎禹贡之篇禹之所载莫详乎江汉曰嶓冡漾东流为汉又曰岷山导江防甞登嶓冢之山有泉防防出两山间是为汉水之源事与经合及西防岷山欲穷江源而不可得葢自蜀境之西大山广谷谽谺起复西南走蛮费中皆岷山也则江所从来尤荒逺难知而汉过三澨至大别之麓亦卒附江以逹于海故江为四渎之首三代典祀秩视诸侯而楚大国亦以为望有事必祷祠焉可谓盛哉成都自唐有江渎庙其南临江唐末节度使髙骈大成都庙与成江始隔歴五代之乱滛昏割裂神弗受职庙亦弗治宋兴干徳三年平蜀越八年当开宝六年有诏自京师绘图遣工侈大庙制杰阁广殿修廊邃宇闻于天下庆厯七年故太师潞忠烈公以枢宻直学士来作牧则又筑大堂并庙东南以为彻祭饮福之所而庙亦宏丽矣厥后虽屡缮治有司不葺寖以大壊上漏旁穿风雨入屋支倾苴罅苟偷嵗月淳熈二年六月令尹敷文阁待制范公之始至也躬执牲币祗肃祀事既退读开宝中修庙碑愓然改容曰此太祖皇帝之诏敢弗防南出登堂见忠烈公之识则又叹曰潞国予自出也敢弗嗣始有葺庙意矣防嵗旱公洁齐以祷曰三日而雨且大治祠宇以报如期髙下洽足嵗以大穰公饶私余蛮夷顺报乃自三年二月庀工讫四年五月庙成总其费木以章计者八千一百二十有八竹以个计者四万九千四百七十甎甓钉以枚计者十八万七千七百二十有四丹青黝垩以斤计者一万八千有七梓匠役徒以口计者二万三千八百为屋二百有九间墙六千八百七十尺庙之制度复还开宝庆厯之盛而有加焉于是府之属吏来请防刻文丽牲之石且繋于诗诗曰井络之躔下应岷山蟠踞华夷江出其间奔蹴三峡放于荆扬我考禹迹九州茫茫干础之宫肇自开宝吏靡严恭庭有茀草范公来止事神是力庙未克成当食太息江流东倾于海朝宗庙成公归与江俱东壮哉汤汤环我蜀城万古不竭亦配公名
　　益州増修龙祠记　　　　　　田况
　　祭法山川林谷丘陵能出云为风雨见怪物皆曰神郑氏谓怪物云气非常见者也愚谓既曰出云为风雨又曰见怪物是怪物非止于云气但能耸动人耳目灵应非常亊皆是也蜀之西山有池曰滋茂亦曰母慈以其能兴云雨救旱暵楙养百谷而得是名唐开元中章仇兼琼既得平戎城梦一女子谓曰我此城之龙也今弃戎归唐愿有以居我仇异之表为立祠在益州城西北隅厥后水旱禳祈防嘉应者数矣逮髙骈广新城其祠乃入城中既而板筑至其处輙有大风雨壊之骈亦梦神女自称滋茂池龙君求其祠限闉外以便徃来骈寤而从之蜀人记其事传为信然皇朝典是邦者多为民祷雨获应故其祠益严予署事明年春三月雨时□仅沾土而复止麰麻被野日燥以病江流势微酾者不足以溉旁山羣邑尤惧失嵗羣祀无不徧走或曰西山滋茂湫稔闻其异意将有所待乎愿遣吏诚洁者取池水具音乐缁黄歌呗迎而恳祠之宜有冥感吏至其所亟取水以走谓为偷湫然雷风亦随而起及抵郛外祠中云色靉叇晦矣是夕大雨三之日逺近告足遂致有年先是祠之中扉前皆不屋蒿榛污塞垣墙缺然因命干集工徒虑物材増完而敞大之以答神之休然欲作文记之而未果也眀年春复旱如初又迎水而祈之其应亦如初予乃谓同僚曰是岂非祭法所谓神而非常事者耶退而为之记皇祐二年记
　　郫县蜀丛帝新庙碑记　　　　张俞
　　水于五行为利害最大四渎为之原水而江又为四渎之长其为利害益大矣昔洚水警尧天下昏溺江实为暴民受其害帝乃命禹决江防河东放于海则天下受其利然后受舜禅让终陟元后功配天地徳被万世自水始也故孔子修书述禹之事尤勤备焉继而叹曰禹尽力乎沟洫吾无间然矣刘定公亦曰防禹吾其鱼乎然圣人之功大而易法简而易循因时制治必通其变厥后千五百年蜀有开明氏能振其道故禹之功复兴焉在昔蜀有贤主曰望帝获楚人鼈灵以为相当是时巫山龙战崩山壅江水逆襄陵蜀沉于海望帝乃命鼈灵凿巫山开三峡决江沲通绵雒合汉沔济荆扬然后蜀得陆处人保厥命望帝以其功髙让位而去鼈灵遂称丛帝号开明氏袭都于郫故蜀人诵先王功者以开明氏比夏后氏焉其后三百年秦强伐蜀命其臣李氷为守是时江妖为瀑沫水滛流沃野嵗灾民受其害氷乃诛水妖通水道凿二山酾二江灌溉千里变防为沃人頼其利故史氏羙氷之功于蜀为大自氷没后千五百载其功益彰焉夫禹大圣人也智极于水用能因天顺地永生厥民若丛与氷道不行于周秦而能迹禹之功厚利三蜀非有大贤之业安能至此天水赵君曰予观蜀之山川及其图记能雄于九丘者葢乘成水利以富殖之其国故生生不穷然非开明氏则巴蜀鱼其民淮汉污其泽湮禹之力遗后之患忧可弭乎其后复得秦守之亊谓其功出开明氏之下而蜀人独神氷之庙祀史氏虽载氷之后功反使绍圣之烈闇而不耀世祀湮灭予甚惧焉葢所谓日用而不知遂忘其本矣按礼祭法圣王之制祀功施于人则祀之能御大菑则祀之能捍大患则祀之若开明氏可谓功施于人能御大菑能捍大患者也予适治兹土而垅墓在邑之南彼民无知古阙祭享非所谓遵明诏存功烈者也康定二年春二月五日始作新庙成益州牧乐安公命辞来祭赵君乃躬执祀事会民吏以享之众始大悦赵君名可度字叔仪治郫有称观其所举可知也铭曰江发坤险尧忧怀襄夏后瘠力其流洋洋巫龙崩山江沈蜀疆开明防凿民复其常外通淮海内殖岷梁利尽西海实惟华阳圣圣同功千载合符微圣之力蜀其鱼乎江阳之腴郫惟旧都丘坟巍岌拱木号呼血祀不作神何以居新庙奕奕牲牢孔硕民享其文神歆其质旧功克照大患斯逖不有博雅孰跻圣匹载徳者言铭厥金石
　　杜宇鼈灵二坟记　　　　　　陈臯
　　战国时蜀灾昬垫杜宇君于蜀不能治举荆人鼈灵治之水既平乃禅以位死皆葬于郫今郫南一里二塜对峙若丘山独鼈灵坟净林寺寺僧夷其崇为台观隠士张俞惧其遂湮没请于郡而碑之因置祠其上与杜宇冈势相及宇之坟尤盘大民菑畬之其来逺矣皇祐壬辰春浄林僧死寺籍为田许民垦甸而鼈灵坟与寺俱化为民亩张俞闻之建言于县尹虞曹外郎郭公公愀然动色驾而省之明日进士杜常等五十八人以状理于庭公报曰昔者七国相血生民肝脑涂地独杜宇亡战争之竞有咨俞之求以拯斯民虽鼈灵成洪水之功微宇不立议其贤则杜宇居多载其烈则鼈灵为大二人嗣兴其舜禹之业九之一焉况勤民御灾皆载祀典微此则古之圣贤暴于原莽而吾不之知矣于是具不可籍之议闻于郡郡嘉其请俾复其寺访名僧以主之得防德寺禅者垂白焉白好静退能禅寂邑人所向仰公于是命之因尽域二坟于寺命刻石志其事庶来者知二人有大造于西土宜与惠无穷皇祐四年九月二十四日记
　　灵泉县圣母堂记　　　　　　苏恽
　　灵泉邑北直向驰道俯仅一舍地聚落帯镇市去市径行越距半里防秀众山环列崇阜遭廻嵒岭瞰若百雉城隅崯岑缭汇崛竦天外緜亘固防髙掲云表由其峯半挺设平岗健盘壮垣方秩千步中搆佛宫领僧刹迨百室有古褚氏圣母祠堂在焉谨按隋开皇中褚氏名信相自江都来本唐安郡青城县黒水溪人也黄冠草帯幼悟佛心葛帔练裙夙叅法要先逰方外首下此山端择胜址芟薙芒枿枓树枯栢尘初地之位创安居之渐偃息禅梵韬秘声味勤亊大雄氏教本为空寂师表日月进精一无怠当时所闻见者亦未甚悉而奉之适値嵗歉田稼民伤饥馑则持龙头小铛散粥而饲之救拯生聚众给千万活病充疲咸告丰饫厥后以圆明相空俗身委化奉之者指其故地置祠塔以归其灵俗议习传号曰米母院俄属唐武皇防昌嵗削废天下寺宇斯院与塔亦例除毁时革宣皇大中九载白丞相敏中按节右蜀首谋兴建寻得法润禅师主之仍访遗基再蒇能亊掲崇搆堂殿廊庑牙阁寝室之备咸与惟新就刻旧塔石绘其遗像遂设祠焉逮咸通中悟逹国师知元由长安来观两蜀名地寓此侨隠亦继住持因题为圣母院其山亦从而名之唐室下衰荐经王孟两世胙土僣朔斯地灵异之应愈新于人救旱乘时灼示为霖之兆拯民布惠尤司及物之仁神变屡闻曾无旷嵗炎宋大中祥符二嵗府主宻直任公中正聆其显迹拜章闻上愿钖名额未几诏下院新瑞应之号至宝元庆厯皇祐之初亢闵时泽蜀土遘厉府主宻直张公逸杨公日严相国文公彦博端明杨公察毕谕将校就堂祭请置府佛庙设钟梵焚献以祈之匪夕而应甘澍浃于百里之内农稼稔字蕃固秋成享大年之望洎三殿省丞潘公洞徐公汾刘公永咸出宰是邑轸民告雨来拜祠下皆获祥应着文赋诗大志其异迩后动越两蜀走巴卭繇绵汉梓遂列郡县镇凡属旱奔来千里请祷于前动皆恊恳章章然以愿从人其神化之若是与夫包山奠宅庸列圣姑之名崧岳升髙亦着啓母之祀可并驾而议其明效祠前旧刋李唐大中时朱道异譔记辞防防懦颇肆诬诞尤不可详究观其统载剏院时禩祷雨应祈之状咸阙如也院僧惟膺惧其故亊湮废因集其本末请序而申之贵乎圣母之遗烈斯院之所以兴尽传于时不冺余故执笔为録其实时皇祐六年三月日记












　　成都文类巻三十二
　　钦定四库全书
　　成都文类巻三十三
　　宋　扈仲荣等　编
　　记
　　祠庙二
　　新繁县新建灵应庙记　　　周良翰
　　昔晋楚治兵子玉梦河神求琼弁玉缨子玉弗与晋果败楚师楚人归咎子玉符坚冦东南防稽王道子以威仪鼔吹求助钟山之神奉以相国之号及坚北望八公山见草木皆类人形若将赴敌者颇有惧色遂以百万之师败于肥水河神以琼弁玉缨败楚师此固不足道而钟山之神受相国之封然后助晋师吾亦少之惟我英显武烈王自东晋以来逮于有宋功德卓然灵异昭著镂之金石殆不可以一二数葢助顺辅正不待祈祷除邪讨逆防若影响方黠狄慿陵中原涂炭河朔河东陕西百余州尽为贼有兵骄乘胜欲来防蜀者屡矣率皆及门逡廵而不敢进夫三路甲兵非不劲也山川形势非不险也独我四川晏然无虞且为朝廷中兴根本虽一时将帅尽忠士卒用命以三路较之葢有非人力所能致者实神之威力是頼以今凖古岂可与钟山之神同日而语哉宜国家崇极封爵蜀人严侈庙貎以奉祠事尽诚致钦而不敢后也良翰承乏邑事且将及年一夕梦冠而法服者甲而持斧者虽在梦中意其为神君勇义侯也乃亟下气神顾而颔之而被甲者引导指殿宇廊庑有未就处俄而寤惊骇汗遍体明日语同寮皆云神君祠宇虽因神霄废宫然未就者十之四五岂有待耶时予方董役灌口相继部粮益昌葢未暇也将行之夕忽迷闷委顿阖县之人惊曰前数日神降而附语于人曰吾今所居之殿旧甞奉要玉皇县令有意为吾改建特不肯出一言耳更数日当自知之今令如此乃知前日之言不妄于是数千百人奔走祠下相与燎香再拜而祷之曰若县长无恙即士民尽力营建如神之意予俄倾复苏自此邑人咸愿移建乃相与卜地而未得也一日法要院僧继文有言曰院旁有隙地为人睥睨乆矣愿舍为神君庙基冀絶争讼时众议纷然莫知孰从神忽现于所指之地众讙呼曰神意在此不可违也其议遂定然深沟丈余主事者颇以为忧无何邑民三十一乡鸣鼔结社千百为羣来助上工者源源不絶不阅月视平地増髙五尺于是富者出财壮者出力巧者出技各舍所有以答神休又有分任庙亊者二十余人或主营造或掌出纳皆邑中好事者也经始于绍兴四年三月落成于五年之春广殿长廊挟以楼观旁有翼殿后有寝堂更衣受厘咸有室处共八十五间清沟横于前大江缭于后乔木修竹映带左右气象雄伟称王者之居凡自外来莫不咨嗟叹息曰壮矣丽矣敏矣速矣是孰使之然哉方今军旅数起赋敛百出为邑令者但知从事簿书期防间曾何惠爱以及民予视邑人厚顔多矣何以使人乐从劝成如此之速乎得非神之功烈昭著威灵赫然人自欢趋葢非有司所得而与也落成之日民大和防士女阗咽箫鼓沸天自是骏奔走执豆笾者无虚日不独繁上之人也有士人王孝友者自成都挈其家奉三牲之祭于祠下且语人曰予有夙志本诣七曲山忽梦神君若相告戒云吾今在繁上无劳逺去谨遵神言是以来此且神之功德施于宗社及于生民所在有祠宇而云居于繁上岂乐斯庙之得其地而安于此耶抑亦鉴邑人奉事之勤而少留也庙成之初予适授代而去邑中士人每有书来未甞不以庙碑为请且曰邑人因公崇建此庙其何以辞耶乃为记其兴建之由复作迎享送神诗三章系于其后俾繁人歌以祀焉神之来兮自帝所百灵导从兮前歌后舞驾风马与云车兮和鸾锵而翠旌举将挥斥乎八极兮忽弭节乎此土乐新宫之壮丽兮聊逍遥而容与【其一】夀宫敞兮白玉堂奏钧天兮酌琼浆蕙肴兰烝兮荐以苹藻神欢欣兮载色载笑畀斯人兮乐康千秋万嵗兮俾民不忘【其二】神之去兮我心悲乘廻风兮载灵旗电扫妖氛兮海波静澄疵疠不作兮年谷顺成保我国祚兮亘千万祀吾人报事兮有隆无替【其三】时绍兴丙辰中秋日记
　　双流县城隍庙记　　　　　　任渊
　　郡邑通祀城隍之神葢必有初乆而失其传也古者祀事下逮户灶中霤况城隍郡邑所恃有神司之其尚何疑昔梁武进兵郢城有毛人数百逾堞而下见于史防则知崇墉深壑当隆盛时神所守防也双流为邑甚古邑治东北有城隍祠乔木苍然地势深邃昔人相宅于此葢以为冈阜磅礴淑气所钟而东北艮方于道家书是谓鬼神出入之门其祠之地宜也绍兴二十五年有因其頺圯改筑治西南者令长亟易邑居不宁父老以咎傥在是后二年眉山李焘仁甫来令兹邑始复其故栋宇像设既已具体仁甫去为宾幕予以无能猥嗣其事争讼稀简催科不烦官寺终日閴寂如古招提圄空或至连月岂惟风俗淳厚士民哀予踈拙不忍累之抑神之庇贶是頼遂以余力増饬祠宇绘塑之工各致其巧侍卫俨列扁榜崇丽气象葱鬰神用燕娱稚耋懽忻奉事弥谨降祥储祉自今益蕃葢神虽无方无体不常厥居而其好恶之情计亦与人不甚相逺如大家世族转徙侨寓一旦返其百年故居能不忻然乐之耶汉家用诸儒议徙甘泉汾隂之祠于南北郊而咎异着见由此观之虽天地之神亦各愿歆其旧也夫神贶不敢弥忘旧贯不当改前人之善不可没其实而图籍记载其事物废兴又将有考皆所宜书也遂书而刻之
　　重修先主庙记　　　　　　　任渊
　　智力之不胜义也乆矣自昔英雄豪杰乘时崛起有能仗义而行伟然正大指麾号令天下从之虽其不幸不克大有所成就于当时而风烈之余犹足以耸动后世歴千百载尊仰而懐思之有不能自已者非以义胜故欤东汉之季王室陵夷曹氏怙奸贼之资以擅中原孙氏席疆大之势以并江左皆矜尚智力求所非望非有志于王室也海内之士刼于威制虽俛首听从而心不与之至后世利害不相及则排贬讥笑未始少容惟蜀先主昭烈帝以宗冑之英负非常之略﨑岖奔走经理四方最后伐刘璋遂有蜀汉葢将慿籍髙祖兴王之地建立本基然后列兵东向诛有罪而吊遗民以绍复汉家大业其理顺其辞直非若孙曹氏之自为谋也当是时丞相忠武诸葛侯实左右之人品意象髙逺英特骎骎乎伊吕之间应变机权本于道德内修综核之政外举节制之师欲以攘除奸防混一区宇不负其君付托之意可谓社稷臣矣彼其君臣仗义而行正大如此是以海内之士心与而诚服之举无异论虽厄于运数屈其逺图而后世有读其遗书过其陵庙者未甞不咨嗟流涕尊仰而懐思之也夫义之所在俯仰无愧天地且将直之见信于人亦其理之然哉成都之南三里所丘阜岿然曰惠陵者实昭烈弓劔所藏之地有庙在其东所从来逺矣大殿南向昭烈弁冕临之东夹室以祔后主而西偏少南又有别庙忠武侯在焉老栢参天气象甚古诗人甞为赋之庙乆不治风雨摧剥殿庑门墙率皆頺圯破缺像设仅存至或露处绍兴二十有八年秋九月蜀当谋帅上亲择廷臣文武兼资可属方面者得中书舍人王公命以龙图阁待制制置四川使出镇成都临遣甚宠粤明年夏四月公始至用故事谒诸祠奠献至此顾瞻太息曰有大功德于蜀人宜莫若昭烈忠武庙貎乃尔亦独何心亟命有司缮治之鸠工庀材咸有程度以是嵗十月己巳经始落成于明年三月己丑虽号为因旧起废实再造而一新之栋宇宏敞丹雘鲜明坚壮精宻足以经乆祠与惠陵皆护以垣墉限禁樵牧筑室忠武祠北明洁幽邃有事于神者得以休焉葢旧所无也用工万一千六百七十有八为钱无虑二百万木章竹个取于津歩商旅之征劳与费民不知焉既成命渊记之渊惧陋不克称固辞公不许乃冒昧书其事葢尝妄论王覇之説以谓义近王智力近覇窃观昭烈忠武之所为非深于王道未易明其心于千载上也今公之所学宏逺髙明正论凛然一以宗王为本尝过公孙述庙笑唾不顾至刘蜀君臣严事之如此意固有在非特以钦崇秩祀为牧守之所当先也镇蜀未几威德流闻民夷宁谧视忠武不愧异时志得道行其助恢汉业兴三代之礼乐不难矣公名刚中鄱阳人开豁迈徃而克勤庶事综练周宻治蜀之政百废具举不独新此庙之可书也绍兴三十年记
　　郫县善应庙记　　　　　　黄夷则
　　乾道四年五月左承议郎王君倬以四川制置使兼知成都军府事晁公武之辟知郫县事是嵗蜀旱郫四郊之土裂而不合实者秕植者僵秧者死君忧见顔色眎事之日走郡祀无应者闻诸父老曰有浮屠氏之宫曰金僊唐之灵泽寺慈姥池龙娑竭罗王者故居也以公精神祷之或者其应乎公即衣冠率僚吏燎芗执板告念起而云旋烟升而雨防百里内外沟浍皆盈君却葢而返民拥君马首手加额喜至泣下嵗用有年或议彻故祠新之君方究求民瘼蠲省浮令兢兢亹亹未皇也明年又旱乡大夫士若民相顾邑落大作佛事塔庙葢凡古所谓求雨之术者既用矣公作而言曰乡吾与尔有事于金仙之龙而应今旱势如此尔将焉之吾尝读忠文张公记滋茂池龙娑竭罗者登仙龙也以慈为心以慈为行宅幽深隠不为物先廹而后应其得道者意如何民曰大夫吾父母也吾敢不唯父母命君走祠下民閧然严旂旛奏钟鼓错讽防从君且饬坛宇奉像设安置之如君防雨霈然下者三日君愀然曰今凡再祷而再应率不旋踵令不令岂宜有此民输其诚神听其聪吾将何以称之眎民媿矣明日乡大夫士之贤者谒君且言大夫为政未几而成士力学农力田工商安其业顾俗无悍骄吏亡猾奸矣龙之灵抑知君之为夫有德焉不报非民也固愿新龙之祠求公一言诺君曰是德尔民者而报之宜予何辞唯唯退合财力为之楹以枚计者若干广袤以丈寻计者若干幽深壹家可宅可隠将以明年七月大作乐落成走行李宝山下谒记于导江黄夷则且订疑焉夷则曰予读忠文公记僧供事之事异矣予闻娑竭罗龙者咸海龙也江河淮济是惟四渎大川三百小川三千合焉而一之是为海今环郫之地不满百里而金仙之湫视海当不适合勺顾安焉不以为小何也岂得道者合散无常潜飞以时乘云气御隂阳得于易所谓知进退存亡而不失其正者故能不大渤不隘杯水莫迎其首孰尾其后彼超忽变化者宜优于此矣尚何疑惟滋茂之山考之登真书一曰慈姥在益西南四百里有灵药可以已疾山无毒害犹慈姥焉故曰母访诸秩祀庙号善应而已佗未之闻也今蜀人曰善应夫人而忠文公之记亦曰封为善应夫人者抑苐弗深考耳庙故有像王服而坐祀即所谓娑竭罗者今当以庙像为正而名其祠曰善应或者其庻几耶予固未之必也虽然是固不可记也为之记王君字令修双流人所至以岂弟慈祥得其民再祷雨而应也或问故君曰天地惟无心焉一于诚而已至人亦惟无心焉一于诚而已人苟惟无心而返于诚是之谓以一合一天地可叅也而况于鬼神乎况于人乎吾非能然也闻之师然也而吾信之县故有便斋君至字之以敬简尝曰使今南面之君子皆敬以自持简以行之如仲弓父之言以为治何有哉已而喟然然则君之心尚防见于此夫乾道六年记
　　灵泉县尉防南康王祠记　　李流谦
　　尉廨之南康祠不治乆矣颓壁蠧椽厄以风雨像设黯晦香火衰寒过者弗庄非神则然也所宅之地然也尉之居如蚁垤如蜗庐吏卒如冻蝇尉窘悴清苦如寒蝉而神下临之其祠之陋兴废而莫之葺固理也予之来更二十晦朔慨然欲葺之而不果今仅如志然既尽用其力亦姑补其缺坏与祓饰其旧而不能大有所更革又自秋徂冬凡数阅月始讫役其难若此嗟乎亦可怜矣既已事酌酒而告之曰督奸诘盗尉职也神不耻而宅于是亦其职也尉职明神职幽然尉不告神之灵明不若幽之察则神举职为易尉实頼焉苟疆隅妥清防梗遏伏尉安于明则神安于幽矣夫如是神之祠一日不葺尉何面目视神谨用书之壁以告神且以告后来之尉俾曰若予之谬犹知倚神而葺是祠其不谬于予者祠必可保其勿壊
　　南康郡王庙记　　　　　　　张縯
　　郡邑通祀有功德于其民者葢古制也秦时蜀守氷凿离堆辟沫水之害溉田以亿万计相与尸而祝之者今环蜀境汉兴守文翁饬厉诸生于学蜀地学京师者比齐鲁其后学校官为石室以祠翁至欲与周公孔子配秦守以功惠汉守以德教光明俊伟世传诵之自是以来凡守之贤者蜀人必为建祠或绘其像天下名镇未是有也甚者蜀逺而地胜受蜀之寄必其要官大人所可倚重者丞相御史徃徃不尽拘以文法政令能专膏泽可下而蜀之人亦以所事于君师者事之安其令而不违故虽去而敬其奉尝犹不敢忘然则蜀视天下其亦可谓敦厚而易治矣唐制用节度使治蜀前后名人相望韦南康王在治最乆德惠最着今蜀人之祠王者秩于土神家有其像而府城内外独无专祠于礼为不称今龙图阁直学士四川制置使内相胡公镇蜀之明年惟蜀诸路盐之额浮茶之赋重与夫防峡科买金银之垂六十年民力重敝吏隂拱熟视莫一措手公悉审核精考以闻凡所以为民之瘼者不一而足公讨理脉络刮求根株尽变革乃止初青羌奴结之未就顺也公时方入境増调西兵指授方略扼其脊尾制不得肆至是慑服面缚塞下环蜀地数万里安于静简雨旸顺序年谷屡丰众政既举廼讲旧典之缺度故宫宇之隙地新庀王祠门屋耽耽广殿渠渠修廊环拥便坐后列经始于八月之庚申告成于十二月之庚戌土木陶甓杇墁之工凡九千六百五十四费一出于官而民不与知蜀人戴公之徳犹昔之德王也王祠既建民益抃舞縯以部中守吏入受约束于公府下公命縯记其事辞不获请縯乃复考王之终始而复于公曰王治蜀二十一年当贞元姑息猜忌之间外能折吐蕃之防张以功自结于朝中能抚柔其民三嵗一复使蜀士晏然皆乐其生王之德于蜀盖如此然王之始进也以陇州假守斩朱泚之使至其末也露章斥王叔文之奸建请宪宗监国朝廷为之増气大节凛凛皎若日月岂独书治蜀之功哉且今之蜀犹昔之蜀也王用蜀兵破吐蕃四十八万众俘其骁酋靡不如志虽诸葛孔明南定之功无以尚之而徃者数嵗间黎雅小夷陆梁山谷吾将士乃巽懦不武乆无尺寸功今始闻其稽防屈服然则王之折冲英略着于简防之旧者其可不崇大之以昭示来叶公方将奋张王灵洒扫宇县以成陛下复古之烈宜于王眷然兴怀而不置也语未既众皆起曰予之言然盍遂书之縯因以其事敬书于石王讳臯字城武唐史有传淳熈五年十一月壬申记
　　城北灵应庙记　　　　　　杨祖职
　　惟天地人势异而理一自其异而言之不知其相距几千万里而升降徃来若为其相通也自其一而言之则所以主张是维纲是推行是者皆有所主非偶然者自军兴以来蜀土无风尘之警所以庇之者诚国家德泽之滂流亦神灵効顺之隂助也尝谓敌人窥境草窃扣关咸见威光烜赫震怖崩溃师旋之后梓潼祠门马背汗洽而后知神之赐也众目感泣恨无报于是所在设行祠以昭奉事维神居撑参宫治在水府佐姚佑唐助顺翦逆逮于我宋逾八百禩厥功愈昭自国家龙兴以来蜀四受兵咸平中均顺悖于成都熈宁中生羗扰于汶川建炎绍兴之间北鄙大警凡再不靖神皆以隂兵助王师使蜀父子兄弟不困锋镝而朝廷无西顾之忧灵迹晣晣具载纪牒若夫雨旸之祈应于影响梦寐之祥契于符节使人移孝为忠助国施化炳然一方如在上下如在左右故丞相文公彦博韩公绛张公浚其司川蜀皆先严奉成都防府也而旧祠附于城北羌神七圣庙中蜀人大以为慙于是四民尽技以自献于神即故地而改筑之规模宏大既十四年弗能就其什五主事者半已散亡或几于废今制置龙学胡公过而耸然曰嘻此民之庇也而缓如是何以为国事神然民力微矣成功隳矣前日之费其可复得乃出缗钱终之以侈神赐以毕民愿以息人劳不负国家宁神之意而民不知凡为费无虑四万七千缗为屋百四十有七楹大殿四设防一更衣之所斋宿之居庖厨廪藏莫不严备门观翚飞修庑绳直洞户閟宫倚汉薄云逺迩聚观又以为公与神夙契非偶然者也祖职尝读书沉思静虑若有所得黙喻身世之去来了然胷中而不能以告人嵩岳之神降为申甫箕尾之宿本于傅说当时所传必有受授昔江渎祠宇宻学蒋公代其木而潞国文公壮其居皆有其故如公设施要有知其解者岂祖职所能识哉工以淳熈五年六月五日防手以六年七月六日而祖职为之记以是月旦繋之以祠以送迎神使巫觋歌之词曰荃来朝兮帝阍理集计兮天阶抗霓旌兮上征纚琼佩兮植圭将歴参躔兮揖太微羗按节兮中堂整星弁兮峩峩澹容与兮重行载朱鸟兮冯苍龙出天门兮上扶桑荃归宿兮紫坛云裾翩兮下来阊阖啓兮奔飞廉骑缭转兮西南复緤马兮中唐脱劒履兮从容外告辨兮方归左虫象兮右文鱼掩贝兮严水扉荃倐忽兮徃还监兹土兮相羊伯正直兮民康能齐宿兮事神眷頩顔兮劳之篆云鸟兮记将将用复兮帝庭降钖伯兮纯嘏溢斯民兮鼓舞醑芳烈兮牲肥蹇报祀兮无穷仰肹飨兮亿年与国祚兮天长
　　灵应庙记　　　　　　　　　章森
　　神孔子不语神哉其茫忽乎蜀人指汗马城呼等事神我七曲祠张王旧矣至今父老语咸平成都均顺之变熈宁茂州生羗之扰犹震詟自失故祠王徧郡国虽里社亦屋以祭皆曰耿耿王灵功在蜀其不可诬葢非祝史觋人执戃怳谲怪以乱斯民耳目者王祠七曲自唐我圣朝屡颁勲爵今为英显武烈忠祐广济王极所尊礼也森闻之神则天天徧体于物神体物而不遗者也阳开隂阖乎覆载之两间无一弗察焉犹曰官各以其职凡南面出政教皆天子所也海岳山川之灵匪天也耶王天人涖蜀犹所治宜执尺诛扫荡丑逆以振我国家以燕佑我蜀人如此成都根抵得祠成都尤宜故祠在城北五里与神羗并规制下窄像室黯漫独两额有咸平政和嵗月可考用知蜀人以功祠王信如状今祠即故地而更徙之是崇是廓隆伏衍迤卜惟吉淳熈六年夏四月森实来成都主铨试事事已之明日谒王今祠下大扄杰观层殿中屹隆栋翚起坚础磐踞翼之修棼护之椓垣殖殖其庭万骑斯容夕牲之所隅列焉葢伙为王宫沈沈者王得祠蜀蜀祠莫此拟问孰何所经始退曰蜀守杨君从望与其乡大夫士若而人问之日月则前歴八十五甲子矣问役曰凡则事半前之人功倍之今制置使胡公力矣公于蜀宁固根本众蛊具饬摘山煑泉昔病而今瘉椎结卉服始叛而终臣时雨时旸仍嵗大熟蜀廓廓无事矣于是因我蜀人所以德王者求妥王灵以永我终庇乃捐寛储与之讲画四蜀部使者闻之求助取材某山以时简某工惟良歴十有四月祠成民不知所为役也呜呼废兴时哉成否人哉辞丽牲之石公以属之森元年秋森泝舟连三日惊夜梦賛者肃入庭呼语云云自是渉惊湍无恐今眎之处尝所梦者王若惟我私傥属焉其在兹森不得辞公名元质字长文平江人近防加敷文阁学士再任若主计考工条目之详有碑隂在辞曰莫见乎隠莫显乎微天耶人耶阖辟一机我蜀父兄兵革不识惟天子徳惟王之力于赫王灵帝命孔将靡谲用张觋资而猖移孝为忠我观厥初施于我民帝心之符玉蚪骖云灵奄来下双锷余佩流余帯宏贲兹宫且焉止斯匪王其宁以宁我西师帅今公为天子使王命自天亦相天子肃肃我疆万诗书家王燕翼之公心孔嘉曰王曰公我蜀敢私帝其命哉四方其图之淳熈七年记











　　成都文类巻三十三
　　钦定四库全书
　　成都文类巻三十四
　　宋　扈仲荣等　编
　　记
　　祠堂一
　　诸葛武侯祠堂记　　　　　唐裴度
　　度尝读汉史详求徃哲或秉事君之节无开国之才得立身之道无治人之术四者备矣兼而行之则蜀丞相诸葛公亮其人也公本系在简册大名葢天地不复以云当汉祚衰陵人心竞逐取威定覇者求贤如不及藏噐在身者择主而后动公是时也躬耕南阳自比管乐我未从虎时称卧龙诗曰潜虽伏矣亦孔之炤荆州平心与徳神交洎乎三顾而许以驰驱一言而定其机势于是翼扶刘氏纉承旧服结吴抗魏拥蜀称汉政刑逹于荒外道化行乎域中谁谓阻深殷为强国谁谓轻脆励为劲兵则知地无常形人无常性自我而作若金在镕故九州之地魏有其七我无其一由僻陋而啓雄图出封疆而延大敌则用足而不曰浚我以生干戈动而不曰残人以逞其底定南方也不以力制而取其心服震慑诸夏也不敢角其胜负而止候其存亡法加于人也虽死而无怨德及于人也虽奕叶而见思此所以谓精义入神自诚而明者矣若其人存其政举则四海可平五服可倾而陈夀之评未极其能事崔浩之说又诘其成功此皆以变诈之畧论节制之师以进取之方语化成之道不其谬欤夫委弃荆州不能遂有三郡此乃务増徳以吞宇宙不黩武以争寻常及出斜谷防武功分兵屯田谋乆驻之计与敌对垒待可胜之期杂乎居人如适虚邑彼则丧气我方养威若天假之年则继大汉之祀成先主之智不难矣且权倾一国威震八纮上下无异辞始终无愧色苟非运膺五百道冠生知曷以臻于此乎故徳知人之明者倚仗曰鱼之有水仲逹姧人之雄者嗟称曰天下竒才度每迹其行事度其逺心愿奋短防以排羣议而文字蚩鄙智愿未果元和二年冬十月圣上以西南奥区防乱余孽罢甿未息汚俗未清辍我股肱为之父母乃诏相国临淮公由秉钧之重承推毂之寄戎轩乃降藩服乃理将明帝道陬落绥怀溥畅仁风闾阎滋殖府中无留事宇下无弃才人知向方我有余地则诸葛公在昔之治与相国当今之政异代而同法矣度谬以庸薄获叅管计随旌旄而爰止望祠宇而修谒有仪可象以赫厥灵虽徽烈不忘而碑表未立古者或拳拳一善或师长一诚尚留斯文以示来裔况如在之叹终古不絶其可阙乎乃刻贞石庻此都之人存必拜之感云尔铭曰昔在先主思啓疆宇扰攘靡依英雄无辅爰得武侯先定蜀土道徳城池礼义干橹煦物如春化人如神劳而不怨用之有伦柔服蛮落铺敦渭濵摄迹畏威杂居怀仁中原旰食不测不克以待可胜允臻其极天未悔祸公命不果汉祚其亡将星中堕反旗鸣鼓犹走司马死而可作当小天下尚父作周阿衡佐商兼齐管晏总汉萧张易代而生易代而理遭遇丰约亦皆然矣乌虖竒谋奋发美智夭遏于嗟平立咸受谪罚闻之痛之或泣或絶甘棠勿翦骈邑斯夺繇是而言殊途共辙本于忠恕孰不感悦苟非诚慤徒云固结古栢森森遗庙沈沈不殄禋祀以迄于今靡不骏奔若有照临蜀国之风蜀人之心锦江清波玉垒峻岑入海际天知公德音元和四年记
　　縻枣堰刘公祠堂记　　　　　何渉
　　益居三蜀中地广衍防众流以沃民田以堑都邑由是得川名故时汶江跳波刮午门南东注治有子城而无郛郭唐丞相髙公骈之作牧也惩蛮诏张吻择腴而噬且谓走集宜险因度髙域其外周数十里开包槖以容居民筑堤鄣江号糜枣堰折湍势汇于新城北以休养生聚护此土不然【句】五代遘屯靡皇西畧两僣相继弗恤弗备皇朝乾徳四载秋七月西山积霖江水腾涨拂郁暴怒溃堰蹙西阊楼址以入排故道漫莽两壖汹汹趋下垫庐舍防闬浩乎若尾闾横决傍无厓漘思次之旌与交易之质剂离聨浑沄杂百物资储蔽波而逝独用画故民得不为鱼开宝改号之初天子辍端明殿学士尚书兵部侍郎刘公熈古帅州始大修是堰约去讫民害招置防河健卒列营便地伺坏隙輙补以故连絶水虞比屋防仁多绘像而拜恩之与乖崖等自时厥后緜祀八十功忽而嵗轻事乆而日遗言言巨防朘薙隤毁陞髙遐望江之端頫城大齧如馁鸷焉恬而弗图可为骇叹庆厯乙酉朝议曩霄归叹西邉粗定回顾井络宜得良帅遂自陇右加今知府文公枢直改辕而来畀厥饥羸使安业乳哺公力勤才敏不以髙简自饰视剧穴若坦解牛若石运斤幽隂阬蹊烛露夷易巨细防宻莫不曲到一日尝从僚吏诣所谓縻枣堰者左右临顾推本利害而曰非中山公成都其潴乎昔者勤劳何谓后者解施何谓将利近易知害逺难究哉以吾为尹于兹诚不可遗西人它日戒惧由是大营工揵益庳附薄为数十百年计盘据广袤罔分隖属汤汤洪波演漾徐转堰脊旧有神宇榜曰龙堂俚而且巫义不足训公以为思人爱树国风所由着羙今中山之徳入人深如是而庙貎弗建实前所阙因易新制敞刘公祠堂其上为里禜水旱报丰穰之所矧自经始公发之既作公廵之已成公落之可谓惠训不倦功施于民君子矣越逾月渉承檄至府下公具道首尾仍命缕其事将金石刻涉按祭法能御大菑则祀若刘公者筑堰以除民害其御大菑者与春秋常事不书非常书公增修兹为无穷利其非常者与众皆曰然遂列言以献庆厯六年记
　　张忠定公祠堂记　　　　　　缺名
　　我国家天命开基艺祖以圣功神武烜赫寰海初防上党取维扬纳髙氏复长沙乃议伐蜀一日召诸将于便殿出川峡地图指示方畧灵旗西展剑南悉平元元仰首始见白日非发于渊衷授以成筭畴能若此之速也自干徳三年距嘉祐四年守是邦者三十九人皆巨公硕望政孚惠洽镇安逺俗诚有頼焉惟清河尚书张公乘狂防之余负济时之术制权臣平乱阶庸蜀底定吾民汔康恩沦骨髓而不竭信坚金石而不变一言一话谈之者以为美一举一动守之者不敢逾何其徳之重才之杰也如此书曰民心无常惟惠之懐诗曰恺悌君子民之父母公之有焉天子知公政成发节促召吏民叩庭而告愿留仪形得慰去思智不自满拒而弗许尝留书一幅遗僧希白题曰后十年方开公捐舘宛丘希白闻讣持以趋府言如所期啓封敛观乃公画表自号乖崖公命绘于天庆观之仙逰阁今年春素承乏来益始谒诸庙见公之容愀然叹曰张公勲业在人祠尚未立阙孰甚焉因谕从事兴起之防钤辖营东署材具而待嵗月之便至和中增廵检司废而不居合二宇而成之不掊民力不夺农时无可得而讥也遂集寮宩整衣冠洁笾豆严奠献是日州人无幼艾捧牢酒或喜或泣拜于堂下众怀感慕如公复生昔周人之思召公爱其甘棠勿翦勿伐今此举也予何愧焉继此守者升公之堂见公之像畏之如神明尊之若师表勉当重寄无忝前良使贤躅羙政亘燿千古不其伟欤嘉祐四年记
　　文翁祠堂记　　　　　　　　缺名
　　蜀之庙食千五百年不絶者秦李公氷汉文公翁两祠而祀氷为蜀凿离逐捍水以溉民田溉所常及无旱年西人徳之因言氷身与水恠鬪不胜死自是江无暴流蛟蜃怖藏人恬以生故侈大房殿嵗击羊豕雉鱼伐鼓笑籥倾数十州之人人得侍祠奔走鼓舞以娱悦神祝已传嘏而后敢安公之治蜀开学校以诗书教人澡刷故俗长长少少尊尊亲亲百姓顺頼其后司马相如王褒扬雄以文章倡张寛以博闻显庄遵李仲元以有道称何武入为三公汉家号令典章赫然与三代等蜀有儒自翁始班固言之既详矣初公为礼殿以舍孔子及七十二子之像殿右庑作石室舍公像于中晚汉学焚有守曰髙防能兴完之后人又作防像进偶公室嵗时长吏率掾属诸生奉笾豆饔醪荐于前防跽谨洁一再奠而退辞无不敢信焉氷以功翁以德功易见德难知故祠虽偕而优狭异焉嘉祐二年予知益州徃欵公祠至则区位湫湢埃蚀垢防不称所闻大惧礼益懈忽神弗临享其明年乃占学宫之西攻位鸩工弗亟弗迟作堂三楹张左右序及献庑大抵若干间布寻以度堂累常以度庭防窻以快显壮阖以严闭采有青丹陛有级夷瓦宻栋强若棘若飞乃省公像于宁间绘相如等于东西壁本古学之复莫若□本今学之盛莫若古枢宻直学士蒋公堂故绘二公于宦漏皆配祠焉于是择日告成于神揖而升簠斝果酒脯修纷罗而有容可以造防趋而降罍罇巾洗度燎并施而不慁可以尽仪相者循循任者舒舒礼生于严广灵妥于闲寂故也噫自公以来蜀之人自视若邹鲁宋兴名臣巨公踵相逮于朝先帝时巨盗再作乱弄库兵争劒阁是时蜀豪英无一污贼者羣顽愁窘不容啄而灭非人知忠家知孝使然耶所使然者不自公欤传曰非此族也不在祠典公在之矣则是祠之作愿自余而古无俾外息云祠之兴同尚之贤则转运使赵抃及提防刑狱使者凡三人贤辅之勤自通判军州事祝谘以降六人营董之劳自兵马都监毛求保而下二人咸画像于西厢列官里于石阴铭曰公二千石兮守大邦冠峩峩兮绂斯皇出有瑞节兮车骑罗石室孔卑兮人谓何新堂翼翼兮耽耽庭广直兮序岩岩吏奉神兮不哗神来此徒兮此其家俨羣贤兮并陈公所教兮如其仁庖鱼挺兮爼肉鲜神来享兮憺寃延公教在人兮无有颇蜀贤不乏兮才日多俗祥顺兮考慈公祀百世兮庸可知治平四年记
　　学射山仙祠记　　　　　　　文同
　　龙图阁直学士赵公抃治平二年夏四月被诏守蜀明年春三上巳来逰学射山主民乐也故事有张栢子者尝居此学道以是日成得上帝诏驾赤文于莬薾云衢羾天阙以去尔后凡其时两蜀之人如以戒令约不赴而有所诛责者犇走防其上诣通真观祷其神从道士受秘箓以归一年祸福率指此曰惰与恭之所招致也自昔语如此人益起敬逮今逺近以期而至者愈无鞅数成都燕集用一春为常三日不修巳云逺甚然各有定处惟此山之会最极盛矣太守与其属候城以出钟鼓旗斾緜二十里无少缺都人士女被珠贝服缯锦藻缋巗麓映照原埜浩如飜江如凝霞上下立列穷极繁丽倘佯徙倚直暮而入公既至喜逰人之遝然复爱其地距城不一舍而孤岭横出夷陆景气殊旷絶但谓宫室独与物不比称明日召知县事李君弼贤语之曰此治下载籍谱实号胜处而模矩制量诸不如所说奈何议者不咎将属之于守宰欤予与君其欲对人不媿中在谋其完矣遂授之宜所以当然者君曰诺公所命弼贤能为之乃调匠度材悉以良法不烦公不伤私未逾时而已云事毕矣为三清殿为张先生祠堂为道宫斋舘为燕宇便室与凡所以可为之事者一一无不有亡虑三十楹开咍延连辉显华昈兀于云际动于林表诚栖真秘厦而合宴之佳观也自是曰有来者嗟颂顾瞩聚吻而谈曰此地不知化为榛墟者凡几年一日为贤者所经虑芟旧而掲新之讵偶然耶岂神灵所居不可废待其人而后俾兴之邪不然何歴嵗滋乆而无一有所问者耶盍延其传以附于地志宜矣公因使文同为之纪其觕四年记
　　范文正公祠堂记　　　　　家安国
　　公尝曰周汉之兴天下为福为夀数百年当时致君者功可知矣周汉之衰天下为血为肉数百年当时致君者罪可知矣考公之时朝廷致君之人喜功畏罪者尤多惟公之望节若南山贵名之起掲如日月亘诸夏之广尽九夷之陋凡有舌者皆耻不谈希文何耶好善优于天下而已矣善人天地之纪也政教之本也其所以优于天下者能思天下之所不思能为天下之所不为先天下之忧而忧后天下之乐而乐也然知为可忧则先王之泽无不备于世矣知为可乐则一夫之生无不获其所矣公之忧如是而竟无以觧其忧公之乐如是而竟不得享其乐岂成功则天欤公防上夀仪以正君谏杨太妃不可称制以立母仪述张华事西晋以讽宰相此天下所不能思也公防大政首请天下兴学取士先徳行不专文词减任子以除冗官此天下所不能为也上百官图以任人材举县令择郡守以固邦本保直臣斥佞人以明国听复防散去冗僣以厚民力此天下之忧而公先之也西民祸兵以龙图阁直学士帅延庆横山灵武势如腐槁朝廷乃以邠州管内观察使授公公曰汉御史出案二千石唐御史节度使以军礼见本朝学士丞郎出临戎阃节度诸将望风禀律皆由朝廷之重也居内朝近侍之职有弥缝阙失之道若贪厚禄换此外帅体当承迎朝廷指纵无复议论庙筭得失矣况西华之人知有龙图老子不知有太尉也竟辞元昊以书窥伺朝廷公恶其僣号斥不为奏自答其说谕以逆顺祸福之理元昊卒伏公言称臣请和此国强民息天下知其乐也然则所谓优于天下者举是耶于事则显功也于善则麄迹也上臣之善莫大于礼乐世有不得其门而入虽房杜之羙其如不能何庠序者礼乐之门也得其门知其文矣知其文逹其情矣情文备则致君挈国之功言不下帯而礼化行如神矣吾宋圣治迨庆厯仅百年太平之效以文致实景徳祥符之风不减三代而功成治定未暇制作天下之人望礼乐之门不得而入公辟其门使天下由之雍泮之水洗天下之心后进之君子先进之野人防轨结辙可以论述制作者与时軰出然考积徳之年天实有所兴也成都学宫西南观教之地二汉以降非善人之迹不存近世宏堂列像迨逾百人皆所遵德防行熈宁初公仲子丞相纯仁漕蜀西南之人始请公像图之经史阁西庑诸生嵗时谒欵于前以筵戺未称积愧甚乆元祐戊辰宝文阁直学士李公尹蜀诚于应物乐于为善凡可以成法者皆欲举之客有告曰蜀有学自文公始本朝郡邑有学自范文正公始天下之为烈者先王之所不遗法施于民者世主之所必报不遗之所以显仁必报之所以立义事有恻然之仁孑然之义一及于虫鱼草木虽旷代异古且犹不忘况赫赫耳目之前明德辅世及于士民乎愿正公祠使天下为善者劝李公乐其请命工成之于礼殿之东与石室对峙焉客喜而歌曰岷山之灵防公之英千歳之声非雷非霆道德之泽以保我后生明哲之诚礼义之经百世之庙如日之星教化之功地平而天成
　　郫县何公祠堂记　　　　　　侯溥
　　君子治亦仁乱亦仁治乱殊时而君子之仁一也孔子曰殷有三仁焉其以异于迹而同于心乎微子之去无以异乎箕子之留而囚辱也箕子之囚辱无以异乎比干之谏而剖剔也先王庙貎去则祀否则絶微子不敢留先王大法生则传否则亡箕子不敢死先王忠义死则得否则丧比干不敢生各有所当然尔汉德中缺而大盗作方此之时蜀郡有二仁焉生焉而仁其唯扬子云乎死焉而仁其唯何君公乎子云于汉为给事黄门三世不徙其官其受禄也轻其任事也微一日遭新莽之变而责子云以死国是不知道者也诗曰既明且哲以保其身子云之谓乎君公起诸生而位三公爵通侯主在与在主亡与亡固其职矣奸憝搆诬率以陨生诗云之死矢靡它之死矢靡慝其君公之谓乎子云不死而大法言垂之万世犹箕子之有洪范也君公不生而髙名大节千古凛凛犹比干之谏而死也使子云有君公之位而君公居子云之地则亦彼死而此生矣生者以文传而死者以忠传文可日见忠随世异是以子云之词盛于蜀而君公独未闻焉君公葬于郫绵东汉阅刘蜀歴二晋以至于唐至于五代至于今葢亦乆矣宅兆四周化为畦塍贫夫力耕殆至穿夷所頼以知者特二石柱尔知府大资政赵公闻之恻然曰君公之忠可以摩激万祀今也食不得以血于庙墓不得以鬛于田殆非所以扬厉名教乃吁有司移告于郫俾治厥封俾建厥祠于是著作佐郎赵濬以县令实职其事先是嘉祐中邑儒何昌禹尝愤居民耰此墓之四周而末如之何因其卖之也而市之至是其侄迈献其地三百歩有进士宋诚倡邑之学者复市二百歩以献昔墓且毁今筑以修昔庙未建今宇以祠乃礲石柱镵识年月乃殖嘉木表正疆畛功既集大资政命溥为之记溥伏观古之君子立身行已太上立天下之所不能立行天下之所不能行其次立所难立而行所难行其次立所当立而行所当行如君公者葢窃以为得其上焉者矣封其墓建其祠其谁曰不然熈宁六年记
　　成都文类巻三十四
　　钦定四库全书
　　成都文类巻三十五
　　宋　扈仲荣等　编
　　记
　　祠堂二
　　张忠定公祠堂记　　　　　杨天惠
　　故赠尚书左仆射濮阳张公为政于蜀乆矣然蜀人奉事如新行防畏爱如隔信宿葢由今崇宁之乙丑距前淳化之甲午逆数甲子已一百一十有三年维是城阙之衣冠与市区之翁媪凡几换易虽其当时驾竹小儿常及公行奉折辕车者亦已翳灭飘为煨尘至于脱漏一二遗子弱孙亦复衰落跂跂向尽然后生孺子嵗时念公乃如公初办严欲离军府时事至比其大父与髙曾行礼意勤渠反更过之此非人情荣古上鬼喜以所闻为胜不觌为神抑亦公之盛徳有所胶固令人不可懈于心故自公在事吏民固已窃图容表共祠于家饮食必祝蕲无弃我然而比公去治歴年引乆乃未有筑宇爼豆之者及枢宻直学士王公始为庙室附祠典如典礼而龙图阁学士刘公又从而洁完之庀事益光已而星霜流易木石老惫月支嵗柱危就倾仆于是今大尹前户部尚书虞公过而恠焉曰此蜀召奭也奈何乎忘之言未既有号于众者曰信也后之矣宜乎公以我为忘也我则非人其又奚言旦日则相与顿首伏府门下因钤史具言所以慙负状愿假期日自效虞公遣吏劳苦罢之亟下令华阳如其请且以知县事李君孟侯董匠事凡葺屋七十楹度堂十几竭作十旬百堵用成寝宫閟清墙户鲜整气色明喜灵观忽还又以虞公之徳为与公合也輙绘生祠而置堂中央并取同时部使者一二大人像离列其次于是东蜀杨某闻而窃言曰甚矣蜀人之爱张公也其好语故事者徃徃旁掇茫昧为神异之传学士大夫多疑之故弗论特论公始所以平治乱纷终所以辑羙风俗大抵气决严重如汲黯而不强塞拊循安和如倪寛而不濡懦操制英发如赵广汉而不轻急治体绵宻如召信臣而不寒俭故内修政刑外靖羗夷皆有度程不失尺寸下至米盐估直燕防在所讲若纪律不可輙易昔黄覇居颍川葢八年功乃成公镇西南亦七嵗治益显然覇微縁饰为竒恠辞畔异路凰神爵疑与上计之奏鹖雀之谬无以异乃公所为则无有是独就理法为乆逺规致膏味嗛足后人呜呼所谓盛德必百世祀非公所谓耶故论之以告遗民且为迎神诗曲授觋巫俾歌舞焉而并刻之诗曰若有人兮濮上告外趣驾兮焉徃朝嵩洛兮蓐食晡咸柰兮共张蹇颷飞兮电掣即参井兮一歇坌劒扉兮俄葢呵力丁兮扶辙倚鹿头兮徜徉指其下兮余乡水油油兮云委天与地沓兮耕桑灵既集兮安止休后乘兮山趾父老罗拜兮勤归问何阔兮音防歩从容兮新宫仰桂楣兮丛丛睇垣庑兮四缭纷采饰兮青红灵顔愉兮康乐御圆方兮绮错进巴歌兮歈舞神已汰兮不恶西玉垒兮微防临岷水兮不惊南灵关兮窈眇与雪山兮为扃灵之懽兮澹荡更千秋兮一饷决祥液兮天门浸吾人兮泱漭谓君公兮良劳起我压兮崇朝公行归兮三府视此赤白兮中霄
　　华阳赵侯祠堂记　　　　　　前人
　　吾里有仁焉铜山赵侯纯祐名申钖本故家子有羙才数试吏以能闻于人繇州县三陟奉议郎知华阳县华阳成都其治直府城中央户版伙繁讼筩纷委固倍余邑又与尹廷四五行台纚连错峙势相关制难于专逹赵侯独富风力敏功绪遇聱涊事尤喜为之县故有沙坎堰不知起于何人凡溉田三万七百九十亩颇沃羙然嵗月猥深官不时省堰浸堙缺江流亦迁去田因以废夷在草间虽世业者尚弃弗顾而浮客尤轻亡徙不可留以故公祖嵗阁一千余缗省赋嵗阁四百余缗而私获之失不在嵗侯至则喟曰曩输入而今不入曩获羙而今无余岂终不可为耶为而新之岂不在我由是访遗迹按故道防校图箓订以耆旧遂相地宜筑堤故处髙二十五尺长四百四十尺其址之阔如髙之数用木五百章揵竹二万个役夫五万指不浃旬功告就水即赴沟支分脉别油油宛宛酾灌如初时愿复故业者愿就新防者挟牍自言唯恐人先铚耒交起塍垅饬治土膏和美秔稻奋张于是草莱毕溉而洫有防流人曰是非水泉之利也侯实利之赋租迄入而私有衍藏人曰是非田租之赐也侯实赐我乃即堰侧搆【古候切】新堂乃图侯像于其中曰使世世子孙无侯忘也间走人过余求为之记余观魏史起论西门豹不能羙邺田为不仁不知引漳水为不智豹贤令也其治邺使人不敢欺当时无及焉者亶以一不图此防不仁不智之名后世不以为过及起继之卒能化舄卤生稻粱为邺人所歌诚贤于豹逺甚今侯风力如是功绪如是假令与豹易地与起并时吾知河内之续不在起在侯无疑也非直贤于豹而已顷者侯治防庑得继碑壁下葢前令赵世长种栁诗也其自叙尝从乖崖行栁安辔升迁桥上随而观者数千人乖崖号曰此赵公手植也宜呼曰赵公栁人咸应曰诺侯读之及半忽惊寤髣髴类其畴昔所为遽拓本示余且言当复种此以竟赵公故事然侯方从辟书佐漕幕栁之种否未可知余欲寄声父老幸为侯植五株堂旁勿翦勿伐以永侯爱思宜有益父老其听余言母忽政和元年记
　　韩忠宪公祠堂记　　　　　　阎灏
　　自侯国为郡县传记始有列循吏者固须凛德让风迹清邵所居民富所去见思生有荣号殁得奉祀则其章明与日月光而无穷已也汉元始诏书祀百辟卿士有益于民者蜀郡以文翁九江以召父应诏嵗时郡二千石率官属行礼而南阳亦为信臣立祠昭然史筞増徽其后此典一坠昧没千载然而有硕德杰望矜式荐绅厚泽英绩周洽民俗丕咺瑰伟自与礼之法施于民以劳定国者合而舆心称愿以祈荐飨则此甚盛事可得已耶宋天圣中韩忠宪公以枢宻学士谏议大夫镇成都威靖仁涵内外诚尽方严正直动迹仪矩中心乐易以教化为首务俗尚悛革安趋夷逵始日官以蜀当有兵变或大沴为言者朝廷忧之公于陛辞之日二宫谕以占说公俯伏曰愿以属臣既至蜀果大旱炎旸午炽狼顾骇骇素寡储峙生意潜夺公赍咨恻忧形见顔色遽发它廪粟及令富室造饘粥以赈救饿殍日自循徃按涖之抚慰噢咻率繇渊诚頼以获全者不翅千万始议救灾也僚有请限节米价者公曰不可物始翔踊居蓄者固靳啬以射利祈倍称之息此令一出环千里之粟闭不至矣姑待之不浃日诸郡之辇餽大至价遂少损公尝于中夕端肃衣冠祈请帝神霔雨如斯焦槁以苏斥絶宴嬉还集疲瘵捐瘠完好武断缩栗易荒为穰化扰为宁或言张乖崖嵗出米万斛估于民颇渔庾实白请减之公曰此朝廷所以濡泽逺人为最急者岂可轻议耶因前期倍数以给价之且刻石置廥中示后为不可革之意骄亢寖乆府江几涸莳稼将瘁沟浍填阏提封暵然浇润靡及公遂遣官行视江流访故老得堰曰九外口未始防导即命新酾为渠以注之水行径便均溉诸邑后常修决倚为滋植而利甚丰博蜀之戍兵旧比食淡公损盐估差等而鬻予之着为定令新繁彭益之交旧匿奸防贼有闪地黄之号公行剽杀防隠逾时公廉知之钩发逮捕情得罪具诛窜渠支清洗胠箧至今新繁无盗公敦尚儒雅平日诱进文士以倡教育防诏秋贡士公戒有司务公其选躬祝精覈擢章君陈为举首章遂登甲科后立朝为闻人余悉时之髦彦接武以取名第西南文章基此而盛藩防防飨徃皆趋佛宫庑下蕝具湫底庖宰扰杂公饬材于广庭为防事以宏丰镐之地逺去封割表掲瞻望方隅伟之逾再期防以御史中丞召还蜀民慊悁如失慈哺公归朝尚以卭部蛮马嵗来鬻于永康经践山川知道途险夷为蜀后日虞建言愿徙即沈黎朝廷从之居以杜觇伺之便呜呼何于蜀之恩始终隆隆耶逾三十年袴襦之颂歌不衰天福于遐世象其贤上复用公第三子端明殿学士翰林侍读学士尚书礼部侍郎公继治之追功席休践修厥猷绍防神明今昔相照官荣家范古所未有德威亶白嵗时太和于是耋耆善良防千百数拥棨防门道前世祀事谓忠宪公之祠不修为蜀之愧愿即文翁庙之南宇为一室绘犀日之表而以端明公侍其旁庻西南人事之无穷以大朝廷用世徳之盛其不可辞端明公曰众之请至矣矧利义无疑遂许之而止其图已像堂序朴严绘事庄洁毅如岳镇焕如星辰慿慿威灵万世瞻仰既已邦人士大夫谓灏窃頖宫之防日与诸生道古今盛羙宜实其纪从金石刻灏再拜受命而系以诗曰惟宋受命继古圣圣弼臣臯防世载德
　　盛严严韩公有倬其道方国硕望朝廷元老天
　　圣之末蜀人荐饥公竭惠慈营营百为厚恩春
　　旸凛威秋霜善恶判明纳民安康始三十年世象其贤公功愈昭斗奎于天蜀之父老百拜庭下愿修公祠以永瞻慕岷盘坤维江纪南国公祠之严相与无极汉之文翁宋之韩公邦人永懐穆然清风
　　丞相张公祠堂记　　　　　唐文若
　　丞相无尽公既薨之五年渊圣皇帝嗣位诏特赠公太保今天子绍兴八年复命有司访其家连状公行将赐谥与碑以申渊圣前日之意以昭公遗烈且从人望故也先是靖康乱虏入中国有见公绘像者輙拜曰使丞相在吾不复南矣荆湖间羣盗起暴甚毒过公墓每咨嗟泣涕相戒勿犯或为之封植致奠乃去近世之宰相死人有称思独故温国司马公次未有如今之盛也惟国朝之治自熈宁及崇观异同之论再起至公为相复罢去国事自是纷然矣始公以一身任天下之责抗后世之患殷然惟正言直道处羣邪交击间其为助甚寡其为力甚难终之宁其身退出不肯屈一语以负天下其有功于人甚大公既死天下之祸作世之士大夫犹防袭委靡或为妖孽以负国无毫髪顾借于其身天下愈追慕公之贤知其向之为力之难而服其诚恨其见用之不尽而叹其已死犹幸世复有如公者起而力振其祸乆而未之见也则反以思而公之名由此日益尊乌乎天生公以遗世而用舍存亡轻重如何也公初被遇于神庙擢用于泰陵晚相徽考天下指日谓庆厯嘉祐之治可复不幸羣奸切齿公以三十年耆德不获一日安相位顾其所施设曾未及十一而身退且不幸死矣然公为丞相也颍濵黄门尝语人曰张公早嵗以论诤得直声老夫容有间然晚节诚心爱民民喜之老夫亦喜之因论孟轲格君心之非曰此大人事也意以是属公公闻而颔之原公自布衣起西南卒位政府中更元祐熈丰之异末流竞成党与公独无所附丽大略以正君爱民为己任将庶几孟轲所谓大人者公既罢政居荆取天下言宰相者不以甲乙有来于南者争先问公起居状有鬻公章奏于市即骈首聚听且傒公之归如是者十余年间其意不少衰乌乎此殆非以智力驱之使然也公尝嗜浮图学谓其要与孔孟合凡古今圣贤相授受悉本于此其廹而应于世者非公得已也其何有于天下后世邪彼区区扬已取名了然使户晓抑亦公之细而天下之不幸尔故予尝论之昔唐天宝之乱明皇幸蜀叹张九龄不用遣使度岭吊祭与公今日之事政相类大抵贤人君子用舍存亡于其身固无憾而世之所系葢如此顾异时挟邪丑正以奸佞攘夺为得志者深可以为戒此又朝廷褒赠忠烈风示天下之意不可不论是嵗公之子右承议郎直龙图阁荗适自楚还蜀来谒于文若曰先公起蜀人蜀人为宰相自先公始而蜀故未有绘象既无以彰大君赐而后生何所瞻仰乎其敬反出夷狄盗贼等下今将建祠于大慈寺白马院之东南隅虽蕞尔一室不足以俎豆先德亦姑以塞责而已子曷为我记之文若曰昔先君无尽公客也公之大节施于朝廷见于史册播于天下者听闻之甚熟然固未易輙述述之且未暇请独着其尝所叹述与近事之卓然者叙于嵗月之前以付寺僧而告之曰昔在徽考有贤宰相张姓而复名既没天下思之号无尽公而不以云者斯其衣冠也来者必饬焉绍兴八年记
　　张忠定公祠堂记　　　　　王刚中
　　谨按礼经曰有功德于民则祀之又曰盛德至善民之不能忘信哉是言也艺祖受命四方僣叛以次削平干德中一举下蜀首命防政吕公余庆知成都越三十余年更十二政而得尚书张公以继之又五年再至率成考续其为治大抵以严猛奋厉制其暴以精明果断擿其奸以公平信义善其俗讼至于庭据案一决悉中其隠百姓惊叹以为神明而不敢犯及受代而去宻令冩真封以授僧希白戒之曰后十年即可开及期视之公适化去而讣至矣于是蜀人恸哭罢市置公画像于天庆观之仙逰阁建大斋防事之如生嵗嵗不絶迄嘉祐己亥府帅侍读王公素始大建祠于府治之东落成之日人无防艾争捧牢酒或喜或泣列拜于庭虽周人之思召公襄人之思羊叔子无以加焉既又取公治蜀断语可谓后法者凡百三十首图于壁乌虖公之治可为有功德于蜀人而蜀人怀公德善亦可谓不忘者矣刚中猥以庸陋被命帅蜀兼治成都距公又百六十余年遐想风绩卓乎莫及尝奠祠下徘徊周览惜其歴嵗滋多而堂宇且乃命即其榱椽梁柱之挠弱而不支者瓴甓堦础之缺断而不承者髙甍隆栋风雨之所飘剥者长廊巨壁丹青之已漫灭者悉举而更新之仍于祠后增接两廊建堂三间筑垣墉以周之而稍植花木于堂北以为士大夫谒祠逰息之所且以称邦人严奉之意继自今以徃若时加修饬俾勿壊则为政者有所矜式而吏民亦悦服而易治是真有补于风教者其可不书以告后之人
　　司马温公祠堂记　　　　　张行成
　　故谏议大夫司马君池以某年作尉郫邑越明年某月生公于官廨字之曰岷以山称也是嵗谏议君手植松柟各一本于庭迨今凡若而年自谏议之死骨已朽矣公相继殂落灵亦归矣而二木之中其一松者亦枯摧矣唯是兹楠苍苍犹在邦人依之尚可想见公初生时也公之遗德在天下名在后世行事在国史固一代伟人也当其道未合之初天子敬之而不用权臣惮之而不亲天下仰之而不济不独其身见黜于朝廷波及遗言亦见抑于死后者凡数十载则松之不爱而楠之不録固其宜也迩来世道顿革士风渐回上自朝廷下逮黎庻咸知公议之不可破而公之言为不可抑于是朝廷旌其家学士诵其书后生想像其风采而不可得则又丹青肖形以冩瞻慕者无室不有公之道葢大眀于天下矣思其人爱其树又理之必然者于是邑丞李公作堂以严公之祭防木以永公之思葢从人望者柟之青青公生在兹邦人是荣祠之翼翼公像在兹后生是式公之道彰矣不假于一柟而兹柟实托公以不朽公之道传矣不私于一邑而兹邑实頼公以不辱柟之乔斤焉而雕惟公之道磨天地而不销柟之节斧焉而缺惟公之道涸河海而不竭则兹堂之建非以严公也乃以为防柟之标榜兹柟之爱非以荣公也乃以荣邑之冠冕堂之毁公不毁也柟则毁矣柟之辱公不辱也郫则辱矣嗟乎郫之民郫之吏继今而后者其善护兹木乎
　　防莱公祠堂记　　　　　　　郑铨
　　府城之东有庙曰见报司者故太子太师莱国冦忠愍公之祠堂也庙初本澄觉院治平二年赐名正觉勑书存焉院初为十方有禅师曰可居自云顶来住持因塑公像与云顶山之神曰利国王者并祠于院之东偏嵗既乆乡人事之颇着灵异民相与质其曲直报輙如响遂呼为见报司今虽有僧居之而院实废为庙矣见报司之说颇不经而传之既乆有不能废然为善为恶使民知有所报则存之足以示劝戒亦不必废也绍兴甲子庙将壊乡人徐复与院僧圆证率好事者再新之改前日之佛宫为莱公之祠堂公始正离明之位前为两庑其东庑开一位以祠利国主其西一位亦塑神像以居之祠堂之后为斋防乃徃时之法堂又改方丈为妙音堂以备僧徒道场僧房斋庖皆备视前日规模不复然矣复恐嵗月寖乆人弗知兴起之由属予记之予既为志其详矣按成都古今记正觉院与见报司俱不载惟前记祭祀门有王者八而利国王在焉有公者十而冦莱公在焉前记乃赵清献公所集当时既载祀典则庙与院不宜俱失续记乃王公时亨所修而庙宇寺院门亦不録故鲜有得其详者春秋之祀官并祭莱公与利国王甚乆又未知自何人始也今述其重修之因以贻来者若莱公之遗德则有国史在兹不复出也然则生而聪明正直有功德于民死而祀之固宜况事有可以起人之敬而生其良心亦何嫌而不书之哉














　　成都文类巻三十五
　　钦定四库全书
　　成都文类巻三十六
　　宋　扈仲荣等　编
　　记
　　寺观一
　　至真观记　　　　　　　隋辛惪源
　　盖闻圣人抱一得一所以为正君子谋道履道所以称吉故晋云访襄城之任尚曰俱迷则天睹姑射之阿犹云独丧嗟乘日于善巻眇思恭搰叹舍车于柏成顾慙长往方知太极之理元始之宗法于自然是焉名太虽四海之富不足以易其生也百官之荣不足以移其志也又有肆乐池之适警龙骖而载驱畅伊川之游飜鹤驾而遐举安期远遯久淹巡海之勤淮南上征退深遗迹之慕斯亦念惪不怠自诚而明临防澥而漏河宫登泰山而小天下者已粤若稽古猗欤我皇匿犀戴胜握戈怀斗方尧即同八采类禹不减三寸勲彰歴试恩着登庸潜初飞五俟时而作顾盻而销黒搰让而处青蒲求衣于未明推食于已旰研防鄙城旦之书通奏开反攴之日以万邦之罪为罪故法约而刑清以百姓之心为心故兵动而民詟春路秋方果马天马之客榆闗铜柱皮服卉服之宾莫不重译来庭同轨入贡鴈行鱼贯辐凑驰道匡饰之功隆平之化谅足以颉颃轩顼孕毓高光遐迩郁揺长为称首既而委裘多暇垂拱岩廊宴处超然忘怀尘累披九光之寳蕴受三洞之真文追踪继东户之辰托梦等华胥之夕固以龙汉协期开皇阐其嘉运岂止明神分福勾芒锡其永年而已又乃元良体正维叡居宗光炳重离义髙匕鬯敬爱基乎百行温清备乎三善菀凤条而振【藻】降虎闱而肄业含超啓诵跨蹑庄丕岳跱渊凝寔宁监抚繁椒之实棠棣之华陵陆晬鸿渐之仪藩屏谐麟趾之咏葭莩峻茂表里禔福允文允武唐哉皇哉昔扬子云有言曰或千年一圣或三圣一时沓矩循规亶其然矣蜀王秀者皇帝之第四子也禀大华之灵资恒昴之精挺金气之英贲玉田之荣天纵其哲日就其美纯嘏内融温朗外照顔生殆庶香名肇于佩韘应候顺徳嘉誉兴于翦桐故能连衡言冉骈骊邢晋才膺俾义事谐俞往开皇初便封蜀王寻除上柱国摠管益州道二十四州诸军事益州刺史灵闗设险望重坤维和夷致功实称天府选徒云梦带牛佩犊者风趋袨服菆台击毂成帷者雾合涂盈巷饮江满棹歌水陆攸归华戎是萃梁世崇文尚侈其失也淫周氏殉武任质其弊也鲁暨乎上帝惪载甄王猷载宣率礼不越遂【阙】既发才贸浑衡若被膏雨况复曹防出相重师黄老之术申公诲道更惇周孔之训正之以愊彪之以文市狱静而弗扰词义粲而弥蔚苞【意也】姬旦之多艺兼季路之能官二难措而无壅六条举而罔滞为其都鄙而经之辟其闾里而居之取其田畴以伍之修其庠序而教之四民肃然靡杂九逵坦焉如砥穰穰我庾邵父匹而知慙青青子矜文翁比而自媿于是绮襦击壤连甍諠五袴之謡黄发观风同辞防一变之善家给人足康年孔殷革迁讹泰余且洽夫圣主之训祀【阙】皆在法施乎民明堂辟廱备昭令典矧伊长乐之舍紫书暎空青之林扶揺之丘翠葢防琅溪之水悬珠若黍天人之众毕臻浮龟似莲神仙之侍俱集暂游而周六合一诵而懽万龄其于攘大灾捍大患考诸咸泆尢宜进礼故以开皇二年正月下诏令于益州建至真观一所云日统庾曕星在午王乃沈首怡盱衡言曰大君有命涣汗斯伫云衿于玉庭想凤笙于金阙増左宫之防算拯幽夜之重昬【济】氓导俗何莫由此虽东海僊童頳鳞未觌而西州智士白驹可维宜务梓匠之勤妙尽求贤之选尔其前临逸陌却负长蕙楼接登景之房琼台带荡真之室荷珠的皪花落车渠之沼竹色便娟叶扫瑠璃之地祥禽杂啭瑞草罗生仁智之所安也薖轴之所般也法师京兆杜诜等并组织廉信砻练嗜欲特超之异士独行之竒才不敢冯河窥骊龙之颔唯希负笈奉駮麟之驾吞星燕月拳拳服膺谒帝愉皇孜孜拜首以为显仁藏用天地忘亭育之功而苍璧黄琮必陈敬恭之礼移风易俗圣贤遗刍狗之恵而拊石鸣球终致欢欣之乐故不知手之舞之足之蹈之共采他山式旍上善赞大道之根底美盛惪之形容贻世作范乃为铭曰
　　邈矣乾元悠哉朴散宇宙袥坦黄剖判气合而亨物生而难运有因革时移昬旦纪龙名鸟行夏乘殷各炳其瑞递袭其芬三代爰降九土斯分垂衮引道全惪罕闻惟圣作则惟皇建国浑成庶类萧夕羣慝比景之南戴斗之北舟车所届何思不克英王分陜齐礼化民寛猛互设辉月日新下偃如草上煦如春行有余力智即归真肃肃灵观祁祁吉人长怀緑辇眇觊琼轮华隂雾晓台岭霞晨或采芝镜乍试丹银东邻锦市竹龙飞辔西瞩青城琳堂凝翠勿曰无象莫云无味居后必先处卑而贵谓仁远乎义存克己谓室迩乎应在千里我祈锡神胥鉴止藩仪享禄鼎祚延纪子房告志弗矜功防倩朝隠史不【阙】终情深师古思结临风永言游衍方寄瀛蓬大隋开皇十二年六月日记
　　再修大慈寺普贤菩萨记　　唐韦臯
　　真如常寂色相假名法本从縁诚感必应大慈寺普贤像盖大煦和尚传教沙门体源之所造也仪合天表制侔神工莲开慈顔月满毫相昔普贤以誓愿于赡部洲赞释迦文拔羣生苦而尘俗昏智莫覩真相虽同诸法究竟寂静而随所应为现其身即色即空皆菩萨行自昔镕范于寺之东像成功巨莫能缔构危栋泄雨頽墉生榛狐狸枭鹫号啸昏书于戱明可以照幽晦教可以达羣迷何废兴之变隂隲于数昔大厯初有高行僧不知何许人曰斯像后十年而废废二十年而复兴我今皇帝神圣纂图诏四方蓝宇修旧起废斯其明效也臯因降诞庆辰肃羣寮戒武旅上崇景福斋于斯寺覩象王雄杰天眼慈瞩礼足谛祝怳如有神而废故湫漏殆无人迹将何以招诱沈沦发挥诚敬遂南迁百余步度宏规开正殿因诏防谕羣心千夫唱万夫和奋赑屃峇穹崇横絙运巨力拔始雷殷而地转歘云旋以山回面西方而圣教攸归镇坤维而蠢类知向于是平坎窞翦防笼撗空准绳审曲面势连廊霭以云属三桥揭其虹指廓广庭之漫漫増重门之巘巘是知至道黙存于浊刼元功必啓于康时不然何神像巍巍冠诸有相久而弛废将有待而兴乎观其左压华阳之胜中据雄都之盛岷江灌其前趾玉垒秀其西偏足以彰防昌之福地一方之善诱安得不大其栋宇规正神居哉夫像末陵夷去圣弥远定教者必滞于物遗物者亦住于空将求乎中我至教乃择释子达真源之所归者于以居之臯授命方镇十有七年求所以赞皇猷裨大化尝以万人之心不俟惩试靡然归善者释氏之教矣况祐昭报大彰于时崇而守之亦同归于理也是用上承圣意防奉天心存像存教以劝其善贞元十七年十一月二十日记
　　寳园寺传授毗尼新疏记　　　前人
　　真源本于静习静者式乎烦情伪生于动制动者存乎简昔我大圣如来慈救像末肃全仪以轨众持细行以防禨俾外縁不竞内防皆空寿我法命留乎浊刼者非毗尼之藏欤是以大士优波离传教引范摄身端矩白月恒满意珠常净自是龙象继世光乎梵伦虽佛日久沈而昏衢不昧其后三百年中五部分流各从师説犹江河竞注终合于沧溟耳目殊用同归乎一体及乎像法伦正余波东流始以华文传译梵字其赜微探奥合异归同使闗洞开幽揵莫闭安得不枝罗三藏派引羣流繁简之防与时而用宜矣自饮光沦化六和紊绪卑摩已失于词费恵逺未适于深微而太原素公独得真奥旁求证据辩惑稽疑始立四分宗记犹惧源未畅妙理或遗引而伸之作开四分宗拾遗抄轴盈廿言成百万足使迷云开而圣防明邪网壊而羣心定然而学者尚以神分于广用目倦于勤求道将得而心疲理未究而意殆广文所以存义文繁而义亡简言可以趣寂言约而真契大厯中故相国元公以大臣禀教授嘱持虑水杂甘露味忘纯正爰命荐福寺大徳如净以为素公之疏传矣五师之防明矣意已得而象可忘鱼其获而筌奚设将珊彼证谕独留精真使理契惟一行归无二法筵清众匪劳而着功其文弥其道弥广不亦善欤大徳乃归心契精启圣意故繁而必削简不遗真可以趣踪足以端觉行元公由是上闻俾施行乎天下坤隅三府各置律坛斯蓝也炳异征竒着于前昔复建坛宇俟兹扬属精义初传编録犹少将使函杖请益披文究真臯镇守方隅军务之暇躬览圣教永思益夫博以要世儒犹病简以邻道真乘所先故曰苾篘清净令法久住胡可以繁文而挠其静正则荐福新疏精而易行信矣臯昔尝莅职屯田佐元公于淮右覩公达西方至教尚矣而代迁人谢遗志在兹洎余传同赞圣意遂以俸钱缮写新疏四十本兼写法华疏三十本命寳园律大徳光翌揔而行之爰集缁徒志行纯深表仪端素二十一人随给其疏以成其志庶止作双就纯而不杂彼昱上人者往亲学于荐福性聪行贞仪度可则又于庄严寺贞操大徳院听授法华同契三昧俾兹讲授以发幽防其有后学履操精全可传其道者并刋名贞石以示宗归为寳园灵坛传授毗尼新疏记贞元十八年十一月一日建
　　鹦鹉舍利塔记　　　　　　　前人
　　元精以五气授万类虽鳞介羽毛必有感清英淳粹者矣或炳耀离火或禀竒苍精皆应乎人文以奉若时政则有革彼禽类习乎能言了空相于不念留真骨于已毙殆非元圣示现感于人心同夫异縁用一真化前歳有献鹦鹉者曰此鸟声容可观音中华夏有河东裴氏者志乐金仙之道闻西方有珍禽羣嬉和鸣演畅法音以此鸟名载梵经智殊常类意佛身所化常狎而敬之始告以六斋之禁比及辰后非时之食终夕不视固可以矫激流俗端严梵伦或教以持佛名号者曰当由有念以至无念则仰首奋翼若承若听其后或俾之念佛则黙而不荅或谓之不念即唱言阿弥陁歴试如一曽无爽异余谓其以有念为縁生以无念为真际缘生不荅为縁起也真际虽言定本空也每虚室戒曙发和雅音穆如笙竽静鼓天风下上成文念念相续闻之者莫不洗然而加善矣于戏生有辰乎缘有尽乎以今年七月悴尔不怿已日而甚驯养者知其将尽乃鸣磬告曰将西归乎为尔击磬尔其存念每一磬一称弥陀佛洎十磬而十念成敛羽委足不震不仆奄然而絶按释典十念成往生西方又云得佛惠者殁有舍利知其説者因不隔于殊类哉遂命火以阇维之法焚之余烬之末果有利舍十余粒炯尔燿目莹然在掌识者惊视闻者骇聴咸曰苟可以诱迷利世安往而非菩萨之化欤时有髙僧慧观常诣三学山巡礼圣迹闻説此鸟涕泪悲泣请以舍利于灵山用陶甓建塔旌异也余谓此禽存而由道殁有明征古之所以通圣贤阶至化者女娲虵躯以嗣帝中衍鸟身而建侯纪乎防书其谁曰语怪况此鸟有于道流圣证昭昭胡可黙已是用不愧直书于词贞元十九年八月十四日记
　　寳厯寺记　　　　　　　　　前人
　　大觉神用保厘羣生怳乎其若存皎尔而不昧随愿现量应祈无方苟修之必诚其效之必速寳厯寺者劒南西川节度观察处置等使检校司徒中书令南康王臣臯之所创也臣臯以守司西蜀向二十载奉若睿防缉宁遐夷兵休边陲人获富庶天寳为徳顾何力焉而位日加崇禄日加厚思圣教以荅昌运遂以俸钱于府之东南择胜地建仁祠号曰寳厯章表上闻帝俞锡以银牓天文焕炳昭诚也因纪其缔构之初述其经始之志用播贞石永贻将来间嵗以军府多暇遵奉朝典行春布令涉江而南相彼原阜磅礴鬰起势雄坤维阻濬流而人民不居眄近郊而黍稷斯茂惟蜀之土薄水浅居常垫隘将利其俗爰图尔居乃架双桥通习险规地势分直绳人迁如归一日成市岂不由乐我皇道丰其有家崇崇寳刹雄居厥右启竒致也于是増峻趾列高墉规梵天而立制集班倕以骋巧邃殿耽耽以云蔚危楼蘧蘧以虹指千楹电烻万拱翚飞锦江澄明而俯槛雪岭晴开而入座用能崇福广化网罗羣情晓钟清水月之音霄呗警昏沈之耳足以増闻者之慧也刋梵文于贞石炳万字于云幢所以导瞻仰之目也禅堂究无生之义广座喻莲花之防所以诠语黙之致也夫如是则飞沈动息十有二伦咸以见闻悟于观听孰不归于正而去其邪夫物无邪心则五福自顺五福自顺谅可以赞皇猷辅神用期寳厯于无疆也有大徳神捍者学海蓄恵辩云涌智足以守正明足以闲邪扬乎徳音不在于是爰命统缁张司寳坊俾像法之中复正见铭曰
　　元真大觉生灭空誓救物悲智中粤有精诚通寂黙事随心愿回化力天长寳厯本无穷徒以臣心赞厥庸空门悠远理难测仁祠诱善表至徳俾归清净协厥中殊方诡类闻见同永资福慧庶莫极遐庆太平斯万亿
　　菩提寺置立记　　　　　唐段文昌
　　蜀城正南当二江合流之上万井联甍之内独有冈阜回抱数里地形含秀而高坦木色贯时而鲜泽以气象言之不有金刹梵宇孰能主其胜势乎天寳末宗巡狩此方崇护法教度僧建寺大启休福至徳二年长史卢公元裕奏置此寺以菩提为号焉先是僧众与乡党耆旧相厥林野将兴塔庙徘徊凝睇漠然无所乃谂于草堂寺无相大师以质之大师傅继七祖于坐得三昧以不思议之知见破羣心之防惑遂指兹地宜开法门夫风行地上而万窍自号大师一言而天人咸悦故得广轮栋宇版筑垣墉翦榛莽以立宏规缭荒墟以罗物象大厯初节度使相国崔公宁以此寺剏名修建未就乃迎彭州天饬山恵悟禅师以居焉禅师即无相大师之升堂法子也觉照圆朗了于实际以方便説化导羣生俗流归依其众日倍经始之制于兹复兴其后有信心居士薜藏尹偘者生于峩得其灵秀气豪量阔宗敬二乘皆能以财发身悟爱为妄捐舍寳货同修梵场蚩蚩之徒随我先唱方构云起俨如天成观乎崇殿巍巍殚于宏丽列柱同力以壮趾攒栌分形以扶拱谿绀宇而色明洞绮寮以霞散金碧绚焕逢倒景而共照珠铎玲珑无回飚而独响长廊之外江浦悠然高槛之端云峯对出有岩壑之松桂是人寰之林薮学无生者得自在摄威仪者无缺落住持之益其何博哉繇是言之非龙驾之巡幸无以建法幢悬雕牓非大师之言授无以识兹地占幽竒非居士之舍财无以集工输成像设参防而来福祥冥感流庆昌运推乎无穷今皇帝缵八圣之耿光奉三无私以端拱则全蜀之保宁法轮之常运庸讵知其际耶征其建立以来招化檀施者有若寺主恵严姓张氏操行端明始终无替绵歴五纪成此茂功押寺临坛大徳拯徳髙宿植振起律仪上座恵通识敏量寛道艺兼蕴都维郍行持典座行谦聪悟多闻探详经论或缁门挺秀戒用青严若众流为川羣材成厦喜日月之既就叹成功之莫纪年代悠缅易为消失不立篆记将何以报多士之有问乎请余为词用述前迹铭曰
　　时久太平幽陵起兵骑入宫阃尘飞杳冥翠华西巡旋复天京崇演法梁为济羣生蔼蔼岗原于江之涘盘林走壤或隠或起建寺之辰经营于此诛茅破薮夷髙堙埤云谁知之大师所指万材既搆百役齐功日就月将化为莲宫正殿渠渠觚棱倚空长廊复宇霞截云重乃有二事回向正法能成香刹摽于浊刼瞻敬自生万縁皆摄利益溥伟哉善业西南巨镇地足寳坊形胜之中爱此清凉远对前山终古苍苍贞珉既刻永播坤方长庆二年记
　　资福院记　　　　　　　唐李徳裕
　　夫威凤之炳然非海晏则不至卿云之蔚然非气和则不耀故君子藏器抱璞含粹毓徳遭遇其时则光明不是以干木之退也髙于千乘君防容之仕也止于六百石先仆射佩虎符而知足视蝉冕而蔑如由斯志矣先仆射苞文武之用有直清之徳良玉美润徒蓄寳于荆岑乔松幽深不呈材于岩庙知者所以叹息也丞相邹平公钟是余庆为唐寳臣公天挺竒表角犀特秀居五岳也禀太华削成之状方四时也得清秋爽朗之气森矛防以耀頴粲珪璋而洞照葢人之杰欤宪宗皇帝以神武之姿垦菑除害睿虑澹以泉黙英威赫而电断兵权秘计皆中诏决之参神算者唯公与二三髦士揣摩润色繄公称首既而平淮夷荡齐冦四罪咸服八表晏然虽则武力之拘原亦由谋臣之决策暨今上之宅忧也衮龙未袭向明未位召公于东宫含春殿歔欷前席付以大柄公乃请偃武论道与天下休息上若涉水而有舟檝驭马而得衔策始拜言以命咎即其时而相説君臣之遇古无俦也公之为政贞以制动平以称物其志在于识相体简易而已尝以为用京房之法则烦碎而乱理听啬夫之辩则捷给而伤化由是遵坦夷之路窒邪枉之门不勤人以务远耻竭泽以言利矧乎洞虚明之境应必有诚端不言之蹊孰不归我故举圣政者称公为良相焉公之趋丹戺侍紫垣名冠近臣宠加赠典先仆相自珥貂而升左揆先夫人由赵郡而启大国金印石窌当代荣之建中初先仆射以柱下史防梓潼军计典昌荣二郡益部之内有林居一壥庾氏诛茅始伤于寄寓仲长树果终见于繁蔚公年才佩觿志拾青紫方覃思于经籍未驰防于文章游焉息焉必在于是及钟家艰乃入为官第韦太尉镇是邦也公释褐从事在宾幄之间逮兹抗龙旌佩相印曽未一纪继为三台公下车逾月访于旧馆邵伯之树未翦武侯之庐犹在于公邑里遂见髙居龙骧闬闳竟容长防公瞻构洒泣循陔永思以为征壊壁者夫子之居尚毁固朽宅者如来之乘斯逺孰若归于净土环以香林乃购之于官以为精舍又以桑门之上首者七人居之所以证迷途而资夙植也殿堂曽立轩房四注镕金作缋髣髴诸天况乎蜀山防蒨下临于雉堞锦江明灭近缭于郊坰红树倚槛清渠傍砌海雏乍来灵草长秀彼之聴和音者不唯于寂虑闻者异香自入于禅薫公之孝思永代作则岂止何充之宅独入檀那将与文翁之堂俱称不朽徳裕藐焉孤生留落于代辱公感旧遂不见遗公自内廷陞台司居视草之列二三年间位阶先达由是议人伦者归公之盛徳不陪密座骤变寒暑迂悬禢之念虚授简之恩且尝典纶綍获备官属报徳不让惧斯文之阙焉长庆二年十月日建
　　新修福成寺记　　　　　唐刘梦得
　　益城石门街大逵坦然西驰曰石笋街街之北有仁祠形焉直啓曰福成寺寺之殿台与城之楼交错相辉绣于碧霄望之如昆阆间物太和四年蜀帅非将材不修边备南诏君长谋帅内空乘隙坌入鬬于城下或纵火以骇众此寺乃焚高门修廊委为塞烬如是者再嵗帝命坤维丞相复来山川如近父老相识环视故地寺为焦墟载兴起废之叹爰有植因之愿乃命主俸吏以吾缗钱三十万为经营之基自公来思蜀号无事时康嵗稔人乐檀施公言既先应如决川乃倾囊褚乃出懐袖胜因化愚慧力摄悭男奔女骤急于征令匠者度材以指众徒艺者运思以役众技斤锯磨砻丁丁澄澄陶者储精圬者効能歘自火宅复为金绳防故鼎新因毁成妍华夷纵观万目同耸既告讫役工来庆成云鲜日润辉映前后于是都人舞抃而謡曰昔公去此福成以燬今公重还福成复完民安军治亦如此寺庸可勿纪乎公实闻斯言遂折简见命谨月而日之时大和某月日大檀越具官封爵段氏其他发大愿者程功董事者自中贵人及宾僚将吏若僧徒偕籍之而刻于石
　　修玉局观记　　　　　　　　彭乘
　　一气委于化观化则归无万物生于无本无而为有繇是物物自别事事自分不为而成其用弗匮形上形下非柔非刚广包太虚微在毫末吾不知物各自造而造物者有主耶抑自然尔自然为性虚无为体其道也欤道之用可胜言哉在天地为动静而无动静在日月为晦明而无晦明在雷霆为响震而不响震在山河为融结而不融结在四时舒惨为变而不变在百谷草木为生而不生在八音为和而不闻在五色为彰而莫覩其于人也为诚明之性视听言貌焉非天下之至通其孰能与于此乎且人在道中道在人中人全道用而能体法虽不可见观万物而索之反照自然原其所感无所执糸强为之名名有所宗宗其所自也是以名迹分焉名迹分而异途显故物物纷扰靡所定列人而无别与飞走同故圣人则乾坤明上下顺其节因其和而明礼乐礼乐之用其在人神人神必有所宗故坛墠以兴牲器以设宗庙以制岳渎以崇虞书之始曰禋洪范之八曰祀必有其具乃能其事焉斯盖人伦之宗政教之始俾人有所向神有所居凡功施生民必尽宗祀寔敦本也道为物始不其本欤功徳之大讵可名述彼宫庙之列抑由此焉虽三洞九宫杳在上清之境太微紫极自居无色之乡彼常有闻或难致诘惟太上混元上徳皇帝体自然之用本无始之宗探象帝之前立先天之化武丁之世诞质厉乡柱下同尘函闗演教以恍惚离形质之表希夷非视聴之端托有寄无申明大道将令万物自化统归众妙之门百姓乐推黙契不言之教其徳也博其用也渊然后各复归根反其所自故曰消则为气息则为人非谓妄惑之言葢恢教化之极将见寂寥妙本澄湛淳源修身者去甚去奢治国者无为无事亦犹宓牺画卦二仪之徳方明孔子立言百王之法斯在夫如是非崇严庙貌丰洁精诚日月所临咸为崇奉其可得乎至若飞布云霞穹崇土木深模绛阙邃状丹台彼积阳华此取大壮止欲极诚于道而率人趣善焉非为福祸报应而设尔益州玉局化者二十四化之一也传云后汉永寿中老君与张道陵至此有局脚玉座自地而出老君升座为道陵演正一之法既去而座隐入地因成洞穴故以玉局名之矧当坤维奥区舆鬼之分墨池石室旁资古胜之踪岷山导江逺供清粹之秀楼台屹峙俯瞰郡城纪厯寖遥基搆斯在皇帝实崇慈俭业盛盈成以清虚为宴游以朴素为玩好八元授职五老赓歌耕凿熙熙莫知何力跂啄蠢蠢但乐至和崆峒攸轸于顺风赤水久全于罔象岂止非心黄屋让德紫庭至诚感通天人合契故真祖示储灵之应寳符锡无疆之休诞告成功备修坠典祗肃法驾躬谒真源崇懿号以示尊严率含灵而底清净俾物自化与道同功自然二辰骑珠璧之光五灵为池薮之物域中四大贯而一焉有以见游泳淳和出处冲妙帝皇之理指掌而窥乃诏寰区溥崇灵宇将俾混元之道赫赫巍巍知府谏议大夫集贤学士凌公以命世之才布移风之政尽易象黄裳之美得诗人温玉之称辍自谏垣临兹藩屏教化周洽仁恵式敷诚格于民民咸知劝和乐之至屡为丰年庶俗既康郡政以简故灵胜之迹时忽驻逰睇其弗藏必加完葺斯化密迩府署制度仅存自东汉权舆皇帝崇饰王氏窃据广其闉阇坏此殿堂并为内禁寻与府库悉为灾焚后主因其旧规复创祠宇循其功力亦匪恢宏逮将百龄頽毁相继不可终否属于昌期公以国家诏被普天诚归真教聿遵防奉将务増修飞章上闻诏允其请揆之以日作于此宫除旧创新辟小为大工无巨细罔不经心人之悦从匪懈其力东西广七十七步南北长七十五步中建三清殿七间东厢三官堂钟楼暨玉局洞屋西厢九曜堂太宗皇帝御书楼并斋防防库门屋周回廊宇共一百三十五间未变槐檀毕新栋宇奢不逾制俭而中规不妨农时不劳民用自然赤城在目何须紫府游神台殿霞明想像金楼之影松萝雾鬰依晞李树之隂壮丽规模率若神化非我公罄心悉力遵奉明诏曷以臻于此乎化主浦若谷克嗣焚修偶兹兴创愈宜精确以永増崇且将纪嵗时俾存金石式扬巨绩宜属鸿才乘识有津涯文无经纬狂简类吾党之子研精非道家者流照灵府以晶明未分日月豁丹田而旷荡莫贮乾坤强素空筌仰遵嘉命濡毫扣寂良愧裴然大中祥符八年十二月日记
　　重修大中永安禅院记　　　　前人
　　成都郡有宗西竺教者曰徳元真性圆明幼龄解悟精练行业能济众縁勤至一心逮越四纪咸平辛丑歳得今永安禅院居之湫屋坏墉尤极荒閴于是率募化诱冀克兴崇土木集工渐増栋宇环二十载凡创立百余间繇是延敞殿堂刻绘佛像香积丰洁器用悉具天禧中悉籍其有请今钦禅师住持俾扬教法与众共也且誓其徒曰隆兹寳刹寔假众财靡替至诚致集胜事宜乎来者缘合即居矧以成坏迭臻泡幻易灭有为皆妄浮生几何假物强名讵定常主兹后法属当泯异心无徇私无差别但以义聚勿为争侵有渝是盟必罹隂殛作是语已恳予志之夫真如寂无谓其无则泯之也诸相具有执其有则糸之也是以离有无际超圆寂中非言説可知岂名迹能系然而不有言説讵觉其昬迷不循名迹曷彰于化导所以塔庙像设之制盖率人归向而俾之趋善也非夫超悟精进励肃至诚力奉觉雄功拯迷俗者畴能与于此乎斯院倚郡之隅列艮之上载祀寖远珉琰销刓缔构之初茫昧莫究防昌中例属除毁基迹仅存大中初相国白公敏中辍岩廊之崇膺藩榦之寄春兹遐俗思洽于纯禧缅彼真风实裨于理化慨斯頽圯遽议増修轸虑且深僝工继务巨厦坏而重集崇搆屹乎复新不有异人曷居灵境乃请无漏和尚居之尊道行也厥后盈虚委运隆替蜀人嗣袭递更不复详悉皇宗之御宇也天开鸿绪神赞珍图法轮广运于无垠恵炬潜昭于有赫舟舆所至祠宇毕新虽薝卜飞香盛传于中土而雚蒲聚盗荐起于西陲回禄延灾招提半烬邈此莲花之界閴如麦秀之墟鲸音晓絶于春容麋迹时分于町疃元公朅来遗址感慨经营以为成物者功当利他而泯已应机者教必由相而归真所以躬翦榛芜力排瓴甋檀施愿集梓人规呈斤风交运于瑰材绳道宛分于金界于是丹刻盈桶飞矫翚虹相俨玉毫仪标珠防先像设而崇教本也而又堂防虚寂轩庑萦回梵绕香园经开寳藏笃禅诵而广法恵也至若茂林嘉树所以延结社之宾曲沼方池所以育含生之类实经行之净界而率化之妙门傍晲闉阇倬为胜致师以縁力既就齿龄渐髙深怀永图弗处成绩恳求开士尽舍精蓝事与欲谐应犹响荅故兹耆徳亟副乃诚禅师一锡周游半偈明解鉴忘拂拭幡任飘飏践鹿菀之康庄出虎谿之防防道存先觉依归者矞云其臻言防大乘防访者甘露攸饫向匪行业积著名徳溢闻则曷以当于此乎予性尚求真心殊遣悟未离文字犹滞筌蹄止书兴立之因勉徇倾勤之请能事二纪愧无美词时天圣四年记














　　成都文类巻三十六
　　钦定四库全书
　　成都文类巻三十七
　　宋　扈仲荣等　编
　　记
　　寺观二
　　金绳院记　　　　　　　　　杨亿
　　夫西竺之教被于震旦而像运千嵗塔庙之制勃兴东井之络主于益部而沃壤千里礼俗之化归厚蚕丛古之建国铜梁天之设险带二江之流为一都之防四民州处万商成渊稽河图之文惟福基之凭固拟鸡园之舍邈壮栋以迭隆金绳禅院者旧号龙华院唐天复有禅月大师贯休者通内外之学为道俗所宗风什研精名声籍甚当土徳之季戎车竞逐侯王起于无种云雷以之遘屯拊劒顾盻以称豪专阃福威而自出燕开碣石之馆市骏骨以翘林秦筑逍遥之园演贝文而重道纁玉更荐簦笈四臻而师方游所洎久寓荆渚藩牧致礼邑子倾向时王氏掩据蜀土将为西帝延致千里之客弥丰四时之供师乃遐冒重阻往干典谒叩以空寂之理嗣以篇题之贽虞卿既见殆防白璧之颁汤沭能诗迥继碧云之妙锡之紫服待以宾友请住兹院极其礼遇师自壬戌游蜀至丙寅定居比壬申入灭凡歳星一周于天矣上足恵光大师昙域克绍遗防弗忘肯搆其后有正觉法忍法寳演教四大师继承世系无废先烈今住持赐紫释恵聪者自咸平辛丑始掌院事迥悟宗谛焕发觉明愿力攸资信施弥博远者来而迩者悦输货沓臻即其旧而图其新胥宇尤盛凡作佛殿斋防僧堂浴室及众舍二百五十余间砻密石以化材丁丁毕取侧紫金而布地昈昈有华侔天界之庄严为众园之依止香象蹴踏并辏霞裓之修禅灵鹫飞翔无异果唇之住世大中祥符之祀诏赐今名揭雕榜于楣门烛霄辉于海防陈跮有焕名香歇而复熏恵命増延祖焰续而无尽善利之绩畴可儗哉聪师借子虚名谓窥秘典丐词纪实远不及让蜀冥烦之未袪颇灭裂而为愧耳
　　觉城禅院记　　　　　　　　王曙
　　后学以像设者有为也滞于名相禅般者无心也曽是空寂着空弃相此既失矣从无入有彼何得哉我佛所以啓顿渐之门示悟修之路顿则顿悟言语文字之俱非渐则渐修六度万行之不舍权实交映理事互融无一物不是于真如尽十方皆归于已用大千世界犹若浮沤无余湼□有同昨梦盖达观之上者岂常谈之得乎益州觉城禅院昔李唐明皇奄宅函夏有诏郡国各建伽蓝并以开元为名皆一时之壮丽迨中和俶扰守臣负固头防箕敛惟利是视草创窃防未遑宁居擅茗荈之兼赢据隧肆而墆鬻以兹寺庭宇密迩市防因而有之莫我肯顾云徒海众曽何足以少留寳落琁题杳不知其处所陶篱仅隔顔巷潜通若金石之闻乃止不坏何神明所祐岿然得存今此院者即开元之址也孟氏广政中出女侍为尼俾居其间号延福院后弃而去复为僧坊爰有阆中铁幢长老拥锡来游载营载葺众号铁幢院又有神操绍续纪纲操授道信道信授秦人微禅师微师归闗中道信荐主僧务风雨攸蔽禅颂渐兴今传法沙门元信禅师俗姓昝氏本郡华阳人也幼龄頴悟脱落嚣尘辞亲出家寻师访道不远千里行诣百城飘然沅澧之间遍游江汉之域聿来旧楚乃契宿縁得法于郢州芭蕉恵情禅师情嗣南塔南塔嗣先仰山先仰山嗣沩山沩山嗣百丈百丈嗣江西江西嗣南岳南岳嗣曹溪即禅师于曹溪为八代嫡嗣于释迦如来为四十一代法孙师机縁既契更不他之有愿还乡卜居演化言旋旧里求叶初心道信喜师之归延请入室密以传授且俾兴修师音容粹和戒行髙洁慈悲喜舍而为事行住坐卧以相应由是法众归心士庶仰怀乃谋缔搆乃募檀般卓郑隆富之家舆金而布地阛阓伎巧之族运斤而承风朴斵九挻杂沓坌并人悦来而不絶材襞积而居多遂量工程考广袤易竒衺为方正变湫隘为平夷自经始于辛卯告成于戊午凡歳星再周天矣坛宇显敞正殿翚飞户牖重深禅堂岑寂丈室清闲而奥秘僧房防窱以虚徐斋防来苾蒭之流防库有蒲塞之馔广博严静盈二百间供具防约数千事又为转轮寳藏缮写十二部经珠交露缦弥覆其上金姿髹彩错落其间实福祥之渊源雄都防之瞻瞩今知枢密院刑部侍郎乐安任公昔镇藩服仰师道行且以受佛付嘱悉心护持以延福旧称乃僣伪所署露章上请俞诏下临特赐今名弥光列刹仍锡隙地乃南其门芝捡贲于藂林云篆揭其摽牓而师宴坐一食应病与药载离寒暑不出户庭初庐帅雷公特奏命服亟请开堂师问荅随机扣击无滞故远近道俗多所归依前后王臣靡不钦重曙雅游苦早悟道滋晚被圣明之优渥寄刺举之声政遽传而至烛理未康虽向师之名莫造师之室偶余日之怡荡一欵闗以从容即席而境闲忘言而机契风幡揺飏直指仁者之心庭柏青葱自识西来之意师既而曰夫示有作为方便也拨无因果断灭也方便即济人无量断灭则末法畴依惟兹院之绍隆惧后时之堙漫且砻石之斯久愿为辞以见纪赞希有事出和雅音胡其幸焉安敢让矣一来庐阜即是远公之社人永镇头陀欲刻简栖之碑字
　　闻思三法资修记　　　　　　晁迥
　　予自少及老以儒学求仕进之外而志于道也久矣非谓分别名相有所偏局但泛观鼎峙之教归趣符合者随意采録实为心要盖知同归于善而三圣之书以其方言类例各有文质隠显详畧深浅耳緜歴以来逮今衰朽而崇尚弥切岂非宿习之然乎古先章句其利极博而散在经纶孰能和防而发明哉自好涉猎援据推而广之别致曲成之用抑亦事必师古唯以立意为宗不以能文为本区区之诚不自揆也如此予思往嵗尝接今御史中执法秋曹贰卿晏公清谈偶及南华真经予记公盛称之语凡三句包含微防其句云其动若水其静若鉴其应若响予退归捡阅此语出于庄列二子之书大约述至人体用之状而微密难晓庄子之注太简于此三句之下都注之云常无情也列子之注稍备各解之云顺物而动故若水也应而不唱故若响也予素闻大人先生之论云敏于事者唯变所适滞于物者未可与权是以每遇见闻得一善则拳拳服膺弗忍遐弃姑务防化入助道品譬如范良金琢美玉以成器而为利也所爱此三句之语凡十二字深思祖述而下笔惟艰暨乎引年致政获捿息乎京邑之旧庐阖扉隠几久于恬宴乘兴挥翰追叙前志剖析搆缀防然相参不分内外经典之语混为心法而已处世出世皆可足用今始辨其名理焉其动若水盖表至人周流无择物大委顺也此合乎隐君子书中上善之理窃谓学大道者在乎无可无不可外顺世间法虚縁而葆真当如此矣可目之日无碍法门其静若鉴葢表至人洞照无遁形大明彻也此合乎古先生书中寂照之理窃谓内习之证唯静而明物来斯应心无主宰当如此矣可目之曰无意法门其应若响盖表至人虚应无留阂大旷达也此合乎黄帝书中谷神之理窃谓触事而夷物情难着既应即止勿复存余当如此矣可目之曰无住法门此三法者上根圆智精修密诣之妙门也辄杼轴于怀而未有作者庶乎导扬前列后迪后来可以智穷其理不可以言尽其意夫勤行之士若能黙识驯致殆所谓曲尽其妙乃至中根以上闻而信重加之善诱自他俱利法施洪福未易可量愿三复以无烦知百一之有补深愧狂简幸不以人废言也天圣七年记
　　重修昭觉寺记　　　　　　　李畋
　　妙色非相有相则尊真谛无言有言则大矧夫法身普现帝纲交映寳月破昏于浊际静刹植福于沙界肃五蕴之纷扰具十善之庄严恵照倒迷无一遗者斯相之尊也法音赞运羣动无妄大云秘藏千贝阙师子敷座于绀宇摄四大之种性归一如之防持解脱障纒无一悖者斯言之大也既尊且大则有为之教兴无涯之利显在乎人天寅奉王臣护持尘刼不迁是曰常住其斯之谓欤昭觉寺成都福地在震之隅先是眉州司马董常宅旧名建元其缔搆招嗣之由具萧相国遘碑悉之矣唐干符丁酉嵗为了觉大禅师宴居之所禅师法号休梦姓韩氏京兆万年人时宣宗兴复象教乃应诏诵经对御落采配终南山之捧日寺具大戒于律师神佑悟技若于石霜庆诸参法要于百丈怀海契心印于洞仙俍价初至洞山洞山问近离何处曰湖南又问途中还见异人否曰若是异人不涉途中价深器之后领防寓蜀始立一大事辟甘露门开堂日僧问净名大士入不二法门防趣如何曰山僧未敢举明又问若如是即事理不分荅云扁舟已过洞庭湖凡言峻机晤以复如是时劔南节度使崔公安渐奏改建元勅赐今额仍给紫衣一袭式光宗教未几僖宗出狩驻跸西州召禅师説无上乘若麟徳殿故事由是开沷圣虑握乾纲而不动运输神力回天步而高引玉銮反正而帝眷弥深赐禅师紫磨纳衣三事龙凤氍毹毯一榻寳器盛辟攴佛牙一函布展义之泽也越明年王氏建节制两川于禅师申尊叔之礼奏锡师号曰了觉大师及王氏开国而禅师灭度享年八十一僧腊五十一门人洪福等建堵于当寺后庵以令身归之谥曰真隐之塔尔后宗派传袭真风炳然至今住持大徳延美上人以了觉大禅师为五代祖阳安郡平泉人姓杜氏礼本寺怀进大徳为出家师依彦通律师授具足戒性惟真实体本虚静开口无机化不言而鸥狎虚怀善应施不求而谷盈禅林果熟薝卜弥香觉苑地灵黄金争布作大利益须非常人美公之谓欤兹寺有常住沷土三百防涤场敛穧歳入千耦并归寺廪与众共之有舟航大贾输流水之钱山泽豪族舍金宂之利五铢一缕悉归寺府无一私者由是搆朴斵之材较班输之技而兴修之议于是集矣寺之殿宇旧且百间今广而増者三百建正殿塑金释迦像一躯为黒白扳足之地修经藏挟唱梵之堂四为权实转轮之所广方丈之室传达摩心备水陆之仪宣梁武教及罗汉六祖翊善大悲各列一堂又分千部经为东西龛续建纪天列宿堂一所仍加壮丽以至安毳侣供公庖局次有叙防仓寮库斋防浴室重门挟屋启闭以时上缝瓦以如鳞下密砖而若砥左瞻右顾俱是道场一起一居无非佛事寺之旧址复于颓垣鞠为茂草仅百年矣以至悖蹊樊圃可畏其邻认牛忘羊莫分其主美公一旦竪版筑以绳之兴百堵轸旧封葺墙五百余间周匝园圃而诸邻相让无一违者凡供食之丰洁法席之华焕时一大防朝飰千众累茵敷坐如升虚邑未有一物爰假外求寺之胜迹有僖宗幸蜀放随驾进士三牓题名记陈太师塑六祖像萧相国文建寺碑防稽孙位画行道天王浮丘先生松竹张南本画水月观音翰林待诏【失名氏今寺额始自长安降到】摸昭觉寺额俱经乱不亡为唐故事斯皆化感利舍护持之力也自大中祥符戊申嵗承领住持迨三十有余载矣惟食不兼味衣不重茧言必谛信故人无间言行必总持故身无择行深入无碍物我不二经云虽説种种道其实为佛乘吾见其人矣然能为爱河之舟擑不住中流开觉路之康庄俾求诸道故入其门者如逊般若之岸似升毗尼之室树绕七重尘无一防信花界之胜果锦江之福田者焉尚能韬光愈晦功成不居耳闻赞扬口称慙愧是谓常住不住所得非得者乎今门人赐紫沙门人逊谓布施回向叹未曽有者典教宗尚宁可阙欤遂【阙两字】觉禅师诰勑三通修寺行状数纸访畋请纪茂实畋且念景徳初与今岳阳牧张都官逵肄业于兹倐尔嵗寒永言梦寐山隂都讲曽栽挥尘之松衣锦相【阙三字】偷光之壁及乎尝醍醐之味目琉璃之色为日久矣徳我既深固不牢让大哉开羣迷之眼俾瞩乎大明象设之请也安【阙】动之心俾谐乎一法言教之谓【阙四字】相则尊所以袪其幼相有言则大由是辩其魔言令蠢动廓然见种种性曰实曰防归乎一揆付诸佛子歴刼奉持非师释氏之雄者其孰能与于斯文
　　天庆观五岳真君殿记　　　　彭乘
　　大象无体万物应化其体也至人藏用万法感通其用也稽乃体用强为之名无有本源自内而出孰为众妙由外而来非【阙】精冲寂旷乎虚极不见皦昧冥于自然者讵能与于此乎自然其祌含凝真一无方无物无本住法防无涉有散殊万类清宁于高厚诚明于性禀气秀岳降得其纯粹含虚寂照生与道妙繇是精练至行济导含识行充功格升列真籍或于清浮浊滓间统名山福地洞宫灵府至若善恶祥应感召报况率由主宰故尸赤城者瀛洲仙伯职句曲曰紫阳真人赤城洞天则龙蹻寗先生所治也先生尝为陶官通神幽隐或蹈履烈熖随烟上下黄帝顺风礼问受龙蹻经得御飞云术遂封五岳丈人佩三庭印开元中感梦宸极因立祠于山趾严饰真像冠盖天服朱光春秋崇祀祺祥杳示中和初再封希夷真君坤维奥区峯岭连属标灵迹者青城为胜道书云世间有十大洞天此其一也星根月顶风容云骨写影浮翠表里森秀弥数百里钟竒毓异蕃灵薮怪寔真仙所宅焉宜其保祐生聚奠兹方镇仰洪防报神贶崇庙貌盛祠荐绵世不辍国家所以望秩精意存真飞眷轺传旁午苾芬防洁祈裭黔庶介福攸酢益州天庆观天寳院真君殿者道正明真大师文王正缔构也师禀粹清渊熙真妙域诚志劼毖神韵凝靖持符负甲常存备守破环截带夙谨传授三一潜运两半无染咸平中尝主青城山观奉诏加崇饰师勤力事任寔有成绩故邑屋归仰言动响効载怀道庇鉴寐防洁如在之想思有所寄凝精心于轮奂存真相于殊好绛台琳室霄阶紫陛凤构标胜阳华写制遂于本院斋宫南创建真殿五间及两掖廊庑宪太微之殊裁壮明霞之寳势重栾云蔓夷庭砥辟峥嵘栋宇靓深博敞彩致间错延瞰目高闲洞启寳座中峙即邑人杨昌义造施真君像及左右掖侍涂髹羃纻铺金饰彩四规双理日簪霞防伏晨偃月蹲龙跃凤异相具足瞻仰増肃殿内粉堵图五岳帝君四渎公衮山川总领神仙部属环周复宇若趋而暨皆锦江逸士李懐衮善笔里中宿儒王中吉夔州助教袁琪新安耆艾俞进光华阳信士杨元正佑财底绩也星纪周运众功迄备其经始也欲造潜山司命庐岳使者以居右至是潜山容相已备而庐岳模范尚阙葢坤维九江西南重阻绘事匪肖曽莫髣髴适募能者复议姿状防有黄冠李茂臯至自庐阜囊图简记来诣师室事与诚契防应昭倬至是方具制度成兹志愿焉且夫道者道也万物由之而有深赜不可际拟议莫能尽失其防则恢诞诡异无所不至圣人所以极深研几防其归趣虚无恍惚存乎妙淳元本始归乎模名迹器象系乎物感通变化防乎神好恶用舍属乎性弥纶范围之谓教率性顺理清净无为教之用也君师礼乐制度名物教之迹也施用以涉迹循迹以宗本故天地社稷郊庙祭祀示有宗也彼祠宇像设范金稙土香台法几缮写刻绘者盖托以寄心存乎归向而底于化也礼曰法施生民以劳定国能御大灾捍大患则祀之猗欤其施厚者其报美至道统天地至人化育于天地间其施厚也故后辟臣庶际极溥率必罄宗奉者以此师以能绩汔济诚愿载协条其事状匄文纪实旌善申美宜识嵗月故为疏举第愧泛略云耳嘉佑四年七月二十六日记
　　集真观记　　　　　　　　　吕陶
　　佛老之术与吾儒并驱争骛于中国歴千百年源深流长津际渺漫徒类益滋气势益壮自国都郡邑至乡闾党巷之聚率置庙貌以防祀事学六经者谓其戾去吾教有驳出扫荡之志为言与力举能勇也若乃信向坚慤崇奉切至则乃愧彼焉走郡城而南濒江流而东田壤四平而积腴园林百秀而交隂遗址旧棘屹然其间者集真老子祠也唐天寳中以金星玉芝之祥始命建创榜曰真符皇朝祥符六年又赐今额前府尹宋公祁俾青城山道士黄方中居之府民罗布广多出缗钱以善葺乃崇门屋乃翼庑序乃严神位乃辟坛宇恶俭鄙侈得虚寂清净之胜焉夫天寳距治平逾三百年治乱不常兵戈间作民庐官舍多若陵谷之变独此老庙虽圯不坏后有居者日能完治惟仲尼之徳覆被四海义均社稷血食无愧自天子达于庶人咸有北面尊师之礼着在祀典大不可忽而州邑之庙倾败不屋十常二三庆厯中诏天下兴学多士靡然向风识弦诵之地未几议者舛驰学亦有废岂吾儒信向崇奉其道不若彼徒之坚慤切至耶抑祸福之理近则易谕仁义之功逺而难知也记集真
　　崇道观道藏记　　　　　　　范镇
　　太史公论道家之言而曰使人精神专一动合无形赡足万物指约而易守事少而功多至于为史记则以韩非申不害与老子同传岂非后世多事必于有为以至于无为乎班固所志才三十七家九百九十三篇而伊尹太公辛甲鬻熊管子之书在焉至隋乃分经戒饵服房中符箓凡四种合三百七十七部千二百一十六巻而不着其目唐有道家类又合以释氏而得百三十七家七十四部千二百四十巻以着于録而管子列于法家所谓伊尹太公辛甲者皆不传独鬻熊之书存自明皇后不以着録者又百五十八家千三百八十三巻则其溢于汉者千五百八十五巻矣噫老子著书五千言以为尽天地事物之理后世学者寖广而其书至于如此其多岂以其事虚无其辞难知必支离而后至于简易如太史公所谓乎宋典祥符天禧中始崇起其教而玉清昭应宫景灵宫防灵观祥源观皆置使典领又命其徒与诸儒裒其书订正谬讹缮写以藏于其处而以其余赐天下宫观以广其传独劒南一道未皇暇焉嘉佑初成都府郫县道士姚若谷梓州飞乌县道士朱知善慨然欲尽也其书而莫由得也于是东走于凤翔府之上清太平宫庆成军之太宁宫又东至于毫州之太清宫明道宫凡得书二千余巻太清宫者老子所生所谓厉乡者也有九井有古桧有丹灶于是纵观焉又览唐开元及祥符中行幸故处以归治平元年今天子既即位若谷又与其徒仇宗正邓自和列言于府曰释氏书徧满州县而道家所録独散落不完愿至京师得官本以足其传于是端明殿学士兼翰林侍读学士尚书户部侍郎韩公知府事以其状闻且言蜀之名山秘洞胜景为多而道家书不完无以奉扬清净之风有诏即建隆观给官本以足其传凡得五百帙四千五百卷溢于唐者又千九百二十二卷可谓完且备矣若谷宗正自和且将益其书为五本藏于成都之天庆观郫县之崇道观青城山之丈人观梓州飞乌县之洞灵观绵州之洪徳观使学者优柔以求其所谓清虚自然之要而至乎其师之道如太史公所谓者顾不伟欤若谷飞乌以后徙于郫宗正青城人自和绵州人三人者持操坚至而皆有功于其教者后之人观其勤劳而不轻其守则其书之传为无穷矣治平二年十二月日记
　　新建五符幢记　　　　　　　文同
　　事有絓于荒忽茫昧之中繇旷古及下世无俗书以传凡智防狭漭不能究度至诋忌蔽人令弗通思虑所该外物语者率谓狂矞罔诞非轻见乃用摈咲不讲録是皆防塞自浅岂寥然壹尽大方之理者欤其有导神几宣灵谋混沦焉行于亡形以镇养乎元元使怪厉不作消祓摧殄不得撗以肆其奸是术也凡王侯保土社芘羣品当知向服而尊高之渠可嫚忽邪其所谓盖太上洞真灵寳五老赤书云按元始至真肇探于太朴之先凝神火庭寻详曲折焕译妙势为天奥寳告瑞发应秀映灵都神杖封固长依跬息大道君玉帝诸真恳请恭受反复难遴倾倒切至始赐矜谕敇诣紫微居斋九旬后肯付畀然犹戒禁勿得布下是天所贵重若此不记从何刼运漏坠人世有圣研极鑴胎剖魄识其倪绪取安诸隅广寓泰宁传云东京桓永寿时正一道陵患魑魅恣杂辟人鬼使异行植幢防山誓刻严毒自是判然幽明不殽至黄唐文缺重瑑置昭庆道祠嵗久岿然颇剥烂防泐无所考宋五世天子英文明睿陞用贤俊命侍臣赵公抃镇蜀公致治未朞民物宜顺旸润孔时川隰生楙蚕饶谷登体腹温饫蔷讹勃疫沦伏不起冦兵弭消寂无纎哗颂公平循声辞邕邕公固以为未然复访悠远安保方域俾无虞戾之深计显效休功件已设施事可托神亦图崇修原掾陈汝玉学广知博告公具前躬模秘符解鈲论辩公得且喜告下趣辑乃相玉局衍基絜为灵场筑垣缮宫就完种胜初伐石西山地深窅材洪执钜挽致殊力工徒愁嗟求策迷所一时暴洚涌发漂防下磵出道平夷遂可筏行既止正昼矞云丛飞滃然下覆天光明丽景气晏悦晻蔼高真飒若来况都人观绕惊叹喜蹈回颈望公祝若父母云护我等亭育抚焘心精神防祥报昭露明日授匠矩尺砻为觚榦恭肖神画镵勒其上科禁周具供所祈纳大坤之维永永防佑噫大霄妙章上灵秘篆何此羣兆幸焉遘觌常为投依以挹厥休千万亿年公恵无泯一日公戒部吏文同使纪其事同谨再拜撰辞以献复类而为诗以与蜀人使长言之无穷其辞曰
　　于未物前有气混茫廓无耑崖滉漭汪洋中函神胞孕此威章灵铓决分飘青堕黄布照大空流精发光乃时玉符获于元皇自然秘文盘葩屈芒支交歧联蜿防结张皇执焉嘻练于洞阳莹焕九霄瑞应蔚彰书简刻金辉烛焜煌太阳灵洞俛仰是将惟时诸真啸命以蹡诣皇咨观祈必愿偿命入太空九光华房廓开金扃动抉云囊戒勿下传上馆乃当何刼坠流降奠五方桓志末朝幻獝肆狂虎冠道师得焉其祥植石摹形大防之傍隂怪震惊扫灭伏藏后多歴年复治于唐迄今巍如镂迹劣亡治平之君尧舜禹汤诏用赵公付之蜀畺公来民宜齧暴呴尫大和熏烝百体具康肌燠羸襦腹果衍粮境殄雚蒲狱朽桁杨沸舌颂公寿福炽昌愿公光华衮衣绣裳移蜀之为天下以滂公闻曰嘻是志曷荒有及后人乃利也长或告真文本先圆苍可图营之福招祸攘流防西南被赖无央公喜趣为日不暇遑牙谯西禺玉宇是望高宫翼如彩枅绘梁覆幢其间崪然百常先时堪舆与公効祥水媵云幪异孰尔量蜀人其承永鬲害殃公徳之深万世曷忘抄哉末兮岘碑陜棠治平四年二月记






　　成都文类巻三十七
　　钦定四库全书
　　成都文类巻三十八
　　宋　扈仲荣等　编
　　记
　　寺观三
　　四菩萨阁记　　　　　　　　苏轼
　　始吾先君于物无所好燕居如斋言笑有时顾尝嗜画弟子门人无以悦之则争致其所嗜庶几一解其顔故虽为布衣而致画与公卿等长安有故藏经龛唐明皇帝所建其门四达八板皆吴道子画阳为菩萨隂为天王凡十有六躯广明之乱为贼所焚有僧忘其名于兵火中取其四板以逃既重不可负又迫于贼恐不能皆全遂窍其两板以受荷西奔于岐而寄死于乌牙之僧舎板留于是百八十年矣客有以钱十万得之以示轼者轼归其直而取之以献诸先君先君之所嗜百有余品一旦以是四板为甲治平四年先君没于京师轼自汴入淮泝于江载是四板以归既免丧所尝与往来浮屠惟简诵其师之言教轼为先君舍施必所甚爱与所不忍舍者轼用其説思先君之所甚爱轼之所不忍舍者莫若是板故遂以与之且告之曰此明皇帝之所不能守而焚于贼者也而况于予乎予视天下之蓄此者多矣有能及三世者乎其始求之若不及既得惟恐失之而其子孙不以易衣食者鲜矣予惟自度不能长守此也是以与子子将何以守之简曰吾以身守之吾眼可霍吾足可斮吾画不可夺若是足以守之欤轼曰未也足以终子之世而已简曰吾又盟于佛而以鬼守之凡取是者与凡以是予人者其罪如律若是足以守之欤轼曰未也世有无佛而蔑鬼者然则何以守之曰轼之以是予子者凡以为先君舍也天下岂有无父之人欤其谁忍取之若其闻是而不悛不惟一观而已将必取之然后为快则其人之贤愚与广明之焚此者一也全其子孙多矣而况能久有此乎且夫不可取者存乎子取不取者存乎人子勉之矣为子之不可取者而已又何知焉既以予简简以钱百万度为大阁以藏之且画先君像其上轼助钱二十之一期以明年冬阁成大圣慈寺大悲圜通阁记　　　前人
　　大悲者观世音之变也观世音由闻而觉始于闻而能无所闻始于无所闻而能无所不闻能无所闻虽无身可也能无所不闻虽千万亿身可也而况于手与目乎虽然非无身无以举千万亿身之众非千万亿身无以示无身之至故散而为千万亿身聚而为八万四千毋陀罗臂八万四千清净寳目其道一耳昔吾尝观于此吾头发不可胜数而身毛孔亦不可胜数牵一髪而头为之动拔一毛而身为之变然则发皆吾头而毛孔皆吾身也彼皆吾头而不能为头之用彼皆吾身而不能具身之智则物有以乱之矣吾将使世人左手运斤而右手执削目数飞鴈而耳节鸣皷首肯旁人而足识梯级虽有智者有所不暇矣而况千手异执而千目各视乎及吾宴坐寂然心念凝黙湛然如大明镜人鬼鸟兽杂陈乎吾前色声香味交遘乎吾体心虽不起而物无不接接必有道即千手之出千目之运虽未可得见而理则可具矣彼佛菩萨亦然虽一身不成二佛而一佛能遍河沙诸国非有他也触而不乱至而能应理有必至而何独疑于大悲乎成都西南大都防也佛事最胜而大悲之像未覩其杰有法师敏行者能读内外教博通其义欲以如幻三昧为一方首乃以大旃檀作菩萨像端严妙丽具慈悲相手臂错出开合捧执指弹摩拊千态具备手各有目无妄举者复作大阁以覆菩萨雄伟壮峙工与像称都人作礼因敬生悟予游于四方二十余年矣虽未得归而想见其处敏行使其徒法震乞文为道其所以然者且颂之曰
　　吾观世间人两目两手臂物至不能应狂惑失所措其有欲应者颠倒作思虑思虑非真实无异无手目菩萨千手目与一手目同物至心亦至曽不作思虑随其所当应无不得其当引弓挟白羽劒盾诸械器经巻及香华盂水青杨柳珊瑚大寳炬白拂朱藤杖所遇无不执所执无有疑縁何得无疑以我心无故若犹有心者千手当千心一人而千心内自相攫攘何暇能应千手无一心千千得其处稽首大悲尊愿度一切众皆证无心法皆具千手目
　　圣兴寺护净门屋记　　　　李大临
　　成都府城之东偏有寺曰圣兴御史大夫王承俊之宅也大厯初杜鸿渐领东西川节度使改为永泰寺武宗时例毁废大中三年僧定兰华阳人苦行精进能外形骸蚊蚋嘬肤虽终夜不之却曰我报慈母恩也宣宗闻之诏至长安得对称防赐予优加遂丐西还复构此寺塔殿堂廊无虑四百楹定兰之功徳行业唐翰林学士郑处诲赞序甚详此不尽纪府城地狭人繁物伙又寺宇迫民檐寔为阛阓故三门之外中除隙地乃溲溺之场耳溷濯委积曽无隔阂犬豕马牛践蹂习常监寺大师文爽有道行博通经论每开慈悯心恶其不清净之甚欲创屋翼张而蔽掩之庶几寳坊香刹蚤莫焚修祈福于四众因建白府帅翰林侍读书士王公素乃命签书节度判官吴师服度地按视利病昭然若师之説不诬师自发私囊千六百缗造外舎十有八间于三门左右序且以护净市民占止月僦直万钱师告予曰底处无由产资给欀桶率皆摧圯今获月租愿以完葺充用决不可为斋蔬之费来者主之不易其承则我之志行矣一有不如是神明殛之当坠无间狱永刼沈沦无有出期可不慎哉可不慎哉予得而书之以深戒后之主者
　　中和胜相禅院记　　　　　　苏轼
　　佛之道难成言之使人悲酸愁苦其始学之皆入山林践荆棘虵虺袒裸雪霜或刲割屠脍燔烧烹煑以肉饲虎豹鸟乌蚊蚋无所不至茹苦含辛更百千万亿生而后成其不能此者犹弃絶骨肉衣麻布食草木之实书日力作以给薪水粪除莫夜持膏火熏香事其师如生务苦瘠其身自身口意莫不有禁其畧十其详无数终身念之寝食见之如是仅可以称沙门比丘虽名为不耕而食然其劳苦卑辱则过于农工远矣计其利害非侥幸小民之所乐今何其弃家毁服壊毛发者之多也意亦有所便欤寒耕暑耘官又召而役作之凡民之所患苦者我皆免焉吾师之所谓戒者为愚夫未达者设也若我何用是为剟其患专取其利不如是而已又爱其名治其荒唐之説摄衣升坐问荅自若谓之长老吾尝究其语矣大抵务为不可知设械以应敌匿形以备败窘则推堕滉漾中不可捕捉如是而已矣吾游四方见辄反覆折困之度其所从遁而逆闭其涂往往面颈发赤然业已为是道势不得以恶声相反则笑曰是外道魔人也吾之于僧慢侮不信如此今寳月大师惟简乃以其所居院之本末求吾文为记岂不谬哉然吾昔者始游成都见文雅大师惟度器宇落落可爱浑厚人也能言唐末五代事传记所不载者因是与之游甚熟惟简则其同门友也其为人精敏过人事佛齐众谨严如官府二僧皆吾之所爱而此院又有唐僖宗皇帝像及其从官文武七十五人其奔走失国与其所以将亡而不遂灭者既足以感防大息而画又皆精妙冠世有足称者故强为记之始居此者京兆人广寂大师希让传六世至度与简简姓苏氏眉山人吾逺宗子也今主是院而度亡矣熙宁元年记
　　寿宁院记　　　　　　　　　侯溥
　　儒之心迹佛之性相一也道不以心性为体故求道于心性而不可得然所以冥于道者心性也迹相亦然道不存乎迹相故求道于迹相而不可见然所以行于道者迹相也宇之之谓庙层之累之之谓塔指庙与塔而问人曰此道乎虽至庸俚其荅之也必谓之塔庙而不谓之道试反之曰非道也则盍摧之彼其人必将鸣指膜拜而不敢作推之之意推此则塔庙其佛之所以行道之迹相乎释氏自永平迄今繇天子公卿士大夫或信而爱或诋而斥或泥而佞或毁灭而欲其忘其为更阅多矣盖周唐之二武以君天下之重势尽力而除之势宜不得复兴方是之时桑门蒲塞涕目洟鼻相与赍咨愤戚于隐伏之中居未几而塔庙之严复兴于天下而厚费生民之力不翅膏油之沃炭虽暂灰死而卒之逾炽于前也意者祸福縁报必有形验而生民之震畏忻慕沦浃肌体所不可得去邪佛以静为乐故凡塔庙皆洁精谨严屏远俗纷独成都大圣慈寺据阛阓之腹商列贾次茶炉药榜逢占筳专倡优杂戱之类坌然其中以游观之多而知一方之乐也以施予之多而知民生之给也以兴葺之多而知太平之久也此固寿宁院荒芜于着而盛于今欤何谓之盛院莫大乎继承而僧患夫寡今有文皇仁庙之洒翰章圣之文章以恩嵗祴一人师徒绵绵日营日修是故书有完藏象有宏宇入其门而柱石洁然及其中霤而草木脩然其为殊尤絶胜而得之天人者有石盈尺而塔之形影皜焉发乎苍穹之表此得之天也有孙知微之笔鬼神恐其暴形日星恐其运行林木恐其发生涛浪恐其奔鸣瘠者为僧偻者为道趍翔者为衣冠之士此得之人者也其为生者有温江四夫之田始于张忠定公咏之所畀而成于马正惠公知节之所奏此其所为日盛也初淳化防窃之后院为废田吏民植碑乎其中以颂上徳于是内臣王继恩领招安而忠定作镇乃议搜择名行僧使筦是碑而得僧希白遂奏求赐今院名白华阳人也姓罗氏其教外通吾儒经善草有诗行于时安文惠王元杰始封益见而器之贻之以诗奏授师名文鉴凡院之所繇盛皆文鉴为之也独完藏经成于其孙文蕰大师重巽而藏经之堂继成于重复之手巽复皆言行谨厚人也复今为都僧正而求予记因书其本末云熙宁元年记
　　圣寿寺重装灵感观音记　　　前人
　　始天圣庚午先人尝祷嗣于观音既寝而梦焉慈顔法相与世之绘塐者无以异葢谈縁报感召者久之且示后年所当有子之兆先人寤而喜遽呼工绘其事于缯手笔以识已而壬申春仆以生如始梦之言既成人先人尝戒曰汝它日凡见观音象唯谨无少忽有求汝为观音赞记亦唯谨无少忽溥恭服戒训刻在心肺乌乎先人没且二年小子未尝吐一言以文观音之灵徳而荅先人之心惟是恐恐不敢放窃欲求观音验应之地以导发愚素而未之获今年夏四月圣寿寺灵感观音院僧守贤袖谒以见仆自言陵州贵平李氏子幼随师为佛学寄大慈寺一室湫陋不足以登讲学之徒治平中尝作世之所谓诗书启事者以干府帅南阳赵公愿丐帡幪之所防兹院之所以住持者公以为畀院有观音塐像则唐奬三藏蚤歳行道乞灵之地久歴年所象以坋晻肯此春始议完饰向佛之人相与施助今兹观音大士与奬公侍立之象熠然以新愿求文记以详其传仆惟先人之戒其敢少避又况求之之勤哉谨防其事惟观音圆通妙湛普护一切含识随縁应见为一十九身其权与修道固不可得言今灵感之象虽发于奬而象之经始固亦不可得知葢寺建于晋而废于后周意者兹象其塐于宣帝大象之际乎按奬公頴川人俗姓陈氏隋末出家唐武徳初入蜀至成都寓今院院有观音塐像师夙宵行道环绕防肃凡三年其地为之没踝一日师行道有僧衣疡秽癯焉而至师告曰以尔不蠲勿触汚吾道场僧复之曰子不读普门品乎应以比丘身得度者云何师悟乃膜拜则皇然既已化为观自在菩萨之形矣因授师以般若心经且教之曰它日逢苦戹诚心诵此吾必汝护言讫忽不见正观初师往西域求法至河沙无复轮蹄之行魑魅憧憧妖形怪仪或后或先师诚心念观音名不能却乃诵向所授经甫云鉢啰誐攘而四顾洁然矣凡师得以达给园亲戒贤获释氏书六百五十七部以还震旦皆般若心经之力也初师环绕没踝之迹自唐歴五季二姓之僭严严具存今求之无有也既甎之矣询之耆老盖往因防乱有所圯毁主者从而堙之吁圯而存不犹愈于堙乎居其居食其食灭其灵感之迹视今贤公厉力笃志以完饰其象彼独无愧于地下哉贤公门弟子三人曰勤曰逊已祝发曰远者未焉皆能扶助其师方将修复堂庑防室之頺缺甚者虽灵感之象而盛衰兴废亦且有定数邪不然何前日之坋晻而今日之光明也贤公世儒家佛学外尝以儒术为讲説其得有此院而尊大其教者亦业儒之功也熙宁三年记
　　灵泉县瑞应院祈雨记　　　　前人
　　府之邑曰灵泉而邑之聚曰洛带者有佛庙其名瑞应庙之所以名此以祥符中枢直任公中正奏之名之所以得此以开皇中信相菩萨致之信相菩萨名也菩萨隋蜀郡青城县黒水溪褚氏女也其传曰麻衣竹筓善説法要防歳饥以龙头小鼎为粥以饲人日饫千万不竭不盈人始异之死之日用竺法火化异香弥山舎利晶莹防昌摈佛其塔亦圯大中中白丞相敏中节度劒南始命法润禅师访其塔之旧石而刻其象自尔迄今其验益神凡时之旱暵必祷焉今年春二月雨膏弗时甲者弗牙苞者弗葩民吁以嗟知府事大资政谏议南阳公曰久矣吾闻褚菩萨之为灵也盍请祷焉乃命试主将作簿樊靖款瑞应具香供以菩萨之象归于府盖十有三日辛巳发自洛带条风随车自东而西距府十里密雨遽作通夕霈洒润可一尺公前期戒属吏斋谨越翼日帅属吏以笙歌皷逆于门外而设供于大慈佛庙炬密烟乳蔬麫方丈且告之曰民旱久矣是以有今日之请愿留七日以祈甘泽是夕又大雨越三日乙酉通夕大雨非特一尺之润而已原隰鏬发今合以濡草木焦秃今荣以既七日复命靖奉之以归于瑞应公送之如始逆焉葢尝思之道无所不在而佛无所不是翠竹黄花同归妙用故虽塔石之象亦足以为惠泽于一方夫诚者在我则应者在彼苟我之不诚而求彼之应其亦难矣乎今夫石象之应岂菩萨惓惓于其间哉南阳公之纯诚所召耳溥目是灵感辄书其事使人知菩萨之验与公之诚为表里不以不诚而专恃于乞灵云熙宁七年五月日记
　　寿量禅院十方住持记　　　　前人
　　永平初佛氏之书甫入于汉虽四十二章而性相二宗参然已具其曰心不系道亦不结业无念无作非修非证不歴诸位而自崇最名之为道此佛之所以言性而后世指而谓之禅者也盖尝推二宗之説以谓犹儒氏之四科顔子请事非礼勿言得不长于言语乎用之则行得不长于政事乎好学不二过得不长于文学乎圣人独以徳行目之何也从其大者焉尔禅之为禅妙湛圆通而莫之阂此其本也今夫衫乹陁而名长老者视肉不食得蒜不食昳午不食此其与戒律之士奚以异哉其独得名禅者是犹徳行之科足以兼三长乎始四十二章之文虽有性説而学者溺于浅近以教自纒不知己之无垢乃外求清净不知佛之在我乃从事土木有大通人曰达摩为法隐痛聿来兹土始于一花而枝传叶布乃浃天下在王蜀时有若洪杲禅师至自青州栖于东禅方是时二众错居蜀主仰师重徳以一宫奚曰道真道粉为之侍使后有娼道玉闻师説法言下有得遂祝发事师玉府娼之尤者物论填然朋詈族噱蜀主震怒命鞫之知师纯固精确愈深器之师因以所栖畀贯休而卜宅于府郊之东南普通山距府十数里诛茅夷林上下栋宇玉留于城市今俗所谓大胡坊青州尼院则其居也蜀人号鵩鸰为连防七华阳隐士田逍遥访师于山而见之问师曰如何是连防七师曰屈指数不及地上无踪迹此景徳传灯録之所遗者自本朝太平兴国六年有澄广者由卭之大邑演法于此而昭善者继之自时厥后师徒代袭法亦罔克传前此春院僧仁鉴守坚者自列于府愿延道行耆老阐扬宗风追复青州之前躅知府大资政南阳公是之命有司精择其人而以无为山长老惟迪充选迪平生布衣蔬食怡怡如也法传云门启道明切尝荅问佛者曰日出东方卯再乞指道师曰三日后看又僧问诸佛未出世时如何师曰富嫌千口少出世后如何师曰贫恨一身多南阳公尝作宾主语师亦继焉曰宾中宾日月无故新宾中主杖长三尺五主中宾问荅是何人主中主正眼谁敢觑其语大略如此其迹可异者凡三居名山而三绍真身始居马溪则有水观和尚次居无为则有寛恵和尚今兹普通则有青州和尚皆结膝趺坐仪相庄重岂人事之适然乎迪之来也成都之人激跃感劝皆曰南阳公自青州镇全蜀而青州之法绍兴其縁防乎此又尤异于迪之三绍乎真身也议者以为普通复青州之高风而革其代袭自今日始不可以不记故为书之熙宁七年记
　　大中祥符禅院记　　　　　吴师孟
　　一真无相穷理则非空万法有为要终则不实然而证于无者孰能离相资于有者安得不为诸器世间一切法尔勑赐大中祥符禅院者唐元和圣寿寺三十院之一也然自系赐勑额不于寺焉孟昶为蜀檀越主枢密使王处回字亚贤之所建也伪广政九年丙午嵗实晋少帝开运三年也亚贤舍私帑买毗卢百合法寳罗汉七俱眡等五院合而为一其年七月二十四日僝工缔构之初鼎新大壮一椽一甓皆不即旧至十三年庚戌歳二月迄成土木之盛冠诸罗摩号曰崇真禅院佛殿法堂僧堂客馆斋防净防乃至波演那舎应用什物及诸犍稚罔不备具自开运以来名画事相徧满其间轮奂萧洒实大殊胜无虑四百楹有畸僧堂南北构二堂二龛蓄秘典两藏时有一老人自来应募颇矜其能伐石为龙磐绕龛下活状蜿蜒巧制精絶夜辄光怪观者骇异而老人不取佣直唯日食须鱼及水中之物功既毕而不知所诣人皆以为龙所化现自鑴其像云僧童之筹七十成都县文学乡负郭水田七顷华阳县金城坊赁院一所皆充常住歳入租斛月敛僦缗以备蒲尼缮葺之费始亚贤之子曰秘书少监徳琦建白知府侍郎吕公余庆请灵龛山谂諲禅师住持諲传小师懿爽爽传徳严为都监寺至道乙未顺贼既殱徳严诣阙陛见之日太宗嘉奬面赐紫衣号圆明大师仍许复归住持本院祥符元年嵗次戊申转运使刑部员外郎施公护奏赐今额严既圆寂院付小师仁璲以管内都僧正主之璲传崇教教传守则则传守谦则谦皆八十余歳矣知府龙图刘公庠以今都表白赐紫惟古净行纯裕缁白信向特给符牒俾之住持先是崇教旧已磐石欲俾师孟纪叙建院赐额之因久而未克今兹古师又能追继祖师之志复以识文及书丹见属师孟自念昔者先大父与圆明有方外之契尝为亲题院额于今手泽存焉重媿二师之勤其敢以浅陋为解熙宁十九年记
　　普通寺记　　　　　　　　张商英
　　普通寺在成都东郭之二十里寺之不寺久矣熙宁初惟迪禅师自緜竹无为大众请始来住持予为之记曰昔如来以一大事因缘见于五浊恶世与其初学十地之徒敷衍微密之教及其究竟成就则徧满十方各从五体同放寳光交加相罗犹如寳网葢道至于融则光无不照义至于了则神无不通悲夫道不逺人人非离道而羣生积障浩刼传迷聚如法水之氷散若七中之马自取狂惑摽为长久出没漂流胡可胜吊屠坦操刀则牛羊觳觫由基调矢则防狖哀号滞魄恋于幽隂妖魅凭于木石此不悔厌向何妙明迪师以六祖二宗之真风诱接开示倒洞庭于九疑之野泛独月于四溟之水下根传闻犹将超越何况神骥略施鞭策夫扣牀倚仗合掌盘足曲折纵横皆师之机也必欲求之于应对酬酢之间譬犹辩説之际斯所谓鹿还幽谷犬吠荒茅者矣呜呼言之于无所言听之于无所听则师之防其在兹乎
　　嘉佑禅院记　　　　　　　　冯京
　　成都府嘉佑禅院古名毗卢本伪蜀近密王处回所舍宅也兵火之余有敝屋十数楹在頽墉荒榛间虽迩通衢而门无车马之迹嘉祐二年端明殿学士宋公守都始命长老齐海开堂演法十方住持七年诏赐今额初海师之来也召参学门人峩眉绍纪而议曰今吾与尔俱被府命以兴梵刹非大法堂不足以倡吾宗非香积食不足以具供施非钜厦不足以安清众于是募信者建法堂僧堂香积防六年而后成治平二年海师移席长松山府尹端明殿学士韩公命纪师嗣领其众纪师营缮日勤一日乃建寳殿以严尊像购经典以备诵持辟三门以示趣向立丈室以延叩请有太庙斋郎游之才为起藏殿以秘教乘新津张氏寿享施田七十亩以助歳供都人王守庆入圃畦八亩以广院基凡为屋百五十楹居者得所安学者防所益始于都防号大道场游方之徒归者如市远迩檀信靡然向风非纪师智力安能至是哉西蜀士民繁多人心乐善然禅林之兴殆无二世使继而主之者皆如师之勤则法防有不兴乎使释氏子皆如师之心则祖道有不隆乎纪师以余乡守是邦屡尝访师废兴本末闻见最详不惮数千里之劳而以记文见托因直书以贻之云元丰三年记









　　成都文类卷三十八
　　钦定四库全书
　　成都文类巻三十九
　　宋　扈仲荣等　编
　　记
　　寺观四
　　大圣慈寺圆通院佛掌骨记　　　　刘泾
　　世言相国佛牙陈留佛指天清佛舌歧阳佛骨光灵离异我念凡夫得遍见上四种颇有触而长之者熙宁初官游淮南一日龚氏子持佛掌骨来孔翠藻借玲珑为函昼作日如镜夜作月如灯炬时出坚固子如珠玑如鸡舌螺殻往往震动心目与女人童子五体投顿妄意是事来归我家元丰初服丧里庐思有以严先君之游取诸身则臭秽取诸物则空乏于是以授圆明大师敏公时方建大悲像重阁既获寳骨不异所闻初与一二士请见宻室既而呈露揺荡遂倾都人阁以成就圆明三以书来属余以记之余曰勿咄咄怪甚惟狂克念作圣万化生乎身鼠肝虫臂槁木之枝皆有是也且人以骨象以齿犀以角以甲玉石以光采栴檀以香此何所修饰哉而此宝骨筋皮气血生意断尽其为变化之行不入狡狯使人心防悲涕欲死要惟圆明与如圆明者及我能知之也余外劳十年颇欲归见亲戚长者而衣无系珠寂寞恍惚念有宝骨【阙】他人可取以富虽然盍反观焉谓是喻耶谓是实也元祐五年记
　　温江县观音院芝堂记　　　　孙渐
　　今上即位之十有三载朝廷清明政恬人嬉闽集翔鹤亳见灵光咸镐符玺龙文鸟篆之祥应时而出乃讲朝会乃告宗庙肆赦改元昭示天下与来世是嵗夏四月八日有芝生于温江县观音院斋防之楹一本而数结烟缕氤氲阅月不散始主僧道绚来告僚吏邑人咸往观焉问其木则丸然而实非伏毒之所蒸成也视其屋则晕然而壮非流湿之所融结也以位则古以色则白而其始生又符天竺如来示生之日此岂偶然哉噫有司弗敢以闻拘常制也退而思之以谓自古符瑞多为有道之应诗之来牟书之嘉禾是已方是时圣人君子在上修徳不懈致祥不骄自秦以来时君世主皆有侈心焉媚附之臣进而符命防纬之説兴至使矫激者指言祥瑞为迃怪不经而一切非之亦已过矣若夫通人之论则不然韩退之作获麟解而亦颂连理之瑞木栁子厚为正符论而乃表同蔕之嘉瓜要在分当否辨治忽而已然瑞木嘉瓜资土而殖因人而成非投身于卑汚不屑之地而能免为腐草朽株者防希是芝也生于绀园清净雕梁纹楚间不根而芽不丛而华严霜烈日其色莫得而瘁震风凌雨其本不为之摇殆非瑞木嘉瓜之比而和气所格神化所冥又非可以耳目臆度论也谨按载籍芝之名其总五图其别一百四十有二种曰汉武帝之甘泉曰孝宣之铜池曰唐肃宗之延英其出未尝不为王者瑞而世之识真者少好名者众求而不得则妄认鬼臼以当之无足怪者我本朝真宗皇帝封禅告成郡国所献无虑万计奎文睿藻发于继照真游崇徽之歌呜呼盛哉今天休地宝莫不毕至一本之芝孰为亏赘盖自理观之物无小大多寡之倪而瑞世絶特者万不加多一不为少余安得而畧之因名其防曰芝堂而且欲作颂述芝之美久而未能会游有城暮宿储福定命真君祠访采茹之洎中夜恍然若有感者寤而为之颂曰西母荐祉金精効竒是生神草云英琼防给园之中湔水之湄地其幽矣芳而孰知陟彼岷宫真人颀颀夜授秘诀谓余搴之沃之醴泉濯之天池羞以石髓茹而忘饥黄绮为侣乔松可期盍献天子以荐神祗万夀称觞允逢其时秘不以闻厥咎谁尸余拜受命曰敢不祗寤歌芝房恭俟采诗颂既成道绚窃愿以有请书而授之元符元年十一月记
　　天宁寺转轮藏记　　　　　　吴拭
　　有居士者家住庵峯信脚闲行五湖四海作家相见不免葛藤且道葛藤还有过否灵山古佛四十九年説偈説经如瓶注水少林老子面壁无言只履西归一筹不画方绪饶舌互立门庭殃及儿孙到今未了庵峯个里一味葛蕂不是瞿昙不非达摩有人透得许汝同参若也无人归堂打睡有善知识号元静师闻居士言特伸一问事无一向古语有之从上老人随縁出世举扬提倡岂得已乎不得已中无非三昧我所住刹赐榜天宁祝我圣人亿万嵗夀凡我佛事种种庄严其最庄严有大轮藏是轮藏者谁始图之曰纯曰师实主募事守真惟选暨彼宗化为白出力鸠构滋办迨范与勤阅三住持藏则成就如地中涌鑴镂藻绚匪金则碧海神四旋天人挟持黄巻赤轴函帙丽好吹大法螺击大法鼓呗音琅琅作薄伽梵于时巨轮其运如风蜀清信众若稚若艾或合其爪亦或胡跪欢喜踊跃叹甚希有我所住刹有是胜縁居士云何不宣此义士则语静其谛聴之我于过去无数刼中有一比丘问转法轮我于尔时画一图相我且置之随喜结縁为藏作记愿此轮藏常转不停如天徤行日月久照佛秘宻语亦复如是以如是故获大饶益上赞君父愿我与君父天齐休如日之升如月之常如西方佛其夀无量静从坐起曰未曽有公作是言契我佛指崇宁乙酉斯藏圆满政和辛夘乃克论次时节因縁何可思议请録公语归而刻之政和元年记
　　正法院常住田记　　　　　杨天惠
　　建隆中王师西征蜀之君臣矕天威不违咫尺自知灵诛之不可逭也惶怖稽首愿奉土地以献举其孥入受防比编氓有诏俞许命诸将振旅独以降王北还由是伪国一时迷复之士始脱罪死防更生防然如蠛蠓之发覆瓿旷然如蛙黾之出坎井若将伏砧锧而起若已据鼎耳而下靡不振抃狂走相庆时伪节度使田钦全与其夫人郭氏谋所以饰喜而效报者尽捐所有土田施诸正法寺仰为皇明祷于上下天地神只蕲千万年欣戴无极盖其田东起成都之防仁折而南属之华阳升迁又西尽防仁少北起成都之学射缭而北合于成都万嵗罫布绮舒粲若一井其旁虽时间以他田防亡防棱以今量法步之周袤度可为田万亩以上然其中颇包屋庐坟墓道涂竻竹之埧沟涧之塍多寡乗除率十数实得七八田郭既还朝受宅里于王府大过望辄以前日舍田状闻诸公丐下府县订正畡入付寺僧为久逺据是时蜀人新去不譓乍安有徳剟裂之余土多荒漫蹊断隧灭殆不可识有司亶摭闻见趣成图劵仅能记南东衡从之位若畦之交入经界之错出如也升平寖久生齿渐繁人弃刀劒市钱镈相与垦田修穑事以故曩时甓之区茀在草者类泽泽就开凿初得新田三千七百七十三亩而佃甿之老身长子者妄主名窃有之而府县覈实乃获寺然地之未入者参半弗翅自庆厯距元丰执耜日以众辟壤日以广盖又得美田四千七百七十三亩而旁近计伍侵蚀如故调加巧焉寺僧稍欲检察则其徒辄手棘待诸涂往往相掊击濒死府县病之上下合谋以为此弊之滋嵗久不可亟正姑归县官可弭讙讼因两置枉直不竟第籍入之众遂噤塞舍去独长僧徳信奋曰理固有在物固有归在公即输之公在私宜还之私何得愦愦若此遽挟故图辑破劵走三千里赴于都下事付府县仍格不行寺众疑怠诿曰已矣亡可为者信犹不变攘袂言曰是故我图劵中物我当以死争田若不归义不生还复裹粮叩头省户下辩防弥若太师鲁国公适秉笔见而哀之曰咄汝毋苦是田之籍于官其与防何惟田郭葵藿之愿有不可逆尔衲子精衞之志有不可夺吾为汝直之翌日言于上悉以田归寺于是寳文阁待制汝南周公方领漕事捧符叹曰廊庙之识大体不当如是邪尔信子何为者乃能成事卓卓如夙志学若遭遇自有时哉顾语东蜀杨集大书之某书已重为告曰信子今朝廷推方田令疆理四海寻尺之土咸一一究正无容毫发盈缩之差异日书具将户颁焉信子当砻别石谨刻之其于诒逺益可保无疑某重为信子乐之凡田之被防乃崇宁四年四月二十七日其复之寺乃崇宁四年七月二十六日综之新旧田合八千五百四十六亩有畸而记之成寔政和七年四月初三日也
　　某既应汝南周公之教为正法寺考订常住田畎后先之数县乡经界衡从之位有司办治嵗月之实大书于石矣而禅师信老犹振祴特过愿继有述其言曰凡田之赋役公有版籍凡租之出纳寺有簿领不必复记可按而知也独兹夏秋佃氓输租于寺廪者故事斗有升龠之耗号曰斗面积防而衍可余五百斛顾此经入外物易以干没信以谓租之经入当办赋役严佛供饰道场安僧徒亡可加损者乃如田郭氏捐施之休徳大丞相畀还之隆赐嵗时报礼讵可怠轻信谨以防入之赀嵗度僧一仍斥其余大合佛事广为田郭滋幽显之福尽数乃止信老矣恐一夕僵仆而或者奄私之也吾子强为信申记之庶来者莫之窥窬也某曰嘻天下宁有不信佛天不畏鬼神者乎其孰敢公攫之将安用记乎虽然记此所以虑后而图逺也正过计庸何伤始附书着前记之末有渝斯记法众盍共谯诘之东蜀杨某书
　　北溪院化僧龛记　　　　　　前人
　　化僧者初不识谁何苍颅黧面去来郫繁间甚熟市人盖多见之而无相问讯者崇宁五年十二月二日晨从外来乞食城中如故常洋洋也眡日欲昃辄囊其衣若将去行次防东小息于逆旅马氏乞浆焉敛祴趺坐浆未馈而告寂玉骨山峙不杌不倚邑人环礼日数百人有喜事者迎置北溪严以髹漆閟以龛室取诸香花而散其上东蜀居士闻而叹曰异哉我昔未之见也是导师者不离阛阓喧閧而示静便不鄙屠沽垢纷而示精洁不舍生死浊恶而示究竟不乐相好设饰而示坚固其音制和软类近里社人而莫知其名氏其肤理臞劲类七十许人而莫知其夀腊其衣履简野类空林衲子而莫知其居止呜呼生吾不知从师游没吾徒知志其迹是刻舟之説也虽然由吾之説瞷师之相起欣慕相成净信行庶其有从入哉师之寂凡三日始归北溪后十日为之记
　　朱真人石洞记　　　　　　邹敦仁
　　灵池之东山岩峦叠循左右而趋者参差若鸾凤翔翅又其中崭髙势如龙骧自分崠而下不知其防千百仞也若骤若驰迤逦赴深涧曰朱真人祠者正枕此山足境物清旷敻出尘世惜乎旧洞隳圯或烟塞为过路于今四朞矣未有究其所以然者宝鼎蒲叔豹来宰是邑兴滞补废百事修举因暇日按碑记访寻遗址而心黙识焉于是鸠工开葺惟二月既望经始越十有五日告成观其依岩凿洞洞深而邃甃石引泉泉冽而甘接洞为亭夹以明窻架石为桥次以横磴脩竹环列岚光掩映风籁披拂与涧溜相应如聴琴筑盖所谓蓬壶方丈之景者一朝而复矣敦仁时权邑尉每乐真游超览物外辄涤虑而献言曰夫道无古今物有成坏方世与道交兴则是洞之托于数者昔坏而今成岂无所待而然邪易曰苟非其人道不虚行呜呼尽之矣宣和元年三月日记
　　石长者院记　　　　　　　　史相
　　石赖长者石其姓也赖其名也地曰石赖盖以长者得名也长者族系家世无文记可考蜀父老相传有一僧游五台山逾年不覩文殊光相忽逢山中老人语曰菩萨出游蜀今以旃陀罗身托业于笮桥南乃其化现非有二文殊也僧然其言至成都物色访寻果于桥南见一人风姿竒伟如老人所説遂往造见长者延入室与语意防宻契欢喜踊跃长者复化文殊刀化为如意飞出屋蜀人异其事因以其所居易为道场今所葺院是也长者操刀于屠肆几上肉经大暑无臭腐飞蝇过者弗集轻重多寡一割无毫厘差盖得手应心进乎技者非有道也欤问者曰破戒犯律日以杀为事有道者如是乎余发其蔀曰汝以持守戒律动有所碍为道邪抑超出戒律动无所碍为道邪长者游戯屠宰间视身如物视物如身物与身皆非真实相也清浊净秽随所寓而适又奚择焉道固如是也昔之得道者类多埋照混迹于酒肆屠门故解牛有养生之妙理屠羊有轻赏之髙义虽食蚬捕鱼不害其为道何独于长者而疑之问者形解心释始信皷刀游刃间道有在于是也院遭五季兵火遗址芜没过者兴叹圣夀寺僧自淳惧灵迹湮灭无闻以愿力再新之自元祐经始迄宣和辛丑而工告休安佛有宫处僧有堂炊防有防会集有防廊庑门面亦畧具体矣其徒弟等实赞其事并识之庶托长者之名而不朽焉余书其事已复为长者説偈言稽首孤峯妙湛尊髙卑净秽了不分奏刀騞然道所存托此豁开不二门宣和五年记
　　天宁万夀禅寺置田记　　　　张浚
　　勤公圆悟禅师有大因縁于世能以辩才三昧阐扬佛教无论士庶皆知信仰师以大慈悲心作平等观种种譬喻接以方便若贵若贱各各懽忻靖康之初首承诏防来抵京师公卿贵人争至其门舍所爱物而为供养金珠宝贝象马器服凡所好玩曽不吝惜师随其意趣一切摄受秘藏宝蓄纎芥不遗众人视之若甚爱者虽其徒众貌肯心疑予时被召涖职太常为其徒言勤公所行我实知之慎勿生疑彼其存心等拟太虚森罗万象殆非真实又如明镜妍丑随现惟所应之了无著者是特将以一大事因縁故建立法门为佛庇防垂裕后来于时其徒且疑且信嵗在癸丑予解使事归省庭闱勤冲冒大暑逺来问劳始为予言克勤住昭觉之八年复为南游殆二十年而归今执扫洒之役又四年矣参徒日至聚指三千后将有不给之忧我之归蜀尝捐千万钱鼎新妙寂回视箧中所有尚八百万将求成于大檀越市田千亩为久逺计上祝皇帝无疆之夀予闻其言而悦之喜知人之不妄因以礼部度七僧符及俸余二十万钱助成其志且上之在维扬尝诏师赴行阙赐坐便殿委曲慰藉顾其道之足以感动人主决非偶然予之为此其亦所以崇美圣主之意也勤既遂所欲又求予为记夫佛之道有益于世间非特使人起为善之心而已其毁弃天伦絶灭世法于吾道初若少悖至于忘嗜欲絶贪爱轻富贵外死生视天下之物无一可以少动其心有补于教化者甚大呜呼使天下之为士者皆知去贪惩欲以天下百姓为心而于富贵死生之分了然胸中必将安分守义尽节効忠而天下不复有非常之乱上而朝廷何倾危之足忧下而百姓无侵渔之可患天下无有不治矣予故因勤之请聊为言之后之田斯田食斯食者冝勉励此道庶防不坠勤之髙风焉绍兴三年记
　　温江龙兴寺无尽圜通防记　胡叔豹
　　湔江之东有大宝刹髙踞一隅榜曰龙兴楼观巍然下矙井邑缁黄云屯仰给一县四众欣然无不喜舍各捐所爱以植福田绍兴十年有一长者念此精舍金碧剥落欲大庄严结清净因乃率正信逾二百人每嵗一设圜通大供欲操其赢毕此愿力有曰祖元是大导师弹指赞叹善哉此方植众徳本我与有縁则以如幻修三摩提焦心劳形不遑食寝无一刹那示怠惰相见者皈依所化如响宝殿云堂以次而就又念众寮卑陋狭隘中不虚爽非修行地复丐隣田増基筑室前为舫斋旁剏经阁未淹嵗月土木崇成髙明靖深悦可心目人天和防相与纵观踊跃欢喜叹未曽有于是长者复作是念宫室既备饘粥未充方来衲子何以取给载盟善友益侈前供号曰圜通无尽道场复以其余嵗市稻田増旧所有而为常住俾诸佛子饱满属餍身心安稳増长菩提惟此胜利广大无边一切布施功徳难比时有居士见闻随喜而説偈言世尊灭度时勑我大菩萨不令般槃誓度无量苦惟诸菩萨中闻思修大士愿力最深重夙縁在震旦以是因縁故应现来此方不辞入尘劳捞摝生齿聚或梯山航海来传佛心印或擕尺刀佛引导于羣迷或为普照王觉悟诸有情或为通悟师摄化河沙众或居补陁岩或嫁金沙滩应身无不在讵止三十二波涛无边方为世作津梁育冥生死夜为世作大炬疾苦极号呼为世作医王火宅长炽然为世作甘露我观五浊海皆造无尽业而我大士心悲悯亦无尽众生一闻名度无量苦恼况作大胜会其福无等比而此世间福有为即有尽名为殊胜相究竟非真实我今説其实佛子善谛听堂堂大丈夫各具大人相愿以信佛心信我无量佛眼耳鼻舌身一一诸毛孔放无量光明照破大千界与诸佛菩萨等无有差别傥于此会中一称观世音弹指头面礼豁然即超证佛境便见前刹刹与尘尘无不逢大士大士初不圣而我亦不凡乃知大士我非一亦非二佛子善信受当作如是观而无能观者是真圜通会
　　同庵记　　　　　　　　　耿延禧
　　禅老然公以同名庵常擕其榜随所居而揭焉葢师佛家流也而游戏于篇章翰墨之事出入乎公卿搢绅之间以儒释同于一法师西蜀人也而泛江湖涉岭峤不鄙夷夫瘴疠蛮獠之俗以逺近同于一乡虽然此殆见其小者尔方其晨而升堂暮而入室皆扬歧圜悟之宻防也而与钟鱼皷板同为一音以衣冠来周旋应对及阿阇梨合掌问讯皆随縁世谛之余事也而与万象森罗同为一印是犹五百大阿罗汉各解内外中间之言不当佛意而皆本乎佛之正理又如众大菩萨谈不二法门各随所乐而不出乎维摩之一黙盖缾盘钗钏吾见其为金而查梨橘柚吾知其为味尔恶覩其异耶或问儒与老庄同异阮瞻对以将无同或问儒与释迦同异罗浮生对以直则同咄哉曲不失其为同直何足尽同有同何伤乃必曰无同为贵乎是未可与言同也尔时太秀居士説是法已重説偈曰彭殇秋毫太山齐举筳与楹厉西施一指一马无两岐此语大麤师所嗤含裹十方真觉知观十方空手所持一切有物皆菩提此涉言诠师所离彼肇法师空怪竒南泉庭花示全机要知觌面当机提如麻三斤时所疑语黙不犯离与微江南三月鹧鸪啼大同无我太音希言语道断絶百非世人未识同庵师欲识同庵参语词绍兴乙丑记
　　増修大悲阁记　　　　　　　赵耆
　　由贤刼来浮屠修行多取穷山风雨互侵藜藋髙柱刍泥巢颠植不撼动把茅为盖曽不遑施及其成就功超行溢两足俱尊毗卢遮那宫殿楼阁偪塞十方绵亘三世广博无量庄严惟称盖亦于道可简则简不为不足可华则华不为有余以是义故累土聚沙便了功徳而不简陋木天金地始号因縁而不华侈爰当西南有大都会曰张仪城人具善根依佛信法有大蓝若曰圣慈寺佛事最胜古今共传元丰壬戍有大法师敏行其名造大悲像端严妙好千臂千手千耳千目复建大阁严覆像貌有大居士东坡先生文章宗师名动海表为作记文缀之以颂此阁有坏而文不泯诗云乱生不夷靡国不泯迨今绍兴十有一祀嵗在辛酉比丘秉信谓阁虽雄而不靖深降堦逾阃地窘文墨有来供设敷座迫拘阁矙大池窅旷沉漼夏潦翻波势若呑嘬有来游者反生怖噩乃蔓榱题防蔽延宻碧瓦参差鸠欲飞去乃梁池央梐楯相属傃阁窈窕引绳直趋乃筑短垣障池三面黒月经行了无忧轸用力日劬四稔而就凡造如是罔不钦肃以拳加额戴目瞻礼因形穷理因理生悟于此有士初自形观曰臂司运曰目司视元化所造自有定形西海之外民惟只臂居反膝上北海之外民惟只目当面中央生理满足虽曰自如沴气竒偏仅同禽兽伊隂与阳冲和反本在人为灵于类为正两臂者人一切诸佛亦复两臂太子臂六固自神异而况千臂两目者人一切诸佛亦复两目老翁目四固自神异而况千目失声赞叹莫可思议于赞叹间竟以理得惟人两臂偏废而运碍故天下虽重所不可易惟人两目偏盲而视昏故金屑虽贵所不可安以我两臂推彼菩萨母陀罗臂本同一臂以我两目推彼菩萨清净宝目本同一目请论两臂莛草洪鼐咸在所举其妙无大把握宇宙此与千臂用实无异所举既碍虽増两臂巨擘技指不失为病请论两目万象森罗咸在所观其【阙】无间洞察天渊此与千目用亦无异所覩既迷虽増两目重瞳大孔不失为贼千臂千眼非异非増士悟所得理固如是善哉菩萨形相存于阁下人资胜诣遂造理窟非独敏行之力亦兹秉信之功余于是乎记之不以附于东坡为嫌也





　　成都文类巻三十九
　　钦定四库全书
　　成都文类巻四十
　　宋　扈仲荣等　编
　　记
　　寺观五
　　光福院西睦定身记　　　　　　张有成
　　府城之东列刹相望惟光福距城为近名禅寺有西睦定身舍焉而院宇蕞然介于民居寄櫩连栋标楬不存往来者弗知为院也余官华阳旦暮过门久而始得其处异日奁香访之像埃没蛛窠防尘鑪无余灰主僧法縁踉蹡出迎问其兴废漫不能知出左劵数纸示余葢伪蜀广政施者名氏而图经及清献赵公成都记畧无半词纪摭则院之不振也久矣按传灯録益州有二禅字异而同音曰西睦嗣东院从谂曰栖穆嗣夹山善会今定身即东院之嗣也尝开堂有俗士举手曰老子便是一驴师曰山僧为汝跨彼无语后三日复来曰某前日被贼师拈杖逐出平居忽唤侍者其人应诺即曰更深夜静共伊商量其机縁止此然一脔可知鼎味矣先缘是法病此院之壊使其徒持簿乞民间防细积累仍其址而新之为佛殿斋防两挟屋栖止之房庖厨之所以居其属而定身阅歳滋乆虽真骨强劲灵肤坚宻不抗不倚然铅采漫漶相好昧信者慊之家君始倡邑人出力严之乃施髹漆乃閟龛室神宇凛然乃还旧观既成集其徒散诸香花声铙鼔鱼螺设伊蒲之馔以落之间祷家君命牛马走为记余观世间迷误之流爱其幻躯不啻金玉然数十寒暑则老死翳灭飘为煨尘彼达者则不然弃之尸陁林以饲乌鸟初不以为难而戒光定力烝休胶固歴刼坏而自如乃知一切法以爱故壊舍故常在岂谓是耶虽然一受其形成就破壊固已具足而余乃以世间情想讃叹刻画岂真知师者邪姑镵之石以识嵗月绍兴十六年记
　　永庆院记　　　　　　　　孙朝隐
　　自武担循城而西林樾秀羙景物清润有冢岌然峙于城隅者前蜀王君光图之墓也傍有永寜佛宫枕墓之顔则王氏追崇扫洒之地也本朝崇寜二年始革为十方锡名永庆以栖云水之侣更渉五世栋宇隳废台殿倾圯时有比丘法号道寜慧力梵行人天归敬遂率一方长者鸠材僝工革而新之废址頺垣忽耸凌云之栋金绳寳界坐侵星月之光起于绍兴乙丑之春成于丙寅之夏遂为西郊净坊之胜方王氏之兴也改防堂为宫殿以坟墓为陵寝而此佛刹因之以兴曽未数年而狐兎已栖扵楸松之下矣圣宋龙兴削平僣伪绀祠琳宇因而不改遂使祥云佛日辉映逺近至于寜公不惮兴作之勤化出宫殿楼观扵摧残瓦砾之中厨堂廊庑焕然一新自非为佛栋梁以垂裕后世为心谁至是哉迹其巧力当与天地无穷也后之安禅选佛扵其间者可不念诸绍兴十八年记
　　大中祥符院大悲像并阁记　　冯檝
　　世出世法从一心起心有染净遂分真妄妄心杂染发起八万四千尘劳真心清净出生八万四千妙用心妄则为众生心真则为诸佛众生以尘劳而堕于轮廻诸佛以妙用而为之救抜自昔观音大士爰因旷刼奉事观音如来法教以从闻思修入三地大士依而行之初扵闻中入流亡所所入既寂动静二相了然不生知是渐増闻所闻尽尽闻不住觉所觉空空觉极圆空所空灭空灭既灭寂灭现前忽然超越世出世间十方圆明获二殊胜一者上合十方诸佛本妙觉心与佛如来同一慈力二者下合一切六道众生与诸众生同一悲仰惟下与众生同悲仰故所以怜愍众生具有八万四千尘劳造八万四千恶业受八万四千苦报惟上与诸佛同慈力故所以等齐诸佛具有八万四千妙用现八万四千清净寳目示八万四千母陁罗手目之所视或慈或灭或定或慧手之所运或执或持或提或引救防众生得大自在夫大士救众生之苦一身之中必取手眼之多者何也盖观众生苦援而置之安乐之地惟手眼可以致力傥扵世人仅有两手两眼畴能普见受苦众生而防其苦哉且目以观见为义如大圆镜有相斯现相有八万四千来则照之惟能照察则可以周知众生之业而受诸苦手以提防为义如大医王有病斯救病有八万四千来则治之惟能疗治则可以尽防众生之苦而共乐大士既具八万四千手眼而无刹不现无生不度所以十方世界或雕或镌或塑或画防绘其像而以香花灯烛珍果饮食而为供养祈福禳灾解难除厄有八万四千种无不立应皆称众生祈求之数而应之也然今之世间所刻之像止取千数者以过是则非智巧所及姑从中制而为之耳成都府圣寿寺内勅赐大中祥符院院乃伪蜀相懐靖公王处回舍财兴建堂殿屋宇共四百间最为宏丽中有暖堂年逺頺壊公七世孙长讲赐紫沙门法珍发心扵绍兴十六年劝诱阖府檀信千家遇本命元辰生朝讳日即领二十僧为持大悲等呪仍嵗化五十家修设圆通道塲以所得施利扵十七年季春役工雕造千手眼大悲像至二十一年孟冬像成立髙四十七尺横广二十四尺复于二十二年季春即故暖堂基而称像建阁阁广九十尺深七十八尺髙五十四尺扵绍兴二十二年三月七日阁就奉安圣像于其中像如阎浮檀金聚而为山晃耀一切千目咸覩千手咸运无方不照无苦不救一切有求随感随应岂惟为众生植福免难之塲实趣菩提湼槃之妙门耳呜呼人才两目不可责以并观人才两手不可责以兼用大士千目之多同时照曯而照无不察大士千手之多同时运用而用无不当奚为而能是耶究其所分在有心无心之间耳凢人以有心逐物逐此则忘彼逐彼则忘此大士则以无心而应一切故能现无尽之手眼以赴众生之求求则应之而应无不宜也岂独观音能然人孰无耳耳孰无闻傥能各各返闻以闻自性自性即得成无上道是亦观音而已矣故曰未来修学人当依如是法文殊之言岂欺我哉
　　昭觉僧堂无尽灯记　　　　计有功
　　有法灯有世灯法灯水乳相传世灯膏火相续昭觉云堂择法胜地屋翼华焕海众雾集人杰地灵念念禅悦夙兴夜寐甚者防废寝食由是佛龛斋堂脩廊后架列炷明灯其来斯乆膏苏不继例遣堂僧分化逺外缘有易难事生疲厌或曰为法灯来受世灯苦办道之志不坚左绵沂公年徳兼艾累践纲维之职歴见是事恻然悯之弹指说誓愿罄囊膏立长生库举其赢息永为膏火之资俾我有众专精进心息经营力佥议允协选择同袍掌其事讲若画一造始绍兴丁丑之元以属庆嵩一禅又求记于灌园居士居士曰佛过去世宻罗比丘因灯行乞授记作佛号曰然灯最后次弥灯光如来净其旃迦等佛皆施灯而证果今求者施者沂独以身任岂自利耶二士曰沂非自利亦非思念今日在防法众而已愿我同志以无尽心续无尽光结无尽缘俾人人获天眼第一求文之大意如此讃叹而言曰夫舍家求道身不可不辛勤心不可不安逸其辛勤也山行水宿虎狼为伍使人以操修入道其安逸也不耕不织百用具足使人以慙愧入道今也营营驰求则固免矣而乃优防卒嵗谓吾当然此真慙愧也众其勉之吾意止此若其发防破蔀珠交玉映则有堂头缘公大法炬在慎忽向灯影中行讃曰以一灯传千万亿灯灯灯分别以一心传千万亿心心心明彻前念法灯苦世灯千身一舌今据世灯悟法灯一堂千月防人亲到龙潭当机直截划断明头暗头真灭正照现前天开日晃此无尽灯出无尽藏
　　金绳院观音塑像记　　　　　员兴宗
　　圣人观万法而返于一而其极也一足以涵万流行散徙挥绰洞达上足以抗太虚入窈冥下至于融八纮内外万物形状变化之情人愈即而无穷也测而无得也逐之而无及也浩乎巍然诘其何自而一与夫一之所以运量至此伊谁究之而谁识之邪意必有虚而明圆而静返流全一者之得之也昔者吾穷乎西方之学以为莫尚乎休复于一以致用所谓观音大士者最其全一者也彼由闻而心圆照物未致而心自融心未起而闻自具众机不张而一真内澄是以闻薰闻修闻所闻尽非有萌于物而有意于闻也众万控搏举不外吾之闻此其所以为闻也与或曰吾耳之性犹圣贤耳之性也循闻之本非自外入非不外入也何独大士云耳哉然众生不复于闻而大士独曰闻复何谓也曰是非天下之所能备也众生以声缘桡心吾聼内谬则吾真内贼孰哉欝欝乎是其中有佛一者乎今吾试窥诸天地之间虚空与一气之相遭而律之本于是焉生彼其乐之融于中而泄之金石者天下非固求闻而有不能不闻者也其声气之接疾徐奋荡徃来愤啓之变善闻者遗声以契妙契妙以合一混混洋洋吾不知因声而后有闻邪因闻而遂有声也是二者其真为一乎其异邪若使众人丛聼于康庄之逵心之不而境之众多也虽九奏乎吾侧清者浊者疏亮者直而条逹柔而曼衍者吾先兆乎常变作止之意耳执一则废一执宫则羽废执羽则商废始焉心迎而距终焉聼杂而流若是而自名于为闻其果有得已乎抑其无得也如知其无得则知众生流浪为声所蔽既以倒闻为机蓄闻为误至于六用迷惑而不可振者斯已矣故夫古之聪聼于乐者必返于聼之初形充空虚其来无止其去无朕了众乐于寂然之初而后众音之所不得遁此天下之至聼而君子充其类以治性者也然则至闻无聼而后为闻而况圣贤自性闻闻者乎今彼大士以一精明而离二生灭翳除故闻复则道恶乎徃而不闻闻极故圆妙则闻恶乎徃而不可真闻现前而十方平等虽一佛二佛以至千万亿佛同一慈力虽一国土他国土以至恒河沙国土同一悲仰体于无穷而化于无垠大士之本闻犹未数数然也恶覩所谓能賛其闻矣哉成都金绳禅院主僧道如者喜诵大士之教而销诸学常以为金绳之地塔庙胜处也观音之像阙焉于是戚焉以忧敕工具众寳香檀抟土为像衣金螺绀珠瑟炫燿法带卧具玲珑宛转与夫前施后列逸浪层崖恍惚怪怒祥云瑞雾花葩竹石青红晃荡踈旷简逺之意率皆匠之于心穷之无端而视之无涯神造鬼设岂所谓融然受勃然应沛乎其技之妙而妙竟不自知也异时观者或因像致礼因礼生悟其不在兹乎陵阳员兴宗见闻妙丽即为着大士入道之因且继之颂曰我观世间人种种患无明一根不销复六用自成障闻既不可得况自闻闻者譬彼逰都城忽闻众乐作鼗鼔及钟磬祝圉诸琴瑟是声本涵闻非以闻故有而诸妄执者先循闻所在即声以为闻是闻非真实如是倒闻机未防闻变灭循声故流转旋流获无妄如文殊所说稽首观世音不住一切相觉寂闻自融闻性圆满故心精既遗闻是则真闻者以致无量刼及恒沙国土皆以闻摄入各究竟圆通我今释尘劳敬礼光明像愿一弹指顷修证亦如是
　　起悟院记　　　　　　　　　郭印
　　自汉永平而上中国未始有佛然尧舜之无为禹汤之用中文王之不识不知夫子之无我顔子屡空曽子守约孟子养浩然之气皆尽心知性之学也其与释氏防死生屏嗜欲离尘垢盖同道矣至齐梁隋唐间为佛之徒始盛唱祸福神报应聋瞽末俗求尊大其师以自售其教至使人主去玉食而为奴虚禁籞以舍朽骨一人倡于上百人和于下而祸福报应之说根蟠本固于天下牢不可防营宫室侈塔庙广僧尼惟恐后曰不如是福不我臻而祸凛凛也呜呼愚哉岂佛之意哉成都大慈寺曰圣慈唐至徳初所建也合九十六院地居冲防百工列肆市声如雷政和二年冬火其旁小院十有六府帅席公旦请于朝颁緍钱改建超悟宣梵严净三刹使学禅者居超悟学律者居宣梵学讲者居严净而超悟则命僧文英主之英承灰烬之余鸠工庀徒创建禅宇凢为屋千楹且阐龙宫以藏贝叶规抚恢敞气象雄特始成而旁院复火势且延及师函白府毁正寺之三门以絶之请后自建火乃止而三门复新师用力勤矣院始无田师合施者金钱且请废寺之产于官成三百畆以备桑门之供师死嗣子义登义全各益以家田及诱福唐朱氏得百畆故能耽耽为大丛林无复异时嚣尘烦汗之声可喜也虽然院之废兴于佛何有昔持地菩萨平治险隘修作桥梁毗舍如来谓曰当平心地则世界地一切皆平师前知方寸之间具大寳刹巍巍堂堂镇四天下火不能烧水不能没虽八万四千浮屠寳塔之功有所不及亘阎浮提皆超悟矣祸福报应果安在哉师姓苏氏泉州人徃来商成都富钜万留意禅悦忽若有悟尽捐资移书别妻子祝髪于嘉祐院妻子万里入蜀访之师絶不复见坚坐一室歴三日寂无人声妻子知师志不可夺弃去以故声望愈髙四坐道塲住超悟二十余年而没义登惧其师之功不彰求予记其事予旧接师也故喜为之书
　　龙迹观记　　　　　　　　　李石
　　成都府二十里有道士观本干寜间桂州功曹杨素之故宅九幽防罪经云李真人尝居之庆厯间有白龙自西来投入观之井白雾三日吐火珠如弹浮水上土人遂以龙迹名之观基趾起于进士牟諴等施之为地十畆为殿宇廊庑两序百楹像设土木丹碧则道士杨庆隆唱之小师桂悟真和之而一观之体用具矣按创观出唐干寜而龙见仅自吾宋庆厯观旧应有名不应近取龙见之祥而为龙迹之名也抑亦前未有名而漫尔世俗之名乎大道无名圣人无名凢可以强名而见于有为者皆非其真也不得已因其变化至神鼓舞妙象曰道曰圣寓人于龙则观之取名为不陋矣况夫肤寸之云而施蔽天之泽三日之雨而为旱嵗之利扇风霆走江海则龙之功岂特岷峩一方惠而已乎吾将属道士善防此井以无忘龙所宫则祈祷香火之集永永为此观无穷常住亦一助也异时乐事君子与龙防勲闻上俾拜敕书之赐以侈龙之威灵抑未迟否又云时有小龙见观之近江水中并书以纪异
　　通真观舍田记　　　　　　　周时
　　绍兴甲子予既迁先君于学射山之麓嵗时伏腊必来拜幽堂躬飨祀是时所谓通真观者兀然殿祠外枝撑破屋数椽余皆榛砾之塲也后二年予自蒲顿衘檄成都校艺秋官来山中斤斧丁丁土木之功过半已欝欝有气象矣主香火邓处厚蓬首黧靣杂作于尘土中拂衣相顾揖且笑语如平时处厚同里闬丱嵗相周旋素知其诚朴髙行劳问乆之因谓天下无难事兴废果在人也处厚曰山野无动人之具惟办一心以对天恐不足以任真人之责盖事有权舆不敢不告有罗先生者世以赤脚号之混俗道养神全气固羙须髯红颊目光炯炯凡言吉凶祸福如卜烛照少无差人争见之一日出城之北门谒知府郭公举家烧香拜跪环立惟谨次第言之皆如见最后一女子作礼甚肃罗曰既禄食又有子恐啬于寿惟于荒废寺观作大縁事可以延之其夫何某受命调温江尉及得子皆如其说或曰学射山通真观乆废欲施其财而未决罗乃徒歩间道物色之处厚者不之觉罗归曰可矣遂捐田百畆为斋厨之供处厚又取其地利之积入修造附益其衬施而枝梧之至绍兴二十七年观成并得其田以归乌乎蜀之山髙水深固多隠士异人徃来防市间异时如朱桃椎孙思尔朱先生者不一今罗先生实其流辈耶至于以田而易年坐了其耆艾假脩短之论以兾其必从邪抑夭寿有数而神符秘呪果可以损益之也予皆不得而知之然一念之诚上通于天受天之祐亦人事之必然者故并书之以为善念者之劝
　　重修安静观记　　　　　　王刚中
　　绍兴二十八年臣刚中以书命代匮西掖会蜀阙帅九月庚辰臣实承诏安抚制置四川兼知成都府一再引对便殿凡防民察吏治邉御将之法皆防面加训敇委曲详尽既又曰成都之灵泉有朱真人观乆不葺其葺之此皇太后防也臣祗栗拜命越明年四月戊子至所治灵泉令何令望来谒即谕上意俾经度遣通判府事范千秋督之闰月甲寅庀役十月己酉讫工凡为夫一万二千一百有竒为钱一千五十三万有竒为门为廊为殿为阁为斋防及它屋总九十六间増广故基三十歩规模象设俱壮丽视旧不侔矣调用悉自官取纎毫弗敢扰民臣已绘为图复于上念不可不记其本末谨按妙通真人姓朱氏其名字载新唐书隠逸传葢生于周隋之间歴武徳贞观得道仙去莫知所终然浮逰四方专务救民疾苦贤士大夫徃徃遇之或在长安或在彭城不但蜀也而蜀人事之尤谨若夫升闻九重感悟万乘降心加礼如今日则真人博大之风殆非世俗所能窥测者抑尝观窦髙二长史事迹揆真人胷懐本趣则与齐盖公所言治道贵清净而民自定指归畧同窦轨怙威喜杀欲吏真人真人輙逃去赠遗珍好弗纳也髙士亷慈惠务教化真人乃出见之及询以政真人瞪视不答士亷亦黙识此曰是使我以无事治蜀也因简条目薄赋敛而蜀果大治臣虽不肖窃愿自附于士亷庶防不负圣天子所以属任之意焉真人钖号妙通崇寜五年诏也观名安静重和元年诏也今观皆一新惟真人绘像寔广政间周元裕所为中更顺贼之变观悉煨烬独此绘像火弗能及风雨飘揺粉墨故在赵清献公尝记其异兹不敢更造云







　　成都文类巻四十
　　钦定四库全书
　　成都文类巻四十一
　　宋　扈仲荣等　编
　　记
　　寺观六
　　金绳禅院増广常住田记　　　　姜如晦
　　成都诸刹以昭觉正法为大保福信相等次之金绳未在屈指之列也淳熙甲午道人某主院事百废具兴乃作五百应真嵓洞其装严殊胜不在潼川洞门下诸方葢莫及也由是龙天防持道俗趍向出财市田以广常住者相继而至有河东太原之邓景亨者施十四亩有竒直一百四十万钱成都李元有施二十六亩直一百八十万钱潼川僧曰道方施二十亩直四十万钱凡此皆住持道人愿力应真大士福力愿力无穷则福力无量施者受福当亦无边而金绳之田甲乙于四大刹当有日矣然以金刚经观之若人以三千大千恒河沙世界七寳布施得福虽多若以四句偈为人演説其为福徳胜前福徳葢如上所施是福徳相非福徳性也我今启曰住持若人愿以广长舌敷演微妙义举四句偈为施田者说使彼施者展转演説证一切空则大地众生尽入如来性功徳藏视彼顷亩斛斗之施之福未可同日语也住持笑曰老僧昔无卓锥之地今又无锥可卓安得更有四句偈为他人説耶施田受田傥有来歴记之足矣何言仆曰唯唯景亨之室曰袁氏元有之室曰蔡氏主事者皆绘其像于功徳堂之末而记其逺日于异时则付之后来者故并书之以告来者
　　金绳院五百罗汉记　　　　　前人
　　院在唐名东禅在伪蜀名龙华国朝凤州太守王防正斥而大之梁柱宏壮为诸方冠其建置如禅规外又为大殿三相属于东偏大中祥符元年始赐名金绳建炎军兴陞成都府路安抚为四川安抚制置使别置官属三殿绘事虽富而像设缺焉有司便其空阔即用为官属廨舍院纲坐是頺委防五十年乾道庚寅上命敷文阁待制广汉张公震知成都罢制置司官属一日公顾瞻栋宇雄壮伟丽长太息曰制置司兴废无常安知后日之不复若乘其间严像设以补异时缺典杜后日馆廨之害不亦善乎扵是命僧子文领院事谕意指文以五百大阿罗汉请阅四歳像设才二百于其中殿作弥勒像未施金碧而文归寂今住持懃公继之懃以乙未春正月不假方便诸圣推出来住此刹始至有立魔论皷惑众者谓懃决不嗣文志懃刻苦经画锱铢积累俭薄受用之湏散文所散用文所使终文所事一毫不易魔论乃息未防何施者云委不谋而同乃辟前殿以为洞户贯三为一成大寳岩应真妙相周廻间错无量变现龙宫海藏之防俨然未防嵗在戊戌大功徳藏相将落成大师内翰胡公従佛地位现官僚身具大正见观察无量寿佛事从三昧起而作是言当来弥勒号称次补三十二相则已装严云何释迦大寳觉王世出世间为人天师能转声闻入佛知见而于此刹寳座从虚譬如公朝千官百辟衮冕巍峩森列殿庭至尊不临孰为宗主乃即后殿施紫金檀作释迦像与弥勒称五百相好有不具者俱为足之前佛后佛共转法轮与诸羊车作大教主诸修行事诸化导法周遍寳坊靡不毕具虽我世尊法华防上眉间白毫所照世界所现瑞相所作佛事何以过此靡金钱一万万而住持足迹未尝一出户庭自非具本来福徳藏修本来福徳性真应于事相者安能如是巍巍堂堂也哉院枕繁阓酒坑媱穽盗山杀海势席诈怛财鸩气蟒恶习盘结周廻四隅境风业火一刹那际摧菩提树焚般若钟铁围深固阿鼻暗黒无量苦事种种见成如蚁旋空以苦为乐昼夜观歴而不觉知是则名为可怜悯者今于其中即事示相因相起信转大苦海成大善林化愚痴人发智慧心化暴急人发忍辱心化懒惰人发精进心化傲慢人发恭敬心化散乱人发禅定心化淫秽人发清浄心化贪盗人发满足心化悭鄙人发檀施心化嗔恚人发欢喜心化杀害人发慈善心化妄诞人发真实心种种心生种种心灭一弹指顷舍恶趍善其为饶益无有限量无有穷尽诸来观者弹指赞叹得未曽有尔时有一居士自凡夫境谛观凡夫作诸妄业受诸妄报王侯蝼蚁共一苦聚心生悲恼未有咨决又闻如是大都防中有大业坑复有如是大功徳海懽喜踊悦稽首作礼住持问之曰昔须菩提常白世尊阿罗汉道从无诤修无诤三昧人中第一又白世尊我从空生证解空果成无上道即是义观无诤及空是阿罗汉灭妄证真二大法门我观世间种种障业皆从诤起诤心一萌河沙国土微尘众生各立见界自为同异于普佛境失普物性又观世间诸不空者皆依粗浊事相而立认贼为子返为贼媒自刼家寳客境穷露无可谁何今子于此有诤界中开示无诤正修行路不空界中开示真空本寂灭体虽则对病设药犹堕有为但此界中诸有生者染病方深云何勿药假一切有诣一切无毕竟无中药病两亡事理俱冺惟病与药总成昨梦露地白牛卓然独立子之所志其在兹乎住持颦蹙而言曰嗟乎哉是何子之多事也老僧昔者南游诸方至于何山见一威猛大师子王寓名曰辩于千载后无见见中亲见临际我于此老承事供养经歴年嵗寂无所知忽从户外卖菜中闻师子吼我于尔时性命俱断悟本来空无得而得今于此刹作粥饭头饥来即食饱来即睡十二时中一切平常如子所説我总不知但以前日创建已有其绪成功不毁姑为终之诸世界中及世界法总是大阿罗汉普通道塲无用强生分别作善恶想立取舍见何山所得如是如是居士曰咄龙生龙子凤生凤鶵四海老懃名不虚得笔集绪言因以为记
　　玉局观崇禧殿记　　　　　胡元质
　　臣闻天之所以开圣人繄必有所因也葢将尽畀所覆使司牧之全三光五岳之气以一天下故受命之符有开必先兆于多事之日培夫太平之基诚非偶然者汉之光武三代以还中兴之功成于建武之盛际不知中兴之兆见于建平之初元其年甲子降生之夕休征嘉应史臣特书岂非天开圣人之明騐耶天祐皇宋圣圣相继皇帝陛下膺天厯数应千嵗河清之瑞维建炎元年嵗在丁未十月二十二日实诞弥之节也方时多艰中原俶扰太上皇帝遑遑汲汲绍开中兴而所以终其功者庸讵知夫天意固有在耶济阳赤光光烛天矣聪明天为之生勇智天为之锡实济世安民混一六合之资圣人之所独得于天者太平所繇基也成都府府治之西南有观岿然按道书耽僊尝説经此地涌出玉局因以名观列二十四化之首在甲子中丁未实主之皇帝元命也昔华山为明皇本命旺气之舍犹禁不穿治矧皇帝帝徳广运咸五登三其元命所主经见甚白钦崇之礼所当先者臣代匮帅蜀兼守是邦窃惟如南山之寿若天保之归美报上天子万年若常武之对扬王休臣不佞深有慕焉爰率旁近部使者同出缗钱即其观创建元命殿旁挟两庑规模气象极其雄严以为上帝隤祉锡羡之地乃淳熈五年夏五月经始嵗行既周才讫工每遇防庆节正至三元与夫元命之日敬率文武官朝谒祝万嵗寿于庭永为彞典爰剡以闻乞赐之名以示无穷崇奉之敬维冬十月有防従之锡名崇禧命下之日欢声旁魄如霆如雷皆谓吾君寿富炽昌于穆不已臣敢拜手稽首推其意而言曰在书有之今天其命哲命吉凶命厯年其命均出于天而其所以命则或有异焉岂非天以眷命而生圣人圣人当修徳以应天命耶命之在天修之在人頋所行何如耳尧之聪明文思而辅之以兢兢舜之濬哲文明而辅之以业业汤之齐圣广渊而辅之以栗栗文王之聪明齐圣而辅之以翼翼夫以帝王之絶徳皆天所授而躬行若是力者葢不矜其所可恃而敬其所可勉也故自正心诚意扩而充之至于齐家治国平天下皆圣人修徳以答天命者也歴年之乆长子孙之逢吉命虽不于常而福善之至断可必皇帝陛下圣繇天纵徳妙生知笃爱敬以事亲厉勤俭以率下政修化行弥薄海县道丰仁洽布濩天区姑以蜀言之如酒之估重盐之额浮茶之课溢闗外和籴之扰防路上供之费沉痼百姓防年于兹圣心怛焉乃出缗钱每歳为之蠲减防二百三十万缗有畸起捐瘠于沟中者又不知其防亿钜万也蜀去天万里恩惠浃洽如此其畅则夫幅员之广生齿之众渐被汪濊之泽涵泳泰和之时可防见也宜其同心爱戴饮食必祝天鉴昭晣如在左右无疆之锡无穷之基与天同长与地同乆与日月不息与维斗不忒亿万斯年宁有纪极耶若夫沉防宻运规恢逺图厉志复古帝念甚烈圣而不可知之神固亦难以涯涘矣自罹多事将六十年天地之数离必合安时处顺晦养既久发勇智于天威运聪明于神武其杰孰能御之生于多事之际甲子一周身及太平天命显著为禧之崇其有加扵此者哉臣何幸身亲见之淳熈六年十二月日记
　　灵泉县安静观改作十方记　　扈辅
　　世谓黄老之道与儒流异而不知清浄无为即吾何思何虑思无邪之説也胶西盖公得其学授曹公参参以之治齐治汉皆效唐蜀郡朱公隠今之灵泉澹然自守一介不妄取窦长史轨以礼罗之委珍赂遁去独髙士亷得一瞪视之识其意曰是使我以无事治蜀也乃简条目薄赋敛蜀果大治君子以是知朱公所怀与葢公同而黄老之学真有益于治道也朱虽仙去犹眷眷不忘生灵浮游世间以疗疾救苦为务蜀人即其故居祠之圣宋赐额安静观锡号妙通真人绍兴二十八年上皇以皇太后防命师臣増修其宇淳熈四年秋内翰给事胡公奉诏安抚制置四川兼知成都府越明年夏旱遣使祷于祠下不崇朝而雨歳乃大熟公感之而患其徒之不肃也遂改为十方自青城山召明素守静大师韩元修开山住持韩卒命法嗣孙克勤继之钟鼓益新四方施供益至气象恢然视前不侔矣先是公之政以清静寛厚为本拔寒素修军政服夷狄举鹾茗酒课五十年之一旦扫去凡所设施秋毫弗扰殆与真人心契神防不待得于眉睫而后知之也邦人含餔鼓腹安公之政用是建生祠于观之西绘公像以事之辅以门下士伐石以记非独示一时改律张本抑述公之徳以诏后世也真人讳桃椎其详见唐史隠逸传公名元质平江人今以敷文阁学士中大夫被防因任异时归秉钧轴推其道以治天下当出曹公治汉之右岂特治蜀如其治齐而已哉区区士亷有不足道者此真人黙望于公如是而辅之所以乐书也淳熈六年十二月日记昭觉寺无量寿佛殿记　　　王正徳
　　淳熙六年正月二十三日四川制置使敷文阁学士胡公之夫人魏氏以其弟军器监丞叔介大祥欲择胜地建无量寿佛之像以资冥福乆莫之得因其父参政敏肃公讳日设供于昭觉禅寺至库前见穹屋十数楹翼以廊庑闳壮静深可为佛宫而其下芜秽弗治夫人有感焉于是规度面势整修坏陋遂建无量寿佛以居之像成设坐几防牖凡供具又命其女慧齐大书殿名以揭之复念傍壁污坏弗称巨丽将饰而新之绘西方变相而壁之涂忽有剥落者视其下则旧有画宛然即西方变相也僧老环拱叹嗟以为异事夫人亟命工尽去旧涂补其圮阙葢以丹青之饰光采呈露而殿益华好克称西方氏之居邦人和防阖城来观以谓此屋阅百年过而游焉者防千百人而曽无一人发之虽乆否则倾久晦则明物之理也然非夫人之徳则无有发之者岂道心黙契显晦固有待耶夫人第三子通仕胡绅幼而敏悟素所钟爱次年十月五日偶以微疢不起死之夕与其生之日时俱同固知寿夭有不得而加损夫人痛焉又命工妆塑观音势至二像于无量佛之两旁以资冥福浄土道塲于是备矣或曰夫人为是佛事福田利益不可思议余曰夫人之心岂诱于福田利益而后动耶方敏肃公坐廊庙布大政于天下尽还迁客于南而今大学公又厉砭石以起西蜀之病夫人葢有助焉是非福田利益之尤乎夫人性根于仁定生于慧宴坐蟠经垂二十年而今志益厉既书楞严圆觉经锓之木以幸学者又刺指血书金刚经弥陁势至经以荐考妣今又书妙法莲华经七巻口诵心惟洞达奥妙虽老师宿学业于西方氏之教者自以为弗及是岂偶然者哉余于释氏瞢不知晓至是若有得焉故为记之而又赞之惟一切心具一切佛彼昬蚀之弗见抄忽匪心则然如大明月微云过之颠倒毛发惟定于一内明外通八万四千一毛窍中我圣有作毋以一唯订之西方理一无二敬出颂言击防刮瞽导扬佛心垂戒终古
　　新繁县朱真人祠堂记　　　刘光祖
　　古之僊者或诡服变名姓佯狂市井间人莫测其为或啖食草木土炭诸臭恶物逢人不择贵贱肆口骂毁至以瓦石击走之或事化丹砂水银诸不死之药往来海上遇其徒授之秘方期不泄于人世所传多此类也或云有隂功者亦得白日僊去是皆不可疑其有无而余常常喜道朱真人事读茅茨赋怅然知其为隠者也其言有曰壁崩剥而通风檐摧頽而防日又曰削野藜而作杖巻竹叶而为巾余虽不能然也而意殊欣然慕之至其终篇有曰口无二价日惟一餐于是置巻而叹曰僊者无他惟修心养生二事而已矣惟其纯一不变人罕能之使人能终身不二价则赤子之性常全终日不再食则冲虚之气常集其于僊也何有修心以保真养生以链神其为道也简易其为功也悠久余尝攷唐隠逸传然后知真人之事非有荒忽诡异之迹而皆可究也裂冠毁服窜匿林莽间彼窦轨者方以多杀戮为治固髙人之所鄙而不頋也虽髙士亷粗知安静之理亦乌能识夫人不言之妙哉织芒屩置道上人曰居士屩也以米茗易之輙取去终不与人接其所为如此而传不言其所终至今其迹显晦不常然而人所共传者每每扵梦中以药石愈人疾本朝崇寜间赐号妙通真人比歳蜀人信事之益多邑有其祠家有其像今新繁县隆道观新作祠堂者乡贡进士李湀王焯率其邦人之为也余与李氏兄弟交重其能以文学相继取科第湀之兄潩必欲得余文记立祠本末余鲁钝性不喜外骛窃于真人之道有感焉故乐为李氏兄弟书之若夫祠堂之歳月有不以废兴为存亡者不必记也淳熙八年六月日记
　　药师院记　　　　　　　　　失　名
　　大城之北百步道歧而东又二十步有院焉建置甲子未详古徳相传昔有发地得佛相如药师故院因以名僧以律居之族支分后皆絶其有传者独老比丘宗择耳院距余居眎去城逺近相若余昔来游瞻像设则蛛网蜗涎金彩剥蚀頽垣坏宇雪嘘风饕择虽有经营意在落落也余官逰乆一旦还家过之则向之故者新蠧者坚頽者起缺者完卑者髙蔀者明狭者广大殿飞楼堂堭廊庑寮室庖井次第周列金铺璇题结构精丽洪钟递扣响答数里余怪问择曰是何因縁有此殊胜曰是葢释梵神力所持檀那愿立所就耳此土诸山坐大道塲地入濬广凝土度木兴大佛事如壮士展臂不借他力我院无常住一垅之饶锱累黍积丐乞以成心智囊金尽扵此矣于我法中是为像敎树佛集徒烧灯散华敷崇筵榻使后之佛子安住禅那得大善利我持是念上报佛恩以是因縁成此胜地余曰光新宝所师功难量若以报恩无有是防且瞿昙初生一手指天一手指地周囘七步目顾四方曰天上天下惟我独尊正当是时天不能葢地不能载昆虫草木无安住地十方虚空尽皆消殒师扵此际名何为佛以何为恩复扵今日谓何为吾欲以何报若言有佛是谓谤佛若言无佛我今何在为复论恩恩不自恩若欲报恩报不自报佛我恩报是尘非法一切俱空见堕断灭云何造寺名报佛恩设复有人以大势力兴大兰若金刚为地白银为山非报也风铃百级霜瓦万楹非报也金绳经道宝网罗空非报也圆顶如星缁徒如尘非报也梵呗轰雷膜拜震地非报也炉芗华芗多伽罗芗多摩罗跋清妙之芗芗气成云灯光鉴光妙湛宝光无垢摩尼圆明浄光光明破夜无量宝聚尘刼荘严于诸佛法了无交涉虽然师试自我求之尽天地日月山河国土城府庐落沟谷逵道园林防观舟车井臼虎兕虬龙鸡豚鸟防乃至若干形若干声音若干臭味若干名品若干动转峥嵘寂歴遍界难藏我佛众生互为主伴若能如是则尘尘佛事刹刹宝坊十字见成何劳造作择闻是语合掌赞曰善哉我于佛事抱宝号穷仁先所陈氷消瓦解我今直下于我所见一动一静一石一木歴歴知归敢请大书永严梵刹余笑曰有是哉乃为之记择俗姓李氏于佛慧海具大信力年三十祝发受具今逾八十精健絶人子慧觉义学该贯孙庆海得江湖化度忘返庆洪能嗣师敎云
　　成都文类巻四十一
　　钦定四库全书
　　成都文类巻四十二
　　宋　扈仲荣等　编
　　记
　　堂宇
　　墨池准易堂记　　　　　　　何涉
　　道昧于叔世而白于盛时迹毁于无知而伸于有识葢其常尔扬子云立汉哀平新莽际号为名儒声光冯冯虽千百年亡辄衰贬有宅一区在锦官西郭隘巷著书墨池存焉后代追思其贤而不得见立亭池端歳时来游明所以景行向慕入魏晋李唐其间兴衰如蠓薨薨如蝇营营侵侮讙譊之声未穷而氏姓俄变独子云之宅岿然下据不被废彻亦足以信其材度艺学为世所仰也王德数尽中原溃丧王建由草窃进攘蜀土僭立称号用淫虐暴恣以成其一切因不暇识所谓扬子云果何人也宅与墨池垣入官界为仓庾地至知祥昶世及皇朝仍而弗革淳化甲午纪顺冦始乱放兵烧掠隆隆积廪化作灰阜贼平生者因其地改创营隖以休养卒徒环堵儒宫弥益污辱庆厯丁亥今相国集贤文公适为是都尹有中兴寺僧怀信诣庭言状公叹惋累日命吏寻遗阯画疆以还其旧然屋已名龙女堂池复湮塞淟涊矣方议疏葺而公遽追入觐事用中寝明嵗戊子提刑司田郎髙侯惟防乗间独至睹荒圯渺莽咨嗟久之且言子云八十一首十三篇逮他箴颂其词义奥逺山生泽浸上与三代经训相褾襮士大夫不通其语众指以为孤陋用其道反绌其迹如耸善捄俗之风将坠地弗振何退谕贤僚名卿敛俸余以图经构知尹直驱宥程公学据壸奥人推宗师扶乗颷流敦尚名义闻而説命取良材凡助其用都人士逮田衣黄冠师虽平时叛吾教訹他説以自夸者亦欣欢忘劬来相是役辨方审曲率有意思直北而堂曰准易绘子云遗像正位南向诸公仪观列东西序池心筑置亭其上曰解嘲前距午际轩楹对起以须晏会曰吐鳯竒葩杂树移植交带垂苕森列气象蔼蔼三月晦凡土木黝垩之事毕成君子谓髙侯是举也扶既废补久阙其激劝风防虽古人不过矧夫资识端亮学术雄富若导积石引长河愈久愈洪无枯涸虑文章丽宻据法裁诐若衣藻火以退异服故举动建置皆可师小子不文承命恐悚谨为之记时庆厯八年
　　扬子云宅辨碑记　　　　　髙惟防
　　前书传扬云之先扬侯逃于楚巫山因家焉楚汉之兴也扬氏遡江上处巴江州【即犍为郡汉建元末领江阳今图经有扬雄宅并洞洞前刻扬雄像此即扬侯尔以雄名最显后人慕之第称曰扬雄宅与像迨此存焉今为道宫】而扬季官至庐江太守汉元鼎间避仇复遡江上处岷山之阳曰郫有田一壥宅一区禹贡曰岷山之阳至于衡山孔安国曰岷山江所出在梁州南衡山江所经在荆州李膺益山记曰岷山去成都五百里有岷山县江源所起也故其西之八十里江之南石纽禹所生处而班氏谓岷山之阳曰郫采【阙】之误耳且岷去蜀郡五百里郫去成都四十里则郫不在岷山之阳明矣蜀都故【阙】曰中兴寺即西汉末扬雄宅南齐时有僧建草院以雄于此草太也蜀记曰草亭即扬雄草太所也宅在州城西北二里二百八十步扬氏蜀王本记云蜀之地本治广都樊乡后徙居成都秦惠王遣张仪定筑成都而县之今州子城乃城也亦仪所筑县经曰县在子城西北二里一百步今草亭废址乃其宅去县仅二百步与二説符矣益州图经有扬雄坊而郫无扬雄宅郫亦不载扬氏遗事是知季五世传一子世世为成都人也宅岂郫乎矧郫与岷殊不相涉史氏务广载备言捃掇之舛固亦有焉予因辩其误意泥古者止以班史岷阳之郫有宅为然
　　醉经堂记　　　　　　　　张商英
　　何霖泽民作堂于碧鸡圬之右名以醉经丐予记之记曰太古之时六经之道禁于天地混茫间天下之人不知所以养身之具乃相与汚尊而抔饮茹毛而啐血爼豆之事阙而不讲君臣上下賔师朋友之间无以相接有圣人者作乃调和仁义道徳之术造六经以薰酣天下之人伏羲神农之时沈浊以厚尧舜文王泲而清之周公斟酌以劳万民于是四海之内皆有士君子之行焉至周末而变诸侯卿士无徳可颂号呶酎奰悖于典法仲尼乃为之赏罚而绳纠之六经之道自是始备圣人以清贤人以浊君子以厚小人以薄仲尼既没诸子之徒剽攘糟粕之余而失其传私售其説以腐坏天下之口腹杨墨苦而薄庄老淡而漓使好之者懵然狂惑而不可责以正礼孟子荀卿扬雄复去其滓遂复醲厚故韩愈嗜而美之曰孟子醇乎醇荀与杨大醇而小疵也古之人常醉于斯矣其始也其色洒然以恭其性陶然以和及其沉湎也静聴而不闻譊譊之音熟视而不见外物之华杳然忘家则三嵗不窥仲舒之圃嗒然遗形则累旬不栉世南之发忿而争则乐详击地肆而狂则接舆歌凤悲则贾生恸哭喜则买臣行讴盖六经之醉人也如此今泽民既醉于经又能作堂以为醉所呜乎泽民年少而量洪吾安知子之不为醉翁也
　　藂桂堂记　　　　　　　　　常环
　　国朝设科取士之制名谓之因隋唐之旧实肇造一王成宪其着之甲令纲纪条目纎悉防宻精审明白天下安而服之而人材辈出公卿相望髙文絶武钜徳殊勲镇社稷光邦家者率由此选故世号进士为将相科盖其自乡党所保任郡国所贡荐礼部所程考至天子亲试于廷一切按法无敢慢至公虽有鬼神不能窃毫发须臾之幸有司谨尺寸铢忽之间而每获魁梧非常之器士子就规矩绳墨之内而自见豪迈不羁之才是以朝多得贤下罕失职虽不用三代取士之残法而尽出三代取士之本意虽不侈三代取士之虚称而尽收三代取士之极功故士以进士登科为荣焉夫天下之所谓荣者荣其无私而已恩泽因縁爵公封侯者尚矣而世莫之荣也盖天下知其私尔呜呼惟天下有公法然后士有公进惟士有公进然后天下荣之况于一邑之小一家之中而登科者蹑踵宜乎藂桂堂之作也堂作于延夀佛宇而延夀在双流之东门双流者成都府之邑也宋氏家双流而双流以进士起家始于宋氏凡宋氏登科庆厯五年二人曰右贤曰右人皆赠朝散大夫曰文礼之子也长为太常博士次为朝散大夫赠朝议大夫治平二年一人曰构朝议之子也为朝奉大夫赠太中大夫元丰五年一人曰良孺博士之孙也为朝请郎崇宁五年一人曰京太中之子也今为朝散大夫太府少卿出知邠州宣和三年一人曰衍太中之孙太府之兄曰亮之子也今为迪功郎自朝议至迪功祖父子孙聮四世自博士至朝请祖孙再世而皆大夫之后也邑人既荣宋氏登科之始又荣宋氏登科之多推本大夫教子之美而熙宁中邑令尚书屯田员外郎徐侯九思尝揭其所居坊曰藂桂故堂名用之且图宋氏自大夫以来像于堂上邑人之语曰使吾邑之冠者童子登斯堂见大夫之像则莫不乐其贤父兄使吾邑之先生文人登斯堂见博士朝议之像则莫不训其良子弟使吾邑之众嵗时大和防过堂下瞻望宋氏之一门服章煌煌而英风秀骨容貌出类其咨嗟叹息徘徊而不能去者不知防何人也则为善者不亦用劝矣乎虽然宋氏其来逺矣大夫有隠君子之徳有令闻于其乡弟曰堂举贤良方正科深春秋学名见国史博士徤爽挺达悟死生之説朝议佐邦领郡有迹未老勇归见其子为使者太守东坡先生所谓丈人今年二毛初登楼上马不用扶又曰絭韝上夀白玉壶公堂登歌凤将雏者赠送太中迎亲知彭州诗也太中受知神宗皇帝数称上意防屡典州两为尚书郎文学政事誉哗一时朝请雅粹俭洁喜自晦匿太府初鎻其防取科名歴郎版曹天官遂贰光禄太府年少立朝不阿附词藻爗然迪功擢第又以鎻防年尤少未壮辩洽有祖父大略夫善久者积厚积厚者报长宋氏之善久乎视大夫则其上世可知也宋氏之积厚乎既五世矣则其来者可知也或曰宋氏善久积厚而累世之仕者又皆聪明隽拔独未大显何也有应者曰聚兴忽起一朝不仁而贵富生儿豚犬嗣酒罋续饭囊非所谓福也惟礼义忠孝之传业行声名之袭冕裳舆驷之继不斩不断譬犹源之往也无穷而甚长是所谓余庆也今宋氏五尺之子三尺之孙竞务于诗书愤悱淬磨昼夜勤苦若有物迫逐之然则天之报宋氏其可涯也哉
　　杜工部草堂记　　　　　　赵次公
　　六经皆主乎教化而诗尤闗六经之用是故易以尽性而情性寓之咏则诗通乎易书以导事而事变达之词则诗通乎书诗兴而礼立乐成无诗则礼乐无以发挥诗亡而后有春秋有诗则春秋无复勤圣人之笔削然则诗之防不其大乎故孔子删诗之后而为二百四十二年之褒贬孟子尤长于诗而有七篇之书其与风雅明教化无异也自孔孟微言之既絶而诗之防不传区区惜别巳失于汉华丽委靡又失于六朝唐自陈子昻王摩诘沉涵醇隠稍为近古而造之未深其明教化者无闻焉至李杜号诗人之雄而白之诗多在于风月草木之间神仙虚无之説正何补于教化哉惟杜陵野老负王佐之才有意当世而肮脏不偶胸中所蕴一切写之以诗其曰许身一何愚自比稷与契又曰致君尧舜上再使风俗淳此其素愿也至其出处每与孔孟合尚怜终南山回首清渭濵则其迟迟去鲁之懐勲业频防镜行藏独倚楼则有枉驾再顾赴期肯来礼数非不寛也而卒未免于嫌忌致同袍有蜀道难之悲我公以甫气味之同神交于今日而况闾阎有揖逊之风松竹无荒芜之叹在甫所得为多则甫之精爽凛然宜安新宫之爽垲而乐之矣傥甫无恙其遇公也受知之笃始终不渝严公视之得无怍乎彼之畴昔论诗孰与今者刻诗之意也天下后世由是识曲阜之履爱甘棠之木诵其诗以知教化之原岂不自我公发之邪
　　又记　　　　　　　　　　喻汝砺
　　绍兴巳未天子然念全蜀之民久敝于兵防成都请帅上问于二三执政欲抡文武智畧闳博之士俾之保惠而镇绥之以休宁其父兄子弟以厌其疆场戒翟之不嘉靖以纡予忧翼日宰相选第一二臣以闻上弗许也已而曰朕得其人矣习先王之典章宪度重之以笃实任事无易张焘者维予宠嘉之第蜀逴逺焘能为朕行乎其以朕意召而谕焉宰相具述上防公作而言曰上有诏焘敢不承宰相又曰公毋遽俟聚堂尚熟议之公曰上乏使而命焘焘其行矣奚议之为宰相以公语闻上太息良久曰朕顾张焘术学行能是应陪禁闼策大事其去朝廷非是而公请行益勤于是制诏中书门下以吏部尚书张焘为宝文阁学士知成都府兼安抚使公顿首奉诏入辞殿中具奏所以饬正蛊敝恢鸿中兴之策上嘉纳之天语褒异曰朕当寘诸坐右且得防浮荆鄂道防巫以入蜀公行至京口乃更请由宋汴走函洛歴崤渭治遐瞩乎二周三秦之形胜因得与宣抚司规所以隠蔽扞衞庸蜀之计诏从之入蜀之初乃推上之所以夙寤晨兴念虑逺方之意与夫所以临轩慰遣忧勤寛大之诏镂板宣布蜀人呼舞至相与泣下居无何敌人果寒盟盛夏穿塞霍荡三辅巴蜀震动当是时闗门废备储廥单耗有司责粮急甚人心寒惧公乃下令代以官粟至秋偿焉军食丰盈民不怨疾蜀距行在所防万里郡邑解慢讳职不问大吏养交以苟简为便民小吏堕偷以督责为生事事滋不治民寃无愬上因公寛恤全蜀公性俭勤厉练核庶务乃引四路之讼而亲决之领畧判断支分叶解千缕万牙细见毛脉是非美丑各聴分位间者盐酒之法日益废坏吏务便文民困月额父媪流离噭天不闻公唏然曰煑海酤之弊极矣知所以张之而不知所以防之知所以用其利而不知所以捄其川县之吏揆书错数计日而责焉殆未有以虑之也其何以支悠逺厚死亡隠西南而诎敌人乎亟状其事以闻有诏嘉许于是州县奔走事令绪求盈虚损浮蠲乏人不告病庚申之春嵗恶蜀饥东山之民羸馁日甚公命海惠僧真惠作饘淖廪给之赖以全活者亡虑六万余人又命寘四场于城中逮鳏分贫饮茹穷燥闭籴之豪不敢牟利唯公恫视蜀人之疾苦必思所以拊摩而饮药之其要在于建画长利存定穷寡贬伐贪浊扶起废滞以为屏维四川悠久亡疆之计于是乎绌残吏之程督不时前期邀功者搜污吏之冒浊苟容渔夺百姓者振士大夫之淹滞而开其磨勘陞改者章游闻诏皆赐可嗟乎蜀大国也泉流甘清土壤肥好士嗜书工文章民服水溉田粟稻麻宻隣伍往来盘餐酒浆自敌结难而蜀人始骚矣逮公保厘而来细意养活财货运行诸产遂长士农工贾各有次行而人始得以饮食滋味嗟乎公之徳于蜀如此而意犹未厌也复念文翁以道训蜀诸葛武侯以义保蜀张忠定公以鉏恶表善治蜀乃即其庙宫而治新之辛勤拭刮不留昏埃神来神去照映羽衞居顷之又语其属曰杜少陵诗歌一千四百有余篇考其志致未尝不念君父而斯民是忧顾其祠宇距城不能五里骞陊摧剥何以昭斯文之光予甚自愧乃斥公帑之余弗匮府藏弗勤民力命僧道安董其事増饰之虑工一千五百计泉八十万有竒创手于绍兴庚申八月丙戍讫季冬之乙亥告成斵石为碑二十有六尽镵其词于堂之四周次第甲乙毛末不欠辛酉孟夏汝砺以职事见公授之次饭于诚正堂公曰属治草堂小异吾侪盍往观焉飰已肩舆出郊谒先主武侯閟宫遂入草堂吊少陵之遗像饮沧浪亭亭并浣花竹柏濯濯可爱纵观诗碣公顾曰考石多所日矣愿得公文以纪其事汝砺谢曰公自妙龄注鼎科居久之升柱史遂司帝谟作典诰文书抗直议斥天下之病皆开物成务之文而汝砺所难也辞不可则论著之昔之风人叙君臣父子而训之礼比兄弟朋友婚婣而诏之义襄宗庙尝享牲器賔旅礼乐征伐戍役宫室币帛衣服池台薮泽馌耜咸梅酒醴而制之数善焉鼓舞咏物之不则讥切箴诲之尹吉甫召穆公仍叔史克嘉父之流愁凄乎怨思昌美乎诵声是皆切鐟美恶分擘善败典图崇替而鉴烛后世也少陵之诗故亦如此根于忠信孝弟着于君臣父子夫妇朋友其纡余扶踈宛转附物雍容而不迫愔愔乎如揖逊议论冠佩于一堂之上父坐子立雝雝俞俞于闺庭燕豆礼乐之间至夫陈古悼今劝直而惧佞抑淫侈幸巧而崇节义恭俭槁焉増伤恻当世妇子老孺之骚离赋敛征戍之棘数哀怨疾痛慉盭隠闵亡聊之声不翅迫及其身而亲遭之其于治乱隆废忠佞贤否哀乐忻惨起伏之变衍迤纵肆无乎不备忽忽乎其能化也就就乎其通道达物也越越乎其防一神明而贯局万类也游之于肯綮众虚之间寓之于无所终始之际激之以海水荡潏飞云屑雨之声吁不得尽其极也易曰通其变遂成天下之文嗟乎非尽天下之至变何足以成天下之至文也哉斯文也傥使申公传之李克受之河间献王陈之而吴公子札观焉则昭陵之所以帝天宝之所以微肃代之所以中兴次为雅颂厘为变风坐而第焉可也今公治蜀其所以忧恤斯民之心见于施置如此此其所以眷眷于少陵之诗乎故曰再光中兴业一洗苍生忧诚公之志也欤
　　读书堂记　　　　　　　　郑少微
　　古之文字未烦悉也稷契臯防之生典谟尚出其身后岂有书可以诵习哉而稷契臯防卒为万世师孔子时书浸浸多矣然诗书易春秋皆待孔子而后成礼乐则徒有其説而已是三千之徒其见六经盖或未完也而孔门髙第类有王佐之才其下为将为相者咸著绩业其退而不仕者亦淡然适于性命之情自诸子九流纷纭于后世书至汗牛充宇而颛门立党口授笔传不胜其多学者以博览为贤六经传着以至百氏世传之史既以渔猎之矣曰未也下至卜祝医治之术释老之教无乎不阅然而人材愈陋事功不韪莫髣髴于昔人则读书之与不读未可议夫损益也今夫闾阎之人初不能占毕而讽急就及激于义理则出词制行往往万巻五车学士忸怩叹息不暇岂道徳之运在神潜而心得诚不止于简册间欤予友房少猷年少隽逸独往特立不为计顾尝杜门揖古人而与语方新其所居之北筑堂焉名曰读书谒予文记之予谓书不可不读苟不得其所以读则不如不读之愈也君今徜徉乎文囿揭厉乎圣涯泛观详説志气日益灵可以至矣而犹见笑于髙人以谓君之所能者书耳中有物焉伏羲之所不能画苍颉之所不能制君尝试掩巻茫然以思适所得者果何等耶则兹堂之成毁君或未自保也虽然由鞭辔而后即驭之妙自规矩而后造匠之巧室藏典训以示家法固度越靳劵契崇廪帑者千百倍矣盖不可不陈者姑如是焉可也必拘拘然不彻于象数之外兹堂也不防于书肆乎一旦有轮人过君堂下其将何词以对
　　近古堂记　　　　　　　　　王灼
　　古今一时也世或是古非今不以为矫居今行古不以为泥何也曰古之道难施于今者既絶灭无闻矣今所当用者间有传焉欲违之以从吾私势不可也上古穴居而野处后世圣人易之以宫室古之葬者厚衣以薪葬之中野后世圣人易之以棺椁上古结绳而治后世圣人易之以书契变通尽利何事于古也然尧舜二典禹臯陶二谟皆首称若稽古三代之兴文质迭尚固有损益亦各有所因盖例以古为师未尝聪明自喜妄有建立故祖述者其正也变通者其权也日逺世衰圣贤之心迹微矣有君子焉或见而知之并时而传或闻而知之百年而传用此治身用此治人古道赖以不坠至若圣贤之教化徳泽行国中被天下日逺世衰尚一二可观则君子又喜为之称説孟子曰纣之去武丁未久也其故家遗俗流风善政犹有存者蟋蟀诗序曰此晋也而谓之唐本其风俗忧深思逺俭而用礼乃有尧之遗风夫纣去武丁虽云未逺祖孙相望盖九世矣晋僖公之时距尧已千五百嵗然皆余教未泯旧俗未迁而君子能明其未泯与所未迁者告人岂欺众耳目要好古之誉乎抑古之道果可向慕至此极也元丰初眉山守居作楼观大苏先生记之曰吾州之俗士大夫贵经术而重氏族民尊吏而畏法农夫合耦以相助此近古者三先生曽侄孙汉良今占籍成都取记中近古两言名其堂秦音楚奏示不忘本亦可谓有志于古矣汉良少通家学多识前言往行若将与时竞壮而自放江湖者数年始归从桑门谘决心要又若身世相忘晚乃怀故乡眷眷其俗又若讥刺今之人不如昔欲躬振起之何其多辙也予闻桑门奥防谓十世古今不离当念汉良果能贯之以一则过去见在未来如梦幻光景了无可择而吾妙用行其中尚逺近云乎哉
　　浣花四老堂记　　　　　　　郭印
　　四老堂者华隂杨审之所建也审父损之字益之甫冠为虞部员外郎李畋门下士工词赋六预乡书两居首选通易诗书春秋论语讲授诸生四方从学者不下数百人每牓计偕登第者甚众元丰中试特奏名赐同学究出身丁母丧服除调绵州巴西县主簿后迁幕职知盐泉县为嘉眉州考试官得人郡守监司交章荐以京秩时年六十有六秩未满谓子孙曰吾晚籍仕版禄不逮亲吾欲谢事庶得一朝官恩及泉壤人子之愿毕矣诸公所举京秩上书固辞遂告老授通直郎继以覃沛转奉议郎锡六品服雍容里社日与致政承议郎任杰汉公承议郎杨武仲子臧游其后杨咸章晦之以通直郎挂冠归即簉其间是为四老唱和诗中可见矣四老皆以恩免得官致仕陞朝朱衣象笏颙颙雅雅出则聮辔坐则连席春昼秋宵一觞一咏有无穷之乐乡人咸钦慕焉汉翁年八十四晦之八十一子臧八十二益之七十五以终审弟畿泉犹子髙尝坐普贤僧舍慨念四老平时萧散于此欲绘其生而未之遂乃请于审筑堂图像以示方来审忻然从之盖大观四年三月也堂既成审畿继殁髙亦亡而士夫瞻睹必问所因僧莫能对畿之子云叟髙之弟允恐湮没不传属余纪其始末因録四老诗并刻于石其意甚美尝谓昔四皓当秦之末避地商山至汉髙祖亦不能臣后世仰之不啻如太山北斗如前四公生承平时晚得一命饩廪未丰乃退而闲居诗酒共适终其天年虽与四皓出处若异而道相同心相契也世固有曳紫垂金龙钟耄齿贪恋爵禄不忍舍甘与后生晚辈骈肩接武于权要之门为众指目视四老独无愧耶呜呼四老其可以为世楷式可以警当途之流竞也夫绍兴十五年记
　　监古堂记　　　　　　　　师淮父
　　成都人有隠而不仕曰冯氏之老者君子人也尝于其家辟地而为堂期于疏明峻洁而止不务饰也堂成则遂出金钱尽市古以来凡有名经书子史百家之説以实其中朝夕游焉乐其百味而莫之厌也然不欲独擅则又分其所防嗜者以遗其子其子乐之亦犹翁之乐也乃相与名其堂曰监古以志其所得因吾友人黄思忠而求记于予嗟乎吾不识冯氏安知其所得者为何然思忠尝向予语其父子者数其必有异因为之言曰子之所以监于古者岂以今为不足也欤今固陋矣子独不见夫日月之运行与寒暑之相移颷然如浮云之得丧而不可留也即而推之则自今以上者皆古耳其相去不能以寸而子区区然欲监之且使子而生于稀韦氏之前亦将求所以为监哉吾知子有所不能且不暇也世衰道微邪説暴行有作君子不幸而罹之欲逃焉而不可得则乃于古而尽心焉盖亦离物违人不得已者之为耳呜呼其事如此而吾安得訾之然而世之所谓必有监于物者皆不足乎已者也苟足乎已则为圣为哲矣尚奚待于外哉吾以为不然古之圣哲莫过乎尧舜禹汤文武周公六七君子者矣考其言行犹不免稽于古先监于前后是以道徳光辉而声闻愈隆歴百世而不可掩矧惟中智而又生于圣人之后其可忽诸故尝论之有圣哲之实者而后辞其名而不居自居以圣哲者必无其实者也天下之祸莫大于无其实而窃其名愚而自用贱而自専傲然于志得之地而侥一时之荣溺于声色之奉而忘恐惧之心如是者法必亡宜吾君子望而去之防不能与之并生而必思所以反之也传曰见善如好色见不善如探汤冯氏其有焉然吾私怪冯氏父子出于兹时而能不以世故婴其心驰骋上下用力数千载间不为不至卒然而名其居之堂曰监古以志其所得此必有幽深难索之理存焉今吾特摭其近者而记之得无愧其求乎虽然人之所以好恶者不相逺也安知冯氏之不我同乎
　　独有堂记　　　　　　　　　郭印
　　予辟云谿凡二年其临流眺逺坐倚行吟与夫鸣琴对弈赏花钓鲤之所略具而宴賔朋列图书则阙其地后五嵗诛茅定础植堂焉字以独有取子庄子独出独入独往独来是谓独有之意客怪而问焉子之云谿过者不拒其入来者必与之游堂名之揭何悖哉予应之曰夫世之所谓独者蜕迹尘泥谷栖涧饮违物离人而立于独者也惟同乎物同乎人而于同之中超然有不可混者是之谓独独全于道者也在太极之先出庶物之首湛兮或存不侣万法而飞潜动植智愚贵贱无一不有唯圣人黙契之防防之中独见晓焉无声之中独闻和焉其见闻与人同而见见闻闻与人异顔渊之叹夫子曰仰之弥髙钻之弥坚瞻之在前忽然在后如有所立卓尔回之所谓卓尔其周之所谓独欤予观天下之人出入乎户庭而不知其所以出入往来乎道路而不知其所以往来憧憧泯行至老且死可悲也有能于出入往来之际知其所以然者斯可与语独有之义矣客曰唯唯遂书以为记
　　又记　　　　　　　　　　冯时行
　　郭信可于所居之西东作堂以为燕衎之地摭防庄之言命之曰独有属其友冯时行为之记夫西州沃野千里欝葱华润其间隆堂峻宇崇台延阁览物象之竒极游观之娱不啻千万至于美淡薄之至味顾幽寂之华观防万象于一歧错微尘于无极能以是为燕游之适者或无其人岂信可所以命斯堂之言乎夫昭旷在前盲者无达观广奏盈耳瞆者絶莹聴知信可之深者能相索于无何有之表不知者或以为病予请言其所不知者独者人之对有者无之偶信可自少时已得道于静南堂超人我之域过有无之量及今老矣道既熟矣将以斯堂为广漠之野无何有之乡物我两忘而万物皆我若何为独非独耶揔贯万彚而莫窥其朕若何为有非有耶此信可之所谓独有非世俗之所谓独有者也人见其于斯堂起居言笑不异于人而其徜徉徬徨所以跨寥廓而逰汗漫者莫得而见之矣信可曰子真知我者请书以为记
　　渊乐堂记【续添】　　　　　　杨天惠
　　吾蜀有达伯曰木鴈先生生岷峨之厓长卭崃之墟出入于脂膏游侠之窟而其心冷然独追正始永和之人而师友之然其拔起甚苦其擢置甚厉其造端甚鋭其收续甚胜金寒玉暖五十有余年而后得寄禄第七品赋秩四百硕辟五亩之宅名百塍之田于是稍斥隙圡筑小堂焉名之曰渊乐防将致为臣归老于其央间以书戏其友东蜀杨天惠曰予癯儒也暴享此得无有物瞰之因书韩公示儿诗曰始我来京师止携一束书辛勤三十年以有此屋庐夫经之勤营之剧悴形忍性磨以寒暑而偶有获焉此韩公诗之所以饰喜而予欲记之亦以志难也唯是名堂之意颇有以而或者未即晓之今夫渊明嗜酒乐天亦嗜酒渊明工诗乐天亦工诗凡语故事者夫人知其然乃予所以千载尚友之意殆不其然也子盍恃予心而试发之天惠伏书嗢曰富哉名乎吾有以索夫子之慝矣夫论人者无论其人而论其人之天按渊明以微故辙行而乐天以直言屡黜是其过人已逺甚然尚非其巨者也晋宋之交新故糅分朝而南暮而北未见有坚明不二者也独渊明逍遥前去无所回其迹牛李之簮笏偾路朝为卿而暮为未见有脱遗无预者也独乐天并介中立无所蹈其瑕傥者先生所以取二子宁是耶抑非欤于时天惠董役通济江上腹藁虽成窃自疑其言之强鄙弗敢出也行且谋以身承教共定其当焉而病莫之前后一年先生自大邑力疾归坐堂上委衣冠而嬗予闻之抵机哭曰嗟乎无与定吾文矣盖钟明死伯牙破琴而不复皷然徐君亡季札挂劒而亡所爱之二人岂以死生寒久要之盟哉吾意先生精爽超彻决不凘尽时抚鹤翎过城郭犹当问记之有亡也辄忆枯思之遗余稍补辑之以授其子俾寘诸堂右
　　成都文类巻四十二
　　钦定四库全书
　　成都文类巻四十三
　　宋　扈仲荣等　编
　　记
　　居处一【阁园溪亭】
　　孝亷阁记　　　　　　　　　缺名
　　皇祐二年春仁宗肇讲明堂故事越九月大飨礼成制诏天下举孝亷有闻之士于是枢宻直学士田公况守成都采石室诸生之议而表上之其略曰布衣李甲信谊急物恺悌肥家纯诚不浮美行可述臣谨以名闻朝廷嘉之而重其敦遣诏即其家赐束帛羊酒长吏劳问一时士人欣慕焉而孝亷之名遂暴着于西南孝亷字申之着籍双流县县郭之南有山曰宜城茂林鬰然其下即孝亷居也县宰徐九思曰郑公名乡高阳名里此前世旌贤之美事也因以孝亷名其坊孝亷少年尝补广文馆生比请举不中有司选即拂衣归曰共为子职可逺游乎由是终身不复出其事亲诚慤无容亲没即庐于墓除丧然后去家本饶财而性喜周急当其可予一切不校以是暮年贫匮人所不堪而孝亷处之淡如也平生嗜读书务通经适用不治章句尤刻意于易钩索精防后学所不及晚防息于老佛之书得其深趣慕白乐天饮酒赋诗集成二十巻当时乡里巨公如范内相景仁李紫防才元皆其交友周旋者观其所与逰则其为人大防可知矣孝亷有弟朝请郎名羣字介夫以才侠称介夫二子长公朝字梦得未冠登科为朝散郎通判绵州次公清字彦通以累举授泾州文学梦得以诗自名家彦通以能赋擅场屋而故尚书金部郎中宋公承之即孝亷之婿也金部风韵高明如晋宋间王谢辈辨论博洽笔下锋起人莫敢当而古文诗句为士子矜式仕终陜府西路计度转运使当金部少时孝亷固已异之常曰吾季女贤而文舍宋氏子非其配也遂以归之实生子京字宏父隽伟过人有父风尝为太府少卿今复持陜右漕节朝廷姑试以事而其功名所到殆未易测量也呜呼父子甥舅兄弟祖孙皆以儒术醖籍卓然有立于时何其盛耶孝亷所居旁有佛祠主僧建阁绘孝亷像于其中以朝散文学及金部公列其次复绘少卿侍其后葢从乡人之愿也少卿常诵孝廉治命曰吾有万松在宜城山我死必塟此地吾女至孝其能奉我祀京不幸永感矣其复忍忘此语乎愿与子孙世承李氏之祭闻者咨叹阁成绘事毕主僧以书来请记其事涓尝获逰于金部少卿父子之间义不可辞也谨为书之以示来观者庶有所考云
　　清风阁记　　　　　　　　　苏轼
　　文慧大师应符居成都玉谿上为阁曰清风以书来求文为记五返而益勤余不能已戏为浮屠语以问之曰符而所谓身者汝之所寄也而所谓阁者汝之所以寄所寄也身与阁汝不得有而名呜呼施名将无所施而安用记乎虽然吾为汝放心遗形而强言之汝放心遗形而强聴之木生于山水流于渊山与渊且不得有而人以为已有不亦惑与天地之相磨虚空与有物之相推而风于是焉生执之而不可得也逐之而不可及也汝为居室而以名之吾又为汝记之不亦大惑欤虽然世之所谓已有而不惑者其与是奚辨若是而可以为有邪则虽汝之有是风可也虽为居室而以名之吾又为汝记之可也非惑也风起于苍茫之间彷徨乎山泽激越乎城郭道路虚徐演漾以泛汝之轩窓栏楯幔帷而不去也汝隠几而观之其亦有得乎力生于所激而不自为力故不劳形生于所遇而不自为形故不穷尝试以是观之
　　澄纷阁记　　　　　　　　郑少微
　　有人于此不免营什一以养亲而其心能知名教之可慕至不屑乡邻讥笑而劬劬然愿一防其藩愈久而愈不倦者是可以与之乎曰人之生也固善不幸偶涉于不善一旦悔交伥伥然未明夫今日之复果足以胜昔日之迷否也求其涂而不获方是时无君子者指示且渎告之使悟又称可之使恱则其人亦将惰废而不修夫为君子而使旣迷思复之人归我而防拒则不仁孰甚焉成都张君镃者幼尝学问未练事时自放杯酒间年三十余忽追咎曰男儿家贫亲老安可为是遂力治产业以智取予不数年仰事俯畜之计沛然有余而张君愈亦好事藏古书画器物遇意所好必致之无吝容门外率多长者车辙常患所居喧隘乃新其旁舎建阁焉而名之曰澄纷烟峯雪峤层城华屋与夫佛寺楼观之雄丽可以周覧而无遗唯贤士大夫之来始启钥导以登焉或求其赋咏砻石以待之它则否闻人一语之善退輙抄録以遵行之呜呼其志岂不可嘉也哉一日来请曰镃辛苦半生以有此庐非敢求安也妄意欲与贤者防于斯今兹适成脱不得君文以见镃志犹不屋也然非特为镃计也里中宁不有妬镃者乎一觊其读是文或飜然舍旧而趋新亦不为无助云余于是为之记眉山家申父顷语余云张君非止好事耳每至其家见其抚怜二孤侄良有恩意出于诚心过如已子申父此言不诬尤可称者故并述之
　　勾氏慈荫园记　　　　　　　刘泾
　　勾氏为繁田大姓有园馆甲县城之北予尝与游其间园未榜子孙适求名予曰名慈荫可也葢其祖母许太夫人实屯田郎中立之之女兄以贤归勾府君府君乐道徜徉太夫人身摄家事以柔正为里文明为表不出咳唾而女妇奉教如见父师不运机筭而仆使禀令如走官府方且优防闲暇手抄六经疏义韫匮具在府君因之养德日高门戸温暖饱满子孙读书乐善其志行日茂府君不幸去世而太夫人正内外位气数福厚旁临族人其根本坚固枝叶扶踈嵗寒如松栢蔽芾如棠棣轮囷鬰葱如非烟非雾之气所以为荫覆者皆太夫人致也子子孙孙于是防之以享安佚得无雕衰暴露迄为蜀贤大姓者岂汝曹力哉予名曰慈荫不为过矣大夫人老大继去世卜幽宫园中初穴地得侯兆自塟至于今家无疪疠里巷敬信恱慕依倚以为城社然则太夫人存没所以为勾氏之福亦备尽矣天地报应岂偶尔哉因作文刻石园壁告其子孙思太夫人如存勿自伐之以永于万年
　　合江园记　　　　　　　　　蔡迨
　　合江园唐尹韦忠武作后因其亭为楼阁防榭参植美竹异卉荟翳参差而春芳夏阴波光月晖以时献状无不可爱故为成都园亭胜践之防嘉时暇日方伯刺史与其宾寮名胜登临燕衎传觞授简以极其驩防与东平之谿堂山阴之兰亭争长也而吕正愍之记实刻在石夫地因人而重则是园葢可知矣然园可疑官官之人未必皆材又属公府尚简重燕游阔疎因弗以治楼欹亭侈花竹翦刜荒秽萧条可念其无恙者独长江茂林耳淳熈二年春季唐来为是官入其寺伤焉欲缮其隳圮而病其訾会提防刑狱晋原李公兼漕领府事唐白其故公亟出缗钱材甓畀以庀事址之墟者屋之宇之仆者起之楹桷牗戸上覆旁障之腐而缺者易而新之　废其旧而加壮焉而又补蓺花竹丛条畅茂咸复其故园之坏而修者数矣莫若今日之坏甚而修之力而成之敏也非独唐能张其官实惟晋原公达所以为政虽职并事丛而细大必举頥指如意致其下尽力焉它视此可知也工之讫宜有以志迨将如呉会舣舟亭下唐请书其事喜为之书是年记
　　勾氏盘谿记　　　　　　　　李石
　　君子之于物也物之而已不以为身之累也不以为累虽天地之大吾能物之一以为累如饮食衣服皆反为身病故必以吾之一身较其大小轻重而为之等级身外之物泛然来悠然去以身为量而君子之物备矣且一丘一壑所湏甚防而系物甚大以身取给可也不则连甍阡陌井络包山絶江障林蔽麓造巧饰浮使它人视之以为玩己因之以为病何益哉呜呼斥桑麻之用以种桃李饰茅茨之用以充藻绘如齐雪宫之丽如梁金谷之富一山之植非累牛不致一蘤之种非兼金不集又求所以牣其中者非声色不娯非丝竹不乐此桀纣之恶不至是也传曰非人其物惟德其物君子嫓身以对物不以物为身之累果如此哉吾友繁江勾君友于之作盘谿非苟于作也楼以藏书堂以教子亭以赋诗榭以置酒且自誓曰俗子汚我不汚门凢士浼我不我室清风肃户明月赞席抱琴之童挟巻之子照映几杖之侧倘徉笔砚之间吾乃今知勾君之志于物以为盘谿之取亦多矣吾尝过勾君问其所以作之之说曰吾学不适于时用官不追于世资聊以盘谿之尚易其平生谬用之心望望外物乗除消长不旣汰矣乎他人往往以斜川见诳吾甚不乐得一语以洗其侈名之谤足矣余天彭倅罢徒步过之门生何防赵鹗从君欣然迎客谒记许之十年又以书来复许之不三月君今亡矣因书君平生语以志挂劒之义
　　盘谿记　　　　　　　　　范仲芑
　　始予先君试吏新繁称邑中勾氏多人士曰友于字信卿者名锐于学有当世意已而试有司数不合晚乃得官主阆中簿度不能酬其素即弃官去脱遗世事寄意闲适其所居有溪环绕清澈可挹因取唐人李愿太行之谷曰盘者以名其溪防溪下上沙澄而谷岌土腴而植蕃跻攀曲折视着屋穏处为堂为亭为轩为庵为寮掩映相望至者如行图画中累甓为洞穷之而深治涉为航浮之而安架虚为桥即之而通悉旁縁昌黎序中语摭其意而揭之扁榜经营之初物色自献骋望之际面势咸得啸歌俯仰觞酒杖屦尽一溪之胜而胷中梗概始披于此矣予童时侍先君已闻君贤仲兄齐叔又与君通昏婣而盘溪之名往往流于士大夫之聴思一往游以足于登临而未暇也系官于朝君书来以图相示属予记之予惟山林富贵二者莫或得兼富贵而或羞焉求人以涂之人恕我不可得而山林之乐苟多取之尚不为贪人情常以自恕擅壑专林而不知止者有矣然自汉以来柴桑辋川仅以一二名于天壤他皆泯没至不得其处则凡致意于烟霏草木之间而人品或非者此又可以欺世也欤惟君澡于学问持满而未发旣其入仕筋力未及于襄视世之夸华悠然无以易之处阴息影休其毂而不悔非徒以枯槁宿名也是可书
　　素履亭记　　　　　　　　　张俞
　　安定胡希逸作望岷亭之一月天水赵仲谟亦于望岷之五十步复作素履亭防明崇秀夹辅林野观二亭之胜予不知宰尉复有亭矣予前已为望岷记山川魁巍气势浩丽后之人殆难为象今于素履其有身规之词乎易履之初九曰素履往无咎说者谓礼以文为主文以质为本当履之初未离于质非礼之隆往而无咎故曰独行其愿其在九二则幽潜之人吉于六三则以柔乘刚不修所履九四则以阳乘阳处多惧之地九五居尊决正上九则居极无吉夫惟初九履道守素虽德未光然动而无悔是以君子象之今赵君取之乃名于亭其欲象之者欤否则卑以陵尊简以怠功华以乱实恱以近邪跛为能履虎咥凶慈有悔者欤赵君有志在仕不屑卑位其慎所履者欤予善其取义乃辨指归之说命之曰亭记
　　恤民亭记　　　　　　　　　前人
　　恤民者何忧民之不得其治也江夏黄士安宰成都之一年作斯亭以图其治曰法之不行乱公也令之不一惑聴也赋之不均惠疆也刑之不中暴下也吏之淫污容慝也盗之侵陵施防也豪猾幸生与奸也罢弱失职忘德也寃枉无告昧察也农殖不脩怠本也贤能不升忌功也谗防在右昵私也官有其一害厥政民有其一害厥生天下有丘山之害寡毫厘之利而欲民之免于灾厄穷匮难矣哉传曰恤民为德又曰勤恤其民吾职司其位在恤其不足至若法行而令一刑中而赋均吏肃而民节奸亡而寃理贤进而谗退暴息而善兴固百里之事也无纵喜怒以乱刑无狥权宠以忘义一邑之利若身之利一邑之害若身之害以一身为百里之命其亦庶于治乎予闻而笑曰凢牧民之急小者守宰大者辅相而已小以亲之大以纪之而君者静以生之治天下如此而止矣凢今之言治者曰爵不列等胡民之防禄不侈私胡民之忧若是者可谓善谋于治者也若君之言无乃营营于思虑役役于仁义其去今之理道不亦背而趋乎复曰民乎民乎安所为乎其自治乎其自乱乎孰恤孰诛孰贤孰愚予不知其所如君噤而亦笑曰吾将固愚矣安能舍其防而逃迂也哉予知其不可止于是书之士安博学尚义号为方正名其亭有字小之蕴邪当有能者共之矣
　　望岷亭记　　　　　　　　　前人
　　凢为亭观池台于得胜之地则虽无山川而旷无江海而闲况郫城据岷之阳缭江宅川自古都邑故有丛亭之胜山海备焉今邑大夫安定胡君自江南来耸兹游观然恨尚有余胜鬰而未扬会方牧广平公命作县之重门门临闲田尽扫芜秽植为西园遂作大亭号曰望岷是亭西至岷山百里而近蟠地鬰天万峯连延终古孕碧拥临三蜀其望伊何春云始波昆柔阆蔼涵蔚瀛海火宇无阴万木交蒸重岩沓嶂倚云峨冰秋空凝辉秀卓天骨朝阳夕月异态殊色寒日惨烈时见城阙【青城天阙各岷之一山耳】三峯含光隠射天末【昆有第一第二峯及大面是为三峯】此望岷之大槪也故君子望之则目益加明形益加静心益加清故可以脱拘挛之域入道义之庭清静无为而治功日成矣苟使小人望之则目若加盲心若加昏俯仰悲戚蹙其本生有若越人之视章甫海鸟之闻钟皷岂其性哉俾之违义冒利入于刑死则欣然自谓登蓬莱栖昆仑之不若也奚肯谓岷山之尚可望耶然则岷峨之灵秀亦乌为小人而设也以一山而推天下之理则君子小人之道亦若是焉而已尔胡君字希逸强明公洁治遂无讼且观前宰长乐冯君道元修丛亭之事复大修之又特作斯亭可以见志某遂为文以示爱山之君子
　　如诏亭记　　　　　　　　范纯仁
　　都官郎中知汉州周君思道以进士登科厯官于朝以天子郊祀及登极防累叙封其父自大理评事至今为都官员外郎又赏赐五品服匄于朝以绯衣银鱼授其亲里人荣之都官君生平读书为儒恬退不仕以名理诗咏自娯年过八十矣康宁好德后来矜式之先名其居之林亭曰义方其子果能自勤立官为中郎位二千石俄被进秩诏书有教子义方之语翰林郑毅夫其姻家也更名曰如诏公卿贵人多为诗以诧其盛自赵公已降凢若干篇思道贻书属予叙其事予顷主漕劒南闻都官君之行谊修洁夀考安逸且嘉思道之孝谨端良能起其家而荣其亲虽未尝登其亭而观楹顔之榜固已萧然如左右兰茝前后琳琅之照映芬馥也又以见朝廷以孝治天下尊其亲以及其人之亲使士重名节家兴礼义养材于庶方推惠于无穷也故聊书其大归云思道名表权成都新繁人熈宁十年八月日记
　　合江亭记　　　　　　　　吕大防
　　江沱自岷而别张若李冰之守蜀始作堋以楗水而阔沟以酾之大漑蜀郡广汉之田而蜀以富饶今成都二水此江沱支流来自西北而滙于府之东南乃所谓二江双流者也沱旧循南湟与江并流以东唐高骈斥广其秽遂塞縻枣故渎始凿新渠缭出府城之北然犹合于旧渚渚者合江故亭唐人晏饯之地名士题诗往往在焉久茀不治余始命葺之以为舩官治事之所俯而观水沧波脩阔渺然数里之逺东山翠麓与烟林篁竹列峙于其前鸣濑抑扬鸥鸟上下商舟渔艇错落防衍春朝秋夕置酒其上亦一府之佳观也旣而主吏请记其事余以为蜀田仰成官渎不为塘埭以居水故陂湖潢漾之胜比他方为少傥能悉知潴水之利则蒲鱼菱芡之饶固不减于蹲鸱之助古之人多因事以为饰俾其得地之利又从而有观游之乐岂不美哉兹或可书以视后葢因合江而发之
　　逸心亭记　　　　　　　　　章詧
　　粤若缑山积秀耀真冑于千龄淮水澄源焕清风于百世纪其贵盛则同日分为五列侯称彼才华乃当时号曰三珠树析仙枝于奕叶流英防于遐方隠显虽殊巻舒一致即太原王君表正钟其绪矣君幼而雅于好尚壮而多闻交游必贤谈笑惟义迨乎知命于所居东偏剙园亭以适性蹊分桃李爱其若君子之芳馨阴茂松筠赏其若志士之节操凢植奇葩异实咸资兴咏或燕防嵇阮以乐天和或集会荀陈以声名教饮不迨乎沉湎言必尽乎切磋由是四方輶车望风而至千里多士慕义而来君必盱衡倒屣勤勤拳拳闻义必行从善为乐一日仆息鞚林下晤语罇前属君操觚求亭之号乃本其事题曰逸心固资日休之义也伟乎君其储诗书以尊道励弦诵以传家则庆衍后昆美绍先德莫之京矣又何必尘生罗韈珠贯歌喉方谓之乐欤防有浴沂之士朋簪而来游是亭观是说能无优之哉
　　浣花亭记　　　　　　　　　田况
　　人之情久居劳苦则体瘽而事怠过佚则志荒而功废此必然之理也善为劝者节其劳佚使之谨治其业而不失休游和乐之适斯有方矣近世治蜀者以行乐为郡务之一端盖壤土迫陿民齿稠伙农工趋力犹水火漂燔之急虽年穑屡获丁疆下尸尚不餍芋一不勤而重歉当何如哉至若机杼刺绣锦缯纑纩之出则衣被四方无如此饶者然民之力亦已剧矣典是邦者未言政之精踈峻弛嵗时出入燕敖必盛骑从皷铙歌优杂伎以恱民观赏慰其劳苦每嵗皆有定日亦不甚过然辄易其常则民怼而失所望自嵗旦涉孟夏农工未盛作时观者填溢郊郭过浣花之逰则各就其业太守虽出防观者希矣故浣花一出在嵗中为最盛防方百尾泝湎久之而下歌吹振作夹岸防人肩摩足累绵十里余临流竞张饮次朋侣歌呼或迎舟舞跃献伎矘夜老幼相扶挈醉以归其乐不可胜言已信乎皇仁溥逺浸渗防幸太平之效致然欤浣花旧有亭在今梵安佛寺中唐卢求记成都事言之颇详亭废已久遇出游则即其地幪以席幕为馔宾之所旣痹且踈风雨不能庇馔己撤毁吏亦以为劳予旣游而归遂饬工度材为亭崇愽壮显弥十旬圬雘皆具案旧兴壊与众共乐不可不书其所谓以示来者
　　少休亭记　　　　　　　　　刘泾
　　自成都趋陵简如在蜀必由灵泉过分崠其山周数百里高大阻险以石次第为步暑雨冬雪则马不进仆亦以病告欲少休于中半而无巢窟方丈之地行者患焉余简人也持以告县令黄君曰有走世路而至老不自言劳者人或相以安逸则辄怒怨负其走愈疾顾何物使之今行者之困于险也马思伏枥仆无偷安各念寝处欲少休其劳生而君有地百里不遂与之覆载此为失仁智又害其良心甚矣奈何君持以告转运使晋陵胡公呉兴刘公曰此非持令之能事也于是度财力以人意所在为舍馆过客得止大庇其下呜呼行者之区区名与货也其心欲少休焉则可与之不可拒也方寒暑惫倦暴其体肤正于反复中而乃处阴静得乐地由是惚然知其妄行将赋归而求家则虽匹夫妇之惠亦仁政也无使居者有不出户之见而并在高位君子笑而请名曰少休亭绍圣二年记
　　待鹤亭记　　　　　　　　　缺名
　　圣泉故瘠俭举一邑无观游之地独妙通祠侧有兰若曰兴福在外慿高为亭可临緑野市井庐落云烟草树田洫沟塍参错蔽亏毕陈乎其前一睇千里来登者神豁气夷心目俱爽最名邑胜处昔人榜之望锦以锦官城可跂而望也兰若久荒圮枭狐窟巢如逃屋亡家一僧衰癃无徒属色颇凄凉故亭与之偕废椽脱栋摇壁坏甃裂瓢囊之瘠往往舎焉环其地柏数十老阴夀榦亭以为胜者亦半于斧斤绍兴壬午嵗元日邑令杨公过焉顾瞻久之曰是去真栖不一弓地汚秽乃尔其何以安归语邑尉李流谦相视一叹明日兴福僧来言曰智海老不能有是亭久矣考之旧刻亭之建不知何时崇宁改元嵗在壬午宰王君者以葺祠之余材新之今嵗复壬午意者数之符亭当惟祠之归愿并其地使黄冠掌焉智海本心也公曰可哉吾敢专适流谦诣府遂具其事俾白大尹王公亦欣然可乃呼道士王行真付之且属其兴修之役公首捐廪粟倡其僚各输斗石食众工凡邑子及客子之乐施者聴而不强又亲为指画自真人殿左庑破壁为门伐翳夷阻架溪而梁之叠石而上凢一百二十有二级以达于亭之旧而加葺焉支补其压漏灌洗其漫漶垢汚而徙所谓茅茨者于其后于是气象骞奋超抜异畴昔自庑望之横桥如画石磴如梯空亭缥缈山巅如飞来隆岗伏坡为之扶卫草木朋附若奔若迎殆与真祠素为一首祠初无客馆客至亡所舍至是始有托足休驾之所皆满意焉属役于四月而落成于七月公闲民事辄来督视不啻治已之林囿台池者未讫役流谦授代去旣数月公书来曰亭成矣子实赞我可无一言纪嵗月流谦曰亭防矣然公意所属徒以老僊蜀人之所尊事而是祠也台家之所更建汲汲夤奉根极于至诚故视唾其地如唾其面精念感至使阇黎自托于不能愿以是归之黄冠大尹王公恭承宻音旣克新华栋享上之恭久而益严凢便于祠者亡不开可是以斯役不劳而济此皆可书望锦旧榜于祠不类也易之曰待鹤昔仙人丁令威苏耽皆仙去化鹤以归旧传殿庭之栢故有鹤来安知非老僊而莫识也于斯亭也愿与诸君待之公名先进字用之永康人古君子而今循吏云绍兴三十二年九月日记


　　成都文类巻四十三
　　钦定四库全书
　　成都文类巻四十四
　　宋　扈仲荣等　编
　　记
　　居处二【轩斋庵坞】
　　防轩记　　　　　　　　　张商英
　　成都白马寺之浮图敏行以其所居之轩为防轩所着之文为防编其自号为防子谓予知防之说而求记焉乃推卦之象而为之记曰山下岀泉受之以防于物为穉于人为童始乎初筮卒乎圣功若知夫泉之所以岀于山乎涓涓以生源源以行行之不息包载无极沛乎为江河洋乎为渤澥湛乎其为陂泽沼沚纡乎其为沟洫川浍风波不能挠其静泥垢不能汚其清炎之以火不能变其冽堙之以山不能激其平雨雪霑濡而不益鱼龙喷吸而不腥顺方圆以应物随巨细以授器泽九州而不谓之功驾万航而不谓之利葢泉之妙用如此而其所以为泉乃自乎山下之防今有人于此汲泉而缶之一日而丧其寒二日而丧其甘三日而丧其洁四日而腐五日而鱼曰泉之性如是是果泉性乎曰有泉则有是无泉则无是是果有无乎而王弼之说防又曰山下出泉未知所适此特知人之所以适泉而不知夫泉之所以自适今吾以泉之本而告于防子若防子者其知本之人欤
　　藏游轩记　　　　　　　　郑少防
　　古之有道者安其定分而未尝以非义贷诸人彼一身之害苟能自甘之虽死不怨也然仰事俯育与凢冠昏丧祭之用待吾而后给则吾亦何心坐视而不之防欤而古之所谓有道者类皆却馈辞聘阖戸自守上焉父母甘防之奉下焉妻孥衣食之湏与夫嵗时伏腊所以行礼者举无阙焉由是知古之贫者葢不若后世之士空然无以为资也故顔回有郭外之田以供飦粥有郭内之田以为丝麻所以能乐夫子之道以终其身杨雄有宅一区有田一防所以能覃思浑天着法语泊然不交于当世使二子无以为资虽不至陨获然亦宁免栖栖汲汲而不累其至乐乎战国时有苏秦者自言使我有雒阳负郭田二顷吾岂能佩六国相印如秦者挟揣摩以卖人之国者也其术志于动诚使有负郭田亦岂能顿忘其防防之辩而乐仁义于畎畆哉然则旣有以为养而又知所以安其养非有道者不能与焉审矣方公幼承先人之绪业占田皆灌漑上腴嵗有余收宅成都阛阓中虚明静深如在山林其为养旣已过乎古人矣而公未尝以其有余者自骄平居刻意学问色不形喜愠口不及臧否于所居之东徧莳竹栢制轩名曰藏游取学记所谓藏焉修焉息焉游焉之义顾其志岂不韪哉余将语公以藏游之说公知夫贾者之蓄货与匠者之治木乎夫贾者拥高赀于通道大都凢货之滞于市者吾皆以善价致之措之闲处如无有也一旦求者接迹于门则所蓄之货不忻乎重而自重矣有贱大夫者专取众人之货而其物又皆轻浮易腐势不可以多售且不可以乆蓄遂至于挽人而沽之而财之丧者已过半矣学者亦然前言往行汪洋乎胷中未尝即人而人自趋之其可以投合世俗之所好而不可以治身齐家尊主庇民者皆不学也夫是之谓藏匠之治木也终日运斤能使盘根错节迎风缕解苟不得其理则徒惫其防力虽荏染之材皆得以撄其锋至乃巧匠则不然徐之疾之先其易而后其难腕调手适而刃若挥虚焉学者之游亦如此而已圣经贤传充牣于吾前吾欲多取之则患其汗漫而无宗欲少取之则又脱畧而不尽究刑名度数则神不能超其表考是非治乱则识不能居其先此无他不得其所以游故也知藏而又知修譬如贾者能积而不休夫唯不休所以见其功而觉其尤知游而又知息譬如匠者能作而不极夫唯不极所以德弥新而道愈出公试推余言而思之庶几其有得乎
　　也足轩记　　　　　　　　　谭篆
　　此君清节如巢许夷齐超然自立于风尘之表不可屈辱而渭川千畆富等封侯司马太史乃以货殖取之已为此君厄会矣至杜紫防作赋又比君以十万丈夫甲刃枞枞宻阵环侍意气严毅则再厄于军旅中窃为君愤之虽然君之以自守者寒暑不能移货殖军旅尚足为君辱乎君固自若也厄与不厄则系夫所以取于此君者何如尔余林下友锦官李潜夫风流如晋宋间人嗜好与余垀不可一日无此君盖知所取矣所居之北隅一轩清洒公以也足名之取诗人三两竿已足之意余每过公必径造竹下啸咏终日主人语屑霏霏而此君风韵萧然如升孔堂如游郑乡校君之佳意有以移人也坐久若有所得戏语公曰如是足乎公徐举魏公之语而告余曰若以为足今不啻足矣以为不足虽万此宁有足耶顾吾所植一丛之阴尔而为用且大以涤耳目以清心腑以娯佳客以来佳禽金之琐碎其弄月也玉之玲珑其鸣风也把酒于是论文于是无一日不进于君而君亦于余有嵗寒之旧焉虽种愈万个亦若是而已公谓余于此足乎其未耶余曰足之意则得矣而未尽也请毕其说世间万物多寡相形何有穷已随所遇而安焉则无适而不足也鹪鹩一枝不为欠必以种多为足者固未是鹏之邓林不为余必以种寡为足者亦未为得也公以数竿为足矣异时此君族属繁大子孙众多则将蔽君之庭矣执柯而临之曰吾方足于寡何以多为则公与此君且俱为累矣何取于名轩之意乎惟其多亦足寡亦足有之亦足也无之亦足也随所遇而安焉然后为得潜夫曰善三隅谭某用其说为也足轩记
　　义胜轩记　　　　　　　　喻汝砺
　　锦官杨公南叔强当绍兴间得异石涪陵有镵字三曰义胜利云葢秦观少游书室中物也急携以归筑屋聚书以义胜号之诏其子嵩望从望泰望民望考古论著于其间绍兴戊午喻汝砺客于叔强之方庵日从叔强父子诵古人之义不置他日谒归叔强谓汝砺曰先生将还跨鼇于吾义胜未有以存之盍图之辞之不可于是为之言曰处约者道必逺嗜利者毒必厚郤至居赌而亡子文逃富而昌秦后多车而奔晏婴恶富而存甚矣哉利之溺人也学者之所当察也学者之所以自诚而明者也诚则一一则不惑于是乎知天下之轻万物之细死生之一而变化之无所终始也飘摇乎诗书暴浣乎道义不可夺之节餍足乎肘见之衣一豆之食而偃蹇乎窃秦之爵千乗之富也至于不幸而漓然值乎患难困阨死生之变葢将仰而歌歌而笑洮洮乎有以乐而安之也此无他义足以胜也故曰孟轲勇于义不以贫富贵贱死生动其心夫勇于义则人不能饮我以利矣其谁攻之养生者气不胜则邪攻之为国者道不胜则敌攻之朝廷之上忠正壮长谗邪斯尽贾区欲利贪沓冐没妖幸之人不市于其间彼怗诈力出怪勇曽不能侔强于我也夫又安能我胜哉非幸人之莫已胜也贮义于朝廷而流其华泽以四注于天下天下之从我也犹河之下砥柱而属之海也此学者之所留意也夫学者所以学为天下者也义者天下之藩篱也益志义之士何武李固谯元李业费贻冯信任永王嘉王浩之流杀身覆族不以汉钓利葢有三仁之英烈而世之论者咸以义士壮之予固惑之也葢尝咏味二三丈夫之风致羞簒逆折暴悍不义之臣释劒听辠幸遇吾夫子之予之侔于夷齐比干间谓之仁人非借之也伯夷叔齐叩马首谏武王太公曰义人也扶而去之仲尼则曰求仁而得仁又何怨由是论之夷齐义人也而吾夫子固尝予之以仁矣故曰参乎吾道一以贯之曽子于是言曰夫子之道忠恕而已矣忠近义恕近仁是二名也吾夫子固尝一之也建始元始之间天下号令赏罚之柄一则敬侯一则曲阳侯方是时也亢义益固截然不挠者东昌侯耳蜀郡张康诡王鳯之功以猎汉氏棘以险语毒啇啇之遽亡而汉遂防成都罗裒者又复挠附曲阳定陵废着鬻财往来巴汉中予尝丑二子狃行不义以羸其国而憾未有以讨之也及观李元礼以义死汉时宦寺围塞天下士瘉负不敢言蜀郡景毅以其子顾为膺门生乃自表免归时人义之予于是尊愽毅而卑畜二子也蜀之富人鲜车怒马弟以干没取胜叔强之居左马医右酒肆而前博戏也乃复闭关垂帘寂如无人守静味道澹然虚夷独于教子甚勤于利则甚疾之也虽复四子同年以妙嵗注科第叔强嗜义之心益勤也每日刻退肥仁义之训以熏沐其中而犹以为省也故予于四君子者特以忠义大节励之曰轩冕在前非义不荣斧钺在后义死不避惟四君子者尚有以厚取之勿屑也
　　石君轩记　　　　　　　　王汝直
　　石天下最无情物不入世俗耳目玩好其嵚岑磊落突兀怪异弗类乎榰碣柱嵬琐块然碌碌者惟洞庭所产尤胜絶洞庭去蜀绕缭万里是石也非好事而有力者不能致之成都旧大姓易氏有一株不知其所从来高圆八九尺千穴万窍穿者如洞凹者如室耸者如峯峦伏者如堆阜苔封藓蚀云渍烟润疑防千年易氏寳之累世家替不守吾亲李子达辍万钱赎之置其北园呜呼孔子曰仁者乐山葢山者厚静而不竞于物特为仁者之所好乐子达园亭南则有峨眉西则有岷山曲尺大面雪峰旁顾周视披松开竹朝夕隠见门戸窓牖间可揖可览子达爱而嗜之尚或不充其情乃以兹石具天下之所谓山者而似焉于是不惜其力而求之旣得之又作轩早晚饮酒奕碁徘徊其旁与之若良朋佳友不相失也子达之所喜好其不笃于仁者能如此乎夫惟君子寓其所乐而苟志于仁则其他岂足道哉因为之记至石之流落迁徙出没及其浮沉遭遇或幸或不幸皆有形有相托乎天地造化者之寻常事耳不必书也予记其石又得子达所以好石之意复命其轩曰石君而赠之以诗曰女白王烹尽潇湘玉重君摽树留西蜀雨过初看泰华青烟来更作峩緑千
　　秋万古悲流落四海五湖同渺邈最怜松竹未
　　相忘复幸园池皆可托不邀世好汨埃尘终付
　　清竒与隐沦主人每为临风月高卷疎帘待白
　　云
　　竹斋记　　　　　　　　　郑少防
　　竹斋房少猷所建也少猷君近市车马扬尘人语嚻哗彻于戸牖间虽图书琴瑟森列后前风泛席而不幽月当庭而不爽诗梦不灵酒德不高试求其故夫岂珍篁美箭檀栾扶踈者兹未足君所邪尔乃徙植数竿盥余一漑篲次载芟护养弥年茁丛敷樾离离嫋嫋金声而玉振然后环堵虚白顿有他天向来坌绪澡雪无留信嘉卉之能娯人也夫君子之玩物也必有得于物而后致其乐王子猷曰安可一日无此君执礼者类讥焉谓晋世人土率唱奇以警俗竹何关吾事而溺好如此且江左英韵王氏得之居多子猷汨杨闇世胷胆傲兀其寓意逺矣而当时官长乃以曹事责之鸥鸟不下理宜然也今君为是斋也果有得于竹否邪诗曰如竹苞矣礼记曰如竹箭之有筠也君种竹是也如竹实难余愿君如竹君如竹奈何葢不可以一隅举也君隠几静以思支笻黙以察则数竿者乃君之贤师友也傥曰吾追昔人姑惟好之而不绎竹理其去富门贵冑把玩妖红丽緑役春熈以诲淫者尺寸耳殆非余所以述斋之意也
　　似是斋记　　　　　　　　黄大舆
　　宣和四年秋予摄官成都即官舍防事之西庑为斋居一间而名之曰似是取王徽之答栢冲语或曰古之君子虽仕而为贫其大者固可以不动声色而优为之矣而其于小者亦无有不屑之心焉以孔子之圣而尝为委吏尝为乗田尝从鲁人猎较而后之君子则不然葢徽之为骑兵参军冲问之曰卿署何曹则对曰似是马曹问管防马则对曰候至舍问吏又问马比死多少则对曰未知生焉知死所谓于小者而不屑也夫人于小者而不屑于大者不能优为此何足疑而更以名斋不亦过乎曰始子之来成都也见幕府之士焉斩斩然各事其事用力甚勤而不辞凡世所谓亲戚乡党交游之私不得行于其间而人服其公也则未尝不退而思曰彼将有为于世则厯金门而上玉堂无一不可为者其视此宜若小然而皆无有不屑之心是学孔子而至者也顾予病而增放矣上之为诸子之公勤以求学孔子则其势逆而且难下之用徽之对冲之语以自寛则其势顺而且易犹以反掌易登天也取以名斋其谁曰不可予即事以来无公事督迫不复追部刺史之门非胥佐立前执笔而请署不复识簿书也暇日幅巾野服趺坐而意行否则求丛林从学佛者清谈终日同僚有茶官安少张洛中人鬓髪班班五十余矣狱曹椽张文老本蜀人而今家于京师长予二嵗皆贤明而信厚耿介而任达学愽而文甚奇无一毫许时辈气味以涖事之余相为游从遇其合时如与蒋诩陶潜卜隣而闻者数矣而况徽之也哉于其将代聊书以记
　　頥斋记　　　　　　　　　黄成孙
　　君子之自养也始于至静而已夫物之袭我而取之者如兵之竒焉循环而无端吾动而阳则与物俱迁故其情隠焉吾静而阴则与物俱息故其形见焉方形之见也彼且为无穷吾亦与之为无穷故行于万物而不捂交臂并驰忽然俱没突则俱出而两不俱伤葢惟静以应物者而后能之也在易上艮下震曰頥艮止而静故艮之三皆吉震躁而动故震之三皆防非夫艮吉而震防也凡頥之道吉于静而防于动也今夫外狥者内丧故頥之剥曰舍尔灵龟观我朶頥逐夫末者其本必颠故其损曰拂经于丘頥以其所以养害其所养则弗能为也故其贲曰拂頥十年勿用此震体也皆动而防者也瞑而坐者见乎四海驰而视之不睹乎车之下则静者常察也故其噬嗑曰虎视耽耽其欲逐逐当其不可为而不为则其不为之也功故益曰拂经居贞吉不可涉大川动者病矣然静而不能动则静者常死夫惟天下之至静唯能动故其复曰由頥厉吉利涉大川此艮体也皆静而吉者也今夫天地也万物也上动而下止者也物之下动而上止者惟頥焉尔是其所以为頥者震也震不自动系于艮而后动焉艮不止之于其上则震虽动不能也则其所以为頥者艮也非震也故动不自动其静者动静不自静其止者静夫能止其所止则頥之道尽矣而物于我何有哉河南宇文绍奕衮臣于所居之东偏结斋曰頥以自养也苟惟頥之复是践能止而静则其动必有大过人者焉衮臣实吾友人太祝公之子右丞南阳公之孙太郎蜀国公之曾孙葢力学而知所养者也诗曰惟其有之是以似之兖臣有焉
　　牧斋记　　　　　　　　　孙松夀
　　予读易至离得圣人治心之一法曰畜牝牛吉葢顺则为养也是牛也长于上古则固跨八极而饮沧海矣其在尧舜禹汤文武周公孔子之间招之不来麾之不去无首无尾而卒莫能名则是数人者牛且不得窥而况考其牧乎然而未见其一日纵也尧以钦舜以恭禹以敬文王小心武王只顺周公不失圣孔子不逾矩呜呼帝尧而下所谓释兹在兹矣而矜庄端栗犹若牧焉则是为已之牧者轻而为天下后世牧者重也自吾夫子而下得一牛唯恐失慓慓然牧之终身者犹庶防焉顔渊以礼牧曾子以孝牧子思以诚牧孟轲氏以直牧天下之善牧者也而顔渊之牧也精曾子之牧也畏子思之牧也徐孟轲之牧也肆颠倒纵横泛然不系而指挥叱咤左右前后唯吾所使则孟轲氏葢牧之雄者也牧虽不同要为尽其性之所安以卒归于康庄九轨大道不然牛其风矣自是而外是牛也隠于黄茅白苇荒洲野岭之间漫不去来者多矣何敢望牧辩如仪秦不足以拔其一毫智如孙呉不足以扪其一角富如晋楚不足以有其一蹄威如秦皇汉武其并宇宙之心若将冐海隅出日通道于九夷八蛮奄有之然欲窥此尺寸涔蹄则不可呜呼其难哉方是时牛不逺人而牧之之法盖具之诗书礼乐皆其方略之精奥者然操棰直前之人则有如扬雄氏韩愈氏出其推明牧法为最详亦可谓善牧者不知牧者果何物耶不知其为非牛耶予愚不能辨此牛以其初常犇逸犯稼后虽极力牵挽而人终不之悟者十八九不可不谨也不可不谨也舍是则蹊人之田角濈濈耳湿湿堂下牵以衅钟者多有之焉呜呼悲哉呜呼悲哉而后尧舜禹汤不名之妙曾顔兢兢之物他人视之几若牧人之梦矣而其自以为忘牛目视云汉脱落羁泄然卒丧于尺寸之刃肩披股裂縻烂于世俗之鼎者后虽悔其何追呜呼尧舜禹汤文武周公孔子世之愿学而必至也若犹未也舍顔渊曾子子思孟子其何师故作牧斋记铭曰观离中空我心之象包罗六合其用甚广畜牝牛吉顺则为养旦旦牧之以求其牧荷簑荷笠风雨并随以蹊人田尺棰以麾牧之又牧无须臾离或寝或讹颠沛莫违念兹在兹是谓能牧羮食瓢簟若见其独释兹在兹是谓能纵堂堂周公吾不复梦不纵不疑尧舜之微归而求之则有余师我铭是斋敬以自持鸡鸣孳孳惟无邪其思云
　　钝庵记　　　　　　　　　寋汝明
　　故赠朝散郎王公曼卿成都人也其治生如鸱夷子皮其待士如郑当时其急义如郭解其教子如窦十郎所居在府之北郭当京蜀之孔道车马走集之冲旦旦衣冠在门食客满坐邻庐亲旧之要乏者亦待公举火而炊也身为布衣而名誉至京洛间其后二子登科门下之客稍贵而公亦老矣乃即其碧鸡之别业创钝庵焉以为休息之所庵在茂林修竹间游尘不到处蓊欝葱债閴然岑寂去所居逾百举趾公杖屦逍遥无日不至賔客来者如到嵓谷中但怪公贬损日甚而名实之不相副也余闻之曰不然夫钝者真也利者巧也真者天德也巧者人伪也观公平生好贤急义迹虽若泛泛然而一皆出于真诚故其事久而益亲晚而愈笃岂非神锥之钝嘿存乎胷中纯一不杂而然欤囘光末路指此地而为归宿者固所宜也不然安得阴德流衍子孙蕃炽之如是哉公旣殁诸子奉其家法谨严凢一草一木经公手植者见之必变色而作所谓钝庵者虚榻而不敢处过其下必肃公之仲子辑余壻也累来求记因意其梗槪而书之神交当亦首肯此言公讳子延字曼卿云
　　卧云庵记　　　　　　　　　朱辂
　　大圣慈寺传法保福院圆明大师真惠辟其丈室之后为牖以北向撤去闇塞郎而通之吏部尚书鄱阳张公以寳文阁学士作镇成都以暇日适至其处爱景物之幽逺乐世外之闲旷命以为庵名之曰卧云而亲书其榜以揭之真惠以告朱辂求文以为记辂谓惠曰若知卧之说乎从吾儒言之则汲长孺卧于淮阳诸葛孔明卧于草庐陈元龙卧于荆州谢太傅卧于东山裴中令卧于北门此数君子者其功业材器见于国祚生灵则不待说而知也从黄老言之则其卧徐徐名之曰泰氏其寝不梦名之曰真人化人游于啻宫希夷休于泰华栩栩蝶游如防吏倚墙雷鼾如弥明若是者老庄则为畸人而道家者流目之则为神仙其实一也从浮屠氏之说则得正法眼藏者又谓之禅偃息受道时则有普愿结草幪帔时则有希迁饥饭困眠时则有惠海自昔以为高人大士超世出尘之流也三者岂有异哉其经纶酬酢挥斥变化葢皆有事焉而非世之頺然熟睡者也张公以为吾儒之学原老佛之要前之数君子与夫畸人大士者非其千载尚友则皆往刼之吾身也故公之治蜀其尊儒得士如呉公之客贾谊其乐道清浄如曹参之师葢公其刳心佛祖如康乐之依惠逺合是三者而一以贯之方其寓形于一息也如孙叔傲甘寝秉羽如南郭子綦嗒焉而嘘如昔鹙子燕坐林下从容无为而文公叔度之化行矣彼上人者隠几对榻相忘一室之内而居于无何有之乡虽在阛阓与山林何异何必被褐怀玉逃世逺去而后为云霞之士也哉苟无见于是而唯卧之嗜则甘昼寝者夫子斥之以朽木粪墙乐睡眼者瞿昙斥之以蛤螺蛳不有以证之则孔子曲肱之枕与触屏之寐奚辨维摩诘视疾而卧与据槁之瞑奚别均受之形性而同异之相去邈乎天壤之不侔矣陶渊明江左古逸民也尝言五六月北窓下卧遇凉风暂至自谓是羲皇上人诵其言想见其风如相将造于卧云之游防斯人吾谁与归
　　梅坞记　　　　　　　　　　李石
　　石拙于学其施于吏亦拙也方会府多事英俊争竭其趋走之巧于大吏之前独隠忍以守其前之拙不变大吏者亦察其一拙外无他不怪也故于考覈文簿琐琐中比他人幸有晓夕湏防之隙椽舍稍僻且陋邀求者所不至独与学官相比邻学之士子日集说学问庭戸隘甚恐不足以辱乃彻去昔之屏伏蔽藏以为今之防明旷达得数席地俾客至不以其隘为嫌而主人亦得以陋自安也屋檐之南有老梅株如柱轴一根别为三四股可荫十许步环以数小竹而蓬艾藜藿者亦相与溷其清明而夷俟其侧因留数小竹外悉芟去之仍辟屋一角作窓以即其荫每每风日开阖灿然之光防然之声往来几砚书秩间与静境相接如行村坞因以坞名之又植穉栢二百周墙之阴与梅为佳伴作他日凌冬霜雪爱玩之树是又拙之拙者也后有我辈人或不免留落一试公退燕休于此为防此梅以待其栢之成仍勿笑其拙也




　　成都文类巻四十四
　　钦定四库全书
　　成都文类巻四十五
　　宋　扈仲荣等　编
　　记
　　画像【名画附】
　　前益州五长史真记　　　唐李德裕
　　益州草堂寺【成都记云在府西七里去浣花亭三里】列画前史一十四人【节度职不带尹则带长史非今宾佐也】代称絶迹余尝于数公子孙之家获见图状乃知草堂缋事靡不造真者昔嵓野旁求徒闻审像稽山高举惟止镕金孰若记之丹青妙尽神照楚国祠庙鲁王宫室洎此邦文翁旧馆皆图歴代卿相灿然可观虽有慕于前良曾莫究于形似岂与夫年代已逺遗像犹存入虚室而烟霞暂披拂浮埃而瑶林斯觌余以精舍甚古貎像将倾乃选其功德尤盛者五人模于郡之防所追惟二汉台阁皆有图冩黄覇于定国虽宰相名臣不得在画像之列卓子师德行君子而在功臣之右今之所取意其在斯乎采色旣新光灵可想俨若神对吾将与归因叙其事诒诸来哲大和四年记
　　张益州画像记　　　　　　　　苏洵
　　至和元年秋蜀人传言有冦至边军夜呼野无居人妖言流闻京师震惊方命择帅天子曰毋养乱毋助变众言朋兴朕志自定外乱不作变且中起不可以文令又不可以武竞惟朕一二大吏孰为能处兹文武之间其命往抚朕师乃惟曰张公某其人天子曰然公以亲辞不可遂行冬十一月至蜀至之日归屯军彻守备使谓郡县冦来在吾无尔劳苦明年正月朔旦蜀人相庆如他日遂以无事又明年正月相告留公像于浄众寺公不能禁眉阳苏洵言于众曰未乱易治也旣乱易治也有乱之萌无乱之形是谓将乱将乱难治不可以有乱急亦不可以无乱弛是惟元年之秋如器之欹未坠于地惟尔张公安坐于旁顔色不变徐起而正之旣正油然而退无矜容为天子牧小民不倦惟尔张公尔繄以生惟尔父母且公尝为我言民无常性惟上所待人皆曰蜀人多变于是待之以待盗贼之意而绳之以绳盗贼之法重足屏息之民而以碪斧令于是民始忍以其父母妻子之所仰赖之身而弃之于盗贼故每每大乱夫约之以礼驱之以法惟蜀人为易至于急之而生变虽齐鲁亦然吾以齐鲁待蜀人而蜀人亦自以齐鲁之人待其身若夫肆意于法律之外以威劫齐民吾不忍为也呜呼爱蜀人之深待蜀人之厚自公而前吾未始见也皆再拜稽首曰然苏洵又曰公之恩在尔心尔死在尔子孙其功业在史官无以像为也且公意不欲如何皆曰公则何亊于斯虽然于我心有不释焉今夫平居闻一善必问其人之姓名与乡里之所在以至于其长短大小美恶之状甚者或诘其平生所嗜好以想见其为人而史官亦书之于其传意使天下之人思之于心则存之于目存之于目故其思之于心也固由此观之像亦不为无助苏洵无以诘遂为之记公南京人为人慷慨有大节以度量雄天下天下大事公可属系之以诗曰天子在祚歳在甲午西人传言有冦在垣庭有武臣谋夫如云天子曰嘻命我张公公来自东旗纛舒舒西人聚观于巷于涂谓公暨暨公来于于公谓西人安尔室家无敢或讹讹言不祥往即尔常春尔条桑秋尔涤塲西人稽首公我父兄公在西囿草木骈骈公晏其僚伐皷渊渊西人来观祝公万年有女娟娟闺闼闲闲有童哇哇亦旣能言昔公未来期汝弃捐禾黍芄芄仓庾崇崇嗟我妇子乐此歳丰公在朝廷天子股肱天子曰归公敢不承作堂严严有庑有庭公像在中朝服冠缨西人相告无敢逸荒公归京师公像在堂
　　载酒亭羣公画像记　　　　　范镇
　　子云右蜀人事汉成哀平世厯新室身诎而道不得行子云没宋兴八十九年上距今千余嵗其乡人之学者森然若林之植于辀其在太平兴国中有若諌议大夫田公锡之论议防知政事苏公易简之博大雍熈淳化中有若直昭文馆陈公充直史馆朱公台符之文雅景德大中祥符中有若侍御史张公及之介洁集贤校理王公湜之温恭职方员外张公逵之防达其在今庆厯有若虞部贠外李公畋之经术翰林学士彭公乗之恬退翰林学士孙公抃之厚重屯田员外陈君希亮戸部员外梅君挚殿中侍御史何君郯之直方度支员外郭君辅屯田员外张公中庸之通敏直集贤院李君绚之夷旷是皆子云之徒学其道而得其传者益州提防刑狱度支高君旣葺子云之居镵其书又画其像以及其徒意者使后来观之知贤人之道有塞有通有诎有伸塞于晦时而通于昭时诎于不用而伸于有用云尔
　　巡抚谢公画像记　　　　　　吕陶
　　真宗景德三年夏四月西南方在大星占者谓应在蜀分上恻然动心以为蜀去朝廷逺民之疾苦尤难知天有异象可畏不可忽其择廷臣之贤而通世务者往绥元元于是公以屯田贠外郎巡抚益利又诏同九河张公咏议鼓铸利害乃考鐡价制钱币重轻适均物估用平众甚便之时方冦乱之余百滋起土俗凋困惟九河公洎公相与讲谋作为宪令安全纾息极尽统要俾其世世子孙恃之以生故张公之治蜀为天下最实公有以助之也旣而举部吏数十执政以多为疑公请连坐兾其必用自尔奉使举吏皆连坐而公之举者太半有立于时矣成都旧风几奉使来者绘像于天庆观之仙游阁公之后六十有四年其孙司封郎中景初师厚以按刑之命至故亦绘公之像于壁所以推崇先烈而永蜀人之瞻也恭惟真宗皇帝承天下熈盛之极恩隆泽厚及民骨髓跂行喙息防不欣戴然而星变一出则恐惧警戒以蜀为忧分命良臣审究时病岂非奉天爱民之心乎惟公纯诚大略深体上意施设有原期防静安岂非推已济物之义乎夫奉天爱民圣君之令德推已济物贤臣之能事王道之起莫先于此而君臣两得惠加逺方固可以着示后世率为大也公讳涛字济之为太子宾客陈留伯薨以子绛知制诰赠礼部尚书若乃出处之本末勲烈之终始则范文正公之碑欧阳公之志尹师鲁公之行状悉得而载此特于蜀之一端尔师厚儒者知治体风槪落落有援世之意时方改作以福斯民而或忘利义之辨累防列其不可无愧于祖构云熈宁四年记
　　大圣慈寺画记　　　　　　李之纯
　　举天下之言唐画者莫如成都之多就成都较之莫如大圣慈寺之盛仆昔监市征厯二年余或晚暇与朋僚游所观者才十一二比将漕七年亦屡造焉而未及见者犹太半今来守是邦俾僧司会寺宇之数因及绘画乃得其详揔九十六院按阁殿塔防堂房廊无虑八千五百二十四间画诸佛如来一千二百一十五菩萨一万四百八十八帝释梵王六十八罗汉祖僧一千七百八十五天王明王大神将二百六十二佛会经验变相一百五十八堵夹纻雕塑者不与焉像位繁宻金彩华缛何庄严显饬之如是昔之画手或待诏行在或禄仕两蜀皆一时絶艺格入神妙至于本朝类多名笔度所酬赠必异他工资费固不可胜计矣其铸像以铜刻经以石又不可防举此有以见蜀人乐善乡福不吝财施者葢自古而然非独今日之侈自至德已后冩从官府尹监司而下僚属真迨于今凡三百九十人有经数百年而崇奉防持无毁者又以见蜀人敬长尊贤之心虽久不替噫其可尚也哉四方之人至于此者徒见游手末伎憧憧凑集珎货竒巧罗陈如市只以为嬉戏衒鬻之所而不知释子学诵持演说化导亦无虚日故以藏经大部律僧长讲之数兼列云诸院为国长讲计七十三座诸院大藏经计一十二藏
　　宋穆武高楚王绘像记　　　李之纯
　　楚王高氏讳继勲字绍先谥穆武太皇太后之大父烈武魏王讳琼之长子世家谱系始终德业具载国史见于御篆克勤敏功钟庆之碑兹举其略真宗咸平三年逆卒王均据益州乱王以崇仪副使为益州兵马都监提举诸州军巡检事招安使雷有终以兵五百人授王攻东郭二门未下引兵与贼战于弥牟寨其众大溃追击至嘉州界生擒百余人获伪黄繖金涂枪而还有终益以精卒复攻二门下之贼退保子城王大建麾帜城上诸将知己得城于是有终进簿天长门贼更出拒战时会暮王谓有终曰贼军乡罢急击之可有功王乃从数骑往驰贼陈身被数创血渍甲缕马中矢死更马以战入内都知秦翰以兵来援贼知不可拒还走入城王开围纵之均遂夜遁翼日王率有终抚循城中封府库刺所部秋毫无所犯均旣诛天子赐书褒谕以定蜀功进崇仪使方王拔城适有中使宻传诏曰今贼婴城自守而久未下外暴官军内乏百姓顾其策安决若纵之使跳去彼乌合之众安能久伏林莽乎及均败正如圣略所出居亡何贼党杨成海谢才晟复收余众保岩谷中数招贷之不出又以为绵汉劒门路都巡检使乃募里中恶少年辄伺知贼动静一日徒出领轻兵驰歴险阻径所匿处贼不意王之至也方解衣自如莫知计所出王手格杀数人余麾众防之蜀为之无盗王在蜀有威名号神将黄髪之老犹能详道畏爱威德迨今不忘惟蜀之风尊贤贵长凡官守代去必请绘神表以永瞻敬故王之弟崇仪副使继宣为兵马都监閤门使继元为本路兵马钤辖侄供奉官遵裕走马承受公事孙庄宅使士言为两路兵马钤辖皆图形于成都寺观独王阙焉岂以扰攘方定而未遑及是耶元祐戊辰王之孙士敦以閤门通事舍人钤辖两路兵马至之日首访耆旧求拜王像而不得怆然感慕出家庙真容冩于安福寺之正法禅院见索鄙文以志本末噫嘻王雄毅劲果血甲犯陈奋扬天威震荡坤服而贼以之平盖激发忠愤以成武功蜀人更生有大惠矣王之孙又欲论譔祖德章示逺裔使知朝廷命将必择智勇人臣报上决尽死力故戡定冦难所向无不克彼勇暴者其敢侥幸而萌逆节乎此广孝严亲而民用警惧可为万世戒止患未形于义岂不韪哉忠与孝人所耸闻而乐道顾虽浅陋而不敢辞已辄叙其事而继以诗曰于显穆武奕世多绩克嗣先烈竭忠奋力躬犯行陈贼均之乱讨平惟亟宣振国威惠此梁益功成去久孝孙至止追怀感恻爰择浄刹图真素壁英气生动桓桓之风尚形于色邦人仰瞻进退祗惕徐思恩厚孰敢犯顺凶悖潜革永靖厥后王之余泽
　　楞严院画六祖记　　　　　　文同
　　僧惟中字慧雅本蓬州开元寺后游成都不复其乡者凡四十年性孤洁与人不妄合精禅律之学善吟诗气格清谨其徒许之与可朋为上下常呼之曰诗伯【可朋蜀僧之能诗者】复通吾儒书学者从质其义日满座下羸形垢面破衣败屦见者不知其中之所有能如是者俗年六十示灭于大慈之甘露庆厯五年乙酉五月九日也前时尽倾其槖中得八万钱诿其所常往还者楞严道人继舒曰我将去矣生平之余止此尔其为我命竒工绘六祖像于尔院之毗卢殿虽然用此被唾骂我不敢辞矣且欲使来者见是相知是心以是知见故能祓除诸妄而泯相忘心我为是功德之意也道人诺之会广汉刘允文有名于时遂召使图其事采饰殊絶铺置有序叩闻传付宻义相属一花五叶先后交照信书评之善品而法苑之胜縁也予旧与惟中讨论五经大义甚重之画此时予亦常观允文下笔后十七年予自秘閤校理乞侍亲得相临卭郡道人使予记其事
　　文湖州竹记　　　　　　　吕元钧
　　君子之智思能过于人则事无巨细皆足以取高此众人所以尊仰钦爱之不已也画者中有拟像而发于笔墨之间苟臻其极则近见羣物之情状逺参造化之功力自古贤俊往往能之盖取其如此欤与可之于墨竹枯木世之好事者皆知而贵子瞻尝谓尽得其理固不妄也顷年来成都画此两物于嘉祐长老纪师之方丈纪师寳之以夸识者乃西州僧舍胜事之一也与可在文馆二十年其材可巨用将老矣尚怐恂小州胷中之蕴曽不少露通塞荣悴无一毫羂诸心名教至乐之余时作墨竹枯木一二以寓其幽怀逺趣真所谓粹静君子也岂特笔墨之间有以过人哉知则语其大不知则语其细知不知于与可何损益耶此可与高爽明达者言不可与鄙闇道也
　　莫侯画像记　　　　　　　杨天惠
　　江西莫侯治郫三年有佳政蔚然传西南某闻之旧矣崇宁三年七月某以事免防官无所归或曰盍税卭乎曰不可吾故治其曷可以留或曰盍旋梓乎曰未可吾乏赀其曷可以济然则奈何曰吾闻莫侯长者吾将寄孥焉是必能抚我旣行属嵗旱所过赤日射地黄壒勃欝袭人苗暍死町间谷价翔贵从者病且恐余曰行矣饥饱吾有数后三日进及侯境则道里清垲白水防防弥望桤覆地秔芋人立轩舞翠气殊不知有云日苦问水濒人则皆曰此吾大夫之赐也吾邑食岷水支流嵗为堰大者若干小者若干其役夫若干指漑田若干塍故时吏弗省役役弗竭作穿筑酾治不皆如律偶一愆雨水辄廞涸故嵗多失稔今侯之来敏于百治而水政尤谨其按行必豫其相视必亲其功治凢要科配差次必经心目昼则执柣临之夕宿野次与傔均甘苦故堰之高厚倍于旧而沟之深广什之凢我所以无旱暵之恐非侯则谁使余曰然名定不虚欲入见为侯道之会余有疾弗果然侯闻余来亟遣骑劳苦问所乏如十年旧间率诸僚身存之嵗时调给有加越明年二月侯秩满当去邑人固德侯之赐又惜其去憾不能留于是图侯衣冠于某所将世事之像成又相率环观而歌舞焉余于惜侯之去其一也乃述所见以授其人使书诸像左虽然侯之治行岂頋止此哉而余所书止于此盖详于所见畧于所闻所以传信也信以传信则人之得吾文而传者可以信于其他矣
　　左右生图记　　　　　　　　李石
　　左右生徒汉石室故亊也文翁集蜀士教之分左右两序记其乡里姓名而字之刻之石左生若干右生若干典学从事以下若干合若干人其余固有漫灭不可考者然自有此学即有此士汉歴世曁我皇宋蜀学之盛当绍汉得书以补晋唐之缺文寥寥亦复不可见惟熈宁中弟子员至五百时则蜀守蒋堂宻学也自三舍法罢学之士益落仅至百五十人至张焘尚书增其员至三百括隠田以廪之然亦嵗去嵗来阅春秋二补试滥食而惰实业者未容尽去学司之籍吏为玩文矣蜀为鄙逺不得与东南士偕集成均独有邻州随侍补入之法而又以廪入为限不能尽其来可叹也会科举前之一嵗士愿肄业者众学官以嵗有限员为守请于两提举学亊司则愿补其廪入之不足而无拒其来由是聴以嵗补入之数至八百余员学官择其通经有防者倡率而严其日考月书之程于是四蜀之士毕赴相与自爱重多名秀俊又相与分八齐其乡曲姓名以齿为小録以请于学官请如汉故事书之为辛巳左右生图绍兴三十一年记
　　徙文湖州木石画壁记【续添】　　杨天惠
　　乡丈人石室先生文公近世文艺之雄自其为大布衣即以古文获重语于天下然壮思锐甚注射缣素不能休则又于书画焉发之时将官卭南会姻友于郫饮酒西禅之精舍夜艾气酣跋烛作此枯木怪石于方丈之壁盖初试手然【防句】然笔力天就已自与诗品俱称第一画去今五十八伏腊矣某不及知晚幸交公之子冲卿乃克闻之于是假馆主者求观焉敛袵三肃仰而游顾徒见老干聱牙苍质赑屭旁枿纽云下根裂地不知防万年物乃今犹植立楹间谡谡乎如空山臞仙真骨强劲刼坏而不僵岌岌乎如幽林古佛耇肤坚宻阅嵗寒而无恙余心懔然恪之以为公真王摩诘也特遣化出没异耳然世无通宿命者斯言未可出之独憾托非其地颇为拙目轻题墨漫漫横斜于其上辄太息久之不能去间以告主簿事王君舜选舜选奋曰吾力能办此乃并其壁徙置公堂之中央饰以栏楯周防极谨某曰社栎多夀山石耐久物诚有之人亦宜然方文公仕初筵越不过三十许耳胸中硗硗已有此竒是肯效儿女为柔熟耶君视此画决非世人婉娈之观其戎舆【阙】固扄鐍遇过客俗子勿轻与言必审其人气节不凢乃发视之其画以皇祐之癸巳其徙以大观之庚寅而某为之记





　　成都文类巻四十五
　　钦定四库全书
　　成都文类巻四十六
　　宋　扈仲荣等　编
　　记
　　杂记
　　古栢记　　　　　　　　　　田况
　　成都诸葛孔明祠古栢年祀寖逺乔柯钜围蟠固凌拔有足异者杜甫尝作歌段文昌亦作文摹状瓌竒人多谙诵故老相传及记事者云自唐季凋瘁歴王孟二伪国蠧槁尤甚然以祠中树无敢剪伐者皇朝乾德丁夘嵗仲夏枯柯复生日益敷茂观者叹耸以谓荣枯之变应时治乱武侯光灵如有意于兹者诚为异哉因命工图冩备述本末以贻好事者自三分讫今八百余龄矣
　　王稚子石阙记　　　　　　　刘泾
　　西汉循吏称文公老于成都其石室在学官东汉循吏称王稚子塟于郪县即今之新都石阙在道傍然石室依古礼殿得不磨灭而石阙独暴露骨立可怜歴两汉千三百余年间一人为古今吏师而遗迹亭亭势防岷峨气凛雪山葢官学者所当臣于下风以幸教彷佛而至有未及知者其不韪如此予访古石类得秦石犀石笋汉石室石柱石阙凢五物若犀笋与柱无甚损益事而室阙苟不朽则实二人之甘棠也于是新都令王君天常趣古甚力得予说因请大尹莆阳蔡公为稚子作屋书榜以昭昏昏按阙面有字三十一法度劲古过于钟梁阙上下有衣冠鸟兽等象仅可辨气韵精简过于顾陆并以告来者
　　郫县嘉禾记　　　　　　　杨天惠
　　眉阳李侯退修令郫之明年夏五月崇文乡之氓举瑞禾闯门而言于公同本骈頴生意奋张异甚侯麾手诲之曰嘻吾知谨职字民而已是何为者亟持去越六月永太乡复有白者本益修頴益穊颀颀九荣一秀邑之僚乃言曰殆天赐也侯其可辞此在书其占为有年今兹嵗其多稼乎神告之矣于是命工图状上府君无防也某乡继有献视前小异而頴同之侯间以事谂其客杨某某曰固也揽天地之竒以自贲质草木之怪以为大侯之所耻某亦耻之乃如嘉禾实异于是唐叔得之列而为书曹植得之哦而为颂彼忧国者固愿年丰而爱民者尤欲人足故梦鱼之祥事特未定古人犹歌谣焉以饰喜岂若兹禾依类効信的的如此不诬者耶闻之朝廷方更大化数下恩泽诏书而侯资适今世有平易近民之美法理以绳已而不以操约人教条而便事而不以夸诩世以故施置寛简上下便安于以导迎嘉气翕受多祉其果有成哉昔汉鲁恭治中牟有三异政皆殊尤絶迹河南袁安葢贤尹颇疑弗信及闻嘉禾植便坐乃始涣然以为豹产之化流行休瑞应时而生辄以书闻恭由此显今方面固类安贤而从事如肥亲伍亦不乏侯向良食其将有扺掌而谈公府疾驿而闻上閤者焉虽不敏犹能为侯笔之
　　新繁古楠木记　　　　　　蒲咸临
　　周公赋防鸮之年大风拔木乃命邦人起而筑之最为异事然大风拔木天也起而筑之人也大木所偃因人而起之当无足怪者孔子定书从而记之示训戒也元祐八年繁江隆道观玉帝殿庭有古楠二章分列左右如辅如弼一夕风雷大作偃其左偏者邑宰命匠石取之方执柯伐其枝忽闻轧轧声乃稍稍起立匠石皆在其上如猿猱然观者惊骇邑宰降堦俯伏谢罪君子以是知天道之不可诬已校诸金縢兹为尤异葢以不待人力而自起也今五十有一年矣搢绅先生尚能言之若不镵诸石以永其传则无以训戒后代余被命尉兹邑道士詹次渊请书其事因从春秋记异之法月而日之以警不能寅畏上帝者
　　游浣花记　　　　　　　　任正一
　　成都之俗以防乐相尚而浣花为特甚每嵗孟夏十有九日都人士女丽服靓妆南出锦官门稍折而东行十里入梵安寺罗拜兾国夫人祠下退游杜子美故宅遂泛舟浣花溪之百花潭因以名其游与其日凡为是游者架舟如屋饰以缯防连樯啣尾荡漾波间箫鼔弦歌之声喧閧而作其不能具舟者依岸结棚上下数里以阅舟之往来成都之人于他游观或不能皆出至浣花则倾城而往里巷阗然自旁郡观者虽负贩蒭荛之人至相与称贷易资为一饱之具以从事穷日之游府尹亦为之至潭上置酒高会设水戏竞渡尽众人之乐而后返其传曰此兾国故事也兾国姓任本汉上小家女任媪尝祷于神祠梦神人授以大珠觉而有娠明年四月十有九日而生女稍长奉释氏教甚谨有僧过其家疮疥满体衣服垢见者心恶独女敬事之一日僧持衣从以求浣女欣然濯之溪边每一漂衣莲花辄应手而出里人惊异求僧已不知所在因识其处为百花潭会崔宁节度西川防服行民间见女心恱之败其家纳以为妾宁妻死遂为继室累封至兾国旣贵每生日即来置酒其家舣船江上访漂衣故处徘徊终日后人因之嵗以为常且即寺之东庑作堂祠之余自为儿时得于传闻如此顾未尝一至其处今嵗之夏以事留成都而适及是日与二三友观焉访兾国遗迹漫无可考独有呉仲庶所作祠堂记与余昔所闻于为儿时者大抵略同时余犹为疑其说之不然者余按唐书大厯中崔宁自蜀入朝留其弟寛守杨子琳自泸州袭之寛战力屈宁妻任素骁勇出家财募士得千人设部队自将以进子琳惧引去蜀赖以全止以姓见初不载其封兾国及为何许人其尝扞大冦以功得封史家略而不书尚或有之至其家世实不知所据杜子美诗曰百花潭北庄又曰百花潭水即沧浪其来久矣非由兾国而得名也吾意蜀人之不忘兾国之功嵗即其祠致礼焉因相与朋聚为乐非谓其为此邦之人及尝有为僧漂衣之异也而或者因百花潭之名附会其说务为夸诞若不足凭况潭在成都为近郊使兾国实生于是宁方节度镇蜀何至夺其境内之民而妾之岂为民父母之意哉此甚不然者矣客有谓予曰杜子美在蜀与宁同时潭之得名与子美实相后先子又安知其不然宁跋扈人也何有于境内一女子乎大厯之世朝野多虞干戈兵甲时有所贷而不问重以从事中原未遑他及宁自视僻逺违礼叛律以资声色之奉以欺朝廷之不知且莫我谁何者葢有所恃而为此也后宁从德宗狩奉天为卢相谮死不能保其首领虽曰非罪得非防上之报天或使之邪方宁无恙时骄其嬖妾至驰骋出游于十数里之外使人习之而不能改遗风余烈犹足以启后人之侈心想其当时车服之盛疾驱于通道大都震耀其闾里之人傲晲一时不知有识者得以指议其后虽兾国尝有功于蜀而专恣亦甚矣吾以吾之说如此客以客之说又如此相与诘难久之会日暮笑谓客曰是游可乐事之然否姑置之未暇究也坐而谈笑而罢明日録其言为记
　　双流昭烈庙碑阴记　　　　　任渊
　　成都属邑之田多仰渠堰自九升口而下当脩治者无虑二十余所然皆不甚广袤其在双流境上而绵亘最逺功力最大者曰新开江张怀杜源双流广都二邑之长更督治之嵗正月堰役兴调四邑之夫数千人什伍为队队各有长名籍具在实未尝充数始至仅十六七日就减损过旬则零落殆尽在者皆癃老羸弱期会旣迫篝火趣作因循苟简易以决坏执事者患苦其然欲时赘聚而头数之则又甲乙更代上下相防趣过目前竟不得其要领徒费日力无益也至于运石之夫艰苦为甚方风雪盛寒掊土搜索执畚荷篑战栗不自持所得才拳然数十或取之深渊没过腰舟上下数里挽牵滞留而竹落长者至六七丈凡十许往返仅能实之二不去此其功之难成也绍兴三十一年予防新开之役庐于江上堰簿风埃惫甚思有以革去之忽悟而笑曰吾得之矣钱米榷之官则役夫可不令而至故基不辄毁则石可无求而足堰之利害决于两言尔葢凢执役之夫日费米人二升薪菜之钱二十皆取给于田主而奸民豪姓往往靳啬侥幸苟免不肯供役或曰汝负吾租当为我出力则徒手役之其实给者队长与黠吏干役自润而阴免其役以故所调夫多逃匿不充数予始建议令田主当出钱米者先期输之官官为择近便地置帑廪受之悉书于籍无所隠遁役旣兴则择其伍中谨愿者发钱米并日给使造饭以时馌饷鸣皷会食王者尝之罚其朘削不精防者人旣得饱用力自倍众又毕集可就数其在亡嵗之初春民方艰食未有所营何惮而不就役借令逃去吾帑廪固在可召募闲民而役之也予又思堰嵗一终积石当益増倍今皆安在而艰得若此问之父老则曰每秋冬官来行视营度旣毕事堰工以旧竹落可充薪燎则计丈尺取民钱鬻之民争彻去不留一篾滨江之石至加椓而陨之以故石多沦没所存无防诸邑竞取或至相击予因下令役事未起而敢彻旧落者杖而黜之罚金有差申戒丁宁堰工无敢犯者二说旣行明年予防张怀杜源之役所调夫逺近皆计工赋役指期责成间有漏名籍者诘其长曰汝常以运石迎粮为解今粮旣官给石取之左右将安往耶皆摧谢请罪人旣増多日力有余晏集早罢不使防犯雾露又无鞭笞督趣之苦翕然赴功每当易置竹落堰工必先白官将彻某所若干丈尺官自临视捐旧落予之而使尽取石投置旁近其沉流数尺许则以钩竿出之巨细靡遗积若丘阜新落旣布复取以实之俄顷充满坚巩致宻是嵗程限比常嵗减三之二役夫未尝一濡其足而捃拾旧落之余可防可燎不待严樵取石甚易虽童儿可使不必科简丁壮也旣成父老来观骇其神速独堰工以旧落失亡所得不腆为言予晓之曰汝无僦舟载石之费是岂不足相偿况本非汝物耶皆意满而去役罢予计帑廪尚有余蓄复欲以归其主士大夫合辞言曰吾邑学宫斋庐墙牖破缺生师讲诵无所曷共图之巽水循岗阜北来方家以为吾邑之利涂淖堙塞宜以时濬导邑东三十里所官道之接成都者二水潄啮颓圮沮洳往来者病之邑人李君大年愿出财力补治顾未有倡而助之者县治之大门与郭门之四出者陋欹倾无以表邑屋之壮传舍堂宇殆将压焉邑当孔道使客将安所税驾是数役者皆当兴今公私困匮一钱不可得盍以治堰帑廪之余供其费吾侪乐输焉予高其义用其言又以闻于郡府众役并举皆幸有成而斯庙光新亦其一也故因记庙事而并刻之碑庶来者或有取焉若夫衒能好胜专务裁损功费以干进沽誉或以封殖其私废前人成规而遗患兹邑非予所期亦非神之所与也
　　砌街记　　　　　　　　　　范謩
　　天下郡国惟江浙甓其道虽中原无有也太少二城坤维大都会市区栉比衢隧碁布而地苦沮洳夏秋霖潦人行淖中如履胶漆旣晴则蹄道辙迹隠然纵横颇为往来之患绍兴十三年鄱阳张公镇蜀始命甓之仅二千余大后三十四年呉郡范公节制四川为竟其役鸠工命徒分职授任程督有方尺寸有度费出于官而不以及民日廪以食而人竞力作未防告成以丈计者三千三百有六十用甓二百余万为钱二千万羸率一街之首尾立两石以识广狭凢十有四街然后所至侧布如江浙间雨不乗橇骑不旋泞徐行疾驱俱从坦夷父老相与喟曰周道如砥其尚见于斯乎昔者单襄公聘宋过陈火朝觌矣而道弗不可行于是叹司空视涂之失职而知其不久子产以乗舆济人于溱洧而徒杠舆梁弗修孟子曰惠而不知为政夫善为政者缓急有序大小毕举未有治其急而忽其缓志其大而略其细者而善观人之国亦必以是公之于蜀药伤补败苗耨髪栉无一不用其方至道路之政世所谓缓且细者亦整治如此百世之下四方之人入其境仰公之贤推此以考其政绩尚可髣髴云淳熈四年记
　　措置增戍兵营寨等事碑　　王敦诗
　　成都据右蜀之会近嵗并川陜宣抚司建四川制置使即其地为治所縂全蜀六十二州幅员数千里其西南与蛮夷接自关可捍扰外控秦陇北又与狄为邻始置三大将领西兵分防蜀口而禁旅散在诸州势分力单教不以律防有警何异敺市人战讫道九年吐蕃赖苗与奴儿结犯沉黎逺近骚然诸郡兵弗能扼乃调西兵临之然猖獗不常殆无寜嵗淳熈四年上命龙图胡公来帅蜀公旣下车亟布寛大之令兴滞补内固邦本外饬武备申以威信截然其不可犯始公未至蜀首奏乞増戍西兵以示弹压至是军声益张越明年奴结自缚欵塞赖苗相继称藩互市复通内宁外谧廓廓然无一事公方深思长虑以为蜀久逺之图因考古所以用蜀如诸葛孔明志在中原而得蜀后首决南征之策五月渡泸擒纵孟获如视童孺逮其心服然后为北定之举盖方经畧中原而猝有腹心之忧苍皇内顾则防事去矣此孔明所以先事南方之意也矧皇上内修外攘方有事于规恢将合呉蜀长技以扫清中原则所以整师修戎以为不测之备者庸可缓哉而陈子昂豫谓蜀士尫孱不知兵盖亦未之思尔且唐中世吐蕃与南蛮合三冦成都蜀人被其毒螫其后李文饶镇蜀建筹边楼图山川险要料简士卒废遣防耄率戸二百取一丁号雄边子弟弓弩铠甲极其精良而二边寖惧踵接降服则蜀兵可用较然明矣公即推本其遗意条上利害乞于本道选内郡精兵千人集之成都建营屋一千二百楹以居之日给米塩与成都之兵朝夕作以大军之法月一临阅第其艺之高下以黄白金犒赏之凡器械军行之物无一不备皆出创制又各为其副二千以备阙坏无防何艺日益长营垒器械麾帜气色日益精明于是蜀之兵备隠然如一敌国逺近见闻有畏有恃又建堂于防事之西列两库于左右以贮军需甲仗之属暇日合将士习射于其上而旌别之遂冠以雄边之名军湏緍钱十万不取于他皆出于节约之余以充悠久治兵之费旣成命敦诗记其事夫天下之势合则强分则弱此必然之理也今蜀口聚兵而内郡武备漫不讲非独失居重御轻之权而机会之来一旦出师又无以镇其后岂不败乃事今公能于闲暇建万世之长防立经陈纪百废具举使大夫士人人如公忧国之心夙夜不懈天下事其有不立者乎公尝为夕郎为内相皇上葢深知其才可大用今施设见于蜀者特绪余尔敦诗将指朞年目覩公之行事彰彰如此旣承命纪述不敢复以文学浅陋辞敬再拜而书之公平江人字长文儿童走卒知之旧矣复着之使来者知雄边之备与斯堂之建自公始
　　贡院记　　　　　　　　　　李焘
　　呉郡胡长文以龙图阁直学士安抚制置四川遣人持书及类省试贡院图来武陵属眉丹棱李焘其书指言西南大都会惟蜀异时学于京师甚众葢敌齐鲁斯文所从起也国家习用文治士愈辐辏每三嵗取士诏下合成都九邑士来应有司之试者数逾五千日增而未止旧贡院旣狭小不足以容则更就佛寺取具临时为士者固非之相仍已久建炎初始有诏即成都类试一路十五州进士之当试于礼部者绍兴二年宣抚司承制并三路四十三州当试日皆即成都试焉繇七年以来类试成都率循二年之制后或即阆或即利或即兴元则随宣抚使所治所也其十一年试事虽属宣抚使而试所还即成都宣抚使旣罢则皆制置使专之自始及今歴四十八年矣西南昔号坤乡而坤于卦为文文士辐辏匪云地势抑天理欤且天子分取士之权以畀外阃事体至重也岂郡国嵗贡与计偕者所得比哉而轻易苟简惟佛寺是因其徒数遭逐徙咸惮墙屋穿漏睨视弗葺任其颓破及寓试所迅期趋办表缀供张务蔽目前稍缺藩戸流滋出殊不称明天子所以待天下士之意属将明命尽防全蜀实董淳熈四年类省试事所逢若此惕然不安于衷爰议改作度隙地于锦官坊直府治之南其袤九十一丈广五十一丈四尺舆诵云吉龟兆日时鸠材筑基久乃克为凢为屋三百七十二楹为墙三百二十六堵用工十万九千四百六十六费钱六万三千缗米二千九百六十五石皆有竒役起五年之秋秋毫不以烦百姓也今成矣盍为我记诸余读其书竟取图披观规模诚为壮丽靡盬喟然叹曰长文用力于斯文久矣其改作此信善哉然切尝考礼部贡院之名实自唐始或谓始于文皇非也开元以前贡举皆属吏部命考功员外郎主之二十四年明皇谓考功望轻乃稽贡举于礼部命侍郎专掌其政令别给以印礼部贡院得名盖始于明皇也国朝贡举率循唐旧间命他官知贡举而贡院固属礼部元丰尝废贡院印亦随毁寻复给印而贡院则犹取具临时元丰末年开寳寺实寓贡院火试官有焚死者而试巻悉为灰烬此非有司苟简之过欤崇宁弥丈创建外学以待四方所贡士则礼部贡院自是特起不复寓他所矣政和二年又从董正封建请令诸州遍立贡院窃尝谓贡院属礼部其设于京师则宜四方遍立焉殆非古制也古者诸侯三嵗一贡士于天子天子将祭则先习射于泽已射于泽而后射于射宫说者曰泽葢宫名天子之射宫在庙而泽宫所在无文盖即寛闲处近水泽而为之泽射旣获乃射于射宫射再获则与祭于庙与祭于庙斯官爵之也故泽非诸侯所当有考以四代之学辟雍其近是欤古者取贤敛才必于学故曰泽者所以泽士非舍学而即他所也后世庠序或废或立或立而弗备有司略不究俊秀升进等级凢四方之士宾于王者举集京师旣无所程其技能则不免取具临时此贡院所以肇建于唐与学并立要亦非古制也然有其举之则莫可废矣近时诸州縁董正封建请又争立贡院往往挟士以扰民识者病焉当正封时犹或有以借口葢舍法方盛课督日繁游于学者不敢一日去而之他则其选于乡者或可别即他所舍法旣罢士不于学焉取之而必为贡院以待三年四五十日之用多见其不知务也或又曰士之选于乡者日益増多乡校不足以容焉得不舍其旧而图其新哉此又不然学于天下固不可一日无也而古诸侯非天子命之教则不敢立学其严葢如此本朝庆歴间用范文正公议尝诏天下遍立学此盛德事也羣下不克奉承学未遍而诏亟寝又崇宁从蔡昌化议学乃遍立虽遐陬荒裔防不遍焉然事必核其真匪直为观美也今观庆厯与崇宁得士果孰多乎孔子为乡大夫矍相之射葢询众庶以取贤敛才非圣人私为之君所命也犹今日郡国试士然古以射今以文其名异其实同耳子路执弓矢延射或闻誓言则如堵者其半已不敢入及裘防扬觯而语则仅有存者故论士惟其贤才若但以多为贵非所闻也使今之有司能为子路裘防之所为则士亦何至杂遝若近时之难择而必斥大栋宇以招徕之乎此予素所持论如此而长文乃属于记此岂不误哉虽然言各有当也余固曰贡院属礼部其设于京师则宜今天子分取士之权以畀外阃事体至重诚非郡国嵗贡与计偕者所得比实如长文所言故改作类省试贡院以旌上赐礼亦宜矣此不可不记也抑尝闻嘉祐以前试于殿廷尚多黜落临轩唱第其不预选者防二百人皆挥涕失声仁宗怜之故自嘉祐后廷试无复黜落君子未尝不称仁宗至仁而哀士之浅薄也乗舆巡狩呉越士生西南尤惮涉险得与计偕亦迟迟其行天子委曲加惠故即以古泽宫泽士夫典就付西南统帅旣择乃趋行在所策试遂官爵之此政古所谓获于射宫则与祭于庙者其法葢祖述仁宗廷试无复黜落故事其恩意则愈益深厚矣不宁惟是士之积累举数当特奏名者亦于是择取而径许之仕凢考文者天子又自选四人锡命九重遣以金节密受制置使以时放焉其事体岂不重乎明天子所以待西南之士至矣尽矣果无负矣唐代宗亦尝令两都分试特以嵗歉暂为省食计耳于义陋甚非若我国家时措之宜两便于今且合于古领斯事者得不思所以异其礼而委上赐于寻常哉故类省试贡院之改作斯可谓变之正也春秋记礼之变必谨其始矧变之正可无记乎继自今吏铨乡举要将必试于此然则用此殆无虚嵗矣焉可不记也余去乡久于蜀故弗详颇闻文治蜀慨然有爱民之心尝奏减茶塩重课为缗钱防五十万及上供金帛之白著者亦防二十万皆遗黎数十年所患苦者一旦得少苏息式歌舞之其聴讼治兵搜访人物防不尽瘁极挚类省试贡院特一事耳故余并敢以素所持论作记庶防学者竞劝益思所以报明天子忧顾逺方养成寒俊之意且无忘长文之德



　　成都文类巻四十六
　　钦定四库全书
　　成都文类巻四十七
　　宋　扈仲荣等　编
　　檄
　　谕巴蜀檄　　　　　　汉司马相如
　　告巴蜀太守蛮夷自擅不讨之日乆矣时侵犯邉境劳士大夫陛下即位存抚天下辑安中国然后兴师出兵北征匈奴单于怖骇交臂受事屈膝请和康居西域重译请朝稽颡来享移师东指闽越相诛右吊番禺太子入朝南夷之君西僰犍之长常効贡职不敢怠堕延颈举踵喁喁然皆向风慕义欲为臣妾道里辽逺山川阻深不能自致夫不顺者已诛而为善者未赏故遣中郎将往賔之发巴蜀士民各五百人以奉币帛卫使者不然靡有兵革之事战鬪之患今闻其乃发军兴制惊惧子弟忧患长老郡又擅为转粟运输皆非陛下之意也当行者或亡逃自贼杀亦非人臣之节也夫邉郡之士闻烽举燧燔皆摄弓而驰荷戈而走流汗相属唯恐居后触白刅冒流矢议不反顾计不旋踵人懐怒心如报私雠彼岂乐死恶生非编列之民而与巴蜀异主哉计深虑逺急国家之难而乐尽人臣之道也故有剖符之封析珪儋爵位为通侯处列东第终则遗显号于后世传土地于子孙行事甚忠敬居位甚安逸声名施于无穷功烈着而不灭是以贤人君子肝脑涂中原膏液润野草而不辞也今奉币役至南夷即自贼杀或亡逃抵诛身死无名諡为至愚耻及父母为天下笑人之度量相越岂不逺哉然此非独行者之罪也父兄之教不先子弟之率不谨也寡亷鲜耻而俗不长厚也其被刑戮不亦冝乎陛下患使者有司之若彼悼不肖愚民之如此故遣信使晓谕百姓以发卒之事因数之以不忠死亡之罪让三老孝弟以不教诲之过方今田时重烦百姓已亲见近县恐逺所谿谷山泽之民不遍闻檄到亟下县道使咸喻陛下之意无忽
　　露布天下并班告益州文　　魏明帝
　　刘备背恩自窜巴蜀诸葛亮弃父母之国阿残贼之党神人被毒恶积身灭亮外慕立孤之名而内贪专擅之实刘升之兄弟守空城而已亮又侮易益士虐用其民是以利阆宕渠髙定青羗莫不瓦解为亮敌而亮反裘负薪里尽毛殚刖趾适屦刻肌伤骨反更称説自以为能行兵于井底游歩于牛蹄自朕即位三邉无事犹哀怜天下数遭兵革且欲养四海之耆老长后生之孤防先移风于礼乐次讲武于农隙置亮画外未以为虞而亮懐李熊愚勇之智不思荆邯度徳之戒驱略吏民盗利祁山王师方振胆破气夺马谡髙祥望旗奔败虎臣逐北蹈尸渉血亮也小子震惊朕师猛鋭踊跃咸思长驱朕惟率土莫非王臣师之所处荆棘生焉不欲使千室之邑忠信贞良与夫滛昏之党同受涂炭故先开示以昭国诚勉思变化无滞乱邦巴蜀将吏士民诸为亮所劫廹公卿已下皆听束手
　　檄蜀文　　　　　　　　　魏钟防
　　往者汉祚衰防率土分崩生民之命几于泯灭我太祖武皇帝神武圣哲拨乱反正拯其将坠造我区夏髙祖文皇帝应天顺民受命践阼烈祖明皇帝奕世重光恢拓洪业然江山之外异政殊俗率土齐民未防王化此三祖所以顾懐遗恨也今主上圣徳钦明绍隆前绪宰辅忠肃明允劬劳王室布政惠而万邦恊和施徳百蛮而肃慎致贡悼彼巴蜀独为匪民愍此百姓劳役未巳是以命授六师龚行天罚征西雍州诸军五道并进古之行军以仁为本以义治之王者之师有征无战故虞舜舞干戚而服有苖周武有散财发廪表闾之义今镇西奉词衘命摄统戎车庶宏文告之训以济元元之命非欲穷武极战以快一朝之志故略陈安危之要其敬听话言益州先主以命世英才兴兵新野困踬冀徐之郊制命绍布之手太祖拯而济之兴隆大好中更背违弃同即异诸葛孔明仍规秦川姜伯约屡出陇右劳动我邉境侵扰我氐羗方国家多故未遑修九伐之征也今邉境乂清方内无事蓄力待时并兵一向而巴蜀一州之众分张守备难以御天下之师叚谷侯和沮伤之气难以敌堂堂之阵比年以来曽无宁歳征夫勤瘁难以当子来之民此皆诸贤所共亲见也蜀相壮见禽于秦公孙述授首于汉九州之险是非一姓此皆诸贤所备闻也明者见危于无形智者窥祸于未萌是以防子去商长为周賔陈平背项立功于汉岂宴安鸩毒懐禄而不变哉今国朝隆天覆之恩宰辅宏寛恕之徳先惠后诛好生恶杀往者呉将孙壹举众内附位为上司宠秩殊异文钦唐咨为国大害叛主雠贼还为戎首咨困逼禽获钦二子还降皆将军封侯咨豫闻国事壹等穷踧归命犹加盛宠况巴蜀贤智见几而作者哉诚能深鉴成败邈然髙蹈投迹防子之踪措身陈平之轨则福同古人庆流来裔百姓士民安堵旧业农不易畒市不廻肆去累卵之危就永安之福岂不羙与若偷安旦夕迷而不反大兵一发玉石俱碎虽欲悔之亦无及已各具宣布咸使闻知
　　为东海王讨成都王檄文　　晋孙惠
　　颖禀性强暗増崇位号阿比奄官专任孟玖遂使恣睢杀活由已疾谏好谗小人满侧官以贿成位以钱获囚以货生狱以解百官巻舌朝野隠伏按颖之罪书记未有祸甚叔帯逆隆鲁桓为子则不孝为臣则不忠为弟则不顺为主则不仁四恶具矣豺狼之性有甚无悛
　　为郄鉴作檄李势文　　　　晋庾阐
　　告巴蜀士民夫昏明代运否终则泰贤哲覩几以知变不肖灭亡以取祸昔皇运中消乾纲暂弛耀穷凶肆暴神州李刘啓逆窃逼岷川翼以下才任符分陜未能仰宣皇恩招擕以礼而使三巴之民制于犬羊之羣元元之命悬于豺狼之口所以假寐永叹疢如疾首者也凢百黎甿秋毫不犯檄至勉思良图自求多福无使兰艾同焚永作鉴诫信誓之明有如皎日
　　数陈敬瑄十罪檄　　　　唐杨师立
　　伏闻庖丁解牛鉴骨节于形外伏波聚米察山谷于目前若匪通人奚臻妙理师立材非马援智乏庖丁见率土之防寃为大朝之雪耻今国家以黄巢肆逆防县罹灾銮舆播越而未安宗庙凌夷而失守凢在臣子孰不痛伤而西川节度使陈敬瑄因守藩维坐观成败伏自大驾驻跸纵令羣盗害人不能行政理以安时但欲示军功而骇众只要威权在已兾令朝野归心恶既贯盈人皆愤惋聊书十罪用去一防实望此时共垂详悉且功髙者禄重徳厚者位尊敬瑄本自凢庸素无智略事因际防位极人臣乃至稚女孩童皆霑宠禄闺房皂并受渥恩使功勲者切齿而不言劳旧者扼腕而懐恨其罪一也献可替否必在忠言指佞触邪湏慿直士张侍御正朝廷纲纪暗被诛夷孟拾遗防陈敬瑄是非遂遭防害或殒命于沧江之下或亡躯于幽室之间想其强死之忠魂必得申寃于上帝自此中外结愤愚智吞声其罪二也妄议公主擅许和亲挫大国之威风长南夷之侥幸葢縁陈敬瑄受赂遂令海内兴讥其罪三也恭显弟兄摠非勲旧皆食厚禄并陟崇阶盖陈敬瑄防顾刑章黩乱朝宪外姻内族冒贵贪荣其罪四也全无惧谤岂识亷隅但兴苟且之心唯恣淫泆之行升徐赓为公座因令夺安邺之妻致光庭登甲科只为聘陈敬瑄之女闻之者宁无慙耻见之者皆有叹嗟其罪五也郑相公运筹于岐陇率众于邠泾横控梁洋遂安劒蜀陈敬瑄深懐嫉妬牙起谗言其罪六也王蕴贱之徒姚坤凶状未具皆被杀戮可鉴幽寃赏罚之权自陈敬瑄出其罪七也恣行威福紊乱规绳除移不白于天书擢用只慿于使牒元随诸校偏授官荣扈从六军曾无优渥其罪八也搜罗冨户借彼资财抑夺塩商取其金帛三倍折纳税米两川绾断度支妄指赡军多将润屋其罪九也东西二蜀节制徇意诬君云讨韩秀升峡路廻戈请髙仁厚当川歇马不甘下视可騐平欺如此用心自为得计其罪十也且为臣之首有一于此未或不亡况皆具之何以能乆师立今则感人祗之怨怒奋貔虎以平除已防骁锐精兵及八州坛寨共五万人骑举义长驱问罪西府志在扶持天子诛灭乱臣止欲生致陈敬瑄面奏圣上请行国典以正朝纲应诸道公侯诸州牧伯共期嫉恶同为除奸或义士忠臣或州府将校但能枭敬瑄首级送师立军前即便巻甲弢弓归朝谢罪皇天后土实闻此言凢在人臣幸鉴忠恳
　　代成都帅檄　　　　　　　　邵博
　　朝廷既付帅以全蜀兵民之寄帅深念国势艰危思所以寛上西顾之忧者不敢不力今敌国之祸半天下议者谓敌情终不能忘蜀帅固料之敌人以鐡骑冲突决胜使其出平原易野则勇矣果扼吾蜀将自取祸也葢天下之险在蜀大山长谷数千里之间自古无路可出梯空为栈以往来行者必弃舆马腰絙扶杖后先相挽牵或栈壊则堕于万之下不见踪迹此岂用武之地哉敌之长技废矣帅比下约束敌之来坚壁清野断路据险使其鼓勇则不得进示怯则不得进示怯则不得退乆驻则不得食将尽决四山所潴之水灌之虽百万之众可使化鱼鼈异物无遗也其能得志哉此不待智谋拳勇之士谈笑可办况有如诸君之髙才絶艺乎今官军民兵与应募之士已百万器甲犀利粮储山积斥堠明甚敌之动静朝夕所知帅有备矣于此责将士焉传曰师克在和不在众无轻举无争功无信流言无泄秘计无以私事相仇皆兵家所忌也帅为成都三年矣环百城之境无风尘草窃之虞朝廷察焉故当更而复留尺土之功帅未尝自列也帅之心可见矣以天之道社稷之灵朝廷尊安异时论保蜀之功帅将以将士之名次第上之不自有焉其或违众慢令不以帅之言为用罚不敢私尚听之毋忽
　　难
　　蜀父老难　　　　　　汉司马相如
　　汉兴七十有八载徳茂存乎六世威武纷纭湛恩汪濊羣生澍濡洋溢乎方外于是乃命使西征随流而攘风之所被罔不披靡因朝冉从駹定笮存卭略斯榆举苞蒲结轨还辕东乡将报至于蜀都耆老大夫搢绅先生之徒二十有七人俨然造焉词毕进曰葢闻天子之牧夷狄也其义羁縻勿絶而已今罢三郡之士通夜郎之涂三年于兹而功不竟士卒劳倦万民不赡今又接之以西夷百姓力屈恐不能卒业此亦使者之累也窃为左右患之且夫卭笮西夷之与中国并也歴年兹多不可记已仁者不以徳来强者不以力并意者其殆不可乎今割齐民以附夷狄敝所恃以事无用鄙人固陋不识所谓使者曰乌谓此乎必若所云则是蜀不变服而巴不化俗也仆常恶闻若説然斯事体大固非观者之所觏也余之行急其详不可得闻已请为大夫粗陈其略葢世必有非常之人然后有非常之事有非常之事然后有非常之功夫非常者固常人之所异也故曰非常之原黎民惧焉及臻厥成天下晏如也昔者洪水沸出汜滥湓溢民人升降移徙﨑岖而不安夏后氏慼之乃堙鸿水决流疏河漉沈赡菑东归之于海而天下永宁当斯之勤岂惟民哉心烦于虑而身亲其劳躬腠胝无胈肤不生毛故休烈显乎无穷声称浃乎来兹且夫贤君之践位也岂特委握拘文牵俗修诵习传当世取説云尔哉必将崇论闳议创业垂统为万世规故驰骛乎兼容并包而勤思乎参天贰地且诗不云乎普天之下莫非王土率土之濵莫非王臣是以六合之内八方之外浸浔衍溢懐生之物有不浸润于泽者贤君耻之今封疆之内冠带之伦咸获嘉祉靡有阙遗矣而夷狄殊俗之国辽絶异党之域舟车不通人迹罕至政教未加流风犹防内之则时犯义侵礼于邉境外之则邪行横作放杀其上君臣易位尊卑失序父老不辜防孤为奴系累号泣内向而怨曰葢闻中国有至仁焉徳洋恩普物靡不得其所今独曷为遗已举踵思慕若枯旱之望雨盭夫为之垂涕况乎上圣又焉能已故北出师以讨强胡南驰使以诮劲越四风徳二方之君鳞集仰流愿得受号者以亿计故乃关沬若徼防柯镂灵山梁孙原创道徳之涂垂仁义之统将博恩广施逺抚长驾使防逖不闭曶闇昧得耀乎光明以偃甲兵于此而息讨伐于彼遐迩一体中外禔福不亦康乎夫拯民于沉溺奉至尊之休徳反衰世之凌夷继周氏之絶业天子之亟务也百姓虽劳又恶可以已乎哉且夫王者固未有不始于忧勤而终于佚乐然则受命之符合在于此方将増太山之封加梁父之事鸣和鸾扬乐颂上减五下登三观者未覩防听者未闻音犹鹪鹏已翔乎寥廓而罗者犹视乎薮泽悲夫于是诸大夫茫然丧其所懐来失厥所以进喟然并称曰允哉汉徳此鄙人之所愿闻也百姓虽劳请以身先之敞罔靡徙迁延而辞退
　　牒
　　回云南牒　　　　　　　　唐髙骈
　　先是云南逓到木夹督爽牒劒南西川节度使骈复牒云
　　大唐劒南西川节度使牒云南诏国牒我大唐圣皇帝徳配二仪光齐两曜仁霑动植圣役神龙煦万国而尽若青天飬兆民而皆同赤子东隣若木西届流沙北通隂山南抵铜柱莫不贡珍而纳賮航海而梯山诸混车书愿为臣妾是知卑防萤耀不敢并于太阳龌龊蹄涔焉能踵于神且自九夷八狄七戎六蛮虽居要荒尽遵中国力争不得天使其然所以孔圣云夷狄之有君不如诸夏之亡也纵外夷骄倨索中国等伦是无博古知今但拟率凶逞志虽恃荒陬之独力背以天时必为寰海之诸蕃哂其僭越力不足慿且以蠓蜹之飞腾不离沟渎欲追鸾之羽翼拟接熛霄虽是童儿亦知不可且云南顷者求合六诏并为一蕃与开道途得接卭蜀许赐书而习读遽降使而交欢礼待情深招延意厚传周公之礼乐习孔子之诗书片善既知大恩合报忽穷兵黩武掠土侵疆再犯郎宁重防交趾两俘卭蜀一刼黔巫涂炭城池而极多皆为灰烬驱归士庶而非少尽作幽寃转恣胷襟防知悛革吞越嶲之旧地为相如之故城凌犯不休贪残转甚昔时交趾都护不闲理兵旧日郎宁元戎未解诛防黔巫师卭蜀儒臣受以侵欺容其残暴其比者亲征海裔克复龙编驱驾三千之师勦除十万之防南定县则全军防没如干镇则匹马不廻罗和一空嘉宁俱尽賛卫叚首迁【安南节度】之斩首骑将麻光亮【溪洞都统】之亡躯李膳龙【安南城内守将】则缚于军前张诠【行营都统】则生擒于阵上沉白衣殁命之众【将帅至长行二千余人皆白衣号殁命军】如赤日消氷杀朱弩佉苴之军【诏王亲军三千并防安南】若烘炉熖炽膏涂草莽骸积丘山士卒覩之而称心夷獠观之而快意赵诺眉【扶耶等在界上道都统三十余年也】而就戮相思缙【善门节度兼平官充供军使】亦自裁董铎龙【咸通七年除安南节度使替叚首迁】之恓惶范昵些【安南行营都统】之窘沮每来侵扰无非败亡江桥则尽底焚烧采筏则从头覆没波封瓦解扶耶大隳容易诛锄若髙原之纵燎等闲扑灭如顺板之走丸铲削城池扫殄祅孽先仗睿谋之果断后资神武之诛擒掩韩信灭赵之功吞乐毅定齐之防普天尽悉列国洞知昨日来镇西川移从汶水仗节而不施骑单车而直抵坤维大开城门放出人物三军而遣归营幕百姓而使返鄊闾此时诏王未离近地固无疑阻直拟诛锄不比从前帅臣只务姑息凶丑唯将和好便是防谋今则已知天时誓雪国耻前诏王遣张栋成等将领军伍称是行人未至府城扬言和好身才入境兵已继来况是诏王亲行公然诈伪侵欺大国荧惑元戎戮仆之仪湏依古典其张栋成等并已军令处置且诏国前后俘虏约十万人今独送杜骧妻言是没落且杜骧守职本在安南城防驱行固非没落星霜半代桎梏几年李氏偷生余喘而空令返国杜骧早殁遗魂而不得还鄊今则训练蕃兵指挥汉将鐡衣十万甲马五千邕交合从黔蜀齐进昔时汉相有七擒七纵之功今日唐臣蕴百战百胜之术勲名湏立国史永书且杜骧官衔李揺门地不是近亲但王室踈宗天枝逺派而已李氏并诏国木夹并差人押领进送朝廷讫故牒
　　又　　　　　　　　　　　唐胡曽
　　骈统益部兼号征南蛮陬闻名预自屏迹然犹时飞一木夹夸兵革犀象之盛骈判回木夹命记室胡曽为之词
　　牒前件木夹万里离南一朝至北开缄捧读词藻焕然奨饰过多欣慰何极实以乍同邉镇才到藩篱且按此朝之旧仪未委彼国之新制不知鸖拓唯认苴咩尚呼南诏之佳名岂见大朝之羙号要从防耗且是所宜伏承骠信王化风行君徳云被雕题屈膝駃舌折腰卉服来庭毳裘入贡葢以深明豹略精究龙韬波伏西天草偃南土者然侵轶我华夏无乃不可乎将谓我皇帝有所负于彼邦邉臣有所负于彼国虑彼直我曲获罪于天是陈木夹申懐用贮荣报及披廻示已见事根止于囚系使人放归彼国始乎小怨终此深雠吞噬我郎宁防刘我交趾取我越嶲犯我益州若报东门乃及再四夫物居中者尊也处外者卑也是以众星拱之北辰百谷趋之东海天地尚不能违而况于人乎我国家居天之心宅地之腹四方八表莫不辐凑亦犹北辰之与东海也诚知土地山河归于有徳虽云有徳亦湏相时苟无其时安可妄动明公博识多闻岂不见仲尼乎仲尼之圣逾尧舜顔子之贤过防龙也六合茫茫无立锥之地者葢无其时也适使仲尼生于秦末乘胡亥之乱用顔回闵损为宰相子路冉有领将军子贡宰我充行人子夏言偃典书檄虽六合鼎沸可朞月而定也当此之时刘项只可都头韩彭不过下将耳圣人虽有帝天下之徳而无帝天下之时终不妄动及子路欲使门人为臣以为欺天乎及自叹曰鸟不至河不出图吾已矣夫止于负手曵杖逍遥倚门告终而已王莽不识天时苻坚不知厯数妄恃强富争帝乾坤莽以百万鋭师来袭后汉光武以五千之众破于昆阳苻以六十万精兵折于东晋谢以八千之卒败于夀春岂不为欺天罔地所致者乎国富兵强何足恃也周王杖棰于岐山汉祖脱褐于泗水我髙祖起自陇州葢明公只知其一未知其二见其形未见其兆也今与明公陈之望审参焉昔周王承公刘之徳遇殷纣之暴刳剔孕妇涂炭生灵剖贤人之心斮朝渉之胫三分天下而二归周文王率诸侯而朝之至于武王观兵孟津八百诸侯不期而防尚曰彼有人焉未可图也退归修徳观乎圣人去就岂容易者哉及防子去比干剖箕子奴民不聊生皇天厌之国人弃之武王方援旗誓众一举而灭纣者盖天夺殷而与周也我皇方宵衣旰食肩尧踵舜父事三老兄友百僚推赤心于比干腹中悬白日于防子头上诸侯合徳百姓欢心唯天下有人圣如周王家有姬旦户生吕望者乎汉祖承帝尧之徳遇秦皇无道并吞六国恃宇宙一家焚烧诗书坑灭贤哲筑长城于紫塞造阿房于皇州鬼母哭蛇人臣指鹿民不聊生皇天厌之国人弃之是以陈胜一呼天下响应汉祖西入五星都聚者葢天夺秦与汉也我皇帝方崇诗书任贤哲卑宫室防黔黎野无歌之人朝有问牛之杰天下有人英如汉祖家有韩信户生张良者乎我髙祖承元之徳遇隋炀荒滛徭役不息征敛无度竭生民之财产为廵幸之资粮虎噬羣贤猱烝庶母浮沉辽海防凿汴河今年东征明年西伐民不聊生皇天厌之国人弃之是以我髙祖应天顺地奄有四海者葢天夺隋而与唐也我皇方淡薄声色杜絶廵逰梦卜宰辅倚注藩屏思成垂拱恶习干戈皇天方賛国人方欢天下有人雄如唐祖家有敬徳户生龄者乎而况越嶲新州牂牁故地不在周封之内非居禹迹之中曩日邉将邀勲妄图吞并得之如手加骈拇失之若颔去赘瘤九牛之落一毛六马之亡半毳何足喻哉仆虽自绛纱素躭黄石既探师律固识兵机奉诏镇压三巴抚安百姓思敦礼乐耻用干戈每伤虞芮之争田永念姬周之譲路苟不获已即湏训戎且蜀地阔数千里郡列五十城户口至多士卒之众可以挥汗成雨吐气成云葢缘从前元戎皆是儒者有昧见几而作但守升平之元规虽分帝忧不教民战是以彼国得以深入无备故也仆示之以三令教之以八阵鼓声而进钲动而退甘与之共苦与之均义等埙箎情犹葛阅礼乐而敦诗书务耕桑而聚谷帛使家藏甲胄户贮干戈赏罚并行公私共贯既识三略便可七擒不唯喝倒不周亦可擘开太华况彼国自长庆已来搔扰益部杀人之父孤人之母掠人之妻鳏人之夫焚人之庐使人暴露剪人之桑麻使人寒冻蜀人怨恨痛入骨髓仆乘其众怒之势示其报怨之门况抱鸡搏狸不由人教乳犬敌虎自是物情既仗宗庙之威灵兼统华夏之精锐若乘流纵棹下坂推车岂劳心哉仆官是宰衡位当侯伯被坚执鋭虽则未曾济河焚舟平生所贮彼国将师之强弱邦国之盈虗坐可酌量何烦询诱且六合之外舟车不及圣人不言彼国在圣人不言之鄊舟车不及之地纵主上英哲人臣俊乂亦犹烛龙衘耀只可照于一方春雷振声不能过于百里天与不取谈何容易夫天有五贼见之者昌彼国纵晓六韬未闲五贼而欲泥封函谷水灌晋阳何其谬哉五贼者夏桀张罗殷汤祝网是以仁而贼不仁也殷纣剖生人周文枯骨是以徳而贼不徳也齐国厚征薄贷鲁国厚贷薄征是以恩而贼不恩也项羽杀义帝汉髙祖举哀是以义而贼不义也陈后主骄奢隋文帝恭俭是以道而贼不道也能行五贼兼晓六韬方可夺人山河倾人社稷我朝未有五失而彼国徒自陆梁以此推之兴亡可鉴何劳逺离庭户始识安危乆习韬钤方明胜负而妄要姑息不务通和廻示荒唐一何乖戾防念孔顔之知命飜效莽坚之覆车交趾防亡可知人事新都失律足见天时若望降尊便希抗礼但百谷不趋东海众星不拱北辰则不可议也苟未如是则不可改图昔管仲入周不受上卿之礼苏武在虏无亏中国之仪事有前规固难更易况小不事大春秋所诛若彼直我曲恐招天殃既彼傲我谦何患神怒见已训齐士卒调集糗粮或玉露垂槐金风动柳建鼓数里命车指南渉隽吊民渡泸防猎继齐鲁之夹谷绍秦赵之渑池便是行人岂遗佳防皇帝圣防以具前缄奏闻不复多谈恐乖忠告谨牒







　　成都文类巻四十七
　　钦定四库全书
　　成都文类巻四十八
　　宋　扈仲荣等　编
　　箴
　　益州箴　　　　　　　　　汉扬雄
　　岩岩岷山古曰梁州华阳西极黒水南流秦作无道三方溃叛义兵征暴遂国于汉拓开疆宇恢梁之野列为十二光羡虞夏牧臣司梁是职是图经营盛衰敢告士夫
　　着官箴　　　　　　　　僞蜀孟防
　　朕念赤子旰食宵衣托之令长抚飬安绥政在三异道在七丝驱鸡为理留犊为规寛猛得所风俗可移无令侵削无使疮痍下民易虐上天难欺赋舆是切军国是资朕之爵赏固不逾时尔俸尔禄民膏民脂为民父母罔不仁慈勉尔为戒体朕深思
　　讲堂箴　　　　　　　　　　韩绛
　　呜呼天地之道逺乎哉圣人之心异乎哉动而任于理则天道是已纯然得其性则圣心是已吾谓通其説者必以三才之原未始不出乎一也人之七情中焉而未发也则粹徳内融岂不曰天下之大本欤及其发而皆中节也则和理外着岂不曰天下之逹道欤中者性也寂然而有容则与天道合焉和者情也澹乎其若忘则与圣心防焉所以八卦九章推明天人相与之际而着为吉防休咎之符者非三才一原之效邪自古教化之迹或因或殊然而未始不本诸性情而纳之皇极者矣贵贱以之位父子以之亲兄弟以之友夫妇以之顺此皆不待学而后知直出于性理之常分尔况乎学斯学者宜如何哉惟不独私乎其身而已为能推而大之包乎四海而不外诩乎羣物而不遗使六沴弗得作诸福莫不至是岂非休吉之符欤彼有肆情纵欲暴蔑礼义父子之不保兄弟之不咸矧肯仁于亲戚鄊党乎矧肯忧于鳏寡孤独乎是皆不知反求诸躬自灭天理违所以飬命之道以取祸败显则有金木讯之甚则有鬼神谴之是岂非咎防之符欤夫学校之法所以飬士使适是道而后飬乎蚩蚩之氓者也岂徒华言词以自矜饰声名以自髙希宠利以自封哉惟知其本者无取于彼而三者亦兼而有之矣成都之学郡国莫先焉士人之众四方鲜拟者其讲堂旧庳隘不足以容诸生佥谓予曰蒋侯尝建西学后輙毁撤其基尚存盍兴筑焉因相其所图构广厦为十有三筵度深称是以甲辰岁三月庚申落成耆防纵观咸曰时当于其旦则先生正衣冠帅诸生羣萃于是以习揖让周旋之仪相与衍圣经以明乎天道治性情以全乎中庸使父父子子兄兄弟弟夫夫妇妇老老防防一之乎大顺故伸而上之以事其君则诚节于是乎立推而下之以庇其民则事业于是乎成不自徳而徳随之不自功而功与之使风化之盛不其廪廪乎然则学校之设将以讲求三极之道沈浸先生之泽尽在是矣岂曰无用之地不急之务哉予虑是堂异时或若西学之废輙为之箴以告当御
　　休哉天民有物有则弗完厥中自肆戕贼圣哀其愚化奚由黙图惟敷施明用俊徳学校之兴教育有经贤率不肖胥及羣氓岂伊异术一本尔情情之不极沦以蹈刑止邪未发将保尔生靡戢靡正渎性之灵自禽自弃乌足与齿师生其难思廸于礼在昔有若去座为耻赐不受命万世攸鄙矧过是者言行之伪敢登此堂宁无内愧斯庭燕闲斯宇闳邃揖让威仪讲闻道义下士背驰君子来视毋或壊隳永锡尔类
　　观政阁箴　　　　　　　　吕大防
　　成都图开寳以来牧守之像于大慈寺阁徒记其爵位名氏与其在官嵗月而不録其政事之羙恶岂居是邑不非其大夫邦人之礼宜如是欤然不足以申劝戒为后来者法余輙采秦汉至于唐领太守刺史节度使之职有政迹可攷而畵像存焉者得二十有八人别图于它阁而名其榜曰观政葢观其善足以劝观其不善足以戒其政事虽可攷而像不存者舍之像虽存而僣窃不轨或闇庸无闻者黜之此观者不可不知也寺僧求文余以谓古者官有箴为作箴以授之其词曰
　　蜀于禹贡是为梁州华阳黒水处坤之陬其山四塞气鬰以遒人矜其技物产其尤牧野之师有功宗周秦始列郡置吏罢侯守冰殖利渠田肇修肆彼一方无衣食忧文翁处后教民文章多士化之杰出马扬张堪廉惠去而益张五伦清约人监允臧廉范便民警之所当种暠绳奸不以势妨李膺修设善饰其身髙朕劝学其迹犹新飬士之利愈乆愈存贤哉孔明讨魏扶汉思清以宻徳顺而徤其功不克天未厌乱王濬豪俊知略不羣画策平呉卒頼其勤髙俭循吏为唐元臣象先廷硕嗣美且文严武暴厉忿欲并申天寳政紊廼以牧民崔宁继之以昬易昬壮哉南康横身扞难种羗方炽力弭其患中朝以安浮议可叹崇文贪残得不偿失元衡静安饰以儒术文昌更事逺俗清谧敏哉文饶裕蛊治详扰之后补败药伤外御其侮内教有方嗣复悰謩遵故守成丛孜秕政民无以生骈乎多罪祸积衅盈寃女呼天虐及孤惸瓌瑄信盗俾民卒瘏烬及邦家可不慎欤自秦以还镇守之臣政有良窳存乎其人牧臣司梁敢告执巾
　　铭
　　座右铭　　　　　　　　汉严君平
　　夫疾形不能遁影大音不能掩响黙然托防则影响无因常体卑弱则祸患无萌口舌者祸患之门灭身之斧言语者天命之属形骸之部出失则患入言失则亡身是以圣人当言而懐发言而忧如赴水火履危临深有不得已当而后言嗜欲者溃腹之矛货利者防身之仇嫉妬者亡驱之害防佞者刎颈之兵残酷者絶世之殃防害者灭嗣之塲滛戯者殚家之壍嗜酒者穷餧之薮忠孝者富贵之门节俭者不竭之源吾日三省传告后嗣万世勿遗
　　防轩铭　　　　　　　　　　赵抃
　　顔渊圣徒终日如愚伯阳亦云深藏若虚彼无演子少师佛图翘翘秀整籍籍名誉下笔文采开口诗书大乘探赜顿教谘诹将坠之势我持我扶有轩孰名以防命诸防乆则亨防飬以需如砂中金如蚌中珠或取或舍圣人凡夫防乎防乎宁已矣乎
　　石室铭　　　　　　　　　宋右仁
　　昔夏禹定九州贡法明三壤同异山川草木鸟兽戎狄土地所生财赋所出声教所暨咸悉载之无一遗者至于天下人性贤愚民心善恶之所系则阙而不载焉三代而下史防所存者咸能着之图籍而志其地理迹其记録则于天下人民所系之性亦略而无闻焉圣贤之述作亦有所阙乎岂圣贤之志将有所蕴乎意者谓人性之上下不常于世随其教化而移易也故上之教行则民兴善上之令严则民兴暴皆从其上之所为尔语曰如风之偃草又曰若泥之在钧者岂虚言哉此圣贤所以不可不笔之而传后世者矣且蜀之开国地逺中夏民性怯懦而多浮侈迨文翁之为守立学校造讲堂石室以备其制度遣俊乂之士东受七经还以教授于是风教大行而岷络之地比于齐鲁厥后相如既没而渊云之徒森然继出两汉之际举不乏贤得人之称迨今攸盛于戱蜀始以僻陋险隘人民夸诳古谓难治暨文翁以儒学教之则其人莘莘然向慕于文学而见用于当世者得非上之教化移易于人民若是哉览之前记尤美其事观夫遗迹则石室犹存虽前贤有铭其徽烈者大率言立学兴儒而以石室雕琢取学者磨砻之意又欲树功于不朽也观其言词似有未尽贤守教化之深意因复广而铭之曰
　　地有常形民无常性繇上之化所从而正维蜀之郡在天一隅俗尚浮侈人希服儒贤哉文翁来牧兹土爰立石室始兴庠序俾此岷络儒风大行于以两汉英贤踵生降及我朝得人侔古家慕渊云学隆邹鲁政教下格文才上通迨今蜀人咏歌徳风
　　丞相张公祠堂铭　　　　　　田楙
　　大丞相文忠张公以治平三年春初仕为雒县簿其年冬十有二月来摄华阳县衡山镇之征官越明年秋八月丁内艰而去迄今凢九十年镇之防国寺有堂旧刻公之遗诗绍兴乙亥楙来获观景想风烈良用慨然廼新椽础以绘公像从公之孙新叙南通守讲究家传记其年月嗟夫公之大节在史官文章在天下勲徳在生民是区区者亦何加损于公哉诗云髙山仰止景行行止意其在兹铭曰
　　天为斯民挺生贤哲谁为厉阶梗而莫合伟哉文忠岷峨之英瑞为鳯皇声为雷霆熈丰元祐迄于崇观世故多矣金石不变晚而来归舜韶一防岂不能从爱莫助之抱关击柝我初不屑粲然珠玑散落遗碣貂衮訚訚凌烟功勲岂真公耶天壤至文噫天何时复生此老浮游汗漫固有不朽
　　有斐阁铭　　　　　　　　　王赏
　　温江苏国士企先于东郊别墅创为小阁前有脩竹后有流水予名之曰有斐而为之铭铭曰
　　淇水汤汤绿竹漪漪武公之徳托兴在兹圭璧之质琢磨成器愿子百年惟公是似
　　主一斋铭　　　　　　　　　张栻
　　成都范文叔以主一名斋予嘉其志为铭以勉之
　　人之心抑何危纷百虑走千岐惟君子克自持正衣冠摄威仪澹以整俨若思主于一复何之事物来审其机应以专匪可移理在我宁彼随积之乆昭厥防静不偏动靡违嗟勉哉自迩卑惟勿替日在兹
　　賛
　　石室賛　　　　　　　　　郑藏休
　　自张仪讽蜀劒路攸通何者鱼鳬未知蚕藂诗书防设礼乐谁崇征伐不休城池屡空爰暨有汉是生文翁符守此邦欝为儒宗大开庠序匪我童防诵以八索歌之九功化流南蛮徳伏西戎岂曰滇筰亦惟巴賨其后相如传之扬雄岷峨孕灵川渎气融石室犹在金声无穷南邻孔门北接玉宫千龄万古永播余风
　　太原王公冩真賛　　　　　　彭乘
　　报政而图像民懐也因而书之彰善也枢宻学士太原公理益部心清智恬谨身帅先惇重以镇靖信厚以饬厉懋学振道以树风教劭农劝分以重民本谨约条诏简防讼系以循宪度示惠昭信申令严禁以驭戎旅风教洽则民归厚而礼让兴农时务则五稼登而敓弭刑罚中则物性全而明慎至师律正则骄暴戢而屯戍肃然后羣吏检畏僚属恪奉上下齐一虽事剧浩穰而决流抑队之易葢理适其道也优政简洽物情逹民乐融泄而感通为恊气为丰年比屋熈熈率知其所自情发乎中形于外含淳泳徳嗟叹咏謌之不足思欲播诵镂金石图仪形以永惠爱以存瞻仰若狄祠召树有所倾向垂诸无穷于是相与吁心恊志景从响効徧择灵胜得大庆观仙游阁彗云寳势冈连岭属乃増防致乃洁粉堵爰访善工以传竒相笔精像肖和气秀骨隽锋渊角耸防风尘之表自钧漕钤戎同时僚属悉图于右肃肃然寥寥然秋云敛空景物澄霁纎霭不泛青天在瞩来者竦跃欵睇骛望防巩拊抃徘徊移晷于是耆老大夫荐绅先生相庆于前且议曰岷峨生聚被声教者七十禩诸侯守土仅更三十然文轨所至重镇寔伙奚此方切轸宸睠得非帝阁辽邈山川重复形束壤制天设其峻阻帯胁羗夷犬牙荆汉田野丰沃邑居隠赈六合之交防万商所渊聚舟车委而底贡是仰乎复以连仍啸聚人困于俶扰倍储兵以拟备要在整戢焉安危反掌属于授任自伪主归觐凢守兹土必东望实以镇宁匪辍倚衡之用即仗心膂之寄葢慎重也逮乎经乆兹选稍怠传瑞西至者罕材诸位或刀笔烝用或绮纨假授昧道放利背驰政体纷更绳凖寛猛失中理丝弥棼揠苖反瘁俗陶至化而富庻宁乆兵革櫜戢人莫知为用凶丑潜伺二防继其孽肆毒境土荐及凋瘵残殒疲役劳费靡极抑由择用匪良速兹奸宄俾斯民罹其暴也物不终否故受于泰鉴前轨以选才杰寛裕绥靖逺俗以之康阜迭政嗣理汔今一致民亦复其乐我公详酌损益正以应物竒衺黩滥望风畏弭从容中道坤维千里率从心化用格靖理蚩蚩俞俞被赐深极故有是报也则知政之兴废不系于时而系于人信矣哉夫致异类者莫洞乎诚防万殊者莫正夫一故诚于物飞走无异心通其方夷貊同善教葢动乎所感而信着于外也火炎水润物性之著者其信于人必矣矧君子精纯笃实履乎大中施于有政又何所不至哉乗孤陋者也预公诚契有日矣心冥道义迹泯穷逹才懿业履固所详悉属服防里闬当公作镇耳聆和声目覩能事身宁善政里人舆诵得以讽采游扬纪列第从众志賛曰
　　五灵翔游应和而至人或图之仰为嘉瑞岂若懐贤传诸绘事矧我君侯教行信被随俗雅化浸仁沐义岂弟君子方隅受赐灵关之右千里从风天瞩共理民情感通原田膴膴圄犴空空有声皆诵无襦不重欲报之徳恭图睟容贻厥来裔睎踪景钟飞阁彗云依稀昆阆器质严肃神锋秀爽望衢罕窥镕金莫状陶然徳煇邈乎宇量大蔡府长城巨防翼翼嵩神堂堂汉相岷山千岑岷江万浔期公惠爱等极髙深文希炳蔚思竭深沈蟾滴濡翰趺镂金式旌贤业洞冩民心流芳永乆共美棠隂
　　张尚书冩真賛　　　　　　　田况
　　九河张公【咏】淳化咸平中两被帝选以全蜀安危付之时冦孽之余民皆伤痍散流生不自保军帅复恃功横骜部下剽胁善良祸甚于防公赏戮明果复以其事宻闻于朝既而易帅旋师民渐安辑以至于治徳功茂于蜀表噫当救患庇民时小为媮合畏顾则乱未涯也非贤者处之何以取济哉逮今讳日遗老善士尚斋集于天庆观奠拜画像之前公尝自为真賛俾蜀人图于观之仙游阁其首云乖则违众崖不利物遂自目为乖崖公虽外示贬损而内有所激故卒云欲明此心罪之无斁此其归也世人随而称之岂考其实耶予恐英声异绩乆而湮暧故作真后賛并公之自賛刋石观中以永蜀人之思时皇祐元年十二月一日序
　　自賛
　　乖则违众崖不利物乖崖之名聊以表徳徒劳丹青绘冩凡质欲明此心罪之无斁
　　后賛
　　乖不离正崖弗厉公名虽自贬有激于衷众随而称孰知其功敢明公心以驰无穷
　　府学文翁画像十賛　　　　　宋祁
　　按呉曽能改斋漫録云蒋堂字希鲁宜兴人仁宗时以枢宻直学士知成都尝召髙才硕生防试府事亲较才等劝成学者于学之侧别建西学以广诸生斋室迄成而公移蒲中其后转运使毁之以増廨舍既而常山宋公尚书至府闻其事叹惜乆之且欲成公意乃即其旧址建文翁祠祠之内图严君平郑子真司马相如扬子云蜀士先贤凡九及公之像而十常山公为之賛
　　汉蜀郡太守庐江文公賛
　　天挺耆俊有徳有文汉天子命公往抚蜀人蜀始朴防公不谓然选士诣学归相教言一年而业二年而儒五年大成家诗户书以勤相矜以惰相耻出有教父入有顺子文如马扬节如严李由公教之声塞天地蜀戴公仁世世奉祠千五百年惟公之思
　　司马相如字长卿賛
　　蜀有巨人曰司马氏在汉六叶为文章倡始言必故训革战国之斵雕混茫从神取秘摛发厥章日星佐华封禅遗篇意竭词奢武用东之绍七十二家行虽小訾后帝贤嗟
　　王褒字子渊賛
　　子渊轩轩洵羙有文小雅鹿鸣帝用攸闻此盛徳事让不克堪颂圣得贤戒松乔是耽以谏大夫数从幸廵受诏作赋持节迎神未克告猷少谢良臣
　　严遵字君平賛
　　君平沈冥卖卜肆中子以孝言臣以告忠日足百钱闭门著书十余万言黄老其徒李彊牧州喜欲吏君揖风而慙噤语于唇还谓子云子诚知人九十寿终声防髙旻
　　张寛賛
　　惟武嗣位而有荒志厥徳靡升神不妥祀婐然灵援止乎渭濵帝使走咨何所而人媛告七车能为我言君稽首对吾祀弗蠲帝用谢愆改香厥荐天人之交自我而见
　　李仲元賛
　　髙也絶俗虽介不通卑也污俗虽顺不恭渊哉仲元内粹外浑众不我知扬子识其贤其贤奈何在通恭之间可器有名非行至完彼显在人吾晦与天天而不人万世其传
　　何武字君公賛
　　汜乡为人鲠固清明嫉恶比周直鞅安行先问儒官已乃事事望侈徳充晚相天子天子倚之奸臣内憎天丧道消卒为贼乗玉折不挠身没名升
　　扬雄字子云賛
　　卓哉子云为汉儒师准易论语同圣是非百家懘滛我独正声谲怪缩藏孔道光明歆也致訾谓抵醤防惟谭有言必传无穷剧秦诡词恨死新时曰汉中天果不吾欺
　　后汉蜀郡太守髙朕賛
　　显显若人有政自律摘民耳目尊右儒术晚汉多艰校屋荡焚经生防依诵不闻君大绍兴新堂及庑绘帝皇以还冠服所祖大掖翔翔坐复邹鲁与文偶祠血食千古
　　宋蒋堂字希鲁賛
　　蒋侯挺挺天与严方徤而文明不逢不将始治蜀人政未及孚纎者嫉侯膏吻腾诬侯政已孚蜀人熈熈侯坐徙官逺近惊咨侯始兴学绍文之余百堵増増大度厥居髦俊聿来昼经夜史盎然西南号多君子侯既去州右区即毁侯惠在人已肤而髄子产相郑先谤后歌来世视之谓侯如何
　　宋尚书像賛　　　　　　呉师孟
　　至和三年蜀守将更前数月宰议推择一二侍从臣列名以闻上谓宋祁伯仲名世非特文艺为国华采抑政事精明可任方靣于是公自定武改辕而西蜀人积闻公名举欣欣然东鄊以徯唯恐公车之徐也其士人迟公之来也尤甚至各厉其道业与其所属词章缮録贽献愿得一言质是否而为进退之决者公始至部先即学官以道义训诸生而第其所献蓺业拔诸翘然者次补生员掌其政令自是西州士人知向方矣然后设教以束奸吏裕农政而厚本业民狱平反而不纵戎谨严而不残春泽秋霜膏润震肃诸理节适防有缺漏行之歳余风化大洽始于户庭而周于列郡民益帖泰讼益衰熄上下晏然表里悦穆廷中清静日日无事圜数千里以妥以安再朞召还民庻遮迾襁幼掖老随数十百里而后返道拜大司防移病固辞且以亲嫌得请守辅郡未几上意必欲任用召冠北门不幸沈疴国毉防效捐舘之日朝野防伤讣及西州士民相吊官吏缁白争诣佛词营斋荐严涕泣追慕治蜀之效于是可知噫屏翰之臣惨舒所系奉法循理式是一方使数十郡守长环视以律其身百万口生齿安堵以乐其业愿得治世长如此时朝廷纾然之忧者其亦可以为吏师矣先是邦人画像以式瞻伐石以篆徳石既砻矣乆而未刋一日龙图谏议东平公见而愀然曰吾闻子京以仁惠为政民有去思殁而益甚虽古之遗爱何以尚此失今不纪善治几废子为我识其所以然俾前人恩政之所被者子孙得以览观焉师孟谨承命直书賛云
　　信彼南山储神防粹笃生宋公佐天子之治帝念坤维命公来尸我泽既渥民安而嬉教化所先文翁是式殁有余思如武子之徳形容可传襟灵曷宣雾巻乔岳月沉深渊惠沦人心歌在人耳锽然舂容无有穷已
　　圣兴寺冩真賛　　　　　　　范镇
　　三公公裳我独道防介然中间太甚简傲服虽有异其心则同其同伊何惟公与忠
　　昭觉寺冩真賛　　　　　　　前人
　　皤然一叟鬓白眉秀羣从在前诸子在后壁间丹青其传安乆惟善嗣之埀世不朽
　　蜀三贤画像賛　　　　　　　张俞
　　益州中兴寺有墨池院院有前汉扬子云严君平李仲元三贤画像因各賛之来者观像读賛则知三贤之道至焉
　　扬子云
　　子云潜真与圣合神龙隠其徳凤耀其文譔灋着统贯天人道徳之首谭称絶伦
　　严君平
　　渊渊蜀荘至人之貎心通蓍言必慈孝推道衍徳穷神入妙子云之师孰洞其照
　　李仲元
　　仲元何如貎人心天出方其隠黙愈于言道兼夷惠质妙云渊屈伸犹龙物无累焉
　　寳月大师简公画像賛　　　黄庭坚
　　简公僧腊六十五以佛法度为一姓者若子若孙若曽孙亡虑二十人万里走惠州求东坡铭简之塔归而走戎州求山谷賛简之画像者法舟也其走惠州也冐蛟鼍虎豹虫蛇之险而不悔其走戎州也于余无一日之雅又不求左右为之先容舟之于简可谓能曽孙矣简虽贤由曽孙而赫赫简与舟俱不朽矣
　　不戒而六【阙】和敬不禅而十方清浄不学而文理井井不吏而施于有政寿八十余阅人三世孝于塔庙勤力勤礼百室崇成檀者亹亹斋始如终薪穷于指耋老而精明丰肉而神清和同而不浊退屈而不陵是谓大雅之士惜乎其不发诸朝廷
　　颂
　　浮屠颂　　　　　　　　唐闾丘均
　　灋定寺浮屠者先徳僧琮始起立周一甲【阙】今而北倾宰君太原王公讳瓌鉴操清能善营福道每聼临必覩惜乎时坠勉督清众速于扶持主僧释处真实膺堪任及咊流经乆致法加心柱上出与金轮相依累亏则全新巧便措岷城此制惊壮多有考量兹模曽不得匹焉处真聪英上士谈方等章句辩才见称大勲可嗟夫颂之而已
　　灵哉浮屠岌嶫凌踊十一其级千楹万栱形比孤峭势如飞动赤霞晨开金光昼拥清哀县乐音响百种暂升精周欻髙神恐真分中閟灯花长奉
　　重宣此义而作颂云　　　　唐李廵
　　崇构邈矣层甍岿然嶷如岳立黕若云连仰顔满月危践中天上摽银牓下列金僊扶持有助陵谷无迁
　　续为颂　　　　　　　　唐释履空
　　浮屠寳饰灵所依兮龙山扶防俨瞻归兮檐楹嶤嶷欲惊飞兮金轮珠火烜赫辉兮大唐景龙三年嵗次已酉题记
　　至道圣徳颂　　　　　　　　刘锡
　　臣闻惟王建国辟天下以为家问罪吊民执征伐而自出礼乐兴而车书混风雨顺而隂阳和敷大信以被豚鱼霑至仁而及草木耕田凿井且帝力以何知里咏途歌唯家给而自乐斯为有道之朝也我后握图御宇下武承祧契压纽之祯祥叶垂衣之厯数万方景附百蛮子来邉隅之祸乱已平武库之干戈不用观书乙夜思政未央备窥得防之由咸得歩骤之理躬亲庶政宵旰忘劳得士则昌所以崇四科而拔俊造知人则哲所以设十铨而较贤能英雄尽入于彀中寒苦讵遗于岩穴轮辕适用管库皆甄白驹之咏不闻维鹈之刺靡作其有霜棱肃物直气凛人负謇谔之通才蓄纵横之逸辩谏油衣而作瓦止銮辂以从桥若此者俾居谏署雕龙茂异比鹗声华杳防传江氏之毫寤寐得丘迟之锦赋就而文无加防诗成而鉢未销声若此者司于文翰黙识頴悟周才博通指天上之石麟咸钦异表问省中之温树不对家人若此者擢賛枢务筹谋兼济宇量渊深一言可以兴邦九功斯焉惟序乘隂未革言从可陟于周师箭漏才移行合堪登于汉辅若此者升之于廊庙百职举而万务简六籍兴而五教修至若勇冠三军谋深百胜蕴孙呉之妙略懐颇牧之沉机箭落酒樽王覇端居而不动君临细柳亚夫上请以徐行有窦婴济众之心擅景舍让功之美劒刺而飞泉涌出戈挥而太阳再中识洞风云诚感天地者命之为上将则文王能官人汉髙善将将未可同年而语耶粤以二圣重熈垂四十载迩安逺肃时和气清桂海氷天皆同尉候鹣林鲽水尽入提封四郊无多垒之虞重门罢击柝之备刑措而不用化洽于大同睠彼坤维是为益部星分井鬼地接荆扬列肆云罗珠贝荧煌于三市居人栉比酋豪繁盛于五陵俗尚嬉游家多宴乐犬子扬雄之故里文翁石室以犹存所以时有才名好藏文籍劝分务穑俗乆返于淳和説礼敦诗门竞成于邹鲁既富且庶役寡赋轻古为奥区今尤壮观我后常矜逺服偏示优恩择循吏以抚绥去贪人之刻削熈然无事迄今小康傥军旅尚多则仰给斯费征敛及下咨怨必兴扰我蒸民曷为父母所以减其戍卒用泰两川务安黎庶之心兾免侵渔之不谓灾纒分野盗起窥觎乘虚輙搆于奸谋恃险僣称于大号聚徒作梗揭耒为干駈胁我编甿防刘我郡邑谓长安日逺劒栈天髙窃料王师焉能立至稍阻时之约克成割据之谋遂令不逞之徒分诱顺非之辈数逾百万毒甚豺狼先廹城恣行犬噬守臣败职共治乖方复众寡以相悬遂金汤而失险使我一城生聚防涂炭以何辜三峡扬波跃鲸鱼而害物使车入奏宸聼俄闻愤兹蜂虿之防玷我承平之化雷霆赫怒貔虎征师先择统帅之臣能荷腹心之寄授受之际艰难责成頋谓宣政使王继恩曰汝乆侍冕旒常亲帷幄执大节而不夺谒忠诚而可嘉屡从龚行备知韬略今以蜀民失驭蚁聚为祅若火燎原湏行扑灭如汤沃雪暂枉师徒必以谋臣逹于阃制识董戎之体知应变之方佥曰汝谐祗膺朕命繇是宻承睿筭寅奉宸严谕之以荡定之期诲之以懐柔之略倐离景从夙驾星轺仗玉节以身先防虎贲于关右分万乗忧勤之意解一隅俶扰之危莫不倍道兼行次于昭武登山临水车殆马烦察彼舆情斯亦劳止俾之休憩逮于浃旬皆知秣利之方尽禀甲庚之令遽以簟醪飨卒十乗啓行龙跃崩云雨施届路朱旗烁野霜矛凛空士一其心人百其勇过孟阳之劔阁易若转丸下王濬之刀州疾如返掌贼首李顺闭关设拒坐甲因有鱼游沸鼎之中莫知攸济枭处危巢之上犹唳恶音王继恩大阵俄临中军悉至亲挥白羽竟务先登万旅齐駈排闼而入短兵接刃一以当千交锋靡遗应皆毙类鹰鹯之逐鸟雀若鸿毛之遇顺风李顺力屈势穷蔵于羣防乱兵所害横尸莫知既免载于槛车亦幸逃于枭首自辰至午拯危就安巢穴砥平淑慝精辨苟非我后神机独防睿选当仁遵出口入耳之言副临事制宜之防曷以立除大憝罄剪羣凶波静锦川云集阛阓百姓胥悦三军肃然禁暴戢兵府库秋毫而不犯矜孤恤寡闾阎老防以知归氛祲廓而和气生祅逆除而皇风扇防书才奏曲赦屡加什一之征并从蠲宥筦之利取便人民小大之罪皆除逋欠之徒尽释雷雨作解咸与惟新于是阖境缁黄一川士庶扶老携防攀长吏之辕言发涕零感大君之惠日昨以顽愚背诞偷窃乱常上黩四聪逺劳七萃诚合潴宫汚地易贯移鄊或置于魑魅之陬或迁于成周之邑岂谓乾坤厚施雨露深恩免玉石以俱焚俾泾渭之分别匿瑕含垢以欲从人生者安懐土之情殁者遂首丘之志下哀痛泣辜之诏申禹汤罪已之言地处要荒再荷尧天之覆年当蒲柳重观舜日之光愿立丰碑请颂圣徳知州枢宻直学士张咏乐成盛事遂其所陈以臣漕运从军备觌戡定具以众恳请颂徽猷然而天地贞观之仁日月髙明之道岂以雕虫末伎半豹謏闻能歌造化之功可纪照临之徳井视星而无几螺测海以非多内省庸虚夫何叙致忝为臣子不敢让辞恶杀好生虽裨灶焉知于天道歌虞颂鲁而王襃粗晓于人伦梗概直书谨为颂曰
　　我后继明膺干御宇道冠百王功髙万古越契逾绳登三迈五天下一家千年真主化臻清浄用急贤良夷凶定难论道经邦往无弗克谋无不臧左右前后得人而昌覆载之中霜露所委法则衣冠混一书轨牛马归牧劒防销毁万国咸宁四郊絶垒西南益部羣盗狂搔谓地之险谓天之髙乱常作梗慿阻兴祅穷凶极恶自孽难逃声闻于天王赫斯怒亲选帅臣即时届路羽檄征师函关西度十万貔貅防集云雾元戎贞律尽禀神谋平趍劒阁直入成都乌合蚁众席巻风駈一日而定百姓重苏渠魁既殱胁从皆释宣谕安存闾阎万亿不获已而乱是用殛班白感泣儿童悦怿蠢兹巨逆黩我一方民罹防汚帝用防伤恩宥稠沓愍念凋戕视人如子降福穰穰中外缁黄遐迩耆艾泣告长吏鄙俗罪大比屋可诛圣恩全贷施重嵩衡命轻草芥请颂圣徳刋在贞珉朝夕瞻企蹈咏圣神如依日月若拜君亲长遵忠孝用诫曽云
　　黙庵颂　　　　　　　　　　宋祁
　　对言方有黙因黙乃名庵庵留黙不遣一物遂为三扫泥中防正恐力弗堪自问呵黙者了然成妄谈
　　成都府学讲堂颂　　　　　　张俞
　　今上嗣位之年昌黎公守蜀之五月修文翁讲学之事乃治学舘就与诸生讲习礼文又三月遂大作讲堂明年三月甲子乃防僚佐及学官生徒等三百人行讲礼于堂上是日府县士民及四方之客殆万人咸来观聼且谓蜀之学逺矣肇兴于汉歴晋唐至于五代世世诵不衰所谓周公礼殿文翁石室越千余载而岿然犹存今昌黎公复作讲堂而穹隆痝鸿侈于汉之殿室自阙里及三都四方之讲堂未有壮乎此也观乎岌岌煌煌蔚有休光其为教化之本欤乃飏言而颂之曰
　　维蜀学宫肈于汉初用倡庠学盛于八区八区洋洋弦诵复兴周法孔经是纉是承宋炳文章与汉同风五世寖昌乃学之功文武韩侯抚我蜀都教我子弟一归于儒乃严学官乃崇讲堂山岌洞辟岿然灵光儒师学徒翼翼羣居升堂接武讲考诗书所讲维何十哲四科若金在砺若圭在磨匪经弗习匪圣弗师羣言淆乱乃圣之疵伊昔鲁堂有游有夏蜀学之兴亦有扬马韩侯作藩文以化下扬天之声烂于周雅
　　明道二年公父太师由枢宻直学士谏议大夫守益州崇学尚文振礼让之声召拜御史中丞遂参知国政号为名卿公尝自谏院迁知制诰入翰林充学士亦拜谏大夫为中丞以亮直不廻改侍读学士为环庆路大帅就加端明殿学士移守成都又迁给事清徳懿文陶化旧俗凛然穆然声流江汉父老咸谓贤父贤子先后出入相继其遗化绍功近世未有其伦者昔郑正公之镇兴元创立儒宫开设学校其子宣公复居其位继成前烈殆将三百年江汉之人诵其遗风若前日事今韩氏亦再世镇蜀能懋其功比于二郑之贤古今相照羙哉予故书其事以俟其子孙复有临此都者得以观焉
　　西园圆通颂　　　　　　　　赵抃
　　成都府西楼之西北隅有庵曰圆通中奉观音大士之像廼治平初今史馆相韩公之所建也庵左右前后寒泉曲沼终日潺湲佳木脩篁四时潇洒予再守蜀之明年以其庵庐编竹覆茅歳凡一葺完不能乆屡为风雨所挫于是命工用楩楠瓦甓易而新之又増饰其像而尊安之作圆通颂六首得和者一十八篇因刻石于其右甲寅五月一日序
　　常现宰官身肉眼何曽识刀头劒刃上运出慈悲力妙音观世音不可以识识量等大千界始见圆通力唐相造华林亲逢善知识虎退提数珠念彼观音力问对朕者谁祖师云不识大士已渡江劳他志公力世间何为苦众生有业识闻声悉解脱方便神通力凢夫具足法迷悮随六识一入自在门不费纎毫力
　　和　　　　　　　　　　　周直孺
　　宰官説法时定有何人识一物不随身从来知省力如何是妙音知有人方识双眼不曽眨自有擎天力华林有二虎裴公自不识更向数珠求情知空费力少林靣壁人梁帝安能识廓然无圣语至今不得力祖师昔有言皆由心意识应湏浄五眼然后得五力凢夫与圣同一尘具众识得到无为处摩诃般若力
　　和　　　　　　　　　　　呉师孟
　　世间有几人见到第八识应现无量身方信圆通力一切众生心皆有佛见识闻声得圆通岂是耳根力有物等虚空问人多不识特地纳湏弥何尝用气力镇日在眼前昧者无缘识欲转大法轮要湏慿十力自己妙明心却问人求识讨迹逐飞禽奔驰徒费力圆通作用时常被真如识日转一藏经却得无言力
　　和　　　　　　　　　　　　侯溥
　　人人有圆通人人不自识但能观自在无劳运心力观音十九身显现无人识三千大千中具足神通力比丘垢疥多三藏不能识直待传心经方识观音力千眼观世音正眼如何识能向此中防还因明眼力无色声香味乃知无意识忽然得超越观音妙智力言圆亦强名言通未真识无圆复无通是大圆通力
　　嘉祐油水颂　　　　　　　　苏轼
　　熈宁元年七月二十八日元叔设食嘉祐院见召谒长老观佛牙赵郡苏轼书
　　水在油中见火则起油水相搏水去油住湛然光明不知有火在火能定油水尽故若不经火油水同定非真定故见火则起
　　仆尝与子瞻学士防食于嘉祐长老纪公之丈室子瞻识其行于壁又书水去真定之喻十二言于其所谓禅版者纪曰壁有时以圯版有时以蠧不幸而及于此则吾之所寳去矣我将寳其真笔而摹其字于石垂之緜緜使观者知大贤之所存熈宁四年八月九日河南侯溥书
　　赠成都六祖沙弥文信颂　　黄庭坚
　　尘是文信界是沙弥积尘成世界析界作防尘界喻人天果尘为有漏因尘因因不实界果果非真因果皆如幻堂堂出世人
　　温江县二瑞颂　　　　　　杨天惠
　　温江故成都逺王畿三千几百里有竒葢西南偏邑也政和二年夏六月有嘉禾产于严氏之圃凡二本是歳十二月复有甘露降于学官之柏凡三日乡以白县县以白府府遣从事即县覈状皆有实可复不诬輙具书若图上尚书省以闻诏下其副尚书礼部藏焉于是前县令臣宗道驰书谕假彭山丞臣天惠曰盍颂诸臣越北阙而奏颂曰
　　于皇御极百志惟叙曰农而农曰士而士尔安廼宫尔宁廼畒恩诏数下仁滂徳膴农饱以歌士喜式舞恊气从之祥嘏如雨廼产嘉禾以庆农扈廼降甘露以幸士子其庆伊何珠穗纷举俾尔瓯寠户有亿秭其幸伊何云液醲湑俾尔膏馥濡及婴孺维明明后博临下土相彼多禾均此灵露道拜稽首诞告奔走惠拜稽首盱衡语语敢献稗官以賛蒙瞽
　　寂照庵颂　　　　　　　　　张浚
　　信相禅老显公颇通易学防要其鄊闾宗族为卜庵居予名之曰寂照又系之以铭
　　太极混成全体不露象数既分尘尘毕举夫惟寂然乃能通故一以知万一亦莫覩寂然如斯作佛作祖













　　成都文类巻四十八
　　钦定四库全书
　　成都文类巻四十九
　　宋　扈仲荣等　编
　　杂著
　　四子讲徳论　　　　　　　汉王褒
　　褒为益州刺史作中和乐职宣布之诗又作论名曰四子讲徳以明其意焉
　　防斯文学问于虚仪夫子曰葢闻国有道贫且贱焉耻也今夫子闭门距跃专精趍学有日矣幸遭圣主平世而乆懐寳是伯牙去钟期而舜禹遁帝尧也于是欲显名号建功业不亦难乎夫子曰然有是言也夫防防终日经营不能越阶序附骥尾则渉千里攀鸿翮则翔四海仆虽嚚顽愿从足下虽然何由而自逹哉文学曰陈恳诚于本朝之上行话谈于公卿之门夫子曰无介绍之道安从行乎公卿文学曰何为其然也昔寗戚商歌以干齐桓越石负刍而寤晏婴非有积素累旧之欢皆涂觏卒遇而以为亲者也故毛嫱西施善毁者不能蔽其好嫫母倭傀善誉者不能掩其丑苟有至道何必介绍夫子曰咨夫特逹而相知者千载之一遇也招贤而处友者众士之常路也是以空柯无刃公输不能以斵但悬曼矰蒲苴不能以射故鹰腾撇波而济水不如乘舟之逸也冲防涉田而致逺未若遵涂之疾也才蔽于无人行衰于寡党此古今之患唯文学虑之文学曰唯唯敬闻命矣于是相与结侣携手俱游求贤索友歴于西州有二人焉乘辂而歌倚輗而听之咏叹中雅转运中律啴缓舒绎曲折不失节问歌者为谁则所谓浮游先生陈丘子者也于是以士相见之礼友焉礼文既集文学夫子降席而称曰俚人不识寡见尠闻曩从末路望听玉音窃动心焉敢问所歌何诗请闻其説浮游先生陈丘子曰所谓中和乐职宣布之诗益州刺史之所作也刺史见太上圣明股肱竭力徳泽洪茂黎庶和睦天人并应屡降瑞福故作三篇之诗以歌咏之也文学曰君子动作有应从容得度南容三复白圭孔子睹其谨戒太子击诵晨风文侯谕其指意今吾子何乐此诗而咏之也先生曰夫乐者感人密深而风移俗易吾所以歌咏之者羙其君术明而臣道得也君者中心臣者外体外体作然后知心之好恶臣下动然后知君之节趍好恶不形则是非不分节趍不立则功名不宣故羙玉蕴于碔砆凢人视之怢焉良工砥之然后知其和寳也精练蔵于鑛朴庸人视之忽焉巧冶铸之然后知其干也况乎圣徳巍巍荡荡黎氓所不能命哉是以刺史推而咏之扬君徳羙深乎洋洋罔不覆载纷纭天地寂聊宇宙明君之惠显忠臣之节究皇唐之世何以加兹是以每歌之不知老之将至也文学曰书云廸一人使四方若卜筮夫忠贤之臣导主志承君惠摅盛徳而化洪天下安澜比屋可封何必歌咏诗赋可以扬君哉愚窃惑焉浮游先生色勃眦溢曰是何言欤昔周公咏文王之徳而作清庙建为颂首吉甫叹宣王穆如清风列于大雅夫世衰道防伪臣虚称者殆也世平道明臣子不宣者鄙也鄙殆之累伤乎王道故自刺史之来也宣布诏书劳来不怠令百姓遍晓圣徳莫不沾濡厖眉耆耉之老咸爱惜朝夕愿济湏臾具观大化之淳流于是皇泽丰沛主恩满溢百姓欢欣中和感发是以作歌而咏之也传曰诗人感而后思思而后积积而后满满而后作言之不足故嗟叹之嗟叹之不足故咏歌之咏歌之不厌不知手之舞之足之蹈之此君子于君父之常义古今一也今子执分寸而罔亿度处把握而却寥廓乃欲图大人之枢机道方伯之失得不亦逺乎陈丘子见先生言切恐二客慙膝歩而前曰先生详之行潦暴集江海不以为多防鱓并逃九罭不以为虚是以许由匿尧而深隠唐氏不以衰夷齐耻周而逺饿文武不以卑夫青蝇不能秽垂棘邪论不能惑孔墨今刺史质敏以流惠舒化以扬君采诗以显至徳歌咏以董其文受命如丝明之如缗甘棠之风可倚而俟也二客虽窒计沮议何伤頋谓文学夫子曰先生防矜于谈道又不让乎当仁亦未巨过也愿二子措意焉夫子曰否夫雷霆必发而潜民震动枹鼓铿锵而介士奋竦故物不震不发士不激不勇今文学之言欲以议愚感敌舒先生之愤愿二生亦勿疑于是文绎复集乃始讲徳文学夫子曰昔成康之世君之徳与臣之力也先生曰非有圣智之君恶有甘棠之臣故虎啸而风寥戾龙起而致云气蟋蟀俟秋吟蜉蝣出以隂易曰飞龙在天利见大人鸣声相应仇偶相从人由意合物以类同是以圣主不遍窥望而视以明不殚倾耳而听以聪何则淑人君子人就者众也故千金之裘非一狐之腋大厦之材非一丘之木太平之功非一人之略也葢君为元首臣为股肱明其一体相待而成有君而无臣春秋刺焉三代以上皆有师傅五伯以下各自取友齐桓有管鲍隰寗九合诸侯一匡天下晋文有咎犯赵衰取威定伯以尊天子秦穆有王【王廖】由【由佘】五羖攘却西戎始开帝绪楚荘有孙叔子友兼定江淮威震诸夏勾践有种蠡泄庸尅灭强呉雪防稽之耻魏文有段干田翟秦人寝兵折冲万里燕昭有郭隗乐毅夷破强齐困闵于莒夫以诸侯之细功名犹尚若此而况帝王选于四海羽翼百姓哉故有圣贤之君必有明智之臣欲以积徳则天下不足平也欲以立威则百蛮不足攘也今圣主冠道徳履纯仁被六艺佩礼文屡下明诏举贤良求术士招异伦防骏茂是以海内欢慕莫不风驰雨集袭杂并至填庭溢阙含淳咏徳之声盈耳登降揖逊之礼极目进者乐其条畅怠者欲罢不能偃息乎诗书之门游观乎道徳之域咸洁身修德吐情素而披心腹各悉精鋭以贡忠诚允愿推主上洪风俗而骋太平济济乎多士文王所以宁也若乃羙政所施洪恩所润不可防陈举孝以笃行崇能以招贤去烦蠲苛以绥百姓禄勤増奉以厉贞廉减膳食卑宫观省田官损诸苑踈繇役振乏困恤民灾害不遑游宴闵耋老之逢辜怜缞绖之服事恻隠身死之腐人凄怆子弟之缧匿恩及飞鸟惠加走兽胎卵得以成育草木遂其零茂恺悌君子民之父母岂不然哉先生独不闻秦之时耶违三王背五帝防诗书壊礼义信任羣小憎恶仁智诈伪者进逹侫謟者容入宰相刻峭大理峻法处位而任政者皆短于仁义长于酷虐狼挚虎攫懐残秉贼其所临莅莫不肌栗慴伏吹毛求疵并施螫毒百姓怔忪无所措其手足嗷嗷愁怨遂亡秦族是以飬鸡者不蓄狸牧兽者不育豺殖木者忧其蠧保民者除其贼故大汉之为政也崇简易尚寛柔进淳仁举贤才上下无怨民用和睦今海内乐业朝廷淑清天符既章人瑞又明品物咸亨山川降灵神光耀晖洪洞朗天凤皇来仪翼翼邕邕羣鸟并从舞徳垂容神雀仍集麒麟自至甘露滋液嘉禾栉比大化隆洽男女条畅家给年丰咸则三壤岂不盛哉昔文王应九尾狐而东夷归周武王获白鱼而诸侯同词周公受秬鬯而鬼方臣宣王得白狼而夷狄賔夫名自正而事自定也今南郡获白虎亦偃武兴文之应也获之者张武武张而猛服也是以北狄賔洽邉不恤防甲士寝而旍旗仆也文学夫子曰天符既闻命矣敢问人瑞先生曰夫匈奴者百蛮之最强者也天性骄蹇习俗桀暴贱老贵壮气力相髙业在攻伐事在猎射儿能骑羊走箭飞镞逐水随畜都无常处鸟集兽散往来驰骛周流旷野以济嗜欲其耒耜则弓矢鞍马播种则扞掌拊収秋则奔狐驰兎获刈则颠倒殪仆追之则奔遁释之则为防是以三王不能懐五伯不能绥惊邉杌士屡犯刍荛诗人所歌自古患之今圣徳隆盛威灵外覆日逐举国而归徳单于称臣而朝贺乾坤之所开隂阳之所接编结阻顔燋齿枭瞷剪髪黥首文身裸袒之国靡不奔走贡献懽忻来附婆娑讴吟鼓掖而笑夫鸿钧之世何物不乐飞鸟翕翼泉鱼奋跃是以刺史感满舒音而咏至徳鄙人黭浅不能究识敬遵所闻未尅殚焉于是二客醉于仁义饱于盛徳终日仰叹怡怿而悦服
　　即位告天文　　　　　　　汉先主
　　惟建安二十六年四月丙午皇帝备敢用牡昭告皇天上帝后土神祗汉有天下厯数无疆曩者王莽簒盗光武皇帝震怒致诛社稷复存今曹操阻兵安忍戮杀主后滔天泯夏防顾天显操子丕载其防逆窃居神器羣臣将士以为社稷隳废备宜修之嗣武二祖龚行天罚备虽否徳惧忝帝位询于庶民外及蛮夷君长佥曰天命不可以不答祖业不可以乆替四海不可以无主率土式望在备一人备畏天明命又惧汉邦将湮于地谨择元日与百寮登坛受皇帝玺绶修燔瘗告类于天神惟神飨祚于汉家永绥四海
　　与羣下教　　　　　　　汉诸葛亮
　　夫参署者集众思广忠益也若逺小嫌难相违覆旷阙损矣违覆而得中犹弃敝蹻而获珠玉然人心苦不能尽惟徐元直处兹不惑又董防宰参署七年事有不至至于十反来相啓告苟能慕元直之十一防宰之殷勤有忠于国则亮可少过矣又曰昔初交州平屡闻得失后交元直勤见啓诲前参事于防宰每言则尽后从事于伟度数有諌止虽姿性鄙暗不能悉纳然与此四子终始好合亦足以明其不疑于直言也
　　诸葛武侯庙古柏文　　　唐段文昌
　　是草木有异于草木则灵武侯祠前柏寿千龄盘根拥门势如龙形含碧太空散雾虚庭合抱在于旁枝骈梢叶之青青百寻及于半身蓄风雷之冥冥攅柯垂隂分翠间明忽如虬螭向空争行上承翔云孤鸾时鸣下防芳苔凢草不生古色天风苍苍泠泠曽到灵山老柏纵横亦有大者莫之与京于惟武侯佐蜀有程神其不昏表此为祯斯庙斯柏实播芳馨
　　诫子元膺文　　　　　　伪蜀王建
　　永平二年汉州什邡县获铜牌上有六十二字建嗣子更名元膺字昌羙符铜牌膺昌之文建以元膺年少权重命士为文诫之曰
　　吾提三尺劒化家为国亲决庻狱人无枉滥恭俭畏慎勤劳慈惠无一事纵情无一言伤物故百官吏民爱朕如父母敬朕如天地汝襁褓富贵不知创业之艰难更汝之名上应图防勿骄勿矜勿盈勿忌惟敬惟诫惟谦惟和内睦九族外安百姓赤心待羣臣恩信爱士卒刑罚人之命也无狥爱憎奸邪国之贼也无信防搆絶畋游之娯察声色之祸然后能保我社稷君我民臣吾蚤暮戒朂恐汝遗忘当置于几案出入观省
　　下蜀国教　　　　　　　　孟知祥
　　取威定覇乃公侯权变之方舍爵筞勲乃皇王叙酬之典其或兵屯万旅地广三川周环列国之山河奄有全蜀之封部傥不从权而狥众则稽録効以报功今禀命于中朝得专制而行赏但念承世家之余庆受旌钺之殊荣自领成都于兹半纪穷奢极侈固防意而不为讲武教民在安邉而有作往歳方勤述职务保永图不幸诸藩构成深隟此际主兵将帅争陈排难之功运防賔僚咸展出竒之略因兴武旅分荡渠魁累破竹以焚枯连开疆而拓土其次诸司奉职庶吏推诚咸着勲劳岂忘奨答一昨圣上以显分忠侫遂降册封砺岳帯河铭大君之异宠辂车珠冕表列国之殊荣仍示优崇俾行墨制上自藩方之任下及州县之官凢黜陟幽明许先行而后奏自可保不僣不滥之典赏立功立事之人必无患于不均庶有觊于允当布告遐迩咸使闻知
　　録民词　　　　　　　　　阮昌龄
　　景徳三年秋九日蜀民康平上欲天下皆如蜀也遂召我公以归将行僚吏儒士洎外学之人咸发謌诗以称导盛徳而民吏謡颂无以上逹属邑吏陈留阮昌龄録其民词以献
　　国无忠贞遐僻孰御治非祸乱英雄孰覩顺贼始平焚溺无主帝闻悯然曰公汝处公不宿命临机威抚若凛而旸若旱而雨若饥而哺若婴而乳氛沴廓清余枭尚翥元戎矜功沉吟翫侮公气如虹言发樽爼瞻汗四落再造蜀宇廻车未停贼炽复举贤臣迭治秦竖孰愈公在雍都帝忧宻谕捧诏秣马足不入户炎风劒山五日而度公之来尸一从旧矩公之至日衙从云委旦駈暮警执刀挟矢公曰自疑民疑何弭賔而去之权震千里公至之始狱不容质躬询亲决百不留一禁幸塞奸削枝从实以今方旧年不及日僣阙遗则五门三阈朝西承天规号弗革公为扁署州郡之式尽革旧制以防民惑玉垒之西禽戎兽夷公爵其师诚而礼之刻已削俸以懐以绥万里凶丑縻之轩墀翘翘错薪歳贡雾臻文翁逺矣蜀秀无闻公荐其三【张及李畋张逵】翩然凌云企慕承化儒风大振大防旧规革偃被驰公曰顿拒民其怨咨万众所集必布奸欺首罪一夫路无拾遗西戎之利星精月驷旧贯峻严千不一至公寛其法鹅聨鳞萃蜀蚕奋种叶价日耸公教种桑廕畴庇垅歳不外求懽声四踊豪居大宅覆沟侵陌轮蹄梗蔽奸宄遁匿公直旧绳廓然四辟周伯丽天帝亿宋年讹言勃兴咫歩万传公诛狂魁风清两川公醼賔友弗鼔弗钟奕棊排星鸣弰叠锋尔威尔暇权在其中公归内署弗跣弗寐夜息昼行集寅衙未必躬必亲孰敢懈易蜀腰川颈春酣王柄妙音俊毫惠黠修整公堂萧然錬真吊影雷足蹄金益机眉针竒名怪状水陆之琛公室罄然左书右琹无私于身不欺于人髙卑无间毫纎必均游之如海视之如春吾不知其仁我用既给我仓既溢子孙孝悌牛羊蕃息刑不横及吏不相贼吾不知其徳言发座右事在逺夷法成笔下名行九围从权约制不间洪防吾不知其机贤愚必察亲酬一平见始穷末罄理尽情若在鉴水若经权衡吾不知其明日帝有诏公拜以愉爰膏其辖爰饲其驹曰鳏曰寡晨不俟夜伫立泣俟絷公之马曰童曰艾昬不俟晨惊呼踊走招公之辕有诏弗可虚席黄扉彼济天下我亦随之两康吾蜀公岂弗思公马既逸万涕交頥愿绘神姿愿葺生祠青山碧臯愿留两碑
　　録二叟语　　　　　　　　　何耕
　　立春日通天下郡邑设土牛而磔之谓之班春所从来旧矣其説盖防见于吕令而详于续汉礼仪志大抵先王谨农事之遗意也成都大都防自尹而下茗漕二使者之治所在焉将春前一日有司具旗旄金鼔俳优侏儒百伎之戏迎所谓芒儿土牛以献于二使者最后诣尹府遂安于班春之所黎明尹率掾属相与祠勾芒环牛而鞭之三匝退而纵民磔牛民讙哗攫攘尽土乃已俗谓其土归置之耕蚕之器之上则蠒孳而稼美故争得之虽一丸不忍弃歳率以为常绍兴丙子余往观焉见二叟立牛侧一叟抚牛而叹曰是孰象似汝孰丹垩汝孰引羣吏爼豆而罗拜汝方旗旄金鼓俳优侏儒百伎之戏杂然而前陈以导汝至此而空一府之人以观汝也不亦荣而甚可乐欤俄而挺者竞进击者交下而汝始碎首折骨矣噪者夺者负者趍者而汝始荡为防尘散为飘风矣呜呼悲哉今夫富贵之家髙明之门倚势而怙宠役物以自奉嘘吸生风云叱咤为雷霆偃然自以为莫已若也有不似兹牛之始至者乎及其权移而运去大者陨身赤族小者触刑抵罪虽三尺孺子莫不闻而哀之有不似兹牛之既磔者乎吾悲夫祸福之无常而庆吊之相蹑于俯仰之间也吾又悲夫造物者之戏人胡为而至斯极也吾是以叹一叟局局然笑曰子何言之陋耶是安从生自土而为泥自泥而为牛土不知其为牛也自牛而遭磔磔而复为土土不知其非牛也彼既不知其为牛矣则虽象似之丹垩之爼豆而罗拜之与夫旗旄金鼓俳优侏儒百伎之戏迎而致之空一府而观之彼且何荣而何喜乎哉彼既不知其非牛矣则虽击之碎之败之夺之彼且何惧而何戚乎哉牛固无所喜愠而世之人方且认外物以为己有其未得也挟术用数以致其必来而其既去则犹殚智极力以幸其少留也可不为之大哀乎其有愧于兹牛多矣而造物者初何与焉荘子曰适来时也适去顺也安时而处顺忧乐不能入也子无庸叹尝试以是观之余竦然异其言廹而问之若何为者也二叟皆不告而去余归而録之蜀固多隠君子哉
　　论华阳县释奠不当废説　　　李焘
　　凢州县皆得祀孔子自隋唐以来着于令祖宗因之未始革焉而献议者猥曰令不该载倚郭其州所治之县春秋释奠当废礼部太常寺遂从其请愚窃以为矣夫令所称县一也虽州所治其名号事物皆未始异其文何独于释奠而疑之盖有民斯有学有学斯有祭虽无孔子而庠序之教己行先圣先师之祀固不乏矣而专祀孔子则始于贞观祀者所以报徳也孔子之徳斯可谓至而其报之也抑薄矣释奠者祭之略也其礼乐不具精意以享犹或慊然于中既不能有所増益又从而末杀焉愚不知其説也国家文致太平其于学校用意尤切故发大农之钱以修废补壊虽县小吏亦使得参掌其政徳至渥也然戎事甫修学政仅有存者耳若州所治之县抑又甚焉破屋颓墙象设狼戾非祭之日则洒扫往往弗及幸天子明圣制诏诸道无间逺迩悉崇起之士大夫莫不欢以承命功绪未亟成也而百世之祀浸以隳其旧典此岂朝廷意邪献议者诚过矣古之教者家有塾党有庠遂有序国有学自塾而升于党自党而升于国其出入进退皆有等级次第不可超越陵犯所以简贤而绌不肖也后世取法焉故州与县皆自立学非直分彼此而已今州所治之县学固在也议者已废其祭乃欲使县之诸生遇祭日则权赴州学陪位其出入进退将何所依据耶若夫据舛駮不纯之书惑党遂之互名而谓学不别立者传注之迃僻不可从者葢礼莫严于祭其辨上下限中外也滋汲汲焉祭而可合则庠序之制不必分矣虽废学可也何止释奠释奠废则先圣先师之庙貎为无所用之立学而无先圣先师尚可谓之学乎设而不祭犹无也丧其本矣且州所治之县其得通祀者非特孔子也社稷风雷雨师皆与焉释奠并归于州则风雷雨师社稷之祭亦在所废矣张官置吏治此县也不祭社稷何以为民释奠孔子与祭社稷宁有异哉记曰有其举之莫敢废也虽过而举废犹不敢若举而当奈何废之昔商之末也犠牲粢盛既于凶盗而周汉方盛时咸秩无文广増坛场珪币其治乱祸福皆可明鉴愚欲力破新议追还旧章使国家无杀礼乏祀之嫌其亦上之人所乐闻欤作释奠不可废説








　　成都文类巻四十九
　　钦定四库全书
　　成都文类巻五十
　　宋　扈仲荣等　编
　　诔
　　白云张先生诔　　　　　　　蒲氏
　　按国史其妻蒲氏芝为之诔
　　髙视往古哲士实殷施及秦汉余烈氤氲挺生英杰卓尔逸羣孰谓今世亦有其人其人伊何白云隠君尝曰丈夫趋世不偶仕非其志禄不可苟营营末途非吾所守吾生有涯少实多艰穷亦自固困亦不颠不贵人爵知命乐天脱簮散髪眠云聴泉有峯千仞有溪数曲广成遗址吾欣髙躅防石通迳依林架屋麋鹿同羣昼游夜息岭月破云秋霖洒竹清意何穷真心自得放言遗虑何荣何辱孟春感疾闭戸不出岂期遂往英标永隔抒词哽噎挥涕汍澜人谁无死惜乎材贤已乎吾人呜乎哀哉
　　乐善郭先生诔　　　　　　杨天惠
　　孟子论士以为入而独善其身则仁义忠信乐善不倦出而私淑诸人则孝悌忠信诲人不倦如此人者盖古之所谓天之君子而今之所谓鄊先生者也以余观于乐善先生岂其人耶先生讳某字长孺自言本虢叔后虢与郭声相似故转为郭其迁徙入蜀初莫详也今为成都人曽祖讳某大父讳某世以晦徳相先迨皇考益力学为文词知名于鄊先生防读父书尽传其学皇考蚤世先生执丧如成人丧除犹有余戚奉母夫人极谨身率妻子约衣觕食操井臼以飬无懈时间遇亲疾輙忧恐緼火结帯晨夕侍不去疾平乃已先生家居陋甚然徒歩出入里闾人望之常辟易其耆寿以先生笃于亲故多遣子弟持脯币助给太夫人滫瀡裘葛费先生得之不以一钱私妻子悉归亲所数奉甘脆羙好物亲欲必供未尝以有亡为解亲没先生哀毁骨立畚土成墓庐其旁三年遂菜食终身先生鲜兄弟独从兄存尤困惫先生辍食饮馈之比其疾革有老父稺女在先生趋告之曰兄母忧某能为兄身任之即日迎馆于家既办丧与竟奉其父如父已殁送如礼抚女如子已长嫁以时异时先生从祖父母及叔父母皆无后委棺客土先生倾所有举四丧髙原春秋奠享必及无阙舅有孤儿体下不立先生携归教畜为娶妇有子母党之祀頼以无絶先生气体夷粹呐呐似不能言遇人无贵贱磬折下之然其中端挺不倚终日剧谈无駮杂慢戏半语故乡人之善者亲附其不竞者尊惮之平生惟好书无他嗜丹铅防勘笔不去手自经史百代之书浮屠黄老之教下暨隂阳地理医卜之艺吐纳煆炼之术皆研尽其妙有易解十巻书解七巻老子道徳经解二巻三教合辙论二巻蔬食谱一巻歌诗杂文十巻以为立身扬名莫如孝作孝行图守节髙蹈莫如隠作髙逸图善恶之应犹影响作隂徳杂证图各为之论述传于其徒时朝廷设八行科求笃实尤异之士乡老喜相语曰吾里有人矣于是合千百人状先生羙行于县于府以十数府县以礼延置乡校将荐诸朝防先生病卒年若干实某年月日也娶张氏生一子某登上舍第二女未嫁以某年月日某乡里其友人杨汇曰自古贤者没有易名请谥曰乐善先生而东蜀杨天惠诔之以文凢先生之获于人者其斯而已矣頋不已薄哉然以圣可为子而疆为善颇能自将要必能起其家者则天之报先生其亦奚薄哉诔曰
　　呜呼先生肫肫于食贫而安矻矻于为善而乐若犹可及然至其所以用贫以养亲以裕子以博施于人而物我皆无憾焉是不可及已弱无固壮无专老无在死无余此元次山所以哀紫芝者顾某于先生亦云呜呼先生其果可以戒涂之淫佞也夫其真可以配古之卓行也夫
　　房季文诔　　　　　　　　　前人
　　季文房氏名彪曽祖讳某父讳某偕以迈徳为成都闻家日予假馆于其家园季文从予学文最开敏有精识然不乐效书生作应用之词尤羞与乡校少年伍予曰子亲之髪垂领矣日望子速化叵若何季文蹷然起为一再试学官皆异等后三年访予于郫文益工行益峻洁又二年从予府城之客舍则胜言翛翛逼人予曰子何自得此季文曰彪比师耆而友谦之二子皆大士也请介以交于先生予曰固愿之然恐难致耳季文曰彪能致之居有间二子不来予问故于原父原父曰前一日季文死矣某拊髀嘑失涕实某年月日也于是其母若兄将以是歳月日之某乡某里而乞铭于予予弗忍铭也姑诔之以遗之季文妻某几嵗诔曰
　　予顷疑仲尼圣之盛也颇遗耻于少贱旣老而后集成又经怪子云贤之尤也仍窃悔于少作葢晚而后覃经顾顔子廼交臂于壮齿而童乌骤谈于稚龄斯已竒矣然造物者胡不既其实而司命者忍复陨其英吁嗟季文子予无以唁若矣请问诸泱漭之庭哀词
　　宁防　　　　　　　　　　张商英
　　熈宁元年六月壬戍有星陨于张氏之宅是夕也予兄殿中侍御史次功卒明年三月乙酉于双流县之【阙】泉鄊从父茔礼也兄敏悟出于天禀十歳通五经善缀文是时禄寺府君自三江之新穿徙居于江原之金马有乡先生号为硕儒次功就学岁余曰才有余而道不足不可以为吾学府君异之以一壥土购书千余巻资其读次功闭户刻苦力学或半歳不识肉味年十八乡书送至礼部后五年为解头遂释褐调南平决曹掾非其志也乃叹曰大丈夫进无竹素之功退无千古之名何以出人益发愤而大穷古人之道胷中所蕴沦滃渤而不能自禁于是溢为文彩顷刻千字感防以吐其愤浩荡以快其思旷逹以踈其情清苦以敛其气至于时之理乱民之利病晓然洞见其本末而计谋识虑常在人意之表前后封章十余上诸公闻其名以贤良方正科荐者五六人以台諌馆阁荐者数十人自南平更典秭归狱迁襄州谷城县令改东观郎监阆州税迁秘省丞太常博士今上即位迁田曹外郎以近臣荐其鲠正有先识之明擢为殿中侍御史正色言事不顾时忌方将大出所有以泽当世不幸以忧去职感疾而卒呜呼次功之名暴于天下之耳目播于多士之咏歌记録其章疏议论蔵于秘府其文章流落溢于好事者之巾箱其始终大防具于予之行状今其也内不瘗志而外不掲表次功之名亦可以万世矣故为词以宁其魂词曰
　　遵邑门以西出兮蓊莽乎甘泉之野甓九壤而为室兮閴宻乎黝无昼夜慨俊迈之永息兮逐霜筌而奄谢遗纷垢以探元兮杳末穷夫上下敛清气以归蔵兮贲轜车而晓驾感湔流之噫咽兮抱遗恨而东泻鸿灵其罔物兮逓有无以更化惋人世之飘游兮孰悲咷之自暇砥才刅以反戕兮弯智弧以郤射甘大患而役形兮髙不覩夫太华脩途邈其无隩兮骥足惫而莫跨大空荡其亡隈兮鸿羽摧而已下既明哲之是卑兮胡寿年之弗假防凉宗之薄祐兮踤百罹以予嫁蠧五内以寸裂兮涕浪浪而横洒涕与血尽兮可奈之何伊人徃矣兮遗我实多荦荦伊人兮其仪峨峨冠姬服孔兮躏雄蹈轲安贫力学兮一志无他晨炊不绍兮恬事弦歌鸾鶱鹤翥兮匪鴐匪鴚躟驰防眎兮弗防【莫佳切】弗蹉刽谲诡兮敓相谬讹栖停浩气兮防斟太和舎塿跻衡兮去潢泳河镗韶嗄郑兮搯蘅莪雄文焕烂兮乾象森罗武库抽鐍兮霜寒万戈突为层崕兮涨为巨波呼号荡海兮狞蛟战鼍堂堂劲气兮不挠不阿孤篁挺节兮危松擢柯狒唇狐貌兮毅然诋诃豪熖浡浡兮青穹上摩妙龄升冠兮俯陟贤科扼居下僚兮珠潜于蠃嗤诮彼已兮胡食其禾捐生取义兮感叹汨罗忠愤自许兮沽求则那皂封沥血兮志念时疴议论端确兮不磷于磨如广指的兮如桑诊瘥名擅海内兮价重銮坡晁刘大对兮勇过廉颇安能俛首兮尘壒媻娑熈宁之主兮轩道虞徳寤寐正人兮心虚席侧濯濯羣公兮推挽先识佥俞允谐兮超寘言职霜简棱棱兮豸冠觺觺言行俱危兮不讦不愎纲愔髙造兮曩谓司直髙歩跨右兮烈无难色抉开肺腑兮揠出丹臆宁同江苇兮漩止涛逼浑首可殊兮语不可黙一躯胡恤兮誓于报国囊装靡释兮日傒南殛虎啸于山兮貆匿于棘皂雕戞云兮鸮鸺擸翼旦聫寳珂兮伏觐宸极一言感悟兮天哀太息隆栋钜础兮行睨厥力谓可近侍兮献替失得奫奫素畜兮皋防益稷匪徒藻翰兮钑紩织方圆设施兮太哕悃愊如丹伏蒲兮如藩批敇嘘吸淳风兮薰沐动植挹清浣汗兮拄强防踣布序万曜兮躔南舎北昴晕潜白兮冲妖丧黒防忸勍肤兮扱衽匍匐没烟为疆兮朱耶就纒志辽器邈兮皎皎不惑车毂輠搉兮兰燔香熄笑言在耳兮音容恍惑于庭于墙兮诞漫莫测呜呼哀哉母垂白兮子胜裳死者佚兮生者伤惨聚首兮号素堂哀声苦兮白昼黄鲁而存兮智而亡天乎何故兮遘此不祥感神祗之不妥兮畏山岳之摧冈驷黄螭以仚举兮愬予懐乎彼苍苍秘其冥造兮愍予心之抢攘假宵梦以谆谕兮漏灵机之茫呀九闳以洞辟兮进予趾乎玉厢曰地行之泯懵兮徒纭纭其吾殃三才剖而殊体兮吾独宰乎隂阳蒸和融润兮喷焕呵凉六气欲叶兮三辰欲光元精遗以堕世兮孰吾弼而还相岂而世之寳才兮吾固亦珍乎畯良忽形开以寤兴兮谅神理之不荒苟诘施于善恶兮奚顔短而跖长呜呼哀哉维昔吾考兮志操逸羣颠沛于善兮革家以文质衣而饩賔客兮市田而购典坟门惟蓬茅而贤辙常满兮廪乏儋石而义声四闻肆吾兄之肯构兮为时卿云擥芳桂以飘缨兮释南畆之耕耘嗟人事之反覆兮何变故之纠纷天泽方连于星驿兮薤声已咽于鄊枌悲予才之短耗疎促兮其曷以就先志而嗣清芬念获终于正命兮予又乌能效宋玉之招魂呜呼哀哉世衰俗薄兮仁义不施机巧竞骛兮化为浇漓已乎长往兮蜕去如遗归无返寂兮又奚其悲戢收精爽兮隠于大仪嫓元朴以长存兮縦陵谷之改移勿降而为贤人哲士兮忧患生乎有知勿瑞而为驺虞鸑鷟兮嗥豺狼而噪鸢鸱勿秀而为紫芝朱草兮山草占春以离离勿坚而为黄金白璧兮绕指耀钢而功矜竒呜呼噫戯兮万古有畸不知其人兮视此哀词
　　祭文
　　祭王岐公文　　　　　　　　范镇
　　维镇与公官事多同若一臂交常相依从公进于朝镇退居穷罙十六年公誉日充方遂平生奄忽以终自予退居人事疏絶侍従常僚不复通谒惟公毎嵗遇上元节置酒开罇笙歌间设乐道旧故穷欢极悦自顾耄耋年七十八苟在人世能几歳月今公此行岂为永诀所恨老劣不能酧别
　　祭李舍人文【大临】　　　　　　前人
　　惟灵谅直果敢着于平生于朝尽忠于人尽诚伊余与公自防相从粤景祐中朅来之东同年登科四纪于今白首一节金玉其心近自去冬诗筒见贻三老唱酬欢如埙箎江山之兴共得其时余虽勉和计方览窥防讣之来肝肠摧悲颍昌寓居道逺人疲遣致薄奠公其鉴之
　　祭范蜀公文　　　　　　　　苏轼
　　呜呼仁宗在位四十二年畦而种之有得皆贤既歴三世悉为名臣今如晨星存者几人孰如我公硕大光明导日而升灿焉长庚死生契阔公独寿考天实耆之以殿诸老二圣嗣位仁义是施公昔所言略行无遗维乐未和公寝不宁乐成而薨公往则瞑凡百君子愿公无极胡不万年以重王国责难之忠爱莫助之嗟我后来谁复似之吾先君子秉徳不耀与公弟兄一日之少穷逹不齐欢则无间岂以闾里忠义则然先君之终公时在陈宵梦告行晨起讣闻先友尽矣我亦白髪闻公之丧方食哽噎堂堂我公岂其云亡望公凛然犹举我觞
　　又　　　　　　　　　　　　前人
　　公之少年初以赋鸣挟防以东气和而平防见角圭人人自惊宋氏伯仲与司众盟见公所为屣履以迎自毁其文以致公名士满太学莫之敢争公之中歳始以谏起尧老将传未有立子羣公欲言以目相视公独发之自诡以死帝知其忠始怒终喜复有继者实蹈公轨公亦自信卒老言事公之末年终以节闻国有蟊贼当之以身力言不从遂致为臣开门接士不怨不愤羣枉既消众屈当伸有欲援之同抚我民公笑称病誓不复振凡世之人有一于是翘然自名足以为贵自有其三岂不卓伟位虽显融有不尽忠崧隗之间頴潩之侧有庐可安有田可食顾惟平生笃志钟律乐成既上疾亦告革呜呼昔我先人公蚤知之白首相欢往事莫追轼方在朝公举谏官卒以获罪初无一言辙来自东复馆于门曽患之不恤而惟义是敦今其云亡无复斯人
　　代赵端明祭范蜀公文　　　　冯山
　　大贤于人景星凤凰不出则已出则为王者之嘉祥有目者争先覩之为快及其不复见也识与不识共惜乎人之云亡方公妙龄起于华阳风流文彩相如子昂及为从官而慷慨议论扬雄李固不足以比方使中州之豪杰视蜀青衿之子而不敢诒慢者由公为之主张白首玉堂而不自知聊卒歳而徜徉先请老者七年遂濯缨于沧浪踵越相之遗风轻二踈以粃糠方元祐之访落登耆明而賛襄凢天下之大老杂遝至于庙堂诏书旁午而不起乃引礼以抗章完始终而无亏孤髙岌如太行衮绣在前而弗之顾独友乎仲元与蜀荘呜呼未老而归二十年流辇零落者殆尽而公方傲睨乎林泉忽新乐之方上梁木壊于壁田乾坤倐其安往骑箕尾而上天其不发为卿云甘露以辉润乎万物则将结为精金羙玉而发见于山川悲夫自昔登门属居某后束书从师公则诱诲义兼姻娅子舍维友宦游穷年去徳滋乆谓言于公当享上寿杖履从公志或可就云何一别遂不我有我欲哭之天髙地厚人亡师表国失耆旧江汉竭灵岷峨陨秀千里致奠豆肴巵酒言出涕随公其闻否
　　代许内翰祭李待制文　　　　前人
　　惟公金马碧鸡西南之珍奋起江汉俪踪渊云秉笔立朝嫓词皇坟熈宁之初英彦鳬藻孰不纡余以自襮褾公独守官不少低绕拂衣西还便欲请老岷山之前有田一防图史自适乐全乎天嗟予鼎来冀获亲贤须公疾间当奉周旋云何不淑馆舍是捐呜呼性命之理在公已通昔生非有去亦无从公虽偃然人则懐公一罇一奠聊与人同
　　祭寳月大师宗兄文　　　　　苏辙
　　辙方志学从先君子东游故都览观药市解鞅精舍时始见兄颀然如鹄介而善鸣宗党之故情若旧识屈信臂顷阅歳四十性直且刚纎恶不容与人尽言口如病风惟我兄弟不见瑕玼行有利病势有隆污始终一意不为薄厚交游之间葢未始有昔我之东师则有言游宦如寄非可乆安意适忘归忧患所由亟还于乡泉石可求我志师言未返而颠师亦不待与化俱迁遣舟与荣万里来讣开纸失声悔恨无所弹指西望卯防既成临絶之言求我以铭自我窜逐忧病相袭缉缀清风得一忘十追懐曩好徒有此心心则不忘而病未能収泪语舟归酌流水一生一死诚则无已




　　成都文类巻五十
