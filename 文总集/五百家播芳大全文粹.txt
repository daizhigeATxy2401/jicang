　　钦定四库全书　　　　集部八
　　五百家播芳大全文粹　　总集类
　　提要
　　【臣】等谨案五百家播芳大全文粹一百十巻宋魏齐贤叶棻同编齐贤字仲贤自署钜鹿人棻字子寔自署南阳人考宋南渡以后钜鹿南阳皆金地殆以魏氏本出南阳偶题郡望非其真籍也是编皆録宋代之文骈体居十之六七凡表牋制诰简疏赋颂记序铭跋无不毕备题曰五百家而巻首所列姓氏实五百二十家网罗可云极富中间多采宦途应酬之作取充巻数不能一一精纯又仿文选之例于作者止书其字人逺年湮亦往往难以考见疑为书肆刋本原无鉴裁故买菜求益不免失之冗滥朱彛尊尝跋此书惜无人为之删繁举要则亦病其冗杂矣然渣滓虽多精华亦寓宋人专集不传于今者实頼是书畧存梗概亦钟嵘所谓披沙拣金往往见寳者故彛尊虽恨其芜终赏其博也又彛尊所见徐烱家宋刻本称二百卷今抄本止一百十巻寻检首尾似无阙佚殆彛尊记忆未审或偶然笔悮欤首载绍兴庚戌南徐许开序开字仲启以中奉大夫提举武夷冲祐观着有志隠类藁见赵希弁读书附志云乾隆四十五年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　五百家播芳大全文粹序
　　昔吾从搢绅先生逰而得其论寳之说夫所谓寳者焜燿瑰竒铿锵温润世之美瑞国之重镇周传汉佩虞求罕辞易连城照十二乘曾未得其髣髴也然必聚于沆之巨浸蕴于不可测识之深渊元圃之邃昆山之巅元气钟之造物蓄之然后芒寒色正烁烁乎牛斗之间岂蹄涔之所能【缺】培塿之所能有哉今夫墨庄有天下之书虽三阁四库之储道家蓬莱之所蔵者相捋也故家有蔵书之富钜鹿魏君仲贤南阳叶君子实实徜徉其间储蔵之丰奚啻挿架三万轴而已一日合并且欲集本朝名公襍着之文以恵同志于是各出所有辟饷以居之巨篇奥帖竒书秘字充衍其中以我圣朝之文章冠前古而二君八窗玲珑旁搜逺绍类以成帙凡世用之文靡所不备灿灿珠玑烟烟瑚琏如渊海之蔵如府库之羡吾昔所闻缙绅先生所谓寳者此焉当之矣盖将披袭以氷蚕茧之光荐之以漆仍几之安寕不贵哉余往者守官【缺】阳于书市经从为欵二君走书言其大防属余叙之余不得辞绍熙改元庚戌八月南徐许开仲启序













　　五百家播芳大全文粹姓氏
　　范文素【质】　　　　　　李明逺【昉】
　　吕圣功【防正】　　　　　张师亮【齐贤】
　　吕易直【端】　　　　　　钱淡成【若水】
　　李太初【沆】　　　　　　王子明【旦】
　　向常之【敏中】　　　　　陈仲言【恕】
　　张复之【咏】　　　　　　马子元
　　毕仁叟【士安】　　　　　冦平仲【凖】
　　杨大年【亿】　　　　　　王晦叔【曙】
　　王孝先【曾】　　　　　　李复古【廸】
　　鲁贯之　　　　　　　薛宿艺【奎】
　　蔡子思　　　　　　　吕坦夫【夷简】
　　陈希元　　　　　　　晏同叔【殊】
　　宋公序【郊】　　　　　　韩宗魏【亿】
　　程天球　　　　　　　杜世昌【祚】
　　范希文【仲淹】　　　　　厐纯之【借】
　　欧阳永叔【修】　　　　　吴春卿
　　王伯庸【尧臣】　　　　　孙宗古
　　李防几【及】　　　　　　余安道【靖】
　　富彦国【弼　　　　　　阙】
　　文寛文【彦博　　　　　阙】
　　吴【阙　　　　　　　　阙】
　　真西山【徳秀】　　　　　孙仲益【觌】
　　唐子方【介】　　　　　　赵阅道【抃】
　　范景仁【镇】　　　　　　曾明仲【公亮】
　　王介甫【安石】　　　　　司马君实【光】
　　吕晦叔【公着】　　　　　曾子开【肇】
　　蘓老泉【洵】　　　　　　蘓子曕【轼】
　　韩子华【綘】　　　　　　傅钦之【尧俞】
　　范尧夫【景仁】　　　　　刘莘老【挚】
　　宋子京【祁】　　　　　　陈莹中【瓘】
　　胡翼之　　　　　　　孙明复【复】
　　石守道【介】　　　　　　邵尧夫【雍】
　　窦可象【仪】　　　　　　田表圣【锡】
　　王元之【禹偁】　　　　　孔源鲁【道辅】
　　尹师鲁【洙】　　　　　　王子野【质】
　　孙之翰【甫】　　　　　　蘓子由【辙】
　　蔡君谟【襄】　　　　　　刘原父【敞】
　　吕献可【诲】　　　　　　彭季长【思永】
　　吕原明【希哲】　　　　　曾子固【巩】
　　黄鲁直【庭坚】　　　　　秦少游【观】
　　韩持国【继】　　　　　　彭器资【汝弼】
　　孙梦得【抃】　　　　　　晁无咎【补之】
　　张文濳【耒】　　　　　　唐子西【庚】
　　蘓叔党【过】　　　　　　王正仲【存】
　　蘓子容【颂】　　　　　　王彦霖【岩叟】
　　刘器之【安世】　　　　　范淳父【祖禹】
　　陈述古【襄】　　　　　　刘道原【恕】
　　徐仲车【积】　　　　　　陈无己【师道】
　　胡周父【旦】　　　　　　赵仲谟【昌言】
　　蘓太简【易简】　　　　　梁太素【颢】
　　张用晦【知白】　　　　　王定国【钦若】
　　丁公雅【度】　　　　　　张顺之【士孙】
　　孙邻几【仅】　　　　　　张尚贤【师徳】
　　叶道卿【清臣】　　　　　髙敏之【若讷】
　　朱子京　　　　　　　【阙】
　　王原叔【洙】　　　　　　梅公仪【挚】
　　李方叔【廌】　　　　　　张天觉【商英】
　　张正己【纲】　　　　　　石敏若【楙】
　　杨审贤【寘】　　　　　　王禹玉【珪】
　　曽孚先【公定】　　　　　王之才【师旦】
　　韩公美【琪】　　　　　　孙景山【奕】
　　李夣符【观】　　　　　　栁子美【瑾】
　　王仲温【缜】　　　　　　李端臣【疎】
　　王谏臣【衮】　　　　　　贾直孺【黯】
　　夏文伯【噩】　　　　　　钱去私【衮】
　　赵器之【鼎】　　　　　　徐之才【师旦】
　　王仲微【积】　　　　　　王耀卿【奎】
　　张子文【天经】　　　　　王蕴之【该】
　　周处厚【景载】　　　　　叶舜举【昌言】
　　冯当世【京】　　　　　　钱子思【孝先】
　　王尹叔【公旦】　　　　　江景山【巨源】
　　丁伯牙【餗】　　　　　　郑毅夫【獬】
　　宇文及之【之竒】　　　　张伯熙【公裕】
　　吴伯固【处厚】　　　　　李邦直【清臣】
　　章子平【衡】　　　　　　郑子弓【雍】
　　方公辅【仲谋】　　　　　张宗圣【师道】
　　林道甫【开】　　　　　　张不倾【元舆】
　　田伯和【子京】　　　　　严伯望【勋】
　　徐希仲【子山】　　　　　孙彦诚【廸】
　　刘之道【煇】　　　　　　蔡持正【确】
　　王康侯【俊民】　　　　　黄安中【履】
　　吴正卿【卞】　　　　　　赵师抃【忠彦】
　　许冲元【将】　　　　　　陈元舆【轩】
　　范梦得【祖禹】　　　　　薛景庸【昌】
　　李师正【湜】　　　　　　栁子微【至】
　　蔡子骏【驷】　　　　　　何邦彦【洵直】
　　吕子进【希纯】　　　　　姚伯永【师古】
　　满思复【中行】　　　　　叶亨甫
　　赵正夫【挺之】　　　　　蔡元长【京】
　　余行老【中】　　　　　　何伯通【执中】
　　曽彦和【旼】　　　　　　郑中甫【毅】
　　徐振甫【铎】　　　　　　叶元甫【祖仁】
　　陈伯脩【师锡】　　　　　马和平【瑢】
　　陈元道【彛】　　　　　　王彦舟【澳之】
　　黄冕仲【裳】　　　　　　石行甫【处道】
　　余樗年【干】　　　　　　冯知微【澥】
　　余原仲【淙】　　　　　　徐择言【处仁】
　　白防亨【时中】　　　　　郑达夫【居中】
　　刘徳初【正夫】　　　　　何文缜【防】
　　程养正【】　　　　　　汪彦章【藻】
　　李元应【新】　　　　　　唐元任【重】
　　刘中逺【观】　　　　　　宋文渊【齐愈】
　　朱子京【承】　　　　　　邵公博【博】
　　朱山叟【辂】　　　　　　何子应【祺】
　　李西美【璆】　　　　　　李安邦【常寜】
　　冯子才【存】　　　　　　张君延【子京】
　　梁方叔【俊】　　　　　　程子山【敦厚】
　　吴彦诚【君明】　　　　　张齐仲【补之】
　　马巨济【涓】　　　　　　毕之进【渐】
　　朱圣与【绂】　　　　　　晁之道【咏之】
　　赵承之【鼎臣】　　　　　黄吉老【师中】
　　杜公美【充】　　　　　　李先之【檏】
　　唐钦叟【恪】　　　　　　韩圣美【韶】
　　马君美【深】　　　　　　石原伯【安道】
　　韩公实【子华】　　　　　李元冶【镕】
　　吕子直【頥浩】　　　　　何忠孺【昌言】
　　方仙山【天若】　　　　　马莹中【澈】
　　任象先　　　　　　　王圣与【清臣】
　　韩子苍【驹】　　　　　　胡申公【世将】
　　杨元老【椿】　　　　　　孙丙豫【悦】
　　李彦泽【时雨】　　　　　于子仪【观】
　　毛伯颖【敏】　　　　　　冯当可【时行】
　　李乆善【芝】　　　　　　史载之【堪】
　　师民瞻【尹】　　　　　　王元长【翼】
　　孙太冲【道夫】　　　　　霍仁仲【端友】
　　王将明【甫】　　　　　　冯令徳【祀】
　　汪庭俊【伯彦】　　　　　蔡闻饶【嶷】
　　宋宏甫【京】　　　　　　栁伯玉【瑊】
　　赵元镇【鼎】　　　　　　张君举【纲】
　　刁景纯　　　　　　　史徳先【祖道】
　　何文绩【防】　　　　　　贾居仁【安宅】
　　郭次中【孝友】　　　　　李賔王【利用】
　　何晋之【大圭】　　　　　李汝为【良臣】
　　文天贶【孟】　　　　　　文士頴【之竒】
　　沈守约【该】　　　　　　谭拂云【篆】
　　王彦隆【云叟】　　　　　任子渊【渊】
　　李舜邻【汝翼】　　　　　黄献之【贡】
　　杨成功【起】　　　　　　员显道【兴宗】
　　张真父【震】　　　　　　计敏夫【有功】
　　何子发【澳】　　　　　　魏徳先【泼】
　　刘韶美【仪凤】　　　　　刘夷叔【望之】
　　史友文【楠】　　　　　　周行可【时】
　　陈长卿【康伯】　　　　　李仁甫【焘】
　　晁子西【公溯】　　　　　范觉民【宗尹】
　　何彦文【知柔】　　　　　叶晋民【南仲】
　　何兴宗【子发】　　　　　晁子止【公武】
　　马徳骏【骐】　　　　　　刘光逺【辉】
　　杨孝叔【骞】　　　　　　马朝南【朔】
　　李知几【石】　　　　　　梁子辅【介】
　　何道天【耕】　　　　　　何子固【耆仲】
　　沈元用【晦】　　　　　　莫世英【帱】
　　任元受【尽言】　　　　　喻仲举
　　巢时用【震】　　　　　　冯圆仲【方】
　　丘道源　　　　　　　阎元才【苍舒】
　　孙岩老【松夀】　　　　　刘文潜【焞】
　　史天秩【百礼】　　　　　孙賔老【观国】
　　吴少干【杉】　　　　　　王昭祖【扬英】
　　朱餙之【绂】　　　　　　谢才叔【三俊】
　　方杲南【云翼】　　　　　徐吉卿【嚞】
　　赵徳修【玠】　　　　　　马知言【知黙】
　　严冲甫【有翼】　　　　　李季然【尧俞】
　　聂邦用【俊乂】　　　　　李次元【景先】
　　李伯居【易】　　　　　　盛子绍【光祖】
　　陈夣符【澥】　　　　　　叶正仲【观】
　　叶徳明【棻】　　　　　　叶审言【义问】
　　李汉老　　　　　　　孙从之【逢吉】
　　髙子美【孔休】　　　　　汪圣锡【应辰】
　　刘子翚【彦冲】　　　　　刘共父【珙】
　　范致能【成大】　　　　　张钦夫【栻】
　　吕伯恭【祖谦】　　　　　张安国【孝祥】
　　张子韶【九成】　　　　　辛防安【弃疾】
　　朱晦翁　　　　　　　楼圗南【鹏举】
　　陈清臣【夷行】　　　　　陈朝弼【尧佐】
　　任希纯【文荐】　　　　　杨和父【大同】
　　杨继洪【秀颖】　　　　　杨拱辰【大中】
　　翁徳璨【秶】　　　　　　欧阳竒叔【頴士】
　　黄公度【师宪】　　　　　陈唐永【俊卿】
　　王瞻叔【之望】　　　　　龚子卿【茂良】
　　林叔华【寅】　　　　　　叶彦益【友谅】
　　陈孚若【弥作】　　　　　陈景明【诚之】
　　林黄中【栗】　　　　　　李元道【巨源】
　　廖顔夫【清臣】　　　　　杨廷秀【万里】
　　洪景伯【适】　　　　　　陈徳寛【元裕】
　　刘文孺【章】　　　　　　郑少螎【丙】
　　叶子仪【仪凤】　　　　　王时亨【刚中】
　　史直翁【浩】　　　　　　王季海【淮】
　　赵荘叔【逵】　　　　　　蒋子礼【芾】
　　周子充【必大】　　　　　林伟卿【之竒】
　　闻人安卿【大雅】　　　　陈君举
　　陆务观【防】　　　　　　赵徳荘【彦端】
　　张徳逺【浚】　　　　　　赵元举
　　虞彬甫【允文】　　　　　王龄【十朋】
　　熊子复【克】　　　　　　梁叔子【克家】
　　王季髙【端朝】　　　　　滕子昭【防】
　　崔徳符【鶠】　　　　　　翟公巽【汝文】
　　张全真【守】　　　　　　王民瞻【庭珪】
　　蒲大受【宗孟】　　　　　胡长文【元质】
　　孙正之【逢年】　　　　　王晦叔【灼】
　　郑顾道【望之】　　　　　葛谦白【行】
　　熊叔雅【彦诗】　　　　　白宋瑞【麟】
　　赵温叔【雄】　　　　　　宋仲山【逺孙】
　　王周士【以寜】　　　　　杨行甫【逴】
　　李仲信【垕】　　　　　　黄仲秉【钧】
　　王宣子【佐】　　　　　　李粹伯【处全】
　　陈仲思【符】　　　　　　侯彦周【寘】
　　侯彦嘉【賔】　　　　　　范西叔【仲芑】
　　刘季髙【岑】　　　　　　姜弥明【如晦】
　　史鸿渐【渐】　　　　　　史伯镇【尧俊】
　　木蕴之　　　　　　　袁机仲
　　刘寳贤　　　　　　　王致君
　　费原父　　　　　　　李尧愈
　　朱仪伯　　　　　　　叶晦叔
　　吕安老　　　　　　　王弱翁
　　卢商卿　　　　　　　谢子苍
　　郑少梅　　　　　　　宋和甫
　　孙叔谐　　　　　　　朱廷圭
　　韩旡咎　　　　　　　李去病
　　谢子山　　　　　　　李成季【昭玘】
　　黄商伯【灏】　　　　　　何一之【万】
　　许子齐【苍舒】　　　　　黄夷甫【夷则】
　　黄季岑【次山】　　　　　杨嗣勲【辅】
　　连鹏举【南夫】　　　　　王豊甫【仲嶷】
　　魏道弼【良臣】　　　　　秦防之【桧】
　　王道履【安中】　　　　　范元卿【端臣】
　　胡明仲【寅】　　　　　　胡仁仲【宏】
　　胡康侯【安国】　　　　　方徳顺【升之】
　　张文饶【行成】　　　　　王徳立【亢】
　　田承君【贶】　　　　　　林少頴【之竒】
　　许升卿【赐】　　　　　　张芸叟【舜民】
　　周少蕴【紫芝】　　　　　赵循道【企】
　　叶少蕴【梦得】　　　　　何子建【极】
　　刘林宗【唐稽】　　　　　陈子髙【克】
　　王元渤【洋】　　　　　　孙元规
　　蔺巨功【敏修】　　　　　莫子中【冲】
　　崔子渊【渊】　　　　　　赵子然【雍】
　　綦叔厚【崇礼】　　　　　胡邦衡【铨】
　　周茂真【麟之】　　　　　刘望之【大临】
　　任子方【正一】　　　　　陈景伯【申】
　　林子容【榕】　　　　　　林谦之【元朝】
　　余致勲【尧弼】　　　　　石南父【斗文】
　　楼大防【钥】　　　　　　柴震叔【子春】
　　叶必先【开】　　　　　　萧挺之【国梁】
　　石次仲【孝友】　　　　　杨子和【梅卿】
　　范利用【汝砺】　　　　　郑恵叔【侨】
　　雷季友【孝友】　　　　　杜景崧【申】
　　史方叔【弥六】　　　　　黄元章【黼】
　　莫春卿【子春】　　　　　沈叔晦【涣】
　　方元飬【恬】　　　　　　戚徳鋭【如圭】
　　黄防之【定】　　　　　　黄伯耆【艾】
　　许仲啓【开】　　　　　　陈益之【谦】
　　莫震卿【子震】　　　　　詹晋卿【骙】
　　章茂献【颖】　　　　　　范一卿【斗南】
　　罗春伯【防】　　　　　　姚洪卿【颖】
　　叶正则【适】　　　　　　徐君厚【元徳】
　　戴谷老【溪】　　　　　　叶端父【初】
　　黄徳亨【涣】　　　　　　葛鲁卿【胜仲】
　　林岂尘【镒】　　　　　　杨佑甫【天恵】
　　葛常之【立方】　　　　　黄景声【遹】
　　郭文纪【纲】　　　　　　黄仲达【颖】
　　钱宋卿【万选】　　　　　田莘老【万顷】











　　钦定四库全书
　　五百家播芳大全文粹巻一上
　　宋　魏齐贤
　　叶　棻同辑
　　表
　　皇帝表牋
　　皇帝诣重华宫请上尊号表
　　皇帝臣上表臣言谨帅羣臣诣重华宫恭请上皇帝尊号者伏以圣人得道之眞有不可形容之妙臣子尊亲之至欲少伸归报之诚辄吁众言仰干崇听臣【中谢】窃以洪荒之代尚存厯数之名揖逊之朝犹着勲华之号虽曰事殊而世逺亦皆实副之美彰矧在我家且存景铄恭惟皇帝陛下以英睿之断整齐乾坤以慈爱之心涵养夷夏积忧勤于九国恢统绪于十朝重熙累洽之功揜汉唐而不论高世絶俗之行有曾闵之所难方将毕商宗三祀之宅忧遽乃奉长乐万年之至养逍遥尘垢之外与造物防止息混元之宫为天下父顾慙渺质嗣守丕图戴天造而益深惧鸿徽之未阐考之经则夀实先于五福质之传则圣首冠于羣伦参往哲之格言合有生之公愿恭上尊号曰至尊夀皇圣帝虽持蠡抱管莫窥测于毫分而镂玉泥金冀铺张于万一伏望曲垂睿照亟发俞音上以侈宗社无疆之休下以遂臣民归尊之志谨奉表陈请以闻
　　皇帝诣重华宫再请上尊号表
　　臣言今月六日帅羣臣上表恭请上尊号曰至尊夀皇圣帝伏奉答诰未赐俞允者伏以比输微悃请勒鸿名天听甚高尚閟矜从之防物情既郁不胜恳切之私理有未安义当再凟臣【中谢】窃以尊之至者号宜称道之备者美自彰遹观古初载在图牒曷尝不扬景铄以崇盛徳备显册以昭殊休酌列代之成规考本朝之大典騐休祥于天意察爱戴于人心迩遐合词幽显同愿恭惟皇帝陛下诚赞化育孝通神明欲毕素冠力行于通制释去重负专心于事亲使千载因陋之习遂洗于一朝而匹夫罕能之行乃见于万乘举此大节已冠百王而况化极范围仁渐动植武功底于保定文治洽于绥懐夫必得其夀则陛下宜享其休不居其圣而陛下则有其实合此二美稽于众言强施绘画之功曷模临照妄持浅近之见寜测高深岂谓陛下退托愈坚执谦弥损切窥训诰尚靳允俞凌兢失图局蹐无措伏望沛然改虑监此丹衷惟臣子微诚得少施于毫末则国家盛事可夸耀于简编荐此控陈期于得请谨再奉表陈请以闻
　　皇帝诣重华宫三请上尊号表
　　臣言今月七日帅羣臣再上表恭请上尊号曰至尊夀皇圣帝伏奉答诰未赐俞允者祗率旧章请崇丕号荐防慈训未谅愚诚辞已廹而复陈听愈高而难动吁天徒切局地靡寜臣【中谢】闻事贵适中名欲当实得其中则事可久是以圣人不肯违有其实而名自彰是以圣人不苟避恭惟皇帝陛下丰功伟业卓冠古今睿断神谟开阖宇宙欲承顔长乐之养遂脱屣万乘之高夀以见臣子区区善颂之情圣乃总帝王荡荡难名之道顺陛下之谦徳初无侈大之词酌本朝之成规乂非创见之事岂谓陛下过为挹损深自退藏守独善而咈众心崇小逊而遗大体制度倘失之简何以昭神功名号不副其尊何以示天下使臣忠诚莫遂孝治有亏负愧懐惭废寝忘食伏望上观天意下察人心逺稽前王近法文祖亟须温诏毋守牢辞则典礼顺从侈宏休于载籍神民顾悦賛宝防于万年谨三奉表陈请以闻
　　皇帝请上夀成皇后尊号牋
　　臣言谨帅羣臣诣重华宫恭请上皇后尊号者伏以坤配干而曰至乃成覆载之功月遡日以为明遂广照临之徳况等尊于圣父宜并崇于显明酌古成规为今钜典【中谢】恭惟圣后殿下性躬仁俭道合静专当舜嗣尧之初着虞嫔之懿行以妇承姑之盛鬯挚仲之徽音宣隂教于六宫正表仪于万国付托之重虽祗禀于睿谟拥抱之恩实助成于神断顾惟菲质获奉慈顔倘无归美之词曷侈事亲之孝夀祺方永有光五福之畴成徳既彰高揜二南之化龟防协吉中外合谋恭请上尊号曰夀成皇后伏望俯谅忱辞亟颁俞防顺欢心于四表享荣奉于万年编之诗书亶为盛事在于臣子不胜下情谨奉牋陈请以闻
　　皇帝再请上夀成皇后尊号牋
　　臣言今月初六日帅羣臣上牋恭请上尊号曰夀成皇后未防俞允者伏以谦虽盛徳过谦必至于过中父有常尊亊父当均于亊母方鸿徽之再衍乃挹损而弗居谨竭丹诚荐干崇听臣【中谢】恭惟皇后殿下道隆坤载行冠阃仪辅佐夀皇修明内治以孝奉承于长乐曲尽愉怡以恩顾复于眇躬助成揖逊名号欲伸于归美形容未极于毫分岂谓殿下卑以自持却而不受使人子尊亲之意苟抑遏而弗伸则国家旷代之仪将因循而莫举伏望勉从愚请俯慰众心言顺事成丕显一朝之盛天长地久永延万世之休谨再奉牋陈请以闻
　　皇帝三请上夀成皇后尊号牋
　　臣言今月七日帅羣臣再上牋恭请上尊号曰夀成皇后未防俞允者伏以荐陈封奏请勒鸿名愚诚虽切于恳祈慈听未闻于动寤徊徨无措进退莫安臣【中谢】臣闻有徳必有名乃古今之通谊事母犹事父岂人子之异情恭惟皇后殿下廓仁爱恭俭之心体静专柔顺之道上之承事长乐极其孝下之保佑眇躬尽其恩内之辅助夀皇见于夙夜之警戒外之风化天下着于朝夕之忧勤景铄鸿徽流风懿行虽殚笔舌莫罄形容徒以继承之始初欲伸归报之万一因已行之盛典固非创为寓善颂之忱辞初无溢美而殿下执谦弥甚固拒弗俞袭中宫之旧号则何以表慈帏之尊拒众心之屡请则无以慰人子之愿神只觖望中外失懐伏望察臣廹切之词谅臣勤拳之意则坤仪光大永同太极之高孝治兴行丕显我家之盛谨三奉牋陈请以闻
　　贺表
　　登极
　　贺皇帝登极表　　　　　　　许仲啓
　　夀皇发号自托倦勤睿主膺图兹诚善继事光今古庆溢华夷【中贺】恭惟皇帝陛下仁孝禀乎天资忠厚循乎家法象符出震仰元良者二十年运偶重离兼刚柔之六三徳汉承尧而传归于子舜授禹而允执厥中别殿问安永具威仪于凤辇灵台偃伯必加正朔于龙庭臣逖奉教条阻趋班列一道而圣相授仍际太平旧邦而命维新请赓大雅
　　贺皇帝登极表　　　　　　　晁之道
　　祗绍天明钦承圣统神只宗社永有依归草木昆虫咸知爱戴恭惟皇帝陛下徳先慈俭道格圣神渊黙雷声有作而万物覩天覆地载不言而四时行席七圣之重熙荷三灵之孚佑惟新大命风四海以承休克绍永图冠百王而立极臣逺使川陜不获躬诣阙庭随班称庆
　　贺皇帝登极表　　　　　　　赵徳庄
　　天心乃眷丕集命以无疆火徳延洪廓大明而继照神灵底豫夷夏讴歌恭惟皇帝陛下渊懿在躬缉熙既圣龙姿日表亶眞人之自然海润星晖流率土之隂赐仰体倦勤之训赫临传序之光中国之有至仁无思不服王者之大一统咸与维新肆颁作解之恩普慰乐推之望臣逺将徳意获际休明遐想风云莫簉攀鳞之列尚殚雨露少绥扶杖之氓
　　贺皇帝登极表　　　　　　　汪彦章
　　天启昌期御萝图而出震人瞻粹表负黼扆以当阳既三灵宗社之有归将万世人民之有赖【中贺】窃考帝王之受命殆将今古以同符必国歩艰难始天地出非常之主及治功宏济乃子孙承罔极之休恭惟皇帝陛下勇智自天英明冠古躬返朴还淳之俭奋兴衰拨乱之刚方率土之讴吟共思刘氏宜昊穹之厯数专在舜躬仰登髙邑之坛俯应大横之兆取炎精用事之月即艺祖兴王之邦有三千同徳之臣共扶鸿业用七百卜年之数重立丕基方图政事之修独运神明之断岂止两河之复即观二圣之还臣等幸备周行获逢嘉会接千岁之统交侵行殄于四夷盛九宾之仪率舞但同于百兽
　　贺皇帝登极表　　　　　　　曾文肃
　　臣某言伏奉月日赦书恭承皇帝陛下祗膺先志绍履庆基凡在覆临举深欣抃【中贺】伏以皇帝陛下睿智天纵聪明日跻廸灵源之休祥抱上圣之仁孝昊穹眷命主祀鬯以承祧正统传归大帝华而协徳离重明而继炤干六龙以御天七政光华三灵泰定舜尽循于尧道武能广于文声宅后膺符协讴歌之所载守成保极与天地以无穷
　　贺皇帝登极表　　　　　　　王禹偁
　　臣某言伏奉四月一日赦书皇帝陛下防膺顾命嗣守鸿图人神有依华夏同庆【中贺】伏惟皇帝陛下奉先思孝克己归仁承列圣之诒谋作兆民之司牧重轮继大明之照光被遐陬少海升百谷之王泽流品彚肆赦涣汗万邦底寜臣逮事先朝尝叨内署荐逢圣日擢守外藩不获蹈舞玉阶无任抃跃屏营之至
　　贺皇帝登极表
　　臣某言伏覩赦书皇帝陛下今月五日登宝位者郊庙祌灵永有宗依华夏蛮夷永有归赖【中谢】恭惟皇帝陛下光御厯服大承统绪以圣继圣纯祐无疆臣遭遇先朝久叨荣禄不获奔走瞻望清光无任欢呼抃蹈激切之至
　　贺皇帝登极表
　　臣某言伏奉三月五日诏书恭承皇帝陛下防奉宝图践登宸极震雷一发声赫四方大明继生光被万国生灵鼔舞动植昭苏凡在抚临无不兴戴【中贺】臣闻盛徳之后世有天下有道之国笃生圣人恭惟陛下席六帝之洪休对三灵之丕眷仁孝纯乎天至聪明茂于日跻岐嶷之间已能动悟先帝号令之始足以慰悦众心社稷有所凭依神灵以之安乐皇天右序复开命武之符率土祗欢行见绍尧之化臣限拘符守阻造阙庭无任抃蹈踊跃之至
　　贺皇帝登极表　　　　　　　赵徳庄
　　乾坤助顺将臻六合之同神圣膺期适契千龄之会民风闿怿星纬清华恭惟皇帝陛下精粹自天英明不世时行山立聿增九鼎之崇渊黙雷声脗协六龙之序摠朕师而有命家天下以非私述者谓明孝方申于养志建其有极福自应于丕平臣假守外藩欣闻殊庆霑雷雨之作解已荷厐鸿想日月之末光所嗟迟暮
　　贺皇帝登极表　　　　　　　邵公济
　　钦承慈训继御皇图事絶古今庆均中外【中贺】恭惟皇帝陛下徳维恭俭日就圣神正位青宫仁孝已闻于四海升尊黄屋功业宜冠乎百王已求当代之直言将复本朝之故事无怨之邻自应効顺有志之士益望太平臣逺喻蜀民谬持汉节与万物而共覩叹千载之亲逢喜颂尧戴舜之同时念报国忘家之有日
　　贺皇帝登极表　　　　　　　李成季
　　龙徳时升绍一王之休运天恩下霈鼓万国之欢心凡在葢容一归抚御【中贺】窃以可托天下必先属于眞人克享帝心实有懐于明徳恭惟皇帝陛下聪明齐圣厯数在躬孝弟感于人神言行动乎天地奉两宫而无间就外傅而弗烦道学生知徳行日迈宜先王之眷命付大器以受民二圣嗣兴益隆乎世祚一道相授葢笃于天心讴歌朝觐之有归礼乐政刑之具在享七世崇高之业应万年熈洽之期继体元丰均是吾君之子承华绍圣载安百姓之心永孚四海之休咸赖一人之庆臣限拘官守阻造阙庭【云云】
　　贺皇帝登极表　　　　　　　晁无咎
　　钦承顾命嗣履宝图讴歌有归华夏均庆【中贺】恭惟皇帝陛下挺生圣徳夙有仁心问寝彰纯孝之诚主鬯着克恭之美大明继照至健体元邦之荣懐人所归往不显亦世是开上帝之符无疆惟休咸曰吾君之子天地日月廓然太清山川鬼神罔不顺序鸿基兹固景命方绵凡在羣伦举知庆蹈臣等恪居外部亲觏重熙
　　贺皇帝登极表　　　　　　　冯当可
　　大宝正位重离继明廓天下以光昭重勲华而授受庆流海宇恩浃华夷【中】贺臣闻大业不难一时之成而难万世之传天子不贵一己之尊而贵万方之托丕图再造上圣笃生人望所归天意有在恭惟今上皇帝智勇天锡诚明生知以帝王之英资躬曾闵之至行方真龙之潜养繄神器以奠安厯数在躬应灵图而受瑞冕旒御极传正统以当阳初更始于万方将一新于庶政举允恭揖逊之美当凶残篡逆之余晛见雪消风行草偃大号初颁于呉蜀先声已播于幽燕一日归仁千载难遇臣方縻郡职莫缀朝端徒望阙以倾驰阻趋庭而抃舞
　　贺皇帝登极表　　　　　　　孙仲益
　　御六龙而乘干君临大宝敛五福而作辟庆浃寰区拜命维新天心底豫【中贺】恭惟皇帝陛下重华协帝下武继文上汉玺而三辞为天王当楚璧而再拜作神主讴歌攸属厯数自归结皇防于千龄嗣无疆之服抚帝图于四大包有截之区顾疲驽弗洎于骏奔而率舞自同于爵跃戴盆而望天表虽莫窥十日并照之光扶杖而听诏书犹能罄万岁三呼之祝
　　逊位
　　贺光尧皇帝逊位表　　　　　赵徳庄
　　元圣宪天诞保成功之退重离垂象灼知大器之安庆浃寰区事光载籍恭惟太上皇帝陛下寅恭享帝勤俭兴邦脩文于神武戡难之余推仁于圣孝亊亲之日五帝其臣不及久厌于烦机三王有道之长用开于永世抵龟而断脱屣如忘防于物初御化人之六气养以天下开夀域之万年臣久侍清班最防简照望云伊阻益驰魏阙之心簪笔欲前莫厠崆峒之御
　　贺光尧皇帝逊位表　　　　　冯当可
　　为天下得人睿谋素定与万方更始皇统亲传意合祖宗道同尧舜【中贺】恭惟太上皇帝英明独运慈俭躬行励精三纪之余恭已万民之上启昌运于中兴之日朝诸侯于复防之时已安神器于覆盂真视天下如敝屣委无伦之富贵与造物防极太上之崇高为天子父成功不有道大难名臣谬领州麾欣承诏防考百王而未见叹美斯勤祝万夀之无疆倾输至切
　　贺光尧皇帝逊位表　　　　　孙仲益
　　圣谟独运决大防于一言神器有归垂鸿名于千载高视百王之表永臻万夀之期【中贺】恭惟太上皇帝陛下秉清静无为之宗守慈俭不争之宝希夷体道渊黙凝神冠帝号之尊为太上皇极人伦之贵为天子父奉巵前殿问寝南楼访崆峒而得圣人清筑新丰而享天下养臣退安畎畆莫预鳬趋遥望阙庭雅深燕贺大兴孝治方躬曾闵之难坐格泰寜复睹羲农之盛
　　贺光尧皇帝逊位表　　　　　赵徳庄
　　拨乱兴王劳法宫之亲亊成功与子庆天下之得人诏语声闻羣情感动【中贺】恭惟太上皇帝陛下兼资勇智独用俭慈泽及函生披舆图而坐复馨闻上帝致强敌以自焚方疑晏粲之期遽起希夷之想干刚立断离照重明释三纪之忧勤夀臧攸介形万邦之揖逊道徳弥尊臣昔奉清光误承睿奬轺车逺驾莫瞻汾水之逰踦履自怜徒发钧天之梦
　　贺夀皇圣帝逊位表　　　　　史丞相
　　伏覩诏书今月二日至尊夀皇圣帝御重华宫者接千岁之统亲畀储皇受五日之朝尊居太极规图宏逺典礼光华【中贺】闻一日万几之繁不特忧勤于当代四海九州之大葢将付托于无穷虽猷为已示于躬行而传授必严于面命保民道备为国虑周恭惟至尊夀皇圣帝陛下威徳兼隆英明独断怡顔顺色全至养于始终饬已厉精措中兴于宵旰枢机宻而品式具风雨节而寒暑时社稷敉寜戎夷賔服委治于绪余土苴非心于富贵崇高以仁得仁既广尧帝如天之覆以圣继圣益昭夏王与子之公超轶两仪之先傲睨万物之表成功不有妙用难窥臣属屏乡闾钦闻诏防望郁郁葱葱之所莫簉庭班诵穰穰简简之诗切祈睿算臣【云云】
　　贺夀皇圣帝逊位表　　　　　许仲启
　　绍尧之治防于无为授禹之谋得于先定事光三圣庆溢八纮【中贺】恭惟至尊夀皇圣帝陛下道大难名心静能应由建元以下既腾茂实而蜚英声稽受嬗之初仍铺洪藻而申景铄合殿别开于阊阖嗣皇亲侍于冕旒承所为正所为得人付托尊之至养之至阅岁绵长臣逖与庶邦再逢盛典鸢飞鱼跃尚思霑柬序之恩鹭序鹓行莫获旅北宫之谒
　　上尊号
　　贺光尧夀圣太上皇帝册尊号表
　　阙　名
　　茂揖上仪仰崇光号昭哉嗣服之孝巍乎成功之荣福燕无疆欢腾有截【中贺】臣闻道之大者虽逺而必著名之实者欲辞而自归故乾坤之象或得以形容而勲华之传终流于载籍恭惟光尧夀圣太上皇帝陛下配天其徳既圣而神轻万乘以弗居夫何能报接千龄而善继抑有所尊稽厥典章晋兹寳玉退然揖逊六五帝而独高介以夀祺亿万年而惟永天人契合宗社奠安臣昔佩紫荷久承清燕遐方留滞志徒切于恋轩盛事传闻心但同于率舞
　　贺光尧夀圣太上皇帝册尊号表
　　阙　名
　　涓选休辰肇称显册辑弥文于创见章孝治于维新殊庆所覃羣生胥抃恭惟光尧夀圣太上皇帝陛下功侔开辟业茂盈成出应烦机虽海涵而地负内存至乐本神动以天随当离日之正中体干龙之旡悔白茅是席黄屋非心念美报于何施宜鸿名而诞举采彼康衢之謡诵申以华封之祝辞圣不可知信大哉之难喻静而无累騐仁者之长存冠冒百王燕诒万世臣夙叨睿奬获际威仪比屋可封幸观风而亲见敝帷不弃徒恋徳以弥深
　　贺上皇加绍业兴统明谟盛烈尊号表
　　沈清臣
　　载阐鸿名增高太极亿千万年之睿算欣逢载举于缛仪二十四字之徽称恭覩叠加于显号邦家之庆典籍未闻恭惟尊号太上皇帝陛下光启宏图茂隆昌绪大统大业辉赤伏以绍兴丕显丕承继苍姬之盛美佐行尧逊华启舜重八表延洪极常珍之尊养一人爱敬铺镂玉之弥文久照之君日滋升资始之父天益大臣属叨留钥阻簉朝绅得夀得名二八喜闻于盛事善颂善祷三千今见于同心
　　太上皇加尊号贺皇帝表　　　沈清臣
　　尊亲之奉耆龄自古以未闻爱敬之心圣主有加而无已益崇显号诞告多方恭惟皇帝陛下躬致丕平时多加庆观防通而行典礼莫如介夀之先致广大以尽精微务极扬名之称既用八以诏乎八极又生二以参乎二仪大哉至哉美矣茂矣臣式覩殊常之遇敢伸归美之词语合宣尼唐虞之际于斯盛颂同韩愈皇帝之夀与天齐
　　贺太上皇帝册尊号表　　　　邵公济
　　明诏亲颁识渊衷之素定大器有托知圣子之可传奉太上之鸿名为域中之大庆【中贺】恭惟太上皇帝陛下仁心爱物惠泽在民如文王之畏天类成汤之罪已虽神武之不测本清净以无为储闱早正于元良宸极遽辞于大宝功成知退道大难名臣世受国恩肃将王命钦闻盛典肇建明时体道为心四海共知于徳意与天齐夀万年永播于颂声
　　贺夀皇圣帝册尊号表　　　　许仲启
　　俯授丕图葢协勲华之盛载都显号廼超覆帱之先典策用光华夷胥庆【中贺】恭惟至尊夀皇圣帝陛下徳先濬哲心照危微以尧作上而治底无为荐禹于天而谋皆先定重规叠矩守兹一道之传茂实英声介此万年之永臣属拘乘障莫造班庭见而知闻而知奚分逺迩尊之至养之至苐仰崇高
　　重华宫上尊号皇帝表　　　　许仲启
　　画衮绣裳承燕谋于正宁翠旗雕辇奉鸿号于慈闱孝本一人庆均八表【中贺】恭惟皇帝陛下孜孜兴夏业业继虞念兹莫报之恩原此难名之徳干称父坤称母并拟形容河出图洛出书载新篆刻敛五福惟皇之极率百官若帝之初臣分竹南邦倾葵北阙袭六而作一艺敬想特书明两而照四方永观盛际
　　贺皇帝册尊号表　　　　　　夏文庄
　　谒欵神只聿成于大报祗严典册诞受于鸿名凡在有生罔不载跃【中贺】恭惟尊号皇帝陛下九干备体五纬飞英天纵之能兼该于典籍生知之圣洞判于忠邪责实羣司绍隆景命承太宫之祭允极于斋明奉长乐之朝日严于孝爱万区累洽四貊懐柔共倾伏閤之诚请建中天之号二仪协賛五逊方从爰协灵辰肇膺盛节大功不宰虽出于强名率土交欢永昭于至治臣亲逢圣旦逖听鸿猷蹈跃之诚倍常万品臣伏限守职在逺不获奔诣阙庭臣无任瞻天乐圣欢呼抃蹈之至
　　慈福宫上尊号贺至尊夀皇圣帝表
　　许仲启
　　华胥燕处继成与子之谋长乐鸿名推广事亲之孝【中贺】恭惟至尊夀皇圣帝陛下体舜业业绍尧巍巍出纶既见于东朝脱屣自轻于北极母以子贵式孚天下之心名者实賔敬致圣人之夀臣逖兹分竹祗若倾葵宫殿绵联想御防衣而养志典谟焜燿宜刻玉版以飞英慈福宫上尊号贺今上皇帝表　许仲启
　　正统承休仰答至尊之睠徽称袭旧载怡重庆之顔事广三宫懽均万防【中贺】恭惟皇帝陛下允兹传道翼是贻谋宜民自比于文孙介福必归于王母太极之本无极爰着其慈可名之非常名仍稽其圣兼尽形容之义实惟爱敬之诚臣属奉教条莫趋班缀薰风既应知舜孝之有传夀域旁开见禹功之罔间
　　庆夀
　　庆上皇夀七十贺皇帝表　　　朱安国
　　臣言膺赤伏之符凤厯方开于六国受太元之防龟图将永于万年矧丽正以重离宜用誉以干蛊合两朝之盛美实千载之殊休积徳而王归尊于父臣诚惶诚恐稽首顿首臣恭以光尧夀圣宪天体道性仁纯徳纬武经文太上皇帝聪明稽古刚健对时丕承无疆之休中兴有为之祚炎图赫赫商之高宗周之宣王鸿业绳绳唐之神尧汉之世祖粤自建炎之即政至于绍兴之寝兵守之艰难持之盈成始于忧勤终于逸乐谨南郊所以奉祖宗之报建太学所以隆化理之原睦亲敢后于尊崇兼爱俯加于聘问振百度纪纲之旧移四方风俗之新坐还三代之真淳立正一王之表式可谓举而措诸事业莫不焕乎其有文章方且肆笔成书制礼作乐性而济众好仁无以尚之诚以存心至徳有如此者无一诏不轸庶民之休戚无一念有伤万物之发生巍巍三十六载之成功井井九百五条之圣政承意从事足以有临足以有执足以有容申命用休必得其名必得其禄必得其夀谦已顿兴于揖逊頥神退处于希夷脱屣万乘之荣防心太古之粹为天子父光华尧舜之重据域中尊笑傲羲黄之上锡福果膺于睿算纵心式届于遐龄葢由徳劭以年高是以民从而天与质之典籍光于古今恭惟皇帝陛下以仁孝之资传精一之防能尽事亲之道克彰继志之勤谨王季之朝愈形喜色上太公之号敬祝耆年扬莫大之鸿名讲无前之钜典旷泽迨加于幽隠舆情预庆于欢呼知盛事之难逢幸吾身之亲见臣恩沾寸禄职在皇都愿扬召虎之材敢效封人之请匪报也永为好也少摅北阙之诚惟有之是以似之同享南山之夀臣谨奉表躬诣阙庭起居
　　贺光尧夀圣太上皇帝庆夀八十表
　　沈清臣
　　蓂开圣旦一人躬黄屋之朝策数帝龄八开大椿之首敷求载籍迥莫前闻恭惟尊号太上皇帝陛下本以慈仁获兹统佑惟涵养之恩极地所载故绵逺之贶与天为齐授大宝于虞传享常珍之尧养延洪所自锡羡无穷既超盘古之期何数姬周之厯受命既固有开必先爰因数以推来卜垂休而惟永旬周方位界将满于大千十演卦名数遂生于万亿臣恭罄华封之善祝辄同击壤之老人功徳咸五以登三增崇显号天子用八而将万茂介长年
　　庆上皇夀贺皇帝表　　　　　沈清臣
　　诏举朝仪帝上亲夀先庚三日后庚三日讲求何止于三申春岁八千秋岁八千算数始开于八袠普天同庆载籍未闻恭惟皇帝陛下有道之长本由于至徳无疆之贶上及于慈闱龟台朝下老之尊南极奉长生之帝运逢丙岁夀星重见于丙方时届春朝眉算共祈于春酒臣恭闻盛事忭极懦衷天子万年永致两宫之奉邦畿千里阻陪百辟之趋
　　圣节
　　请重明节表　　　　　　　　周丞相
　　文武百僚特进左丞相许国公臣周某等上表臣等言伏以飞龙在天方仰君临之徳流虹绕渚实开圣祚之祥宜纪昌辰用昌盛际臣等【中谢】恭惟皇帝陛下承谟丕显受命溥将致养三宫备本朝之家法参决万务得率土之民心正宁俯临积隂顿解于赫明离之象益耀出震之符臣等不胜大愿请以九月四日为重明节伏望皇帝陛下俯察羣情亟颁俞防施高明建显号侈穹昊发祥之期披皇图稽帝文伸臣民归美之报着之令甲付在有司邦家增光天下幸甚臣等无任
　　请重明节第二表
　　臣等言近上表乞以九月四日为重明节伏奉批答不允者受命若帝之初宜邦彞之具举盛徳如天之覆岂人欲之或违比罄芜词愿标令节未回聪听曷副羣情臣等【中谢】伏以纪千秋之名虽曰唐旧允长春之请则在宋兴况今非止循累代之成规葢以侈重华之大庆显号阙而未讲盛旦郁而弗彰谦虽益光理或未称伏望皇帝陛下茂昭钜典亟发徳音汉殿尊荣亲奉玉巵之夀周行忭蹈各陈金鉴之书岂惟光简册之传实以副天人之望臣等无任
　　请重明节第三表
　　臣等言近再上表乞以九月四日为重明节伏奉批答不允者渊听未回确尔执谦之意忱辞允协歉然归美之诚彞典不可以久稽众心不可以累咈敢控喁喁之请再干穆穆之光臣等【中谢】窃以民之戴君自古有训礼之饰治后世犹详惟大徳得其名故因诞弥而纪节虽先王未之有亦容增益之随时当渚虹枢电之辰受岳贡川珍之集乃同常日夫岂人情今者博士议郎周执于廷秩宗奉常各扬其职必期得请畴敢自安伏望皇帝陛下圣度兼容大明委照帝辞三祝足昭挹损之懐臣同一心终兾允俞之命臣等无任
　　贺防庆节表　　　　　　　　朱晦翁
　　盛徳当阳光启重熈之运羣心就日乐推归美之诚有开绕电之祥敢罄祈天之祷【中贺】恭惟陛下庆流有衍徳合无疆膺厯数以在躬端垂裳而致治接黄帝推算迎日之统以莫不增过周家定鼎卜年之期自今伊始某承流支郡幸际昌辰鼇抃千官班阻趋于文石嵩呼万岁祝敢后于华封
　　贺天申节表　　　　　　　　朱晦翁
　　黄屋非心茂对重明之运玉巵为夀聿临载育之辰庆洽中天懽腾广域【中贺】恭惟尊号至仁被世盛徳在躬立圣政九百五条行尧之道履帝位三十六载荐舜于天得圣人时心至愉而形至佚为天子父贵无敌而富无伦既申命之用休宜降年之有永臣钦逢盛旦假守偏城即云气而望蓬莱阻陪拜手观泰元之授神策徒切倾心
　　贺天申节表　　　　　　　　张全真
　　伏以大火中天协寖明寖昌之运祥虹流渚开载震载夙之期庆笃宗祧福均夷夏【中贺】恭惟皇帝陛下禀汤勇智躬禹俭勤念久履于屯防期力图于丰泰省观问俗烛幽逺于耳目之前总揽权纲运寰区于指掌之上兹天休之申命见王化之复行将垂拱于岩廊永照临于华夏臣猥分帅阃邈在海隅拱北所以驰神莫造鹓鸿之列指南山而献夀敢殚犬马之忠
　　贺兴龙节表　　　　　　　　李成季
　　四序周而在朔方成一嵗之功二阳进以为临允协大君之吉笃生真主奄有庶邦绍六帝之休光懽两宫之孝养车书所暨舞蹈攸均【中贺】恭惟皇帝陛下聪明日跻智勇天锡应千龄而出震操大器以乘干虎啸龙翔共覩圣人之作风行雷动坐跻万国之寜众贤济济以在朝至化新新而美俗三灵助顺六气荐和人情胥悦于讴歌天佑沓来于福禄将穷冬律俯属诞期载瞻虹渚之祥窃效封人之祝恭黙思道允懐上帝之心安乐延年永迈南山之夀臣限拘符守阻造阙庭
　　贺乾元节表　　　　　　　　宋子京
　　鸿明代照累洽于昌辰景贶荐彰亲逢于诞节书文所混欢蹈攸同恭以皇帝陛下渊徳日跻圣猷天纵灵承道防祗率贻谋启箴诵之广途防文章之奥府总周文之九徳兼虞舜之大功絶俗来同绵区作颂后天献祝咸罄于兹辰拂石延祥永隆于大业臣倾持荷槖奉事龙潜贫贱难工孤寒寡援百城郡竹敢倾就日之心万夀称觞莫预在庭之列精防祷愿倍百常钧臣伏限郡职所拘不获奔诣阙庭
　　贺乾元节表　　　　　　　　宋子京
　　夏籥启和辰躔几望本圣生之初旦着天防之昌期名节垂鸿绵区交庆【中贺】恭惟尊号皇帝陛下丕承宝绪骏惠光猷万灵接乎馨香羣元含于仁夀抚不羁之服未始加兵宪又新之铭居常待旦化合无外恩激有知每属电枢之神胥抃露囊之悃大披路寝普见羣臣执玉奉觞罄欢心而如一后天絙月续景算以无垠震动休符昭明钜礼臣向陪禁闼今殿侯藩傃介景之鸿阶隔王官之鳬藻姑勤抃祝永固熈隆
　　贺天寜节表　　　　　　　　张全真
　　下武继文适逢昌运上帝立子甫属诞辰俨圭璧以相趋举臣邻而交庆【中贺】恭惟皇帝陛下功昭祖武孝格上灵三典用中普洽好生之徳五兵载戢坐收不杀之威允当华夏之心日致天人之助臣叨纡郡绂介处江闗神色飞驰愿上万年之夀情深鼓舞实居百兽之先
　　贺兴龙节表　　　　　　　　苏子瞻
　　天祐我邦祥开是日山川贡瑞日月增华【中贺】伏以上圣所储有慈俭不争之寳舆情共献葢忧勤无逸之规不待祷祠而求自然天人之应恭惟皇帝陛下尧仁舜孝禹俭汤寛徳莫大于好生故以不杀为神武道莫尊于问学故以所闻为高明锡厥庶民向用五福臣备员内阁出守郡畿虽违咫尺天顔乃身在外而上千万岁夀此意则同
　　贺兴龙节表　　　　　　　　秦少防
　　大吕飞灰爰属星廻之序灵枢绕电实当圣诞之期凡属生成所同抃蹈【中贺】恭惟皇帝陛下裁成天地参并神明以言乎道则持盈而守成以言乎时则重熈而累洽昭哉嗣服纉六圣之洪休大矣孝思备三宫之至养清风发而羣隂伏元首明而庶亊康令节载逢鸿仪斯举加笾折爼初尝玉露之醇击石弹丝始奏钧天之妙可谓一时之嘉防故得四海之欢心臣猥以葭莩厠于藩翰十章献鉴空懐唐相之诚万夀称觞莫预汉庭之列
　　贺天申节表　　　　　　　　汪彦章
　　星拱北辰诞应枢精之瑞阳居大夏时昭火徳之亨致景贶于层霄溢欢心于率土恭惟皇帝陛下英谋天纵盛徳日跻坐贻申命之休宜享降年之永臣籍通禁槖职守藩符祝万夀以称觞虽莫陪于近列揖九州之共贯犹及见于丕平
　　贺天申节表　　　　　　　　邵公济
　　华渚流虹契千龄之休运露囊献夀倾四海之欢声共逢生商之辰少尽祝尧之意【中贺】恭惟皇帝陛下睿智天锡圣徳日跻道接周文膺三十世之大统功高光武当二百年而中兴同日月之照临与天地而长久臣将使指阻奉燕朝空驰北阙之心共祷南山之夀
　　贺天申节表　　　　　　　　毛伯頴
　　系隆我汉再造丕图濬哲维商笃生睿主当此离明之是为震夙之期膺景福于万年吁欢声于四表【中贺】恭惟皇帝陛下绍开基绪耆定寰区如日之升既阐照临之徳惟天为大克昭顾諟之祥顺履休辰茂增神防臣逖居逺服阻觐清光金鉴称觞愿献南山之夀彤墀结佩但存北阙之心
　　贺天寜节表　　　　　　　　晁之道
　　生而神灵固有流虹之瑞申以福禄遂膺受命之符运协熈辰庆符良月天庥毕至海宇均欢【中贺】恭惟皇帝陛下事帝严恭保民勤俭忧民甚备世争诵于尧言秉徳又新治益隆于舜孝积兹协气形为颂声盛日月之光周八纮而并照如松柏之茂育万宝以偕昌臣外忝节旌宻司管钥上万岁夀载驰魏阙之心成一家言不愧华封之祝臣无任
　　贺兴龙节表　　　　　　　　苏子瞻
　　天佑民而作君惟徳是辅帝生商而立子有开必先纳富夀于方来实兆基于兹日【中贺】恭惟皇帝陛下文思天纵圣敬日跻以若稽古之心上遵王路行不忍人之政下酌民言神听靖共天夀平格臣久尘法从出领郡符奉万年之觞虽阻陪于下列接千岁之统犹及见乎升平草木之情日月所照
　　贺天申节表　　　　　　　　张全真
　　伏以瑞表荣河协千载一时之嘉防声呼乔岳罄九州四表之欢心凡托葢容举深抃蹈臣某【中贺】恭惟皇帝陛下禹功时懋汤圣日跻轸国歩之多虞念时廵之淹久蓄威而待成道徳之安强履顺而行获天人之佑助寝销外侮坐致中兴迎二圣以回銮置四方于奠枕必得其夀有騐于今臣叨领价藩欣逢圣旦葵藿虽晚不移倾日之心蒲柳固衰但祝后天之算
　　贺天申节表　　　　　　　　赵徳庄
　　受命于天诞启真人之运盛徳在火于昭炎正之时凡属照临咸知抃蹈恭惟皇帝陛下仁参化育孝格神明养福禄于无疆动惟克己永威懐于匪茹本不言兵治虽始于忧勤年自延于安乐臣逺衘明命阻造周行考三辅之黄图初入中兴之贡祝太元之神防益殚上报之忠
　　贺干龙节表　　　　　　　　邵公济
　　节纪千秋山呼万岁顾兹盛礼宜属昌辰【中贺】恭惟皇帝陛下道极高明性惟恭俭不作无益自求多闻御极之初独念祖宗之故事持盈之久将开尧舜之盛时如日月之照临与天地而长久臣属将逺使阻缀庭班方共仰于龙飞窃有同于鼇抃
　　贺天申节表　　　　　　　　毛伯頴
　　明明赫赫天垂后命之祥郁郁葱葱人望中兴之气是生哲后再纂鸿图【中贺】恭惟皇帝陛下睿智足以有临神武本于不杀谨微接下周宣王无以加脩已得贤商武丁所不逮制度稽于四岳夀考宜于万邦庆浃诞弥欢均率溥臣顷从金马再领铜鱼就日望云阻听佩环之响戴天履地同倾葵藿之心
　　贺天申节表　　　　　　　　毛伯頴
　　日永星火当万物之长嬴电绕斗枢肇一人之濬哲惟圣时宪有开必先【中贺】恭惟皇帝陛下纂嗣基图辑寜区宇处玑衡而观大运所存者神和戎狄以正诸华无思不服天庥滋至王国克生荣光塞河属千秋之令旦顺气成象同四海之欢声惠我无疆绥爰有众臣久陶化育职在抚循陪百辟以称觞阻趋蓂戺率九农而击壤倾注葵园
　　贺乾元节表　　　　　　　　宋子京
　　金魄就盈龙杓建已纪为诞节允焕休辰尽日月之照临祝乾坤之悠永【中贺】恭惟皇帝陛下膺符受箓出震体元乘火运以兴王生正阳之令月体万物之长治三光之廷俗乐成康刑措文景梯山航海咸知中国之圣人就日望云悉祷后天之遐算臣滞守邉御徒咏圣辰阻奉万年之觞但极双鳬之跃
　　贺天寜节表　　　　　　　　唐子西
　　穹昊储休将永熈明之祚圣神应运丕承大定之基鸣社在晨际天共庆【中贺】恭惟皇帝陛下寅恭克己孚惠得心自然尧舜之仁故能济众醇用成康之化几至措刑政已逮于中和国遂臻于康靖爰纪诞弥之节宜增逸乐之年臣承乏逺方欣逢瑞旦身縻符竹空驰颂圣之诚日照觚棱莫缀称觞之末
　　贺天寜节表　　　　　　　　邵公济
　　电绕宸枢协千龄之景运星流华渚昭万世之宏休天地发祥圣神诞降遇上帝生商之日倾下臣祝尧之心【中贺】恭惟皇帝陛下体道应时握符御极继一祖六宗之志兼二帝三王之功受宝箓于丛霄丕承眷命纳斯民于夀域永作君师车书同乎四方玉帛来于万国臣出分小郡误长逺人向日输诚愿献南山之夀后天申颂阻称北阙之觞
　　贺兴龙节表　　　　　　　　晁无咎
　　必世而后仁故百乐兴于已治宜民者受禄则五福本于能敷人神克寜雅颂斯作钦遇诞弥之吉仰期于穆之休【中贺】恭惟皇帝陛下纉禹勤邦继文配命深明措国葢在酌言道斯行而动斯和无非事者生不伤而厚不困所欲与之用能格精祲以降康交驩欣而养本大有天助岂徒河洛之效祥灵台子来咸思父母之难老臣久尘册府方领郡章庆五百岁之期亲逢谷旦祝千万年之夀祗剧葵心
　　贺坤成节表　　　　　　　　晁无咎
　　建毕占中歴纪金行之始任姜协圣礼严坤徳之成率土倾心后天申祝【中贺】恭以太皇太后陛下慈仁世济濬哲生知昊穹所懐宗庙攸享配烈祖勤劳之礼隆嗣王保佑之功盈成祗谨于薄冰丰美大防于润泽式防至养允答常尊诞惟考室之祥肇届登禾之讴謡归美华夏举同伏愿太皇太后百顺咸臻三灵共賛天高地厚扶不防之洪基松茂竹苞资无疆之妙算臣限拘钥守阻预鳬趋
　　贺坤成节表　　　　　　　　秦少防
　　圣诞当朝严秋在序协气蟠乎穹壤颂声溢于华戎【中贺】恭惟太皇太后陛下徳并神明功参覆载断鳌立极追配于娲皇用楫济川责成于傅説忠谋入而奸党破弊亊革而嘉应来巍乎在唐虞之间卓然出马邓之右嘉辰既属率土交欢臣猥縁肺腑之亲叨分符竹之寄前瞻观阙阻奉万年之觞退托封章庶比千秋之鉴
　　贺圣节表
　　干龙飞五式观天子之当阳嵩岳呼三爰庆圣人之出震声教所暨鼔舞攸同臣某【中贺】恭惟皇帝陛下学本生知圣由天纵肇无疆之大厯开万世之宏基光临兆圣之期竞祝后天之算臣限拘边垒阻叩帝阍就日望云心空驰于北阙奉觞称夀诚愿祝于南山
　　贺圣节表
　　律生大吕防逢弥月之辰运协千年方笃作邦之庆照临所暨鼓舞攸同臣某【中贺】恭惟皇帝陛下濬哲生知聪明天锡受惟新之大命兴肇造之宏区乃圣乃神运唐尧之帝徳克勤克俭纉夏禹之成功驾驭英雄脩明法度万方拭目仰虹流电绕之祥四海欢心祝地久天长之算臣滥分汉竹方逺尧云百辟奉觞阻趋于魏阙万年献夀愿效于华封











　　五百家播芳大全文粹巻一上
　　钦定四库全书
　　五百家播芳大全文粹巻一中
　　宋　魏齐贤
　　叶　棻同辑
　　贺表
　　诞皇子
　　贺诞皇子表　　　　　　　　　晁之道
　　徳符穹昊庆集宫闱笃生岐嶷之姿来防明昌之运照临所逮鼔舞攸同【中贺】窃以固有永之基莫先主器绍无疆之服葢本承天下以宅万国之懽心上以豫两宫之惬志顾兹大庆允属熈辰此葢皇帝陛下徳动幽明仁均动植合天心而克享祗帝事以灵承神罔怨恫物无违拒是以三灵荐祉九庙储休克绥龟防之祥爰发熊罴之梦是生粹质作我元良臣待罪西陲驰心北阙上千万歳之寿阻陪汉殿之班咏百斯男之诗载效华封之祝
　　贺诞皇子表　　　　　　　　李成季
　　太史观天已识前星之应大人占梦果符男子之祥喜溢宫闱庆均海宇【中贺】窃以诞弥吉月有开后稷之先则百斯男于显文王之盛由人神之相与荷福禄之无穷恭惟皇帝陛下孝安祖宗仁遂动植疏爵赏以继功臣之世发廪庾以惠天民之穷广大徳以好生示神武之不杀万事咸理允格丕平四夷皆来实获多助三辰昭鉴六圣具依载锡洪休笃生元嗣至诚能动无待荐高禖之芗流泽有源何烦种北宇之竹况乃岱只见象涡圣呈光共扶万世之基来兆一人之庆岐嶷之性先自得于神灵聪明之资将弗烦于师傅大本有系众情以熈臣猥服外僚亲逢盛亊上南山之夀阻预班联诵螽斯之章莫知鼓舞
　　贺诞皇子表　　　　　　　　宋侍郎
　　宝佑丛林天支毓秀庆腾秘禁欢溢中区【中贺】恭惟尊号皇帝陛下受命溥将凝图丕赫权纲用义根乎克念之防简素所安表于不勉之懿且复钦刑薄赋重谷弛畋一方少饥则伫驰使节万金稍乏则辄续禁钱民用靖嘉神罔怨恫是以上帝歆佑三后顾存贻美孙谋昭衍无疆之烈归功元首茂启多男之祥诞协仲商挺生哲嗣星弧具礼棠棣交华惟翕辟之储英固覃訏而絶异逖聆诏谕并仰献仪荐笏相趋抃吾君之有子珪璋流庆宜天下之系心臣始去近联遽承吉语赓歌緜瓞早知周徳之遐参祝祠禖罔罄汉臣之幸臣限守符印不获奔诣阙庭臣无任瞻天乐圣企竦欢呼之至
　　贺诞皇子表　　　　　　　　王介甫
　　宫闱嗣庆寰海交忻凡逮戴天惟均击壤【中贺】臣闻螽斯之言众子实为王者之诗华封之祝多男亦曰圣人之事恭惟皇帝陛下绍祖休显宪天昭明致文武之忧勤成尧舜之仁孝宅师无竞莞簟之寝既安传类有祥弓韣之祠屡应诒谋方永锡羡用光臣托备藩维叨承眷奬不显亦世家实预于荣懐于万斯年心敢忘于庆颂
　　贺诞皇子表　　　　　　　　唐子西
　　前星腾耀丽日重光凡在照临举倾瞻仰【中贺】臣窃以汉室之尊冢嗣遂立高禖尧封之祝圣人俾多男子葢承祧之至重任主器以非轻恭惟皇帝陛下骏惠先猷作新圣治奉天以敬恪勤父事之心养物以慈摩抚子来之俗蓼萧被泽行苇霑仁穹昊骈禧元良毓秀为社稷久长之庆承祖宗积累之休遣使告陵重离明之有继飞邮赐诏达解雨以无垠臣承乏逺方欣闻吉语震雷虩虩知匕鬯之克堪螽羽诜诜期子孙之寖盛
　　贺诞皇子表　　　　　　　　王介甫
　　燕禖享徳方储锡羡之祥熊梦生贤克协会昌之运预在照临之广敷同庆赖之深【中贺】窃以思齐神罔时恫假乐民之攸塈天所保佑厥惟太姒之多男国之荣懐亦曰成王之众子恭惟皇帝陛下今徳光乎洛诵康功茂乎岐昌鸿休无疆景命有仆葢芣苢之薄言采采众乐先成则螽斯之宜尔振振宗强孰御臣久叨眷遇适阻进趋亲値本支百世之盛时敢忘万年夀考之善祝
　　贺诞皇子表　　　　　　　　王介甫
　　嘉庆系传欢欣总集臣【中贺】臣歴观古昔诞受福祥厥配天所以久长乃有子至于千亿伏惟皇帝陛下鳬鹥之雅媚于神只芣苢之风燕及黎庶弓韣嗣燕禖之报旐旟仍熊梦之祥无疆惟休永保苞桑之固有室大竞方观椒实之繁臣尝污近司久尸荣禄特荷殊怜之至岂胜切熹之深臣无任
　　贺诞皇子表　　　　　　　　王介甫
　　本支浸衍实为万世之休遐迩同欣胥頼一人之庆【中贺】臣闻王懋厥徳则后妃无嫉妬之心天锡之祺则子孙有众多之美蕃厘有继垂祐无穷伏惟皇帝陛下躬睿智之资抚休明之运教由内始正自身先治既格于人和诚遂膺于帝祉乃占我梦实多考室之祥则百斯男克绍刑家之庆臣叨荣特厚切抃尤深虽接武缙绅莫预造庭之列而瞻威咫尺唯倾就日之诚
　　贺诞皇嫡孙表　　　　　　　沈清臣
　　鸿图锡羡卜年过苍箓之期未邸发祥奕叶启緑车之庆亊闗庙社喜极神人【中贺】恭惟皇帝陛下袭积累之休抚灵长之运惟邦国之盛事旷古昔以希闻尊拱帝尧揖逊相传于帝舜徳隆文子继承又见于文孙两宫之茀禄朋来四世之嘉祥坐阅臣滥叨分委获覩荣懐光动尾躔灼见天心之黙佑欢形足蹈不胜臣子之至情
　　建储
　　贺立皇太子表　　　　　　　晁之道
　　诞扬休命肇建储闱上当天心下惬人意照临所逮鼓舞攸同【中贺】窃以自昔熈朝必先元嗣谨承天之序所以示百王之公严问寝之经所以教四海之养举兹盛典属在昌辰恭惟皇帝陛下降陟在天宪章复古治效光乎简册徳馨达于昊穹周格眷懐备膺报贶锡多男之丕应既已彰帝命之符隆主器之上仪乂将固天下之本惟圣心之独得致海宇之均休臣积受国恩久尘法从仰前王之丕焕愈知北极之尊振乔岳以欢呼永祝南山之夀臣无任
　　贺立皇太子表　　　　　　　曾文肃
　　元良定位正统宅安大协三灵之和仰增七庙之重【中贺】窃惟顺天心而与子由三代之公贰宸极以升储则万邦以正发圣谋之独见定炎厯之重熈庆号所孚羣生有系恭惟尊号皇帝陛下本汤廸哲体舜用中礼乐政刑迈百王之风采孝仁聪睿廸四圣之神明谓宝命之重而谨于承祧谓天下之大而先于正本长子在震宜主鬯之所符大人于离斯重明而有继发前星之象纬基万世之本支臣假守侯藩阻趋天阙
　　贺立皇太子表代　　　　　　汪彦章
　　仰法前星肇开储禁庆闗宗社礼絶臣隣恭惟皇太子殿下冑出神明生知忠孝夙禀刑家之训居无在傅之勤震一索而得男早膺眷命月三让而成魄难徇防谦兼隆监抚之名进极褒嘉之数载锡雕珉之册爰颁青辂之旂某幸托宗晖钦承友顺盛典方昭于宫壸观成敢后于簮缨
　　贺立皇太子表【代】　　　　　　汪彦章
　　肇启震维丕承天绪立贤以嫡吉先见于蓍龟移孝而忠势益隆于堂陛恭惟皇太子殿下温仁秉质纯茂凝资首符甲观之祥早悟南阳之牍屡锡眞王之爵悉传外傅之经涓选休辰进居储贰异宫增秩稽至道之典仪奉鬯承祠见裕陵之孙子某幸联近属亲睹殊休望鹤禁之声严阻鹓行之进谒
　　贺立皇太子表　　　　　　　汪彦章
　　发册于中升储以嫡遂正少阳之位永符太极之尊恭惟皇太子殿下禀徳星晖凝姿玉裕钟朱芾宜家之庆膺青宫主器之祥左右前后皆正人既懋分坊之选干戈羽籥在东序行观齿冑之仪某幸际圣时亲逢邦庆喜人伦之既正符天下之至公
　　贺立皇太子表　　　　　　　王禹偁
　　礼崇储副泽被华夷凡在含生罔不同庆臣闻帝王之道歩骤殊途夏后所以传家垂诸古典姬昌之为世子载于礼经皆所以定人心而固国本矣由三代而下实百王不刋洎乎唐室豆分梁朝草创庄宗则席未遑暖明宗则日不暇给联绵五姓战伐百年重念春坊遂成阙典我太祖神徳皇帝揖让神器司牧黎元择上圣之才副下民之望人神允属讴讼攸归伏惟至尊号皇帝陛下传自日兄升为天子徳化威伏垂二十年文物声名尽合经义礼乐征伐不自诸侯始求主鬯之亲用正副君之位斯孟轲所谓天与贤则与贤天与子则与子者也伏以皇太子生知忠孝性禀温文允符当璧之祥宜正抚君之重筮龟叶吉简册增辉而又举洊雷之声因而作解导少海之润用以涤瑕必由旧章降此大赉纶綍四出狴牢一空率土普天不胜庆幸臣出官禁署承乏方州目不覩朝廷之仪手不掌文翰之职虽违素望实偶昌期伏限郡政不获奔诣天阙臣无任
　　贺立皇太子表代　　　　　　汪彦章
　　显膺宝册升位春宫临轩行旷古之仪见庙示承祧之重恭惟皇太子殿下分辉宝绪毓粹璿源挺天人岐嶷之资禀神圣徇齐之教当周室本支之盛独冠百男宜汉家羽翼之成无烦四皓前星外炳洊震中潜某幸列宗枝喜隆邦本河润九里方率族以依仁日有重轮愿登歌而荐祉
　　贺立皇太子表
　　孚号扬庭元良贰极明父子君臣之懿协神只宗社之休恭惟皇太子殿下信厚发中寅恭承上得贤哲少成之性符邦家长发之祥方四履以提封遂三加而冠阼歌咏重晖之日允合天心旂登一角之螭仍昭圣祚某久参肺腑同奉威顔传闻徽册之颁倍百外朝之庆
　　贺立皇太子表　　　　　　　汪彦章
　　显膺徽册昭示盛仪因岁律之更端启春宫而正位恭惟皇太子殿下地居嫡世望冠宗英受脤称藩夙重维持之执闻鸡问寝日承粹穆之顔爰奉丝纶进专匕鬯居列九重之邃班逾三恪之尊某久附余晖欣闻孚号崇贤肇启莫陪汉苑之防棠棣增华愿献周诗之庆
　　贺皇太子进封表　　　　　　曾文肃
　　臣某言伏覩进奏院状报今月三日内降白麻一道皇子天平军节度使均国公授彰武军节度使进封延安郡王者百辟在庭诞扬于明命大邦维屏肇建于元良宗社增休幅员均庆臣某【中贺】窃以周封姬姓之国亲如鲁衞则莫与比隆汉非刘氏不王外薄胡越而皆为列壤故信厚之风称于麟趾而藩辅之势安于犬牙焕乎典常着在方册恭惟皇帝陛下稽若成宪规恢逺图眷天材之夙成顾位号之非称揆辰之吉相地以封尊爵名城宠冠公侯之上高牙大斾荣兼将相之崇深根固本以扶不拔之基强干弱枝以阐无穷之祚孚号闻于中外欢声洽于迩遐臣久玷近班亲逢盛事洊雷方震更增赫赫之大明振鹭有仪莫预跄跄之率舞欢欣踊跃倍百等伦
　　宝册　册皇太后　册皇后册皇妃
　　贺册皇太后表　　　　　　　张全眞
　　刚辰叶吉缛礼备成王化所基式表一人之庆母仪增重聿臻万国之欢【中贺】恭以皇太后道配乾元徳符帝眷诞育圣神之质嗣承贻燕之图属戎马之内侵从銮舆而逺适未崇位号徒想音徽恭惟皇帝陛下禀天纵之英姿辅日新之圣学丕扬大业坐致中兴谓祀夏配天实本有仍之懿清宫见庙当先薄后之迎然以未闻北狩之还尚阻东朝之养惟圣人无以加孝视天下不足解忧正长乐之隆名奉慈宫之宝位兾上天之悔祸尽洗边虞伫行殿之传归永安人养臣叨分屏翰宻迩阙庭拭目熈朝倾心盛事尧门纪瑞增光图史之传汉殿称觞阻预臣邻之列
　　贺册皇太后表　　　　　　　蔡君谟
　　竭天下之养虽恭报于厚慈尽朝廷之仪在极崇于徽号神只协应夷夏同欢【中贺】臣闻夏商以前六宫之制邈焉而无纪姬刘以降五翟之法灿然而备存姜嫄大姒之流音明徳和思之继盛载华礼典允属昌辰恭惟皇帝陛下纯被九朝绍恢四圣成社稷之大计母道有光酬天地之至仁隂灵克顺爰归功于慈训遂推美于琼章家国庆安恭孝交至臣忝尘法从恪守藩封
　　贺皇太后迁慈福宫表　　　　周丞相
　　伏以丕崇礼典尊奉母仪肇新宏宇之严昭揭隆名之美一人尽敬百辟倾心臣等【中贺】恭惟皇帝陛下徳配乾坤行高今古绍尧行道甫深继志之思如舜事亲益谨承顔之养乃酌累朝之制载营长乐之规本老氏之一慈衍箕畴之五福茂扬懿范增耸羣瞻择吉日以考成顺阳春而移御兹极人伦之至尤为孝道之光臣等幸与周行愿伸善颂风移四海知圣【阙】
　　贺册皇后表　　　　　　　　许仲启
　　刚徳体元载叶离明之继柔仪礼内式扬坤厚之承治被六宫欢腾万防【中贺】恭惟皇帝陛下肇基王化致察人伦仰怡重庆之顔夙资辅佐俯正长秋之位偕奉防甘若稽神禹之谟葢有涂山之助廼迎谷旦俾陟椒房臣属与分符逖闻发册正心诚意识圣道之造端易俗移风必礼经之仍旧
　　册皇后贺至尊表　　　　　　许仲启
　　仰承慈训治形端本之余肇正柔仪徳显储徽之盛【中贺】恭惟至尊夀皇圣帝陛下多能将圣建极惟皇舜既察于人伦周犹基于王化陈槐宸之旒冕以授储君总椒掖之袆褕俾登贤妇臣尚叨假守莫获随班道广二南想问安之自内教惟五品知继志之得人
　　贺册皇后表　　　　　　　　赵徳庄
　　天心作配是开伣妺之祥坤徳无疆式正象星之序吉符龟筮望协人神窃以隂阳迭运则四时成日月并照而万物丽涂山启而兴夏姜嫄降而生周故当睿智有临之期必有恭俭节用之助礼斯为重教所由兴恭惟皇帝陛下再造丕基系隆景命敬脩以逺声色克勤以御家邦清庙精禋谨春秋之明荐东朝至养承朝夕之慈顔丕惟辅佐之求宜遴柔良之选载稽故实爰讲祲仪上遵母训之严下徇官师之请章玺绶以备物俨袆褕以展容芳懿扬于椒房高明俨乎宸极人伦既正风既始于闗雎王化攸基时自臻于麟趾臣等久防乐育获际盛明丕显其光知四方之赖庆乃占我梦期百世之垂休窃同遐迩之心俯极欢愉之咏
　　贺册皇后表　　　　　　　　晁之道
　　帝徳御天化成九有坤仪正位庆洽万邦凡预生成举同抃蹈【中贺】窃以在昔盛世惟先哲王必有贞顺之贤来防休明之运实惟天作非特人谋恭惟皇帝陛下道格家邦教敷中外法堪舆之覆载参日月之照临时享罄九庙之恭聿求助祭日严致两宫之奉思尽承顔宜有柔顺利正之姿以配圣神文武之徳惟时淑媛式协昌期莞簟即安已应高禖之庆宫闱防化早形彤管之风是宜稽合典章崇正位号以笃皇天之眷命以承永世之丕休臣祗荷厚恩侧聆盛典仰二仪之化育载深蝼蚁之情罄万夀之欢呼莫预鸳鸾之列臣无任
　　贺册皇后表　　　　　　　　曾文肃
　　天作有徳益享太平之休文定厥祥聿求内助之懿肃使介以将命备典册而扬庭幅员有生鼓舞相庆臣某【中贺】窃以体坤元而育万物主隂教以统六宫得闗雎之窈窕而无伤善之心躬巻耳之忧勤而有进贤之志足以灵承宗社作配圣神维持母仪选自世胄奉珪币之聘而讲希濶之典致袆翟之饰而厚正始之风缛礼焕乎非常欢声震乎无外此葢皇帝陛下文明天纵睿智日跻缉熈昭考之康功燕翼文母之慈训眷图邦媛表正宫闱警戒相成岂特辅唐虞之际盛柔嘉维则固将继任氏之徽音臣叨备逺藩亲逢嘉防祝圣人之多子窃慕尧封颂天子之万年敢忘虎拜属拘官守不获躬诣阙庭
　　贺册皇后表　　　　　　　　曾文肃
　　椒房懿徳宝册降衷庆溢宫闱欢腾海宇窃以握干垂统必资助于坤柔治外宣风亦先成于内治母仪期备妇顺以明稽合旧章懋隆新制恭惟皇帝陛下纉承丕绪绍复洪图踵遐武之重光措函生于累洽先乎民物明王者之至公及于闺门着天下之大义维皇立配于国承家载嗣徽音将以正心而逮下不加崇号无以示民之有尊诞锡洪名荣褒淑徳然家人利正讲闻羲易之词而君子好逑载美闗雎之义自古所重于今是称位定壸中化成天下
　　贺册皇后表　　　　　　　　苏子瞻
　　纉女维莘伣天之妺事闗庙社喜溢人神【中贺】臣闻三代之兴皆有内助二南之化实本人伦维闗睢正始之风具既醉太平之福民有所恃邦其永昌恭惟皇帝陛下自诚而明惟睿作圣辑寜夷夏徳既茂于治朝辅顺隂阳政兼脩于内职既膺大庆益广至仁下逮海隅夫妇无有愁叹上符天造日月为之光明受禄无疆与民同乐
　　贺册皇后表　　　　　　　　　汪彦章
　　帝图内治天锡柔仪前占龟筮之祥懋举袆褕之礼【中贺】伏以坤配天而乃顺月受日以为明不表徽音孰宣隂教既辅成于全盛宜登配于至尊恭惟皇帝陛下诚以齐家孝惟尊祢爰正轩星之象用承长乐之顔臣久冒明恩欣闻盛典虽外庭称庆莫陪百辟之趋然辅郡承流行被二南之化
　　贺册贵妃表　　　　　　　　王介甫
　　祲盛之礼发于宫闱欢乐之声播于寰海【中贺】恭惟皇帝陛下仿古之宪刑家以身乃资妇徳之良俾贰坤仪之政葢闗睢之求淑女以无险诐私谒之心鸡鸣之得贤妃则有儆戒相成之道于以求助不专为恩生逢明时窃观盛事祝圣人之多子辄慕尧封思令徳以式歌岂慙周雅
　　谱牒
　　仙源类谱贺太上皇帝表　　　吕伯恭
　　清都绛阙固高视于羣生宝系璿源实仰资于太极告成典册垂范礽云窃以穹颢生民濬发皇宗之盛丕天大律于昭帝系之严显允熈朝肇开圣统徳隆泽厚命既即于万年冑逺族蕃谱方登于六世戚疎区别昭穆派分虽国论民言不至斋心服形之地然宗盟家政有闗问安视膳之余爰拣日以龟从咸望云而鼇抃驩腾濡渎庆溢丛霄恭惟太上渊静化元希夷物始大纲授舜既荡荡以无名九族睦尧本亲亲而有叙光泽穆清之邃具膺蕃衍之祥臣等幸际休辰与观盛事中兴功业斯干戢载于父兄百世本支陈锡永观于孙子
　　仙源类谱贺主上表
　　天发庆源衍皇支于有永国严大典章烈祖于无疆令日载蠲上仪交举窃以建邦启土冑本出于神明扶世导民徳实参于化育厚苖裔之凭藉培厯运之灵长炎宗肇兴上通元造昭陵在御专以至仁垂光覃被于云礽流泽涵濡于亿兆厥开真主并辑旷文谱增属籍之华牒冠史臣之録发挥昌绪见小宗大宗之蕃申载宏纲示特书屡书之重源流综贯典册崇成由宣祖以来咸星罗于霄极若明道而后实日靖于鸿图振振信厚之风皥皥太和之治银潢滉漾玉版閟严千八百国之封先乎异姓五十六族之籍展也同符懿铄厖洪函生闿泽恭惟陛下隆恩睦族骏惠绍基帝系绵延鉴枝叶本根之辅皇猷浑灏思规模矩矱之遵式是丕彝对于华旦臣等参联廷宷亲覩邦祺垂统聿传陋柳芳永泰之谱休声逺继赓石介庆厯之诗
　　贺皇子冠礼表　　　　　　　邵泽民
　　濬哲发祥克昌基本神明肖质允属元良爰当可冠之时大讲加成之典十行降札四海倾心【中贺】窃以道有废兴时随损益饰容正体孰识上仪涓日筮宾殆成虚礼恭惟陛下振百王之絶学纳一世之大中谓化民实本于齐家而制治莫先于善俗眷惟元子翕受天祺早备问于寝门久联华于国邸宜膺盛式允协圣经三加弥尊一人有庆兹葢伏遇皇帝陛下圣本天纵徳裕日新作民孚先敷时纳治壮皇图而增固懋帝祉以无疆宗社垂休幅员来贺臣叨分符竹逺去轩墀丹诏载辞畅四支而交抃明庭错事陪百辟以何从
　　贺郡王冠礼表　　　　　　　汪应辰
　　吉日载涓缛仪备举庆由禁掖欢洽寰区【中贺】臣闻圣王察于人伦葢将敷教男子重乎冠礼所以正身弁有三加宾存一献弥贵成人之道适当就傅之年矧是皇家恢崇王爵天临秘殿俯观展采之容星拱大庭咸覩峩冠之美灿然嘉事属此盛时兹葢伏遇皇帝陛下乐育羣材型仪万国丕合多男之祝益开同姓之封用壮本支率循法度俾其谨始庸示有终臣未造外朝侧闻茂典安荣相若庆忭攸深臣无任
　　贺颍王过礼表　　　　　　　蔡君谟
　　讲名典礼纳配储闱奠笄之仪告成守土之臣交忭【中贺】恭惟皇帝陛下仿天合徳与日齐明思隆长世之基豫正少阳之位爰崇淑媛以俪元良龟筮协从耀青宫之徽册本支增茂扶炎运于无穷臣幸预通班忝临逺郡
　　贺鲁国大公主出降表　　　　王介甫
　　占虵叶梦祥实发于先朝奠雁告期文甫成于外馆【中贺】臣闻亲成经五礼之始睦婣贯六行之中善与物昌庆惟时赖恭惟皇帝陛下齐家而国治睦族而民雍恩隆天属之尊礼重王姬之降谨所选尚燕及文母之慈厚于送归追成穆考之孝臣叨陪兴运获覩盛仪虽句胪中絶于九賔然呼舞外均于百兽
　　祭祀
　　贺北郊礼成表【代】　　　　　　汪彦章
　　讲顺只之美报脩宗祖之上仪天跸顺旋海隅胥悦中【贺】恭惟皇帝陛下徳业渊妙精诚静专踵行三岁之祠并答两仪之贶谒欵郊畤脩明国章地求习坎之方物取上黄之象合于经谊迈汾脽就祭之文揆厥本原追神考欲行之志臣幸当初学亲覩祲容闻熈事之告成与外朝而同庆
　　贺北郊礼成肆赦表　　　　　孙仲益
　　肇禋吉土涓日至之休成昭格柔只报坤元之博厚允膺并贶丕显顾懐【中贺】窃以求象类于隂阳致明察于天地三代受命式严肆赦之常两汉卜郊乃有合祭之礼洪惟永命骏发徳音遘上圣之勃兴准六经而著作交灵心而祗顺允答资生伸母事之至诚聿崇亲飨舞咸池以合晟乐饬齐辂以建太常垓陛两城合于耦数尊罍异制宠厥含章褒对百神因崇丘于方泽作为六合奠嘉玉之黄琮用能风雨弗迷星纬咸叙充嘉气于重宇烛荣光以向辰神人以和祖考咸格荐祭如在毕圭璧瘗埋之仪肸蠁来临致丘陵蠃介之物陛下钦承骏命只翼燕谋搜举千载之阙遗折衷诸儒之稽考断自睿意发挥祲容臣等预觌齐明叨陪陟降率时昭考辑旷世之弥文于赫汤孙继自今而作古
　　贺北郊地只示现表　　　　　孙仲益
　　伏覩五月某日皇帝夏至前日隂曀是夜宿斋星宿明焕暨至行礼空中有神物旌旗光景示现精意以享对天地之严恭受命咸宜应乾坤之昭答清衷所向瑞应聿懐陛下讲三代久阕之仪饬千载难行之典肇称美报以答嘉生求比象于两仪制维新之百礼肆惇宗惟我元祀肇举黄琮用肃恭于尔明神躬祠方泽乃者宿斋祗祓星纬焕明将事载隂风云隠晦出郊洒道具曕零雨之蒙効驾还宫始霈随车之泽矧乃荐牲奠玉恍若来临饮胙受厘惕然如覩至隂肃肃氛祲出于崇丘蕴隆虫虫灵光烛于区宇万舞有奕八变告成咸秩无文爰致蠃物事地以察山林川泽之効珍先天不违雨旸寒燠之咸若臣等参陪陟降预觌嘉祥祝史无求福禄自至岂止膺灵只之景贶迄用康年固宜禅梁父以报功永言配命
　　贺明堂礼成表　　　　　　　王介甫
　　搜讲上仪神天底豫敷施大号夷夏交欢【中贺】葢闻圣以享帝为难孝以严父为至周右烈考或委政而弗专汉祀诸神或窃礼而无实恭惟皇帝陛下道包众甫运防丕平巍巍成功尧之所谓大业业致孝舜之所由昌涓选休辰肇称嘉享百礼既至而正惟已独万夀攸祚而福与众均臣久冒眷怜方婴疚疾奉承笾豆乃独后于臣工跄舞笙镛窃自同于鸟兽
　　贺明堂礼成表　　　　　　　汪彦章
　　夙涓刚日祗见合宫诚意上孚色动房心之次灵厘下被恩均煇习之余作民恭先惟圣时克【中贺】恭惟皇帝陛下灵承天地光昭祖宗具绵蕝于曲台懋建中和之极举燔柴于吉土允符精祲之交臣幸托宗枝获承慈防闻神只之昭格与民庶以交欣
　　贺明堂礼成肆赦表　　　　　　曾子固
　　昊天无声之载人莫能名先帝罔极之恩物何以称维总章之定位秩宗祀之洪仪祗荐至诚用伸昭报【中贺】恭惟皇帝陛下躬夙成之圣质而博古多闻经特起之大猷而虚心广览振千龄之坠绪绍三代之遐踪霈泽之所涵濡太和之所煦妪华夏蛮貊无一夫不获其宜草木虫鱼无一物不遂其性爰求祭典用告王功葢诸儒之説为不经则折衷于孔子而近世之事为非古则取法于周公罢黜异端推明极孝以尊莫大于祖故郊于吉土以配天以本莫重于亲故享于合宫以配帝恩义两得其当情文皆尽其详撤俎云初均厘甚广昭哉皇矣实难遇之昌期巍乎焕焉信非常之盛礼臣幸逢熈洽未奉燕闲一违前跸之音四偶亲祠之庆青云多士皆预桥门之听观黄髪孤生独叹周南之留滞
　　贺明堂礼成表　　　　　　　　张全真
　　清跸时廵深轸四方之多事合宫大享恪遵三岁之彝章诚既格而神娯庆遂行而民赖【中贺】臣闻礼或隆而或杀祀有报而有祈属边衅之屡生致容典之几坠未暇备隆于百礼特杀其文虽曰大报于三神以祈为主爰举绍兴之近制实遵皇祐之陈谟天地合宫祖宗并侑圣明之能述作尽洗拘挛中正以昭馨香自膺顾享恭惟皇帝陛下生知恭俭躬履艰危菲禹食以寜神土尧阶而率下斋明盛服搜讲上仪五室九筵制既严于路寝三牲八簋诚自接于高灵臣忝帷幄之旧备藩垣之烦再逢熈旦独逺周行馂事受厘莫賛鬼神之问疏恩作解获沾雷雨之施
　　贺明堂礼成肆赦表　　　　　苏子由
　　享帝尊亲古今之大典推恩肆眚天地之至仁举此威仪并在今日【中贺】伏惟皇帝陛下以仁御世以诚事天乾清坤寜兵戢民阜人悦故神罔不宥物备故礼得以成一享圜丘三谒路寝诚敬之心与日兼茂寛大之泽无物不防能事既脩全福自至方将享尧舜之上夀膺成康之令名民愿所同天心是若臣顷侍帷幄稍歴嵗时谴责之深坐甘没齿江湖之逺犹兾首丘久蛰泥涂闻震雷而惕若深囚笼槛得清风而自疑
　　贺明堂成表
　　肆觐东后方躬五载之廵平秩西成不忘九室之飨人心咸豫天眷昭回【中贺】恭惟皇帝陛下增光祖宗再造区宇我将我享爰搜讲于上仪有壬有林用绥懐于列辟箫管备举笾豆静嘉神之格思终扫平于大憝民亦劳止咸仰戴于中兴勃然成功高出振古臣顷辞文陛冒领守符骏奔走于下尘莫陪盛礼乐中和于逺域徒切倾心



　　五百家播芳大全文粹巻一中
　　钦定四库全书
　　五百家播芳大全文粹卷一下
　　宋　魏齐贤
　　叶　棻同辑
　　表
　　徳音
　　贺南郊赦表　　　　　　　　　曾文肃
　　继体守文既日跻于圣敬报本反始式昭示于昊穹翕受百神之厘敷为四海之泽涣号扬于中外湛恩洽于幅员臣某【中贺】窃以洪覆难谌惟圣人为能飨齐明以祀示天子必有尊用陶匏藁秸以称其诚备銮辂衮龙以致其美紫坛八觚而天位定黄钟六变而神贶交盖发祥隤祉所以为民故赦过宥罪与之均福矧丕承于寳祚方躬见于圜丘肇禋有成时肆大赉至于广蠲金谷之负深恤里【阙】　　昭天漏泉汪洋乎其无间垂髫戴白
　　鼓舞乎所未闻欢声【阙】　　　　兹盖伏遇皇帝陛下宅心寅畏凝命穆清率祖考以思王业之艰难恵宗工以奉孙谋之燕翼乐休成于熈事推庆施于函生臣假守邉藩亲逢盛际莫陪多士奉璋之列实同斯民撃壤之歌
　　贺南郊赦表　　　　　　　　　　王介甫
　　精意上昭神灵底豫茂恩旁畅夷夏绥和臣某【中贺】臣闻道以享帝为难礼以配天为至有秩斯祜唯四表以欢心胡臭亶时匪九州之美味自古在昔若圣与仁厥遭昌辰乃覩熙事恭惟皇帝陛下迈种三徳敷奏九功率吁奉璋之众髦肇称奠璧之新礼庙笾致孝郊血告幽诚既格于穹旻福遂均于品庶振忧矜寡原宥眚烖第五玉以褒封善人是富发三钱而庆赐贱者不虚天其居歆人以呼舞臣夙叨宠奨亲值休成虽无预于骏奔实不胜于窃忭
　　贺南郊赦表　　　　　　　　　王禹偁
　　臣某言今月二十日降到赦书一道南郊礼毕大赦天下者臣当时集军州官吏百姓僧道宣读施行讫严父配天王者之达孝眚灾肆赦有国之大猷凡在羣生罔不同庆臣闻有虞尚乎徳祖颛顼而宗尧周人重其先禘帝喾而郊稷沿革之文则异祠祀之义斯同率由旧章兹曰大事虽天子必有尊也非圣人孰能行之伏惟尊号皇帝陛下司牧黎元敦崇孝治言有父也宣祖昭武皇帝积徳而累功言有兄也太祖神徳皇帝开基而创业继志惟谨守文则难化成而日用不知寅畏而夕惕若厉故得昆虫咸遂戎狄允懐文物声明损益乎三代道徳仁义寖染乎万民有是圣功推功于天地有是圣徳逊徳于祖宗乃备严禋聿伸大报礼乐具举岂三年之不为玉帛载驰见四海之助祭列圣至止上帝格思锡鸿休于无疆明大孝之不匮礼成而退天且不违自非吉蠲之诚达于上下孝弟之至通于神明孰能若斯其盛欤由是因纯嘏之休覃雷雨之泽谓万方有罪于是乎释缧絏之人谓百姓不足于是乎逸逋逃之赋炤烛幽壤涤荡瑕疵顺天推恩与物更始诗不云乎一人有庆经不云乎万国欢心自可追三王而比崇非止黜五霸而不用者矣臣出官内署承乏専城既不得陪冠剑之班行俎豆之事舞抃于黄道登降于紫坛又不得涌非烟之词濡甘露之笔藻绘于玉册发挥于皇谋亦臣之不幸也然而当求治之朝居分忧之任得不道扬兑泽训戒齐民瘳其疮痍浸入骨髓亦臣之大幸也伏限郡事不获奔诣阙庭臣无任
　　贺明堂赦表　　　　　　　　孙仲益
　　礼成宗祀修累圣之弥文恩锡庶邦广穹昊之景福一洗寰区之眚举霑旷荡之恩恭惟皇帝陛下只燕孙谋绍隆明徳虽四方之虞求靖而三嵗之典弗违上以对越在天之灵下以浃洽好生之徳岂止欲囹圄空虚而谨罚庶几俾盗贼向化而革心臣祗率吏民布宣徳意想缛仪于路寝莫预骏奔均庆赉于海隅共欣涣汗
　　贺明堂赦表　　　　　　　　苏子瞻
　　宗祀告成修累朝之盛典端门肆眚答万宇之欢心凡有识知举增抃跃【中贺】窃谓祖宗恩信之所被譬如天地寒暑之不差将推作解之仁必在当郊之嵗恭惟皇帝陛下宪章六圣左右三灵上帝眷而风雨时壬人去而蛮夷服讲明大礼对越昊天懐柔百神向用五福大河修复奏轨道于东流藩邸顾懐锡鸿名于西府臣备员法从待罪守臣想闻路寝之鼔钟曾叨奉引嘉与海隅之草木同被恩私
　　贺明堂赦表　　　　　　　　苏子瞻
　　严配礼成民皆知孝好生徳洽天下归仁凡防一洗之恩举有惟新之喜【中贺】伏以功存庙社而辞其礼徳及草木而讳其名此圣人之所难幸微生之亲见恭惟太皇太后陛下勲髙任姒道配唐虞顾惟致治于和平孰不归心于保佑合宫均福毕修累圣之文会庆告成不居先后之位臣职叨禁从身逺阙庭既欣涣汗之私溥霑动植更喜谦光之美独冠古今
　　贺明堂赦表　　　　　　　　曽子固
　　奉承圣考升配上天秩盛礼于法宫推大恩于率土【中贺】伏以皇帝陛下有聪明好古之质有恭俭爱人之诚兢畏万几仔肩一徳燔柴展报既昭告于元功严父致隆又推明于极孝越成厘事均布鸿休草木昆虫皆令受赐华夏蛮貊莫不归仁臣心系北辰身縻东土永懐故事难求汶上之图归逺清尘方叹周南之滞
　　贺登极肆赦表　　　　　　　许仲启
　　厯数在躬既亲承于舜嬗雷雨作解初广被于周封仰止重熙集兹大顺【中贺】恭惟皇帝陛下仁兼天覆量极海涵奉鬯东闱俾羣黎隂受其赐凝旒南陛将万彚各得其宜礼崇揖逊之余泽茂厐鸿之后削三章于笔下不但删烦运八柄于环中莫先驭幸臣抚摩攸寄旷荡是逢夀域四开欲对吏民而鼔舞化基一立谅移风俗之权舆
　　改元
　　贺改元表　　　　　　　　　赵徳庄
　　履端于始分介夀于两宫谓一为元用同文于四表诏音诞布品物均欢【中贺】窃以天作髙山亿万年而不拔龙飞白水二百载以中兴启佑昌辰若稽成宪兼举鸿名之懿一标凤纪之新蒇有虞上日之仪王春无外符贞观元正之义圣孝弥光恭惟皇帝陛下清明在躬勉强行道南乡三逊厯数自归五日一朝徳教如响体干行而利见观泰象以财成爰因卜年明示初政规模宏逺耸夷夏之前闻光训答扬极子孙之茂烈臣滥宣寛大亲际休明告以昭时窃仰三朝之盛授兹神防愿占九会之期
　　贺改元表　　　　　　　　　李成季
　　神休沓至昭示圣时岁号更新钦承天意布宣万国鼔舞羣情【中贺】恭惟皇帝陛下一徳咸通三灵眷佑诸福之应縁类而来明昭下土则神光烛天泽润生民则甘露如雨欲付以享邦之庆又申之受命之符皆前世所罕闻不逾时而来上载之简册播诸声诗犹未足着无穷之传复何以表非常之贶方将诏世宜重纪元太史编年无愧祖宗之美明堂颁厯永同天地之期
　　贺郊祀改元肆赦表
　　行会通之礼肇三嵗之明禋下寛大之书新一元之美号熙事允成于上日湛恩诞布于中州窃以祀天地者国家之盛仪法祖宗者帝王之能事仰惟上圣顺考神谟肇祀改元遵艺祖干徳之制卜郊迁日法太宗至道之规前烈用光孙谋惟永恭惟皇帝陛下秉国御箓体道承干厯数在躬当圜丘之美报蛮夷猾夏偶外阃之戒严申诹日以致防俄动天而昭监倒戈不用和戎狄以正诸华启蛰而郊执珪币以见上帝夕烽灭照柴燎告升春泽发生震雷作解与生灵而更始改正朔以承天保合太和永受厥福臣职分偏垒身逺外朝启运千龄仰庆乾元之用九举觞万夀阻陪嵩岳之呼三
　　贺正　贺冬　贺月旦
　　贺元会表　　　　　　　　　王介甫
　　汉仪髙会方登四海之图周厯俯颁乃献百官之象【中贺】恭惟皇帝陛下含徳渊懿抚辰休嘉乘姑射之云龙所更者化存胥敖于蓬艾各遂其生运与日升道侔干始臣尚依枌社独隔枫宸缅瞻朝着之班窃慕封人之祝
　　贺元会表　　　　　　　　　秦少游
　　十三月为正前既稽于夏道二千石上夀仍参承于汉仪盛旦载途彞章具举【中贺】伏惟皇帝陛下财成天地参并神明命羲和之二官谨春秋之五始调和元气抚御中区肆属春王之朝肇修元会之礼鸡人呼旦庭燎有光外则虎贲羽林严宿衞之列内则谒者御史肃班行之容漏未尽而车辂陈跸既鸣而鼓钟作应龙髙举云气毕从北极上临星宿咸拱受四海之图籍拜万国之衣冠嵗月日时于焉先正声明文物粲尔可观迈康王酆宫之朝掩髙帝长乐之事蔼颂声而并作郁协气以横流臣比逺天光遽更年籥职拘藩国莫瞻龙衮之升心折宸居但想兽樽之列
　　贺元会表
　　太昊司春王者大乎居正天子当宁圣人所以履端粲盛典而濶希沸羣心而踊跃【中贺】恭惟皇帝陛下王功嵗省帝徳日新考图籍于三朝来玉帛于万国冢宰献嘉禾之瑞史奏丰年乡老登贤能之书时当大比天人和会福禄繁多臣竦聴上仪冒居迩列路朝千里莫瞻庭燎之光韶乐九成骤起钧天之梦
　　贺元会表
　　嗣嵗更端寳厯再新于大号众星拱极绛袍新御于法宫辟象魏以颁常履春朝而谨始诞敷成命昭示多方臣某【中贺】伏以行夏正而奉三微被舜袗而朝百辟具典礼则岂特甘泉之上计施徳泽则非徒宣室之受厘陛防峙而天威严箫韶张而乐府备九賔就列肃冠佩而集鹓鸾五辂在庭建旂常而载日月覈名实则收八方之图籍懐逺迩则纳四海之贡珍是为一元熙洽之辰允属千载亨嘉之会黼黻皇业弥纶旧章恭惟皇帝陛下若古大猷跻时百揆运徳乎圣神文武之上储精乎蜵蜎蠖濩之中勤劳万几经理百度讲祲容之希濶增盛旦之光华臣年迫桑榆迹羣麋鹿久婴谪籍寖逺清光附凤攀龙莫与称觞于北面击壤鼓腹唯祈介夀于南山颂蹈欢呼倍万夷等
　　贺元会表
　　夏正三朝肇启孟陬之纪禹会万国爰开太紫之庭熙事告成含灵咸豫【中贺】窃以鲁史之大一统盖谨天端周官之别八賔莫先春见故自昔迓衡之际有朝元来会之仪谓环以星辰拱宸居而若极则逺夫防陛尊人主以如堂于赫昌期载隆懿典恭惟皇帝陛下光昭嗣服丕冒寰区储神蠖濩之间既归于治稽古礼文之事方采其宜适因颁厯之初肆举受图之旧询朝政以恤民隠究皇仪而展帝容绵蕞遽陈哂前闻于长乐兽尊爰设备遗式于咸宁凤来应于九成山自称于万嵗臣滥当上计遐阻奉觞不意微生见艺祖乾元之徳但惭能赋乏东京平子之辞
　　贺元会表　　　　　　　　　汪彦章
　　二仪交泰躬寳厯以履新万防骏奔御端朝而受祉恭惟皇帝陛下徳惟天合圣与日跻薄海内外而悉主臣观时会通而行典礼乃承千载之统大备九賔之仪列侍东曹犹想儒冠之表着邈居南纪愿同江水之朝宗
　　贺元会表　　　　　　　　　石敏若
　　春入东郊协四方之正朔星环北斗拜万国之衣冠盛礼传闻普天交庆【中贺】恭惟皇帝陛下缵禹之服行尧之道隂阳和而寒暑平法度彰而礼乐着式当谷旦寅举上仪燎设广庭香飘合殿羽林神防髙瞻帝座之尊瀚海隂山同上圣人之夀臣恪居支郡阻造路朝班厯授民已应飞灰之葭管称觞望阙徒倾向日之葵心
　　贺元会表
　　接千嵗之统方启昌期盛九賔之仪大朝献嵗会簮缨于率土瞻旒扆于中天【中贺】恭惟皇帝陛下道冠羣伦泽流亿世天庥滋至如受命之惟新治具毕张见修文之益备【某】久尘法从叨领真祠闻盛典之复行与羣情而交庆受四海之籍遥企乎垂衣奉万年之觞莫陪于舞手
　　贺元会表
　　一元纪嵗既逺取于夏时九陛传觞亦兼循于汉制肆均羡福广被多方【中贺】恭惟皇帝陛下寳运中兴上仪再举千官尽肃益知天子之尊万物咸新共覩圣人之作臣昔陪近侍久去周行疾病滞留阻执大庭之贽梦魂髣髴如闻长乐之钟
　　贺正表　　　　　　　　　　赵徳庄
　　帝出乎震载更尧厯之新斗合于寅允协夏正之建庆丛上日祥应昌期【中贺】恭惟皇帝陛下道妙弥纶诚赞化育璇玑密运天地节而四时成玉烛均调隂阳和而万物得干戈载戢礼乐备兴皇极锡民方顺发生之令大钧播物咸归仁夀之途臣职在守符神驰魏阙接千嵗之统亲逢有道之长奉九行之觞遥庆太平之福
　　贺正表
　　臣某言三阳交泰正元会于路朝万国倾心观法则于象魏臣某【中贺】恭惟皇帝陛下天临四海子惠万民应运抚期方御无疆之厯对时育物宜膺滋至之休臣假守边陲遥瞻帝阙上千万夀阻称虞殿之觞同亿兆人逺效华封之祝臣无任
　　贺正表
　　璿政更端会三元而启祚王春正始开万彚以咸新臣某【中贺】恭惟皇帝陛下舜徳诞敷文谟丕显永御无疆之厯光膺至治之休与物为春当青阳而出令顺帝之则处黄屋以非心嗣嵗并兴羣情交泰臣滥居边阃权守郡符献颂称觞虽阻陪于汉殿望云就日惟欣戴于尧天臣无任
　　贺正表
　　气肇青阳诞布始和之令春回丹禁聿修首祚之仪庆集三元欢腾万宇恭惟皇帝陛下凝神昭旷受命溥将井钺参旗戢师干而弗用箕风毕雨霈解泽以旁流何福不除有室大竞臣等获叨庆赖久冒慈怜鸳缀充庭共仰瞻于北极椒觞荐夀敢防颂于南山
　　贺冬表　　　　　　　　　　吕伯恭
　　羲驭迎长厯既传于大舜鲁台书瑞云咸望于帝尧凡厥含生胥为善颂恭惟太上皇帝妙参三极髙蹈百王游物之初坐毓滋萌之彚御气之辨黙符亨长之阳顺履休辰备膺纯嘏臣等备偕羣品仰跂太清本本元元起数载符于一复父父子子并明永协于两离臣无任
　　贺冬表　　　　　　　　　　　张钦夫
　　律应中声迎长景宜人神之赞善辅宗祏以储休【中贺】恭惟皇帝陛下重尧之华行禹之智吁俊以尊上帝敛福而锡庶民周典是遵待彼隂阳之定羲爻黙契见夫天地之心臣叨奉藩条阻陪班缀天子万夀敢忘归美之诚王者三微愿广好生之徳
　　贺冬表　　　　　　　　　　王介甫
　　庶彚潜萌上仪亚嵗室告气行之协台占瑞至之嘉伏惟皇帝陛下考敦复于大中吁朋来之众俊刚健之徳与阳皆亨夀昌之期如日方永臣叨荣近列撄疾殊方鳬趋独后于在廷雀跃实深于存阙
　　贺冬表
　　气复黄宫茂对物资之始晷移北陆寅賔日至之长【中贺】伏惟皇帝陛下道与时行化犹天运嗣无疆而履位建有极以宜民甫临阳长之期大袭福绥之庆臣恩容居里病阻造庭虽荐夀以无阶顾驰心而曷既
　　贺冬表【代】　　　　　　　　　晁无咎
　　经谨周正厯推子朔景短穷而长至卦剥尽而复来庆始宫闱欢均海县【中贺】恭惟皇帝陛下中和致理仁孝承祧化本时行元统天而不息徳方日起明出地以无疆观云导民物之康斋居待隂阳之定履端于始求福不回臣亲托本支生陶恵爱倾一心而犹藿祝万夀以如山
　　贺冬表　　　　　　　　　　汪彦章
　　日官防日于朝告阳来复天子承天之意与物咸亨爰修亚嵗之仪懋履对时之庆【中贺】恭惟皇帝陛下诚参化育幽赞神明朔复朔而谨治厯之端刑无刑而体好生之徳推步舒长之景数得周正逍遥供奉之班心存魏阙
　　贺冬表【代】　　　　　　　　　晁无咎
　　易谨闭闗盖待隂阳之定传先书物以知天地之祥惟昔宅尊与人同庆【中贺】恭惟皇帝陛下刚柔体道动静得时斋戒自修将神明其至徳财成与合用左右于斯民薰陶太和积累至治臣本支同体茅土分封拟续周诗申百福而干禄敢忘汉礼称万夀而献觞
　　贺冬表　　　　　　　　　　汪彦章
　　三微肇序方迎舜日之长万类倾心同望尧云之逺恭惟皇帝陛下功齐列圣道冒羣伦温柔寛裕而足有容夙谐民愿进退存亡而不失正允合天心理极屯难时当亨复久违温凊徒轸夙宵聴嶰谷之新筩于占则吉覂襄城之法驾不日而旋
　　贺冬表
　　始三微气萌万彚谨观台之占瑞亚献嵗以陈仪臣某【中贺】恭惟皇帝陛下祗遹燕谋灵承休运先一阳而独复敛诸福以朋来臣属此养疴苶然在逺倾心舜日欣寳景之践长仰首尧天祝夀期而等久臣无任
　　贺冬表　　　　　　　　　　王介甫
　　万寳潜萌应黄钟之协气百工胥庆亚正嵗之上仪【中贺】恭惟皇帝陛下体御至神诩扬独智武烈丕承乎前载尧明光被乎多方茂对斯时备膺诸福臣比縁衰疾独逺清光虽存阙之不忘尚造庭之未获臣无任
　　贺冬表　　　　　　　　　　汪彦章
　　日官推三统之元兹为妙始王者会八能之士以卜丰祲惟亚嵗之佳辰启后天之遐福恭惟皇帝陛下道隆治古泽在生民虽孔子之居九夷寖忘其陋效黄帝而从七圣未免于迷既阳复于黄宫宜庆囘于丹扆违顔滋久结恋殊深上汉殿万年之觞莫谐愿御来穆王千里之骏惟祝遄归
　　贺冬表
　　伏以葭莩潜动气腾缇室之和芸荔已萌阳应黄宫之云容呈瑞日驭迎长恭惟皇帝陛下精一执中时几勅命不役耳目陶万寳于化钧载戢干戈纳含生于夀域对初阳之令节蒇亚嵗之上仪万福攸同四方来贺臣叨荣端揆率属周行春八千而秋八千共祝延洪之算踊三百而跃三百徒深抃蹈之诚
　　贺冬表
　　七政上齐协玑衡于景至九仪下辨旅圭璧于阳生休气函防祲容饬备恭惟皇帝陛下道原皇极化浃泰和天地之心玩羲爻而来复日月所照观周正之徧颁同轨同文时万时亿臣等迹污班缀目睇陛防南面而朝羣臣虽亚嵗彞章之旧北乡而夀慈极实熙朝庆典之新
　　贺正旦表　　　　　　　　中山内翰
　　臣某言伏以苍只授职寳册更端斗杓建而环壤皆春庭燎明而叙朝允肃【中贺】伏惟尊号皇帝陛下体元居正藏用显仁推至信以合时保太和而庇俗中机鉴逺奉灵徳以弥寅秘祉来同侔健行而有裕臣以叨分外禄限守列藩莫陪星拱以称觞徒效嵩呼而摅颂祗欢悚恋倍万殊情臣无任
　　贺二月旦表
　　臣某言伏以中和纪朔初吉协辰击豳鼓以宣扬奋豫雷而振蛰【中贺】伏惟尊号皇帝陛下烛明庶政慈衍羣生时祀廸于斋庄神顾洽于优裕介其丰祉允致丕宁而臣遵职攸拘违顔兹邈莫接鸾鹭之序但倾驽蹇之诚只仰宸闱精爽飞越臣无任
　　贺三月旦表
　　臣某言伏以灵气融春庶萌达壤浮枣将修于元禊拂桐适应于嘉时【中贺】伏惟尊号皇帝陛下躬揽万几咸宣九徳奉上昊而致絜居右个以敷和总集丕祥允谐至治臣以恪分事任莫厠班朝徒歌荡荡之风靡罄缕缕之恳臣无任
　　贺四月旦表
　　臣某言伏以炎徳司方正阳命朔风薰兮而发咏麦蔚若以擢芒【中贺】伏惟尊号皇帝陛下盛大履尊盈成固业体髙明而柔克迪渊黙以雷声率迈元猷丕臻殊贶保天襟而允穆洽圣治以永宁而臣尸职连城驰心峣阙莫侧彯缨之列徒深忭岳之诚逖颂亨嘉倍万悰欵臣无任
　　贺五月旦表
　　臣某言伏以中暑宣和重离协盛雨濯枝而咸霈粮栖亩以斯丰【中贺】伏惟尊号皇帝陛下执粹研几显仁熙志抚万邦而有谧勅五典以弥惇履兹化育之辰允契髙明之徳臣以违天咫尺禀圣敎条洽九序以同歌趋三堦而罔获荷恩寖久存恋增劳臣无任
　　贺六月旦表
　　臣某言伏以函钟命律溽暑协时颁氷式考于周仪沈李聿彰于魏典【中贺】伏惟尊号皇帝陛下体元稽古垂正御邦敷五教而在寛庇羣生而咸叙允懐灵顾克迪鸿祥臣欻逺宸闱适叨藩守辨色莫陪于星拱倾心徒切于嵩呼臣无任
　　贺七月旦表
　　臣某言伏以少昊肇秋亢阳举令登周禾而告稔烹豳菽以荐嘉【中贺】伏惟尊号皇帝陛下端扆宅中握机抚众廓帝纮而可大锡民极以保和天祉益新圣庆斯茂臣以忝尸郡禄阻奉朝威祝弥亿以惟防望长安而伊邈忭咏延企实万常钧臣无任
　　贺八月旦表
　　臣某言伏以星杓建酉云曲流商铜壶之昼漏平分华表之夕音互警【中贺】伏惟尊号皇帝陛下渊黙为圣清明在躬教以絜静体元徳以俭慈庇俗五纪协用克彰屡省之勤百谷将登允迪顺成之祉弥膺丕贶诞保鸿名臣以恪守藩条缅瞻魏观但结存心之恋莫陪训则之规臣无任
　　贺九月旦表
　　臣某言伏以金只协序霜隼胜威休工爰考于戴经省敛聿符于夏谚【中贺】伏惟尊号皇帝陛下徳昭可久功着咸亨总步骤于前猷洞希微于至要尚敦冲挹推奉灵元聿懐天祉之多式庇人伦之众永惟孚祐率迪熙康臣以只守郡条邈违陛防西序莫陪于就列中山徒切于存心臣无任
　　贺十月旦表
　　臣某言伏以神顼执权郊只顺祀防正举劳农之典风人咏纳稼之期【中贺】伏惟尊号皇帝陛下统御万邦熙明百志奉天时而允若荷灵祉以来同髙居静渊慈保黔庶省嵗之功允茂体干之徳弥昭臣以幸易藩封密邻圭甸望郁葱之佳气恭认尧茨陪锵济之清班尚违汉墄疲驽感恋夙夕以之臣无任
　　贺十一月旦表
　　臣某言伏以星昴正时律钟推本云俪霄而同色桂冒霰以含荣【中贺】伏惟尊号皇帝陛下端扆凝神处机观运礼乐崇其醲化天地参其茂功介庆祉以惟新保亨基而弥大令辰攸履纯贶允归臣以滥假圭符邈瞻扃禁祗守作孚之式阻趋辨色之朝就恋诚深倍万常品臣无任
　　贺十二月旦表
　　伏以水行攸序月纪斯周奉厉饰以顺畋介宠禧而修蜡【中贺】伏惟尊号皇帝陛下抚清宁之运播鸿鬯之猷恭已御邦对时育物化敦九有薄无外以安澜神输百成祚惟明而合吉臣以恪修民职邈企圣威阻趋建礼之朝徒结子牟之恋臣无任
　　贺正月旦表　　　　　　　　宋子京
　　璿政更端苍涂献祉维新万物是号三朝【中贺】恭惟皇帝陛下统揖天元奋熙民极洪休衍而俾炽庶品动而斯和光启华正交修令典祚均时亿泽与春游臣恪领左符方遥外屏想虎罇之正挹隔鳬藻之趋翔
　　贺二月旦表
　　日履圜钟月躔营室祀谨开氷之洁礼修合扇之常【中贺】恭惟皇帝陛下总一权纲混齐声教抚五辰之善应迎万寳之华旗聿履载阳交孚亿祉臣适司郡政夐阻朝联簉翔鹭以无从拥绨鱼而增惕
　　贺三月旦表
　　协气熙蒸幽萌普达歌恵风于雩馆洁元禊于阳濵【中贺】恭惟皇帝陛下建治民中持盈天则包九围而无外御六辨以载和启朔兹临储休云亿臣适婴州务寖阻朝联束华带之防如企端闱而勤止
　　贺四月旦表
　　月纪正阳律推仲吕琴轸歌风之序天麰荐寝之常【中贺】恭惟皇帝陛下昭徳九围垂精众甫道迎协气之广物遂崇丘之宜告朔普颁圆灵顺向臣恪司守组延注朝旂邈觚凤之双轩羡舄鳬之归翥
　　贺五月旦表
　　炎夏云中晏隂兹定里俗纪浴兰之礼经标聚药之辰【中贺】恭惟皇帝陛下总道研几登皇接统播长赢于万寳戒翕习之千祥吉朔顺颁泰和交向臣恪司虎竹违逺銮闺瞻昕仗以无堦望郁云而增企
　　贺六月旦表
　　毕雨时行温风普至令纪为萤之时标振羽之宜【中贺】恭惟皇帝陛下蠖濩凝神焕巍布治维泰山而定业括舆地以贡珍顺改朔辰丛昭秘贶臣限司郡印胥隔朝緌空存熛阙之心莫缀有规之序
　　贺七月旦表
　　风御回凉火躔流景汉祀封牲而迪荐豳风鸣鵙以告农【中贺】恭惟皇帝陛下握纪建中察璿布度拥上灵之丕佑俾西秩之善成告朔照临素商胥应臣违顔严所假守近藩归国未期彯缨攸阻
　　贺八月旦表
　　月协仲商天澄西颢谨乡傩而达气洒丘麦以趋农【中贺】恭惟皇帝陛下濬哲在躬颙卬布度贯三仪而念用总六气以财成昭届朔辰翕孚鸿祉臣恪司州防夐阻朝途身同太史之留目傃长安之逺
　　贺九月旦表
　　霜清暾日风劲霄旻凝钟韵于丰阿粲菊英于潭涘【中贺】恭惟皇帝陛下崇隆下武仁济羣元总百度以建功拥万祥而成嵗朔辰顺履灵佑丕昭臣祗佩印章夐遥墄齿倾忆传鸡之唱莫瞻栖凤之华
　　贺闰九月旦表
　　日委余躔月分重琯谨王扉之盛礼积霜昊之萧辰【中贺】恭惟皇帝陛下执契御邦奉宸布度保合三仪之要秩成万寳之常荐朔普颁繁祺丛贶臣逺婴州务久隔朝猷拥孤想于半符羡归飞之两舄
　　贺十月旦表
　　上冬协序良月标祥肃天防以藏虹戒民闾以墐户【中贺】恭惟皇帝陛下述敷星象裁辅天宜极羣彚于崇丘粲大时于和烛朔辰顺告蕃胙昭膺臣恪守侯圻逖懐朝伫怡然心企恨不肉飞
　　贺十一月旦表
　　天正纪月昴陆司辰流爱晷于圭躔集祥灵于缟顷【中贺】恭惟皇帝陛下至仁茂育昭徳敷闻绥万寳之屡丰纳羣元之俾夀坐堂更朔罄防丛禧一阻班联五迁盈朏恪守外符之谨长懐左墄之华
　　贺十二月旦表
　　星舍回躔月音穷琯五种班而载耨七驺驾而于畋【中贺】恭惟皇帝陛下乘正膺图建猷顺古渐车文而薄海拥瑞福以如山告朔诞颁迎年永向臣近违涂戺遐奉防书造雝羽以无堦傃云裘而增企
　　驾幸
　　贺车驾幸秘书省表　　　　吕伯恭
　　东观书林久徯汉仪之覩西昆册府载瞻周驭之临嗣三纪之闳摹轶百王之盛节【中贺】窃以斯文崇替与世降升自我祖宗严载籍萃藏之地于时典册踵乘舆游幸之书从容箴诲之求广大畯良之聚炎图再造华省一新爰亲御于后文用仰绳于前武重明善继太极丕承乙夜牍陈念初载网罗之不易昕朝班入思中兴储养之有原乃临三馆髦彦之躔爰展列圣图书之奥帝晖下瞩光荥河温洛之藏天藻昭垂跨过沛横汾之咏湛露示醇醲之恵承云宣纯绎之音一日万几曾靡斋居之暇九流七略独烦清跸之留盖以恢稽古尚徳之风夫岂为饰治乐成之举声名布濩庆赐汪洋恭惟皇帝陛下秩序邦经裁成王度多闻将求建事既恵顾于简编大亨所以养贤复均朌于肴醳羣志兴起雅道流行臣等服在具僚身逢昌会献从臣之颂敢扬厉于鸿休近天子之光请具宣于徳意臣无任
　　贺车驾幸太学表　　　　　　苏子瞻
　　辇回原庙既崇广孝之风幄次儒宫复示右文之化礼行一日风动四方【中贺】臣闻五学之临三代所共盖天子不敢自圣而盛徳必有达尊在汉永平始举是礼虽临雍拜老有先王之规而正坐自讲非人主之事岂如允哲退托不能奠爵伏兴意黙通于先圣横经问难言各尽于诸儒恭惟皇帝陛下文武宪邦聪明齐圣大度同符于艺祖至仁追配于昭陵爰举旧章以兴盛节臣早尘法从久侍经帏永矣驰诚想闻合语于东序斐然作颂行观献馘于西戎
　　贺车驾幸太学表　　　　　　苏子瞻
　　济济多士灵承上帝之休雍雍在宫服膺文母之教风传海宇庆溢臣工【中贺】臣闻学校太平之文而以得士为实经术致治之具而以爱民为心心既立而具乃行实先充而文斯应永惟坤载之厚辅成天纵之能惟使文子文孙莫不仁故于先圣先师无所愧恭惟太皇太后陛下忧深祖构徳燕孙谋黄裳之文斧藻万物青衿之政长育羣材岂惟鼓舞于士夫实亦光华于史册臣冒荣滋久被遇最深外告成功行喜鸮音之革中修潜徳孰知麟趾之风臣无任
　　贺车驾幸太学表　　　　　石敏若
　　三千璧水放自国中万里蜺旌来从天上升阶奠爵而搜举坠典横经赐坐以光辉诸生自然草靡而风从孰不鸢飞而鱼跃【中贺】窃以增员广舍自汉而下莫如唐养老乞言田尧以是传之舜削画饼虚名之科举恵赢粮往学之衣冠在太平时皆盛徳事前古盖尝有意卒无成功元丰未暇尽行留待今日恭惟皇帝陛下与天无极如日之升谓命乡论秀告于王而化民成俗必由学夙严保衞祗谒儒宫有司洒道以清尘观者骈肩而累足云开东幄建黄屋以亲临鹭集西雝望翠华而再拜士气鼓翮欢声涌泉岂特夏曰校而周曰庠矢其文徳将使戎在西而狄在北懐我好音臣目覩天书心存魏阙起太史滞留之叹嘉会难逢献周王夀考之诗遒人未出











　　五百家播芳大全文粹卷一下
　　钦定四库全书
　　五百家播芳大全文粹卷二上
　　宋　魏齐贤
　　叶　棻同辑
　　表
　　籍田
　　贺籍田表　　　　　　　　　赵徳庄
　　农祥晨正调元气于孟春千官景从乘时龙于千亩肇新容典翕受纯禧【中贺】窃以祈黍稷以劝耕共粢盛而致孝晚周残缺礼不见者百年炎汉缉熙诏始行于三世自时厥后旷代仅存职既失于甸师论多淆于博士若稽治古繄我太宗规吉壤于朝阳标纪元于端拱遹追来孝载更累圣之传讲议洽闻允属中兴之运顺导东郊之令躬勤南面之尊出穜稑于掖庭肃门闾于宫正绀辕黛耜驻天步于青城华盖金根旋日轮于黄道神灵降格乐奏洽和迄成贵贱之班式懋耕耘之劝恭惟皇帝陛下敦修大本搜举懿文斲揉教民世仰神农之圣饯賔分命人知尧舜之心于昭亲率之诚益显太平之盛臣拘縻外守阻望清光播谷惟时遐想载芟之什力田可举愿赓宣布之诗
　　贺籍田表
　　孟陬协纪方钦授于人时太史戒期爰躬耕于帝籍有严熙事茂辑纯休【中贺】窃以天田九星象着耕耘之应农舆三盖礼为恭俭之先考周制以仅存求汉章而既逸永平鼎盛徒赐食之有闻开元亟行始进仪之粗见洪惟皇祖丕阐祲容建崇礼之通门敞思文之秘宇作为元纪敷锡宥恩事皆集于大成谋遂贻于继圣恭惟皇帝陛下勤劳稼穑损益古今郁鬯实彞俨朱纮而祗祓洪縻在手抚缥轭以周旋既屈帝者之尊益明天下之本然兹懿典罕值中兴虢公之谏永世以贻讥宪宗之仪半途而弗举光于往册独我泰辰臣衔命江湖驰神观阙粢盛醴酪仰宗庙之孝思黍稷稻粱助田畴之庆赖
　　贺籍田表
　　青坛祗祓俨万乘以尊临黛耜爰兴举三推而躬劝欢传华旦风动绵区窃以籍乃借民周雅述载芟之训冕而从亊戴经垂秉耒之辞不惟敦厐纯固于是乎成抑亦醴酪粢盛于此乎出考之往牒具有明文故孝武颁诏于东郊章帝亲巡于懐县岂止一时之称美实为千古之流光挺上圣之中兴修缛仪而肇举凡居涵覆孰不欣愉恭惟皇帝陛下大徳时乘多能天纵尽挽云间之河汉洗空天下之干戈南北交通书文混一肆念黎元之众未知稼穑之艰爰择元辰用勤终亩丕显先农之祀于昭重谷之诚千耦其耘伫庆康功之即万邦无斁永歌嗣嵗之兴某叨守偏方幸观盛亊书颁一札已闻天语之叮咛麦秀两歧愿继前贤之彷佛
　　恤刑
　　贺恤刑表　　　　　　　　张全真
　　秉箓御天属圣神之在运对时育物均雨露以布慈繄畏景之方隆闵祥刑之未措上婴宸虑涣发诏音邈及逺方一清幽圉【中贺】窃以泣辜流念见大禹之至仁扇暍轸懐仰周文之懿范钦惟前躅垂裕后王于皇本朝比迹振古恭惟皇帝陛下尧仁冒逺舜智烛幽欲跻羣物于太和不忍一夫之失所故雷号风令期四海于无刑玉律金科庶有生之难犯蠢兹未革尚干有司惟深恻于炎歊重自罹于囚系或匪惟良之吏必兴惨狱之嗟特颁细札之丁宁痛谕守臣于钦恤臣敢不俯勤夙夜仰副哀矜播厥官僚谨兹讼狱职惟宣化躬佩服于训词国无寃民庶导迎于善气
　　贺狱空表　　　　　　　　　赵承之
　　好生之心本天地之大徳措刑之效乃帝王之极功茂实频仍舆情踊跃【中贺】窃以盛徳在火金石或至于焦流南风之薰黎庶相趋而悦怿夏日可畏也如此圣人于刑曰恤哉然而扇暍之劳既乖于博施泣之感徒厚于责躬曾未若庚三伏以在辰狱一夫之无有古寥寥其鲜矣今数数而见之此盖伏遇皇帝陛下外布汤寛中勤舜察钦若丹书之慎恻然赤子之怜既摩义以渐仁因迁善而逺罪克底胜残之绩屡彰首善之民臣方防云天讵施涓勺兹用凭于帝力不犯有司虽无徳于都人式歌且舞
　　贺上元狱空及不拾遗表
　　春元三五之朝民无犯法王畿众人之所路莫拾遗凡履地以戴天皆舞手而蹈足【中贺】窃以俗繋时而薄厚性因习以污隆空圄厯年周成王乃能去杀遗金当道乐羊子其犹动心矧都邑方盛于遨游而车马相追于暮夜向隅或泣不乐将致于满堂以闇而投所盻固多于明月而乃尽虚囚系争效寳珍臣庶式讹莫丽臯陶之罚懦顽相勉竞慕伯夷之风昔所未闻今方创见此盖伏遇皇帝陛下圣恩不冒神化旁流刑本期于无刑信未施而已信顽嚚感格防耻兴行既首善于京师将纯被于天下跻诸夀域登以春台臣猥被阙员误当剧任甫阅政条之顷仰防帝力之深何以鞭笞莫措赵张之术幸观辇毂悉为尧舜之甿
　　贺狱空表
　　尧舜性仁民日迁善成康刑措史不絶书凡有耳目之见闻不胜手足之舞蹈【中贺】窃以中都浩穰在止辟以尤难长夏郁蒸虽佚居而犹病无有一人之狱适丁千载之期恭惟皇帝陛下独运离明躬行干健如曰不辜之杀宁失不经推吾所爱之人及其不爱曾旬月之未几致囹圄之屡空逮于畿赤之间举絶缧絏之系符瑞数兴于草木货财耻拾于道涂厯春夏以滋多累百千而未已臣获寛吏责仰冒天功得以驽钝之姿坐承嘉美之化沈朱李于寒水共乐清时鞠茂草于圜扉殊多暇日
　　贺寒食狱空表
　　千里之畿刑诛不用一月之内囹圄再空父老未省于见闻中外相趋而鼓舞【中贺】窃以徳可兴于有耻法徒禁于已然如曰得情固非曾子之勿喜与其聴讼未若仲尼之使无况兹浩穰之区乃叶阳春之序昔无留狱正然辇毂之灯今靡系囚方禁闾阎之火当嬉游行乐之际逢太平止辟之期实旷古所未尝乃接踵而相继此盖伏遇皇帝陛下以民为体其仁如天力推恵养之恩坐成忠厚之化凡爰书之过误多所平寛毎中防之丁宁具形恻怛善良草偃奸慝晛消路得遗金献寳复闻于数四涂逢画象相望何止于千年既懐不犯之心将致可封之俗臣幸承官乏获覩圣功已日乃孚考易辞而犹信期年而化騐史册以何迟
　　贺狱空表
　　至徳动天雨泽霄降深仁逮下囹圄昼空道本繋于圣神福乃归于黎庶欢声盈耳和气塞朝【中贺】窃以四十年而无刑周昔盛矣千余年而复古宋今继之偶春序之愆阳轸帝居之旰食躬纾寳墨之妙敕无庶狱之留诏札未干云霓奔走纶言既布田野沛霑致辇毂以肃然无缧絏之系者逮于甸服陶我皇风六邑陈狴犴之灵三县落草木之瑞好义益兴于酂鄙拾遗争効于货财尝旧史之传闻乃此日而亲见此盖伏遇皇帝陛下顺帝之则与天为徒以文王之小心急虞舜之先务虽奏谳之委曲未始忽忘至断之锱铢类从末减民识知于恻怛俗愧耻于顽嚚故于宪章靡所抵冒臣猥尸官亊莫措吏能钩距无奇敢比踪于广汉桁杨不用幸息谤于庄周
　　祥瑞
　　九鼎　元圭　玉玺　日有承戴　醴泉　甘露河清　瑞禾　芝草　红盐　神降　祥光　雨雪
　　贺九鼎成表　　　　　　　　张全真
　　王春启节阳徳布和粲仙掖以凝辉绚龙文而发彩懽弥海宇喜溢民心【中贺】窃以文鼎出于山川甘露零于草木而前王已为盛亊儒臣载于信书以彰不世之珍符以示无前之伟烈未见圣谟独运寳器载成天鉴潜通殊祥荐降有如今日夐絶前闻恭惟皇帝陛下大明烛于万方丽泽洽于四海嘉生繁植协气薰蒸显当天地之心密契神明之徳故得九牧之金制器五色之瑞腾文神物防持岂止黄云之下覆灵仙降格且曕白鹤之来翔光播无穷允昭至治某邈居江介叨领郡章职在承流恭布十行之诏心存将美欣逢千载之期
　　贺元圭表　　　　　　　　晁之道
　　恭临路朝只受大寳神祗并贶日月增明于是伏覩唐虞之隆盖莫能窥天人之际【中贺】窃以羲皇而降典谟所传稽徳与功惟尧及禹既凝庶绩用作元圭帝惟宠加后亦时保陋汉唐之制作乃伏不彰逮神圣之盛隆弗求自至因时展采揆古创仪考阳复之休辰膺天受之丕贶于昭盛典允属昌时恭惟皇帝陛下徧覆仁天秉执慈寳黎民于变追放勲之文章六府孔修掩夏王之勤俭是锡神物以昭圣功揆厥本原孰与伦拟接千嵗之统且方比迹于三皇上万年之觞又将均福于四海
　　贺元圭表　　　　　　　　　赵承之
　　盛徳当天寳圭出地茂对阳来之吉丕承帝锡之严既跨周以越商遂踵尧而配禹【中贺】窃考载籍逖观古初厥惟符瑞之兴必有精祲之感伏藏蔽慝在昔既逺矣光明发见而今乃赫然盖右助于昌期示章明于景贶恭惟皇帝陛下九族既睦六府孔修海无逺而弗渐河不约而自翕克臻兹祉用相厥成臣欣覩盛仪怅居絶塞冕而执玉想天表之颙卬拱以向阳极葵心之踊跃
　　贺玉玺表　　　　　　　　　李成季
　　大明当宁百辟趋朝翼赭案以前登发金箱而跪进灵光焕耀虹气属天妙刻蜿蜒龙文照日作干安之乐奉天子之觞诞布宥恩敬谢宗庙庆流海宇懽动人神实旷古所未闻宜四方之来贺【中贺】窃以明徳在御嘉应并臻盖天将有示于人故地亦不爱其寳至神变化非意所知和气薰蒸为时而出惟珍符之肇见锡景命以来崇眷懐本自于帝心追琢疑非其世造学者之辨无以稽诸史玉人之巧莫能喻其工不必论前世之所遗要非值圣人而不见恭惟皇帝陛下仁孝率考严恭亊天朝廷治而庶官修隂阳和而五谷熟百神协相四海乂安宜保无疆之休以称甚盛之徳灵芝朱草非难致之物神鼎丹甑不足効之祥非假秘文孰昭休贶昔尧享封人之祝汉闻嵩岳之呼曾未若躬承受命之符永为守国之器圣作明述方启佑于千龄史书乐歌将有辞于万世
　　贺日有承戴二气表　　　　　赵承之
　　庆符昌运瑞霭祥氛有日观瞻含生鼓舞【中贺】恭惟皇帝陛下密参覆焘妙极照临正色而朝廷尊清心而天下治百辟无有内外罔不钦承四海至于要荒率皆欣戴故依赖而托喻示絶后以光前臣欣遇盛时怅拘极塞休嘉稠叠信禹智以难名文曜昭章若尧明之可就
　　贺太阳不亏表　　　　　　　赵承之
　　薄蚀之祥既形于推测销复之应遽騐于回移盖天意至于不违非圣人孰能与此恭惟皇帝陛下式是四国抚于五辰循轨之祉屡彰扬光之符昭假偶此经行之度适当交会之期惟徳可以胜妖而日为之不食瑞超古昔喜动神人臣幸际休辰获闻大庆莫展造庭之贺苐深击壤之情
　　贺太阳不亏表　　　　　　　葛侍郎
　　官占常度前知阳照之当亏徳动苍旻俄见蚀分之不既清台袭吉薄海腾欢恭惟皇帝陛下道契乾元功参离照抚寖炽寖昌之运得寅賔寅饯之宜惟圉月适届于正阳而灵曜乃侵于内壤圣躬修行天鉴储休如月之初光尚全于半璧自天申祝福永固于丕图
　　贺禁中出醴泉表　　　　　　赵承之
　　盛徳当天寳泉出地节彼名山之麓涣然灵液之滋瑞迹昭明欢声震动【中贺】窃惟润下之为徳固善利而不穷虽应物以逶迤若无难者然乘时而开塞如有待焉夫惟至明甚盛之辰乃获自然非常之应方王师之具集偶挽汲之未丰人或望梅窃効崎岖之智神方抉石自开甘美之源精祲之交着騐如此恭惟皇帝陛下博厚配地清明在躬极精意以礼百神竭孝思而奉清庙桥山祖考将谒欵以荐诚王屋仙灵遽发祥而献瑞盖水性之咸得致泉源之自通仰观圣躬灼见天意臣生逢盛际目覩竒祥法从相趋阻觌朝仪之盛殊廷在望实霑帝泽之余
　　贺甘露表　　　　　　　　　赵承之
　　盛徳至矣燕及皇天零露湑兮震于珍物惟滋液渗漉之富当蜵蜎蠖濩之严祉福着明见闻踊跃【中贺】恭惟皇帝陛下秉执干妙经纶政机垂拱视朝既毎勤于中昃宣和御殿不自逸于燕闲盖雷声渊黙之所以神亦文经武纬之由此出备列学士侍从之职大集御府奇秘之书写方丈于海中搆广寒于天上序协而璿玑察气和而玉烛调用感格于殊祥以发挥于嘉瑞初厌浥而非雾乍甘美以如饴厥壤可游岂必待木兰而后饮维徳其物固知非仙掌所能承精祲之交影响如此而臣幸因官列偶直殿庐获拱舜瞳粗识天顔之喜当书尧典愧无史笔之长
　　贺河清表
　　后只秩祀适陈母事之仪坎徳开先时荐河清之瑞表非常之景贶昭至徳之精通凡在见闻孰不欣忭恭惟皇帝陛下诞扬基命钦率元谟得虞帝之执中体成汤之秉哲人文焕而允穆圣风衍而普和名山既升集四灵而为畜万物咸赖顾行苇而不伤恬淡宅中雍容垂拱天鉴丕徳启真箓以合符民戴上休奄神区而望幸讲求茂实俯询佥同增修邓上之宫竚发襄城之驾威仪浸盛兼商辂以齐驱福应骈臻岂汉鼎而専美惟域中四大地得一以攸宁天生五材水润下而为利稽九河之既道冠四渎以称尊抱睢壤以萦回合汾源而奔注舟师振楫几汨于泾泥川后静波俄澄于江练连银汉而共色侔浪井以成文三门缓激箭之流百丈见纎鳞之戏荡邪却秽挹之无逊于甘泉荐洁明馨用之可资于酒实千年之庆会同万世以延洪臣等将侍严祠获观丕应顾缙绅之士已拜于封章止旬浃之间又窥于列奏愿示在庭之着位式昭希代之殊祥
　　贺瑞禾表
　　至徳昭升竒祥显见福禧稠叠遐迩懽呼【中贺】窃以天地有自然之符木石盖无情之物方瑞禾之出晋俄吉命之彰吴在寳训可谓丁宁岂常理所能推测恭惟皇帝陛下恩被动植孝通神明力恢行苇之仁躬致驺虞之应克臻景贶用告丕平臣逺将边屯阻趋禁闼窃覩殊尤之庆倍深踊跃之诚
　　贺芝草表　　　　　　　　　赵承之
　　睿泽旁通珍符并贶庆超今而冠古喜际华而接夷【中贺】窃以异亩产同颖之祥一年见三秀之祉自昔皆以为上瑞于史罕得而屡书固未有合二美之殊尤种一气而生发夫惟地不爱寳所以民无能名巍巍之功赫赫如此恭惟皇帝陛下天化地育云行雨施道该形器之先治轶典坟之上故其效见每必瓌奇臣属将边屯阻窥禁闼梦想千官之集声闻万嵗之呼
　　贺左藏生芝草表　　　　　　赵承之
　　九功协序震于动植之珍三秀发祥茁彼货财之府自天降福率土均欢【中贺】钦惟地产之饶积此国储之富转输云委轮奂鼎新比增帑藏之区方差甲乙之次仰烦睿藻诞锡宸章粲奎壁之光辉防金帛之气象仍亟颁于中防俾大发于滞财予取予求浩钱流之满地我任我辇争捆载以归家恵深浃于舆情喜顿招于和气黙兴地寳示允天心此盖皇帝陛下用义理财以仁济众虽草木之微细毎禁牛羊欲菽粟之均通皆如水火上帝识知其恻怛下民感激于爱怜故于出纳之司获此神明之贶煌煌其质炳炳厥符臣猥以庸虚谬当典领袭六经为七愿纪瑞于史官呼万嵗者三敢効诚于嵩岳
　　贺红盐表　　　　　　　　　赵承之
　　圣神受命冠古超今川渎炳灵产祥降嘏盖昭示于景铄以大赉于羣生【中贺】伏以润下作咸实资恵养熬波出素厥有由来讵闻皦尔之珍效此赫然之瑞盖必有无前之绩故能兴不世之符此盖皇帝陛下道企堪舆政平水土独奋至刚之断力回既倒之澜天无私而益亲地有寳其敢爱臣方乘边障阻造阙庭贡篚当前想羮梅之骤美炎精协序騐火徳以弥昌
　　贺王屋山天尊降表
　　盛徳感通上真降格金简玉札自古莫窥风马云车乃今亲覩【中贺】窃以先朝秘殿肇帝祖之躬临近嵗南郊赫众星之丕应盖已和同而无间固宜陟降而弗违非圣孰能实天克享恭惟皇帝陛下力行慈寳深体道枢事帝极其肃祗震于神物保民达乎仁爱播为颂声方当定鼎于陪都载辑封峦之盛典仍即仙山之胜复曕飚驭之游虽申锡于休祥可揆知于帝意臣久参从槖逺守州符阻陪来贺之班第罄无疆之祝
　　贺明堂及万嵗山祥光表　　　汪彦章
　　帝宇联华神光并焕方真人御极游隂阳造化之功故瑞祲浮空出日月照临之上观噡莫测呼舞惟均【中贺】伏以周家开重屋之基黄帝起明庭之壤九筵五室盖天人精祲之交万壑千岩本仙圣游居之地暧即穹窿之表肆呈纷郁之珍交缥缈之云龙度骈阗之风马虽境分南北相望丹禁之中然时厯昏昕皆协素秋之半兹盖皇帝陛下夙夜基命清明在躬包两仪于泰定之先饰万福以昭回之象乃格层霄之应坐瞻羣爝之光恍若壶天金成宫阙浩如玉海虹贯山川矧藁街大献之辰仍桂魄将圆之夜融融佳气示鹓行瓌伟之观肃肃灵氛生羽卫清虚之想亘古无有非今孰能臣等幸服迩僚欣逢嘉贶屑然有见陋祠坛三烛之祥赫尔方兴明寳厯万年之庆
　　贺雨表　　　　　　　　　　王禹偁
　　自秋以来时雨不降遇灾而惧至诚爰祷于上元有感则通甘泽忽霑于下土农登有望朝野同懽【中贺】伏惟皇帝陛下七政咸齐五行为质寅畏昊穹之命焦劳刑政之源一昨妖彗告灾丰年失望宿麦播而未茁旱云垂而不霑陛下靡爱斯牲徧走羣望降廷臣而决狱御便殿以録囚御笔摛文乙夜引万方之罪清词沥恳经旬祈五福之宫惟徳动天而天不违至諴感神而神受职向夕而月离于毕崇朝而云上于天散丝徧洒于焦枯比屋重兴于耒耜岂止小康之兆将书大有之年尧眉舒八彩之颦免贻臣辱舜乐复九成之韵大悦民心凡在含生同知大赉臣为霖寡术和鼎备员方期册免之文以塞燮调之咎处台司而愈愧荷圣感以弥深
　　贺雪表　　　　　　　　　　王禹偁
　　腊者四时之暮所以成嵗功雪者五谷之精所以滋农亩实上元之垂祐表圣主之忧民凡在昌期共欣嘉瑞【中贺】恭惟皇帝陛下勤劳庶政钦顺天时因百姓以为心思跻夀域虑一夫之不获常若纳隍而自秋徂冬密云不雨陛下念兆民之稼穑忧七庙之粢盛彻金石于尧轩减荤氊于舜甑而又京师之内鳏寡之徒大颁金帛之资用拯饥寒之累靡神不举有感则通遂令六出之祥大副三农之望连宵委积徧野霑濡彰圣徳以弥昌书有年而无愧臣方居假告忽覩休祥虽慙调燮之功但乐丰登之极
　　贺雪表　　　　　　　　　　葛侍郎
　　同云弥望布清灏以垂隂密雪应期协康年而呈瑞载涂流咏薄海腾欢恭惟皇帝陛下体御至神斡旋元化抚五辰而致顺阅众甫以咸宜致兹六出之祥来应一阳之飞花剪水舞青女于萦空亘陌连阡竚黄云之若接臣承休天陛庇职台司奉万夀之觞防祝延洪之算引七星之履敢言燮理之功
　　贺雪表　　　　　　　　　吕伯恭
　　蠖濩蜵蜎穆若清都之邃联翩飞洒暠然丰乐之祥璀璨宸居昭融休气恭惟太上皇帝陛下黙调玉烛髙眂珍台成性存存虽独观于虚白为众父父未庸释于黎黔顾圭璧之错陈睠仓箱而载怿臣邈居下土絶跂寥天游藐姑之山既瞻氷雪占曾孙之稼豫庆茨梁臣无任
　　贺雪表　　　　　　　　　吕伯恭
　　皇极之主畴既叙于时寒丰年之冬兆先占于积雪缤纷六幕贲冒九围恭惟皇帝陛下绥靖嘉师财成元化严凝西北敛义气以方升疆理南东曕同云之已合瑞呈禹甸喜溢尧衢臣等幸际昌辰欣逢休应授简而居客右虽慙梁苑之词为乐而与民同请上齐宫之对臣无任
　　奏捷
　　贺讲和表　　　　　　　　　岳少保
　　臣伏准赦书节文金人许割河南地归本朝者观时制变仰圣哲之宏规善胜不争实帝王之妙算念此艰难之久姑从和好之宜睿泽诞敷舆情胥悦【中贺】窃以娄敬献言于汉帝魏绛发防于晋公盟墨未干歃血犹在俄驱南牧之马遽兴北伐之师盖边衅不常而词轻寡信莫守金石之约难充谿壑之求图暂安而解倒悬犹之可也欲长虑而尊中国岂其然乎伏惟皇帝陛下大徳有容神武不杀体干之健行巽之权务和众以安民乃讲信而修睦已渐安于境土喜想见于威仪臣幸遇昌期获亲盛事身居将阃功无补于涓埃口诵诏书面有惭于军旅尚作聪明而过虑徒懐犹豫以致疑谓无事而请和者谋卑词而益备者进愿定谋于全胜期收地于两河唾手燕云终欲复仇而报国誓心天地当令稽首以称藩
　　贺安南班师表　　　　　　曾文肃
　　臣某言伏覩广南荆湖路安抚使司劄子已克伏交趾了当班师者犷俗乱常敢干天讨偏师问罪罙入塞庭戮其酋豪拓我疆土欢倾万宇威慑四夷【中贺】窃以安南一方舆地千里世受爵宠列为翰藩属传嗣之童昏有擅权之奸慝遽为畔援自取灭亡廼申命于虎臣俾肃将于师律运筹决胜受神算于庙堂折馘执俘献凯歌于宗社成儁功于不日迈振古以无前此盖伏遇皇帝陛下大智日跻沉机天纵赫然一怒举必万全咏采芑之南征固无惭徳劳出车之还率亟有肤公岂惟厎定于遐荒抑足震惊于戎幕
　　贺斩防离不表　　　　　　　汪彦章
　　王旅徂征犂庭沙漠种酋就殪函首京师伟哉宗社之休永矣车书之一涓辰大献罄宇交欢【中贺】臣伏以天下为家既靡殊于疆界圣人去恶当务絶其本根惟北荒传袭之区异中国衣冠之俗逢时休盛举国震惊悉主悉臣来袭汉仪之旧实墉实壑率循周典之同蠢兹遗孽之妖敢肆怙终之恶介山溪而负众盗名字以欺天爰驱乌合之师力抗鹰扬之旅乃烦四校之出不遣只轮之归既首戮于鲸鲵仍悉除于蜂虿征而不战聊麾荆柄之幡枭以示惩永震藁街之邸恭惟皇帝陛下与天同大视古无前运五季以精神之余玩四夷于股掌之上虽游魂之倔强难假息于须臾坐令丑类以寒心常若神兵之在部臣侧闻盛事阻造外庭登乔岳以告功虽负史谈之叹斩郅支而衅鼔敢忘班固之铭
　　贺收祥州表　　　　　　　　晁之道
　　盛徳丕冒要荒毕徕地归版图人袭冠带际天无外揆古有光臣某【中贺】窃以上主忧民愿岂私于絶域百蛮从化或颇识于慕君盖至仁不得独遗宜圣世为之逺抚矜其诚恳锡以宠光肇新郡邑之名适契休祥之会是为天意岂独人谋此盖伏遇皇帝陛下经纬圣文卷舒神武四海从欲而既治九夷不诏而自来致此殊方列于支郡故封虽逺如曕咫尺之威欢颂载新愿上万千之夀
　　贺安南捷奏表　　　　　　　曾文肃
　　威灵所被万里收功凯捷布闻兆民赖庆【中贺】臣闻圣人之于征伐也用非得已先王之于夷狄也威然后懐物萃聚而除戎时丰亨而致法盖方饬治之既备故苟犯顺而必诛虞帝所以事有苗之征宣王所以有淮夷之伐监此前载率于盛时恭惟皇帝陛下刚健体天休明超古万方顺以无侮三灵和而允懐曽尔交蛮干我天讨跳齧肆于穷垒防刘及于数州不示大刑曷惩下轨军声震叠肃如金鼔之下天皇泽渐濡迫若云霓之救旱俄防然而请命因示之于好生惟盛徳所以成无战之征惟至神为能有不杀之武出车薄伐既奋蛮荆之威徯后来苏行纾北狄之怨海隅大定氛祲一清赫然盛勲若无前古
　　贺收复涿易二州表　　　　　汪彦章
　　圣谟独运王旅徂征行列圣之逋诛吊百年之遗俗间闗内欵疆籍来归【中贺】臣闻黄帝得天始正版泉之伐宣王复古爰兴玁狁之师缅惟幽蓟之区久失汉唐之旧厥留丕绩以待圣时出成算于九重斥提封之万里风声鹤唳何劳震叠之余箪食壶浆惟恐欢迎之后兹盖伏遇皇帝陛下功髙治古道冒绵区兼收夷夏之心克绍祖宗之志得皇天之所覆徕上古之不臣前茅罙入于殊疆破竹遂无于遗策臣幸逢嘉会适守遐藩传闻毳带之朝悉陈渭上遥想龙墀之庆独阻周南
　　贺泸南班师表
　　小丑乱常敢凭陵于防穴偏师薄伐旋毁覆于枭巢捷书流闻戎漠震竦臣某【中贺】窃以玁狁孔棘十乘以之启行蛮荆来威四方以之无侮维二川之南鄙有六诏之遗黎虽种类寖微莫能统一而封疆交备毎肆冦攘大张我师罙入其阻未悔触藩之祸尚懐拒辙之奸武节载驰灵旗遄指伐山通道骇王旅之如飞折馘执俘信天声之有赫既扫除于妖孽益恢扞于方隅边障肃清里闾安枕此盖伏遇皇帝陛下操徳勇智玩心神明端拱九重之中折冲万里之外沉机罔测独断不回干戈省躬居无忘于逺略鈇钺饰怒动必克于仇方矧絶塞之荒墟宜指期而殄灭臣叨备近职预闻吉音徒诵周雅采芑之诗莫陪汉庭奉觞之庆永言忭跃实倍等夷
　　贺圣驾还京表　　　　　　　王禹偁
　　臣某言今月十六日进表院状报正月二十三日驾还京者犬戎逃遁銮辂凯还【中贺】伏惟皇帝陛下奉承祖宗威懐戎狄但懋守文之徳靡矜神武之功蕞尔遐陬无名内侮蜂屯乌合防窃狗偷必想边民夺挺以敺攘亭长持绳而絷缚岂劳车驾逺涉山川陛下念二圣临朝每经营于河朔属三时不害乃巡幸于沙场存问耆年劳来疆吏有征无战陈诗观风边人识龙凤之姿代马避虎貔之众昔周宣薄伐玁狁深入太原汉武斥逐匈奴遐临瀚海颇为劳敝尚着声名曾未若陛下仰顺天时俯从人欲出狩适当于冬隙班师未发于农祥端居紫宸饮至清庙谷雨方霈春华正繁捧觞长乐之宫锡宴上林之苑皇欢大洽天步永安易曰圣人以顺动则刑罚清而民服孙子曰不战而屈人之师善之善者也其是之谓乎臣方在谪官无由扈从既不草颉利可汗之露布又不答冒顿单于之谩书当文士有为之时处山川无用之地迎銮莫遂望阙弥深无任歌时乐圣
　　贺西师捷奏表　　　　　　　汪彦章
　　整我偏师罙入襟喉之地执其丑虏遂空巢穴之羣捷走星驰欢声海溢【中贺】惟此犬羊之聚数揺蜂虿之奸不思覆露之隆寛辄肆跳梁而旅拒如江如汉始知蹈犯之难我陵我阿顿获并包之利斩馘千计沈机万全兹盖伏遇皇帝陛下睿算中潜神威逺憺坐制四夷之命靡烦六月之征不战而屈人兵兼成破竹之势有常以立武事遂奉采薇之诗臣等幸服迩僚亲逢殊庆两阶舞羽曾莫赞于苗征万夀称觞顾敢忘于虎拜















　　五百家播芳大全文粹卷二上
　　钦定四库全书
　　五百家播芳大全文粹卷二中
　　宋　魏齐贤
　　叶　棻同辑
　　贺牋
　　皇太后
　　贺夀圣太上皇后册尊号牋　　赵徳庄
　　肇新缛典钦荐鸿名仰符宸极之尊增厚坤元之载礼成中禁欢动寰区【中贺】盖闻以天下养者务极于推崇使圣人夀者爰深于爱戴天心所命人欲必从恭惟夀圣太上皇后殿下维徳是行以慈为寳有开文定实占渭水之祥尚友西真方侍瑶池之御扬洪辉于玉检效灵瑞于龟图流周召俭勤之风介黄老清静之福永同临照燕及云来某久被明恩亲逢殊庆莫踵及庭之贺徒倾方岳之呼
　　贺夀圣皇太后尊号牋　　　　许仲启
　　圣膺曼夀知太极之有初实着徽名眎东朝而申旧两宫致孝万事均欢【中贺】恭惟夀圣皇太后殿下慈寳兼三福畴用九当燕谋之益广宜鸿号之载熙文子文孙偕饬问安之警跸亘今亘古诞敷归美之形容臣乘障攸拘班庭是阻考汉家之长信未足同时诵周室之思齐兹诚并美
　　贺太上皇后加备徳尊号牋　沈清臣
　　大庆欣逢仰乾坤之覆帱鸿名来上增日月之光明喜动慈闱欢腾率土【中贺】恭惟尊号太上皇后殿下久勤内助光赞中兴夀莫可量覩蕃衍昌炽之嗣徳无不备兼圣明慈爱之休载极形容于昭懿铄臣敬同我众归美吾君奉太皇后而悦愉允合昌黎之颂为天子父而尊养克衍邹孟之词
　　皇帝登极贺夀圣皇太后牋　　许仲启
　　思齐文母密协逺猷佑启神孙光膺内禅庆臻家国喜徧华夷【中贺】恭惟皇太后殿下一徳至慈三朝备福素轸含饴之念赞成辑瑞之仪原揖逊之有初重规叠矩处崇髙之无极亿载万年臣假守遐陬阻趋近缀共知养志调四海之防甘更想问安聴两宫之警跸
　　皇帝登极贺夀成皇后牋　　　许仲启
　　承天之亨施生攸赖与子之断翊赞实勤庆辑家邦欢均遐迩【中贺】恭惟夀成皇后殿下动参干极厚体坤元作合而定厥祥昔着和平之美执中而修可愿今昭保毓之慈轶长乐之徽称俪重华之大养臣属居乘障莫簉班庭仰妇道母仪有助唐虞之防想王孙公姓不忘周召之风
　　册皇后贺夀圣皇太后牋
　　燕处蕊宫致孙谋之永锡凤仪椒掖谨妇道之再传【中贺】恭惟夀圣皇太后殿下圣本自然夀先太极比姜任而致福抚舜禹以称慈化基自有于本原岂徒一日壸范亦同于授受特表三朝臣假守列城阻趋魏阙王母之坐少广共仰尊尊太姒之嗣徽音是为继继
　　册皇后贺夀成皇后牋
　　仰作孚于涣号正此化基俾效法于坤元授之慈范【中贺】恭惟夀成皇后殿下处心柔顺宅志冲虚昔警戒以相成今康宁而曰夀表仪有道尤髙妫水之风付托得人遂陟涂山之助臣逺乘一障阻叩九闗茧观春和想示亲蚕之训翟车晓霁更形问寝之仪
　　慈福宫上尊号贺夀成皇后牋
　　联南极之辉养兹为大仍东朝之号孝必有原【中贺】恭惟夀成皇后殿下柔顺体坤渊冲宅道俯赞基图之授仰偕温凊之承得其夀得其名靡闻専向达于礼达于乐式着至和臣获与承流敢稽进牍妫汭之嫔虞舜尚借阃仪寳慈之侍太皇谅传家法
　　重华宫上尊号贺夀圣皇太后牋
　　坐少广以迎年既由积厚协重华而建号亦出至慈【中贺】恭惟夀圣皇太后殿下梦日义明补天勲大鸿寳昔闻于与子燕谋今见于诒孙仰稽揖逊之传盖推爱育倘即形容之义厥有本原臣获与分符敢忘进牍为众父父知尚谨于问安终日干干谅不违于养志
　　重华宫上尊号贺夀成皇后牋
　　夙昭慈范赞揖逊于一时并上徽称迎延洪于亿载庆兼家国喜溢华夷【中贺】恭惟夀成皇后殿下徳合大明道偕太极克尽嫔虞之懿助成畀姒之髙定位取诸乾坤为而不恃贵名起如日月传之无穷臣假守逺邦阻趋近缀二南盖久更形风动之辞十乱已卑空诵才难之训
　　庆上皇夀贺太上皇后牋　　　沈清臣
　　久日月之照并膺难老之期永邦家之休载讲家人之礼式逢嵗旦共衍耆龄恭惟太上皇后殿下辅佐深仁备全至徳松椿两固植国榦之隆昌箕翼齐明炳干图之焕耀有美玉巵之对相辉寳牒之光臣敢同普率之心弥切欢呼之庆华封稽首夀请祝于圣人羲易垂辞福受兹于王母
　　贺皇太后生辰牋　　　　　　李成季
　　属西成届金方之正气时生上圣配天徳之鸿休声文所临舞蹈同底【中贺】恭惟太皇太后殿下母仪恭肃坤徳静柔弼成永图休有显烈三光明而四时节九功叙而百度熙恢基业于无垠跻民物于交泰文武之兴周道华胥之赞轩图迪是芳风夐超治古臣守职藩佐叨荣圣时觞献万年莫预造庭之列心肩一节徒倾就日之诚宜益介于延洪庶克符于颂祝
　　贺皇太后生辰牋【代】　　　　　秦少游
　　考厯占星气应元英之称觞献夀礼行长乐之宫凡在照临所同欣抃【中贺】恭惟皇太后殿下徳符坤载位正母仪渊冲自乎生知慈恵本乎天纵弼成文考既隆逮下之风共养太姜益着思齐之美内宣隂化日嗣徽音矧当孝治之朝尤崇庆诞之节鼓钟具举环佩毕臻欢声动乎宫闱佳气播于观阙某谬通属籍叨守近藩匪惟宗族之同荣实与吏民而共庆
　　贺太皇太后受册牋　　　　　李成季
　　诞膺寳册同揽乾纲号越常尊礼隆无上孝慈交感遐迩只欢【中贺】恭惟太皇太后殿下柔顺在躬聪明齐圣辅佐英帝肃隂教于六宫保鞠先朝端母仪于万国载加盛典允荅徽音挟日以升均照临于南面与天同久拥康乐于西朝臣限守藩符不获趋诣阙庭
　　贺皇太后受册牋　　　　　　李成季
　　允膺寳册增奉鸿名大孝隆亲事光坟史万邦防福喜极人神【中贺】恭惟皇太后殿下育粹坤元服勤隂教辅佐先帝志在静柔保鞠圣躬徳惟均一式彰懿范推讲盛仪只荅懿慈尽明王之要道诞敷徽命鼓百姓之欢心臣限守藩符不获躬诣阙庭
　　贺太皇太后受册牋　　　　　曾文肃
　　膺册庆辰正位太母七庙增重三灵协和【中贺】恭惟太皇太后殿下仁圣自天肃雍迪哲抱坤元之厚徳倡隂教于中闱恭俭表仪外形于四海勤劳勲业光被于三朝席髙显之徽称极尊亲之大奉比周文母世赖于徽音如唐懿文礼隆于祖后光辉大典协永寳图人神防休海宇均庆
　　贺皇太后受册牋　　　　　　晁无咎
　　位着徽称居天下母仪之贵礼严备物昭圣人子道之成宫闱载只海县胥庆【中贺】恭惟皇太后殿下懿恭性得慈俭身先坤极正于内朝隂教行于四国用膺光命允荅常尊汉典具修式防长乐之养周诗足继大显思齐之功臣伏限职事在外不获躬诣阙庭
　　贺皇太后受册牋　　　　　　秦少游
　　稽酌天人备严典礼孝治既先于宫阃欢心自得于寰区【中贺】恭惟皇太后殿下妙道生知英能天纵自长门而登长乐法度无违以太任而事太姜晨昏不懈至于弼成先帝之治保佑圣子之功幽通神明显被动植施之大者报必厚实之富者名必隆位号既昭华夷增抃臣谬通属籍叨假郡章不获随列称庆阙庭
　　皇后
　　皇帝登极贺皇后牋　　　　　许仲启
　　刚徳初潜实勤辅佐灵辰内禅宜最宠光家国愈尊华夷胥庆【中贺】恭惟皇后殿下贤昭彤史眷楙青闱早膺燕祀之嘉祥适值龙飞之盛际履长秋而建号载仰母仪颐重庆以承顔永修妇顺臣逺叨郡寄阻造朝班流化自岐顾孰分于周召嗣音如姒想莫间于姜任慈福宫上尊号贺皇后牋　　　许仲启
　　辅佐由初位正长秋之建名称从昔礼严重庆之加【中贺】恭惟皇后殿下月遡日明坤承干健际此龙飞之盛奉兹鸿号之尊玉振金声敬致自然之表天长地久永依太极之光臣尚假守符逺修贺牍仰承三殿相殚侍膳之勤俯率六宫幸继亲蚕之举
　　重华宫上尊号贺皇后牋　　　许仲启
　　奉尊亲之号允属圣能佐孝敬之诚端由妇顺【中贺】恭惟皇后殿下性钟博厚运偶明昌穆如内治之和赞此外心之博体乾坤而合徳大养必偕显父母以扬名徽音是嗣臣邈居乘障阻造班庭寳刻昭垂想万年之归美袆衣尽饰同五日之问安
　　加太上皇太上皇后尊号贺皇后牋
　　沈清臣
　　礼举外朝政闗内治赞一人之爱敬扬万世之嘉休恭惟皇后殿下教表人伦化行妇道得名得夀既庆集于亲闱事舅事姑谅喜同于坤极臣滥居帅守恭覩诏宣仰太姒之嗣音载光雅颂赞重华之协帝归美君王
　　贺皇后受册牋　　　　　　　许仲启
　　辅佐储闱功尝参于匕鬯表仪内阃位初正于袆褕式舞且歌自家刑国【中贺】恭惟皇后殿下本之恭俭济以忧勤选由仙李之华庆属猗兰之秀仰膺图于上圣爰受册于灵辰治首六宫既明章于妇顺徳孚百姓致于变于时雍臣只奉教条阻趋班列苐观肃肃贤人罔间于罝尚想振振公子尽如于麟趾
　　贺皇后受册牋
　　中闱正号佑天徳之大明四海防休庆国风之有本礼严宫掖欢浃海隅恭惟皇后殿下以上主之资履重熙之祚至仁冒乎天地濬哲嗣乎祖宗谓圣人之功重乎治内而天下之定始于正家诏典册于有司进坤仪之徽号仰恭庙祀上厚人伦
　　贺皇后受册牋　　　　　　　蔡君谟
　　俪尊皇极宅正位于天闺配徳紫宸膺鸿名于寳册海内臣妾舞蹈以之【中贺】臣闻文命造邦涂山所以宣内助重华嗣圣皇英所以辅至明宗庙歆其荐羞穹壤因而垂祉载光懿范永属熙朝恭惟皇后殿下缵服睿图席休寳绪两仪均大含生荷亭育之恩二曜髙临品物仰照临之恵是以淑誉流于区域隂教序于宫闱用赞皇猷必崇位号加丽袆衣之贵增光彤管之华臣忝寄藩方阻遥天陛
　　皇太妃
　　贺皇太妃受册牋　　　　　　晁无咎
　　册严异数位着徽名光旧典于古今溢欢心于内外【中贺】恭惟皇太妃殿下令仪身率淑徳性成辅佐先朝忧勤内寝属大明之继体孝治增隆饬备礼于有司尊称允荅
　　贺皇太妃受册牋　　　　　　李成季
　　诞膺徽册增奉隆名凡在迩遐孰不抃蹈【中贺】恭惟皇太妃殿下庆传贵绪瑞发灵源率嫔御以静柔奉苹蘩而蠲洁属真人之缵绍推盛典以褒崇欢动宫闱事光史册臣限拘藩守阻造阙庭臣无任
　　贺皇太妃受册牋　　　　　　秦少游
　　史官揆日宗伯陈仪举令典于宫闱溢欢声于方夏【中贺】恭惟皇太妃殿下挺生淑质休应昌期赞隂化于椒涂嗣徽音于彤管晨昏共养之礼简在两宫动静谦率之风形于六寝在先朝则有警戒相成之道于圣主则有劬劳罔极之恩中外所瞻情文宜称肆被册书之美爰昭位号之隆臣猥被爪牙叨居藩屏不获随列称庆阙庭
　　皇太子
　　加太上皇尊号贺皇太子牋　　沈清臣
　　重规叠矩等天地以无疆寳册鸿名覩朝廷之再举事闗宗祉喜溢宫庭恭惟皇太子殿下贰体统干承休太极参随法驾之后敬上慈闱之称祖烈用光储仪有庆臣恭闻盛事忭极懦衷始于家邦既仰爱亲之至施于孙子自然帝祉之贻
　　庆太上皇夀贺皇太子牋
　　正月之吉始和式逢舜旦四海之内咸仰共庆尧年喜侍龙楼欢连鹤禁恭惟皇太子殿下徳辉玉裕福萃金枝乔岳万寻近接瑶山之秀银河千丈直滋少海之长衍瓞之緜緜等乾坤之荡荡臣阻趋鸡防属绾麟符南极星明永赫在前之照蓬壶日永共瞻明两之光
　　贺皇太子受册牋　　　　　　晁之道
　　备膺典册肇建储闱国本既隆海隅共庆恭惟皇太子殿下渊懿中积温文外彰仁孝禀于生知艺林格乎天纵蹈三善之美既曲尽于承顔并重离之光宜归崇于主鬯神只悦豫庙祉尊安某外守州麾阻陪班贺仰皇猷之增焕揆弱植以知荣
　　贺皇太子受册牋【代】　　　　　汪彦章
　　伏审仰法前星肇开储禁庆闗宗社礼絶臣邻恭惟皇太子殿下胄出神明生知忠孝夙凛刑家之训居无在传之勤震一索而得男早膺眷命月三日而成魄难徇防谦兼隆监抚之名进极褒嘉之数载锡雕珉之册爰颁青辂之旂某幸托宗晖钦承友顺盛典方昭于宫壸欢诚敢后于簪缨
　　贺皇太子受册牋
　　显膺寳册升位储宫临轩行旷古之仪见庙示承祧之重恭惟皇太子殿下分辉寳绪毓粹璿源挺天人岐嶷之姿禀神圣防齐之教当周室本支之盛独冠百男宜汉家羽翼之成无烦四皓前星外炳洊震中潜某幸列宗支喜隆邦本河润九里方率族以依仁月有重轮愿登歌而荐祉
　　贺皇太子受册牋【代】
　　发册于中升储以嫡遂正少阳之位永符太极之尊恭惟皇太子殿下禀徳星晖凝姿玉裕钟朱芾宜家之庆膺青宫主器之祥左右前后皆正人既懋分坊之选干戈羽籥在东序行观齿胄之仪某幸出圣时亲逢邦庆喜人伦之既正符天下之至公颂咏无穷敷宣罔既
　　贺皇太子受册牋
　　孚号扬庭元良贰极明父子君臣之懿协神只宗社之休恭惟皇太子殿下信厚发中寅恭承上得贤哲少成之性符邦家长发之祥方四履以提封遂三加而冠阼歌咏重晖之日尤合天心旂登一角之螭仍昭圣祚某久防肺腑同奉威顔传闻徽册之颁倍百外朝之庆
　　起居表
　　北郊青城起居表【代皇子】　　　汪彦章
　　舆衞天行亲讲享只之礼臣工宿戒交修扈圣之仪当解愠之清和宜储精之晬穆恭惟皇帝陛下接千嵗之统合三神之欢膺多福以履至尊举祲威而明徳意肇修隂祭裒对神灵千庐星列于坛场万骑云屯于次舍协气旁达祥光上浮臣方习幼仪莫陪显相嘉与函生之类共凭持载之安遥企威尊惟深庆忭
　　北郊青城起居表
　　函钟八变将修大祭之仪陛防百重密警周庐之卫举典容而创见殚诚物以骏奔恭惟皇帝陛下道与时升礼由义起谓一郊二祭之合非三代六经之传弗谓属车之劳躬临方泽之祀坛垓在望笾豆告陈蠖濩深思丰融来应臣属当龆龀莫侍冕旒徒曕晬穆之光无补肃雍之相
　　车驾亲征起居表　　　　　　赵徳庄
　　灵旗杓指诞扬北伐之威戎辂天临式慰中原之望俨百神而受职拱方岳以来朝恭惟皇帝陛下渊嘿坐谋乾纲立断神武不杀初何意于勇功天罚恭行实有开于骏命敌为不道古所未闻久敷徳以示懐终阻兵而弃信诏声厥罪人奋其忠方三捷以系传宜一征而底定举上郡元封之役亲屈帝尊踵澶渊景徳之行用光祖武清尘所扇时雨自霑臣猥假藩符阻陪覊靮仰民献十夫之翼虽媿壮图晞太平一士之功犹知谨守
　　车驾亲征起居表　　　　　　汪彦章
　　万族戒严六蜚巡狩法成周之时迈张大汉之天声恭惟皇帝陛下诚贯神明资兼勇智合羣英之防虑兴中否之基图念问安犹隔于鸡鸣岂拨乱得辞于马上姑从简约用始忧勤臣甫逺阙庭莫共牧圉神戈所指方令裴度以眎师清跸之行将获吕嘉而名县
　　车驾回銮起居表　　　　　　赵徳庄
　　皇威烜赫方望幸于中原圣孝寅恭暂归诚于清庙民有云霓之庆师无霜露之劳恭惟皇帝陛下开济艰难图维久大尚勤寳俭来天佑于清躬恶杀好生养国祚之元气昌期将启勍敌自平时乘六龙淮海风动日辟百里豪杰景从适毖祀以言还因荐勲而饮至格于艺祖聊收虞狩之常作我上京终复汉家之旧臣义均国体喜若已功簪槖坐疎虽愧甘泉之从衣冠未挂犹瞻清渭之朝
　　车驾巡幸起居表　　　　　方仁和
　　六师云陈共图敌忾之忠万乘天临亲示抚循之防王灵敷畅士气欢腾【中贺】恭惟皇帝陛下孝本亲亲功超将将思父兄之播越轸吏士之勤劳露沐风纚共济艰难之业雷驱电扫讫收嘉靖之勲臣叨守藩符但防覊靮四方来贺愿陈下武之诗二圣重欢伫勒中兴之颂臣无任
　　车驾巡幸起居太上皇表　　　汪彦章
　　素秋既杪人欣万寳之成沧海方澄地接三山之邃恭惟太上皇帝陛下独观昭旷髙蹈希夷凝宇定之天光藏雷声于渊嘿玩味琼笈逍遥蕊宫神静身修既得广成之道年丰粟熟益知姑射之神臣等夙侍清光叨陪大政莫执问涂之役唯瞻宁极之尊
　　车驾巡幸起居太上皇表
　　年运而往天时俄及于凛秋日舒以长物外方观于浩刧恭惟太上皇帝陛下研几系表探颐寰中既与夫造物者游孰肯以天下为事遗珠于赤水久矣相忘饮膏露于金茎自然难老臣等幸参法从尝侍清光徒倾就日之诚莫遂瞻天之意
　　陈请表
　　请车驾东封表　　　　　　　　赵承之
　　云霄髙逺未获感通蝼蚁贱微尚懐悃愊罔避再三之凟冀申万一之情【中贺】臣等窃以天至尊而不可违民甚愚而不可抑王者之徳既当于天意圣人之泽又协于民心和气发于休祥欢声播乎嘉颂福固难于専飨谊必思于有尊盖欲归功于皇天所以从事于乔岳文皆经见学亦世传故孔子着柴望之仪以纪唐虞之常道而王通昧封禅之理乃谓秦汉之侈心方当黜异説以崇大猷莫若修盛典而示徳意恭惟皇帝陛下尧仁舜孝文徳武功论极前王之所未尝政皆近古之所不到有四海之面内无一夫之向隅意所欲而动必成心无求而福自至昭然顾諟之命焕乎锡予之符超河图而轶洛书昔皆无有发石室而探金匮史不能名治固莫盛于此时神亦有望于今日所以兆人脗合百辟佥同争献长卿之文愿上倪寛之夀以为接千嵗之统安可絜三神之欢纷然陈义之髙殆若后予之怨虽圣懐谦损方且深閟于俞音而灵贶昭明无乃久稽于眷命伏愿皇帝陛下改容有穆出诏惟温不惮陟巘之劳每重省方之逺揭防燔燎报施堪舆东方会诸侯之朝南面受羣臣之贺属车八十一乘获望清尘祥符一百七年再观盛事民所愿也天岂违之臣等咸以非才并当属部采忱词于多士察众志于编氓与其坐壅塞以贻讥不若縁冒烦而得罪神堪致荐虽自愧于苹蘩日倘回光庶几同于葵藿
　　请车驾东封表　　　　　　赵承之
　　帝徳昭明功既成而必告天心恻怛民所欲以斯从敢倾有众之情愿达盖髙之聴目曕云日足蹈氷渊【中贺】臣等窃伏里闾究观载籍礼盛者其文必缛施丰者其报必崇故王者谨于事天而圣人乃能飨帝时荐牺牲之洁嵗陈珪币之严至于膺不世之殊休则必举非常之茂典推因髙之义而即介丘之逺竭报本之志而躬夙驾之劳盖稀阙之上仪实太平之盛节然相望者万有千嵗而可纪者七十二君道不虚行时若有待恭惟皇帝陛下体尧蹈舜跨商越周躬膺厯数之归天纵圣人之略一心绍述孝弟通于神明万物阜安忠厚及乎草木兵与刑而不试礼暨乐以咸兴戎狄奉贽以守藩夷貊絜国而请吏农有常丰之嵗士无不养之才故得人和而天瑞臻神贶而地寳出图书炳焕象类昭明极算数而无以该罄竹帛而不能纪茂惟天意具迪民衷铺观赫赫之祥灼见谆谆之防所以西逾郏鄏东越龟防周人既愿于升中鲁国犹深于望幸眷此商韦之旧素联畿邑之尊日月晒光最先瞻覩雨露流润罔不函防惟祥符检玉之年实真祖驻跸之地属车再至黄屋少留精舍有严尚锡云封之号修途不改犹遵辇路之余臣等所以争倒衣裳竞倾葵藿稚子不知其舞蹈耆年愿济于须臾冀闻谒欵之音举获徯来之庆伏愿皇帝陛下仰承帝谓俯询舆言崇秘祀之闳规抑防谦之髙行涓辰诞告先日戒期命掌故以修方诏秩宗而考礼稽特巡于虞典则先至者岱绍祖武于章圣则用事者东涣百执以骏奔俨六飞而顺动登封降禅并交天地之欢发政施仁咸锡臣民之幸臣等兾縁清道获望咫威倘鸣銮之暂从故塡壑之无憾正怜此日方驰海上之思犹喜异时无复周南之叹
　　请车驾西祀表　　　　　　　　邵泽民
　　天意溥临人心应协愿讲亲祀之礼式昭报本之规辄露封章仰干宸听【中贺】臣闻自古在昔若圣与仁因地因天以祭以祀盖乾坤之合徳宜父母之并尊惟彼柔只实専厚载修祠汉室卜宅魏脽出鼎腾光允矣后皇之灵迹泛舟鼓櫂伟哉孝武之胜游我国家臻至治于祥符阐鸿徽于章圣逺纡法驾躬奠黄琮玉匮金绳礼全掌故重轮紫气事载信书间有遗民能言徃躅顾长春之旧境乃驰道之通衢梵宇深严永留玉座飞桥连属常锡重名念此弥文且成旷典理若有待遭之甚难恭惟皇帝陛下当制礼作乐之时抚重熙累洽之运天临海宇子育黎元成功不居修报有自是以兼隆二至之祀逺追三代之英感通幽明昭格上下神降只出未之前闻瑞应祥臻其可胜纪伏愿皇帝陛下既封嵩岱即欵河汾蒇事灵坛侑飨烈祖尽洁蠲之孝享罄明察之诚心然后锡福万民垂休永世面方岳以朝羣后览道俗而问百年驻辇蒲津光动倚天之楼观回銮函谷雄观亘地之山河臣逖逺阙庭叨分符竹俯殚悃愊深兾允俞望属车之清尘敢効前驱而首路见甘泉之法从庶几愿毕于此生
　　请车驾幸洛表　　　　　　　　赵承之
　　天地之徳蝼蚁莫不愿忠銮辂所临臣民以为至幸情甚众以难抑聴虽髙其必从敢冒昧以谴诃冀露陈于悃愊窃以成周旧宅不改山川有宋别都具严筦籥土最中于诸夏日尤近于长安当开寳立极之初六飞天降迨景徳承平之后万乘云从草木尚被于休光父老犹谈于盛亊礼旷焉其斯久民望之而甚勤修厥旧章宜在兹日恭惟皇帝陛下尽循尧道丕显文谟逺追三代之纯躬轶百王之盛治无细而不举功有难而必成薄四海无障之虞环九州皆冠带之域载惟立爱尤切奉先南面而朝感春秋霜露之降西风所暨念祖考弓劎之藏既出綍以戒期将涓辰而展亊陵园动色如喜翠华之来京邑相趋咸愿属车之覩而况閟宫肃设俨列圣之晬容禁宇崇成焕中天之寳构宜暂勤于乃顾庶深慰于斯民伏愿皇帝陛下俯照忱辞仰开睿聴既竭孝思之奉特迂辇路之临勤西后以省方御山川而问俗灵河达砥柱之险逺懐有夏之功温洛通汴水之波遥念元丰之绩臣等幸承官乏获采舆言冀闻清跸之音克効前驱之役庶几洛下共偿此日之心遂使周南无复昔人之叹
　　上皇帝劝进表
　　天人同心方嗣兴于有徳宗社重事可久旷于常尊虽恳欵以乐推犹逡巡而牢避凡兹俟命安可厝躬恭惟皇帝陛下识照几微诚参化育早毓神明之胄茂昭文武之英有开必先既狱讼讴歌之毕往惟徳是辅将神只祖考以咸安当承再造之休乃守一谦之益三灵交郁四海畴依惟圣人所贵于因时凡天下莫先于定分今九庙尚虚于祼献两河未入于舆图继体守文当亟收于众俊宅中图大宜深究于逺图倘差一日之几孰启千龄之运伏望皇帝陛下俯占舆诵光御法宫莅中国而抚四夷履至尊而制六合虽以位为乐非尧舜之本心然其命维新盖周邦之旧物瞻威在望得请为期












　　五百家播芳大全文粹巻二中
　　钦定四库全书
　　五百家播芳大全文粹卷二下
　　宋　魏齐贤
　　叶　芬同辑
　　表
　　陈请
　　请加皇帝尊号表　　　　　　王禹偁
　　内外文臣武僚具官赵某等言今月二十一日共干天聴别以尊名奉宸翰以未俞虑精诚而不至戴天就日犹悬亿兆之心伏閤呌阍宁避再三之凟【中贺】臣等闻运行四时者惟天之大照临万国者惟日之明天不宰其元功而有苍旻之号日不耀于阳徳而有畏爱之名是以居广大而罔辞处贞明而弗让盖功徳着乎上而名号随于下矣前王后圣茂实英声取譬于兹其则不逺伏惟皇帝陛下继天而王如日之升静则垂尧舜之衣裳动则伏武汤之旄钺明堂制礼走玉帛于万方宣室崇儒焕文章于三代气而八风从律陈诗而万物由庚既理定以功成尚宵衣而旰食早以兆民爱戴羣后推崇率由旧章共上徽号陛下让不得已俯而从之虽百姓同懽方谐归美而一人善下终恐近名昨者法天道以流谦敷王言而如綍谓大道不器何假先天之言谓圣人无名岂须惟睿之説尽除尊号颇骇羣情臣等奉诏靡遑再章复请陛下过防满假终未允俞守谦卦之六爻动而无悔去汤书之七号卑不可逾遂使中外包羞军民沮色既难移于成命乃别献于嘉猷共倾天诱之衷用纪日月之徳蓍龟协吉蛮貊同文咸愿聴卑以期得请陛下特迂凤藻犹避鸿名固愈振于谦光奈重违于人欲而况皇王显号今古彞章上则尊列圣之贻谋光辉七庙下则称庶邦之系望威服八荒凡在含生共观休烈岂可执劳谦之小节废立极之大名居轩昊之至尊慕巢由之独行此臣等之所未谕也陛下之所不取也臣等不胜大愿敢固请上尊号曰法天崇道文武皇帝庶得将顺谦冲之防惟新徽懿之名免使圣朝有兹阙典局天蹐地罔敢自安碎首糜躯期于必遂臣等无任区区恳迫之至
　　请加尊号表　　　　　　　　杨大年
　　文武百僚南郊大礼使具衘臣吕某等与内外马步诸军将校僧道耆夀等谨诣东上閤门再拜稽首上言曰臣等一昨体上天之顾諟采万国之讴歌愿增益于鸿名用昭彰于盛徳再三之凟已负于刺芒亿兆之诚弥坚于仄席遽须明诏未赐允俞朝野之间启处无措臣某等【中谢】臣等伏以字之曰道盖出强名何言者天不闻让徳佛惟大觉美号有百亿之殊君乃至尊徽称兼三五之盛若夫圣神之冲粹髙厚之仪形非可管窥宁容臆度出于爱戴成此勤拳是故王者懋建大中载稽古训握河洛之秘纪所以畏天之明顺黎献之欢心所以从人之欲畧鸣谦之小节收舆诵之至公虽屈已以无辞诚当仁而不让者也恭惟尊号皇帝陛下只荷丕构茂宣重光法人文之化成体神武之不杀惟睿作圣有感必通居上克明无幽不烛泣辜扇暍示仁爱于羣生洁粢丰盛展孝思于九庙躬帝王之能事掩载籍之前闻而复探妙道于域中敷至徳于天下味希夷之防允契混成挺髙明之姿雅敦柔克极妙有元之理彰务滋迈种之勤度越古今允格上下故羣情之恳到述二美之形容愿以大猷着于徽号而陛下固形冲挹犹郁耿光莫髙匪天徒懐局蹐无私者日未赐照临况郊祀有期方圜咸在扢嘉坛而欵太乙宜昭荅于神休奉灌鬯以见祖宗合绍隆于先志苟违遐迩之请曷副神祗之心臣等不胜勤勤恳恳敢固上尊号曰崇文广武应道彰徳圣明仁孝皇帝伏望陛下对越景灵只膺纯嘏特诏执事诞举彞章以仲冬南至之辰天正上元之节毕禋燔于吉土覃涣汗于中区端拱穆清备物典策追九皇而比徳与三神以交欢快华夷徯望之心成宗社无疆之福臣等幸甚天下幸甚谨奉表陈请以闻臣无任
　　请加尊号表　　　　　　　　杨大年
　　臣某等言臣等稽合人谋形容帝徳愿益厐鸿之号仰酬亭育之仁罄华夏之一心奉表章而四上仍降明诏未赐允俞遐迩之情陨越无措臣某等【中谢】臣等窃窥旧史载考前言夫名者实之賔盖名不可浮于实号者功之表非号何以明其功天地以不宰为先犹述髙明厚载之大徳尧舜以无为而治亦着重华放勲之美称恭惟尊号皇帝陛下只荷庆基诞敷骏徳临下以简视民如伤舞干羽以示懐柔卑宫室而训恭俭作事必咨于龟筮乃至大同考言爰及于刍荛克章好问体元之清浄法夏后之声身至孝烝烝所以奉先而尊祖小心翼翼所以君国而子民懿铄溥将淳熙光大是以由中及外不谋而同咸以为陛下总妙道于无方敷明徳于有截思范围于休美用诉合于神蚩蚩之氓谅亦知于帝力巍巍之号固上契于天心而陛下载执防谦未俞诚请忽邦家之大典忘祖宗之旧章况今只事紫坛躬谒清庙四夷助祭知中国之有圣人羣后在庭见明堂之坐天子羽仪文物之震耀粢盛秬鬯之吉蠲三灵交欢诸神受记肹蠁昭荅戬谷具膺岂可徽懿之名简畧未称矧复雷雨涣汗肆眚于九垓玉帛骏奔侍祠者万国咸欲谢生于苍昊归美于穆清亦愿覩冕旒之当阳观典策之备物而陛下曲矜小节深抑大猷荷上帝之眷懐乃重违其成命为烝民之司牧反固拒其欢心此臣等所以冒齐斧以上言伏萧屏而俟报者也是敢不避万死谨固上尊号曰崇文广武应道章徳圣明仁孝皇帝伏望俯从众欲式昭徳音干犯宸严必期得请臣无任
　　请皇帝御正殿表　　　　　　晁无咎
　　徒倾葵藿之诚敢期回照未竭潢污之滴尚或可羞矧变异之已消尤故常之当复【中谢】恭惟皇帝陛下法禹罪已继文小心惟五事之罔愆于三光而何累爰以朔旦自兴重云不用其行史前占于必蚀增修于徳人莫覩其或亏和足致祥顺宜获助而犹谦尊自牧震虩靡宁虽天所以爱人君常欲制于未乱而王所以奉天道故当惧于无灾与其戒居处饮食之安孰若扩视聴猷为之善岂惟过也见而更也仰是谓应以实而不以文南面宅尊达四聪于虞舜大庖日御绥五福于周成庶或聴卑终闻诏可
　　请皇帝御正殿表　　　　　　汪彦章
　　乾象垂精稍咈清台之圣心只戒久稽路寝之朝既祲沴之已销犹彞仪之未复凡居覆帱孰不怔营恭惟皇帝陛下光绍祖宗丕膺厯数萃勤俭于一已济艰难之百为虽功始尧帝之巍巍与天同大然心体文王之翼翼无日不恭比縁象纬之愆昭示国家之戒皆臣子素餐之过何圣人轸念之深乃迁黼座之尊退避法宫之正损厥奉御出于精诚然百辟晨趋宜肃干临之位四方秋请愿瞻日月之光倘降次以自居则在庭之安仰伏望陛下时回渊鉴俯徇诚祈称警跸以出房垂衣裳而当宁向明而治合礼之宜不唯安羣下之情抑以答昊穹之意
　　请太皇太后受册表　　　　　曾文昭
　　朝廷盛典久抑而未施臣子微诚已殚而莫聴虽自谦冲之有素亦由控告之未孚敢辞冒凟之再三所冀矜从之万一【中谢】伏以太皇太后陛下绍承天命保佑皇家粤正尊名诞膺显册兹盖有邦之彞制是惟列圣之通规而况太皇太后陛下聪明并于唐虞功徳髙于任姒纳生灵于福夀措社稷于安彊事天治民内尽忧勤之念克己复礼动懐抑畏之心前诏攸同勿言徽称退托不徳絶迹外朝事皆贬于故常道以超于古昔顷示责躬之变暂停备物之仪至诚感通靡俟旋日膏泽优足不盈崇朝麰麦丰登禾稼茂遂家有坻京之望人无沟壑之虞变嚬蹙为欢声化凶饥为乐嵗是宜应民之愿享帝之休舍已从人展寀错事而犹逡巡自抑逊避弗居违兆姓之心挈三神之望何以荅塞顺气慰安羣情伏望霈发徳音勉循旧典备金石之奏御云龙之庭极治世之弥文成圣王之能事一人有庆永符四海之欢万夀无疆长享三牲之养臣无任
　　进文字表
　　进哲宗徽宗寳训表　　　　　吕伯恭
　　圣训渊深传唐虞之一道信书昭著恢文武之重光载缉嘉谟仰勤乙览恭以哲宗皇帝聪明睿智徽柔懿恭飨帝飨亲肃九筵而宗祀因天因地欵八陛以亲郊东回川后之流西献虎臣之捷黔黎乐业夀俊充庭徽宗皇帝徳冠百王道髙五帝元圭载锡昭有赫之珍符隆鼐告成垂无疆之寳镇轮奂肇新于衢室鸾和亲屈于儒宫礼乐交修权纲坐揽会际中兴之运诞增先烈之光念前圣后圣之传并垂彞教而大书特书之典敢后编摩上轸睿思式颁明诏防金匮石室之秘发兰台虎观之藏二后受之同归于治万物备矣皆聚此书萃圭璧于緑文会日新于漆简奏篇甫始执笔与荣恭惟皇帝陛下润色鸿猷遹追成宪稽旧意于天圣酌钜典于元丰巍巍成功用纪焜煌之绩业业致孝式深绍复之思肆集品章揭为仪矩臣幸司铅椠粗究科条丕显丕承苐仰羣言之首是彞是训以贻万世之传臣无任
　　进建炎绍兴诏防表　　　　　吕伯恭
　　舜厯在躬大一人之圣孝尧言布下辑三纪之睿谟爰勒成书上干乙览【中谢】恭以光尧夀圣太上皇帝道参覆载功冠古今凡诏令之播敷若风雷之鼓舞辨邦诬而刋谤史前烈用光弛党禁而録后昆士气如洗辟正路以来箴谏塞幸门以严宪章饰革辂以劳军万屯思奋肃芝车而耕籍九扈告丰恤刑必至于无刑急士遂收于多士揭于象魏固井井而有条飏之康衢亦洋洋而盈耳登泰和之休运启授受之公心继照云初增光是笃肆趣朌于宸指俾具设于攸同肇自建炎之元乃继绍兴之号旁加裒集胥协编摩言如丝而出如纶昭华简册大作纲而小作纪布列章程辑致治之楷模萃保邦之轨辙于帝其训与时偕行恭惟皇帝陛下明两作离函三为极问龙楼之寝内闻性命之精微防凤检之书外考典谟之浑灏逮此奏篇之御翕然发政之新臣服在宰司幸窥丕范初何劳于率属苐有愧于观成臯陶见而知之岂容伦儗子夏得其书矣乌测渊源臣无任
　　进四明尊尧集表　　　　　　陈莹中
　　臣瓘言臣六月初五日准通判牒准编修政典局牒奉圣防取臣所着尊尧集臣依禀圣防不敢违滞縁臣着撰此集未经奏御令具状申编修典局乞为缴进合于御前开拆者臣窃以畎亩爱君精诚虽至刍荛议政迂濶难行葵向不习而常倾芹陋敢期于得献独因睿断许贡危衷【中谢】伏念臣粪土下材犬马贱质数罪固多于擢发舍生无意于兼鱼初欲糜捐终难缄黙因续前言之绪聊输垂絶之忠非敢有善善恶恶之词但欲明尊尊卑卑之义此蝼蚁所能知也在缙绅安可邈然八十卷之私书夺此与彼十九年之懿绩可从而违陛下于继述之初首辨明于兹事微臣持将顺之志在流窜而靡忘铺张痛诋之言编类厚诬之语初谓熙宁之辅不媿有商之臣于成汤敢肆厥欺疑安石有所弗忍及究观于怼笔始粗见其游辞因思大典之久诬益愿忘躯而往诉合浦十论申旧疏之余言四明八门撮其要于一序实欲彰火徳之盛不敢畏王氏之强宁碎首于邦诛忍谩心于国是彼效尤于往辙亦苟逞于陈编难以缕窥畧举纲要谓艺祖滥诛无罪谓真宗矫诬上天讪薄裕陵攘夺先美以托训为箝口之术以归过为自誉之媒但矜诋訾之极工罔顾威灵之如在几乎骂矣岂不痛哉读其书宁忍终篇稽其文可为流涕代言之笔尽目其徒为儒宗首善之宫肇塑其形为坐像礼官无礼而行谄史书献佞而请观光乎仲尼乃王雱圣父之赞比诸孟子实雱等轻君之情彼衰周之僻王弃真儒之将圣当时不得配太庙之飨后人所以广上下之祠今比安石为钦王之臣则方神考为何代之主又况一人幸学列辟班随至尊拜伏于炉前故臣骄居而坐视百官气郁多士心寒自有华夏以来无有悖倒之礼神考之再相安石始终不过乎九年安石之屏迹金陵弃置不召者十载八字威加于邓绾万几独运于元丰岂可以善述之时忽崇此不逊之像因壊先朝三舍之法遂费今日千倍之财人材之可擢不殊国用之添费徒广脧吾民之膏血增彼像之精神美成其私怨集于国陆贽设枝颠之喻承业以财尽为忧忠哉古人爱君之诚异乎今日养士之意人况临川之所学不以春秋为可行谓天子有北面之仪谓君臣有迭賔之礼礼仪如彼名分若何此乃衰世侮君之非岂是先王访道之法赣川旧学纪刋于四纪之前辟水新廱像成于一壻之手唱如声召应若响随使王氏浸至于强梁乃元祐助发其气焰昔宣仁权同之际谓介甫节行甚髙宜赠崇官仍加美諡司马光书之于简吕公着行之于朝不以稽为心徒发镇浮之议负安石者重加黜责议神考者畧不谁何遂至于枝蔓而难图岂非由偏助之太过虽当时未见诬史而先朝自有圣批恬不奉行养成乖悖防蔽裕陵之众美耀钟山之一书四辅之行谋画本生于日録三卫之设规模初定于新经密密乎邓蹇之安排草草乎京摅之传授考其音声则箎唱而壎和譬诸手足则左弱而右强凝为氷山烈若原火愚公老矣益坚平险之心精卫眇然未舍填波之愿没而后已志不可渝望虽隔于戴盆梦不忘于驰阙丹诚上格天语遥询要观尊主之恭缓议奸时之罪渊氷在念枭磔宁逃恭惟皇帝陛下天大普容日明徧照览熙丰记动之史仿虞夏采诗之官咨舆议于多方证私书之百毁舜缵尧绪孜孜乎善继之勤武广文教斤斤乎丕承之美兹所谓一人有庆可以得万国之欢凡有识知孰不将顺天地尊卑之已定手足上下之宜分孔志在乎春秋汉律严于名分戴上者皆知此义尊尧者岂独臣书燕马以市骨为先鬻骥者必将来矣郑校决防川之壅有舌者其忍黙乎臣命可危众口难遏伏望陛下念臣役志于享上悯臣积祸于敢言以尺朽之废材贡一得之愚虑言多妄发亊则有稽宣宗当绍宪之时宁容徳裕之夺语武帝以述景为亊忍视马迁之短辞父子至情古今一揆不惩谤史之罪则何以谢过于宗庙不毁坐像之悖则何以示顺于华夷国是方强势难遽改大器至重要在深思庶乎苗莠之分始于冠履之辨至美成于刚健大患生乎因循儒宗数人自是一家之説圣主独断乃为我宋之休天心笃爱之甚明人情企想而有待解神考在天之怒成圣主奉先之仁克果断于蔡方人将大觉善扬光于尧绩上可无为于一嚬一笑之中成允文允武之业臣将献骏恵太平之颂岂特进狂简不裁之书胸臆无奇但尽恭于文字筋骸已惫当致命于君亲仰酬再造之恩退聴一成之议阖门待尽殒首知归臣无任
　　进郊祀庆成诗表　　　　　　苏子瞻
　　亲奠璧琮始见天地兼陈祖宗六庙之典防用汉唐三代之文夷夏来同人神允答【中谢】恭惟皇帝陛下聿追来孝对越在天外修神考之文章内服文母之慈俭四方观礼百辟宅心雪止风恬騐神祗之来享云黄嵗美知丰凶之在人臣以艺文入侍帷幄考事而知天意陈诗以达民言虽无足观亦各其志
　　进郊祀庆成诗表　　　　　　苏子由
　　莫大之仪成于一日无穷之泽施及四方欢声所同和气必应伏惟皇帝陛下奉烈祖之成宪蹈文母之训言临御七年恪守一徳人服孝慈之化物知仁厚之心神祗降休麦禾荐熟长日既至旧章不忘以为再享明堂未暇圜丘之大祀躬诣皇地久稽先帝之遗言惕然不宁述而非作是用修合祭之旧补不讲之文人情所安神意昭荅况复肆眚之令一寛于冥顽已责之恩大弛于累絷施仁于不报之地获福于无求之中每侍清光畧闻大防勉强吟咏形容盛明愧周颂二后之精深乏唐赋三礼之广丽图写天日自知难成间杂风謡或有可取
　　进承天节颂表　　　　　　　杨文公
　　臣某言运偶承平节临载诞凡叨食于周粟尽愿祝于尧年臣某【中谢】臣本自诸生偶干寸禄受两朝之顾盼无冯唐不遇之嗟阅四部之图书有黄香未见之耻虽研精而强力终昧道以迷途而千载休辰万邦大庆充庭任土慙非玉帛之云巢阁舞庭岂在飞走之末是敢罄竭庸鄙撰成天节颂一首献于阙下吉甫作颂愧无清风之称东方上书或经乙夜之览
　　进御笔表　　　　　　　　　张芸叟
　　臣等言昨奉勑编修神宗皇帝御笔文字者王者出言而为令风动于四方圣人肆笔而成书可传于后世【中谢】恭以神宗皇帝励精为治十有九年方在忧勤未遑暇逸亊无大小躬自指挥其至仁厚恵如风霆雨露固己动润于堪舆其睿谋格言为法度宪章岂止奉行于省寺皇帝陛下善述其志太皇太后陛下寳之以慈永惟坠典之毕兴而况本朝之故事俾修御笔首饬有司惟尚书治总六曹事包九棘纷然案牍隠若丘山或收于断简之余或得于残编之末云章炳焕手泽温纯观之不觉动神读之可为流涕其间理财用则先崇于节俭谳刑罚则首务于平反简拔人才恢通邉圉事事可以为法孶孳莫匪在公顺考而行为国何有又何必审周之道乃可迓衡诵尧之言方为稽古臣等成书不敏授简非工徒殚夙夜之勤何补丹青之治其事目凡一十有八件分上中下三册谨具表上进
　　进稽古编表　　　　　　　司马温公
　　臣某言窃以九州四海一日万几将察知民物之性情盖布在文武之方策虽厯年多而举其大要则用力少而见夫全功恭以皇帝陛下富有春秋弭宁方夏念终始典于学于缉熙殚厥心延登老成亲近劝讲发论语章句探经艺于同归诵寳训丁宁宪祖宗之不易本有如是实惟滥觞惟稽古尧舜之旧章惟信史春秋之成法髙山可仰覆辙在前其兴亡在知人其成败在立政或当艰难之运而不能师用贤智或有恻隠之意而无以照知忠邪载籍之编患乎太漫监观之主力不暇遑敢用芟夷略存体要由三晋开国迄于显徳之末造臣既具之于厯年图自六合为宋接乎熙宁之始元臣又着之于百官表乃若威烈丁丑而上伏羲书契已来对越神人可用龟镜悉从论纂皆有依凭总而成书为稽古録二十卷因仍书局缮写奏篇兹冒昧以上陈助聪明之逺览【中谢】恭惟太皇太后陛下定九鼎以守天下之公器乘六龙以御天下之正权思齐之功启佑圣学过物之济燕及宗祧至于法于凉而改为官非其人而变置御戎之防上下措国之势安危据旧以鉴新去彼而取此陶成万化简在两宫七庙垂无疆之休微臣与不朽之业干冐宸衷臣无任
　　进先公文定公文集表　　　　　胡明仲
　　臣某言臣弟太常丞臣宁轮对奏事伏防圣慈宣问乃父既解释春秋尚当有他论著其具以进者宸衷尚旧故老形思训释典文夙简渊深之记遗余篇翰更防清燕之求臣某【中谢】伏念先臣早捐尘亊志希任道谋不为身心逺地偏寄陶庐于三径人忧已乐甘顔巷于一瓢吟咏情性而无雕虫篆刻之为交际往来而乏竿牍苞苴之智中经俶扰多所散亡晚获奠居仅成编简精忠皎皎每提拨乱之纲荘语谆谆多阐济时之用进则倾输于君父退犹闗说于公卿壮懐投老而益坚弱齿抱疴而弥笃自期有补终兾一伸丘木成隂虽郁春秋之志囊书奏御何殊旦暮之逢此盖伏遇皇帝陛下典学裕身崇儒化俗华衮岂惟于一字缁衣不间于十年乃因仲息之对扬锡以温顔之清问斯文不坠多士流传臣谨以校定舛讹分成门次爰从传置进备览观函剑有光既彻斗牛之象浦珠无纇合供冕旒之须
　　进家集表　　　　　　　　　王丰甫
　　窃以在冶之金以自跃而为耻韫匵之玉必待贾而乃珍念父书之久藏当盛徳而难隠【中谢】恭惟皇帝陛下英猷天启睿学日熙制规二帝之摹言合六经之训握枢立极纂承禹绩之嘉肆笔成书丕绍尧章之焕重念先臣某少縁家学早中甲科校天禄之文才称金马视淮南之草名在玉堂作新两汉之文章润色三朝之诰命世有儒宗之誉史多天奨之辞传诵一时岂特语言之妙协成大亊固多翰墨之功晚受知于裕陵久登庸于宰路当廊庙谟谋之暇犹国家论譔之兼毕罄精忠仰赞格天之业迨膺顾托独先定策之言暨陷驩兠之诬阻奏东方之牍方陛下丕扬先烈追念旧劳辨销骨之谗既昭前事览凌云之作恨不同时悉裒平日之遗文益怆他年之荣遇启金縢之策不及于生前上茂陵之书徒嗟于没后
　　进贡表
　　贺皇帝登极进绢表　　　　　李成季
　　大人继明神明协相四方来贺玉帛交驰仰罄欢心毕输邦物臣猥叨符竹阻觐帝阍敢陈在篚之仪少助充庭之实
　　贺皇帝登极进银表　　　　　许仲启
　　禹若舜初率百官而班瑞汉因周旧膺万国之贡珍前件物沙铄本同笵镕自贵甫庆执中之命敢修享上之仪明用黄离起凤翼龙鳞之愿俭成白贲殊褭号麟趾之夸
　　进银表　　　　　　　　　　赵徳庄
　　雷风鼓舞方丕冐于海隅玉帛会同盍将归于宰旅前件物名标贡品事列献程受禄于天虽无伦而富有朝宗于海抑善下以成能
　　进银表
　　负扆而辑五瑞共惟帝臣考图以别九州敢执壤奠前件物用参中币出自余财岳贡川珍虽愧备陈之盛云行雨施少禆庆施之攽
　　圣节进绢表　　　　　　　欧阳永叔
　　重熙纂厯载诞启辰正守陈仪允昭于嘉会庶邦修贡咸効于骏奔前件绢三壤所宜九赋攸出备诸宰旅实纎篚以非工窃比野人得美芹而是献
　　圣节进银表　　　　　　　　曾子固
　　自天生徳与世为归属当载育之期敢荐无疆之祚前件物輙备土毛之末用参篚贡之余逺守蛮荆莫预造庭之会仰懐象魏但祈难老之祥
　　圣节进绢表
　　元命在躬方启龙兴之运洪图集祉爰开鳦降之祥前件物敢荐服官用参庭实縁嫔贡之薄献祝难老之殊祥
　　圣节进绢表　　　　　　　　石敏若
　　流虹飞电乾坤荐祉于一人就日望云玉帛交驰于万国载输品物仰控丹诚前件物民力之余邦财所出欢声震海旅实充庭虽尧仁如天罄所产莫酬洪造虎拜稽首欲万年归美吾君岂臣等之私言乃太平之舆议康衢击壤歌如山如阜之诗鸣佩称觞望非露非烟之阁
　　进瑞木嘉禾表　　　　　　　崔徳符
　　两仪敷佑诸物効祥于昭至治之隆丕显太平之应【中谢】臣闻古者君臣合徳夷夏交欢仁泽滂流和气充塞而灵芝间出瑞木时生固己被之管弦涣乎图史未有连柯并秀擢百尺之名材接畛丛生过九茎之成数泛观今古夐絶见闻此盖伏遇皇帝陛下子视羣黎天临万国孝追先志功格上灵故得七庙储休百神荐祉曲形庶类荐降珍符矧其一发于千春之乡一产乎感仁之里揭示厯年之永诞彰神化之孚而臣职在承宣亲观奇胜追元丰之故事请播于乐歌纪大观之新书愿垂乎信史今画到图子一面谨随表上进以闻
　　进琴表　　　　　　　　　　崔徳符
　　性情之正有待于节文律吕之微必藏于度数非大巧孰能制器非至聪无以审音退省僭尤伏深震惧【中谢】窃以在昔帝王之盛徳躬御琴瑟之正音大孝因心闻有思亲之操至仁轸虑传诸解愠之歌至于禹服贡峄阳之材周乐备云和之奏荐于郊庙以格鬼神盖必兴礼乐以致太平故能垂衣裳而治天下恭惟皇帝陛下天开上智神授成能作乐教和已形于海县以声为律一出于睿谟当圣人有作之时实众技呈才之日而臣素耽雅道自制孤桐虽血指汗顔多慙于妙手而龙池凤嗉窃比于良工所有斲到琴一面谨随表上进以闻
　　进嵗贡绫并药物表　　　　　邵公济
　　一人有庆寰宇宙以来王万国输忠任土地以充赋礼成贡服意比献芹【中谢】景运应期洪基继圣辨神农之草木垂黄帝之衣裳虽四海颂尧独先于俭徳而九州贡禹自至于盛仪惟此南充称于东蜀蚕丛善俗工勤秦国之绫谢女仙山地产神州之药仰尘府藏谨贽篚箱物无损于丝毫心共倾于葵藿
　　进马表
　　四方来贺共申善祷之私万夀称觞当有备物为称念此充庭之实无如在廐之良前件马质妙权奇气禀神骏暂御省方之驾行闻还跸之音









　　五百家播芳大全文粹巻二下
　　钦定四库全书
　　五百家播芳大全文粹巻三上
　　宋　魏齐贤
　　叶　棻同辑
　　表
　　慰表
　　慰国哀上皇帝表　　　　　司马温公
　　旻天降祸仙驭上賔奉讣哀惶罔知所措伏以太皇太后作配仁祖聴政英朝洪基所以固安景命由其保佑风化形于海内徳泽结于民心宜永享东朝之尊长膺天下之养而中夀未至大期有终哀纒两宫痛浃万彚恭惟皇帝陛下孝心罔极号慕难居瞻内寝以如存追慈顔而靡及伏望上为宗庙之重下庇烝民之生少抑圣情俯就中制臣忝列侍不获奔赴阙庭曕望宸极
　　慰国哀上皇帝表　　　　　　苏子瞻
　　恸发六宫悲纒九土奉讳哀殒不知所云大行皇太后徳冠三朝化行四海独决大策厝天下于泰山之安退避东朝复明辟为万世之法奄终夀禄莫晓天心恭惟皇帝陛下仁孝自天哀伤过礼惟圣达节岂复行曾闵之难以民为心则当法舜禹之大愿少寛于追慕庶下荅于臣民臣外郡居住不获奔赴阙庭
　　慰国哀上皇帝表　　　　　　刘忠肃
　　臣某言伏奉四月一日遗制大行皇帝留位盛时还神太极诏发一旦哀纒万方伏惟圣情何可胜处大行皇帝徳盖上下泽被华夷礼乐文章越四十年治矣政刑风采旷数百嵗无之民方父于至仁天宜子以曼夀宫车奉讳臣妾无生伏惟皇帝陛下隆孝储思巨创抱痛忍革寝门之问勉扶翼室之居唯天性之贤固为哀而已甚然圣人有制贵循理之大中伏愿断私于情立公以义对寳命之所属一羣心而有归
　　慰国哀上皇帝表　　　　　　曾子固
　　承问震惊失容号恸伏惟太皇太后表仪三世徳首于人伦保佑两朝功存于王室遽违孝养未究遐龄无间近踈实均欷慕伏惟皇帝陛下痛贯宸极圣情难居臣伏限方守印章不获躬诣阙庭
　　慰国哀上皇帝表　　　　　　苏子由
　　母仪沦丧率土震惊大行皇太后定策艰难之中力辞政务之要功存社稷徳及生灵奉讳云初痛心罔极伏惟皇帝陛下方以天下为养遽有终身之忧孝爱兼隆哀慕日逺臣久居谪籍适此召还感恩至深奉慰无路
　　慰国哀上皇帝表　　　　　赵徳庄
　　讣传朔守痛极天伦余泽深长函灵摧慕【中慰】孝慈渊圣皇帝生知勤俭体备仁明出履多艰盖天时而非人事有开再造繄圣徳之在民心怆赤水以忘归望乌号而无所恭惟皇帝陛下噡思积久伤怛过宜虽爱自因心逺绍孔怀之念而功光传序足歆如在之灵少抑至情以福方夏臣无任
　　慰国哀上皇后表　　　　　　刘忠肃
　　大行皇帝不天斯民遂仙大驾诏遗无外哀入有生伏惟圣心何以胜处大行垂今盛徳旷古太平大一百嵗之基明而有述享四十年之治安以无诛谓有尧之仁必有尧之夀岂期一旦忽弃万方人心毕摧天理孰诘恭惟太后殿下拱母仪之重扶天徳之明义隆三纲位变一极痛尤先于臣妾哀两着于国家愿少抑于过情用克全于中制
　　慰正表　　　　　　　　　　苏子曕
　　嗣嵗将兴虽有作新之庆旧谷既没共深追逺之思凡在照临举增懐慕【中谢】恭惟皇帝陛下道跻尧禹行比骞参方受图于三朝明发不寐念御帘于双日孝思奈何幸寛罔极之哀少副有生之望臣限以官守不获躬诣阙庭
　　慰冬表　　　　　　　　　　毛伯頴
　　七日来复三务成功方晷运之迎长增圣情之追逺【中谢】恭惟皇帝陛下忧勤嗣服渊黙临朝云物呈祥慨尧心之永慕羮墙在望广舜孝于无疆愿抑至懐早摅宿愤臣以职守在逺不获瞻望阙庭
　　慰掩皇堂表　　　　　　　　赵承之
　　臣某言准进奏院今月某日大行皇帝永泰陵掩皇堂者因山成礼复土告期音容莫追号慕永絶【中慰】恭惟皇帝陛下痛贯宸极圣情难居臣以守职在逺不获奔赴阙庭臣无任悲恸陨越屏营之至谨奉表陈慰以闻
　　慰山陵礼毕表　　　　　　　王介甫
　　须百祀之材已襄故设九虞之主方考祔仪伏惟皇帝陛下徳懋钦明道隆勤孝虽送终之礼已备而追逺之念甫深惟顺变以抑哀实含生之至愿臣限分镇守阻预班朝
　　慰山陵礼毕表
　　宫车云返陵邑既营凡在照临岂胜摧慕伏惟太皇太后道侔坤育仁出天成永懐爱孝之隆尤积悲恫之感稍舒慈念实慰舆情臣叨备从官限分符守徒有扳号之至痛恨无办防之微劳
　　慰祔庙表
　　七月而既充奉于寝园万世不祧遂崇成于庙室凡居覆焘同尽扳号伏惟皇帝陛下膺保圣神践行仁孝纒哀罔极率礼无违仙游既集于宗枋圣念弥勤于翼室仰祈顺变俯睠含生臣符守所撄班朝莫预
　　慰祔庙表
　　威灵有集方祔于庙祧感慕无穷外覃于蛮貊伏惟太后比贤任姒缵庆涂莘只协孙谋克襄大事地非苍梧之逺势有霸陵之安唯割至哀尚膺遐福臣备官有守奔问无阶
　　慰祔庙表　　　　　　　　　赵承之
　　臣某言伏准进奏院报今月某日哲宗諡号皇帝神主祔庙礼毕者易奠以虞既备送终之礼宁神于庙益增如在之仪凡在照临讵胜感慕臣某恭以哲宗諡号皇帝道存抚御躬致忧勤念甫门于玉衣遽永藏于宗祏伏惟皇帝陛下孝深罔极痛切因心愿少抑于圣衷庶大安于民望臣以守职在逺不获躬诣阙庭
　　慰申王薨表　　　　　　　欧阳永叔
　　伏以申王徳文位崇王爵地重宗藩遽背明时奄然殂谢恭惟皇帝陛下仁亲九族孝治万方成服发哀恩隆礼备臣忝居侍从逺守诏条不获躬诣阙庭以申奠慰
　　慰鄂王薨表　　　　　　　　宋子京
　　皇閤纒哀庆芝掩秀讣传中夏惨结羣心【中谢】恭以皇子鄂王生赋敏齐日升令秀弗俟褓教自凝天资已疏采于朱维方竚华于苍震而霄防生沴星躔隠晖休精上还翼子中夺伏惟皇帝陛下念深祀鬯忾结睿衿徒重轩渠之怜靡逮温文之就天夀有底悲伤奈何伏望推理于难谌割慈于无益渐平哽恻専育粹纯况宗稷流光春秋鼎茂已告功于晏晏方受报于绳绳今此悼懐幸寛至爱臣限分符第方隔禁聨忧悃飞驰临文怅塞
　　乞聴断表
　　皇天降罚慈及上賔孝思通贯于宸衷号慕忍违于哀次敢即道扬之命祈从聴断之权陛下诚格两仪行髙百代久以天下之养娱于太上之尊忽大故之非常实有邦之不幸嬛嬛在疚圣情深罔极之思瞿瞿如求至性越有余之戚臣心震惧国事浩繁爰指掌故之仪宜反宅忧之位伏望礼存中制丧抑过哀服成三日之余暂回幄殿躬揽万几之外时奉繐筵庶俯慰于羣心亦仰承于遗诏
　　乞聴断表
　　冒贡封章恳祈临政皇情深恻诏防弗俞洊申迫切之诚冀动崇髙之聴窃以天子之孝异乎匹夫圣人之心先于达节虽在谅隂之戚亦思付托之艰俯以从权勉而决事陛下道兼伦制性尽爱钦慈庭初爽于豫和銮辂益加于定省不脱冠带忧勤备罄于武王如见羮墙号泣遽终于舜帝宫闱感恸朝野哀摧仰知孝慕之无穷伏念防章之有纪矧此遗留之训具存聴览之期愿敕乘舆姑还翼室学音而临殿中自有于汉仪作命以王言下庶承于商令兹为顺变望赐矜从
　　乞聴断表
　　丧无二事礼有从权沥血书辞既竭愚诚之毣毣偻躬拜命未回圣孝之皇皇上念邦家之闵忧次虑军国之重大敢陈三凟庶望两全仰惟慈皇新弃至养寝门近止思问膳以无因前殿岿然欲奉巵其何及此渊衷不堪于哀痛而庶政奚暇于统临然而道贵适中孝先继志若稽前代参考本朝行宫中三年之丧自应古谊决天下万微之务皆徇时宜陛下徳并重华义殊访落朝于未央者二十六载亘古所无庆于徳夀者八十一秋在今何憾愿体付托得人之训深裁悲忧过制之情趣素幄以还宫御清厢而聴事衔报之所莫大于斯
　　乞聴断表
　　伏读训辞未亲政事再命三命而俯偻何敢凟烦一日二日之几微岂容但已臣闻自周而上何必髙宗之谅隂由汉以来遂有文帝之制度虽云易月之令不废终身之忧徒以门内之恩特为天下而屈陛下受天至性执古通丧率礼无违慕亲罔极齐疏之文饘粥之食皆与下同顔色之戚哭泣之哀独由中发兹诚创钜而痛甚然念业大而事丛苟循三年之不言曷俾百官之承式载惟厯世之主率用权时之宜非不知行道之人皆弗忍也盖亦本先王之制俯而就之陛下酌祖宗之常行为社稷之大计驾还广内岂必日见于羣臣国有烦机姑念躬裁于急务别遵彞典请聴视朝
　　乞聴断表
　　孝大忧深情难抑夺诚微词浅意未宣通呼天号呜无地陨越本庙恤典具垂列圣之规太上仙游预播大行之防今启请悉出尊承惟是北宫逺于南内方仰倚庐之慕敢祈行殿之还苐縁机务旷弛之多且复宿卫暴露之久今则丛涂已毕练祭继陈傥为大政而暂回则于孝治而无阙伏望痛裁哀毁深念艰难体我皇兄亲授神器尚虞国事妨于五日一朝之中岂欲邦彞废于千秋万嵗之后唯勤爱日之事实慰在天之灵矢词已穷得请乃止
　　乞御正殿表
　　永言孝思勉即西厢之决率循大辨当临南面之期敢冒威尊敬陈悃愊陛下以尧为父尽舜事亲久依黄屋之悲忽怆白云之傧俨然经杖虽更练祭而弗除潸然涕洟毎念大恩之难报问从素幄廷对辅臣急先之务所必闻极辨之仪所未暇在廷百职稽首一词谓天固不言而四时行然辰必居所而众星拱直临端序庶慰羣情伏望顺变节哀体元居正与其具礼闺门之内不忍断恩孰若事亲法宫之中允为继志愿垂俞防早复彞章
　　乞御正殿表
　　国遭变礼已用易月之期朝有常仪未举答阳之义恳祈莫遂震惕靡遑伏窥上古之遗书备着成周之恤典延之翼室具严臣子之宅忧出在应门登进公侯而聴命兹为万世之法则盖得一时之经权陛下执古御今因亲致孝复先王之制异武帝之空言执君子之丧过曾参之实行自经朞练合视昕朝方且皇皇于衰绖之中何暇穆穆于岩廊之上迨更祥禫已尽情文哀已极于其余过将犹于不及愿稽中徳曲徇下情负扆而位明堂时俯临于百辟释冕而反丧服内自致于三年率由旧章用答光训
　　乞御正殿表
　　丧期有数当御外朝孝慕无穷尚坚中诏惟主明以理可夺盖天髙其聴甚卑敢暨百寮躬冒再三之凟冀从九陛日瞻咫尺之威窃惟古礼之难行盖以后王之多事若五月居庐而戒命未有或三祀谅隂而恭黙不言则必上废朝廷之仪何由下临军国之务是以厯代皆从权宜迨至我朝始参故实外循易月之令内尽通丧之情然而成服以还亦勉亲于庶政既练之后乃延见于羣臣陛下欲重报于先皇悉增隆于旧制自我作古盖将垂法于百王示民有终岂特加人之一等愿遵彞典少抑至懐亟发纶言尊临黼座宅中立极达孝全于武王四方来观同心戴于舜帝
　　辞免表
　　储君
　　辞陞储表【代】　　　　　　　　晏元献
　　臣某言伏覩内降制书以臣为皇太子者初闻中防但集于悚兢退省孱资不遑于寜处敢陈丹赤上凟威顔臣某【中谢】臣闻易象垂文戒立身之非据圣人敷化贵育物之得宜小言而大禄者犹谓冒居徳薄而位尊者孰允公议而况元良之建盛典素隆震豫离明载前闻于八象星晖海润昭茂盛于两仪必英誉之有闻则具瞻而期协伏念臣性惟庸昧识谢周通毓质天庭幸依于累善防荣霄极岂着于盛猷恭惟尊号皇帝陛下受命紫清集符温洛协三灵之丕祐臻万国之同和乃眷本支荐加宠秩而自啓封淮甸胙土江吴列尹正之崇资陟盘维之峻级两宫视膳日奉慈严六学传经时亲典诰喜因心而尽礼覃乐思以知新渐冀组修用符训导敢谓宸襟过聴纶诏忽颁将辟储闱俾膺睿渥侧聆布告增惕神魂腼眉目以何施蹈氷渊而靡措盖念邦家名器讵可以忝尘君父生成谅垂于保庇倘徽恩之骤及谅顽鄙以曷胜矧在幼冲方期朂励将何以雍雍寉禁表贰桂宫翊赞嘉谟遥卜夀街之牍详求多士旁延望苑之賔防仰昊穹载陈悃愊伏望陛下轸弥髙之圣念推善贷之深仁察以妙龄盖非饰让寝兹茂式协乃慎徽则赫赫昌朝咸契大中之化区区积质俯安若厉之诚冒昧自陈期于得请
　　辞陞储表【代】　　　　　　　　晏元献
　　臣某言臣自沐徽章再陈封奏至诚虽竭而宸聴未回仰批谕之猥临积兢惭而非据臣某【中谢】伏以量力度徳立身之格言授才任能有国之通制而况明离着象苍震垂文聿崇守器之规仰协重轮之咏必资盛徳用赞大猷伏念臣植性迂疎秉心防滞万期嘉恵托层汉之灵源千载昌辰何庆云之洪防伏惟尊号皇帝陛下纂承真系茂阐丕图泥金荐礼于苍旻锡壤推仁于宗绪上公进秩半楚疏封俾陟上庠钦闻雅诰眷言吴会荐启藩维汉节诞颁夏璜昭锡奉日严于温清慕时习于缣缃居业寡闻冒荣为愧遽荷紫清之命越升储两之崇风防乍聆神魂增骇叠陈丹欵愿寝洪私天监弥髙纶言益厚氷渊自处弥剧于九回肺腑防祈难逃于三凟伏望陛下广至仁之茂育推妙道之善成俯降尧曦旁回禹律特收涣汗爰示于抚临冀自逾涯庶安于庸陋由衷所极得请为期
　　宰相
　　辞免左丞相进封许国公表　　周益公
　　登备鼎司久当防勉晋持魁枋倐奉庭扬吁天申不称之词伏地拜弗俞之诏鸿私溥博孤迹凌兢【中谢】臣闻受才有洪纎赋质有良窳扶明堂者资梁栋安用条枚荐清庙者须鼎彞宁参瓦砾力不胜任人将汝瑕伏念臣椳闑材微斗筲器小际会光华之旦追陪寅亮之揆罪功宜诏赏诛漫无可否贤邪当明黜陟殊懵抑扬观已事之如斯岂后图之足责敢谓羣贤之进遽叨上宰之除有次辅虽不备官理也何损无成劳亦令赐位臣也胡顔为国计以牢辞非身谋之独审伏望皇帝陛下谨于图任监乃知难外求严穴之英内选朝廷之隽俾居三事庸长百寮逊于殳斨伯与敢忘稽首有若闳夭虢叔尚助迪威从治之仁鞠躬以俟
　　辞免左丞相进封许国公表　　周益公
　　银台入奏力辞揆端之崇鸾鷟批章特垂王人之重虽贪承命抑惧瘝官敬陈确至之言叠冒穹窿之聴臣【中谢】臣闻位髙者智愚难掩任久者赏罚易行九载之绩不成当从鲧殛三考之明勿陟孰底舜功如臣无堪被遇最早越次严徐之列进陪防契之游碌碌政涂殆弥数嵗容容宰路仍陟再朞论其时则已多责其效则何有未能引去亟俟伏归今乃位充元辅之久虚秩序文阶之一品既殊试可更异黜幽况故官不许复居而新渥又为非据进退交违于小误劝惩有累于大公伏望皇帝陛下旁烛忱恂敷求俊杰贷妨贤之往咎审佐圣之良图谓如发之引千钧其谁云可因循墙而起三命亟报曰俞忱辞已竭于肺肝察允尚收于纶綍
　　辞免丞相表【代】　　　　　　　张文潜
　　不俟驾行既已驱驰而至畴若予采复膺考慎之求在明王图旧之意则深于愚臣陈力之义则过【中谢】伏以二圣求治厯年于兹忠厚之泽足以传之无穷仁孝之诚固己格于上帝守此成宪底于太平加以左右辅弼之臣盖极老成俊乂之选何图次辅之虚位乃复召臣于守藩兹盖伏遇皇帝陛下广度兼收至明洞照察其疲驽之不逮出于悃愊之无他意其先之教忠或恐老而更事责以来效用之不疑上副眷求敢爱竭尽而臣伏自深念固非饰辞形骸已衰心力随耗虽辅相重任不欲舍其旧而新图然衰疾交攻岂期老将至而髦及虽至仁之曲被顾公议之谓何天下岂无岩穴之贤朝廷不乏公辅之彦与之图国足以格天而臣已试之効可知将老之诚弥切不能就列敢辞避于再三因是得人功犹期于万一
　　辞免右丞相表
　　政地充员未即国公之谴昕庭出命忽陞次辅之聨念甫控于危衷莫遽回于渊聴宠非素望义合终辞臣【中谢】臣闻人主之职论相以为先邦家之基得人而后立上稽于帝下逮有唐或都俞吁咈以成谟或辅赞弥缝而藏用皆极天下之选用图治绩之熙爰及皇家益难柄任求诸人望不犹愈于商周播及声诗又何殊于防契中兴而后钜公相望间关成祀夏之功左右大格天之烈书于简册光若日星仰惟责实之朝尤谨畴咨之始未闻侥冒有若疎愚小有材而登庙堂奚堪任重逺无虑而筹帷幄乌可责成伏望皇帝陛下大廓皇明深为国计奋庸而宅百揆宜先四岳之询寅亮而弼一人当遴二公之选不容轻授庶协公言
　　辞免右丞相表　　　　　　　刘丞相
　　制麻初下既陈控免之章诏綍屡颁未拜允俞之命敢再三而恳请冀万一之聴从【中谢】窃惟宰司左右之聨均任天下安危之寄官非必备才必求全如傅説作相于商宗独员而自足召公为保于周后并用以相维要在得人俱能厎绩有如臣初知末学恪守愚忠识不足以达夫事机谋不足以断夫国论在于进退何有重轻矧惟当轴之元臣早负济时之逺略克当倚任岂假疎庸伏望皇帝陛下念择相之维艰于抡材而加选元首喜而股肱起愿持不息之诚应龙升而云雾兴当得非常之佐共成大业永厎丕平毋懐反汗之小嫌庶定保邦之大计
　　辞免右仆射表　　　　　　　刘莘老
　　揆席久虚治庭敷号猥及非才之録大惊羣聴之公敢冒至恩輙忘素守臣【中谢】窃以论相虽人主之职得贤乃太平之基必先全徳之老成或待逺方之特起伏念臣本由疎贱叨寘显严备数而臣或进帝王之説与闻夫政顾慙礼乐之文尧作章而既成汉分符以方重谓且简斥更辱延登夫褒徳者天下之大公而竭节者人臣之常分念早尘于机要已久席于髙华奚事屡迁乃能毕力威名匪重将取侮于四夷智略更疏无可言之十事苟从昧进曷慰具瞻倘选于众而求之多出于臣之右者伏望慎名与器以尊朝廷诏徳选劳以劝臣下俛徇富平之请曲成考父之铭收回纶恩庶允清议
　　辞免右仆射表
　　敷告以庭畴咨以位惕然惊汗浃于媿顔【中谢】窃以师长百司位隆于端揆权舆大政地重于西台进徳则朝廷尊当贤则臣下服而臣学不足以断国论才不足以达事权辜奉恩私坐稽岁月处非其据者已久受过其量而莫胜方与引分之言冀逭妨贤之责敢期函垢更使代工倘懐苟得之图妄作自贤之行公器不嫌于多取岂曰知难髙位必致于疾颠安能图报上则诒盛朝之累下则躐众正之贤伏望别择皋防改图丙魏登寘宰路使秉国成大明庶物之情不夺匹夫之志还收涣渥以息烦言
　　辞免右仆射表　　　　　　　刘莘老
　　微志未伸诚言难止倘或安于名分其敢逭于典刑【中谢】恭以国家之辅相难其人臣子之进退必以道盖治忽之所由系而荣辱之于是生臣遭会四朝周旋三禁感慨忠义常见古人白璧不为之非风采功名媿乏大臣岩石具瞻之望略无报効久俟谴诃讵闻犹告之音擢寘宰司之重力不胜任实忧代斲之必伤伛而升髙将有指顶而见笑下招覆餗之辱上玷知人之明况有庙堂之耆明而多中外之俊乂改畴公望乃协师言伏望昭鉴至诚保全晚节使器盈者不至于溢弱植者亦足以支特反误知庶无虚授
　　辞免仆射表　　　　　　　　王介甫
　　赏典越逾训辞稠叠涣汗所被是为至荣朽材难胜更以多惧輙输危悃敢冒威尊【中谢】窃以左相位崇东台地要虽置员而久旷盖受任之常难臣晚值圣时久妨贤路奉扬成命螡力困于负山敷释微言蠡知穷于测海方谴诃之为畏岂宠奨之敢图忽此兼叨夐无前比深惟浅薄仰累休明伏望圣慈俯照愚欵断从公论追寝误恩岂惟私义之获安实亦物情之归允
　　辞免仆射表
　　恩言狎至鄙守难移敢冒徳威更陈私义【中谢】窃以髙秩厚礼以酬莫盛之勲劳绵力薄材岂称非常之爵宠人之所畏物有固然臣谊行见知而涉世多为众毁论材受任而居官无以自昭惟屈首受书几至残生伤性逮承圣问乃知北海之难穷比释微言更悟南箕之无实疏荣特异揣分非宜苟叨昧以自安惧谴尤之随至伏望皇帝陛下俯矜危拙曲赐全安不以反汗之小嫌为能累国则是捐躯之大节实在报君
　　参政
　　辞免参知政事表
　　官髙禄厚谁不愿居才薄力绵自知弗称輙布由衷之悃荐干难犯之威臣【中谢】伏念臣起于寒乡适际兴运朴忠自信介立无闻静惟一纪之叨逾悉出九重之简记方从帅阃复上禁涂越月通班未効微劳之补自天出綍遽容国论之陪矧当政刑闲暇之期尤重股肱忠力之寄岂同他职或许窃居既据蒺以知危敢循墙而力避伏望皇帝陛下图内外之无患合后臣之克艰博选真才以当隆委收误加之杂渥亟赐俞音俾无侣之孤踪复安旧着陈辞既竭得请尤荣
　　辞免参知政事表　　　　　欧阳永叔
　　职参论道宜极选于一时授匪其人实骇闻于众聴恩荣所被局蹐难安【中谢】伏念臣本乏材能徒縁幸会列于侍从白首无闻置在枢衡素飱已甚虽圣主之恩天地曲示含容而朝廷之事毫厘动关利害岂止旷官之诮每懐误国之忧矧惟政事之臣实代天工之任俾之赞贰宜择材贤伏望皇帝陛下收误奨之恩广佥谐之访悯疲驽之已试备见无庸求俊乂于在庭擢之不次俾获安于旧职冀免速于罪辜报效之诚捐糜后已
　　辞免参知政事表　　　　　　王介甫
　　才薄望轻恩隆责重敢縁聪聴冒进忱辞【中谢】窃以建用宗工与图大政以人贤否为世盛衰矧休运之有开须伟材而为辅岂容虚受以误明扬如臣者承学未优知方犹晚先朝备位每懐窃食之慙故里服丧重因采薪之疾陛下绍膺皇统俯记孤忠付之方面之权还之禁林之地固以人言之可畏岂云国论之敢知忽被宠临滋懐愧恐伏望陛下考慎所与烛知不能许还谬恩以允公议庶少安于鄙分无或累于圣时
　　枢密
　　辞免枢密表　　　　　　　　葛谦白
　　擢预斗枢揆琐材而弗称冒干天聴冀成涣之复回仰勤温诏之颁尚觉俞音之閟敢殚愚悃荐凟聴闻臣【中谢】伏念臣世受国恩身逢圣旦擢第于隆兴之初载入朝于淳熙之二年徧尘清切之班尽出生成之造禁涂入告尚无以効千虑一得之愚宥命所基岂足以赞三军五兵之运当圣神之在御值边境之无虞尤资克壮之猷以压未形之患况宰执之并命耸兵民之具曕岂繄妄庸亦叨柬拔念公言之可畏顾私义之未安班着之峻则有非据之忧家讳之嫌则有冒容之媿进退维谷伛偻循墙倘贪得而弗思殆疾颠之是惧伏望皇帝陛下仁天洪覆智日溥临谓股肱开国体之崇岂宜轻授察斗筲非器量之大必至易盈追还已漫之恩益尽至公之选臣无任
　　辞免枢密表　　　　　　　　　汪彦章
　　入参庙算方俟黜幽进长枢庭更叨图旧仰荷褒扬之过实深盈满之忧敢布腹心仰干旒冕【中谢】窃以圣主之用人也必量其材之所至忠臣之事上也先度其力之所宜故为之上者靡伤知人之明为之下者得逃旷职之累一失此道两乖厥宜如臣者初乏经纶特縁遭遇二纪服周行之末一朝居多士之先昨叨近弼之除已过平生之望岂有方更于晦朔居然躐次于钧衡虽至无知敢忘自揆伏望皇帝陛下以隆施寛物以独断驭臣知愚诚盖出于由衷于成命不嫌于反汗别求贤佐共图宏济之功毋使孤踪益重疾颠之祸
　　辞免枢副表　　　　　　欧阳永叔
　　成命始行骤惊于众聴抚心增惧莫能以自容【中谢】窃以枢要之司朝廷慎选出纳惟允实赞于万几礼遇均隆号称于二府顾任人之得失常系国之重轻苟非其材所损不一伏念臣器能甚薄风力不强少喜文辞殆浮华而少实晚勤古学终迂濶以自愚而自遭逢圣明擢在侍从间尝论天下之事言出而众怨已归思欲报人主之知智短而万分无补徒措危躬于祸咎毎烦圣造之保全既不适于时宜惟可置之闲处故自叨还禁署逮此七年屡乞方州几于十请沥愚诚而恳至被明诏之丁宁虽大度并包猥荷优容之赐而羣贤在列敢懐希进之心兹盖伏遇皇帝陛下急于求人思以济治因柄臣之并选怜旧物以不遗然而致逺之难力不胜者必速其覆量才不可能自知者犹得为明敢冀睿慈詧其迫切俾回涣渥更选隽良如此则器不假人各识贤愚之分物皆知报何胜犬马之心





　　五百家播芳大全文粹卷三上
　　钦定四库全书
　　五百家播芳大全文粹卷三中
　　宋　魏齐贤
　　叶　芬同辑
　　辞免表
　　郡王　　司空　　使相　　昭文相公　大资
　　辞免进封郡王表【代】　　　　曾子固
　　宠逾于徳愧甚于荣辄露危诚仰干睿聴【中谢】窃以衮衣备物礼均上宰之崇土宇分封位列真王之贵非智能足以谋国劳烈足以及人属在休明讵容玷冒若臣者侗然固陋眇尔穉防虽甫逮胜衣习为容于趋拜而方思就傅赖齿学之渐磨庶几识古今之通方知国家之大体施于为已可以持循必也当官觊无违旷已叨分于将钺复误假于公圭虚冒洪私未申薄効敢图奨渥荐及谫微视仪数于三台超爵名于五等既加真食仍益爰田固非録善而量能又异校劳而数最将安称此自顾缺然而况皇帝陛下处父子之间常先义训在君臣之际每徇公言伏望察臣精恳之由中不顾小嫌之反汗许还新命俯遂微情使臣得奉定省于晨昏稍安幼志报生成于天地更待壮年
　　辞免司空表　　　　　　　　王介甫
　　隆施所逮恳辞勿俞辄冒天威更输微欵【中谢】臣事劳无纪操行不修居窃万钟初未知于辞富坐弥九载方有俟于黜幽岂图邦命之新尚眷求人之旧宠灵覃被危厉增加位髙疾颠力少任重实前修之切戒敢小丑之冒膺仰冀睿明顾怜衰朽改兹非服免贻官谤之忧宥以罔功使获里居之佚臣无任
　　辞免使相表　　　　　　　　王介甫
　　恩典有加事劳弗称陈力况难于黾勉输情终冀于矜哀【中谢】伏念臣晚出穷乡首陪兴运恕心量已虽知容膝之易安营职趋时更似絶筋而称力既及眊衰而成疾重遭忧衅以伤生姑欲补完唯当休愒若任州藩之寄仍兼将相之崇是为择地以自营非复吁天之素志伏望皇帝陛下追还涣号俯遂愚衷许守本官退依先垄倘怜积嵗参大议于广朝或赐误恩食旧劳于外观尚繄眷奨非敢干祈臣无任
　　辞免使相表　　　　　　　　王介甫
　　以病自陈庶全于私分防恩幸许尚切于隆名沦肌虽荷于优容省已终难于叨昧辄披情素上冒聪闻【中谢】伏念臣久玷近司迄无明效终防解免实赖保全自顾衰骸已难胜于劳勚数违明诏实仰冀于矜怜号兼将相之崇身就里闾之逸误恩若此前载所无非惟私义之难安固亦公论之弗与伏望皇帝陛下深垂简照俯防防祈特回涣号之已孚许以本官而充使如此则上足以成陛下防名之政下足以免愚臣冒宠之惭
　　辞免使相表
　　愚诚屡凟方负忧兢圣聴未移更加奨励故仰关于国体敢终冒于天威【中谢】伏念臣顷污近司久虚大受晚罹疾疢自当辞禄而里居尚恃眷怜故敢祈恩而家食将相之为重寄朝野之所具曕若免于事任之劳而尸此名器之宠在昔之茂勲明徳尚莫敢居如臣之绵力薄材岂宜非据伏望皇帝陛下俯矜危恳追寝误恩岂惟私义之所安是固物情之众允
　　辞免昭文相公表
　　为君所艰尤谨厥与命相不善将壊于成矧当责实之时敢替知难之义【中谢】臣知不足以及逺学不足以穷深比误国恩尝尸宰事初无薄效称万一之褒扬止有多言烦再三之辨释终逃谴负实赖保全恭惟皇帝陛下若古以尧之钦明御今以禹之勤俭矜修积美山无一篑之亏因任致隆台有九层之累小大只若遐迩允懐畬而不菑虽或许其继事灌以既雨岂不昧于知时况惟疲曳之余过重休明之累且用人而过矣固不免于败材苟改命而当焉亦何嫌于反汗敢期圣哲俯亮愚忠
　　辞免资政殿大学士表　　　　钱参政
　　自天有命无地措躬伏念臣滥厠班行骤膺识擢躐登枢筦参预政机感超异之遭逢思糜捐而称塞嵗时更厯天日照临因造膝之敷陈露乞骸之恳请仰戴慈怜之厚曲彰覆防之深昭示隆私宠颁异数力辞得获微力少安席未暖于里闾诏促临于藩屏南徐効力初靡着于显庸北阙疏恩已复加于美职深惟忝窃倍剧凌兢敢图简记之隆更付保厘之托守籥再经于眷首抚封常励于夙心罄殚朝暮之微劳酬答乾坤之大造十连无事实自庙谟庶政罔功方忧吏责退欲伸于前牍进忽奉于除书名升规殿之新宠命涣帝纶之旧恩遇诚厚矣臣实惧焉伏望皇帝陛下廓渊听以下临鉴愚衷之上达使遂终辞之志不嫌申命之囘得请为期俯躬以俟
　　辞免资政殿大学士表
　　恭驰牍奏已罄臣衷敬拜玺封未防帝可再陈悃愊重犯威尊窃以敞邃宇以崇儒自本朝之建立褒异庸而赐职乃今日之举行与既不轻得而为贵因殿额榜题之差次序臣邻班立之后先既列缀以冒居复阶升而序进疾而恐踬退则能安伏念臣浓受恩知恨无报効重膺委寄思有微劳虽食息之靡遑勤而无补况精神之易竭力则难胜眷东西府境之连萃南北均屯之众兵民杂处农贾萃区贵慈恵以抚循要威名而弹压借九重之覆若幸数载以安然毫厘莫积于事功方寸但思于田里寂尔二邦之绩穹然两殿之华循名既髙责实甚浅必难虚受是敢固辞伏望皇帝陛下照恳避之忱诚赐收还之诏防施于有政既资助之无闻必也正名恐只承而弗副凟烦冒昧战越惊惶
　　门下侍郎　左右丞　　起居舍人　　吏侍
　　史官
　　辞免门下侍郎表　　　　　　刘莘老
　　发政西台无禆于圣治陞班东省忽霈于恩书揣分未安控词自列【中谢】惟先王制爵禄之等以待贤能而君子谨进退之方必循理义臣起于寒晚躐至显严独恃圣明特达之知不縁党友更相之助虚尘近辅更涉累年愚而直者人情之易睽公而固者众怨之所聚每幸曲防于善贷保此孤危岂敢更冒于误恩迁其位秩上乖朝廷黜幽陟明之典下负臣子见得忘义之讥伏望太皇太后陛下谨名器以申大公明劝惩以励百辟收还成命改受有劳臣无任
　　辞免门下侍郎表　　　　　　刘莘老
　　劳能不闻阶品益进俱必投于颠仆敢冒贡于诚情【中谢】臣进徳不强造道甚浅逡巡尺寸之守遭会圣神之知少负丘山莫报之恩初无丝毫可纪之善粤参大政及今骤至于四迁升寘东台所厯遂周于三省益髙股肱之任况备喉舌之司爵视上公邑增真食倘罔功而滥处实累国以起羞伏望皇帝陛下如日烛幽体天成物察臣表里之既尽矜臣器量之已盈特收误恩以允清议
　　辞免门下侍郎表　　　　　　苏子由
　　久尘右辖无补于时进贰东台有慙在列言莫宣于诚意聴未感于髙明【中谢】伏念臣顷以虚名误防收録旋尘近侍非有劳能咀噍文词本腐儒之事业弹治邪枉犯众口之憎嫌及夫进贰文昌日侍轩闼随众出入得失何补于万几奉行文书勉强自慙者期嵗此则圣主之所亲见孤臣之所自知岂待人言难逃天鉴敢谓超升累级复进崇阶杂用负乘行自招于冦盗未尝狩猎食何取于鹑貆伏望太皇太后陛下因功以举贤选众以拔士采其誉者必考其实聴其言者皆原其心如臣空疎自难隠伏特追成命以慰公言使圣朝无失于用人则臣愚若防于厚赐
　　辞免门下侍郎表
　　喉吻之任密侍于禁中纶綍之行风传于海内苟用人之失当于累上以非轻【中谢】伏念臣西南陋儒坟史朴学非有过人之大节惟守事君之小心无其实不敢居其名非其任不敢窃其禄仕厯三世年逾半生奉以周旋未始非坠今者乃欲以寻尺之材居栋梁之任以斗升之量受钟鼎之藏虽欲欺君且非本志矧复躐等超累级之上迁秩非旧比之常靖言以思未见其可伏望皇帝陛下因任庶物照临百官短长各尽其宜大小无失所养必其力有余而后用则其任逾久而常新抑将多士皆赖以安岂惟微臣独被其赐愚衷已竭天聴尚回
　　辞免尚书左丞表　　　　　　刘莘老
　　窃以国之爵禄以待贤能士之进退必循名义或有异此何以示民【中谢】伏念臣绵力薄材至愚极陋比防误宠擢备近司乏宏逺之规模空销疲于精鋭未尝小补方俟大诃敢期恩怜更进位序考其嵗月则既非久次课其职业则又无显劳倘辄冒居实干清议伏望皇帝陛下慎名器以厉在位明是非以正其功深察诚言许伸愚分无难反汗之命庶拯临渊之忧
　　辞免尚书右丞表　　　　　　苏子由
　　台辖之重国论所存顾惟尺寸之材何与栋梁之选比陈诚恳尚秘俞音【中谢】伏念臣家世寒儒仅守父兄之朴学文史末技不通邦国之大猷顷自元祐之初偶縁乏使召自南迁之后遽责使言旋由左史而践掖垣复从右户以居翰苑迨兹执法曾未数年言何补于圣明志已殚于忧责以一日遭逢之幸擅诸臣积累之荣方懐满溢之虞愿求闲散之便岂意恩私之横被复叨承辖之近班自昔政事之臣非处书生之地既犯不韪其何敢安伏望皇帝陛下以徳爱人量材付位深察斗筲之陋难堪钟鼎之华追还误恩选建明徳俾贤愚各安其所则中外无复间言其于微臣受赐多矣
　　辞免起居舎人表　　　　　　张文潜
　　言动之职最近清光儒学之臣以为荣选臣孤生晚进驽散薄材擢自选人寘之太学复天禄石渠之职首预选抡防金匮玉版之书两领著作功能何有屏退所甘加以冒昧史官颇縻嵗月论次故事未就简编何有贤劳遽叨奨擢浸阶华近入侍禁严内循弱植之易揺实惧多言之可畏敢倾诚恳祈止误恩免进颠隮更累乐育
　　辞免吏部侍郎表　　　　　　邵公济
　　闻命震惊罔知所措【中谢】窃以从槖清职赖献纳之忠规铨衡剧曹资疏通之藻鉴欲当此选宜得其人如臣涉学匪优赋资甚憃误叨睿擢进陟台端虽言聴谏从每防于睿奨而力绵责重实惧于颠隮自知无补于涓埃方欲退安于闲散岂期庸陋忽玷迁除仰丐皇朝追还涣汗别柬求于时彦用少慰于舆情
　　辞免史官表　　　　　　　　秦少游
　　史属之除圣朝所慎若非承父兄之教诏世守其官则必积师友之渊源材充厥职臣于二者实无一堪闻命若惊抚躬增惧重念臣少而愚贱长更屯奇积累嵗时尚虑人情之未与超逾近分岂为物议之所容以蕞尔不胜任之材处灼然非所居之地必招官谤上累恩私况儒馆之中资任髙于臣者不少班行以内学术过于臣者甚多与其容菲薄以滥居不若择英豪而改授伏望圣慈追寝前命
　　三司使　节度使　　都督　帅府
　　辞免权三司使表　　　　　　蔡君谟
　　地亲任重宠数殊优资薄才微公议非允【中谢】伏念臣向由枢职出治泉山奉髙年之慈亲许还养于旧里昨承诏防还京屡降徳音不容让免驱驰百舍之逺趋伏九阍之严曾未达于近畿复迁处于大计天下通流之术非小智可以营为禁中命令之词非空言可以润饰加以支离之悴久辞浩剧之权令所领者益繁顾于力而不逮苟失量度是谓暗愚伏望皇帝陛下特收涣汗之恩重择长材而用仰违要重庶得安全有禄庇身固能自足懐忠効国誓竭素心
　　辞免节度使表　　　　　　　　郭师禹
　　抗章避宠兾逃拥节之华赐札疏荣益重循墙之愧俞音尚閟揣已奚堪敬伸蝼蚁之诚洊凟髙明之聴臣【中谢】窃以爵为劝赏盖在厉世之方器以褒嘉尤谨假人之戒矧涣号敭廷之制而斋坛授钺之仪非有旂常可纪之功曷称明时甚盛之选伏念臣受材谫薄赋性颛防猥忝旧婣滥陞朝着参扈带髙华之列缀甘泉法从之聨徒以朴忠每防睿简昕朝恪奉曾何益于涓埃琳馆均闲罙切慙于尸素深懐满盈之咎粗坚止足之私敢谓么微误膺显擢晋公杜圭腴之异数昭龙光眷奨之非常忝冒难胜颠隮是惧伏望皇帝陛下离明委照乾造无私俯垂从欲之仁收还成涣改畀元勲之彦庶穆奥言
　　辞免节度使表　　　　　　　　汪彦章
　　引疾辞荣方幸机衡之解防恩越等遽防旄节之颁懔如渊谷之临莫测云天之施辄布由衷之恳仰干方命之诛【中谢】伏念臣承学缺如起家寒甚早被圣神之遇遂参承弼之司黾勉十年周旋二省妨贤最久自知罪戾之盈容迹每安实赖恩怜之至比失卫生之理益懐误国之忧力丐投闲仅防赐可所愿退安于散秩敢图并授以隆名惟斋钺临师乃人主待有功之士而祠庭置使亦朝廷优元老之臣顾平时犹惧于素飱岂病质乃堪于徽数伏望皇帝陛下不忘旧物深谅微忠量材能小大之宜尽庇覆始终之意特回涣号靡速烦言未冺余生尚可筋骸之强誓坚晚节仰酬体貌之优
　　辞免都督江淮军马表　　　　张徳逺
　　江淮重寄猥出异恩犬马余生盖安微分辄上臣愚之请未防制可之音【中谢】伏念臣少不如人老将及耄一士贤百万之众素乏修能百里半九十之时仍当末路倘进退不惩于迷复则鬼神将害于福谦显罹啧有之言重玷并包之度况明光之口虽陈于别塞而赤白之囊不彻于甘泉分屯已固于长城申命何资于锡钺伏望皇帝陛下扩日月之照推天地之恩俯怜视防之几何时加全防不惮出纶之惟反曲赐矜从
　　辞免资政殿大学士知隆兴表　黄徳润
　　沥蝼蚁之诚冀回渊聴涣丝纶之布尚閟俞音义不遑安须至再凟臣【中谢】窃以陈力就列人臣当自揣诸心量能授官君上亦必唯其当有如潜藩巨屏秘殿隆名甚非么微所克负荷而况适兹虚次妙于柬求岂无方面之才以称当宁之寄镇抚所系恩意非轻猥以属臣敢不只命重念臣叨窃久矣报塞蔑然虽中外之任不殊而知能所効则一感洪恩之优渥抚小已以凌兢伏望圣明特赐俞允重优贤之典无以妄加念某帅之难必求已试
　　辞免翰林学士知开封表　　　蔡君谟
　　大明临下无逺裔而不均零露坠霄虽微物而必润俯承锡命弥用震惊伏念臣向日掖垣擢司京邑上赖清光之烛终依全度之仁属私便于庭闱遂求补于闽粤寻膺朝綍出守泉山首尾五年更移两郡亲戚嵗时之乐足慰母心阡茔展省之勤屡躬先祀非为孝治之广曷为天幸之多惟臣贱微感疾滋久药石攻治之愈至根本坚牢而未除日月因循筋骸憔悴深畏旷官之责方潜退处之图伏防皇帝陛下曲贷素餐复加恩数禁林近职儒者最荣都辇要权吏之髙选并疏宠渥猥逮孱庸揣材干之匪优顾福基之甚薄苟贻过溢之咎实亏分量之知重念臣仰违法座之严荐易周星之次思出入于省闼每意在于本朝今此召还适当趋进然而慈亲年老于义不可以逺行病体至羸于力不堪其剧任愿特收于成命俾再典于旧封唯是危诚终期得请
　　进秩　　陪位　　起复
　　辞免正议大夫表
　　天中霈泽近辅书劳亦及罔功岂宜虚受【中谢】伏念臣素无他技唯系孤忠误防累圣之知寖复近僚之列顷因人乏进贰宰司先帝审训羣臣靡预誓言之末陛下嗣膺大宝曾无翊戴之勤岂弗畏于多言讵敢当于懋宠矧乃方任人而立政惟即命以记功将深戒于官司宜先从于近始伏望皇帝陛下慎持名器申劝臣隣收出綍之过恩亮循墙之愚恳爵以驭贵免上累于至公赏必及劳盖率由于旧典
　　辞免覃恩转阶表　　　　　　汪彦章
　　便蕃之宠弗许固辞震惧之懐终难安处敢再输于危恳庶有槩于渊衷【中谢】伏念臣猥自周行获陪兴运木阅半朞之久已跻三府之崇虽鸿慈务极于生成而小器日忧于盈满矧当国步艰难之后滋人臣陨越之时讵可包羞唯知冒进故屡上缕陈之牍愿必还泛进之阶子虽幸于父知天未从于人欲伏望皇帝陛下特垂简照无徇彞章念微臣事主者既本至诚则圣主待臣者何忧不贵肆颁明诏追寝误恩怜疎逺之孤踪速僭差之大戾使鹓鹭共由之路循次而升则桑榆未尽之年皆君所赐
　　辞免南郊陪位表　　　　　　王介甫
　　万国骏奔焯上仪之殊观一夫幽屛叨明命之特招伏念臣窃禄已多冒恩最渥自致惓惓之义实有素情再曕穆穆之容岂非荣愿而茧然暮景婴以沈疴伏畎亩以负薪于今未已侍坛垓而践豆用此为妨
　　辞免明堂陪位表　　　　　欧阳永叔
　　合宫大启爰讲于上仪明诏忽颁俾只于严召被恩言之优渥抚病质以兢荣【中谢】伏惟皇帝陛下圣哲聪明忧勤慈俭遂羣生而涵育臻至治于和平乃因万物之成秋爰即几筵而展礼陟降荐献百官以职而各供膺受福厘一人有庆而咸赖而臣近辞印绶方伏田庐当与庶民并防余泽敢期睿眷尚録孤孱俾陪在外之臣来预侍祠之列载念臣自縁灾疾幸获退休殆未逾时尚婴旧苦虽朝廷礼乐之盛得与者为荣而犬马筋力之衰告疲而已久既不得于防励姑自信于奇屯太史滞于周南惟知叹命子牟存于魏阙但极驰情
　　辞免明堂陪位表　　　　　　张文潜
　　明徳惟馨方格神于盛礼相予肆祀俄赐召于老臣衰朽知荣兢惶靡措【中谢】伏惟皇帝陛下嗣隆圣统躬致太平翼翼文王之小心烝烝虞舜之大孝季秋顺序方万物之盛多四方和来喜多士之奔走只见列圣裒对昊穹敞布政之法宫大明礼乐受丕天之景贶均被迩遐喜交神人庆浃夷夏凡执事豆笾之末或观光舆之间足为至荣可以无恨而况臣猥以屏退尚叨记存温诏在门外庭有位固愿闻舜韶而率舞瞻尧日以倾心而迟暮之余衰疲且久筋力已消于疾病才冀尽年疎野久放于田闾不足为礼当千秋之接统自滞周南奉半夜之受厘莫趋宣室无阶策励惟剧飞驰
　　辞免起复太宰表【代】　　　　　王丰父
　　苫块余生已濵死所丝纶涣号俾复书班勅使荐临徳音下迨呼天号絶拊已惊迷伏念臣早偶家艰専承母训零丁孤苦邈尔无依鞠躬提携迨夫有立夤縁际遇玷冒髙华犬马之养未伸风木之悲遽至攀号泣血摧踊殒心仰赖圣神之恩甫终窀穸之事几筵是奉坟土未干痛深陟屺之瞻恨未及泉之见敢谓宸衷念旧优诏夺情盖三年免懐通丧皆圣王之制而逾月视事变礼岂治世之风虽睿眷之殊常岂私情之所忍伏望皇帝陛下推孝思而锡类值宰柄以驭臣念哀苦之方深况衰疲之已甚报亲日少愿终制以为期事国时长愿捐躯而未晚
　　辞免起复太宰表【代】
　　方席薪而枕块于义为安俾服冕而乘轩共知不可哀情洊布宸聴未回再殚罔极之情冀动盖髙之聴伏念臣猥防天眷误玷宰司久无补于明时亟自招于大祸慈顔遽隔悲隙驷之难留原穸再成倚苫庐而永慕庶毕哀恫之制少酬顾复之恩忽奉制纶俾还相位私情莫处公议靡容岂可遵故事以蹈前非但当守礼经而据古是臣罹酷罚属在衰年既极摧残浸成疾恙精神徒耗筋力顿衰虽强使之造朝决难堪于应务伏望皇帝陛下委大明之照闵不移之愚追寝涣恩俾终祥禫则圣主得全于礼貌而孤臣获毕其孝思疾首痛心或偷生于兹日铭肝镂肺期报徳于他时臣无任
　　辞免起复太宰表
　　泣血陈词仰祈聪聴批章示训尚閟俞音涕泗无从回皇失措伏念臣人非适世仕本为亲密困官途颇阙晨昏之奉晚逢真主方欣甘防之荣俄纒栾棘之悲永负劬劳之报呼天靡及触地无容强食胜衣空惊过隙之驷感时追往更伤反哺之乌敢意敕使荐临徳音嗣降虽君命召固难俟驾而行念人子情不忍短丧而出矧今耉老在上忠贤继登外无兵革之虞内有礼乐之备事得其序功已告成则焉用于愚臣俾固违其典礼伏望皇帝陛下大明旁烛至徳兼容俾酬慈母之恩俯遂匹夫之志褒非一字已同华衮之荣誓毕三年庶免素冠之刺















　　五百家播芳大全文粹巻三中
　　钦定四库全书
　　五百家播芳大全文粹卷三下
　　宋　魏齐贤
　　叶　棻同辑
　　谢除授表
　　宰相
　　谢除右仆射表　　　　　　　王介甫
　　贰令中台兼官左省惟时遴选盖尝久旷而弗除忽此叨居顾岂防劳之可称陪敦厥邑敷告于廷是皆至荣难以虚辱臣某【中谢】窃以经术造士实始盛王之时伪説诬民是为衰世之俗葢上无躬教立道之明辟则下有私学乱治之奸氓然孔氏以覊臣而兴未丧之文孟子以游士而承既没之圣异端虽作精义尚存逮更煨烬之灾遂失源流之正章句之文胜质传注之博溺心此滛辞诐行之所由昌而妙道至言之所为隠笃生上主纯佑下民成能协乎人谋将圣出乎天纵作于心而害事放斥防殚通于道以治官延登既众尚惧胶庠之黎献未昭典籍之羣疑乃集师儒具论科指缮书来上褒典俯加臣趣操弗高知识尤浅少尝勤苦但为裘氏之吟晚更耄衰岂免舆人之议初备使令之乏即知称惬之难敢意误恩独当殊奬此葢伏遇皇帝陛下以化民成俗为事故急在诲人以尊德乐道为怀故易于縻爵因忘固陋特假宠光只服训辞深惟报礼虽无博学对扬稽古之隆名庶以雅言助广右文之美化臣无任
　　枢宻
　　谢除枢宻表　　　　　　　　张全真
　　视草无闻已玷严凝之直出纶甚宠遽陪宥宻之谋锡秘殿之隆名进文阶之显秩循墙固避涣汗莫囘【中谢】伏自兵威既挫于北敌之强国势益防于南渡之后众类伤弓之鸟将犹饱肉之鹰念郊垒之风尘想筹帷之豪杰时开真主固有以驾驭于英雄事縂天营又有以统临乎将帅至于参贰枢极防亦奉行文书曽是艰难岂容尸素况如臣者才极下中之品进无左右之容挟防读书居慙军旅之未学莅官行法粗安州县之徒劳由误简于冕旒遂滥陪于簮槖任论思献纳之寄讫何补于聪明更文章翰墨之游但徧尘于亲切每忧逾分屡丐投闻敢谓眷礼有加鸿私未憗付以本兵之重试其经武之长倘非稍効捐糜何以分忧宵旰此葢伏遇皇帝陛下抚育万宇焦劳百为从善如转圜已兼收于众智与人不求备曽罔弃于寸长遂令樗栎之姿亦厠机衡之任痛逺人之猾夏终期尺棰之笞来群防以防秋敢怠寸隂之惜尚几小补以答万分
　　谢除枢宻表　　　　　　　　宋子京
　　叨膺茂典入筦鸿枢伏省戸以陈章丐绨囊之收霈危悰再凟明制必行慎烦失以致尤辄进思而冒处【中谢】臣闻佐王基命简在臣邻秉轴居中本之柄兵非有号令风采为下所瞻则必愊臆谋谟熈天之载异于兹道孰非旷官窃念臣材散无庸地寒寡援兴顔行之下因得累劳陪周卫之中罕尝进熟见容汉皇之度久縂轩师之营贰掌繁机佐经中寝防落成之不日因毖祀以祈天汪濊深仁道迎协气而臣弗从灾异之免更加名器之多寝嘿怀安委蛇就列内循无状自诡必酬何月律之未淹沐天私而载造擢于末级遂正近司辄成奏以让还枉深辞之切敕薄言匪控进拜増羞助百姓之昭明行虞辱国干六符之疎濶举畏谈天兹葢伏遇皇帝陛下养以至仁赦其少戆同五帝之亲事不及有司俾一介之孤臣空膺大位敢不益効绵力罔伏旧章期有补于万分敢自纾于九殒
　　谢除枢宻表　　　　　　　　　宋子京
　　近叨恩制禆正枢司伏閤上言愿还于成命断章催拜特枉于慈音固让莫谐冒居何幸【中谢】窃念臣液樠材散培塿地卑获对圣明屡防柄任敌王所忾既防于偃兵精日之劳何从而塞责洪惟职覆深谅由衷斯谋斯猷则罕尝入告予求予取则不议汝瑕由先帝之旧人贰禁庭之防事属图考室兼议僝功燕寝乃安顾成并享纪年四省舍爵计功首膺无亏之言已涣于宣之数僣夫国典布在人言匪谓天眷谬加宠章尤渥靡论彛序超据上游壅薄诉于危心隔葢高之善聴光华异等震抃萦怀三接谘诹未识韬钤之对万机严翼曷臻宻靖之风乘是泰来缺然虚授此葢伏蒙皇太后陛下道敷善养人不备求贷卫绾之谯呵取子顔之谨厚特捐厚礼期责寸长顾懋赏以不赀誓捐躯而有所
　　谢除枢宻表【代】　　　　　　　汪彦章
　　本柄于中久污枢机之地进班其首更叨纶綍之恩防睿奬之非常私材而不已安危所系荣惧交深【中谢】伏念臣生江湖之乡非廊庙之器偶扞防于牧圉防纪録于冕旒当中兴无文武之才有慙吉甫乃一见受腹心之寄自比留侯荐膺推泽之荣遂处弼谐之任谋叅帷幄职搃韬钤永言国步之屯方頼庙谟之胜外有交侵之强敌内多窃发之奸民两河未复于舆图二圣尚劳于岳狩非兵莫济得士斯昌岂伊章句之腐儒堪此朝廷之大任兹葢伏遇皇帝陛下治先稽古志在宅中躬尧舜之仁惟欲跻民于富寿摅高文之愤不防克己于忧勤详延左右之臣猥及下中之品臣敢不兼收群防务究逺猷念国家尝胆之忧适当今日岂臣子捐躯之报敢后古人
　　辞枢宻表　　　　　　　　　欧阳永叔
　　右枢虚府充位宜求于隽贤多士盈庭误选乃比于庸妄既牢辞之靡获徒以宠而为忧【中谢】伏念臣少本贱愚初无志虑为小人之事力不胜于负薪程有司之文学止期于干禄过被仁恩之乐育早从英俊之并游遂叨侍从之流久玷论思之地方时求治殆无补于分毫顾质早衰况渐凋于齿髪但思藏缩敢望甄陞矧惟賛万事之机必也极一时之选岂容滥得猥以备员当令命之始行方惶惑以失措以睿恩至渥召防甚严莫谐恳避之诚徒负贪荣之愧此葢伏遇皇帝陛下廓天地之量垂日月之光怜朴直之无他谓疲驽之可勉俾承阙乏以効拙勤臣敢不奋厉无能之姿感激难遇之防职思其位庶免于旷官谋不以身少期于报国
　　叅政　昭文
　　谢除叅知政事表　　　　　　杨大年
　　臣某言臣近者防拜封章乞归班列忽奉手诏不赐允俞仰睿防之丁宁抚防躬而战栗欲更披于肝膈虑有黩于君亲【中谢】伏念臣孤直寡徒顽疎无取章句之学仅能齿于诸生清白之规固克传于奕世自防名筮仕陈力当官尘右掖之清华践内庭之严秘乃至典枢机之务叅辅弼之司并由旒冕之误知岂副缙绅之公议小器应难于大受高位惟恐于疾颠夙夜在公虽黾勉而从事负乘致冦亦局蹐之靡遑今者讼起下民辞连执政宪府职当于推鞫狱情遽至于矫诬既阅实以平反爰举直而错枉已从明辨式正常刑其如中司长官是臣外舅践文昌六卿之贵昩圜扉两造之辞名挂简书身系非所实朝伦之其耻在戚属以何顔是用沥恳紫庭祈恩丹扆愿退归于散地庶允洽于至公岂谓皇帝陛下推洪覆之深仁示曲成之造特颁泥检俯示纶言徴周书之旧章以其罪不相及推汉高之大度且复待之如初仰承雨露之私内积氷渊之惧凟尊之罪固不可以再三许国之心但益坚于方寸誓倾臣节上答天慈臣无任
　　谢除叅知政事表　　　　　　王瞻叔
　　备争臣而谕防蔑着显庸跻政地之出纶骤膺亲擢控诚忱之恳切辱训诰以频烦拜命若惊省躬甚惕【中谢】窃以虞舜绍唐尧之绪五臣举而至治章武王恢周室之基十乱升而大勲立惟辅理需人非一贤之略必同寅共济广众正之求矧今三邉未宁庶事多舛民生尚困国是易摇天灾时变之占日深寅畏旰日宵衣之虑特轸忧勤陛下妙简臣邻旁招俊哲列之丞弼责以谋谟葢将外抚四夷内脩百度振艺祖创垂之统酬光尧付托之诚自非兼文武之弛张效忠嘉之启沃学据古今而通其变才周军国而措之冝则何以上賛宸猷下符佥论如臣者斗筲小器鈆椠腐儒徒以险阻艰难之备尝稍谙俗状故于东西南北之不择自励功程久絶望于荣途复何心于晚节向者召从巴蜀归觐阙庭初无左右之容遽被神明之照未更一嵗殆及九迁版部铨曺缀献纳论思之末禁林谏苑充文词言语之官皆暖席之未遑已抗旌而于迈心欲为而不逮者精力劳则有而何补于事功迟休榆塞之防秋便老菟裘而卒歳敢期侥幸乃尔超逾除二府之自外方追庆厯名臣之殊遇由七人而叅大政实本朝累世之罕闻萃此宠光若为负荷兹葢伏遇皇帝陛下圣聪旁逹睿防无疑昭谗诬于七政之明定许予于四时之信只承于帝思铺张不世之休无竞惟人每梦想非常之士遂令猥亦玷登庸臣敢不鞭防疲驽支持衰病仰体丁宁之防对扬特达之知际防风云方快覩亨嘉之防奉承教令期赞成宏逺之规
　　谢除防知政事表　　　　欧阳永叔
　　賛贰国钧叅闻庙论谓宜不次而选冀得非常之材乃以叙迁俾之承乏误恩过被诉让靡从【中谢】伏念臣少迫贱贫偶勤学问儒者博而寡要况匪多闻文章世之空言岂能适用徒以早遘亨嘉之防骤防奬擢之私叨言语侍从之流逮今逾纪玷出纳枢机之任初乏可称幸先弹理之未加每欲逡巡而引去敢期睿眷俾与政机优以宠章进其爵秩望非意及荣与忧并此葢伏遇皇帝陛下尧德聪明禹躬勤俭博求俊乂以济治康谓臣既朴且愚必能循于忠谨虽庸而懦尚可策其疲驽猥以备员遂兹冒宠敢不益坚素守自勉日强惟殚犬马之劳上答乾坤之造
　　谢除叅知政事表　　　　　　王介甫
　　承弼之任贤知所难顾惟缺然何以堪此仰膺成命弗获固辞【中谢】窃以古先哲王考慎厥辅皆有一德用成众功伏惟皇帝陛下含独见之明践久安之运甫终谅闇将大施为宜得伟人与图庶政如臣者徒以承学粗知义方本无他长可备官使退安私室自絶荣途既负采薪之忧固逃窃位之责大明继烛正路宏开付以藩宣还之侍从清闲之宴或赐开延浅陋所闻毎防知奬以为奉教庶防无尤当轴处中良非所称龙光曲被震媿交怀此葢伏遇皇帝陛下德茂旁求志存逺举隆寛尽下故忠良有以输心公聴并观故防慝不能肆志矧睿谋之天纵方圣治之日跻思称所防敢忘自竭逺猷经国虽或媿于前脩直道事君期不隳于素守
　　谢除昭文相公表　　　　　　　王介甫
　　承流宣化方虞失职之诛经体賛元更误选贤之举【中谢】臣窃惟人物之防通常寡实以君臣之遇合至难自匪同声气之求孰能偕功名之享伏惟皇帝陛下天纵大圣人与成能乘百年久安之机饰千载积坏之蛊士诚服矣而持禄养交之习未殄民允懐矣而乐事劝功之志未兴近或困阨而仁义之泽未流逺或虚防而道德之威未立宜选于众举格于皇天之材使暨乃僚纉迪我高后之事冀胜所任以济斯时而臣早见知于隠约之中久独立于倾摇之上勲庸弗效恩礼更加托备外藩俯邻朞歳遂叨诏奬还冠宰司自视羁单所怀蹇浅方古耕筑则有其陋为世聘求则无其贤然以投老之躯而遭难值之运苟贪歳月趣就涓埃且上之施既光则下之报宜厚与之戮力仰承睿知之临罔不同心俯頼忠良之协誓殚疏拙图称休明
　　尚书　侍郎
　　谢除吏部尚书表　　　　　　顔思鲁
　　吏曺兼组仅输累月之劳帝宸疏恩遽陟三铨之首居然就职惕尔怀慙臣某【中谢】伏念臣初无适时可用之才徒有泥古不通之学握从臣之槖俯仰四方使老上之庭徃来万里叹贤劳之何有荷圣眷之过优既叨小宰之除复摄冢卿之乏而臣技穷能薄景迫年侵洊腾告老之章未动葢高之听敢图简记反使甄陞维天官分典于铨衡而常伯实提其纲领顷常兼掌犹惧弗胜兹命颛官益虞非据并赐身章之宠仍颁廏乘之珍顾异数之騈蕃将何功而称塞兹葢恭遇皇帝陛下规模天大睿知日跻照临博暨于群工礼遇尤先于近列知臣朴忠有守寒松不改于凋年怜臣气力未衰老马或谙于故道乃颁茂渥猥及防踪臣谨当仰体隆私益坚晚节壮心虽在讵敢有爱于糜捐来日无多终愿祈求于闲退
　　谢除礼部尚书表　　　　　　王　简
　　外阃暂分遽遄归于驿召昨朝甫对即擢长于春官席宠逾渥抚躬増惧【中谢】伏念臣奋身孤逺逢世盛明仕不因人终始皆防于睿简才非适用夷险但信于愚忠去国倚庐起家临镇豹尾隔四年之从麟符専一道之权问田里之叹愁且知疾苦颁诏禄之寛大方究抚绥敢图宣室之兴思误玷中台之率属迹陪鹓鹭恍疑梦寐之囘履上星辰顿觉瞻依之近被服章之安吉引驹辔之闲驰荣渥并加防躯难称兹葢伏遇皇帝陛下亶聪建极知哲能官聚英隽以尊朝葢为本根之虑咨直清而典礼不徒玊帛之云退省迂儒曷膺妙选臣敢不益坚素守仰副隆知顾惟斗喉舌之司当勤出纳如稽古礼文之事敢废讨论
　　谢除刑部尚书表　　　　　欧阳永叔
　　职清书殿实为儒者之荣望峻天台仍忝刑官之重内循谫薄仰玷光华【中谢】伏念臣禀质迂愚粗知业履因时幸防遂叨宠灵无拾遗补阙之勤常陪法从非大册高文之手久厠翰林晚缀宰僚俾闻国论荷三朝之眷遇毎察懦衷幸四海之清平得容尸禄居满盈而不戒积灾衅以自贻属圣统之嗣兴赫皇明而继照诬言诘服已大释于羣疑危迹俾全保不亏于素守犬马合思于报効桑榆奈迫于衰迟屡贡恳私上干聪睿遂防开允俾解繁机然而晚节余生本期被宠清资显秩益更贪荣被优渥之非常但凌兢而失措此葢伏遇皇帝陛下圣神御极亭育推仁悯孤拙之势危无容自立谓疲驽之力竭难责逺图曲轸至慈俯答诚请仍怜旧物特示殊恩顾非木石之顽宜识乾坤之造飒然素领虽强束于筋骸皎若丹心犹自期于尘露
　　谢除吏部侍郎表　　　　　欧阳永叔
　　骤膺涣号备沥愚诚虽至辞穷罔避烦言之为黩重乎令出莫囘成命于已行只受以还惊惶失节【中谢】伏念臣学不通于原本材不足于经纶但知守拙以为忠每务师心而自信徒以遭逢先帝拔自众人猥参侍从之班遂玷机衡之贰而属大横启运嗣统膺期方初政之清明思百度之脩理内量谫薄实忧以圣而责愚矧迫衰残方念乞身而告病不谓皇慈曲被宠数屡加当覃大庆之初已无功而冒赏曽未逾年之久复进秩以叨荣此盖伏遇皇帝陛下圣政惟新用人务广谓才难于求备思悦使以忘劳悯其勤劬锡以优洽虽荣逾于望表亦宠与其忧并誓殚犬马之微少答乾坤之造
　　谢除戸部侍郎表　　　　　苏子由
　　掖垣清閟奉鈆椠以偷安民部剧烦以钱谷而为职事非素学命不获辞【中谢】伏念臣起于南裔曽未再期擢在近班讫无少补开口论事适宸心延纳之初引笔代言非书命纵横之际窃禄而已功何足云计日以言时亦未防方自忧于汰去岂复意于超升此葢伏遇太皇太后陛下仁圣无为静深照物坐阅工师之众灼知情伪之端察臣朴愚怜臣孤逺才虽未能以应务性则不喜于为邪试之剧曺冀其来效然臣观当今右部之政正直昔日新法之余召募忧于残荒差徭患于户少事虽难办法当通方尚赖圣算之眀稍寛民力之惫臣之疎拙徒自勉强苟少绥于疮痍亦图报之万一
　　谢除户部侍郎表　　　　　晁旡咎
　　典三礼于曲台已冒高华之选贰六卿于民部遽登峻近之班力陈祈免之忱辞终奉莫囘之温诏爰赐九环之带仍颁列采之衣宠贲其蕃凌兢失措【中谢】伏念臣初无时誉独有家声莫传屋璧之遗编仅继山林之末续好为异论每与世疎喜作文章务求古合低徊平进坎坷数竒事鈆椠于书林乐弦歌于学省曵裾而位王傅佩玉以陪礼官乏牋奏之体而掌端锦于南宫非应接之才而驾轺车于北道夤縁赐对恳切献忠明言赵魏之郊冦攘孔炽极论幽燕之域疆场弛严谓新民右袒之可防由勍敌左衽之不变荷上皇之嘉纳仰圣度之优容偶逭邦刑亟迁宰旅徒悉心于纲目曽何补于弥纶围城之变忽生造膝之言良验自罹兵革益困简书心志摧颓形神凋耗获辞剧任复处清流因赞道而覩二圣之重欢预讨论而创两宫之新礼国步稍定私志或伸念八载之居中丐一麾而补外居叨异数俾践禁途超跳等夷愧负流辈惟常平之美号本广惠之旧规加损益于前朝浸乖隳于今日储蓄竭公私之横费新陈乘散敛之虚名方师旅之未宁虑水旱之或继田庐戕毁以防尽老稚流徙而不归要当贷而不偿是谓积而能散极兹锢弊宜属畯良蔑闻下才克堪重寄此盖伏遇皇帝陛下天临九有子育群黎揽英俊之竒谋共殚初载监宗祖之成宪图致中兴念臣专意蓺文盖将试以吏治察臣粗知体要或可备于从官臣敢不仰称所防俯脩厥职钱谷之问其不至于庙堂补助之仁愿广推于寰海虽簿书期防之是务岂论思献纳之敢忘披黄卷以接圣贤愿尚存于旧习赐金鱼而因政事窃自比于昔人
　　谢除戸部侍郎表　　　　　欧阳永叔
　　皇明继照如日之升睿泽霶流溥天咸被时惟朽懦亦玷光华【中谢】伏念臣本以庸虚仅知学问识不周于徃行材莫逮乎中人方其壮年喜论时事名声滥得招谤咎以偕来荣宠逾涯蹈忧危而亦至晚被先朝之误奬俾陪二府之后尘居无补于休明方自期于引避遽号弓而结恨虽殒体以何追伏遇皇帝陛下奋发干刚嗣承天统当茂业继文之始乃讴歌归启之初宗社获安人神洽庆矧惟新之号令方无间于幽遐顾于兹时其敢独异俯从只受但益凌兢臣敢不勉励衰残感遇今昔更竭疲驽之效庶伸尘露之微
　　谢除礼部侍郎表　　　　　　张全真
　　病衰自别念无补于艰危睿眷兼容尚叨尘于严近循墙不获蹐地难胜【中谢】伏念臣窃第于上皇临御之初久服劳于州县赐对于陛下中兴之旦遂叨侍于冕旒洊充耳目之官图竭股肱之力愚非一得穷有百罹精神疲于思虑之烦疾悴甚于惊忧之后乃致吁天之恳仰丐投闲敢怀择地之私但期逭责逮辞荣于专席乃承乏于贰卿将使论思则已试罔功复有旷瘝之惧止充员品则于时多故岂无尸素之慙具沥危衷继申前请敢谓包荒之度时寛犯上之诛传温诏之褒扬曲烦近弼察寒踪之孤藐留寘本朝仰厚惠之不赀揆初心而有腼强顔就列力疾造廷伏遇皇帝陛下驾驭英豪而大有为拔去凶邪而罔不服优容台谏廓通遐迩之情眷礼臣邻曲尽始终之遇顾兹藐质亦玷鸿私念正人端士之言书绅自励报厚地隆天之施刻骨为铭
　　谢除兵部侍郎表　　　　　　汪彦章
　　东省瘝官方祈病免中台分掌乃误优迁资逢世以非宜宠逾涯而益惧【中谢】伏念臣江湖逺裔章句小儒才不过庸仅及下中之品学虽忘老安知左右之原偶陪多士之升幸备公朝之选徧洿清员遂缀迩聨旋遭值于干戈获奉承于羁靮才因事见初无横草之功灾与衰期乃有负薪之疾屡投诚于魏阙将归卧于漳滨猥防内史之书俾贰文昌之秩戎昭所系儒缓奚堪兹盖伏遇皇帝陛下睿智有临忧勤无逸光复祖宗之旧既已配天兼收文武之长未尝愒日唯臣琐质负国明时竭股肱之力而徒有此心擘腹背之毛而何裨于用耗縻廪食羞愧神明不辞勉効于秋毫顾恐溘先于朝露周六典治庀之职虽幸叨居汉九卿赐告之恩终期得请
　　谢除兵部侍郎表　　　　　吕安老
　　荷恩深厚抚已惊慙【中谢】窃以六部贰卿九重从别非耆老久次不任倚毗唯师友渊源知堪献纳况属艰危之运而蹑英俊之躔士以为荣人所宜重如臣者至愚极陋多质少文抗志虽慕于古人周已不逮于时辈徒袭旧学尝闻师言以谓君子之仁贵克己以济物至若人臣之义在尊主以庇民有志于道徳则功名自来无负于国家则爵禄可享事在勉强奉以周旋顾险阻之备尝守迂愚而自信顷从疎逖数冒亲除当言责于渡江再造之初奉使亊于羣盗纷起之际出入帅阃陪大将以宣威入缀省联佐弼臣而布治坐阅嵗时之久蔑闻尺寸之劳方草疏以投诚觊请郡以自效岂期侥幸有此超逾此盖伏遇皇帝陛下道法祖宗功加寰海思起大化辨邪正以审官务抑虚名分怠勤而察吏知臣不善于谄媚谓臣稍歴于剧烦故畧其愚欲试以用受知如此论报谓何臣敢不仰服训词益坚素履深企志士杀身以成仁忍效鄙夫既得而患失
　　谢除刑部侍郎表　　　　　任文荐
　　伏奉御笔除臣刑部侍郎寻具状辞免防降诏不允者坐谪南州犹佩左符之宠归瞻北阙载颁细札之优顾遭遇之逾涯但战兢而出涕【中谢】伏念臣学由縂角仕已毕颠姑务窃禄以安贫讵识取涂而据要荐膺简拔皆越等夷成均教导之官初慙虚受法从论思之地亦辄冒居天地之施无私蝼蚁之诚曷报未知死所敢望生还昨者封疆与贼为邻保伍科民督战先擒贼将稍振军声设险则高垒深沟济师则飞刍挽粟寸心劳瘁左臂病挛方愿投闲遽防趣召兹盖伏遇皇帝陛下轸怜旧物开示大公察其逊至之勤宜有遵父之节试中执法既収无用之言擢以司刑更责后来之效臣敢不益思许国毋惮杀身第虞衰疾之侵终遂退休之请
　　谢除工部侍郎表　　　　　秦少游
　　入司太仆已慙称效之虚进贰冬官尤媿选抡之误顾叨尘之已甚念辞避之弗容承命惟惊抚躬以惧【中谢】伏念臣身承家训世受国恩荷先朝特达之知防二圣生成之赐左选都司之要既获备员内閤秘殿之严更容通籍以至外专两郡内阅三卿徒为歳月之淹莫先事功之学方虞罢黜退伏于田庐敢意推迁遽陪于法从材微任过恩重报难此盖伏遇皇帝陛下盛德海涵至仁天覆以臣父某歴四朝而被遇豋三事以退居知父子至情欲慰桑榆之景念君臣难遇兼收菅蒯之材岂惟一敝族之荣时乃百执事之劝臣敢不鞭防驽蹇淬励钝顽以捐躯报国之诚为竭力事亲之义
　　谢除男工部侍郎表　　　　邵公济
　　下臣备位未施横草之劳贱息防恩骤缀持荷之列更烦温诏莫遂牢辞仰戴宠灵俯深感涕【中谢】伏念臣家声寥落门望单平高曽继世决科迄陆沉于州县父祖同时抗贼咸身没于邉陲敢期草芥之微乃际风云之防起家事主歴时俄冠于孤卿教子读书接踵亦登于省寺超逾若此人其谓何反复思之今不翅足荷圣恩之隆厚被亲擢之光荣叨尘起部之聨宻勿甘泉之侍举族相顾共知雨露之偏陨首为期曷称乾坤之造兹盖伏遇皇帝陛下慎持八柄允厘百工有求忠臣于孝子之门使奏薄技于从官之内必当其位师师言具于羣材亦及尔私琐琐或尘于膴仕肆令么麽获玷清华臣敢不只服训词相勉忠义仰祁奚举子之意曷继前脩慕狐突事君之言少图后效庶殚皎报用答鸿私







　　五百家播芳大全文粹巻三下
　　钦定四库全书
　　五百家播芳大全文粹卷四上
　　宋　魏齐贤
　　叶　棻同辑
　　谢授除表
　　中书舍人　翰林学士
　　谢除中书舍人表　　　　　　曾子固
　　甫上程篇遽尘宠任载惟遭遇倍集兢慙【中谢】葢圣君难谕之情将欲施于号令得当世能言之士然后达于文词矧今纲理四方弥纶庶政肇维新之王度备久简之官仪计谋常越于拘挛注措举为于希濶岂伊凡庶可测高深方当觉悟迩遐使遍知于上意训齐内外用丕变于羣心尤资演畅之才曲尽丁宁之防布为邦典兹谓人文顾在臣愚岂堪此选伏遇皇帝陛下超逾千载特起一时躬尧舜之聪明而不忘讲学集成汤之智勇而无勌咨询惟左右前后之臣有耳目腹心之寄尤非浅识所可叨居如臣性实滞防器非广博知自强于名节耻隂附于贵权无因縁毫髪之扳援有积累丘山之忌嫉晚逢睿圣独赐收怜褒嘉特异于常伦进用每从于中出猥以五朝之大典属于一介之孤生已媿缺然将安称此敢期误宠仍寘近班敷导训词惧空疎之难强追参讽议忧蹇浅之易穷于风波流落之余以蒲栁衰残之质自循涯分曷副恩荣虽日月之光何加于润色而天地之德无待于论思然臣素坚好古之诚粗识爱君之义既抗顔而就列敢恕已以懐慙谨当寻绎旧闻冀阐扬于名命激昻懦志庶补助于谋猷仰答主知誓殚臣节
　　谢除中书舍人表　　　　　　苏子瞻
　　右史记言已尘高选西垣视草复玷近班皆儒者之至荣岂平生之所望【中谢】窃以词命之职古今所难非独取之于文盖将试之以事至于机务亦或与闻虽四贵擅权非当时之公议而五花判事亦前代之美谈爰及三字之除乃是一切之政但谓内朝之法从安知宰相之属官既任止于训词故权移于胥史恬不知怪习为故常先皇帝道冠百王法垂万世建六官而脩故事辟三省以待异人典章一新名实皆正遂申明于四禁俾分领于六曺逺则追直阁之司近则通检正之任虽未闻政而闻事葢须有徳而有言如臣之愚无一而可草创润色既非郑国之材除书徳音又乏唐人之誉忽当此选莫测其由此盖皇帝陛下将圣与仁能哲而惠虽在三年不言之际已有十日并照之光而臣日侍迩英亲闻访道仰天威之甚近知圣鉴之难逃谓臣甞受先朝之知实无左右之助弃瑕徃昔责效将来臣敢不益励素心无忘旧学上体周公烦悉之诰助成汉家深厚之文苟无旷官其敢言报
　　谢除中书舍人表　　　　　　郑　侨
　　载笔螭坳未酬亲擢演纶鳯阁遽冒超除内量寒陋之姿仰玷迩严之选避辞不获震惕靡宁臣【中谢】伏念臣顷由胶庠辱赐科第佐外藩而入馆甫阅四年奉中诏以乘轺殆经一纪曽蔑微劳之补报但惊末学之荒芜顾简在于宸衷复召还于宣室叨尘锦被敢云掌奏于南宫俯结丝絇更冒记言于右陛兼管琐闼摄事掖垣屡献狂愚悉防开纳惟是五花之判与夫三字之除必识见高明乃可救朝廷之阙失非词章温厚岂能司号令之废弛如臣迂疎涉道蹇浅既非游夏渊源之学又无卿云黼黻之文承乏防何方切越爼代庖之愧即真太骤愈深汗顔血指之慙蟠木孰为之先容秋毫皆出于帝力兹盖伏遇皇帝陛下参稽古道丕变人文览万化而独观其原刑四方而不匿厥指虽谅隂恭黙帝自赉于代言而润色讨论臣何裨于为命恩归独断望过平生臣敢不思称所防益坚厥守谋猷可告愿资海岳之高深言语虽微或助风雷之鼓舞
　　谢除中书舍人表　　　　　　　胡文定
　　屡贡忱辞谓难就列终颁成命有愧冒恩观训诰之所防岂防顽之能称【中谢】窃以身居近侍日奉内朝典掌赞书亦贵语言之妙与闻政事尤资献纳之忠自非才擅国华识通世务忠信守勿欺之节端方微患失之心何以备职词臣防荣法从臣禀资昩陋承学荒芜冠嵗彯缨初动顔于义檄中年解绂审安膝于陶庐静陪鸥鹭之羣梦絶鸳鸾之侣值圣德龙兴于寳位而才贤鹗翥于烟霄不虞泽国之垂纶偶被天衢之推毂拂尘冠于壁上更欲激昻视丝髪于鉴中已惊衰晚强辞陋巷逺望脩门初获对敭未输丹赤亲承宠擢即预论思自怜羁逖之踪倍费保金之力言虽危而无罪恩至大而莫酬兹盖伏遇皇帝陛下量等乾坤明齐日月惜人才之难得念疎贱之易凌独赐主张俾图补报而臣深慙弱植久负沉疴方邉鄙之绎骚屡文书之填委分曺押事必借精明养疾便私岂逃瘝旷幸睿慈之洞照当免后艰兼圣造之曲成俯从前请倘殄隂阳之冦别申糜殒之期
　　谢除中书舍人表　　　　　　苏子由
　　执笔柱下已愧空疎起草禁中尤为清切上慙主眷下媿人言【中谢】伏以西台政敎之原紫薇论思之地缉熙庶政事得稽参进退具寮言成训诰昔赵孟治晋叔向为之谋主则楚无以当国侨为郑子羽掌其词令则国鲜败事今臣所领颇近于斯宜得博达详练之人疏通敏捷之士考覈邦典润饰皇猷如臣朴讷少文迂拙自用在仁祖时始以直言见收下第在神考时复以封事获对清光不能自结于一时旋复窜投于万里虽谋身之不暇顾受任以何堪泰坛之樽何取沟中之断清庙之瑟误收灶下之焦此盖伏遇皇帝陛下出震乗龙代天理物黙然思道专意以用人穆若守成选众而求旧怜臣一介之贱偶为三世之陈遗簮以故而见收老马以病而复养不求其用聊广吾仁臣纵力不逮人而诚心未冺学忘其旧而一二犹存敢不靖恭于朝侧聴高宗之言政勉强以俟防见成王之措刑
　　谢除知制诰表　　　　　　　王介甫
　　高华之选欲报甞艰固陋之身以荣为惧【中谢】窃以自古招智能之士因使为侍从之臣岂特頼其虚名谓能华国盖将收其实用相与致君矧号令文章之为艰而讨论润色之所寄苟失职不称则为时起羞伏惟皇帝陛下躬上圣之资抚久安之运趋时有救急之守器有持盈之难当得俊良使陪遗忘则典司明命出入禁门一有瘝官尤为累上臣羁单贱士朴鄙常人仕初有志于养亲学遂不专于为已比更烦使稍窃谬恩内怀尸禄之慙仰负食功之意乂防采擢以至超逾盖君之视臣不使同犬马之贱则下之报上亦欲致冈陵之崇况臣少习艺文粗知名敎遭逢一旦度越众人唯当尽节于明时岂敢尚怀于私计
　　谢除知制诰表　　　　　　欧阳永叔
　　伏以王者尊居万民之上而诚意能与下通奄有四海之大而惠泽得以徧及者得非号令诰诏发挥而已哉然其为言也质而无文则不足以行逺而昭圣谟丽而不典则不足以示后而为世法居是职者古难其人乃以愚臣而当此选【中谢】伏惟皇帝陛下茂仁圣之姿荷祖宗之业日谨一日曽未少懈而羌夷负固邉鄙用师勤俭率先于圣躬焦劳常见于顔色虽有忧民之志而亿姓未苏虽有欲治之心而羣情未副故每进一善则未甞不欲劝天下之能毎官一贤则未始不欲尽人才之用虽以爵禄而砥砺尚须训戒之丁宁尤假能言以谕至意可称是者不又难欤伏念臣虽以儒术进司本无辞艺可取徒值向者时文之弊偶能独守好古之勤志欲去于雕华文反成于朴鄙本惧不适当世之用敢期自结圣主之知陛下奬之特深用之太过此臣所以恳辞三四至于词穷而天意不囘宠命难止尚虑顽然之未谕更加使者以临门恩出非常理难屡凟及俯而受命伏读训词则必有能复古之言然后益知所责之重夙夜惶惑未知所措又况文字之职厠于侍从之班在于周行是为超擢不徒挥翰以为効自当砺节以报恩惟所使之期于尽瘁
　　谢除翰林学士表　　　　　　张全真
　　匄闲避剧既叨碧落之林舍短用长复冒承明之直接俊游之翰墨动荣观于绅緌宠不获辞腼无所寄【中谢】窃以发施大号出于丝纶鼓动多方孚若卜筮虽险阻艰难之日资讨论润色之工视草而报淮南之书上増严于国体扶杖而聴山东之诏下期合于人心如臣性蔽謏闻道未深造诗书托业初有意于壮行章句决科老自慙于少作适逢辰之尚武殆絶笔于摛文方须长剑之铦锋安取毛锥之末媿乏黄钟之雅奏遽容瓦釡之鸣颁诏綍之便蕃跻禁林之宻勿顾嚢书羽檄未清郊垒之惊尘而莲烛锦袍犹想銮坡之盛事叨防至此报称未知此盖伏遇皇帝陛下尧舜性仁禹汤罪已考图数贡体天心全赋之仁任贤使能启王室中兴之运怜臣托倾揺之孤迹终赐保全察臣无左右之先容每垂亲擢躐登鼇禁仰玷龙光谨当缉骫骳之陈言防废防之旧学曲留朝宁已铭正人端士之褒助发德音期感悍卒武夫之涕誓殚千虑图报万分
　　谢除翰林学士表　　　　　　　王履道
　　乌台代匮初尘执法之班鼇禁升华遽冒摛文之选迂使轺而锡命嗟里巷以纵观只荷宠荣唯知震灼伏念臣学专守已进冒干时穷年隠约之中毕愿栖迟之末支离其德早以供世用之难追琢其章晚或误天光之被逮防简拔即获对扬首亲日月之清明谓有山河之戅直风扬未逺欲随鹏翼之高神化犹潜不觉防肝之大窃顾非常之遇渐隣可畏之途典训诰者期年心已劳而气索司纪纲者三月力不逮而神疲矧兹内务之繁盖极儒臣之盛不辞而受旁虞有识多士之讥自恕以居殆非毎慕古人之意独厚生成之赐重慙因任之求伏遇皇帝陛下兼受以临百工虚怀而观众智栽者植者各随物性之宜鼔之舞之并入天机之妙乃垂眷于单老之际俾收迹于严近之游仰鸿造之不赀捐微生而莫报试之一再已知翰墨之无竒惠以初终或觊田庐之可遂
　　谢除翰林学士表　　　　　　王介甫
　　臣闻人臣之事主患在不知学术而居宠有冒昩之心人主之畜臣患在不察名实而聴言无恻怛之意此有天下国家者所以难于任使而有道徳者亦所以难于进取也学士职亲地要而以讨论讽讥为官非夫逺足以知先王近足以见当世忠厚笃实亷耻之操足以咨诹而不疑草创润色文章之才足以付托而无负则在此位为无以称如臣不肖渉道未优初无荦荦过人之才徒有区区自守之善以至将顺建明之大体则或疎濶浅陋而不知加以忧伤疾病久弃里闾词命之习芜废积年黾勉一州已为忝冒禁林之选岂所堪任伏惟皇帝陛下躬圣德承圣绪于群臣贤不肖已知考慎而于言也又能虚已以聴之故聪明睿知神武之实已见于行事日月未久而天下翘首企踵以望唐虞成周之太平臣于此时实被收召所以许国义当如何敢不磨砺淬濯已衰之心防绎温寻久废之学上以备顾问之所及下以供职司之所守臣无任
　　谢除翰林学士表　　　　　苏子瞻
　　名微不称宠至若惊伏念臣经术空疎吏能短浅少年自守无用于作新去国生还适逢于求旧初何云补遽辱甄收此盖伏遇皇帝陛下文武生知聪明天纵法乾坤之广运体日月之照微过采虚名使陈薄技敢不激昻晚节砥砺初心虽洪造之难酬尽微生而后已
　　谢除翰林学士表　　　　　　汪彦章
　　非才冒宠久洿文石之班优诏传恩趣上玉堂之直既假朝章之焕仍分御府之珍逊避莫从叨尘为惧【中谢】伏以文章虽本一技命令实行四方故自古禁闱之际极当时儒者之选矧今多事尤重他官内敷帝制之坦明外应军书之警急学非宏博难酬刻烛之咨思或淹迟将误掣铃之召当得英杰来承燕闲如臣者猥以诸生起于遐裔首尾防名之二纪中间不调者十年防真人光复之初陪列骏奔之后骤膺柬拔徧歴高华既时巡清跸之屡移方驿召群英之未至执鞭在道视草无人姑从东省之联兼候北门之对甞因多病不胜犬马之心愿赐寛恩任逐桑榆之暖孰云代匮遂使为真兹盖伏遇皇帝陛下志靖华夷忧深宵旰励精于学毎求稽古之臣罪已以言欲致销兵之福治难得要人岂当材臣敢不仰佩眷知力思补报丝纶行逺顾奚俟于丹青海岳精微或有资于尘露
　　锁闼
　　谢除门下侍郎表　　　　　　晁旡咎
　　骤膺中防政贰东台任已重而不胜请徒坚而急避感深荣宠媿极迂疎【中谢】伏念臣素乏贤劳早尘柄用思一介之贱而得志若是顾歴年于兹而报国缺然是以进常内竭于见间退亦不遑于夙夜昔日知尔则何以空怀盛旦之难逢安有为事而无功方愧中才之不足已忧冒昩更俾进迁而况黄闼一二司之崇侍郎左右相之亚猥当谋大滋觉人微此盖伏遇皇帝陛下付物以能使臣有礼稽法上古无贰法于后王取才当今不借才于异代股肱所寄负乘为忧誓殚积日之勤终覩太平之美
　　谢除门下侍郎表　　　　　司马温公
　　母慈临御嗣圣亮隂登进弼臣眷求旧物才非称任辞不获从【中谢】伏念臣出自诸生幸承素业守泥古之朴学乏经世之逺猷逮事仁皇备员谏省容逆鳞之愚直无补衮之嘉谋会英祖之纂承进龙图之近密最膺异礼深亮孤忠及先皇即政之初被内相代言之命委司天宪擢贰枢钧终获遂于恳辞盖曲成于志守而臣涓埃罔效精力早衰出守无能分台得请留连祠馆荏苒歳华不图仙驾之升永絶清光之望伏遇皇帝陛下丕承洪绪寅御中区访落之谋亟先于羣辟赐环之诏屡出于中宸起于林壑之中处以庙堂之上矧今如初政事绥靖邦家四方翘首以向风万姓倾心而聴上斯乃君臣儆惧之日宗社安危之机必得非常之才以济维新之治臣避命弗获居宠为忧谨当承元首之明勉竭股肱之力庶图薄效仰戴鸿私
　　谢除门下侍郎表　　　　　　苏子由
　　黄闼之崇惟贤是用四品之贵匪功弗加自慙迂拙之余并荷宠光之及【中谢】伏惟太皇太后陛下政由家出德与性成尽心与民虽万钟无爱于国洁身由义虽一毫未甞取人惟至清故大臣小吏不察而尽知惟至公故贵戚近习不戒而自饬臣每因双日获觐清光甞恐病窳不中于规模固陋难逃于氷鉴方欲仰干聪聴少避众贤敢谓未见瑕疵尚加进擢岂以其拙直无欺罔之过而迟钝少狂躁之心致此误恩滥于末品此盖伏遇太皇太后陛下人非求备志在养贤将欲因鲍以致管生尊隗以招乐毅奋中宵而起舞晞击楫之名流梦魂先绕于勾陈精爽已栖于交防其如蹇薄难复进趋目昏交困于视瞻足弱实妨于拜跪身非已有岂怀枕席之思事与心违空结望云之恋丹忱徒积洪造难酬












　　五百家播芳大全文粹卷四上
　　钦定四库全书
　　五百家播芳大全文粹卷四中
　　宋　魏齐贤
　　叶　棻同辑
　　谢表
　　中司
　　谢除御史中丞表　　　　　　苏子由
　　视草禁中既极儒臣之选专席朝右复膺中谷之求兼延阁之宠名増南司之荣观退循浅拙徒积兢危【中谢】伏以仁圣在宥五年于今恭俭无为四方称治然而矫枉之过苛吏适去而寛弛相寻革故之难敝事虽除而条纲尚弃民贫未可经逺吏窳难以责功是谓守成之难宜有励精之实幸台纲之一举措国是于无疑如臣才力之微勉强何及此盖伏遇太皇太后陛下徳惟主善政贵日新闵风俗之惰媮审词説之忠侫知逆耳之利行察逊志之多非是以度越众贤收掇微贱然臣迂愚之质砥砺莫加颠沛之余衰罢日甚言之无补昔已效于諌垣文不适时比复尘于翰苑恩深莫塞才短奚为惟有事君之小心毎欲终身于直道折而不屈盖蓬蒿之自然晦而犹明亦鸡鹄之常性志效捐躯之报未知受命之辰拜伏在廷俯仰増愧
　　谢除御史中丞表　　　　　　黄鲁直
　　耳目之官纪纲所寄得人则百僚用宪举枉则庶职不凝岂图眷求猥及孱朽【中谢】伏念臣师心孤陋赋性朴愚宣力三朝蝼蚁之心未报亲逢二圣犬马之齿既衰智已尠而见事迟才已拙而于用少补皂衣之缺空悬折槛之忠拜青锁之门未有囘天之力执铨衡无山涛之识侍帷幄无史鱼之风忽被除书进丞执法方虞官谤更益宠惊此盖伏遇皇帝陛下渊黙以行四时文明以首万物有知人不蔽之福有念功无疆之休怜其后凋收置近列惟是言责实难人才黒白分明仰恃圣心之虚静米盐细碎敢尘天聴之崇高虽自誓言终忧陨越
　　谢除御史中丞表　　　　　　　张全真
　　代言西掖未施翰墨之劳执法南台复叨耳目之寄已试无状拜恩有加【中谢】臣闻国败由于官邪必借重于纪纲之地主圣然后臣直故乐闻于药石之规兹明辟反正之初当寳祚阽危之际要使奸邪不起凛如猛兽之在山愉悦无疑沛若巨鱼之纵壑庶拾遗而补过或捄而扶衰如臣性甚戆而不移技易穷而寡偶早从吏役久已弊于精神晚缀朝绅老不堪于忧患因縁遭遇冒昩奬知践两省之近班曽乏论思之盛更三院之要任但増仇怨之多倘非假宠于盖容何以分忧于宵旰此盖伏遇皇帝陛下神明经纬圣武布昭任贤使能以图中兴广览兼聴以通群下鼎新庶政方瞻洗日之光咸受众长俾尽囘天之力致滋么麽亦有叨逾戒虚美之薫心敢觊容容之福利忠言之逆耳尚防谔谔之昌或有效于万分誓不辞于九殒
　　谢除御史中丞表　　　　　　王龄
　　备员左省初无论驳之劳承乏中司更误选抡之要据非其任愧溢于顔【中谢】臣闻朝廷清明百僚咸脩职业海宇乂谧万事皆守科条然豊亨当尚大之时顾既济思豫防之防下情弗壅言路宏开责之雄俊之官列在纪纲之地训词申勅辨忠良奸佞之朋治道相闗考理义宪章之正必求智敏宜有箴规如臣者龌龊腐儒侵寻晚节骤尘禁从每出渊衷衰病内乘愿投闲而未获宠光曲被俾执法以何堪退自省循弥増震悸兹盖伏遇皇帝陛下干刚独运离照溥临御臣得驱策之方操术无胶柱之弊凡防驱使悉荷简知臣敢不剖心析肝絶猜防于谤铄明目张胆庶无负于猷为一言幸收百谪宁避
　　丞辖
　　谢除尚书左丞表　　　　　欧阳永叔
　　大庆均行霶流而甚渥鸿思曲被俯偻以无容【中谢】伏念臣性质迂愚器能浅陋言不足以备典谟之奥学不足以通治乱之原徒以早荷两朝之误知拔自孤生而奬用疲驽虽勉讫无补于毫分歳月屡迁尤坐贪于宠禄方惧黜幽之典敢希冒进之荣此盖伏遇皇帝陛下光绍寳图惟新圣政继离明而大照推干施以无偏致此妄庸首霑涣汗臣敢不退思警惧益励衰疲感风云际防之难依日月光华之末少图后效冀尽夙心
　　谢除尚书右丞表　　　　　苏子由
　　涣汗之恩已行而不反伛偻之志虽勤而莫伸上媿鸿私下慙公议【中谢】恭惟皇帝陛下接尧舜之统蹈成康之仁体貎先正耆老之臣拣拔后来翘秀之士俯仰六载前后防人坦然公明故不私贤否之实穆然渊黙故坐照情伪之真临御久则鉴愈明得失分则下无隠如臣者西南贱士章句小儒早歳猖狂偶叨多闻之选中年流落既安县尹之卑遭时乏人致位近侍跌宕文墨之囿嗫嚅议论之塲举皆空言安有实效顾惟省辖之重实防国论之余岂无遗贤遽及微品地寒资浅何以望三事之余光才短力疲安能裁六聨之滞论虽复黾俛就职愧叹何言此盖伏遇皇帝陛下天地之仁曲成草木之陋父母之爱不録子弟之非将建大厦以覆羣生收众材而无弃物然臣负过其力受非所容惟有洁已无私或不孤于托付引类自助幸得免于颠跻不渝始终少答恩造
　　加职
　　谢除资政殿大学士表　　　　张全真
　　心劳政拙宜在谴诃徳厚恩深猥叨擢序采居官之薄效陞秘殿之隆名荐控忱辞莫囘聪聴终腼顔以虚受但刻骨以知归【中谢】窃以学士之有大名儒臣之最高选景徳创制示旧弼之殊荣康定限员见先朝之慎简如臣质衰蒲栁景迫桑榆无牧民御众之才苐知不扰有爱君忧国之意其实甚疎蔑然横草之劳行矣及而代曩闻警急莫效驰驱敌在目中制胜愧伏波之畧钱流地上理财谢刘晏之谋仅知谨于官常期不违于德意敢图简睠遽沐褒迁兹盖伏遇皇帝陛下厉精以图中兴广览以收众智谓蛮夷未免于猾夏毎勤劝功故名器有时而假人靡嫌从予遂令驽质亦玷龙光仰睿训之过优体圣心之所属循名责实未知尘露之酬居宠思危苐谨渊氷之戒无任
　　谢除资政殿大学士表　　　　钱防政
　　解繁机而宅牧重媿防功聨秘殿以升班更叨申命弗俞逊牍亟下赞书席宠过隆抚躬知惧伏念某起家平素渉世艰勤本乏材能已絶进身之望粗安义命敢萌过分之求初无左右之容忽奉清闲之对服在朝绅之末名岂登闻遽承帝席之前语将试用旦暮获千年之遇春秋阅一纪之周力虽竭而常忧任重之不胜心虽劳而惟恐计短之不逮自虞瘝旷辜此鉴知岂意超迁亟加柄用佐事枢则莫赞庙谟之大防国论则何裨圣智之明惊歳首之频更荷天心之善贷因遂退休之请爰推进职之恩谓其身歴于政涂特尔名加于规殿满盈惕戒恳避矜从归未定而已促于蕃宣秩未终而复移于留任君之待臣者可谓至矣臣之报上者其将若何唯有惧心凛凛渊氷之侧但知勤事惓惓夙夜之间分所当然功于何有两郡未殚于驽力三年再被干龙光职司宫钥之严常亲地禁名云霄之表不逺天临梦平生而未甞宠微躬而特厚施均内外眷备始终入辅出藩曽莫酧于毫髪昔辞今受徒有愧于心顔伏遇皇帝陛下精鉴臣隣博观海宇谓分铜虎之寄均民社之不轻而剖玊麟之符在事权而尤重矧曽防于近密终令缀于邃清颁一札以示私使十连而増耀某敢不俯思职守仰体眷怀尘露甚微固何资于海岳桑榆已晚终图报于乾坤
　　谢除资政殿大学士表　　　　毛伯颖
　　防羣帅于逺方曽微善最冠诸儒于中禁载锡隆名循墙虽切于固辞出綍难囘于成命腼顔冒宠沦骨衔恩【中谢】窃以秦陇绎骚岷梁疲敝宿师屯而捍冦取民产以给军非卒乘辑和则何以摧勍虏之锋非里闾安妥则何以供舆师之役而臣备员牧守授任兵民谓峙乃糗粮虽着鲁侯之誓而为之保障孰先尹铎之寛徒自竭其股肱觊不伤其基本曽无见効曷称褒扬此盖伏遇皇帝陛下肃将天威勤恤民隠削平区宇将大启于帝图怀保黎元每不忘于邦本谓臣颇坚素守久侍清光粗供餽饷之期不失袴襦之惠特推醲赏以励微劳臣敢不自勉衰疲少图补报整军经武岂惟徳裕之雄邉和众丰财逺稽诸葛之善政少补中兴之功业终谐归老之田园
　　谢除资政殿大学士表　　　　王介甫
　　秘殿升华名城优重宠灵溢分愧惧交怀【中谢】窃念臣世系单平天姿滞固亲逢大雅之防首玷秀亷之科黾勉在公优防过纪被防眷与度越防夷省寺备官禁庭充位分无可采惧扺冒于宪章寸有所长使俾防于治政朴忠自信智虑罕通未尽将明之诚已干呵讁之典至寛之度横贷其诛禠夫左右之聨寄以东南之屛败财伤锦宜有众多之讥増秩赐金本非平素之望敢图上圣复眷孤臣就徙通班改司善部惟汝阳之善壤乃鲁服之大邦岂繄薄材称是烦使此盖伏遇皇帝陛下遇臣之道于逺不忘烛物之明虽微必逮追惟踦履之旧特借丛云之休窃自揣循将安报称臣敢不激昻志尚练悉政经宣布诏条之寛绥安风俗之厚庶防一得亡补万分
　　谢除端明殿学士兼侍读表　　苏子瞻
　　衰年自引久抱此心异数并加实为非意辞不获命愧何以堪【中谢】窃惟以殿命官本縁麟趾之旧因时修废近正金华之名歴代所荣于今为甚自元丰之末官制以来若非身兼数器之人未有名冠两职之重而况秩宗之任邦礼是司岂臣迂愚所当兼领兹盖伏遇太皇太后陛下忧深社稷虑极安危求忠臣于愚直之中论治道于文字之外知臣难进而易退或非患失之鄙夫故授以礼乐清闲之司使专于论説琢磨之事此恩难报愿输歳月之勤度已所宜终遂江湖之请
　　谢除端明殿学士兼侍读表　　苏子瞻
　　备员西学已愧空疎易职东班尤惊忝冒遂领宗卿之事并为儒者之荣【中谢】始臣之学也以适用为本而耻空言故其仕也以及民为心而慙尸禄乃者屡请治郡兼乞守邉欲及残年少施实效而有志莫遂负愧何言今乃以文字为官常语言为职业下无所见其能否上无所考其幽明循省初心有腼靣目故于拜恩之日少陈有益之言孔子曰一言可以兴邦而孟子曰一正君而天下定昔汉文帝悦张释之长者之言则以徳化民辅成刑措之功而孝景帝入晁错数术之语则以智驭物驯致七国之祻乃知为国安危之本只在聴言得失之间恭惟皇帝陛下即位以来学如不及问道八年寒暑不废讲读之官谈王而不谈覇言义而不言利八年之间指陈文理何啻千万虽然不同然其要不出六事一曰慈二曰俭三曰勤四曰慎五曰诚六曰明慈者谓好生恶杀不喜兵刑俭者谓约已省费不伤民财勤者谓躬亲庶政不迩声色慎者谓畏天法祖不轻人言诚者谓推心待下不用智数明者谓专信君子不杂小人此六者皆先王之陈迹老生之常谈言无新竒人所易忽譬之饮膳则为谷米羊豕虽非异味而有益于人譬之药石则为耆术参茯虽无近效而有益于命若陛下信受此言如御饮膳如服药石则天人自应福禄难量而臣等所学先王之道亦不为无补于世若陛下聴而不受受而不信信而不行如闻春禽之声秋防之鸣过耳而已则臣等虽以三尺之喙日诵五车之书反不如毉卜执技之流簿书奔走之吏其为尸素死有余诛伏愿陛下一览臣言少留圣意天下幸甚
　　谢除右文殿修撰表　　　　　汪彦章
　　入对治朝方上甘泉之计进聨书殿遽先延阁之英积此超逾若为报称【中谢】伏念臣一将使指三歴歳时徒殚犬马之勤无补涓埃之数有功见知则悦姑幸使令投闲乃分之宜敢图褒叙忽被云天之泽擢防奎璧之躔冒九等之崇资佩一时之新渥迁非以次命出于中兹盖伏遇皇帝陛下道本曲成治惟公聴谓勤于夙夜虽皆享上之忠非随以赏刑孰谓知人之哲比方归报已辱甄收仍反故栖俾收来效入预怀铅之表着归増乗传之光辉臣敢不只服词训茂宣徳意益加縁饰不专俗吏之所为永誓糜捐庶防古人之大节
　　谢除龙图阁学士表　　　　　苏子瞻
　　中禁寳储上应奎璧之象先朝谟训逺同河洛之符职其间省躬非据【中谢】伏念臣学非有得愚至不移虽叨过实之名卒无适用之器少时妄意盖甞有志于事功晚歳积忧但欲归安于田畆属圣明之履运荷识拔之非常有冀桑榆之收遽迫犬马之疾力求闲散庶免颠隮岂谓皇帝陛下圣度包荒天慈委照察其才有所短不欲强置之禁严知其进不由人故特保全其终始遂加此职以贲其行臣敢不仰縁末光益励素守往何之而不可中无媿之为安但未死亡必期报塞
　　谢除龙图阁直学士表　　　　汪彦章
　　锋车趣召记甘泉法从之余芝检疏荣陞延阁清班之首恩光曲被感涕交流【中谢】伏念臣顷以疾辞安于外补剖符方靣两膺南国之除持囊禁严四玷西清之选自守枌榆之壤屡惊蒲栁之秋身留闽徼之山川梦寄长安之钟鼓所忧余日莫陪鸣玊之班何意中天忽降赐环之命奔驰上道展转逾时曽未对于清闲已亟防于褒叙赐之华秩宠以神毫岂伊踸踔之微踪堪此蕃宣之异数兹盖伏遇皇帝陛下天临万物子视群臣怜孤生去国之七年抱衰疾守蕃于万里靡因人誉召季孟于河东因受帝厘见贾生于宣室特假河图之峻用为州绂之荣岂惟示眷于始终盖欲均劳于中外臣敢不益坚晚节无愧初心虽宿疢未除难以筋骸之勉强然大恩必报誓于肝胆之糜捐
　　谢除敷文阁直学士表　　　　　　洪景伯
　　宣布中和方歌盛德之事擢列侍从遽复敷文之阶德虽自于合宫恩实颛于黼座幸逾望表惧溢情涯臣【中谢】伏念臣一洿周行三陪近着莫之致而致者尽出圣明非所据而据焉卒孤简注老之既至时不重来正浮食以太优更叨名而特异过能自讼孰云白璧之无瑕宠至若惊不失青氊之旧物身在江湖之上班联台阁之中人以为荣臣独知媿兹盖伏遇皇帝陛下照临若日溥博如天赏以驭威焕治功之综核祭则受福章宗祀之光辉曽是寒踪曲防私覆臣敢不深惟玷缺益务激昻臭腐复化神竒念隆知之未报贫贱常思富贵顾再命以难胜
　　谢除龙图直学士表　　　　　　汪彦章
　　论思无补席宠过优防内史之赞书预西清之更直载循侥冒罙积竞危【中谢】窃惟祖宗谟训之藏上宪奎璧图书之象敞禁楹而并峙命儒学以逓居矧接鸳鸿之防尤高龙马之选法从假之而出守书生得此以为荣夫岂孱庸所能堪副此盖伏遇皇帝陛下聪明稽古寅畏奉天见贤而拔其尤每兼收于群防拨乱而反之正分方靣之顾忧虽逺清光实繄全度重高明之地怅已负于明恩践文石之班敢遽忘于雅意
　　谢除显谟阁学士表　　　　　汪彦章
　　搜求载籍仅输掌教之劳越进通班益玷承明之选防隆私之荐及惧小已之难胜【中谢】伏念臣少而嗜书老而忧国念广记备言之所载虽诸侯小国以尤传岂承万世之丕基乃缺一朝之信史因露章而有请防给札以兼收周旋虽阅于七期缀缉敢忘于一日多识汉事徒窃慕于蔡邕续承晋书顾让推于陈寿岂意奏篇之凟遽叨増秩之荣此盖伏遇皇帝陛下继体守文奉先思孝即皇皇追慕望鼎湖弓剑之还宜汲汲纂脩求石室图书之备明诏周询于海内遗编悉上于史官方传见闻一折凡例而臣夙防驱委适就编摩固难追补于螭头幸日获臻于麟趾爰冒尘于乙夜俄超擢于西清仍许乃僚亦同兹赏臣敢不誓殚朴学仰称明恩问周穆王之诗庶无慙于子革上段太尉之事当更采于宗元
　　谢除徽猷阁待制表　　　　　苏叔党
　　起于琳舘付以名邦复玷除书荐膺谋帅宠以禁严之职俾増方靣之崇误恩曲加抚躬知愧【中谢】伏以陈力就列臣子所以委质而事君为官择人朝廷盖将厉世而磨钝自昔祖宗之故事必由侍从而进升况内阁之华资待天下之名士掌星躔之寳训近日月之清光岂特缙绅之荣实高儒学之选而臣赋材鄙野备问空虚福盈每惧于灾生器小不堪于大用弟兄持槖媿先后于一门铜竹请符盖屡穷于五技独荷渊衷之眷辱收闲废之余雨露所加乾坤莫报此盖伏遇皇帝陛下圣神广运睿智有临法天地之自然一道德而同俗长辔逺驭操爵禄以兴事功左戚右贤惜名器而彰淑慝察臣乏先容于左右知臣常尽瘁于使令致此恩荣下及孱陋臣敢不防其驽蹇但永坚于一心志在糜捐庶用酬于千载
　　谢除秘阁修撰表　　　　　　张敬夫
　　臣某言先在广西任日伏防圣恩除臣秘阁修撰寻具辞免奉圣防不允已只受告命者奉藩何补坐费三年进律之褒乃防再命控忱辞而莫获拊小已以増羞【中谢】伏念臣钝质无堪孤踪难植备保鄣于逺服凛危惧之百怀惟仰恃于圣明勉自殚其心力班超之防但守于平平阳城之书固甘于下下岂期睿奬荐赐宠光俯矜尘坌之余生俾蓬莱之高选超逾若此报称谓何此盖伏遇皇帝陛下器使羣材光被四表顾未忘于簮履之旧尚念黯愚将示劝于牧圉之臣姑从隗始荣逾华衮愧甚循墙臣敢不勉务朴忠仰承德意始终一节期不负于素懐驱驰四方敢或惮于烦使
　　谢除直秘阁表　　　　　　　晁之道
　　圣心念功曲轸累朝之故老德泽延世亟防内阁之华资遗烈载明危心増惧【中谢】伏念臣赋才甚下涉学未优备闻忠孝之风粗识君亲之义每竭臣节以明父勲甘九死而不辞幸一言之能感盖以先臣之遭遇积勤劳于皇家共惟烈祖之眷怀实度越于羣辟昔事仁祖再登宰衡既成河朔康济之功复启至和援立之防左右英庙翼戴裕陵蓄德弗言遭时乃显于赫元丰之诏大明嘉祐之勲位冠公卿名先彛鼎赓歌未逺奎画具存肆防上圣之哀怜尽涤曩时之过咎追还恩渥备载防书荐愍衰宗最为零替俯矜愚息特俾褒陞矧图籍之所藏寔英俊之攸处岂容陋品亦玷优除此盖伏遇皇帝陛下睿智日昭圣谟天运制作之效不日有成太平之功视古无愧谓方今之多士悉已招延惟在昔之宗臣岂忘褒显罔间存殁均被宠灵臣敢不勉激懦衷力遵先训怀显亲之义已获发其幽光输报上之忠惟有殚于死节
　　谢除直秘阁兼赏赐表　　　　吕伯恭
　　右臣今月四日承中使李裕文宣谕圣防所编文海精当赐银绢三百疋两者奏篇无取锡命有加既叨中秘清切之隆复拜内府便蕃之赐人微恩厚感极涕零此盖伏遇皇帝陛下圣学高明皇猷渊懿粲然众作思采摭以无遗蕞尔小臣惧讨论之不称已兆罪戾仍被眷私抱椠怀铅曷副右文之意赐金増秩徒慙稽古之荣
　　谢除待制表　　　　　　　　王龄
　　臣某言某年某月某日进奏院逓到诰一道伏防圣恩特授朝奉大夫充龙图阁待制依旧知池州臣已于当日只受谢恩讫识虑惷愚固甘逺斥恩慈博厚犹假小麾第深循省之思岂有甄收之望明纶下逮感涕交流【中谢】伏念臣幼初知书晚方入仕虽嗣为裘之业颇慙画饼之名挟椠磨铅时枕籍于图史含香珥笔每步趋于省台误被简知荐加驰防仅同驽马之十驾坐致力殚未效饥鹰之一呼居然气索扶衰上道吊影自怜朅来江湖之滨亦当民社之寄目昏贸贸讵堪从事于簿书臂病拘拘行愿乞身于田里遽颁宸翰俾复从官在圣度之兼容何孤忠之可觊兹盖伏遇皇帝陛下尧仁舜孝禹俭汤寛绍述法度而咸适厥中任用人才而各安其职悯兹孱陋示勿弃遗延阁通班幸列西清之严近左符有守敢嗟南国之滞留终誓糜捐仰酬覆冒
　　谢除男正言待制表　　　　　王介甫
　　孚号明恩实由中出美官要职勿以次加知荣耀之及私顾僣差而累国云天在望氷炭交怀【中谢】臣出于覊穷好是拙直道常违俗宜刍狗之致妖才不逮人何藿蠋之能化陛下收之末路付以繁机距防天之众防责经世之来效施及贱息度越稠人延登朝行使嗣讲业方仰陪于膝席俄中废于骭疡虽进趋之礼久妨而问劳之恩狎至莫知报称但负兢慙岂意眷怜更予超擢待制之为职以陪侍禁严正言之为官以谏救遗失承金华之旧学亲玊色于燕朝并叨殊私甚骇羣聴此盖伏遇皇帝陛下揽取同智无小大之遗搜扬众材无久近之间苟或不肖概尝有闻必垂甄收以示奬劝四方之训于我无竞维人多士之生斯时不显亦世永维遭値孰与等夷君臣以事道相求是惟希世父子以传经见用鲜或同时虽愧皋陶济美之材敢忘狐突教忠之义
　　谢进职因任表　　　　　　　张敬夫
　　内阁分华进其寓直价藩因任锡以赞书既莫遂于终辞凛不知夫所措臣某【中谢】伏念臣昨承人乏来守岭隅忽坐阅于两秋亦既殚于五技所頼傍流之惠泽故兹少息于疲甿吏于其间谴因以免敢希误宠何有微劳此盖伏遇皇帝陛下以大有为之资行不忍人之政逺迩一视真传太上之心赏罚至公悉听国人之论惟臣不敏曷称所防况闻前哲之言多畏居官之久非人情狃习之为虑即已志怠忽之难防其防弛于方寸之间则害及于一路之广反复以念经营莫宁敢不履薄临深益思谨于侯度庶防积铢累寸或不玷于皇明












　　五百家播芳大全文粹卷四中
　　钦定四库全书
　　五百家播芳大全文粹卷四下
　　宋　魏齐贤
　　叶　棻同辑
　　谢表
　　经帷　东宫官
　　谢除侍讲表　　　　　　　　张敬夫
　　拜命中宸执经西学虽踵熙朝之故事实为儒者之至荣莫遂恳辞惟深惕惧臣某【中谢】窃以刚徤笃实易称多识之功缉熈光明诗着仔肩之义盖典学所以建事而治国始乎脩身厥惟哲王乃烛大本此盖伏遇皇帝陛下徳先勤俭政用中和从善若转圜每尽谦虚之道临民如御马居怀兢业之思念六籍之格言为百王之要范将求鸿硕与共讲论顾臣何人亦预兹选臣敢不朴忠自许古义是研勉殚夙夜之诚庶防千虑倘有涓埃之补少答天恩臣无任
　　谢除侍读表　　　　　　　　苏子瞻
　　叨承新命只服训词薄技已穷旧恩未替【中谢】伏念臣志大而才短论迂而性刚以自用不囘之心处众人必争之地不早退缩安能保全是以三年翰墨之林屡遭飞语再歳江湖之上粗免烦言岂此身愚智之殊盖所居闲剧之致臣之自处何者为宜而况讲读之司帷幄最近分章摘句则何以报非常之知因事献言则又必贻前日之患虽仰恃天日之照寔常负氷渊之虞恭惟皇帝陛下大德庇民小心顺帝虽天覆地载以圣不可知为神而日就月将以学而不厌为智曲收旧物以广多闻臣敢不职思其忧本无分于中外欲报之德誓不易于死生
　　谢除侍读表　　　　　　　　汪彦章
　　视草禁严论经闲燕兼近侍进言之责极儒臣稽古之荣拜命以还俯躬而惧【中谢】尝谓天纵将圣奚烦博学以成名王求多闻盖欲取人而为善故自古右文之世必留心讲艺之官如臣至愚何所云补兹盖伏遇皇帝陛下卓然上智济以克勤同汉祖之英论道不忘于息马笑齐侯之陋读书见议于斵轮而臣猥以菲才膺兹遴选苐竭简编之素习仰承帷幄之清光海岳深崇固无取涓埃之细圣贤闻见或不如农圃之专誓絶蔽欺用酬知遇
　　谢除翰林兼侍读表　　　　　苏子瞻
　　学术本疎老复加于蹇讷官聨逾近职专在于讨论退省其愚莫知所措【中谢】伏以天威咫尺顾末技以何施圣敬日跻岂羣臣之可望非张禹寛中之笃学无量怀素之懿文则何以奉天子五学之游求王人多闻之益如臣愚暗何与选抡此盖伏遇皇帝陛下卓然生知辅以好学方高宗恭黙之后正宣帝厉精之初众论兼陈悉洞照其情伪陈编一览已周知其废兴察臣衰病而无求庶可亲近而寡过故兹拔用骤及疲驽臣敢不温故知新粗办有司之职见危致命更输异日之忠
　　谢除太子宾客表　　　　　　汪彦章
　　储闱肇启当收卓异之才诏綍中颁首玷高华之秩既预论思之秘仍防调防之荣承命便蕃抚躬局蹐【中谢】伏以三王之教世子必用正人两汉之诏宫僚无非硕学矧在宾筵之列尤为儒者之光方朝廷新旷古之仪俾世嫡正前星之位养徳兹始求贤寔艰尚虚六傅之聨先遴十人之选如臣肤浅非国俊髦司典谟训诰之文犹孤眷倚岂父子君臣之道能有建明弗获固辞终慙非据此盖伏遇皇帝陛下绍隆邦本因任人才谓臣久侍禁林最为孤直知臣日承圣学粗识源流故此褒嘉轻于畀付入奉鼇山之直出防学禁之游夫何一介之微兼此两闺之渥古今鲜俪中外罕传臣敢不益懋嘉猷誓坚晚莭密为羽翼当如园绮之贤徒事文辞敢效应刘之陋
　　封爵
　　谢特授仪同封舒国公表　　　王介甫
　　发号端门外覃庆赐疏恩列辟俯逮空飡舞手均欢扪心独幸【中谢】伏念臣久孤眷遇当即谴诃旷嵗吁天尚辞荣而未获新恩赐国仍席宠以有加唯兹邦土之名自昔宦游之壤久陶圣化非复鲁僖之所惩积习仁风乃尝朱邑之见爱鸿私所被朽质更荣此盖伏遇皇帝陛下道冒群才弥天之所覆恩涵庶品并物之所包以厘事备于郊宫而惠泽均于海宇故虽幽屛弗以遐遗顾冒昩之不赀岂糜捐之可报
　　谢特进封荆国公表　　　　　王介甫
　　宫庭嘉享推术以及人田里空餐滥宸恩而累国臣【中谢】伏念臣苦窳贱质卷曲散材遭值休辰登备贵器有未偿之厚责无可録之微劳敢冀瘝身尚叨徽数此盖伏遇皇帝陛下备成熙事答四表之欢心董正治官建一代之明制因令疲薾与被光荣虽自誓以糜捐顾何醻于贲帱
　　谢加食邑表　　　　　　　　王介甫
　　显相郊宫固宜宠奬旷居田里乃滥褒加臣【中谢】伏念臣尚负宿疴久尸荣禄无可论之薄効有未报之隆恩方国明禋庶工只载奉璋执豆旅币献琛具输奔走之劳独抱滞留之叹岂图疎逖亦冒宠光此盖伏遇皇帝陛下荷休骏厐敛福敷锡故虽幽屛弗以遐遗身每被于慈怜心敢劳于勤防
　　代皇子谢封延安郡王表　　　曽子固
　　只膺诏版弥积腼顔盖崇大于宗藩以盛强于帝室岂伊奬渥可假幼冲【中谢】伏念臣器非宿成材无特异徒归只于鞠育每亲炙于高明欲善在身忘髧髦之至弱知书可学慕占毕之相从庶由受教于童防觊获成能于壮大敢意揽攸司之密启循歴世之彛章宠以官仪体均于承弼殊其爵列秩右于公侯揣称何堪逾涯已甚知隆名之难冒迫大号之既行控避莫从震惶滋集此葢伏遇皇帝陛下心潜高厚智极精微推广爱之仁以隆于父子尽大公之义以笃于君臣故旧典之当行虽至亲而莫间致兹异数猥及谫能臣敢不仰体圣怀勤遵慈训省躬择术庶不蹈于匪彛临事知方或可收于近用
　　谢除观察使嘉国公表
　　冠裳就列甫与于人伦纶綍疏恩骤膺于殊渥抚躬莫称拜命知荣臣【中谢】伏念臣托体天支分晖寳系生育长养庆幸席于重闱倥侗颛防学未通于一艺粗习胜衣之拜适当可冠之年误辱慈怜骤加褒擢亷车置使实防从槖之华公社分封庸壮宗藩之势虽循旧典允谓隆私兹葢伏遇皇帝陛下治本亲亲仁先幼幼受祉而施孙子既大本根立爱而始邦家不遗支庶故兹孱陋有此超逾臣敢不秖佩训词益脩业履有猷有守率惟规矩之循惟孝惟忠仰荅乾坤之造
　　帅座
　　谢除安抚表　　　　　　　　苏子瞻
　　兵民重寄本御侮以折冲疆场久安但坐啸而画诺才微禄厚恩重命轻【中谢】伏念臣一去阙庭三换符竹坐席未暖召节已行筋力疲于徃来日月逝于道路未经洊歳复典两曺朝廷非不用臣愚蠢自不安位所宜窜逐更冒宠荣此葢伏遇皇帝陛下离明正中干健独运追述东朝之遗意收此散材眷言西学之旧臣付之善地致此衰朽尚未弃捐臣敢不勤防民劳密脩边备苟无大过以及期年渐还鱼鸟之乡以毕桑榆之景
　　谢除安抚表　　　　　　　　宋子京
　　越从闲佐超摠藩垣抚绥列邦领防诸将军符防拥使绂交华恩逾望端慙结情外【中谢】伏念臣命兼材薄志与年衰自忝从官久陪经幄名崇而实难副誉就而毁辄随葢党士防前则见排夸人艶利则相轧奔湍薄渚堆防独摧弯弓睨林孤翅先堕是以禠近职者一典守麾者三心余故忧谋失新勇方将收迹华要之地乞身栖偃之场颛业斯文力颂圣徳刻金石以垂美薄天壤而无慙何图至仁过聴亡状谓老则阅事众是宜守边忧则虑事深可使从政遂付师律俾扞塞屯过阙许朝临遣加秩又况当国奥壤全赵旧封地饶财赀人尚武功技击蹋强者三万淩隍峭堞者六州介在山东隠若天限窃循孱怯有忝俞咨此葢伏遇皇帝陛下道惟曲成义不偏任善防所短冀责有能内忧制锦之伤惕成流汗之热再念儒者之学本劳而少功数竒之人恐不得所欲且言虎者三而成惑拔杨者一乃有余釡鼎中隔则寸熖沸水丹雘先容则枯枿防器伏望陛下念臣身逺干寡察臣狥公絶私宁无中伤必赐明辨臣亦夙夜自儆美丑必陈同士甘辛求民癠瘼询徼障之曲折缮器械于犀完粗脩厥官申报而国待前方阻叩臆何宣
　　谢除安抚表　　　　　　　阎苍舒
　　河图次对超陞六阁之先天汉上游申任十连之寄乾坤恩大丝髪命轻臣【中谢】伏念臣夙以散材滥居冗从奉身以退既絶望于明时去国而来亦滥叨于烦使遂州城外小惠巴人韩信坛前来施秦防虽自彊其志节终无补于功名而福过延灾且年侵婴疾顾嵇康之多难怀七不堪念孔戣之已衰负二宜去方力祈于闲寂乃复被于宠灵奎璧文章増重西清之首山河锦绣载临南郑之区自省孱微若为报称此葢伏遇皇帝陛下天临九有子视羣工俯怜踦履之余无复脩门之入故尚加于明试示未防于弃遗顾跛羊千仭之登葢已难矣况铅刀一割而钝其可再乎威命莫囘危踪知惧臣敢不益扶孱力深激懦衷寳观万楹栖一心而洒濯金城千里効九死以糜捐于是丐归终期得请
　　谢除安抚表　　　　　　　　　沈枢密
　　假守上防初无善状陞华以对忽拜诏恩循墙弗获于恳辞出綍再勤于申命幸逾望表感溢情涯臣【中谢】窃以联六阁之森严均为清选依四松之邃宻荣列从班载惟名数之优葢奬劳能之异授之不至于滥得者真以为荣臣学术迂疎性资方拙偶值休明之运早防特达之知中外践更莫非亲擢始终全防尽出眷私昨从词官之投闲自分劳途之絶望旋防轸记俾预使令起之田野之中付以承宣之寄永嘉二载曽乏治声鄂渚一麾继叨选任朅来庀职行且及期适承凋弊之余幸逭旷瘝之戾云屯万旅肃营垒以无哗碁布四民安井闾而自乐兹乃皇明之逺暨遂令徳意之具孚而臣且无避责之嫌属在引年之日亦既露归休之请其敢萌侥进之心何期宠灵横逮孤逺焕清厢之新秩复荣槖之旧资岂惟朽质之増华顿觉名城之改观兹葢恭遇皇帝陛下聪明烛于万微而隆寛尽下威徳加于九有而内恕及人谓老马有辨道之能而遗簮无在原之弃有如驽钝亦被龙光臣敢不益励素心更坚晚节桑榆已逼愧补报之无闻沟壑未填誓糜捐而后已
　　谢除安抚表　　　　　　　　潘　时
　　海峤守藩寂无治状星沙谋帅遽玷除书躐升内阁之华増贲中权之重恩深责厚感极涕零臣族系单平吏能谫薄置身冗散而无适时应用之才遭世圣明妄有趋事赴功之志误防差择浸被使令自一领于州麾因屡叨于使节顿冒平反之寄继分屛翰之忧地大物繁疲精神于歳月年侵疾至惊性命于烟岚亟吁天而乞怜遽易地以疏宠乃眷三湘之都会甞驰六辔以咨询课昔日之澄清已穷末技数当年之牧守莫匪名流控辞防罄于循墙成命难回于出綍此葢伏遇皇帝陛下仁均覆焘明并照临臂指四方如在行畿之近甄陶羣吏尤严制阃之除知臣粗歴于险难察臣匪由于虚伪用全枯朽改畀便安臣敢不勉防衰残仰当委任方旱暵轸九重之念未遂投闲使愁叹有一饱之欢终期得请倘茍存于朝夕尚图报于须臾臣无任
　　大尹　都督
　　谢除开封尹表　　　　　　　汪彦章
　　恩锡丝纶忽从中出任隆辇毂不以次迁举万方辐辏之区付一介颛愚之士身虽甚宠力恐难胜【中谢】伏念臣生本寒乡出陪多士少从师学仅知儒墨之是非长佩官箴安识求由之果艺徒以昔防于储禁斐然长奉于牋辞縁此孤踪简于圣聴逮自江湖之逺来瞻日月之光裁奉燕闲即防褒擢俾佐铨衡之任初无根柢之容曽未逾时复叨进秩唯三辅幅员之大萃四民嚢槖之奸必发摘如神方胜銗筩之説苟拊循非术能无桴鼓之惊谁谓鮿生可当器使兹葢伏遇皇帝陛下留情治术端本京师欲令张敞之春秋稍施于政故试望之于冯翊非有所闻而臣自歴仕途未更吏治一旦任剧烦之寄则众人为绵薄之忧臣敢不用恕平反以文縁饰为四方之极庶防无愧于商诗从一切之宜未肯追踪于汉吏
　　谢除都督江淮军马表　　　　张德逺
　　赐斧专征葢求人望扬庭孚号谁料臣愚控避无从省循知惧【中谢】伏念臣天资任已众谓寡谋赵北燕南虽媿风声之慷慨吴头楚尾粗更牧圉之周旋无怜拊髀之忧消自觉据鞍之已老壮心徒在绵力既愆当国家多士之时值神圣有为之主人思奋厉臣肯怀安所虞荐康瓠于鼎鼐之陈必有驾鸣鸠于霄汉之诮夺乗何侮辱命为忧自承制诰之颁未省聴闻之误磨铅防蹇夙夜以思食蘖饮氷进退维谷兹葢伏遇皇帝陛下临朝独断立贤无方谓臣结髪于边陲粗识三军之情伪察臣致身于公傅必同一体之戚休起自里居俾承人乏臣敢不激昻晚景报称殊知赵将军八九十而习羌情愿罄老臣之肺腑汉天子十八万而建武莭防来属国之梯航
　　漕使
　　谢除成都转运表　　　　　　唐子西
　　岭表观风已慙治効坤维按漕复玷宠灵引组知荣抚襟増腼【中谢】伏念臣单平冷系迂暗常才虽怀许国之孤忠非有过人之竒莭偶縁冗宦被遇先皇擢任监寮猥承人乏出分使指益愧食浮才自脱于殿刑蔑可书之最考谬膺涣渥重忝皇华鼠能已尽于五穷铅刀何堪于再割鸿恩未报俄惊重鼎之成濬哲肇兴尚念遗簮之旧遂容尸素未即弃捐此葢伏遇皇帝陛下至健行天大明出震开并采兼容之路隆太平极治之基致此防顽类防委寄粹表未瞻于天日狂私已佩于丘山敢不续短俾长免祸为福登车兴叹虽微孟博之才叱驭遂行姑励王尊之莭锱铢可効糜捐为期
　　谢除转运副使表　　　　　　耿　秉
　　拜命起家甫朝祥于东鲁疏恩乘传再日覩于长安委寄益隆报塞难称【中谢】伏念臣愚不适用拙无所长识至浅而惟知勿欺学甚疎而所期不负一行作吏三十年奔走之劳屡试防功十二任勲庸何有方素韠下释之始辱皇华再遣之荣精神不逮于七载之前觉马齿之加长神观未复于逾月之后知鼠技之易穷深慙衰朽之资曷副剧繁之任兹葢伏遇皇帝陛下迈文发政以尧治民万国欲得其欢心葢天子之孝也四海务形于广爱虽圣人莫加焉常思天下之澄清必重闗中之根本操心虑患爰有取于孤臣察俗观风俾复还于旧观臣敢不明目张胆竭力一心举亷刺贪不惮烦于政教兴利除害将熟复以条陈
　　提刑　茶马
　　谢除提刑表　　　　　　　　邵公济
　　支郡分符已慙善政明时持莭滥抚祥刑被宠以惊省躬知愧【中谢】伏念臣资惟极陋数则多竒在昔先臣再被裹轮之召至于晚节亦叨劝驾以行国史载隠逸之名乡书上经行之选实惟一门之盛事葢出三朝之异恩独不免于穷途怅虚逢于昭代欲遂挂冠之愿未酬结绶之心岂期流俗之余偶被使令之末惟西蜀忠厚之俗有东鲁弦诵之风顾此齐民之浩穰皆自累圣之涵养山川秀丽初无犬吠之虞囹圄空虚不待鸡呜之赦欲持平于邦宪宜精择于司存岂容下才辄膺重任兹葢伏遇皇帝陛下体天地之覆载并日月之照临刑无用于三千囚自归于四百欲兼容于羣聴致误采于虚名葢本哀恤逺方岂独矜怜小已推仁心以及物尚怜觳觫之牛将徳意以遣臣敢惮虺隤之马臣谨当佩服温厚之训典奉行寛大之诏书闻礼传家粗有志于他日引经防狱更尽力于此时
　　谢除提刑表　　　　　　　　　周　颉
　　给饷重湖深负罔功之愧总刑东浙复叨非据之劳弱质奚堪隆私莫报臣【中谢】窃以好生乃天地之大徳措刑为帝王之极功得情亦尚以哀矜治狱务先于寛恕惟必有胜残去杀之善庶能全仁民爱物之心始称选抡不孤任使伏念臣才非可用性本至昏且质直以无文惟介僻而自守舍去泮宫之闲冷不辞蜀道之艰难万里东归徒抱孤忠之愤九重兼听未容片善之遗误被简知滥叨奬拔分符剖竹何补郡条煮海摘山曷禆国计嗟谬庸之无取以瘝旷而是虞岂谓遭逢亟防收召郎省积空飱之慊宰司増翫歳之羞迹微而素志迂疎身老而旧学荒落方伸更迭之请畀以转输之权退念五载之侥逾尚乏一毫之称塞矧惟忧顾莫重平反要当君子之尽心庶裨有司之不犯无讼详陈于鲁训棐彛备载于周书如臣之愚岂任其责兹葢伏遇皇帝陛下体元而居正图大而宅中发涣号以诞施扩离明而继照开一世以自新之路涵万物以如春之仁凡云尺寸之微尽入范围之内察臣朴实而近厚知臣奔走之忘劳不忍弃捐曲加甄録臣敢不奉行寛大深体训词更囹圄皆空广圣君钦恤之意虽衣冠不画跻斯民仁寿之途
　　谢除江东提刑表　　　　　　汪彦章
　　蛮方久次忽防恩诏之颁使莭内迁仍获乡邦之便葢始望未甞及此虽自谋何以过之人知从欲以为荣臣独感恩而至泣【中谢】伏念臣早縁孤直叨备使令虽才疎屡至于颠隮然事白即防于超擢顷驾一朝之传深行五岭之区眷言风土之异宜甞恐庭闱之动念既云尽瘁敢复图安甞中被于褒陞亦浸忘于留滞岂期私计之上达不待终更而北还千里綉衣初入中原之郡县双亲白髪重瞻故国之江山遂令忠孝之两全何止平反之一笑仰视必恭之梓旁连聴讼之棠兹葢伏遇皇帝陛下众建人材恢张治具薄海内外而并照其智如神因时轻重而制宜以刑为体欲广哀矜之意必求忠信之人谓臣素习于民情知臣粗安于名节特捐兹宠俾效厥官臣敢不奔走十城奉行三尺勤于夙夜尽人臣欲报之心同我州闾乐陛下好生之德
　　谢提刑落发遣字表　　　　　晁之道
　　遭时陈力未书可纪之劳积日计资更冒论功之宠载恩逾厚抚已増慙【中谢】伏念臣涉道未深受才甚下固未识圣贤之所学亦粗知忠义之可为府幕郎曺被泰陵之知奬卿聨使寄皆陛下之选除勉自激昻乃期奋起虽慙驽蹇迄无实试之能但阅歳时弥有空飱之惧岂图恩渥均逮顽冥此葢伏遇皇帝陛下政本禹勤道稽尧哲衡聴以熙庶事器使而效众材致此羇孤荐叨秩叙布宣徳意益殚犬马之劳趋赴事功少答乾坤之造
　　提举
　　代谢除提举表　　　　　　　汪彦章
　　黾勉郡丞方虞官谤阜通邦货忽领使华防眷奬之过优抚危躬而若厉【中谢】伏念臣受材肤浅遭世盛明由诗书误缀扵末科行州县浸成于华髪分投闲冗无复激昻孰云搜择之辰亦在鞭驱之数惟山海懋迁之利实朝廷开阖之权吏或不防法因以废故比下丁宁之诏至重分刺举之官宜得时髦执此如金石之固坐令国用沛然若丘山之多大惧孤踪莫胜烦使此葢伏遇皇帝陛下恢张治具驾驭人群察万货之低昻为之调度因百官之能否责以事功谓臣从事之有年疑臣理财之知要特假道途之便使趋期防之严臣敢不上体纶言肃驱轺传徧行所部并大江千里之余庶得其嬴佐少府万分之一
　　谢除江东提举表　　　　　　谢深甫
　　推行荒政繇只奉扵诏条宠被优恩遽滥陞于官簿微劳莫效大惧弗胜臣【中谢】窃以将命九重备使一道惟先疾苦之问以广徳意之孚矧专敛散之是司宜视凶穰而唯谨当大饥发大熟之蓄职思其忧无小言望小利之酬赏过于僣谅兹疏宠借以劝功伏念臣奋自寒生久安下仕顷叨赐对误防宸扆之知旋沐褒迁猥厠廷绅之末仅再更于歳序凡三冒于亲除俾以乘轺骤玷皇华之遣及于弛担偶罹云汉之烖嵗既不登人方告病受牛羊而与牧其责谁归集鸿雁之于飞虽劳敢惮赈仓廪之贷予徧原隰以驰驱冀上寛焦劳之忧期下无转徙之患幸时还定故民咸安其居頼国威灵在臣何力之有兹葢伏遇皇帝陛下徳恢天覆泽沛海涵发施政仁毎必先于四者薄征散利尤用聚于万民凋瘵既苏丰登已兆尚念布宣之无壅曲示褒奬之有加臣敢不深省侥逾勉图称塞取有余而补不足广尧汤备具之储务实惠而去虚名助文景安养之政
　　谢除湖南学士表　　　　　　胡文定
　　误拜纶恩复将使指按临旧部只奉新书【中谢】命乡里而宾贤能是谓成周之法谨庠序而申孝悌常闻孟子之言流风既逺而莫传陈论益卑而无取圣由天纵道与世升州増训秩之官路遣光华之使藻芹可采金玉其相适虑冗员肆颁中防恐郡县因文移之末暂废司存念学校真平治之原亟仍旧贯再出维行之令兼收已试之才有若庸虚居然忝冒此葢伏遇皇帝陛下宪章古昔绍述熙丰永维继志之逺猷莫急化民之先务人归善养能以道亲遂令疎逖之踪同预策磨之列臣敢不致虚观复克己为仁处心弗间于显微奉法务张于亷耻诸儒驾説必明忠孝之大端青佩嗣音无习文章之小技
　　谢除茶马表　　　　　　　　杨　辅
　　仰稽命召大惧深何俯拜俞音冒将隆指増重司存之寄躐升宠秩之名恩逾丘山感镂肌骨臣【中谢】伏念臣顷充员于舘职首待罪于宫庠时瞻清光退窃荣遇旋叨郡籥即去阙庭将输未浃于戍期因任洊承于阃寄阅楚辞之雷蛰再闰已周相禁逻之云深孤踪何有肆寿皇之收召逮陛下之纂承在于葵藿之诚敢狥衡茅之志然臣数竒难偶意外多虞迫危厉之薫心控忱忳而沥恳攀鳞望逺空怀扪角之思前席厘残甘滞周南之迹虽骇覆舟之变实干俟驾之诛岂谓鸿私尚怜旧物矜其凉薄借以宠光俾司蜀汉之征兼摠羌戎之互市恩加进职遣视乗轺顾孱微既惧于靡任而侥幸则逾于始望兹盖伏遇皇帝陛下仁天初覆圣泽旁流简搜首逮于荐绅收拾不遗于坠履谓属离明之继照孰不倾心察其坎险之在前义容知止姑从烦使庸示曲全若其所领之官颇谓难胜之任将厘积弊宜得通才使之冒处于众难恐必上辜于器使饮氷只命毁瓦慙功臣敢不夙夜以思驰驱惟力政尔败官而获谴固分所甘如其任道以求全葢知所择














　　五百家播芳大全文粹巻四下
　　钦定四库全书
　　五百家播芳大全文粹巻五上
　　宋　魏齐贤
　　叶　芬同辑
　　谢表
　　郡守
　　谢除知江寜表　　　　　　　王介甫
　　稽违诏令经渉嵗时先帝登遐既不获奔驰道路陛下即位又未尝曕望阙庭所忧后至之刑诛敢兾就加于官使虽知黾勉尚惧颠隮臣某【中谢】盖闻因任以责羣材原省以通众志厥或抱能而可用则虽负疾而见容如臣者逮侍先朝叨官外制惓惓许国虽有愚衷没没随人但尸荣禄衔哀去位婴疹弥年望絶龙光分投冗散伏遇皇帝陛下绍膺尊极俯烛幽防延之以三节之严付之以十城之重此縁禋祀特有褒封申命曲加因邮并赐唯是土风之美素无犴狱之烦乆寄托于丘坟粗谙知其闾里念虽闭阁殆弗废于承流以比造朝或未妨于养疾矧恩勤之已廹且逊避之不容敢不少尝体力之所任祗奉诏条而为治兾逃大戾仰称殊私
　　谢除知镇江表　　　　　　　汪彦章
　　起废江湖甫三周于嵗籥疏荣观阙凢四易于州麾嗟治状之无闻辱除书之屡至人微责重天大恩深伏念臣积冐宠荣浸成衰朽咸谓陈人之安用独防圣主之不忘念尝陪扈于初年未忍弃捐于中道适当盛际徧厯名藩深行百粤之区逺薄三吴之境兹盖伏遇皇帝陛下厉精求治虚已受言择循良共理之人先悃愊无华之吏故如臣等亦在选中臣敢不共布诏条具宣徳意坐揽淮山之形胜深究古今心如江水之朝宗靡忘夙夜
　　谢除知青州表　　　　　　欧阳永叔
　　掌国五兵叨进中台之秩宣风一面俾绥东土之人祗荷宠灵徒知陨越【中谢】伏念臣学非通敏才实空疎幸逄千载之休明误被三朝之奬擢乆陪法从尝预政机国恩未报而身已先衰世途可畏而命亦多蹇顿縁灾疾遂决退休敢期上恻于皇慈未忍遽捐于旧物而复过推优渥以慰癃残惟孤拙之无堪蹈艰虞而已甚世之所荣者臣之所惧人以为宠者臣以为忧是敢辄殚悃愊之诚累凟髙明之听廹于危虑防避烦辞而圣度并容寛其罪戾恩言屡降譬以丁宁知成命之难囘勉腼顔而祗受而况全齐旧壤负海奥区民俗富完而凿井耕田各安其业诏条寛大而奉法守职足以脩官内省庸虚奚胜忝幸此盖伏遇皇帝陛下日新求治天覆推仁谓簪履虽玷于贱微尚堪收録而犬马茍丰于豢养犹可使令臣敢不防厉疲羸勤思夙夜庶期尽瘁少荅鸿私
　　谢除知忠州表　　　　　　　杨　绂
　　圭窬屏迹已甘四壁之空玊陛疏恩遽赐一麾之宠虽元化不遗于防小而大明必照于幽深局地莫遑戴天有感【中谢】伏念臣性姿朴陋才识凢庸谬叨世赏之延获缀官聨之末穷邉极塞奔走一生沐雨栉风辛勤万状固低囘之已乆必操守之弗渝但知洁已以奉公惟务爱民而来吏未尝枉道将以狗人任势利之见嗤岂君亲之忍负自安有命皆付无心四宰县封精力尽于此矣两丞郡政艰难皆备甞之身虽困而志益坚家虽贫而节愈厉方厄穷于蜗舍敢妄意于虎符矧此南賔控夫右蜀俨唐臣之前烈枕防子之上流仰夀皇防擢之公逄圣主继承之盛乃独重寄以畀下愚兹盖伏遇皇帝陛下祗服禹功钦承舜徳本一道以相守爰奉诒谋资共理之惟良用安逺服致令疎贱误玷选抡臣敢不恪守孤忠仰酬洪造岂止蹑四贤之后无腼面顔庶几举三峡之间咸歌徳意
　　谢除知青州表　　　　　　　苏子由
　　守土无功旷官是惧成命旣出恳避无由【中谢】伏念臣儒术空疎吏能浅薄早防选擢屡典方州中被宠光荐厯台省懐朴忠而不顾励勤拙以自将然自违去中朝落流外补首尾经八年之久左右无一人之容自分衰朽之余无复甄收之望顷縁乏使再至别京获覩日月之光亲闻金石之训粗陈本末方慙尸素之才俯念孤平尚有驱策之意自违天阙曽未期年亟升侍从之班仍分旌钺之寄鸿恩自至莫知其由此盖伏遇皇帝陛下天地兼容陶钧独运识冯唐于郎省但取一言寘汲黯于淮阳未忘旧物恩深不报期铭骨于终身才拙自知誓见危而一节衔命东徃诚心内驰
　　谢除知遂寜府表　　　　　　宇文价
　　高官厚禄无补论思重镇隆名尚令叨窃特焕宸奎之赐俾为昼綉之荣眷遇非常糜捐莫报臣【中谢】伏念臣赋才谫薄为学空疎起自冷官滥陪朝着圆坛前导清问下及于姓名选徳对扬玉音有取于人物由兹亲擢叠冐恩除曽未数年徧登两省内省空飡之愧日懐负乘之忧至于长戎部而侍经帷以仪曹而兼卤簿惟苏轼还朝之日尽厯厥官而小臣去国之时并尽其职自知非据理合投闲载惟从欲之仁俾遂丐归之志矧兹武位望重潜藩甲兵兼总于五州节镇素雄于方面昔三年学尝分教于诸生今一星终复提封于千里风俗孰知其易治士民亦得以相安虽自为谋莫过于此兹盖伏遇皇帝陛下励精图治虚已纳言合四海以为家视羣臣而若子知臣未谙于民事第有空言察臣素短于吏能责其来效臣敢不祗奉丁寜之训具宣寛大之恩备数西清实近天威之咫尺究心职事敢忘圣语之褒嘉
　　谢除知亳州表　　　　　　欧阳永叔
　　贰政非材虽获奉身而退分符善地犹懐窃禄之慙祗荷宠灵唯知战惧【中谢】伏念臣章句腐儒之学也岂足经邦斗筲小器之量也宁堪大用而叨尘二府首尾八年荷三朝之误知罄一心而尽瘁若乃枢机宜愼而见事辄言防穽当前而横身不避窃寻前载未有能全一昨怨出仇家构为死祸造谤于下者初若含沙之射影但期隂以中人宣言于庭者遂肆鸣枭之恶音孰不闻而掩耳赖神圣之在上廓日月之至明悉究罔诬遂投谗贼再念臣性实甚愚而疎于接物事多轻信者盖以至诚如彼匪人失于泛爱平居握手惟期道义之交延誉当朝常丐齿牙之论而未干荐称之墨已弯射羿之弓知士其难世必以臣为戒常情甚恶人将不食其余而臣与游既昧于择贤在满不思于将覆自贻祸害几至颠隮上烦睿圣之保全得完名节于终始湏恳还于重任尤深恻于皇慈虽避宠辞隆仅能去位而清资显秩愈更叨荣莫逃侥幸之讥实负厚顔之腼兹盖伏遇皇帝陛下乾坤大度尧舜至仁察臣自取于怨仇本由孤直悯臣力难于辨雪盖廹衰残既获免于非辜仍曲从于私欲遂同万物俾无失所之嗟未尽余生敢忘必报之効
　　谢除右文殿脩撰知通州表　　　胡文定
　　六押分曺滥预西台之末议一麾出守许颁东郡之寛条祈闲屡凟于冕旒从欲渐依于丘壑俯慙覊陋仰戴睿慈【中谢】伏念臣初乏智能但懐忠信逄辰熈洽亦有意于功名就任回环乃自循于分义惜年光之冉冉感心亊之营营倚峤望云视身犹愧临流观水阅世何求误防特达之知亦预招延之列记螭坳之册牍曽靡崇朝掌鳯阁之丝纶遽膺明命亊君者必本于直道知已者难狥于私情矧居侍从之班敢废论思之职所志虽期于补报出言多失于迂愚尚沐恩私获叨民社此盖伏遇皇帝陛下徳侔天大明并日中亲贤否以同仁均显微而必照欲求忠谠与掩疵瑕肆尘论撰之资更责循良之効臣敢不益思为善务在守身迹虽廹于孤危心岂分于中外海邦千里敢安鱼稻之居魏阙九重徒结鼔钟之恋
　　谢除知太平州表　　　　　　洪　迈
　　一麾出守方切兢危三命益防弗容控避仰皇天之大造扣丹地以何言臣【中谢】伏惟陛下睿知有临神武不杀慕舜之孝见尧于墙徳冠古今而独尊仁并清寜而徧覆明见万里将大混于车书子惠庶民更精求于岳牧臣家本儒素时无令名滥叨宠博之科説驾清华之地瀛山抱椠郎省握兰在绍兴之末年汚记注于古史伏遇皇帝陛下龙飞应运鳯厯纪祥不遗细防兼取愚钝遂以词翰之职获侍清晏之欢虽夙夜应仙许暂来于天上而尘志未断旋即堕于人间一去十八年之中三叨二千石之寄末繇金华郡还防石室书从琳台门舘之游勤广厦细旃之真拜学士号名私人受九重知已之殊极三入承明之幸使与大议不专斯文而臣弱羽不足以当雄风蹇步不足以胜重任上恩惜于终弃左将宠其余生李广数竒徒羡侯于校尉汲黯妄发敢叹薄于淮阳臣即以今月二十八日到任上讫伏以郡在江东昔称道院地隣淮右今谓壮藩谨当宣布恩威奉行寛大求民之瘼问俗所宜缓带轻裘虽未贤长城于李勣清心省事敢不避正堂于盖公庶几固结本根少复报酧知遇
　　谢除知襄阳府表　　　　　　吴　琚
　　四品缀班滥次西清之对十连谋帅误分北顾之忧揆日临民望风祗命臣【中谢】伏念臣才非适用生偶逄时星使驱驰丝毫无补月卿超躐命薄奚堪荷夀皇四牡拊劳之恩姑使内朝而通籍值圣主六龙奋飞之防故慙从列以偷安讵谓鸿私付之剧任眷言岘首为今国藩大将重兵之分屯长江平陆之冲要昔羊祜之名徳唯能懐敌故能安邉如孔明之竒才不先谋人毎先治已得人若此制阃不难畀以非宜受之实惧兹盖伏遇皇帝陛下刚健中正文思聪明地辟天开圣人作而万物覩风行雷厉元首起而百工熈至求疆场之臣尤重藩宣之寄顾如臣者早受眷知方闻命而即行拟控辞而不可威顔咫尺临遣甚优训诰温纯丁宁曲尽臣敢不博询民隠耆定戎昭齐其政不易其宜当布周南之风化备其虞谨守其一务绥禹甸之山川
　　谢除知舒州表　　　　　　　赵彦丞
　　上蕲水之更书三周嵗籥畀桐乡之新组再剖州符祗荷恩荣倍深兢惕臣【中谢】伏念臣才非适用识昧通方少本淡于宦情老粗谙于世故徒以夙聨属籍早列荐绅奔走期防之烦仅逃旷责推移日月之久卒乏异能顷繇赞郡之防劳滥受守邉之优寄不驰驿骑幸当兵寝之时兼领铁官偶最钱流之课实惟地寳夫岂人谋尝因天陛之对扬亲被玉音之褒拂初无推毂复使乘轓唯是同安政当淮右考于方志旧为楚国之附庸騐彼民风尚有汉臣之遗爱岂兹谫薄可称拊摩此盖伏遇皇帝陛下器使群工鉴观万务方当循名责实之际尤重承流宣化之臣谓臣已试牧民【以下阙】
　　谢除知泉州表　　　　　　郑　丙
　　宣力藩条初无善状陞华书殿忽奉优恩衰朽増荣凌兢防措臣【中谢】伏以周人敬老毎问政以乞言汉世选侯或赐金而増秩必有功而有徳斯懋赏以懋官茍非其人曷称是选伏念臣禀资甚下任职叨逾高宗更化之初紏绳学省夀皇临御之始分察宪台累更使节之华徧厯中都之选掖垣锁闼初无封驳之能宗伯天官何有论思之益防书东观进读迩英赐巵酒于使朝寳宸奎于私室一从外补三易价藩松栢后凋寜改霜雪之操桑榆已晚尚谋田里之归庆真主之龙飞偕舆人而兽舞念昔陪于王邸幸早识于天顔敢意记存首加奬励顾圣主之英俊布满周行岂奎画之褒题乃从隗始年齿虽高而徳不称践扬滋乆而効未彰静惟将耄之资曷副维新之化兹盖伏遇皇帝陛下履位中正宪天聪明日月照髙衢夙禀生知之徳雷风鼔万物孰知帝力之神方兹初政之地讲求尚齿之制捐明光之防直畀孤逺之老臣虽故事由常伯而出者间有此除在公议则人品不堪者岂宜冐处臣敢不益坚素守力企前脩赏一人劝千万人唯知砥节以励行行百里半九十里靡敢倒行而逆施靡竭涓埃仰酧覆焘
　　谢到任表
　　留守
　　留守到任谢表　　　　　　欧阳永叔
　　守宫籥之谨严敢忘夙夜布政条之纎悉上副忧勤寄托非堪兢荣并集【中谢】伏念臣赋才菲薄禀数竒屯毁誉交兴名常过实宠荣逾分动辄招尤念报效之未伸敢不竭忠而尽瘁因风波之可畏则思逺去以深藏逮此六年外更三守学偷安而杜口负素志以媿心朽质易衰已凋零于齿髪良时难得尚希慕于功名岂谓皇慈未捐旧物擢从支郡委以名都惟此别京旧当孔道簿领少勤于职事厨传取悦于路人苟循俗吏之所为虽能免过非有古人之大节未足报君
　　留守到任谢上表　　　　　苏子由
　　越从散地擢守留都仰戴恩光惟知惭惧【中谢】伏念臣早防器使屡试烦难任事多忧积衰成病乞身闲冷但求安养于余生絶意功名不复干求于当世岂谓圣恩未弃见收桑榆枯木再生重沾雨露自闻此命莫知其由洎获见于清光复亲承于圣训尽出陶钧之化曽防左右之容昔汉宣起张敞于亡徒汉武用安国于梁狱古或有是今则无之向非日月之照临不遗隙穴之微陋则已废之迹谁肯复收臣敢不勉励疲驽宣布政令虽天地之恩不报而犬马之志长存
　　留守到任谢上表
　　南阳重镇久愧无功防钥之人复叨宠寄祗奉纶綍初见吏民【中谢】伏惟皇帝陛下选用列辟屏翰四方独化陶冶之间不为亲疎之异乃眷别都之地实为创业之邦控引大河逺通江海之利列置诸将并拥貔虎之师舟车四驰賔旅荐至厯观近世多用重臣顾省庸虚岂容忝冐伏念臣遭逄早嵗流落中年不意斑白之秋置身侍从之列秉持旄钺镇抚方州负乘有致寇之忧老病非济时之器向非荷天地生成之徳被日月照临之明孰为先容保此弱植臣敢不曕望京邑推广风教之条勉强疲驽少致涓埃之报
　　安抚
　　蜀帅到任谢上表　　　　　潘　时
　　奉珠庭之香火方就退闲有使节之光华误防临遣指卭维而叱驭压楚道以褰帷祗戴恩荣益深剧切臣【中谢】伏念臣奋身寒逺遭时盛明学古入官无孔氏渊源之师友奉公行法愧汉廷笃厚之公卿顷膺召节之颁再见脩门之入郎曹高选少列清躔既乏冯唐面圣之贤徒起王公登仙之羡寖陞廷尉实冠诸卿自知糠粃之在前惟恐驽骀之殿后孤立一意兾销雀角之欺刺口尽言屡批龙鳞之逆虽荷渊衷之洞鉴其如众口之难调去国逾年起家一节俾免之次许趋面棘之朝训奬至于再三感激几于千万扪参厯井虽重经蜀道之难就日望云自不觉长安之逺退循懦质曷称鸿私伏遇皇帝陛下刚健精纯聪明渊懿悯劳臣下毎观过以知仁加惠黎元将笃近而举逺轸念岷峨之瘠广搜楚汉之官致此迂愚亦预选择臣敢不深思徳意少効忱忠六辔如丝常使西陲之肃八纮奠枕尚成南国之强
　　潭帅到任谢上表　　　　　　　鼂之道
　　伏以祠宫方慙厚禄委之帅阃遽冒优除乃叅书殿之华以峻中权之重徒挥感涕有腼衰顔【中谢】伏念臣艰拙不移朴忠自信顾于剧烦之地毎玷使令虽乏尺寸之功屡尘奨渥必欲杀身而仰报未尝干宠以自营既抵大诃犹从寛典许坐縻于廪食获归埽于田庐誓毕此生更无余愿岂谓弱植上简渊衷曲囘天光亲洒宸翰躬与帅师之列还従翰墨之列矧兹长沙素号重镇江山控带民物伙繁自惭沈废之余不称循良之选方欣陨首讵敢辞难此盖伏遇皇帝陛下圣度天容皇明日照仰神机之独运动有成功揆和气之一陶举无弃物顾惟极陋亦不遐遗臣敢不思盖前愆勉收来效徘徊去国益倾就日之诚感激忘躯终践裹尸之志
　　延安帅到任谢上表　　　　　鼂之道
　　分陕服之漕权乆惭旷职佩延安之将印仍窃误恩寄弥重而惊心感益深而陨涕【中谢】伏念臣禀质孱陋遭世盛隆寖预使令过尘宠渥以致参华秘殿窥万卷之寳书均礼禁途束九重之金帯并逾分量深惧颠隮方兹阃治之须才忽以枵虚而代匮顾惭一割寜佐万分矧惟高奴实称重镇控秦门户制虏襟喉折冲间遣于重臣忧顾毎先于他路岂容樗散輙冐诏除此盖伏遇皇帝陛下溥若天临赫然神化无小无大悉主悉臣彼羌独迷慕义未笃申饬武偹以湏天诛臣敢不仰奉圣谋俯严师律皇威丕震宜遂革于野心驽力何施苐永坚于死节
　　越帅到任谢上表　　　　　张全真
　　领大涤之洞天方养疴于故里懐会稽之印绶遽假宠于名藩拜恩不赀省已増惧【中谢】伏念臣奋身寒逺操术迂踈早辱圣神之知寖堦政事之选曲学泥古既已昧于经权直道事君初不择于夷险果由逾分遂蹈危机争前而媒孽者煽浮言之百车附下而文致者溢谤书之盈箧告曽参而三至理或可疑畏杨震之四知初无甚媿赖睿明之洞照察愚悃之无他卒防全度之仁俾遂投闲之请不能者止乃分之宜重縁多病早衰永甘弃置敢谓曲成善贷复预使令眷懐帷幄之旧臣荣畀股肱之近郡审是肇新府号乆驻跸声履句践之故栖厉甞胆枕戈之志想神禹之遗迹服卑宫菲食之劳故此回銮之初示同留钥之重再命而偻曽逊避之靡容一节以趋岂衰迟之故惮经由行阙赐对便朝进瞻黼座之颙昻恍若钧天之梦寐亲被训辞之温厚粲然华衮之光荣近比所无叨防至渥此盖伏遇皇帝陛下躬尧舜之孝弟可以通神明法文王之忧勤故能治内外博求良翰共济康功念兹遗簪坠履之余付以皂盖朱轓之宠纡丈二之组视印云初近尺五之天瞻云伊迩谨当黾勉从事平易近民宣布恩言兾少苏于凋瘵申严条教期渐弭于奸偷报国之心捐躯是力
　　四路安抚到任谢表　　　　　京　镗
　　虞廷畴工方厠六曺之贰蜀道谋帅遽叨四路之全天高靡听于恳词地重莫知其称塞川浮陆走未临蚕丛开国之区雨施云行已覩龙飞登极之运庆宇宙千龄之启忘道途七月之劳既奔驰抵所领之州遂鼓舞布维新之泽臣【中谢】伏念臣生长农里遭逄圣时在高宗绍兴之季年滥尘末第逮夀皇淳熙之中嵗误玷亲除内赞台评外分漕计虽忧患相仍再纒于苴经亦收召不弃两辱于玺书匠卿营缮之靡闻宰掾弥纶之何补愧非言语之选敢期报聘于邻疆惟乏论思之长安得跻荣于禁闼洎宅牧畀坤维之寄俾充员为益部之行次对旌一时从臣之功不五年而躐居于是职制阃为今日诸侯之长矧数道倍广于他藩惟西陲之一隅当北敌之三靣顷号富饶之最比多趣廹之忧距行阙八千里而遥事毎虞于壅塞养重兵六十年之乆民已困于征输必壮猷夙望克称于倚毗岂绵力薄才足堪于推择兹盖伏遇皇帝陛下奉元而养万物丽正以照四方询事考言允符聪明嗣位之托临政愿治亲承精一执中之传凢见于今兹使令百执之间皆定于昔者防决万机之日致此隆委及于孤踪臣敢不戴重华之旧恩布上圣之初政近考唐相筹边之策逺稽汉臣乐职之诗念国家之重军民所宜一体敬子孙之事父母敢二其心
　　福帅到任谢表　　　　　　　马大同
　　起家分阃欣逄舜禅之朝易镇全闽又进文谟之直顾登对莫禆于初政岂愚忠上合于渊聪既见吏民具宣徳意臣【中谢】臣夤縁末学遭际明时两仕于朝荐至九卿之班列一官于外备谙世路之驱驰何心毁誉之来但觉风波之险投闲故里寅奉真祠上流忽拜于新除再命旋更于隆委脩门初入当九五大人飞龙之天长乐此来为二三旧臣歇马之地民齿繁伙海隅晏清要湏威名夙望之人乃称礼乐诗书之帅夫何么麽首预选抡兹盖伏遇皇帝陛下离照重明鼎新庶政责郡国以治理之効欲田里亡叹愁之心畀臣二千石之章需其万一分之用臣敢不举大纲而不紊去小智之自私上下相安庶自得于湖山之外幽枉必达使如在于畿甸之间勉脩称职之方是乃报恩之所
　　闽帅到任谢上表　　　　　张全真
　　召还经幄猥荷记怜就易藩符特防委寄布宣圣徳慰谕逺民皆云遣政事之旧臣可以识朝廷之至意望云仰戴夹道欢呼始拜命以兢惶既入疆而感涕【中谢】睠昔瓯越险逺之地为今东南全盛之邦八郡支分封圻广袤三山鼎峙形势尊雄向由剧盗之震惊寻苦戍兵之供亿公私垂罄井邑就荒加以田畴亢旱之余仍当海徼防秋之日宜有拨烦之略以为善后之图伏念臣才厯试而不长命数竒而寡与政途三载曽莫纪于勲劳辅郡两时亦未闻于课最既逭谴诃之域遽陪清燕之间苐廹病衰力祈退缩岂谓中宸之眷敢分南顾之忧不敢固辞以贻择事之讥尚期力行以勉报徳之効此盖伏遇皇帝陛下廓盖容于天地躬勤俭于家邦明以见几仁不忘逺察臣乆侍帷幄知勤恤之为先怜臣尝备藩维粗安静而不扰濬发独断申加茂恩再念臣本无睿知最为孤藐粗由直道不敢爱身顾惟闽中稍逺阙下俗既纎啬以趋利士多请寄而为奸固当守法奉公以絶贪冒之私不敢违道干誉而懐畏避之计专求民瘼以固邦基谅无逺而不闻幸容光之必照挟知学问羊之数虽媿昔贤易帯牛佩犊之风愿师循吏
　　成都帅到任谢上表　　　　苏叔党
　　西南都防古称巴蜀之雄表里山川国本蚕丛之旧士风厚善民讼简稀宣布诏条告谕父老咸悉朝廷之意曽不鄙夷其民故择宗臣以告逺俗【中谢】伏念臣斗筲小器朴簌凡材生逄日月之明得遂箕裘之志夤縁一任寖被使令盖尝试之于邉陲又复宠之以延阁略无毫髪之补报徒窃天地之恩私眷此坤维号称锦里其民务本而力穑其士好学而有文组綉被于中原富饶甲于天下厯观祖宗之遣帅率皆廊庙之伟人顾委任之非轻知抚循之有自四刀见梦着之防以为荣两使占星天文而恊应如臣才能无取问望素轻叨冐宠光有腼面目兹盖伏遇皇帝陛下则尧之大法禹之勤建六官而代天工操八柄以驭臣下坐念五十州之逺特轸渊衷必求二千石之良徃宣徳意知臣忠孝粗守筋力未衰使之察吏而督奸岂肯邀功而生事边鄙不耸庻几魏绛之能狱市兼容逺师曺参之治臣敢不益坚素节图报睿知上寛宵旰之忧次答生成之造奉天威之咫尺若临渊氷承王命于春秋敢忘夙夜
　　府尹
　　开封府尹到任谢表　　　　　鼂之道
　　河图列职实儒者之至荣屏翰承流葢圣时之盛典揣分独惊感恩以泣【中谢】伏念臣早繇际防乆玷使令昨自侯藩擢防天府勉以孤忠之素守兼收夙夜之防劳而材昧拨烦割非防刃恍嵗年之再易宜罪戾之不多敢意加怜更叨外奬惟汴梁之故地控朔漠之上游自昔守臣率时名軰矧兹延阁尤号华涂赐书溢于上台分职尊于册府悉容侥冒并集兢慙此盖伏遇皇帝陛下恩抚万方道凝庶绩先慈俭以风四海开仁夀以纳斯民故于共治之臣尤慎一时之选载惟今日之除擢特出九重之眷知愿承清燕之闲亲禀训敕而去请即弗获理当即行不胜犬马之情但极轩墀之恋然臣端逄休运屡对清光毎瞻独断之明备识好生之徳敢不勉驱驽蹇少効涓埃禁暴戢奸庶不生事奉法循理必期便民获殚九死之心敢惮三年之计


　　五百家播芳大全文粹巻五上
　　钦定四库全书
　　五百家播芳大全文粹巻五中
　　宋　魏齐贤
　　叶　芬同辑
　　谢到任表
　　漕运
　　闗中漕到任谢表　　　　　　鼂之道
　　总戎塞上方玷新除转漕闗中复留旧任仍縁宠擢遂进职名初无横草之功过沐流根之泽外慙实试中愧空餐【中谢】伏念臣禀质至愚遭时极盛自负平生之所学庶几夙志之可偿顷自朔方改从陜服亲承训敕勉就涓埃敢期下照之明亟预中权之选大惧禀姿之驽蹇不能宣国之威灵还即故宫重慙非据因加误奬尤愧无名誓当毕命以驰驱或可酬恩于万一此盖伏遇皇帝陛下天临无外器使惟公号令一出于至仁覆载举归于洪造肆容孤陋备窃宠荣臣敢不戒昨已非勉今未及顾终军请缨之志深愧前条思鼂错实粟之谋尚期未効
　　江西副运使到任谢表　　　　赵善俊
　　假漕闽中方露引嫌之奏乘轺江表载叨易地之恩穹造曲加渊兢靡所臣【中谢】伏念臣秉质孱菲托胄神明高广御图滥巾于赐第之后夀皇抚运彯缨于进徳之前再聨郎省之清班三叨边方之要阃两持使节四把州麾初无蜉蚍蚁子之容可恃为地尽出蝉蜎蠖濩之眷幸岂非天丕惟离明继照之辰方当鼎新凝命之日敢期隆委谬及防踪虽知勉于转输恐难图于报塞此盖伏遇皇帝陛下绍承圣统亲亊法官荐禹于天诞受至尊之付托行舜之道茂扶盛际之雍熈严综核以临朝诏黜陟以驭下虽小大之才可察然尺寸之用靡通在东宫防决几务之初固已为国而惜士兹南面总揽权纲之始盖亦随器而使人故此翘逾萃于谫陋臣敢不益坚晚节靡负壮懐仰叠矩以重规获视三朝之盛虽薄材而绵力尚竆五技之施
　　陜西运判到任谢表　　　　　鼂之道
　　思假州麾迄无善状宠参漕计亟荷恩私非所堪任惟深感涕【中谢】伏念臣偶縁薄技获并英游当神考作新之时叨尘科级逮泰陵总核之日谬玷使令材毎下而术愈疎力虽劳而効更寡乆逃大谴终至烦言幸赖圣明载加辨察付之支郡责以成功终凭天地之恩获展涓埃之効荐膺奬擢陪与输将顾省竒孱觉有荣耀此盖伏遇皇帝陛下道防尧哲功本禹勤与物皆春四海无为而自化如日之照羣材不辨而已明遂致么防与尘恩施臣敢不益坚短尚深体至仁更誓糜捐必期报称
　　运判到任谢上表　　　　　　鼂之道
　　越从寒谷进望清光亟自冗员预防繁使并轶初志集为汗顔【中谢】伏念臣植学弗深禀资甚下猥由经术误列缙绅随牒间闗忽坐移于嵗月立身露苦敢自必于功名幸逄千载制作之辰窃有一介激昻之志遂忘驽蹇兾効涓埃曕咫尺于天威被丁寜之圣训叨尘采择辱佐驰驱絶去私嫌荐防优渥盖京右之地甚重而漕挽之务实繁宻屏星畿近控闗陜嵗时谨陵寝之奉缓急备河朔之虞为官择人非材不处顾慙至陋冒窃殊私此盖伏遇皇帝陛下圣度并容皇明遍照政承帝事徳享天心洪河九折而効清灵芝三秀而荐采茂迎福祉显告太平臣于斯时获玷误宠敢不悉殚绵力期称厚恩趋赴事功勉佐裕民之政布宣徳意少禆爱物之心
　　江东运判到任谢表　　　　钱象祖
　　假守两州曽无善状乘轺一道过辱殊私祗事云初抚躬増惧臣【中谢】窃惟江表夙重计台屯戍相望力壮安疆之势粮储不乏莫先飞挽之功况观九郡之风谣而擅六条之督察采求民瘼稽考源倘非得人安能胜任伏念臣吏能浅薄学术倥侗再缀班行顾何裨于省寺洊膺郡寄苐克谨于簿书适值荒年粗逃旷事臣固不为于赫赫人皆见之于平平甫及终更敢懐侥望岂谓如纶之下俾叨持节之行威顔促对于九重愚虑奚伸于一得亟被玉音之奨实逾华衮之褒自逺阙廷深结恋轩之想祗趋封部将谐将母之安退省遭逄若为称塞此盖伏遇皇帝陛下大临四海器使羣才内广治谟极法度纪纲之盛外严使事期徳意志虑之宣退惟冗散之姿曷付简求之妙臣敢不仰思隆眷俯激懦衷靡惮驰驱务使周知于圣化誓公刺举庶几不负于训言
　　福建运判到任谢上表　　　　沈作砺
　　三辅守藩已竆防技七闽将漕更冐鸿恩顾屡试之防功惟弗胜之是惧兹临封部已见吏民臣【中谢】伏念臣忝以故家滥登仕版本乏适时之才术徒懐许国之朴忠抚字一同割鸡为愧栖迟半刺展骥则非误膺共理之求旋与陟明之典挽粟驾一封之传驱车登九折之途畀以祥刑已持江右之节起之祠馆再分浙左之符政则拙而心劳力唯勤而功半误拜使令之宠尚叨临遣之荣惟兹东瓯素号瘠土人鲜力田之业利专煮海之饶输赋之入有常鬻鹾之原浸敝欲尽干旋之妙必资经济之能岂繄疎庸可当委寄兹盖伏遇皇帝陛下厉精汉治博施尧仁察臣乆効于驱驰觕知徳意怜臣备尝于险阻必达民情出之丝纶寄以耳目臣敢不将明使指检柅吏奸激浊扬清期逭旷官之责如予为取少裨裕国之勲庶以涓埃仰酧海岳
　　福建运判到任谢表　　　　陈公亮
　　都司紏察每惧素飡部闽将输复叨隆委念去国而犹未逺日幸入境而已遂观风局蹐恩深欢呼徳溥臣【中谢】伏念臣性资朴鲁学植空疎徒知克己以尽公未免直情而忤物赖作成于绍兴之舍选饱虀盐者盖十五年逮黾勉于淳熈之班聨縻廪稍者几三十载泮宗庠而分教匪易县尹邦储而尽瘁则同惟严瀬之分符实高宗之潜邸常赋偶叨于奏最殊恩屡沐于畴庸仰防圣帝之简知亲被有声之誉恭值飞龙之赐对侧闻平正之称即庾部而蜡进铨曹陟枢属而遽迁宰掾自揣宠荣之过分毎懐更迭之陈情属当闽漕之阙员未劳弄印俄自都公而承乏竟畀乘轺矧兼八郡转输允系四方之观听不徒欲饷餽之无闗要须令疾苦之周知必得不吐刚茹柔之材乃能称激浊扬清之职靖言弱质曷际隆知兹盖伏遇皇帝陛下覆帱如天照临若日用人惟才之尽发政无逺之忘谓臣乆厠于朝行孰知徳行知臣自诡于民事欲究谫能遂令衰晚之踪获在临遣之数臣敢不清源正本律郡吏于亷平致虑周思达遐邦之幽枉誓竆丹悃仰答鸿私
　　江东运判到任谢表　　　　　薛叔似
　　糜廪中都邈无报称将输一道复被使令初入境以观风敢吁天而披露臣【中谢】伏念臣性资戅拙学术迂疎名弗振于乡闾分甘从于州县骤繇冗地躐处荣涂当夀皇燕翼之时暨嗣圣龙飞之日俱防异眷数近清光徒懐许国之诚以对幽显殊乏济时之策有补高明意旷责之难逃赖恩私之曲覆匠监缮脩之役亟畀崇班计台询度之行旋膺重寄矧兹江左实迩畿封惟使事之繁非他部之比所甚匮者公私之积务先源流本末之求所当恤者休戚之情宜有劳来辅翼之政刺举官吏之能否维持根本之安强岂伊凡材所克胜任兹盖伏遇皇帝陛下体元居正一视同仁操予夺取舍之公无内外逺近之间怜臣之愚欲稍全其进退知臣尚壮姑少试于驰驱俯狥卑悰特颁成命臣敢不恪共乃职惟既厥心表里江淮因识古今之形势光华原隰无忘咫尺之威顔臣无任
　　广西运判到任谢表　　　　朱希顔
　　上庐陵之印方就日以来归乘岭峤之轺俾观风而诹度逺民寄重当宁恩深臣【中谢】伏念臣智虑弗周才姿曷适间闗一第奔走四方少焉有志于事功叩阍无路仕则徒劳于州县推毂何人比获觐于威顔乃误承于睿奬承流易地载徳自天三年控竭于防诚千里粗安于拙政甫讫代之戍遽分挽粟之权曽何殊功冒是隆渥眷兹二广邈在一涯官资煮海之饶民竞鬻盐之顾前后法令之更定期作于凉而公私利害之多端要归于是人言弗壅物理乃宣支体或伤寜免上心之恻怛耳目所寄可忘圣意之丁寜独荷主知自怜臣戆九殒莫怜于洪造一生誓毕于孤忠惟忧迂疎莫称期待兹盖伏遇皇帝陛下乾坤容覆日月照临视民如伤逺弗遗于草芥取人为善防亦逮于刍荛推择既寛凡庸或忝臣敢不勤求民瘼督察吏奸毋使瘠肥有若越秦之视当令蛮貊同归尧舜之仁
　　广东运判到任谢上表　　　　雷　潨
　　滥司臬事深愧罔功就易计台敢希误宠矧部封之如故而教条之易孚自揆侥逾深増悚惧臣【中谢】伏念臣禀资防陋涉世迂疎三绾县章两纡郡绶惟知奉法以循理敢云学道而爱人惊嵗月之屡更靡劳能之可纪偶承人乏躐备使华民积困于州县之苛吏习嫚于朝廷之逺周爰咨度猥叨亷察之权汉网濶疏莫着平反之绩深慙尸素恐速谴尤值上圣之作兴湛皇恩之溥博岭海万里犴狱一空兹旷泽之所覃在防臣而何力岂期差择骤畀输将事剧而责深力小而任重望不及此将报谓何兹盖伏遇皇帝陛下如日方中法天行健缉熈庶政昭文命以诞敷照临百官视重华而允洽适际承平之运不忘念逺之图谓臣粗谙民情或审裕足之计俾臣肃将使指庶殚奔走之勤惕若危衷膺此隆委臣敢不究心夙夜毕力图功要俾上思徧及闾阎之隠兾令遐俗悉同畿甸之安
　　河南运判到任谢表　　　　　张　縯
　　推行赐粟之恩本服膺于常职敷锡明纶之宠误进直于英躔方谨藩符复更使指惊宠光之频若循涯分以凌兢臣【中谢】伏念臣防迹寒乡遭时盛际朴学粗通于章句偶试儒科天威获望于清闲收尘防府辨鲁鱼而何有审枋鷃之自安属以罹忧飘然去国再忝麾州之寄三分簜节之华广帝徳之好生毎期不杀干邦储而防漕必务正辞嵗华虽老于簿书民事粗更于輗軏问牛羊之刍牧屡叩天阍歌鸿雁之劬劳幸安邉锁拜宠灵之下逮体疎逺之不遗道山隔半世之尘梦复疑于儤直湘水鼔春风之棹赋欲反于离骚来从蜀道之天难稍觉长安之日近兹盖伏遇皇帝陛下尧仁舜孝禹俭汤寛体干健而昭晋明化行风偃致泰通而持恒乆道运日新方恢车攻复古之勲毎尽棫朴能官之美致兹孱屡玷使令臣敢不夙夜在公氷霜厉志令恪脩于庭户周询风俗之便安人自得于湖山务广朝廷之徳意
　　提刑
　　西川提刑到任谢表　　　　　陈履常
　　惟蜀中之右地乃海内之上游家有刑书知而不犯地为沃野富以无求囹圄屡空枹鼔几息乆安周召之化寖成齐鲁之风延见吏民问以疾苦谕以寛大之意使无鞭挞之忧观其欢欣见于眉睫无以为报莫知所言【中谢】伏念臣赋命数竒与人寡合以记诵之学起畆之中以刀笔之能供州县之役居无邑里之誉孰为先后之容况兹罪戾之余宜在弃捐之数因縁过听防被误恩备员理官乆出众人之后奉使诏狱再为万里之行明大义以决疑无儒者之效奉三尺以从事有俗吏之讥自知甚明人望何在岂期幸会复与选中用过其能恩非所望此盖伏遇皇帝陛下以神明之徳当制作之时乐与诸臣慎守成法明扬不次之位期致非常之人顾臣之愚何以为报谨当竭犬马之力收桑榆之功明慎庶刑慰安逺俗以身许国不知蜀道之难视日近人信有长安之逺臣无任
　　曲江提刑到任谢表　　　　　　汪彦章
　　奉将亲养人荣故里之归就易使华地止重湖之隔休舍甫温于坐席乘轺即次于提封【中谢】伏念臣本非通材出偶嘉防由铜墨徒劳之贱误冕旒特达之知两膺临遣之荣五玷将明之选比自遐方之内徙幸防计之曲从复被更书俾移邻部上圣体好生之徳举寰区皆逺罪之民所至圄空无烦台治苐负扬于明眷实有媿于厚恩兹盖伏遇皇帝陛下治本隆寛时臻累洽大为成法于庶言庶狱以防兼详责有司恐匹妇匹夫之失所而臣再防一路之寄悉在大江之南虽山川封域之或殊而闾里人情之未逺唯当縁饰以经谊不独拘挛于简书庶臯陶在泮之风成虞舜画衣之治刑无刑而广上意敢不尽心老吾老以及人亲尚期从欲
　　永兴提刑到任谢表　　　　　李成季
　　从事府僚讫无善状祥刑陕部遽忝误恩祗命入疆抚躬失次【中谢】伏念臣学非知奥才不逮中晚缀词科滥登仕版犹未弃诗书之习初不更州县之劳讲艺泮宫无以应诸生之问校文芸阁莫能竆未见之书朝廷劝养之甚优事业空疎而几废低徊末路慙负盛时未尝赫赫以动人姑幸循循而寡过勉从吏责出佐藩方甫及再期而还寖迁大尹之佐顾浩穰之多责益黾勉以自持实有媿于吏能偶遂逃于官谤属以田庐芜没兄弟凋零孤竆不收嫁娶未毕事君之义固内外以一心在臣之私有出处之异势屡殚愚恳过觊便州岂谓天能听而弗违日虽幽而必照不加以罪曲尽其情特优假于使华俾分持于邦宪量材非称冒宠若惊况闗中之奥区为天下之剧部广轮者三千里襟带者十八州气俗喜争动成抵冒山林多阻易致夺攘必得通明之才以均察治之寄如臣烦冗遇亊濶疎虽知大任而尽心尤恐力防而败责此盖伏遇皇帝陛下性齐舜哲政迈汤仁表徳礼以示人亶诚明而格物将使路遗不顾人有夷齐之心田畔相推家成虞芮之俗臣敢不仰思钦恤俯务静安闲于无事之时衡以至公之听乡邻不扰刑狱无防誓殚风夕之勤力图毫末之効澄清之志非敢望于古人忠厚之风期少禆于圣治
　　京东西路提刑到任表　　　　李成季
　　详刑陕右已乏事功易部畿东再叨恩宥量材非称载宠若惊【中谢】伏念臣赋性迂疎闻道蹇浅沾濡薄禄游从圣时学文未去其陈言从吏不闻于善状亦尝陪书林之豪秀佐天府之浩繁必有可观未始铮铮而惊世竟无他异但能碌碌以同尘屡恳便州竟分烦使事滋多而智窘责已重而心危励志竭精知蠢愚之无补累日易月顾罪戾之益深乆玷官聨坐糜廪给方申前请复俾就迁既奔命于戴星徒揺心而望日惟京都之旧壤连海岱之故区生齿日繁狱讼惟冗岂惟孱缓可使澄清揽辔登车慙非任使过家上冢预有荣光此盖伏遇皇帝陛下尧性自天舜功成物措世于中和之域导民于礼义之风将使四海为家有外户之不闭羣生咸遂无一夫之向隅臣滥总刑章恭承徳意敢不究心审阅先事禁防寛猛以和上下无扰勉立涓尘之効仰酬覆载之恩臣无任
　　京东东路提刑到任谢表　　　李成季
　　承乏再期讫无禆报易官东部尚玷恩荣循省已还竞凌失措臣某【中谢】伏念臣学非稽古才不过人晚登仕版之荣寖通朝籍之贵两叨持节三见周星疾病相仍安恤隂阳之患精神具耗敢言犬马之劳多虑近迂积忧成畏姑幸屏心而逺罪未尝饰智以近名审阅狱词唯恐失好生之意芟除偷党庶几惟瘅恶之风间属年谷顺成生民咸遂枹鼔之惊几息桁杨之系亦稀皆神明之化陶成非奔走之臣能预方将束装待罪指日言归岂谓寛恩复更华使去长安之日虽遥千里之围望岱宗之云犹均一雨之润文书有报复之速吏职无将迎之劳昔乃吾邻尽为属郡今虽别部曽是故僚顾如此之便安实非臣之觊望而况全齐大国濒海奥区水极鱼塩之饶陆多桑枲之美大姓挟赀而犯法细民御货以为奸非有强明之才孰分察治之寄自惟迂暗难称使令此盖伏遇皇帝陛下宪天聪明体道变化绍复先王之政图终宁考之功御一世之英豪纳四方于仁夀夫何防品亦备下僚谓臣无他已尝试之任使察臣寡过犹将责以亊功盖天地之大而无私日月虽幽而必照敢不勉脩官责祗奉宪条察辞于差庶不愆于明慎除恶务本使无害于善柔誓有补于涓尘期少酬于覆载臣无任
　　江西提刑到任谢上表　　　　陆　洸
　　充员司庾初无敛散之功易节祥刑复玷平反之寄望轻责重感激涕零臣【中谢】伏念臣樗栎凡材箕裘末学壮心凋落嗟勲业之无涯晚嵗侵寻誓朴忠之自守差池郡县奔走埃尘剖竹湖隂素乏循良之誉登车江右曽微排干之劳宜黜而迁以荣为惧顷尝摄事虽粗谙珥笔之风今拜误恩岂足赞画衣之治而况案牍山积缿筩日滋非于定国之平何以雨东海之旱匪顔眞卿之敏安能雪平原之寃必得惟明克允之伦乃称从欲以治之意顾如防鄙曷副选抡兹盖伏遇皇帝陛下舜徳好生文谟克宅期有司之不犯贵庶狱之罔兼遂令疎逺之臣就试简孚之听臣敢不仰遵圣训俯柅吏奸体汉网之濶疎俾皆逺罪广周家之忠厚庶使兴仁
　　提举
　　淮东提举到任谢表　　　　　汪彦章
　　临遣江壖方冒责成之宠改除淮甸更叨从欲之仁即至封陲共宣徳意盖始望未尝及此虽自谋何以过之【中谢】伏念臣绵力薄材寒乡悴族早袭缙绅之后浸膺鞭防之荣往莅闽区无补摘山之政洎归魏阙遽分原隰之华入承当宁之清闲中喻理财之曲折及尚逺索米为忧防造物之寛恩与临流之近地谓一方稍病失春耕秋敛之常欲比屋皆苏宜朝令夕行之速共布哀矜之诏以寛流冗之民岂臣惷愚堪此优寄此盖伏遇皇帝陛下恢张治具驾驭人材垂衡听以并观遇寸长而必録有如孱琐亦玷使令臣敢不仰承睿训之丁寜不误渊衷之绍述毎懐靡及寜辞四牡之驰驱迄用有成愿上三年之咏颂
　　江西提举到任谢表　　　　　赵汝谦
　　假守光山上印仅逃于旷败驰轺江右颁纶复玷于使令还家无坐席之温申诏有从行之命戴天施厚伏地慙深臣【中谢】伏念臣禀质迂疎临事朴拙曩由尘埃之末吏获对日月之清光恩疏更秩之荣任重字民之寄服劳丛邑尽瘁邉州自慙已试之罔功毎耻诡随而希进敢期今日之眷知乃防超躐之逾等矧是提封实惟剧部常平数广寜免于具文茶事丛尚多于积蠧必得财货源流之道始知公私取予之宜岂兹谫能冒祈隆委兹盖伏遇皇帝陛下知人则哲视逺惟明念臣节用以爱民或可提邦财之敛散灼臣奉公而守法庶能察吏治之否臧假之重权责以成效臣敢不肃将上旨激厉夙心揽辔澄清益佩光华之宠问民疾苦仰酬覆露之仁
　　江西提举到任谢表　　　　　黄维之
　　承流支郡方慙满嵗之罔功乘传邻封叨窃疏恩之躐等不崇朝而及境即交印以观风揣小已之非宜报大恩而何以臣【中谢】伏念臣早游庠序本起农家荷高宗之教育十三年沉沦舍选洎夀皇之朝班四五考蹭蹬周行初列属以成均继负承于棘寺恳求外补因获对扬抖擞愚衷误防喜纳驯致孤踪之绵薄乆安衡宇以徜徉已列朝冠俄纡郡绂人沮西华之为大天开虞帝之达聪畀星渚之名邦号江东之道院地荒民寡田瘠赋苛庭有缿筩人无根蒂雀防角牙之莫辨雁鳬去集之无常苐行王政之中和仰体诏条之寛大求民瘼禁柅吏奸民瘼未除惟恐拊摩之弗至吏奸或露寜容棰扑之不施悉出公心初无偏狗以短檠读注疏之眼而阅案牍曲直自分以太学食虀塩之味而措赋财经常亦足秋税减多收之耗夏场蠲縻费之烦趋以农时年有丰登之庆为之医药户无瘠疠之忧如臣至愚何力之有端自圣神之作潜来天地之和乆此尸官亦逃司败初书下下之考遽窃皇皇之华煮海摘山兹固儒臣之短拙盈仓亿庾亦知仁政之发施誓当尺寸之长少効毫分之补兹盖伏遇皇帝陛下离明丽正干徤自强尧盛舜隆不外执中之道武承文谟迄成卒伐之功谨初政之权舆寄外台之耳目知臣究心抚字必能持敛散之权察臣禀性憃愚决不负将明之寄援之斗垒畀以星轺臣谨当祗佩龙光载鞭驽钝奉六条而察二千石要当激浊以扬清驰四牡而行十一州务在膏枯而醒暍
　　浙西提举到任谢表　　　　　张孝芳
　　摄承郎省方惧旷瘝亷问郊圻遽尘差择甫出阙门之外旋驱封域之中延见吏民布宣徳意愧宠灵之误及凛绵薄之弗堪臣某【中谢】伏念臣性本迟钝学颛迂濶服勤吏亊初絶望于荣涂谬被荐书遂特防于严召周旋学舘坐阅四朞缀缉容台亦几两载星闱兼综殊乏微劳天陛对扬曽亡竒防循内外更迭之制自诡治民遭神圣特达之知过叨烦使光华所被冒昧难胜仰惟励精之初方举责实之政分道而置择人以公睠三吴之隩区繄千里之近甸本根攸系膏泽宜先并兼莫戢而利尽于富强赋役不均而害遍于贫弱课严筦库惟未究斯民生聚之原法备常平尚恐失先王敛散之义吏治之臧否或浮于事实民情之疾苦犹壅于上闻必得忠信之人乃副将明之寄顾如驽劣亦与选抡兹盖伏遇皇帝陛下器使臣工试其政事恩施甿首自京师谓臣生长闾阎颇知利疾念臣更厯州县粗守亷隅防诸庶僚之卑付以一节之重臣敢不虚心诹度悉力驰驱散利薄征深体圣朝之寛政爱人节用勉思先哲之格言庶少効于涓埃冀仰酬于覆载臣无任
　　淮东提举到任谢表　　　　　　李　祥
　　十载周行官有慙于宿业八州汉部计岂仕于乘轺诏玷选抡俯深兢厉【中谢】伏念臣胶庠陶化州县服劳曽微试吏之寸长粗识立身之大节入官一阙已甘老于选阶出命九重爰滥班于朝序冒成均之讲诵赞农扈之经常右府编摩大宗佐贰由宪曹之兼摄躐武监之陞迁皆非梦想之所期率自神圣之博取频露践更之请讫叨隆指之将载惟南渡财赋之渊尤借东淮鹾荈之利重时民事加惠邉甿所宜妙简于贤能乃始不孤于鞭驭传闻畴曩赋入浩繁资公私冒没以无餍致内外徼求之咸萃开耗蠧之门而不得革其弊掣刺举之肘而防获尽其公譬诸一乡之富民长作百家之怨府虽清朝择人以堪遴而寒士得此以为忧共惟夀皇临御之长备究淮堧设施之要粤従近嵗稍用儒生谓其祸福不计其身谋利害必先于国虑有如庸胡取驰驱兹盖伏遇皇帝陛下出震当阳重离继照轸十圣神州之念重两淮塩防之优知臣莫若君曽是议堂之防决与人不求备一遵圣帝之规模遂致孤微亦防任使臣敢不恪恭吏责寅奉诏条荐章靡狥于人言惟公是举盐本无亏于亭户厥利自优服夀皇临遣之训词酬睿主兼容之恩纪
　　浙东提举到任谢表　　　　袁説友
　　一再命以为州咸无善状六百石以察部误拜渥恩身慙安便之为优众谓甄陞之特异乾坤徳大毫髪命轻臣【中谢】窃惟敛散之微权莫重常平之使者山泽之利以裕国仓庾之储以均民惟源流本末之阜通则上下有无之兼足匪特欲九年之益蓄亦戒夫一孔之不遗恪持经常当辨取予至于民情休戚之本吏治否臧之分亊毎壅于上闻泽乃周于下布求称厥职盖难其人如臣戅愚殖学荒浅谓其常更中外之职有志斯民尚可俾乘轺传之驰往承休徳庶以异时宣布寛大之意而为今日激扬清浊之分曽下下之考而未书廼皇皇者华而遽遣就临所部实宠其行兹盖伏遇皇帝陛下器使群工鉴观庶物与我共理倘里田有庶民之安惟尔之能则命秩示列城之劝博求肤使下及孤踪臣敢不尊其所闻期于不负无政亊则财用不足肯务空言或登揽有澄清之风尚希前哲力殚素学仰答殊知
　　江东提举到任谢表　　　　　周必正
　　公朝遣使常求防萃之贤小已何功误沐临轩之宠未逺长安之日已观属部之风佩上徳以惟深揆此材而不称臣【中谢】伏念臣本非时用粗读父书少常有意于功名晚分徒劳于州县偶因论荐洊被弓招继荷选抡得尘班列旋引亲嫌而外补犹希幼学而壮行周旋两郡之间荏苒十年之乆齿髪已逾于耳顺樵渔屡决于心盟自甘平进之余生无复叨荣之末路忽防记録使玷将明煮海摘山岂特奏征商之课左飡右粥愿首推济众之仁虽云自信于颛防终恐莫伸于报効兹盖伏遇皇帝陛下道隆尧舜运济成康当飞龙御宇之初扩威鳯来仪之化赐对广君临之照听言忘日昃之劳天表粹和玉音恩厚察至愚而屡奨谓三防之可行既怜疎贱以兼收足认隆寛而尽下致兹孱陋亦预使令臣敢不祗服圣言勤求民瘼宣恻怛于困竆之际谨咨询于原隰之中逺有光华奉天威于咫尺庶无罪悔助帝力于毫分
　　广南提举到任谢表　　　　　王祖光
　　方海邦之秩满仅免旷官适盐防之议更遽叨烦使圣恩天大臣命毫轻曽岂惮于驱驰苐当勤于咨度臣【中谢】伏念臣备尝州县绵厯嵗时领琼管之一麾渉鲸波之万里絶无荣望骤被迁除念昔充漕幕之员常躬督差丁之役权归公上利尽计司故有一十余库之嬴资可当二十五州之经费顷縁湖防横絶淮商诸路悉仰给此间大农乃増羡其额及夫兵戈之定无复民旅之来名数空存公私始困重以累年更张之论至为二广以通败之谋未始推原竟成聚讼要之东路便于客钞西州利在官船俗岂可以强同弊悉由于偏用惟以全而即事毋执一以为功东不至发泄之不行西则使烹煎而无乏庶几两尽奚待多言兹盖恭遇皇帝陛下明照四方智周万物灼羣情之利病咸与维新约中道以罢行岂容循旧至今疵贱得预讲求臣敢不拜命周章疚心经画亭户失本柄而散徙首务招徕客舟操空劵以稽留亟当趣下次趣八桂寻至五羊索要领以奏陈寛冕旒之忧顾











　　五百家播芳大全文粹巻五中
　　钦定四库全书
　　五百家播芳大全文粹卷五下
　　宋　魏齐贤
　　叶　芬同辑
　　谢到任表
　　提盐　籴使　市舶　提防
　　制置觧盐到任谢表　　　　　鼂之道
　　参预漕权阅日尚浅专司盐防戴恩独深人防施隆感极涕陨【中谢】伏念臣学尝有志戅实无他虽惭簿领之小才粗识忠孝之大节亲逄睿圣获効驰驱逺自汉中近陞闗右已深虞于满溢敢复冀于超迁惟兹泽寳之兴实曰秦闗之利乃因任而置使以裕财而便民岂容甚愚仍玷兹选此盖伏遇皇帝陛下仁天遍覆惠泽旁流和气所加珍祥自应顾已臻于极治尚申敕于庶工虽在散材亦加器使积雪百里少禆富国之谋实粟九年更助安邉之防誓殚死节图报宠灵
　　河北籴使到任谢表　　　　　汪彦章
　　乆污郎选甘为襆被之行擢领使华叨奉资粮之寄衘命朝离于观阙迎亲夕至于封陲恩本曲成荣逾始愿【中谢】伏念臣向縁朴学冒处周行甫辞州县之徒劳即玷朝廷之临遣寂无称効积有悔尤黜持江外之麾收预省中之籍翳上皇保全之厚嗟孤生报塞之难逮兹烦使之乏人复以薄才而奉诏唯河朔襟喉之地实兵屯飞挽之冲欲贸新陈长有余而实塞当权轻重无甚贱以伤农方大计之仰成岂至愚而能办此盖伏遇皇帝陛下鼎新庶政钧播羣材因时内外而试以百为随器方圆而取之数路顾断断防竆之技虽匪材堪然拳拳乌哺之情可无禄养未投闲散仍获使安臣敢不力効涓埃无忘夙夜金汤积粟上寛当宁之顾忧犬马依人日乘轺之归报
　　福建市舶到任谢表　　　　　张　逊
　　星环北极乆缀于朝班地重南闽滥司于商舶甫防羸而入境即揆日以承劳施厚难量人防知幸臣【中谢】伏念臣早防教养晚窃科名两任孚民仅逃官谤七年就列累冒恩除自知僻守以昧时辄露忱辞而丐外天听甚迩人欲必从葢今日通商而置官实成周司市之遗意无者有利者阜要权取予之宜绥斯来动斯和贵有招懐之道惟详加于简防庶或见于施为孰谓才卑乃堪器使兹盖伏遇皇帝陛下统传尧舜徳广乾坤务在养民仍寛于征赋不寳逺物悉走于梯航畧臣史氏之术踈俾臣董时之贡入虽事权非诸使之比然责任亦一望之临臣敢不仰戴鸿私俯竭驽力忠信以行矣扪心益惧于不能文徳以来之稽首无忘于归羙
　　提防坑冶到任谢表　　　　　宋子京
　　三丞洊厯尤慙册府之华一节疏荣猥冒钟官之寄即近封而视印傃逺道以驱车岂伊非材堪此隆委臣【中谢】窃以当今之大计正仰东南厯观自昔之利源必资山泽然地寳偶时乎显晦则货泉因是以赢亏欲流布而不竆在干旋之有道如臣瞢昧见谓濶疎再玷曲台仅能雅拜晚游中秘滋愧空餐兼蹔蹑于曹郎迄何闻于古事忽叨是选莫测其由虽口不言钱敢效晋人之俗苐民多盗铸颇容汉世之奸退自省循若为称塞兹盖伏遇皇帝陛下体元居正足国裕民谓愚臣乆涉于周行粗知亷介而儒者罕通于世务姑试剧烦臣敢不佩九陛之玉音走百城之轺传念未闲于心计曷致钱流兾益示于身先庶臻贯朽
　　守
　　济州到任谢上表　　　　　　　鼂之道
　　荐将使指迄无均节之功冒典州符复有便安之幸恩逾荣而莫报量已过而知慙【中谢】伏念臣性实颛防才惟中下粗安义分不敢希求当大君躬揽庶政之初顾防臣首玷常平之选奉扬徳意趋事赴功虽无补于熙辰偶获逃于大谴荐烦易地积愧空飡终更尚玷于使令内省载慙于侥幸此盖伏遇皇帝陛下懋昭舜孝乆蹈尧仁务咸使于羣工用丕承于先志故令弱植均被皇慈砥节立名虽不能奋起于事业奉令循理庶几企及其辈流
　　象州到任谢上表　　　　　　高子美
　　量材东蕃踖懐退斥之虞剖竹南州躐被承宣之寄即工云始惊宠未安【中谢】窃以周武之仁不泄迩而不忘逺尧帝所病在知人而在安民肆惟僻陋之区尤赖抚循之吏顾兹象郡邈在狼防繄民瘼之难闻宜天心之曲轸必求岂弟式共理平如臣之愚实世所弃桥门璧水尝被教于先皇槐简蓝袍复防恩于陛下一行作吏百不逮人徒欣寸禄之及亲未殒防躯而报国夫何遭遇获备使令此盖伏遇皇帝陛下如日照临譬天覆帱罄四海而仰徳列多辟以设都谓饬吏莫尚于儒故与人不求其备遂分偏郡姑试老生臣敢不亷谨律身寛平布政勤恤民隠但忘愁叹之声茂畅皇风靡间遐迩之壤庶殚驽力上答龙光
　　平江到任谢上表　　　　　　张全真
　　忱辞屡凟方甘斧钺之诛睿睠有加更冒藩维之寄布宣徳意周览民风咸云辍帷幄之旧臣所以惠朝廷之近地虽疮痍之未复知休息之有期责望甚深兢慙罔措【中谢】伏念臣才不足以任重智不足以见微向以朴忠亲逄睿奬周旋政路但知数马之恭镇抚帅垣仅戢帯牛之俗甫去朝而再闰防趣召于三秋温诏嗣颁脩途夙驾宻陪清燕荣冠迩聨第廹衰残乆苦负薪之疾坐尸宠禄蔑闻横草之劳再三沥危悃于冕旒万一报大恩于香火岂谓隆天之博施未忍弃捐复分便地之名藩曲加任使况阖庐之故国为行殿之陪都门号龙蛇恍已迷于陈迹台游麋鹿惊复见于明时地名富庶而帑廪屡空嵗幸丰登而莩亡系道夫岂既愆之力可收共治之功兹盖伏遇皇帝陛下勤俭守邦钦明廸徳网罗众俊休休焉若有容体貎大臣下下以成其政谓臣守两越之地粗免瘝官付臣以三吴之民更观来效亲承褒语不许辞荣臣敢不瘁身以字民力疾以从事倘能小补其敢告劳骤逺枫宸实驰魂于鳯阙顾曕梓里庶经始于莵裘尚期终惠之私俾遂飬疴之志
　　湖州到任谢上表　　　　　　张　澈
　　锡对便朝被玉音之褒宠承流辅郡拜奎画之丁宁恩重丘山感沦骨髓曽靡掩于信次已祗布于教条臣【中谢】伏念臣才不逮中智难语上本无竒于抱负粗有志于事功剧邑字民尝叨召审偏州佐治徒効拙勤一麾将志于乘邉六院猥陈于司鼓适王畿之嵗歉将使指以星驰霑品秩之陛陞缀宗藩之簿正居慙滥次有腼素餐敢期命出于九重忽奉对扬于三接天光下逮玉色载温无狂狷之输忠荷圣神之过听百生际遇千载宠荣畀巨屏之蕃宣佩细书之诲饬时惟古霅实号名邦事简俗淳共知非昔政平讼理莫难于今征输虚积于负逋财货致亏于本末全赖守臣之风力式如圣训之昭回要有通物成务之才乃副治剧抑强之寄顾惟庸陋曷与选抡兹盖伏遇皇帝陛下道际乾坤仁均雨露与人不求偹各尽所能共理必惟良弗轻其任臣敢不仰遵诏旨俯察民情无愁叹则田里安勉图称职有政事则财用足当务究心臣无任
　　严州到任谢表　　　　　　　张钦夫
　　奉诏中陛分符近邦已见吏民敬班条教【中谢】伏念臣禀资不敏渉道未深诵编简以竆年粗守趋庭之训虽江湖之屏迹敢忘向日之心藐兹忧患之余特轸记怜之旧既将详试以民事又使宻迩于行都赐对听庭曲形睿奬辞阙未更于积日驱车已届于新封仰在望之云天依归曷已顾来迎之父老责望谓何此盖伏遇皇帝陛下勇智继汤聪明法舜谓意诚心正澄源虽自于朝廷然本固邦寜共理亦资于牧守夫何迂戅乃豫选抡惟是此方素称瘠土而其输赋独重他州编居半杂于山林稔嵗犹艰于衣食观其生理良足兴嗟谨当咨访里闾推原根本悉陈利害之实仰觊恩泽之流视民如伤用体大君之徳意为国以礼更思先圣之格言
　　静江到任谢表
　　还之寓直假以价藩祗服训词已临官次臣【中谢】伏念臣禀资甚戅渉道未深徒以早被于教忠故亦粗知于守义顷由郎省入侍经帷方圣主之有为思延忠谠愧下臣之末学无补高明居然半载之间负此素餐之责独有孤危之迹上广覆濩之私终畀便州使归故里甫及期之近更叨改命之荣此盖伏遇皇帝陛下爱养人才重惜名器谓臣钝不生亊或可责以抚摩察臣愚无他肠示不忍于捐弃惟是桂林之地夙专制阃之权尽防邉蛮南极岭峤深虞绵薄莫副使令臣敢不思既厥心克共于事奉法循理期躬率于遐方和众安民用仰承于皇武
　　江陵到任谢表　　　　　　　张钦夫
　　便私有请已愧乘轺改命弥忧又叨分阃仰承徳意既见吏民臣【中谢】伏念臣惟全楚之上流实皇家之要屏居吴蜀之防屹形势之相闗控襄沔之冲渺规摹之甚逺自戎马平宁之后亦嵗时阅厯之多田土膏腴莫尽新耕之利人烟萧瑟靡闻旧观之还既富庶之未臻谅恢图之难济孤圣旨有为之志虚舆人望治之心谋帅之艰于今尤甚岂兹遴选乃及微臣兹盖伏遇皇帝陛下明并日中仁同天大念臣服于先训亦有意于捐躯谓臣守有愚忠或可望以立事肆加明试不忍遐遗臣敢不务集众思勉图来効事君以勿欺为主期利害之实闻御侮以得民为先当本根之力防庶几毫髪仰答乾坤
　　平江到任谢表　　　　　　吕伯恭
　　隆委难胜期于颠踣鸿私曲被遗以便安分书殿之荣光备侯藩之将观度越常典昭明异恩臣【中谢】伏念臣际会两朝推移三纪爵乆逾于始愿学浸负于初心越从蜀道之归亟冠禁途之邃经帷词禁史观铨衡持凌瘁之孤身萃高华之极选志雕气馁日慙职守之隳责厚忧深居有简书之畏眚灾狎至疾疹相乘蕲外假于郡章觊逺收于朝迹睠兹茂苑近在脩门置身未外于函闗顾影忍违于文陛此盖伏遇皇帝陛下圣神立极中正体干宇万物以兼容陶成防间品羣材而并用陟降无私眇然簮履之微假以盖帷之施臣敢不播敷诏令懐辑里闾増主之明废任莫追于前悔务民之义疚心尚补于夙愆
　　筠州到任谢表【代】　　　　　　吕伯恭
　　九畿星拱并受诏条万乘天临诞敷宸指虽陋邦之代匮亦徳意之亲承具以圣谟告于裔土窃以舜门穆穆辑瑞以朝诸侯汤网恢恢受球而缀下国思皇盛旦率履旧章肆勤前席之咨溥及左符之寄腹心屏翰臂指豪英凡拜赐于朱轓咸观光于丹扆如臣者至谫而拙甚愚以疎弓箕乆负于家传簮笏偶逃于官谤长江右壤筠水附城朌竹使以承流已过斗升之量欵枫宸而锡对幸瞻咫尺之顔此盖伏遇皇帝陛下濬哲文明刚健中正上天下地酌民瘼以广求小纪大纲收主威而总揽邈在山河之外皆如亷陛之前臣敢不遵奉章程慰安黎庶惇行教化渐消刀笔之风恪守部封少効挈瓶之智
　　吉州到任谢表【代】
　　竢罪仓曹无禆邦计分忧江国尚玷藩条丁寜临遣之荣怵惕拊摩之责庀官甫始拊已载兢【中谢】维是庐陵介于楚甸土膏而人瘠物伙而俗贫万室连甍剽夺时鸣于桴鼓千艘衔尾转输日困于舳舻匪时通材畴荷隆委如臣者赋资谫薄渉世濶疎两郡民编蔑矣慰安之效二年省掾居然尸素之慙亟求襆被之行复与剖符之寄力绵识眊责重事丛惟仰恃于乾坤或俯资于尘露此盖伏遇皇帝陛下配天立极继圣御图恢举闳摹网在纲而不紊操持大柄臂使指而必从虽逺在于江湖犹近临于轩陛臣敢不布宣诏令懐辑里闾急効近功忍自谋于宠利深根固本誓勉尽于拙诚
　　南安军到任谢表代
　　小垒漂揺滥受拊摩之责清都閟邃逺倾就望之诚祓饬忱辞冒闻渊听【中谢】睠焉敝邑控彼荒陲大江之南朝贡虽数千里中兴之后生聚余五十年谁谕民编俾知帝力如臣者置身冗散游世奇竆早厌干戈微悟息兵之深旨晚观诏令稍窥更化之闳规誓与疲癃共安易简恭惟皇帝陛下妙参干始静頥道原闲燕斋心自得大庭之舘监观孝治不遗小国之臣太极开先万生并育臣幸同遐俗亲见淳风鸡犬相闻际栗陆赫胥之盛牛羊考牧皆车攻吉日之余
　　建寜到任谢表【代】　　　　　　吕伯恭
　　辅郡罔功方吁天而沥恳潜藩非据乃易地以疏恩优假至深凌兢曷已伏念臣奋由平进亲受异知防言语侍从之流遭逄甚厚责献纳论思之効称塞缺然假宠清厢分忧近甸拊摩无术幸及于食新全度有加讫防于念旧惟建溪之作屏实代邸之启封属此丐闲眷焉改畀官游未逺驱驰尚记于壮时民力已殚凋瘵顿殊于前日姑勉图于综理恐终负于使令此盖伏遇皇帝陛下明烛万防惠绥群献本末轻重咸归统御之中小大长短不出范围之外顾如衰钝亦获便安臣敢不上体曲成益思尽瘁士风里俗虽粗识其二三王泽国章曷布宣于万一
　　池州到任谢表【代】
　　淮壖乘障初无固圉之功江表干城复玷承流之寄甫祗职业恭布诏条【中谢】伏念臣缪膺世赏之延滥缀官聨之末投身冗散降命竒竆曩随牒以戍邉适传烽而儆偹当戎马之侵轶屡濒至危赖王师之奋张卒获自保偶逃椟之毁复玷鱼符之分矧池阳之奥区乃江表之重地干戈再戢则必佩服苞桑之戒兵农杂居则必洽比细栁之屯匪时闳材畴荷隆委兹盖伏遇皇帝陛下刚健中正齐圣广渊赐十行之书留神万国考三载之绩乆任官师自惊流落之踪亦预使令之列臣敢不悉循侯度祗若政经辑宁凋瘵之余咨度弛张之要道上徳意如瞻咫尺之光同众戚休敢顾斗升之禄
　　广徳到任谢表【代】
　　厉精之朝严于置守坦明之训饬以临民佩天语以在涂参土风而问俗窃以大江之右一障甚防行阙之旁九畿莫近地轻而责重赋寡而费多指日待粮皆尺籍伍符之旧无时致餽当大车驷马之冲纷罢遣之相仍凛支持之不暇谁与领此厥惟艰哉如臣者受性颛防降才谫薄东西随牒饱邮传之风霜旦暮坐曹老簿书之嵗月岂期末路骤试小邦兹盖伏遇皇帝陛下齐圣广渊刚徤中正轮连辐集合华夏以来王纲举网踈总方维而受职矧在封圻之内实同亷陛之前臣敢不遵奉诏条慰安闾里挈瓶假器誓殚守邑之勤毁瓦画墁少答食功之义
　　黄州到任谢表代　　　　　　吕伯恭
　　提边符而乘障愧非御侮之材佩郡绂以长民莫称承流之寄抚躬局蹐涖事凌兢臣【中谢】窃以羣万国之舆图大一王之统御地分逺近之别政有先后之差繄牧守必得夫循良则黔黎庶底乎康乂睠惟小垒介于长淮虽事简而俗醇实望轻而责重登览故迹多名胜啸歌之余防考前闻亦豪杰驰驱之旧肆求共理必柬异能如臣者朴拙孤踪凋残遗疾防心造化已絶意于紫青屈首簿书苐研精于朱墨伏遇皇帝陛下锡天勇智受命溥将日月光华悉在照临之下乾坤高厚咸归覆帱之中凡兹铜虎之朌尤谨玉闗之戍曽何疎贱亦与选抡臣敢不布宣诏条辑寜闾里挈瓶守器誓力保于封陲毁瓦画墁敢坐縻于廪禄
　　南安军到任谢表
　　职方之籍用列附庸公车之章乃容专逹恩既均于锡土诚复敢于吁天【中谢】惟岭下之小邦实江西之胜处廐传据南北之防廪稍积前后之増民力凋残无以追随他郡地望卑薄不足动揺有司既弗克胜复难自愬秩居人后忧在众先如臣者声迹至微技能甚短折肱州县虽险阻之少尝屈首簿书顾神明之已耗晚推迁于宦牒误畀付于守符若为拊摩以称临遣此盖伏遇皇帝陛下敷施鸿化丕冒上仁视邦选侯方旁求于召杜考图数贡亦防间于邾滕凡有识知同归覆帱臣敢不布宣诏令遵奉教条尺寸之肤防养何禆于大体斗升之水涵濡终觊于余波
　　盱眙军到任谢表　　　　　　霍仲箎
　　负丞戎监功无尘露之微假守邉陲恩有乾坤之大疾驱造垒揣分逾涯臣【中谢】伏念臣黉舍诸生华门寒绪早滥尘于科第旋祗役于簿书十载江淮粗结功名之想一心夙夜颇尝幕府之劳适由当路之知致有文章之荐误防收召趣对近严隆恩过沐于褒嘉华秩骤膺于陞改忧深自诡方庇职于民封禄甫及亲荐挻灾于私室偶全属息始召余魂已甘永弃于泥涂岂意复燃于灰烬董鬻货生财之府稽聚材攻木之司缀员宗寺之班滥次弩坊之佐方谨依流之进忽叨守土之荣承乏是湏伛躬莫避矧都梁之画境实北鄙之要藩虽无城壁资固圉之雄所赖精神为折冲之本况贸迁有无欲阜通于商旅而还定安集在摩抚于人民倘非练达之才莫副倚毘之寄有如委岂称选抡兹盖伏遇皇帝陛下离日方升乾纲独运大明广照自无遐逺之遗庶政内脩将底版图之复要领兾月氏之得茧丝期晋邑之能爰轸顾忧遂咨畴可庸示寸长之禄有光一邮之行臣敢不俯竭愚衷仰酬隆施车云来北童謡已騐于舆情马不牧南史笔载彰于盛世
　　房州到任谢表　　　　　　　汪徳轮
　　分五符之守拜宸命以凌兢抚千里之封问逺民之疾苦具宣徳意祗奉诏条臣【中谢】伏念臣初无已能滥延世赏当高宗履艰难之运眷大父有陪扈之劳靖康帅府之肇开赞兵谋于北部建炎王业之再造迄佐命于南京帷幄频年终始一节由先世効忠于夹日荷夀皇轸念于凌烟猥及防踪叨尘烦使昔两试治中之任偶被荐扬今甫懐太守之章误防推泽矧房陵之小垒介边锁之竆乡舍邑稀疎殆若三家之市山蹊险阻甚于九折之涂舟车困而行旅弗通田畆狭而农夫告病颇为凋瘵正赖拊摩切自揆其庸愚殊未知于报塞兹盖伏遇皇帝陛下天临九有子视羣工用才各尽所长与人不求其备察臣乆习为吏粗知守法之司谓臣或可承流俾膺郡国之寄臣敢不靖共乃职惟既厥心勉布中和无间遐荒之域都捐愁叹示均畿甸之民庶逭旷瘝少寛忧顾
　　衢州到任谢表　　　　　　　谢源明
　　上新安之计苟逭谴诃分大末之符游尘差择仰载君恩之重俯谐养亲之私称塞为难凌兢靡措臣【中谢】伏念臣性资窳陋学殖堙芜朝暮虀盐叨世科之滥窃尘埃捶楚甘俗吏之徒劳猥更治邑之繁误玷监州之数方时摄守毕力拯饥因受察于中宸浸承流于偏垒奉十行而宣布粗臻田里之安及再期而代还复觐冕旒之邃荷皇慈之曲造畀近郡以遣行若古四达之衢实今三辅之地舟车交凑虽名走集之冲冠盖相望要是瑰竒之聚畴昔毎除于法从比来至缀于宰司委倚之隆前后具见曷期品下亦在选中兹盖伏遇皇帝陛下锡福寰区留神郡国严否臧而考察申黜陟以劝惩念臣已试之劳尝叨列土谓臣方来之力尚足使令臣谨当恪意邵农平心听讼五百里曰甸幸不违咫尺之威二千石惟良倘自诡万分之効誓图报上敢惮捐躯
　　鄂州谢到任表　　　　　　　王齐舆
　　乆污朝迹未殚下走之劳旋锡州麾仍付上游之寄俶装而问川陆涓日以见吏民臣【中谢】伏念臣自起田庐早游庠序沐高宗教养之乆尝与乡书应绍兴科目之求乃膺官使自尉而令由倅以州入掌告身进聨书局察器用之良窳知廪粟之盈虚乃丐外庸更叨烦使释耰锄而漫仕几三十年懐印章而迅征为二千石望长安之逺日叹鄂渚之绪风矧无故都乃今重地舟车辐辏聚商贾之贪亷貔虎云屯处军民之杂袭不有剸裁之具恐非牧御之长曽谓谢才可当除委兹盖伏遇皇帝陛下子懐兆民器使羣工谓臣厯州县之官偶无乏事知臣谙江湖之俗或可分忧虽么麽自揣其不堪而圣明欲令其姑试若为称塞深积惧忧臣敢不仰体鸿私痛鞭驽下欲美化行江汉之域此岂由弹压而能使庶防民安田里之居尚有抚摩而已
　　肇庆府到任谢表　　　　　　林次龄
　　剖懐泽之符误玷三年之最瞻兴庆之邸又叨再命之荣方触组以懐归廼移舟而就任冒恩不次揣已奚堪臣【中谢】伏念臣仕无他长愚守防学三鸣弦于十室之邑或笑其迂两分刺于十国之连公亦何补乆乘一障未见寸功偶尘上考之书复畀潜藩之地倦飞知退姑图迟次之少安推挽使前敢意后来之居上况累政乆虚之后属积年凋敝之余非催科抚字两得其宜则愁恨叹息莫安其所如臣寡用曷称承流兹盖伏遇皇帝陛下圣度并包皇明旁烛极海隅万里之外曽不遐遗如才品一介之微亦分共理臣敢不防心宣布约已拊摩使此郡先王之遗民悉防遗泽凡古人循吏之治敢不存诚
　　泸州到任谢表　　　　　　　　王卿月
　　肃将隆旨甫拜明纶易畀左符亟承新渥念循墙而莫避岂出幕之敢辞揣分逾涯拊躬増惕臣【中谢】伏念臣行能无取牧御非长三守塞垣迄无善状再瞻天阙忽冒亲除惟梓郡之奥区以泸州为重镇地控云南之六诏疆连井络之三邉虽鸟言夷面乆被于文明然狼子野心毎虞于猾夏必覊縻之有道在震叠以先声盖徳不足则难以服人智不周则艰于虞敌孔明心战不专兵战之劳徳裕捍邉悉本筹邉之效得人为贵从古而然繄阃寄于非轻岂臣愚之所及兹盖伏遇皇帝陛下曲成万物器使羣工谓太医以折臂为良尝诸疾苦而割剂匪养生之具或用膏粱致此孱庸亦预推泽臣敢不懐威是本明信自将不求赫赫之名自为身计第守平平之防庶答上恩
　　泉州到任谢表　　　　　　　郑　丙
　　置散投闲将遂归田之计摄官承乏遽叨乘障之行恩重丘山惴如渊谷臣【中谢】伏念臣禀资愚下从宦拙疎扈从罔功误玷承明之直守藩亡状自干齐斧之诛仰赖恩私曲从寛贷畀之祠馆终厥天年取禾三百防方切素餐之愧起家二千石敢图非分之荣矧是清源号为天府青衫筮仕昔依俭幕之莲白首重来堪叹辽城之鹤井邑如旧耋艾半存在古人以为身府俱荣何今日乃至公私交急戍役供亿帑蔵一空夷獠错居奸伪百出割股防口至愈困其将若何剖斗折衡民不争莫之能及非禀承于圣化曷布宣于藩条兹葢伏遇皇帝陛下自诚而明惟睿作圣不泄迩而忘逺在知人而安民深轸此邦乆阙正守送往迎来虑伤公赋匿瑕蔵疾就遣孤臣无待训词俾趋职守臣敢不饮氷闻命叱驭戒涂亷范襦袴之謡式勤今日子产田畴之咏或听舆人












　　五百家播芳大全文粹巻五下
　　钦定四库全书
　　五百家播芳大全文粹巻六上
　　宋　魏齐贤
　　叶　芬同辑
　　谢到任表
　　守
　　秀州到任谢表　　　　　　　赵　亮
　　分符铜虎已乏功能赐对金銮复叨任使眷三辅髙华之选岂微臣么麽之宜宠大难酬感深至泣【中谢】伏念臣才疎识陋资浅望轻官箴常佩于公勤家法仅传于清白始焉宰邑两拜命而一到官继以监州三冒恩而四书考逮桐川之承乏顾屏迹之奚胜尺度是循寸长何有臧剡屡形于当路荐章更辱于从臣粗逭旷瘝罙深侥幸终更归奏再曕天日之光亟玷误恩躐寘股肱之郡曽未淹于歳月已秪见于吏民矧檇李之名邦拱武林之行阙封圻广袤井邑阜繁比縁经费之孔难非若向时之易办嵗或遇旱人多阻饥俾无叹息愁恨之声孰先劳来安集之政宜得循良之彦上寛宵旰之忧退省非才曷膺繁委兹盖伏遇皇帝陛下甄收众善器使羣工谓臣乆熟于民情颇知疾苦察臣稍长于吏治不惮勤劳责以维城畀之近地臣敢不益坚素志勉竭愚衷节用理财布千里中和之化省刑薄敛宣九重寛大之恩庶积涓埃仰禆海岳
　　石泉军到任谢表　　　　　　赵师必
　　九重赐对幸瞻日月之光一障乘边仰戴乾坤之造方宣布于徳意初奉行于教条被宠有荣抚躬知感臣【中谢】伏念臣幸由属籍起自书生作邑宁继于弦歌丞郡徒酌干杯水挈舟南下亲逄咫尺之顔剖竹西归出守荒凉之地虽爲小垒颇系要冲内当寛疲瘵以令民力之蘓外当严训阅以使边烽之息必择文武兼资之士方明惠威并用之方岂意愚庸得此侥冒兹盖伏遇皇帝陛下仁全兼覆道大无私至公防间于戚踈选众酌知其可否能下下以成政虽用人尽材然亲亲而任贤莫如我同姓遂令孱琐亦预甄收臣敢不戢吏爱人忧边思职当究备御覊縻之术肃静闗尘俾无叹息愁恨之声蠲除民瘼
　　英州到任谢表　　　　　　　杨　威
　　賛画计台讫无善状承流支郡荐沐洪恩负战栗于渊氷荷生成于覆载已宣徳意式慰吏民臣【中谢】伏念臣地望至寒天资不爽玷名末第坐阅一十四年游宦逺方动逾三四千里一行作尉两地亲民偶收警捕之功竟拙催科之政犹将输于漕幕幸离鄂渚之风涛宣屛翰于皇家敢惮岭南之烟瘴矧浈阳之小垒控东广之上流水火多灾瓦砾之场犹在兵戈屡冦茅竹之屋仅存人稀土旷而田莱多荒费广入防而财用不足家乏百金之产郡无一歳之储惟注意于抚摩庶苏民于凋瘵夫何假守误及匪才兹盖伏遇皇帝陛下承三圣相授之基享四海无为之治独观万化允厘百工声教所临不泄迩而忘逺材智并用姑舍短于取长遂令么麽之资亦与使令之末臣敢不讲求民瘼革去源寅奉诏条行朝廷寛大之诏恪勤朝夕慕君子岂弟之宜庶効防埃仰禆海岳
　　明州到任谢表　　　　　　　林　栗
　　泉爲乡郡亟自列于亲嫌明乃辅藩恐难胜于委寄顾恩私之未报宁躯命之敢辞臣【中谢】伏念臣门地单寒性天愚拙每与凡人议见谓迂踈独逄明主知怜其鲠亮筮仕甫周于四纪立朝仅涉于一终外分八郡之符内忝贰卿之秩叨尘过矣报称蔑如比因献纳之暌驯致抨弹之啧曲荷尧仁之覆姑从名令之矜畀以州麾几类昼游之锦廹于妻党翻成李下之冠所祈闲舘之投何意近畿之授矧兹表海宻拱行都有舟车商贾之饶兼营垒甲兵之众肆求良牧必属能臣孰云罪戾之余堪备使令之数兹盖伏遇皇帝陛下与善不求其备观过或谓之仁见无礼于君察臣奋鹰鹯之志苟有利于国许臣効蝼蚁之忠虽众论之弗容在兼收而罔弃臣敢不恪恭乃事循省厥愆思千里戚休夙夜若在身之疚傥羣情逆顺东西亦性命之从繄犬马之全归实盖帷之大造
　　南康军到任谢表　　　　　　黄　唐
　　抱椠麟台愧乏适时之际分符星渚防推从欲之仁已延见于吏民首奉行于条教靖惟疎逺有此邀逾臣【中谢】伏念臣性本颛防学徒猎涉顷因舍选获踵儒官继滥吹于蓬山复摄承于兰省周旋朝列仅一星终耗蠧太仓无纤毫补属抗章而请外防疏宠以承流眷此匡庐瞰兹滙泽通商贾于蛮烟瘴雾之外环井邑于山光水色之中俗朴讼稀虽号江东之道院民贫土瘠全资龙断之商征缓之则经用乏供急之则谤言时起有如方拙曷克调剂兹盖伏遇皇帝陛下天徳敉宁明继照察臣奋由阡陌或能牧养小民知臣久缀班行或能宣布德意臣敢不守节用爱人之训善始以终庶惟良共理之言不孤所寄
　　婺州到任谢表　　　　　　　钱象祖
　　乘轺江东曽何飞挽之劳剖竹金华复冒蕃宣之宠自天锡命局地怀恩臣【中谢】伏念臣初乏蓺能早膺官使游尘朝序首尾五年屡易守麾始终两任苐自知其不武虑有旷瘝每妄意于投闲觊安分谊比临川之满秩幸里社以去归忽荷丝言徃丞漕寄方驰驱之是愧岂抚字之敢期矧一州领七邑之繁上直斗星之次而三洞占双溪之胜素钟人物之英且密介于行都实俯同于辅甸叨荣则厚审已奚宜属皇渥之垂私适母亲之抱疾控精神而祈免拜睿防而莫回已即邦封敬宣条教深惟不腆切惧难任兹盖伏遇皇帝陛下体健乘时继明出照量才猷之克称颁爵禄以惟均谓臣夙谨于公家必尽简书之畏以臣颇更于民事或周闾里之情爰宅此兆人俾充兹重选臣敢不仰遵隆指厯考旧闻思乳雉之可驯庶获希踪于前哲念慈乌之反哺终期退养于异时誓殚蝼蚁之微上答乾坤之大
　　温州到任谢表　　　　　　　楼　钥
　　起家爲郡俄及戍期便道之官已共侯度戴睿恩而甚厚宣徳意以具孚臣一介书生累朝世禄当圣主飞龙之始偶玷末科簉明时振鹭之班每安平进乆与宪章之笔削屡防史牒之编摩尝佐治于偏州复勾稽于列寺天府贰邦财之重司宗书帝系之繁比终素韠之期忽冒朱轓之寄惟此东瓯之胜实爲左浙之雄顷任冷官兹叨假守山川如故风俗粗谙虽无竹马之迎顿起蒲鞭之望以前日待诸生之意推及斯民于此邦扬泮水之波仰禆膏泽要令上下俱无于苟且庶防田里寖销于叹愁此盖伏遇皇帝陛下深轸黎元敷求长吏谓臣洊登王国必能体恻怛之仁念臣四对天顔固无俟丁宁之谕是以左符分畀不待朝参严命趣行免加临遣幸遂养亲之志实勤恋阙之私臣敢不律已奉公平心待物惟忠惟孝誓坚终始之诚济猛济寛务勉中和之政
　　饶州到任谢表　　　　　　　曹　谊
　　鄱水更符俯遂引嫌之请延和赐对进承临遣之恩广上徳以布宣激危衷而祗惧【中谢】臣学徒泥古性且任愚旣弗能与世以浮沈抑不敢望人之比数晼晚桑榆之景栖迟尘土之踪忽繇孤逺而列于辅藩自幸遭逄而勇于图报谓受牛羊而爲牧岂容螟螣之害苖倘闗贫弱之戚休肯爲豪强而寛假谩戒多言之可畏不虞众怒之难任借交重结于狂朋投杼致惊于慈母理无自解分合投闲敢期垂鉴之公坐照覆盆之下是非顿白荣宠载新虽圣主之智如神优辨中山之谤顾微臣之材至陋何堪即墨之封惟深渊谷之忧曷胜乾坤之造此盖伏遇皇帝陛下明照庶物道济羣生绍隆赤伏符念每先于民瘼乃睠黄金采令接近于王畿郡虽大而守轻地则偏而土瘠亊权多夺而习成委靡供亿实繁而驯致空虚政未返于和平俗日趋于凋瘵歳矧逢于旱叹人恐致于流亡将安鸿鴈之鸣嗷方觊蓼萧之渗漉奚取鈆刀之一割猥防竹使之再攽臣敢不敬佩丁宁益思奋励奉法循理乆怀汉吏之规着令称忠誓踵番君之武
　　商州到任谢表　　　　　　　晁之道
　　护山泽之官愧乆稽于薄效委符竹之寄俾卒就于前功仰戴恩私居慙冐昧【中谢】伏念臣偶縁科第获列缙绅顾常殚思于圣朝戅无与比未能妄意于事防愚乃不移窃稽万货之源最重九府之法闗陜之地汉唐所都采铜以爲钱乃不易之成宪兼铁以充币盖一切之权冝势旣极则害愈深法虽严而力不胜惟前代镕作之具厥迹犹存而比年兴废之端其数可考輙陈鼓铸之便以适重轻之宜而异议横生巧沮百出臣之身世虽九死初何足言国之事功乃中废盖亦可惜尚贷迂踈之罪曲施寛假之恩利害寖明虚实大判载尘委使仍窃便安此盖伏遇皇帝陛下明察万微智周庶物秉至公以收羣防酌师言以効众功谓因革者理之常惟更化则可善治而衣食者民之命故所欲皆不禁民臣敢不深佩至仁悉殚绵力抚绥疲瘵体虞舜爱物之心兴起事功副夏禹厚生之意
　　亳州到任谢表　　　　　　　黄鲁直
　　怀中夺宣城之绶以畀从官望外得亳社之符益慙小丑不勤传舍旣见吏民问父老殚于财力之余宣朝廷惠于鳏寡之意天实咫尺郡为股肱【中谢】伏念臣才资下中学术浅陋沉迷簿领乆从州县之劳清问下民晚叨刑狱之寄在官旷守以殿投闲防开天防慎柬人物被先朝之识防假郎位者嵗年自状短长无禆分寸为国宣力尚办一城与民持平则有三尺輙倾肝胆冒昧髙明伏遇皇帝陛下一日万几六通四辟知人之福顺于宗工防民之深寄在牧守察其勤旧善于抚绥致滋蕞尔之材获奉钦哉之诏臣敢不烹鲜期于不挠牧羊去其败羣使蚊负山何锱铢之能力以尘足岳亦臣子之至情
　　兴化军到任谢表　　　　　　　张　渊
　　蓬山收迹屡叨试郡之除枌社连隂适便过家之计已见父老恪宣诏条敢夸分土之荣莫称隆天之施臣【中谢】伏念臣单平冷系朴拙孤迹少日绩文滥次英游之末长年漫仕备尝三世之囏属过听于公朝许奏言于便坐顾山林阔踈之论亲辱褒俞渠观清切之班已逾涯分十年去国三命作州覊官滞留闻蜀禽而异感亲民牢落恍辽鹤之来归仰圣度之包荒録微能而器使稍纾藜藿且近松楸矧莆水之衣冠实闽南之邹鲁然以海壖绵亘而弄兵时警民心机巧而珥笔成风要当寛猛之适中孰谓踈庸之能办此盖伏遇皇帝陛下规模列圣综核庶工谓臣奋自诸生必谨亷隅之守念臣守刺数郡不忘保障之恩用激愚忠畀兹便地臣敢不益坚志操广布仁恩节用爱人务秋毫而勿扰抑强扶弱循令甲之至公上以寛朝廷共理之忧下以遂田里举安之愿庶防一得少塞万分
　　池州到任谢上表　　　　　　　王龄
　　失职中司黜官小郡尚分符竹初见吏民咎大罚轻感深涕陨中谢伏念臣起身寒苦涉学浅疏自甘穷老于布韦孰谓冒荣于轩冕越从冗散亲被简知壁水道山提携羣彦纶垣鎻闼接武近班皆席上待问之珍非柱后惠文之用忽防宸笔俾总台纲义不苟辞輙奋蚍蜉之力志慙无勇亟闻鹰隼之呼矧惟圣主之难遭亦恃孤忠之可察封章上达遂忘白简之猜嫌负罪左迁犹得朱轓之贲饰涵容厚矣报称缺然兹盖伏遇皇帝陛下湛恩厐洪垂听寛裕执用赏用刑之要权使功使过之宜是致孱庸未从逺斥臣敢不宣布徳意抚养编氓影落江湖踽踽自怜于去国梦追鹓鹭区区常念于爱君必誓糜捐仰酬覆帱臣无任
　　恭州到任谢表　　　　　　　　　谢深甫
　　滥分支郡之符才难守地获上先人之冢恩实自天荷大徳之曲成拊孤踪而增感臣【中谢】伏念臣曩縁余泽得被宠光粗知寅畏于简书惟守相传之忠孝曁临剧邑深愧罔功岂期合岳牧之言误以玷冕旒之听忽奉诏俞之宠过膺堂察之荣从闽越之一同陞清源之半刺载惟先世徃值中兴愤强敌之渝盟伏中谋而致命天厌乱事适无成功时方急于修和义不辱于苟免逃生弥歳覊死逺方虽松楸之念常切望云而樗栎之材敢言择地属外补之有请霈中命以疏荣改畀渝邦付以承流之寄前通蜀道便以展墓之私夤縁获对于清光沥液冒陈于徃迹动玉音之慨叹辱天语之褒扬极泉壤以生辉罄髪肤而曷报兹盖伏遇皇帝陛下恢张治具激励臣工天地虽大而仁及纤荄日月至明而光流蔀隙谓敬其父而子必恱惟教其孝则忠可求故遂其埽域之心欲示以匪躬之効臣敢不仰酬洪造誓竭寸诚资于事君已备知于徳意坚于报国期不坠于家声
　　青州到任谢表　　　　　　　　崔正言
　　领郡遐方靡闻治効分符善地复自恩除揣分难安抚襟甚愧臣【中谢】伏念臣低徊末路黾勉众流欲扶先阀于旣衰誓毕微躬而自効宿舂重趼仅废半生陆驾川浮几环万里然连翩弱质朴下材志虑防顽而动輙迷方学术迂踈则终然昧道虽负移山之志迄无横草之功止縁幸遇于熈辰遂获猥霑于仕版宜从简汰以警孱庸而戴徳自天滥官有土过乡上冡纡组绶以夸荣退食娱亲戏防衣而甚宠此盖伏遇皇帝陛下需云敷廕萧露布仁肆绍续于丕图赫阐扬于前烈恢两仪之度无不生成眷一介之微皆归噐使故如臣之苟贱亦未斥于旷闲付以诏条寄之民社臣谨当挂鱼励操置水清心祗慎国章详求民瘼蒲鞭不犯敢追配于前踪襦袴兴謡期复见于今日
　　迁秩
　　谢功赏转官表　　　　　　　　宋子京
　　秘録终篇鸿都第赏例沾微禄数溢科条授受交虚荣忧两萃【中谢】窃以广内之奥中经所藏自四圣相承凡七纪而逺积丘山而尽在糅朱紫以未分金匮深严牙签丛舛脩司传失有诏部分畴简名才总制都目体汉室之流略槩见所从叅史氏之艺文种分必类讨论旣定统纪悉周而僚辅他迁纂脩文集臣猥縁懵学俾与末行素自惷防动咨典领虽片文残牒时窜左文且杂语诸家尚悉前载讫慙斁职中请爲邦遂专刀笔之烦益忘缇油之习不谓芸编卒业黻幄程文嘉众籍之有条羙诸儒之竞力因褒迩列施及孤臣泛文散之近阶赐朝勲之优转揆荣至渥抚已无堪阁笔居多早戢钟繇之恨杀青偕上敢叨刘向之功汗涣不收天髙难诉但能铭于肝膈或论报于涓埃
　　谢功赏转官表　　　　　　　邵公济
　　初约信书首预编摩之列载陈奏册例叨进拟之恩感宸意之未忘觉衰泪之霑落【中谢】恭惟皇帝陛下道隆前绪业茂中兴当故都金匮石室之藏已空致先朝丰功伟绩之实未显孰及阙文之史殆同补亡之诗爰脩掌故之官少缓武步之亊屡兴当宁之叹思慰在天之灵慎选通儒专功上宰君子之能事旣毕矣圣人之大孝何加焉臣方偕俗吏以鴈行尝备太史之马走圣经絶笔冒居游夏之无辞大典成编益叹文武之善继
　　谢八寳赦转官表【代】　　　　晁之道
　　享帝洪休受天大寳欢腾海宇庆浃臣工均载宠荣独惭冒昧【中谢】窃以圣徳昭格天心眷怀必有甚异之珍符以永无疆之大厯显扬玉粲备举上仪于昭列圣之光大备一王之制肆颁非常之惠泽用侈不世之休祥如臣防顽荷国宠渥前叨优叙今值恩迁自矜流落之余并切便蕃之幸此盖伏遇皇帝陛下尧仁舜孝汤智禹功集此大成施于庶政神灵昭答符瑞骈臻实万世无穷之休俾羣臣并受其福遂容孤蹇预窃恩私宣化罔功宠或疑于加秩逢辰至幸报敢惮于捐躯
　　谢八寳赦转官表　　　　　　张成季
　　甫除罪籍遽进文阶望逺云天特预一时之泽光生簪绂如非前日之身宠至若惊感深成涕【中谢】伏念臣材犹社木性实絙人初非可用于时终有自贻之悔间属礼陈八寳庆洽万邦赦其旣徃之愆开以从新之路雪霜制物天将使之成材鞭扑御家父终无以弃子矜怜旧物安养残年复陪多士之步趋再奉真祠之洒埽已逾望表仍玷序迁未闻图报之一端并沐流恩之三锡此盖伏遇皇帝陛下大道善贷至仁无亲凡百姓皆得其心靡一物不遂其性圣功丕冒瑞应并臻嘉与庶工共承多福而臣偶縁幸防滥服宠休蘧除防璆既容可録支离受粟深愧无功敢不诵明训以刻肌披愚衷而指日倘万分之有补视九死以如归
　　谢转官表　　　　　　　　　　汪彦章
　　小儒懵学安能及史之阙文圣主隆寛乃阅奏篇而称善颁陞迁之茂渥録荟萃之微劳顾臣何功辞不获命【中谢】伏以春秋之作法必始于编年书契以来国岂容于无史自昔祖宗之相继至今文献之足稽中更抢攘浸失诠次旣凭笔削以传后安可见闻而异辞乃殚铅椠之功上凟冕旒之邃由太初之后而无録虽幸纂成问祈招之诗而不知固多脱略敢图抵牾逺辱褒嘉兹盖伏遇皇帝陛下垂意蓺文増光谟烈念两朝之政事无一字于史官倘缓编摩惧成放逸剧怜苦志屡遭尚白之讥爰进周行俾冒杀青之赏臣敢不博询耆旧追补散亡若书成果遂于山藏庶礼失不烦于求野
　　谢转官表　　　　　　　　　施师防
　　奉清光于储禁莫効微劳颁涣渥于庆霄猥承异数辞不获命愧岂胜情臣【中谢】伏念臣学术本迂智能素乏自缀员于书监尝兼侍于经帷更歴五年之间前后四陞其职任莫专于端尹宠尤极于东寮慙无涓埃补报之功曲荷海岳包容之赐洎跻荣于二府皆托防于重晖万物云从方快中天之睹长安日逺亦霑零露之恩两阶优崇百拜祗惧兹盖伏遇皇帝陛下缉熈圣学眷礼儒臣尚记初踪曽叨于攀附更怜晚节益厚于褒荣静惟小噐之易盈宜引逊章而亟上宠颁鳯诏拊躬方切于兢慙祗佩鸿恩禀命不胜于俯偻
　　谢转官表　　　　　　　　　晁之道
　　勉营职业苟逭谴诃忽纶綍之下颁惊灵宠之骤及感深涕涢愧极汗顔【中谢】伏念臣早以散材屡更繁使实人防而任重致力惫而忧深独恃保全乆容尸素究观本末初乏涓埃敢虞过誉之言遂彻盖髙之听悯其尽力虽无可纪之劳能誓以捐躯粗有不移之忠朴超加显秩曲贲枯根服温厚之训词佩光华之新渥并爲荣耀倍极兢慙此盖伏遇皇帝陛下大徳川流至仁天覆毕照万方之逺集成庶事之康谓劝使于官师必厚加于爵赏乃推误宠以及罔功负戴深恩弥觉丘山之重驰驱晚节自忘蒲栁之衰倘补万分宁辞九死
　　谢转官表　　　　　　　　　萧　燧
　　鹤禁侍言初乏一毫之益龙飞临御遽叨两秩之迁弗获固辞深慙虚受臣【中谢】伏念臣学惟涉躐识本迂踈顷滥预于政机每耸观于防决遭逢特异荣幸滋多运膺九五之当阳恩厚寻常之赐爵虽上圣防遗于故旧而防臣猥荷于眷怜防叠组之优崇顾循墙而控避洊颁温诏仰戴鸿私兹盖伏遇皇帝陛下纂绍丕图恢隆至治庆覃无外矧依日月之光泽润有加不忘簪履之旧顾如衰晚亦被记存荷雨露之沾濡实乡闾之焜燿在江湖之上难补报于君恩居畎畆之中苐讴吟于圣徳
　　谢转官表　　　　　　　　　邵公济
　　天邑鼎成申锡维新之命覊臣永废亦叨念旧之恩进秩有加出纶甚渥训词熟读感涕无从臣【中谢】伏念臣以坎窞百谪之余在坤维万里之外昨遇靖康之初载误防渊圣之深知偕前辈以同升非平生之敢望擢从九列径贰六卿屡对清光每陈迂论时城下之师再黩而复退故河东之警一麾而亟还岂期已誓而复渝终作前和而后战燕云之师借口而并入并镇之域转盼而遂危直度洪流大侵近甸朝廷不能割土地以自保君父又欲守社稷而不迁罄竭孤忠招携同志匦函奏疏殿陛抗言荷圣主之优容愤权臣之弗纳歴考古人之御防罕闻王室之受擒防迁岐避狄而不爲徒坚壁清野而受困甲胄躬擐虽大慰于六军矢石亲临本何烦于万乘忽偏隅之自溃盖败势之难胜噬脐之悔何追逆耳之谋谁听网罗八面涉歴三时潜穴以散居登髙而下瞰由金汤之失守致銮辂之在郊痛哭脩门颇类防家之狗偷生委巷真同游鼎之鱼夫何误国之谋见此婴城之效逮金人之旋迈邀二圣以逺征风云至于惨凄日月爲之掩翳未容速死思究后图乃于旬浃之间重起亿年之祚迎天王于代邸奉太母于东朝宗庙不移衣冠如故惟神臯之卜宅实王气之所储臣偶黍居留获司版筑兴百堵之大役成千雉之旧规复还楼观之郁葱尽涤沟池之污秽而臣负罪被逐何劳可书讵意皇明俯怜弃物时加褒赏用劝缙绅此盖伏遇皇帝陛下念艺祖创业垂统之大功继神皇设险固国之遗志当百六之厄运获九五之至尊廵狩有方始示柔于强敌宅中图大终浸福于羣黎臣敢不仰戴鸿私益坚晚节方避赐环之宠敢言俟驾而行疾病无堪卧巴江而死逼太平有日冀魏阙以生还
　　谢转官表　　　　　　　　　张全真
　　纪十年尘腐之微劳申加训谕増三品清华之峻秩莫获固辞登受以还怀慙罔措臣【中谢】伏念臣名浮于实用过所长气旣衰而当戒得之时位已髙而有疾颠之惧居常退抑祈免悔尤况律令三尺安出哉率祖宗坦明之制所损益百世可知也实寮吏纂修之勤自惟罔功何有于赏敢谓制禄之书来上防勲之典遂行例辱进官之荣曲怜承乏之旧此盖伏遇皇帝陛下以上圣之质致中兴之图孝通神明坐复宁人之疆土恩被动植灼知臣下之勤劳既讲信修睦以和诸戎故任贤使能以成其政善虽微而必録功并乆而不忘致令不才叨此非据匪言扬而事举已虞窃位之讥顾政拙而心劳未识报恩之所
　　谢转官表　　　　　　　　　　汪彦章
　　投闲得请常惧空餐防课当迁复叨信赏误大恩而莫报持余日以安归【中谢】伏念臣去国九年奉祠两任生平戅直不随世俗于雷同歳晚栖迟乃望君门而雨絶孰云磨钝之具复及养疴之臣兹盖伏遇皇帝陛下摠揽乾纲躬膺厯数宵衣旰食十年不废于忧勤寸地尺天一日悉归于覆载冠带万里赏刑百工而臣投老江湖竢填沟壑陪议论皁衣之后虽愧名官奏弦歌清庙之初敢忘抒颂
　　谢转官表　　　　　　　　　欧阳永叔
　　天地号令风雷鼓行一气所均万物咸被遂容侥幸亦与褒升臣【中谢】伏念臣材不逮人识非虑逺徒有事君之莭未知报国之方冒宠贪荣已逾其量见利临得曽不知慙此盖伏遇皇帝陛下尧舜聪明禹汤勤俭修前王之旷典述先志以继成昭致精禋躬临路寝膺受上天之多福推与万方而不私臣于此时限于官守讲仪制礼不预议郎博士之流助祭陪祠不在诸侯万邦之列旣乏一言之献又无执事之劳徒随翟阍共享余赐普天率土难异众以独辞局厚蹐高但抚躬而无措
　　谢转官回授表　　　　　　　汪彦章
　　边防上闻肆颁明赏政机无补輙冒殊恩超逾既极于周行褒宠更延于私属仰承休命莫惜防躬【中谢】伏念臣初乏技能早膺抡擢虽玷机衡之末谁知帷幄之竒比兴节制之师罙入襟喉之志赫然成算断以渊衷靡逾旬歳之期坐禠种羌之气乃示训词之宠兼收丞弼之劳惟帝念功宜考经纶之素如臣何力亦叨阀阅之荣兹盖伏遇皇帝陛下道本曲成仁无偏爱方举策勲之典不忘充位之臣虽平时无横草之功幸今日遇采薇之防锡之茂渥同此肤公碌碌因人愧股肱之选耎拳拳许国誓肝脑之糜捐
　　谢转官表　　　　　　　　　　汪应辰
　　伏覩勅命以臣知池州日守御有劳特转一官寻具状辞免防降诏不允者承流遵职恩寛罪戾之余纠众戢奸责在封疆之守徒知竭尽敢觊褒嘉顾逊避之莫从但兢慙而失措臣【中谢】伏念臣奋身寒苦遭世休明推迁浸歴于华涂放逐尚分于小垒不虞羣盗复扰隣州终勤虎旅之来坐致汤池之固因人成亊碌碌无横草之功防战必危赳赳有干城之武逮兹懋赏輙复露章仰蕲旷荡之恩均及偏禆之士诏音开允舆论艳歆退自省循实爲侥幸兹盖伏遇皇帝陛下示天下以大信得民心以至仁冦攘宜诛尽扫萑蒲之聚膏泽所及弗遗萧艾之微矧是孤踪夙尘从列旣佩循环之宠仍叨进秩之荣视若介鳞犹能思于报効加之鞭防期必狥于糜捐
　　五百家播芳大全文粹卷六上
　　钦定四库全书
　　五百家播芳大全文粹巻六中
　　宋　魏齐贤
　　叶　芬同辑
　　谢表
　　迁秩
　　谢南郊加恩表　　　　　　欧阳永叔
　　紫坛髙峙式荐于精禋皇泽霶流推行于大庆祗膺宠数伏切兢荣【中谢】伏惟皇帝陛下出震膺期继文兴治百度讲明于新政羣生涵泳于至和乃考旧章聿思报本谓三歳一郊之礼必举以时俾四海九州之人并受其福遂因景至躬欵阳丘万国充庭其谁敢后六卿联事各以其官而臣职忝颁条位拘守土执豆笾而祗役罔获施劳逮煇翟之馂余遽蒙均位无功受赏莫遑俯伛之辞尽瘁事君惟誓糜捐之効
　　谢南郊加恩表　　　　　　　王介甫
　　解泽旁流明纶俯被永惟叨昧深以兢荣【中谢】窃以时郊丘之承所以尊上帝畴官邑之赐所以富善人盛福靡专至恩惟称臣乆尘要近上累昭明方玉辂之亲祠以铜符而外守逮均休宠例获褒嘉此盖伏遇皇帝陛下以平施于万方无遐遗之一物矧防图任之旧特受奬知之深祗服训辞敢忘报礼
　　谢南郊加恩表　　　　　　　苏子由
　　元祀告成灵贶昭答推广乾坤之施普沾臣子之私顾惟何劳窃冒斯宠【中谢】伏惟太皇太后陛下母仪三世坤载四方享天下之养而非以厚其身揽天下之务而非以私其族培附帝业保佑神孙譬如农夫之养苖耘鉏以俟其长玊人之作器琢磨以望其成厉之以讲学之勤示之以听断之敏导之事天而天锡之福训之祀地而地应以和凡下民所以知戴吾君皆东朝有以启廸其意如臣等辈絶企光尘既因时以举仪应肃将而从事参备羽衞进执豆笾岂有劳能坐被光宠此盖伏遇太皇太后陛下因脤膰之余庆録左右之微功以谓承天之休不可以专享及物之惠不嫌于过优致此误恩首沾近列辞避无所寝兴莫遑
　　谢南郊加恩表　　　　　　汪彦章
　　礼洽中天庆覃外服猥奉十行之诏就加五等之封【中谢】伏念臣积冐恩私浸逾分愿昨投闲于异县防起废于偏城乆客还家方憇南归之鹊通侯授印忽成左顾之虽渗漉以惟均何遭逄之独异兹盖伏遇皇帝陛下调御万类审饬羣工属宣室之受厘罄寰区而防福臣适临本部仍胙乡州宋人洴澼以得封望胡及此汉将银黄而夸里荣乃过之宠旣逺于子孙忠敢移于生死
　　谢南郊加恩表　　　　　　　秦少游
　　宗祀以配上帝盛礼载陈大封而锡善人彜章具举宠灵误逮媿惧交深【中谢】伏念臣学术本迂器能素拙徒属休明之运获叅英俊之防发金匮石室之藏讨论何补承神州赤县之乏瘝旷偶逃晚自喉舌之司亟更管辖之任辱甄收之已过知报称之尤难比出近藩犹通秘籍防考我将之颂顷稽公玉之图路寝爰开总章斯寓涓季秋而精享肃羣后以骏奔熈事备成旣尽情文之典湛恩汪濊遂周中外之臣曽是孤踪亦膺殊祉崇勲具进真食骤增奉纶诏以凌兢仰云天而陨越此盖伏遇皇帝陛下天仁丕冒海徳包函尚记惷愚尝陪于国论更怜衰晚方守于郡章俾异数之并加示纯禧之均畀甘泉缅邈难望属车之尘清都邃严徒想钧天之奏
　　谢明堂加恩表　　　　　　　晁无咎
　　祗帝合宫穆神休之如在施仁防县蔼民气以爲春预陪冕黻之严均被勲封之锡【中谢】伏念臣自参机政寖歴歳时任重爲忧宠至是戒髙明日运徒知圣徳之不违忠朴虑殚滋愧王功之无补逮总章之亲祀肃羣辟之具来玉辂未临雨先驰而戒道黄流旣祼日纯耀以排氛仰惟信顺之所章此岂賛襄之可及已告成于厘事肆大赉于寰中衍食増封骈休沓宠此盖伏遇皇帝陛下孝慈致治精祲格幽迹其始基固可效天而法地推诸极至自当咸五而登三泽无一物之不加惠始近臣而下逮未知报礼秪有捐躯
　　及第
　　谢状元及第表【代】　　　　　　汪彦章
　　袭庆璇源幸备维城之列陞荣桂籍俄先入彀之英广陛胪传诸儒环视共欣千载之嘉防亲值一人之至公【中谢】尝谓朝廷设科目以致英豪学者用文章而取富贵故自布韦之士有终身鈆椠之间旣登鴈墖之标题至比龙门之变化岂有恩隆于帝冑更令名玷于贤书班聨玉笋之华光动金枝之秀由圣徳曲成于大小视人材无间于亲踈虑汨没于膏粱特甄陶于翰墨肆垂渊问猥及孱踪仰惭圣化之深虽能仅缀俯揆天资之陋终愧无竒甫上奏篇遽尘殊等鹏击天潢之浪莺迁帝苑之春兹盖伏遇皇帝陛下长育羣才并包众羙谓秦之士贱由先王教养之衰方周以宗强宜近属奬成之急倘不俯同于寒畯孰为自致于亨衢昔慙假宠于分茅今喜成名于拾芥繄君父义方之素致邦家儒术之尊臣敢不敦尚诗书勉思忠孝旣与在廷之多士同值文兴将令就傅之百男悉从隗始
　　谢状元及第表　　　　　　　　赵庄叔
　　君门九重入奉临轩之问愚者千虑误叨絶等之恩非臣踈愚所克负荷【中谢】伏念臣才质迂下学问空虚骤起草莱不识朝廷之忌讳轻献狂瞽盖本忠义之激昻敢期一日之间辱在多士之首此盖伏遇皇帝陛下文武天纵辉光日新方恢中兴之功不求匹夫之备谓臣言语之至拙察臣志趣之非邪特畀殊科以主正论臣敢不洗濯素志益励前修恩重丘山敢自荣而侥幸身轻丝髪宁有惮于糜捐
　　谢赐弟安国及第表　　　　　　王介甫
　　隽乂之求外覃草野龙光之施首逮门庭【中谢】窃以躬国论听断之繁而察知孤逺之行略门资贡举之法而拔取滞淹之才山林之所诵说而难遭闾里之所惊嗟而罕见伏惟皇帝陛下协徳穹昊比明羲皇溥临四方洞照万物如臣同产为世畸人少遭悯凶自奋寒苦虽力行强学粗有时名而少偶寡几絶荣望岂期圣聴俯及幽潜遂使穷途坐阶华宠奬以诏书而试艺赐之科第而命官禄不逮亲旣永乖于养志仕非爲已当共誓于捐躯
　　谢弟安国得舘职表　　　　　王介甫
　　书林置职方储髙位之才诏版推恩遂假私门之宠在于疵贱实以兢慙【中谢】伏念臣初起孤生非谋膴仕中参近侍特荷先朝属忧患之相仍分湮沦而自弃敢图收召俯曁幽潜服在臣邻骤冠论思之列恩加子弟具膺庆赏之延有冒昧于殊私或超逾于常法惟数竒之同产尝义困于稠人第册西垣比前叨于睿奬校文东观更曲被于明扬此盖伏遇皇帝陛下与善无方使能以类欲阜成于大治务博取于众材遂忘形迹之嫌以溥龙光之施衰宗旣亢唯知上报之难小已易盈弥惧先颠之疾
　　加赠　　任子
　　谢太师加赠表　　　　　　　张钦夫
　　日月昭回烛孤忠于既没风雷鼔动诏防典于无穷藐然惟孤重以陨涕中谢伏念先臣早趋列着即值多艰痛陵庙之莫扶叹簪绅之自保以爲冦讐若此岂臣子之遑安义理所存何利害之足计防真人之勃起先百辟以骏奔奉命于危机汹涌之秋投躯于众难纷纭之际以至进登揆路尽防戎车不忧强敌之方张惟惧人心之不正炳若丹青之誓率兹缟素之师虽防圣神之深知亦致奸邪之横疾摈居炎服中逾二纪之更敢意余龄复际重明之运窃窥睿蕴思复祖疆愿毕効于精诚冀平清于氛祲而割地奉讐之论起合党缔交之谋深修边备则指爲费财讲武功则目为生事妄拟偷安于歳月曽微却顾于兴衰非惟沮先臣之爲实乃伤陛下之志铄金成市卒赖保全易箦余哀空成感慨怅歴时之寖乆忽当馈以兴思中防显颁褒章具举旣极上公之贵复稽节惠之文人知忠义之荣莫不竞劝士喜是非之定少缓私忧固将垂训于邦家岂但増光于泉壤此盖伏遇皇帝陛下勤俭法禹聪明继尧纬武经文不慙于宗祏彰善瘅恶允若于天心敷扬旧勲表厉在服诵温言之曲尽仰至意之旁孚臣猥以承家极兹追慕奉牲以告知神理之来歆聚族而谋念上恩之曷报惟慕先臣之许国力图后日之捐身
　　谢任子表【代魏王】　　　　　　吕伯恭
　　列第环宫方极奉承之乐周庐设衞载延似续之荣舄奕观瞻凌兢佩戴窃以东平诸子印犹限于能趋鲁国五名类仅称于同物畴若覃庞恩于襁褓矧惟锡羙称于冕旒此盖伏遇皇帝陛下髙视穆清游心昭旷巍巍荡荡共瞻太极之尊继继承承爰笃曾孙之庆愿训成于防学用克对于鸿私
　　谢任子表【代】
　　温凊承顔慈极夙成于椒屋焜煌发命光风初转于兰芽吉语甫传微躬载惕窃以元气两仪之运资始资生天枝四叶之祥以嗣以续庆流繁衍爵及擕持此盖伏遇夀圣太上皇后殿下徳冠河洲化孚宫阃周邦胥喜惠既笃于曽孙晋锡用蕃福本承于王母愿益开于防昩庶仰答于坤元
　　谢任子表　　　　　　　　　宋子京
　　圣泽下颁诏纶有焕庆业阃闑光动里闾【中谢】伏念臣退迹防防余年种种尚叨储傅之秩许怀家巷之安养且有人徳将焉谢近縁诞圣之节更陈延赏之求伏防皇帝陛下大度包荒至慈及物甫从人欲即霈台恩孝治方隆许及宗亲之末衰容无状更流枝叶之荣揣分旣逾糜躯曷报
　　谪降叙复　　起复
　　谢降官表　　　　　　　　　晁之道
　　职在抚绥事当备预弗谨授衣之令仍稽典阅之期合即严诛止从贬秩厚恩莫报感涕挥【中谢】伏念臣禀资甚愚渉学至浅但期立亊初不爲名适济明时遂叅法从徃再尘于重镇思勉効于寸长旅力旣愆智能又寡昧诏条丁宁之训忘将士皲瘃之虞辜负使令一至于此思惟罪戾胡可胜言保生实恃于好生窃食尚叨于逸老此盖伏遇皇帝陛下至仁广覆惠泽旁流俯矜不逮之愚曲示惟轻之典病瞻天日弥怀顾影之慙老死丘园终负裹尸之志
　　谢罢给事中表　　　　　　　胡文定
　　伏覩臣寮上言以臣不合辞免恩命乞赐黜责爲人臣之戒奉圣防前降给事中指挥更不施行者宿疹沉绵稽违成命巧词弹击寝罢新除威迩在顔感深铭腑【中谢】伏念臣禀资至陋得数多竒徒险阻之备尝未悔尤之能寡早年擢第歴仕四朝晚歳防休叨官二省值强敌慿陵之际输从臣献纳之规频触权豪坐贻澄斥间闗千里惨淡百忧但惊疾病之益侵岂复恩荣之敢觊寳图有永神武中兴得人欲济于艰难取士不遗于羇散召自荆扉之陋超居闼之华剑佩相磨风云初合自嗟薄命独负危疴恐颠踣于道途遂倾祈于旒扆未回隆渥已啧烦言假如侣楚泽之虫蛇托生蜗舍孰若缀周行之鸳鹭平奏鸾台身陪鸣玊之班腰束黄金之赐本非失性素不疾狂忍干漫令之刑乃要流俗之誉毁深销骨自昔兴嗟徳大包荒于今爲幸伏遇皇帝陛下尧仁天覆汤圣日跻广施雨露之恩特霁雷霆之怒俯怜孤迹免寘大罚臣敢不念已知非动思观过处衡茅而守约勤药石以扶衰谓不谨前益当善后废而可起倘沟壑之未填志或少伸冀防埃之能効
　　谢谪黄州监酒表　　　　　　张文潜
　　矜其多病禄之先圣之祠诛其积愆斥之筦之任雷霆旣震蝼蚁曷迯罪大责轻感深涕陨【中谢】伏念臣粗亲翰墨笃好文词曽未窥其藩墙妄见称于流辈寖防宠禄颇躐等夷乆讐中秘之逸书与记汉家之故亊入侍帷幄曽未嵗时而疾病侵凌精神疲耗一辞螭陛两换虎符蔑闻报政之能徒幸养疴之便投闲置散于分为宜号寒啼饥其穷已甚方大明于淑慝固无逭于诛夷唯是齐安近在淮右虽薄加于黜削乃犹即夫便安非大明之烛幽顾防生之何恃兹盖伏遇皇帝陛下至仁溥及盛徳好生谓刑以正邪用之初非获已而罪非极恶议之必傅惟轻遂至夙愆犹逃大戮臣敢不改心思过择地图新驽马已疲乆息锵鸾之望秋葵未殒常倾向日之心苟一介之有施终九死而无悔
　　谢谪南京通判表　　　　　　晁无咎
　　小已下僚昧于职守盛时公议特此贷全未使废闲犹叨安便媿深汗溢感极涕横【中谢】伏念臣家世凋零在朝廷者无防人材阘茸所学问者又非猥廹寒饥出营仕进本自安于常调固絶望于亨涂庻防孤愚不越分量而偶弼臣之一荐滥文舘者十年初无毫毛得被驱防徒累资任以资麾符臣自揣思乆当颠沛加以祚薄多故器小易盈不能恪居于其官遂使咎生于所忽幸仁圣矜其如此故迂踈尚以并容苐解郡章旋霑禄食将母之幸于臣已多徳大施隆身微命贱成遂莫悔启处若惊恭惟皇帝陛下明目达聪与人爲善毕修祖宗之旧政遍揽中外之英材建官惟贤宥过无大虽冯生之蝼蚁亦防頼于乾坤臣敢不谨畏自新忠诚内誓念洗心以偿罪谴旣贸贸无可言思发愤以赴防名乆区区不足道报恩无所碎首爲期
　　谢谪兖州通判表　　　　　　晁无咎
　　咎悔难追一更寒暑嫌疑自列敢惮道涂再服寛恩重增感涕【中谢】伏念臣粗知学问本乏材能仕岂爲贫慙居卑之亦分家虽称善伤余庆之已防尝念居不可以求安福孰先于无祸故六年迁徙甘常困于米盐而羣从凋零祗自怜其形影未敢当江湖飞集之数何足挂朝廷论议之间每钦宥过无大之仁则思见危致命之义未试以事孰明此心谅与釡之已多诚挈瓶之何有但知揣已皆是逾涯恭惟皇帝陛下惟时宪天常善救物稽先朝之美意与治古以同兴谓荡荡民无能名佑启我以正故业业日致其孝继序思不忘盖欲得万国之欢心足以敛五福而敷锡虽甚微鄙不终弃捐重念臣顷廹养亲久从补外昨由公坐得谴止以佐官连书亦旣累年实更三赦亊虽自致情则无他庶省循苟免于人非或洗稍容于国是犬马能报况服冠裾樗栎无堪犹足燔燎终自知其死所不敢爱于捐躯
　　谢谪知沧州表　　　　　　　李成季
　　礼官失职甘俟严诛边垒析符尚叨优寄以不可贷之罪防非所望之恩惊魂既还零涕无已【中谢】伏念臣迂踈无取选愞不持惟知任物以直情不思周身而避患每事必问已失仲尼之前知三思乃行终违文子之常诫一昨奉太母因山之制谨百官趋事之期夙有司存各以类举逮夀宫之易奠道虞主以告行竟达空函防败乃事既身爲之官守反自阙于礼文仰误神灵之依中撄仁孝之感过莫大者谁其归之固当戮以市朝可复付之民社眷浮阳之封壤控北敌之喉襟泽浸稽天虽马牛之弗及风声属耳实鸡犬之相闻宜得望人以壮方面敦诗阅礼镇以静安缓带轻裘应之闲暇况乃大河泛滥之后一方饥窘之余必先谨养以惠和尤在周知其疾苦如臣孱暗非所克堪伏遇皇帝陛下天地同仁日月齐照泽及行苇每思视物以如伤网漏吞舟不忍向隅之独泣聊禠官而示罚犹守土以长人臣敢不砥节奉公肃心悔过尽爲臣之道于事无难推爱国之心以民为贵誓殚夙夜少补毫分观海知澜宛隔蓬丘之望举头见日长存魏阙之心
　　谢谪定州通判表　　　　　　　汪彦章
　　众恶必察宜即严诛罪疑惟轻止从薄责衮衮误登于台省漂漂复返于江湖【中谢】伏念臣家世故寒材能特陋窃慕古人之力学偶陪多士以进身编蠧简之十年最爲椎钝鸾防之一月俄致颠隮由非才冒处于必争故公论不容于反击猥烦简礼有玷簪绅尚依鱼稻之乡获近枌榆之壤若非洪造岂有余生兹盖伏遇皇帝陛下博采智能防观情实谓虚舡触舟而褊心不怒虽以无他然强弩射市而薄命先遭莫非自取姑捐稍廪使活妻孥臣敢不仰佩训惩俯深循省日婴簿领甘爲俗吏之沉迷坐置铭诗誓复平生之玷缺
　　谢降官表　　　　　　　　　蘓子由
　　罪大恩寛言者未厌官髙徳薄法所不容尚领真祠实出寛宪【中谢】伏念臣早尘近列无补明时下则拙于身谋上则闇于国体先朝矜其愚陋宥以遐荒前后七年浮沉万死偶真人之御厯敷大号以维新普复旧官亟叨厚禄然臣年廹衰暮知复何爲身利退藏顾未敢请因循于此黾勉自慙虽复追削者五官仍且获安于闲局涵恩至厚爲幸已多此盖伏遇皇帝陛下以尧舜之仁行成康之政衷末忘于旧物恩许毕其余生臣谨当杜门躬耕没齿蔬食知生成之难报姑静黙以待终
　　谢降官表　　　　　　　　　　李成季
　　臣某言八月二十二日都进奏院递到官一道特降授承议郎差遣勲赐如故臣寻跪授讫礼恩被黜方在退思勑局示惩止从薄责重干文宪叠负衅疵抚已兢慙感恩零涕【中谢】伏念臣断断不敏碌碌何知初无竒警以动人每以踈愚而取祸诗礼之训防则尝闻刑名之书素知未学偶预都司之进擢适当常宪之变更宰府任以官寮惟命所赴法吏摘其纸尾谓可则书文旣失于旧章罪宁逃于显戮止从贬秩尚玷承流虽天地无所不容而犬马何以爲报此盖伏遇皇帝陛下聪明睿智以独断庆赏刑威之必行遵制扬功永怀善继乱名改作先务谨诛谓使人改过则能尽其忠故用罚以寛而终归于恕臣敢不省身夙夜砥节事功知无不为庶竭事君之义死而后已益坚报国之心
　　谢出籍表　　　　　　　　　李成季
　　涤瑕荡秽共承雨露之霑濡振衣弹冠莫知手足之抃蹈追惟前日感涕厚恩【中谢】伏念臣生也有时仕而无学智识非逺议论甚卑每慙事徃而知非不悟才踈而多累两干吏议三丐宫祠于颡不可以适河犹叨豢养敝帷或堪于裹马未即弃捐间者上帝降康天祗荐瑞备成寳刻均福蒸民敢期负衅之余生亦惟窜名于载籍此盖伏遇皇帝陛下爱人无已视物如伤赏罚之公时乃天道予夺之节本于人情谓法以示惩旣已屡更其歳月过而必改谁将自弃于君亲曲示涵防一从湔拭而臣计功无取蹈悔良多载省始终方酧万一盖尝喻父老以戴上之羙意教子弟以事君之小心长歌天保之六章百拜封人之三祝云天在望但知倾日以爲心沟壑未填尚冀杀身而报国祗敷诚悃莫罄名言
　　谢复官表　　　　　　　　　晁之道
　　曩縁失职稍削文阶今戴误恩悉还旧物徒挥感涕载激懦衷【中谢】伏念臣陈力无堪叨荣有腼惟闗陜转输之任号爲至繁顾江湖樗散之姿宜其弗称果縁旷败自速谴诃深惟万化之曲成不以一眚而遽去仰蒙全度犹玷驱驰曾未盖于前愆忽载叨于新渥扪心増悸被宠愈惊此盖伏遇皇帝陛下盛徳好生至仁善贷昊穹报况有三灵之荐厘徳泽旁流无一物之失所肆容疵贱亦玷恩荣臣敢不早夜以思造次于是息黥补劓已深愧于生成効命捐躯尚冀收于尺寸
　　谢复官表　　　　　　　　　陈莹中
　　天慈广大笔诏均平靡容纤介之私遂成溥博之施恩光曲逮感涕横流伏念臣禀资下愚积习迷谬屡窜皆由于自取百非难逭于人言蝼蚁何知身庇尧天之大鹪鹩未殒命余汤网之寛臲卼孤踪栖迟莫景方省循于旣徃岂叙复之敢期今顿释于乆覉实大逾于初望此盖伏遇皇帝陛下干行刚徤离照融明冺异辙之多歧防众流于一海此疆尔界齐成大有之年古律今声合奏太平之曲致朽株之防润由沛泽之不偏簪绂难胜但益履氷之惧筋骸已惫莫酧骨肉之恩志常効于倾葵誓敢忘于结草
　　谢复官表　　　　　　　　　李成季
　　天地旣交适契施生之序雷雨方作悉霑旷荡之恩归复官资洗除罪戾莫知手舞但极涕零【中谢】伏念臣材非过人学不知道滥登仕版误置书林必有可观未始铮铮而惊世终无他异但能碌碌以同尘逮蹑省闱遽叅宰属偶官僚之有请谓国宪之当更初无预于讲论漫不思其抵谬罪同破律议在谨诛止镌阶秩之微聊殿籍书之未岂谓矜前车之旣失开局歩于自新川泽纳污一归旷度父母爱子皆出至情此盖伏遇皇帝陛下尧性生知舜聪逺格庻事忧勤而协帝小心寅畏以事天常善救人恐匹夫之失所爲能尽物期一视以同仁曽是孤生亦蒙盛泽并还旧物复领真祠官守不出于田庐家餐尽资于廪粟葵藿之心常在终幸照临犬马之力已衰空慙豢养一无禆报独负生成虽已寖于桑榆顾未填于沟壑犹能中田击壤日陪野老之欢声清夜焚香每效封人之善祝
　　谢复职表　　　　　　　　　晁之道
　　肇新盛礼敷锡湛恩顾虽已废之踪均逮更新之泽职还书殿恩假祠宫曲被宠灵交挥感涕【中谢】伏念臣学非自得愚仍不移早遘休嘉备防识防中罹忧患荐至颠隮屡见收于罪戾之余迄无取于毫厘之効逮兹屏伏益悟竒穷灾疾相仍寖阅嵗时之晚云霄已邈敢希雨露之私忽此叨逢实逾愿望此盖伏遇皇帝陛下延厘神物均福海隅政用包荒施不忘逺致兹孤陋亦玷登庸窃食丘园深愧可陈之力倾心天日永怀未报之恩
　　谢落致仕表　　　　　　　　胡文定
　　蒲栁早衰难待引年之礼丝纶垂奬遽叨复仕之恩拜命知荣省躬加惕【中谢】伏念臣本由质陋亦困数竒少也收科谓功名之可必壮而就飬觉心事之多违旣辜啜菽之欢仍抱采薪之戚欲彯缨而弗遂因敛辔以言归江海飞凫不爲加少蓬蒿息鷃岂曰知还交游莫记于寒温形影相忘于赠答纵宁夜气终歉前修敢图薮泽之踪犹动冕旒之听此盖伏遇皇帝陛下量兼覆载智烛隐微体万物以同仁张四维而砺俗广振混沦之士用彰靖退之规误及迂愚曲加褒勉而臣衞生素拙婴疹未蠲念丹赤之欲输恨筋骸之难强歩趋缓纵目视昏花一壑风烟甘作养疴之地五云观阙空怀拱极之心
　　谢起复知越州表　　　　　　王丰父
　　起于苫块付以麾符圣主异恩小臣难报【中谢】伏念臣衰迟朽质忧患余生方待尽于倚庐遂防荣于分阃屡陈哀恳仰扣听闻靡回从欲之仁特下发中之诏深惟小已曷称殊私属文陛之对扬奉邃旒之清问念前朝辅相之久无易先臣助一时制作之功尤怜旧绩纪嘉祐受遗之事曁元丰定防之勲肆宸笔之一挥破防言于万古金杯赐第玊篆题碑尽还他日之遗荣皆出至神之独断兹盖伏遇皇帝陛下舜躬聪哲汤徳寛仁蔀室久幽辉之日采霜丛旣槁振以春华重念臣昔歳奉亲分符承乏湖山再覩唯触目以増悲父老重迎咸稽颡而太息鞭笞靡用狱讼顿清永念不忘之恩旣逾髙厚将伸莫报之徳敢惮糜捐







　　五百家播芳大全文粹巻六中
　　钦定四库全书
　　五百家播芳大全文粹巻六下
　　宋　魏齐贤
　　叶　芬同辑
　　谢表
　　宫观　　侍养
　　谢宫祠表　　　　　　　　　周益公
　　用逾其分宜咈民瞻诏许其归尚叨祠秩思与天而爲大感无地以寄言臣中谢伏念臣猥以妄人生逢昭代不自量其才力乃过窃以宠荣乆合投闲夙尝控请属飞龙之圣作畴不归心虽老马之力疲讵忘恋主少需三月方敢一言误防英睿之知优假弼谐之礼王人叠至亲札下攽凡可示于留行已毕全于故实逮请议弗容之际犹隆私未替之初内揆冥顽仰辜造化兹盖伏遇皇帝陛下待人以恕驭下惟公念臣早侍元良徐致保全之意知臣自贻众怒难专予夺之私听辞湘水之麾俾领祥源之使擢髪不足以数愚臣之罪捐躯不足以酧圣主之仁惟慿香火之縁上祝乾坤之素
　　谢宫祠表　　　　　　　　　王　信
　　杜门者咎分安田里之居出綍防恩叨赋祠庭之廪眷由宸念感极愚臣【中谢】伏念臣奋自诸生幸逢昭代粤从乾道淳熈之际误防夀皇圣帝之知擢寘周行屡更歳琯郎曹宰掾戎监银台洊陪峻域之游旋冒禁涂之选惟知职守敢爲身谋曲荷保全第从免去不谓英主飞龙之始乃记微臣如蚁之踪兹盖伏遇皇帝陛下睿职自天聪明协帝方绍休于帝统首垂意于人材窃观播告之新每及论思之旧初覃霈渥抆拭之泽优嗣拜诏音咨询之防切顾如庸琐弗忍弃捐独于浃旬之间被此宠光之厚臣敢不益坚素履仰答鸿私小器易盈姑窃斗升之活大恩难报敢忘畎畆之忠
　　谢宫祠表
　　引年谢事将惩不谙之愆优老予祠尚窃无功之禄恩怜至矣报称谓何臣【中谢】伏念臣禀资至愚谋身甚拙劳勤书癖惟五三六经之传奔走尘容殆四十五年之乆心勦形瘵齿豁头童念当休影以处隂且欲息黥而补劓祈上迁于官政庻终尽于天年圣度兼容俞音尚閟怜其衰晚畀以珍台禄足以代其耕遂免啼饥之患食焉而怠其事难逃尸素之讥兹盖伏遇皇帝陛下智烛旁昭仁天广覆方万物之咸覩无一夫之或遗马不收而乌啄疮曲加轸念鹿自走而庖须肉俾免忧疑推此横恩全其末路臣敢不佩韦自戒吞舌知非友麋鹿侣鱼虾自适优游之愿先狗马填沟壑敢忘报効之思
　　谢宫祠表　　　　　　　　　王　信
　　奉香火之縁虽愚臣之旧物拜丝纶之宠实圣主之新恩载省妄庸倍増荷惧臣【中谢】伏念臣禀资踈拙际运休明比叨两省之聨寖歴五年之乆知竭忠而报上敢避怨以谋身退逭谴诃分甘闲散不谓荷防睿眷省记孤踪方窃禄于祠庭旋叨荣于边阃正虞弗称乃得斯行兹再被于俞音俾复霑于渥惠廪人继粟庖人继肉深愧罔功饥者得食寒者得衣若爲报徳兹盖伏遇皇帝陛下雍熈万化爱惜羣材苟非甚无用之人常轸不忍弃之念谓臣驽钝亦世涓尘收其尺寸之长活以斗升之养臣敢不勉安厥守思答所防第虑微躯未免月费歳糜之诮尚坚晚节以酧天施地生之恩臣无任
　　谢宫观表　　　　　　　　　胡文定
　　恳诚上凟惧获严诃隆防下颁许从私愿惊魂稍定厚徳难忘【中谢】伏念臣资禀冥顽生平踦蹇顷叨纶掖不敢误朝数犯权臣遂令去国孤忠莫効宿疹顿侵敌骑猖狂痛山河之失险汉仪照耀幸神武之中兴召自柴门超居琐闼与消川谤免中骇机复降衮褒延登要路湛恩稠叠盍糜殒以爲期弱体尫残恨钦承而弗获逺趋行阙恭俟俞音特荷天慈俾安祠舘此盖伏遇皇帝陛下乾坤合徳日月齐明假病木之浓滋委覆盆之余照俾霑饩廪不蹈风霜慿仗宠灵虽廹摧頺之景精勤药石更图补报之方
　　谢宫观表　　　　　　　　　　晁之道
　　阜财无术省已多愆尚污琳舘之优除益载皇慈之曲被横流涕泗深腼面顔【中谢】伏念臣愚不自量妄尝有志宁杀身而狥主不营私而爲名乃以一介么微之下才而当九府伙繁之剧任特逢睿宠殊异辈流固已惧于颠隮盖乆溢其分量非主张之有素已窜殛之是加爲屈公言止从薄责坐縻廪禄俾色养之弗违尽脱忧虞冀沉疴之遂息并谐侥冒更极惊慙此盖伏遇皇帝陛下格天溥临如日徧照示之罚而使知过加之怒而弗忍诛致庶政之惟和靡一夫之失所乃如疵贱亦在哀矜臣敢不内讼徃愆仰思明训觊获收之末路誓必践于初心倘九死之可酧岂余生之敢惜
　　谢宫观表　　　　　　　　　　晁之道
　　沉痼载涂已甘殒越凌兢俟命亟荷允俞罪大恩深慙多感涕【中谢】伏念臣陈力寡薄赋命邅迍念溢器之易盈宜灾疾之崇降心体俱弊精诚并衰曽不自保于朝昏顾何以寄夫民社虽欲强勉非所堪任輙丐领于祠宫庶获亲于医药恩施如此枯朽更荣此盖伏遇皇帝陛下明察幽防仁霑动植曲矜疲瘵欲更安全贪恋明时倘未填于沟壑徘徊莫齿犹有报于生成
　　谢宫观表　　　　　　　　　张全真
　　引分投闲实縁衰病吁天得请仰沐慈怜名参秘殿之清职庀真祠之秩拜恩优渥抚已兢慙【中谢】伏念臣禀性至愚谋身甚拙早从言责浸冒睿知初无借筯之游谈遍歴髙华之妙选得时则驾岂知富贵之危机直道而行窃慕圣贤之徃躅奚经纶之小补积尸素之深忧况廹衰残乆妨贤路輙伸悃愊屡凟宸旒感荷天明不违人欲许辞荣于禁地俾就録于祠庭虽三径已荒无复乡闾之旧业而一瓢可乐终爲圣世之逸民此盖伏遇皇帝陛下体徧物之尧仁懋勤邦之禹绩兼收羣防宏济多艰于小大之臣各极其器能而进退之礼曲全于体貌遂令孤藐终获便安繄天盖地容莫报君亲之赐虽山深林密敢忘畆之忠
　　谢宫观表　　　　　　　　　晁之道
　　赦蠲罪戾泽被庶工虽在空餐亦归旧秩宠逾其分愧积于中臣【中谢】伏念臣陈力至防叨荣已甚身故闾里名参禁直之华官无事功居享稍食之厚每虞满溢更逮愆尤敢期俾复于故阶将使再临于名郡丐安旧职以养沉疴亟防从欲之恩弥有逢辰之幸此盖伏遇皇帝陛下仁心天覆徳意川流矜此衰残锡之宠禄和气所被因收药石之功膂力虽愆犹冀涓尘之効
　　谢许侍养表　　　　　　　　胡文定
　　沥恳许私自投诚于君父防恩赐可获供职于庭闱仰报矜怜惟知拜舞【中谢】伏念臣未能自信何所取材滥陪入彀之英徒急抱闗之禄光隂荏苒踪迹飘零膳羞多阙于防甘晨夕少谐于定省秪膺严命感激愚衷叱驭戒涂梦寐碧鸡之佳境牵衣结恋徘徊乌鹊之深情矧当喜惧之年深计短长之日臣而留令无所逃诛子或委亲亦将安用况鲜友恭之助已惊血气之衰因露悃悰冒干旒扆幸逃严谴仰奉俞音伏遇皇帝陛下孝通神明徳配髙厚崇六行之举于以明伦凡一物之微悉皆得所俯念服勤之请俾安就养之方施等丘山命轻草芥臣敢不谨当尽心明善本务爲仁羞菽水以致欢饿体肤而弗悔学如未至更殚早夜之思忠或可移终有糜捐之地
　　赐诏　　传宣　　奬谕　　宣召　　赦书谢乞宫祠不允赐诏慰劳表　　　张全真
　　婴疾病之支离吁天有请拜训词之温厚蹐地难胜恩未憗而技穷感旣深而涕陨【中谢】伏念臣一违轩陛遽阅三秋数奉丝纶连牧两郡宣布中和之政拊循凋瘵之民期徳意之遐孚岂劳心之敢惮乆纒羸疾窜身已类于清漳不任剧繁卧阁殆同于东海深虞瘝旷遂露忱诚非敢专图安便之私实恐上误使令之意未防赐可更假褒荣此盖伏遇皇帝陛下徳大包荒仁深念旧以尝承乏于帷幄或可借重于藩垣故虽衰迟不忍捐弃报乏朞年之政宜即谴诃赐均一札之书猥叨劳勉倘未先于沟壑誓仰答于乾坤
　　谢乞宫祠不允赐诏表　　　　　张全真
　　晚境卧疴忱词屡凟至仁藏疾温诏嗣颁恩旣渥而言殚感益深而涕陨【中谢】伏念臣起自三吴之故里洊更两越之名藩意广才踈心劳政拙顾七闽虽稍逺在诸路爲最优奸盗翦除民方奠枕雨旸顺适歳有积仓使臣自择以居易地岂复加此况于衰谢岂不怀安但以禀气素孱衞生仍拙节宣无术致六沴之隂乘汤剂罔功逮三医之徧谒遂披情赤仰扣穆清庻防少避剧繁蹔依羸瘵亦匪专爲便私之计诚恐自贻旷职之诛岂谓慈怜尚閟俞防颁坦明之帝制申贲孤踪曕咫尺之天威敢违睿训兹盖伏遇皇帝陛下尧仁天大汤圣日跻乆任以责成功兼容而收众智故虽病瘁不忍弃捐再念臣视息仅保于余生精爽未还于旧观愧丙少卿之徳寜复享封非汲长孺之贤讵能卧治终虞瘝败上玷使令誓殚体国之诚庶防搦朽而摩钝尚有首丘之志终期置散而投闲
　　谢乞宫祠不允赐诏表
　　冒贡忱辞期遂养疴之素志俯颁温诏猥防藏疾之深仁假荣便藩抚怀震惕【中谢】伏念臣名浮于实用过所长二府徧更守朴忠而自信三州详试慙善状之无闻福旣过而挻灾气早衰而被病兹睿哲大有爲之旦正臣工思自尽之时固将効州县之微劳庶或佐朝廷之大计心劳迹拙欲陈力而不能外强中干叹衞生之无术与其坐俟旷瘝之责曷若亟披悃愊之愚乞解麾符庶少亲于药石未颁俞防复申锡于丝纶此盖伏遇皇帝陛下廓上圣之英姿建中兴之伟业雅重牧民之寄不忘念旧之心知臣粗歴于藩宣当更责成于悠乆谓臣虽婴于疾恙犹堪卧治于平时怛然深厚之辞贲此藐孤之迹防恩旣渥况瞻咫尺之威避事有嫌且惧再三之凟钦承睿训勉竭驽才倘后効之可图岂余生之足惜
　　谢诏书宣谕表　　　　　　　张全真
　　临遣星轺抚伤痍之逺俗俯颁帝綍形恻怛之温言仰睿渥之东渐腾欢声之北拱【中谢】恭惟皇帝陛下躬禹勤俭性汤寛仁总揽权纲体徳刑于冬夏廵行方岳省耕敛于春秋顾黎元乆困于干戈虑诏令徒施于墙壁深求民瘼益固邦基尚忧圣泽之未宣分遣使华而申谕选求时望假之宪府以重其事权赐对便朝付以玺书而稽其课最欲大苏于凋瘵期尽扫于繁苛武夫感涕以衔恩癃老扶擕而观化臣猥司屏翰谬布教条念乆侍于清光亦粗知于徳意坦然明白奉以周旋何止楚王抚三军而挟纩敢师汉吏期千室之鸣弦
　　谢诏书奬谕表　　　　　　　王丰父
　　沃壤千里本庙算以经营赐札十行辱天褒之优渥鼓钟导从父老俱瞻喜动公庭光生私室【中谢】窃以稽山故国鉴水臣湖昔矣茫则就其深而潴水今兹堙塞乃因所利以爲田仰神考之有为自熈宁而经始幅员防七百里首尾逾五十年寖歴居诸益多膏腴与其爲强民盗占而私已孰若立法制拘利以供官曩縁文陛之对扬亲奉邃旒之清问钦承密防来治余畴悉禀宸谟曽无费于毫髪坐兴厚利诚有补于仓箱迨此第功独先假宠祗奉緑绨之赐实均华衮之荣兹盖伏遇皇帝陛下道冒八垓明照万里绍帝勲而髙古耕王籍以劝农膴膴周原或被涵濡之泽茫茫禹迹载成经启之功臣自视疲驽谬当委寄旣乏居官之可纪又岂有功之足知政愧颍川误奉褒扬之诏情同天保愿歌归报之诗臣无任
　　谢诏书奬谕表　　　　　　　张全真
　　瞽言冒献凟已惧于再三聪听兼容虑不遗于千一肆颁温诏俯贲寒踪稽首拜恩铭心载徳【中谢】伏以凶雏狂悖挟敌骑以长驱睿主忧勤整戎车而夙驾天威临赫士气贾余纷万里以争先裒羣防而并用臣顷陪帷幄乆备藩垣衰迟蒲栁之姿蹇浅刍荛之论初非言责祝敢意于代庖窃叹时危嫠靡遑于恤纬輙披悃愊少助询谋敢谓仰契庙谟特形天奬焕发丝纶之重蔚增簪履之荣此盖伏遇皇帝陛下文即康功汤昭圣武陈师鞠旅防书屡上于甘泉舍已从人访问每劳于衢室猥加劳勉误及庸虚一札十行不替始终之遇四郊多垒示通遐迩之情臣敢不味深厚之训词体葢容之大徳老当益壮誓九陨以爲酬知无不言庶万分之或补
　　谢传宣抚问表　　　　　　　张全真
　　叨纡郡组未闻襦袴之謡就遣使轺俯贲丝纶之宠吏民改视山水增辉【中谢】伏念臣夙被简知乆陪严近荐临帅阃録屏翰之防劳还付经帷极儒生之荣遇而臣乆苦隂阳之寇复经风波之涂力乞就闲屡投诚于黼扆曲防从欲更假宠于藩垣慙德意之未宣辱温言之遽及此盖伏遇皇帝陛下天临寰海子惠臣工爱民务极于抚绥念旧加隆于礼貌尤轸竒孤之迹特颁深厚之辞暖然如春载荣蒲栁之质就之如日但倾葵藿之心誓勉効于微劳庶仰酧于异眷
　　谢传宣抚问表
　　未能五月而报政方怀尸素之羞仰惟一视而同仁荐沐抚存之渥使华洎舘舆诵载涂岂惟寒陋之增华咸识圣明之念旧【中谢】伏念臣才钟踈窳景廹衰残继叨剖竹之荣虽殚智力数困负薪之疾蔑着事功已荷优容更垂简记临遣王人之重俯传天语之温此盖伏遇皇帝陛下正五事以承天心推赤心而置人腹眷股肱之辅郡徳泽宜先轸帷幄之近臣宠私未憗每由形于慰藉以増重于观瞻而臣体方中于沉疴神未还于旧观固当自力思称所防倦鸟知还终冀于旷责灵虵咸报庻或勉于后图
　　谢传宣抚问表
　　泽国承流茂着蕃宣之効星轺传命荐颁深厚之词仰睿眷之有加顾微踪之岂称【中谢】伏念臣猥以凡器早践要津荷黼扆之误知入陪二府叨朱轓之重寄出殿三州志大何爲性踈寡与毫髪莫闻于补报筋骸屡困于沉绵周旋郡舍之几时络绎使车之及境温言甚宠拜命加荣此盖伏遇皇帝陛下道大兼容智能旁烛怜簪履之旧物曾侍燕闲録屏翰之微劳益隆体貌衰迟自省荣惧交并虽抚字爲勤未有及民之善政而宠光若此敢忘致主之初心当益勤于后图誓无慙于晚节
　　谢传宣抚问表
　　下车问俗始欲布于寛条乘驿经途遽欲颁于温诏拜恩稽首怀感铭心臣【中谢】伏念臣向防特达之知乆玷髙华之选大恩未报已廹衰残睿眷有加曲垂简记复畀上流之重寄敢辞行路之阻修念违晬穆之容未逾月律亟贲坦明之训就遣星轺式慰覊孤益隆体貌此盖伏遇皇帝陛下廓汉髙之大度推光武之赤心雨露所濡天何心于逺近丝纶之出人自改于观瞻仰恃宠临庶罪戾倘少收于薄効敢自爱于余生
　　谢传宣抚问赐药表
　　辍九重之近宻俯贲温言轸三伏之炎歊宠颁珍剂恩非常拟感溢情深【中谢】伏念臣一去阙庭再罹寒暑余龄晼晚病骨支离未酧覆载之私每廹隂阳之冦欲逃瘝败归乘下泽之车敢谓记怜加赐上池之药此盖伏遇皇帝陛下坐恢逺略力致中兴在知人在安民不泄迩不忘逺察臣乆陪帷幄粗忠朴而无他以臣逺守江湖假威灵而増重阅歳华之殆半辱使驿之洊临臣敢不勉竭疲驽少图补报俗期无犯田收卖劔之牛病或有瘳身効衔环之雀
　　谢传宣抚问赐药表
　　臣某言十二月五日伏防圣恩差入内侍省髙班主管合同凭由司王锡到府传宣抚问并赐臣银合腊茶者临遣星轺速若置邮而传命俯颁奁剂威无咫尺之违顔登受以还兢荣自失中谢伏念臣叨分近辅莫着微劳頺龄浸廹于西山况婴衰疾短景适临于北陆尤若祁寒是资服食之良以御晦明之沴岂薾然之枉质特简在于清衷旣贲温言复加珍赐尚方修制灵于紫府之丹御寳缄封贮以白金之器王人俯洎父老欢迎此盖伏遇皇帝陛下居上克明使人以礼俾尽股肱之力庶全体貌之诚念臣顷参帷幄之筹义同休戚怜臣宻备藩垣之寄众所观瞻特假宠灵以荣观听起漳濵之沉瘵指日以须存魏阙之精诚戴天知感誓图九殒仰报万分
　　谢传宣抚问赐药表　　　　　王介甫
　　睿使宠辞载华原隰寳奁珍剂加贲丘园臣【中谢】伏念臣少出衡茅晚陪帷幄徳輶寄重才浅知深但念里居长负丘山之责敢期宸眷尚留簪履之矜此盖伏遇皇帝陛下天帱无疆海涵不弃戴难忘之盛徳岂特铭肌抚易尽之余生唯当结草
　　谢赐诏药物表
　　辍宫闱亲近之臣临湖海寛闲之野授之药物抚以训辞尸厚禄而无劳谓当诛絶捐大恩而不报弥所兢慙臣【中谢】伏念臣出本覉单自甘沦弃晚由朴学上误圣知智曽昧于保身忠每怀于许国防诬甚巧窃忧解免之难危拙更安特荷眷怜之至况逺迹乆孤之地实迩言易间之时而离明昭晰于隐微解泽频繁于踈逖此盖伏遇皇帝陛下以上仁含垢以大智容愚弗使南箕得侈簸掦之状更令北户坐防临照之光薾然垂尽之病躯沱若横流之感涕惟困穷无理犹致命于一餐顾冒昧不赀敢防懐于九死
　　谢奬谕表　　　　　　　　　晁之道
　　遵奉圣谟缮修戎备载纡睿奬増激懦【中谢】窃以朔方奥区天下重地神考讲安边之防尽古今之所长圣朝广嗣武之声兼小大而毕举维是城守之具未完萃聚之功亲喻徳音徃图伟绩遂一新于戎器益坐震于天威实惟圣制之修明亟获事功之建立顾慙迂拙误玷宠褒此盖伏遇皇帝陛下天运沉机日昭独智务讲兵家之上防以究圣人之极功兼録防劳用劝羣吏臣敢不勉驱驽蹇图称使令定正山川荐克就绪惟兹一道方促奏防斯仰体于顾怀誓永坚于忠节
　　谢奬谕表
　　犴狱屡空皆本克寛之徳玺书亟下倍怀非据之惭仰窥惊俯揆战栗【中谢】窃以畿分千里辐辏万邦虽有赵张之才犹限狱市之寄乃今朞月忽三敞于圜扉考古盛隆未一书于方册岂有司能使其不犯宜圣主独以爲极功顾録微劳普加误奬云章垂象已旁烛于三辰奎璧载图仍谛瞻于八法夫何冒昩获此遭逢此盖伏遇皇帝陛下大徳好生成功宰物罔兼庶狱遂臻刑措之隆申劝羣工特厚衮褒之宠而臣虽参实试独负空餐上惧贪天以爲功下愧因人而成事永藏汉礼自欣千载之时力诵尧仁愿拜万年之夀
　　谢奬谕表　　　　　　　　　张全真
　　臣某言近者本路诸处羣盗相继平殄縁乆勤圣虑畧具奏知今月初三日伏防诏书奬谕者四郊多垒尽陶箫勺之和一札成文误被丝纶之宠吏民改视山水増辉臣【中谢】窃以盗起贫穷故诗人咏盈止而后宁止治贵清净故循吏谓胜之不若安之矧惟江西稍逺阙下狃嚚讼之习而稔熟其兵甲遭焚掠之暴而隳废其田庐蚁聚蜂屯旣结而不散草薙羣殄垂尽而复生上轸九重之忧尤艰一路之寄如臣本无术略加以衰迟亲承训勑之音恭布寛大之诏人非木石固知怀徳以归心惟有豺狼亦或畏威而革面至于遣戍兵而督捕歼首恶以示惩政以罔悛殆非得已故稍戢弄兵之俗汔可小康未能臻奠枕之期旷然大变心旣寛于忧顾迹颇类于言功乃防旌阃制之微劳降玺书而褒谕人所助者信也实由圣徳之诞敷臣何力之有焉愧恩言之重渥此盖伏遇皇帝陛下汤大徳达舜四聪孝通神明外黙孚于强敌化行江汉内自格于羣偷欲奬励于庶工故推扬于一善臣敢不仰体劝功之德意铭深厚之训词俯思善后之方息愁叹于田里庶防晚节不辱睿知
　　谢遣中使抚问表　　　　　　王介甫
　　孤臣疲曵自阻进趋圣主慈怜犹加抚谕【中谢】伏念臣晚陪休运特荷异恩横草无功每恨弃躯之晚负亲有疾仍惭制禄之优岂谓陛下所总万机不忘一物乃因輶轩之出俯逮踦屦之遗仰荷眷私唯知感涕
　　谢宣召表
　　含哀去国扶惫造朝黻坐禁严许之燕见玊堂闳丽赐以叨居申饬使人就传徳意事虽有故宠实非常莫知报称之谓何徒荷眷求之如此
　　谢赦书表　　　　　　　　　张全真
　　际河之封再归版籍配天之泽覃被幅疾置流传舆情呼舞臣【中谢】臣闻晋鏖符秦于淝水之上犹勤八万之师吴奔曹魏于赤壁之旁仅保三分之地糜烂其民而战功烈如彼而卑坐视中原以资敌国曾未有不烦遗镞遂得侵疆卓然标一代之勲焕乎如今日之懿此盖伏遇皇帝陛下广大配天地孝悌通神明料强敌于沉机决大疑于独断修政事而复周境何愧宣王敷文徳以格苖民逺符虞帝旣获和戎之利大推肆眚之仁臣夙賛钧衡荐分藩翰惠此中国已共沐于湛恩抚在四夷愿永观于丕显







　　五百家播芳大全文粹巻六下
　　钦定四库全书
　　五百家播芳大全文粹巻七上
　　宋　魏齐贤
　　叶　棻同辑
　　谢赐赉表
　　文字　厯日　衣带　鞍马　赐第　药物赐宴　生日
　　谢状元以下赐周官表　　　　　陈诚之
　　圣经雅奥诞申儆于百官宸翰昭回用垂贲于多士得兹未有怳若自惊【中谢】窃念臣等猥以迂愚粗勤学问身与诸生之列名叨六艺之科考师友之渊源盖惭于甚浅论政事之得失或愧于不知载省其中未堪自信陛下矜其无状将试临民谓何必读书恐弗充于为学而不克师古亦因匪于攸闻若昔大猷布在方防虽在羣儒之所习尚忧一旦之或忘爰札周官以彰圣训上不及于簿书期防之务下无问于米盐细碎之烦戒于典常劝之功业道本稽于文武炳若丹书笔夐掩于钟王倬兹云汉窃瞻伟观仰认渊衷乐此光华下逮愚陋兹盖伏遇皇帝陛下德参化育诚茂经纶念夫法令为师恐流于刻薄要以诗书临政可致于中和于其筮仕之初导以见经之防肆令么麽均与恩朌臣等谨以十袭寳藏三复告诫不惟逸豫将终身而由之奉以周旋顾从政乎何有其为感极至于涕零
　　谢赐御制孔门七十二子賛表　　魏道弼
　　奎画交章丕显杏坛之至教牙籖玉轴蔚为泮水之荣观伟此道之兴崇振斯文之烜赫三熏拜赐十袭秘藏【中谢】窃以元圣素王虽一时之穷厄立言垂训实万世之宗师受其义者三千速而肖者七十类升堂而入室咸附翼以攀鳞自昔流传见史臣之称赞于今特盛仰圣作以褒扬如闻鲁国之弦歌恍若孔门之问答焕龙光之所被觉庙貌以増辉普颁惠于儒宫用开明于士类兹盖伏遇皇帝陛下多能天纵盛德日新当万机之燕闲探六经之奥防发为睿藻逈超两汉之文亲洒宸毫髙出二王之法恢张吾道竦动多方臣猥以诸生钦承宠锡潜心熟读真同易义之重爻盥手披观下陋唐宗之三絶
　　谢赐御书孟子表　　　　　　范元卿
　　蕴奥之义黙契于渊衷昭回之文发挥乎宸翰分颁有宠拜赐惟寅【中谢】窃以战国纵横众言淆乱乃笃生于亚圣以丕振于醇风辟杨墨之功不在禹下非尧舜之道不陈王前着为一经垂之万世伏遇皇帝陛下投戈讲艺肆笔成书既深造于七篇复妙臻乎八法写之琬琰炳之丹青鳯翥鸾翔载出河圗之画金声玉振复传洛诵之文臣猥被鸿私亲瞻睿藻乐与诸生之讲习益昭治世之升平
　　谢赐御书孟子表
　　拟圣而作尽包罗天地之情肆笔而书发昭回云汉之象宠颁儒馆増贲人文【中谢】窃以百家存而醇者孟轲孰传是学万世知其解者大圣独尊斯文惟黙契于渊衷爰发挥于宸翰绍唐虞雍熈之治辟杨墨放荡之辞炳若丹青写之琬琰坐令亚圣之道复振右文之朝兹盖伏遇皇帝陛下盛德日新多能天纵翫味七篇之奥纵横八法之精洛书河图阐千龄之秘蕴璇题寳阁耸多士之伟观臣敢不奉以周旋道之德意谨庠序而申孝弟但明人伦薄税敛而易田畴更期民富
　　谢赐御书孟子表
　　潜心德奥难量圣学之深微肆笔书成共仰奎章之炳焕敦化孰大拜赐为荣【中谢】窃惟典学乃帝王之心游艺亦圣人之事虽文没而道未坠于地自轲死而道不得其传兹由心画之精得究人文之盛恭惟皇帝陛下道妙自得天纵多能方万机之迓衡遍乙夜以监古谓知言之要一本仁义而得书之体不外形声乃于七篇之中备见八法之妙取诸运掌契若合符眷兹在外之臣亦被非常之赐臣幸窥宸翰庻获尽心奉以周旋倬彼云汉之显著格于上下昭然神物之防持
　　谢赐御书传神賛表　　　　　秦　桧
　　云汉之章炳燿荡日奎璧之画森列昭天自惟粪朽之姿曷称龙光之泽对扬大赐熟复深慙【中谢】伏念臣山泽臞儒铅椠末技麞头防目甚寝可憎马勃牛溲虽收何用画蔑闻于筹笔圗敢望于凌烟属上圣重整于乾坤俾逺臣宻依于日月考甘露麟阁之选防永平云台之篇绘此支离藏之中秘冠标题于博陆亲洒仰纽书之成先兴賛于蔚宗视草靡一辞之措髙蹈前古流芳匪今此盖伏遇皇帝陛下天纵多能日新盛德依于仁而游于艺思其始而成其终谁谓愚昩首叨显设臣敢不仰布四体精白一心才不长而貌不扬所资术正教之先而述之谨更懋义方
　　谢赐御篆碑额表　　　　　　王丰父
　　臣某言伏防圣慈特降御笔发明先臣某旧劳特赐御篆神道碑额及勅差官撰书碑文添修碑楼并立石者闵四朝之故老前绩久湮仰八字之神毫沉寃一洗恩归独断事协公言墓隧生光门闾复振【中谢】窃以宣尼表延陵之墓止获素王之褒明皇题懐慎之碑顾匪圣君之作犹事美于当代而名传于无穷恭惟皇帝陛下仁冒天渊明齐日月焕尧章而致治纂禹绩以圗功廸髙后以康兆民永懐先烈定大防以安宗庙爰轸旧劳重念先臣早逢嘉防遇圣神于五百歳位宰执者十六年有协賛事功之勤及维持法度之效念嘉祐受遣之事余藁俱存察元丰建嗣之初忠言莫掩特下发中之诏用明既往之勲俾立丰碑庸旌旧垄松楸改色原隰増辉帟席弥文已极春秋之法跳龙寳篆更髙科斗之书裁铭属乎相臣书丹诏乎法从俾完杰阁复命枢庭殊方传以欢忻善类为之鼓舞精忠旧德事既白于九泉弱孤微躯报共期于一死
　　谢赐御笔表　　　　　　　　晁之道
　　二圣奎圗恭承睿览先臣勲德深轸皇慈亲御宸毫俯临蔀室三光防照千载増荣【中谢】伏念臣先父臣某勤劳百为夷险一节昔事仁祖再登宰衡外则成河朔百年之功内则启嘉祐援立之防原陵嗣服深褒王佐之才神考尊贤特右相臣之席晚被元丰之诏大明至和之功位冠宗臣勋在王室凡圣谟之询逮与睿眷之宠嘉翰墨具存赓歌未逺获彻圣神之听益昭皇帝之明曲念遗忠俯矜哀绪忽惊云汉下烛草茅惟一旦之所防岂平生之敢冀而臣艰难薄命蹇浅下材自蹈穷途仰慙先烈数勲劳于多士无不遭逢独寒瘁之一门最为衰替果防悯恻特借辉光此盖伏遇皇帝陛下惠泽川流皇慈天覆治功骏伟稽二圣而比隆诚意简孚格三灵而并贶休符众至协气横流惟八方覆载之间举无不获岂四朝勲劳之后乃忍独遗收之罪戾之余被以涵濡之赐恩加没世荣动里闾念臣积愧冥顽粗传忠孝独叩天路以明父勲不辞斧钺之严诛必冀精诚之上达前防昭鉴尽涤往愆今叨宠灵更逾始望自惟困踬实废生成冀曲加于保全俾少振于门户臣敢不内思淬砺外当激昻砥节立名不负教忠之训阖门殒首少酧报上之心
　　谢赐戒石铭表　　　　　　　张全忠
　　陛戺勒铭夙仰祖宗之猷训輶轩传轺载新郡邑之观瞻跽受以还兢荣罔喻【中谢】恭惟太宗皇帝削除僭伪统一寰区属四方新脱于干戈期百执恪遵于轨度肆颁圣制用谨官箴炳若丹青掲颂庭而咸覩写之琬琰垂永世之不渝吏有劝惩人亦康乂阅歳华之滋久致睿藻之弗宣有懐在位之苟媮深轸斯民之困敝得故臣之遗墨见上世之宏规爰广勤宣亲加賛述大书深刻粲然盘鼎之文俯翫仰思竦若韦之佩此盖伏遇皇帝陛下寛仁厚下勤俭保邦率由旧章绍复大业何必官刑之儆自然民瘼之除紫诏相辉陋汉王之一札黄堂増焕配章圣之七条臣久逺清光猥叨重寄惕然拜赐曽无咫尺之违顔何以酧恩尚勉期年之报政
　　谢赐戒石铭表　　　　　　　葛谦白
　　天语丁宁诞敷寰宇云章黼黻俯逮私门祗奉匪颁惟知钦佩【中谢】窃以太宗皇帝忧国若渇视民如伤虞郡县之吏游食以瘝官虑奸贪之臣瘠人而封已亲纡寳思申勅庻邦立为戒石之铭光动奎躔之次庻乎委质之吏咸有奉公之心而乃睿训弗昭攸司尚阙虽知惇史所载固磊落而弗陈然非迩臣再书殆淟汨而难见恭惟皇帝陛下励精庻政聿图康功以孝奉先故宣布前朝之美以仁利物故发挥永世之规以谓德宗尝制台衡之铭明皇大颁令长之戒犹传琬琰显示臣邻惟昭代之彛章实作万方之药石倘稽遐布曷示深慈爰锡辅政之臣俾奉如丝之防臣谨丕承德意上体格言孙子袭藏永作缇巾之寳晨昏警醒掲为坐右之观
　　谢赐元祐新编勅表　　　　　田承君
　　一成不变君子所以尽心百世可知圣人所以救弊道存损益法有重轻讲求既合于大中详用必归于至当颁诸率土赉及愚臣祗荷宠光伏増腼汗伏惟太皇太后陛下躬任姒之德秉尧舜之心宣室斋居既亲于庻事明光断狱乃止于数人尚虑滋彰务通贯变俾之难犯而易避盖出恶杀而好生克成几措之风诞布不刋之典臣猥防近侍误简清衷顾此新书亦防大赐坦然明白既无详谳之疑奉以周旋期尽哀矜之志载惟圣训永得家藏
　　谢赐厯日表　　　　　　　　崔德符
　　舟车所至尽袭汉仪冠带之伦咸遵周朔【中谢】恭惟皇帝陛下明兼五纬道贯三才宰制羣伦春生而秋杀鼔舞万类神动而天随固已辅相物宜弥纶元化而复谨歳端而布政修阳厯以御时合璧连珠日月之行弗过方舆圆盖天地之运靡差分至启闭之可知生成作息之功斯在惠我邦国锡之庻土而臣猥以谫材假守方郡恪推时令自洽于丰年宠佩恩宣永镌于圣训
　　谢赐厯日表
　　惟圣统天以时诏事肆颁纪厯深谕化工【中谢】恭惟皇帝陛下治识惟几道昭不宰祗事上帝谨陟降以无违克绥兆民致弛张之有序仍俾承流之吏悉知从政之方力赴事功弥有逢辰之幸顾慙驽蹇徒兴既老之嗟
　　谢赐厯日表　　　　　　　　晁之道
　　恭典神天载颁纪厯凡预承流之寄举知从政之原【中谢】恭惟皇帝陛下以道御时观民设教配乾坤之覆载极雨露之生成嘉与庻工共严七政春耕秋敛俾衣食之无违隂惨阳舒致德刑之有序臣敢不敬率旧典奉宣至仁期勿夺于民时愿同歌于帝力望云载跃仰圣化之维新抚已自知惧功名之或晚
　　谢赐衣表
　　寒律肇开已届始裘之皇恩下逮猥颁在笥之珍拜舞以还曵娄増愧【中谢】窃以遣赉绵楮汉文独赐于藩臣解锡防防光武苐加于骁将未若霈寳慈于列位错文篚于周行均戴龙光共深爵跃恭惟皇帝陛下谦光御下晋昼接人布明明之德而衣被四方昭灿灿之仪而粉饰百度致兹臣寀冒玷恩华臣敢不尽瘁王家协恭公上庻乗轩之鹤少逃窃位之讥而在梁之鹈无复冒恩之刺
　　谢赐冬衣表
　　出笥分珍在庭均赐方此御冬之始俱懐挟纩之温【中谢】兹盖伏遇皇帝陛下子视庻民天临羣下遇之有礼俾知臣节之恭岂曰无衣独觉君恩之重臣等敢不力图其报仰称所防惟公尔以忘私庻服之而无斁
　　谢赐冬衣表
　　观天四序敛一气以成冬稽国九经与羣臣而同体趣颁商笥下逮周行陛下丕冒羣工诞敷洪施当未明求衣之际穆若有懐顾大寒索裘之时凄其将至乃申旧典以示深仁臣等覆被君恩糜捐邦赋仰思报上倾星辰拱北之心俯念裕民斥杼柚大东之咏臣无任
　　谢赐衣金带表　　　　　　　王龄
　　纶言下逮惧噐使之非宜恩数有加顾身章之弗称退量侥冒弥积兢慙【中谢】伏念臣性姿惷愚世阀寒瘁独遇盛明之旦亦晞奋励之规误窃儒科曽是青毡旧物推迁仕牒徒惊华髪垂颠依造化之大钧乏毫厘之小补越从琐闼擢寘宪台图退避之无由服荣宠之若此虽将自竭曷报所防兹盖伏遇皇帝陛下轸念臣工修明典礼示等衰于百执致藩饰于羣伦既厚匪颁俾有曵娄之焕曲形慰藉终逃负乗之讥仰戴生成敢忘糜捐
　　谢赐衣金带表
　　仰承恩纶复持从槖赐身章之过渥顾物论以多惭【中谢】伏念臣禀性惷愚入官迟暮心常震悸早縁忧患之侵臂輙拘挛颇觉筋骸之老愿投闲散庻养病羸茂林丰草之可思佩紫懐黄之弗称退惟忝冒实出遭逢兹盖伏遇皇帝陛下道大兼容仁深善贷衣被万方而加名数之谨鼓舞羣动而推爵赏之优致兹衰孱亦预褒饰臣敢不勤劳夙夜衔戴睠思永言糜捐之期不辱曵娄之美臣无任
　　谢赐玉带表　　　　　　　　　王介甫
　　臣某言伏防圣恩以收复熈河洮岷叠宕等州特加褒谕亲解玊带赐臣者尸位列侍方临极辨之朝御瞻传独拜非常之赐宠绥狎至恳避弗逾焜燿有加凌兢无措【中谢】窃以河洮之业兆自圣谟方虎之材进非师锡片言投匦遂察见其有孚众訿盈庭预照知其无生目以至授兵算食搜卒第功能毕协于始谋实仰归于独断如臣蕞尔何力有焉伏惟皇帝陛下善贷且成劳谦不伐弛旷瘝之大责録将明之小忠扬于广除委以珍御瑟彼英瑶之质焕乎华衮之言临授用光顾荣逾于古昔退藏惟谨知燕及于云来施更厚于解衣报敢忘于结草
　　谢赐衣袄表　　　　　　　　　晁之道
　　恩言温厚已惊春律之回赐服焜煌更觉天光之被抚躬甚陋局地知惭【中谢】臣闻在笥劝贤人思务得解衣抚士众必捐躯亲逢晏粲之期共载光华之宠恭惟皇帝陛下仁敷动植威服蛮夷垂衣而四海宁振领而百事举载御如裘之礼爰思无褐之诗并赐恩荣俾谐安吉审观战士已无皲瘃之虞深省孤踪必获糜捐之愿臣无任
　　谢赐春衣表
　　青春三月时已廹于载阳丹禁九重衣特颁于在笥虽动曵娄之愧敢忘衣被之仁拜授省循凌兢罔措【中谢】恭惟皇帝陛下缉熈庶政藩饰羣工亲御弋绨事毎闻于克己宠颁束帛礼特厚于优贤粲然箱篚之仪漙及簮绅之列臣秖膺缛赐衔荷湛恩顾影知荣共诧章身之焕不衷是惧深虞濡咮之讥
　　谢赐对衣金带并金鱼袋银鞍辔马表
　　王履道
　　出襜裳于内府束以环金引逸足于天闲副之钉辔宠光洊至震惕弥深【中谢】伏念臣学昩美身材难致逺偶亲逢于盛旦遂践歴于华涂在坰之马思无邪既絷维之是就如子之衣安且吉曽藩饰之已多敢縁因任之求更冒匪颁之渥兹盖伏遇皇帝陛下如天覆物以道驭臣顾虽疵贱之躯亦被便蕃之数不称其服终无濡翼之功既闲且驰徒诵巻阿之义其如报効已誓捐糜
　　谢赐对衣金带鞍马表　　　　张全真
　　讨论润色已惧空飱衣被服乗更防蕃锡冒宠章而増悸超禁路以知荣【中谢】伏念臣久安龙具之贫居岂识蚁封之试足羁孤寡援谁怜范叔之寒灾祸冥心久悟塞翁之失窃重金之显服跨沃辔之名驹病骨支离睿恩优渥此盖伏遇皇帝陛下仁而徧物哲以知人骏骨而市千金灼知诚意狐裘之非一腋务尽众长乃捐在笥之珍曲示解骖之惠臣敢不仰思藩饰俯効驰驱束带而使与言倘不愧缙绅之列据鞍而示可用庶几逃负乗之讥
　　谢赐对衣鞍马表　　　　　　王介甫
　　出大庭之显服束以精镠引内廏之名驹传之错采隆恩所逮朽质奚胜【中谢】窃以臣弱力浅闻久忧积疹中预从官之选外防守将之权仅免谴诃更防收召论思润色曽莫効于防劳衣被服乘乃前叨于异数此盖伏遇皇帝陛下醲于庆赏详在招延因示眷懐使知奋励誓竭愚忠之报冀无虚受之嫌
　　谢赐绍兴府行宫赐本府充治所表
　　张全真
　　六飞回驭想清跸之余音一札疏荣复黄唐之旧观吏民交庆屏翰増严【中谢】窃以总帅七州提封八县听事所在相攸允宜鉴水环城奠禹廵之沃壤龙山负海画秦壤之竒峰防逢辇毂之驻留焕发湖山之深秀逮于法驾实拟陪都属行殿之久虚眷守臣之侨寓乃捐管籥以重藩维家在楼台真践诗人之胜防森兵卫稍知州将之雄居靡敢安恩岂无自此盖伏遇皇帝陛下励精以复境土布德以绥迩遐俯稽晋文桑下之言懐安是惧逺迹汉髙马上之略暴露靡辞复矜羣下之宣劳惟恐一夫之失所方书下下之考遽享潭潭之居广厦千间已免震凌之患土阶三尺尚存简素之风忝惟帷幄之旧臣获拜帡幪之新宠一日必葺敢忘前哲之规四方于宣期壮辅藩之势
　　谢给还赐第表　　　　　　　　王丰父
　　先臣被谤已经三纪之年圣主明功惟恃一日之泽载颁宸笔复畀故庐百口有归九泉衔感【中谢】窃以既宣劳于国则延赏于朝圗申伯之居昔褒于臣绩复周公之宇实出于君恩重念先臣早以艺文浸阶膴仕擢自仁皇之世相于永祐之朝经体賛元克彰于成烈受遗定策首建于忠言遽兴身后之谗诬尽削生前之秩赐非遭上圣孰正旧劳兹盖伏遇皇帝陛下有生毕容如天之覆无幽不烛若日之临明已判于是非惠乃加于存没父老叹息再兴萧第之开车马轻从益觉于门之大族庖复共寝庙载安里旅无烦闾师相庆扶老携防再成团集之欢饱食逸居永戴帡幪之赐仰图报称更誓糜捐
　　谢赐功德院表　　　　　　　　晁之道
　　欵祖考之潜宫永懐先烈眷股肱之旧德申敷湛恩存没知荣臣工胥劝【中谢】伏念臣先臣某援立英祖辅翼神宗肇先嘉祐之功备载元丰之诏勲居第一宠极无前惟先垄肇建之始因乃昭陵念功而特赐晚从例夺仰愧夙恩果深轸于至慈亟复归于旧物荒原动色拱木生光此盖伏遇皇帝陛下诚心动天孝德锡类念神灵兴起之所自悯辅弼賛襄之有劳茂典殊私度越常数俾先朝受遗之元老终不没其幽光顾九原未冺之忠魂必有酧于渥泽臣无任
　　谢许受嘉王书送表　　　　　　王丰父
　　臣某言今月二十日皇子嘉王以臣被防撰府第上梁文书送到银绢等尝具奏状辞免奉御笔不许辞免令收者属文无取优以宠颁陈免弗俞贲之宸翰光生幽蔀感溢忠衷【中谢】窃以受诏輙成汉专枚皋之誉援笔可待宋独王融之称倘非敏捷之才曷显文明之盛如臣者禀资甚陋赋分数竒辱神圣之误知以词章之末技含毫落笔恨相如之思迟鸣玉铿金乏君房之语妙毎叨眷奬夐絶等夷属朱邸之聿开陞脩梁而告就遽传密防谬索鄙文拜贶殊常露诚祈免仰跳龙之寳字忽落人间霑披鳯之殊恩载加私室此盖伏遇皇帝陛下尧文照世禹度包荒迹至眇而莫遗劳虽防而必赏人咸自竭功格太平重念臣忧患余生恩华特起稽山太守媿冒买臣之荣汉闼拾遗空有汲生之愿终圗捐糜上答知怜
　　谢赐汤药表　　　　　　　　王介甫
　　隆恩博施弗以遐遗弱力薄材岂能仰称【中谢】臣久叨重任上误圣知特荷眷怜备昭诚悃付以便安之郡休其疲曵之躯跋涉之路未穷问劳之恩先至玺书甚厚药物兼珍此盖伏遇皇帝陛下丕冒海隅宠绥臣庶簮履之旧不忍于弃忘云天之髙毎存于庇帱永惟报効徒誓糜捐
　　谢赐夏药表　　　　　　　　钱防政
　　典籥陪都夏时载阅分珍御府上渥重颁恭啓驿函敬只奁剂伏念臣思虑久耗精神易衰薾骸望息于云间良药忽从于天上清风濯热氷圆夸玉井之氷大火流金雪散胜红炉之雪涤除烦郁扶起支离此盖伏遇皇帝陛下情寓南薫心常东顾欲除民愠俾逃内热之伤先贲臣躬使布中和之惠臣既无惮暑惟有兢淩思已安私尽出匪颁之德去民疾苦举为仁寿之归庶满愚衷仰酬大赐
　　谢赐喜雪宴表　　　　　　　吕伯恭
　　同云雨雪南山已咏于丰年湛露晞阳北阙载开于华宴光生觞豆泽浃簮裾恭惟皇帝陛下昭受天休鉴观民阜醴泉甘露靡容太史之书防酒嘉肴独侈农夫之庆凡陪镐饮咸识尧心臣等滥列垂绅喜均侧弁一之日二之日既沐洪恩千斯仓万斯箱行观嗣歳
　　谢喜雪赐宴表　　　　　　　葛谦白
　　烛龙照山优渥已彰于天瑞游鱼在藻燕胥曲荷于君仁命出九阍庆均百辟恭惟皇帝陛下躬持慈寳黙运道枢时调玊烛之和气协瑶花之应三灵孚佑九扈兆丰肆颁湛露之恩大作需云之席宴觞有衍朝弁无哗移方丈之仙山奏钧天之广乐赏同梁苑凝曜悉骇于竒观享类钧台鼓腹尽霑于饫赐臣滥叨燮理实预荣懐秩秩初筵已敦崇于体貌缕缕丹悃誓归报于忠嘉
　　谢赐生日礼物表
　　驿使星临芝封天降曲记始生之旦旅颁多物之仪只荷慈怜徒深感惕【中谢】伏念臣亲逢亨防寖躐荣涂职庀金华术业何禆于广厦班通黄阁谋谟莫効于严宸方懐冒昩之慙忽享便蕃之赐牧分生饩樽漾香醪珠舂防防之良玊屑桄榔之美骈兹庶品并赉罔功此盖伏遇皇帝陛下礼备养贤仁深接下特存彛制宠示恩私饫赐所加已拜匪颁之渥素飱是惧敢忘尽瘁之忠
　　谢赐生日表　　　　　　　　王介甫
　　臣某言伏防圣慈特差臣女壻前守常州江隂县主簿蔡卞沿路押赐生日礼物一对衣着一百匹金花银噐一百两马二匹金镀银鞍辔一副者寛假之恩幸从于私欲匪颁之宠尚玷于常科知报称之良难积惊慙而实厚伏念臣见收末路承乏近司犬马之力已殚讫无补报蝼蚁之诚自列窃幸退藏尚兼将相之崇且受藩维之托叨逾已极赐与更蕃此盖伏遇皇帝陛下仁冒海隅礼优臣庶宥众尤之积累示全度之并包爰及微生具膺殊奬致养以乐永懐弗洎之悲移孝则忠敢怠进思之义
　　谢赐生日表
　　慰藉温言匪颁异数荷恩勤之及此思报称以蔑然【中谢】伏念臣缪简帝心叨陪大政以久孤之朴学当难遇之盛时虽罄愚忠何禆圣治门弧可想方永念于劬劳台餽有加更上烦于宠奬此盖伏遇皇帝陛下施仁品物致礼臣邻将备责于安危故俯同于忧乐所愿输忠而后食敢知得赐之为荣矧生已之至恩已云不报独事君之大义庶或无慙
　　谢赐生日表
　　玺书加奬台餽示优屈使者之光华发里门之荣耀【中谢】伏念臣才非秀颖势又羁单方少也臣父教臣以为已之功及长也臣母勉臣以许国之节叨逾至此称效阙然慈训久孤每感劬劳之日恩颁优渥更慙明盛之朝此盖伏遇皇帝陛下智临方来慈保臣庶加以物多而备礼使知意厚而尽心臣敢不自竭断断之能庶以少申惓惓之义


　　五百家播芳大全文粹巻七上
　　钦定四库全书
　　五百家播芳大全文粹巻七中
　　宋　魏齐贤
　　叶　棻同辑
　　陈乞表
　　乞外任表　　　　　　　　　刘莘老
　　不备而惟其人故辅臣必有贤者无功而在其位则诗人所以刺之輙控吁天之诚冀逃累国之责【中谢】伏念臣越从羁逺擢寘显严才不足以达政经学不足以断国论无嘉猷以副虚伫之托无重望以慰具瞻之心顾慕留连逡巡俯仰虽皇慈之善贷岂清议之所容夫物理之常噐满则易覆古人之戒位髙者疾颠加之多惧而积忧是以早衰而易病外虽强而中涸目常眊而发童日廹倾危上孤任使再殚蝼螘之志敢避鈇钺之威伏望皇帝陛下大明烛幽至道成物察臣今日进退之计本无他肠贷臣累年尸素之愆俾全晚节庶稍循于礼义免大玷于生成蕃宣倘界于一州报効敢辞于九陨叩阍俯伏得请是期
　　乞外任表　　　　　　　　　前　人
　　臣闻事君必尽其诚故当无隐陈力有时而止盖以不能輙倾底里之懐仰渎髙明之鉴【中谢】伏念臣所学昩陋禀生拙艰敢希当时之功名徒慕古人之节行逮四朝而窃仕遭二圣之误知滥厠羣材遂与初政迁进歴尘于三省首尾已及于四年不系去来无能轩轾匪唯智虑浅而已竭加以忧患多而早衰两目频昏百骸多疾迟回恋宠出入腼顔内招窃禄之灾外坐妨贤之罪与其待人言而后去上烦典刑不若揣已分以自陈犹全出处輙倾孤恳愿丐一州伏望陛下廓日月之明大乾坤之度矜此已疲之犬马贷其无补于涓尘特推从欲之仁不惜分符之宠使有民社宣惠泽而下流庶于桑榆收防劳以自効欲乞解罢职事除一外任
　　乞外任表　　　　　　　　　前　人
　　近上封章愿辞职任恭承批答尚秘俞音輙再冒于谴诛非敢轻于出处【中谢】臣误膺奬拔本乏噐能一预政机四更歳籥有妨贤之积愧无事道之显名毎惊弱植之漂揺常赖至仁之掩覆满溢必殆盈虚有时非不知圣神之运难逢天地之恩未报然才智止于如此踈缪见于已然用之易穷如防之五技去不为少若鳬之双飞况爵禄者天下之至公难贪而久处进退者人臣之大节窃冀于少完倘可效于涓埃顾何分于内外伏望恻其恳欵赐以始终大谴大诃稍骩黜幽之宪有民有社愿膺共治之咨誓将勤养于小民尚得仰酧于洪造
　　乞外任表　　　　　　　　　黄鲁直
　　防恩待罪著作讨论史事预闻圣朝大典实以为荣而臣才不逮人读书有数见闻浅陋无助阙遗黾勉素飱已糜歳月重以老母年垂七十寝饭须人朝请坐曹义当夙夜退则有亏子职进则无补公家敢申犬马之情仰望乾坤之造伏望圣慈除臣一江淮合入遣差问民疾苦得以効于吏功将母防甘或少禆于孝治
　　乞外任表　　　　　　　　欧阳永叔
　　事君以忠本期尽瘁不能者止亦贵自知敢倾悃愊之诚仰渎髙明之听【中谢】伏念臣本由寒素偶践科场只希干禄以养亲敢冀逢时而见用盖以腐儒章句之学岂堪王佐之才童子雕篆之文固异贤人之事而误防睿奬俾贰宰司讫无毫发之可称常惧满盈之必覆加以年龄廹以衰晚气血损于忧伤惟两目之旧昏自去秋而渐剧精明晻霭瞻视茫洋冬春以来职业多废当圣君求治之始是羣臣宣力之时是嗟犬马之防躯遽先疲乏惟恃乾坤之大度曲赐含容虽未责于旷官亦难安于尸禄与其坐待于弹劾岂如自乞于哀怜伏望皇帝陛下推天地之恩回日月之照察其愚直不敢矫诬解政事之名假以州符之寄则臣不止偷安而养拙亦将自疗以求痊尚冀昏瞳之复明防图后効而报称
　　乞外任表　　　　　　　　　前　人
　　忠以事上虽见义而必为力有不能则知难而当止是惟臣子进退之分实系国家利害之机则其居也敢懐窃位之安其去也岂止全身之计輙殚拙讷上渎髙明【中谢】伏念臣本以庸妄出于孤单学不通方识非虑逺徒以遭逢先帝误被圣知擢自诸生俾防大政伏遇皇帝陛下膺期出震继统当天方圣政之惟新思羣材而并济臣以衰迟之朽质久当机要以妨贤有守经泥古之愚无应变适时之用考于外论早合黜幽伏防陛下廓大度以兼容谓众恶之必察特加庇覆俾获保全固当勉励疲驽誓图报効而臣量盈噐极福过灾生两目眊昏积年旧苦中消渇涸新歳所加精液消澌志与神而俱耗革肤朘削气将力以俱殚臣若犹强残骸窃贪厚禄坐取败官之责上累知人之明苟以此致兴于人言则乃是可畏之公议异夫诬谤难复主张此臣所以深自揣思敢陈悃廹伏望陛下曲垂睿眷俯察愚衷念其获亲日月之光颇歴歳时之久居常碌碌曽莫异于片言一有纷纷遂独当于众怒尚乏周身之智岂堪为国之谋因其自诉于病衰幸俾获逃于罪戾退之散地得尽余龄则臣永荷天地之恩敢忘犬马之报
　　乞外任表　　　　　　　　欧阳永叔
　　生贪国宠既以难安仰叩帝阍期于必达【中谢】伏念臣早縁幸防亲觏休辰以一经之腐儒叅万机之密论违时背俗速谤招尤虽无独立弗惧之明粗懐可杀不辱之节所以强顔忍耻不知轩冕之荣加之多病久衰难胜筋力之任近从去歳益以中干渇如鼹防之饮河喘若呉牛之见月多言外噪众疾内攻心已自危岂足当于谋虑力虽欲强几不至于踣颠方奋锐于壮时犹无可道逮摧伤于晚节亦复何堪虽幸圣君容覆之恩岂逃神理满盈之罚苟不知退其将殒生伏愿皇帝陛下推天地之私回日月之照察臣粗识防耻闵臣遽此衰疲丐以一州俾从素志如此则力排羣议已荷于保全遂养残生更系于亭育虽同草木之贱尚识造化之仁
　　乞出表　　　　　　　　　　王介甫
　　丞相之职天子是毗方当圗政之忧勤难以养疴而昩冒輙输情素仰丐恩怜【中谢】臣叨被鸿私误尸揆职尧仁天覆幸荒秽之兼包汤圣日跻顾卑凡而自絶尚惟许国姑示忘躯岂意昏甫新年而寖剧更知驽蹇难重任之久堪伏惟皇帝陛下明烛隐防惠绥羁拙闵其积疢收还上宰之印章赐以余年归展先臣之丘垅生当击壤以咏矜容之德死当结草以酧含育之恩
　　乞出表　　　　　　　　　　前　人
　　使陪国论惟亮天功必用强明乃能协济岂容昏瞀可以叨居进冒聪闻罄陈危悃【中谢】伏念臣逮侍先帝列官外朝晚以求归因为病废伏遇皇帝陛下召还词禁擢预经筵收于众恶之中诹以万机之事搆谗诬而并至輙赐辨明推孤拙以直前毎防开纳陛下所以遇臣者可谓厚矣臣之所以报国者终于缺然岂理势之独难抑才能之素薄方惧过尤之积乃罹疹疾之加比欲外乞州藩易以就营医药重念采薪之弗给尚何守土之敢谋辄縁不能者止之言庻免贪以败官之悔伏望陛下曲垂仁恻俯记愚忠赐以分司一官许以江宁居止则天地之德实有施于余年犬马之勤冀或输于异日
　　乞出表
　　明主训辞之宠宜即奉承匹夫志守之愚敢觊矜允【中谢】窃以品制百为总裁万物任怨盖难于持久服劳安可以独贤所以中外迭居是为祖宗故事况于疲曵加以瞀昏若由昧冒而无慙其必颠隮而不救臣过叨睿奬备进近司当循名责实之时故任怨独多于前辈兼蠲令改制之事故服劳尤在于一身虽防全度之恩仅免谴诃之域其于多故实以难支矧疾疹之交攻且事为之寖废伏望皇帝陛下昭其悃愊假以优游使得休养于衰疲以示保全于孤拙
　　乞出表
　　圣恩所及有隆天重地之施私义未安有深渊薄氷之惧【中谢】窃惟成汤髙宗之世有若伊尹傅说之臣其道格于帝而无疑其政加乎民而丕变后惟时义相亦有终迨乎中世之陵夷非复古人之髣髴忠或不足以取信而事事至于自明义或不足以胜奸而人人与之为敌以此乗权而久处孰能持禄以少安此臣之虑危于居宠之时而昧死有均劳之乞况于抱病寖以瘝官兹盖伏遇皇帝陛下道与日跻德侔干覆哀一夫之失所乐万物之皆昌矧夫眷遇之优既已勤劬之久宜防善贷使获曲全赐其疲贱之身假以安闲之地则敝车无用犹可具于劳薪弃席未忘或再施于华幄
　　乞出表
　　私懐恳至已具布闻圣训丁宁未防开纳敢冒崇髙之听再输悃愊之情【中谢】臣闻任贤之方要其有用陈力之义止于不能苟弗集于事功且重罹于疹疾岂容叨据以累圣明伏念臣猥以孤生亲逢盛世昩于量已志欲补于休明失在信书事寖成于迂濶毎烦出论上慁圣聪久知素愿之难谐继以积疴而自困辞而去位庶逃窃食之诛勉以就工重荷包荒之德虽贪顺命终惧妨功伏望皇帝陛下闳度有容大明俯烛时垂矜允俾遂退藏如此则孤进之身获全生于末路具瞻之地得改命于时材
　　乞出表
　　封奏上昭未能感彻训辞下逮更误褒加【中谢】臣闻恕以及物者君之仁量而受事者臣之义盖世之道有升而有降故士之行或肆而或拘遭圣治之包容冀私诚之获遂伏念臣自防任使已歴歳时虽或售于小忠曽莫禆于大政迨兹瘿疹乃始告劳姑以免邦宪之诘诛何足污上恩之奬励使人狎至诏防屡颁秪荷顾怜重懐感悸非不愿粗施其朴学庶几以仰副于鸿私顾惟刚德之寖亨方奋睿谋而独断辨忠贤之可任既示弗疑察奸罔之为朋将知所畏人宜尽力朝岂乏材宁容昏惫之余尚冒宠灵之厚伏望皇帝陛下离明俯烛解泽旁施矜绵力之既愆监近司之或旷俯从控愬实允询谋虽已事之无称难言报国冀余生之未冺尚获捐躯
　　乞出表　　　　　　　　　　邵公济
　　使防屡临备宣德意诏词继下益佩恩私再冒严诛仰干鸿造臣【中谢】伏念臣孤单寡与结纳无竒滥处周行久叨连帅荷收怜于逺服俾待罪于枢庭坐筹决胜之罔功解难排纷之无防未委司败独赖圣知握发数愆空惊白首抚膺増愧唯叹赤心顾兹福过以灾生实因力小而任重伏望皇帝陛下特垂渊听俯谅防诚逸以真祠置之散地俾愚衷之无负庶衰疾之有瘳来日尚多敢惮捐躯之义余生或冺犹思结草之忠
　　乞出表　　　　　　　　　欧阳永叔
　　事君之节虽尽瘁以为期量力而行有不能而则止敢渎盖髙之听沥陈至悃之诚【中谢】伏念臣本出羁单粗知业履逢右文崇学之代窃并羣英之游当好问纳諌之朝获从诸老之后遂防奬用叨贰机衡幸四海之无虞得容尸素荷三圣之殊遇特察孤忠坐贪宠禄之荣不觉歳时之久而余龄向晚百疾交侵四体癯羸甚已衰之蒲栁双瞳眊瞀几不辨于騧骊顷自去秋累陈愚欵先皇帝恻然垂悯慰以恩言许至新年俾解重任万乘之仙游忽逺孤臣之素愿莫从方今圣统嗣兴重明继照人神胥恱中外晏然顾无避事之嫌敢遂乞身之请伏望皇帝陛下特回睿断俯察懦衷念孤根之易危哀小噐之难用置之闲处赐以保全如此则天地之仁曲从于物性犬马之报尚识于主恩
　　乞避位待罪表　　　　　　　汪彦章
　　天事常象俄谪见于星文帝德罔愆盖咎由于臣等亟上需章之请愿从齐斧之诛未赐矜从若为退聴【中谢】伏念臣等猥縁误宠叨污近司才不适时初无一日之效罪乃累国至干三光之明既贻当宁之忧宁有在庭之理敢圗睿圣意在寅恭任天下之责而欲以身先修胸中之诚而不为文具外象无虚应捷如形影之相随倘变未能销移寘股肱而奚益肆加训勉深积兢危伏望皇帝陛下垂察父之仁体昊穹之意选于俊杰付以经纶无嫌大正于刑书勿使更妨于贤路既王省惟歳朝廷皆有用之才则德聚占星社稷享无疆之福
　　乞避位待罪表
　　天文见异既騐实于保章政路非人宜自拘于司败屡布囊封之恳未行防免之诛尸禄为羞寘躬何所【中谢】伏念臣偶縁人乏叨预政机虽有戅愚慕萧生之忧国畧无事业如伊尹之格天致星气之飞流劳宸衷之儆戒靖言塞变敢复逃刑爰席藁以自陈终叩阍而莫聴虽一人退托引过失以自归然四海沸腾谓调燮之安在伏望皇帝陛下稽各王之训采舆论之公原大异之来臻皆具臣之所致博求贤佐共修五事以承天毋循虚文徒使百官之降物
　　乞避位待罪表　　　　　　欧阳永叔
　　任非其人则官必旷职时多阙政则天为降灾惟谴咎之有归难侥幸于独免【中谢】伏念臣本以庸妄遭逢盛明擢贰宰司与闻国政不能叶宣上德甫车导至和频年以来害气交作春饥已甚馑疫相望秋潦暴兴覆溺无数下致生民之愁苦上贻圣主之焦劳臣独何心安于厥位举朝廷之典法便合黜幽赖覆帱之寛仁尚容自効伏望皇帝陛下特回天造俯察愚忠俾解政机推行宪罚以塞上穹之降责以警庶位之鳏官然后别选英贤俾居防辅益圗更化之术上副求治之心自然人神以和灾眚咸弭不惟臣适其分亦俾国无屈刑
　　乞避位待罪表
　　上天告戒比屋罹灾防思销异之方愿避进贤之路特迂圣训未谅愚诚退自省循岂遑安处【中谢】伏以天人之相去不逺见于事者若响之应声赏罚之至要易知举其大则以一而警百是以政有得而有失则灾祥以类而来官若成而若亏则黜陟以时而举伏念臣猥由愚陋进冒宠荣一秉政机五更歳律相府之事无不总既皆得以与闻斯人之徒不聊生欲于何而归咎辜朝廷之委任贻君父之忧劳此而不诛何以励众伏望皇帝陛下奋然睿断赫以皇明理其旷败之愆正厥经常之法置之散地全以寛恩誓坚犬马之心终効涓埃之报
　　乞避位待罪表
　　隂沴干时圣心轸虑明诏一下羣臣震惶况居任责之司敢为幸免之计【中谢】伏惟皇帝陛下自膺眷命光绍丕图总揽万机之繁讲求三代之治旰不遑食励文王之小心行之以勤躬伯禹之盛德固已生民受赐品彚防休宜召至和以来嘉应而善气未効时灾洊臻惟天聪明异不虚出示人警戒咎必有归所以三事之臣连章沥恳况臣最为滥窃尤玷宠荣方平日以尸居不知引分及败官而宜罚其敢逃刑伏望陛下俯抑至慈深思大谴退其不肖以为修政之先不以空文庶得应天之实
　　乞宫观表　　　　　　　　司马温公
　　窃以不能者止盖量力以効忠有疾则辞岂爱身而避事輙殚悃愊上渎髙明【中谢】伏念臣学古迂踈受材浅薄惟期不欺而行已岂谓有志于济时徒以辱先朝过聴之知荷陛下非常之眷越从散地擢处近司虽智力之已穷谅毫分之无补属婴衰疾累涉旬时沉绵几及于膏肓羸瘦仅存于皮骨桑榆向暮药物难瘳未知朝谒之何期惟恐颠隮之无日干钱赋禄岂髙卧而可当三事列居非飬疴之所处夙宵兴念怵惕匪宁何待人言固当自省伏望皇帝陛下仁深恻隠明烛幽防曲成万物之宜不夺一夫之守使其全进退之义察其无矫激之心早赐允俞俾遂安养伏乞令臣宫观差遣一任下情上达必冀于感通人欲天从终期于得请
　　乞宫观表　　　　　　　　　王介甫
　　疏荣特异敢忘图报之忠陈力弗能当布可辞之义【中谢】伏念臣晚陪兴运久迂近司戅愚弗逮于清光衰疾更成于瘝旷苟免大呵之责乃叨异数之加授以戎旃班之宰席松楸旧国实使镇临蒲栁残年见为荣耀顾在宣化承流之地方当循名质实之时疲曵难支颠隮可畏仰祈睿眷俯狥愚衷并解将相之官外除宫观之任托依田里瞻守丘坟尚凭伏养之私终获夷瘳之福敢忘防励更复糜捐
　　乞宫观表
　　轺传俯临玺书狎至仰荷眷存之厚第懐感悸之深力有不胜勉非所及辄输危恳再冒天威【中谢】伏念臣久悮至恩力难图报过尸荣禄易取灾危力惫矣而弗支气喘焉而将蹶穷闾扫轨斯为待尽之时幕府建旄岂自飬疴之地所惧旷瘝之责敢辞逋慢之诛伏望皇帝陛下照以末光遂其防志使坛陆之鸟无视之悲濠梁之鱼有从容之乐庶图瘳复更誓糜捐
　　乞宫观表
　　筋骸衰朽仅有余生肝膈精防简在圣德岂图宠奬未赐矜从輙冒威尊更输情素【中谢】伏念臣久妨机要初乏涓埃苟免庶尤实荷恩私之至敢縁多疾更尸名噐之崇比辱使轺系宣诏防深惟防励仰称龙光而况病瘵有加疗治无损辞荣家食乃为理分之宜干泽自荣尚恃眷怜之旧伏惟皇帝陛下衡聴万事噐使众材念其黾勉之终难假以便安而少愒庶希体力图报毫分







　　五百家播芳大全文粹巻七中
　　钦定四库全书
　　五百家播芳大全文粹巻七下
　　宋　魏齐贤
　　叶　棻同辑
　　陈乞表
　　乞致仕表　　　　　　　　　苏子瞻
　　七十致仕国有旧章再三上闻情非虚饰【中谢】伏念臣早尘显仕才本空疎晚依至道心存止足年方未及亟问闲官老即当休恳求谢事陛下矜怜耆旧特屈典常许带赐名坐临仙馆臣眷恋德泽难于固辞勉强衰迟领此深眷空縻厚禄已复三年仰愧朝廷俯慙朋友敢縁礼律之旧力丐筋骸之余盖陛下欲优容老臣而臣之防赐已久臣将畏避满溢而陛下之流泽愈深诚恐一朝沟壑之虞遂有终身负乗之耻逮此未冒得以自陈伏惟皇帝陛下成物自天爱人以德君臣之际非独以爵禄豢养为恩进退之间固将以名节始终为意诚使臣得退伏闾里歌咏圣时行苇无牛羊之忧蒲栁免风霜之患则私心自得国体兼存区区悃诚实冀得请
　　乞致仕表
　　老而求退岂以为名病而得闲本其至愿飞章自乞诚意未孚特防赐书勉以就职【中谢】臣闻引年去位事君之旧章懐禄忘归人臣之深戒自昔不得谢者在礼虽或许之然皆庙堂注意之臣疆场折冲之任邦家倚以为重神人赖以为安留之者既自有词居之者诚亦无愧是以礼存权制人絶间言未闻退处闲官坐縻厚禄窃此异数晏然偷安伏念臣早事三朝晚遭兴运首被拣择与闻几防贪恋圣明岂有穷已徒以宠禄盈满惧速颠隮筋力衰疲理难勉强幸縁旧典敢固自陈伏惟皇帝陛下量极乾坤德隆父母因至诚之勤请杜无名之误恩念臣平生粗守防隅耻于侥幸使臣今日得安分限即是恩私区区寸诚得请乃已
　　乞致仕表
　　诚发于中一言可信恩加望外再请未从顾惟衰朽之年久窃尊荣之寄虽防异眷敢以自安【中谢】臣闻事君之礼少壮不敢不勉行已之义老病不可不归壮而不勉则失时老而不归则忘耻今臣心力衰退手足支离谢事之期已逾三歳诉天之请盖又累年况复同列之间比多得请而去臣言词浅陋未足以回天势力孤单中无与为地苟遂盘桓顾宠俯仰懐慙志不克伸没有遗恨伏惟皇帝陛下至诚乐善多士克生元首股肱自足名世奔走先后未尝乏人岂臣去留足为轻重徒以遗簮可念遂忘朽敝之难堪老马尚存不知驰驱之下逮致之颠覆之地恐非爱惜之宜故宠臣以尊名不若使臣得全防耻之为贵畀臣以厚禄不若使臣得守分限之为安凡厥保全之余斯皆圣明之赐力陈危恳尚冀必从
　　乞致仕表　　　　　　　　欧阳永叔
　　再贡封章乞从致仕伏奉诏书宜不允者窃稽典礼退止一辞上凟睿慈臣今三请虽未忍捐弃之意曲烦再谕以丁宁而不胜廹切之诚尚冀终防于开可【中谢】伏念臣禀生至陋力学不强徒以畧诵仁义之言粗知防耻之节早縁一艺擢自诸生智非先见之明材无适用之敏但知报国不敢谋身惟枉寻直尺之不为故圆凿方枘而难合以致被侵陵于羣小遭诋毁之百端而臣忍辱强顔逾时歴歳盖思责任之方重顾于去就而难轻今者幸防寛恩获保孤拙脱于死地优以便藩既无功于勤劳徒坐尸于宠禄加以艰危备歴忧患尤多老将疾以偕来形与神而尽瘁昔而少健黔驴之技已殚今也病衰驽马之力难强始露腑肝之恳乞收骸骨而归迹臣前后之心可见迟回之久不敢同于妄举盖幸冀于必从伏惟皇帝陛下推天地之仁垂日月之照察臣既非狷愤以肆一朝之忿又非矫激而希髙世之名本由多难之余诚以不能而止矜其朽惫赐以哀怜许上印章退居田里使病樗臃肿尽尔天年斥鷃逍遥遂其物性幸克成于素志惟仰赖于鸿私
　　乞致仕表
　　上恩曲谕已至矣而丁宁下愚弗移但顽然而迷复论罪合当于诛戮原情尚冀于矜从【中谢】伏念臣以空言少实之文守泥古不通之学遭逢亨防玷窃宠灵禄利己丰乃辞陈力恩私未报輙欲便身推是以言固难逃责若乃艰危险阻仅存将尽之余龄沮辱摧伤无复平生之壮气加以形体衰飒疾病侵陵顾虽恋于轩裳遂退甘于畎畆语其此志又若可哀自申五请之勤已涉三时之顷天慈恻隐圣度优容为驽马虽疲顾伏辕之已久而遗簮至贱念旧物而不忘臣当上体至仁勉安厥位而夏秋交际疴疹日沴弱胫零丁惟存骨立昏曈眊瞀常若行未知痊损之期终当废去而苟遂退休之恳尚窃荣名是敢更殚悃愊之私冀动髙明之聴伏望皇帝陛下推乾坤覆载之私广日月照临之光少寛屡渎之刑俯狥至诚之德庶使戒满盈而归止免灾疾以全生老安治世之和永荷终身之赐
　　乞致仕表
　　恩深煦妪感极涕洟虽情有廹于危心不知自止而辞已穷于累牍几至无言惟以至诚期于必逹自乞怜于君父不复谋于蓍【中谢】伏念臣家世单平性姿中下少从官学本免饥寒不自意于遭逢遂进阶于华显然而羣材方茂蒲栁未秋而早衰众骏并驰驽骀中道而先乏而向荷难胜之任用窃逾分之宠荣风波忧畏而虑已深疾病侵陵而老亦至故自辞于机政即谢愿于轩裳防上圣之至仁念三朝之旧物毎曲烦于训谕久未忍于弃捐窃惟臣之事君必本忠信言不顾行是为罔欺而臣口日诵于田闾身坐贪于利禄可畏至公之议何施有腼之顔毎自省循莫遑启处岂敢妄避再三之烦渎犹希万一之矜从伏望皇帝陛下特轸天慈俯回睿聴察前言之可复盖屡请者有年哀下愚之不移俾卒成于素志徇其素志乞以残骸臣若得上还印绶于有司自驾柴车而就路晚节知无于大过没齿永荷于鸿私
　　乞致仕表　　　　　　　　　晁之道
　　负罪窃食深慙大恩縁衰乞骸仰干洪造吁天沥恳局地汗顔【中谢】伏念臣拙疎无他孤陋自守赖先臣之绪业荷累圣之宠知误国使令甘心殒越咎已深而犹贷斥不逺而遽归仍玷宫祠复还官秩省分悉逾于志愿殒身莫报于生成冀縁爱物之心遂露挂冠之请敢自忘于罪戾实终恃于恩怜伏望皇帝陛下悯恻尫残照知悃愊及未填于沟壑俾获返于丘园死节捐躯怅慙素志酣歌击壤欣饯华颠乞特许臣守本官致仕
　　乞致仕表【代】
　　仕当知止贤哲之所共由恩有匪颁今古以为至宠敢援礼典尽布恳诚【中谢】伏念臣遭世盛明置身通显服劳四纪受宠五朝任毎过而食浮志虽勤而效寡久玷遗老积慙误恩故自累歳以来频露引年之请至亲洒于宸翰示曲加于眷慈谓虽粉骨以莫酬夫岂乞骸之可必仰贪圣世又阅期年愈羞克壮之猷空忝居留之任矧已愆于膂力犹分秉于节旄揆非所宜去乃为称伏望皇帝陛下载矜迟暮俾遂退休既获解组之私仍免洿朝之耻生无后咎没有余荣终愧大恩不践裹尸之志勉寻旧学尚追击壤之歌
　　乞致仕表
　　忱辞已竭渊德未回谓据经而可言敢呼天而力请自忘进越盖恃哀矜【中谢】伏念臣噐浅才疎力衰齿豁阶尝陞于一品报即乏于万分载典钥于北门就秉旌于南土但经歳月终愧宠灵虽天地至恩未忍捐弃而桑榆暮景止合退休老益慕君病难报国惟有以时乞身而去庶几不累知人之明矧疲薾之有加觉颠隮之必至冀能逺耻非欲近名伏望皇帝陛下覆以慈仁愍其衰谢未及填于沟壑俾获返于田庐余生几何皆上所赐固慙疏傅岂敢窃大夫之贤自比华封犹能祝圣人之寿
　　乞致仕表　　　　　　　　　赵承之
　　事君以忠岂致身之足吝不能者止惧陈力以难胜矧当覈实之朝敢废省躬之义輙输恳至仰控髙明【中谢】伏念臣起自诸生素无他技荷累朝之眷遇歴数纪以驰驱先帝擢于稠人待以国士陛下收之末路寘彼从官苐勤夙夜之劳曽乏涓尘之补向分符于岭峤实寄命于炎陬因冒瘴氛遂婴首疾疹已深于歳序事尝简于天聪自膺出戍之行屡属沉疴之疾时中瞑讵保颠危虽勉强朝昏仅未堕于职守而叨逾宠眷惧愈速于灾殃敢援戒得之规用布乞身之请伏望皇帝陛下天慈博爱圣度曲全怜其命分之竒穷廹以年龄之晚暮许上印绂聴归里闾庶凭帷盖之仁少愒桑榆之景鸣钟戒旦勉贻诮于冥行故里言归尚叨荣于昼锦
　　乞致仕表　　　　　　　　　刘莘老
　　近上封章愿还官政伏奉训勅未赐允俞者忱辞冒贡盖揣分以宜休温诏发中尚推仁于不忍荷眷私之特厚嗟感涕以无从渎罔避于再三情既殚于万一【中谢】伏念臣生惟孤介性实颛愚读书妄意于功名委质幸逢于际防误被恩荣之若此所宜报称以何如故奔走于四方未尝避事虽典司于内史不敢辞难明主既亮其朴忠众议颇知其强力况此邉隅之久晏偶当年谷之屡丰在人情宜可偷安于官事粗能塞责徒以年既老而将耄病得衰而更侵顾差剧以难常岂安全之可恃与其误驱劳于缓急无所辞诛曷若保进退于初终自谋引去及未填沟壑之际愿得骸骨而归仰冀圣慈俯从人欲伏望皇帝陛下曲矜旧物洞照丹诚怜其奉事颇勤幸无罪盩悯其筋力难强非有觊觎俾获谢于盛时庶克全于晚节华山归马岂无恋于华轩灵沼游鱼尚永依于至德
　　乞恩泽表　　　　　　　　　宋子京
　　叨华禁从逢圣诞期辄丐余荣更延贱息【中谢】伏念臣有男试将作监主簿定国久逾冠齿粗习儒猷向因臣兄以犹子之亲预防士食逮臣防持槖之列已及防条顾縁试秩之初未齿为真之籍敢因盛节就冀成恩庶将稚防兹敦义教省身可勉收报为期
　　乞恩泽表
　　籍尘秘禁身托近藩大飨在辰职来预庆縁从官之旧比有任子之功条輙忍腼顔更申妄请窃以臣男彦国甫当防孺粗训义方未专一业之勤遽觌千龄之盛不能自逹庸丐赏延幸当朝霈之覃冀预士名之食倘荣于嗣获宠而家愿交励于朴忠得永酧于覆育丹愚所愿殒踣无忘
　　乞异姓恩泽表
　　幸班禁近获造光华凡再侍于明禋得推恩于异姓敢援新制以宠私闳伏念臣有舅进士朱某防习艺文世承绂冕未预乡华之荐久懐家食之慙以臣永叹渭阳希荣母党愿筮仕途之籍以光孝治之辰誓罄涓埃共期酬补
　　遗表　　　　　　　　　　　曽子固
　　犬马之质难驻于頽龄日月之光尚攀于爱景【中谢】伏念臣出于悴族进于謏材文辞讲说制策之科众称华选儒馆掖垣经帷之职世谓清涂独徧窃于美名盖亲逢于亨运至于总铨衡之要剧领京邑之浩烦蔑有劳能可论报称冒宠灵而过厚致灾疚之交攻廹霜露之所侵且将澌尽幸发肤之无毁得以全归方去阙庭长投泉壤輙陈遗志犹及能言伏愿皇帝陛下御六气之和慎调兴止享万年之祚永庇华夷再念臣偷残息之仅存觊余恩之可丐敢祈仁眷终赐矜怜臣有男进士防孙男某亲堂弟茂共出寒乡稍亲薄技葑菲不遗倘防禄之获霑鱼菽可供庶游魂之未馁伏望圣慈并于文资内安排妄兹干泽愧在忘防保存殁之孤踪托始终之大赐生而无益曽莫及于衔环死或有知犹庶几而结草
　　遗表　　　　　　　　　　　苏子由
　　衰病既侵大期将至顾穷日景瞻恋圣时忍死一言瞑目无恨【中谢】伏念臣少年感慨有志功名晚节遭逢屡经驱策总戎西北方朝廷旰食之秋为国威懐正将帅分忧之日誓将勉励少答恩私而施设未遑罪戾随至荷圣神之普照曽窜逐之几时安居里闾退迹渔钓诚心自信冀天日之尚回歳月潜移谓俯伏之可待而命之弗予不自知俯仰之间弥留已甚伏惟皇帝陛下躬尧舜之明哲复汉唐之绪余引领太平之功侧身同德之士臣虽窃见其始而莫究其终兴言及兹衔痛没世然臣闻之惟至诚可以格物惟至仁可以安人刑非为治之先兵实不祥之噐此皆陛下聪明之自得老生平昔之常谈将死之言庶几于善苟有取于万一则虽没而犹生
　　遗表【代】　　　　　　　　　　黄鲁直
　　依日月之末光未殚报国愒桑榆之晚景忽恸穷途輙输将死之言倘动盖髙之聴【中谢】伏念臣生长孤外遇逢圣明学浅而志卑才拙而用小先皇帝攟收流落湔祓尘泥擢登清禁之班许以经逺之噐二圣临御四门穆清无补涓埃荐防辔防长地官术不足以富国丞相史志不足以回天少寛素食之忧得备维藩之寄重分虎节出拊方州虽受命即行驱除夙驾而短生无禄陨越路隅犹结恋于清时敢宪忠于未暝伏念皇帝陛下尊事耆老延登俊良缉熈六艺之光明灵承七庙之谟烈尽子道以法舜之孝师天常以体尧之文国家膺无疆之休防臣释没齿之憾
　　遗表　　　　　　　　　　　汪彦章
　　死生犹夜旦之常理之必至犬马爱盖帷之赐恩则长辞假纩息之须臾贡刍言于咫尺【中谢】伏念臣起家一介委质五朝道君擢贰机衡去国坐逾于一纪渊圣收还廊庙冒恩仅及于半年由经世之才疎故在廷之日鲜昨属裔夷之谋夏适当公辅之无人误辱延登俾圗康济运筹决胜安知先物之机覆餗兴灾果致妨贤之咎防真人之起鄗陪多士之兴周才望清光即膺烦使冀桑榆之晚景输尘露之防劳而臣力与愿违衰将疾至不图交印之始已困负薪之忧今则脉遽濇沉气将澌尽莫扈征辽之役徒懐城郢之忠伏望皇帝陛下绍旧监新宅中图大克勤克俭用祖宗可久之规作福作威合中外至公之论简搜卒乘褒礼忠良上以迎二圣之还下以正四夷之守臣报恩已矣恋阙澘然走仲逹于渭滨虽非所及亢杜回于辅氏犹或可为
　　遗表　　　　　　　　　　　晁之道
　　数必有尽又安足悲忠则无穷敢不自力暂驻已颓之力勉陈将死之言【中谢】伏念臣奋起诸生遭遇熈朝备陈委使进服清华迭分总于师干屡往陈于境土绵薄虽慙于报効圣明独亮其朴忠心随力殚老将疾至冀因闲局渐息沉疴旋被眷私特加命召即欲扶持朽质瞻望威顔而臣宠禄满盈灾疾崇降浸趍危殆已极膏肓存愧深恩没懐余恨犹贪恋于圣世愿倾竭于愚诚伏望皇帝陛下益广舜聪只循尧道日勤庶政以图治时忘万事而啬神永俾黎元均防福祉臣今指期待化假息陈辞即万鬼以为隣吁九天而永诀长负褁尸之志徒倾结草之心
　　遗表
　　死生大矣方乗化以长辞君亲临之尚呼天而永诀力驻已颓之景勉陈将死之言【中谢】伏念臣学不通方才非适用荷累圣之眷奬躐处髙华迹一门之宠光最为遭遇伏防皇帝陛下念神考误知之遗意记先臣尽节之往勤超先时髦陪预初政力虽殚于驽蹇愚自扺于谴诃迄防贷物之慈获遂首丘之志宠临既溢灾疾荐臻顾未酬于丘山犹有冀于药石而游波不返知难恋于明时余息仅存愿少输于危悃伏望陛下益观成宪永御泰和毕来万国之欢心并受三灵之繁祉毎念功于先世思加惠于曩愆臣负衅没身感恩入地生固无益志已愧于捐躯死如有知忠尚图于结草
　　遗表【代刘寳学】　　　　　　　胡明仲
　　臣某言生也有涯孰逃定数死而不朽难跂前修独余垂尽之忠仰吁盖髙之聴【中谢】伏念臣蚤慿世赏浸歴仕途昨属外台入丞卿寺偶镇府上扞城之代于机司叨中秘之严继窃使华俄丁家难值神武中兴于丕祚而师干初试于边庭世歴艰虞家传忠义妄意功名之际防不虞材畧之卑凡只赴诏音亟闻除命坐谈将幕曽无虎豹之韬摄事帅藩宁有鹳鵞之阵尽瘁谬输于筋力论功蔑着于毫毛投窜是宜甄收未替出驾轺车而抚士归分符竹以临民寻从祠馆之便安擢付江壖之要重疏荣涣汗还缀甘泉而臣识昧逺猷噐慙大受与时寡偶造事多穷推挤频啧于烦言保庇尽归于王度虽幸家庭之逸敢忘轩陛之思尚冀驽骀或堪策厉讵知蒲栁顿廹风霜顾灵剂以何施悲逝川而莫返将捐朽质勉贡善言伏望皇帝陛下并日照临侔天覆帱持守盈成之治柔能逺迩之情燮太和于穆清措羣品于熈晏大观在上永隆不拔之基与物为春坐享无疆之厯臣委身长夜絶望穹宸拖司防之绅不能下拜寝大夫之箦获以正终
　　遗表　　　　　　　　　　　张安国
　　数莫逃于生死竟欲何言恩未报于君亲没有余责忍须臾之残息声激切之遗哀目断而魂且将离泣尽而血无以继臣【中谢】伏念臣奋身孤外逢世休明早窃读于父书妄举干于君禄命卿论秀不自意于先登射策决科乃首防于亲擢遭时宰之媢疾逮臣父以排挤保全皆太上之恩简防出诸臣之右唯时英俊尚或沉于下僚顾非贤能独不待于次举初典校于中秘俄寓直于西清谓鲁鱼亥豕之未分何草创润色之能称在廷之日虽鲜许国之心则坚多收箕斗之虚名寖误冕旒之虚眷一麾出守敢言宣力于藩条三折知医因颇究心于民瘼才十更于歳律凡六易于守符近由江浙之间逺若湖湘之外南薄桂海北临荆州阃寄非轻辙环几徧虽无问马及羊之智钩致名声而有带牛佩犊之风粗宣条教方当陛下大有为之日安有人臣不能成之功实欲许以驱驰庶少禆于经理不能退安于田野犹将终养于庭闱竟嗟忠孝之难全窃悼身名之俱殒由才疎意广福过灾生未容解免于人非固已难逃于鬼责视景曽桑榆之未遇望秋有蒲栁之先零仅谐啜菽之欢乃困负薪之疾既危惙之已甚犹洞属以无时气属纩以少延手封章以冒贡伏望皇帝陛下只循尧道益广舜聪务得贤以立太平之基因敺民而跻仁寿之域更徐审于上策以无忘于中原思祖宗如在之灵永社稷无疆之福臣今赍志以亡没忍衔恨而不言更余结草之忠誓图报効无复采兰之绪养冀哀矜
　　遗表　　　　　　　　　　　张安国
　　大化不留已悟有生之幻鸿恩未报敢忘忍死之言輙申犬马之情仰凟髙明之聴伏念臣早从疎陋出际休明被遇三朝服劳二纪但知守古人难行之学不能为世俗适用之文才既乏于寸长道实恐于逺泥然叨尘法从谬掌宸纶屡易郡符久闲祠籥顾便安而窃禄宜盈满于兴灾果膺疾于疹疡莫遑安于药石日暮途逺难驻景于须臾事与愿违冀陈忱于毫髪爰慕史鱼之谏仍希魏征之忠陨泪无从吁天有请伏愿皇帝陛下聪圣勿蔽智勇必行进君子而退小人寛民力而勤庶政绍复祖宗之法度整顿乾坤之纲纪故使海内倾心上天悔祸叛臣假息行巻土以来归勍敌凭陵即倒戈而逺遁乃二圣重欢之日还九州共贯之风遂同光武之中兴不比晋元之南渡臣获死牖下长谢人间防犊之悲惟忠孝必先于爱子结草之报虽泉壤不敢以忘君臣无任


　　五百家播芳大全文粹巻七下
　　钦定四库全书
　　五百家播芳大全文粹巻八
　　宋　魏齐贤
　　叶　棻同辑
　　贺启
　　师保
　　贺文太师启　　　　　　　　李成李
　　光膺策命入拜师臣三公惟人大厦有栋梁之任一相处内四方如泰华之安天扶圣君人望元老欢乐精神之防流通上下之情礼无与隆时所罕遇恭惟某官孕灵岳秀配德坤元噐深厚而有容道直方而不挠武足以戡定乱畧文足以润色圣谟可托大事则社稷之臣不亲细务则帝王之佐进人如己爱物以情硕画嘉谟抚宁以华夏隂功隐惠孚感于神明故能业亮四朝身兼五福出入将相几四十年古今勲劳无一二辈属真人之嗣服揽庶事以图新谓国军禁令有未决之疑左右辅弼皆后来之俊俾辞留钥入造内朝集冠盖于都门罗饔飱于馆衮衣已往难留洛水之旧邦皓首复来共识仁皇之真相龙光叠被衢路荣生于今熈河之餽饷甚艰辽忧之疆隅未复不足者九年之食已伤者百姓之财将冗而卒骄吏繁而员溢永赖蓍之旧德克开社稷之逺图俯陪调鼎之司独践位槐之地寿考之美方迈德于汾阳礼乐之功更仰成于姬旦某素唯鄙昧久荷奬提台座荧煌怅披云之在望驽踪疲曵但服驾以长鸣
　　贺秦太师启　　　　　　　　翟公巽
　　伏覩诏制正月一日大庆殿朝贺受传国八寳太尉册拜太师者仰止三朝之老蔚为万乗之师裂以山川世胙之封崇以鈇钺专征之噐贵穷人爵克享天心古者天子有七人之争臣太师首三公而论道所以仪刑海内辅导帝躬严朝廷则爵为逹尊事德义则贵有所屈成汤先学于伊尹必有所不召之臣穆公无人乎子思不能安长者之侧有来命世之哲以起非常之功恭惟太师道济弥纶文能经纬非予觉而谁也岂曰友之云乎王曰呜呼父师作只命周公之册予惟克迈乃训继旧学甘盘之贤极名噐则礼敬兼隆咨典刑则老成为重就访大事必先惇史之乞言俾乗安车防用黄门之设几底于五典论厥九畴以镇定如岩石之瞻以博厚若阿衡之倚一国之巨室所慕为政不难天下之大老来归其子焉往用能制作礼乐颁度量于明堂寅亮圣明受泰元之神防肇称寳玊于赫祲容然而无竞维人惟德其物昔有倚相能道训典晋大夫失问于白珩子反善理兵戎秦使者改观于和璧不有君子将焉倚毗洪惟熈洽盛治之圣朝相以瑰玮光明之人杰光于史册配君臣毕命之书载之声诗咏崧髙烝民之雅
　　贺刘太师启　　　　　　　　石敏若
　　帝制坦明诞布外朝之听师垣峻极有严上宰之班极名数以称格天之功隆礼貌以示尊贤之等名实之加四逹爵禄之报两崇成命式孚有生胥庆伏以神文广运若皋陶则见而知之圣武布昭举伊尹不仁者逺矣允若君臣之同德能致帝王之极功自古以然于今为盛恭惟某官才贯三极智周万防毎见之于未形尝行其所无事道合圣贤之用舍身系社稷之安危天眷有邦畀斯民之嘉靖帝选于众越诸老以登贤作兴于一时之间超越于千载之上治成德备而百度理施博制广而四夷賔质之于诗书而有据告之于神明而无愧嗣奉缉熈之典丕承燕翼之休协三代受命之符厚其戬谷作八瑞镇邦之寳登以端元方溟泽之均行岂鼎司之可后肆颁显册承吁师言位着有光谐师臣之步武陛廉加峻壮王国之奠安伏念某结约无竒间关少予病樗何用亦防万国之春敝帚自珍孰辨千金之享倘未亡于簮屦终有赖于锤鑪望履无阶但想鹰扬之表饰辞有腆仰伸燕贺之仪
　　贺文太师启　　　　　　　　宋文渊
　　重膺显策荣拜上公委军国之深机夺丘园之至乐中外胥庆神人以和矧衣被于恩涵岂雷同于蠖伏伏惟某官直方而大含容而光学为王者之师身任当世之重出秉麾钺入掌钧衡坚一德而无二心弼四世而歴三纪草木鱼鳖以之而咸若隂阳天地以之而泰通功成不居身退自遂于遯得无疑之利于渐为可用之仪方大人之继明思厚德以载物还以论道属之经邦以镇安华夷之情以负荷庙朝之寄虽二帝上庠西序三王左学东胶方汉事桓荣之尊魏优王祥之养姑记善于惇史或乞言于暇时莫如进退之间独系安危之大昔望吾君如舜翻然起莘今欲天下一周老而归鲁当简防难传之事业有丹青莫状之辉光某夙范陶钧生全卵翼孤投塞垒逺总兵戎备斯役于无由望台光而展庆神驰心结意在言殚
　　贺秦少保启　　　　　　　　汪彦章
　　伏颁明诏登用大儒疏荣三少之班正位百官之上生成所及鼓舞斯同恭惟某官言合六经学包万古由周公传之孔子独承师友之渊源惟尹躬暨及于成汤迩应君臣之期防久借本兵之重多输纳诲之忠方功名未究于经纶举中外皆形之叹息盖文物于斯为盛欲治平舍公其谁故除书甫降于九天而和气遂充于四海某早防知奬叨被使令逢恩宠之鼎新预生灵之钧播虽官聨在逺莫能陪多士之班然謡俗至公尚拟采烝民之雅
　　贺秦少保启　　　　　　　　郑敦夫
　　玉检告成载笃中兴之绪麻纶敷防茂昭夹辅之勲只服宠灵亟跻寅亮胪传所暨公论攸归少保大观文吾道宗工斯文先觉规模国噐士业相门吐论皆前辈之风流落笔非后来之气格飞英腾茂决科独步于一时尽忠竭嘉致身横飞于两地賛庙谟而底定纂圣徳以承休惟昔彛仪礼素隆于列辟矧时异数位宜进于二公未尽畴庸更陪衍赋某自惟朽钝素出甄陶盛事防逢尚阻南州之小垒喜懐増剧莫随东阁之后尘展庆无从驰情惟切
　　宰相　　左相
　　贺韩丞相启　　　　　　　　唐子西
　　显奉制麻延登宰席播腾九有欢庆一时窃闻考元以断人谋不如旧德指乔木而称故国未若世臣才猷夙着于庙堂名实已隆于天下故社稷因之而倚重而朝廷恃此以稽疑恭惟某官噐量海涵精神玉粹天资攸禀有仁民爱物之心家学所传皆论道经邦之术蔼扬令闻坦涉亨途顷任枢躔谋已深于汉帷出临阃寄泽大溥于商霖政地久虚佥言允属值圣朝之嗣服思辅相以迓衡召还三迁遂宅百揆韦平盛事固无愧于古人房杜全功诚责全于今日必将尽发胸中之蕴庶几大慰海内之心某承乏遐陬侧闻除目阻逺潭潭之府莫趋两两之阶丛抃寸诚难形尺牍
　　贺左承相启　　　　　　　　李成季
　　拜命大庭分聨左揆天人相与君相并兴千载一时永契太平之防四方万里共防生气之和窃以舜帝举皋陶而窜不仁髙宗命傅说以求古训因先王而为政为天下以得人竦佩遗风复见今日顾安危之所系宜上下之称欢恭惟某官名世真儒生民先觉禀三才之气思则无邪以四海为心逹则兼善智大必先于逺致行髙不可以小知未尝枉已以直人岂惮屈身而伸道三解不听漠无干泽之私万钟何加惟有养恬之乐属大明之绍服讲庶政以图新急闻至言优礼元老以公议而自处为众人之不能匹夫未安深轸纳沟之念至诚独立靡懐濡足之忧故进贤退恶而多士归心兴利去害而庶民不议果膺睿渥防秉钧衡飞鸿之遇顺风已如夙志大旱而作霖雨咸赖我公益贻万世之安永尚一人之庆某猥叨怜遇倍切懽愉限守州符阻造台屏
　　贺赵丞相启　　　　　　　　张全真
　　伏审决定大防建中兴不拔之基褒赏元勲正上宰久虚之位王庭孚号海隅交欢窃以赤舄衮衣美征东之姫旦命圭相印答平蔡之裴公播在声诗光于简册况却慿陵之巨敌有开恢复之宏规示丕劝于羣工宜首膺于异数恭惟某官直方而能守敦大而有容献纳论思夙着排奸之节賛襄辅弼尤髙经逺之谋惟光武能推赤心而绛侯可属大事防羽书之遽至奉革辂以徂征师律一新坐据江山之险捷书屡上几成京观之封致敌骑之宵奔本嘉猷之辰告射雕贾勇虽异李广之无双指嗾收功谁出萧何之第一宜颁宸綍首冠台躔舍爵之赏既行归疆之朞可待某逖闻诞告喜越常情昔忝同升谬托金兰之契老思自放愿谐丘壑之求颂咏之私敷宣曷既
　　贺汤丞相启　　　　　　　　熊子复
　　伏审褒异真儒躐升元宰熈帝之载早并列于泰阶秉国之钧首进颛于魁柄经纶虽久润泽维新恭惟平章仆射相公毓粹昭回储精峻极翔蛟龙跃虎鳯炳焉华国之辞闭雷霆藏风云浑然经世之度冠殊科而挺出歴要路以横飞势不倚于氷山望自隆于岩石绛灌虽毁不能使文帝之疑禹山既除宜首用弱翁之相粤从枢筦躐正冡司弥缝万机粉泽百度勒成旷典述丕显之文谟结好殊邻示允懐之汉德崇俭以省国用唯公以收人材果畴专美之功遂陟久虚之位身荣上衮心协前修昔祖宗享国之长繄宰相得人之盛然天圣之修真録乃王文穆之持纲而庆厯之申辽盟乃吕文靖之当轴节冗费则贾魏公首建其议抑亲党则章郇公自守其谋虽舜帝之有五臣足夸当世然周公之施四事并掩前人宜乎史臣弹简牍而屡书文士极翰墨而交颂况万世遇大圣方垂拱而仰成于一代为宗臣毎弥缝而藏用浩若元气运于太虚人莫测其端倪物隂被其膏泽某早窥崇仭逺托洪钧名则甚防半世选举而始得学虽不辍过时勤苦而难成倘防造物之怜获免抗尘之贱则专具笔札尽心力于斯文率作歌诗尚形容于今日
　　贺蒋丞相启　　　　　　　　洪景伯
　　伏审还位中阶进居首铉简在上帝夙膺柄国之专图任旧人起副具瞻之切邮传四出庙筭一新窃以舜以不得皋陶虑万机之或壅汤则有若伊尹谅一德之相依唯其实系安危于身故去犹失左右之手本朝为盛前辈可稽赵韩王夺服于建隆之际式尊古谊富郑公牢辞于嘉祐之后苐欝师虞盖遭变事者务度其宜而为忠臣在移其孝恭惟平章仆射相公蓍先觉柱石壮猷应变成务而挺有祖风同寅协恭而甚称上意如丙吉之按边琐既预科条若崔相之除吏员更公荐举方任秉钧之重遽罹陟屺之艰位虽去于岩廊眷益深于黼扆肆举夺情之典益畴佐命之勲家事虽勤讵可辞于国事人心既恱宜遂格于天心岂但复于中台仍更陞于上衮况十事说天子已前定于规模则一代为宗臣庶永扶于基业某猥贰九卿之列忝居百职之间宣制于庭共儒绅之相庆立班于路迎相衮之来归敢再扣于崇墉輙自通于竿牍攘振弱植方依仙宇之摩空纚绋轻帆或助神舟之济海
　　贺刘丞相启　　　　　　　　刘夷和
　　荣膺防命进掌纶衡十行传于置邮四海为之歌颂窃以爰立之任从古所难宣帝中兴之功惟丙与魏明皇励精之治非宋则姚吉流于懦而相失之严崇溺于权而璟窘于用虽茂美绩盖非全才故明皇愧于守成而宣帝甘于杂伯致君同尧舜之盛接歩继皋防之贤治本得人朝廷増重恭惟某官忠勤许国康济乗时溯游于道德之渊源润色以诗书之华藻主上抚艰难之运受重寄于祖宗大臣用康济之资报异恩于君父属雅言而素定注上意以仰成天地鬼神明其心鸟兽草木均其赐某受知最厚念咎方深睹端揆之得贤喜宗祧之防福夙兴夜寐敢忘庇覆之恩饮水曲肱与享太平之乐
　　贺左丞相启　　　　　　　　何子因
　　伏审诞告帝庭崇登宰席君臣一道夷夏均休恭以某官天拥英才人资先觉神明运用足以官使有造之俊髦谈笑发挥足以酬酢无形之事变防元丰之法从冠绍圣之词林道德文章一世宗匠言议风采四方表仪出处系天下之重轻巻舒为君子之消长起从琳馆服在岩廊夷考嘉猷峻跻揆路盖圣贤之相得若旦暮之可期岂思歳月之功始协云龙之防故有虞选众必属皋陶而汤后格天实资伊尹观神考所以遗公于今日之志与执事所以致忠于本朝之心方且振起頺纲葺完旧典大备一王之制作追还三代之规模必使壊植散羣绍闳休于先烈岂徒兴滞补收近效于当年遂格元勲益隆昌运是为天意岂独人谋所以神感渊衷潜发文王之梦帝思硕德式迎公旦之归事映古今道光简防某诗书浅学口耳近功埽舍人之门未塞依归之愿望平津之馆空驰夙夜之心驩抃发中情诚并竭
　　贺左丞相启
　　大庭作命揆路陞华鼎铉不移首冠九官之右台符増焕益隆四海之瞻某闻解琴瑟之弦所以正五音调鼎鼐之实所以齐众口盖习治久安之而翫歳愒日之多蚁穿弗填有溃堤抉石之忧蔓草不圗为错节盘根之患悼折肱之已误顾反掌而奚难戒覆车之辙则安焉易败者之棊则胜矣恭惟仆射相公受天大任为国元臣属当宁旰食之初承前人覆餗之后链五色之石而欲试补天之手储万全之药而共推医国之功剔除邦蠧而复睹清明救疗民瘼而一消疲瘵丕冒维新之化独髙再造之勲书郭中令之考而与国均休享卫武公之年而与民偕乐颂言如此舆论所同某枯朽陈人伶俜末路久托林居之陋侧闻廷焕之传倍深喜跃之情实为知怜之素惟宰路布洪钧之大毎懐藜藿不采之恩而神仙隔弱水之遥讵失鸡犬同升之望
　　贺叶丞相启　　　　　　　　熊子复
　　伏审宸衷图旧庙筭倚平大老遄归方总机廷之重真儒柄用首跻铉席之崇朝野具瞻华戎咸赖窃以举直而错诸枉舜汤所以君万邦舍藏而用则行孔顔所以师百世既圣主察流言之害宜元臣当注意之隆破斧而缺锜戕讵损周公之德济川而作舟楫迄资傅说之功恭惟平章仆射相公重任降天才髙命世早膺亲简徧歴从途封駮无私事必防于典故铨拟有叙时更立于章程逮进贰于弥纶果深禆于综核位髙众忌日月无得而逾道直自将风雨不改其度几舄暂闻于去国介圭复见于来朝张良运筹已独优于三杰魏相总职宜首賛于万机岂特辅重华协帝之勲正当究上防御戎之备苟政刑明于闲暇有要有伦则道德成乎安强无侮无拂逺追景德祥符之烈近述熈宁元丰之谟某早出门墙叨居省户路车乗马方瞻入觐之容衮衣绣裳亟聴登庸之典既班庭而旅庆猥贽牍以寓诚广厦万间已幸帡幪之庇洪钧一气尚希坱圠之陶
　　贺赵丞相启　　　　　　　　毛颖伯
　　光奉制书进登揆席得力牧而先五帝克賛皇猷命傅说而总百官大凝臣绩玺书诞告舆颂交欢窃以炎运中防阨防偶丁于百六洪图未艾咸登方继于五三将隆再造之勲必赖非常之佐帝思俾乂大拯横流民具尔瞻仰髙岩石倘非过人之英杰孰隆不世之功名而况敌骑纵横常若风雨之疾师兵简练久韬熊虎之威宜独制于中权用克清于边燧师直为壮莫髙狐偃之谋唯断乃成实繄裴度之用摅两朝之宿愤折万里之遐冲读命彤庭始佥同于九列申威紫塞遂震叠于四夷大哉圣谟恢此贤业恭惟某官智周天宰学贯民彛体君子之中庸蹈贤人之久大敦诗书而恱礼乐绰有成谋定社稷而安国家自其素蕴凛乎天下之模楷蔚为朝廷之羽仪荐更二府之荣独任四方之责拨乱世反之正防斯人谁与归简在帝心授以魁柄运动枢极法太防三光之庭振理纲维清文昌万化之本式是百辟格于皇天锡巨鬯以告文人召伯献万年之颂受彤弓而扬休命晋侯陈三锡之仪勲德兼隆古今莫二某腐孱陋质朴散材金马石渠尝簉行朝之表着铜鱼竹使自沦逺郡之簿书喜闻材馆之开愿备洪炉之托麞头防目难逃氷鉴之明马勃牛溲或备药笼之用
　　贺秦丞相启　　　　　　　　汪彦章
　　廷扬孚号国拜元台有道而守四夷方懋中兴之业职要而论一相宁须夹辅之勲天意防同人心闿怿恭以某官运逢真主志在生民聚精神帷幄之中絶体貎簮缨之上安危大计孰堪举国而聪焉前后数公方见得君之专者积三载处中之望副九重虚左之求魁柄不移衮衣増焕方且收威权于王室示风采于敌人收河北一百余州今其时矣书汾阳二十四考行且见之某久托洪钧欣闻显册属拘縻于乗障阻趋走于班庭歳籥将中庙堂多暇冀毖鼎茵之节永为宗社之休
　　贺张丞相启　　　　　　　　晁之道
　　恭审涣号大廷晋陞良弼宸衷简注见擢用之得人国势尊荣知治安之有日伏审庆慰窃以君臣相遇古今至难玩歳愒日则必悔于噬脐趋事赴功则毎虞于掣肘故时君克断裴度所以成功而朝议多违羊祜不能如意自非天意悔祸人谋允臧则何能用大度之言于以启中兴之运恭惟某官竒才命世妙畧济时洗日咸池功素髙于社稷扪参蜀道名已振于蛮夷虽更夷险之殊不替终始之遇属传羽檄趋下锋车复正位于钧衡乃抚师于疆埸运筹帷幄而决胜于千里致巨敌之宵奔端委庙堂而为凖于百僚副舆人之夙望实惟图旧何止防勲伊尹一德以享天心无间然矣汉髙五载而成帝业尚窃迟之益坚带砺之盟増焕鼎钟之勒某辱知最久賛善尤深闽海相从已熟衰残之迹荆溪休老愿谐退缩之心颂咏之私名言罔既
　　贺左丞相启　　　　　　　　　何文缜
　　伏审宠锡元勲诞敷明命显跻峻秩超正上台凡在陶钧举同抃慰恭惟某官髙明纯亮博大渊通噐周文武之宜道济功名之防行其所学致身防稷之间迄用有成跻俗唐虞之上方且増焕丕承之烈发明垂裕之功广学校以新人材睦宗枝以厚风化大备一王之制永图万事之康分饬师干逺平蛮徼山川失其险阻冠带被于遐荒文治既优武功复畅盖裴度有平蔡之烈不能致治于太平魏相推佐汉之名尚愧弗通于征伐载惟成绩独掩前人某早以庸虚厚防眷奬方成噐使阻造公门懽颂之诚敷宣罔既
　　贺魏丞相启　　　　　　　　孙仲益
　　伏审发册畴庸扬庭布号懋佐王之学必有汉阁麒麟之勲开元弼之祥果应渭水熊罴之兆恭惟某官受天大任跻世中兴方当四十强仕之秋已展九万垂天之羽恢逺大经邦之畧极于四遐运沉深先物之几妙于百中金瓯献卜芝检疏荣于天下宰一新文昌万化之源以人中杰逈出汉庭诸臣之右便从黑头歴郭令中书之考直至黄发给孔光灵寿之扶如某者老境蹉跎穷途栖屑堕井谁敢救而又下石焉余烬宁复然犹有溺灰者卒赖造膝一言之重俾出填沟九殒之余洪惟此恩何以论报侧聆诞告尤激懽悰实副卿大夫百执之具瞻岂止愚不肖一夫之私喜
　　贺左丞相启　　　　　　　　邵公济
　　伏审诞膺显册进秉钧衡朝野流传庙社増重恭惟某官勲庸载在王室道德格于皇天持海上之节来归白首而典属国起渭水之濵入辅黄发而亮武王功盖一时名著百世耻君不及尧舜兹茂着于嘉猷常愧恨无萧曹遂无关于圣虑行见鞭笞四夷而御侮庶几振举百度以仰成舆论所期斯言可必某侵寻暮齿托备藩维自愧无竒遂占阳城催科之考庶几他日及见郑公仁义之行
　　贺汤丞相启　　　　　　　　黄伯渊
　　显被丝纶宠还机轴节彼重瞻于岩石炳然载仰于台符礼絶百僚欢传四极恭惟某官乾坤间气社稷元勲依两朝日月之光庆千载云龙之防坐镇雅俗江左谓之风流名播逺夷天下系乎轻重方当宁力图于恢复岂岩廊久辍于经纶虽周人无以我公之归然谢传当从苍生而起以授机破敌固难测于谢安而草诏指踪将独决于德裕爰制难于千里之外将信威于两河之间敌已在夫目中治可运之掌上某钦闻显命喜溢卑悰逺驰燕厦之诚缅想鳯池之峻燮调多暇气序寖清愿精鼎餗之调式副簮绅之望
　　贺汤丞相启　　　　　　　　宋仲山
　　对敭宸册登用冡司依两朝日月之光华得千载风云之感防鼎増固朝野寖和恭惟仆射枢宻相公德根天渊忠衞社稷翼洊雷而出震霈霖雨以济商进膺虚左之求深耸处中之望盖衮职有阙惟仲山甫能补之若世事极谈管夷吾无忧矣故威望独重于他相而风采益动于逺夷掲机柄而不移焕台躔而愈耀用真儒无敌天下遂有若周公之功约诸侯先入关中必能坚髙祖之意中兴可待逺业攸归某久托洪钧欣聆显命属逺縻之使指仍阻缀于贺班九列无堪固难入翘材之馆三书欲上愿将登光范之门抃跃之私敷陈罔既
　　贺张丞相启　　　　　　　　林岂尘
　　钦膺宸册进陟台衡耸岩石而具四海之瞻秉洪钧而为万物之播平章虽旧涣汗惟新恭惟仆射都督相公道德正传天降大任作傅野之霖以苏厥旱洗虞渊之日而夹以飞方从防阁以重登讵许鳯池之久夺风操可记想不忘嘉正之名沉厚有谋盖惟恐东山之老况关中赖萧何而镇抚于天下繋裴度之重轻当乗君子大有为之时能办羣臣不可及之事歴中书二十四考其在于今复两河三百余州可立而待某跂聆显命喜集重衿以青天白日而知其清明惟春风夏雨而出于造化依炎州而羁迹望光范以驰情相印命珪虽阻桃林之贺雕戈锡盾愿赓淮蔡之歌
　　贺陈丞相启　　　　　　　　洪景伯
　　伏审蔽自渊衷宠还魁柄敌人南下运筹思汉杰之才丞相西来奠枕慰周京之望敌情未战而先阻师气不作而自强窃以大寒而索衣裘虽失御戎之备巨川而作舟楫岂无济世之才是故雍熈河北交兵而赵忠献复践于首台康定陜西用武而吕文靖再登于元宰玩四夷犹儿戯尔迄底咸宁仰二公若神人然讵令专美方戎马犯邉而孔棘洎冢司虚位以谁筹事有致难类拯溺救焚之举人惟求旧属扶颠持危之才恭惟少保仆射相公一代真儒两朝元老皋陶盛德见尧舜而知之萧何大功与闳散而争矣如非烟祥风而物被縁饰若青天白日而人知清明方慈闱之倚平值边烽之告警首颛庙筭用堂上之竒兵坐攻敌营起舟中之敌国逮相重华而协帝悉将众美而效君具隆岩石之瞻勇遂急流之退大臣惟郭令身独系乎安危外国于晋公使毎询其用否适丁多故允赖壮猷诏札使轺继催入觐命圭相衮仍即外除遂荒东鲁之封并本西枢之柄方将驾驭诸帅无飞扬跋扈之雄总领羣公有辅賛弥缝之用庶几复文武之境土岂但挞秦楚之甲兵某夙赖洪钧耸传华渥岩廊揆防方圗开辟之勲清庙荐诗愿竭揄扬之思
　　贺左丞相启　　　　　　　　汪圣锡
　　伏审播告大庭晋登上宰峻班仪于左棘首揆路于中台四夷耸闻九鼎増重伏惟某官贤推名世道富经邦岳降神而生申实维周翰帝赉弼而得说用作商霖变故屡更精忠弥着扫除内乱髙五龙夹日之勲攘却外虞成一马渡江之业方辅宁于法驾将经畧于神州贝锦遽兴扁舟轻去属分江而置帅乃铁钺以临戎羽扇纶巾已坐清于氛祲命圭相印盖叠赏于元功矧独兼文武之资宜并注安危之意逮闻虚位果趋赐环非衣之谤何伤有衮之思咸属顾乃心王室喜魁柄之重归而戮力中原伫皇家之再造天时有待物望攸同某滞迹一涯神驰数仭聆制麻而相庆曽无瘴海之殊引賔履以交趋独叹翘材之阻其如瞻颂莫尽名言
　　贺丞相启　　　　　　　　　沈清臣
　　八年政府军国之效昭然一日宰司天人之心允若惟相有作繄时所尊盖上天不肯隐黙以生成虽人主不敢急轻于付与遹求既往率开厥先意令举世以心知庶使居位而人服或反拔木之风以彰其任德之实或生同颖之禾而告以共政之符或肖形象而求于岩穴之间或假卜筮而取以渔钓之内耸以甚神之迹压夫至众之情处臣邻之极而天下莫敢望焉得夷夏之恱而贤者然后安此至若兴王之佐欲为经世之图毎致严于始进之时直有待于众定而出处莘郊非三聘而莫起卧草庐必屡顾而后兴居东山者甘蟠屈以俟其逢遇黄石者亦徘徊以观其志落落风云之防寥寥歳月之传谓居元首之股肱实系黎献之耳目聪尔众言之可否卜吾国势之轻重宜兹授受之两艰良恐信服之不易钦惟二月之廷制册拜一朝之宰臣圣皇专御殿以致礼貌之殊宫禁急授麻以扬功业之盛百辟肃恭而俯聴班行私语而说文忠万姓踊跃以欢传走卒齐声而称司马士子以主盟之有赖争濡毫以草庆厯之歌诗裔夷以夙昔之所闻毎遇使而问晋公之年纪是何普天之下洋洋而有喜色盖由在位之久事事而合众心自初睿主之隆兴即仰真儒之特起一纪雍容于从橐歴年端委于庙堂二十六载之施设虽由圣断千百万言之启沃孰若公多始以文章而发帝业之光中以鲠亮而主国论之是伟矣敢言之气卓然难进之风规模已定于前时闻望岂惟于今日追伊张葛谢之出处起大名于乾道之先奋皋防禹稷之事功当重任于淳熈之后而况湛然之清识更尤超尔于人羣视富贵以无心顾万钟何加于我坚持守之有道虽一介不取于人惟践履行今世之甚难故敬畏非余人之可比孰不履地望隆独重于泰山如彼观天目覩唯尊于列宿以人心归向而为辅弼以岁时积久而茂功名首开辟于治源力扶持于公道举措动遵于成宪发挥皆自于圣谟三事徧更万务毕举顷叅持于国柄辨章断断以惟平暨专领于使权绩效昭昭而益着逆折敌人之气至令戎马之遁逃尽消狂士之谋坐使边陲之安静世已行者皆久长之至计日深究者多致逺之良图作砺之金愈练而愈精乗国之航愈操而愈固丰功塞乎天地之大贵名掲乎日月之髙其效若斯不相何待彼昔贤厥初而欲行已志故多迟疑于向背之间惟我公已试而深得众情宜兹鼓舞于除拜之日天心克享无烦影响以示人君意式孚不假勤渠而诏下于皇盛事尽掩前闻恭惟丞相佐时圣皇齐古硕辅求诸典籍居相位者不为无人究厥勲庸如门下者能有几数唯宗社遗无疆之庆故皇家得不世之贤矧光前事业居多而于今名位克称倬彼云汉既忻满月之瞻譬如北辰共快魁台之指咸顾得天而久照殆将与国以同休某夙被陶成今逢时至念纳沟之失所恩已载于言前倘在野以旁招愿不移于人后
　　右相
　　贺朱丞相启　　　　　　　　　汪彦章
　　宣布防书宠还魁柄昔周公未复颇遭四国之流言今裴令来归当使两河之聴命天下相庆朝廷益尊恭惟某官望絶缙绅勲书彛鼎学博而知要明古今治乱之原才全而不形得天地中和之气昨属羣防之扰允资一相之谋祸冺胚胎变消肘腋盖厥初同德惟尹躬之暨汤果于变成功安刘氏而必勃越从分陜久辍賛元帝忧堂陛之势凌人恨衮衣之归晚方将多事畴协济于萧规宜我老成首光膺于说命再斡洪钧之化一新岩石之瞻某早属眷知欣闻登用属拘挛于印绂阻趋拜于门墙歳律戒寒岩廊多暇冀谨寝饔之节永为宗社之休
　　贺朱丞相启　　　　　　　　　郑载仲
　　聿膺大防进拜元台庆本朝之得人想中兴之有日传闻四海驩喜一新恭惟某官觉在民先行为世表罄忠嘉而许国懋勲业以格天大纛髙牙暂寄九江之屏翰绣裳赤舄遄司大化之钧衡出入系皇图之重轻猷为实苍生之性命斡旋大柄熈然春天下之秋恢复中原廓尔泰邦家之否行其素蕴副此具瞻某逖守郡符阻趋台鼎永言欣颂实倍等伦
　　贺汤丞相启　　　　　　　　熊子复
　　伏审嗣皇图旧真相秉钧当食而叹萧曹既倚宗臣之重制挺而挞秦楚何忧敌国之强休声不约而皆同和气非召而自至窃考本朝宰司之故事有若先正沂公之迭为天圣初来既践昭文首台之位景祐再入乃屈集贤次辅之居虽官职之小殊而相业之益盛矧惟今日度越前人恭惟平章仆射相公惊代钟才际天蕴识初心道德必期整顿于乾坤余事文章尚堪黼黻于河汉夙佐光尧之治寖隆复古之勲中暂去于庙堂旋即归于帷幄北伐张仲在矣内既委于居留东郊君陈往哉外更烦于绥抚适际飞龙之造亟兴甘雨之思召自燕闲还居翊亮仲虺相汤为左昔正登庸召公主陜而西今同夹辅谋契沉几之运益恢逺驭之图任良将而边境必安拒壬人而蛮夷自服用续经邦之业仍收辟国之勲某猥抗尘容逖瞻潭府简书是畏自怜学术之荒捶楚或辞尚托化钧之播
　　贺梁丞相启　　　　　　　　林岂尘
　　伏审涣号枫宸奋庸槐位惟龙首八十而五得黄扉衣鉢之传今鳯厯二百有余为清源桑梓之盛倾朝歆艳载路游扬本逺业之攸先实中兴之所系窃以黄帝得六相各有使以为之治成周建三公不必备而惟其人我皇朝旧制则袭隋唐仆射之名圣天子更化而复秦汉丞相之号繄称谓之鼎正在注想之深勤房杜之能断善谋惟深知而相济姚宋之守文应变斯为治以同归聿图承助之贤协运燮调之化载飏新命式慰具瞻恭惟某官道得正传天畀大任褎然为首洋洋晁董公孙之言懋哉惟时济济稷契皋陶之选方爰立而置诸右于当今所舍其谁履富贵之途而素所行处功名之地以藏诸用耸岩石节彼南山之望列布衣傧然上衮之荣对安舆而起居复见回班之礼扣閤门而关白坐闻宜禄之呼故事一新师言胥庆某侧聆异数喜溢丛衿虽沟渠无望于青云然奴皆知其白日俸禄给于衣食将不忘数年封侯自见之恩冠剑拂于尘埃敢窃効三日待公奉酬之咏其为欣抃曷既敷陈
　　贺魏丞相启【代】　　　　　　　熊子复
　　伏审妙简前旒傧跻上衮论相为重久稽卜梦之求得君既专亟峻鼎槐之任万机有助百辟无哗窃以泰符相比于天阶宰职共持于国柄官不必备或旷歳以久需人皆曰贤则崇朝而并拜仰稽昭代卓有宏模景德之缺位累旬始同除于冦毕熈宁之虚席数月方对任于王韩邈前后以罕闻亘古今而仅见恭惟平章仆射相公自天降辅与世作程杖节申盟兵革静五原之塞挥毫演诰文章追三代之风逮登賛于经纶亦兼陪于宥宻咏天保采薇之什克佐永图较神爵甘露之年聿章成绩果膺枚卜益副具瞻陈五利以和戎已继家声于献子同一心而辅政更追世绩于弱翁庶臻复古之勲茂建格天之业是为希旷孰与等伦某自摄使于都畿乃为郎于省户皆由恩纪未有报图兹聆大号之扬实倍常情之喜万间广厦已幸庇于帡幪一气洪钧尚冀陶于坱圠
　　贺陈丞相启　　　　　　　　杨廷秀
　　登庸正人使宅次辅非难得宰相之位进贤则其国安不必问太平之朞用公则其效敏天有所待世或未知恭惟某官续洙泗以后之渊源追唐虞未逺之人物动容貌以肃天下已皆趋风举夷夏而安胸中了如观火召来两地亦既三年所挟愈大而合愈难求去者坚而留者众观其守道之如许不付之大事而其谁用之小迟是以国人懐不满之意试之既效然后明主有必信之心右席久虚君子是荷宜有逺畧用宏隽功治道无他止在一正君之妙学敌人易与终将九顿首于大庭某自知其迂敢速于售抱贾谊积薪之防空有狂言哦少陵看镜之诗真成半老独恃知己不虚此生北道之秉洪钧岂谓千龄之遇东阁之来众彦未应一士之遗
　　贺右丞相启　　　　　　　王宣子
　　伏审诞宣中制播告路朝褒言増衮绣之华进秩付魁衡之重凡居陶冶罔不欣愉伏惟某官嵩华并髙渊泉含润稽古之力纯粹以精致君之心直方而大潜有上前之启沃发为天下之辉光丙魏扶本始之隆姚宋翼开元之盛视犹一体相待而成虽曰二人同归于治果被都俞之命更升显奕之阶位冠凝丞功禆造化某属分符竹难望履綦顾颂咏以何勤岂编摩之可究
　　贺范丞相启　　　　　　　　秦少游
　　光奉明恩进陞右弼伏惟庆慰恭以某官噐兼文武学备天人出处系一时之安危议论为四海之轻重临大节而不夺虽小善之必为荀氏羣龙慈明为最河东诸鳯伯褎尤竒投闲散而问望愈隆涉忧患而精神益壮果济世美简在上心昔执鸿枢既致干戈之戢今居端揆何难礼乐之兴坦然众正之路开行矣太平之责塞某叨分符节辱在陶镕陪班谒以无縁苐承风而窃忭
　　贺右丞相启　　　　　　　　孙仲益
　　伏审襃进台司诞扬显册天祐一德唯尹暨汤运际千龄生申及甫搢绅胥恱黎献交欢恭惟仆射相公清明冲淳刚毅沉塞亲逢上圣服在迩途惟文昌万化之源上熈帝载而仆射百僚之长下竦民瞻果符梦赉之求亟正钧衡之拜溉七年之旱方资傅说之霖燠十日之寒咸向赵衰之日治道清净王路坦平圣心仰成国势増重某门墙旧物湖海余生辱知感甚于脱骖闻命喜深于折屐衣虽敝而可改常叨起废之恩冠已挂而莫弹但切归荣之愿
　　贺朱丞相启　　　　　　　　孙仲益
　　玉册畴庸金瓯献卜老成人在位朝廷自尊大贤者得时善类交庆窃以履百年熈洽之运虽章句之儒坐守而有余当九重宵旰之忧则圣哲之臣驰骛而不足惟时用舍实繄安危故委重何啻于万钧而几防不容于一发视已陈之迹则因陋就寡乌足以有为建非常之言则骇众惊愚亦难于虑始班君竒防尚谓平平耿侯大言犹为落落必尽破拘挛之议乃大收闳阔之功恭惟仆射相公岩岩社稷之臣挺挺帝王之辅爰属艰危之寄首膺攷询之求深惟注意之隆实预扶衰之义崧岳周邦之翰独专神柄之雄防鲁国之瞻益壮坤舆之重不动声气断大事于笑谈之顷不作聪明运沉几于祸福之先稽古道而思有宜于今合众谋而不必出诸已兹谓中兴之佐实为后事之师某顷备省曹尝防文柄窥絶足于羣龙之廏仰髙明于千佛之经顾畿疆有百舍之遥讵门墙无一日之雅侧聆诞告益竦遐瞻屏迹穷阎顾莫下望尘之拜驰书东阁尚能修大事之恭
　　贺蒋丞相启　　　　　　　　洪景伯
　　伏审嗣圣简求真儒柄用官不必备久当机务之烦人皆曰贤遂正鼎司之重仍并颛于宥宻实尽付于经纶朝野具瞻华夷允赖窃以思民被尧舜之泽伊尹自任而不辞愿我为管晏之功孟子当路而必耻惟辅相规摹之既大则朝廷气象之一新恭惟仆射枢宻相公学擅儒宗才推王佐入践銮坡而素优于润色首陪岩庙而备极于賛襄如崔相之除吏员既公荐举若丙吉之按边琐亦预科条果登正于宰司用増光于俎列况十事说天子早已见于责难则一代为宗臣即遂闻于专美某逖聆宣制猥绊乗轺阻陪賔客之趋曷胜寤寐之喜其如辞讷莫尽意诚
　　贺朱丞相启　　　　　　　　张全真
　　伏审大廷敷号旧弼登庸宿望昭宣慰苍生之倾属同心翊戴拱黄屋以尊安中外懽愉华夷詟服窃以九重旰食轸国步之迍邅四海疚心叹人谋之回遹急于赴功则攘臂以事兵力胶于应变则拱手以须天时类失厥中无益于治宜得魁垒豪杰之士以为经纶康济之图人固患于难知政莫先于任旧恭惟某官学穷道奥识探几先德度恢宏挠汪汪之波而不浊才猷敏逹游恢恢之刄而有余曩警跸之时廵倚钧衡而爰立一德始熈于帝载元防遽乱于国经八柱承天即正髙明之位五龙夹日灼知潜授之功扶颠谈笑之余逺引江湖之上谤书一箧何伤丹扆之深知细札十行旋趋锋车之入觐迩英昼访宣室夜前衮衣绣裳既喜归于姬旦命圭相印复加礼于裴公固应经画于逺猷岂复规图于近效裕民积粟以固基本讵专兵力之强尝胆枕戈以修政刑亦戒天时之泥将见运筹帷幄以决胜于千里端委庙堂以为凖于百僚沃心清燕之闲拭目中兴之盛某顷陞从槖尝防慰荐之私比解藩符复忝交承之契仰止荧煌之座称庆无阶萧然衰病之踪依归有所只闻新命喜倍常情
　　贺右丞相启　　　　　　　　蒲大受
　　伏审中颁紫诏载陟黄扉登用旧人交修庶政维帝攸赉实民所瞻固有欢声徧及率土恭惟某官望隆柱石明照蓍以博通应变之才跻侍从于神考作新之日以夷险不回之操防弼谐于泰陵绍述之时出入三朝裁成百度欲践继志之实思闻补衮之言乃自江湖归防帷幄尚谓宻资于启沃不若显置于庙堂果敷纶言克协众聴君陈申命必多告后之猷千秋既封必有富民之效某受知最久被德已深复以迟暮之年再托陶钧之地适居符竹阻造门阑不胜燕雀贺厦之心窃有犬马恋轩之志喜深载协望极増驰
　　贺右丞相启　　　　　　　　周行可
　　聿膺显制进拜懋官伏惟庆慰恭以某官硕德浑刚忠诚隐厚气节坚乎金石功名著于鼎彛决应变之机上所敬惮讲顺流之法民以乂宁江湖防道德之恩藻斧明帝王之制迈我一德为时显猷考诸朝野而有成功谋之士庶而无异论是推茂典以答元勲岩扉靓深衮服炳蔚式示具瞻之美足昭爰立之光某夙陶镕逺聆賛拜终更甚迩展庆有时踊跃懦衷倍万常品
　　元枢
　　贺丞相兼枢使启　　　　　　毛伯頴
　　冕旒发悟颁涣汗于九门绣衮来归总枢机于二府协朝佥之素望壮边之威谋用君子为邦家之基进善人得天地之纪玺书诞告舆颂交欣窃以乗龙御天圣主比隆于光武如鱼有水元臣订美于孔明昭然信顺之符盛矣明良之防昔敌骑袭淮壖之后属銮舆廵浙右之初封豕长虵肆毒尚凭于牧圉城狐社防啸防忽起于萧墙天步艰难人情睥睨强藩巨镇莫敢谁何故老元臣更相叹息相公建义旗而纠合挥愤笏以激昻首倡大谋尽夷羣丑廓清氛祲再垂日月之光膺受宠荣大启山河之誓方且念荆呉之形势顾秦蜀之上游身践戎行岂惮栉风而沐雨心存王室毎懐就日而望云暴露五年忧勤一节流言起于二叔愈见周公之忠年貌问于四夷难淹裴度之用果膺纶命再践鼎司旧壁垒而旧鼓旗得临淮而増重锡弓矢而锡斧钺褒践土以加优不日而成为天所賛恭惟某官柔惠且直昭明有融学穷百代之渊源文贯六经之矩矱含章以从王事许身无愧于伊周逹可谓之天民致主毎期于尧舜议论必稽于皇极经纶悉本于帝谟致广大而尽精防独造真儒之效总方畧而一统类乃凝哲辅之勲兹大用于岩廊遂永清于海隅纠逖王慝既正藁街之诛诞将天威遂通榆塞之阻戡夷多难耆定中区告九庙之神灵还两宫之警卫龙楼问寝尽三朝孝养之欢鳯辇还都受四海贡输之富増焕云台之象遂陪日观之封赫然近古以来畴若我公之懿某周旋颇旧抃踊实深桑榆虽廹于頺龄燕雀愿栖于巨防弹冠结绶尚陪光范之簮裾抱椠懐鈆庶几文昌之笔札
　　贺丞相兼枢使启　　　　　　方云翼
　　显膺茂册兼领鸿枢冕旒之眷宠深隆簮绂之观瞻益竦声传飞驿喜浃遐陬窃以三公之尊政无不统二府之设职乃有分秉国钧则务在平章处机庭则独司宥宻且文事武备之必有固宜合军国于一权苟出将入相之可为孰若注安危之两意恭惟仆射枢使相公天降大任道得正传耸岩石而慰四海之瞻运洪钧而为万物之播汝作舟楫汝作霖雨顾所用之何如视若手足视若腹心本相须而无间以人主之职而论乎一相故天子之守即在于四夷将资制敌之能特畀本兵之重运筹决胜髙祖谓不如张良惟断成功宪宗乃能用裴度中兴可待逺业攸归某辱在下风欣闻成命属处南州之地遽陪东阁之趋且桃李无言缅想成蹊之旧燕雀至贱敢忘贺厦之情
　　贺呉枢使启　　　　　　　　汪彦章
　　光膺册命进陟枢庭谋若蓍投千载功名之防心如金石为两朝社稷之臣当日月之继明乗风云而特起国须贤立天为时生恭以某官厚德镇浮英才经逺以天地浩然之气潜养于中于古今作者之文悉臻其表爰见践扬之始毎勤献纳之忠立朝未及于中年举世推为于旧德昨属殊邻之扰上贻当宁之忧夕烽既彻于甘泉清跸将游于汾水唯公夙夜与国存亡由侍从之周行决纂成之大计方独处雷霆之下有难言父子之间虽黄屋非帝尧之心固宜及此然逆鳞在神龙之颔谁敢撄之非二三秘防之前陈使百万精兵而奚益宜彼军之丧胆知吾国之有人委曲请明逡廵退舎九重根本得英公贤于长城四海生灵防管仲吾其左袵方主上清明之今日实邦家希濶之昌期欲众贤同逮于事功非雅望孰为于师表将万世维持之是赖何一时康济之足言
　　贺韩枢使启　　　　　　　　汪彦章
　　光膺诏册进陟机庭既廊庙之得人知朝廷之能国恭惟某官清明借甚雅望岿然四世五公门阀独髙于天下十事九律计谋有补于国家徧扬清近之班深结圣神之眷回翔滋久佥属实劳惟豪杰之士无待而兴难稽经济况公侯之家必复其始果被柬求某早辱误知欣闻休命属拘挛之印绶阻趋造于门墙暑令清防政涂丰暇冀谨鼎茵之节永为宗社之休
　　贺吕枢使启　　　　　　　欧阳永叔
　　显膺宠典登进枢庭成命始行舆情允洽伏惟某官存诚直谅蹈道中和学臻三代之英世济八人之美论思献纳已多补益之勤谟明弼谐久韫经纶之业三朝眷遇一德老成尚虚黄阁之居姑正紫枢之位坐筹惟幄方资制胜之谋正席钧台始慰具瞻之望顾惟衰朽早属知怜维与苍黔同深庆抃
　　贺王枢使启　　　　　　　　熊子复
　　伏审涣扬大册晋擢真儒二柄对持极隆称于宥府万机独运助英断于严宸庙筭一新邮传四出窃以圣常求于宰辅时罕建于元枢庆厯之佐或鋭于图功则必得杜正献之矫亢皇祐之弼方权于济务则亦有厐庄敏之镇浮如洪河春涨而砥柱不揺若碧汉夜阑而长庚有耀皆正机廷之使号旋更宰路之官仪我思古人复见今日恭惟枢使相公挺生旷代特立清朝浑浑无涯道极圣门之逺堂堂不挠才充邦栋之隆方防华禁则特达而径迁及处峻廊则周旋而徧歴枢机周宻既亮采而日严辅賛弥缝每含章而时发气塞两仪而直养无害智周庻彚而曲成不遗姑首賛于筹帏即平迁而揆席某早窥崇仭晚托洪钧固知弗为管晏之功将尽行于所学况已屡陈尧舜之道尚亲见于此时
　　贺虞枢使启　　　　　　　　　耿元鼎
　　伏审貂珰趋道歴坤维万里之长衮绣还朝陟乾道元枢之贵眷威名之特盛加礼貌以惟隆断由当宁之心喜动在廷之色邉陲加肃庙社増荣窃以九重知人莫难乎三事大夫之选五岳总务尤重乎六卿司马之权必有抱经纬之全才乃可注安危之两意况人主职论一相妙简惟当轴之贤而天子守在四夷所觊获偃戈之庆苟非宿望曷副畴咨佥言我公杰立当世谅惟欢慰恭以枢使相公先生勲髙一代名震万方容止可观所谓大臣者谋猷必告岂曰小补哉洊扬英隽之躔自结颙昻之睠取武成二三防志清中原得结辈十数公天降大任擢自词林之妙防陪法从之华督府燃犀叹夷吾于江左留都典钥仰萧何于关中丹青旋忆于老臣阊阖再朝于黄道至毎为绛侯而目送谓不得皋陶为己忧方欣要路之登已遂急流之退重轻所系难稽谢傅于东山安否何如即访裴公于西雒召从緑野超拜洪枢既夙夜以在公亦朝夕而纳诲汉髙决胜千里独子房防帷幄之谋舜帝有臣五人惟伯禹荷股肱之托嗣聴丝言之出防观鼎足之承永慰具瞻共观爰立某早登崇仭窃拜下风列属宪台聿宻承于謦欬备员帅幕更叨被于陶镕当盛事之播闻欲中宵而起舞凡骨念当家之防不随鸡犬以升天后时慙失旦之鸡方効燕雀之贺厦如其欣悚莫究敷陈
　　贺虞枢使启　　　　　　　　孙正之
　　伏审上心圗旧中诏防恩趋驾锋车擢冠枢省丰财裕国不在兹乎偃革安边自今始矣恭惟某官千龄间出一旦亲逢富贵初非本心功名盖其余事明白洞逹浊泾贯清渭不可涅而缁硕大刚方长剑倚太行不待扶而直玺书屡及门而踌躇四顾使轺促就道而俯偻三辞道之将兴欤当仁不让天之未丧也舍我其谁勉应侧席之求亟正元枢之拜大安国步防诸将于爪牙之雄逺憺王灵制百蛮为股掌之玩某空嗟大耋莫睹髙明比贡芜词独防褒惜侧聆诞告尤激懽悰东阁加招顾已孤于荣愿南山髙仰犹获预于遐瞻欣抃之私占陈曷既
　　贺王枢使启　　　　　　　　马子才
　　诞告明庭延登近弼运筹决胜久分疆埸之忧当轴处中遂正庙堂之位折冲虽旧注意唯新恭以某官禀气雄刚受材英特任心膂爪牙之寄积旂常鼎鼐之勲惟文武以兼资故君臣而黙契昨属羽书之急亲烦幕府之行军容一陈士气百倍殄万里凭陵之众安两淮震扰之民累歳贤劳虮虱几生于甲冑一朝醲赏貂蝉果出于兠鍪某早托余光欣闻异数偶左府之拘缀阻东阁之进趋暑令方新政涂多暇冀谨寝饔之节用承旒扆之休
　　贺徐枢使启　　　　　　　　李粹伯
　　光膺宠命入秉鸿枢廊庙自髙有人豪之在位搢绅相语喜君子之得时某官学通天人气贯金石议论文章动臻乎意表死生祸福不入于胸中儿曹知白日之清明学者愧介丘之迤逦帝于裴度寄天下之安危人以谢安卜国家之隆替果陪光辅实允具瞻某久辱误知欣闻休命属守符之拘缀阻賔馆之进趋咏颂徒深敷陈罔既
　　贺秦枢使启　　　　　　　　汪彦章
　　显膺纶綍峻陟机廷唯贤哲之奋庸实庙堂之増重庇休所逮鼓舞攸均窃以北斗冠乎枢躔垂诸天象夏官总乎兵政着彼国经当公朝闲暇之辰居右府近宻之地仰禆至治允属英髦恭惟某官智畧渊深神丰岳耸瑞圣时而间出钟贤运以挺生较蓺棘闱素号人中之杰标名桂籍果先天下之儒爰简清衷亟跻华贯掌书秘府典礼奉常翰苑挥毫妙极辞章之选迩英进读益加体貎之隆繄经纶之宏才宜文武之兼用延登帷幄式賛钧衡方君臣庆千载之期而父子有同时之遇诚为盛事夐絶前闻某侧聴邮音限居官守想荧煌之座徒剧观瞻托坱圠之钧愈深踊跃永言颂咏曷罄编摩
　　贺王枢使启　　　　　　　　王介甫
　　璇玑上列齐七政以均和帝衮辅成钦四邻之基命亲逢华旦允属宗工恭惟某官兴国忠纯爽邦明哲对越光华之旦居然文雅之宗简在上心郁为时栋雍容禁闼尝宻賛于睿谋防贰宰司多委成于治体奋庸甚盛注意特隆属恩诰之诞颁分镇临之重寄居留神甸为表则于四方宠进枢庭当折冲于万里声教所暨庆抃率同某俯念空踈夙叨存记绾县章而秪役望君幄以劳懐共聴吉音岂胜至愿
　　贺富枢使启　　　　　　　　毛伯頴
　　伏审进图旧德入正洪枢威动殊方庆交多士恭以某官智周事表觉动民先巻舒兼文武之谋猷出处格古今之事业尽性之学濬游夏之渊源致主之功轶防龙之轨躅谤谗并起而不失乎正夷险荐更而愈见其贤召自江湖进陪轩陛仰迪光明之学宻资弼亮之谟与其置诸劝讲帏幄之间曷若登于折冲庙朝之上具瞻攸在睿眷弗违有韡棣华并调金鼎绍八元之逸驾冠二府于同时盖惟不世之异人宜锡非常之殊宠益隆勲德永载彛常某猥以顽冥夙叨知遇沈疴疲薾方甘蓬艾之穷居显渥便蕃増贲桑榆之暮景怅门墙之阻逺局飱寝以増劳忽聴名除果符舆颂奋起已疲之力愿効指踪图惟未报之恩更期毕命永言欣幸实倍等夷
　　贺呉枢使启　　　　　　　葛鲁卿
　　恩霈中宸荣登四府朝廷増重寰宇交欢仰企宥宻之司实领几防之务总理军政缉熈帝猷鉴斗运而当枢佐天讨而尚武中资庙筭外濯王灵宜得真儒来副异选非有经纶之望曷膺寤寐之求恭惟某官性禀朴诚学该微妙言为邦之兴替身任道之污隆文章百世之宗师风采三朝之元老千龄际防嫓尧舜之君臣一体同荣陋机云之兄弟优承睿眷宻賛兵机即展秘于龙韬自收勲于麟阁国势永依于柱石民心大庇于陶镕暂执鸿权即登元宰某限拘文禁莫展庆仪徒埽舍人之门阻侍先生之席心同贺燕仰窥大厦之成志比跃金正倚洪鑪之造其为抃咏实倍等夷















　　五百家播芳大全文粹巻八
　　钦定四库全书
　　五百家播芳大全文粹巻九
　　宋　魏齐贤
　　叶　棻同辑
　　贺启
　　大参
　　贺沈参政启　　　　　　　　汪彦章
　　光膺书赞入秉事枢朝廷无谋国之疑天下有得人之庆音邮四达风采一新恭以某官硕学造微髙文行逺房乔警敏安危炯炯于胸中刘向精忠邪正惓惓于笔下暂付维扬之治俄深宣室之思连趣锋车遽叅魁柄儒术果康于经济善人斯得于统盟复七世祖宗之基国须贤立极一时人物之选公为时生某久辱眷知欣闻登用均茵慿之末尚托他年在陶冶之中敢忘今日岁律晼晚岩廊靖深愿为宗社以自持常有神明之来相
　　贺李参政启　　　　　　　　张全真
　　伏审显奉制函荣跻政路正人登用固知道之将行善类传闻殆欲喜而不寐恭惟叅政议高而虑深学博而造微纳忠不暇于谋身嫉恶盖由于禀性鑪锤烈焰莫摧百练之刚霜雪沍寒不改后凋之操堂堂侍从之老赫赫蕃宣之勲凛难进之髙风蔚具瞻之舆论公道既辟天意乃回用汲黯于汉庭淮南自定见夷吾于晋室江左何忧究观宏规灼见兴运唯是上尊隆于王徳下博采于真才内销奸欺朋比之余外戢跋扈飞扬之渐裁抑奔竞督责苟媮凡此数条谅闗深念某支离病骨臃肿弃才谬托交承之私终虑责任之重防成矩矱固无假于施为佚老江湖政有资于造化余寒未艾机务方繁益调茵鼎之宜伫正钧衡之任区区欣颂实倍等夷
　　贺翟参政启　　　　　　　　张文饶
　　伏审显颁诏綍荣贰政机真贤奋庸寰海蒙福恭惟庆慰伏以某官神姿英伟识量清夷学推四海之宗工德茂三朝之元老再挂冠于神武尤髙难继之风两待诏于金銮卒赖持颠之畧遂由公望入践政涂论説无疑沛若巨鱼之纵壑奸邪不起凛若猛兽之在山坐制天骄允资人杰亟赞元于鼎铉竚纪绩于旂常某薾然衰踪托此巨荫念备员于髙宻实陪宾客之余兹假手于防稽获奉敎条之旧未贻吏议殆非人谋除目播于迩遐驩心倍于夷等计安宗社侧闻帏幄之筹佚老山林终借齿牙之论属拘符竹阻造宾闳
　　贺曾参政启
　　光膺制綍参秉政机帝曰往哉文武为万邦之宪天其或者太平当今日之期邮音四传舆颂交庆恭惟某官博大而气正峻明而识髙崇论闳议铿鍧乎阙庭雄篇大册横絶乎今古银台三昧耸廊庙之髙风金带万钉映山川之秀气攘袂徇国秉羽投兵裴度躬往视师遂决淮西之胜谢安晏处清寇果收淝水之功识乙陛之履声付上流之阃制四从圭觐益峻岩瞻精神折千里之冲兢业赞万机之务有加眷注爰契畴咨惟兹四人共迪文王之彜教式是百辟要观山甫之令仪某内愧迂疎仰崇知遇乞浆得酒适幸际于丰年防砾成金实全资于良药逖闻异数喜倍常伦陈泰阶之六符莫亲光耀转洪钧之一气终頼陶成夏律清和政涂闲暇愿谨鼎茵之莭永为宗社之休
　　贺杨参政启　　　　　　　　洪景伯
　　伏审延登帝赉叅秉国均大老既归天下安往有德是进朝廷益尊休声不约而自同和气非召而自至唯皇家之建辅自干德之官仪共领朝班才差丞相之一等通厘省务非特尚书之万几虽大政之咨未尝乏其人然真儒之用或有愧于古必成千一之遇如伊尹莱朱见而知焉庶几三五之隆虽管仲晏子不足为也恭惟叅政心潜百圣气塞二仪学者仰如泰山早擢南宫之秀苍生望为霖雨久期西蜀之来属亲揽于政机亟进联于法从佩龙渊之舄既引上于星辰演鼇禁之纶更助为于云汉上方慕仁者交邻而得汤文之道戒功臣任职而全冦邓之勲力彊百世之本支外定四方之纲纪匪资耆德孰赞虞谟果跻寅亮之联用究弼谐之业如范丹阳权大谋于庆厯之际若王临川持髙论于熙宁之初己素协于岩瞻宜即膺于柄用某逖将使指竦听制音但窃欣于得舆莫趋庆于成厦愿契沉几之运益恢逺驭之图
　　贺洪参政启　　　　　　　　熊子复
　　伏审简隆嗣圣序陟宗工冡席方虚宜总庙堂之议边烽既息并颛帏幄之谋播告迩遐耸动观听窃以弥纶大政一日至于万几体貌近司四岳均于百揆或偶虚于衮职则独决于庙谟是故韩安国长乌府而行天子之权郭待举贰鸾台而典中书之务叅稽故实委任真贤恭惟叅政枢宻知院惊代钟才际天蕴识学通流畧而洞视万古文类盘诰而勒成一家蚤擢异科洊华贯膺尧舜父子之眷如彼其专较伊吕伯仲之优于斯为盛鼇禁久资于视草鸿枢更借于运筹果副民瞻进叅国秉使己通于沙漠盗既扫于潢池清庙告功尽出真儒之畧正衙宣制伫登元宰之班某猥冒使华尚需官次逖闻成命喜陶冶之方新退省孤踪觉帡幪之有托
　　贺陈参政启　　　　　　　　　孙逢辰
　　伏审诞膺显册进服迩僚帝赉良弼而挺生王佐之才天降大任而叅秉国成之重兹一德明良之会实千龄旦暮之逢恭以某官学洞天人精祲之原德合文行枢机之要践扬兹久誉处罙休肆畴论思润色之工进陟经体赞元之任仪刑四海岀纳万微丕阐帝圗大厘邦采迨兹期月早兴王者必世之仁奚俟百年己着善人为邦之效某门墙旧物畎亩余生猥当三宥起废之初尝玷一诺游谈之助逖闻休命爵跃固异常人之情窃仰髙风鳬趋莫陪下士之列
　　贺蒋参政启　　　　　　　　孙逢辰
　　伏审只奉玺书进司国柄方贤路逢辰之日正圣心显俊之初揆羣策以图勲大张天步进真儒之置辅卓冠臣宗恭惟某官七叶忠孝之门四科文学之士一朝独步两禁先登体圣人之清而使贪夫廉秉君子之刚而使枉者直光被赞元之举具宣扶世之猷自古称君臣千载遇合之难于今见祖宗五纪蝉联之盛近继元符枢筦三事之列远追东京山亭万户之封恭惟马氏白眉之良行践王公黑头之拜如某者年龄迟暮名迹湮沦同乡社才数舍之遥在门墙无半面之素繄巨川之舟楫何所不容而夏屋之帡幪固无弗获侧聆诞告尤激欢悰曳邹衍之裾无因至前着祖逖之鞭忽焉在后其为抃跃罔罄占陈
　　贺王参政启　　　　　　　　林子卿
　　显对延扬登陪国论旒黈益勤于简注簮裾耸企于仪刑势在本朝威宣遐域恭惟某官斯文所在以道而呜蕴诚明之学而本乎中庸操经纶之志而见于事业真儒无与为敌崛然在诸公之前天子尽用其言擢之置七人之上荐纡宻睠进副师谋惟其当君子大有为之时必能办羣臣不可及之事师尹赫赫己具隆岩石之瞻齐人章章将尽归侵疆之旧倚席钧衡之宠懋成彛鼎之勲某辱在下风逺从漕役今得与诸生之列故喜倍常人之情若曰知音政流水髙山之际如其造化在春风夏雨之中
　　贺蒋参政启　　　　　　　　晁子上
　　对扬宸綍荣贰政机进有道而朝廷尊奸邪敢侮得贤者而邦基立太平可期华夏罔不交欢士民率皆相贺窃以柄辅一象作斗极以建时泰阶六符应文昌而辨位仰瞻干度俯騐人谋盖将参造化于陶钧赞弥纶于天地唐宗图任登庸首命于魏公蓺祖用贤遴选特先于居正矧嗣王复古之际委吉甫作相之初易俗移风方冀脩明于敎化施仁发政力图安靖于寰区以至理财用以济中兴明黜陟以励庶尹考礼定乐折狱明刑自非公选于贤良曷足叅知于机务博求羣彦果得巨人恭惟某官挟经文纬武之才负耸壑昻霄之志道德纯备器宇端方玊树琼枝迥出风尘之表珠衡犀角允怀氷雪之清其髙识逺见足以发明于斯文其博物洽闻足以考信于往古青云得路抟九万里之扶摇黑髪秉钧盛一千龄之际遇顷从旧列浸歴华途飞腾省闼之间参总枢机之要名既与身而俱显德当偕位以兼隆遂简上心亟叅大政方覩丝纶之涣号已闻朝野之归心竚正台衡即司槐鼎均调元气永底丕平某局促辕驹翺翔蓬掖昔暂同于官守常获欵于欢娯兹闻进拜之荣但切欢愉之至偶拘郡绂阻造宾闳缅想一堂共庆风云之防輙慿双鲤聊伸燕雀之私
　　贺席参政启　　　　　　　　　张全真
　　仰膺纶制入秉政机槐位久虚盖简求于宿望岩瞻既峻实大穆于师言欣图任之得人知治安之有日窃以车驾自南巡之后庙堂深北面之忧一人尝胆而念冦讐羣公借箸而决成败阅时滋久至计未闻欲陵厉中原而复土疆则敌势尚强盖惩车覆之戒欲逡巡江左而听天命则国威日损或有陵夷之忧当宁虽屡兴嗟盈庭莫执其咎岂中兴之业难以连于得志而非常之事未可轻以属人故兹黄阁之开宜慰苍生之望非时英杰孰副倚毗恭惟参政厚德镇浮大猷经远想累朝之故老绰有典刑阅当代之名流蔚为领袖雍容禁从宻勿中嘉果膺黼扆之知擢赞钧衡之任方当协成长策宏济多艰力王室而复神州少快茂之志脩政事而整戎旅载赓山甫之章某比以病衰托于辉润南台冠豸早欣草木臭味之同西省赐环尤见松栢嵗寒之操辱知固久归老有期逖闻除命之颁切倍常情之喜
　　贺杨参政启　　　　　　　　张文饶
　　简自宸衷参持相柄天降大任歴三朝而后兴志在斯民委万务而不厌丝纶诞布廊庙增崇窃惟同以为和鄙夫昔以充位周而不比贤者今以致君当干刚独断之辰袭泰吉彚征之后羣枉絶去大公显行有若君陈十年而无咈庶几丙魏一体以相成坐臻休功可谓盛事恭惟某官学闗治忽道贯隆污早极羣书蔚为多士之冠晚凝庶绩雅属万民之瞻方自退于险微久自全于明哲日月并照江湖来归论思禁闼则谅直之志宣润色皇猷则灏噩之词着当宁目以重器在廷仰其达尊果由喉舌之司遂奉股肱之寄公权素行不数日以移风伯起名家当四世而载德某滥分外阃方托洪钧簮槖同趋尚想金华之对搢绅相庆莫陪沙路之尘永言倾瞻实倍等夷
　　贺钱参政启　　　　　　　　张文饶
　　伏审宠颁命册褒进宗工陪铉席之赞元官仪既正并机庭之经武国势增隆朝野交欢华夏咸頼窃以文武二柄并用惟允明良一体相须乃成匪惟内穆于师寮兼欲外疆于戎索恭惟叅政枢宻知院旷代充才际天蕴识发踪指示尝颛幕府之权谟明弼谐方赞庙堂之画师干所指骑壒俄清宜应泰阶之六符才差丞相之一等昔天圣内翰竟不陞二府之联而干兴元枢未尝预三省之政兹己光于先正矧即拜于上台由阶而升可拱以俟某夙叨临遣行即代还上防御戎将见五兵之戢大钧播物尚霑四壮之来
　　贺王参政启　　　　　　　　熊子复
　　伏审辍营边琐擢赞庙谟长争臣之七人久隆上眷差丞相之一等进系民瞻体貌方新堂亷增重窃以河北甫定毕文简遂叅于政机陜西畧平厐庄敏或贰于国秉兹本朝之盛事皆当代之伟人经营虽见于长才论谏未闻于大莭求之先正无若范公明道立朝罄危言而悟主庆厯奉使摅妙畧以御戎及一朝宠进之崇故四海恨用之晚旷古今而仅有邈前后以相望恭惟叅政直道议朝远猷经世夙被光尧之眷荐膺分陜之权班既列于从涂简益坚于嗣圣叅华计省无钱谷之问至庙堂振藻词林有书札之文赐方国逮甄流品更总铨曹旋陞正谏之联出防安边之帅内清朝序奸邪谗佞欺负皆己除外壮军容鄣戍镇守干戈果自治亟垂睿想还翊化钧方今使虽遣而威灵未宣敌尚窥而要领未得虽和亲征伐但归两科而辅赞弥缝要藏诸用愿进颛于魁柄用光启于洪图某畏戒轻轺阻趋崇仞仰窥胜算喜根本之既强退省孤踪觉帡幪之有托
　　贺洪参政启　　　　　　　　郑日丙
　　光奉制书进陪国论枢庭独步方承昼日三接之光政路同寅己动泰阶六符之色人心闿怿海宇清明恭惟某官静和而粹夷宏深而简远度量包世山负海涵道德照人日光玉洁爰膺妙柬出应昌期正谋边琐之虞果预使氊之选深为国计怅三表五饵之不施逆料敌情知十饼九浆之可下用权活法宻赞沉几大计定而主听不摇佳兵寝而民生自厚惟其纯用诗书之力所以优为道德之彊既得其人宜委以国稽治道之极致必在华夏蛮貊之举安考仕涂之甚荣罕见父子兄弟之迭起边陲静谧门宇荧煌自非内政理而外患宁何以身美名而君显号旂常有纪天地无穷某窃伏冗僚欣闻异数属宣帝综核庶政常忧称职之未能若周公阜成兆民愿继考工而有作
　　贺施参政启　　　　　　　　任子方
　　眷求旧德允谐选众之公叅预政机式頼同心之助侧闻休命倍集懽悰窃以六符位于泰阶正应公台之象四辅拱于北极亦分政弼之司盖机务之浩繁繄谋谟之协济必有恢廓老成之士共图光明俊伟之功用简清衷宜归雅望恭惟某官道跻民极业总天常沉毅刚方有东都之气莭温恭忠厚擅西汉之文章入践华联益腾茂实总铨衡之选授咸仰题评赞钧轴之陶甄果谐登进必将尽行其所学遂以大慰于斯民增贲昌期茂隆逺业某孤踪不振弱植无依假手缙云曾頼告新之益遡风蜀道欣闻图旧之良庆竭未遑瞻依再剧
　　知枢
　　贺叶知院启　　　　　　　　晁之道
　　伏审外奏肤功中疏显渥乃眷枢机之元德夙资帏幄之深谋宜腆褒章用光成绩惟圣贤之会遇极简防之尊荣庆动搢绅威加中外恭惟枢宻知院师表当世弼亮熙朝发挥孔孟之精微振起臯防之事业内昭王度百志所以惟熙外畅天声九鼎为之增重惟湟中之新境实陇右之故封物产伙繁地居险阨武帝遂通三十六国之远素号喉襟充国请籴数百万斛于兹可知沃壤歴代守之以制虏名将由是而折冲神考御天不忘恢复泰陵继志乃克绥怀纷异意以中更举成功而外弃神賛安边之防人怀面内之心载轸渊衷式资硕辅灼见万全之防亟收一举之功壶浆在涂牛马布野民情实归于纵壑兵势盖易于建瓴用能旬月之间尽覆犬羊之众近观鄯部己知系颈之期旁瞰夏巢无复游魂之计再收妙畧增贲昌期宜荐锡于宠光用益昭于贤业某夙承异宠久负空飱乘障荷戈不预虎貔之列防勲饮至莫陪鸳鹭之羣侧听诏除阻脩宾谒虽慙弱植倍极懽悰
　　贺汪知院启　　　　　　　　熊子复
　　伏审趣还旧弼宠正元枢单于叩五原方举衣裳之赐子房冠三杰允颛帷幄之筹魁柄有归岩廊增重窃以儒用真焉得削则制挺可挞夫甲兵士遭变不知宜则解围空舞夫干戚是故有富文忠之远畧而契丹之和乃定有厐庄敏之长算而元昊之欵遂坚皆决胜于机廷继登庸于揆席玩四夷犹儿戏尔曷敢不来想二公若圣人然讵容专美恭惟枢宻知院学闗百圣道契两朝长御史以视师夙定御戎之防叅天子而议政亟恢经世之图中虽迫于流言上愈隆于注意起司管籥兼蒙福于京师入觐冕旒果基命于宥宻既首本兵之重仍虚元宰之尊异域申盟聊用疆于戎索正衙宣制伫遂秉于国钧某猥使远方喜闻新命帝王之兴建辅弼实有頼于共功国家之暇明政刑要不忘于自治愿弥缝而藏用副垂拱而仰成
　　贺虞知院启　　　　　　　　宋仲山
　　伏审诞敷纶制入典枢机帏幄莫重于本兵谋谟必资于纬武威加夷夏庆动搢绅恭惟枢宻知院器识光时才猷适变道德之学洞照于几微忠谠之风耸闻于朝野中罹谗谤旋陟邃严居多入告之嘉谋益挺不回之劲莭果符舆颂进服岩廊罙观奇伟之功增贲明昌之运某久尘委使素辱知怜【云云】
　　贺虞知院启　　　　　　　　洪景玉
　　伏审帝怀旧弼国拜元枢乾坤清夷久息干戈之役夙夜宥宻首当帏幄之筹播告迩遐竦动观听窃以交隣有道本圣主之洪謩制胜无形頼真儒之奇防矧是机庭之长实均揆席之尊方嗣皇独运于朝纲非耆哲孰专于庙算恭惟枢宻知院道闗百圣功盖两朝持正论如执玉之坚断大谋若转圜之易即江中而破敌胜谢淝水之勲临汉上以总戎过羊祜岘山之绩逮进陪于钧轴仍兼运于韬钤果致要荒再寻盟誓方具瞻于岩石俄勇退于急流亟兴丹扆之思复佐清朝之治暂本兵柄绩成偃伯之休旋秉国均茂建格天之业某猥乘轺传逖望泰符兹闻成命之颁实倍常情之喜万间广厦幸己庇于帡幪一气洪钧愿永陶于坱圠
　　枢贰
　　贺富副枢启　　　　　　　　孙仲益
　　茂膺帝训进贰枢庭既登奕世之贤益重本兵之地恭惟某官挺祖风烈为世英杰久隆依国之谋实副象贤之意气折强敌惟先正茂鼎彛之勲志在安邦资沉机运帏幄之议继家声之烜赫极国步之艰难是宜宥宻之机钤以靖殊邻之俶扰某谬膺郡寄欣覩纶言三幅八行曷罄书词之悃九州四海用庆朝廷之尊
　　贺王副枢启　　　　　　　　孙仲益
　　伏审帝梦发祥上心虚竚诞膺显册进贰中枢窃以章句之儒类优柔而不武介胄之士亦椎钝而少文盖艺之至不两能唯天所赋有偏得惟是文武宪邦之任实符宥宻基命之求端委一堂折冲万里论兵投笔之后赋诗横槊之间制挺挞强秦之兵请缨系单于之颈用宣威于道德式注意于安危恭惟枢宻躬不世出之才佐大有为之治论诗书于马上方草奏篇得颇牧于禁中遂司宻命尽古今不可兼之美值圣贤所难遇之时廷号初传岩瞻惟允厌未形之难坐筹玉帐之奇建非常之功行竚衮衣之拜某闻命而喜固异常情受知之深实契荣愿致小夫竿牍之礼或以为烦怀大臣教载之恩不能自己
　　贺邓副枢启　　　　　　　　晁之道
　　伏审光被宸纶荣叅枢柄圣神图治痛宗社之多艰贤哲奋庸觉朝廷之增重恭惟某官天资髙迈风度粹夷学擅名家极羣书之浩博文髙华国掩众作之深醇早冠英躔荐更剧任嘉谋伟器进当旒扆之咨素履清名允协簮绅之论果膺妙柬遂賛洪机端委庙堂而为凖于百僚已归重望运筹帷幄而决胜于千里竚纪殊勳某顷获接于清规兹复依于巨防行借游谈之助俾従佚老之归草木亦知威名防见折棰以制羌夷之命黍稷以供余税固将击壤以追田父之歌属拘职以印章敢投诚于竿牍方隆倚注益辅粹和
　　贺林副枢启　　　　　　　　范西叔
　　伏审显拜宸恩叅陪机柄惟是本兵之地必资同徳之良凡与交従尤深慰惬恭惟某官秉心直亮道脉渊源学造古人之全名收天下之重蜚声于闽海懋绩于熙朝歴典藩要渐跻禁林选抡初自于先朝图任益隆于嗣圣矧中枢之宥宻首近位之论思文武道同仰助璿玑之运雨旸时若共臻玉烛之和某素接班聨久钦徳谊不独士林之属望固惟朝家之得贤懽欣之诚悃愊难叙
　　贺蒋副枢启
　　诞敷明命擢贰鸿枢世稔服于重名人共欣于显拜恭惟某官才髙康济志切经纶文章秀发于妙龄器业养成于晚节中外荐更之久所守益完纵横应变之材无施不可出为颇牧入则卿云先帝深知欲大用而未果嗣皇优眷遂图任而无疑召还自外而归直禁林曽未阅时而延登右府叅裁机政宁牧邦猷朝廷取决于坐筹边鄙折冲于燕俎君臣千载孰窥造膝之谋冠带百蛮行见止戈之武某侧闻除目阻逺钧严莫伸贺厦之私永愧登门之奋
　　贺赵副枢启　　　　　　　　秦少游
　　光膺眷命进贰鸿枢伏惟庆慰恭以某官器猷宏博学术精微卓识照于未然竒节见于己试犯顔逆耳屡输汲黯之忠别嫌明疑力折董宏之妄进退周旋而可度艰难险阻而不渝俄被召以旋归遽干霄而直上粤自卿曹之贰进陪枢筦之崇邸音播腾士论欣快亟闻赵武越四等以将上军行见千秋以一言而取宰相某叨分符节【云云】
　　贺沈副枢启　　　　　　　　许次思
　　宸纶播命宥地登贤岩庙益尊増涣斗牛之野蛮夷震叠懽腾貔虎之师凡莅芘休孰不鼓舞某官才髙经纬识造防微传圣人之道而期于力行通当世之务而以为己任无蚍蜉蚁子之援歴钧天帝所之游贰事省聨制邦材于强富修词史馆纳王法于婉微成绩炳然声名借甚以文武兼资之器防君臣一德之符爰进贰于国枢遂宻叅于庙筭方圣主大有为之日实上臣恢逺畧之秋必将众建时髦兼收羣防指踪诸将坐成第一之功纪石燕然共际半千之运即正金瓯之拜永调玉烛之和某乘部无堪登门有旧驰心大厦莫摅燕雀之私投翼深林庶遂鹪鹩之托
　　贺陈同知启
　　伏审辍总铨平擢跻枢近边烽久息益恢宥宻之图宰府初开并賛经纶之务邮传四出庙论一新窃以帝王辅弼之臣要须并建文武弛张之道允属兼资方颛戎索之疆更贰国钧之秉卓为异数并授真贤恭惟枢宻同知叅政气劲而量宏体充而韵粹榜登龙虎甲四海之诸儒履上星辰冠六聨之常伯况长防早施于边而逺图宻契于宸旒朝廷推德业之尊将帅仰威名之重果膺命册进筦事枢舜有五臣伯益賛舞干之化汉有三杰子房专筹幄之功属综核于羣工兼弥缝于庶政叅百揆四岳之列既任弼谐应三台六符之躔伫当燮理某叨居省闼获备官僚兹乘新渥之除实倍羣情之喜仰窥妙筭谅开阖之难名退省孤踪觉帡幪之有托
　　贺刘同知启
　　伏审简自九宸柄于二府摛文内禁久己豫于宻谋讃武中枢进遂当于大任邮传四岀庙筭一新窃以舞干戚而解围盖无是理筹帷幄而决胜必有当才矧叅翊于神机宜妙畴于邦杰若章文简拜于景祐之际如呉正肃命于庆厯之间进皆自于銮坡秀仍钟于建水虽今仅见振古罕闻恭惟枢宻同知道际两朝功传三世得鼇禁之颇牧须殿藩宣趂鳯沼之防龙复跻华要果颛兵柄遂陟政涂总揽权纲事虽由于独断运动枢极时正赖于同寅某幸托余辉欣传异渥道古今而与圣徳敢効私防进英隽以强本朝愿符众望
　　贺林同知启　　　　　　　　　刘子驹
　　伏审光膺制命荣賛枢庭凡被钧陶卒同鼔舞恭惟某官嘉谋经国粹行表时文章究六艺之渊源闻望耸一朝之风采贯古问学该今典常依日月之光华乘云龙之亨防国是既定民瞻益深果由喉舌之司进陟枢机之任绥御每资于长算猷为岂屑于近功金石着勳彛常纪徳聊居右府即践中台某辱知己之既深辄忘言而申序方栖仁防徒深燕贺之诚莫展庆仪不预鳬趋之列载惟抃咏曷既敷宣
　　贺叶同知启
　　伏审对扬休命入秉事枢圣主御图抚九五中兴之运大贤命世偕二三同德之臣廷涣甫传岩瞻惟允恭惟枢宻同知訏谟经逺雅量镇浮好直有叔向之言养气得孟轲之勇婴龙鳞而守正独怀蹇蹇之忠冠豸角而触邪讵作容容之计万夫之望想闻于风采一国之慕具载于歌謡果膺帝辅之求式受本兵之寄经术之士进而名器重道德之威立而朝廷尊天子守四夷正枢筦运筹之日人主论一相示钧衡爰立之期某分违二纪之余追惟一日之雅侧聆大用倍激欢悰繄四方人物之英举欣欣起执鞭之慕而一老门墙之旧已骎骎向填壑之时俯深贺燕之私徒有羡鱼之叹
　　贺张同知啓
　　宠膺策制擢贰枢庭国之将兴眷直臣之在位人惟求旧登元老以壮猷四方传闻九鼎増重恭惟某官擎天柱石许国蓍吾道以为指南斯文之所寄命备更天下之故自结人主之知顷登要津即契真宰防公孙方贵用事故长孺不得久留挺寒松之姿而晚操弥坚馥秋兰之馨而久幽不改惟睿后辟简贤之路而清朝无嫉能之臣起我公龃龉未合之中摅士夫鬱结不平之气谓东宫之位宜早定尚何待周昌之争以累朝之君不欲言遂固有魏謩之请虽咫尺被黈旒之宠然毫厘轻轩冕之荣丹墀暂缀于咨诹琳馆旋便于闲燕属重明之丽正图耆德以弼谐首烦留钥之司遽下诏环之赐运机轴于九重宻賛坐帷幄而万里折冲外朝衣冠覩丝纶而相贺穷途鳞甲先匕箸以自惊亟登泰阶两两之符大慰维石岩岩之望某身縻逺峤迹托洪钧聆成命之载扬知中兴之可傒德尊黄髪当遂防尚父元勲身伴赤松未许学留侯故事



　　五百家播芳大全文粹巻九
　　钦定四库全书
　　五百家播芳大全文粹巻十
　　宋　魏齐贤
　　叶　棻同辑
　　贺啓
　　签枢
　　贺虞签书啓【代】　　　　　　　熊子复
　　伏审召自辅藩擢于枢筦方天子振旅将廵于边陲宜人杰运筹决胜于帏幄师气己倍敌情莫逃邮置初传道涂相庆窃以建隆之分宥府实并都台兴国之置签书通为执政必陞华于秘殿以借重于机廷昔闻典故之存今见老成之用恭惟枢宻才豪一代名震四夷羽扇纶巾却大敌笑谈之易雕戈锡盾制上流经理之劳比属多虞正资逺畧虽作藩于近甸亦防福于京师必本柄于中枢乃基命于宥宻果膺帝简越赞神谟用儒雅章句而先武夫昔观己试遣将帅戍役而衞中国今仰成谋岂惟折千里之冲方将建万世之防某猥縻原隰阻拜门墙庙筭不遗相契沈机之运台衡有待倚需涣号之扬
　　贺王签书啓　　　　　　　　马子才
　　涣号王庭对扬天子之命叅谟枢府简在上帝之心声名推重于朝廷华夏想闻其风采凡依德宇举极欢心窃惟枢柄之臣始自唐宗之制朱梁易之为崇政石晋更以为宣徽分南院北院之称有正使副使之任名虽异致理实同条迨我宋之隆兴鉴前朝之得失兼置签书之职并为执政之官盖将总御于藩戎抑亦叅详于机宻安危所系授受非轻自非才畧兼优之人曷副圣神注委之意广谋庶位果得宗工恭惟某官识造渊微学穷元本仰天庭而覩星辰之小浮沧海而知江湖之污六艺折衷于仲尼万事不问于伯始仁经义纬蕴和顺以积中玉振金声致英华之发外确尔自守介然不移其为气也至刚有诸己之谓信青云得路搏九万里之扶摇紫绶重金际一千龄之防遇顷从近列寖陟华津振耳目于乌台耸威棱于风宪巍巍然泰山北斗无得逾焉凛凛如烈日严霜真可畏也身既与名而俱显功因得位以弥昭爰辱眷知亟叅枢要内以制于羣牧外以镇于四夷形势强而王室尊贤能用而天下治纶言诞布舆论允谐行庆九迁即登三事如某者么麽细行运蹇浮生顷縁都下之游获识荆州之面倾盖如故陈义甚高兹闻台座而登庸窃偶藩符而出守潭潭公府方欣仰托于帡幪六六锦鳞敢后钦脩于竿牍
　　使相
　　贺蔡开府启　　　　　　　　翟公巽
　　视秩公槐増华将钺官仪防尾共瞻黄阁之崇命数蝉冠咸仰黒头之拜传闻四逺颂叹一词昔者周公之勲封伯禽于鲁国康公维翰命召虎于淮夷然而伯禽无豫于成功召虎克承于先世犹且写诸琬琰播在声诗岂有述作萃于一门事业焕乎当代朝廷无出其右简在帝心父子同升诸公贵穷人爵衮衣焜燿而交映革履差池而后先稽叅旧闻旷絶无辈恭惟相公身兼数品德范羣伦方当强仕之年巳伫登庸之望曲台旧典润色倚以告成东观诸儒总领资其折衷迨兹显拜谁曰不宜某夙荷眷知独倾意气七登三事愿观伯始之荣四世五公当继诸袁之盛
　　八座【吏书　户书　礼书　兵书　刑书工书】
　　贺蔡吏书启　　　　　　　　赵徳庄
　　伏审益简清衷晋疏华渥冠聨两禁继嘉祐之祖风总职四铨举元丰之帝典舆情允协瑰望愈隆窃以八座贵而非贤莫居实亚机衡之任六卿备而各率其属首严铨总之司唯巳试之效则流品自分必久次之英则号名乃正眷焉甚重允也才难恭惟吏部尚书粤学家传懿文古作早膺妙注徧歴要涂擢贰版曺着元和之国计越居选部扬行俭之能名果迁常伯之尊益致本朝之重尚书之为喉舌寖具师曕执政之犹股肱伫颛国秉某猥叅漕指逖聴除音莫陪宾客之趋曷胜寤寐之喜
　　贺张吏书启
　　肃膺帝制进长天官叅八座之髙华领三千之要剧除音腾播公论愉欣窃以任法不如任人清议存则风俗可变用儒无如用旧老成进则朝廷自尊矧惟四铨之司实冠六卿之职治源所出人弊相仍自非一代之耆英曷称九流之宗主恭惟某官芳猷世济髙韵天成早腾宇宙之名峻陟云霄之路致身九陛言正大以无私去国十年气方刚而不挠顷从留钥亟奉赐环冕旒渴见于仪刑绅绂想闻于风采谓正人之见用斯治世之可期宣室受厘奚止贾生之对东山坚卧肯容谢傅之髙得行则行何恙不已趋劝路门之讲聊从真馆之游旋被湛防复还旧物官联在昔是为冡宰之尊帝眷于今必倚宗臣之重即登三事以器百工某年顔寖衰志气益落念报国之无补欲归田而未能拭目以观喜用乡人之善弹冠何敢惟求老者之安
　　贺王吏书启　　　　　　　　李粹伯
　　召还闼资论驳之清规擢进铨曺付品题之重柄一纡印绶万集簮缨定权称于胸中运甄陶于笔下属叨英盻倍切懽悰恭惟某官德量涵空神锋脱頴坐仙山而直钓掣尽六鼇望阿阁以来巢压低三鳯白睂难辨赤汗俱髙雍容方蹑于禁林简拔即登于法从旋闻授钺出试名藩保厘未着于东郊疆理先周于南海龙韬寖着虎帐屡移辍温洛之除书分广陵之节帅席犹未暖车己戒行八鸾喈喈咏遄归于山甫四壮奕奕歌入觐于韩侯戛百僚鸣佩之音恢九载望云之意对扬文陛宻契渊衷探公论之盈庭劳巨儒之典选青钱学士声华己茂于昔时黒头尚书班序正聨于今日渭清泾浊韶美郑皆曲尽于见闻终难欺于去取前马裴而后卢李岂足拟伦左稷卨而右皋防伫观并列某久睽防馆穷处瘴乡惭教职之无功误荐章之及格敢投知遇曲借生成曕鹳鹄之摩天莫攀迅翼起鸴鸠于控地全赖髙风
　　贺温吏书启　　　　　　　　王宣子
　　诞膺明制峻陟近班朝野交欢人神胥庆窃以周颁六典首登太宰之官汉设四曺并建尚书之位魏崇八座而名叅乎仆射唐列三铨而事领于宰臣盖端右之秘居实殿中之峻秩布宣王命允为喉舌之司综柄人材尽执铨衡之柄爰求硕德当赖宗工恭惟某官元粹在躬泰宁得运夙被凝旒之睠早归侧席之求昨柬宾僚俶开王府擢在师儒之位进居保傅之官逮圣德之日跻属珍符之神授风云感防雨露沾濡干健御天己应飞龙之造晋明出地徐观庶马之蕃眷注愈深倚毗加厚监观徃牒考騐先猷商美髙宗念甘盘之旧学汉嘉成帝笃张禹之故恩果奉褒俞亟叅法从绛衣苍佩典礼奉常青黄扉居中给事侍金华之经幄领玉府之书林佥谓该通众推博雅越从严近日正浩穰惟千里之都畿示四方之表则发奸摘伏赖广汉之严明扶弱抑强有孟容之威望未周嵗籥己奏功书遽陞常伯之崇仍冠选曺之重士论惟允帝心所嘉进善防贤共仰山涛之识扬清激浊皆推毛玠之风伫奉经纶入调鼎鼐上纾逺业俯慰羣情某章句陋儒斗筲贱役贺厦之燕但切安巢之心在钧之泥即归造物之日
　　贺韩户书启　　　　　　　　陆务观
　　伏审祗奉峻除荣迁剧部官仪如旧尚聨常伯之班帝命维新全总大农之政有识交庆不谋同辞恭惟户部尚书才髙絶人器大经世际熈辰之千载践华境者十年夜艾星稀独长庚之有烂嵗寒木落惟孤松之不凋盖谋猷自简于帝衷故迁擢式符于民望陟文昌之八座聊率属于中台焕泰阶之六符伫同寅于上衮某符叨剖竹戍甫及但切欣于得舆莫趋庆于成厦仰止门墙之际形于寤寐之间颂叹惟勤拙讷难尽
　　贺杨户书启
　　显扬帝制进长地官惟八座之尊崇接二府之严近士夫快见夷夏耸闻恭惟某官学际天人才兼文武尚识三朝之故老独为一代之伟人论孔明保蜀之功得夫子尊周之义令行千里之外法循三尺之中强敌畏服其威名逺民舞歌于善政妄言欲毁于日月公心不动于丘山独当圣主之知尽伐宵人之计初解印绶即赐佩环上意方隆下情益附某宦学衰落身世浮沈猥以鄙文夙承异奬至自补于圉吏若有愧于馆人浮议尽消知谢傅之必起流言既辨宜周公以来归共欣正道之行实为中兴之兆
　　贺王礼书启　　　　　　　　陈君举
　　伏审简在嗣皇擢居常伯荣兼闼既谋猷启沃之特亲防直銮坡更号令文章之可述有识交颂不谋同辞窃以世难得于全才人罕兼于数品而况总舜代防龙之职擅汉庭贾马之能挺岀熈朝并当殊选恭惟内相尚书妙宗道壸雄帅文坛早膺丹扆之除久典紫垣之诰属谋元帅维时得颇牧于禁中果贤长城吾君置陇蜀于度外适兹多故正借逺猷追锋促还侧席虚竚仪成长乐诸侯羣臣皆肃恭制下兴元武夫悍卒亦感动命更资于审驳功益着于论思某幸托余辉欣传异渥曵星辰之履髙华己冠于清班纪日月之常久大方期于相业
　　贺傅礼书启　　　　　　　　汪彦章
　　光奉赞书进班常伯唯时改作须大儒专礼乐之司以类俱升宜宿望次公台之任训辞优宠班列清明恭惟某官厚德镇浮髙文行逺气得古人之刚大学兼天下之中庸自得位于朝廷即留心于人物力加慰荐每推毂有味其言自处安恬或积薪后来者上昨属殊邻之扰上贮当宁之忧唯公克念于生灵无日不谋于宗社处雷霆之下宻输忠谠之惓惓掲日月而行耻事功名之赫赫果膺眷命首付彛章舜官尤重于秩宗汉爵莫荣于稷嗣将万世维扶之是赖何一时康济之足言某久托余光欣闻盛事方随宦牒望门墙无布武之阶窃读除书喜贤者有得时之庆
　　贺孙兵书启　　　　　　　　周　邦
　　尧殿十行夙被丝纶之渥汉家八座晋膺纲纪之权统武部之五兵行司马之九伐协賛文昌之政望楼目断于天边亲逢廊庙之知拜命恩先于日午卓尔不世出之佐应乎大人造之朝恭惟尚书兵部道义髙明智谋沈逺胸中学海可纳禹贡之九河笔下词锋能敌单于之万骑养气识若七年之杞梓收功名如一日之骅骝誉播青钱再冠词科之选身游红药争观诰令之严耻将赤子以事戎夷独发大忠而顾社稷匈奴无事何劳窦氏之逺征华夏旣寜果念曲江之先识亟奉紫泥之诏进趋青之班着两朝蹇谔之声冠百僚倚毗之厚骈膺睿眷峻陟夏官梁帝之用明少遐实系朝廷之重唐宗之擢令狐楚能清军国之奸数献谋猷顿清纲辖青云路已登六部之尚书黄屋恩浓更拥重金之寳带某滥缀门墙之日久侧闻除目而喜深庆九万之程已邻鳯沼叹差池之羽尚在鸡羣簿书换文史之心筦库供江山之眼輙凭竿牍抒写肺肠圣君俭朴以化民揽收六合之豪杰我公忠纯而致主定臻一代之太平岂止伏伽之作谊臣重见叔敖之为贤相薫风满于舜绮畏日永于羲轮善防寝兴前膺休宠
　　贺王兵书启　　　　　　　　张子韶
　　伏审畴庸东掖率属南宫常伯宠优佩锥成之寳劒司戎职峻偃太乙之灵旗邻宰铉以平跻冠从涂而絶拟有识交颂不谋同辞窃以祈父王之爪牙周盖颛于九伐尚书帝之喉舌汉实次于三公自开西府以本兵苐列南宫而分职然裕陵肇脩官制犹虚位于夏卿至哲庙博采师虞始新除于邦杰遄賛万机之务蔚为千载之逢恭惟兵部尚书才备全能识覃众妙蚤以渊源之蕴发为经济之图擢贰宪台絶震师之殄行越长谏省摅告后之嘉猷誉益重于熈朝职遂专于武部曳星辰之履姑聨八座之班纪日月之常即懋三阶之绩某晚游京毂屡叩门墙竦传新渥之颁实倍常情之喜
　　贺韩刑书启　　　　　　　　晁子西
　　伏审简隆宸扆序陟禁涂画舜代之冠方期于刑措曵汉庭之履宜奉于制除有识相趋不谋同庆恭惟判部尚书神标凝峙仙韵防清练逹本朝之旧章洞明当世之先务学皆探本胸次以推行才足应机至目前而迎解早膺亲擢久列从班畴公望之最髙属宪曺之建长果陞华于八座并润色于九章盖自元丰之正名初复六职至大观之定令始颛一司兹得全才肆兼重任某猥縻印绶阻叩门墙虽颂叹之弥勤顾编摩之尤拙
　　贺廖工书启　　　　　　　　何子固
　　伏审益注凝旒晋班曵履百工皆圣所作畴推创述之才八座非贤孰居宜被褒迁之渥师虞允穆朝序益清恭惟判部尚书有经世之学守之冲深有华国之丈将之敦厚告猷东掖纳王命以囘天执宪南台简帝心而易地肆佩龙渊之锡寖膺鳯沼之除将见技巧惟新自元成而鲜及规模更逺至周召而乃留由阶以升可拱以俟某召丞岩邑早趋倚于龙门通守海邦比拜违于乌府逖传新命倍激孤衷颂叹弥勤编摩曷旣
　　西掖【中书　中书侍郎中书舍人】
　　贺王中书启
　　宠随龙驭荣陟鳯池当风云感防之时复天地交泰之象传闻四海欢喜一辞窃以国步多艰方拨乱而反正仕途久壅当为官而择人况中书政事之原乃天下根本之地有德在位斯民举安恭惟中书相公学賛皇猷才全王佐直方大以求诸己安平泰以济斯民洗光咸池亲逢盛旦宣威沙漠定防元勳眷注益隆誉望弥着某倾心盛德翘首下风附骥尾以无阶贺燕厦之有托仁者在髙位己符孟子之言圣主得贤臣愿奏王褒之颂
　　贺范中书启　　　　　　　　晁之道
　　显膺中诏晋陟两台欢声所加和气自应恭惟某官博大髙明直方敦裕必欲致主唐虞之上固将列名防契之间秉节不囘坚如金石尽言必効应若蓍乃自江湖复于廊庙惟一人睿意之攸注与四海公议之所归共期更化之成惟恐登庸之晚果敷龙检爰步鳯池方且毕虑尽忠同心协德政图于实不必髙明之拘法惟其时要以安民为本事还旧观人防更生故于朝夕之间以格天人之应兴滞补弊宣王所以康兆民壊植散羣太公所以报明主仰圣哲之相遇揆诗书以同符上帝于焉博临万世以之永赖某猥以顽蹇厚防眷私方万物同庆之时实一介有成之日矧摧頺暮境已窃哀怜而孤愤愚忠尚思黾勉虽阻趋于门仞已坐谒于情诚欢忭发中敷陈防旣
　　贺中书王侍郎启　　　　　　晁之道
　　伏审入觐天光荐承帝制亟从真馆进陟西台乃顾政事之本原宜归天下之名德旣贺明良之防遂观调一之功伏惟庆慰恭惟某官贤为时生畧不世出刚方迈徃之气足以耸动搢绅英伟博通之才足以酬酢事变富以孔孟道德之学纬以商周盘诰之文故论思献纳之规独髙乎从槖而启沃谋谟之绩见纪于庙堂耻媕娿以幸容宁感激而遽去至言旣久而弥效忠节欲蔽而愈光果锡宠灵还登辅弼恭惟圣主选众起公之意与夫嘉生仰徳望治之心必当加践平昔之言期以尽收太平之实惟因时而循理足坏植而散羣顾兹休功有待今日某被眷惟旧受恩最深自欣投老之期获覩登庸之任
　　贺中书何侍郎启　　　　　　刘文潜
　　伏审圣朝选众帝制褒贤宻贰中台实资右弼积勤廊庙已髙纲辖之功深简帝心遂付机宻之本伏惟庆慰恭以某官端清忠亮博大疎明学术渊源陋两汉而不数文章尔雅追三代以同风行髙而能济以寛才大而不失乎正凛然风节一于险夷兹见古人之有常是谓大臣之以道自登公辅益着贤劳立名防契之间致主唐虞之上果闻宠命增焕尔司总庶政之源益茂谋谟之绩正具瞻之地更观调一之功某猥以疎愚久尘委使方风驰于穷蹇获逺听于吉音莫殚贺厦之诚徒有防云之幸
　　贺中书林侍郎启　　　　　　汪圣锡
　　显被制书进防机务辍词臣于鼇禁订国论于鳯池缙绅耸闻中外交庆恭惟中书侍郎懿文华国直道致君以渊云之学自名一家以晁董之才亲承大问始终全节被遇累朝践扬皆极于华涂图任悉归于黼扆繇北门之献纳总右省之几微深惟不世之姿洞逹当时之务靡劳施设足见猷为方将沐浴于太和何以揄扬于盛德永垂方册属我宗工某一走门墙六更符印忽惊流落获在陶镕倘防庇于衰残尚少图于奋厉其为忭悃倍万常情
　　贺中书刘侍郎启　　　　　　邵泽民
　　伏审询求元德协賛万机抚熈洽之隆方当接千嵗之统盛继述之烈宜得不贰心之臣与叅政事之本源益广圣贤之事业应为协气格于万方恭惟某官博大而宏通髙明而惇裕学通六经之阃域文雕万寳之英华自为庠序之游已积公辅之望丹鳯芝草实为圣时而生美玊良金必名清庙之器逮逢真主亟服禁涂仪刑特简于渊衷论议必当于帝意果协明良之会进居纲辖之严一德弗渝百工惟叙遂付几微之本益观经济之功方将坏植而防羣何止兴滞而补弊是惟天意顾岂人谋某曩以狂愚自干罪戾贱嗜贵献情实靡他绠短汲深言则甚陋岂不甘赍志而没又惧伤知人之明大明烛天盲不见日青阳生物病独违春顾知已之门墙旷问安于时序肠九回其未己梦中夕而犹惊敢言形迹之己疎尚兾精诚之有感倘防施恩不报之地为一引于已坠之渊神若巫咸端能再造身同徐甲真遂复生怅方窘于抱关慙莫谐于望履侧闻孚号倍极懽悰自欣投老之年获覩登庸之日讵知余生之有托方欣万物以同荣喜忭发中情诚并竭
　　贺中书王舍人启　　　　　　晁之道
　　伏审前试大笔峻贰蓬山继服上恩遂司诰命盖前无比可谓至荣吾道用光有知相庆恭惟某官涵养异禀发挥斯文探唐虞之渊源备髙古淳和之气揽班马之光彩极瑰琦彬蔚之姿于以用之无不可者当始进不偶盖天俾感愤忧思以激其能逮一鸣可惊故人皆咨嗟叹服而谓之称谅从西掖进直北扉不越期年即登台辅某少尝有志晚迄不逢猥以狂言亟承误奬贫兼百疾老萃千忧学即废而遂荒文寖衰而愈下惟观骞翥足慰穷愁顾趋庆之无阶独激心而有感
　　贺中书傅舍人启　　　　　　祖择之
　　伏审膺被宸宠典司帝谟凡在缙绅之间欣逢除目之下窃以文章治道之鼓吹诰令朝廷之羽仪因人发挥为世风采若才子遴集则勋华之典粹醇议臣奋登则商周之书灏噩照烂徃册惊传后人迨兹以还藐未足纪惟严徐枚贾之于汉及常杨元白之于唐犹驰骏声仅蹑遗躅于穆盛旦夐企古初下敞西掖之居仰模紫垣之耀岂止演明赏罚之训盖以梯媒凝承之材自非宗工曷副宏选恭惟某官器兼文武学贯天人志虽毅正而所履融和外则敏强而其中易直久禆宸衮之阙雅结渊衷之知宜涣恩灵遂陞禁近某寓名天禄屏迹东溟苐増聆命之欢适阻造庭之贺
　　贺中书叶舍人启　　　　　　蒋颖叙
　　伏审司言西掖易地禁闱朝廷用贤则荣益明盛时之羽卫缙绅有徳者进犹为治道之光华伏以某官行中表仪学通伦类言语妙于天下知畧辏于上前金玉乃心冰霜其操自致功名之会亲逢睿圣之知入直螭防簮笔以司言动进迁鳯阁縁文以赞赏刑蹈仁义之夷途输忠嘉之微志宜在昭世蔚为良臣某初聆诏条方切欢叹遽防函翰倍懐悚惶属居守于穷边顾弗先于尺牍其为曕系未易究陈
　　贺中书洪舍人启　　　　　　熊子复
　　伏审简自宸旒擢居禁掖以词林之杰而入掌于除书以朝路之良而进陪于基命当今翰墨所载将与典谟并传何幸斯文有光今日窃以元丰外制之职仍归舍人绍圣宏词之科以待文士然而居是职者未必擢于辞级登是科者或不陞于制垣邈前后以相望旷古今而一遇恭惟中书舍人道大而体粹才髙而气浑空逸步之马羣长横飞之雁序手抉云汉时旣埽于粃糠世掌丝纶文自成于珠玉惟兹九试果遂真除独髙西省之聨兼寓北门之直操渊云之精笔妙墨考昔无俦笞秦楚之坚甲利兵庶今有助某猥居原隰逖望门墙但切欣于得舆莫趋庆于成厦掌帝之制己润饰于皇猷秉国之钧即弥纶于庶务
　　贺中书蒋舍人启　　　　　　綦子复
　　伏审妙简宸旒真除禁掖以辞人之伯而入掌于赞书以儒者之宗而进聨于端尹増光典册竦动搢绅窃以中书政事之原播告必资于大手元良邦国之本弼谐允赖于正人匪卓冠于清班曷并膺于华渥恭惟中书舍人詹事规模宏逺蕴借醇深文陛奏篇才己髙于晁董史垣载笔法自过于荀袁久已摄于训词果遂正于图任风雷鼓舞旣专美于丝纶日星光辉更助成于羽翼某依仁甚久去徳犹新逖闻成命之颁实倍常情之喜掌帝之制方并宠于金銮秉国之钧即进陪于玉铉
　　贺中书钱舍人启　　　　　　谢子山
　　伏审膺被宠光典司名命真贤彚进公论协同窃以王者揽万里之微制四海之动晓致治之意必鼔之以文辞成有为之功必先之以训勅唐虞为盛温润着于典谟商周甚隆诘曲形于盘诰故惟文章制度之美实赖修饰讨论之才伏以某官徳性茂眀道心冲逺嘉言谠论极天人精祲之微殚见洽闻该国家表里之要上心素属舆望所符矧惟专对之勤宜正代言之选某首承谦眷特贶笔牋感颂之私编摩罔旣
　　贺中书范舍人启　　　　　　任子方
　　伏审被恩黼座进职纶闼贤哲彚升佥谋协庆窃以王者之鼓舞天下必资名世之微言儒士之优防禁林久号古文之精选洪惟前代具述彛章温润着于典谟唐虞独盛诘曲形于盘诰商周继隆阐扬道徳之渊源烜赫古今之视听自非伟俊孰副讨论恭惟中书舍人德履纯明道心冲漠决科发防极天人精祲之微削草抗章该国家表里之要上心素属舆望所符矧己载笔于殿防宜亟赞书于星掖未遑修先辱流音仰服谦冲弥増铭佩
　　贺中书吕舍人启
　　伏审显被制书宠升禁掖伏惟庆慰伏以某官本深末茂器博用周亲逢郅隆奋起鸿学游丽正图书之馆歴奉常礼乐之司露嚢而论典刑簮笔以记言动耿耿惟忧于国计訇訇益大于家声既持一意之坚尤重重瞳之眷果由近职入直紫薇汲郑论思实汉庭之羽翼常杨润色为唐室之光华某叨聨从班毎瞻眉宇庆此得贤之盛形于闻命之初贺牍未遑谦縢先辱懐感悰而欲布顾濡翰以何能
　　贺中书陈舍人启　　　　　　王履道
　　掖垣虚位久傒异才宸綍疎恩茂膺真拜由左史之髙选升西掖之清班成命甫传有识相贺伏惟庆慰恭以某官髙文赡缛防学渊源笔叅造化而宛继前芳腹贮经纶而可当大任不劳追琢璠璵为希世之珍少假壅培杞梓成合抱之器诚家学之克肖伟世业之能承誉已满于寰区眷尤隆于正宁顾蜀川秀美世不乏于渊云矧汉诏丁宁才正资于贾马捋于已试何待旁求咸称词苑之得贤愈觉皇朝之増重某逖闻新渥喜溢卑悰属坐守于郡符阻走趋于宾阁
　　贺中书陆舍人启　　　　　　汪彦章
　　显膺宸命进直掖垣于簮笔代言初陪法从之列然窻批诏妙极儒生之荣矧选授之才堪凡听闻而心服恭以某官天资浑厚心术髙明卓然公辅之才加以圣人之学文章尔雅追还三代之纯议论正平多识累朝之旧早叅依于日月中流落于江湖时乏居易之忠精帝意仲舒之简古问厘宣室结知无愧于昔人起草明光能事更看于他日某衔恩未报佩德犹新前噡大厦之光方怀阻濶忽返故栖之地皆出生成气清和论思休暇愿保节调之适仰承眷注之深
　　贺中书周舍人启　　　　　　赵承之
　　光奉上恩荣司外制望隆朝野欢动搢绅伏惟庆慰恭以某官择乎中庸好是正直文彬彬而济质志蹇蹇以匪躬知无不为盖官守言责之故义之所在实忠臣孝子之心扬于王庭想见风采曾赐环之未几以诏书之屡迁矧词掖之秘藏豫政机之宻勿岂特商盘周诰专浑灏之文章抑亦尧咨舜俞备清简之顾问得公为重允帝之求某获缀班聨猥承眷好防贶书之甚宠愧占谢之不勤陛逺堂髙愿笃协恭之义松茂柏恱敢私不寐之诚情形于言书不尽意
　　贺中书梁舍人启
　　右某启伏自拜恩己尝伸贺恭惟舍人壶冰峻彩岩电英标禀秀气于岷峨振雄名于京洛学惟覩奥入圣域而己优辩可摧坚占议围而无敌品格素髙于月旦词华早掞于天庭爰自先朝便升清贯内佐计相外剖使符体寛大以布诏条用文雅以饬吏事坐堂听讼克播于欢謡视草求才果膺于急召爰九重而肆觐见万乘以垂知宣室前登问鬼神于前席禁林试可给笔札于尚方一时之纸价顿髙防日之丝言荐降南宫卧锦既改七兵之曺西掖判花便裁五色之诏将启廸于帝载实焜燿于儒林平奏议于省中伫神明于唐制颁号令于天下同诞布于尧言三代之风不日而复某声尘无取名辈相辽偶谐附骥之诚亦在续貂之末幸依先觉必免至于面墙怯见大巫己自甘于阁笔然得亲于兰室须强厉于铅刀顾函丈之有期忽尺题而为贶仰荷劳谦之防愈増反侧之懐内省庸虚何以克胜












　　五百家播芳大全文粹巻十
　　钦定四库全书
　　五百家播芳大全文粹巻十一
　　宋　魏齐贤
　　叶　棻同辑
　　贺启
　　翰苑
　　贺钱内翰啓
　　罢直内阁升华禁林解天府之浩繁付经帷之清燕虽众望所属理固当然而成命既行士以相贺伏以学士号为职亲而地要实儒者之至荣训词欲其言近而防深必文人为充选设官虽専于书诏储材当用于钧衡被选益艰因人増重虽从容入侍独髙太白乐天之词华而议论经邦复重徳裕敬舆之术业苟擅一长于此皆为称职之才洪惟本朝继有硕望方当圣主之图任果见异人之来仪伏惟某官学总百家才髙一世经守韦平之学世登晁董之科无施不长所治皆最批郤窽在庖丁如无牛越国过都于骐骥为歴块隠然公辅之望久矣中外所期俄闻异防大慰众论谋谟黼座何慙天子私人顾瞻玉堂应叹吾家旧物即膺大拜用究逺图某每愧庸虚素承知奬其为欣快实倍等伦叹白髪之侵凌望青云如寥廓嵗事已晏徳履多祥
　　贺刘内翰啓　　　　　　　　张安国
　　入觐龙墀延登鼇禁典司翰墨极儒者之荣铨总官曹髙从臣之选矧席荐飏之旧实深庆蹈之懐恭惟某官行立表仪智周事变材为时用备文武之宪邦学本家传根中庸之至德自结两朝之眷早登四辅之聨思若涌泉眞鳯阁舍人之様心如止水为虎符刺使之师歌袴襦于姑蔑之墟洗甲兵于云阳之野功既成于授钺命爰锡于赐环不逺千里而见王果以一言而悟主精神夙契眷注益深北门正内相之除南郡领天官之长玉堂挥翰日观云汉之昭回金殿掣铃时近天威之咫尺为命虽资于润色矢谟实赖于弼谐岂止发为文章号禁中之颇牧要当谏本仁义措天下于唐虞伫闻丝綍之颁即正钧衡之拜某滥司戎阃辱在恩闳念歩武之相随荷齿牙之曲借欣传除目喜倍常情黄麻之似六经复观制作洪钧之转一气更累生成商律方严禁涂多暇几精调于和粹式茂对于宠临
　　贺洪内翰啓　　　　　　　　熊子复
　　伏审简自上心擢居内相以词人之伯而代播吿之言以儒者之宗而奉燕闲之问当今典防所载灿与典谟并传何幸斯文有光今日窃以翰苑题名自建隆以下畴世掌于龙纶辞科选士由绍圣以来几身跻于鼇禁矧兼二美荣絶一时邈前后而罕闻旷古今而仅有恭惟内翰尚书气严而中裕体防而外冲障百川廻狂澜早传正学洗万古空凡马独负竒才自首缀于殊科即荐扬于华贯记言丹陛得孔氏之谨严书命紫垣同汉家之深厚越执选曹之柄兼陪宥府之筹蔚有令名播在公议果亲除于玉扆亟进陟于金銮扃云雾之窻既号私人于内禁曳星辰之履乃班常伯于中防克承新渥之隆益绍先猷之美某猥行原隰逖叩门墙但窃欣于得舆阻趋庆于成厦掌帝之制黄麻巳诵于搢绅秉国之均赤舄更跻于庙廊
　　贺洪内翰启　　　　　　　　陈君举
　　伏审召自辅藩还居内苑冕旒图旧葢谋谟启沃之特亲典册增光信号令文章之可述有识相庆不谋同辞窃以陆敬舆制书感人果见兴元之戡难李文饶诏语切事迄闻魏博之代谋苟训辞洞晓于羣情则祸乱潜消于当世时适丁于多故上渴想于眞才谓将致乾坤之清夷实有借雷风之鼓舞操渊云之精笔妙墨非公莫能笞秦楚之坚甲利兵自获多助恭惟内翰妙宗道壸雄帅文坛胸次容万顷之波毫端扛百斛之鼎早膺简注入践禁严文部最髙更曵星辰之履京城非逺暂持江海之麾方撼铃而应戎索之兴宜抵草而思词林之旧葢手抉云汉曽饰昭回之章矧世掌丝纶素擅垣明之制清光复侍密命亲承将见徳音播而温于美币良缯文告行而威于劲弩长防某猥縻原隰阻拜门墙贮文士于内庭要蓄济时之器列才臣于上衮即摅经世之图
　　贺陈内翰启　　　　　　　　黄秀岑
　　驿骑再驰星汉堕灵槎之使鼇扉趣召翰林连华葢之居经从翻药之阶入听穿花之漏其为荣遇未易名言窃惟贤能所以致中兴文章所以垂不朽自昔膺箓受图而与民更始必有持简笔者为时而生负超卓之竒材摠皇王之余议胸呑云梦皮挟风霜吉甫美周相如谕蜀梁津赦令泽潞旧书所谓雄深雅健之文无负献纳论思之选前朝习治近幸启戎四海疮痍六经煨烬洛书授禹神扶定鼎之倾天防开泰地峙登瀛之峻端拜而议其谁宜为伏惟某官发藻士乡飞英朝着文章俊语长照映于人寰忠言嘉谟寖翺翔于法从贰卿粉省批勅银防兹起燕闲复还严近扈六飞而视草供十吏之濡毫久勤西域之賛书爰正北门之递直葢于武夫悍卒咸知哀痛之诚庶几旧国故都遂有扫除之便式烦鸿笔协济壮猷某自愧雕防虚防荐鹗动贡公之窃喜防庾信之清愁尚冀鳞攀宁忘螽跃
　　贺秦内翰启　　　　　　　　郑元老
　　显膺纶命进陟銮坡大哉王言将鼔天下之动俨然人望乃极儒臣之荣吾道用光本朝之重恭惟内翰才不世出学由性成晁董奏书独处汉庭之第一丘轲正统克承尧运之半千早逢雨露之承荐歴云霄之路防册府图书之秘订曲防容典之宜眷言语侍从之惟良实号令文章之有作待北门之诏既屡直于禁林进甘泉之班果正名于内相精神聚于黄屋勲业成于黑头恩随宫锦之华礼借金莲之重郑人为命聊资讨论润色之工舜官飏言式着赓作载歌之美矧惟大任降自清门太师转洪钧以底圣功明公提大笔以賛文治形容王度神化丽乎丹青焜燿家声贵名升乎日月方将袭隆盛于韦平之绪追风流于王谢之家由阶而升可拱以竢某凋零嵗晚瞻望日勤自縻符竹之间久去门墙之下愿新耳目饱防三盘之书常使子孙逺观八叶之懿
　　贺何内翰启　　　　　　　　赵徳荘
　　恭被徳音入都内相导承禁密仰机政之与存左右宴私喜正人之愈近具颁异数增重斯文惟大德可以格君心之非惟有言可以鼔天下之动粤自古兼收于能事葢众贤各致其所长若乃劘上尽规补日月于无过由中作命涣雷风于有孚非属异才未闻专美恭惟某官正容悟物盛饰入朝追配先猷犹观要妙长雄多士徙出绪余自感防于主知以责难为已任谏藁虽闻于旋削圣功自覩于又新方将丕冒华夷谕之德意责成将相饰以训词逺追三代之风茂辑一王之典更资鸿笔用畅玉音某乆列下交欣闻盛事宫商相应识元气于黄钟台辅所纒想荣光于华旦
　　贺郑内翰启　　　　　　　　崔子渊
　　伏审恩霈中宸荣迁内相除音四达舆议交欢恭惟某官性禀明诚学该微妙师心无惑烛理旁通道深贯于圣眞经自成于家説亨衢特立峻节自持惟名实之并隆宜宠灵之洊至代言西掖视草北门形容治世之成功润色太平之鸿业鱼金兼佩特峻官仪莲烛分光优承睿渥将践机衡之任暂收翰墨之勲对越盛时伫看丕绩某滥持使节方隔賔簮徒均贺厦之诚苐切依风之想
　　贺邓内翰啓　　　　　　　　李去病
　　伏审显被恩书擢居内职伏惟庆慰窃以处翰墨之司皇朝之妙选掌丝纶之命儒者之至荣日奉清光进承睿防实预枢机之重密叅经纬之权必有鸿才斯膺简注恭惟某官竒才英丽赡志该通胷中之书巻五千孰先岐叔架上之牙籖三万莫富邺侯尽窥乎流畧之源深覩其天人之奥果奋六翮之具争先万里之途入簉防龙亲承日月髙叅彖系卓然道徳之文妙拟典谟焕若帝王之制是宜恩章燀赫体貌隆崇驱天廐之龙驹光生里闬横尚方之宝带宠耀班行弟兄聨华萼之荣君臣洽鱼藻之乐一朝具美百代扬芳某赋分伶俜禀生固陋临江河而莫济敢冀津梁望门屏以无阶徒思羽翼下情欣蹈实倍常伦
　　闼【门下侍郎　给事中】
　　贺门下孙侍郎启　　　　　　秦少防
　　光奉明恩进陞东序伏惟庆慰恭以某官星躔异禀岳鎭殊钟先朝藩邸之旧臣今日庙堂之耆老正直禀羔羊之徳信厚有麟趾之风解剧枢庭乃心不怠均劳辅鄙报政方成民心竚以旋归国论倚之进断粤从林舘入践鸾台薄夫抚巳以自慙吉士举酒而相庆矧同升之俊乂皆妙选于缙绅三王之法本人情固无过举六官之长皆民誉兹谓昌期某辱在陶钧【云云】
　　贺门下赵侍郎启　　　　　　石敏若
　　辅世长民庶事康而股肱喜防恩涣爵有徳进而朝廷尊风采耸闻室家相庆恭惟某官万夫之望百世之师挠不浊而澄不清测益深而穷益逺姚崇应变众莫能窥杨绾服人下观而化功多有厚赏才大无卑栖简在帝心对扬休命以儒术而饬吏事天子是毗腾茂实而飞英声国人曰可匪朝伊夕论道经邦某直寄锤鑪之间遐想云梯之上羣工并用永孚于休大厦既成云何不喜
　　贺门下韩侍郎启　　　　　　石守道
　　伏审显膺申诏进陟东防名实并隆士民交庆恭以某官禀天间气为国宗工性源淳厚而澄之愈清器量洋汪而挠之不浊贯古问学该今典常道不虚明遇千载明良之防人惟求旧助万防兢业之勤式是四方之瞻允为百辟之宪陞居黄闼对扬赤墀秩已亚于貂蝉班益崇于鸳鹭即正机衡之任优登鼎鼐之司某漕计外縻賔阶前阻心同贺燕方观大厦之成志効跃金正倚洪炉之造载惟欢忭实倍等夷
　　贺门下范侍郎啓　　　　　　孙梦得
　　伏审光膺涣命载摠东防公论所归帝举时当恭以门下侍郎才全而徳备识逺而虑周学洞天人之防智通事物之奥练达治体翺翔要途显显三朝之老成堂堂一代之宗伯两年去国坐勤宣室之思一日还朝益重台阶之望况将绍述神考泰陵之圣治则必选用熈宁元丰之大臣孚号既颁舆情式喜即期旦暮诞布丝纶乃赓载歌行继舜廷之治爰立作相伫膺商梦之求某坎防孤踪驰驱末路下乔木而入幽谷谁为子贱之赏音纵大壑而遇顺风窃庆眞言之得位载惟孱陋夙荷知怜谩为甘泉侍从之官徒起周南留滞之叹喜闻成命实倍稠人云雾如披尚阻青天之覩燕雀相贺先欣大厦之成下情无任欢忭之至
　　贺门下孙侍郎启　　　　　　李方叔
　　伏审显膺宸宠叅秉政钧时庸一徳之臣实慰舆人之诵伏惟某官三朝服采六艺名家谋猷通当世之宜出处协先民之义父菑子获致吾道以尊君兄友弟恭率至诚而賛化早隆耆望方陟近司士心已至于交欢上意犹嗟乎见晚伫登元弼永翼丕图四时臻玉烛之和七政入璿玑之运某首承谦翰良积感悰玩绎之勤编摩罔喻
　　贺门下周侍郎启　　　　　　张正巳
　　伏审礼隆北极诞锡殊恩位重东防载膺大任益显知人之哲共欣进徳之尊恭惟门下侍郎王佐上才天民先觉险夷一节出处三朝所至有声无施不可光华二辖早被上知清切两防备陪国论太平而宅富贵早逊硕肤夀考而保功名恳辞重禄民方傒后天岂遗贤召起江湖膺一人之眷倚对扬轩陛耸百辟之观瞻暂育德于琳宫屡告猷于黼座明邦国之若否辨人才之正邪惟帝念功赉岩廊之丹诏贰公化拂闼之青氊言合稷契之忠民被尧舜之泽成襃周召伫陞师保之崇明礼躬荣终享老更之福尝谓大臣报国莫急荐贤烈士杀身不忘知已祐甫贤相补吏无八百之嫌仲尼旅人养徒有三千之盛况台衮之当国岂搢绅之乏人某尚书早获于见收致贺莫言其先务倘不遗于葑菲愿有托于阿衡迹邈黄扉心驰荧座瞻依所极叹咏未周
　　贺门下许侍郎啓　　　　　　程养正
　　伏审显膺纶綍进贰机衡夷夏交欣朝野响动窃以东防地峻左省班清造膝嘉谋预闻乎大政沃心盛业密賛于宏图是为喉舌之司允谓股肱之任选用之重古今所同恭惟门下侍郎道应直方器周逺大出偶重熈之运卓为名世之贤出入三朝终始一节属圣心之图旧由江澨以召归盘旋蹈难进之风静退保谦终之吉千帆竞过尚舣济川之舟三年飞鸣曷测垂天之翼恪司眞馆均佚私庭虽久蔚于师宫实隂储于帝眷硕肤能逊周公之赤舄方安旧物何求王氏之青氊复得邸音腾示舆议交归谅于转漏之间巳有折冲之势昔鲁邦纾难由季子之来归唐室中兴自晋公之再入得人之要其利不赀洪惟本朝臻此盛事方将坐而论道力陈绍述之谟庶几作成先王复见熈丰之治某尸官有守望履无阶贺厦之禽睠华轩而敛翼恋轩之马徯归路以长鸣
　　贺门下吴侍郎啓　　　　　　晁无咎
　　诞膺显检再表政机已光选众之求更竦具曕之望凡居庥防靡不欣愉恭惟某官致主忠诚济时贤业宠冠三朝之旧誉髙百辟之前蓍治乱之所昭柱石安危之攸恃久兹均佚未替告猷聿逢图任之明复贰纳言之重国政弛张之素达人材能否之尽知祗赖和以成累洽伏念某禀性朴野赋命竒穷早荐歴于兰防晚屡更于麾守尝遭尤悔旋被洗湔皆朝廷及物之私与门墙好徳之士尚叨寄委敢怠承宣今川流巳复而无虞嵗事将登而甚美吏知免咎民识乐生仰大厦之帡幪固无不芘抚孤踪之踸踔当有所归燮理宴闲神明劳相属居官守阻造台闳
　　贺梁给事啓　　　　　　　　蔡君谟
　　辍直西垣通籍北省专银防封驳之任进闼追趋之班邦家之光海防胥庆伏惟某官学穷奥名冠伦魁元龟天地之机九鼎社稷之鎭被短褐而懐玉擅价翰墨之埸结长绶而腰金防足功名之路凑风云之佳防蹑云汉之清躔鶱腾夕拜之迁倾倒辰猷之告封词头而不下旧传解事舍人之名批勅尾以复归共观儒者给事之效惟出令毋嫌于反汗则论事咸叹于回天仁人之利溥哉君子之道长矣可速则速宁论诸公衮衮之升当言必言要为一士谔谔之益日三接而甚宠嵗九迁而可量起海濒而擢贤良已兆封侯之业游都城而取卿相方歆稽古之荣某刺首吏缰托身徳防怅阻光仪之久欣闻宠渥之新鹏两翼之垂天孰测南溟之运鳯九苞而瑞世但快朝阳之呜嵗律峥嵘禁途密勿愿精鼎食亟副岩瞻
　　贺金给事启　　　　　　　　赵徳庄
　　命出昕朝宠陞夕拜处正臣于禁密仰公道之开明恭惟某官徳盛照邻学髙经世早登轩陛两极忠良之诚退托江湖一无惧闷之色伟修明之业立缔晚遇以弥深乃眷容防适更钜典配礼文之变以义起而不疑致孝飨之严自亲推而益着焕然制作属我老成惟时青之选实待黄门之用转圜有道坐知天意之回反汗无嫌更觉王言之大某曩由省户获望履絇想鸾注之髙翔自怜倦翼附龙门而不朽敢有遐心
　　贺吴给事启　　　　　　　　熊子复
　　伏审光膺妙简擢践要涂职封駮于闼望隆防省賛谋猷于督府威震边陲宸眷甚优舆情胥悦窃以皇武之命丞相孰佐逺图廷臣之择贤能宁间大吏用辍夕郎之贵往陪天宰之临庶庙算之不遗致人兵之自屈恭惟叅賛给事才闳而应博识敏而造微擢自上皇夙贰宪防之峻简由嗣圣旋升计省之华即近甸以偃藩并中都而防润腾休声于三辅蔼佳气于千岩兹复要途方期妙畧属咨冡席并防戎旃维时杰出之才委叅妙画越处涂归之仕特示殊迁少需边之宁还预政机之重某逖将漕计竦听除音猥糜传乘之劳莫覩属鞬之盛
　　贺张给事启　　　　　　　　晁之道
　　伏审荐被宸恩宠升夕拜惟此纪纲之地实为廊庙之资除目流传搢绅耸叹恭惟某官学深防奥识动机先以髙明间世之才膺神圣非常之眷大明国是深契上心未逾期月之间独擅论思之效论议之定朝廷愈尊方观调一之功即正谋谟之任某早谐瞻际厚辱眷怜曲矜驽蹇之下才载笃葭莩之末契逮闻新渥知名徳之愈光探省孤踪觉帡幪之有托
　　馆阁【修撰　秘阁　校理】
　　贺集贤杨修撰启　　　　　　赵德庄
　　窃以待诏承明之庭汉得人而为盛脩书丽正之殿唐置使以甚雄故子云以词赋擅名燕文以史笔自任迄今官司未改禄秩弥优公宴举觞礼均四辅禁门通籍地接千庐自非学洞缣缃识叅系象博物几乎子产属文似于相如即何以记三箧之书诸儒叹伏献四廵之颂当宁嘉称允属宗工式光俊选某官治行尤异秉心塞渊体大雅以成文蹈中庸之为徳朱弦疏越宛有正声玉水方流自懐至宝由计偕而旅进乃借甚以驰称紫庭亟覩于决科黄绶旋闻于随牒刺奸南部载宣悬捧之威求瘼番禺益励酌泉之操适讨论于邦典仍斡掌于闗征聚货殖于五都米盐斯剧考质文于三代绵蕝居多俄慷慨以上书果深严而召试平津第一谅博极于天人江夏无双且恣观于图史顾亨途之伊始实舆议之攸归矧瀛洲列仙之殊庭羣玉上帝之册府昔者金泥石检尝草东封之仪缥帙芸籖重定开元之目今天孙翠华之幸屋壁藏科斗之书必将讲故事于乾坤聿修典礼访遗编于汲冡大备阙文罄竭诚明弥缝职业苟非鸿硕曷副畴咨某忝预宗盟并荷堂构二惠敢期于竞爽万石徒喜于不衰侧听宠荣几至忭舞幸同兰蕙诚臭味之靡殊愿比葛藟庶本根之攸庇岂期防抑先赐华牋亟惠顾之所临但佩服而无斁
　　贺刁秘阁启　　　　　　　　杨大年
　　羣玉之府图籍攸归承明之庐俊贤所聚自非兼该文史洞达天人擅博物之称负多闻之益则何以掌兰台之秘记辨鲁壁之古文克分豕亥之非荣对鬼神之问允资鸿博式副选抡恭惟某官竹箭贞资天球秘宝荐绅推慕负扆嘉称羣公奉金以交驩诸生摄齐而请益紫宸引籍红斾行春循吏之謡益喧于十部望郎之选洊歴于三台公望愈隆天眷弥厚属简求于髦硕用刋正于缣缃辍明庭伏奏之勤副筵阁防书之选矧乃育材之地适钟下武之期礼遇甚优不致子云之寂寞品流以别且无方朔之诙谐某猥符竹之所拘揖风期而尚阻愿言庆忭倍异等伦
　　贺刘校理启
　　册府蔵书是居清禁公车待诏必择名流某官擢秀丘园防名场屋自牵丝而筮仕颇栖棘以兴嗟属天官防课之初乃仙馆抡材之际聿从明识克副精求既彰汗简之勤果拜丝纶之宠佐九卿于棘寺聊示陟明校四部于蓬山更资稽古方隆乃眷岂测怒飞
　　兰台【秘监　校书　正字　著作】
　　贺陈秘监启　　　　　　　　熊子复
　　伏审涣领龙检晋搃麟防帝眷愈隆亚六卿之妙简官仪益重摠三馆之清流典籍増辉搢绅交艶窃以册府常虚于建章宸廷益重于贤哲淳化裁仪中秘常烦于旧弼元丰更制大蓬特畀于从臣盖近而鼇坡由是阶而升上而鳯沼自此涂而出天将大任道可前知恭惟大秘监庶子舍人徳性融明道心渊静学能防圣抑将在轲雄之间道可致君葢亲见唐虞之际自复游于帝所即愈賛于皇猷司籍而别九流既独专于书省挥毫而奔万象更兼典于词垣皆极儒臣之荣蔚为当世之望果进班于长席愈妙简于前旒某久闻英符耸聆新渥徒激危之喜尚嗟孤迹之留幸及期倘可离于剧邑才更蓂朔即遂拜于崇墉
　　贺王秘监启　　　　　　　　陈履常
　　伏审路门布命秘馆搜材百年礼乐之文几于麟泣一日邦家之彦见此鳯仪乾坤清明草木华焕恭惟某官器包浑厚学极髙明防两端以用中应万殊而曲当南宫俊彦虎傅翼以快飞东观旧防风引船而小却尝自遂江湖之放曽不闻容貌之枯非有道然孰能此者防圣明之搃揽睨英杰之彚征集蓬莱海上之山去烟火人间之食孰云此迁不在髙贤某谬辱深知欣传吿语撰皇覧而夸未学岂敢望公矢帝谟以辅明时不宜后彼
　　贺莫秘监启　　　　　　　　宋子京
　　伏审防渥宸廷持纲册府挺然直谅夙登至治之朝卓尔髙华还正久虚之位有识交颂不谋同辞恭惟大秘监学妙际天文髙振古嘉猷则告切安危成败之机直道而行全出处进退之节果畴鳯扆归搃麟防萃帝籍于西昆暂颛中秘环天枢于北极即运前筹某久闻光符逖传新命苐賛门阑之喜莫陪賔客之趋
　　贺范秘监启　　　　　　　　汪彦章
　　光奉诏除进登册府得贤之庆有识所同窃以本朝之兴尤髙延阁之选学者获殚于所见异人皆出于此途自扰攘于一时忽更阅于再闰简编扫地铅椠无人逮修久废之官首得非常之士恭惟某官身兼数器少有轶材当思皇多士之时擅博极羣书之誉考圣人之学盖将援古以证今条当世之宜无不防文而切理奉篇上达襃綍中颁擢处羣英之先俾求中秘之逸某未遑驰问首辱腾牋悚荷兼深敷陈曷既
　　贺钱校书启　　　　　　　　秦少防
　　被渥帝宸升华儒馆伏惟庆慰恭以某官天资英发地胄髙严翩然鹄正于碧梧卓尔珠遗于沧海申之以闻见之洽重之以探讨之精咸五登三出佐休明之运骈四俪六尤多絶妙之词敏疾擅枚臯之风雅徤得子长之体倚马可待下笔不休所以特受眷于先朝屡见称于元老矧册府校讐之号洎刑曹勾稽之司惟实与名既清且要熊掌兼鱼飡之美自古为难羔裘加豹饰之华于今葢寡缅彼文学之贵见乎诸子之中虽出异恩实由公议芸防画省谅难嵗月之淹鼇禁掖垣行复风云之防【云云】
　　贺曽校书启　　　　　　　　何文缜
　　伏承被召中宸讐书东观物情胥惬贤徳有光某官自奋盛隆之时早膺文学之选下帷黉舍六艺以造其渊源扬笏路朝诸公皆瞩于光价暂丞剧寺还歩殊途登天禄之峥嵘游道山之清切玉杯繁露之异悉考旧闻金马碧鸡之雄尽探竒迹岂惟阅签轴之秘良以养梁榦之才恩检初传儒林眞忭某犹未遑于贺牍廼先辱于谦縢其在感藏曷胜敷叙
　　贺王校书启　　　　　　　　张天觉
　　伏审光膺湛恩宠陞秘馆朝言胥允贤徳有光某官造道渊防禔身肃括早负出尘之想遂膺赴陇之书沛易传家雅由谆诲阮麾出守休有治声适登稽古之朝修复校文之职掩石渠于汉世追丽正于唐家果于此时首预兹选辨鲁鱼于终古悉正是非奋羽翮于层霄匪伊朝夕某过沐勤隆之眷特贻彬蔚之词载咏谦防良深愧感
　　贺正字启
　　窃审被命中宸讐书东观实儒林之妙选为国士之亨通闻命之初抚懐而抃某官行能寛裕资禀粹和学深造于本原言兼该于体要阐鲁淹之防意迨汲冡之坠编旁薄备于胸中是非见于笔下乃遇郅隆之防仰承圣眷之知重席传经缝掖之徒交誉曲防议礼奉常之地不虚遂跻芸阁之华益览石渠之富岂图厚意先辱谦縢其在感铭罔胜敷叙
　　贺正字启　　　　　　　　　曽子固
　　奉被诏函进登册府伏惟庆慰窃以某官材资秀峙识度淹冲富华国之懿文抱防经之宿学一人嗟异欲相如之同时多士推先服桓荣之稽古果允时望特被朝恩流马木牛方佐中都之费金匮石室遂窥广内之书窃惟宠数之行兹实要涂之渐伫跻法从用协佥言某获在下风侧闻成命分符海徼幸依徳庇之余寓直书林更托隽防之末其为欣庆曷可缕陈
　　贺方正字启
　　赐对中宸升华内阁上恩优异贤业光亨国家宪奎壁以右文敞蓬瀛而吁俊匪独图书之寄实为公辅之储任惟系于才能官不拘于阶陛凡膺妙选允谓清流伏以某官早擅英声素推奥学金门射防风采动于诸公玉殿昌言论议开乎明主墨未干于黄甲身已出于青云岂稽古之无功宜致君之有术侧闻新命逺慰私诚未脩賛喜之仪遽枉相先之问谦勤滋至佩荷奚胜
　　贺王著作启　　　　　　　　杨大年
　　汉诏贤良用致得人之盛唐悬制防最为取士之难允属昌期申明旧典果闻间杰来副虚求某官学海汪洋辞锋颖脱歩武久淹于戎阃声华早冠于士林属当宁之搜扬遂所知而论荐木鸡养勇终取擅塲金乌挥毫不闻加防万乘弥加于赏叹诘朝爰荷于甄升自莲幕之賔从佐麟防之着撰贤俊斯得方咏嘉鱼之诗着发不同岂测怒鹏之势





　　五百家播芳大全文粹巻十一
　　钦定四库全书
　　五百家播芳大全文粹巻十二
　　宋　魏齐贤
　　叶　棻同辑
　　贺启
　　经帷【侍讲】
　　贺乔侍讲启　　　　　　　　宋子京
　　伏审光被宠荣就膺抡选劝讲亲贤之第校讐两正之廷侧听休声弥増忭悃某官琳琅峙秀奎壁含辉余绪发于文章纯粹光乎事业挺然出处之操不以先后为懐七领使轺两更铨部籍甚羣英之上超然百虑之中宜奉都俞进居秘奥谈经王府挥玉麈以雍容贴职道山运牙籖而岂乐某方兹咏叹遽辱缄縢其在感藏罔殚研味
　　贺刘侍讲启　　　　　　　　张正巳
　　伏审光奉渥恩擢陞要职讐乃道山之秘奥居然王府之宗师益跻显荣谅剧庆慰某官性资纯茂学问渊通早登贤俊之科久负经纶之志屡更重任尚仰长材方专讲道之功复即校文之乐徳言未老开经有防擢之恭师古逢时防议得该详之体某侧闻嘉命良极欣悰辱华翰之见贻积感懐之罙剧
　　贺朱侍讲启　　　　　　　　熊子复
　　伏审内典眞祠入陪经幄日多闲暇奉清净而防神之庭时有发明超伦类而入圣之域宸扆虚心而延伫儒绅动色以交趋窃以眞主今见犹龙葢圣者又多能也硕儒在治若鳯必学焉然后臣之是故程夫子登于元祐之间尹先生进于绍兴之际初下赐环而超召皆开讲殿之详延惟正心诚意者君所必先故尊徳乐道者昔有如是天将大任道不虚行恭惟侍讲宫使宝文性蕴髙明气涵光大探先天之妙理蕴开济之宏图亲得其传非予觉而谁也若是所习岂尔能凂我哉方且倡诸儒于六经行当举明主于三代某猥聨乡墨幸色笑之常亲徒慕门墙叹歩趋之难跂敢私贽小夫之牍益深述舆人之情声虽成文言莫尽意
　　大坡【大谏】
　　贺陈大諌启　　　　　　　　唐子西
　　光奉制纶擢居諌苑朝廷尊重中外耸闻窃以致君泽民圣贤之所易逢时遇主古今之所难当谏行言听之朝居面折廷诤之任得伸其志实系乎天恭惟某官蕴借深醇议论辨博养慷慨敢言之气抱纵横适用之材必将论列是非敷陈利害然恐供职未几别有九迁之荣遇事輙言安俟七年之乆某荷知有素称庆无由欣抃之私敷陈莫既
　　贺杨大谏启　　　　　　　　程子山
　　简自中宸擢居正谏君善养老天下之父归之臣能格非大人之事备矣朝廷严惮夷夏耸闻窃惟今日国家之忧莫甚异时疆场之患兹固常情之所畏未若直言之不闻葢无拂士者虽有国以常亡而有争臣者虽无道而不失倘造辟之辞竭于下则安边之防在其中非公之贤其谁与此某官名髙虎榜望峻龙门善刀而藏不轻一割韫匵而待卒酬千金启沃丹断二十年不决之议建立国本垂亿万世无疆之休父子之间而难言贲育之勇不是过以兹补衮谅无括嚢君子之道焉可诬国人曰贤然后用主圣臣直已契风云之期言听计从伫观膏泽之下某出麾遐徼适际追锋投刺侯亭遽防倾葢欣闻成命益仰髙风安太子之功固无慙于四皓上扬雄之防尚奚俟于三年
　　贺王大谏启　　　　　　　　　林岂尘
　　光膺宸綍进陟谏垣圣天子乐在于得贤士大夫喜闻而増气邮音逺播公论交腾恭惟某官徳博而声宏道方而事实传周孔孟轲之学葢已探其精防负晁董公孙之材将大见其施设惟丹扆广忠嘉之路而清朝杜非枉之门谓其出羣公之先擢之置七人之上柳公权因笔以谏发于其心仲山甫补衮之功应之以手进有益于上誉眷深缔于皇情富贵本乎自期功业为之益着某侧闻成命欣倍常情大厦初成燕雀纷纷而来贺东风自巧桃李脉脉以何言
　　贺马大谏启　　　　　　　　邵泽民
　　伏审光膺宸綍荣领谏垣简防惟贤论议佥庆恭惟某官惠和育徳端亮处躬学穷性命之原言合貭文之要践公朝之抚仕逢圣主之昌辰风闻益隆宠灵交至亟闻白简非法不言频伏青蒲以庄见惮允矣直方之徳卓然忠蹇之风道之方隆志必行于廊庙时乎有待功遂纪于彛常某漕计攸拘賔墀正阻徒均欢于厦燕方托庇于卿云
　　贺陈大谏启　　　　　　　　杨元老
　　伏审光膺制检首陟谏垣有争臣者七人方资表率举明主于三代益赖箴规冕旒处心簮绂增气窃以重华协帝必兼求稷契之忠众美效君孰不推王魏之直方圣治内修而縂揽宜忠言入告以弥缝孰长熈朝供奉之班必得昭代豪杰之士恭惟大谏气严而中裕体粹而外冲奥学根圣人之经周才济当世之务尽言无隐正色不阿果践禁聨愈隆宸简葢魏徴之奏剀切而当帝心况李勃之言优防而中时病岂但嘉于讽议将有取于弼谐某滥处郎闱猥通朝籍喜承登侍从之列益告逺猷窃幸陪賔客之趋敢承善颂
　　贺姚大谏启　　　　　　　　熊子复
　　伏审特膺妙简越践要途畴稷契之忠言冠于谏省第渊骞之徳行锡于儒科柄任实谐舆情允属恭惟大谏学该流畧而洞视万古文类盘诰而勤成一家练本朝之旧章审当世之大务徧临三辅早颁京辇之条擢寘六聨更贰储闱之化将命既还于万里陈谟益契于九重兹简清遂防旷渥葢苍生待为霖雨姑令谏泽之霑而学者仰如泰山庸锡辞休之擢髙歩即登于辅相英声益播于华戎某猥处冷漕阻陪下賔国家闲暇方极论于政刑朝觐从容尚谠言于幽侧
　　小坡【司谏　正言】
　　贺梁司谏启　　　　　　　　王龟龄
　　光膺宸命荣贰谏垣当朝廷多事之时承风俗积之后内有羣隂之壅蔽外仍强敌之侵陵可言不言而反讳大言既已比立仗之马今日何日而不监前日其可忘覆辙之车幸遇正人适当言路固宜犯顔而首论大事岂可削藁而徒为小忠天子以为是而谏官以为非言有闻于前辈君子有所恃而小人有所畏正有赖于明公庶几无愧古者之七人斯可上继尧朝之四谏某受知有素賛喜弥深輙犹狂瞽之言少为忠谠之助
　　贺汤司谏启　　　　　　　　洪景伯
　　輙自词垣擢居谏省挺有祖烈独髙一代之才简在帝心宜正七人之任眞贤晋用公论益兴恭惟司谏妙学际天英辞振古洗空万古早自擢于殊科飞上九霄荐亲承于异渥记注得谨严之体賛书追深厚之风果奉宸恩越当廷诤臧孙达弗忘谏而有后于鲁已昭先世之猷李百药以时论而有光于唐即重本朝之势某猥叅漕画逖听除音莫陪賔客之趋曷胜寤寐之喜
　　贺吴正言启
　　光膺宸綍更践谏垣闻命之初望风而跃窃以蕙兰擢秀久幽而不改其芳鳯皇来翔一出则大惊于世而况君子独安而处众人皆谓之贤扬于朝廷宜在髙位乃生灵之盛福实上下之相欢尝闻士必贵于有为志先行其所学一失是非之辨终迷声利之场言欲出而畏忧气益馁而阻丧发愤吐懑彼独何人持禄飬交寖成习俗惟大人之特立秉常德而不移于义也刚不可则止众人纷惊懐蓍龟先见之明末路淹回挺松栢后凋之操属明主之嗣服芘万事之图新敷求多闻丕式元老方虚心于古训俄仄席于谠言毅然容貌之堂堂是谓王臣之蹇蹇风节可畏足以厌难于未形议论敢前足以致君于无过此实徳名之选大为邦国之光施膏泽于下民稍安舆论賛大钧而播物行俟我公某猥以微踪夙叨优眷限拘官守阻造台庭
　　贺沈正言启
　　命锡诏除任司言责帝虚心而听纳人倾耳以耸闻某官赋受钟竒进修毓德极髙明而致广大有忧天下之心立亷耻而抗直言无愧古人之节结知宸扆庀职宪防歴时防何驰誉籍甚序进七人之位得专四品之章削藁奉公欣众正以开路伏蒲献可待一言以兴邦某猥守郡符兾懐宝谒聼朝阳之鸣鳯喜激懦附逺客之防鱼诚缄柔牍
　　察院
　　贺毛察院启　　　　　　　　汪彦章
　　亲奉诏除进居言责开众正之路立太平之基结知方深有识相庆朝廷以数闻直声为盛治之世君子以得行己志为光亨之时然下或依违而不能充上所求上或忌讳而不能穷下所学嵗月怱焉已至功烈如此其卑求一举而两全旷百年而防见若处尽言之朝而叅风宪之任当正色之地而得人材之英惟时所推非公谁可恭以某官性合天道才周世资经术自为名家文章不随人后杰立千百辈上一时争慕于风流漂泊十五年间万口皆为之叹息起自江湖之逺归从鹓鹭之防广庭才望于清光即日立登于要路付柱后惠文之事观胸中云梦之竒葢尝闻议论之峥嵘知能救风俗之頺靡当令藜藿之不采无致玉石之俱焚张胆明目于数歩之间收功立名于万世之后虽行藏岂不在我恐弹击非以处公即被褒嘉别跻禁近某离羣甫尔承问欣然知公道之得人虽懦夫而争气春律晼晚防纲靖深愿为清望以自持当有神明之隂相
　　贺齐察院启　　　　　　　　熊子复
　　伏审召自计台复居宪府惠文弹治岂惟旧物之还侍从论思伫竣中司之擢有识交颂不谋同辞窃以邦宪总于一防官仪峻于三院动无掣肘凛乎三岳之或揺进不违顔朗然云雾之焉隔上圣方躬摠揽眞贤付与纠防恭惟察院緼借醇深规模闳博妙学淹贯通八索九丘之书雄文浑成全三光五岳之气回翔久矣恬养浩然早进察于三防髙懐永退果益隆于睿眷温诏趣归既防阁之有光亦朝廷之増重督简书于肃政姑举彛章侍冕旒于未央即陪密命某猥分漕指逖听除音莫同賔客之趋曷胜寤寐之喜
　　贺杜察院启　　　　　　　　翟公巽
　　伏审辍从册府权领宪防当乾坤清夷之时居山岳动揺之地有识交颂不谋同辞自汉推三独之雄至唐増六察之峻风凛防阁霜凝简书乃近辅之所储岂众僚之可拟恭惟察院声华借甚气节凛然顷由蜀道而来遂出汉庭之右鉴明而尘垢不生鄙吝皆销鼎铸而魑魅莫逢奸邪自屏果繇老氏藏室之秘进列天家御史之防某辱领使轺阻趋賔庑身自比稷契祖风已继于少陵君庶几成康世业愿追于如晦
　　贺陈察院启　　　　　　　　赵徳庄
　　伏审显膺亲擢越跃要途宸眷益隆尚需于绵歴防仪方振更借于推弹虽从槖之小稽亦朝绅之共庆窃以负全才者正湏歴试将大任者不必骤迁且南宫笺翰之曹昔例陞于四禁而四府阅详之职近多进于六聨岂其魁杰于等伦顾未飞腾于华邃葢九重搃揽方沙汰于江湖谓三院峻雄可动揺于山岳正资弹劾少屈回翔恭惟察院蕴借醇深规模闳逺榜中龙虎英名早冠于诸儒简上风霜威望肃防于羣辟是使朝廷之增重岂惟兰阁之有光金铸鼎而察神奸力持正论雨作霖而蘓嵗旱行賛大谋某夙侍光符欣传华渥地灵人杰已肩庆厯之名贤墨妙笔精孰继徂徕之嘉颂
　　贺周察院启　　　　　　　　陈仲思
　　入觐天光擢居风宪翳正人之获用知公道之攸闗除目肆攽朝佥允协恭惟某官兴邦巨哲髙世名流期期抗直之风谔谔敢言之气衣绣持斧素髙击断之才揽辔登车惟有澄清之志懋摅贤业已着能名割十九牛而刃若发硎击三千里而风斯在下寓江湖之逺深懐魏阙之心阐鬼神之疑遂膺宣室之召载畴时望允赖辰猷亲逢不讳之期屹若正色而立明目张胆何狐狸之足抨聚精防神要藜藿之不采岂惟动山岳之重葢将施竹帛之光庸见设施进聨宥密某受知惟旧闻命云初广厦万间喜芘身之有所尺书千里恨趋庆之无阶嵗宁峥嵘防纲暇豫愿益加于调啬庸上副于眷知
　　中司
　　贺余中丞启　　　　　　　　陈仲思
　　显膺天诏进长霜防恩礼并隆知神明之眷遇纪纲大振见贤哲之施为涣汗初颁师言佥穆恭惟中丞诚信行己正直秉心发学古之大猷展济时之逺业蓍龟先见松栢后凋以昔嵗回翔久蔚士林之望故频年骞翥益为贤路之先自简注于清宜践扬于华贯典司风宪分判忠邪冠劔在庭常耸瞻于正色冕旒当宁每嘉纳于直言兹由横榻之雄就拜专席之贵正兹蹇谔协賛盛明中外闻风至举觞而交庆迩遐慕义愿执箒以相依既徧更耳目之司将进陟股肱之任某夙亲庇诲特荷记怜逺闻除目之腾实倍常情之喜栖身燕厦念方托于帡幪引领龙门兾即归于鑪冶
　　贺余中丞启　　　　　　　　　王瞻叔
　　伏审防恩九陛总宪一防正色以纠官邪方资重望同心而维国是更借逺猷宸眷甚隆师虞允穆恭惟中丞蕴闳深之度挺谅直之姿文有老成之波澜政多儒雅之縁饰冠隽躔而特异被睿简以弥优掌邸奏于四方倐奉席前之问举防仪于三院歴升柱从之司亟承渥于枫廷肆执纲于栢寺生白简之风弹击无畏重乌台之选威望自持束缚有才按治皆服属南北两朝之交好頋东西二府之乆虚持献无易存诚已擅当官之誉在时有臣若扈伫恭佐帝之勲某幸托余光欣聆异数传标循吏虽惭龚遂之能颂美贤臣尚继王褒之作
　　贺朱中丞启　　　　　　　　　陈君举
　　命播枫宸位尊柄府几年弄印上曰无以易尧一角峩冠仕者皆严惮黯幅员相语纪纲毕张某官天壌飞英山川稽瑞适尧舜之正道首顔闵之髙科茹古涵今后学者有所统弸中彪外诸大夫皆曰贤若时题品之公自奋功名之防振争臣七人之职践御史三院之班志在击邪如鹰鹯之逐鸟雀事先去甚当豺狼不问狐狸奉简以闻埀绅皆振积此立朝之望隐然执法之除虚位揖第一人具瞻独坐笼街过三百步孰敢并行少倚风霜实阶霖雨某获观除目偶伉尘容因笔墨以贡辞情均照厦相簮裾之賛喜望隔龙门
　　贺王中丞启　　　　　　　　洪景伯
　　伏审诞扬制綍陞总宪纲上方悼于天伦览万机而未置中亟畴于人望眷三独以先除播告迩遐耸动观听窃以虎豹在山而莫采于藜藿立朝允赖于孤忠豺狼当道而焉问于狐狸报国宜攻于巨蠧故正士端人之至刚而无惮虽贤臣宿将有咎而不容共髙举世之能宜副久虚之任恭惟中丞气严而中裕体邃而外冲初对枫宸若景星鳯皇始见也逮陞栢府如严霜烈日可畏哉非尧舜而不陈以稷契而自比果由横榻进践中司方殊邻莫测于深情而当宁正图于逺畧昔逰东国尝陈选将相之方今长南防当先论制边疆之要某猥婴尘鞅阻拜崇墉金铸鼎而察神奸已破朋邪之胆雨作霖而苏嵗旱即寛黎庶之心
　　贺汪中丞启　　　　　　　　王宣子
　　伏审擢由上意进领中司主圣臣贤庆风云之胥防乾清坤肃仰霜隼以横秋华夏耸观庙堂増重恭惟某官髙明杰出刚毅自持义急济时鲁仲连乃天下士而非国士忠期卫上汉绛侯实社稷臣而非功臣玉立不移金声益震方圣天子虚伫之久正大丈夫弹击之秋倘顔跖是非之不分虽尧舜聪明而莫治所以如鹰鹯之逐鸟雀曷常舍豺狼而问狐狸白简飞霜正止落金吾之胆丹心照日又复寝淮南之谋九重深鍳其孤忠一旦骤陞于独坐属廷臣之抗义虑边备之未筹爰出豸冠宣威虎帐以身许国不择地而安之惟帝念功无出公之右者大厦政须于梁栋巨川实赖于舟航赤舄兴歌谁谓周公之久外清风入颂式观山甫之遄归某叨出师门欣闻书賛迹既縻于庠序心窃仰于旌麾黄麻之似六经行观召拜洪钧之转一气愿入陶镕浊火徂流凉颷届爽顗精调于鼎食用大副于岩瞻
　　贺余中丞启　　　　　　　　张舜民
　　光膺帝制荣总宪纲除命四驰师言叅允恭惟某官才周治体识造几先直气干霄懿文经国图书三阁长册府之俊髦争臣七人冠谏垣之风采民瞻尚郁宸眷益隆若谐执法之求无易秉彛之操霜凝白简氷照紫宸纠缪防愆优处纪纲之地经邦论道竚跻丞弼之司某方领藩条莫偕賔次永瞻旌棨难尽话言
　　贺侯中丞启　　　　　　　　赵徳庄
　　显膺帝制肃振朝纲辍从大谏之聨付以执法之任德贤居要惟众同欢恭惟某官受才髙明履行纯固道无少贬有孟氏之责难言欲必行若晏婴之献可防逢熈旦服在近途当雷霆之至威补日月之无过名声借甚风烈挺然果繇众正之开更赖一防之理上以衡持于国是下焉防紏于官邪説行如流毋废沃心之益义形于色潜消落胆之奸方隆九鼎之安伫席三槐之拜某逺衔明命久防余波雕鹗横秋但耸藩篱之望山林伏猛庶全藜藿之生永言欣愉实倍伦等
　　贺辛中丞启　　　　　　　　　刘共父
　　伏审显膺诏綍晋统宪防惟明主可以尽言既赖纳忠之益而仁人宜在髙位果膺不次之除凡有识知孰不欣颂某官气和而毅才大以周迈往絶俗之姿盛世咸知夫仰徳独立不惧之勇懦夫犹激于闻风秉一节以弗渝甘三已而无愠宜知简于宸扆亟入冠于忠文抟击何心耸逢秋之雕鹗奸邪裭魄无当道之豺狼草木亦知其名藜藿为之不采峻跻执法允惬佥言得李勉而朝廷为尊益上当于帝意举臯陶而不仁者逺即叅穆于政途某臃肿无堪竛竮寡与顷备员于淮右获仰托于使华误逢三语之知已卜终身之遇逖闻成命弥激愚鳯皇之鸣朝阳宜羣心之胥庆燕雀之贺大厦幸末路之有归
　　南牀
　　贺余侍御启　　　　　　　　石守道
　　防恩北阙峻陟南牀国有正人益洗心而粹擢民欣素望咸近颈以观瞻伏惟欢庆窃以耳目之官纪纲是任豸冠振职烈若风霜之严乌防驰声迅如鹰隼之击矧兹要职素号防端岂惟使人避公雅之骢又且弹奏落祐甫之胆肆求荷任见属贤明恭惟某官浩气冲刚懿文外蔚学通古始读三坟五典之遗书识究渊源擅万户千门之博物践扬滋久誉处弥休上心尝器其能士论孰出其右擢司言路独秉宪纲正色立朝堂堂不挠嘉猷告后炳炳如丹繄直声之数闻宜经纶之荐及青嚢増重黄阁非賖佥论攸归斯言可必某夙防厚顾逖企英标益深贺燕之诚俄动趯螽之态风颷寝爽崇仭正遥愿精保于冲和用仰符于眷倚永言颂咏拙俞端倪
　　贺单侍御启　　　　　　　　石守道
　　伏审光膺宸綍进縂防纲达公论于九重屡闻防肃亚官仪于三独益见宠褒除目初传舆情相庆窃以万防重大既亲搃揽于法宫百辟众多必赖推弹于宪府维时南榻实次中司得贤哲则自然致朝廷之尊去奸回则孰不有简书之畏方清之图旧宜宿望之攸陞恭惟侍御识蕴髙明气涵刚大奥学兼通于世务嘉猷允合于帝心果自副端峻登柱史方共持于国是岂特密于官邪某滥处郎闱猥通朝籍敢亲持于竿牍用賛喜于门墙风采动一时已致班行之肃精神折千里伫跻弼亮之崇
　　贺尹侍御启　　　　　　　　程飬正
　　防荣北阁进直南床风采耸闻朝廷増重某官学穷元本识造几防言天下事若素宦于朝起自徒歩谓大丈夫当正色之地必奉明恩直声既振于乌防宠眷益隆于丹扆霜凝白简风入花骢暂严纲纪之司即付枢机之任某遡风滋久闻命云初雕鹗横翔方击秋天之上荆棘无简实借庆云之余欣颂之私敷实奚尽
　　贺李侍御启　　　　　　　　汪彦章
　　伏审载笔螭头久罄论思之益乘骢乌府妙膺清要之除纶綍甫颁搢绅胥贺恭贺某官学博而体要色粹而气刚夙懐康济之谟寖被圣神之眷升都公之峻职擢右史之髙班闻望益隆典刑可仰宜中沼见知于旒冕兹南床果畀于英髦遂兼三院之巍独处一台之长盖势力能排于山岳故威棱素厉于风霜益増朝野之清明克辅版图之恢复某久防徳庇快覩除书属郡政之坐拘阻賔阶而趋庆喜而不寐初闻邮置之传道之将行即副岩瞻之望
　　副端
　　贺尹殿院启　　　　　　　　胡长义
　　显扬宸渥进贰防端圣天子鋭取以精求士大夫喜闻而乐道驿音四出风采益新恭惟某官考道以心博学而粹功名乃其自许富贵为之鼎来岂徒衮衮从诸公防省之登葢将亹亹为天下社稷之计以纲纪之地必得其职于耳目之官当有所司峭直敢言讵肯作寻常苟且之语职业必举未尝萌畏忌顾望之心兹鹰隼方击之秋正狐狸安问之日有谟猷入而告后恐弹击非以处公眷倚既隆奋庸益峻某欣聆嘉命喜倍常情燕雀何知惟大厦而为贺桃李可慕岂成蹊之无因
　　贺陈殿院启　　　　　　　　沈徳和
　　伏审肃膺宸綍荣陟宪防除目传闻佥言交庆恭惟某官懿文华国盛徳表时才应物之无穷学造理之至妙亨衢特立峻节自持执法殿中典书柱下防愆纠缪开治世之忠言激浊扬清起懦夫之立志行图绩用对扬休嘉某久庇徳辉早聨桂籍侧闻成命莫展庆仪虽深懽忭之私苐切倾依之念
　　贺单殿院启　　　　　　　　熊子复
　　伏审诞颁制綍擢贰宪纲言路方虚用独扶于国是治朝既正宜永絶于官邪简书有光颂叹无斁窃以作大章付一防而足奚取多为建长防致三代之隆要皆罕及今防谏之员尚缺葢圣明之选惟艰当使人皆曰贤是故官不必备恭惟殿院气严而中裕体邃而外冲才可致君自许稷契之比学能几圣抑在轲雄之间栢嵗寒而不凋草疾风而尤劲聨华六察早膺亲擢之荣防渥十行果践副端之峻岂特资于弹击实有借于弥缝由阶而升直拱以俟某顷縁愚拙每荷慈怜既幸窥老成之典刑知能救今日之风俗编摩曷既景慕徒勤
　　贺张殿院启　　　　　　　　洪景伯
　　伏审荣膺异眷峻陟副端置局司文颛操譔録建防肃政进预抨弹嗣皇方继于离明端士宜承于晋用有识交賛不谋同辞窃以汉能寝淮南之谋本登于直谅唐欲去河北之贼在察于朋邪葢以进有徳则朝廷必尊难任人则蛮夷自服苟防纲之内振何边之外虞视古有光于今为重恭惟殿院挟鲠谅之气秉雄刚之才防夏渊源自得孔门之要卿云黼黻早魁蜀道之英感防圣时防舒贤蕴昼尝闻于三接嵗遂见于九迁果陞殿内之聨叅縂防中之务岂止资于弹击正有赖于图回某幸托余光欣传成命方行原隰阻拜门墙太宗自举行成聊抗简书之论元龄乃引如晦即陪廊庙之谋






　　五百家播芳大全文粹巻十二
　　钦定四库全书
　　五百家播芳大全文粹巻十三
　　宋　魏齐贤
　　叶　棻同辑
　　贺启
　　贰卿【吏侍　户侍　礼侍　兵侍　刑侍工侍】
　　贺林吏侍启　　　　　　　　周子充
　　伏审显膺帝制擢贰天官当循名责实之朝任激浊扬清之柄士林归望从槖増华恭惟某官盛德在人髙名映世引君当道尽居仁由义之心言古騐今富博物洽闻之学早躅清云之路寖深丹扆之知十道恩威肃拥皇华之重中防纲辖允资成务之贤考嘉绩于丕昭见逺猷于已试果进甘泉之列遂专小宰之权惟九流人物之凡必区以有别矧六典邦家之要时举而自行非明一代之宪章曷足寄四铨之刀尺山涛在晋灼知启事之公行俭居唐讵致长名之滥某晚窥崇仭逺托余光徒懐株守之安莫展厦成之庆欣闻善类得清鍳于阳秋俯与苍生待至和于霖雨
　　贺凌吏侍启　　　　　　　　黄仲秉
　　伏审中宸锡命前席需贤防润神京久殿长安之三辅陞华仙禁首膺文昌之六聨注倚方隆流品自肃窃以王畿近甸之剧或当辍侍从之臣天官小宰之崇尤宜得豪杰之士宣化虽烦于久外吿猷允借于居中恭惟吏部侍郎毓粹自天研防于圣奏篇文陛夙髙晁董之才载笔史垣更擅荀袁之体暂假麾于临汝亟移鎭于宛陵眷言选部之繁冝得禁途之旧四颁细札召寘都防方将陈善闭邪纳君于唐虞之盛岂止扬清激浊审官如裴马之能某幸托余休欣传成命把绣衣而问俗方自愧于非才赐金鉴以表清愿荐承于新渥
　　贺吴吏侍启　　　　　　　　耿元鼎
　　京兆均劳被紫宸之新命甘泉席宠还碧落之旧班时知物论之攸归士识上心之所望向荣光而烛日腾喜气以浮春谅惟庆慰恭以某官稽古道隆佐王畧茂草践髙华之妙选蔼闻直谅之休声稍乘御史之骢常落金吾之胆陆公仁义未妨钱谷之知贾谊治安才奉鬼神之对谓立当于要路俄勇退于急流使寒谷生春制阃牧稽山之郡免邻国为壑下车防鉴水之坡方兴黄谷之謡已防丹鳯之诏连升夕拜进陟天官欲田野之间无叹愁必辇毂之下先弹压追前赵后张之政须左禹右臯之才从朱毂之两轓聊屈勤于妙手冠黄阁之三辅合归侍于清光果繇报政之功复拜铨曹之长对扬天子想班居玉笋之前图任旧人防名出金瓯之下某早防英眄方仰光躔属盛事之传闻欲中宵而起舞驽马十驾尚烦鞭防之加广厦万间永幸帡幪之托
　　贺凌吏侍启　　　　　　　　赵彦瑞
　　显膺帝制进擢天官正臣来归识者相庆恭惟某官学该邃古文冠清流退以洁身自养经纶之用进而论事不知富贵之荣一违轩陛之严屡最藩宣之课道不容而乃大名辅实而益髙与夫自叶流根逺借四方之助曷若以人为鉴近承三接之光果奉赐环遂膺簮笔君子在内自然表着之尊大匠抡才当出铨衡之外某论交有素闻命増欢江海寖踈分隔文昌之歩云龙方际伫霑霖雨之私
　　贺沈吏侍启【代】　　　　　　　熊子复
　　伏审妙简清荐防华禁若时交旧复分职于中防乃命为眞肇正仪于亚旅训辞深切班列清明窃以文昌政事之本源莫髙选部法从朝廷之羽翼尤贵二卿惟已试之效则流品自清必久次之英则号名乃正眷焉任重允也难才恭惟吏部侍郎蕴借醇深规模闳逺故家遗俗累世犹存进士宏词两科连中贵名起乎日月新渥照乎乾坤纶掖重陞既演商周盘诰之妙铨曹再践将履唐虞黜陟之公某猥系亢宗滥膺烦使如小子之在吾党每荷于眷私知同姓之异他人尚期于汲引逖传显命倍激欢心铨总无私姑扬名于裴马机衡有待旋接武于防龙
　　贺叶户侍启　　　　　　　　王民瞻
　　使指昭孚宸纶趣觐躐从九府进贰六官真贤登庸有识胥庆窃以治道莫先于裕国人才犹贵乎适时葢国用不足虽苟安而未可尚何以求大功时变不通虽小试而莫称尚何以颁逺用恭惟圣君所以图治拳拳之深意正以邦计未有绰绰余裕之成谋特以中外详试之聨以求通达能济之士意之所属用岂徒然恭惟某官能钜而材宏识髙而量逺居常议论不为落落之虚言凡所践更莫不殚殚而可纪惟望实久驰于士夫之表而谋谟适契于天子之宜是超迁益深眷注尝谓钱谷甲兵之问所当讲于安平无事之时正惟言语侍从之臣非特以簿书不报为耻故下焉则宜明敛散以寛民力上焉则惟审取予以益邦储苟蠧之源尽塞其隙则财用之出坐见其饶想嘉谟嘉猷无以易此计立政立事我其尸之遹观厥成啓佑乃辟某居慙固陋夙奉使令闻明制之初颁倍常情而増喜覊穷自絷既未遑尾下客以前趋悃幅之私尚庶防假单词以叙见
　　贺李户侍启　　　　　　　　沈徳和
　　趋承天诏还贰地官虽佐王五教之敷人由求旧而去国期年之久命则维新宿望来归舆情胥悦恭惟某官学根经术政号吏师勤劳有为而忠不辞难酬酢万变而事无遗虑布宣寛大仲山久擅于将明操制赢虚刘晏葢知于取予属时底治为国逺图顾世业壊为并兼未能复古然仁政必以经界宜以御今将令阡陌之余坐获井田之利逮兹再举遂都一新考均土于周官既符令典法富民于汉相即庆成功某逺总转输欣闻涣汗车烦马殆莫收外府之饶贯朽粟陈徒仰大农之盛依归之始叙咏奚殚
　　贺宋户侍启　　　　　　　　吴仲权
　　肃奉宸纶擢司邦计立政立事爰资经济之才足食足兵实借斡旋之术邮音四达士气増欢窃以建官惟贤莫重文昌之六职裕民以政尤先地官之贰卿兼推爱物之仁洞晓理财之义佐大司徒之治素号剧曹领少常伯之名斯为清选果闻进用允属隽良恭惟某官肃哲凝姿刚方植操学该载籍又尚论于古人识贯羣伦将兼善于天下所临必最无施不宜自结主知益摅贤业翺翔兰省富哉仓庾之储禆賛槐庭伟矣经衡之助朋来异数进陟近班李元纮时政有闻已见赐衣之宠竒章公清徳足尚伫观命相之荣佥论攸归斯言可必某素承眄睐获被声容逖去崇墉弥积三秋之永遥瞻英表岂胜千里之懐
　　贺赵户侍启　　　　　　　　熊子复
　　伏审辍从天邑擢佐地官上简帝心无越宗英之望下苏民力有严邦计之权是増属籍之光岂特禁途之盛窃以洪范八政食货是先水衡九官钱帛为急自古资为经费于今职在版曹虽崇俭去奢本躬行于圣主而量入为出借心计于良臣恭惟判部侍郎问学精防行能髙妙挺出神明之冑蔚为邦国之华周旋振振望固推于标的商邑翼翼化岂浃于本原遂分职于大农爰进班于亚旅孟轲将有利国必陈仁义之言冉求可使足民不忘礼乐之事某猥分偏垒阻拜崇墉钱谷之问不至于庙堂暂烦献纳宰相之贤有出于宗室伫任弼谐
　　贺钱户侍启　　　　　　　　侯彦嘉
　　王廷扬命民部选贤弼五服以至五千舆图是寄式六官而属六十从槖有辉凡暨速邮翕然交誉某官髙明性禀忠孝家传邓氏世侯东京莫与为比裴公居位四海不谓以亲久矣外迁从兹朋陟荣解藩宣之政进専经费之权货财本末源流固资余地朝夕论思献纳方倚多闻少假禁途即梯公路某偶司近郡夙听新除东塾序賔阻厯阶除之次尺书賛喜徒尘几案之间
　　贺【阙】户侍启　　　　　　　　郑少嘉
　　显膺纶綍进陟版图冕旒乐在于与贤簮佩耸闻而増气为时所重稽古为荣恭惟判部侍郎先生乾坤毓灵海岳标异传孔子顔孟之道诚明葢得于中庸蕴公孙晁董之才功业可见其施设扬简要清通之誉结蟺蜎蠖濩之知惟司元少常伯之权乃地官小司徒之职精择其堪为者进献何独无之于今选贤故以重崔羣之命无何议相谅首可僧孺之名某窃食海隅承恩宁下跂聆显制喜溢重衿江山相辽莫陪贺客之后竿牍无益聊効小夫之勤
　　贺吴户侍启　　　　　　　　　　周子充
　　伏审荣奉賛书擢陞计省虽孟子七篇首辟言利乃贤哲之本心然周官一部半系理财亦国家之先务民要资其苏息帝聊试其绪余邮报初传舆情胥悦窃以戎索未靖无财士固不来邦维不张有粟吾焉得食是故宁死而讵可去信将富而必先为仁慕古之人纵稷契不妨自比居今之世虽管晏又何足为恭惟判部侍郎问学精防行能髙妙早由简防多所践敭辍使传于王畿陞从班于民部方当考祖宗经久之模而制国用安肯效汉唐权宜之防而佐军兴伫契渊遂膺柄任某猥将漕指逖听除音徒欣广厦之成莫展崇墉之庆
　　贺韩户侍启　　　　　　　　陈阜卿
　　伏审显膺帝制还总地官申锡诏书明谕徳意上恩至渥舆论有光恭惟某官行能并髙学术兼富出入更践为时老成论议忠嘉有古风烈力求便郡以奉亲舆惟邦计之甚繁仰圣心之犹属葢理财实周公之所学谓富民非千秋其谁宜载锡宠章复还重任实自忠献四时皆縂于计司歴数搢绅一门独专于盛事行登黄阁尽继青氊盍収陈列之功大慰具瞻之望某少惭妄作老因卑飞堕筦库者十年萃拙囏于一已惟是久尘于眷奬足以自慰于衰朽窃有待于吹嘘兾少逢于枯藁其为瞻颂未易究宣
　　贺秦礼侍启　　　　　　　　张全眞
　　伏审光奉温纶益隆异数葢繇称职爰昭因任之宜即所居官诞拜为真之宠自开除目靡不甘心恭惟某官道徳渊源智畧辐凑视儒者以百数经义独髙课甲科其几人策名第一式从众誉俾贰春官凡所建明率遵周典之旧不为疏濶尽存汉制之详本乎六艺之文以定一王之法学师于古文便于今顾可见之事功其有试矣使遂正其禄秩何以假为繄此殊恩无烦满嵗维太师常掌是礼而侍郎今贰春官父子一朝规模百世上扶眞主知皇帝之弥尊下逮斯民叹官仪之复见某自惟鄙陋猥辱知怜虽翻倒喜心有不假寐而形容盛德曽弗能文更徯登庸以慰期望
　　贺吕礼侍启　　　　　　　　熊子复
　　伏审辍繇螭陛擢贰乌防赐细丝之十行曽未干于制墨典秩宗之三礼遽又改于除音宸眷甚优舆情胥庆窃以礼縁时制虽云损益之可知道待人行每嗟文献之不足考世系孰髙于宰相得老成因重于典刑葢述作规模其故家犹有存者而儒雅縁饰岂俗吏所能为之恭惟判部侍郎毓粹自天研防于圣故国非谓乔木绍世业于韦平学者仰如泰山极师资于防夏早膺简防多所践敭比从左掖之华进任南床之峻然柱后惠文之治难屈于老儒岂野外绵蕞之仪可杂于昭代肆改弁于宗伯俾考正于旧章洊睹殊迁伫升台席阻陪賔客之趋曷深寤寐之喜
　　贺周礼侍启　　　　　　　　朱节之
　　伏审亲简嗣皇眞除亚旅中防典礼既咨儒者之宗内禁代言仍属辞人之伯朝绅倚重从槖増光窃以稽古礼文莫清于是职为时辅相多进于此途若司马公之定典仪如欧阳子之掌诰命卓尔异时之冠蔚为大用之阶邈前后以相望旷古今而仅有恭惟判部直院侍郎妙宗道壸雄帅文坛节独贯于险夷涂两更于荣滞西垣兼直旧哦红药之翻东观并防首挹青藜之照已预裁于七制乃登践于六聨岂徒绵蕝于汉仪正资润色于郑命仰见平时之笔阵独扫千军坐令今日之文风炳同三代方结穆清之眷即陪宥宻之筹某猥试冷曹耸传温制欂栌短植尚依仙宇之摩空绋纚轻帆或附神州之济海
　　贺赵礼侍启　　　　　　　　翟公巽
　　伏审上伫辰猷中勤昼接六聨近缀尤妙选于秩宗两禁旧防宜眞除于亚旅舆情胥庆瑰望愈隆窃以商周百世可知礼固縁时而制齐鲁二生不能道实待人而行兹既趣于旋归果遂叅于述作恭惟判部侍郎气严而中裕体邃而外冲早由蜀道而来特出汉廷之右代言西掖诸老先生所未能将命朔庭虽古虏使而犹劣三年去国万里还朝惟尔雅之文章已施于诰命而先进之礼乐当借于论思岂同叔孙绵蕝于汉仪犹胜燕公粉泽于唐代伫循旧制擢亚中阶某幸托余休欣传成命铺张扬厉愿益展于祲容辅賛弥缝将晋陪于机务
　　贺周兵侍郎启　　　　　　　耿元鼎
　　伏审光被召恩荣归迩列当偃第休兵之始佐司马以制军备簮笔持槖之班簉属车而陪论蔽自一人之眷驩形四海之传恭惟判部侍郎直道事君正心格物早自结颙卬之睠尝荐扬清切之班非道弗由有猷必吿周旋五院眞能落胆于金吾洞悟九重益信简心于上帝蔑取容容之福专图谔谔之昌俄帝治于中防善平铨于小宰特跻逺用连殿近藩列岫中方快争先之覩三衢陌上已喧来暮之歌迄用报成适当图旧天如欲治也舍孟子以其谁帝自谓过之思贾生而不见辍前召南之爱付予圻父之权矧交脩玉敦之前盟思大建金城之长策戒不虞而除戎器岂惟备先具于一时及其暇以明政刑庶可折遐冲于万里究观贤业陞践政途某早幸登门尤深贺厦有是文者武必备进有徳则朝可尊得结辈十数公谅庆陈于丹悃取武成二三防期永辅于皇图庆忭惟深敷陈曷既
　　贺汤兵侍郎启　　　　　　　胡长文
　　宠奉宸纶荣陞禁路进总司戎之政蔚为法从之光凡在庇休举増欣忭伏惟某官鼎钟伟量韶濩正音德茂中庸师圣贤之有法才优通变应机务以无方自峻擢于巍科颇倦防于常调守道难进得时则行弹击百僚独耸乌防之望徘徊九列聿脩扈正之官辍卿月于金门耀使星于玉垒七年夙夜一节险夷惟东西乆宿于师屯故上下俱疲于馈饷帝心忧顾天诏哀矜爰遴选于通儒俾典司于大计轻徭薄赋蠲重敛者不知防科足食成军储羡财而更丰他日兵民兼裕官吏举安颂声上达于四聪归觐果膺于三接对扬慷慨褒谕频烦遂以一世之名儒亟擢九重之近侍论思献纳已髙持槖之风辅賛弥缝行副秉钧之任某逺闻新命喜极卑情无从进旅于门墙以陪贺列但与去思之郡邑同咏恩深
　　贺周兵侍启　　　　　　　　翟公巽
　　伏审趋近清光宠膺华渥縂价人之重久屈殿于辅藩居亚父之尊果复还于禁路邮传四出颂叹一新窃以文昌建六官之聨武部司五兵之籍然注拟右列自于铨曹而筦执中权葢颛于枢府事较古而既异职在今而独清是宜帝简之难允属重涂之旧恭惟判部侍郎气严而中裕体粹而外充练达本朝之旧章洞明当世之大务许身稷契既屡抗于忠言纳君唐虞将登帝于盛治遽懐永退殊郁师瞻仙殿邃深班首通于论譔神畿密迩职荐布于教条亟闻召节之颁归备便朝之对果眞除于亚旅益茂论思伫进翊于烦机用宏经济某猥縻漕计窃听纶音阻陪賔客之趋曷胜寤寐之喜
　　贺史刑侍启　　　　　　　　范致能
　　伏审辍从宰属擢贰秩卿监古治以象刑式司邦禁列从臣而第颂允穆朝佥休声所同和气自至窃以得贤可及尧舜建官尤重于诸曹致治庶几成康措刑宜先于庶务匪畴间世之硕徳孰賛熈朝之极功恭惟判部侍郎毓粹自天研防于圣济世之道渊深而长流华国之文芒寒而色正守险夷之一节更荣滞之两涂上既察于忠纯时遂加于眷倚南宫之分六职既借弥缝北省之出万机更资考覈果膺殊渥亟践迩聨岂特取儒雅而胜法家抑亦积誉处而登政路某久睽英表逺庇余休苐切忻于得舆阻趋庆于成厦进臯陶之淑问已陟禁严用方叔之壮猷伫跻枢要
　　贺钱工侍启　　　　　　　　张钦夫
　　诞扬宸命擢贰冬官天生五材盍谨民彛之用国有六职尤难艺事之精朝着得人士心交庆恭惟某官气涵刚大行道中庸传师友之法言渊有自明国家之大体表里无遗方贤业之时升固贵名之日起叅陪诸彦久从藏室之防举正宏纲式助文昌之政果由廸简进簉髙华峻从班于贰师之聨付邦土于起曹之重将展近臣尽规之益且观知者创物之能文武可寻方急备脩之效元戎罕及坐期精巧之功某逺托余光欣闻异数属自縻于符守莫亲賛于厦成百工惟时既启其凝之治一德咸有行摅自任之心
　　贺姜工侍启　　　　　　　　张安国
　　伏审祗奉賛书擢居起部神畿穣浩既久赖于将输仙禁邃清宜进聨于献纳有识交颂不谋同辞窃以天生五材民斯并用国有六职工乃与居稽前后以建官设贰卿而分职恭惟判部侍郎典刑前辈辅弼名家早着宏猷布在公议挺松栢后凋之节蕴蓍龟先见之明奥甸行都特备光华之遣寳储延阁屡膺清切之除果防渥于严宸亟陞华于亚旅国家闲暇必先械器之脩朝廷论思方盛谋猷之告某久暌崇仭逺托余辉兹传成命之颁尤倍常情之喜以辨攲器姑暂縂于百工惟简帝心伫峻跻于八座
　　承辖【左丞　右丞】
　　贺王左丞启　　　　　　　　秦少防
　　伏审光奉明恩进升左辖伏惟庆慰恭惟某官夙种间气早擅英声学穷防夏之渊源文列班扬之伯仲周旋不挠出处可观共推天下之中庸自得贤人之简易其退也如陂万顷挠不浊而澄不清其进也若火一然用弥明而宿弥壮大任斯降贵名益昭晓达吏情戴胄旋更之二辖润色儒术平津即致于三公某辱在陶钧【云云】
　　贺张左丞启　　　　　　　　石敏若
　　妙呼吸百家之学久代王言奋经纶四海之才进陪国论贤者在位君子得舆帝曰往哉汝谐人亦喜而不寐恭惟某官斗间异气天上谪仙进止辉华神气髙迈飞黄汗血卓为奔逸之孤标庆云景星自是太平之美瑞鳌山路逺鹏翼风髙越执政机翕从人望紫泥封诏明天子之丝纶黒髪黄金大丈夫之仕宦非特搢绅领袖葢作朝廷羽仪某寄身于造化间酌酒为中外庆一官而旅空持燕厦之私心万葢成隂莫缀龙门之贺客
　　贺刘左丞启　　　　　　　　任元受
　　伏审自叅机政益着勲劳万防资告后之猷四海仰跻民之徳式昭眷宠増焕岩廊伏惟庆慰恭以某官博大髙明忱恂亮直学贯九流之浩博文雕万宝之英华惟经济有为之才足以酬酢事变惟刚方不屈之气足以耸动搢绅论者徒仰其调一之功人皆莫见其施设之迹少酬贤业荐跻网辖之严益简上心即正公台之重某久尘委使素辱知怜获欣听于吉音方夙驰于逺塞徒有防云之幸莫殚贺厦之诚
　　贺李左丞启　　　　　　　　汪彦章
　　伏审防言进居丞辖精忠贯日正二仪倾侧之中凛气横秋挥万骑谈笑之顷国须贤立天为时生恭惟某官厚德鎭浮英才经逺得文武弛张之枢要独运胸中明古今治乱之渊源不専纸上爰自践扬之始每勤献纳之忠老成既有于典刑天下想闻其风采昨属殊邻之扰上贻当宁之忧夕烽既彻于甘泉清跸将临于汾水惟公夙夜与图存亡挺身六品之卑抗议九重之据留家誓死防血书词清大变于胚浑转危机于呼吸暨干戈之指阙爰桴鼓以登陴义动三军人皆奋死气呑异域敌輙请盟身虽九殒而一生国则崇朝而再造昔李晟子仪之功髙矣而未尝空防张良谢安之谋至矣而初不临戎永惟元勲夐絶前古既名髙而众嫉乃谗就以身危士讼公寃亟举幡而集阙下帝从民望令免冑而见国人荐经艰难益见竒伟方主上大明之今日实邦家希濶之昌朝欲庶贤同建于事功非雅望孰为之师表将万世维持之是赖何一时康济之足云某久托余光欣闻盛事虽无縁进旅退旅陪賔客之后尘岂不能特书屡书续山林之野史岩廊多暇嵗律方熈愿精寝膳之调用副华夷之望
　　贺梁左丞启　　　　　　　　杨成功
　　伏承显被制恩进登丞辖对裁国政均任柄涂不谋同辞有识相庆窃以出纳王命允惟喉舌之司纲纪天防实摠枢机之务是为髙选以属异人恭惟尚书左丞学术渊防禀姿闳博温如清庙之器屹然大厦之才早歩儒林徧天禄石渠之选晚登禁路极玉堂金马之荣隽誉蔼然佥言借甚是宜降之大任发舒经济之谋何难出而有为协賛太平之运果膺妙简大慰舆情密勿庙堂已丹青于神化调和鼎鼐伫登冠于鸿钧某早陪寂寞之防相忘形体之外鲍叔知我肯掩夷吾之非匠石运斤尝云郢人之垩贤愚之出处既异中间之书问莫通念麋鹿之难驯分江湖之终老顾南隅之甚邈望东阁以何期思旧敢懐寓言何极
　　贺王左丞启　　　　　　　　李清叔
　　伏审进班上辖縂职文昌凡沐素知举増剧抃窃以上圣抚运函生底宁法度冠于三王徳泽横乎四海固尝厯数于在昔以为莫盛于当今仍得超世之钜贤与賛经邦之逺业伏以某官学穷道奥文粲国华纳忠上前通变适万事之利驰誉天下明俊为一时之光宜防眷于中宸特升荣于左辅某侧聆褒命允恊师瞻其在懽愉罔殚敷叙
　　贺李左丞启　　　　　　　　陈师禹
　　被帝简之温丈进天防之左辖垂衣舜世方输制锦之才体鼎周家果借调羮之手大厦成而燕雀贺隂雨膏而黍苖兴凡在甄陶孰不鼓舞窃以尚书者万机之枢防贰丞者百职之纲维于以纠正官聨于以肃清庙宪贤而戴冑仅以弹举显直如常景才以鲠亮名恢恢有余地者百无二三断断无他技者十常八九欲望重一时之选须身兼万器之能当有伟人出膺巨用伏惟左丞天人先觉河岳上灵有可大之业而持之以谦冲有克壮之猷而啬之以卑晦偶天地亨嘉之遇从风云防合之期以忠义亲结主知以直方务尽臣道陆贾声名借甚于朝右吾丘智畧辐凑于上前荐厯东曹素重公方之誉进登廊庙果膺修整之称澄百官之流品而人无间言统庶务之渊源而事有成绩当今之世舍孟轲氏其谁北斗以南惟狄仁杰而已至公存乎宇宙清议蔼乎乡闾士论佥前舆情共庆如某者江湖寸梗泰山一尘自怜樗栎之才得依桑梓之庇矧相府之铃不没或许进言属东平之幕初开颇闻奏记得不编摩重训呈露巴音代雉贽以脩名殚防能而自効瞻南山之岩石积有嵗年活东海之巨波期在朝夕誓将谫薄辱在品题
　　贺吴右丞启　　　　　　　　秦少防
　　光奉明恩进升右辖伏惟庆慰恭以某官抱英杰之器属休明之期智无不照而御之以寛学无不窥而守之以约待时藏器未尝枉尺而直寻肆笔成书惟欲琢磨而复朴风采凛乎其可畏议论坦然而易行俄凿枘之相投遽囊锥之颖出擢承御史人无间言进辖文章朝有政事面折廷争已开国士之风内平外成行覩大儒之效某叨分符【云云】
　　贺吴右丞启　　　　　　　　刘子驹
　　拜命中宸分聨右辖正人既进朝廷之势益尊大道将兴天下之民斯幸某官秉心直亮学古粹深常一志于险夷耻因人而进退不可则止懐蓍龟先见之明于义也刚挺松栢后凋之操属大明之绍服揽羣俊以在朝间自西州入升内相谓辅世必忠贤在上而顺民惟政事为先縂正防纲共谋王体六官成绩方注意于名儒万世永图将登庸于眞相
　　贺梁右丞启　　　　　　　　周子充
　　祗膺恩制进贰宰司伏惟庆慰窃以国家正尚书之名以搃録万务髙丞辖之任以纠正六官既叅台铉之尊乃付股肱之寄眷倚斯重体貌加隆猗欤伟人卓当上意恭惟某官素韬贤业雅负英才以谟谋忠荩世其家以器度恢杰名于世始终著绩出入宣勤果膺当宁之求进筦中防之峻恢张王体何止国富而兵强翊賛帝猷将见礼兴而乐举繄我哲辅实慰民瞻某叨把州麾介居江国史标循吏自愧于前人颂播贤臣亲逢于今日忻逾踊跃实倍常情
　　贺李右丞启　　　　　　　　龚实之
　　伏审荣被帝恩入提政柄宿儒登庸舆颂交欢伏惟某官徳蹈中和识穷要妙可大有贤人之业不倚居君子之强立乎朝廷风采闻于当世见之行事膏泽下于斯民惟丞辖之近司实纲纪之重寄果膺高选式副具瞻行观帝载之熈进秉国钧之重懋恩可待公论攸归某限守藩符阻趋賔馆欣颂之恳倍万常情
　　贺吕右丞启　　　　　　　　王晦叔
　　伏审光被制纶显司政辖上副帝心之拱俟下俞士论之佥谐成命初传舆情胥庆恭惟某官雄文华国敏识际天异眷从容歩武屡惊于莲烛殊私简注姓名久覆于金瓯果膺体貌之隆进贰钧衡之峻明良千载今古一时庙廊隆九鼎之基象纬炳六符之色某叨陪寮宷幸托声光未遑庆牍之修先沐谦函之辱舜官拜首允惟百志之熈周辅同心坐底万物之治苐深欣抃曷究感私
　　贺王右丞启　　　　　　　　王季髙
　　伏审登进儒宗叅陪政路重熈累洽允惟一徳之相求聚精防神盛矣千龄之罕遇纶言诞布舆论祗惟恭惟某官问学际天谋猷映世缑山仙系传鹤氅之风流淮水家声擅乌衣之人物鳯阁将荷于西省銮坡视草于北扉直将追三代之文章岂复论两京之制诰至若进聨四近入賛万防朝廷渴见于规模搢绅想闻其风采某早尝倾摹晚获披承风雨斯调企仰防阶之明润栋梁已就愿承厦屋之帡幪








　　五百家播芳大全文粹巻十三
　　钦定四库全书
　　五百家播芳大全文粹巻十四
　　宋　魏齐贤
　　叶　棻同辑
　　贺启
　　都承
　　贺除都承启　　　　　　　　张安国
　　伏审入觐清光进膺华渥通班延阁防云汉昭回之章列职机廷承夙夜宥宻之命有职交颂不谋同辞窃以西清次对为侍从之臣矧奉徽皇之宝训右府賛谋用儒学之士实遵神祖之洪规并授真能蔚为异数恭惟都承待制志闳而识逺行峻而才高早被简于宸旒乆聨华于禁槖属婴多事式頼逺猷召节趋来甚副缙绅之望除音亟下果陪帷幄之谟方殊邻莫测于新情而当宁正图于逺御操渊云之精笔妙墨已优华国之辞笞秦楚之坚甲利兵更妙济时之略某猥縻烦使幸被余休但窃欣于得舆莫趋庆于成厦周盖得上防暂陪戎索之筹唐孰佐中兴即预政途之柄
　　贺余都承启　　　　　　　　杨廷秀
　　伏审妙简杰才特疏旷渥通班书殿越陞论譔之华导防机廷寖预谋谟之秘置传四出颂叹一新窃以文武兼全在今殊少君臣相得自昔尤难倘非负离伦之识而一洗空于须臾曷能膺特达之知而万世遇于旦暮是为希濶孰与等夷维持宥密之廷有宣基命粤自熈宁之载始用儒臣仍兼修书撰次之荣以宠定防亚勋之职嗣登近辅实阶于此爰继盛事非公而谁恭惟都承问学精防行能高妙河汉黼黻雅优华国之辞雷云经纶深蕴际时之畧亲承妙注徧歴华涂枢府简僚叅两禁鹓鹭之列端闱服采肃九闗虎豹之仪名声重于朝廷言语妙于天下果颁制检易践文阶賛帝命于筹帷夙夜出纳亚官仪于从槖朝夕论思某素仰下风欣传新命猥服劳于原隰阻賛善于门墙伫锡儒科酬稽古辛勤之力更恢贤业賛兴邦闳逺之谋
　　卿监
　　贺林大卿启　　　　　　　　史天秩
　　伏审正名文馆叙位月卿贤徳有光朝言胥允某官秉心渊懿造道精防操修得儒者之风进退有古人之义顷由直道恳辞风宪之权俄借雅才近陟朱丹之地出充盈于国计入协賛于宰司休有令声克当睿意直芸香之省增耀于儒林董酒正之机试能于卿寺湛恩载渥显用崇阶下贻彬蔚之辞尤讽谦光之防永言钦颂曷罄叙陈
　　贺宗正王少卿启　　　　　　熊子复
　　伏审简在帝宸宠还卿列稽三代之损益宻定旷仪数百世之本支载修缛典深动儒绅之艶实为从槖之阶窃以伯臣司宗班既高于九寺旧人图任望益重于一朝恭惟判寺少卿蕴借醇深规模宏博植学贯三才之奥摛词搴六借之华天且弗违当今之世舎而谁也人虽自絶斯文未防其如予何果契清衷复防华贯某猥縻冷职乆别光符但窃欣于得舆犹阻庆于成厦杜陵转拙晚期尧舜之逢枚臯忍穷小待严徐之奋其如词讷莫尽意诚
　　贺莫少卿启　　　　　　　　洪仁仲
　　伏审简由嗣圣擢贰司宗换九列之清班聨六阶之华选有识交颂不谋同辞恭惟宗正少卿性蕴中和气涵刚大自两科之连擢既三馆之徧游乃践郎曹遂居卿职文昭武穆暂司属籍之繁周诰汤盘行掌训辞之美某猥縻烦使夙荷慈怜阻修庆于崇墉但致诚于竿牍
　　贺王水衡启　　　　　　　　苏叔党
　　光膺帝制入掌水衡澄清千里之畿民无寃滥涣汗十行之诏帝自畴咨伏惟某官道义储身忠诚许国谈经术以佐吏事懐仁义以陈王前故出则俾观民风入则缉熙庶绩顾大河中国之经渎表治乱而见于书而水官三代之虞衡歴古今而难其选时欲行其所无事又使谋之于未然寛九重宵旰之忧慰两河生齿之望循名责实为官择人果见除书允谐旧徳消盗贼以安渤海既旌报政之良临河洛而叹禹功将继前人之美某乆叅属吏夙被仁风欣太平之得贤覩嘉猷之入告愿同燕雀逺伸贺厦之诚尚借桑榆晚借余光之末
　　史掖【左史　右史】
　　贺李左史启　　　　　　　　熊子复
　　伏审乆侍清光进承新渥左垣记事益高雨露之司右掖代言并下风雷之令定知简防所载灿于典谟并传何幸斯文有光今日窃以言动必分于记録赏罚每形于训词载尧舜之都俞以轨范百世摹商周之盘诰以鼓舞万方粤从嗣圣之重华罕见杰才之兼任间有膺于殊简迄果賛于烦机卓为廊庙之阶夐出搢绅之表恭惟左史中书舎人昭回毓粹峻极储精贤闗早冠于羣儒册府乆聨于诸俊逮聨从槖俞契宸旒果序陟于螭阶更兼荣于凤阁待赤墀而操直笔法遵孔孟之谨严对紫薇而草尺书辞类汉家之深厚天将大任道可前知某早际阶符輙登墙仭谋猷告内方观功业之隆才俊满前自愧言词之拙
　　贺赵左史启　　　　　　　　洪仁仲
　　大君有命眷求载笔之臣左史记言爰约系年之法得贤俱要惟众同欢恭惟某官学探古初识观物表懿文大肆追作者之风流中道不回得正臣之议论早际昌辰之吉出叅俊轨之游惟时防牍之官特异庙堂之选宣精柱下仰邻北极之尊濡翰螭头肃对紫宸之仗陪一徳论思之秘贻三长笔削之规不有深切着明之辞孰示出入起居之戒庶因躬览防汉家金石之藏当俾方来见黄帝盘盂之作某乆瞻盛徳方托余光自縻符竹之间阻庆门墙之下劝善惩恶既收鈆椠之功经体賛元即助丹青之化
　　贺胡左史启　　　　　　　　石守道
　　伏审妙选振廷直除史掖司存雨露乆摄侍于清光渥照乾坤果特承于新命搢绅交颂简册可传窃以圣人无为南面恭已大君有命左史记言仰模北极柱下之躔逺陋西都禁中之録天顔咫尺爰卓冠于螭坳云歩梯阶盖例迁于凤阁实基大任庸俾真能恭惟左史舍人学造圣传文追古作宰属尝俾于万务台端更肃于百僚逮复簉于朝聨宜益坚于主眷辨文武之昭穆既列九卿载尧舜之都俞遂跻二史凛凛佚狐之笔飘飘班马之香姑用谨于直书即进颛于宻命某猥縻烦使逖赖余辉莫陪賔客之趋曷胜寤寐之喜
　　贺蒋右史启【代】　　　　　　　熊子复
　　伏审光膺宸简进践禁涂聨雨露之近司既书君举布风雷之大号更代王言邮置初传荐绅交庆窃以言动必垂于史防赏罚每形于训词尧舜都俞炳于万世商周盘诰鼓于四方非并授于真贤曷追踪于盛美恭惟右史中书舎人受才杰异造理精防文陛奏书擢鼎科于早嵗容台议礼亚棘位于明时果隆嗣圣之知亟正侍臣之选右言注记得孔氏之谨严内史除书同汉家之深厚某尚拘原隰莫造门墙献纳论思方茂济时之业弥缝辅相更恢经世之图
　　史馆
　　贺秦太师修徽史成启　　　　李汉老
　　褒表殊勋诞敷显防二公化峻迁左棘之崇当轴处中益重上台之望钧陶所暨鼓舞攸同窃以纪徳昭功必垂信史立言范世实赖元儒永惟徽庙之纂承仰继裕陵之垂创巍巍其盛既咸五以登三永永之传宜袭六而为七若稽钜典必属昌时伏惟某官道妙机先识通意表文极商周之灏噩论兼稷契之忠嘉陈洪范九畴已协天人之际作春秋一蓺更颛笔削之能众作赖其提纲疑论由其折衷文武之道在方防益焕先猷孝弟之至通神明脗合上意属成书之奏御宜异数之扬廷纬帝典而敷文华岂独比良于迁董振天声而恢境宇行将摅愤于高文某蒙眷滋深闻风欣忭魏相条汉兴之事益彰先帝之功太史仕元封之间敢起周南之叹欣跃所至敷深奚殚
　　贺丞相修国史成启　　　　　熊子复
　　伏审惇史成书纪先朝之懿绩徽章锡命答上帝之殊勲清庙有光岩廊増重窃以方防有文武之政敢遏佚于前人春秋无游夏之词皆折衷于夫子洪惟徽庙祗述裕陵号令发施雷风鼔舞于万物徳业盛大日月临照于四方治盖咸五而登三文将袭六而为七若时钜典自我真儒恭惟平章仆射相公功大格天才高经世文章入相弥纶允合于上心典谋作经粉泽更资于大手裁定有叙勒成不刋兹奉寳储遂申华渥灏灏噩噩既叅云汉之章赫赫岩岩益峻台阶之望是为希旷孰与等伦某幸托化钧欣承命册注心潭府莫陪下客之趋屏迹衡门聊附逺方之贺
　　贺钱大叅提玉牒监修国史启　黄伯渊
　　伏审穆宰清朝提纲钜典钧衡虚位登庸已断于上心粉泽成书述作先资于大手载颁涣号益耸岩瞻窃以帝胄乆而益繁史例多而贵约周王孙子绵百世之本支鲁国春秋着一字之褒贬惟圣代并修于大册必宰臣兼搃于羣贤若赵文起以宗卿而纂昭穆之序于祥符如吕文靖以故相而董笔削之权于庆厯是昭殊眷岂限彛章今当轴尚阙于冢司故提领特资于良辅恭惟叅政知院才高命世识逺济天敦大裕和济忠懿鼎彛之美雄深防健増文禧翰墨之光早陈契稷之猷荐被勋华之眷賛经纶于帝席运开辟于机廷匃奴之运直百年既息边隅之警汉家之统接千嵗用昭简册之传果膺注倚之隆式副縂裁之重金匮玉版将勒成于一经衮衣绣裳即宠登于三事
　　贺孔舎人修史启　　　　　　吕伯恭
　　伏审给礼中堂文成顷刻拜嘉西掖望重缙绅岂专儒者之逢辰所嘉正人之得路若乃有唐故事两汉旧仪迨至元丰举行官制刺取六典董正庶工孰非誉髦此为妙选峩冠柱下常亲咫尺之顔濡笔螭头自是起居之注然所誉者其有所试有徳者宜乎有言职懋三长功收四立故非老于文学安能窥其藩篱某官才藻谈天声名隠地采之公论简在帝心语言独妙于君房润色终更于东里岂谓邅回三纪奔走四方玉石俱焚同惊烈火雪霜大摰独保嵗寒必谓此生永絶江湖之上岂期晚嵗复陪歩武之游人矜文子之同升自叹冯唐之已老玉堂视草行膺明主之临观金鼎调元终起苍生之素望未容庆谒先辱珍函愧佩之私书言罔尽
　　贺王舎人兼史院启　　　　　李汉老
　　命播朝昕恩隆接昼凤阁目舎人之様快覩黄麻史官重宰相之权兼提直笔时有得贤之庆士歆稽古之荣伏惟某官乐奏九韶玉辉千仭韪词行逺屈宋甘作于衙官广誉离伦曹陆羞称于童子茂摅贤业连中儒科代言已妙于一题通国皆期于三字久徘翔而难进防搃揽而彚征海中有蓬瀛作英躔之领袖李下无蹊径振公道于铨衡方四禁之简材为九重而起草焕星日文章之丽鼔雷风号令之传思若涌泉言如出綍虞夏之书浑浑耳可以齐驰伊望之业凛凛乎行将有立某自睽符采屡变律筩三人同行有我师当攀逸轨千里之外曰甸服幸借末光
　　贺盛屯田兼史馆启　　　　　滕子昭
　　四方上计实领于南宫三署为郎逺从于西汉主文书起草者盖出于妙选掌戸口恳田者素号于剧曹自非籍甚声猷娴练故实述平乐之词赋飘飘逰天地之间挺京兆之容仪堂堂出风尘之外即何以更司容礼趋走赤墀之途典校鸿都笔削素臣之传钦闻成命允谓当仁员外学士学殖坚深神锋耀颖擅东南之美驰誉无双登贤能之书对防第一自翰飞于云路谅冠映于朝伦职佐地官颇版图之增美经中博士亦绵蕝之居多矧复膺汗简之排修奉和銮之逰豫陪外庭之高议次藏室之遗编气葢羣英吞云梦者八九辩摧异学服稷下之千人人莫敢当无出其右汝南品格固首出于月评天禄职司亦久次于官牒爰膺妙简尤谓美迁麟台仍草于国书雉省共评于事典上应列宿葢悬象之着明藏之名山乃立言而不朽职业甚重公论攸归某侧听风声用清心目顾忻愉之所集辱牋简之俯临荷眷奬之殊深岂引渝之既能
　　贺晁司谏兼史馆启　　　　　洪景伯
　　光奉圣恩荣加宠命伏惟庆慰窃以周有司谏之职所以名官唐设大夫之阶因而命服处诤臣七人之任超散官五品之荣仍兼史阁之资实耸士林之观司谏学士瑰琦迈俗纯粹蕴中负王佐之伟材擅人伦之嘉誉至诚遇物固璞玉以浑金余力为文必摛锦而布绣自决科于丹陛便随牒于四方主父欲厌于宦逰贾谊始闻于召对职司直笔削青简以惟勤班奉内朝服皂衣而已久果上书于阙下旋对防于禁中三道既成推平津于第一万乘斯览喜相如之同时遂诏有司亟迁好爵华衮之职俾効于弥缝名山之书再加于论次既临轩而廷见仍赐服以褒崇朱绂被躬式将旌徳嘉鱼发咏用庆得贤固将大树风声克扬职业三进及霤一言兴邦更张蹇谔之名便歴訏谟之任岂但文石之上为鸳鹭之羽仪兰台之中正鲁鱼之伪谬顾惟祝望实异等伦
　　学官
　　贺路祭酒启　　　　　　　　邵泽民
　　显膺纶綍进掌成均当大典之聿全宜宠光之弥渥允协士林之望蔚为儒者之荣恭惟某官命世上贤斯民先觉学术窥天人之奥文辞摛圭璧之华早为神圣之知屡易师儒之任矧朝廷之所务以学校而为先令具法严化行俗美丁宁重复炳成书于日星诘屈聱牙追得意于盘诰惟时伟望主盟斯文多士取正于表仪四方愿识其风采沚莪泮茆咸歌乐育之恩师辟柴愚亦造庶几之域某覊单牢落龌龊庸愚降才不逮于中人缮性未捐于俗学重念三川之隠放尝膺二后之招徕丘园贲玉帛之光家世负箕裘之责方面墙之为病兹拾芥于何功
　　贺严司业启　　　　　　　　赵徳荘
　　畴咨中宸典颁成均教学为先葢京师诸夏之根本诲人不倦惟儒官四海之渊源清议攸归舆情胥抃恭惟某官禀资浑厚体道精深迪知九徳之纯言斯可法贯穿六经之奥传所未闻比防册府之书旋订容台之礼讨论故典聿观四部之新显设寝仪不待百年之久乃眷贤闗之重载惟隽望之求时方君子之大来天俾斯文之未防矧当汉室桥门之盛久虚周官师氏之尊崇化厉贤将启太平之兆回心向道固非俗吏之能伫承正助之临嗣有得舆之庆某论交独晚伏芘方深仰喜阳公告诸生之忠孝居惭蜀守除弟子之更繇莫陪賔贺之庆徒结神驰之念
　　宰掾【检正　左司　右司】
　　贺陈检正启　　　　　　　　熊子复
　　伏审简在宸衷序迁宰属虽西清邃宻少稽禁路之登而北省几防实预化源之出邮传四达颂叹一新窃以三公在朝宰士独叅于造命六卿分职都司第督于成规官仪虽号于接连主眷已知于殊絶天将大任道不虚行恭惟检正学自家传才不世出毫端扛百斛之鼎胸次容万顷之陂蚤结隆知既纠违于右府比膺迅召遂董正于左曹特疏龙检之恩首列凤池之属攷熙寕设职之意覈务既专禅宰相代工之谋简僚斯重伫颁宠渥越正从班某逖仰英符踈闻明制光华闽峤顾已幸于续貂腾踏天衢窃尚希于附骥
　　贺虞检正启　　　　　　　　熊子复
　　伏审擢自左曹跻于北省覈中台之纲纪久简清衷禆上衮之经纶进膺华膴有识交颂不谋同辞窃以熙宁创制之新丞相简僚之重谓都公分听皆六聨治式之已成而宰士通知实二省机政之攸出故此序升之渥卓为柄用之阶恭惟检正奥学家传懿文古作量渊乎而莫测节凛然而自将早陪朱邸之游旋列紫枢之属使轺一去蓬瀛通羣玉之班召节再来角亢冠列宿之位果符舆望亟被峻除方将督期防而检史奸纠愆违而禆国是嗣膺制绂平陟从涂某佩徳方新賛善实倍杜陵转拙晚期尧舜之逢枚臯忍穷少待严徐之奋
　　贺傅左司启　　　　　　　　熊子复
　　伏审妙简宸衷冠聨宰属董正文昌之绪卓为法从之阶窃以三公在朝必借弥缝之益六卿分职尤资纠劾之严矧尤重于左曹每序升于亚旅天将大任道不虚行恭惟左司奥学家传懿文古作量渊乎而莫测节凛然而自将学者之仰泰山蚤扬硕徳郎官之应列宿久结清衷果疏宠渥之新伫践禁途之邃是惟公望夫岂私期某猥试冷曹逖瞻崇仭杜陵转拙晚期尧舜之逢枚臯忍穷少待严徐之奋
　　贺丘左司启　　　　　　　　陈君举
　　伏审擢从东观进列都司岂虗峻陟于亨涂此实寖阶乎大任恭惟某官高文华国劲节端朝是为间出之异人宜服不次之妙选道山接武方观懋蔚之功公府简僚益赖将明之助葢睿眷已隆于三接则宠光当极于九迁遂跻从槖之严乃副朝绅之论某曩縁清晤已仰高风逮闻除目之流传益慰素心之倾倒贱事鞅掌曾庆牍之未修盛徳谦虚忽华缄之下达英华溢目欣感铭心
　　贺丘右司启　　　　　　　　熊子复
　　伏审选从起部擢寘都司宻賛台衡董正文昌之绪益隆帝简卓为法从之阶有识相趋不谋同庆窃以角星首冠于列宿宰士实搃于诸曹庶务稽违一切纠治武元衡之详整旋陟宪台白敏中之文辞径跻翰苑传闻自昔亲见于今恭惟右司才备全能识覃众妙量渊乎而莫测节凛然而自将蔚有令名播为公议早妙郎闱之选久叅帝所之游工居六职之聨既烦协助相理万机之务更借深禆伫疏宠渥之新越践禁途之邃某猥縻烦使幸托余休莫陪宾客之趋曷胜寤寐之喜
　　爵封
　　贺吴郡王启　　　　　　　　缺名
　　伏审舎爵于世圣主深嘉其功裂地而王天下犹恨其晚欢腾有众荣冠当时窃以用兵以来几四十载帅师在外凡六七公孰有父子兄弟相率以守边致使宫府都鄙常为之按堵国家所赖威望益高宜备礼以临轩并阖门而行赏恭惟某官自授齐钺隠为长城敌行避其锋敢潜窥于塞下士卒服其徳皆乐属于军中顷出武都坐收徳顺将入闗而拓境忽受诏以班师非唯惜功名于难得之机盖念遗君父以未除之患如闻行路巴人蜀人之有言歴数近年韩王张王之莫及比执介圭而入觐特歌出车以劳还都邑争先而聚观梐楯合语而叹息举家之经百战共谓其难即日而封三侯未足以报并加宠数式表元勲岂与彭越之同功更过汾阳之异姓世胙东海必传后嗣之子孙画像南宫尽掩中兴之将帅某喜闻册命阻贺辕门帐御如汉王之居想益隆于体貌尊宠于显宗之传顾岂限于彛章请今太史之屡书传作宗臣之盛事
　　贺定安郡王启　　　　　　　马徳骏
　　伏审帝庭敷号王社疏恩褒功而劳使臣方进蓬山之直崇徳以固宗子遂开泾水之封播告迩遐耸动观听窃以汉兴中天二百载业既绵长周封同姓五十余族仿敦叙庸有维城之杰蔚为祭酒之尊恭惟某官冑出神明任更师帅屏膏粱之习萧然有寒士之风极翰墨之工粹然得作者之体辍将指使袭守宗藩虽甘泉豹尾之游少稽舆望而磐石犬牙之任特简渊衷伫备元戎十乘之容更视泰阶六符之象某幸依洪庇欣听新除非刘氏不王既承于显册以滕君为长用壮于熙朝颂咏既勤拙讷难尽
　　贺颍王启　　　　　　　　欧阳永叔
　　显颁帝制荣启国封伏惟驩庆恭惟某官纯茂凝姿温仁秉哲济之学问而以广其业履夫崇高而能守以谦蔚然徳誉之隆式是宗藩之列遂膺典册进位真王胙之土以建邦实资亲屏爵于朝以示众盖非私恩方宠命之初行听佥言之惟允莫遑伸庆徒积欣瞻
　　贺宗室除郡王启【代】　　　　　李知几
　　伏审裂地衍封抚有大邦之众建旄加宠载兼两镇之雄茂推同姓之恩永赖维藩之固伏惟某官秉心信厚率履钦和绰为仙冑之英冝被圣朝之眷廼膺异数进服褒书某承芳牍之见贻佩文光之无斁第増勤咏莫悉喻云
　　贺宗室除郡王启【代】　　　　　周行可
　　伏审进领帅旄显加王爵推渥恩于近属敭明命于大廷増一时信厚之风耸百辟观瞻之美伏以某官效仪麟趾分派天潢其在文昭之亲斯为邦族之最宜膺睿眷以重戚藩某未偕庆礼之先遽沐谦縢之贶忻铭殊剧言喻罔殚
　　贺除嗣濮王启　　　　　　　梁子辅
　　伏审增衍王封嗣承濮国重冠戚藩之重荣兼帅纛之严逖听嘉音良深抃悃伏以大王性资纯裕徳履和恭素为宗室之表仪最处皇家之亲懿属因圣孝仰念文昭发明命于大廷推渥恩于近派首膺异数进服褒书某驰庆牍之未遑沐谦縢之先及其于愧佩岂易名言
　　贺留后国公启　　　　　　　史载之
　　伏承茂加公爵荣画邦封推异数于近宗进留车于阃外共深慰怿尤协观曕伏惟某官亲首国宗派聨考庙服温良之懿行承光渥之眷深某方庆拜嘉亟防垂翰其为愧荷曷易指陈
　　加职
　　贺秦大观文启　　　　　　　郑　厚
　　茂膺眷注涣号王庭峻陟班聨视仪上宰传闻四海称賛一辞伏惟懽庆恭以某官道徳宗工文章盟主箕裘相业柱石朝家决科独步于桂林致身横飞于槐府闻诗闻礼训素承于义方立徳立功业果优于康济有大徳而必得慨无官而可酬高冠台阶荣跻秘殿进大名而增重国体昭异数以厌服人心夷夏耸闻赫赫黑头之真相简编罕见皇皇青史之令名眷倚方隆宠灵未艾某自维驽质上托鸿钧小垒是拘喜徒深于雀跃崇墀莫及贺尚阻于鳬趋第切情悰难形拙讷
　　贺王宣抚加资政启　　　　　邵公济
　　显扬褒制诞告多方极秘殿之隆名示行台之盛节庆流逺服欢重宝邻玉帐益严金城增重在本朝之旧典眷前辈之伟人富文忠之通北庭范文正之拊西徼将有资于大政必先冠此美称惟望实之并高视勋劳而可继恭惟某官受天异禀佐帝中兴初为御史执法殿中适当朝廷寻盟阃外岂但持正论以一助至不辞难事而百为上防亲承宥宻之地甚迩恩言诞布幕府之位偶虚政绩既闻召符少缓当分疆以柔敌思闭闗而息民虽逺资帷幄之谋必宻契庙堂之筭益持大信以底大宁与其寛西顾之忧于一方曷若均东归之喜于四表凡君相之属意皆士人之倾心某初入秘闱陪太史牛马走晚试凋郡托下吏鳬鹜行许以无他谓之可教凡所蒙者真得师焉独惭肮脏之余不副奬饰之异恍如隔世屏此空山怅良疾之顿侵念常仪而久废每加矜恻若未弃捐曾令问之益崇被眷图而愈宠大庇羣品亟正近司特将贺厦之诚未尽扫门之志
　　贺王大资启　　　　　　　　熊子复
　　伏审疏恩宸扆陞陟禁庭正旧弼之宠彛仍大藩之委畀邮传四出阃制一新窃以圣朝熙丰多有间杰温国文章卓为耆英然初辞机务而仅领端明及屡易岁华而始迁资政旋果闻于入相兹允谓于前规恭惟安抚叅政大资奥学研几壮猷经逺贰岩廊之百揆国势益尊殿海峤之十连帅权増重果进聨于秘殿即还佐于清朝某滥賛将俞幸依封部介圭趋觐伫遂拜于威仪竿牍防修敢自通于诚意
　　贺张端明启　　　　　　　　汪彦章
　　躬被賛书宠陞秘殿人惟求旧荐隆尹正之权威不违顔宻侍清闲之燕望尊表着喜动缙绅恭惟判府端明当世老成中原名士英才济世兼数器以有余忠力事君更百为而无变爰自得舆之始屡恢游刄之能洁已抱公威肃本根之地献善宣美政成喉舌之司比疏分阃之恩将遂偃藩之佚地方由于君重人已伫于公归乃眷行都视天子一所之奥素为大国敌长安三辅之繁旋闻骑竹之迎未徙憇棠之防宜膺地数以劝懋功惟开馆于严廷实遴才于近列荣光三接独优儒学之名仙路九重更越禁林之宠所以内表四方之极外倡九牧之风台衡之任益亲政柄之归可上某久栖樾芘欣听纶音适縻轺传之行莫缀贺賔之末春秋縁饰既施张敞之素闻帷幄雍容尚起留侯之故绩
　　贺陈端明启　　　　　　　　史载之
　　伏审眷隆旧辅宠复近班禁殿尤清特备燕闲之问宰廷方缺伫膺弼亮之图流传迩遐耸动观瞻恭惟观使枢宻端明知院妙宗道壸雄师文坛鳌禁摛章翔蛟龙而跃虎凤鸿枢绩武闭雷霆而藏风云既首冠于筹帷亦垂跻于揆席遽辞机务殊鬰具瞻晋仰谢安当复为苍生而起唐推裴度岂容即緑野而居果奉渥恩亟还邃职告逺猷于丹扆谅契渊衷扬大号于紫宸即膺柄任某猥縻烦使幸芘余休莫陪賔客之趋曷胜寤寐之喜






　　五百家播芳大全文粹巻十四
　　钦定四库全书
　　五百家播芳大全文粹巻十五
　　宋　魏齐贤
　　叶　棻同辑
　　贺启
　　加职
　　贺王龙图启　　　　　　　　洪景伯
　　伏审绩着帅垣宠颁帝极虎韬竒秘仍颛南纪之封龙阁高华遂冠西清之直实阶从槖深艶儒绅恭惟安抚龙图瑞世杰才镇时雅望夙膺妙注垂践要途握英簜之符荐分一道下青之越亟率十连果蒙宸衷之褒进寓河图之职谅趋一节即践六聨某早奉外台逖瞻大府莫展仭墙之贺谩驰尺素之诚
　　贺陈天章启　　　　　　　　汪彦章
　　宠膺恩制荣陟近班朝论佥谐公望益峻伏惟庆慰窃以国朝敷求谟明辅弼之佐必先文学近宻之臣谅防高世之盛名曷副一人之注意恭惟某官师筵旧徳籍圃清流道术通明冠冕当世词华頴耀领袖诸儒聊偃息于藩垣遂进升于书阁行闻召节入正鼎司某服勤小官僻在下邑已托庇存之赐终依陶冶之仁下情欢愉未易敷罄
　　贺汪宝学启　　　　　　　　熊子复
　　伏审绩着坤维宠颁宸极陞冠宝储之职实阶台辅之除一札疏荣百城增重窃以大藩总四路之师旅元侯独拥于帅旄延阁萃两朝之图书学士首聨于从槖惟精神折冲之益逺故体貌厉节之愈新恭惟制置阁学侍郎毓粹昭回储精峻极早冠大廷之擢久聨清禁之班昨自瓯闽改临巴蜀如张文定当至和之际镇静以绥逺方若赵清宪在治平之间亷平以变旧俗规模兼擅于前辈风采凛传于外夷宜涣明恩以章殊最云章奎画聊进寓于隆名台象斗枢伫入陪于基命某猥聨朝序喜听除书玉垒铜梁怅莫趋于賔幕介圭赤舄兾即迓于都门
　　贺芮显谟启　　　　　　　　　周行可
　　伏审疏渥中宸陞华内阁宝储寓直寖邻禁近之班绣指趋还独茂神畿之最有识交颂不谋同辞恭惟提刑显谟大卿蕴借深醇规模宏逺毫端扛百斛之鼎胸次容万顷之波夙妙简于帝衷久荣跻于卿列宠垂持槖偶廻方丈之风任屈乘轺复近长安之日两蹑临于防府三徧歴于提刑玉节宣风既光华于原隰锦囊留韵复雅擅乎风骚克敦圭璧之修用赴风云之防某猥当烦剧夙荷知怜但窃羡于得舆阻趋庆于成厦使有功见知则悦将劳还归后克圣丕命其承即跻献纳
　　贺张徽猷启　　　　　　　　　黄伯渊
　　光奉明纶荣陞邃阁伏惟庆慰恭惟某官业资乆大才抱柔嘉学奥探于圣心任重志乎天下由明王敷徳以懐逺故智者乘时而立功第进禁林尚留漕运毕諴入拜谂裕于供军萧相受封爱畴于给食伫观迅召别听登庸某【云云】
　　贺广守加待制启　　　　　　胡仁仲
　　伏承南塞安宁既获长城之御中宸优眷宠陞延阁之华方惭贺牍之未修遽辱珍题之下贶玩详至再感怿交深伏以某官忠结主知徳谐人望控百蛮之海道深借渊谋识列圣之奎文近聨法从履此禁严之地实为柄用之阶某拜晤未期咏瞻无斁勉祈珍防宻副上懐
　　贺林待制启　　　　　　　　何子建
　　伏承宸扆防恩禁近陞职逖闻显擢倍切懽悰窃以禁域西清广文内阁傍近群玉左睨延英宝创鬰若以中天睿文深然而在笥掌此者兼从论思之地位是者必陪卿侧之臣用为阶梯多至承弼伏以某官学深贾郑思掞常杨歴兰台载笔之司更柱史记言之任久翔藩防数试政能果就拜于除书固雅宜于素誉某叨蒙眷契尤庆宠音先辱縢缄第增铭荷
　　贺王英撰启　　　　　　　　綦叔厚
　　伏审疏渥帝宸陞华迁殿示旧臣之亟召还亚旅之彛章有识相趋不谋同庆窃以将降大任或劳其形未防斯文人何畏彼是故枚臯小忍而严徐终与并进贾谊见思而绛灌不能复揺欧公厄于巧诬而典内制于至和坡老困于朋防而承上防于元祐道岂终否器须晚成恭惟宫使侍郎蕴借醇深规模宏博辞坡入直既久侍于王言从槖新除盖深符于士望暂违清禁既奉殊庭果陞丽正之聨伫复承明之职遂陪几务益展壮猷某受知殊常别徳寖久第賛门墙之喜莫陪賔客之趋
　　贺沈帅加待制启　　　　　　林岂尘
　　伏审涣命端宸陞班华秘承流宣化虽可为大丈夫之荣增秩晋阶亦庶几古循吏之赏邮音遐播舆议允公恭惟安抚待制逺识际天宏材纬世文章古人所不到事业今日之未闻蟺蜎早结于深知华要荐扬于膴仕方朝廷匪轻于外任故岳牧专用于词人张子高之相胶东先严赏罚龚少卿之治渤海毋问钩锄劝农蚕于下车之初戮鲸鲵于安澜之日青海无闻于传箭潢池不见其弄兵坐收堂上之竒谁是舟中之敌美归士东征之劳寛圣君南顾之忧燕寝香凝岂继止戈之咏江城緑秀何惭卖剑之风课政最以上闻疏宠恩而中出八郡喧腾于舆颂九重愿借其髙名人皆有草木之知孰不为燕雀之贺某夙防剪拂厚见周称适欣跃之耳闻竟游扬而心喜三十年门墙已逺未尝闻故人之情二千里道路且长不能从贺客之后愿为纸笔之间敢布腹心之言
　　贺赵宪加秘监启　　　　　　孙太冲
　　茂着显庸光膺褒典道山玉宇越陞中秘之华汉使绣衣仍总外台之峻官随望重职以名清恭惟某官靖深而秉彛庄重而履坦才豪无敌一洗而凡马空政妙有成四顾而全牛解早由简防多所践扬乃眷闽封屡将指使逮领平反之重尤资钦恤之良惟歌颂之方腾尚容借防示论思之有渐姑畀登瀛矧藏室之清途实儒林之荣遇星应东壁地称西昆顾平日侍从之臣皆由其选在异时宥宻之地非公而谁实众望之当然岂私期之独耳某夙依大庇逖听新除莫陪賔客之趋但増寤寐之喜意倾弥切词讷奚殚
　　贺王漕加起居舎人启　　　　王望之
　　螭陛记言任专笔削隼旟按部职在澄清所以建使节于外台彯朝缨于文陛底慎财赋致军国于富强昭明防书举春秋之凡例自非蕴析豪之精力负掞天之雄才聿当虚伫之辰岂副至公之选恭惟起居学士气冲斗极名震京师学通亡箧之书理胜论都之赋一自决科汉殿通籍周行出颁诏条允洽二天之咏入奉计最亟延三接之恩爰飞步于亨衢久育材于近署次宸章于柏殿典秘记于兰台诤臣七人夙推蹇谔王畿千里尝督转输京坻载集于见粮綮肻固彰于余地昨以河出砥柱如竹箭以奔流郡立东平致金堤之坏决宣房未塞夷仪卜迁瓠子兴歌正下淇园之竹原田发咏大惧歴阳之鱼暂辍英贤式抚新邑期会簿书之急缮兴版筑之劳祗役惟寅成功甚速水反故道免东海之桑田人服先畴识新丰之鸡犬永无虞于昏垫实仰赖于神明既安堵以阜生将解龟而受代载加命数仍委事权当九重注意之初在列郡承风之地海岱之壤俗号富饶齐鲁之邦气多舒缓谅宣寛大之诏用跻仁寿之期至如奉三尺之竹书克勤刺举调千金之粒食无事诛求此又揜心计于研桑笑霸图于管乐良史之任聊为假道之资富民之封固可翘足而待某幸窥除目方切欣愉遽辱长牋过承谦损愿言铭待无以喻云
　　贺漕使加起居启　　　　　　邵泽民
　　窃以古者设记言之官立司过之史职当汗简固君举而必书事及剪桐表王者之无戯爰自分漕两掖通籍九门陪卤簿于明光出叅法从接公槐于文石入奉内朝最亲咫尺之顔实草起居之注自非通丘索典坟之学挺肃恭懿文之资则何以束带彯缨预周行于螭陛懐鉊持椠约鲁史于麟毫久属时英克符师锡恭惟起居学士词源沃日文律融春颍水生贤占荀爽无双之誉汉庭发策得平津第一之科外叅竹使之符归践石渠之署阅图书于册府方讨典经干盐鉄于县官遽商功利自尔陟诤臣七人之列足太仓九岁之储靡施刺骨之文而庶邦震肃不假析毫之术而内帑充盈率经义以治财奉诏条而集事爰膺妙简聿副畴咨亟推进秩之恩更赖当官之业昔张苍以列侯之重主郡国之计书杜预以常伯之崇领江淮之转漕允资余地兼总外台分南董之官漕运研桑之心术即俟上林朽贯复全盛于西京大辂鸣銮展封崇于东岱便入金鳌之叙式挥玉牒之文翘祝之诚实在如此【云云】
　　贺陈漕加直阁启　　　　　　毛伯頴
　　拜宠枫宸陞华芸阁属公朝信赏之日增外台持节之荣恭惟某官夙被眷知特膺时选方六飞之南驻视百粤为近藩协济军须实烦心计事尅期而取办固非一端下不扰以告成斯为尽美休功蔼着优渥宜颁清游始寓于瀛洲迅召行趋于天阙某言念崇墉之迩俯惭名位之卑面贺无因心驰清切
　　贺王守加直阁启　　　　　　汪彦章
　　光膺芝检寓直蓬山式彰牧守之贤益重边方之寄伏惟某官忠嘉济世儒雅自将浑金璞玉之粹纯水鉴氷壶之莹彻一麾敷最淮甸之列城五袴作歌仰汉京之循吏今日桑麻之野皆异时荆棘之场成绩既优宠光难后芸香群玉之府冝进蹑于英躔荷槖大明之宫将入叅于迩列某睽离滋久仰止实深曾驰庆之未遑辱贻书之先及眷言感愧曷庆敷陈
　　建节
　　贺吕相建节启　　　　　　　蒋子礼
　　伏审均仪宰席疏宠斋坛成命一颁懽声四浃窃以裴度之平沧景始进于崇阶令公之兼邠宁本规于破虏未有订山河于盟府耸旄钺于戎轩偃簿祠庭间游廊庙永惟殊遇盖有徳以简于皇衷仰揆元勋殆无官可隆于异数富贵溢世而人不厌精神折冲而国以尊故晋室之眎台司止叅骠骑而汉侯之奉朝请靡建将牙赫然王灵萃我哲辅恭惟某官股肱真主冠冕庶工忠顺勤劳类孔明管乐莫能过雄深雅健如太史崔蔡岂足多既取日于层渊遂擎天而作柱再获渭濵之兆无烦商野之求运契时来更切安危之寄任重道逺但闻夷险之同已欣衮绣之归益侈鼎槐之业某罢柔不武谬假节以防边飘转承流洊分符而坐镇侧聆制綍尤激懦悰投老何为每荷故人之恋恋倦飞滋久愿栖广厦之耽耽
　　贺汪相建节启　　　　　　　汪彦章
　　诞布制麻荣分斋钺即公台之旧望陞帝傅之新班恭惟某官社稷宗工庙堂元老萧曹兴汉本丰沛之故人闳散佐周乃唐虞之盛际浩然去国倐尔周星留万里之山川隔九霄之日月虽圣君轸念不忘附骥以攀鳞而流俗妨功屡使防胡而防尾愤鬰既极精诚乃通力排壅蔽之私入奉清闲之燕植牙建纛坐兼金印之重列防面槐遂至布衣之极由渊衷之感防故异数之便蕃矧黟歙之名区有平阳之望族阅古今之信史千载于兹兼将相之崇资一人而已何意孤生之独运幸防余润以尤多恨违表着之班莫賛门墙之喜炎歊向末俊乂居中愿调茵鼎之宜行复钧衡之拜
　　贺张节使启　　　　　　　　张少瑜
　　畴庸秘殿锡命斋坛文武兼资益耸朝廷之望威名素着荐隆辇毂之权涣号既颁师言咸穆惟近世将旄之授多一时战陈之功未有尹天子之一圻首叅侍从而能启元戎之十乘备举官仪考故事以仅传由中兴而创见恭惟某官学周经济识洞几防防有作之亨嘉行所知之光大言忠而谅动殿陛之履声教久而明絶闾阎之桴鼔乃者天临帝籍云矗王城垂万年不朽之规举百世罕行之典不愆于素迄用有成迨兹显拜之孚始识宣劳之自雕戈簜节独高京兆之风尺籍伍符遥改龙江之观主徳方厚政柄焉归某偶属承轺阻陪贺厦滥从蚤岁接冠盖于班曹终愧珍群望鸳鸾于霄汉其为倾颂莫尽名言
　　迁秩
　　贺李帅迁秩启　　　　　　　马朝南
　　伏审天府第功云章锡宠显跻峻陟允答高勲外光帷幄之谋内笃圣神之眷式为异数交慰舆情恭惟某官明照几先智周事表学识文武之大材兼道徳之全自任以当世之功名尽继乎古人之事业内昭王度庶政修明外畅天声四夷屈服惟湟中之新境实陇右之故封充国陈漕运之功文渊防战守之便形势斯在沃壤可知神考御天方昭睿畧泰陵述事遂格休功纷过计以中更举成谋而外弃皇灵震叠武旅驩趋势固易于建瓴归遂同于纵壑金汤未改号令更新凡在辟国之勲尽出指踪之效宜光宠渥増贲贤劳冠千载之光荣耸四方之观听某久尘肤使夙愧空飱获闻三防之音莫预众賔之后喜深载跃望极增懐
　　贺黄漕迁秩启　　　　　　　谢才叔
　　伏审只承宠渥峻陟华资叙舜庭考绩之优诏商典懋官之旧遐闻成命增激懽悰恭惟某官器宇静深智猷通博遇事有不疑之决在公惟匪懈之忧百吏承风凛若神明之畏九年足食出于指顾之余天子重称其才朝廷无出其右果膺殊眷特拜茂恩竦簮绂之荣观契明良之嘉防使轩留爱已夙虑于公归庙鼎元勲将黙符于帝赉即闻迅召入觐严寅某素托恩庥阻趋威重
　　贺张漕改秩启　　　　　　　史天秩
　　骤驾转粮久膺烦使飞邮传命新陟崇阶荣居六品之班光动二星之彩賔朋庆慰郡国欢呼凡属奬题率增抃蹈恭惟某官天球荐彩岳镇储灵乡评群行之宗笔阵万人之敌鹏程易举骥足难留阅枢府之牙籖巻王宫之绛帐便亲东海出开千里之藩持节夜郎入奏九年之绩英声腾达夙望巍昂正柱下之法冠明陜中之刑鼎肃将忠敏歴践清华尚虚西掖之除复领东洲之漕云梯石栈不辞蜀道之难流马木牛逺访草庐之制惠风扇物游刄发硎奋澄清之志于揽辔之中讲水陆之运于凿潭之始苏一方之疲瘵权万货之低昂非独观风听吏之才又能善富国强兵之术久劳心计简在睿思降一札之玺书加三年之课最优加赏典荣进勲阶汪洋玉册之恩炳焕绣衣之宠表防一级虽含览鉴之情车相九迁应有封侯之地甘泉上计宣室见思即趋曵玉之班行慰弹冠之望某礼庭余子管席旧游栖迟黄绶之踪偃仰赤衡之影官资冷落几成梅福之狂客路羁愁常恐长卿之病追想下车之揖侧聆增秩之荣搦管操觚望风引领金兰不改既懐世契之私燕雀有依敢后厦成之贺
　　贺宋漕改秩启　　　　　　　俞仲举
　　被恩行斾进秩荣阶仰惟帝宠之申用慰贤劳之及属叨存记倍切忻愉恭惟某官气浑南溟望高北斗纲提乡校应乐育于菁莪器用人材助能官于棫朴纷若舟车之运裕然府库之充中外一辞公私两利风霜凛冽已三换于乘轺雨露霑濡复五迁于寄禄伫由舜陟入奉尧俞垂绅黄闼之严正席紫垣之峻伏念某误縁矿质暂假铜章染翰通诚预托鸿之去承顔称庆即瞻画鹢之归
　　贺蒋漕迁秩启　　　　　　　冯圆仲
　　兹审第劳六勲迁秩二等钦听宠荣之数尤深欣抃之诚伏以某官学博古今美兼名实歴干四方之剧固知庶事之原方提六路之舟车以足上都之金谷俾图言状上结渊衷之知刻景成功首闻庆赏之逮某素防眷爱亟沐谦縢其在铭藏罔殚敷喻
　　贺邵宪迁秩启　　　　　　　王昭祖
　　八宝庆成方霈恩于率土千龄启运俄进陟于荣阶闻嘉报之诞敷激懦衷而增抃恭惟某官徳温荆璞量溢黄陂该通古君子之风磊落大丈夫之器文章余事旧借飞声功业显途今看濶步暂屈星轺之重出持霜宪之严天网恢恢幸寛容而有制王民皥皥服平允以无寃累对昌辰茂膺天命南州总使已闻孔席之温北阙思贤即竚曹装之促某効官虽逺蒙庇极深景仰崇墉恨无縁于接武发扬寒绪窃有望于知音暑气正炎薰风尚细愿智恬之交飬庶福履之来绥
　　贺王倅迁秩启　　　　　　　孙賔老
　　仰承天宠荣进官聨考绩中朝正星郎之班序增荣别驾重侯屏之威仪凡属庇休举欣鼓舞恭惟某官忠诚许国仁厚存心岩岩然烈丈夫之规模郁郁乎士君子之蕴借早膺简注茂建勲庸冝源逺而流长至阴施而显报荐陞华秩旋陟要津颁号令于九重腾欢声于千里士民庆抃草木光辉暂出题舆宁久陈蕃之坐伫膺前席式遄贾谊之归某备数下僚栖身钜荫共裁竿牍聊陈贺燕之诚跂望门阑莫预賔鸿之列
　　贺邓倅迁秩启　　　　　　　梁子辅
　　宣威玉垒克收平防之功通籍金闺庸正防勲之典式颁明命允协舆情伏惟驩庆恭以某官识宏而深才大而逺介圭之锡申伯睿眷愈隆衮衣之迎周公佥谋胥协果膺温诏入侍严宸六经之道同归聊资谠论五帝其臣不及遂集大勲四征弗庭一战而霸某受恩云旧趋觌尚稽喜闻琳馆之开当遂洪鑪之托
　　贺丁教授改秩启　　　　　　李清叔
　　窃以师筵荣陞京秩命出九重之奥名叅八品之崇属荷眷怜倍深喜跃恭以某官文锋頴脱经笥宏深美哉君子之儒妙出圣人之域偃然绛帐小鸣未究于大鸣纷若青衿后觉用资于先觉果膺显渥峻陟荣阶选调曩居十九年之日月宦游今逺九万里之风云伫从帝简之优允列朝佥之望愿惟属末幸托隣封念征棹之方还觉庆缄之已缓虽蒙丰照未免包羞
　　贺张干改秩启　　　　　　　李仁甫
　　被恩宸检通籍朝闺闻家报之诞扬激懦衷而增抃恭惟某官诚明贯道纯正饬躬早从师席之严擢贰使星之照一经决第声华方动于元符八品疏荣位貌果崇于大观兹闻防步即看横飞属縁冷局之拘阻奉高门之庆倾风徒切握管奚宜
　　被召
　　贺赵丞相被召再相启　　　　毛伯頴
　　伏审锋车入觐对扬天子之光魁柄再专增重本朝之势玺书诞告舆颂交欢窃以无竞维人以劳定国唯君能制命坚佑贤辅徳之诚则相亦有终致兴衰拨乱之效将绍隆于休运必先契于良图百姓与能乐宸衷之求旧万邦为宪惟素望之所归懿兹元臣光我盛举恭惟某官学通伦类性迪中和达可谓之天民每期兼济含章以从王事动不辞难自膺梦卜之求独运陶钧之化裴度制千里之难绰有成谋陈平遂万物之宜不劳余蕴推诚心公道而人情自服加深思逺虑而国势愈尊闵劳蹔请于藩垣佥论难掩于衮绣果膺诏綍归总政机颁涣号于丹墀簮缨耸动壮威声于紫塞牧圉妥安伫光阐于渊谟以宣昭于盛业受彤弓而扬休命晋侯观三觐之仪锡秬鬯以告文人召伯献万年之颂成功之懿振古莫伦某素被眷知喜闻登用簉賔僚于东阁尚阻瞻承躬观课于西畴但闻歌咏
　　贺赵丞相被召启　　　　　　毛伯頴
　　冕旒注想嘉召伯之有成栋干倚毘从韩侯之入觐侍金华之劝讲高玉陛之谋猷民具尔瞻再运钧调之化帝思俾乂遂成底定之功方当休运之开宜有繁禧之介恭惟某官学穷道奥智测事机当轴处中美化行乎邦国坐筹决胜威谋憺于羌戎方先献社之勲遽请偃藩之乐赤县神州久稔陆沉之祸皇舆翠盖未还蠖濩之宫悼心惊岁月之除属目有山河之异凿门推毂方寄重于藩垣乱辙靡旗反大侵于境土无救沟隍之昏垫空烦宵旰之焦劳天启宸衷肆登庸于旧徳朝推素望尝展尽于成谋穆然宣室之思笃此翘车之宠万事不理智将问于胡公四方是维任宜专于尹氏恭惟某官斯文矩矱吾道渊源昆玉秋霜挺立朝之节防太山北斗为后学之表仪鲤庭躬诗礼之传龙乡推人物之懿兰台编削践班马之章程凤阁縯纶迈常杨之典则司版图于民部颛尹正于天畿忽惊魏阙之雰雺能奋秦庭之涕泣千乘取信独推季路之言万人虽多不窒孟轲之勇心既坚于忠谠事罔择于危疑排难解纷不受鲁连之赏毁忠蔽信犹罹无极之防饍羞安彩服之欢名字有金瓯之记果再光于图任以虚伫于弼谐帝曰俞哉久深知于刘向民之望也愿无出于谢安绅緌多附骏之诚艅艎有登仙之望埙箎伯仲同节奏于大韶酥酪弟兄助调胹于列鼎流音徽于简防着勋伐于旂常与古为徒自今以始某误叨英眄似有宿縁悴句短章首得拜厐公于床下稠人广众独防识孟嘉于坐中虽抱扬雄不激当世之愚颇负冯衍少事名贤之志喜闻新命殊激懦衷立名愿附于青云求士必先于白屋弹冠结绶喜闻众正之涂搦管操觚愿纪太平之象
　　贺刘太尉被召启　　　　　　毛伯頴
　　芝检遐颁枫宸促觐安民人而定社稷利久重于国家説礼乐而敦诗书望宜归于谋帅玺书诞布舆颂交欢恭惟某官天挺雄沉神资果毅星轺出使已躬叱驭之劳玉帐论兵独奋请缨之志自遭罹于国难尤宣序于家声世济功名幸西平之有子力清氛祲岂秦国之无人果膺鼙鼔之思载笃弓旌之宠聚米而为山谷竚闻入告之嘉谋折棰以笞羌夷克賛中兴之丕绩某从游兹久欣抃实深拘辍簿书莫备巾车之役激昂鉊椠愿操铭鼎之辞
　　贺邵尚书被召启　　　　　　毛伯頴
　　荐膺温诏促觐严宸丹扆注心俯契畴咨之望黄扉虚位竚观登用之荣民具尔瞻帝思俾乂将永清于寰宇期大阐于经纶窃以右序有周偶值中防之运系隆我汉实开再造之基能整天纲必翳人杰一昨初罹世变孰主庙谋狐裘可叹于谁从玉铉不闻于在上惟大信可以服戎狄乃偷一切之安惟至诚可以格神明或昧三无之奉狂澜既倒蔓草难图致使赤心运千变万化于掌上独凭斋斧罹六韬三畧于胸中成此隽功每见有为而必就膺兹异数尤恨无官而可酬眷注权舆宠光杂防某自惟鲰品久赖鸿私谛观纶綍之训词心旌已动莫侧门墙之贺履顔甲弥增喜颂惟深名言罔既
　　贺刘侍郎被召启　　　　　　毛伯頴
　　茂膺芝检从觐枫宸大册高文即践鼇峰之峻賛元经体伫观凤沼之澄耸动缙绅计安社稷窃以国家垂万年之统业儒术为一代之规模号令教条意悉归于忠厚公卿侍从选咸自于词章用能跨虞夏之弥文陋汉唐之杂霸爰是熙宁法弊始用奔走及事之人宣和政骄遂成阿防顺防之俗指清谈而废务斥理学于空文鹰击毛鸷既毒于黎元火及昆冈遂焚于玉石卒然大变何忍胜言尚赖九庙拥神灵之休万方惇忠厚之泽勃兴睿主再造宏图八年于兹可谓栉风而沐雨四郊未靖难于揉木而削金盖縁执事之臣未烛本原之防长枪大剑虽云救世之便宜厚赋深刑未免斯民之愁痛效晋臣束此辈于高阁谈汉祖溺诸客之儒冠然自高无复师古凿门推毂方寄重于藩垣靡辙乱旗反大侵于境土无救沟隍之昏垫空烦旰食之焦劳天诱宸衷肆登庸于旧总朝推素望宜褒显于斯文仰禆圣谟大变頺俗必得国侨之辞可以服晋赵衰之文可以抗秦贾谊陆贽之才猷洞明国体李膺刘蕡之学术切中时机莫如我公称兹盛举恭惟某官景行先哲博极羣书穷游夏之渊源焕云卿之黼黻宏中肆外茹古含今虎凤蛟龙炳韩公之翰墨烟霞草木雄李白之篇章叅韶濩之皦纯配商周之浑噩横经东序久闻孔道之明视草西垣坐见尧言之布至于激昂万乘经营四方引诗书之格言陈宗社之大计开陈切至见玉座之动容成效着明宜金瓯之注记倘从曲突徙薪之计当无逆坂转圜之艰是膺宣室之思再锡翘车之宠讨论润色禆复古之大猷献替论思订御戎之上防遂膺賛列光践阶符陈伊训说命之篇继烝民崧高之什某用縁薄技误辱隆知摘句分章久服抠衣之训歌功颂徳愿操铭鼎之辞情动于中言之不足
　　贺郑宪被召启　　　　　　　周彦质
　　伏审涣被宸俞钦承召札捧纶言之温宻脱炎峤之荒遐喜动高懐恋倾属部恭惟提刑奉议刚明无蔽仁厚有容钦慎用刑狱无一夫之枉中和御俗讼勤五听之详民无隠匿之情士絶淹回之患欢声周洽伟绩着闻已寛南顾之忧果奉西清之对三年使逺有同太史之滞留万里勤归应叹主父之见晚伫膺宠异行陟禁严某夙荷殊私获闻休命【云云】
　　贺张相入觐启　　　　　　　毛伯頴
　　授斋钺以出征独高妙筭奉介圭而入觐克奠皇居宗社尊荣人只悦豫既多受祉方歌吉甫之归克和厥中允赖君陈之训世爰资于哲辅天宜锡于繁禧恭惟某官广大精防温良恭俭以康王国久建晋侯之勲用格皇穹孰高伊尹之徳自峻升于衮路每颛决于筹帷布令陈辞韪真儒之无敌治兵振旅明大徳之克清既诛淫慝之鲸鲵遂设功庸之笋簴临大江而誓众必翳翊戴之功登乔岳以告功终偶明昌之运愿宠绥于福履以隆就于功名某勉强余龄抚循遐壤制节谨度唯知遵职之勤经体賛元宻载济时之愿





　　五百家播芳大全文粹巻十五
　　钦定四库全书
　　五百家播芳大全文粹巻十六
　　宋　魏齐贤
　　叶　棻同辑
　　贺启
　　宫观使
　　贺观使【阙】太师启　　　　　　何子应
　　伏审三师显册将分鼎坐之穹窿一札异恩聊假琳宫之宻迩上以尽羣生详延之体次以全大臣难尽之名去就凖乎古人体貌优于前代恭以宫使大资相公得天间气为世真儒事业青云弥久而弥大精神黄鹤愈老而愈清学通今古之渊源言得诗书之体要议论确全于国是勲劳力至于邦荣出入三朝任天下之重而不挠始终一节合圣人之和而有容当资秉国之权旋锡还朝之命士心倾属帝意褒嘉法既变通唯宋璟能守以正时方绍述非毕公莫能厥终竚看盛礼之班庭即庆元功之宰物某提携小器追琢余材艰难士途者倐逾十年黾勉官事者实歴六考虽忠朴而自信奈孤拙以谁怜载循簿领之防踪幸忝乡闾之晚进执经业诵高文于龆龀之初敛扳防官慕盛徳于衣冠之后龙门就谒虽阻望于辉光鴈足修书固尝通于姓氏敢谓无阶之小子尝形有味之温言赐缄已重于衮褒传诲更优于金诺区区敝帚此时傥享于千金奕奕明堂异日当叅于一本时寒在冬令方行乞上体眷懐倍绥福履
　　贺宫使苏丞相启　　　　　　程子山
　　伏审屡贡需封恳辞揆路亟遂琳宫之逸仍兼书殿之华众莫能留道逾为重恭惟某官天钟峻徳世服全能文章为一代之雄学术洞百家之奥逮持魁柄尤抃缙绅以芍药之和调均鼎鼐以虹梁之任安固庙堂属熙事之庆成援旧章而勇退开陈切至眷谕优隆既悃愊之难回始吁俞之方下长孺之承帝问宜在本朝仲舒之请家居每叅大议某尝叨顾昐素沐知怜窃观去就之间爰尽初终之美抚懦衷而增慕非濡頴之可宣
　　贺宫使侯中书启　　　　　　翟公巽
　　伏审得请宫祠归荣故里虽老成去国之易而明哲保身之全多士叹嗟饯韩侯之出祖邦人慰喜咏季子之来归恭惟中书正色立朝逺猷经国方崇鼎铉之拜以正公槐之尊而乃深畏功名肆怀丘壑上章力恳解组如遗仰高行之絶伦闻余风而兴起乘安车而过诸子未慕前贤挥赐金以娱故人用偿夙志即膺宣室之召复伫衮衣之归某荷眷特深辱知有素倾望尘之宻迩获拥篲以迎炎暑正隆川涂尚阻
　　贺宫使【缺】大资启　　　　　鲜于天质
　　伏审锡宠真儒增华旧弼使琳舘真游之秘冠金华道学之严圣哲一时士民同庆伏惟某官沉深端亮博大高明学洞本源繙十二经而不涉语黙识叅造化击三千里而未始去来出以同人则后进之宗师俯而应世则古人之事业九鼎为之增重多士所以知归维群言罔间于艰难之时乃一旦出公于寛闲之地必当起慰苍生之望讵可往从赤松之游召自江淮进陪帷幄同符厚徳均体冡司事已絶于前闻荣固超乎近比甘盘旧学未更辅相之崇子房帝师不见诗书之蕴永惟具美宜属宗功某猥以防材潜希乐育窃幸藿蠋之能化自忘商距之弗胜未识藩篱已有絶尘之叹安知鑪锤空懐跃冶之私
　　贺宫使【缺】观文启　　　　　　晁之道
　　伏审中颁召节入觐清光防琳馆之真游侍金华之圣学侧闻宠渥交慰舆情恭惟某官敦大宏通高明忠裕富以游夏之经术发挥唐虞之文章左右熙朝谋谟庻政积经纶化俗之丕绩秉忠恪致君之小心暂处北门即归中禁盖睿眷嘉隆于旧弼而盛徳宜在乎本朝多士所以知归九鼎至于増重某久尘眷奬屡玷陶镕耸动诏音适縻使事莫遂扫门之愿徒倾贺厦之诚
　　贺宫使太尉启　　　　　　　晁之道
　　伏审中颁召节促近清光拥元帅之旌旄备弼臣之宠数宻司琳馆进侍金华百辟耸瞻万方胥庆恭惟某官高明忠亮传大宏深掌握洪枢谋谟大政固已致主唐虞之上方且比踪防契之间复自江淮进陪帷幄观圣上虚已待公之意与多士倾心仰徳之诚实惟千载盛极之时宜建万世无穷之业亦惟天意岂独人谋某夙以顽误玷陶冶属外縻于使事方逺阻于賔闳窃与万物以同荣讵止防生之有托其为欣颂更倍等夷
　　贺宫使复赵待制启　　　　　于子仪
　　光膺恩制进陟迩聨除目一腾公议佥允伏惟庆慰窃以国家简拔俊望宠以延阁之华优礼近臣列于真儒之职非有名世瓌玮之价曷膺当宁待遇之隆恭惟某官杞梓宏材璠璵重器丽文典则名擅儒科道学该详声高艺苑属圣主眷求于同姓俾公族方驾于时髦果得真贤仰符帝意行贰中台之峻延登揆路之崇某猥以庸姿素叨提奬已托亢宗之赐更依造物之私踊跃忻愉倍万伦等
　　贺宫使【缺】叅政启　　　　　　晁子止
　　乐圣避贤愿归印绶过家上冢言反里闾释政省之忧劳获故乡之安便难稽逺业暂逸真祠恭惟某官名高缙绅勲在社稷昨遇有为之防皆称难得之时若不折夫虏冲汉则几殆今犹传于境外秦岂无人帝不忘于念功君将倚于讷诲为政者每人而悦谁复能然不知者谓我何求公亦奚恨惟大臣进退之际本前贤出处之常溺者由已溺而饥者由己饥莫识胸中之志仁者谓之仁而智者谓之智一付天下之言某早被深知肯同流俗当将相和而士附自揆凉薄而安敢前及賔客衰而家居则思亲近而不忍去輙懐管见仰测天心聘使频来讵听张昭之不在国家攸赖宁容裴度之常闲
　　致仕
　　贺文太师致仕启　　　　　　汪彦章
　　伏审恳章得请褒册疏荣辞二镇之节旄仍三公之爵命功成身退于迓衡之日心广体胖于佚老之初凡在闻知孰不欣仰恭以某官元精孕粹崧岳降神智足以照忽之先才足以当安危之计运筹将幄坐戢于五兵论道鼎司久熙于庶绩风采想闻于今世声名暴着于外夷望高累朝宠极一品方且优游故里啸咏昌时属二圣之绍休固旧人而共与虽高情傲物喻浮云脱屣之轻然耆徳在朝增大吕黄钟之重巾安车而入觐副侧席之详延周公之老在京师岂私诸已裴度之事在军国适膺其时果赖元猷一新初政九功于是咸叙四方以之无虞庙堂方倚于深谋泉石既形于归思幡然而起非为利所以安邦浩然而归岂收名欲以尊主进退必由乎义出入皆视乎天侧聆绣衮之华近抵涧瀍之澳凉台暑馆莫非緑野之余怪石竒花率是平泉之旧足以探穷胜事恬养太和寓形闲旷之乡放意舒长之日某夙叨士品尝奉台光属官正之坐縻阻门墉之展庆乃诚钦抃实异常彞
　　贺文太师致仕启　　　　　　王介甫
　　明制闵烦安车归憇位在三师之首名兼两镇之崇诞告敷文具瞻胥庆岂惟末契窃仰高风恭惟某官声冠时髦望隆国栋天应时而生徳帝考实而念功萧何汉之功臣方叔周之元老宠虚莫二宜受祉之难穷恳恻有加遂留贤而弗获瞻承虽阻企慕实深
　　贺刘太师致仕启　　　　　　程子山
　　力解繁机荣颁显册秩视公卿之峻名兼将相之崇罢絶百工庆流三族恭惟某官代天元气为世真儒崇论宏言八载宻禆于帷幄丰功利泽期年即徧于华夷方欣鼎餗之调遽露囊封之请上以闵烦而赐可自知何恙而不瘳慎厥始而成厥终畴能比绩恍然辞而悯然应初无容心某久托鸿钧顷闻异数适阻江湖之逺莫遑阶墄之趋以公归兮犹想周人之望为王留者谁知孟子之心气清和精神暇裕愿益加于调啬用深副于眷怀
　　贺韩少师致仕启　　　　　　何子应
　　伏审显膺帝制峻陟师臣虽力解于繁机宜益隆于异数用眷四朝之旧永为百辟之崇恭以某官蹈温恭之和躬久大之业识代天理物之体怀尊主庇民之心昔当二圣之倚毗遽以累章而勇退礼不容于赐几乐莫过于还家唯圜丘之告成曾安车之迅召恳避侍祠之礼遂虚前席之思故宜品数之宠加以慰缙绅之系望某限拘官守逖逺门墙窃欣新命之亟闻实倍常情而称庆
　　贺韩少傅致仕启　　　　　　毛伯頴
　　伏审恳辞公绂得谢帝庭动四方之耸观见大臣之荣事窃以时合而陈力者易功成而乞身者难故君子于进退之间使天下无始终之议伊谁能此全徳在兹宜异数有加升拜师臣之重涣恩既渥乃兼书殿之崇垂耀士林光载史册恭惟某官学穷道奥识照几先正论鸿辞侍清光于禁闼嘉谋亮节运大化于洪钧系天下之重轻俨朝廷之表式力辞机柄确上嚢封固宜谕留再三蕲请十数安车驷马既得乎高闲佳木清泉以适乎啸咏超然至乐邈矣高风眷懐老成之人典刑斯在养此刚大之气寿祉无穷某蕞徳徒深辱知有素倍切贤哉之叹仍动归与之思
　　贺赵少保致仕启　　　　　　王介甫
　　抗言辞宠得谢归荣由西省諌争之官序东宫师保之位殿庭鸣玉尚仍前日之班里舎挥金甫遂高年之乐伏惟某官懋昭贤业寅亮圣时伯夷之直惟清仲山之明且哲所居之名赫赫岂独浚思尔瞻之节岩岩方当上辅遂从雅志实激贪风未即披承徒深瞻仰
　　贺韩丞相致仕启　　　　　　石守道
　　伏审挽留须众恳请益坚亟辞金钥之严将就里居之逸属时图旧从欲固艰谕防丁宁还音络绎伏惟某官文武全器忠嘉一诚端耆徳以镇浮摅壮猷而经逺股肱励翼绥四夷于先朝衮绣光华贲羣英于昭旦况乃堂构相绍增大家声埙箎同音迭熙帝载虎符犀节出觇涵养之仁烟阁云台入应功名之会具瞻斯在勇退安能愿承眷倚之深衷聊缓恬愉之雅意赤松游衍难增汉相之言黄髪询谋勉蹈秦公之哲其为悃愊曷克罄陈
　　贺魏大叅致仕启　　　　　　宋文渊
　　恳谢领机宠颁殊渥冠崇班于书殿跻峻陟于文阶方畴霖雨之贤进颛秉笔乃抗浮云之义早遂挂冠帝惜老成之莫留士嗟明哲之难继歴圣朝之旧辅全贤徳之高明欧阳子乞身而归乃罢政之后清献公引年而去非释位之初然犹野史屡书朝士交賛而况位方居于廊庙名正勒于彛鼎竦岩石之具瞻懐急流之勇退是为希旷孰与等夷恭惟某官命世硕儒爽邦钜哲佩龙渊之赐夙长文昌之六聨跻凤诏之班才下丞相之一等既任安危之重复为进退之光子房虽暂与赤松之游安石必更为苍生而起某早蒙提奬晚荷陶甄望夫子之门墙自怜拘絷侍先生之几杖未获周旋意倾向以弥勤词鄙讷而难尽
　　贺赵大资致仕启　　　　　　曾子固
　　进秩宫朝归荣里闬伏惟庆慰恭以某官言为蓍蔡行应准防肩一德以在躬歴三朝而遇主谠言大论著在庙堂善政流风被于藩服引年求谢抗疏弥坚屡降徳音方倚老成之重难回壮节闵有官职之劳躐陞储寀之华退遂居家之乐门开祖帐众叹大夫之贤庭列赐车自知稽古之力惟能谐于素志实何谢于昔人某早荷陶钧与游门馆观大贤出处之迹足劝人伦知儒者进退之宜敢忘师慕其为欣跃倍万等俦
　　贺李少卿致仕启　　　　　　郑故道
　　得请抗章以谐谢事为臣之义至此克终知止之风凛然可尚伏为庆慰恭以致政少卿儒林厚徳士路老成守约而刚中体仁而利物岂止可行于州里亦将无负于神明固尝屡绾左符峻登列寺光华二节统制连城履歴之间事功弥力天台徧览固知体静而心闲东海既归且免钟鸣而漏尽某迹縻罾缴心畏简书万里故山但久闻于鹤怨九重廻汉空仰慕于鸿
　　贺夏守致仕启　　　　　　　李致勲
　　伏审只命拜嘉引年得请龙升郎秩归老乡闾凡在见闻共生钦羡恭以致政朝奉文雅饬吏亷平在公挹谦常戒于满盈酌损固知于止足琅琅剡奏亟归老以乞身凛凛清风可激贪而立懦俞音奬勉宠数光华放懐泉石之间寓意云霄之外弗替眷与纡贶函题欣颂惟深占言曷既
　　宰执除帅府
　　贺张丞相帅金陵启　　　　　胡仁仲
　　伏审光膺制綍荣镇留都起自东山盖素推于雅望图兹南土遂益振于先声凡有知识于胥鼔舞恭惟某官当朝元老命世真儒学识东鲁之渊源文擅西昆之气象方维奠位仰八柱之承天海宇重光瞻五龙之夹日关河响动宗社奠安名遂功成来游緑野神和志定久伴赤松唯用则行而舎则藏斯进以礼而退以义果逢盛旦图任元勲至公若氷生理如洗鸾坡凤掖载严秘殿之崇班虎踞龙蟠全畀上流之重地运竒兵于掌上料强敌于目中百城咸肃于威声四海顿周于和气江山增胜疆场愈安雕戈淑旂允赖金城之势衮赤舄即还玉铉之司某仰望光尘拘縻职守潭潭公府比幸遂于鳬趋两两台阶即莫谐于燕贺隆冬载景贶来宜愿言茵鼎之调仰副冕旒之眷
　　贺朱丞相帅绍兴启　　　　　汪圣锡
　　伏审辍从经幄就领帅藩还秘殿之隆名建行朝之巨屏逖闻新命倍极欢心恭惟某官德茂儒宗才优王佐高明渊懿之学素博极于羣书疏通雄健之文独兼全于数器名喧宇宙会感风云徧扬簮槖之华亟拜钧衡之重遭时多故能人所难邻敌长驱而谈笑敉寜当匹马渡江之日凶渠作逆而从容处决成五龙夹日之功忠嘉昭宣识量宏廓久淹留于湖海实注想于宸旒衮衣绣裳方趋还于北阙朱旛皂葢聊借重于东郊谅亦假途即还揆路某受知倾岁阻濶有年早荷钧陶采及葑菲之下比纡印绶实慙糠粃之前承教匪遥向风窃抃方炎曦之在候属旌骑之戒涂跋履之间节宣是祷
　　贺汤丞相帅绍兴启　　　　　李仲信
　　伏审疏荣显册倚重元勲天柱还归释防宫之管钥帝城宻迩拥会府之旄幢身独系于安危任靡殊于中外岂特三辅吏士睹汉相威仪之盛以至四夷君长仰晋公徳望之隆恭惟大安抚大观文仆射相公旷代钟才际世蕴识商盘周诰夙高华国之辞萧规曹随更大经邦之业昨见临于强敌上渇想于壮猷系天下之心亦既归于大老属关中之事夫孰逾于宗臣逮龙驭之言旋解麟符之居守盖北伐张仲在矣已资孝友之良故东郊君陈往哉宜付保厘之重维时越会为国辅藩式烦旧相之临用壮元戎之寄河润九里惠并及于神京星齐三台柄即还于天宰某久防坱圠逖望荧煌猥縁簿领之縻阻展门墙之庆
　　贺吕丞相帅永兴启　　　　　周彦质
　　伏审只膺睿诰宠解台司陟秘殿之崇资开拥都之大府功成治定而归其政名遂身退而全于天四海具瞻舆情钦羡恭惟某官受天间气命世雄材轩昂为廊庙之倚毗出处系朝廷之轻重自跻近侍益着徽猷屈伸不替于初终夷险常持于一节越二圣谅阴之际方百官总已之初敷求哲人用集大命访于落止厥维艰哉爰召越于坤维遂进叅于国政旋承纶綍聿正钧衡卓然吐胸中之竒屹若任天下之重有周勃霍光之沉厚兼姚崇宋璟之断谋异鞅鞅之少臣信堂堂之真相阴阳调协华夏乂安勲烈巍峩典章炳焕方举告成之美屡形均逸之休俄涣汗以明扬容偃藩而自适思建国者一百余祀致位上宰者五七十人虽久任者三员亦罕喻于九载盛矣今日之懿掩乎前人之休抚桑梓之旧邦释枢机之重责诗书作元帅况儒者之极荣富贵归故乡亦昔人之至愿喜动关中之父老歌腾陇上之耕樵挥金交里闬之欢飞盏遂家山之乐锦衣信美未忘补衮之思鼎足犹虗终假和羮之助遂绥福履永托陶镕某夙荷殊私获闻休宠
　　贺陈丞相帅闽启　　　　　　熊子复
　　伏审光膺新渥起殿大藩上宰方虚将共宁于衮绣故乡甚迩聊再拥于旄幢休声不约皆同和气非召自至实宠大贤之旷典岂循旧弼之彛章恭惟安抚大观文丞相道术儒宗才猷国老仲虺为汤之左相早辅万机申伯式周之南邦久临七聚高寓紫宸之秩归寻緑野之游帝垂想于元勋民具瞻于硕徳图旧而任其政将复正于台衡接近而与名藩姑重分于师壸谅幕府方传于号召而都门已集于班迎某猥以非才荐兹误宠辅邦引疾本祈闲防之居潜府移麾更受剧烦之任幸承前躅仍倚中权葢黄覇颍川之教条洪纎异具而裴度兴元之节制遐迩共尊方谨奉以周旋庶悉忘于愁恨
　　贺张丞相除帅启　　　　　　刘共父
　　眷懐旧弼诞播明伦还秘殿之隆名建上流之巨屏五侯九伯暂寻鉄钺之征一日万几即正钧衡之任庆闗宗祏喜溢神人恭惟某官道冠古今勲存社稷扶世导民之术本自得于诗书忧国爱民之忠已久贯于日月当国家二百载中天之运正君臣一千年运防之期仗大义于板荡之中变危机于呼吸之顷取虞渊之日功孰大于昌唐封函谷之泥畧更高于全蜀既勒名于钟鼎旋正位于岩廊方布德于兆谋爰整军而经武誓清沙漠尅复神州然而功成者天道废有命在我何忧于用舎于时实系于重轻身虽退而道愈光望既隆而忌益众谁为巧舌敢肆流言曾蚍蜉之不量岂栋梁之可撼九夷何陋自安孔子之居四国是遒久起周人之咏斯文未丧羣枉聿消宜一人注想之深慰八表具曕之望遄召还于南服聊卧防于北门何烦三日之报成即听十行之趋觐多士闻风而起竚大老之来归四方扶杖而须知太平之有日某顷縁恩契蚤辱记怜逮风波之横兴方罗织之肆起念寒暄问无益于门下而事机侦伺或致于防言缺然问牍之陈盖亦三年于此仰止受恩之地未尝一日輙移虽形迹之若疎尚衷诚之可鉴倘防毕照少逭谴诃庶几余生永有依怙重念某禀资剧陋赋命数竒蠢愚涉世之甚疎坎抱穷而未艾縁姓氏尝汚于科籍故踪迹遇簉于闺台曾越日而几何亦罹防而遽去冒宠甘分于罢黜啧言更玷于私恩俯仰怀惭局蹐无措兹跧伏于里舎获传诵于防书自欣末路之零丁将托化钧之坱圠收东隅之失意敢忘于桑榆贺大厦之成情方深于燕雀精神并掲悃愊奚殚
　　贺文太尉帅北京启　　　　　缺名
　　孚号扬廷临轩遣使出节少府授钺斋坛夷夏耸观兵民交庆葢功业盛大则极名器而后称惟德度宏逺故举富贵而若无蔚为三世之宗臣岂独一时之盛事恭惟某官道本天合德为人师信及三川之豚鱼威加两河之草木身任休戚言为重轻始若留侯弱冠而遇高祖晚同尚父黄髪而谅武王既奉册书益新民德方将威懐北塞系颈长缨约束河公轨流故道然后入调伊傅之鼎归蹑松乔之游舆论所期斯言可必某谪官有限趋侍无縁踊跃之心宣写难尽
　　贺韩司徒帅北京启　　　　欧阳永叔
　　荣被恩俞勉从恳请极便藩之宠命均休逸于名邦伏惟某官诚明发挥德业久大三朝顾遇百辟表仪挺金石之纯诚当国家之大事上所取信有疑决于元龟民之具曕为望重于九鼎属圣神之嗣统方毗倚于老成而功高不居志确难夺爰并推于异数用显荅于元勲孰不秉旄讵有兼持于双节昔尝衣锦今而盛服于九章极古今儒者之至荣保进退君子之全德某顾惟衰懦久辱知怜聆诞告于颁行极私诚之窃抃隆冬届大斾启行伏惟上为庙朝精调寝饍
　　贺刘中书帅北京启　　　　　陈仲思
　　伏审加荣旧弼改镇北门欢声所临和气自应恭惟某官高明而善下博大而有容才周文武之全故知无不为而将相并任识照几防之本故事至輙应而功名独阶维河朔视三路为雄而全魏又四帅之冠逺镇邻敌近屏京师凡留钥之守臣皆秉钧之元老而执事以四方柱石之望属千载旦暮之期积告后之久勤茂安边之新畧简于睿眷迪兹宠光惟时别都实曰旧部民物饫承于德泽讴謡久竚于旌旄诏命既传闾里相贺前知指顾惊号令之一新旧服威名觉河山之益重即谐嘉绩归用本朝葢先正实佐昭陵号称硕辅而执事总登宰席克振家声缙绅莫望于清尘朝野实荣于故事某才既浅薄命亦竒穷誉未信而毁可疑志虽修而身愈困尝妄意古人之未学盖窃师盛德之余风显成奬餙之言铭在肺腑阴受陶镕之力将借羽翰顾夙心之独违抚弱植而深嘅兹承朝夕之乏获依节制之尊倘许秉鞭遂谐发药岂徒大慰平生之愿庶几不终小人之归欣颂极深精诚并竭
　　贺陈观文帅北京启　　　　　滕子昭
　　伏审载嘉外庸申锡中诏眷岩廊之旧弼极秘殿之宠名深倚壮猷仍司防钥威懐彊敌庆动缙绅恭惟某官博大宏深靖恭端亮揽辉天宇惊四海以先鸣振藻帝文冠二京而独立领袖髦士羽仪盛时惟昭陵选擢以宜四时故先帝延登以熙庶绩道契千龄之旦谋当列圣之心兼济之才发为霖雨前知之识效若元龟是以践夷险而弗渝极宠灵而愈泰雍容出处无间可寻烜赫功名滋久弥白荐烦妙畧防总全师虽少鬰于具瞻用仰寛于北顾行归公衮入賛卿云盖选众必属于臯陶而用旧莫先于裴度一时多士咏德宇以倾心九服嘉生跂恩波而矫首人情如此神听可知某猥以疎愚谬尘引接收之已废以不孤永怀莫报之大恩惟有少坚于晚节抱疴闾里惊藜藿之既深极目河山怅旌旄之独逺但勤瞻颂载局寝兴
　　贺洪枢使帅金陵启　　　　　陆务观
　　伏审祗奉宸纶宠司留钥龙盘虎踞坐增形势之雄箕张翼舒顿觉精神之改望隆根本声詟遐荒恭惟某官学贯神明文周经纬钟异祥于番水夙推命世之贤应瑞防于螺州出擅济时之辅早简冕旒之眷径跻簮槖之班视草銮坡大手载传于奕世判花凤掖斯文咸萃于一门是谓儒者之至荣卓冠本朝之盛事既家声之蔼着宜众望之攸归遂自北扉进陞西府运筹制胜精神折千里之冲端委居朝文武为万邦之宪方赖谋猷之告后遽存明哲以保身谢公奬慰于苍生难从均逸裴度归逰于緑野孰与成劳果奉赐环屡专分阃帝念当途之控扼时资旧德于镇临虽眷倚之甚优然帝纶之未究爰保受厘之托式寛忧顾之懐威名肃而军律具严惠爱孚而民情胥悦方将训兵积粟备万乘之时巡击楫誓江賛九重之恢复深入风云之会大输日月之忠久切岩瞻即持魁柄某自愧嵬琐久辱眷知擢第太常误尘衡鉴効官偏垒复托帡幪欣闻显册之颁独倍常情之喜虽深贺厦未遂趋隅小物克勤逺继毕公东郊之命肤功迄奏愿歌宣王北伐之诗
　　贺刘枢使帅金陵启　　　　　熊子复
　　伏审召以追锋委之留钥神机宥府夙尝賛于经纶天堑陪京还遂颛于总摄麟符愈重虎帐增严窃以十国为连当近机而特要八命作牧复旧弼而尤増宜秣陵众大之区寄枢筦老成之辅恭惟留守大资枢密望高一代眷厚两朝挥毫而万象骏奔文上追于典诰运筹而千里决胜武外畅于戎夷一别帝宸三移帅壸比亲筹于夙望付居守于别都稳驾高樯越洞庭而东下趣装小队望建业而北归虽神甸匪遥固方资于河润然台宰尚缺宜早副于岩瞻某幸托余辉欣聆异渥把麾有守阻展庆于崇墉防翰不工谩控忱于竿牍
　　贺王枢使帅江西启　　　　　黄仲秉
　　伏审钦奉制纶肃更斋钺西枢旧府颛天官一面之朝南纪上游寄大国三军之命兼注安危之意匪殊中外之途立徳立名甚善甚喜恭惟某官刚雄蓄德忠敬存心四纪服勤三朝着节爱民忧国自有从来乐事赴功未辞歴试英声宣于夷夏高谊薄于云天弹邪而白简凝霜次对而丹诚贯日爰寤圣神之主亟登宥宻之司东临建邺之雄藩西镇豫章之幕府槖兠防纛岂独壮于戎亭藻火山龙伫叅华于宰席防辰及吉视事云初风以琴薫月惟阳正顾体六符之眷先精五鼎之调瞻颂之懐敷陈罔既
　　贺王枢使帅金陵启　　　　　杨祐甫
　　伏审起自祠宫典司留钥文事必有武备兼资牧御之才地利不如人和所赖安强之德命从汲直喜动周行恭惟某官博厚承天刚明有道张仲孝友独流咏于中兴许公文章最赏音于上意自再登于丹地旋首冠于紫枢居安虑危则威振于五兵讲信修睦则志轻于万里忠诚贯于金石勲烈被于鼎彛方将为王者师如周尚父乃弃置人间事从汉留侯幡然脱屣而还观者岸帻而叹虽万乘重烦以政而四海思见其人爰畀上流不从中御保厘东郊者毕公之休命卧镇北门者裴度之异恩服以上公露冕而章有德光于信史衣绣而归故乡隠若长城坐固吾圉某早陪簮槖晚被陶甄方间马牛之风徒深燕雀之喜太山名重倍增百二之雄三台色齐顾应半千之运
　　贺魏大叅帅绍兴启　　　　　翟公巽
　　恳辞机务暂领藩条聨秘殿以通班礼亦异数辅神京而作屏威不违顔播告迩遐耸动观听恭惟某官受天大降为民先知障百川而回狂澜俾传正学洗万古而空凡马独备全材自居献纳之聨已负弼谐之望回翔甚久注倚弥深昨趋召节之严亟践仕途之峻风采闻于天下朋党去于朝廷以賛尚书万机之烦毅然退宠乃眷长安三辅之重聊尔均休缙绅益具于岩瞻辇毂大防于河润彤弓卢矢姑作诸侯之师衮衣绣裳伫为天子之相某逖闻殊渥喜托余辉仰止高墉尚有山川之间懐哉小垒自怜松菊之存愿随阊阖之细民同颂庙堂之老子意倾深切词拙奚殚








　　五百家播芳大全文粹巻十六
　　钦定四库全书
　　五百家播芳大全文粹巻十七
　　宋　魏齐贤
　　叶　棻同辑
　　贺启
　　宰执除帅守
　　贺杨大参帅本路潼川启　　　李粹伯
　　伏审恳辞机柄违咫尺之天威出典侯封承丁宁之圣意拥两朝台阙之望为西蜀家山之光乡人歌舞于锦衣之前父老欢迎于车尘之下旧膺知遇倍切懽悰窃惟内外之势本无重轻君民之心岂限逺迩内而賛治则百揆四岳共亮于天功外而长民则五侯九伯同尊于王室盖无为己之私念独有济世之公心惟所在焉无不可者况今境土未收于三辅形势盖萃于四川当战争恢复之秋在将相出入之地望分东梓境接坤维岂惟资千里餽饷之功抑亦頼一方镇抚之重恭惟某官吾道先觉名世大儒步昆仑第一峰擅海宇无双价飞声金阙振藻玉除从容鸾凤之班超越貂蝉之列力賛国是上结主知特仗出群之材专倚屏藩之力毕公在外乃心常念于周家裴度守藩每事不辞于唐政厚春阴于故国还夜直于禁林资一代老成之谋成千载中兴之业某曩防异顾误録寸长曾向日边获扫门之为幸今从海角欲望尘而无阶局促江干低徊吏责瞻南山之岩石空涉嵗时活东海之波臣期在朝夕
　　贺虞大防帅蜀启
　　伏审诏辍宗工威伸逺服宅百揆而熈帝载方隆虞舜之畴咨整六师以脩我戎出耀宣王之常武盖君子系安危之本而圣人权轻重之宜谓疆场无虞廊庙仰成于三事而国家多故股肱宣力于四方此旦奭自陜以分而申甫维周之翰我是用急初劝戎乘之启行王曰遄归已促介圭之入觐迨及我宋鍳于有周小范有胸中百万兵西贼闻之胆惊破维弢上河朔十三策北邉皆其手抚摩皆以柱石之大臣来任邉陲之重寄不圗今日复见我公恭惟某官学根帝王名震夷夏湛如止水蕴丹青莫状之虚明格于皇天富简策莫传之事业出入兼资于文武用舎无心于行蔵緑野召还有欲王留者西方事重果为朕行乎盖天降大任于是人故我独贤劳于王事稍慰为霖之重望来纡旰食之殷忧谁期并给数千里之封复炫斗枢三十载之后惟忠烈典策而相望故保厘命毕之成终一宣道德之威可卜明良之防絶域万里吾折棰笞之中原故疆可传檄定也竚畴嘉绩入秉洪钧某自隠豹于防山幸续貂于阮舎久耳金瓯之信未盻玉帐之趋遥跂前旌愿依大厦葛巾羽扇吹渭水之秋风相印命圭贺桃李于腊月行台多暇列鼎孔嘉愿益閟于冲和以上符于眷倚
　　贺文侍中帅河阳启　　　　　苏子由
　　力辞机务得请名邦恩礼便蕃中外庆慰伏惟某官辅相三世始终一心器业崇深不言而四方自服道德髙妙无为而庶务以成此朝廷所以迟迟于均逸之书而士民所以惓惓于保厘之命顾惟出处之义实系功名之终留侯志于赤松晋公安于緑野澹然自得夫岂不懐矧维王城密迩全洛政独止于民社化有助于林泉道大难名信后来之莫继民犹思治恐久安之未遑
　　贺梁丞相判建寜启　　　　　熊子复
　　伏审恳避钧衡屈临屏翰紫宸加大官称冠麟趾之髙赤舄方来府望壮龙潜之旧亮功既乆敛惠维新窃以体貌宗臣岂殊于中外股肱要郡寔便于往来是故王沂公家于青而初辞机务则镇曲阜之邦李文定世于濮而始罢鼎司则典繁昌之郡又况思皇多士夙皆冠于儒科图任旧人继悉还于宰职是为希濶孰与等夷恭惟判府大观文丞相蕴借真儒规摹良弼嗣保衡専商之美辅帝舜重尧之华播物无私转洪钧若转圜之易御戎有要折遐冲何折棰之劳方授神柄而推元臣廼睠鼎台而分新邑书殿之崇大学士由来为宠丞相之恩板舆之奉太夫人况复有近家园之便苴焘潜封而倚泰阶之重衮绣华服而加昼锦之荣四国于蕃暂出均于燕逸百寮是式旋入冠于弼谐某猥廹衰龄浪拟剧邑尝乞为祠观香火之吏防许陶成岂意于学校虀盐之生共依教育
　　贺陈丞相判本州启　　　　　林岂尘
　　辞宠宰庭保厘藩服布衣而置上衮兹仕宦之至荣昼锦而归故乡乃富贵之极致倾朝欢艶载路洊扬恭惟某官器硕而量宏道方而事实絶体貌于簪绂之上防精神于亷陛之间霖雨作而大旱已苏舟楫用而洪源久济画像麒麟阁当后人咸知其名夺我凤凰池想中书不作此语盖当轴久戒于满假故责章愿解于繁机能不伐而莫与之争位既崇而必求其止明天子勉从厥志士大夫皆屈此行且丞相乞归犹未许韦贤之请以本州相授庶少偿嘉谟之功虽朝廷有系于重轻然圣意欲均其劳逸辍钧衡之任而暂临都防释梁栋之材而姑借蕃宣爰载歌我徒我御之云归岂特若某水某丘之可指于周而保南土因是谢人而遄行在晋则居东山当为苍生而复起某跂聆显册喜溢丛衿自惟岭海之孤踪曾是坯镕之旧物朱门画防未能曳贺客之裾黄阁清风愿再入翘材之馆其于欢颂曷以名言
　　侍从除帅
　　贺许尚书帅蜀启　　　　　　程子山
　　伏审天开纶綍焕日月之休光云拥旌旄动江山之喜色德望久隆于八座威名今浃于山川翘首倾瞻刻心悚慕窃以禹贡惟叙分五服以正邦周制肇隆统十连而建牧诞扬声教实頼蕃宣矧梁州奠而执玉涂山暨蜀道通而承流澧水文翁建学肇兴齐鲁之风亷范下车咸咏袴襦之政叱驭显忠臣之操选材扬乐职之章自非夙着英声何以逺追前躅恭惟某官羽仪王室黼藻人文炳灵自太岳之名宗鉴裁得汝南之品目早飞英于艺圃夙被眷于渊衷谔谔缙绅之楷模堂堂国家之柱石卿云呈瑞载史笔于螭头红药翻堦代王言于凤阁谋猷出纳荐膺喉舌之司事业賛襄克任股肱之寄出専方面隠若长城爰授节于文昌暂折冲于元帅南阳报政方腾爱日之休声右蜀颁条已播阳春之和气岷峩擢秀参井增光竚聴髙吟一洗草堂之风月立臻美化再新石室之弦歌行竢衮衣之归克副金瓯之选普施膏泽咸慰具瞻某翘望履声耸瞻岩采雪山方重尽钦尹之来鼎爼若勤愿献王褒之颂
　　贺杨尚书帅蜀启　　　　　　耿元鼎
　　光奉宸恩劳膺阃寄况居属部举切欢悰窃以自昔雄藩首称全蜀一十五州之士悉封疆数千里地之师尽归莭制实资厚重坐镇浮华宣忠爱于逺方此倚毗之本意恭惟某官德基宏逺识局深纯奕世功名不替忠臣之后厯朝议论共推仁者之言辍从防舌之司出绾山河之梱纶巾羽扇暂寛忧顾之懐鼎席台阶行副具瞻之望某备员属部托庇下风忻怿之私叙陈罔既
　　贺陈尚书帅建唐启　　　　　程子山
　　显膺宸綍出镇藩垣起鸠杖于安舆久着文昌之望刻麟符于瑞寳独专方面之权成命始颁有识胥庆恭惟某官器岩鼎重德宇泰宁学穷游夏之渊源道冠孟荀之羽翼青钱万中蔚为席上之珍丹桂一枝俯探嚢中之物发挥妙蕴洊厯华津权衡髙典选之公喉舌副纳言之任谋猷告后方深眷倚之恩明哲保身遽露燕闲之请焕新资于寳阁备真禄于琳宫念牧民无越于老成故谋帅特先于玉署矧秦淮之巨镇寔江左之雄都坐收抚御之功式示蕃宣之寄汉祖之烦萧相久寛西顾之忧周王之命毕公益固东郊之守伫昭名绩进陟台司某滥窃郡丞正明公业捧觞荐醴阻効迹于鳬趋防翰濡毫徒驰心于燕贺其为颂咏罔既敷宣
　　贺陈尚书除帅启　　　　　　熊子复
　　伏审光膺明诏宠殿大邦兼制列城尽防诸将伏惟庆慰恭以某官受才瓌杰赋识融明防辅政机早着三朝之望勤劳王室雅膺万乘之知体貌素隆勲庸甚盛果从祠馆畀付帅权上方图任旧人绍隆丕烈谅惟朝夕侧聴登延申伯之式是南邦暂烦镇抚山甫之保兹天子寔副倚毗藐是庸孱政依陶冶
　　贺叶尚书帅荆南启　　　　　唐子西
　　伏审辍班常伯宠寄元戎内图邃严首预龟图之秘上流要重独颛豹畧之竒将士倾心敌人禠气窃以汉江扬之南纪疆理是先荆楚晋之西门经营尤重盖内接金陵之天堑而外连玉垒之坤维岂惟守国之规模正得用兵之形势肆畴杰望徃殿防藩十乘先行亦既佩龙渊之剑一戎大定将定挂天山之弓恭惟安抚龙学尚书卓识际天精忠贯日岳降神而生甫卓为命世之才尹以道而要汤蚤负致君之学贰职版省则国计以裕导防机廷则王猷以宣连八座于中台方资率属縂十连于大府式赖干方遥望两都则故宗庙宫室洒埽有期尽防羣帅则旧营垒麾帜光彩自倍某退惟踈拙深荷眷怜虽谋帅安邉喜遐冲之坐折而知已在外叹孤踪之畴依意向深勤辞讷难尽
　　贺吴给事除帅启　　　　　　熊子复
　　伏审妙简全才特颁异数琐闼入侍耸批敇之髙风簜节遥临运守邉之长策搢绅拭目介冑倾心窃以制匈奴者两科谁执和亲之利防长江者数处宜知险要之争方呼韩欵塞之未坚而淮甸宿师之既久用畴夕拜往视秋防营垒麾帜士卒无所更军容要整障戍镇守车马果自治敌衅可乗故虽辍从于甘泉何异亲临于细柳恭惟宣抚给事才宏而济物器博而适时太上简求早擢副端之竣嗣皇眷倚骤膺亚旅之荣中畴牧御之才出授保厘之命威不违于咫尺福并防于京师兹履近班盖图大任涂归是属职同龙朔之舎人临遣自殊恩用元和之故事方将布天泽而军情暖于挟纩占地利而兵势顺于建瓴强将莫固于藩篱猛将共成于犄角经营次第迄用有成辅弼超迁其则不逺某逖将漕计竦聴除音猥縻轺传之乘莫覩櫜鞬之属意倾深切辞讷奚殚
　　贺秦龙学除帅启　　　　　　曾子固
　　伏审进防内阁就正中权耸然休光服于众听恭惟某官智周物表识在机先防达变通之才早推于朝论英竒敦厚之气实嗣于家声惟先朝辟国之初而执事宣劳之际縂齐邦赋已逾于三年摄领帅权名徧于诸路山川不离于指顾草木亦熟于威名故一朝防授钺之荣而举军恨登坛之晚幕府虽旧号令更新某积媿踈愚久尘盻奬妄意功名之防耻専文字之间倘许属鞬获伍西河之士犹能载笔往铭瀚海之师瞻颂愈深情诚罔既
　　贺王待制帅荆南启　　　　　宋禹圭
　　伏审报政中都陞华次对宻缀甘泉之法从雄镇长江之上游顿寛南顾之忧共得左符之选断由当宁喜见在庭恭惟某官才为吏师术本王佐刚诚百链试之而所向无前器受万钟用也而尚虚其半召自武昌之诰入腾京兆之声三府交称十行涣号紫荷陞禁櫜之贵黄金赐华带之荣谓游刅觧牛即辇毂之下先弹压想虚落鴈必樽爼之间可折冲谁谓公安乃得君重将褎然列置上衮须逺矣贤若长城落日楼头想未欵依刘之对受厘席上顾已深见贾之思某谬沐知怜方承芘覆隼旟在望靡遑前缀于贺裾凤沼遄归尚几先迎于召莭其如欣颂罔罄敷陈
　　贺虞侍郎帅广启　　　　　　张宠林
　　明诏显扬雄藩徙镇盖冠冕久通于南极故斧钺今下于青冥邮音一传舆颂四起窃以逾瓯闽而南为番禺郡自李唐以来若东西州萃昆仑西海之寳财喧北户南冥之歌唱过城门已有数万饮贪泉遂懐千金彼十贤之清政无瑕虽万代而髙风可激矧蜒户贾胡之杂处与洞丁蛮落之难驯惟有其文武威风可以为蕃宣屏翰选帅于此非公其谁恭惟经畧侍郎先生敦厚而方严开亮而卓伟雄论通于国体清文焕乎皇猷紫荷槖厌直于禁庐红莲幕荣开于东粤观碁纵猎趣还岘首之旌旂输羽种柑来省湘南之风俗方王怒赫北征之武然宸衷兼南顾之忧愿借髙名改临盛府寓章善清官之旧厌承明荣直之联龙户集马人来比美上日衙时之异犦牛生菌鸡下将兴来暮去早之歌某顿以孤生托于下客踈逖几经于嵗籥浮沉难信于书邮因縁仕路之初登邂逅恩门之旧主桃李想故蹊之犹在燕雀贺大厦之初成此非偶然亦有幸耳褁章服于上官之揖岂曰不堪操几杖从长者之谋自今以始春风骀荡化日舒迟想旌斾之戒行愿鼎茵之珍啬
　　贺刘侍郎除帅启　　　　　　李成季
　　肃奉明纶荐临巨镇当日之风流未逺宜民之歌颂犹新凡属传闻莫増踊跃恭惟某官诚身有道抗志不羣蕴经纶之才将兼善于天下富渊源之学又尚论于古人擢秀儒林飞英仕路早膺简眷屡罄谋谟含香握兰逈出诸公之右登车揽辔益驰八使之名亟跻礼乐之司爰作诗书之帅载惟南楚先盛星沙夹辅畿中为屏翰搢绅之冠播宣岭表帖华夷遐迩之情遗爱宛然去思借甚冦恂河内居多愿借之黎民黄覇颍川果见诏归于旧治窃计朝夕入辅冕旒舆望所同斯言匪妄某千里防润一枝偷安顷縁大斾之经过幸获光尘之披覩第深山仰尚阻鳬趋庆抃之诚敷宣奚尽
　　帅臣
　　贺李帅启
　　伏审行殿防恩奉十行之纶綍价藩作镇权一路之莭旌德与化隆望兼权重余辉所暨善颂惟均恭惟某官冠世才猷际天器识注倚独隆于睿眷清华厯践于亨涂公忠之心皦如白日朝野之答穆若清风以卓荦絶俗之伦而经纶当世之务木牛红粟縂淮甸之转输竹马黄童庆长沙之屏翰揆烦剸剧游刃有余制变乘危政机无间眷五羊之奥壤控百粤之上游非得二千石之惟良曷有十四州之倚重移忠于孝从义以权伫观五月而报成仰副九重之简在明主独观万化思賛中兴刺火入为三公行膺峻擢某幸兹贰局属在提封但负弩以趋承苐揺旌而怅望其为欣咏寔倍等夷
　　贺范帅启　　　　　　　　　李成季
　　光膺嘉命莅镇雄藩受养利源适乘轺于东部统制方面遽握莭于西州在君子之时升宜天下之同庆况居属部良切懽悰顾惟安化之河闗实据昆仑之衿背苟知其策则天时不恃一失其莭则疆圉屡惊必资忠智之臣以副朝廷之眷伏惟某官家声着代世德在民阜有髙明之才夙懐康济之志爰辍禁从暂守帅垣人防奠枕之安国赖长城之固卧临淮之辙可想遗风读棠棣之碑何慙往躅竚还阃寄入賛家甸某限守州符阻趋钧屏
　　贺李帅启　　　　　　　　　周少蕴
　　抗章力请优诏曲从暂劳输蜀之行益见回天之力恭惟某官致知格物学道爱人亲承西洛之正传独殿中都之诸老至于盘礴游戱之翰墨嬉笑怒骂之文章趋黄初而有余嗟正始之复见飞腾遥路奚烦狗监之吹嘘散落遐荒寕但鸡林之裁鉴比涣九天之号召已倾四海之观瞻不俟驾行命义虽存于大戒可以理遣忠孝果得而两全方帅阃之久虚以计司而分涖而惟台省清华之宿望加以山林髙逸之雅懐一鹤一琴预想铃斋之静三薫三沐尚从药市之游抃跃之深敷陈罔既
　　贺吕帅启　　　　　　　　　熊子复
　　伏审涣出宸纶鼎来帅屏仍进寳储之直以光英荡之行窃以六朝最重于广陵十国莫先于连帅鸡台萤苑瞻古迹之犹存虎莭鱼符睠兵权之特重况今日方图于恢复而此邦素积于经营筑垒新城乃上相督师之所募兵北府实元戎练武之都匪简瑰才曷堪隆委恭惟安抚寳文检详道器宏逺德宇靓深膺冕旒之殊知厯台省之要任接官聫于西府载纠愆违将使指于朝廷肆坚欢好复命甫朝于宸扆防恩寻贰于计台广内天髙进图书之邃直维扬地重易淮海之雄藩某近列崇墉逖传华渥有严莭斧即畅望于光仪不腆缄縢敢预将于诚意
　　贺李帅启
　　伏审载图外庸荐赐中渥乃眷禁严之旧德往提闗陜之全师莭命既传士民相贺恭惟某官才宏而济博器逺而周勤必照几微之先能识文武之大理财富国极山积而川流制胜安邉每风驰而电扫效愈白则忌者众谤虽巧而功愈明顾全雍之一方剧西京之三辅旁连楚蜀外控羌戎水陆辐凑而货泉亟更民物阜蕃而储蓄未称寔借智略仰寛顾忧眷三接之荣谅深当于帝意图万几之重即允亮于天工某最为拙踈自安穷蹇正可出于跨下岂有画于幕中方当仰窥营衞之严所以大慰平昔之望倘遂谐于发药直有兾于息黥
　　贺邓帅启　　　　　　　　　林岂尘
　　伏审旂幢逺迈原隰有光幕府新开络绎交贺阻下当涂之拜趣脩记室之书恭惟某官愿朴而渊冲直方而开大髙坚之尚得于卓尔刚大之器养其浩然故平生学术之自期皆今日仕宦之张本拒撑犂孤涂单于之命尝闻未应为鴈警之诗宣绣衣将斧直指之威亦有安复问狐狸之语去恶如去草而勿使能植牧人犹牧羊而无令败羣政适其中课居其最席使君厌东湖之乐郑尚书承南海之流方歌业业以徂齐爰喜番番而入谢姓名初记于防壁讴歌竞发于江城龙户集马人来事皆知其殊异研匣封印文合生将见于髙舂酌贪泉之水而清性不渝躬扶胥之祠而丹衷益谨去蚌复还于合浦沉犀可记于石门释逋缗不啻二万钱通夷舶何止四十柁五羊化石再传仙人持德之祥两鹿夹车当协宰相画车之兆即徯归朝之疾讵容遮道之防某遭幸自天防恩有地逺莫陪于贺客喜益得于吾贤矧独怜驽蹇之踪将有事奔走之役戍可往行李尚迟酷类溧阳之酸寒谁说樊川之顦顇徒想其凝清香而森画防犹兾其泛緑水以依红莲一时得人愿在保平从事之列他年遗爱请陈谭瓌司草之辞
　　贺丰帅启　　　　　　　　　朱廷玉
　　宠被恩纶乐司留钥仁贤所至民吏相纒恭惟某官国器宏深天姿纯正言动皆君子之法出处有古人之风早升要涂益耸清望道学有本得之自然政事不烦闻者皆见惟别都之重镇须近代之名臣克壮藩垣勤宣惠泽报政之速固无俟于期年为国之光将入升于近弼某素承知遇窃获庇休顾望履之有期寔瞻风而自幸
　　贺李帅启　　　　　　　　　郑　厚
　　辕门仗钺埽狂冦之陆梁天陛出纶涣宸恩之优异亷印既还于旧贯左符仍涣于新题内聫八贯之官班外拥中权之莭制宠兼三接荣冠一时除目所加佥言惟允恭惟某官虎头封相猿臂家声凛朔气以横秋挺精忠而贯日雅量素推于邃宻清风时见于冲虚抱莭起家欲效鲤庭之训以身许国遂多金印之祥埒淮阴背水之功迈翼德断桥之勇比者山溪之际冦窃为羣蹂躏方州震惊生齿属锋车之入觐率王旅之徂征未经厯于旬时已殄殱于丑类初闻庙筭欣千载之难逢既策戎勋沛九天之峻渥果见功名于韩白伫观政事之龚黄某顷以蓬踪叨居莲幕侧闻盛举良慰卑悰抚官职之覊縻恨闗山之辽邈賔陪引步阻观森防之陈驿骑传音敢后擘牋之庆
　　贺沈帅启　　　　　　　　　李知几
　　总十连而谋帅欲寛西顾之忧防诸将以筹邉益懋中权之寄唯今日之重既归之蜀而上意所指无以易公参聴明纶倍欢逺俗窃以去天数万里且拏兵无休息之期提封五十州又仰食有供须之急重以三路之深入致此四川之益忧自非爱养根本而深不防之基何以抚集疮痍而图善后之计上所注倚者其或在此公肯逺来者固欲安之向风知归顿足自喜伏惟某官聪明而夷粹肃括而宏深学术东迁孔孟以来人物南渡王谢而上昭囘显策助成西汉尔雅之淳剀切谠言共见三代直道之懿向者乗轺不测之使属闻造膝方彊之陈乃今利害之甚明岂惟是非之方定尚迟爰立特烦此行圣天子元年奉礼乐临遣之宠太夫人万福承板舆燕喜之欢矧六阁峻西清之华而元戎将北伐之举徒得君重屈裴度亲淮蔡之师无以公归须成王正周召之位如某为生耽晚受性竒穷学省备员昔有青天披云之幸泮林侧翘今复飞鸟依人之心岂敢援严尹少陵之旧踪庶几似东坡后山之前轨其为欣幸未易宣言
　　京兆
　　贺大尹启　　　　　　　　　史天秩
　　出司真馆行安去国之迟入守神州勉就治民之试邸函报喜海县交欢窃以天子千里之畿京师诸夏之本水陆扼舟车之防衣冠当风俗之枢厯古开基建官作尹亷明有政摘发如神下笔不差于毫厘持法必隐其端迹既辇毂之下必先于弹压然罪人所在尤重于平反必资镇静之流克治浩穰之寄恭惟某官天民先觉王佐竒才步武词垣道山增重提衡铨选金鉴沉辉偶贤运之半千对天顔之咫尺羣而不党公尔忘私仁为守而义为行合则进而否则退投闲乃分养浩益刚断自上心召还要地人莫涯其蕴犹浑金璞玉之难名士相贺于朝若甘露景星之始见暂辍调羮之手俾居揖板之聫为卿士而尹皇都以儒雅而饬吏事豪强敛手桴鼓稀鸣当尧舜五帝之时行张赵三王之职萧望之才堪师傅本京兆以考功邵信臣名重朝廷自河南而报政真宰相此其选也大丈夫达则行之某禄荐卑栖韩门晚进尚濶披云之觌空懐贺厦之心
　　贺大尹启　　　　　　　　　何仲逺
　　伏审显膺宸诏尹正邦畿名跻内阁之严职峻中都之任纶音诞布舆议交欢恭惟某官粹徳表时沉谋经世识逹后先之序才周左右之宜人望益隆主知浸厚棘廷议谳持平久着于四方天府试能报政岂烦于五月未淹浃日已焕除书辅神明赤县之居方资练达直寳阁珍图之秘上副谘询飞扬张赵之英声光大防龙之逺业暂由三辅即践中台顷以摄承尝依属侧闻成命第切欣悰徒深燕贺之诚莫预鳬趋之列载惟瞻咏曷既敷宣






　　五百家播芳大全文粹巻十七
　　钦定四库全书
　　五百家播芳大全文粹巻十八
　　宋　魏齐贤
　　叶　棻同辑
　　贺启
　　都督
　　贺陈丞相兼都督仍兼宣抚启　　熊子复
　　伏以神旌北指方进取于中原天仗东旋独仰成于上宰董数路飞翰之旅慰两河涂炭之民朝野欢呼华夷震叠窃以昔晋袭魏而崇都督之任故谢文靖以元臣总众遂袭淝淮我宋沿唐而抗宣抚之权故韩献肃以冢辅临边果屈灵夏旷古今而一遇前后以相望昨属强邻辄渝盟誓骑既蒙于淮甸边烽亦警于汉襄独犯嵗星之所临咸料佛貍之必死玁狁孔炽用烦大驾以按临徐方不囬归留上台而经略肆扬大册兼畀重权盖汉将多才赖陈平之尽防而蔡人新服资裴度之来宣恭惟都督宣抚仆射相公大业格天远猷经世胸蟠万巻聊试出其绪余掌玩四夷率皆得其要领时方无虞则禆賛庙谟而存持正之体世或有警则措画边而髙应变之才惟天閟于成功宜帝赉于良弼比随清跸往视连营借前箸于张良屡决幄中之胜示舆图于邓禹时分麾下之军方将施发踪指不之谋布还定安集之政岂特使河南之复庶几令漠北之空既咨方叔元老之壮猷谁谓匈奴中国之坚敌某夙陶坱圠逖防荧煌静观形势之张仰羡规模之壮猥縻使传阻造军门相同徳而迄天诛即致干戈之戢奏肤公而定王国仍观衮绣之归
　　贺陈丞相兼都督仍兼宣抚启
　　伏审畴咨上相经略中原运动神机董虎貔之诸帅布宣天泽吊鸿鴈之遗民威声闻节斧之临喜色见箪壶之迓窃以陈平尽防诸将果收破楚之勲裴度往厘征夫迄底平淮之绩以帷幄之杰而授戎略于庙堂之宰而敷帝恩考之古今仅有一二况文昌之左辅总天讨之中权盖虞帝东巡方慰岱宗之望故宣王北伐独资吉甫之猷事有至难时弗可失恭惟都督宣抚仆射相公经邦任大济世才髙武王诞将天威有若闳天髙帝能用人杰不如子房陪清跸之时巡致穹庐之宵遁天旋日转王曰旋归霆埽风除敌斯殄防属吾元老成此大功方将俘馘名王洒埽陵庙遣戎兵以陟禹迹使吏士复见汉仪某驰传所縻拜尘伊阻路车乘马而觐天子咸仰容威衮衣绣裳而迎周公伫聆奏凯
　　贺张丞相兼都督启　　　　　蔺巨功
　　畴咨元老省冠鸿枢自祖宗欲再相于旧臣先施此典宜神圣又一新于督府更举徽章国重以人德浮于位恭惟某官道侔三代之佐学闗百世之师即之温然乃名满寰区而不处识其小者谓才兼文武而有余国论万变而守如初孤忠百链而难于合代马南牧折棰以覆其师衮衣东征投戈而拜吾父与其淹恤于邉闼曷若遄归于庙堂盖欲倾海以洗乾坤公之始愿则不以贼而遗君父誓不俱生上勉狥于忠诚礼始崇于宥宻闗河响动华夏气舒万口欢呼孰不诵诸葛出师之表诸生延竚又将赓武公入相之诗某吏最言还邮传聿至语心独喜尚见太平于桑隂未徙之间引颈非遥行望余光于槐防已成之下
　　贺吕丞除都督启　　　　　　李尧俞
　　再颁命册诞告多方极三公保傅之尊縂四海戎兵之寄注安危之两意天子是毗备文武之兼资万邦为宪允惟新命属在宗公纶綍既行神人咸喜窃惟宰相之用舎是系宗社之兴衰考诸前人颇有异论好持重者以不言为有体乐清静者谓无亊为可宗且端拜廊庙而享太平何暇出旌旄而従戎事殊不知伊尹相汤而伐桀乃作阿衡萧何辅汉以灭秦遂为丞相仰惟都督縂是太师东晋独王导首専其权南宋在义公尝假其莭岂特擅征伐生杀之柄且将贵绥懐招抚之方风动百蛮部分诸将任固隆于分陜威已重于専征恭惟某官勲冠百王道隆三事豺狼叵猾悉就诛夷草木防生咸归燮理入则履赤舄而儿几出则扬白斾之央央假八路经畧之谋兼二府枢机之要虽劳阃寄仍领台司某猥与斯民同依大庇其为幸愿倍积悃悰
　　贺汤丞相都督启
　　伏以首颛国柄并董戎昭驰中郎之使于单于将备正名之典兼太尉之官于丞相示恢偃武之图万里扬声百蛮禠气窃以搃两科之见利汉固守以和亲咨一德以视师唐必先于宻宥盖交邻国有道而重启邉衅况用真儒无敌而匪縁兵威矧夫华夷要约之未坚江淮戍役之久暴用畴上宰悉防诸军定功而不为贪功和众而非以动众虽采晋朝之官号寔符治古之师行东征若周公将是皇于四国北伐如吉甫本为宪于万邦坐令圣武之昭自致人兵之屈恭惟平章都督仆射相公道闗百圣功冠两朝辅帝舜以重华方值邉烽之告警佐有商而専美深虞甲胄之起戎议靡惑于拘挛识自防于寥廓果坚上志允合民心庙筭不移厉莭宜加于体貌兵权是搃折冲正赖于精神收发踪指示之功广辅賛弥纶之用某夙陶钧播益耸岩瞻四方时靡有争防见甲兵之洗三公官不必备即闻衮绣之迎
　　贺叶都督兼枢宻启　　　　　白宋瑞
　　分忧宸极督战江干诸将四驰竞扫滔天之敌中原一混悉归舆地之图宇宙廓清神人欢喜窃以冦贼奸宄臯陶务正于典刑敌国渝盟孔子尤严于笔削盖以豺狼之当道必率禽兽以食人此智者见防而预图而仁人感愤以流涕矧兹巨敌介彼朔方以其地则不大于周之蛮荆以其民则不敌于汉之瓯粤驱驰徒众糜烂生民清跸翠华又驻东巡之驾载麾黄钺未销北顾之忧惊风吹射于四方虐熖流移于三纪谋臣策士尝厯筭以周思悍卒武夫亦游谈于聚议虽曰砺乃戈而鍜乃刃孰能犂其庭而扫其穴岂知兴衰拨乱之功苟符拯溺救焚之手恭惟某官洪深而肃括刚大以直方上帝降康特頼傅岩之说皇天眷命挺生崧岳之申髙明百世之师智勇万人之杰自奋身于朝列尤切齿于冦讐固尝登防岸以望长安涕洟交集几欲防涿郡而絶大漠寤寐不忘逮秉西枢亟图北伐念众人有所不识惟明主可与忠言庙谟朝奏于九天邉警暮驰于四鄙士皆阻骇公独请行谢安当淝水之师了无惧色裴度董淮西之役敢计还期筹帷端坐于一麾军气顿增于百倍旌旂所指浆食争迎前徒奔溃以倒戈元恶逡巡而授首断鳌足以立四极射旄头以靖八荒故国山川尽入职方之贡赋中原父老重瞻司之威仪旷古所难非公孰克第功行赏当冠汉庭之十八侯裂土分茅行锡鲁邦之七百里某迹逺六符之采亲闻三防之音上喜慰祖宗在天之灵下幸息羣黎涂地之苦河如带而山如砺莫纪元功墨成海而笔成仓难形善颂
　　贺吴少师易莭启　　　　　　毛伯颍
　　王者之兵本仁义方恢辟国之功天下之将通神明允赖扞城之畧折遐冲于万里注睿想于九重治兵方积于朔庭求士每开于东阁虽绛侯之得剧孟已坐致于敌情而许厯之谒赵奢犹愿言于军事爰自欃枪之彗孛荐经薄海之沸腾率氊裘挽弓之民胁潢池弄兵之子荐为虵豕既攘秦地于神臯未取鲸鲵敢睨蜀都之沃壤仇讐宻迩疆场多虞长防劲弓难保山河之固靡衣媮食但期朝夕之安逺贻当宁之忧每重登坛之举听鼓鼙而思将帅之任赐弓矢以専征伐之威爰得伟人以付全蜀岷梁境土坐收奠枕之安卫霍功名仅陪扶毂之役究观古昔孰与等夷恭惟某官赋性沉雄挺资果毅隠若敌国典刑肃着于家声贤于长城方畧力扶于帝室任既隆于分阃志犹切于请缨纶巾屯渭上之师绣防识山西之将采诗书礼乐而成其利有智信亷勇而出以仁仰遵神武不杀之威尽得上兵伐谋之道櫜兠防纛肃中权后劲之仪鼔铎镯铙致布令陈辞之用凶渠震摄羣丑追奔细栁营屯但聴亚夫之令曲梁行陈孰干魏绛之刑思属风云威加草木廓清氛祲何止勒燕然之铭宣畅威灵固将继营平之颂申信赏于山河之誓防休声于金石之和不日而成惟天所授某衰迟末路冗散下寮虽从齐鲁之师儒颇慕秦梁之莭义金闺通籍簉懐铅抱椠之流油幙充员无飞章驰檄之效久积依刘之愿遂谐御李之荣寔获我心云胡不喜洗心涤虑倘陪铃下之簪裾颂徳歌功愿备嚢中之翰墨
　　贺张督都启　　　　　　　　张少瑜
　　遵命庙谟按行邉文昌上相光临牛斗之墟太一灵旗潜正鲸鲵之戮岳祗脩贡湘后静波纵巨舰之千艘来长风之万里赋青丘而吞云梦遂播前歌登防防而望长安方观盛举气澄地表喜动天顔中兴可期天下幸甚恭以某官精忠贯日劲莭横秋论思自结于主知康济累陪于国是虞渊靖难井络宣威整顿乾坤实社稷万年之幸用作霖雨盖君臣千载之逢揆路扬辉斗枢兼运四海之乱离瘼矣敢惮于行重湖之户口萧然请观其变斋坛受钺柔日建牙望实所符神人攸相仁风义象初不待于交兵凶渠逆俦旋即闻于授首信威殊俗振旅还朝晋公之威誉已隆既平淮蔡蜀相之忠心益壮当定中原方与士夫同兹勲伐某侵寻晚景孤苦余生荣养不留明恩未报肤功咸喜敢诵吉甫之诗来事可为愿賛燕然之勒路遥北阙气爽西山兾精五鼎之调式副六符之倚
　　宣抚
　　贺杨郡王除宣抚启
　　伏审简在宸倚敷庙算谅武王而肆伐已髙尚父之勲命召虎以来宣庶尽淮夷之冦搃熊罴之列将拯鸿鴈之遗民万里扬声百蛮禠气恭惟宣抚太傅郡王才长而虑博任大而眷隆高宻元勲冠汉室中兴之将汾阳伟业为唐将异姓之王勤劳久扈于岩除威誉还驰于沙漠比提禁旅屡破敌兵属大驾之还归付中原之经畧方将布天恩而军情暖于挟纩据地利而兵势顺于建瓴瞻望两都则故宗庙宫室洒扫有期指挥诸将则旧营垒麾帜精彩自倍某猥縻驿传阻拜辕门四方时靡有争看即清于王路三公官不必备还遂陟于师垣
　　贺枢使除宣抚启　　　　　　刘子驹
　　圣主乃眷北方慨然南面而叹诸将未有所属命我西枢之臣往临汉中镇服境外岂徒连营喜而动色固亦敌国畏而寝谋谅天启于睿使公毕于能事盖新安之晚嵗颇失统御之和况武兴之重屯莫知斗伍之数尽除斯弊今正其时恭惟某官深被简知再居宥宻必为国家画经久之策遂于疆场图备豫之方宿兵三邉而部分未甚明拓地万里而缓急何以守莫若坐辕门而申令得超军伍而自言各相推举足以见议论之公退加考察然后究才能之寔昔周世宗于是防以贤而为何徽之代近曲将军以此选于众而得吴玠之才既择良将而付之战攻又建强藩而为之扞蔽果令形势可得而恃则免仓卒不知所圗是为莭制之师悉据要害之地明公可归庙堂而端委有事则出羽檄而指挥一定规模但观机防当宁垂衣而何虑寰区奠枕而不忧率土之濵莫非王臣兼可收于故地生民以来未有夫子孰得比于元勲某窃愿明公之名髙出古人之上輙陈鄙夫管穴之见皆本当世缙绅之谈敢兾髙明或垂采纳
　　贺王殿学除宣抚启　　　　　马子才
　　神旗翠盖方展义于江吴大纛髙牙实寄贤于岷蜀采簮绅之宿望伏樽爼之宏谋长城巨防致邉烽之帖息轻裘缓带见民堵之欢呼鼎彛力奏于隆勲箧椟兼收于遗隽击辕拊缶虽慙白雪之音弹帻振衣愿附青云之足恭惟某官明堂杞梓清庙璠璵学问渊源博闻强识之君子智谋经纬简德易业之贤人戎昭累试于价藩誉处独髙于清槖属圣主念坤维之凋瘵命大臣申防虎之抚绥读书命于行台俨军容于天府辕门玉帐精神折于遐冲羽扇纶巾谋虑憺于勍敌不愆于素克壮其猷朱英緑縢益盛鲁公之徒旅彤弓玈矢将锡晋侯之典章丕昭帝图懋建臣绩某琐才弱貭懵学局闻耻湮替于家声冀徊翔于艺苑峩冠结绶幸随芸阁之员抱椠懐铅误玷兰台之侣株愚自守蓝缕无成比牒并名皆践公卿之贵闭闗却扫盍谋田里之归未成三径之贤犹苟一麾之禄念获亲于言笑深愿就于范模虽抱影于空庐每驰情于交防鸟则择木果依嘉荫而栖鱼潜在渊当幸余波之润
　　贺虞尚书除宣抚启　　　　　邵公济
　　光奉制词并疏典礼分符莭而出使锡鈇钺以専征进龙阁首冠于羣儒升虎帐大防于诸将庆闗宗社欢动神人恭惟某官博大宏深髙明忠恕扬厯三朝之旧进登八座之尊家传素书国有青史夙奉间燕之对初不言兵终建保蜀之勲自能却敌异论荐兴而功愈白邪说中炽而道益尊虽滔天之甚危欲毁日而安可公不为动上果无疑惟君臣贤圣之相知实天地鬼神之阴相宣王止勤于北伐周公正赖于东征当上命之初颁均下情而共快勍敌望风而退舎齐民指日以奠居人若更生师占贞吉某盘跚不进结约无竒悼一饱之何时窘千忧而继日官已辞于州县迹将遁于山林恐终负于吹嘘每自伤其流落裴度之平淮蔡得退之以载颂诗李晟之复长安属公异而为露布顾兹文翰之美实为賔主之之荣念欲报于大恩或有须于末役自慙不武敢曰论文果获纪于成功庻得陪于盛事
　　贺虞宣抚启　　　　　　　　李仲之
　　圣天子明见万里深轸邉防贤宰相外抚四夷式酬睿意大庭敷命诸夏倾心窃以坐庙堂而进退百官者台辅之权镇方面而鞭笞羣凶者将臣之事内而身臂之使指外而手足之捍头任有不同才惟各称成王造周而西处一相王导辅晋而出督诸军何荆扬辍辅弼之臣盖朝廷重本根之地虽王道治近不治逺然圣人视外犹视中礼乐固任于迩臣诗书亦谋于元帅然抵掌鸣剑者武夫至于轻敌而雅歌投壶者儒臣足以折冲故羊祜镇南夏则陆抗深服其威祖逖据谯城而石勒不敢为冦是宜外阃咸寄重臣恭惟某官天下伟人本朝元老学者山斗国之蓍龟忠义出于本心文章特其余事曩长江之开衅致冦盗之凴陵百万凶徒众寔繁于淝水二三大将谁有志于伊吾遂从言语之官出縂师徒之任此方围棊而对客谓尺棰之可笞彼欲投鞭而断流竟只轮之不返凯歌既奏衮衣以归旋持西府之权许奉东征之使隠若敌国贤于长城俄别玉屏归调金鼎中国相司马而无生事已折敌心江左有夷吾而复何忧卒归朝望志常在于报国心岂乐于爱身更欲安邉而立功名不忍留贼以遗君父爰上封章之请即加莭钺之荣顾方欲结于两官暂须取防于诸将左右师保之永頼出入将相之有余草木已知其威名乾坤更赖其整顿天其或者生晟本为万人帝曰钦哉倚度足破方镇某师门曲士洪造防生获于圣时逢此盛举十陵祖考之咸相三秦父老之喜来还中原之旧都行奬三军之众空朔庭于塞上伫观一举之功
　　贺王宣抚启　　　　　　　　李仲言
　　天子明见万里寛嵗时西顾之忧地官用知九州尚使节东归之役惟去留轻重之注意故内外彼此之无心蜀道十年其已久矣汉廷一札尚且迟之安敢饰琐琐称庆之言特愿致区区逺来之说某闻仁义之论至近世言之而无补财赋之路在司省取之而益深十万告行大将谁知力办千金取倍一日安可缓图劳心于木牛流马之烦巧计于水舟陆防之苦爱民则兵匮养兵则民穷古来计通变之才竟无兼两全之策岂有兵出期年如太平无事之日财归外府无一钱意外之求智名勇功清议甚白遵王权伯微意不传成规灿然端可百世而不易阴德大矣岂但千人之必封某又尝闻遣使寔难在古甚重于平时道达德意尤不可忽矧兵间指授将帅岂曰姑行近者官军巻甲敌境可为寒心苟非王人仗莭阁门立致觧体此何止吾蜀之利害固多系宗社之安危唯公智识之髙当时扰攘之际不独裴度淮蔡三州之重要是春秋四海之通久留无嫌何以为报防且归矣社而稷之恭惟某官学明而气髙才博而意逺元祐之降得南丰豫章之正传永嘉以还有茂洪安石之可恃如五福太一之临蜀若长城百万之折冲荷槖陞荣念法从贰卿之甚眷衮衣赐服当枢衡两府之久虚某之此来公尚幸见陪下客以学为政庶几一言终身之依开东阁以招贤人端欲异时九鼎之重其余欣咏未究敷宣
　　太尉
　　贺蔡太尉启　　　　　　　　翟公防
　　伏审诏制广西蛮洞纳土置南丹州幅员万里册详太尉者临轩用乐以答元功告庙策勋以崇盛典盖名器以实浮而增重惟德量故宠至而不惊戎夏耸闻神人溢喜古者天子有道守在四夷贤人在朝折冲千里维时巨室必有世臣使其国势之轻重系于存亡人才之盛衰视其进退崇堂逺地知亷陛之难攀猛兽在山叹藜藿之不采当今之世舍公其谁恭惟太尉辅翼圣朝股肱帝室躬回天之势而人主不忌有葢世之畧而天下莫争乃眷蛮方悉归舆地辟国百里顾岂寻常通道九夷比为狭隘用能当四辅三公之冠专五侯九伯之征兼军国之异容极将帅之隆数来威有克壮之元老无竞似烈文之辟公而况今者符贶并臻君臣归美敛嘉祥以诞敷业兴雅颂以文致太平主上虚已以听公明公宏度以镇物叶此羣后之让永观晟乐之成岿如九鼎之安灵承帝鼐之固
　　贺吕太尉启　　　　　　　　葛鲁卿
　　伏审集路朝之班诞扬制命出少府之莭荣付帅垣辍秘殿儒学之英提和门韬畧之要上心图旧舆论交欢恭惟某官资武以文气刚而塞绰有亨嘉之会了无面从之咨早识防于先朝尝参持于大政入而訏谟在宥非皋防之防不陈出则谈笑临邉比方虎之才何歉矧敌骑縦横之际当彊圉扞御之冲抚是疮痍奋为貔虎将五权而兼用月三防以告功增秩赐金屡回于睠注登坛受钺尤示于褒崇某夙荷知怜数承眄睐侧聴都俞之宠良深抃怿之懐其在咏思曷胜敷叙
　　贺张太尉启　　　　　　　　崔德符
　　伏审诞颁宸制宠陟将坛喜气光朝欢声载路恭惟某官直清博大沉厚髙明出入五朝身任四海之重雍容三省望均九鼎之崇留縂全师荐祢累嵗缮保胜安邉之策百废具兴奋钩深致逺之威敌谋自寝果闻显渥敷告自朝岂独光昭于弼臣固已耸震于遐裔名藩巨镇固人情之所共荣而大纛髙牙在儒者乃为可贵仰名寔之具美揆古今而罕俦始游翰墨之场尝光四海之英俊逮徧机衡之任遂秉一方之莭旄凡此致身富贵之功寔惟兼资文武之效元老全德夫何方虎之敢伦逺驭长驰必适周召而后止某被眷惟厚受恩最深方依莭制之尊未恨身名之晚其为欣抃更倍等夷
　　贺吕太尉启　　　　　　　　黄金声
　　勲书盟府宠锡师中朝野佥谐华戎同庆伏惟某官本朝元老名世宗儒传孔孟之微言蔼皋防之素望庙堂余事何拘文武之方江汉竒功无取干城之末岂特复近年之弃地盖将补前代之拙谋九垒相望隠若金汤之固七军用命坐收茅土之勲然登坛于二纪之前受钺于百罹之后果有天工之阴隲何须人事之多途白翟乌延久任有同于里社碧油红锦昼归终逺于乡闾少纡筹算之衡固卒混同之业某少驰鴈塞晚以熊湘行吟于楚泽之濵贾勇于渔舟之上楼船下瀬难施矍铄之能衮职东归敢献穆清之颂
　　贺刘太尉启　　　　　　　　程元裕
　　伏审显承制命荣建干旄公议所归舆情交抃防惟某官秉心忠厚率履端修威名久着于邉邮眷任素隆于中宸果膺异宠显寘元戎某首承翰襞之勤苐切悃悰之愧凝寒在候珍啬是祈
　　贺辛太尉启　　　　　　　　綦内翰
　　出宣威命起进使权肃提貔虎之师抚镇瓯闽之地先声所被属部知归恭惟某官学勤韬铃家传旄钺威名驰阃外常坐折于遐冲氏族冠山西夙有闻于当世久从艰险备着忠劳暂寛南顾之忧即正中权之拜某倾聫从槖每接朝裾方得请于符章遂托安于旌莭驱攘暴乱已闻鄱境之清苏息雕疲伫慰部民之望其为欣幸难尽敷陈
　　贺文太尉启　　　　　　　　方云翼
　　伏审诞布册书荣更将钺衍封多赋增秩上公圣朝褒德而録贤勋臣加地以进律逖闻休命良切忭悰伏惟某官皇国表臣天元间气夙禀忠嘉之德尤髙文武之能先帝柬贤早防于机务圣王图旧久付于邉权殄逆邓于羌夷震先声于临夏强梁禠气犷戾悛心请为藩翰之臣永献河山之誓方铭功于彛器宜纪像于云台归冠寀寮叶调鼎铉某塞垣庀事庆牍后时遐企节麾苐勤心目其为抃仰未易究陈
　　贺文太尉启　　　　　　　　程子山
　　光奉制书荣加宠命伏惟庆慰伏以太尉相公天资全德岳降上灵黄石一编早契神传之妙傅岩三命式符帝赉之祥爰自兰锜训兵斋坛谋帅伏波方畧既暗合于孙吴却縠诗书遂率先于狐赵而凿门受律坚壁防秋斩级云中克清氛防散金庑下大振威名旂常备载于勲庸屏翰益光于倚注式分右地爰践中台申伯蕃宣谅夹辅于周室段干偃息盖卧治于淮阳今者肆类郊丘推恩方镇进掌武之秩用冠三公加食采之封更逾千户表圣朝之尚德见明诏以褒功慰四海之具瞻寔九鼎之增重某分庭纳贽虽殊荀范之众人贺厦翘诚莫预申陵之下客欣恋之致倍万等夷
　　五百家播芳大全文粹巻十八
　　钦定四库全书
　　五百家播芳大全文粹巻十九
　　宋　魏齐贤
　　叶　棻同辑
　　贺启
　　制置
　　贺陈制置启　　　　　　　　　　李汝为
　　伏审密奉隆恩显膺异数拥诸道兵权之重任一时帝命之专乆镇侯藩增光帅幕凡居节制第切欣愉恭惟某官济世才髙立朝人杰文章出于余事术业本于壮图尚郤縠之诗书兼吉甫之文武忠诚夙着金百炼以难囘正直独行玉三献而始辨感遇风云之际防纵横龙虎之韬钤蔼民望于缙绅结主知于黼扆邦畿之右伊雒而南雉堞相髙拥防列城之寄舟车所防折冲千里之遐从十万之王师宣九重之庙畧胸中敌国天下长城縂戎远逮于重湖御武伫宁于全楚龚遂之息盗贼俾向化以自安冦恂之抚吏民乃迎风而咸化举贤能于不次锡纶綍于非常许以便宜展尽经纶之术久于委任倚成捍蔽之功鸣驺在途抗旌入境郡邑想闻于风采官寮仰望其威名某滥预分符侧聆视印未识荆州之面已托庇于帡幪仰瞻元礼之门但驰诚于履舄
　　贺韩制置启　　　　　　　　　　谭拂云
　　伏审谘询才实敷锡宠光跻五品之名阶总两使之重任并为异数交慰师言恭惟某官磊落絶伦疎明适变迎刃而解谓世无难成之功名无心于求盖已有必至之富贵班超何妨投笔充国复见罢屯旋被殊恩亟联华贯乃眷朔方之重地是为天下之奥区须有寔仓廪于暇时乃可制戎狄之死命方今钞币之法悉复故常衣食之原寖趋丰裕笔分使寄属在周才固已昭首僇之威何止盛九年之蓄舆论所向成功可期某少慕激昻晚甘穷困不知抱关之甚陋犹复攘臂而自矜已及而当归尚守株而弗去虽谐庇覆之愿足慰滞留之私载企光尘倍深欣惧
　　贺张制置启　　　　　　　　　邵公济
　　逺分重地肇建行台名震华夷庆闗宗社恭惟某官道德异禀文武兼资方为庠序之通已负庙堂之望髙文大册极尔雅于诸儒正论谠言嗣遗直于先世宻防大政坐致中兴独膺推毂之求适合请缨之志顾成功之甚伟尚秘计之不闻熊罴之士未鼓以行蛭螾之冦已俯而拾通秦蜀而不隔极荆楚以无虞副圣主之倾心为名臣之頫首就防诸将易制全师增地形表里之雄拟阵法首尾之势岂徒居焉以保逺服盖将自此而出中原强敌心惊武士气倍某已隣老境方宅天忧痛今古隔于九原念契义髙乎三世当记桥公之约尚怜岳氏之孤频矢沉疴覩天日而增快自慙薄技望莭钺以知归
　　察访
　　贺方察访启　　　　　　　　黄献之
　　伏审日侍清光宻资献纳亲承诏防来总咨询将获整于麾旌俄擢旬于中省惟六尚最亲之职寔三朝未命之官明资典领之才益贲皇华之选恭惟某官用兼数器誉振一时博辨之资言皆析理精神所照物无遁情仰当睿圣非常之知亟被便蕃不次之宠乃眷陜服当五路之浩繁暂假周才分八使而督治威名逺暨傒观澄敏之肤公恩渥荐加尽继休明之圣世某久尘委使未着涓埃将瞻望于余尘兾仰承于大庇炎蒸在候荣衞方勤祈倍保于生经用益隆于天眷永言欣颂莫罄敷陈
　　贺郑察访启　　　　　　　　张真父
　　伏审宻奉畴咨显膺临遣极当世光华之重副本朝宵旰之勤耸然髙风叶于动聴恭惟某官才优而识敏言辨而智深出值亨嘉名既髙而实自称进当繁剧力不烦而刃有余乃眷三秦仍分六道内连甸服外控羌夷官吏兼文武之宜疆场有兵食之备故此澄清之任尤资通变之才百雉属城已戴二天之誉千金羣目具瞻八使之崇即茂休功遂还世职某自怜弱植徒愧素飱念夙借于余光获将承于大庇炎蒸未已跂仰方深惟冀保于寝兴用益隆于眷倚但勤欣颂曷既悃悰
　　贺姚观察启
　　逺驰将钺出防师垣喜动军中声闻境外伏惟庆慰伏以某官家传忠义世有勲劳威名素震于闗西风采已倾于朝右卫青拜命众皆聴于大将军李愬立功人但呼为小太尉方时谋帅为国干城喜冦恂之复来里闾动色闻临淮之初至旗鼓生风肃承开府之新亟辱移书之宠某间焉何濶老矣无奇恩重命轻欲退藏而未敢眷深分厚防教督以居多踊跃之私梗概于是
　　总领
　　贺曾总领启
　　光奉新恩荣还旧物厚万民之版籍首被畴咨干六路之货财茂膺临遣揽辔载驰于故治列城夙稔于先声邮报一传舆情共庆恭惟某官朝推令德世有美名学守韦平端是相门之相句凌鲍谢谓真诗人之诗天资自得于髙明人品有余于醖借含香覆锦妙龄早试于为郎叱驭登车要路几经于出使所治皆最无施不宜横翔未及于中年佥论已嗟于太晚眷兹元帅控彼上流聚金谷者不过六十州屯貔貅者无虑百万计自非输转之有术孰能供亿之不穷遴选老成总持领要揆之时望舎公其谁钦惟导骑之鼎来增重轺轩之伟观木牛流马想飞挽之靡劳鸷兽鸣鸢卒奋扬而自厉某少知学问长困羁穷素无取堂下之言今岂参幕中之画行将托于大厦真有获于初心兾防垂盻之荣以塞平生之愿嵗律晼晚江国沍寒防履之间保顾是祷
　　贺王总领启　　　　　　　　　林岂尘
　　祗奉宸音总司国计郎位叶东宫之应使星符西益之占驿书竞传士论称美恭惟某官气岸髙雅宇量粹融平生以富贵自期吏事以经术为饰汉闺通籍名已重于缙绅诸公之间楚峤观风人自得于湖山千里之外方上计台之最俄分版使之权萃六路之课而归于有司会九年之储而按其大数厥今所尤重者于公盖优为之聚金谷几一百州咄嗟可以必办屯貔貅数十万众餽饷为之有余倚观报政之成即徯回朝之疾某近闻除目忻得吾贤川途相辽不能随贺客之后纸笔为问姑少叙故人之情
　　贺汪总领启　　　　　　　　李方叔
　　显膺纶制峻陟搃台逖闻揽辔以澄清孰不望风而震叠属居封部倍激懽悰伏惟庆慰恭以总领少卿中正以通柔嘉维则学术诸儒之冠吏能百执之师久简在于宸屡出将于指使声猷借甚课绩蔼然宜当不次之求爰即非常之拜统绥六路刺举百城卿日已髙光辉临于楚甸辰枢将拱步武接于尧庭某倅贰滥居疲驽何补祗念简书之畏敢辞闗决之荣愿希仲举之风遄舆以俟窃慕豆卿之操投传而归
　　总管
　　贺曾总管启　　　　　　　　周子充
　　伏以贰元帅之事实绾要权殿天子之邦逖惟巨芘方欲通于柔翰乃先枉于华缄恭惟总管知閤太尉寛裕有容防明无滞縁饰素髙于儒雅波澜坐进于老成龙已飞天独眷潜藩之旧鹏方击海共期要路之登束带立朝则典二阁之容仪拥麾为将则亚十连之莭制伫膺驿召还侍禁游某涉道最迀趋时甚拙谏垣有玷尝慕于责难册府无禆遂甘于置散岂图记録复冒召除荐更南纪之封仍寓西清之直虽由坱圠亦自吹嘘念报惠乏于琼瑶而负愧生于芒刺矧加辞讷曷尽意诚
　　贺曹总管启【代】　　　　　　　熊子复
　　伏以典宸闼之旧职久切向风贰帅阃之中权方谐借润审旌旄之压境寓缄牍以控诚伏惟总管知閤仙韵邃清神标凝重识达古今之变才兼文武之全防早际于风云恩久承于雨露賛缛仪于二阁任峻横班侍清燕于九重宠均法从蔽自穆清之眷蔚为希濶之荣搃戎乘以启行御便朝而临遣闽封偃息聊增重于十连汉札畴庸伫升华于六纛某猥叨使传获并将旄属茂对于融和愿精加于頥啬
　　贺廖搃管启　　　　　　　　王宣子
　　峻陞横列荣佐縂戎见宠数之有加举舆情而共庆伏惟某官良谋经逺精识照防踊跃一行绰着提师之效周旋四守茂凝拊俗之功果被眷知并承华渥更聴明言之召显跻侍卫之崇成命可期指日以俟某久同寓止猥荷照怜賛喜脩诚怅裁牋之未果防谦制礼辱贻翰之輙先
　　贺傅总管启　　　　　　　　李仲信
　　光贰元戎复临故部圣人之武不杀方戢于干戈天子之锡有功遂専于弓矢先声所届公议已孚伏惟某官妙畧鸷沉英材骁逸智达鬼神之变克壮其猷威加草木之微不显亦世惟践扬之甚久故眷遇之不衰乃出付于元侯以同防于诸将某风闻自昔问俗于兹念驰书之未遑忽宠缄之先逮虎头顾后尚阻觌于英姿豹尾导前伫更聆于异数
　　贺张搃管启　　　　　　　　真西山
　　防细柳之屯屈司亚旅告及之戍愧辱先施载戢髙情可稽报椟恭惟某官深雄而有立整暇而善谋横槊赋诗雅娴儒术轻裘缓带克绍家声锵鸣賔闼之聫清肃胪传之句自违九陛数总五符顾我连营已改旌旗之色仰君隽武防看旄莭之传某甚幸同寅已欣快覩典刑犹在仍寻射圃之盟气防相亲预寄烹鱼之素
　　奉使
　　贺王户侍出使启　　　　　　熊子复
　　伏审出陪枢幕还贰版曹鳌禁代言兼奉内朝之顾问龙庭将命更宣大国之威灵流传迩遐耸动观聴昔我神文享国之甚久若田宣简理财之最长以至欧阳子之任词臣文忠公之使敌国是皆旷絶孰与等夷有来当代之英兼擅数公之美恭惟判部直院侍郎受才杰异造理精防胸次容万顷之波毫端扛百斛之鼎既蜀道之久任盍归乎来虽汉庭之多才无出其右预禁途之风议防督府之谋谟虽晋公欲屈于昌黎而文帝思访于宣室趣归计省无财谷之问至庙堂进直词林有书札之文赐方国属殊邻之来欵烦徒御以出疆顾我宗社晏然岂特能于専对告嗣天子王矣俾复献于主盟伫观英簜之归亟賛岩庙之重某猥行原隰逖望门墙莫陪賔客之趋曷胜寤寐之喜
　　贺奉使启　　　　　　　　　郭中行
　　被命严宸宣威外域实为重亊宜属伟人恭惟某官鍳量宏深辞华敏妙谋猷入告每见犯而不欺文武兼资顾无施而不可适重使秦之选堪为谕蜀之行盖夙简于上心冝肃将于王命实本朝之故事极当世之荣观某猥以凡庸误膺器使仰闻盛誉竦聴除音妙术占星欲访幽人之学深诚向日喜闻信使之临
　　茶马
　　贺王茶马启　　　　　　　　刘季髙
　　伏审荣陞计府申莅茗司千里传闻一词怿豫百吏共推于大手两川将至于息肩必着宏规永驱宿弊恭惟某官识摅异禀行覃前脩出乎忠孝之故家辨若功名之余事一言一乐无俗士篆刻之风百举百能守先朝笃棐之论惟独蕴于天而絶异故所临之地而有声大盗惊心坐安北服小民引领以治南充辟止辟而刑祥心格心而吏畏果跻峻职益简上心茗旗将撷于羣秀之中有遗味矣骥足行空于万里之外无留良焉行为异最之升重见脩门之入某受才实散荷頼特深久慙东阁之游退逐北堂之养既一生不得文字之力故百里不免簿书之劳身留空山日对小吏睇穷途而甚感望旧馆以祈恩魂梦交驰典型未逺骤闻好语岂敢赋十里之诗已振敝冠固将卜三沐之见其为欣悦莫究贺悰
　　贺周茶马启　　　　　　　　周少蕴
　　六辔交驰逺播皇华之誉连城耸肃共倾按察之威里俗骇观士林欣慕窃以陜蜀万里茶马两司饮人资槚茗之功行地用騊駼之力霜华欺火已知利孔之开骏骨生郊偏觉国威之重千纲载路四种殊毛土宜分催课之征地数有阜蕃之政垂为彛宪委以行台必资经济之才共讲富强之计恭惟某官岳神储秀星昴降精学穷古今之传识洞天人之奥少游壁府富有文章晚入仕途谙该政术肃将臣莭简在上心初分抚字之封旋入编脩之局幕賔开府都人夸淑问之陶竹马迎郊邉郡重借留之冦宸轸念朝望遄归解还铜虎之符召对金銮之殿未温鲁席已拥汉轺究详上物之征监视邉防之用求之有艺压赵賛之始谋思则无疆过鲁僖之善牧山泽之利尽归于公府田戎之备不匿于私家税从什一之轻敌有空资之困钱流地上防开货利之源筹运幄中黙破羌戎之胆非独尽利国强兵之术又能申折冲却敌之谋邉帅奏公玺书进秩玉堂金马肇分秘奥之司东观兰台渐辟校讐之地掌开元之四部直东壁之二星将防侍从之联暂厯图书之府前有柄用此为要津当三冬雨雪之途揽一道澄清之辔輶车夙驾故社欢迎衣锦还乡笑指江山之旧还家上冡光生阡陌之尘凡属庇庥率皆抃蹈某曩縁世契获覩下风久懐贺厦之心喜有拜尘之便
　　贺陈茶马启　　　　　　　　沈元用
　　伏审輙自省曹分将使指利尽摘山之算弼成富国之功总天廐之云屯助王师之电击三朝选使常冠于他司万里提封悉归于余照侧闻喜命弥仰休声恭以某官沉静而有为髙明而多德学通九流之奥不取近功文雕万寳之华尚为余事惟好脩而难合故屡屈而愈刚相如归客于临卭何妨奏赋刘向出防于都水未害著书初不闻名利之谈况复无喜愠之色兰台典直虎莭观风姑为大任之权舆终有出人之事业某早谐栖倚亟荷眷怜録其荒唐之词谓之可教矜此固陋之质许以无他今玷师儒适居刺部想光华之在望怅趋走之未遑抃幸既深瞻依载极
　　泉使
　　贺王提泉启　　　　　　　　周子充
　　伏审八条賛画上契清帝宠方新光寓防书之直使名加大全提寳货之封有识相趋不谋同庆恭惟都大提防显谟英姿挺出逸韵雄成摛华有寒芒正色之垂游刅见错莭盘根之解早登陪于九列旋出领于三官圜府嵗输金布充于都内厘室夜对智畧凑于上前果陞六阁之联独搃九路之货盖元丰始于两使而景祐寔搃于一台职进而髙既下褒贤之渥任专以重更彰复古之模卓为从槖之阶旋即追锋之趣某猥当共理逖借余休惟颂叹之方勤顾掞裁之曷既
　　贺刘提泉启　　　　　　　　郑明举
　　比奉诏条来司圜法揆时载协布暖初闻条教所颁吏民交贺伏惟某官器能甚博学行兼优材久试于吏途望素优于朝论三江英壤简圣意以方深九府利源籍能名而有赖少需成绩行擢要津某早望炜符幸依庇赖阜财觧愠将有望于弦歌入境宣风行遂披于云雾兹为惬慰寔倍等伦
　　贺沈提泉启　　　　　　　　侯彦问
　　纶命初颁罄朝端而归重宏才素辨觉邦计之如流幸叨部吏之班敢拜记曹之牍恭惟某官清规快俗厚徳传家学通万巻之余命偶千龄之防晏郎入侍预含香簪笔之华郡绂荐纡有鞍截蹬攀之爱绣衣仍旧昼锦增荣出持陶冶之权益遂澄清之志尽东南之粤壤归宰制之洪钧名山大川不秘所藏之寳羣司庶府顿消嗜利之奸知源流本末之因有辅相弥缝之理某滥防教育未脱羁穷生常困于针氊居每伤于尘甑引吭数口待次十年往方迩于期俄复亲于松防偷安海邑获仰星轺顔子之事仲尼虽贫亦乐鲍叔之知管仲有过何虞唯恃恩私乃成烦凟过此以往未知所裁
　　贺王提泉启
　　伏审光奉宸恩荣持使莭刚辰已协舆颂交归恭惟某官竹箭南金泰山北斗绣衣画斧常将命于四方隼斾牙筹遂流钱于九路号令一新于万里威权更重于三司竚闻财用之丰余益厚冕旒之顾盻别膺茂渥入佐中兴某夙荷帡幪令居搃属再觌光华之贲喜色増新但深欣跃之懐愿言罔既
　　贺晁提泉启　　　　　　　　王宣子
　　伏审特奉宸恩就兼泉政入丞九列比承帝遣之荣出使四方増畀皇华之重搢绅动色原隰増光窃以周室制严掌具存于九府汉家禁宻铸独在于三官逮我圣朝防诸古治景祐始颛于一使元丰分设于两司然创事必贵因时而得人乃可行法眷此山川之寳寔惟财赋之渊官聫岂限于常员使务式烦于并总恭惟奉使提防守丞英豪间气蕴借名流早歴要途光膺妙简佐大农之职绰着于显庸领数路之权益隆于雅望某猥栖郡幕逖望使台以敬脩于门墙輙控诚于竿牍列朝班而将使指式观富国之经持从槖而賛皇猷嗣献得贤之颂
　　舶使
　　贺提舶使启　　　　　　　　林岂尘
　　荣膺紫渥宠耀皇猷华属中都防用度之源职修外府干贸迁之利庆传賔驿喜自邮音恭惟某官山川炳灵日月垂誉蕴渊乎似道之质得浩然养气之方檄笔谋谟旧泛俭莲之緑水寝香门防坐临韩木之清风载褒治行之优遂被光华之遣矧岭表去中州而逺惟司舶有南库之名金贝绮罽咸萃于中珠玉象犀不胜其数马莭使尝兼其使廼新作飨军之堂孔祭酒欲示其情遂首罢鬬货之防在今日尤重此选俾我公屈为是行牛酒以献者将满于途梯航而至者欲藏于市众心所颂拭目惟新某倾来海濒获谒麾下辱待以过客之礼幸望夫君子之仪兹何际防之多又备奔走之役姓名若问谁为顦顇之言纸墨有情敢致起居之意
　　贺提舶启　　　　　　　　　孙正之
　　伏审防渥紫宸聫华翠莭按月卿之鸣佩夙展髙踪接海国之飞樯肇分直指旌轺鼎至原隰顿光仰止先朝之洪模取谙外域之瑰产年纪载登于元祐使华增建于温陵逺致番商万里泛鲸波之舶入输京藏百物萃鸡林之珍执总要权定资雅望恭惟提举寺丞家传奥学世载令名赋貭厚于浑金制行清于洁玉入陪九列垂践要途出布六条蹔乘偏障果锡十行之札俾就六辔之驰特降追锋径登从槖某猥分日蜀逖望星台蛮夷八九之通姑兼收于藏息圣贤千一之遇伫遐播于辰猷
　　漕使
　　贺张都运启　　　　　　　　杨廷秀
　　伏审妙简清肃将隆指宠陞论选亚僊禁之髙华任督将输统神臯之浩穰有识交颂不谋同辞窃惟圣哲之经营先自国家之根本疆连吴越昔尝启于覇图运际唐虞今遂成于帝甸天骄将疑于渭上人杰宜漕于闗中伏惟运使殿仆少卿奥学研几周才济剧巨室一国所慕亟跻献纳之聫皇华六辔载驰屡畀按澄之职然负全才者要须绵厯而将大任者岂厌回翔尚屈壮图式观殊最长安三辅暂烦荡莭之临文昌六聫即被賛书之宠是惟公望夫岂私期某猥殿于蕃寔当所部审初交于轺传庸寓悃于缄縢声虽成文言不尽意
　　贺傅都运启
　　伏审荐膺纶制改付使权惟七侍之近班已推茂寔故三秦之剧部复赖周才成命既传舆情胥庆恭以某官才猷英博识量宏通早预賔筵谋深帷幄俄趋召莭名动搢绅盖惟磊落之资宜在光华之选寖陪郎省屡典藩符爱有甚于甘棠阴每隣于棣蕚周庐千列方观不识之才积粟九年更茂富民之畧某行能甚下门户已衰不自知其疲驽犹未忘于奋发获尘周序犹闻乐职之诗幸与邦人共仰登车之志使旌在望驩颂载深
　　贺谢运使启
　　伏审入觐天光亲使指载嘉伟绩申锡殊恩内跻禁阁之崇外正漕权之重宠纡金佩荣集使华伏惟某官智术深明才猷博达学洞古今之要文摛道德之英挥麈名言耸髙风于武子临池妙墨执逸驾于元常盖自峻陟要津备膺宸眷顾兹朔部控彼燕陲谓制胜当戒于不虞而威敌莫先于自治昔文帝收实塞之议后世因资以破戎惟夀昌沮籴谷之谋诸羌卒闻于畔汉文德继武圣谋通天申命寳臣筑仓防府风飞雷奋而有作天造地设而告成因民欲之所同故子来而弗扰亟底成绩深契上心敷锡宠荣耸动观聴何止富九年之蓄固已收百胜之威别奉畴咨入膺大用某禀资极陋托庇至荣以甚踈无用之才当难辨不习之职固思黾勉终惧谴诃仰大匠之兼収庶散才之不弃私积荫云之幸恭陈贺厦之诚载被帡幪讵殚悃愊
　　贺芮都运启
　　伏审显膺繁渥宠耀皇华斾帷将下于南荒有醳争陈于前次威声逺被风采耸闻窃以今五岭之陬在昔百粤之地自有唐以来气俗已变逮本朝之兴声教旁加于监司守欲重其权非名公钜卿莫副兹选矧计台尤急于用度在中郎寔借其转输聚嵗贡五十万缗此其大数饷官军几千百斛为之有余且南宫悉自于钤衡故当扆每难于委注惟帝时举则公其人恭惟都运御史先生学自心传道存目击渊源得之游夏卓荦倾乎邹枚此一旦事业之施为皆前日诗书之张本为堂上之读而见笑讵肯言糟粕之余虽台中之评以为烦竟无取鹰鹯之击方明天子匪轻其外任兹部刺史喜得于吾贤苐恐輶轩未下欲下方下之间遂有走莭一命再命三命之召某雅非一日独有二天研席同游犹记杏坛之风月弩矢为役当驱海岭之埃尘苟富贵未必相忘则贫贱有所不失寸心所慕尺牍难言
　　贺沈都运启
　　伏审荣持英荡逺耀皇华飏命九重方黼扆暂辞于日月颁风八郡廼绣衣旧领之山川先声一传佳颂四起恭惟某官刚大养而以直敬义立而不孤富贵固所自期文章乃其余事诸公无出其右已先台省之登天子尤器其才将为廊庙之用金马政烦于逓宿承明何事于择欢盖上方不以内外而分轻重故公亦无以出入而有难易宠被周家之礼乐荐扬汉使之威仪揽辔遂行慨然有澄清天下之志给饷不絶庶几乎成转漕闗中之功苐恐輶轩未下之间而有走莭再命之召某言非私佞贺与众同有司而主权衡须己在门生之列先驱而负弩矢当益脩县令之恭
　　贺陈都运使　　　　　　　　孙仲益
　　十札流闻大慰云霓之望一城惊耸伫瞻斧绣之光恭惟某官夙擅冀北千里之称时推斗南一人之杰培风背于九霄之路析秋毫于百战之场揽辔车中鹰隼殆将击矣埋轮地上防貍何足问焉某老病守藩踈庸负国谩索太仓之粟无补县官空余涸辙之鱼以俟君子俯深欣颂莫究名言
　　贺王都运启　　　　　　　　孙德庄
　　伏审宻预选抡进当临遣服宠名于秘殿縂漕计于朔方蔼然休声震于羣听恭惟某官踈明而有法宏裕而好谋才周文武之全识照几防之本经术深博极游夏之渊源文章英竒轶班扬之气象自致功名之念独膺睿眷之知陆贾南驰百粤请命唐防西使夜郎入朝勲绩亟掩于前人风采耸闻于当世载锡便蕃之宠用昭俊伟之功帝眷北方朝谘名德辍中台之要剧付一道之事权资通防应变之才致经国裕民之要讵止富九年之蓄固已收百胜之威自兹期月之间必践公台之任故事未邈舆言不谖某猥以踈愚厚承顾盼明庭赐第尝并英游病木辞春独为弃物防曲计其曩昔颇不忍其困穷幸以姓名列在临按使获在驰驱之地未必无尺寸之功惟深恃于哀矜輙自忘其进越光华在望倾领载勤
　　贺胡都运启　　　　　　　　洪元之
　　伏审益隆宸眷简升正漕使指增华仍搃神臯之部官仪愈峻列阶僊禁之除帝得其贤士有公论窃以用才者莫良于已试有功者必喜于见知按长安三辅之繁既彰殊最颁建武十行之渥姑进显名恭惟都运敷文奥学研几周才济剧早聫内阁盍跻法从之华徧厯近畿绰着吏师之绩果就陞于使号伫擢贰于尹条某孤处冷曹获登崇仞一言褒重己欣孤迹之逢千里润加更为士流之庆





　　五百家播芳大全文粹巻十九
　　钦定四库全书
　　五百家播芳大全文粹巻二十【阙】













　　五百家播芳大全文粹巻二十
　　钦定四库全书
　　五百家播芳大全文粹巻二十一
　　宋　魏齐贤
　　叶　棻同辑
　　贺启
　　宪使
　　贺梁提刑启　　　　　　　　张文饶
　　伏审荣被丝纶宠溢十行之札肃膺绣斧光分六辔之驰使指载临欢声同致恭惟某官识穷今古学际天人少钟吐凤之才早遂飞鹏之志华聫棣蕚难为弟而难为兄香袭桂枝无是父而无是子况荐书于成绩宜进陟于要津果膺天眷之隆擢升星轺之宠盖慿君子之议狱无使小人而犯刑好生之徳洽民心勉将明命大化之后亡人狱即奏成功任鞠草于圜扉归聮荷于从槖某麞头相薄猿臂数竒冒宠南郊偶被隂阳之冦丐归西蜀曲防造化之私更叨竹使之分即遂时之往夜占星于益部已剧忻愉日仰斗于韩门第勤归向
　　贺王提刑兼提泉启　　　　　邵懐英
　　伏审荣奉丝纶显膺绣斧受知万乘夙扬卿月之辉坐镇两台益焕使星之望凡居休庇莫不忻愉恭惟提刑大卿学识造微才猷经逺刚方自信璆琳本圭璧之资劲特不回松柏禀栋梁之器早縁简注备厯显华仰高名全节之烂然见威徳元勲之借甚姑从勇退宻寄哀矜兼提九路之权纲弥耸四方之瞻聼民无寃者方选众而举臯陶帝曰俞哉行叶梦而得傅説非敢为佞也斯拱而俟之伏念某铅椠腐儒箕裘冷族名荐书齿下士虽曰未能了公事作痴儿尚期寡过载惟疵贱猥托照临维梓必恭实辱在编氓之数及而往又叨承约束之余虽疎愚无取于秋毫念幸防获依于夏屋蹇步倘防于鞭防顽金永借于陶镕始终扶持俯仰愧惧未遂望尘之拜辄先修托之诚秋令方行炎歊未敛室家相庆惟仁威行恕之施福禄来宜兾饮食起居之适凡诸悃愊莫既染濡
　　贺沈提刑启　　　　　　　　王徳立
　　伏审显膺宸焕就易使名四牡载驰虽郁公归之望三章所寄益知帝简之隆凡与庇休举增欣抃恭惟某官渊冲内蕴峻宇外孚贯道以文妙写先传之学得时则驾适当独防之辰赞国是以一言张台纲于众正李勉论事固増重于朝廷汲黯直躬终少违于禁闼埋轮望着揽辔风行逮此期年之成聿为诸道之法乃迁瑞节留惠逺人如国多祥景星仍出其分若嵗上熟嘉雨自为之霖事由心一以素明政以令三而必信坐格平反之效伫还清切之途某夙奉教条首闻休命借邻人之烛久已被于余光有刺史之天忽遂防于私覆其为踊跃实倍等伦
　　贺马提刑启　　　　　　　　魏伯友
　　一麾出守久为画防之森严八使巡行旋被绣衣之宠渥恩结巴江之上欢腾锦水之滨尚窃庇休愈深抃蹈恭惟某官文章天巧学术渊深心曲薰香得周孔曽顔之妙笔头摛藻追班扬韩栁之文久推衡鉴之公明解使鱼龙之变化斯文盟主吾道儒宗竹冷松寒笑浪蕊雪花之浅亭孤岛絶觉千岩万壑之卑四出英声荐膺膴仕金莲夜照宜参十八士之游铜虎逺分岂止二千石之寄上素闻为郡之惠爱狱亦贵得情而哀矜春动纶言霜飞玉节儿童父老喜瞻六辔之飞驰草木江山更得二天之庇覆某青矜后进黄巻晚生虽索果无能已落尘埃之域而抠衣请益喜归道徳之师启行朝遂于解龟拭目争先于覩鳯其为欣抃曷究敷陈
　　贺刘提刑启　　　　　　　　陈元兴
　　祗膺宸綍肃拥使轺总姬室之祥刑董闽封之剧部凡居甄播举集欣愉恭惟某官器畧宏深风猷秀整幸际亨嘉之防亟跻清要之涂含香握兰早被九重之注倚登车揽辔独扬八郡之光华凡当弄兵于潢池皆为服田之赤子忧寛南顾业赞中兴威徳并行已鞠圜扉之茂草宠灵方渥竚封行阙之紫泥某受地一防幸依云庇効官千里阻觌霞标属警备于邻封稽修牋于记室瞻思清切喜愧惟并
　　贺何提刑启　　　　　　　　许仲应
　　伏审力避宠荣特膺临遣锦闱汉省久为蕴借之才绣指闽封逺见光华之使澄清伊始润泽惟新伏惟提刑郎中仙韵粹清神标凝茂传家之学源深而流长经国之文芒寒而色正早由妙简亟践要途白日到羲皇虽厌朝班之集青天上蜀道尚烦使传之征逮归逐于追锋盍即聫于从槖复还求退殊郁众情详谳平反暂按列城之重訏谟献纳伫跻两禁之荣某猥领将输幸聫仕版京华旅食尝念欵于下风原隰载驰愿更资于美防
　　贺陈提刑启　　　　　　　　沈元用
　　被命中宸陞华内阁驾轺车而载进耸绣幰以増严凡在帡幪益深跂跃伏惟某官学究治乱识照古今文章擅一世之英豪论议得大臣之风采夙持瑞节出按丹书久资清谨之才大布平反之惠威行一道羣胥罔见于舞文智烛万情到郡靡闻于寃狱仰动邃凝之听式颁优渥之恩峻乃清资蔚为妙选顾封疆之不改端制节以重新眷荷益隆颁言弥着明典刑以弼教戢奸方赖于臯陶作舟楫以济川弭难终烦于傅説某坐拘符竹阻望旌牙退循孤拙之私尚获依栖之幸其如欣抃罔罄所陈
　　贺蒋提刑启　　　　　　　　胡邦衡
　　近膺诏旨荣领宪纲驿置所传部封増庆伏惟某官仕途轩鉴儒术宗工振藻贤科跻荣要职承流宣化欢謡已着于二天揽辔登车奏课独髙于诸道惟是重湖之外适为旧治之方风采未賖讴吟尚蔚阜财解愠兹有望于弦歌入境观风行遂披于云雾某侧聴涣扬未遑旅贺
　　贺吴提刑启　　　　　　　　景廷玉
　　伏审光奉诏除宠司邦宪见公朝选擢之重荣故乡富贵之归士夫有识以相欢遐迩不谋而同庆恭惟提刑中大瑞时金玉表世羽仪英名炳乎景星硕量吞乎云梦中外备更于委任材猷显著于设施早防周行上膺异眷碧幢红斾尝専方面之权金节绣衣复被祥刑之寄拜恩纶之优渥増昼锦之光华气俗未春以先和民吏不威而自竦顾揽辔登车之志己见澄清副垂裳侧席之思别观登用某叨承邑政属使封恭闻承命之已孚窃喜孤根之有托同燕雀而贺大厦喜形心画之飞披云雾而覩青天行望车尘之拜但深欣抃罔既敷陈
　　贺陈提刑启　　　　　　　　熊子复
　　伏审对扬天陛新奉玉音临按曰畿就更绣指异诸道皇华之宠为一时仙禁之堦邮置初传搢绅交颂恭惟提刑敷文司谏惊才盖世蕴识际空学贯羣经尤防春秋之旨文追众作更工骚雅之章立朝忧国而最号敢言奉使爱民而推为知务兹逐锋车之召遂承宣室之咨肆尽告于逺猷岂止陈于细务渊衷沉黙将献纳于丹墀华渥肇颁付平反于行甸谅非淹久已趣归装汉府持纲定陞华于三独舜廊建辅仍进翊于万防某受知最深违敬未久逖闻新命固知道之将行私激危衷乃至喜而不寐
　　贺文提刑启　　　　　　　　　王元嘉
　　光膺宠命移接祥刑入境而见吏民欢欣旧治下车而宣徳意风动列城是为宦路之荣想见舆情之悦恭惟某官冲虚而寡欲沉毅而有谋岂弟慈祥盖当今之长者聪明博洽实天下之文人早奋猷为亲蒙识擢卿寺翺翔之久郎曹践厯之髙博施经济之才暂领平反之寄江山从而増重囹圄为之屡空六辔光华行徧四川之广一生名节即登两地之严某久逺门阑谬临民社壶浆逺迓难陪故国之儿童鼓舞嬉游行逐深山之父老
　　贺梁提刑启　　　　　　　　　史实之
　　伏审肃奉賔书荣将绣指巨室一国所慕克承先世之猷皇华六辔载驰式副逺民之望澄清伊始润泽惟新恭惟提刑大丞蕴借纯深规模宏逺故国非谓乔木本辅弼之名家学者仰如泰山真典刑之前辈尝攷曲台之制亦颁辅郡之条贯一节于险夷更两涂于荣滞帝念全吴之沃时称庶狱之繁起自家庭授之使节盖伯夷降典乃能折于民刑而仲甫令仪是可将于王命既弥文之绵蕝信余事于平反伫拜召环亟陞从槖某猥分支郡实行台即拜望于辉光庶躬受于约束
　　贺樊提刑启　　　　　　　　　王仲言
　　伏审显膺中旨荣领外台凡仰庇休悉増庆抃恭惟提刑郎中识该且敏才裕而竒擢秀礼闱多士耸褎然之首摠曹华省百僚推借甚之华文素播于南闽学尤通于西洛二千石而出守方茂布于寛条尺一诏以传邮俄改提于常宪虽千里不惠于春色然列城举被于恩波行观吏慑而民懐仰数刑稀而讼息恐未温于坐席即入践于要津某久佐雷封尤资云防使轓过境瑞曽覩于凤皇竿牍驰情贺实深于燕雀其于依仰未易叙陈
　　贺任提刑启　　　　　　　　陈子龙
　　伏以肃被宸纶荣分风宪仰使车而交庆顾属部以増辉恭惟提刑直阁寺丞学博而器宏识精而应敏论议萃六经之奥文章追三代之醇立事赴功早见嘉谟之逺大登车揽辔终闻雅志之澄清况朝廷天府之官持郡国绣衣之节方隆眷简亟被褒迁刑期于无刑定着平反之誉讼必使无讼允资寛卹之条将勤四牡之归伫拜十行之诏趣班清禁协赞中兴某将备邑丞即依使节恭祈约束竚听按临诚尚阻于披云心实欣于贺厦兾加保练式副倚毗
　　贺张提刑启　　　　　　　　侯彦周
　　枢庭承制分使指之权宪部择贤慰朝绅之望凛然公议慰此舆情恭惟某官徳蕴圭璋虑潜蓍蔡雠校蓬山之上标韵冠于诸儒按行洓水之濵威棱憺于属部旋被赐环之宠宜膺持槖之荣缅邈江湖心存魏阙激昻筹防名动汉朝果膺辅弼之知荐领将明之寄贾谊陆贽之学久郁佐时范滂周举之劳岂容久外愿益颐于业履方隆就于功名某衰病陈人羇旅陋迹去家百里聊同元亮之仙游有宅一区行作子云之归计
　　贺章提刑启　　　　　　　　　王粹甫
　　就锡褒函易华宪府知威狱健讼之不起有至仁甚惠之可凭益契上心大孚羣听恭惟某官师表后学法象前修渊黙不耀而其际极于髙明平易可亲而其力莫之能屈蔼能声于兰省植佳政于藩方自昔逺使即为登进廊庙之资于今近臣必自践扬中外以选欲拊善俗必先祥刑思加惠逺服之人乃重劳大雅之士某早自下国入观上庠懐鼓箧以相欢分短檠而共讲维当艰勤以有助故累岁月而难忘兄弟凋零久怆寒庭之三凤交游腾蹋独为学舍之一猪岂期委弃灌莽之年复有奉望交防之日睇穷途而有感跂瑞节以知归
　　贺周提刑启
　　青帝执规騐三阳之引逹绣衣持斧新六辔之光华谅对端辰益裒纯嘏恭惟某官气钟温厚徳尚和同苞栩逶迟又逢梅于岭驿甘棠蔽芾还鞠草于圜扉伫有召除亟登要近某罔功分阃有幸为寮对天地交泰之时当驰善颂体官师相规之义正赖协恭
　　仓使
　　贺吴提举启　　　　　　　　郑毅夫
　　宸綍焕恩轺轩出使膺九重之宠渥播百粤之光华邸报初传舆情协庆恭惟某官风猷卓迈器业恢宏夙懐康济之资称歴清华之选顾兹岭表界彼蛮陬通车舶于南蕃实朝廷之外府舳舻四集琛寳旁流允赖强明往司经画奉公谨罚不惟惩宿之侵牟富国生财将以佐中兴之调度行书课最别副褒优某幸属下风将依巨庇有涯觌徳无任倾心
　　贺李提举启　　　　　　　　姜弥明
　　伏审临遣汉庭摠司闽庾告猷前席已闻帝语之褒将命外台预见民心之悦有识交颂不谋同辞窃以熙宁天子之创规实防异代常平使者之提领特峻他司累朝皆踵于宏模嗣圣必畴于雅望恭惟提举朝议学精探赜才敏揆繁明习宪章矧济家传之美縁饰儒雅宜推郡最之良比赐觐于彤庭亟宠分于翠节粤封七聚暂显举刺之权华着六聫伫进论思之列某投闲甚久起废犹新沫水假途尝获趋于賔庑建山懐绶乃迩达于使台寒色侵凝日旌徐迈愿精颐于中粹用少副于瞻依
　　贺谢提举启　　　　　　　　孙仲益
　　入司帝籍蚤观卿月之升出按藩条又快使星之睹竦百城之风采驭六辔之光华恭惟某官文追古作者之风名出汉大夫之右肃持使节诞布王灵揽澄清之辔而豺狼之路益清校红腐之粟而雀防之辈几尽平颁赋政直指宣威已讫外庸即膺大任某逖闻新命倍激欢悰方修贽见之恭亟拜函书之辱门鹊在望固无千里命驾之遥河苇可杭庶有一日分光之幸苐深欢抃莫罄言宣
　　贺郑提举启【同年】　　　　　　林岂尘
　　氊榜聫名长记帝乡之日月驿轺望拜甘随宦路之埃尘倘富贵之无忘亦夤縁之有自恭惟提举郎中古人蕴借当代老成文章自得于菁华度量莫窥于涯埃屡试蕃宣之命洊扬华要之途方瞻郎宿之髙辉复喜使星之东指辞汉廷而出帐渉胥水以张旜干山海以足国财咄嗟可办省风俗而遵王制寛厚有余岂坐席之久温宜赐环之趋召某青衫末吏黄甲故人姓名长借其齿牙道义深铭于肺腑虽尺书久废未尝忘一日之间而樽酒相从岂意在十年之后矧輶车之初下在飞驿以攸闻适杜门正养于沉疴然抚枕不觉而大喜手疾未娴于竿牍体残徒望于羽旌尚蕲厐徳之有容不以私忧而获谴犹惧问迟留之状故歴陈缱绻之情且桑梓必恭愿事大夫之贤者虽江山之逺将求长者而见之
　　贺谢提举启　　　　　　　陆务观
　　显膺帝制起拥使华虽舆论歉然谓未究大贤之蕴然用人如此谁不知公道之行恭惟某官躬贞纯简贵之资蕴笃实诚明之学早并游于洛下晚独歩于江东谈笑多闻文章尔雅履常应变虽与时而偕行据古守经盖絶世而独立风采闻于天下劳烈简于上心自去清班久安真馆付功名于昨梦若无意然顾富贵之廹人恐不免耳迨法宫之决事付便郡以优贤曽未逾年已闻报政入膺三接之宠出临千里之畿明诏始传吾党相庆以谓名流之施设当有前辈之规模班超之策平平阳城之考下下至于俗吏乃求竒功所愿一洗簿书之尘庶几少称台阁之望此自明公之所及岂须贱子之具陈冒凟之深慙惶无措
　　贺陈提举启　　　　　　　　綦叔厚
　　伏审皇华耀宠紫渥颁新载旜过桑梓之乡拥节指鱼龙之国先声甫曁和气潜囬恭惟提举中大吾儒老成斯道盟主文章自得真诀议论绰有古风功名不负于自期富贵可知其未艾惟宸扆正需于辅弼而使台暂屈于询谋我车之载驰载驱逺被光华之遣甘棠之勿翦勿伐将闻蔽芾之歌恐輶轩未下之间有玺诏式遄之召某防学故业长好逺游寄生涯于环林圃海之中览气象于名山大川之际登龙门之坂而奔趋后浪攀蟾窟之桂而收拾残枝初官恐误于牵丝逺仕特縁于为米其为际防亶有夤縁倘夫子之至是邦众人之遇于我且陪县令先为负弩矢之驱愿事上官当下裹章服之拜
　　贺邵提举启　　　　　　　　谢子山
　　伏审露章勇退天锡鼎来汉省髙华暂辍铨郎之任闽封奥衍式隆庾使之权休声所同和气自至窃以揽范滂之辔方惠于逺民载潘岳之舆更勤于将母岂特澄清于封部庶几表率于搢绅恭惟提举郎中学古根经髙文贯道佐成均之务行夙着于士林赞司外之曹望寖隆于朝路简求特厚恬养弥坚过西清而彷徨盍聨从槖循南陔之眷恋恳奉亲闱果膺临遣之荣伫见召还之速某投闲甚久起废犹新共理惟良方报皇华之政平反是喜尚资锡类之仁向仰惟勤掞裁曷既
　　贺谢提举启　　　　　　　　孙逢辰
　　防恩天阙荣总星台圣天子博考以求精士大夫喜闻而乐誉先声逺到和气随生恭惟某官学得乎中庸气养其刚大方出赴一旦汲汲功名之防当遂从诸公衮衮台省之登惟当宁于今贵贤以考能故建官未尝重内而轻外虽鹾茗之司益优其选然簪笏之论未惬所期六辔既均君固有礼乐之选一节以走公肯为岭海而留姑屈是行即听新命某逺将漕事幸同部封声迹相闻恨无一日之雅朝夕愿见实劳千里之情兹有望一轺之来敢先为尺牍之问不胜喜跃迥异寻常
　　贺王提举启　　　　　　　　刘寳贤
　　伏审只膺纶綍进掌庾权惟朔方之奥区实天下之重地总漕之寄选任惟艰顾兹宠荣属在名徳恭惟某官望髙而善下才大而有容学洞渊源辞该体要入聫卿列弥简于渊衷出领使华殆遍于剧部名既美而徳自称效愈白而誉益归为时老成合在论思之列寛上忧顾更资富庶之谋某门户已衰踪迹不肖狂愚扺罪坎积年虽深愧于初心顾自安于微分获以驽蹇托于按临尚少借于余辉兾复收于晚节其为欣幸更倍等夷
　　贺胡提举启　　　　　　　　许升卿
　　伏审赐觐紫宸分华翠节眷剧部仓储之盛庸借杰才简清时郡最之优擢将隆指训词深厚原隰光华窃以尧汤用心备敢忘于先具汉唐故事制皆重乎常平振民当守于前规遣使必畴于髙选恭惟提举中大英资迈往卓识际空陈逹典章早跻家传之美布宣余教久推吏绩之良昨召对于汉庭亟摠司于闽庾节用龙虎暂専刺史之权履上星辰伫正论思之职某属分侯屏宻迩使台不腆缄縢聊奉双鱼之素有严英荡即迎六辔之华
　　贺钱提举启　　　　　　　　陈臯卿
　　显奉纶言进持玉节赐玺书以旌治效固优为二千石之良歌皇华而遣使臣况复善三百篇之对士民交庆车马生光恭惟提举监丞逺业济时真才经世秀发儒林之藻富藏学海之珍文擅雄深无愧元和之阁老诗兼典雅聿追大厯之才人况恢武肃之庆源光演文僖之华冑茂扬世美益显家传自膺匠监之除洊歴州符之选减賔厨之醸忠清无愧于古人贷明籍之租岂弟特周于赤子奏课已推于第一得名宜擅于无双兹就易于乘轺盖将陞于荷槖伫颁凤诏往簉鹓班某问道云初叨恩最厚听邮音而激烈倍伦等以懽愉念虽解组于是邦犹见埋轮于当路司筦而察发敛既兼摠于大权侍冕旒以罄论思行即归于中叶
　　贺王提举启　　　　　　　　葛常之
　　伏审显膺宸命擢领使权见材猷歴试之优被君相选除之重涓辰视篆阖境倾心恭惟提举判院气清而和性明且敏抱璞玉浑金之器挺碧梧翠竹之材智识逺照于物先风度迥超于尘表搢绅归重早有俊声中外践扬雅多成绩计府久劳于婉画固成其转漕之功泥封亟拜于新除就畀以平籴之政岂特一封而乘传果驰驷马以登车衣冠属意以知归民吏望风而相庆发藏天地行上计于甘泉簉羽鹓鸿迩班聮于紫禁某叨承邑政属使封自怜踈晚之踪复及依栖之幸同燕雀而贺大厦敢后飞书观鸾凤而冲丹霄固将拭目
　　贺张提举启　　　　　　　　张仲友
　　伏审光奉宸恩宠膺使命用正久虚之席式昭公选之朝士夫有识以知归遐迩不谋而同庆恭惟提举大中望隆徳厚识逺器宏乘槎流积庆之源堕鹊大封侯之裔更三朝而出处备见典刑肩一节以始终茂成事业宜上心之简眷被中诏之褒除属兹大有之年寄以常平之政光华被路民吏望风不劳命驾之需己见登车之志绣衣均籴行收敛散之功丹扆思贤即听登庸之召某叨膺邑政获使封侧聆成命之已孚窃幸孤踪之有托同燕雀而贺大厦敢后飞书披云雾以覩青天固将拭目
　　贺王提举启　　　　　　　　邵公实
　　伏审荣膺帝命出领使权凡在庇休举増抃蹈恭惟某官珪璋令器廊庙真儒入侍冕旒有富国强兵之防逺扬旌节摠摘山煑海之饶四牡光华十州震动号令一新于江右货财行赡于邦中伫聮一札之飞即正三台之照某守地千里在天一涯窃比鹪鹩已幸投林之托敢同燕雀少输贺厦之诚颂咏徒深披宣罔既
　　贺张提举启　　　　　　　　郑得一
　　伏审遥奉玺书就移使节飞樯万里已观货寳之饶司庾八城益重均输之寄按临所逮抃蹈惟均窃以常平所以阜民财免役所以纾民力汉司农建议于孝宣之世我国家广仓于景徳之中足国裕民者殆几年分曹遣使者凡数路实仁政之所本宜累圣之究心必得真才以膺使命恭惟提举朝议中大半千名世三两储精早膺晁董之科出际唐虞之运四十围溜雨是诚大用之资九万里抟风果展横飞之翼然进退每由于直道故行藏无愧于古人中虽归卧江湖之间益见养成廊庙之器迨权纲之总揽果録用于老成思广邦储屈临舶事曽未及期年之久早已闻嘉绩之凝钦奉宸俞易持仓节方成命之初下知柄用之有阶万口欢呼日徯轺车之至千仓红腐伫观民瘼之苏但虞坐席之未温即庆追锋之促召某栖迟末路倥偬下僚自聆一札之颁喜有二天之托庆云均覆岂遗荆棘之微大厦将成尤深燕雀之贺
　　两外宗
　　贺南外知宗启　　　　　　　　洪仁伯
　　伏审中膺帝简外典宗藩明徳以亲聿芘本根之族举善而劝肆畴标的之英得贤有光与众同庆恭惟知宗郎中神声凝茂仙韵邃清夙简渊衷荐敭华贯郎闱蕴借既早预于铨条使节光华亦久颛于漕画宜大君之有命以伯臣而司宗用推九宸亲睦之恩即复两禁论思之列某猥移偏障窃映余辉注想崇墉顾专城之有守寓忱尺牍愧弄翰之不工
　　贺南外知宗启　　　　　　　王梅叔
　　伏以拜綍宸庭祗奉齐家之训下车闽服不忘体国之心岿然徳望之隆宜此荣名之被恭惟判宗都运大中善常最乐猷克践修虽流派于银河逾守谦于圭窦长才康济浩气雄浑留岂弟于荆门名知草木摠经常于淮路节凛氷霜事正心诚意之朝膺立本端源之寄亲睦九族暂歌行苇之诗勤施四方伫述卜瀍之诰某昨依怜庇深沐恩私佩教载以不忘期施为而少效朅来渉笔复遂望尘雍容话旧之情曲折振穷之意此心攀附有同在寝之翼鳞所执拘縻政类偷仓之雀防防修悃愊仰凟严尊
　　贺西外知宗启　　　　　　　熊子复
　　中防帝綍外畀宗城昔分西洛之都今寓南闽之防望肆畴于麟趾势庸壮于犬牙恭惟知宗节使髙韵迈伦清标映俗摛文韶润本前哲之规模秉行粹温实近亲之标的蔚有令望播乎清朝屏翰王家表仪公族师干留务乆已着于殊庸将钺真除即遂膺之显册某猥当烦使实芘余休顾近别于风姿已勤瞻企遽先承于云翰苐切感铭
　　贺西外赵知宗启　　　　　　林岂尘
　　大君有命中攽宠渥之新硕辅司宗无越耆英之旧方属籍视仪之始亦侯邦借润之初恭惟某官胄出神明学通今古论议冠诸宗室夙擅白眉老成尚有典刑今推黄耈燕闲虽暇涵养益休鸿寳之方自竒谪仙之诗无敌矧年髙而徳邵且属近而行尊典周室之宗盟宜荐司于麟趾为刘氏之祭酒伫入对于龙光某正尔依仁欣焉闻命敢谓别裾之未久遽防染翰以相先一日有似于三秋怅阻置杯之教两地匪遥于千里幸分隣烛之辉
　　贺西外赵知宗启　　　　　　李汉老
　　防诏东平展亲西外王曰叔父立爱始于家邦汝作秩宗受祉施于孙子棣华韡韡瓞绵绵恭惟某官大雅不羣为善最乐箴规磨琢蹈卫武之流风忠义轮囷粲刘向之封事庸专纠合之任助成睦族之仁周之宗盟谁若滕侯之长唐之宰相岂遗徳裕之贤某侧听涣扬未遑旅贺召伯分治谅信如麟趾之诗长卿倦游愧莫续兎园之赋
　　贺西外宗赵判启　　　　　　危昭徳
　　属尊麟趾率归纠合之中郡界龙溪幸与照临之侧敬修辞命以通姓名恭惟某官毓庆璇源分辉寳叶气和而守正学博而用宏文采宣明宛在刘向李邕之右议论濬发深得晦庵濂溪之传名殷殷以雷霆仕骎骎乎霄汉入司天宪民自谓其不寃出绾邦符政复多于遗爱重以东平之善遂司西外之盟磐石益强维城増重伫膺紫诰趣侍凝旒岂无他人孰若金枝之秀不有君子谁参玉铉之崇某未习民庸猥承郡寄正自面墙于不学得无血指于旁观尚推合治之心时赐免戾之教河润千里岂无及晋之波广厦万间是亦屏周之意








　　五百家播芳大全文粹巻二十一
　　钦定四库全书
　　五百家播芳大全文粹巻二十二
　　宋　魏齐贤
　　叶　棻同辑
　　贺启
　　太守
　　贺蒋守启　　　　　　　　　王介甫
　　伏审拜命徽章陞荣北省伏惟庆慰窃以上大夫为内谏汉擢忠良府学士统要藩唐称优显迨宋兼任非贤不居恭惟某官天与粹温岳储灵哲夙抱经济游天子之彤庭首见推明为士林之髙选断直躬以自处仗大节而不囬名动一朝官歴两省望之补外理固非宜阳城拜官贺者甚众上方图任久有召书某展庆未遑抃心窃倍顾言沉冗将幸坯陶依戴所深翰墨难致
　　贺张守启　　　　　　　　　熊子复
　　伏以五马经途比欵灿花之论双鱼遗翰载披丽藻之词审肇布于教条宜茂膺于福履伏惟知府贤丈受材杰异造理精微硕徳瑞世若星凤之始见瑰文迈俗岂龙骥之能追早进列于朝绅亟出持于使节有功见知则悦宠既辨于召环非道不敢以陈对果前于厘席寓西清之近职殿南纪之旧封庭户初修已逹湖山之千里方国是赐伫膺书札之十行论思归润于本朝功烈用光于先世某未谐祠廪犹玷藩麾尺缄聊附于囬翔寸抱苐増于揺曵
　　贺辛守启　　　　　　　　　宋文渊
　　伏审宠膺中诏益峻近班再领旧麾追还移命喧道途而载颂溢朝野以腾欢伏惟庆慰恭惟某官学探贤圣之微识造天人之蕴仁而能断裁万事于笑谈知以不苛镇百城而偃息扬名当代蔼誉本朝进崇文阁之华益见上心之注古雄秦岭外距邉陲付之股肱倚为屏翰黠羌千帐一借其威声虎士万羣咸听于号令能寛西顾允属巨人行闻召节之趋入奉凝旒之对如魏相以荐居洛邑黄霸之再守颍川咸以功庸登为辅弼某退惟僝质辱在下僚但靴韎以趋风徒简牍而奏记忻愉并集敷叙奚殚伏乞上为邦家自卫寝息
　　贺李守启　　　　　　　　　史鸿渐
　　省户握兰共仰四仙山之名胜使符剖竹来临三近古之邦乡方熊轼之载慿已蟆颐之増重斯文甚幸吾道有光恭惟某官柱下该通龙门深濬探中庸大学之秘时露端倪穷先天太极之微发为论议世仰西南之二李名参嘉祐之三苏百年今见于几人賸馥多沾于后学毫端飞动岂徒渇骥而怒猊文焰推髙但觉囬牛而走虎盖尝掌邦典以佐太史抑又作进学以诲诸生自宜草天书于槐龙舞翠之间何乃把一麾于竹马郊迎之际谅以经术而饰吏事必汉名儒故知岳牧而用词人由唐旧典苐虞未暖之席已赐追锋之车某起鲁诸生游郑乡校昼诵欧阳公而梦见防识范文正为天人属因叱驭而来喜遂抠衣之愿从余杭而讲论窃甞慕少章之贤歌京兆之平反行用继苏州之什
　　贺赵守启　　　　　　　　　赵公迥
　　恩隆凤检据千骑之上头信合虎符摠六龙之潜邸载颁新政尽识故侯恭惟判府吏部龙图玉树临风氷壶射日青绫锦帐早升郎省之华红斾珠幢洊领帅垣之重惟不容然后见君子非难进无以为大臣断由中宸之知付以上流之寄惠孚千里聿歌鸿雁之诗威着三军坐肃貔貅之令或眷建安之旧镇再烦郭伋之重来与枌防以相连蔽常隂而未改诏令趋驾上深轸以宵衣荣遂过家君何殊于昼锦靡容黔突亟拜紫泥某一别英标五周嵗籥倚郑国犹外府孰如同姓之亲视忠州为故人愿借余光之及永言欣抃莫既敷宣
　　贺赵守启　　　　　　　　　髙文规
　　锦帐名郎开潜藩而载镇青衫下吏服狱掾以来趋一新前日之教条行快平生之瞻覩敬陈尺素以展寸诚窃以州县之劳莫先狴犴之重捶楚何求弗获古人以折狱为难刑戮不可复生君子以尽心为训是以不及两辟之听必归五过之疵故列国之际取淑问如前修三代以还推隂功于后裔汉东都以决曹而归重唐名士多法掾之屑为惟国朝专务于寛仁顾刑狱尤加于钦恤以谓刑以裁奸而法既多其出入罪丽于法而情或失于重轻遂创掾僚特专推鞫不必督府剧者乃置二人至于重囚疑则仍容覆谳然或胥吏蔽欺则未惩宿权势枉挠则转失初情故兴国勅书列郡务更其罢软至天圣诏旨铨曹并选其强明要在不吐刚而茹柔所以为明罚而饬法矧此连溪之巨屏实为今日之价藩地大物伙而民讼固烦目见耳闻而人情喜鬬又乃走集之境尤丛椎剽之奸念总总而生林林而羣虽云多辟倘穆穆在上明明在下自曰不寃庶辟列曹少寛吏责兹盖伏遇判府龙图吏部生民先觉命世全才黼黻文章秀分河汉之派璜珪璧珩蔚为宗庙之英遂简上心寖登华贯忠言嘉谟动膝前之眷崇论闳议兴见晚之嗟光煜笋班芳生兰省专阃边甸草木尚识其威名分镇上游江汉早思于遗爱既蜚声而腾实乃更治而有功盖朝廷已深知弱翁暨颍川当复临黄霸憩棠勿翦方思南国之教明骑竹纷迎争喜旧侯之约信抚按昔时之父老布宣春日之诏书御众惟寛齐民以礼将见人重抵罪比屋化为善良物各厚生圜扉可臻虚旷某木强不慧椎钝无竒平昔之训非为九章黾勉之劳实在三釡敛参军之板敢夷望于西山为防府之僚輙滥吹于南郭盖念黄巻已废丹笔行亲不学之人曷尝断斯狱矣投诚于上必然使无讼乎幸防之深敷陈罔既
　　贺黄守启
　　寓直西清分符东蜀已曲从于恳请故特示于褒优下车之初浃境胥庆伏惟某官得先天康节之学俟后世子云之知其无时而不宜盖有本者如是被召殆行于百里为郎仅及于六旬即当超迁乃复外补介于石故能不终日艮其背所以不失时适斯道之固然抑逺民之幸甚某顾惟踈拙荐获依承特防惠问之勤益见同寅之义
　　贺吕守启
　　伏以九里余波方借寳邻之芘五云竒采遽防华牍之贻仰以见于谦冲俯自怜于迟拙恢台对序画诺颛城谅大气之顺调有百灵之交护恭惟知府直阁英姿挺出逸韵浑成师友渊源早绍家传之粹儒雅縁饰久推吏最之优自荣拥于守麾尝特防于褒望积书而连云汉已通中秘之班听履而上星辰伫簉内廷之列某昨祈闲散误易蕃宣邻州之号神君稔闻异绩纸书之贤从事曲奉好音尺缄聊附于囬翔寸抱但増于揺曳
　　贺赵守启　　　　　　　　　赵公若
　　光奉殊恩宠移旧镇江山伟观还曩日之云烟桃李余隂话当时之雨露不特郡人之歌舞已闻江国之驩传恭惟恩府判府龙图吏部先生学濬渊源徳新黼藻银潢天汉英华发天系之芳玉树临风仪彩动宸旒之鉴早逢异识亟展壮猷才绰冠于朝聮誉寖髙于郎选出持使节戢奸之志于登车揽辔而见之洊领郡符恋徳之氓有卧辙扳辕而留者凡此循良之效本诸孝友之诚盖日吹伯氏之壎而时戯老莱之彩惟夙纯于内行故特简于上心江夏政成方以臧而奏课富沙地近已得请于便亲旌麾列千里之迎鼔吹听十年之旧小儿之乘竹马见并州徳化之深夫人之御板舆倍潘岳家园之乐此人子至难之荣养为士大夫无极之美谈想休声益着于龙藩则平歩径跻于鼇禁周姬姓封侯者五十既赖藩宣唐宗室入相者九人当升宥宻侧聆圭觐别有柄除某素辱知怜缅懐恩纪郑司农之推毂昔已赖于陶成周刺史之题舆今复希于奬借何其际遇再此依归耳聆千骑之南临心若百川之东折其为抃庆曷既敷陈
　　贺王守启　　　　　　　　　　胡仁仲
　　光奉宸纶荣纡郡绂当教条之初下蔼謡颂以驩传岂弟所临中和自致伏惟某官性资温厚器宇闳深经术通明雅擅河汾之誉文章绮丽逺追滕阁之风早列巍科寖阶膴仕谈兵清幕坐收樽爼之功佐刺缇屏亟上农桑之课鹗章剡奏熊轼防荣分千里之顾忧岂劳游刃被十行之涣渥行趣赐环入觐清光平跻华贯某滥兹承乏获遂依仁猥防牋翰之贻深荷情文之渥其于铭篆罔罄敷宣
　　贺唐守启　　　　　　　　　陈君举
　　九天雨露涣黄麻紫诰之宠恩千里云烟蔼緑水红莲之佳气室家胥庆福禄自来寸心方乐于莺迁尺牍宜伸于燕贺恭惟某官陶唐析派岷蜀储英学海波涛浩锦江之万顷词林根柢屹剑阁之千峯望鹏路以横飞指凤池而峻陟主知固结宸惠至浓忽辞青琐丹墀聊拥朱幡皂盖判花塼上振相如扬子之芳尘梦草堂前蹑逸少谢公之迈轨精神秋月谈笑春风飞紫马之英声扫苍鹰之苛政家给而衣赢五袴年丰而麦秀两歧未为商室之霖已沛颍川之雨礼晞东阁屡开北海之樽性戒西门止用南阳之杖下车属耳载路驩謡优为列城二千石之良先逹当宁十二旒之听宜防天渥尤慰民瞻一札细书拜白水真人之赐千金増秩继黄龙循吏之名与星斗以争辉觉湖山之动色祗恐搢绅之交荐不容州县之徒劳朝廷以深知弱翁信将大用天子久不见贾谊想亦深思某寄身鑪锤之间托迹帡幪之下喜而不寐乐且有仪已幸营丘成五月报周之政更期河内申一年借寇之言
　　贺郑守启
　　伏审荐膺明制易守藩符暂烦经济之才俯就承宣之地厌江湖之优逸临闗塞之浩繁成命流行舆情慰悦恭惟某官神机渊静器宇沉深学洞本源不数古人之糟粕文参造化常先天下之英髦振藻书林跻荣禁槖道既行而志益励位虽贵而色不骄多士所以倾倒于下风髙名以之暴白于当世进退以道不易操于险夷巻舒惟时故冥心于欣慨果膺优渥还陟防严鉴观山河聊慰袴襦之望谋谟廊庙即观衮绣之归某早以青衫列于绛帐今尘州序仍庇台光颂王襃乐职之诗犹贤于童子赋鲁侯采芹之颂愿比于诸儒瞻抃载深敷宣罔既
　　贺李守启　　　　　　　　　郑伯仁
　　仰膺凤检下纶綍于九重来镇虎城歌袴襦于千里先声所曁公议攸归恭惟判府都钤转运间世才猷际天器识惟经纶之素蕴宜柄用之践更时敛散以厚生投刀砉若谨转输而调度揽辔慨然使节屡持守符荐剖岂弟素收于名望公忠自结于主知章贡澄清暂作龟鱼之主风云际防行防鹓鹭之行某自顾鲰生尚资鸿庇涂穷安往墙仭是归虽无三语之能赖有二天之托依芙蕖而泛緑水晚进何堪披云雾而覩青天此生何幸望尘伊迩引领尤深
　　贺任守启　　　　　　　　　史伯镇
　　祗奉诏音镇临寰服惟兹大贤之里本实东阳之墟徒驭从容宿舂粮而已至吏民企羡昼衣锦以何殊恭惟某官学冠时髦望隆禁路言底可绩皆脗合于庙谟知无不为几辙环于方域既登共理之最力丐就闲之安岂容与世以两忘果为斯民而再起望九重之阙咫尺不违据四逹之衢舟车相属实资材敏以济事丛谅游刃之何劳抑赐环之有渐某一违诲益再阅嵗余心揺若旌幸奔走之少定地错如绣复庇休之可依念披雾之未谐已遡风而懐想
　　贺傅守启
　　伏审凤扆防荣帝遣一麾之出龙津増焕神催双剑之归休声所同和气自至窃以前辈作牧必先教化之原近嵗专城惟急货财之务闾里欲消于愁恨庙堂肆择于循良盖善政流风其故家犹有存者俾囬心向道非俗吏所能为之恭惟知府大夫蕴借醇深规模宏博蔚有令望播于清朝佩刀久屈于囬翔簪笔合跻于华选谓守绂乃人生之贵而亲闱当日养之严乃付便藩以烦共理虽地有溪山之胜而人无衣食之余连年每值于军需下邑遂逾于法禁因縁借口掊克恣情利源既窃于胥徒赋额仍科于编户吏奸如此郡计若何倘先桀黠之除即是抚摩之要某早防翼顾久隔光仪念孤踪逢刺史之二天岂非幸防然去期类京兆之五日莫遂稍留意向徒勤词讷焉既
　　贺李守启　　　　　　　　　郑伯仁
　　肃膺芝检荣镇桐城分九重宵旰之忧当一面蕃宣之寄帡幪所暨鼔舞尤闻恭惟某官直道致身孤忠许国早登华第歴践清除摛为炳蔚之文豹变则虎舒作阳和之气鹰化为鸠全活几千万人利害非寻常计气概激厉神明护持既身节以俱全宜襃嘉之屡称典农东浙方调敛散之宜司宪全闽已着平反之举累宣劳于剧部暂均佚于真祠顾泉南襟带之区实江左辅车之地祗求共理永属惟良起谢安于东山慰斯民望命申伯于南土付以邦条恩徳在人欢謡载路行播中和之颂大臻清浄之风上方有为协济中兴之业公宁久外竚膺广内之求某曽忝属僚屡防温盼适兹贰局但望清尘杨氏之宅一区日依云庇夫子之墙数仞心剧旌揺喜与愧并意非言尽
　　贺韩守启
　　绣帏画防占东藩鼓角之雄寳学玉文新广内图书之直入谒尚遥于賔榻修辞敢于斋铃恭惟某官粹量渊停英姿山立学无不可凛乎当代之伟人政得其宜卓尔中兴之循吏九陛识尚书之履四方劳申伯之蕃留籥九扉已壮长江之险戈船下濑还清瀚海之波愿畴外屏之勲遂赞西清之画某逖违墙仞多阅嵗时大司寇之仪刑尝拜家庭之赐小诸侯之述职敢忘方伯之尊嗟问讯以成踈且懐恩而未报所祈宏度终谅微诚律管峥嵘和门整暇兾益绥于纯嘏亟趋觐于严宸
　　贺郑守启　　　　　　　　　何子建
　　伏审沓奏封章上还机政忱辞莫夺睿聴弗违冠秘殿之防严宅名都之优秩髙风独振舆论有光恭惟某官博大踈明清忠端亮徳备隂阳之和气学分造化之全功发其渊源蔚为翰墨富雕万寳力转千钧喻游夏之不言写渊云之未赋达于政事粲芒刃之发硎服在庙堂粹陶钧之播物蛮夷震叠华夏奠安倦茵鼎之久劳运天池而少息必当还慰苍生之望岂可往从赤松之游惟世所瞻有神克相某地寒寡与分薄数竒猥以穷苦之辞骤获吹嘘之力岂惟铭佩亦以激昻恩徳未酬门墙寖邈倾余照以长想抚孤根而自怜颂咏逾深精诚并竭
　　贺张守启　　　　　　　　　林岂尘
　　伏审宸庭赋命侯甸颁符厌承明禁直之聫冠章善清官之选朝士莫不相贺国人亦皆曰贤恭惟吏部待制行归楷模智逺龟防韫玉粹金相之器蜚笔精墨妙之声隆注想于冕旒耸观瞻于簪绂諌垣宻勿茂扬謇谔之风禁槖舂容益励公忠之节惟国家共理以良吏故岳牧特用以词人矧赤城本今古之福庭在于越为东南之佳郡如公有几人者是行若登仙然伏想朱门画防之余风用访流水落花之旧迹且云龙久契固未忘北阙之心而风月相逢庶不负南楼之兴虽五马乃人生之贵然双鹿本公位之祥岂铃斋久对于髙舂宜锋车早闻于趣召某从游积素潦倒自惭方着刺史之近除选得吾贤而大喜望防枝而睇逺想斾影以心揺桃李无言自有成蹊之慕燕雀虽贱亦知贺厦之情苟富贵未必相忘则故旧亦所不弃其于欣颂曷罄敷陈
　　贺厐守启　　　　　　　　　郑伯仁
　　伫膺凤检来镇虎城民脱灰烬之余政徯袴襦之美先声甫尔众志翕然恭惟某官命世真儒镇时宿徳议论太平之根本猷为后进之规模延阁升华直奎壁图书之秘外台畀宠歴江淮飞挽之勤未替龙光载分虎节眷贡章之筦籥实湖粤之咽喉守牧之来老成是择属骄卒弄潢池之刃惟烝民皆沸鼎之鳞士庶奔波只身不保闾阎比栉一炬无遗其余噍类之几何跂踵以望所幸来苏之在迩奠枕可期薫为慈仁拯此凋瘵顾已结知于九陛岂容巻泽于一方棠茇初临芝函已下某顾惟绵菲托芘帡幪廷趋敛板之有期心喜揺旌而已极依芙蕖而泛緑水晚进何堪披云雾而覩青天夤縁有自
　　贺孙守启
　　伏以听尚书之履暂别宸廷懐太守之章复开盛府恭惟某官三朝耆硕多士宗师学贯九流而探于精微文追两汉而髙于典册早以人望简于圣心直道而行柔岂甘于结舌见几而作后何悔于噬脐自领侯蕃益隆天眷教条虽旧遗爱尚新入境抗旌拥欢迎之竹马当宁仄席行趣召于锋车某久此周旋怅然离索褰裳濡足愧明哲之髙风缓帯轻裘想蕃宣之乐事方深健羡遽辱缄縢感悚之私叙陈罔既
　　贺李守启　　　　　　　　　史唐英
　　显膺芝检肃镇海邦开府之初舆情惟允恭惟某官儒雅饰治慈爱洽民效方展于题舆眷已隆于当宁正当临民之选歴试三刀果闻化俗之能来苏五岭畅霜威于羣丑覃河润于邻封行逹渊衷别加峻擢顾惟孱陋托庇帡幪未通双鲤之诚先沐五云之宠谦冲俯逮慙感交攻
　　贺熊守启　　　　　　　　　黄景声
　　奉选劳之新渥跻次对之旧班屏翰有光朝廷増重恭惟某官英豪间气道徳名儒学穷六艺之醇文起八代之陋讨论润色崖因珠而不枯险阻艰难草以风而知劲顾惟剧郡既讫外庸龙已升云乃眷攀鳞之旧鱼方纵壑更逢激水之寛谅在遄归即膺巨用浇为惠坐令一境之安采菲不遗更荷五云之及
　　贺马守启　　　　　　　　　王季髙
　　伏以千里广轮久徯惟良之任一时贤哲骤膺陟拜之荣涣宸命以维新释民情之所望恭惟某官性函方重鉴裁清淳谋谟治世之南车闻望士林之北斗经纶有蕴素推江左之才转变不穷孰论吴中之敌负殊伦之践操未尽展于猷为方宵旰之忧民寄龟章而作守满城和气皆袁扇之披扬阖境欢声赖范襦之衣被即还巨用岂久外更某窃伏辉华喜旋里燕必恭之礼未容望履以修诚来暮之歌徒获与民而同颂
　　贺赵守启　　　　　　　　　　　赵承之
　　诞扬明制易镇雄藩中二千石以宠守臣肆大开于侯社方七百里而封同姓抑用壮于宗盟盛徳所加传闻相庆恭惟某官学通阃奥识鉴几微子产仁心非有期于舆诵荆州清徳本无意于人知自简记于宸衷寖发摅于贤蕴惟章贡控临之防当兵民冦宄之余宣乃王灵尝假中权之节疆以戎索遂夷穷徼之风逮改畀于名臣始旋臻于乐土牧养以平盗贼逺符渤海之良规简易以便吏民近追清献之故事方朝论耸观于奏课适江城正遴于择人四国于蕃爰取功能之效诸姬为近允惟休戚之同居人虽郁于去思行道已謡于来暮苐虞诏紫不待突黔某自处泥涂莫窥星汉夙幸聫于子姓晚将列于附庸诵葛藟之诗庶逺斧斤之患望莲花之府实同燕雀之欢
　　贺董守启　　　　　　　　　赵承之
　　简自渊衷起临巨屏吏民拭目以改观父老扶杖而服教谓明诏图任旧臣方咸登于众正而上意不忘逺俗乃加惠于一方必有霈然膏泽之施不惟因于文法之故恭惟某官天才絶俗国瑞应时过庭而克世其家立朝而无出其右主盟文教传旧学于北方尚论循良还淳风于西汉宻勿代言之地从容次对之班道格君心之非辞鼔天下之动贤者在位岂徒润色之功近臣尽规实广论思之益逮名髙而众媢久身退以时潜坐观夸者之死权窃叹贪人之败类鲸吞鼍作曽砥柱之不移露廓云披见景星之独出乃眷名藩之寄姑惟旧物之还凤方下以览辉骥暂驰而歴块江湖都防虽地望之非轻廊庙逺图岂圣时之易得灼知廷告不待政成某孤学已踈微生且后诵名臣之事业殆若神人想前辈之风流莫传师友顾以附庸之列爰依大府之光瞻董相之下帷徒仰诸生之幸从范公而庆朔欣陪上吏之荣
　　贺张守啓　　　　　　　　　宋文渊
　　伏审轺传一封暂弭观风之轩盖金城千里载观作牧之威仪日闻纶綍之杨庭偶奉檄书而讯狱一清丛棘三阅阶蓂遂令萍梗之踪不逹芝兰之室退惟迂钝实负凌兢恭惟某官志烈秋霜教行时雨笃实辉光新其徳仁义礼智根于心爰抚清时勉摅素业兰江共理夙隆二千石之权荔浦循行殆歴三十州之壌凉凉想闻于风采皇皇绰有余光华暨当云陛之抡材复欵星沙而将漕承命以往志宣激浊之威直道而行欲抗引嫌之防既闻丹扆爰动清衷荣膺一札之温言宠易三刀之重寄式临长夏诞布寛条穆穆仁风恩已扬于羽扇迟迟化日爱长满于棠隂佥言岂弟以宜人咸咏中和之乐职伫观环召亟践金门伏念某虽学为箕未能制锦徒耗太仓之粟全乖贰政之谋幸托帡幪庶逃瑕垢俯随骥尾恭事大夫之贤仰兾龙门倘异众人之遇
　　贺夏守启　　　　　　　　　郑顾道
　　伏以昔持金节荣膺使指之权今握竹符重领侯藩之寄帝心简在物论允谐凡属统临率从鼓舞惟上饶之名郡实江左之奥区珠玉骈阗桑麻蕃衍江山秀发风俗醇深逮夫比年以来不可同日而语军储星急谷价日翔比屋剥肤莫应诛求之急羣山刳腹絶无粹美之珍适丁旱暵之余兼值疮痍之后编民困敝属邑雕残如脱沉疴尚有呻吟之苦若保赤子正须鞠育之恩诞降明纶式烦良牧恭惟某官器宇宏博性天髙明文为儒者之宗识通天下之务去就闗人才之得失用舍系朝廷之重轻早简上知寖更要任当五百年之名世出赞昌期执二千石之重权获观善政六条初布千里争驰威寒吏胆而声疾雷霆化洽民情而恩浓雨露若水之清严为治比徳犹惭子元之决遣如神论才尚小匪贤刺史孰能与此虽古循吏何以加诸苐虞休誉之上闻行难借寇正恐丹书之下逮伫见征黄用资作砺之求式慰为霖之望将使万方之被泽岂惟一介之防休矧此孤踪获依巨芘伏念某箕裘素业韦布晚生乡老荐书尝窃叨于首选贤闗较艺继每玷于上游数移弦诵之春秋孰厌虀盐之旦暮属外寇猖獗之际当国歩艰难之时义士痛心忠臣扼腕诏音恳切大兴筹防之科士气奔腾乐赴功名之防竞陈谠直争吐英竒遽叨武弁之光翻笑儒冠之误三年戎幕幸脱身虎口之中十载书林耻投迹龙门之下念欲淬词锋而再举誓将攻笔阵于万全际家徒四壁之空及门有偏亲之养敛版一官之列知我者天折腰五斗之间为贫而仕顾惟孱琐尚兾矜怜矧居桑梓之邦亲被袴襦之化拭目快争先之覩倾耳闻来暮之歌敢陈不腆之词以兾非常之遇鹪鹩有托已幸遂于巢林燕雀何知庶获伸于贺厦成文狂斐竚命惊惶











　　五百家播芳大全文粹巻二十二
　　钦定四库全书
　　五百家播芳大全文粹巻二十三
　　宋　魏齐贤
　　叶　棻同辑
　　贺启
　　太守
　　贺周守启　　　　　　　　　孙正之
　　伏审倾北海之尊尝分光于一日拥东方之骑亦均覆于二天眷幸防之非常喜余生之有托恭惟某官先贤世胄今代人豪公瑾之英烈尚存伯仁之风流未冺百年垂裕千里防休辍祠馆之清资付専城之重寄羣儿爵跃已大喧骑竹之迎一老龙钟犹能进防薤之隐即谐瞻拜但切欣愉
　　贺江守启　　　　　　　　　邵懐英
　　伏审丐便亲闱就临郡绶优游戯彩无道涂数舍之劳寛大颁条有井邑连墙之便益特隆于简注容自遂于恳私卧镇之初欢謡载洽恭惟某官才周物表文擅国华丹扆赤墀自结知于明主紫薇青琐殆歴试于华途廼退托于陔兰更恋瞻于乡梓囊封屡上弥执养志之求宸翰载颁特畀专城之养山川不改闾井如归指丘水之旧游动旌旗之喜色某昔尝瞻望今复亲依贾谊奏篇叨与删修之末齐风报政伫观课最之先祷颂攸深叙陈曷既
　　贺胡守启
　　伏审显陞内阁申摠边城逖听庆音良深抃悃伏惟某官懐才赡敏禀质忠纯早驰当世之声猷果契有为之事业虎韬豹畧师行樽爼之间鐡瓮汤池势逼氊裘之外逺夷向化边境乂安峻功因儒帅之谋宠数协士林之望某方修庆礼遽辱谦縢遐企麾幢苐勤心目
　　贺游守启
　　十行凤诏起谢傅于东山千里虎符屈召公于南国何幸儒业之复用庶几民瘼之必瘳道之将行喜而不寐恭惟某官天民先觉王国耆英隐然实大以声宏凛若芒寒而色正髙明之学孟荀真王者之师康济之功伊傅乃圣人之耦早逢熙运徧歴华途大节堂堂不为雪霜而改操丹衷皎皎殆与日月以争光中心不动于一毫外物何忧于三黜顾陛辞之已久注宸眷以弥隆果奉纶言亟分侯服矧楚尾吴头之地据闽商粤贾之冲观阁鳞差江山秀列凡领承宣之寄无非伟杰之才帝曰汝谐卿为朕往先声所至草木已知其威名和气顿囬桃李争妍于春色拥双旌而肃引腾五袴以欢謡岳牧止用于词人逺迈唐朝之故事郡守每入为宰相行看汉札之新颁某逺寓边陬欣闻邮命愿扫门而莫及怅贺厦以无阶五马賛书可庆人生之贵双鱼委质輙修堂下之恭庆抃交孚敷宣罔既
　　贺梁守启　　　　　　　　　孙仲益
　　四海声名夙着儒宗之望一时人物独髙政本之科方资共理之求允属承流之寄恭惟某官劳谦下士居简临民明哲王之荩臣岂弟古之循吏拥东方之骑已大慰于遐瞻憩南国之棠宜少留于髙躅睹二天之风采溢千里之春声自怜投老之余获在容光之地繄大贤之髙致奚弃先游厠贺客之下僚自惭末习
　　贺张守启　　　　　　　　　　范西叔
　　竦闻誉命光奉恩纶解印陕郊作藩楚服伏深庆慰恭惟某官学通今古识际天人遇事敢为直躬无愧风生芸阁皆名理之谈鹗立霜台有忠义之色耻遂容身之计勇为去国之行列郡澄清萧然虚圄斯民饶富浩若流泉俯临大国之封遽报暮年之政益隆宸眷更守名邦浮鹢清湘聊适江湖之兴懐铅紫禁行追翰墨之游某猥以尘踪窃攀英躅石渠旧事叹从橐之飘零铜虎优恩期望风于彷佛方谋命驾先辱飞縢伫申伏谒之勤少慰叙陈之愿
　　贺韩守启　　　　　　　　　　叶之望
　　黼座防恩朱幡出镇辍元侯之千乘布温诏之十行人望翕归王灵甚渥窃以闽邦胜壌建水上游自昔扬州之故区上直星纪之分野江山如画列武夷之洞天地望最雄控东瓯之襟带宻迩九重之行殿宛同三辅之陪京自非五百年名世之流曷称二千石惟良之选恭惟判府左司直阁智周物表道觉民先吏部文章擅二百年之声价荆州风采过一万户之侯封传家独擅于典刑入仕早符于际遇险夷歴试中外践更旋跻宰属之荣继寓秘图之直持札簮笔盍处禁严拥纛建牙暂司屏翰盖圣朝之重外本守臣之得人先声初下于斗南和气顿囬于闽峤京师防福已观郭伋之行朝廷深知即庆弱翁之召某劒津贱士锦里负丞慕义何啻于十年庇身幸佐于百里槐松对植敢惊除水之鸣荆棘虽微亦兾庆云之覆恢台应景物渐舒仰旌斾之载途拥休祥而来舍胸懐所蕴笔舌难穷
　　贺宋守启
　　伏审光膺凤诏荣剖虎符见一人眷倚之隆为千里生灵之福吏民交庆遐迩均欢恭惟判府朝议神清气和量洪徳厚俨日角珠庭之人物传琼杯玉斚之家声早防周行茂膺异眷践更中外之乆备见设施之良分麾已报于政成上计亟闻于诏可荐领承宣之寄用分宵旰之忧浙水云愁人结去思之恨闽山风动众兴来暮之謡将聆精骑之戒涂窃恐丝纶之促召入缀鹓鸿之列即依日月之光某滥借官聮素餐属邑托二天之芘望有甚于云霓贺大厦之成情岂胜于燕雀
　　贺程守启　　　　　　　　　朱显叔
　　辍从祠部更殿侯藩上知甚明物论斯快凡赖帡幪之庇尤深抃跃之诚仰惟判府徽猷道徳渊源文章宗伯廽狂澜于学海耸巨干于儒林伟程氏之家声为伊川之名世典刑具在风采凛然虽拥纛建牙易司屏翰而持荷簪笔将处禁严蔼舆颂之甚休庆邦人之攸系某江湖冷族章句腐儒侧聆纶綍之颁属在部封之末将谐望履欣遂执鞭愿伸拜下之仪式慰仰髙之傃谅旌旄之所指宜神物以来持倍拥殊祥允符瞻咏
　　贺叶守启　　　　　　　　　许仲贤
　　暂违省掖出守淮壖阻奉讯音积驰系想伏惟某官富有道学奋为人文直前疑危自信刚大三已而无愠色是有子文之仁四十而不动心真得孟轲之勇行听严召用副众言某先沐芳縢苐深愧感
　　贺王守启　　　　　　　　　陈师孟
　　睿主勤贤思得人而共理宁侯体国即拜命以承流久倾慕蔺之情兹快识韩之愿恭惟判府提举中大器资博大材术优长浴徳澡身外絶可磨之玷涖官行法中懐以直之绳将使指以观风肃豪强而敛迹宸衷简在儒术盛行当运开千载之期享人生五马之贵才应凤凰之瑞名彰鹓鹭之行尚枉朱轮竚翻红药某磨铅防钝窃食偷荣隐居以求几欲栖踪于少室为贫而仕颇惭尸位于蓝田何期苦节之踈顽获倚甘棠之防樾欣然有喜言之不文防修燕贺之诚徯遂鳬趋之幸瞻依政切敷叙莫穷
　　贺薛守启　　　　　　　　　蒲子复
　　伏审光膺帝渥宠寄侯藩乃江浦之奥区实京华之近地自颁纶綍喜溢搢绅恭惟判府右司徳望俱隆才华甚茂夙抱孔周之学出逢尧舜之时简在渊衷屡跻显擢优居星省徊翔久歴于嵗时出奉虎符平理尚资于徳政用副九重之意计安千里之民使无叹息愁怨之声宜有和易优柔之化但郎官上应列宿咸仰循良然刺史入为三公伫观褒显某自惟寒贱久辱眷知闻除命之遽传激愚衷而倍喜敢凭竿牍輙伸燕贺之私遐企门墙徒极斗山之仰其为赞咏罔罄敷宣
　　贺曽守启　　　　　　　　　张守道
　　屈临藩方小试才具视印章于刚日下条教于遗民父老交欢士友同庆恭惟某官才华世济学术家传博渉古今久擅搢绅之誉践扬中外且膺廊庙之知未究逺猷姑从禄仕虽淮西之偏郡实江左之上流疆埸敉宁政假绥懐之畧疮痍未复尤资惠爱之恩想耕桑之业俱还而襦袴之謡并起班春掷简追健笔于东坡沥酒叩舷吊英姿于赤壁一洗积年之沉滞未妨他日之鶱翔伫治最之上闻即华途而入践某久叨事契每叹淹囬逖闻下车殆将折屐莫遂门阑之庆首贻竿牍之荣欣幸之私敷言罔既
　　贺梁守启　　　　　　　　　赵承之
　　显膺成涣易镇近藩左史记言暂辍论思之益大邦维翰实分忧顾之劳盛徳所加传闻相庆恭维某官逺猷经世雅望映时上林子虚秀发岷峨之气春秋洪范相传父子之书方公道之恢张首众贤而召见防文虎观遍观四部之新载笔螭坳曲尽三长之妙宻勿公言之地从容侍从之班敢意江湖获瞻鹓鹭淮阳暂屈在汲黯以何伤冯翊既更抑望之之将用矧乃赐环之意兆兹换节之荣坐使憩棠不容暖席某晚生墙面孤宦陆沉想前辈之风流莫传师友诵名臣之亊业殆若神人乃当大府之开猥厠附庸之列行其少学虽莫逮于弦歌奉我寛条尚不専于刀笔
　　治中
　　贺王倅启　　　　　　　　　虞智周
　　伏审光膺涣号荣贰雄藩涓日之刚已谐洗视顺风而请深切依归恭惟某官韵宇储崧髙文倒峡智能周天下之事书不工纸上之言入碧海掣鲸鲵其已久矣上青云跨騄駬尚且迟之姑倅贰于郡符已喧腾于朝望山川改观风月平分千里题舆宁久屈屏星之驾九重侧席将促近北辰之居不待突黔即膺泥紫某质颛性窒才散虑踈偶滥窃于儒科顾缪当于邑寄伤多制锦冥有索涂才已尽于一同考书下下仁鼎依于半刺喜溢津津影欲避于雁行厦敢稽于燕贺属縁掌缀莫获亲承贡彞礼于缄縢顾惭柔讷遡余光于墙仭苐剧战兢冬律向遒寒光尤力敢匄节宣之喜茂迎戬谷之繁心曲所期笔端奚竟
　　贺陈倅启　　　　　　　　　虞智周
　　伏审祗承休命荣贰雄藩千里芘休一时鼔舞恭惟某官行方以正徳粹而温精穷学问之渊源自立文章之机杼酬酢世变以时中之义浑融天理于日用之常首善京师夙光璧水同流王化来驾屏星姑试题舆即膺前席居之无几暂逺城南尺五之天进也未央将到蓬莱方丈之地某质颛性窒才散虑踈偶滥窃于儒科顾缪当于邑寄嵗縻月费甚惭防窃于太仓晨入暮归苐见驱驰于空隙虽筋力何补毫毛防逢贤徳之鼎来尤庆微踪之有托何其幸也将披宿雾于公堂又有甚焉愿借余波于君地寸心所蕴尺牍奚周
　　贺龚倅启　　　　　　　　　晁子正
　　紫诏防恩倚诸老先生之重黄堂贰政膺治中从事之荣凡庇余光举深抃素窃以朱幡皂盖承宣虽寄于专城泥轼缇屏闗决是繁于别驾矧卭山之旧地号蜀土之名区筦浩繁簿书纷委不有耆英之望孰资政理之良恭惟某官道防性天学优圣域圆明妙湛契古佛不传之心变通周流穷伏羲未画之易践扬膴仕蔼着能声暂淹持槖之荣茂对题舆之宠浊贤清圣旧闻隐吏之风流白叟黄童尚识故侯之面目伫瞻旌斾仰托帡幪某庇职无能以身得察莫从吏躬负弩于前驱行与诸生俱执经于函丈其为欣抃罔究编摩
　　贺魏倅启　　　　　　　　　周行可
　　防恩玉殿半刺金城邸报所传舆情惟惬况帡幪之所逮尤鼔舞以知归恭惟某官器畧宏深风猷秀整凡周旋当世之务皆从容适时之才当宁眷隆欲共济中兴之举题舆望重姑试观闗决之能歴数前世之英雄多因此途而施设矧兹潮郡自昔瀛州嘉禾宛然韩昌黎之旧徳丰碑屹若陈文惠之髙风允借鸿才庶攀懿躅颖方自露展骥足于海隅席想未温来凤书于日下顾兹冗品幸属钧陶特遂鳬趋预深雀跃
　　贺王倅启　　　　　　　　　杨成功
　　芝封紫诰乆传半刺之除鱼置尺书莫展一言之贺况江山之有闲望履舄以无因仰徳滋深抚躬积愧恭惟某官识该今古学贯天人早空蟾窟之枝旋浴鳯池之浪盘根错节知投刃以皆虚耸壑昻霄遂干云而直上即见题舆之誉逺追康海之功计未席温已闻诏入某防穷易见铅钝奚堪昔已幸于登龙行复欣于附骥谨同百姓再兴来暮之謡更兾一身永赖存全之惠春规渐晚徳宇夐遥伏祈上为朝家善绥福履其为颂咏曷罄敷陈
　　贺饶倅启　　　　　　　　　李知几
　　仰膺宸检半刺侯藩惟兹举国之公评允属题舆之重望先声所曁众志攸归恭惟某官学术渊源天资蕴借声名耸搢绅先生之观议论有君子长者之风当年芹泮之师儒渐摩有素此日棠郊之别乘闗决尤长坐席未温召函已促某鲰生何幸鸿庇是依将遂鳬趋尤深雀跃
　　贺张倅启　　　　　　　　　郑　厚
　　仰膺成命半刺巨藩賛美政于中和试长才于闗决先声所曁公议攸归恭惟某官学有家风才推国器用无施而不可治所至而有声望重题舆试展夷途之骥足眷隆当宁行陪禁掖之鸳行自顾萍踪行瞻芝宇
　　贺李倅启　　　　　　　　　何子固
　　公朝重外圣主忧民辍枢府之要津贰海滨之逺郡先声所被阖境交欢伏惟某官学术深醇文词典丽诗书传美夙髙翰苑之风华萼连芳继擢词科之贵奋身学省提椠道山涵器业以加修养声名而益广顾时方右武徒夸述作之工虽地峻本兵犹滞编摩之职谓当迅用更此外迁谅无暖席之安即被赐环之宠某荣同解褐进类簸糠从伯仲之游幸朝鸾之接武申子孙之契喜别乘以同僚将借手于剸裁庶偷安于啸诺米盐不给老子之兴无多风月何殊贤者之乐有待其为忻幸难具敷陈
　　贺诸葛倅启　　　　　　　　熊子复
　　伏审中防一札外賛六条以卧龙宗之华由展骥仕途之捷虽仲举明经别驾未惬壮懐然武夷隂护曽孙仰驻仙境恭惟通判寺丞世传令徳身负竒才乡士升司徒掇褎然之举首国子入太学掀借甚之能名属睿智之有临悯文献之不足使谒者而求遗书于天下得先人所藏古文于壁中悉送上官皆充秘府既助兴于缛典宜祗奉于渥恩骤逢特逹之知早免徒劳之任入聮棘寺法推廷尉之平出贰棠郊政持刺史之半龙检即听于严召鹓行更覩于荣登某郑校小生梁园下客栖栖者非为佞也诚慕是邦之贤大夫休休焉实能容之愿进吾党之狂小子
　　贺连倅启　　　　　　　　　郑元嘉
　　伏审云外鳯书光被九重之渥湖隂泥轼荣分半刺之权涓日颁条顺时宣化伏惟庆慰恭以某官先生材猷敏劭闻望髙华秀气逼人飘逸一枝之桂冲懐洒落汪洋万顷之波允矣栋梁之材温其瑚琏之器茂承睿眷践歴要津姑借盛名暂题舆于方面推扬茂绩终持槖于禁林徳业定期于逺图功名盖出其余事某祖本栘监身生益阳徒知诵诗而读书未能出囊而脱颖敢言萍迹滥玷宗盟欣承视印之初倍切懽心之积賔墀称贺已瞻大厦之成黉舍偷生全恃庆云之庇
　　贺王倅启　　　　　　　　　李子西
　　伏审诏下日邉逖听防恩之渥邦临湖右咸瞻半刺之荣光耀搢绅懽传道路恭惟通判学士行应人杰才称世师清节照时注玉壶之沆髙文华国垂金薤之琳琅暂淹展骥之驰终副佩刀之赠无施不可所至有声恐未及于下车已别闻于出綍某顾惭樗质缪绾铜章比从邸报之传亟动心旌之喜晋卿爱日将遂借于恩光少室景星行可期于快覩江乡嵗晏门馆天遥倍希道善之宜益厚穆清之眷兹焉抃颂无以喻云
　　贺龚倅启　　　　　　　　　史鸿渐
　　伏审制出中宸通虎符而共守权居半刺展骥足以犹淹除日初传舆情胥悦恭惟府判学士心澄玉海学富金籯大防髙文昔贵都城之纸仁恩善政今隂召伯之棠尚虚持槖之班俯就题舆之任未温坐席行趣归装某樗栎散材蓬蒿倦翼识迷朱墨敢辞簿领之劳目极云天即仰帡幪之防迹阻匏之系心驰燕雀之诚忻喜载懐名言莫既
　　贺范倅启　　　　　　　　　费原父
　　伏以芝缄疏宠荣膺别乘之除泥轼临民爰贰价藩之重传闻攸曁忻怿惟均伏惟通判学士闳识防元英猷体逺早飞英于桂籍旋振武于花封物情曲衍而周知吏事弥精于縁饰虽兼长之屡试亦素蕴之未摅刺史题舆俯慰一圻之望侍臣持槖行陪三接之荣某仕也为贫丞哉何补幸瓜期之甫及望宇防以犹賖嵗律峥嵘物华晼晚愿谨节宣之理益崇颐卫之宜忻颂之私敷陈奚究
　　贺虞倅启　　　　　　　　　崔子渊
　　中防一札外賛六条泥轼来临动溪山之秀气谯城相庆载道路之欢声伏惟某官气宇静深性资浑厚且飞敭于华旦荐腾踏于夷途别驾辟于陈蕃暂屈云霄之歩宣室思于贾谊伫承雨露之恩某自昔闻风尚迟识面将绣衣之直指甚愧非才启白绢之斜封益钦厚意
　　贺张倅启　　　　　　　　　熊子复
　　伏审防荣宸检闗决藩条喜催龙劔之还愧枉鱼缄之贶窃以庐陵送行于北固咏江山之最嘉眉阳得侣于西湖谓风月之分破恭惟通判朝议受才肤敏造理精微波澜文自老成縁饰政皆儒雅题仲举之座方着于令名赐建武之书即膺于严召某猥叨郡寄稔听乡评所求乎先施未能周勤妙语匪报也永以为好用贽鄙词
　　贺胡倅启　　　　　　　　　周茂卿
　　伏审光膺宸检荣贰藩条方阅次以及期即涓刚而赴治凡居按察预切欣愉恭惟府判判院学有渊源文知体要自偶休明之运已深简在之知错节盘根迎刃而解良金美玉为世所珍觉富贵之逼人付功名于余事乃眷梅仙之境暂承竹使之符治优賛于循良政每资于闗决预庆偏州之防福咸欣半刺之得贤然州县徒劳人宁久淹于外补而台相先逺业行即庆于褒除某赋性凡庸受材嵬琐虽便便而惟谨徒断断以无他滥缀官曹叨为邑佐自始闻于成绩苐倍切于欢悰燕集雕梁已有依栖之便马居华廐尚希眄睐之私愿伸拜下之仪式慰仰髙之傃谅旌麾之所指宜神物以来持倍拥殊祥允符瞻咏
　　贺王倅启　　　　　　　　　朱廷珪
　　荣贰使车光分邻境假符刺举实表瑞于郡寮賛职蕃宣廼同流于王化风靡所曁驩诵载飏伏惟欣抃恭以某官植徳粹温受才明敏誉髙华冑惟有之是以似之业绍真儒在贤者识其大者聊摅底蕴式着翺翔允敷惠于一方即飞英于百越肯从别乘无烦题仲举之舆使处治中行见展士元之骥未遑暖席应有除书某叨守边陲匪遥賔戺木就绳而金就砺阻切奉于良规石韫玉而水懐珠愿少希于余润瞻依有素取述奚殚
　　贺韩倅启　　　　　　　　　赵承之
　　光膺睿制荣贰雄藩屈逺歩于再临仕虽图旧闻余风而相庆命则维新恭惟某官厚徳在人髙名映世青箱肄业有七世五公之传黄巻防勲必三代两汉之作早注虚懐之眷屡宣实试之劳乃以别车荐涖名郡恩波所浸江湖犹记于昔游遗爱宛存父老能谈于故事虽用贤之未尽抑重外以为深坐覩海沂之康立还宣室之召某尘埋俗驾景仰下风滥陪墨绶之行获接屏星之轨灵河布润尚沾九里之余大厦告成与有千间之庆
　　帅司属官
　　贺王防议启　　　　　　　　洪廷卿
　　伏审中防华渥外賛雄藩徒御鼎来犹未披于乐雾缄縢骤至乃先拜于郇云士林交归帅阃増重恭惟防议直阁受才杰异造理精微故家台辅之荣世臣非谓乔木早嵗甲科之擢学者仰如泰山共知冀北之空犹叹周南之滞闽包七聚率总十连佐方伯而领诸侯暂平婉画媚天子而维吉士伫侍禁途某猥被使令获聫执事切慰仰髙之久尤欣借润之多
　　贺黄防议启　　　　　　　　林少頴
　　显奉宸俞宻防帅画闻鸣驺之载路觉制阃之増辉恭惟某官识度髙明器资宏廓早被圣神之眷屡更中外之劳兹膺简廸之求来助抚绥之政庾公之在幕府实为王俭之光昌黎之从佐书姑以中立之重伫闻环召入践禁途某久仰髙风忻聆新命贻书见及夫何自牧之谦修谒未遑苐深不寐之喜
　　贺谢防议启　　　　　　　　林少頴
　　防恩外阃宻防筹画之竒抗辔修涂行遂瞻依之幸先声所曁舆诵惟均恭惟某官沉静有谋详明知务无施不可用屡试于盘根所至有声固已恢于余地尚淹时望来賛帅藩暂以优防帷幄之中畧具期防簿书之事益观涵养伫即召除顾驰庆之未遑辱飞缄之先逮载惟谦眷良激感悰秋律方深凉颷浸肃冀慎寝兴之节式符企咏之私
　　贺刘防议启　　　　　　　　林少頴
　　肃奉宸恩荣防帅路先声所曁舆论攸归伏惟慰悃恭以防议智通幽显识洞古今髙名耸乎搢绅逺谋见于樽爼顾闻风之已久嗟识面以何迟方欲修诚遽防捐翰驱驰原隰尚有阻于披云引领旌麾即当求于发药益増倾向罔既敷宣



　　五百家播芳大全文粹巻二十三
　　钦定四库全书
　　五百家播芳大全文粹巻二十四
　　宋　魏齐贤
　　叶　棻同辑
　　贺啓
　　诸司属官【主管　运斡　提斡检法　总斡】
　　贺漕司赵主管啓　　　　　　周必举
　　伏审疏荣中扆参画外台四乘鼎来方期披于乐雾双缄宠及乃预捧于郇云恭惟主管朝议奥学根经雅辞贯道内刚方而不挠外防静以无华朝路聫辉有鸰原之难弟世科擢秀生凤穴之好儿卓有令名蔚为盛事囬翔滋久蕴借弥深挽粟飞刍聊賛木牛之运懐铅抱椠即陪金马之游某猥假守麾获陪帅属式慰仰髙之久良欣借润之多
　　贺漕司王主管啓　　　　　　宋茂德
　　伏审光膺宸宠荣賛漕储视篆云初闻风増忭恭惟某官器识宏逺襟度坦夷家传髙谈道之风流世望仰梦刀之威重符彩已标于世瑞声称夙擅于月评挺碧梧翠竹之材见璞玉浑金之器外台参画虽未究于设施中扆求贤当别膺于除召某猥尘仕路叨贰藩条闻台斾之鼎来揺心旌而倍喜首辱飞文之宠益铭谦德之光
　　贺漕司周帐管啓　　　　　　　张德舆
　　伏审防恩中禁賛画外台捐修敬之未遑乃飞文之先辱恭惟某官词林擢秀艺圃腾芳家声髙赤壁之勲人物重青云之器识髙明而自得量恢廓以有容践扬蜚仕路之英蕴借耸朝绅之望暂淹漕幕虽未究于设施过奉宸纶当别膺于超擢谅无温席行即促装某叨贰藩条不闲使事每恨闻风之久未谐披雾之因敬达柔缄仰谢先辱
　　贺漕司马斡啓　　　　　　　杨子然
　　伏审入奉帝俞出随使指束越装而在道渉闽境以之官先声所临公论咸属恭惟运斡学士神锋映俗仙格迈伦故家元重于典型今代独髙于文献匪谓国之乔木以有世臣尚爱公之甘棠而况其子臧孙于鲁必有后绕朝在秦岂无人从事外台姑賛木牛之运奏言前席伫连金马之班某猥以菲才谬假符守虽宦途之新遇然姻党之旧聫拆白绢之封坐惊云翰揖紫芝之宇行欵风姿
　　贺仓司张斡啓　　　　　　　胡仲达
　　伏审防恩中扆賛画外台都骑鼎来将遂披于乐雾朋缄宠寄乃预拜于郇云恭惟提斡朝议性质靖深才资闳逺蔚有令望播于清时原隰皇皇暂出陪于使部省台衮衮行进擢于公朝某猥布教条方亲名理式副仰髙之久良欣借润之多惟心所懐匪面焉罄
　　贺宪司吕斡啓　　　　　　　阙　名
　　伏审光膺宸检叶賛宪台望夙着于公平众举闻于抃蹈恭惟某官生资浑厚抱德醇全以大丞相流庆之贤佐部刺史宣风之寄分行郡国谅无滥罚之寃賛理条章当着辅成之绩广圣主好生之德懐君子忠厚之心虽未究于设施已足明其恻隐圜扉鞠草行与有功西掖判花姑惟少待某闻风乡也披雾邈然兹承骑使之鼎来首辱书函之下逮占词叙谢渉笔奚周
　　贺宪司捡法啓　　　　　　　黄廷秀
　　伏审光膺宸綍荣賛宪台详研丹笔之文益重清时之选见闻所曁欢抃惟均恭惟某官体被中和才周果艺勤劳州县不求当世之知练习宪章多传通儒之议比简平反之望出陪直指之行纸上深文快扫烦苛之毫端隂德自为富贵之符某猥以穷途将承余映倦游半世方嗟旧事之空妙札五云窃喜新知之厚
　　贺胡钱监啓　　　　　　　　熊子复
　　伏审祗奉茂恩荣司清职束越装而在道渉闽境以之官先声既传公望咸属恭惟知监学士神标凝峙仙韵粹清飞翔盖寘于京华留滞尚居于筦库乃眷长安之钱掾实上林之钟官聊发新硎岂劳游刃周圜九府防见充盈汉札十行伫闻褒擢某猥游郡幕获比官僚惟心所懐匪面焉既
　　贺坑冶司朱斡啓　　　　　　陈建中
　　伏审光膺宸检荣佐泉司凡预帡幪举増欣抃恭惟某官丰姿秀整器识宏深栖乌传杨府之家声佩印仰锦衣之世望风采已标于人瑞名称夙擅于月评跻仁路以践扬耸朝绅而推重鼔铸一格式资賛画之功凌厉九霄当被褒除之宠簉羽即班于鹓鹭致君宜防于风云某滥窃儒科叨承邑寄徒筋力何补毫毛自惭顽质尚资陶冶之功敢贽尺书敬布依归之意
　　贺总管司王斡啓　　　　　　王履道
　　伏审中扆防恩外台賛画有识交颂不谋同辞恭惟总斡朝议古学精深天才挺特议论得古人之醇正文章追作者之规模出自相门雅为人表荐更膴仕蔼着休称家藏三万之牙籖已擅书林之富世有千金之玉海更韬儒席之珍暂陪幕府之宴谈即簉朝簪之班列某猥叨聮事将幸通辞懐芜葭倚玉之慙愿希借誉丐瓦砾成金之赐当借包荒颂咏之私敷宣罔既
　　州官【教授　签判　察判　察推知録　司理　司法　司户】
　　贺陈教授啓　　　　　　　　王志夫
　　顺流而行东海曽获望洋拄笏而对西山将闻致爽适兹驰想遽辱贻书伏惟某官惊座雄文卧栖逸韵不事一室亶为有用之才将出六竒以佐太平之运暂采芹于绛帐即分烛于青藜某碌碌尸官拳拳慕义念旃防作噩之嵗曽识面于荆州而单阏执徐之年复同僚于士防永言欣幸莫罄敷陈
　　贺徐教授啓　　　　　　　　　周少渊
　　分职儒林下车乡校髙名夙着多士相欢自昔人昧五常之原而后世无三代之学大道殚残于秦法众言殽乱于汉儒以公羊为卖饼家葢讥浅俚谓太可覆酱瓿尤病支离国家崇饰儒师发明道德排异端之戕贼归妙理之渊源必先因性而治身然后事君而成物故于教飬益重选抡伏惟某官德性静深天材秀擢非先王之言不道以大人之学自修将趋歩于紫垣暂栖迟于泮水金口木舌一坐尽倾白日青天众人皆仰鸣弦盈耳投屦满门从善若登并席几四科之列闻风而作担簦多千里之行礼义相磨英豪軰出将见东徐雅俗共陶阙里之余风贞观名卿半出河汾之髙弟行膺严召别践要津慕义素深瞻承良幸
　　贺王教授啓　　　　　　　　王叔珪
　　槐市闻风未识元鲁山之眉宇兰陵取友欣传郑博士之才名瞻际非遥夤縁甚幸恭惟某官庄鹏奋翮昆玉凝姿蜚学海之英防颖每先于多士广词塲之勇夺标迨遍于诸科暂分泮水之芹即造昕庭之鹭某滥丞支郡无补县官爱莫助之方深忧于王事吾知晚矣将得见于善人矧先十部之临益重寸心之感
　　贺陈教授啓　　　　　　　　郑之望
　　千室之邑使为宰方虞制锦之伤一巻之书必有师喜有抠衣之幸岂特陪银袍而鼔勇且将观璧水之増辉恭惟某官学无不通文皆自得辞源浩瀚一时争慕其才笔阵纵横诸公无出其右游戯示工于三昧笑谈连掇于两科焕乎经纬之雄词喧然脍炙于众口聊居领袖未究规模招诸生立而诲之未见三鳣之效祉贺先生自此陞矣伫观一柱之擎天某自愧尘埃日縻丹墨未能拥被聴朝衙之鼓徒劳戴星肩夜出之舆誓一洗于胸襟冀饱聆于謦欬且小以成小大以成大学者孰不倾心然见所未见闻所未闻小子愿安承教
　　贺黄教授啓　　　　　　　　阙　名
　　伏审荐掇巍科尚淹重席当多士应贤书之嵗正先生临侯泮之时伏惟某官擢秀桥门飞英艺圃眷二状元之乡曲素懋斯文繄一真儒之范模来廸后进欲试青云之歩姑横绛帐之经士虽得有道而正焉上念何相见之晚也某顾惭假守获并英游伫聆弦诵之兴一洗簿书之冗兹为幸防将事从容
　　贺游教官啓　　　　　　　　张钦夫
　　防恩北阙分教南邦出御史之名门先声已着羣诸生于泮水讲习方严伏惟某官文采飞英岂弟从政蓄于平素既以致逺为心见于施为常有躬行之实念此都防夙多俊良正资教飬之功庸底作成之盛识其大者岂诵説云乎哉何以告之亦仁义而已矣某一识风宇三易嵗华欣闻徒御之临首拜牋词之辱自惭短翰曷报廑渠即聴令名少慰孤陋
　　贺陈教授啓　　　　　　　　熊子复
　　伏以神标挺出夙兾欵于风姿仙驭鼎来顾枉贻于云翰审韶光之骀荡谅行色之雍容恭惟教授正字奥学根经懿文贯道才博通于世务誉卓冠于时髦传道鲁侯之泮宫未妨逺业校文老氏之藏室即被新除某猥假一麾过勤双牍寸抱苐増于摇曳尺缄聊附于囬翔
　　贺郑签判状元啓　　　　　　杨廷秀
　　幕府粹清不妨寻东湖西山之胜江城疎逺未应屈石渠天禄之英或谓其覊离而愁思夫岂縁中外而欣厌恭惟某官以海内寡二之学收天下苐一之科举首于大夫之中盖今日之董相诵言诸宦寺之辈乃登第之刘蕡奏篇一传纸价十倍何上意骤用而不可犹旧章相袭而或拘翩然斜飞来此外补民岂无瘼正恐非在位之敢陈公于是时力行其所言而孰御必能条白以次罢行上禆仁贤之主人下慰欢呼之父老六月之息鹏背未必其然十年而到凤池故应未晚某自知其拙世指其狂少也勃乎欲竟造古人之处今而老矣聊坐观半世之非周章折腰瑟缩掣肘宦情寂歴冷于枫落之江归梦纷纭空绕菊荒之径敢图贫病之末路焉依防映之余光
　　贺葛签判啓　　　　　　　　周元吉
　　伏审首充賔幕光賛守麾九里之润旁霑方依芘赖五朶之云下贲尤认谦冲属徒御之遽临顾缀縢之未具恭惟签判朝议神标凝峙仙韵粹清仲尼顔闵之传妙臻名理太史庄骚之作深逹典刑气节凛然声华籍甚持纲纪于上郡暂屈壮图聮歩武于中朝伫膺殊渥某浸邻衰境猥试冷曹直谅多闻既仰渊源之学中和乐职尚赓标凖之诗
　　贺李签判啓　　　　　　　　胡子才
　　伏审光被恩章宠迁郎秩曽未驰于柔牍乃先枉于荣缄厚意所隆感懐殊剧恭惟某官风徽端雅襟谊粹明早扬歴于宦游固耸倾于舆论郡条闗决尝歌敏赡之才賔幕参谋重屈优长之画即传显诏别陟要途惟清履之顺绥庶真祈之黙契
　　贺詹察判啓　　　　　　　　阙　名
　　屈从郎选来佐郡条慨吏役之繁兴似非所处想儒者之縁饰终自不同恭惟某官学穷渊源器有防检早防荣于昭代思腾茂于要津追讨平生已宜在金马石渠之地何其万里尚能为红莲緑水之游虽雅量固已安之要明论不为悮也某老且隐去贫为禄来虽客嘲扬子云之穷自期不解于鲁得栁下惠而友孰患无从愿勤跋渉之劳少慰徯瞻之意
　　贺石察判啓　　　　　　　　李西美
　　伏审选自铨曹于藩幕首賛二天之制先防十部之贻仰认谦冲俯怜迟钝伏惟察判朝议英姿迈俗清望映时嗣文献于故家追典刑于前辈声华籍甚气宇浩然大府之防才能暂烦小试本朝之进英隽即被新除某猥贰郡条幸私僚比愧未通于讯牍辱先枉于诲函惟心所期匪面焉既
　　贺余察推啓　　　　　　　　石敏若
　　伏审防检宸廷賛条藩幕青天云雾夙景仰于英资緑水芙蕖暂淹留于逸歩邦人胥庆僚友交欢恭惟察判朝议气节凛然声华籍甚渊源师友学己得于圣传波澜老成文更追于古作囬翔甚久恬养弥髙眷大府之务繁借元寮之才敏纷纶殊状孰逃照水之犀寥廓亨衢不碍冲霄之翼某猥充计掾获附隽游蔚乎相辉方仰翩翩之誉退然无用自怜碌碌之踪
　　贺杨察推啓　　　　　　　　虞元老
　　伏审宸廷锡命藩府賛条凡与见闻举増欣抃恭惟某官襟灵凝逺器度端方得岷峨之秀为最多飬江海之源而有本身昔居于韦布学已务于经纶果以谠言亲防睿擢今既同孙梦得用文词而取甲科终必如范景文耸风节以名天下自是朝廷之选宁容幕府之淹緑水红莲聊借途于乡社青天白日行振翼于云衢某比属还辕幸承倾盖衰迟何取猥见推同道之先缄翰逺贻更俯执下官之礼得见情文之厚岂非声气之求
　　贺潘知録啓　　　　　　　　郑伯厚
　　仰膺宸检来紏邦聮遂忝同僚甚谐公论伏惟某官端方器局练达材猷暂领防于郡曹行襟裾于省闼顾惟朽质获覩清标未遑尺牍之修先辱騈函之贶
　　贺冯司理啓　　　　　　　　熊子复
　　伏审天府简僚髙才作椽协賛专城之治允资折狱之良先声既传公望咸属恭惟司理学士才资闳逺气质靖深妙臻师友之渊源夙振文章之光艳自言挺出宜践要津岂谓晚成见推大器向已淹于征筦兹犹试于理曹虽屈壮图寔阶膴仕某猥縻郡禄获比官聮方徳庇之是依枉诲函之先逮铭感惟剧颂叹曷胜
　　贺陈司法啓　　　　　　　　郑子履
　　伏审显膺异数荣领决曹留心丹笔之文振迹青云之路见闻所逮欣抃惟均恭惟某官襟度坦夷器识宏逺秀毓珠星之间气家传玉几之遗芳刃恢恢而有余事多多之益办藩条小试试观详谳之功剡牍交飞行有荐扬之宠某栖迟薄宦偃蹇余生莫承蕴借之风久賛讲闻之日濯缨而起自慙栖枳之香敛板而趋幸际咏梅之逊其为欣幸莫既敷陈
　　贺邓司户啓　　　　　　　　陈阜卿
　　伏审拟自铨漕椽于濳府千里实繁于版籍庸有赞禆一时并萃于辈流卓为魁杰先声所至公论皆归恭惟司户学士奥学根经懿文贯道争锋文阵已髙掇于巍峩发轫仕途宜大施于霹雳此殆哲人之细事亦非俗吏之能为编郭丹之事于黄堂庶为永式荐窦章之名于东观即有新除某久矣仰髙兹焉借润顾未遑于驰牍廼先沐于飞函
　　县官【宰丞簿尉】
　　贺许宰啓　　　　　　　　　陈仲思
　　光膺芝捡荣抚花封凡借帡幪孰不抃蹈恭惟某官以太岳之后继箕山之髙堂堂乎天下节义之闲皎皎乎屏间月旦之目诗成白也无敌笔落潮乎通神父子聫荣无歆向异同之论弟兄接武有机云俊爽之才兹暂试于牛刀诚未展于骥足朝歌地隘器宁畏于蟠根彭泽春囬门遂青于植栁胆遽寒于猾吏气皆壮于良民政号神明手惊霹雳狗偷防窃望风而敛迹者何多雁集鳬趋开口而待哺者皆是阳春有脚氷鉴无私囬千室以熙熙昭羣心而凛凛谅未温席即膺召环某农圃遗民部封末士早受一经之训妄希三釡之荣抚长铗以兴歌对短槃而自励輙懐祢刺进拜膺门虽桃李不言非有成蹊之意而燕雀相贺寕忘栖厦之心
　　贺张宰啓　　　　　　　　张仲谟
　　严择刚辰已谐视事輙慿柔翰用展贺仪惟岂弟之素闻想吏民之増喜伏惟欢庆恭以某官天资浑厚人品髙明郡县多所践更名实加于上下承宣雷地剸裁姑试于牛刀腾踏云霄简注行膺于凤诏某窃叨郡属忝与宗盟披晤行轩既获摅于倾向欣承交印得暂假于依栖瞻颂惟深敷宣罔既
　　贺李宰啓　　　　　　　　　林岂尘
　　桑梓相邻未尝有一日之雅草木同味将共事三载之间嗟幸防之何多慰平生之所愿恭惟判县中大俨硕有立超迈不羣当从诸公衮衮台省之荣肯随俗吏区区州县之职以治蒲治郑治单父皆试其才而曰宰曰尹曰大夫岂轻所任矧畨禺号为剧邑于东南实倚名藩自皇祐以来籍凡三万户由肃政而后莅官者二十人星行已及于一周雷震不闻于百里吏懐狙狡而顽悍滋甚民杂蛮洞而驯治愈难必须借我公明断之能然后革累年积习之盖盘根可别利器在熟路宜驾轻车双鳬正羡于乔仙一鹗当随于祢荐某牵丝云始为吏徒劳幸君子之肯来与邑人而咸喜且仇览枳棘乌敢忘栖凤之称而子游弦歌当与闻割鸡之笑其为欣抃曷罄敷陈
　　贺袁宰啓　　　　　　　　　郭文纪
　　俯临雷地已听事于刚辰仰望云天爰诉懐于柔翰下车甫尔腾诵翕然伏惟欢庆恭惟某官蕴借天资渊源学海发防决科于桂籍授经传道于芹宫姑试临民制锦暂烦于牛刃行观报政颁纶伫下于凤函某下幕偹员崇闳托芘尝披承于芝宇謦欬获闻阻趋造于花城誉依徒切
　　贺林宰啓　　　　　　　　　綦叔厚
　　伏审防渥清朝承流钜邑山川増爽共迎鳬舄之临风俗还淳暂屈牛刀之试恭惟知县朝议规模宏逺蕴借醇深粹然家学之传籍甚士流之仰寸毫无敌一洗而凡马空政妙有神四顾而全牛解某猥充郡幕获比官僚都骑鼎来即遂披于乐雾双鱼宠及乃预拜于郇云尺缄聊附于囬翔寸抱第増于揺曵
　　贺孟宰啓　　　　　　　　　冯元通
　　雷地承宣济恩威于此日云天披覩慰想慕于平生吾道有光斯民何幸恭惟某官天资蕴借学术渊源才华以取科名儒雅以饰吏治委蛇仕路剸裁姑试于牛刀洋溢教声防擢行颁于凤检顾惟陋质曽际英标倥怱尘襟诚未修于尺牍并包徳量贶先辱于骈缄
　　贺程宰啓　　　　　　　　　郑伯厚
　　行台被命望邑承流岂弟有闻吏民胥庆恭惟某官学优制锦道裕鸣弦政未及于下车民已深于引领属兹式郡喜得贤僚未遑尺素之修先辱长缄之贶内惟腼愧仰认劳谦
　　贺戴丞啓　　　　　　　　　熊子复
　　伏以一行作吏縁饰皆儒雅之条再转为丞殿最必清真之誉何先贻于尺牍庸少叙于寸懐恭惟知丞正字仙韵邃清神标凝峙气浩然而飬之以直望俨然而即之也温虽六月之鹏早上于扶揺而百里之鸾尝栖于枳棘髙才暂屈姑临雁鹜之行大器当升定簉鸳鸿之侣拱而俟耳谁曰不然某猥以衰龄谬当剧邑雁书虽上许呈身集凤之堂代者何迟尚绊迹飞鳬之舍敢叹期之度但欣樾防之依予不负丞丞负予君诚自谓我匪求防防求我仆愿自资声虽成文言莫尽意
　　贺詹丞啓　　　　　　　　　朱子渊
　　伏审调官铨曹贰令剧邑才尚淹于渉笔良鬰众情贶先枉于飞缄仰钦厚意恭惟知丞朝议性质凝重心术防明炳然翰墨之华籍甚搢绅之望囬翔浸久蕴借弥优再转为丞虽雄图之少屈八命作牧谅华渥之方来某顷幸承顔兹辱贻翰贡小夫之牍少寓微诚依君子之僚尚资余芘
　　贺邓丞啓　　　　　　　　　虞智周
　　种潘县之花惭无妙手对崔庭之竹愿托浓隂矧先十部之临益重寸心之感恭惟某官行方以峻德粹而温景星凤皇众皆争覩浑金璞玉世莫能名文士尚论古人用儒以饰吏事先声所至岂惟清雁鹜之行精意濳通端可息风涛之害渉笔占位难淹于大手耸壑昻霄何碍于横飞不待突黔即膺泥紫某尸位碌碌慕义拳拳愿识面于荆州喜同寮于士防亶为际遇将事从容丞负予予负丞伫防搢绅之美子生孙孙生子永为仕契之荣
　　贺张主簿啓　　　　　　　　元子俊
　　一行作吏偹员方愧于哦松贰政得贤庇职获聫于栖枳车尘在望私分自荣台命宠光感深増惧恭惟某官学博以约徳粹而温翠竹碧梧外想威容之闲雅青天白日中函气质之清明盍摅经济之才姑领勾稽之职暂阅簿书之冗勉从防计之劳盖将托宿于蘧庐行且腾芳于枫陛谓百里岂大贤之路吾尝闻之彼十行皆细书之文子其然矣某叨尘末路滥吹负丞初考己书寸功无补徒有恧中之愧曽无善后之图同舟而无异心庶几共济防绩而借余烛更赖分光
　　贺沈尉啓　　　　　　　　　赵徳庄
　　伏审拟自铨曹掾于岩邑协佐鸣弦之化式资防棒之威先声既传公议允属恭惟仙尉学士根经种学贯道絺章中蕴气以浩然外腾声而籍甚盍积登于儒舘犹须试于尉曹吏隐吴门尚晦子真之徳盗奔晋国已收士防之功某猥服冷曹尝欵英防欣尚依于华防愧预枉于珍函
　　贺魏尉啓　　　　　　　　　张全真
　　山城摄事满懐三斗之尘函使将勤有宠双鱼之贶于徳固谦矣斯心其谓何恭惟某官韵宇储崧弥文倒峡刃游余地翩翩信公子之佳吏隐仙官鬰鬰岂此居之久伫膺奏最式大前修某伎止于斯老之将至云胡不喜得平生相识之人惠然肯来赖王事同寅之助所藏胸次未竟毫端
　　监官【监镇　监场监酒　监税】
　　贺李监镇啓　　　　　　　　陈师禹
　　伏审涓选刚辰典司清职动欢声于井陌囬爽气于西山恭惟知镇朝议仙韵冲深神机凝静藏之以待如白璧眀珠之珍叩之则鸣若黄钟大吕之韵粹然家学籍甚时名暂烦闗市之征壮图上屈行被庙堂之擢异渥方来进任中朝用光先正某猥居郡幕获比官聮昨预拜于郇云兹又披于乐雾甚慰仰髙之久良欣借润之多倍卑悰式殚危悃
　　贺李监埸啓　　　　　　　　程子光
　　祗膺纶涣分典货源进用所阶流闻抃蹈恭惟某官家传素业行蹈清规久参幕府之游积有公朝之誉维兹新命寔是中都使八政之允修用能富国则三军之素饱外足强邉选任匪轻褒嘉可待某风期自昔问讯未遑拜藻翰以甚荣抚懦衷而増愧
　　贺孔监埸啓　　　　　　　　史唐老
　　伏审光奉茂恩肃司清职才尚淹于筦库良郁众情贶先枉于缄縢仰钦厚意恭惟监场朝奉受才杰异造理精微大族本于中州华胄出于先圣粹然家学籍甚时名虽暂屈于壮图谅即膺于异擢某自怜碌碌殊愧翩翩依君子之僚尚资余芘贡小夫之牍少寓微诚
　　贺翁监酒啓　　　　　　　　张文饶
　　平生仰德常驰引领之情今日依人幸有盍簪之契承顔伊迩抚已増荣恭惟某官食徳庆门飞声仕路神助杯觥之句知蕴借之有余尔惟麴糵之才或设施之可卜暂萦心计即以最闻公家之利无不为曰既富矣贤能之举不待次行将见之某粗知读书不习为吏半生牢落技何取乎穿杨一第间闗仕偶沾于栖棘不图际防获有依承矧惟托宿之居宻迩移封之地簿书余暇敢忘请益之勤樽酒相从当奉论交之欵
　　贺游监税啓　　　　　　　　王子礼
　　瞻风滋久预懐倾盖之诚卜日鼎来行有盍簮之契其为厚幸寔倍常情恭惟某官徳蕴中和气全刚大涵飬庙堂之用淹囬闗市之征货财所积以如山商贾愿归于其市暂劳心计即以最闻胶鬲或起于鱼盐当从此始文子不轻于筦库必举所知某粗知读书不习为吏凡钱谷米盐之事未尝过而问焉今簿书期防之荣乃由此其选也尚虞狂斐或致旷瘝有以利吾国乎已卜其邻之富友其士之仁者幸分我烛之光
　　兵官【统制路分】
　　贺韩统制啓　　　　　　　　范东叔
　　钦奉诏书进褒师律直上邽之严近为中垒之光华恭惟某官才雄万夫身履百战禀山西之气膺阃寄于九重破歴下之军续家声于千古果扫妖氛之暴亟升勇爵之劳某久仰戎轺况依邻寳賛喜未遑于奉记懐诚首辱于縢牋徒积感铭敷宣曷既
　　贺曹路分啓　　　　　　　　　徐南仲
　　长剑倚空壮矣平生之志髙牙啓道欢言指日之迎未瞻燕颔之竒姿有宠鵞经之妙墨光生暮齿庇托余防恭惟某官千里折冲一身是胆矫矫戎轺之义英英武纬之雄賸驰铜柱之名暂屈金华之地蛟龙得云雨讵闻鬰鬰之居貂蝉出兠鍪拭目津津之喜某叨丞一障幸歴三时居闻骑气之来殊激懦衷之立顾横槊赋诗之逸可得而闻使磨铅防墨之流亦足以发





　　五百家播芳大全文粹巻二十四
　　钦定四库全书
　　五百家播芳大全文粹巻二十五
　　宋　魏齐贤
　　叶　棻同辑
　　贺啓
　　试中科目【馆职　贤良　状元及第　发举】
　　贺试中馆职啓　　　　　　欧阳永叔
　　被诏试文陞华儒馆伏以某官天麟异禀庙琏至珍学通今古之渊源言合质文之体要英躔髙歩羣俊夐以望风雄彀笼材妙选称为得士果膺帝意入耀书林给札挥毫耸如墙而骇目奏篇称善喧贵纸以传都惟秘府之育贤乃熙朝之盛美优游嵗课岂铅椠之是专选取国材实栋梁之此出蔚然茂业奚测逺涂方懐抃跃之私遽辱置邮之问仰衘隆眷徒切愧诚
　　贺试中贤良啓　　　　　　　杨大年
　　制科攸设崇重贤良仙殿肇开是司图史必得一时之俊彦始膺万乘之选抡恭惟某官兰茝腾芳珪璋挺质钟东南之秀气爰负美材歴州县之下僚久淹初命明诏适求于茂典名卿爰覩于荐抡召对紫庭祗膺清问挥毫洒落见武仲之不休对防称嗟升平津于第一翼日便颁于成命十洲式庆于荣登暂淹对月之曹岂测抟风之势
　　贺试中贤良啓　　　　　　　杨大年
　　贤良之选今古攸难汉道方隆尝闻下诏唐室之盛式覩悬科允属圣朝恢复前制恭惟某官文辞英发学术渊深西洛驰名早聮衡于二陆东堂较艺曽得隽于一枝旋膺聘于旂旌久淹翔于樽爼适大君之虚伫果近列以明扬祗谒紫庭恭膺清问胶西条对明三代之质文主父登延形一人之叹息俄被丝纶之命荣归翰墨之林公朝盖示于育材书府聊资于假道黙诵三箧虽同安世之补亡分判五花即见相如之视草方増喜颂猥沐华牋仰披藻缛之辞尤切琢磨之恳
　　贺试中贤良啓　　　　　　　阙　名
　　设科以求特起之才发防以访可行之论是为髙选果得异能恭惟某官志敏以强词严而赡迹前世之事而博极羣书议当今之宜而常引大体及亲承于圣问遂絶出于时髦方喜闻风遽防枉记仰惟谦抑之过第积感铭之深
　　贺试中贤良啓　　　　　　　张钦夫
　　发防大庭蜚英隽轨所论不苟公言允孚惟皇家设科本取多士之用而君子从政岂为一身之谋故官无尊卑而报国则均事无大小而行志则一方观逺业以慰舆情先辱愧于辞牋徒増深于感抱
　　贺试中贤良啓　　　　　　　朱廷瑞
　　膺诏造庭奏篇入第一时遴选多士荣观窃以唐汉设科盖以符非常之俊刘董论事亦足见有为之才国家累圣相承得一甚盛半为当世之公相或出同门之父兄自非学洞天人识贯古今发愤吐懑不惧撄鳞之危救溢扶衰深知调瑟之变则何以礼隆侧席望重搢绅抗足而脱尘埃矫首而登云汉恭惟某官明烛万里富兼九流不为章句之腐儒窃鄙簿书之俗吏以天下而自任为众人之不能谠论激扬压以万钧而弥壮多闻霶霈窘之一日以如流理物有药石之良及民如布帛之暖通逹国体疑素宦于朝动寤上心恨相见之晚较然明白畧已施行顾论説之有原将陶镕之在手某素惟寡学猥预持衡观水于澜讵穷渤澥按图求骏偶识骅骝惠然投我以夜光何有报君之玉案载懐谦抑益用閟藏得之若惊常欲置之懐袖永以为好犹将示诸子孙感服之私诵言罔既
　　贺秦相子状元及第啓　　　　汪彦章
　　伏审令嗣状元亲承圣问擢冠羣英朝廷欣贡举之得人天下庆公台之有子胪传一出舆颂交驰恭惟某官勲塞两仪泽流百世惟盛徳神明之克相故英才似续以方兴赫门闾之光辉新江山之气象三年而奉诏防固南宫进士之所同一举而首词科盖东阁郎君之未有擅塲屋敢言之气入衣冠盛事之图老成识面以争先童稚祝身而愿学虽廹于典故姑令王勃以居前然结此眷知行见鲁公之拜后某传闻榜帖属守麾符沧溟徒防于鹏抟大厦莫陪于燕贺暑风清淑机务优游愿求有粹之和益茂象贤之庆
　　贺状元及第啓　　　　　　　　汪彦章
　　兰省登贤鼎分三杰枫宸赐第独擅一防首跻纶綍之褒亟陟蓬瀛之峻朝廷着为盛事衣冠流为美谈伏惟某官器博以周才全而敏心传家学世代王言图万里之鹏抟甘十年之蠖屈髙文大册谓非公而谁宜为劲草孤标顾于我不容何病果趋明诏下应劳谦真一世英当万人敌有昔山林肮之气无时科举骫骳之风卓尔不羣褎然为首名未题于雁塔身已致于麟台力追前人每收旧物乃如无状尝佐攸司先覩大篇口诵手披之不厌精研奥旨心悦诚服而可知愧修谒之未遑辱贻音之骤及偹陈至契益服下风惟韩氏之少师曁吾家之大父一时相与四海共传逮至严君亦防特荐仆之恩地公实外门子防文章已増光于太史羊公事业将不愧于中郎静言浮议之有加深激悃悰而无已定交伊始啓事莫穷
　　贺状元及第啓　　　　　　　王瞻叔
　　胪传上第魁冠羣英下明诏于九天恩光桂籍收大名于一日光映儒林伏惟欢庆恭惟某官英气凌云宏材耸壑富以巾箱之学发为金石之辞卓尔异人时推于间出伟然大器不俟于晚成以妙龄秀发之资奉髙谊讲问之对诸老谁先于贾傅天子亲擢于平津喜黉舍之有人掩词塲之得隽惟他日公卿之路当由此而致君凡一时父母之心皆向风而祝子华涂始践逺业难量某久餍虀盐更窥珠玉知洋洋于流水偶賛文衡引皓皓于明堂实由圣鉴拥长牋而肯顾溢陋巷于生光
　　贺状元及第啓
　　唱第中宸冠名上甲虽事从故典推龙首以居先而恩出清衷并桂林而擢秀伏惟庆慰恭惟某官文知体要学有渊源望久重于乡闾声特髙于塲屋屡泣荆山之璞知者其谁独入丰狱之光终然莫掩擅世学以独歩沾皇泽以兼收有孤黄巻之心耻试红尘之吏再鼔作气一鸣惊人冕旒凝乙夜之观轩陛首春雷之震以贤良三防而为举首遂继家风起徒歩数年而取封侯更防晚节某倾因乏使忝预攸司设网于河偶值灵龟之入窥斑以管讵穷文豹之竒方喜得于真才忽过防于盛礼
　　贺第二人及第啓　　　　　　吴叔玉
　　赐第宸廷聮名鼎甲传玉音而申谕蔼桂籍以生光恭惟某官经史淹该文辞赡蔚卓尔功名之志见于议论之英以资为郎欲献相如之赋随计诣阙果防汉武之知殊科收摘颔之功絶技有中眉之恨髙名始唱实居季孟之间故事攸拘遂处王杨之后昭声华于白日开涂辙于青云某顷预攸司获观大对防象犀之寳本自因人标龙虎之称徒欣得士方传盛事赐贶长牋仰谦徳之光亨増鄙悰之感激
　　贺秦相孙及第啓　　　　　　陈阜卿
　　省元较艺南宫首出誉髦之选陞华内阁特新次对之班逮广汉之防名登甲科而赐第朝绅聚叹再观胪句之传宗壸发祥交映本支之盛驩腾遐迩事冠古今恭惟某官当代元勲生民先觉优入圣域非尧舜之道不敢陈化成人文虽管晏之功可复许黼黻皇猷之丽栋梁王室之安西被东渐治巍巍而日起前英后哲福衮衮以川増府聮槐棘之荣庭萃芝兰之秀惟时洪冑诞毓巨儒闲徳艺于晨昏奉义方于左右俯从布韦之士独歩翰墨之塲动喜色于三台标髙名于千佛盖孟子近孔子之世况亲见而闻知而僖公实周公之孙宜炽昌之俾尔矢意永延于相业舆情倾属于师瞻某久托大钧逖闻盛事上圣主得贤之颂虽愧轶材歌君子有谷之诗徒懐胥乐
　　贺秦待制及第啓　　　　　　　阙　名
　　南省擅塲广廷赐第延登次对通内朝侍从之班典领真祠兼史舘刊修之职増公府之盛事耸儒林之美观播之迩遐孰不欣抃恭惟某官清标秀发钜徳早成文章颛华国之才共推大手经术禀趋庭之教自有异闻一从俊造之班再掇巍峩之选洎承圣问仍擢甲科魁星连台曜之晖防服映恩袍之色遂席明纶之宠亟跻禁槖之荣奉香火于琳宫不违娱侍防图书于石室允借编摩式彰眷注之深并集便蕃之渥周公为师而召公为保既左提右挈而仰成顔氏之子而孔氏之孙果后哲前英之继起某滥将使节久托恩门袭紫传龟窃賛相延之庆抽毫进读敢伸賔客之诚
　　贺秦少保男及第啓　　　　　　陈阜卿
　　省元擅塲南省次对西清胪传肃唱于大庭风采复髙于前列一人増体貌之重四方倾星斗之诚武偃文修当昭代世臣之盛隂徳阳报喜庆门有子之贤凡在听闻举深欢抃恭惟某官徳充宇宙功賛陶甄中外倚太平之基父子着大儒之效弥纶治绩有古王佐之才模范士情曰予天民之觉神相百祥之积嗣生一代之英淡墨书名魁星助台堦之象紫荷入侍云衢近天汉之章旋跻甲第之华光贲上游之选益隆誉处进拜宠荣教子义方得师承渊源之自有祖风烈永功名福禄之传某迹托化钧身拘官次诵衣冠之盛事賛恩闳衮衮之祥阻賔客之后尘罄贺悃区区之蕴
　　贺人子及第啓　　　　　　　陈阜卿
　　庆发庭兰荣攀月桂奏名墨榜欣巍压于羣英防第枫宸竚首题于千佛喧腾士论喜溢亲闱恭惟某官学海梯航儒宫柱石崇言闳议鬰为天下之宗师直道公心肃振台纲之风宪久慰士林之望载瞻砌玉之芳想九龄与于文耻一经穷于皓首谈论久闻于歆向才华兼擅于卿云宜慙俗子之籯金况在故乡而衣锦有是父有是子价重搢绅无以立无以言训闻诗礼宜地芥之俯拾防云路之轩昻行观至徳之荣同居禁筦更听成之贵继踵台司某顷佐邑于鄞川获抠衣于绛帐进而加诸膝虽子弟无以加焉退则铭于心若天地不能忘也侧闻舞鱼之腾踏谩驰贺燕之驩呼愿展寸心輙先尺牍永言僭凂弥切凌兢
　　贺人及第啓　　　　　　　　李守真
　　奏艺明廷防名上第喧前驺于广路观者肩摩落余藁于四方传之纸贵望髙时俊光动儒林乃太平飬士之功亦诸生稽古之力恭惟某官天姿峻澈学术粹深璧水升堂七年并席金銮通籍一鸣惊人盖志大而气豪故实修而名至落落髙骞于日下铮铮独韵于彀中御史直声固遗风之自许平津相业不数载而可期某夙仰英游阻闻绪论方欲效李邕之识面慕卢仝之卜交奉诏殿庐幸观落笔曵裾公府复枉过门惠然投我以夜光何有报君之玉案载懐深厚但极感藏通衢在望絶足方遒阳春白雪之音一时寡和金马玉堂之歩指日可期某猥预盛时喜闻荣防虽仰洛中之价未亲麈尾之谈
　　贺人及第啓　　　　　　　　林岂尘
　　两家各生子惟城南能劝其读书一门三秀才故天下皆歆其髙第以古而视于今则荣恭惟某官学有新才文得真诀以胸中之气独尚而耿耿而纸上之语不为乎区区词塲敢对于别头笔阵肯输于先手沙州独鸟须尝占鳌首之题桂林一枝今乃下龙须之拜虽黎岭之姓名偶似亦莆阳之气象所钟士夫交口以剧谈童稚祝身而愿得一第慁子幸已见少年之文累月笞儿将不量老翁之分如其喜跃异乎寻常兹又得珠玑之投焉敢无琼玖之报
　　贺人及第啓　　　　　　　　张钦夫
　　承恩天陛拜庆亲庭闾里为荣士友増慰惟防名委质当思忠义之勉图而学道爱人岂其利禄之是慕愿扩昔贤之志永为乡国之光
　　贺人及第啓　　　　　　　　阙　名
　　子可与娱旧窃慕衙推之请身为劝驾幸许从计吏之行旋闻氊榜之姓名益重鳄溪之人物恭惟某官文多竒气学有古心独婆娑乎海水之南岂栖迟乎衡门之下鲸波一钓手引六鼇雁塔初登名标千佛惟五岭之外无而仅有故一国之中望以为荣造士论官本司马司徒之职笞儿嫁女亦老翁老妇之情某喜不自胜贺非敢后偶未作咫尺之问遽先辱左右之书三年惊人知毋负贤能之举一第慁子愿勉登仕宦之途
　　贺王司理发举啓　　　　　　张子正
　　伏审文闱较艺贡籍登名式符连茹之公言不独朋簪之私喜恭惟司理先軰辞髙黄巻学富青箱家传鹤氅之风流代出乌衣之人物声腾珠树誉报瑶林宜从世阅以拾青不待文塲而脱白尚趋科选俯猎俊髦是诚强学而力行非谓因人而成事曲敦雅好逺逮好音载嘉履尚之勤弥挹谦光之着诗书礼乐岂诵説之空文忠孝功名冀发施于实効但深依咏曷罄敷宣
　　贺人发漕司啓　　　　　　　蒋元辉
　　厌乡党之考艺不足发名就计庭而决科俱云得士凡为知识同助欢愉恭惟某人为蜀显家出周惇史非逃于杨而入于墨愿常守于师成岂愚于虞而智于秦盖始逹于赏鉴勉登髙第以副愿言
　　贺人发漕司举啓　　　　　　宋嗣宗
　　蔚以词华褎为举首英名居八郡之最儒术耀一时之光声气所同欢愉惟一伏惟某人家传师友冑出公侯复元古而贵清真防羣才之有作抱遗经而防终始得五传之未传宜收稽古之功亟取騐今之効果由造选起以文鸣骛骥足以先登连雁行而直上一战决胜已观霸主之凯旋二隽俱来当见洛阳之耸动某猥縁奉檄获遂旁观与盛事以知荣修庆缄而无所好音俯逮弱质増华不意余光及此衡茅之下尚期后幸游公兄弟之间感激云深书言莫尽
　　贺人发举啓　　　　　　　　宋仲渊
　　较艺专塲第名入等持衡藻鉴虽分诸路之权入的英雄实尽一时之选伏惟某人儒林挺秀国器应时奥学深造于渊源掞藻实兼于丽则掩徐谢之誉岂惟锦綉之帷聮愈观之名是称龙虎之榜顾兹流寓获预荣观特迂髙盖之临兼贲华牋之辱诵髙文于广坐已蜚日下之英声冠大对于严宸更防泉南之盛事
　　贺人发举啓　　　　　　　　魏仲光
　　伏审明诏烝髦适逢千载真贤入彀列在三人里闾争望于余光韦布佥腾于公议侧闻盛举倍激欢悰恭惟贡士三辈柱史孤标锦嚢妙句家传人物尚余倒屣之声名世袭风流犹想脱靴之意气聊俛从于塲屋定俯拾于科名廼防车盖之亲临先辱縢缄之见及神仙特秀曽非云路之遥台宿连辉弥觉星阶之近但深佩服曷究悃私
　　贺人发举啓　　　　　　　　张钦夫
　　起从里选遂预计偕顾兹劝驾之初是乃防名之渐惟国之取士岂将富贵其身而士之逢时盍厉忠嘉之节行观大对用卜逺图愿希董子之奏篇更加剀切毋若公孙之曲学徒取讥羞輙因报贶之词少致赠言之义敷陈罔既悚惕増深
　　贺人发举啓　　　　　　　　晁子西
　　预乡大夫而荐贤此云公选为郡刺史而劝驾实有光荣特枉来牋敢忘至意恭惟某人才兼俊造学富渊源逺自先儒不减西河之化善为髙论犹有东坡之风及试于广福之庭殆多于矍相之圃鞠躬以入拭目可观嗟我士无哗不闵有司而不累公上诸大夫皆曰以补文学而以为郎中盖考行以宜然故歴年而未有岂其老守防此休声当更懋于逺图遂先登以髙第
　　贺人发举啓　　　　　　　　郑元显
　　秋闱献赋预唐家流寓之科天府登名亚周室賔兴之选斯名一着吾道有光伏以秘校省元学有本原性无尘滓想见笔耕于平日用能脱颖于妙年姑试长才以当大敌防齿擢角而仕位仅有存焉志目中眉其去的盖几希矣爰乘鋭气遂啓前行谅所向易于摧枯顾其成有如拾芥峥嵘桂籍收事业于青春荣耀萱堂副义方之素志伫观腾踏式慰有朋
　　贺人发举啓　　　　　　　　林岂尘
　　程度既中无患有司之不公简择甚精已见羣儒之相贺盖十室之必有忠信故三年而賔兴贤能岂徒为槐花举子之忙当黙应栁汁神君之梦一第慁子谁云浪者之亦为官累月笞儿将见老翁之不量分
　　贺人发举啓　　　　　　　　林岂尘
　　三年取士选试官得鸿生一鸣惊人兴吾宗必有子想其含英咀华而自得其趣故其操觚濡墨而尽写所长虽儒林枝叶之相传亦泮水渊源之所自莆阳有识姓亦在徐郑之间黎岭题诗名当继藻蕴之后
　　贺人发举啓　　　　　　　　李舜臣
　　伏审妙膺里选荣中贤科于乡有光在道増贵伏惟庆慰国家复古于三代之后造士以六经之纯号令仅及于期年学校必兴于四海宜得成才之彦用彰乐育之能果有誉髦来入英彀伏以某人行纯而懿学博以文笔阵扫乎千军书帙破乎万巻玉韫于椟久懐善价之求鸢飞至天果预作新之庆某缪縁随牒叨此偹员心迷吏牍之烦望絶儒林之盛岂图推致尚辱顾存赐书以先为礼甚宠渐离技痒窃自负于知音李广数竒敢复论于故将苐荷谦冲之防不忘感慰之懐
　　贺正
　　贺秦太师正啓　　　　　　　李舜臣
　　铜仪肇序道已泰于三阳玉歴明时祥必开于五始仁贤所履戬谷攸同恭惟太师一徳享天孤忠许国跻斯民于仁夀之域措当世于泰和之期盛徳大业而上际下蟠伟绩丰功而辉今腾古乾坤整顿已臻晏粲之休宗社监观应享厐淳之庆当两仪之交泰宜百禄之是遒某自顾钝顽久居坱圠欣逢谷旦尚小垒之是拘阻奉椒觞望崇墀而莫及其为欣抃实倍等伦
　　贺文太师正啓　　　　　　　　程子山
　　伏以天序更端人正啓旦实四方之资始庆万寳之咸亨恭惟某官道冒羣伦徳隆间世服华夷之重望着社稷之茂勲坐隆师席之仪刑益重圣朝之羽翼为国硕艾四方犹耸于具瞻亨时休嘉百福同资于康夀某属临献嵗阻跪庆觞仰企崇墉益驰勤颂
　　贺太师正啓　　　　　　　　　汪彦章
　　四序更端三元啓旦纪天时之资始庆物类之向荣伏惟某官道冒羣工徳隆四海服华夷之重望着社稷之茂勲俨居师席之崇増重圣朝之本为国硕艾四方咸赖于熙安亨时休嘉百福宜资于康寿某属临献岁奉阻夀觞企仰门闳益驰颂咏
　　贺丞相正啓　　　　　　　　　毛伯頴
　　王正次春顺孟陬而谨始代天理物颁象魏以布和宜有百祥永绥一徳恭惟某官寅亮天地镇抚国家经体賛元黙运燮调之化行庆施惠荐更开泰之辰顺受春祺永扶斗极某偹员师帅逺托钧陶春日载阳虽抱衰迟之感农祥是正敢忘劝课之勤
　　贺丞相正啓　　　　　　　　张守真
　　伏以尧厯开端夏正啓旦肇天阳之来复庆人道以更新伏以某官海岳纯灵华夷重望勲业久书于竹帛谋谟动应于典刑从容黄阁之经纶宻勿清衷之简注羽仪元化久施兼善之功领袖上台式副具瞻之美方三朝之顺履宜百福之骈臻某叨领藩符阻前槐舍永言祈颂曷罄敷陈
　　贺左右仆射正啓　　　　　　汪彦通
　　伏以厯授人时谨新阳之用事史观天象审正歳之开端伏惟某官全徳自天禔身许国眷注久隆于旒扆勲劳夙着于鼎彛经纶三事之司表式百寮之右调成元化已施济物之仁顺履嘉辰益集自天之祐某猥司宫钥阻造台闳徒驰咏颂之诚莫罄编摩之福
　　贺参政正啓　　　　　　　　宋大用
　　凤厯更华龙躔易次实四序履端之始当三阳兆进之初恭惟参政相公正直禔身忠嘉许国遇中兴之盛旦茂夹辅之元勲聚精防神当两仪之交泰鼎新革故宜百禄之是遒
　　贺两府正啓　　　　　　　　朱子山
　　三阳大亨一嵗更始此天地交泰之际乃精神防聚之时宜有吉祥来荐君子恭惟某官翊亮三世仪刑百工适当龙跃之初屹有栋隆之任天其或者将俯属于治平神实听之方共扶于业履况三微之在序惟百禄之是膺立我烝民繄股肱之是赖锡公纯嘏与邦社以同休
　　贺侍从正啓　　　　　　　　宋仲山
　　天道履端月旅娵訾之次人正布治令颁象魏之和惟辅弼之正臣受福祥于上日恭惟某官体贤人之久大运君子之中庸同寅协恭久着訏谟之效行庆施惠荐更开泰之辰宜茂对于春祺遂翊登于大业某偹员遐壌逺托鸿钧春日载阳慨侵寻于年事农祥是正苐劝课于民功
　　贺宫使少保正啓　　　　　　吴子文
　　帝出乎震太蔟交律气之和星囬于天营室直寅涂之次物所自始人其施生恭惟宫使少保大观文柱石朝家箕裘相业志蕴经纶之素烈跻寅亮之崇英声茂实而腾古辉今粹学髙文而光前絶后明良相遇精神聚防于一堂宗社垂休福禄永隆于四宇式当两仪之交泰茂膺百顺之来宜
　　贺宫使丞相正啓　　　　　　汪彦章
　　史观天象审正嵗之开端厯授人时谨新阳之用事恭惟某官大忠许国全徳自天耸多士之仪刑隆四朝之羽翼文持化轴浸惠泽于黎元累冠公台着勲庸于宗社引年归政飬福在躬适临元吉之辰益享休嘉之庆某属分郡绂阻跪夀觞其在瞻依岂胜祷颂
　　贺帅相端明正啓　　　　　　程子山
　　运囬一气卦画三阳方天地之泰通契君臣之感防恭惟某官蓍龟先觉柱石元勲早賛化于西枢暂偃藩于东面道乘时长福以类来竚衮黼之褒即正钧衡之位某限拘官守阻造賔闳
　　贺留守丞相正啓　　　　　　黄大年
　　天道履端月旅娵訾之次人正布治法垂象魏之和宜辅世之正臣享格天之盛福恭惟某官道光伊吕学贯孔周成谟夙着于庙堂均逸暂留于藩翰兼资文武蔚为百辟之表仪身系安危共仰一朝之耆硕属此履新之节适当促觐之期崇论宏言蕴忠诚而入告隆名异数与刚徳以偕升某托迹鸿钧偹员逺服春祺湛湛喜闻衮绣之来归舆诵每每但见壶觞之相庆其为瞻颂曷罄敷陈
　　贺帅相大资正啓　　　　　　游如山
　　伏以周官布政顺两仪交泰之时鲁史书元肇万物发生之化伏惟某官早隆耆望克迈壮猷秉斯道以觉民罄至诚而许国谋谟近弼天子每器其能宻勿中枢朝廷孰出其右久安外镇固鬰具瞻兹茂对于昌辰宜倍膺于繁祉某阻伸庆寿第切驰诚其在咏瞻岂胜云喻
　　贺留守大资正啓　　　　　　陈君举
　　伏以玉琯发春苍灵乘序经书元统系万事以开端易着泰爻肇三阳而首化伏惟某官才兼文武徳偹忠嘉以学术冠映士林以谋谟夹辅王室睿衷眷倚固有异于列藩硕福繁昌宜亟膺于召节履是嵗初之吉偹迎神贶之休某阻奉夀觞第深瞻颂
　　贺帅相大资正啓　　　　　　毛伯頴
　　伏以五始谨元适啓履端之三朝首祚肇开有徳之朝伏惟某官廊庙宏才国家重器机沉物表道觉民先夙参右府之严屡摠价藩之寄固宜令序茂拥繁休某限领守符阻前庆礼其为瞻颂曷罄敷陈
　　贺帅相大资正啓　　　　　　曽仲通
　　伏以四序首端三元啓旦纪天时之资始庆物类之向荣伏以某官徳履在躬忠诚许国久更侍从之要遂摠权衡之司歴守剧藩悉登美政惟宸衷眷倚之旧矧士论系瞻之勤伫促锋车入陪柄任履兹元序宜集繁禧某阻庆夀觞驰诚賔庑








　　五百家播芳大全文粹巻二十五
　　钦定四库全书
　　五百家播芳大全文粹巻二十六
　　宋　魏齐贤
　　叶　棻同辑
　　贺啓
　　贺正
　　贺定帅寳文正啓　　　　　　张钦夫
　　伏以鲁史书元谨天地化生之始羲文画泰贵圣贤道长之初伏惟某官才茂天资学探经奥遇防光华之旦徊翔侍从之班兹暂委于兵藩宜亟膺于召节履是元正之吉茂迎神贶之多某阻奉庆觞第深驰咏
　　贺太守龙图正啓　　　　　　阙　名
　　伏以日舍星虚律囬太簇汉举三朝之庆鲁开五始之祥恭惟某官智识敏强器能寛裕出值文明之防显升侍从之班兹暂委于价藩宜亟膺于召节履兹元序倍拥纯禧某阻致庆于夀觞第驰诚于賔庑其为颂咏罔喻勤惓
　　贺太守待制正啓　　　　　　程子山
　　伏审尧厯闿端夏正谨始适三阳之并进宜百福之丛来伏惟某官忠结主知德谐人望摠百城之师律深借沉谋职列圣之奎文久聮法从履是元正之序顺迎神贶之休某拜晤未期咏瞻无斁勉祈珍防宻副眷懐
　　贺都督正啓　　　　　　　　张德美
　　麟经谨始大一统于天王凤厯推元谨三微于君徳方仁主行庆而施惠且王师振旅而防勲咸与维新罔不率俾恭惟某官量广沧海徳尊泰山仁及海隅徳髙天下威足以振詟絶域功足以建立中兴当正月之始和有东风之入律取泰于否已克相天地之宜申命行师将尽复文武之土乘三阳之方长扈八骏以言还防书塞于置邮欢声洋于奏凯洛阳宫殿觉寒尽而春生故国山河豁天开而地辟某虽望云而有路欲驾马以无车纎草何功尚想旧年之雨露昆虫微命亦思起蛰之之雷霆
　　贺摠领正啓　　　　　　　　毛伯頴
　　正月之吉始和两仪交泰人道所贵曰福百顺同升恭惟某官廸徳纯诚凝姿温厚伟量吞乎云泽和气蔼于阳春卿月呈祥夙被九重之眷倚使星临次允为六路之光华履兹令辰倍拥殊祉某阻趋庆夀苐切驰情輙布缄縢益増欢于贺厦行观纶綍当进擢于秉钧祝颂之私敷陈罔既
　　贺帅司正啓　　　　　　　　王叔子
　　伏以璿玑正始嗣更一嵗之端玉烛推移簇逹三阳之统伏惟某官谋猷闳逺器识渊深直道致身为士林之表式精忠许国拱庙祏之晏宁剧易一于诚忱出处安于义分况兹吉旦宜集善祥某阻致庆于夀觞第驰情于賔庑其为祷颂罔既敷陈
　　贺帅司正啓　　　　　　　　杨祐甫
　　伏以孟陬起嵗上日标年属庥运之布新宜佳辰之荐祉恭惟某官才兼文武徳备忠嘉学术冠映士林谟谋辅相王室睿懐倚任固有异于陪京硕福繁昌宜亟还于元弼顺履元正之吉宻迎神贶之休某属守藩条阻献寿斚永言祈颂曷罄喻言
　　贺漕使正啓　　　　　　　　宋祈公
　　杓建孟陬交三阳而为泰灰飞太簇滋一气以囬春恭惟某官明允笃诚博大静重钟西南之秀气歴中外之要津挽粟江湖善最已髙于诸路垂绅廊庙迅除伫听于崇朝履兹令辰倍拥殊祉某阻趋荐夀第切驰情輙布缄縢益増欢于贺厦行观纶綍当近擢于秉钧祝颂之私敷陈罔既
　　贺漕使正啓　　　　　　　　李吉甫
　　窃以天统开端王正谨始称夀觞于柏叶赓庆福于椒花恭惟某官徳粹而刚识明以恕奥学蔼腾于佥论骏功简在于渊衷未还扈从之华班尚屈输将之重寄方三阳之朋进宜百禄之具膺某防托恩庥间遥賔庑旅进莫投于刺谒驿驰敢挚于书縢
　　贺宪使正啓　　　　　　　　吴有光
　　簇律飞灰交三阳而为泰寅杓连位肇一气以囬春恭惟某官学富儒宗才全王佐鲠亮素髙于台阁忠嘉自结于冕旒摠按邦刑允重平反之寄暂兼帅阃更资屏翰之方履兹令辰倍拥殊祉某阻趋荐夀第切驰情
　　贺监司正啓　　　　　　　　周子充
　　经书五始厯谨三朝物与嵗以更新人自天而锡祉伏惟某官望隆镇俗徳厚禔躬着微誉于熙朝倚剧权于要路廸乃心之勤勚底所部之澄清伫懋劳庸入跻膴仕属兹元吉宜亨休嘉某莫阶布颂之诚苐切向风之想
　　贺监司正啓　　　　　　　　王晦叔
　　天地既交在时为泰君子寖长与物偕通恭惟某官绰着吏能雅为国器顺履吉亨之防茂迎福禄之来伫被褒陞径居华要莫遑称夀但极驰诚祝颂之深喻言奚既
　　贺太守正啓　　　　　　　　宋文渊
　　祥开玉厯谨五始于春王肇序铜仪遵三阳于夏正履端伊始介福尤多恭惟某官道与时隆徳随日进暂尔藩宣之借重行将廊庙以登庸贤业对时神明荐祉某尚拘小垒莫造崇墀被和气于江干欣逢谷旦瞻贺尘于表着阻奉椒觞
　　贺太守正啓　　　　　　　　王介甫
　　献嵗发春自天降祉方竦瞻于任所阻交致于夀觞伏以某官徳履端方才猷敏妙久镇临于邉剧已茂着于劳能谅因正始之辰倍享宜新之祐某首承荣翰苐切感悰方履濡寒冀加珍防
　　贺太守正啓　　　　　　　　李仲信
　　伏以五始书元鲁史重王春之首六爻交泰羲经贵乾道之亨恭惟某官材茂天资学探道蕴值此勲华之盛旦久更西北之要权暂専委于价藩宜亟膺于召节履是元正之序倍迎神贶之休某阻奉庆仪第深驰想
　　贺太守正啓　　　　　　　　孙正之
　　鲁史书元基于阳化羲爻画泰庆于大来伏以某官简在上心望隆时栋蕴臯防之贤业富丙魏之周才协賛机衡樽爼胜折冲之算从容外守士民驰仰徳之诚聊倚任于帅藩即迅膺于召节履兹昌序茂拥繁禧某阻致庆于夀觞苐驰诚于賔庑
　　贺太守正啓　　　　　　　　阙　名
　　夏正肇建当三阳升进之初邹律推元实四序履端之始春已囬于万室庆遂浃于舆心恭惟某官直道事君深忠许国姑屈专城之任行膺大柄之权适防佳辰宜膺殊祉赐环天陛式遄其归正位从班指日而俟某属拘外邑阻造台堦称觞莫遂于鳬趋贡牍敢申于燕贺微官下士方依东壁之光冷灰枯杨更借熙春之暖
　　贺太守正啓　　　　　　　　陈阜卿
　　一气囬春三阳交泰蠢然品物俱有向荣之心卓尔仁贤岂无为善之福恭惟某官温恭毓性谦毖持身暂镇抚于雄藩未究施于逺业茂迎谷旦即奉召除某乘障非才善邻是赖阻奉一觞之夀輙修尺牍之书颂咏于中敷宣罔既
　　贺太守正啓　　　　　　　　李守真
　　人元开统鸡旦更端寅乍建于斗杓律初囬于太簇恭惟某官受天间气为世伟人早膺睿主之知专任侯藩之政想茂膺于正旦宜倍拥于殊休某幸托恩闳俯依台庇属拘贱职阻奉夀觞輙罄卑诚聊伸庆牍
　　贺太守正啓　　　　　　　　阙　名
　　一气更端三元集庆玉厯着颁时之纪木铎施布始之音当品彚之向荣宜仁贤之介祉恭惟某官髙明硕徳经济宏材惠洽春风布熙朝之盛意教渐时雨下膏泽于庶民茂对昌辰倍迎戬谷某守官岩邑阻庆台阶躬莫遂于鳬趋诚已深于燕贺卑飞短翼幸栖息于乔林寒谷枯荄赖吹嘘于暖律
　　贺太守正啓　　　　　　　　阙　名
　　桃符逐厉俄惊一嵗之除椒颂荐馨共庆三朝之防恭惟某官佐王之学当陪国论承流之寄尚布藩条寅奉夏时肆颁尧朔进牛鞭而占嵗慿熊轼以班春咸欣欣闻鼔乐之音举熙熙有登台之乐东阁之梅纪瑞已开故嵗之花南国之棠交隂留颂他年之庆
　　贺太守正啓　　　　　　　　阙　名
　　夏时御正周厯更端首三统以承干交两仪而画泰恭惟某官价藩均秩秘殿防书歴事三朝亲逢一旦日月十二防已符营室之占春秋八千年宜介大椿之夀方修庆牍遽坠嘉音虽涸辙垂枯久徯卧龙之起而孤根欲朽空观万木之春
　　贺太守正啓　　　　　　　　阙　名
　　五胜代兴既周必复一元更始以故为新贤徳所临春祺攸介恭惟某官硕大光明之杰循良慈惠之师二千石班春占土牛而得嵗五百年住世摩铜狄以兴嗟履运中兴逢辰交泰一城喜色欣欣上旄羽之尘四野春声籍籍满袴之咏其为瞻颂难尽名言
　　贺太守正啓　　　　　　　　阙　名
　　鲁经书五始之元汉仪纪三朝之防繄万寳化生之日兆羣贤彚进之祥恭惟某官哲谋肃乂之才正直靖共之徳亲逢圣旦方兴见晚之嗟顺履王春宜介朋来之祉某自怜老去实耸遐瞻千指防休窃芘棠隂之舍一觞献夀莫持椒颂之盘
　　贺太守正啓　　　　　　　　阙　名
　　太史书元上经揲泰三朝谨始万寳趋新恭惟某官鲁国真儒汉京循吏特达李将军之勇一诺可重于百金妙絶张公子之诗千首固轻于万戸盖声气相求于一道故深沉靡间于殊途迨兹嵗序之更独见人求之旧赋椒盘之颂莫瞻列炬之光分棠舍之隂亦预班春之泽
　　贺太守正啓　　　　　　　　阙　名
　　门垂苇索盘颂椒花星囬斗野之杓春入练江之色恭惟某官才髙帝冑名著吏师与庶民共楚台之风得贤者乐齐宫之雪道载土牛之出遥知卿月之临门阗枥马之喧室想徳星之聚方纳复新之庆尤深懐旧之私黄绢占词白衣载酒渇心不展莫预西园飞盖之游食指可占讵有北海空尊之叹其为欣颂莫究敷宣
　　贺太守正啓　　　　　　　　林岂尘
　　龙躔布朔正一元于七十二之初凤厯授时谨五始于三百六旬之首惟贤人之顺履符泰道之吉亨恭惟某官道直以方气温而厉播千里循良之政宣九重寛大之条薰然和气以袭人暖若新阳之焕物五百年间世行应君明臣良之期二千石班春宜介小往大来之吉羣情胥庆万福攸同某奔走下僚栖迟大庇椒觞荐夀慙庆谒之未遑寒谷囬春正吹嘘之有待
　　贺太守正啓　　　　　　　　阙　名
　　四序宻移物无终否三微浸大福有朋来恭惟某官躬诚明之姿抚休嘉之运九歌申劝每懐天保报上之心众正彚兴共享既醉太平之福逢辰兹始称夀宜先自怜幽屏之余莫预骏奔之数独无髙论进输防薤之忠尚有寸诚堪赋颂椒之什其为欣愿难尽名言
　　贺太守正啓　　　　　　　阙　名
　　铜浑观象嵗籥代终玉烛宣和春元兹始恭惟某官躬行古道亲值圣时方上圣解弦更化之初应君子连茹彚征之吉逢辰有俶锡羡惟休黛耜省耕盍致九推之助脂车入觐更防三接之荣
　　贺太守正啓　　　　　　　　阙　名
　　苇桃在户禳磔以饯余寒椒柏称觞燔烈以兴嗣嵗在时为泰与物咸新恭惟某官道为儒宗望出民表暂假蕃宣之寄尚淹廊庙之材方迎道长之期宜享彚征之福伫参大用俯慰具曕
　　贺通判正啓　　　　　　　　阙　名
　　一嵗肇新气囬仁而温厚三阳上长卦交泰而吉亨时适庆于王春福益隆于君子恭惟某官徳推世表道觉民先宜归持槖之班暂屈题舆之任侯邦千里既协力以蕃宣宸诰十行将防恩而陟擢当元正之届序宜繁祉之骈臻某幸属部封限居官守弗获趋参于台屏莫縁捧献于夀觞祝颂之深书言曷既
　　贺通判正啓　　　　　　　阙　名
　　斗转艮维载颁于尧厯律囬人统肇建于夏正更品彚以发生协羣情而胥庆恭惟某官望推人杰政实吏师早奋志于周行旋跻荣于别驾暂屈康时之防来临佐郡之蕃履正奉公千里播题舆之誉爱民利物一方歌展骥之才只恐转瞬之间别有非常之诏初春在百禄是遒如某者碌碌寒生区区末吏奔驰莫遂阻称椒柏之觞咏颂惟勤仰祝松椿之夀
　　贺通判正啓　　　　　　　　阙　名
　　日纪孟陬律占太簇一气协乾元之始三阳同泰道之亨恭惟某官为时伟人受天间气名邦贰政暂分千里之权急节颁恩即迓九重之召当履端之谨始宜福寿之骈臻某获侧下僚仰依大庇顾官箴之有守莫遂称觞惟竿牍之是修第深驰庆
　　贺通判正啓　　　　　　　　戴　翼
　　厯日颁元忻际三阳之泰屏星増重懋膺百福之升式对昌辰恪陈善颂恭惟某官炳炳文章之凤振振仁厚之麟闻望颙昻胸襟冲粹共仰泰山北斗平分霁月光风属凤纪之更新宜龙光之鼎至歌腾康海想骥足之难淹诏下自天伫鹏程之直上某幸依厦屋倐转春规无阶修敬于夀觞谨用披诚于庆牍春生别驾薫陶分属邑之辉日奉瓣香耆艾颂閟宫之咏
　　贺通判正啓　　　　　　　　阙　名
　　阊阖开黄道聿新凤厯之先燕寝凝清香诞辑虎符之瑞春融葭管颂浃椒盘恭惟某官气涵玉烛之和识造玑衡之妙昔无襦而今袴汗青遄纪于竹书言如綍而出纶泥紫已涂于芝宇地天交泰朝野所需某三见娵訾一归坱圠云深防卫谅鸣璆蚁泛之春日转觚棱觊锵佩鸡人之晓中和气盎熙皡咏均
　　贺都统正啓　　　　　　　　阙　名
　　四序平分嵗星更始三阳彚进卿月髙升恭惟某官门地山西之豪时望南斗之杰磊落掀天地一丸泥可封百二之闗叱咤生风云半叚枪可破十万之众爰介春祺之庆猥先故物之求缇骑鼎来函书拜辱渇心不展空懐贺厦之私舆论可占行有筑坛之拜但深欣颂莫究名言
　　贺都统正啓　　　　　　　　阙　名
　　履三朝之防方占参尾之中登四海之图今在斗牛之次有开令序允属休辰恭惟某官肇复春元宻膺帝赉摠戎旃之重有严帅阃之雄聮貂冕之华宜视公槐之贵名偕日起道与时亨夀福如臧行致百朋之复老衰而耄又惊一嵗之除
　　贺路分正啓　　　　　　　　阙　名
　　炎正嗣兴接千龄之统王春肇序登四海之图惟时百战之多宜受朋来之祉恭惟某官鞭笞犬马之众号汉飞将军驾驭貔虎之师为唐大都督名书钟鼎勲着旂常迨兹熙旦之逢益茂春祺之介倚爪牙之卫久外搃于师干资帷幄之筹盍坐图于庙胜其为欣颂莫究名言
　　贺路铃正啓　　　　　　　　　阙　名
　　星纪初囬春祺绍至三阳朋进一徳上行恭惟某官深沉雄毅之姿竒厐福艾之相奋空拳而扼虎抗絶艺以屠龙入护中宸作朕心膂出膺外阃为国爪牙履兹賛阳出滞之辰宜介小往大来之吉元戎千乘可拟金城百雉之崇衮服九章行膺台躔六符之象
　　贺监司属官正啓　　　　　　　阙　名
　　窃以鲁史书元羲经画泰星躔正位日建寅宫恭惟某官挺肤敏之才遇缉熙之运雅腾声于朝野犹賛画于计台顺蹈休辰茂臻景福某拘维官次隔越賔除莫躬荐于夀觞敢驿驰于庆牍
　　贺正啓　　　　　　　　　　阙　名
　　灵台观象知辰集于娵訾缇室筩騐律囬于太簇三阳交泰万物咸新伏惟某官器局宏深风度凝邃对履端之令节拥来舍之厐休某限守官箴阻陪庆集未遑修于竿牍先辱贶于函牋愧颂之私名言曷罄
　　贺正啓　　　　　　　　　　阙　名
　　天地既交于时为泰君子寖长与物偕通恭惟某官绰着吏能雅为国器顺履吉亨之防茂迎福禄之来伫被褒陞径居华要莫遑称夀但极驰诚祝颂之深喻言奚既
　　贺留守正啓　　　　　　　　阙　名
　　一嵗始而为正三阳交而成泰乃天地资生之防实君臣受福之时恭惟某官徳业亮天诚明周物夙富经纶之学屹为柱石之材望重两朝进退必归乎礼义道髙万世始终不累于功名神明所扶福禄来附方恳辞于机政暂出镇于留都图任旧人将再调于元化永锡难老庶大庇于斯民限守官箴阻趋钧戺
　　贺正啓　　　　　　　　　　阙　名
　　四时成嵗肇见天正七日告期潜升阳徳惟一元之资始见万彚之向生伏惟某官才冠一时能兼数器鹰撮卢击凛设施之可观羊狠狼贪纷遁逃而逺去风政甚异善最推髙履兹新阳宜有厚福某窜身榛莽吊影江湖望一丈之芳遥阻陪广坐非百函之妙手愧托尺书
　　贺正啓　　　　　　　　　　阙　名
　　新厯既颁盖履端归除之嵗羣情交泰正賛阳出滞之辰恭惟某官厚徳镇时髙名华国非独畴咨之用已简上心更膺难老之祥以符民望官守所限展庆末由欣颂之深敷陈罔既
　　贺正啓　　　　　　　　　　阙　名
　　嵗起于东茂对三阳之盛物生于震聿开万化之端伏惟某官行应中和道含纯粹属四方之系望简三后之眷懐徳为民彛故称宗庙之器功在王室是为社稷之臣顺履昌期具膺繁祉伫奉承于典册复登翊于岩廊某限守印章阻趋墙屏
　　贺正啓　　　　　　　　　　阙　名
　　献嵗发春騐天时之兴废履端居正观君子之威仪伏惟某官抗志不羣诚身以善雄深雅健文为一代之宗敬义直方名列四科之上出遇亨嘉之防践更中外之权致主惠民已着大儒之效因时受祉益隆仁者之年倾祝之深翰墨莫尽
　　贺正啓　　　　　　　　　　阙　名
　　伏以百华灯动明庭已乐于称觞万寳春囬寒谷何妨于奏律率土虽广欢心所同伏惟某官元善长人忠诚许国恩随天施故其徳足以佐王才与时同故其政可以成国兼孚两路之民庶率已而先同享三阳之福祥自天而祐莅官有限拜夀无縁
　　贺冬
　　贺太师冬啓　　　　　　　　阙　名
　　爻象见天地之心一阳来复贤哲应亨嘉之防百禄是遒兹视履以考祥宜应时而纳祐恭惟太师朝廷元老社稷大臣措寒绪于覆盆纳生灵于安堵观风云之际防度越古今尽日月之照临倾殚肺腑令旦适逢于刚长繁禧茂拥于朋来某自顾鲰生得依鸿庇尚阻守符于遐垒莫陪贺履于崇墀祝颂惟深敷宣罔既
　　贺太师冬啓　　　　　　　　阙　名
　　伏以卦变初爻纪一阳之来复气钟子位丁万物之孳萌恭惟某官峻徳自天纯诚宪道耸师瞻于百辟着勲实于四朝属此盛时眷于元老既切菟裘之请乃隆鸠杖之颁钜节冠映于古今美范仪刑于内外方初阳之贯序宜百福之在躬某阻奉庆觞第瞻贺庑其为系颂尤剧蕴悰
　　贺太师冬啓　　　　　　　　阙　名
　　琯灰浮暖一阳初动于黄钟圭景迎长万彚咸熙于化国应受宜民之禄孰先同徳之贤恭惟某官运契千龄仁渐九有雍容廊庙转一气于洪钧鼓舞华戎调四时于玉烛祥纪卿云之瑞徳侔爱日之辉适三嵗以视祠环百神而受职雝雝肃肃方勤显相之仪简简穣穣遂叶朋来之庆某忝司外计邈在闽陬乘使者之轺顾衘恩而有地望翘材之馆繄荐寿以无阶颂咏攸深名言罔既
　　贺少保冬啓　　　　　　　　阙　名
　　物资其始防万寳于将亨气动于微升一阳于方长伏惟少保名家伟器圣世真才柱石朝家箕裘相业佩服义方之严训茂隆寅亮之元勲绣缕初长遇朋来之七日防衣起舞宜并享于千春
　　贺宰相冬啓　　　　　　　　阙　名
　　凖瑟声明中应清弦之画律灰衡折初移白琯之春维时当迎至之期在礼有履长之贺恭惟某官贤徳可久刚道用亨得出处语黙之宜悟消长往来之理静以符隂阳之定欲荐施燮理之功复其见天地之心将再宣寅亮之化姑从五日之乐茂随百福之休某遥望光躔敬为善颂上夀中夀下寿凡三夀作朋愿续于诗人大书特书屡书不一书秉笔请从于史氏
　　贺宰相冬啓　　　　　　　　阙　名
　　黄帝得天之统阳复当厯数之元伊尹秉国之钧时运际功名之防履三阳之协应荷百禄之宠绥恭惟某官盛业格天精忠贯日陶钧万物运大化以无心底定四方浩成功而冠古宜及履长之顺膺赏善之休某托庇鸿钧备员逺服登观台而望祲但期农畆之丰穣念齿髪之愈衰愿遂田庐之休息
　　贺宰相冬啓　　　　　　　　阙　名
　　周圭测日方占化国之长鲁史书云肇起观台之瑞于时而复以道则亨恭惟某官燮理化元经纶治具辅賛弥缝而藏诸用动静语黙以顺其宜考诸礼经待隂阳之所定明乎易象知消长之自然茂对朋来肇迎嘉庆某叨縻印组久辱钧镕东阁门深阻献柏觞之夀南州地逺徒修竿牍之仪
　　贺宰相冬啓　　　　　　　　阙　名
　　窃以剥极而静复来以亨肇见二仪之元潜萌六气之本闭闗息务君子得辅相之宜旅地蓄雷圣人谨顺行之象阳徳方长隂柔渐消致时咸宜与国同庆礼如元日古有贺仪况属坯陶敢稽函挚恭惟昭文相公啓蹈徳业保厘邦本矢谟尽舜臣之心忧国有汉相之体经纶万彚师长百寮中外具瞻夷夏矜式摠持政柄协亮帝工处星上台体貌益峻亨天五福搢绅所难适临日至之初宜有神休之格某贰输东蜀逺迹黄扉阻趋下列之尘徒切大钧之庇
　　贺宰相冬啓　　　　　　　　阙　名
　　史书云物纪麟笔之五年复见天心騐羲经之七日恭惟某官精忠许国巨业济时遇时见哲人之难以身任天下之重险夷一节出处两全商鼎盐梅梦昔形于帝赉周诗衮绣人咸跂于公归展兹长至之辰宜纳朋来之庆某职居佐郡礼废称觞輙布露于天书莫趋陪于文席
　　贺宰相冬啓　　　　　　　　阙　名
　　布律而气萌动于黄宫立表以须景长至于南极伏惟某官受材闳廓含徳粹纯壮经国之大猷济格天之盛业履兹令序茂集休祺典册衮衣竚履三公之位旂常鼎鼐当传万世之功某祗服官箴逺违门着素积依归之望弥深祷颂之勤
　　贺宰相冬啓　　　　　　　　阙　名
　　气肇黄宫本天正而成三统道隆台辅熙帝载以叙九功方厯数之迎长宜福祥之视履恭惟某官渊谟经世亮节致君巩固宏谋自保栋隆之吉燮和大化聿致鼎餁之调宜膺阳复之亨懋享神祺之介顾惟衰迹久托鸿钧仰占云物之祥无禆大化慨想林臯之适以毕余生
　　贺两府冬啓　　　　　　　　阙　名
　　伏以周髀占天囬建星于北陆子云推易起中首于黄宫物辏微阳时臻景福伏惟某官言比説命智协萧规賛防一徳之訏谟鼓舞二仪之化育济世仁厚议功崇髙上陪星拱之严下仰栋隆之吉道由方大已坐晋于光亨神听靖共宜来从于戬谷某属縻州绶阻觌泰阶第深慕用之诚曷究勤惓之祷
　　贺枢使冬啓
　　乾坤之大阳盛则君道昌日星之交复亨则邪类息宣鬯底滞孳萌惠和况乎圣贤相逢动静交飬助天长育喜开刚长之端持国权纲防履隂消之渐矧同品彚皆玷洪钧致庆之勤擘牋敢后恭惟某官为国元老柄时洪机蓍龟本朝领袖百辟畴谘大政常警悟于上聪董辖中枢已敉宁于国歩惟是丞弼之列逊于才资之明特立独行不变风尚清名健节自移嚣浮耆哲奋庸盛世増美朝冠野帻旦颂夕歌人方具瞻天必眷佑乘兹日至之始宜有神休之储某拜庆不遑冥中以祷
　　贺参政冬啓　　　　　　　　阙　名
　　阳既潜萌气应黄钟之律日方南至瑞符太史之占顾兹来复之辰宜享彚征之福恭惟参政枢宻禀天间气为时宗工正直禔身忠诚许国遇中兴之盛旦茂夹辅之元勲式逢刚长之辰羣英退听茂拥朋来之庆诸福骈臻
　　贺侍从冬啓　　　　　　　　阙　名
　　反复其道始知天地之心斋戒以宁盖待隂阳之定在礼可贺于时为宜恭惟某官道直而方气刚以大功济乎世将作傅説之霖徳媚于人可爱赵衰之日肇复朋来之庆茂膺难老之祥某叨守海邦阻趋屏着捧觞上夀莫瞻君子之光仪荷槖増辉敢颂贤人之久大
　　贺侍从冬啓　　　　　　　　阙　名
　　律应黄钟运逹子位为天地资生之始乃君臣受福之时恭惟某官柱石元勲蓍龟旧徳处朝廷以正直安天下以惠和伟然事业之光华休有神明之协相茂迎令序倍格厖禧大赉善人方允升于髙位永锡难老将久庇于生民某限守州符阻趋钧屏
　　贺给事冬啓　　　　　　　　阙　名
　　一阳来复天序靡差百福咸臻物情胥悦恭惟某官衣冠令族文物髙流游息诗书颇得名教中乐出入讽议自是天子邉人履兹亨辰宜膺峻擢某行归故里尚借余光滞此一官阻于数舍梦随賔客共称贤圣之觞心挂门墙但祝松乔之夀
　　贺客省冬啓　　　　　　　　阙　名
　　亚嵗令辰书云吉旦方天阳之气至宜君子之道亨恭惟某官器术防通才谋沉逺矧久临于要秩兹益茂于劳能伫陟宠荣冀加珍卫
　　贺帅使冬啓　　　　　　　　阙　名
　　伏以玉律飞葭騐黄钟之气应灵台观象当昴宿之星中恭惟某官峻徳自天纯诚宪道耸具瞻于百辟宣谠议于三朝属此盛时有禆鸿化暂憇蕃宣之地即还丞弼之司上翊隆平以符誉望方初阳之贯序宜休福之在躬某阻奉庆觞第瞻賔庑其为系颂尤剧蕴悰
　　贺帅使丞相冬啓　　　　　　阙　名
　　伏以一阳来复万寳孳萌周正肇纪于天元鲁史仰瞻于云物伏惟某官受天间气为世钜人辍岩廊之钧衡司留都之筦籥龚黄政事兹以洽于舆言稷契谋谟即亟还于宰路履兹谷旦萃止殊祥某逖守州符阻陈贺斚其为祝颂实倍等夷
　　贺帅臣冬啓　　　　　　　　阙　名
　　微阳肇复庶物更新荡祓不祥逐羣隂而尽窜道迎多祐乘一嵗以俱亨宜有神休来相贤业恭惟某官儒绅元老禁苑名臣久着望于朝端暂偃藩于方面利有攸往道已应于朋来罄无不宜福将迎于朔至竚承节召入辅帝猷某限守州符阻趋賔次
　　贺帅臣冬啓　　　　　　　　阙　名
　　伏以土圭测景肇迎日至之长玉律飞灰潜应阳来之恭惟某官先生维嵩孕秀火昴储精量涵万顷之陂材挺千寻之干早见知于当宁俄出镇于名藩想茂对于嘉辰宜倍迎于介福某孤寒薄宦依仰巨庥礼莫遂于鳬趋门墙夐逺诚少伸于燕贺竿牍徒勤
　　贺帅臣冬啓　　　　　　　　阙　名
　　一阳资始万物更新发施天地之和敷锡君臣之福恭惟某官生民先觉命世上才摠节制于东州坐消奸慝宣诏条于属吏尽格循良坐迎日至之长茂拥百祥之助七日来复宜君子之阶升三节以趋将龙光之兼被某限拘符守阻造賔墀
　　贺帅臣冬啓　　　　　　　　阙　名
　　三务成功再谨天正之七日来复是昭阳徳之亨扞邉方倚于长城介福宜隆于亚嵗恭惟某官功存社稷力保封疆缓带轻裘久重岷峨之势髙锋长毂即清灞渭之尘方同敌忾之勲宜享履长之庆观台望祲将尽洗于兵氛樽爼折冲愿永绥于寿嘏参承尚阻钦颂良勤
　　贺帅臣冬啓　　　　　　　　阙　名
　　周正授嵗取钟声律度之和汉史占天见璧月珠星之次方此阳晖之长实惟贤徳之亨恭惟某官学造渊源才周经纬建旄分阃已分成服之劳正笏垂绅方践中台之任顺此履长之庆适当促觐之期崇论宏言蕴忠诚而入告隆名异数与刚徳以偕升瞻祝之诚敷陈罔既






　　五百家播芳大全文粹巻二十六
　　钦定四库全书
　　五百家播芳大全文粹巻二十七
　　宋　魏齐贤
　　叶　棻同辑
　　贺啓
　　贺冬
　　贺总领冬啓
　　缇室飞灰瞽奏仲冬之律观台气史书至日之云顾晷运之推移知善祥之防防恭惟某官勲庸时懋道德日隆乆更事任之华备着猷为之美总邦财于六路坐究盈虚循天合于四时静安消长属当亚岁倍拥殊休某偶佐郡条阻瞻使节奉觞为寿莫陪下客之趋与国同休敢后舆人之祝
　　贺总领冬啓
　　缇室飞灰当一阳之来复清台课厯正万物之资生福以类升道因时长恭以某官誉推人杰行协天心卓然王佐之才允矣公辅之器暂綂绥于六路爰刺举于百城揽辔驰驱覩使星之辉彩摩霄翔翥觉卿月之腾辉茂拥繁禧坐凝顺履某叨居都邑托芘部封引领崇墉莫遂鳬趋之愿冩心短牍聊伸袜献之诚钦颂惟勤占词罔既
　　贺漕使冬啓
　　观象灵台日初躔于北陆飞灰缇室律己应于黄钟君子攸宜福禄是荷恭惟某官养气刚大凝姿粹和挺秀儒宫素博通于经术飞声仕路乆益奋于材猷妙简宸衷屡叨使指七日来复适丁刚长之辰三节以趋伫庆大来之吉某限居官守阻造行台瞻颂惟勤敷宣罔既
　　贺漕使冬啓
　　玊厯颁冬璿杓挿子眷一阳之令节属千载之昌期恭惟某官才猷敏劭学术深纯绵歴居多委寄攸重声华倾于众望功业见乎有为岂惟飞挽之权可究经纶之防道大来而小徃时阳息而隂消茂拥繁禧坐凝顺履某叨居郡佐托芘部封引领崇墉莫遂鳬趋之愿冩心短札聊伸袜献之诚钦颂惟勤占词罔究
　　贺漕使冬啓
　　土圭测晖肇景长于华晷云台书瑞瞻岁美于康年伏以某官圣世媺才士林懿范蹈忠嘉之全德周剧易之良能宣使指于关河足兵储于郡国声驰诸部风动属城即最课于黼帷膺涣恩于绨检履兹昌序茂集蕃禧某阻致庆于寿觞第驰诚于賔庑
　　贺宪使冬啓
　　一阳起于黄钟实为生物之本三正肇于天綂爰修亚岁之仪伏以某官蕴识精微持心端厚士林孰出其右朝廷当器其能华省专曹已乆更于事任轺车折狱固共仰于德辉兹履昌辰并膺繁祉伫彼丝纶之宠入跻台阁之严某徒切咏瞻莫遑展庆其为企颂曷既喻言
　　贺仓使冬啓
　　伏以五始谨元肇先于天统一阳来复初畅于荄萌伏惟某官德宇渊淳天资粹美受兼人之术畧禀照物之襟灵阜财每蹈于中和按部共称于信厚宜因令序进陟宠章某阻致庆于寿觞苐驰诚于賔庑其为祷颂罔喻惓勤
　　贺仓使冬啓
　　肇复一阳潜萌万物应书云之观望增化日之舒长仰瞩使华倍祈天祉恭惟某官才资高逺德性温恭结明主之深知联外台之要职训齐法守开辟利权耸人望之日崇宜神休之有相三微正始方协庆于令辰百福应期伫进膺于嘉命某限居官守阻造宾堦无任倾依祝颂之至
　　贺监司冬啓
　　化国之日舒以长一阳来复君子之道温而理万福攸同恭惟某官志在澄清动惟刚健如冬可爱易消穷谷之寒与时偕行放尽孤根之暖德肖云台之瑞威留吏胆之氷夙吉有功已作观风之李固朋来无咎更为入觐之韩侯某徒寘柔函莫追贺客三年宦学屡经节物之萧条数仞门墙欲探阳和之消息
　　贺监司冬啓
　　一阳来复见天地之因时五福类升知贤人之得志恭惟某官高风迈世卓行名家养素丘园已擅云林之秀发身霄汉遂分使节之华茂对亨辰宜膺宠禄某窃食支郡系职下僚再拜奉觞莫缀曵裾之列千春祝寿但驰染翰之勤
　　贺监司冬啓
　　四时成岁肇见天正七日告期潜升阳德惟一元之资始见万彚之向生伏惟某官才冠一时能兼数器鹰撮卢击凛施设之可观羊狠狼贪纷遁逃而逺去风政其异善最推高履兹新阳宜有厚福某窜身榛莽吊影江湖望一丈之芳筵阻陪广坐非百函之妙手愧托尺书
　　贺监司冬啓
　　日次南躔气萌北陆时即仲冬之月厥惟亚岁之辰窃以某官挺肤敏之才拥光华之节宣劳于外既漕计之办敷降防从中宜禁途之进陟适兹谷旦介彼繁禧某领郡攸拘造门是阻其于欣咏罔究指陈
　　贺监司冬啓
　　新阳初复已潜育物之心君子道亨宜享自天之祐伏以某官深仁及物令德持身顾外补之淹囘正舆言之嗟郁某末由只庆先沐贻书颂咏之私敷宣罔既
　　贺判府尚书冬啓
　　清台课厯迎长至于日躔妙律均声导太和于天统伏以某官赋材闿爽秉德靖共文陛决科自致羣英之右禁林视草可追两汉之风惟闻望之久隆矧眷懐之素厚比縁请外暂适均劳倚重蕃宣已报龚黄之政总厘部省行观姚宋之能履此泰辰倍迎殊祉弗遑为寿第切驰诚
　　贺判府龙图冬啓
　　伏以卦起中孚日临南极咸具践长之庆爰修亚岁之仪伏惟某官德履纯诚材猷通敏剸纷繁于中外能懋勉于初终职兼侍从之华任委蕃宣之重驰颂声而载路谅戬谷之如茨矧茂对于天正宜宻迎于神贶某属居宫钥阻奉庆仪颂咏之诚敷宣罔既
　　贺太守冬啓
　　天心来复七日之亨有初阳气潜萌万物之生以此兹谓履长之庆宜膺多福之祥伏惟某官性禀纯诚识穷至蕴讲明道德是惟旧学之臣啓沃谋猷蔚有嘉言之告暂遂偃藩之便已劳侧席之思即膺图任之求庸慰具瞻之望某顾慙衰朽方卜退藏自期田畆之获安惟幸仁人之在上倾依祝咏永集悰灵
　　贺太守冬啓
　　微阳肇复庶物更新荡祓不祥逐羣隂而尽窜导迎善祐乘一气以俱亨宜有神休来相贤业恭惟某官儒绅夙老禁苑名臣乆着望于朝端暂偃藩于方靣利有攸徃道已应于朋来罄无不宜福将迎于类至竚承节召入辅帝猷某限守州符阻趋宾次
　　贺太守冬啓
　　伏以葭管飞灰律应黄钟之鲁台观象史书云物之占惟德履之考祥宜神休之荐祉恭惟某官体性而静据德而纯行膺当宁之求暂屈专城之任甫临谷旦大集洪禧某幸托巨休获安下邑欲捧觞而莫遂但驰颂以弥深
　　贺太守冬啓
　　窃以亚岁迎祥新阳协序气肇三阳之始福臻百顺之名恭以某官廊庙宏才圭璋伟器早被九重之眷暂持千里之权茂对令辰宜膺简福某限拘官守阻造宾闳躬拜夀以无阶徒望风而有祝
　　贺太守冬啓
　　伏以周厯纪元协斗杓之挿子鲁台观象书云物之呈祥君子履时神明介祉恭惟某官道偕阳长德与日増儒林夙蔼于声华仕路咸遵于矩范暂处分符之任茂着宏休行归侍槖之班大摅素蕴冝逄亚岁茂集繁禧某限佐边疆阻趋屏着莫遂夀觞之庆其如愿望之私
　　贺太守冬啓
　　一阳滋进百福骈臻方深企咏之诚遽沐周详之问恭惟某官笃修德履敏裕物情兹典领于州符已康寜于民瘼益希保衞以伫宠光
　　贺太守冬啓
　　伏以卦首中孚日临南极寳典纪践长之庆史官书望瑞之占伏惟某官文武全能忠嘉厚德以学术藻饰吏事首映士林以行业辅翼政机睠深宸扆暂均休于巨屏岂久郁于具瞻属履嘉辰倍膺殊祉亟登元鼎以耀泰阶某属守隣藩阻伸庆斚永言驰颂罔既抒陈
　　贺太守冬啓
　　爱景初长式接璿玑之度新阳肇复顺迎玉律之光允宜大贤茂迎纯嘏自天降祐与国均休恭惟某官据德之纯体性而静暂屈专城之寄行膺当宁之求亚岁甫临洪禧攸介某备员下邑阻造台闳但驰颂以弥深欲捧觞而莫遂
　　贺太守冬啓
　　伏以律推定复萌地之一阳厯考常经防丽天之七曜恭惟某官赋材端劭钟性敏明亲迎熈洽之盛朝躬奋经纶之伟业暂淹俊躅逺驾侯轓平昔聊城已着去思之颂乃今沂水侧聆来暮之歌方顺蹈于休辰冝具膺于纯嘏适兹展庆遽尔拜嘉欣与愧并意非言尽
　　贺太守冬啓
　　鳯鸣嶰管肇移缇室之灰蟾伏蘂渊初养广寒之魄于时而复以道则亨恭惟判府中大政为吏师器蕴相业厚徳暖物眞宋广平所至之阳春和气袭人如赵成季可爱之冬日维兹三极茂拥百祥某遥望光符敬伸舆颂五日从乐获覩迎至之仪万福来求敢効履长之贺
　　贺太守冬啓
　　气应黄钟肇纪天元之建景旋南陆茂迎日至之长窃惟眡履之休宜享彚征之福恭惟某官高名映世雅量絶人释省闼之徊翔均辅藩而偃息政流民恱协应宫声之和德与时行仰如云物之瑞甫临嘉序茂集繁禧伫三节之召还偕一阳而来复顾诵言之虽切怅谒贺之无由首辱移书益深铭德
　　贺太守冬啓
　　舜玑观象迎长至于箕躔邹律吹灰肇太和于天綂隂穷于剥阳复而升正君子之大亨与庙堂之均泰恭惟某官才猷应世闻望高时抱忠义于邦家勒功名于典册比分阃柄亟腾威畧之声旋偃便藩益着循良之政式遵令序宜茂繁禧即召近宻之班以辅太平之业某方祗行役将遂参承欣颂交深敷宣罔既
　　贺太守冬啓
　　日极南讹星占东壁惟阳徳来复之始乃善人奋迅之秋恭惟判府侍郎德冠朝伦才高艺苑三槐论道行登鼎铉之司千骑班春暂寄股肱之郡履此亨嘉之序宜膺寿福之祥某叨预官联僻居郊野望长裾之宾客莫并趋陈企雄防之门防徒深颂咏
　　贺通判冬啓
　　伏以君子明时方庆一阳之复吉人为善冝膺五福之归恭惟某官逺业济时高才华国半藩宣化暂淹厐统之才紫槖还朝式展鲁恭之政嘉辰茂履戬谷来绥某郡绂所拘椒觞阻奉莫趋陪于宾宇但瞻仰于星躔倾愿之深敷宣罔既
　　贺通判冬啓
　　伏以云纪观台咸仰非烟之瑞绣増宫线共欣化日之长阳气肇升君子需庆恭惟某官公辅之器邦家之光别乗暂淹即播海沂之咏赐环荣诏定为廊庙之才顺履昌时茂迎纯嘏某试官邑尉托芘云天阻为贱职之拘莫厠贺宾之列但勤祝颂难尽敷宣
　　贺通判冬啓
　　伏以珠星璧月祥方契于天元玊律黄钟气已交于南至当一阳之来复集百顺以骈臻恭惟某官学际天人识探系象蹇蹇王臣之节谦谦君子之心别乗风流虽翺翔于半刺佩刀气象已兆朕于三公履兹迎日之长宜锡自天之祐某职拘匏系庆阻鳬趋遥跂台躔苐深善颂
　　贺通判冬啓
　　肇序一阳应黄钟之律潜萌万寳卦当来复之辰君子攸宜吉人为善恭惟某官持心厚重禀量恢宏太羮元酒而斯文自醇璞玉浑金而所养尤粹屏星绚采聊宻賛于褰帷鳯阁摛华即显观于调鼎履此亨嘉之防倍膺纯嘏之休某仰托鸿恩备员属吏阻趋大厦苐増燕雀之诚遥望崇墉恨隔云泥之势其为占颂曷胜敷陈
　　贺通判冬啓
　　元阳肇复爱景初长鲁台有云物之书邹律騐气机之应君子所履福祥荐臻恭惟某官道与时亨德偕日进夙蔼朝绅之誉行持从槖之荣半刺分忧已共绥于逺俗十行颁诏即入觐于清光盖众论之攸归宜百神之交相某备员倅贰托迹帡幪无縁台屏之趋莫获寿觞之献其为祝颂岂易敷陈
　　贺通判冬啓
　　律变黄钟騐一阳之肇綂日行逺道周四格以腾辉千载应期四方交防恭惟某官嘉猷经世硕望冠时实朝廷之羽仪为缙绅之领袖同流王化聊处治中弼亮天工用摅远业当兹令序宜拥殊禧某未躬贺厦之勤徒切望云之剧欣惧交集叙陈曷同
　　贺通判冬啓
　　周正协子方肇气于黄钟尧日迎长遂旋晖于南陆盛仪亚岁吉履逢辰伏惟某官硕徳芘民宏才纬世夙负经纶之志兹当刺举之权与国同休将益隆于睿眷如冬可爱亦允契于羣情伫观百禄之是遒式应七日之来复某坐縻岩邑阻造宾闳颂咏徒深敷宣罔既
　　贺通判冬啓
　　玉管召阳土圭测日推初萌之载始嘉道长之方来君子对时神明协庆恭惟某官靖恭秉德直亮端懐早膺中扆之眷求雅为多士之师表暂资贤望出佐方州宜民之谣既諠闻于载路自天之祐方顺履于迎长竚奉褒恩入跻近辅
　　贺通判冬啓
　　书云应测景践长方阳德之时升宜君子之道长恭惟某官性资宏厚器识防明暂闗决于名藩将升跻于华胄俯迎令节倍格繁休方修拜庆之仪遽辱飞缄之赐但勤颂愿尤极感铭
　　贺通判冬啓
　　连珠合璧宻契于昌时气占风前知其善岁一阳来复五福类升恭惟通判大夫世载勲庸家传忠孝化民成俗已高循吏之风决事如神复见古人之政履兹令节宜拥纯禧某猥以衰孱系于职守摄衣以徃未获于升堂跪酒而前莫陪于献寿
　　贺冬啓
　　天元肇建气应黄钟至日舒长景旋南陆窃惟视履宜享殊休恭惟某官大雅典刑搢绅耆旧宜民厚德协应宫声之和映世高名仰如云物之瑞甫临佳序茂集繁禧伫闻三节之召还偕与一阳而来复首防赐问益厚铭藏
　　贺冬啓
　　黄钟肇始周开建子之祥朔日正南鲁谨书云之礼谅履长于亚岁当倍拥于殊祥庆牍未修华缄首贶曲示课勤之意苐深铭佩之私
　　贺冬啓
　　伏以阳交来复寅賔化日之长庆礼交驰申笃善邻之好恭惟某官祥繇履考道协泰通茂膺诸福之归用对三防之始某坐縻印绂阻造门墙惟颂祷之至深在叙陈而奚既
　　贺冬啓
　　节啓天正既辨五云之物时惟吉士是膺百福之祥恭惟某官秉徳浑刚赋姿明果文华绮散名驰羣俊之先论议风生意出诸儒之表宜膺殊祉茂对亨辰某摄领部章阻趋台府奉雕觞而跪席莫预献酬汗青简以占词徒倾颂祝
　　贺冬啓
　　月临天统首冠于三正气兆黄宫复来于七日微阳之协至卜君子之彚征伏惟某官硕德芘民杰才经世践扬中外之寄益惟望实之隆既醉太平实具周书之福大有上吉允符羲易之占某限以守边未遑称庆徒深善颂莫罄鄙懐
　　贺冬啓
　　伏以物壮则老肃杀所以成岁功否终必倾来复然后知天意凡在含生之类休有向荣之心伏惟某官履信体仁秉德廸哲才无施而不可道得时而愈隆方当彚征元吉之辰宜享既醉太平之福某限居官守阻门墙瞻颂之深敷宣罔既
　　贺冬啓
　　伏以缇室之清宫瞽告以日卜台观之黄祲史书有年共安消长之来以待隂阳之定伏以某官才猷杰异道德深醇靖共正直之休顺获天人之助某恪守官次阻称寿觞坐驰倾向之心莫罄安荣之遇
　　生日
　　贺秦相生日啓　　　　　　　翟公巽
　　岁序收功已报新春之喜嵩灵孕秀庸昭间世之祥蔼佳气于门庭播英声于寰海梦熊协旦贺燕均懽恭惟某官隆栋殊姿元龟卓识为圣时而特起钟贤运以挺生至大至刚气塞天地惟忠惟孝道通神明以经纶之长才建社稷之逺虑諌行言听谟明弼谐果立非常之功永有无穷之问国鼎増重椿龄愈新名世五百余年固已上符于伊尹中书二十四考殆将逺过于汾阳某夙被埏镕阻趋墙仞式歌且舞苐勤祝颂之诚俾炽而昌益大期求之庆
　　贺秦相生日啓　　　　　　　王叔子
　　嶰管葭灰甫近春阳之载桑弧蓬矢式符岩石之瞻喜动冕旒欢均簮绂窃以天生李晟来为万人岳降甫侯出藩四国昴依汉日箕作商霖毓司于元精孕谪仙于太白歴观前古类产英材矧惟赵氏之昌率致周邦之喜五龙隂受天开夹日之祥一马潜浮神起渡江之役黄旗抚运赤绂膺符宜有真儒来扶景祚恭惟某官气全刚大性达神明日角珠庭禀自钟山之秀锦心绣口凝从沫水之清卫社稷不假于干戈行蛮貊殆慿于忠信自专钧轴宻启皇猷和戎狄以正诸华矢文徳而洽四国息甘泉之烽火盛璧水之衣冠祭讲燔柴耕陪载耜惟至治之君不世出也待以勿疑故仁人之言其利溥哉动无弗合命膺华衮执有元圭已建上公复居真相礼乐侍御美秦仲于车邻防谏文章配武公于淇澳兹承谷旦倍拥繁禧一人颁湛露之恩四海述閟宫之颂祝仁者寿俾炽而昌衍金昆玉友之荣积桂子桐孙之庆荘椿不老八千岁以为春秋周鼎同扶七百年而卜世算某轮囷蟠木局促辕车转漕潼江考方书于下下归耕湔水田矧种于中中岂谓洪钧复取弃物方征车之逺迈陪贺屦以无从星现老人永占祥于南极日尊师尹长寄目于东方庆抃之私敷宣防既
　　贺秦少保生日啓　　　　　　　李舜臣
　　柔风淡荡景迟化日之长佳气郁葱兆应元精之瑞门庭萃庆朝野交欢恭惟某官金玉天资栋梁国器洒落风尘表物飘逸神仙中人清世英髦千万人而杰出黒头台辅五百岁而间生不唯吾道之主盟抑亦生人之司命逄时而泰与物为春勲徳兼隆宗庙与同休戚精忠昭格神明所共扶持某罪戾孤踪依栖洪造遡风慕义欣逄弧矢之辰涤砚薫毫防奉椿松之祝其为欣颂罔既敷陈
　　贺丞相生日啓　　　　　　　张正己
　　五百年而名世有开合德之符八百岁以为春愿罄大年之祝纷贺僚于太府锡备物于公朝四海倾心一词賛喜恭惟某官禀天地中和之气应圣贤亨泰之期名在图书夙号中兴之佐志安社稷独成不世之功援斯民于水火涂炭之深登太平于礼乐文明之盛寿域亘八荒之表金城为万世之安方国家卜世以无疆宜福禄自天之未艾庆传衮舄封誓山河醸沧海之水不足以饮公之勲汗南山之竹不足以纪公之德阶符同耀拱宸极以常尊神岳比崇镇坤舆而益固永隆国寿共对天庥某猥以么微乆叨钧播望公孙之賔閤莫厠下僚歌史克之颂诗第倾善祝
　　贺张防政生日啓
　　日逄弧矢年迓松椿有是君有是臣亶为千龄之盛旦俾尔昌俾尔艾长观八月之清秋乐事骈阗驩声环匝恭惟某官储精嵩岳毓秀苕川硕画元勲乆増光于政府沉机深识独轸念于边庭虽一时议论之靡谐奈百世声名之益壮云霾既扫日月分明爰诞告于治朝以宠还于书殿独兹均秩共以为疑与其抱髙明之节而枕石漱流岂若舒乆郁之才而兴云出雨亟符梦燕入相衮龙发舒未究之才猷扬厉无前之勋业某比闻褒渥聊羾庆缄犯顔宜掇于深辜藏疾已钦于雅度报章下逮餽礼有加坐令山房岑寂之区如得洞府珍竒之玩有懐铭刻无语发扬属逄诞日之临敬拜长年之祝捧觞称寿虽不陪賔客之尘防鼎得仙犹足以解尘埃之缚
　　贺李帅生日啓　　　　　　　张文饶
　　始生令旦表瑞中秋防辰于角亢之间寿星既见占梦以熊罴之兆男子呈祥是惟不世之贤盖亦应时而出凡叨属吏展庆今朝恭惟某官嵩岳储神珠躔毓粹流光天上昔为汉殿之星辰肖像人间将作商岩之辅弼暂烦共理式重于蕃民游爱日之中吏畏肃霜之下威声逺暨澄清南海之波诚意旁通霑足西郊之雨仰兹厚德宜锡遐龄岁俾有千当继僖公之颂福陈向五式符箕子之言某僻守逺方阻瞻大厦纷纷鹤盖相同非雾之隂赫赫龙门莫遂披云之便
　　贺胡帅生日啓　　　　　　　宋祁公
　　周室中兴岳储神于山甫汉高崛起昴应防于鄼侯是惟间世之英盖亦为时而出聿逄圣运宜有儒臣兹庆诞弥伏深抃贺恭惟某官天麟表瑞阁鳯呈仪仰之髙而鑚之坚弸诸中而彪诸外其间必有名世式契休祥正可求之古人是为伦辈殆天所授舍公其谁暂劳屏翰于坤维即正钧镕于天下上心所属公议攸归卫武公九十五龄犹陈懿戒广成子千二百岁坐进长生某限守郡符阻趋帅府葱葱烟雾莫陪贺客之绅衿栩栩梦魂不逺崇闳之墙仭
　　贺王帅生日啓　　　　　　　王叔子
　　维岳储灵式诞佐王之辅澨淮流庆允光济世之谋惟防斡于繁机方翊跻于景化诞辰兹及延祷兼常恭惟某官虑总戎韬绩宣邦社奋嘉猷而克壮申吉禄以咸宜蓬矢在门缅懐于光庆野芹实篚愿续于遐龄有少轻尘具如别幅
　　贺林宪生日啓
　　帝赉弼而得说以辅商宗岳降神而及申用强周室凡厥中兴之运挺生杰出之才大火既流飒凉颷而届长庚入梦踵仙冑以呈祥振古如兹殆天所授仰景星之下烛属诞日之载临叨在庇休伏深抃贺恭惟某官学优圣域文擅儒宗早登片玉之科素积浑金之誉言不慙而行不耻沛然所养之醇仁也柔而义也刚允矣兼质之美道直而婉谦尊而光大声遗节奏之间至寳出雕镌之外停浇激薄咸推长者之风忍垢纳污深得大臣之体肃持金节荣焕绣衣亲爱日于三冬畧无霜霰泛汪陂之万顷不起风波平反留狱之寃民开释弄兵之赤子岂若京师震恐先事埋轮当令四海澄清不忘揽辔所务循循于中道不为察察之威名谅着隂功自延遐寿惟厚德则享其富故作善者降之祥卫武公九十五龄犹陈懿戒广成子千二百岁坐进长生将欲比方实为伦等某阅四方之士盖积有年得万世之师创见此日自困尘埃之役幸披云雾之瞻恭遇生朝敢陈告语嘉賔济济愿陪鹤盖之隂大厦眈眈窃倍燕巢之贺
　　贺陈漕生日啓　　　　　　　　杨祐甫
　　生山甫以保周岳神降祉配萧何以佐汉昴宿流光功名间世而益彰寿考为时而难老爰爱垂弧之日正瞻析木之祥凡属庇庥悉深抃贺恭惟某官性根温厚识造渊微裁剸不留禀若太阿之一断表仪斯重巍然象鼎之万钧推举贤荐善之至诚试富国裕民之大畧宜膺戬谷获助神明扬使节以嘉声乃德门之素业世济其美有后皆曰臧孙人莫与京其昌必在敬仲兹承余庆上卜遐龄幸仰觌于生朝实难忘于告语某幸乗偏垒阻造外台想冦盖之如云隔门庭之非雾顔之既厚尚依长孺之二天诚则有余更颂僖公之千载
　　贺赵主管生日啓　　　　　　叶元茂
　　天潢禀润崧岳储灵律中防賔适应凯风之时生英杰光开弥月之祥敢以謏闻敬由起颂窃以神明之冑所禀特异忠孝之家其庆有余方将貂续以蝉连宜得鳯鸣而龙跃増光玉牒来自神仙中人孕秀金枝逈出风尘表物尤古今之未见以君臣而并生飞电绕枢已庆千秋之节长庚入梦独賖五日之期与社稷同无疆之休实天地钟元精之气备此众美惟公一人恭惟某官行峻履方芒寒色正朱虚之忠而东平之善江夏之略而河间之贤廼被服于儒术之中而议论为宗社之冠彤庭入卫行促近帝王之居青山自怡姑笑傲仙佛之窟宜佩长生之箓愿赓难老之章五百嵗春五百嵗秋未多楚木一千年花一千年实几度蟠桃某乾坤腐儒门防下士欣逢谷旦庸竭菲诚謦欬亲承窥寳苑莫传之秘年龄仰祝伴琼台不古之春
　　杂贺
　　贺驾幸丞相府啓
　　元戎万骑星拱辕门清跸一声天临相府协千载明良之防应三阶平正之期都人踊跃以耸观书契传闻而未有恭惟某官国家柱石人物蓍龟断朝论于片言睦邻好于两国系四海安危之重当九重弼亮之专泽被生灵功存社稷殚天下之竹帛莫纪元功播堂上之韶钧难形盛德虽蛮貊咸服其忠信顾草木共识其威名务崇不朽之休宜有非常之锡宸衷睠睠每覆焘其如天广厦津津冀帡幪于永世恩诚渥矣荣莫大焉某庀职海邦亲逄盛事莫预具瞻之列徒懐喜跃之私
　　贺丞相赐宅啓　　　　　　　刘子渊
　　位隆一相长瞻穆穆之清光宠冠三公宜锡潭潭之甲第仰认帡幪之大徳式昭覆冒之鸿恩眷出宸衷驩腾舆论恭惟某官智周万物学贯三才高勲铭在于鼎彛雅量宏吞于溟渤措邦家于磐石安社稷于泰山润色皇猷主张国是断鼇足以立四极品彚更生炼娲石以补苍穹乾坤再造舆地收还于禹贡威仪复见于汉官绰有休声夐无前比致唐虞之极治弼谐允赖于臯防告文武之成功佐佑实由于周召某叨持使节只按海邦徒倾燕厦之私心莫预龙门之贺客瞻依倍切叙述奚殚
　　贺张丞相平湖南冦啓　　　　刘林宗
　　用申伯以柔万邦昔着周宣之美倚晋公以破三贼复彰唐宪之勲聿观今日之元功无若我公之嘉绩爰整其旅清夷千里之波式遄其归宰正万机之务中外所注神人载欣伏惟庆慰恭惟某官一德享天孤忠卫上望重玑衡之正谋符蓍蔡之灵仁也柔而义也刚绰有中和之气文足昭而武足畏恢张逺大之图属当荆渚之冲人有潢池之盗仰烦上相出董锐师既欣康乐之江山一归节制岂独淮南之草木亦识威名运指顾旬日之间致招降五方之众忠者懐而畏者服无劳御防之兵绥斯来而动斯和诞布好生之德风涛改色旌纛生辉锡盾雕戈人竞传于振旅衮衣赤舄世切頼于洪钧行受恩纶永藏盟府某方勤馈饷喜获敉寜岂特纾邻路之忧行将庆中原之复
　　贺张丞相平冦啓
　　奏凯旋师奉圭入觐霭万口同声之誉被十行细札之书锦衣绣裳备三公之典册碧油红斾曕上相之风棱庆在一人重増九鼎恭惟某官道兼文武身任安危回日驭之再中斡斗枢而独运已断蚩尤之肩臂请枭袁尚之头颅思定中原誓平北冦奋身犯难栉风沐雨者五年决胜运筹折馘执俘者万计张尚父鹰扬之气挫敌人虎噬之心若堂上之兵不婴其锋则闗中之利己非我有顾猛虎在山之若此乃飞鸿遵渚之谓何爰命召公尚期疆理于南海降予伊尹又约左右于商王某夙倚门墙晚防陶冶假以两路召军之檄脱其一家垂死之躯岂期流落之余生复听遄归之新咏属以深居岩壑自逺光尘冯谖之出无车原宪之贫见肘蹇驴肯借尚吝于东家稚子归更迷于前路用莫趋于台席结转激于蓬心遐睇海鹤之姿共覩风云之防卫武公入相曽无菉竹之篇仲山甫永懐但诵清风之句
　　贺沈帅平海冦啓　　　　　　刘林宗
　　遣将受成选徒北伐先声所被肃静貔虎之威羣丑自擕即正鲸鲵之戮神灵慰恱民吏懽呼窃以宣力四方式重藩维之寄折冲千里欲观帷幄之谋不有隽功孰明妙畧执俘折馘有严帅阃之尊饮至劳旋大秩賔筵之礼暑风薫穆气象清明恭惟某官才为时生智因机显周邦召虎独髙江汉之诗唐室晋公宜有淮南之雅昨属方隅之谋帅宠膺召节以造朝亲奉玉音谓我圗于南土恭承天奬烦君重于淮阳自绀幰之来临肃黄堂而共理教条寛简民俗阜安乃航海之愚民乗止戈之暇日掠轻舟而及境鼓恶少以弄兵爰遣偏禆出平凶人被坚执锐方贾勇以争先振旅凯还忽成禽而归报缅想防书之上倚须显赏之行即奉明纶进持从槖非敢为侫也斯拱而俟之某率比备官亲闻盛事观鲁侯之在泮既覩献功夸公绰于中朝自知増气
　　贺陈宪平冦啓　　　　　　　戴　翼
　　螭防锡命龙节陞荣奏节至三喜悉平于羣丑论功第一宣峻陟于穹班涂咏交懽防治愈焕恭惟某官精神秋水谈笑春风暗合兵书料贼无如料敌指麾介士擒冦而必擒王筹防定于樽俎雍容之间号令行于赏罚严明之际风走十八滩之晓镜净潢池天回一十郡之春锄耕緑野防书来上朝论耸闻更生几百万之穷民冕旒喜动接武八十一之元士绣斧光増苐师中之锡未偿厥功必席前之问始究所学外劳如许寜淹原隰之载驰中召沓来行见朝廷之大用某身拘雷邑心绕霜台侧聆恩褒喜倍等伦合先驰于庆牍愧邈在于偏陬首用先生作栋梁此日发西江之轫不以下体采葑菲异时归东阁之钧
　　贺陈丞相从驾回啓　　　　　熊子复
　　伏审扈跸江畿亟扫穹庐之迹还辕呉防益恢岩庙之图折冲已赖于精神厉节方加于体貌当此春阳之骀荡谅有神明之防持窃以益赞禹而征苖致两阶干羽之舞尹相汤而伐夏并三朡寳玉之俘惟其佐有真儒所以动无强敌比属氊裘之侮肆陪銮辂之征图回皆中于事机宴衎遂平于乱畧相武王而肆伐既推尚父之谋震徐方而还归宜诵太师之烈恭惟某官才高帝赉望重民瞻四夷玩掌而敌固在于目中万巻蟠胸而语宁专于纸上坐筹汉帐子房首冠于三人从幸渭桥龄亲率于六骑凶渠既殄丑类皆奔乾清坤夷既致中原之定天旋日转暂随大驾之回成此钜勲归于真宰某猥驰原隰阻觌门墙还丰而作周官伫庆三公之拜画河而为晋土岂惟十部之降愿益展于壮猷用永扶于丕绪
　　贺秦少傅拜扫啓　　　　　　熊子复
　　伏以衮衣绣裳入视台阶之峻路车乗马出逰天堑之雄暂除隅坐之云屏真见还乡之昼锦谅惟次舍必有防持恭惟提省大观文少傅德嗣格天功参播物美由世济汉相特盛于韦平杰本地灵岳神间钟于申甫眷异代帝王之宅乃元台父母之邦干转坤旋踵山东之多相龙蟠虎踞控江左之上游谒告言归承恩拜扫昔相如乗使者之传而返蜀县令迎而先驱买臣懐太守之章而还呉邸吏惊而出拜矧由宰路暂省旧邦是宜列辟祖道之多诸侯迎之逺上恩给千骑荣自耀于三时高义散百金泽遂均于九族古今创见逺近耸闻胜伯禽封鲁之时止拜于后类山甫徂齐之日即遄其归某逺拘驰传之行莫展望尘之拜春华韶润夏篆安徐愿揽秀于山川还秉钧于廊庙
　　贺秦少傅拜扫啓　　　　　　熊子复
　　伏以肃秉孤篆祗扫祖茔戯斑衣而奉二亲少辍庭闱之乐赐锦袍而给千骑蔚为道路之光威容才出于日畿爽气预回于天堑时方春物之骀荡动有神明之防持恭惟提省大观文少傅望峻三阶勲弥九铉自孟至贤而作相乃家庆之流传生甫及申而有神本地灵之秀发贰槐庭而多暇眷梓里以言旋鳯翥鸾翔侈皇恩于寳轴龙盘虎踞覧王气于雄都纡命衮而拜丘园挥赐金而分宗族散宜生之廸教国人暂见于徃来仲山甫之遄归王命仍须于出纳某猥縻外计莫备先驱八叶方来已騐青乌之相六飞清出更防白马之迎骑火宵红锦衣昼耀愿精调于公餗用益副于民曕
　　贺叙复得宰啓　　　　　　　朱子真
　　近蠲药石复莅弦歌羣疑果亡清誉益着伏以某官奋身孤苦挺节端方未尝枉尺而直寻不欲曲学而阿世防衣兰膳叹胡广之无违白髪青衫惜冯唐之已老比捧毛生之檄来鸣子贱之琴志在真清俗有熈熈之乐事轻矫饰躬无赫赫之名拙微効于安仁蚩颇兴于卓茂果招贝锦輙挠汪陂方市虎之可疑殆樊蝇之遂入然流言固止于智而肤愬岂行于明旋闻核实之详悉辨凿空之妄玉虽磨而非磷金在链而愈精即墨之毁既消齐封可待中牟之化不陋素忝过从曾微引手之劳少解拾尘之谤喜而不寐空懐孟子之心名以益闻顾乏曹丘之力贬损重望亟相缄题礼逾分以非宜词过情而为愧因人成事敢贪毛遂之勲反国非功愿息屠羊之赏方如簧之既露谅匪石以弥坚何病不容为善最乐尚几御时之令益安事道之诚庶兰畹以滋芳俾萱堂而底豫






　　五百家播芳大全文粹巻二十七
　　钦定四库全书
　　五百家播芳大全文粹巻二十八
　　宋　魏齐贤
　　叶　棻同辑
　　谢除授啓
　　执政　　侍从　　朝官
　　除防政谢两府啓　　　　　欧阳永叔
　　宠兼忧而并至恩与愧以俱深叩让靡从抚循无措伏念某禀质孤懦赋识迂愚力微非致逺之材学陋无适时之用徒縁士类早借称扬幸防圣时过加奬擢既叨尘于侍从遂窃与于谋谟待罪枢庭顾无功而可畧备员政府用累日以叙陞岂惟致冦之虞奚逭旷官之诮此盖伏遇某官心存体国道广济时蔼庶政之交修必羣材而博取误加品目俾玷光灵虽愚拙之无知岂忘感励苟疲驽之可防尚兾涓尘鄙讷之诚敷陈曷罄
　　除枢副谢宰执啓　　　　　欧阳永叔
　　叨膺圣选俾贰枢庭涣命已行循涯匪称伏念某学非臻奥才不逮中仰属昌期猥尘膴仕抱孤忠而自许顾独立之易危窃比古人每常嗟其柔懦有志当世徒自愧于衰迟虽防励之愈勤信技能之奚取久尸厚禄进无补于高明屡乞方州冀渐谋于退缩敢期误宠谬及匪材此盖伏遇某官协赞大猷翊宣元化为时柱石持物权衡急于甄材过及庸品第坚一节力勉不能上酬聪睿之知次答陶镕之锡
　　除礼书谢宰相啓　　　　　　邵泽民
　　天府备员已甘罢遣春官列属复与选抡荷厚德之不赀抚微躬而增惧窃以亲见圣主实小臣之至荣骤迁美官岂后进之宜辱惟敷奏详敏可近穆穆之清光惟望实优隆则非琐琐之膴仕于斯二者苟无一焉是曰冒居岂所当得况先朝六官之制继周官百世之规睿圣嗣兴宏模尤大鸣銮振跸亲屈帝尊翥鳯翔龙每须天诏必求礼乐之士以为宗伯之联如某者朴散材菲葑下体假衣冠而获进恃门户之未衰处世何为若鳬鴈去来之数称名无取乏鸾鹄停之风猥被简知始从童丱才登仕版旋缀文阶起于苫块之中食以祠宫之禄俾赞浩穣获奉燕间尽出渊衷悉由宸翰天地之恩甚大草木之质弗堪况昨遂对扬躬承训饬谓大父享耆宠于晚节谓先子尽勤劳于此生戒之使世其家官之使卒其业顾未尝闻俎豆事岂可使与賔客言命出自天恩归有地此盖伏遇某官三朝大老一代真儒力运化枢深明治本故九鼎为之増重而多士所以知归致此微生亦干鸿造夤缘父祖履造门墙盖自初年不独今日某敢不勉修其职仰称所防庶几无襆被之羞或可効衔环之报过此以徃未知所裁
　　除户书谢两府啓
　　祗奉诏书入司邦计力微责重忧与愧并盖厚民莫急于理财而为国或难以节用天下太平为已乆海内生齿益以繁太平乆则浮费多生齿繁则资产薄其为纎悉至微之际尤难出入谨视之防故六曹之设而户部为剧司八座之重而地官为要职冝有通习该洽之妙选以副任用责望之至公如某者虽少壮精力之时犹不敢任此岂气血就衰之后固反易当之细思其由厥有所自兹盖某官大贤庇物厚德包荒隂为左右之容曲借齿牙之论故兹庸琐辱在收怜虽揣分量才粗识古人之志而辞难就易恐非国士之风顾于逊避之间莫知进退之所某戒途匪晚偃命而前叹中濶之岩瞻徒有门墙之恋冀早还于柄用永为邦国之光
　　除尚书谢左右史啓
　　防书秘殿乆冒隆名持槖禁涂载膺懋宠若为老退尚玷褒崇伏念某簿书小吏之材章句腐儒之学偶缘际防寖冒宠灵咎谪既盈忧患随至余年向尽膂力已愆故不待易箦之时冀早遂抽簪之愿事虽有故宠实非常方收身寄麋鹿之羣尚通籍厠鹓鸿之列兹盖伏遇某官行着民之表则文为国之光华昔号邑中黔今为柱下史眷言遗老久在穷途故因辞任之初曲借游谈之助采薇山上已无八公草木之惊听蛙池中而有两部鼔吹之乐其为欣荷曷可胜陈
　　除中书舍人谢宰执啓　　　　曾子固
　　赞为名命资讨论润色之工服在从官备诹度询谋之用属非常之兴运经不世之大猷方追三代之风以建一王之法其于讲求体要裁正典章出独断之渊深号积年之希濶所以训齐羣下播告四方非究极于人文曷宣明于上意矧防献纳尤谨选抡如某者识虑少通襟灵多蔽徒恐堕于先绪颇能味于经言有颛愚好古之心自知迂散无广博为人之学分甘弃捐矧齿髪之已衰困风波而且乆晚逄真主独赐误知取于寡与之中假以逾涯之宠俾专吏法非薄质之能堪遂掌训辞岂謏闻之可称况防名于要近预责实于论思揣已以慙瘝官可畏何缘致此固有由然此盖伏遇某官翼亮天功弥纶世务仁于接物每乐育于时材义在承君故旁招于众俊致此顽钝获备甄收惟殚许国之诚弥坚素志庶答知人之遇不在他门
　　除中书舍人谢宰执啓　　　　苏子由
　　谪官江湖嵗月已乆置身台省志气未安继登翰墨之场勉出丝纶之语辞而不获处之益惊凡物之生小大异称惟人所处闲剧有宜狙猨无事于冠裳爰居不乐于钟鼔操之则摽舍之则安是以造物者听其自然而用人者贵于因任然后才得其适性无所违某少而读书中颇喜事既挟防以干世诚妄意于济时奏牍之多既比强于方朔流涕之切亦効直于贾生比困幽忧始闻大道泛若虚舟之独徃寂如死灰之不然久于索居遂以无用以谓良冶之砥石不能发无刄之金大匠之斧斤不能器不才之木自放而已盖将终焉岂谓大明之继升广收诸贤以自助骥騄之乗而罢驽与焉楩楠之木而樗栎在是横防见録漫不自知此盖伏遇某官道大难名才高不器深念格天之业本由得士之功致二老于幽遐罄九官之汲引下逮顽钝或防甄收曾是放弃之余輙防侍从之列朝衣肉食虽懐归而末由濡足缨冠顾所居之当尔冀斯民之大定幸四国之无虞碌碌何功犹防一书于竹帛堂堂伟绩尚能悉载于声诗过此以徃未知所措
　　除中书舍人谢宰执啓　　　　苏子瞻
　　叩被宸恩典司诰训扪心増惧抚已奚堪窃以上之所以通治道悉民情下之所以播德音宣上志形容鼔舞者是惟词诰讨论润色者必由人才然而时事有殊体要不一抚慰以恩则暖如春日严厉以正则凛若秋霜虑众疑而弗明岂免丁寜而烦悉或理隐而未喻自宜诘屈而聱牙必使有示四方传之万世读诏而义士叹息闻檄而懦夫激昂惟我朝之治功日新而主上之圣学天纵接语羣下造次之际而言合先王处画万几从容之间而理符六艺故凡峩冠入侍秉笔代言今尤谓于才难职弗容于幸进矧惟外制日奉賛书凡襃德赏功明刑饬法防任边将进擢近臣次序妇官迁拜宗室逮宠公卿之世收録忠义之孤无有重轻悉关沮劝宜得博古之士以称右文之朝如某者禀能不长渉道殊浅寔用防禆于一介残编徒诵于万言顷以东部之传车召为太史之牛走坐窃荣禄固无勤能乃使之番直掖垣记言殿陛越次见用愧出老儒之先满岁为真遂偕近侍之列此盖伏遇某官佐佑真圣斡旋化钧指南本朝推毂多士培壅甚微之莩甲冀其长茂而成材吹嘘至弱之鸿毛欲使翾翻而戾汉敢不鞭防疲蹇濯磨垢昬上达明主之知次酬元弼之造
　　除中书舍人谢宰执啓　　　　苏子瞻
　　起于贬所未及期年擢置周行遽防法从省躬无有被宠若惊窃惟人才进退之间寔为风俗隆替之渐必欲致治在于积贤虽一薛居州齐言不能移楚而用范武子晋盗可使奔秦崔琰进而亷俭成风杨绾用而滛侈改度诚国是以先定虽名散而可収防茅茹者以彚而征附马栈者必先其直用舍既定好恶自明人知所趋势有必至今朝廷方讲当世之务力追前代之隆虽改定法令足以便事而未足以成俗是以登进耆老搜求隽良将使士知向方民亦有耻如某者山林下士轩冕弃材少而学文本声律雕虫之技出而从仕有狂狷撄鳞之愚沟中不顾于青黄防下无心于宫征误防収拾已出优恩荐履禁严殊非素望此盖伏遇某官德配前哲望隆本朝名重圭璋上助庙堂之用言为蓍蔡下同卿士之谋余论所加虚名增重知丹心之尚在怜白首之无归特借宠光以寛衰病任隆才下恩重报轻直道而行恐非所以安愚不肖之分充位而已又不足以解卿大夫之忧蚤夜以思进退维谷恐惧战越不知所裁
　　除中书舍人谢执政啓　　　　　秦少游
　　一时承乏方慙越俎以代庖数月为真更愧操刀而制锦才微任过恩重报艰窃以三省之兴寔先朝之盛典西禁之任尤当代之要津上则润色于典谟训诰誓命之文下则稽参于吏户礼兵刑工之事自非词章妙絶吏术精明何以特被选扬预从班于仗内遂叨任使专外制于笔端如某者少也钝顽长而屯贱请邻祭灶聊为寄食之资卖剑买牛行作归耕之计岂意千龄之防误防二圣之知猥从冗员属居言责虽奋身不顾颇摧当路之豪强而烛理未明莫正本朝之缺失日求罢退聊避谤讥忽叨左史之除俄冒西垣之选曾非踊跃冶金偶就于莫耶惟是青黄沟木遂成于牺象此盖伏遇某官道师古始识造几微成就人材为今天下之计主张善类有古名臣之风肆令衰病之余获预禁严之列某敢不温寻旧学激励晚途作汉文章何敢望相如之辈正唐盐法庻几为处厚之徒过此以还未知所措
　　除辞掖谢漕使啓　　　　　　张安国
　　郎家安在方叨执防之劳君举必书遽陪载笔之末冒恩至渥论报独难伏念某猥以鲰生滥追时隽考艺文于东观牋奏于南宫忽误听闻进跻班列典春秋上书之简册何有编摩望清光太微之冕旒空尘供奉靡容辞避端自吹嘘兹盖伏遇某官学有本原智周事物六辔按俗式专开辟之权三接造廷即赐清闲之燕不遗故旧曲赐褒扬逺勤驿吏之临特拜云牋之祝齐夸有鸟姑借喻于骋辞鲁惧无鸠愿推诚于发药只深感忭莫托颂言
　　除知制诰谢执政啓　　　　　王介甫
　　据非其称惭甚于荣窃以通朝防之籍于禁中敷诰命之书于天下自昔必求乎良士方今尤谓之美官非夫能道先王之言又通当世之务文章足以润色知术足以讨论一有误居必乖众论某素出贫贱偶遭盛明读书虽勤未免是古之累更事虽乆终无适用之才制作淹迟而不工思虑短浅而不敏有此一物自足穷于多士之时兼是四端岂宜辱于迩臣之列此盖伏遇某官以忠纯翼戴以寛大甄收谓其引分而无求倘或负能而有待因加奬借使得超逾盖大公之赐所加惟至诚之报为称敢不内尽致身之徳庶以上同许国之心
　　除辞掖谢杨舍人啓
　　投老丐闲防恩得谢皇明简照尚缀内朝鹓鹭之班赐礼防荣又玷西掖丝纶之重鞠躬拜贶舞手知荣伏念某濩落无所取材踈愚不适于用移山之迂而力不逮补天之缺而技已穷气索于三竭之余肠危于九囘之后平生许国但有空言老去归田更叨懋宠曷谓拂衣之去自同衣锦之还兹盖伏遇某官文章极润色之工议论得知言之要眷兹遗老被遇三朝属有烦言投闲一世髙辞起废侔朱弦三叹之音溢美过情俪华衮九章之服一门荣耀四野流传岂独慰百年垂尽之龄盖将为什袭传家之寳其为欣荷曷可胜陈
　　除辞掖谢同列啓
　　叨膺宸命进直掖垣窃以右文之朝尤重代言之职辞章夸两汉之盛册书近三代之隆必得时才方称邦选岂兹庸琐获预兼収此盖伏遇某官贤以下人虚而待物素笃相先之意弥推乐与之诚裁谢未遑流音首及深味眷存之厚讵殚愧讽之忱
　　除内翰谢诸公啓　　　　　　苏子瞻
　　叨奉宠恩擢居禁近任逾器表忧与愧并内自顾于衰迟宜退安于冗散岂期晚节复与英游此盖伏遇某官德配先民望隆多士至诚乐与共推人物之评雅量兼容曲借齿牙之末致兹朽钝亦践髙华方修问之未遑遽移书之见及其为感佩难尽敷陈
　　除内翰谢两制啓
　　拜恩天戺叨职禁林实疑于声受盈其量于时谓之钜宠顾已以为深忧惟是琐屑之材素无施设之用曵裾朝序坐耗嵗年珥笔螭旁真惭禄食既陪西掖之近遂预北门之防此盖伏遇某官素厚奨怜曲为借庇报国尚期于小补铭心永愧于误知其在感惶未陈涯畧
　　除内翰谢张帅启　　　　　　刘共父
　　楚湘制阃备数防功鼇禁代言冒恩逾分伏念某短才何用朴学已陈四方蚤玷于清华两郡蔑书于善最敢期末路复冒修门分双烛之余光恍惊昨梦访八甎之旧影有愧重来揣弱植以无堪实游谈之有自此盖伏遇某官仁不遗旧义在相先虽二人同心雅辱断金之好然巧匠袖手苐懐血指之惭寓书尝见于谢诚端介曲防于庆赞其为感佩罔既敷陈
　　除内翰谢长官啓
　　比叨宸检进直禁林惟望实之非宜冒班称而增愧兹盖伏遇某官学臻阃域名冠搢绅扬子好深湛之思孟轲养刚大之气忠诚许国独蟠万巻于胸中慷慨谈兵欲运四夷于掌上既负逸羣之俊乃兼好善之优每怜衰朽之余曾是交游之旧力加推挽坐致超逾虽仲尼之数淹兆则行矣顾陈寔之未拜愧于先之方欲修诚遽防枉问托雄文于不朽感高义以何穷
　　除内翰泛谢啓
　　祗奉恩灵叨联禁近负且乘而非据名浮实以为忧顾惟性质之惷愚愧无问学之殚洽逄知昭旦待罪从官迁不俟期宠常躐等此盖伏遇某官指南朝路推毂士林兹误辱于光荣谅素为于道地且承谦翰尤切感悰除门下侍郎谢宰执啓　　　司马温公
　　祗奉恩纶进防国论力避不获冒处尤惭伏念某识谢通才学非贯道荷三朝之眷遇极四禁之清华备顾问于经帏班诏条于藩服缘衰残而自乞庇冗散以取容弥歴岁时优游田里比卒陈编之业亟尘秘殿之班误简圣知累纡召札方朝近陛遽陟东台顾惟朽迈之资曷称辅相之任此盖伏遇某官燮调钧化励翼帝猷啓道渊衷甄收旧物致兹迂拙茂对宠休感佩之私喻言奚既
　　加职
　　除大资谢宰相啓　　　　　　叶少蕴
　　繁缨以朝孰云可假怀璧其罪己亦知危荷奬予之过优愧恳辞之弗获某少而不敏晚益无竒士前望三十人则为已过官欲止六百石况复加多故频岁之恳祈惟乞身之为请未偿此志更沐洪恩兹盖伏遇某官功济华夷志安社稷悯衰迟之一老借以宠光用风厉于四方使皆兴起仰怀盛德但愧本心勉欲効劳怅桑榆之已晚虽云代匮顾菅蒯之何施徒有铭藏莫知报称
　　除大观文两任留守谢执政啓
　　及瓜而代初无可録之劳采菲不遗遽窃非常之宠祗承眷渥莫获牢辞某本乏异能过叨重任空疎之学固斐然不知裁之戆拙之才况老矣无能为也故承乏因循者三岁而乞身恳请者六章何其避剧以求闲更复逾涯而拜赐岂无再割人共笑其铅刀虽强一陈已亦惭其刍狗玆盖伏遇某官权衡庻物柱石本朝追叙禹谟协九功而共治辅成周命倡十乱以同心未遑舍旧以图新姑亦絶长而补短安国无功自愧本幸罢归次公有诏如前何能逾治未知报塞徒有铭藏
　　除待制谢门下侍郎啓
　　比者防恩就除前件职名者叨守海邦未周嵗籥陞华禁从复玷龙光所望逾涯以荣为惧伏念某学弗造道才非适时徒承清白之遗风幸遇昌明之盛旦顷从逺列遽擢近班愧乏他长惟坚素守入防陪于国论无补涓埃出兼总于帅权蔑闻纪律方虑谴尤之及敢图优渥之加维内阁之华资实中朝之清选固宜俊杰以登用讵可庸虚而冒居此盖伏遇门下侍郎翼赞大猷弼谐元化徳既协仲山之直言允符后稷之忠纲纪百僚缉熈庶绩宻布卿云之防蔚为蟠木之容遂致孤踪误防显命敢不钦承圣训谨布藩条上酬覆冒之恩次答陶镕之锡
　　除修撰再任漕谢政府啓
　　转秦关之漕计久负空飡防书殿之宠名亟惭非据超逾分量羞愧靣顔伏念某早以散材猥尘繁使在陜服为最久虽粗熟其人情无事功之可书只益深于罪戾敢忘罪谴大惧颠隮加以羸老偏亲归思弥甚艰难孤迹省分靡遑沥丹悃以自陈冀琳宫之得请乃防过奬未许投闲特加峻于职名俾载尘于事任顾惟撰论之职必资翰墨之功惭无秉笔之能声曷称集仙之妙选当黜复陟欲去更留虽甚惭于初心益增激于晚节此盖伏遇某官以防龙之逺业佐尧舜之昌辰方当弼成庶政之隆曾不弃遗一介之贱谓其粗知尽力顾岂辞难察其本出为亲盖非谋已特纡显渥以贲衰踪某敢不深体恩荣勉驱驽蹇顾安仁之将母虽怀洛涘之归笑长孺之谋私敢叹北平之逺期收尺寸仰报生成
　　除直阁谢政府啓
　　圣念遗忠恩加贱息被以丝纶之命列于英俊之躔深愧异恩横流感涕伏念某生非竞爽分有多艰传忠孝之遗风识君亲之大义念昔先人之遭遇备防列圣之宠嘉昔事昭陵载登上宰深惟万世之大本首建至和之忠言防立英宗翊戴神考晚被元丰之诏大明嘉祐之功奎画具存赓歌未逺子孙弗佀门户寖微独干必死之殊冀动盖高之听果承新渥尽涤徃愆乃备载于防书俾增辉于彜鼎肆及孱陋亦玷宠光假守近藩入对便殿亲拜睿奬特留中都仰天恩而未酬顾小器之已覆念承家之责独蕞尔之身知为长之最难忽喧然于众口固自惭于不肖幸俯察其无他乃因庆泽之行还付州麾之寄加怜衰绪过锡误恩稽图籍之攸储列蓬瀛而比峻矧遘重熈之世尤难并直之才顾实何堪猥叨兹选此盖伏遇某官以孔孟之学兼防龙之才位冠师垣同符吕望宅分曲阜比迹周公収当代之时髦各因其器能而彚进念累朝之故老不忍其门地之独衰维先子之平生实倾心于盛德逮更流落最倚哀怜偶一子之仅存复数竒而可愍稍知世职俾嗣家声逺以扬先朝置相之明近以称睿主念功之厚下泉被其渗漏奕叶荷其帡幪修己克家无坠百年之旧徳捐躯报国不惭千载之昌时
　　除阁职谢宰相啓　　　　　　侯彦周
　　潢池息警责偶逭于乏兴册府陞华恩遂叨于躐等岂以转输之薄效遽防文字之英游静揣侥逾悉归陶冶窃以中开四库上应二星蔚为俊乂之居尤高论譔之职盖编名修饰润色之末而缀武言语侍从之班凡自外选号为要秩养贤待用类皆菁菁乐育之材砺世畴庸必有显显可书之事如某者薾然绵力陋矣謏闻以狗续貂蚤从大夫之后问牛知马浸成俗吏之归不惟旧学之荒唐自分清涂之夐隔苐坚素履冀免空餐侵寻迟暮之秋重叠光华之运蛮氛翳海尝乘传以招徕郴獠依山亦钩饵而讨灭功何敢冒职所当为岂期眷奬之隆猥赐便蕃之数况石渠虎观所以待瓌伟翘杰之士而伏腊枤杜何以厠纪述制作之联顾不次以超除实有惭于非据低徊随牒仅同楚士之因人伛偻循墙深愧郑卿之辞邑此盖伏遇某官甄明庻类励翊羣工同德相须运精神于一堂之上微劳必録劝功利于四海之间遂使妄庸亦叨晋擢某敢不防其疲蹇収以桑榆岂徒焜耀于荣名要在激昂于懦志珥笔靡一辞之措虽懐窃位之讥登车勤四牡之驰始罄在公之节
　　除阁职谢宰相啓　　　　　　程子山
　　幽谷孤音陶太和而俱作严宸茂渥忽非据以防荣祗服恩灵弥深震惧兹盖伏遇某官以仁义兴韶濩载赓岩廊以礼乐易干戈绥靖海防故众美之备具宜诸福以防来俊乂向臻曾何数于臯朔颂声胥穆盖逺继于倚那微健笔其谁宜为岂老生敢专数事芜词累句亦复见收延阁崇名猥加褒赏在于流落至斯宠光某敢不体朝廷垢之慈励畎畆愿忠之志指青山而长徃忍自弃于明时镂白玉以纪封尚窃期于后日
　　除阁职谢宰相啓
　　畎畆小忠不防自献丝纶异宠亟冒隆恩祗服荣光弥深感涕窃以大雅之音不作盛徳之事无闻屈宋勃兴盖仍止乎正义班扬继出已踵入于虚辞然气骨犹高而渊源具在粤时以降斯文遂卑比兴之防莫传形似之功益胜兰苕翡翠虽或可观酒太羮鲜能知味故以楚骚之芳润要无穆若之风与夫汉颂之铿鍧终乏蔼如之趣抱孤懐而谁语怅崇仞以何遥妄輙一鸣猥防三叹兹盖伏遇某官身当间世家自得师絶识超于羣言独探圣秘妙技穷于真诀更加恢竒惟忧患荒乐之余皆餍饫沾丐之及第甘泉之赋亦许兼收拟元和之篇但惭不韪某敢不载寻旧学力勉新图非尧舜不陈安尚有靡者恐籍湜之窃效岂谅其然乎
　　除虞部谢执政啓　　　　　　苏叔党
　　擢从冗散未书嵗月之劳宠被使令盖録涓埃之効伏念某箕裘末学偶玷名科樗栎弃材寖阶膴仕服勤州县之役粗谨簿书之严属此缮营与于奔走竞收梓杞慙无匠石之能经启山林遂掌虞人之职量材何有拜宠若惊顾非借助于游谈又乏先容于左右夫何异选亦及庸愚此盖伏遇某官以道事君用人惟已得育才之三乐无求备于一夫尺有短而寸有长将收薄用岁有余而日不足责以后图某敢不尽瘁捐劳量功庀事期少殚于夙夜庻粗合于生成
　　除郎中谢执政啓
　　枫宸赐对仰瞻北极之庭兰省联曹滥应南宫之宿宠逾意表愧溢顔间窃以贾谊膺前席之求具道鬼神之事相如防给札之召漫夸游猎之词曾无补于苍生多有疵于滥说观其所主輙欲为人初受知于呉河南岂名世者既见荐于杨得意彼何人哉每观班史之文窃笑汉儒之陋曷若盛世诞敷逺猷圣主以文王之徳之纯烝髦士而并用真相以周公之才之美延白屋以同升防茅有取于彚征采菲不遗于下体致令凡品获对清光乆驰魏阙之心适应钧天之梦履玉堦方寸之地奉天威咫尺之顔敷陈继述之谋推明寛大之诏备论本朝致治之美比隆三代享国之长仰契渊衷钦承圣训一见决矣幸逄大有为之君四方训之当行不忍人之政尤为太平之治逺追上古之风岂意刍荛之言有合冕旒之听特颁宸札陞擢郎曹顾无起草之姿滥与怀香之选孰为道地有此遭逄兹盖伏遇少傅太宰相公以王佐之才应千载一时之嘉会以公辅之量干九州四海于洪钧每嘉善而矜不能必举直而措诸枉旁招俊乂过开阁之公孙奬鉴人伦如筑台于郭隗取人不求其备相士岂失之贫遂令陋巷之书生获覩清朝之公议念上臣事君之意本自无私契百人知己之心兹云无愧某敢不激昂晚节砥砺愚衷顾来事之可为虽没身而不殆防犀角而擢象齿自视何堪附鳯翼而攀龙鳞庶几有待
　　除左丞谢宰执啓
　　恩出中宸选备台辖小才知愧空伛偻以循墙成命莫回嗟负乗而致冦窃以先皇昔开于官制两丞特异于唐余上防万务之机下总六联之剧既用人之不次宜得士之非常如某者家世甚寒资望尤薄虽学存于古而言輙谓迂志切于时而举不知务禁林清要文誉缺然宪府宻严忠言无几方乞闲而自便遽躐等以叨荣此盖伏遇某官至德在人清议服物推毂多士雅闻成就之功一意本朝乐有俊良之助积薪不嫌其居上蟠木亟为之先容坐致空疎误防甄拔其为感幸难尽言宣
　　除右丞谢两府啓
　　辱奉宠灵滥陞陪辅屡陈至恳祈还误恩诏防丁寜训言深厚矍然趋位惕若包羞窃以歴世相沿建官失序名实皆紊源流弗归兹及熙朝特新圣作本赋政于三省分听治于六联总持条纲是寄丞辖某材乏长技仕无显劳幸遇圣神之知久叨侍从之列俾长选秩甫逾期年退守江湖之乡是惟夙夜之望廼防宸宠擢与国钧此盖伏遇某官作励人材指南时论广华堂之钜庇回甄冶之余功致此妄庸过叨事任某惟坚素履用答殊私
　　除大博谢执政啓
　　里闾湮沉乆安分守胶庠清邃骤被诏除夫何逖逺之踪犹在选抡之数窃以合烝髦于万众课以度程嗣絶学于六经司其训故名列成均之属号为儒者之光于秩虽微所系甚大苟训廸渐摩之本曾弗玩心则呻吟占毕之余焉能塞责厥职升降视人重轻如某者气禀颛防志尚疎濶定交铅椠不知嵗月之多借路常弦未觉尤悔之寡毎因宴豫窃自揣量惟材谫故不足俎豆英游惟识眊故不足权衡世变继以闵忧之积益于宠利之疎违命义而徼求匪惟失已饰庸虚而鬻又复欺人欲粗试于州县簿领之间曷能自通于廊庙钧陶之上忽冒除书之及罔知拜赐之端意者概视亲疎曲加诱掖畀教导之任使预懐芜废之惭寛奔走之期使尚有讨论之暇进之以作其息缓之以俟其成自视缺然何以领此兹盖伏遇仆射枢使相公翼賛天宰亮弼皇猷深惟封植于丕谟畴若招徕于羣献荆金梁铁贡九牧以并登粤镈燕函列百工而咸在多取或容于舛误广求遂待于孱愚某敢不编绎旧闻研思微防千年蠧简倘输毫髪之劳一世龙门庶答丘山之施过此以徃未知所裁
　　除国子监丞谢宰执启
　　三年祠禄幸养疾于江村一日除书叨丞监于国子辞不获命懔无所荣伏念某乏通明之才守迂拙之学三休自处素窃慕于忘怀七审旁求实有稽于立志明乎忧患与故察乎好恶惟人九卦而三陈百虑而一致皆上古圣人垂世之训矧先进君子精意之求尽已以达庶物之情考古以证当今之务兹无流始中经权若理事之未融岂变通之无碍于斯未信遑暇应求退读先人之旧书精窥小已之永志察交养于动静体升降于隂阳敢遂安居庶几复至信不宿诺义无难辞周旋世旧之知容与秦淮之上会皇天监悖理兆亡之众当圣君举承天应变之师六飞来临羣贤拱辅谁谓迩臣之荐适当一介之防误入陶甄滥尘器使此盖伏遇仆射枢使相公道广而多可德大而兼容成就众材故不遗于葑菲经纶大业或有取于刍荛敢觐衰迟骤玷新选某谨当遵明典故祗畏简书守职是恭持已无息察进退之义稽用舍之宜两或难全一以正胜敢圗报于明德庶有据于孤踪过此以还未知所措
　　除国子博士谢丞相启
　　上有恩言许解男邦之役生无朝迹骤为国子之师出诸金布之尘埃觌以诵弦之文物一陶厚矣重拜矍然伏念某命与仇谋老将疾至垂独钓于氷井是将何求驾只轮于羊肠乃以望进既未能以此而易彼又何病持方而易圆环顾此生渺无所立落月满梁而不寐山鬼吹灯而不惊搔首著书颇欲为千载之计折腰作吏长恐寒三径之盟凄其归心已焉荣望忽传邮于细札俾教胄于成均起高士于鸥鹭之羣近时已寡擢俗吏于山水之县此事人无兹盖伏遇某官身为太平之基首出中兴之相尽发其七六经之学以斡万微将恢此一四海之功乃兼羣防惟是门下之贱质倍费化工之宻庸盖数年倾倒以竒其人乃一日甄冶而有其惠某敢不勉耘其业无负所知士自有吾相以为之师如周公者愚当与诸生而激于义独何蕃欤
　　除太常博士谢宰相启
　　便坐奏陈幸俯垂于渊听曲台订议骤躐处于清涂繄太钧之无垠致小子之有造得非所望愧甚于荣窃以奉常礼乐之司博士儒学之选欲情文之俱称既頼讲求顾损益而可知必资裁正自非学该流畧识洞本原究古今沿革之宜达圣贤作述之防何以剖析凝滞折衷异同制度考文贲饰仰裨于盛世设官分职直清可佐于宗儒岂伊疎慵足备推择如某者才如韈线智非囊锥问一得三幼被孔庭之训在十去五长谙韩子之穷虽荐中于儒科抑久劳于吏役倦游州县每同鳬鹜之行夣想都畿絶望鸳鸾之缀人谁怜者止或尼之自知凡骨之难仙殆觉壮心之已老忽听召节俾对凝旒恍惊沉滞之余顿有逄遭之异芜词狂斐粗吐愚忱陋质卑凡宁逃睿鉴屏息自期于诛谴量才敢覻于超逾遽奉恩言悮防亲擢特借衮褒之宠遂司绵蕞之仪秩序寖陞脱簿书期会之故声容有赫获进退揖逊其间初无蟠木之先容不待冶金之自跃尽出生成之洪造是为特达之深知感不胜云报将安所兹盖伏遇少傅太宰相公忠卫社稷道贯堪舆任重经邦屹擎天之一柱徳隆辅世峙镇海之三山自专秉于国钧爰栽新于治具既覈名实以称上意复躬吐握以收人才礼以导中乐以导和务赞防于圣化贤者在位能者在职特协理于事功不遗一介之微上达九重之邃眷兹毫髪悉累陶镕某敢不仰戴殊私益坚素守议礼不专胥史誓殚小已之寸长铭功以示子孙愿纪我公之成绩
　　除枢属谢宰执启
　　簉班缀于中都已拜训辞之宠备编摩于右府更叨除目之荣被鸿造以频仍拊微躬而感愧窃以枢宻之地实惟政事之原帷幄运筹有社稷经纶之大计夙夜基命皆庙堂献替之逺猷虽当严秘而不传讵可寂寥而无术故事分职守时裨奏篇防周官宰事之联仿汉相议曹之任布文武之政于方策足观防绎之能处平勃之间而从容允谓清华之选以先名辈以称要途如某者学不足以造微文未足以达意屠龙无用乆见困于词场畵虎不成晚遂从于门荫半生艰厄万里覊栖端防正虚訽于筮卜引防结栁每愧于霜星自托命于陶钧遂脱身于州县逡廵累嵗侥幸三迁虽食并日而出易衣未改穷愁之叹然月费钱而嵗縻米已深尸位之惭方兴杜叟之歌敢献扬雄之赋倐尔扶揺之借便居然寒谷之囘春以江海之孤生获奉昨朝之对以尘埃之冗秩并勤异数之颁衰朽生华交亲改观讵意矜怜之素更迂造化之私分以余光引之自近受知黄阁初无三语之称借重紫枢曷佐六竒之画凡兹忝冒皆出生成兹盖伏遇某官标凖斯文陶镕多士以天下之重而自任绰绰有余裕哉立邦家之基于太平廓廓无难事矣深惟掾吏寅奉机衡每于辟召之间务极选抡之术方将相注安危之意共建事功必小大咸忠良之懐庶能励翼夫何无似亦荷兼收某敢不仰体恩知恪居官次凡一日二日之务谨大书特书之文从两府高士之游诚有惭于非据备东曹边琐之列期少効于愚衷








　　五百家播芳大全文粹巻二十八
　　钦定四库全书
　　五百家播芳大全文粹巻二十九
　　宋　魏齐贤
　　叶　棻同辑
　　谢除授啓
　　舘职　监司　守倅
　　除舘职谢宰相啓　　　　　　汪彦章
　　沉迹下僚分无他望受知英盼恩匪素谋从稠人忽被于诏除岂薄技可堪于时用盖师席托十年之旧谓书林叨一日之光猥以名闻使之序进伏念某起家寒甚承学缺如早慕功名未叹儒冠之误晚谙梦幻方惊客枕之迷三陪御府之英五见长安之闰华髪骎骎而欲雪故人落落已如星自笑蠧鱼生死不忘于文字有同鳬雁去来谁计于江湖甘为襆被之行少逭怀铅之责孰云误宠更及防躯守是正之遗篇参编摩之载笔既润久枯之辙仍安屡绕之枝厚德难名当以古人求耳余生未冺期以国士报之兹盖伏遇特进少宰相公伟业格天宏材周物人臣名世之盛者天子举国而听焉位虽次于周公美实专于伊尹制作悉还于邃古经纶葢积于平时呉邑纵囚异政流传于父老虞庠讲艺防言厌服于豪英铨曹力挽于覊单宪府靡谈于隂仗洎陟纲维之地尤输药石之忠沙合南台知千载真贤之出春回东阁喜四时元气之新凡负噐以怀竒皆愿忠而望赐有如孤进兹为曲成虽大钧播物以无垠宁私小已然飞鸟依人而自爱敢有他肠
　　除舘职谢宰相啓　　　　　　　阙　名
　　付所不可受非其宜岂惟内慙诚恐上累国家辟三舘之地聚四方之英无曰限于校雠尚有兼夫教养乘马在廐责歩武于鸾锵一鸣惊人庶骞飞于云上故载之行事率多名世之魁杰而传于后世犹想当时之风流晓大夫以古今粲然具举措斯民于事业信矣不艰厥非精而造元元本本之深孰能真以正借借纷纷之伪某识趣凡下性资重迟徒缘家贫须决科而求仕既乃力用卒望道以迷方苐侧闻长者之风免下堕小人之数吁其老矣尚何求哉适饱虀盐愿毕多生之债俄分朱墨俾窥未见之书事无补于秋毫恩每隆于厦屋兹盖伏遇某官股肱帝室黼黻皇猷正纪纲以濬治源招俊乂而植国本观恢恢余地之有于何不宜必蔼蔼吉人之多夫然后靖乃社稷九官始能辨此岂汉唐诸子所能议之頋兹榱桷之琐材曾是门阑之旧物罔遗余力焉惜此生义重丘山报轻丝发请试加于鞭策用少答于钧陶倘未奏子歆之篇前承中垒乃当献臣愈之颂大侈元和
　　除馆职谢执政啓　　　　　　　蘓子瞻
　　试言无取锡命过优进贻朋友之讥退有简书之畏腼顔就列抚已若惊国家取士之门至多而制举号为首冠育才之地非一而册府处其最髙观其所以待之盖亦可谓至矣知宝玉璵璠难得而易毁故箧椟以飬其全知楩楠豫章积歳而后成故封植以待其长施等天地恩均父师恭惟先帝临御以来四十二载所擢贤良方正之士十有五人其志莫不欲举明主于三代之隆其学莫不欲措天下于泰山之固大则欲兴礼乐以范来世小则欲操数术以驭四夷然而进有后先名有隐显命有穷逹时有重轻或已践庙堂之崇或已登侍从之列或反流落于逺郡或尚淹沉于小官或死生之乖睽已为陈迹或摈斥于罪戾仅夷平民虽曰功名富贵所由之涂亦为毁誉得防必争之地名重则于实难副论髙则与世常踈故虽絶异之资犹有不任之惧某之内頋岂不自知性任已以直前学师心而无法自始操笔知不适时防宗伯之选抡疾时文之靡敝擢居异等以风四方不知满溢之忧复玷良能之举负贤者所难之任争四海欲得之求其为蠢愚可为危栗是以一参賔幕輙达危机已尝名挂于深文不自意全于今日而况大明继照百度维新理财训兵有鞭笞戎狄之志信赏必罚有追述祖宗之风凡用人歴试其能苟败事必诛无赦此太平可待之日岂不肖兼容之时而乃度越贤豪曲收防贱纵不能力辞而就下亦当知非分以自惭此盖伏遇某官志在斯民仁为已任欲办大事务兼尺寸之长将求多闻故引涓埃之助致此黍冒有逾等伦欲报无缘将何望于顽鄙遇宠知惧庶不至于惰媮
　　除舘职谢宰执啓　　　　　　　阙　名
　　防恩授前件职者祗膺柬擢伏窃兢慙窃以朝多俊乂之官肄儒林者无愧士以艺文而进登册府者为荣惟石渠天禄之深严比藏室蓬山之清切虽百代阙遗之典无不充牣于其中必一时魁杰之才得以优游于其地自非贵于实学敏以多闻通七録之总凡究百家之体要岂非侥冒以玷宠嘉如某者起于寒防性复昏滞少而好学窃尝有志以在民仕则数竒遽以无能而败事赖君仁之寛大绌吏议之刻深禠去一官废之数歳穷非愚失信天命之自然困则思通在人情之不免防防恩而湔涤复苟禄以流离区区筦库之间碌碌斗筲之役壮图销愞掩如灰烬之残旧学雕零茀若蓬茅之塞自宜安摈弃之分无复有祈向之心不图至明特振沦废引自穷山之邑预讐广内之书出忧悲患难之余脱文墨米盐之冗羣居讲习皆英俊之与同开帙详观悉平生之未见其为私幸固已自知况复识不足以辨歴世之失传学不足以明前人之疑阙徒以歳年之比録其鈆椠之勤特蠲给札之科遂正校文之职载循涯分益腼心顔惟甄拔之所由非生成而何至此盖伏防某官运平大政裁叙群伦不以一眚而废人上辅寛仁之治惟恐一夫之失所务均宰正之心体大易之不遐遗本商书之无求备致此润泽施及顽疏苟非木石之无知敢忘大赐犹冀桑榆之未効少答洪钧
　　除正字谢执政啓　　　　　　董　由
　　横槎问汉对北辰枢极之庭负羽登瀛直东壁图书之府恭承睿泽秪奉训词俯伏拜嘉怆惶失据窃以五帝之后书画殊体六国之世文字异形史籀兴而鸟迹亡邈作而防篆散遗烧未冺尽亡保氏之六书残烬仅传遂变史官之八体三千余简而初存大诰四十七篇而独得中庸传周书于鲁太师尚存典要得商颂于正考甫仅识仪刑礼文藏于理官乐舞于军正维诗备弦歌之奏得以幸存而易为卜筮之书由之不废斯文未丧大道将兴出遗简于淹中得断篇于渭上羣经聿备异学竞名古文百篇尽收鲁壁乐书三记咸出献宫混尧典于济南分鲁颂于燕北学官讲业偷合説命之三篇博士传经伪补冬官之六典陋儒守误曲学自私见道不明谈经多蔽窦公疑司乐之伪萧氏诋康诰之非至论左传不解春秋谓夏正尽模世本明堂月令虽杂出于秦书时训职方犹见存于周制大则得于简牍小则出于縢囊残编乱六代之遗声断简失三王之旧礼离易经之讼卦岂亦未之思乎删孟子之外篇盖末如之何也由是经术遂紊传注益繁破大篆为秦文已混横直更旧科于汉遂遁方圆残经不悟于郭亡阙文徒存于夏五秦誓出于河内诸儒咸以为疑虞典盛于江南学者皆以为妄虽武成之书尽信而酒诰之篇俄空长杨昩于衮铤新书蔽于暴慧易或脱去无咎擅以补遴书则改去无颇因之失当上愿紏暴之莫订索隐行怪之相仍箕子明夷误着该滋之实尹躬西邑竟从先贩之讹马不足一者既失其全虎多于六者自乖其数至论二嬗非圣人方幅之典谓五官乃战国隂谋之书议礼或昩于何居引诗无分于楚些观文王之德众说尽离辨仲尼之居两言皆误书残武殪颂乱汤齐天地一评书固昩隂易旁魄求义则非况夫乌舄混淆鱼鲁杂糅增河南之邑为雒减汉东之国为隋避上则罪不从辛絶下则对或去口偷合俗谶私释民謡理苟昩于叅稽字因失其櫽括断残莫续疑误相承造为百二篇悉从私意断于六十字自托前言枣合而棘氏微足省而疎姓絶叙作左氏妄黩货于汉朝题为连山滥购金于隋室分差真赝甘守姬鱼定文于六穂之禾训同于防分序于八寸之册执异为宗丁尾乱真钩须失实甘守马头之误犹怜鳯尾之工书立书诮而既谬国名为巻为端而遂乖服制篆形误伪谁正云兴之祁祁体散亡共守鸾声之钺钺析异文于钟鼎合欵识于盘盂锁定银铛之名车改金根之目不知篆字释经方论于旦明徒守籕文立典遂惑于岂误防望杏私定弱枝才分童知之非尚守予猷之是记文既异和一束二缝之为来取义已殊指二首六身之为亥进尽贤臣之相乱悉述妬姤之共迷汗简家传漆书私定郡章立信救时惟正于四羊国史传疑考义共惑于三豕蠧残未整缺伪宁论推字以十八公为松评文以一万日为昉淮南则田下于亢为畜阳冰则云上于天为需防意则背私为公辨方则反正为乏傅会作九禾之秀离析为三刀之州托妄人山借言鬼木合乐之奏妄加文武之为斌定经之名误合日月之为易此丝奚据廷车宁依字失部居改白水真人之兆书忘形象作非衣小儿之謡四十八安取于桑三十七未足语世黄头漫尔白日谓何钟钟呌嘂之未明协恊叶叶之徒论酢醋易义种种互间忧悠未辨于声柴寨莫穷其体告成牛口信假人言□壾寇寓名于怪□□乖□究义则诬□□无取于命师岂足以讽国至于虐暴昏荒而定义见于方正仁信之病时防固殊飞曌诚异照议豳颂本岐山之居分讼卦为慈岭之东罔知终辟以成朱莫悟季春而出火是知津矣故书尚全续莫大焉古字或异以祈禳为相近移余聚于猎间不学或至于面墙虚造务传于乡壁总不可于叵楚字渐离合颛孙于申秦声浸失狐疑犹豫号于别义鸡尸牛从断以非经翚揺未闻頋后世作字异尔繁缨不改赖前书引纬明之图籍损增篇第禠落别风淮雨傅毅托文于竒潄石枕流孙楚书言于诞分章改纸而悉以别读片札残行而易以异音梁父七十二家名虽具在尉律四十九类尽益已亡著论犹见为疑经立说敢期于证圣不耐无乐赖古字犹有存焉彼徂矣岐叹昔人已无知者繁章条以成一家之説增篇目而合二传之差疑悟后生破碎大体脱去半字刘向屡伤诡更正文许慎重叹頋鸡斯之仍陋岂雌霓之未分故言非淹通六经之防则益有不知文非精究小学之徒则莫能致辨宜求博学以正防言某嗜学无成守经多泥自惟断断而无他技不能碌碌以取世资读书未识偏旁敢当刋误作字但能防画安敢辨疑頋梁丽不能舂城在纳屦岂宜织锦以俗为累不能辨乡邑之山是古成愚罔知断里闾之社疑字輙过异人未逢快意适于当前读书不求甚解执简未免伏猎幸逃虽左朱右黄未尝去手然赋白分黑徒觉费心造理未能两忘思误更是一适頋已贻讥于许禄盖尝未论于追来部改于畺世谓不师陶葛文从纯疵人嗟未本机云误存舟二间之为航安识门五日之为闰得遗札于干禄体或背经求异书于正讹名皆异实徒以籖縢错舛简册挐烦折中既废而传习寖衰小学久忘而讹乱相属承误或因于炱朽执疑遂守夫灰残愿再杀青不量削牍献章左匦希洪渡之绪正科文抗论前旋祈于干之裁定圣训明诏假编摩之任睿思兼是正之司但仁夀置官古文废而不用开元守属竒字秘而未讐徒有详定典籍之名未举刋正文字之职况聫班内府尤职中台自汉以还特号老氏之藏室逮唐其后至谓道家之瀛洲策府增华儒林推重是谓殊常之选宜登絶异之才托误缀文浪作兰台之令史猥因载笔敢辞公车之左人頋将获东观未见之书抑亦举西京未坠之典念扰扰欲何为者岂区区敢取正焉尸倚相之官未力讐覆废耀卿之业但守阙遗嗟狞劣頋如形何昩聪敏则亦性也察部整景比之莫効頋文籍盈漫之难工浅学宁施寡闻知惧自惭忝切谁许冒居固知宰物之笃时益信大钧之造命此盖伏遇某官道熙帝载德亮天功允升大猷致君于无过之地绍隆絶业措国于不拔之基廷论以之为平朝纲赖之取正大明中天而物无邪景疾雷破山而人无妄情遏絶狂澜作时砥柱绵延圣绪为世泰山惟克享天心行千载一隆之道则辅成配德当万世罕遇之时身任天下之安危道合圣人之用舍立官并治收周公小以成小大以成大之功五教兼施尽孟子中养不中才养不才之德是宜朝有着位野无遗才典成巧冶之知特假吹枯之力逮兹冗散亦被选抡某敢不益谨官常恪修职守网罗遗佚绪定缺残知鳯为君子之徒朋皆自正谓马本诸侯之乘趣固可名虽不敢妄下雌黄尚庶防能分牡墨誓殚末技以报洪私
　　除校书谢执政啓　　　　　　熊子复
　　歌渔父沧浪之水但切怀归称道家蓬莱之山何尝梦到猥令射策遽预防书浪登碧汉之槎实出洪钧之播窃以天澄东壁二星交映于皇图地邃西昆羣玉并森于帝防四更歴代咸聚珍文若汉则设承明著作之庭如唐则置丽正刊修之院招徕诸俊布在其间逮我圣朝崇兹儒舘萃向雄之博洽校流畧之浩繁运际治平尝命大臣之举数统传元祐亦诏近位而荐员故往日之得贤惟此时之为盛光尧再造复古重熙自定制于绍兴每育材于天禄映青藜而遇太乙共记昔传依红云而近玉皇多由此擢圣上逺遵鸿业近述燕谋奉渤海之神州耸瞻来幸驾崆峒之仙仗亟诏下临加帝藻之发扬增士林之歆艳宜悉谙于俊茂岂尚着于疎庸伏念某学肤浅而不根辞底滞而无韵向者分教独冷著书自娯缘宰邑之务烦放纷既久幸董工之职简次续维新然惊齿发之衰方拟田园之去岂谓即长安之掾遂容窥广内之藏已则叨逾人为咨叹此盖伏遇某官奋熙帝载乐育人才惟取以无方故靡间瓯闽之陋谓老而有志亦使叅渠观之游某敢不仰戴厚恩俯研卑虑清闲拭目阅平生未见之书安静洗心习前軰已行之事亦可弗畔不知所裁
　　除校书谢执政啓　　　　　　晁无咎
　　误防公举既不能安分而终辞滥俾试文又不获竭愚而小补自宜汰斥尚玷题评祗有矜惭安知荣观窃以校讐之设始于汉氏之求书员品之施盛于唐室之好士故二代礼乐声明之为备亦一时衣冠人物之使然惟麒麟延阁之华近阊阖钩陈之邃至谓道家羣玉之府盖象天官东壁之藏近稽有宋之隆专号育材之地故招徕于闲暇之日而官使于成就之时职非要而地严欲知其可贵禄已优而责寡使得以自修共惟治平之初深有讲求之意诏四三辅选二十人当时彬彬最号得士厥后往往奋为名臣逮神考之末年起治官之废典是正兰台之秩以延虎观之儒而龙胡莫攀风御已逺钦文母思齐之圣当成王求助之初咨谋大臣修举故事繄诏书所以取之之意则欲其有行义政事好学而能文至防问所以考之之方又欲其知忠厚厉精扶衰而救溢窃思在上详延之若是则观乘时施设之谓何宜得誉髦以副侧席如某者系出簪绂单平之后才非丘园耿介之良不意姓名之无闻乃烦丞弼之过听昭回地近英俊朋来阅九奏于洞庭徒知神骇飞双鳬于渤海更觉身防如某陟岵永悲卧漳久薾孤将五千之卒空有壮心立解十二之牛诚无敏手虽欲自勉竟不敢竒考古不究其本根议政终成于迂濶主父屡困九事敢期于八收公孙太疎十策乃防于一得正使焦头而烂额犹作为功真成毁瓦而画墁尚容见食服训词之甚厚预刋缉以为荣非止见黄香未见之书以资杂博亦欲正刘晏不正之字固有折衷静言所遭良出于幸此盖伏遇某官传百圣道为一世师不待文王而兴自任伊尹之事大儒之效吾道方兴多士以宁斯文永赖頋容浅陋亦误采収昔班固以秉笔得令史而不懈阳城以爱书从院史而自给彼皆慷慨有志之士敦朴可用之才苟得以文墨而効官则亦为卑贱而可喜而况加以乐育借之美名方朝廷耆艾之具来与岩穴幽竒之咸在世逢有道之防人望太平之期有当是时乃在此选虽复中才之难强犹将奋发以有为某愿治气养心修辞居业粗希前辈岂惟文字之末流未负平生倘以功名而自致
　　除校书谢执政啓　　　　　　　汪彦章
　　延阁鼎成莫先求士寒乡晚出何自为郎席宠则优语心而愧尝谓治非文无以追古而人惟学可以发身故祖宗立三馆而侈之以承明著作之庭图书分四部而详及于凡将急就之作于此聚当世能言之士使之读平生未见之书岂惟求简编之断残将因致簪缨之逺大然自台阁始于汉逮今二千百余年合艺文至于唐无虑三十七万巻中值九流之紊漫更五厄之余悠悠真伪之相承愤愤信疑之莫决兴起能事属当圣时方赫然珍舘之新皆断以渊衷之独固已上符东壁奎星之象何止下语蓬莱方丈之山共知身到以为荣或限资髙而不得至如某者早縁承学之来特被柄臣之荐敢辱知人之美盖因连茹而陞防曲造之并容俾考言而善择頋芜庸之末学已屡试于有司硕防之有五能尽于是矣铅刀之堪一割其可再乎固无可喜之文过辱大优之等俾从賔席入预书林一进阶而可荣何胜于睿渥三下拜而闻命深服于训词天阙乍趋迷目睛而转芸台深敞近星象以昭回恣窥金匮之书坐费大官之膳内循忝据有溢情涯此盖伏遇某官奬物均私乐材推美圆方有范大陶冶以埏镕髙下不欺正权衡而轻重闵此庸懦曲以甄收誓坚顶踵之诚永荷丘山之赐
　　除编修谢宰相啓　　　　　　　汪彦章
　　随牒南州坐移再闰防书东观还并羣英頋卑琐之地寒知生成之恩厚考前古相承之载籍推本朝最逺之提封作九州箴掩神禹底平之迹表万圣道过开元全盛之时欲知共贯以同条要必考图而数贡故前日侍臣之有谓请圣朝盛典之常新乃开府册之庭大集儒生之类陈发中秘网罗异闻究山川区域之分与户口人民之数封割并吞之世次更张沿袭之名称皆聚此书如指诸掌必才兼倚相九丘风土以周知非学至扬雄诸国方言之孰正号称极选延致异能朝备讨论夕跻华要将托名山之不朽岂容苦海以兼收如某者结约亡竒嵚崟可笑既师友琢磨之晚仍忧伤憔悴之余顷预掌于编摩中旋烦于汰斥一行作吏三折知医居类痿人知未尝于忘起敢图朽木时亦及于向荣身既脱于南冠手还遮于西日恩逾分愿感溢名言兹盖伏遇某官学无不通而髙明气有所养而刚大侍言帝幄圣贤相得益章退食家庭父子自为知己居老氏道家之室纂周书王会之编画埜分州盖唐虞于兹为盛发凡起例宜游夏不能措辞何取孤生亦参能事某敢不益求学渉无废师承庶收下驷之长少救东隅之失虽谷寒无黍惟暖律以能生然禽怯伤弓闻虚而亦下仰祈推毂无令向隅盖平身一饭以必酬岂厚德千钧而不报
　　除编修谢丞相啓　　　　　　陆务观
　　揆才无似得禄已优不知何取于圣时頋使輙尘于清选既难称塞但有惭惶伏念某学术空踈文词朴拙顷游场屋未能絶出于武夫久返山林但欲追酬于欵乃至于手编简册身缀鹓鸾岂惟忘魏阙之心固已息邯郸之梦敢图一旦輙越稠人与闻国典之权舆猥备枢廷之掾史伏遇某官斯民先觉盛世元臣亮天以格物之诚化俗用修身之道虽江海至广固无待于细流念燕雀兼容亦何伤于大厦致兹久困遂得少通然而某天赋甚穷自量尤审层台起于累土虽深知奬拔之心浮屠成于合尖冀终遂迂愚之分敢忘惕厉用对陶成
　　除授谢寺丞啓　　　　　　　阙　名
　　仕本为贫已久冒轩裳之宠老而辞位更叨居爵齿之尊愧集汗顔望过荣愿伏念某久从蠖屈不敢求伸迨此龙钟乃始告老固已无国学尚齿执酱之餽宁复有都门送车祖道之荣止欲依刺史之天以瞻守先人之树尚寓广内诸儒图书之直更叨歳时三老粟帛之恩兹盖伏遇某官通材可试于百难特操不回于万折神依正直人颂亷平比修防见于恭梓之初已奉赏言于憇棠之暇兹殆侥冒又出提携束马悬车遂入田父鸡豚之社扣辕击壤共赓使君襦袴之谣欣荷之私占言莫究
　　除授谢舍人啓
　　剡奏陈情误恩疏宠名标帝所上广寒修月之宫路入神山游列寇御风之圃遂侥一时之幸并叨三锡之荣伏念某惷迂而动成悔尤畸穷而少所谐遇自惟投闲置散无所用心独有挟防读书庶防求志拥鼻赓洛生之咏掉头歌梁父之吟固未尝感叹怨怼赋南山种豆之诗秖自伤流离困穷琢都访桃之句不图过听乃遇知音虽门地极风马之殊而声气有霜钟之感游谈借重华衮垂褒青蒿倚长松本自非其偶豚蹄祝瓯窭何所欲之奢伏遇某官古学渊源探六经之蕴髙调雅奥起八代之衰重讲肄之席而辨若风生脱笔吏之腕而思如泉涌自惟孱陋最辱知怜溉枯朽于流润之余出闇室于容光之地圭璋借况蒲栁增华敢缘援手之仁自荐尺书之防空有望尘之叹莫申拥篲之私其为悚慙莫既占叙
　　除授谢舍人啓
　　溢言借誉赐札疏荣白髪光隂不堪把玩青云岐路尚许追叅窃以人各有心同床弗察生不并世举颈相望故南北海极无风马之辽而东西山忽有霜钟之应伏念某距门墙二千里伏田里三十年初无半靣之新猥玷一言之重方起此生未识鲁山之叹忽有今日得御李君之荣凡此夤缘实出侥幸兹盖伏遇某官名鳯阁鸾台之彦防石室金匮之书铺张大典而资笔削之公搜揽阙文以定褒贬之实若俟下茂陵求遗藁于身后孰如访济南诵逸书于生前乃俾耄期亦承人乏无能为也岂堪备黄髪老之询或有取焉庶防感白头翁之梦
　　察官除宪谢宰相啓　　　　　熊子复
　　峩恵文之冠蔑图报塞迂直指之绣又玷选除戴洪造于岩廊控危衷于竿牍窃以久叨其位而不能增台阁之气事固可羞新倡其选而无以厌蔀丰之心时益为惧使孤踪中外以尝试由巨播始终而弗遗伏念某学术空疎才资底滞听民讼于下邑服簿书三载之劳防商货于中都职筦库二年之冗方自需于满秩忽召对于明庭擢陞六察之聫分紏百司之务碌碌莫禆于风宪悠悠但愒于时隂猥误君恩宠将使指扬扬台府之呼唱尚思旧游皇皇原隰之咨询方勤逺役叨荣有腼揆实无堪此盖伏遇丞相任重降天才髙命世人主论一相惟宰柄之持大臣虑四方尤重使华之遣有如么麽亦付平反某敢不省其已能勉所未至盗无使蔓冀先静于潢池刑不可淹愿更空于囹圄庶图涓滴仰答埏镕
　　少仪除漕谢宰相啓【代】　　　　　熊子复
　　奉常何补愿归屏于田庐造物靡遗俾就输于原隰仍遗寳储之直以光英荡之行敢夸衣锦之荣秪益负芒之惧窃以冢宰制国用选方重于漕权使臣有皇华宠莫荣于乡部矧瓯闽之奥境实畿甸之邻封必简瑰材综核名实而职乃称有如朽质投置闲散而分所宜岂图坱圠之私曲畀澄清之任伏念某学惟泥古智不适时自防朝廷之除尝玷外台之职簿书狱讼具而已出屡忝于将明玉帛钟鼔云乎哉入幸陪于制作阅时久矣省已缺然止足何求敢望追于振鹭退藏自敛徒窃羡于鸿亟摅丐罢之诚过沐便私之宠且平时诵说仅同老生俗士之常谈乃故里荣归遂出愚夫愚妇之不意误恩特厚积愧弥深此盖伏遇仆射枢使相公旷代真儒经邦元宰重华协帝既亲相于唐虞众美効君更自期于房杜租庸之使必简于台阁钱谷之问弗至于庙堂谓其旧俗之既谙知某外庸之已试因其怀土付以观风念昔此方固有乡贤之奉使至今犹诵莫如庆厯之名臣曾是非才尚慕遗烈某敢不防其未至择所能为矫激好名頋私心之曷忍纵弛害治亦公议之弗容政勉则于中和利庶传于久逺
　　总赋除漕谢宰相啓　　　　　　阙　名
　　总运除于荆楚已试罔功将使指于瓯闽又叨改命仍寓寳储之直以光瑞节之行戴隆恵于岩廊控悃忱于竿牍伏念某禀资甚朴赋分多竒虽早渉诗书偶有世科之忝而晚更州县曾无官朴之称属圣政之鼎新因人言而擢用昨以郎曹之职出分兵赋之权钱谷之问不至于庙堂适丁盛际租庸之使必简于台阁猥及非才旋因一札之褒就畀九卿之贰兹承召命束装已次于江臯既奉除书揽辔遂移于海峤仍叅华于内阁以借重于外台溶于西清滥寄隽游之末恵此南国莫知政之原龙光猥至以甚荣驽下靡胜而为惧此盖恭遇平章仆射相公才髙命世功大格天民方耸于岩瞻物尽陶于钧播伊尹专商之美恐弗被于一夫姚崇佐唐之兴务先择于十使有如凡鄙不忍弃捐某敢不愈厉孤衷益坚晚节頋周原之巡歴既窃光华汉相之教条共臻清净
　　除茶提举谢执政啓　　　　　　阙　名
　　緜力寡能本无堪可误恩过听辄奉使令幸沐至优私以为愧伏念某读书有志嗜学无成少为章句之儒晚食世家之禄侵寻州县已负初心奔走尘埃讫无小补凡荐更于邑政亦粗练于人情虽敲扑喧嚣未能免俗而簿书期防要在安民曾无赫赫之名第守区区之志在退听而乃可以进趋而岂宜矧惟富国之资尤重摘山之入政闗重大法因屡更苟开塞之得宜则公私之俱济肆闻遴选爰属钜人缀以图书近侍之严付以秦蜀数路之寄頋事权之轻重亦责忧之甚深虽总制低昂悉由于心计而推行缓急必假于吏能宜咨敏逹之良俾赞剧繁之务岂容迟懦可副驰驱省躬以思先事而惧此盖伏遇某官以忠报国用亷取人寸长或録于谈间片善不遗于门下云霄髙举宁资背上之毛斤斧旁求遂及沟中之断载惟孤贱尝忝蔀丰情每厚于其亲恩遂隆于所爱屡辱提携之赐竟叨荐籍之荣某敢不仰佩眷知益勤策励言如有补岂忘千虑之愚材实无竒愿効一割之用
　　除度支谢中丞啓　　　　　　　阙　名
　　佐郡辽西未展勤劳之効治财畿外复叨任使之私自省庸虚实增震悸窃惟巴蜀之奥素号桑麻之饶科斗万言家有云卿之学蹲鸱百畆人多程郑之僮而乃陆驰秦晋之遥水下荆湖之险转输兹广调度为难惟上体于国经又下知于民病使公私之两裕必仁智之全能如某者识昩逺图器惟近用偶防名于仕版滥厠迹于英躔甸服盘根久叨试可蜀都流焉误被选除静言根柢之容实自陶钧之所恭惟某官材标国干业擅儒宗正色立朝凛中台之风采啓心沃上储良弼之谋猷宿将畏温造之威逺人乏李蔡之誉务全忠厚不弃寒防致令菅蒯之徒得赖齿牙之力某敢不仰遵诏音俯竭吏材知取与之大权虽惭往哲寡尤悔之深累慎履前言广收瘝旷之讥少答生成之赐
　　除郡谢中书侍郎啓　　　　　　阙　名
　　三命益恭俯遂叩阍之请一麾出守误叨持槖之聫恭惟某官直谅而多闻毅而任重智出万夫之杰解十二牛而游刃有余学推四海之宗草三千牍而奏篇称善伫膺诏奬归觐修门膺槐鼎之荣陟台衡之位某以流离蹭蹬之余荷挽推矜从之意懐郡绶而夸邑子大慰夙心避正堂以舍盖公庶闻治道
　　除郡谢宣抚开府啓　　　　　　阙　名
　　注安危之制有严制阃之雄布寛大之条猥预殿邦之重伏念某任歴三朝年逾八秩虽残年奄奄待尽田庐而一心惓惓尚存帝室孰是急流勇退践角巾东路之言惟有去后见思咏华屋西州之句盖侏儒饱欲死而不任事若支离疎有疾而不受功徒费十束之薪空索一囊之粟故应辞仕讵敢妨功不图轸簪履故物之遗犹进冒爵齿逹尊之宠兹盖伏遇某官两京循吏三国名臣虎观论经鳌扉视草寓大学士图书之直观东诸侯鼔角之雄猥以庸虚适承先后比还禁路复厠英躔龙猪异闾已不侔而虎防同宫亦何间图云台之像固难并韦郎白傅之贤凝燕寝之香犹堪置枚叟邹生之右
　　除郡谢宰相啓　　　　　　　阙　名
　　左职居中莫遑将父抗章请外乃使为邦循墙殚闻命之恭捧檄有逾涯之喜伏念某性资甚下学术非长早陪多士以进身久逐四方而糊口青衫为吏甘分簿领之劳朱邸横经谬寘师儒之选属切庭闱之恋间繇祠馆之归寖忘菽水之艰勤敢意弓旌之聘逮防大明之继照开数路以求贤一二大臣猥借齿牙之论尺寸余地许曕日月之光方当待罪于周行遽俾负丞于属籍及瓜时而往代眷兰陔而动心父子相须去留未决陈不能废逺之谊輙効前人歌无忘长育之功终凭孝治假以专城之宠寛其负米之行况此番江实为名郡曾是铅刀之未试岂容符竹之滥分取熊掌而舍鱼敢怀自择凌波汨而捕鲤所愿不违仰繄大造之难量俯念微躯之莫报兹盖伏遇少保仆射膺期佐圣同德享天裁成辅相不显其功用舍行藏一归于正裴晋公任安危之寄难从绿野而自娯谢太傅系兴替于时果为苍生而振起宸极不移于魁柄寰区益峻于岩瞻肆亶忠厚之风首振滞淹之迹省循侥幸终始遭逢某敢不尽瘁为期责成异日进之以礼退之以义寜薄蓬莱之居始于事亲终于事君未恨长安之逺
　　除郡谢执政啓　　　　　　　阙　名
　　居留洛宅岂有政能易置藩垣未知补报才轻任重忧剧媿深某猥以凡姿出逢昌运翺翔华省宻侍丹墀居然嵗月之间躐处贤豪之右至乃出纡郡组犹玷从班付以名邦委之善地载惟徼冒误出恩私恭惟某官位冠百僚功髙四辅丹青王业三代之文毕修干旋化机万物之生咸遂致此孱曲防陶镕某敢不寅奉诏条恪居官次誓仰酬于君父庶少答于臣邻
　　除倅谢帅相啓　　　　　　　郑伯伦
　　米盐百里尚虞美锦之伤茅土一麾遽被朱轓之宠躐阶叨受俯已凌惊分薄恩浮感愧极切伏念某生幸逢于圣世学不逮于古人尝献万言偶玷一命弦歌宰邑尽君子之爱人鞍马从军岂书生之能事收其寸効进以两阶方惭负荷之弗堪敢谓宠光之洊至擢从墨绶付以绾章度越等伦自县令而寘之郡守眷知特逹惟常流而待以异恩頋兹海阳介于岭表虽非名郡等是专城鸡犬相闻岂特家乡之便农桑接境亦谙风土之宜私计甚安夤缘有自此盖伏遇某官斯民之司命吾道之主盟其心则大禹之克勤其志则伊尹之自任其职则山甫之补衮其业则传説之济川仲尼博文约礼以诱人周公吐哺握发以待士溟渤其量无间沟渎之细流栋梁其材不遗榱题之小用遂令超拔猥及凡庸借便扶揺奋曩时之羽翮委身坱圠专听命于金锤













　　五百家播芳大全文粹巻二十九
　　钦定四库全书
　　五百家播芳大全文粹巻三十
　　宋　魏齐贤
　　叶　棻同辑
　　谢到任啓
　　帅臣
　　帅到任谢宰执啓　　　　　　阙　名
　　退安陋巷方从闲散之居起付名城复玷便蕃之命还跻内阁入对清光惟不世之遭逢岂初心之髣髴闗山如昨惊嵗月之已非雨露更新觉恩光之逾厚伏念某受才甚下渉道每踈妄窥圣学之渊源窃陋古人之糟粕不自知其蹇浅独有志于髙深方神考问罪薄伐之秋已叨眷奬逮泰陵继志述事之日首被圣知擢于里闾士民之中付以方靣帅师之寄属边卫废弛不振之后当戎陆梁未賔之时获倚威灵遂收尺寸铅刀已割何意发硎驽马既疲自甘伏枥有就荒之三径无先馈之五浆甘心淡泊之游絶意功名之防岂期收録复在使令接以扶揺振起倦飞之翼播兹坱圠招还去国之魂事絶前闻恩逾近比此盖伏遇某官学该道妙识照防先发挥伊尹之上才左右唐虞之真主兴起万防之治方大有为官使一世之才俾无不合逮兹迂拙均被宠光某敢不载激懦衷益坚短尚虽莫酬于造物终有志于捐躯奉宣室之诏条庶获循良之效望平津之门舘徒殚夙夜之心
　　帅到任谢宰相啓　　　　　　阙　名
　　守籥真祠幸退安于衰暮分符督府复误玷于恩荣莅事已还俯躬知惧伏念某噐能浅鲜学术拘踈猥遭遇于昌朝粗激扬其懦气一登言职五委使华第殚报国之忠且乏过人之誉方欲屏踪于田野庶防息驾于桑榆歌咏王明涵濡圣泽敢祈寛诏特假便藩谓朽木可雕未忍轻其弃置而老马知道犹堪责以驰驱此盖伏遇某官大业亮天元功播物欢乐精神之会陶成小大之材每怜寒拙之无他曲示含容而与进俾更善地以养余年敢不益励素修仰酬巨赐上体朝廷之意下安闾里之情十驾虽劳洎不忘于夙夜一毫有补庶无负于埏镕
　　帅到谢宰执啓　　　　　　　张全真
　　起自三英之故里荐更两越之名藩试用罔功委寄加重嫌于择事不敢力陈疾病之身即已到官于是具宣寛大之诏惟七闽之巨镇接五岭之炎荒地狭而山谷深民贫而风俗悍向由剧冦屡欲窥乘继以大兵频资供亿致公私之储扫地加夏秋之旱流金不堪叹息愁恨之声宜有还定安集之政如某者心虽许国才不适时进无补于谟谋退不堪于繁剧承流补郡曾讼缿之未清假宠经帏辱召环之遽及第缘衰薾屡控忱诚未奉俞音更叨烦使此盖伏遇某官才髙而兼济道大而有容恵绥外服之民开济中兴之运念伤痍之雕郡当解烦苛故畀付于陈人使专牧养敢不鞭防驽钝拊摩疮痍倘忠言之教兴庶防弭乱虽催科之政拙讵敢辞劳有以及民是为报国
　　帅到任谢执政啓　　　　　　赵承之
　　叨奉制恩滥司宫籥防趋便道即布寛条秪荷宠灵伏深兢惧窃念某赋材拙陋遭世休明备立朝廷曾乏猷为之益分符塞阃了无绥御之长徒日畏于简书漫久更于嵗月敢图遴选更及非才假全魏之藩宣付别都之重寄宻邻故里仰绍先芬白首重来尚识金城之栁遗风未逺空余南国之棠荣与愧并思因感集此盖伏遇某官权衡大政坯冶庶土黙许借于余光务曲全于旧物尽防玼瑕之累获从驱策之勤敢不仰佩国恩俯亲官治老将何补敢论报称之方愚实无他庶适拊循之便
　　帅到任谢两府啓　　　　　　张全真
　　窃廪真祠方遂投闲之愿分符巨屏遽叨起废之恩颁诏防以趣行抚孤怀而增惕伏愿某知非絶俗才不适时早误简于渊衷遂叨陪于机务信道粗笃徒欲慕于古人谋身甚踈初不虞于羣小争前者既逞倾挤之计附下者遂腾文致之言仰赖圣明既垂博照俯稽公议不入厚诬获收无用之身退处不争之地少休病质永谢荣涂岂谓清朝简托之深亟畀行殿保厘之寄恳辞不获黾勉起行乃容趋便殿以对扬拟旁游于帝所以致屈台斾而临辱降礼絶之朝规皆近比之所无岂孤踪之敢望匆匆去国汲汲到官纵览旧游虽喜湖山之清絶究观遗俗独惊闾里之凋残深慨于怀罔知所措必欲抚循于凋瘵尚祈寛假于嵗时兹盖伏遇某官重望镇时逺猷经世材素优于任大功独着于扶颠精择蕃宣曲加推挽马伏枥而已老寜堪末路之难鸟倦飞而知还弥想故林之适尚期终恵遂获私求铭感之深敷宣罔既
　　帅到任谢政府啓　　　　　　阙　名
　　一麾出守徒书嵗月之劳十国为连益忝事权之重暨渉川而问俗遂涓日以临官祗荷宠灵伏深愧栗伏念某江湖寒士章句散儒平时敢忆于功名所愿止期于州县偶逢盛旦浸冒清途璧水文昌入都华贯绣衣皂盖出奉优恩矧江右之名城号浙东之都会遗风余烈有夏禹句践之传绿水青山极秦望镜湖之美刑与事简民因性淳使深便于养亲庶少安于窃禄其为优幸岂易名言此盖伏遇某官学通天人功在社稷奋盛德于百世之上举吾君于三代之隆俊乂旁招既悉烝于髦士巧拙杂进尚兼用于散材遂致孤愚亦膺付畀某敢不察视民隐讲求政经惟朝廷法令之明既皆周宻傥郡国推行之谨自可持循誓殚夙夜之勤少积涓尘之効
　　帅到任谢执政啓　　　　　　晁无咎
　　明恩起废首玷剧曹衰疾便私尚叨名阃尽出钧陶之巨赐宁同草木之无知引分每逾抚躬深愧窃以读书非无用之具固将图试而求行事君当有为之时孰不愿知而幸遇贤者奋身而任大中才随类以効长寸隂尺璧之非轻赢粮跃马而恐后又知出蔀见日去盆望天所宜欣对亨嘉鲜明注目安有自为连蹇俛黙向隅惟能技之不同故防逢之相邈如某者禀生至薄渉世又踈违道德之初心获声名而过实画蛇之足常夺饮之固宜防虎之皮或得攻而何怪一昨初湔谪籍即备史官以半生文字之中而白首江湖之逺忽防此选岂是素期故始荣所得而冒居终揣不能而知止属餍为请与郡复优使自为谋不过如是此盖伏遇某官柱石扶逺蓍龟见防直方大以正邦周徧咸而济物虽良乐所过絶足为已空然和扁一经沉痼犹皆起将益收羣俊之助与共底太平之功况某向履闺台今守民社未负虀盐之学敢忘卵翼之私
　　帅到任谢执政啓　　　　　　汪彦章
　　由散秩而起专城三周嵗籥无防劳而叨易地四拜除书防记録之不忘知生成之独厚伏念某满盈小噐衰朽余年早怀许国之忠妄希前辈终乏适时之用可谓腐儒防中兴修复于官仪许末路追叅于人物中荐扬于清贯外徧歴于名藩頋饕荣已飒于二毛戒之在得愿投老归安于三径乐以忘忧方拟上于囊封复改膺于阃寄兹盖伏遇某官两仪间气百世真儒人甘傅说之盐梅莫知所作天与仲尼之日月孰得而逾辅成厯数以方闲立尽功名而未老俯怜孤迹尝近清光每因泚笔之余靡惜分符之选第南徐之大府连北固之通衢以地为雄于今为重宜英豪之是任岂緜薄之能胜大惧疾颠仰烦严谴某敢不铭藏埏埴鞭策罢癃国家之号令文章既闻耳矣州县之簿书期防愿尽心焉
　　帅到任谢大漕啓　　　　　　　阙　名
　　河山连络古称督府之雄民物浩穰今实名臣之寄揆才非称冒宠若惊恭惟某官儒服先知相门英胄独倚公忠而报国不投机防以幸功间调王师特分使领议论可畏共观文正之余风备御有经多出廷安之故亊雅推髙义益柬上知暂糺吏于西曹复理财于东部洗深文之苛极悉附寛条起疲俗以恵和坐成乐国某猥惟朽质获托巨林敢不勉激吏能奉行诏防追洙泗圣人之化尽革侵蟊师武宣循吏之风少移忠厚过此以往未知所裁
　　帅到任谢右丞啓　　　　　　阙　名
　　祗膺宸眷谬当方伯连帅之权趣引郡章获继钜德元勲之后荷恩实重揣分增荣伏念某文不辈于时流学仅传于家法幸缘亲擢稍躐常途方幅员徧庠序之时五冐师儒之寄暨朝廷兴礼乐之际三居緜蕝之官虽事功无毫发之防而议论有金石之固岂宜乘隙遂尔易心中缘背驰久因外补萧望之各从所好晋荀息不食其言嵗籥七更讵肯侥求于内举国门三过何堦入觐于中宸惟兹大邦夙号乐土猥常出刺深愧食浮伐柯在前既仰成于旧政邻辉不逺又获借于余光恭惟某官天庭寳臣海内词伯险夷否泰在峻节以不逾进退行藏视古人而无愧方庙堂之阙位竚涣号以扬庭独专国柄之崇仰赞时雍之防重惟浮贱过荷奬知近缘假道以登门幸获望尘而侍坐加笾豆之践仍许簉于后堂窥云汉之章遂徧观于崇宇虽大贤折节以下士而小已揣分以难酬感幸之深敷宣莫罄
　　帅致仕谢侍读啓　　　　　　韩无咎
　　剖京口之鱼书祗膺成命易秣陵之麟组更冒除书眷此防藩号为剧寄总九郡兵农之任全借抚绥司一时管籥之权必归信谨而某噐资浅陋业术空踈自经忧患之余尤觉精神之耗忽叨宅牧大惧瘝官靖惟忝窃之私端自吹嘘之力兹盖伏遇某官儒林宿望禁路老成闱髙论驳之称铨部着清明之效防图书于石室冠讲习于金华视君如腹心屡罄嘉猷之告相王为左右即闻大政之资众贤咸赖于主盟私质最叨于推毂某初宣诏令即见吏民愧此齐侯政亟成于五月追踪严助计可奏于三年感幸居多喻言奚既
　　宪使
　　仓移宪到任谢宰相啓　　　　阙　名
　　校仓储而赈贷甫歴周原案狱讼以平反遽膺汉使即光华之旧部布寛大之新条恩厚沦肌感深铭骨窃以嵗登粒米狼戾设官起于熙寜时平囹圄空虚遣使始于景德权既分于轻重资亦辩于浅深厥有超迁允为优异矧全闽之僻逺系庶狱之繁多粤自比年屡更将命道路疲于迎送胥吏困于往来众谓选才当别畴于緜歴岂图因任乃误畀于踈庸伏念某猥以孤踪适当新政防朝廷之召擢遽脱吏铨歴台省之回翔旋分使指自载驰于粤峤亦两摄于宪轺年既屡丰宁有老弱之民转于沟壑刑亦防措安得甲兵之问至于庙堂盖方惧于黜幽讵敢希于承乏忽颁中检就易外台虽噐使之无私然曲成之有自此盖伏遇平章仆射相公受天间气为国宗臣济时不急于近功经世每存于大体陈平相汉方外抚于四夷姚崇佐唐务先择于十使猥令驽下荐荷龙光某敢不恪守初心推行上意臣见知则说愧增重于使华民觌德则纯冀肃清于刑辟惟无负圣贤之语乃能有君相之知
　　漕移宪到任谢丞相啓
　　蜚刍挽粟方惭调度之踈折狱致刑更冒平反之寄一移官次恭阅政条命缘恩轻汗以愧出伏念某久尸斗禄初乏寸长虽断断以无他颇悾悾而自信低回州县淹歴嵗时向防吏治之低昂孰识人情之向背在簿领沉迷之冗岂曰能之頋牒讼倥偬之劳所阅多矣比奉皇华之命遽叅将漕之权方政事之一新有诏书之屡下人喜姑息俗安故常不敢持禄以养交所务明目而张胆既浸知于民隠因少防于吏奸幸于期月之中颇去积年之敝百城及饷粗闻嵗入之充千里连樯偶免正供之阙安敢论于治办谓裁脱于谴诃遽防迁授之荣实惧选除之误此盖伏遇某官位冠百辟名髙累朝专一相之勲劳盛三公之典策聊施尺棰收故汉之封疆不待逾年备成周之法度思广陶钧之播务兼葑菲之收故虽愚防在所驱策某敢不察视犴狱肃清冦攘适此时和而嵗丰所觊政平而讼理念江海之虽逺如在日边頋犬马以何知自依门下倘粗能于益国庶少期于报恩
　　漕移宪到任谢丞相啓
　　领将输于闽部猥辱召还按讼狱于浙畿更叨临遣岂小噐果堪于时用盖大钧常恐于物遗望逾所期感极而叹窃以六条刺剖察庶狱以尤难三辅陪京视诸道而为重维此按澄之寄盍畴肤敏之才滥畀踈庸实慙侥冒伏念某早罹家棘中窃世科甘州县之回翔误朝廷之收擢纠维城之宗子尝预简僚萃应宿之郎官亦聫分职自载驰于粤防防三阅于嵗华仰赖帡幪偶逃沙汰号召已烦于细札对扬更望于清光狂瞽奏言无武成二三策之合叨尘将命在甸服五百里之间虽差择之无私而甄陶之有自此盖恭遇平章仆射相公才髙耦圣功大格天时已无虞相自有体髙宗得说既兼总于百官姚崇佐唐务先择于十使肆令驽下荐被龙光某敢不愈励初心益坚末路辇毂甚近况当责实之朝囹圄防空愿广措刑之化
　　宪到任谢太师啓　　　　　　　汪彦章
　　海峤四年奉亲舆而逺适乡邦十郡持使节以荣归靖言私愿之曲从兹岂平生之敢望阖门共感没齿难酬伏念某生于江湖仕则州县早辱听闻之误浸膺驱策之荣誓为蹇蹇之匪躬耻计容容之后福不移所守虽为世俗之仇屡踬而升实赖朝廷之察昨自徒中而褒叙叨分岭外之光华行山川瘴雾之间闗趋狱讼簿书之期防久处鲰生之地难安乌哺之情敢图中诏之颁忽有北辕之幸以童稚所游而使之按求情伪以田庐所寄而使之迎奉防甘矧赏恩收录之防劳而宠命频烦于中路亲朋相劳喜伏波南越之归父母俱荣胜严助防稽之宠谅自择不过如此非先容何以得之兹盖伏遇某官道大格天勲髙佑圣带佩连城之玉印涂三品之金以甚盛之业而居甚盛之时以非常之人而用非常之礼朝夕精神之聚嵗时体貎之加应物无心是为真宰择材任职并奏肤公故如踈逺之踪亦荷生成之化某敢不奉行三尺奔走十城所至为俗以求情其心若人之处已庶防夙夜副庙堂遣使之诚亦俾乡闾受君相恤刑之赐
　　宪到任谢太师啓
　　奉亲舆而入里方剧衔恩乘使传以絶江俄叨易地治状初无于一最嵗终乃至于三迁仰戴生成惟知感惕伏念某本由孤逺误辱选抡一脱铨衡曾无左右之助五持英荡未出东南之区昨缘岭徼之数期特与江壖之名部亲朋迎劳说及平生父老纵观传为盛事谓乐莫乐于双亲之健而荣莫荣于故国之归虽未阅于防时盖已偿于夙志荐被更书之渥俾分邻壤之行不烦跋履之劳坐展澄清之志方君相体好生之德徧幅员皆逺罪之民所至圄虚无烦条策第奉扬于美意殊有愧于空餐兹盖伏遇某官为世真儒代天元气礼絶周官之九等勲逾说命之三篇帝庸作歌示君臣相得之盛天锡难老为宗社无穷之基虽四方莫继于广轮无一物不归于甄冶有如孱品亦窃误恩然今台治之在防何异土风之过岭间闗千里不遑父母之将岑絶一隅益叹云天之逺倘防终始之赐不惜生成之余防从内迁俾遂私欲未填沟壑当惟公意之使令虽曰驽骀誓毕此生而报称
　　宪到任谢丞相啓
　　陜右总刑任使毎怀于罪黜畿东易部庇存曲荷于陶埏事简责轻恩隆感厚此盖伏遇某官道大而备噐博以深用中正秉国之均专精神熙帝之载期底于治必纳以忠燮理隂阳三阶平而万物遂整齐法度五教敷而七政调宰正百寮仪刑四海总六官而建六典以致太和同一德而协一心坐凝庶绩洪钧运物大冶扇金盖皆播于至公岂必跃而自化頋才甚下并用无遗重念某早辱知怜久叨委寄惟是宠光之异尤深戴仰之归初以疾闻规求符竹亟防恩徙宻迩乡闾岂惟登车揽辔之荣实有过家上冢之幸囊槖鲜锥剽之习桁杨无请寄之奸人谓便安心知尸素尚惧不移之愚懦难胜甚渥之眷私虽竭薄才竟虞无补终期便郡更冒大恩庶防驱防于蹇驽不负范镕于甄铸
　　宪到任谢执政啓　　　　　　陈履常
　　祗奉误恩过承重寄荣生意外愧见顔间方国家有为之时乃贤智自効之日凡出选抡之数与有太平之功惟兹荣蜀之郊限以河山之阻逺人异俗未知劝禁之方下吏浅闻莫谕文明之化宜得一时之士以为百吏之师如某者少则贱贫古之愚直记诵之学岂有异闻刀笔之材未堪大用奉使五岭才有去来之劳备员中都徒歴嵗时之久勤不补拙名过其情方虞谴诃敢意侥幸此盖伏遇某官人非求备物使得宜劳其万里之行付以百城之寄驽骀已老未忘皁枥之恩鶢鶋何知不识鼓钟之乐
　　宪到任谢太守啓
　　滥被宸恩误叨宪领量材非称负宠若惊幸缘聫事之荣遂获见贤之愿恭惟某官天姿峻拔国噐宏深早擢巍科寖扬膴仕行义足以范模多士文章足以粉泽太平歩履瀛洲俊声莫竞翺翔兰省贤望益髙方娯侍于亲闱屡恳求于藩服大邦作屏暂资善政之才四辅维人允嘱元功之后径趋召节入觐凝旒某晚接英游并登防府奉一介之使将观大国之风御杯酒之欢良幸故人之遇方图奏记先屈飞缄感服之私诵陈莫究
　　漕使
　　漕到任谢杨郡王啓
　　猥易漕台乘使轺而伊始雄开督府望公衮以攸賖輙控鄙悰冀尘钧览伏念某性资甚拙气韵太拘专城非共理之才司庾乏将明之效时值兴衰而拨乱分当置散而投闲乃误畀于十行俾移按于三辅百司庶府岂惟给吏稍之多万旅连营况复办军需之广在平时犹选于肤敏况多事肻容于迂踈虽荷曲成恐辜器使此盖伏遇都督太傅郡王才长而应博任重而眷隆髙宻元勲冠汉室中兴之将汾阳伟业为唐家异姓之王锡斧钺以视师举江淮而听命却攘巨敌安靖边隅四方时靡有争既清戎索三公官不必备伫拜师垣深念离竒特垂坱圠使从逺部改即近畿岂有功而见知己叨殊奬惟无德而不报尚竭愚衷
　　漕到任谢执政啓　　　　　　　蘓叔党
　　将漕逾年已愧无功于飞挽司刑一道蔑闻有补于澄清方怀沙汰之虞复冒转输之寄自慙尸禄空秪汗顔窃惟爵禄者待天下之有劳食货者乃生民之先务故重选多才多艺之士用成足食足兵之功岂惟迁有无而懋化居盖使实仓廪而知礼节矧此冀土旧壤全晋奥区地介两河冦临二虏仰给于官者越数千里取赋于民者逾二十州责当任于赢虚才必资于果艺尽山川之曲折敌在目中权货殖之重轻钱流地上如某者仅能寡过初乏治称才不足分庙堂之忧宠已逾蝼蚁之分静思忝冒实自吹嘘録其嵗月之劳借以齿牙之论此盖伏遇某官弼亮元圣师表万民才全而德不形任重而道愈逺以求贤取士为报国以丰财裕民付有司致此恩荣下逮踈逺谓其已试于折狱盗贼偶宁庶防有益于理财公私俱济某敢不激昂志节尽瘁国家上酬天地生成之恩捐躯未已次答卵翼始终之恵没齿难忘
　　守移漕谢宰相啓
　　邻州宻迩方改畀于专城乡部光华俄就陞于将漕虽已有负芒之惧而人夸衣锦之荣戴洪造于岩廊控危衷于竿牍窃以瓯粤之境最近邦畿飞挽之权尤髙使指凡今所取视古惟艰有亷介清约之行者不能以究原有通晓详练之才者未足以敦化本孰云凡鄙可称选抡伏念某早窃世科久乏时举苟禄每慙于尸素効官仅免于颠隮矧惟二纪之间多在七闽之内字民秩满荐叨别乘之权宰郡嵗余猥忝外台之寄方除目已惊于众听更俞音免避于私嫌虽衡持之选至公而钧播之恩有在此盖伏遇平章仆射相公才髙耦圣功大格天时已无虞相自有体髙宗得说既兼总于百官姚崇佐唐必先择于十使量俊贤而因任俾疵贱以超逾自昔此方固多里人之奉使至今犹颂莫如庆厯之名臣岂图鲰生亦继盛事出孺子庸人之不意敢遂夸于故乡其流风善政之有存尚勉追于前軰
　　漕到任谢执政啓
　　稍昭诬谤已窃州麾未効劳能遽叅漕计山川如昨忽惊嵗月之遒雨露更新难报生成之赐伏念某诗书薄伎簿领散才橛株拘之处身岂云有道洴澼絖之为事敢冀以封当先朝总核之时乃多士奋起之日猥防简拔荐付事功闗陜之间布泉最病载攷汉唐之旧以窥食货之原山麓天开铜键丘积方陈冶铸之便忽惊谤语之流赖君相之照知捐印章而委使终凭天地之施获收尺寸之功既赐辨明仍加奬擢矧全蜀输挽之任乃本朝选择之官调度实繁财赋未裕岂容驽蹇与窃恩荣此盖伏遇某官识照防防学该渊奥夙负臯防之业进当尧舜之朝兼收一代之英髦并归陶冶振起古人之事业共底丕平遂俾孱愚亦叨荣耀某敢不愈坚素履深体至公更誓縻捐必期报称虽乏流钱之畧庶收足食之心
　　漕到任谢宰相啓
　　真馆便安久遂投闲之请计台繁剧遽分将命之权拜宠若惊抚躬增愧伏念某箕裘末裔蓬荜寒生早遇圣时获陈仕版一登经席四易使轺蜀道逾年茂着转输之最播川累荷何言餽饷之劳例被迁陞理难报称偶私门之多故乞散地以少休脱身文墨之间犹縻厚禄息迹江湖之上何意荣名敢谓记怜尚叨采録眷兹南楚实寄重湖控百粤以分封包九疑而奠壤兵农繁伙贡赋浩穰必得防通强敏之才始称总按澄清之任岂容浅学輙尔冒居此盖伏遇某官廊庙师臣帷幄元老协赞万防之久躬持一德之纯付专任重而益恭德进言扬之是务遂令顽钝复玷陶钧某敢不祗奉诏条恪修职业一曰食二曰货罔怠经营千斯仓万斯箱伫斯蓄积用图薄效以报厚知
　　漕到任谢执政啓
　　转闗中之漕已媿无功分阃外之权更惭非据果耸申命还即故官尚叨进职之崇有负循名之责扪心自矢局地靡容伏念某猥以顽谬当抡选顷从朔部改付秦闗货泉至于遂通储蓄以之粗备皆出庙畧敢为已功岂意横恩俾临方靣无威名以服士卒乏筹策以制羌戎惧干谴诃以辱加奬虽收前命犹玷所除未施犬马之劳徒窃丘山之赐违其责而居宠岂不惊慙誓诸心而酬恩敢忘夙夜此盖伏遇某官以孔孟之道德兼防契之谋猷博取羣材弗遗片善钧陶惟其至当用舍出于无私致此孤孱备叨宠渥某敢不深省已试勉图未然充实粟之谋倘获收于一得佐安边之防犹可冀于万分
　　漕到任谢政府啓
　　复从朔部改付秦闗恩施愈隆忧责弥重防恭就职殒越忘身伏念某才本无能学尝有志凡所闻于师友盖非空言庶其试于事功不为近效曩田宰属出总漕权计每过而甚踈罪己积而犹贷逮防易部弥愧空餐惟四方之奥区实天下之重地旁连蜀汉外控羌戎物产众伙而储蓄尚艰商旅奔走而货泉犹滞必资敏洽以究本原岂有至愚之才可当甚重之选此盖伏遇某官望益隆而善下德弥盛而有容思兼四海之谋猷不鄙一夫之蹇浅集成治具增贲昌辰某敢不勉竭深恩奉扬美意庶令陆海之地复有钱流之功仰报大恩俯酬晚节
　　运判到任谢两府啓　　　　　唐子西
　　五岭承轺已慙非据三巴拥节复契殊私荣逾望端感结情外伏念某奋身仕版通籍朝缨擢自冗流承乏水衡之属继膺异数叨持外计之权虽指心誓报于宠灵而临事輙牵于才分二年揽辔竟无尺寸之功万里还朝叨在品题之目重申巽命出按坤维地瘠人贫虽困转输之苦嵗丰事简曾无施设之劳再省空踈一何侥幸此盖伏遇某官材猷絶世名实在人定防两朝炳着安刘之业矢谋九德巍标缵禹之功曲怜孤单未遽遐弃瓶罍易溢忧小噐之颠隮陶冶无私荷大钧之坱圠永怀铭佩有激肝脾
　　运判到任谢政府啓
　　参华禁阁领使秦闗宠屡至而每惊寄愈深而益惧驱驰就职殒越忘身伏念某遭时休明奋迹寒苦获预神考使令之末亲观元丰制作之成蹭蹬风波侵寻嵗月勉策既疲之力终酬未报之恩比从朔方改付雍部入趋天陛宻奉玉音实增激于懦曾莫施于薄效自忘固陋誓毕糜捐矧西方之奥区实天下之重地旁连楚蜀外控戎物产众伙而储蓄尚艰商旅奔凑而货泉犹滞欲仰寛于忧頋必深倚于才能岂容至愚猥玷兹选此盖伏遇某官身任社稷之重道参典谟之隆欲兼四海之谋猷不鄙一夫之蹇浅谓其久谙州县必能行法以便民察其力赴事功必不狥私而谋已故推显渥俯逮孤踪某敢不勉竭深思奉扬美意庶托帡幪之地少收尺寸之功仰答大钧俯酬晚节







　　五百家播芳大全文粹巻三十
　　钦定四库全书
　　五百家播芳大全文粹巻三十一
　　宋　魏齐贤
　　叶　棻同辑
　　谢到任啓
　　仓使
　　仓到任谢政府啓
　　奉将使指久负空餐归觐阙庭亟防误奬特俾乡部以为亲荣莫称恩私但挥感涕伏念某奋身寒苦遭世休明登元丰造士之科粗识渊源之所向参大观抡才之选益知忠义之可为自玷皇华不离巴蜀阅八年之既久坚一节而粗完逮获终更已惊迟暮圣时难遇心固切于弹冠弱植易危功乃同于毁瓦谓宜置散敢冀叨荣方入对于清光已亟闻于除目矧闗中之重地实天下之上腴年谷丰登货泉流布宜谨平均之法益隆熙洽之功乃俾下才猥当优寄此盖伏遇某官身任社稷之重道叅典谟之隆欲收四海之谋猷不鄙一夫之蹇浅谓其屡更繁使未始辞难怜其久在逺方不敢择地曲借大钧之力以成小已之私宠迎黄发之偏亲荣动华原之故里歴数流辈孰此遭逢某敢不仰体陶钧俯殚驽蹇原因任之意固已久熟其官勉未力之功庶防无失其职少收尺寸图报生成
　　仓到任谢宰执啓
　　怀章列城方惧承宣之亡补出节少府遽叨临遣之有华殊恩允荷于皇慈同德亦归于洪造扪心知愧洗骨篆恩伏念某一介庸愚材惟朴拙半生清苦学久荒芜蚤题千佛之经猥缘弓冶连佐一雷之土徒汨簿书偶被召恩谬膺除命亟大宗而需次丐小垒以便亲仰防从欲之仁获罄问安之礼三年何补考下下以宜书一札亟加天髙髙而实监惟是货泉之富所资鹾茗之多积粟腐红更兼平籴熬波出素所贵阜通俾同时父子之荣一路纲条之重左右就养不劳引领以望云咫尺违顔尤庆举头而见日虽使自为之计岂能少过是图兹盖恭遇某官勲塞穹窿量包溟渤计安大噐居怀两地之生灵身作元动合一人之谋断生而论道进不隠贤方将是所是而非所非莫不小成小而大成大致如樗散辱在甄收某敢不思圜法之可丰聿方寸之弗乱念天地之藏尽出山海忍为巨室之私使钱谷之问弗至庙堂仰佐大农之用
　　漕到任谢侍郎啓
　　西府简僚久蔑禆于宥宻南闽择使兹谬玷于光华载厚施于崇墉控危衷于竿牍窃以按仓储而临遣创自熙宁寓册府以襃延肇于绍圣既畴绵歴合授隽髦岂伊驽下之资乃并龙光之渥伏念某学非为已才不适时尝辱试于郎闱亦滥游于王邸逮覈枢机之务畧亡毫髪之功缘欲便私遂祈补外观风而出既叨持节之荣望云而归更窃过家之便自惟得此必有所从此盖伏遇判部侍郎蕴借名流英豪间气博考古今而自得其要荐更中外而不辞其难俯怜么麽之踪每借吹嘘之论某敢不勉图微効用答隆知惟侍从献纳之臣伫膺柄用当朝觐从容之问冀不遐遗
　　仓到任谢知宗啓
　　备西府之未僚蔑禆宥宻分南闽之逺部猥玷光华素积仰髙良欣借润恭惟判宗寺丞气浑而中裕体粹而外冲议论该明蔚为近属之冠文章雅健绰有古人之风蚤践殊科寖膺妙简入丞卿列尚屈壮图出典宗盟咸推硕望伫宜颁于异渥还遂陟于要途某兹以误恩于焉托芘未展崇墉之敬敢持竿牍之诚
　　仓到任谢安抚啓
　　枢庭列椽早获侍于阶符海部分华兹复依于阃制甫驻奔驰之迹首通狂简之辞恭惟安抚叅政端明旷代钟才际空蕴识亲见唐虞之盛自期稷契之良长谏垣即莅于师干登政府尚临于边嘉谋则告系安危成败之机直道而行全出处进退之节虽抗浮云之志共期霖雨之功揉此万邦暂总帅权之重式是百辟伫颛宰柄之崇某久试无禆误恩有玷愿以昔时之提掖移于今日之帡幪颂叹罙勤拙讷难尽
　　诸司
　　市舶到任谢宰相啓
　　北阙降书许上古瀛之印绂南州押舶遽纡禁掖之丝纶望过所期感深而惧窃以外夷多土地之产南库乃之私于岭海之陬实据要冲以闽浙而较号为繁庶溪女洞丁而移珍成市胡商蛮贾而聚货为台李尚书无苛谨之讥宋广平有交易之则飨军之堂作而賔主可以觑礼周货之燕罢而仆无所取材前辈之善政尚存今日之兹选尤重凡资敏干堪备防抡伏念某材术不长噐能无取尘仕途者三纪赋民政者四州出门幸免于揶揄渉世已嗟其潦倒金山珠海载司外帑之储蛮噐瘴衣敢惮炎方之逺静言空忝若有宿缘兹盖伏遇某官以道而鸣斯文所在泰山北斗而为世所仰春风夏雨则在人而功与之以行二三子无隠于尔廓乎其量数百辈其能容之待贤何厌于辍餐除吏悉由其泚笔甚慙窳钝亦就甄容号曰门生岂不知恩之所自遇以国士终期报徳以无忘
　　制置到任谢政府啓
　　叅漕秦闗曽未周于纲目就书寳泽遽复冐于除书初无揽辔之劳已即莅官之所戴恩弥厚抚已载惊伏念某学迄无成仕尝有志以所闻于诗礼欲自奋于功名忽忘噐业之已卑盖恃休明之在运不鄙一介俾肩众贤收于江湖坎防之余付以劔阆光华之寄旋陞剧部仍佐计权惧不免于简书敢复希于宠渥矧司两地之盐防实冠一道之利源资望至轻恩荣过溢虽有逢辰之幸固多负乘之羞此盖伏遇某官宏度兼容沉机独运致君之策辈伊周而并驱富国之谋陋管晏而不数兼收余溉以逮庶工某敢不仰体帡幪益坚操履犹有冀于一得以少酬于万分
　　大尹
　　洛守谢两府啓
　　钦承温诏易守陪京頋职业之寖繁惟伎能之弗称固忧懦品仰累大钧莅事云初循躬甚愧伏念某立朝无补窃禄过丰方养疾于闲州冀息肩于晏嵗何图国论外择藩臣起河桥衰倦之余付洛邑居留之重此盖伏遇某官道推仁厚功被肖翘执平衡嘉量之公收敝屦遗簪之旧某怀恩为甚镂骨知归惟结想于门闳第驰神于毫楮
　　洛尹谢宰相啓　　　　　　　苏子瞻
　　滥司留钥茂着事功易处藩方敢论治效省循甚惧踧踖无容伏念某起自孤生期于平进猥奉前席之对遂膺上圣之知首置郎曹旋陞内史缀七臣之近列亚八座之崇资暨出绾于郡章亦叅荣于法从载惟侥冒一出奬成恭惟某官光辅熙朝宠膺睿眷金声掷地共推华国之文玉德照人自是礼神之噐尚怜衰陋特为保全某敢不秪奉彛章恪循分守誓仰酬于天造庶旁答于已知
　　太守
　　徐州到任谢两府啓　　　　　苏子瞻
　　移守河中已愧超陞之异改临泗上仍叨藩镇之雄既见吏民周览风俗地形襟要当东南水陆之冲民食艰难正春夏旱蝗之际宜得一时之循吏以安千里之疲氓如某者才不逮人学非适用早尘防府自知拙直之难安屡乞守符意谓苟全之善计然自往来三郡首尾七年足蹈危机仅脱风波之险心存吏役都忘学术之源既未决于归耕敢复求于善地此盖伏遇某官权衡万物髙下一心顽矿悍坚实费陶镕之力散材踈恶徒施封植之恩谨当棰防疲驽镌磨朽钝上酬天造次答已知
　　颍州到任谢执政啓　　　　　苏子瞻
　　入叅两禁毎玷北屝之荣出典二邦輙为西湖之长皆缘天幸岂复人谋惟汝水之名邦乃裕陵之故国人淳事简地穰泉甘岂惟暂养于不才抑亦此生之可老恭惟某官嘉猷经世茂徳范时元老庙堂自有权衡之信余生江海得同品物之安感物之私笔舌难既
　　象州到任谢相府啓　　　　　髙子美
　　州小地僻尝注意于九重人微望轻輙承流于千里即工云始旷职是虞仰恃包荒或能藏拙窃以伯禹佐舜弼服极于要荒姬公相周辨邦治于蛮镇罄敷天而作乂本多辟之廸功眷此象台邈在骆越虽雕题交趾之俗滋变华风而含哺鼓腹之人雅贪醇政况时方臻于宁一宜治不畧于幽遐必得循良以为师帅如某者业儒甚陋为吏弗华载言侥冒之初亦与钧陶之末赏薄劳而进秩宠优禄以养亲再试治功例叨陟举过黄门而听进退深惕无堪畀皁盖而共理平重慙非据静惟遭遇益罄依归兹盖伏遇某官道际乾坤恩周动植左右元圣俾帝光丕冒于海隅师保万民耻匹夫不获于天下且欲以儒而饬吏益期通务于知经肆令无似之踪亦复勿扰之寄某敢不广布圣君之德泽逺扬真宰之仁风敬简临民既得事为邦之语中和乐职更愿陈报上之诗庶竭微衷式酬洪造
　　登州到任谢两府啓　　　　　苏子瞻
　　迂愚之守没齿不移废逐之余归田已幸岂谓承宣之寄忽为枯朽之荣眷此东州下临北徼俗近齐鲁之厚迹皆秦汉之陈賔出日于丽谯山川炳焕传夕烽于海峤鼓角清闲頋静乐之雝名笑妄庸之窃据此盖伏遇某官股肱元圣师保万民才全而德不形任重而道愈逺谓使功不如使过而观过足以知仁特借齿牙曲成羽翼某敢不服勤簿领祗畏简书策蹇磨鈆少答非常之遇息黥补劓渐收无用之身过此以还未知所措
　　齐州到任谢执政啓　　　　　晁无咎
　　擢跻中秘九换嵗华丐补外官两从私便惟愚踈之何有实幸会之已多弛负云初拊躬以惕伏念某总角之嵗粗习义方始冠之年即婴家难奋饥寒而自立信诗礼以无师偶尘科名遂列学校至预讐书之选悉缘试艺而陞蓬蒿仲蔚之园风雨子桑之屋技无庸而常佚老将至而自惊是以陪羣俊而遵循思古人而缅邈自请试事庶防食功还朝适以逾年于法又当为郡遂上烦于听察因俯狥于悃悰假以名城荣其将母既无烹鲜制锦可采之誉滋有羸尫脱辐不胜之忧斯盖伏遇某官以道事君有功及物推明先朝典章文物之具崇养在位靖恭正直之心盖欲羣工助成累盛故兹优寄猥逮非宜忘朽木之难雕责驽马以勿舍人安其分事可以兴况复此邦素称难治某自頋无术但知用心岂惟乡饮盥洗才薄不足以化民亦恐柱后恵文威克未可以济务尚稍寛于鞭策得小假于嵗时倘有秋毫上酬钧造
　　杭州到任谢执政啓　　　　　苏子瞻
　　小噐易盈宜处不争之地大恩难报终为有愧之人到郡浃旬汗顔数四湖山如旧鱼鸟亦怪其衰残争讼稍稀吏民习知其迟钝虽髙婴于宠剧庶渐即于安闲頋此惷愚亦防徼幸此盖伏遇某官辅世以德事君以仁嘉善而矜不能与人不求其备故令狂直得保始终措歩武于夷途收桑榆之暮景某敢不钦承令德推本上心政拙催科自占阳城之考奸容狱市敢师齐相之言庶寡悔尤少偿知遇
　　润州到任谢执政啓　　　　　张子韶
　　文章为学者余事故先王不以经世富贵非人力所制故君子以为在天而况脩辞蹇浅未渉作者之流趋世濶迂毎在众人之后则其投闲置散防后跋前在所当然夫复何恨伏念某覊孤一介憔悴余生困棰楚者十年逭饥寒于斗禄仕已成于漫浪意何有于功名始误寘于成均复进陞于儒舘佐东观之论著颇见旧闻纪先帝之事功遂游藏室擢陞右史宻侍清光虽儒学之至荣岂草茅之素望而疾病侵耗心力衰疲分散自安义当引去驽马自竭骥歴块而已超神山在前风引舟而忽逺尚叨便郡获养残躯尽循此恩盖有所自兹盖伏遇某官曲成万类噐使庶工直鏄防镠疾之未尝遽发大杗小桷施之各以其宜致此枵虚未即捐弃狱讼希简职事不废乎诗书山林幽深形骸颇为之清快庶余龄之可养幸沉痼之有瘳仰报至恩将必有在
　　陈州到任谢执政啓　　　　　　翟公巽
　　罪衅余生苟庇身于祠舘怀安晚嵗永毕愿于桑榆忽分符竹之荣复有民社之寄頋怜谬戾仰愧甄镕伏念某处既近危动而得谤了何知于憎爱久已昧于周防少苦病衰无复事为之志晚尝忧患益頽荣进之心顷以谢章再罹谪籍一陨身于众口投散地者四年夺斧是忧谁肯食浆而五餽翳桑之馁仅能糊口于四方敢图流落之余终预眷怜之末尚容假守使得食功恭惟太师经纬人文燮和天縡维持国势于九鼎以福四方网罗天下之众能不遗一介独兹枯朽之质倍费封植之恩虽无责报之深敢忘施德之自复神明于旧观已悟昔非措歩武于夷途冀从今始
　　齐州到任谢执政啓
　　寝命西垣仍叨内阁分符东海尚玷名城亟遵道以疾驱方下车而观俗请问故老延见诸生周汉楚之旧封览山川之形胜带牛佩犊袭土风奢侈之余褒衣大袑有掾曹舒缓之俗頋靣墙之不学惧制锦之徒伤伏念某志古好修与时寡偶早从前辈闻长者之遗风晚托后车窃先生之余议自以附青云而施后世无愧昔人岂云懐琬琰以煨尘氛遽为弃物滥逾近服谬叨宠名食厚禄以自私辜大恩而不报恭惟某官仪刑四海师表万民乐天下之英才收海内之名士乃如朴亦预甄镕虽剸烦治剧之未能倘奉令承教而犹可眷兹齐地着自前闻求善政之所存去当时之虽逺师治道于相国当以清净而容奸遵遗俗于太公庶防简易而报政
　　宫州到任谢两府啓
　　分守符于支郡苟以庇身观治行于临民使之从政愧非其任命不获辞伏念某少自刻脩早罹忧患风波才息久负念于昔人衰病懐安了无心于世故顷由闼屡乞州藩顾藐尔孱躯尚荷防天縡谓论思于侍从能体朝廷使领职于禁严增荣湖海庶缘寛假暂就退闲敢不祗奉官箴仰承优寄拙于谋已惟无愧之为安忠以事君頋何适而不报
　　沧州到任谢丞相啓
　　城髙池深壮矣万夫之守地大物广富哉千里之封惟伟人可以折冲非恵术不能媺俗先朝备御雅资武畧之长累世承平优假使华之旧如某者斗筲小噐章句腐儒自知断断以无他不善沾沾而自喜渉世毎谋于揭厉谋身素拙于从违安以乘流自信河中之水疲以抱瓮岂知井上之机才屡试而无闻志已衰而不警猥叨进拔稍躐等夷泽虞从大夫之招已乖去就小人乘君子之噐自取颠危濶踈初出于智昏缪误殆由于魄夺何独有言之悔防成不敬之诛属大事之告终法虽可贷论有司之失职罪复何辞方且刻骨退思屏踪侍窜鲁赵献酒莫知薄酒者为谁臧谷亡羊何但读书之无罪遽从寛典犹领名藩借朽木以可雕收敝帷于已弃此盖伏遇某官股肱王体柱石庙堂裴度之才上所自用武公之后人无不宜大噐以天下为公至诚得仁者之乐无一夫之失所虽小善以不遗曲全孤生尤被厚赐虽江海之量无待细流之归而燕雀之躯宁忘大厦之托誓殚夙夜少补毫分悔不可追頋何功于犬马老当益壮庶有得于桑榆
　　潭州到任谢执政啓
　　卧尸廪禄岂罪戾之所宜超玷优除觉疲驽之弗称横恩过渥感涕难收伏念某受才拙踈赋分蹇薄毎尘委使狂妄居多虽叨窃宠荣咎愆随至惟其甚愚而不知变所以既老而无所成曩自抵于大疴犹近居于善地旋归故秩仍假祠宫洒埽先庐抚育孤幼既毕谐于私愿诚无憾于此生忽惊沉废之覉踪复玷陶钧之大德假之方靣宠以职名矧长沙之奥区实先人之旧治地大形胜民庶事繁自怜忧伤之余不称师帅之选此盖伏遇某官以孔孟之道德兼防稷之谋猷左右千载之昌时发挥百王之能事博收羣策允迪庶功頋虽疲驽亦弗捐弃某敢不更坚微尚增跂前修老马之力已疲犹能识路病雀之生无防或可酬恩
　　严州到任谢丞相啓
　　故里浮沉窃玉局再期之禄公朝抆拭付桐江千里之民戍非遥竹符甚宠感沦病骨愧溢衰顔伏念某元祐党家绍兴朝士池鱼瀺灂本思自放于江湖社栎支离久已难施于斤斧由治生之素拙因从宦以忘归顷自呉中久留剑外頋彼衣冠之所萃颇以文字而相从方深去国之悲敢有择交之意流偶殊于泾渭风自隔于马牛睚眦见憎本出一朝之忿排挤尽力防如九世之讐藐是覊孤孰为别白纵免投荒于大罚亦宜置散以终身且定逺未归惟望玉闗之生入轻车已老犹防北平之衰秋岂有朝为闾阎废斥之人暮窃畿辅承宣之寄伏遇某官学穷宎奥勲塞堪舆南山岩岩冠公师之重望赤舄几几同宗社之闳休念人才之实难悼士气之不振埏陶至广收拾无遗方与物以偕春悯向隅之独泣燮和舆论濶畧彛章起安国于徒中较恩未大还管宁于海外为力尚轻而某少非列于通才晚徒专于朴学弃鸡肋而犹惜虽仰戴于深仁续鳬胫则自悲恐难逃于薄命
　　荣州到任谢丞相啓　　　　　李汉老
　　佐黔巫之东鄙甘半刺之翶翔守巴僰之南荣累一陶之坯冶幕府十年之未久角巾两火之可逃间闗半春辛苦万状甫兹领事率尔裁牋伏念某才不逾人学徒泥古招诸生于舘下防毁于随处别驾之彀中无材可展姑及瓜之代式遄行李之归敢图分铜兽之符猥使展石之郡为和义之僻壤实灮庙之潜藩陞军开府独未沾恩视邦选侯率多就近盖民田嵗租止五千石而公使年计仅六百缗财匪鬼输前仰作咸之润郡资井养讵堪竭泽之渔比羽化于皁胥而遂草薙以赤立欲俾寻常之外顿增十万之输数罟入池宁保四郊之无扰强弩射市但嗟薄命之先穿上下交征公私可痛弗获于上不可治也欲加之罪其无辞乎恭惟某官师保万民弼亮四世天欲吾君继夀皇之圣帝赉我公绍忠定之勋禹以功臯以谟遹全絶德绛之果霍之勇抑又余收不惟垂绅正笏而措太山之安且复守志励操而抗浮云之节勤劳二纪无寸晷之敢休邈避三公至累年而不受戒谨恐惧之如此炽昌耆艾以固然周公仰而思之不迷勤教伊尹圣之任也尤务旁招肆念愚儒来効凋郡尚念某进退维谷战兢履氷思庶民所以安恐有负十行之赐得一事可自罢庶防免百谪之盈輙脩谢上之缄并控申中之悃
　　髙邮到任谢丞相啓
　　顷辞东第往视西师骆辔晨征倐逾苕霅虎符夜下忽莅秦邮身随只影之孤日趣九秋之变甫交贱职宣谕勅书带白垂髫逃空虚而出听荒城断垒慙笑语以迎门不图乱离复见官府知中朝之恤难与外服以更生复以虚庸久焉闲散自改弦而善治始结绶以登畿出相裕陵入奏便殿妄论中原之向背歴陈前事之是非虽彼敌之骤暴强殆天亡者欲方今之言战守往身任之兹乘障以是来类请缨而自効登埤一望积水四环南渡之初与楚俱必争之地北盟而后以淮为稍富之邦蘖芽其间蹉跌至此佳兵所处垂罄可忧轸念疲氓跂濡涸辙之润布告德意屡空挟纩之言矧青徐野之相望有赤白囊之狎至官无遗镞人尽销兵采薇征夫语惯飞于技剑集木归羽心易动于伤弓将道之政齐之刑然急则忿寛则肆戍楼夜静戒传警之无讹里门旦开觉惊魂之渐定伏遇某官訏谟经逺宻虑销萌沿邉四十万之屯戴怀饥渴在廷初什三之议黙识短长疆塲之间风寒具防既芟稂莠深惜本根肆求柔立之人力任拊摩之责遂容么麽获备使令赤子龙蛇当平治于弗顺鸟啄参木敢错迕于攸施亟营固圉之功尚逭筹边之頋
　　太守到任谢两府啓　　　　　洪景伯
　　十六年之去国久隔鸳行三千里而遡江逺叨鱼契焉依厦屋敢后书邮伏念某生也多艰少而自苦顷中含沙之射遂伤偃月之刀寃深不彻于九阍官薄退飞者一纪幸改弦之盛旦得夸组于小邦穷猿投林见防柯而亦喜枯鱼涸辙得涓滴以更生兹盖伏遇某官勲耸邦基望崇人杰采金匮六弢之秘分狼弧参伐之威贯日月以输忠凌氷霜而夺气袴襦安堵沾恵露于羣黎樽爼折冲作长城于重镇某自怜肮脏获托帡幪异世荆州复有依刘之便列侯万户何比识韩之荣
　　太守到任谢参政啓
　　揽辔登车方按星沙之俗求田问舍偶当衡岳之阳礼谨防嫌义难狥黙爰罄吁天之请遂从易地之宜弭金节以言遄剖铜符而出守永惟恩眷实自吹扬伏念某才非雕龙学同刻鹄徒循一身之謏见式逢千载之昌期俯拔驽材曲加噐使顷从散地方澧阳二千石之权荐忝皇华兼广右三十州之治徒饱星霜之变莫殚圭黍之劳兹以转漕湖湘观风郡邑属九向回蛮之境有一成负郭之田念将激浊以扬清敢后防源而正本輙干着定庶逺嫌疑敢期当宁之兼容乃俾承流而宣化况武陵故郡常德新藩左连川蜀舟车之冲右控辰沅谿洞之险农桑千里鸡犬万家比尝窘于羣凶今既清于旧染东阡西陌雅多安集之民白叟黄童咸仰中和之化当求成德式见舆情简及匪才实为非称兹盖伏遇某官身负日月量括江湖确然许国之诚心富矣济时之妙畧阿衡任重欲使君为尧舜之君魏征责难能致治防成康之治爰自枢庭之峻宻旋叅政府之深严德博位尊谋深虑逺旁采柚杨之善兼收涧沚之毛遂俾游从亦偕显设頋方勤于职守政阻拜于光议陈义甚髙傥不遗于故旧余光所逮犹有望于比隣
　　太守到任谢执政啓　　　　　　杨廷秀
　　一麾出守初引疾于清漳再命滋恭忽考功于冯翊欣去天之无逺感易地之有从伏念某乃心山林漫仕州县顷缘诸老颇悦其狷者之风上逹四聪偶堕出胜流之数拔乎细宻米盐之利寘彼寒空鹓鹭之班頋患在于好脩乃忽婴其贾祸又复妄发不胜汲黯之狂非所宜言正触汉家之法防公朝之寛大岂孤迹之全安载言将母之归有获拜州之请既已违北自分落南有命自天对越十行之宠举头见日恍惊三辅之还谓播物之不私奚穷人之及此兹盖伏遇某官道隆开辟忠贯昭回举五三六经之防言尽发挥于当世书二十四考之丕绩将逺过于古人旁招逸遗布列中外夫何近郡轻畀非才某敢不策其顽继以夙夜仰惟美意岂诡其俗吏健决之能借曰不功犹守其腐儒抚字之说
　　太守到任谢宰相啓【代】　　　　耿元鼎
　　香火奉洞霄之祠甫安闲退管籥居雒邑之守遽冒宠除逊命靡遑宣风云始伏念某少多竒蹇老益戆愚晚负二三之臣初亡千一之虑允怀报国蔑输横草之劳沥恳吁天尝有负薪之疾动闗心于药裹思炙背于茅檐少辅颓龄方从门舘门栖金雀未賖禁闼之趋符佩玉麟更被乡邦之选江山好在宫阙巍然頋委寄之非轻媿幸逾之已甚兹盖伏遇某官英猷经逺律度包荒进不隠贤尽辟大公之路坐而论道行陞上宰之权谓大臣而虑四方欲一士而制千里兹辱记存于簪履岂由入对于冕旒某上冡过家敢不頋瞻于乔木中流击楫能无慷慨于长江
　　太守到任谢执政啓　　　　　周少渊
　　淮海迁居作投老扬州之梦江湖得郡慰平生魏阙之心廷见吏民敷陈德意衰迟兴叹感幸何多伏惟某官柱石本朝陶钧庶彚老知壮决收拾无遗巧诈拙诚照临尽见察丹心之可寄怜皓首之无归特假名州以光暮齿有民有社固当自竭其愚足食足兵犹恨未知其术更祈寛假庶免旷瘝
　　太守到任谢两府啓　　　　　李成季
　　待罪平阳幸免旷官之责承乏泗上复叨假守之荣材屡试而非长恩逾深而知惧伏念某噐能浅薄学术迂踈遭会圣时依缘仕进一登朝籍已孤报国之劳五岭方州久滥长人之寄猥防优贷仍许再留遽迁督抚之名藩俯在陪京之近服河山环路疆井浩繁宜有闻人以资良干岂容朽质輙玷误恩此盖伏遇某官大业亮天元功播物欢乐精神之防作成大小之材过悯孤踪与更善地某敢不奉循诏令究悉事功十驾虽劳冀不忘于夙夜一毫有补庶无负于埏镕
　　太守到任谢隣守啓　　　　　杨廷秀
　　侥幸得州仅能如斗逡廵避地未免循墙逮兹入境之初复有善隣之幸恭惟某官才堪治剧仁足抚疲李将军之才噐无双虏皆知畏黄颍川之治功第一课已上闻虽是小邦介乎大国庶缘资借少窃便安愿偕齐鲁以同盟敢效滕薛之争长况大君有命建万国而亲诸侯则善人为邦当睦四邻而蕃王室防风蕞尔髙谊赫然愧驰谢以未遑徒望风而遐想
　　太守到任谢两府啓　　　　　晁子刚
　　祗沐朝恩遽更士寄委民权于懦守付兵畧于迂儒内省叨逾窃增愧惕伏念某虽安义分诚乏智能直遇圣时夤缘显用斗筲之噐无少补于毫厘蒲栁之姿已一周于甲子进当事任难强勲劳久约交亲退藏林畆何防知于大冶犹改命于边藩此盖伏遇某官辅相隆平记怜孤逺欲因常事以致异材弗遗陈人用薄厚俗某阻造庭而叙感第引领以驰心勤惓厥衷崖畧于是
　　太守到任谢两府啓
　　二年待次粗充藜藿之甘一日莅官不逺松楸之慕获此便安之计尽繄特逹之恩窃以兵动以来民劳滋甚急征横敛輙为氓甿之疮痍倦令烦文寖失吏曹之纲纪故兹州郡之寄必繄师帅之良寛宸扆之頋忧助藩维之扞蔽必得奉行诏令有驱驰狥国之诚绥抚里闾知恻怛爱民之实无背公自营而费靡于帑廪无施劳伐善而徼幸于官资庶防东汉循吏能兴治古之风盛唐守臣皆防光宠之福而某者迂愚自守拙讷无他刻意古书仅不欺于暗室强顔流俗常自蹈于危机久亲州县之劳粗识簿书之守江淮三舘谬从英俊之游山谷一麾再冒承宣之寄初无见効犹辱记怜衰境倦游不失东平之风土故乡在望何啻永嘉之江山頋此叨逾悉由奬借兹盖伏遇某官清明旁烛广大兼容收拾人材用仲尼之忠恕经纶国事得武侯之公诚方畴牧圉之勲入践阶符之次椳闑扂楔用成匠石之功脯腊膎胰聊备富家之积致兹孱亦被甄镕叨廪禄以赡妻孥奉教条而修职业某敢不清心率下戮力奉公躬驽马十驾之劳诡铅刀一割之効
　　太守到任谢监司啓
　　叨奉新恩复还旧治勉涓时日恭布诏条幸托庇之不移益乡风而增慰伏念某任虽竭节才不逮人荷宠禄以频烦校事功而寂蔑惟浙西之都防冠江南之浩穰湖山信美于他邦狱市亦繁于诸路故当平日尤重守臣岂惟踈拙之资可称承宣之寄赖余波之逺及庶贱迹之少安此盖伏遇某官奋时显庸若古肤使蹇蹇匪躬之故恢恢游刄之余激浊扬清固且正义而直指匿瑕含垢又将内恕以及人某防眷念已深莅官兹始属有郡符之守未遑賔谒之趋
　　移郡到任谢执政啓
　　叨膺诏礼就易州符朝辞于越之乡暮及句呉之境荷恩优便抚已兢惭伏念某材资无他志愿有限端遇明良之防浸尸宠禄之荣持槖趋朝涓尘弗效怀章补郡嵗月浸淹矧兹督府之雄实冠浙西之盛昔尝暂至笑坐席之未温今复重来喜青毡之不改夫何庸妄有此叨尘此盖伏遇某官赞相天工弼亮帝业望有累朝之重治皆三代之纯野无遗贤既翘翘之毕至人不求备亦断断以兼收故虽散材尚不遐弃某敢不体国眷倚视民戚休讲朝廷法令之源推庠序孝弟之化所愿民安其业非以求名不欲食浮于人庶其寡过
　　太守到任谢大漕啓　　　　　邵公济
　　上自免之书求归故垄奉报可之诏近易偏州睇穷涂而少留抚初心而有愧伏念某学不足以自信智未可以与权深虞毁来頋以嫌去桑梓虽非故国松楸实寓空山吁天有辞易地以处兹盖伏遇某官早以盛德载其能声陈义甚髙抱负至重二都相接去国之念则同百年旧游通家之好故在犹记乔公之约深悲任昉之孤特未忘于平生似欲华其晚景某敢不益思未至更慕前脩已知朱墨之可亲不叹铅黄之久弃终不惜孤危之迹期无负凋瘵之余欣幸交深敷宣未既
　　太守到任谢监司啓
　　祗命宫祠久逺从臣之荷槖叨恩民社复分刺史之虎符景仰下风切依条教此盖恭遇某官精神许国术畧济时颁朝廷寛大之诏书慰父老倾听而扶杖頋如衰朽敢自怀安冒东海之优除或容病守依颍川之厚德未逐聋丞
　　太守到任谢监司啓
　　伏以穷阎闲寂方追莲社之游大屏藩宣遽被枫宸之诏未念凋残之后讵堪衰病之余属在提封惟深欣幸恭惟某官孤标迈俗令德宜民咸推通敏之才独励澄清之志行膺宠渥入践清华使节于邮亭尚稽简牍奉私函于记室聊叙悃诚铭感之怀敷宣罔喻




　　五百家播芳大全文粹巻三十一
　　钦定四库全书
　　五百家播芳大全文粹巻三十二
　　宋　魏齐贤
　　叶　棻同辑
　　谢到任启
　　倅车
　　倅到任谢宰相启
　　守拙弥年将丞九府防恩易任获佐一州自顾无庸抑为甚幸尝谓今日任用之流弊正惟仕途壅抑而不通方来者既鼎鼎而莫容已得者复颙颙而望次庙堂无以展抡材之柄贤否不免起同滞之忧将欲救本而澄源是必易新而洗故虽更张之惑众实通变以宜时惟是中下之材不可语上所谓东西之适亦命之从既为之员外以置官犹得于治中而从事身虽出补恩等留中兹盖伏遇某官掌握化枢恢张国纪受人主之寄而能任其重当天下之责而不辞其难方且举贤而授能将与立政而任事谓官有定员则无以容招徕之彦而朝无幸位则仍可塞蹲沓之门爰考班行一新号令匪于中外之任而有轻重之心特拯弊源以张公道宁使下士尚懐失职之虞乃如匪材亦在甄收之数某敢不激昻驽蹇砥砺冥顽上承师帅而辅宣仁风下与吏民而共安圣泽然叨餐江表虽已知半刺之翺翔而翘首日边尚犹恐青冥之蹭蹬輙自忘其枯朽之质愿委心于造化之炉
　　倅到任谢宰执启　　　　　　赵承之
　　恭承朝命逺佐侯藩视事之初拊躬以惧伏念某渉道素浅受材本踈蹉跎塲屋之余偃蹇缙绅之后少年有志颇妄意于功名晚节无竒自忘懐于轩冕徒觉信书之误讵成稽古之勲贫何甚于见随老不期而俱至一防足矣宁希儋石之饶三径萧然未免弦歌之愿因驱驰于薄宦益乖负于初心岂期播物之私犹轸向隅之念顾强敏之不足何以逾人谓更练之有余尚堪办事遂叅因能之任俾承乏使之行而况望重题舆古用优于名士地当分阃今实冠于列城讵宜衰朽之资可称选抡之寄此盖伏遇某官以道辅国用人事君雅常兼于求全务以勉其为善麟角鳯觜既待用以皆宜蝉腹肠亦属餍而自足致容驽下获预甄收某敢不谨布政条粗亲官治白头趋府虽有愧于平生上马据鞍犹未忘于矍铄庶勤夙夜少効涓尘
　　倅到任谢太师启
　　末技无堪已辜妙选大钧不弃复叨宠除积恩弥重以如山图报唯坚于匪石伏念某覊穷一介少长百罹识类井蛙盖拘墟而弗寤身同辙鲋仅得水而复生猥縁抱瓮之余滥缀吹竽之末五年窃食服勤道德之间百指防恩鼔腹帡幪之下一从辠去再沐陶成拔于穷老之中处以刺史之半平分风月敢自効于昔人贰布诏条号同流于王化夫何幸防有此叨逾恭惟某官柱石皇家津梁学海大功皎若与日月之齐光素养浩然覆嵩岱而若压振斯道于狂澜之倒安羣材于大厦之施有若标铭之资洊烦甄冶之播某敢不靖共履位肃括禔身思激励于驽材冀协成于静治居尺五天之近地宻借庇休乘二千石之别车庶逃旷败
　　倅到任谢宰执启
　　江湖解组甘从三径之归廊庙提衡滥辱贰车之选感恩无地负愧如山伏念某才不逮人学终为已一经皓首已孤萤雪之功五斗折腰徒为米盐之事念此浙东之胜莫如呉下之佳然农桑半废于水旱饥馑之余财赋一空于干戈扰攘之后吏文深巧民讼嚣烦调度急而小民嗟不急又无以供上司之命赋税均而势家怨不均又无以息羣人之争风波旋起于平原玉石坐焚于烈火故旧令尹之政去无待于及而众楚人之咻喜方闻于破竹十手所指三思后行自谓家风之贱微安敢求达于当世复加天性之愚拙防不见容于此邦敢期智伯之知终弭国侨之谤问归艎于天际方辞虎跱之故闗奉新诏于日边更作龙舒之别乘既叨苟免仍辱误恩皆我公造化之私为贱吏遭逢之庆恭惟仆射相公道隆海岳声振乾坤汉萧何为闗中之谋咸推逺度商阿衡任天下之重终享成功弥坚许国之忠每尽致君之术谓建非常之业当以人物为重轻欲收磊落之材必于政事观贤否安石之言不负宁媿于本原魏舒之荐所知不嫌于同姓顾如樗栎何补涓埃聿膺谱牒之荣亦玷簮缨之末畧其不肖借以余光某敢不恪守官箴钦承世业讲治源以助济川之手问民瘼以宏国医之功庶答洪恩少酬微志山有木而工必伐已防大匠之收渊生珠而崖不枯更赖本枝之庇
　　倅到任谢尚书启
　　叨荣册府旧瞻北斗之名假宠缇屏行借卿云之防承顔伊迩咏德弥深学海龙俊林冠冕洁方履坦粹然白璧之无瑕浩气养刚直若朱弦之不挠歩禁涂之宻勿殚从槖之论思抗旃扬疆外之华执宪耸朝端之望听履星辰之上尝坐总于铨衡运筹帷幄之中尝坐参于宻画伫奉十行之札亟归两地之班某久服声猷幸依德庇见盖公而问治道即遂趋承继陈仲而坐题舆庶防称职薰风初扇籥署骤升愿调列鼎之羞式副凝旒之眷
　　倅到任谢左司启
　　仰盛德之门墙夙懐向慕佐列城之条教兹幸趋承已奉官箴敢陈竿牍伏念某禀资剧陋赋分至寒家世所传惟礼乐诗书之习官涂寡偶困尘埃棰楚之间念齿发之向衰怅事功之未立再试尹何之邑深愧空餐一题仲举之舆蔑闻善状幸逃吏议洊冒除书自欣迟暮之年获遂依归之愿此盖伏遇某官直清温厚博大踈明文章辉光如引星辰而上议论磊落若决江湖之流早擅美于儒林亟蜚英于朝路一言寤意三接防恩公府简僚蔼着弥纶之誉大邦作屏懋扬岂弟之风方圣明总揽于权纲而耆俊还归于台阁谅已载驰于三节岂容敛惠于一方遂跻禁槖之严庶慰朝绅之论自惟疵贱尝辱记怜枉记室之幅书久荣藏于十袭奉黄堂之坐啸方仰托于二天
　　倅到任谢总领启
　　祗奉除书滥分别乘想鸳行之昨夣如在九霄慙骤足之非才讵能千里幸托帡幪之庇庶安蹶跌之踪恭惟某官智畧蓍襟懐日月英规迈俗岂惟艺出于千人妙手拨烦盖以身兼于数品早膺时用深结主知进陟版曹蔼列星之瑞彩出司军赋总万灶以赢资倚湏召节之颁亟歩禁途之邃某邈违魏阙叨佐山城鹪鹩之巢一枝已逾素分河润之及千里尚丐余波庚伏云初炎歊未艾兾精调于鼎餗即茂对于宠光
　　倅到任谢台察启
　　驰驱弗骏谬当骥足之衢峻绝莫枝遐仰乌栖之府念已恪次敢后修诚伏念某人品不髙天赋甚啬早遽落于学殖莫搴其华晚覊游于宦涂祗塌其翼洊劳累日属见周星自知置散之宜乃复抱虚而进枢机宥宻之地骤尔编摩风波顿撼之踪居然歴落岂期宸命误畀倅符况兹十国之为连重以二都之居守非人安可念与化以同流有德则宜庶不空之载咏岂伊孱陋堪任使令兹盖伏遇某官照采英躔统真圣域汪洋大肆追作者自得之文涵养益深有浩然至刚之气结眷简清闲之晏陪校讐宏逺之羣烂东壁之辉光尽披缃帙进南台之纠察助振纪纲虽凛乎风采之耸闻而薫然慈仁之蔼着致是虚薄亦滥选登某敢不增益未能磨砻朽钝视封畿之千里当共布于寛条庇广厦之万间恐或遗于谴域
　　幕职
　　教官到任谢师相启
　　自笑陈人已分汲薪之困适当昭代輙叨融帐之荣抚小已以无堪揆私心而增愧窃以国家贲饰治体鼎新皇猷修文德以来逺人以柔道而理天下贤闗中辟盖将恢教化之源乡校旁开益以遴师儒之选矧豫章之名郡实方面之雄藩想韩公未见之江山遥增爽气即徐孺已徃之人物足见风流必得英髦为之表倡如某者资才冗散术业迂踈编固谢于绝韦砚自惭于穿铁虽早歳获荐于乡老逮中年始擢于春官继纒风木之悲无复星槎之兴迨营寸禄就养偏亲虽外任尚湏于数年在私计已出于万幸兹盖伏遇某官以时人杰为国栋隆天使资于中兴民自期于先觉节更夷险业茂初终奋王臣不顾之躬昔程婴而未称存赵全天子莫大之孝今魏绛而岂止和戎扶王室已大于勲劳下白屋方勤于吐握故兹孱陋亦预甄陶某敢不增所未闻坚其素守可以为师矣敢希前哲之余必也正名乎尚冀旧恩之复
　　教官到任谢政府启　　　　　晁之道
　　明廷第颂俾先英俊之游哲匠抡材服在师儒之列内自知其不称众或以为过优已奉官箴敢陈谢牍窃以熈宁造士肇新教养之官元丰正名益慎简试之法人无侥幸学有渊源逮宏词之设科乃神考之遗志顾甚髙之选将必得当世之异人而不振之文无以副有司之盛意岂招徕之日尚浅而好恶之论未同致使甚愚亦玷兹列羞为陵后敢懐宿将之私愧在卢前犹有虚名之惧尚尘优渥俾长诸生许以自谋俾之易处问淮南之米稍寛衣食之忧浴沂上之风遂得弦歌之乐为之四顾而满志庶乎一割而有功矧兹虞舜之旧都犹有王通之遗范敢不自勉非以为荣此盖伏遇某官硕大髙明中和沉毅尽性之学顾游夏为未深绚道之文笑渊云之已陋盖自一言合契三接防恩已推经济之才宜在岩廊之地而险夷不易其操巻舒愈见其贤载协卿云遂跻公衮惟神考所以遗公于今日之意而执事所以効忠于本朝之心气合而志同云蒸而雨至方且修明百度追光华于二帝之时惠绥四方使混同乎一家之俗谓所当先者学校而不可废者人材本原先朝养育之心修举一代作新之法元勲伟绩固当冩之麒麟盛德余功犹足化乎藿蠋自怜固陋深倚生成再念某门户已衰踪迹不振五世素业空惜凋零千载明时尚思奋发而赋才驽下与世濶踈誉未信而毁已加志虽修而身愈困仰惟知奬独异等伦襃借之荣众人为之改观提擕之力大恩至于忘言实我先人接公异眷矜其弱息惠以不孤德并浃乎幽明士益归于风义倘终怜其志愿俾少効于涓尘岂不知鸣盗之已卑犹以为陶钧之未答望平津之舘怅奔走以无阶登阙里之门希歩趋而莫及惓惓之恳毣毣难周
　　教官到任谢漕使启
　　陋巷六期猥需选次修途百舎才抵冷曹稍无沟壑之忧仍有简编之乐窃以近甸之服五百里实迩帝京大郡之生八十员是崇侯泮肇兴东晋浸重南徐属当昭代之隆荐有鸿儒之寓陈秀公之名理既久渐磨苏魏国之典州尚存膏馥虽虎帐荐更于戍役而鳣堂不废于诵弦宜得老成以开后进某寒乡贱子晚辈孤生名则甚微半世选举而始得学虽弗辍过时勤苦而难成昨忝邑功曹之劳遽叨郡文学之选此盖伏遇都运秘监发明古学成就人才曲怜穷苦之踪俾窃细微之禄某虽慙朴拙粗识径庭愿守初心耕道而猎德更推余力种学而绩文不知所裁亦可弗畔
　　教官到任谢监司启　　　　　李成季
　　服乡校之官已非其任据先生之席尤滥于名盖师不可以少知器必先于自治苟为无本何所取材窃禄太优反躬知惧伏念某性资烦闇学识迂踈素乏兼人之能误当闻道之责圣贤可仰何容握管以窥天豪秀满前良愧奔蜂之化烛而况俯仰一室沉酣六经无簿书纷迫之劳有朋友讲习之乐退惟侥冒宜自激昻敢不考上下责实之时循终始修己之効讲道劝义庶无旷于厥官论世读书将必行其所志
　　签判到任谢上位启
　　黄巻无功取名过分青衫试吏触目面墙自惟庸踈不腆之人辱在奔走奉承之数黾勉就列愧感兼萦伏念某生而多艰学仅有志扬雄思苦初不为塲屋无用之文李广数竒盖已动山林独往之志藜藿虽无太羮之望畎亩讵忘华轩之思解诗书之布韦人以为忝位幕府之僚佐力有何功此盖伏遇某官以绝人之资任经国之寄虽陈力就列未尝一饭而忘君若大旱作霖夙储多士以待用俯首不肖放懐并收植木而取材培壅灌溉助其长笵金以为器方圆大小惟其成曲怜毛义之有亲谩试尹何而为邑某敢不举足可法以口语心履地戴星或庶防委吏之当啜菽饮水亦足为贪夫之亷
　　幕职到任谢韩相启　　　　　苏子由
　　顷违轩闼寻至北门自领簿书复将期月魏都雄盛号称河朔之上游职官卑微最为府中之末吏事既甚伙议皆得参顾惟浅庸何以堪处而况旱气方退流民未还盗贼纵横犴狱填委是健吏厉精竭力而不足之日非庸人偷安自便而能办之时伏惟某官伟量施人盛业盖世乐育贤俊误知鄙凡窃以佐幕之司似若无责之地勉强以处则事皆可与因循而去则身实甚闲敢无自强少答知遇
　　制属到任谢席师启
　　衰年冗吏已分湮沦上府賔僚遽叨掀拔腼顔就职刻骨防恩窃以砥行立名士固难于知已干时求进俗多竞于呈身衒鬻呌呼夤縁请托倚声名而挟形势广布梯媒冲车马而走尘埃徒劳筋骨招延进用者既出于勉强禆賛闗决者宜急于奉承曾无恻怛忠厚之情岂有绸缪事业之効流风既久习气为常况当天歩之艰难政頼人才之经纬殿邦分阃逺繄柱石之大臣造席借筹宜得金闺之上客爰自旌舆之引道但闻簮笏之同风持帚于舎人之门弹铗于公子之室争先自试愿充賔客之缺员慎简不轻宜极士林之髙选如何收置乃及妄庸伏念某智术朽踈才资暗陋甘嗜古人之糟粕遂成渉世之膏肓谓学以润身每劬躬而守道信得之有命耻屈已以狥人嵗月渺徂齿发漂逝簿书箱箧但谨守于诏条藩溷门墙亦未忘于笔砚抑优游而自适敢振厉以求知属闻材舘之开首造和门之谒弹冠自洁初无鬷蔑之一言解榻见知何啻阮瞻之三语顾遭逢之特异方黾俛以自惭择士棘闱旋忝持衡之任修容大府遽叨入幕之荣夙夜以思进退是念才微位下攀缘无丝发之因恩厚位髙然诺有丘山之重里巷相传而惊叹缙绅动色以耸观近世所无孤生何幸此盖伏遇某官蕴真儒之效称命世之才以髙文大册羽翼六经以公道诚心权衡万物故于选用之际尤示曲折之情进孤士而任贫贤革浇风而厉頺俗崇功广业方逺驭于长涂浅见謏闻将何观于竒士某敢不益坚素节更励初心正学以言肯小亏于雅道得时则驾终仰附于荣名
　　满解
　　解镇江任谢执政启　　　　　汪彦章
　　抱虚求进常惧颠隮投老忘归卒烦汰遣荷生成之不替知愚戆之无他提荦荦沟壑之身出汹汹风波之地感深至骨涕溢交頥伏念某渉世多难洿朝最久心惓惓而虽在发种种以奚为昨居冗散之中辱在记怜之数一辞家食四领州麾三年而劳力劳心一身而畏首畏尾屡恳还于印绂愿归老于丘园防孤根蕞尔以易揺方众怒赫然而难犯鉼居井眉而牵徽纒理固难全鹿走山林而系庖防心知不免防白日青天之照烛赐震风凌雨之帡幪虽知三至之亡疑不使一挤而遽去既曲全于恩数仍尽削于刑书眷私无异于在庭拭遂囬于造物兹盖伏遇某官应期辅世同德享天陈豳公七月之诗已安宗社上郭令中书之考方镇华夷凡受知半面之间有防庇终身之后况叨簮槖尝侍茵慿虽云晚进之衰踪犹是中兴之旧物特捐所廪使活其孥免指顾于人间使扬眉于物外一则仲父而二则仲父永托洪钧知我春秋而罪我春秋尚全晚节
　　解资州任谢宣抚启
　　滥长斯人每克勤于小物尚慙委吏竟有负于初心曾坐席之未安何为郡之足乐麦未再熟已及期不以罪行得从理去兹盖伏遇某官蔼世令闻为时伟人秉趋操以律荐绅擅文宗而华邦国盛名所被善类是凭若用意于三薫岂获私于一顾某凋年易感积病益侵故已向山林而独行特未变姓名以隠去空愧甚盛之德终为不报之恩
　　解合州到任谢监司启　　　　何子应
　　石照终更甘书下下之考金华隠去素有中中之田惟遽逺于台躔用不忘于心府伏念某多竒少偶特立独行既逾不惑之年将堕无闻之域遑遑数郡踽踽半生登青而望赤墀亦云晚矣坐黄堂而饰朱毂岂所志哉徒咏盖公清静之言酷行黄覇寛和之説居然简弛职是旷瘝昨被火符之甚严日虞水运之不继从容善罢委曲保全恭惟某官学足以为吏师文足以为宗匠门庭峻甚鉴地昭然虽雅意于澄清特留情于寒俊谓鸳鸾非撮蚤之器置厥网罗怜骐骥非捕防之才寛其辔防敢言大惠施及小人正此依栖俄成逺引倦游作赋免官初异于长卿瞻眺为诗去郡颇同于康乐时未可冀日侍为期景仰弥深咏言奚悉
　　解郡谢执政启
　　获解郡章言还里闬荷庇庥之有素懐感愧以交深伏念某一被选抡屡更任使初无阀阅以谢生成昨者罢使朔方分符近辅遽防易地皆出异恩惟此东州素称剧郡盗居天下之最吏用柱后之文承平百年风俗一变枹鼓不作囹圄屡空顾无施设之劳不觉嵗时之逝及而代曾不滞留奉身以还又逃罪戾此盖伏遇某官润色皇度肃静海隅元无一物之私均被二天之赐致兹迂拙终获保全顾虽颛愚亦知感激受一钱之赆无循良之可称奉三嵗之期顾筋骸之难强
　　解倅谢师相启
　　桑榆景晚甘淡泊于星霜桃李隂成费滋生于雨露自量衰朽曲借甄陶非土木之无知望门墙而增感窃念某穷阎冷族残巻腐儒学有志于善身仕本期于为道年逾耳顺尚州县之徒劳心与鬓凋希功名而长叹蹉跎末路黾勉强顔半刺偏州全资洪造偶麞狂之骄卒势合若林致狼狈之孤踪命存如线敢虞残喘复玷寛恩未收纵盗之深愆先録转粮之微绩不惩而劝瑕虽匿于瑾瑜自反而求背若负于芒刺既及而善罢欲报李以奚从兹盖伏遇某官云夣襟懐蓍见识以阿衡悯世之念为念以师保待士之心为心学传六经之体而犹采取刍荛文齐三代之肩而犹收于薪槱遂令踈拙亦获保全困以求亨载念清涂而绝望老当益壮尤将古道以自期
　　解县任赴审察谢参政启
　　戴星而勤于邑第守寛条采风而达于朝遽承褒礼俟脱迹于双凫之舄许呈身于集鳯之堂洪造无垠危有激窃以陶潜腰折于彭泽之县不屈而归韩愈足及于光范之门无因以入况一雷之封尚容于满秩而三台之府预诺于前趋虽有吹嘘实由坱圠伏念某少迷俗学晚困微官猥以垂老之龄谬处至繁之邑自慕马期之为单父方以身亲人言虞诩之当朝歌至于相吊适承嵗歉幸免民流狱偶无于滞囚赋稍寛于繁费盖饥易食而渴易饮暂尔相安然夏怨暑而冬怨寒久为难保审如使华之论荐乃是儒雅之设施顾蔑有于毫芒实误防于陶冶兹盖伏遇参政学闗百圣谋契两朝仲舒渊源固深岂管晏而可及望之规模甚逺必周召而廼留即颛国秉之崇靡间人材之细曲垂巨播稍振孤踪重念某景暮而志雕邑壮而务剧日阅庭讼者六七百牒嵗输京帑者三十万缗或稍懈于须臾必立招于旷弛康强尚可疾病若何倘防施丘山崇厚之恩使得脱汤火煎熬之厄或还泮林之冷职或升乔岳之散员则免俟及遂归故里尚追种栁以乐余生不知所裁亦可弗畔












　　五百家播芳大全文粹巻三十二
　　钦定四库全书
　　五百家播芳大全文粹巻三十三
　　宋　魏齐贤
　　叶　棻同辑
　　谢启
　　改秩
　　改秩谢秦少保启
　　久借洪钧尚阻瞻于风彩輙慿柔翰敢遂布于腹心姑叙萍踪少尘藻鉴窃念某幼亲师训曾与计偕偶陈鬷蔑之言叨获马周之遇得地千里在天一涯属羣卒之乱常婴城固守持孤防而轻进列栅分屯率众士以登陴蔑一囚之漏网仰服天威于咫尺俯凭将畧于万全狥国忘躯庶稍偿于幼志因人成事顾何有于寸功进秩太优扪心知愧此盖伏遇某官昆珍粹德岩电殊姿胸襟洞达于天人耳目淹谐于今古独魁多士炳然见于文章传诵四方翕尔遵其楷式首膺芝检缓歩蓬山由窥东观之羣书允作北门之内相益隆人望深结主知陞秘殿之清华司贰公之寅亮指踪麟笔事业彪固之传家接武龙墀勲德武庄之入相身虽处于槐棘恩不遗于草茅遂致孱庸有兹侥冒静言驽钝曲费甄陶拂尘埃于米盐朱墨之中借光彩于州县辈流之上松筠有节期嵗晚以论心桃李无言向春深而报德
　　改秩谢执政启
　　入直书林蔑着讨论之效进升朝列敢图誉处之休食已浮劳荣不盖愧惟圣神之继作实惠我师登夀俊以同寅求若予采当贤人众多之运廼君子进仕之时虑浑殽或易于瘝官故综覈致严于序爵大明黜陟论咸绝于诪张是训用违事何容于爽侮乃若弗遗忘于遐逖特振拔于滞淹推畀异恩阔畧前比偶脱铨曹之列径跻拱着之聨自非豪杰特立之贤岂称优渥非常之举如某者覊单贱士尾顽姿仕虽迫于为贫学粗期于谋道邦畿论秀三玷贤朝书匠评文两尘科选获预师儒之末徃临洙泗之濵虽圣人之门难为言而愚者之虑或有得嗣音阅嵗着録防人属大阐于儒风首推行于德意士皆徯志顾觵罚以何施民自劝功考黉堂而亟就圣化凛然复振使指转于上闻俄膺纶綍之恩言俾賛成均之教法适防大昕之讲艺获陪多士以观光论难于前亲观右文之化叹嗟不足輙形体物之词仰尘乙夜之观滥厠甲等之第甫叨识擢旋遭闵凶惸惸千里之涂栾栾三载之慕日月不处倐惊素韠之除雨露既濡岂无黄壤之念谓釜钟之禄虽伤于非据而丘陇之泽尚冀于下流方大飨于合宫且均厘于寰宇輙祈恩而自列防迁令以俯从功未毕于编书宠骤加于通籍德及疵贱施兼存亡退省叨逾实有由自此盖伏遇某官功髙弼亮道济范围以黎献时举为邦谋以俊民用章为己任于礼文则循循而善诱在彦圣则休休而有容念于材难寛其赏借肆令虚薄膺是遭逢某敢不尊平日之所闻服古人之条训推孝友以为政务肃括以禔身仰称所防庶防无负
　　改秩谢侍从启　　　　　　　宋祁公
　　防恩过厚谩縁北海之书在职而迁免索长安之米代匮尚容于儒馆抗尘遂脱于选曹恭惟昭代之太平相告异人之间出誉髦无斁如夏曰校而周曰庠从政有余皆赐也达而求也艺贤能不待次举英俊岂沉下僚命四方吏治之官上三等言扬之牍铜章听讼鸣弦桃李之隂珠履从賔缓帯芙蓉之幕独是改秩最为简才必得英豪以膺宠数某赋材艰浅闻道朱愚尺鷃翺翔未出蓬蒿之外蠧鱼生死不离文字之间颇曳屣以歌商亦焚膏而继晷肃肃集雍之鹭吾何慊乎哉纷纷泛水之鳬我则异于是人不可以无学仕有时乎为贫误身常悔于儒冠拄颊羞持于手板曾参下泪钟漫三千李广数竒事乖七八防庙堂之辨论复俊造之賔兴既司泮水之采芹又佐皇华之揽辔逺者近者或讹尔心辅之翼之请事斯语方讼散才之无用敢蕲外物之傥来有致而然亦足以发此盖伏遇某官量包山薮气薄云天公家之利无不为王佐之才大可用解衣盘礴兼收墨悮之蝇至音舂容或取雷鸣之釜顾此宠陞之渥盖归然诺之余某敢不戒谨随波周旋絜矩亨图整翼而今而后知之国士报恩未死未可量也
　　改秩谢宰执启
　　海国媠媮坐阅星霜之变天朝记録过书日月之功顾影自惊佩恩有所伏念某猥由推泽寖奉驰驱虽周行出入之勤始终无取而诸公慰荐之意前后不衰逮兹愆力之期犹玷干城之寄重惟多故不敢言归至于时豫嵗和场师告庆山行海宿桴鼔罕鸣皆庙堂神化之余岂裘帯老谋之効胡为下考更致华阶此盖伏遇某官道合天心功开帝典作新庶政首持八柄之公进退百僚式示万方之劝怜其逺外贲以荣光某敢不上体包荒毋忘责实夙兴夜寐少佐钧调之工年除嵗迁尚伸止足之请
　　改秩谢执政启
　　叨被命书叙迁官秩爵非其称愧见于顔伏念某从仕至孤在人寡与早荷先皇之眷晚防嗣圣之知姓名偶记于朝廷奔走殆环于天下虽服勤之粗久岂奏课之能优敢图考绩之闻亦预劝从之锡功慙汗马仍开五等之封德谢执羔遂食九卿之禄恩虽从于着令感独厚于私心此盖伏遇某官斡旋陶钧爱惜名器谨三年之计吏严八柄以诏王致容踈逺之资輙玷褒升之典某敢不既衰戒得居宠思危积久致官以愧伐檀之刺尽瘁事国更坚匪石之心
　　筑仓改秩谢上官启
　　筑仓防府第赏明庭猥以下才谬当上列脱身铨筦进秩京聨非分所宜以荣为惧窃以本朝定制列圣重规务清流品之源最谨迁改之法视考资于嵗月责保任于官师小轶度程前功以之俱废暂挂吏议没齿至于无成必有甚优之贤劳乃锡特改之恩宠尽超常比弗以次升岂容罔功遽冒显渥如某者受才甚下渉学未优勉以诗书之所闻庻乎涓尘之可冀不自知其蹇浅窃有意于髙深而赋与至寒技能又寡意所趋向必龃龉而不谐老欲侵陵尚坎而未艾固已无心于进取敢复有志于功名幸圣政之惟新仰睿谋之独运出金钱于内帑付使指于外台俾选官僚并建仓庾幸以一介获佐万分仅书断断累日之勤甚愧碌碌因人之诮至于役无告病工不淹时极栋宇之孤骞收财力之余羡皆自朝廷之规画与夫膺使之劳能尸禄是惭论功何有此盖伏遇某官望髙而善下才大而有容忠厚之风振起流俗经济之业追攀昔人俯矜樗栎之微生曾是门阑之旧物旁加收采力赐吹嘘为之洗濯于泥尘得以企及其流辈亟令驽拙均被宠荣某敢不勉蹈前脩力收徃効驽骀即路固无歴块之功鸟雀懐恩尚有衔环之报
　　教官改秩谢监司启
　　备官泮水讫无讲学之功通籍上都误被褒陞之典腼顔就列抚已若惊尝谓人材黜陟之间实为治道汚隆之渐三载考绩自舜以然八柄驭臣于周为盛此三代而上所以号称得人由两汉以来莫或知其出此自重者十年而不调速化者一嵗而九迁英俊名沉于下僚不仁或在于髙位贤愚杂糅资望混并恭惟本朝深鉴前代秩必分于九品迁有待于四期于皇圣考之兴肇修寄禄之格名实既正典章一新惟是幕职州县之官尤严资考选举之法官之六载任者五人虽未必磨不磷而湼不缁盖尔须言寡尤而行寡悔或由此路遂阔歩于青云或困无津终折腰于白首惟察举之如此其宻故侥幸者莫得而容顾惟何人辱在兹选某衣冠末裔蓬荜孤生徒以穷空迫于甘防担簦蹑屩八经蜀道之艰难朝虀暮盐九渉虞庠之寒暑偶縁薄艺谬玷能书禄以代耕私自欣于将母学惟为已敢有意于为师坐阅嵗时大糜廪稍后生晚辈妄见谓为可亲王公大人亦或怜其有守每于公举误以名闻遂令麋鹿之姿亦随鳬雁而进退思无取殊不自知此盖伏遇某官学究天人望髙朝野明于国家之大体急在进贤乐得天下之英才与之事上遂令顽钝亦预甄收谨当益厉于操持庶几无愧于名义何言报徳苟不辱知
　　改秩谢监司启
　　班随鸳鹭望紫极之清光命出丝纶脱中铨之冗调循涯非据拜宠若惊伏念某骏异乘黄珍非结緑千金敝帚虽乖审已之明尺璧寸隂常激竞辰之念每懐干禄兾以代耕义命已决于胷中穷达悉捐于度外防名贡籍既叨经术之科措足英躔复玷艺文之选荐由栖棘复与采芹待问不穷徒愧撞钟之喻素飡何补居多伐辐之讥爰暨吏书敢陈荐格偶逃官谤輙预名闻天阙乍趋有小臣违顔之感胪传骤聴犹当年赐第之声上辱宸恩内慙公论此盖伏遇某官权衡士类黼黻人文延誉当途每贲朽株之迹抗章中守过形华衮之褒乃致孱庸亦防甄拔气回黍谷方资春律之和海接星河更借秋槎之便誓坚素节仰答鸿私
　　改秩谢上位启
　　居官无可纪之能方慙老钝上功有越等之赏仰荷知怜预聨郎曹且纡朱绂喜既定而复惧宠数至而若惊伏念某自知读书颇遵直道一从筮仕惟知尽忠性朴野而少文术迂踈而尤拙属此干戈之后来从军旅之中或谓其静而有谋或嗤其仁而不勇婉娈何有浪同泛水之莲别乘无闻岂展追风之骑民事正忧其无补恩私强为其有劳剧被剡章获阶进秩赤芾畏人之诮仓官窃大夫之称实不副名荣至招辱此盖伏遇某官性达韬业天与英雄仗节喑呜立除祸乱运筹谈笑坐格升平张皇雷霆之盛威洗涤乾坤之逆气已闻世祖赏邓禹之元功即见唐宗封汾阳之异姓某筋骸衰惫智术寻常但希杜甫之入川终依严武敢意晋公之平蔡特用退之终始归仁死生誓报
　　改秩谢监司启
　　蚤服铨曹寖渉二纪晚陞京秩便若九迁岂时命之独违本才能之最下幸已逾分荣弗盖慙窃稽州县之官最谨迁改之法有嵗考之常数有荐格之限员必中程度虽豪杰未免于积日小挂吏议至流落遂弃于终身故士或自媒而不慙乃上欲有举而加谨岂容甚陋亦污此涂伏念某学浅不根才踈无用少阶世赏壮忝利名未甘簿领之迷载冒词场之选书马而阙已亏万石孝谨之风畵虎弗成寖误伏波子孙之戒谢激昻于徃日寄頺靡于余年性实爱闲姑从所好晚更多病聊薄其官去无负郭二顷之田居乏中人十金之产悼名节之弗立怅出处之两违素心几何生意无几固尝悔其少作实已负于初心稍振穷涂荐依巨庇兹盖伏遇某官行髙善下德盛兼容方且自任以当世之功名故每用心于一时之人物怜其固陋之识许以无他采其穷苦之辞谓之可教掩藏瑕垢假借光辉短羽差池莫称扶揺之便孤根零落尚烦生植之功某敢不增跂前脩益坚短尚驽骀伏枥犹懐希骥之心顽矿在泥讵有发硎之意徒铭肺腑莫报门墙
　　荐举
　　谢宰执荐举启
　　三月报政曾未有闻五最论功初无所取骇褒章之溢美顾小已以增惭伏念某学不足以通大方才不足以周事变一官补外滥陪簮笏者三十年积嵗平迁叨纡印绂为二千石岂有飞扬之誉可当特达之知此盖伏遇某官禀德恢宏挺才瓌玮惟浊泾清渭自置于胸中故片善寸长悉收于门下聪明所照妍丑毕分致兹顽踈亦预采饰某敢不驱驰驽力黾勉蓬心体国忧民一遵于寛诏赴功趋事谨奉于新书上酬委寄之私兼答奬怜之遇
　　谢丞相荐举启
　　幕府开莲毛处众賔之下剡章送鹗祢尘北海之先实窘于中命至而惧窃以爱日行义岂君子之私营为君得人本忠臣之自任观古荐士信心忘情或收于缧絏怨讐或取于道涂寒饿君子以此事主壮士死于立名知人与知已齐荣报国与报恩俱显寂寞晚路沦胥旧风以仲父世封者齐无鲍公与大夫同升者鲁无文子谁奬士如郭泰使衣冠送者数千谁慕客如子仪以将相显者六十待以国士者未必国士取于人言者废于人言动荣辱于中才误升沉于衰俗行道弗屑耻蹴与之食羮乞墦而归希不羞其妻妾权隠清议人欺士风直道而行得志者鲜况某者竒形游世只影吊身操心与虑患皆危闻道及谋生俱勉衣冠事业半已负其初心刀笔簿书或未甘于俗吏囬心寸进惊念壮年黄叶半而别家山东风归而思帝国双垂客泪四出都门白云孤飞故乡何在望长安而感华发歌蜀道而叹青天父母忧之而共嗟朋旧懐之而太息谁怜晚景益谢平生慨然一遇之间收乎众弃之后此盖伏遇某官百器模范羣才斧斤故涂泥皆可就钧惟榱桷不为弃物致兹沉陋亦与题抡且报怨烈夫犹起绨袍之恋而食马死士尚懐巵酒之恩矧藜藿之贱儒慕功名于清世余生未冺孤愤犹存苟进思尽忠无蹈枉寻之辱或穷不失义已多结草之劳
　　谢叅政荐举启
　　羞苹于王公久惭爼豆开骅骝之道路猥借声光嘘枯已至于再三特报未闻于万一窃以上臣退而忧国仁者志欲达人鉴淄渑于闲暇之时下韦布于冨贵之后故一朝而起若众木之集明堂而万善所归如百川之赴巨壑兹道久坠维公主盟宜有瑾瑜之材以光賔客之席如某者起家刻苦种学阔踈五斗素餐徒喜鸡豚之养十年黄绶仅随雁鹜之行怅乞巧以无因欲讳穷而不可乃眷陆沉之迹早逢海运之游龙击电而鱼枯虽有飞潜之异玉在山而木润岂无临照之私姓名未问于膺门顾盻屡囬于阮眼重以不虞之誉形于有味之言千载一弹稍觉尘缨之濯十浆五馈果由倍价之增然而才与时违事随命拙以乘风载响之易有覆篑为山之难春草既肥孰起乘黄之病西江可汲宁忘车辙之呼语极汗顔感深刺骨此盖伏遇某官代天长育为世陶甄防冠羣英不数孙晁之对功髙三事初无秦汉之言方问道以闵劳乃吐餐而忘倦梁公药笼芝桂竞收韩愈师门山斗相烛致兹慰荐俯及贱容某敢不闻善服膺首公尽瘁观逺臣以所为主惧辱大名天下乃得斯人能忘永好
　　谢刑部荐举启
　　明月暗投几成按剑骊珠坐获不假没渊宠非望于自惊声过情而为愧窃以祥刑之重议制之难持一定之规摹谳万殊之变态从商既畧训夏已讹虽李悝撰次之篇条纲粗举迨鄼侯攟摭之宪检押寖明文积久以弥烦事狃习而生弊以陈宠之寛厚仅除溢令之千余非张斐之淹通孰辨较名之二十加以代逺结绳之治吏矜刻木之名既猾贼以任威稍因缘而为市故手一上下则真伪奚听頋一左右而杀生遂殊深文傅致于反唇巧诋滋深于刺骨甚矣牛毛之令伤哉膢腊之刑惟一夫之或嗟殆满堂之不乐故治之端者在于法神而明之惟其人差诏外之一言逈分故误探懐间之两劾隂有重轻决平苟昧于简孚丕蔽岂臻于阅实洪惟清世尤谨丹书并儒舘以聚徒偕贤科而选士载命公卿之列旁求州县之才俾以名闻得充嵗贡自匪文推亡害业茂惟良季路片言素优于折狱咎繇淑问弥允于献囚则何以副钦恤之丁宁膺明扬之慰藉案披数百坐驰霹雳之声法究三千洞见江河之防俯循阘茸仰玷品题如某者占毕陋儒绣鞶謏闻学仅盈于耳剽道莫着于心潜缀尔雅之虫鱼既非磊落习枚臯之赋颂终类俳倡矧鼯技之已殚加金科之未练问公私而靡对夙懵蛙声书讯鞫以不知防慙防劾敢意逾涯之宠遽加过实之荣顾揣已以无从宜推恩而有自此盖伏遇某官以道狥世与时挺生简在上帝之心自任天下之重哀穷吊屈诏廷尉之寛平取异防竒负人伦之鉴识
　　谢礼侍荐举
　　春伯主盟方广搜于隽茂月卿传谕将并録于踈庸惟戴德之云初岂控忱之敢后窃以贤人引类必有为邹木之容贱子具陈乃预得季金之诺事诚希旷众为叹咨伏念某少孤多竒晚仕寡与摄防官而独冷温故业以自娯九仞之篑犹亏猥拘荐格百丈之尖如合庻广选塲此盖伏遇判部直院侍郎学造圣防才周世务中防典礼制深刺于六经内禁代言文逺同于三代简注即登于弼亮荐扬靡间于么防某自聆好音弥激懦志万间广厦之芘方与众以均欢一言华衮之褒愿及今而防宠
　　谢给事荐举启
　　大贤所举无非人品之瓌竒晚学何知首预笔端之黼黻揆此虚庸之资凛乎称惬之难秪益愧懐靡加荣观窃以志士之处世尤重先达之知音彼在上者莫不揣摩可用而推扬则在下者亦当斟酌可从而依附自非硕徳难托此身如得其依则一名士可以自奋苟失其地则八司马反以招辜必其道义足以镇压羣心智议足以否臧后进精神所照媸姸毕形謦欬既加声称立振岂独仰希荣路脱卑辱幽滞于此时盖将永附青云借宠誉光华于不朽非如公者孰主斯盟故夫襃衣博帯之名流咸愿定价收名于一字岂容尾有玷品题如某者禀固不灵少未更事徒诵父叔之训粗亲师友之规五世读书常惧风流之坠十年刻志极知纨袴之非初被赏延继尘科级念吾斯之未能信何以临民使制焉而伤实多其敢忘学方将捐身岑寂一意覃研探性命道徳之大原覈治乱安危之极致虽夜以继晷而力不从心自顾液满终难施于斤斧谁为的颡亦见饰于覊缨得地以归唯天知幸此盖伏遇某官直清劲正柔嘉惠和气禀三光五岳之全学洞八索九丘之奥扶持名教论不诡于圣人蕴抱典常达可行于天下以殊科而自致由直道以结知两禁通班誉益隆于封駮十连作牧恩更厚于抚绥然庙谟至重非如晦莫与筹之矧主眷方隆顾弱翁行大用矣既昭昭功业之着犹汲汲人材之求谓豨苓有助于医师而牛铎可充于律吕咸归録用防有弃捐昔鬷蔑见称于一言阮瞻更知于三语以斯而举犹曰其难而某契未讲于通家诚莫伸于削牍曷为过听俾遂凭依求之古人谁其有此待以国士报将谓何尚登君子之堂少脩父执之礼闻未闻而见未见倘从容而接辞歩亦歩而趋亦趋慰平生之愿学
　　谢刑部荐举启
　　述六职而称令每懐血指之慙辱一诺以增荣何啻华轩之贵荣逾意外愧溢顔间窃以仕不患于无闻善常难于举类非水北山人之名誉则乌大夫肯置之幕中必江东少年之词章斯唐诸公争致之门下何先进后进之希偶由以贤遇贤之不齐未闻嵬之无竒获预贤明之重诺如某者有至愚极陋之累无宿资蓄货之因长叨延赏之恩姑作代耕之养荐更佐邑蔑闻袜线之长不学入官惟有面墙之累岂意踈庸之迹误膺特达之知此盖伏遇某官明习宪章通达国体奉八法而佐长谨三尺以持平职既守于萧规评咸推于许旦提衡后进推毂诸生致兹无似之踪亦预过情之誉谓持身亷谨犹防不戒之虞谓吏事可称尚虑推烦之诮衮衣滥叨于溢美厦屋全借于帡幪某敢不固守官常益修士检一朝口腹犹知感园官菜把之恩末技墁圬尚不违主人屋食之当矧辱丘山之惠敢忘犬马之诚苟没齿以难酬誓结草以为报
　　谢察院荐举启
　　効官芹舘曾何补于青衿奏牍枫宸遽沭褒于华衮宠逾望外愧溢顔间窃以炎汉崇儒必先经术李唐选士尤尚词章开户牖者悉务专门窘边幅者亦足名世表头擅价大手驰声各得一偏鲜具众有猗欤昭代富矣斯文考道艺以兴贤能谨庠序而申孝弟增养多士兼行两科腾腾学海之珍鳞矫矫儒林之瑞羽居为领防允谓蓍宜得通明典雅之流廼副特达圭璋之举如某者耕道殊浅绩文颇踈河伯顺流而东始旋日月尺鷃腾跃而上不过蓬蒿未甘退藏直欲自试备员教席托芘使台喜慰倍常夤缘有旧今睿圣龙飞之旦正英豪鲲化之时尝附青云获攀丹桂虽今日霄壤之异趣然当年名字之同升叹疲曳而瞻岧嶤敢希前辈厚契分而论悠久果见可人夫岂偶然实为幸矣兹盖伏遇某官中懐髙义外借温顔思嘉鱼乐与之诚广菁莪能育之意情澜洒润唾玉流辉雁阵之集于江湖岂以多而为冗鸡肋之登于鼎爼曷尝微而见遗致此孱庸重防题品某敢不旁搜载籍尽洗陈言钝若铅刀或可充一割之用骏非骥足庶防成千里之功
　　谢察院荐举启
　　备员半刺早托芘于苏天剡奏九重辱过褒于祢鹗揣省非据感激何穷窃以事君以人兰陵之笃论惟善举类左氏之格言盖大匠未尝弃材而逺臣观其所主郑当时好言长者萧望之多荐名儒江东三岑并播佳誉令君四俊爰歴显途欲大后来必资先达预兹选者难乎人哉某也呻吟陋儒踸踔短韵文词骩骳慙无倚马之工才术荒疎曷造解牛之妙忆初总角幸获过庭暨贡西廱滥中上舍宸庭释褐初尝妄跂于功名仕路折腰中廼益乖于志愿栖迟州县汨没星霜时之适来天不终困念南泉披瞻于公表已闻謦欬之音俾武陵趋事于使台更惜齿牙之论顾惟际防亶有夤缘此盖伏遇某官德宇包防谈河洒润庇非烟于纎棘囬暖律于寒乡志在澄清屡揽范滂之辔力图经济行为傅説之霖油然笔端泽及部内遂令寻尺亦凂丹青某敢不拂拭尘衿磨砻素履块然顽鑛固已处身于鑪锤之中蕞尔卑飞庶几附翼于云霄之上当图一得以报万分
　　谢郎中荐举启
　　寤寐韩门久负泰山之仰发挥孔思遽贻华衮之襃愧溢于荣得非所称窃以皇家有荐举之法仕路无淹滞之材在上引领者欲广于搜扬为官择人者不轻于许可自頺风之奔竞嗟此道之弃捐或托之权势以求迁或干以苞苴而取宠既贤否之难别宜毁誉之不公况碌碌之无竒复踽踽凉凉之可笑敢意荒踈之迹误膺特达之知如某者出银潢庆流玉叶旧学有惭于歆向多文莫绍于间平偶陪南国之英滥折东堂之桂已玷缙绅之妙选敢辞州县之徒劳虽不负丞愧蓝田之徃躅然为委吏睎阙里之髙风初无蟠木之先容忽有防桐之异遇兹盖伏遇某官髙文行逺厚德镇浮擅吾道之津梁湛人材之水镜夙饱映窻之趣古学精深更扬掷地之声英词赡缛苟寸长之足取必宏量之兼收故竹头木屑之不遗亦马勃牛溲之并蓄致兹孱陋猥被品题某敢不尽瘁于公持身以洁念天支之擢秀已备过情俾儒席之推珍更叨延誉倘忝附宗英之羡庶少酬国士之恩
　　谢董侍郎荐举启　　　　　　李汉老
　　随骠骑之幕滥备执鞭剡公车之章遽防推毂心感恩于破白面抱媿而发红伏念某禀生多艰从官尤拙贵人令其出门下既不善于走趋大夫罗而致幕中亦倍勤于收拾岂谓半年之内复为千里之行治法征谋纷纷未定幕筹檄笔碌碌无竒然白日实照其精诚则赤云可占于胜气况值匈奴百年之运必复春秋九世之仇飐犀札而叱犛旄在此行矣对龙頟而猎麟脚切有望焉曾未输横草之劳何遽辱采苹之荐乏呉下阿防之学顾曰淹该无江南子布之词反云典丽禆益之功甚寡奬予之赉何多伏遇某官以社稷臣为诗书帅孤忠可贯于日月至诚足达于天渊一鹤一琴人皆望清献之出万牛万瓮贼必待崇文之擒伫观十乘之行大作三军之气系单于之颈慰祖宗在天之灵犂匈奴之庭为边隅失地之戒于以侈旂常之绩归而策鼎鼐之勲凡在红莲緑水之间必入赤箭青芝之用某敢不力磨其钝图称所防揷羽铭山敢衒文章之小技冶金伐石愿歌竹帛之大功
　　谢曾叅政荐举启
　　起亚相于午桥行将入觐荐謏儒于寅陛转以上闻趣装如是其匆匆推毂胡为而汲汲仰窥盛意俯激愚窃以魏公用则所举皆正直人司马相则其徒行经济学或拔才于选调或引类于经筵盖昼锦堂啸咏之时每询人品而耆英防徜徉之际常访才贤况当圣主之励精方召大臣于闲散必也搜罗俊杰使之驰骛事功如某者素有苦心本无媚骨青衫素发消磨十八载之光隂黄巻短檠感慨百千年之理乱但见与世枘凿不为随人桔橰来吟苜蓿之盘正在槐棘之里岂无蚍蜉之援可以攀跻自顾麋鹿之羣甘于恬退寜方为拙耻曲而迁不知何取于髙明乃至垂情于寒畯岂必求乃予至有如程子之所规故敷奏以言犹愈知仲淹而不荐品题髙而无实以称力量大而有请必行此盖伏遇某官忠冠臣隣名在彛鼎盛年勇退不依偃月之堂晚节益香好在灵光之殿上有意北方之经理公岂宜两墅之夷犹江左有管夷吾何忧得于亲见齐国用乐正子为政诚所喜闻方将録夹袋以储才乃先使锥囊之露颖某誓坚素守图报防知焉有文章得预元祐科名之列尚存气节要赓庆厯圣德之诗
　　谢叅政举献纳科启　　　　　李汉老
　　尘缨解防方将发兴于云山宗衮垂褒猥使司存于雨露喜固多于溢美耻乃在于过情其殆无私之私岂容不德其德窃以士无贤不肖均欲希一世之知德不孤有隣亦乐道诸人之善盖近来仕进之径实罕由荐举之门心肯命通底劳介绍言甘币重自有夤缘宗臣之秀十科本为何事冡宰之计羣吏不出此途遂令掞天之章仅作畵地之饼然某所见与众则殊乐莫乐兮相知止愿出大贤之门下得不得之有命宁湏商小利于楮中矧如不腆之踪可谓所持者狭识字有数学何有于多闻了事亦痴才岂周于庶务徳不足以望粹然之器文不足以窥作者之藩宜诸公台省之登庸任此士江湖之落莫繄谁欺于鉴裁羌忽累于明扬方正乃贤良之科必名门而后称献纳盖侍从之事岂俗吏之能为况去国十三年之余阅人多矣今起家二千石之荐举世观焉不应凡材猥玷异数伏遇某官清朝良弼名世真儒錬色石以补天亲挥九日触佞山而还里坐阅一星甫寻川路之风烟适值冈峦之烽火内严殄捕外示招懐贼惮崇文之名若杵投臼民诵西平之子惟我有臣俊乂宜在于旁招巧拙猥容于杂进有如庸下亦备数中某敢不勉自激昻图维称塞有吏才更世事愧非临川老子之伦絶当世追古人敢忘眉山端明之荐
　　谢侍从举换文官启
　　误尘恩命特易班资度德无堪抚心增惧虽去彼取此均曰服劳而舎短用长粗知从欲再循幸防尤切兢凌昔者朝廷分建百官文武均为一致逮乎选举不一仕籍寖分儒生擅文雅之风武夫夸疆塲之任国家病人材之偏废开吏道之通规或贸厥官亦从所志换东曹者素寡脱右部者实难初试其艺则十或二三今荐而用则百不得一如某者性资凡闇智识谫拘姑求得禄以养亲安暇择官而就列一剑之事诚有未知六艺之文乃所愿学间闗末路困折万端殆将等于台舆岂止供于呼召窃论先王之糟粕人以为狂进登君子之门墙已犹知愧栖栖俗状役役半生谓秦无人敢辞清议与蒯为伍颇屈素心已甘孤宦之飘零忽累大臣之论荐遽超常格叨预优恩此盖伏遇某官一德亮天大钧转物揽多士而并用拾寸长而不遗致此微踪俾更旧秩敢不仰图报称益励践修跃冶之金固已不祥于物弃沟之木犹将有用之材
　　谢给事荐举启
　　卜结茅之地敛翼故栖玷荐贤之书方驾时俊名浮其实愧溢于顔伏念某智短而迂器近且陋龚胜非拨烦之吏王融无御人之才唯自知之甚明宜去归而从好岂期弃物借重名卿此盖伏遇给事賛读振藻儒林飞声艺圃大雅斯在进陟东台之崇体貌逈殊独髙宫府之选行当揆路尽致英材夫何沓飒之人亦被簸扬之赐某年侵衰耄日剧尫孱得入帝城敢希于圣世躬耕谷口誓毕其余生但负感铭无阶图报
　　谢给事荐举启
　　望出非常湏幸瞻于絇履喜必溢美俄误被于衮章谁为执事之欺实愧过情之誉窃以惟善斯能举类何世而不生才由是非之弗公遂名实之并乱倘珍萧艾兰自閟香或贵碔砆玉将韬椟自非识髙阮眼名擅许评素领袖于儒宗孰权衡于人物如某者履锥近用韈线短委仅存一得之愚动有五穷之技早游艺圃谓编简之甚灵逮渉仕途觉儒冠之多误侵寻嵗月蹭蹬风波志空大而莫酬才愈疎而难用视舌犹在顾影自怜勉为米以折腰岂漫操刀而制锦解破鸡而得粟但闻欹甑以生尘蔑补公家政虞官谤遽辱荐询之及深论尸素之慙彼执手而上鬷明言应可采倒屣而迎王粲才固攸宜未有进趋才望于光尘踪迹方混于俗吏亟防简拔似轸滞淹味特达之深知见品题之好语拜嘉甚宠戴德何穷兹盖伏遇某官雅量镇浮髙风立懦肃肃备礼乐之器森森耸梁栋之材无助是为正人不容乃见君子十年去国共惊沧海之遗珠一日立朝遂作朝阳之鸣鳯身名俱泰草木皆知方将入总于机衡尚倚分忧于屏翰俯收寒素曲被甄陶至若空踈亦叨料理如鷃抢地未免傍人而飞异雀衔环或有报恩之所
　　谢上司荐举启
　　黾勉宦情方窃州治中之禄澜翻荐口误膺部刺史之知深愧素餐难逃清议虽至公无私于谢然此心敢负其恩窃以朝廷以外任而匪轻监司于他官而尤重既送之以礼乐光华之遣复与之以郡国省察之权惟黈旒方广其聪明故丝纶载颁于防训谓颍川之治莫长于黄霸而海沂之康故頼于王祥欲其择今日守倅之贤有以备将来牧伯之选以类举类盖国家有意于甄陶惟贤知贤在左右宜公其藻鉴将厌舆论当求实能伏念某翰墨非长器局甚下闽鄕类试滥窃亚名汉殿决科仅偿壮志薄宦初辞于捶楚孤踪久困于尘埃嬾慢虽成岂不堪上官之拜清白自许安肯从俗吏之非讵图华衮之襃何翅牺尊之饰静言虚辱若有宿缘兹盖伏遇某官模楷斯文推挽后进拔茅连茹而彚征以吉因云洒润而芬泽以流臭味则同固无嫌于草木枝叶可采谅无弃于葑菲遂使孱庸载叨扬励某敢不益修身检敬服官箴桃李无言终有成蹊之慕桑榆虽迫亦知晚景之收傥未颠隮敢忘报称

　　五百家播芳大全文粹巻三十三
　　钦定四库全书
　　五百家播芳大全文粹巻三十四
　　宋　魏齐贤
　　叶　棻同辑
　　谢启
　　荐举
　　谢帅臣荐举启　　　　　　　孙正之
　　备员曹属每愧庸虚剡奏宸庭特防论荐拜恩过厚抚已增羞窃以朝廷辍禁林侍从之臣付方面藩宣之任州部既广人才实多欲无淹滞之贤故立荐举之法乃宣慎简以副详求如某者朴拙凡材支离多病虽窃贤能之第但嗟命数之竒州县徒劳俸廪不给亦尝通经学古而小知治体论将议兵而粗晓边防若得用其所长盖亦或有可取投之猥冗无所施为不图登门遽辱推毂此盖伏遇某官才髙当世望重本朝慈利及人融三冬之爱日威棱压世隠万里之长城去蜀而岷峨轻入秦而河垅重暂临边阃行秉政机夫何菅蒯之微获与门生之列将有终身之幸岂惟今日之知敢不勤修少答殊遇
　　谢帅臣荐举启
　　一行作吏未应絶山吏部之交千里投公何恨学蛮叅军之语遽拜荐章之宠爰增仕版之光谢固无私情岂能已念慰藉之甚厚懐喜荷以交并窃以百粤于岭海之南五服曰要荒之外气秽已分于庾峤质清终变于贪泉人不畏其四知仕咸罹其五瘴橘而化枳虽云易地之使然薫之与莸岂免同器而俱臭以道里既逺则在所可忽谓耳目弗知而靡所不为方数年以来所习浸乖自近日以还此风渐革盖监司郡守既公其赏罚故顽夫污吏犹知其劝惩然操牍未免于干求若剡章尤难其取予徃者虽信而来者不可信今日为然而明日未必然视所以观所由察所安曾莫廋其肺腑扬以言进以德举以行然后借之齿牙苟非有灼见之明惟恐负失举之累伏念某脱身白屋効力仕途学术至迂而难极淹该政经甚昧而未谙详练顾俗状尘容之可笑亦瘴气蛮烟之堪嗟锥之处于囊中乌能脱颖罗而致之幕下莫借为媒自甘鸷鸟之羣谁作骐骥之顾夫何际防有此提撕兹盖伏遇某官道以心传仁为己任泰山北斗而为世所仰春风夏雨则在天有功乐从珠履之游广借布衣之誉以河内太守喜闻洛阳年少之才而水南山人起自东都多士之列遂令顽钝亦豫甄镕某敢不身检自将官箴克谨虽居乎矮屋之下在转之清波之中愧丈人厚而知丈人真诚垂静听待国士遇而为国士报敢负此心
　　谢帅臣荐举启　　　　　　　林岂尘
　　献光范之书昔阻昌黎之拜上平原之表误防北海之知天借夤縁人讥造次虽公举何私于谢然此心实感于中伏惟今天子改乾道之初年我丞相进皇朝之故事上元奏诗者熈陵则为狭劣难举之戒水硙献利者真庙则有躁竞求进之嫌盖以风俗之所本系于朝廷与其士夫之所养在乎礼义利禄趋其所欲此皆庸人鄙士之乐为亷耻有所不闻是何晚生后辈之相习投章奏记献谀贡佞徃徃以为得计假手为文躐等求进纷纷至于无穷惟上之人方且熟视而甘其辞比年以来未有振起而革其弊嗟乎成委靡败壊之俗何以戒驰骛奔竞之徒可致太平愿下大臣明示好恶之诏其为切当侧闻圣主特形宠褒之辞污简既书荐绅可戒某服膺弗失励已益恭周周仲仲以全其真矫矫亢亢而穷于智苟饰心于固陋何王之门不可曵裾悟久处于清闲饮水之子焉能挟炭漫何检束孰是主张兹盖伏遇某官芬泽济时洪钧播物登明选公而巧拙杂进言扬事举而爱恡都捐欂栌椳闑各安所施芝参桂术咸备其用三吐哺三握发以下白屋乃得抜千百人之中一举手一投足而转清波遂可免八九年之笑顾学术未臻于该博矧吏事尤乏乎敏明岂料品题过为襃饰盖将勉以丹霄之价故重赐以黄金之言因舍人见以为舍人固难羞洒扫之役以国士遇而报国士焉敢望终始之恩
　　谢帅臣荐举启
　　扫门以请每懐发药之私及而归尚污荐贤之目恩荣外溢感怍中来窃究古今之遗编以观辅相之髙躅制虽异好贤则同归彼操履谋猷既絶出于一世而崇髙富贵又无待于众人谓生才为甚难欲求备则安可故加长养弗忍弃捐非以干誉于当时当时之誉不胜载非以钓名于后世后世之名愈益光惟我公之用心揆先哲而同轨博选人物宏大规模某门户已衰行能最下两取科第卒亦归于无用四辱筦库而不自以为穷非愚伊何可笑甚矣敢懐侥幸仰玷吹嘘此盖伏遇某官尊髙而善下明察而有容推古人之用心未尝按吏极上臣之报国务在进贤谅其无他为之可教故锡一语之重以为终身之光殆将借之羽翰欲使及其流辈江淹之才虽尽已贻锦碎之羞陈琳之狂未衰尚有鹰扬之意讵叹身名之晚终慿节制之尊望极神驰诚专思竭
　　谢宪使荐举启　　　　　　　晁之道
　　博取羣才兼收下体未就河中之赋亟被于吹嘘已空冀北之羣敢烦于朝暮固知不称祗以为慙窃以黄子艾巧于干名遇伟明而奸不掩徐豫章颓然逃世遭仲举而贤益闻盖人物有虚伪之乱真而宗工专论辨以核实品题一定愚智不移矧位当八使之崇而名在三山之秘其所顾盼足为多士之重轻凡在荐论必得当世之豪杰笑卫青之未博止一任安怜赵胜之无功不先毛遂瞻龙媒而莫及抚羊质以空惊岂期有味之言遽及不才之木此盖伏遇某官文雕万物尚矜沟断之微学贯百川犹齿堂坳之陋借以余论扬于本朝将使企及其辈流不忍遂隳其家世勉驱驽蹇图报帡幪载念咏之名字不昭行能甚下三冬足用求古人之所存十毁可疑怅修名之弗立愧此青箱之学伤哉白石之歌入许劭之旦评已叨一日仰山公之启事终冀不孤敢废此诚犹期异日
　　谢宪使荐举启
　　下邑勾稽犹未书于初考外台收録遽先诺于首章矧自发于齿牙不待披于心腹虽髙风所激已惊世俗之流然小器何堪或累人物之鉴宠逾望表愧溢情涯伏念某少孤无依长贫有累五随计籍志已厌而仅酬一试词塲业未精而宜黜方拘岩邑猥抗尘容敢説古人鸾鳯之栖甘为俗吏牛马之走然情虽亲而众忌况迹本孤而易危防敢尤人咎当责已所頼髙懐之洞见遂令巧譛之不行虽免蹈于危机乃更防于华衮文词甚俚误防赡蔚之包操履未纯敢窃端方之誉共为咨叹良有夤缘兹盖伏遇提刑察院先生气劲而量闳体冲而韵粹召对宣室辨朝廷邪正之情擢居宪台究国家沿革之制更游汉省荐歴周原谓澄清使封殆哲人之细事而持擕士类尤君子之尽心曾是孤踪早防清睐属兹移节即赐剡章某敢不缘此吹嘘痛自洒濯士有穷通而志焉可易官无小大而道皆足行知我惟春秋既累品题之末先进于礼乐更希藻饰之余
　　谢宪使荐举启　　　　　　　熊子复
　　京秩之荐首及冷曹使轺之临面付华牍盖门墙旧物不忍遗弃故缙绅公论皆为嗟叹受宠最隆负愧良剧伏念某幼承先子之训粗能诵书长从诸生之游猥学干禄五上才窃于一第再调又需于七朞朅来泮林窃食郡廪分教幸无他责著书聊用自娯虽人莫已知志嚣嚣而愈励然嵗不我与发种种而寖衰适当今使华之贤廼畴昔师模之旧恻然矜念孰撼成谋骤尔荐论何庸宿诺岂惟得此而无垂成之缺庶几用是而有平进之阶熈然生寒谷之春焕乎光末路之景此盖伏遇提刑敷文秘监中正不倚髙明有融謦欬足以折千载之疑吹嘘足以振万物之滞遂使极陋亦将稍伸重念某学未明性而惟故事沿袭之搜寻辞未知理而惟断章骈俪之摹仿猥误春秋一言之宠尚希礼乐先进之从
　　谢漕使荐举启
　　鳯城下幕方深叨谴之虞鹗剡首封开预荐论之品一言借重四壁生光得非所期喜不逾愧窃惟中兴真主讲求纪纲于前人旧德名臣録用子孙之贤者以正规摹之体以激忠义之心以尚考典刑之存以无忘基缔之旧大则登庸行殿鼎鼐万几次则委重外台权衡百史凡揄扬之藻拔皆英俊之陆沉宜得可人以当公选某才非适用学不通方分得数以最竒加趋时之独拙十年选调徒劳州县之冗员三相家声常愧箕裘之忝祖无以奉北堂之日膳急于趋南国之星曹夙夜米盐心惟自赤提擕尘土眼复谁青欲枉尺以直寻生憎薄俗任跋前而防后絶望亨涂岂意遭逢有兹特达恭惟某官名家伟器命世英资以从容适时之才而周旋当世之务木牛红粟已闻五岭之富强金马清班行副九重之注倚无虗已以荐士乃上臣之事君采寒谷之菲葑忘其下体种盈门之桃李借以余辉致此枯荄与乎和气固当加策操履不负于圣时倘未盖棺踵顶尽由于恩地
　　谢漕使荐举启　　　　　　　　胡长之
　　匦函朝出未能上自达之书黍谷春囬政有借吹生之律荐墨俄惊其误宠报环敢负于深恩窃闻先生长者之言可为小官下吏之戒欧文忠公则日有差使不得避事吕文正公则日但勤职便是求知故前辈之子弟惟尚于恬藏何今人之父兄反心乎奔竞盖权势之党多贪于躁进此荐举之法仍壊于干求与之既狥其私议者輙付以笑且如奴顔婢膝媚子皆预于品题况竿牍苞苴小夫例为之汲引弊既若此人其谓何如其取之以公而请托勿庸与夫观其所行而藻鉴不爽则素餐无至于滥而清议亦有所归智者可与道而俗士难言贱子请自陈而丈人试听某之学荒芜而无所殖某之才臃肿而非其长布韦仅免于酸寒缨笏遂牵于覊絷不苟求速化之术亦已失自髙之心居数月而致二生难齿于洛阳多士之列举四人而得三相每想夫河南同官之贤自甘随鸷鸟累百而成羣岂有顾骐骥十倍而增价能以国士而遇我幸而恩家之有人兹盖伏遇都运中大先生吾儒宗盟斯道祖述胸襟洞达而泾渭别眄睐甚明而皂白分魏舒于魏氏无他盖同县惟善所在韩愈以韩泰自代虽共姓何有于嫌于葛藟欲庇本根谓草木则同臭味猥怜族类收入门防尚惟棰楚之未辞岂免尘埃之自辱当勉厥志无累所知
　　谢漕使荐举启
　　评才郡正不预于上班较艺明庭才叅于下列甘抱微官之责敢兴沈俊之嗟居然窭贫玷此嘉举发身有自省已良慙伏念某起自单门最为孤进鈆姿甚顿浊虑至昏作书防至于穿锤读律未知其枭首一亲靴板坐困簿书禄罄斗升効亡丝发善事在位有愧卢叔伦殊乏吏能不减李文博衰顔错莫老态酸寒最为小吏之轻颇遭官长之骂适逢使节来领计防阻奉威严阙申问直贻诃斥乃分之宜翻辱吹嘘起意之表泛观前代号为得人不窥照乘之辉必睹腾霄之气未有踆踆于下吏冉冉于众人寂尔陆沉浩然天隠雅非半面曾未立谈而便借羽毛骤加丹雘尽识荆山之璞不遗沧海之珍在昔所难于斯为盛兹盖伏遇某官宏材颖脱雅量渊冲士服其议论风生上谓之智畧辐凑是宜妙赢缩之计不假牙筹成飞挽之功无烦木马谟明若此藻鉴寜逃故能力斡狂澜大辟公道浊泾清渭尽入于品裁大防小悉随其器使至如某者尚尘推毂亦使着鞭谓宜从军于侯藩遂可脱身于簿领谋画婉婉寜慙方驾于古人书记翩翩妄意追骖于作者
　　谢漕使荐举启　　　　　　　史伯镇
　　盖闻贵徳所以敬贤报恩莫大荐士何可专也至诚恻怛不敢骄以谓当然极力推挽唯恐后故为士者求于已无求于上而在位者惟其才不惟其私前辈所以扬声而后生因之砥节风流既邈趋竞实繁意此道之弗回抱遗编而深慨公未忘古士亦防休自顾么微尚思奋起不自知其蹇浅窃有志于髙深处世之具弥疎叩门之辞愈拙不谒而获乆见笑于辈流终无可言乆自安于贫贱独嗟窘歩孰云骐骥之不乘仅庇一枝岂有藿蠋之能化敢期观采辱在荐论题评过优位势增重使絶榆枋而决起遂忘樗栎之弗堪初无自鬻之言又乏先容之助凡所防者尽公赐之此盖伏遇某官志并古人义髙当世惟能举其类盖英髦已备于胸中自薄责于人故疵贱不忘之度外流根膏雨何止沾一溉之功敛袵后尘不敢効众人之报
　　谢漕使荐举启　　　　　　　崔徳符
　　青云仰附当外防咫尺之间华衮垂褒出众论寻常之表乆甘自弃益愧兼收惟与人名实之两全期举世是非之一定虽曰无疑于按剑犹当稍试于弹冠倘观行以言审若仲尼之听则惟亲与旧何伤祐甫之明妙柬若斯钦承畴可伏念某防顽天拙牢落地寒少防灯火之勤劳长困尘埃之胶扰幸扳雅素获近老成从贺监于稽山实由早嵗事常公于闽徼靡待先容以自惟无益之辜知久要不忘之芘譬之草木感气类之相同虽有丝麻稔初终之未弃更纡直指辱玷公言昭告于上大夫克为金兰之永好受命于下执事卒陪裾履之后尘方请代于期得厚归于稇载此盖伏遇某官评推月旦识抱阳秋表九品于古今人无异议颁六条于郡国士有特招每怜覆手之纷纷独致古人之恋恋强求片善俾勿遐遗某敢不躬蹈素闻勉规末效考泰爻之初象于以彚征歌木之三章岂有厚报
　　谢漕使荐举启　　　　　　　李仲信
　　惟愚不肖既贱且踈于何因縁遽辱论荐且林宗之识季伟尚得诸容貌之竒至子产之防鬷明亦谓其言语之异岂有秦越相望姓名仅通畧其朴野之足羞被以光华而不惜欢欣受赐感叹兴嗟奋乎流俗之中见此古道之复伏遇某官德业隆厚所性者天鉴裁分明其朗如月徒收朽骨以市骏故忘下体而采葑粤此陋人乃有不求之得播诸英彦肯忘自好之心方将入应风云见用舟檝愿尽收南亩之士使皆为东阁之英匪但小生独膺大赐
　　谢漕使荐举启　　　　　　　陈阜卿
　　西河横经未识门户北海荐士猥先辈流非所堪任祗以慙叹伏念某受才朴拙与世濶踈誉未信而毁可疑志虽修而身愈困穷年简策所得乃古人糟粕之余妄意事功未识夫贤者文武之大忆昨奉檄闗陜曳裾藩篱亲闻名理之言勉期千虑隂借吹嘘之力稍浣百忧而穷能累人公亦罹谤都城飞雪裁陪樽爼之欢秦岭分符坐叹门墙之逺岂惟寡与殆且息交偶尘庠序之游复在按临之列未酬恩德嗣辱荐论惟知音防遇之艰难初非力到则不肖始终之侥幸顾岂人为此盖伏遇某官博辨而有容髙明而善下知其迟不及事本非近名察其愚无他肠颇知为已故收旧物稍振穷途某敢不益励前修更期来効驽骀未老终谐希骥之心顽鑛难工尚有发硎之意
　　谢漕使荐举启　　　　　　　张全真
　　莅职儒官曾愧骇犀之誉陞名京秩更叨荐鹗之荣左右吹嘘始终成就窃以厥初受氏姬姓最先自古尊贤周公莫盛惟握发吐哺以招延多士故制礼作乐而辅成太平余芳袭于后昆盛德传于百世有能继者是以似之恭惟运使太傅道賛人文才堪王佐其来有自袭鲁国之名宗有开必先踵濂溪之余庆盖惟推贤扬善者固宜有后而激浊扬清者乃其所长皮里阳秋皜皜乎不可尚已胸中云梦休休焉其如有容每嘉善而矜不能故举直而错诸枉夫何踽凉之貭误防倜傥之知伏念某器小才疎地寒官冷未刳心于大体徒刻意于髙风素无落落之竒宁有飘飘之气为贫干禄既壮登科刀笔何工方以三尺法而从事简编旋弃岂知一巻书而立师偶登元礼之龙门遽凟行成之金鉴自外台而剡牍即泮水以备员温故知新岂谓教而不倦离经辨志庶几学者有成董帷谩欲潜心边笥讵能满腹知名教有乐地望絶觊觎视富贵如浮云志慙饕餮顾盘根错节之无用岂耸壑昻霄之可期误遭许子之品题重辱山公之启事雌黄冠众声价増前蕞尔何堪凛然失措敢不益脩身检恪守官箴顾来事之可为庶古人之必慕继自今日効黄雀以报恩誓将终身附青云而致显
　　谢盐提举荐举启　　　　　　李元应
　　老而无用久欲归耕采言不遗误防徒爱特怜半面之旧遽形一字之褒才无所长言过其实尝谓栖穷闾者皆弱羽故尺鷃飞翔不离蓬艾之间生名山者无凡材故新松萌甲已凌霜雪之上金玉不言而人自贵菅蒯并蓄而用有时苟非不以贵贱易心孰肯尚以孤寒在念兹盖伏遇某官至诚接下屈已求贤以恩行法而法不掩恩以义理财而财不害义谓报国莫先乎举善惟得士乃可以兴邦故兼干虑之愚亦有万分之得某敢不益坚素守勉继前修敝矣青毡虽惜王家之旧物焦然黄发岂追秦国之谋人誓竭懦庸终图报効
　　谢茶马提举荐举启　　　　　　耿元鼎
　　青衫从事初亡一日之长华衮荐章遽辱五云之妙扪心知愧洗骨篆恩窃以事君莫大于得人为士最难于知已呼亷作溷伯夷与盗跖同科以赝乱真虎贲有中郎之像故相者举肥而骥足空老乡人衒璞而防腊称珍然谁终混于常流政自未逢于哲鉴能举善类莫如巨公如某者艺圃朽株化炉顽鑛半生清苦功名屡叹于悠悠万事朱愚嵗月复嗟于冉冉笑华颠之欲尽喜壮志之未衰鸿雁从游持节未忘于昨梦茱萸徧揷对床已负于初期心如谷黍以长寒身与塘蒲而共晚甘为世弃宁有已知岂大贤何所弗容宜众人之所不识季布百金之诺谁为蟠木之先容刘公一纸之书不待祥金之自跃夫何侥幸有此遇逢兹盖恭值某官德宇邃深量陂凝逺流钱地上游扬原隰之华转粟闗中方庆风云之防何尚烦于逺使欲均布于寛恩防空冀北之马羣肯借江南之鹰爪旋奉甘泉之严召入为建武之名臣凡有寸长不忘甄録致如防伎亦玷鹗书某敢不荷德如山持心若水谓西柄有酒浆之挹慙负虚名于东隅责桑榆之收誓酬素志
　　谢盐提举荐举启
　　一字之赠以为褒敢虚其辱千乘之赋可使治盖非所长忖已自慙藏心有感惟人生五马之贵而东方千骑之荣析圭剖符所以重一州之权增秩赐金然后补九卿之缺典故犹循于次序班资乌得而觊觎其间固尝分权知发遣之名此外亦自有陞陟任使之举进职虽由于阶次陞用实借于梯媒伏念某世故备谙宦情如许齐戍之屡徃汉庭之竹几分珠海金山课难登于南库园禽池草梦不到于西堂方自愧于素餐岂误防于清举兹盖伏遇宫使龙学侍郎先生上学神听至道心传防尔何如异乎三子之撰参乎曰唯得于一贯之间领防诸儒范模后进深悯衰迟之迹特贻剪拂之私一顾而价已倍增屡荐而愿求入宦惟贤者必引其类恐或受二毛之侵虽老夫尚堪此行畏未免羣口之诮当修厥职无负所知
　　谢盐提举荐举启
　　素懐自献乐闻吏部之文章清举有光复见山公之启事虽喜而抃亦得以惊窃惟二千石之良盖为千万户之福自歴代以来号称循吏而本朝之选多用词人清时虽重于荐敭常制尚拘于序进将以简能而受智庶乎覈实而考名必先借推毂之由然后膺握符之任伏念某生平游宦老景侵寻屡分共理之忧未免催科之拙惟银瓮石台之所在总金山珠海之攸司戒石在前敢谓下民之易虐贪泉自酌讵以千金之可懐每黄芽青草之堪忧岂皂盖朱轓之敢望奚料持筹之暇不忘举善之能兹盖伏遇提举尚书忠襟坦夷德宇泰定经术以饰吏事议论盖有古风简要清通已见于二十年之后公方识量相望乎千百载之间胸中先别其渭泾笔下仍分于朱墨怜兹老钝示尔提撕惟恐其受二毛之侵谓可以治千乘之赋载深悚悸亦有因缘
　　谢提举荐举授教官启
　　陞莲幕之初阶既资提掖补芹宫之冷职亦借吹嘘施厚沦肌感深铭骨窃以州郡之选从事汉庸别于吏材学舘之置广文唐式优于贤范当本朝之盛际刺异代之彛章设寄禄四资而换职官始于崇观创典教一员而领乡校起自熈丰外由牧守之荐敭内自庙堂之差择是必精明肤敏方脱簿尉尘埃之劳博洽粹温乃廸师友渊源之奥岂容猥陋并冒超逾伏念某晚独奋于寒乡少自迷于俗学穷年兀兀半世遑遑逮既撄于簿书几遂废于笔砚壁万仞而独立第招防怨之多山一篑而垂成方念知怜之寡属使指出持于英荡而孤踪得傍于门墙曾微毫发之裨屡借齿牙之誉遂使铨曹序进视小州賔佐之寮岩庙陶成玷近甸师儒之选此盖伏遇提举大中英豪间世辅弼名家胸次容万顷之陂毫端扛百斛之鼎外台问俗惠己徧于闽封前席告猷班即通于禁从坐致沟中之断稍为席上之珍重念某需次五期将累百指倘矜怜于旧物重收拾于穷途则饮露飡英庶免羁人之苦薫香摘艳尚窥作者之工
　　谢度支荐举启
　　比通铃吏方愿与于执鞭亲奉尘谈乃曲成于推毂顾脂韦之未学无根柢之先容猥辱品题兹为幸防恭惟某官钟时间气为世通材望盖东州亦显中台之旧职官分右省兼参外府之清班暂持铜竹之新符出领米盐之要壤食华荐绮士知三舎之荣移檄行蝗农保万箱之富曲轸颁宣之诚意不缘期防之虚文名重吏师惠归民父政期成于五月人托庇于二天虽课最于列城亦才髙之余事心不离于魏阙迹偶滞于周南每形天语之丁宁兹见上心之倚注贾生迁久行瞻宣室之光汲黯眷深姑借淮阳之治方恐终身之酱瓿遽承一顾之盐车不惟蒸菌于朽株更复借暄于寒谷徐孺子絶众賔之礼隽不疑为属吏之惊念惟何人骤辱此赐自轻违于坐阁犹未出于提封犬马情勤遐剧轩墀之恋云泥势隔难忘夜雨之亲缅惟苇籥之迎寒俯接海隅之纳日适棠隂之鼎暇宜椿夀之增荣莫继下僚賛岂弟宜民之政愿同子弟扬中和乐职之诗





　　五百家播芳大全文粹巻三十四
　　钦定四库全书
　　五百家播芳大全文粹巻三十五
　　宋　魏齐贤
　　叶　棻同辑
　　谢啓
　　荐举
　　谢监司荐举啓　　　　　　　李仁甫
　　备员下邑曾未淹时托庇崇墉仅能逃谴敢期收录获预荐敭自惟愚不肖之微躯猥当贱有司之剧任德惠不足以化俗威令不足以肃奸适民物凋弊之时承纪纲隳废之后师徒造境罄无一日之资粮词牒盈庭曾是积年之寃抑方虞戎兵刍粟之责岂特簿书狱讼之烦殆寝食之靡遑穷朝昏而不给惧百姓疾苦之未究宁一身勤瘁之敢辞属使节之俯临拥舆师而少驻治状甚拙固已熟于听闻才术非长亦莫迯于鉴察误防褒拂罙切兢慙此盖伏遇某官恕以及人忠于报国念小智之自竭粗尽疲驽苟片善之可观必加甄采致兹孱陋亦免弃捐某敢不增激懦益坚素守上广寛仁之泽普及细民务收岁月之功罔干虚誉第无慙于内省庶不辱于已知
　　谢监司荐举啓　　　　　　　　周行可
　　特预荐章俾升幕佐名非实副感与愧并尝闻人虽病于难知士亦羞于诡遇谓能脩其身则天且不废苟自信其道则世谁可轻如玉韫匮以何沽况珠在渊而必媚所期非速爲趋每高或片言而推其气识之优或一见而许以公侯之贵盖去就之有守在贤否以甚明故时无滞才朝尽公举惜乎风流既息古义寖衰蔽是非之实以爱憎撄荣辱之情于得防霄汉扶持之速跬足三公尘埃排摈之余苍愿斗粟至使名身两役物我更持氷炭装懐夜忘卧梦风波骇目日起恚忧甚者巧希合于情先闲险深于迹外邯郸善歩寿陵争袭其趋螗螂息隂黄雀已窥其后笑穷通之有序矜富贵于易媒千里坐期一跌随废如某者生而寡见动则数竒趋时虽愿于激扬学道毎伤其迟后四百年之传序世出闻人三千帙之故书家无别槖引瞩簮裾之列来游翰墨之塲见舟即操往焉无惧取蜩犹掇顾者皆惊两缀贤书再丁家祸收余生之残稿擢一第于淹回尚怜垂翅之穷犹有抢榆之决然而上京雄观羣俊并驱谈落落以相高意僊僊而欲举自惟琐贱分取弃沉何期旧学之拙迂忽误近臣之论荐职之乡校编以儒林脱敲扑之喧嚣屏簿书之倥偬歌终日酣味六经少释爲賔之忧终懐浮食之愧加以服大人之余诲感末路之多虞益知势利之易污未见纷华之可乐不肯碌碌与时太踈何爲区区顾影自笑每欲玩林泉而伏老撷杞菊以茹饥放浪形骸优游岁月向子平之家事犹累素心陶靖节之吾庐但驰去梦迟迟斯返怱怱未遑愈深必退之思无复傥来之望敢希孤宦輙动上官悯其短歩之劳挈以循阶而进此盖伏遇某官至仁兼爱大雅不遗以长取人由恕及物傅鸣鸠之羽翮文断木以青黄必使接天衢之游庶防成宗庙之器量能非称荷赐过优某敢不励终身归洁之心慕古人特立之义老将至耳未甘四十而无闻学恐失之尤愧寸隂之可惜誓坚素守上答明知
　　谢监司荐举啓　　　　　　　　王元长
　　观其爲主进身者岂易于依人举尔所知爲上者亦难于与物葢非义不合以道泛观可否在我而不蔽其心穷达自天而一尸诸命逮于名实不立风俗寖衰视听悠悠不断于是非之际情僞扰扰必争于得防之途至有迕风多摧附火先热兰子之剑适着跃空东郭之竽不知滥吹虽出爱憎之素昧卒成利害之相攻其或巧言如流素书盈束幸韩荆州之一见借郭有道之片言高谈则自谓退藏大致则求爲容恱凄酸易感仅犹踯躅以悲鸣妩媚不情何异盱睢而献笑斯皆学术无守气节不刚间有风波之虞莫测山川之险或三言而成虎或一隙以沉舟甚则蜂虿起懐豺狼当路狡兎未得韩卢争先螳螂方休黄雀窥后斯人也何所取尔爲士者不亦难乎如某者少则甚愚壮而寡与栖迟末路蹭蹬累年再领簿书尝爲勾稽之失一临民社敢言抚字之劳所愿者惟畏法而奉公自信者不罔民而病物讫无显状輙玷误知挈短歩于禄阶脱卑飞于选集陶成有自感服知归此盖伏遇某官大德有容至诚乐与傅鸣鸠以羽翼文断木以青黄使之物有成才器无近用致此寒陋稍预选陞某敢不恪守官箴益脩德履不爲俗吏之効勉蹈古人之风贵不可求敢妄干于宠禄志须有立庶少济于事功
　　谢监司荐举啓　　　　　　　任子方
　　俯慙文椠居无补于毫厘旁睇匠师分见遗于樗散矧羣材之在列竞一盼以爲荣乃录踈愚俾先流軰得逾望始幸与愧并窃以自昔进贤皆期行道虽假借奬成或甚于谋已然周旋恻怛咸出于爲公故上既已专得士之名而下必有以爲知已之报古今一变真僞莫分后生蹑趋竞之踪前軰乏品题之力是以田歆欲自用一士犹足扬声赵胜笑妄从两人终多慙德力振深宜属昌时如某者弗自激昂浸趋頽靡文史足用不知糟粕之已陈松菊犹存坐叹功名之既晚窃尘庠序再阅岁年説诗不足解颐谈通安能絶倒防新学制获奉成规当大斾之按临仰下风而彚进亟闻诲饬俾逭谴诃初无媒鬻之资骤被吹嘘之力葢精神所照才欲辨而已明雨露既濡物不祈而自获至公之誉多士攸归恭惟某官明辨而有容崇高而善下博通之学足以讨论一代之典章经济之才足以振动四方之政事自持使节亲拥将旄以谓太平之功必以人物爲本故勤收采罔间么微某敢不仰范前脩式期来効依鞭防以希骐骥既不遐遗咨陶冶而爲干将请自兹始
　　谢监司荐举啓　　　　　　　　李廷玉
　　零落壮心未就求田之计徘徊末路犹懐入幕之谋中愧本心外慙微分戴恩逾腆局地弗容伏念某数则多竒资惟极陋始游翰墨谓功名可爲而亦可期逮渉艰难知时命在彼而不在我虽已周于十载曾弗既于一官谅拙疎之有余故坎而未艾进惟聊尔资升斗以代耕去亦欣然适榆枋而满志偶参羣俊俾长诸生防明诏之一新事当责实顾謏闻之已竭分合投闲懐旷官以自危欲敛祍而不敢虽尝殚夙夜之智力曾何补毫发之事功矧积咎愆久稽窜斥人皆谓之不祥而弗顾公独察某甚戆而可哀嗣加荐论俾适夷途此葢伏遇某官义高乎一世识并于前人忠厚之风及物而愈广刚方之气秉节而弗回其观人也遗于短必求其长其荐士也因其才不移乎势受知者所以感激而至于太息有识者莫不尊仰而为之耸闻顾樗栎之散才乃门墙之旧物载矜流落荐使迁陞昔孔融之得祢衡既荐于前而无以跻之晚节晏婴之遇石父虽脱于难而不能举于平时未有一叨顾盼之荣两被吹嘘之德自惟防遇独絶等夷而某智昧防先名编都下驽骀失路固无歴块之功鸟雀懐恩犹有衔环之报
　　谢监司荐举启　　　　　　　张全眞
　　无功而禄方愧平生之言宜黜而褒孰欺左右之听伏念某器非世用学与道踈翰墨爲娱经病衰而已废山林作计怳梦寐以空存惟五斗之倦游葢十年之陈迹长裾不遂短制还新抚吊影以自怜扪苦心而太息尚繄造物以付我公半面立谈爲降诸侯之重高堂坐啸许陪下客之余语有蠢而姑容虑虽愚而或取倾葢之交虽偶泣途之感易深常恐贱微永乖报德之所敢恃固陋更累知人之明载念微生自孤昭代贤贵力推则意亲而事逺英游并骛则人达而已穷虽平进谁所不能而数竒自亦中废枭卢不就笑五白之偶然虎豹有神分九宫之邈尔自非宏伟不主故常岂由煨尘之中犹分光润之末相马而失之瘦彼俗何知取人而抜其尤匪才曷称此葢伏遇某官体国重寄爲时逺图道遵前軰而善诱于后来政擅久成而兼收于未至盛矣孔融之坐岿然韩愈之门介以妄庸是爲尘防敢不益防所事毋替厥初皦皦寸诚徒记赏音之赐区区末路岂专媒进之思
　　谢监司荐举启　　　　　　　黄夷甫
　　昔扬子云被嘲老不晓事烛之武自谓壮不如人退惟一已之间实兼两人之短故规行矩歩穷且不回身后人先困而莫悟勉从下防出効微官聚粮有三月之勤发轫轻千里之逺流离半世奔走四方朅来大江之南属在使麾之下实曰天幸岂曰人谋恭惟某官一朝伟人四海令望楩楠杞梓凛凛隆栋之姿钟磬笙镛肃肃清庙之器而乃谦冲自牧畧去威仪忠厚有余曲敦风谊念廐马虽老犹思刍秣之恩辙鱼将枯欲借霑濡之润岂缘名势特出奬怜髣髴古人遭逢今日居然感激实倍常情
　　谢监司荐举启　　　　　　　史唐英
　　缪政流闻难逃公议荐书褒借大过本心虽外激于懦疲实中含乎愧腼伏念某禀生驽缓但务退藏赋性坚顽不知变化断断眞一介之士厌厌若九泉之人朅来御吏以临民果见隳官而堕事加以潜伤溪毒闇中山岚日益尫孱寖成沉痼杖扶骨立人掖尸行奠酒跪香固难脩于祀事趋庭谒府颇久废于官仪人有若斯世将安用倘或含糊而窃禄必将颠蹶以陨身但兾生还敢论荣进此盖伏遇某官才高兼物道大容人谓其臭味所同故提撕孤贱怜其衰穷易德故收拾弃遗乃于垂老之年获霑不报之惠某敢不务求药石冀保余生益慎始终庶全晚节亟爲归计载嚢衣以行尚慰人心饮杯水而去不慙吾道是答己知
　　谢监司荐举启　　　　　　　叶少蕴
　　功慙实试禄愧空餐贷弗诛锄已爲侥幸宠加论荐岂所堪任伏念某渉世顽踈受才浅薄学虽有志徒知泥古之虚言仕迄无成靡有资身之良防曾脩名之弗立顾短技之已穷少忝卢前晚羞哙伍岂特汗顔而不耻固以攘臂而自豪矧泉府之官寮皆外台之辟置廪食俱腆赏劝又优得之莫不欣然闻者亦或乐此自慙迂拙敢叹衰迟夷甫于是言钱孙寳以之祭灶扬雄识字方知铸金庄叟忘筌尚惊跃冶蔑一毫之云补宜百罚之所归已幸并容仍加慰荐众犹以爲不祥而弗顾公独察其甚愚而可哀载味品题更逾分量此盖伏遇某官纯明弗挠闳裕好脩谓收名莫如荐贤而得人所以报国猥容学歩来佐指踪顾踈懒者书生之所同不加谴斥而流落者人情所共悯更赐吹嘘实盛德之所临岂初心之敢兾某敢不益坚微尚深仰前脩零落摧翰敢复希于霄汉婆娑病木知徒费于生成但铭肺肝莫报恩德过此以徃未知所裁
　　谢监司荐举启
　　戎轺谨职使指露章望不素然愧将何若伏念某器踈寡用质闇鲜通早尘禄仕之游窃有功名之志遂更武列思具边员南服之征亦尝致力西隅之守未始旷官汔至此邦勉勤尔事然而犬羊之聚仅得之欢心貔虎之羣各循于着令此即守封之当务乗塞之本图得免吏诃已为天幸伏防某官俯怜旧物过睐涓
　　劳叨法座以言扬期上恩之器使俾无颠踬益用劝褒谨当神明百爲终始一节更集军中之効用酬门下之私
　　谢监司荐举启
　　使指肃将驿书闻上拜嘉伊始抚已怀惭伏念某性本拙艰仕爲贫素累世之学窃甞自脩当年之功愿有所立滥齿朝绅之序获更武弁之游于时昊冦扰边王师宿野驰不测之地力就于戍城受必胜之谋尝经于战阵自尔从征岭表还守寒隅汔至此邦第爲常职若以其谨封疆之备得种落之心俯逭人言已为天幸伏防某官云霓发润衡度推公采累任之勤劳恤孤踪之留滞将期赏渥特露荐章谨当祗服官箴敬思尔止更集异时之効仰酬旧日之恩
　　谢监司荐举启　　　　　　　　张舜民
　　初忧累罚将欲去归岂意交章更形褒荐受知越次负愧靡宁伏念某赋分竒穷禀生昧陋幸承阀阅亦缀冠缨惟趋时不达于变通故应物多成于抵忤勉循三尺滥分符竹之权仅守一官可谓斗筲之器谁爲汲挽敢冀腾骧此盖伏遇某官理识絶伦声猷跨世长趋濶歩孰争万里之先大论高文自出一时之右肯怜孤蹇曲爲播扬某敢不誓立清名坚持素守虽锥刀近利无补于本朝而尺寸微功自期于他日庶防始末不辱高明
　　谢提仓荐举启
　　百里双鳬欲望风而引去九秋一鹗俄倚汉以横飞自疑如出乎梦中爲幸实来于分外感深镂骨愧极汗顔某窃以观賔于王顾下士莫非有德泰征其彚惟名卿然后无私况属盛时亟逢钜哲惟月评而借誉缅风鍳以生辉书自刘洪岂止贤于十部诺因季布政应胜得百金肆令烂额焦头端可攀鳞附翼获是遇者独何伟哉某也文史陈人衣冠余子祗因世冑冒玷官箴抗尘走俗者二十年不堪回首号寒啼饥者数百指未免折腰偶窃邑以庇身姑尽瘁而事国子文三仕浪云有功而见知裴公一言固曰不求而自得静言忝冒良有夤缘此盖伏遇某官直道而行乐善不倦敏手以衡其轻重虚心爰烛乎幽深覩开阖敛散之要权务成就全安于下吏盼睐而容光必照吹嘘则与物爲春循致懦衷亦叨奬拔某敢不靖共尔位夙夜在公正而不他第坚持于一节老而益壮或少报于万分
　　谢太守荐举启　　　　　　　杨嗣清
　　散木偃涂误入公输之度疲驽在廐叨逢伯乐之知服宠增光被恩懐愧伏念某质非名硕才谢清流蝉腹龟肠中慙义馁麞头防目望絶侯封气无湖海之豪心有丘园之素政缘世累偶出仕途鬓飒二毛顾匪折腰之具目迷三径空懐种菊之思甘比羣鸡定非一鹗岂意提衡之鉴滥加推毂之私优辱品题徒知慙仰此盖伏遇某官名高一世学贯九流身任道之污隆言爲邦之兴替柔直有申伯之德四国于蕃文武兼吉甫之才万邦惟宪行贤而未尝有已去智而不以骄人致此妄庸亦加赏拔力借风雷之便将化龙梭肆调金石之音更资牛铎某敢不勉素业益励壮心庶收翰墨之功少答吹嘘之赐
　　谢太守荐举启　　　　　　　王致君
　　职守方郡防技已穷名闻公车鹗书交上荐叨奬拔倍负兢慙伏念某阀阅已衰名实素下挈瓶近智无所建明刻玉小材安能施设虽殚意竭虑公以忘私而左支右梧勤不补拙敢图宠借下及孱庸此盖伏遇某官庙朝羽仪社稷寳镇缀兰台之法从高践亨衢殿淮海之名邦光扬逺业尚收孤迹谓有可书欲使迅腾曲加藻饰某敢不脩持晚节庶图横草之功砥砺防忠更尽铅刀之用上酬天造次答已知
　　谢太守荐举启　　　　　　　魏伯友
　　灵恩朴拙何以立官保顿昏安能办事政虞诃斥翻辱荐论不敢矜荣祗以増愧伏念某人中下品海内单门孝裕为众所嫌叔夜处世不遇青云絶望器许孰与之佩刀白眼相看遗去防夺其手板不图褒借猥被衰寒此盖伏遇某官百世华宗三呉望士荣跻内阁翺翔侍从之班宠殿侯邦偃息藩垣之地曲怜去物遂及孤踪某敢不益慕前脩更敦素尚懐黄金而结紫绶岂意于余年饮坠露而餐落英行栖于旧隐未知图报但极悚铭
　　谢太守荐举启　　　　　　　宋嗣宗
　　委吏之贱疲于一官报政之迟逾于三月过蒙褒荐良积悚惶伏念某椎钝寡闻支离多病初无才艺以取声名岂有异能追攀豪杰韩吏部年老而身困孔北海意广而才踈自絶鶱腾孰能推挽第安林野以俟谴诃此盖伏遇某官名映朝伦才高王佐谋猷宏逺史弼负干国之能德度恢鸿韦斌得大臣之体将陟鼎司之峻先储天下之才致兹虚庸亦预收采某敢不尚坚晚节益励防衷埽地焚香誓克修于素志澡身浴德期不累于清尘
　　谢太守荐举启　　　　　　　宋敦诗
　　阨穷滋久声迹浸微固已絶望于飞鶱讵复萌心于进取忽荐言之下逮溢愧汗之交流伏念某愚不自量妄尝有志始游翰墨谓功名可求而必可期中渉艰难知时命在彼而不在我飘然随牒聊以代耕幸获造于门墙欣窃闻于名理何止暂忘于羇旅固已倍借于辉光仍沐恩私亟加慰荐载详品目更极兢慙此盖伏遇某官德盛而有容望高而善下矜此踈愚之质许以无他采其芜累之词谓之可教不忍遂隳其素志必使勉及于前脩力赐吹嘘庶防振起驽骀失路固无歴块之功顽鑛遭时尚有发硎之意未报恩德但铭肺腑
　　谢太守荐举启　　　　　　　　赵德庄
　　浮湛宦牒久絶意于清流洒埽门墙忽盗名于上客余光所被善类知归伏念某愚不通今拙而嗜古百世而下莫究圣人之大全中年以来不堪世路之多故簿书汨没师友散亡惊短髪之既华悼初心其己逺腼从烦剧尤失故常当民敝财殚爲方今之公患政苛敛急岂学者之安行故尝取予于权宜不尽拘挛于文法苟少纾于罢俗亦何爱于微躬所幸仁主大明日月其照我公盛德父兄乃心用能三岁之间或致一毫之效然尘埃不可以薫沐拜起甚慙于歩趋举瓢而酌天浆坐叹星辰之逺比屋而闻人籁益知耳目之卑谓当黜而外之岂曰从之游者惟时指授不爱巧雕出五色于探嚢既将脱其毛骨捐千金于敝帚又复借以齿牙岂徒了于二生固足施于后世此盖伏遇某官道存长育业懋经纶世爲儒者之宗故常恐斯文之坠地身任天下之重故隂求当代之遗材有如妄庸何以称塞某敢不洗心姱节俛首下风补劓息黥舎治人而治已沦肌浃髓持报国以报公
　　谢太守荐举启
　　泮水横经慙蜀地学官之选天台上奏玷汝南月旦之评拜赐尊荣抚躬若惕窃以诸公要人之势利亦何门而可容先生长者之典刑或旷世而难遇宁贱贫而堪忍惟道德之依归一防备类于笼中足以成声于海内况此收怜之意出于特达之知未尝待其自言亦匪因于借助兹古人之能事今复见之顾新学之小生何以得此伏念某颛防有守困拙无称传绪业于父兄乏渊源于师友浅闻甚陋莫知贰负之名单见易穷岂识撑犂之字粗勤操守敢昧端方愧在前之粃糠偶冠多士玩既徃之糟粕未通羣书固宜守寒士之穷宁复有热官之望曾是鹩林之托据烦鹗表之腾假要路之梯航借层霄之羽翼兹盖伏遇某官神机警悟德宇闳深振絶学之无传笑诸子百家之陋起斯文于既坠有三代两汉之风启后觉于晚生凛清名于末俗四登二千石之重咸着能声一飞九万里之途旋跻华衮益广江河之量不遗葑菲之微谓败鼓之皮亦无嫌于芝术而焦桐之尾或可备于宫商致此孱庸骤防推挽某敢不益坚素尚勉力脩名国士之知期必酬于异日私门之谢聊自同于众人
　　谢太守荐举启
　　负弩驰驱方厠登门之列剡书慰荐滥当开府之初名爲市骏之图实出防蝇之误事非愿始荣与愧并惟县令视民爲亲与诸侯分地而治以道自任昔人尚鄙于催科厥流寖讹末节乃专于财赋缓之则乏供于公上急之则起怨于里闾敝精神于锱铢之微捐名节于商贾之贱良法具在鲜闻德意之宣仁人满前不见循良之政有能时其取予节以俭勤惟务本以飬民财毋夺时以尽地力上不负明天子之诏下足以解贤刺史之忧庶防随亨可以益裕如某者不才自弃多难早衰百年纸上之空言仅同画饼十载幕中之漫仕殆若飞鳬退将遂于归愚进岂堪于治剧矧冠葢徃来之会乃江湖卑薄之乡邑居萧条莫称过客年谷丰美尚多流人固当加意以抚摩安敢容心于攘剥吏责既旷人事寖睽失伍待三甘于抵罪会课第六幸而免归岂期悃愊之愚乃动高明之鉴以平平而似简谓兀兀以类勤引而升堂温若挟纩退而论事应如叩钟念欲罢而未能抑何功而可录伏读褒语有腼过情而况法宫独断之余恻怛屡形于择令大府简僚之始激扬尤贵于得人有如妄庸何以称塞此盖伏遇某官忠存社稷望重搢绅润色王言得典谟之正体作成士类起洙泗之遗风力爲后进之阶克罄上臣之节不忍狐白之反衣未厌缁衣之改爲故于寸长或至三叹某敢不匪躬尽瘁笃志好脩苟叹息愁恨之不闻有辞于上虽倥偬喧嚣而自困遑恤其私
　　谢太守荐举启　　　　　　　赵德庄
　　羣趋旅进官微尺寸之功众弃独收事絶寻常之表羇穷增气寒素懐归伏念某名在腐儒初无长技挟防于前軰雕零之后弹冠于殊乡转徙之余老将至以徒勤禄既浮而不愧逝从散地渐归宿于夷途敢托上交自衒媒于当世矧陪下走骤望余光无簿书米盐以奔走后先有赠劳宴贿以劳费左右曾是品题之误得诸拜起之初畧后生之无闻谓孺子之可教采葑采菲草芥已微如山如河尘露奚补深惟志士之报德坐恐余生之后时若爲推扬重以论荐言非俗好难语于通人文与气衰讵追于作者然而少学虽陋而粗耻于无用孤宦已卑而窃期于尽诚使之少间贫病之忧有如过听妄庸之意尚思扶义不敢爱身悼此志之久违爲已知之一发此盖伏遇某官长民尚德忧国思贤身任九流之铨衡各极器能之用经爲万乗之师友兼收章句之长下賔榻于尘埃访遗贤于江海求之太广滥者或居某敢不益信所闻力鞭其后岂惟进退视为主于逺臣尚谨始终用能施于后世
　　谢太守荐举启
　　伏防知府郎中奏举改官任使者县僚解局孰敢叹三年之淹郡守飞章独念有一日之雅虽举旧自昔以爲义然改秩岂愚所可当固应得之若惊且幸伸于知已某窃闻管仲以善交而友鲍叔亟防堂阜之迎王徽以进士而附徐商爰受荆南之辟夫惟久与之出处乃能备见其否臧未始择焉而不精庶防举者有所试斯谓名止于实勿忧称匪其人静循黄绶之贱儒盖辱朱轓之曩好听其言而观其行既尝博我以文据于德而依于仁更欲成人之美借月评而激赏回风鉴以増辉书自刘洪非特贤于十部诺因季布雅宜胜得百金坐令门下之诸生不作沟中之弃物获是遇者亦何伟哉某也问礼声微行歌族冷防被过庭之训长从扶防之游敬业乐羣粗熟周乡之射御陈力就列浪陪唐彀之英雄由东粤以奉亲指南昌而窃禄鸡鸣狗盗偶终岁以无闻马勃牛溲亦有时而可用遂沐郑庄之推毂式酬贡禹之弹冠公叔同升大夫僎今犹古也臧文不与柳下惠彼何人斯可以使鄙夫寛而薄夫敦眞所谓久相待而逺相致裴兰在野但知直道而行祢鹗横秋忽庆不求而得退省际防实有夤缘此盖伏遇某官阆苑清流昆岗粹品名聨二俊允爲呉郡之文宗学贯六经克绍松江之高士蚤决科于羣彦继拔萃于庶工已夸语三日而见竒何止歴四州而称善达不离道进思尽忠登芸阁者十八人独推豪杰奏枫宸者三千牍夙着谋谟绫食夜直以防清鸡舌朝薫而暮爽遽辞荣于丹禁聊共理于黄堂政布六条颂兴五袴隼旟熊轼方试可以蕃宣鳯沼鸾台即升华于辅弼而又笃断金之宻契存结绶之遗风怜其附翼以攀鳞谓可昂霄而耸壑故虽孱弱亦预奬提厚莫重焉绰有故人之意我之懐矣忍忘平生之言某敢不谨所设施高其标置确乎不拔穷且益坚万里从军喜吹嘘之有便一心图报惟职守之是勤常俾能举其官无负贤友不弃过此以徃未识所裁
　　谢太守荐举启　　　　　　　赵德庄
　　乘流浪出猥防幕下之游旅进冥行庸觊坐中之识上臣所志末俗以惊伏念某妄读父书失师吏道江海之送日月多病与衰鸡豚以燕春秋久闲而废维此羇宦出于滥穷轻千里而朅来留二年而忘去绕树三匝其孰听于悲吟赐璧一双敢自徼于异遇方轓葢鼎来之日闻道途相庆之謡谓平生先德而后刑且家世诎身而下士私窃自幸庶防少安不意交游有及姓名之贱廼于官府遂忘形迹之拘重迟而不以爲媠媮造次而能照其悃愊至于寘诸尊俎之侧杂以诗书之娯聆高咏于胡床还素风于太始雍容文物主人何媿于湖南尚想风流下客如升于东阁慨附丽之既晚顾遭逢之已荣敢以私恩更汚公举葢前軰与人而必举而大贤乐义以无穷使之假翼而冲霄犹将市骨而得骏此盖伏遇某官清而不挠大以有容爱善如爱厥民知人如知其政包涵九德心期一代之英材进退百僚手传先生之能事眷主知之益厚繄士气之方増有若妄庸何以称塞某敢不防心信古刻意好修裹章服以自矜窃起弹冠之念望山林而告语共希曳履之光
　　谢荐举启
　　猥以庸虚过防知遇既免尤谴复加荐论自省孤危兼之衰病生而赋朴野之性愚不识祸福之机但知任已以直前不复周防以虑后动触时忌言爲身灾挤而去之则为有功引而进之亦或招悔自非不以利禄为意而以仁厚爲心顾兹钝顽谁肯收录伏惟某官时望至重主知已深方将长育于羣材专务掩覆于小过悯其持身之甚拙进絶望而退无归知其爲政之虽迂岁有余而日不足特矫世俗借之齿牙某敢不祗畏简书益自脩饬岂云报德苟不辱知过此以还未知所措
　　谢荐举启　　　　　　　　　赵德庄
　　三年去国从学官簿领之书千里推贤辱宗衮阳秋之字虽异姓古人之爲后然成材今日之居多特屈公言岂非高谊惟汪氏蝉聨之绪出轩皇别之余寿等神仙祠伯有鱼龙之号名闻军旅圣人书社稷之功遥遥谱牒之相传没没衣冠之不振虽更晋魏之逺莫厠崔卢之间敢期自附一代之英髦犹幸上同百年之鼻祖间生贤德膺运半千坐使衰宗去天尺五瓞已兴于嗣岁豫章方托于深根非无他人未足知已矧何并及君公之贵而谢庄从康乐之游宜其臭味之同借以齿牙之重幸虽至矣诚岂偶然如某者天与冥顽人谁料理但欲陆沈于州县未尝钩致于声名一命江湖无蚍蜉蚁子之援穷年书史有蝘蜓鳯皇之嘲中因俗驾之回益叹儒冠之误政恐坠绪安能亢宗敢倚门防投为子姓力推寒士以报国且喜富家之有人天生五材非圣贤而曷用河润九里资宗族以爲多此盖伏遇某官经术宏深人伦高妙青天白日谁不仰于清明璞玊浑金终莫名于器用出入兴贤之省始终当宁之知依菁莪乐育之时爲岩石具瞻之地岂独林宗之好士借之声光因知祐甫之无私多其亲旧深忧谫薄难称生成某敢不持此铭心永爲镂腑酬国士品题之赐附名家阀阅之光
　　谢荐举启
　　弃地寒灰已絶思于温暖沦沟断木何敢望于丹青物理固然天意莫测借一毫造化之力爲万物骇异之观冷焰将遂复然华藻至于均被搘颐退省防额衔恩窃以行已甚难售知匪易冯暖激田君尚须弹铗伯牙舍子期遂至絶弦矧夫渉李之嫌甚矣有氷炭之隙撚须太息知正道之孔艰抚掌长咍厌人情之甚薄爰用时态慨念孤踪谓学术空踈鄙之则宜以趋向谬误逺之则是苐栖栖而信命敢咄咄以尤人夷考前芬粗平愚愤叔皮爲融幕之从事孟坚领宪府之防军温造不辞重之賔马融尝应邓隲之召不特一时之乐事且爲万世之名谈非倚高明莫缘敷叙自叨庥庇之幸首膺盼睐之温遽辱褒扬不借阮瞻之三语再防然诺殆逾季布之千金已在品题终加収录此盖伏遇某官深造道本洞烛事机矜小贤而不遗虑一夫之失所持心浑厚优哉奬善劝能处已公忠足以磨世励俗是致葑菲之冗亦随桃李之敷荣某誓当激昂懦衷勉坚壮志慕子文之从仕少酬亷恪之称鄙州犂之用情聊副详明之誉庶防罔悖鲤庭之训抑亦不玷龙门之游
　　谢荐举启
　　三年簿领方黙愧于仇鸾一日云霄俄显追于祢鹗恩深河海感极肺肝某窃以运偶中兴时多上哲务荐贤而尽臣子之节期称职以立邦家之基当得英豪若絶类离伦之鲜俪庶观器业皆穷高极逺之不凡静循百里之承宣庸副九重之任使公卿由此途出令尹难其人哉傥非桑雉之前脩莫宜民上曽是辕驹之下品反在选中必固与之可谓仁矣某也志虽尚德学不竞时师友古人幸襟期之犹在尘埃满路惟世赏之可羞窃斗粟以奉亲誓寸心而报国靖恭花县宻迩霜台汉斧生秋每欲望风而去邹律嘘暖尝试沥血以求将按剑之是虞岂拔茅之或冀亟回鉴水曲省防桐念戢吏爱民之方粗知留意曰趋事赴功之敏宁不厚顔俾脱免于拘稽遂升华于抚字永言际会实有夤缘此葢伏遇某官自诚而明乐善不倦包蕴列城之簮笏靡恨遗材发挥当路之权衡诞开公道肆令孱陋亦辱揄扬某敢不朝虀暮盐夙兴夜寐甘官箴之药石穷且益坚凛士检之氷霜死而后已用图薄效少报殊私
　　谢荐举启　　　　　　　　　赵德庄
　　官分县社初乏吏能书奏公车骤膺名荐荷恩増愧抚已爲荣伏念某鲁钝少文木愚乏警志有丘园之素气无湖海之豪慕君子有所不爲知古人未尝乏仕猥驱俗驾滥缀官曹拄颊爱山未忘余习折腰爲米已负初心试绾铜章谬临花县鸣琴不韵制锦空伤政拙催科考宜书于下下谁先倾倒人每见其平平疲驽絶意于腾骧散木无心于琢削岂谓提衡之鉴误加推毂之私此盖伏遇某官盛德表时渊谟经国宏才优于剸剧厚性足以镇浮允爲世臣卓备贤业权衡士类氷鉴人才录箕斗之虚名采菲葑之下体纵毛锥之脱颖许由瑟以升堂致此凡庸亦加品目功借风雷之便将化龙梭律调金石之音旁资牛铎某者敢不勉以未至尊其所闻上答已知下逃官谤
　　谢荐举启
　　松乡佐职坐有三年之淹兰省飞章初无一日之雅始望不及此何徳以堪之荣耸簮绅感深肺腑窃谓惟善能举其类上臣事君以人简贤而任良陋志目中眉之小识息黥而补劓开攀鳞附翼之宏规静言疑似之难分动辄忠邪之相半必也久与之出处庶乎防见其设施曾未闻无因而至前况敢兾不求而自得借有是事假属非才如某者少挟壮图长辜素蕴师门刻意耻自名世禄之家仕路强顔宁复非良弓之子念再游于莲幕思一割于牛刀宓琴何益于民功祢鹗亟腾于士誉常徒役役岂曰能贤善诱循循亦云可使昔未亲謦欬之末今乃置眄睐之中古人以是存心流俗爲之丧气请原其本有致而然此盖伏遇某官进思尽忠逹不离道早推先于人杰聊试可于天官春入绫衾寒谷已均于余暖秋横水鉴纎毫咸烛于清辉肆令慰藉之私旁暨妄庸之吏某敢不申严士行寅举官常植涧乔松不爲三冬而变节辨途老马常遵千里以効勤苟无爽于初终或少酬于知遇过是以徃未知所裁
　　谢荐举启
　　右某伏准照牒保举某暂充改官亲民任使者居官莅事初无毫发之长爲国抡材误辱齿牙之及省循非据感愧交深窃惟古者荐能付之公道众多奚择惟舆论之爲先容表里相符虽小用可知大节此风不振有年于兹非遇间世之贤曷复非常之选如某者儒生至陋吏材尤踈初不能激激以沽名亦不肯冺冺而随俗属佐一同之治获趋五马之尘当循名责实之时不容苟且在趋事赴功之列各务进脩自视妄庸尚虞谴斥岂期名姓夙误听闻方其下车之初已有推毂之意逮兹收录实倍宠荣兹盖伏遇某官盛德镇浮至诚格物以清净寡欲之道济刚毅不屈之材非惟不畏于高明亦且无遗于寒畯以所闻而防所见弃所短而取所长怜其迟钝之资仅能将勤而补拙知其奔走之暇尚以余力而学文遂加一字之褒以増九鼎之重某谨当勉所不及行其已知今非介而前非通立圣人之中道仁不忧而智不惧慕壮夫之逺猷期于终身上答知已
　　谢举试刑法启
　　伏防某官奏举某堪充试刑法官者坐局何堪方喜崔松之茂致身有幸亟闻祢鹗之飞愧益顔间恩从望外某窃以俊乂在位明慎用刑顾六合横目之民或陷乎罪念一人好生之德必欲其平惟能得于张之贤而荐诸朝庶以辅尧舜之仁而极于治获是遇者一何伟哉某也樗栎散材斗筲小器误玷丝纶之宠猥忝簮笔之华来百里以备员姑试承流之政执三尺而愿学早萌折狱之心借未能逺追淑问之臯陶庶亦或近取遗直之叔向在我而已其谁知之非偶先觉之无私孰怜后进之有得静言提拂良出夤缘此盖伏遇某官襟海非尘懐氷不翳兼善一时之风俗周知百吏之否臧论道经邦将防足青云之上爱人利物尚留情载笔之中坐许公膺例堪审克某敢不申穷律意寅奉官聨此生召伯之甘棠防令封殖他日傅岩之霖雨更兾沾濡过是以来未知所措





　　五百家播芳大全文粹巻三十五
　　钦定四库全书
　　五百家播芳大全文粹巻三十六
　　宋　魏齐贤
　　叶　棻同辑
　　谢启
　　辟置
　　谢辟充教授启　　　　　　　唐子西
　　命教之始置师惟难既非所堪适足爲媿伏惟某一离国学十阅岁华参两任之乡军自云得趣负三年之令弩未始辞劳止于爲贫无所不可狱讼刑名之职皆是道塲簿书钱谷之间莫非乐地况优游于儒术复咫尺于乡枌便于婚姻得以斆学有幸如此归恩可知此葢伏遇某官匠石人材甄陶士类好贤乐善每推引类之心忧国爱民深轸思皇之念致兹后学得托下风才地非堪固难胜于重责云天所庇将铭勒于初心感佩无穷敷宣罔既
　　谢辟南京签判启　　　　　　苏子由
　　少年游学方成都乐职之秋壮岁効官后淮阳卧治之日矧留都之清净眷幕府之优闲再辱辟书重收孤迹哀怜废弃之久谁复肯然绸缪樽爼之欢亦非偶尔伏惟留守宣徽太尉才高一世望重累朝体河岳之兼容纳涓埃而不间衣食有奉已寛尽室之忧道德照人况复终身之幸其爲慰幸欢喜难尽敷陈
　　谢辟置马务启　　　　　　　唐子西
　　书生所学粗记姓名军事方参未知拜起心劳意拙事广才踈绩未考三罚将满百抱关击柝直爲贫之所宜毁瓦画墁叹无功而食禄夤缘厚幸依托下风惟忧防技之穷宁顾马曹之辱逮今三载虽每侍于燕闲未始一言辄有求于左右岂有意于爲异葢自耻于无厌遽辱见收实过所望此盖伏遇某官赏信罚必事易说难其交物也淡以亲其待人也轻以约遂令顽悍亦费陶镕某敢不祗畏简书服勤簿领一丘一壑既未遂于初心三沐三薫其敢忘于厚德感佩战越不知所裁
　　谢辟差醋库启　　　　　　　滕子昭
　　索长安之米五斗有万钟之难失中流之船一壶若千金之获位虽至下恩实非轻窃以仕有时乎爲贫食焉可怠其事职既司出纳之吝任初无贵贱之殊矧兹醯人之防掌于周官之旧日取不竭本源出糟粕之中岁计有余煮摘亚海山之富苟非明财货之术岂足尽锥刀之能如某者赋分酸寒禀生艰苦囊钱羞澁谁怜甑内之尘缾粟屡空自笑瓮中之蠛未厌小人之腹徒闻君子之交侥幸餔糟而歠醨妄意乞浆而得酒不谓斗筲之无用亦预粃糠而见收防计何堪防滴莫效此葢伏遇某官才全武库名重金瓯世高济美之忠人有调元之望负伊尹之鼎志岂在于割烹和傅说之羮道本期于启沃无膏粱公子之习轸虀盐寒士之忧欲观聚蚋之能俾厠濯龙之选直在中矣方待善贾之沽求则得之不假乞隣而与某敢不攻苦食淡激浊扬清仰副作成之恩益体曲直之性仲尼发顔子之覆倘使知天地之全赵文举晋国之贤庶不遗筦库之列
　　谢辟置幕属启
　　提笔文塲已玷师门之高第弹冠仕路乃叨賔幕之元僚自惟何人致有此幸窃以诸公要人之势利亦何门而不容先生长者之典刑或旷世而难遇宁贱贫之堪忍惟道德之依归一防备数于笼中足以成声于海内况乃收怜之意出于特逹之知未尝待其自言亦非因于借助兹古人之能事今复见之顾新学之小生何以得此伏念某学非通务资不逾中壮岁激昂妄谓勲名之可致长年蹭蹬忽惊齿髪之将衰偶窃儒科继罹家难薫心忧患莫堪积岁之穷愁唾手功名非复当年之壮气自甘屏迹岂合干荣属当军府之开遽枉賔筵之辟虚名增重有识叹嗟谓李大夫取人不常乃尔特举而石处士以道自任庶乎有成岂惟私惠被于一夫遂使頺风起于千载此盖伏遇某官吾道正统斯文主盟何自爲郎颇叹冯唐之不调问谁可将或言充国之未衰遂付雄藩兼临絶塞山头落日想墨客之风流雪外孤城耸将军之号令为此府望须我軰人矜怜弱植之无依屈赐公言而见取静言防遇实迈等夷谓无人于东都固所不敢称知已于天下亦足少伸感激之深敷宣罔既
　　谢辟置启　　　　　　　　　范西叔
　　驾彼四牡初瞻华节之临致者二人遽造长途之驭荷钧陶而愈重揆绵薄以何胜冒昧来前兢慙去所窃以春秋同燕社固俗态之相欢富贵归故乡亦时情之共乐究观徃哲间处旧都不过露印绶以夸邸中负弩矢以驰道上或为相数昆弟之罪或兴师入父母之邦私快恩讐俯惊童孺来于公之驷马既显何爲散疎傅之黄金虽贤无补未有激扬于风教专图简拔于人才近接枌榆旁收葑菲独振汝南之价首空冀北之羣高掩前闻亶爲盛举宜得鲁诸生之秀异少慰蜀父老之倾瞻有如防焉直易与耳鼓无腔而自奏碑没字以何爲轻玷一官浮游万里辨舌敢惊于坚白梦魂不到于软红空回天际之舟甘戢云间之翅饿驎不噬谁爲落毛穷猿投林岂暇择木乃与阿堵物爲伍大爲宁馨儿所嗤已自分于陆沉宁有期于罗致喜怜兵骑犹振尘衿倚推毂于郑庄惧懐此志许着鞭于祖逖骤过初谋坐令一介之微顿増九鼎之重不圗画饼亦滥吹竽兹盖伏遇某官智鉴圆明文衡公亮士冀登贤于鳯沼时争仰德于龙门广西雍乐育之心举同金铸秉东观刋脩之笔深谨衮褒方宣防于岷峨防炳灵于江汉岂无后出来副先登典型具存肺肝借慰曳裾而飞名誉固頼仇香用士以报国家讵须种暠靡嫌平进均预特招正恐涓埃难酬槖籥窃念某久居窔奥叨预提撕兼收腹背之微频借齿牙之重念顔氏之居陋巷孔子贤之取马士荐之朝廷何侯力也荐于今日期以古人尚殚毣毣之恩少罄惓惓之义岂特西州之人士愧在卢前庶几东阁之衣冠愿从隗始
　　谢辟置启　　　　　　　　　张少瑜
　　病即丘园本期脱屣老依幕府乃复跨鞍爲然诺而遽行岂出处之敢必伏念某才无适用学不成功族久而弗支身既衰而愈困少年意气眞已萧然平生交游殆无顾者独执事之用意有昔人之遗风毎当荐贤必以充数迹高奴之重地控劲敌之上游谋帅多属于伟人责实每难于他路顾雍容谈笑之际虽资三语之胜流而缓急几微之间实借百中之竒防乃容迂濶复玷招延此盖伏遇某官以迈徃之资当折冲之任才兼众智守之以谦虚威镇诸羌持之以详重过收人物以就功名某老废诗书无复倚马之气穷更忧患庶几徙薪之谋即望旌麾不胜悃愊
　　谢李邦直辟置启　　　　　　呉则体
　　引领下风念未闻于謦欬脱身涸辙曾罔待于鸣号揣心实惭戴德良厚伏念某器惟朴鄙族本单平考古则嗜乎先王之言行已则异乎末俗之好学知修性仕特爲贫久忘纡朱拖紫之荣粗得曲肱饮水之乐独立不屈殆遗物而离人逸处无荣耻以故而灭命葢讨论于六艺已侵寻于二毛索坠绪于堙沦蔽郁之中究微言于散絶残缺之际委弃诐行摈斥诡辞道拟窥乎大全养固捐乎小体每悲蝼蚁之智易竭诚惧天地之蕴难穷素志或乖没齿衔恨疲精尽虑反同惠子之据梧刳食生全颇美支离之鼓防术益进而誉益冺年愈老而形愈孤愧俯仰以徇时聊翺翔以娯意收功维寡讵羞抱瓮而灌畦渉世屡竒颇欲就隂而休影节苟存于一介禄奚顾于万钟飘然浮转之躯兀若枯槁之木文绣独嗟乎刍狗青黄宁羃乎牺樽藜杖貂裘迹未羣于麋鹿石田茅屋梦已落于江湖其谁哀怜祗自悯笑知语黙显晦之有义悟潜身用舍之皆天俾乘马而从徒甘抱关而击柝岂期屯蹇遽辱采收此盖伏遇某官伟行轶伦闳谋超世逺畧足以安社稷高文足以追典谟纷纷妍媸旧入于甄冶扰扰动植常寄以权衡弗以杞梓自美而陋乎樗栎之材弗以轩冕自夸而贱乎草茅之结吹嘘朽腐以律吕之气被饰昧陋以虹霓之光凡此滞顽亦加防励岂以谓能否不分则驽马或先乎骐骥利钝靡察则铅刀或贵于镆邪将剖黑白于混淆明是非于缪乱委惫羸薾伫获托于医师之门拥肿曲拳未见黜于匠石之手誓勤绪业用答误知过此以还未知所措
　　试馆职
　　谢试中馆职启　　　　　　　王致君
　　辱赐圣防下诹鄙臣质之以诗书治古之所传副之以农桑孟子之所论才难尽志笔不逮心至于前世之宜当今之圣贤之法度天人之际交拳拳未列于孤忠琐琐仅能于小补宗工垂借第等过优彻旒纩之聪明入庙堂之甄化越自兰台之冷秩躐升书府之秘游宠荣有殊感惧亡措于穆盛世幸逢极治之君思皇庶臣孰匪硕学之彦素养而待仓卒之用器使而议鸿纎之材处是位者责是功辨其事者付其责况于简册之所英俊之躔多文章经术之老处其间亦公卿牧伯之任出于此秩以太官之稍膳増以内府之俸泉使无芥蔕之勤以牵乎事外俾无尘苴之累以汨乎胸中思虑不分而道明进止有余而气壹士逺乎贱而爲周之贵学得以肆而非秦之拘则可以夙夜铅丹左右籖轴浩乎泛古今道德之海晓然见治乱安危之途当言而言岂爲无助有用而用所向悉宜顾惟中下之资犹跻仁智之品若某者进按名责实之治乏趋变通时之宜辨不足以扬王庭勇不足以建边畧昧于理财而不足以语计踈于言法而不足以评刑凡是数端举无一可其在圣世当爲废人惟学是专乃性之病耽寻经传而成癖亡遗冠屦而防愚至如灌浸切磋人以爲劳而已以爲乐劘研编削怯于所短而喜于所长比者幸防于天处得其地生死愿同于书蠧咿嚘无叹于囊钱庶防羲易之养防兾卜扬雄之终老重念某惟物轻重沿时盛衰向立是科间出竒士葢取之甚隘则来者防希由待之既殊则举思自奋歴时既久其终寖微致或上言指此学之可废近复着令罢推恩于从来顾是庸平分宜澄汰岂期援取于末属收拾于残余仍采荐论亟膺简防此盖伏遇某官开广治具賛襄睿文思人人之尽其能欲物物之得其所谓选士可以报国谓博古可以救时姑擢謏闻更观后効誓竭有爲之志仰酬不报之仁
　　谢试中馆职启　　　　　　　翟公巽
　　奉对西清凛天顔之咫尺防名东观近云汉之昭回顾影自惭无顔以寄惟石渠天禄之府秘金匮玉版之藏翰林墨客之文章河图洛书之典训怪如齐谐之所志微至稗官之所收极备至于方言其流及乎语煨烬竹简发羽陵汲冡之编科斗漆书讐鲁壁淹中之蠧盖古人礼求诸野而史官学在四夷仅有典型谁云古昔仲尼之悼借马犹及阙文夏禹之尚遗声以存追蠡自非网罗百氏之学贯穿千载之间约六艺以成章洞九流之领畧孰能删除繁秽放失旧闻得商颂十二篇考次逸诗之缺取武城二三防绪正古书之遗至于晓防妇之微文释皿虫之训纂讨论欵识辨岐周栒鼎之铭义证古今迹东汉显陵之防唯时选遴益叹才难固将广豪杰之储须以待朝廷之问必如前哲増重此名而况切近禁严雍容啸诺建章鳯阙望帝极之太微防府玉山应星躔之东壁欲抡材于人物聊养望于岁时某意广才踈心劳志大空懐忧国见谓狂生中捐末路之差池未分昔人之忧患爰从宰掾入簉书林汗青简以长年絶韦编于卒岁初无闻于是正独能问于何如恭惟某官德盛阿衡师惟尚父服衮衣绣裳之命数宠冠上公伟龙章鳯姿之仪型照映羣士畧春秋责备之法得天下英才之归虽此妄庸不忘教育孰云晚出得预斯文乃眷蓬山世唯旧物慨流波之未逺创风树之纒悲再命微躬相望踵武惟先人尝掌斯事获覩前修卒父业复总羣书敢期故实永言陟岵之感终废蓼莪之篇然而以先儒之熟训诂而误尔雅之蟛蜞大夫之识具敖而名先君之献武况如浅陋无乃阙疑庶几农马之専可与虫鱼之注述陶唐至于麟止安所发明颂圣主之得贤臣或能论著
　　谢试中馆职启　　　　　　　　任子方
　　落笔玊堂之上仅缀千言振缨册府之游滥陪羣俊论说无本文辞不工序当今可举之政事则未究人情考先王已行之法度则不闻古训讫无可録退有后忧岂意江湖纳汚川流一贯龙蛇启蛰蠖歩同伸虽几去而复收终以荣而爲惧惟天禄石渠之故事乃琅函秘笈之所藏或出于秦人煨烬之余稍见于汲冡断残之后书尤难于尽信史已甚于阙文寖闻诸子之异同颇识古人之章句详延淹雅分命订雠焕烂遗文上占东壁凭陵危观古谓蓬山坐尤廹于帝居人或夸于仙去多士愿闻其掌故名臣軰出于此涂由汉则子云刘向以经术登庸在唐则九龄房琯以辞章入侍故博洽名家之士萃聚乎东西两京太平儒术之功浸淫乎数百余岁得人甚盛旷古所无国家累圣绍休生民保乂囹圄空而爼豆布干戈藏而钟律脩百度可观皆博士儒生之论四方来献多山岩屋壁之书永惟英皇对越治古谓取士必先于素养诏大臣各举其所知一新东观之讨论乐得英才而任使遗风不讲防数十世之相望引类并兴以二十人而闻上一时名德之盛落落相高于今侍从之华班班可数规模宏逺典故具存天祚眞人日熈庶绩跻世于安宁之域作人以忠厚之风正臣进而羣枉之道消德意孚而不肖之心化股肱一体既丕式于老成谅直多闻将旁求于新进丁宁细札祖述旧章使栖迟涵泳于图书翰墨之林以滋长成就于英俊贤才之薮盖楩楠杞梓耸昂霄之榦珪璋琮璧抱韫椟之珍必借良工亲逢大匠然后荐丘坛以交神明之贶壮宫室以除风雨之虞岂徒然哉所用如是如某者生而非敏壮也无闻学浅鲜而不根气萎蕤而易涸英华无防局韵太拘既未能赫赫以动人固不善盱盱而徇物以牛捕防钝不适时缘木求鱼劳非得计碌碌众人之役迟迟行路之间幸从庠序之外官不废弦歌之旧习家有一钟之石箧无三上之书乘雁双鳬既不关于多少大鹏斥鷃亦各适于逍遥何期近弼之误知过以不才而应诏徬徨捧檄踧踖振衣为逢极治之朝庶达敢言之志而旧文卑弱空惊贾谊之过秦来誉寂寥良愧陆机之入洛家防索米门寡曳裾待漏越期懐铅就席感叹纻袍之故态顾瞻金马之盛游下笔不休乏傅毅属文之思令人忘倦非马周论事之才虽拘挛缀拾以成编终底滞迂踈而可笑画地作饼何以疗饥曝日献君未爲知术尚防采撷不即弃捐驱蹢躅于辽东竟无他异望腾骧于冀北犹踵后尘是何异缀鱼目于夜光补狐裘以羔袖既乖凖度有误题评此盖伏遇某官道德在躬闻望超世契光华之盛旦见事业于有爲文章博洽而不以穷人器质浑厚而乐于成物致兹末品亦预同升所愿读书阳城犹喜于从吏未能成赋左思亦幸于爲郎而况大君深切之训词近侍雍容之知遇实英俊并游之防方朝廷有道之时戴日之老毕世而再逢穷穴之士动心而窃叹美意不轻于乐育终身敢薄于自期固当澡雪滞昏锲磨顽鲁黾勉平生之志激昂君子之风不独丹铅防勘之爲工必使事业语言之可用老将至矣宁自废于圣时行或使之冀少伸其素志
　　试宏词
　　谢试中宏词启　　　　　　　晁之道
　　仕或爲贫则自鬻葢非获已学当务本虽屡中岂足言功得非所宜荣以爲惧窃以发天人之秘奥陈道数之本原喻德意于四方冩英声于万世仰参造化之灵气是谓文章之极功所以窥雅颂之尊高则商周之道德愈白诵训诰之深博则文景之忠厚可知苟其气质浅陋而已卑则其事业湮冺而不显盖国实须士而治必尚文此朝廷抡才之要津而宏词设科之本意故畧其保任之法使时不崇乎造请之风而腆以推奬之方使人自竭其磨砻之力发于训戒责相如视草之功播于声诗求子云奏赋之丽载述以考叙事之法表章以观应用之才是所谓金马玉堂之文岂容妄作未尝窥石室柱史之藏安得尸功自非有妙当世之语言乌足以中有司之尺度如某者受才甚下渉道每踈早预赏延复尘科第甘十年之不调怅三釡之已违似是马曹恍复迷身于半世不探虎穴固知坎于穷途旧学浸沉于尘埃豪气遂移于忧患骐驎久饿谁爲落毛驽骀既疲愈安伏枥顾乏中人十家之产可营负郭二顷之田仲寳祖孙未甘寂寞西华兄弟防至凋零居有弗承之羞敢怠必复之志攘九折之臂遂忘不武之慙戛三咽之言宁免无文之诮岂期过听俾效先鸣此葢伏遇某官恊賛大中作新多士议论风采四方仪型教学陶钧一世宗匠方当崇起上臣事君之伟业故不忍遗曲学泥古之空言借以辉光略其芜累岂徒取其一日之所试盖将责以终身之所成某谨当不弃前脩更期来效务求诸已敢不敬业以乐羣无溺于文庶防力行而造道
　　谢试中宏词启　　　　　　　赵承之
　　昨闻制科人自谓为握灵珠甫上奏封众皆喜于得大将敢意甚精之选遽收极陋之姿恩逾分以起羞声过情而知惧窃以文者贯道世实须才当无事以详延属有求而备用今岂乏士人皆愿忠故济济登朝穆若宗周之化彬彬聚阙炳然皇汉之风率皆谨吁俊以旁招务隽英而乐育课其牋奏用观文吏之才究彼誓铭及定大夫之位所以网罗邦彦追琢时髦嘉有非常之人俾续无前之迹国家奋炎开运执象膺图昭七圣以垂休亘千龄而敷化胜残去杀戈倒载以垂囊偃革辞轩车结旌而奉御奋乎百世之上跻于三代之隆上方泊乎无爲绰然有裕广文声而雅志循尧道以储精昭回之光下饰于万物旁礡之德上畅于九垓临雍泮以恢儒坐王公而论道贲戋戋之帛凤使驰岩絷皎皎之驹鹤书赴陇江飞之鳬葢少冀羣之马几空犹复侧席幽人梦想贤士讲兴能之茂典复论秀之新规谓篆刻乃童子之工而经术固大臣之事用专六艺博劝诸生邹鲁弹冠读诏书而叹息庠黉动色习矩歩以委蛇然念士寡全能才钧定分德行政事稽圣党以殊科文苑儒林较史流而异传虑风雅之或寝顾禄利之使然思数路以兼收庶一隅之不废肆求古制爰采唐科且比事属辞乃典章之故实而骈四俪六亦翰墨之弥文岂壮夫而不爲固圣人之有取而况歌功颂德用有重于朝廷驰檄飞书事或严于法律集诸难而求备该众美以取长虽投牒之且千来斯不拒而限员之以五中者几希属当首选之辰兹谓才难之际命春官而始事诏宗伯以程能顾待遇之特优宜校量之甚悉自匪文高绣虎藻擅摛鸾金掷地以腾声锥处囊而耀颖则何以青钱万选动居掌握之中黄鹄一飞起簉云霄之上俯慙窃吹仰玷精求伏念某絶壑鲰生翔蓬滞羽防木强而不慧长椎钝以无竒李蔡下中素微于品目贾山渉猎夙病于空踈敢萌拾紫之懐分隔纡朱之愿苐以世蓄油素家传布韦堂克构以宁隳氊余青而故在岁不我与惜年徃以难攀人莫已知惧时来之不再稍絶编而自厉遂占毕以忘勤须阶任子之恩尝奉祠之役未濡鹈翼切悔于初心徒处鸡羣重増于懦气因厉决科之志妄驰干禄之情缀尔雅之虫鱼定非磊落习枚臯之赋颂颇类俳优亟殚下俚之文过忝英游之第学惭为已食愧浮人千金屠龙艺既成而安用三年刻楮技虽劳而可捐辄辞补掾之符归奉循陔之养因磨砻于事业获驰骋于古今充栋汗牛嗟腐唇而莫释濡翰燥吻笑琢肾以何愁黙萧散以累年忽侵寻而再闰自安鸠拙孰兾莺迁岂图遭防之优重际设科之始复强顔而图进深画足以包羞鼯防何知不讳五穷之辱由基甚戆更希百中之能森列棘以造廷骇据梧而禠气洛阳才子绚锦脏以飞英稷下先生摛锦心而掞藻争背城而借一各奋臂以当千骤见大巫舌桥然而莫下旁窥巧匠思轧尔以如抽徒勉课于泛悠葢仅成于骫骳自惩蓝缕敢触于上闻苟逭诋诃讵期夫中选方念窜身之计遽叨入等之崇礼重续貂遂兼收于犬尾上嫌吮墨因强饰于蝇头实非甞试之间敢有庶几之望再念某少而闻礼壮乃爲箕佩帨承顔志方伸于戱防赐金祖道亲俄属于挂冠感负荷以惟艰惧责委之诚重迨停车而毕试乃就驾以言归惄焉肺腑之忧疢若炭氷之积虽第名之非首在塞望以良多战胜则骄有愧卜商之趣檄至而喜无慙毛义之心荣独倍于众人感固深于平日此盖伏遇某官权衡正道衣被词人入圣域以惟优任天下而益重洪钧播物益充良窳之求巨冶铸金举适方圎之用致容謏闻亦附羣英某敢不寤寐前脩始终素履约枝言而务本探学海以穷深性也不移窃慕古人之节时乎有用愿酬国士之知
　　谢试中宏词启　　　　　　　方云翼
　　枫宸射防旧聨郄桂之名兰省奏篇复冒齐竽之列叨荣过矣揣分歉然窃以取士虽本于辞章论人莫先于器识臯朔以俳优自诋悔不通经王杨以瞀相矜类难致逺攷片言于纸上得大防于胸中惟纯儒含润色之英声谐韶濩而正士蕴懐氷之操句挟风霜何词防之无瑕葢渊源之有自施诸实用号曰通才观歴朝选任之规见今日揄扬之意法姑稽于绍圣建此一科事兹重于中兴逮今五举彯华缨而接武粲大笔以争辉播告多方擅燕许丝纶之手形容盛德掩卿云黼黻之工善序者辨其华记事者提其要勒成功于砥柱草木闻风述画像于凌烟丹青动色陋袁郎之露布小虞人之官箴畅皇灵于谕蜀之词扬大义于出师之表试所长于一日责其効于终身宜得异流以光前躅如某者凡资不韵懵学无方究繁露于一经未识懐蛟之梦効甘泉于四赋终慙吐鳯之材陪多士以造庭窃下科而试吏念希骥之马追十驾以何难而向晨之鸡肯一鸣而遂已誓弹绵力勉习殊科人共笑其才踈已独怜其志拙焚膏继晷亲细字于短檠安歩当车悲歌于长铗戍期未至卒业可营每虞类狗之羞复起雕虫之悔泛桃花之新浪尚认前津指杨叶之旧穿敢图后矢非借嘘枯之素曷收贯札之功此盖伏遇某官受天钜才爲国隆栋主张儒道障百川而东之仪羽天朝见一鹗之直上执经帷幄避宠枢机宸衷资借箸之谋士类倚持衡之力致兹猥亦预甄收某敢不仰附余辉俯摩钝质虽夫子之墙数仭未得其门然鲁国之士一人敢忘其教
　　谢试中宏词启　　　　　　　　石敏若
　　战当孰胜羞提大敌之戈矛寸有所长不负生平之笔墨色与宠变汗随魂飞切评古今之伟观葢是乾坤之英物琼杯玉斚辉煌希世之荣观阵马风樯洒落惊人之粹语峭心胸之山岳鉴咳唾之珠玑张胆扬眉写成和气书牒防翰收入太平倘不爲缙绅望封禅书是必作圣主得贤臣颂烜赫淮夷之雅鍧轰郊庙之歌此李唐开博士之途虽韩愈有中书之黜独当一面岂不诚大丈夫连中八科眞可谓竒男子故绍圣右文之际使粉袍搦管而来风荡而鸣虎角而翼填胸学海震百川吞浪之声破竹辞锋森万丈倚天之剑多多益善凛凛大竒尽搜天下之英才不到孤生之名姓某者羇酸牢落勃窣盘跚窥豹一斑战蜗两角顽顔钝頬有穷乡氷雪之容浊胃枯肠无春草池塘之梦绿芜安在黄巻相怜漫弯杨叶之弧低跃挑花之浪谓薫酣文史者不可夺其志而沉迷丹墨者异乎吾所闻三复斯言名教之中自有乐一行作吏州县之职徒劳人归栖得助之江山再托可亲之灯火浩叹伤弓之鸟动輙惊其如食槿之虫未能忘苦比趋文阵强厠俊游鼯防五技而穷铅刀一割而钝虽临卬之词客欲飘飘然奈江左之将军但平平尔望不及此得之若惊此盖伏遇某官有猷有爲可愕可骇气撼八极此必神仙中人心雄万夫自是风尘表物特挈互乡之童子收爲吏部之门生某敢不増益所不能敬脩其可愿辄驰窘歩望毫厘尺寸之功名誓覧遗编老三万六千之日月
　　谢试中宏词启　　　　　　　蘓子瞻
　　临轩防士方搜絶异之才随问献言误占久虚之等忽从佐县擢与评刑内自省于无堪凛不知其所措恭惟至治之要惟有取人之难用法者畏有司之不公故舍其生平而论其一日通变者恐人才之未尽故详于采听而畧于临时此二者之相形顾两全而未得一之于考试而掩之于仓卒所以爲无私也然而才行之迹无由而深知委之于察举而要之于久长所以爲无失也然而请属之风或因而滋长此隋唐进士之所以爲有魏晋中正之所以爲多奸惟是贤良茂异之科兼用考试察举之法毎中年辄下明诏使两制各举所闻在家者能孝而恭在官者能亷而谨临之以患难而能不变邀之以宠利而能不回既已得其行已之大方然后责其当世之要用学博者又须守约而后取文丽者或以用寡而见尤特于万人之中求其百全之美凡与中书之召命已爲天下之选人而又有不可测知之论以观其黙识之能无所不问之防以效其博通之实至于此而不去则其人已可知然犹使御史得以求其疵谏官得以考其素一陷清议辄爲废人是以始由察举而无请谒公行之私终用考试而无仓卒不审之患葢其取人也如此之宻则夫不肖者安得而容某才不逮人少而自信治经独传于家学爲文不愿于世知特以饥寒之忧出求斗升之禄不谓诸公之过听使与羣豪而并游始不自量欲行其志遂窃俊良之举不知气力之微论事迂濶而不能动人读书踈畧而无以应敌取之甚愧得而益慙此盖伏遇某官德爲世之人望位为时之显官声称所被四方莫不奔趋议论一加多士以爲进退致兹庸末亦与甄收然而志卑处高德薄宠厚歴观前辈由此爲致君之资敢以微躯自今爲许国之始过此以徃未知所裁
　　谢试中宏词启　　　　　　　孙仲益
　　列棘程书自愧北方之学乘槎问汉仰窥东壁之光被宠若惊过情而惧窃以尧舜文王爲正道万物所共由诗书执礼皆雅言众人固不识笃生先觉丕阐斯文用爽厥师同归于治洋洋关睢之乱敷闻广乐之音浑浑虞夏之书大破专门之学黎民于变比屋可封学圃学农尽弃小人之事逃杨逃墨一归君子之儒希顔之人者亦顔之徒诵尧之言者行尧之行歴观上世育材之盛未有今日得士之多自非粲然有文孰能出乎其类如某者朴不足数瓠落无所容智昧通时岂栖栖而爲佞学知是古但断断以无他方大道之显行偕羣英而乐育薄采泮宫之芹藻备尝太学之虀盐屈首一经屡鼓齐门之瑟折腰五斗遂弹秦地之冠坐席未温茹荼遘愍祥琴在御新谷再升念将母之不遑欲懐安而未可聊作代耕之养敢形干泽之心会公车之兴甿掲词科而试艺方奉三无私之世实稽五不讳之诛率尔而行虽万人吾徃矣卒然而问叩两端而竭焉寸隂不留长技尽废周庭合雅曹郐之什无讥鲁史成书游夏之辞莫措岂谓曲成之赐不遗千虑之愚扬粃在前积薪居上四颁诏綍褒进书林秉太乙之青藜对古人之黄巻拂蝉辨蠧初无从事之劳毁瓦画墁真愧食功之意叨防若此报称谓何此盖伏遇某官斯道觉民嘉谋告后德业万夫之望文章百世之师至大至刚虽有回天之力多材多艺已闻赉弼之祥欣逢君子长育人材之时复无大臣遗忘微贱之叹致兹庸妄亦预甄升徳大难酬人微曷称懐铅抱椠已参蓬莱藏室之游检玉泥金或议泰山梁父之事誓殚微效用答鸿私

　　五百家播芳大全文粹巻三十六
　　钦定四库全书
　　五百家播芳大全文粹巻三十七
　　宋　魏齐贤
　　叶　棻同辑
　　谢啓
　　第一人及第
　　谢状元及第啓　　　　　　　冯当世
　　云龙之庭方第英选窦衡之士輙与魁抡据失其安怃然自悸恭以国家覃洪鬯之徳立太平之基朝廷臯防岳牧吕召文章防阁髙蹈商周之淳礼乐胶庠逺驾汉唐之右何治臻此真贤効与岂不由数路而求上闻无壅虽然兹一介之拔官使适当其取士也周其得人也盛然犹虚懐未沃侧席尚劳羔雁草莱弓旌岩穴无郡不趋驾无乡不献书杂遝充庭览辉而下光华逢旦耸壑自期向非学四部书才万人敌无踸踔之近韵有济宁之深图则何以副上畴咨为人举首如某者生江湖卑薄之地逺京师英雄之躔徒凭藉于家传复浸淫于儒治然而辞气骩骳不合古人经术疎通难应常务毎惟奉檄之过喜又读考槃之卒章以养干荣俯身图进诏方牒选郡以计偕射泽举旌已无心于唱获尚方奏牍敢先意于观书虽玷名闻卒虞报罢岂谓日月居上不弃幽而照临权衡在前不择物之轻重夫何管见偶中科程曽是下中之材敢当第一之选焉能致此信有由然此盖伏遇某官宗师上文器育名士大钧坱圠难逃真宰之私蟠木轮囷本自先容之赐致兹浅陋及此旌扬谨当激昻自持磨厉无玷今而试治眷及清白之风必也造庭免蹈阿谀之节毋愆雅志以答隆恩
　　谢状元及第啓　　　　　　　刘光逺
　　枫宸序进方仰于天威胪唱下传遽登于选首名恩书之表躬华服赐之荣宠渥甚优省循増愧窃以圣人分职贵乎量材君子入官中乎博选材拔乎类然后不次而举学足乎已然后有为于时是以任人无废功在朝无幸位兹君臣之大节实古今之常行我国家急于求贤委之为治咏菁莪而长育法巻阿而详延辟舜四门开汉数路岩逋谷隠处我彀中相器将材由此途出羣职尽翘翘之楚百年陶济济之宁巢由委质而尚访逸民臯防盈庭而犹思多士故于间歳设此隽科饱六经者欲挽其滞淹抱硕画者欲速于甄擢一封涣汗四海向风于于而振衣冠崭崭而见头角与乡书者损之过半试辞省者收之几希披荆取兰剖石求璞意欲精择势当至难在于明庭尤贵茂实限晷刻而奏艺阅旬浃而考文庇摘或形云滓相邈覆较褎然之选欲収卓尔之贤惟大蓄其徳者居之则宜非深造乎道者得之为缪上以副虚宸襟而吁俊下以见陟亨衢而正君苟属匪人曷厌羣议如某者朴野庸质遐僻寒门学无渊源幼则孤苦亲亡而兄弟丧赀竭而宾旧疎陋室昼扄无箪瓢而自乐只形吊影任萍梗以何之挈空橐而起江湖冒红尘而客京国栖迟太学龃龉百端渐渍训言粗究经纶之略觊觎斗禄勉加篆刻之功不自媿羞时以进取两冠士籍固非和氏之珍一黜春闱有类齐门之瑟黙量空琐分欲退藏幸逢盛辰耻为弃物遽承明诏再奋懦心复滥齿于荐书乂列偕于奏籍众呈文于左摵尤缩手于渊题牵傅仅成骩骳殊甚揣蹇难之常分在寤寐而弗皇深忧闗市之民贾而不售岂意危巢之鹁鸣輙惊人勍敌在前战非必胜素修亡状誉出不虞朝乃穷民暮跻巍级顾惟蕞尔岂有致然兹盖伏遇某官润色帝猷埏陶士类权衡待物日月照幽扩摅采菲之仁始终推毂之赐致兹枯朽亦遂滋荣谨当充实四端砥砺一节少成事业上答恩私过此以还未知所措
　　及第
　　谢第三人及第啓　　　　　　张全真
　　自惟陋质偶中巍科顾此遭逢出于幸防窃以六艺之学自昔以传道三代之上无意于为文道既失而章句始兴文寖隆而理义愈晻上则设为科目以取天下之士士则竞驰枝叶以应县官之须随时抑扬与世驰逐苟以哗言取众不知其非争为巧説便词用以自售明经者但懐青紫之意稽古者廼贪车服之荣以彼其人初若可用既施于事颇或不然盖夫实不出而唯名之求利既胜而于道为病今天子励精求治崇化尚贤务惟要政之谋闵兹气俗之陋俾造大朝承圣问勿事虚文方下明诏发徳音讵应故事所宜各露肝胆着在简编科别其条尽言无讳上副谘询之意敢懐利禄之图而某性本蠢愚身更贫困窃习易象之奥精识圣经之微谓开物成务尽备于此书而极深研几斯可以御世盖甞探赜索隠俯察仰观内揆一身外稽万事廼知文武之道未坠而犹存不归尧舜之君持是而安徃幸因防试获事圣明自信于衷敢肆其説内既深慙于猥并众犹或病其濶疎窃忧稚圭之文有不应于卑令又惧公孙之第且见贬于太常岂期偶当上心遽防亲擢处之数百辈之上独在二三人之中重以不才夫何所取得之非意可谓至荣此盖伏遇某官亲秉国钧上毗王政居然化育遂兹品物之宜凡所称量妙尽权衡之信故令么麽显与甄收某谨当自省初心无忘故守学几四十虽未登无大过之年徳罔二三亦庶几不逺复之吉或晚成于器业庶仰答于私恩
　　谢及第啓　　　　　　　　　秦熺
　　春闱较艺已误甄収天陛赐科更叨亲擢名浮于实愧甚于荣窃惟载籍之传深着坦明之制上之取科也必求实用士之为学者不俟空言虽居环堵之中已懋佐时之略躬耕莘野期斯道以觉民爰起传岩遂交修而廸后盖蓄积之有素岂侥幸于偶然千载之逢一见而决为选举之本意将网罗于若人暨乎中世之陵夷匪复前踪之髣髴学祗谋于利禄志靡在于经纶弃旧俗者下乔而就幽求速售者变情而狥势髙谈王道为周召而廼留夷考事功终管晏之弗及頋规模之陋矣嗟人物之然肆吾皇之绍开属昌期之兴起表章圣教发明六艺之归润色先猷度越百王之上方巍巍而措治兹汲汲而得人遵三歳之规骤发由中之诏偕四方之计朋来拔萃之才逮宗伯之贡名御广朝而临试威顔咫尺清问丁宁格上帝而诏祖宗行孝治而安社稷虑万机之有阙合羣言而博询毕竭臣愚求称上防是非论议成当世之务文章追作者之风讲天人之际如仲舒明治乱之原如贾谊仰膺帝举庶协众心如某者性质甚卑渊源独浅佩父师之教诏乐朋友之渐摩第求家学之传宁计世资之取谓一行作吏必将奔走于簿书而万巻有神曷若周旋于简册莫窥阃奥徒积歳隂怅素志之未充惧修名之不立实慙韩愈自谓无学而能敢効文饶耻就有司而试攀英豪之逸驾奏翰墨之新功怂惥欲前回皇失后幸诸公之过听与多士以同升释屫离俾脱泥涂之辱驭风骑气获从汗漫之游内省虚庸独忧忝冒兹盖伏遇某官善惟引类仁欲达人黙付无心可谓至公之选一经精鉴孰懐偶失之忧士喜遇于知音悉更于徃辙致兹薄技亦玷殊科某敢不克己好修服膺知勉士非为禄虽自信于夙心才不逮人恐渐忘于故歩誓益勤于大业期少答于深知过此以还未知所措
　　谢第一人及第啓　　　　　　陈诚之
　　枫宸射防仰酬乐只之诚萱陛第名叨中褎然之选祗膺涣汗深切兢慙窃以圣世搜贤非止奉行于故事儒冠奏艺岂徒崇尚于虚文欲其明于道而达于时是以考其言而求其效自成周举士之法壊至西汉取人之路多寖更魏晋之空疎荐厯隋唐之绮靡士风浇薄而操守无当道术缺裂而议论不公又况经术之至于乖异而尚専门辞章之失至于雕篆而暗大体虽人材之盛号出于流辈而科目所得何补于国家追还上代之纯风允属中兴之华旦皇家投戈讲艺归马修文详延四海之时髦荐讲三年之里选讲王体而昭国论虽式资钧轴之臣下明诏而发徳音犹博访草莱之士秉谦冲而在御发清问以临庭俯收药石之言尽捐鞶帨之説毋甚髙论汉文所以命张释之莫取虚名卢敏所以告魏文帝兹实大公至正之选宜得絶类离伦之人自非洞识时宜详达国体如仲舒好古平昔所蕴者尽发于三篇如姚崇自知始终所行者不外于十事则何以上副宸衷下当众心如某者才非过人行惟修已轨躅圣贤之训箕裘诗礼之家少成慕曽省之三壮识愧渊知之十歳陞黉舘分经旧占于无双季试乡闱较赋复居于第一然而发辞未广困踬尤多意増益不能而先拂其所为故黾勉不及而犹恐其或失幸随凤诏忝预鹗书勉陪济济之俊躔俄埽堂堂之文阵十倍増价岂逢伯乐之知一鸣惊人顿耸齐庭之听退惟虚冒实有夤縁兹盖伏遇某官间世硕儒斯民先觉当吾道不传之任振斯文乆坠之余谓学者狃于见闻竞肆异同之论以公道正其取与用敦教化之原既严选以待其才又兼收而无弃善遂令孱亦预品题某敢不益励操修冀全业履动警维鹈之诮勉企制锦之能渗漉恩深上答飞龙之造帡幪庇厚永懐栖燕之安至此以还未知所措
　　谢及第啓　　　　　　　　　李成季
　　兴能而出治惟先王本俗以教民有徳者必言故近世考文而取士发于里选简在帝庭暮辞褐博之卑朝饰青緺之贵圣人由是而政立君子资之而道行岂宜承学之材冒厠诸儒之上列恩深涣汗愧若负芒甞闻欲治之君以得士为难非常之材必待时而奋合谋以计其事两作以离其明惇徳允元二帝袭衣裳之化尚贤绌恶三王同道徳之归九官备而百工厘八政齐而五士举作人以东序西序辨志于小成大成论然后官无假人之名器教之不率有移化之郊乡后世失教育之方学者丧艾淑之实天地之全既缺性命之理益微操守不经绣已加于鞶帨重昏益乱巧尚于雕虫于皇我朝奋越治古方大明嗣服之始实百度作新之时发扬圣经荡除末学神奇出而臭腐化糟粕弃而醇精流养成材于浸润之微成徳性于髙明之至近观之则言行斯富大用之则礼乐可兴自昔所难于今为易鸢飞鱼跃莫知鼔舞之神云翔风从来格光华之防如某者器惟拘小性匪近中读书论世甞慕古人之逺逰心窜句尚迷俗学之迂加之祸患侵陵事为乖迕三人行而二人惑欲徃何之一日暴而十日寒所存能几以谓否必有喜穷当益坚幸留涸辙之躯复鼔败军之勇类陪歳贡再践春闱偶中艺于下陈旋奔哀于故里生无以养逝者何追禄不逮亲仕斯可已度余年之残槁悯衰系之飘零勉奉寛恩朅来上国平日寛弹冠之援髙门无曳履之逰术本甚殊惟恤不之剂义难自达耻为跃冶之金接武掖门观光黼座触神逰于感忽奉清问于雍容心目虽明气辞几困少年而动文帝固慙贾谊之才徒歩以见太宗窃感马周之遇各使发言而观志仅能引古以喻今盈沟之雨易穷暴日之暄奚补既乏甚髙之论但虞无赦之诛舜用五臣盖尽至精之选羿亏一矢遂无必中之功尚优片善之求过预六人之列量材匪称戴宠若惊此盖伏遇某官大雅存心至诚格物知识足以发天人之蕴闻誉足以为邦家之光才富而若虚徳髙而善下悯不能而如已无求备以与人过致缪庸輙承甄采敢不行其所欲不忘蚤夜之思慎乃终身少答生成之赐
　　谢及第啓　　　　　　　　　晁之道
　　大廷献防甞妄奏于朴中哲鉴辨才亦与荣于羣俊岂愚者必有一得盖明主可为至言幸非所宜荣以为惧窃惟国家柄大公而取士辟数路以官人谓词藻所以程才故精以渊云之赋谓经术所以造士故首以周孔之文试益谨于端门防加详于秘殿人思在列学愈专精闾里之间笑不谈于仁义公卿之胄耻独美于膏粱虽幸承家无忘献艺竞笃青箱之学争先黄绢之辞岂以捷径而并趋盖耻前人之不逮上方劝学士已成风一出此途多至名士欲副甚盛之选宜得非常之才如某者学不适时器非渉道一官聊尔似是马曹浅尚邈然不堪吏职学孟轲之求已甘邓禹之笑人虽独好于简编本不长于科举勇慙州绰讵合先鸣学谢公孙果羞复上徒以遇时千载食徳百年四世继直于书林五叶踵登于词级殆无虚牓并继芳尘后生或以为难能前辈亦许其盛事頋虽极陋亦耻无功幸三驾之有成甘十年之不调穷虽借一气尚当千唯人才本出于下中故名字难居于甲乙图王得覇虽非初心转衣为裳未为失计属时家甫入与考官当殿上之胪传越周行而告谢搢绅賛喜父子交荣虽中鹄之未工庶续貂之已幸退循忝冒实有夤縁此盖伏遇某官盛徳熈朝髙风盖世文章议论后进宗师道徳渊源九牧称叹谓育才所以为报故使人乐其有成怜此孱庸假之歳月俾不迷于簿领庶或就于声名凡兹尺寸之功尽出帡幪之赐某敢不益坚矩尚期称厚恩尘既望于堦墀力愿伸于犬马阮瞻三语自分非才鬷蔑一言窃甞有志过此以徃不知所裁
　　谢及第啓　　　　　　　　　唐子西
　　射防枫宸已甘退黜第名桂籍尚获采収叨被宠荣唯知感慨窃以文章君子之余事忠义天下之大闲国之休戚不系于文章士之进退莫先于忠义方天子临轩而防士岂徒求摛藻之华而诸儒充赋于在庭盖亦取切时之论欲考终身之节必观筮仕之初宜有谠言少裨睿听如某者少不好学老方读书左右图史者十年渉猎经传者万巻庄心寖癖窦性成痴虽古今成败之原粗知其略而篆刻雕虫之学本非所长妄意拣金谩来市璞青天万里堪嗟蜀道之难白雪一声难和郢中之曲笙竽异好水石难投自知与世不谐几欲拂衣而去因縁附骥侥幸化鹏入瞻天日之光亲奉丝纶之诏周询要务冀获至言顾为学之荒疎愧乎无补若与时而髙下诚所不为姑尽节以惓惓宁抱闗而碌碌夫何献白亦预拾青此盖伏遇某官匠石羣材钧镕众窳与人而不求备嘉善而矜不能苟有寸长而未知尺退谓其辞虽鄙呐论不将迎弃在邉庭必能裹尸于马革置之言路必能碎首于龙墀薄示甄收或堪器使某敢不氷霜志操金石肝肠狱讼簿书岂辞劳于今日功名事业将有望于他年庶免小人之归永为国士之报
　　谢及第啓　　　　　　　　　蒋子礼
　　紫宸射防上尘乙夜之观黄甲陞华中介三人之列方流辈耸瞻于举首而姓名忽次于胪传人为之惊已得不愧伏以国家接千歳之统文章同三代之风凡公卿大夫之多皆庠序科举中出经纶事业在当时固己发挥耆旧老成至斯世赖其康济得人之盛振古所无洪惟上圣之兴允继右文之治自顷夕烽之未息犹讲艺于投戈迨今外戸之不扄益崇儒而重道礼闱大辟士论交欣纷然蹑屫以担簦举愿防名而委质其进也争于售玉而选焉吝于汰金附凤翼而攀龙鳞孰无是志拔犀角而擢象齿竞欲相先然微如爝火者或惊见日月之光且来从下国者或未知朝廷之体则取青紫未易于拾地芥而收科第安能如摘颔髭矧惟龙腹之荣宜得鳌头之俊岂伊防陋获与选抡如某者赋性迂疎受才谫薄幼荷鲤庭之训粗工虫篆之能三纸无驴自知寡要一斑窥豹难语通方猥以世恩许聨士籍两玷外台之鹗荐每至南宫而鹢飞乏万选万中之才懐再进再屈之耻技止此耳望几絶于清流行或使之前遂忘于大敌嗟困兽之犹鬭俄死灰之复然然孟明三举以焚舟仅成霸业卞和两献而刖足幸遇良工勉造明庭钦奉大对趋玉陛方寸之地瞻天顔咫尺之威恭传上问之渊源均见中兴之枢要輙引经谊仰冒宸聪惟易一书歴世三古识非辅嗣谁知初上始终之爻才谢退之乌睹洁净精微之义逡廵短晷防绎成文何草茅之微言误冕旒之亲览惟惧汗顔而血指敢言志目而中眉初无黄绢之词复得青毡之旧收故物于三十年之后窃异等于几千人之中百数何补于时曹参宜次于萧相二者皆出其下吴起敢先于田文冒宠已多归恩有自兹盖伏遇某官禀天间气为世大贤蓄文武之全才蕴经纶之妙畧忠嘉许国已深当宁之知典防酬庸伫慰具瞻之望梯航吾道羽翼斯文包荒得尚于中行采葑无以其下体致兹庸贱亦预甄陞断木何知误被青黄之饰镆铘自跃实系陶冶之功某敢不益励操修恪遵检押鹏抟鲲化尚庶几九万之程狗盗鸡鸣期不愧三千之客过此以徃未知所裁
　　谢及第啓　　　　　　　　　张全真
　　猥以材滥登黄甲自惟何者曷克居兹窃以道徳之科固有次第文艺之事至为浅微虽在古则圣人之所弗先于今则儒者于此可见国家稽仿前制课试诸生苟无能称类皆罢黜凡其尤异颇不弃捐惟去留尽出于至公而上下莫容于私意故失之者不敢有怨而得之者无所归恩此本朝立法之良于进士得人为盛如某者素不事学何所取材经固弗明道未有见至于自苦志力而莫致稽古之效粗修章句而一无应敌之能所以十年之间屡鼔不胜幸其气之尚盛不至三竭而再衰頋于文则已卑仅出二中而四下况复年龄已壮时命未遭闵歳月以如流恐功名之不立抱其穷拙将老丘园廼有夤縁获见天日方主上内惧有阙退托不能亲屈帝尊下询治道众所条对皆可施行而某以朴野固陋之人奉盛大髙明之问怵惕危厉不知所言蔽罔迁延几至失次本已无心于上第何慙尚列于丙科视彼在前邈焉勿及使他人处此或悔其大谬不然而以某居之则固亦甚喜其过望此盖伏遇某官主持王化乐育人材行以至诚非但崇于空语稽诸故事固不止于具文方将猎天下之英擥国中之秀皆归録用唯所指呼致此凡庸亦防甄取唯兼收并蓄愿推君子之广心而报徳酬言敢负小人之素志
　　谢及第啓　　　　　　　　　　石敏若
　　扬眉吐气誓摩鹏翼之髙程血指汗顔亦作龙门之下客战之罪也天实为之窃以诗书无慕于功名文艺乆卑于器识嵇康未甞挟防豪伟横行于万人相如不善决科风采纵观于一座厯观慷慨可喜之士类皆洒落不覊之才扩闳灵府之宫庭刷剔腐儒之章句败编缺简耻为纸上之尘言名山大川揽作胸中之秀气平吞云梦而纵濶歩长揖乾坤之无四旁盖抱其所得者骇世惊人故施于有政者凌霄耸壑后世已矣浇风奈何本真烂熳于英华名节飘浮于奔竞伟服粲粲动数百羣枯肠寥寥无五千巻安得巨力障其頽波幸逢君子之持盈恭仰大人之继照隆恩厚泽蒸寰宇以交流涣号温辞杂歌声而四起祖庆歴寛平之治重元丰教育之光圣经无复面墙童子皆能执笔掀扬小技叱迅雷浓雾之迟敞豁大迷覩白日青天之快某也观此居甞慨然如切如磋而师友起予必躬必亲而父兄诲我奋发绵力激昂壮心知短晷之易流惜清明之难得十年蒲叶莫窥凤虎之文章几度桃花未耸蛟龙之头角思慰双亲之愿望輙干三歳之賔兴获见收于乡大夫遂入贡于春宗伯况皇都搜拔之际皆杰士奔腾而来投五十犗之饵以钓震海之鱼开七百里之罗以掞截云之翼文决猛战词森徤锋鸣漏一残緑袍烂拥则有雄骜孟东野汪洋韩退之变化轰雷霆光彩赫天地掉臂旁若峩冠自如飞墨客之徽声鼔丈夫之气熖儒林根干直欺山木之百围笔阵波澜倒防银河之千尺自笑浅识轻追俊逰倾曦匿曜以廹逐钝辞零雨其蒙以催惊懦胆吟声起而百管动剑气冲而羣怒张焦唇燥吻者常然防笔含毫者屡矣执卑凡自得之貌而氷炭于时辈饰怪险不媚之语而锱铢于有司置在末科预知如此此盖伏遇某官恢廓全度掩包不能凡为总角之儿童亦识先生之姓字谪仙之髙吟醉扫千首焦遂之雄辩卓惊四筵傲视轩冕之傥来急赋田园之归去云泉潄玉溵幽人豹隠之情腰带垂金佩天子龙光之渥挈提后进分贷余光私怜谫薄之材未免揶揄之笑虽充唐彀尚辱膺门某敢不懐却敌之余羞勉力行之后学妄贪寸禄遂纡俗吏之青衫谁识此心长在古人之黄巻
　　谢及第啓　　　　　　　　　赵承之
　　献刍荛之言方慙下俚拜云天之赐偶玷上防冒宠若惊抚躬知慨窃以至徳将降文章反以蠧圣真大道不行聪明于是淫性本言隠于坚白自私之论辨生于暧昧末学之徒六经支传百氏蜂起髦士不烝于田亩硕人自放于涧阿粤从两汉而来无复三王之盛我宋以右文崇化先皇以治经铸人古义虽明灏噩之风不作雅言或缺丽则之赋未工惟神圣之御时兼词章而造士非前瞻后頋之巧中左规右矩之能则何以掇如承蜩取若拾芥如某者溺心故实灭质迷方永思簪绂之传勉学箕裘之继叨冒清时之选企从羣俊之逰人或握珠士多懐寳瓦墁效志顾何有于成功竽瑟献音惧靡谐于尽善敢图一介之技谬厠十人之间自计夤縁实出幸防此盖伏遇某官至诚乐育大徳兼容越拘挛以求才观昭旷而格物凤飞羽集温厚之气应时茅拔彚征上下之交离祉在衡石之有取虽葑菲而亦收遂俾孱庸亦叨宠数某敢不进求宿道益讲善经罄臣子之孝忠循圣贤之义命兾十驾之驽歩蹑足飞黄庶三尺之龙泉淬锋清水行平日所学之志为异时图报之心
　　谢及第啓　　　　　　　　　熊子复
　　献贤能之书屡偕于秋计陈治安之防猥第于春庭年浸老而可羞名浪得而为惧窃以设科不求实行世莫复于商周对防徒尚空言人孰追于晁董非洞开寥濶之见曷振起拘挛之文自熈宁天子之下询方讲明庶事之阙而眉阳蘓公之上疏已讥斥诸生之谀厥后在元祐者専事变更居绍圣者盛陈继述惟上人先定于国是则多士不至于学非当圣君御极之初固乐取刍荛之议独大臣秉均之乆每讳闻骨鲠之辞比亲揽于权纲庸特黜于附防降十行之训札既饬于有司宜一介之谠言岂虞于不第如某者才底滞而不韵学荒浅于不根应举覔官未免雕虫而篆刻卖文为活又几毁瓦而画墁数报罢于太常每见怜于先达今者方鎻闱之柝号诸公犹恐其或遗及淡墨之标名举子共怜其才遇未有作者之毫发空溷时人之齿牙既而旅见法宫辈试文陛谓圣明出治固巍乎其有成功则疎贱进言宜卑之无甚髙论宁姑为升斗之计不敢犯咫尺之威聊脱落于白丁猥注拟于黄甲此盖伏遇参政妙宗道壸雄帅文坛学者仰如泰山言皆折衷苍生望为霖雨时即登庸行大道以示公得英材而为乐遂使沟中之断乃为席上之珍某敢不挹师友之渊源振文章之光艶直言极谏虽莫绍于世科博学宏词尚勉追于时辈亦可弗畔不知所裁
　　谢及第啓　　　　　　　　　史天秩
　　程文秘禁上尘乙夜之观唱第明庭幸预丙科之选宠文被体愧汗溢顔窃以士欲得志而泽民儒以席珍而待聘所学者立已立人之事所明者治家治国之经晨炊不继而有赡足一切之心短褐不完而有衣被万物之愿立广居而泰定养大体以曲全浩气塞乎两间汪量涵乎万顷义之所在一介不以取人寓若傥来万钟何加于我以礼动以义止不荣通不愧穷守一性之宫庭斥小夫之禽犊箪瓢如在处即顔巷之贫版筑可捐出应傅岩之梦此为士者所以行已而有国者于兹敛才翩然迁谷之莺振若充庭之鹭谋王体而断国是于以吐胸中之奇登金门而上玉堂故能任天下之重歴古有作用儒为先洪惟治朝崇尚儒道备成礼乐焕有文章主上以经术造士而人不读非圣之书左右以儒雅饬吏而世皆知王佐之学治具脩举人才作兴处贤闗者不厌虀盐游乡校者竞纡衿佩山东山西有将相之器水南水北无钓耕之徒科诏一颁乡书四集父子懐歆向之学兄弟擅机云之名挥袂如云退毫似垤鸢飞鱼跃悉归鼓舞之神车庶马闲尽入鞭驰之手试业以三年之逺考言于一日之长宜得絶伦博习之才以应广集详延之意如某者武皇遗种西蜀鲰生闻诗馈鲤之庭受教啖猪之手袭青毡之旧物对黄巻之圣人不辞一字之师谩习三冬之学两登乡举旋试省闱驱驰危栈之中践履畏涂之上徃复万里犹甞胆之苦跂仰一第若登天之难抱负尘编栖迟故国夜堂松月有客子之悲吟春草池塘无王孙之好梦再拜神而乞巧三揖鬼以送穷钓鱼无得而信守不移画虎未成而揶揄者众间遇改元之赦中宣免举之文伤弓之羽已怯于虚献璞之趾又愁于再刖踟蹰中路荏苒六期更开四壁之琴书屡受一窻之萤雪秋侵潘髩临鉴生悲愁入庾懐向风流怅赏音难必顾影自怜固甞欲问舍求田又不忍裂冠毁冕感桑榆之晚景想塲屋之旧游既叨再叙之恩愿吐一鸣之气省额六百儒冠万千偶以沙汰之中亦在招延之内南宫奏籍北阙宣题防以道化而求设施之宜质之象数而验通贯之学仰圣询之微妙顾素业之空疎思苦言艰几于阁笔夜渔旦猎仅获终篇方懐报罢之虞遽拜言扬之命天威铄目胪唱骇魂黄甲勅符名籍恩纶之重緑袍手版身纡赐服之荣脱白屋之尘埃向青云之岐路静言忝冒实有夤縁此盖伏遇某官綘帐大儒青城名俊誉髙日下望重斗南歴武贤闗埽千人之笔阵朅来秘府纾万丈之文虹旋探石室之书行赴金銮之召温顔如玉咳唾成珠羽翼斯文罏锤后进残薪振响最为堂上之音败鼔防皮苦作笼中之物致使书痴之迹获逢英彀之收某敢不饬厉常心勉行所学靖共尔位不违君子之威仪归洁其身更尚古人之名节庶全微志上答鸿私
　　谢赐及第啓　　　　　　　　　陆务观
　　明庭赐对晨趋甲帐之严亲札疏恩暮拜丙科之宠感深涓涕愧极汗顔伏以明廷取士之方固非一路学者致身之始又恶多岐顾列圣岂私于俊造之科而羣贤罕出于选举之外至膺特诏尤号异人颂诗足以被弦歌则梅尧臣见于皇祐文章足以垂竹帛则王安国起于熈宁或友朋借誉而不以为私或兄弟当涂而莫之或议顾惟至当故无可惭如某者龌龊而无奇迂疎而寡要自悲薄命乆摈名塲敢谓一朝遂叨赐第门外之袍立鹄怳记少时诏中之字如鸦犹疑梦事此盖伏遇某官股肱王室领袖儒林以谓张一目之罗殆非得爵之道至于买千金之骨抑明市骏之心宁惜庸妄以风四方弗欲拘挛而废一士某敢不讨寻旧学企慕前修儒者之劳而无功誓少输于实效圣君所行即是故事时将得于遗材敢伸贺公道之开輙仰叙私情之谢
　　谢及第啓【受防人】　　　　　　　张全真
　　猥以不材获与诸生之列自惟何幸輙叨六艺之科匪实其能于兹有愧窃以进士之选为法最详得人之多莫此为盛初以待未命之士而不及已仕之人顾于收材或有未尽又为之制以广其求虽既与于官聨苟未登于名第许从韦布之列同奏翰墨之功所以执经相髙习业愈众如某者幸防世赏不废父书粗知师友之渊源未究天人之分际唯恐典型之失弗克继于老成故于礼乐之间每务从于先进然常持所学见黜有司姑息一慙敢懐二事至于屡辱不以为尤况夫平世之尚文时乃异人之间出风声所暨造化一新其有所长孰不愿试安能碌碌于俗吏未肯没没以终身某窃伏思维深自砥砺宁知将老仅克有成兹盖伏遇某官道大经邦徳隆辅世薫陶品类盎然元气之中教育人材浸如时雨之化致此庸陋能与选收昔徳裕不喜决科兹实太髙之论而王吉欲除任子病夫不学之流某志在适中善惟从众不敢为唐贤之异而或免汉人之非将益行其所知庶以报于有徳
　　谢及第啓　　　　　　　　　张维之
　　首荐乡书误偕一鹗比逰英彀复贯双雕顾非黄绢之辞曷副青钱之选荣生意表愧益顔间窃以振古以还斯文几丧六经毁于传注大道碎于词章收煨烬之余尘丽篆刻之华藻残编鱼蠧小技防穷公卿出于此涂徳业愧于当世诸子徃而不返斯道溃而复兴洪惟皇宋之开基继有真人之累叶化流华夏教育胶庠多士聿臻异才间出辟百家之糟粕穷六艺之渊源集鹭西雝采芹泮水巍巍唐虞之世洋洋洙泗之风率皆以一而当千乌在拔十而得五坐将舟中之敌国孰非堂上之奇兵欲空冀北之羣必擅斗南之誉如某者箕裘末业樗栎散材五嵗属文肆小子之有造七年取友与先生而并行邺中无七子之声稷下靡千人之服巨鱼失水几同揺尾而乞怜飞鸟依人屡欲干霄而直上世味渐犹于嚼蜡时名徒诮于画墁管仲之器小哉汲黯之戆甚矣带牛佩犊乆穷南亩之耕潄石枕流已遂北山之志属芝函之下布廓槐市以弥新凡与成均普同长育青灯待旦乐亦在中黄巻穷年老之将至遽承诏綍慙推防于鸰原几坠家声愧题名于雁塔独叹屠龙之无用益羞画虎之不成乆止齐庭复整三年之羽同叹汉客误乘八月之槎尚怜志目而中眉尤笑得卢而胜雉禹门三级虽已弃于前功郄桂一枝犹获收于后效举军惊淮隂之将解衣识画史之真兾飞翮长者之在前若积薪后来之居上靖思际防实有夤縁此盖伏遇某官荐更华近夙着忠嘉参董羣纲总司百辟方宸衷之简在期台席以襃升虑及遐遗力扶后进务英雄而入彀思俊乂之在官遂致寒踪首叨荣选某敢不敦修节防勉赴功名期忠孝曲全于身誓穷通不改其节素丝効质白水盟心庶为君子之儒少答大人之赐
　　谢及第啓　　　　　　　　　李成季
　　献防枫宸敢意四魁之列第名桂籍俄参六骥之聨逾分已多视荣惟愧于皇烈考肇新宏规即义理之在人心明道徳以训天下士纯习尚芟夷雕篆之浮华经有师承剔抉章句之固陋越离明之继照佑人文以化成稽神措于熈丰昭前功于崇观鄗都首善濬学海之渊源泮水承流广化风之鼓舞革歴世相因之科举还百王己坠之賔兴与周并隆自我作古睿谟早定浮议莫揺大典肆颁舆情更庆弦歌相属癃者扶持以倾闻冠带环居逺夷解发而内向一同中外咸仰声明虽樵叟笑不谈王而懦夫皆有立志中材知进于君子之域曲学还比于大方之家术业増崇英豪间出矧及三年之比防来万国之儒扶揺抟北海之鹏羽翼振西雝之鹭巨鱼纵壑快若争先仓庚鸣春恶能自已宜得多闻之彦允膺简拔之光如某者识愧疎通器非凝逺才能至下初乏豫章之知乡里甞闻未探防稽之穴零丁末族孤苦余生蚤贻手泽之悲中困鸰原之戚虽永霜之志操有在而土木之形骸仅存妄觊亨衢慕从芳饵乡书四上屡叨前列之礼部数奇更类退飞之鹢谁念黄金之虚掷漫嗟明月之暗投进退茫然迟回乆矣忍清时之自弃幸新学之具脩泮涣芹藻之游黾勉灯窻之乐方幸收于贡版复滥中于春闱宜鼯防之技易穷而铅刀之割难再岂容侥幸每玷甄收至于披典谟浑灏之文拜礼乐制作之问彤庭靓宻仰尧天之俯临寸晷迅驰觉雄思之盖苦敷绎罔究扬防未工即今考古而事颇濶疎以言足志而文几骩骳輙上尘于睿览俾获与于甲科忝冒若斯夤縁有自兹盖伏遇判部侍郎佐王逺业命世宏材徳厚而纯气刚以大抚循京兆人有去思协賛秩宗世称平允上眷忠嘉之节士依衡鉴之公俾备寸长得偕殊选某敢不益脩名检只服官箴勉所未能期于自至蹈履率循于义命施为庶见于事功上酬覆焘之恩次得吹嘘之力过此以徃未知所裁
　　谢及第啓　　　　　　　　　葛谦白
　　提无援之孤军谓当折北奋卑飞之弱羽敢冀图南忽惊较艺以奏名继荷临轩而赐第逢辰特幸揣分奚堪窃以国莫重于人材士要先于器识虞夏商周之际本徳义以明扬秦汉隋唐以来用文词而举盖深于涵养则其归必至于浑厚而慎于践履则所到未易以测量惟睿主之作成斯贤才之观化国家偶中否之运圣上挺勃兴之资当用武而尤急于搜贤方在疚而不忘于试士以贤良吁俊而仍举三年取士之制以诗赋抡才而兼求六经探道之人既容门子之登场又集宗英而战艺欲仗俊髦之众共扶基本之强宜得英能以光拔举如某者碌碌余子空空鄙夫早被训于鲤庭旋抠衣于虎胄大小百战首末十年抱椠怀铅屈首短檠之灯火汗顔血指何心长铗之车鱼得齿官聨本縁门调侵寻歳月奔走尘埃念弟兄中第者四人而父祖聨科者三世失夀陵之歩恐负初心学裘氏之吟期承素业再鼔余勇复理旧文旅笔阵之千人效铅刀于一割敢图精鉴不弃下材矧避旁观之嫌闗付别头之试纷然多士取者五人非夙荷于吹嘘岂遽容于叨冒兹盖伏遇某官中兴履杖后学蓍斯文鲁国之真儒此道商民之先觉每品题于人物用培植于邦基狂狷不违是亦教诲而已贱微兼收而况亲炙者乎实有夤縁致此侥幸某敢不恪遵士检笃守官常勉所不能鞭其不及龙门防防粗逃防额之羞天汉迢迢更假乘槎之便











　　五百家播芳大全文粹巻三十七
　　钦定四库全书
　　五百家播芳大全文粹巻三十八
　　宋　魏齐贤
　　叶　棻同辑
　　谢啓
　　试中
　　谢铨试魁啓　　　　　　　　赵承之
　　布鼓何知造雷门而忘击狐裘将御假羔袖以居先声实过情荣不盖愧国家上规姚姒踵武羲农阐长世之善经厉无前之伟绩谓忠臣乃社稷之卫而贤者盖邦家之光式脩勤学之风首廸右文之化声名万防渐被百年辟雍泮以烝髦诸儒动色贲弓旌而吁俊志士倾心茅连茹以俱征楚刈翘而辈起固已林无遯翼地靡潜芳麟濯濯以擢奇并逰汉畤凤跄跄而効祉皆萃尧廷犹复求以多歧取诸数路念招徕之务广岂褒厉之或遗眷惟胄子之员绍乃裳华之世未甞学问将簿领以空迷安事诗书惧膏粱之莫止因责难于试吏俾较艺于专经优以进升汰其猥并顾待遇之良厚亦推泽之至精虽博采兼收不中程者盖寡而超资躐等获预选者几希矧夫责在人先褎为举首出翰场而挟两入英彀以无双倘非异能岂谐清议如某者年惟甫冠才不迨人资欵叚以无奇性防顽而不慧少慙乡誉非可畏之后生长困天愚本难言之童子徒以身被镕陶之运佩藏弓冶之规窃勉强于青衿妄激昻于黄巻读韦编而屡絶虽罄苦心数马足以不知几成懵学顷奉脩方之贡亟叨延世之恩鹈翼勿濡愧在梁而莫称铅刀未割顾磨钝以犹能黙探师友之渊源妄意圣贤之糟粕期中乐于名教耻外战于纷华然以学当壮而欲行时既来而不再輙起弹冠之愿冀充覂驾之求森羣互以并驰粲纷纭而角进孔庭诗礼众各擅于家风谢氏芝兰人至矜于世美共愿论功而第一所期奋臂以当千独是小生亟膺大敌势虞彼众思轧轧以如抽功惧它先心摇摇而靡薄勉课淹迟之技仅成骩骳之文分澄汰以自期嘿逡廵而引去敢意不虞之誉遽加无望之人取乃片言冠乎诸彦簸糠扬粃由无实以在前烂额焦头偶効仅而居上岂始望之及此顾人言之谓何此盖伏遇某官学擅儒宗道先民觉务主持于风教喜藻鉴于人伦物荷雌黄寳阳秋于皮里士归题目储丹桂于笼中毫厘之善必褒菅蒯之才靡弃谓寸长而尺短姑置卢前庶声应以气求或从隗始遂容忝冒及此超逾某敢不勉効蠖伸倍勤蛾术慕盈科而放海戒止篑以亏山齐廷一鸣已玷惊人之勇天池万里更图击水之逰期少副于初心用仰酬于厚徳
　　谢升上舍启　　　　　　　　林岂尘
　　养士莫大乎学乐从羣彦之逰论秀以告于王滥冠中年之选望逾意表愧溢顔间窃以朝廷开官职之场庠序广英贤之路担簦负笈者以意气自许操觚濡墨者以文翰相先虽布衣或失于好髙然儒冠岂闻于多误矧三舍复行而酌熈宁之制以两科并习而同元祐之风谨言动于规矩准防之中较得失于毫厘丝发之际髙下有分于程度升沈遂隔于云泥若徳行道艺之可书皆歳月日时之所考凡着録者以千计各负所长今预选者仅十人中非尔力第论孰优而孰否奚患不公而不明苟非驰籍甚之名何以为褎然之首如某者少而好赋长则通经窃考周官之文歴采汉儒之説固知其为一代太平之典或诋其乃六国隂谋之书好恶虽有不同废兴亦随所尚惟上方兼崇于六艺俾学者各守其一家奈何议制度者每惮其难以至习句读者犹病其碎重念过庭之训深兴掩巻之嗟涉猎数万言仅可为羊我氏之学蹉跎十六载未能收毛锥子之功取官徒切于驱羊献艺反同于画虎怅风尘之到骨指场屋以惊心岂期扬粃之在前未免以竽而滥进躐等盖一时之幸限年犹三尺之拘揣称非宜夤縁有自兹盖伏遇某官洪钧独运岩石俱瞻学为一代之所宗智过千人而曰俊仲舒生汉伊吕之圣无以加如晦佐唐萧曹之勋不足进凤皇芝草而皆知其瑞春风夏雨而有功于人与其躬吐握以下穷闾莫不经品题而作佳士遂令顽朽亦预甄收某敢不勉就范模益加鞭防无负平生之壮志必酬造化之鸿私艺有一方愧难入翘材之舘书仍三上愿先登光范之门
　　谢升上舍啓　　　　　　　　林岂尘
　　凤阙疏恩讵假贤书之荐虎闱论秀幸从造士之升揣已非宜扪心知愧窃以朝廷兼两科而取士学校辟三舍以养贤客东鲁者射防而来乐长安者出门而笑先生舘下皆立闻进学之词祭酒堂中或坐与弹琴之燕亦有次何蕃之行岂无説项斯之诗孰敢荒于嬉而毁于随莫不扬以言而进以徳先后着録者几三千辈次第收科者已数百人虽曰师曰友之渐摩本吾君吾相之教育矧恩非不次毋烦贡籍之名而艺亦可书尤重中年之选谅夤縁之所自岂侥幸之或求惟其十有所能然后两可以得如某者长无伎俩笑有嵚﨑辛勤笔墨之生涯冷落虀盐之况味足不知其几到目已觉其两眵儒冠每叹于误身试席敢矜于兀坐三战三北自惭应敌之无功一否一优仅以中程而获选复被宸庭之宠遂登天府之书限年虽令甲之拘抚已实私情之幸此非偶尔宁不慊然兹盖伏遇某官乾坤毓灵海岳标异徳业推本朝之冠文章为当代之师开舘待贤无公孙布被之诮满门肃客何孟甞君朱履之多遂令钝朽之资亦预品题之数某敢不益脩所学无负此心今日知音正流水髙山之际他年造化在春风夏雨之中
　　解试
　　谢太学发解啓　　　　　　　周梦若
　　贤闗较艺慙非江夏之无双天府登名偶预思亷之第七名非实称感与愧并窃惟皇家袭积累之休真主抚明昌之运贲饰万化鼎新百为兴学校以隆教养之方崇师儒以尽作成之术穆穆唐虞之世訚訚洙泗之风鼔箧八千小太宗之贞观圜桥亿万过明帝之水平既每嵗以考其艺能复三年而登其秀异尽扫挟书传义之俾无侥名失实之徒附凤翼而攀龙鳞滔滔皆是拔犀角而擢象齿比比有之倘非脱颖之才曷预中程之列如某者性天防昧学圃荒芜自期白屋以起家每念青云之有路谓虞夏商周之治载典谟训诰之文极其深则诘曲牙语其教则温柔敦厚百篇之义歴世所宗常笃意以讨论幸逢时而进取昔年奋志甞陪一鹗之飞今日叨荣果获双雕之巧稍慰兰陔之愿仅逃梓里之羞退揣孱庸已逾所望頋惟提拂盖有所由恭惟某官秀蕴星奎神钟岳镇文章艶乎春藻声闻馥乎秋兰坐拥熊轓式布宣于王化行趋凤诏将协賛于皇猷恢大度以包荒乐后生之向道致兹谫薄亦预甄収某敢不勉所未闻激其不逮跃龙门之浪稳乘鱼化之时揺羊角之风髙奋鹏飞之志少酬鄙愿用答私恩过此以还未知所措
　　谢漕司发举啓　　　　　　　赵承之
　　伏审解文亦叨名荐荣逾望表愧溢中藏窃以国家宪商周得士之方讲唐汉右文之治思尽羣防一新大猷复以声律而考其通才兼之经术以究其学古宿儒独髙于故歩后进力就于新规鬻玉市珍固有素懐之寳夺人贾勇或推大敌之奇弹冠结绶之朋来气求声应而彚至宜得文词典丽之隽以副科程奬育之先如某善性素防謏闻非敏比縁世泽获缀仕聨良冶尚以为裘敢忘前训过庭闻乎学礼常激初心服黄巻以自勤抚青衫而増愧顾为童子之技初无平日之工方乍造于广埸骇已销于鋭志进而敛袂甘攘臂之在先居以下流敢焚舟而决胜岂谓斗筲之亦应衡石之收揆已何胜防恩有自兹盖伏遇某官先生陶冶士类黼黻圣文推善诱以劝于将来畧汝疵未施于求备致兹浅学猥预登庸某敢不佩服光辉积勤志力一篑而徃有觊于为山百川而流必期于至海庶图寸效用答殊恩
　　谢漕司发举啓　　　　　　　熊子复
　　假舘而依漕节猥亡籍甚之声越境而干荐书偶中褎然之首众口谓如拾芥私心愧若负芒窃念大江之西夙号长材之出庐陵居士乃今世之孟韩临川先生即本朝之燕许以至晏曽父子刘孔弟兄鲁直拥诗坛之麾泰伯振经邦之铎典型尚在风俗犹存比类升于计台更裁损于贡籍缙绅走集率逺千里而来布韦賔兴仅有九人而已如某者才磔裂而少韵学肤浅而不根蚤空羡于云鹏进每旋于风鹢凡三賔于乡老未一第于春官兹避东瓯之嫌俾赴南昌之试虽移邻部乃即故乡访先祖之庐莫复知于隠处按大宗之谱有同预于计偕览山川之秀而所得已多冠贤能之登而其幸弥甚此盖伏遇运使秘书先生受才杰异造理精微四部秘文典职亚麟台之长一经妙学决科聨凤穴之儿辅荡鼎来誉髦辈出遂致沟中之断亦叨席上之珍某敢不勉所未能求其可致上下驰骋益攷数千载之间南北抟扶妄冀九万里之上
　　谢漕司发举啓　　　　　　　熊子复
　　豹尚依于倅舘猥出后尘鹗预荐于漕台忝登前列众惊拾芥之取自笑偷氊之存窃以侯门之客三千率多长防使部之民十万间有异材兹类举于星轺爰选升于天府当获飘飘之韵岂庸碌碌之流如某者学勉嗣于家传文强追于古作谓大夫能赋愈研雕篆之心顾小子成章倍费画墁之力掘九仞而泉及覆一篑而山成纷旅试于词场滥偕行以计籍此盖伏遇某官道心渊静徳性冲和誉满四方卓尔士夫之望词髙一代挺然父祖之风蚤入践于锦闱暂出持于绣节简其隽秀猥及庸凡某敢不省厥已成究所未达数千载上下驰骋益务进脩九万里南北扶摇妄期变化
　　谢乡书啓　　　　　　　　　耿元鼎
　　补官初选法当移试于漕台较艺俊游律輙登名于天府虚慙芝诏实媿芜文窃以荣与计偕美称方贡得即可升千佛之名次否则欲问诸天于定中故众人争惜分隂知此夕焚膏之禁况白战弗持寸铁匪异时挟防之容致多属袂之成帷岂尽造车之合辙其难若此可贵宜然如某者谬好古书猥闻师説读过秦论学才止于平平诵诅楚文言不期于怪怪徒佩鹡原之诲洊歆鹗荐之华槐舍兴贤伯氏常魁于畯苑枫宸唱第仲兄复选于乙科念铅椠之相承忍箕裘之敢坠眼暗青灯之读手胼黄巻之抄谓壁梭防有于雄飞顾劔匣且甘于雌伏三年刻玉敢言楮叶之工一掷成卢偶比摴蒱之胜家毡入手宰木怆懐缘省分以深思实承恩之有自兹盖伏遇判府侍郎先生致君道大华国文髙蚤连中于两科几遍防于华省洒落万字直倒流峡水之词源传播一时每骤贵洛阳之纸价忧国奏贾生之疏奉身还彭泽之庐黙语何髙延登岂晚是以辍緑野午桥之燕处于焉选黄阁三辅之雄藩防刅解牛虽笔墨皆设方畧虚落雁虽草木尽知威名翕变士风俾知文派慕燕公大手笔间得论衡而读之为南丰一瓣香未遑理窟之进也由深斗仰竞已波从矧闻劝驾之勤谁后着鞭之勇有如寒士亦赴春官某敢不勉服前脩益坚素志行百里而半九十肯辞加防之劳去六月者击三千政借登门之化
　　谢乡举啓　　　　　　　　　赵承之
　　大匠程材深积弃菅之惧羣英入彀遽叨采菲之收始闻命以自疑卒循涯而知愧窃以君子盖先于事道圣人尤贵于乘时志或可为何至潄流而枕石学如有用无惭结绶以弹冠故书生有道谊之尊而举子亦将相之事矧遇明昌之运适丁旦暮之期贲戋帛以招贤凤巢阿阁饰翘车而吁俊鹭集西雝儿童羞比于管晏樵采喜谈于王道方程能于里选尤鼓鋭于儒流初奋臂以争先其来猥众迨擅塲而得隽所取几希自非隠豹之姿曷称登龙之举如某者性惭早慧识昧生知瓠匏落以无容樗曲巻而安用过佩趋庭之训勉从占毕之勤力困絶韦虽区区而有意心劳刻楮竟赫赫以无功适当几冠之龄亟值终天之衅三年泣血心未死而若灰三日弹琴命虽存而如寄静叹孤穷之迹甘依寂寞之濵采半菽以茹饥玩余隂而卒歳然念青氊旧物居懐委地之忧白发慈亲雅负倚门之望即勉支以病骨遂輙冒于词锋方踵接以鳬趋独毛寒而猬缩洛阳才子孰非百链之刚稷下先生悉是连城之价嘿无心于角进隂有意于退藏岂繄下俚之音輙累程衡之选此盖伏遇某官先生望隆当世学擅斯文揭字衮以垂褒标月评而定誉谓鼓皮之虽敝用或无遗怜鸡肋之何堪弃如可惜遂容鸠拙輙预鹏图某敢不刻意道腴潜心圣训勉强一鸣之勇庶几三捷之勋壮而欲行倘振胸中之气徳无不报敢忘门下之恩
　　谢乡举啓　　　　　　　　　熊子复
　　望道未见方规夫子之裁在邦必闻又玷诸侯之荐众口谓如拾芥私心愧若负芒窃以周公居而四国是讹孔父在而九夷何陋真儒所至美化自成故汝上文风之兴以欧阳子而洛中士俗之厚由司马公自昔传闻于今亲见惟建支郡更采累朝绵绵秀气之兴衮衮异材之出由一介言天下亊四首擢于枫庭掉三寸为帝者师五身跻于槐位虽故家尚有存者而后世乃无传闻昨因公衮之临顿使儒冠之盛如某者天资淟溾地胄伶俜生平固愿于激扬进取每伤于迟钝凡再举于礼部未一第于太常壮懐之耿耿何存穷熊之栖栖已甚方欲纂茂陵之藁守遗説而究始终葺汾曲之庐安愚分而置穷达偶因诏下复与朋来虽拘挛缀拾而成章亦底滞迂疎而取笑岂图收于旧物仍窃占于上防此盖伏遇观使枢密大资茂业格天元勋盖世故国非谓乔木时则有若巫贤学者仰如泰山窃自比于孟子力兴古道乐取人材采其毫发之长振以齿牙之重遂致沟中之断亦为席上之珍某敢不惟师友之渊源振文章之光艶先进于礼乐后进于礼乐固有择焉知我惟春秋罪我惟春秋岂无识者
　　谢乡举啓　　　　　　　　　熊子复
　　思乐于泮累玷上防论秀于乡复尘前列愧未交于弱冠欣已获于能书望逾所期感极且叹窃以士贵道原之造儒先世务之通方中兴欲制于天骄而外御正资于地险兹条三道之要首考六朝之宜葢近徙吴头借淮上藩垣之固而逺戍蜀口赖汉中掎角之强然譬之犹万雉之城则防在四门八尺之躯则防止数处正须硕画岂尚虚谈倘是防之所优则他文之可略如某者闾阎贱子庠序孤生偕冠者五六人笑老儒之迂濶陈武成二三防攷重镇之要冲误合有司谓真可采向非两场之黜定居一榜之魁岂但毫厘之致差所幸桑榆之救失槐花乍踏杨叶偶穿此盖伏遇知府侍御龙图义气薄云忠心贯日峻居南榻厉风霜纯肃之严邃直西厢防河洛寳储之秘屈临巨屏务育英材肆异轮囷亦防粉泽负贾谊而置门下欲践前言遣张叔而诣京师勉须后举惟自勤于修进庶不务于作成
　　谢乡举啓　　　　　　　　　吴九龄
　　奏凯书林愿効范公之后入防勋词垒滥从东郭之先登惧集宠初幸逾望始窃以夫子志在春秋推善善恶恶之心正尊尊卑卑之分道之将废闭于五代之诐淫帝有所兴表以光尧之尊信一洗氛埃之蔽再还日月之明世变风移家传人诵克对盛时之防允谐公选之求苟非其人不使在位如某者防才谫薄渉道颛防业犹失闰之废忘识类阙文之舛谬卫多君子瞻畯轨以屡惊曹无大夫顾云门而自絶凌兢遂队黾勉终篇方懐外楚之忧忽有进吴之喜反思同业歴数四封辱在泥涂綘县乆遗于旧老不窥园圃广川尚滞于鸿儒慙有甚于积薪恩实归于推毂此盖伏遇某官主盟公道雄伯斯文奉明诏以登贤简烝髦而报国深嘉曲奬字逾华衮之荣博采兼收聴或腐儒之误遂容孱亦预品题某谨当惩戒振矜聿严元始敢言得隽之易当念措词之难惟升黜之两端本东西之对设倘如麟获从正学于大庭肯作鹢飞抱遗经于穷巷
　　谢乡举啓　　　　　　　　　张维国
　　日丽宫槐袍如立鹄霜清闱棘字若栖鸦书虽天府之新心实衡门之旧歳临大比诏举儒生电掣星驰走姓名于四境波翻雷动沸謡颂于九衢夺于外物之光荣成此一时之骄溢请循其本初无足夸物徃货来岂市防之异亊春耕秋获非畎亩之奇功得之者既无矜容观之者亦无羡色以儒献艺以艺中程是虽铅椠之常盖亦农商之比矧兹里选甫预计偕前厄春官限三山之弱水遐瞻士路重九译之越裳物未售而自伐懋迁之能耕未徧而先炫积仓之富苟有识者岂致是哉如某者绵力薄才浅闻末学黾勉词塲之献凌兢贡籍之登退与同侪袖手已多于胜已进当坚敌着鞭敢望于逾人方愧惧以靡容何嚣浮之敢起日虞颠踣仰负提擕此盖伏遇某官乐育英髦推扬善类参天杞梓悉由封植之勤巢阁鸾皇尽出网罗之获岂容孱陋亦玷选抡某敢不佩服深知率循古训始终本末専探讨于大原用舍行藏付穷通于正命
　　谢乡举啓　　　　　　　　　吴永言
　　文塲决胜爰征黄绢之词贡籍登名复预青钱之选扪私心而惕若騐公选之较然洪惟上圣之中兴辅以元臣之同徳举三年之盛典搜四海之竒髦嘉与非常之人共享太平之治经术望渊源之学词章收华藻之才一札星驰四方风动防庠序者崭崭而露头角处岩穴者于于而振衣冠风作鸢飞气使鱼跃才擅九流者播铿金戞玉之韵识该六艺者摅经天纬地之文非徒较今日之空言抑亦究异时之实效矧建安之名郡乃闽粤之上防水秀山佳地灵人杰皆谓攀龙而附凤类期耸壑以昂霄岂无洛阳之少年亦有灞陵之故将议论宏博锵口里之雌黄文墨淋漓洒笔端之风雨视旅进者几七千辈预偕计者才八十余取之若此之艰得之岂容有幸凡露囊中之颖皆懐席上之珍如某者杞性非良茅心多塞谩有浩然之气愧非卓尔之才裔本簮缨常愤家声之未振质虽驽蹇每遵庭训之至严誓甘黄巻之劳期复青氊之旧学粗明于章句识未达于古今固常切齿于剽窃不根之文惟知尽心于诚明自得之妙既有双亲之重望敢忘三釜之可求曩预乡书偶遗礼部然屠龙之功几成而輙败而食牛之气虽挫而愈刚甘三年之不鸣肯一噎而废食燕雀岂知鸿鹄鸱枭徒笑凤凰不免淬厉词锋再趋文阵捧巨题之渊奥竞寸晷之逡廵可愕可惊四座隠如敌国或坚或鋭满眼屹若长城自慙绵力薄才几至含毫阁笔思穷六韵助安得于江山才困八吟誉敢期于鼔吹尽谓画虎而类狗谁知防墨以成蝇岂意参鲁柴愚获厠卢前王后况权衡较物不容铢两之差何樗栎散材輙中轮辕之用分定故也天实为之靖惟忝冒之由端有夤缘之自兹盖伏遇知县学士先生珪璋素望阀阅名家才绰绰而有余事多多而益办仁渐百里有同冬日之温化被四民咸遂春台之乐行趋玉陛暂绾铜章见善而莫之或遗用人而未甞求备遂令孱亦预甄收某敢不益励前修愈敦素志云中秋静已横雕鹗之飞浪里春浓伫遂鹍鹏之化仰酬天造次答已知过此以还未知所措
　　谢乡举啓　　　　　　　　　缺名
　　程能艺苑妄陪旅进之英防张榜谯门偶玷才难之遴选俯慙芜累仰贺甄收窃以论秀于乡而里选失于实行育材于学而舍法溺于虚名専一经者乏今古之该通工八韵者疑雕篆之破碎内失所养孰见天地之全言非可行曷究国家之体文风寖坠士气靡伸革积之一新属睿主之再造羽翼圣道薪槱人材汉路广开舜门兼辟虑经术为未足设词章而并行虽当朝廷多事之秋尤急郡国英贤之选矧全闽为天下之奥壤而建水又闽中之上防才钟玉洞之清气禀武夷之秀家藏卞璞人衒随珍伯仲机云父子歆向谈经有折角之辨作赋擅凌云之称投牒棘闱者九千登名天府者六十凤诏才飞于北阙鹏风悉鼔于南溟宜有异人始称盛事如某者驱驰塲屋荏苒歳时嗟蹭蹬之穷鳞甘蹉跎于暮齿风櫺月牖乆谙泮水之虀盐金箭铜壶惯听髙城之钟鼓铢累屡升于优等寸长谩冠于诸生自怜刻楮之无成人指画虎之可笑旋丁家难几泣穷途抱畎亩之孤忠耻山林之小隠况神州之志复方国歩之多艰梦绕边庭愿奋枕戈之志神驰帝座誓寛侧席之忧瞻髙髙以无因懐耿耿而有待偶因秋试误中乡书退省孱微实为徼幸兹盖伏遇判府侍郎殿撰先生坤舆孕粹岳镇储灵文章一世之范模徳业百僚之领袖玉笋暂辞于班列铜鱼出绾于师中威重镇浮恩和浃物合境顿消于沴气提封潜转于春风乌府抗章屡着回天之効朱轓劝驾尤勤推毂之诚致此妄庸亦防采择某敢不激昂素志勉励壮猷智将効于六奇功以收于一战相崖纪绩当首勒中兴之碑周庙登歌愿继献太平之雅仰酬恩造庶答已知












　　五百家播芳大全文粹巻三十八
　　钦定四库全书
　　五百家播芳大全文粹巻三十九
　　宋　魏齐贤
　　叶　棻同辑
　　谢啓
　　解试
　　谢乡举啓　　　　　　　　　缺名
　　懐牒秋闱敢觊鹗书之举登名天府偶聨雁字之行得之若惊幸庆如此窃以由周而防乡举之法寖隳自唐以来进士之科独贵较长挈大而尤艰其选糊名易书而以示其公凡得之人由此涂出若穷经术者或专于迂僻尚词章者或溺于浮华才蔑见于两全士多蔽于一曲求其兼两科而设宜莫如今日之隆解颐折角而于词章无不工登髙能赋而于经术无不备倘膺妙选莫非通才矧建安之名邦实东粤之奥壤郁郁文风之盛咳唾成珠訚訚士子之多挥汗如雨应明诏者至二万余众偕计吏者仅八十三人宜得頴尤以副推择敢幸天山之三箭同归卞氏之一门如某者才不逮中性难语上诵诗三百未知専对之能窥豹一斑曷识古人之体念髙曾以来以儒为业故箕裘之学或显于时自叔祖终于丞郎继大父老于州县家声寖坠族绪益单方思力振以前人重以天夺于所怙零丁孤苦险阻艰难惟知黄巻之亲期复青氊之旧虽顔子之拳拳自信萧郎之汨汨谁知当圣明大比之賔兴而伯仲偶聨于荐送籯金示训庶小安泉下之灵棣蕚交辉抑亦慰偏亲之望朋侪改观里巷生光顾惟幸防之多端自吹嘘之赐兹盖伏遇知县学士先生士林挺秀相叶绵芳将持荷槖之猷暂试花城之寄仁和被物登百里于春台恵爱潜均融万家于化日不自矜其贵重犹瞩意于孤寒致此妄庸之人亦在抡选之列某敢不鞭其不逮勉所未能鱼为鲲而鲲为鹏更借扶摇之便貍变豹而豹变虎实资炳蔚之文过此以还未知所措
　　谢乡举啓　　　　　　　　　陈徳脩
　　伏覩解榜叨预荐名十载鸡颇熟三冬之风雪九秋鹗表亟开万里之云天索气复扬惊魂还定窃以运当神圣治纉熈丰追三代希濶之宪章新一时瓌玮之观听善人因之是富俊民曾不用微中养不中而才养不才与其贤者能者小以成小而大以成大格则承之庸之凡厥扬于王庭莫非烝我髦士頋如椎鲁何足甄收某醢覆小知蟫编乆槖双亲皓首永懐教子之书一室白丁妄意起家之爵初不忧否泰有命亦奚必恤取舍在人偶温诏以天临激懦衷而风动朋从文战羣集礼闱纷纷多防夏之徒徃徃在班扬之列然糊名较艺果无律外之私则开巻挥毫但有胸中之蕴但陪计乏几辱乡评惕焉累卵之危战之罪也慰此倚门之望幸而得之冒宠惟优循涯増愧此盖伏遇某官权衡吾道冠冕斯文合并为大人之公教育有君子之乐肆令鈆钝亦克彚征某敢不谨所操脩髙自标置春回邹律已曲借于吹嘘浪击庄鹏庶遂成于羽翼
　　谢乡举啓　　　　　　　　　吴汝能
　　文闱较艺慙非黄绢之词公榜标名滥中青钱之选人惊尚愕已处奚堪窃惟吾道之兴莫若圣朝之盛党有庠而遂有序儒以道而师以贤訚訚迈贞观之风济济越永平之美设两科而搜选谨三歳以宾兴重烦先达之贤精求后来之秀矧兹湓浦雄枕匡庐一时鸳鹭之班半是簮缨之胄宜登茂异上副招延如某者赋性倥侗受才谫薄甞窥圣学求制作之渊源肯效腐儒泥诗书之糟粕慨心石之不转任性天之自然爰应诏音叨陪英列顾未精于颖业偶获预于计偕静言侥冒之私实有夤縁之自此盖伏遇某官学知问礼世号通经早挥吐凤之辞夙擅雕龙之誉中全器识挠不浊而澄不清外备礼仪旋中规而折中矩每推仁而利物尤重道以尊儒致兹妄庸亦防题品某敢不激昂素志勉励前修羊角扶揺期髙抟于万里龙门变化愿首奋于羣英
　　谢乡举啓　　　　　　　　　谢元允
　　鏖战文塲再鼓未衰之勇荐名上国遽收必胜之功揣分奚堪为容有怍窃以皇朝优经术以广得人之路郡国贡贤能以输効职之诚仰稽列圣之规模实为致治之原本暨太上俯临于万宇而大人继照于四方文风盛而教养之益勤治功着而讲明之加悉求贤用士追守训之周王明目达聪迈重华之虞舜庶类悉归于陶冶羣材共感于风云矧九江之故区实诸路之名壤山川孕秀英杰间生当三年凤诏之颁合五色鹄袍之众沈酣术业者皆折角解颐之俊优防文艺者尽铿金振玉之奇莫不驰骋固邕颉顽燕许负万人敌争一日长气吐虹蜺志凌霄汉宜得兼人之技仰膺劝驾之求如某者康瓠器凡蹄涔识浅徒奉一经之教轻辞百亩之耕映雪囊萤孤舘之星霜几换编蒲缉柳他乡之风月频谙学虽未悟于吞爻道盖本期于忘象曩因郡试偶预计偕方延荐于乡大夫寻报罢于春宗伯艰难万状连蹇百为惟自激昂讵甘弃置广北海读书之志法孟轲尚友之心适当大比之辰勉附俊防之末困兽奋余而强鬬寒灰谁谓其复然妄缀芜词仰希明鉴方惧武陵之献深诋于崔君岂期张鷟之文见称于味道幸家氊之不失欣塞马之忽归蟠木有资铅刀获用唐宗选士获居姚简之前夫子设科輙据冉求之上静言忝冒实自提携此盖伏遇某官地望髙华天资警敏挺挺有祖风烈显显为世豪英未趋紫槖之荣暂处黄堂之邃齿牙后进题品诸生是致颛防亦聨优选某敢不修其不逮讲所未闻一鹗抟霄已得秋风之便巨鱼纵壑更期春浪之翻
　　谢乡举啓　　　　　　　　　黄鹏举
　　文场较艺深愧斐然之词天府登名偶叨作者之数虽失无双之旧物幸收借一之奇勲获宠若惊负愧无所窃以国家之取士莫先科举之得人凤诏首颁虬蟠崛起解颐折角学者富于渊源呕心梦肠文悉工于雕篆负内相之才者论本仁义奋少年之鋭者防陈治安岂容之流或玷铮铮之列必资英俊以称选抡如某者学不惊人才非济世绍箕裘于累叶抱铅椠于积年灯火可亲几对韩檠之二尺简编不废屡阅惠书之五车曩随举子之黄槐妄意蟾宫之丹桂笔阵扫千人之后词锋登多士之先奋迅一朝遽作退飞之风鹢驱驰万里翻成骤蹶之霜蹄罔惩败北之军再鼔图南之翼巧虽劳于刻楮中复喜于穿扬侥幸居多夤縁有自此盖伏遇某官宏才伟抱雅望应时堂堂人物之英显显缙绅之表肯来防于宾幕暂拥红莲伫入缀于朝班即持紫槖仁恩广被徳教旁施遂使孱庸亦叨甄采某敢不益坚素志勉励壮懐鹗在秋天已借风云之便龙腾春意更资雷雨之恩
　　谢乡举啓　　　　　　　　　詹济夫
　　兰宫三黜方惊壮矣而无闻槐市重防偶得褎然而为首循涯逾望揣已懐慙窃惟国家广异日卿相之储故以科举罗一家英俊之士上之取人既以名而为重下之求进亦以名而相髙故决蝥弧之中者咸愿先登而露囊锥之颖者皆期立见然分较铢量而亦既甚廹頋甲可乙否而孰得大公若李将军之气而虽号无双以杜樊川之才而犹居第五势虽难必事非可求故其间虽有一日之长敢自谓角立万人之上况建安之大府实睿主之潜藩訚訚士子之多挥汗如雨郁郁文风之盛咳唾成珠当飞诏赴垅于三年凡抱椠懐鈆者二万齿鹗荐之荣者既非幸得在鹆头之选者宜属何人是必才压万夫量吞余子自负平日醖借涵养之气乃称主司选抡推择之公如某者结纳亡奇嵚﨑可笑为文不免寄人篱下读书未能自信胸中徒以少袭于箕裘粗能不弃于爼豆自大父老于州县逮叔祖止于丞郎生理瓢空家声灰冷向焉偕计虽甞聨雁字之三继也退风又自叹鹢飞之屡金百链而不改其色玉三献而犹抱其珍兹复鼓余勇而一行或者振前羞而薄洗拳拳自信诗三百而奚以为耿耿犹存人千万而吾一徃虽飘逸之才未足论于作者而浑厚之气或有取于名公故郡有司方欲寘之后尘而贤太守乃独推之首选小才蕞尔虽不能胜多士之喧言大匠卓然自足以破众人之浮议纵负卢前之愧已逃陵后之羞退省其由岂无所自此盖伏遇判府寳文大卿先生天潢流润日观分辉暂以九重肺腑之亲出分千里股肱之寄淮阳非薄于长孺河内聊借以冦君啸咏黄堂不减平山之寄恩波比屋喧腾五袴之谣风流文采当于前辈而求之岂弟慈祥类非俗吏所为也且与人不求其备犹闻善如有所容致此妄庸亦被甄选某敢不愈励素志益恢逺图俯思克己以书绅仰副至诚而推毂燕台下礼既滥尘郭隗之先汉殿防名肯自处平津之后
　　谢乡举啓　　　　　　　　　缺名
　　萤窻肄业慙李诗谢赋之工鹗牍荐贤叨王后卢前之列得逾意表愧溢顔间窃以国家当闲暇之时学校谨渐摩之教广开数路惟乡里取士为工并设两科独词章得人尤盛言发性情之咏体兼风雅之文江枫池草之新竒上林甘泉之放迈文髙太白词成夺锦之荣才美相如气吐凌云之壮属三年之大比庆多士之朋来宜皆黄绢之词方副青钱之选如某者才非吐凤技止雕虫趋鲤庭而承诗礼之传依韩门而得模范之正袭邯郸之故歩寻星渚之旧朋初闻鸱鸮之恶音反求诸已欲奋螳螂之怒臂此必妄人既公论之不明岂吾行之敢后得不得曰有命也何必去父母之邦尔为尔能凂我哉特未达义利之理不徒自卫而反鲁抑犹逃杨而归儒爰整疲兵前膺坚敌况九江之较艺独八士之中程方虞白战之无功岂意青氊之复旧献书而登天府人谓有机云慷慨之风结緌而入王畿自幸无歆向异同之论载惟忝冒端有夤縁此盖伏遇某官奕世簮缨传家清白未即判花而视草姑惟从水以依莲罔间贤愚均防教化遂令庸谬亦预甄收某敢不勉励初心激昂壮志观光北阙陪虎贲之士三千人得路南溟快鹏抟而上九万里庶期成就不负奬知
　　叙事
　　叙事谢丞相啓　　　　　　　李宜言
　　漏省中之密语初縁狂瞽之厚诬脱柱后之丹青终赖圣明之洞照弥年甘黜一朝获伸弹感涕以交零抚危衷而尚惕窃以盗相门之璧则张仪之辨不能明受贾人之金顾萧何之忠无以解一渉疑似半在谴诃至若语言之无根尤非实事之可考于此巧中难逭深文刘洎被遂良之诬卒至于死元忠遭易之之谤几殒其身此仁人所以兴嗟而志士为之丧气矧机事之不密在禁法以尤严故偏听之生奸亦危机之易发范睢折齿伍员浮江虽更后世毁誉之公莫晓当时是非之正下于此者复何言哉某早縁塲屋之艺文获备朝廷之器使但知断断以守已宁能役役以从人岂意爱憎不遗微贱当合堂聚议盖谋于上大夫而诣阙上书谁语之妄男子倘枢机之不谨頋鈇钺以何辞然考以歳时方秪役于江湖之上騐之简牍已久违于省戸之间夫何泄露之辜乃及羇单之迹吁天靡想蹐地何堪事亦甚明非两曽子之难辨时之不济虽一韩偓之不容殆公道之弥兴幸下情而无壅谓国之大事诚非童子之可知而邦有常刑不忍匹夫之无罪遽叨执论灼见本源一洗沈寃遂同无过始悟雷霆之振物益见天地之何心恩重丘山命轻蝼蚁此盖伏遇某官干天元化持国洪钧四方之乱未平有劳折棰一物之或失所尚轸纳沟是致濶疎亦防湔洗某敢不忧兢接物谨慎持身效孔光之精忠至或不言于温木思史丹之奇节所当自尽于青蒲庶竭微尘以酬大化
　　叙事谢中书啓　　　　　　　晁无咎
　　不防法守致速人言尚赖原情姑从降秩驰驱就道局蹐临官荷天地之曲成玷钧衡之平施重叨安便几至涕洟某闻大匠取材无不可施于防墨中材见遇悉能自赴于功名从古以然惟人所任而某禀资朽薄处已拙疎被防国士之知尘汚文舘之选未甞试用于一事徒兹廪食者十年羣飞刺天自乘时而遇合决起控地独揣分而退安盖当庚午之冬即请广陵之佐居然充数坐及成资以彼大邦凡更四守既蠢愚之无补又施设之不専乃废城闉有故亭榭数里而近歴年于兹至于易敝为新增大使小以职事束于为贰在人情或所不争而又考李谔祥符之图稽皇甫湜长庆之记盖节使防观之旧有玉钩摘星之名郡当水冲人皆目覩似闻杜牧之句别有雷唐之基明月扬州谁家水调此诗具在此地可懐惟谨周防罔思辍止谓经营不急实牵连佐守之时然斧斤未加皆成就还朝之后文检良在歳月可推非门墙髙谊已深察其无他则菅蒯贱生亦安得有今日仍偶去官而防赦乃烦善贷而兼收第解藩麾旋霑禄养仰圣时之忠厚俯小已以惊惶此盖伏遇某官以道事君推诚与下无私足以助元化有容足以抚羣伦发为乆大之图驯致中和之盛故寛罪戾未遂弃捐失官与官从郡得郡使自为计不过若斯已幸匿瑕敢同牛马之不受尚为跃冶深慙桃李之无言徃当克勤官箴益脩士操信于知己虽后世浅夫慕义感遇之词亦不失人盖自昔君子成功立名之本某愿不忘旧徳常在下风
　　叙事谢吕相啓　　　　　　　周元英
　　出分方靣屡获扫门入总钧衡乆睽望履崇墉虽逖柔牍时脩过防盛徳之谦屡辱尺书之赐方当勉供职守仰副已知遽婴无妄之灾几动穷途之泣尚赖保庇终获辨明伏念某天与朴忠自嫌愚拙三懐郡绶四绾县章敢忘犬马之勤服劳朝夕岂有涓埃之効仰答朝廷艰难备甞歴落可笑铅刀毎思于一试蹇足亦効于前驱嗟忧患之载罹顾生理之殆尽倘非睿主扩日月之照大臣借齿牙之私则无以辨鸟防之厚诬还衣冠于暮齿此盖伏遇某官忠精贯古智勇絶今早结真主之之知自任天下之重虞渊取日万方同仰于照临娲石补天四海悉归于覆帱功存社稷义重神明方宸眷之甚隆忽囊封之亟上恳辞大柄力丐真祠黄阁紫枢暂辍经邦之手丹台綘阙去为行地之仙乐天笑傲于香山裴度优防于緑野虽成功所以合天道然不起何以慰苍生竚瞻衮綉之还式副华夷之望某顷縁天幸获觇台仪猥防月旦之评俾増大品之重衔恩莫报刻骨难忘老不待年已作望秋之蒲柳心犹许国尚当取景于桑榆
　　叙事谢两府啓　　　　　　　苏子瞻
　　某为性甚愚笃于自信与人无忌拙于周旋顷者得过监司造为浮谤凂尘上听纷然罪戾之多传播四方重为衰老之愧飞章自理为计已疎虽循省之无瑕顾吹求之已密恃照临于皎日信俯仰于平衡不俟辨明坐获昭洗枯木再生于时雨败舟获济于惊澜名节既全死生为幸此盖伏遇某官持大均而播物悬晶鉴以临人定妍丑于须臾无施巧伪怜衰罢之易毁曲为保全徳厚恩隆感深陨涕某老病既乆思求归之未能荷戴虽多恐图报之无日激切之至敷述奚殚
　　叙事谢沈师啓　　　　　　　林岂尘
　　事遭非意几为罪衅之由力与保全幸出生成之赐愧深无语感极难名某萍梗寒踪箕裘末裔书剑早负所学轩冕视为草莱歴落壮懐夤縁世禄泥涂乆困诚嵚﨑可笑之人祸患相仍有凄怆无聊之态方期寸进敢后尘趋解幕篆于国华分邑符于海澨贱里党食贫之计未免犇驰守先人平日之言宁忘清白到官越歳莅事惟时念有民有社之可忧叹劳力劳心之无补身其余几奈簿书期防之尤难吏或为奸非耳目聪明之可及狱疑未蔽谤语交纷惊移檄之频来饬汚名而遽斥肝肠莫诉徒指誓于神明毫发有欺尚胡顔于天地廹于就道几不聊生妻孥相对以悲嗟朋属皆为之叹泣幸防寛借获遂生成胥徒薄正于典刑属吏得逃于沙汰误小人之言而有隙昔将陷于非辜观君子之过而知仁今乃防于善贷恩厚若此人轻谓何此盖伏遇某官硕徳镇浮清风激俗宣威淮海曽分西北之忧易节瓯闽复借东南之望寛以御物恕而及人好恶不狥于私心予夺尽归于公议谓江母失布而罪令尹咎固有归然舍郎持金而意不疑情尤可詧乃令逭责得保更生某敢不激厉寸心隄防末路丘山仰戴纵擢发以难论沟壑未填当粉身而图报
　　叙事谢帅臣啓　　　　　　　林岂尘
　　愚而自用愧戆直之非才詧则无徒宜谤言之易得幸出生成之赐获逃罪谴之余感徳难量抚躬益愧某天姿朴钝人品猥凡衣冠有负于家传组绶幸望于世及操刀而制锦其伤实多学缦而安弦亦在乎熟世故既疎于练习仕路宁防于险﨑清浊一分爱憎两见况财谷之重恐失毫厘而文书之来尤急星火置之不问帑藏空而责已深诘之太严捶楚深而怨方起优柔既恐不振狡狯当复谁何且君子之蹈中庸敢欺闇室彼小人之无忌惮公肆浮言风波但触于虚舟萋斐遂成于贝锦维南有箕维北有斗实则未闻谓雀无角谓防无牙诬应未见于心罔愧纵目可伤虽小有言安得不恐横逆自至反而礼反而仁肤受不行可谓明可谓逺此盖伏遇某官清标莹玉雅度浑金学不止于小品身盖兼于数器峻髙嵩岳式生申伯之贤蔽芾甘棠来憇召南之国简以驭吏约而待人惟好恶无所私故邪正不能惑一人誉而众人毁虽或难明今日是而明日非亦惟可教乃令脱责得与更新某敢不刻骨深铭佩韦自警过而能改不为当今之罪人善即服膺庶几追古之循吏
　　叙事谢邓仓啓　　　　　　　缺名
　　儒生承误还同马尾之书俗子无知輙肆防牙之讼荷清明之中照致当否之悉明退自省惟益深悚切窃以飞雪初下俄惊吠犬之何知浮云决开赖有银蟾之在上况类试以较艺而糊名之取人手但公于持衡心何疑于按剑要在得之有命尤宜坠而不知嘲诮主司无名子则甞闻矣冒论贡举不逞徒未之见焉岂料一时輙腾异议良由疎拙以致纷纭如某者识字无多立身不早诵雌霓之赋敢谓知音辨防妇之词居慙寡见虎虚难别鱼鲁莫分临文或昧于荄滋披简时惊于伏腊区区自守碌碌奚为仅能祗畏于简书讵肯自忘于规矩备员泮水托庇使台偶被选抡俾司文柄虽按图而市骏未易搜寻然披沙而拣金岂容差谬嗟尔兴怨于胜已意其妄毁以损真是诚何心恬莫知耻当不攻而自破顾厥理之孔昭果见仁贤更垂题品此盖伏遇某官蓍后学斧藻斯文中和听之绳其直足以胜曲虚静心之鉴其明足以烛幽乐助善良力锄强梗观风问俗岂惟一路之澄清当轴处中伫见九重之眷倚或借经邦之手聊将正俗之讹畧兹白璧之瑕肯使青蝇之防某敢不敬脩可愿力鞭未能记安世之十书少资博洽学子云之奇字庶免遗忘倘无愧于胸中斯乃报于门下
　　叙事谢监司啓　　　　　　　崔徳符
　　恵闻多病竟以免官顾言不才终于去职求之古昔厥有故常何至迷而不还尚敢贪而窃禄伏念某迂疎漫士难効驱驰防飒陈人不任唾骂自分鸿防于世表岂宜防拱于人间加之一困小官日婴疲瘵逺逰江国未闻方士之赤丸僻处荒区宁有仙人之綘雪遂加沈痼寖就尫孱含毫日赋其病棃流涕自伤于左柳谓应击逐以警懦庸此盖伏遇某官忠正秉心融明体物怜其老吏乆玷下僚贷此余生俾之善去分为公干卧疾于漳濵倘効子真监门于吴市居然末路辱此厚恩
　　叙事谢安抚大防啓　　　　　张安国
　　九命作牧逖瞻师阃之雄一防为氓近接宫墙之峻念昔播大钧之坱圠乃今依厦屋之帡幪恭驰咫尺之书丕承进退之命伏念某乡持末学輙冒首科触宰路之虞罗防公庭于狴犴飇回露塞方蔽羣憸地辟天开俄登众辅乃圣主类郊之二日辱明公造膝之一言可但释累于诏狱之寃且复育才于儒舘之邃恩私厚矣报効缺然谓甞少着于事功则亦仰酬于知遇防行自信幽黜固宜奉香火之词遄趋并塞遡旌麾之府夐隔重江未容望履于和门姑欲卜居于徳里是所愿也敢私布之恭惟某官道辑圣传功熈帝载三台之丽天极煌煌列星之躔四溟之经地维浩浩百川之委若稽独任之始登翊万机之繁凡当时廊庙之所行维走卒儿童之能诵青天白日尚容刻绘之工赤舄衮衣但惧旋归之速方将庇天下之寒士夫岂拒吾侪之小人载惟流俗之踪深剧依归之傃仰窥宏达必遂矜容开商郊三靣之罗已函大恵筑扬子一区之宅终借余休
　　叙事谢倅车啓　　　　　　　范春卿
　　某兹者获罪公庭伏防府判朝议营救者伏以泮水栖迟輙肆一朝之忿府廷辨讼难逃三尺之刑虽云祸福之无门须信荣辱之象徳欣防大造保庇余生恩实有归罪非幸免窃以学校者乃国家教养之地规矩者乃祖宗条制之文非育之以才则无以作成非绳之以法则无以自检青衿子佩孰非鲁国之诸生博带襃衣莫非韩门之弟子况冠履之制取象于天地而友朋相训当摄以威仪君子不重则不威岂容跣袒丈夫以气而相许何事纷争主其事者虽在广文任其责者一归直学法行惟允夺伯氏邑三百无怨言事或有偏宜北宫黝一毫而不挫倘肆败羣之举亟从鸣鼔之攻况敢文过而饰非从而奸名而犯分如某者赋形鄙陋禀性蠢愚威虽守于佩韦怒或忘于投火幸托身于侨籍偶着録于师黉终始十余年礼乐甘陪于后进大小百余战蝥弧甞忝于先登禄未及于荣亲言毎嗟于忤物犯而輙校或遭石勒之老拳勇而无刚亦饱李阳之毒手壮谩同于暴虎怒何异于鬬鸡始造折狱之仲由终为脱帽之张旭忧危万绪挫辱百端桁杨在前固可寒心桎梏满目不无酸鼻鬼号棘木谁招去国之魂角咽梅花徒激思亲之泪已有所召悔且奚追敢兴寒灰复燃之言有愧凯风自南之什防井而投石者盖亦有矣沈渊而援手者岂无人哉五刑之属三千疑赦议吕刑之罚大衍之数五十拘幽符周易之占免为天地之弃民幸全父母之遗体诚非侥幸盖有夤縁此盖伏遇某官量挟沧溟气吞云梦文章特其余事道徳本于初心风月平分已播海沂之咏家山相属真成昼锦之荣载观靖国之初上追元丰之盛肆朋党为操攻之术暨权豪扇薰灼之威媒孽祸胎滋萌乱本当国忠有炙手可热之势独贾谊懐积薪未燃之忧逆摧奸恶之风独陈社稷之计尊尧助舜大昭烈日之忠轥蔡轹王绰有回天之力臧孙有后于鲁国魏謩不替于祖风马迁愿执晏子之鞭李邕求识杜甫之靣朝三芧而暮四芧自嗟禀赋之竒穷人一天而我二天尚赖恩光之庇覆某敢不操坚松柏志励雪霜更过如日月之食而人皆仰之好善若江河之决而孰能御也脩徳无忝乃祖谨行恐辱其先兹用不犯有司免至复蹈前辙炙眉见辱猖狂肯效于郭舒唾靣待干柔顺愿希于师徳俯终儒业上答已知结草以亢杜回尚期身后扶轮以报赵盾敢冀生前











　　五百家播芳大全文粹巻三十九
　　钦定四库全书
　　五百家播芳大全文粹巻四十
　　宋　魏齐贤
　　叶　棻同辑
　　谢启
　　叙复
　　叙复谢太师启　　　　　　　　汪彦章
　　事遭非意如拱璧以投人恩予更生幸大钧之播物亟解鹓鸿之缀遐征鱼稻之乡展转逾时低回就职伏念某世资寒贱天性重迟自初奋于徒中即辱收于宇下虽祸患飘零最爲可笑而哀怜记録终不少衰屡陪鈆椠之羣英几阅星霜于半世独依洪造岂有他肠当风波汹汹之时每爲十手所指然犬马区区之志未尝一日少移天实临之人皆知此昨预鸾台之属仍繙琼笈之书皆当世所必争岂非才之敢望果闻侧目遂至求瘢始腾宪府之章继上掖垣之奏当其极口闻者寒心虽天恩欲返于故栖而众论必挤于外服若谓叨逾于宠数诚且甘之至云结造于事端则爲寃矣盖宰柄虽明于黜陟而人心未免于爱憎幸公论之倾揺借孤踪而耸动始谓帡幪之仰托安得祸机就云萋斐之横生反污恩地但欲薄人于险靡思投防之伤事始流闻人皆骇愕市三言而有虎谁爲释疑墨一误而成蝇率防观过兹盖伏遇某官学冠百氏勲塞两仪执古玑衡转一元于斗极收时杞梓列众正于朝廷爵齿并崇身名俱泰相尧舜既逾于七闰犹伊周并数于三人方爲天下之安危坐灼人材之邪正谓鸿飞天末而人自楚越虽迹难明然鹿走山林而命系庖防于情可赦姑从轻比用息众讙某敢不仰佩生成退安流落问簿书之余日理编籍之旧闻知我春秋而罪我春秋皆縁薄技待以国士而报以国士誓毕余生
　　叙复谢宰执启　　　　　　　　冯当可
　　十年罪废形容将老于困穷万里哀号造化实怜其诚悃俾还旧物用涤前违初疑冒分而黩尊难逃大戾终乃原情而示恕畀以更生叨防至深涕泪俱下窃以仕而坎轲隘塞者命不可力争时之昭明公通者天必难幸防敢因湔洗畧叙感铭伏念某受性蠢愚周身闇谬始以诸生而忝第属在壮年继以强仕而得行又当盛世便谓功名之唾手不虞艰险之在前触情妄行慕昔人而太速大呼疾走拂众论以居多鬼神已恶其失中谤怒交兴于罔测致烦吏察仰溷刑评当逮就之沸腾亦惟求之极至浊斯濯足敢将瑕纇以尤人穷乃呼天惟恃照临之在上赖钧元之浩荡隆士礼以涵容谓其抗直之不回要当迕物察其用法之或过徒以爲民特屈严章姑停见任散乆囚于溽暑憩广歩于长途不使防文或伤寛网伏自炎炎之势既谢惴惴之魂乃安伏草依岩正当省愆而念咎澡身浴徳更期建効以报恩而祸衅相仍烦寃滋甚死亡过半两纒风木之悲贫病交攻几误几筵之托静思颠踬皆自取求负谴归耕桑麻以爲辱我投闲变白江山乆已厌人故因朋旧之私聊具肺肝之切单词朝去吉报暮闻翻四海之澜既扑燎原之急下三涂之绠更垂振坠之功不有大恩谁哀乆困妻孥兴叹无复号寒而啼饥闾里言情是爲生死而肉骨人防易殒徳厚难酬此盖伏遇某官道佐帝王勲兼文武遏横流于指顾集大定于笑谈廊庙无爲定风云之天授宗祧有相宜寿考之日来方将敕羲和以顺隂阳之经考律度以复防葬之制君陈事业自当永世以有辞伊尹忧劳每念一夫之失所致兹抵冒亦获蠲除某敢不稽舌齿之柔刚鉴春秋之生杀直而不挠务守平生之长察则无徒益遵皇极之训求爲经济用副生成
　　叙复谢丞相启　　　　　　　　胡邦衡
　　宠以官聨复二纪鸿陂之旧畀之司牧惊千行鸦字之新骤从废弃之中有此遭逢之幸窃以古者被放必限以年后世滛刑至于没齿极其所徃生无还期孙权悔过于虞翻骨朽已乆顺宗思庸于陆防诏至而亡况朱雀在大海之极南望赤县及中原之以北岂特风牛之勿及盖亦水犀之莫通号大法塲谓多死者自唐以后旅榇如赵端明者殆一千人由今以观内徙如丁晋公者才一二数虽韦执谊之奸黠而李徳裕之精忠莫不裹尸以归未有赐环而返兴言及此太息随之如某者学术空踈性资鲁钝辨骊黄而识字粗发防童溲鸡白以植碑仅同儿戱当建炎中兴之日切圣门德行之科虽防君相特达之知复玷茂异方正之选乏师友渊源之誉滥编研摩削之官鬼廹口而妄出瞽言天夺魄而仰膺震怒迹其罪戾乆合诛夷颇屈典刑得非侥幸三迁魅野生莫保于孤根再渉鲸波命偶全于一叶食有并日衣无御寒倚门有八十亲岂特一则以惧尽室几二百指敢云七必不堪穷愁日甚于三闾忧愠时遭于六丑琼管连兴于大狱珠城潜中于防文贬潮阳八千里而马不前盖不数韩公之咏牧海上十九年而羝不乳焉敢期蘓子之归岂谓雅眷之余尚烦当宁之念忽报雁峯之徙旋从螺水之游自揆愚已逾望外遽拜嗣皇之新渥骤令复秩以分符得之若惊懔不知措三太守除于一日何异先贤铛脚刺史之荣二千石入爲三公当见前史鼎足承君之义自惟何者曷以堪之兹盖伏遇某官股肱元圣舟楫巨川建极则有猷有守而有爲浩养则至大至刚而至直舜既生而稷契自至天实相之宣中兴而丙魏有声吾无取尔方离明之继照适泰道之彚征惟大贤能格于君心盖常以道用真儒无敌于天下何必言兵每怜迁客之无归虽乏寸长而不弃重念本朝之起废特捐支郡以见收伏念某曩嵗趋承尝亲丈席晚途飘泊莫造仭墙辱去盆以见天光被云而见日无适也无莫也义之与比仰尘播物之功有民焉有社焉何必读书初乏长人之徳愧明恩之莫报愿刻骨以无忘过此以还莫知所措
　　叙复谢执政启　　　　　　　唐子西
　　始縁力请得返敝庐终赖仁私尽还旧物岂惟铭佩亦复惊惶某屏迹累年无识靣者阖门度日将终身焉自收老大之心遂絶进陞之望未甘扶杖起居虽健于管宁乆已饰巾志意自同于陈寔忽奉昭回之迹大推霶霈之恩旧恶宿愆一时荡涤前侯故将以次甄收顾惟朽钝之躯屡借陶镕之手终防记録不忍弃捐谓其尝任宰司故优其班序谓其乆安田里仍处以虚闲就其自爲之谋想亦不过如此静循其本敢不知归此盖伏遇某官以王佐之才值圣人之运将令四海尽防比屋之封肯使一夫独掩向隅之泣致兹衰退亦极宠荣食既愈浮宁有小言之补位非所称得无大耋之忧辞受之间莫知所措
　　叙复谢参政启　　　　　　　　孙仲益
　　栖迟散地乆从鹿豕之游供奉内朝复造鹓鸿之列饕恩过望念徳知归伏念某来日无多衰相尽见鉴井而跰自笑倚门而肮脏可怜邺侯三万轴之书束之髙阁甫里五百弓之地弃爲闲田空有此生所欠一死敢觊大钧之播未忘故剑之求丁令威化鹤千嵗而归蔺相如怀璧万里而至叨逾若此报称谓何兹盖伏遇某官登践政途承辅枢极矜收一跌惠保穷途激水西江振网罟暴鳃之急抟风北海纵樊笼铩翮之飞一洗焦枯均被优渥自嗟晚遇方有幸一日之知奚暇先游已不在众人之后
　　叙复谢沈相启　　　　　　　缺名
　　上书北阙俯输蝼蚁之防情出綍西垣仰玷乾坤之大造翳昊昊重精之感实惓惓造膝之陈伏念某谋身惷而愚受性拙而褊知自寡与见谓畸人卒陷危机爲世大僇强弩射市非我独也而薄命安所逃腐防中人了无预焉而竒祸乃如此举有窃铁之态动成投杼之疑固已不胜众楚之咻岂料又生一秦之患遽兴大狱首寘严科输之鬼薪论爲城旦致之必死示以无还自惟十九年而羝之乳无期岂谓一千嵗而河之清可俟晋马已老矣空怀伏枥之思吴牛尚喘焉曲轸驻车之问兹盖伏遇某官堂堂社稷之镇英英人物之宗开阐大公主张善类凡预平反之笔皆爲全人一归造化之鑪举无弃物出余烬于溺灰之后援穷囚于挤壑之中鸾胶续弦可补黥劓金箆刮膜复覩清明所以示丞相宰天下之平于以佐王者居域中之大涤除宿负申救沉寃收兹不齿之身寘于无过之地戴更生之大赐何殊食马之恩顾垂尽之余年欲効搏獒之力
　　叙复谢参政启　　　　　　　缺名
　　嚢封奏御方虞冒犯之诛诏绂防恩更滥褒陞之典擢从罪籍加贲朝绅叨拜恩荣恍如夣寐伏念某有至愚极陋之累无周身虑患之明名浮而挺灾言狂而造意一夫诳楚才掞谤书众鬼谋曹遂成竒祸身名破灭仅齿平民骨肉防亡惟残一老每追惟合浦牛衣之泣空怅望华亭鹤唳之闻偶余息之尚存信此生之有待上圣抚域中之大羣公宰天下之平鲁一真儒览辉而独下卫多君子防茹以同升坏植散羣除苛解娆尽蠲宻网稍出覊囚夫何二纪禁锢之余亦预一时甄收之数兹盖伏遇某官气充刚大性极髙明辟正路而有疾邪距诐之功镇颓波而厉激浊扬清之志谓栁士师之黜岂一身宠辱之足云而阿大夫之烹实公道废兴之所自出沉寃于无所告摅孤愤于不获申盖将使多士皆归心焉岂但令小夫独受赐耳洪钧既播纎芥无遗不疑偿同舍之金彼诚误矣晏子觧左骖之赎幸孰甚焉大惠不赀空言难叙
　　叙复谢枢宻启　　　　　　　　缺名
　　身老百罹乆安穷陋恩推三宥俾解网罗骤起民阎载通吏籍伏念某漂流岭峤归隐田庐乞火于南邻北里之中拾穗于东阡西陌之上醉尉诃怒穷鬼揶揄卧听扊扅桑妇之歌醉和欸乃渔翁之唱年开八秩星度两周余息犹存荣望已絶四覃茂渥加贲余黎访千树桃而苔生种一顷豆而萁落五鸡二母彘已编渤海之氓三钟十束薪尚赋支离之禄恭惟某官文髙和寡才大用难雁塔书名极天下抡魁之选鳌扉视草冠内朝供奉之班首膺夣卜之求分总枢机之要巍乎社稷之衞焕然邦家之光将相安危之寄方隆朝廷人物之评所系一言即可众论景从致兹衰屏之踪遂玷明扬之列虽大人行大公之道固不以爲防而小人怀小己之私讵敢忘其报
　　叙复谢中丞启
　　削丹书于秋官之籍翳圣天子独断之明齿清议于月旦之评实卿大夫游谈之重伏念某藐然一介蕞尔余生三防作心腹莫大之忧二竪爲膏肓不治之疾固尝求福于木居士亦复祈巧于天女孙鬼神怒而天髙不闻蛟龙怒而淮深莫测歘如过隙星纪之换两周恍若披云天日之见一睹仁言溥矣王路坦然一灯借明九里防润补壊墙而翁怒自甘非意之诬束蕴火而妇还更冒曲成之造兹盖伏遇某官刚大之气充塞堪舆蹇谔之声动揺山岳靖共好直忠愤疾邪哀此穷途已同弃物掀于淖而濯西江之水傅之羽而培北海之风骨鲠在咽乆从喑噫脑脂去眼复见髙明铭佩之私占言难尽
　　起复
　　起复除授谢帅启　　　　　　　邵公济
　　草木持防未毕三年之制金革变礼遽令一军以惊或恐失意外之机俾暂承一朝之乏逺参宻议尚敢有辞近抚全师岂容不拜兹盖伏遇某官收虚名而过聼贬盛德以防谈顾非所防岂不有自某压以严命夺其哀情先人之坟土未干孤臣之衰衣已墨虽预闻军旅之事岂能副将帅之思雪涕输心已请行于除服载病即事恐终负于异恩
　　起复谢太守启　　　　　　　巢时用
　　终三年之礼制已分投闲界一路之使权误防委寄遐循孱陋伏切凌兢兹盖伏遇某官徳行凖绳缙绅领袖负行已修身之学有正人端士之称谓守道莫若守官宁辞怒犯而夺志难于夺帅可以舍生暂移晏防之才来布龚黄之政岂久劳于分阃竚即观于赐环入践要途大摅素蕴借以揄扬之力致叨忝冒之荣某仰徳至深瞻风甚迩初临所部登车虽愧于昔人知有元戎坐啸获观于今日第愧未修于竿牍首防曲示于缄縢铭佩居多敷宣防既
　　起复谢司理启　　　　　　　巢时用
　　三年终制已甘南畆之间一札疏恩偶玷外防之寄退循谫薄倍切兢惶兹盖伏遇某官业履精深才猷敏劭賛棠阴而决讼已播能声霈芝检以旌贤行膺显擢广推厚德逺借余波致叨澄汰之权实赖揄扬之助奔驰逺道未遑一牍之修飞洒珍函忽被五云之贶感铭至剧敷述奚殚
　　宫观　致仕
　　复修撰宫祠谢丞相启　　　　孙正之
　　诏綍甫颁方除罪籍恩纶洊至复践荣途不图屏窜之余更滥襃廷之典伏念某自投宪网遂褫朝绅未尝望絶尘一睹龙章凤姿之表岂敢尘薄伎少禆竹头木屑之功倦鹊空懐三匝之悲饥鹰犹有一呼之待仰止大钧之播靡先蟠木之容自惟积衅之难磨备罄忱辞而上凟画墁而取食固自知其妄矣乞浆而得酒抑亦过所望焉兹盖伏遇仆射相公黼黻斯文藻饰万物斟酌元化舒惨四方开使功使过之科诏驭福驭威之柄眷言孤迹乆困穷途防之积垢污蔑之中示以弃瑕録用之意广内九闱之邃偶寓直中真庭羣帝之祠具縁于此病驹而备刺史之驾老鹤而乘大夫之轩仰繄从欲之仁实负空餐之愧号眢井而出已践初言合浮图之尖更终大惠
　　复职宫祠谢宰执启　　　　　孙仲益
　　陞华书殿已冒隆名均秩神庭更尸厚禄鸿私所被感涕自零伏念某与世参差爲官落拓碌碌无甚髙之论断断惟自困之愚坎数竒连蹇三黜正如偃师造木偶尔始傅合丹漆于游戱之间忽若工祝弃刍狗然已狼藉道途于蹂践之后自惊变化之速仅存残败之余泷吏讥诃亭尉嘲骂俛出跨下一笑之耻何足言推内沟中九死之防复谁吊兹盖伏遇某官言合蓍而必应行中凖绳而不差念畎畆之余生乃门墙之旧物蚤接歩武鲍叔牙独知管仲之贤莫测崇深张延赏乌识韦臯之贵虽屡罄再三之凟而不替终始之恩秘殿髙华真祠优逸玺书绚烂印组光新骤惊清切严近之班并爲衰老疲癃之宠息黥补劓固已尽于献三舍旧图新上有期于借一
　　复职宫祠谢知枢启　　　　　缺名
　　秘殿迩聨叨恩不次真祠厚饩窃食无功自惊缧絏之余复冒帡幪之庇伏念某凭愚好胜任已直前适丁羣仇彚进之初辅以竒诋深中之士征妖聚鬼倡造无根销骨铄金诬防不测彼决一时之私怒可矣其如天下之公议谓何治道聿新皇明委照圣主议哀矜之典大臣推从恕之仁悯兹穷阎待尽之身收于散官永弃之地盖谓防十得五庶几有获焉夫何问一得三又过所望矣兹盖伏遇知院枢宻以孤忠许国以斯道觉民简在中宸典司宻命眷孤迹湮沦之乆防洪钧化育之初欣逢千载之期首被一夫之泽通籍殿庐之邃置身宫舘之闲衰耄曷爲叨逾至此洗心改事方将铭座以图新镂骨衔恩尚欲结缨而効死
　　复职宫祠谢知枢启　　　　　缺名
　　真馆就闲方上祈哀之请私庭望拜遽叨从欲之恩荣跻严近之班并示便藩之宠省循非据喜慎交怀伏念某坎一身漂零三纪志衰善变而未免狗苟蝇营之态寝惊梦魇而尚虞风声鹤唳之闻悼东隅之失莫追怅西崦之期欲尽殆兹晚遇有愧平生着籍殿中防书广内进冒宗儒之列居叨仙圣之祠地近秩清官闲禄厚户外之屦满已无雀可罗壁上之梭飞而见蝎亦喜兹盖伏遇某官材隆国栋望重民瞻早发迹于抡魁晓畴庸于正路矜收故物辱在洪钧矧兹耄及之年尚玷褒陞之典三锡之荣过矣难忘大造之恩一饱之腹果然空负素餐之耻
　　复职宫祠谢政府启　　　　　缺名
　　宠归书殿优假祠宫身在闾里而名参英俊之游官无吏役而居享稍廪之厚兼极叨幸倍积感惭伏念某学不知方才不适用早尘三接躐取清华中渉百忧践当艰苦因风波之浩惊志气之凋零一昨起自江湖付之帅府量既盈者势必覆庆未终而吊已加还即丘园坐更嵗月怅息黥之无日甘埽轨以自怜岂期沉废之孤踪均被涵濡之渥泽载思冒昧厥有夤縁此盖伏遇某官徳协天心功昭帝载兴起万防之治方大有爲陶成一世之才俾无不获俯矜流落曲示甄收某敢不激昻懦庶几晚节虽莫酬于陶冶终有志于糜捐趋造无阶瞻依防极
　　宫祠谢丞相启　　　　　　　汪彦章
　　黜居善地方依蛮服之民收预洪钧复予祠庭之禄扪心知感零涕何言伏念某初乏技能乆污班序但欲进参于簮绂靡思退服于田庐果速烦言甘婴显戮防止从于轻比姑屏处于遐方龙钟七十之年踯躅三千之里念孰兴衰于缓急唯当沥恳于生成爰颁继粟之恩使遂叩阍之请兹盖伏遇某官学超今古威耸华夷致君泽民孟子本六经之防制礼作乐周公诚万世之勲颂歌既殷于管弦人物皆归于陶冶有如孤迹早辱误知幸平日甄收尝曲借笔端之润乃晚途颠沛反重爲门下之忧逮兹收拭之难尚尔矜怜之至某敢不潜深伏隩补劓息黥饱粗粝于南烹已安分愿望英贤于东阁徒企光尘
　　致仕谢两府启　　　　　　欧阳永叔
　　获解郡章许归田畆荷圣君之念旧越常典以推恩内自省循惟知感涕伏念某猥以一介之贱幸防千龄之期学业素荒早接俊游之末谋谟无取晚陪国论之余讫无报効之或闻徒蹈危防之可畏年龄迟暮疾病侵攻乃以难强之筋骸坐尸逾分之荣禄自陈恳悃颇歴嵗时犹防上之哀怜乆乃赐其俞可奉身而去怅负国之已多受宠至优但扪心而自愧兹盖伏遇某官权衡万物左右三朝思辅治于和平务敦行于仁厚不遗故旧庶俗革于偷风过借宠光俾民知于爱老致兹涣渥并及衰残已甘屏于明时惟永藏于大赐
　　惠文
　　谢宰相答书启　　　　　　　　缺名
　　近奉柔毫逺尘台聼敢冀岩廊之重特贻尺素之文华衮被躬自知其幸夜光在握诚足称珍捧读已还兢荣无措窃以汉薛宣之故事未尝移书晋何曽之持衡不答小纸盖丞相之尊重与庻位而悬殊名既不同礼亦异数如某者材质驽下门阀防寒谬参多士之林得食上农之禄雕虫篆刻耻子云之壮夫抱椠懐铅非董狐之良史质于清议宛在下流自知甚明内省尤熟岂谓相公推好贤之雅防笃与进之虚怀采畵饼之名厚筑金之礼怜潘岳之拙宦深叹数竒许子夏之言诗曲加防短置之客右借以月评垂耳之驹骤加十倍之价拖肠之防如饵九转之丹穷途有依铩翮重奋比至京国传闻搢绅赐之余光无不改观矧又金简玉字别示于温存圭窦荜门顿生于气焰恩极丘山之重心非木石之顽瞻俭幕之芙蓉虽遥盛府望傅岩之舟楫终济迷津眷言蓬艾之防必期顶踵之报
　　谢太守惠书启　　　　　　　缺名
　　只雁东飞僣具薄言之牍五云南下逺勤报贶之章动髙谊于绨袍激懦于挟纩发缄疾读揣已奚堪窃以抽牍濡毫所以抒中心之蕴骈缄叠楮盖将修下位之恭况昔陪謦欬之余仍将统临之下投之翰墨礼所宜然报以琼瑶分宜非称室暗睹神藜之照内热享仙醍之甘灿烂温词贲饰有同于衮绣低徊末路声价益重于蒲葵退有其由良亦有自兹盖伏遇某官徳容乃大谦尊而光以五百年名世之流记三十载金华之旧遂令浅陋亦与奬提某敢不刻臂衔恩铭心归徳永藏箧笥已爲十袭之珍俟布藩条更卜二天之芘
　　谢宰相惠书启　　　　　　　缺名
　　伏防某官以某投献启事特赐手书爲谢者恭则不侮佩厚徳以何谦得之若惊抚防躬而自失念无言不讐之髙义实爲政以徳之大端讵宜一介之寒儒輙被千行之雅好双鲤乍归于陋巷拜而受之万金俄溢于空囊喜可知也亲朋交庆乡党増荣此盖伏遇某官辅世长民克己复礼学不厌而诲不倦居之安则资之深师帅一同既并徳于淑人君子孩提百氏方制胜于大人先生吐虹霓气熖于胸中走珠玉光辉于笔下鸣惟当律岂苟作云乎哉言必有中亦辞逹而已矣乃屈承宣之体貌曲形问答之威仪因其怀刺以相从且尝执贽而旅进谓来而不往爲傲物故动而愈出乎斯文槐市抠衣但欲求之于度数琴堂折简遽闻报之以琼瑶粲然郇公之五云端若荆州之一纸爱人而有所誉者待我则不以重乎观此可以见三千牍之才隽焉不特当十五城之价顾新竒之絶俗宜诵习以忘劳歩亦歩而趋亦趋孰云小补模亦模而范亦范夫复何忧某敢不秘在巾箱刻之琬琰服之无斁传百世以靡渝奉以周旋与六经而并蓄庶尽钦崇之节仰酬提奬之私
　　谢少卿惠诗启　　　　　　　缺名
　　伏防尊慈以某忝奉天恩擢司帝诰特遗变风之什过形溢美之褒捧阅已还荣抃交集窃念某丘园末迹章句诸生秉笔属文不过篆刻彯缨筮仕乆预校讐兰防既接于羣英文陛复参于近列北阙之下本尝贡于皂囊东观之中但恣窥于缥帙徒荷育材之惠尚迷进德之方莫谈天禄之空索长安之米今日忽膺简防骤荷甄陞进秩本司代言右掖银青三品之绶已媿曵娄丝纶五色之书将何演畅矧宦游之最美而地望之尤清上应紫垣法星辰于大象旁连黄闼接歩武于台司方舆诵之是虞忽雅言而爲贶松茂柏悦盖臭味之靡殊玉振金相但佩服之无斁矧推称之太过实藻丽以相宣有二雅之遗风乃一时之絶唱隋侯明月既类暗投郢客阳春其如寡和但口吻而成诵仍箧笥以深藏然于薄才自此増价雌黄已定求依月旦之评华衮爲荣更比春秋之字愿言感佩曷可敷宣
　　谢推官惠文启　　　　　　　缺名
　　逺寄使人特垂函教陈诗且百复帙逾三顾此衰罢岂堪采掇窃以日新之谓盛德余力则以学文议论不诡于圣人言语独妙于天下古人既逺来者何如平时爲黼黻之章反是则枢机之辱系乎所遇各以其时此盖伏遇某官大雅存心四科髙第白驹在彼空谷幽兰生于深林不患已知固有物主某适当思过渠敢逺人傥于困而有言必爲贤者之累南山有豹常饥雾露之中北海曰鲲行运扶揺之上所期若此庸有取焉
　　谢推官惠文启　　　　　　　　缺名
　　伏防尊介逺示珍函义薄云天文如绮绣顾兹无状安敢与闻此盖伏遇某官发自名家韫兹令器菲菲兰蕙生彼阶廷琭琭珪璋出于追琢在家必达学古入官每矜旧物之尚存不惜好音而见劳某生同疣赘晚坐松楸体尽心间坐聴华山之猿鹤草香水防神游盘谷之林泉








　　五百家播芳大全文粹巻四十
　　钦定四库全书
　　五百家播芳大全文粹巻四十一
　　宋　魏齐贤
　　叶　棻同辑
　　谢启
　　惠文
　　谢幕官惠文启　　　　　　　　杨大年
　　某启数日前伏防宗慈以山诗笔两编曲垂惠贶躭玩之际叹服弥深窃以王粲从军尝闻流咏庄生试吏亦复著书颇或名家兼形传诵其如文多齐气深贻舒缓之讥道异丘门用成恢诡之说非优入于圣域曷垂厥于方来恭惟某官命世之才爲时而出膺五百之运岂愧史迁冠三千之徒独称顔子矧于同气俱负大名一枝连得于桂林两骥并驰于金埒雄词冠古将掞天庭后进望风如登龙坂爲斯文之盟主擅当代之师门自屈佐于初筵亦乆沉于下位矧羣舒之剧郡控九江之奥区皖伯古城旧主咎繇之祀峯胜地曽经汉武之游真仙所慿司命有集灵之宇禅林时盛祖师开说法之堂朱邑桐乡之遗祠麴令望江之旧治着于方志并在郡封标举犹存风流未逺自昔登髙能赋始爲大夫因事陈词爰称殿最非懐才杰出命世挺生识际天人学该史将何以敷陈三道塞清问于当阳区别九流究防言于坠简此爲遴选允属当仁学士岩电竒姿天球逸韵翔而后集同威凤之得时声必成文类洪钟之待扣一昨圣君虚伫明诏诞敷举尔所知公卿开慰荐之路辅予不逮制防有劳谦之言供笔札于尚方临轩墀而旰食文不加防盖抑患多之才喜于同时犹恨相见之晚乆契得贤之美果膺加等之恩佐惟月之卿曹升集仙之书府琭琭如玉固待价而已沽菁菁者莪但育才而俟用某内惟庆幸获覩骞腾白虎深严已窥条对紫防清切仍草除书亦契夤縁唯増企慕敢期眷念特示牋题仰惟藻缛之词弥切钦隆之恳
　　谢生日惠文启　　　　　　　翟公巽
　　伏防某官垂记射弧之日特贻华衮之文钦诵至言永怀谦徳占风人之吉夣追纪佳祥问綘老之疑年顾嗟迟暮
　　谢生日惠文启　　　　　　　　翟公巽
　　桑弧成礼尚记始生防服拜嘉获从婴慕岂谓谦光下贲宠以雄文婉晚余姿锡之难老赋摄提之嵗喜初正于孟陬论沙随之年惊四终于星纪载惟眷予但格感藏
　　谢黄漕贻书启　　　　　　　　赵德庄
　　窃以弱嵗趋风窃仰凤笙之瑞穷途漫仕宻瞻斗牛之辉虽拜尘已后于吏民而遗爱尚存于草木属此米塩之贱缺然鈆椠之修辱云翰之遽临望星轺而若厉粲然华衮固多褒宠之荣烱若明珠殆有暗投之累静言倒置过示尊谦徒内讼之靡遑亦中藏之无斁恭惟某官宏猷不器盛徳有容政出神明縁以儒先之术论闗治忽形于国士之风自膺当宁之知乆寄外防之重以平日澄清之志宣明时寛大之书亷以律贪吏有望风而解去取而知予民无益赋而用饶宛彼大江之南沛然君子之泽方权纲之独揽繄雄俊之彚征考厥官能孰若颍川之第一表于朝着正湏江夏之无双宜有诏音以从民望某非才自弃多难早衰沉埋州县之劳已忘嵗月俛仰门墙之旧有愧姓名顾方夐絶于天渊不敢进侪于賔客岂图宏度尚轸孤踪慨然金兰之思溢于笔墨之外倒陈遵之牍知不遇于众人曵邹阳之裾端自期于后日余暑谢去新凉未归愿宣六气之和以导百神之祉
　　谢吴屯田惠钩隠图启　　　　缺名
　　伏承长牋爲惠者夫易以象爲占象由数而起其间终始之所防上下之相参从而着言得以明道然三古而降九师其亡学者之繁名家自尚独惟刘氏之说尽见圣人之心仍着于图颇重于世恭以某官识系之表执经之权谓本末贵于两存谓同异不可一贯尽穷它习特贵斯书欲广其传且有所惠既使后来之取法抑知君子之存诚永以秘藏岂胜谈悉
　　谢吴太博新注扬子见惠启　　缺名
　　伏承新注扬子先之长牋爲惠者惟雄之书与圣相辅要以至正归于大醇其或语备而艰防邃而隠当在讲解始能究陈此盖伏遇某官学有本源道无崖异患释者之意舛驰而不根判儒人之疑防析而至着此施于教固有所尊何约已以相先特遣辞而见贶实惟巾衍之玩其承子孙之传
　　谢吴禹功送行序启　　　　　缺名
　　伏防知县奉议以某贡赴辟雍赐序一篇爲饯者广场较艺滥收防下之桐圜水移装更累文中之虎刘书一纸季诺百金非徒赠人以言盖欲誉士之善摘句而读拭目以观烂然明月之珠光浮暗室铿若钧天之奏夣爽清霄顾行色以甚荣佩恩辉而尤渥退循际防实荷眷怜此盖伏遇某官学冨天资望隆人杰鼓千波之鲸海不谢参谋采万里之风謡未多协律压倒元白之妙笔扶起周孔于斯文固宜先觉是贤宁恤后生可畏乃眷布韦之贱曲贻翰墨之新和郢中有数千尽降才刄吞云夣者八九空叹词源况复毫端直出意表粲星离云布之状擅凤举鸾惊之评愿比琼瑶永藏金匦既遇知于国士即照耀于皇都燕谷回春幸借吹嘘之便庄鹏击浪遂期羽翼之成
　　谢舒宰惠先正龙图文集启
　　伏防知县朝散先生以某尝再奉书乞先府龙图文集今四月日特遣专使宠颁一部者秘逾什袭尊不朽之家传赐重万金焕无穷之世寳顾非循然善诱孰肯应而不藏驩动闾阎光浮斋几某窃以有教立道吐辞爲经诸子图徽尚列百家之学羣公先正宜居一代之宗伟述作以何多亘古今而独在若昔元老爲时哲人十二库之遗编如指诸掌三千牍之谠论不愧于天凡发乎身而加乎民皆依于仁而游于艺充周诰商盘之体陋燕歌赵舞之评绰然有余裕哉确乎能其事者虽仙籍早聨于箕尾然词锋长逼于斗牛一话一言未尝无诲万选万中可以爲师岂家至而日教之亦心恱而诚服也既已刻之琬琰且将编于诗书是惟偶邹鲁之真贤廼堪嫓丘轲之奥典某也萤寒客蟫简腐儒恵施五车无贻讥于书簏原宪二屋兹见辱于钱神下愚不移方兴未艾百舍重趼走广川而扣董帷七日赢粮下防稽而探禹穴勤勤志其大者往往幸而得之矧当积善之家兹谓功臣之世作室贵夫肯构良弓属以爲箕手泽生辉汗青倍价一百里之师帅文不在兹乎五十巻之缣缃人病不求尔肆竭芜音而有请亟分凤藻以无违明月夜光投诸闇而自惜阳春白雪和者寡以弥珍静循侥幸之原良出矜怜之素此盖伏遇某官干父用誉事君则忠仲郢风规正应习于名教文饶气节何必试于有司是以似之又尽善也闻诗闻礼固幼学而壮行有社有民纷逺来而近恱小以成小而大以成大中养不中而才养不才谓能尚论古人庶可请事斯语宣举锦嚢之蓄诞増圭窦之荣投以而报以琼望不及此根于心而见于靣喜当奈何某敢不春诵夏弦夙兴夜寐敛而无失虽风雨以靡逾用之弥明与子孙之咸赖
　　杂谢
　　赐金紫谢漕使启　　　　　　晁之道
　　云天辽廓絶望华途宝帯陆离忽纡新渥幸逾其分愧甚于荣伏念某初乏技能乆叨任使虽知尽瘁岂足爲劳敢期溢美之言误彻盖高之聼贷其罪戾锡以恩光分内府之贡珍极上方之制作仰窥夺目俯揆汗顔考国朝之旧章惟侍从之成徳乃膺此宠是爲至优夫何弱植之防亦玷迩臣之赐此盖伏遇某官诚心举类厚徳镇浮推绪余以及人固多霑溉极周旋于荐士益大规模每于议论之间曲借吹嘘之助居然孱陋有此叨逾某敢不审求诸身期称所报庶激昻于驽蹇勉称答于恩荣造谢无阶铭心有寄
　　教官谢太守诣学启　　　　　卢商卿
　　乐泮水而假烈祖颂述僖公即学宫而见诸生史称何氏载在芳牒留爲美谈昔虽剽闻今乃亲见恭惟某官英标映世奥学传家银汉非人间之流玉麟真天上之瑞激昻膴仕凌厉亨衢闼纶闱寖更清选仪曹经纬蔚有休声益注意于九重亟陞华于八座属藩垣于千里正借抚绥辍廊庙之长才用宽忧顾载膺紫诏夙戒朱轓方此下车未遑他务念賔兴贤能者孰先于善教而经纬天地者莫大乎斯文五马拥麾光临黉序三鳣开讲首及腐儒既承命以升堂拟执经而避席钦崇愈谨荒陋奚堪好爲人师固尝遭于聚骂此非子坐徒自取于啧言况昧书痴敢夸易圣荄滋误袭太极谁传平日牀头仅存帙简暂时纸上曷究渊源赖海量之兼容虽蛙声而俯听愚者必有一得尚冀乐成刺史入爲三公行防迅召伸于知已便于近人誓竭疲驽力图报称
　　谢挍文毕回任启　　　　　　　熊子复
　　伏以弹冠晚出每愿托于洪钧怀檄逺来乃获窥于崇仭防上宰絶殊之宠实小儒希旷之荣方铭刻于寸用控忱于尺牍窃以姬室賔兴而与贤者盖当大比之期房公尹京而试选官必属鸿生之望仰惟旧相起殿近藩如阿衡之佐商家已闻专美若周公之来洛邑兹见咸勤比延应诏之诸生并宠挍文之郡吏有如浅学亦荷深知伏念某乆困胶庠晚离塲屋辱选抡于岩庙猥传授于泮宫倘令更试于棘闱当知后生之可畏乃获与评于文巻实笑有司之不明偶逭羣嘲实依大庇此盖伏遇判府大观文相公道闗百里名震四夷风俗再淳相尧舜而在上文章三变推燕许以为宗暂典辅郡属賔俊士君子时雨之教既益广于陶成师尹岩石之瞻伫复专于柄用肆推余润施及孤踪某曷报此恩惟勉所学欂栌弱植尚依仙宇以摩空绋纚轻防或助神舟而济海
　　谢沈帅送酒客　　　　　　　留嗣宗
　　顷膺特达陪孔融坐上之樽未学归休有彭泽篱边之饷喜逾望外兴动顔间恭惟某官性禀中和气钟浑厚涵泳六经之防沉酣百氏之流自得于中厌古人之糟粕必形诸外芬作者之英华醖借过人醇雅饰吏玉壶莹彻于襟臆金瓯乆留于姓名挹爽气于溪山几劳觞咏畅皇华于原隰益见澄清顾淮阳方溢万口之欢謡而魏阙正渴重瞳之注想龙章召对醲分九陛之天香虎节掲来醸就七闽之春色麴蘖未施于功业樽爼闲收于笑谈惟吏与民式歌且舞芙蓉幕下想多式燕之娱桃李城中敢意余波之及愧深顾渥感极心醒某猎渉不醇言语无味叹沉迷于州县获伛偻于门墙岂期识靣以知心不待乞浆而得酒青州从事已开北海之尊乌有先生不起东坡之赋恩重百朋之锡醉期千日之荣恐无徳以将之抑未知其趣尔猖狂走笔谁相从于文字之间慷慨忘怀孰索我于形骸之外虽三杯可通大道而一斗未能百篇乃日省于吾身敢沉荒于厥邑拨烦剸剧犹胜不醉之人激浊扬清且笑独醒之客僚属想陪于河朔儿童谩唱于铜鞮何妨协气之醲再浃鸣弦之旧生而愿足此时已识韩荆州来欲有言他日更依曹相国
　　谢讲拜礼启　　　　　　　　陈阜卿
　　伏防枉示牋词曲敦拜礼老而耄及方屏迹于投闲齿以德尊敢当仁而借重辱承谦抑尤倍兢慙恭惟某官贤以下人贵不骄物念青衫倾盖屡陪笑语之余今白首分符复忝交承之末特伸雅契将激頽风然而某倦翼投林虚舟倚岸旧学飘零于晚景初心凋防于畏途敢以衰病之鄙夫輙领勤劬之盛意礼惟其称也岂过于情文拜不已重乎愿容于逊避但深佩服曷究悃悰
　　谢张相譔墓铭志　　　　　　缺名
　　行过古人虽系操修之效信传来裔必资论譔之功获托斯文有光前史感荣交集涕泪横流伏念某早袭箕裘粗闻诗礼顷大门之嘉遯慕昔人之髙风栖迟一畆之宫睥睨万物之表同席而坐率多名世之贤曵履而歌但乐垂衣之治膺神考之昌运遇熈宁之丕图士无怀宝之羞人有防茅之望东湖水濶方欣蛙吹之喧北阙云开遽被鹤书之召属负薪之引疾非俟驾以徐行輙披肺腑之诚遂获刍荛之请名缀熈朝之仕版身爲清世之逸民尧舜乃神始纵巢由之洗耳汉皇大度不留黄绮之居朝人即后夜之归但切逝川之痛塜木已拱幽碣未刋誓托知音发挥遗范讲求师友考论渊源叔向深仁女齐有托山公尚在嵇绍不孤猥沐矜容爰赐鸿笔张述卢篆崔湜推二美之称顔书李文鲁山兼四絶之号岂繄盛事乃集私门此盖伏遇某官德厚镇浮清名激浊制作侔于造化论议通乎古今言无愧词功必及物力辞黄阁之柄速慕赤松之游把袖拍肩尝荷解顔之盼伸纸濡墨特迂华衮之褒丕扬潜徳之光茂着乆幽之操山林之士相庆里巷之老惊传义冠幽明恩沾存殁某谨当勒诸琬琰传示子孙克绍祖风期不忘于家学俾増世美誓必报于恩门
　　得州学职事谢太守启　　　　缺名
　　游谈无取方升君子之堂讐校非长遽舘诸侯之学居有事贤之幸退慙飬士之仁窃以一巻之书尚有师友之教千乘之国盍恢儒艺之方矧扶风冯翊之邦笃党庠遂序之化垂籖揷架拟石渠天禄之藏断简残编备鲁壁汲书之富惟古今之并列实真赝之相仍凡章句义疏之文与偏傍防画之字必假朱黄之正广稽鱼鲁之分宜得该通以之订正岂容不肖亦游人间某也读书不多识字有数幸年嵗之未暮凭文章以自宣斗酒百篇无复长安之豪气一唱三叹空余清庙之遗音累十上而敝貂裘分无真赏一再见而赐拱璧乃辱谬恩知我者希得此盖寡兹盖伏遇某官以藩镇之重屈韦布之流凡一时賔客之间皆天下豪杰之士裂裳褁足无复四方之游抱椠怀铅益精六艺之术
　　乆不贡书谢宰相启　　　　　滕子昭
　　窃以仰泰阶之六符未遂披云之愿转洪钧之一气乆防播物之恩敢凭盈尺之书少伸方寸之志伏念某禀资甚拙赋性至愚初乏非常杰出之才欲爲甚髙难行之论耻蹈常而袭故思舍旧而图新强以艰深之词用饰固陋之质陈言务去戞戞乎其难哉故歩俱忘规规然自失也坐此不敏之咎缺然修敬之仪审人殆无所容拊膺殊不可解岂有迹幸处化钧之内名不闻记室之前既未能髙举逺引不在乎人间宁无望兼收并蓄待用于门下纵不求于闻达曽何系于去来矧久困于遐荒敢自絶于造命正以朝夕营度之窘不知日月积累之深吻欲出而声益悲笔将下而书复止徒尔自苦竟不能竒矜持悉叹于空函萋斐今成于贝锦已负凶德之谴遂致间言之乘命也奈何时哉易失苟一慙之不忍恐三至之愈疑蕲贳不韪之愆惟恃有容之徳念韩愈亦人耳傲翰林相国将何求岂孟轲好辨哉距杨朱墨翟不得已伏望某官待物以恕存心至公浸润之譛不行爱恶之惑立辨深得听言之道大推观过之仁察其竭节尽瘁方切于售知何至埽迹防影自甘于摈弃非素有防心之疾盖失于用意之勤三年飞三年鸣固将有待一人毁一人誉其敢求全倘少寛后至之诛庶不为先鞭所夺君子之仕行其义虽成功之在天小人之过谢以文冀归恩之有地其爲激切难罄敷陈惟乞钧慈俯垂原贷
　　谢陈州李丞相治具餽送启　　　杨大年
　　肃奉简书言旋京邑经凃攸出授馆未遑忽污丞相之车俯及旅人之次置之右席接以温言趋卫幕之严初令长揖设曹樽之味犹许独醒乃至刍禾百车笾豆九品一日再驾式顾于邮亭终夕九廻不遑于肺腑加以预西园之宴陪东阁之賔奉簮履以爲荣羡车鱼而同赐礼唯异数恩实非常褒深极华衮之殊顾瞩比阳春之暖玉斝斟酌靡许固辞台座荧煌寻容下拜得厠原尝之上客复见隂郭之小侯且陪秉烛之欢仍恕吐茵之失挹江海之量宁测冲深闻爼豆之谈自惊浅陋奬怜弥极短拙尤多燕昭筑防虽从郭隗而始陈蕃解榻诚非徐孺莫当以此揣情若爲克胜幸盘桓于信宿得企仰于云天属发轫之靡遑嗟恋轩而何及既宠贶之杂佩又出饯于长亭元戎十乘以启行清酒百壶而帐饮都人改观行路增辉矧乃虑逆旅之馁而别出万钱之馔念中途之劳而特假千里之驹使饱徳之无厌且致逺而不泥何汉相之至重顾鲁儒之太深吐握之勤实先于令徳鸣吠之贱岂忘于大恩循载籍以遐思抚方寸而激厉述王粲从军之咏良或未谐慕冯暖市义之心终期有报
　　谢莫提刑临访启　　　　　　赵承之
　　比者循陔就养奉雉从亲驱朔野以抗尘戾邺都而释蹻夤縁天幸邂逅使华聆弩矢之方前趯然螽跃觇云霓而在望莹若露披輙修固陋之容获拜荧煌之坐即焉温厉霁以威严亟迂玉趾之勤特枉蘧庐之顾侯嬴遭骂谬当虚左之临李贺得名始自高轩之过宠循墙而莫避惧集木以何胜蓬飘遽阻于依风杓直俄惊于改嵗逖瞻持斧第剧揺旌仰惟翕受春祺诞均保佑恭以某官文丈昴精钟粹箕尾孕灵嗣裘学以弹冠副弓招而入彀掞庭摛藻无文士之争锋重席解经有儒生之折角亟简都俞之眷屡专盘错之权宣化承流民歌来暮登车揽辔家积去思刃恢乎其有余波挠之而不浊粉闱宻勿兰在握以弥芳玉节雍容绣表衣而增焕职峻两河之寄法提三尺之平人自不寃雀靡疑于穿屋聼使无讼燕获理于争巢奸赃消缩而若临其家长老称道而不容于口固已声蜚当宁誉满诸公齐政报成仅周于五月汉台登拜靡待于十旬竚膺丹诏之咨求式慰苍生之愿望而复盱衡奬善推毂援能常躧履以烝髦每虚襟而吁俊出雌黄于唇吻有味其言变霜露于呼吸无私于物故得英翘企踵踈逖倾心居忘重茧之劳乐就执鞭之役自矜頴脱难求售于嚢锥争附家储尽布充于药笼夫何小已亦在下风如某者鳬胫防踪鹤枝弱植幼枣昏而不慧长樗散以无成议絶月评愧难言之童子学乖日就非可畏之后生徒以教谨析薪望深肯构俯青氊而自惕对黄巻以徒勤妄意絶编愚殆迷于数马仅成燥吻技益悔于雕虫遽牵骫骳之文輙玷科程之选上由误墨因强饰于蝇头志在续貂遂兼收于犬尾顾滥滔之若此宜局蹐以何如靡图衡鉴之私每借牙齿之论与以洁已振以余光鸠傅翼以奚堪羊防皮而益畏载怀提耳誓谨书绅谊重通家切遂登龙之慕迹殊在寝猥阶附骥之荣某敢不勉强蠖信庶几铅割期少増于拳勺愿终托于鋋镕此日趋隅已忝升堂之幸异时望舄冀逃媚灶之讥輙布悃诚上尘聪聴阳和滋燠宪务弥清敢乞倍珍寝兴永绥福履
　　谢苏帅延遇启　　　　　　　赵承之
　　扫舍人之门素驰心曲敛参军之板获造庭隅曽防左右之容輙仰荧煌之座饰邹阳之固陋虽罄私诚霁魏相之威严盖逾始望恩加一盻荣重千钧矧曲垂体貌之隆窃等门防之役赐韦公之云朶圭窦生辉颁文举之酒樽肠径醉属廹循陔之养亟成遵陆之行代马増依居逺北风之傃井蛙自失夣囘东海之游怅挟日以旋驱邈如秋而结恋雅俗坐镇人民大和澹乎自持绰然有裕伏以某官熈朝间气冠古真儒所谓千载之逢奋于百世之上躬蹇蹇以匪故民岩岩而具瞻续春秋以著书权衡王道旁离骚而掞藻衣被词人显膺谋帅之求出总殿邦之寄军中改观阃外生风竚动宣室之思行迅锋车之召师荣三锡奉穆穆之纶言阶焕六符据潭潭之槐府信谐舆议实允壮猷某方走魏台浸睽燕馆抚萍踪而地僻望棠舍以天遥冬律向遒塞垣滋凛
　　平海冦转秩谢政府启　　　　真西山
　　铜竹分符实任九重之托营铃撤警幸臻千里之安逭责已优叨荣爲甚伏念某材非敏防志切抚摩田里熈熙粗喜鼓桴之息波涛汹汹忽闻舟楫之惊念非逆折其萌芽将恐难图于滋蔓协兵民而进讨来将士之宣勤怙众陆梁始犹出柙之兕望风披靡卒爲游釜之鱼迄凭藉于国威遂肃清于海服效非循吏敢期汉玺之褒名在大夫俾陟唐阶之选退循非据莫获终辞恭遇某官伟业济时宏模复古可以予可以无予姑从厉世之权简厥修简或不修宻賛驭臣之柄虽云驽怯敢昩激昻爵及防功愧贻讥于鹈翼心期报上誓轻死于鸿毛
　　江东赈济无罪可待谢丞相启　缺名
　　巧语上闻方抗章而自列隆恩下逮况赦过以求诛捧诏凌兢拊躬感惕某本慙通敏徒抱濶踈入侍轩墀每见玉色忧民之切出乘使簿复观玺书恤下之频誓竭驽材祗承徳意属江左并罹于旱暵而桐川尤惨于凋残防赈赡之特优惧奉行之弗称夙宵一念民饥奚啻于已饥经画百爲王事特同于家事所冀推仁恩而均被靡皇顾文法以自营顷当原隰驱驰之时备睹田野焦熬之实欲籴则人苦青秧之寡欲济则官无红粟之储抑立视其死欤既有负求刍之托苟利专之可也又难逃矫制之刑与其失职以偷安宁若殒身而任责勉效便宜之举亟防报可之音顾小臣敢陨于拘挛见盛世素行于寛大是乃彰朝廷之美何至干堂陛之严以王命而赒民囏本其所职贪天功而爲已力焉有此心正虞止棘之谗乃出剖符之守情状深藏而叵测有愧先知语言妄发以不伦本无足辨荷天日照临之赫脱风波沦防之危此盖伏遇某官以至公而秉化钧以深仁而培邦本谓羣臣之善亦王之善齐人尝有格言而众职之功乃相之功栁子诚爲确论凡悉力以俾荒政乃尽忠以报公朝肯令譛愬之得行驯致是非之易位特加全防俾逭谴诃某敢不仰佩鸿私益坚素守
　　代胡侍郎谢朝士贺生日启
　　生我劬劳抚藐孤而増感俾尔耆艾捧连璧以知惭恭惟某官厚徳嘘枯髙词发藻五十之年过二应怜坡老之衰三万之日无多欲拟茶山之老华其斑白饰以青黄人情欲寿欲安顾所防矣君子善颂善祷何以报之








　　五百家播芳大全文粹巻四十一
　　钦定四库全书
　　五百家播芳大全文粹巻四十二
　　宋　魏齐贤
　　叶　棻同辑
　　上启
　　赴任
　　赴任上留守参政启　　　　　王清仲
　　龙墀入侍峙八柱承天之功鱼钥分司镇五马渡江之地以弓刀之防贱望旄钺之尊严仰通姓名僣陈竿牍恭惟某官学尊一代文妙诸公元天地之机识参奥赜神鼎社稷之镇徳冠伦魁超然追古人风允矣有天下量谋猷入告小奏牍之三千樽俎折冲富甲兵之百万鞠躬事主正色立朝蚤翊賛于泰阶用经纶于洪业式是百辟茂庻绩之熈成惟兹四人頼同心而协辅遽奉身而勇退乃与道以偕行邃殿陞华弥章异数大廷孚号宠畀温言念此留都实惟巨屏独当一靣坐控十连虎踞龙蟠地独上流之据风飞雷厉威先重望之临肃然铁骑之万屯屹若金城之百雉兹谋元帅爰付我公分正东郊如周君陈卧护北门若唐裴度山川改观草木生辉姑惟说礼以敦诗行即经邦而论道高牙大纛虽一时烦卧治之劳衮衣绣裳而四海起公归之咏伫膺泥紫以贲汗青某禀性颛防赋才庸业本箕裘之绍分惟铅鑛之材虽务守于亷隅顾宁逃于瘝旷自甘株守偶及时执吏役于尘埃之间望星躔于霄汉之上忝爲属吏大慰平生庶几思之以图其终安得食焉而怠其事念河润百里海润千里知均沐于恩波然人有一天我有二天愿永栖于仁庇
　　赴任上政府启　　　　　　　沈守约
　　屈指一十五年之去国望天愁絶于覆盆扶亲八十二嵗而之官奉檄喜深于折屐既板舆免道途偃薄之患致门墙得阶墀歩武之登已抵厥官敢布所蓄窃惟忠孝之不并立盖以出处之难两全姓名才入于公门进退岂由于私已东西南北则惟上之所命死生患难则见义而必爲人谁肯弃于吾亲事乃多违于素志温峤絶裾而去母能自安乎周处从戎而辞亲胡宁忍此是以兹事之不易尽观夫从古而率皆然读陟岵行役之诗至今尚且流涕想登岭瞻望之意何人而不动心故徐庶思老母之见留则委蜀主而求去王阳念先人之遗体则舍益州而径归若未能以义而断恩则乌得狥忠而违孝顾某今日之所处犹比昔人而甚难重惟残生追念畴昔粤自孩童之始已兴慈父之悲惟母伶俜抚已孱懦既不缮农工商贾之业况又当流离奔窜之余不堪悬磬之一家相对过驹之二影炉嗟絶火度几腊之穷寒釜叹无烟常终朝而并食时断髪以给賔客之奉多织履以供学校之资孜孜抚飬之劳切切温饱之望手和熊胆俾咀嚼以助勤靣付羊裘使樵苏而力学天悯饥寒之极君颁廪稍之恩谓一命于仕途可终身而禄养奈此冥顽之质昧夫趋向之方命既压于人头困直临于老境非无攀跻而分寸不上用尽气力而本处不离既造化分定以何尤惟鞠育恩深而可念惟兹耄耋之母可谓喜惧之年朝开北堂而眉暂展于萱容暮跂西山而瞻屡惊于夕照念飬口体之方在输犬马之力则尝珍羞之日宜倍甘防之供虽五鼎之进未足爲丰奈半菽之求每忧不给盖以三纪之出仕歴时非不多而四任之防官所入宁有几身居蓬荜之下心动蓼莪之思扣地无从仰天以诉岂不念礼经之训是岂当从仕之时固宜就隐于山林庶不暂离于闺阃然介推绵上之田无有而安仁园中之景乆荒要思娱亲未免从宦此前辈以求退爲甚易而小已以不仕爲可忧仰荷上恩之洪深得从愚夫之安便已幸去家之近且叨分职之闲暇日则子职可修得免倚门闾之望朝发而其夕可至更无负道涂之虞况尚賖二载之戍而忽戒一朝之行李既毕事亲之愿敢忘奉上之心一入修门恍如昨夣再经故迹始觉更生仰首枢庭依旧台星之两两廻头槐市仍前树子之隂隂已无丹青法令之庭尚认红腐敖仓之处不谓去家之鹤再随振羽之鸿虽人喜刘郎之复来而自笑冯唐之已老念兹流落逺外之既乆所谓险阻艰难之备尝惟其操心而甚危故知有过而必改少年习气既随烈熖以无余老去情怀惟履薄氷而知惧倘既往而不咎当惟新而是图上思移忠次期报德恭惟大丞相以建治安爲事业以收人才爲规模既广博以能容且甄陶而有序厥今光明俊伟之杰已居造化网罗之中人心既谐功绩乃着次施洪惠俯及陈人将欲令巨细以兼收故不问旧新而率録谓欲责其忠报必先尽其私心是虽木石之顽尚犹知感况在沟渎之乆宁不怀恩某敢不念休复之良艰思再来之不易勉而摩厉谩尔激昻燕语定新巢已得栖身于厦屋嘤鸣迁乔木方将托命于春工祈望之私敷宣防既
　　赴任上王帅启　　　　　　　赵宝文
　　四岳崇髙念瞻岩而莫遂一官冗散望赐履以来归名奔走于轺车实造参于幕府载循末路足厌平生恭惟某官道应泰亨体坤厚问万事而必理国有元贯四时而不凋人知乔木防精神于一徳萃富贵于逹尊听履上星辰内耸汉庭之议望风解印绶外扬冀部之威方圣治之计安宜公归之图任岂繄霖雨犹间甘棠化秀民于诸生虽有资于常衮举明主于三代终无易于王阳倚听丝纶即登廊庙某少踈翰墨长困尘埃想前辈之风流自怜俗状诵名臣之勲业殆若神人兹惩伤锦之羞妄作画墁之计敢期际遇获在按临人有一天倍觉帡幪之厚河润九里坐期枯槁之苏次纪且穷教条方暇愿导和于六气以来祉于百神
　　赴任上帅座启　　　　　　　杨廷秀
　　辍耕作吏乃堕在歩兵之防拄笏拜庭将望见舍人之様虽文字不尽依刘之悃而仁贤独无问李之心凄其千载之逢或者片言之合恭惟某官名盖当世文髙前修布武以趋云霄蔚其未老孤忠之贯日月凛不可回掌制西垣寓直内阁人皆以爲公喜公岂以爲已荣其所以然有不在是以中兴未成爲大戚以生民尚困爲深辜今非无人谁有此意置之于湖山之逺了不闻知行之以边疆之宁是则谈笑波静郴江之沸天开衡岳之云不惟蕃宣之勤实繄社稷之卫要之好手屈此外邦曷若还归于庙堂坐令整顿于宇县某场屋百战权舆一官收饭山清苦之身托糟丘喧卑之地记醉乡而避世聊复优哉颂酒徳以垂名直成狂者每顾初心而自叹犹幸大贤以爲归必有异之于白眼之中未遽隔之于清流之外
　　赴任上吕帅启　　　　　　　孙逢年
　　分玉节以奠南阃威初肃遡璇霄而仰北庭拜非遥以簿领之甚卑而戍期之甫及在于天幸得以名闻恭惟判官安抚龙图大卿近日高躔承天华阀建隆以来二百载家与国以同休申公之后六七传门有人而益大岳渎钟其间气风云溢乎壮怀就熟路而驾轻车一瞬已腾于千里遇盘根而别利器万牛力解于崇朝使星卿月之交辉宝训珍图之荐直筹边外塞鸣履周行迎刄无前既多多而益办盈科必大斯表表以増竒帝怀江右之忧民徯云间之泽谋帅孰可召公亟行徳星方向于斗牛旄头已尽天河虽洗于兵甲赪尾方喁令修庭户之间威着节旄之上湖山千里亲若抚其室家臂指十州寂无哗于风草第恐赐环之速靡容坐席之温某学则未优志非敢苟三试而收一第得之晚而侥幸已多二毛而窃半通取之艰而持循颇谨初縻吏役祗畏简书虽渠渠夏屋之可依而凛凛薄氷之是履披云雾而睹倘防少进于下风载日月而行其敢自欺于暗室誓竭挈缾之智恭承制阃之严爱日御冬清霜履晓愿集四时之福以均一路之民
　　赴任上安抚参政启　　　　　刘共父
　　仰盛徳之门墙久窃帡幪之庇分列城之符竹获依节制之尊抚孱以知荣顾叨逾而増愧恭惟某官徳格上帝道觉斯民有经纬天地之文足以藻饰于百度有折冲樽爼之武足以镇抚于四夷出逢千载之辰自结九重之眷顷收还于威柄首登用于真儒革众弊于一日之中跻万俗于九天之上功既髙而忌者众身虽退而道益光谗说翩翩曽何伤于日月孤忠挺挺自不改于松筠益隆岩石之瞻久郁簮绅之望方圣主兴当馈之叹而国人徯有衮之归谢公合起于东山申伯尚分于南服五侯九伯暂专鈇钺之征一日万机即正钧衡之任伏念某禀资固陋赋分覊单少学壮行妄意事功之自见才踈智短终无尺寸之可书幸逃旷败之诛更冒超陞之宠一麾出守慙非共理之良十国爲连喜有庇身之托偶承人乏已戍期即怀绶以之官将叩阍而假道望尘敛板行趋大府之风削楮濡毫敢贡小夫之牍
　　赴任上越帅启　　　　　　　郑祐甫
　　一佛出世久慕义于中台十国爲连偶叨荣于大幕期甫及蔗境渐佳矧逢开府之初敢后没阶之进恭驰函尺仰扣閤铃伏念某郑圃寒宗吴门晚出无异行间之马不能自振于箕裘且殊防下之桐岂复有声于砚席力探黄巻眼防青灯慕夏侯之经非一师媿太冲之赋成十稔三年漫尉半随举子之忙一掷成卢尝冒兴贤之宠旋遭饮墨更切焚膏就有道以正焉必三薰而进见闻某所有贤者轻千里以从游朅爲从事之初谋窃利居官之寡务况雄藩寄委多畀硕儒而荧座宻依庶闻卒业鲁男子善学下惠敢自信其操修左丘明亲见仲尼政未忘于博约谁知天幸忽播春温缀甘泉之子云投冯翊于萧傅千岩増益交腾载路之驩一介预荣获遂平生之愿恭惟某官佐王畧妙华国文髙蚤魁三蜀之英游直继二苏之伟望方纸贵洛阳之价已席形宣室之思车府召来天锡范而初呈温洛石渠辞去风引舟而倐逺神山屈依刘表于荆州欣访羊公于岘首稍登轺传开湖南刺史之天连贡嚢封爲江左兴王之地果峻陞于三院皆亲擢于九重豺狼当道安问狐狸何止金吾之落胆鸾凤之音必蹡鸟鹊更防天子之改容未乘一马之骢俄从属车之豹五花妙制尽推大手之工四禁清班谁并黒头之贵谓立登于要路何勇退于急流岂家住蓬莱未逺长安之日故仗辞阊阖聊快若耶之风疏荣更直于西清布政甫临于东粤出当一靣谅无黔突之淹入爲三公竚聼告廷之命某睎光府幄屈指家林往承约束之严喜有帡幪之托园林之穷胜事想未遑前軰之宴游幕府而省文书冀频沐先生之诲论
　　赴任上帅府启　　　　　　　周茂直
　　结绶登畿旧尝瞻于簮槖题舆佐郡今复于旄麾永怀上国之游弥切高山之仰恭惟某官羽仪硕望藩翰闳才气储五纬之英华识冠九流之津渉聼履星辰之上尝坐总于铨衡运筹帷幄之中犹与承于宻防弹压治优于天府斡旋计预于地官久殚告后之猷徒领牧民之寄金陵天堑钟阜龙蟠守凤钥以居留握麟符而卧防民嬉乐土辟千里之耕桑身作长城压万屯之貔虎伫席丝纶之宠复归喉舌之司某久濶风猷幸依条教赐屏以彰有徳正赖隆庥持板而拜于庭愿循故事长赢在序庚伏云初蕲加防以鼎羞用仰毘于睿眷
　　赴任上宪使启　　　　　　　　邵公济
　　一官奔走久逺迹于英躔百里抚绥遂托身于徳庇欲纾寸臆宜贡尺牋恭惟某官直谅多闻清虚寡欲在簿书而擅述作之誉处州县而怀经济之心果膺特达之知荐歴清华之选桑麻蔽日去思深结于南荣囹圄生尘惠政蔼闻于西道暂移乡部即秉钧衡某山泽癯儒斗筲小噐偶携毛义之檄获宰郑公之乡铅刀忽值于盘根固难剸割驽马亲逢于良御尚冀腾骧瞻待非遥欢愉倍积和气浩荡化日舒长愿益保于天真庶永绥于福履
　　赴任上宪使启　　　　　　　郑敦夫
　　脂车上道跂望门庭敛板后尘行视履舄趋承有日喜畏兼怀恭惟某官冠世真儒际天逺识吐谈伟确禀节耸棱持简抗章鲠亮夙闻于乌府登车揽辔平反多见于丹书恤钦弼教之祥刑宣布好生之大徳必使无讼不犯有司上推尧舜之深仁惟明克允坐享于张之隂德俾炽而昌夫何直指之绣衣行即禁严之紫槖某鲰生何幸鸿庇焉依尝叨一日之知私切二天之喜依芙蕖而泛緑水晚进何堪披云雾而覩青天夤縁有素
　　赴任上宪使启　　　　　　　高子美
　　佩符怀绂叨假守于部封敛板拜尘竦亲承于条教即功云始戴徳惟新称谢帡幪敢稽竿牍窃以内守外御周所资者八百国之诸侯讼理政平汉与共者二千石之良吏故凡声教之暨毕勤宵旰之忧眷此象台邈在骆越虽俗淳而事简亦土瘠之民贫宰郡之求徳贤爲急自非集虞公之善曷能兴贾父之歌如某者儒业甚迂吏华不肆几年场屋粗缚防官累载簿书久尸寸禄惟志及衰亲之养敢漫求择地之安骤歴阶升偶承人乏莅官行法徒知市狱之先循式按程稍寛检身之易所学若此何幸如之兹盖伏遇某官卫上以忠服人以徳进竭匪躬之节居存济世之心世信其言至轻千乘之国时程厥效固贤百万之师廸刑姑总于外台熙载即归于中禁矧复忘势以待士每期推恕以及人才也养其不才故者无失爲故遂令非据亦获所依某敢不勉力抚循归心知遇浥行露聼此时之讼扬扇风广他日之仁虽戴苏刺史天非敢私也或爲李将军地庸有赖焉
　　赴任上漕使启　　　　　　　周茂直
　　四户摄承浸逺长安之日二车叨窃获依刺史之天矧夙仰于声猷今幸遵于条教未遂趋风之请敢伸咏德之诚恭惟某官博学海涵钜材山立人仰斗南之誉望家传江左之风流早歴亨途践扬剧寄建外台于一道益髙防漕之功结累印于两司兼懋平反之绩才刄坐空于盘错恩波徧被于荒蓁奉计严宸行上三年之最陞华从槖伫膺一札之颁某滥佐偏州叨承大庇赐屏以彰有徳尚继前人持板而拜于庭愿循故事长赢在序庚伏云初愿加列鼎之羞式副凝旒之眷其爲欣咏曷究敷陈
　　赴任上漕使启　　　　　　　龚实之
　　雁塔题名滥传衣鉢熊轓假道曽拜旌麾人隅方庆于勤拳解榻即垂于顾遇津津和气发于眉宇之间亹亹清风借以笑谈之欵俯念栖栖之迹重兴恻恻之嗟谕之以遇合有时勉之以少安毋躁自领闻于斯语实感激于中心富贵傥来不入清宵之夣寐名教可乐益遵前軰之典型倘非饥肠之所驱宁复寒踪之在此十方常九潦难期卒嵗之丰一髪引千钧孰脱垂渊之厄岂意遭逢之幸廼在亷按之中仰惟大贤无所不容必以孺子或爲可教敢因始至用写寸诚恭惟某官器韵出于尘氛眼力窥于道奥才推王佐虽伊吕无以加之文掞天庭何崔蔡所能及也振翼早腾于霄汉垂光独耀于虹霓名虽借借而逺闻心每休休而有裕曵杖歌商颂妙防自契于言端拄笏防西山爽气尽归于胸次风采夙着于朝论姓名自结于主知欲持荷橐以列从班先握兰香而居省户惟此重湖之险每贻当宁之忧爰借真贤亟分重任一麾出守棠隂之蔽芾未移六辔廵行原隰之光华已逺势足揺于乔岳节尤厉于氷霜刘晏高怀虽洞明于取予范滂雅志深有慨于澄清既然善最之登闻宜有嘉猷之入告紫泥温厚伫迎召杜之来碧落从容行践禁途之宻伏念某性惟语下才不及中蚤縁阀阅之恩得继箕裘之绪书马粗知五尾颇明谨畏之方食蟹莫辨二螯殊乏防通之识三登名于礼部一冠选于铨曹骎骎两纪之嵗华汨汨六年之吏役初期凌厉莺迁木以高飞岂谓邅廻鱼縁竿而莫上折腰自叹顾影谁怜偶尘泮水之除喜有英才之育舍六经济者寡矣当令饱仁义不愿膏粱招诸生立而诲之或可变潇湘令爲洙泗虽诚心之有在非名德以畴依坠履遗簮倘或怜于旧物残膏賸馥深有望于恩私俯首知归摅词莫尽
　　赴任上漕使启　　　　　　　　杨公亮
　　皇华在道久闻范辔之澄清冗局备员将托苏天之庇覆夤縁有自荣幸居多輙缄骩骳之文仰叙依归之愫恭惟都运大中殿撰气有所飬而刚大学无不通而高明若麟凤之仪仪师师出爲世瑞如雷霆之隠隠振发英声自结知于圣明即荐膺于委寄山阳假守人尚爱于棠隂淮右乘轺钱果流于地上旋陞华于秘殿爰易任于輶车矧江东水陆之冲实行阙股肱之地军需仰给于调防邦储尤赖于转输惟心计大过于人故课最无出其右一曰食而二曰货已称低昻千斯仓而万斯箱悉臻朽腐虽刘晏深明于取予而弱翁已结于眷知谅膺宣室之思行庆甘泉之对某江湖寸梗泰华防尘早以先君之赏延滥齿明时之仕版驱驰一尉荏苒三年继即丁于家艰遂屏居于山谷属再参于铨部偶叨职于使台敢云参莲幕之賔防所幸得君子之承事虽才能之攸取知卵翼之可期揣已奚堪扪心増愧居有司出纳之吝誓当竭于忠勤惟大臣教载之仁顾不遗于防贱秋阳在候暑气方骄愿精五鼎之调式副九重之眷胸懐所蕴笔舌难穷
　　赴任上漕使启　　　　　　　孙逢年
　　岷峨之下有洙泗久欣慕于龙门牛斗之间借壁奎令敬承于虎节不腆簿书之职无因名姓之通天借幸于及地可阶而进牍恭惟都运殿撰舍人德卓于世才全以天父子继三苏公以文章而擅四海儿童诵令司马约史记而成一家防金匮石室之藏补竹简漆书之缺和其声以鸣国家之盛编之何愧于诗书飬其气塞于天地之间晏然不采于藜藿颇倦神明之直少纡原隰之华风樯万艘之输若流行于枕席湖山千里之逺如逺抚其室家足国之外无穷民学古之中有美政见大儒一调之手姑小试于设施执有司敛散之权可扩充于均节上既识尚书之履内方读相如之文不日遄归承天作辅某有志殊浅无能可称渉猎书林安知朝满夕除之虑牵聨仕版姑爲仰事俯育之谋方将沐霜露于蒹葭其或蒸粪壤爲芝菌试吏之初百不习深祗畏于简书随羣之后一无长愿谨持于绳墨敢布躬先之问亟修事上之仪由此而阶冀顾盻于菲葑之采自今以始发光华于枳棘之栖爱日御冬清霜履晓愿恪嵗寒之防以膺夜半之招
　　赴任与同官漕使启　　　　　　缺名
　　游十闽之原隰尝接后尘领二浙之将输复聨高歩虽自慙于非据亦私喜于得朋伏惟运使寺丞仙韵邃清神标凝峙毫端扛百斛之鼎胸次容万顷之陂自归漕于日畿屡进敭于天陛苏台宻迩比兼刺史之真符禁苑邃深即第从臣之嘉颂某规模甚狭局韵尤拘愚守迷与时既异投闲置散乃分所宜误膺细字之十行易典长安之三辅盖资余润遂窃玷于光华更赖成规庶稍逃于瘝旷
　　赴任与漕使启　　　　　　　陈仲思
　　守拙杜门久卧桐孙之圃叨恩佐郡朅来荔子之乡仰由推挽之私更托帡幪之庇恭惟某官道穷阃域文富波澜持身凛刚毅之风接士见温恭之色早冠天庭之地独深宸扆之知旋税驾于杏坛复参筹于槐府清声蔼蔼要路骎骎独当艰棘之时出领转输之寄盖六龙驻跸地益重于全闽而四牡观风恩独荣于故里俯怜踈贱曲赐吹嘘某敢不益励操修恪勤职守匪说干时之誉庶逃窃禄之讥
　　赴任上运判启　　　　　　　张即仁
　　仰八使于外台久勤引领効一官于下邑将遂庇身敢忘黄绶之卑仰具绣衣之问恭惟某官粹资玉峙雅量渊渟读八索九丘之书富三王四代之学早蜚声于朝序亟簉足于华涂繁要践更英猷踔发暂领木牛之运伫归金马之班惟江左之奥区乃日畿之近服舳舻衘尾月富于天都流亡益归嵗増于民版谅亦假途于此岂容坐席之温倚俟诏条入陪国论某风埃俗子绳瓮寒生偶玷官聨获备尉职顾廵察警偷之任敢不防心冀寛宏逮下之仁少容驻近瞻驰之剧名述奚殚
　　赴任上仓使启　　　　　　　缺名
　　高名映世早思重趼之趋覊患随人晚托后车之役一行问道三沐弹冠抚志愿以载欣仰威严而若厉恭惟某官受才魁伟履道清醇稽古立言追两京而无愧许身经世羞五伯而不称当神化之廓新与英流而彚进启嘉猷于素蕴寤圣意于立谈志大气刚卓荦治安之表任重道逺雍容进退之间畴兹瑞节之行式示逺人之宠哀乌环望共占使者之星衣绣廵行咸滋御史之雨明诏既颁于寛大余功坐致于富强实敖廥于九年胡爲罪嵗斡海山于三倍于以裕民伫歌还归之诗入侍清闲之燕某散材天拙孤学日愚雁骛骈肩久成俗吏星霜满鬓可谓陈人不胜剸剧之忧妄意择安之计孰爲推挽乃备驰驱条教清通无倥偬簿书之患賔僚左右有优游道徳之闻坐惟流落之余获此防逢之异息黥有渐何殊畏影之就隂攘臂防功徒愧画墁之食志扫门伊迩怀刺惕然
　　赴任上监司启　　　　　　　　李西美
　　都畿近甸司要权兰徳芬芳顾趋风之已久蓬心激切快披雾以何多喜溢乎情望逾于分伏念某天姿蹇浅世系单防璧水波深早失化龙之便兰宫风暖谩嗟垂翅而归几将筑室以反耕亦欲枕流而潄石再念清时之难偶未甘末路之无成誓已决于焚舟功俄收于防帜滥叨一第于今四年暂绾青丝猥分防棒政窃嗟于匏系廼报及于期遂使萍踪迨依云庇恭惟某官天姿英特地胄高华武库则矛防森然隐如敌国文房则礼乐尽在世不乏人全至防以在躬慤纯诚而与物九重讲闻于高谊四方咸仰于下风早膺天扆之知荐领使华之寄輶轩雅望延阁华资揭察吏之六条颂宣风于一道矧夙昔吴中之都防实今兹毂下之通津水陆之交舟车所至姑试萧何之馈饷式资管仲之鱼塩国计已充民用不匮冝士心之所属亦物议之攸归况复尺五之天复值嵗千之运乃圣贤际遇之旦岂才徳淹留之辰伫观峻陞显寘近侍某叨居县掾防奉教条贺庇防以云初借使令而敢后是用操持士检佩服官箴百不如人第守氷霜之节一行作吏愿殚犬马之劳
　　赴任上监司启　　　　　　　方云翼
　　恩叨属吏名玷冗员揣分无能抚躬増愧窃以周家制禄列下士于诸侯唐室建官置叅军于督府任小而责重位卑而事详千乘兵民之浩繁一方簿书之期防凡属郡政悉分掾曹冝得名流来膺妙选如某者受材樗散赋性冥顽粗习艺文稍嫺徳义斯未能信敢睎五府之交书仕有爲贫思试一官而効智滥预省闱之优擢更居名卿之下僚曽防三语之工亦在六司之列初安吏局渐抗尘容无判事之能称窃庇身之幸防此盖伏遇某官惠和育徳岂弟处躬厚性足以镇浮宏才优于剸剧风防飒属城之观聼条教绥庶俗于休宁寛裕存心平均待物致兹愚陋获托保全倦翼投林愿借一枝之防驽骀防乘勉思十驾之功某敢不磨钝爲亷图难于易少逃官谤上答仁私








　　五百家播芳大全文粹巻四十二
　　钦定四库全书
　　五百家播芳大全文粹巻四十三
　　宋　魏齐贤
　　叶　棻同辑
　　上启
　　赴任
　　赴任上知宗启　　　　　　　赵徳庄
　　支封悠缅莫脩子姓之恭宦牒推迁乃迩宗藩之重指牛车而夙驾仰星钺以载兢岂无他人适有天幸恭惟某官生知忠孝气禀神明属近且尊刘向尝叅于国论才髙而敏陈思独擅于文盟早见器于内朝久服勤于周卫简素靡论于余习燕安不见于惰容乃眷老成用都属籍雕戈十乘爰开督府之雄盘石四维式视陪京之旧粤自表仪之正益知信厚之敦猗兰増奕叶之芳若木拥十枝之秀戚疎并建大贤方倚于宗师福禄同休公子盍归于魏阙某学虽为善智不亢身流俗殊乡早负五陵之气低徊短豆晚惭千里之驹敢持绵蕞之微自缀洪柯之末惟兹遇合实厌平生三族具依窃愿霑于河润诸姬未逺犹思诵于棠华嗣嵗且兴清阙有相益戒襟灵之御以迎戬谷之余
　　赴任上総领启　　　　　　　熊子复
　　一麾防塞愧荐玷于明恩九列総储幸末聨于清庇望崇墉而结想驰竿牍以控忱伏念某学术浅肤才资底滞猥误朝廷之选滥陪省府之僚奉聘币于遐荒仅能复命乘漕轺于粤甸方窃究心每懐汰斥之虞岂意褒迁之渥要藩任剧猥当节制之严延阁班清更直宝储之邃载惟侥冒实自维持此盖伏遇某官卓识际空英资迈往摛词韶润自老成之波澜济务疏通皆儒雅之縁饰早膺妙简徧歴华途领饷雄藩未防经纶之蕴告猷中扆即膺有宻之除某既荷嘘枯敢忘磨钝折冲而布方畧虽乏帅材抚俗而推教条尚圗吏绩临牋殊鬰望履犹賖
　　赴任上総领启
　　仰卿月于外台久勤引领忝仙曹于下邑将遂拜尘輙忘趋走之卑仰具起居之问恭惟某官星奎储秀岳镇炳灵文章差班马之肩术业造轲雄之奥早翺翔于省寺暂出御于輶轩地已见于钱流物无烦于鞭计谅亦假途于此岂容坐席之温即俟诏除入叅禁从某风埃俗子诗礼后尘偶玷官聨滥叨尉职披云天而伊迩瞻棨防以増劳企咏之深名言莫究
　　赴任上市舶启　　　　　　　晁之羙
　　瞻仰惟勤愿趋风之已久攀依何幸快披雾之有因喜溢情端望逾意表伏念某质颛性窒才散虑疏初无学业之工偶中功名之防叨尘一第待次四年适当筮仕之初遂获依仁之便恭惟某官髙才防萃盛徳迈伦应时而生系周恪神明之后间气所孕迹汉朝社稷之臣暂领使权贰司宝货确纯诚而与物厉清节以临人属吏耸威商胡懐徳况海不扬波之日当物无二价之时人异俗而化齐言不通而心喻舟来如岛货积犹山实物议之攸归亦人心之所属行当柄用以副舆情某职典赋曹居叅县掾近临宇下何幸庇身进谒堦前皆谐望履顾趋承之有自爰约束以云初某敢不钦服官箴恪持士检厉愚自勉济拙以勤燕雀虽微切有期于庇頼犬马之力觊当有以驱驰
　　赴任上叅议启　　　　　　　宋文渊
　　逾跂门墙每极瞻驰之意往官幕府获依芘冒之仁内顾孱微窃深喜幸恭惟叅议提举人流超妙学业深纯典刑自得于老成儒雅克施于吏事任更中外益闻治行之优勤累嵗时未究真材之用尚兹左宦曷慰羣情宜有诏除以称誉处某宦游拓落举错迂愚独以困于食贫未免从于禄养不断间闗之役令兹挈负而行他日从容倘侍笑谈之燕此心冀望得亲教诲之私奉以周旋庶无罪悔寒腊欲尽阳春方兴蕲益厚于保绥用垂副于颂祷
　　赴任上総领启　　　　　　　郭文纪
　　未窥岩电耸闻实大以声宏窃望轺星更仰芒寒而色正岂意垫巾之胄叨陪入幕之賔将幸鳬趋预増爵跃伏以司军饷之储者分重权于外寄践使华之选者兼异数于中朝阜钱谷于江淮之间壮威棱于边境之外必能裨赞于逺畧乃可趋承于下风如某者运蹇数竒迂踈寡与忝在细侯之末裔愧无有道之余芳幸由簮履之遗终齿搢绅之列虽入侍固已越十年之久然在官未能施一日之长偶膺岩庙之误恩防玷輶轩之属吏重怜么麽曷称使令兹盖伏遇奉使捴领郎中天畀英姿世基厚徳识照防微而行之以恕学覃壸奥而炳之以文賛祥刑于天下之平早擅臯蘓之誉课士行于呉中之守更复召杜之称宜入践于郎曹仍出将于使指伫加眷注旋被褒陞尚容熟防于规摹行即亲承于要束某方依玉节遽廹期佐萧何给餽之功固难精于防计慕刘晏挥鞭之算或少効于防埃颂咏徒深敷宣防既
　　赴任上太守启　　　　　　　　孙宾老
　　旌罄天逺久驰胡粤之心幕府云开輙驻泥涂之迹眷惟都防谨简官能何自庸虚与陪参佐恭惟某官器藏经济道体中和出履泰亨之衢早摅髙妙之防英飞汉省动列宿之寒芒化浃周圻流洪河之灵润相持闽部实首建安屈临虽鬰于壮圗坐镇聿光于逺俗耄儿相庆抚榆本之既成廊庙所湏恐棠隂之徒在某才殊无似志苟好脩不量固陋之姿将芘优容之徳倚王俭之重莲依水以甚荣事南阳之贤鱼泳川而何幸方脂辖以问路即抠衣而造庭钦厥攸司尚或裨于毫髪及于寛政祈少盖于瑕疵颂咏罙深占言莫既
　　赴任上太守启　　　　　　　　李仁甫
　　弦歌分教误领袖于诸生庠序主盟托帡幪于大府以眇焉一介之贱有巍乎二天之临在于进趋宁不奋跃恭惟某官汉富平之懋烈唐曲江之逺猷穷圣域之渊源谁其正问相臣之衣鉢此有明谟奋逺业于一飞之初腾伟问于羣公之右岂弟之政多出诗书精明之才不欺铢两乃眷初潜之邸再分共理之符袴襦一陶箫勺羣慝刀劒已束何用此司空城旦之书波澜不惊安行乎青草洞庭之野啸诺丰预壶觞从容翰墨之工頼以品题湖山之胜借之弹压兵卫森防端未减燕寝凝清香之欢川原开花妨赋逺近蒸红霞之句顾此行乐初非厉民即有益州宣布之诗用荐乙夜清明之览某器不逺到学非夙成赋兰台之风窘聿追于笔阵曝茅檐之日倦欲老于墙隂雅谙昌黎虀盐之穷安得元龙湖海之气幸脱簿书之冗将寻文字之盟厚徳不孤病身有倚记坐间之小异虽莫之先与门下之旁求则由此始敢摅悃愊敬凟髙明霜辰晏温嵗序穷晚谅有神明之黙介不待吐纳而致和
　　赴任上太守启　　　　　　　王徳立
　　望台躔于霄汉秪切依归执吏役于尘埃罙深悚栗宁逭凟尊之谴敢忘脩贽之恭敬布尺书仰通丈席恭惟某官谐叅妙名冠伦魁叔玠谦冲于一日之长子阳髙抗于万世之防灵懐子彻昭乎日月不足为明劲气横流沛然江河莫之能御值千载君臣之防见二难兄弟之间玊烛扬明頼居中之爕理金城设险倚重外以蕃宣爰分剖竹之符姑燕凝香之寝尚冀京师之蒙福宜专方面以分封肃导引之防旌兴歌謡之五袴暂纾丈二之组而临名郡即被尺一之诏而还近班擢南国之龚黄为西清之颇牧丹墀青賸驰蕚集之文章紫诰白麻旋备荷囊之顾问某质颛性窒才散虑踈分随太史牛马走之尘滥登正元龙虎榜之列叨尘仕版初试尉曹敬仰钧衡未足备儿童识君实之数恭承教条适快覩朝廷用弱翁之时喜观大丞相之家复见贤刺史之职愿托帡幪于广厦妄希甄冶于洪钧安知今日之趋承不为异时之际遇望潭潭之府行遂埽门瞻两两之阶益勤引领
　　赴任与隣守启　　　　　　　张安国
　　诸父纳交昔叨宋契近藩假守今托善隣将敬掣于齐铃敢精驰于书牍恭惟某官名髙盘错誉满搢绅谏大夫荐之公朝太上皇擢以名郡第循良之最独为三辅之光输献替之忠即叅两禁之宻某已无善状更误宠恩望庐山之云既阙晨昏之养饮呉江之水敢为旬月之圗欣近接于封圻将悉模于条教仆之所愿如此公其勿爱于言
　　赴任与隣守启　　　　　　　耿元鼎
　　求间上印特承白髪之亲闱冒宠移居更畀黄阁之辅郡顾叨逾之云甚荷推假之居多恭惟判府直阁少卿文迈先秦之书笔追二王之法犹是正元之朝士合作甘泉之从臣金雀上楼何久违于防阙铜鱼左佩第连牧于五城比闻苕霅之羙謡行趣温宣之严觐盍归一老可叹灵光之岿然同升诸公其在颍川之长者某夐违台范滥守士乡避堂而舎盖公莫展事贤之礼载酒而过扬子徒知通徳之居曽贡记之未遑忽飞缄之先辱惟深愧感莫罄敷陈
　　赴任上太守启　　　　　　　王周士
　　名题雁塔叹平生骨肉之屯职忝鸾栖幸小邑簿书之简方兹筮仕偶获依仁窃以智効一官虽君子不求其备年逾四十在圣门防至无闻矧当真人再造之朝允谓炎厯重开之日朱轓皂盖简求师帅之贤墨绶铜章妙极子男之选虽縻簿领米盐之苛碎敢忘教条诏令之颁宣顾非俊髦必蹈瘝旷伏念某学术甚浅家声最微笔以代耕仕而为养风櫺月牖久谙太学之虀盐金箭铜壶惯听帝城之钟鼓嵚可笑险阻备尝人讥畵虎之未成自叹屠龙之甚拙粉闱试艺防及十上之劳桂籍收名仅偕一家之末蹉跎壮齿蹭蹬穷途心耿耿以尚存髪星星其如此麞头防目自知进退之难鳯翼龙鳞偶有攀援之便虽殚悃愊奚罄依归恭惟判府学士识洞安危学该理乱誉擅庭兰之秀器标庙琏之珍中外践扬事功烜赫摘山煑海已彰富国之勲剖竹分符益着宜民之政夷惠之清和格物盾衰之畏爱在人众钦广汉之吏师士仰伯循之仕学坐镇一圻之地潜囬方井之春田间无复于佩牛江外但闻于渡虎伫听锋车之召即调金鼎之元败鼔奚堪愿入医师之笼散樗无用终劳匠石之斤虽徼幸于异时本夤縁于此日祁寒在冬律向深伏惟上为庙朝倍绥福履企屏墉而尚阻罄精魄以交驰
　　赴任上太守启
　　久仰龙章未踵登门之客分甘豹隐遽陪入幕之賔自慙陋巷之孤踪曷称雄藩之佐吏况遂安之近服实新定之名邦建节旄者分出使之华居亷镇者重观风之任岂谓庸踈之质猥叨任使之聨揣已奚堪逢辰有幸恭惟判府舍人气涵刚大道禀粹精望髙廊庙之珍才挺瓯闽之秀扬礼本大哉之问绍家学于孔门擅儒林卓尔之称传世休于汉室方蹑亨衢之始共推逺业之优较艺礼闱早冠南宫之多士摛文词禁晚陪西掖之清班暂均逸于殊庭遂复临于旧境虽宠光再加于丈二之组然时论同归于尺五之天允为公辅之储即被钧枢之选某门风谫薄仕路迍邅効能无袜线之长遇事有铅刀之割幸期之已廹望棠舎以非遥矫首驷车预弹冠而爵跃归心铃阁将敛板以鳬趋慰抃徒深敷宣防既
　　赴任上太守启　　　　　　　林岂尘
　　风尘奔竞耻为媚世之容藻鉴留连误作掌徭之请将有事指呼之役輙先脩咫尺之仪尝谓古人仕宦之风流初无俗吏趋走之况味单父之堂鸣琴而下治山隂之门垂帘而自闲艶藻春摛赋诗桃李之下清襟泉洁读书松竹之林王夷父之终日清谈夏侯湛之累年多暇盖吾儒縁饰之有术何后世标榜之无人某也穷欤吏之愚者始辞捶楚聊叹弦歌虽前辈不可挹其风标在今日焉肯随其波浪阳鱎也鲋鱼也固闻钓法之不同茧丝乎保障乎亦知户数之可损如其敲扑之喧嚣谍讼之倥偬与夫文墨之纷散簿领之沉迷若常苒苒役夫思虑之中必欲每每决于耳目之际此一异此二异此三异又安得政迹之可观不能欺不忍欺不敢欺曽未识贤才之有别倘公事痴为可了然人情老有不堪苟折腰向小儿而羞或低头负野人之愧上下既难于俛仰去就曷权其重轻身局促以何依足趦趄而未进谁为道地自有恩蒙兹盖伏遇判府郎中道安深以逢其原气刚大而养以直青天白日景星北斗以昭乎誉融风彩露庆云光霓以舒乎文雍容谒帝之初醒籍为郎之乆南来而烂五马莫荣乎佩二千石之印章登庸而萃一门行见其传六十年之衣鉢想佩刀而自成气象顾冠劒而待拂尘埃惟富贵必无相忘则贫贱在所不弃某戍可往行李有期请通谒者爵里之书当从铃下威仪之后大而千里小而百里当益脩属吏之恭人有一天我有二天岂无望私恩之意预为欣跃曷罄敷宣
　　赴任上太守启　　　　　　　郑顾道
　　恭承朝命来贰郡符当大贤懐绂之初属贱子弹冠之日叨恩有自托庇惟新恭惟某官操履端脩器资闳逹有慷慨忧时之志抱纵横应变之材早拜宠于枫宸仍践更于棘寺释之持议可重振以家声由也以言实兼资于儒雅猷为蔼着委任弥隆一麾植荔子之邦千里被棠防之化当国歩多难之日乃英雄入用之秋舆议所归咸跂鳯书之召邦人相庆暂私熊轼之留某仰徳徒深依仁有幸仰睇崇墉之近俯勒单縠之驰飞诚輙见于手书展礼将期于面觌
　　赴任与邻守启　　　　　　　史唐英
　　入觐中宸俄分外阃岂意专城之重任获依邻壤之余光懐绂云初非才为愧伏惟某官圭璋国器杞梓卿材文章班马之流徳行渊骞之亚居多践歴茂着猷为粤由徳履之优深结圣神之眷绣衣出使屡膺临遣之华皂盖行春复付蕃宣之重用寛乃顾允頼英贤矧击柝闻邾喜治声之旁达而余波及晋霑徳化之横流行被褒喜入登禁从某捴戎湖外出守邻封欣聨事以相从幸伐柯之不逺徒守简书之畏聊驰翰墨之私颂咏之深敷宣防既
　　赴任上太守启【代】　　　　　　胡仁仲
　　帅幕备贠初烦造化宪台移命端托帡幪荣已逾于望涯感良剧于情表伏念某性惟是古愚不知今踈若贾生蔑有抗髙之论陋同蔡泽自甘不相之资勉承教于父兄浪流心于笔砚一经较艺慙无黄绢好词再世登科喜得青毡旧物才叨仕径例抗尘容既流落于江湖复消磨于嵗月四年试吏敢辞筦库之劳万里朝天谩有封章之献何期上宰睠念寒生陈请力丐于便亲从容得谐于佐幕无功叨禄抚已懐慙比因易阙而请行岂谓被防而报可本难期于成事实有过于初心此盖伏遇某官道广能容徳厚兼载爱奬每加于善类收怜不到于小人夫何庸虚有此幸防某敢不氷霜洁志铁石持心虽不能裨堂上之竒顾敢効幕中之办庶殚素守少答鸿私
　　赴任上太守启　　　　　　　王弱翁
　　原隰载驰认故国枌榆之境门墙数仞记昔年桃李之隂矧绩已着于大藩而望特隆于旧弼孤踪何幸余芘是依恭惟判府叅政大资毓粹昭囬储精峻极学闗百圣岂特轲雄之间道契两朝盖亲见唐虞之际早推硕望进翊繁机兹起镇于名邦仍通班于禁殿清香画防暂颛屏翰之权赤舄绣裳伫正钧衡之任初懐有负久试无裨引弟子而起朝仪礼乐既师于先进质父老而宣使指风俗稍谙于故乡尚祈警诲之承庶免旷瘝之戾
　　赴任上李守左司启　　　　　何子建
　　仰髙山之景行莫稀大府之光芘广厦以欢顔遽出附庸之列指乐郊而问道懐漫刺以待辰所亲惧失不任有识闻而知免恭惟某官行为物表学探道真中立无朋俨若正臣之体深藏不伐浑然君子之容乐忧一出于为民献替同归于利国中台建辖实叅政事之原千骑专城蔚为风化之首事业独髙于先进声名晚见于后凋惟时清明防闻内外乃借楚人之重暂持汉诏之温播以徳音虚惠文而不用縁之儒术粲章甫以惟新甘棠流憇以反隂秀麦连岐而効祉逮五月而政报信期年之化迟増秩赐金虽曰循良之典济川作醴盖为经纬之圗某学近俳优才踈簿领宦游不遂徒久客于诸侯骨相多屯寖自穷于昭代敢厚诬而徼禄輙自诡以治民眷兹伤锦之忧惕有饮氷之患然而遭罹世故三为江介之游出入里居屡阅风土之变使之推广二千石之羙意毋失三百户之常心因其好恶而罢行守以俭勤而取予行其少学虽莫逮于弦歌奉我寛条尚不专于刀笔春阳焕休兵卫靖严愿绥六气之和以介百神之社
　　赴任上太守启　　　　　　　朱子渊
　　仰函丈以趋风久愿参于御者遵乐郊而问禁方有请于人虽漫仕之﨑岖亦穷途之遇合敢邀芘頼自列姓名恭惟某官间气清明英猷宏逺孔门髙弟独推叔度之风汉代名臣无易大公之政早防勲于后域寖飞誉于周行当法宫亲事之时膺大邦维翰之寄徳音四布如临魏阙之光风化一新坐变闽人之俗伫聆暮召入告辰猷某拙与命谋学无师授买山退处归失故乡结绶拜趋习成俗吏寸技靡闻于成事一官甘意于随人乃眷名城旧陪末椽红莲渌水老人賔客之贤畵防清香梦想风流之胜穷隂凛若坐啸裕然愿宣六气之和以介百神之耻
　　赴任经由与袁守启　　　　　髙子美
　　愿识荆州未登门而披露得官桂岭将假道以趋风豫谨书邮仰承记室时届朱明之盛物迎长养之宜惟岂弟以临民有吉祥之来舎恭惟某官道徳耆旧文章宗师射防枫宸扫千军而独立占名桂籍问二人而特优属资帷幄之谋擢赞枢机之地朝廷倚以为重天下想见其风暂分汉室之优条纲并立逺继韩公之治耸望相辉矧以优游恬淡之心更广洁净精微之教士歌于学既因入国而可知賔至如归亦聼出涂而皆欲防膺急诏归渉近班某乾坤腐儒造化遗物文塲角逐侥冒一时之功名皇路奔驰汨没十年之尘土志方求于将母恩遂畀于长民虽知三月之聚粮尚若百舎之重趼夫何幸防获出治封过见国侨期得如旧识者入觐郑国非圗少加礼焉他所倾心尚容拜面
　　赴任上通判启　　　　　　　林岂尘
　　奔走而在风尘徒为俛仰防擢而宰山涧初乏才名将受命于简书敢抒懐于竿牍窃以仕宦因时而为隐显爵禄在人而有重轻稚川仙材也为丹砂而求勾漏之行渊明逹士也耻斗粟而为彭泽之去周颙应鹤书而起北山未免于移文王乔化鳬舄而飞太史徒闻于影虽未超乎尘俗之外亦终归于吏隐之中某易智反愚背巧益拙尝观古人进退之义益知今日进退之难桑梓相邻愿负百里之米松菊未种欲为三径之资每自甘名位之卑惧或遭官长之骂由天而幸为地者谁兹盖伏遇某官学博而志宏才全而能钜金百链而淬其利玉三献而宝其珍功名必致以自期富贵鼎来而未艾以刺史之任姑居其半而君子之道未究所行赠佩刀不许其辞羙矣有公辅之望酌杯水将为之饯清故得父老之心锋车已见于趣还别乘岂容于俟驾某捧檄而喜辨志以行乌鹊之飞必有所依牛马之走自忘其贱髙天澄澈当为云雾之披厦屋帡幪可知风雨之托矜悰所冀翰墨难宣
　　赴任上通判启　　　　　　葛大受
　　慕徳揺旌久仰仲尼之日月効官敛板行披乐广之云天将遂鳬趋预深燕贺顾惟簿领佐乃民官虽尾羣僚实闗百里素号纠稽之职尤为管辖之司敏速有声当得李畬之一阙清华假道宜追徐浩之三迁倘非鸿渐之资曷称鳯栖之地伏念某简编旧蠧塲屋陈人努力一官强顔寸禄花磗红药起家已负于初心槐板緑袍报国尚期于晚节夫何际防获在按临恭惟某官学贯天人识淹今古搢绅仪矩文行宗师暂领公辅之才荣贰侯藩之政甘棠隂里聊题仲举之舆丹鳯池边行作傅岩之雨某备贠奔走获听指呼寒垓正頼于封培顽矿尚劳于镌刻愿同黎庶被千里之仁风尚冀鹪鹩稳一巢于徳宇
　　赴任上通判启　　　　　　　马子才
　　叨奉宸恩获承郡寄湖山千里惭非共理之良民社一邦乃结同僚之契尚徯时之报遽先云体之瞻伏惟某官上智禀资中庸为徳学既优于膴仕实亦茂于蜚声旋膺出綍之荣更侈题舆之宠某猥繇令使滥预分符方虞浮食之饥敢意余光之托请惟欣幸曷既敷宣
　　赴任上通判启　　　　　　　呉仲权
　　抗尘走俗邈无望履之阶披雾睹天徒积执鞭之愿惟贵贱自殊于霄壤故姓名莫彻于门墙岂谓误恩叨荣属吏方顷依于盛徳宜脩布于尺书庶防视听之严或以忱恂而达恭惟某官风度凝逺徳宇粹和言可法而行可观勇于义而果于徳早陞膴仕绰有令猷吏事详明卓尔西京之循吏文章尔雅炳然三代之醇风爰膺上圣之知荣贰大藩之政雍容郡国聊专半刺之权宻勿教条即奉十行之诏别膺峻擢式究壮圗某性既枣昏材惟樗散早脱巾而筮仕因敛板以趋时素乏寸长岂有鹓鸿之望归无二顷未忘防雀之求比赴调于上京滥孚民于下邑顾才踈而智浅当任重而责轻岂知窃禄位之方适有福星之照依归有地欣托庇之匪遥慰喜无涯但愬风而自庆清商初戒大火渐流仰冀顺时倍加调防
　　赴任上通判启　　　　　　　王致君
　　弹冠而仕仰瞻别驾之屏星敛板而趋遽豁公堂之宿雾天其与幸人以为荣敬奉尺书致恭文席恭惟某官英标帝峙雅量渊渟文雅健而雄深徳辉光而笃实才非自耀粹然三代之风政不出竒坦若六经之防荐诚割鸡之手稔蜚驯雉之声考功亟奏于枫宸锡命旋飞于芝检煌煌泥轼用彰贤徳之临奕奕佩刀已有公辅之望山川改观风月平分行进席于龙光宁久淹于骥足同流王化谩烦千里之题舆还簉从班式副九重之侧席某性天不爽材地无堪分随太史牛马走之尘滥登正元龙虎榜之列未闲吏事初试尉曹捶楚奚辞叨賛一同之治帡幪有頼鼎依半刺之荣坐逃旷败之虞亶有趋承之幸髙山仰徳少偿积嵗之诚流水知音庶防今日之遇
　　赴任上提干启
　　跂仰贤猷久蜚英于槐市祗趋吏役行识面于荆州顾为吏之维新知托庥之有自敬脩尺牍用写寸诚恭惟某官天所间生文之司命书览平生未见学叅前圣不传混融天理于日用之常酬酢世变以时中之义地严璧水表仪鼔箧之八千云近蓬莱歩武去天之尺五果题名于雁塔宜促侍于龙墀尚烦婉画之賔协賛中兴之业旋干一时之邦计捴持九路之利源惟地宝之不遗斯泉货之有裕孔子尝为委吏下惠不辞小官公家之利无不为尽足国裕民之要贤能之举不待次持经邦论道之权某铅椠腐儒箕裘末学分随太史牛马走之贱滥登正元龙虎榜之科初试尉曹未闲吏事居有面墙之患动多擿埴之虞所頼依仁少稽旷职何其幸也获披宿雾于公堂又有甚焉愿借余波于天地
　　赴任上教授启
　　绾青丝之纶方愧尘埃之俗吏坐綘纱之帐乃逢道徳之真儒叨聨桂籍之名敬下芹宫之拜恭脩尺牍用写寸诚恭惟某官读万巻书通百家学粹然出于正接游夏之渊源焕乎其有文烂卿云之黼黻早蜚英于槐市旋擢第于枫宸有光鴈塔之题姑掌鳣堂之教簮缨敬仰俱防山北斗之髙冠履从游有沂水雩风之盛聊居领袖未究规模士虽就有道而正焉上念何相见之晚也涣孚甚渥起先生于齐鲁之间晋接维新致吾君于尧舜之上某笔膏易涸学殖久荒偶滥窃于儒科顾仰攀于贤躅禹门浪暖虽同比于鱼龙庄海风髙实殊飞于鹏鷃疵贱祗趋于吏役尊崇敛仰于儒宗方跪听于诲音敢僣论于年契尝忧驳杂类东方之不纯师何幸趋承将北面而称弟子
　　赴任上教授启　　　　　　　林仪卿
　　学业同门尝服何蕃之义行宦游自地将亲定老之襟期苟非夤縁曷为交济恭惟某官言到圣处文有古风北海之掣鲸鱼岂独防翡翠苕兰之上长途而骋骐骥无复顾驽骀刍秣之间吾道得其主张多士有所矜式孰谓广文先生之官冷自许少室山人之价髙呌阊阖以排云当受太守之荐上玊堂而有日讵容嘲客之辞某穷不柰何仕非得已十室之邑可使之宰未免不学之讥一巻之书必立之师愿闻救失之教其为欣慕曷罄敷扬













　　五百家播芳大全文粹巻四十三
　　钦定四库全书
　　五百家播芳大全文粹巻四十四
　　宋　魏齐贤
　　叶　棻同辑
　　上启
　　赴任
　　赴任与职官启　　　　　　　赵徳荘
　　功能无取輙自试于附庸号令所从窃愿承于僚首敢忘愚分用请下风伏惟某官杞梓良材珪璋令器文章华国聊游戯于江湖术业康时姑剸材于州县乃眷吏民之庆防逢賔主之贤大袑褒衣信美风流之厚坐啸画诺传闻謡诵之驩当公道之甚夷适最书之连上近而交荐大有特招某早以书生寖污吏籍四方浪走莫遂一防之安千里朅来实为一径之计惟是林巢之寄尚繄河润之余渤海既清坐恐水衡之召阳山虽陋或瞻从事之临
　　赴任上判官启　　　　　　　林岂尘
　　倾盖如故曽留五里之亭盍簮勿疑辱在十室之邑矧宗盟之同好谅宿世之有縁恭惟某官渊量冲凝墙宇峻嶷家学本儒林之传授乡评髙汝俗之品题棠影清风笑伴黄堂之椽莲花緑水独荣红幕之賔每雍容主论事之籖岂濶畧渉占位之笔政声腾逹举最居先三年然后有成虽区区劳州县之职诸公唯能引类当衮衮从台省之登某世事茫然宦情聊尔老厌长途之奔走行依厦屋之帡幪臭味既同请结金兰之好膏肓有疾愿闻药石之言欣忭何多敷陈曷既
　　赴任上推官启　　　　　　　　王清仲
　　姬宗奕煜仰瞻葛藟之绵俭幕舂容喜见芙蕖之泛亶为际遇行遂趋承敬奉尺书敢通丈席恭惟某官银潢禀润玉牒聨辉江夏之畧而河涧之贤朱虚之忠而东平之善麟千年而一角声誉卓然鳯五色而九苞文华灿若信振振之公子为蹇蹇之王臣方发轫于华途姑借才于从事登楼兴逸欵秋夜以清谈拄笏才髙致朝来之爽气即膺荐剡妙简宸旒击水三千奋鹏程于溟渤去天尺五仙籍于蓬莱某鈆椠腐儒箕裘末学分随太史牛马走之贱滥登正元龙虎榜之科初试尉曹未闲吏事居有面墙之患动多擿埴之虞所頼依仁少稽旷职何其幸也获披宿雾于公堂又有甚焉愿借余波于君地
　　赴任与幕官启　　　　　　　陈徳明
　　四户摄承已莫裨于润色二车叨宠将何助于承流幸陪緑水之隽游庶协黄堂之静治恭惟某官儒资敏劭吏术该明謋解雍容画具闻于婉婉奏刀肯綮才素擅于恢恢岂云淹州县之劳行矣赴功名之防某夙叨华贯滥佐专城俭幕多贤喜共承于啸诺陈舆非防冀无负于品题方为理槖之行首枉飞缄之问其为愧佩曷罄敷陈
　　赴任上知録启　　　　　　　王周士
　　尉曹贱役行将棰楚尘埃间賔幕游英正在操持纪纲地亶为际遇行遂趋承敬奉尺书敢通丈席恭惟某官摩云阀阅揭日声名文雄争造化之工学奥洞天人之隐灵根挺秀鬰然四十围之参天健翮横飞迅若三千里之击水即政途之赫奕姑府掾以舂容纚纚清谈乘兴登南楼之夜飘飘爽气拄笏对西山之期众曹宁俟于紏弹纲目已闻于振举罗石温于幕下得颇牧于禁中緑水红莲亟上剡章之荐丹墀青即持从槖之荣某铅椠腐儒箕裘末学分随太史牛马走之贱滥登贞元龙虎榜之科初试尉曹未闲吏事居有面墙之患动多擿埴之虞所頼依仁少稽旷职云胡不喜仰瞻从事之衫吾谁适从愿入人伦之鉴
　　赴任上知録启　　　　　　　林岂尘
　　声迹相闻初无一日之雅面目何在輙形千里之书夤縁盖有自来寮宷将为同好恭惟某官器局夷逺韵宇宏深蔚为皇裔之表仪姑作外台之管辖狱市之寄勿扰谅能体齐相之懐州县之职徒劳想屡发梁生之叹一郡之纪纲振举六曹之风采耸闻阳春之召盖尚于寛和严霜之诛何妨于击搏依红泛緑眷陪入幕之荣拖紫纡青行席折圭之宠某动輙疐防谩何操持糊口而之四方失之拙宦折腰而为五斗难以自髙遂盍朋簮愿承教乐
　　赴任上司法启　　　　　　　王周士
　　顺流而行北海即遂望洋拄笏而对西山将闻致爽亶为际遇倍切忻愉仰布寸诚敬形尺牍恭惟某官令圗经逺厚徳镇浮波万顷而度量恢洪壁千仞而操持挺特文妙穿于月脇名髙揭于斗杓久仰践扬盍跻清要姑发咏梅之兴即赓翻药之诗为政寛仁逺歩徐君之躅断狱平恕逺追韦氏之风亟以剡闻即膺锋召罗石温于幕下未防英猷得颇牧于禁中益隆睿鉴某质颛性窒才散虑踈分随大史牛马走之微滥登正元龙虎榜之末叨登仕版谬试附曹始学入官动皆擿埴不习为吏居若面墙所頼依仁少稽旷职何其幸也获披宿雾于公堂又有甚焉愿借余波于君地
　　赴任上司户启
　　拄笏而对西山久闻致爽顺流而行北海即遂望洋拜履有期弹冠有庆恭惟某官才猷开济徳履粹温丰神寒露之玉壶节操中流之砥柱微言奥学逺探东鲁之渊源大册雄篇素有西刘之气象早折郄林之桂尚淹俭府之莲名髙斗南之一人才冠河东之三絶少施霹雳已见践扬罗幕下之石温升禁中之颇牧老子兴不浅方乘月以登楼国人皆曰贤即排云而趋阙某质颛性窒才散虑踈分随太史牛马走之微滥登正元龙虎榜之末叨尘仕版谬试尉曹始学入官动皆擿埴不习为吏居若面墙所頼依仁少稽旷职何其幸也愿披宿雾于公堂又有甚焉愿借余波于君地
　　赴任与职官启　　　　　　　陈阜卿
　　功能无取輙自试于附庸号令所从窃愿承于寮首敢忘愚分用请下风伏惟某官杞梓良材珪璋令器文章华国聊游戯于江湖术业康时姑剸裁于州县乃眷吏民之庆防逢賔主之贤大祒褒衣信美风流之厚坐啸画诺传闻謡诵之驩当公道之甚夷适最书之连上近而交荐大有特招某早以书生寖污吏籍四方浪走莫遂一防之安千里朅来实为三径之计惟是林巢之寄尚繄河润之余渤海既清坐恐水衡之召阳山虽陋或瞻从事之临
　　赴任上寄枢宻启　　　　　　　王致君
　　叨尘使指出綍自天祗赴官朝驱车及境久闻善地素有弦歌之声一入樵城知为贤圣之国亲仁有自为幸方深恭惟至孝枢宻大资柱石本朝凖绳多士伊尹圣人之耦夷吾天下之才塲屋高吟才压东南之彦班行濶歩秀倾冠盖之羣虽徳业由于世传而云霄乃其自致以大手笔驰文章之钜术以名臣风发议论之详明一言裁契于渊两社已叅于近侍凡争事人主之前者一出于正故立身朝廷之上者居无防何迨此执丧确然秉志推至性之有守屈成命于难囬晏婴食粥而居庐谓之有礼闵子要经之服事其何以心仰止仁人足为世法某趋风自昔去徳有年惟昔先人受知前烈千里命驾登呉防之门闾一面披襟剡解梁之尺牍奉承再世绻缱一心岂徒贱子之生复见公孙之贵当六条之亷察加二司之浩繁智与年衰惧废郎中之守恩容世及亦惟宇下之依节兆开秋气纒流火愿畧过哀之慕俯循中制之宜祷颂之私敷宣防既
　　赴任上寄居叅政启　　　　　晁子西
　　猥被上恩致临剧属问途于境上与老言知休驾于里中有大臣在拊躬自庆进记宜先窃以古之为邦政有先务莫敢无人于子思之侧未尝不式于干木之闾尽其礼盖闻其言敬其徳所以训其下而况庙堂之老近居乡党之间籍其徳望则足以化民承其风防则足以为政岂其迂拙乃此遭逢恭惟某官士之凖绳国之耆艾懐藏天下之智谋而居于五畆之宅收敛天下之法式而寄于三里之城浩然而归始知孔子之反鲁淡乎不出皆惜孟轲之居休仪刑可师习俗自美人皆成于谨厚吏相戒于贪残吾党小子不知所裁尽持循于善道子孙黎民亦职有利或安乐于故乡顾刺史何幸之多将蔀丰不劳而治某暌离固久就见匪遥虽念乐正子之来未定舍舘要事竒章公以礼乃重朝廷
　　赴任上寄居尚书启　　　　　　王清仲
　　跂慕儒宗久仰韩公之斗祗趋吏役行披乐广之云望履有期抚躬自庆敬脩尺牍用冩寸诚恭惟某官钟乾坤闲气之先本忠宪元勲之后仕流冠冕吾道权衡宣慈惠和追古人风含洪光大有天下量书读平生未见学叅前圣不传羞昆仑薄蓬莱卓尔清髙之名节决汝汉排淮泗沛乎浩瀚之词文久矣践扬蔼然誉处早蜚英于兰省优被眷于枫宸纶诰扬庭深得舍人之様绣衣持斧暂分使者之权旋归北阙之班即典东曹之选宁使私书之盈几必题启事以防人属天子锐于中兴借从臣倚以外辅肃临近甸易镇潜藩惟帝念兹特陞华于邃阁奉身勇退乃均佚于殊庭未符四海之瞻依益重九重之眷注出如纶出如綍伫闻玊玺之赐书用作霖用作舟钦想金瓯之命相某质颛性窒才散虑踈偶叨窃于儒科遂滥尘于仕版定交铅椠未明处事之方借路韦莫识禔身之要何期葵戍获拜荆承虎节专严常与编氓之籍龙门邃逺敢期下客之尘顾僣躐之滋多特寛裕之有素怜其懵若进而诲之庶防君子之归当为国士之目一贵一贱势虽逺于门阑三沐三薰心已驰于墙仞
　　赴任上寄居宝学启　　　　　　周少蕴
　　穿相如之犊鼻久困糟丘提言偃之牛刀幸临花县欲抒情素宜布缄縢恭惟某官气盖一时名髙四海不借誉于台省亲受知于冕旒出镇边城夷狄想闻其威望陞华延阁搢绅咸仰于风流虽居轩冕之荣尚有烟霞之望杜门伏气燕坐欢心奉香火于琳官久绵嵗月秉权衡于鼎立蔑介胸懐某山泽臞儒尘埃俗吏入某国而知其教已叹儒风居是邦而事是贤行依徳庇
　　赴任上寄居宗丞启
　　久试何裨去尚乘于星传旧游弗弃首特贶于云缄念素钦月旦之名兹益认嵗寒之意伏惟宫使提举宗丞气严而中裕体邃而外冲质言行于先王三者备矣悟忠恕于夫子一以贯之道徳乃其初心文章固其余事早预圗书之袐出分原隰之华虽勇退于急流尚立登于要路养恬真舘方益懋于逺圗献可熈朝即还跻于近列某也自怜踈拙益愧叨逾弛担云初失先驰于柔翰盍簮伊迩喜预激于卑悰
　　赴任与寄居主管启　　　　　熊子复
　　误恩起废猥假一麾妙语过襃宠逾十部荷意勤甚省躬缺如某者处世多竒与时寡合谏垣有玷每惟仁义以敬王册府无裨旋以语言而去国久自甘于闲散上曲记于衰迟荐更南纪之麾后寓西清之职虽由坱圠实借吹嘘伏惟某官气节凛然声华籍甚殊庭均逸尚鬰于壮圗要路陞华即膺于明制深怜踈拙曲借品题尺缄聊附于囬翔寸抱但増于揺曳
　　赴任与寄居簿启　　　　　　林岂尘
　　聊尔宦游昔所谓吏隐神仙之地何其多幸适然居贤者礼义之邦新奉有期私悰为快恭惟某官墙宇髙嶷波澜老成三年之鸣惊人一第而徒慁子鲸鱼可掣岂容防翡翠于苕兰鹰鹯不同未免栖鸾鳯于枳棘即傒乏封之召宜需戍之期某墨绶滥污青袍误着登堂问政固愿闻药石之言学道爱人庶无愧弦歌之戯其为欣抃曷罄敷陈
　　赴任经由与宋宰启　　　　　　髙子美
　　遡徳倾心跧伏阻瞻于芝宇之官假道驰驱将履于花封偿所愿焉此其时矣恭惟某官天材粹美地望清华宜致身于台阁之中尚折腰于州县之职牛刀游刅暂试剸裁龙剑埋光防防飞跃某业儒以老为吏甚踈丐藏拙于小邦多慙非防得见贤于大邑豫喜有虞风物方薰视履惟吉尚谨天和之育以符民望之勤
　　赴任与知县启
　　宣布教条花已繁于潘县奔趋戍役正熟于葵丘将指日以叅承輙遡风而依向仰通丈席敬布尺书恭惟判县中大敦大粹和髙明博逹曲逆见志于宰社太丘平心于率人学术自为名家文章特其余事抟九万里而风斯在下行得路于青天屠十二牛而刅若发硎遂收功于余地姑墨绶铜章之绾即玊堂金马之登自屈飞鳬稔闻驯雉伫交腾于荐剡宜妙简于渊君子学道则爱人已播弦歌之化儒者在朝则美政少湏纶綍之颁某铅椠腐儒箕裘末学分随太史牛马走之贱滥登正元龙虎榜之科粗知读书不习为吏单衣介帻谬试尉曹盛徳大名喜见仪矩敢不恭承嘉惠善事上官庶防思之以圗其终安得食焉而怠其事何其幸也行披宿雾于公堂又有甚焉愿借余波于君地朔风应律良月纪时祈请茵鼎之调式副冕旒之眷
　　赴任上知县启　　　　　　　髙子美
　　考课为天下之最夙仰声猷居邦事大夫之贤将谐志愿企琴堂而遡徳叩记室以脩诚隆寒正谨于穷冬硕哲宜膺于备福恭惟某官清规映古大雅不羣学通四部之书才号万人之杰儒林烜赫青云得路于妙年仕籍辉华防棒收功于不日欲展经纶之业先扬惠养之能岂徒循吏之称追踪史传自是郎官之宰上应列星别听宠除亟跻华要某讲闻髙谊之久偶叨佐理之聨顾从政之惟新未谙施设頼倾盖之如故因可师承行且圗之何其幸也望履非邈倾心尤勤尚保绥于天和以増重于民社自余颂祝罔既敷宣
　　赴任上隣宰启　　　　　　　林岂尘
　　桃李成蹊窃慕弦歌之化桑麻接轸将同寮寀之盟喜非寻常幸则千万恭惟某官学博游夏文丽卿云收科第若摘颔底髭取功名如探囊中物方扬鞭于云路聊制锦于江城王乔之随鹤翎想太史防鳬之影厐统之淹骥足盖治中非百里之才暂屈髙名自有佳政当以十旬而逺至何待三年而后成某铜墨该分简书深忌焉能治都昌而化豺虎仅若落山阳以尹鼯猱梅早杏迟虽各借春风之力家贫隣富岂无望宵烛之光忻怿既深敷陈曷罄
　　赴任上隣宰启
　　便道之官适蹈桑梓之境同寮异事宻依桃李之隣喜其可知辞所难喻恭惟某官汉宗仪表晋族隽英浓薰换桂之文章髙吐粲花之议论制锦姑烦于巨手扬镳尚屈于巍踪武城而播弦歌未免牛刀之笑太史而俟车骑谁知鳬舄之先特有天才蔼闻妙政行防路津之要遂为台省之登某暂荒田园试宰山涧彭泽未及乎少日浚仪何幸其同时庖人不能固难求越爼之代贫女无頼庶防希借烛之光欣忭益深敷陈防既
　　赴任与丞启
　　仰止士林之望识面无由居然宦牒之同论交有自非人力致得我心期恭惟某官徳宇粹夷文华炳蔚驾车熟路知逺业之方兴发刃新硎惜竒才之未试过委千金之重退潜百里之间美竹温兰顾芬香之莫揜老槐鸣水聊啸咏以自怡时方急贤日冀异政某猥承铜墨获并茵凭当问道之未闲遽移书之下及珠玉在侧敢逃形秽之讥松栢后凋徒觊嵗寒之托
　　赴任与簿启
　　拓落一官虽为令尹而无喜色夤縁共事未见君子而有忧心敬脩咫尺之仪先致寒暄之问恭惟某官识度清雅襟懐旷夷扬防儒学之林振歩宦游之路至如诣习主簿或谓其徒者三十年之书但愿识韩荆州人有所弗羡万户侯之贵声名从此而大官职可卜其来姑烦经济之才暂试勾稽之任区区州县之职固非为大贤之容衮衮台省之登当不在诸公之后某误分铜墨聊欲弦歌将同寮寀之盟复讲诗书之好鸾鳯而栖枳棘君岂为鹰鹯之如麕鹿以丰庖厨我未能豺虎之化愿言承教敢不尽心
　　赴任与尉启　　　　　　　　王清仲
　　仰跂芳猷念未谐乎御李夤縁薄宦乃有幸于依刘承顔有期抚已増抃恭惟主簿中大卧楼逸韵倒峡雄文十二车呈照夜之珍莫名至贵九万里展摩空之翼何碍横飞暂淹经济之才姑领紏稽之职事剧谩烦于一阅学醇即遂于三迁喜河阳桃花之正繁见荆南杞梓之竞秀顾百里岂大贤之路姑少需之被十行皆细书之文自此升矣某学非为己才不逮人分随太史牛马走之尘滥登正元龙虎榜之列未闲吏事谬试尉曹动多擿埴之疑居有面墙之蔽适代葵丘之戍乃同士防之僚頼有依仁庶无旷职第虞奋迅殆非枳棘之栖安得趋承向使芝兰之化朔风应律良月纪时毖加所养之经益茂维祺之介
　　赴任与尉启　　　　　　　　林岂尘
　　闽为一乡夙有桑梓之敬莆分百里愿同桃李之盟喜其可知幸则如此恭惟某官清襟映俗懿美轶羣党闾髙月旦之评人物想风标之异富贵可以必致材业盖其有余来游宦职之塲姑试神仙之吏空冀北之野正骐骥长鸣之秋祝伊阙之滩应鸂防飞之瑞行矣逺到壮哉自期某禄以为亲仕不择地适戍之欲往顾行李之未严少驰单骑之驱先奉防鱼之问倾盖如故将寻识面之求同官为寮庶结尽心之好
　　赴任与尉启　　　　　　　　林岂尘
　　声气相同久重文章之价眉宇未见难忘名利之心偶有宿縁将为新奉恭惟某官耿介髙俗卓荦徧人添前字于题名得盈数于筮仕暂随吏隐聊试仙才人言屈为是行公亦竟非所好上平原之表鸷鸟累百而不如祝尹阙之滩鸂一防而自下路津之防当自百里始台省之登可为诸公期某文甚乎穷宦失之拙叹平生之寡合幸同类之可求学而未优我固有面墙之诮政而不逹君无为隣城之嗤欣慕既深敷宣防既
　　赴任与监税启　　　　　　　赵承之
　　倦游书劒饱闻竒士之风漫仕江湖适奉末涂之契幸非自意喜至忘言伏惟某官胄出故家学该益友浮沉世俗不卑筦库之劳跌宕功名窃笑儒冠之陋方弛张之并用虽俳侧以无遗有如从者之淹实鬰舆人之诵伫期类举亟取壮圗某猥以妄庸将承光润顾心言之未抒辱口占之已先多病早衰永叹蒹葭之倚平生久契庶防草木之同
　　交代
　　宪使与交代启
　　粉闱分直已兴叹于后尘泽国按刑乃重来而继踵事縁幸防愧溢情深恭惟某官奥学洞微英风载徳振元祐六家之列想乔木之犹存诵河东三箧之书信老生之莫及早蜚贤誉三锡召音贤闗咸仰于仪刑政省实资于详练栁惠不以三公易介每从容于进退之间渊明宁为五斗折腰自勇决于归来之赋虽屡将于使指必嗣请于真祠解组而归大有光于吾道焚芰而出宁无意于斯人某夙忝从游申结契好虽禀质贤愚之有间柰何比年出处之畧同再上湘江子厚尝言于梦得屡游呉防蘓公敢望于乐天分无竹马之羣迎事愧铅刀之再割交无弃旧义必告新见贤思齐尚丐芝兰之馥爱人以徳宜闻药石之规良觌非遥陈言莫防
　　宪使与交代启
　　祗膺剡牍荣镇宪纲新命诞传舆情胥庆恭惟交代某官风猷凝逺学识渊宏早擢秀于英躔浸陞华于膴仕飞刍挽粟雅推转漕之才揽辔登车宜展澄清之志果膺遴选俯按祥刑某浮食无堪备贠浸久夫何樗栎之散偶兹糠粃之前顾虽兢慙实为幸防矧是兵戎之际或滋狴犴之多望公之来以日为嵗庶防仁哲诞释于烦寃亦俾懦庸终逃于罪戾曕依之切敷述奚周
　　帅座与交代启　　　　　　　张安国
　　五筦旷官已逭黜幽之典三湘谋帅又叨使过之恩亶为衣鉢之传实出陶钧之自伏念某奉身无术与世全疎行于利害之途窘处乎谗谤之薮载从去国屡遣作州率以五六月之间则为数千里之役精神耗于忧畏筋力敝于奔驰忽去忽来固未免揶揄之鬼乍贤乍佞独柰何萋菲之人岂无二顷之可耕况复防亲之既老方快盍簮之适弗因赐履之荣恭命而行恳辞不获兹盖伏遇某官学穷圣蕴道觉先民羞昆仑薄蓬莱逈立风尘之表决汝汉排淮泗横驰翰墨之塲比收一笑之功遂殄陆梁之防虽在公以为余事然寛上之所甚忧肆予环而召归当告册而爰立即以所临之巨屏俾之承学之诸生某敢不谨守规模益思防虑老吾老防吾防深蕲锡福之私歩亦歩趋亦趋难望絶尘之轨
　　帅座与交代启
　　喜阅吏书幸縁交契英躔旅进早聨桂籍之游帅阃来临晚辱鱼符之代永惟幸防但积兢慙伏惟某官经徳忱恂懿文炳蔚早践扬于烦使久推揖于公言十国为连方頼于蕃之重期年而化伫膺乃眷之求春序已阑薰风载协方勤防履尚毖节宣
　　太守与交代启
　　一台贰事友义至深万里合符心期如素闻先声之近止为美俗以欣然某恭惟某官行义有闻才猷不露自奋身于学省至持槖于天官安恬驯致于功名笃实受知于主相急流勇退矫习俗之奔驰大器晚成俟可为之际防惟韬藏之事业已更歴于嵗时胡为一麾未厌羣议某推挤不去叨防已多无善状以告新頼旷懐而藏拙颂使君之徳美歴举见闻使旧治之人情先知风化
　　太守与交代启
　　疏恩中禁移镇近藩朝涣初颁已着搢绅之贺民言交庆伫瞻旌斾之临钦听先声喜驰下悃恭惟某官体文华国清望传家进为朝着之羽仪出作儒林之领袖声猷振发早跻从槖之荣中外践更久被宸旒之眷惟武陵之望郡本湖右之要邦欲重镇临实资名徳承流宣化顾慙八座之崇论道经邦将待九重之邃某偶叨分竹甚愧扬糠慕仰门阑敢贡诚于记史瞻迎道左行賛善于邦人
　　太守与交代启
　　剖竹分符久抱素餐之愧及有日式资善政之才获忝交承窃深荣庆恭以某官商岩华胄宋世名家器度恢宏澄不清而挠不浊谋猷渊奥事能应而物能名精忠既被于主知业履用光于朝着乃由睿鉴出领郡条一麾未及于镇临千里预歌于来暮惟是先声之借借遥知游刃之恢恢宣化承流岂独最牧民之课救偏补所幸盖前人之愆虽颖悟之未遑兹防休之有渐其为欣抃曷可名言
　　太守与交代启　　　　　　　杨成功
　　讲闻誉望积有嵗时歴下分符已出吏师之后汉南守土又居仁政之前惟事契之稠重实愚之幸防比于道路获接光仪防特异于眷存仍曲加于燕劳谕情至厚曽何谢于古人处义甚髙固可敦于薄俗违离未久感恋交深亮惟得力之良甫及下车之始颁条多豫纳福甚隆伏惟某官积学内充懐材间出久更当世之用自结明主之知博带髙冠入缀班于九列轻车驷马出按郡乎百城方圗闲燕之宜自请蕃宣之便伫膺诏召不待嵗成更惟上为庙朝善绥寝餗祷颂之至叙述奚殚
　　太守与交代启　　　　　　　史友文
　　寝命西垣分符东海言从吏役获继老成闻大国之风得依余润告令尹之政切仰后尘恭惟某官体被中和化流恺悌三年云逺曽无奉计之淹五月有成独先报政之速乃縁侥幸得预交承咏啸诺之风流接差池之歩武剸烦市狱知游刅之有余仍旧教条企伐柯之不逺敢圗谦徳先辱诲音感佩之懐敷陈罔既
　　太守与交代启　　　　　　李汝为
　　汉符出守符叨分竹之荣齐戍代更尚逺及之日顾苟安于孱实借润于交承輙介尺书少形寸臆伏惟某官才周不器徳厚含章君子哉若人大夫之贤者清而洁已髙懐贮秋月之明恕以待人和气散阳春之燠辞探理窟望蔚儒林早凭文字之三千亟奋扶揺之九万兆云衢于鼎甲契月旦之舆言久着休声荐膺膴仕郎官应列宿尝被宠于呉天刺史古诸侯顾维藩于鄂渚谓当思贾行遂徴黄尚俟鳯阁之经纶来掌鸳湖之风月顾惟逸乗屈踵疲骖深慙糠粃之在前尤愧薰莸之同器承流宣化不妨聊布于中和更治考功当见归陪于宻勿某自縁假道获遂登门觇眉宇于紫芝已谐慕愿叨樽罍于北海复佩勤私怅粹表之久暌幸孤踪之肯继后来居上竚观异日之有为必以告新徒腼期年之无补其惟向往曷既敷宣
　　太守与交代启　　　　　　　周行可
　　仰膺风检来镇虎城遂令疎散之踪复与交承之契诚未将于尺牍贶先辱于骈缄谦徳尊光盈懐咸惧恭惟某官风猷卓絶器识宏深学所用以皆宜才无施而不当木牛流马荐持节于转输熊轼隼旟屡分符于屏翰自是平时之望着不待期月而政成坐席未温台函已促顾惟无似实素受知何期齿髪之衰犹有子孙之托二十年之契濶再获周旋百万户之生灵更相受授倘非弃常而捐旧尚防掩过以匿瑕承教匪遥想风弥切
　　太守与交代启
　　归相君之舍早贪附骥之荣分刺史之符俯愧续貂之咏恭惟交代某官赫奕五公之胄循良千里之师解十二牛而游刃有余取三百囷而食功无愧亟奉玺书之宠进陪夜席之前猥以孤踪遂继前躅韩荆州识面已大慰于夙心楚令尹告新当率由于旧贯
　　太守与交代启　　　　　　　髙子美
　　仰髙北斗念披雾以何阶假守南州喜继尘而有幸未贡侍中之薄纸忽传谏议之斜封祗服谦勤但深悚慰恭惟某官万石贵胄千巻名家纯臣不坠于祖风逺量复排于朝论荐由膴仕绵歴要途半刺分权夙载不空之咏专城宣化今兴来暮之歌麦已秀于两岐河自润于九里防膺帝简遄促公归某也学陋才庸识暗术浅一行作吏百不逮人偶逃渉笔之讥猥与分符之命始华风于岭表虽借任君续善政于桂阳徒慙芡氏顾时之俯及望芝宇以非遥伏惟驰情姑报五云之子束装就道尚圗三月之粮夏日初长薰风解愠愿谨寝兴之节益为民社之休





　　五百家播芳大全文粹巻四十四
　　钦定四库全书
　　五百家播芳大全文粹巻四十五
　　宋　魏齐贤
　　叶　棻同辑
　　上啓
　　交代
　　通判与交代啓　　　　　　　晁无咎
　　防恩外补承乏后尘惟慕义之素勤获趋风而自庆恭以某官夙懐贤业蔼有令名行已不挠而众推居官所至而民愿尚淹器干屈佐藩维某质薄自怜学迂寡与陪英髦于中秘非所宜堪奉甘防于宴闲盖其私便企青云而虽奋继白雪以良难行造门墙粗窥矩范欣愉幸防悃愊奚殚
　　通判与交代啓　　　　　　　李成季
　　滥趋末官获佐近州吏牒分迷讵免旷官之黜尘踪疲曳屡懐解绶之归岂私幸之倘来承更书而俯罢未见君子实劳我心愧礼好之方修忽邮书而俯及瞿然拜赐洒若对顔恭惟某官器度渊沉性姿踈敏仁恕为政有古吏师之风闻誉在躬为时士人之望尚资闗决暂鬰逺图将闻济水之名复起海沂之咏退慙浅薄辄预交承乆虽学歩而未识国能素不善歌而敢期和者履难加首顾贱质以奚堪瑜不匿瑕幸前非之将掩瞻风甚迩晤徳犹賖
　　教授与交代啓　　　　　　　何道夫
　　倚席不讲妨贤路以深慙就车肯来为文盟而一出士知归向道有宗师恭惟某官奥学心传美材天亶元元本本不独求之于语言章句之余井井严严盖常履之于造次起居之际听深沉于造化付邂逅于功名鴈字聨翩岂宜独后鹤书号召行遂超迁曽是冷官定非乆计某承顔惟旧托契尤深荒陆氏荘实忝哲兄之门下读阿房赋尝夸令子于巻中逺兹篆之交永矣云仍之好自闻除目即欲引归以日月之少差于简书而弗应致烦家食坐阅嵗时竟防贪夫亡耻之汚名愈昭君子难进之髙谊何以见鲁卫之士但切兢惶奉而防歆向之间未终斥责
　　教授与交代啓　　　　　　　陈彦昭
　　传洛中之价乆已服膺倾麈尾之谈未遑引袂比縁补吏偶被误恩輙当乡校之官将承贤者之绪幸随愿获喜与愧并恭惟某官国器粹温天材超防应休期而筮仕防上等以飞荣论议髙深下雄轲而不道文章古雅揖防夏以相驰方君子之育材被诸儒之驾説横经师席流化藩州洋乎盈耳之弦满矣及门之履英豪軰出道徳风移隐几绛帷已格泮宫之化懐铅紫禁行追金马之防某猥以浅闻获依成范奔蜂之祝化藿蠋以何能黄狗之皮补狐裘而终累行须体践尚免旷尤瞻晤有期欢跃无已
　　教授与交代啓　　　　　　　沈唐叟
　　承乏鳣堂乆愧瓠之系渇延骑从一新木铎之音行闻旌斾之戒严喜与衣冠而相贺恭惟某官斗南独歩冀北絶羣学有渊源洞圣贤之秘奥文无绳削兼天地之纯全早收功翰墨之塲既抗志功名之防三年枳棘已负鸾栖万里扶揺式观鹏运暂辍蓬山之逸驾来为芹泮之主盟郑广文道出羲皇何忧独冷韩退之上窥姚姒岂乆投闲苐虞坐席之未温旋被追锋之迅召青衫绛帐难留骥乘之踪紫诰白麻亟试銮坡之手某滥司教导误忝交承业也弗精固未免诸生之笑书焉懒读岂能逃弟子之嘲退慙糠粃之在前大惧范模之不称褰裳欲去掣肘未能春服既成先布及之请秋阳以暴愿观行李之来
　　推官与交代啓　　　　　　　赵承之
　　接辞客路偶陪倾盖之欢随牒遐方忽冒续貂之幸退循绵力仰慙更书伏惟某官徳宇粹温风猷凝逺率躬以礼允惟戚畹之英劘上以忠独伟公车之奏荐俯从于簿领才未展于绪余望髙适以旌旄不几乎浅处崔羣于幕府固非其宜行披雾隐之文亟奋风抟之翼某迫于谋食误此叨恩尝恨暮来失桃李成蹊之后敢为早计有菅蒯代匮之荣虽踵武之难能岂求交之易遇汗顔自困预慙斵鼻之神前事可师徒觊伐柯之则
　　抚干与交代啓　　　　　　　张全真
　　仰髙浸乆窃懐慕用之私从宦于今将踵仁贤之后以兹幸会实慰生平伏惟交代抚干学士质性髙明问学通博持其能事顾无往而不宜凡所居官必有政之可纪尚淹幕府而仕诸侯颇闻当路之见知固己上章而交荐会膺除召亟即显扬某自视非才何堪任职往思夙夜勉遵可守之规曷有嵗年能尽无穷之好敢陈书牍少布腹心若其精防未易叙述
　　干官与交代啓　　　　　　　赵徳荘
　　河梁语别莫追谈笑之余海角宦逰乃出歩趋之后虽﨑岖无足道者然会合殆非偶然恭惟交代某官天与宏才家传奥学幕中之办仰岑范之有声天下之平信于张之得助比借东都之重暂陪驷马之行呑舟之鱼隂有资于漏网函牛之鼎行见取于和羮某早并官曹复聨姻契逮捧更书之宠益知交际之亲郤行以及前人自怜末路长跪而读尺素如接胜防喜愧兼深书言曷既
　　宰与交代啓　　　　　　　　张壬仲
　　荣被帝俞显膺民寄九霄改色光浮列宿之躔百里倾心懽动诸侯之国方燕居而有裕宜吉履以无愆恭惟交代知县朝奉秀擢闽山清储建水鹏抟文阵早飞玉笋之名鹗立仕途乆着金闺之籍眷令尹承流宣化乃朝廷任贤使能姑试牛刀暂留骥足先声入境宿奸望风而去之和气囬春逺人将负而至矣伫最琴堂之课即聨鼎席之班某夙昧治功亟叨交契旧规不足裕后终鲜去思新政端可光前徒嗟来暮曽莫驰于汗简輙首辱于云书形慰藉以良勤愿感藏而曷已时丁寒律神防冲襟幸滋对于休嘉用诞符于颂祷
　　宰与交代啓　　　　　　　　邵公济
　　光膺表荐暂屈宰绥善良闻命以倾心豪猾望风而敛迹况在交承之末尤増庆抃之私恭惟某官明习艺文深通世务登髙能赋有列国大夫之才所去见思兼两汉循吏之绩未翺翔于云禁尤剸割于雷封百里江山顿生辉彩万家鸡犬倍觉恬嬉某乆别英防欣依末照后先相继偶当民社之权终始不渝誓继子孙之好
　　宰与交代啓
　　东海之洋十年望叹景星之覩十目争先甚虞制锦之多伤独幸伐柯之未逺恭惟交代某官忠纯许国岂弟宜民骥足已超许追参于十驾豹章甚蔚尚窥见于一班眷言淮海之邦乆屈云霄之歩盍归帝所用副师言奔逸絶尘莫继大贤之躅优逰卒嵗敢忘后事之师
　　宰与交代啓　　　　　　　　赵徳荘
　　蚤嵗论交尝出英防之后穷途为米复承善政之余仰止芳尘居深愧色恭惟某官受才卓尔育徳粹然门地清髙亲戚自为于师友吏能超越教条不出于诗书光华乆接于星轺惠养姑临于花县退之山水之乐自得于倦防元亮弦歌之风盖成于余事方最书之列上适贤路之鼎开当陪名臣亟取虚位某猥持弱植获请下风千里兴思乆隔闗河之梦五云洒翰忽生懐袖之光惟时遭逢又过畴昔将取典刑之自不徒文字之间却行而及前人可笑不量之力策足而登要路实同所去之思
　　簿与交代啓　　　　　　　　林岂尘
　　声迹相闻未尝半面朝夕愿见实劳寸心兹何际会之多遂有交承之契恭惟判簿儒林家学孝友祖风蔼乡誉于旦评蜚政声于仕路君固自谓州县之职为徒劳人予亦有言富贵之途皆由此始以报三年之政岂容百里之留某辱在宗盟获同乡曲何幸牵丝之始輙为佩印之交顾行李之敢迟恐及而愿代曰未见止尚期倾盖以相忘睨而视之差喜伐柯之不逺
　　尉与交代啓
　　懽若平生心照未忘于倾盖托诸不朽情亲将遂于交符深虞旷职以妨贤行听先声而载路敢慿尺牍用展寸诚恭惟某官江左传芳武夷孕秀谈经夺席懐牙籖三万巻于胸中发防决科奏锦瑟五十弦于笔下优被枫宸之妙选早腾桂籍之英声学术盖本于家传政事素明于吏治未展经纶之畧来司警捕之权惟宏才不惮于徒劳故同列共欣于得助奸贪畏服望风预慑于威名父老懽呼指日愿观于徳化虽曰南昌之仙吏寜淹西掖之词臣倚听诏除入跻禁近某荆溪冷族璧水臞儒慙蹭蹬之余生仅叨尘于寸禄三载坐縻于嵗月一毫无补于事功岂期爵位之先遂有子孙之契苐覆辙有劳于鉴戒而解弦应费于更张行新号令之仪尽革懦庸之弊赋舟揺风飘之句真兴尽而欲还歌星言夙驾之诗唯疾驱之是祷冬律云孟脂车戒严愿调茵鼎之宜式副冕旒之眷
　　干求
　　上沈丞相啓　　　　　　　　孙仲益
　　望平津阁素无轮囷蟠木之容伏光范门但有奔轶絶尘之叹惟是广厦千万间之庇有如悬水三十仭之流靡不包荒自然防润伏念某斗筲器小鼯防技穷病鸱欲死而瓦砾争先瘦马不收而鸿鴈为伴会介圭之入觐正鼎席以登庸兴哀些逐客之魂矜愚泣穷囚之罪俾出九幽之壤复延两曜之光抆拭垢污灭除瘢疻寓书殿邃严之直赋真庭廪稍之优理合罢休恩容再造自怜髦矣无复苍蝇附骥之心犹有待焉尚懐老牛砥犊之爱恭惟仆射相公仁均一视善贷而曲成物有万殊合并而为大虽四海尽沐厖鸿之泽而一夫独被特达之恩讵敢起无厌之求更欲萌非冀之望所恃幼幼及人之义每敦亲亲爱物之慈九仭为山尚当进篑百川赴海犹待盈科仰惟不倦之仁俾获有终之福予取予求而不厌固难逃屡凟之诛自弃自暴而弗言又恐贻后时之悔
　　上张丞相啓　　　　　　　　滕子昭
　　絷塪井而望蓬瀛夐隔沧浪之水乘浮槎而犯牛斗幸瞻上相之星慰三十年仰止之勤忘数千里薾然之役既遂趋鳬之愿敢修执雉之诚恭惟某官名塞两仪功成九庙徳业圣神之佐学术帝王之师自委质而防名每爱君而忧国当先朝之极治知黠虏之可虞时属多艰天降大任起应云龙之会亲依日月之光衮衣绣裳备三公之典防碧油红斾瞻上相之风棱庆在一人重増九鼎道兼文武身任安危囬日御之再中斡斗枢而独运已断蚩尤之肩臂请枭袁尚之头颅思定中原誓平北冦奋身难犯栉风沭雨者五年决胜运筹折馘执俘者万计张尚父鹰扬之气挫敌人虎噬之心若堂上之兵不婴其锋则闗中之利已非我有顾猛虎在山之若此乃飞鸿遵渚之谓何爰命召公尚期疆理于南海降予伊尹又约左右于商王某夙倚门墙晚防陶冶假以两路督军之檄脱其一家垂死之躯岂期流落之余生复听遄归之新咏属以深居岩壑自逺光尘冯谖之出无车原宪之贫见肘蹇驴肯借尚乏于东家稚子归更迷于前路用莫趋于台席结转激于蓬心遐睇海鹤之姿共覩风云之防卫武公入相曽无緑竹之篇仲山甫永懐但诵清风之句
　　上曽丞相啓　　　　　　　　翟公巽
　　随食四方倦防不遂定交当世穷困来归仰幸寛容不縁介绍盖闻富贵求交于贫贱大其声而乆传布衣自托于王公倚其名而引重惟兹不朽之寄甚矣相须之难苟非其人无益于事礼乐后进盖将先择而后求名实未加寜有无故而遽至深惟前代而进取皆欲致身而有为时乎已往而不来事者难得而易失无君则吊为士者必载贽而出疆负鼎之嫌虽圣人亦没身而渉世往者不作今谁与归后生任道而邀轻先进挟贵而交傲方枘员凿居然形器之乖鼓瑟求竽安得声气之类自非得时行道而有意辅以志士仁人之用心庶几有成遇合相信某虽不肖预在下风哀今俗吏之能失其迈往之气以为贤相当国自度能听大度之言窃慕昔人褐衣一面而谈当世之事材踈意广则固无以当交浅言深则安能自明以夜光投人犹防劔而相视况防腊为璞不慢骂而几希敢图特达之知独越拘挛之议既已得其人物又复信其语言昔尝嗟叹今乃过望恭惟某官弼亮三世仪刑四方功存社稷而不言徳被海宇而深畏文致礼乐务收英髦寜捐末礼之至轻欲求得士之所重孟嘉小异叹独识于坐中鬷蔑一言遽擕手于堂上昔者豪俊知已无所归徳将以致主而显名忠臣荐士而不言功以为报国之公举安取利合为能乆要眷此散材未为弃物生与哙等为伍或辱众人之先愿为诸君搴旗使知国士之报
　　上魏丞相啓
　　开贤人之阁荣有觊于登龙扫相国之门愿庶几于覩凤虽有不同之贵贱岂无可托之夤縁輙控愚衷仰于明听恭惟某官清庙重器间世真儒生平无不读之书胸次皆可传之学才任栋梁而见于己试量涵湖海而何所弗容有声迈弱翁之贤善谏得郑公之直去天尺五尝依龙衮之光为二千石暂假鱼符之宠民安田里吏服教条翕然兴襦袴之謡富矣蔼仓箱之咏政报九重之上恩行千里之间归调金鼎之盐梅复侍玉皇之香案窃念某乾坤弃物萍梗流踪智谋不逮于中人闻见未逢于达士备歴虀盐之困徒劳嵗月之长姑藏雾豹之文章空羡云龙之头角半生帝学独后众人入举礼闱每慙千佛慨感刘蕡之未第俱怜李广之不侯泪湿牛衣愁生髀肉惟大贤廓阳春均被其泽俾小已获死灰复然之欢品题一言声价三倍与其进也或起哀王孙之心何日忘之尚期图国士之报
　　上丞相啓
　　伏以霄极三阶仰止荧煌之座堪舆万彚熈然坱圠之钧虽宗臣邈异于等威而元化不殊于品物况夙叨于眄睐乆怅望于违离敢忘犯分之诛輙奏典籖之问伏念某衰宗坠绪荒学鲰生天独与之迂愚人皆笑其踈濶贤闗肄业谁怜越之勤俊级登名敢谓贾生之少一登宦路数困穷途虽升斗之禄既已及亲而簿领之书不堪作吏承流下邑寜供三径之资佐刺边城更冒五溪之瘴官期仅满家难相仍孤苦余生未御商琴之奏侵寻晚境更兴庄缶之悲志气摧残鬓毛衰飒朝宗万里路迷楚塞之云矫首一方身逺长安之日进不能弹冠而结绶退无以耕垦而灌园奉嵗时之烝尝不供祀事廹儿女之婚嫁未毕世縁自非囬造物之仁谁复轸纳沟之念恭惟某官钟英间世禀粹元精道足以范围覆载而必本于中智足以酬酢事几而不失其正首建和戎之防茂昭治国之功汤自得师眷求而有一徳説惟肖象爰立而搃百官一新寰宇之风尽复祖宗之旧壊植散羣以开众正之路兴滞补弊以立太平之基神京屡致于丰年珠碧仰澄于圆象元勲冠古将追三代以并隆雅度包荒岂忍一夫之不获愿留衡听垂采瞽言起肤隂于笔端力救焦原之旱庆宫商于物表重囬寒谷之春使不以困穷而累心尚庶几黾勉以从政自媒之丑迫情意而使然欲报之诚没此身而后已
　　上右相啓
　　丹衷激切夙懐知遇之忧黄阁深严莫遂趋承之便弥剧遡风之慕敢稽修敬之勤恭惟某官星斗垂文乾坤廓量负五百年名世之杰展九万里南溟之程经纶四海而无所不长酬酢千变而未尝或屈大节凛凛而可畏宏猷绰绰而有余懐尧舜之道以致君耻桓文之事而在已朝廷由之为轻重天下系之为安危自登槐席之尊益注枫宸之眷谋王体而断国论熙帝载而代天工坐隆兵寝刑措之勲益致俗阜民安之效羣才登用庶政修明一陶晏粲之期永辅盈成之业明良际遇载赓虞氏之歌圣贤相逢愿继王襃之颂伏愿某材犹樗栎景逼桑榆一官奔走于尘劳七任沉迷于簿领退有啼号之迫进无左右之容栖栖叹已之未逢落落与世而难合髙山流水觉乏知音白雪阳春终乖寡和幸遇大钧之播物况开东阁以招贤既乆托于帡幪当不防于操履心同涸辙愿归沧海之波迹类寒荄觊沐阳春之泽
　　上吕丞相啓【辞免】
　　伏奉制命授尚书左丞者归侍宸庭才更月律遽膺图任实非皇寜伏念某顷在先朝获辞古枋虽外迁而浸乆实内揣以为忧会丁访道之辰首被执经之召方覃研于旧学期启廸以上心涓露之诚夙宵于是不图衰拙复玷宠灵矧惟喉舌之司叅斡股肱之重审虽虚受已贡忱辞伏望某官亮乃至诚恕其不逮间因清问特赐片言收成命于己行需杰才于佥举偶安愚分实荷洪私
　　上师相啓
　　切叨化育幸居罏冶之间敢冒罪诛輙布腹心之恳唯其愚昧愿赐矜哀伏念某本无技能猥经除用愿蚤嵗功名之志遭频年困踬之余忧患所承销磨顿尽量材揣分固将老焉投闲置散乃其可者然而意不克而自定身未遂于归休为饥所驱其画无望一官逺役千里暑行期月在途阖门抱疾而某血气易动神形早衰既不善于辅持遂几至于委顿甫懐印绶祗见吏民政未及施病不自力难复弱翁之善状上觊深知素非长孺之威名焉能卧治伏思孱陋必致咎愆今不早图后难苟免况以赋性虽鄙于事必亲方当至郡之云初岂容闭阁而不出纵佐史之足任与曹掾之见哀就使防成讵能无愧至于糠豆不赡妻子可怜凡忍饥者四年尚妄意于一饱使其尚足勉强犹当为之迁延重以风土之不便诚忧畜疢之未已恐其寖剧莫克自还伏惟太师仆射相公心存至诚惠周庶物察疲癃之可悯至危迫以自陈俾幸脱于守符仍许叨于祠禄当奉香火少安丘园庶专精神以近医药此恩果遂虽死莫忘苟未填沟壑之中敢不尽犬马之报
　　上汤丞相啓
　　伏以好生者天地之徳遂万物各得其宜造命者主相之权耻一夫不获其所非有包海内之量安能以天下为心歴观古初以还好是正直粤自三代而上莫尚两公姬旦躬握髪之勤伊尹任内沟之重彼其汲汲于接下是岂区区于近名盖上臣之事君思得人而为国自时厥后旷世无闻意斯道之不传幸吾身之亲见恭惟某官真儒无敌大徳有容才冠一时而靡恃其全道济羣生而密藏诸用蚤以帝王之术自结圣神之知始来京师擕束书角羣雄而夺之气不出国门致上宰持众美而效之君推所学而力行有嘉猷而入告惟以明佐圣而言不他惑故运筹决胜而谋能上同内修政事以正朝廷外和戎狄以寜华夏跻民俗春台之乐措国势泰山之安已永戢于干戈初不动于声色取孟轲二三之策贤崔浩十万之师本规模素定于胸中斯谈笑可运于掌上功成不乏位隆益谦时来则为之士但识衮衣之贵年不可及也公独全防服之荣迹其所以致主而事亲一皆出于好贤而乐善谓于人何所不容者君子之道而好贤则锡之福者皇极之言矧方登明而选公孰不愿忠而望赐苟以是心而斯受岂曰无因而至前中也养不中而才也养不才每俱收而并蓄小以成小而大以成大率待用以无遗顾虽疎贱之踪亦有陶镕之望伏念某性资固陋人品卑凡偶家声袭文史之传而父兄以词科而进幼尝勉强于学徒能决起于飞自贻控地之羞遂絶厉天之梦既叨漫仕浸忘故行位貌不足以动众人之知事业不足以徼上官之誉三年効职甘心从事之劳百里承流尽瘁催科之役当循名而责实宜置散以投闲仅逃谴斥于沸汤之中俾预奔走于油幕之下虽四方糊口义难择地而安然三月聚粮势若登天之阻盖五千里山川之险擕数百指老幼而行进则有道若僚之多退则有食不足之患危衷欲折跬歩莫前如坠九仭之渊仰望千寻之绠幸大钧之播物以至仁而存心倘不投诚是殆自弃口将言而足将进三及门而惴然力可为而器可施一垂手之劳耳伏望赐以曲成之惠寛其不韪之诛使未殄于余生誓力图于报効饥者易食而渇者易饮敢萌餍足之心制之存法而行之存人其惟造化之命
　　上史丞相啓
　　索长安之米拟就辟书伏光范之门尚干賔谒特有惓惓之意未敢察察而言輙以万分冩之四六仪图爱助此周人待山甫之情翕受敷施亦虞舜举臯陶之意他无求者公幸听之窃惟国家闲暇之时当思文武长乆之术况外夷之云扰贵自治之日严讵云行李之通可缓苞桑之虑国虚难动民困易揺岂特谋国之数公知讳用兵之两字然能应则乃可谓定故欲翕者未始不张今徒千里而畏人未思四境之不治一气先竭百为弗开羣材付之乍佞以乍贤正论听其自鸣而自息耳目之受既狭心腹之委亦偏为赤子为龙蛇未始得敌情之实以皮币以犬马但云量自力之宜军籍既隐于蔽防将材又阨于媢嫉舟师未练马政不修凿斯池筑斯城岂可无九攻之具鍜乃戈厉乃刄孰能遏再鼓之衰仰而思之无非事者上作而下不应朝廷每有是言外呼而内不闻郡国亦为此论惟事事备乃可无患若人人殊何以成功周得上汉得中防将安决蠡治内种治外责恐宜分试考先朝立四总管之谋及观诸儒分三大镇之説皆欲取之人望从而假以事权一用孔明陆逊之规模力行晁错充国之论议移江上之屯于淮上实闗表之粟如闗中使权守御之方渐讲招懐之畧众犬方狺则养威持重两虎既伤则取乱侮亡是为屈羣策以共图奚至无寸功之可论与其待一朝之患始出于此孰若折千里之冲早为之所若任人而疑疑人而任则闻事不实实事不闻何怪草野之私言动违槐棘之成算日月逝矣风雨萃之无谓天变不足虑人言不足从庶几君子有所恃小人有所畏恭惟某官堪舆间气社稷世臣砥柱不移囬平原黄河之决终风且曀洗咸池白日之光力调更化琴瑟之弦复享和戎金石之乐如将道古今而誉徳亦可纪简防以垂功然大师维垣辅隆兴不满一嵗今西平有子相嘉定行且十年此非门户之私荣实负乾坤之重寄用药莫先于无病止车当在于未奔相亦维终邦其无斁如某者拙由地禀狷不时宜独切考治乱之原知当谨几防之防贫贱不能以达志忧患又从而薰心昔在服中欲上范文正之书而无路今来阙下顾作石徂徕之颂而难言荐之吾相欲令主金耀之书谋及乃心则姑愿应铜梁之辟仰勤大播盍进小忠敢输肺腑之防诚尽告腹心之元老一毫有补万死亦甘平津之招贤有三惜难受汲生之戅洛阳之太息者六实欲全周勃之功
　　上叅政启
　　辟黄扉而熈万类虽后陶甄掞华衮而被羣材敢希题品具输悃欵登彻崇严窃以国家端出治之原宰辅受举能之责入则垂绅正笏日谓帝以进贤出则濡牍剡章藏限员而荐士虽中外之同体共推扬于一心凡借齿牙立生羽翼曽谓驽骀之贱妄经臯乐之前如某者材谫命竒地寒族替弓冶沦箕裘之绪鼎仪坠阀阅之传颠踬穷途侵寻半世原念登门之始亟防下榻之知时际秉钧哀深陟岵适在幽隠之地莫逢造化之功墙角残蔬自絶阿衡之鼎海隅断梗空瞻傅説之舟继请字民庶谐将母逮俯戍期之及防新遴选之严扫轨里居已更六载易堦京秩尚阙四章在行道以犹怜矧趋风之有旧恭惟某官爽邦硕辅命世真儒嗣洪烈于臯防统正传于洙泗建牙藩翰暂均剖竹之劳推毂英豪防替防茅之志倘矜琐陋当辱记怜赐之顾盻之隆假以扶揺之便某谨当镂膺戴徳铭几知恩是日崇墉获厠登龙之列异时大冶愿攀附鳯之阶
　　上执政启　　　　　　　　　陈正之
　　图任真儒进登元宰华夷鼔舞庙社増荣伏惟庆慰窃以圣主得贤臣防实难于千载仁人在髙位福乃系于烝民考于竹帛之传旷若叅辰之濶有若孟子不过闻而知之至于太公则其齿已坠矣此尧舜之际所以擅其全美而稷禹之誉乃或几于过情钦惟甚盛之熈朝诞啓至明之真主道先天而独得神妙物以难名六籍区区坐超于陈迹羣臣碌碌莫望于清光天欲兴以太平帝必赉于良弼使其粹钟英气崛起壮龄负王佐之竒才协人心之公望处独立之势而不惧任至难之责而不辞曽无旷日累月之暂劳尽得继志述事之本指光辅吾国有如我公恭以某官学通天人忠贯金石仕未期于康济气已盖于功名发于文章未尝有世俗上语望其容貌则知为神仙中人以六月息抟于鹏海之中用十年飞到此凤池之上惟元圣之在御若大明之正中尤思壊植以散羣务使尊君而亲上歩趋若一夫子所以进顔渊心徳所同成汤于是举伊尹上熈帝载俯酌民言鸣琴乍调财果阜于四海和羮殊美味皆可于众人遂令宣和之民复覩元丰之治方且大恢罏冶髙掲网罗吁羣俊以康朝励庶明而承辟握瑜懐瑾既咸出于彀中直镈防镠尚有求于门下伏念某人材甚陋学术本疎陪多士以决科叨居第甲课宏词而就列误在选中吹已滥而可羞技果穷而招辱虞庠襆被弃置江湖卫幕从军流离闗塞去国殆逾于一纪还朝已度于半生顷繇兰省之华复賛日畿之重髪萧萧而欲雪目昏昏而已花敢忘茁壮于牛羊浸觉沉迷于簿领司空城旦昔尝笑于古人广文先生今遂成于俗吏静惟潦倒私念平生叹钟仪之幽囚不忘楚奏顾亷颇之衰老尤忆赵人果桑榆之可收岂邯郸之遂失虽执事所求于客必不责于鸡鸣然小人欲报之心尚或堪于鈆割切懐悃愊轻用冒陈凡百所言一二莫既
　　上执事启　　　　　　　　　吴孝叔
　　挟无知而逰世动则多违犯不韪以望人困而寡与盖势踈者情隔能薄者力防信未感于言前志欲行于劵外径庭直往犹如寸梗之撞钟呫嗫自营仅若飞蚊之过耳知难而退乃分之宜其或心以愿违势由私迫须臾之渇未能穿九仭之泉跬歩所休何暇种十年之木谓不才而无取宜废于人见有力者必鸣或闗诸命伏念某蚤从乡校入践书林学未达先王之言名不挂通人之论耗精神于蹇浅困年力之衰侵是非不谬于自知利害相摩于多故同堂笄冠嫁娶并举者十人旧里田园黍稷不供者数嵗加以伯兄长谢先垄未归累然诸孤殆絶生意独有少弟僻在海隅将兀兀以穷年尝耿耿而不寐严助懐故土之乐罢直承明陶潜求三径之资愿为彭泽而况手足寡急难之助闺门多冻馁之忧期一假于外官顾何辞于俗吏有政事之责可以赴功防廪禄之优足以收族恭惟某官大猷经世一徳亮天利万物以无私耻一夫之失所退惟顽陋夙被埏镕冒嵗月以淹囬乏毫铢之称报因人并奏既同南郭之吹竽以病得赒独幸支离之受粟言斯甚迫理或可矜窃以亷者之无求乐闻君子之虚受顾屠门之割大嚼何为寄鹪鹩之栖一枝良足
　　上李左丞启【干除擢】　　　　　周茂直
　　甄陶恩重夙倾岩石之瞻霄壌分殊仰极景星之覩迷簿领以维日扫门阑而不时恭想治定于蕃【缺】
　　宣至和于六气来嘉社于百神伏惟某官受天粹灵为国瑞寳才周文武之用道旷圣贤之归包七泽于胸中莫涯其量囬万牛于笔下大放厥词蚤躅俊躔出陪熈旦防精神于黄屋致富贵于黑头润色名髙妙极北门之能事賛襄功大坐提左辖之宏纲严徐无晚见之羞稷契有忠言之効逮兵尘之澒洞方吾道之凋零承平之人物几何耆旧之风流安在惟公挺立阅世再新邦有守龟信大疑之无患人瞻乔木喜故国之不衰顾民望之焉依宜主知之弥厚内聨秘殿懋増鼎铉之华外抚方维屡拥节符之重乃眷越都之旧壤实繄闽之要区是勤老成往搃条教将广二公南北之化以光两汉循良之风虽自弃流根式资九里之润然代天理物终伫三阶之平某学至濶疎绪尤单贱心不长而辰速歩欲进而途穷一滞江城两更嵗籥窃同斯立聊自适于吟哦政恐督邮不姑容于拜起载循庸陋昔玷荐扬品题虽出于私恩荣幸卒消于薄福孔鸾既举而燕雀莫附沧海益深而潢污靡盈惟怜攀援之无阶空叹浮沉之不调深惟附丽之素独觊始终之恩踦履云防忍观中道之弃遗簮何爱或存旧物之心倘桑榆尚得以收功则草木未甘于俱腐嘉亨噢咻雄堂晏清愿保福于襟灵用慰思于遐迩



　　五百家播芳大全文粹巻四十五
　　钦定四库全书
　　五百家播芳大全文粹巻四十六
　　宋　魏齐贤
　　叶　棻同辑
　　上启
　　干求
　　上郑宣抚啓　　　　　　　　孙眀复
　　房推如晦遂同天策之登瀛娄荐懐英终借虞渊之取日庆希濶千龄之遇借吹嘘一字之褒刮垢磨光硎发丰城之剑澡身浴徳云従彭泽之梭无烦贡禹之弹冠已荷孔融之荐鹗故萧夫子奨能太重而荀令君进徳不休谓天下未甞无贤苟有用我者傥君子不得进仕吾何以观之要如崔相之拟官无若长平之奉法俾士有报恩之荐而贤无在野之遗恭惟某官通徳家声广文才誉题衡忠义差肩従谠之英猷推毂贤才继踵当时之盛烈徳耸瑶林之秀量澄玉海之清迈旷逺之髙标蕴森严之直气才兼文武端如万里之长城身系安危遂寝四郊之多垒既跻民于仁夀遂卧鼓于邉庭履正奉公廓变西南之俗轻徭薄赋康参井之墟洗虐政之烦苛成大功于旦暮伫膺芝检迅陟槐庭如山如河屏翰圣人之徳作舟作砺甄陶天下之民伏念某黄巻腐儒青氊衰绪弃繻愤悱朝昏太学之虀盐映雪飘零餍饫古人之糟粕嵚﨑厯落之可笑险阻艰难之备甞转喉多触讳之声炙手无可热之势幸托云天之庇敢辞闗柝之卑恪修春蚓之书仰凟右貂之重淮南鸡犬倾心五色之丹冀北驽骀妄意千金之市
　　上郑宣抚启　　　　　　　　陆务观
　　显膺大号出董成师自陕以西咸舞歌于徳化従天而下即震叠于威灵岂惟瀚海玉闗驰奏防之音将见博士议郎上策勲之典士心闿怿国势奠安窃以当今秦蜀之权重无与比中原祖宗之地乆犹未归既天定而胜人宜王明之受福非得太行黄河山川所钟之杰谁复庆厯嘉祐华夏太平之基先王克相后人上帝为生贤佐虽逺猷辰告暂违帐殿之深严然大臣署行式慰辕门之徯望复河闗其自此知龟筮之悉従恭惟某官气压羣公才周万务识若蓍龟之先见论如山岳之不揺湖海襟懐正在上牀之独取庙堂丰采未妨一壑之初心兹辍近司来恢逺畧弼臣同徳何难运帷幄之筹真儒为邦岂止学爼豆之事已庆登坛而受钺遄观推毂而出师先天下而忧深方逺同于文正即军中而大拜岂専美于熙寜某流落无归栖迟可叹青衫去国十载于兹白首佐州一人而已顾尚賖于委骨犹复觊于伸眉仰跂光躔虽阻服弓刀之役铺张勲业或能助金石之传过此以还未知所措
　　上安抚丞相唘　　　　　　　林岂尘
　　十室之邑可为之宰徒愧未能数仭之墙不得其门愿希与进矧素被陶镕之赐兹复依节制之尊顶踵知归腹心敢布窃惟莆阳衣冠之薮乃吾宰相锦绣之鄊介古今二泉之间为东南八郡之最鼎分三县桑梓必致其恭琴鸣一堂桃李孰为之主睠防泮之下邑本兴国之故城地僻而俗自安民淳而情易晓赋输可办牒讼甚希黄防而聴放衙前辈之留题尚在青衫而怕奔走后人之防宦未知某仕乎为贫穷付之命喜有季路负米之养追悟毛生捧檄之懐以粟邑易治于颍阳愿为之小而彭泽幸隣于栗里尤便其私某自有恩防特为道地兹盖伏遇某官名冠宇宙徳格天渊以儒者之道为最髙于天下之亊不足办申伯之宅南国因是谢人以作庸安石之居东山当为苍生而复起百官之富常系乎进退一介之贱何惮于驰驱某敢不敬服常箴班扬明令虽于簿领米盐未能免俗岂以人民社稷何必读书非鞅掌以告劳将绸缪而结课即墨无左右之誉乌敢望齐国万家之封武城闻弦歌之声安得有尼父前言之戏
　　上安抚啓　　　　　　　　　赵寳文
　　四岳崇髙念瞻岩而莫遂一官冗散望赐履以来归名奔走于轺车实造参于幕府载循末路足厌平生恭惟某官道应泰亨体包坤厚问万事而必理国有元龟贯四时而不凋人知乔木防精神于同徳持富贵于达尊聴履上星辰内耸汉庭之议望风解印绶外扬冀部之威方圣治之计安宜公归之圗任岂繄霖雨犹间甘棠化秀民于诸生虽有资于常衮举明主于三代终无易于王阳倚聴丝纶即登廊庙某少疎翰墨长困尘埃想前辈之风流自怜俗状诵名臣之勲业殆若神人兹惩伤锦之羞妄作画墁之计敢期际遇获在按临人有一天倍觉帡幪之厚河润九里坐期枯槁之苏次纪且穷教条方暇愿导和于六气以来祉于百神
　　上安抚内翰端明启　　　　　赵承之
　　振雷奋地蠖在屈以咸伸明月丽天蝱防宵而毕见物因时动人岂愿违苟上比之得宜孰退藏而自晦是以三千周士慕赤舄以鳬趋五尺邹童瞻象环而蚁附况乃时逢旦暮迹倚门墙一瓢之乐易甘依归是幸百世之师难遇亲炙为荣切陈款款之愚仰丐循循之诱頋赐观而隠几辱与进以趋隅卑俯而前陨越于下恭惟判府安抚端明侍读炳灵江汉蕴气风云传孟子之大醇亚仲尼之将圣鸿文参乎造化髙谊薄于穹旻凤凰景星世人争覩泰山北斗学者具瞻董相有王佐之才贾傅通国体之论契半千之昌运飞第一之英声诸公特愧于登先当宁深嗟于见晚兰台雪白更险阻以偹甞玉振金声厯燥寒而不变天昭乃圣时佑斯文首延魁垒之儒宻掌凝严之任阶翻红药凤防西掖之池花对紫薇莲引北门之烛视昭囬而润草代深厚以敷言帝制坦明约六经之防趣商盘佶屈同三代之文章俄建屏以班条旋赐环而掌礼邦咨大典朝讲上仪脱简缺书宗祝醉心而靡对奥篇隠帙博士巻舌而未言率斟酌于萧规尽发挥于孔思元元本本而殚见摧文士于笔端隐隠而愈盈挫田巴于稷下经素优于圣域名益重于朝廷可谓社稷之臣自然公辅之望方且奋熙帝载钦亮天工逺丰茂世之规髙厉无前之绩然而严助劳侍従之事上俾均休长倩有论议之余后思歴试遽持将钺出殿侯藩虎分元帅之符玉掲中山之节气増营栁威震闗榆玈矢彤弓烜赫行枚之令轻裘缓带雍容爼豆之风制必胜于两楹折遐冲于千里尘清玉帐画婉婉以惟新讼息铃斋政优优而兹始沛然韬畧本以诗书贤于长城庙筭讵忧于北顾隠若敌国遐方弥谨于南宾化安俟于期年治且成于五月竚锡韩侯之觐遂遄樊仲之归洪惟稽古之朝方切隆儒之效虚已以问政事摄袂而揖王公矧素简于上心每注安于天下选而举众莫如莘野之贤用以作霖当起傅岩之佐大开黄阁宏芘苍生遂使膏泽所渐何必成康之俗和羮均饫皆为尧舜之民固盛徳之优为实舆情之竦望而复掲搢绅之领袖执翰墨之铨衡务奨鉴于人伦喜进褒于子弟鑚皮生其毛羽出吻定于雌黄有味其言一字逾于华衮倍増其价东邻侔于西山善每见于若惊光可容而必照竹头木屑并防斤斧之塲马勃鼔皮皆入刀圭之录人争御李士乐依刘释蹻离蔬竞辞于白屋攀鳞附翼争丽于青云言者引以为名誉之不容于口荆州之书一纸荣比封君淮南之字百金富同巨室歌必弹于冯铗颖尽脱于毛锥顾微炙輠之谈猥奏击辕之曲伏念某冀椎夙钝魏瓠徒呺类朱穆以颛愚比仲由而野喭无少成之美取誉于屈竒有困学之顽见嗤于扞格徒以世修良冶家谨青氊握素被黄甞接先生之论懐铅提椠屡陪长者之行辄慕抠衣强为占毕史三冬而讵足学九年而未成冠枝木之冠造语言而已妄无岩士之行长贫贱以堪羞防延世以殊恩遽滥巾而入仕彼其已慙于鹈翼悸兮仍愧于童觿思九仭以求泉遂十驾而追骥剽稗官之谈説岂造精微切裘氏之呻吟仅成糟粕动速据梧之诮居迷刻楮之劳缀尔雅之虫鱼定非磊落习枚臯之赋颂颇类俳优中欲罢以未能少既作而难悔妄因子墨之客预观王国之宾人各负于千能霸敢期于一战初疑地屦莫簉于天冠终笑狐裘亦容于羔袖俛従吏选猥玷民曹制锦未工惧贻于官谤采兰可乐期徇于私恩亟投牒以言归聊编蒲而自遂善哉流水愧无取聴之音仰止髙山雅有慕贤之志时承幸防天契初心旧矣海濵第勤于窃伏跫然鼯径忽慰于逃虚敢圗旅琐之卑乃遘防亨之利云霓在望螽趯趯以驰诚弩矢方前旌揺揺而结念恭展拜尘之敬遽干开府之威伏望某官乐育均私言提示训大有容于海纳小不拒于莛撞如是则阙党鄙夫亦叩端而防恵邳圯孺子虽跪履以何劳恩傥赐于谈间报敢轻于门下卑情无任瞻望激切知归之至
　　上魏运使唘
　　闻宇宙之大名如瞻乔岳抱江湖之渇梦今在下风乏绍介以为容修辞诚而求见某闻士之任重固不止独善其身儒者道髙先当知有贵于已若靡然断趾以适履必至于防痔以求车操行既卑国家何赖有能巻舒之际不为燥湿所移如苏文忠之违熙丰亦不苟同于元祐若刘忠肃之恶章蔡然非强附于伊川是名蜀珍可重周鼎观公气象视若等伦兹故赋明月乌鹊之诗亟欲快景星凤皇之覩恭惟某官眼髙四海胸着千年汉相有真宜居萧曹丙吉之冠郑公所愿盖在稷契臯陶之良当炙手可热之时凛掉头不顾之节长卿甫还于巴路元济已叛于蔡城神仙可巢固自薄蓬莱而不即欃枪未落必欲借荆楚以同功虽卒成孺子之名然已立懦夫之志一麾而出十暑于此囘视独对三千字之人谁肯甘顿十九年之刃万牛不防回丘山之重四牡又复勤原隰之驰要路在前聊养韩忠献之器荣进素定何必王文正之门然海内所以属望于公盖天下尚有可为之事幸昌其志以济斯民惟功名当乆逺之圗则富贵乃绪余之事如某者居贫甚肆従仕难任失汗漫九垓之期分甘抢地逐侏儒一囊之俸岂必鑚天乃逺随黄鹄之梯盖愿奉碧鸡之使虽神索于大巫之侧当气苏于君子之前嗟逺道胡为来哉幸将在此居是邦事其贤者倘或许之
　　上漕使唘　　　　　　　　　刘元受
　　阳春所至枯枿生辉时雨既施夏畦动色辄伸万一罔避再三恭惟某官学识天人智周事物揽辔起澄清之志赋政得将明之才月朗秋江旧着羊城之治绩雷轰春陆旋腾熊楚之威声见地上之流钱实湟中之积谷咸识绣衣之贵即膺华衮之褒入侍清光大摅素蕴厥为僚属所共依归某也斥鷃卑栖蠧鱼末学肥头厚面无竒相之可凭小黠大痴有穷鬼之未送蹭蹬场屋淟涊尘埃知其无可奈何襟期耿耿斯亦不足畏已嵗月骎骎投老一官従仕千里青灯照夜如旧学校之虀盐素发惊春作老诸侯之賔客强顔幕府窃庇星台虽愧杨仪之之贤造谋立事而慕暴公子之美承顔接辞顾未速于简书获尚縻于廪禄然以迹若谷寒之难播材如沟断之易捐谁复吹嘘肯施文采乃冐自媒之耻冀垂借眄之私虽投韩愈之三书未防季布之一诺重念机不可失时弗再来倘近依尺五之天见望望然若将凂则别丏斗升之水尤戛戛乎其甚难用陈危恳之词重凟至公之聴伏愿恕其狂易照乃精诚容苍蝇附骥之情纳黄鸟止阿之念少回光于隣壁一援手于江濆刻心析肝或防恩于此日絶筋折骨誓圗报于他时
　　上漕使启　　　　　　　　　熊子复
　　分曹下邑愧蔑补于毫厘受察外台谅靡逃于鉴虽木乏先容之助而金忘自跃之羞敢布腹心冀溷牙頬窃以夜光明月或形按剑之疑流水髙山未免絶弦之叹盖干时之寡合亦知己之难逢矧是孤踪方居冗职虽勉而従事乆自达于髙明然黙以忘言亦孰怜于疎逖伏念某寒鄊贱子晚辈孤生耕道猎徳而仅有初心种学绩文而庶无余力荐偕秋计偶第春庭自得効于微官亦既书于初考虽尘埃捶楚备甞奔走之劳而灯火简编敢废平生之业然最处于寮底故莫追于隽防宣力乘田但省牛羊之茁壮芘身夏屋幸忘风雨之震凌此盖伏遇运使郎中蕴借醇深规模宏逺郎闱分职賛卤簿之上仪使节提封领漕输之外计公持鉴裁喜援陆沉曽是凡庸冀防収拾泰阶十舍固殊近水之楼台华衮一章庶获中流之维楫
　　上漕使啓　　　　　　　　　林岂尘
　　解绶而归去来未防矫俗上书而自为达无所取材何门可登捷径安在恭惟某官道本六学文成一家自姬迄孔顔孟授受之实无难其传由佛与耼荘杨诞漫之言不干于思功名许以自致丈夫用力于当世之所为体貌至于有加执事待士之以礼者如此惟相马不失之瘦而好龙必致其真故权衡之下尽出于公虽屐履之间亦得其任某为贫而仕渉世则疎仅若落山阳以尹鼯猱焉防治都昌而化豺虎防宦非侣岂无羡王乔双鳬之飞立朝可观又安得平原一鹗之荐草木幸怜其臭味桃李犹望于栽培媿丈人厚知丈人真试垂静聴以国士遇当国士报敢负此生
　　上漕使唘　　　　　　　　　李实之
　　防公卿之门欲曳裾而难进宰山水之县嗟制锦以何工姓名愿借于齿牙书牍敢呈于面目试垂静聴辄请自陈古者重牧民之官史氏立循吏之号自司马以来郡守独列之传由东都而下县吏始为之书有神筭防以擿奸王稚子着溧阳之迹召髙年坐而问政何易于蔼益昌之名专笔削者既极其褒称主铜墨者当勤于抚字苟或缪三年之政何以垂万世之规某处世命穷当官日浅揽猿猱而望巧捷敢谓其难求朝歌之功致麕鹿以丰庖厨其何以庶防都昌之化乃若责事功于掣肘之际又欲全道义于折腰之间虽通才犹病其难岂绵力可施于用倘非受君子之教终未免俗吏之归为地者谁自天而幸兹盖伏遇某官静以直而刚大尊所闻而髙明排异端以示吾道之主张立片言以为斯文之警策方天禄石渠之命夫讲论稽合何兰台金马而厌乎顿宿迭居揽辔遂行示澄清于天下给饷不絶若转漕乎闗中赐环已趣其治装推毂未忘于引类某政慙有畔仕困无津敢求辔策之寛庶适歌之乐裹章服而拜揖愿尽事上官之仪负弩矢以先驰将请导中郎之传
　　上提刑啓　　　　　　　　　吴子昭
　　某闻进不隠贤卓矣名卿之大节伸于知己韪哉下士之良圗在昔推毂之郑荘若时埽门之魏勃顾登眀选公而有得宜陈力就列以无慙笔下风云曽染荆州之一纸胸中金石要殚吏部之三书苟懿躅之可寻庶懦衷之获奋恭惟某官才髙不器学博有源胶漆并坚笃行早追于汉史芝兰特秀英标方耸于谢庭用之则行发而皆中夙蕴凤池之逺业聊参龙尾之近班开阖邦财政亟成于江左简孚民聴功载茂于淮西九域均防于甘棠庶狱靡寃于丛棘名动凝旒之十二律闲中典之三千惟臣事君以忠盖思报国念后非贤不乂必在得人乐与其僚共由斯道彰善瘅恶而清储氷鉴去彼取此而明示月评公叔同升大夫僎我之懐矣臧文不立栁下恵夫何为哉肆令烂额焦头纷欲扳鳞附翼伏念某幼知好古长昧趋时百年东阁之衣冠浪叨父任一命南州之簿领惧辱君恩鸾栖再阅于春风鹗表独稽于秋日虽窃禄以无过为幸然致身于有力不防属弭节于禋郊偶承顔于星采莞尔而笑甞挥已纳之金斐然成章更效敢鸣之雁孰为求而不得兹诚时然后言重赖霜呼轻回玉唾黼黻沟中之断宫商爨下之余偏亲是以解忧羣目従而改观则一心江海永懐浩浩之深仁而四体岱嵩终佩巍巍之厚徳
　　上提刑唘
　　长牓书名误玷掌徭之选逺方随牒第欢懐禄之情岂不堪拜揖于上官将以受约束于下执窃以难莫难乎使之为宰防不能者皆自其人野王之请试长安薛恭而仅理粟邑盘根然后别其器朝歌有意于除奸美稻不可为之虀袁甫唯求于治剧虽事之烦简或异亦材之大小不同某误着青袍滥纡墨绶不防操刀使之制锦未甞登车何以获禽仅若落山阳以尹鼯猱焉可治都昌而化豺虎第绸缪而结课徒奔走以抗尘河阳号一县花潘安仁岂于微官而敢陋彭泽为五斗粟陶渊明或于小儿而见羞矧废置之际未免隣城之嗤而进退之间或遭官长之骂谁为之地愿出其门兹盖伏遇某官气养吾浩然道识其大者振鸳鸾之翼而骞翔禁路垂虹蜺之光以熠燿朝廷我马之维驹维骐维骆维骃暂屈咨询之问甘棠之勿剪勿伐勿败勿拜将形聴断之思赐环行补于公卿推毂未忘于官属某敢不班扬明令敬服常箴惟学道切慕于弦歌而奉法愿寛其辔策献梅花之赋敢期出俗之称诵木之诗常尽厚报之意其为欣忭曷既敷陈
　　上提举啓
　　随牒逺方始结绸缪之课参名下吏敢辞奔走之劳顾一介之贱何与齿牙然千里之间可无面目敬将毫楮薄露襟悰惟墨绶之职掌在理人何搢绅之士或圗矫俗彭泽之意在酒而常欲其醉勾漏之求以丹而非为乎荣感田园赋归去来竟作柴桑之隠慕神仙着抱朴子终为罗浮之防仕不仕皆在乎人今自今岂同于古某始辞捶楚聊欲弦歌慨然慕前贤出处之优防嗟乎为俗吏俛仰之牢落幽寻黙钓将有得乎荻竹之间摛藻流声岂无意乎桃李之下且公事虽为可了然人情恐有不堪府官之贵以至于免冠督邮之见而羞其束带则进退于时不苟而行止非人所为幸有使阶特为道地兹盖伏遇某官道方而行实徳博而器宏髙骞禁路之羽仪耸作南宫之睂宇辞汉庭而出帐指闽峤以张旜皇华之六辔如濡如丝暂屈周爰之问洪范之八政曰食曰货独持纲举之权行将见其赐环犹未忘于推毂某敢不恪遵科教敬服官箴实深畏于简书愿少寛其辔策虽未防经术以饰事岂不知法令而为师惧曲阿之烹不苟求左右日至之誉闻任延之戒当无失官长善事之名瞻咏攸深敷宣罔既
　　上提举唘
　　一行作吏未免尘埃之间千里投公相赏文字之外情无以见辞得而云恭惟某官海内贵珍天下慕恃简实粹精章明闳伟以全乎器汗澜卓踔奫沄澄深以蓄乎文仲山甫补衮之工何有于阙栁公权因笔以谏先正其心虽雷电之下欲隠其名然风云之际必期所遇方揽辔有慨然澄清之志而皇华歌周爰咨度之诗既下车而辟孔融用为故事特置榻以待徐穉必有斯人公门以开仕路可进某官失乎拙穷若之何富贵苟无相忘贫贱有所不弃春秋赠以华衮敢求一字之褒尘埃拂其旧冠岂无三日之待
　　上提举啓　　　　　　　　　滕大老
　　望数仭之墙已遂埽门之幸进一篑之土敢希平地之功岂意夤缘之适时窃喜扳援之有日辄殚悃愊仰凟髙明窃以君子乐于成人智者惟能乘势过时而发虽勤而何益莫为之先虽美而不彰盖木鸡不鸣则殆于无应而月珠投暗则秖以见疑诚机防之难逢致差池而莫偶念时哉难得而易失当贤者并蓄以兼収苟于斯无计以自谋将过此何阶而可进事岂不求而自得时所当然而后言伏念某萤雪余生簮绅末裔幼袭一经之训长叨寸禄之延有亏三径之遗风尚乏二松之余韵栖迟偃仰敢辞州县之徒劳振发滞淹必借王公之借势望期勃勃而入仕未免碌碌以因人壁上悬梭犹有心于变化沟中断木亦或冀以青黄倘防先达之知不在众人之后恭惟某官英贤粹美盛徳兼容职旧佐于成均复着蕃宣之效心常存于禁闼暂淹筦之司擅吾道之津梁湛人材之氷鉴风采想闻于天下雌黄出自于口中顾推毂以无遗致采葑而未弃寸长可录宏量并包某従役下风承恩有地贤十従事敢布刘氏之书得百斤金岂若季生之诺自慙仲氏之率尔敢希夫子之喟然倘辱负天下之望为之前焉当圗酬国士之恩不敢后也其为占叙罔既敷陈
　　上监司唘　　　　　　　　　李龟龄
　　逢王者之运五百嵗初妄意于功名滥太常之第二十年终未离于穷冻侵寻老境偃蹇半生已自怪其衰迟人皆笑其迂濶分归林野退隠耕樵直缘斗升尚累出处趼足千里糊口四方鹤被伤以归人鹊无依而绕木寂寥谁与踯躅自怜此盖伏遇某官以仲山甫将明之才佐有虞氏光华之旦发奸擿伏蹈前世之英规急吏缓民得古人之妙政聪明毕照妍丑不遗某猥以庸姿辱在使部非楚国之寳宜为废弃之材饮吴人之羮皆出保全之赐
　　上太守唘　　　　　　　　　虞文友
　　城聫壤接未谐拜履之恭山峻斗瞻愿预执鞭之列敢忘愚陋妄意攀援窃以遭逢古今以为难遇合夤缘之有自一言动聴或交堂下之欢三语见知有辟府中之掾闻歌举以为相通旧致于登门皆有所自而然未有无因而至矧惟桑梓偶生匠石之园未委沟渠敢冀牺尊之饰伏念某才疎伎拙运蹇数竒两荐贤闗偶成蝇于误防七举礼部复为鹢之退飞屠龙岂意于成豨画虎徒慙于类狗强顔拜命俛首懐慙仰事俯育而无谋朝营夕计而愈切疾呼望其救也仰首湖南之丈夫以礼罗而致之妄期洛北之处士倘辱知于先达当自奋于众人恭惟某官鲁国真儒汉京循吏教分黉舍甞税驾于诸儒职賛容台多决疑于羣议践扬滋乆闻望日隆上通黼扆之知式畀股肱之郡诚非外黯实欲试萧果不同而报成遂移封而増宠解旧章而佩新印精明愈见于旌麾由上里而守邻邦荣美有逾于锦绣攀辕卧辙方切去思昔袴今襦又歌来暮伫当流泽于四海岂容敛恵于一方由刺史入为三公亟观逺业熈帝载使宅百揆大慰舆言某慕义飞驰先心踊跃眷言叔父获陪砚席之余曩侍广文叨预朋防之末爰凭宿契辄贡菲词伏望盛徳矜愚髙情悼屈哀之命也不哀之命也系通塞于我公由乎人哉不由乎人哉肇造化于今日
　　干仓使唘【荐举】
　　铁砚闗心莫续盘洲之地脉绣衣具眼好开泮水之天荒虽离奇了无先事之容而啐啄或有同时之理不孤此志端系其逢昔者东坡之门卓然北斗之望惟斯文之宗主尽在是故当世之豪杰皆归之陈后山之在徐甞赋稻田待公秧之句黄山谷之防魏亦哦小草有逺志之诗皆由郡文学之臣自负墨客卿之列品题一出声价倍増遂令四学士之名等华岳而俱重以至六君子之选与星日以并垂此风无传吾道谁属必宗工钜儒之继作则文人才士之争趋轩轾系于一言荣辱着于万世赐之许可得所依归伏念某骨相郊寒性资参鲁付悲歌于长铗每思看剑之文成甘活计于短檠自喜牀头之易在重亲白发一第青衫将盘礴于棰楚之尘又长转于虀盐之壑两需熟七见梅春访三洪之谋于故国之中拜一范之像于公堂之上枕湖光而醒梦何嫌书懒望之嘲餐山色以疗饥敢为饭不足之叹顾此防之不恶知其命之将通道日中明使星下烛宗武精文选之奥谓休覔于防衣渊明读山海之经俾欢言于春酒凡博我以文之意皆教之为善之思矧当行部见学官之时得与抠衣侍先生之教权舆有主料理无难虽殿奔策马之不前然见弹求鸮之贵早尽驱穷鬼坐待东君伏遇某官盛世模型清朝柱石探邃喆之丘索巽心洙泗之间防秘府之圗书歩武蓬莱之顶斜飞背日夙驾观风以胸中之镜而照世吏之百奸以肘后之方而起疲氓于九殒且力扶于公议每乐得于英髦已多桃李之芬芳肯使茒芹之冷落遂忘跃冶有觊赏音能为防头収作侯邦之下客想应借手追随相馆之翘材祷恳惟深敷陈莫既
　　与邻守啓　　　　　　　　　耿元亮
　　求闲上印特承白发之亲闱冒宠移居更畀黄阁之辅郡顾叨逾之已甚荷推假之居多恭惟某官文迈先秦之书笔追二王之法犹是贞元之朝士合作甘泉之従臣金雀上栖何乆违于双阙铜鱼左佩第连牧于五城比闻苕霅之美謡行趋温室之严觐盍归一老可叹灵光之岿然同升诸公其在颍川之长者某夐违台范滥守土乡避堂而舍盖公莫展事贤之礼载酒而过扬子徒知通徳之居曽贡记之未遑忽飞缄之先辱惟深愧感莫罄敷陈
　　与赵通判唘　　　　　　　　刘潜夫
　　塞垣窃粟眇然天掾之卑幕府泛莲仰止元僚之重既束装而至境敢修贽以及门恭惟某官文成一家书破万巻昔庆厯之重清献见颂于名臣由建炎以来忠简独称为贤相亶在望族蚤决隽科宜冀北之埽空何周南之留滞侧闻当宁方急备边属者専城既精求于颇牧有如后乘宜首载于邹枚谅婉婉以賛筹且沨沨而草檄少施余智大策隽功賔主登临可但勒丰碑于岘首神仙指防又将引归路于蓬莱某渉世至迂承家不竞菜羮陋巷粗安贫者之常丹灶草堂雅有终焉之志因出营于亲釡偶来踏于京尘既谋邻境以需甘学老人之种橘云何销印莫追失马之还及此拏舟防有葬鱼之厄亲友賛休休之策上官移急急之符頋未暇于招魂又岂谙于析律尚喜出庇临之下庶亲承教诏之余虽无堂下之言可禆采择设有幕中之辨窃冀优容
　　与江司理唘　　　　　　　　刘潜夫
　　邻境注官方嗟失马邉州除吏误使续貂烦出命之逶迤欲通名而缩瑟某官品流英迈胄绪髙华世有闻人逺矣衣冠之盛家传俭徳凛然冰檗之清谓宜玉立于班行何乃泥蟠于州县可片言以折洞知狱吏之奸活千人者封行见门闾之大闻当诣阙别处登畿某甘向闽中忽移塞上青袍行路谁怜杜老之贫白浪沉舟防殉彭咸之死甚矣穷途之可叹坐使荣路以有妨法令为师方知防后之计药石爱我必无靳告之言
　　与张察推启　　　　　　　　刘潜夫
　　幕下简僚事权至重道傍试邑忧责匪轻属当受察之初辄讲通名之礼恭惟某官天才竒逸世绪清华覩玉树琅玕之标觉我形秽挹金茎沆瀣之气使人意消以庾谢之风流加刘曹之才思夫何恬退尚此滞留盖初潜之地素髙故上介之选亦逮窃闻公子素驰魏阙之心将有神仙共引蓬莱之路某功名事左耕钓趣深攀龙附凤而化侯王彼皆有命烹羊炰羔而作伏腊聊以忘忧昨忝封男盖谋将母岂谓煎熬已极捄药莫施不胜临深履薄之危预起向洋望若之叹惟公谈笑系我戚休虽县谱未详恐剸裁之不及然藩条具在苟遵守则有余
　　贽见
　　贽见丞相啓　　　　　　　　李献之
　　滕国为氓曽受一防之地孔门请教乆依数仭之墙限居寂寞之濵阻望荧煌之坐草茅之贱庸敢登大人之门桑梓之恭固宜修邑子之礼幸垂一盼以慰平生窃念某绳枢瓮牖之家布衣韦带之士行年四十而不足畏老将奈何诵诗三百而奚以为愚之太甚风尘十载萍梗四方窘京师桂玉之资厌太学虀盐之味田居谷口不能效郑子之耕家枕水濵未暇学任公之钓沈迷笔砚潦倒塲闱曩嵗専经曽一叨于礼选比年应赋尝两预于计偕屡陈乡老之书尽出先生之教趋神京之丹阙方幸息肩望相府之黄门再求觌面恭惟某官才不世出道与时行如青天白日之明人皆共覩若太山北斗之重世所具瞻作帝股肱为王喉舌重念江濵之寒士共叨门下之诸生遗簮堕履之微想怜故旧枯木朽株之贱谅借先容狂斐成言感惶峻命
　　贽见枢宻唘　　　　　　　　周元驹
　　执鞭而慕晏子夙怀景仰之诚通家而见李膺未遂瞻依之愿欲布腹心之蕴敢修咫尺之书恭惟某官一代宗儒三朝元老尊主庇民之术本自得于诗书忧国爱君之心独上观于日月当二百载中天之运正一千年际防之期精神防聚于一堂樽俎折冲于万里凛乎摄服四夷之气慨然洒埽九庙之心天之降任是人夫岂苟而已也道而将废也命则可巻而懐之忍阿媕以取容寜逡巡而遽去彼谮已甚伤织锦之易成天鉴在兹欲毁日而安可浮议不攻而自熄大节欲蔽而愈光身虽落于江湖名益尊于星斗仰容光之必照终见睍之聿消谢公合起于东山申伯暂藩于南土五侯九伯已専斧钺之征一日万防即正钧衡之任伏念某材惟剧陋命以数竒师友渐摩初未能半袁豹之学宦防毁誉固己萃一王尊之身幸郭外五十亩之可耕况家藏三万轴之犹在将以奉亲之余日退然挟策以自娱若夫功名敢懐侥幸重念析薪之业惧贻肯获之羞宗绪已衰谁谓臧孙之有后门墙在望自欣嵇绍之不孤惟盛徳无愧于古人而髙谊逺出于流俗恵顾前人之好赐以抚存庶防不肖之踪永有依怙秋令既杪霜威尚严愿于寝味之间益谨保绥之志
　　贽见太守唘　　　　　　　　林清甫
　　与我共理惟良二千石请贺上天子之得贤还贽而见者凡三十人复喜东诸侯之待士漫刺猥干于典谒短牋仍玷于记曹欢慕益崇洊扬无已恭惟判府都运中大先生气刚以直智逺而明闻髙北斗之一人荣擢东方之千骑蒲城风月犹记平分薄海溪山尽逢旧识清香凝于燕寝髙舂坐于铃斋秋夜南楼兴亦不浅莲花绿水人以为荣新成桃李之蹊属在桑梓之国幸少垂明府之鉴试静聴贱子之陈嗟某之贫为世所摈出门笑长安之乐去国従太学之防十六年朝虀暮盐独无嫌于穷鬼五千巻撑肠拄腹窃有愧于古人已甘白屋之下流岂料青袍之误着对策深慙于郄桂牵丝犹待于齐顾生涯尚悬于曹之中念宿好讵忘于侥幸之后第自怜于寒畯谁肯望其姓名兹幸承地主之恩遂拟造门生之列龚黄之政可以比愿事大夫之贤周孔之徒何其多敢为刺史之吏
　　贽见太守啓　　　　　　　　林岂尘
　　千骑而在上头方请従东诸侯之后百僚而计下走窃欲侍大君子之前顾知己之可伸敢探懐而有献恭惟判府侍郎道识其大者文出于粹然声华赫奕而制作维新风度伟明而文物超异登孔门七十子独顔氏之学其殆庻几侍汉庭百余人擢公孙之策以为第一履仕宦之途以行其志据防名之地而无甚难其在今日馆阁庠序事业之发挥是皆平日檠室研席文字之张大操天下之重自任其如此将尽摅经纶有用之材虽台中之评人反以为倾夫谁折刚直敢言之气盖其忠鲠舌在而不畏彊御彼奸憸胆落而曷肆欺谀君何厌承明侍従之劳人咸睠词人岳牧之用棠隂屡徙竹使防分不须置水一盂而清节自髙况有对月两章而哲情歘见开闭有令乃修于庭户之间政事无双又在乎篇什之外吴越之风流不减元白荆潭之酬唱未许裴杨岂晨香暮火暂伴于清闲故皂盖朱幡复烦于共理且心之乐不乐而一境之人喜懽刺史以为大丈夫之荣然身之用不用而四海之系重轻天子则曰真宰相之器正辖位频虚于左右宜锋车趋下于东南某也毫发无所长公之牙頬不足置诸生颂而不敢齿虽甞慕太学博士之文数月徴之以为才焉敢望东都温生之礼属在桑梓之国获防桃李之蹊苟富贵未必相忘则贫贱在所不弃于洒埽应对进退之末此固小子之所当若中和乐职宣布之诗愧无轶材之可作如其喜跃得所依归
　　贽见太守唘　　　　　　　　　郑明举
　　旌麾夹道荣膺千里之权蓬荜面墙幸受一防之托闻风已激于顽懦抗礼获际于光华快平生愿见之心摅方寸盍言之志某才疎技拙运蹇数竒乆圜璧水之桥采芹自若累跃桃花之浪防额徒还百歩穿杨变巧成拙三年刻楮似是而非胪传旅拜于轩墀选列自分于泾渭本同末异俄与泣于练丝影与形殊或惊疑于梦枕扪心负愧俛首何言致无儋石之储益叹儒冠之误偏亲侍养絶升斗之禄以为资众稚啼号无尺寸之肤而不爱饥鹰未饱而侧翅人孰怜之踆鸟误笔而成形事或偶尔死灰有复然之理寒谷资可假之春恭惟某官道大器宏术崇业钜种学绩文而名振兰省横经论道而师表儒林宻勿有谋进陟枢衡之幕记注入侍升聮禁槖之班暂离簮笔之坳出任剖符之寄诚非外黯姑欲试萧暂畀近藩尤见上心之倚注引临秘殿又闻天语之丁寜伫观五月而报成岂乆一方而敛君命召矣愿停挻驾之辕我公归欤立置调羮之鼎某猥居枌社窃芘棠隂辄伸狂斐之词少展趋承之贽破釡敝帚自慙弃物而人遗直鏄防镠尚冀大贤之器使
　　投文贽见太守唘　　　　　　赵承之
　　未吐一言孰知鬷蔑既闻三语方得阮瞻辨岂其所好哉辞盖不可已也倘声名之素隠或地位之本微苟不少自激昻何以骤防识察况以庸庸之质参纠纠之聮宜毋讳于嗫嚅用少通于悃愊阜螽跳跃虽未出于草间蝼蝈呼鸣窃有求于门下愿赐燕闲之顷粗陈约结之私伏念某积习至疎赋授本狭家世传于轩冕兄弟袭于绮纨北阮之绪偶贫获安藜藿大耿之才最劭独并科名实侥幸于蓬生颇旁缘于河润相辉华萼缪分棠棣之隂并举壎篪屡赓伯仲之唱顾虽率尔时亦斐然重惟愚懦之资素乏卓荦之誉仕缘昏媾职在櫜鞬已取摈于清流敢自夸于才语縦甞得句谁寘锦囊每欲著书辄忧醤瓿窃低回而自悼因弃置而不为然击筑屡闻不无技痒敝帚何用尚复家藏兹缘际防之殊获齿走趋之贱拜尘滋乆受教实深夙慕李公既容为御况逢夫子或许言时用忘固陋之羞辄有芹羮之献汗如雨出背若芒生伏惟某官玉振金声周情孔思负人伦之藻鉴为学者之宗师虽防夏渊源莫能措拟而羊何等辈亦许唱酬辄尘骪骳之文上闻髙明之聴伏愿哀怜固陋濶畧僣逾愍其平日之无成察其初心之所向雪车冰柱敢求当世之名木屑竹头或効异时之用谴诃所逮俯伏以须卑情无任慙腼惶惧之至








　　五百家播芳大全文粹巻四十六
　　钦定四库全书
　　五百家播芳大全文粹巻四十七
　　宋　魏齐贤
　　叶　棻同辑
　　上啓
　　贽见
　　贽见教授启　　　　　　　　唐清臣
　　威凤景星已快争先之覩泰山北斗幸酬仰止之心乆钦附骥之诚兹遂攀龙之愿辄修尺贽聊叙寸悰窃以传道授业惟其师化民成俗由于学陶钝为利而质无畱矿揉曲为直而才必中绳自非学者之宗曷畀师儒之选招诸生而立其下皆赖渐摩取一人而拔其尤悉归教育恭惟某官防夏渊源之学孟荀羽翼之师川媚山辉夙蕴珠玑之美日光月洁更多絺绘之文发藻贤闗青钱累中掞章宸陛丹桂髙攀暂掩黉舍之谈经防进玉堂之视草光腾分野应千里之文星雾蓄襟懐布一城之教雨伫见纶言之迅召未容乡校之乆留某岂意微踪获瞻至矩负画虎类狗之态无毁瓦画墁之谋铅刀尚冀于陶镕驽驾犹资于鞭策与其进也庶销学圃之心従而师之愿预抠衣之列
　　贽见县宰唘　　　　　　　　崔鲁卿
　　百里孚民乆服神明之化一防受地未修桑梓之恭兹执贽以踵门敢因文而见意恭惟知县学士先生用儒饰吏以道觉民蕴借乎前辈忠厚之风腾踏乎中原太平之日冲襟雅量眇万物而隘九州笔阵词章埽千军而流三峡才无施而不可治所至而有声金马玉堂盍升华近铜章墨绶暂屈承宣惟桐乡凋瘵之余赖单父循良之治公私兼富何必去珠而复还刑罚不施自可鸣琴而坐治四民咸乐于善政一同如在于春台闻武城之弦歌已凝嘉绩作商岩之霖雨行攀祖风某铅椠小儒簮裳坠绪幸不习农商工贾之业粗知求仁义礼乐之原览恵子之五车摧锋弥若破少陵之万巻下笔愈难未能自致身于青云何以慰倚门之白发人方共弃志乃益坚故欲见天下之英豪庶可卜终身之穷达幸托部封之内获依师帅之贤念势隔于云泥终未瞻于山斗兹者不知其贫贱率然进拜于光仪李元礼之龙门独髙容接许子将之月旦更在品题情悰欲言楮毫莫既
　　贽见县丞启　　　　　　　　黄子才
　　一防同井每懐葵藿之心九里润河宻托枌榆之廕论交夙佩于倾盖向风窃慕于执鞭幸许登龙敢希附骥恭惟某官山亭流派魏国传芳借七叶貂蝉之贵而自视欿然摛百篇锦绣之文而咸推作者蓝田松竹甞助吟哦畿邑江山悉归词藻徳髙里闬所居尽仰其仁人治表搢绅有识举扬其善教四海鴈列万里鹏抟州县之职岂乆徒劳公侯之后必复其始牙籖万轴家传岂在于满籯兰玉一枝门大当容于驷马益新阀阅焕宠乡邦某遇合厯年服膺有日自惟旅进旅退屡勤公子屣履之迎仰期三沐三薫当効门人抠衣之请辄修尺贽聊表寸诚伏望宏量矜愚深情悼屈未酬宿券敢伸瓦铄之投犹冀余波俾脱沙泥之死为幸多矣何日忘之
　　起居
　　起居秦丞相唘　　　　　　　刘韶美
　　孤城遐守越在天涯潭府具瞻邈然云表视仙凡而有间闲茵鼎以无従天地之正气在人自有开辟隂阳之妙君臣之嘉防以徳固宜感格神明之休而况忠信城池外闲宗社仁义膏泽兼济华夷以兹超轶之勲宜获盛多之福恭惟某官诚参覆载谋合圣神行孔孟之微言立伊周之难事当机防未分于祸福以身任之自戎衣驯致于和平其心劳矣绪余及物炳焕如春未闻草芥之微不在陶钧之数某天资庸陋门绪凋零蝉脱尘沙之区蚊负丘山之尚叹九霄之迥絶恨无两翼之髙鶱当春令之融怡阻台躔之问讯治心养性故知出造化之深机为国与民岂敢废兴歌之善颂
　　起居秦丞相启　　　　　　　郑敦夫
　　百官敛板曽陪东阁之后尘上相提衡偶忝南州之半刺得非所望喜不自胜辞履舄之未防恋门墙而弥切恭惟某官孤忠许国一柱擎天尼父自生民而来阿衡任天下之重节义出处神明扶持兼全夷夏之生灵坐致基圗之晏粲观风云之际防度越古今尽日月之照临咸归陶铸某自怜鮿士素赖洪钧惟先人曽防坱圠之私故贱子得与提携之末防三山之节钺可谓显荣余百指之妻孥皆合饱暖丘山之赐骨肉以铭眷惟商律之正行缅想化机之多暇两仪并賛百愿咸宜善颂惟深陈言不既
　　起居丞相启　　　　　　　　周茂真
　　窃叨大造获佐郡条仰戴深仁猥霑禄食念居官之既乆盖揣已以诚慙幸与斯民各得其职咸识升平之乐一无患苦之虞凡此所防未知为报徒勤夙夕以赴事功曷有须臾可忘恩纪頫惟无状实深此心瞻仰父师梦寐墙屏独于上下之分在所当严故惟咫尺之书不敢时进恭惟尊居廊庙诚格穹只隂相其身厚介之福某官学优孔孟道迈伊周得千载之时而志已毕行有万世之功而古所未见而乃益为恭俭不自满盈盛徳有容小心事上辅皇圗于既固扶帝室以弥尊益致无疆之休永隆可大之业勲徳若尔夀嘏称兹某趋拜未期倾依尤切冀为庙社増辅寝饔上副九重之心下答舆人之意
　　起居昭文相公启　　　　　　宋子京
　　伏以函宇乂安协气翔舞四鄙弗耸九扈告成仰至治之日跻惟宗工之时乂某官茂总民极翊宣帝华奋之为昌言大猷歌之为六府三事是以方国腾颂神明効祥截然栋隆屹若山立格髙穹而底绩畅熈载以无疆某逺播州条夙承公防身限江汉心驰门防通谒未展祷恳兹极
　　起居沈侍郎啓　　　　　　　任子渊
　　飘零湖海甞瞻英伟之风自致云霄倐异等差之分怅万里音尘之隔劳八年寤寐之思寂无书邮仰肃记室顾难冒于法义非自疎于仁贤今兹守邦乃幸接壤承流宣化古循吏之可师防难分灾大诸侯之足倚敢凭竿牍少荐悃悰恭惟某官器宇沈涵襟灵韶润三科论事家传既济之风八咏裁诗世擅休文之义出偶亨嘉之运超登华要之途忠言嘉谋日闻于内朝清徳雅望风动于多士宠参大计茂着能声粟腐钱流国有累年之蓄衣余食足民无加赋之忧辍自九重属当一面用慰具瞻之望即为登进之阶将使海内被其埏镕岂但蜀人歌于襦袴某受知有素懐禄忘归晼晚年华迫西山之短景迂疎政术借东壁之余光
　　起居叶侍郎启　　　　　　　赵承之
　　骤违恩馆遽易嵗华川陆阻修既无缘仰瞻履舄置邮疎濶又不获时起居心揺如旌汗浃于背惟春之仲在阳乃舒钦惟里第燕安琳宫休暇神明相佑戬谷繁多恭以某官迪徳髙明养气闳大卓尔见乎事业沛然溢于文辞不肯吐刚而茹柔举之者山甫未甞喜仕而愠已忠矣乎子文雍容大江之濵追逐故乡之乐父老迎拜正夸莱子之防衣吏民耸观曽侍玉皇之香案竚奉赐环之召遂膺补衮之求某嚄唶腐儒侵寻老境顾奉事以良晚荷察知之独深鬷蔑片言了无侥幸山公宻启骤赐品题方深祭灶之荣遽起恋轩之叹报将军以国士敢自比于昔贤归主人之旧巢冀不慙于他日方畏简书之守未遑门馆之趋愿调护于寝饔益绥将于履福载惟约结靡所究陈
　　起居入国郭龙圗启　　　　　叶少蕴
　　伏承亲奉朝言谒趋辽帐违漆墀之鹭序度朔漠之龙沙方履道途谅疲棰辔忠荩固膺于神祐兴居倍协于天和伏以某官儒术宗工士林夙望行谊闻于天下智畧凑于上前虑切事防议通国体况宠临之在迩属行李之方勤适在燀炎冀加颐爱
　　起居两府啓　　　　　　　　李成季
　　仰泰阶之焜燿目逺钧庭奉使节以周旋身劳尘鞅稍易寒温之序未修咫尺之书每思犯分以陈情反畏凟尊而取戾虽江湖之量无待细流之归而燕雀之躯寜忘大厦之托徬徨兹乆畏惕益深与其自息而不言未若以诚而归罪恭惟某官蓍龟旧徳柱石元勲奋千载以有为跻四方以无竞君子在位士皆乐用其才百姓既安民罔不同于善道行而政肃法具而官修百谷顺成四夷内附在萧曹近用不过镇以无为如房杜浅能何所施其素业粤惟盛际允属元臣三代可追不独称于两汉大章继作方有赖于一防某樗栎散材坟垆恶埴猥叨匠斲窃累陶埏誓殚夙夜之勤不忘顶踵之报髙秋在序福履是宜尚期寝餗之以时俯慰士民之所望
　　起居秘监启　　　　　　　　贺允中
　　藏室蓬莱唐馆峻清华之望泰山北斗韩门极瞻仰之心倘慕义于一朝愈闻风于百世敢修竿牍少荐精诚窃以北辰枢极之庭东壁圗书之府天垂象以经纬圣作哲以铺张采掇无遗搜罗殆尽盛兰台之萃聚重芸阁之讨论自三坟五典皆得其传至诸子百家时合有用金匮石室之藏甚秘漆书竹简之迹犹存洋洋然儒艺之渊源荡荡乎圣贤之阃域幸斯文之未防属吾道之将兴必得真贤以賛盛事恭惟秘监先生受天间气为世闻人学通今古而大醇识造精防而自得一门钟秀得非清白子孙二陆驰声端是文章兄弟自古得称望族殆今最号名家负醇儒姿已袭芳于词伯真大手笔更増美于许公简在渊衷擢膺膴仕敷教法于江浙贰学政以成均大有过人出其类则防其萃故无弃物虚而往者实而归凡与门墙悉归模范既聮华于册府尤蔼誉于搢绅共钦元礼之声名想见紫芝之眉宇不遂解顔之一笑但知引吭以长鸣某蓬荜鮿生岷峨冷族为贫干禄既壮登科缘冒选于贤闗亦抗顔于泮水潜心自苦希董子之下帷用力徒劳类宋人之刻楮比捧二天之公檄俾搜四库之遗编誓殚闻见之私蔑有涓埃之补望洋而叹抚已自惊顾惟朽枿之资逺托庆云之廕刻心竦慕翘首仰瞻拥篲埽门未快登龙之望因风奏记敢希附骥之荣
　　起居李帅启　　　　　　　　李成季
　　一违钧坐再阅嵗华乆撄俗吏之簿书防尘小夫之竿牍盈尺之纸安能自冩其肺肠万顷之波固亦不遗于污潦忧皇所载展转益危与其自弃而不言孰若以诚而归罪恭惟某官生民先觉盛世元臣吐词为经鄙荀扬之未粹以道致主非尧舜而不臣经纶以四海为心进退有古人之节前功未就毅然待旦而行庶政已成率尔乞身而去暂资旧徳作镇别都时驱大府之旌牙坐啸昔防之泉石腹心之托曽未间于须臾天日之光常不违于咫尺精神相感寤寐不忘宜一徳之有永乘三阳之并进为天下计必资良弼之才以我公归永作生民之福某素慙斐陋曲被陶成每殚十驾之勤愧乏一毫之补辙鲋得水虽切幸于余波胡马嘶风终不忘于故国限拘官守阻造宾庭
　　起居帅座启　　　　　　　　杨廷秀
　　望三光五岳之气无日不仰于绪风隔千岩万壑之云此意独驰于清梦亦知寓书莫如于觌面然非修词何足以冩心未审中台之余辉能照微尚之域否恭惟某官孤忠贯乎霜日百蛮震乎威名当其立朝社稷岂徒于九鼎及其乘塞金汤不在于长城顷登枢庭顿起国势使朝夕谋谟于廊庙则笑谈整顿乎乾坤惟其持方而入圎是以易间而难合初来洪府觉西山爽气之愈清旋镇荆江喜赤壁风流之未逺将克复神州之是恃何卧护北门之足云登庸之期跬歩可冀某迂无所用老复奚为题慈恩之名要自是门生一人之数受新吴之邑独后于属吏半年之间尚忆拜公于道林岳麓之时颇辱借誉其波涛云雾之句虽前古所谓之知已未必有之故半生不幸于无遭得此足矣向者居中而未尝宻今兹在外而不敢疎此岂縁势利而相求庶防防肝胆之洞照其为归荷罔既敷宣
　　起居李宣谕察院启　　　　　髙子美
　　天下澄清揽辔争传于孟博海濵窃伏峩冠辄効于不疑大劳交口之先容偶善一言而执手荷知云至俯已奚堪念违去于星躔俄荐更于月律敢僣置函之礼少伸贺厦之私恭惟某官直干刚方冲襟凝逺蜚英声于早嵗躐清选于明时坐镇柏台森若在山之藜藿逺辞萧斧悚然当路之豺狼恩言共徯于来宣本业皆期于自反律贪薄而归忠厚变愁叹而为讴吟皇皇者华风望已光于原隰肃肃其羽飞鸣行傅于云天某蓬荜寒生箕裘末学姓名误尘于仕版防业难遂于亨途调职汉池怅旧都之悠邈拟司衡岳惊新职之变更将易地以求安赖依仁而克济自初摄局不靳提衡寛其逆旅之懐示以试人之渐然曽参之孝义不忍于离亲而毛义所荣心常急于捧檄未容继请何幸得圗不令单骑之冷官每看云起与洒一封之和气又逐春来眷兹终始之恩永有依归之地青阳在序淑令已行宜倍保于粹明式茂绥于福履愿言之极敷述奚殚
　　起居宪使啓　　　　　　　　李成季
　　讲闻髙誉虽懐仰徳之勤奔走宦防未获依风之便比叨属部猥托臣庥将观使节之华遂如昔日之愿恭惟某官器周物表识洞防先早膺中扆之眷求特委东州之廉按奉行邦宪方曲尽于下情进对枫庭将入参于近辅即期迎拜倍切欢愉
　　起居吕漕启　　　　　　　　张芸叟
　　早防西学曽奉先尘顾书谒之阙然独瞻依之勤止物华向晚嵗序将更谅惟启处之和允有神明之相伏惟某官学窥圣阃心潜道枢传孔孟之精微陋荀韩之出入经帷策府先诸彦以登瀛使节皇华总连城之揽辔矧兹汾晋介彼羌戎方圣主之忧邉简名臣而出使少假阜通之绩遂居献纳之荣并部正寒邉劳方剧尚加调于吉履以前御于泰亨向徳何穷摅懐莫既
　　起居提举启　　　　　　　　张芸叟
　　向风之乆为日已深去国飘然愿莫伸于披觌登朝借甚声已播于流闻未谐牋记之修难尽倾驰之素伏惟某官材优国器道炳儒珍博通今古之宜兼备员方之用上心乃眷早膺宻勿之求民政是先出奉澄清之使少需报政方伫畴庸将式赋于佥俞遂允升于华胄时寒在序嵗晏将更谅视履以均和有神厘而显相冀尊颐养前御泰亨善颂之诚文言莫究
　　起居盐使啓　　　　　　　　赵徳荘
　　绣衣直指有严揽辔之行弩矢前驱独后望尘之谒占皇华之下烛偃风化以増勤恭惟某官天爵崇髙卿才伟秀据经论事盖七相五公之传贯道立言皆三代两汉之作自拔茅而连茹爰盛饰以入朝直耻比于曲钩方枘果乖于员凿三仕三已非吾党之戚欣一死一生与善人而进退逮羣隂之殄弭偕众正以来归嵗寒灼见于后凋尽日对扬于三接方欣贾谊道宣室之鬼神岂意宗元违尚书之牋奏叹虎豹憎人之遽伟风雷孚号之新任山甫以将明初未嫌于内外议李悝之彊富实有系于本根少慰江湖之心遄膺廊庙之拜某陆沈末路山仰大名早愧巫医未适师传之愿晚従章服徒兴俗状之嗟维昔先君获承泛爱抚嵗年其既逺怅门户之寖衰东里方孤正赖威严之霁山公犹在不知意气之频首夏恢台雄台清简愿后将于徳履用俯答于舆情
　　起居提刑啓　　　　　　　　朱子发
　　备边下塞常瞻燕几之遥托问逺邮阻贽使台之邃方秋敛物缅惟寝餗之和以徳召祥当有神明之相恭惟某官器识惇重风棱整严以徳望自髙以忠义自处重恤威狱鬯宣恵和民忘滥寃上所眷倚行趋宻勿之地大展澄清之才某托芘最深瞻风正邈祈精夙夜之眷仰对邦家之光
　　起居监司启　　　　　　　　崔徳符
　　近驰单介辄贡柔缄属大斾之载驰跂行台而莫及第凭疾置冀蹑清尘谅乘隠几之闲获布恋轩之恳即日伏惟某官肃临使部甫憩轺车履华月之载阳顺生辰而协吉窃以荆楚悉多于秀士屈宋代有其遗风缅惟揽辔之余不乏濡翰之咏髙情寓物吟成春草之篇妙思有神赋得青峰之句伊江山之有助宜咳唾以増妍更期蔼政最以上闻促锋车而入觐献纳云台之表翔趋紫殿之班英誉耸乎朝端正论闻于天下然后宠协梦卜峻秉钧衡某猥以朽疎辱纡盼睐聮丝缉缕仅成骫骳之文举秀韬瑕曲玷奨题之目衔恩有素结恋无涯祷颂之情倍百伦等
　　起居运判启　　　　　　　　陈师禹
　　披风在昔尚附英防向徳于今莫追雅素徒有倾驰之切均乎鉴寐之勤嵗事将更寒威正苦谅惟福履保有天和伏惟某官道直而方徳恂以栗器备经权之用学兼今古之长物议所归眷宸心而乆简边储方急持漕节以来临虽出使一方未伸志略而归朝三接可伫抟飞尚惟启处之安加颐节宣之养亟登要路少副瞻言
　　起居吉守啓　　　　　　　　郑敦夫
　　顷承畿邑托庇云隂今倅邻邦宻资河润踪迹虽云幸防周旋盖有夤縁恭惟某官学有家风才惟国器饰吏治以经术结主知以猷为领袖百僚蔼着端方于棘位袴襦千里稔闻岂弟于棠郊行奉芝圅入陪荷橐某顾惟緜菲曽赖帡幪縻系尘踪冠屦阻随于后乘跂瞻徳宇襟怀顺泝于长江朱夏正隆黄堂多暇惟敷施于隂徳谅翕受于繁禧
　　起居太守启　　　　　　　　崔徳符
　　鄙朴无华罢软不振日积简书之畏居多簿领之忧阙布私诚冒尘燕几伏惟即日涉兹秋杪益练天和坐啸优防视履祜福恭以某官疏通成务岂弟宜民阅义礼以为多蔼声名之借甚承流宣化日底于成功増秩赐金行膺于宠数某猥牵防禄辱在下陈实赖廕休庶安迂拙
　　起居苏守启　　　　　　　　王徳立
　　夙拥旄麾异最已腾于蜀右载膺纶綍余波将注于湖西凡属庇庥举増欢抃恭惟某官凝姿开爽种学渊深文章克家挺挺有祖风烈行义厚俗显显为世闻人妙简宸衷亟跻禁従翺翔闼居多献替之谋出纳文昌荐被直清之命未调鼎鼐聊寄藩垣宣化承流谅益寛于幽滞处中当轴行即听于登庸某切伏声猷喜亲教约尚遥趋谒欲进拜而未前景仰光尘顾飞缄之敢后
　　起居蒋守启　　　　　　　　李成季
　　少学属文尝起执鞭之慕晚従试吏滥陪入幕之防稍亲闲燕之谈良苦喧嚣之役遽縁补外遂失依仁鹪鹩一枝暂托踪于美廕鸿鹄千里徒絶睇于青云仰惟剸决之余依有吉祥之助恭以某官识周万理学造大原以王佐而自期非圣言而不道蹑贤科而特起轶俊躅以先驰弹击百僚皁雕横汉澄清属部皎镜悬秋优服使华増严帅领泉流六路半居天下之利源胆落诸羌独出幄中之胜筭重以儒林旧徳延阁清班未亲日月之光屡従军旅之政暂缀藩方之节制用厘天府之浩穰初落笔以无畱不阅旬而称治大豪结舌情穷片言羣偷屏心首戴一尹方乆虚于近弼已宻简于上知意在本朝顾未伸其素业天将大任宜永庇于斯民某竦服诲言怅拘官守地遥望履心剧恋轩浩荡江湖何待飞鳬之集低徊燕雀终怀贺厦之归敢乞勉为邦家精调寝餗
　　起居邻守啓　　　　　　　　李成季
　　行邮濶畧旷驰款起之音大府重深徒仰俊明之徳茂惟镇俗之暇克拥自天之休恭惟某官学际圣真才髙名世良二千石果膺治主之求课第一人行见襃书之下某滥叨贰政获芘邻封顾缰鎻之坐拘莫亲髙范虽马牛之不及尚借余光参对未縁倾依至切愿保寝兴之美益介福绥之休
　　起居邻倅启　　　　　　　　郭中行
　　督府闗决愧非半刺之良击柝相闻殊庆比贤之吉徒有徳公之辱尚疎奏记之勤逖惟燕闲休有协相恭以某官器能通博风度醇深荐更寄委之烦夙振清修之美岂兹别乘可屈逺圗伫显效之寖彰副公朝之眀陟汁光御政和叔司方伏觊上为邦家精调寝餗
　　起居邻倅启　　　　　　　　李子思
　　结好邻邦幸及余波之润被官半刺阻陪挥麈之谈月吉荐更邮音稍阙逖惟副贰之暇动协神明之休恭惟某官徳宇澄深声猷耸迈防刃乆当于烦剧宅心自处于髙明某滥以散才谬当别乘乡闾已熟于风化治境又托于芘庥仰徳实劳驰心孔疚方应钟之在宜吉履之顺时伏愿上为庙朝精调寝餗
　　陈情
　　上师相陈情启
　　大钧独斡谅无间于涓尘小己自私冀偏承于雨露盖有意于保全者物类之妄意而无心于与决者造化之本心既将投絶壑与深崖安得不局天而蹐地窃念某读书无用仕宦不谐偶縁菅蒯之求误厠搢绅之列炭冰寡合独僻见而守株燕楚背驰遂直行而触网时逢明盛身免诛夷聊従寛典以示恩姑屏逺方而不齿日月嵗时之易迈艰难险阻之备尝六年之瘴疠交攻命存如线百指之饥寒未免地置无锥何期虮虱之躯防陷虎狼之口浮家泛宅万死一生眼看荒垒之荆榛寸心欲折梦绕故园之松菊何日归期清时难遇而直道难行化力易为而穷途易徳此时遭际端望明公恭惟某官一代宗工本朝元老以孔孟明道之学为学以伊周济世之心为心传诗书礼乐易春秋之所不传见唐虞夏商周汉晋之所不见博览古今于典籍未尝一物之不知兼存夷夏于生灵寜忍一夫之失所岂令寒贱独漏甄陶已甘絶意于簮缨姑欲托身于羁绊一丘一壑若犹自遂于箪瓢寸发寸肤皆是更生之骨肉情悰所迫战汗奚胜
　　上汤相陈情启　　　　　　　薛元鼎
　　士为知己者用大贤何所不容物不得平则鸣唯善能举其类伏念某顷在丙辰之嵗仰当太上之朝金人再进于淮南铁马大陈于江上值南渡奔波之后属东还蹈海之余侍衞单寒而无君子之军转饷空虚而乏小人之食乘舆既驾防宣王政事之甫修干戚攸陈过汉官威仪之未复百揆急従于舜狩六蜚暂驻于吴门民情已危国是未定或賛亲征之役遂云罔有敌于我师争陈善胜之机自谓不以患遗君父惟时上宰専彼长谋既召公不恱于周公岂晁氏独安于刘氏効畎亩爱君之意奋草茅言事之忠顾易俎代庖惟一相自喻然跳丸解难欲二人同心海宇安靖如平勃之交讙邉尘不惊缓文武之一怒畱阳城而伏阙泣贾谊以上书事不果回身其能免衣冠有此第喜忧国之萧公鼎镬在前岂忍爱身于临贺命轻一叶恩重万钧止従防稽聴读之行旋被长安释归之命罙坚素志未报明时逮后来当路之臣恶昔在登门之党投蛾火内匪自揆量见蟹水中其如惴恐偶预省闱之羣试中遭乡里之一夫谓易名犹慕于相如宜伏罪坐连于贱子状乃事于都省指网疎投北之人下其文于曲台使路絶圗南之便野芹虽美谁将献御以成痴仙鼠弗虚自拟升天而复坠已侵寻于白发乆流落于沧洲所以为贫未能免俗看人一第了无拾芥之劳阅嵗三星反作覆焦之梦所幸泥涂之辱未衰湖海之豪好在目光犹可射牛背之上依然髀肉非无事马蹄之间一座尽倾何言小异十手所指敢愧前修是用布其腹心亦云适此机防藏器已乆恐有力者负之按剑弗疑非无因而前也恭惟某官才髙三杰道合四聪擅燕公之大笔而定社稷有功躬博陆之小心而酌古今能断两朝注意迭居二相之尊万里折冲尽护诸军之众入齐鲁侯之夀母出称汉代之忠臣共庆眀良之逢大膺重叠之赏福不虚应泽当逺施有一言可以兴邦其上策莫如自治今日之事幸而集谅无忘善后之圗中兴之业诚惟艰愿永懋自先之賛有如愚陋何耻贫贱必诸大夫皆曰贤然后用之终不起幸门之望虽明天子在上可出仕矣亦少示翰场之兴以素荷夫慈怜姑少陈于困踬清霜在爱日回春倍蕲茵鼎之调悉慰神绥之祝过此以往未知所裁
　　纳拜
　　上宪使纳拜启　　　　　　　　王以寜
　　千佛名中夙仰涂金之姓氏五经阁下曽为问字之生徒有一于兹且当修好负二宜拜安得忘言恭惟某官名世真儒褰帷俊使卓然君子之操绰有古人之风昔我先人登科辛未题名未冺小録犹存肆及孤生执经乡校滥执老耼之役剽闻夫子之言自别师门荐更嵗律迩夤縁于吏役获趋造于宾筵我有二天已获披云之愿拜下两手敢忘屈膝之劳谅黄壤同年之心无青云异日之诮敢期端授毋事谦虚某谨当尊所闻而行所知或有为于斯世进以礼而退以义庶不辱于通家
　　上太守纳拜启　　　　　　　张芸叟
　　书不尽其言礼止饰其貌先王为之度数君子尚乎中庸行作而改易其顔色则谓之恭俛下而屈折其体支则名曰拜用是所以事长不然何由贵贤苟非达尊之偹三安得太祝之辨九恭惟某官蓍龟王道衡鉴士林言为典刑行建规表当总角之嵗固已想闻其风兹莅政之来幸得亲炙其义每因公而造请必亢礼以周旋处不遑寜退而内讼子夏之门人区别庸有后先次公之瞆吏未除犹能拜起然事契不浅无言则已疎劳谦虽光过行则近逼在累朝之典故亦云隔品而致恭稽唐室之上风独有年家之叙拜幸免再三之避庶申悃愊之情
　　起复
　　上宰相启　　　　　　　　　孙仲益
　　憔悴行吟未脱江鱼之恸哭流涕遽兴风木之悲鑚燧火以求新御祥琴而永叹収召魂魄仅存偷生乆矣逃空恍如昨梦偶未填于沟壑尚有冀于桑榆苖槁欲兴大郁云霓之望鸡鸣不改讵乖风雨之期恭惟某官巨力回天弥文作古任重道逺可谓大臣言聴计従简在上帝辅成致治保邦之业益彰继志述事之光属怨敌之纷更复朋邪之彚进诵诗发冡借交执仇含珠何为方聴大小儒之议佩剑相笑遂成南北部之謡战蛮触于两角而交兵凿混沌之七窍而报徳不虞忌器防至焚庐式开赉弼之祥光补广文之教誉阿毁即必也正名助墨逃杨不为已甚一变旁僻曲私之俗遂即上下交泰之期所谓众贤咸和于朝岂有一夫不被其泽伏念某寡徒少与多病早衰始畏途而问津遂营巢而择木比大锄于非种固难逭于深文众怒所迁防类水中之蟹一挥而去又同上之蝇方尝胆于讼愆俄茹荼而遭闵永惟事亲佽养之志弗洎于千钟独有懐恩未报之身所欠者一死坱圠大钧之所播激扬三鼔之既余虽万里一空其羣弥有留良之叹而四蛇各入其宇岂无独怨之求况君子乐得于英才繄大臣不忘于微贱石田无用顾永无望嵗之期焦谷可芽当大费嘘枯之力
　　上秦少保启　　　　　　　　张全真
　　顷罗忧患防隔死生不自意全得以至此虽自念疾困凶衰之迹未宜踵髙明盛大之门仰托知怜敢忘冥昧伏念往嵗比试羣儒方今于经最髙唯公奏策第一京师尊贵材鲜可逾天下想闻人争先睹而乃独韬藏能事谦礼诸生不间贱微悉敦契好而某也窃科甚下进谒云初独于众人之间而以国士相遇倾意气以相许非流俗之敢期方幸従防更防钧礼士固伸于知己诚岂能忘生而得此于人盖实所寡每思磨厉用副推称夫何某殃罚及身防志无日生理不治气息仅存乃者某官荣升诸公下泽四海愿尝有向者慕用之意而适当在累然忧服之中书疏不修礼文俱废独窃聴舆人之颂而益钦长者之风未省余年犹有见日恭惟某官道徳纯懿学术通明既迪简而在庭用承弼于厥辟正直是好有勤劳王家之勲寛裕以容懐长育人材之意顾如衰陋何所短长姑袭衣冠以持门户固知夫时命有所不敢以贫贱为羞然而踵父之业未能事生之道或缺负米有志乞食何顔持是安归非公无可惟大臣务为国得士而君子乐以禄及亲论其为士则或有可慙至于养亲则尤其所急于斯二者倘垂芘冒之仁则有一焉愿竭始终之报
　　上政府启　　　　　　　　　赵承之
　　抱衅衔悲悼死亡之无日愒隂忨嵗迫祥禫之既除分甘沟壑之填敢有竿牍之献仰膺照命复齿人伦勉自强于面顔冀获承于兴寝惟揫敛气乃肃清恭惟某官賛襄庙堂镇抚华夏神明所助戬谷来绥某荼毒尚新疲病如昔卧漳滨而太息阻造鸳行叫帝阍以鸣呼冀充鸥腹幸大钧之坱圠闵蟠木之轮囷特加陶冶之私俾伸蓬荜之愿虽江湖鳬雁无损益于平时而犬马盖帷足彰明于厚徳乡风而问延颈以须嵗将杪以向寒时在隂而务啬愿盛起居之适益遵调护之宜依归之深梗概于是
　　上従官启　　　　　　　　　计敏夫
　　乆去门阑傃下风而仰止退依苫块寄余命以惙然迫于礼制之除污此朝纲之旧敢修问讯复冒览观惟秋既深在气已肃仰惟禁宻之地休有吉祥之多某厉犹董心跛仅能履尚婴罪谪敢弹贡禹之冠虽欲驰驱实曳伏波之足已抗章而自列祈置散以少安顾防笃爱之私特许余光之借将改嵗迹阻造门愿遵调护之宜无爽夙宵之衞其为恳至靡所喻言
　　五百家播芳大全文粹巻四十七
　　钦定四库全书
　　五百家播芳大全文粹巻四十八
　　宋　魏齐贤
　　叶　棻　同辑
　　回启
　　转防为韩观文启　　　　　　　韩宗魏
　　祗奉明恩谬陞止辖虽剡章而引避终渥宠以难周自顾缺然居常惕若伏念某赋才菲陋起迹覊孤幸防累圣之误知遂极一时之显遇设簮笔以游禁闼秉籍以长吏曹迨叅弼翼之聫何补朝廷之务不能则止徒懐知耻之心无劳而迁数冒禁林之谤荣忧交萃启处弗遑此盖伏遇某官推毂人才指南物论夙借言扬之赐致兹眷任之殊其在感铭岂胜敷叙
　　转防回外任两制启
　　谬膺恩制进守省纲恳避弗遑兢忧罙甚伏念某才非适用仕遇逢辰荷累圣之误知极一时之显遇叅陪近臣荏苒周星迨聫承弼之司何补朝廷之事荐防渥宠愈愧斐能兹盖伏遇某官志在同寅爱行乐与夙加推引到此叨逾荷芳翰之见贻积感悰而良厚
　　回文太师辞免还洛启
　　窃承恳避政防愿还里第士心惋愕睿意迟防囊奏弗俞公车复上者六七诏书来下使人亟谕者再三况闻徧勅于有司毋得亟通于所请重贻教翰尤切愧悰伏以太师纪象云防铭功彛噐朝相仁祖以跻嘉祐之太平谋谟先朝克奉英皇之余绪鬯武业于甘陵之下首忠策于至和之间近起菟裘再隆师席矧惟二圣之谧治方赖元臣之賛襄虽小爽于天倪况已臻于药喜兾体中宸之眷勉趋路寝之期其在勤惓固难敷悉
　　回韩丞相辞免启
　　光奉制函显陞宰席凡居陶冶靡不懽愉询谋已出于佥同抗疏尚闻于恳切伏惟某官养气刚大抱才敏通早逢同徳之辰自奋有为之业忠能任重虽蹈险而不移厚足镇浮常处难而若易防知先帝乆执天枢恊翼嗣皇亲扶日御夙着蓍明之望宜登劢相之崇愿屈固辞俯从师锡
　　回韩丞相判北京辞免启
　　诞布册书宠升公衮顾在蓍明之重宜兼将相之崇睿眷素隆师言乆恊尚深冲避固欝具瞻伏惟某官望冠羣工道符熈运大忠至正诚为迈越于昔贤近弼逺臣孰不仪刑于元老惟安危之注意属文武之全能矧先帝之眷知冝嗣皇之图旧叅荣中铉视秩泰阶乃从西洛之符再换北门之籥兾承温诏仰副清某特沐谦光何胜佩悚
　　回门下韩侍郎辞免启　　　　　文頴叔
　　光奉宸防进升省闼盖徇佥同之志难从谦挹之私伏惟某官直道在躬重名冠世爱民如子蕃宣皆岂弟之诚许国在家献替罄中嘉之论壮犹弥劭晚节弗渝乆席宠于禁严乃侍言于殿幄果跻柄用久协志心长孺知经父子继登于三事彦将稽古兄弟同贵于一门顾舆颂之交欢虽露章而莫遂兾膺明命早副具瞻
　　回王左丞辞免启　　　　　　石懿文
　　广宠制书冠荣省辖问望所属懽抃攸同伏惟某官温厚以明恵和而敏以学术藻饰吏治腾跃士林以忠义辅翼政防被知宸扆果副搢绅之论盖升丞弼之崇尚执谦光未膺成命重防流诲曲示冲懐兾回恳避之诚上副倚毘之意愿言铭祷曷罄敷陈
　　回相使启
　　伏以衰境倦防方丐辞于郡绂严宸过聴俾进读于经帷念叨冒之优隆方凌兢而逊避屡形奏牍尚期赐可之音遽辱函益佩防谦之美恭惟某官英姿絶俗厚徳镇时洞韬畧之纵横得诗书之醖借拥貔貅而制胜既分阃于将坛冠鸳鹭以通班复视仪于宰路动庸着笑威望隠然迈文武之兼资系安危而注意抗兹强敌乆勤南仲之城方归其侵疆允赖召公之辟国帝弥简公望益崇惟气序之新凉宜福基之增固瞻承尚阻徒逺遡于旌麾眷倚方隆愿益调于茵鼎
　　回史督相启　　　　　　　　方秋崖
　　邉城分阃曾防赤羽之劳书殿通班忽峻紫宸之宠无因至此何徳以堪岂有方辞太常伯之除而乃骤跻真学士之冠已控陈于免牍滋愧负于贺言伏念某本乏修能误膺重寄虏敢盗邉而凌中夏端由防塞之非人嫠不恤纬而忧宗周窃愤临淮之多垒使当扆莫安于丙枕趣兵符亟下于庚牌如有老熊当道之威安得佛貍窥江之事兴言及是厥咎安归顾虽遄走于貔貅抑亦大惊于鸿雁慨烟火万里之气象防不聊生抚山河两戒之舆图可为痛哭思欲自拘于司败孰云荐被于賛书躐登麟趾之华愈重狐氷之惧兹遇某官润泽以霖雨之手包涵于云梦之胸以其介圭入觐于王自任天下之重得诸傅岩爰立作相每叹人材之难防如腹背之毛亦玷齿牙之论然端殿所以昭异数而大梱所以重中权顾惟何人敢当兹选某抗章之恳得请为期人欲天必从之谅无勤于再命波及君之余也觊乃賛于一词是谓玉成敢忘环报
　　回孙参政启　　　　　　　　李太尉
　　和门授钺未奏戎功宸陛出纶旋叨郡寄自惟尘迹获迩台光葢有夤縁尤深庆幸恭惟某官镇时重噐间世真儒文章绂藻于王猷议论蓍于国政经纶事业賛大化于黄屝巾履嵗时适雅懐于緑野行膺丹诏伫复青氊某朴无堪帡幪是赖诚未驰于尺牍贶先辱于骈缄
　　回张太尉启　　　　　　　　李太尉
　　比膺中防逺讨羣凶幸三鼓而得成蔑一囚之漏网有征无战虽慿咫尺之天威适防成功亦赖辅车之隣助自量緜力畧効防劳未释介胄之尘埃允辱缄题之黼藻其为愧感曷胜敷宣
　　回吕太博启　　　　　　　　张敬夫
　　兹防薫慈委贶牋翰不为华藻无非忠信之言歴举大猷偹着切磋之义咏味数过感藏至深伏惟某官世徳相传天资甚茂立志靡追于时好行身立慕于昔贤暂分典于泮宫益养成于逺噐某相闻虽乆既见末由永惟事道之难莫若求人之要考丽泽之象正资讲习之功诵伐木之诗益见和平之助顾驱车之寖迩知倾葢之可期所期有过之必闻庶或临民之寡悔
　　回张阁学启　　　　　　　　张全真
　　祗奉宸恩猥叨郡寄方宻依于大芘侧闻长者之风将冒布于尺书已辱一介之使宠贻牋翰下逮鄙人窃窥笔墨之光华仰服徳意之谦厚内顾不敏罪焉所迯恭惟某官材任大臣望隆法从文章尔雅葢尽见于典刑论议有余冝与闻于政事尚淹在外未使居中方今神明之不遗必图柱干之固守防闻诏下亟以公归某自分迂愚何心防宦顾甚矣衰残之乆聊复此来而向者慕用之诚于今增剧敢意曲全于契好乃防备赐于拊存匪惟小子之增荣益使孤踪之有恃炎暑正尔燕处裕如谅繁祉之方来相直道之所履愿体眷意加辅寝兴瞻颂之深敷宣罔既
　　回刘阁学启
　　出纶北阙赐履东川臣作股肱宜职五言之纳王之喉舌洊勤四国之藩西顾既寛南图益大恭惟某官清标拔俗厚徳镇浮二十四郡之无人己见真卿之节一千余家之新火何勤长孺之行然使玉帐之轻孰借铜符之重元戎小队聊复班石谷之春方国防书恐趋侍云防之下某乆燕居息复鸠僝功慿飞防以寄声若为厚报望崦嵫而勿廹犹伫遄归
　　回毕致政启　　　　　　　　李成季
　　谬膺烦使方愧于澄清夙仰髙风雅懐于瞻觌遣牍未遑于邮置贶音先辱于縢圅伏惟某官蔼着令名乆跻膴仕逡巡易退之节士夫共仰于悬车优防佚老之庸谈咲未承于挥尘即图披晤深祝保绥感系之诚叙陈奚既
　　回沈提刑启　　　　　　　　李太尉
　　比膺中防逺讨羣凶偶三鼓而得城无一囚之漏网退惟侥幸寔借威棱恭惟某官学有渊源噐无尘滓议论太平之基本文章后进之规摹盛旦早逢亨衢濶步羽仪仕路声华居海内之先禆賛公家财赋干城中之半已深眷注行服宠光某素禀麄疎幸依仁厚未拂尘埃之介胄犹抱焦劳遽承珠玉之缄题过形抚问
　　回镇江安抚启　　　　　　　翟公巽
　　假守藩符获依邻境封疆宻迩相闻鸡犬之音政化流行不待马牛之及恭惟某官躬行岂弟体备中和乆推重于缙绅固想闻于风采出临藩屏紏合义师元帅搃戎首预幄中之画敌人奔走独专方面之勲乃眷殊方创为辅郡畴咨师帅允借威名防福京师已赖洪河之润倚强王室重增磐石之隆敢谓谦光首贻书诲徒佩芝兰之臭未修桑梓之恭
　　回南京防守王侍制启
　　试守东州初无善状奉使西道信有误恩被圣训之丁宁奉明诏之寛大惟此八州之众荐更连嵗之凶视凋瘵以兴嗟顾濶迂而无术莫寛忧顾徒积兢慙伏惟某官学以名家行为世法隠然天下之望蔚为君子之儒比事属时名出汉庭之右爱民忧国政居良吏之前方此有行未遑政问不图贬损遽属褒嘉喜惧不胜笔舌难尽
　　代回王大卿启　　　　　　　李汉老
　　入觐枫宸升卿棘寺民之攸墍乆凝画防之清香王曰遄归复畀青氊之旧物恭惟某官噐质肤敏机量浚明京兆有王之歌至今未冺江东无卿之叹所去见思辍自银符入跻金掌敬尔攸狱监于祥刑民自以不寃行课清明之效王言惟作命即登献纳之班某过沐幸临更勤委重菰寒氷玉觉执热之顿清金错琼瑶愧报嘉之不腆
　　代回成都吴制置启
　　裁一笺而起敬未宣推谢之私累尺幅以鸣谦仍拜骈章之宠施轻报重虚往寔来佩故旧之髙情发衰迟之深愧恭惟某官知推人杰学觉天民屹伟绩以控荆蔚竒勲以谕蜀凛然赵清献之气节行以张忠定之规模抚五十四州之军民疮痍帖泰壮一百八盘之门戸气色晶明雪山之重既多沙堤之筑非逺某不堪视防复此缀班无以公归或一见而后去岂惟我贺亦众目之具曕
　　代回李制师启
　　畴庸帅阃升镇制垣犀甲熊旂名在江淮之草木麟符鱼钥光通河洛之图书甚惬师言可谓国贺恭惟某官材由世济学与古稽自其不卑于小官人知将降之大任故国非乔木之谓夙盘仙李之根今人莫常棣之如皆近宫槐之影雅闻伟望尤抱长材洊分半虎之符妙落全牛之刅风寒数处人物渺然固封守以画郊圻徒得君重讫外庸而作丞辅无以公归某滥守洪都宻依广厦落霞秋水渐欲寻吴防之舟暮日春天安得对江东之酒
　　代董侍郎回四川辛运使启
　　帖荆报政泝峡观风原隰之事孔殷正赖咨度疆塲之虞未靖尤借转输贤者之来民所攸赖恭惟某官天资凝逺风韵浚明巍峩千佛之姓名早宜防阁屈折三神之歩武晚落江湖兹烦汉节之华来假防藩之重跨灔滪之象不辞王事之艰难俯常山之蛇要识老臣之开济飞腾自此翘企俟之某别徳恍然为僚幸甚尚怜往日听夜雨于巴山安能扁舟披朝云于巫峡
　　回尤提举启
　　去国奉祠乆抱伐檀之愧起家进职忽叨分竹之荣曾巽谢之未遑何谦防之甚宠恭惟某官见闻殚洽议论崇谹尚书之履有声典刑是似部使之斧直指风采凛然皇华寕乆于咨诹清切即观于猷纳某同为吴客濩落楚乡徳必有隣倚辅车而增重服之无斁藏简牍以为荣
　　回湖北曹提举启
　　短衣疋马又尘紫槖之班长跪双鱼如见绣衣之面虽无以报敢诵所闻恭惟某官学本遗经用周当世一种陶潜之秫依王俭之莲扞黠敌于淮濆屹长城于汉水恢然防刄经肻綮之未尝快哉此风抟扶揺而在下属重湖之疮瘵烦一节之咨诹因而桃源之桃不妨假舘恐未熟橘洲之橘己见趋装某乆于离羣兹焉还缀老夫耄矣更数旬金马之门我公归兮或一咲铜駞之陌
　　回浙东孟提举启
　　肃将星驾分察日畿逺而光华况去天之尺五近在旦夕伫撃水之三千曾旅进之末由何谦防之先辱恭惟某官噐资凝重徳宇浚明方公少年尝栖棘于独秀之下维时老子偶泛莲于鬰孤之旁屡获过从不胜倾倒凄其三纪存者防人细思一梦之回何翅千帆之过天子有诏选公卿于西汉之循太守谓谁疑姓名必东家之故顾取斜飞之势又为直指之行登蓬莱宫问百万苍生之辛苦探防稽穴添一部史记之雄深举头即在于长安濯足防登于云汉某鸡豚共社虎防同宫方欲冩賛喜之懐乃先沐过情之谢承明之庐劳侍从之事无以公归邦家之光非闾里之荣岂惟我贺
　　回衢州王郎中启　　　　　　李太尉
　　和门仗钺未奏成功宸陛出纶遽叨郡寄顾凉防以何取寔奬提之有由恭惟某官学海龙词林麟凤荷槖蔼声华之素棠郊同岂弟之多皂葢雍容旌节暂颁于屏翰青幢飞袅赐环倚俟于登庸某沗守郡符逺资河润往来扉履获假道以无虞瞻望门墙承顔之末卜
　　回栁严州启　　　　　　　　张敬夫
　　奉诏牧民方待临州之次防恩易郡更叨桐水之除自揆初心敢忘素守已上奉祠之请辄辞乘传之行岂不知在今此州寔拱行阙仰云天之在望知日月之可依地望既隆民俗且简几席枕湖山之上簿书杂鱼鸟之间前瞻文正之风流尚想子陵之节防叨逾过分夫复何言然某方兹退伏于里闾且欲从于学问斯未能信敢言轻试于治人道之难明祗合静求于在己庶防有得不辱其先日冀大君之仁俯从小已之愿岂谓山川之阻忽勤鱼素之攽敢占芜辞少叙鄙意恭惟知府朝议以徳履之甚茂全天才之有余惟自处期忠厚之归故所至于牧养为事翺翔中外益着声猷咏中秋之诗已腾声于近服陈治安之策即趋对于明庭某未谐先覩之期徒负告新之意敢备偃藩之乐少防坐啸之娱秋律既深霜颷愈厉愿体眷毘之厚益精调防之宜瞻颂之深敷宣罔既
　　回方守启【代】　　　　　　　　　郑敦夫
　　伏辱防谦特贻谆诲奬提过分感畏交懐恭惟某官学术淹该天资粹拔议论太平之根本规摹后进之先师轩昻妙龄翺翔膴仕累分忧于茅竹暂均逸于枌榆琳馆优防素蕴经纶之成画玉除简注竚膺朝野之具瞻某备乞下僚仰资余范未遂登龙之便徒增希骥之勤
　　回覃靖州启　　　　　　　　苏叔党
　　狐狸未尽宜雕鹗之横飞骐骥先驱甘驽骀之在后頋蹉跎而无用虽矍铄以奚为过辱缄题重垂存籍仰君子之有道识仁人之用心感极成悲惊定而愧恭惟某官才推人杰名擅国相有掷笔之虎头终封定逺忠并伏波之马革不畏蛮溪闾里观杨朴之懐黄道路耸贾臣之衣綉某忝兹别乘预切依仁方残暑之秋风多生寒之夜雨更期善摄以永夀祺
　　回李守侍郎启　　　　　　　张正巳
　　别徳五年瞻风千里岂意专城之任获依邻境之光恭以某官才过万人身兼数噐早仕清朝之计相蔚为当世之吏师方属边锋暂污州绶与我共理岂惟求田里之安入而为公将即备庙堂之阙某曾未遑于问讯乃先枉于诲存铭感至深敷陈曷既
　　回强守启　　　　　　　　　孙仲益
　　慿熊轼而驱方切仰髙之慕卧牛衣而泣莫申事大之恭敢谓漂流契濶之余尚勤抚奄矜存之意恭惟某官七庙儒学一世吏师万乘之噐晚成千嵗之姿难老奚属下车之始遽叨求旧之光着屐欢迎讵知折齿抚筝叹咏殆欲挽须髙节迈伦衰病增气诸儒谈道所愿陈葢公清净之言小子学诗犹能赋王襃中和之颂其为忻幸莫究名言
　　回邻守启　　　　　　　　　翟公防
　　假守郡符获依邻境封疆宻迩相闻鸡犬之音政化流行不待马牛之及恭惟某官心存岂弟体被中和乆推重于搢绅固想闻于风采某仰承徳廕赖分烛之余光矜式吏师知伐柯而取则不图谦益先辱诲谕感佩之懐敷宣曷喻
　　回沈防守启　　　　　　　　李成季
　　沥恳乞麾方自规于假守被恩易地犹外总于祥刑视事云初赐圅先及伏以某官雅推令矩乆着能名请防钥之防纲暂资宿望披中宸之芝检行践华途觌徳未遑致邮不敏良有后时之愧益深内讼之私感怍既并叙言罔既
　　回太守启
　　比贡柔缄寺尘清览礼无不答书匪尽言上君子之堂未遑引袂拜使者之赐叠幸置懐窃惟镇抚之余茂有福祥之助恭惟某官声猷华国器业在民早膺出使之华尚屈偃藩之寄报政之速固无待于期年闻命而趋将入陪于禁从伫闻瞻谒少罄叙陈
　　回太守启　　　　　　　　　崔徳符
　　比祗行役逺造巨藩获仰觌于下风俾俯酬于素志过防延劳偹极谦冲方结怨于旌麾已曲烦于煘感情文具腆慙佩逾深伏惟某官浑厚而疏通髙明而敬谨乆践更于要地聊偃息于大邦听中和之诗尝窃窥于政迹锡光大之宠行峻陟于禁途某蹔息驱驰方遥披览兾布宣之余暇缓寝餗以惟和曕颂逾深悃诚罔既
　　回太守启　　　　　　　　　赵承之
　　班列追随数瞻眉宇川涂隔阻屡易嵗华缺焉竿牍之修乆矣饥渇之念亟闻开府切用乡风伏以某官发挥懿文扬歴膴仕眷素深于平日名犹盛于一时未容湖海之淹聊付藩垣之寄北门清切吏岂识于严徐南亩欢呼民但歌于召杜谅少须于报政行复庆于赐环某智浅忧深才轻责重幸有光辉之托兾无罪戾之虞属未暇于占书已先防于赐教仰懐谦挹倍切感藏悃愊之私梗防于是
　　回安庆陈知府启
　　望郎引外不孤铜虎之分倦客得迁只动莼鲈之想未遑修记遽辱鸣谦恭惟某官奥学渊洄清标山峙气沮金石岂徒黄绢之好词世掌丝纶宜得青氊之旧物亦既累年于东观非惟百日于南宫乃懐棠棣之碑径赋桐乡之政朱光尝为皖守非此地耶汲黯不薄淮扬今召君矣某乆荒三径又长十连望吴防于云间恨无飞羽借頴川之河润但切驰心
　　回金黄州启
　　百舍思贤夣过黄泥之版一书委贶坐来赤壁之风读之洒然何以得此恭惟某官彯缨膴仕脱頴竒材屡风月之平分葢云霄之独歩属当冦至能与城存遂就畀于麾符俾益坚于保障纶巾羽扇访故垒于西边畵防清香歌大江之东去何以累君子犹有十万之羸进而疆本朝行膺尺一之诏某既乘下泽又恋属车边秋一雁声渐起江湖之兴人生五马贵愿精茵鼎之调
　　回姚开州启
　　题慈恩之姓乆遂托交传盛山之诗始知出守逺勤委翰更费属辞恭惟某官续三世科为诸儒倡颉颃飞霞之佩宜在汉庭簸防明月之珠乆防蜀道防膺表选亟有里除某洊守铜鱼甚思莼鲙同年千里恍如琴上之星何日一樽共听帘间之雨
　　回福州蔡守启　　　　　　　陵务观
　　识面卜邻固常懐于鄙志杜门埽轨殊未接于英防于此相逢慨然永叹恭惟某官城南旧望江左名流髙韵照人清言絶俗过眼不再真读五车之书落笔可惊倒流三峡之水岂有如公之人物犹令随牒于海邦政恐驿召之行弗容席暖之乆某奔驰斗粟流落二年乆亲柱后之恵文髙束床头之周颂防湏名理之语一洗簿书之尘
　　回瞿通判启　　　　　　　　张敬夫
　　徳门雅望圣世美才乆更践于民情益推髙于吏治出分屏轼尚淹半刺之权入佩荷囊行被九重之眷知有断金之义偶同退鹢之飞逺勤专介之临重辱长牋之贶褒扬过实展读懐慙千里叙情愧非子云之笔札一时仰徳未由披彦辅之云天瞻颂之深敷宣罔既
　　回郑通判启　　　　　　　　赵承之
　　紫极壮游尝快谪仙之覩临卭末宦敢迂贵客之过抚嵗月以若惊拜书言而甚宠情逾旧好喜倍新知恭惟府判判院懿徳浑成清芝絶出騐今于古有七相五公之传贯道以文必三代两汉之作早属休明之应运横翔英隽之蜚声奏金石于蛙音和之葢寡按鼓旗于小敌就者其谁惟才大以未容亦器藏而有待粤从外屏荐驾别车牛斗夜明方动徳星之气江山春丽信增笔墨之光乃眷先猷宛存遗爱吊韦堤而缭若慨岘石之苍然周人之思召公尚勿残其草木齐国之慕石相葢以劝于子孙第虞诏紫之新不待突黔之乆某滥由早嵗尝际后尘识张籍于众人慙非軰行问车师于半面辱记姓名兹妄意于亲仁乃传闻于便道迯虚乆矣想闻玉趾之音话旧欢然犹觊绨袍之赐
　　回洪通判启　　　　　　　　　孙仲益
　　蓬莱方丈早窥双璧之连云夣南州又见一枝之秀顾服膺之已乆念修防于无因恭惟某官文中两科声驰九牧倚牛角而独唱和者防人跨鲸背以逺游超然万里陈义振哀穷之恵占书移起废之文末路增光衰顔动色诵佳句于百僚之上固已习于剽闻识小异于千人之中独未先于快覩
　　回竹通判启　　　　　　　　张敬夫
　　义形辞色识辨安危惟险阻之备尝宜功名之立致岂期嵗月之乆尚尔淹迟乃于州县之间更烦闗决湏自吴门之别继为南楚之归寤寐虽勤书辞莫及知有断金之义偶同退鹢之飞兹承专介之临首辱明缄之问辞防敷畅展读三事理分明惟知感叹骐骥伏枥无忘骧首之时雕鹗在天更防冲霄之翼
　　回邓通判启　　　　　　　　熊叔雅
　　叨膺宸命滥窃使华顾庸妄以何堪寔吹嘘之所自恭惟某官行能超越学术深醇政所至于有声才无施而不可符分半虎谅犹欝于逺猷刄蔑全牛顾未施于利噐伫登优最蔑对异恩某方修问之未遑忽飞缄之先及感愧交集敷序奚殚
　　回韩通判启　　　　　　　　赵承之
　　过都问俗首钦通徳之名慕义趋风方正治平之刺载惟遇合寔慰覊穷恭惟某官世蹑髙华家传儒业敏而好古足以御令粲然有文因之饰吏事烦而才乃见用小而声自宏仲举清明岂特豫州之望平原俊气尚为洛下之光伫观驿召之严难遂里居之佚某拙无所试困不知归攘臂受薪自为得计抗容走俗何以见贤矧闻同列之英更出华茵之近委书辞而过厚眷契义以惟新并游氷玉之间自慙朽质修报琼瑶之外徒激懦
　　回胡参议启　　　　　　　　张敬夫
　　空兾北之野昔知人物之英佐湖南之军今喜风猷之近辱书先及佩意惟深伏惟某官以淳茂之资冨通明之学持心近厚蔚闻平谳之风正色不求雅有安恬之乐惟潇湘之都防控江汉之上流溪山阻深户口繁伙虽民安俗阜必资元帅之得人然川泳云飞亦赖嘉宾之賛画是烦蓍徳来慰舆情谅坐席之未温即锋车之趣驾某自惟无补退切自修好语见贻知有断金之义从游在即更歌伐木之诗
　　回杨教授启
　　鳣堂受业风教攸资鲤素输诚谦光是感伏惟某官天资醖借学术渊源登桂籍以成名就芹宫而设教绛帏奕奕姑发药于羣书青林林行并驱于众彦某钲鼙方释爼豆是修有愧古人在泮而献囚馘尚期后日执经而问春秋欣抃惟深敷宣罔既
　　回孙教授启　　　　　　　　张芸叟
　　伏承专使兼辱珍函陈义甚髙多闻为富顾兹衰朽何事雕镌伏惟某官髙艺懿文至诚尚志每念阶庭之兰蕙忽收沧海之珠玑千里在驹一毛得凤奏长杨之赋代有其人求茂陵之书行防故老
　　回吴教授启　　　　　　　　戴谷老
　　疏荣芝检典教芹宫学道爱人虽尝佩圣门之教以经饰吏今幸依师匠之模帝遣公来天为仆设恭惟某官治声第一经术少双以心传曾子之心所学得顔氏之学题千佛经而蚤驰隽轨作三语掾而蔚有休称方种徳以钦刑又助君而明教葢张南浦之风猷如在而周濂溪之衣鉢尚存暂借文衡上续道脉小子皆有造乐依鑪锤之功先生自此升大作栋梁之用不待暖席信见予环某朴矣无庸冐焉学制从事爼豆而困于军旅劳心保障而加之茧丝嗟哉驴技之已穷幸甚鳣堂之伊迩全资甄就庶获璧全一巻之书必立师愿安承教十室之邑使为宰或可图终颂咏之私编摩罔既
　　回徐司户启　　　　　　　　周茂真
　　顷程多士获窥黄绢之工今缀姻僚未觇紫芝之表懐髙山而仰止荷尺素以先之恭惟某官艺絶兾羣器韬昆璞学能必至水万折而东之问靡不知千年而一聚早摘髭于上第将策足于要津某乆矣向风幸兹托契清润相资于氷玉情辞益固于金兰防面无从徒想千人之异诏书甚宠莫将十部之贤
　　回萧提空启　　　　　　　　张全真
　　向守谦勤驱后车而来过方欣晤语怅行李之言归政欲裁书少陈谢意遽贻翰墨具见情辞伏惟提空学士师友渊源文章尔雅有闻于世偶时命之未遭以彼其才尚陆沉而在下稽诸论者孰谓且然顾岂无人为言于上防见诏书之来聘亟闻除目之新颁某仅接从容又将乖隔重荷褒扬之过寔岂其愚陋之敢防既感徳以弥深唯向风而增遡
　　回胡粮料启　　　　　　　　孙仲益
　　三世青箱之学卓冠儒宗一时黄绢之词具存家法函书临授跴履趋迎谬膺先进之从罙切后生之畏恭惟某官学窥圣域文掞国华重五十席于讲肄之间奏三千牍于公车之上贵名日起一坐尽倾俊辨风驰万夫皆废家传衣鉢固应在龙虎牓中世掌丝纶又将集凤凰池上犹劳谦于下问欲洪益于多闻聆妙寄于哀弹虽粗识流水髙山之意委殊于大贶终莫报明珠白璧之投感颂之私占言难尽
　　回属官启　　　　　　　　　李太尉
　　和门仗钺偶奏成功宸陛出纶复膺郡寄退惟谫陋全自奬提伏惟某官济世大猷过人噐识早峩冠于盛旦爰濶歩于亨衢姑试经纶暂作皇华之属客行膺识擢入陪青之英游自顾萍踪尝瞻芝宇诚未驰于尺牍贶先辱于骈缄感愧惟深敷陈罔既
　　回检法启　　　　　　　　　　赵徳庄
　　贵名赫奕乆愿列于下风覉宦浮防敢自期于方驾从防有地慕用増懐恭惟某官体被中和才周果艺勤劳州县不邀当世之知练习宪章多传通儒之议比简平反之望出陪直指之行纸上深文快埽烦苛之毫端隂德自为富贵之符某猥以穷途将承余映倦防半世方嗟旧事之空妙礼五云窈喜新知之厚永言感抃曷罄敷陈
　　回司理贺月旦启　　　　　　张云翼
　　文塲荐鹗夙钦科甲之荣县棘栖鸾暂屈云霄之望方用经术而饰吏且执古道以御今果推不疑之平寃共识仲由之折狱恭惟某官才周世务智逹人情义不辞难事奚择地遂有祥明之选深期审克之精民为不寃岂积髙门之庆雀宁无角宜歌行露之诗属兹吉月之初先辱谦辞之及永言欣佩莫罄敷宣
　　回余节推启　　　　　　　　赵承之
　　江城投分尝陪觞豆之欢海国倦防猥托茵凭之契载循菲质敢丽英流恭惟某官天与长才日新懿徳本本北方之学嗣乃家传循循西汉之风发为官政蚤践登于要路晚犹客于诸侯崔李所崇主人可知其徳范岑是与太守不有其功方交荐于公车伫入趍于魏阙某粤从雨别坐想风期顾弛担之未能辱占辞之遽及简书自防徒兴棠棣之思懐袖生光殊愧木之报
　　回州县官启　　　　　　　　张敬夫
　　南为祝融客方自屏于江湖郡枕子陵溪忽岂分于符竹虽公朝之不弃在私义之未遑盖退而治已尚多缺然则出而临民其敢率尔輙上祠宫之请自维编简之求岂期薫慈逺贻庆问三复辞情之美益増顔靣之慙恭惟某官论议该深见闻卓异素所蓄积蔚为瑚琏之暂尔淹迟莫该牛斗之气未遂同僚之幸徒勤仰徳之懐愧感之深敷宣罔既
　　回新应灵赵知县启
　　一门父子谓皆分唐室之珪五色神仙顾少屈赵家之玉有来委翰知可得朋恭惟某官千里名驹九苞威鳯宗室随二千石饱闻议论之髙文章长万丈光坐想垠崖之豁况已摩空而奏赋不难趾美以决科何为渭北清新之材乃屈河西凄凉之职吟竹弓之射姑唱东野之诗登文石之途即上南昌之疏某旧交中垒今见休侯正望弓刀帖防窈狗偷之警却从笔砚窥蛇神牛鬼之竒
　　回赵主簿启　　　　　　　　方巨山
　　麟黉分夜雪之灯未寒草夣鱼素逓春风之讯适近枳栖跂重论畴昔之心喜不隔同年之靣恭惟某官声光如斗气韵欲仙小奚佩古锦囊吟尽风樯之骚句太乙然青藜杖读残寳苑之秘书乆已腾淡墨之辉何至赐勾朱之朂云深晓殿盍随鹓鹭之行花动春城式快鸾凤之翥竚颁瑶札仪我银潢某拙则未除资亦不改弓韬一尉樗栎之才何堪砚老半生虀盐之味故在抵掌岂甘于俗吏折腰犹近于世情羣然厖吠之中以螫蜂虿之毒官事未易了也无已太痴吾道其果非耶奚为敢愠延觊金兰之好恵垂玉薤之规野梅吹江路之香尚湏佳晤山雨语庐髙之旧重挹清芬
　　回张县尉启　　　　　　　　李汉老
　　瞻海上之槎恨差池于八月取圯下之履望传授之一编袖牋临之展巻愧甚恭惟某官负材孔硕蓄学不赀英英修月之文飘飘凌云之赋朝华本髙于夕秀夙知乃坠于暮成入对大庭良负诵书之三箧出次逺阙尚贤不调之十年况长江素委之诗人岂市门可逺于仙吏暂返轻舟于吴防即归大老于周家某甫欲欵门先防命驾以霸陵李将军之老倘不见呵则天上张公子之贤敢忘加敬
　　回王僊尉启　　　　　　　方巨山
　　飘飘仙吏寕穷隠山冉冉老农有来妙墨彼美防溪之秀可忘三径之荒恭惟某官诗书典型家世文献问讯淳熈之相印嵗月防何起分寳婺之天章江山故在何意解牛之刅小迂射鸭之弓盖鲲鹏九万之程始从足下想鸂一毫之瑞已在目中某冒然得州决矣学圃尔杞尔菊维今无吠月之惊某水某丘谁与共耕云之乐尚驱防犍快覩匿犀
　　回陈签判启　　　　　　　　髙子美
　　老得下州慰意岂闗于朱绂贤推上佐倾心正属于缇油庆交印之云初省驰缄之不早词华下逮悚汗愈増恭惟某官地望峻髙天材英特谈笑剪緑林之盗雍容绾花县之章茂着显庸亟迁华要暂賛烹鲜之治聊观展骥之长惟是老成宜膺重寄拭目鼎来于驿召奋身优膺于时须某共理无堪同僚有赖知克希于嘉防葢获任于长材跂咏虽勤顾乏佩刀之赠追从非晚徒伸别榻之恭
　　回郑宰启　　　　　　　　郑敦夫
　　承宣雷地岂弟攸闻披覩云天翘跂以望未遑尺牍先辱骈缄虽然以道为懐寕不于心有愧恭惟某官风猷卓絶器局宏深以从容适时之才而周旋当世之务学优而仕剸然漫试于牛刀课最以闻识擢行膺于凤诏某自惟尘迹素仰英标愧兹莲幕之冗僚穷途何取赖有花城之贤士余润是图
　　回王都监启　　　　　　　　赵徳庄
　　闻风向往乆驰胡粤之心为米朅来乃近芝兰之臭事虽邂逅荣过平生伏惟某官智畧通明才猷敏劭策勲书剑不孤烈士之壮心防意壶歌未觉将军之好武乆欝中权之选犹分外府之师罗节制于万营虽借爪牙之卫注安危于三柄伫闻鼙鼓之思某猥以妄庸获依光润顾心言之未抒辱口占之已先不善操刀将发旁观之笑相逢倾盖尚期忠告之私
　　回李监税启　　　　　　　　赵徳庄
　　乃者辱枉华轩况临敝邑谦谦君子之徳先以书辞恋恋故人之情溢于眉宇佩金兰之罔替愧药饵之莫陈别去向新曕依如昨伏惟某官学深奥阃行踵前修萧育才能寔传名世之绪王忱隽望雅有外家之风乆专翰墨之塲小试舟车之筭致层防于覆篑发防刅于新硎好贤若缁衣方仰清门之盛举士于筦库矧当公道之行某托契自先闻风甚美常恨登门之晚岂期防宦之同防衣袨然尚想徳星之聚练冠沱若何胜风树之悲庶相与以尽心用无忘于永好
　　回监税启　　　　　　　　　赵徳庄
　　倦防书剑饱闻竒士之风漫仕江湖适奉末涂之契幸非自意喜至忘言伏惟某官胄出故家学该益友浮湛世俗不卑筦库之劳跌宕功名窃笑儒冠之误方弛张之并用虽隠侧以无遗有如从者之淹寔鬰舆人之诵伫期类举往取壮图某猥以妄庸将承光润顾心言之未抒辱口占之已先多病早衰永叹蒹葭之倚平生乆要庶防草木之同
　　回郫县侯监税启　　　　　　李汉老
　　无陇西李博之材滥兹巢幕有夷门嬴之智亦尔抱闗委防相先报章敢后恭惟某官学卑众楚家近三苏衫曵枯荷难褁崔嵬之气手摛草漫为拓落之官暂屈闗讥聊从吏隠伫汉庭之用老从吴市以登仙某未洗袴袍辱迂车辙载披郇翰有言何至于失人倘忆郫筒无酒或容于酤我
　　回周监酒启　　　　　　　　李汉老
　　叨恩试郡正惧旷瘝聊事同僚幸逢名胜愧陈笺之不敏辱垂问之相先伏惟某官抱负恢宏典刑肤硕暂屈糟丘之隠小试清醇谅知酒诰之篇益加醲郁伫阶腾踏即践髙华某老矣倦防冒焉逺戍对北海而捉私酿免俗未能交公瑾如饮醇醪同寅是望其为倾徯罔既敷陈
　　回李监酒启　　　　　　　　李汉老
　　元辛之号重光天回西顾刚夘之称单阏日丽东迎亨在泰通祥因履考恭惟某官清才旷逹懿识规圆苍璧絶瑕弥耸旦评之望青旗簇仗行登元防之班谅封于菟之交益介踞之夀某尚稽贺牍过辱颂言尚可归田正有望土牛之送不堪立伏讵肯希枥马之喧
　　回张茶马启　　　　　　　　方巨山
　　奏最蕃宣易司牧卧云而逼象纬荣分东壁之光摘山而市骏蹄益固西秦之圉恭惟某官味甘若水心秉塞渊出乘两掖之清风已亲法驾勒回中道之奔电归捍氐羌兹扬春山之旗久拥东方之骑非环非玦上有双鸾载驰载驱驾彼四牡取月团三百片之美包以缃奁供天子十二闲之须烂如云锦伫颁凤诏趣扈龙旂某有味溪芽无心天驷烹玉浇过秦之论徒抱渇尘薾云作徕徯之歌更观逸足
　　回聂提舶启
　　肃驾星轺总司海舶舳舻千里有无得以懋迁胡越一家内外服其平凖是为肤使允属通材恭惟某官世济象贤早腾燕誉青氊旧物曾旋北斗之枢画防凝香晚试南交之宅不严而化所去见思惟是岭陬乆资碇税扶胥黄木习亷介之具浮银瓮白环纷贡之并入贪泉酌水已知吴隠之心祥颷送飘伫膺孔戣之召某卜邻有幸贺厦已稽六秬五羊难续仙防之梦尺书双鲤空慙寄驿之情
　　回王先軰谢及第启
　　伏承擢秀儒林策名仕版素缺雅问倍极驩悰惟是穆清之臣尤高亷茂之选人侵文治术陶圣真辟衢途以待奔逸之才畧华藻而收根本之学与以奥问巨目评以宗工硕生充赋者数虽三千中等者才堪一二预于此者不其荣哉而况奋飞接羽于鸰原炜煜聫芳于棣蕚固为朝野之异观坐挹淮湖之骏声仍沐冲怀逺贻长牍其于景佩曷既喻言
　　回士人谢觧启
　　向防台檄往摄文评幸获时髦以安乡谕窃以近之取士其实不自有司盖辞之精粗有明形而理之通塞有公议如射之中也否也非我力之可以为如绘之是耶非耶亦众目之不能掩况荣辱皆系于此岂好恶敢私其间頋惟淛俗之尚儒尤谓毘陵之多士硕师贤守之所倡竒童茂学之所趋褒衣危冠者邮希轲雄搦毫伸纸者皆小庄老且所取者十二数而来赋者逾二百名苟或得之可为难矣恭惟先辈足下才倾庠序气秀湖山素亦贯穿于本原不独玲珑于黼藻方庆渐鸿之举亟行汗竹之仪其在感藏曷胜悃愊
　　回士人谢解启
　　校艺棘围标名楮牓遍里闾而交庆偕县邑以増辉伏惟解元锦绣肺肝珠玑咳唾起文章之光焰得师友之渊源素驰誉于乡闗果登书于天府未遑短启先辱长牋永为箧笥之藏深乏琼瑶之报欣成八月已稳泛于灵槎喜俟三春更高攀于仙桂
　　回陈将仕启　　　　　　　　林清甫
　　彭泽清行聊适歌之叹单父方至何来冠盖之迎猥辱长牋益钦雅意况久闻乡曲之誉实素推人物之评召见高年当先问益昌之政苟有贵客可同为临卬之恭
　　回宋掌仪启
　　都骑而有贵客未为临卬之恭防鲤而遣长须已识玉川之意何十幅八行之骈俪无一文半字之类瑕慰籍甚勤周称太过为令尹而无喜色葢非所能见君子则降我心犹恨其晚
　　回县学职事启　　　　　　　林岂尘
　　武城而有戏言安得歌之笑单父而闻钩道何烦轩盖之迎方为新乐之知猥辱华牋之贶深虞过誉亦见高懐頋精学校之勤行为场屋之用冉求使之宰我慙居弟子之先赵德可以师君无愧衙推之请
　　回郑秘校启
　　自逺方来始合有朋之趣见乡人喜少寛去国之思况我辈罕有相投若吾子不可多得识之已恨其晚欣然欲与之防观其养气则平生之耿耿常存至于论交则轻薄之纷纷何数岂一文半字之或吝以两纸八行之见遗明珠虽为暗投美玉自有定价青眼以待佳士雅在夫一日之间白首而逢壮夫情将见于十载之后
　　回郑解元启
　　歌聊试初为彭泽之行车骑甚多未展临卬之敬辱君之好惠我以文想其胸襟藏邺侯三万轴之书能以汗墨得樊南四六集之体载眈方味益见高情苟以为贺又何足云至于称誉太过十室之邑可使宰此未免士大夫之讥一巻之书必立师頋曲从群弟子之请
　　回毕安抚正启
　　天运璇玑又届履端之始春生玉帐载迎善政之祥恭惟某官豹略沈深虎符静谧麦苗緑涨挽回防千万户之和栁叶青归唤起二十四桥之梦三阳为泰百禄交升某方欲具笺猥勤委翰椒盘启节莫殚颂祷之私玉烛朝天愿保功名之重
　　回周马帅正启
　　正月始和光辅崇兰之畹元戎小队暖生细栁之营恭惟某官克壮其猷共武之服东风解冻知挟纩于云屯北斗回杓即出纶于天陛某滥持荷槖莫捧椒觞玉漏声长行或聫于朝着金印斗大愿益懋于勲名

　　五百家播芳大全文粹巻四十八
　　钦定四库全书
　　五百家播芳大全文粹巻四十九
　　宋　魏齐贤
　　叶　棻　同辑
　　通启
　　通易尚书启　　　　　　　　朱湛卢
　　长沙之星慙叨分阃望尚书之斗喜在鸣珂已脂辖以首涂亟擘牋而抒敬恭惟某官轮囷奥识绚烂髙文红锦赐袍登仙仗鸾坡之上紫荷持槖在属车豹尾之中颉颃飞霞簸防明月方欲作郊祀之歌以粉饰礼乐抑且规帝王之制而裁成典坟忽观沧海之浮云尽付黄粱于昨梦诗书之教鴂舌夭令变于娵姬吟咏之落鸟蛮人竞传于欵乃骑鲸过去跨鹤俄还窃惟平生讨论述作之工实得前日寂寞寛闲之力昆仑碣石细笺禹贡之山川乡遂井田増释周官之制度已骧腾于纸价颇传习于经生向使黄扉紫闼而益显其身安得玉佩琼琚以大为不朽殆天心之有属岂世俗之所能知舒巻随时寕乆箧中之团扇论思有诏即还坐上之青氊某猥以庸才荐膺重寄继常侍湖南之咏自顾非才听任公户下之规愿安承教
　　通王侍郎启　　　　　　　　王　迈
　　少而抱椠乆瞻魁宿于璇霄壮也弹冠行覩徳星于珂里虽素于左右殊无介绍然见之方册不昩平生敬饬讷词僣于严分恭惟某官任重而道之逺表粹而里则刚方在韦布之时已负搢绅之望碧云章句号阆苑之谪仙黄甲科名叶湘川之佳识剔蠧芸舘含香锦围翠节朱轓防沛黍苖之雨紫薇红药曽依香案之云方为禁从以小防乃压神明而丐去十连为帅方苏凋瘵之氓五岭皆炎变作清凉之境胡然为众所忌正坐其名太髙一壑未归六丁莫挽髪为忧邉而半白心思报国以常丹防公不入中书莫答氊毬之问裴相方游緑野其如柱石之衰伫下纶音径思国柄伏念某弱惟殖学贫只卖文固尝感慨于事功其奈闗心于塲屋天庭对策妄陈忧国之孤忠末第书名何惜避人之三舍来傍莲池而漫仕已惊瓜戍之过期胡迟其来盖恐素官之无谱或赞其决以有达尊之可师惟顾矜怜臭味之同庶有终始帡幪之托俾遂亲养得逭官箴扬仪之无材力之可称正深廪廪宓子贱待老成而后决尤切拳拳
　　通周太尉启　　　　　　　　洪景伯
　　近长安之日记陪天上之防对江东之云健想军中之乐无从抵掌祗有倾心恭惟某官气禀西山声揺赤壁号万人之敌名在伏波翰墨之场当八面之锋勇过晏子樽爼之畧中国噤吸之既固外夷心胆之既寒况以真将军坚壁之余风而奉太夫人安舆之一笑忠孝两尽若是艰哉文武兼资特其细尔功既髙于敌忾当未称于酬劳抚中权于天堑之阳懐逺于祁连之北虽讲止戈之武不忘击楫之心江汉草木之知名坐底三边之静山河带砺之申誓亟膺两镇之劳某榆荚生涯菊花归梦月明鹊绕每思赓横槊之诗秋髙马肥敢后寄加餐之字
　　通待制辛帅启　　　　　　　林岂尘
　　畴庸北固易镇南昌棠舍隂浓顿改江山之旧松阶望峻载观防纛之新先声鼎来阖郡欲舞顾趋承于秉属尤感发于私葢谓自三光五岳之气分叹英豪其有防更四圣百年之治足慨功业之良难早聆季子之来归众喜夷吾之复见使表饵得行其策则规恢岂俟于今方期父老之椎牛开闗持劳岂谓儿童之竹马夹道俟迎抑九重深轸于此方乃三锡重勤于老手恭惟某官蓄雄刚之至徳负卓越之竒才九卿髙惟月之班四国徧子蓄之绩维是胸中之湖海飘然与造物者防发为笔下之波澜殆非食烟火人语脱畧轩裳之表逍遥岩壑之姿然而当世望其有为吾君引以自近旋由次对荐畀辅藩居中则可寝谋于淮南捍外则尚何忧于江左虽咽喉之内地实襟带于上流眷顾周行见大夫无可使者仪图宿望一敌国岂不隠然不妨玉节之重临伫听金瓯之有命某低徊一第遭蹇半生素亡逾人矧未更事猥玷公朝之荐口重惭计幙之素餐防逢十乘之启行欣托二天之覆露岂若秦之视越瘠当不动心倘如晋之用楚材或堪为役
　　通留经畧启　　　　　　　　王弱翁
　　西洛耆英啸傲三公之府南宗冷宦依栖数仞之墙先上日以通名望下风而起敬窃以先逹之于后进世族之于素门势分固殊投合亦寡惟元城之在宋问业有徒与了翁之居淮及门者众而况三朝元老之适嗣一代人物之宗师稍有知识皆知归向恭惟某官文章奎璧徳望华嵩忠孝通乎神明出处闗于世运故国谓有乔木称到于今后人犹爱廿棠何况其子肆春秋之鼎盛歴中外以洊扬郎省陞华风采耀呜珂之列边庭出使笑谈获全璧之归持麾把节于湘中易地建防于江右仁心抚字山林野史之屡书隂徳平反道路口碑之交颂开十连之帅阃屹百粤之长城恵行而龙户驩呼威肃而鲸波恬静奈外地去天之逺而浮云蔽日之明一壑来归六丁莫挽盖韩李家传之清白素所服膺而金张势熖之薫蒸耻于炙手劲草当疾风而不改寒花于晚节以尤香种树山中白傅唱风流于九老植槐庭下魏公传事业于三郎傲睨轩裳追随觞咏胜事园林清时钟鼔如许清闲上天将相孰为轻重平地神仙此固衣冠之美慕其如冕旒之简懐欲副岩瞻行膺枋用伏念某癖惟视古様不入时对策广庭徒有空臆尽言之直校文列陛乃罹疾声大呼之谗比求宗邸之冷官随得翘林之化笔未能适道敢为好事幸大州本父母之邦而年家忝子弟之列诱掖之以药其失推挽之以玉于成既有耆徳以依归庶免生徒之嘲讪熏和染教期为王孙公子之范模举滞拔淹全赖察父哲兄之提挈
　　通安抚卫大参启　　　　　　　李汉老
　　书生漫仕抗尘县掾之卑卜史涓辰役帅连之下藐尘埃之簿领跂霄汉之符章斐然脩词甚矣犯分恭惟某官造道自得经徳不回退然得圣人之清进则任天下之重外凌云之未剪内偃月之方深去而违之十载孤舟之横水时乎可矣一朝巨栋之擎天不负独对衮衣之诗尽洗两造吾门之诮入参国论出庀官方卒以道而屈伸初何心于止速在外则植旗旄罗弓矢公岂此荣其功之铭鼎彛播弦歌士诚有望不谓听麻于文徳转而分竹于武安长沙千里之平古称清絶洞庭九州之大新困绎骚兹勤二三执政之行殆非寻常谋帅之比自天有命固已兴宣室之思惟帝念功宁乆作南邦之式暂抚湘累之兰芷即归商鼎之盐梅民无不获之天公有无穷之闻某起家素贱受质朱愚学不全人空守嗜书之癖饥来驱我遂生窃禄之馋不虞小吏之凌兢自托大钧之坱比簉俊造而厠下列尝累一陶褁章服而揖上官惟当三沭
　　通浙西袁安抚启　　　　　　李汉老
　　十年幕府负公事未了之痴千里王畿华使周爰之度聊步邯郸之故欲瞻京兆之真辄脩偶俪之词薄叙畸孤之迹伏念某学惟洛诵家本唐余因应试而惰农遂去民而就吏昨贪近禄浪赋逺防歴井扪参再造鱼鳬之国逾沔入渭两经鸟防之邦偶尔淂归置之勿论兹操破釜来问大钧辱令刍狗之陈更賛木牛之运举头见日良忻咫尺之天满腹饮河政不过斗升之水然非有万间之芘若为三匝之依伏遇某官噐博而周材宏且毅无曲学以阿世言言博士之风不锢人以收功挺挺司徒之烈徧仪膴仕具载休声惟长安诸夏之原视商邑四方之极宜得翁归之公防仍兼广汉之聪明防印无以易尧持教使之吿舜京师浩穰已迎刅肯綮之间侍教论思即听屦凝严之上尚念某不堪位置何足控持效韩愈谨奉大尹之书非为文也慕刘向独序冯翊之传尚有志焉
　　通杨安抚启　　　　　　　　危昭徳
　　疏荣中禁移镇上流晓行湘水之春想难攀于旧辙日赏岘山之景已近聴于来音拜履未遑驰笺径达恭惟某官千龄异禀四海芳名得于忠厚之传加以渊源之学政方流于花县声已达于枫宸属多垒之为忧至夺情而强起虎符竹使甫临镇于近边寉唳风声已飞传于逺塞遏师枕席之上折冲樽爼之间底定武功升文华监忽逺长安之日去开衡山之云平李悝之籴以偹凶荒明皋陶之刑以肃奸宄红旗破贼既飞捷于九天黄麻似经知告庭之即日适以封疆之虑尚勤鈇钺之临惟是襄州甲于京介最风寒之要处实天险之奥区属时伤创之甫宁如人尫羸之方起血脉正资于防养精神未暇于饰脩此问甲兵既非晋人之犀利旋观营垒亦非诸葛之规模望公之来以日为嵗得李牧而为守匈奴岂足忧哉有充国以屯邉羌人不敢动矣上既寛于北顾公即庆于东归镇抚有余经纶何限某适官期之甫及服吏役以惟新白鹿陂头猥賛碧油之寄青牛闗外忽传紫气之临遥瞻行李之光深切望梅之意有河阳之幕以致温造虽愧非材勒淮泗之碑以颂晋公已思濡笔
　　通李制置启　　　　　　　　朱复之
　　分楚服以殿藩冒膺宠数控吴都而制阃近接声光星聫轸埜以在天水防江流而宗海志同气合牋往神驰恭惟某官伊尹佐王之才班马传家之学淮壖八议篇篇玉鉴之秋帝学一书字字金茎之露曩防碧落宻侍清光抉云汉而分天章将上规于典礼呈琅玕而叫阊阖请下采于刍言身归岷峩名满宇宙以彼外庸之绩摠此要冲之权昔天下曹刘走马跳兵之地乃禁中颇牧轻裘缓带其间根本内强风寒外防若周公瑾之方畧与陶士行之经营使人慨兴千载之思惟公岂在二人之下江山如旧断为乌鹊之南飞苑落可依尚使犬羊之北走将益恢于上策以共济于中兴某旧辱深知今慙并命在珠侧而我秽幸邻照之见分其波及者君余愧上防之不逮
　　通叶宪使启　　　　　　　　　　戴　翼
　　东壁清躔暂领绣衣之斧南昌小吏喜依玉节之麾誓以身归大造之陶镕沥此胆于细夫之竿牍犯严造次俟命凌兢伏惟某官学老而文秀人今而道古贞心贯日炳炳六泰阶之昭符劲节凌霄岩岩九华峯之钟秀所养者得孔孟圣贤之定力故发而皆防卨逺大之奇勲自登龙虎之上防遄屏骅骝之隽轨三异奏庸于花县十行促觐于枫庭纶院褒扬官无冗爵计司豊衍军不乏需当明天子不讳之时居大丈夫敢言之地嘉谋告后凤鸣于冈而梧桐以生正色立朝虎猛在山而藜藿不采望峻回天之力华陞维月之聫方观要路之横翱胡乃急流之勇退葢天欲救细民于积年之涸辙故上特畀明公以十道之祥刑除命甫驰列城交竦豪黠私相顾而防魄阎闾得一笑以伸眉苏孺文果不受故人之私范孟博真有清天下之志虽江右总十一州之地愿驻褰惟恐朝廷不三五日之间别颁褒玺某蜉蝣小用刍狗弃才家贫而笑饘粥之无田技拙而借诗书以为业众徒庠序饱二十年学舍之虀塩负米朝脯奉八十嵗亲庭之菽水虽鹗板屡年之捷奈龙门万丈之髙迨于癸未之春始玷慈恩之列仕不择禄急于为亲第一尉如线之防而众务棼丝之集矧兹剧邑之重尤非谫材所堪倘无归向于中宁免谴诃之及幸戴二天之在上庶防一日之能安河汉占星渐喜近荧煌之坐楼防得月愿永依临照之光
　　代通四川赵茶马启　　　　　李汉老
　　分巴迹之旗旌滥膺守土占益州之分野知有使星欣窃庇之自今愧修辞之已晚恭惟某官风猷凝逺天韵宏深博极羣书太乙之藜相照文焰万丈长庚之梦不虚借未陈周召之诗书亦宜献间平之礼乐恬为丞之再转甘出守之一麾刻铜虎之符洊扬美最防木牛之饷益茂肤功谓宜运海以抟鹏又使摘山而市骏周原之荼膴膴包以缃奁鲁坰之马駉駉烂如云锦岂容黔突行有紫泥某顽顿之资疎卤于事将指以出滥持天子之节旄无功而还不得月氐之要领敢意冒升于荷槖且令假守于铜梁有如凌兢仰荷含度东西之瞻使节倘未赋于旋归前后之间清尘尚有余于同味
　　通王泉使启　　　　　　　　洪景伯
　　帅阃畴庸冶防陟宠行行且止而避御史威望素髙皇皇者华而遣使臣利权増重八鸾莅止百雉耸观恭惟某官气直而刚学纯且博垂大名于方册之上殆四十年表清规于缙绅之间才一二数入簉翔鸿之序进升峩豸之班当澜倒之冲而定力不移有壁立之风而危言自信人方患积薪之势公独为曲突之谋发巨奸于间不容穟之时制火变于危如累卵之势尽夺羣邪之气复开众正之途雍齿且侯鲁连已去吾在汶上矣谁谓留行君薄淮阳耶不妨卧治方寛北顾又趣东来阐天地之藏于咲谈运造化之功于掌握不劳笏画自见钱流虽心计之长正难其人然风采之着寕乆于此立九府之圜法小施槖籥之功陈六符之泰阶即试钧陶之手某自甘独冷共咲太清乆矣获从诸公之防今焉幸际一世之望倘许执经而问难庶防就道以渐摩江左之见夷吾何难富国汝南之有顔子正赖铸人钦向惟多铺张罔究
　　通福建李提举启　　　　　　方　防
　　蹑迹鹓鸾尝望魁躔之色叨荣牡骆得亲使节之华平生素见许以襟期聫事又相闗于脉络喜而不寐辞以见情恭惟某官贯日忠精弥天声价夺龙头而鼓余勇早尝空兾北之羣执牛耳而主齐盟今见推斗南之一顷乡邻之有闘入帷幄以賛谋迄今五羊之境安全借六鳌之名重其出处进退之际乃理乱安危所闗遂上蓬山胸着青防之刘向至跻粉省眼空皓首之冯唐干魁柄惟少迟之扈属车岂不可者属时皇上恵顾闽中润四方霖雨之恩普一道福星之照公举刺而吏贪之尽洗薄征敛而民力之顿苏凛然如大行防讙焉号真刺史然而时尚多故事有至难百年之局面转危诸贤之国手可想力不固无以胜此任用未尽亦何以责其功世道如斯公等安在竚由肤使径拜头防永噐槐位之芬芳大究菊坡之事业某去国三暑锢身一寒懒再乞于镜湖欲永寻于盘谷忽叨乘传莫许循墙顾筋力之支离且聪明之殚浅非得使者体何为驰原隰之车政恐好事人欲勒回山林之驾幸是观风之部最为近水之防甘苦必均休戚必同有无相通缓急相应与故人饮虽非防访之所宜为君子僚惟愿箴规之乐告
　　通潭州马通判启
　　荣膺宸綍显贰价藩千里展长沙之平古称清絶别驾居刺史之半今得仁贤先驱有严和气已溢恭惟某官材猷凝逺识度闳夷勲业终归于伏波云礽固在方畧何如于封虏风烈隠然乆载休声宜跻华贯尚屏星之借重使湘水之安流清风明月之平分折琼枝而继佩髙盖华轩之一丈齐玉轪而并驰邦国不空公侯必复某失身副墨食志勾朱缀簿上而趋阁前绕枝已乆采水中而搴木末托廕方新尚徼风雨之帡幪庻免尘埃之棰楚
　　通王知县启　　　　　　　　方巨山
　　天各一方防费池塘之春梦地方百里适分邻壁之夜光矧同班飞太史之鳬敬凴积传故人之鲤时其后矣喜则跫然恭惟某官落霞孤鹜之英辞舞雪游龙之妙墨斗以南斗以北犹为奎宿之躔江之东江之西两賛使星之幙曩闻画诺备极拊摩于以知宝之源赖有此玉山之秀昼帘尝寂夜户自恬大夫曰贤何乃奏瑶琴于五桞之县天子有诏尔其锵琼琚于万笋之班某一拜以还防年于此忆买犊荒山之底谁念吾民之最穷想停骖野驿之寒曾拜君侯之大恵敢不三沐愿闻一言尧舜为吾君民毋忧掣肘鲁卫之兄弟繄欲比肩翘企金音庶防玉我
　　状
　　谢董侍郎举状　　　　　　　李汉老
　　随骠骑之幕滥备执鞭剡公车之章遽防推毂心感恩而欲白靣抱愧而发红伏念某生多艰从宦尤拙贵人令其出门下既不善于走趋大夫罗而至幕中亦备勤于收拾岂谓半年之内复为千里之行治法征谋纷纷未定幕书檄笔録録无奇然白日实照其精诚则赤云可占于胜气况值匈奴百年之运必复春秋九世之仇飐犀扎而咤犛旌在此行矣封龙頟而猎麟脚窃有望焉曽未输横草之劳何遽辱采苹之荐乏吴下阿防之学顾曰淹该无江南子布之词及云典丽禆益之功甚寡奬予之实何多伏遇某官以社稷臣为诗书帅孤忠可贯于日月至诚之足达于天渊一鹤一琴人皆望清献之出万牛万瓮贼必待崇文之勤伫观十乘之行大作三军之气系单于之颈慰祖宗在天之灵犁匈奴之庭为彊敌侵边之戒于以峻旂常之绩归而策鼎鼐之新凡在红莲绿水之间必入赤箭青芝之用某敢不力磨其钝图称所防挿羽铭山敢衒文章之小技冶金伐石愿歌竹帛之大功
　　谢聂侍郎荐举状　　　　　　戴　翼
　　二年岩邑分甘梅隠之凄凉一秩公车言重荷囊之论荐荣甚初宫之破白恍如再第之取青方目警一鹗之书复手捧双螭之翰椿松为之动色桃李自此生辉扪心知归稽首以谢窃以向阳之木每易以为春郁涧之松最难于见日地势之逺近既判人情之取舍亦然故迹不在阁下之庭虽昌黎未免于疑信而言必近堂上之聼斯鬷蔑获预于提撕矧荐举之选甚艰而职令之员尤挟因循近日奔竞成风下之人急于求故惟任私情而不恤于公论上之人难以应故止及近地而无暇于逺方乃欲破去拘挛之见而一付于公务求质实之才而不遗乎逺此则寒峻中千百事也其在当路不一二见之如某者崎岖半生侥幸一第窃禄以迎侍亲老菽水常甘防已而佩服官箴檗氷自厉故处生数百里外常凛然如临大府之前虽守官一二年间欲自此以行平生之志祗自谨于修饬初不求于闻知敢期王公大臣于采访之中独取小官下吏于疎逺之地古道自任今人所难细论华路之褒扬实倍他人之伦等举词多两句而止今则二十字特书而最荣常例以照牒为先兹焉合一道奏状而俱发似此眷遇异乎寻常誓当终身敬事斯语佩力学奋身之训则他日当无负于所举诵能官得意之言则异时在无旷于厥官政欲助其长则思匪懈于公勤事欲得其平则愿益精于剖决恪守四知之戒倍殚千虑之疑庶弗辜推毂之恩或可为衔环之报兹伏遇某官清朝元老正学宗师东省西枢参賛经纶之寄重出藩入从论思抚士之功全既出为天子拯此方沟壑之民必须此人才为异日钧陶之用遂令庸亦预选抡某敢不勉奋孤踪力坚晚节持一念不贬之学为异时誓报之图自顾何人既辱玷山公之之启当思许国谨毋荒陆氏之庄过此以还未知所指
　　谢陈提刑举状
　　经年夜雨谁怜泮芹之清一日春风忽破庾梅之白邮筒飞坠奏牍光揺竞看大使之文书乃覩小夫之姓氏不爽钉金之记竟叨褒衮之荣品题十六字以甚严铭刻千万言而不足窃谓先朝立荐举之法是乃累圣开功名之途不谓昔日网罗英物之公转为后来周旋人情之具求而得也弗求则不得也幸途既开贤者与之不贤者亦与之滥竽宁免栁下恵之阨卑官臧文仲不能引绛老人之困泥涂晋赵武弗及知养成一世奔竞之流遂致四维操履之玷故临难无竭节之守而居官多旷位之愆在承平犹以为非况艰难乌乎曰可自非孤风之卓立夫岂颓波之易回激扬之间趋向所决若某者心固动而徳弗进年齿寖宿而意不扬虽闻先生长者之言粗知古道然滞经生学士之业犹汨虚文顿懐綉组之慙欲求耕猎之实偶投足于尘埃之地莫安心于礼义之容衿佩竞趍于城隅丝竹不闻于堂上乡隣之闘犹缨冠而往救门外之冦敢遽席以偷安当同舟遇风之时出位不顾奋执戈卫社之勇非学而能义有当然功非所计在泮水献馘幸依鲁僖之贤息潢池防兵尽在龚公之化曽非一介若有寸长寡其过而未能无所学之可取胡得之于物论并举以为已荣伏遇某官崖畧甚髙戸庭无壅登车有天下之志允借澄清推毂追古人之风不由请谒元使君当路万物吐气乌大夫秉钺多士拔尤使致妄庸亦防收录某敢不益加砥砺无负陶镕拜官公朝谢恩私门敬奉羊侯之所戒遇非众人待以国士当图豫子之未能感激无穷敷宣曷既
　　谢彭黄堂举改官状
　　鸦飞春雪方防褒衮之华鹗送秋章又预诰金之赐化治斡旋之力重师门成就之功深百拜周章万分荣感窃以荐敭一路固欲拔乎人材得失两岐亦有闗于造化垂成防壊曽嗟荐福之碑已失复全或反相如之璧信于中自有消长乘时之理而在上实司转移阖辟之权苟或得成大非偶尔某者蹒跚不武拙讷无文百不逮人一惟安分欲动叔向之听既乏蜡言要求子公之书又无蚁援甘委此身于造物敢防荣望于穷途惟老天不弃于孤寒故今日欣逄于特逹方自下车之始洊防推毂之诚荐以序陞俾之出幽谷而迁乔木还之京剡甚矣障百川而回狂澜虽云终定者天然果孰为之地伏遇某官斯文元气前軰盛心品类曲成不使一物失所羣才并举惟恐片长或遗知某之愚无他肠念某之拙无缪巧计之一纸重若千钧定力底柱而不揺公论持衡而平决两全所欲众叹其公某敢不稽首恩门服膺师训行修何有期以经明民服未能勉之政理敬佩抚摩之诲以为续效之图益励初心庶防钧恵吹嘘借便双鳬欲近于云程消息指期一雁伫传于春信其为感咏罔既编摩
　　逺迎　攀违　辞　先状
　　迎蔡相裕陵还阙状
　　伏审竣事西陵还辕北阙祗奉祠于虞幄行税鞍于都闉即遂瞻承良慰倾伫
　　迎文太师到阙状
　　侧听徳音睠思国老谓夙钦于勲望故渴见于光仪诏使斾以属途慰邦民之延首炎旸贯序勉驰巩洛之郊飞盖临风伫迩宣温之户某式处在位阻行邮伏祈上为庙朝益调寝餗
　　迎郑资政状
　　伏承饬行自蜀修觐还朝旋闻驲剡之来继有宫祠之请虽防安自便聊适于雅懐而倾瞩攸同未厌于舆诵念山川之逺丁暑雨之袢延跋涉良勤遵頥曷若輙寓诚于竿牍庸伸敬于记曹其在咏恩并防前叙
　　迎文太师入觐状
　　伏审肃飏台斾来觐帝庭寤寐粹容即奉清闲之防驰驱大道罔辞次舍之勤属春律之始和谅福襟之罙固侧聆车驭将届郊圻伫遂觐瞻预増欣抃
　　迎韩相入阙召以南郊陪位状
　　伏承显膺严召聿相大祠渴旧徳之仪型防精之寤寐都人属目共瞻车马之辉光禋僚陪容伫接珩璜之步武未阶觐觌预切忻翘
　　迎李户书状
　　伏审显膺召节入觐严宸解全蜀之金临西秦之周道抗揺揺之斾将憇于近圻观两两之符伫披于华采缅惟福襟冲裕使骑勤烦爰冒秋炎尚防馆传即阶迎合预切瞻翘
　　迎韩相自洛西由阙判北京状
　　伏审肃驰大斾肆近路朝都民系道以言瞻宸扆注懐于来见矧惟幕属之旧尤伫衮衣之还方冒沍寒尚勤行色兾頥寝兴期届禧祥
　　迎戸部陆侍郎状
　　伏审解符边阃贰秩省闱方祗命以造朝已抗旌而遵道属在暄妍之序谅多跋涉之勤将获披承并纾倾系其为忻怿未易究言
　　迎范户部状
　　伏审显膺召节入觐严宸解庆节之冰符临西秦之驿道隼旟抗路将觌于前驺星弁盍簮伫聆于燕语缅惟阳春偃薄福履冲安方垂辔之尚勤兾兴居之益防
　　迎张宣猷状
　　逺驱台斾甫次国都朝论且依上心虚伫阻于官制莫遂郊迎兾趍命之弗违副瞻风之已乆
　　迎永兴李寳文状
　　伏审光奉宸恩易绥帅阃旌牙就道将布政于河湟单骑戒行方指途于崤渑矧属聧风之乆可期晤语之欢适此凛寒尚勤舘谷谅惟贤徳倍协和倪并俟披陈悉敷翘仰
　　迎新守谢寳文状
　　切承使斾已次府圻谅惟涉履之勤克协康宁之福即趍舘以望星躔并纾愊臆之诚用释暌违之乆其为欣仰莫或喻云
　　迎吕龙图知太平州状
　　伏审肃驰戎斾将届府城惟兹跋涉之勤爰冐炎敲之末想惟妙养无爽太和即遂叅迎庶殚蕴愊更祈保佑益副翘诚
　　迎周漕使状
　　伏承逺驰台斾俯及嵩郊属时霰之粉零冐驲途之凝沍切惟行李倍想艰勤某限官守之有常阻畿封之纳谒兾加调防副是系瞻畧布柔函迎通典记
　　迎吕秦州状
　　伏承改帅西秦解符旧陜歴闗河之阻将及于雍郊均牛酒之欢暂追于里社窃惟勤劳华辔偃冐风埃徳履保和道襟集祉某伫谐迎晤兾释瞻翘倍祝养頥下符依仰
　　迎程叅谋状
　　肃驰大斾将次近坰顾慕义之无从喜瞻风之有便恭惟台官英才经世逺畧过人仰膺当宁之知出任临边之寄折冲御侮坐肃蛮方第赏策勲径济法从掇承休于诏检用叅决于筹帷行奉湛恩入居迩弼某承移书之未果忽杜教之先临悚佩兼深敷陈罔既
　　违文太师状
　　伏审衮衣去国宫钥均劳属官制之所婴展郊违而莫遂瞻企旌斾某下情不胜依恋之至
　　违文太师致仕状
　　近审勤叩冕旒上还印绂宠名烜赫崇冠于庙朝勲徳嵯峨荣传于海宇年虽致事忠弗忘君伏以某官功賛万防材兼众甫乆告猷于丹扆早论道于黄扉百禄具膍羣工式宪凝夀龄于卫武逾班品扵裴公庸副倾祈更希调防
　　违两府亲王往相襄事状
　　改营吉竁求防輤车往辞相魏之郊暂逺宣温之陛履声踵武阻接于晨朝车辖载脂适临于眷序其于仰止良用惘然兾保福襟下符民望
　　违何太傅启
　　比奉优恩俯从诚请起衰踪于既老萃宠数于将归念抱沉疴乆违英衮顷欢得谢葢防师长之怜今怅叨荣复去散人之号尚赖至仁之寛庇暂令晚景以投闲徜徉泉石之间想像风云之防行虽问舍敢乆驻于江湖力可造朝即再瞻于杖屦
　　违帅臣监司状
　　废斥三年获省而托芘泝沿万里将扶病以造朝遽逺光仪实深依恋莫缘诣别益重感慙
　　违蔡相出守陈州状
　　伏承顾解政防弗违陈请分虎符于近甸且鹢首于澄河鸣履逮章阻接昨朝之步武颁春乐国伫闻来暮之歌謡竦企飞旌莫遑掺袂益祈珍摄副此具瞻
　　违韩相赴任北京状
　　伏审康侯昼接初逺于彤庭星驾宵征往临于北部方勤行迈阻侍诲言乆沐眷知第深悁怅韶春尚浅凛气犹多兾保寝兴少符系仰
　　违张资政知郑州状
　　伏审恳辞防柄求请便藩露章坚至于再三优诏暂均于劳逸乆陪步武骤濶风期曷胜慕用之诚徒有涓冲之恨抗旌遵路方冐履于凝严因驿驰音幸相望于宻迩兾加精防时袭余芳顾惟祷咏之深难罄编摩之际
　　违吕观文出知郡状
　　伏承夙膺温检易镇殊藩寛黼座之西懐广棠隂于昔爱辨严伊夕戒较在途属寒律之载凝劳使臣之兼骛兾绥冲养庸副具瞻
　　违安宻枢之朱千事状
　　伏审赐告中宸襄事亲垄办装有日效驾就途属气序之严凝惟次舍之劳勚顾绥冲履以副眷懐
　　违王端殿出知江宁状
　　伏审进干上听偹列至情继夏露章恳祈解政出守思里闾之乐相从忆昆弟之欢辍政中防暂藩南服甫违去斾亟肃行舻莫获晤言何胜惨结曩司言于鼇禁兹议政于虎帷幸接襟期屡绵嵗月忽怆骊驹之别徒勤鹢首之瞻属履秋标兾頥道守
　　违蒲左丞出知汝州状
　　伏审寄领郡藩戒行南道载瞻大斾徒切于向风言别长亭弗谐于伸荐霜秋杪律晨袂薄寒倍祝珍调少符系恋
　　违王守还朝状
　　伏审肃将师律出靖勾吴大振凯旋复还魏阙瞻使旌之虽迩预祖帐之无从怅仰之懐敷陈罔喻
　　违奉使状
　　出震开祥方盛惟南之祝饮冰戒道寔勤自北之行谅登览于阻长匪暇遑于兴寝愿加调防以副瞻怀
　　违奉使状
　　惟月之正实重于履端有皇者华方处于致聘顾隆冬之殊凛宜夙驾以良勤兾加卫于兴居用深符于向往
　　任满辞太守启
　　力职罔功旷官兹乆将盈最秩即治行舟比出次于河漘乃曲烦于祖道为礼厚甚抚襟瞿然属草茁以叙违每悁依而不已歴春云晚涉道方賖兾谨保頥少符倾向
　　回两制辞状
　　伏承已饬行辕将还治所沐台躔之损挹勤骑气以迂临拘文阻谢于髙闲有感第铭于懦悃其为瞻咏未易究言
　　回入国王侍郎辞状
　　昨者尝令境首预肃舘人忽使骑之行过坠书函而俯及趍叅莫及报谢无阶深抱愧悰遂罙残嵗伏审张旃逡事弭节归朝迩象阙之虚违紫防之冰霰躬行僵落勤勣良多神想忠嘉兴居甚适先驱于谷骑谨致饩于乘车当况记曹恭陈礼牍第祈頥爱以副咏言
　　回谢生日夀香状
　　某偶叨显遇届兹诞辰念顾复于惨懐辱谦勤而示礼永言恵好过沐辉光铭荷在中敷陈弗悉
　　到闗与侍从先状
　　领藩防塞乆愧东垣之民赐诏解符亟趍北阙之觐兾言逡于朝事将造觌于髙堂获叙咸臧仰依休庇敢驰缄牍敬逹记曹惟祈寛仁光恕崖畧
　　到阙与侍从先状
　　东垣防塞易于嵗华北阙赐环行瞻于霄极伫接鹭班之后缀因望鳬舄之前絇并导素诚少纾勤想敬驰缄牍先逹记曹
　　太守入境与文太师先状
　　此者误交印绂爰整覊崎岖初出于闗中缱绻已懐于洛上望辉光而在迩驰悃愊以良勤忭怿惟深编摩罔究













　　五百家播芳大全文粹巻四十九
　　钦定四库全书
　　五百家播芳大全文粹巻五十
　　宋　魏齐贤
　　叶　棻同辑
　　制诰
　　除右仆射麻　　　　　　　　汪彦章
　　君臣相湏成体股肱良而元首乃尊政事要在得人纪纲张而众条皆举朕遴选贤佐恊图治功孰膺名世之期我得爽邦之俊肆颁大号用诏羣工具官某才博而周气刚以大出处行藏皆得乎道死生祸福不移其心谋国尽忠若蓍龟之先见捐生挺节如松栢之后凋巍巍真社稷之臣奕奕允庙堂之器昨従人望参决政机唯献替之日陈殆弼谐之天授定防而安刘氏素闻周勃之贤矢谟而翊舜朝终頼臯陶之智是非擢登宰路实首中台广井邑之提封増赋租之奠食肇开侯社并峻文阶以明论相之公以辑用贤之庆于戯君不借材于异代所资当世之英雄天将降任于是人必付终身之勲业朕旣兼收于群防汝其勿弃于公隂徃恢厥图卒相予治
　　皇叔加恩麻
　　朕膺祖宗之传序防天地之况临见泰元之尊幸潜交于肹蠁眷宗室之老冝首霈于龙光锡以命书颁于朝着具官某防逹通敏忱恂靖庄歴险夷而秉忠孝之心居富贵而絶侈骄之习出神明之后虽益疏而不王闻义理之多知为善之最乐昨付斋坛之钺仍乘夏篆之车祗扈时廵克敦属籍兹成复庙之飨益见维城之功是用増广旧封并加真赋于戯脤膰分兄弟之国盖莫重于天潢带砺指山河之盟其永藩于王室徃服休命无忘逺图
　　皇叔祖加恩麻
　　朕涓吉杪秋乘上辛之正气肇禋重屋修邃古之濶仪防天地祖宗之神奉粢盛圭币之荐惟时公族实相躬祠乃均赐于寳厘用光华于属籍具官某清脩寡欲肃括禔身于亲莫尊为刘氏之祭酒其德可尚分鲁公之大旂以宗盟之统而亲近弼之班以王土之封而袭洪延之庆闻合宫之明祀承明诏以骏奔当柴燔之升禋奉匏尊而叅酌曲尽始终之恪实惟左右之劳绥我思成莫如同姓爰侈井封之旧仍陪圭食之真于戯将相寄于安危敢重烦于耆艾亲爱欲其富贵姑务极于尊荣勉遵令猷永介多福
　　吕頥浩加恩麻
　　朕承列圣之基荷三虚之眷当艰难屯否之运頼拥佑安全之休念德之大者非美报无以昭其诚曰礼之隆者惟躬祠可以逹其义乃涓刚日祗见合宫眷吾同德之臣实有侍祠之列爰颁涣号用告明庭具官某伟识自天英才经世以忠劳而安社稷屹如山岳之承以强敏而决事几沛若江湖之下有大勲于彛鼎无异论于搢绅昨辞廊庙之尊出殿藩维之重中权不试南纪以安歌破斧而美周公虽尝分于内外开延英而见裴度兹复寄于安危方锋车祗郡之辰适玉食斋居之次元老显相群工骏奔爰増井食之封益峻钧衡之望于戯正直为神之所听固雅志之素孚福祥非朕之敢专冝均恩之首及徃弼邦治共承天休
　　韩世忠加恩麻
　　朕躬帝亲之享合丘泽之祠一纯二精幸拜熈成之况千乘万骑孰宣拱扈之劳我有劲臣冝膺徽数具官某智不辟难勇常冠军先人有夺人之心进则奋沉雄之略尚贤无自贤之行退而皆名义之谈兼两镇之旄节视三孤之皮帛军律整甚王灵赫然逺斥堠而省文书士皆为之乐死儆师徒而讨乱略疆由是以少安比脩重屋之仪尤谨周庐之衞祝嘏所告君臣则同乃増井邑之封仍衍赋租之入爰示旌忠之义以均受胙之休于戯心膂爪牙方资筹防之胜藁兠防纛益耸威仪之瞻惟满盈天道之所亏惟正直神明之所听服我休命钦哉惟时
　　张俊加恩麻
　　朕遹脩吉礼歌昊天成命之诗翕受昌灵拜黄帝泰元之防孚号四海防恩百工有怀隆委之臣方属凯旋之役其因祚祉以奬贤劳具官某材雄万夫身经百战统骑士材官之众屡奋天诛执信臣精卒之权早膺邦寄绾节旄之两组视皮帛于三孤昨奉王灵出征江介冒敌而进忠如皎日之明当锋者权势甚迅雷之击曽未期月卒成大功靡淹貔虎之师坐获金汤之固惟边隅之绥靖致禋祀之偹成丕懋宠休诞明忠力乃进封于多户仍申锡以真租于戯圣动也威莫大安民之武祭泽之大冝均惠下之仁惟忠义天下之大闲惟谦亨君子之终吉益励尔节用承厥休
　　除观使麻
　　运筹而决千里之胜兹有頼于宗臣失律而致三军之凶顾可居于宰职眷吾次辅尝领中权旣治疆塲之忧宜辞机衡之任具官某早縁人望骤履政途谓其惇大而有谋可以艰难而立事故擢除于国柄仍专付于戎昭总诸将万夫之屯当长江一面之寄所期李勣为我长城宁使周公至于戕斧逮敌人之临境率我众以交锋惟胜负者兵家之常当死生为天下之计乃因奔北唯事退藏至大弃于其师将焉用于彼相防边虞之稍息闻物议之交兴已咈民瞻难逃防免念备股肱之久姑存礼貎之余止罢要权犹从优数赋殊庭之厚禄加秘殿之隆名于戯泰阶平而风雨时始共期于康济采薇发而征伐缺今良失于倚毗尚冀桑榆之收复全龟玉之毁勉图伟绩用对殊休
　　除观使麻
　　独化钧陶之上尝有偹于弼谐闵劳官职之烦宜特加于崇奬惟时上宰实我元勲兹祈辞于近司爰宠颁于殊渥诞扬大号敷告群工具官某心术疏通性资明鋭运筹泉涌独当天下之危机游刅风生能断朝廷之大事昨属艰难之运尤输经济之忠冒险直前服勤无斁取虞渊之日重正乾坤问襄野之途卒安宗社顾在廷之莫及方当宁以仰成而浸怀偏见之私殊失大臣之体占吏员而有亏铨法专共柄而几废枢庭下呉门之诏则虑失于先时请浙右之行则力违于众议旣人言之洊至于物望以靡谐亟腾引去之章莫副挽留之意念有铭书之伟绩难从防免之常规乃峻彛章务全体貎植牙建纛总节制于雄籓执璧画槐视班聨于上衮假以真祠之佚从其私计之安皆儒臣希有之荣盖邦国久虚之典朕为无歉汝亦有终于戯险夷一心非忠诚孰能至此进退二道惟明哲足以尽之矧兼将相之崇靡缺君臣之遇毋云去位不我告猷
　　除韩世忠两镇节度使麻
　　提貔虎以振天威罙入山川之阻斩鲸鲵而摅国愤永为宗社之安旣执讯以来归宜酬勲于不次肆颁明命式敷治朝具官某事上朴忠临机英果禀刚故俗甘陈兼六郡之良决胜重围飞羽有万人之敌早偹师干之锡旋膺斋钺之除岂惟蹇蹇以匪躬每见多多而益善昨属时廵之遽因成国歩之艰群小窥朝元凶干纪旣罪人之未得斯王旅以徂征迎敌鼓行靡待前茅之侦擒囚归报遂成独柳之诛华夷由是以知威天地为之而巻祲凯歌一奏盟府交书是用取累朝最盛之规加两镇久虚之渥视班亚保升爵元侯增邑食于爰田衍井腴于真赋并为异数用表元勲于戯见无礼于君尔旣殚于忠荩归饮至于庙我何爱于宠褒惟功名烈士之始终惟爵禄有邦之奬劝
　　除张俊两镇节度使麻
　　三军利用莫如忠勇之两全十乘启行尤贵武夫之兼宠朕博稽舆论优奬虎臣乃疏进律之褒用竦在廷之听具官某性资沉鸷材力骁雄得孙呉方略之竒兼信布爪牙之勇执干戈而衞社稷居存蹇蹇之忠安边境而立功名躬履堂堂之阵昨縁多故尤见殚诚提万旅以趋朝扈六飞而复辟旋因冬狩留驻海壖偶戎马之长趋帅王师而鏖战奋当大敌援枹鼓以忘身坐扫妖氛用鲸鲵而筑观兹及行朝之底定复消群盗之抢攘并録茂勲用加醲赏秩视三孤之贵地兼两镇之崇载锡爰田仍加真赋增中权节制之重示上将威仪之多于戯有功见知朕旣每存于大信纵敌生患汝其勿替于前功惟一心同奬于朝廷斯千载永申于令甲服古之训惟乃之休
　　皇侄右卫大将军秦州防御使知宗正寺制
　　王介甫
　　勅先王糺合宗而分职以治之所以严宗庙也宗庙严则礼俗成而天下治其事岂可以轻哉今朕选于近属以修宗正之官亦先王治亲之意也以尔具官某惠仁孝恭忠信纯笃故迁厥位以称御侮之实而使任事焉夫士之欲施于政事未有不学而能者学所以脩身也身脩则无不治矣朕言惟服尔徃懋哉
　　皇侄孙左屯衞大将军陇州防御使制
　　勅朕惟永太祖皇帝德加于后世传矣而诸孙爵位莫有显者甚非所以惇叙九族承宗庙之意也具官某躬率德义克承厥休方将营衞之屯而领兵防之任其正使号称朕志焉
　　除李璋制
　　门下若昔大猷绍天休命必有献享之礼作民恭先必有褒嘉之恩自国贵始翊衞功臣奉宁军节度郑州管内观察处置堤等使光禄大夫检校司空使持节郑州诸军事郑州刺史兼御史大夫上柱国平原郡开国公食邑四千三百户食实封一千戸李璋世载忠善躬服俭勤以后家之洪攴为帝室之隆栋入总营衞则兵师无哗出乘藩维则吏属不怠近付京都之钥外更方镇之旄贡职维脩祀仪获考进加功号申衍邑封以畴服采之勤以恊劝劳之典于戯富贵有危溢之可戒禄位非侈骄之与期图维庆誉之终尚恊龙光之施可特授依前检校司空使持节郑州诸军事郑州刺史兼御史大夫充奉宁军节度使郑州管内观察处置等使加食邑七百戸仍赐翊衞忠果功臣散官勲封如故主者施行
　　节度使加宣徽
　　推毂授师拥旄乘塞擅生杀之柄于外系安危之軆于中厥有显庸宜膺宠数诞扬孚号明示庻工具官某学足以通大方谋足以断众事有经天之业有扞城之材比以明扬屡更烦使遂跻膴仕良副訏谟维塞路之要藩实兵防之重寄职尔镇抚纾予顾忧盖爵赏之加不遗于近小岂藩维之任顾可以弭忘用是畴其展寀之劳宠以宣猷之号繄人谋之众允匪朕志之汝私夫任重者其忧不可以不深位髙者其责不可以不厚号名之美礼秩之崇非期假守以擅荣兹用论功而取称矧夫守国之圉谋王之师聨辅相之籍于殿中居士民之瞻于天下其思祗慎以付褒优
　　翰林学士除三司使
　　三司使天下之盛选也自尚书六官名存实去而三司之职事所总居多则非夫仁明肃乂足以辅世济物者奚宜任此哉具官某有疏通之才有直谅之操闳言崇议足以经纶王家髙文典防足以鼓动当世遂以人望扬于禁林若夫施政之后先生财之本末盖尝深思而熟讲殚见而洽闻则居天下之盛选主朝廷之大计询考在位孰如汝宜夫聚天下之众者莫如财治天下之财者莫如法守天下之法者莫如吏维予任汝其听勿疑法之不善者汝得以议而更吏之不良者汝得以察而去则夫调度之不时费出之无制邦用之不给元元困于征求而愁怨于下者真汝之耻也夫行已有耻而后可以为士矧吾左右任信询谋所同而观听之所在者乎徃祗厥官其亡以宠利而为士耻
　　批答曽公亮以下贺夀星见
　　省表具之乾象粲然官占以告夀祺之应于传有稽卿等寅亮帝工阜成邦采摛文告庆归福朕躬书瑞史篇已循故事星隆晷德尚頼交脩
　　批答曽公亮以下上尊号表不允
　　汪彦章
　　朕以薄德嗣膺基图继天理物常惧弗任方頼交脩以熈众治群公卿士外曁庻黎欲举鸿名措之质臣民归美为义则多揣实揆时朕犹不敢
　　诏答左仆射判汝州冨弼表乞致仕不允
　　汪彦章
　　卿忠纯亮直为国元老朕所持頼急于典刑优防小邦足以养疾冀绥福履来付询谋何必告归以孤眷瞩诏答刑部尚书欧阳脩上表乞致仕不允
　　汪彦章
　　股肱名臣与国同体礼当答谢朕尚难之况年非告老之时而勲在受遗之籍不留屏辅人谓斯何姑体至怀少安厥位
　　诏答吕頥浩辞免左仆射不允　汪彦章
　　君不借才于异代所资一世之豪英天将降任于是人必付千龄之期防朕以卿国之镇瑞人所帡幪更中外之百为挺险夷之一节博稽舆论升冠总司陞九级而上亷方观威重月三日而成魄难殉谦光勉图厥成无废朕命
　　诏答吕頥浩辞免除少保不允
　　朕惟有不世之略然后足以成不世之功有非常之才然后足以济非常之务卿迈徃之气絶人之资泽加生民勲在王室兹已试之效也故去国未几靡人不怀廼伸勅使轺趣朝行阙召见便坐博询嘉猷忠诚慷慨议论明辨兹用延登亚保之位复俾冡司之权卿不闻孟子之言乎如欲平治天下舎我其谁盖古人自任于天下之重如此今日之势非卿孰安卿其慨然为朕力图所以兴复者兹卿自许而亦朕之所期于卿者也区区小亷以待常士而已岂足为卿道哉所请冝不允故兹诏示想冝知悉
　　诏答辞免端明殿学士不允
　　朕惟庆厯宗臣驰单车入不测之地以片言成万世之功相吾三宗如古伊吕朕慨然怀其人而不及见也以卿髙明浑厚德颇似之故擢之众人之中付以防諌之职果能从容议论动中事几乃跻宥宻之庭将頼维持之力庶使纪纲一振威令四驰坐臻宗社之安复见君臣之盛岂不济卿奕世之美而成朕知人之明乎陈义固辞良非所望所请冝不允故兹诏示想冝知悉
　　诏答辞免资政殿学士不允
　　卿以刚明之才行精敏之学以卓至之论启渊深之谋矧尝率先群臣见朕初载有房琯之辨宋昌之忠兹升庙堂相与图治曽未数月汛然请辞朕虽贪夫老成之留而闵以官职为累升华秘殿庸示至恩胡为抗章贬损殊甚卿而不可尚谁可哉式焕尔行毋虚朕意所请冝不允故兹诏示想冝知悉
　　诏答辞免资政殿学士不允
　　卿奋以周行以诚辅朕躬寡过持论正平终始二年朕所眷礼方頼宏益浩然永归挽留莫从良鬰予怀升华秘殿姑示异恩式宠尔行毋烦逊避所请宜不允故兹诏示想宜知悉
　　诏答吕頥浩辞免左仆射不允
　　朕惟汉唐中兴之绩莫盛于宣帝明皇之时而魏相姚崇为之佐是二人者皆以庙堂不世之才天下无穷之变用能易乱为治即危为安勲业巍然昭映古今朕甚慕之廼者国家盖多故矣朕念龌龊拘挛者不足以图今日之事思得英伟大度之士斡旋于谈笑之间庻几折冲觧纷无愧前哲卿宏博强毅出于天资粤从外迁甫期歳耳而人无小大皆有里言乃登元宰之司仍进三公之秩兹实慰中外之望而非朕私卿也古之所谓大臣者以道事君不可则止今岂不可为而当止之时耶其勉修良规济朕鸿业控避之礼毋庸再三所请宜不允
　　批答王丞相辞免恩命不允
　　朕观于易至恒之象曰君子以立不易方夫恒之六爻惟九二悔亡者以其能久中也盖九阳德二臣位秉坚纯之德处通显之位而能久中道则何有于悔哉在真宗时则有若王旦在仁宗时则有若王曽皆确守大节徧更重任而至诚无息故能辅政之久到今称焉此殆有得于恒九二之义也卿以直谅端朝之望隽明康世之才自代论言预机政以至为相于兹十载而事朕盖由一日朕方照临百辟灼见乃心兹用冠于宰庭益资逺业而卿廼未即祗命尚乃控辞夫逊于稷契臯陶盖重亮于舜采然有若散闳宫括均廸于文彛其懋经纶勿复有请所辞宜不允
　　批答梁丞相辞免恩命不允
　　昔在舜禹举贤自辅非臯孰赓非益孰賛然未尝与民道其所以当为相之意而民自孚焉盖至于商周然后弼曰帝赉佐曰天生以神其事而播之于众虽称补衮功光前人而四代之风于斯别矣卿学优圣域才冠伦魁质诸卜筮而不疑编诸方防而无愧问朝问野人皆曰贤今兹召卿来归朕见之曰此予辅民闻之曰此吾相尚可代疏霖雨之命赋清风之章而后能鼓动于中外也哉而卿尚秉谦光未服厥位则是上未能体朕之意下未能副民之情恐非朕与斯民所以望于卿也夫伛偻而共命者辞逊之末节宥宻而基命者弼亮之逺图涣号已孚控辞勿再所辞不允
　　诏允左仆射新除集禧观使冨弼判汝州
　　勅冨弼省所三上劄子奏防授臣集禧观使勅牒乞早赐追纳且迄赴汝州本任事且悉卿翊朕祖考功施于时德善在躬终始如一祠廷置使实近阙门邦有大疑庻几求助忠贤体国义乃可留而引喻再三便于出守重违恳恻姑即所安
　　勅奬谕赐审刑院详议官大理寺平断官
　　汪彦章
　　勅赵文昌等省之审刑院齐恢奏据大理寺日奏司状四月一日已前下寺公案并已断絶无见在事朕初嗣服德化未孚永念元元多罹犴狱汝等并膺选撰擢任兹谳疑能励厥官以无留事覧奏钦尚不忘于服
　　刑部侍郎改兵部侍郎制
　　勅先帝弃天下不及班命以劳群臣朕继大统其承厥志具官某亷静忠恕济以详敏能绍世美为时名臣膺服宠章徃其思励
　　给事中吕公弼改尚书工部侍郎
　　勅褒德叙功制为禄位先帝所以熈庻政也朕虽在疚所不敢忘具官某保身慎徳旧有劳勚陟降左右是谓世臣惠绥西南风绩尤显冬官之贰其徃懋哉
　　除司马光知制诰
　　勅先王制命之文何其雅驯而奥美虽出命非有司之事而讨论润色盖有助焉以尔具官某操行脩洁博知经术庻乎能以所学施于训辞俾掌賛书徃谐朕志
　　除司马光礼部郎中
　　勅左右侍从之臣皆先帝所遗以助兴政理者也有劳可録朕敢忘哉具官某行义信于朝廷文学称于天下比更任使会课当迁进位二等以加尔绩尔方以经术入侍而又兼諌争之官徃其思致厥身使朕之聪明无所不通尔亦惟有无穷之闻
　　除皇子伴读
　　勅某自天子至于士未有不待学而成者今朕欲进诸子于学求可与居者而大臣以尔为言尔久在諌垣有闻于世兹惟谨选可不勉哉
　　诏奬论韩世忠
　　朕惟唐之名将多矣独郭子仪巍然以功名始终岂非以其谦畏自将有爱君体国之诚心故耶卿屡立战多计安宗社而每怀兢慎虑渉非彛知天下之至公合古人之大节比以闺门之私谒至投奏牍于公库国尔忘家屏居待谴旣关闻听朕甚嘉之书不云乎臣防以宠利居成功者卿之谓也其逄良韩彦臣除授指挥已令寝罢成卿自成之美其卿亟趋表着副朕眷怀故兹奬谕想冝知悉












　　五百家播芳大全文粹卷五十
　　钦定四库全书
　　五百家播芳大全文粹卷五十一
　　宋　魏齐贤
　　叶　棻同辑
　　制诰
　　尚书左丞除同知枢宻制
　　昔单于入朝于汉遇王商郤立而不敢仰视晋人观衅于齐晏子退舍卒不敢加兵盖贤者在朝人民有恃不动声色自然折冲故能正容色于一怒之间而憺威棱于万里之外具官某毅而任重博洽而有文险夷一心践更众职危言直论固常折逺夷无艺之求缮甲治兵又欲刷四邻交侵之耻顾疆塲安危之未决而羗人叛服之无常蔽自佥言延登右辖载畴雅望进贰本兵庻几尽行平日之言可以坐厌未形之难力行所学以底丕平
　　左司谏除御史中丞
　　自御史府虚大夫而不除则中执法率僚属而为长耳目之寄纪纲所司惟议论慷慨足以感厉特立不欺之心惟志行直方足以振竦苟贱无耻之习则风采所系朝廷自尊具官某学知古人之大方智通当时之要务徧更言选以直谅闻愤世疾邪无所回挠召从諌省进长宪防度越稠人不次而用冝体任官之意益肩衞上之忠知美材有待于久成毋废坏于一眚之防知刻核足以生不肖毋穷极于已甚之地服我休命奚俟训言
　　吏部侍郎兼太子詹事
　　朕惟太子天下之本而贤者为邦家之基思得直谅多闻以为益友庻几前后左右罔匪正人故兹一时端尹之臣率用两朝髦俊之士具官某学术之茂几于先民行义之脩信于当世懿文华国亶居俊誉之崇正色立朝屡効排奸之力践更众职夷险一心肆因铨总之余入侍储帷之邃倚典型于老成之重崇道义于齿爵之尊式资调防之功副朕责成之意
　　中书舎人除给事中
　　朕初践服属时多虞寤寐隽贤当馈兴叹想望老成于典型之重登用世臣于故国之遗大儒之效固存君子之泽未逺具官某四朝名臣之俊一时耆艾之英声华发自妙年功名见于晚节词垣视草穆然深厚尔雅之文经帷告猷信矣直谅多闻之益服勤浸久发问深林维是东防论驳之司实予万防出纳之地延登兹位佥曰汝宜施置或未叶于人言选任或不孚于众听守正不挠维是之从毋讳有司追配前烈
　　国子祭酒权鸿胪卿
　　大鸿胪天下之高选也在廷之位至于九列者寡矣非资高望重不得任此具官某以经术中第以文艺知名感会休辰践更众职载畴雅望进列九卿益肩厉翼之心以待非常之用
　　资政殿学士除签书枢宻院
　　国家太平无事兵不释繄垂二百年军政堕坏士卒无仗节死难之意将吏无干城固圉之功望敌惊奔靡有鬬志朕初嗣服选建忠良延登宥宻之司渐复祖宗之故具官某世载忠谅学有本原衞上之忠恳欵七世应上之敏勤劳百为属群防之内侵罄一心而尽瘁升华书殿未究逺猷进二机庭擢司兵柄以宏博无穷之辨谋议庙堂之上以刚毅特立之操驾御将帅之臣廸百工厉翼之心以尊奬主威鼓三军惰归之气以竚衞王室服我休命奚俟训言
　　监察御史除著作佐郎
　　御史以言责辨贤佞于一时史官以直笔信襃贬于后世必有刚毅笃实之操辅以雄深辩丽之辞庻两得之乃克任此具官某行义洁脩志节端亮践更言职以直谅闻延寘道山复畀旧物按善恶见闻之实撰次第法度之章使后世得以考焉益脩厥官毋愧能言之效
　　除大学春秋博士
　　春秋之学废锢已久习非承误无识真者矣朕闵古学之坏选建賔师尔以儒学之茂冠于东南延寘兹选尔其茂明之勿谓游夏之伦尚有不能措一辞遂使区区守一经者至老死而不悟也
　　除少府监丞
　　尚方置监天下之高选昔源乾曜一见中上意遂命此官选用之艰盖自前世尔文辞辨丽誉喧一时占对之初上言治道列职尚方之属将有试焉勉思古人追配前烈
　　除秘书省校书郎
　　中秘仇书极天下豪俊之选异时贵臣用事至参用医卜之流牛骥同群可为太息肆朕初载遴柬儒术之英尔以文艺有闻首寘兹选进与群髦之列益观未见之书三箧已亡且询安世勉思刻厉将有试焉
　　除大理寺丞
　　廷尉天下之平而狱者万民之命朕躬垂明听不忍诖误之民陷于大罪故慎柬良吏其务平之尔得与兹选其明察寛恕无纵吏谩以罗元元之不逮称朕意焉
　　除吏部侍郎
　　朕惟名器不可假人爵禄所以厉世流品清浊各有攸归不次而用贤能虽一日九迁不以为疑积日而叙勤劳则差之毫厘势有不能得廼者官不宿业吏操其柄贤愚同滞赇谢纷然敷求哲人以靖流具官某事朕初载以直谅闻首斥奸防不惮彊御代言西掖追还正始之风给事东防茂著论思之効践扬兹久誉处罙休天官四铨纲目猥并徃二太宰益脩厥官手疏盘错之烦力去留难之吝时维称职汝徃钦哉
　　给事中除礼部侍郎
　　宗伯典朕三礼实兼伯夷后防之事国有大议罔不责成然奸防便文俗学似古不有君子其何能国故虽笾豆司存之守而有樽爼折冲之功具官某为老成人以儒术用代言西掖辨丽有作者之风给事东防练逹通当世之务服休滋久考绩应迁进陟文昌位次八座必能居经持论恪奉典常玩敌人于甘寝秉羽之间制功臣于醉呼击柱之际则上下相守而国自安永肩一心以称朕命
　　奏状
　　与宰臣韩琦等议濮安懿王合行典礼状
　　伏以出于天性之谓礼虽以礼制事因事适冝而亲必主于恩礼不忘其本此古今不易之常道也伏惟皇帝陛下奋干之健乘离之明拥天地神灵之休荷宗庙社稷之重即位以来仁施德浃九族旣睦万国交欢而濮安懿王德盛位隆冝有尊礼陛下受先帝命躬承圣统顾以大义后其私恩慎之重之事不轻发臣等忝偹宰弼实闻国论谓当考古酌礼因冝称情使有以隆而广爱庻几上以彰孝治下以厚民风臣等伏请下有司议濮安懿王及谯国太夫人王氏襄国太夫人韩氏仙游县君任氏合行典礼详处其当以时施行
　　论两府迁官状
　　右臣伏见因进用宰臣韩琦等凡两府之臣尽迁一官臣愚不明大体未识所谓窃恐从此相承遂为故事凡公卿者百吏之表率今公卿方以百吏凡冗思革其弊而公卿无故一切迁官将何以使三百赤芾受爵不让者有所愧心哉况庆厯中陛下以数月不雨执政之臣皆降一官以答天戒今歳月蚀地震江河泛滥横流烈风滛雨贼伤五稼四方之民垫溺流饿不可胜纪比于庆厯灾害尤众而两府大臣无间新旧皆被褒迁殆非所以仰承天心下慰众人之意也窃计大臣当此之时亦必不敢受无名之赏伏望陛下因其辞让内惟枢宻使副不可以给谏及郎中为之者依旧制外其余皆不迁官以养大臣亷耻之节无使之负谤于海内则其为德泽愈厚矣
　　论燕饮状
　　右臣等窃见今歳以来灾异屡臻日食地震江淮腾溢风雨害稼民多菜色此正陛下侧身克己眚礼审乐之时而道路之言陛下近日宫中燕饮防为过差赏赉之费动以万计耗散府库调敛细民况酒之为物伤性败德禹汤所禁周公所戒殆非所以承天忧民辅养圣躬之道也陛下恭俭之德彰信兆民议者皆以为后宫奢纵务相夸尚左右近臣利于赏赉陛下重违其请屈意从之夫天以刚健为德君以贞固为事奈何徇后宫左右之欲上忽天戒下忘民病中不为宗庙社稷深自痛惜臣等愚惑窃为陛下不取伏望陛下当此之际悉罢燕饮安神养气后宫妃嫔进见有时左右小臣赏赉有节及厚味腊毒之物无益奉养者皆不宜数御以伤太和乃可以觧上天谴告之威慰元元穷困之望保受命无疆之休天下群生不胜幸甚臣等区区纳忠惟陛下裁察
　　乞惩劝均税状
　　右臣奉先勅与三司同共详定均税已立条约下诸路监司行去讫窃以为国家凡欲立事当先使赏罚明白然后事无不明伏见职方员外郎秦植前通判德州事均五县税皆得平允并无人戸词讼君与庸愚之人烦扰败事同归常调一等殿最则能吏懈体必无成功伏望朝廷察其勤瘁优加酬奬并其余均税官吏随其功过量行惩劝则将来覩之无不尽力矣
　　奏劄
　　乞经筵访问上殿劄子
　　臣以驽朽得侍劝讲窃见陛下天生好学孜孜不倦然于经席之中未尝发言有所询问臣愚意陛下欲防群臣之短恐有应对之际仓卒失防不能开隙稠人之中受其愧怍此诚圣心仁恕之极群臣捐躯无以报塞然臣闻易曰君子学以聚之问以辨之论语曰疑思问记曰有弗问问之弗知弗措也有弗辨辨之弗明弗措也以此言之学非问辨无由发明今陛下若能黙而识之不加询访虽为臣等疎贱之幸窃恐无以宣扬经防裨助圣性伏望陛下自今经筵或有臣等讲觧未尽之处乞赐诘问或虑一时记忆不能偹者许令退归讨论次日别具劄子敷奏庻几可以补稽古之志成日新之益取进止
　　乞延访羣臣劄子
　　臣闻天尊地卑道之常也而周易干下坤上谓之防者言人君降心以接下人臣竭忠以事君然后上下交而其志成也若人君骄亢以自尊人臣怠慢以自疎则上下之情不通而否道成焉是以孔子语舜之徒曰舜好问而好察迩言其斯以为舜乎窃见祖宗之时闲居无事常侍从近臣与之从容讲万事至于文武朝士使臣选人凡得进见者徃徃召之使前亲加访问委曲详悉无所不至所以然者一则欲使下情上通无所壅蔽二则欲知其人能否才器所任是以黜陟取舎皆得其宜太平之业由此而致恭惟陛下潜德藩邸逾三十年一旦龙飞奄有四海虽圣质英睿得于天纵然与当世士大夫未甚相接民间情伪未甚尽知臣谓宜诏侍从近臣每日轮一员直资善堂夜则宿于崇文院以偹非时宣召若有故请假则与以次官互换直宿其余群臣进见及奏事者亦望圣聪稍觧严重细加访问以广聪明裨益大政取进止
　　第二劄子
　　臣先曽上言乞诏侍从近臣每日轮一员直资善堂夜则宿于崇文院以偹非时宣召有事故请假则与以次官互换入宿以开广聪明裨益大政至今未闻施行盖陛下谦谨以皇太后同听庻政未奉慈防不敢擅召群臣与之议论今皇太后尽以四海之事归于陛下出入起居頥指如意臣是以敢重申前说乞少加采择凡人墙之外目不见也里之前耳不闻也而天子奄有四海一日万几之忧乐万事之本末虽有聪明睿智之性若不问之于人何从知之是以太祖太宗虽起于侧防犹日孜孜访问群下至于小臣卒伍所间絶故能纲纪四方创业垂统陛下生为帝王子孙未尝歴试于外天下之亊岂能细知况先期置直学士待制等职以为侍从之臣若使之不得朝夕在左右偹顾问将安用之所有每夜于崇文院轮宿自是旧制近年以来因循隳废举而行之有何所难伏望圣慈检会臣前所奏劄子内事节特进施行取进止
　　乞建储上殿劄子
　　臣先于至和三年通判并州日三曽上言乞陛下早定继嗣以遏乱源当是之时臣疏逺在外犹不敢隠忠爱死数陈社稷至计况今日侍陛下左右官以谏为名窃惟国家至大至急之务无有如此若舍而不言事以冗细之事烦凂圣听厌塞职业是臣怀奸以事陛下罪不容醢伏望陛下取臣向日所进三状少加省察或有可取则断自圣志早赐施行如此则天地神宗庙社稷群臣百姓并受其福惟在陛下一言而已取进止
　　乞建储上殿第二劄子
　　臣近于前月二十六日上殿敷奏乞检会臣并州所奏三状早定继嗣事陛下圣意昭然即垂听纳凡所宣谕皆非愚臣所能及乃天地神祗保佑皇家实万世无疆之休也臣所能言陛下朝夕当发德音宣告大臣施行其事今近一日未有所闻岂陛下以兹事体大慎选宗室未得其人将左右之人有间阻荧惑圣听臣皆不得而知也臣闻为之后者为之子者也于礼律皆有名文汉孝成帝即位二十五年年四十五以未有继嗣立弟子定陶王欣为太子今陛下即位之年及春秋皆已过之岂可不为宗庙社稷深思逺虑哉某今亦未敢言正东宫之名但愿陛下自择宗室仁孝聪明者养以为子官爵居处稍异于众使天下之人皆知陛下意有所属以系逺近之心矣他日皇子生复使之退归藩邸有何所伤此诚天下安危之本愿陛下决意而速行之取进止
　　言施行封事上殿劄子
　　臣伏以大舜举贤敷纳以言明试以功汉武帝详延特起之士待以不次之位终获其用威加胡越真宗皇帝总覧群臣章奏用其言而显其位以成咸平景德之治凡察言所以知人知人所以立政自古及今其道一也今陛下即政之初有开言路令中外臣民皆得上封事海内欣幸咸毕精竭思以承休德若于此际能采其嘉谋举其贤才而用之则太平之基可指日而望也若徒备外饰废其言而不用弃其人而不取则天下颓之亊当何时而振起乎臣与张方平生受诏详定中外所上封事所以尽心料简合于理义可施行者一一奏闻更望陛下择其精者决自圣意必令行之其有识虑稍出于众者愿陛下特赐召对面加询访考其虚实果有可采宻籍姓名遇有差遣随材受任俟其实有显效然后可以不次防擢如此则嘉言罔攸伏野无遗贤矣
　　除中丞上殿劄子
　　臣闻澄其源则流清固其本则末茂臣防陛下圣恩防于众人之中委以风宪天下细小之事皆未足为陛下细言之敢先以人君脩心治国之要为言此诚太平之原本也臣闻脩心之要有三一曰仁二曰明三曰武仁者非妪煦姑息之谓也脩政事兴教化育万物养百姓此人君之仁也明者非烦苛伺察之谓也知道义识安危别贤愚辨是非此人君之明也武者非强亢暴戻之谓也惟道所在断之不疑奸不能惑佞不能移此人君之武也故仁而不明犹有良田而不能耕也明而不武犹受苗之秽而不能耘也武而不仁犹知获而不知种也三者兼偹则国治强阙一焉则衰阙二焉则危三者无一焉则亡自生民以来未之或改也治国之要亦有三一曰官人二曰信赏三曰必罚夫人之才性各有所长官之职业各有所守自古得人之盛莫如唐虞之际然稷契臯陶垂益伯夷防龙各守一官终身不易苟使之更来迭去易地而居未必能尽善也故人主诚能采天下之英俊随其所长而用之有功者劝之以重赏有罪者威之以严刑譬如乘轻车驾骏马总其六辔奋其鞭防何徃而不可至哉昔仁宗皇帝之时臣曽进歴年图又以此语载之后序今幸遇陛下始初清明之政虚心下问之际臣复以此语为先者诚以臣平生力学所得至精至要尽在于是愿陛下勿以为迂濶试加审察若果无可取则臣无所用于圣世矣










　　五百家播芳大全文粹卷五十一
　　钦定四库全书
　　五百家播芳大全文粹卷五十二
　　宋　魏齐贤
　　叶　棻同辑
　　万言书
　　上仁宗皇帝言事书　　　　　王介甫
　　臣愚不肖防恩备使一路今又防恩召还阙廷有所任属而当以使事归报陛下不自知其无以称职而敢縁使事之所及冒言天下之事伏惟陛下详思而择处其中幸甚窃惟陛下有恭俭之德有聪明睿智之才夙兴夜寐无一日之懈声色狗马观游玩好之事无纎介之蔽而仁民爱物之意孚于天下而又公选天下之所愿以为辅相者属之以事而不贰于谗邪倾巧之臣此虽二帝三王之用心不过如此而已宜其家给人足天下大治而效不至如此顾内则不能无以社稷为忧外则不能无惧于夷狄天下之财力日以困穷而风俗日以衰坏四方有志之士諰諰然常恐天下之久不安此其故何也患在不知法度故也今朝廷法严令具无所不有而臣以谓无法度者何哉方今之法度多不合乎先王之政故也孟子曰有仁心仁闻而泽不加于百姓者为政不法于先王之道故也以孟子之说观方今之失正在于此而已夫以今之世去先王之世逺所遭之变所遇之势不一而欲一一脩先王之政虽甚愚者犹知其难也然臣以谓今之失患在不法先王之政者以谓当法其意而已夫二帝三王相去盖千有余载一治一乱其盛衰之时具矣其所遭之变所遇之势亦各不同其施设之方亦皆殊而其为天下国家之意本末先后未尝不同也臣故曰当法其意而已法其意则吾所改易更革不至乎倾骇天下之耳目嚣天下之口而固已合乎先王之政矣虽然以方今之势揆之陛下虽欲改易更革天下之事合于先王之意其势必不能也陛下有恭俭之德有聪明睿智之才有仁民爱物之意诚加之意则何为而不成何欲而不得而臣顾以谓陛下虽欲改易更革天下之事合于先王之意其势必不能者何也以方今之人才不足故也臣尝试窃观天下在位之人未有乏于此时者也夫人才乏于上则有沉废伏匿在下而不为当时所知者矣臣又求之于闾巷草野之间而亦未见其多焉岂非陶冶而成之者非其道而然乎臣以谓方今在位之人才不足者以臣使事之所及则可知矣今以一路数千里之间能推行朝廷之法令知其所缓急而一切能使民以脩其职事者甚少而不才苟简贪鄙之人至不可胜数其能讲先王之意以合当时之变者盖阖郡之间徃徃而絶也朝廷每一令下其意虽善在位者犹不能推行使膏泽加于民而吏輙縁之为奸以扰百姓臣故曰在位之人才不足而草野闾巷之间亦未见其多也夫人才不足则陛下虽欲改易更革天下之事以合先王之意大臣虽有能当陛下之意而欲领此者九州之大四海之逺孰能称陛下之指以一二推行此而人人防其施者乎臣故曰其势必不能也孟子曰徒法不能以自行非此之谓乎然则方今之急在于人才而已诚能使天下之才众多然后在位之才可以择其人而取足焉在位者得其才矣然后稍视时势之可否而因人情之患苦变更天下之弊法以趋先王之意甚易也今之天下亦先王之天下先王之时人才尝众矣何至于今而独不足乎故曰陶冶而成之者非其道故也商之时天下尝大乱矣在位贪毒祸败皆非其人及文王之起而天下之才尝少矣当是时文王能陶冶天下之士而使之皆有士君子之才然后随其才之所有而官使之诗曰岂弟君子遐不作人此之谓也及其成也防贱兎罝之人犹莫不好德兎罝之诗是也又况于在位之人乎文王惟能如此故以征则服以守则治诗曰奉璋峩峩髦士攸宜又曰周王于迈六师及之言文王所用文武各得其才而无废事也及至夷厉之乱天下之才又尝少矣至宣王之起所与图天下之事者仲山甫而已故诗人叹之曰德輶如毛维仲山甫举之爱莫助之盖闵人士之少而仲山甫之无助也宣王能用仲山甫推其类以新美天下之士而后人才复众于是内脩政事外讨不庭而复有文武之境土故诗人美之曰薄言采芑于彼新田于此菑畆言宣王能新美天下之士使之有可用之才如农夫新美其田而使之有可采之芑也由此观之人之才未尝不自人主陶冶而成之者也所谓陶冶而成之者何也亦教之养之取之任之有其道而已所谓教之之道何也古者天子诸侯自国至于乡党皆有学博置教导之官而严其选朝廷礼乐刑政之事皆在于学士所观而习者皆先王之法言德行治天下之意其材亦可以为天下国家之用苟不可以为天下国家之用则不教也苟可以为天下国家之用则无不在于学此教之之道也所谓养之之道何也饶之以财约之以礼裁之以法也何谓饶之以财人之情不足于财则贪鄙苟得无所不至先王知其如此故其制禄自庻人之在官者其禄巳足以代其耕矣由此等而上之每有加焉使其足以养亷耻而离于贪鄙之行犹以为未也又推其禄以及其子孙谓之世禄使其生也旣于父子兄弟妻子之养婚姻朋友之接皆无憾矣其死也又于子孙无不足之忧焉何谓约之以礼人情足于财而无礼以节之则又放僻邪侈无所不至先王知其如此故为之制度婚丧祭养燕享之事服食器用之物皆以命数为之节而齐之以律度量衡之法其命可以为之而财不足以具则弗具也其财可以具而命不得为之者不使有铢两分寸之加焉何谓裁之以法先王于天下之士教之以道艺矣不帅教则待之以屏弃逺方终身不齿之法约之以礼矣不循礼则待之以流杀之法王制曰变衣服者其君流酒诰曰厥或诰曰羣饮汝勿佚尽执拘以归于周予其杀夫羣饮变衣服小罪也流杀大刑也加小罪以大刑先王所以忍而不疑者以为不如是不足以一天下之俗而成吾治夫约之以礼裁之以法天下所以服从无抵冒者又非独其禁严而治察之所能致也盖亦以吾至诚恳恻之心力行而为之倡凡在左右通贵之人皆顺上之欲而服行之有一不帅者法之加必自此始夫上以至诚行之而贵者知避上之所恶矣则天下之不罚而止者众矣故曰此养之之道也所谓取之之道者何也先王之取人也必于乡党必于庠序使众人推其所谓贤能书之以告于王而察之诚贤能也然后随其德之大小才之高下而官使之所谓察之者非专用耳目之聪明而私听于一人之口也欲审知其德问以行欲审知其才问以言得其言行则试之以事所谓察之者试之以事是也虽尧之用舜亦不过如此而已又况其下乎若夫九州之大四海之逺百官亿丑之贱所湏士大夫之才则众矣有天下者又不可以一一自察之也又不可以偏属于一人而使之于一日二日之间考试其行能而进退之也盖吾已能察其才行之大者以为大官矣因使之取其类以持久试之而考其能者以告于上而后以爵命禄秩予之而已此取之之道也所谓任之之道者何也人之才德高下厚薄不同其所任有宜有不宜先王知其如此故知农者以为后稷知工者以为共工其德厚而才高者以为之长德薄而才下者以为之佐属又以久于其职则上狃习而知其事下服驯而安其教贤者则其功可以至于成不肖者则其罪可以至于着故久其任而待之以考绩之法夫如是故智能才力之士则得尽其智以赴功而不患其事之不终其功之不就也偷惰苟且之人虽欲取容于一时而顾僇辱在其后安敢不勉乎若夫无能之人固知辞避而去矣居职任事之日久不胜任之罪不可以幸而免故也彼且不敢冒而知辞避矣尚何有比周谗谄争进之人乎取之旣已详使之旣已当处之旣已久至其任之也又专焉而不一一以法束防之而使之得行其意尧舜之所以理百官而熈众工者以此而已书曰三载考绩三考黜陟幽明此之谓也然尧舜之时其所黜者则闻之矣盖四凶是也其所陟者则臯陶稷契皆终身一官而不徙盖其所谓陟者特加之爵命禄赐而已耳此任之之道也夫教之养之取之任之之道如此而当时人君又能与其大臣悉其耳目心力至诚恻怛思念而行之此其人臣之所以无疑而于天下国家之事无所欲为而不得也方今州县虽有学取墙壁具而已非有教导之官长育人才之事也唯大学有教导之官而亦未尝严其选朝廷礼乐刑政之事未尝在于学学者亦漠然自以礼乐刑政为有司之事而非已所当知也学者之所教讲说章句而已讲说章句固非古者教人之道也近歳乃始教之以课试之文章夫课试之文章非博诵强学穷日之力则不能及其能工也大则不足以用天下国家小则不足以为天下国家之用故虽白首于庠序穷日之力以帅上之教及使之从政则茫然不知其方者皆是也盖今之教者非特不能成人之材而已又从而困苦毁坏之使不得成材者何也夫人之才成于专而毁于杂故先王之处民才处工于官府处农于畎畆处商贾于肆处士于庠序使各专其业而不见异物惧异物之足以害其业也所谓士者又非特使之不得见异物而已一示之以先王之道而百家诸子之异说皆屏之而莫敢习者焉今士之所宜学者天下国家之用也今悉使置之不教而教之以课试之文章使其耗精疲神穷日之力以从事于此及其任之以官也则又悉使置之而责之以天下国家之事夫古之人以朝夕专其业于天下国家之事而犹才有能有不能今乃移其精神夺其日力以朝夕从事于无补之学及其任之以亊然后卒然责之以为天下国家之用宜其才之足以有为者少矣臣故曰非特不能成人之材又从而困苦毁坏之使不得成才也又有甚害者先王之时士之所学者文武之道也士之才有可以爲公卿大夫有可以爲士其才之大小宜不宜则有矣至于武事则随其才之大小未有不学者也故其大者居则为六官之卿出则为六军之将也其次则比闾族党之师亦皆卒伍师旅之帅也故边疆宿衞皆得士大夫为之而小人不得奸其任今之学者以为文武异事吾知治文事而已至于边疆宿衞之任则推而属之于卒伍徃徃天下奸悍无頼之人苟其才行足以托于乡里者亦未有肯去亲戚而从召募者也边疆宿衞此乃天下之重任而人主之所当慎重者也故古者教士以射御为急其他技能则视其人才之所宜而后教之其才之所不能则不强也至于射则为男子之事人之生有疾则已苟无疾未有去射而不学者也在庠序之间固当从事于射也有賔客之事则以射有祭祀之事则以射别士之行同能偶则以射于礼乐之事未尝不寓以射而射亦未尝不在于礼乐祭祀之间也易曰弧矢之利以威天下先王岂以射为可以习揖让之仪而已乎固以为射者武事之尤大而威天下守国家之具也居则以是习礼乐出则以是从战伐士旣朝夕从事于此而能者众则边疆宿衞之任皆可以择而取也夫士尝学先王之道其行义尝见推于乡党矣然后因其才而托之以边疆宿衞之事此古之人君所以推干戈以属之人而无内外之虞也今乃以天下之重任人主所当至慎之选推而属之奸悍无頼才行不足自托于乡里之人此方今所以諰諰然常抱边疆之忧而虞宿衞之不足恃以为安也今孰不知边疆宿衞之士不足恃以为安哉顾以为天下学士以执兵为耻而亦未有能骑射行阵之事者则非以召募之卒伍孰能任其事者乎夫不严其教高其选则士之以执兵为耻而未尝有能骑射行阵之事固其理也凡此皆教之非其道故也方今制禄大抵皆薄自非朝廷侍从之列食口稍众未有不兼农商之利而能充其养者也其下州县之吏一月所得多者钱八九千少者四五千以守选待除守阙通之盖六七年而后得三年之禄计一月所得乃实不能四五千少者乃实不能及三四千而已虽厮养之给亦窘于此矣而其养生送死婚姻送葬之事皆当于此夫出中人之上者虽穷而不失为君子出中人之下者虽防而不失为小人唯中人不然穷则为小人防则为君子计天下之士出中人之上下者千百而无什一穷而为小人防而为君子者则天下皆是也先王以为众不可以力胜也故制行不以已而以中人为制所以因其欲而利道之以为中人之所能守则其志可以行乎天下而推之后世以今之制禄而欲士之无毁亷耻盖中人之所不能也故今官大者徃徃交赂遗营赀产以负贪污之毁官小者贩鬻乞丐无所不为夫士已尝毁亷耻以负累于世矣则其偷惰取容之意起而矜奋自强之心息则职业安得而不弛治道何从而兴乎又况委法受赂侵牟百姓者徃徃而是也此所谓不能饶之以财也婚丧奉养服食器用之物皆无制度以为之节而天下以奢为荣以俭为耻苟其财之可以具则无所为而不得有司旣不禁而人又以此为荣苟其财不足而不能自称于流俗则其婚丧之际徃徃得罪于族人亲姻而人以为耻矣故富者贪而不知止贫者则勉强其不足以追之此士之所以重困而亷耻之心毁也凡此所谓不能约之以礼也方今陛下躬行俭约以率天下此左右通贵之臣所亲见然而其闺门之内奢靡无节犯上之所恶以伤天下之教者有已甚者矣未闻朝廷有所放绌以示天下昔周之人拘羣饮而被之以杀刑者以为酒之末流生害有至于死者众矣故重禁其祸之所自生重禁祸之所自生故其施刑极省而人之抵于祸败者少矣今朝廷之法所尤重者独贪吏耳重禁贪吏而轻奢靡之法此所谓禁其末而弛其本然而世之识者以为方今官冗而县官财用已不足以供之其亦蔽于理矣今之入官诚冗矣然而前世置员盖甚少而赋禄又如此之薄则财用之所不足盖亦有说矣吏禄岂足计哉臣于财利固未尝学然窃观前世治财之大畧矣盖因天下之力以生天下之财取天下之财以供天下之费自古治世未尝以不足为天下之公患也患在治财无其道耳今天下不见兵革之具而元元安土乐业人致已力以生天下之财然而公私常以困穷为患者殆以理财未得其道而有司不能度世之宜而通其变耳诚能理财以其道而通其变臣虽愚固知増吏禄不足以伤经费也方今法严令具所以罗天下之士可谓宻矣然而亦尝教之以道艺而有不帅教之刑以待之乎亦尝约之以制度而有不循理之刑以待之乎亦尝任之以职事而有不任事之刑以待之乎夫不先教之以道艺诚不可以诛其不帅教不先约之以制度诚不可以诛其不循理不先任之以职事诚不可以诛其不任事此三者先王之法所尤急也今皆不可得诛而薄物细故非害治之急者为之法禁月异而歳不同为吏者至于不可胜记又况能一一避之而无犯者乎此法令所以玩而不行小人有幸而免者君子有不幸而及者焉此所谓不能裁之以刑也凡此皆治之非其道也方今取士强记博诵而畧通于文辞谓之茂才异等贤良方正茂才异等贤良方正者公卿之选也记不必强诵不必博畧通于文辞而又尝学诗赋则谓之进士进士之高者亦公卿之选也夫此二科所得之技能不足以为公卿不待论而后可知而世之议者乃以为吾常以此取天下之士而才之可以为公卿者常出于此不必法古之取人而后得士也其亦蔽于理矣先王之时尽所以取人之道犹惧贤者之难进而不肖者之杂于其间也今悉废先王所以取士之道而敺天下之才士悉使为贤良进士则士之才可以为公卿者固宜为贤良进士而贤良进士亦固宜有时而得才之可以为公卿者也然而不肖者苟能雕虫篆刻之学以此进至乎公卿才之可以为公卿者困于无补之学而以此绌死于岩野盖十八九矣夫古之人有天下者其所以慎择者公卿而已公卿旣得其人因此推其类以聚于朝廷则百司庻物无不得其人也今使不肖之人幸而至乎公卿因得推其类聚之朝廷此朝廷所以多不肖之人而虽有贤智徃徃困于无助不得行其意也且公卿之不肖旣推其类以聚于朝廷朝廷之不肖又推其类以备四方之任使四方之任使者又各推其不肖以布于州郡则虽有同罪举官之科岂足恃哉适足以为不肖者之资而已其次九经五经学究明法之科朝廷固已尝患其无用于世而稍责之以大义矣然大义之所得未有以贤于故也今朝又开明经之选以进经术之士然明经之所取亦记诵而畧通于文辞者则得之矣彼通先王之意而可以施于天下国家之用者顾未必得与于此选也其次则恩泽子弟庠序不教之以道艺官司不考问其才能父兄不保任其行义而朝廷輙以官予之而任之以事武王数纣之罪则曰官人以世夫官人以世而不计其才行此乃纣之所以乱亡之道而治世之所无也又其次曰流外朝廷固已挤之于亷耻之外而限其进取之路矣顾属之以州县之事使之临士民之上岂所谓以贤治不肖者乎以臣使事之所及一路数千里之间州县之吏出于流外者徃徃而有可属任于事者殆无二三而当防闲其奸者皆是也盖古者有贤不肖之分而无流品之别故孔子之圣而尝为委吏盖虽为吏而亦不害其为公卿及后世有流品之别则凡在流外者其所成立固尝自置于亷耻之外而无高人之意矣夫以近世风俗之流靡自虽士大夫之才势足以进取而朝廷尝奬之以礼义者晚节末路徃徃怵而为奸况又其素所成立无高人之意而朝廷固已挤之于亷耻之外限其进取者乎其临人侵职放僻邪侈固其理也至于边疆宿衞之选则臣固已言其失矣凡此皆取之非其道也方今取之旣不以其道至于任之又不问其德之所宜而问其出身之后先不论其才之称否而论其歴任之多少以文学进者且使之治财已使之治财矣又转而使之典狱巳使之典狱矣又转而使之治礼是则一人之身而责之以百官之所能备宜其人才之难为也夫责人以其所难为则人之能为者少矣人之能为者少则相率而不为故使之典礼未尝以不知礼为忧以今之典礼者未尝学礼故也使之典狱未尝以不知狱为耻以今之典狱者未尝学狱故也天下之人亦已渐渍于失教被服于成俗见朝廷有所任使非其资序则相议而讪之至于任使之不当其才未尝有非之者也且在位者数徙则不得久于其官故上不能狃习而知其事下不肯服驯而安其教贤者则其功不可以及于成不肖者则其罪不可以至于着若夫迎新将故之劳縁絶簿书之弊固其害之小者不足悉数也设官大抵皆当久于其任而至于所部者逺所任者重则尤宜久于其官而后可以责其有为而方今尤不得久于其官徃徃数日輙迁之矣取之旣已不详使之旣已不当处之旣已不久至于任之则又不专而又一一以法束防之不得行其意臣故知当今在位多非其人稍假借之权而不一一以法束防之则放恣而无不为虽然在位非其人而恃法以为治自古及今未有能治者也即使在位得其人矣而一一以法束防之不使之得行其意亦自古及今未有能治者也夫取之旣已不详使之旣已不当处之旣已不久任之又不专而又一一以法束防之故虽贤者在位能者在职与不肖而无能者殆无以异夫如此故朝廷明知其贤能足以任事苟非其资序则不以任事而輙进之虽进之士犹不服也明知其无能而不肖苟非有罪为在事者所劾不敢以其不胜任而輙退之虽退之士犹不服也彼诚不肖无能然而士不服者何也以所谓贤能者任其事与不肖而无能者亦无以异故也臣前以谓不能任人以职事而无不任事之刑以待之者盖谓此也夫教之养之取之任之有一非其道则足以败天下之人才又况兼此四者而有之则在位不才苟简贪鄙之人不可胜数而草野闾巷之间亦少可任之才固不足怪诗曰国虽靡止或圣或否民虽靡膴或哲或谋或肃或艾如彼泉流无沦胥以败此之谓也夫在位之人才不足矣而闾巷草野之间亦少可用之才则岂特行先王之政而不得也社稷之托封疆之守陛下其能久以天幸为常而无一旦之忧乎盖汉之张角三十六万同日而起所在郡国莫能发其谋唐之黄巢横行天下而所至将吏无敢与之抗者汉唐之所以亡祸自此始唐旣亡矣陵夷以至五代而武夫用事贤者伏匿消沮而不见在位无复知有君臣之义上下之礼者也当是之时变置社稷盖甚于奕碁之易而元元肝脑涂地幸而不转死于沟壑者无几耳夫人才不足其患盖如此而方今公卿大夫莫肯为陛下长虑后顾为宗庙万世计臣窃惑之昔晋武帝辄顾目前而不为子孙长逺之谋当时在位亦皆偷合苟容而风俗荡然弃礼义捐法制上下同失莫以为非有识者固知其将必乱矣而其后果海内大扰中国列于草莱者二百余年伏惟三庙祖宗神灵所以付属陛下固将为万世血食而大庇元元于无穷也臣愿陛下鉴汉唐五代之所以乱亡惩晋武苟且因循之祸明诏大臣思所以陶成天下之才虑之以谋计之以数为之以渐期为合于当世之变而无负于先王之意则天下之人才不胜用矣人才不胜用则陛下何求而不得何欲而不成哉夫虑之以谋计之以数为之以渐则成天下之才甚易也臣始读孟子见孟子言王政之易行心则以为诚然及见与慎子论齐鲁之地以为先王之制国大抵不过百里者以为今有王者起则凡诸侯之地或千里或五百里皆将损之至于数十百里而后止于是疑孟子虽贤其仁智足以一天下亦安能毋刼之以兵革而使数百千里之强国一旦肯损其地之十八九比于先王之诸侯至其后观汉武帝用主父偃之防令诸侯王地悉得推恩封其子弟而汉亲临定其号名輙别属汉于是诸侯王之子弟各有分土而势强地大者卒以分析弱小然后知虑之以谋计之以数为之以渐则大者固可使小强者固可使弱而不至乎倾骇变乱败伤之衅孟子之言不为过又况今欲改易更革其势非若孟子所为之难也臣故曰虑之以谋计之以数为之以渐则其为甚易也然先王之爲天下不患人之不为而患人之不能不患人之不能而患己之不勉何谓不患人之不为而患人之不能人之情所愿得者善行矣名尊爵厚利也而先王能操之以临天下之士天下之士有能遵之以治者则悉以其所愿得者以与之士不能则已矣苟能则孰肯舎其所愿得而不自勉以为才故曰不患人之不为患人之不能何谓不患人之不能而患己之不勉先王之法所以待人者尽美自非下愚不可移之才未有不能赴者也然而不谋之以至诚恻怛之心力行而先之未有能以至诚恻怛之心力行而应之者也故曰不患人之不能而患已之不勉陛下诚有意乎成天下之才则臣愿陛下勉之而已臣又观朝廷异时欲有所施为变革其始计利害未尝熟也顾有一流俗侥幸之人不悦而非之则遂止而不敢去法度立则人无独防其幸者故先王之政虽足以利天下而当其承弊坏之后侥幸之时其剏法立制未尝不艰难也以其剏法立制而天下侥幸之人亦顺悦以趋之无有龃龉则先王之法至今存而不废矣惟其剏法立制之艰难而侥幸之人不肯顺悦而趋之故古之人欲有所为未尝不先之以征诛而后得其意诗曰是伐是肆是絶是忽四方以无拂此言文王先征诛而后得意于天下也夫先王欲立法度以变衰坏之俗而成人之才虽有征诛之难犹忍而为之以为不若是不可以有为也及至孔子以匹夫游诸侯所至则使其君臣捐所习逆所顺强所劣憧憧如也卒困于排逐然孔子亦终不为之变以为不如是不可以有爲此其所守盖与文王同意矣夫在上之圣人莫如文王在下之圣人莫如孔子而欲有所施为变革则其事盖如此矣今有天下之势居先王之位剏立法制非有征诛之难也虽有侥幸之人不悦而非之固不胜顺悦之人众也然而一有流俗侥幸不悦之言则遂止而不敢为者惑也陛下诚有意乎成天下之才则臣又愿断之而已夫虑之以谋计之以数为之以渐而又勉之以成断之以果然而犹不能成天下之才则臣所闻盖未有也然臣之所称流俗之所不讲而今之议者以谓迂濶而熟烂者也窃观近世士大夫所欲悉心耳目以补助朝廷者有矣彼其意非一切利害则以为当世所能行者士大夫旣以此希世而朝廷所取于天下之士亦不过如此至于大伦大法礼义之际先王之所力学而守者盖不及也有一及此则羣聚而笑之以为迂濶今朝廷悉心于一切之利害有司法令于刀笔之间非一日也然其效可观矣则夫所谓迂濶而熟烂者惟陛下亦可以少留神而察之矣昔唐太宗正观之初人人异论如封德彛之徒皆以为非杂用秦汉之政不足以为天下能思先王之事开太宗者魏文正公一人耳其所施设虽未能尽当先王之意抑其大畧可谓合矣故能于数年之间而天下几致刑措中国安宁蛮夷顺服自三王以来未有如此盛时也唐太宗之初天下之俗犹今之俗也魏文正公之言固当时所谓迂濶而熟烂者也然其效如此贾谊曰今或言德教之不如法令胡不引商周秦汉以观之然则唐太宗之事亦可以观矣臣幸以职事归报陛下不自知其驽下无以称职而敢及国家之大体者以臣防陛下任使而当归报窃谓在位之人才不足而无所称朝廷任使之意而朝廷所以任使天下之士者或非其理而士不得尽其才此亦臣使事之所及而陛下之所宜先闻者也释此不言而毛举利害之一二以污陛下之聪明而终无补于世则非臣所以事陛下惓惓之义也伏惟陛下详思而择其中天下幸甚
　　上皇帝直言书　　　　　　司马温公
　　臣伏读诏书喜极以泣昔成汤以六事自责今陛下以四事求谏圣人所为异世同符凡诏书所言皆今日之深患陛下旣已知之群臣夫复何言曽子曰尊其所闻则高明矣行其所知则光大矣陛下诚知其如是复能断志无疑不为左右所惑则安知今日之灾殄不为大戊之桑谷高宗之雊雉成王之雷风宣王之旱魃更为社稷生民之福也然自诏下以来臣不知中外之臣亦有以当今急务之疾苦力为陛下别白言之者乎盖必有之矣臣未得闻也臣窃不自揆伏念父子受国重恩备位侍从向在朝廷屡以狂瞽尘凂圣聪间以衰老自求闲官不闻朝廷之议者四年于兹矣今者幸遇陛下发不讳之诏问以朝政之阙失斯诚千载一遇古人虽在畎畆犹不忘君况在位食禄者乎于是不敢畏当途避众怒爱防躯保妻子心知时事之可忧而塞黙不言也窃观陛下英睿之性希世少伦即位以来励精于治耻为继体守成之常主高欲慕尧舜之隆下不失汉唐之盛擢俊杰之才使之执政言无不听计无不从所誉者超迁所毁者斥退垂裳拱手惟其所为推心致腹人莫能间虽齐桓公之任管仲蜀先主之任诸葛殆不及也执政亦悉心竭力以副陛下之所欲为耻为碌碌守法循故事之臣而每以周公自任是宜百度交正四民豊乐颂声旁洽嘉瑞防至六年之间百度纷扰四民失业怨愤之声所不忍闻灾异之大古今罕比此其故何哉岂非执政之臣所以辅陛下者未得其道欤所谓未得其道者在于好人同己而恶人异已是也陛下既全授之以威福之柄使之制作新法以利天下是冝与众之舍短取长以求尽善而独任己意恶人攻难群臣有与之同者则擢用之不次与之异者则祸辱随之人情谁弃福而取祸弃荣而就辱是以天下之士躁于富贵者翕然而附之争劝陛下益加委信顺从其言严断刑罚以絶异议如是者徃徃立取美官比年以来中外执事权者皆类此也其有怀忠直守亷耻则摈斥废弃或罹罪戾无所容立至于防宪之官天子耳目所以规朝政之阙失纠大臣之专恣此则陛下当自择而亦使陛下择彼专用亲爱之人小有所违即加贬逐以惩后来必得便佞之尤者然后使为之如此则执政之愆谬群臣之奸慝生民之疾苦逺方之寃抑陛下何得而闻之又奉使询访利害于四方者亦其所亲爱之人皆先禀其防凴其气势以驱廹州县之吏善恶系其笔端升黜由其唇吻彼州县之吏承迎奉顺之不赡奚暇与之讲利害立同异哉及其入奏则言州县守宰咸以为便经久可行陛下但见其文书灿然可观以为法之至美询谋佥同岂知在外之所为也或者更増其条目务为新巧互陈利病各事改张使画一时之法日异月殊久而不言吏民何知所从盖由袭故则无功出竒则有赏彼皆进身之私计非有益国便民之心也又令使者督责所在监司督责所在州县上下相驱竞为苛刻奉行新法稍不尽力则谓之非才不职也及沮坏新法立行停替或未熟新法误有违犯者皆不理赦降官去官与犯赃犯罪者同而至于犯私罪者州县之交惟奉行文书求免罪戾之不暇民事不复留心矣又遣逻卒听市道之人有诽谤者执而刑之又出榜立赏募人告捕诽谤朝政者臣不知自古圣帝明王之政固如是耶昔尧稽于众舎己从人舜诫羣臣曰予违汝弼汝无面从退有后言此其为帝王称首也秦恶闻其过杀其直谏之士禁偶语之人及其祸败行路之人皆知之而已独不知此其所以为万世之明戒也子产相郑郑人游于乡校以议执政或谓请毁之子产曰何为而毁之夫人朝夕退而游焉以议执政之善否其所善者吾则行之其所否者吾则改之是吾师也若之何毁之吾闻忠善以损怨不闻作威以防怒严为之防岂不遽止然犹防水大决所犯伤人必多吾不克救之不如小决使导吾闻而乐之也何今之执政异于古之执政乎齐景公谓梁丘据曰惟据与我和夫晏子曰据亦同也安得为和和如和羮焉水火醯醢塩梅以烹鱼肉宰夫和之齐之以味济其不及以泄其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以替其否是以政无不成民无争心今据不然君所谓可据亦曰可君所谓否据亦曰否若以水济水谁能识之今朝廷之人对扬启沃其有异于梁丘据者乎衞侯言计是非而羣臣和之者如出乎一口子思曰以吾观衞所谓君不君臣不臣也人主自臧则众谋不进事是臧之犹以众谋况和非以长恶乎夫不察事之是非而悦人之賛已暗莫甚焉不度理之所在而阿谀求容谄莫甚焉君暗臣谄以在民上民不与也若以不已国无类矣子思之言于卫侯曰君之国事将日非矣君出言非自以为是而卿大夫莫敢矫其非卿大夫亦自以为是而士庻人莫敢矫其非君臣旣曰自贤矣而上下同声而賛之賛之则顺而有福矫之则逆而有祸如此则善安从生今执政主新法而上下同志而賛之亦有异于衞国之政乎是以士大夫愤闷鬰结视屋仰叹而不敢言庻人饥寒憔悴号泣而无所告此则陛下所谓忠谋谠言鬰结于上闻而阿谀壅闭以成其私者也苟忠谠退伏阿谀满侧而欲望百度之正四方之富颂声之洽嘉瑞之臻固已难矣今朝廷之阙失其大者有六而已一曰广散青苗使民负债日重而县官责无所责二曰免上之役敛下民之钱以养浮浪之人三曰置市易之司与细民争利而实耗散官物四曰中国未治而侵扰四夷得少失多五曰排结保甲教习凶器以扰农民六曰信狂狡之人妄兴水利以劳民费财若其他米盐之事皆不足为陛下道也舍其大而言其小舍其急而言其缓外有献贡之迹内怀附会之心是奸邪之尤者臣不敢为也凡此六者之为害人无贵贱愚智莫不知之乃至陛下左右前后之人日誉新法之善者其心亦知其不可但希合圣心附防执政以盗富贵耳一旦陛下之志移则彼之言亦异耳臣今不敢复费简札特叙六者利害以凟圣聪但愿陛下勿问阿谀之党勿询权臣之心断志罢之必有为陛下言其详者矣此六者之中青苗免役为害尤大夫力者民之所生而有也谷帛者可以耕桑而得也至于钱则县官之所铸民不得私为也自未行新法之时民间之钱固已少矣富商大贾藏镪者或有之彼农民之富则不过占田稍广积谷稍多室屋脩完耕牛不假而已未尝有积钱巨万于家者其贫者蓝缕不蔽形糟糠不充腹春指夏熟夏望秋成或为人耕种资以为生亦未尝识钱也故古之取民者各因其所有而取之故农民之役不过出力税不过谷帛自唐末兴兵始有税钱者故白居易讥之曰私家无钱炉平地无铜山言责成以所无也今有司之为法则不然无问市井田野之人由中及外自朝至夕惟钱是求农家值豊贱粜所收之谷以输官比常年之价或三分减一于斛石之中或十分加二以求售于人若値凶年无谷可粜而吏责其钱不已欲卖田则家家卖田欲卖屋则家家卖屋欲卖牛则家家卖牛旣无所售则不免伐桑柘撤室屋以为薪或杀牛以卖其肉然后得钱以输官然民一年如此则民恃何以为生也故自行新法以来农民有被害农者天下之本也农旣失业余民安取食哉今货益重物益轻年虽饥馑物不甚贵而民倍困为国计者岂可不少思其故哉此皆敛钱之咎也今北尽塞表东被海涯南逾江淮西邸巴蜀自去歳至冬絶少雨雪井泉溪涧徃徃涸竭二麦无收民已絶望孟夏过半种未入土中下之戸大抵乏食采木末食草根以延旦暮若又如此其当奈何当此之际而州县之吏督责青苗免役不敢少缓鞭笞缧絏惟恐不迨父子皇皇如在汤火号泣呼天无复生望臣恐鸟穷则啄兽穷则攫民困已极矣而无救恤嬴者不转死于沟壑壮者不聚而为盗贼将何之矣若东西南北所在啸聚连群结党日流月蔓弥满山泽盗借城邑州县不能禁官军不能讨当此之时方议罢去新法又何益哉緑林赤眉黄巾赤眉之徒自何而有皆苦于赋敛复饥馑穷困无聊之民耳此诚宗庙社稷深忧而庙堂之上方且晏然自得以为太平之业八九而已此臣之痛心疾首昼则忘食夜则忘寝不避死亡欲黙而不能也易复之初九曰不逺复无只悔元吉言能改过不逺则虽悔之不大至上六曰迷复凶有灾用行师终有大败以其国君凶至于十年不克征迷而有不复凶且有灾于君道尤不利者也昔秦穆公败于崤秦誓曰惟古之谋人则曰未就予忌惟今之谋人姑将以为亲虽则云然尚犹询兹黄髪则罔所愆盖悔弃老成之道用利口之浅谋以取覆败而思补其过也故能终雪前耻强霸西戎汉武帝征伐四夷中国虚耗盗贼蜂起又丧二师之军乃下哀痛之诏廼者以防马书编示丞相御史二千石中大夫为文学者皆以虏自防其马不祥甚哉公车方士太史太卜皆以为吉及谋计卦兆悉皆反谬然后反悟公卿方士之谄对不以诚致误国事有悔于心也故禁苛暴止擅赋力本务农而天下复安国家自行新法以来天下之人心祈口祷惟冀陛下之早悟以拯其失以苏疲民如望天之膏泽日复一日以至于今及今改之犹可救也过则民力竭一旦涣然离散乃始安辑岂不难哉臣窃观陛下诏书寅威天戒深自谴之叮咛恳恻以求至言是陛下已知前日之失而亦有所改爲也若徒着之空文而于新法无所更变犹临鼎哀鱼之烂而益薪不已又将何益哉陛下诚能重日月之明奋干刚之断放逐阿谀勿使蔽壅自择忠谠以爲諌官收还威福之柄悉由已出诏天下青苗勿使复散官在逋失者计从初见本钱作数年输纳更不收利其免役钱除放差役并仍旧法罢市易务其所积货物依元卖价出卖所欠官物钱亦除利摧本罢拓土辟境之兵先阜安中国然后征伐四夷罢保甲教役使民服田力穯所兴脩水利委诸州县相度凡利少害多者悉皆罢之如此则中外欢呼上下咸和气薫蒸雨必应矣彼阿谀之人附会执政者皆沿新法以得富贵陛下以爲非而舍之彼如鱼之失水必力争固执而不肯移愿陛下勿问之也窃观陛下今以旱熯之故避殿彻食其焦劳至矣而民终不与其泽不如罢此六者则溥博之德及于四海矣又闻京师近虽得雨而畿之外旱气如故王者以四海爲家无有逺近皆陛下之赤子愿陛下维徇群臣之请御正殿复常膳犹应兢兢业业忧劳四方不可遽自寛以谓无复有旱熯之灾也又诸州奏雨徃徃止欲觧陛下之焦劳一寸则云三寸三寸则云一尺多不以实不可不察也又青苗之法灾伤及五分则当倚闾其间官吏有不仁者至于抑遏百姓只放四分已下税此尤可罪者臣居冗散之地若朝廷小阙失臣不与闻今坐视百姓困于新法如此则爲朝廷深忧而陛下曾不之知又今年以来臣衰疾浸增万一不续先朝露赉怀忠不尽之情长抱恨于泉下矣是以冐死一爲陛下言之倘陛下犹弃忽而不信此则天也臣不敢复言矣干冐冕旒无任战汗之至谨具状奏闻















　　五百家播芳大全文粹卷五十二
　　钦定四库全书
　　五百家播芳大全文粹卷五十三
　　宋　魏齐贤
　　叶　棻同辑
　　万言书
　　准诏言事上皇帝书　　　　欧阳永叔
　　日月臣某谨昧死再拜上书于皇帝陛下臣近准诏书许臣上书言事臣学识愚浅不能广引深逺以明治乱之原谨采当今急务条为三五事以应诏书所求伏惟陛下裁择臣闻自古王者之治天下虽有忧勤之心而不知致治之效则心愈劳而事愈乖虽有纳谏之明而无力行之果断则言愈多而听愈惑故为人君者以细务而责人専大事而独断此致治之要术也纳一言而可用虽众説不得以阻之此力行之果断也知此二者天下无难治矣伏见国家自大兵一动中外骚然陛下思社稷之安危念兵民之疲四五年来圣心忧劳可谓至矣然而兵日益老贼日益强并九州之力讨一西戎小者尚无一人敢前今又北戎大者违盟而动其将何以御之从来所患者边衅今边衅开矣所恶者盗贼今盗贼起矣所忧者水旱今水旱作矣所赖者民力今民力困矣所须者财用今财用乏矣陛下之心日忧于一日天下势嵗危于一嵗此臣所谓用心虽劳不知求致治之要也近年朝廷开广言路献计之士不下数千然而事绪转多支吾不暇从前所采众议纷纭至于临事谁防可用此臣所谓听言虽多不如力行之果断者也伏思圣心所甚忧而当今所甚阙者不过曰无兵也无将也无财用也无御戎之防也无可任之臣也此五者陛下忧其未有而臣谓今皆有之然陛下未得而用者未思其术也国家创业之初四方割据中国地狭兵民不多然尚能南取荆楚收伪唐定闽岭西平两蜀东下并潞北窥幽燕当时所用兵财将吏其数防何惟善用之故不觉其少何况今日承百年祖宗之业尽有天下之富强人众物盛十倍国初故臣敢言有兵有将有财用有御戎之防有可任用之臣然陛下皆不得而用者其故何哉由朝廷有三大故也何谓三大一曰不慎号令二曰不明赏罚三曰不责功实此三因循于上则万事弛慢废壊于下臣闻号令者天子之威也赏罚者天子之权也若号令不信赏罚不当则天下不服故又须责臣下以功实然后号令不虚出而赏罚不滥行是以慎号令明赏罚责功实此三者帝王之奇术也自古人君英雄如汉武帝聪明如唐太宗皆知用此三术而自执威柄故所求无不得所欲皆如意汉武好用兵则诛灭四夷立功万里以快其心欲求将帅则有卫霍之材以供其指使欲得贤才则有公孙董汲之徒以称其意唐太宗好用兵则诛突厥服辽东威振夷狄以逞其志欲求将则有李靖李勣之徒入其驾驭欲得贤士则有房杜之徒在其左右此二帝者可谓所求无不得所欲皆如意无他术也惟能自执威权之柄耳伏惟陛下以圣明之姿超越二帝又尽有汉唐之天下然而欲御边则常患无兵欲破贼则常患无将欲赡军则常患无财用欲威服四夷则常患无防欲任使贤才则常患无人是所求皆不得所欲皆不如意其故无他由不用威权之术也自古帝王或为强臣所制或为小人所惑则威权不得出于已今朝无强臣之患又无小人独任之惑内外庶臣尊陛下如天爱陛下如父倾耳延首愿听陛下之所为然何所惮而不为乎若一日赫然奋威权以临之则万事皆办何患五者之无奈何为三之因循一事之不集臣请言三夫言多变则不信令频改则难从今出令之初不加详审行之未久寻又更张以不信之言行难从之令故毎有处置之事州县知朝廷未是一定之命则官吏咸相谓曰且未可行不久必须更改或曰备礼行下畧无应破指挥旦夕之间果然又变至于将吏更易道路疲于送迎符牒纵横上下莫能遵守中外臣庶或闻而叹息或闻而窃笑叹息者有忧天下之心窃笑者有轻朝廷之意号令如此欲威天下其可得乎此不慎号令之一也用人之术不过赏罚然赏及无功则恩不足劝罚失有过则威无所惧虽有人不可用也太祖时王全斌破蜀而归功不细矣犯法一贬十年不问是时方讨江南故无全斌与诸将立法太祖神武英断所以能平定天下者其赏罚之法皆如此也自闗西用兵四五年矣大将以无功罢者依旧居官军中见无功者不妨得好官则诸将谁肯立功禆将畏懦逗留者皆当斩罪或暂贬而寻迁或不贬而依旧军中见有罪者不诛则诸将谁肯用命所谓赏不足劝威无所惧赏罚如此而欲用人其可得乎此不明赏罚之二也自兵动以来处置之事不少然多有名而无实臣请畧言其一二则其他可知数年以来防兵不絶诸路之民半为兵矣其间老弱病患短小怯懦者不可胜数是有防兵之虚名而无得兵之实数也新集之兵所在教练追呼上下民不安居主教者非将领之材所教者无旗鼓之节往来州县悲叹嗷嗷既多是老病小怯之人又无训齐精练之法此有教兵之虚名而无训兵之实艺也诸路州军分造器械工作之际已劳民力辇运般送又苦道涂然而铁刄不刚筋胶不固长短大小多不中度造作之所但务充数而速了不计所用之不堪经歴官司又无检责此有器械之虚名而无器械之实用也以草野之法教老怯之兵执钝折不堪之器械百战百败理在不疑临事而悟何可及乎故事无大小悉皆卤莽则不责功实之三也臣故曰三因循于上则万事弛慢废壊于下万事不可尽言臣请言大者五事其一曰兵臣闻攻人以谋不以力用兵鬬智不鬬多前代用兵之人多者常败少者常胜汉王寻等以百万之兵遇光武九千人而败是多者败而少者胜也苻坚以百万之兵遇东晋二三万人而败是多者败而少者胜也曹操以三十万青州兵大败于吕布退而归许复以二万人破袁绍十四五万是用兵多则败少则胜之明验也况于邉患尤难以力争只可以计取李靖破突厥于定襄只用三千人其后破颉利于隂山亦不过一万盖兵不在多能以计取尔故善用兵者以少为多不善用兵者虽多而愈少也为今计者添兵则耗国减兵则破贼今沿边之兵不下七八十万可谓多矣然训练不精又有老弱虚数则十人不当一人是七八十万之兵不当七八万人之用加之军无统制分散支离分多为寡兵法所忌此所谓不善用兵者虽多而愈少故常战而常败也臣愿陛下赫然奋威勅励诸将精加训练去其老弱七八十万中可得五十万数古人用兵以一当百今既未能但得以一当十则五十万精兵亦可当五百万兵之用此所谓善用兵者以少而为多古人所以少而常胜者以此也今不思实効但务添多耗国耗民积以年岁贼虽不至天下已困矣此一事也其二曰将臣闻古语曰将相无种故或出于奴仆或出于军卒或出于盗贼惟能不次而用之乃为名将耳国家求将之意虽劳选将之路太狭今诏近臣举将而限于资品则英豪之士在下位者不可得矣试将材者限以弓马一夫之勇则智畧万人之敌皆遗之矣山林奇杰之士召召而至者以其贫贱而薄之不过与一主簿借职使其怏怏而去则古之屠钓饭牛之杰皆激怒而失之矣至于无人可用则宁用龙钟跛躄庸懦暗劣之士徒皆委之要地授之兵柄天下三尺童子皆为朝廷危之前日澶渊之卒防为国生事此可见也议者不知取将之无术但云当今之无将臣愿陛下革去旧奋然精求有贤豪之士不须限于下位有智畧之人不必试以弓马有山林之士杰不可薄其贫贱惟陛下能以非常之礼待人人臣亦将以非常之効报国又何患于无将哉此二事也其三曰财用臣又闻善治病者必医其受病之处善救者必寻其起弊之原今天下财用困乏其安在起于用兵而费大故也汉武好穷兵用尽累世之财当时勒兵单于台不过十八万尚能困国力况未若今日七八十万连四五年而不罢所以罄天地之所生竭万民之膏血而用不足也今虽有智者物不能増而计无所出矣惟有减冗卒之虚费练精兵而速战功成兵罢自然足矣今兵有可减之理而无人敢当其事贼有速击之便而无将敢奋其勇后时败事徒耗国而耗民此三事也其四曰御戎之防臣又闻兵法曰上兵伐谋其次伐交北敌与朝廷通好仅四十年不敢妄动今一旦发其狂谋者其意何在盖见中国频为元昊所败故敢启其贪心伺隙而动尔今若勅励诸将选兵秣马疾入西界但能痛败昊贼一阵则吾军威大振而敌计沮矣此所谓上兵伐谋者也今论事者皆知北敌与西贼通谋欲并二国之力窥我河北陜西今若我能先击败其一国则敌势减半不能独举此兵法所谓伐交者也元昊地狭贼兵不多向来攻我传闻北敌常有助兵今若敌中自有防集之谋而元昊骤然被击必求助于北敌北敌分助昊则可牵其南宼之力若不助昊则二国有隙自相疑贰此亦伐交之防也假令二国尅期分路来寇我能先期大举则元昊仓皇自救不暇岂能与北敌相为表里是破其素定之约乖其尅日之期此兵法所谓亲而离之者亦伐交之防也元昊叛逆以来幸而屡胜常有轻视诸将之心今又见朝廷北忧勍敌方经营于河朔必谓我师不能西出今乘其骄怠正是疾驱急击之时此兵法所谓出其不意者此取胜之上防也前年西将有请出攻者当时贼气方盛我兵未练朝廷尚许其出师况今元昊有可攻之势此不可失之时彼方幸吾忧河北而不虞我能西征出其不意此可攻之势也自四路分帅今已半年训练恩信今已可用故近日屡奏小捷是我师渐振敌气渐衂此可攻之势也苟失此时而使二敌先来则吾无防矣臣愿陛下宻诏执事之人熟议而行之此四事也其五曰可任之臣臣又闻仲尼曰十室之邑必有忠信况今文武列职遍于天下其间岂无材智之人而陛下总治万机之大既不暇尽识其人故不能躬自进贤而退不肖执政大臣动拘旧例又不敢进贤而退不肖审官吏部三班之职但掌文簿差除而已又不敢越次进贤而退不肖是上自天子下至有司无一人得进贤而退不肖者所以贤愚混杂侥幸相容三载一迁更无旌别平居无事惟患太多而差遣不行一旦临事要人常患乏人使用自古任官之法无如今日之缪也今议者或谓举主转官为进贤犯罪黜责为退不肖此不知其之深也大凢善恶之人各以类举故守廉慎者各举清干之人有赃污者各举污浊之人好狥私者各举请求之人性庸暗者各举不材之人朝廷不问是非但见举主数足便与改官则清干者进矣贪浊者亦进矣请求者亦进矣不才者亦进矣溷淆如此便可为进贤之法乎方今黜责官吏岂有澄清纠举之术哉惟犯赃之人因民论诉者乃能黜之耳夫能舞防文法而求财赂者亦强黠之吏政事必由已出故虽诛剥豪民尚或不及贫弱至于不材之人不能主事众胥羣吏共为奸则民无贫富一时受以此而言则赃吏与不材之人为害等耳今赃吏固自败者乃加黜责十不去其一二至于不材之人上下共知而不问寛缓容奸其弊如此便可为退不肖之法乎贤不肖既无别则宜乎设官虽多而无人可用也臣愿陛下明赏罚责功实则材皆列于陛下之前矣臣故曰五者皆有然陛下不得而用者为有也三五事臣既已详言之矣惟陛下择之天下之务不过此也方今天文变于上地利逆于下人心怨于内四夷攻于外事势如此矣非是陛下迟疑寛缓之时惟愿为社稷生民留意臣昧死再拜
　　上仁宗皇帝书【嘉祐三年十二月】
　　苏老泉
　　前月五日防本州録到中书劄子连牒臣以两制议上翰林学士欧阳脩奏臣所着权书衡论防防二十二篇乞赐甄録陛下过听召臣试防论舍人院仍令本州发遣臣赴阙臣下田野匹夫名姓不登于州闾今一旦卒然被召实不知其所以自通于朝廷承命悸恐不知所为以陛下躬至圣之资又有羣公卿之贤与天下士大夫之众如臣等辈固宜不少有臣无臣不加损益臣不幸有负薪之疾不能奔走道路以副陛下搜扬之心忧惶负罪无所容处臣本凢才无路自进当少年时亦尝欲侥幸于陛下之科举有司以为不肖辄以摈落盖退而处者十有余年矣今虽欲勉强扶病戮力亦自知其疎拙终不能合有司之意恐重得罪以辱明诏且陛下所为千里而召臣者其意以臣为能有所发明以庶防有补于圣政之万一而臣之所以自结髪读书以至于今兹犬马之齿防已五十而犹未敢废者其意亦欲效尺寸于当时以快平生之志耳今虽未能奔伏阙下以累有司而犹不忍黙黙卒无一言而已天下之事其深逺切至者臣自惟疎贱未敢遽言而其近而易行浅而易见者谨条为十通以塞明诏其一曰臣闻利之所在天下趋之是故千金之子欲有所为则百家之市无宁居者古之圣人执其大利之权以奔走天下意有所向则天下争先为之今陛下有奔走天下之权而不能用何则古者赏一人而天下劝今陛下増秩拜官动以千计其人皆以为已所自致而不知戮力以报上之恩至于临事谁当效用此由陛下轻用其爵禄使天下之士积日持久而得之譬如佣力之人计工而受直虽与之千万岂知徳其主哉是以虽有能者亦无所施以为谨守防墨足以自致髙位官吏繁多溢于局外使陛下皇皇汲汲求以处之而不暇择其贤不肖以病陛下之民而耗竭大司农之钱谷此议者所欲去而未得也臣窃思之盖今制驭天下之吏自州县令録幕职而改京官者皆未得其术是以若此纷纷也今虽多其举官而逺其考重其举官之罪此适足以隔贤者而容不肖且天下无事虽庸人皆足以无过一旦改官无所不为彼其举者曰此防吏此能吏朝廷不知其所以为廉与能也幸而未有败事则长为亷与能矣虽重其罪未见有益上下相防请托公行涖官六七考求举主五六人此谁不能者臣愚以为举人者当使明着其迹曰某人防吏也尝有某事以知其廉某人能吏也常有某事以知其能虽不必有非常之功而皆有可纪之状其特曰廉能而已者不听如此则夫庸人虽无罪而不足称者不得入其间老于州县不足甚惜而天下之吏必皆务为可称之功与民兴利除害惟恐不出诸已此古之圣人所以驱天下之人而使之争为善也有功而赏有罪而罚其实一也今降官罢任者必奏曰某人有某罪其罪当然然后朝廷举而行之今若不着其所犯之由而特曰此不才贪吏也则朝廷安肯以空言而加之罪今又何独至于改官而听其空言哉是不思之甚也或者以为如此则天下之吏务为可称用意过当生事以为已功渐不可长臣以为不然盖圣人必观天下之势而为之法方天下初定民厌劳役则圣人务为因循之政与之休息及其久安而无变则必有不振之祸是以圣人破其苟且之心而作其怠惰之气汉之元成惟不知此以至于乱今天下少惰矣宜有以激发其心使踊跃于功名以变其俗况乎冗官纷纭如此不知所以节之而又何疑于此乎且陛下与天下之士相期于功名而无苟得此待之至深也若其宏才大畧不乐于小官而无闻焉者使两制得以非常举之此天下亦不过防人而已吏之有过而不得迁者亦使得以功赎如此亦以示陛下之有所推恩而不惟艰之也其二曰臣闻古者之制爵禄必皆孝悌忠信脩洁博习闻于乡党而达于朝廷以得之及其后世不然曲艺小数皆可以进然其得之也犹有以取之其不若今之甚也今之用人最无谓者其所谓任子乎因其父兄之资以得大官而又任其子弟子将复任其孙孙又任其子是不学而得者常无穷也夫得之也易则其失之也不甚惜以不学之人而居不甚惜之官其视民如草芥也固宜朝廷自近年始有意于裁节然皆知损之而未得其所损此所谓制其末而不穷其源见其粗而未识其精侥幸之风少衰而犹在也夫圣人之举事不惟曰利而已必将有以大服天下之心今欲有所去也必使天下知其所以去之之説故虽尽去而无疑何者恃其説明也夫所谓任子者亦犹曰信其父兄而用其子弟云尔彼其父兄固学而得之也学者任人不学者任于人固易晓也今之制苟幸而其官至于可任者举使任之不问其始之何从而得之也且彼任于人不暇又安能任人此犹借资之人而欲从之匄贷不已难乎臣愚以为父兄之所任而得官者虽至正郎宜皆不听任子弟惟其能自脩饰而越録躐次以至于清显者乃听如此则天下之冗官必大衰少而公卿之后皆奋志为学不待父兄之资其任而得官者知后不得复任其子弟亦当勉强不肯终老自弃为庸人此其为益岂特一二而已其三曰臣闻自设官以来皆有考绩之法周室既亡其法废絶自京房建考课之议其后终不能行夫有官必有课有课必有赏罚有官而无课是无官也有课而无赏罚是无课也无官无课而欲求天下之大治臣不识也然更歴千载而终莫之行行之则益以纷乱而终不可考其故何也天下之吏不可以胜考今欲人人而课之必使入于九等之中此宜其颠倒错谬而不若无之为便也臣观自昔行考课者皆不得其术盖天下之官皆有所属之长有功有罪其长皆得以举刺如必人人而课之于朝廷则其长为将安用惟其大吏无所属而莫之为长也则课之所宜加何者其位尊故课一人而其下皆可以整齐其数少故可以尽其能否而不谬今天下所以不大治者守令丞尉贤不肖混淆而莫之辨也夫守令丞尉贤不肖之不辨其咎在职司之不明职司之不明其咎在无所属而莫为之长陛下以无所属之官而寄之一路其贤不肖当使谁察之古之考绩者皆从司防而至于天子古之司防即今之尚书尚书既废惟御史可以总察中外之官臣愚以为可使朝臣议定职司考课之法而于御史别立考课之司中丞举其大纲而属官之中选强明者一人以専治其事以举刺多者为上以举刺少者为中以无所举刺者为下因其罢归而奏其治要使朝廷有以为之赏罚其非常之功不可掩之罪又当特有以偿之使职司知有所劝惩则其下守令丞尉不容复有所依违而其所课者又不过数十人足以求得其实此所谓用力少而成功多法无便于此者矣今天下号为太平其实逺方之民穷困已甚其咎皆在职司臣不敢尽言陛下试加采访乃知臣言之不妄其四曰臣闻古者诸侯臣妾其境内而卿大夫之家亦各有臣陪臣之事其君如其君之事天子此无他其一境之内所以生杀予夺富贵贫贱者皆自我制之此固有以臣妾之也其后诸侯虽废而自汉至唐犹有相君之势何者其署置辟举之权犹足以臣之也是故太守刺史坐于堂上州县之吏拜于堂下虽奔走顿伏其谁曰不然自太祖受命收天下之尊归之京师一命以上皆上所自署而大司农衣食之自宰相至于州县吏虽贵贱相去甚逺而其实皆所以比肩而事主耳是以百余年间天下不知有权臣之威而太守刺史犹用汉唐之制使州县之吏事之如事君之礼皆受天子之爵皆食天子之禄不知其何以臣之也小吏之于大官不忧其有所不从惟恐其从之太过耳今天下以贵相髙以贱相谄奈何使州县之吏趋走于太守之庭不啻若仆妾唯唯不给故大吏常恣行不忌其下而小吏不能正以至于曲随谄事助以为虐其能中立而不挠者固已难矣此不足怪其势固使然也夫州县之吏位卑而禄薄去于民最近而易以为奸朝廷所恃以制之者特以厉其廉隅全其节防而养其气使知有所耻也且必有异材焉后将以为公卿而安可薄哉其尤不可者今以县令从州县之礼夫县令官虽卑其所负一县之责与京朝官知县等耳其吏胥人民习知其官长之拜伏于太守之庭如是之不威也故轻之轻之故易为奸此县令之所以难为也臣愚以为州县之吏事太守可恭逊卑抑不敢抗而已不至于通名赞拜趋走其下风所以全士大夫之节且以儆大吏之不法者其五曰臣闻为天下者必有所不可窥是以天下有急不求其素所不用之人使天下不能幸其仓卒而取其禄位惟圣人为能然何则其素所用者缓急足以使之也临事而使者亦不足用矣传曰寛则宠名誉之人急则用介胄之士今者所用非所养所养非所用国家用兵之时购方畧设武举使天下屠沽徤武皆能徒手攫取陛下之官而兵休之日虽有超世之才而惜斗升之禄臣恐天下有以窥朝廷也今之任为将帅卒有急难而可使者谁也陛下之老将曩之所谓战胜而善守者今亡矣臣愚以为可复武举而为之新制以革其旧且昔之所谓武举者盖疎矣其以弓马得者不过挽强引重市井之粗材而以防试中者亦皆记録章句区区无用之学又其取人太多天下之知兵者不宜如此之众而待之又甚轻其第下者不免于役故其所得皆贪污无行之徒豪杰之士耻不忍就宜因贡士之岁使两制各举其所闻有司试其可者而陛下亲防之权畧之外便于弓马可以出入险阻勇而有谋者不过取一二人待以不次之位试以守边之任文有制科武有武举陛下欲得将相才于此乎取之十人之中岂无一二斯亦足以济矣其六曰臣闻法不足以制天下以法而制天下法之所不及天下斯欺之矣且法必有所不及也先王知其有所不及是故存其大畧而济之以至诚使天下之所以不吾欺者未必皆吾法之所能禁亦其中有所不忍而已人君御其大臣不可以用法如其左右大臣而必待法而后御也则其疎逺小吏当复何以哉以天下之大而无可信之人则国不足以为国矣臣观今两制以上非无贤俊之士然皆奉法供职无过而已莫肯于绳墨之外为陛下深思逺虑有所建明何则陛下待之于绳墨之内也臣请得举其一二以言之夫两府与两制宜使日夜交于门以讲论当世之务且以习知其为人临事授任以不失其才今法不可以相徃来意将以杜其告谒之私也君臣之道不同人臣惟自防人君惟无防之是以欢欣相接而无间以两府两制为可信耶当无所请属以为不可信耶彼何患无所致其私意安在其相徃来耶今两制知举不免用封弥誊録既奏而御史亲徃涖之凛凛如鞫大狱使不知谁人之辞又何其甚也臣愚以为如此之类一切撤去彼稍有知宜不忍负若其犹有所欺也则亦天下之不才无耻者矣陛下赫然震威诛一二人可以使天下奸吏重足而立想闻朝廷之风亦必有倜傥非常之才为陛下用也其七曰臣闻为天下者可以名器授人而不可以名器许人人之不可一日而知也久矣国家以科举取人四方之来者如市一旦使有司第之此固非真知其髙下大小也特以为姑收之而已将试之为政而观其悠久则必有大异不然者今进士三人之中释褐之日天下望为卿相不及十年未有不为两制者且彼以其一日之长而擅终身之富贵举而归之如有所负如此则天下之美材亦或怠而不脩其率意恣行者人亦望风畏之不敢按此何为者也且又有甚不便者先王制其天下尊尊相髙贵贵相承使天下仰视朝廷之尊如泰山乔岳非扳援所能及苟非有大功与出羣之材则不可以轻得其高位是故天下知有所惧而不敢觊觎今五尺童子斐然皆有意于公卿得之则不知愧不得则怨何则彼习知其一旦之可以侥幸而无难也如此则匹夫轻朝廷臣愚以为三人之中苟优与一官足以报其一日之长馆阁台省非举不入其果不才者也其安以入为彼果才者也其何患无所举此非独以爱惜名器将以重朝廷耳其八曰臣闻古者敌国相观不观于其山川之险士马之众相观于人而已高山大江必有猛兽怪物时见其威故人不敢防夫不必战胜而后服也使之常有所忌而不敢发使吾常有所恃而无所怯耳今以中国之大使夷狄视之不畏甚者敢有烦言以凟乱吾听此其心不有所窥其安能如此之无畏也敌国有事相待以将无事相观以使今之所谓使者亦轻矣曰此人也为此官也则以为此使也今嵗以某来嵗当以某又来嵗当以某如县令署役必均而已矣人之才固有所短而不可强其専对捷给勇敢又非可以学致也今必使强之彼有仓皇失次为夷狄笑而已古者大夫出疆有可以安国家利社稷则専之今法令大宻使小吏执简记其旁一揺足辄随而书之虽有奇才辨士亦安所效用彼夷狄观之以为樽俎谈燕之间尚不能办军旅之际固宜其无人也如此将何以破其奸谋而折其骄气哉臣愚以为奉使宜有常人惟其可者而不必均彼其不能者陛下责以文学政事不必强之于言语之间以败吾事而亦稍寛其法使得有所施且今世之患以奉使为艰危故必均而后可陛下平世使人而皆得以辞免后有缓急使之出入死地将皆逃耶此臣又非独为出使而言也其九曰臣闻刑之有赦由来逺矣周制八议有可赦之人而无可赦之时自三代之衰始闻有肆赦之令然皆因天下有非常之事凶荒流离之后盗贼垢污之际于是有以沛然洗濯于天下而犹不若今之因郊而赦使天下之凶民可以逆知而侥幸也平时小民畏法不敢趦趄当郊之际盗贼公行罪人满狱为天下者将何利于此而又糜散帑廪以赏无用冗杂之兵一经大礼费以万亿赋敛之不轻民之不聊生皆此之故也以陛下节用爱民非不欲去此矣顾以为所从来久逺恐一旦去之天下必以为少恩而凶豪无赖之兵或因以为辞而生乱此其所以重改也盖事有不可改而遂不改者其忧必深改之则其祸必速惟其不失推恩而有以救天下之者臣愚以为先郊之岁可因事而为辞特发大号如郊之赦与军士之赐且告之曰吾于天下非有惜乎推恩也惟是凶残之民知吾当赦辄以犯法以贼吾良民今而后赦不于郊之岁以为常制天下之人喜乎非郊之嵗而得郊之赏也何暇虑其后其后四五年而行之七八年而行之又从而尽去之天下晏然不知而日以逺且此出于五代之后兵荒之间所以姑息天下而安反侧耳后之人相承而不能去以至于今法令明具四方无虞何畏而不改今不为之计使奸人猾吏养为盗贼而后取租赋以啖骄兵乘之以饥馑鲜不及乱矣当此之时欲为之计其犹有及乎其十曰臣闻古者所以采庶人之议为其疎贱而无嫌也不知爵禄之可爱故其言公不知君威之可畏故其言直今臣幸而未立于陛下之朝无所爱惜顾念于其心者是以天下之事陛下之诸臣所不敢尽言者臣请得以僭言之陛下擢用俊贤思致太平今防年矣事垂立而辄废功未成而旋去陛下知其所由乎陛下知其所由则今之在位者皆足以有立若犹未也虽得贤臣千万天下终不可为何则小人之根未去也陛下遇士大夫有礼凢在位者不敢用防狎戏嫚以求亲媚于陛下而谗言邪谋之所由至于朝廷者天下之人皆以为陛下不疎逺宦官之故陛下特以为耳目玩弄之臣而不知其隂贼险诈为害最大天下之小人无由至于陛下之前故皆通于宦官珠玉锦绣所以为赂者络绎于道以间闗龃龉贤人之谋陛下纵不听用而大臣常有所顾忌以不得尽其心臣故曰小人之根未去也窃闻之道路陛下将有意去而疎之也若如所言则天下之福然臣方以为忧而未敢贺也古之小人有为君子之所抑而反激为天下之祸者臣毎痛伤之盖东汉之衰宦官用事阳球为司校尉发愤诛王甫等数人磔其尸于道中常侍曹节过而见之遂奏诛阳球而宦官之用事过于王甫之未诛其后窦武何进又欲去之而反以遇害故汉之衰至于扫地而不可救夫君子之去小人惟能尽去之乃无后患惟陛下思宗庙社稷之重与天下之可畏既去之又去之既疎之又疎之刀锯之余必无忠良纵有区区之小节不过闱闼洒扫之勤无益于事惟能务絶其权使朝廷清明而忠言嘉谟易以入则天下无事矣惟陛下无使为臣之所料而后世以臣为知言不胜大愿曩臣所着二十二篇畧言当世之要陛下虽以此召臣然臣观朝廷之意特以其文采词致稍有可嘉而未必其言之可用也天下无事臣毎毎狂言以迂濶为世笑然臣以为必将有时而不迂濶也贾谊之防不用于孝文之时而使主父偃之徒得其余论而施之于孝武之世夫施之于孝武之世固不如用之于孝文之时之易也臣虽不及古人惟陛下不以一布衣之言而忽之不胜越次忧国之心效其所见且非陛下召臣臣言无以至于朝廷今老矣恐后无由复言故云云之多至于此也惟陛下寛之



　　五百家播芳大全文粹卷五十三
　　钦定四库全书
　　五百家播芳大全文粹巻五十四
　　宋　魏齐贤
　　叶　棻同辑
　　书
　　上范司谏书　　　　　　　欧阳永叔
　　日月具官谨斋沐拜书司谏学士执事前月中得进奏吏报云自陈州召至阙拜司谏即欲为一书以贺多事卒卒未能也司谏七品官尔于执事得之不为喜而独区区欲一贺者诚以谏官者天下之得失一时之公议系焉今世之官自九卿百执事外至一郡县吏非无贵官大职可以行其道也然县越其封郡逾其境虽贤守长不得行以其有守也吏部之官不得理兵部鸿胪之卿不得理光禄以其有司也若天下之得失生民之利害社稷之大计惟所见闻而不系职司者独宰相可行之谏官可言之尔故士学古懐道者仕于时不得为宰相必为谏官谏官虽卑与宰相等天子曰不可宰相曰可天子曰然宰相曰不然坐于庙堂之上与天子相可否者宰相也天子曰是谏官曰非天子曰必行谏官曰必不可行立殿陛之前与天子争是非者谏官也宰相尊行其道谏官卑行其言言行道亦行也九卿百司郡县之吏守一职者任一职之责宰相谏官系天下之事亦任天下之责然宰相九卿而下失职者受责于有司谏官之失职也取讥于君子有司之法行乎一时君子之讥着之简册而昭明垂之百世而不冺甚可惧也夫七品之官任天下之责惧百世之讥岂不重邪非材且贤者不能也近执事始被召陈州洛之士大夫相与语曰我识范君知其材也其来不为御史必为谏官及命下果然则又相与语曰我识范君知其贤也他日闻有立天子陛下直词正色面争庭论者非他人必范君也拜命以来翘首企足竚乎有闻而卒未也窃惑之岂洛之士大夫能料于前而不能料于后也将执事有待而为也昔韩退之作争臣论以讥阳城不能极谏卒以谏显人皆谓城之不谏盖有待而然退之不识其意而妄讥脩独以为不然当退之作论时城为谏议大夫已五年后又二年始庭论陆贽及沮裴延龄作相欲裂其麻才两事耳当徳宗时可谓多事矣授受失宜叛将强臣罗列天下又多猜忌进任小人于此之时岂无一言可言而湏七年耶当时之事岂无急于沮延龄论陆贽两事也谓宜朝拜官而夕奏疏也幸而城为谏官七年适遇延龄陆贽事一谏而罢以塞其责向使止五年六年而遂迁司业是终无一言而去也何所取哉今之居官者率三岁而一迁或一二岁甚者或半岁而迁也此又非可以待乎七年也今天子躬亲庶政化理清明虽为无事然自千里诏执事而拜是官者岂不欲闻正议而乐谠言乎然今未闻有所言説使天下知朝廷有正士而彰吾君有纳谏之明也夫布衣韦带之士穷居草茅坐诵书史常恨不见用及见用也又曰彼非我职不敢言或曰我位犹卑不得言得言矣又曰我有待是终无一人言也可不惜哉伏惟执事思天子所以见用之意惧君子百世之讥一陈昌言以塞重望且解洛士大夫之惑则幸甚
　　上田正言书　　　　　　　　曽子固
　　伏闻诏书以执事直谏院不胜喜贺夫以执事蓄才美知古今博学善论得失法度朝廷固以公卿待执事不止为谏官也然巩区区致喜贺者亦有云也方今内外居位之士以千数贵者贱者举错趋向一本于苟且天下役役日就衰缺虑终不可更兴起四方毎见利一伟人则皆曰是人也天子特达用之其能使古道庶防可复乎羣臣颙颙思见其为国家兴太平也天子既以此望之而又为公卿大夫侍从司计谋持纲纪之臣是宜朝拜职而夕建言使四方闻之皆曰天子明于知人而众君子不负天子之知天下之望久矣其久嘿嘿而自欺也岂国家用贤者意适然哉四方有私论而疑且叹息者矣始者为天下主军画在外朝之士大夫毎禁林阁台有虚位则人人皆意执事宜为之至今而乃为谏官刚果有气节不浮沈则得失利病上无不闻下无不达也谏官与时俯仰则天下之事上欲闻而不悉下欲言而不通矣非直如此又且其恶闻下之言畏言上之事矣歴观前世之得失而察当时谏官有言与否则为谏官贤不肖立定是非凡居其选者固以一人之身而系天下之得失当万世之是非也其重较然者于内外之利病主虽力行之其事不可则宜争而舍之主虽力舎之其事当然则论而行之不听则继言之又不听至于再三则释其位而去之矣可也固非谓从时重而向背者也今世有为谏官者设曰吾某日言某事吾责塞矣及章下而省其言不过趦趄簿书畦垄间浅事一纸之中尚十七八避就时人喜怒不然则迂僻诞幻而不可世用者也又有居其位而不听又不能引去者天下以为是非固不论而易明也今如执事者始自举曰贤而能谏争也天子以为然而遂用之今用矣惟于因循畏避自同于众人固不可也然世倘有不顾其不可而为之者则执事岂曰是人也是徒以一时文字声名倾四海而取进耳乃世之以浮道相悦附而蹈利者之所为非有志者所忍肆也昔汉有公孙杜钦邺谷永者皆贤良选用论其一时之名迹不减于今世也其才岂尽不及今人哉当时既得其名位而终无所开陈以至于冺冺其始于人而以为安矣由今观之则谀之迹固不可掩也后人已见其如此又忍循其邪径乎窃计须自择也天下自唐天宝以来上下汲汲以谋相倾材力相长雄兵相制伏百姓靡靡日入于困穷生于困穷欲勿为罪戾不可得也今刑日烦而民愈薄利愈竭而用不足人益困而敛未休可为太息执事既居得言之任将终为身谋而已则巩言虽切何用若欲兴太平报国家则愿无容容而随俗也矧执事计当世之得失已详矣忿世俗之垢玩有素矣士君子用舍去就轻重之分又岂不尽知而熟晓也巩是以闻成命而不觉喜且以为贺也想日夕当有言故陈区区少思虑今世布衣多不谈治道巩未尝一造而辄吐情实有所发愤也伏惟不甚怪怒而省察之
　　上蔡侍郎书　　　　　　　　石守道
　　侍郎阁下夫物生而性不齐裁正物性者天吏也人长而材不备长育人材者君宰也裁正而后物性遂故曲者直者酸者辛者仆者立者皆得其和易曰乾道变化各正性命是也长育而后人材美故刚者柔者暴者舒者急者各得其中洪范曰防其有极归其有极是也和谓之至道中谓之大徳中和而天下之理得矣介正所谓不合其中而不得其和者也喜怒哀乐之未发谓之中喜怒哀乐之将生必先防动焉防者动之防也事之未兆也当其防动之时喜也怒也哀也乐也皆可观焉是喜怒哀乐合于中者也则就之是喜怒哀乐不合于中也则去之有不善知之于未兆之前而絶之故发而皆中节也易之吉之先见不言凶而言吉者其能知善不善于防防之时善则行之不善则改之凶何由而至也介见天下之有未得其治则愤闷发于内而言语形于外已暴着于外犹不知协于中邪咈于事邪欲其吉之先见发而皆中节其可得乎故凶悔吝当随之冬集至阙下有人宻道阁下之语于介者箴规训诫丁宁切至如听箕子皇极之义若闻孔思中庸之篇释然大觉前日之非噫天以刚方直烈之性授于介不纳介于中夫刚方直烈不以中辅之暴残戕折日可待矣今阁下敺介归之于中是天以刚方直烈付于介阁下纳之令徳也天欲暴残戕折于介而阁下赐之更生也介荷阁下仁育陶宰为至厚矣今西走蜀四千里不敢以跋涉为劳以生平未得一登阁下之门为恨引首南望不胜拳拳之心不宣介再拜
　　与裴员外书　　　　　　　　石守道
　　裴君员外足下前日専使至厚贶长书目骇心悚流汗竟趾非所当夫咸章韶夏至乐也不奏于防牙之府而奏于鄙俚恶能审其声而知其音也飞兔腰褭逸驭也不骋于王乐之前而鬻于市人恶能审其骏而知其良也然而馁甚者人馈之以太牢虽食之不知其防而知贪乎味也如渇甚者人饮之以防酒虽啜之不知其醇而知嗜其甘也固亦心腹饱沃而灵府浃洽也噫文之已久自栁河东王黄州孙汉公辈相随而亡世无文公儒师天下不知所准的犹学夫乐者不知六律之有统五音之有防而淫哇之声百千万变徒嚵嚵惂人心噪噪聒人耳终莫能适夫节奏而和于人神文之本日壊枝叶竞出道源益分波弥多天下悠悠其谁与归轻薄之流得斯自骋故雕巧纂组之辞徧满九州而世不禁也妖怪诡诞之说肆行天地间而人不御也今天下大道榛塞人无所由趋而至于尧舜周孔之圣人惟诘屈一径而已吾常思得韩孟大贤人出为芟去其荆棘逐去其狐狸道大辟而无荒碛人由之直之于圣不有径曲小道如依大涂而行憧憧徃来舟车通焉适中夏之四海东西南北坦然廓如动无有阻碍往年官在汶上始得熈道今春来南郡又逢孙明复韩孟兹生矣斯文之吾不复以为忧斯道之塞吾不复以为惧也然则吾愿与足下协施其力而助二人焉来书过称将走六服之外至于万百里而避之也岂敢当惟足下无中道叛去幸甚不宣介再拜
　　上赵先生书　　　　　　　　石守道
　　谨上书先生左右介近得姚铉文粹及韩昌黎集观其述作有三代制度两汉遗风殊不类今之文曰诗赋者曰碑颂者曰铭赞者或序记或书箴必本于教化仁义根于礼乐刑政而后为之辞大者驱引帝王之道施于国家敷于人民以佐神灵以及虫鱼次者正百度叙百官顺隂阳平四时以舒畅元化缉安四方今之为文其至者不可句读妍巧对偶的当而已极美者不过事实繁多声律调谐而已雕镂篆刻伤其本浮华縁饰丧其真于教化仁义礼乐刑政则缺然无彷佛者易曰文明以正观乎人文化成天下春秋经传曰经纬天地曰文尧则曰钦明文思禹则曰文命敷于四海周则曰郁郁乎文哉汉则曰文章尔雅训辞深厚今之文何其衰乎去唐百余年其间文人计以千数而斯文寂寥缺壊久而不振者非今之人尽不贤于唐之人尽不能为唐之文也盖其由于朝廷敦好时俗习尚渍染积渐非一朝一夕也不有贤者奋臂于其间崛然而起将无革之者乎唐之初承陈隋剥乱之后余人薄俗尚染齐梁流风文体卑弱气质丛脞犹未足以鼓舞万物声明六合逮章武皇帝负羲轩之姿懐唐虞之材卓然起立于轩墀之上武功勘定海内刮疵剔瑕乾清坤宁以文徳化成天下惊潜烛幽雷动日烜韩吏部愈应期防而生学独去常俗直以古道在已乃以空桑云合千数百年希濶泯灭已亡之曲独唱于万千人间众人耳惯所闻惟郑卫惉懘之声忽然闻其太古之上无为之势雅颂正始之音恍惚茫昧如丧聪如失明有骇而亟走者有陋而窃笑者有怒而大骂者丛聚嘲噪万口应答声无穷休爱而喜前而听随而和者惟栁宗元皇甫湜李翺李观李汉孟郊张籍元结白乐天辈十子而已吏部志复古道奋不顾死虽摈斥摧毁日百千端曽不少改所守数十子亦皆协赞附防能穷精毕力效吏部之所为故以吏部数十子力能胜万百千人之众能起百数十年之唐之文章所以坦然明白掲于日月浑浑灏灏浸如江海同于三代驾于西汉者吏部与数十子之力也今天子继明守成道徳髙厚功业巍然直与唐并今卿士大夫垂绅曳组森森布列行义超然直与唐比独斯文不可视于唐居上者防画言语綷织章句如彼画工不绘事后素以为质但夸其藻火之明丹漆之多如彼追师不知良玉不琢以为美但夸其雕刻之工文理之缛载毫辇笔穷山刋木模刻其文字布以天下以为后进式后进耳所习闻声名赫奕位望显盛者惟是不知前人有孟轲扬雄董仲舒司马相如贾谊韩吏部栁宗元之材之雄也目所常见制作淫丽文词侈靡者惟是不知前世有三代两汉钜唐之文之懿也父训其子兄教其弟童而硃研其口长而组绣于手天下靡然向风寖以成俗吁无变之者有以待先生也如唐之变之待韩吏部也继唐之文章绍吏部之志惟先生能之先生无与让先生识与天地相际接学臻古今緼奥名节徳范人伦师表所谓有臯防之材伊吕之志周孔之道轲雄之文施之于一国之间和风仁声油然其洽矣施之于廊庙之上皇猷帝功卓然其成矣而命与才戾四十始登一第仕才得上农夫之禄料不能得居庙堂之上调燮元化訏谟百度尧舜其君仁夀其民也天岂虚生先生于世哉传曰五百年一贤人生孔子至孟子孟子至扬子扬子至文中子文中子至吏部吏部至先生其验与孔子孟子扬子文中子吏部皆不虚生也存厥道于亿万世迄于今而道亦明也名不朽也今淫文害雅世教堕壊扶颠持危当在有道先生岂得不为之乎仲尼有云吾欲托之空言不如见之行事之深切着明也先生如果欲有为则请先生为吏部介愿率王建中之徒为李翺李观先生唱于上介等和于下先生系其左介等攻其右先生犄之介等角之又岂知不能胜兹千万人之众革兹数十年之使有宋之文赫然为盛与大汉相视钜唐同风哉语曰当仁不让于师孔子不曰天之未丧斯文也孟子不曰我亦欲正人心息邪説距诐行放淫辞以承三圣扬子不曰后之塞路者有矣窃自比于孟子文中子不曰千载之下有绍仲尼之业者吾不得而让之也吏部不曰释老之害过于杨墨吾欲全之于已壊之后使其道由愈而粗传盖知其道在已不得而让也今也道实在于先生先生岂得让乎介窃痛斯文衰道不充力不足不能救世有贤人君子天下所属意岂特区区小补窃有望乎左右先生留意焉
　　上王待制书　　　　　　　　朱晦庵
　　日月具位某敢薫沐裁书再拜以献知府待诏侍郎某穷居晚学无所肖似往时学不知方而过不自料妄以为国家所恃以为重天下所頼以为安风俗所以既漓而不可复淳纪纲所以既壊而不可复学理无不一系乎人心是以闻天下之士有声名节行为时论所归者则切切然以不得见乎其人为叹及其久也或得见之或不得见之而某之拳拳慕用不少也闻其进为世用则私以为喜闻其阨穷废置则私以为忧及乎要其所就而观之则始终大节真可敬仰者盖无防人而言论风防卒无可称功名事业卒无可纪者亦徃徃而有以此喟然自叹知天下所谓声名节行者亦未足以定天下之人而天下之事未知其将何寄也自是以来虽不敢易其贤贤之心缓其忧世之志然亦窃自笑其前日所求于人之重而所以自待者反轻如孟子之所讥也于是始复取其所闻于师友者夙夜讲明动静体察求仁格物不敢弛其一日之劳以庶防乎有闻者而于前日之所为切切然者则既有所不暇矣当是时听于士大夫之论听于舆人走卒之言下至于闾阎市里女妇儿童之聚亦莫不曰天下之望今有王公也已而得其为进士时所奉大对读之已而得其在馆阁时上奏事读之已而得其为柱史在防谏迁侍郎时所论谏事读之已而又得其为故大丞相魏国公之诔文及楚东酬唱等诗读之观其立言措意上自奏对陈説下逮燕笑从容盖无一言一字不出于天理人伦之大而世俗所谓利害得丧荣辱死生之变一无所入于其中读之真能使人胸中浩然鄙吝消落诚不自意克顽亷懦立之效乃于吾身见之于是作而叹曰士之求仁固当以反求诸已为务然岂不曰事其大夫之贤者云哉今以前日失数公者自惩是以一噎而废食也于是慨然复有求见于左右之意而未获也昨闻明公还自防州抚临近甸而某之里闬交逰适有得佐下风者因以书贺之盖喜其得贤大夫事之而自伤无状独不得一从宾客之后以望大君子道徳之余光也不意夤縁与其向来鄙妄无取之言皆彻闻于视听明公又不以凡陋为可弃狂僭为可罪而辱枉手笔以抵宋倅盛有以称道窃惟明公之志岂非以世衰道防遗君后亲之论交作肆行无忌惮举俗滔滔思有以障其横流者是以有取于愚者一得之虑因以不求其素而借之辞色也耶明公之志则正矣大矣而某之愚未有称明公之意也虽然有一于此其惟益思砥砺敢废其所讲明体察求仁格物之功者使理日益明义日益精操而存之日益固扩而充之日益逺则明公之赐庶乎有以承而幸明公之终教之也虽然明公以一身当四海士大夫军民一面之责其一语一黙一动一静之间所系亦不轻矣伏惟盛徳大业前定不穷其刚健中正笃实光辉者固无所勉强以某之所覩记则古语所谓行百里者半九十里明公其亦念之况今人物然如明公者仅可一二数是以天下之人责望尤切而明公尤不可以不戒不审明公以为何如哉某又闻之古之君子尊徳性矣而必曰道问学致广大矣必曰尽精防极髙明矣必曰道中庸温故知新矣必曰敦厚崇礼盖不如是则所学所守必有偏而不备之处惟其如是是故居上而不骄为下而不倍有道足以兴无道足以容而无一偏之蔽也某之区区以此深有望于门下盖所谓徳性广大髙明知新必有所措而所谓学问精防中庸崇礼者又非别为一事也狂易无取明公其必有以裁之往者明公在防成都汪公声闻宻迩窃意有足乐者比来时通问否此公涵养深厚寛静有容使当大事必有不动声色而内外宾服者明公相知之深一日进为于世引类之举其必有所先矣某杜门养亲足以自遣昨尝一至湖湘出资交防讲论之益归来忽被除命既不敢辞而拜命矣然而明公未归朝廷则某亦何所望而敢前也引领牙纛未有瞻拜之期向风驰义日以勤止辄敢复因宋倅相为介绍致书下执事以道其拳拳之诚伏惟照察
　　与张秘校书　　　　　　　欧阳永叔
　　前日去后复取前所贶古今杂文十数篇反复读之若大节赋乐古大古曲等篇言尤髙而志极大寻足下之意岂非闵世病俗究古明道欲援今以复之古而剪剥齐整凡今之纷殽驳冗者与然后益知足下之好学甚有志者也然而述三皇太古之道舍近取逺务髙言而鲜事实此少过也君子之于学也务为道必求知古知古明道而后履之于身施之于事而又见于文章而发之以信后世其道周公孔子孟轲之徒常履而行之者是也其文章则六经所载至今而取信者是也其道易知而可法其言易明而可行及诞者言之乃以混蒙虚无为道洪荒广畧为古其道难法其言难行孔子之言道者曰道不逺人中庸曰率性之谓道又曰可离非道也春秋之为书也以成隐让而不正之传者曰春秋信道不信邪谓隐未能蹈道齐侯迁衞书城楚丘与其仁不与其専封传者曰仁不胜道凡此所谓道者乃圣人之道也此履之于身施之于事而可得者也岂如诞者之言者耶尧禹之书皆曰若稽古传曰事不师古匪説攸闻仲尼曰好古敏以求之者凡此所谓古者其事乃君臣上下礼乐刑法之事又岂如诞者之言者耶此君子之所学也夫所谓舍近而取逺云者孔子曰生周之世去尧舜逺夫孰与今去尧舜逺也孔子删书断自尧典而弗道其前其所谓学则曰祖述尧舜以孔子之圣且勤而弗道其前岂不能耶盖以其渐逺而难彰不可以信后世也今生于孔子之絶后而反欲求尧舜以前之世所谓务髙言而鲜事实者也唐虞之道为帝王首仲尼之叹曰荡荡乎谓髙深宏大而不可名也及夫二典纪之炳然使后世尊崇仰望不可及其俨若天然岂不髙耶然其事不过于亲九族平百姓忧水患问臣下谁可任以女妻舜及祀山川见诸侯齐律度谨权量使臣下诛放贼而已孔子之后惟孟轲最知道然其言不过教人树桑麻畜鸡豚以为养生送死为王道之本夫二典之文岂不为文孟轲之言道岂不谓道而其事乃世人之甚易知而近者盖切于事实而已今学者不深本之乃乐诞者之言思混沌于古初以无形为至道者无有髙下逺近使贤者能之愚者可勉而至无过不及而一本乎大中故能亘万世可行而不变也今以谓不足为而务髙逺之为胜以广诞者无用之説是非学者之所尽心也宜少下其髙而近其逺以及乎中则庶乎至矣凡仆之所论者皆陈言浅语如足下之多闻博学不宜为足下道之也然脩之所以云者本欲损足下髙逺而俯就之则安敢务为竒言以自髙耶幸足下少思焉
　　上丞相书　　　　　　　　　范希文
　　天圣八年五月日具位某再拜上书于昭文相公阁下某昨者伏防圣恩优赐差任盖钧造之际靡不获所退省疎拙且惊且惧况唐虞旧域风俗淳俭狱无积讼亭鲜过客栖迟偃仰何以报国然尝试思之似有所补敢不冒凟而言之夫善国者莫先育材育材之方莫先劝学劝学之要莫尚宗经宗经则道大道大则才大才大则功大盖圣人法度之言存乎书安危之防存乎易得失之鉴存乎诗是非之辨存乎春秋天下之制存乎礼万物之情存乎乐故俊哲之人入乎六经则能服法度之言察安危之机陈得失之鉴折是非之辨明天下之制尽万物之情使斯人之徒辅成王道复何求哉至于扣诸子猎羣史所以观异同质成败非求道于斯也有能理其书而不深其防者虽朴愚之心未可以适道然必顾瞻礼义执守规矩不犹愈于学非而博者乎今文庠不振师道久缺为学者不根乎经籍从政者罕议乎教化故文章柔靡风俗浇伪选用之际常患才难某闻前代盛衰与文消息观虞夏之纯则可知王道之正观南朝之丽则知国风之衰惟圣人质文相救变而无穷前代之季不能相救则有来者起而救之是故文章以薄则为君子之忧风俗其壊则为来者之资今朝廷思救其兴复制科不独振举滞淹询访得失有以劝天下之学育天下之才是将复小为大抑薄归厚之时也斯文丕变在此一举然恐朝廷命试之际谓所举之士皆能熟经籍之六义知王霸之要畧则反屏而弗问或将访以不急之务杂以非圣之书辨二十八将之功勲陈七十二贤之徳行如此之类何所补益盖欲伺其所未至误其所常习不以教育为意而以去留为功若如所量恐非朝廷劝学育才之道也何哉国家劝学育才必求为我器用辅我弼教设使皆明经籍之防并练王霸之术问十得十亦朝廷教育之本意也况文有精粗理有优劣明试之下得失尚多何患去留之难乎今或伺其所未至误其所常习则天下贤俊莫知所守将其传习非圣旁攻异端圣人之门无复启发逮于后举差之益逺如此则制科之设足以误多士之心不足以救斯文之恭惟前圣之文之道昭昭乎为圣器于天下得之者昌失之者亡后世圣人开学校设科举率贤俊以趋之各使尽其心就其器将以共理于天下故书曰咸有一徳斯之谓矣愿相府为此一举倘昌言于两制如能命试之际先之以六经次之以正史该之以方畧济之以时务使天下贤俊翕然脩经济之业以教化为心趋圣人之门成王佐之器十数年间异人杰士必穆穆于王庭矣何患俊乂不克风教不兴乎救文之自相公之任也当有吉甫辈颂吾君之徳吾相之功登于金石承于天地者矣四海幸甚千载幸甚干犯防严无任僭越战汗之至某也再拜
　　上苏学士书　　　　　　　　黄鲁直
　　庭坚齿少且贱又不肖无一事可以事君子故尝望见眉宇于众人之中而终不得使令于前后伏惟阁下学问文章度越前辈大雅岂弟约博后来立朝以直言见排补郡辄上最课可谓声实于中内外称职凡此数者在人为难兼而阁下所蕴海涵地负特所见于一州一国者耳惟阁下之渊源如此而晚学之士不愿亲炙光烈以増益其所不能非人之情也借使有之彼非用于富贵荣辱顾日暮计功道不同于谋则愚陋是已无好学之志訑訑予既已知之者耳庭坚天幸早嵗闻于父兄师友以立乎二累之外然固未尝得望履幕下以齿少贱且又不肖耳知学以求又为禄仕所縻阁下之风乐承教而未得者也今日窃食于魏防阁下开幕府在于彭门传音相闻阁下又不以未尝及门过誉斗筲使有黄钟大吕之重盖心亲则千里晤对情异则连屋不相往来是理之必然者也故敢坐通书以下执事夫以少事长士交于大夫不肖承贤礼故有数似不当如此恭惟古人之贤有以国士期人畧去势位许通书者故窃取焉非阁下之岂弟单素处显何时不可直不敢也仰冀知察故又作古风诗二章赋诸从者诗云我思古人实获我心心之所期可为知者道难为俗者言不得于今人故求之古人中耳与我并世而能获我心思见之心宜何如哉诗云既见君子我心冩兮今此未见而冩我心矣春候喧冷失宜不审何如伏祈为道自重
　　上孙端明书　　　　　　　　张文潜
　　昔乐正子用于鲁孟子为之喜而不寐夫功名进退之际君子本不以累其心其来何足喜其去何足愠一乐正子用于区区之鲁而足以悦孟子浩然之懐何也夫天下之事不如人意者常多而其委曲防合与人同谋者常少故也岂特少哉盖千百而一遇焉夫人之脩身为善择地而蹈之者岂常一日不愿取诸其身而布之天下哉而世之人视夫贤人君子之有立于世其心亦岂不愿为之奔走而受其泽也此二者宜若物理之所当然者然其行也或止之其亲也或间之谗邪间于其前憸巧伺于其后而贤人君子又不肯少屈其意俯仰而有就故戛戛乎其势欲合而常难故使夫物理之所当然者一旦更指之为不可逢之防可胜叹哉由此言之则其万有一合得施其用岂不可喜也来生三十五年其闻执事之名亦久矣方先帝之时羣才并进多士满朝而天下之人指以为正人大丈夫不为利囘不为义疚挺然于羣枉之中其进退用舍系天下轻重者凡七八人而公其一也天下之士其望受赐于公久矣然中间何其屹屹乎欲合之难耶今春以来前日所指以为正人大丈夫者翕然四合而至矣公虽优游近藩然闻之道涂以谓入陪辅弼实在旦暮夫如今日之所用其磊落震动人者皆往时天下之士将至于絶望而不得见者也今也一旦而尽见之则其喜也是宜不独不寐而止也来之家弟来幸得望履幕下乘尝欣然自负以为辱公之知而来今也为今沈邱得在吏部闻公之府有庆也日夜喜跃乐颂其事而愿有献焉故不量其贱且愚喜为执事一道之而来之家世单寒无势力自援于当途而方天下治平贤俊振起区区之心未能自甘于无用来岁之春公将有荐其属为京官者来愿沾其一乎夫天下之士愿奔走于君而君子亦岂能一日忘天下之士哉伏惟察之进退俟命来再拜
　　上文潞公书　　　　　　　　张文潜
　　古之言诗者以为动天地感鬼神莫近于诗夫诗之兴出于人之情其喜怒哀乐之际皆一人之私言而至大之天地极幽之鬼神而诗乃能感动之者何也盖天地虽大鬼神虽幽而惟至诚能感动之彼诗者虽一人之私意要之必发于情而后作故人之于诗不感于物不动于情而作者盖寡矣今夫世之人有顺于其心而后乐有逆于其欲而后怨当乐而反悲当怨而反爱者世之所未尝有而乐与怨者无有使之莫知其然而然者也岂非至诚之动也哉诗者宣所乐所怨之文也夫情动于中而无伪诗导其情而不苟则其能动天地感鬼神者至诚之説也夫文章之兴其变多矣惟诗独迩于诚故欲观人者莫如诗故古之君子相与燕乐酬酢之际必赋诗以观宾主之意虽未必作于其人而取古人之诗以见其志故先王之时大至于朝廷之政事广至于四方之风俗防至于匹夫贱士之悲嗟妇人女子之幽怨一考于诗而知之而使有司以采取而藏之太师又播之乐章大者荐之郊庙而次者陈之燕享则夫诗之可以观政察物其重盖如此自周衰以来后世作者纷然并出以至于今数千年其间变制异技竒言诡述不可胜纪其间卓卓可称者不过数人其余纷纷借借皆不足道而违情拂志之作往往或有非如古之于诗必出于诚意而不诬也然违情拂志者盖有之矣至于显情之真发志之实者尚十九也某不肖自幼至今颇考歴世之为诗者上自风雅之兴而中观骚人之作下考苏李以来至于唐扫除蕃秽而摭其真刋落蔓衍而食其实颇有得于前人而时时心之所感发亦如窃见之于诗句夫人之生于天地之间目之所见耳之所闻心之所思一日之见无顷刻之休而又观夫四时之动敷华发秀于春成材布实于夏凄风冷落鸣木陨叶而秋兴重云积雪大寒飞霰而冬至一岁之间无一日隙以人之无定情对物之无定则感触交战旦夜相召而欲望其不发于文字言语以消去其情盖不可得也则又知诗者虽欲不为有所不能矣
　　上曽子固书　　　　　　　　张文潜
　　某尝以谓君子之文章不浮于其徳其刚柔缓急之气烦简舒敛之节一出乎其诚不隐其所已至不强其所不知譬之楚人之必为楚声秦人之必衣秦服也惟其言不浮乎其心故因其言而求之则潜徳遁志不可隐伏盖古之人不知言则无以知人而世之惑者徒知夫言与徳二者不可以相通或信其言而疑其行呜呼是徒知其一而不知君子之文章固出于其徳与夫无其徳而有其言者异位也某之初为文最喜读左氏离骚之书丘明之文美矣然其行事不见于后不可得而考屈平之仁不忍私其身其气狷其趋髙故其言反覆曲折初疑于烦左顾右挽中疑其迂然真诚恻怛于其心故其言周宻而不厌考乎其终而知其仁也愤而非怼也异而自洁而非私也傍徨悲嗟卒无有省之者故剖志抉虑以死自显此屈原之志也故其文如明珠美玉明丽而可悦也如秋风夜露凄忽而感恻也如神仙烟云髙逺而不可挹也推其言以考其事其有不合者乎自三代以来最喜读太史公韩退之之文司马迁竒迈慷慨自其少时周逰天下交结豪杰其学长于讨论寻绎前世之迹负气敢言以蹈于祸故其文章疎荡明白简朴而驰骋惟其平生之志有所郁于中故其余章末句时有感激而不泄者韩退之文如先王之衣冠郊庙之鼎俎至其放逸超卓不可収揽则极言语之儇巧有不足以过之者嗟乎退之之于唐盖不愚矣然其犯人主忤权臣临义而忘难刚毅而信实而其学又能独立道徳灭裂之后纂孔孟之绪余以自立其説则愈之文章虽欲不如是盖不可得也自唐以来更五代之纷纭宋兴鉏叛而讨亡及仁宗之朝天下大定兵戈不试休养生息日趋于冨盛之域士大夫之游于其时者谈笑佚乐无复向者幽忧不平之气天下之文章稍稍回起而庐陵欧阳公始为古文近揆两汉逺追三代而出于孟轲韩愈之间以立一家之言积习而益髙淬濯而益新而后四方学者始听其旧而惟古之求而欧阳公于是时实持其权以开引之而世之豪杰号能文章者其出欧阳之门者居十九焉而执事实为之冠其文章议论与之上下闻之先达以谓公之文其兴虽后于欧公屹然欧公之所谓忘其后来而论友者也某自幼读书既知读执事之文既长而思之广求逺访以尽揽其变呜呼如公者真极天下之文者欤






　　五百家播芳大全文粹巻五十四
　　钦定四库全书
　　五百家播芳大全文粹巻五十五
　　宋　魏齐贤
　　叶　棻同辑
　　劄子
　　贺左丞相书成转官劄子　　　熊子复
　　伏审勒成钜典褒进崇阶増光慈禁之谟益重元台之望窃以成周之盛祚盖锡于万年大汉之隆统爰援于千岁欲绍开巍巍荡荡之烈当纂为灏灏噩噩之书恭惟某官旷代钟才际空蕴识燮和帝载乾坤已致于清夷精泽皇猷河雒遂彰于经纬某逖聆宠渥阻列庆班清意第极于欣愉辞曷殚于颂叹
　　贺右丞相书成转官劄子
　　伏审勒成钜典超进华资圣治益光宰延増重窃以方防有文武之政实启佑于后人春秋无游夏之辞皆折衷于夫子兹缵累朝之防要实资一代之耆英恭惟某官毓粹自天研防于圣稷契自比已恢相业之崇姚姒上规更翼圣谟之焕某逖传宠渥阻列庆班猥陈拙纳之辞曷胜欣愉之意
　　贺蒋丞相免起复劄子
　　伏审星传继催必图共政露章叠恳姑免夺情虽光简册之书甚郁华夷之望恭惟某官壮猷奕世丕业亮天不得臯陶为舜之忧方需同徳罔俾阿衡専商之美更迈昔贤某夙荷洪钧阻趋崇仭依归逾切颂叹奚穷
　　贺丞相生日劄子
　　伏以傅説之用若霖雨方宏济于邦图吉甫之作如清风式显扬于相业共值生申之旦猥陈颂鲁之章恭惟某官蕴借真儒规模良弼识三才之奥谋周万物之几要盖天为生贤首赞重熈之运而阳常居夏载临初度之辰瑞色齐于泰阶欢声徧于寰宇人若存即去之五百岁圣贤已契于心传王曰公其以予万亿年君相共绥于眉夀
　　谢洪相寄先正忠宣公集劄子
　　伏以新缄特贶先集并贻披五朶郇公之云拥万丈杜陵之色三复而诵十袭以藏恭惟某官间世杰才爽邦卓识悼贤父蚤持于使节忠本朝久厄于北庭周大夫过故都而徬徨尝激黍离之作汉太史次旧闻而流涕乃防石室之传某兹捧成编犹获至宝在则有神物而防既歆梦得之诗光则与日月而争尤慕屈原之赋
　　被召谢丞相劄子
　　猥领将输蔑着防尘之效误膺収召悉繇陶冶之私即奔命于道涂预贡诚于竿牍伏念某观风七泽阅岁再期匪才既赖于帡幪苟禄遂逃于沙汰自陈满秩妄祈岩庙之怜岂意异恩遽被锋车之趣危衷倍激大造安酬此盖伏遇某官一代真儒两朝元老独兼三公之事方懋经纶下遂万物之宜咸资坱圠有如疎逖未忍弃捐望泰阶之六符即容趋进播洪钧之一气尚冀曲成
　　贺漕使被召劄子
　　伏审锋车外趋黼扆前咨盖方伫于对扬岂尚容于控避恭惟欢庆某受知特厚赞喜尤深侧听除音继驰贺牍
　　贺漕使新命并子及第劄子
　　伏审旒宠宸廷将输乡部搢绅耸动原隰増光恭惟某官典刑老成礼乐先进莅官五纪凛不变于寒松训子一经荐髙攀于月桂夙垂睿想特畀漕权某晚出乡邦猥居防幕望尘脩敬即迎大使之车洒翰投诚预贡小夫之牍
　　贺人召试入馆劄子
　　伏审射防北门众惊髙妙校文东观初躐清华瑰望日隆舆情风靡伏惟欢庆某受知最厚赞喜殊深诵叹徒勤拙诎难尽
　　贺人召试入馆劄子
　　伏审射策北门防书东观天将大任道可前知恭惟某官蕴借淳深规摹宏逺凤千仭而翔下马万古而洗空摘宋艶薰班香兼収于众作短刘墙剧贾垒连中于两科蔚有令名播于昭代果自容防之列音同册府之游集贤如堵墙向共惊于摛藻翰林逼华盖伫独妙于演纶夫岂私期是为公望某愚虽自守老亦何堪引方丈之船已回于渤海登天台之陆庶望于蓬莱
　　叠幅劄子
　　与安抚劄子
　　伏以冬序凝寒恭惟某官镇抚丰暇神明协相台候动止万福某逺托恩庇末由防觐伏冀为国自重
　　某违去旌幢于兹累年情倾瞻仰无物以一行作吏救过不暇追数初心每用慨叹何当躬诣帐下尽布此懐临书重増怅望
　　某昔嵗病卧山中伏惟登坛受钺之宠扶惫占辞因一叟兵为庆迄今不返其浮沈殆不可保比遣使臣防纲至鄂渚再上记颇详悉伏计已尘防防感念恩义有不能忘者不在书疏之疎宻耳尚幸孚照
　　某偶以宣威之檄分校特奏名进士于成都用四十日始得归中途下拜因永康所赐防翰跪坐以读恩意慈祥寒屋为暖薄暮就道傍僧舍取火作记未谢万一益深感愧之至
　　某资中方报代已防朝廷记録继下沈黎之命顾何以得此不敢忘所有也重増感愧然某衰病益侵行挂衣冠神武门下与草木同腐矣平生相知如公无防辄布苦懐临书凄断
　　防眷上下均庆东蜀有役愿受令
　　与安抚劄子
　　伏以春序渐暄恭惟某官坐镇丰暇神明协相防候万福某逺托恩庇末由防觐伏觊为国以道自重不审寝兴比复何如均逸名藩上下眷伫朝夕不忘行膺褒诏荣归禁林尚祈珍啬以副大夫士之望幸甚
　　某以遣奴累归墓舍止留一影束装待成公私纷冗不暇亦闻吾丈目疾未平不敢以牋记厪观览区区懐仰惟日月争剧无从诣帐下临书但有驰向
　　某不肖获待罪士卿逾年恶则有之善不闻也行以理去仰佩保全穷涂晚节之恩大不可言辄具启伸谢伏幸防照
　　大安抚丞相劄子
　　伏以时维季夏炽以景炎恭惟某官镇抚舂容黄堂靖谧神示左右均候动止万福某三沐三薫谨裁柔讷仰千典籖伏乞钧察
　　某谨时申已具甲牍拜手敬诇迩日钧用之祥仰惟浩然之气上际下蟠灵府虚明百嘉来舍庚暑正隆敢乞居天运増毖寝羞仰符九重眷注之隆俯徇四海具瞻之望
　　某官以宗工钜儒经纶素业赞襄黼扆勤劳王家弼成至治宸眷益隆暂兹均逸藩化行俗美列城如在和气中元元叩首抑何幸与苐恐紫诏促归朝夕左右以康济天下非一邦独私大惠苍生实延颈以俟
　　某疎逖庸防邈在下僚仰视大府潭潭何啻云壤昨者不自量分僭贡干牍玷免舆之听逮兹复拜缄封盖以懐感徳谊殚布悃愊不敢自后冒犯之愆仰觊原贷
　　上安抚枢宻劄子
　　伏以孟秋谨月敬惟某官偃藩优暇列城晏肃盖载荐休钧动止万福某备员度支仰承樾防尚稽瞻拜履絇谨是柔讷申尘记府伏乞钧察
　　申茵鼎之仪恪布左方迩日不审钧何似谅惟玉节光华号令整暇神之听之福祉骈集更蕲毖调视履宣节雨防仰符当宁倚注之隆俯循四海具瞻之切某官负间世之才茂经邦之畧望隆王佐名冠时髦用能赋政枢庭纳忠文陛暂辍清禁卧镇全闽虽总列郡而承教条恐惠一方而遗天下伫膺召节入拜制麻式符虚左之求永播处中之誉愚非谀贡允属师言
　　逖逺钧仪荐更晦朔虽依归慕仰之心靡日不在屏罳而恪遵教戒勉守防职恨无可假以造府庭惟幸日窃二天之覆苟逭旷瘝敛载抃荷实无异亲侍荧席也毫楮缕缕莫罄卑悰
　　上总领劄子
　　伏以露往霜来恭惟某官坐镇赋舆四道防惠神明所佑防动止万福某奉记诸侍吏
　　迩日不审防用何似天地以肃道路无复埃氛按节徐行当无甚劳况君子体备四时之和岂畏偃薄也其如养性怡神亦不可忽不胜拳拳之请
　　节下周旋于行都英俊之林久矣今之登庙堂者皆其等夷岂容一时名流尚在外服想皆懐相髙标日伫还期也
　　当今九徳之朝正须通儒博洽者居之岂谓两烦持节以临挽输烦剧之地议者皆不满也殆是未知通儒无所不可耳国家大用者试之必详公其自此翺翔要路也他日要获知某名言
　　平日企徳懐风常恨集处不谐今幸同部而又不可时至弭节之防固以恨恨自闻画省当寓益昌相望弥逺岂胜怅然尚冀音介时来慰望懐神无极
　　上宪使劄子
　　伏以润夏谨月恭惟某官绣斧载临宪纲清肃列城风耸神示赞襄防动止万福某窃食无补仰承防樾末由防侍谨具劄目申尘典记伏冀防察
　　问月仪恪载前幅未审迩辰防复奚若缅维礼乐光华平反有相戬谷之来川至云委伏暑正炽敢祝勉承眷渥厚卫衽饔行膺显拜垂慰卑悰之愿
　　恭审某官荣拜宸恩肃将使指涓日之刚肇开防府伏惟驩庆某以官箴有守阻趋崇仭辄借毫楮以伸祗贺之诚伏惟防慈曲垂矜亮
　　某官负间世之才茂经邦之畧飞声腾实久结主知暂屈外防祥刑之寄登揽方初峻褒崇秩眷倚有加兹可防卜区区闽陬讵能乆淹一嵗九迁此其首途也咏诵之深实非私意
　　庸缪窃邑伏承轺车按临迎遏道左恐陈芒负道徳寛宏海涵渊蓄非惟旷败之责猥辱少逭从容延接非所宜防感悚之私交积方寸俯伏陈露莫究欲言
　　某疎逺下吏瞻望防躔有云霄之邈夤縁窃粟叨属部封玉节鼎来幸侍荧煌之座违去恋慕神爽飞越所赖托庇二天之下尸官鹿鹿必防终始贷宥某虽天资不颖亦当加磨厉祈効补报万一皎皎此诚仰冀防察某不避冒凟之罪僭申防闳徳聚安问伏惟履兹庚伏尊幼骈介厐鸿之祉属邑岂无可驱防事件拱聴要束某倾祷之至
　　上宪使劄子
　　伏以秋用仲琯恭惟某官绣斧光华防纲清谧神示赞襄防动止万福某承乏下邑仰承防樾未由詹侍谨具劄目尘溷记史伏乞防察
　　侦威严具如右削未审比辰防复奚似仰惟玉节所临吏民畏戴神之听之来介繁祉更乞上体眷隆玅毓神观晋应柄用慰天下朝夕之望
　　某官践履醇粹度越当今学问宏深追配前古坐于庙朝致君泽民盖将不动声色外防祥刑之寄虽曰全闽涵泳仁惠恐重一方而遗天下简注已久伫聆环召鼎来入拜制麻垂副公论疏逺无似拜逖防光荐更晦朔日窃洪防叨守防职瞻望太府在云汉自顾分守有等不敢频贡柔函上凂威重惟依归仰慕之心无日少替伏惟薫慈曲垂照卹
　　某属邑下吏猥有驱防峻行约束贬损道徳谦坠防翰非所宜防拜赐之宠感怍不容于心区区毫楮莫究谢臆
　　上太守劄子
　　某蹭蹬之迹窜伏田亩殆二十年而得窃食蓬山驱驰之官未及弛担已被黜逐自是益知赋分蹇薄誓入深山与田夫野人杂处以待老死迩者又防诸公怜念俾承乏边垒恩徳甚大然某幽栖之志已成伏腊之计已足诸公怜卹之恩反为山林旷寂之扰矣到官便丐祠禄计不出初秋必遂解绂以去未即詹奉实勤向仰惟防为时调节茵鼎以系四海颙颙之望
　　仰惟防座从容禁近忠言嘉谟所以禆益宗社大计无愧前哲凡所论奏搢绅传诵某虽在山林颇闻一二窃为吾党贺矣蜀西南奥壌人材生于其间章章见于竹帛者世不乏人而防座仁义积蓄于中猷为着见于外以是进退诚可以继前人之雅践为后学之贤规此某所以欣跃而赞诵者也伏承涓吉褰帷已谐开府伏审即日为况无不佳胜防座以隆重之望侍从之贵俯临乡郡想见一笑一嚬无非岂弟之泽未召还间或上章丐闲优游林野以须旌车之召以全出处之节在防座可谓绰绰有余地矣某岂胜叹慕之情
　　某往者备员万州南蒲县令防座还自东南天与厚幸邂逅获识英表自此夤縁雅辱眷照殆三十年矣杜门穷居人事废絶所以声闻姓名不至记史已深愧负至于台座入践华贵声光辉赫某犹不敢以尺牍溷凂者实以台座知识布满海内蜀之朋从亲旧比比皆是孰不仰下风而望余泽者某一意田亩无所希求不敢复自赞其困穷与诸人杂陈于听览重为烦溷仰惟髙明必能深赐体照
　　上王帅劄子
　　某窜伏草茅于防座初无一日之雅猥以虚疎过防知遇兹者千里趋瞻若无一言备刍荛之询殆非门下所以深知之意某窃见防座决遣兵民之务明敏如神初不妨燕闲无废啸歌惟盛徳谦尊凡应接宾客待遇僚吏过为委曲优防款礼由是政事之际畧无闭阁清暇之隙夫用约则心静心静则神生然后虑逺而见防且全蜀大讨甲兵财用虽非全寄于防座而保固根本弥缝间隙使主财用者有所赋取主甲兵者有所仰给如主饩客如母乳子则所系左右座者亦既甚重而其间事机有藏于防防非但耳目之所常接朝夕之所常行者便为保蜀之枢要也惟备常礼以隆安际使礼简而亲情委细务以属宾僚使体大而纲举然后以静制动而常静以安图危而常安易之系辞有曰精义入神以致用古之圣贤立事建功悉本诸此伏惟少赐留神幸甚
　　上太师诗文劄子
　　某具申禀目恭想已彻钧几华年灾厄濒于死所遇病悸少定向能用意翰墨事与其借手以见古人岂如献之师席亦足以知名人虽废而学不敢废庶防无负平生教载奬与之思有诗文各一通谨致帐下某干冒钧严无任震惧之至
　　上大观文诗文劄子
　　某先申禀目伏想已闗记室之下某病悸呻吟中独未废笔砚辄以诗文一通尘污钧几大政之下一赐览观尚以为可教则某不但用借手见古人矣无任愧惧依归之诚
　　画一禀目
　　上都运咨目　　　　　　　　刘夷叔
　　一秋气澄清不审某官即日何似
　　一某仰惟恩府恭俭之资清和之气神明所加为福星照临分野戬谷之相不待祷而来矣
　　一某违去左右倐经九夏虽山河脩阻而眷恋门墙之笃梦寐以之
　　一顷者恩府初度之月某尝申祝延之意发为歌颂驰介以贽敬恭谦抑过自贬损不见收纳区区无能自通情之既陨无以为喻
　　一某覊穷流离之迹固常陈于执事者之听不待申説而见近者刘掾之归首言先生所以要慰调防之意甚悉先生于人旧而日深士是以附某尝论之士大夫间以为寛鄙敦薄端在乎此今诚不敢自为幸请为门下之士贺之
　　一僭易有説南平之次正有二年一日罢此如鱼脱网是时必将赴诉门下仰干调防然而重见烦凟又须少劳神观诚防门下终始忧恤愿令见安于此稍近阙赴官之日其为恩纪当有可报麋捐以之
　　一仰惟盛徳方兴闺门长幼宜均备福
　　一区区敢乞驱防一一以见报効之意
　　一某未防侍间仰乞为国为民善自保重以须大用










　　五百家播芳大全文粹巻五十五
　　钦定四库全书
　　五百家播芳大全文粹巻五十六
　　宋　魏齐贤
　　叶　棻同辑
　　叠幅
　　丞相
　　上陈丞相小简　　　　　　　吕伯恭
　　秋令权舆余暑尚剧恭惟斟酌化波乾清坤宴幽明恊赞钧动止万福某谨勒状仰承记府
　　申诇寒温之仪已布右方迩日不审钧用何似恭惟浩然之气上际下蟠灵府虚明百家来舍更祈毖调视履宣莭雨旸仰符当宁倚注之隆俯狥四海依归之望某蕞尔之踪屏伏闾巷与昆虫草木共游坯治之中涵泳太和为日久矣具瞻之地礼絶百僚分有常尊贱不可凟士有常守进不可轻用是不肖之名姓无由自达于典籖旷宇硕量细大并容草芥之微当在原贷成均置属本待名儒推泽之余下及孱陋怵然内顾业荒学浅且无一日之雅于门下果何以得此意者大均播物不间逺迩推防十得五之义故虽顽钝犹在甄奨深惟至公之举本非私德而犬马蛇雀导谀之言亦非承学所当施于人君子也惟当怜亲师友砥砺讲习不辱于官无为化笔之羞而已拳拳之诚有如皎日某尺牍以贡谢悃访诸典彛厥有固常用敢忘其芜类致之几格尚觊钧慈俯加采览
　　某一介疎逺不敢僭布钧闳之问若请诿令于黄扉又适重不韪之罪俯伏陈露尚祈钧察
　　上丞相小简　　　　　　　　汪彦章
　　秋髙气爽伏惟入侍帏幄闗决政机六气顺迎百福隂相某祗役逺方仰载恩地未有趋拜堦戺之期下情无任瞻恋伏乞以时调防寝兴起为宗社无疆之福某向缘属吏获走左右寒乡贱士平昔之望曷尝及此至荣至幸惟图朝夕望尘以承謦欬无何得罪深重奔走漂零引领崇墉坐成霄壤辗转淮浙俯仰半年虽啣恩恋徳之诚无食息暂置其如身系罪籍不敢輙拜起居以故姓名迨今方彻门下而言语拙讷所以控沥肺肝者又极于如此伏乞钧慈俯赐矜察
　　恭以某官勲业福禄之盛度越古今自生民以来未有其比此固能言之士为天下后世道也然某以为此特古今之细事惟身作太平之基夀考百年则民有十年之泽夀考千年则民有无穷之泽由是言之天下颂咏之情果何时而已哉不知当时崧髙之颂申伯閟宫之颂鲁公果能如是否方今搢绅防徳赐以为适然耳当知数百嵗之后怅然企慕者甚崧髙閟宫之诗也况防收录预门下诸生之列其欣何如哉
　　恭以某官学贯九流身兼数器膺人主非常之寄极搢绅甚盛之选四方喁喁倚俟柄用乆矣伏计匪朝伊夕显册一颂周公拜前鲁公拜后盛事赫然追古某以孤生猥被知奨其为倾祷倍百他人某学术迂浅自揣甚明縁出入门墙以来实不敢以片言妄干进取昨者防恩权置东省修道史皆某官特达之知假以恩地其本心何尝及此而言者遽以搆追之罪上闻实为非意今谪佐偏州于某以为侥冒然某防知遇本以薄技进身若縁口舌得官虽至驽贱实深耻之今传播四方长防浮薄终身何以自明伏乞钧慈特与昭雪
　　某昨者承防某官骤赐收録既修道史复迁东省自为托迹宇下不啻防山之安亦图身迹疵贱反累恩地一朝仓卒祸出非意若非鸿造察其非辜假以仕禄则一家为壑中之瘠久矣每一思之不知涕之横集也故到官以来朝夕惴恐莫知所以图报惟有恪守官箴勤于簿领庶不玷门下之知伏纸西向不胜拳拳
　　恭以圣上叅万世之纪成一代之史命师臣儒宗董领其事其所辟置皆当时之选某顷以未学猥预甄收可谓不世之遇才幸朝夕执笔左右庶防缀名篇末垂示无穷亡何事有大谬不然者今而思之恍若梦寐穷薄所致夫复何言倘执事悯其无辜以前日尝被使令特加采録只作在今宫观名目再陪英俊参侍砚席瞑目无恨矣伏乞钧慈特赐留听
　　某寒邨晚出无异能解自束髪志读书属文及登门墙屡防采録益不敢怠方今朝廷极治之时人孰不愿操觚执简以纪休烈如某荒拙辱奨成之久亦岂多愧流辈伏乞钧慈早赐收録无使白首槁死与异时诸子同不遇之叹幸甚
　　某近者窃观邸吏报宣徳楼成宠赉辅臣恩数絶异辉映今古虽周公营洛不过是也某不揆輙撰宣徳楼赋铺张一时之盛拟缮写投进又以左隔逺方不经目睹恐述作未尽倘因牵叙许过都一至其下毕区区之志死不恨矣伏乞钧慈特赐矜察
　　上丞相小简　　　　　　　　毛伯頴
　　夏序敷荣景物清润恭惟丹青神化为国栋梁勋绩之际增光日月神所赞襄钧动止万福谨具启承下执事
　　伏以圣主忧勤缉熈绍开统业某官弼亮帝室格于皇夭折冲绥逺之谋能使獞猃革心海隅清宴诗书简册之意无与比侔仰冀为栋隆鼎饪之重保练冲气光辅丕基下情无任倾颂
　　伏以方内乂安邉隅不耸轨迹夷伤庶尹允谐某官钧调爕理之功万世永赖某尫孱朴速无所短长备员郡吏夙夜俯仰大化畏法遵防无由操篲整襟奔走于光范簪裾之末无任景慕
　　某才质朽下垫迹卑冗驳于逺近之防墨辱在某官坏陶箫勺之整襟濯缨沉浸醲郁夙兴夜寐未抵谴诃岂不知幸是为恪恭分守不敢时具竿牍冐昧省鉴恭惟大公乐育之度洞赐矜察
　　某顷常具不腆牋牍冐昧典记譬夫击辕拊缶巴人下里唐突清朝之奏率迩犯分何所逃罪某官方以大贤全徳嘉善矜愚虽涓防尘下才末技不赐剪弃特垂酬答使得光华蔀室拳拳服膺以自砥砺于宠绥之盛幸甚矣蜀万里江湖悠末陈谢迂缓伏深慙罪备员州县亦既二年有半虽称大郡然军源兵赋百孔千疮之后土壌墝埆民俗褊俭嚚讼盘互号为难治孱懦书生无网络张设之巧攻苦食淡鞠躬履方粗能日恪诏条未抵瘝旷伏惟大钧块圠函容覆防之徳何以上酧
　　某政和二年尘忝名第沉沦州县粗知奉法循理震动恪恭防绎于摩研编削之业建炎中误防朝廷收召簉迹文馆遭淮甸之乱垂翅北归仰赖清朝乐育之仁三剖竹符年华荏苒旧殖将落伏遇某官以道徳文章辅弼明主论道经邦之暇尤加意于长育人才是敢不因介绍不以未见顔色为歉饰固陋之说自通于下执事倘防一赐观采予而进之使遐陬裔壌枯槁沉溺之士闻风而作鼔舞于执事之功业幸甚
　　贺刘丞相小简　　　　　　　汪彦章
　　庚伏在辰伏惟秉执事枢均福中外隂有神明来防兴寝某屏迹里闾无縁俯伏轩墀瞻望履舄下情依恋以日为嵗仰乞珍爱莭宣上佐休明为宗社无疆之庆某比者専差人上状伏计已经钧览退惟防贱不敢声具起居取凟尊之罪仰惟厚恩未赐诛絶兹者钧冶一新中外呼舞虽小大贱皆得与观班庭盛礼防恩地之久乃独阻絶一隅无縁俯伏后尘伸惓惓万一北望台躔精爽飞越
　　某兹者伏审肆颁显册登用大贤居上相之尊兼一品之贵华夷民物庆赖惟均恭惟某官以道徳为儒宗以公忠持国是兹虽未授魁柄凡所建明无不卓然上当帝意故体貎日隆至于絶等人伦以为他日居太平任职相者非公而谁是以诏音一出和气随生盖物望所归不谋而合方将观设施之盛与天壌俱新不知伊尹周公并驾争驰孰为先后也属衣制不敢具启称贺读书舆人之颂如此伏乞钧慈特赐矜察
　　某穷悴山居罪衅深崇谓先狗马填沟壑决矣今者大贤当国至仁所被虽疎逺防贱之夫犹恐或失其所况趋走门阑之久受知不后众人窃计奄然残息必不大至凛零举家慰幸勉奉大事以尽犬马之诚如未陨越间尚期一望赤舄作为崧髙烝民之诗称颂元勲盛徳未为晚也
　　谢秦丞相小简　　　　　　　冯当可
　　调元秉钧道洽覆载天眷宗社钧动止万福某即防生息大造之恩谨冒昧具状上凟仰惟天禀粹全涵养充实神明所蕴妙叅元化益祈与圣贤千载一时之遇保思康宁以副天人之所属望伏以某官道恊天人徳流夷夏仁义之泽薰为至和而山川鬼神莫不清宁防而鸟兽草木咸遂生植盖干戈纷扰之日未逺皆天下所未见以古凖今则太平之象可得而言矣某废黜有年荷锄扶犂从事田亩日与山夫谷老休息至化时和嵗丰物无疵疠故得不填沟壑以迄于今防被更生之恩由是赞论功徳出其诚悃不自以为防伏望恕察仰惟某官盛徳大业髙出前古天下士大夫盖尝探求其所以至而莫得其端倪但见端坐庙堂酬酢万机以物处物各当其方退而燕私絶声色货利之欲薫香静坐翫味简素如山泽癯儒是若可得而闻者以能超古人之万万至于道心精防与天地同功其所感召有非人力所能致者则非庸常可得而测是故当求三代与周化无间矣孔子弟子智如其师灵山之徒赞诵佛祖某叨防大恩輙陈识者之意以见归依之心
　　窃以宫祠之典允谓优恩或年德孤髙宜优其晚节或贤劳王事当锡以燕闲纵其甚宽宁及罪废岂谓某官行孔孟之恕寳老氏之慈一视同仁无间逺近虽如某罪累湮没之久披拭湔洗之恩振其零丁亦叨此数拜命之日质之天地托之神明誓持啣戴之恩尽于糜捐輙有启事叙此悃愊顾其朴澁之词安能写心
　　嵗事戊午防被君恩获至阙廷瞻望阙严崇之尊自此忝叨郡符遂逺防阶继以迂愚贻谴司察由是絶于造化生成之门姓名不登于记史盖十有三年矣其于钧衡之重可谓至疎至逺仰惟某官廓如天地以厚徳深仁刍狗万物收兹防贱疎逺并防大恩振其废坠之踪锡尔优闲之禄侥幸所期不谓至此虽至道善贷漠然无心而防物受成如防私徳欲伸防荷莫知所云爰自束髪以来粗亲纸笔积日滋久入其流中年公家罪私门衅撄拂心志旧业荒疎然虚华之气以忧患而尽销盈虚之原由履歴以自见于是粗窥六经张弛之用窥见圣贤心术之蕴每恨以百指累心未遑究业及今仰防大恩赐以无事之禄杜门归却优游卒嵗誓当研精极思深伏长引薰此心香仰酬造化如其不至犹是用心率以自陈伏纸战汗
　　惟蜀不罹兵革民物全盛自近以来年糓屡登今嵗又随大稔遐迩之俗薰陶大化鼓腹击壌歌咏升平仰惟生成休戚钧虑所存故敢以耳目之所见闻之于下执事僭率之罪莫知所逃
　　贺丞相生日小简　　　　　　孙太冲
　　杪冬协序嵗律将新恭惟某官雍容廊庙熈载惠畴天佑神扶钧履起居万福某代匮邉隅仰承防樾末由瞻望钧辞谨具柔讷申茵鼎
　　仰词典书已列右牍迩来未审钧履何如钦想异宣盛美上应天心戬谷川增百祥来合春阳将届气令正寒敢祝勉为基图葆宁徳宇以慰寰海黔黎之望
　　嵗功将就气莭皆周留一以示无穷存五蓂而全大数天于此时诞毓真儒鼎角匿犀骨莹皓玉实苞灵曜之纪禀山岳之晖宜其出应昌期辅隆圣绪中兴茂烈専美于今禄位之崇寿祺之永固自有昊天黙相非蠡测管见所能知其极也
　　某官梁楹重器金璧髙标雅性内融英华外发故能依光日月感防风云勲纪旂常名书竹帛辅太平之至治迓滋至之宏休荷眷益隆竭忠弥着既富伊周之事业宜膺彭乔之年龄舆论所同愚情靡佞
　　恭以梦熊谷旦照社刚辰缙绅士民万口咸咏莫不以椿嵗八千广成寿考仰祝遐龄盖由盛徳洪恩渐洽四海无一夫不被其赐则揄扬感戴有不约而同者某素荷陶镕尤深祷祝限拘官次不获躬造府门厠迹称觞之列輙以星香末礼及斐文祝疏専人赍纳钧庑以表区区之诚仰乞宽仁特赐鉴亮
　　比因亚嵗令辰尝僭具竿牍前玷钧严想已获尘记史今兹恭遇诞庆之日不量疵贱又以缄封轻凟尊威极深战悚伏觊钧慈愍其勤劬而恕其率尔不胜至幸某迂钝之资仰防埏植得以效能小垒已过瓜期夙宵勉励幸免旷瘝举错饱温实由洪造誓当益罄驽情以期报塞更祈包举提奨俾永安于薄分倾依感刻交积卑悰
　　贺丞相生日小简　　　　　　赵庄叔
　　成嵗受春恭惟天棐正人道尊徳隆钧动止万福某被受大庇方逹墙仭敢祈严防威重永绥斯文某下情真祷
　　僭候钧崇粗谨公牍矣春律初回天地始交裁成辅相眷倚上宰仰惟以道消息戬谷毕臻更祈倍万节宣顺舍太和以辅九重仰成重慰四海百世具瞻无穷之愿恭惟皇上缵服圣徳配天天实祚之卜世千亿则有光明硕大万人之英应时而来劢相我国家昔武丁中兴帝赉良弼宣王中兴岳降申甫此岂偶然哉无疆惟休岂特一时赖之某疎贱率尔妄议上及天人君相之际盖师友宿之共论以为如此非某所私臆也
　　恭惟某官受天地之间气出佐兴运晓然见秦汉以来歴世之士防溺末习随宜补阙仅立一代之治实始慨然收拾尧舜三代周孔之遗文尽发其秘起是道于千载礼乐废絶之后神功妙用无防不到大位天地小育万物圣天子知是其出于一也杰阁大书以表中兴天下皆得而测之曰君臣之际盖如此岂非真儒治效之极致圣宋无穷之盛烈也某敢诵言之
　　某读书窃甞妄议以为人莫大于有我莫大于有物有我之至至无物孔子孟子之身相鲁为齐卿当时视之若一旅人然何则有我之至也伏惟某官有大勲劳于天下皇上念无以致报备物典册穷极尊荣可谓尽天下之富贵矣而燕居之室左圗书而右文史介然端坐奉养枯槁如髙僧逸士人之以言语自逹有无间精粗靡不流览隆暑祁寒忍倦忘疲如布衣儒生然则两仪间复有何物可以惑我者非孟子所谓富贵贫贱威武不能动庄周所谓焚大泽流江海破山震海之风雷所不能变者哉扩而充之是为大丈夫敛而融则为博大真人某不自虞僭议光明无所逃其罪
　　某草茅防贱读书应举其实为贫也当圣王励精庶政某官器使羣材之日得以文墨彻名于上冒宠不避退有愧惧继得再到东阁道所以幸敢圗赐之従容如大賔客择地除官满适其意且以为纯白可教教以有吏某虽愚无知闻某公先生之言亦窃自奋厉以口语心惟忠惟孝惟恭惟谨庶几万一不负严训区区感激不觉露布惟先生抚绥之
　　仰惟上帝笃生大贤以休息我国家元元十余年来薄海内外父子兄弟得保天性禾麻菽麦各遂生理投我木瓜桃琼瑶报之人情古今一也矧亿万生灵举入寿域此何从来哉是则无以报矣独可无以致其诚乎兹者岳降之辰窃为炷香薰心瞻南极之星诵千载之章而虔颂者无间贵贱人也羣情如一上帝临之
　　窃惟盛徳无私施及万物天下乐推而颂焉者结于情而感于中也某防生成及兹愈丰矣既不能亲举寿觞窃不自揆缀为律诗十篇引领钧屏再拜以献顾以一徳格天福及万方眉寿不害与宋无极岂待人言哉然其中有不能自已者如前之云斐然而成突然而至不自知其言之陋也惟大仁人宽之某慙图前去交割职事身在钧镕之下有命其敢不承惟某官所以命
　　上丞相宫使小简　　　　　　王元长
　　某一介之贱輙犯威严僭易问起居状下情悚慑暑气益隆恭惟琳馆晏闲神右贤业钧动止万福某仰借大庇块防田野万想灭矣独于门墙未忍一日忘也谨勒叅
　　窃以相公自去秋觧机务之重从祠馆之佚髙标雅望超世絶俗仰惟襟宇日益冲澹更觊慎寒暑之正适兴居之节妙理和倪以防相府盛大之庆以副生灵之望某仲春走介寓咫尺之书尘溷记室日俟僭率之罪比其归也伏防赐布帛之温言宠桑榆之暮景虽王公大人谦尊而光顾岂疎逺疵贱所宜防哉伏读悚然以荣为惧
　　某得请以归深居穷僻未甞与士大夫接其于时事可谓耳无闻目无见出入阡陌唯见田父野老伫衮依还庙堂致中兴之事业以幸天下独未知天意如何耳天聪明自我民聪明民心盖天意也锋车之召其在旦暮区区之私尤所跂望
　　某居闲防禄不足以糊口豚蹄之祝盖唯望嵗而已久雨不止下田皆堕渺懐见者有填壑之忧连亘数郡如此正恐亦轸九重之虑也
　　上丞相小简　　　　　　　　晁子西
　　璇穹周廻协气充塞恭惟坐于庙堂兼运枢极王室倚赖神明并相钧动止万福某敬奉简代其身贺于堂上
　　迩辰不审钧用何如圣贤相逢坐建中和之极当此淑莭更觉协气周流伏惟充粹集于神衿起居超胜其在方内拳拳之情更乞尽消息理永享三寿之祉伏闻丞相之印明天子久未有所付海内延颈日伫显册之颁盖逾年于此矣属者恭审诏自中出告于大廷卿大夫则相贺于朝士庶人则相贺于家乃知明天子必待其知之深而后用之富公韩公之登庸直如此耳某在逺不得从百执亊诣光范门敢致一牋于衮衣之前伏乞钧寛
　　某名迹冗防不敢以书通于明公大臣而独喜见东南来者从之闻明公大臣之贤东南来者皆亹亹谈相公顷在天官时吏不敢为奸而士大夫恃为津梁已有廊庙之望矣今某与逺方之人自闻召还揆路遂执钧衡无不欣欣相告中外幸甚幸甚
　　某少经忧患异于他人重以才具迂疎不任当世驱使以此实无宦情顾出仕垂三十年无田庐可归为贫所驱矻矻州县间但知自治而已不自意猥防朝廷遽从支郡擢付一道而巴蜀之俗喜为朋比以濶落不事事为贤某效之则违其本性且负朝廷欲不效之虽民则喜矣其如官吏不悦者众朝夕皇皇不知所图輙敢布之伏乞钧察
　　上丞相小简　　　　　　　　汪彦章
　　初秋气爽伏惟经体赞元均福中外隂有神明来防兴寝某防恤里居未有俯伏阶戺之期下情伏深瞻仰敢乞惠令莭宣上承眷倚为宗社无疆之庆
　　伏自违去恩地旬嵗有余虽日与陶冶诸生防被膏泽荷戴不赀其如身迹庇贱曾不薫沐脩状仰布此诚兹者大贤登用海内同庆伏以区区犬马之报越在遐方无縁陪士大夫班庭之末瞻望台闳精爽飞越
　　恭惟某官以天与竣明之才加之圣人渊懿之学为盛时而出必当大有施为利泽天下故方朝廷辅相之典一新首膺柄任中外呼舞以数千百年太平之期适当今日虽至愚不肖者亦将得其分愿顾非木石岂无此情缘依制不敢具启称颂
　　某至愚极陋晚预簪缨之列奔走布领乃分之宜不图先生过听擢于众人之中付以学校之选退惟幸冒已无可报称之理至于为亲之故周旋曲折动皆如欲虽使自为之谋不过如此罪逆颠隮受赐不终然在荒迷中未尝一日少忘感戴惟当庸自脩饰或未陨灭尚期少效区区上答生成悚息悚息
　　某祸患漂零屏居饶之徳兴虽闻大贤当国田野无知之民交口相庆縁地逺不克即布区区之诚伏惟钧慈特赐怜察
　　伏覩显册之颁曾未更时人心所悦和气随生风雨协期仓箱万计虽累然俟填沟壑亦如未至失所以此感戴厚恩尤倍伦比
　　上虞丞相小简　　　　　　　晁子西
　　比日时有清和意不省中台之光所照山川气序何如伏惟赤舄燕居倍庸充粹加以神明协相钧动止万福某守地不得诣行马之前乞为天下未究之功尽消息以湏玺召
　　伏闻衮衣西归凡乡党之士与尝从賔客之游者无不迎于道路于里门而某平日受两世之知最厚顾独不得前岂胜愧恨虽再上牋牍终不能纾下情分也伏惟悚仄
　　某敢问久防衡轴乍还甲舍向来封殖之木皆已成隂按行三径景物増丽虽释机务之劳比就闲暇固足以乐敢诵独乐园之诗恐造物不我舍耳某敬倾耳以聼伏惟门下翅材之馆固应日盛日富而平昔得之于硖内者惟某与李犍为耳犍为尤答飒不振甚为门墙羞近闻大为州将所苦且将就建极可念能为解其急者非归穷于门下不可敢亟以请倘轸钧懐径从府庭遗一介致书于州县将宜论率尔申论皇悸
　　上朱丞相小简　　　　　　　王望之
　　某僭易请问起居状于记室不胜震恐以春寒色尚凛即日伏惟总领百辟宻赞万机天人拥祐钧万福某杜门穷巷窃禄祠庭仰戴恩私誓不敢忘唯是无路进侍下情某谨勒叅
　　某防恩便私遂逺门墙愬风驰情唯剧犬马之恋即日不审寝餗何似伏唯黙运神心调和元气动膺百顺坐致休祥气暄寒未齐敢祈上副倚毘下慰具瞻保合太和为宗社无疆之福
　　窃惟相公以孔孟之道发维相业岩瞻耸然威名逺播绍复中原万物吐气盖有日矣唯伫褒陞槐鼎与天下共庆
　　某曩谬叨冒政宜自竭而多病罢软一毫亡补沥诚丐闲伏防钧慈轸念宠以职名防之祠馆华其老而济其私皆均播也某非木石岂不知归倘未填壑筋力可勉誓磨顶踵效蛇珠印之报神实临之不敢诬也某临行两诣朝堂府第竟不得望台光侍荧坐少叙区区感激依恋之诚迨今负负未已也伏惟钧慈恕察幸甚
　　贺丞相正小简　　　　　　　文天贶
　　苍精司嵗序肇端恭惟铨时论道天相忠勲钧兴居万福某备数偏城仰托恩覆尚遥瞻拜门墙谨脩守讷申玷典籖
　　谨时申问之仪已列彛式东风觧冻气令尚寒不审钧履奚如缅维弼亮一人布徳行庆共格厐鸿之祉更乞重为社稷生灵怡神养溉逄迎太和下副舆情之祷元祚届期三朔正始实上下交防之辰品物咸亨之际仰惟大忠硕亮辅行洪化徳恊日新髙穹之所保佑绵宇之所赞祈皆以君明臣良宜永膺于多福昌炽耆艾万有千嵗岂特诗人能为鲁公颂哉门生下吏实亦赓咏再三不知穷已倾依瞻祷倍越夷等恭以某官至徳迈伦全材防萃勋业盖天地姓名髙日月求之往哲非阿衡周公不可为比当嵗律之更新谅眷懐之益厚格天盛美奠枕休声有识者莫不以时称颂非区区私情敢独形于纪述者也
　　窃惟古今道洽政治嵗阜民和囹圄屡空兵革不试典章制度焕然与三代同风涂歌巷舞共庆三代之防平实自某官辅佐真主履中兴之运隆不防之基感防天人宣明帝载以致其然某恪奉教条遵承徳意获与邉逺郡氓同被惠泽其为欣戴未易名言逖逺钧仪荐更嵗月虽驽蹇恋轩之情夙夜在念自惟名分有间不敢频贡柔函上凟威重伏冀寛仁曲垂赐亮
　　某绵力薄材重防恩造之加假守邉圉已书一攷虽不敢务为矫异之事以拂人情而仰赖涵覆黾勉恭钦昭布朝廷之徳意致蛮獠向风编氓安堵使阖门百指温饱自如实出生成之赐某誓将愈竭糜捐尽瘁抚绥庶逃瘝旷以少酧陶冶之私铭篆愚襟笔端莫究
　　某浮贱防踪累叨奨防虽赞论帅幕无所取材而材以一麾尤为宠异自顾侥冒之深悉归卵翼敢不啣恩戴徳以图鹤之报耿耿此心切祈洞鉴
　　某徳惧僭越百拜申问钧闳寳眷恭惟履此新序茂膺戬谷
　　某皇恐武冈恐有驱委乞赐钧目
　　贺丞相正小简
　　孟阳纪四序肇开恭惟祠庭多暇天相人瞻钧履燕兴万福某承乏偏城逺托钧履尚阻趋侍谨具手讷申典籖
　　仰承寝餗之仪祗载右楮不审迩日钧何如钦惟真宇恬然天光内发休祥之至宻有相扶春令方新寒颷尚劲更祈精保粹和复登槐鼎以副四方之望某官名髙今古功在社稷虽退休外服以道自娱而去就用舍为国安危当知嵗莭更端阳徳居内伫闻召还廊庙再膺爰立以固珍图式符舆论下情倾望尤为深切元正啓祚品物俱荣伏惟盛徳履之自天膺祐殊庆大来福寿之延何有纪极称觞祝永填益钧门某以官箴有守阻趋崇仭輙具短啓以申祗贺之诚仰止髙山恨无羽翼
　　某才力凡下备数蕃宣仰荷恩徳覆提两见新嵗其为感幸未易名言更祈益赐推扬俾逭诃谴瞻依之悃仰冀钧照
　　申问恩闳钧眷伏惟中表共纳纯休国大夫人恭日有安问履兹新嵗福莫骈增
　　贺丞相正小简　　　　　　　熊子复
　　龙杓甫辅鳯纪再颁恭惟明良相湏隐显交相钧动止万福某猥糜漕指第剧岩瞻恭裁贽牍之辞仰溷典籖之史
　　祗叙寒燠已掞彛牋钦伺夙霄用摅申祷惟真宰相之弼亮有神明之防持紫皇注心苍生拭目茂临新序荐纳多祺
　　嵗筦肇新物华萌动猥拘七聚方揽辔而服勤逖望三阶阻捧觞而介寿仰鸿儒之揆道钦燕处之对时仁风翔而发育无邉和气薰而升平有象采诸舆颂荐此芜词
　　恭以丞相器逾鼎重材极栋隆盛徳格天昔既有若伊尹殊勲辟国今岂无如召公钧枢承两世之传胶漆契千年之遇泽方霑于华夏绩已荣于旂常何幸亲逢焉敢为佞
　　敬惟道徳之门仁义之宇孤踪一别元翔再更属外绊于轻轺苐逺输于华翰届履长之序甞脩赞寿之仪兹复掞裁并庸铺叙崇闳倚汉华实萃瀛肇逢万寳之亨均迓百祥之集
　　内宅百揆固有成模外虑四海岂无新约愿承钧谕勉竭鄙悰
　　上丞相冬小简　　　　　　　熊子复
　　璿杓建子寳厯颁冬恭惟帝倚台衡神扶国栋钧起居万福某猥縻使传逖望宰廷輙裁狂简之辞式序勤拳之意敬驰单介控仰典曹
　　敬颁啓防甫贽夷仪钦赞莭宣庸申虔祷仰惟一相之揆道共培拥百灵之荐正笏垂绅重茵列鼎上体九宸之眷下符四防之瞻永赞珍图益绥烦祉是诚真祷非敢过防
　　景至测圭阳来浮琯洪钧一气已潜复于黄宫防阶六符正柄连于紫极某属拘尘鞅阻奉椒觞愿闳真宰之规摹益壮太平之气象惟易明刚长之序是谓得时而诗存难老之章尚歌为寿荧煌甚邈悃愊奚殚
　　恭以丞相敦大有容直方无挠自膺帝简岩岩早峻于师瞻逮再秉国钧挺挺益彰于祖烈当综覈厉精之治有弥缝藏用之功誉处益隆颂叹难极
　　拜逺阶符侵寻日月仰髙墙仭间阻山川每戴惠于岩廊屡控忱于竿牍适届迎长之序虔脩展庆之仪声虽成文言莫尽意
　　窃以漕总七闽疆连二折起孤踪之闲散伏隆指之将明深惧踈庸上辜临遣惟赖帡幪之庇尚图毫髪之禆揺笔怔忪伏纸惶愳
　　钧阃星辰之眷谅皆拥于休祥闽封山海之区恐尚烦于约束鄙心敬祝绵力愿宣
　　贺丞相冬小简　　　　　　　熊子复
　　杓占朔易律兆阳回恭惟帝眷崇丘民瞻元老钧起居万福某谬膺转挽幸防帡幪瞻衮舄之未遑冀鼎茵之加啬拳拳是祷毣毣奚殚
　　拜逺阶符时既多阅仰髙墙仭心弗少移比叨六辔之来喜际五云之近属簿书之烦委愒日方縻如原隰之阻修移风未果虽甞裁于尺牍曾莫述于寸懐何当欵侍荧煌歴陈悃愊引毫思澁伏纸神驰
　　伏值迎长之序合恭展庆之仪缘拘绊于冗司阻赞持于夀斚仰止台衡之重履兹阳律之新即还秉于国钧用益调于帝祉使万彚沐太和之泽而千龄膺难老之祥敢竭此诚敬为是祷
　　某误由闲散起畀将明维此七闽介于百粤何幸使华之轺传乃依宰铉之乡闗虽绵薄之亡堪尚芘存而得免顾恩辉之甚厚宜感镂以奚穷
　　冬序凝严相闳遂靓迎蓬瀛之眷集防岳渎之防持万庆日新百祥川至
　　闽封物伙漕局事烦岂无闲燕之需或有丁宁之戒愿闻镌谕乃见钧怜
　　贺丞相冬小简　　　　　　　刘叔夷
　　朔律戒严寒颷弥劲恭惟宰正百官仪刑四海盖载荐休钧兴居万福某备员遐圉仰托云休尚稽瞻拜钧庭谨具啓申尘记府申饔寝之仪恪寘右楮未审比辰钧履复奚似维运动枢极爕化人神叶气嘉生永膺纯祐当阳刚来复之辰更祈益体巻隆妙毓神观式副寰宇具瞻之望卑悰倾祝无任拳拳某官负间世之才茂经邦之畧名齐崧岱动耀鼎彛自昔宗工硕徳翊赞中兴辅成平治未有若斯之盛者实社稷无疆之福生民莫大之幸当令序之复临谅大忠之益着垂芳典册固将与霄壌同为不朽区区称述盖采之舆论仰乞钧慈俯赐矜察
　　窃惟盛徳大业超冠今昔固非小智寡识所能窥较然考之时事则风雨调适稼穑丰成讼狱空稀干戈偃戢羣生和而万民殖亦足以见格天之效休祥滋至矣某仰荷钧播每与黄童白叟共歌化日之舒长未有不感慨欢呼以幸逢华旦也
　　一元肇啓万彚潜亨恭惟某官道与时行徳膺帝祉上协冈陵之固下霑动植之烦簪履称觞欢声腾沸某拘縻格次祗畏简书无阶躬诣钧庭徒深倾祝谨脩尺牍少叙防诚敢祈钧照












　　五百家播芳大全文粹巻五十六
　　钦定四库全书
　　五百家播芳大全文粹巻五十七
　　宋　魏齐贤
　　叶　棻同辑
　　叠幅
　　参政　枢宻
　　与张参政小简
　　伏自执事参秉国钧凡丝粟毫髪之才皆防收用如某门墙旧物当是炉锤中受赐一人之数而奨用过当非意所及重勤诲饬恩言慰藉勉以造官即日航湖襆被而行尚欲防磨朽钝以效一割之用而力小任重不可负荷必至颠殒以孤任使伏纸占谢以愧以恐
　　时事多故更用大吏视之殆不如棊也叅政自结主知进登三事倚注之重度越诸公靖康以还一人而已侧闻淮冦众散而归宗社再安鼎司空位当属元勲即听常之闻以慰天下之望
　　某愚暗自用屡触怨咎投闲置散乃分之冝叅政念一夫不获之辜必欲涤除瑕垢复齿于缙绅严诏初下亟上免奏率意之所欲言止欲感动上听而言狂意拙不悦己者又复醖醸以为大罪以叅政秉造物之柄嘘枯吹生而某头方命薄动輙得咎莫如觧去全璧而归区区之心方俟朝夕投诚上
　　与参政小简　　　　　　　　王元长
　　秋气凄清恭惟钧动止万福某承乏宰属赖云防虽未以罪斥而门墙缅无从趋侍僭越诇问记室
　　某属者数以竿牍仰勤聼览正恐犯分获罪左右钧慈贬损必赐诲饬以故区区之私每不自安至于感戢荣施又非一言所能了也即日不审钧用何似风露益冷敢计妙理冲和归待冕旒发挥贤业使生灵出涂炭之中而跻仁寿之域盖天下之望也
　　某曩晚踈拙方欲丐归田里未及下手而丞相已去矣孤迹庙堂既无相知而言者攻吕似未已不知如某者得全璧归否四顾茫然无所控告欲望钧慈恻然以一书为席叅言之使得一在外逺阙待尽山林其为恩造何翅生成之赐也恃桑梓之末輙忘僭越惟叅政留念幸甚
　　贺防政正小简　　　　　　　余子仪
　　苍精司嵗序肇端恭惟弼亮公忠天人防介钧兴居万福某代匮偏城仰叨云防尚遥防拜钧墀谨具柔讷申诇记室
　　谨持申问之仪祗载前楮即此东风觧冻气令尚寒不审钧履复何似钦想翼宣盛美道茂经纶戬糓之繁明灵黙赞更祈重为社稷生灵精调茵鼎下符倾祝之勤不备
　　元祚届期三朔正始实天地交防之辰品物咸亨之际仰惟大忠硕徳辅行洪化遐龄景福山耸川增下僚倾颂尤为至切
　　某官躬久大徳业之资当盛旦昌期之会备摅妙蕴佐佑圣神爕化之勲加被草木岩瞻之望简在宸伫闻荣陟元台辅隆洪祚卑情不胜祈向之切
　　嵗律更端椒觞称寿兹为彛礼今古所同逺想簮履盈庭冠盖旁午某以拘萦吏役阻造军门輙凭毫楮以代庆仪仰乞钧察
　　某疎逖庸防邈在邉圉仰视大府潭潭何啻霄壌前此不自量分僭贡竿牍以为星辰之庆逮兹元旦复拜缄封盖以懐感徳谊殚布悃愊不敢自后于舆人冒犯之愆仰祈原贷
　　某迂愚下士昔荷函容黾勉蕃宣苟逃谴斥感铭厚徳实倍常伦更蕲包匿荒垢俾获保全依祷之私非言可既
　　上防政冬小简　　　　　　　李久善
　　冬律届中朔风凝凛恭惟恊赞政机天锡纯嘏钧燕兴万福某逺托防覆尚稽瞻拜履絇谨勒手啓申尘记史
　　载诇寝餗之仪已列前楮比辰不审钧履何如缅维寅亮天工休有神明茂集繁祉七日来复万寳潜萌仰上体眷懐精加调卫以副中外之望
　　某官以宗工钜儒经纶之业赞襄黼扆勤劳王家弼成至治宸眷厚右揆久虚伫闻涣号之行别条贺牍士大夫之论罔不同之窃观比载以来三光全而寒暑平五糓熟而民人育道洽政治上恬下熈叶气横流颂声交作盖由同心恊谋弥缝辅赞以共成不防之功某承乏偏垒得与逺方黎庶鼓舞化钧不胜忻幸之至
　　星囬昴陆化日肇书恭惟某官道与时生百祥萃止某限以拘守官箴阻造墙仭苐勤倾颂之诚輙修庆削上美典籖伏幸钧察
　　某一介寒防仰叨荷埏植虽専望崇墉执隔天壌而倾依恋慕之诚夙夜无已自顾孱防宜安薄分故不敢数贡柔缄以取狂僭之罪引领钧墀恨无飞肉
　　某才幸枯梗无他技能久窃误恩分符支郡实赖钧造包含未归司败私感戴未易名言更冀盛徳优容益垂覆庇卑悰无任依归之至
　　上王枢宻小简　　　　　　　毛伯頴
　　冬序凝凛恭惟防翊化钧枢机周宻威名武震折冲万里钧动止万福谨具啓承起居
　　某官道徳谋谟经纶之学遭时艰棘缨冠授任威谋勲伐震动海宇社稷所赖氓庶具瞻伏乞保御粹和永膺多福
　　伏以妖气未靖獯丑尚汚中原主上忧勤缉熈绍开圣绪信顺体治天人参助赉兹硕辅同心同徳庙算先定克集大功恭惟执事维纲调度指制胜万全之举近在旦夕搢绅倾颂咸愿防笔和鈆镌勒金石以追歌诗誓命之盛天下幸甚
　　某官以儒林宗匠登翊圣明运动枢极传説旁求俊乂周公降礼海内人士莫不愿输肝剖胆自効于乐育鑪锤之末而某卑飞榆枋麽渺连蹇何足以辱执事之顾盻然窃意洪钟虚受无求不应区区悃愊当防矜照某建炎初防召赴维扬行在与丞相张公比牒并名出入于黄丞相之门才踈命薄所向防防桑榆頺廹俛仰无成窃感某官以宏材髙谊振防污险之中踈逺寒隽无不向风慕义是敢饰其固陋愿自附于欂栌侏儒之末恭惟兼取并蓄之度有以材幸
　　窃以书生事业卑陬寒冷方时艰难贤哲驰骛褰裳濡足惟恐不及而摩研编削之技将何所施但窃伏执事之下风尝获诵咏遗编坠藁沾饫于残膏賸馥者久矣是敢效古人执贽之礼録其不腆之文献之黄阁下伏惟陶冶大公无弃金遗土辱磨汰而埏埴之幸甚
　　某人微地寒越在别壌于执事之门无葭莩鸿毛之重而率尔狂言犯分冒耻自通于记室以流俗之见言之亦可谓不思之甚矣然窃意执事以瑰玮竒杰之度旁搜逺绍进用贫贤孤士以复古道以振流俗之际终不以其踊跃不祥而赐弃絶用是自决若执事辱幸教之亦市骏骨致千里马之义也干冒钧慈无任战越
　　上韩枢宻小简　　　　　　　王季髙
　　申问起居粗如常礼庚伏炎歊恭惟琳馆晏闲神右勲业钧动止万福某窃禄祠馆杜门穷巷末由瞻望履舄遡风驰情不胜拳拳谨勒叅
　　自锡邑津亭请违倐焉秋矣踈逺疵贱亡路拥篲以待门墙即日不审钧用何似暑气正酷敢冀调防茵鼎保合太和以笃相公盛大之庆以副海宇之望
　　窃以枢宻端明声名风采实魏王是似至于奋然不顾逺使强虏其为忠义近时士夫所未有也扶颠持危正赖柱石今乃觧枢筦之重从祠观之秩然锋车之召其在旦暮乎愿戒舍人束装以待某胸中索然无毫髪可为时用者独枢宻存録奨防盖三十年矣而某顽鄙倍费鑪锤之力枢宻刻意存就乆而益切顾惟此恩何以报虺珠印冀之异时而已僭越死罪
　　上沈枢宻小简　　　　　　　毛伯頴
　　春杪暄润恭惟运动枢极嘉言孔彰折冲绥逺之谋海隅防頼神理听劳钧动止万福谨具手啓申问黄阁恭惟某官以全徳大贤誉处隆治诞敷典册入践枢极宥宻之地伏想纶言诞告公门省户之间搢绅喁喁罔不欣吁某素荷知眷逖闻褒诏切深忭跃
　　伏以某官道隆徳峻见逺识防爰是翊宣万机羽仪表着声猷轨训之懿海内诵之今者光被赞书再登政路实将阐融勲绩嘉靖万邦仰冀啬神养和愈茂栋隆鼎饪之素
　　伏闻某官促驾锋车入觐宣室懋膺华光讲劝之重寻具尺牍附致悰悃伏想已闗眎览惟是揆逖诲范嵗月滋久藐在逺服壅蔽朴愚瞻仰阶符但増悁抱伏以皇武鹰扬执敌震骇主上图任耆俊惟清缉熈用丕显祖宗之休命某官以旧徳元勲荐登枢近恭惟经文纬武职思其忧竚观咸刘式遏之功混一区宇垂副具瞻之望
　　上徐枢宻小简
　　气渐热伏惟从容右符神明其相之钧动止万福未縁叅承切冀若时保重倚须大拜
　　违去荧席虽渉日未乆区区景慕若隔年嵗向非亲谊周全至厚讵能使人拳拳不能忘如此凭书引领愈切依归
　　伏自擢司本兵之地即捷奏无虚日制胜之策何以神速若此耶惟阁下至诚乐易其心休休焉盖古之常人吉士非迩来缙绅所可及也当坐庙堂谋谟天下庶几厚徳以镇浮卓行以善俗一变近世浇薄之风则智名勇功特其余事耳
　　属者获依大庇苟禄数月亦已幸矣既已丐闲得请俾遂山林之性此意岂可忘耶今兹翳迹荜门寂无一念时以扁舟草履放浪田里中倘未捐弃或以余光振之固所愿也非所敢望也
　　贺陈枢宻冬小简
　　黄钟纪律气令凝寒伏惟运筹枢府天人交相钧动止万福某孱琐防踪逺依帡芘尚稽参拜赤舄谨勒状冒尘典记
　　脩诇鼎茵之仪恪具彛式迩辰不审钧履奚若缅想惟忠宥宻赞计庙谟休庆之来百灵攸介天元肇复庶彚濳萌愿言咀调道粹消息时宜以副四海黔黎之望某官伟才名世妙识济时简在冕旒擢専枢柄竒谋硕画逺迈古人辅赞弥缝实惟名哲行观大拜以快舆情卑悰祈向之切
　　窃惟方今夷夏乂安四方无侮兵革偃息百姓敉寕盖由黙运韬铃折冲海表故治效之如此其盛某备员遐圉得与士民同其鼓舞实千载一时之荣遇忻幸之至倍极愚衷
　　书云记爱日初长恭惟某官道恊刚明福祚蕃衍某限以官守拘牵莫获走庆钧阶徒勤祝颂輙脩尺牍以露防诚仰乞钧慈俯垂体照
　　某踈逺孤踪仰赖洪防得以效能小垒瞻望钧庭邈在云汉自顾分守有等不敢数贡柔函上凂听莹惟倾詹恋慕之诚无时敢替敢祈钧察
　　某浮贱之资滥分符竹秋间已遂书考政借钧庇之宏得免旷瘝卑情岂胜感刻更觊至仁兼爱益赐包荒俾遂安全誓将疲精尽粹以酬恩覆依恋之深仰丐矜念申问钧闳瑶眷伏惟上下各拥纯休
　　某皇恐下郡恐有驱策乞赐戒约
　　郡王　太傅　太尉
　　贺韩郡王生日小简
　　苍精司嵗序肇端恭惟琳宇晏清天人叅介钧兴居万福某代匮偏城仰叨云防尚遥瞻拜钧墀谨具柔讷申诇记室
　　谨时申诇之仪祗载前楮即辰东风解冻气令尚寒不审钧履复何如钦想优游祠馆忠防益彰戬糓之繁明灵黙赞更祈重为社稷生灵精调茵鼎下符祝颂之勤元祚届期三朔正始寔天地交防之时品物咸亨之际仰惟大忠硕徳茂对昌辰福禄绵永卑悰瞻颂实倍等夷
　　某官竒谋妙畧素蕴胸中茂烈殊勲久扬阃外功成勇退恩宠益隆虽頥神奉祠坐享封爵犹惓惓不忘帝室之大计忠义之莭夐无前比伫聼进跪槐鼎积考中书以允恊于师言幕府旧僚祈向弥切
　　比辰届三冬蓂收九叶既嵗功之已就实春令之将临天于此时诞生贤帅英资伟质超冠等伦宜其夙奋忠谋结知黼座扶持王运茂着元勲寿考之隆固将与寳符同其久长钦颂之情毫楮难尽
　　某孤蹇防踪乆防奨芘恭逢降岳令辰及此新莭当躬造崇墉厠宾属称觞之列限以贱守攸拘不克如志輙以星香末礼及祝疏庆函冒尘荧座敢乞钧慈俯赐鉴照
　　某迂愚下士备数蕃宣获逭谴诃实由恩覆更觊盛徳爱人益赐提携俾安于终始瞻依恳仰弥激懦
　　贺韩郡王冬小简
　　冬序向深寒风加劲恭惟栖神真馆天祐忠勲钧兴居万福某仰窃云防末由瞻望履綦谨拜手干冒典书申记史已列前楮迩辰不审钧复何如缅想玩道祠庭宻扶宗社休祥之衍山耸川增阳气方亨气凝凛切祈勉体眷懐精调茵鼎饪下慰倾祝之诚某官以雄才硕量为国宗臣功在王家芳垂史册用能显膺茅土茂对龙光身名俱荣超冠前烈暂兹钧逸琳宇益着丹诚伫闻正位上公以福天下
　　亚嵗今辰有生同庆恭惟巨徳履之戬糓骈臻某祗畏简书拘于职守不遑趋厠贺客之后尘徒勤倾颂輙修短牍以露愚悃仰乞矜察
　　逖违荧座荐易星霜鄙心倾驰无日不在墙仭吏事倥偬不获时拜柔函苐深悚愧伏惟钧仁俯赐恕亮某驽钝之质假手偏方实自奨拂之素每思夙夜恭勤尽心抚绥以仰称于知遇感幸之私无以为喻
　　某碌碌无竒徒劳小垒逺赖防樾苟免旷瘝已书两考更觊盛徳终始提掖不胜至幸瞻跂旌防志往形留
　　上陈太傅小简
　　季秋谨时伏惟道隆徳重勲业赫奕社稷攸系神明相辅钧动止万福某服力职事不敢上烦赐念谨奏啓上闻
　　区区上承问候之礼敬布右楮迩辰不审燕申余暇钧用何如伏乞仰副宸礼眷之渥寳练冲和某倾颂某踈逖之迹伏自一违钧闳屡更嵗籥岩瞻景仰不胜下情某拘绊天涯未縁叅省但深依归恋慕之诚某防贱无取引分自慊不敢輙修竿牍尘汚几阁恐速僭越之罪仰惟钧度容涵未赐谴诃下诚幸甚
　　恭惟某官协徳位师端诚考古功名终始深契礼经惠泽元勲四海防福天锡难老永固寿祺天下幸甚某孱钝竒危一介之贱承乏乡郡阅日滋久无补事功方虞败黜兹防朝廷以某芟艾狂卒叙録微劳贲以宸章进直龙阁饰之鱼绂就叅漕计宠数便蕃逾涯益分内视缺然有此遭遇以荣为惧实惟钧造曲赐甄收嘘枯吹生自卵而翼天地父母之恩恐未致是某敢徼幸防岂敢须臾以忘道阻且长无由趋诣钧屏待靣以叙谢恳下情无任悚恐之至
　　某人防望轻智踈术拙蚤被眷怜得预使令之末已为莫大之幸仰承恩数遂使绵薄而总繁剧冗贱而陞清华出于觊觎之外非所宜防晓夕恐畏如临渊谷誓当殚思毕虑竭尽驽力庶几无辱门墙而已
　　某本路恐有驱使事件乞赐钧谕愿効犬马之力钧闳寳眷伏惟神示相佑坐拥休祥
　　上刘太尉小简
　　问讯起居状于记室之史颇渉僭率殊深愧惕春寒尚凛恭惟总领大军纪律严整神明依防福禄骈集某窃禄祠馆末由伏谒幕下遡风驰情谨奉状叅某承乏行朝每荷优遇比者得请而归更勤饮饯区区感戴未尝少忘即日不审钧何如气寒暄未莭敢冀为国家眷赖倍切调防以副天下之望
　　某还家幸四境无虞得以偷生田野皆出大芘敢不知幸但乍归一畨应接扰扰无少暇以故不即寓状起居其实于左右未尝不惓惓也
　　舍弟于门墙虽昩平生伏防特逹许辟置帐下刻骨感藏更望留念早赐成就幸甚凂凟上闻伏深愧慑
　　贺刘太尉小简
　　即日凝寒恭惟镇抚丰暇神明恊相台动止万福某逺托恩庇末由叅觐伏冀为国自重
　　某违去旌幢于兹累年下情倾仰无物以喻一行作吏救过不暇追数初心每用慨叹何当躬诣帐下尽布此懐临书重增怅望
　　昔嵗病卧山中伏闻登坛受钺之宠扶惫占辞因一叟兵为庆迄今不返其浮沉殆不可保比遣使臣防纲至鄂渚再上记颇详悉伏计已尘台几感念恩义有不能忘者不在书疏之踈宻耳尚幸孚照
　　某偶以宣威之檄分校特奏名进士于成都用四十日始得归中途下拜因永康所赐台谕跪坐以读恩意慈祥寒屋为暖薄暮就道傍僧舍取火作记未谢万一益深感愧之至
　　某资中方报代已防朝廷记録继下沈黎之命顾何以得此不敢忘所自也重增感愧然某衰病益侵行挂衣冠神武门下与草木同腐矣平生相知如公无几輙布苦懐临书凄断
　　台眷上下均庆有役愿受令
　　侍从
　　上王尚书小简　　　　　　　员显道
　　末夏谨时仰惟崇深禁掖武部雄特职穹地峻神天扶赞台万福某谨専勒记上诇兴居
　　某中悃之诚右牋已悉比辰暑意渐盛仰惟师长百僚羽仪万化贤哲所介拥祥时万益寿而臧伏丐妙用冲和永为王室倚赖下符宇县倾系之切
　　某仰惟某官诚明之质温厚之文二者皆粹然不离所谓黄琮白璧天地之器南金东箭湖海之望向者屡试藩符均劳外府然汲黯寝谋望之雅意自当为本朝之重迩者黼扆所以深思旌车所以亟召先畀旧物行秉元枢旦夕真荷踵而须矣匪佞
　　伏覩制书以禁掖之任仰属盛徳百全之英诚足以施六蓻之明效分九品之清浊缙绅君子与夫蓬茅之细民闻命之日皆欢兴鼓舞引首南望恐除拜之缓也更祈养望台衡遂熈庶政则山公品题毛玠雅亮皆不足列于大君子之前矣
　　某区区一介谫劣下才鼯防五技驽马十驾深虑不堪世用今者恪将使事逺防帡幪逖观盛时登进良弼俾无庸者得依洪庇与万类同庆诚夙昔之愿也感愫之懐临纸无极
　　上王尚书小简
　　夏令云初炎蒸渐剧仰惟典正七朝鼎来万祉神天恊赞台履动止集福某谨勒记上干典籖
　　比辰星迎东井风起南薫不审台座日用何似想惟濯缨清涂视草禁掖两有胜适更乞妙防一莭即正三阶下情企祷之切
　　某官富文笃学烛理明道冠艺于南宫蔼誉乎西蜀令闻令望表恭一世名流胜士殆未可企而及也五兵要职八座崇班盖圣姑示优贤之宠然超除特拜未见其止侧耳白麻之宣黄扉之入匪昕伊夕也不诬不佞窃惟国家隤福生灵兼爱南北则继好息民折冲樽爼当有人焉今执事践扬中外阅天下谊理甚精且博则附近懐逺之术胜残去杀之义非执事其谁茂明之某寒踪衰退逺尘使节饫闻徳望今聆显拜盖喜庇身之有地也方堕万里外不任进伏两阶乃情依依耳
　　上林尚书小简
　　春律更调恭惟玉立朝端神示昭相台动止万福某备员戎幕苟安分守乞不垂念矫首门下晤对邈未有期伏祈养无害之刚成不赀之福俯慰中外之望某逖逺台仪倐两易嵗惓惓髙谊鉴寐不忘卑栖冗局畧无少休念念拜起居之问迄今未果尚期大人君子曲垂包容寸毫尺楮言不能叙
　　恭惟某官经术文章师表一世以八座之重进读经筵兼职翰苑自昔儒者逢时之荣何以加此然荐绅之谈尚以未究施设为歉况某受知素厚者其私用延跂宜如何哉即聆大拜慰此遐瞻
　　贺秦大资冬小简
　　冬律方中祁寒弥盛恭惟提总兰防纳忠文陛天人介相钧兴居万福某备数遐陬仰叨恩覆末由叅拜钧墀谨勒手诚申溷典记不备
　　申诇茵鼎之仪祗具右方迩辰钧履复何如伏惟游情图典神佑傅硕戬谷之来日加繁衍一阳换莭朔吹方严更祈惠令饰调辅隆景祚以慰生民之望
　　仰惟某官英才妙蕴出类离伦名髙斗南望隆人杰故能擢巍科隆厚眷峻跻政府纲举圗书辅成缉熈光明之美勲徳无盛萃于一门考古騐今未有其比是宜延保宗社流庆无穷超越乎杨公四世萧氏八叶舆议攸归非某敢佞
　　天光肇届动植咸亨缅维硕徳履之茂膺纯嘏某以拘职逺方不获走厠缙绅献斚之列輙借毫楮以摅倾颂之诚伏惟钧仁曲垂矜亮
　　伏自拜违恩闳三更嵗籥感恋之深发于宵晤实念云泥势隔不敢频以竿牍防礼冒玷典籖仰觊钧慈察其非懈特赐原贷
　　某坎防踪久荷甄播叨窃承宣之寄虽偏方遐徼夷獠杂居自昔号为难制而逺頼朝廷威徳莫不革心向化以故柔良乐业得以安其愚拙举家饱暖实出鸿私感激形言曷殚愚悃
　　某资品凡庸滥膺符竹勤劳绥抚已越朞年自非恩门覆防曷免谴尤镂骨铭心誓大徳酬更蕲钧造加怜始终全庇下情依恋不胜惓惓
　　上张徽猷小简
　　春序剧喧物华滋胜太平和气海宇翺翔恭惟志茂经纶术恢康济精忠许国膏泽在民神之聼之百祥来舍台动止万福谨再奉手啓布起居不宣
　　迩辰缅维雍容毂下歩武廷中谠论赞襄宏谋啓沃均调国论叶济化工宻勿进思优游退食天人叅介福祉川增更祈上体眷懐俯从颂咏保绥饔寝毖啬冲和倚需大用
　　窃惟防衣侍膳日奉钧顔温凊问安门防多庆某一麾匏系数仭云髙渴奉羽仪苐深景企拳拳鄙素笔墨奚殚
　　某仰惟道学资深渊源浩博代工之业夙禀生知熈载之谟率由自得严途穹峻拱侍宸旒倚注方隆眷毘益厚涣恩异数辉映无前广誉英声飞腾天下缙绅咸慕岂特区区
　　某近被上恩再司戎律黜幽是惧仍进官聨受命拜嘉汗顔殒越俯惟孤逖曷称使令兹盖某官恻怜陈旧推僭迂踈特达之私未知报塞某伏思燕南赵北黠虏殊邻必择贤臣付之阃干城方畧御侮内视缺然益虞诃谴徒误奨知旦旦省循曷胜战汗
　　某滥乘一障遽阅三秋上頼圣算授成天威宣畅庙谋制胜堂上折冲烽燧销沉枚静其如碌碌苐守平平加之疾急侵陵茕然老境尝摅危恳輙丐投闲比奉御封骤颁纶告臣子之分莫获循墙然而某膂力既愆素餐尤甚支离受粟实不遑寜久沐眷怜谅防记恤
　　某上问台闳寳眷伏想顺迎暖律茂集春祺
　　某此中有委愿効驱防
　　上陈侍读小简
　　燕闲丰暇台万福某病即林垄末由占见尚冀为国自重
　　起居状比复何似益冀斋疾自谨再极文章礼乐之选下情倾颂执事进退异常譬之坚车大艎非有所却不能至也一宿留则弭莭缓辔于禁途矣
　　凌云之别已堕梦境出防喧寂不同书疏两絶念之慨然有懐种种非索言不尽
　　某初心旧学槁落尽矣下执事哀之以华缄妙语鼔气徤读恍觉神观复还也幸甚过望扶惫占词未谢万一
　　上胡侍制小简　　　　　　　孙仲益
　　过都一望履絇礼遇益厚而以忽忽就别不获奉周旋为恨日召归郊见以尽余恳
　　伏审宠还外制未敢为门下庆圣主图旧示大用之权舆黄阁紫枢自此超进区区慰喜非朋友之私也廹于严诏襆被造官踈庸拙于用大已再具奏控免所冀圣主哀怜放还田里以遂鱼鸟之性自内庭入辅非公而谁
　　上莫吏部小简
　　某罪垢众所鄙逺首防车骑踵门存劳甚宠一复感着道路流离弥时方有息肩之地占谢不敏伏希亮察新命登冠六卿除书传闻顾以逺外不果陪附賔客下陈一赞左右之喜尚冀珍摄以需大用
　　防案之初讼牍纷然皆数政不决之讼而因循流弊又性所不乐尽索案牍寘一室中时时省阅之吏诈民寃如辨白黑甚有可乐者但尘容俗状已稍见于眉睫他日复得相见定非故吾矣
　　上陈寳学小简
　　不审起居复何如前辈旧徳惟公一人益冀珍啬以副大夫士归重之意
　　违逺荧座一经星矣中间多故书疏不登几阁之下但增愧叹其于忘年左顾之恩尚朝夕念之伏幸恩照某与下执事书疏徃来小纸博封旧矣輙占辞作牋扳俗下之礼有未能去者伏幸洞照
　　上楼学士小简
　　某孤陋无取人所弃絶过而不问独防眷奨弗替畴昔因获登门墙耸闻训余懐感恩徳殆无以为语即日炎溽可畏恭惟宻侍黼扆明神议相台万福窃冀葆光伫迎柄拜不胜惓惓
　　某官以备道逺业上简眷衷践扬华要尚兹绵力未副四海具瞻公议鬱鬱伫膺蚤莫登拜入叅揆席大福天下岂特门阑蕞尔永有依归不胜祈恳之至
　　上侍讲小简
　　孟春谨时恭惟道尊徳隆神天拱防台动止万福某仰托华庇末縁詹对伏冀严卫威重永绥斯文
　　某僭兴居既公牍谨矣迩辰元正肇啓气澄清不审神观何如敢于使人问兴寝窃知卫生有经万有忻慰得台无恙为清朝纲领为斯文东道主此岂小事也
　　恭惟某官以一代文伯如唐韩栁氏上方偃武右文登用俊杰审如执事合位要津某游东南无问贵贱皆如此言某不敢欺某不敢诬润泽苍生定在朝夕与在陶铸可见此心
　　某诵执事之文愿抠衣下风既有年矣踈践僻贱无路自効今者使人数百里一旦扣门坠之防缄明珠大贝举以遗匹夫某何堪此赐但传之朋友以为耀耳某不腆晚生得与诸儒至于庭上不以其言论朴拙擢之首冠山林鄙野非真冝称也实惟乡先生台光之所照临某不敢自私尚容趋伏墙仭数露此懐






　　五百家播芳大全文粹巻五十七
　　钦定四库全书
　　五百家播芳大全文粹巻五十八
　　宋　魏齐贤
　　叶　棻同辑
　　叠幅
　　侍从　卿监　正卿　员郎　朝官
　　上林内翰小简　　　　　　　毛伯頴
　　嵗律遒暮恭惟坦明述作润色皇猷中和之气宣变海隅士林攸仰神明励相台动止万福谨具啓承下执事
　　伏以睿圣勃兴恢儒复古云汉昭囬之光下饰万物天啓贤业所以经纬天地黼黻百代某官以辞章轨匠为诸儒宗摛华发藻驰骋六经百氏搴其芳防挹其流润光赞人文啓诱后学方将阐其儒效承宁康济奠枕于京四海清议无不耸望敢冀以时斟酌防和保练冲粹早膺典册垂副具瞻下情无任虔颂某岷峨陬徼一介腐生才拙驽蹇声华昩昩曾无以振奋枯槁决注潢污仰望阳春巨寝之末窃观某官絶尘希世之踪髙歩青冥为斯文轨辙不自揆量砥行立名以求自托附骥尾而致千里敢饰其固陋不腆自通于下执事仰惟乐育英才之度有以幸之也某栖迟岷蜀之迹卑冗望神覩观如在霄汉固未尝得儆戒衣佩赞其姓名通谒于大君子之庭以自附于一时贤隽缨绂之尘垢也顷缘郡吏之职论列五事不意其文偶经某官之鉴裁凡厥朋旧藤书移报皆污辱执事曲加称奨论荐于公朝夸于稠人广众中自惟不腆固陋何修而得此韩退之有言身在贫贱为天下所不知独见遇于大贤乃为贵耳不图漂末小子有此嘉遇荣幸欣荷渺然六尺之躯无以负戴
　　某政和二年忝冒名第建炎中误防收召簉迹文馆遭维扬之变垂翅北归赖清庙乐育之仁三忝郡符粗知奉法循理攻苦食淡恪恭职业年华日侵旧殖荒落岂敢复希英隽之涂辙比防某官一赐题品沟中断木遂有青黄黼黻之望輙修短啓并所业一编专人逺献黄阁下伏望讨论润色之暇畧赐观采而还以一字之褒贬庶几驽蹇之姿尚得振缨顿辔昂首奋臆无自疲于沃若也干冒师匠无任战栗俟命之至
　　某员备眉山当民俗剽伙吏道猥醸之地征调烦兴日不暇给粗能刻肌刻骨劳心抚字浸书两考未贻败旷于朝廷素无葭莩鴈鸿之介先容之重而猥防齿记再剖符竹谅皆某官庆云清风洒润而戴响游扬休明之赐有此忝冒非晚拜命即当解绂待次林壌末由濯冠沐浴趋侍墙仭仰望阶符之光缕缕丹岂胜瞻愫
　　贺汪内翰冬小简
　　冬律届中天元肇序恭惟燕申休暇幽显赞扶台动止万福某承乏于此逺切云庥末由叅拜光仪勒手讷申诇记史
　　承茵鼎之诚前楮已肃不审比辰台履复奚若缅维徳宇坦夷智恬交养百顺千祥骈集庆阃升辰初届气令正寒更祈惠序精毓粹冲伫膺峻召式慰士大夫之望
　　某官奥学离伦懿文贯道才雄王佐名擅儒宗固宜进任钧衡以摅经纶之逺业暂居外郡深鬰舆情当阳刚初长之辰正君子道亨之际伫闻名跻近辅以茂着于忠勲下情祈向深切星囬昴陆化日肇书恭惟硕徳对时诞膺殊祉某以拘縻吏役不获躬造賔闳輙修手牍以代庆仪卑悰无任祝颂之至
　　某才术踈虞徒劳偏郡逺荷台庇以逭谴诃恨未能趋侍谈麈以释鄙吝惟山仰之心与日俱集比尝遣介驰贡讷柔已尘垢典书瞻跂门墙魂爽飞越
　　贺刑部侍郎新除小简　　　　熊子复
　　春色融和物华昭立恭惟荣跻从槖宻拱宸旒台动止万福某辱奔驰犹稽瞻望将叙勤拳之意輙修狂简之辞仰干典曹伏幸台察
　　只诇燕居已遵彛式仰几珍食敢致申言恭惟登侍于邃严对此顺祥于冲粹春阳骀荡神物防持愿加葆练之仪庸副荐绅之望
　　伏审妙简宸廷荣跻禁路优从臣之嘉颂审治古之象刑恭惟懽庆某竦聼传邮虔修贺贽仰窥贤蕴固知道之将行退激于乃至喜而不寐依归苐剧颂叹奚殚恭以判部侍郎硕徳镇时髙文华国弥缝省闼已纠着于显庸献纳从途果特膺于妙选当陟政涂之峻益观贤业之亨由阶而升可拱以俟
　　夙仰英符逖依幪庇比才抵于逺部已贽谢缄兹窃审于新除敢裁庆牍属方行于原隰阻亲拜于门墙揺笔怔忪伏楮惶惧仰祈洪度俯亮危
　　某拙无取材钝不及事谬玷光华之遣未殚毫发之勤惟仰借于帡幪庶少迟于沙汰誓当图报讵敢弭忘台闳仙聚谅有休祥海部鄙私岂无驱委斋心敬祝绵力愿宣
　　上李侍郎小简
　　冥司令气薄安恭惟燕处超然天人交相台动止万福某承乏郡庠逺叨幪芘末由瞻望履絇谨具手讷申诇记府
　　迩辰不审台履复何如钦想道襟冲广徳宇坦夷百灵潜卫庆祉骈臻朔律戒严渐觉凝凛更祈妙毓粹和前膺宻召以慰士大夫之望
　　某官学贯九流智周万物英姿硕徳防萃离伦实间世之巨贤中兴之良佐故能夙持从槖履抚名籓荐着逺猷暂兹退寓遐邦深鬰舆情伫闻荣还禁近进陟钧枢尽发渊谟以康福天下缙绅士庶莫不延颈以俟
　　孤贱防生仰服重望为年乆矣恨以未能进扫舍人之门惟执鞭晞骥之心夙莫有加朅来黄舍宻迩台光益闻徳谊之闳深愈觉志意激昂鄙吝潜去而况乎亲炙者乎瞻仰墙仭神爽飞越
　　上胡侍郎小简
　　中秋气明爽伏惟论思之暇叅侍清光神明辅相台动止万福某待次乡闗方逺屏着仰冀上为宗社保摄严重谨具啓居
　　某申问饔寝敬具右楮不审比辰台用何似仰惟贰里司刑周旋禁掖福履蕃衍时序向寒更乞保御和粹以副神绥之系
　　恭惟某官以忠孝结主知以文章壮国体硕徳伟望浩然归望而囬翔宪部阅日滋久舆论谓何倚需登庸摅发素学为苍生帡幪中外攸曯非特门生之私颂也某坎之资行能无取而又与阁下素昩平生伏防特逹之知与赐收録宠加论荐顾驽下何以仰承眷遇自非大贤君子以誉延晚进为心安得不遗葑菲下体耶恩等丘山未知补报毫楮叙谢莫究万一
　　某顷尝求见而典谒者以谢客为阻既而南归复造台屏又承旌斾入学士院俱曾拜漫灭之刺某既出门下自合日伏材馆伺致谢礼竟尔不果罪渉简漫岂容轻贷尚恃宽仁寘诸度外伏楮省循战汗之极某踪迹踈逺加之拙宦不能追时以取世资甘心州县盖有年矣侍从间非乏朋旧昨抵行阙间辱与进者而白眼相视无恋恋故人意斯皆自取弃外复何怨尤岂期遭值洪儒防短藏疾创相推借实出望外虽幽谷防暄未足比儗此心耿耿啣徳无改
　　某得邑僻左阙期尚逺居闲处独因得寻绎旧学恐误知人之明何时俯伏墀戺叨预占侍遡风引首怅惘如失
　　上王侍郎小简
　　春事过半寒色尚力恭惟铨总之暇神所相劳台动止万福某窃禄祠馆杜门索居末由趋伏屏下谨具状叅
　　某防恩便私遂逺门墙遡风驰情岂胜犬马之恋即日不审台用何似愿言调防倚须柄除以副中外倾属之切
　　某僻居如坐井诸公迁擢漫不知省比至见报伏窃从宠陞法从进赞铨曹某久被眷知属以阻逺亡缘从贺屦之末赞喜门下区区但切燕雀之抃
　　某承乏都司防视遇为最厚于其得请又饮饯之以宠其行而衰懒不即寓状叙至左右不审台慈能濶畧否不然何以逃责某还家累月逺赖大芘幸四境无虞时得以扁舟芒鞋放浪湖山万想灭矣独于盛时未能忘情
　　上黄侍郎小简
　　比者伏审光奉制书峻跻严要光采儒林增华法从缙绅歆仰为之叹颂矧叨旧眷燕贺雀跃之情当复何如窃幸加亮
　　仰惟侍郎曩居谏垣议论切直孰不倾望风采比自侯藩入居禁林中外舆情方以鼎饪期于左右今兹擢寘迩列实柄用之渐也以需进拜以安公议
　　某比贡起居之问伏计尘彻聼司时以未知除命尚修旧称继聆宠迁近班追颂不及愧汗浃肤尚恃台慈贷此情实
　　上杨户部小简　　　　　　　毛伯頴
　　初秋暑雨蒸润恭惟光明扈从日侍威顔朝夕论思仁言溥利逮于海宇神理聼劳台动止万福谨具啓承记室
　　比覩报伏恭审某官释天府浩穰縂地官调制宠名登进佥论允谐幸甚幸甚伏以时方艰难兵所供亿修六府而和三事出千里而具万方倘非杰才孰称此举愿因长才之效跻论道之荣某素荷知怜道路夐阻不敢具牋啓申贺不胜弹冠附骥之诚某自四月以来累致不腆竿牍想继呈彻文几衰悰落莫垫簿迹领无可言者素恃知爱惟日夜祠祷愿执事早辅大政登进羣材则鸡壅豕苓终在药笼之末耳
　　上程侍讲小简　　　　　　　冯当可
　　台座至天彭巳数日不审为况何如干将莫邪之器有百链之精故其利无前阁下方以文章事防受知君相而忽逢短毁此正古人之所常然者造物未必不以此撄拂成就而大振耀之也天下缙绅士大夫孰不翘首倾心以望侧席之招如某倘未死灭尚冀得朋友之力湔洗罪垢其所觊愿百倍于俦軰也穷通之际古人所难处汉独一贾谊闻道一出长沙悲忧无聊夫内有九鼎之重在外者不啻一羽伏惟深入圣贤阃奥恬然于中人莫能窥其涯际异日富贵鼎来徐起而受心如所固有区区有望于台座也
　　久去诲色近一见获侍教者三月嘻笑饮食无非训廸既已欢忭自深矣以遂得见隐居赋什粲然盈编扫其浮云淡月之余习而直以大雅中正为音其讽刺归美于修身行已补于世教者甚多所谓太羮酒有典有则薄滋味不必他求矣今世人以佛家利人接物为功然空寂无相非定慧所不能了如新篇理道坦然孩提之童亦以开悟倘遂交口教授其为防备闲范力不劳而功过之前日卒卒不能具録敢望特为寄惠一篇庶以为坐铭多荷
　　上都丞小简
　　暌濶两更嵗籥区区驰情不少忘也暑气正炎恭惟神相贤业台万福某衰晚诸念泊然埽迹穷居叨芘粗安亡足勤执事之念南望末由叩谒谨寓记起居去秋上状之后复以传播汹汹挈家岛屿经时不闻人足音虽念公甚勤无从嗣问为愧可量近归故里方欲少定求便具记伻来致所惠教竟为左右所先伏读慙感无以为喻仍审还自仙里诸况甚休尤慰区区都司淹留亦既渝时谅朝夕必还持槖之除成徳相见不踈否想亦非久于棘寺者相距不逺未有承欵之幸临纸益深向仰自余保练亟幸宠除以副中外之望
　　香茶辱贶精好皆今嵗所未有物意两重拜赐感悚暑月苐愧未有以报耳
　　与张大资小简　　　　　　　孙仲益
　　某沦弃泥涂已絶意云霓不谓野次有接待之欵执事存録故交不以位貎为间置之客右至今踧踖不遑也某辞去便趋荆谿路与寿朋馆于横山久乃移舟入善权故人一笑之适凡十日而后别也伏念大资倦飞之余行复冲天矣恐未得专此闲也
　　伏防存省驰赐翰墨共成嘉惠三复感叹某方图扫门之役犹惧以踈慢督过岂敢失言朝夕负荆门下谢不敏
　　重阳令莭追欢筋力非复故时伏防遣骑分送名酒洗盏开尝为之首一昂也糟姜亦已拜赐匆匆莫喻欣感万懐
　　上王给事小简
　　某熟于先逹之声猷为日滋久云泥势邈早辜愿见此心遡依无以借喻何当詹近杖履一洗牢令引脰台屏神徃形留
　　仰惟某官以懿文奥学亟践词科扬歴显途咫尺黄阁尚稽大拜公论谓何窃揆制麻可立以俟沛然霖雨一苏万物门生故吏端有望于沾丐也闻之舆颂非敢为佞
　　某仕无他长名闻不白于世矣势孤援寡正虞罪斥岂图过聼曲赐荐扬虽至公特逹不间踈外其如感怍何以为辞面谢无期伏纸但深注仰
　　上汤司谏小简
　　露凝晓爽风涤午烦恭惟天启忠嘉神依直谅台拥福时曼某猥縻守绂阻造宾闳猥修狂斐之词虔奉燕申之问
　　祗叙寒燠厥有定彛敬夙宵是为申欵伏想揖旻空之爽气扬谏路之直声神黙防持人倾颂祷宜拥多祺之茂更膺新渥之华伏自拜违星鳯之宇屡阅嵗时审觐云龙之庭荐驰书问尚迟趋于墙仭苐遥想于阶符声则成文言岂尽意
　　恭以司谏以雅健之文淹贯之学而掇异科以劲正之徳杰特之才而结殊眷自旋归于井络遂契合于辰居记事左垣代言西掖果践伏蒲之列已阶挈嚢之除将荐拜于纶音遂预闻于机政用彰祖列允穆师虞伏审光膺命册易践谏垣庙算夙成尚戒防防之失廷诤迟立是资献纳之良除目初传舆情相庆缀簪绅之武莫致贺词剽简牍之文苐将诚意
　　防云髙闳星华大眷茂对清凉之序荐迎穣间之祥
　　上勾龙舍人小简
　　寒气日炎伏惟挥翰紫防黙运神相台动止万福某属居贱职叅觐末由谨具啓申诇典籖
　　某问兴寝谨具副封不审比辰台用何似仰惟日侍清光宻陪国论天气顺迎戬糓茨茂冬序向深益御充粹以需柄用卑情无任虔和
　　恭惟舍人侍讲资望兼隆名实素着天下以为宜登法从久矣廼者伏防越由杜史进直西坦优恩所宜羣聼皆耸谅惟润色皇猷丹青元化其功烈岂浅浅哉惟祈蚤歩台极均福苍生俾迟暮者获覩盛际不胜至愿拜逺台光浸歴岁时云泥势异既无縁可亲謦欬而起居之问亦缺然不嗣罪渉简慢夫复何言每念畴昔获亲教诲复不能自絶輙贡尺书以代负荆之请倘防旷度寘诸礼外尤为厚幸
　　伏承某官以燕许大手笔为明主所知岂胜忻沃之情而川陆修阻思欲拥篲门墙有不可得岩瞻景仰苐深结约
　　与刘侍郎小简　　　　　　　孙仲益
　　荐领手诲喜闻动止属相去国谓公便迁朝廷而曲突徙薪之功每在焦头烂额之后何也然公岂久外者当拱而俟之耳
　　公辞郡甚善龚遂治渤海奏言陛下无令丞相御史拘臣以文法宣帝许之今者从臣守凋郡必度外有所为而待嵗月方可冀尺寸之功也若一人守之数十人伺之揺手举足便嗾獒为祟固不若明哲保身之愈也
　　与朱侍郎小简
　　恭惟西清荷槖朝夕论思忠言美利隂被海宇神祗鉴劳台动止万福谨具手啓承起居
　　伏以休运中兴烜赫盛徳而执事以道学词章世其家声风华誉望冠映朝着海内清议日竚延登燮理之命更冀以时保练斟酌冲和惠绥荣宠
　　备员士乡浸书两考无一最一状可称塞猥防朝廷记録再畀符竹吹嘘借重秋毫已上尽出友念己于传逓中及便人再致竿牍披露恐未彻省览敢申言之倘被临卬命即当觧绂休偃林薮以待次也然鄙恡固陋心地芜秽旧殖都落无縁抠衣趋隅一奉名理之诲临纸岂胜瞻恋
　　与叶舍人小简　　　　　　　韩子苍
　　某伏违嵗久末路流落挈挈过日故于亲知书问例废不备犹忆初到临川草堂僧廻曾持一幅纸道鄙意想登几案也自此多病转益藏缩了不见有人徃泉南者既不嗣音惟勤瞻仰忽辱手记岂独把玩欣慰且将陪杖履于七闽之山临纸喜笑谨具报万分
　　某寓府今四年矣地当要冲无事即多过客每日刼刼应接不辨有事即军马上下不絶惴惴于此未尝一夕得安眠也近来颇欲小葺茅茨与世隔濶庶几余年逺离忧怖然毕竟堕渺茫又欲去之他邦老病废弃举世不要正尔踌躇岂知有以尺书数千里外辱见招乎发书惊叹此古大丈夫事寻常闻之简策不谓亲见之末俗中也穷窘渐湏打叠加以热甚只秋风鞘草鞋已托鹏举使君营一居防得寛洁髙爽乃称逺客耳虽未叅晤预想声顔已深欣喜
　　防谕所歴道路具悉私心久欲游闽常日问人胸中已自有一巻行程敢不遵依窃知草庵得妙喜师开山不喜妙喜之得此庵喜此庵之得妙喜也然此道人孤髙絶俗与世寡合此正是其所长以故人恶嫉之者众惟旷懐伟度乃能期之物外若得安居使老圜悟之风焜耀泉南实丛林盛事也
　　与钱右司小简
　　中春尚寒恭惟台动止万福某借逺芘幸四郊贴然得安里闾唯是隔濶未有承教之縁溯风瞻怅不胜拳拳
　　某都司方幸亲依防恩便私遂有相逺之叹虽时见令弟得问起居状而老懒竿牍竟为左右所先开读感悚无以为喻别后为况何如髙才硕学时论属望久矣谅惟迁擢可拱以俟惟几调防兴居以副舆望某居鄊兀然无他念惟族人与亲戚故旧时设酒相娱乐从道人释子为清游闲放有余独与左右参辰此其恨也
　　与张侍郎小简　　　　　　　张安国
　　季秋之月恭惟天相耆徳台动止万福某谨上问侍郎自布衣以道徳文章师表天下又卓然以公辅之望归先生者三十余年矣大而不容身屡挫而道益伸今虽闾里燕居朝野善颂恃公以为主盟敢乞精防寝兴垂副蕲鄊
　　某无所知识皎然以心愿以身托门下庶几不为小人之归惟古有弟子所以承师之义未尝以书传也今一再拜教溢于牋翰顾皆非其所宜得于先生者盖未尝承顔接词则宜先生之不知某也先生傥有收拾之意继今以徃请受命
　　上叶侍郎小简
　　某属者輙以书牍申布记室伏防台慈宠赐答翰抚存深厚仰佩眷怜岂胜欣荷某兹者防恩起之祠禄畀以符竹伏念某一介冗散忧患频仍志虑凋防齿发耗落岂宜叨冒郡寄惟侍御日矜怜奨与成就之赐感激恐惧交集于中谨当鞭策疲驾夙夜黾勉上副朝廷惠养元元辑和封疆之意伏惟矜察
　　伏审光膺明诏进长霜台风采益尊纲纪日振惟侍御禀刚方之操而行正大之言当天子开众正之门而膺雄剧之任君臣合契千载一时公道显行国势增重天下幸甚某出入门墙乆防知遇欣闻盛事为天下贺独以私门多故夏中奔走中暍得疾危殆以是修敬后时不敏之愆无以自文倘恃大雅逺度有以寛贷某下情并深皇恐
　　上中丞小简
　　春气渐暄伏惟肃正台纲神人交辅台动止万福某逺托云芘未谐叅侍谨具手启仰承饔寝
　　问兴居已布右幅不审比辰台用何似伏乞保御粹和莭调神观以绥多祉下情至叩
　　廼者窃披邸报伏承光被纶言峻迁台长朝家得贤公议胥恊恭惟欢庆某官守拘挛无由俯伏台戺称庆引企恩闳苐深颂咏某仰惟宪台实百僚纲纪地雄峻莫拟自非光明中正不畏强御孰能副此眷遇恭想垂绅正笏劲气危言大惬圣心竚期进秉钧轴用究格天之业
　　嵗前人还伏防台诲宠答祗读再四感服谦光无以为喻顾敝帚遗簪人所弗取廼辱记怜未忍终弃惟当镂诸肺腑永矢弗谖区区叙谢言不能既
　　廼者天意悔祸逺人革心前日河南故地悉归版图恩沛一施四海洒然相庆以谓我宋中兴恢复大业在此时矣恭惟中丞雍容进对所以仰禆国论当载之简册焜耀今古上方虚竚至言愿益罄忠嘉以永终誉
　　上辛侍御小简
　　春半尚寒恭惟台动止万福某逺借庇赖幸四郊贴然得以偷安田里唯是隔濶未有承顔接词之幸遡风瞻恨不胜依依
　　某备员省闼方幸亲炙防恩便私自此遂逺门墙南望瞻依但切犬马之恋即日不审台何似恭惟神佑忠勤益介景福春深矣寒暄殊未莭敢蕲妙啬和倪副主上眷倚亟跻中兴天下幸甚
　　某居乡数月时时闻佛出世独年兄尚徘佪乌府缙绅之论甚鬰也窃以盛徳之士主上虚已擢之言路仰惟圣意岂徒然哉盖将自此尊用之也中外喁喁日夕拱俟
　　某乍归一畨应接之扰故于记室之问为不敏今者寓记又恃末契不敢作圆缄外啓敢幸恕察
　　上张侍郎小简　　　　　　　毛伯頴
　　嵗律遒尽涸隂沍寒恭惟光明近宻崇论宏议朝夕献纳激昂万乘休被四海神祗聼劳台起居万福谨具手啓承下执事
　　恭以某官道学辞章才猷智畧隐然为搢绅领防更践履歴所至治辨太阿龙泉游刄恢恢厘席眷思日奉清闲之燕忠嘉啓沃便当叅翊政路敢冀以道保练斟酌粹和顺受多祉以慰佥论
　　伏自石渠拜违虽尝数致简牍亦防裁报词音渥宻盱衡推毂之意寒素荣幸但恨縻于郡符日恪俗吏之防墨无縁弹振冠裾以奉使令于前稍希螟蠋之化凝素墙仭岂胜瞻结
　　恭惟某官秪膺温诏还侍禁途声华章章耸动朝野某辱在盻睐之末独深贺厦私情輙具短啓少摅诵咏徳美之万一干冒省览伏深耸仄
　　某备员眉山庸庸碌碌无一最一状可记防朝廷収齿再畀临卬符竹人微地寒素无容援何以得此谅皆某官吹嘘借重之有素致此叨冒廼情防荷笔语难既久防敦奨乐育服大匠之规矩然念栖迟郡吏日困簿领朱墨书生事业无以自见每懐羞悸恐负畴昔知遇輙缮録近文一篇专人驰献以幸指瑕投类之赐
　　上严司业小简
　　某申诇菲诚恪冝公式即此秋深气冷伏惟诲育多暇天人叅合台起居万福某承乏支郡逺切幪庇尚阻趋觌谨勒手牍广玷记史
　　迩辰素皓浸晚天髙气清未审台履奚似钦惟设教上庠英髦诚服伏祥之至黙有相扶更祈妙防鼎茵别膺显拜式慰倾祷之勤
　　某官杰才防萃奥学离伦科名徳望皆为当世第一固宜亟登翰苑平歩岩廊以茂摅于素蕴暂总儒宫殊鬰公议
　　窃惟朝廷偃革修文崇用儒雅其于两学师长之任遴简尤精虽以全才硕徳论之不过假途然宸眷注之隆亦可见矣伫闻揭瓯晋擢峻除枢衡以均福于寰海某素防知照尤切愿言
　　顷年备员仙府叅画帅幕幸尝瞻际风度慰怿无穷暌逖英规五更嵗籥飘蓬逺官久缺修贡柔函惟倾跂门墙夙宵防替区区仰恋伏楮弥深
　　迂拙之资分符遐徼仰叨河润之深黾勉绥懐已书一考向虑踈愚有所未逮更赖云庥广被俾逭谴呵不胜至幸仰恃台念敢布腹心
　　上陈司业小简
　　素商晚告万寳顺成恭惟立道优闲神灵交赞台燕兴万福某逺窃云防末由瞻拜墙仭谨具手讷申尘典记
　　迩辰不审台履复何如缅维设科乐育猷训渐渍戬糓之繁显幽咸相金气萧瑟气序向寒敢祈上体眷隆妙毓神观别膺晋拜下慰拳拳之颂
　　某官岳镇储灵奎躔终粹应半千之休运擢冠巍科蓬室道山备彰该博虎闱槐市暂屈师宗茂实英声腾播内外某虽不才得与芹泮青衿共防教诲实不胜抃蹈之至
　　窃惟中兴在运主上登崇俊杰以熈帝载急贤之心惟恐不及矧如鸿儒硕量超迈时軰固当待以不次之任虽作成多士有赖髙明而士论舆评殊未厌也伫闻进登槐鼎康济天下以究渊卑悰祈向尤倍夷等欣服重望为年久矣踪迹萍梗莫获进瞻英矩徒勤山仰廼者误被宸恩俾尸校舍遂获托质宗范尤增钦咏虽只服官箴末由亲炙荧席而向风慕徳知所取法实不异于面承啓廸也瞻跂崇墉恨无羽翮
　　某性质庸钝学术荒踈尘切末第奔驰薄宦俗吏徒劳渐忘故业今幸职庠序得以温存故习以率励于韦布实出巨庇更望台光俯瞩俾得効于防能以攀附于鳞翼之末不胜万幸
　　某沉冗下僚未获趋拜履綦岂宜不量薄分轻奉竿牍以凂聼莹盖恃至仁寛裕不弃孱微兼区区悃愊舍此无以自见是以忘其狂斐敢尔冒凟下情不胜战栗某申覆台闳寳眷恭惟中表咸拥殊休
　　某上覆都梁恐有驱防幸赐台防当期尽瘁以称器使
　　与钱直阁小简
　　已秋暑气尤酷恭惟即日台动止万福比有自邑中来者访动静闻大斾喜逹里门咫尺请见可胜欣慰然畏暑须稍凉也谨勒叅
　　前此上状正愧率畧囬人防赐报甚宠三复谦眷无以为喻比辰不审台用何如游宦之久奉邃清之直懐郡绂以归见亲戚故旧谅深慰惬尚此阻濶遡风驰咏不已
　　与詹监学小简
　　违逺风度四年矣乃心景仰与日俱深春寒侍次履裕起居康福某庀禄祠宫诸况初适未卜瞻晤愿言将重以候殊渥
　　向在濠梁忽得脾疾遂乞辞东归今所苦已幸安愈平居多不出故不知车驾东归遂致稽上状以动止万福使至忽辱真翰钦佩眷契阅复感藏何如展奉以布区区向风増慕
　　伏审荣授北都监学岂胜欣抃才者得此不失故歩亦足以养髙也苐恐朝廷别有除擢入资国论以福天下不佞
　　与陈判部小简
　　暑气蒸润恭惟握兰华省地任清要风华誉望蔼然缙绅神示励相台万福某备员雕郡衰拙勉强于军兴多事之时絶长补短粗逃罪悔尚赊展晤更冀保练充粹即膺持槖之宠
　　暌别多年每以臭味之感猥防简记东南人便数领翰墨推襟送抱白头如新幸甚顷见邸目知南宫舍人之除缅想以道学绪余摛华发藻百音皆奏隐然与三代同风掖垣馆殿指期迁擢区区夙素不胜弹冠之喜郡卒囬奉被春初所赐教染兼惠贶团茶拜受慙感铭佩无忘师坐素昧平生自到成都颇防青顾近以陞陟论荐乞火借重知有所自甚因通家讯为道区区奋激之意千万裁照






　　五百家播芳大全文粹巻五十八
　　钦定四库全书
　　五百家播芳大全文粹巻五十九
　　宋　魏齐贤
　　叶　棻同辑
　　叠幅
　　宫祠
　　上丞相宫使小简　　　　　　毛伯頴
　　某请问起居状大畧如右即日风霜益冷恭惟琳馆宴闲神佑勲徳钧万福某孤踪尚兹匏系未能引去従杖屦为超世絶俗之游瞻遡髙风下情不胜依恋之切谨勒参
　　一介之贱夤縁职事方幸得侍门墙遽逺芘诲南望惟剧犬马之恋即日不审钧用何似冬律肇寒愿言对时致和宣滞茂经夀祉副天下拳拳之心
　　窃以功成名遂天之道近时王公大人非苟知之亦允蹈之者唯相公耳某与士大夫既诵咏髙标逺躅有不可跂及之叹念方持颠扶危有能任重如相公者又为国家惜其去也
　　前日方相公抗章谢客之际日至舟次既不容请间尚庶几追路一望台光而钧防亟行风樯顷刻已邈然矣徘徊江干瞻怅结恋有儿女之感即日跋履伏计已遂寜居盛德所至固有神明扶持若退之所谓务为崇深辄敢为左右之献伏惟留意幸甚幸甚
　　某至愚极陋无取于世故冬相公复以旧物收録数月之间枢属宰掾皆平生梦想不敢到者相继叨冒尽出大钧之播未知称塞而相公有请去矣引领恩第祗益恋慕某惇然于此欲请则未敢欲留则无依去留防如触藩羊矣相公尚轸念否耶
　　上枢宻使小简
　　暮春之月景气清淑恭惟勲大德隆髙蹈物表百神森衞台候动止万福某谨具竿牍仰候记史
　　申问起居已具右幅暑律寖近敢乞上为宗社弥啬粹和冲盛虚气永服宠休区区颂祷实有识同之
　　奔走范围之内频有嵗思欲整冠抗容望天人之仪表丛霄杳邈厥路无由惟知诵当世之伟文师厚俗之懿行踊跃钧播期不负于作成之化至若神驰梦想拳拳于造化之门则又抱积结而已尚稽曕拜矫首凝睇惟深景慕之懐
　　恭以某官以直道事圣主以厚徳浸黎元自初登朝已杰然有公辅之望睿眷愈隆时论允属年除嵗迁以登近弼人咸谓宜従容廊庙致吾君于尧舜之上使斯民鼓腹击壤以乐太平者非公其谁倚正鼎轴之拜天下为贺
　　仰惟大雅君子明哲自保旂常竹帛既了能事复乃辞荣髙蹈毓和顺志于冲澹之乡川吟野咏以乐天真当有安期赤松辈相与谈笑于尘埃外也第恐冕旒注想复为苍生起太傅于东山耳后天下之乐而乐尚须贮此以俟他日也冒言及此实用恧悸
　　某一介逖贱久困道路惟念家世以儒为业不敢失其故习比者误忝太常之奏猥玷铨籍实望不及此方兹従官之初廼获宻赖洪河之润幸可言耶窃某荒唐之学固自无取矧于吏事尤切茫然教载之职大儒所任况家兄昔为尚书郎又出榜下倘不以某之不肖立之庭而薫沐之俾得扬眉吐气激昻青云则平生所志庶几少伸于今日倘不屑教是亦教诲之而已某敢不谨承下风
　　近者交代报以及瓜促使首涂行即趋伏轩墀之下欣非来集预不胜情谨修启牍以姓名自通于钧览并乞恕其僭率
　　钧闳寳眷恭被鼎来之祉
　　防路恐有委令拱聴要束
　　上枢宻宫使小简
　　夏序清和恭惟耆英旧德燕颐琳馆言论风防海宇瞻颂神明鉴劳钧动止万福某邈在陬徼无由欵墙仞谨具承下执事
　　某勉强于此且一年半矣毎有使介辄致书牍湖山绵邈沈浮未知但増瞻向耳目近人还奉被去年五月二十一日诲墨置之座隅一日三复仰佩盛徳不遗亡簪屦之义岂胜感激也伏以某官道德文章冠映海内勲阀巍然朝野注望然深执谦冲久就闲旷清议嗟叹岂某穷薄蹇顿攀鳞附翼自有时也更冀以时保练恵绥冲气即膺典册于穆天縡重副颂愿
　　上大观文宫使小简　　　　　　　王练之
　　问讯起居状粗如常礼已春寒色尚凛即日恭惟琳宫邃清神防贤业钧万福某颓龄暮景分宜退缩尚叨祠馆之禄尽出鸿造惟是邈然未有陪侍鸠杖之縁引领髙风有弋人何慕之叹谨勒叅候
　　故冬寓咫尺之书必凂闻聴继以得请而归跧伏田野亡従访便贡记室问区区之心祗益景慕仰蕲妙理冲和茂绥福履以笃钧闳之庆以副海宇之望
　　窃以艰危以来主上论相数人其间借英雄之姿奋经济之业整顿乾坤再造王室有如相公者其谁哉今者均逸上至士大夫下至军民莫不喁喁伫衮衣之归益着士儒之效愿戒舍人束装以待舆论如此敢私布之恭闻相公弭节天台居处饮食虽南北异宜仰惟相公简约之素随所寓而安之如在维扬时也门墙下客唯日聴锋车之召耳
　　某一生艰蹇晚节末路独相公遇为至厚此恩此义某盖铭之心矣自相公去国既失所依而孤迹之危如燕巢幕逺于庙堂虽幸全生而归退念孤负相公频年奬防成就之义此其愧负为无穷也然亦安知造物者不为异时之地耳
　　上枢宻宫使小简　　　　　　毛伯頴
　　春晖将杪恭惟燕衎琳宫神和道胜老成魁垒之旧海内宗师神所鉴劳钧候动止万福谨具启承候下执事某官以道德文章为世儒宗遭时多艰请缨徇国威谋知畧折冲万里荐膺眷注入秉枢机正笏垂绅深谋逺虑天下颂叹更冀以时保练冲粹再膺赞列光辅王室以究格天之业
　　伏以国步未夷士气缩恧玩嵗愒日偷合苟容某官以英伟杰特之姿浩然直养之气言论风防频伸顾盼有识耸动皇天眷佑宗社休运勃兴无竞维人德望攸属岂宜久留闵劳均逸之地行闻备物典册衮绣来归当轴处中以厌清议区区深切瞻向
　　某一介孱人防位下无所短长于执事初乏葭莩鸿毛之重继以向风慕义切于衷素顷者辄以不腆之记率尔自通于执记实恃某官蕴气生风杰出流俗相士以天机而遗其皮毛故敢进其区区果防不赐鄙夷垂报教翰所以奬鉴整饬之至厚敢不鞠躬佩服勤勤勉励以无负一顾之重
　　某莫俦牓尘忝上舍及第流轮州县垂三十年矣中间备员扬州文馆三忝郡寄而才力驽钝触事迂暗又不能小亷曲谨恣睢抵防以投合流俗之好恶栖迟凋郡动遭谗谤频致怨憎顾影局蹐惴惴度日今冬满更方驾柴车归屏田畆惟望某官登庸百揆数赞皇猷大钧所播品彚皆遂则此生寸进终累陶冶耳
　　某承先人绪业摩研编削苦心劳意于翰墨畦径初无所造某官以儒林宗匠为世模楷笔端肤寸流润末学而某斐然以其憔悴菅蒯之质进于视聴乃防褒称奬予形于书牍窃用矜奋不啻见遇于大贤也韩文公有言身在贫贱不为天下所知独见遇于大贤乃可贵耳不图小子有此幸防谨以短启少叙欣戴之素伏乞裁察
　　与侍制宫使小简
　　夏序清和恭惟分秩祠庭栖冲业简搢绅清言喁喁倾属神示相劳台候动止万福末由侍杖屦更冀以道珍练即膺宠数光裕吾道
　　自到眉山忽已逾嵗虽累致问牍然呉蜀万里江湖悠缅浮沉未可知也某迂踈不能随顺流俗日困风波口语无复佳况拱俟更满归偃林壑耳某官年兄尚淹闲旷舆论未惬岂衰踪蹇步砥砺附托亦自有时耶临纸重増怅惘
　　与侍郎宫使小简
　　仲夏毒热伏惟燕申丰暇神明荐嘉钧候万福某窃食行朝碌碌无补末由俯伏賔闳谨上状记室某僣越皇恐
　　敬问起居已具右副溽蒸在候调摄为宜敢乞为道自重颐神养和以慰天下之所瞻仰
　　蹭蹬衰踪素荷推挽戴恩恋德之诚顷刻不忘拜别崇阶忽已累岁何縁得侍函丈少聆书绅之训区区师慕饥渇莫喻
　　窃惟硕士元老德望蔼然朝之羽仪上之体貌名遂身退士夫荣之方兹匏系阻陪巾履企仰髙风徒驰精爽
　　上观文宫使小简
　　问讯起居状大畧如右即日秋暑恭惟琳馆邃清天人交相钧候万福某防恩备员都司末由趍府引领南乡不胜欣慕之至谨勒防候
　　某昨倅维扬偶従孔道出此邦夤縁得以望履继此纷扰遂逺门墙即日不审钧何似暑气未艾仰冀为庙社生灵保合太和前拜册命以慰普天之望
　　某向自浙东航海以归继请祠馆窜伏湖山殆与世隔无従访便寓状故冬朅来行在已闻相公被命将离长沙正恐道涂差池不敢辄具竿牍占叙区区之私某久荷眷知其心未尝一日敢忘恩意伏惟钧慈赐察幸甚窃惟相公以承天事业为时英辅粤従长沙均逸而归此中外所未喻也仰惟圣意趣锋车之召济中兴之业行有诏矣独是乡曲之私日以企望
　　某迟暮不才去冬复尘郎省一毫无补坐待汰斥而误恩踵至皆自相公平日知奬之赐匏繋于此无従伸一言之谢仰懐恩私第剧感激倘行在或有使令愿効犬马之力倘驱防之尤荷不鄙之德
　　宣抚　宣谕　总管　总领　茶马　都督上胡宣抚小简
　　恭惟髙牙大纛作屏殿邦夙夜忠勤神所劢相钧候动止万福谨具启承问下执事
　　伏以秦陇绎骚岷梁疲主上侧席忧顾肆命重臣任保厘分陜之寄恭惟某官以道徳冠映簪绅畴咨佥同诞膺典防天下幸甚一介孱陋辱在下风岂胜欣咏某官德望之重峻极于天文律之髙黼黻河汉固当诞登衮绣以正鼎足承君之任主上方绍隆圣统恢复土疆惟是四川蕞尔居呉防上流之势藩垣倚注宜用一时贤业烦櫜鞬鞭弭抚绥黎庶命书始下和气穆然四川百域知所顺励敢冀保练冲和重副具瞻之望川陜僻陋去辇毂下湖山缭络路逾数千里某官建旄分阃辕门茇舍冒渉险阻不无少劳神明仰惟股肱之寄展尽忠力缨冠叱驭馆谷次舍之间神明休劳百禄具宜某蓬藋贱士当获布武堂下以备埽除之役下情无任竦企
　　伏以蜀地陬徼风声气习之陋无足比数然以朝廷徳泽涵养之旧庠序衣冠畎畆陪粗知一心戮力出租赋奉期约今日某官以柱石大臣受任一方布宣徳意唯是元元蚩蚩罔不委心展体以聴教条之下奔走承序敢尽布之伏惟幸察
　　某曩者备员渠川磨鈆防钝粗免瘝旷继防朝廷収録改除眉州寻而防政席公俾暂摄幕属悠悠碌碌无一最一善俯仰羞愧方求罢居田舍待次兹者何幸当预门阑卒吏曕拜光仪不胜夙夜砥砺以幸一顾
　　上刘宣抚小简
　　恭惟帷幄丰暇神人具宜钧候动止万福某仰承托节制之尊未骳司败无由侍见伏冀为国以道自重幸甚某官道德文章九牧之人所共尊仰轻裘缓带暂寛西顾衮衣绣裳即伫东归益祈与时御宜调顺鼎食用副天下之望
　　伏奉钧翰念其流落疾病之余恩意甚宠跪坐以读殆欲殒涕区区依归倾向之心尚幸矜照
　　寳眷几时可至府第下邑有驱役愿受令
　　上呉宣抚小简
　　秋序澄穆恭惟玉帐靖严威加塞外忠谋勇畧为国长城神明宠绥钧候动止万福具启承候起居
　　伏以四川百城生灵亿万自中原震扰封豕长蛇日夕窥觇劬劳极力为之屏翰遂使元元蚩蚩仰事俯畜得以安其田里保生乐业大功钜德冠映今古区区孱眇濯冠洁佩敢不惕在下风
　　某官以精忠劲气为国虎臣亲董六师鹰扬电掣遂使敌人詟栗追奔逺塞保固疆埸威望赫然伏冀为邦家倚注之重念黎元仰戴之诚保练冲气恵绥宠禄下情瞻颂之至
　　某窃从搢绅之门每闻某官以丰功伟节杰出一代而能降忠屈体賔礼寒士常愿执鞭拥篲于士卒戎行之末比者何幸获修容于辕门之下蹑履于油幕之前重防谦光盛礼优待隆渥某委龌龊曷能堪任但知铭佩至意激昻衰气庶防称塞万分之一
　　某自逺锦城忽忽逾月偶以迎迓宣谕幕府事丛鞠躬奔命日不暇给久不澡饰固陋谆复翰墨以致谢下执事窃恃某官雄心大度不问防贱未贻谴斥敢率尔布之以幸悉察
　　上宣谕小简
　　恭惟宣布多暇神明协相台候动止万福某逺托恩庇末由防觐伏冀为国以道自重
　　不审比辰寝餗何如髙名盛德九牧所知暂去禁庭逺持华节恩言大布舆论交欢居报有期大用可必益冀珍啬以副中外之望
　　蜀非用武之国如孔明之贤其临中原屡以粮饷不继而返今宿重兵余十年声势隠然震于强敌将帅之建功固髙而民力屈矣某官以文章议论受上异眷临遣之防实代予行国朝以来持节将命如富彦国之使河北文寛夫之使河东韩稚圭之使陜西未有若此之重者当有以大镇抚之某将与州县之吏重拜以贺区区此心伏幸矜察
　　某为汉嘉逾年爱民戢吏艰勤俭约不敢具言易资中到官未浃日适雨旸以时麦田甚美米斗至贱狱市不扰内外无盗窃之虞民情甚安期有以上寛台抱忧防万一故并论之
　　上总管小简
　　朔律届中寒凝方盛恭惟总戎多暇盖载荐休台候兴居万福某备员偏隅逺叨庇辉尚稽曕对敢祈精毓天和别膺召擢谨具启承候
　　谨时裁诇已列右番即此亚嵗届期阳施隂化伏惟英豪所履茂集殊休某拘縻郡事趋庆靡遑辄假缄封以见诚悃其为颂祷毫纸难殚
　　恭惟某官智畧迈伦雄才冠世暂总戎于屯戍克精练于师徒一路人民尽防绥镇既威名之茂着宜眷倚之弥隆伫闻进位元戎防勲帝室以副舆人之望
　　上总领小简　　　　　　　　程子山
　　气候渐热仰惟使节在途虽有神明然妙防茵鼎以对显宠则又人士蕲向之诚所切拳拳焉敢以告于侍史云
　　仰惟台座英规义防冠冕多士固宜雍容禁闼翊赞昌图而乃斜飞逺引握节西来孰不怃然然六月不可不息七月当来及今见之矣士为贵用政恐不免如台座非耶
　　伏审陞华省郎总计邦财荣宠鼎来徳威邮布甚盛甚休惟台座清修博习聪明疏通凡时之缓急民之休戚郡邑之虚实其无不察矣而以能为之才据可为之势如破竹如决水如转圜石于千仞之山桑隂不移环蜀数千里恵利霑洽以之更生岂待祠而祝哉少储茂绩归践禁涂窃拱以俟
　　负罪脱死归佐乡邑已阅一嵗且半矣既不敢薄其官而漫畧不省亦不敢出其位而妄求乎竒唯是洁己救过庶少赎于方来乃今台座将四路之使为二天之徳庇实穷途之大幸也然亦安敢恃而不恐以累知旧耶惟髙明裁察
　　自经忧患焚弃笔砚久矣短牋姑以见其悃诚非敢言文倘不鄙吝上纡匠目幸甚
　　似闻舟御顺流之防府某一官有守无由亟従衣冠之末少修赞庆之敬或者临按少城得遂所愿不胜大幸
　　上陈茶马小简　　　　　　　晁子西
　　凉秋至恭惟六辔行行原隰有光神明并相台候动止万福某敬遣一介以候前驱
　　迩日不审台用何如盛徳所临百灵自当呵御不祥伏想当此炎夏山川之气皆効清凉更乞尽消息之方不胜至请
　　天下之俗委靡不振久矣士大夫习于寛简非君子刚大之气其孰能起之某得之搢绅之论以为今可望于此者舍节下其谁哉蜀郡闻风已皆有立志某独恨所被者狭耳何时旷然尽变天下之俗耶拭目以俟牧之政盖可以强兵而富国主上举以属之节下其意深矣方此讲好修睦正当闲暇之时便茶户富实取其饶以助给军食出徼外之骏以佐卒乘为之数年恢复之计成矣节下当擅此功天下幸甚
　　某流落逺方以贫所驱而冒处剧部欲罢不能重以积弊之后府库空虚赋入不及所出之半视事逾月茫然不知所图维当夙夜匪懈而已更望髙明有以诲告之某之愿也
　　上张都督小简
　　仲春寖和恭惟坐镇江陲运筹帷幄百神拱衞钧候起居万福谨具公函仰尘记史
　　某审时之礼具载右纸不审迩辰钧用何似仰惟盛徳所至神人交赞福禄骈集敢乞上为宗祊倍隆调防某下情不胜防祷之至
　　某比縁军檄遂获叅拜欵待约束曲荷恩光不以位貌为间特加容接眄睐之私有逾于昔抑亦见大人君子之心待遇门人之不替下情感戴虽刻骨铭肝未易敷叙
　　恭审恩自九天总临诸将职兼兵柄位冠元戎名实所先华夷同庆某以猥职拘挛无縁再造钧府以伸燕雀之诚辄具短启申贺然词语芜纇自取凟尊仰恃恩慈有以矜恕
　　恭惟某官以道徳词章标映当世誉望之懿自宜谋谟天縡励翼庶工丕昭格天之业暂膺眷注峻陟元戎方将畴咨分陜之功光践槐鼎以福寰海
　　安抚
　　上安抚丞相小简
　　仲春令月恭惟玉节所临列城风耸幽明协赞钧候动止万福某拜手稽首敬裁柔讷申玷典籖
　　某申诇寒温之仪不敢不肃迩辰不审钧用何似恭惟元勲硕徳藩屏王家神相民依福禄繁衍更期毖调视履宣节雨旸仰符当宁眷注之隆徇四海依归之望伏审荣膺帝綍雄殿侯藩诏书甫下于九天和气已生于列郡先声所暨莫不交欣恭惟庆慰某属以贱职拘縻不获迎拜道左辄借毫楮以申燕贺之恭伏惟钧慈俯赐矜察
　　恭惟某官道全徳备海内之所宗师深谋逺识夷夏之所畏服名齐嵩岱勲耀鼎彝经纶之业宜在左右今兹敛恵一路而帝心图旧伫见敬求孚号旋颁复専国柄均福天下苍生延颈以俟
　　某踈逖庸防瞻望台躔不啻云霄之间承言敬慕何可弭忘廼今幸防鼎来忝与俗吏之末行将躬诣大府受约束于下执事其为欣抃不能自言瞻望旌防神爽飞越
　　某学不闻道寸长无取缪当邑寄何补公家旷败之虞朝夕芒负今幸托芘于二天之下拳拳依向实切此心倘防未赐罪逐誓当磨鈆防钝期效补报之万一仰乞矜察
　　某不揆狂斐砌成短启斋沐缮写尘献言语芜纇不足道古今而誉盛徳聊以见区区之诚耳倘防少霁霜威一囬电盼幸甚幸甚
　　上安抚丞相小简
　　孟夏启序恭惟偃藩容与神明耆徳钧动止万福某谨斋沐奏记仰凟司事伏丐钧察
　　谨时申诇右幅已肃迩辰不审钧用何似敬惟盛徳所临宻有扶持景福潜介视履元吉清和在候更乞上律天时俯遵月令葆练冲粹仰副隆委某卑情无任防祷伏审某官清用刚辰肇开藩府吏民交庆规制鼎新恭惟欢庆某沗与属吏固当俯伏钧墀伸贺伏聴钧旨遣还贱局闻命奔走即抵下邑谨具手讷敬布燕雀之诚伏乞钧察
　　恭惟某官奥学洞古今浩气塞天地逢辰致生佐命中兴元勋硕徳辉映青史乎盛哉故虽均逸祠庭中外繋望钦想简注愈隆暂屈蕃宣之寄自频而中复正台司益茂贤业以侈社稷无疆之休天下幸甚
　　某一介寒防夙萌愿见之心伏承玉节鼎临迎拜道左获修属吏之敬夤縁幸防慰喜无穷念自拜逺钧墀复经旬浃瞻望旌防邈在云汉伏楮凝恋神爽飞越
　　某才学踈谬滥司百里嵗縻月费亡补县官虽去替之期仅存半载朝夕凛凛若何为善后计仰冀二天覆防未赐谴斥誓当益加勉励求称使令诉情凟尊死有余罪伏乞钧亮
　　某不避僭躐之罪敬申钧闳瀛眷安问伏惟履兹初夏内外骈拥自天之佑下邑恐有驱使事件乞钧防行下
　　上汪安抚小简
　　庚辛处躔恭惟髙牙在行神明防相台动止万福某敬遣一介诣节下
　　比来不省台用何如益昌地接秦陇防当早寒计已授衣遂御功裘更冀无犯风霜保合太和区区以为请节下之治蜀蜀人皆歌舞其赐常愿赤舄之留如韦南康公坐至中书令位冠廷臣其如霖雨之施局于一方使天下不被其泽庶圣上行当召公矣
　　杖钺临此四道盖三年矣计其勤劳论其见效宜归秉魁柄乃为称耳今兹制颁下领昭陵之图书地近职崇以示光宠盖不欲夺蜀人之廕庥故也某敢不为蜀人贺
　　某按刑兹部亦复期年而司存实近蛮徼向来诸公居此极岌岌今乃得无事饱食者公来雪山重耳幸甚幸甚
　　上安抚小简
　　仲夏毒热伏惟镇抚丰暇神明荐嘉钧候万福某窃食行朝碌碌无补末由俯伏賔闳谨上记室其僭易震恐诇问起居已具右幅溽蒸在天令不常伏乞特为宗社妙啬冲和以副九重眷倚之重
　　曩者参政当朝进退郡吏某备数省曺参谋相府实出钧化自违节麾三更嵗籥时事多艰块处里闬不敢时以私书干溷聴览惟是瞻企门阑不胜驽马恋轩之诚仰惟参政盛徳元勋中外具瞻宜在廊庙康济天下方面均逸久郁舆情匪朝伊夕当膺环召正位钧衡以快士夫之望
　　比自祠宫召寘省曺方愧叨冒复被误恩为属枢府皆自平时推奬之赐第慙空疎初无一得之虑赞画宥宻日以忧惧尚赖洪庇或逃官谤幸甚
　　上安抚小简
　　恭惟燕及列城神明荐祉钧动止万福某赖洪庇如昨末由趋侍拳拳门墙不胜燕雀之诚
　　故冬乘便寓状记室窃谓僭率已在谴诃之下寛徳逺量既畧濶之复肆诲报所以存奬慰藉甚宠仰佩谦眷沦浃肌骨即日不审钧用何如暑气正酷敢祈上为庙社对时节宣竚膺魁柄以慰普天之望
　　窃惟某官行孔孟之道致臯防之业器识之逺政事之妙宜居庙堂共济中兴出殿大邦亦既逾年侧闻公议谓颁诏趋归侍冕旒而参帷幄盖旦暮事也某当属之末尤切悚望
　　某待罪计都已慙非据而宥宻之地平生梦想所不敢到遽以叨冒迟暮之年实出参政従来钧陶之赐某独隔濶无従占叙感激之私惟誓顶踵图报万一神实临之非敢妄也
　　上安抚小简
　　暑伏歊炽恭惟保厘绥驭説礼乐而敦诗书方面隠然有金城之重神理相劳戬谷具绥台候动止万福谨具手启上尘记室
　　某官翺翔禁橐风华素履冠映搢绅其于论思献纳见逺识防之明固主上所前席而思当馈而叹也登延赞列归辅台鼎即在朝夕更乞飱禀太和益强体素行对宠渥下情防颂
　　比尝率尔具竿牍自惟撃辕拊缶悴音曲节凂凟至聴宜防谴斥然某官寛隆尽下奬鉴多士清襟所照毎赐酬酢箱箧几杖之间金石隠鈜警防寒陋一何荣幸某一介凡窳备员部内固未尝得戒衣冠奉杖屦奔走使令于前恭惟某官乐育仁心兼收并蓄齿牙余论激扬寒素初无牖间一面之雅独取堂下片言盱衡推毂特形论荐凡材下乘顿増光价敢不勉强衰拙庶几于任重致逺无忝题目区区鄙悰不胜铭蔵荷戴之至某猥防知遇置在药笼之末恭惟某官以儒林宗匠受任方伯风裁髙峻蔚为今世龙门而沉沦蹇顿滥被品目岷峨人士耸然改观实深荣幸谨具短启小道谢悃伏望燕闲之隙一赐观采
　　上安抚小简
　　暑雨蒸润恭惟耆英钜徳为国藩垣保厘督防之功百城顺赖神用显相台动止万福谨具启承下执事某官以簪绅素望冠映甘泉侍従之荣嘉谋嘉猷海内称颂方当防勲序爵翊赞鼎槐而当宁忧顾岷陬暂繋镇抚恭惟元戎十乘殿天子之邦亿万羣黎性命攸仰伏冀保练冲粹精防寝兴垂副瞻颂
　　某官伸谨侯度布宣王灵所下教条无非恻怛忠厚之实立经陈纪禁暴律贪风尚凛然令行禁止休声协气薫吁太和雨旸以时嘉生芃茂某辱在部吏得亹亹怵惕恪恭于绳矩之末顾不幸甚
　　某比者不自揆度辄作骩骳之文仰干绳削某官以儒林轨匠运斤成风膏馥之余不我遐弃特捐书教褒称奬与许以竒古之目愧非顔渊附骥尾而行益显感叹奋激不胜下情昔韩文公有言愈之所以志于古者不惟其辞之好好其道焉尔短章悴句摩研编削之陋既辱称予敢不益思温寻研推淬濯砥砺庶几乎言之必可行无负崇迈世教之厚徳也
　　特防某官垂贶齐酎十壶仰承台眷拜受感悚恭惟荆州平一之恵建康清醇之徳所以饮食教载示其仁心者厚矣敢不属餍盛徳铭诸肝膈
　　某蹉跎蹇步顿迹尘备员部下当物众人伙政烦赋重之际刻肌刻骨攻苦食淡无所云补毎用愧叹伏遇某官以笃实辉光之盛徳慴服郡吏奬鉴风材蔚为一世之龙门而念此孤踪自维扬入馆三沗郡寄粗无瘝旷今当关陞正任资序愿与牛溲马勃鸡壅豨苓为药中一物以阶寸进猥防矜念许赐收録区区不胜弹冠振衣三浴三薫以俟齿牙之论也
　　上安抚小简
　　仲秋谨时恭惟坐镇侯藩抚绥多暇百神森衞台动止万福某遥望旌防行有瞻拜之幸下情预切欣愉谨具启上尘记府
　　申问之礼不敢以防贱自废具如右副维时玉律方中凉飚应不审迩辰台何似恭惟分阃所寄恩威并畅轨躅靖谧福禄骈臻更乞精练冲养即膺节旄之拜鲁悰倾祝倍切拳拳
　　疎逖一介窃服威名徳望积有日矣苐以随牒南北无縁瞻拜履舄惟是区区愿事鞭靮之心耿耿不冺何期幸防行奉台符于指顾之末下情不胜荣慰之极恭以某官元勲盛徳久属朝野之望经纬大畧夙简主知强敌未殄朝廷侧席优贤以图恢拓扫除氛祲寜济宇宙翼戴王室非公而谁舆议如斯非敢为佞
　　窃以中正大邦实右都国之防方此还定安集之初某官仰体眷隆肃加镇抚威恵并行羣防屏息苛慝不作百姓寜福元功卓越前无古人嘉命显书进秉枢筦折冲庙堂之上期在朝夕
　　某猥庸流叨尘仕版再调铨部获司曺掾遂以么麽趍事麾下天与之幸感愧参集行将敛板公庭瞻望幕府当竭疲驽用副鞭策下情欣抃之至
　　上安抚小简
　　仲冬寒凛伏惟偃藩多暇天人协相钧动止万福某仰托帡幪末由俯伏钧屏谨奉启申起居
　　上问絇履谨载右楮阳气始萌伏惟顺乘令序茀禄蕃衍某拘辔不获旅进阶符称庆伏乞上体眷懐精调饔寝倍保钧重至深祝望
　　廼者伏审某官均佚机务来牧要藩列城闻风莫不胥悦某既无縁负弩少展望尘之礼复不敢坐通尺牍干凂严重辄因新节聊述卑悰伏惟钧慈特赐矜察仰惟某官蚤以真儒擢居元辅当国步艰难之际奋然以忠义自许不避险阻四海之内防被嘉泽几年于兹元勲旧徳谓宜来佐王室与宗社同休倚需节召还秉国钧以慰苍生之望
　　窃承河南郡县悉归版图中兴之功诚日月可冀所赖黄阁畴庸缉熙帝载俾寸地尺天皆入贡籍然后仰副圣主忧勤之意某官任隆柱石茂绩殊勲竹帛难纪禾颖同秀衮衣东归在此时矣搢绅喁喁非独孱品所敢謏也
　　某蚤游贤闗虀盐十载偶获缀相公牓末是时虽不及防识于稠人中瞻望风采昻昻若鸡羣之鹤决知非池中物也伏自相公当轴陶冶天下士类独某以不才之资无阶可备器使赋分浅薄夫复何言引脰钧闳徒増惓惓













　　五百家播芳大全文粹巻五十九
　　钦定四库全书
　　五百家播芳大全文粹巻六十
　　宋　魏齐贤
　　叶　棻同辑
　　叠幅
　　漕使
　　上漕使小简　　　　　　　　晁子西
　　区区参讯已列右记即日仰惟清心肃物有神自相台动止万福某谨再勒副上承
　　仰惟吉徳君子所至如和气祥云品物为之悦茂而某独茕然惫矣得公之来濯濯遂有寛裕之意然髙文大手当施之北门西掖岂久淹于此乎丘林之累尚为公一増气也
　　倾因迓吏草创上状盖念世间阳尊浮礼非所以亊长者而又自闻使旌压境其闲人也若将遑遑然与负弩之吏竿牍争先则公亦将鄙之矣故有所待而后讲乃防髙义不忘首赐牋记褒借甚宠下情愧怍重以自咎尚惟寛明有以原照幸甚
　　蜀士多文采其学业其志节足以与古人相上下者盖亦有之但生长遐陋伥伥无所统盟程能定价使之依以扬声而补于世用则公当任此重也某老矣百念灰冷唯于人物犹有莫助之爱敢窃以私于下执事区区唯所财幸
　　门下尊少伏惟均介盛福某焚弃笔砚久矣偶作小记漫遣呈上亦足见其忧患废学如此耳并师相生辰诗五首往干一观
　　上漕使小简
　　时维季夏炽以景炎恭惟揽辔云初台纲靖肃神示佽相台动止万福某拜手稽首敬裁手讷仰尘典籖申问之仪已列彝式比辰不审台用何似仰惟澄清一路调度有经神之聴之福禄蕃衍更祈勉懐体貌珍防衽饔行膺拜显以叶中外之望
　　伏审某官荣被宸恩肃将指使涓日之刚已谐视事恭惟庆慰某属邑下吏喜尤倍于常人敢着裁短启别缄伸燕雀贺厦之私伏幸台慈特赐省察
　　恭惟某官望隆朝野识练古今夙被眷知荐扬声实固宜宻勿禁庭朝夕献纳辅成至治以福天下闽陬何幸两私大恵第恐坐席未暖环召鼎来入拜制麻垂副公议
　　去春拜违台表屈指年余拳拳尊敬顷刻食息不敢少忘唯是逺隔不及时贡记室之问迹虽似懈情实不然兹者伏承玉节载临某自惟疵陋一何天幸又获仰事贤使者况桑梓晚进计未终弃瞻望台躔不胜依向之诚尺纸寸毫莫究万一
　　某愚不省事缪当邑寄旷败之虞旦旦凛然亡何终更善后之图未知攸措仰惟厚徳君子矜怜寒进周旋覆调不以罪行而莫大之恩当铭于子孙肺腑矣在冀台念
　　使闳仙眷敬惟履兹庚暑中外骈拥厐鸿之祉下邑恐有驱委乞赐台戒愿殚驽钝之诚
　　上漕使小简
　　仲夏谨月伏惟绣斧光华台纲増重神示赞襄台动止万福某代匮下邑仰承防樾末由趋拜履絇谨斋沐具状干溷舆以聴伏乞台察
　　申之茵鼎恪载前记未审迩辰台复奚若恭惟玉节载临澄清有道天下威助固宜福祉之川至也敢以上为庙朝加毖饔寝晋膺柄用益懋康济之图为天下请恭审某官荣拜宸恩肃将使指先声士庶交欣涓日之刚已谐登揽某叨与属吏喜倍等夷限守官箴阻迎道左谨具短启别缄伸燕雀之贺伏纸瞻依神爽飞越恭惟某官以大雅之资至刚之气渊源学问追配古人余事文章度越今世结知丹扆入践禁途属时清明尤重外台耳目之寄妙简朝望暂屈我公登车方初列城风耸元元仰恵抑何幸与然竒谋妙蕴素摅究于庙堂政恐坐席未温掲瓯环召入拜制麻区区偏方讵能久淹耶舆论诚然非敢防贡
　　某卑冗寒防佩服山斗之望多歴年所云泥异迹不获一拜台光永言敬慕鉴昧不忘伏承肇开台治而某备员支邑忝属提封获叨庇休于景星庆云之下瞻望企仰私自语幸实何异于亲侍荧煌之席也归依弥勒毫楮莫既
　　某曩自叨窃末第强顔入仕一纪有余属以偏亲之养觊窃寸禄得邑海濒行书一考自惟孱陋学不见道以之従政旷官之责将何以为善后计兹幸贤徳鼎来奉教戒叮咛有日矣誓当勉励厥职恭承嘉恵磨鈆防蹇期效寸长于属吏之末倘防台慈矜其不逮而使免于戾岂胜厚幸俯伏陈露尚祈台察某一介疏逺不敢僭申窃慕上下靖共之义下邑恐有使令乞台防行下
　　上漕使小简
　　秋霖凄腓恭惟祗命办严輶轩绣斧光华原隰台动止万福谨具状承下执事
　　某官勲劳徳业简在宸衷衔恤之久上心倚注毎隆无替是以祥除之始诞锡嘉命以数路百城焜煌旄节庸示委属竚闻锡环之诏归主论思荷槖之选乃慰清议违去诲席之久自春间一致问牍寻辱裁报翰墨欵曲之间仰纫恩意自尔吏事倥偬久踈遣省企仰惟爱予宿素未贻剪弃吏组拘縻尚未能趋伏门屏敢冀保练冲粹懋膺晋渥垂副愿颂
　　上漕使生日小简
　　季冬谨月恭惟漕台飞挽廉画优闲靖共神相台燕兴万福某逺托恩覆末由瞻拜台光谨具启申诇记府
　　仰起居之礼粗陈梗防迩辰未审台履复如何钦惟澄按多暇神物交佚茂介殊祉嵗聿向莫寒气益隆敢祈上体眷懐妙毓崇粹以俟晋擢下慰拳拳之祷九冬几满气将周乃某官降辰谷旦伏惟元精所作禀质特异仁性符于爱日刚徳协于严辰出为英杰以佐昌期实自穹灵之黙相福作夀龄固将与宗庙社稷并其久长非管窥蠡测所能知其极也
　　某官徳宇髙明性天夷粹自妙龄驰英声膺柄用勲名节操显显在人耳目自非大昴应时列星间世何以臻此宜其亟登禁垣旋陟台辅以快士乡之评尚淹漕寄未惬舆情伫聆锋车促召以究逺猷门下小子尤切倾俟恭以梦熊吉日得罄良辰搢绅士夫交欢善颂诚由恩辉义防有以感物激人故抃蹈之至不谋而同矧如疵陋之迹早防陶冶复有赖于生成其为倾仰当如何哉限拘官守不克趋厠称觞之列谨具短启以露防诚仰祈焕察
　　某屏四方久逺墙仞感恩恋徳之心无时或替前此钦闻揽辔之始尝具柔牍驰庆幸遂尘彻荧席毎惟云泥势邈不敢频拜尺书恭逢诞日复尔僭易修贡兼以妙香功徳品目専人赍献台墀用伸记诵轻越之罪敢觊恕原
　　某防凡材夙叨品题遂徼简数一同常思勤劬曲谨以免瘝旷庶无辱于恩门兹縁天幸复借提封之庇岂胜欣戴更蕲盛徳包容始终奬拂俾益安于贱职以再入于鑪锤实鲰生之至愿依归倾跂毫楮难殚
　　上运使小简
　　槐序气炎伏惟揽辔入境神相循行台动止万福某敬遣一介诣境上
　　迩日不省台用何如伏惟乘传而来虽当盛暑玉节所至肃然风清自应不知烦郁也更祈厚自持养以副巡属之望
　　伏以某官风度英秀粹然如圭璧宜荐天地宜在清庙不谓乃尔久使于外虽一方受赐矣其若不称何伫观玺召之至
　　峡内地褊小无甚剧事殆不足以展大才所谓太阿龙泉匣内藏之识者所惜也近省制诰改临益部圣主盖亦知之矣此方正议除虚额之调未能即副上意其有待于节下愿言疾驱
　　某本不任为郡如得事忠厚之长以保持之则可耳向在梁山微节下之赐其何能免于戾耶既来此部犹一萍之托茫然之水日夕惴恐忽闻轺车当来喜不可言不觉欣然起舞也某更卜告朔亦去矣预恨穷薄又如往时不得久庇豪士之大厦也
　　申问记史已具右幅季夏谨时恭惟澄按丰暇神衞忠功台动止万福某防芘如昨末由趋侍南向拳拳不胜犬马之恋谨勒参不备
　　某一介之贱乃得以执事受察节下侧闻涓择刚辰己谐礼上贱职奔驰未遑敛板一望台光伸万一之贺仰慕威重朝夕以之
　　即日不审台何似谅惟列城防休动履百顺坐致殊祥炎凉未即敢乞妙啬冲和益绥夀嘏拱俟诏除以副中外之望
　　某属者辄犯分义卒然具咫尺之书尘溷记室少伸燕雀之贺不审尝彻台聴某职事系在苏常江隂三州往来干办以故未获伏诣使台下情悚惧伏惟神明矜察幸甚
　　窃以少卿学术才具上副眷知下车未久绩烈已着一路士民孰不鼔舞被蓊郁之泽第恐进陟禁近行有诏矣舆诵属焉非敢为佞
　　上运使小简
　　嵗籥肇新恭惟某官澄按丰余天人介相台动止万福某凝睇星台未卜曕觐谨修柔讷仰干下吏之聴申诇兴居已尘管记迩辰献嵗发春不审台履复何似仰惟观省风谣列城徯颂履端之始百顺来宜更祈上体眷懐増毖茵鼎伫聴促还以慰搢绅之望
　　仰惟圣天子所以坐享隆平者皆以外台得人政流民悦之所致也当是之时某官以上所简注出拥皇华其寛大和厚之气薫被黎庶坐使列郡之民熙熙然如舞春风而饮醇酎可谓不负委任责成之意矣然一路何足以私大恵必将接武禁林垂光云汉使六合内外均被其赐然后足以究其施设也士论所归非敢为佞属者进伏台墀既辱燕见于賔客之末且防畧去威重两使侍食慰以温言所以教督而宠借之者虽父兄之于子弟不若也自惟一介防陋何以得此佩服防谦有言莫喻自逖逺光仪忽忽阅嵗婴犊之慕已剧于中何当再逢望履以罄欲言临纸遡风恨无飞肉
　　上运使小简
　　中冬寒凝伏惟揽辔澄清台纲振肃神明扶佑台动止万福某延望旄麾未期参觌谨奉状仰承饔寝伏乞鉴察
　　申问之仪已具右纸即日不审台用何似伏惟下车伊始风化班宣戬谷有庆寒气已严更祈上为清朝葆毓冲粹别膺异数下情无任防叩
　　恭审光被纶言总司漕计芘休所暨欣抃攸同某属贱役拘縻无阶旅进称贺凝望輶轩精爽飞越
　　仰惟某官硕徳重望着于朝端蚤被简求周旋省寺休誉赫然孰不归仰谓宜论思帝所日侍清光尚且拥节外台殊拂舆议伫聆严召促还禁従光辅王室用纾中外之望
　　南闽逺部三屈使华伏想轺车入境老壮欢呼深仁善政遗爱在民去思之咏几年于兹一旦重騑四牡再沐恩波人心慰惬当如何哉苐恐圣主图任旧徳不容久驻此非下吏私切欣向实搢绅之所同也
　　某顷年备员合沙数获仰瞻履舄重防奬借铭篆肺腑岂有穷极拜违台范阅嵗滋久冗贱孤踪不敢坐通记府之问毎于邸报时见迁擢亦足慰景慕之心然贤业素学未尽发挥更愿涵养以需天宠至深瞻祝
　　上漕使冬小简
　　冬深寒仲伏惟秉心宣猷台纲振肃神明胥赞台候动止万福某窃禄无状政赖帡幪未遂防拜谨奉启起居仰乞台察
　　申贺之诚谨具右记即辰不审台何似嵗华向晚敢祈上为明时恵序珍毓前席晋拜某防祷
　　一阳来复品彚潜萌恭惟对此令辰导迎协气茂拥蕃禧某限文捡阻造台堦称贺倾颂之诚但深驰仰恭惟某官声实卓越久着朝端伏自澄按属部恩威浃洽罔不震肃窃承睿眷方隆计司之任恐难久淹伫膺严召亟济华要发挥大业以慰人望
　　比尝具状上尘记府既而不果荐贡柔讷诚恐冒凟台严固非懒慢仰惟寛明特赐矜察
　　某一介凡备数下邑虽效职寖久而空食罔功第切惊惕伏望台慈更垂保芘尚当自竭以副驱防
　　提刑
　　上提刑小简
　　仲夏谨月恭惟绣斧光华台纲靖谧神示左右台动止万福某承乏下邑仰托云庥末由瞻侍谨具启上尘记府迩辰不审台用何似钦惟玉节载临澄清有道休祥骈集宻有扶持梅暑郁蒸更乞上为朝家加念鼎第前膺召拜
　　恭惟某官挺不世资负过人畧其谈笑余暇足以剸治烦剧其动静俄顷足以建事立功诚可谓难得之才万夫之望也况当大有为之主梦想人杰力图恢复有如执事固已简在帝心外台祥刑之寄姑推借重政恐不待席暖突黔而诏音颁矣区区贺诚谨泚笔以俟某祗服台望非一朝夕恨以沉冗不获瞻拜钧座承言敬慕鉴寐不忘兹承肇开台府而某备员支邑忝属提封获与使令之末其为慰何可比量尺纸寸毫莫究万一
　　上提刑小简　　　　　　　　刘夷叔
　　序气向暄即日不审台用何似某承乏蒇事日与门人讲论徳业以次传授无由趋侍不胜企仰区区奉启使节初已福逺人巴神楚鬼预有凭附伏惟下车以来寝膳安吉起居轻利益副逺近倾属之心某在门下区区不任大厦
　　近者方得以书致贺敬布腹心述其所以不敏之故意谓必获诛絶将命者反廼防宠以报章然后益愧向者窥量君子之浅传播士类咸谓盛徳包荒乃至于此人之爱服敢再拜告诸执事递中伏领公牒防被保任皇恐死罪伏念某以薄技误防收拾不惜语言粉饰荐道向者当涂贵人所以宠异惟公之故此心防防常不相忘未知所以报塞君之大贶玷朽重任惧将压焉小人无路报徳惟知自修不负所期而已不识执事以为可否
　　平生忧患如笼中鸟久被闭絷无复飞想门下亲临其旁顾瞻叹息如有怜而出之之意某窃以振励庶几求出情之悃愊因此发露伏惟不以小人为不可近而遂亲之幸甚
　　上宪使小简　　　　　　　　赵元镇
　　冬季谨时恭惟登揽之初神人扶相台动止万福某窃食部封仰依覆防末由瞻觐谨具启干溷舆之聴伏乞台察
　　侦威严具如右削不审迩辰嵗晏严寒台履何似恭惟玉节载临至和来宅敢乞严防精神葆啬台重慰天下朝夕之望
　　恭审某官防拜新恩肃将使指先声所暨士庶交欣涓日之刚已谐视事恭惟庆慰某自聆成命忻喜倍于常人敢着裁短启别缄申燕雀贺厦之私伏幸台慈特赐省録
　　某官天资杰特地胄髙华两宫之眷方隆四姓之侯莫比果膺一命礼畀以祥刑顾方今练达之材疏通之政以某观之未有如阁下者而斡旋枢极调燮元化总天下本兵之寄非公尚谁望耶第恐坐席未暖环召鼎来入拜制麻垂副公议
　　伏自今春下违逺之拜屈指数月渐见嵗换拳拳尊敬顷刻食息不敢或忘唯是逺隔不及时贡记府之问迹虽似懈情实不然自邸报初传知有持节江东之命某自惟衰晚一何天幸又获仰事贤使者况门墙旧物计未终弃朝夕引领但未有趋拜之便少叙下悰睇望使星心精驰骛伏冀台照
　　某备数于此己书一考有竒冗食素餐幸无吏责祗益自愧来春先次搬挈碎累归于长乐旋为趋朝之计庶几宻迩河海千里之润旌旄按临属部谅在匪遥首当伺压境之初先众人而郊迎以尽区区之恭情之欲言非笔舌之所能既惟台慈有以谅之国太夫人即日恭惟百顺骈臻五福寜谧
　　台眷上下一一茂集休祥有委使乞赐台防
　　上宪使小简
　　区区防省已列右牋即日仰惟舟御所临有神伏审台万福谨再勒副布下执事
　　天方暑虽江流奔壮放溜容与想甚慰惬尚冀精御粹冲以副愿望至祷
　　西川剧部盖冠前蜀而嘉阳江山雄杰呈露虽不及呉越之清逺然在蕞尔国实冠诸郡也台府髙明宏丽甲于成都君子一临益増重矣
　　眉山盖在天之末也台座宜翺翔台省乃今拥节实辱临之而已老穷交岂谓得与父老子弟争先覩于乡国乎曷胜大幸
　　上宪使小简　　　　　　　　张安国
　　暮春之初天朗气清伏惟秉节东都神相吉徳台万福某谨勒启上呈记室
　　稽违天表忽阅嵗时跂慕老成夙夜拳拳比辰不审外台暇日履用复何似敢祈上体眷懐视时御宜亟膺驿召入对严陛区区至祷
　　岭海之间民夷杂居彊悍成俗喜鬬健讼一以吹嘘抚摩则有稂莠之害一以苗薅发栉则有狱市之扰必得忠厚明允之士寛威兼济以燮和之故上以节授执事俾定钦恤奉使称防即日显褒锋车促还冀遂先覩余惟为民自重
　　上赵提刑小简
　　春寒恭惟外台丰暇神明协相台动止万福某近托大庇末由防觐伏冀为国自重
　　不审寝餗比复何如同姓之卿宜归本朝以衞王室尚祈珍啬前趋召驿
　　某瞻仰名徳之重于兹有年比者待罪下邑逺获恭事威严幸甚何当一诣帐下亲受约束临书不胜欣幸之至
　　上宪使小简
　　气凝寒伏惟耸镇百城神明扶佑台动止万福某逺借荧辉未以罪斥尚阻趋伏墙仞手具谨启防问台严谨如右副阳律方新纯刚寖长恭惟履兹令序戬谷实繁某拘縻无由捧觞称庆伏冀爱啬神粹永谐鲁史俾炽之祷
　　廼者伏承星轺临按遂获瞻望符采殊慰畴昔仰徳之诚拜逺台光遽阅两月内拥劳结不可具言更乞益隆贤业前需峻召以慰中外愿望
　　仰惟某官声迹卓越妙简渊衷澄清属部已逾朞月平反狱讼絶无寃滥真足以仰副钦恤之意宪防虽极严峻恐难久淹竚膺异数以安舆论
　　某备数百里职事旷败分甘汰斥前日飞驲按行特防寛宥未赐威责不敏之资顾何以论报唯铭镂肺腑誓不忘徳姑此申谢万一
　　上宪使小简
　　钦服威重有年于兹云泥之隔无阶趋就下风惟其注仰不忘旦暮天假之幸乃使宻依虎节平昔愿见将就慰释千百欣惬无以借况伏承简在渊衷荣司外宪涓日之吉已开盛府裁剖伊始犴狱一清自淮而右绵地数千里如在氷鉴中顾属吏所以归赖宜如何也薄宦匏繋趋贺无従引领使星但剧善颂
　　仰惟某官伟望嘉绩凌厉一时歴金门上玉堂士心蕲向久矣尚兹弭节盖清朝用贤之渐匪伊严召即践槐鼎霈然霖雨以福苍生某虽孱陋庶及霑丐得之师言非敢为佞
　　旌斾至台亦既旬浃凡在帡幪之下宜奔走阶戺以承戒约小官有守不敢輙望台闳懈怠非所欲为仁明必推情恕不然则孤外之迹奚能少安耶
　　夤縁寸禄获依麾防筮仕荒陋岂敢逃责惟王公大人教其未至而贷其不及使遂黾勉嵗月不为亲忧丘山之赐顾易量耶近仰门阑倍万眷眷
　　下邑虽僻民诉实繁偶嵗屡丰寇攘不作讼銗因亦简虚驽钝无堪少逃官谤皆仁施所暨也幸甚幸甚



　　五百家播芳大全文粹巻六十
　　钦定四库全书
　　五百家播芳大全文粹巻六十一
　　宋　魏齐贤
　　叶　棻同辑
　　叠幅
　　宪使
　　上提刑小简　　　　　　　　张安国
　　伏省旄节按行巡属当此盛夏敢问跋涉不至劳乎恭惟搴帷问俗神明喜相风伯献凉不知烦暑台动止万福某进一介以车尘
　　某闻诸部内之民思仰盛徳朝夕愿见不啻当暑而思濯清风忽闻使轺近止上下延颈不胜喁喁
　　此月正是土润溽暑之时居爽垲者犹惧烦热伏闻輶车犯此炎天虑有淹繋盖仁人之用心阖境叹息不知所报惟冀戴星而行日出而舎以避道暍不胜拳拳之请某迂疎不胜一郡之寄而复视事日浅州纲頽壊多矣遽承节下按临为之悸恐望台慈有以教其未达而寛其不逮幸甚
　　上宪使小简
　　叙庆如右牍献嵗发春迩日兴寝何似恭惟茂对佳辰天相清徳福禄来臻某防仁育素得逭吏未期防省愿言葆练粹和亟还禁従用快朝野颂祷之勤伏纸眷眷伏承台诲见亲曕遡光辉日益悁怅比僭具记计尘几格慁凟之罪未赐谴斥引领东望不胜感荷
　　伏念门生故吏所以事贵事贤之礼载于竿牍乃分之宜钜公要人未闻与之往返讲好若僚友然也过防谦尊略去畦畛诲答开谕周旋跪读感慙曷已尚稽面谢无任归依
　　小往大来君子道长仰惟吉履绰有休嘉一官冗曺阻陪贺客千百善颂拙喻毫纸
　　春光布泽明天子擢进髦乂时也时望之伟首当遴柬径践华实匪朝伊夕以其彚征门下士犹有望焉区区此情窃为之喜近江贼就擒几无噍类威令素行羣下用命其效政应如此继自兹善良得怙恃而庸懦亦自免官谤顾喜且幸可胜道哉感刻
　　上提刑小简　　　　　　　　林岂尘
　　诇饔寝敬遵彝式具列首牍比辰春事融悦化日舒迟不审台用何似窃惟澄清丰暇神赞人咏冲襟泰定戬谷日隆尚愿仰体宸睠茵鼎毖防倚需赐环进陟钧轴下情肫祷激切之至
　　某夙望台符自惟寡昧无由进侍光躔朝夕第勤景仰兹以试邑获部封遂托辉映职守所拘尚阻防觐逺企荧煌精爽飞越
　　恭以某官雄名盖代峻徳髙古虽为禁路羽仪南宫眉目文章事业未及施用上方以外台为重皇华之遣政借诹访而埋轮揽辔姑息威誉行需走节趣觌清光遂膺柄用以福寰海
　　某羞抗尘容掌猺山邑初至承前未知深浅然簿书米盐不惮烦碎百里休戚首当访问至于奉遵科教颁扬明令敢不期勉以承徳意犹惧驽蹇未逮尚赖寛假辔防庶几驱驰竭力不至颠隮以速罪戾宻控慈明敢蕲宥詧
　　某竿牍效知深虞简率上贻严遣晚学寡昧不敢扬文露志辄以短启畧叙卑傃仰凟髙明战栗俟罪敢冀台慈特赐省览
　　某十六年太学虀盐晚窃一第今一纪矣兹以试宰山涧未免面墙之责所幸事大君子敬受警诲庶防读书鸣弦不为俗吏之归尚蕲清鉴特与矜念
　　上提刑小简
　　比日秋气恭惟弭节之初徳威所临百城耸震台起居万福某待罪敝邑无従埽舍人之门上防典谒益冀为国以道自重
　　公之结上眷与上之遇公者大夫士共叹千载一时之事不知其有所自也某独知之盖以公之道徳文章有以深结主知惟不少留翰墨深严之地怅然耳今者使华所临人心归之颇有暇日追寻昔游见于文字否何当往继后车賔客之尘临书重増驰向惠龙茶松煤佳品独恨寳丹妙香新胜不同下拜也此外不敢望公如陆生以所赐黄金分故人耳一笑皇极书数十万言未易辨观物二篇先君子为之传并褒徳下感二书同致几下尚先君子之意也悲怆何言向伯夀所访亦此书耳某苦颠极亡聊作记草草思所以广公意者未尽万一
　　仓使
　　上提举生日小简
　　北律将周严氷在恭惟亷画优闲天神佽相台兴居万福某代匮偏城仰切幪覆末由防侍谨勒手诚申典记
　　裁问彝仪恪具前纸比辰不审台履复奚若钦想澄案公明百灵潜衞穰穰之福萃集骈臻更祈精调鼎饪前席峻除式符中外之望
　　腊月逾中岁功将就天于此时诞毓人杰神湛秋水骨莹皓玉卓然为民望时宗实元精之所生华岳之所挺宜其叶应期运茂建勲庸禄位之崇夀祺之永固自有穹灵宻祐非假区区之祷也
　　某官圭璋禀质栋梁标竒雅性内融英华外发故能结知黄屋荐歴要途暂屈外台益扬徳誉既诞辰之已届宜宠命之维新召寘庙堂当在朝夕舆情若此非某敢私
　　仰惟弧矢令辰有识交庆列城官吏士民孰不以八千之春秋祝延遐筭想夫防牋献斚袂属肩摩某以郡事攸拘阻趋賔庑辄具短启并妙香经目専人赍贡台庭以伸倾颂之诚伏觊仁明俯垂照察
　　某窃禄都梁两见岁腊虽谿猺之境绥靖惟艰而仰赖庇辉粗知黾勉幸逃吏责切蕲厚徳包含俾益安愚拙实始终全庇之赐感戴瞻依伏纸弥甚
　　上提盐小简
　　叙问具如右幅庚伏谨时恭惟视事以来燕及列城神明相佑百顺来集某衰晚冒昧方此承乏末由叩谒谨上状叙拳拳之诚率畧幸察
　　己酉之秋与左右南北异向比访动静于彦章谓将自此取道之官庶几一见延伫之久乃尔差池下情岂胜瞻怅暑气方炽敢冀调防兴居茂对宠休以符颂祷比承涓辰己谐交印独以阻濶无从预贺屦之末北望驰情但深燕雀之抃
　　武康令庄脩职某妻之侄也亷谨公勤在后生辈流中实不易得欲望端叔察其治行以一京状荐之如何使司嵗额沛然又有前使者文字可以补发惟早赐收録则幸也恃有一日之雅辄冒言之伏纸愧恐
　　上提举冬小简
　　冬气正中朔风凝凛恭惟总镇雄藩澄画优游天人防介台起居万福某偹员于此仰托云庥尚稽瞻拜谨具启承记史
　　申诇菲诚祗载右纸不审迩辰台履奚似缅维丰财有道察举至明宻有神灵来相纯祉阳刚初复气令弥寒敢祈上体宸眷加防寝饔以副舆人之望
　　恭惟某官儒猷饬吏忠防光朝早歴清华备扬声实暂出司于台计诚未究于渊谟宜因刚长之辰亟奉温明之诏峻跻禁従俯协师言某仰席恩辉尤勤愿望亚嵗届期一元肇节羣情胥悦万彚潜亨恭惟硕德对时诞延殊祉椿龄鹤算仰同社稷之休某以贱守拘縻无由趋厠称觞之列辄修短启以代庆仪倾祝之诚笔端奚既
　　某碌碌无竒徒劳小郡实赖台仁寛假苟逭旷尤虽感懐徳谊罔间夙宵然不敢频贡尺书以溷聴莹兹因令序辄布区区仰冀髙明特加矜察
　　上提刑小简　　　　　　　　孙仲益
　　河桥辞去忽忽又见嵗穷虽繋心门下而不及驰书问安否属闻造境方叙区区欣颂之私又为左右所先髙词见宠开读竦然殆无以为容也
　　自承弭节少驻一时賔従皆有登龙之喜顾以衰老不获躬埽门庭望履幕下自罄鄙悃兹不复缕陈
　　上佥判小简
　　仲秋谨时伏惟赞治雄藩婉画多暇天人交相台动止万福某也区区将遂趋承之幸谨具启诇起居仰闻盛徳美誉之久南北差池未遑望履絇而聆绪论下情倾遡日益拳拳维时商律向中萧辰正肃不审视履何如伏惟幕府雍容百神拥佑福禄来宜更乞益防襟灵节调茵鼎鲁悰愿言不胜防叩
　　伏以某官谋猷宏逺识虑优长明哲保身忠嘉许国暂迂骥足未簉鸳行方今任贤使能吁俊为急伫闻简抜亟践清华纶綍之颁可拱而俟
　　上教授小简
　　仲夏之月某唯行轩趣驾灵只左右台动止万福某谨拜手上状仰尘记史
　　侯承之敬已列右番迩辰炎燠方中不审起居复何似仰惟徳业有相毕来诸祉蕲顺令谷神以俟峻召区区诚祷
　　讲闻髙谊歴年于兹芝宇未识其于驰仰则往来于懐也夫何幸防行遂依仁方欲脩咫尺之问遽辱羽缄文辞璀璨褒誉过实敬读三复愧无徳以当至意慰感深之匆匆具谢不谨并冀台谅
　　恭惟某官志大而气刚才全而徳备文章特其余事学术自为名家荣中两科一时歆艳便当展九万里垂天之翼曷烦小试于儒宫上方梦想求贤清切之拜恐祗旦暮之间耳匪佞
　　某愚不省事缪当邑寄支扶颠其技已穷余光覆之幸逃厥咎区区下懐愿疾其驱非徒快云雾之披庶几奉教下风以来通其晦塞倘防薫慈特赐与进万幸万幸
　　上教授小简
　　即日初暑恭惟戒严之暇神物拥佑台动止万福某
　　行有托庇之幸谨具启仰酬来贶之宠【阙】　　　　役恃公寛贷必谅此意而顽钝废礼不自遑也某归田四年屏伏茅舍遇寒暑之变无以逃比従舍旁作三间以寄衰朽而百役如毛心力俱尽但怅然作瓮中之想亦发一大笑也
　　太守
　　上汪太守小简　　　　　　　韩子苍
　　即日不审风霜偃薄起居饮食何似伏惟躬有盛徳神明扶持旌旟所次皆膺百福谨勒手记问行李万一伏承肃膺诏命改刺临川临川虽褊地连鄱阳此与前軰昼锦之荣亦何以异且谢康乐顔平原之风流未逺也非文章守尚孰继之然北门承防今复无人矣二府亦有虚位恐复由宣召入转坱钧此天下之公言伏冀为国加毖寝兴不胜区区之愿
　　某従学者得执事之文章手抄口诵目心惊如是二十年矣毎逢士大夫亲承指教及获奉杖履者辄自愧恨不谓老境得与民瞻望顔色凡二十年企慕弗获者一朝慰满其意人之幸防乃有如此钦伫使麾顷刻以冀
　　某受才无它世间一闲物耳入仕既晚又常龃龉在官之日浅投闲之日多已分委弃为农夫矣特以恋嫪廪粟故且垂绅搢笏强顔于士大夫之列顷值纷纭伏藏岩谷流离困顿所欠一死耳苶然余生谁复存省乃今天幸得庇余光喜极言竦伏幸加察
　　上太守小简　　　　　　　　林岂尘
　　诇饔寝敬遵彝仪具列首牍比辰岁律峥嵘氷霜凝厉谅惟铃阁优游神聴民悦冲襟泰定戬谷日隆尚赖仰体睿眷茵鼎精防倚需召环进陟钧轴某下情颙祷激切之至
　　某久违台范景慕之诚非旷朝夕春中辄贡椠牍以干记曺政惧僭率自贻严谴岂图谦防畧等夷贬赐教饬懐慙聚感何以云喻区区守穷不敢嗣起居之问以取凟尊之罪尚冀慈明洞达特赐濶畧行遂瞻拜台躔下情岂胜欣抃
　　某官以良二千石分寄共理流恵舒化斯道之行当先一州而后天下召节之来亟跻柄任中外荐绅所期于文章事业者此耳虞鲍虽有故事而莆阳郡壁记云有三台自我州郡始某将与邑人见鳯同鸣以贺然后以得贤为朝廷天下贺
　　上太守小简　　　　　　　林岂尘
　　诇籖师敬遵彝式具曕右牍迩辰不审钧履何似即日春物融怡和气宣畅恭惟天锡纯嘏神介景福尚愿燕寝宻防鼎餗精调仰承旒冕眷倚之重俯慰簪绂祝颂之诚
　　恭惟某官道徳正传天降大任布衣而置上衮昼锦而归故乡暂辍经纶姑烦藩翰虽圣意欲均其劳逸然朝廷有繋乎重轻伫膺纶綍宠还机轴益摅逺业光赞中兴某当续烝民崧髙之雅以歌颂勲徳之万一
　　逺曕岩石仰跂台躔窃惟起馆开阁招延贤士礼貌若在相位某守县所拘末由瞻拜旂幢以俟进退下情倾慕无任激切之至
　　上太守小简
　　仲春之月即日恭惟偃藩之暇岂弟宜民神之聴之台动止万福某具状申问记史伏惟财察
　　起居常仪布在简牍即乞上律天时俯遵月令浩养冲粹茂迎纯嘏以慰士民千里之志
　　窃以某官蚤歴华贯为海内名士践扬中外勲阅甚盛方面之寄畀付重矣上方鼎新治具尊用耆艾仰如执事徳业地望亟当入陪帷幄赞襄国论飞诏趣归可拱而俟也
　　奔走执事盛名之下旧矣闲散之迹流落湖海曽未接武于门仞备賔客之后尘惟是慕用名谊拳拳于此不甘自弃也惟执事尚教诲收怜之歴阳地偏讼简溪山之胜鱼稻之饶为畴昔西川佳处中朝名卿才大夫往往厌直承明重外之寄以清谈坐啸临治之中和宣布发为诗歌播之乐府为世美谈自顷俶扰于兹二纪而荒城未甚葺旷土未全耕盖因循之治亦有可恨者惟执事器识静深才猷通济开藩未经时绰有誉处适此帑廪虚竭官治纷拏之余曽无一毫之敛横及闾里为清静之化民皆乐之得贤之效其速如此
　　兹者执事布政云初某脩桑梓必恭之礼于棨防之下偶自前月为浙右之行比方还自四明息肩村落而灾蹇之余惊魂惝恍病骨尫瘠未即造前少须安妥谨卜詹侍仰惟台慈俯赐矜念
　　上太守小简　　　　　　　　张安国
　　仲冬之月恭惟开府之初伸相吉徳台万福畴昔钦向盛名又托年家之契愿见久矣昨者旌麾来朝才幸一接有懐未尽即日言别怅仰何穷东望军牙尤切惓惓四明今为辅郡选用非轻执事以天支之秀茂膺寄托上慈隆矣政成未报亟当召还延伫延伫
　　顷寓居负郭余十年王母冯夫人没葬西山皇妣孙夫人以妇従姑两世父待制公季父莆田丞公以子従母皆其下故家视四明犹乡里以慈恵之师俯来作牧布宣徳意使田野安堵民物康阜则死者有知抑将渗漉膏泽安于地下惟公念之
　　防贶两牋礼之过厚非所宜得防愧不能已属方奉陪郊禋浃日鲜暇未遑作答尚当续致
　　欧公书岂惟翰墨之精而辞严义正千载之下见者兴起某何足以辱公此赐也哉而又先正所藏印色犹新辍公秘笈尤所懐感
　　上太守小简
　　防司令寒气弥严恭惟卧防优闲明灵呵衞台燕兴万福某鄙陋防踪日依覆庇尚稽趋拜墀庑谨勒柔牍冒尘荧席
　　修诇茵鼎之诚僭具右楮即辰未审台履复何如钦惟政平民咏美化益新宻有神天来介繁祉霜飇愈劲凝凛应时敢祈茂体眷隆厚顺摄衞别膺召拜下副士夫之望恭惟某官以忠诚结主知以岂弟牧民俗事亲纯孝接下谦和其言行猷为举皆过人逺甚是以下车数月续誉逺扬伫聆明诏入赞岩廊以展经纶之业属邑下士祈愿尤深
　　某疵贱小官比因走庆台阶获侍范诲深慰倾企之悰伏防寛仁厚赐宠待又颁特遣之隆诚非属吏所宜当者某感服恩怜夙夜在念尺牍寸管难究谢诚某违去光仪倐经旬浃瞻依慕恋之情无日少替方图斋沐以伸记府之问廼辱台慈先捐珍翰仰纫容爱之宏既感且愧不敏之答更丐原恕
　　某伏领台戒以朝指搜访晋唐墨迹及善本书籍俯委孱防广搜邑境某钦禀谆诲已徧托士人多方寻访实不敢徒为虚报伫愿得之别具申覆伏乞焕察
　　某寒薄迂愚苟禄代匮愧无毫末之补毎荷盛徳包荒获免汰斥独恨有正宰司使冗僚趋事之日浅耳然愿入鑪锤实期他日则承恩佩徳犹未晚也依邈之衷更冀矜照
　　台闳寳眷伏惟中表俱拥殊禧
　　支邑别有驱委乞赐台防誓图报効之方
　　上太守小简
　　防賔纪节气梅蒸恭惟偃藩多暇明神攸介台兴居万福某愚鄙具员益防徳廕未获瞻望台墀谨勒手启上干典记
　　仰诇饔饪之仪具载右纸迩日不审台况何似钦想化深恩洽天祐民懐戬谷之来日加繁衍当浴兰角黍之时炎歊渐炽敢觊勉承眷渥厚衞鼎茵亟登近宻下慰卑悰之愿
　　某官以周召申甫之才行龚黄召杜之政徳风恵泽徧浃黎氓最课以书宸知愈厚伫观召还廊庙熙载奋庸以康济四方蕃宣之寄非久淹也
　　自故腊拜违台光忽见中夏虽依归慕仰之心靡日不在屏罳而恪遵教条粗修防职恨无可假以造府庭瞻望旌防邈若云汉伏纸凝恋神爽飞越
　　某踈逖凡下虽荷台仁包举不加鄙弃而毎霄壤分殊莫敢频贡柔讷以凟威重然间有申迂疏之劄状未尝不防矜照俯従以是知大人君子寛宏逮下察其诚而畧其礼感悚之私交积方寸毫楮缕缕曷罄愚衷
　　上太守进秩小简
　　薫风谨炎气寖隆恭惟卧镇余闲天相人咏台起居万福某窃食无补仰荷帡幪尚稽瞻拜履舄谨具尺牍申诇记府
　　申典籖恪载前幅未审迩辰徳候复奚若缅惟政治弥新庆休骈集畏景日加敢祝仰懐体貌妙葆粹真前即环召式副士乡之论
　　某官蕴徳业久大之资当运祚兴隆之旦暂绥外镇绰着休声进陟枢机谅当指日以攀附鳞翼预切卑情兹者恭聆光奉焕恩峻跻髙秩见闻所暨鼓舞惟均某以贱事奔走未获趍庆台屏谨裁短启寘在别缄以输雀跃之诚仰乞深仁俯垂省察
　　去违仪宁之久日觉鄙吝之萌未克走侍荧席徒勤山仰比尝冒贡愚讷审已尘玷台庑下情不胜荣幸区区依恋之诚非言可既
　　某器劣识卑不通世务自承乏下邑日虞旷斥仰防某官愍其孤贫而恕其不逮周旋覆露遂获安职年余可期善替某阖族感铭厚恩罔知纪极更冀始终怜念俾永承于鸿造至祷至愿
　　上太守小简
　　天宇明爽伏惟画诺之暇防爱神劳台起居万福某久托云庇未期防侍仰乞上体眷懐倍保严重具启防承
　　上问兴寝已布前记不审比来台体何似仰惟含徳弥厚福禄繁衍秋序向髙更冀善辅粹和晋膺召宠以副绅绥之庆
　　某伏审光奉宸纶升华书殿公议胥协恭惟某官清节孤忠凛凛为搢绅表顷居纪纲地危言劲气上动冕旒今兹拥蕃宣之寄政范休声洋溢中外是宜有此褒擢拘挛无由称贺雀跃之情倍百稠品
　　伏承圣恩优异中间或传抗章力辞未即拜命以故脩庆后时罪渉稽怠无以自明尚恃台亮察其非他尤以为幸
　　尺牍之问久不彻于麾席非敢偃蹇苐以人防位卑数数坐通柔讷恐贻凟尊之诮故援毫而辍者屡矣至于引领荧辉如渇念饮未尝一偿所愿何当趋伏下风庶叩台诲之一二临楮悁向
　　今嵗境内雨旸应时喜种繁植有秋之庆夫复何疑春夏间虽粒估差昻而民不告病善良安堵兹固岂弟宜民镇抚有方所以千里防福日用而不知也然郡小旧褊未足囬旋行将入告嘉猷均恵海宇迟暮之人实夙夜以冀
　　上太守小简
　　秋气渐凉伏惟坐啸黄堂天人叶相台动止万福某仰栖巨庇末由防觐伏乞上为宗祐倍保台重谨奉状申饔寝
　　恭审光膺帝命暂领専城伏惟下车以来神民胥悦百顺骈臻某稍逺旌麾未遂鳬趋称贺伏冀台慈特垂矜察
　　顷年在霅川瞻望台范违离屡易星霜遡仰拳拳自后云鹏蓬鷃声迹亦逺岂谓侍御暂辞白笔来塞彤襜而某乃辱在部封之下其为欣幸倍越等夷
　　恭惟某官才髙徳重为时伟人顷闻抗章力丐外补仰惟英风义防足以律贪革污况朝家正欲澄清百执如侍御操履端方不畏彊御自当峻陟中司使朝廷尊严顾此逺服岂能久留伫聆迅召以安舆论
　　上太守小简
　　季夏酷暑伏惟办严丰暇神明靖共台候动止万福某仰借辉润行遂参拜下情无任倾遡谨奉启上承饔寝问兴居薄具彝仪比辰不审台履何如炎气正隆敢匄节宣时令谨防茵鼎倚须不次之擢伏纸谨祷伏审光膺纶綍荣领郡符恭惟欢庆某沉迷朱墨日不暇给不克以时修贡贺幅罪陟简慢愧负无以自容尚冀台慈矜恕
　　仰惟某官才华夙着时望攸归虽浅更膴仕而笙镛大业未遂发挥今兹逺服政恐未及下车而玉节促召凌厉要途此舆论所期非末僚之私情也
　　伏自违逺台范频更年籥倾仰之素实积拳拳薄宦僻左书问不复仰尘记府今乃辱在奔走之列望尘非逺预切欣抃
　　上太守正小简
　　僭伸庆礼谨如右番王春布暖即日台何似恭惟偃藩清豫神明孚相对时受宜某苟禄小邦托庇饔寝瞻仰巨防正賖参侍祗重咏思敢乞恵时倍啬冲理伫调鼎鼐庸副具瞻绻缱颂祷言不尽意
　　引去麾防屡更晦贱役鞅掌不克时叩台屏下情瞻慕梦寐以之何当宻侍坐隅一聴驱防东向悁繋神爽飞驰
　　某窃食江濵日庇帡幪之赐惟是汗简所以将属吏归依之勤者宜相望于记室也而职在奔走毎以凟尊自嫌坐此柔讷不敢数凂台聴虽髙明曲推情恕顾如简率之迹何握管及兹无渝愧恐三阳交泰万寳棣通惟时哲人滋对殊祉椒筵宻迩趋贺无阶引领台闳第勤善颂
　　某官宿徳雅望简在渊衷留连符竹未快舆论履端之始贤以类升窃揆要除旦暮可冀霈然霖雨以福苍生实士大夫之公愿非某一人之私言也尚冀节宣慰兹倾祷
　　某不善制锦瘝旷四闻宏量有容少寛谴斥谨脩所未至无负矜怜伏丐厚徳孚亮幸甚
　　兰堂寳眷恭惟均福新元夀斚人有千龄之祝也
　　上太守小简
　　岁事更新恭惟卧防名藩天人钦相台动止万福某行即趋伏棨防以祈瞻拜先具尺牍仰干记史之聴月仪之敬防列右纸迩辰霜色晴寒不审台履复何似仰惟政成讼简千里生春自天降康时万时亿更祈上体简记増毖鼎茵嗣聴促还以慰天下膏泽之望
　　仰惟某官行髙而识防器博而用宏自早膺于眷知即洊更于委寄固宜入陪禁槖日罄论思而乃敛大恵于一州殊未足以究所蕴然上方循名责实举行神雀五鳯故事有如治最岂久于外伫膺前贾之思即庆征黄之宠此公议所在非下邑小吏趋事之初荐容悦于门下也
　　某早従搢绅先生游窃服台谊非一日矣势絶云泥无阶一伸望履之敬岩瞻斗仰徒剧此心兹者天假其便得以属吏仰被约束其为欣幸岂胜名言何当即遂进望光仪以快畴昔临风仰徳心如川流
　　上太守正小简
　　王正谨始恭惟坐镇侯藩明神钦相台动止万福某遐瞻棨防无阶望履谨具柔讷仰申记府之问
　　纪时祗诇防列右记迩辰阳和布令不审台履何似仰惟拥幡南国与物为春茂对昌辰戬谷时万更祈宻调天令养福尊生伫聴赐环以慰中外之望
　　某官雍容和缓而发之以义刚毅果断而济之以仁故见于为政寛不失之弛而猛不至于暴使斯民善有所怙而恶有所惧千里之内熙熙然日安于中和之化公之所以徳此邦者盖无穷矣今兹履端之始孰不相与鼓舞祈祝愿天报以福而长为吾民之庇然此特邦人之私也所以祈公者未大况节届三阳在易为泰盖内健而外顺当冀不日促还进秉钧轴使天下均被其赐则公施设可见矣有识所祈非敢为佞














　　五百家播芳大全文粹巻六十一
　　钦定四库全书
　　五百家播芳大全文粹卷六十二
　　宋　魏齐贤
　　叶　棻同辑
　　叠幅
　　通判　签判　教官　诸司干官
　　上通判小简
　　王春正月即辰恭惟行斾舒徐神扶斯文台动止万福某三沐三薫敬裁尺牍申玷典籖
　　前问想尘清览不审迩辰台何佀仰惟作观物理与道阶行灵府虚明百嘉来舍春序向和更祈上律天时俯遵月令寳练粹和茂膺龙光某无任珍祷
　　伏审恭承帝命荣倅侯藩凡托帡幪举増欣忭某忝以属吏即遂道左迎谒谨先具柔讷敬申燕贺之诚伏惟焕察
　　恭惟某官践履醇懿追配古人学问深洪度越今世为文非道不言横放絶尘盖其余事上方登用贤俊石渠金马首当问津展骥治中舆议拂然伏惟明诏擢除近在旦夕区区贺诚泚笔以俟
　　某奔走执事盛名之下非一朝夕末学孤进无縁瞻拜光尘惟是尊仰道谊拳拳于此不敢自弃兹承鼎临天府赞贰邦条某幸预属吏之末承顔承奉教诲有日矣私心慰望喜何可比量匆匆布叙莫究万一
　　某学不闻道谬当邑寄纒困朱墨迄无善状旷败之虞旦旦芒负唯厚徳君子尚教诲收怜之俾免于戾幸甚幸甚某瞻望门墙无任依恋之至
　　僣越申问台闗仙眷伏惟百福攸同下邑恐有使令拱聴要束
　　上通判小简
　　仲秋谨时伏唯贰政雄藩闗决多暇天佑神相台动止万福某瞻望台阶行遂趋承之幸情预欣抃谨具仰起居
　　申常仪已具右幅惟时秋律寖清商颷向肃伏惟退聴余闲神相盛徳养溉粹和福嘏増固更祈益调茵鼎前需召节下情祝讼但切拳拳
　　某晚进寒生佩服名徳令誉之久无従一拜履台阶唯是景仰不胜拳切兹者天幸遂以孤踪得托庥庇遵奉约束虽未能敛板堦墀仰瞻光范而夙昔向慕之勤已焕然氷释矣何慰如之
　　某官业懐康济志存经纶粹然圭璧之光久矣廊庙之具尚迟大用暂贰雄藩行膺治是之襃亟被清华之选当摅素蕴早集殊勲佥论所期可拱而俟
　　某庸琐常流叨尘仕版再调铨部获司理曺猥以孱陋得事高明之下幸可言耶尚须面奉规绳式遵轨辙庶逃瘝旷全以始终鲁情不胜至愿
　　某不量踈缪辄裁小启少叙获托帡幪之幸鄙词陋句冒凟台重得赐容贷不胜幸甚
　　上通判正小简
　　句芒司令寒气未防恭唯贰抚闲暇明灵叶衞台燕兴万福某寒晚防踪益叨幪履尚遥趋拜墀庑谨具手启上溷记曺
　　谨时脩问之仪祗具彛礼未审近辰徳履复何似钦惟佐政中和声华日劭休祥骈集宻有扶持春序肇开更祈时珍毓前席宻召
　　某官厚徳镇浮杰才拔萃暂劳别乘未厌舆评当兹亨泰之辰伫闻进登朝着茂建勲庸诵咏之深实非私臆人元纪万彚浸荣恭惟某官顺迎喜祉休庆弥新某以摄事有拘阻瞻台席辄驰尺牍少代献觞倾颂之勤言莫能既
　　去冬以防贱趍禀幸获曕侍台光深慰倾恋之诚过荷眷诲尤极铭感再违仪矩又复防月岂胜山仰之私贱事倥偬未获脩贡尺牍便介之来先辱台翰益服谦厚之宏悚戴何已不敢别具谢幅窃觊恕察
　　某踈愚顽拙仰托徳防窃食备员无补防毫日懐愧惕更望怜其贱贫垂加全庇俾终逭于愆尤实举家之厚幸恳祷之情敢祈洞察
　　上通判小简
　　承兴寝敬遵彛式敢叙前幅嵗律峥嵘氷霜严厉不审台履复奚似谅惟闗决雍容冲襟泰定尚愿茵鼎精防益绥福履倚需迅召以陟华近某下情岂胜祝颂之至
　　某仰服台望阅嵗滋久自惟寒防无由进干典谒以奉光仪拳拳瞻慕良役卑悰兹以天幸叨宰山涧获部封以备指呼之役趍觊伊迩预切欣荣
　　恭唯某官硕徳宏才蜚声腾茂尚烦闗决以屈逺圗公辅之量不辞佩刀召节之来岂俟驾屛星而行耶即登禁途以彰朝着得贤之盛公论所属非某敢佞
　　上通判小简
　　叙问大畧如右即日秋暑恭惟闗决之余尊万福某蒙恩方兹承乏末由欵门遡风不胜惓惓之懐谨勒防
　　幸同土壤夤缘孝卿自是姻家薄宦飘然未有侍坐聴言之幸但剧跂仰暑气未艾更冀调防茂对宠休以副区区之祷
　　某昨窃祠观之禄窜伏湖山防与世隔以故无従通一书之勤朅来行在又复扰扰意生枉诲翰之辱礼数过当下情感戢无以为喻某官学问根本葢自家传推其弃余以贰邦政岂足以烦游刄哉谅惟朝夕誉动冕旒必有晋擢以快舆望
　　某衰晚倦游久安闲放故令牵强以来坐待汰斥而误恩踵至实出乡党平昔借坐之素无縁占叙感激之私更勤庆慰何愧如之
　　上通判小简
　　献嵗发春授时伊始伏惟贰政黄堂届兹谷旦台动止万福某备员无补仰托云庇下情无任感着谨奉启问饔寝
　　申贺之诚已布柔讷即辰茂惟神介靖共戬谷繁集更祈精防茵鼎妙用冲和即前不次之擢
　　去腊递中伏奉台翰振矜祗读佩服防谦下情感激无限诸儒百川朝发夕至更防倍保崇重迎践休祉不任愿望
　　恭惟某官上庠第一流人学问文章誉望甚伟毘陵士子皆相庆以为得师然恐席未暖而召节已在门矣某何幸得亲见之前嵗幸获瞻拜仪矩一见倾盖礼意勤渠至今感蔵不去心今兹幸会遂得日亲诲药慰抃之懐岂胜言哉并容面叙
　　輙有短启仰荅来赐顾辞鄙义拙不能发扬万一苐深惶惧一读置之乃幸
　　台闳仙眷恭惟由中及外享福无穷此间预有使令切望详细下喻敢不尽心
　　与教授小简
　　溽暑正炽伏惟趣装良劳神明恊相台万福某行获依承尚间伏觊加念鼎第以前召擢
　　自昨者一识芝宇距今许年虽间闗契濶不相闻问然拳拳盛徳自不能忘今者获聮王事将有朝夕承教之幸其为欣喜何可比量匆匆布叙未究万一伏防照亮某官学识文采借借在人宜登台阁羽仪鹓鹭屈临泮水未可舆情然俾毘陵士子得在矜式日资博约底于成就亦衿佩之幸遇也会闻襃名即有亨践区区系望伏审光膺宸綍荣领泮宫伏惟驩庆某未遑脩致贺悃岂意薫仁亟沐诲函副以长牋之况佩服谦防言之不尽辄复以短启叙谢伏幸过日
　　与教授小简
　　秋律已尽不审辨严丰余尊何似伏惟神相令徳坐拥繁祉末由以省对敢冀为时加防饔寝卑情勒颂奔走英望之下久矣末路无従防际属者津亭幸瞻履舄乃闻使舲遄迈竟不果畧叩绪言迨今遗恨鳣堂在目坐阻至前卑情尤剧惓惓
　　一昨暌间念欲附承起居而贱事无少隙方切坐愧竟蒙诲牍光及不敏罪何所逃使介亟还驰报简率并深震怍赐詧幸甚承启途有日想惟斋舫已入郛矣遂有曵裾馆之期岂胜欣抃
　　与教授小简
　　责问己具别启献嵗发春恭惟吉徳对时茂育休祉某窃食奉亲尚阻称夀敢冀为斯文加厚茵鼎以须简拔间违言面寖歴许时前月前日因巡斋一到服膺缅懐畴昔従容之乐祗自感叹到家而来使踵门抵以手书书辞华润慰荐存拊溢于累纸非独风谊絶俗震惊衰儒而问学之富见于笔墨父子兄弟捧砚至纸敝墨渝不能已已属元日趍朝归而人事纷纷勉作报状未能如礼虽然使更稽留亦何缘能尽话也望寛其罪平时士友皆谓夀基直谅多闻宜在论思风化之职不然代言西掖发挥徳意尤所优为今且老矣陪都表师多士士友岂得无罪哉沈和仲日相见邵叔承不辍师皆能言动静未即面承临问惋怅而已
　　两辱惠书固荷高谊至于圜缄叠幅若待贤且贵者蕞尔何以堪之従游二十余年乃不以字呼我未省所以得罪者皇恐皇恐去年秋初蒙恩兼职东宫日举朝谒朝廷察其隔城非使因许移国南荒薄何有每每叨冒皆自朋旧畴昔之私阻逺末由走谢尤剧慙荷
　　蒙分饷果实皆京师嵗节所需时哉时哉山药以饷老母尤佩至意值冗未有以为报有愧而已
　　上提干小简
　　朱明戒节气清和恭惟賔幕容与神示拱扶台动止万福某谨记奏于下执事
　　遵月财缄已肃问幅不审迩辰台何似敬惟婉画有相福禄骈臻窃更蕲揆序毖啬天倪以俟不次之擢伏承某官择用刚辰已谐视篆伏惟庆慰某官箴有守不克谐贺谨申柔讷布叙防诚伏冀矜察
　　某官诗文家传簮缨世续文章风采为当代第一流人久矣践扬固当躐跻华贯入幕外台虽云画诺所资未究底蕴第恐席未以温即被召除区区州县岂能久驻濶步耶不敢为佞
　　某辱同里闬服膺伟望非一朝夕念脩桑梓必恭之礼出处差池愿竟莫获兹幸贤徳鼎来忝属邑所恨某之去替不逺趋承之日为浅耳或能假事受约束于大府敬当走见以倾卑悰伏纸眷眷
　　某学不闻道缘临支邑亡何去此迄无善状旦旦凛然仰赖敦笃乡谊周旋覆露不以罪行则赐大矣敢布腹心伏乞矜念
　　与诸司干官冬小简
　　裁贺之礼已具公式即日气凝寒伏惟賛画优闲神人攸介尊燕兴万福某备员褊郡宻赖庇辉尚稽曕对谨布启承
　　亚嵗届期阳施隂化伏惟君子履之茂膺纯祉某拘守郡寄躬庆未遑辄脩缄以见诚悃其为祷颂毫楮莫殚某官名徳并邵器识兼宏宜在要途以彰素蕴暂淹画幕未快舆情伫闻乘此亨时荣跻华贯式副愿言之望某非才代匮日借奨提虽感懐高谊造次不忘而因循倥偬久缺记室之问因谨脩庆以叙鄙情敢蕲焕察
　　与幕官小简
　　初暑恭惟莲幕宴间尊万福引望门墙望未有防觌之幸不胜驰情谨上状布执事
　　辞去忽见长夏虽吏事倥偬而仰止盛徳未尝少忘即日为况如何公余戯防有足乐否暑气寖可畏伏冀留意兴寝以膺不次之除乃所愿望
　　嵗初伏奉诲翰烂然累纸佩荷不忘之眷岂胜下情欲具报属到官公冗迨今未能少休日复一日竟坐不敏高明有以寛照幸甚
　　桐川诸事如何高才淹留曺椽殊非所称方急贤之朝旦夕定当膺荐用也
　　与检法小简
　　维时孟夏恭惟使幕雍容神示介相台动止万福某谨具柔讷仰溷记史
　　申起居不敢不肃近辰不审台用何似仰惟冲襟粹徳宜介禧祥更乞揆序毖啬天倪亟前不次之召某忱请
　　伏审某官防用刚辰已谐视事恭唯驩庆某忝与僚属之末礼合贺趣还下局坐是不果谨驰缄封以代面庆伏冀焕察
　　某慕用贤徳歴用于此兹幸瞻敬慰尤剧别去光仪又复旬浃西面拳拳何可弭忘尺楮寸毫言不胜叙某官徳履纯诚器度凝远践扬之久故宜平步夷途惟快人望入幕外台虽云谳决所资未究底蕴居亡何荐书上腾即备召除区区州县岂足以淹荣躅也不敢为佞
　　某庸缪鲁下误当邑寄嵗縻月费亡补公家虽去替之期仅止半载若何为善后计兹幸仰依仁庇尚冀周旋覆露不以罪行则受门下之赐厚矣腹心是布顶踵知归
　　知县
　　上知县交代小简
　　仲夏之月恭惟辨严容与神示佽相台动止万福某谨启仰溷典籖之史
　　诇问之礼取至再三近辰梅雨霪润不审台何似冲襟盛徳宻有扶持更祈上为朝家益厚持养遂登台阁之华垂副忱请佩服誉望之隆积有嵗年敬问贤徳屈临邑寄于某辱在交承稍喜幸自语继自今讵惟识荆仕契伊此权舆属与贱职受约束于大府适邂逅台表又获争先覩之快庆抃之私不能自言尺楮寸毫莫究万一
　　某官圭璋禀质梁栋标竒学识文采今代第一流人久矣践扬当在清近百里岂为大贤之路尚従此来舆议拂然会当即有成除锋车迅召匪伊闻耳某何幸得亲见之
　　某拙政催科迄无善状昨幸为任两期之制某于前嵗八月十七日交割职事全无告假补填亡何终吏愿言早赐叱驭非惟获奉教约亟令去此无以罪去门下之赐厚矣区区敢冀矜念
　　台闳仙聚恭惟履兹中夏内外骈拥日新之祉伏念此间岂无委喻事件直下恐欲人使令并丐要束
　　与知县小简
　　仲秋谨序恭惟承流宣化岂弟靖共天人佽相台动止万福某乡晚将遂瞻际之幸谨先勒启承兴寝仰闻籍甚之誉望于搢绅之久愿一拜英猷而防商未遂下情勤向鉴昧不忘迩辰秋律向中凉颷顺序不审视履何似伏惟抚字贤劳神明拥祐纯嘏日増更祈调防寝餗逢辰太和鲁悰祝颂不胜防邈
　　伏以某官襟量清夷器资宏博忠嘉贻厥世济其美淹回百里未究逺圗伫闻报政即奉纶音入聮华要以快舆言行且见之非敢佞也
　　某连蹇孤踪滥叨末第再注掾曺获趍会府遂与贤明服聮王事荣幸何多某赴官伊迩承顔接辞指日可俟下情预切欣快
　　与知县小简
　　冬律凝惨伏惟脂辖余暇神示呵防台动止万福某备员蒙免幪庇及之岂不知感敬勒此以谢先施敢蕲序珍摄天倪即前峻召
　　饫闻令望服膺有年莫谐愿见永懐道徳鉴昧良勤天与之幸乃得以敝政上累交承晤言之便仅止数月其为欣惬未易言受伏审简自渊衷来抚民社师帅所临旄倪胥悦何当趋就下风前叙庆慰瞻言千里徙倚不胜
　　窃自除目初下日欲为记室之贺属僻左游客简稀不获承奉都骑所寓用是竿牍亟受谦徳所先虽高明无意苛礼然懈弛之咎何以自逭也面谢犹积伏増愧惧某官以豪英早都美仕谓宜歴金门上玉堂为天朝之羽仪久矣州县徒劳未快舆诵循良之选政恐难抑才刄匪伊严召径践清华区区蹄涔何足回翔也向风有素不敢辄佞
　　某来此适累政权摄而承以懦庸支扶颠防不能胜幸连嵗丰稔公租粗饶行且脱去又得明君子为之掩恶已伤之锦完于敏手此情欣赖未易量也
　　与知县小简
　　薄寒伏惟尊动止万福某承乏无补未期会面敢望以人自爱以膺召擢
　　使至伏承问字感慰并剧且审比日抚字心劳政事有暇尊俎文字其乐无涯相望悬絶引领拳拳
　　寄示属文三尺灿若珠玉磊磊盈纸赏叹不觉寒家之暴富也珍感珍感
　　忝幸同年不自知其不肖辄以贤者才徳治状荐闻虽日僣冒庶窃知贤之义以为荣耳
　　弟侄亲戚寄治所倘明政能使之循理不扰县道犹贤于恩徳也至祝至祝
　　罪戾之余西来无补正合汰黜误恩俄迁重有皇惧同年宜有以补过而长牋作贺岂所宜乎仰承高谊不胜反侧
　　恶诗反被之石以彰其谬慙皇慙皇牋纸分饷殊荷故人恋恋之意某物聊奉箧笥非为报也








　　五百家播芳大全文粹卷六十二
　　钦定四库全书
　　五百家播芳大全文粹卷六十三
　　宋　魏齐贤
　　叶　棻同辑
　　尺牍
　　与范蜀公帖　与司马温公帖　与王荆公帖与王荆公帖　与王荆公帖　与文潞公帖　与夏公帖　与夏公帖　与晏公帖　与吕参政帖与吕参政帖　与范文正公帖　与韩公帖
　　与田枢宻帖　与孙元规大资帖　与孙元规大资帖　与孙元规大资帖　与蔡君谟帖　与王禹玉帖　与张端明帖　与冯当世帖　与曽学士帖【以上阙】
　　与郭祥正大博帖　　　　　　王介甫
　　得与存问区区哀感所不可言示及诗编壮丽俊伟乃能至此良叹骇也辄留巾匦永以为玩山邑少事不足以烦剸治公余暇日足以吟咏无缘一至左右惟自爱重以副向往之私幸甚
　　罪逆余生奄经时序咫尺无由自诉伏承存録贶以诗书不胜区区哀感诗已传闻两篇余皆所未见豪迈精絶固出于天才此非力学者所能逮也虽在哀疚把翫不能自休谨辄蔵之巾匦永以为好知道引事稍熟布希为人慎疾自爱幸甚
　　承示新句但知叹愧子固言之未知所谓岂以谓足天才卓越更当约以古诗之法乎哀荒未能剧论当俟异时耳闻有殇子之衅想能以理自释情累也某罪逆荼毒奄忽时序诸非面诉无尽近承屈顔殊不得従容奉顔色遽此为别岂胜区区愧恨乍远千万自爱承行李朝夕当复来此诸须面诉乃悉许诗不惜多以藁副见借为幸
　　比承手笔尤剧欣慰时序感心不能自释咫尺无由奉见向往尤深蒙许寄诗幸甚尚此留连不惜数赐教也冬寒自爱舍弟近出嵗尽乃归承书所以不得报也
　　与钱舍人帖　　　　　　　司马温公
　　比日前闻君倚有滁州之命某自时已入四章求自黜若讼君倚以言获罪不当如此之重乃是自为道地也以此不敢与君倚同谪也而已至今尚未得请欲留则不得晓夕皇皇栖身无所仰视君倚如迁者轻举计君倚亦不用此戚戚也以着令不得躬往致饯
　　与丘殿丞帖　　　　　　　　孙元规
　　奉别逾纪疎于附问企渴何言人至承字及着文足见智者用心之逺而思功及物也叹服才识故非一日矣某居忧三四年间病自今春方有生意朝廷不知累被恩命切切辞免未能决去自重任本差求江西湖南抚慰士民中途改往广南衰病之余徃徃致増旧疾不能保天年何暇贼盗为己三次上章求免未蒙允许必须至勤切祈于得请矣观夫足下之文病者安敢承当也此事不免与余杨同其道矣少年时无病尚可驱策如今何为伏惟保爱草草上闻不宣
　　与张安道尚书帖　　　　　曽公亮
　　拜违风仪三换嵗律而久不上记葢无因而前惟乃心驰仰之勤耳中春气和伏惟镇抚多闲尊禔福数年均佚应道气増茂上方注意以待康济尤愿为时自爱不宣
　　与张安道尚书帖　　　　　蔡君谟
　　违去门防之日滋久近得还都以旧疾未平加之人事故疎驰问瞻跂风采不胜倾系气寒凛伏惟镇抚藩圉神体休泰某叨此计局通流之术本非所能超据要地第负兢陈日所柄用比芘末游区区下诚莫由敷叙不宣
　　与陶讲书帖　　　　　　　　胡武平
　　自抵治下私门多故重迫曺事胸中无竒亲友书音俱成缅黙日者亲驭临贶鄙州喜见时髦甚乏主礼暌遏之后聮获二牍纳之巾匦犹诸隋和英文粲然难于裁答逋慢之罪实因于此仁者尚恕应不相索于竿牍之间也早景已暄孝履何似惟愿顺纳真粹慰其区区谨奉手启述谢不宣
　　反臂相失歘然十旬既留家居宻迩疆相望文绎杳不可得宗人节推至首词宴起且承襟味恬适得所贶手笔情辞周洽履尚谦挹奉戢来睠相期晏嵗未谐清集勉旃居易不宣
　　不敏无侣向者承人之乏假守湖上足下不屑僻陋翻然赐临乐与诸生传经驾説相従文社弥年于兹此奉更书违去清集留恋时哲秖搅心曲去霅之日时劳访别忽尔相失怆然久之便道过家烦暑移疾书牍并废行李见过首蒙惠声远寻前好情谊之厚奉戢敢忘会面未阶求志无闷少需善价自爱良璞不宣
　　中间公皂至特辱手笔防问甚厚感戴无量素性鄙朴多简略矧在烦寃益以逋慢脩答良晚寓慙靡所窃惟讲习无废纳忠贡部之情朝夕当报言念明哲蔵器已久策取高第先鸣诸子在此时也乃望乃望温绎之余良重不次
　　近霅人至此尝窃诇动静乃知有三衢之行介至辱书承已还讲舍朅来道路起居无恙兼聆堂上万福嵗贡之诏旦夕且下不唯贤者当疏高爵则摅发素蕴进结明主在此行也君其努力不次
　　与张侍讲帖　　　　　　　宋　祁
　　自汳湜之别不数月亦抵罪于忧愧中诚不暇奉书讯以承下执事然每一望风舞羽飞肉俄闻敦服旧职改领巨藩屖舟泛江必已署政羣论虽未大惬始得谤箧空而荣路辟矣仆沾余波亦还侍读续得诏书须代许归人事倚伏相纠愚不能料不知今之人可贺耶吊耶吾弟之在远偶耶不偶耶万事以身为本惟慎防寝味乃情之至他恳临纸不能尽不宣
　　与呉学士帖　　　　　　　韩稚圭
　　比以忧责至重殊少暇隙虽不能时具短幅以通记室之问而企仰徳谊唯日饥渴近郭固来特辱教笔且审寝兴百顺不胜慰刻兼承去冬服药多日寻庆康裕少便有失上问甚以为愧气防烦更冀顺时将重
　　与程修撰帖　　　　　　　蔡君谟
　　向观除目承有江西之行适奉手牍暂还姑苏水流数日无缘接杯酒通殷勤甚怅然也涉秋浮江景气澄爽发人清思循行之外吟咏为适仕宦岂寻常之所泊随寓自如乃是了逹也南都食物可以奉亲但胡公来缓当阻汳流暑毒甚道中多爱不宣
　　前日忽忽为别悁悒滋甚比闻汴流尚阻行舟高懐岂不少兴滞流之叹耶送行诗卷暂借一观方敢抒思也日夕为文字繁冗未果再谊倾渴倾渴
　　防书知小疾未康更须挕防拙诗今附本通呈希赓属为幸得法醖輙寄献左右漫试防如何胜之但夸诱之闲静非钱【阙】　若无病真蓬莱主人久雨稍霁清人愿葆爱
　　防茶数品皆清竒适防君倚庶子泉来辍烹试之恨不同啜也西湖寒食清明州人游従众为盛集数日为之达暮或闻呉下风俗亦如此然越中舟舫鲜明殊为冠絶执事能为之出游否衰病作少年事亦难胜矣违别未防复见嵗遒每懐辨论驰情南国承书副以佳果珍荷向得双井四两其时人还未试叙谢不息寻烹治之香色气味皆极精好是为茗芽之冠非日铸寳云可比也雪寒省中颇増清兴
　　端午气防热想君执事安否殊为倾素及卧龙珍茗犹在日铸之上顷年曽得日铸其品甚高今之造茶者不及曩时卧龙前无此等非精意不能至此也春三月湖上闲游时有篇什今録数首要知隆老尚管风物乎
　　与呉副枢帖　　　　　　　蔡君谟
　　违别台座今已累月瞻望之素不忘朝夕伏惟涉秋以来起居万福某留邸中仅两月今方东迈益逺声采惟冀视政之外顺时自重行归大用以慰瞻望下情无任区区之至
　　谢张学士帖　　　　　　　　王介甫
　　不肖学不得尽意于文章仕不得行其所学苟居窃食动辄愧心而世之同好恶者已云少矣遇足下于此最为相尽义不得讳其不腆之文过蒙推襃非所望也朋友道丧为日久矣以某之不肖行于前而悔于后自己为多矣况足下之明耶每望教督而终未蒙惟足下不遗于朋友之义见存不胜幸甚更数日遂东去千万自爱不胜思懐也





　　五百家播芳大全文粹卷六十三
　　钦定四库全书
　　五百家播芳大全文粹卷六十四
　　宋　魏齐贤
　　叶　棻同辑
　　尺牍
　　与孟秘书帖　　　　　　　　王介甫
　　到邑忽忽欲一诣邑得奉见尚未果伏惟动止万福嵗饥如此幸得贤令相与为治宜不至有失所者然闻富屋之蔵尚有所润而未发者窃以谓方今之急阁下宜勉数日之劳躬往隠括而发之裁其价以予民损有余以补不足天之道也悠悠之议恐不足防在力行之而已不知鄙见果可行否希一教有以教幸甚幸甚自京师奉别于今已八九年事物之役无少休息时不得驰问但増勤企忽得书乃知尚滞下邑幸得会合欢慰无量顾惟忝一日之雅而以公函见赐慙怍不知所谓也拜见在迩千万自爱
　　幸以一日之雅而每辱以公礼见加非所望也蒙谕具晓盛意举监若行辞不难也至于阁下治行自谓诸公所不知不患无知己也惟以道自释余留面究也蚕麦之入今嵗如何邑中幸得贤令仁佐政治之所及窃以为慰
　　辱手笔感慰跋涉溪山之远亦老矣然足以慰严邑元元之望唯寛中自爱也人来还急脩答不谨幸见亮有不逮见教
　　与钱待制帖　　　　　　　　苏子曕
　　两日不奉接思仰不可言既无缘往见空致手启以为无益而烦还答故不复讲日闻府中僚佐知小疾渐复常又得手教有作诗兴甚慰喜也诗纳去如蒙和何幸如之诸公诗无他本即乞封示旦夕朝会必遂欵话不一
　　朝会疎濶遂不获际见企渴可量嵗律就尽殊无以为乐甚惘惘也比日起居何如中前云今日当见过若果尔人回畧谕当不出也或未暇亦不敢固屈匆匆不宣两日不果诣见倾仰不可言乍凉台胜常承已拜命正得所欲相惬雅懐但朋友懐公之去不能无惘惘然侣闻明主知照极深其他想不复计较也明日后日皆休务可以往谒而魏邸将出不可远去过此虽非假日亦可以因访僧郊外得邂逅也想公行李亦不即办当少留耶冗中奉启不一
　　会稽平日欲乞岂易得哉小生奉羡之意殆不可言然亦行当继公也舍弟差阙下试官不及奉启计其出公未行也余非面莫罄
　　倩仲蒙仲昆仲不克一别意甚不足侍奉外千万珍爱蒙仲更砺赋笔遂取魁甲至望旦夕入文字乞郡江湖之东行亦得之但恨会稽为君家所夺耳呵呵
　　令子至出答教感慰良极乍冷且喜台康胜此行知适所愿但有一事当在意者梅月宜颇居高燥郡中当所偃息处皆宜易新甃也余具令子口白某意在沿流扬楚不可得潭洪亦所乐也西川公服一段茶两团酒二壶蜀纸三百幅聊将区区恕其凟凂
　　子由试院来日出或能一见子容诸公欲二十日出饯公已出城莫须少留否
　　别后书问简废到官百冗未遑上状先辱教墨得闻起居佳胜感慰兼集闻坐啸竟日孟公绰岂可屈在滕薛而衰病坐苦烦剧当易地而后安又天官司徒皆阙人当令公厌事矣大热不可出初到畧须锄治纷纷湖山咫尺尚未见也思企谈笑起望西兴蔼蔼若闻謦欬尚冀珍衞少慰区区不宣
　　路中见三郎甚安渠道过爪州复来相见江口恨不欵曲然亦被捉住冩数纸东来絶不作诗公必富作何不寄示闻公今年造茶竒甚愿分絶品少许子由遂作北扉甚不遑方辞免也两小儿迨过此迈此月当替非久亦此来承问及感感四郎及诸季各安未及书也久不奉书忽辱教字并次公具道盛意并増感怍比日起居佳胜两邦相望衰拙自知当有絶尘之叹惟腰脚蹒跚畧不相让可发一笑也近亦渐平复惟用温补药颇觉宜人闻公每用朴硝大黄昼夜洞下乃愈此其衞生之计哉愿于不发时常进一温平药令不发为佳然已发想亦非下不愈也无由面尽临纸
　　専人来辱书具审比日起居清胜知暂在告想无苦恙聊欲闭阁宴坐耳求紫雪纳云五两去尚有数两不欲多驰去中年岂宜数进此药乎相望虽咫尺所欲言者非笔舌可究时登中和东庑望西兴屋瓦可数相思何穷子由本欲请外觊得公处今又北扉此亦谬悠矣公简上心岂能久外耶余热千万为国自重不宣
　　日望来音此怀可知嵗暮寒惨起居何似递筒得失必降劄子嵗前可得迎见否末间伏惟为国自重冗中不一
　　某在杭虽少劳而意思自得此来极安逸然多忧愧想识此心也只在兴国浴室独居大暑中殊清也蒙仲在公翊所见之公翊今得符离不知当同往否承辟召小儿感戴不可言得否犹未可知也浙西水灾殊甚已差岑杨二君朝论甚留意救防也知之邉上秋熟可庆可庆
　　数日不接奉渴仰之至苦寒起居佳胜欲见近嵗天下戸口数告为録示早得为佳不知防日与颍叔仲至见临匆匆不宣
　　久别倾企辱书乃知舟御在此起居佳胜甚欲少留以须一见而舟人以潮平风正当速过遂且渡承意当复来会岂当重烦従者匆匆不宣
　　尊丈台计安闻甚乐会稽不知有书见赐否某又上轻大江重相别谁如君者此意岂可忘耶然迫夜涉险悔不坚留君一宿也轴谩冩数字付来乍远千万保爱不一
　　前日作米元章山研铭此研甚竒得之于湖口石钟山之侧有盗不御探竒发瑰攘于彭蠡斵钟取追有米楚狂即盗之隠因山作研其理如云过杨且伸意元章求此砚一观也
　　与文玉帖　　　　　　　　　苏子瞻
　　榜下一别遂至今矣辱书感叹且喜尊体佳胜到岸即上岸可数卒否余当面既不宣
　　昨辱教不即答悚息悚息经宿尊体佳胜见召敢不如命然疮疖大作殆难久坐告作一肉饭竟且移舟池口矣山妇更烦致名剂感戴不可言谨奉启布谢不宣久留治下以道旧为乐而烦乱为愧数日尊体如何漕车即至不少劳乎永日如年念公盛徳不去心所要作事为疮肿大作坐卧楚痛容前路续寄也不罪郑令清苦无援非公谁复成就之某造次造次疮病无聊不尽意惟万万以时自重
　　昨辱惠书伏承别后起居佳胜某到金陵疮毒不解今日复下痢药羸乏殊甚又不敢久留来人极愧草畧余热万万为时自重
　　书已领跋尾剪去极不妨然何足取也愧愧通判大夫甚欲冩一书乏力不果乞道区区
　　去嵗人还奉状必达尔后行役无定遂阙驰问比日不审起处何似某忝过优非许予之素何以及此无縁面谢重増反侧酷暑更祈顺时为国自重谨奉手启不宣
　　寓白沙须接人而行会合未可期临书惘惘见张公翊出清溪圗甚佳谢生殊可想赏亦由公指示也曽与公翊作清溪词热甚文多未暇录去后信寄呈也睿达化去极可哀虽末路蹭蹬使人耿耿然永此才韵岂易得哉云巢遂成茂草言之辛酸后事想公必一一照管也匆匆挥汗不复尽意耳
　　冗迫久不上问辱教承起居佳胜感慰兼集违去忽两嵗思仰不忘每惟高才令望尚滞江湖岂胜怅惘不肖忝冒过分重承牋教礼当占辞布谢数日以病在告使者告囬甚速故未暇也不罪不罪酷暑方炽千万为时自爱
　　伏蒙赐教恩勤曲折有骨肉之爱蒙世不比数何以奉承此欢懐蔵愧感大不可言累日聒聒溷烦仰荷眷与不见瑕疵又饮食之及其可饷酒分醯蒙被无已惠益多愧耳谨奉上称谢春寒伏冀调防眠食以须宠光道出贵郡乃获淹观风度实慰従来伏蒙大雅开接甚厚小人何得以此薄晚奉被赐教存问幸甚拙于谋生至烦地主饷米感愧忽忽称谢不宣
　　经宿伏惟尊万福比欲奉承勤欵教谕属以风静江平伯氏坚约来日解舟不审能曲聴否得指防今日得劵给米来旦得防兵聴行以慰伯氏之意何幸如之谨咨禀左右皇恐皇恐
　　昨晚风静遂解舟泊清溪口道逺不能入城观随车歌舞之盛徒对月饮酒想见风度耳经宿不审尊何如伏惟万福未申间泊铜官古县萧索尤思仰绪论谨奉状承动静率易皇恐
　　与冯防政帖　　　　　　欧阳永叔
　　自成书请外所陈哀切冀以危诚有以感动而二三公过为顾虑曲以见留在意实厚于计则非便也奈何奈何本欲为郡下客少溷主人复未可得然使少迁延终当必偿夙志也济叔穷居得当世在镇必以慰意不久当应少起此公议久所慰慰也前承惠碑多佳者甚济编录感幸感幸闻金陵人数防梁栋陈碑及蒋山题名甚多幸为境内所有博采以为实寡陋之益也病暑草率
　　区区久阙致问中间辱书为感何已冬寒伏惟台万福某以衰病思得一小郡养拙三二年间谋一归老之地此愿未获遽被责以吏事精力耗竭何止勉强不出嵗末春初到江西之行矣薛亲干敏河东风土民间事绪可以询问得幕府甚幸甚幸某也以目疾为梗临纸草率惟冀望镇抚外以时为国自重
　　承寄碑刻既博而精多所未见寡陋蒙益而私蔵顿富矣中年早衰世好渐薄独于兹物厥视尤笃而俗尚乖殊每患不获同好凡如所惠仅得三二固已为难而骤如是之多宜其如何为喜幸也济叔公议犹屈乃吾徒之责未尝少忘于懐而造物者第与众人同为嗟叹而已岂贤人君子亨否有命殆非人力所能致耶虽然敢不竭力辱谕感愧承専遣人至数召问其还期每云有故未归遂且于邮中附此渠行别当奉状也昨自罢烦剧卜居城西少获休息然有此盘桓未遂大去正以唐史将遂终篇然亦不过秋末时事耳庐去京师不远计可备闻难于纸笔具道也当时据名藩优游文史自足为乐其余亦一付公议但朝多贤士而独在外与相知之私立欲公归来之速耳某衰病俱攻去心甚速诸公察其实然而未肯决然放去奈何奈何原父虽归子华作宪朋従益萧索当世尚壮及时读书行乐此外少隙时当得数奉问大热更冀自重
　　与李龙圗帖　　　　　　　文潞公
　　某启孙女子奉侍高门举家庆幸然以幼穉未嫺礼则冀垂兹芘李郎以去试有期欲且留京宅肄习兼闻已得训防许之幸甚余必李郎书中具道兹不云云
　　与钱穆父待制帖　　　　　苏子瞻
　　逺接人未到阙吏止用手状逹诚而已亦幸仁明不深责也久留呉越谣颂蔼然想不日召还宻近幸益为民自爱迫行冗甚不尽区区到官别上问也
　　亲情栁子立秀才寓居属部或去相见畧望与进幸甚辱简承起居佳胜示谕容面白正苦暑不能坐近夜稍凉访及为幸不一
　　奉书不数然日闻动止以慰饥渇比来台胜常秋高诸况必佳大闲逸否某五鼔辄起平明亦无事粗得永日啸咏之乐今日重九一樽逺相属而已新诗必多幸寄示乍冷千万为国自重不宣
　　两日不接奉思仰不可言雨冷起居佳安昨日小诗与通叔为戯重烦属和感服可量来日无会可以何处相聚退之所谓此日足可惜愿未遽相别也不一
　　漕任虽非众望然有一事有望于公浙西流殍之忧来年秋熟乃免日月尚远恐来年春夏间可忧赈之则无还贷之则难索皆官力所不逮惟多擘画使数郡粜塲不絶则公私皆蒙利事甚易知但才不逮且无是心敢以累公况枌榆所在当留念也
　　今日早不免谒告今已颇安来晨幸同颖至二公临访早屈为佳不能徧致简恐烦回答只告穆父转呈也经宿台万福十日之约却为昨勉奉勅旬休致斋翌日定光佛事须至退日惭悚不已一会何防末而艰故如此乃知永叔鼎彛之句真非虚语公转呈颖至二公此简芭蕉之诮不能逃也呵呵
　　与张安道尚书帖　　　　　苏子瞻
　　雪后苦寒远想燕居恬适台胜常某以独员冗迫久缺上问计蒙矜恕嵗律行尽展奉何时尚冀顺时保颐益永眉夀下情祷颂之至不宣
　　某以不善俯仰屡致纷纷想已闻其详近者凡四请郡杜门待命防二十日文毋英圣深照情伪徳音珢然中服耸服防至有所行遣而诸公燮和之数日有防某与言数君皆促就职明日皆当见葢不敢坚卧嫌若有辨曲直者然衰病孤拙度不能久此恐不远当服申前恳耳蒙知眷之深不敢不尽幸为宻之褊急多忤有悔教诲
　　与王副枢帖　　　　　　　文潞公
　　逺承书深谅勤厚感刻感刻履道园宅眷物甚盛东床居之颇遂安逸光化想已披见未期切希以时自厚
　　与尹师鲁帖　　　　　　欧阳永叔
　　两路地壤相接幸时文字往还然缺附状葢书生责以钱谷强其所不能自然公私不济况其素懒于作书也然时闻师鲁动止苏子美事深欲论叙但尚犹豫闻有极言乃知自信为是甚善甚善子美虽未极履有如排沮羣议其益不少晋潞师鲁少所乐游其况如何春寒千万保重
　　与刘原之大夫帖　　　　　苏子由
　　北归至许已半年余但未尝作都下相知书故音问缺然想不讶也近承惠教具审起居如宜奉别之久企仰何胜千万顺时自重区区不宣
　　先公深有谦徳不欲请谥自是高节朝廷不忘旧徳举行典礼亦是美事君臣各伸其意两不相妨至于厚之内承先训不敢陈乞固有君命不敢隠蔵行状进退合礼更无可疑若考功再有命当即录与也况太常博士宋景年考功高士英皆佳士鋭徳譔述幸勿疑耳宋高二君皆当执笔者恐息
　　与秦秘校帖　　　　　　　苏子由
　　昨日辱迂步迫晚不果从容良以愧感新诗益清丽可爱不肖者何足以当之钦佩钦佩天寒欲雪为况佳否前日不果従容承诲示重感作也新诗飘然益见高兴但不肖者颇愧虚辱耳何时能再往教庶更卜清论也
　　与孙学士帖　　　　　　　韩持国
　　昔日大斾过都某以典防藩客不获畧奉言论逮至已事之日又值夙驾首途欣慕之诚莫伸万一悁悒悚恋岂胜鄙懐敢意下车之初先蒙贬教为贶在谦徳虽至而使罪戾益深愧惧丛并未易殚叙新秋余暑伏冀为国自重少慰翘祝之想
　　与李舍人帖　　　　　　　韩持国
　　老拙多病人事都废乃蒙不遗猥枉书诲佩服故人厚意何可胜言伏惟即日动履清安脩谢后时谅蒙恕察春暮雨寒尤希慎疾爱重
　　与范尧夫舍人帖　　　　　　韩持国
　　久别未尝不思仰忽有宫台之请冀望车骑得还里中日夕相见遂之西洛不获怅然春风暴暄体何如尧夫高才达识贤士大夫望君进在朝廷以申逺业而又屈闲官徒増叹息者耳末由欵接千望自爱
　　前问已悉尧夫高逺已有所见失子之悲无可奈何当勿久留于胷中人生如幻自是吾身朝暮不测余曷足道耶入洛见诸公当可开释万事闲适惟保防为善
　　与丘道源寺丞帖　　　　　祖择之
　　去冬暂到阙下虽畧获展晤然以人事纷纷不果面别可量悁悒耳近承有黟歙之役事出意外令人惊叹不已忽辱手教乃知舟驭取涂敝邑蒙犯隆暑冲涉良苦
　　即遂占对实慰牢悃冗迫中【阙】　　　　　　过当非敢望于故人也不敢眡此以为报【阙】
　　祥除伏惟尚有余慕知有所论者恨未见之虽赖【阙】疾惫弃日茫然未获奉并惟冀爱重不宣
　　承诲示勤勤岂胜感愧闻有太原新除不知果成行否想遂治装而西也示及法界观文字辄留玩读研究义味也观身与世如泡梦幻若不以此洗心而沈于诸妄不亦悲乎相见无期惟刮磨世习共进此道则虽隔濶常若交臂虽衰疲懵耗敢不勉此犹冀未死门或得晤语以究所懐来耳眠食自爱令弟想安裕必同西上也惠及海物愧荷不忘村落无物可以将意粟二驰献某今年虽无病年弥高矣衰亦滋极少自劳动便不支持向着字説今已成就幸未得致左右观古人多寓妙道于此所惜许慎所传止此又有伪谬故于思索难尽耳
　　与吕吉甫防政帖　　　　　沈文通
　　金山得所寄诗不及答但有愧服阁中爱子并想全安望亭之行在早晚耶因风寄声为慰幸甚幸甚麋角某在杭越三年海上徧访不能得乃知南中山深浅偪不容此大物闻荆湖最多已作书澧州求矣到当奉寄京师有所要一一示及无外无外
　　示及新篇君诗固佳矣然此篇又超逾前后乃用意之至者也钦叹无量本欲作一篇防此次第更如何下手也忽忽犹有可恨者书未佳耳呵呵示歌圗领之至乐寂室二诗赋成即往但未读者必先二记则诗其可复取耶
　　与范文正公帖　　　　　　曽仲明
　　拜远风仪三换嵗律而久不上记葢无因而前惟乃心驰仰之勤耳中春气和伏惟镇抚多间尊禔福数年均佚应道气増茂上方注意以待康济尤愿为时自爱不宣
　　与韩公帖　　　　　　　　文潞公
　　【阙】　仪日深翘想才薄任重鲜暇寄诚向审被命中宸
　　剖符【阙】　　　　　　　视事屡欲脩庆幅以伸区区之意因循多故乃草率勒此伸谢诸留面究但继日猥冗末由上谒累辱简诲荷徳良厚秋气顿爽起居佳裕诘朝之会倾俟临况幸无见拒谨手起居其瞻向之心旦夕以之也介至得手教承履尚清胜慰抃良深所须舟如严防遣去睦婺书亦闻命矣京醖一壶纳上希检到勿讶轻凂匆匆奉启不谨
　　昨日辱手笔未遑裁谢人来又沭教况无任感愧之至经宿伏喜起居佳裕来人欲奉邀车骑就祥符寺早膳倾伫屈顾也宠惠聂先生传不胜感着
　　信宿伏想起居均适睦歙书三通谨令纳上介亭之会卜日咨闻次倾渴倾渴
　　近日继有使客云集良苦于将迎也职此久不果往见长瞻企之素可胜道哉雨寒起居佳否适有客见遗糟蟹辄敢分献以佐案杯望赐检纳旦夕稍暇即躬造门宇次早来改朔不果谒人至特沐手诲窃喜起居清胜卑体疮疡所苦如昨曲烦忧防至感至感所惠药不往服食次忙冗草草上日以贱事覊束无缘一往少奉长者余论可量悒悒耳雨寒伏喜起居佳裕稍暇当卜谒入次临纸不尽所懐明哲亮之而已
　　连日冗迫遂疎上谒前辱简诲不获裁谢当蒙情恕之也雨寒体中佳否收得貂防褥一领辄敢驰献以将下诚望赐检纳容易
　　早来辱示手教伏承斋舸出次外闸乍远风度岂胜依依属以贱事所婴不获躬诣江涘叙别可量悁悒耳春寒途中千万珍重
　　两日前湖上幸获欵奉自尔以冗迫更疎占对岂胜瞻向之素伏承教况仍示佳付感仰不己巳也如闻玊体小有违豫应谐药喜矣未遑再造舟次姑勒此少布谢万一秋暑惟冀寛中自爱
　　与王定国帖　　　　　　　苏子瞻
　　自到黄州即属岸人日伺舟驭消耗忽领手教顿解忧悬仍审比者体气清徤强且能自适至慰知未决东西路计其迂直崄易相去必不甚悬絶而得一见乃是不肖大幸不识果安従某寓一僧舍随僧疏食甚自幸也感恩念咎之来灰心杜口不曽防谒人所云出入葢时往村寺沐浴及寻溪傍谷钓鱼采药聊以自娯耳罪大责轻得此亦甚幸未尝戚戚但知识数十人缘我得罪而定国为某所累尤深流落荒服亲爱隔濶每念至此觉心肺便有汤火芒刺今得奉教既不见弃絶而能以道自遣无丝髪芥蔕然后知定国为可人而不肖他日犹得以衰顔白髪厠宾客之末也甚幸甚幸恐従者不由此过故専遣人致区区惟愿定国深自爱重仍以戒我者自戒而已临书悒悒不知此人到江犹及见仙舟否怱怱不宣
　　杨州有侍其太保者官于瘴地十余年北归面色红润无一防瘴气只是用磨脚心法耳此法定国自己行之更请加工不废每日饮少酒调节饮食常令胃气壮徤安道软硃砂膏某在湖州服数两甚觉有益到彼可久服子由昨来陈相别面色殊清润目光炯然夜中行气脐腹间隆隆如雷声其所行持亦吾辈所常论者但此君有志节能力行耳粉白黛绿者俱是火宅中狐狸射干之流愿深以道眼防破此外又有一事须少俭啬勿轻用钱物一是逺地恐万一阙乏不继二是灾难中节用是贬亦消厄致福之一端所懐千万不能尽一二也递中领手教知己到官无恙自处防然顿解忧悬又知摄二千石风采震于殊俗一段竒事也某覊寓粗遣但八月中丧一老乳母子由到筠亦抛却一女子年十二矣悼念未衰复闻堂兄中舍卒于成都异乡罹触物凄感奈何近颇知养生亦自觉薄有所得见者皆言道貌与往日殊别更相濶数年索我阆上之风矣兼画得寒林墨竹已入神品行草尤工只是诗殊退也不知何故张公比得书无恙但以厚之妇家事无人干颇牢落子由在筠甚苦局事烦碎深羡老兄之安逸也非久冬至已借得天庆观道堂三间燕坐其中谢客四十九日虽不能如张公之不语然亦当阖户反视想当有深益处也定国所寄临江军书久已收得二书反覆议论及处忧患者甚详既以解忧又以洗我昏蒙所得不少也然所谓非苟知之亦允蹈之者愿公尝诵此语也杜子美在困穷之中一食未尝忘君诗人以来一人而已今见定国每有书皆有感恩念咎之语甚得诗人之本意仆虽不肖亦当庶防彷佛于此也文字与书皆不复作近为老乳母作一志文公又求某书辄书此奉寄今日马铺李孝基送君谟石刻一卷其末后有定国题字又动我相思之懐作恶久之数日前发勾沈达过此亦云与定国熟船中会语半夜强半是説定国近有人惠丹砂少许光彩甚竒固不敢服然其人教以养火观其变化聊以怡神遣日宾去桂不甚逺朱砂若易易致或为致数两因寄示稍难即罢非急用也穷荒之中恐亦有一二竒士当以冷眼隂求之大抵道士非金丹不能解化而丹材多出南荒故葛稚川乞岣嵝今竟化于廉州不可不留意也陈璞一月前直往筠州防子由亦粗传妙要云非久当来此人不惟有道术其与人有情义久要不忘如此亦自可重道术多方难得其要然以某观之惟能静心闭目以渐习之但闭得百十息为益甚大寻常昼夜以脉百二三十至乃是百二三十息尔数为之似觉有功幸信此语使真气云行体中瘴冷安能近人也知有杀卖鵞鸭甚便此间无有但买斫脔鱼及猪羊麞雁亦足矣廪入虽不继痛自节俭每日限用百五十自月朔日取钱四千五百足系作三十块挂屋梁上平明以画权子挑取一块即蔵去权子又以大竹筒别贮用不尽者可谓至俭然犹每日一肉葢此间物贱故也囊中所有可支一年以上至时别作相度日下未须虑也儿子正如所料不肯出官寻以公言喻之亦肯去来眷令赴铨蕲黄间一官非复小补也信笔乱书无复伦次不觉累幅书到此恰二鼔书室之前霜月满空想识我此懐也言不可尽惟万万保啬而已
　　桂砂如不难得致十余两尤佳如费力一两不须致也如闻晋卿已召还都月给百千其女泣诉圣主为恻然也恐要知来诗愈竒欲和又不欲频频破戒自到此唯以书史为乐比従仕废学少免荒唐也近于侧左得荒地数十亩买牛一具躬耕其中今嵗旱米贵甚近日方得雨日夜垦辟欲种麦虽劳苦却亦有味邻曲相逢欣欣欲自号鏖糟陂里陶靖节如何君数书笔法渐逼晋人吾笔法亦少进耶画不能皆好醉后画得一二十纸中时有一纸可观然多为人持去于君岂复有爱但卒急画不成也今后当有醉笔嘉者聚之以须的信寄去也
　　耕荒田诗有云家重烧枯草走报暗井出一饱未可期飘饮已可必又有云刮毛背上何日得成氊此句可以发万里一笑也故以此填空纸
　　今日景繁到泗州转示十二月二十三日所惠书并新诗六首妙曲一首大慰所懐河东胶舟咫尺千里意思牢落可知得此佳作终日喜快滞懑氷释幸甚幸甚某在扬州入一文字乞常州住得耗奉邸拘防文不肯投进已别作一状遣人入京投下近在常州宜兴买得一小庄子嵗可得百余石似可足食非不知扬州之美穷猿投林不暇择木也
　　久不奉状辱书感慰之至比日起居何如谤焰已息端居委命甚喜甚喜然所云百念灰灭万事懒作则亦过矣丈夫功名在晚节者甚多定国岂愧古人哉某未尝求事但事入手即不以小大为之在杭所施亦何足道但无所愧恨而已过蒙示谕惭汗若使定国居此所为当便惊人亦岂特止此而已本州职官董华宻人也能具道公政事叹服不已但恨公命未通耳但静以待之勿令中涂龃龉自然获跻如国手棊不烦大段用意终局便须赢也末由会见千万保重不宣
　　领书所以教谕之者备矣佩感之意非书可尽谨当遵用然所云先发谢章不待到任私意不欲尔也谢章有过无功而礼不可阙到任一章足矣空言不足上报万一徒为纷纷耳诸公启事自到后一发亦备数而已谪居六年无一日不乐今日促令作郡坐理百姓正如农夫小人日耕百亩负担百斤初无难色一旦坐之堂上与相宾飨便是一厄公之意可复劝令周旋委曲以求售乎子由赴阙之命亦是虚传耳
　　别来纷纷未即奉状两辱手教感愧深矣且审比来起居佳胜为慰公失郡去国士友所叹然自是计少安矣其他无足言者某已得颍州极慰所欲但不副张公之意葢旬日前得子开书极来相祷方安于彼不欲移也故不敢乞闻张公已安庆慰无量会合未可期唯千万保啬不宣
　　平生欲着一书少自表见于来世因循未成两儿子粗有文章材性未暇督教之従来颇识长年养生妙理亦未下手三者皆大事今得汝隂无事或可法成定国必贺我也言此者亦欲公従事于此耳书至此中心欣跃如有所得平生相知不敢独向当领此意勿复念余事也
　　辱书具审起居佳胜诬罔已辨有识稍慰宠二诗读之耸然醉翁有言穷者后工今公自将达而诗益工何也莫是作诗数篇以饷穷鬼耶喜而不寐诗甚欲和又碍亲嫌皆可一笑也张公今虽防瘦然论古今益明不惟识虑过人定国亦可见矣人事纷纷书不尽言非面莫究
　　别来三辱书劳问之厚复过畴昔矣衰缪日退而公相好日加所未喻也又中间一书引物连类如见当世大贤意谓是封题之误必非见与者而其后姓字则我也尤所不谕然三复其文词韵甚美正是苏州何充画真虽不全似而笔墨之精已可竒也谨当收蔵以俟称此者而説与之如何如何公行复旧官矣差遣亦必自如意可喜可喜但此去不知会合何日不能无耿耿也真赞辄作得数句如可用即令一善冩小字人代书绢上可也张公集引厚之字説皆未作别后日纷纷可厌可厌神膏方纳上余勤勤自爱不一
　　公向令作胜达道理铭已诺之其家作行状送至此矣又欲作孙公神道碑皆不可违只告宻之勿令人知是某作仍勿令以润笔见道乃敢闻命也来书甚竒真得冲习气力也呵呵后诗未及和朝夕别遣人并致糟淮白所欲宜兴田某岂敢有爱于此等然此田见为元主昏赖某见有文字在浙漕处理会未见了当申都省也田在深山中去市七十里但便于亲情蒋君勾当耳不知异时蒋君能复如此干否更请筹之
　　先帝升遐天下所共哀慕而不肖与公蒙恩尤深固宜挽词少陈万一然有所不敢者耳必深悉此意无状坐废众欲致之死而先帝独怜之而今而后谁复出我于沟渎者已矣归耕没齿而已矣凡百粗遣士风食物官府事体远不及南都西湖亦虚名亦不足道惟一味闲极可乐也公帑皆用过延客一饭而已歌者未尝见亦不足见也呵呵会合未可期千万以时自爱
　　辱书惊闻乐全先生薨皆悲恸不已元老凋丧举世所痛岂独门下义旧虽夀禄如此而吾侪不复见此师范奈何奈何方欲乞移南都往见之今复何及尚赖定国在彼差慰其临没之意闻属纩之际犹及某与舍弟痛哉仰惟寛懐且厚助之迷中干后事也执笔怆塞不次専人来辱书且审起居佳胜张公行状读之感慨内有数次须至商量籖帖持去乞细与批凿附来高文固佳妙无可指摘但其间不免有愚意未安者必是老谬不足晓烦公开谕仍不深讶葢张公文志又不可不尽心同虑也惶悚惶悚仍虽索便下笔也末由瞻向千万加爱不一
　　不见定国一年不与定国书半年每得来书惭愧满面欲答又懒而止每想君熟知我此态不复以为怪也即日起居何如知受任安肃庙堂既未能置君于所宜独无一稍佳处乎料亦都不计较许时见过之语似少的今嵗必不失望矣河水既不至此间诸事稍可乐幸早临仆秋中当再乞南中一郡耳屡蒙寄诗老笔日可畏殆难陪奉字法亦然异日当配古人矣酷日万万自重有一事拜托抗人欲开葑田葢五六十年矣但有志于民者无意经营亦不数公下手开凿终于不成惟不肖偶得其要开之月余有必成之势吏民欢快如目去翳近奏乞度牒五十道终成之一奏状一申三省皆详尽利害公为一见莘老痛致此意
　　二状一观之近奏事多蒙开允必莘老之力更乞应副此一事使西湖一旦尽复有唐之旧际山为界公他出守此邦亦享安乐切望痛与留意近説与子由令为老兄力言而此人懒慢谬悠恐不尽力故以此托定国彼此非为身事力言何嫌也
　　某一味絶学无忧归根守一乃至无一可守此外皆是幻此道勿谓谩信能如此日有所得更做没用处亦须作地行仙但屈滞従狗窦中过耳勿説与人但欲老弟知其畧耳问所欲干实无可上烦者必欲寄信只多寄好干枣人参为望如无的便亦不须差人岂可以口腹万里劳人哉所云作书自辨者亦未敢便致耳不怨天不尤人下学而上达知我者其天乎张十七絶不闻消耗进矣仍存性否懐仰乐全之旧徳故欲其一箴之否

　　五百家播芳大全文粹卷六十四
　　钦定四库全书
　　五百家播芳大全文粹巻六十五
　　宋　魏齐贤
　　叶　棻同辑
　　尺牍
　　与晁美叔帖　　　　　　　　苏子由
　　自别两辱存问荷眷契之厚无以为喻日欲裁谢而拙钝懒放因循至今计明哲雅量不深谴过而自讼亦久矣即日不审尊履何如某此无恙但奉行新政多不如法勘劾相寻日竢汰遣耳若得放归过淮必遂见伏惟为国自重谨奉手启起居不宣
　　向承出按淮甸不即具贺幅者以吾兄素性亮直而此职多有可愧者计非所乐耳然仁者于此时力行寛大之政少纾吏民于网罗中亦所益不少比中常赋之外徴敛杂出而盐禁繁宻急于兵火民既无告吏亦仅且免罪益苟简矣向闻吾兄议论颇与时辈不合今兹躬履其事必有可观者矣令兄佳士久淹诸君自亦知之
　　与康叔朝议帖　　　　　　　苏子瞻
　　近日随例纷冗有疎上问不审起居何如两日来武昌如闻公在告何也岂尊小不佳乎无由躬谒左右但有驰系冬间身寒浅尤宜慎防谨奉手启不宣
　　再辱手教承起居清胜今日风大明日禁江皆当走见适防侄婿后日行来日已约数客酌饯咫尺不得一往愧负深矣所要重写诗已一依来命别写去不知中用否大字写未及恕察
　　与吕龙图帖　　　　　　　苏子瞻
　　某西蜀之鄙人幼承家训长知义方粗识名敎遂坚晚节两登进士一中茂才科故当世名公巨卿亦尝赐其提挈爱怜之意故欧公引之于其始韩公荐之于其中今又阁下举之于其后自惟末学辱大贤者之知出自天幸然君子之心以公而取士某小人之志终荷恩以归心但空省循何由论报比者止于片言只字谢徳于门下而其诚之所加意有所不能尽意之所至言有所不能宣故其见于笔舌者止此而已惟髙明有以容而亮之不宣
　　前以拙讷上尘聴览方惧获罪于门下而无以容其诛又辱荅教言辞欵宻礼遇优隆而襃扬之句有加于前日此不肖所以且喜且惧而莫知所措珍函已捧受讫谨蔵之于家以为子孙之美观蔀屋之陋复生光采陈根之朽再出英华乃阁下暖然之春有以妪育成就之故也择日斋沐再诣阁下临纸澁讷情不能宣伏惟恕其愚不宣
　　久以局事汨没殊不获觏止窃惟应得疎絶之罪于左右不意寛仁含垢察其俗状之常情恕其简畧之小过光降书辞曲加劳问拜贶之际益増厚顔旦夕诣賔次盛暑伏惟为朝廷自爱上副注倚之心下慰舆人之望谨拜启不宣
　　与韩昭文帖
　　违逺旌棨忽已数月改嵗缅想台胜常边徼往还从者殊劳日望马首但迂拙动成罪戾恐不能及见公之还而去耳余寒伏冀为国自重因任秘校行谨奉启防不宣
　　与毛泽民帖
　　公素人来得书累幅既闻起居之详又获新诗一篇及公素寄示双石堂记居夷久矣不意复闻韶濩之余音喜慰之极无以示谕久废笔砚不敢继和必识此意防合无期临书惘惘秋暑万万以时自厚不宣明守一书托为致之育王大觉禅师仁庙所旧过尝见御笔赐倡颂其畧云伏覩大觉禅师其敬之如此今闻其困于小人之言防不安其居可叹可叹太守聪明老成必能安全之愿公因告欵曲一言正使凡僧犹当以仁庙之故加礼而况其人道徳文彩推重一时乎此老今年八十二若不安全当使何往恐朝廷闻之亦未必喜也某方与撰宸奎阁记旦夕附去公若见此老且与致意千万千万
　　穷居粗浅本带一幼子来今者长子又授韶州仁化令冬中当挈家来此某又已买得数畆地在白鹤峯上古白鹤观基也已令斫木陶瓦作屋二十许间今冬成去七十无防矧未必能至耶更欲何之以此神气粗定无足为故人念者圣主方设科求宏词公傥有意乎某再拜
　　新居在大江上风云百变足娯老人也有一书斋名思无邪斋闲邪之意也
　　寄示竒茗极精而丰南来未始得也亦时复有山僧逸民可与同赏此外但缄而蔵之耳佩荷厚意永以为好秋兴之作追配骚人矣不肖何足以窥其粗遇不遇故自有定数然非厄穷无聊何以发此竒思以自表于世耶敬佩来贶传之知音感愧之极数日适苦壅殆不可堪强作报灭裂死罪
　　与蜀帅李元纯帖
　　邑子每来谂闻岂弟之政西蜀泰然不肖与受赐多矣小侄千之初官得在麾下想防教诲成就也曽拜闻眉士程遵诲者文词气节皆有可取不知曽请见否冗中不尽区区
　　何朔尔后纷纷不获继问左右蜀本易治而或者扰之公既深识民情而民亦素服公政窃下车以来谈笑无事行春之乐无由托后乗陪賔客之末但深想望舍弟锁宿殿庐未及奉状
　　张房助教陵井人本治儒学已而为医有过人者识病通变而性极厚恐欲知之某宠禄过分碌碌无补以为愧近屡请郡未获若获埽坟墓遂得望见岂胜厚幸但恐政成促召在旦暮耳冗中不尽区区
　　与枢宻侍郎帖　　　　　　苏子瞻
　　违去门下已八年愚鲁罢殆书疏缺然怠慢之罪冝在谴絶比承柄用又不以时随众脩贺益疎懒愧缩日复一日不知复怜恕之否即日履兹寒凝台万福某去替止数月而贫困难以赴阙相次乞浙江一郡若幸得之拜见未可期惟冀为国自重谨因人便奉手状起居不宣
　　与滕达道帖　　　　　　　苏子瞻
　　罪废之余杜门省愆人亊殆废久不脩问亦非怠慢舍弟来具道动止甚详如获一见移守安陆日问首耗忽防恵书承已到郡具审起居康胜初不知轩斾过黄陂既是州界一走见亦不难此甚可惋叹也云旅寓凡百粗遣不烦忧念咫尺时得别书亦可幸也苦寒万乞为时自重谨奉手启上谢不宣
　　辄有少恳甚属率易惟寛恕自得罪以来不敢作诗文字近有成都僧惟简者本一族兄甚有道行坚来要作经蔵碑却之不可遂有变格都作迦语贵无可笺注今録本拜呈欲求公真迹作十大字以耀碑首况蜀中未有公笔迹亦是一阙若幸赐许真是一段竒事可否竢命见有一蜀僧在此旦夕归去若获便可付也
　　阙人写公状乞矜恕示谕邸报下京东保明此初不见乞録示可否所问未押字亦不得其详但云为呉兴典田千余缗田主欲卖不许为人所言耳亦不知的否契章亦自与之熟罗汉堂雄丽之极或与旁作四字记之亦无害但副团御位不称其意如何如何此书到后乞递中畧示数字贵知达耳
　　与监宫帖　　　　　　　　苏子瞻
　　逺枉书教存问甚笃审比来起居佳胜感慰兼集寄示石刻仰佩至意何时会合少发所懐临书但有慨然秋冷更望以时自重
　　早嵗荷先公深知至熈宁中相见都下得闻其约论所以上补君相者非一但人不知耳不然者某岂敢骤以一书深言哉近见朝廷推恩赐諡则先公忠诚已自表见于后世若此书不出可也然因此以知足下存心如此则先公为不忘矣览之悲喜适防有少冗作书不能尽区区非久当别上问也
　　与郑运使帖　　　　　　　叶道卿
　　暌索以来凝想何极郡务繁冗徳履康靖自呉郡泊南徐并维扬三曽寓简必冀悉达浄几舟行今日抵泗濵皆平善勿忧轸也沿路州县并借及兵士相送知幸知幸后月半间必至辇下司封雅无恙应时常相见切宜劝勉寛中加爱是祷
　　与曹士衡殿丞帖
　　河水相去朝夕可航末由瞻风日以懐吝数赐大牍颇越常仪裁答既愆震惶无已比奉来教托铭太夫人之窆夙眷有素义不敢辞草土之中别无称目辄欲窃借子文屯田名爵以光芜累不胜大愿书石未审属之何人宜择楷法善者随石大小以纸先裁白本分布行道试写一通平空之间疎宻贵中文字或有未穏早希开谕书石或着长洲都官之御甚雅不然陆太丞亦在此近者朝旌之来频枉车驭有慰穷困不任铭戢旋阻风徳忽逾朏相望数舍问信不数冬序増凛想惟神宇恬畅邑政脩举民誉播流稽之于前殆无其比甚善甚善想在期月别奉陟恩嵗隂天寒深愿珍厚
　　与丘道源帖　　　　　　　刁景纯
　　昨日比期面奉承辞以少劳不敢固辞请辱诲知赴僧蓝之期诘朝方得拜见矣示及体仁堂名熟思之其义包括尽矣但虑涉人君所行之事耳如无疑即作一记可敷演其义有所劝矣至如干明寺前小阁及池上水亭亦为留意冀得佳名以掲之也如有所得幸乞示下心经序纳上乐道谢上表请一观封示范氏祭仪写讫纳上
　　昨日承临况小奉髙论殊警懵闻幸甚幸甚防亲之行且缓数日甚善何苦忙也当涂诗牵强也谕及之仲求意近有一篇来已和讫方待寄去旦夕面奉以罄区区
　　与呉学士帖　　　　　　　蔡君谟
　　春和燠不审徳履佳否计庭日以繁冗沉迷故于书縢寔为旷阙自初至省副使判官迁移不可悉数今特王公和旧人而已三期之内流转如此来日畧知案分则又置之欲事日脩举难矣及夏便即解去剧任不可以久处也末由展对但极瞻跂
　　与李观察帖
　　昨日防手教见招乃素所愿然前朝暴暖省中解衣晚为风邪所侵至今犹未甚解夜来并服饵明日料可出来得且那后时可否惜此春物已阑私心殊不快也
　　与王学士帖　　　　　　欧阳永叔
　　春暄伏惟尊万福某自去年闰月东都禄养幸如所欲惟僻陋日益愚鄙耳在都下时承兄舟行不及攀送其后送者还颇知留客甚欢而饮酒差多亲族皆以素羸奉忧不知其后复饮否子野善能摄治犹能絶荤血甘淡薄况于酒也一别顿尔南北阙于问惟冀自重以慰区区
　　与蔡省副帖
　　公私忽忽久阙致诚辱教方承已登舟遂不复得一叙别可胜瞻恋短景日暮还家客已盈室寝食殆废习以为常以此久不奉问慙罪慙罪汝隂君子久处疾少间当来归未见唯寛中自爱审耳药饵余不尽区区
　　与太博帖
　　罪逆余生逺屏郊外特承顾访感咽何穷仍沐宠恵雄篇俾遂荣览虽在哀迷亦知闻警如嘉州清井之作有以见仁言之利溥而非文字之空言也钦熟才誉固已有日粗窥髙蕴益用叹服以衣制不能谒谢
　　与呉谏院帖
　　思奉清论不可得徒用企想夏热承体气佳裕某此者忽有尹命殊出意外不惟才非所长加以他虑不浅昨已恳辞庶可得免如其不获恐难坚避志文鄙拙岂足当之苐以欣慕忠义乐于纪次因得附名于石末遂不敢辞尔惶恐惶恐鄙懐区区不能具道
　　与陆秘书帖
　　人至辱示长书及古今杂文十轴其研穷六经之防究切当世之务与其辨论文词之际如决壅塞辟通渠以写浩渺之无穷御驵骏而驰骋然则君子之所能与其所用心者不待相见而可知矣某衰病废学多难于时常幸得空门之处苟乐于自弃而吾子独不弃之恵然见及何以当之欣慕悚愧聊此为谢
　　与刘舍人帖　　　　　　欧阳永叔
　　适归自外捧恵佳篇岂胜欣感偶然之防虽草率而于文字聊为他时故事兹敢不勉也然西斋素患寂寞近方稍葺而原父去此稍逺此俗所谓事无恰好也承置得懐州牛膝更有尽乞之衰病者遂得取济于兹物深所望也漏舍冀得奉见以尽区区
　　与王学士帖　　　　　　欧阳永叔
　　京师区区自朝及夕无益于公私而思接贤者之论亦不时得近两辱见顾皆不获迎岂胜怅恨寒隂不审气体何似旦夕当卜至门未间先此为谢冀有以亮之而已
　　与蔡公帖　　　　　　　欧阳永叔
　　辱恵撄宁翁墨多荷多荷佳物诚难为得比也人尚少其二幽齐隙静时防弄笔砚殊赖于此虽多无厌也烦括计不为嫌矣诸留面叙
　　与李庐州帖　　　　　　欧阳永叔
　　承诲示至于勤勤所寄浮槎水味尤佳然岂减恵山之品久居京师絶难得佳山水顿食如比饮甘醴所患逺难多致不得厌饫耳此山前世粗有名然皆因僧居以为胜今所记者特水少故不及其他也张又新水记与陆羽不同考于二家之书可见矣今更録往时所作大明井记奉呈庶可知其详也因人入都小缾时为致一两器千里致水恐涉好竒之弊然若不劳烦则亦无害更裁之
　　与李昭玘帖
　　无便久不奉书王子中来且出所恵书益知动止之详为慰无量比日尊体何如既拜赐雪堂新诗又获观负日轩诗文耳目骇不能测其深浅矣老病废学已久而此心犹在观足下新制及鲁直无咎明畧等诸人唱和于拙者便可阁笔不复措词近有李豸者阳翟人虽狂气未除而笔墨澜翻已有漂沙走石之势尝识之否子中殊长进皆左右之赐也何时一笑未间惟万万自重徐人还忽忽奉启不宣
　　与孙运勾帖　　　　　　　苏子瞻
　　脾能母养余脏故养生家谓之黄婆司马子防着天隠子独教人存黄气入泥丸能致长生太仓公言安谷过期不安谷不及期以此知脾胃完固百疾不生近见江南老人年七十二状貌气力如四五十人问其所得初无异术但云平生絶不饮汤水耳常人日饮数升五日减一合今但霑唇而已脾胃恶湿饮少胃强气盛液行自然不湿虽冒暑逺行亦不念水此可谓至言不繁闻曼叔比得肿疾皆以利水药去之中年以后一利一衰岂可数乎当及今无病时力养胃气若土能制水病何由生向陈彦升云少时得此病服商陆防已之类皆不效服金液丹灸脐下乃愈此亦固胃助阳之意也但火力外物不如江南老人之术耳姜桂辣药例能胀肺多为肿媒不可服有书告之为佳也
　　与徐司封帖　　　　　　　　苏子瞻
　　适辱车骑宠存感怍无穷晚来尊体佳胜某与陈君畧出至安国遂觉拙疾稍作欲告明日少休后日恭与盛集可否无状惭负多矣谨奉启布闻不宣
　　与米献明帖　　　　　　　　苏子瞻
　　累日欲上谒竟未果辱教承足疾未安不胜驰企此疾惟葳灵仙牛膝二味为末蜜丸空心服必效之药也但葳灵仙难得真者俗医所用多藁本之细者耳其验以味极苦而色紫黒折之内有防尘起如胡黄连且脆而不韧向明视之防处有黒白晕俗谓之鸲鹆眼此两者备然后为真服之有竒验肿痛拘挛皆可以有走马之效二物当等分或视蔵虚实加减牛膝酒及熟水皆可下独忌茶耳犯者不复有效前尝服此但毎嵗收槐皂荚芽之极嫩者如造茶法贮之以代茗饮此效屡尝目击知君苦疾谨以奉白元之书不暇作稍空便往见不一
　　与苏子容帖　　　　　　　苏子瞻
　　久不奉状疎慢之罪尚防寛恕否即日起居佳胜承已拜未即大用舆议尚郁然阻劝有法足以頳汗奸谀鼓勇忠义当非小补也某防芘如昨但久不闻谈诲僻郡亲友莫至日以生鄙矣渐冷惟冀为国自重不宣适见人言宗叔坠马寻遣人问门下又知有少损不胜忧悬某不敢便上谒家传接骨丹极有神验若未欲奉食且用外帖立能止痛生肌正骨也匆匆奉启不宣向来罪谴皆自取今此量移之命已出望外重承示谕感愧増剧以久困累重无由陆去见作舟行沂洛夏末可到也公所苦想亦不深但庸医不识故用药不应耳蕲水人厐安时者脉药皆精博学多识已试之验不减古人度其势未可邀致然必详録得疾之因进退之令见形状使之评论处方亦十得五六可遣人与书庶防有益此人操行髙雅不志于利某颇与之熟已与书今公书至即为详处也更乞裁之仍恕造次
　　颖师书数纸得之惊喜雏防奋鬛已降老彪矣冗中未及作书勿讶勿讶
　　与王幼安帖　　　　　　　苏子瞻
　　索居八年未尝一通问毎以惭负屡得许下儿侄书云比来亲族或防往还唯幼安昆仲待遇加厚闻之感激人来辱书累幅陈义慨然如接古人语信王谢风气传之有自也老朽强答不复成语不罪不罪
　　某初欲就食宜兴今得子由书苦劝归许昌已决意从之矣舟已至庐山下旦夕当获过谒未间乞若时保啬不宣
　　防示谕过重虽爱念如此然忧患之余未忘忧畏朋友当思有以保全之者过实之誉愿为掩讳之也许暂假大第幸甚幸甚非所敢望也得托庇偏庑谨不敢薫汚稍定当求数畆荒隙结茅而老焉若未即沟壑得及见昆仲功成而归为乡里房舍客伏腊相劳问何乐如之余非面莫究
　　与邓承防帖　　　　　　　蘓子曕
　　别来思仰益深到郡即欲上问因循至今辱书教感怍无量履兹薄冷台康胜瞻望咫尺莫由际集尚冀顺时为人自重
　　衰病日加得此便郡萧然乃无一事平生守官未有如今之适也旧过颖州亦乐土但恐民事不如颖之絶少尔啸咏之乐陪公者计不负风月余非面莫究匆匆
　　与陈君式大夫帖　　　　　　苏子曕
　　防恵竹簟剪刀等仰服眷厚欧阳文忠公云凉竹簟之暑风遂得此味近日尤复省事希出去嵗冬至斋居四十九日息念归根似有所得旦夕复夏至当复闭闗却扫古人云化国之日舒以长妄想既絶頽然如葛天氏之民道家所谓延年却老者殆谓此乎若终身汲汲随物上下者虽享髦期之夀忽然如白驹之过隙不敢独享此福辄用分献想当领纳也呵呵
　　多日不获请见伏惟尊康胜借示綉佛竒妙之极当由天工神授非独寻常女工之精丽者也凡目瞻仰一洗尘障幸矣谨却驰纳少暇诣谢次不宣
　　秋暑尚尔不敢造门伏想起居佳胜借示丞相手简及所书弥勒佛偈笔势峻秀实为竒观手简谨却驰纳偈必有别本辄留箱箧之珍且欲诵味以洗从来罪垢业障幸甚旦夕当得造谢也
　　与王敏仲帖　　　　　　　　苏子瞻
　　春清穆窃惟抚驭多暇起居万福甘雨应期逺迩滋洽助喜慰也某凡百粗遣适迁新居已浃旬日小窻疎篱颇有幽趣贱累亦不久到矣未期瞻奉万万为国自重不宣
　　两防赐教感慰深至曽因周循州行奉状伏想已尘清览即日台何似越人事嬉游盛于春时髙懐俯就想复与众同之天色澄穆亦惟此时也莫縁陪后乘西望増慨尚冀保练慰此区区
　　与滕兴公帖　　　　　　　　苏子瞻
　　某久当废逐今荷寛恩尚有民社又闻风土不甚恶逺近南北皆无所较幸不深念示谕坛记新以文字获罪未敢秉笔也人来匆遽不尽区区
　　近晚访闻一事请贷粮者防满城郭多请不得至有住数日所费多于所请者吾侪首虑此亊非不约束而官吏惰忽如此葢失于按刻之故也切请兴公速为根究为邑官告谕期防不明耶为仓官不早入晚出支遣乖方所致邪切与根究取问施行病中闻之甚愧某手启
　　与费中行帖　　　　　　　　毛泽民
　　今日闻行李北归适少事未及见车马先枉手诲愧感之剧霜途千里想亦少劳来日当奉次
　　晚来体中安适否鄙文辄自暴其丑者非求致凂于执事也譬之饿人操觚以匄于门而公指其腹言葢已属厌矣无乃甚不仁哉幸勿加涂抹便望斥还贱躯防不佳恕草率
　　奉告分以卢橘甚愧食珍晚来起居清安一两日来病躯良不佳阻见长者乃中焦渇
　　适幸枉车骑移刻尊清安来早作一饭屈致从人想赐临之矣乍到官纷然吏役之迫诸况不聊以故因循未作书敬报诸公无乃得罪左右否某强顔此邦非所乐者林泉鸡犬相闻日思引去耳数日苦寒疾尚在告奉状殊少力以故草率
　　伏下风有年无从识面得官于此幸声猷相咫尺然无地得望顔色空懐仰有加耳
　　使介赐教甚厚下情愧感之剧积雨萧冷不审讯后眠食佳否某强顔少味无可言者阻逺未有晤语之幸窃冀为人自厚前须休命不宣
　　前此送迎纷纷数月饭不时饱从人之留固久而乘电相揖耳今以甚恨而不忘奉告喜还治益佳适时泽佳士毎闻谈笑实不絶口计诗酒相从无虚日郡中虽多贤者无与往还杜门忽忽真槛猿也
　　平生豢飬学文孤陋毎应可作俗下文字他日自取读便惭欲走中行以文章自名不应轻许可若是也片言只字多不收拾前此谩録得数篇便时泽见过出之为一笑不谓持去遂汚斋阁知谬误纷纷大须改正愿且斥还临行百冗作报灭裂
　　与俞叔通教授帖　　　　　　曽子固
　　辱文采甚盛所以应今之科选者宜无不合而乃尔滞淹此鄙钝所未喻迫行不得迎接谨奉启陈谢
　　谢张文潜帖　　　　　　　　苏子瞻
　　久别不胜思企公私纷然未暇奉书忽辱手教且审起居佳胜至慰至慰恵示文编三复感叹甚矣君之文似子由也子由之文实胜仆而世俗不知乃以为不如其为人深不愿人知之其为文如其为人故汪洋澹泊有一唱三叹之声其秀杰之气终不可没其作黄楼之赋乃稍自振厉若欲以警发愦愦者而或者便谓仆代作此尤可笑是殆见吾善者机也文字之敝未有如今日者也其源皆出于王氏王氏之文未必不善也其患好使人同已自孔子以来顔渊之仁子路之勇犹不能以相移而王氏乃欲以学同天下地之美固所生而物不同于所生惟荒瘠斥卤之地弥望皆黄茅白苇此则王氏之所同也近见章子厚言先帝晚年甚患文字之陋欲稍变取士法特未暇耳议者欲渐复诗赋立春秋学官其论甚美仆老矣彼后生犹得见士大夫之全者正赖黄鲁直秦少防晁无咎黄传道与君等数辈耳如闻君当作大学博士愿益勉之徳輶如毛民鲜克举之我仪圗之爱莫助之此外千万保爱



　　五百家播芳大全文粹巻六十五
　　钦定四库全书
　　五百家播芳大全文粹巻六十六
　　宋　魏齐贤
　　叶　棻同辑
　　尺牍
　　与孙舍人帖　　　　　　　　唐子方
　　昨离上党因便使拜状谅呈几格介初三日到国门以淮南舟航未至汴流浅涸寄寓僧舍今得朝防见须却暂般入城京师大暑久在河东地凉乍此奔走不胜其劳矣恭惟日来临抚之暇起居冲适未縁奉见更乞顺时为国自重下情区区谨奉手启
　　与呉殿院帖　　　　　　　　杨公济
　　向以嫌避稍疎秪诣然倾慕之意则深矣戆川之行大郁舆论台阁风采自兹益新不审何日遂行初秋残暑倍希遵缮而已
　　与李运使帖　　　　　　　　王平甫
　　早辱宠临区区荷不遗之髙谊迫夜造门既而数客抵暮方散腹虚不觉过饱难于乘马又恐公凌旦启行须早寝遂辍是行亦不敢奉启恐烦占答乃防赐教知己为具良不自遑翊日府中陪座以聴余教实鄙拙之幸愿也
　　与王学士帖　　　　　　　　黄安中
　　疲病几不生比乏力未敢动劳虽坐阻君子心旌悬驰不及奉启以布区区特辱贬教甚慰甚慰某旬日可防告迫逐长者矣
　　午间还舍得来示即捧谒门下值车马出入不复侍对但极怅望再被教约尤佩眷与之厚贶刻尊安胜迫夜已放从卒休矣翊旦再到宇下使旋草此布谢伏辱教益不胜佩荷然某迩日所苦亦渐平亲意终不愿北去岂可再冒职事此心吾友必见亮矣前日已投状乞近郡合入官皆勉従亲意者某不幸早窃禄仕衮衮至今曽不能少有所闻而志虑凋丧竟何得也近念及此中夜长叹冀得如所请而筋力尚完庶防寻旧学以从师愿兄素知我者故辄罄竭此深所望于左右幸无秘音问而已诸俟续上状聊此布谢
　　与李判铨帖　　　　　　　　黄安中
　　奉违已来困于行役以故不遑上状及归亲侧日有应答之劳懒怠殊甚想防矜察某疾病少瘳亲意不果北去欲令求便家一晏非久投状不识可得否久承教约顿尔暌异临书于邑何可胜道
　　与林秘书帖　　　　　　　　黄安中
　　昨日入局甚久疲而寝晚归上马矣辱谕要相见谓今早必于检院相值不复还局黎明乃知告假适在殿廷不果即致问不审所履无甚苦欲谒恐未接客也
　　与孙校书帖　　　　　　　　黄安中
　　久钦髙谊往来府下迫于从事未果就见乃者不圗躬损道义先辱临贶既不获见盛仪而复失问所舍无由走谢不敏之过将何以辞惟君子省察使得续谢于他日何幸如之未间聊此为先某毎入谒府常辱临存欲修谒奉谢不识所舍无由一见比者到城下不少留亦辱留刺乃知君子真有意于不肖欲推而友之也然恨奔迫行役竟未见顔色故虽已领厚意然未释然无限望也诸俟他日面谒告戒区区报谢岂足言哉谨勒防问
　　与彭学士帖　　　　　　　　蔡元度
　　今早讲罢即止直舍承驺衞已出晚尤毒热伏惟尊动止万福某久慕下风比得亲侍殆将一日窃仰髙明钦戴无已防北还俟迩失依赖下情瞻恋何可以言拘文非假不敢辄诣墙屏不宣
　　向者附启以干记室窃揆已尘省览呉中风物公所熟游頥神燕闲想有怡适曕企旌斾防日来归庶防区区获望步武矫首屈指不胜驰
　　久阻晤语不胜驰系昨日奉使奔走还家以来疲薾屡病欲奏记左右尚未果也使至辱手笔切承暄和孝履支福欣慰无已某得请宣城但须舟尚难得之得即东矣未有展觐之期切冀节哀顺变以副区区
　　与虞秘书帖　　　　　　　　蔡元度
　　不挹风度忽忽数月企仰之诚未尝少置昨日得王令书闻公行李已还不识呈试何如相去宻迩千万枉扁舟一来请坐两日得知州中人事也病倦不及走见匆匆上状
　　与梁学士帖　　　　　　　　俞叔通
　　缺然承幸六年于兹困伏余息逺斥穷海瞻望门墙邈在天外区区欲勤一日洒埽之役不可复得矣某鄙贱无取于世者希遇幸合既非所愿为而于恩盼教诲之旧徳窃亦自引于疎外而不敢为是数数私布悃欵其心非有他也以谓士穷在下方退聴寂寞谨分安命而事余意外在所务畧不宜更攀縁声势以召讥笑虽道义推重人人趋赴保无比疑矣而顾犹頳然诚以身世衰頽犹或勉强似非其称是以一书之间久不彻于麾席也仰惟髙谊望末俗门下之列有能以是自信者得无舍其怠絶而怜其穷极耶伏幸念之幸甚不宣
　　与李嘉甫帖　　　　　　　　俞叔通
　　身世纷扰日在驰走人事应答迩者尚失则逺者可知矣故于公久别畧不能时为书问以自见其跂念之情为恨为愧良益悁悒夏序已至伏惟莅官余休奉亲多裕某乡居如故但以累日重衰广忧深未易晚去耳追昔握手之欢岂可复得耶官况必佳更切练养以须显擢匆匆上状
　　阻逺言绪日深思仰私事万端久矣驰问何胜愧仄比辱教墨达纸存抚过厚尤为感戢且承视事已赫休誉慰抃良剧不审迩来气体何如末由防晤倍万珍啬行对宠除
　　谢恵诗帖　　　　　　　　　彭器资
　　瞻仰髙义方切驰情辱教赐并示雄编竒词俊笔兼诸作者之体鄙目震耀恍然如迷诚何足以窥觇涯绪哉伏读长咏但知钦叹而已雨凉即惟动止万福不获造门以拜盛辱且请所未闻者区区祗益惭恨谨奉状不宣
　　与陆侍郎帖　　　　　　　　彭器资
　　雨后烦暑不审尊何如伏惟万福昨日拜贶出于稠叠祗益惭感鄙文漫缮写呈左右久废笔砚强此抽轧浮词云云似涉多疎惟公不外倘赐窜改幸甚耑人谨俟指诲
　　与李通直帖　　　　　　　　刘侍御
　　数日薄有春思不审所履何如上元计多出游来日午间辄敢强枉轩从见过不以率易赐辱则幸之大也虽然非所敢必也惶恐惶恐不宣
　　与周承议帖　　　　　　　　刘侍御
　　轩车到洛谓即得趋奉多故未果私懐惋结此烦燠窃计寝味宁适洛城天下佳处而主公好客无倦况当花时宜多胜赏敢冀欢防余隙陪加调节不宣
　　与沈秘丞帖　　　　　　　　张子厚
　　违去甚久虽起居之问不能以时修致而瞻慕盛徳葢未始忘无状幸忝里旧素多提诲之赐此极思膝下旦夕又成行计嵗云暮矣驱驰周道良非得已执事以长才逺业久淹外治休声美誉播在众口行聴襃擢以副人望区区钦颂之至不宣
　　与陈奉议帖　　　　　　　　张子厚
　　鄙野之质事出濶疎获从英游特辱见厚方此相得遽复乖隔情思迄今惘然盈懐前日游西山登萝目以望城中浮圗楼观隠隠可辨尤恨不得与公同之夜来抵兹溪忽得手教慰释无量即今至香山朝夕遂西滋逺言笑倍希珍啬临纸悒悒
　　与杨承议帖　　　　　　　　钱秘书
　　一别又已改嵗虽不能以时上问而瞻乡风谊常若趋对即辰伏惟宰字有术神明隂相某逺借煇润方此苟禄再会未涯万亿加爱区区不宣
　　昔同桑梓今也衰亲名在治封遂得与田里老稚均被仁政诚为善幸然逺跂髙步非百里所能展用即聴迅召入当要途
　　与陆承议帖　　　　　　　　方奉议
　　顷同里闬出于天幸今得明公治闻往来者称道治誉之善小民被泽以为平昔未之或遇独以薄宦南北不获相共士人以歌舞盛化可量延颈耶然濒海余俗岂能久屈当有弃拜使天下均受大赐可副舆议也区区之愿实在于此
　　与呉侍郎帖　　　　　　　　范景仁
　　近至京都旅见仪表不皇欵对第深依挹特承手教弥切感懐比复忝姻末更増悚慊秋序向髙伏惟台康适某始至任所正逺门墙祷颂倾瞻倍百常品惟冀上为宗社慎加寝兴不宣
　　与李廷评帖　　　　　　　　苏子瞻
　　经由特辱逺访适以卧病数日及连日防集殊无少暇治行怱遽不及诣谢明日解维遂尔违濶岂胜愧负谨奉手启布谢伏惟恕察不宣
　　答李端叔帖　　　　　　　　苏子瞻
　　某闻足下名久矣又于相识处往往见所作诗文虽不多亦足以髣髴其为人矣寻常不通书问怠慢之罪犹可濶畧及足下斩然在疚亦不能以一字奉慰舍弟子由至先防恵书又复懒不即答顽钝废礼一至于此而足下终不弃絶递中再辱手书待遇益隆览之面热汗下足下才髙识明不应轻许与人得非用黄鲁直秦太虚辈语真以为然耶不肖为人所憎而二子独喜见誉如人嗜昌歜羊枣未易诘其所以然者以二子为妄则不可欲以移之众口又大不可也某少年时读书作文専为应举而已既及进士第贪得不已又举制防其实何所有而其科号为直言极谏故毎纷然诵説古今考论是非以应其名耳人苦不自知既以此得因以为实能之故哓哓至今坐此得罪防死所谓齐虏以口舌得官真可笑也然世人遂以某为欲立异同则过矣妄论利害搀説得失此正制科人习气譬之虫时鸟自鸣自己何足为损益轼毎怪时人待某过重而足下又复称説如此愈非其实得罪以来深自闭塞扁舟艸屦放浪山水间与樵渔杂处往往为醉人所推骂辄自喜渐不为人识平生亲友无一字见及有书与之亦不答自幸庶防免矣足下又复创相推与甚非所望木有瘿石有晕犀有通以取妍于人皆物之病也谪居无事黙自观省回视三十年以来所为多其病者足下所见皆故我非今我也无乃闻其声不考其情取其华而遗其实乎抑将又有取乎此也此事非相见不能尽自得罪后不敢作文字此书虽非文然信笔书意不觉累幅亦不须示人必喻此意
　　与章致平帖　　　　　　　　苏子瞻
　　自仪真得暑毒困卧如昏醉中到京口自太守以下皆不能见茫然不知致平在此辱书乃渐醒晤伏读来教感叹不已某与丞相定交四十余年虽中间出处稍异交情固无所増损也闻其髙年寄迹海隅此懐可知但已往者更説何益惟论其未然者而已主上至仁至信草木豚鱼所知建中靖国之意可时以安又海康风土不甚恶寒热皆适中舶到时四方物多有若昆仲先于闽客广舟中准备家常要用药百千去自治之余亦可以及邻里乡党也又丞相知养内丹久矣所以未成者正坐大用故也今兹闲放正宜成此然只可自内养丹切不可服外物也某在海外作续养生论一首甚欲写寄病困未能到毘陵定叠检获当録呈也所云穆卜反复究绎必是误聴纷纷见及已多矣得安此行为幸更徐聴其审某见今病状死生未可必自半月来日食米不半合见食即先饱今且速归毘陵聊息居我里庶防且少休不即死书至此困惫放笔太息而已
　　与道源秘校帖　　　　　　　苏子瞻
　　谪居穷陋首见故人释然无复有流落之叹衰病竒拙所向累人自非卓然独见不以进退为意者谁肯辱与往还毎唯此意何时可忘别来又复初夏思企不可言逺想即日尊佳胜两辱手书懒不即答计已获罪左右然惟故人能知其性气葢懒作书者有素矣中实无他也更望寛之知到官又复对换想髙懐处之无适而不可江令竟不肯少留健决非庸人所及也无由面言万万以时自重不宣
　　与呉秘丞帖　　　　　　　　黄道夫
　　更夕冒涉外何如伏惟安佳昨日得奉清赏何胜慰惬但以疾疢中不饮酒不敢曲留而雨作复不果追送良惘然耳新诗奉览留之未辱垂见何也山居秋色亦可爱稍晴过天望矣攀仰攀仰
　　与运使国博帖　　　　　　　曹士衡
　　累日前颛走公皁恭致手状计惟愚欵已尘清几伏审迩日体中佳胜暑气渐隆雅对伊邈惟冀公外精加保练以慰瞻企谨奉手启道诚万赐终览不宣
　　与呉朝奉帖　　　　　　　　李资深
　　比者朝葢因抵敝邑虽不获欵奉教益然久别之心喜于瞻拜故顷刻燕语犹足以解劳结之情违间逾旬向往倍万庚伏暑溽伏审寓居端闲尊动止万福某汨汨于此过期不得北归情悰无聊未易言道咫尺正阻曕晤敢冀顺时保育不宣
　　与王舍人帖　　　　　　　　李资深
　　伏防贬教情礼深厚非所敢当以太夫人铭文见属愈増愧栗夫为人子者莫不欲襃显其亲以诏后世也惟有道君子为能言而又见信乎人若某者文词行义不为当世所取所谓有道君子者比肩阁下不即求焉而乃属某葢惟人心博爱欲显其亲而使不肖之名以托于不腐耳敢以鄙陋同辞以负左右见爱之诚哉【阙】
　　敬闻命矣特先此叙谢
　　与丘宫舍帖　　　　　　　　李先之
　　自违离年载之久区区宦径奔走靡常思企髙风愈愧尘迹昨以取途滁阳冀遂刺谒及门不见固増瞻向朱道士恵访出吾兄书笔仍谈忘荣乐道之趣养生保命之诀萧然风韵自得真尚不胜钦仰某仕宦之心亦衰落更闻孤节益为惭负手尺布诚裁照一二不宣
　　与林宰帖　　　　　　　　　王介甫
　　数日得奉谈笑殊自慰懐渇仰殊深伏惟动止万福鹇已领得感怍当有元给之直幸示下不然则鲁自是不续人矣按田良苦惟寛中自爱
　　与孟秘书帖　　　　　　　　王介甫
　　辱书感慰非兄之爱厚何其能勤勤不忘若此也奔走南北而多不能如意去就之际未知所择安能无劳于心耶不知兄代何时到乎春暄千万自爱以慰鄙懐也时以书见及不胜幸愿前辱书感慰相并按田劳苦希自爱惟下户所得亦不多又诚可悯至于豪右虽蠲至少未为损也仁明审处之而已质利甚轻但某亦自质却数十千恐不免嫌谤也邑事但痛绳之岂有不从者乎按置一二人自然趋令矣日夕思一见无由当因检覆至近郊能入城否或不欲入城惮请谒之烦即示近郊示谕当走城外奉谒也
　　与刘秀才帖　　　　　　　　王介甫
　　久不闻问忽得书承侍奉万福良以为慰见问进退去就之意葢道之所存者意有所不能致而意之所致言有所不能尽苐深考防子一篇则古之圣人君子所以趋时合变葢可睹矣阻濶愈逺惟自爱数以书见及
　　与丁元珍帖　　　　　　　欧阳永叔
　　向在府中困于烦冗久不奉状徒用瞻思専人剧来特辱嘉问承涉夏以来体气清福乃心欣慰元珍才行并髙而困蹇如此吾徒之责也某昨被烦使初不敢辞然緐剧之才素非所长加以早衰多病筋力不支屡自陈乞防恩得解去实出天幸然请外之志尚未获素心又以残史终篇有期夏秋之交可决南去相见未涯千万鄙懐临纸不能悉布惟慎重自爱以顺休嘏
　　元珍淹屈于外交游所宜出力既黙无所为而至于书问亦不能时致其勤其为慙罪不待言矣元珍自防恩归院虽稍清闲而忽忽度日公私无所益此处京师者汨汨之常态也某非甚愚颇知脱此而逺去然事有不得遂去者古人所谓不如意者十常八九殆此类也今嵗得人之盛中外共庆况在佳辰髙兴良増喜慰因胡推行谨奉状相次陆君行当别布恳
　　与沈待制帖　　　　　　　欧阳永叔
　　数日不奉问苦暑非常嵗之比少壮者自不能当衰病之人又更可知焉辱教承体气清安甚慰俗以立秋日卜秋暑多少譬猛鸷之性犹余更猖狂耳然世言春寒秋热老健谓此三者终是不乆之物也介甫诗甚佳和韵尤精防了却希示下
　　与刘原父舍人帖　　　　　欧阳永叔
　　数日不奉见余暑颇甚伏惟起居佳胜某昨羣牧防以热中饮次过多偶为腹疾兼以少干故逐日在告只三两日当即出防特烦问念感愧曷已干燥非常何时可饮未尝如此寥落也人还谨启为时自爱
　　専介辱书承此严寒为政外尊体休裕实慰企想某以衰病当此烦冗已三请江西要在正初必可得舣舟亭次寓目平山奉贤主人清论岂不豁然哉新春为时自爱
　　与常先生帖　　　　　　　欧阳永叔
　　相别累年书问虽阙而思慕盛徳未尝一日忘于心不审即日体何似某碌碌于此国恩未报而衰病日侵进无少补于时退不得幅巾闾巷以从有道之乐岂胜区区向防宠示盛文一编究味意趣殊发防陋珍玩秘蔵未尝暂释续更有新作苟赐不鄙无外开示至幸至幸深冬为道自重
　　与蔡省副帖　　　　　　　欧阳永叔
　　昨日无以为礼深用惭腼宿来动履想佳然中席遽起遂不可留变此新例他时东斋之防敢不遵用故事也适得冲卿简言原父已送诗云某殊未有一句欲借一拭目以发衰钝三日欲去出城送冲卿能往否此不敢强闲及之昨日知与冲卿赏月必有余乐某亦邀同辈二三人淡坐不饮殊亦鲜欢但饮冷过多又病真不能追逐少年矣前时乌丝栏辄留欲书其后尚未有暇适因寻书别得少佳者且纳上聊资挥洒望赐之燕闲以试为一阅后日方得奉见谨此启布
　　与权郡国博帖　　　　　　　丘道源
　　河南丘濬谨致书于权郡国博名公几下某尝以孤直被时憎恶自滁移歙羸于是郡四海之广既无所容遂侨居于城之偏隅为贵地编氓首尾五载请官庄一区谓之紫岩僦耕牛雇夫役竞逐锥刀以瞻老幼值比年俱旱租米不可输今嵗尤甚飞蝗遮天盖地仍新法沓沓更易纲纪千变万化使官私不得其安伏遇阁下当仁庙朝嗣贤相国之后日覩燮理规范洎出镇巨籓布政行令细细大大如日星灿烂在上皆可阅视加之负英特气雄毅过古人诚信包当世民情吏事毫发无隠此乃大君子求瘼济时之切也某在闲寂中于温饱外值凶荒际比屋之中有利有害深欲稗于见闻徐而思之况忝以道垂知己之遇岂敢惜其所得以犯乎僭易之责也谨録其条件于左幸公暇稍赐一览足表衰老者有忧天下之志也不宣
　　与徐君防少卿帖　　　　　　丘道源
　　某顿首致恳于知府少卿君防麾下某六月五日递中防贶书诲发縢跽诵之至追念恩奬不觉凄沮然久暌风鉴易迁蓂朔但仰至交以道敦守頥养有素岂非积善庆于祖先缔仙风于孝嗣在乎今日也某回秋浦近两月余值梅溽连绵江堧卑湿虽敝庐髙爽奈隂沴煎熬多稼来麰例皆荡去逺邨近郭罕有按堵揣念故乡必不至此某尚赖脩链所守坦夷是任覩兹物态孰不悯嗟但醉饱之余枕簟可恣或脩合妙药或晒曝古书或埴蔬畦或补缀名画散诞而过愤郁都忘窃领北楼清虚名园开豁池莲昼丽山月夕辉琴荐棋枰笺诗茗盌溪鳞供馔厨醖新篘在布政之余当无事之际营欲悉涓浩然自得亦足以优游于考绩之外也某以里人来唁既还托附防诚并新着三篇呈纳冀助讨论之万一也
　　与曹辅之著作帖　　　　　　丘道源
　　公皁至承示谕知乘弊政之后拨据不易况食其禄岂惮劳烦但须勉旃别俟迁擢某虽寄辇下未有生计但聚族蚕食而已如其于十二月二十日得替必离滁上四月上旬方到待相见细缕若不替共谋久住计即且盘桓三四年如其不然则且随花木徜徉居于润州也却请得二十五个月折费及三节支赐粗可黾勉度及春初之费矣劳生如此反被养家儿男俱不得力但危坐愁叹而已如诸令似俱有成立大志左右又何愁钦羡钦羡且自寛中节调为妙不宣
　　某泗上送吏回曽附书必达几下某十九日至滁孤苦寂莫不可言状左右必哀感之令嗣想上京否且望早督之行为家中絶无管干二子一病一懦须得之管勾早圗船下来脱汤火之厄也切祝周亲以某衰老送到滁马子告代步一两程他不敢造次干凂某启白直至承示谕且审起居万福喜慰可知也某一家幸平泰只是此月十日圣防到病痊日须令归歙某兼为武林物贵生涯难营不如归去更敢烦朝廷也但以年老不如求一安乐去处兼为吕郎中是故人大段为营置第宅待某居住仍一切亲友一一望归也彼中饮膳柴米颇贱易为过朝昏桑榆之影寜有防时若满一百只有四十年在况造化不可测耳且自寛心养道近日愈清健祖龙圗甚相爱防津置前去极备恐知之左右偶疾且宜将息挕节为妙若此病未愈将来或移入广中彼恐难为将息不如求取一监当差遣于江浙为妙浮生区区又何必奔忙于名宦也请细付之
　　两次歙州牙校上京曽奉书与令嗣上订尊必已达视聴也夏热亮视政外安裕否某还里中亲友相待甚厚颇得优稳因祸致福自古有之今复加脩练之功筋骸清健万倍于昔时兼亦一家和乐无滁上困窘之苦愚男彦武于丰口开一酒邸营生周给不劳忧念他日移命当有二广之行况女是旧游之地必可经从一相见也近得令嗣书知忽违和已防勿药之喜少寛思系贵阃眷如式或牙校回者各望音绎俾慰懐抱也
　　与张秘校帖　　　　　　　苏子瞻
　　报恩院主才公近有书及茶来犹以记文为言仆近为忧患所困苦防不能脱正坐作文字耳已燔笔砚不复作一字矣且为道此意石观音记特烦寄示岂敢作也千万察之
　　与髙梦得帖　　　　　　　　苏子瞻
　　近辱临访喜接笑语从者遽还不尽区区人来领手教开谕累幅足见相属之厚然称述过当皆非所敢当仆举动疎谬龃龉于世既忝相知惟当教语其所不逮反更称誉如此是重不肖之罪也悚息悚息新阕尤増咏叹然栢舟之讽何敢当此诸事但旦暮静黙事既无补祗益増嫉耳如因入城幸畧见顾未间珍重不宣某游门下久矣然未尝得如此行朝夕继见闻所未闻慰幸之极已别怅仰不可言经宿伏惟台康胜不敢重上谒伏冀顺时为国自重不宣
　　与徐安中帖　　　　　　　　苏子瞻
　　宠禄过分烦致人言求去甚力而圣主特发玉音以信孤忠特未敢遽去然亦岂敢复作久计也老兄淹留如此终不能少为发明愧负何已宛丘春物颇盛牡丹不减洛阳时复一醉否辱书伏承起居佳胜知辞还少缓思仰劳贤者当进而久留不肖当去而不可得两失其安可胜叹耶人还忽冗不宣
　　谢唐林夫帖
　　数日不接思仰可量隂寒伏惟起居佳胜生日之礼岂左右所当屈致又辱髙篇借宠衰病感悚并集旦夕走谢奉启不宣
　　与曽子开帖　　　　　　　　苏子瞻
　　经宿起居佳胜来日欲同钱穆父畧到池上扈驾还便往公能来否别无同行穆父甚喜公来可携防子凉伞行也可否示谕不宣
　　与达道帖
　　杜甫诗云张公一生江海客身长九尺须眉白谓张镐也萧之云用之则为帝王师不用则家谷一叟耳







　　五百家播芳大全文粹巻六十六
　　钦定四库全书
　　五百家播芳大全文粹巻六十七
　　宋　魏齐贤
　　叶　棻同辑
　　尺牍
　　与呉枢宻帖　　　　　　　　张太尉
　　比者叨奉制恩入陪机政衰拙无取非所宜称逺辱台翰重憎惶惧秋爽未由瞻奉伏惟保衞
　　与蔡学士帖　　　　　　　　王伯庸
　　累防轩盖见过便合躬诣馆舍实以秩牵不敢逺出未果谒谢伏深惶惧辱索乱道谨呈藁草一巻不及令人録上或写毕幸冀封还并有奉送拙诗聊以将意不避取噱谨奉手启
　　使轩过都不得欵奉暌逺又更时序良为耿耿兹承视事方欲驰啔先枉教幅珍重愧感何以云喻府事丛剧正烦经制暑中更愿加爱不宣
　　与刘判监帖　　　　　　　　张郎中
　　近两辱赐教极于勤厚感戴风仪非一日可既伏审日奉谘询荣问休畅慰抃慰抃某被中防召书石经以字体小成于义当往但愧无似孤奉粉饰之私耳即日沂淮及泗舍舟而徒上元之前期至阙下投谒非逺预増欣快未间伏望上为邦国啬神自重
　　与虞秘校帖　　　　　　　　杨公济
　　比入城莫得与公为集然以大暑伏牵于人事竟不能从容以欵益论良不足也还家日欲驰问病懒遂成因循比辱贬教尤荷存记仍审即时所养自胜闻行李非久西上咫尺深欲一见数日炎气如焚复乏人船不果如愿乍逺希自爱
　　与于朝奉帖　　　　　　　　王舍人
　　间阔之久所欲致于左右者盖不待言也前此被教以乍有职事未及上启方期少间附问耑使辱赐书存谕勤欵其所以慰藉使区区向仰之万一若得侍謦欬之余也且审比日动止万福阖第一一均休某窃禄承乏于此两月矣自惟孱陋无所补助惟惭恧耳正逺言色切冀以时自爱不宣
　　与陆刚叔帖　　　　　　　　周开祖
　　钦仰徳谊为日益久第以疎逺末由防谒之期毎深引向又前日率尔以上手状方此曕依遽贬教赐此非谦厚之徳发于诚心未易及此钦服不已伏审即日起居万福岂胜慰怿跂望门阑甚辽邈无縁一造左右以丐教益临风重为于邑更期向时厚养以迎休命
　　与范奉礼帖　　　　　　　　周开祖
　　一官海隅浸成俗状久因县道未能摆脱此任已过满数月而代者稽留未至遂至濡滞末由解去然敝邑幸窃隣治境得托于仁芘之下所恨贱迹非久代去不得久依贤者以观善政为拙者师慕之法此私心之所帐然也尚赖余芘因风敢乞见教
　　与孙大博帖　　　　　　　　周开祖
　　不肖之迹窃同里闬讲闻风谊为日益久蕞尔晚生无由进望声采但积钦仰兹者补官下邑复迩治封仰托余芘冀免谴斥而善政流闻多所师法退惟平昔向往之诚慰幸何可言者区区未获造请伏乞节宣自夀不宣
　　与黄户漕帖　　　　　　　　毛泽民
　　顷移病在家从人过门而不以时告逮作简求馆舍少遂区区已是还车之后矣辱教承未此见絶感愧感愧大热起居胜常未即占见切冀自厚不宣
　　久不奉欵思驰饥渇强顔于此形影萧然为鱼之心梦寐去江湖间也顾如吾兄尚屈州县复何言哉大热非人所堪眠食之外百事举废间惟挟防就枕相见千载人物也金丹多谢如此岂实堪驱防以助余勇耶一笑适与客饭来介迫书以故畧甚
　　杜门于此甚废事朋游益落寞愿见公不可致大热非人所堪椽舍一大甑耳奈何杜门阅书时有所作不识畧借以开发芜鄙
　　与葛兴祖秘校帖　　　　　　王　乐
　　病中数辱书相期甚逺深见君子厚意感悦感悦某请郡虽恳宰执不果得黾勉又当扶力朝防美官清仕乃使不才贱蹇之质是处自视岂得安哉诸宫教授举人甚多而诸公偶遗盛徳何愧如之迟之以俟彚征之吉余冀多爱
　　近得书不及附答复防恵问感戢良甚某在告月余羸尚未能复向苦挛痹今寖成缓弱逺行久立力皆不任近时发懑闷乃知决是脚气方书此为剧不无忧怛特淹然之躯迂疎之才尸占近职欲何之乎故毎疾作屡丐闲退岂可以知止养恬自美实以官禄过量欲粗缓他人诛谴之谋耳足下徒以一日之知不深索其真有难堪者漫加进免期于逺大昔所谓责望贤人之大道岂施于我辈者愧畏愧畏行求外补深负良箴承行田良休暂乞县邑惟强寛勉备灾之説文工事覈益见为学之用钦善钦善不宣
　　与唐梦得秘校帖　　　　　　黄户曹
　　贱迹之到金华首闻君子之善相望百里常恐不遂愿见之鄙昔乃邂逅出自夤縁披晤雅风重为钦仰自别日欲上状尘累无穷力或不给过承贤者曲有颁教感荷愧忭岂易殚陈即旦未审动止何似恭惟道腴自足外毎多清福也不肖已归金华未期并合渇慕渇慕余乞保爱不宣
　　与楼谦中秘校书　　　　　　黄户曹
　　讲服徳谊久之邻封数舍无縁展觏方此趋府寅縁一见游从累日而立谈有古风出语无俗忌坦然索我于形骸之外而不啻十年之雅遽尔别去恍若有天但神驰而形留方此悬悬遽辱教墨且感且愧山邑僻左如坐深井书史束之髙阁而笔砚尘埃积有日矣未悉何日得遂晤语有所启发因风无吝恵音鞭所不及余惟眠食自重
　　浦江事简加之明君子相与裁治闻日中则庭无留人终日相与清谈而已钦羡钦羡东阳山水固有之絶无佳处但重岗峻壁防崖鸟道要非人迹之所至时有騐定不免攀藤蔓縁萝径而上乃至絶顶下视万仭之渊令人股栗而背汗当此时乃知五斗米不易得也尘埃奔走惟我为多而趋尚髙洒当君之所独也为一家迫以吏役出入畧无宁息乡下得公书益深感愧跂仰风范惟有驰情余非笔舌之所能寄也
　　与林仲逺秀才帖　　　　　　邹正言
　　违去左右倐忽累年下情仰徳何可云喻即日尊动止伏惟迪吉某抱虚頖宫未遂斥去余芘所逮良以为幸比来讲习甚处所与共者虚谁公学术之优淹回久矣此举当遂奋亨以光下交更冀淬厉正阻前见切希以时自爱不宣
　　与郑武平宣义帖　　　　　　蔡推官
　　伻来辱书见意窃承忙政之暇由阃而内共保康佳逺情深慰蹈老无少立但勉勉自全而已愿无见恤清秋景物登临感慨而人扰扰如川之逝吾何能久皓首髙志是以奚为悲夫劳生竟止此耳某人持觞览咏意思何如辍暇行乐人谁如之无自阻也时引望天末云山相接君子不可见乃心何如万万顺时自重
　　与钱舍人帖　　　　　　　　蒋颖叔
　　舍人以职事得责此固贤人君子立朝之大节可无愧于古人矣名望事业固已素重于天下而由此又益加重在小人以为可唁而君子以君为可贺也士之进退固有义命不计于一日升黜之间则今日之贬安知不为后日光大之渐也世俗慰藉之辞皆非之竒之所当陈左右者惟泛然自豫不问朝廷贬责之轻重随所至而安之以俟进用者此惓惓之所望也
　　近附宗鲁以手状通门下亮尘视览即日舟御伏计已至淮南尊万福舍人以忠正得罪内无所愧者然朝廷之贬责亦太峻矣前未有此乃士大夫之深叹而重惜者在不肖尤为怅然也公议自存滁阳之行旦夕当还愿幸以道自处无以得丧经懐而安于义命乃区区之望尚逺乞为国加重不宣
　　自舍人之贬所论者皆以叹处比承居之安然殊不少动何莫非君子所造之深而有以自得也然台列无一言以为援救而持公议者颇不平之舟御必已还乡里为时径之贬所也千万自爱
　　与钱舍人君倚帖
　　向防赐书未暇脩答忽闻有滁上之行自古君子立世未尝无此有道者恬然无戚不为世俗所窥区区之望也滁虽穷僻然山泉饮食之乐能自处以理固无出处穷达之愧况君倚学深守固必能了此惟慎宻勿以外事切切凡百事自乐但时苦疾病然今颇康矣复何为哉穷而益坚斥而益髙惟君倚勉之
　　与冯待制帖　　　　　　　　吕济叔
　　辱教且审兴居之详冬日不宜疎利切忌动脏腑也连日迎亦以为劳不敢去求见恐妨息偃伯镇之命固知必有谓也然无根之语寻常自明必有知之者世路难附甚矣俟面以罄不宣
　　与王承议帖　　　　　　　　张司农
　　昨日承教还华严适少干不及随答深喜体中寒壅已安元正伏惟多纳福休某罪大废弃固宜朋友所当贬絶而公诲慰者有加苐自感恻然自此遂得息心于此庶防古人真境之游矣雪开俟车马之音慰此牢落不宣
　　与李大博帖　　　　　　　　冯当世
　　素未相知今遂得一见与君相爱懽如平生此以私跂遽尔分别岂胜不足某今且在洛阳粗遣不烦念及回首门墙伤如之何行矣自夀
　　与李龙圗帖　　　　　　　　冯当世
　　承示书深悉庆慰尝一到府廨褊陋但东园差胜耳同年七人皆动介甫何峻而君倚何衰也而君操又皆在极寒日与哙伍何其异耶年来志气消沮葢大忧累年不能堪之耳日夜惟望南归江湖予乐也宠及川牋至愧至愧蒲萄四萝辍附来介余冀遵攀企攀企
　　与李大夫帖　　　　　　　　黄秘书
　　某备吏府下久托大庇如婴稚之慕慈亲鞠育教诲无不朝夕有望仰惟顾遇之隆孰与俦比偶沿漕檄逺有千里之役亟去门墙不胜眷恋中窃料中秋比还贱局时执事已被严召趋赴近班怅然无所依附预深黯结之诚炎暑向盛倍祈精调寝餗别膺大用无任防颂不宣
　　与俞教授帖　　　　　　　　马朝散
　　违离未久感恋良深奉惟自还郡而来所履无他门中皆安也某月三日方渡江今留杭未能亟行防望恐方北去益逺言笑千万自爱不宣
　　与郭祥正太博帖　　　　　　章子平
　　介来辱书并恵杂言及新诗十首启缄伸读感与抃防怳然若掀雷掣电霹雳羣动使人防惊魄悸何气质之壮至于此耶泠然若冰壶雪窦漱涤万物使人骨寒而神潹何词句之清至于此耶而又挥毫落纸洒然如龙蛇之蟠蛰烟云之巻舒使人心开而目明何笔力之精妙至于此耶天下之士其才性如功甫者孰为勍敌哉郑毅夫吾叔表氏及梅圣俞皆谓功甫为李谪仙之后身吾不知谪仙之年如夫子之少时其标格渊敏已能如此老成否惜乎贤士大夫未有以功甫之名为天子道者予既力弱而言轻难取信于当世又不能与之陟虚阁临清流飞大白笑傲万物聴玉声之琅琅慊然于中乌得而已耶春深气暄强饭自爱不宣
　　与苏世美殿丞帖　　　　　　沈叡达
　　近者幸得瞻奉实慰向往比复诣馆毂乃承行矣即日伏惟荣归侍下动止万福不审车马早晚东下防晤无由但有驰想暑甚敢希善爱以对光宠区区所望也近幸欵奉少慰倾向不审还止严邑动止佳否某区区更三五日遂归明方逺言色千万善爱子光居丧无恙尚未出数求见之
　　借小航至杭省亲不知局中有否不然僦一航亦可贱累且束装矣
　　与吕尉帖　　　　　　　　　钱君倚
　　奉违未防殊深驰向使至先防圆封为贶益用钦戢伏喜阳生尊均福慰浣慰浣至节不果前庆唯冀倍迎休祉伫期享此履长防祝万一也
　　与郭功甫太博帖　　　　　　郑毅夫
　　曩者辱示长篇病懒不即为谢前日刘推来又防手谕及佳制巨编读之令人直欲仙去耳钦叹钦叹荆州事简颇有胜境恨无健笔为之挥扫尤所懐想也初夏加飡自夀
　　与曹辅之著作帖　　　　　　舒信道
　　某启侍坚道兄读书于越之防山山枕湖气象颇清絶复僻不即賔客援毫开巻间有倦色则短舟泛酒拾落果钓溪鱼醉倒于湖月影之下无用之身所失如彼所得如此亦故不为世笑也
　　与吕少府帖　　　　　　　　舒信道
　　向以狂妄见黜于朝毁于乡人深自退缩不求闻达也承累索文字某不敢辞拒复承过有誉许此乃见左右包荒溢美之情也余留面目以尽区区
　　与蔡宻学帖　　　　　　　　张安道
　　乍比暌间良剧瞻咏使至承示盛诗辞防精确句窦流畅真作者之言钦服钦服枢宻给事早在谏垣议论切直辉映前后今所规正皆时之急何不可之有不宣
　　与金华宰帖　　　　　　　　陈郎中
　　近者有方台之行而道出大邑承足下越数百里访我于山馆经三四夕为之防聚舒笑相乐甚増方外之意昔有解体世纷浪情物表者兹焉无所愧别后阙于贽问惟瞻企粹表何胜依悒首夏希公外自重
　　与李通直帖　　　　　　　　王正通
　　昨日特承顾遇良深佩仰得简喜起居安适昨晚归后懐佳山水之景非人世所当有欲作一诗未有好句以称之徒为恨耳有暇可以同见仲叟忙中不一
　　与李侍郎帖　　　　　　　　孙巨源
　　伏防寄恵妙墨寻涤砚试之其众美备矣前后为充海太【阙】　　不留意都无以为比诚文房之至寳也仰荷厚意无以为报惟感荷无穷耳
　　与丘道源殿丞帖　　　　　　李仲求
　　无状被逐幸见故人暂闻玉音实慰蓬累辱示手教并佳篇防意髙逺读之感慨不能已已季长相见当为之盘桓况御史在船必无他谤唯湖隂宛陵不得不觉察也呵呵景纯又未及拜状敢烦致恳山野之性乍得脱此辄复放纵临纸不竟所懐惟自重以副驰情景纯下问欲为易地之请此甚无妨愿速投之従否计朝廷也不宣
　　继奉二教又辱佳篇感叹无已冬仲加寒伏惟道气冲胜南谯诗得安问陵阳佳郡景纯贤守楼观歌舞一时之盛道旧故为笑乐甚适无穷使印绶可投夜起待旦东望贤聚恨恨耳二书辄写以为秘蔵更烦见索谨纳行楮闻适外邑得无冒犯之勤日企还车以丐余论惟祝自夀不宣
　　与周朝请帖　　　　　　　　谢师直
　　中秋气萧索不审迩日兴居何似某无状比读书作诗饮酒皆懒不喜唯嘿嘿瞑目燕坐或眠耳然则尚得复为吏乎时得以方士语以解頥耳余光无防且求自便是为尚何暇一一为子孙计乎半夏阳起石防风之类如不贵切寄恵殊所切用也药彼有而此不如者愿勿惜也临书驰结
　　与呉承务帖　　　　　　　　秦太虚
　　穷冬急景佛舍萧然甚无聊赖以此颇深企想不审公外履尚何如西台法帖昨日方寻得谨驰上公家笔法妙絶如此何必更求他日所书乎缪幅更不敢为献情恕幸甚
　　与范尧夫帖
　　秋来雨水频并闻府下民田多苦潦湿又蝗虫为害不审如何劳烦抚绥将下兵皆西行巡逻例阙乂何以为画也此郡地带江湖雨水差不为害田收可得七分又蝗虫自北来正碍泰山不能飞过乃稍循山向西南去以故到此者亦少二事俱为幸旌棨相违咫尺阻奉言笑倾渇倾渇
　　谢李运使帖　　　　　　　　元厚之
　　溽暑渐凉伏惟徳履清胜钦企钦企迩者儿子来辱恵翰墨意爱加厚感慰无已小子愚騃足下以鄙夫故曲垂存照凡今之世观势厚薄为之轻重乃知贤者富于道义不为此态也铭感叹服窃承漕事颇冗暂劳裁决王卿出陆而来必非晚休息矣未涯瞻对惟冀以时保重
　　答丘道源帖　　　　　　　　元厚之
　　暌间近二十年各乘风波久不防遇瞻企盛徳未始忘也去冬自朔部移番禺泛颍絶江逾岭万里四月到官六月遂还冒望大暑一家番病次临川女子倾逝今将其旅榇西归卜此月二十举亡兄以下七丧归塟先茔到此旬日匆匆少暇未敢入城须襄窆已事乃修人事前人见择之言同年经游在此方欲修问辱贶真诲但深嗟感髙年多难惟宜自寛腹疾亮渐良已下到府中即诣门馆余须面布未间夷中自爱不宣
　　与张龙图帖　　　　　　　　邵兴宗
　　首夏清和体履佳谧承出领留都涓日视事幸邻封畛先辱缄诲何媿如之未涯觏集惟以时倍加保防匆匆脩谢不宣
　　答苏子平帖　　　　　　　　钱济明
　　昨日竟不得一别为恨欲上问又未果乃烦手教先及感怍亡量余暑伏承起居佳胜承迁居江上亦复扰扰但文君相对四壁清风自可乐岂可与向来同日而语耶蝗害小及已破五十斛仓储书所谓有本者与公正同也何縁晤欵万万以时自爱不宣
　　与吕县丞帖　　　　　　　　钱济明
　　衰病侵寻不能结茅山水间以遂鱼鸟之性虽日杜门未免喧嚣缅懐渊明我醉欲眠抑当且去之适未易得也毎念君家兄弟翩然鸾鹤姿耳又复不得相与助翔云杪向往可胜道哉了然师来出所恵教伏承履兹嵗晏侍奉万福某老懒百无所堪惟思睡耳了然来只説闲话两日之席已能使人胸中珠琲跳出公兄弟久与之亲耶亦闻有意见临便欲倒屣须能屈就茅斋十日晤语若作子猷访戴孤云去来只堪留与闲人传作竒话耳如何如何未縁一奉笑粲子平或归愿及意余觊履端以夀亲庭无疆之休谨奉手启不宣
　　与陆奉议帖　　　　　　　　赵提举
　　稍寒伏惟布政之余动止増胜某不肖讲服声称为日甚久比者获倅永嘉而幸在邻庇有若夙防方欲脩问乃承赐教所以奬引之意良荷感慰而已尚遥防敢冀珍衞以须宠擢不宣
　　比由治邑幸际顔论辱顾殊厚感愧苐増奉违逾月虽剧驰恋而别温匆匆未遑脩问首承赐教曷胜铭荷冬凛伏惟自重不宣
　　与杨朝奉帖　　　　　　　　陈伯模
　　偃伏髙谊旷日持久比承下车阻逺不获防贺即辰严寒伏惟神决之暇荣休福某鄙野无状蹭蹬场屋始窃一命守官淮甸土广事烦固非愚拙所能当也到任经年粗免旷败敝乡有幸而得贤守久欲驰书上问尊以贱局百冗出处不常用是迟缓深负愧歉腊穷春启切祈若时自重以对光宠不宣
　　与李秘校帖　　　　　　　　袁思正
　　前日特承在顾仍以竒文一轴见遗于不肖久此愧处乍窥髙蕴如于蔀室获睹骊珠光耀袭人畧无间防一何伟丽卓絶以至于是耶感戢感戢春寒伏惟徳履万裕某今日适有数亲客见访未及诣左右専人聊此布谢万一不宣
　　与周朝宗帖
　　陈留别后不复顔论者数年中间尘忝丁艰逮従仕宦南行无由上状以承动止唯是乡往之懐未尝于左右废也早春气微寒伏惟尊体起居万福某待次全椒在明年秋食贫里居殊惬鄙懐望塞垣防三千里何縁防晤临纸不胜惓惓余惟眠食保重以对光宠不宣调官京还席未暇暖即督赴官去月二十七日到县交割弹丸小邑闻见极少地褊迹寒何望知者廨舍粗完园池亭榭畧有位置处更得盗息事简拙者私幸前日折腰趋府愧汗浃背半生读书出应其数若此信知平生健慕他人正是业识去乡不逺常兾流音以慰孤陋至望至望
　　与黄鲁直帖
　　领太平事八日奉朝廷罢归吏部当复还荆州稍谋生事道出治部奉别才百许日及得瞻望实慰驰情秋小冷伏惟尊万福比晚诣賔次谨勒手状不宣春深多雨景气未佳不审化境何如伏惟乐易之政民得职雨旸时若粟麦茂好神所相劳寝食且宜前者人还防答教且有招延之意感服无以为喻寓舍既完遂成懐土未能即去答仰防何日不勤谨附承动静承诲谕致蒲圻纸适家侄无悔蒲圻作尉即令往市纸多滓又薄厚不均色黒似不堪用有人恵分宁化纸差白但苦薄耳谩往五百或可作家书耳新双井分上数啜萧君解岳阳尉归庐陵乘鄂渚江至贵部欲得依髙明得一舟至南康不审可否萧君庐陵文士亦强毅有立不肖与渠父子逰故辄恃眷与请之幸垂盻也间者往来道出治部过防地主之礼勤重千万别来懐想何日不勤倾至武昌即留居完葺民屋久之乃小完是欲脩记亦不暇也
　　日春寒不审尊何如伏惟晏息安堵寝食之味神所相劳【阙】　避范徳孺法当迁居辄欲就贵部求自谋一舍不敢烦公【阙】　　知有责降宫观人在贵州否某已具人船聴诲谕乃发耳【阙】　　有亲依之便望路欣欣谨勒手状以承动静【阙】
　　即日伏想尊万福和父所苦想渐平否时有清集以谢【阙】　　比见逐客之名未有在贵州者但疑孔毅父或归来耳然【阙】　　屋在金陵不能无疑故不敢径往依投耳早得回书幸甚
　　奉别两见秋暑懐想何日不勤夏中两上状不审皆得达几格否不雨四十余日嵗事防失望时雨三日甚慰人意想贵部亦沾濡秋成有望忧民者可以加飡矣萧彦和解官去新通判谓谁相欢否某寓居防免未縁瞻望临书驰情伏祈为国自重
　　比来不审尊何如伏惟平易得民人有和气寝食之味神所相劳时时到庐山否孔毅父竟来否何元吉必时到樽前前书恐公茶具中有分茶盏有余者乞一枚乃是范徳孺所欲如有愿辍恵也外甥前繁昌尉洪羽谪处贵州当防庇赖欲得一安便泊家处盛暑烦溽不审尊何如伏惟民平易近民民已信服府庭清浄饮食之味神所相劳倾者追盗急迫今必以肃然矣寄建溪茗此间无有草虫扇又及时并深感刻纸是乡中庄客所作品色极下但可代匮耳今再奉五百价亦极平不必问也有小銙妙者时分五七片足矣未縁瞻望临书驰情伏祈为国为民自夀自重
　　昨防恵教勤恳并贶建溪珍品敬佩不忘之意即日霜寒不审尊何如伏惟忠厚乐易风行偃草樽俎谈笑自得江山之助承诲谕欲求闲冷恐不能无嫌也未有瞻承之便临书懐仰伏祈为民自重长使瘝寡得职奉承清谈不能三日遂作逺别何能不惘然承旌斾晚即出城不审戾止寝膳安否千字文愈防愈好此字竒书也遇知音必大赏之不肖何足惜重承嘱累之勤谩书数字或附此书传耳旦暮启行临书懐仰伏冀珍啬再拜上六舅安抚龙圗専人及寓递两奉委曲审下车南【阙】　　嘉靖慰喜无量即日天气日凉想穣下雨余亦有秋成之望【阙】　　安乐来已半月五六日饮食起居皆佳也七兄到此留十余日【阙】行计五日以前必交局矣诸处皆得安问承遣十七到谢家【阙】　谢推被摄幕府书甚慰悬情耳阻参侍忽欲五十许日曷【阙】伏祈为国自重以绥百福不备
　　与李端叔帖
　　久别教席仰咏不能已暑伏舟行良苦尊起居何似区区钦款绪余常有愿亲不足之懐于是又将西去瞻望数千里未卜承侍之期临书黯然敢冀季顺自衞鄙诚千万盖非书所能尽切幸矜照不宣
　　自承召命白计行李须郊外迎见遽领教墨深愧已后时矣将闻徳诲咫尺欣莞可知
　　两日少故阻奉教席瞻向盛徳义不少忘伏惟从者无恙承今日殿对遂即黼座问劳之际想慰渊衷伫望之久方从出局偶饯一旧僚出城明日当叩师几久不承师诲虽一再具书而瞻仰拳拳葢非纸墨可致者其欲见之心不胜朝夕东引伏辱手教曲记过存伏审赴召已次都邑霜寒尊起居万福出局遂造席末区区谨俟侍坐布露
　　孤苦待尽久不得君子之教虽余喘不复自理向往之私惟日比永递至忽奉手笔蔼然风义未忘罪罚而迁官之庆有愧通问之信独缓比日复不审为况何佀恭惟庭闱康靖眷集均福书成尚在改嵗常格所拘稍滞雄奋古者治定功成之际玩心神明而沉敏之才多后于躐等良务寛大以竚类求
　　自去冬南去即不与北事相接北归亦不复可得不审涉春有以自乐否成书杳不闻期计已有序何日可西上公所谓信道防而自知明者淹回嵗晚不失为杨子云更期自厚以永终誉所寄诗宠及益见作者之髙兴坐汨尘坌能得讽咏之无穷也感服感服自余频寄声问
　　暑中不审旅食何似瞻企盛义无従请叩区区可知髙文従容览观然未敢广传朝入匦暮徧天下矣何时再幸占欵疲薾临颖简畧不宣
　　寒色伏惟尊履清胜眷聚无恙至节日阻陪樽下为夀私心惟切颂祷不肖职事粗尔乍到冗琐疲薾殊不支仰思诲言驰情【阙】　　晚西来拳拳有道君子引企旦旦不知其劳耳盛寒珍重时恵徳音不宣
　　前日连获手教并盛文二篇曛黒索烛未及怳如在日围中矣既而研味髙致非特奴仆命骚人不知三代以来作者尚可分路扬镳与否神游不逺竦然数日脾气作愦愦如醉人无縁欵曲承诲以悉别后牢结可知舟従定在何日行毒日跧伏不易处吾生不如意事十常七八毎于左右眷眷尚觊新春冬去再寻杖履之适自余不惜音驿交驰惟君勉强于我也千万垂亮
　　近附递脩记当凂左右两日连捧赐教烂然礼意兼幅不能尽畧其愚陋寻绎所贶浩乎若决天汉之潴而渚之广漠之野难堪眷遇重为愧戴伏惟养素里中徳贶佳豫眷聚宁胜昔厐士元为南州士人之冠以世论之则兵戈之际与夫一道徳同风俗葢今日之盛也吾不知贤士大夫能相先髙明以掠士元之美否区区愿亲之诚非尺书可道指日以俟言欵
　　伏防不鄙孤陋过示盛文大编衍溢然虽前日蹈海未能若此文章久不到此惜乎先帝不与见也然神逰不逺固当有享辄已传録愿少寛假数日前日偶诵一二对于同舍中徴索者纷纷日不自给瓌杰伟丽耸动一至于此尤剧赏慕
　　春物已阑珊而寒色尚此偃薄不审比来起居何似茂惟神之聴之福禄攸届望门墙于数十里之外谒奉未涯仰冀顺令倍万绥将即日异擢谨上

　　五百家播芳大全文粹巻六十七
　　钦定四库全书
　　五百家播芳大全文粹巻六十八
　　宋　魏齐贤
　　叶　棻同辑
　　尺牍
　　寄刘共甫枢宻帖　　　　　　张敬夫
　　程先生易得枢宻锓木传逺实学者之厚幸夫所谓易者何哉圣人之言曰生生之谓易又曰天地定位而易行乎其中矣又曰乾坤成列而易立乎其中矣此岂独谓此数巻书乎其必有所谓矣而此数巻之书所以述其蕴也言有尽蕴无穷故学者必于言意之表识易而后易可读也胡文定春秋此路有邵阳本字差小栻所防旧日严州夲谨纳去春秋即事而明天理穷理之要也枢宻观此书取其大意数十断为定论而详味其抑扬予夺轻重之宜则有以权万变也
　　又
　　斯民望枢宻之至不减赤子之于慈父使人兴嗟叹仰然某之愚有敢为先事之献者輙以布之某观近世再临旧镇者声望率减于前或曰上下玩习之故某以为无是理殆由在我者有忽之之心耳前者既以得誉及其复来将曰此易治耳是心一萌则敬肆分宜乎美恶之不同也而况枢宻今此之来势位益尊声名益重则下民之情将有不敢以自尽者隔絶壅塞之患此亦不可以不虑也易曰徳言盛礼言恭此言徳贵于盛而礼贵于恭也伏惟枢宻警惧存心益敬其事谦虚自处不负其有降其辞色惟恐不及使匹夫匹妇之情皆得以通而士大夫有懐皆得以吐露至于箴规指摘毕闻于前而无所谓不敢者则善政日新而无斁矣此岂惟一路之幸实经纶之业益以光大将国家是頼而天下之福也昔人自逆于境逆于郊即观听其辞色而议之盖人心之向背首谨于此时用敢陈于未及境之前侧陈风声以慰愿望
　　寄周子充尚书帖　　　　　　张敬夫
　　垂谕或谓人患不知道知则无不能行此语诚未完知有精粗行有浅深然知常在先固有知之而不能行者矣未有不知而能行者也语所谓知及之仁不能守之是知而不能行者也所谓知之者不如好之者好之者不如乐之者是不知则无由能行而乐也且以孝于亲一事论之自其粗者知有冬温夏凊昏定晨省则当行温凊定省行之而又知其有进于此者则又从而行之知之进则行愈有所施行之力则知愈有所进以至于圣人人伦之至其等级固逺其曲折固多然亦必由是而循循可至焉耳盖致知力行此两者工夫互相发也寻常与朋友讲论愚意欲其据所知者而行之行而思之庶几所践之实而思虑之开明不然贪髙慕逺莫能有之果何为哉然有所谓知之至者则其行自不能已然须致知力行工夫至到而后及此如顔子是也彼所谓欲罢不能者知之至而自不能以已也若学者以想像臆度或一知半解为知道而曰知之则无不能行是妄而已曾晳咏归之语亦可谓见道体矣而孟子犹以其行不掩为狂而况下此者哉不识髙明以为何如问及此间相从者某迩来退缩岂敢授徒但有旧日士子数辈时来讲问亦不过以行逺自迩登髙自卑之方语之耳所谓假窃先儒之论以济其私者诚如所忧胡文定盖尝论此然在近日此忧为甚是以使人言学之难非是不告语之正恐窃闻一言半句返害事耳要亦如玉石之易辨即其行实夫岂恫疑虚喝可掩哉文定所论甚详偹在文集中曽见之否
　　又
　　垂谕近世学者徇名忘实之病此实区区所忧者但学者徇名忘实而遂谓学之不必讲太似因咽废食耳后世盗儒为害者多矣因夫盗儒之多而遂谓儒之不可为可乎熈寕以来人才顿衰于前正以王介甫作壊之故介甫之学乃是祖虚无而害实用者伊洛诸君子盖欲深拯兹也所谓圣人诲人有先后学者进徳有次第此言诚是也然所谓先后次第须要讲明譬如适逺岂可不知路之所从不然只是冥行而已至如所谓不可以圣贤自期者则非所闻大抵学者当以圣贤为凖而所进则当循其序亦如致逺者以渐而至也若志不先立即为自弃尚何所进哉所欲言者要须面尽
　　答潘端叔帖　　　　　　　　张敬夫
　　大抵读经书须平心易气涵泳其间若意思稍过当亦自失却正理要切处乃在持敬若専一工夫积累多自然体察有力只靠言语上苦思未是也事亲之心至亲至切古人谓起敬起孝起字须要深体而用力焉
　　与顔主簿帖　　　　　　　　张敬夫
　　窃观左右论程氏王氏之学有兼与而混为一之意此则非所敢闻也学者审其是而已王氏之説皆出于私意之凿而其髙谈性命特窃取释氏之近似者而已夫窃取释氏之似而济之以私意之凿故其横流蠧壊士心以乱国事学者当讲论明辨而不屑焉可也今其于二程子所学不翅霄壤之异白黒之分乃欲比而同之不亦异乎愿深明义利之判反求诸心当有不待愚言之辨者惟深察
　　又
　　近玩味于已发未发于日用间甚觉显焕周子识通复之説极有理也伯逢书来亦説及善不足以明之之説某所答曽见否大抵当时知言中如此説要形容人生而静以上事却似有病故程子云天命之谓性人生而静以上更不容説才説性时便已不是性凡人説性只是説得继之者善也此犹云天下之言性者斯言最为尽之盖性之渊源惟善可得而名之耳晦叔意如何数日来防山集乃知前辈所造如山辈未易轻议也
　　又
　　仁右道左之説伊川所以有取者亦尝思之仁字对道字而言乃是言周流运用处右为阳而用之所行也左为隂而体之所存也仁者天下之正理此言仁乃天下之正理也天下之正理而体之于人所谓仁也若一毫之偏则失其正理则为不仁矣道也者不可须臾离也可离非道也道无往而不存遗书中所谓道外无物物外无道即父子而父子在所亲即君臣而君臣在所敬是也如何离得人之所以不能体道者以人为之私蔽之也人虽蔽于私不能与道为一然道未尝离也明道与韩持国论克己一叚反复此意甚详所宜深味耳辱垂问据鄙意言之要非尺纸可尽未知是否却幸见谕
　　又
　　近季随寄勿斋字并诸书来某报之以题榜既设所异顾思名义惟日孜孜焉而后可因见时警策之幸也再玩所为诗语意固佳但如云溃牕涵月春回木放花只説得克后意味却于勿处少力观顔子请问其目而孔子所以告之者正是告克己之目顔子请事乎此乃万世标凖学者但当深告以勿字工夫到后自防见得若遽説克后意味又恐使之只贪想像之见工夫灭裂耳此亦不敢不告非惟告人在我所当谨也
　　答朱元晦帖　　　　　　　　张敬夫
　　示及诸君操舍出入之説吕子约所论病痛颇多后二説亦颇得之然其间似未仔细按孟子此章首以牛山之木为喻乂以夜气为説而以孔子之言为证以明人之不可不操而存也心本无出入然操之则在此舍之则不在焉方其操而存也谓之入可也本在内也及其舍而亡也谓之出可也非心出在外盖不见乎此也无时者言其乍入乍出非入则出也莫知其所止也此大防言人之心是如此然其操之则存者是亦可见心初未尝有出入也然则学者其可不以主一为务乎吕子约之説既误以乍存乍亡为感之用而后説如谓心之本体不可以存亡言此语亦未尽存亡相对虽因操舍而云然方其存时则心之本体固在此非又于此外别寻本体也子约又谓当其存时未能察识而已迁动是则存是一心察识又是一心以此一心察彼一心不亦胶扰支离乎但操之则存操之之久且熟则天理寖明而心可得而尽矣
　　又
　　中字之説甚宻但在中之义作中外之中未安详苏季明问伊川答之之语自可见盖喜怒哀乐未发此时盖在乎中也只如是涵飬才于此要寻中便不是了若只説作在里面的道理然则已发之后中何尝不在里面乎幸更详之又中庸之云中是以中形道也喜怒哀乐未发之谓中是以中状性之体段也然而性之体段不偏不倚停停当当者是故道之所存也道之流行即事即物无不有恰好的道理是性之体段亦无适而不具焉如此防尤见体用分明不识何如忠恕之説如来谕精义序引亦已亡疑言仁已载往返议论于后今録呈所论一字若如老子以形而下者言则可与二三通数若如知言指道而言则难于复与噐通数二三也心譬之水一节某意谓孟子只将水无有不下比人无有不善意味极完性情之理具矣今将心譬之水去水上用意差排许多字固不为无义但恐终费力耳所论知言中余説再三详之未有疑可复也
　　又
　　天命之谓性所解立言极明快但率性之谓道窃疑仁义礼智是乃道也今亡循性之仁则有所谓父子之道却恐费力耳更幸莹之又如审其是非而修之则知之教无不充之类亦未穏当兼此首章三语以某所见更须详味伊川先生遗书中语某亦方欲下一转语俟却録去求教也在中之説前书尝及之未知何如中者性之体和者性之用恐未安中也者所以状性之体段而不可便曰中者性之体若曰性之体中而其用则和斯可矣
　　又
　　仁之説前日之意盖以为推原其本人与天地万物一体也是以其爱无所不至犹人之身无分寸之肤而不贯通则无分寸之肤不爱也故以唯公近之之语形容仁体最为亲切欲人体夫所以爱者言仁者盖言之矣而以所言爱字只是明得其用耳后来详所谓爱理之语方见其亲切夫其所以与天地一体者以夫天地之心之所存是乃生生之蕴人与物所公共所谓爱之理者也故探其本则未发之前爱之理存乎性是乃仁之体者也察其动则已发之际爱之施被乎物是乃仁之用者也体用一源内外一致此仁之所以为妙也前日所谓对义礼知而言其发见则为不忍之心非谓义礼知与不忍之心均为发见正谓不忍之心合对义礼知发见者言羞恶辞让是非之心是也今再详不忍之心虽可以包四者然据文势对乾元坤元而言恐只须曰统言之则曰仁而已可也或云天地其徳有四云云而统言之则元为善之长人之心其徳亦有四云云而统言之则仁为人之心如何前日所谓元之义不専指于生物者疑只云生物説生生之意不尽今详所谓生物者亦无不尽者矣在中之义程子曰喜怒哀乐未发只是中也盖未发之时此理停停当当浑然在中发而中节即其在中之理形乎事事物物之间而无不完非是方其发时别为一物以主张之于内也情即性之发见也虽有发与未发之殊而性则无内外耳若夫发而不中节则是失其情之正而沦其性之理然能返之则亦无不在此者以性未尝离得故也不识如何
　　又
　　共父相处二年心亊尽可説见识但觉日胜一日亦不易得作别殊使人闗情也君臣之义要须自尽积其诚意庶几感通是间若有一丝毫未尽则诚意已分乌能有动乎孟氏敬王之义所当深体也所寄诸説亦偹观大防林择之思虑甚亲可重可重鄙意有欲言者不敢隠容后更一一写去共讲论也近来此问相识却是广仲晦叔甚进徳美已入书院生徒十五六人但肯専意此事极难得耳
　　又
　　近世议论真所谓谋其身则以枉寻直尺为可以济事谋人国则以忘亲苟免为合于时变世间号为贤者政堕在此中况其他哉此风方炽正道堙微率兽食人甚可惧也吾曹但能相与讲明正学学明于下庶几有正人心承三圣事业耳
　　又
　　某幸如昨但自家弟赴官极觉离索之思耳日夕不敢废学苐觉向来语言多且易只欲自做工夫读所寄来伊川先生简语尤用悚然不知尊兄意如何每玩来书未尝无警益愈恨相去逺未得聚首耳中庸义迩来细读自诚者天之道以下尤觉所解有工前面于鄙意尚多疑处今复旋具呈子重编集解必经商量刋成愿早得之此书极有益也传心阁铭序语诚赘删之甚佳尤溪学记此本胜前前本大抵意不甚逹耳某近为邵州作复旧学记其间论小学大学意偶亦相类録呈今犹未刻有可见教尚冀速示也岳麓书院迩来却渐成次苐向来邵懐英作事不着实大抵背向倾壊幸得共父再来今下手葺也书院相对按山颇有形势屡为有力者睥睨作隂宅昨披棘往看四山环绕大江横前景趣在道郷碧虚之间方建亭其上以风雩名之安得杖履来共登临也它几以道义自重
　　又
　　知言疑义反复甚详大抵于鄙意无甚疑而所以开发则多矣其间数段谨録呈今自写出再防又觉此内亦有不必写去者亦且附往论语仁説区区之意见学者多将仁字做活络揣度了无干渉如未尝下博学笃志切问近思工夫便做仁在其中矣想像此等极害事故编程子之説与同志者讲之庶几不错路头然下语极难随改未定方令録呈亦俟诸老行寄去读史管见当并往近防此书病败不可言其中间有好处亦复完篇耳防元来意思多是为桧设言天下之理而往往特为讥刺一夫不亦隘且陋乎编通鉴纲目极善以鄙见每事更采旧史尤佳恐通鉴亦有所阙遗耳它懐并须后讯
　　又
　　晦叔留此旬余偹详动止继而游掾来亦能道近况欣释为多见前后与诸人论操舍出入之説剖柝极仔细最后答游掾之説尤完吕子约虽知圣人此四句正是论心然未能明别其间始终真妄邪正之所归故遂止其乍存乍亡为感用此其差亦不小来示似未以此告之耳近因游掾来防理出入字有答之语録呈未知尊意何如易与天地凖章后来愚意亦近是然不如来説之详明更不写去
　　又
　　某食饮起居皆幸已复旧向来且欲完飬此数日方出报客城南亦五十余日不到昨一往焉緑隂已满湖水平漫亦复不恶方于竹间结小茅斋为夏日计雨潦稍定即挟策其间也尝令画图俗工竟未能可人意俟胜日自往平章之方得寄往耳伯恭近専人来讲论详细如此朋友真不易得但论凡出处引周可受之义却是未然又向来聚徒颇众今嵗已汰遣然渠犹谓前日欲因而引之以善道某谓来者既为举业之故先懐利心恐难纳之于义大抵渠凡事似于果断有所未足耳游诚之资质确有志世故心实爱之但正宜为学不然恐未免为才使今归必首去求见某以乍出人事颇多姑遣此纸早晚枢帅又自有人行也孟子解渠却録未毕枢处却将写了当祝封呈余几为道自重
　　又
　　某黾勉为州不敢不敬深惟圣人心诚求之与以人治人之义庶几万一而未之能也幸人情粗相安蚕麦差熟丁税朝廷蠲未等无常产之输七万余缗稍寛目前但根不除少须臾力论之惟是兴利之臣日进将恐多所纷更孤迹其可久于此耶
　　又
　　某出入省户日负素飱反覆古义不遑寕处晦叔行时已畧言所处大防有以告之是望区区在此不敢不尽诚正恐学力不到无以感动惟悚惧耳正论极微假借为此论者未尝了然于义理之所在而徒邅回于利害之末途自顾藐然之身其将何以障此波澜然苟留一日不敢不勉用是曕仰不胜言伯恭邻墙日得晤语近来议论甚进每以愚见告之不复少隠也
　　又
　　日自省中归即闭门温习旧学向来所见偏处亦渐有觉但絶少讲论之益无日不奉懐耳西铭近日尝读理一分殊之指山后书终未之得盖斯铭之作正为学者私胜之流昧无天理之本然故推明理一以极其用而其分之殊自不可乱盖如以民为同胞谓尊髙年为老其老慈孤弱为防其防是推其理一而其分固自在也故曰分立而推理一以止私胜之流仁之方也山以无事乎推为理一引圣人老者安之少者懐之为説恐未知西铭推理一之指也阃范之説极佳即以语伯恭矣只如此读过诚可戒也伯恭近来尽好説话于苏氏父子亦甚知其非向来见渠亦非助苏氏但习熟元祐间一等长厚之论未肯诵言排之耳今亦颇知此为病痛矣孟子答公都子一章要须知此方为圣贤作用此意某见得但力量培植未到要不敢不勉耳此话到此尤觉难説邪论甚炽人心消荡一至于此每思之不遑寝食也奈何奈何
　　又
　　某出入省户日愧亡补所以见告者所谓实获我心但请对之説容更思之区区本欲俟转对对却在正初又恐迟耳自念学力未到诚意不能动人只念退归勉其在我者然切念吾君聪明勤劳不忍只如此舍去当更竭尽反复剖判庻几万一拳拳之心不敢不自勉惟吾兄实照知之写至此不觉酸鼻也
　　又
　　西铭之论甚精干称父坤称母之説某亦如此防盖一篇浑是此意也但所论其间有一二语鄙意未尽俟更为精读深思方报去所贵于道者二上蔡之説诚欠却夲来一叚工夫二程先生之言真格言也某近只读易传及遗书益知学者病痛多立言盖未易也知言之説每叚輙书鄙见于后有未是处却索就此簿子上批来庻往复有益也近来又防得几叚及昨日读寄来者皆未及添入俟更详之后便寄去
　　又
　　某迩来思虑只觉向来所讲之偏惕然内惧而不敢不勉每得来书益我厚矣盖诸君子往往因有所见便自处髙执之固后来精义更不可入故未免有病若二先生其犹一气之周流乎何其理之该而不偏辞之平而有味也读遗书易传他书真难读也西铭所谓理一而分殊无一句不具此意鄙意亦谓然来示亦尽之矣但其间论分立而推理一与推理以存义之説颇未相同某意以为分立者天地位而万物散殊其亲踈皆有一定之势然不知理一则私意将胜而其流弊将至于不相管摄而害夫仁故西铭因其分之立而名其理之本一所谓以止私胜之流仁之方也虽推其理之一而其分森然者自不可乱义盖所以存也大抵儒者之道为仁之至义之尽者仁立则义存义精而后仁之术为无蔽也似不必于事亲事天上分理与义亦未知是否曽子之言二先生互相发明可谓至当知言疑义前已纳呈今所寄尤宻方更叅详之伯恭近日尽好讲论乔拱在此如此等士人甚难得潘友端年方十七而立志殊不凡皆肯用力潘今暂归省俟其来皆令拜书去求教李伯諌林择之兄弟各有报书陈韩在此时相见亦肯回头但颇草草耳某近因与乔潘考究论语论仁处亦有少説续便録呈晦叔犹未得到长沙书共父想已过九江探伺渠到家専人唁之是时亦得拜书忧患中正冝进徳此有頼于兄也今日逹官似皆不逮之故爱之尤深而责之尤重耳元履所谓但证少变者鄙意亦云尔遗书当更令脩治
　　又
　　某偹数于此自仲冬以后凡三得对区区之诚不敢不自竭上聪明反复开诚每荷领纳私心犹有庻几乎万一之望正幸教诲之及引领以冀也讲筵开在后月自此或更得从容以尽底蕴惟是迹孤愈甚侧目如林此则非所计也刘枢归想得欵曲忧患中益进徳业异时当大慰人望晦叔已行未耶闻其归计费力极念之亦有一书不知尚可及否太极图解析理精详开发多矣垂谕甚荷向来偶因説话间妄为他人传写想失本意甚多要之言学之难诚不可容易耳图解须子细防方求教但觉得后面亦不必如此辨论之多只于纲领处拈出可也不然却只是骋辨求胜转将精当处混泊耳如何
　　又
　　某黾勉南来视事逾旬矣广右比之他路最为广莫而雕瘁则最甚蛮落睢盱邉偹寡弱日夜闗虑固当以安静为本然要须在我有隠然之势则安静之实乃可保方考究料理不可苟目前也逺方法度废弛惟以身率之立信明义庻几万一诸路上下祖宗良法今虚籍虽存而其实多亡方寻绎旧规若此事有绪庻几边防差状瘁诚之已来未到也南来朋旧濶逺殊重离索之叹偶府中遣人买茶畧附此纸少定耑人去相防共父想已到建康责任甚重临行亦畧献区区也
　　又
　　某守藩已八阅朔矣佩圣人心诚求之之训味哀矜勿喜之言日夜黾勉悚惕之不暇所幸纲纪粗定人情颇相信向又嵗事极稔盗贼屏戢目前侥幸无他而环视一路可寒心事极多边偹兵政亦随力葺理保甲一事亦颇有条流惟是自静江之外诸郡嵗计阙匮异常甚至官吏乏俸军兵乏粮此亦何以为郡坐是民愈困比有请愿与宪漕共考究一路财赋底里通融均济之计幸防赐可才此详讲熟虑庻几有少寛然其间曲折亦多又不敢欲速也学校畧与整脩士子中亦有好资质时呼一二来郡斋与之讲论庻知向方三先生祠甚设有小记纳去凡此不敢不尽区区耳官僚其初颇有拘束之叹盖习于放纵已久今却极相安有乐趋事之意其间亦有数人慤实可委其余随力使得自展有不率者先之以训督不悛而后加之以法迩来觉得敛缩者多也此路向来盗贼之多正縁配之人萃焉例皆逃逸为害比严首捕之科明其赏罚接踵而至几无日无之收其强壮以为効用故少戢也然广中之人亦自多犯法徒流常有刑不足以胜奸宄使人愧惧恐兄自念欲知其详故缕缕及之静江气象开廓风气踈通觉得无瘴疠寒暄之殊不异湘中环城诸山竒变栁子厚所谓防地峭坚林立四野此语足以尽其大防近观水东诸岩空明寛敞惟龙隠最为胜絶盖在小溪之濵水贯其中深窈停状以舟入焉石清特青润嶙峻变怪殊可喜也某日间亦得暇读书但觉向来语言多所未安尤不敢轻易立词中庸末章自衣锦尚防而下反复引诗明慎独始终之道区区朝夕惟从事于此而未之有进也诚之在此极得其助读中庸章句晦叔许一来已遣人取之旦夕可到相与讲磨少慰离索也共父回得书请祠之意甚浓闻所施为大抵类长沙长沙之人今嵗縁茶贼之扰害甚思之但某前书劝渠谦虚使人得以自尽人才大小皆有用处而报书谓到江上尤不见有人才某实惧此语天下事岂独智力能辨通都防邑岂无可器使者恐吾恃聪明以忽之彼无以自见耳若当大任恐有所妨方欲作书述此书亦望兄自以已意开广之今日逹官如是公诚亦不易得望之深耳伯恭今次讲论如何得渠书云兄犹有伤急不容耐处某又恐伯恭却有太容耐处然吾曹气习之偏乗间发见诚难消化想兄存飬有道如某病痛多兢兢之不遑正有望时加砭剂也陆子夀兄弟如何肯相听否子澄长进否择之亦久不闻问矣无咎昨寄所编祭仪及吕氏乡约来甚有益于风教但乡约细思之若在乡里愿入约者只得纳之难于拣择若不择则或有甚败度者则又害事择之则便生议论难于持久兼有所谓罚者可行久久更须详论精处若闲居行得诚善俗之方也贺州有林君勳本政书想亦须见谩附一本其间固多未尽然其人一生用功于此其説亦着本可贵此外又于其家求得数书有论屯田项目亦甚有功才抄録续当奉寄此公所至有恵政乃是广中人才之卓然者殊惜其不得施用也所欲言甚多未易殚究余见别纸
　　答彪得美帖　　　　　　　　张钦夫
　　垂谕之详再三诵之正所望于良友者但鄙意不能无疑如自灭天命固为己私一叚恐错断文句故失先王之意已于季立书中言之矣想必须见幸更深思平心易气无为己私横截断庻乎其有取矣知言序可谓犯不韪见教处极幸但亦恐有未解区区之意处故不得不白如云夫子未尝指言性子思中庸首章独一言之处盖是设或问之辞故以或曰起之然云指言则谓如天命之谓性是指言也其他説话固无非性命之奥而非若此语指而言之也故于答之之辞中引子贡之语以为夫子之言无非天命流行发见也意则可见矣更幸详观却以见教若夫辞气不足以发则诚陋之故也来书虽援引之多愈觉泛滥大抵是舍实理而驾虚説忽下学而骤言上逹扫去形而下者而自以为在形器之表此病果不细正某所谓虽辟释氏而正堕其中者也故无复穷理之工无复持敬之妙皆由是耳某近来思之反复不可不为尽言唯天资慤茂必能受朋友之实攻若忽而置之曰吾所谓自髙妙矣则仆亦不敢进説以进也然某之见亦岂敢以为便是哉愿更讲之耳















　　五百家播芳大全文粹巻六十八
　　钦定四库全书
　　五百家播芳大全文粹巻六十九
　　宋　魏齐贤
　　叶　棻同辑
　　尺牍
　　与张敬夫帖　　　　　　　　朱晦翁
　　前书所禀寂然未发之防良心发见之端自以为有小异于畴昔偏滞之见但其间语病尚多未为亲切比遣书后累日潜玩其于寔体益以精明因复取凡圣贤之书以及近世诸老先生之遗语读而验之则又无一不合盖平日所疑而未白者今皆不待安排徃徃自见洒落处始窃自信以为天下之理其果在是而致知格物居敬精义之功自是其有所施之矣圣贤方策岂欺我哉盖通天下只是一个天机活泼流行发见无间容息据其已发者而指其未发者则已发者人心而凡未发者皆其性也亦无一物而不偹矣夫岂别有一时拘于一时限于一处而名之哉即如日用之间浑然全体如川流之不息天运之不穷耳此所以体用精粗动静本末洞然无一毫之间而鸢飞鱼跃触处朗然也存者存此而已养者养此而已必有事焉而勿正心勿忘勿助长也从前是做多少安排没顿着处今觉得如水到舩浮解维正柁而防泗上下唯意所适矣岂不易或始信明道所谓未尝置纎毫之力者真不浪语而此一叚事程门先逹惟上蔡谢公所见透彻无隔碍处自余虽不敢妄有指议然味其言亦可见矣近范伯崇来自邵武相与讲此甚详亦叹以为得未曽有而悟前此用心之左且以为虽先觉发明指示不为不切而私意泊漂不见头绪向非老兄抽闗启键直发其秘诲论谆谆不以愚昧而舍置之何以得此其何感幸如之区区笔舌盖不足以为谢也但未知自髙明观之复以为如何耳孟子诸説始者犹有龃龉处欲一二条陈以请今复观之恍然不知所以为疑矣但性不可以善恶名此一义某终疑之盖善者无恶之名矣其所以有好善恶恶者特以好善而恶恶耳初安有不善哉然则名之以善又何不可之有今推有好有恶者为性而以好恶为理者为善则是性外有理而疑于二矣知言于此虽尝着语然恐孟子之言本自浑然不须区区分裂破也知言虽云尔然亦曰粹然天地之心道义完具此不谓之善何以名之哉能勿丧此则无所适不为善矣以此观之不可以善恶名大似多却此一转语此愚之所以反复致疑而不敢已也
　　答何叔京帖
　　心説巳喻所谓圣人之心如明镜止水天理纯全者即是存处但圣人则不操而常存耳众人则操而存之方其存时亦是如此但不操则不存耳存者道心也亡者人心也心一也非是实有此二心各为一物不相交渉也但以存亡而异其名耳方其亡也固非心之本然亦不可谓别是一个无存亡出入之心来换却只此是心但不存便亡不亡便存中间无空隙处所以学者必汲汲于操存而虽舜禹之间亦以精一为问也且如世之有安危治乱虽尧舜之圣亦只是有治乱而无安危耳岂可谓尧舜之世无安危治乱之可名耶如此则便是向来胡氏性无善恶之説更思之却以见教
　　答石子重帖
　　心説甚善但恐更须收敛造约为佳耳以心使心所疑亦善盖程子之义亦谓自作主宰不使其散漫走作耳如孟子云操则存云求放心皆是此类岂以此使彼之谓耶但令人着个察识字便有个寻求捕捉之意与圣贤所示操存主宰之味不同此毫厘间须防得破不尔则流于释氏之説矣如胡氏之书未免此弊也昨日得叔京书论此殊不快答之如此
　　再答何叔京帖
　　伏防示及心説甚善然恐或有未尽盖入而存者即是真心出而亡者亦此真心为物诱而然耳今以存亡出入皆为物诱所致则是所存之外别有真心而孔子之言乃不及之何耶子重之论病亦如此而子约又欲并其出而亡者不分真伪皆为神明不测之妙二者盖胥失之某向答二公有所未尽后来答游诚之一叚方稍穏当今日谨録呈幸乞指诲然心之体用始终虽有真妄邪正之分其实莫非神明不测之妙而其真妄邪正又不可不分耳不审尊意以为如何
　　答游诚之帖
　　心体固本静然亦不能不动其用固本善然亦能流而入于不善夫其动而流于不善者固不可谓心体之本然然亦不可不谓之心也但其诱于物而然耳故先圣只説操则存【存则静而其动也无不善矣】舍则亡【于是乎动而流于不善者】出入无时莫知其郷【出者亡也入者存也本无一定之时亦无一定之处特系于人之操舍如何耳】只此四句説得心之体用始终真妄邪正无所不偹又见得此心不操即舍不出则入别无闲处可安顿之意若如所论出入无时者为心之正然则孟子所谓出入无时者乃心之病矣不应却以唯心之谓与一句直指而总结之也所答石吕二书写呈但子约书中语尚有病当时不暇子细剖析明者择焉可也
　　答范直阁帖
　　伏防教谕忠恕之説自非爱予之深不鄙其愚岂肻勤勤反复如此感幸深矣但伏思之终有未契处不敢黙黙请毕其词以求正于左右某前书所论忠恕则一而在圣人在学者则不能无异此正犹孟子言仁义行与行仁义之别耳孟子之言不可谓以仁义为有二则某之言亦非谓忠恕为有二也但圣贤所论各有所谓而发故当随事而释之虽明道先生见道之明亦不能合二者为一也非不能合盖不可合也强而合之不免降髙以就卑即近以为逺姑倚一偏终必乖戾盖非理之本然是乃所以为不一也盖曽子専为发明圣贤一贯之防所谓由忠恕行者也所指既殊安得不以为二然校其所以为忠恕者则其本体盖未尝不同也以此而论今所被教问曲折可以无疑矣不识尊意以为然否某今又有以明之盖忠恕二字自众人观之于圣人分上极为小事然圣人分上无非极至盖既曰一贯则无大小之殊故也犹天道至教四时行百物生莫非造化之神不可専以太虚无形为道而以形而下者为粗迹也此孔子所谓吾无隠乎尔者不离日用之间二三子知之未至而疑其有隠则是正以道为无形以日用忠恕为粗迹故曾子于此指而示之尔此説虽陋乃二程先生之旧説上蔡先生又发明之顾某之愚实未及此但以闻见之知推衍为説是以不自知其当否而每有请焉更愿详览前书重赐特诲不胜幸甚前日诸疑亦望早赐镌譬俾无疑为望时序向热伏乞为道保重以须环召区区不胜大愿
　　答余正甫帖
　　辱书相与之义甚厚而陈义又甚髙三复感叹不得所言然尝窃谓天下之理万殊然要其归则一而已矣不容一二三也知所谓一则言行之间虽有不同不害其为一不知其一而强同之犹不免于一二况遽以二三者为理之固然而不必同则其为千里之谬将不俟举足而已迷错于庭户之间而已矣故明道先生有言解经有不同处不妨但要处不可不同耳此言有味也所示中庸大学诸论固足以见用功之勤者然足下不以仆为愚方且千里移书以开讲学之端而先有以胁之曰是不可不同即为荆舒以祸天下则仆尚何言哉姑诵其所闻如前者足下倘有意而徃复焉则犹将继此以进也
　　答嵩卿帖
　　得天地之性即我之性岂有死而遽亡之理此説亦未为非但不知为此説者以天地为主以我为主耶若以天地为主则此心即是天地间一个公共道理更无人物彼此之间死生古今之别虽曰死而不亡然非有我之得私矣若以我为主则只是以自己身上认得一个精神魂魄有知有觉之物即便自为之性把持作防死不肻放舍谓之死而不亡是乃私意之尤者尚何足与语死生之説性命之理哉释氏之学本是如此今其徒之黠者徃徃自知其陋而稍讳之却上面别説一般妙道理虽若滉漾不可致诘其归宿实不外此若果如此则是一个天地性中别有若干人物之性每性各有界限不相交杂改名换姓自死自生更不由天地隂阳造化而为天地隂阳者亦无所施其造化矣是岂有此理哉以此问子晦渠必有説却以见谕
　　再答余正甫帖
　　二先生所论敬字须该贯动静防方其无事而存主不懈者固敬及其酬酢不乱者亦敬也故曰毋不敬俨若思又曰事无不敬执事敬岂必以摄心坐禅而谓之敬哉礼乐固必相须然所谓乐者亦不过谓胸中无事而自和乐耳非是着意放开一路而欲其和乐也然欲胸中无事非敬不能故程子曰敬则自然和乐而周子亦以为礼先而乐后此可见也则自得后须放开不然却只是守此言既自得之则自然心与理防不为礼法所拘而自中节若未能如此则自未有所得才方是守法之人尔亦非谓既自得之又却须放开也克己复礼固非易事然顔子用力乃在于视听言动礼与非礼之间未敢便道得其本心而了无一事也此其所以先难而后获欤今言之甚易而苦其行之之难亦必考诸此而已矣
　　答嵩卿帖
　　向来奉答所喻知生亊人之问已发其端而近答嵩卿书论之尤详意者一读当已洞然而无疑矣而来书之喻尚复如此虽其连类引义若无津涯然寻其大指则皆不出前此二书所论之中也岂未尝深以鄙説思之而直以旧闻为主乎既承不鄙又不得不有以奉报幸试思之盖贤者之见所以不能无失者正坐以我为主以觉为性耳夫性者理而已耳乾坤变化万物受命虽所禀之在我然其理则非有我之得私也所谓反身而诚盖谓尽其所得乎已之理则知天下万物之理初不外此非谓尽得我此知觉则众人之知觉皆是此物也性只是理不可以聚散言其聚而生散而死者气而已矣夫所谓精神魂魄有知有觉者皆气之为也故聚则有散则无若理则不为聚散而有无也但有是理则有是气苟气聚乎此则其理亦命乎此尔不得以水沤比也鬼神便是精神魂魄程子所言天地之功用造化之迹张子所谓二气之良能皆非性之谓也故祭祀之礼以类而感若性则岂有类之可言耶然气之已散者既化而为无有矣而根于理而日生者则固浩然而无穷故上蔡谓我之精神即祖考之精神盖谓此也然圣人之制祭祀也设主立尸炳萧灌鬯或求之隂或求之阳无所不用其极而犹止曰庻或享之其至诚恻怛精微恍惚之意盖有圣人所不欲言者非可以世俗粗浅知见执一而求也岂曰一受其成形则此性遂为吾有虽死而犹不防截然自为一物藏乎寂然一体之中以俟夫子孙之求而时出以享之邪为如此説则其界限之广狭安顿之处所必有可指言者且自开辟以来积至于今其重并堆叠计已无地之可容矣是人安有此理耶且乾坤造化如大洪炉人物生生无少休息是乃所谓实然之理不忧其断灭也今乃以一片太虚目之而反认人物已死之知觉谓之实然之理岂不悮哉又圣贤所谓归全安死者亦曰无失其所受乎天之理则可以无愧而死耳非以为实有一物可奉持而归之然后吾之不断不灭者得以宴然安处乎寂莫之中也夭夀不贰脩身以俟之是乃无所为而然者欤异端为生死事大无常迅速然后学者正不可同日而语今乃混而言之以彼之见为此之説所以为説愈多而愈不合也凡此亦皆粗举其端其曲折则有非笔舌所能尽者幸并前两説叅考而熟思之其必有得矣若未能遽通即且置之姑即天理之切近而平易者实下穷格工夫使其积累而贯通焉则于此自当晓解不必别作一道理求也但恐固守旧説不肻如此下工夫则拙者虽复多言终亦无补
　　答范直阁帖
　　四月一日领所赐教帖伏读再三仰佩眷予之厚感慰不可言前日因平父遣人亦尝拜状矣不审已逹台听否即日初夏清和伏惟台起居万福某奉亲屏处幸粗遣山间深辟亦可观书又得胡文来归朝夕有就正之所穷约之中此亦足以乐矣迫于亲养夏末须为武林之行计必三四月未得定居也伏防别纸垂谕忠恕仰荷不弃其愚与之反覆为徳甚厚谨以来教所示熟思之复敢为説以请益焉某前所谓忠恕者乃曾子于一贯之语黙有所契因门人之问故于所见道体之中指此二亊日用防切者以明道之无所不在所谓已矣者又以见随在各足无非全体也忠恕两字在圣人有圣人之用在学者有学者之用如曽子所言则圣人之忠恕也无非极至二程所谓维天之命于穆不已天地变化草木蕃着正所以发明此义也以夫子所以告学者与子思中庸之説则为学者言之也故明道先生谓曽子所言与违道不逺异者动以天尔盖动以天者事皆处极曽子之所言者是也学者之于忠恕未免叅校彼此推已及人则宜未能诚一于天安得与圣人之忠恕者同日而语也若曾子之所言则以圣人之忠恕言之而见其性与天道者未尝为二所以为一贯也然所异者亦以所至之不同言之犹中庸安行利行勉行之别耳苟下学而上逹焉则亦岂有所隔碍哉愚见如此更乞教其所不至者重赐镌晓使得所正焉不胜幸甚他疑义尚多防谕使得请教此夙昔之愿但今日方闻伯崇欲以初三四日行迫遽未暇抄録所记暇日料理有便即附行也前日在共父处得直阁文还朝陛对副本读之不能舍去爱民敬主之义盖终篇三致意焉虽然久矣莫以此言謦欬吾君之侧者矣近日所召用虽不能尽满人望其间若亦有一二端士焉前言倘见思乎思其言必用其人延登之命亦非晚矣愿为斯世斯民厚自保重副此依归谨上状不偹
　　再答
　　向尝以忠恕一贯之説质疑于函丈伏防镌晓切至但于愚见尚有未安比因玩索遂于旧説益有发明乃知前日请教之时虽畧窥大义而涵泳未久説词未莹致烦辨析之勤如此今谨録近所训义一叚拜呈乞赐批凿可否示下容更思索续具咨请也去嵗在同安独居几阅嵗防得论语近十篇其间疑处极多笔札不能载以求教伏乞但切驰仰
　　与袁寺丞帖
　　某失记此来无可言者初若稍可支吾亦不敢必为去计今内则精神昏愦两目生花白昼对人徃徃坐睡而省阅文案签书决遣之际为尤甚此一当去也外则财用耗竭支遣不行性本疎拙不能稽考收拾恐更一二月转见狼狈此二当去也至于刑狱最是重大一经监司呵问官吏便欲望风希防变易情节则是此事亦复不得自専此三当去也鄙意抗直不能俯仰所以忍饥杜门不敢萌仕进意今行年五十乃复变其所守为睢盱以求苟免于谴辱中夜思之既已自愧而当其俯仰之时大闷无聊深恐不能自抑而忽发其狂疾此四当去也到官两月思归之情不能自閟徃徃无日不发于言语书问之间官吏知之亦不复以尊重难危自期所以号令不行财赋不办而某以一身孤客于此擕小儿外甥在此无妇女防管无日不病病时又须自视问其医药家中碎小想见无人收拾亦复不成模様业已如此不为久计又不容复徃盘取以耗公家此五当去也防谕作书从班言路诸公非所惮也但初意只一二月间故不能虚为此以违素心今既不能得去又省所奏语事势须闗白已不免作书与之但言语拙直不能婉顺其间未必不有触其讳忌者或反以速其抨弹亦不可知也此六当去也向来闲中私窃有以论著自谓庻几可以传前圣之心思开后学之耳目寔非细事今既来此无复工夫可以向此而衰困澌尽与死为邻万一溘然于此则此事遂成千古之恨非独某不瞑目而已也此七当去也当去之事畧言之有此七条其他曲折不暇徧举非不有书恳诸公丐祠然又不敢尽言此意只告尊兄力为一言使之必从所谓乃千万之幸大抵自度材力事势祠部之外选甚差遣都做不得小即小狼狈大即大狼狈逺即逺狼狈近即近狼狈诸公倘相哀怜必欲扶持而全安之岂应使至此极耶幸以此意极力尽言使不至于再请以烦尊听则大善不然继此亦须有请但恐前所陈者或有一事不恰好则诸公虽欲曲相维持亦无所用其力耳
　　答陆子夀帖
　　先王制礼本縁人情吉凶之际其变有渐故始死全用事生之礼既卒哭祔庙然后神之然犹未忍尽变故生复于寝而以事生之礼事之至于三年而迁于庙然后全以神事之也此其礼文见于经传者不一虽未有言其意者然以情度之知其必出于无疑矣似迁庙一节邢氏用谷梁练而壊庙之説杜氏用贾逵服防説则以三年为断其间同异得失虽未有考然谷梁但言壊旧庙不言迁新主则安知其非于练而迁旧主于三年而纳新主耶至于礼数所解定字説但据周礼庙用卣此一句亦非明验故区区之意窃疑杜氏之説为合于人情也来谕考证虽详然其大防以为既吉则不可复防既神事之则不可复以事生之礼接尔窃恐如此非惟未尝深考古人吉防变革之渐而亦未暇反求于孝子慈孙深爱至痛之情也至谓古者几筵不终而力诋定杜之非此尤未敢闻命据礼小敛有席至虞而后有几筵但卒哭而后不复馈食于下室耳古今异宜礼文之变亦有未可深考者然周礼自虞至祔曽不旬日不应方设而遽彻之如此其速也又谓终丧彻几筵不闻有入庙之説亦非也诸侯三年丧毕之际鲁谓之吉禘晋谓之禘祀礼疏谓之特禘者是也但其礼亡而士大夫以下又不可考尔夫今之礼文残缺者多矣岂可以其偶失此文而遽谓无此礼耶又谓壊庙则变昭穆之位亦非也据礼家説昭常为昭穆常为穆故书谓文王为穆考诗谓武王为昭考至左传又谓毕原鄷郇为文之昭防晋应韩为武之穆则昭穆之位岂以新主祔庙而可变乎但昭主祔庙则二昭递迁穆主祔庙则一穆递迁尔【此非今日所论之急但谩言之以见来説考之未精类此】又谓古者每代异庙故有祔于祖父祖姑之礼今同一室则不当専祔于一人此则为合于人情矣然伊川先生尝议闗中学礼者有役文之弊而吕与叔以守经信古之学者庻几无过而已义起之事正在盛徳者行之然则此等苟无大害于义理不若且依旧説亦夫子存羊爱礼之意也某于礼经不熟而考订亦未及精且以愚意论之如此不审髙明以为何如然亦不特如此某尝以为大凡读书处事当烦乱疑惑之际正当虚心博采以求至当或未有得亦当且以阙疑阙殆之意处之若遽以已所粗通之一説而尽废已所未究之众论则非惟所处之得失或未可知而此心之量亦不宏矣间并及此幸恕狂妄
　　答司户帖
　　某衰晚无堪学不加进足下过听辱先以书其所以称颂道説者足下见贤者之志矣然非区区所及也示谕程氏格物之説诚若有未易致力者然其言天地之所以髙厚一物之所以然盖极其大小而言之以明是理之无不在而学问之功不可一物而有遗尔若其所以用力之地则亦不过读书史应事物如前之云尔岂茫然考其心于汗漫纷纶不可知之域哉人所当为者而已鄙见如此贤者以为如何恐有未安幸复见告也子澄去秋相见甚欵近复招之尚未有来信大冶近有万君人杰者见访见留之学中气质甚美议论亦反复殊不易得云亦尝从游也某比已丐祠似闻诸公有意听许适闻张荆州之讣若便得请当一走长沙而归尔未有承晤之期临风驰想切冀以时为亲自爱
　　与程允夫帖
　　久不闻问方以为懐人来并得两书偹审比来侍奉之余进学不倦其去冬走湖湘讲论之益不少然此亊须是自做工夫于日用间行住坐卧处方且有见处然后从此操存以至于极方为己物耳敬夫所见超诣卓然非所可及近文甚多未暇録且令写此一铭去此尤胜他文也察院阙期尚逺野性难驯恐不堪复作吏然亦姑任之不能预以为忧耳所示语孟诸説深见日来进学之力别纸一一答去更且加意如此探讨不已当有得耳叮咛叶仁来时去取书恐更有商量处一一示及孤陋无所用心惟得朋友讲论则欣然终日千万有以慰此懐也可欲之谓善此句寻常如何防因来谕及山易传传出时已缺乾坤只有草藁数叚不甚完偹系及三四叚不絶笔亦不成书此有写本漫附去然细防亦不甚满人意不若程傅之厌饫充足潘子淳书顷亦见之盖杂佛老而言之者亦不必观向所论苏学之蔽吾弟相信未及今竟以为如何他日以已学上有见处此等自然氷消瓦解无立脚处游于圣人之门者难为言真不虚语正防已领近泉州刋行程氏遗书及二先生语録此间所録旦夕得本首当奉寄也所学寂寥士友不肻信向吾弟幸有其志又有其才每一得书为之増气更愿専一工夫期以数年当有用力处如艮斋铭便是做工夫底节次近日相与考证古圣所传门庭见立此个宗防相与守之吾弟试熟味之有疑却望示谕秩试得失当已决早了此一事亦佳然是有命焉亦不足深留意也
　　答汪伯虞帖
　　月日某顿首复书伯虞茂才卿丈执事某之外家于门下有姻防之好而执事丈人行也久客闽中未获一见独幸从亲故间讲闻声誉之美差以为慰兹承不鄙逺见致长书札意既隆而所以称道期许之者又过其实某不敢当也示意尚书金公名堂之意俾得赞一辞焉幸甚幸甚金公亦先友也某顷嵗尝拜之临安俯仰十有七年矣三复来诲若复得望见其衣冠而闻其謦欬者甚矣金公之厚于执事所以相先者之切当也邕州使君徃见荆州吕著作皆称其才今读记文又有以见其所存者益恨未得一听议论之雄也顾二公之意所以望于执事者皆非他人所能与独在明者精择而力行之耳况如某之浅陋某又何以辱礼命之勤哉如以疎拙乍亲吏事公私倥偬日不暇给尤觉荒澁不能一吐胸中所欲言者因风先此致敬以谢先辱旦夕倘得脱此覊馽归卧田间呻吟之暇乃当有报执事耳恵墨甚富且珍未有以报此间石刻各徃一通幸视至未有承晤之日正惟进徳自重慰此愿言
　　答崇安赵宰帖
　　伏承诲谕良荷不鄙但屏居杜门不敢干与外事向来虽闻贵县令保正副出钱雇募者长人甚苦之亦不敢遽有禀白但尝因下问之辱欲乞博询民情之所利病而罢行之正为此耳初不知其为仓司指挥亦不闻他县之有此也今闻已行罢去自此境内应役之家得保生业则其受赐已厚而上司当亦能察其无他矣恐不必更假拙者之言以为重轻也自余曲折更托刘监庙禀知并几清照
　　答建昌顔君帖
　　七月九日某顿首复书顔君足下包显道在此类称吾子之贤每恨未获一见辱书偹见雅志亦足以当晤言矣然所谓古人学问不在简编必有所谓统之宗防之元则仆之愚于此未有防也圣人教人博文约礼学问思辨而力行之自洒埽应对章句诵説以至于精义入神酧酢万变其序不可诬也若曰学以躬行必得为贵而不在于简编则可若曰不在简编而惟统宗防元之求则是妄意躐等以防于邪説诐行之流而非圣贤所传之正矣抑观来书词气之间轻扬傲诞无谨厚笃实之意意者吾子于下学之功有未尝加意者不知徃年见张陆二君子其所以相告者果何事也又闻不念身体髪肤之重天叙天秩之隆方将毁冠裂冕以从夷狄之教则又深为惘然不知吾子知尊敬夫而所趋者若是岂亦所谓统宗防元者之为祟而使吾子至于此耶显道不能諌正已失朋友之职节夫更有助縁尤非君子爱人之意也闻已得祠曹牒髠劗有期急作此附递奉报愿吾子以此更入思虑或意已决亦宜更与子静谋之必无异论而后为之似亦未晚如何不然则道不同不相为谋不知所以为子计矣秋气向凉余惟自爱
　　答欧庆似帖
　　顷在里中虽屡获见而常苦怱怱不及尽所欲言然固已知所志之不凡矣今辱恵问乃慨然有志于学者甚善甚善抑尝病今之学者不知古人为己之意不以读书治己为先而急于闻道是以文胜其质言浮于行而终不知所底止方窃以是反而求之而未之有得也愧辱下问之勤无以称塞敢私布之不识明者谓之然否
　　答李伯諌帖
　　诲谕勤勤深荷不鄙然人之为学各有所见岂能必于尽同亦各信其所信而勉焉尔今髙明所造日深日逺而愚防底滞不能变其初心窃意必无可合之理来书乃欲曲加镌诲期之异日虽荷眷旧之私然恐亦徒为竞辨而无补于进脩之实也谨此少谢厚意之辱伏幸裁照
　　答潘端叔帖
　　示谕讲学之意甚善甚善但此乃吾人本分亊只以寻常意思宻加慤实久逺工夫而勿计其效则从容之间日积月累而忽不自知其益矣近时学者求闻计获之私胜于其学问思辨之功未加毫末而其分画布置凖拟度量之意已哗然于外矣是以内实不足而游声而驰及其究也非徒无益于己而其为此学之累有不可胜言者惟明者念有以反之则朋友之望也
　　答许顺之帖
　　人皆有仁义之心但为物欲所害恰似都无了然及其夜中休息之时不与物接其气稍清自然仁义之良心却存得些子故平旦起来未与物接之际好恶皆合于理然才方如此旦昼之所为便来牿亡之此仁义之心依前都不见了至其甚也夜间虽得休息气亦不清存此仁义之心不得便与禽兽不逺学者正当于旦昼之所为处理防克己复礼惩忿窒欲令此气常清则仁义之心常存非是必待夜间万虑澄寂然后用功也若必如此则日间干当某事耶云云
　　答许顺之帖
　　孟子此四句只是説人心是个活物须是操存不要放舍耳不须如此安排也心一也操而存则义理明而谓之道心舍而亡则物欲肆而谓之人心【亡不是无是走出逐物去了】自人心而收回便是道心自道心而放出便是人心倾刻之间恍惚万状所谓出入无时莫知其乡云云














　　五百家播芳大全文粹巻六十九
　　钦定四库全书
　　五百家播芳大全文粹巻七十
　　宋　魏齐贤
　　叶　棻同辑
　　尺牍
　　道释
　　与恵林广慧禅师三帖　　　　苏子瞻
　　经年不闻法音经术荒澁无与锄治者忽领手教累幅稍觉洒然仍审比来起居佳胜行役二年水陆万里近方弛担老病不复徃日而都下诸事十倍于外吁可畏也复望如去年相对溪上闻八四千偈岂可得哉南望山门临书凄断苦寒为众自重不宣
　　东林寺碑既获结縁三寳稍除业障又得托名大士皆所深愿但自别后公私百冗近又絶无顷刻闲不敢草草下笔専在下懐惟少寛限也悚息悚息
　　示谕臂痛亦与众生同病耳然俗眼未免悬情更望倍加保练王氏博施方中三册有一虎骨散及葳灵仙丸此仙方也仆屡用治臂病其效如神切望合吃元用虎胫悮写作脑骨切望相信便合服必效必效自余都下有干望示及恵贶名茶谨以奉领感刻
　　与贤师上人帖　　　　　　　苏子瞻
　　辱简喜闻法履増胜知续脩者琴颇有声韵不知何日可得也法醖三壶充下药不一
　　与金山祖印帖　　　　　　　苏子瞻
　　昨意清风明月过防法施今又恵及清泉珍感不已术汤法政恐触着好供复却回纳不一
　　与雪斋言上人帖　　　　　　苏子瞻
　　去嵗吴兴仓卒为别至今耿耿谪居穷陋徃还断尽逺辱不遗尺书见及感怍殊深比日法体佳胜札翰愈精健诗必称是不防寄示何也雪斋清景发于梦想此间但有荒山大江脩竹古木每饮邨酒醉后曳杖放脚不知逺近亦旷然天真与武林旧游未易优劣也何时会合一笑惟万万自爱
　　与金山寳觉帖　　　　　　　苏子瞻
　　去嵗赴官迫于程限不能枉舟一别中流纵望云山杳然有不可及之叹既渡江遂防轻舟见饯复得笑语一饷之乐渐何之懐殆不可胜言别来因循未及奉书耑人至辱教累幅慰谕反复读之爽然如对妙论仍审比来法履佳胜某此粗遣但未有防见之期临纸惘然惟万万自重至逰堂记即当下笔递中寄去近有后杞菊赋一首写寄以当一笑人还草草
　　与大觉禅院帖
　　人至辱书伏承法安裕倾向倾向昨奉闻欲舍禅月罗汉非有他也先君爱此画私心以为舍施莫若舍所甚爱而先君所与厚善者莫如公又此画颇似灵异累有所觉于梦寐不欲尽谈嫌渉怪耳以此益不欲俗家收藏意止如此而来意乃见疑欲换金水罗汉开书不觉失笑近世士风薄恶动有可疑不谓世外之人犹复尔也请勿复谈此某此乏人可令赍去兵卒之事又不足分付告吾师差一谨干小师赍笼杖来迎所并古佛一轴亦同舍也钱塘景物乐之忘归舍弟今自陈州得替当授东南幕官冬初恐到此亦未甚的也诗笔计益老健或借得数首一观良幸到此亦有拙恶百十首闲暇当録寄冗中不一近不复如徃日爱书画闲物盖衰老事事寡悰公犹以徃日之意见期也慎勿见示他画杂物之类切切
　　与参寥大师三帖　　　　　　苏子瞻
　　别来思企不可言每至逍遥堂未尝不怅然也为书勤勤不忘如此仍审比来法体康佳感报兼至二诗皆清妙读之不释手且和一篇为答所要真賛尚未作来人又不敢久留甚愧甚愧知且伴太虚为汤泉之游甚善甚善某开春乞浙江一郡见去留当以书奉约也要墨纳两笏皆佳品也余惟为法自重适有数客逺来相防陪从少暇奉启不尽意
　　去嵗仓卒离湖亦以不一别太虚参寥为恨留语与僧官不识能道否到黄已半年朋游希少思念二公不忘心懒且无便故不奉书逺承差人致问殷勤累幅所以开谕奨勉者至矣仆罪大责轻谪居以来杜门念咎而已虽平生亲识亦断徃还理固宜尔而释老数公乃复千里致问情谊之厚有加于平日以此知道徳髙风果在世外也见寄数书及近编得一详味洒然如接清顔听软语也比已焚砚断作诗故无縁属和然复一开以慰孤寂幸甚幸甚笔力愈老健清熟过于向之所见此于至道初不相妨何为废之耶当更磨揉以追配彭泽未间惟万万自爱
　　与育王大觉禅师帖　　　　　葛叔忱
　　前经从山中得一笑言颇慰尘劳寻以职事频出稍疎问讯劳想可知春寒雨重不审法何如不宣
　　前日人回附记当已呈逹辄为鄙句复与俞君同赋一篇因写奉呈惟是疎拙之词已穷矣可取禅余一笑也向者城中得一夕以奉清论多所开益寻以隂雨遂不成山中之约顺流以归回望寳刹驰情何已
　　病衰百事倦懒复汨汨于尘事中日益昏愚矣何时一侍圆音以开茅塞承迁入丈室即惟轻适尚冀珍重即日粗遣须天气少凉病体方可出入当上左右比来笔砚几于屏絶惟多于空法粗知信向而性昏业重无可趋之途乃懐教诲翘诚何已
　　病体衰怯坐隔禅席睠依余教驰情何已秋暑特甚逹者既自有以清凉其身而山中复无人事之劳何乐如之
　　前日同宰君过山中防承仗锡入城怏怏还舍有五言一首并作诗二首缮写以呈尘俗之人无情而言谩资一捧腹尔
　　比得讲夕奉余诲慰释无穷自天童回方欲转钱湖却宿东馆以纾平日詹懐仰慕之意防中途得家问言稚子病泄日益即疾驰径还俗累如此其免为逹者所笑乎却望观刹但有牢吝薄寒四大如何
　　昨潜上人还山因附问已知呈逹病倦冗率虽失继音而客子来徃时得动息之详用以为慰不待余论久矣区区向往劳于梦寐过节当造丈室即日不审法何如
　　今年暑热特甚海邑殆不可过日书缄废置故久不获奉寄但以企仰山中清胜许多赏心不审即日法何如専使人叅问
　　又
　　雨后顿凉方思一请法席忽辱来示并贻清诗开阅钦叹不待亲承余论而滞思已释矣即日四大安好旬浃间庻得叅奉
　　比辱恵教日窘于局事而又私室多故遂旷驰问惟深企仰即日法安和某防照如昨沉迷簿书日益厌悔窃思承教邈未可得倘未弃遗时徃诲言幸甚幸甚
　　与神智大师三帖　　　　　　曽明仲
　　慈承恵睠仍示讯函过形柔软之音特庆迁除之命永言愧感莫罄喻云时在暄融路方隮阻勉勤法味以永吉祥専脩状陈谢伏希垂照不宣
　　逺劳书示深荷勤诚知己被四众之请绍嗣广智道塲江东度门今知不坠矣尘劳之系相见末由千万聆风但深企想
　　春暄万福自闻续广智道塲相距辽逺未由一面行人兹至再沐书示偹闻宣扬祖教为一方依怙良慰遐抱晤期未卜良想孤风希为四众倍调清味
　　与神照大师四帖　　　　　　李枢宻
　　山介逺来筩书为贶欣承晏坐之余道气充集深慰倾企也鄙夫泊在宦途日走市朝虽一举手一下足不离法界然而听松风望秋色与悟空大士挥麈抵掌为禅悦乐不能无滞罣矣勉旃自爱以浣瞻仰不宣
　　近知郡司勳附上庵铭行者来捐书乃知此信尚未逹渉履炎夏山居化道外且喜道用休畅仍示及肖像一轴倾风林下想见标表鄙夫即日几筵之下尚存余喘挥麈一接未易前期更为宗教努力自重
　　久不接音问不胜詹咏之至行者来捐书并刋石乱道见贶慙荷偹承山居道体冲寕檀越三五年忧患奔走异方风土人情满目异类思一见东南山水与僧髙谈髙假之説其可得哉放生池一事是大因縁无不在心当遇良便为吾师成之但少须之耳髙秋珍重
　　重复江山相望数千里恵而好我时获音教嵗律骤改忽焉新春山中聚徒教化不易示及放生事在心固久矣虽然未放生而未尝不放生更少待之珍重珍重
　　与梵才大师帖　　　　　　　梅圣俞
　　昨晚鄙句且塞嘉命恐别后难遇便人寄上所以仓卒而成忝故旧畧不指瑕而褒言过实令人頳然衣物深愧轻凂聊表意耳何更见距伏望敦契收留幸甚幸甚未行间可能一顾少接清谈耳
　　与梵才大师帖　　　　　　　李枢宻
　　久别喜道气冲胜知在迎鍳多日一带之阻披防未由逺示长牋并北上新集钦玩钦玩所谕冠引不敢辞避但纷纷俗事少有清兴并野性渐懒不奈驱策湏作寛期以副雅防耳不宣
　　与梵才大师帖　　　　　　　宋谏议
　　执别有年矣人间多事不得时讯兴居然心照所防千里如咫尺比日不审少病少恼否顷者不遗寄贶近诗二轴风格愈峻思致益深申咏累日不能释手及知上恵所证道妙所存遒韵自然宜契耳钦服钦服某即日粗如幸勿多防来唱当继答适有鞅掌未皇属思须少暇得和为谢春序向晚宜加保啬临纸不尽
　　荐辱书询防出处不定稽于裁复不恨无量此再示教承微爽清不未还故止昔维摩诘问世尊以少病少恼则能仁不得免亦欲示众生病而救其恼耶幸顺世法稍加调以慰切切诗编题引故不敢辞但二公敷演足下之长辞髙谊逺俾小子继之得无赘疣今且先赘二篇为谢余须复讯余杭假守或遂所求庻卜清晤
　　与梵才大师帖　　　　　　　鲍郎中
　　暌索已来屡更嵗律钦企之素伊不下懐某自守四明仅周载嵗虽精蓝不逺道韵可接然坐拘簿领无縁际遇良増驰想故嵗中荐辱题诲终以鲜便久稽脩答胡进士来再贻珍削仍恵及诗笔一轴词清格峻韵古意深讽诵数四实増降愧珍重珍重春吏司职阳旌布和宴坐之余法味何若万希葆啬式慰遐思
　　与梵才大师帖　　　　　　　胥内翰
　　逖违法器屡易嵗躔詹企増劳音题荐至喜至燕处方来安隠少恼兼承恵诗并问信数节如何逹人尚肯以尘劳为念愧刻愧刻俟冗务稍隙聊一致意今寄蜀牋一轴少助吟费秋凉为道自爱不宣
　　比两辱真翰并新吟十余章开缄且喜旅泊中道用安穏盛制体格冲澹词句清雅頥其渊源盖王右丞昼公之流亚也加之声韵平妥与时无忤覧之数四不倦甚喜此于空宗中虽复一余艺耳然賛叹佛事道韵物情不可无也知却归东寺宴处如何寒律初严髙谈末即以副区区之系望也
　　与梵才大师帖　　　　　　　林君复
　　累日前辱恵长韵一章并出示古律诗一集共百余篇某累年弃去笔墨忽忽惟省心腑间如未知有诗雅之趣一得上人髙句之辱良用叹服虽病且慵读之三四过而不欲已然殊喜见古调者岂仆向之所尚或泥于古耶且天台不独甲于东南实为天下之胜千峰万壑山水重深云霞猿鸟之清絶髙木秀草之环竒复居其间作髙僧能用声诗写状其融结之精妙以内适我真常之性其为乐可量耶风霜揺落园卉加芜独坐虚斋颇觉岑寂然不饮酒茹荤亦复罕睡庻时接清谈啜佳茗以为慰慕也
　　与梵才大师帖　　　　　　　谢紫薇
　　人至辱书甚勤欣承即日法度康适至慰至慰某近防朝恩擢进词掖极懐不称之诮谅吾师相知之深应为喜也暑热异常无由奉欵山中演道之外茹芝饮瀑其幽乐之兴可胜道哉余希自爱
　　与荣阇黎帖　　　　　　　　程公辟
　　二月初専遣人至曾附书想已呈彻一向不得来防南北相望以懐想比来法履安否何如讲席想如旧盛集懴防亦应不辍为之殊不闻彼次苐剧为思跂也嵗暮寒澁正濶软言更希精加调摄傥脩之暇数以书递中见及
　　与明智大师帖　　　　　　曽尚书
　　得神智大师遗书终天之别怆然于懐然宗教得所付属入于圆寂非大善知识何由始终如此兰若之盛相继得能仁表率甚善甚善
　　沐恵书勤厚感戢感戢比聆阐扬宗风道塲甚盛未得一陪髙论深所倾企然衰朽久思退迹疲病苟遂素志因得为江湖之游可小展晤也
　　延庆道塲于私门是为世契先考大师资福之地继得能仁深所慰喜逺烦遣人恵书感戢感戢严寒计道腴増胜未由披接若时自爱不宣
　　与恵满禅师帖　　　　　　　陈朝奉
　　去冬调官东还泊舟京口获访禅林得聆软语开悟良多倐忽一别已见春残即日想维掌握宗风法履清适某十一月抵阳羡寓止待次于溪山之间企仰道塲未遂再叩觉论以涤昏防何时遘遇聊慰渴思余冀以道为世自重至祷至祷
　　擕家倾谒精舍既获欵叩妙语仍沐顾遇之勤仰佩法慈感服何已区区寓居宜兴人事纷冗衮衮度日久欲持状上谢因循迄今吾师道力法眼髙迈近古勇猛精进直造真如开门受徒接引群昧俾彻彼岸其为力固亦大矣岂小补之哉相望方丈不逺数舍何当复展不二最上希有之言庻几有所得以遂鄙愿不胜企望
　　与参寥大师帖　　　　　　　苏子由
　　别后三承恵书仍以佳篇为赠而未尝奉答虽见爱亦当见讶矣然寔以家私多故衮衮至此非敢慢也太虚书中具之幸见亮耳承寓髙一精舍彼有与徃还当甚为乐即日道体胜常所示诗巻愈加精絶但吟讽无已拙诗犹未暇録奉和一篇殊无意思取笑而已因风尚无惜音问千万顺时保爱
　　与辨才大师帖　　　　　　　苏子由
　　绩溪防恩召还将自宣城沿大江以归家兄子瞻以书告曰不如至吴中迫于水涸不能久留十月八日游天竺子瞻昔与辨才师相好今隔南山不得见乃作三诗以寄之
　　答悟老二帖　　　　　　　　孙弥天
　　违濶余年时有诸方化士自山中来者得闻动静每以不得具记为慙忽奉诲音能不欣然且佩存録之厚自公飞锡念欲理舟叩谒见堂头妙语冀有惊悟因循未果岂业縁也哉瞻溯山门神驰杳霭
　　自去冬叨冒出自法力之助忽勤庆问可胜感戢属徃行在俟归当报来贶也翠微建行廊并玩老开堂二疏以诸公科配牵强为之谩徃一观观毕丙之勿留形迹取笑作者行廊頼善夫无辅劝率已有端绪时节因縁信如是乎良可喜也
　　谢旌忠知山帖
　　山中忽忽之别已两阅月念欲作书谢顾遇之勤老懒竟未果也忽奉诲音具审即日法体増胜深以慰感某居闲无足念者末由相见万万为众珍重
　　防眷私曲记始生之日特烦持诵副以香炬之贶物意两重亡説可辞区区但切悚荷而已
　　闻象驭朝夕有钱塘之行气渐冷逺途宜慎防也钱塘无他干防喻至感小子近得书恐二十七八间抵家矣以故不更附信
　　谢交老恵茶帖
　　区区于此独公不忘荐领诲音岂胜感戢雨凉具闻即日法安穏匏系行朝无由从杖履宴坐林下但勤瞻仰自余惟几珍重
　　菽物固妙絶苐未有以为报感悚何言
　　答法照大师帖
　　牵冗久不果奉状问讯正以为愧辱书深慰懐想但累幅勤缛非数以书见及
　　与法照大师帖
　　迩来道况如何庵居岑寂凡眠食器用又非大刹之比所不至者多矣自非忘世味未易处也倘慈悲濶畧不至使存没受赐幸甚灵岩诸山皆不阙住持或有之岂敢不展力愿寛以待之
　　与杨君知庵帖
　　嵗晏寒沍伏惟即日法体安穏谨奉启问询不宣讲闻道誉之髙旧矣愿见未果遡风每一怅恨杖锡来有期矣行遂欵奉何喜如之
　　与知山上人帖
　　作别几月每念前日烦厚遇欵妙语至今未忘也忽承诲音具审即日之不亡恼深以慰感某自霅上过邑偶值便举帆亟归未及叩谒回望山门但极驰向尚间保爱为众珍重谨复启
　　扇领之固荷厚意但道眼相照何必区区为世态耶来使督还愧不尽占谢幸察
　　与雪峯上人帖
　　咫尺相望寻常畏勤宠复不敢裁兴居之问其如仰徳之诚未之或置也华严想得趋雪山药苖想益増茂何当领众偕来俱与文殊获观弥勒也一笑某辄遣小舟迓家叔了此事此又可作雪山外一种公案也
　　与张得一道士帖　　　　　　黄道夫
　　缺然不讲道话久矣炎晖一宇不审即日浩养何如每到琴轩颇思论琴之意夫学琴虽未能忘乎形声者也苟心无所事乎机手无所恃乎巧清音妙韵一于无何有之乡松风不下山水激激湘江月白万籁合乎太虚有能之而对之方是时也窒欲以虚其心防学以空其性则予之游是轩也与子共之不识能进于是乎幸当同济中兴之业天下幸甚
　　某迟暮不才备员枢属頼鸿庇未至汰逐已幸矣复被误恩实出某人平昔陶铸之赐独以匏系行朝无縁趋伏钧屏占叙感激之私惟是顶踵图报万一神实临之非敢妄也
　　与徐道士帖　　　　　　　　元厚之
　　久不与君握手为方外逍遥之游惟是跂仰无穷矣想应髙卧云山静开竹牖一梳华髪满几琅函鸾鹤朝翔斗牛夜歩赏心真乐谁可拟之扰扰市朝无縁晤语秋深气爽更冀为道自爱
　　慰书
　　慰朱丞相书
　　鸣蜩戒不风自南恭惟感时追慕情何以堪神相孝诚钧万福某匏系行朝未获再诣灵帏陈慰谨具状申问记室某僣易震恐下情无任瞻恋之至不备拜违苫次倐复改月引领徳宇岂胜燕雀之情不审跋渉川途寝兴何似溽暑方隆伏乞顺序节哀以全礼制某下情无任瞻祷
　　窃惟国家艰难之际正頼盛徳雅量调和鼎鼐镇抚夷狄而我公遽以忧去朝殊失中外之望然而九重依注四海具瞻虽处苫块岂忘王室更乞为苍黔养福天下幸甚
　　二计约斾防拥太夫人轿车已抵霅丘山川竒秀谅惟卜兆当得佳城襄大事已有期否某官次拘绊无縁预执绋之列西首受墉但驰精爽
　　衰晚之迹辱知有年备属枢府日得以职事趋禀曲聆謦欬岂胜荣幸乍逺钧座区区向慕之情饥渴莫喻
　　慰朱丞相书
　　即日恭惟孺慕苫次神相仁孝钧支福某衰晚之迹荷相公知奬方幸日以职事趋侍遽逺钧席下情不胜犬马之恋暑气方隆敢乞为国节以全礼制僣易震恐属者辄犯分又冒昧奉咫尺之书掌记者以钧防为辞以过去路程凂某偶闻钧斾拥防太夫人辂车已抵霅上此地山水为东南竒秀之冠谅惟卜兆当得佳城练日襄大事将有期否某窃以国家艰难之际相公衔哀去朝中外如失唯拱俟颁诏夺情复还庙朝非所以望于道照也
　　秋过半气序益爽缅维法体安适某承庇如昨苐恐荒薄未能如期待之意贱日既勤持颂又烦贶以香烛蔬果有见存养之厚可胜感戢未由欵承惟几为道珍重不宣
　　慰李文思书　　　　　　　　庄持正
　　久别岂胜企想衔恤驰还冲冒霜露思慕摧殒其何以胜无由面慰惟稍寛节以副区区之祝
　　慰练奉议书　　　　　　　　王承议
　　久不遑驰问方此念念遽承公遭值大故骇叹悲怆何可胜情即日不审号慕外体力支持否太夫人享有髙年克生令子虽千钟三釡丰约未齐而脩已致养荣闻则多存殁可无憾矣更惟厚自寛譬抑情就礼以全大孝之义区区不胜恳恻
　　慰滕兴公书　　　　　　　　苏子瞻
　　向者假守得依仁贤分光借润为幸多矣不谓纯孝罹此哀疚忽遽别去为恨可量某罪大责轻忧愧交集狼狈南迁岂敢复自比缙绅尚防记録委曲存抚感激深矣旦夕出江愈逺詹奉惟万万顺理自将无致疑也
　　慰胡郎中书　　　　　　　　苏子瞻
　　得彭书知太夫人捐馆闻问哀痛不已行役无便未果奉疏人至忽辱手书伏审永慕之余孝履粗遣至慰至慰某本欲居常得舍弟书不归许下甚力今已决泝汴至陈留陆行归许矣旦夕到仪真不留令迈一到常可以欵见矣未间惟节自重
　　慰林秘书书　　　　　　　　黄安中
　　孤苦余生比临荣奉伏辱加恵挽诗继之奠祭情辞恻怛诚礼过厚感备摧痛何可比説未由一谢左右而比枉専马秪益涕陨即日伏惟起居万福石经铭志荷赐不亡母铭同此上呈病姑此奉疏不次
　　慰范尧夫舍人书　　　　　　韩持国
　　某再启前问已悉尧夫髙逺已有所见失子之悲可奈何当勿久留于胸中人生如幻自是吾身朝夕不测余曷足道耶入洛见诸公当可开释方是闲邉惟保重为善
　　慰许振叔书
　　慰言畧具前幅冬已深寒色益严缅惟孝思罔极神明介祉契不以来如某逺官亡聊固无足言而振叔忧患皆人世所不能堪者以故愿见之心无日不南骛也区区上状余惟以道自重不宣
　　不意庆门既罹变故而从者踵婴逺谪行路之人所共嗟惜某防眷之厚慨然寸懐则继之以泣也通直丈遽弃荣养哀慕号絶何所迨及然振叔自少年取科第登显仕荣动乡里所谓子职者无一不至迨兹倾背固宜以此寛遣至于力所不可及事所不可测者振叔处之必自有道又况仁圣在上察其无辜必赐恩贷惟冀寛以俟之不胜区区之祷
　　自闻被命朝夕懐念不与常比念欲裁书附承又以南北罕便因循不知凡几程至贬所气风土饮食医药诸事如何无烟瘴有士人徃还否离乡之初闻邀一僧同行不知谓谁因书愿一一及之皆所欲知也某承乏于此已两考七月间防恩改正者称通理前任而代者蔺大夫又得指挥替年月自此去替秪十数月冷官况味置之不复言惟求田舍间之地甚急耳中心所欲与言者无穷临纸但剧驰跂
　　时得小子书颇闻周叔昆仲与令嗣居郷甚安所不堪者以行在逺耳万万为器业寛处也至祝至祝
　　慰汪太守书
　　慰礼粗见右幅气清润恭惟即日承宣之暇台万福某窃食祠宫杜门穷巷瞻望使节下情不胜跂慕敬勤恭
　　某得请以归逡廵累月块处穷僻几与人絶故久不果寓状即日不审自罹闺门之戚台何似重名雅望宜归朝廷尚当膺股肱之寄敢冀顺时调摄前伫柄除共扶中外天下幸甚
　　比至宜兴访亲旧徃徃多为鬼録今者又闻淑人之讣尤切叹惜矧齐眉之爱何以为懐然剑去矣追恸何及愿痛以理寛遣勿以情累纒绕也
　　自得报于宜兴切欲一至麾下而闲居舟楫难具以故未果定走价聊致荐奠之礼伏惟赐察幸甚
　　新司法来廸功近之官莫已交割否试吏之初愿芘诲之某与其兄右司为亲家辄以姓名凂执事者僣易震恐之至
　　慰刘子正书
　　咫尺门墙乍归賔客书疏纷然以故尚未果叩谒可胜愧仰祁寒即日孝履支福谨上状叅率畧幸察长至令节谅惟号絶何以为懐敢凡节抑以终礼法区区之祷惟在念幸甚幸甚
　　送刘子正墓铭书
　　濶别凡两阅月沮深跂仰即日恭惟神所倾助孝履支福谨具启承忽遽不宣
　　衰晚比防恩除皆亲旧推僣之物敢不知幸月知庵访及辱恵贶之厚佩服眷意不胜鄙情朝夕东去忽忽殊愧不得一别门墙引领秪极怅仰
　　鄙拙承以先丈亲家铭文见属涸思牵强仅得成文苐愧不足以发扬先徳耳谨以持凂切幸视至或尚有谕不外不外
　　慰戴宰书
　　一别倐焉逾年朅来行朝相逐队衮衮念欲询兴居因循未果诲牍先辱礼数过当感感不忘私心缅维即日孝履支福尚得小侄书具闻体中不佳颇费调治比遂良已可胜慰喜亲家奄弃孝养追恸何及敢冀节哀以机宜总家政实区区之望也












　　五百家播芳大全文粹巻七十
　　钦定四库全书
　　五百家播芳大全文粹巻七十一
　　宋　魏齐贤
　　叶　棻同辑
　　朱表
　　国家祈祷
　　南郊礼毕奏告南岳表本　　　汪彦章
　　兹者举上髙之仪遵皇祐之诏合祛天地升配祖宗防仙圣之防持获纯精之陈荐兾垂景贶永佑丕图
　　南郊礼毕奏告普贤菩萨表本
　　伏以少昊方秋上辛惟吉重屋青祠之礼肇讲宗祈十万普现之身悉垂助既获熈成之况敢忘昭报之私
　　明堂预告表本　　　　　　　苏子由
　　洁诚至享近在外朝先事告成只祓中禁企圣真于璇极严科式于灵坛恍惚攸通福祥来暨兾玉殿而神享迄升禋之礼成终始莫违上下防庆
　　明堂礼毕奏告景灵宫诸陵表本　汪彦章
　　比卜九秋之告躬陈五室之仪荷帝溥临及时祗荐惟夙承于丕训用克祭于严禋既享休成敢忘昭报
　　明堂礼毕奏吿表本　　　　　苏子由
　　亲祠之重每三嵗而后成陟配之隆及中辛而既举顾菲薄而何有頼真圣以为依祗按灵科洁斋秘殿仙防降格神贶普存上保邦家之休下祈民物之定然防悃过此何求
　　明堂礼毕奏告表本　　　　　汪彦章
　　伏以比涓刚日祗见合宫天地同禋既尽灵承之礼祖宗并侑复殚孝享之诚仰获顾歆实由孚佑兾永监观之命俾承兴复之功
　　明堂礼毕奏告表本
　　躬荐防诚克终大典致周公严父之志逹圣人享帝之能顾菲薄之何功頼仙真之垂祐归依靡极荷戴不忘
　　明堂礼毕露香表本
　　大享告成旧章不坠迩答昊穹之贶升侑文考之灵精意潜通多福荐至敢因清夜躬荐薄诚
　　月朔奏告太祖皇帝表本
　　伏以时丁良月嘉万寳之既成节逼凋年怅三徽之将复恭惟太祖陛下功弥宇宙泽浃华夷光垂鸿业之余燕及躬之嗣因节寒之始届致时奠以遐思
　　星变禳祷表本　　　　　　　宋子京
　　星行于上厥有躔经政失其宜乃垂咎征眷惟菲徳乆荷鸿休不能躬厉于至诚乃使变生于常象敢祈丕造特鉴防赦其召异之愆茂以致和之福
　　禳谢火星道塲表本　　　　　汪彦章
　　推类而言惟至诚之获相降于下非洪造以畴依既祗祓于殊庭防曲垂于昭鉴嘉与敷天之裕共承嗣嵗之休
　　国忌
　　奏告宣仁圣烈皇后忌辰表本　汪彦章
　　真防厌代厚禄在民适丁奉讳之辰式谨寕神之礼恭惟宣仁圣烈皇后殿下功髙任姒治格唐虞岂特六宫永遵仪极之范坐令四海咸頼补天之功仙驭益遐孝思何极
　　昭慈献烈皇后賛宫旦望表本
　　宫壸兴哀屡改阶蓂之旦寝园在望俄惊松栢之秋恭惟昭慈献烈皇后位正累朝徳齐先后仙逰虽邈慈规具存地隔三山莫献蟠桃之实神归九庙长逰大练之宸适遇萧辰何胜永慕
　　秋社表本
　　宫壸兴哀屡改阶蓂之旦寝园在望俄惊松栢之秋恭惟昭慈献烈皇后俪天徳大救物功深既炼石以告功乗云而不返追攀无及感怆奈何
　　中秋表本
　　长乐终天人结母慈之恋蓐収告节月圆秋气之中观玉琯之屡易望栢城而増怆恭惟昭慈献烈皇后体姜任之徳希黄老之踪倐赴帝郷之期永违天下之养每懐遗训徒极哀悰
　　九月旦表本
　　轩星既揜騩驾莫还方兴长夜之哀忽届杪秋之序恭惟昭慈献烈皇后功参十乱道冠六宫问寝承顔一朝违长乐之养祔姑合食千载附泰陵之游揺落有懐追攀无所
　　重阳表本
　　穜稑告成常帅九賔之献菊茰在御莫伸万夀之期恭惟昭慈献烈皇后厚徳伣天徽音垂世自哀纒于厚夜忽时及于凋年爰致孝思式陈时荐
　　九月望表本
　　椒掖戒寒栢城无晓永隔神云之驭倐更霑露之辰恭惟昭慈献烈皇后化首宫帏泽流寰宇念纂承于丕绪防保佑之隆恩缅想徽音何胜孺慕
　　十月朔表本
　　衅结修天时丁良月虽閟宫之在望瞻大练以无阶恭惟昭慈献烈皇后梦月钟灵补天俪徳奄隔晨昏之养屡惊晦之迁兹覩流光何胜永慕
　　下元节表本
　　騐灰缇室将观一气之回校籍清都莫重三光之毕缅思慈范永隔仙防恭惟昭慈献烈皇后所忧在贤以俭为寳方俟含饴之庆兴复土之哀爰即嘉辰载陈良荐
　　雅饰御容表本　　　　　　　苏子瞻
　　于赫皇祖敷佑下民眷真宇之靓深俨粹容之肃穆虽道存不变而体有从新既祗荐于科仪斯永安于像设
　　安御容表本
　　驭风云阙既叅日月之光弭节琳宫尚答神民之望爰开法防庻欵真庭愿推往圣之心永锡函生之福
　　年节告裕陵表本
　　苇桃在戸徒讲三朝之仪椒栢称觞无复万年之夀恭惟諡号皇帝功施无外徳治有生随鼓漏之寝园莫亲馈奠望衣冠于原庙空极涕流
　　冬节告裕陵表本
　　厯纪天正史书日至感舒长于测景増怵惕于履霜恭惟諡号皇帝徳迈尧仁功恢禹迹逰衣冠于原庙徒仰威神望松栢于桥山永懐悲悼
　　青词
　　圣节
　　福寕殿启建夀圣节道塲青词　王岐公
　　畵堂发庆适纪诞辰秘殿祈祥载敷妙式企髙灵之下堕监精素之上通永佑函生大延景祚
　　太清宫启建夀圣节道塲青词
　　嵗籥更端隂华生朏兴言震夙之旦实拥神灵之休爰即真祠具敷冲式兾上穹之黙鉴锡邦祚之丕隆
　　上清观启建天寕节设醮青词
　　草芥虽防皆出乾坤之造君亲有庆共殚臣子之诚属诞圣之昌期竭吁天之至恳筵张邃宇像设殊庭兾回赫赫之光俯察区区之意伏愿顾諟明徳恵绥永图志上下以咸同时雨旸之尽若九州四海日陶有耻之风亿载万年嵗献无疆之夀
　　福寕殿启建天庆节道塲青词
　　禧动年芳华生月朏仰祥符之盛烈膺上帝之灵文载厯嘉辰具循先制祓九重之秘宇举士极之冲科庶恢道甫之宗永介皇图之固
　　福寕殿启建天贶节道塲青词
　　珍符发瑞嘉节标期披太素之琅书企紫宸之芝御伏兾宻诚上格灵贶下敷助永昌图归勒大道
　　灵厘殿满散干文节道塲青词
　　正阳之月震诞纪期涓辟殊庭以延飚仰琼科蘂笈修祓以防伏兾髙清储灵垂佑寡徳邦厯之固与民均休仰答至神匪诚敢怠
　　福寕殿启建先天节道塲青词
　　徂暑収辰素商临稽灵源于道左启丕祚于皇基载肃殊庭甫防法防钦若王神之右永惟重噐之承敢怠至精以懐其防
　　灵厘殿满散同天节道塲青词
　　祗绍庆图仰繄灵顾属恢台之布序实诞育之纪辰爰即秘庭夙崇法防甫毕斋修之素终防保佑之仁
　　福寕殿满散先天节道塲青词
　　寳系自天珍符在国适纪素商之序夙清秘殿之筵探道蕴于琅函企真防于紫极至诚内罄冲祐长孚万夀观启建乾元节道塲青词　孙梦得
　　炎序开端诞人命节惟冲人之绍厯防灵廕之绍休爰敞殊庭载严净式伏兾俯回鉴諟荐锡嘉休永嘉卜世之基弥固如山之夀
　　福寕殿启建天祺节道塲青词　王岐公
　　圆灵孚佑寳命来符载承先烈之休又纪嘉辰之防夙探冲式遍绎真文兾神造之博临锡邦图之永乆
　　灵厘殿满散同天节道塲青词
　　大统当天三阳表夏纪灵枢之夙照陈秘洞之重科逖钦不宰之私黙下有生之施终囘冲监永作皇休
　　玉隆观启建乾元节道塲青词
　　茂树交秀薫风导和当炎灵化育之初实质诞生之普膺圣防叅荷真休奉春秋则庙社歆寕御逺迩则兵民保乂敢凭醮席恭导防诚庶资薫防之修仰逹紫清之鉴洽敷顺气丕冒群伦
　　福寜殿满散天贶节道塲青词
　　秘殿集灵仙符纪节祗循緑蕴之范遐礼紫虚之防伏兾感真洞元右徳録行陶物生之大顺锡邦祚之鸿休洞霄宫启建乾元节道塲青词　文士頴
　　月旅正阳当百家之茂盛祥标诞节期万夀之穹窿式按旧章载严秘殿延紫霄之飞驭诵玉笈之灵篇伏兾诚慤上通圣真垂佑赐之多福均动植之防幽永以无疆并乾坤之悠乆
　　福寕殿启建先天节道塲青词
　　秋迎新朔节纪佳辰感灵系之肇祥企髙晨而荐信琼科按式玉笈繙文庶道法之自然以资功于不宰俯回冲监终佑皇图
　　明道观启建先天节道塲青词　孙梦得
　　暑伏毕期商秋开序稽道祖发祥之兆廼先朝纪节之辰恭建清塲载循旧矩寳薫交馥真典递赓伏愿精意上交太慈光照生民饶衍广宇泰寜
　　福寜殿启建先天节道塲青词　王岐公
　　徂暑収节凉飔应辰稽道祖之生期启皇图之永祚有严邃宇式按冲科扬维大寳之承钦若上灵之睠敢忘颙栗以向顺祥
　　福寜殿满散先天节道塲青词
　　寳系发祥真符告祚肇素炜之凝即秘殿以陈科集供清塲致精道果期九真之廸防保百世之延供仰答顾懐敢忘颙栗
　　福寜殿满散天祺节道塲青词
　　大象开先必根于元造寳文腾瑞载纪于嘉辰按叅圣之旧彛企髙辰之列御终祚明烈永孚顺厘
　　福寜殿满散天贶节道塲青词
　　上灵顾徳早锡于休符季夏协辰载临于嘉节神谋燕后寳厯垂鸿益严三景之科遥贮九关之御防崇妙蕴仰契真风
　　灵厘殿启建皇太后生辰灵寳道塲青词
　　王岐公
　　良月戒寒纯坤厚宅纪慈闱之诞序防圣厯之嘉辰前祓殊庭具敷灵式庶演真风之妙永同皇祚之休
　　灵厘殿满散皇太后生辰道塲青词
　　孙梦得
　　尊履皇图考申母养属商飚之御气纪沙之开祥夙采秘洞之科屡揖玉真之御庶资道妙丕锡时休
　　观文殿满散皇太后生辰道塲青词
　　文士颖
　　冬籥道寒应就盈之良月母闱钟庆纪载诞之休辰敞别殿之清塲研上清之妙教庶续慈灵之茂永均皇厯之昌
　　本命
　　奉元殿启建皇帝本命道塲青词
　　汪彦章
　　正阳纪月元命届辰仰叩清都恭开靖防举灵文而叅讲集芳品以具陈伏兾蠁储精希防降鉴垂在天之仙防祚卜世之皇基
　　鸿庆宫启建皇帝本命道塲青词
　　汪彦章
　　别都之奥皇运启基作为灵宫馆寓众圣顾循妙质嗣抚休期属嵗律之垂秋推命元之协日载严道式丕迓纯厘
　　庆寜宫启建皇帝本命道塲青词
　　孙梦得
　　猥以凉徳获承至尊顾庆寕之新宫实明两之旧邸肆惟丕命之发式是群灵之扶归命髙真资闳妙防
　　夀星观启建皇帝本命道塲青词
　　文士颖
　　四时囘复万化氤氲祗荷寳图聿临元命仙廷之閟列御所栖仰荐精庻囘道防
　　万夀观启建皇帝本命道塲青词
　　孙梦得
　　日晷遄干农塲毕登眷惟令辰将及元命防修道防寅启仙都兾霄极之鉴观祐圣真之绥佑诞清防县丰庇生灵
　　防真宫启建皇帝本命道塲青词
　　孙梦得
　　涵象紫虚实纯本生之气秘言丹箓盖司定命之文考日道祥按科严供祓殊庭之中邃伫灵驾之下绥留鉴精明辅延昌炽嗣安丕运永向真风
　　崇福观启建皇帝本命道塲青词
　　孙梦得
　　承天之序享国之安适临元命之期仰懐乾坤之廕延真秘宇按式清坛跂遐福于太清保皇图于永祚太乙宫启建皇帝本命灵寳道塲青词
　　孙梦得
　　惕惟眇躬钦被景厯大时播气元命应辰适临炎籥之中预敞珍台之防瞻玉晨之絶致迎郯御之下游愿鉴忱思孚垂恵防
　　建隆观启建皇帝本命道塲青词
　　王岐公
　　首春开序元命届辰爰祓殊庭俾陈胜防亶赓扬于妙善祈仰格于髙真宻谅懐交敷戬谷寳图丕固仙廕永休
　　崇禧观启建皇帝本命道塲青词
　　王岐公
　　大火临墟实肇基于王业羣颷泊馆爰系迹于真风顾防寄于丕图荐推存于始命往即殊庭之夕具宣元洞之科精志所孚皇休是祚
　　鸿庆宫启建皇帝本命道塲青词
　　王岐公
　　九清右下隂扶皇祚之延六气旋中环次命元之纪肃依道宇明按真科敢荐诚忱庻迎福顺
　　明道观启建皇帝本命道塲青词
　　王岐公
　　天心丕应兆新邦统之诚月律再移旋次命元之纪逖瞻秘馆素宅灵区载陈瑶席之芳具绎琅书之蕴伏兾飚防格驭斗籍着符终繄覆露之人永保炽昌之祚延祥观启建太皇太后本命道塲青词
　　王岐公
　　尊履皇基孝行绵宇方极祖慈之养荐临元命之辰按灵歩于行棊演冲科于秘馆庻诚忱之上格锡夀祉之丕延
　　庆寜宫启建太皇太后本命道塲青词
　　王岐公
　　淑律収华炎炜御气騐清台之新厯纪慈殿之元辰夙敷秘洞之科缅想髙辰之驭庶绥神右常协邦休太乙宫启建太皇太后本命道塲青词
　　王岐公
　　茂绩皇图尊承慈壸属阳春之季月纪元命之嘉辰爰祓殊庭仰延法御庶黙回于圆造用丕锡于灵厘万夀观满散太皇太后本命道塲青词
　　王岐公
　　熉幄延真肃揖飚防之驾珠台按式载披寳箓之文既斋明之尽诚亦肹蠁之来顾终延妙本永荐慈休坤寜殿启建太皇太后本命道塲青词
　　王岐公
　　荷天休命嗣国丕基早承祖养之慈时及命元之纪企列真于上极宗众妙之髙风庶黙下于灵观用蕃膺于冲祉
　　奉元殿启建皇太后本命道塲青词
　　王岐公
　　母仪正位极致养于孝诚神造主生推发祥于元命属上冬之吉序敷三洞之灵科庻集冲厘均休皇祚
　　太乙宫启建皇太后本命道塲青词
　　王岐公
　　孝尊长乐序戒元辰禁馆敷筵仙函发箓伏兾上真垂祐寳祚均长敢荐信于灵观永希风于道甫
　　庆寜宫启建皇太后本命道塲青词
　　王岐公
　　慈闱致养方率孝于群伦寳律荐时载辰推于元命即列真之防宇研诸妙之灵文庻归防于道风益均祥于皇祚
　　西太乙宫启建皇太后本命道塲青词
　　王岐公
　　长信奉亲必极天下之养元辰本厯载当冬仲之期缅钦不宰之私黙系有生之命延羽之上侣按琼科之妙仪庻闳道于真风益辅祥于永祚
　　国家祈祷【祭祀　金龙玉简】
　　南郊预告道塲青词
　　祗嗣庆基六举禋燎幸万物之时乂间四方之少虞三嵗于兹旧章可述已图严配前喻収司外极馨嘉中率防巩庻申昭事式启蕃禧
　　南郊预告道塲青词
　　比卜天正躬炀帝燎百神来职万乗戒期惟大事之方勤励精而有恪特蠲严室敷廸斋科厯讽琅音上祈圣祐幸鸿仪之克展浃黎献之太和敢怠日修仰酬天隲
　　南郊预告道塲青词
　　荐诚吉土拜贶上天率三载以为常普四方而助职幸邦治定加嵗顺成兾上仪仰孚下焘已叮咛于先甲俾防防于羣灵蠲奉有加须求无扰仰惟真鉴垂悉至防
　　南郊礼毕道塲青词
　　天燎告诚帝晖临享自六飞之出次逮百执之戒严氛雾廓除霄晨澄润休光充塞协气臻翔荷众圣之顾存集中区之昭泰是用祓蠲秘宇启设真塲召敞服之列官防琼函之奥蕴庻縁报礼只答纯休威咫不违景防垂鉴
　　明堂预告道塲青词　　　　　苏子由
　　嗣守丕业于今四年躬祀縂章方期再见讲鲁之旧当先事于泮宫稽国之常亦预期于中禁祓除秘殿祗俟真防降福储祥望旋霄而非逺奉珪奠币兾厘事之有成
　　明堂礼毕道塲青词　　　　　汪彦章
　　比讲严禋用昭美报荷三灵之降鉴致百礼之偹成敢修秘笈之仪用企丛霄之驭庶扶景祚永格殊休
　　明堂礼毕道塲青词　　　　　苏子由
　　兹因听政之区当修享帝之祀陟配文考大赉四方礼成不为神贶昭答念非寡徳之致愿依妙道之余祗祓禁涂逺迎真驭诚心上逹微供获仁
　　祫飨预告青词　　　　　　欧阳永叔
　　宗庙之严祫宗为重乃卜孟冬之吉躬修合食之仪仰企上灵真孚隂佑俾克成于盛礼兾永锡于纯禧式展孝思用膺神贶
　　祫飨预告青词　　　　　　　宋子京
　　祼玉奠芳徧跻于左庙星旄烛影遂集于阳郊宻企清都囬经驰道式车示谨罢跸戒喧方祗燎于天柴聿除精于幔省仰祈真防助毕鸿仪
　　庙祭预告青词
　　今者属图毖祀先见髙真叩寳宇之靖严涤瑶觞而伏献眷惟秘宇夙奉慈闱顾奠鬯之难兼委荐绅而摄告灵防无隔精意幸昭兹者躬欵殊庭祗见真祖茂瞻玉理进祓霞觞眷惟慈寝之严夙厚庆源之防已诏职事摄奉旧章愿委余禧以光降祚
　　四渎投送金龙玉简青词　　　孙仲益
　　妙道希夷实司于化育名区邃邈乆宅于真灵向因文考之讳辰仍属华年之首序肃延净侣祗祓清塲秘蕴交敷冲科并讲俾遄投于信简庸庻示于防诚伏兾拥顺祥厘均消祲沴浃于广宇绥此羣生
　　茅山金山投送金龙玉简青词　王岐公
　　神畿之奥璇馆凌虚道祖之灵萝图系庆比按三清之式爰敷九曜之筵荐玉景之髙闻逹龙渊之至信永孚妙防下锡丕祥
　　金山水府投送金龙玉简青词
　　祥开诞序防集仙科秘府渟渊式通妙道行龙传简庸逹信章缅企真风益孚灵鉴
　　玉京洞金华洞投玉简青词
　　至妙者道之宗无私者天之总维时莫春之序载祓禁庭之严寳箓披函飚防下席既格于灵鉴旋锡祉于皇图瑶简传龙以将至信
　　金山水府送金龙玉简青词
　　南有灵渊下渟秘府属上都之敞防按三洞以成科载刋瑶简之文用致金龙之信庻孚冲鉴永祚纯休
　　张公洞投送金龙玉简青词
　　太极涵元上真凝化顾纂图于皇序期敛福于群生跂景层虚按科灵宇逮清坛之已事托寳信以驰诚庻格斋颙用孚眷祐
　　河阳济渎北海水府投送金龙玉简青词
　　王岐公
　　地控灵区渊临防府肃陈醮席钦迓飚防蘂笈披文式遵冲范
　　四渎水府投送金龙玉简青词
　　紫极涵元宰群生于下土珍台寓圣演真教于上都遐瞻洞府之严素宅神灵之粹式将秘简以传行龙维诚信于所交谅幽通之靡隔
　　四渎北海水府投送青龙玉简青词
　　王岐公
　　气明薫序神发诞符觧秘馆之冲科集紫虚之上果遐企列真之御俯临灵委之渊逹编玉之镂章传行龙之闗信庻孚情悃丕锡蕃祺
　　金山水府投送金龙玉简青词
　　灵渊彻洞本为仙府之居信简传龙盖举道家之范属上都之演教瞻秘境之投诚庻格冲观俯垂妙防
　　集禧观启建年交道塲青词
　　运薄星回嵗隂垂暮年华物始春籥行新顾承大统之休夙被三灵之防念荐更于顺序思归顺于元功前祓殊庭按陈法席遥伫飞飚之驾下歆甘露之羞
　　万夀观启建年交金箓道塲青词
　　王岐公
　　四气播时属年隂之中纪三期启朔方物表之乗春睠眇徳之承基思泰和之防宇预敬真廷之防大陈寳箓之科庻履嵗元溥绥邦祉
　　醴泉观启建年交金箓道塲青词
　　王岐公
　　天回星纪物动年华驱积沴于故隂导泰和于首序讲有冲式布于灵塲仰至鉴之博临锡庻生之丕茂
　　福寜殿启建正旦祈福道塲青词
　　欧阳永叔
　　四时成嵗嘉品彚之咸新百福自天荷众真之贶俾开灵囿恭讲仙科恢寳祚之延长锡夀康之遐永是惟降鉴享乃克诚
　　太乙宫启建正旦祈福道塲青词
　　宋子京
　　真防飚歘秘殿邃严惟首月之正时叶新阳而布庆俾陈法供仰荐明诚伏兾敷佑眇躬保千龄而永固跻民夀域均万国以同休
　　洞霄宫启建立春祈福道塲青词
　　宋子京
　　和厯发春苍神受职肇生万寳平驭九农瞻惟岳灵分奠坤载乗熈春之启序肆华醮以迎厘披蕴祈真洁薫攘疠庻縁神贶有庇羣元
　　崇禧观启建上元祈福道塲青词
　　宋子京
　　月御分天适纪寅杓之半仙图校福并防紫都之严祗奉灵辰普修青纪分遣有位即祷殊庭竚飚驾于鸿防介神祺之盻蠁所兾虽虽亿姓蠢蠢群生富夀坐跻茂灵交遂永坚淳濯仰奉髙明
　　万夀观启建上元祈福道塲青词
　　欧阳永叔
　　万物熈春肇新阳于首嵗三元纪序标令节于真经爰即灵塲俾遵秘式荐虽陈于菲薄诚已逹于精明伏愿穹昊垂休紫清降监邦家锡庆永叶于泰寜民物遂生并臻于和乐
　　醴泉观启建保夏道塲青词
　　元气斡旋时惟炎序珍台严防宅宇仙游披蘂笈之冲篇祓灵坛之芳荐仰控紫阍之鉴兾调玉烛之和
　　崇福观启建中元道塲青词
　　秋籥云初月灵兹望仙真普防校箓素严深诏攸司秩修常典分就殊庭之秘肃陈芳献之华讽译内音振除群累拂尘为悟济苦而欢仰髙极之喜慈恢有生之防贷顾临蠲防开佑福祥寡徳防安斋诚敢替
　　福寜殿启建中元祈福道塲青词
　　宋子京
　　肇秋之辰既望之夕候仙都之校籍即秘馆以敷筵夙稽三洞之科缅伫九清之荐
　　奉亲广孝二殿启建中元祈福道塲青词
　　宋子京
　　方秋之初维月既望将登年于素律适校籍于丹台夙探灵科仰要冲顾庶恢风于妙有益助福于遐升
　　万夀观启建下元祈福道塲青词
　　毛伯颖
　　良月望舒当大冬之含育下元校箓属羣圣之防同仰慿隂隲之慈辄备祷祈之礼吉蠲坛席稽按科仪延飚歘于紫清罄悃诚于丹素伏愿真灵孚佑慈寳鉴临崇降嘉祥祓除灾疠誓竭精纯之守仰酬洪覆之恩
　　景灵宫启建下元祈福道塲青词
　　毛伯颖
　　时属初寒月临既望方仙都之校籍俾真舘以陈科下垂圆监之临丕锡涵生之乆仰依妙用终竭至忱
　　太乙宫启建下元祈福道塲青词
　　毛伯颖
　　珍羞寓席延上极之列真寳律还隂属下元之佳节集羽裾之净侣绎琼笈之冲科庶格灵观用均邦祉














　　五百家播芳大全文粹巻七十一
　　钦定四库全书
　　五百家播芳大全文粹巻七十二
　　宋　魏齐贤
　　叶　棻同辑
　　青词
　　祈嗣保庆
　　后苑祈皇嗣保安道塲青词　欧阳永叔
　　庙社降祥宫庭叶庆载蠲吉旦交荐明诚期仰格于清真俾敷延于祉福永昌期祚遐企灵休
　　福寜殿祈皇嗣催生保庆道塲青词
　　汪彦章
　　髙穹降庆方垂祐于邦家弥月告期用荐诚于科箓兾众真之昭鉴臻百顺以储休
　　后苑催生保庆道塲青词
　　正阳旅月载育开祥式因灵守之严交荐精衷之防防望众真之贶敷昭百顺之休永祚皇图寳希道防禁苑催生保庆道塲青词　　　宋子京
　　恭念以眇眇之身奉丕丕之祚祈天锡美嗣厯无疆顾此嫔帏就安乳馆永言穹昊夙庇宗祧敢通醮于蘂宸愿委慈于禖韣克生而育俾炽而昌罄露至诚仰须祺祉
　　后苑催生保庆道塲青词
　　诞弥叶庆蠲防修诚严秘殿于灵宫诵真文于蘂简通此苾芬之荐祓其灾害之虞仰兾昭回丕符鉴祐
　　后苑催生保庆道塲青词
　　吉日迎祥灵祺叶庆爰即清真之宇防修科式之仪兾祓涤于害灾俾敷昭于福应载昌储庆永祐基图
　　后苑催生保庆道塲青词
　　祠禖叶应弥月告祥肃依科箓以荐诚仰兾照临之降鉴锡之祉福佑以休寜惟集庆于邦家永延鸿于基绪
　　后苑祈皇嗣道塲青词
　　圣真所居灵感斯集属拥休于庙社将储庆于宫庭生聚仰禧幅员翘庇载驰使命恭叩清都诚欵罄伸寳香交馥伏愿神威溥防法力扶持朱芾讲仪早继斯皇之咏瑞曦腾耀益隆乆照之期言念防词不胜企徯
　　禳谢
　　集禧殿禳谢火星道塲青词　　汪彦章
　　统辑群元惧徳莫胜于厥付导迎休应惟真曲赴于所祈兹縁骀荡之辰惧有欝攸之沴敢延冲驭俯鉴灵塲兾凭敷佑之仁永享平安之庆
　　福寜殿启建禳谢彗星道塲青词
　　汪彦章
　　上帝听迩每示人以灾祥一人保图必畏天之威命乃妖文着于营室戾气厯于金方窃循灾变之由实致凉之惧用按科于秘殿方谒欵于髙穹庶防降鉴之私以返在躔之象
　　福寜殿满散禳谢彗星道塲青词
　　汪彦章
　　太史占文西躔尔变顾天衷之靡测省邦咎之所从内格至精仰孚灵鉴忽妖芒之澄象致顺气之凝休益厉菲思庶符元祐
　　紫宸殿醮禳星变道塲青词
　　猥荷丕图荐钟否运每寅恭而事帝惧灾沴之及民乃者时属杪秋星违常度念谴告曽无于虗是必咎愆有凟于升闻夙夜靡遑与形俱惕即名山之胜境修大洞之名科仰兾真防俯回灵鉴亟垂消去之福永启系隆之期
　　太乙宫为民禳灾天皇九曜道塲青词
　　汪彦章
　　天听之卑速下灾祥之告君应以徳敏如影响之随比春律之向防乃星躔之示变爰祓华林之防仰延歘驾之休至诚格于灵观顺象澄于妖晷益懐修省之惧庶答盖临之私
　　太乙宫启建祈福道塲青词　　苏子瞻
　　臣以冲嗣承列圣之休跻于艰难实頼文母之徳临涖四载勤劳百为畏天之威未尝终日而豫怠视民如子惟恐一夫之困穷伏愿上帝降祥众真垂祐修禳灾沴永底夀康恭陈寳箓之科仰扣神防之馆敢祈昭鉴上察孝心
　　庆夀宫庆土道塲青词
　　尊奉慈闱大兴寳宇属众役之甫就宜群灵之所扶夙探秘洞之科仰企回飚之御兾通至信永锡顺祺
　　皇太后禳灾道塲青词
　　坤元毓徳夏清在辰方色养之殚诚偶时禴之爽裕敢祈珍驭俯即禁楹曲垂神鉴之私永集慈闱之庆
　　雨旸祈祷
　　醴泉观启建祈雨道塲青词　　汪彦章
　　时当长夏旱至累旬力穑有秋徒极嗟吁之请宻云不雨未知霑足之期顾咎徴之匪虚皆菲躬之所召伊民何罪惟帝降衷起潜伏之群龙徧行膏泽苏焦枯之百粟坐致丰年长与群生恭承景贶
　　醴泉观啓建谢雨道塲青词　　文士颖
　　当阳肆虐惊万彚之如焚至道无私愍群生之何罪果防润泽普济焦枯敢夸闵雨之诚实荷大生之徳三农有望百室将盈仰企云霄莫酬造化
　　中太乙宫啓建祈雨道塲青词
　　云行雨施式资百物之亨火见金藏惧致骄阳之害嘉生若杩比屋可隆輙殚恳廹之诚上凟盖髙之听仰祈昭鉴俯祐下民和气致祥五一风而十一雨大田多稼千斯仓而万斯箱凡属含生均防道防
　　中太乙宫啓建谢雨道塲青词　宋子京
　　清和届辰愆亢为沴念言动植忧沴夙宵庸罄至诚仰祈灵祐果膺顾答遽锡蒸濡物品载融农畴兹洽敢致清防之荐庶伸昭谢之懐
　　福寜殿啓建祈晴道塲青词
　　积隂成沴滛雨过常遽贻比屋之咨将失甫田之望念流灾之所自由菲徳之致然敢厉精诚庶回休证
　　福寜殿啓建谢晴道塲青词
　　灾异之作诫告孔昭方仲秋之御辰乃滛雨之为沴惕奉明威之鉴遽承休应之来敢罄精衷以祗灵造紫宸殿啓建祈晴道塲青词　欧阳永叔
　　素积适中积隂为沴眷言霪雨之变罹此下民之灾载竭精衷庶孚善应祓秘楹之靖宻按寳箓之渊微永锡顺祺丕冒涵宇
　　紫宸殿啓建谢晴道塲青词
　　积隂贯辰沴雨伤嵗顾天灾之暴降惧邦治之大么适通至诚俄塞巨变终归仁于元造永垂福于涵生
　　洞霄宫啓建祈晴道塲青词
　　大田多稼均有望于青成三日为霖恐或贻于物害敢殚防恳恭扣上真伏愿矜闵黔黎埽除隂沴云翳廓开于四野五轮显照于中天百谷既収三农共庆
　　御容
　　雅饰御容道塲青词　　　　欧阳永叔
　　珍宇邃严奉真虚而有素玉容清穆谨修祓以惟时爰按仙科俾伸防告载瞻道防宜永冲诚
　　雅饰御容道塲青词　　　　　苏子由
　　威神在天像设有位稍经嵗月寖失光仪辄因虚科以告増饰真圣所依宜极华焕嵗月既乆必有增严兹因吉日之良敢告饰上之始
　　安御容道塲青词　　　　　欧阳永叔
　　灵峯甚峻仙宇载严爰考吉辰奉寜圣像式伸祗吉昭鉴乃诚
　　安御容道塲青词　　　　　　苏子由
　　灵徳常新威顔有耀俨若斯民之望恍然真驭之临肇自殊庭即安珍馆稽首延伫降福无疆
　　迁御容道塲青词　　　　　　苏子瞻
　　于皇神考肇启秘祠方増筑于未寜惧格思之有凟别严净宇祗奉睟容式燕圣灵永绥慈嘏
　　国忌
　　景灵宫启建仁宗忌辰黄箓道塲青词
　　苏子瞻
　　圣业垂鸿覆及眇躬之御仙防趣驾迅惊流景之仙抚遏乐之初辰即栖真之列宇茂敷冲式钦绎灵佑庶格道于上圆益侈祥于后叶
　　英徳殿启建英宗忌辰道塲青词
　　王岐公
　　法驭賔空未隔顾言之逺流隂易节早临讳日之初瞻遗像于原祠发冲科于秘笈庶严道范益辅神游
　　景灵宫启建英宗忌辰道塲青词
　　王岐公
　　六驾神螭莫返乗云之斾双擎仙掌载惊零露之辰追末命于当年演冲科于别宇庶恢妙用益荐遐升
　　资荐神宗投送金龙玉简道塲青词
　　王岐公
　　嗣膺丕祚追奉先猷怅寳驭之賔空倐芳隂之环嵗琼科敷蕴既荐福于真庭玉简载符庸通诚于秘府庻囘灵爽仰助遐升
　　资荐仁宗投送金龙玉简道塲青词
　　王岐公
　　大行不复永慕仙游三洞按科具资道果撤青塲于禁宇投寳信于灵科愿契真风往賔妙境
　　资荐哲宗黄箓醮青词
　　天上去留本轻于脱屣人间哀乐徒重于遗弓邈焉丹水之游痛矣白云之远虽倾河而注海岂胜涕濡顾陨首以丧元莫酬恩遇恭念清真之典具严祈醮之文启金箓以陈仪吁丹霄而请命伏望髙穹昭鉴列圣况临矜罔极之至情助无疆之广福绥我先后燕于太清灵驭逍遥仰威顔而莫见帝乡寥廓固妙体以常存永储宗社之休溥锡臣民之庆
　　资荐哲宗大祥道塲青词
　　遗弓已逺新谷既升恭启灵篇式严飚驭云霞在望已陪帝所之游霜露已濡犹极人民之慕益敷余祉大庇含生
　　集禧观启建仁宗百日道塲青词
　　汪彦章
　　仙舆趣驾莫攀上汉之游宫隙流隂遽又逾时之慕建妙仪于别境摹法防于诸天庻格精因更资遐陟资荐隆祐皇后首七道塲青词　　汪彦章
　　彤管载功方纪关睢之化袆衣告复忽虚长乐之朝顾防景之莫留集哀悰而如割敢祈珍卫俯降灵塲庶縁隂隲之仁益广遐升之福
　　资荐上皇大祥道塲青词
　　神圣千龄而厌世已忝仙驭之游日星一嵗而周天俯及期祥之礼经有制孝感无穷辄殚蝼蚁之诚仰答乾坤之造申严秘典祗祓清塲讽琅函寳笈之文尘金阙玉关之聴上祈天监敷锡神禧仰资既往之灵齐光北斗更福中兴之圣比夀南山
　　资荐上皇大祥道塲青词
　　圣王之礼期年而俯及齐祥臣子之心没齿而不防孝感属兹哀慕辄罄悃诚上祈皇觉之功式助仙游之乐伏惟太上皇帝陛下道包有截徳被无疆倐尔归真防然永慕鸾仪天仗愿游上帝之廷凤厯萝图永作后昆之福
　　生日
　　生日祈祷道塲青词　　　　　陈丞相
　　二年居里常懐縻廪之慙累表叩阍未遂乞骸之请敢殚诚赤仰凟员清伏念臣许国何功逄辰窃幸已廹桑榆之景尚贪香火之縁止足不知满盈是惧薫心惕厉虑晚节以难全病骨支离念此生之余防属辰诞毓祗荐薫修尔夀尔昌已荷乾坤之覆载将安将乐更期雨露之生辰
　　生日禳灾设醮道塲青词　　　唐子西
　　有生之众所欲不同贫者愿乎多财富者期于不死贱者志求于显逹贵者思保其乆长人既无厌神难以应臣虽无似志实不然虽亦有祷于三清惟乞无灾之二字但以私门多故歴嵗不寜齿髪变于艰危精神耗于忧虑爰因生日防扣上真庻防天髙而听卑所谓物穷则反本使身心安穏尚复何求寝食康寜便为至足其他外物一付自然既所请之甚防宜必从于祈祷
　　生日祈祷设醮道塲青词
　　天无私覆播万彚以生成道非常名融一心而感格罄危衷之端慤望虚鉴之昭回敢以诞辰恭修芳醮琅函蘂笈披三洞之秘文绛节霓旌延九霄之飞驭愿垂歆答俯应祈求所兾先世光灵尽防迁防此生愆咎咸赐荡除保身气之安强锡夀祺之厐固斋戒以享上帝夙罄修诚隂隲而福下民竚垂善应
　　生日祈禳设醮道塲青词　　　　赵庄叔
　　临下有赫孰窥不测之神应天以诚或动盖髙之听伏念臣质弱多病性昏不灵虽知忠孝以尽心常惧宠先之过分敢以始生之旦仰祈真圣之恩妙力所加诸恶莫作锡以多福蕃以后昆斋心防诚永求归于至道竭力尽瘁庻无愧于明时
　　生日赛愿设醮道塲青词
　　妙道渊防非尘凡之可测圆穹杳邈有诚信之难通辄陈悃愊之私上凟盖髙之听伏念臣叨恩三纪从事六官勤劳更歴于嵗终修省无防于夙夜昨于正旦常起愿心许大醮之祈禳乞灵休之保防今逢诞日恭按科文集道侣于坛塲顶粹容于香火仰囘圣驭曲享清修伏望上帝垂慈列真降佑延徧亲之夀考茂合族于禧祥三考书成祈有代更之庆百神来相俾无灾滞之虞生日祈禳设醮道塲青词　　　陈丞相
　　身惟许国何施汗马之劳老合归田尚窃真祠之禄昌报乾坤之施备殚蝼蚁之诚伏念臣起自书生滥侪朝序际圣明之熙运叨内外之要司既霑孤棘之聫复玷公珪之峻徳凉才薄愧浮食之防功福过运衰知来日之余防兴言及此殊用慨然况疾病之相乗知满盈之是惧属逄良月复届始生平安少假于頽龄止足庻希于前哲敢陈菲荐上凟髙真百嵗而七十者稀已过平生之愿一善而千灾可却尚垂洪覆之恩
　　生日祈禳设醮道塲青词
　　监观四方天盖垂于显道齐明盛服人必効于敬心臣冒宠清时偷闲暮景满盈是戒敢防止足之恩疾疢易生毎幸康寜之保皆化工之攸芘岂绵力之可酬适届初春防修羞供伏愿上元校箓均庻恵以承休投老年龄与阖门而无恙
　　生日祈禳设醮道塲青词
　　日月照临何幽弗烛乾坤覆载有感必通辄殚不息之诚仰凟盖髙之听伏念某性质残暗道力单防既举足以屯危遂触途而艰厄爰值始生之日聿懐洪造之恩竭忠披衷誓期鉴照陈词沥悃愿赐防持斯言上陈此中心惕
　　生日祈祷设醮道塲青词
　　仰洪造之难名不私所应竭愚衷而昭事式表其勤惟兾免灾敢云要福伏念臣叨尘仕版荐领戎行揣已奚堪感知有日惟是桑弧载生之日辄修苹藻可荐之诚伏愿上帝居歆圆灵锡羡忝造化炉中之物咸与为新载生辰宇内之天其寜惟永洽于属类介以平康生日祈禳设醮道塲青词　　　陈丞相
　　老合归田方遂乞骸之请功何报国更叨増秩之荣敢沥丹衷仰干洪造伏念臣朴愚自守悃愊无华偶际防于昌辰浸叨逾于显宦熏心惕厉虑深切于满盈病骨支离患每虞于昃食兹逢良月复届始生辄羞菲荐之诚上凟髙真之听知止知足已休退于邱园将安将乐更归投于穹昊
　　生日祈禳设醮道塲青词　　　毛伯颖
　　九天称庆五帝监生载惟夙昔之初实本圆清之造嵗时遄复日月载临蹈世谛之乖逢岂无愆咎囿星躔之盈缩或值灾危思培植以福基望増延于夀数按清紫之真教依黄箓之明科祗肃云衢仰延风驭灵坛芬席备三日之彛仪丹篆朱章罄一心之悃欵祥光下瞩嘉事告成伏愿慈寳鉴临仙真孚佑北都泉曲祈既往之超升南极朱陵锡见存之诞永家门帖泰世路享通誓坚信顺之诚仰答顾歆之造
　　生日祈禳设醮道塲青词
　　大矣乾坤曲示含洪之徳防如蝼蚁辄伸恳祷之诚仰凟髙真俯祈照鉴伏念臣奔驰薄宦困踬孤踪合门叨饱食之恩晚嵗荷帡幪之庇属逢良月适届始生防修醮谢之恭少効防埃之报抜谿毛而荐防兾风驭之来临惟欲免灾谁云要福永无坎险俾夀耉以康寜果获泰亨庻提携于长防
　　生日设醮清旦青词
　　九霄寥邈垂科教之谨严三献吉蠲备情文之只肃方此群隂之伏迨兹申旦之初延遡髙穹敷陈精意锡之多祉凟以遐龄惟徳动天敢自防于惕厉大钧播物实仰頼于函防
　　生日设醮道塲青词　　　　　葛谦白
　　蓬矢门防载遇始生之旦蘂珠宫阙乆俯至道之宗辄输翼翼之感仰凟髙髙之听伏念臣某早膺擢序寖冐宠光虽托覆圆穹黙荷吉祥之相然甄形大块或虞灾沴之侵将俯诞辰恭修醮防奏诸天之隠韵讽太上之真诠绛笔书词防拜章于玉阙银编铸简愿益筭于金房
　　生日设醮道塲青词
　　合仆帝先孰测希夷之妙宣功天载是彰覆帱之功爰仗至诚仰祈丕应伏念臣乆承道防早袭官聨惟仲秋敷荚之三遇诞日垂弧之六特丽法防公按仙科肃羽客之净仪讽琅函之隠韵所兾九霄孚答三境居歆腾飚驭于玉宸亨馨羞于瑶席鉴兹蠲防畀以吉祥祓浮沴于身宫愆修期于斗籍
　　生日设醮道塲青词　　　　　黄泰之
　　众灵森布实司造化之权一气吹嘘孰匪生成之物荣身有自稽首知归伏念某蝼蚁防躯驽骀钝质猥以一言之寤滥先千佛之题岂学术之能然实神明之所畀爰从叨冒益重忧虞或人非鬼责之可防或隂伏阳愆之生疾况平时必有悔尤之积在今日岂无禳祓之因式就诞辰肃陈清醮自惟徳薄敢言黍稷之非馨苟以信孚犹曰苹蘩之可荐兾垂皇鉴幸察丹衷庻肸蠁之潜通期妖氛之可殄自顶至踵诚知报塞之难由身及家举頼扶持之赐
　　生日设醮亭午青词　　　　　李元应
　　光辉万彚方当日舍之中罄露一纯钦竚二人之格仰藂霄之有庇启秘箓以惟寅敢兾神明俯矜愚陋宣臻福庆申锡夀祺作善降祥有髙天之在上至诚不息如皦日之难欺
　　生日设醮散坛青词
　　一形所覆二气攸资主箓报符既有典司之重依科奉教爰开醮谢之文敢以诞辰防遵秘箓借虚晖于云篆贡忱欵于朱章嘉事备成神光临瞩集兹善愿庻格纯禧七世先灵兾悉防于超度一门亲昵俾咸保于乂寜绥福履以无防锡年龄而有永敢防励翼仰答顾歆夫人生日禳谢设醮青词　　　陈丞相
　　盈虚消息是为物理之常悔吝吉凶莫非已求之自敢殚诚赤仰达圆清伏念臣妾幸叨封国之荣滥窃从夫之贵每懐媿负益用战兢疾病相仍已廹桑榆之景满盈是惧莫酬造化之恩适当孟夏之辰爰届始生之月辄陈菲荐上凟髙真尔夀尔昌已荷乾坤之覆载将安将乐更期雨露之生成
　　夫人生日禳谢设醮青词
　　防而壮壮而老固物理之盈虚诚则着着则明本人情之清净俯输悃愊仰达穹苍伏念臣妾中馈未能暮龄侵逼既防有家之愿复叨封国之荣名秩超逾已剧从夫之爵恩光广大未加配徳之方属逢孟夏之辰复届始生之月敢陈菲荐上凟髙真尔夀尔昌皆本自天之佑将安将乐上祈覆物之仁
　　陈相生日属吏祈禳青词
　　炳炳台符祥应诞弥之月昭昭天鉴莫増有永之年敢输祈禳之诚更凟盖髙之听伏念某等分甘愚贱职称使令依光乎两两之躔窃庇于潭潭之府欣逢庆事敬发寸心仰干造化之私少答生成之赐伏愿恩使少保观使大观文相公臣某夀齐南极福比东溟与国同休翊宗社无穷之秘锡公纯嘏伴蓬壶不老之休




　　五百家播芳大全文粹巻七十二
　　钦定四库全书
　　五百家播芳大全文粹巻七十三
　　宋　魏齐贤
　　叶　棻同辑
　　青词
　　本命
　　本命日祈祷设醮青词　　　　　赵大资
　　遭世甚隆母子荷非常之眷防封优渥妇姑防不次之恩身获享于夀康家克臻于平泰虽頼君亲之祉实慿造化之私属元命之御辰当季冬之纪备陈妙供肃建灵塲庶昭格于璿霄许黙延于飚驭伏愿上穹垂祐列圣鍳囘曲照于桑榆矜至情于蝼蚁洗心奉道悉蠲既往之愆稽首投诚宻介方来之福云天在望肝胆不欺
　　本命年祈祷设醮青词
　　所助者顺故祸福之应靡常有感必通则天人之际何逺属元春之新朔得本命之始年肆启青塲防敷丹悃伏念臣蕞尔微品陶乎大钧出于零丁孤苦之余备矣险阻艰难之事仰由帝力浸被国恩曽天爵之弗修乃势荣之乆窃致君利物故常愧于食浮行已宅心幸莫逃于日监惟嵗逢庚午之肇序实臣生甲子之一周支干浃歴而起元星气循环而复始天道成于不息人生禀而又新恭惟依靖馆之严顺廸灵科之秘敢言报徳期以迎年伏兾上真鍳临列圣孚祐变而复贯既载见其赋命之辰革以鼎新愿更锡以降之祉
　　本命日祈祷设醮青词
　　叅稽金箓考迹琅函闻消灾度厄之名知延夀益算之力敢祈圣智洞察凡愚爰念某早嵗﨑岖晚途淟泊无片善可言于帝阙无寸长可奏于天阍昔五十三已规规于闲退今八十一尤栗栗于屯危谓非锡福于上苍何以保身于末世重伸悃欵防扣髙真造化涵濡愿慿雨露之施衰枯优渥益保樗栎之生意切辞繁情深语拙
　　本命年祈祷设醮青词　　　　陈履常
　　天运有叙六十嵗而一周人心所归五千言之大典惟此庚辰之嵗实为本命之年数之所穷理有必反不胜恐惧敬用祈禳祗按旧章修陈薄礼惟众真之厚眷下顾敝庐假青章之微词仰陈危恳多生之罪愿以懴除百嵗之年敢祈隂锡道心浚发妙行具修疾疠不侵善祥来集誓依真教以毕余生溥及羣情同期胜福本命日祈祷设醮道塲青词　　陈元应
　　大縁广覆监观靡忽于细微至道难名讃仰莫穷于幽逺爰忱诚之必至则上灵之可通况不言而信已孚故无私而奉必极时丁献嵗日次戊辰实小臣有生之年亦君子履端之始式陈兰醮载诵宝书庸谢往愆率祗卑聴伏兾万灵扶善列曜降祥永严四域之尊请勤夙夜庶叨五福之备聊慰老成将酬穹昊之恩誓扩精纯之悃
　　祈禳赛谢
　　赴召泛海保安青词
　　烟棹云帆怅未观于沧海飞楼杰观恍已覩于神山蹑仙踪者相望通帝所而不隔敢慿净供輙布忱辞伏念臣出山林之寒家袭文章之末伎当靖康之初载列侍从之下陈阅歴十年艰难百谪方执丧于大墓遽起縂于全师盖尝伏地而辞不容循墙而避抗秦晋强悍之冦保巴蜀忠义之民虽慙罔功已殚绵力满箧洊兴于谤牍免官方误于严诛遽奉制书俾归轩陛与仲弟同加収召防圣主曲赐保全自怜东西南北之人难陪诗书礼乐之士决意委家而去敢言俟驾而行泛巨浸以无垠懔扁舟之可惮伏愿盖髙能动至鍳不违达零落之初心保孤危之晚节期有济于国事庶无负于家声奉使金国作醮保安青词　　　葛谦白
　　洪造无私虽莫求于声臭寸诚上达或有兾于感通輙伸翼翼之诚仰凟髙髙之聴伏念臣智难周物才弗瘉人虽修聘实龄滥预光华之遣而乘轺异国岂无冲渉之虞是用归命渊乞灵冲境恪趋黄宅防拜緑章肃扬讽呗之音广致苾芬之荐所兾九天降鍳三境垂慈兴怜于一介之微均祐于三节之众五药弗用各増平粹之和六辔既均无复虺隤之患遵陆无愆于雨淖行舻不阻于风涛既备写于翘诚愿黙垂于孚佑
　　赴任保安青词　　　　　　　林岂尘
　　升斗窃廪固慙仰给之私稚耋登途敢望全安之赐垂休有自昭荅自宜伏念臣得禄代耕阖门就食从逺方襁负之至頼洪造帡幪之安天髙而聴甚卑允谐防祷物薄而可用重式荅厐恩严防祠宫敷扬科记俯殚方寸上达圆穹蕲降格于三清锡康寜于百福获遂飬亲之愿益奉怡顔更坚报国之忠自求多福
　　赴任保安青词　　　　　　　黄泰之
　　百年俯仰囿隂阳造化之区千里驰驱渉得失忧虞之境沥丹而恳祷仰洪造以皈依伏念某蒲栁微躯尘埃贱职懐铅而抱椠敢言发防以决科千佛名经误冠太常之第一行试吏滥分南郡之符材薄事丛人轻责重外则旷瘝之为惧内焉疾疢之是虞属将首于征途爰肃陈于清醮庶动髙真之降宻垂覆露之恩由公及私既安且吉夀山福海资道力以弥昌瘴雨蛮烟伏皇风而一洗
　　新居禳谢设醮青词
　　经营土木之功始终十稔触犯隂阳之禁周徧八方每积忧兢莫遑寜处谨防令日式按仙科讽蘂笈之秘文荐蒲庖之薫供庶慿丹悃仰屈真防舍前日之咎愆奠自今之方位神人不扰稚耋以安
　　考室禳谢设醮青词　　　　　鲍钦止
　　天有显徳惟隂隲以相厥居人用丕钦奉周旋而无敢失幸苟安之有自輙昭荅以告防伏念臣粗承先业之余未遂肯堂之念是用往嵗爰剏新居非夸轮奂之工敢在风雨之蔽重念尤兴于土木岂能无戾于隂阳愿输危惧之懐敢后皈依之请当阳和之用事正福生之有基敬承羽流防扬蘂笈严蠲蜗舍攀屈飚轮仰祈洪造之私茂以大来之庆康寜夀考少酬母氏之劬劳枝叶本根不坠家声之簮绂
　　考室禳谢设醮青词　　　　　孙仲益
　　栖迟末路独行万里之余晼晚流年未就一防之托爰属归田之日亟从问舍之谋永悼穷猿失木之悲遂谐脱兎投林之喜所愿容膝南之下坐观六十年之非寜复存心北阙之中大庇千万间之意诹亀视日除地庀徒防决沟川诛锄草莽甚虞戕害一时昆防之命更惧惊触四隅神灵之愆廼即家庭躬陈菲荐命羽衣之胜侣诵蘂笈之真文俯输蝼蚁之诚仰企云霓之望蠲除瘥疠膺大福祥上有天临旁无鬼瞰俾同胞之兄弟共臻黄髪之期遂徼福于子孙永保青氊之旧
　　坟庵落成禳谢设醮青词　　　刘仲逺
　　斋戒事帝惟诚意以能通疾病呼天尚哀情之可悯念臣传旧学于诗礼穷末技于艺文防缕一官艰难半世罪盈小已祸逮老亲荼毒不天殒絶无地今首丘而俟死尚庐墓以偷生自结茅茨仅庇风雨兴建土木濬治水泉顾兹里域之中恐犯神眀之舍寒宗冷族虽无瞰室之忧穴处巢居尤有啸梁之惧特延开士恭按仙科不敢徼恩惟祈谢过伏望髙真降鍳列圣垂慈亮以哀诚被之道防俾孤臣保余年于草野使先人安静寐于丘山誓坚始终之心用报生成之徳
　　上元祈安设醮青词　　　　　赵徳庄
　　都防之地民物至繁习俗之愚闾里多罪爰以三元之首率时众志之新伏愿户识孝慈人知忠厚五风十雨有来九扈之祥万嵗千秋以永六龙之庆
　　上元祈安设醮青词　　　　　陈丞相
　　天髙聴卑岂凡庸之有隔意诚心正或肹蠁之可通輙沥丹仰干洪造伏念臣遭逢特异谫薄何堪四纪宦逰常亡懐而履坦贰公忝窃尚苟禄以贪荣虽量已之甚眀顾乞身而已幸获归休于旧里惟沉疴之在身谨择初元肃陈清醮伏愿臣一门内外两宇康寜已超名利之途庶无后悔少遂清闲之乐尚保余龄
　　为父少傅祈安设醮青词　　　林岂尘
　　老稚宦防每抱满盈之戒隂阳代谢岂无消息之虞惟兾免灾敢云要福伏念臣某父某年垂七十位亚三公辛勤白屋之起家黾勉丹之报国幸一门内外叨廪稍者十余人念累嵗晨昏望江壖在数千里惧愆尤之倚伏适星宿之推移敢因月正之上元属值日辰之先甲谨延道侣为叩髙真輙纾醮设之诚寜有祈禳之意情惟知止念欲就闲伏愿大而边境之安寜次则亲庭之强徤挂冠得请庶无一篑之亏问舍有期永遂全家之乐
　　元旦禳灾设醮青词
　　洪覆至神实不期于报谢羣生多故诚有頼于祈禳輙输悃愊之私仰凟髙眀之聴伏念某遭逢盛际防被余恩赋形宇宙之中殆将四纪窃禄江淮之上防及二年虽身曲尽于勤劳岂事举无于过误虑愆尤之浸广恐谴责之隂加粤自元朝当修于醮事及兹嵗暮輙按于科文祗建坛塲肃陈香火伏愿上真保佑列圣扶持官路亨通无谤伤之横至私门安燕絶灾衅之潜生福逮亲闱庆延子舍
　　为众禳灾设黄坛青词　　　　程子山
　　惟皇上帝子惠困穷今此下民冦攘奸宄盖人为之不静致天意之未囘顾河洛之妖氛尚纒神极眷岷峨之王气防暗边尘骇大厦之将颠极横流而罔济唯有刳心妙道托命至神人虽厌于乱离兵孰能去天如欲于平治敌不足平爰协灵辰祗严閟馆遡圆霄而沥恳羾阊阖以陈辞伏愿降思穆清淤观昭旷排玉房而来狩率瑶圃以骏奔纷动羽旄僾临坛宇觊少防于聪聴容毕罄于精曽是更生衘夙恩而莫报敢期终造徼后福以无他早建中兴咸跻夀域
　　为众禳灾设醮青词　　　　　熊子复
　　道应无方祷而必应天灾有数修则可禳永惟建土之封实在闽中之部承去嵗荒歉之后疾疫间兴当入夏播种之初甘雨未降欲潜消于厄防用祗按于冲科祓外台春贡之堂企上界真逰之驭愿矜众欲尽涤诸殃岂惟藩郡之防休亦俾漕臣之逃责
　　上元祈年青词
　　春华有序肇见于初元道妙无方夙闻于善应輙常时之官燕为阖郡之民祈祓兹黄堂瞻彼紫极罄愚哀而上逹企真驭以来临爰芘是邦俾防诸福时和嵗丰而有休嘉之气家给人足而无愁恨之声主既寛忧吏亦逃责
　　为众禳灾设醮青词
　　天维显思诚故能格民亦劳止患庶可销永言京岘之封实控江畿之防縁暑雨之骤作致疫疾之荐兴是用祓公宇以齐心企真防而请命简在上帝孚佑下民所欲必从愿悉蠲于灾害自今以始望更锡于丰登
　　为众禳灾设醮青词　　　　　林岂尘
　　临下有赫妙造化以难名求福不囘或至诚之能动輙输悃愊仰凟髙眀伏念臣等试吏未优受才甚薄顷縁両嵗旱祸相仍爰渉今年孽殃犹甚狱讼滋起怨谤横生梦寐见于不祥官吏为之震恐今福莫大于无祸敢恃祈祷而天虽髙而聴卑庶防降格适值先天之节敬诚净醮之仪宣北斗七星之科庆中元四始之防伏愿丛霄洞鍳众真防持闵兹穷谷之甿一洗如山之衅自今以始鍳陟降之小心俾炽尔昌荷生成之大赐为众禳灾设黄箓醮青词　　　孙仲益
　　道大济物之功人穷罄吁天之祷自中原稔兵戈之祸而一方纒杀伐之凶刼火炽然弥满万里边尘洞连络百蛮恸哭干霄肝脑涂地积骸蔽野酾血流川走燐宵眀逰魂昼哭风雨暴露靡一坯之覆春秋奠餽无半菽之分念众生旷刼婴衅之深丁一时大盗称兵之众货财防恋骨肉牵聨沦溺爱河备尝诸苦漂堕鬼谷无有出期是用仰紫极之真防集黄冠之胜侣琅函蘂笈藏室开綘节朱裳灵逰来下哀怜多罪防出三涂金饭玉浆有求皆至凥舆神马无往不通破昏暗而永离九地之幽乗逍遥逰而共集诸天之上
　　祈安设醮青词　　　　　　　陈徳眀
　　林林摠摠羣居于照临覆载之间扰扰匆匆相靡于是非得丧之域窃虑愆尤之积敢忘禳谢之懐窃念臣偏亲六十余合门数百指方属行年之更始尚虞恶曜之来临仰叩威灵大作帡幪之厦屋庶令竟嵗常逰骀荡之春风
　　祈安设醮青词
　　下民无知祸福随机而感召髙真善贷灾祥每监于祈禳俯竭丹仰干洪造窃念某等邑居穷峤俗习淳风虽无商贾之阜通粗有耕桑之饱暖知为善之最乐思防患于未然欲销火盗疾疫之忧兾免水旱凶荒之变廼涓谷旦特启醮筵防命羽衣之流恭演琅函之典伏愿斋诚上达仙驭下临保兹蠢蠢之生防此穰穰之福无灾无害三光全而寒暑平时雨时旸五谷熟而民人育
　　祈安设醮青词　　　　　　　张正已
　　隆天厚地共叨覆载之恩衰病残年尤頼防持之力輙伸微恳仰叩洪钧伏念臣山林故家韦布下士慕前世近古之学读先人不售之书虽无一时之显功独有三世之隂徳事君以道期不负于初心行已尽诚念敢忘于先训属神州之俶扰当王室之艰危颇思痛哭以献言不料积忧而成疾志意槁落步武蹒跚谨按仙科恭延净侣伏愿髙真防鍳列圣储休不慿上医尽去末疾唯鍳室之是戒庶啸梁之无虞诵五千言益味于灵文誓二百指同依于至道
　　赛愿设醮青词　　　　　　　孙仲益
　　云天溥博大芘羣生蝼蚁么微上干洪造伏念某绍兴辛亥嵗出守临安府宜行妄发触罪南迁仇怨满前祸竒不测投荒万里未知税驾老幼百口狼狈无归侨寓马迹一岛之上而村舍庖烟上薄炀突乆燥欲焚天诱其夜中惊爆应时救防得免燔爇弟妇胡氏犹子强宗三被危疾救药靡効頼天之佑得免余息婴児夀老免乳之疾母子阽危亦或亡恙皆臣弟岘斋心启许前后七筵敢用昭告孀嫂刘氏顷縁幼女蚤逝愿追福于后身侍妾钟氏又以老臣行年惧挻灾于恶曜逮兹谷旦祗奉灵科防诵秘文熏修菲荐诞惟仙圣靡隔尘凡哀闵手足急难之情保全驹犊孤危之命或伉俪之际若幽显之间蠲除囘禄之灾消弭嵗星之厄仰慿帝力式副愿俯输危恳用伸报礼虽巍巍之表莫可管窥而区区之诚庶防芹献洗心归命稽首投诚誓毕余生永依至道如贫贱富贵夀夭之数固有定命不敢防祈而水火盗贼疾疠之虞出于非常尚兾加防
　　祈安设醮南岳青词
　　昊穹绵邈虽杳黙而难谌蝼蚁么微倘精诚之可格敢殚悃愊仰凟髙眀伏念臣赋貭颛愚奋力寒苦顷尘要路叨位宗工补衮和羮莫致将眀之效败财覆餗遽贻颠踬之忧身投遐方祸及弱息一居谪籍四阅年华每俯伏以吁天祈哀矜之逮下兾今危窘获遂安全神眀所绥未沦于死所仁圣在上复许于生还祗荷寛恩徙居便郡载趋圣境恭启灵塲维乔岳之名区实真仙之福地薄展苹蘩之荐罄陈肝胆之私尚兾聴卑终垂全佑蠲除宿衅敷锡嘉祥使晚嵗偷安无重婴于灾沴阖门防福长共保于安康庶令含识之伦不失有生之乐
　　祈安设醮青词　　　　　　　黄泰之
　　囿隂阳之域乌能无忧患之防叨覆载之恩何以表瞻依之素爰披愚欵仰叩髙真忘其蝼蚁之微荐以苹蘩之防惟一念之诚不爽庶万寳之鍳潜通悉蠲已往之愆益茂方来之祉云车风马肃观咫尺之临福海夀山愿契百千之祝
　　祈安设醮青词　　　　　　　刘忠肃
　　一气清眀体神而妙万物三灵昭晰福善而降百祥顾衰慕之余年脱艰危于死地重防优诏易处近邦望馆御之非遥念归依之有素恭仗苹蘩之荐薄陈犬马之私敢兾聴卑曲垂孚佑伏念臣顷逰孤宦叨位宗工宠禄过分而易致于满盈智识昏愚而防婴于罪戾身投逺裔祸萃私门比获生还实逾初望下同子舍旁及天伦俱被上恩悉从内徙虽未离于谪籍知幸免于畏途尚祈洪覆之兼容更兾大明之委照载加矜恻终赐保绥使归老丘园不愆于微志贻休嗣续无陨于素风弭灾沴于方来保欢康于晚嵗
　　赛愿设醮青词
　　言念曩嵗获拜琳宫惕仰威灵祗布诚恳殆渉半世复寻旧逰自忻疪贱之余生乆沐生成之大徳犹干防禄未冺此身兾深谢于积愆思少酬于前誓愿已衰之门户尚欲扶持慨将老之年龄或堪黾勉敢慿洪造仍布夙心
　　禳灾祈福设醮青词
　　天道助顺视聴近而自民至诚感神沐浴可以祀帝仰縁聪鍳冒进忱私臣禀此防生陶于大化委形乾造已畏于盗天受禄圣辰更虞于窃位毁誉是非之交至吉凶悔吝之由兴曽是大忧丛之小已顺有生而炊累岂繄人谋付常序而居安实烦帝力
　　祈福懴罪设醮青词
　　宠禄叨逾深荷国恩之厚室家燕喜仰防帝力之闳虽天地无责报之心而蝼蚁有啣感之志輙涓谷旦躬造殊庭繙寳笈之盛仪防上真之飚驭鞠躬请命稽首输诚伏愿精意升昭髙穹降监凡罪辜之既往咸许蠲除或功利之方来尚期积累介多祥于夀母锡余庆于诜孙惟孝与忠敢内欺于俯仰自顶至踵庶永托于生成
　　禳灾设醮青词
　　干髙定矣以言乎位则尊卑之莫交日监在兹苟着其诚则影响之私格爰建迎年之醮敢伸事帝之防公舍肃严法坛敬请伏念臣机灵甚浅徳性弗充承教经之素风起如线之孤绪浸烦帝力乆窃势荣念无功于人知莫酬于覆焘惟不欺之志或可荐于神眀越自比年稍愆常序私门纷纠于多故外患起伏之不常仅歴秋冬连钟哀叠仲子夺于强仕季女逝于已行惕焉求端凛不知措盖福过者灾有时至道盈者天之所亏履变以兢悼心若陨恭念九清之上不遗一物之微以祓除愆尤为仁以洗涤忧患为徳防嵗元之更朔稽寳式以肆仪虩虩在心既自新于修省眀眀居上或敢怠于祈禳紫霄无声景纬在望尽物乎外防清于中伏愿三境鍳通列真临聴抚有生之累一视以仁推大道之原曲成乎物锡安全之运于新歴荡滞厄之防于故隂公私敉寜族属康靖使沐浴之恶获永事于大神虽鹪鹩之微亦不颠于常分
　　禳灾设醮青词
　　覆帱无私孰非隂隲精神有感固可潜通伏念臣乆积罪愆日虞祸罚仰陈造迄获自新尚惧意虽至而未孚谴既深而荐及自春徂夏兼疾与忧加以洗垢之迹已形触网之伤可畏矧微官之数免且旧徳之寖衰歴敷哀吁之言敬冒盖天之聴式祈隂佑宅逺安全止兾弭灾不敢徼福倘防缓死俾未坠于箕裘何可谢生但愿坚于名节
　　禳灾设醮青词
　　归心大道托命至仁生世今八十三年聚族殆五千百指天行有伏每懐疾疠不测之忧世事多虞又惧水火非常之变輙伸丹恳仰叩大阍曲轸鸿私俯从人欲蠲除疾恙洗涤罪愆门户清寜田园登稔飬老慈幼有团栾之喜安居暇日无啼号之声退省余生实繄大造虽乾坤之施义无所谢而豺獭之祭物有固然爰即家庭恭修报礼固不敢以贪嗔痴侥求旡妄之福乃所愿者平安防优防垂尽之龄
　　净狱
　　净狱设醮青词　　　　　　　张之纪
　　造物至仁众生迷贪嗔痴之业积恶所感终身陷杀盗滛之刑小者伤肌刻肤大则穴胷殒首孽由自作性至不移纵能悔祸惩创于一时复出为恶系累于旋踵兹用抵法而不已虽得其情而可矜眷此郾城号为剧邑民烦讼简有太平淳朴之风嵗稔刑清致盗贼弭寜之效以政和戊戌嵗六月二十四日狱空谨按灵科上干洪造兾髙真之降格悯下土之穷呼防罪拯忧益导迎于和气洗心易虑使不犯于有司誓与羣生永依大道
　　净狱设醮青词　　　　　　　李文老
　　国家闲暇尧仁方徧于九垓囹圄空虚汉律遂収于百罚幸逭承宣之责实繄覆焘之功用照谢于洪私庶导迎于和气眀谨而不留狱敢矜五聴之精穮蓘必有丰年更赖三清之助
　　五百家播芳大全文粹巻七十三
　　钦定四库全书
　　五百家播芳大全文粹巻七十四
　　宋　魏齐贤
　　叶　棻同辑
　　青词
　　祈嗣
　　祈嗣设醮青词　　　　　　　杨祐甫
　　大道善应无方体之可求人欲必从有情性而不忒敢倾微悃上凟髙聴伏念臣綮童心颛防驽质虽肖翘于一气譬蠕动之何知少也不祥早神伤于陟岵长而无頼徒情恃于凯风以小善无益而莫为故定命靡谌而弗祐防衣以飬寜慰于母心筦簟空陈未遑于熊梦輙慿清侣仰叩员真庶通葵向之诚隂锡椒蕃之福伏望大钧广运洪造曲成肇举添丁兾共勤于农秬常乐有子永均頼于国风
　　催生保安设醮青词　　　　　刘忠肃
　　大道无形莫求于声臭至仁爱物善应于洪纎輙欵灵坛沥陈丹悃伏念臣本非元识幸齿最灵防彼林鹪愿安于常分愚如刍狗但乐于至仁今臣之妻方身于此考梦祥之戒兆念寳典之有祈序协嘉平迎厥诞弥之月朔维乙亥又其本命之辰并此吉时恭陈清醮防诚斋戒祗事夙宵瞻颢圆而若临岐景纬之在望伏兾上真孚佑列圣储休拂其灾害之虞锡以康寜之福防其寳鉴仰凟髙灵
　　诞免禳谢设醮青词
　　圆穹垂祐非求报于有生庻类防休合知归于洪造輙输愚悃仰凟髙灵昨者以臣妻任氏梦祥届期乳产叶吉起居向背寜无奸于隂阳食饮节宣固有蠲于拘忌而既生育而无疾灾由列圣大孚以仁使一物皆得其所輙斋戒于靖馆伸报谢于洪私凡在生成虽无物足以称徳苟能斋戒虽恶人可以事天更兾锡以夀康为之终始
　　生子赛愿设醮青词
　　洪造无私仰荷生成之赐微诚曷报少伸感幸之悰伏念臣向因弥月之辰尝露吁天之请丹上逹善愿俯从居然就蓐之生坐获悬弧之吉悉防恩祐敢负初心防修清净之科进凟髙眀之聴伏愿上穹降鍳列圣垂休从兹襁褓之男日増长茂更畀闺门之集时遂康寜
　　诞免赛谢设醮青词
　　大徳曰生已协熊罴之梦至诚无息敢倾蝼蚁之心比临蓐以懐忧輙欲望云而请命亟頼乾坤之孚佑肆令母子之驩康爰按真科用酬丕贶以似以续幸家世之有传难终难穷庶年龄之未艾
　　祷病谢安
　　为父禳灾设醮青词　　　　　王望之
　　爱敬尽于事亲敢忘喜惧斋戒可以事帝惟务感通輙钦翼翼之诚仰凟髙髙之聴伏念臣某髙年耄矣衰髪皤然少违摄飬之方稍至虚羸之疾胃弱倦于饮食疥痒疲于抑搔敢应元命之辰恭设上穹之供仰祈真圣俯鍳丹心病勿药而遂瘳夀如山而益固誓崇至道永答诸恩
　　为母保安设醮青词
　　赫赫在上无声臭之能通欵欵之愚有精诚而可格敢冒雷霆之谴兾申驹犊之情伏念臣乆寘周行上依洪造一门受禄恩逮旄倪六嵗守边效无毫发幸启居之良便获温凊之不违属当揫敛之初间多耋艾之感用深沐惕惧失和平敢涓时日之良具致黄污之荐祓除旧悔召致吉祥伏愿上帝博临众真昭格锡以康娱之应蠲其约结之劳天地至仁岂弃捐于蝼螘母子为善当传付于子孙
　　为母禳灾设醮青词
　　欲夀其亲实人心之至愿无私于物仰天监之弗违毕竭精诚恳祈孚佑伏念臣母封邑某氏尝婴疾疹备极忧虞虽谐药石之功尚有夙宵之惧盖虑曩愆未弭隂罚犹深恭启净筵仰干洪造愿赐康寜之福偕登耆耋之年均逮家庭悉仰夀祉
　　为母祷病设醮青词　　　　　林岂尘
　　天道难谌莫测髙眀之妙母氏圣善或庸疾痛之呻輙露丹仰干洪造伏念臣少孤多蹇偏恃焉依仅忝一官之微方诣三釡之飬而母妾张氏比縁往腊偶跌残躯迨今延七八月之间而脉有五六至之数往来寒热喘急浮虚虽药石以交攻矧桑榆之已暮念下堂而伤足行或使之惟反本以呼天势莫急此适值旁于本命用严按于真科伏愿何祸不消勿药有喜百拜手以为夀固人子之至情一跬歩而不敢忘仰真功之宻防
　　为母祷病设醮青词
　　犬马有飬乃往圣之格言蝼蚁输诚頼皇天之昭鍳輙伸危恳仰凟盖髙伏念臣母永夀县太君王氏克配先臣肇兴衰绪衣被三百指勤劳六十年有造家之大功无持身之小失偶婴疾疹乆歴嵗时浸至尫羸实深忧惧此盖子孙稔恶门户匪昌降殃乃及于老亲诛罚不加于小已是用吁天引咎伏地祈哀载防清坛恭延开士伏愿上真垂祐列圣防察慈母之生平感孤臣之末路沉疴顿去亟収勿药之功尽室何为惟结省愆之誓
　　为夫祷病设醮青词
　　宣化承流或蹈隂阳之患赦过宥罪愿囘天地之心若时良人充职下邑欲更新于百宜积怨于一身西馆经营冒方隅而罔测东垣版筑临嵗序以奚逃加之五命九星偶此三刑六厄接春夏而犹挭冲己亥以仍灾药石满前曽莫施于人力云霓在望当曲借于神威防习是而知非庻转祸而为福一洗腹心之苦肆令肤革之充既安既寜永夀期于千载有慵有性仰道防于九霄
　　为男祷病生日设醮青词
　　作善而降之祥事固闗于天道不诚而未有动理亦系于人心輙沥丹仰干洪覆伏念臣男具官某年方羇贯宠冒簮裳近拙卫生旋致隂阳之爽未痊勿药实深父子之情是用皈命綘霄投诚黄宅恪取诞生之旦躬陈醮谢之仪遵琅函琼笈之科觊风马云车之防防期降鍳早廸吉康夀绵三素之云气畅七蕤之籥俯殚精意固备冩于翘勤仰凟圆清愿黙垂于孚佑
　　为女祷病设醮青词
　　天地之徳常均覆载之仁父母之心不胜驹犊之爱敢沥殚于恳悃以冒凟于苍穹臣资乏进修积多忧患歴年于此疾防徧于一门渉春以来病复侵于长女怅药石之弗效惧膏肓之已深与其委命于巫医不若求哀于仙圣肆式羽衣之典兾延风驭之临伏愿上帝垂恩诸真降鍳念其稚齿素勤孝弟之修愍此沉疴赐以痊安之应当共期于顶踵庶仰谢于生成
　　为女祷病设醮青词
　　穹然上仪蠢尔大类天人之际固逺而莫交影响所通有诚而可格祗伏清场之次防敷丹欵之辞伏念臣禀此微生陶乎大化冒国恩于中外由帝力之生成而臣之第二女赵氏妇佺爰自旧年偶婴内疾隂阳之升防或失其序脾肺之逆顺不相违和气液轖乎中形色变乎外乍退而复进谓有而若无殆及嵗期未収药喜意其运厯之有防选或者星宫之所加临空复惧心莫能致力夫惟物一失所则造化以为病人有不得则呼号以及天谨稽式于科文用归诚于禳谢伏愿上真孚徳列圣协仁祓其旡妄之灾锡其降康之祐庶获安于常序仰无累于大钧
　　祷病东岳设醮青词
　　表仪四镇孰尊乔岳之灵临长百神爰有天孙之贵廓洪慈而溥施应精祷以咸孚伏念某顷自初秋寖婴微疢恐尤违之斯积致谴责之攸加盛厯数之将衰虑年龄之不永省躬自刻敢少怠于忱恂降福维新实仰慿于隂隲是用祓除庭宇尊按科仪延飚驭于紫清罄悃诚于丹素伏愿真灵孚佑慈寳鍳临崇降嘉祥涤除灾疠誓竭精纯之守仰酬洪覆之恩
　　祷病保安青词
　　人大患为有身岂免井毗之冦天盖髙敢不局用蕲孚佑之仁輙羞蕙蒸兰借之仪式延风马云车之驭望九阍而稽首罄十念以陈词伏念臣早服微官晚叨内职七年去国敢妄意于功名五月飬疴犹未蠲于药石今则患纒右足脉滞三经虽不爽于良行然犹愆于逸歩或谓风滛未解或云气濇弗宣婴病者日兾于十全理疾者犹持于两可是用輙摅丹恳仰叩髙真伏祈覆载之慈特畀康寜之福斋戒以事帝既殚精意之诚忱痛疾则呼天盖出人情之廹切
　　祷病设醮青词
　　昊穹杳邈无逺不周蝼蚁微贱在诚可格仰叩昭昭之鍳俯陈欵欵之余伏念臣起自孤寒擢居侍从冒宠灵之已过输绩効以无闻虽夙寤宵兴期臻利益然任重道逺惧积愆尤而况防絶塞者五六年绕属城者十一郡政刑寛猛倘或失中囹圄重轻未能无误兹获神眀之谴用招疾疢之侵虽曲荷于哀怜已顿谐于痊愈尚余纎末未复故常敢稽首而叩阍誓洗心而改过伏愿上真旁烛诸圣溥临大囘日月之光深愍驹犊之病赦其罪戾赐以夷瘳沟壑未填倘尚依于覆载顶踵何忌愿少谢于生成
　　祷病设醮青词
　　应天以实敢陈文过之辞小智自私輙露贪生之请仰惟乾坤之大造俯鍳蝼蚁之微诚伏念某生而颛愚幼多罪戾骄奢自恣猖狂妄行爰自无始以来飬成莫大之患皆縁贪嗔痴之宿习造为杀滛盗而不知罪衅所钟疾疢斯累喘满害于饮食支离防废起居恐遂沉绵莫知图救扪心自省难追既往之愆囓指啣哀觊许自新之路輙慿道侣恭演真科精意黙通髙真垂佑愿赐生之泽早臻勿药之期誓毕此生归依大道
　　祷病设醮青词
　　祸滛福善于昭天监之眀视履考祥莫非已求之自敢殚诚赤上达圆清伏念臣朴学罔庸頽龄侵逼昨日防都而沥请获归故里以飬安荷君上之大恩未知称塞取朝廷之公器已极叨逾由盈溢之生灾果隂阳之致冦食衰恃粥曽何尚饭之能足不良行且有既微之肿望扶持安全之赐归包含徧覆之仁是用董祓忱归投洪造伏望三清昭格列圣溥临亏除愆尤敷锡祉福疾遄有喜庶防勿药以遂瘳老无能为更兾及年而得谢
　　祷病设醮青词
　　三年于此愧无补于承流百堵皆兴念有心于革故偶当二黒七赤之次重诒五臓六腑之忧餐泄兼旬寒潄达旦气独升而不降万苦嗔胷疾已却而复来众医拱手廼决疑于象数亟归命于穹苍盖去必欲从权既往不咎误心初非为已虽悔可追肆严禳禬之科一救缮营之失方习是知非而有请宜赦过宥罪以无私神之格思庶共安于防漠天其或者将遂畀以夀康誓犬马之余生图报乾坤之大赐
　　祷病设醮青词
　　疾痛呼天本凡人之常态斋戒事帝实先民之格言既可微词敢忘重谢伏念臣先乘一障近控二边多以鬼称殆非人境暴风发屋毒雾障山有三百指性命之忧无二千石仕宦之乐隂祈拯防黙赐感通灾疾既平终更以理冲科恭阅寳席夙薫尚欲徼恩未知报徳伏愿大神昭鍳众宰溥临佑此凋年敷之羡福当益持于晚节用少荅于殊休
　　谢安设醮青词
　　天道助顺方丕佐于私门人情喜安敢独忘于隆施静惟一介乆去四眀庭闱时奉于好音闺壸日从于燕处诞均百福旁暨羣儿虽大化宻庸曽莫知其所谢而至诚能动或可借以为辞恭对兰塲恪羞苹荐庶竭归依之力用酬覆焘之恩室家臻臻已无忧于旦暮吉祥止止当不变于初终
　　谢安设醮青词
　　苟有眀信虽微物足以荐神惟能防诚故恶人可与事帝幽显之际影响昭然道固无私理则有感凡具生知之类咸资覆育之恩盖如父祖之用心均欲子孙之得所僣陈危恳仰叩至真愿怜廹切之愚曲赐聪眀之鍳照伏念臣禀生陋劣受性颛防道不可违而岂能无违道之愆情不可任而间亦有任情之失诗书夙好居虽励于修为覆帱照临恐未逃乎愧怍往嵗辛夘防檄彭门偶调防之失宜致寒热之交战医师措手药物呈能坐集百忧尚稽小愈乃呼天而请命继决臆以陈辞夫何溥博之洪钧不忍细微之告病髙其母而下其耳遽沐降康甘其食而安其居遄臻勿药静念神眀之所畀岂容侥幸以及斯得逭死亡唯知感戴欲具苹蘩之礼适丁苫块之艰本惧触于尊威致未伸于荐献即此惕易重成罪尤苟察其中之无他犹兾上天之必赦今者恭按科仪严列供张庶効涓尘之报式殚犬马之诚茗椀薫炉在凡情而无怠云车风马希帝泽以来临于忙忙恍惚之间望欣欣乐康之应咎潜埽荡灾絶侵陵生存获夀命之长死殁投幽隂之苦凡此私祷深凟髙穹
　　谢安设醮青词　　　　　　　黄泰之
　　承流宣化敢忘抚字之勤耗虑疲精是致节宣之爽宻祈隂隲用廸吉康稽颡知归沥有请伏念臣蒲栁易衰之质樗栎无用之材兹小试以临民实见怜于造物忧虑悔吝未免闲愁之入心扶持安全果使沉疴之去体甫临书考复忝召恩谩输蝼恳之三未报鸿私之万一輙慿青醮用荐微诚仰兾髙真俯垂昭鍳爰自复阳之始益开泰道之亨居厌海边幸脱迹瘴雨蛮烟之外恩隆天上遂托身春风和气之中
　　谢保安设醮青词
　　监观四方天盖垂于显道齐眀盛服人必効于敬心臣冒宠清时得闲暮景满盈是戒敢忘止足之恩疾疢易生每幸康寜之保皆化工之攸芘岂绵力之可酬适届初春防修羞供伏愿上元校箓均庶彚以承休投老年龄与阖门而无恙
　　禳时灾
　　禳火灾设醮青词
　　讁居髙安行将嵗杜门自省日惧祸灾乃者火焚阎闾势极炽猛风从北来正趋馆舍治任挈族未知所适而风囘火转幸免焚爇向非神只鉴察怜悯困穷则虽免灰烬之虞必有狼狈之患敢陈菲供少荅灵聪伏愿洗涤宿殃稍垂庆祐
　　禳星变设醮青词
　　惟天佑圣昭垂儆戒之文圣惟畏天克尽严恭之实交修庶政只饬清躬固已式叶于帝心方且仰囘于星驭乃钦眀命载欵殊庭严寳箓之上仪傒飚灵之丕鍳叶成休气敷畅皇家外暨多方咸浸厚禄
　　禳水灾设醮青词
　　静専动直示祸福以无私隂惨阳舒干灾祥于莫测輙罄修禳祷祠之礼用囘生植长飬之心乃眷淮壖猥当江浒适届九秋之遂伤三日之霖一月不息平时阛阓半为鱼鳖之渊乐嵗田畴尽作舟航之地方巢居而茹叹宜苹荐以祈哀谨叩丹霄恭投血恳既动紫辰之视聴亟祛緑水之波澜千室以寜岂独逭承宣之责一方懐恵又兼明覆焘之恩惟帝矜怜鍳人归命
　　禳水灾设醮青词
　　万物皆系于天五行初一曰水流不轧道害欲沉堤非人力所能支吾繄神造为之主宰式敷诚恳仰叩昭眀伏念臣职在河防分先士卒惟赋才之甚下固用智之不先载顾狂澜遽有漂山之势虽殚狂力渺无由地之期岂徒深旷职之忧殆且有垫溺之惧仰祈隂祐俾即安流沉刍不揺浮梁益固息谴诃于厥职省劳费于攸司
　　祈水退设醮青词
　　天不私于爱物人无告则呼天比者雨潦既潴川流暴溢鹳鸣于垤未瞻杲日之光城复于隍防有襄陵之患命且危于晨暮力已竭于捍防敢谒真宫仰祈元圣惟兾享其精意矜此下民诏风伯以驱云遣波神而泄水复变桑麻之野不为鱼鳖之隣永頼生成敢忘归报
　　祈雨　谢雨　祈雪
　　祈雨设醮青词　　　　　　　张参政
　　木饥水旱虽闗防数之推移金简玊书能拯含生之疾苦輙披危悃仰凟髙灵伏念臣叨领帅藩未周嵗律幸奸偷之屏迹期闾里之奠居脱死之民力耕者无防垂成之稼计日而望収自夏至秋不雨逾月飘风震荡云欲敛而还开烈日炎威泉有源而亦竭嘉谷焦槁而就尽老农吁号而莫闻富室已闭籴而幸灾米商亦腾价而射利将成赤地难逃饥馑之忧且惧绿林复起椎埋之慕由臣非才假守无徳及人刑政或恐干隂阳之和精诚无以格幽眀之祐靡神不举徒自竭于愚谓天盖髙终必从于人欲是用即仙圣飞升之故地严髙真馆御之殊庭从建净筵宣扬秘笈伏愿灵斿鍳顾亟禳旱魃之威膏泽诞敷曲借雨师之力沛然霑足蔚矣昭蘓収薄稔于桑榆岂云小补救余生于沟壑永戴鸿恩
　　祈雨设醮青词
　　鹤鸣九臯上云霄之不闻蚁居大泽知隂雨之方来盖动蠕之惨舒皆范围于覆载民之苛瘠帝实矜怜伏以八卦位而四时成六气和而万物得因其材而笃焉则易为力非其时而望之则无见功敢殚只祓之心倘动昭囘之鍳维是民社介乎江山以陂泽为家以稲秔为命仰口而哺者盖且十万涂足而耘者逮其惸夏方用事而飬禾土则溽暑而不雨失此机防且为馑凶走百神而告哀蒙小恵而未济是用洗心虚寂戒日吉蠲欵帝昏之崇髙请民命于沟壑惟天地实民父母忍赤子之渇饥虽山川能出风云必有司于号令恭惟成就万得照知四方顾哀下土之黔坱圠鸿钧之造锡予膏泽跻登丰年重念贱微一介之臣典司百里之命倾投五体瞻望紫宸无任祈天俟圣激切依归之至
　　祈雨设醮青词　　　　　　　熊子复
　　上天爱物必令万彚之苏小吏字民愿救一同之歉仰防真宰俯控危维此暨阳荐罹旱嵗臣比初达于封境即亲视于郊原麦苗虽出而悉已萎黄溪港不通而仅存涓滴持百钱籴三升之米多入粃糠越数里汲一罂之泉半和泥滓畆坼裂不堪锄犁室庐空虚无可货鬻念荒时之难度惟造物之能蠲只即琳宫企迎琼驭伏愿雨雪之滋润慰田野之焦熬民所欲天必从谅蒙休应今以始嵗其有庶望小康
　　祈雨设醮青词　　　　　　　晁子西
　　为政不善害于时和自夏以来以旱吿固知上天不宜屡凟每念荒年实有可虞岂惟转车人徒之属连无以奉饟亦恐父子兄弟之离散不能为邦愿悯夏畦乆劳而未偿无使秋稼垂成而或败嵗则大熟民可小康
　　祈雨设醮青词　　　　　　　林岂尘
　　农心闵雨深懐失业之忧吏职承流敢殚责躬之请俯输愊悃仰凟髙眀伏念蕞尔莆城濒乎海峤地狭半涵于瘠齿人稠惟事于耕耘倘田畴之不収则沟壑之立至梅蒸失润秧挿已枯既叹于如焚慓慓实深于若挞谨延真驭敬集灵塲岂能出力以为人且务斋心而谢过伏愿乾坤防鍳毕月争辉雨泽应期愿觧亀文之坼秋成在望可占鱼梦之祥
　　祈雨设醮青词
　　十日之雨乆愆时若之期八口之家行失西成之望祷羣祠而精神未格谅百神之谴怒未休吏虽无良宜独当于灾咎民亦何罪俾重困于凶荒惟昊天有育物之仁惟上帝体好生之徳若不吁号而沥恳曷致监观而俯从敢因旧仪只荐诚悃伏惟元功不宰至道无私用昭善应之休以救如焚之势作为甘澍润泽嘉生周寰宇以廓清沛田畴而霑足下全民命载释吏忧天地交而万物通已除凶嵗寒暑节而五谷熟伫报丰年
　　祈雨设醮青词
　　民之贫困未有甚于此时田无敛収则使饿于我土惟天眷祐以时雨旸乃自是月以来遂致膏泽不下田畆之苗莫立隄阏之水未通今者部封惕焉忧惧倘三日之不雨必百谷之无秋如此闵闵农工丕防汝罪吿于皇天后帝寜丁我躬咿喔以祈陨越于下
　　祈雨设醮青词
　　嵗事至重惟天实为民食不丰繄吏之咎仰凟穷髙之聴敢陈恳请之辞伏念流行之灾虽云代有太甚之旱亦或可推臣等涖官于兹奉职弗谨惟恐失政不能致和故使四境之间至于连月不雨惧有槁苗之患莫救嘉谷之伤深忧如薰弥祀不効其用輙遵道教恭设科仪伏愿享此忱诚鍳其瞻仰锡以霶之泽助夫稼穑之成若乃亦有秋是为农夫之庆则何以卒嵗不起小民之咨此如微臣实受厚福
　　祈雨设醮青词
　　云霄髙逺聴无卑而不闻蝼蚁细微必有诚之可格眷兹州境连属嵗荒万口嗷嗷虑深填壑三农闵闵志切望霓虽羣祀之徧修尚甘泽之未应仰慿道力恭叩天阍伏愿上帝垂仁诸天防鍳震雷出令尽兴乆蛰之龙破块流恩一洗将枯之麦
　　谢雨并祈谷青词　　　　　　熊子复
　　旱当七八月之间比殚防祷雨既三五日以往仰荷灵休有开必先无徳不报庸即琳霄之雨聿遵琼简之科恭设净坛企延飚驭爰念黍苗之未实尚忧螟螣之为灾民所欲天必从愿毕垂于孚佑今以始嵗其有庶荐格于丰穰
　　谢晴青词
　　九月筑圃方兴南畆之归三日为霖或作西成之害天不言而善应民所欲而必从曀曀其隂蠢尔一时之蘖杲杲出日驩然百里之和帝意何私人心易感谨输丹悃上凟紫霄神之格思仰九霄而难报物其多矣庶万庾以咸登
　　祈雪设醮青词
　　天施地生既莫知于所报旱干水溢尚未免于有求敢缘覆载之恩用竭吁嗟之恳惟赵之北自东以来云欲族而遽収雪尝防而未渥虽徧走羣祀之众曽莫肯闻而仰呌髙穷之严盖不得已伏愿上清防鍳诸圣感通号令川岳之灵奋起龙蛇之蛰沛为尝润泽此焦枯兾蒙父母之慈不违蝼蚁之愿
　　祈雪设醮青词
　　上帝防观善于救物下民靡告危则呼天此者时雪既愆宿麦将槁吏虽不徳人亦何辜敢沥丹上祈真圣愿施一尺之泽俯纾千里之忧益罄斋防少酬蒙覆
　　祈雪并禳火灾设醮青词
　　髙天在上故无弃人至诚如神可以事帝比者时方卒嵗阳反代隂水不坚凝木多燥槁牟麦已播未霑为瑞之滋绠缶相望每有救焚之恐敢伸醮设共罄恳祈庶有感而必通将转祸以为福伏愿三清覆祐列圣鍳观髙泽应乎丰年荧惑循于常次扬熛不作无徙薪曲突之劳盈尺既优遂饱食逸居之乐共荷生成之赐不忘归报之勤
　　追荐
　　荐父九幽设醮青词
　　无父何怙可胜痛割之情谓天盖髙俯聴忱恂之恳幽眀虽异祈报则均伏念臣亡父某人弗享遐龄倐归防路居诸云迈追悼何穷于其得疾之时尝有祈之请谓天官赦罪时适际于中元而人子爱亲心敢忘于一念薄陈清醮少答髙穷尽除畴昔之尤或在超生之域禴祭实受其福愿竭诚心死者不可复生姑偿夙愿
　　荐父九幽设醮青词
　　髙穹防漠惟诚意可以潜通滞魄幽沉伏慈光为之下照顾兹恳切敢不皈投伏念臣亡父某向佛精勤奉真黾勉叨蒙仙箓愿享遐龄何其得疾之弗瘳遽叹飬亲之不待双轮易迈三七俯临輙伸哀悼之诚用荐幽防之地惟愿九天原赦承防亡超度之恩百苦消除享自在逍遥之乐
　　荐父百日设醮青词
　　年始及筓预卜有家之愿生何报徳俄亏陟岵之瞻蹐地靡图吁天敢吿伏念臣亡父某慈祥赋性朴直谋生岂云无妄之灾輙有不虞之祸毉徒屡试虽百药以无功梦则先知盖十年而以騐固死生之有命在幼穉以何堪适当弗反之旬爰起悼亡之感尚期大造俯格微诚怜人子荅亲之心曲垂昭鍳赦先父既徃之咎俾脱沉沦
　　荐母设醮开坛青词
　　枕块寝苫方深念母披肝沥胆敢不吁天愿慿不宰之功少度无边之苦伏念臣母自从无始爰及有生于身三口四之中造人百已千之业奄归长夜恐滞幽津重惟后嗣之积愆大惧往年之元路倘非道廕孰洗罪根乃修灵寳无上之斋庸兾昊天罔极之徳伏愿三清上圣曲垂赦过之恩十极髙真同赐度生之力速招滞魄使济法桥此界地方觧百生之寃结人门天上还一念之本真皆与含灵同归道防
　　荐母设醮散坛青词
　　嚣尘湫隘肃陈拥雾之坛惚恍希云若覩排空之驭顾人寰之甚浊谅天众之难掩函笈散音真逰反斾念苹繁蕰之献虽或致防而香火华之间尚多弗敬祈欲赦罪尤頼防愿舍过以录功惟济生而度死速引慈亲之去识径上三天少酬人子之孝思未没九地
　　荐母设醮青词
　　日往月来倐尔期之及肝枯肠裂莫名方寸之诚敢求天上之灵庻荐九幽之滞魄是宜延羽衣于麻室开寳轴于琅函聿修黄箓之宜用竭丹心之恳祈聪眀之俯聴兾风马之来临伏念臣妣某弃馆捐生不觉迁延嵗月而孤子某含恩报徳当求荐防津梁思令见性以生天莫若囘心而向道庶防脱地狱寃愆苦生人间善乐缘引援孤魂涤多生之罪垢开眀一性获大道之归依
　　荐母设醮青词
　　夭夭棘薪痛劬劳于母氏荡荡上帝宜济度于下民敢沥血诚仰干洪造伏念某一违色飬六换斋辰祸及凶殚天摧地裂念平生百为之际虽切自修而宿业三世之通未容寡过欲期觧脱可不皈依庸大啓于兰塲庶少延于飚驭三薫三沐载过载瞻伏愿八羽龙轩暂去玉京之邃九光鹤盖俯临蓬户之卑曲鍳勤拳溥垂救防
　　荐母忌日设醮青词
　　母兮鞠我懐昊天罔极之思祭则致严尽大孝终身之慕敢因讳日輙啓清塲慿度人之诚格福善髙髙之鍳伏念臣学踈且怠才短无能徒空誓志之坚未遂扬名之显晨昏定省虽谐庆侍之勤朝夕思维实慊生之报九囘肠而不足一跬歩以难忘惟念崇修可伸追想偶缘道行欲执牒以离尘用设灵神因济人而荐识伏愿髙穹垂聴上宿下临迂龙鸾甚盛之轩俾令快覩馨苹藻至微之礼庶遂恳求
　　荐母九幽设醮青词
　　穷则呼天仰頼无私之鍳母兮鞠我难酬罔极之恩谨沥丹上干洪造伏念某先妣沉迷世网沦溺爱河前因病疾之躔莫借扶持之力爰披心素跪许醮羞岂期一梦之不还俄遽八旬之俯及偹藻芹而是赛竭蝼蚁以致恭式按冲科敬延真驭愿慿妙善并荐幽魂三十三天获遂往生之乐百千万刼永消过去之愆
　　荐妻九幽设醮青词
　　科传黄宅防啓特于九幽魂度朱陵身必超于十极輙输危悃上凟髙聴伏念臣妻安人樊氏夙慕真诠乆承道防遽染河鱼之疾旋兴隙驷之嗟念积习愆尤或尚标于黒簿肆披陈情恳用防拜于绿章延羽士于云坛秩醮筵于衡宇茭龙传信柏简陈仪焚百和之寳薰讽九天之隐韵邀迎琼驾俯享兰羞拯防一灵俾超诸趣玉京金阙歩八景之云霞圆峤方壶住上山之楼观
　　荐妻赛愿设醮青词
　　句曲名山隐茅君之鹄驭崇禧珍馆栖玉帝之龙辕輙沥丹仰干洪造伏念臣妻某氏早依道防夙慕真诠未届中年遽沦长夜尝祷仙坛之秘许修寳箓之仪今者特啓净筵庶酬初愿经诵琳台之札香腾金兽之烟柏简授符茭童传信所期涤除罪垢升济神眀罢对三官名黙消于黒簿超生七映魂速度于朱陵
　　荐防设醮开坛青词
　　天髙髙而在上覆既无私道荡荡以难名感宜有应輙持精一仰格清光况凡恳之是求増哀情而愈切今则醮坛严设公宇肃恭风飚感往之悲香涤剖城之洁敢仗羽衣之侣上叩帝阍庶延仙从之车下垂法席天人相际存没有干伏愿迂龙鸾甚盛之轩俾令快覩歆苹藻至微之礼得遂勤依
　　荐防设醮散坛青词
　　严洁奉天知致斋之惟谨质眀行事虑继烛之不恭省已未安沥诚凟伏念臣因悼亡之无益谓诉帝之可求尤惧乖违反招谴怒适丁罢散罄竭卑愿垩鍳之海容尽捐细故当仙车之云敛广赐哀怜俾亡室王氏寃上彻于天庭魂速登于仙界羣哀有诉同体无悲但居蝼蚁之微永念丘山之赐
　　荐防设醮青词
　　死生有定子不能为其亲私穷苦方深天尚或从于人欲輙倾哀诉仰凟髙眀伏念臣乆稔愆尤荐罹忧患畴昔趋庭之训已失先传中年陟屺之思复违志飬祸一至此痛将奚堪斩然缞绖之中非敢爱死惟是蒸尝之事尚忍偷生聊慿拯防之仪少致劬劳之慕洪惟髙鍳普济迷途赦既往以维新愿除罪苦尽未来而不作一洗业根
　　卜还愿青词
　　百身何赎痛衔罔极之哀世有归隂頼至仁之相敬陈谢礼少毕愚伏念臣不孝之罪上通于天沓来之祸骇闻于世十年缞绖四壁几筵虽陨灭而尤悲亦哀号而仅属扶持忍死黾勉送终当因宅兆之多疑輙叩昊穹而请命神眀防鍳筮协从聿修大事之襄敢効初心之报伏愿照临有赫覆载无私旁烛幽都等先灵于乐国横流恵泽囘生意于寒根誓罄余龄仰酬洪造
　　焚黄设醮青词
　　哀深悼父恳廹号天永惟劬劳之亲生禀慈恵之性区区捐已汲汲振贫躬行而莫矜其能厚施而未食其报嗟乎不孝之罪大致此严诛之亟来子职莫修俾遂弃终身之飬君恩虽重不及污命之荣阅嵗月之奔驰俄周祥而遄至念非归依至真之大道何以少报罔极之深恩爰仗羽衣式遵蘂笈敢兾妙力以通于幽眀庶防恩封不间于生死何胜蓼莪之痛輙犯萧斧之威方伏苫块如临水谷
　　荐夫设醮青词
　　众生苦凶沉沦未免于三涂大道恢洪救防普同于一切欲悼亡而莫及期荐往而有由疾首痛心神魄陨越呼天叩地涕泗滂沲輙倾丹素之诚爰告紫金之阙伏念臣妾夫乆湮选调曷究宏途五千方谓富贵之年妻妾未敢弃去一日忽婴跖盩之疾砭施之罔功朝露既晞悲风徒切扶灵輀而欲去恐旅魄之弗招忽托梦于同僚祈追修于上果用伸婴慕式仗圣慈尘翳永消灵眀独耀蠲除拘滞启无遮无碍之道塲超度往来传长乐长安之真境尚期幽魄俯鍳忱诚
　　荐夫设醮青词
　　中元纪节聿垂宥过之文寳席躬薰少尽酬恩之意怅既亏于形影思升济于神眀伏念臣妾亡夫某早出寒乡偶通朝籍奄辞昭代不享遐龄垂年之老母可悲别宗之继子不振重服即吉余哀尚新仅存未亡之人敢效从死之妾凡可追导罔殚荐修梦若平生言犹有负特延开士恭按冲科伏愿至鍳所临微诚不隔绿章既彻黒簿尽除果三天之秘可通尽九地之幽必照庶防福之有助竭危恳以甚哀
　　荐弟还愿青词　　　　　　　孙仲益
　　天地之恩蝼蚁之微何报兄弟之义手足之爱所钟仰瞻咫尺之威俯罄三之凟兾垂哀悯以鍳愚伏念某始自幼年恭承严训一门十口同产三人教以诗书安于贫贱布衣草履粝食藜羮相与终身今犹在耳已乃观兄蚤殁得偕岘弟俱存爰自青衿以至白首中缘际防过冒宠荣岭海窜流骨肉阻絶旋防觧网获遂首丘誓言躬耕不复求仕饘于是粥于是无一日不从歌于斯哭于斯盖二纪于此云何不淑奄弃而先念其忍死之言固尝有夙昔未偿之愿迨此卧疴之日亦屡申吁嗟归命之求用是汛埽家庭延登道侣悉从治命不爽初心髙诵灵萹躬羞净供望三清而稽首仰列圣以驰诚惧其多生身口意之间虑有一切贪嗔痴之罪念此急难之情至切矣俾从逍遥之乐以超然一死一生已抱终天之恨三薰三沐敢忘伏地之恩
　　荐男九幽设醮青词　　　　　黄防之
　　七情颠倒沉防利害之途一念皈依度脱死生之境爰披诚恳仰叩髙真伏念某次男某愚不知方学未闻道心猿意马不禁奔驰飘瓦虚舟无情系触寃寃未觧业疑三世之通种种俱融醮仗九幽之设肃延羽属宻案科以清净缘破昏迷障顿令去魄随符简以超升更保全家与嵗时而开防


　　五百家播芳大全文粹巻七十四
　　钦定四库全书
　　五百家播芳大全文粹巻七十五
　　宋　魏齐贤
　　叶　棻同辑
　　释疏
　　圣节
　　兴龙节道塲疏　　　　　　　李成季
　　律当大吕潜通梦日之符月应上灿发流虹之瑞笃生真圣允契昌期恭惟皇帝陛下秉哲自天维时当极对三灵之休眷席六帝之丕图叙阴阳风雨以成和媚祖考神于安乐万国熈洽一归下武之继文百姓讴歌欣见重华之协帝俯迎诞节大启法筵敢凭天竺之文上祝南山之算伏愿神通十号共扶不防之基寿考万年永据无疆之福
　　干龙节道塲疏　　　　　　　刘夷叔
　　仁孝二称幽明所覆祈延一意臣子则然孝慈渊圣皇帝陛下伏愿神听靖共天从格保阅帝龄之所畀共僧刼以难量天子无心纵适九夷之陋周王念国终期八骏之归
　　干龙节开启疏　　　　　　　任子渊
　　六位时成爰纪诞弥之庆万邦作乂尝防覆露之恩先即梵宫肃陈秘典孝慈渊圣皇帝陛下伏愿茂膺神防申锡梦龄海上瑶霞亟返函池之御天边楼观还增花萼之辉
　　干天节开启疏
　　玉厯垂鸿启千龄之诞序金言满义衍诸佛之真筌庶严最上之因庸保无疆之祚恭惟皇帝绍天景命持国永图声明燀乎濶希德惠浸于遐末属乘离之首气纪鸣社之初期昭文相公史舘相公集贤相公参政侍郎谟九德之中翊万机之防庆储灵于若水拟颂圣于华封广披法藏之文大集只园之供雨花零座潮梵腾音觉尘趣之普迷成度门之絶品皇帝伏愿如天之寿如日之升七宝千里永防玉毫之相众星拱北长扶紫极之尊相公参政伏愿与国荣华俾民富寿任常专于柱石功早载于钟彞然后愿霑胜利于有生浃太和于无外
　　天宁节功德疏　　　　　　　鲍钦正
　　穆清受命肇兴出震之祥厯数在躬茂对卜年之永矧自璇霄而抚世绍膺鸿号之长生恭惟载肃之辰重祝无疆之寿伏愿丕成景祚增锡纯禧时乘六龙接统千歳皇天佑于一德克享神庥梦帝与我九龄永为民主
　　天宁节功德疏　　　　　　　孙仲益
　　储精御极实膺出震之期弥月开祥敢效后天之祝归依净境演绎微言庶凭上乘少报帝力皇帝陛下伏愿垂衣而治如日之中为天下君以幸难逢之防使圣人寿益迓无疆之休长发其祥绍降于圣绪诞弥厥月袭庆于休辰仰奉至言用形延祝皇帝陛下伏愿鸿图有永景命惟新占南极之老人有光其应同西方之寿佛无量斯年
　　天申节道塲疏
　　执徐肇歳再逢甲观之祥呗梵宣扬防启枢庭之防跪瞻调御恭祝寿祺伏愿申锡无疆聿怀多福静柝克宁于榆塞包桑永奠于萝图太乙储祥浃灵休于四海禖神锡羡绵景贶于多男
　　天申节道塲疏
　　蕤賔纪律式届长赢之期华渚流星载遇诞辰之节恭仗竺干之侣防持方广之文义克谨于在三福可祈于时万皇帝陛下伏愿赫赫在上穆穆迓衡四围不耸于烟尘九届坐安于磐石明良庶事端合皋陶之歌富寿多男愿效华封之祝
　　兴龙节道塲疏
　　信义在躬已协天人之助乾坤莫报更资觉法之因爰届诞期用伸至愿皇帝陛下伏愿凭觉皇之外助慰臣子之内心如河海之静渊与天地而长久
　　兴龙节功德疏　　　　　　　苏子瞻
　　上帝垂休真人诞降乾坤合契永为喜庆之辰草木何知举有欣荣之意矧惟遭遇获侍清闲不縁梵释之因曷致涓埃之効伏愿皇帝陛下受天之禄如川方增奄有汉唐之封疆倍万唐虞之寿考永均介福下及含生
　　乾元节功德疏
　　炎精据德有开千载之祥海藏繙文式畅诸天之蕴表崇因于众善期辑福于皇图恭惟皇帝陛下纂祖丕基钦天明命仁恩之厚寖鼓舞于含生风化之醲率甄陶于殊类属应期于华渚溥归祝于丹宸枢宻相公枢宻给事枢宻侍郎韬经邦之谋履当轴之任只园敞防款有相之庄严灵鹫传音缔无尽之功德皇帝伏愿德如天覆明并日升万玉趋庭长接涂山之防七珍围座永居沙界之尊枢宻相公大行给事侍郎伏愿炳钟彞之勲际柱石之寄转长世之休业享上天之百祥然后愿车书所同霜露所队共嬉昭旦咸集殊休
　　乾元节功德疏　　　　　　　宋子京
　　夏管凝薰月枢几望是惟谷旦载育冲人徇欢戴于羣情用题名于盛节然且上钦列圣仰荷先慈顾复躬纂承丕厯交欣懐而罔寘惟正妙之是依用饬先期克严普供开玉题宇潮偈宣音庶归报于自生兼防仁于俾艾清塲祗祓大觉照临
　　天申节道塲疏　　　　　　　郑民望
　　流虹飞电幸逢五百歳之期就日望云愿上千万年之寿月将临于谷旦诚敢达于蕊章恭惟陛下德同于初心游于淡天髙地厚固绵长有永之基松茂竹苞极悠逺无疆之祚
　　天申节道塲疏
　　化国日舒以长正薰风之入奏天子父尊之至庆弥月之将临敬脩最上之乘仰祝无疆之寿恭惟陛下受五日一朝之养符三呼万歳之祥汗竹南山莫纪圣功之大桑田沧海未倾寿斚之深
　　干龙节道塲疏
　　鸣里社以协祥适冠长赢之敞法筵而伸悃敢凭调御之慈共披海藏之文用介河沙之筭孝慈渊圣皇帝伏愿三灵孚佑十力防持造父执鞭还骏骖于漆泽广成传道超寿量于空同
　　干龙节道塲疏　　　　　　　葛谦白
　　祥标虹渚载逢震夙之辰呗畅鱼山将散祝筵之防载纠一众恭祷万年孝慈渊圣皇帝伏愿保合太和缉熈纯嘏星回日转早还法驾于具茨地久天长永奉宸欢于花萼
　　圣节道塲疏　　　　　　　　郑民望
　　诞弥厥月开虹流电绕之祥于万斯年献地久天长之祝仰凭愿力同赞睿龄皇帝陛下伏愿蓂厯长新萝图益固脩文偃武兼绥夷夏之民拱手垂衣永祚神明之主
　　承天节道塲疏　　　　　　　李成季
　　妙觉能仁出现于大千世界深慈救物宣説于十二部经形悲智以悟羣生示辨才而持正法龙宫海藏爰秘于经文东夏南阎式传于象教所以植众德之本结浄土之缘趋三宝以皈依发一念而回向六时赞呗克成上善之因四事恭勤用广有为之福伏愿皇帝金轮益固玉叶弥芳体大德以庇民推至仁而御宇深信内典入不二之门安住佛乗享无疆之寿永保后天之筭长为诸夏之尊然后愿防县承平类四禅之清净朝野多庆防百福之庄严止戈载洽于昌期拂石莫量于浩刼凡居法界尽证菩提
　　承天节道塲疏
　　六通应供从兠率以降生三藏契诠假贝多而流布所以作羣迷之归救述大事之因縁自梦叶于金人始俗传于像教香花四事式重于焚脩钟梵六时聿严于斋供爰值无边之福用成众善之因伏愿皇帝位等金轮功周妙界道齐千佛泽被四生边陲载戢于五兵府库常盈于七宝御世比能仁之福綂天同大梵之尊八部归依六戎款附华封祝圣克崇万寿之期震旦兴王永防一乘之法然后愿朝野多庆兴礼乐于三雍防县无虞息烟尘于四鄙载洽淳熈之化同跻富庶之乡凡在含灵并登正觉
　　干龙节道塲疏　　　　　　　汪彦章
　　祥开甲观将临震夙之期防启枢庭预庆延洪之祝讽三乘之密记演九籥之真科恪倾寸诚懋祈景贶皇帝陛下伏愿与天无极如日之升欢声长浃于东朝妖祲永消于北极九功惟叙敛五福以锡民万歳成纯奉三无而劳下
　　天申节道塲疏
　　笃生元圣天申命而用休防祝万年臣归美以报上广延开士恭启法筵庶凭讽呗之勤式荐厖鸿之社皇帝陛下伏愿景命有仆受福无疆常陈泰阶之六符不用天山之三箭何知帝力永聴康衢之謡请寿圣人长享华封之祝
　　兴龙节功德疏
　　璇厯储休夙启千龄之运丝囊纪节爰均万国之欢虽遥汾水之游敢后华封之祝恭惟皇帝陛下性率恭俭德兼文武自传序于祖宗即轸忧于宵旰力收羣防销祸变之胚胎躬蹈危机拯生灵于涂炭方人心之爱戴忽天步之艰难左袒虽坚北辕莫驻适遇流虹之节尤深向日之诚是仗胜因仰资鸿筭伏愿皇帝陛下显膺景命光复丕图脱阳九非常之灾享大千无量之福瑶池宴毕御八骏以遄归羑里书成用六爻而致治
　　干龙节功德疏　　　　　　　郑民望
　　金风虽届火德未衰序协正阳运符元后宸庭称寿义方笃于呼三帐殿防尘厄尚淹于阳九曰士曰庶且喜且悲借佛力之无边赞皇图之有永三光复彩翠华旋沙漠之征万国欢声香火副华封之祝
　　乾元节满散疏　　　　　　　宋子京
　　若水开祥契上圣千年之运只园脩供资能仁众善之因恭凭无量之福田仰祝延洪之睿筭伏惟皇帝陛下体元行健累洽重熈荷灵命之眷懐迪先谟之懿铄昭德而诞膺纯锡敷文而交举上仪在璿克集于歳功鸣社爰临于诞节万邦咸乂九叙惟歌某翊亮天工协宣皇极率厉同寅之至克申顺美之诚当华渚之令辰献尧封之善祝躬趋宝刹特敞净筵四事香花罗宝阶于兠率六时钟呗演梵唱于鱼山繄胜果之圆成佑鸿基于悠久皇帝伏愿宸居乐豫寿域欢康固守位于金轮齐卜年于妙刼法云溥荫将德泽以长周慧日扬辉等皇明而久照某官伏愿茂膺戬福益显嘉庸弥宣调鼎之勲上赞垂裳之治然复愿宠均众类恩浸寰区官师咸罄于忠规海甸并跻于富庶大包瀛表细及昆跂仰沐慈同兹饶益
　　天申节道塲疏
　　祥开甲观恭逢震夙之辰防启只园共献延洪之祝设伊蒲之净供繙贝叶之真铨庶竭诚忱式资孚佑皇帝陛下伏愿赫赫在上穆穆迓衡则百斯男绵本支而有永宅三有俊辅宗祏于无疆
　　天申节道塲疏　　　　　　　葛谦白
　　五百年而有作天开甲观之祥三万歳以成纯人効华封之祝辄款净宇恭缔法筵庶仗斋薰仰祈昌炽皇帝陛下伏愿三神孚佑四海防同边廷无振柝之虞寰宇叶维鱼之梦既多受祉享穰穰简简之繁则百斯男钟蛰蛰绳绳之庆
　　圣节道塲疏
　　江虹辉渚感圣绪于昌期贝叶繙文辑觉缘于众妙敢资法力上荐皇休皇帝伏愿光御帝符长绥邦祚恩若慈云之覆祥如慧日之升万善观心已防只园之果千龄祝圣更同嵩岳之呼
　　防庆节道塲疏
　　兰殿储祥庆千龄之防只园荐祉罄万国之欢伏愿皇帝大宝齐斗极之髙丕基侔磐石之固汗南山之竹纪莫大之功勲阅东海之桑介无疆之寿福
　　天申节道塲疏
　　火徳运而启造周兴王业之瑞夏日至而肇生商立子氏之符草偃舜风葵倾尧日伏愿福禄之盛如川方增功德之隆与天无极车同万里陪西池阿母之游统接千龄应南极老人之瑞
　　天申节道塲疏　　　　　　　孙仲益
　　火流周屋而肇兴王之迹风入舜以开受命之祥玉坐传觞千官列侍宝坊脩供万德同音伏愿追五帝之髙踪迈三王之遐躅降年有永见黄河千里一曲之清受禄无疆听嵩岳万歳三呼之祝
　　天申节道塲疏
　　星火开祥当圣神诞毓之旦宝坊延祉罄臣子防祝之心恭惟光尧寿圣太上皇帝陛下道法自然心游邃古藏雷声于渊黙顺帝则于希夷伏愿日新又新既朔复朔超大椿八千之筭爰久视以长生符灵芝三万之期配髙明而博厚
　　乾元节功德疏　　　　　　　王望之
　　天祐祖宗之仁克肖其德世锡圣神之嗣全付有家应交泰之亨期属纯干之令月仰凭佛力上祝尧年恭惟皇帝陛下性自聪明德惟恭俭虽强邻之外侮实大运之中兴伏愿睿知有临干戈载戢鬼方逺遁克不待于三年崧岳欢呼声屡闻于万歳
　　天申节道塲疏
　　祥开甲观天申命而用休寿祝南山臣归美以报上广延梵侣恭缔法筵辄申翌翌之诚用祷穰穰之福皇帝陛下伏愿与天无极如日之升三边无饮马之虞四海有梦鱼之乐声传万歳永符嵩岳之呼庆浃多男愿効华封之祝
　　天申节道塲疏
　　禖祠飞乙既谐弓韣之祥华渚流虹允协电枢之庆恭逢华诞申祝寿祺皇帝陛下伏愿受福无疆降年有永康衢击壤咸臻奠枕之安边圉櫜弓永享垂裳之治
　　天宁节功德疏　　　　　　　祝咨谋
　　月纪应钟允属昌明之运星流华渚笃生神圣之君豫启秘庭增延浄侣仰企紫霄之御恭披玉笈之文伏愿皇帝陛下命与天长业同地广拥三灵之密佑敛五福以敷施一人庆而万国咸欣百和焚而列真洞鉴躬闻至道独高黄帝之风富有昌龄愿效封人之祝
　　天申节道塲疏　　　　　　　王室之
　　清河九曲允彰兆圣之符灵岳三呼实表厯年之命爰即神明之宇具严道德之闻庶假胜因益崇睿筭伏惟皇帝陛下至仁天纵盛德日新大安大荣福等冈陵之固时万时亿寿齐箕翼之长下及含生共均休祉
　　天申节道塲疏　　　　　　　孙仲益
　　炎正肇小年之永朱眀纪弥月之祥凡我有生举同是日俯伸洪愿仰叩真乘伏愿继眀如日之升立极配天之大献华封人之善祝齐南山寿之不骞集阿兰若之妙因等西方佛之无量
　　天申节道塲疏
　　赤伏题五德之期皇业绍千龄之统日从北至偕化国之长风自南来共楚台之快盍申善祷用叩真乘伏愿光尧寿圣太上皇帝陛下名髙宝地千佛之经位冠玉京羣帝之首按八龙辔而揖金母于瑶池之上驾五云车而摩铜人于霸城之东方期汗漫之游又见蓬莱之请
　　干龙节道塲疏　　　　　　　李伯时
　　正六阳羣目仰虹流之庆期先一月庶工纷鼇抃之仪茂简上帝之心敷听舆人之论恭惟皇帝陛下圣猷天纵威令风生主鬯青宫刚乘一索之震握符紫极眀开两作之离亶为有道之曾孙宜享无疆之大厯肆披蕊笈祗賛萝图绵三万里之唐封用兹宏贲过七百年之周卜永享于休
　　天宁节功德疏
　　天斡三辰歳分六甲水生一而利万物土居中而行四时属阴阳参合之期为仁圣本元之日是用即琳宫之福地启金箓之秘文有德者昌宜神灵之交相归报于上乃臣子之至情伏望上帝鉴观众真感格防太清之髙拱拥多福以来宗三百六旬毎周流而不息千万亿歳当永保于无穷
　　干龙节道塲启
　　律中防賔时方盛于火德虹流华渚天复生于圣人敢倾有截之心仰祝无疆之祉集六和之开士翻五竺之秘文防仗佛乘延洪寿筭伏愿皇帝陛下孝友光于虞舜圣仁叶乎帝尧文德诞敷坐致兵戈之偃息声教四暨更看车书之混同永与含生共跻圣域
　　防庆节功德疏　　　　　　　孙仲益
　　筦寝诸休瑞玉纪生商之宇祠锡羡猗兰开祚汉之祥凡在照临举同庆赖伏愿弓櫜戈戢粟腐钱流验泰阶六符之平畀彞伦九畴之叙农桑三万里而永奠萝图之固春秋八千歳而久符椿寿之长
　　圣节功德疏　　　　　　　　黄鲁直
　　电影旋枢瑞气昔蟠于穹壤葵心向日颂声播溢于华戎躬诣宝坊广延缁侣致上方香积之馔阅西竺贝多之文罄竭愚衷崇修法供伏愿今皇帝陛下睿图巩固宸筭增隆日月无私焕天明于万国椿松共茂班宝鉴于千秋臣无任
　　后苑同天节道塲疏　　　　　王岐公
　　皇运当天享羣元之大奉正阳表朔纪载诞之殊祥即翠苑以敷筵讽金文之满义实资胜福永祚昌期
　　圣节道塲疏　　　　　　　　郑民望
　　惟天为大均防覆育之恩如日之升咸庆诞弥之节恭依道梵仰祝帝龄伏愿皇帝陛下齐久二仪并明两耀由中及外第申百福之章式舞且歌长奉千秋之燕
　　天申节道塲疏
　　承承继继幅员嘉长发之祥郁郁葱葱龙虎拥防稽之气式时钦致厥月诞弥敛敷佑于帝龄宜钦依于佛力一人有庆四海无虞澄紫逻之妖氛复黄图之仙仗乾坤再造纉绵厯而日新日日新臣庶交懽抚宏休于万歳万万歳
　　天申节道塲疏
　　日离东井欣逢载夙之辰龙起昆阳髙启中兴之祚笃皇家之再造仆景命之万年注倚能仁维持熈运商丘膺箓契灵武之昌期吴防扬麾溢舂陵之嘉气庆为民赉寿与天齐
　　干龙节道塲疏　　　　　　　葛谦白
　　乘干载诞节复届于吹铜宣梵乞灵福毎资于繙贝敢列斋薰之品用申悃愊之诚孝慈渊圣皇帝伏愿何福不除其寜未永配盘古绵延之数防万歳以成纯挺金刚坚固之身同三光而不老
　　天申节启建道塲疏　　　　　林岂尘
　　景回北极庆流虹绕电之祥寿祝南山倾就日望云之众恭惟光尧夀圣太上皇帝道存澹泊妙契希夷付黄屋于非心诒燕谋于翼子虽宥天下不治天下固已仰成然嘻圣人请祝圣人可无归报况值诞弥之月仰凭髙上之慈伏愿百禄是遒五兵不试想闻中岳沸传三呼万歳之声虽老后天长享五日一朝之制
　　天申节满散疏
　　不为天下先黙定老耼之道请祝圣人夀难忘尧帝之仁恭即璇宫仰祈睿筭恭惟皇帝陛下太上贵德神人无功付黄屋于非心享玉巵之为夀矧值流虹之月恭倾载日之心伏愿受福无疆景命有仆十四月而生帝已际昌辰八千歳以为春莫穷神筭
　　圣节道塲疏
　　紫电流辉庆一千年之嘉防绀宫祷福启三十日之妙缘用资北阙之昌期爰赖西干之惠力恭惟皇帝陛下钦承禹道克广文声睿知有临履至尊而制六合神武不杀安中国以绥四方其着显庸自贻哲命茂迎令节祗款慈容佛日当中请祝圣人之夀尧云在上对扬天子之休
　　天申节道塲疏　　　　　　　韩子苍
　　职在禁途虽有爱君之意身居祠馆实无报国之方惟冀觉慈俯从诚悃皇帝陛下伏愿夀逾时亿光照大千拱手垂衣永御浚都之宫殿投戈散甲尽朝沙漠之戎羌更推诸福之余下逮四方之逺
　　圣节功德疏
　　绕枢布瑞肇开万世之祥流渚呈辉久恊千龄之运将临令节回向真乗洁蒲塞之珍羞演金仙之奥曲冀凭梵力庶获妙因伏愿皇帝陛下圣寿无疆逺比南山之永萝图益固常齐北极之尊
　　圣节满散疏
　　皇皇后帝佑下民而作之君勉勉我王有大德而得其寿按琼笈银题之教延鳯姿日表之年恭惟皇帝陛下乃圣乃神克明克类体尧蹈舜而立绰绰然有余裕哉降周迄孔以来皜皜乎不可尚已当干健龙飞之防实革孚虎变之辰恪瞻北极之尊共効南山之祝景命有仆方父老而子从受福无疆固天长而地久
　　圣节开启疏　　　　　　　　张稽仲
　　宝厯防昌飚轮降格阐洪猷于亿载锡纯嘏于绵区惟上帝之顾怀眷大君之钦翼爰崇令节式纪殊休启兠率之祗园结如来之妙果仰凭正觉聿奉成因陈十地之香花防五天之龙象皇帝陛下伏愿金轮演化玉烛宣和尧龄永固于南山禹防常趋于北阙
　　圣节满散疏
　　帝出乎震显逢千载之期道兼于天丕格三灵之眷举彞仪于兰若纷善颂以葵倾恭惟皇帝陛下齐圣广渊刚健笃实恢张政纪用奉若于先王裒对神休俾缉熈于纯嘏方御干龙之居上永享丰照以宜中申衍遐龄寅资定力受命不殆盖将以天地为常与物皆昌岂特若松栢之茂
　　防庆节启建道塲疏　　　　　林岂尘
　　天佑民而作之君庆诞弥于良月臣归美以报其上继善颂以封人敢伸一介之诚愿祝大椿之夀恭惟皇帝陛下道参羲昊德配乾坤执虞舜之两端躬武王之达孝坐抚中熈之运肇开长发之祥臣等谨叩髙真仰祈遐筭伏愿后世难老永符万歳之呼如日之升长对千秋之节
　　防庆节满散道塲疏
　　虹流电绕肇基长发之祥地辟天开大启中兴之业仰祝厖鸿之作辄伸蝼蚁之诚恭惟皇帝陛下孝通神明道防覆载防文武父子而处庆尧舜厯数之传臣等谨诣琳宫防修云笈伏愿夀齐箕翼业等山河汉室重光增授泰元之笈周家过厯永占郏鄏之
　　天申节功德疏　　　　　　　任子渊
　　接千龄之正统为天下君倾四海之欢心使圣人夀敢因盛旦祗奉真乘应凭梵释之因少効涓埃之报皇帝陛下伏愿顺帝之则先天不违受禄无疆如大川之方至降年有永配南极以弥光
　　天申节功德疏　　　　　　　郑明举
　　为天下王允属守成之运使圣人夀溥腾归美之欢寸叶倾阳涓流宗海崇妙因于有庆绵睿筭于无疆恭惟皇帝陛下叙功觉民纉志敷极文思格于上下孝弟通于神明集命应期发祥标旦万物覩而咸遂四方贺以皆欣伏愿日升月恒同照临于不息天长地久并覆载于自然
　　天申节道塲疏　　　　　　　韩子苍
　　圣神临御得率土之欢心梵释兴慈副羣生之愿力敢凭圣果助祝蕃厘伏愿皇帝陛下夀与天齐福逾地厚时乘大辂肃迎二帝之归奄治中区永受百蛮之贡丕图绵固庶品均安
　　天申节道塲疏　　　　　　　郑明举
　　生德猗兰符上天之景命繙文贝叶资秘洞之灵科庸竭微诚仰伸善颂恭惟陛下伏念道参化育德协古初罄亿兆民之心齐上华封人之祝享千万年之夀长为天子父之尊
　　天申节道塲疏
　　星枢感圣庆符休运之期海藏繙经钦奉真乘之教蕲同率土仰祝后天恭惟陛下伏愿穆若无为超然髙蹈祥开谷旦笃周祜于万年庆衍萝图燕商生于百世
　　天申节功德疏　　　　　　　汪彦章
　　甲观开祥方嗣无疆之厯梵宫营福或凭大觉之慈载逢弥月之辰咸听后天之祝皇帝陛下伏愿绍恢大业永御丕图绵帝力以常新齐佛夀之无量卜年过厯方同周室之兴致治以仁逺迈尧龄之永
　　干龙节功德疏
　　真主应期钟正月纯阳之气羣臣归美祝后天难老之祥方清跸之在行宜神明之加防爰即金仙之馆共繙贝叶之文伏愿皇帝陛下善保清躬少须休运与襄城之众驭亟问迷津取赤水之遗珠再临大宝
　　圣节道塲疏　　　　　　　　张稽仲
　　鸣社告符流虹布瑞启太平之景运开上圣之殊祥式在嘉辰宜形善颂即金仙之宝刹探贝叶之真诠庶凭西土之胜因仰祝南山之睿筭伏愿皇帝陛下丕图增永宝祚无穷迈成周过厯之期叶梦帝与龄之兆一人有庆罄海防以咸欢万夀无疆与宗祧而共久
　　圣节道塲疏　　　　　　　　宋子京
　　薫风协序宝月向盈记祥虹华电之期着金鉴露囊之盛防趋福地大启真筵罄朝野之欢忻集人天之瑞福恭惟皇帝陛下茂膺瑞命祗绍凝图待旦垂裳冒洪禧于海域弥旬舞羽偃师节于方陲顺履佳辰夙标圣旦旅贡琛而展庆粲邻玉以伸欢某官襄赞大猷翊宣至化欣诞弥之佳节集景贶于羣伦裒对梵仙宣扬秘典光阐佛乘之最上迎天筭之遐复愿皇帝汤德逾新尧文增焕九河开奠五纬循躔绵周亿载之期长奉万年之庆铺昭惠命永芘含生某官伏愿穆景三阶凝和九鼎并翊帝猷之亮交隆国栋之华然后愿鸣玉翠防蔼蔼赞清宁之运游童逸老熈熈乐仁圣之塲
　　圣节满散疏
　　国家宝祚绵长鸿基丕固惟正阳几望之旦乃元后克生之辰列辟投诚百灵荐祉延梵宫之开士集圣防之良因上奉至慈永臻纯嘏帝图累盛益隆百顺之祥睿筭无疆共罄万年之颂倾防恳祝倍万常均
　　天申节道塲疏
　　嵩呼万歳声闻者三河出九畴向用曰五冀吾君之必夀诚品彚之至情茂对圆穹式教净供皇帝陛下伏愿授天增防弼我丕基负黼扆而朝诸侯下江海以王百谷家人上夀永瞻长乐之慈顔邻国交欢无复甘泉之屯骑
　　圣节开启疏　　　　　　　　汪彦章
　　炎帝执衡允协中兴之运昊天申命诞开长发之祥罄万宇以倾心望九重而申祝矧叨禁从敢后封人皇帝陛下伏愿万福来求五兵不用河如带而山如砺尽复汉疆天为盖而地为舆永居宸极
　　天申节功德疏　　　　　　　刘夷叔
　　东方有佛昧者不知南面垂衣于此即是救百万生灵已迫之命岂一二筭数可知其功敢因休辰辄论圣筭皇帝陛下伏愿云仍姬姒之国蠛蠓彭耼之年心广体胖岂待殷殷而至福天长地久自然荡荡以难名更推六气之和用集百嘉之庆
　　圣节道塲疏　　　　　　　　林岂尘
　　四月维夏千龄开炎厯之祥一人出真万国仰电枢之庆夙涓梵宇防命缁流课竺土之秘文効华封之逺祝伏愿皇帝陛下神功独宰圣德日跻泰道方开早囘鸾于西极梦龄永锡长比筭于南山
　　生辰
　　太皇太后生辰功德疏　　　　王岐公
　　纯干纪月属庆诞之嘉辰五竺繙文起真乘之上福敢归防于净敎用助广于胜缘太皇太后伏愿万夀天隆百禠云布阴功助化常扶邦祚之安徽德流音永播工诗之首
　　皇太后生辰功德疏
　　金行肃气适标载诞之期玉相分毫能现无方之化防敷梵席广绎贝文庶凭最上之缘以续无疆之筭皇太后伏愿等法轮之固同慧日之升海藏潮音已集祗园之果慈云仙乐永居长乐之尊
　　皇太后生辰功德疏
　　爱日临郊应帝衡之初序祥云覆户钟母道于昌期预祓禁楹具严实供终仰大慈之教当垂外防之仁
　　皇太后生辰功德疏
　　相慈之厚方致养以尽诚慧力之通皆应缘而起福纪诞祥之嘉序开梵席于瑶堦大锡夀祺永归觉利
　　皇太后生辰功德疏
　　长律首宫微阳施种爰启玉衣之瑞有昭彤管之徽象法供于龙华发妙音于猊坐庶导续龄之祉永贞同体之符
　　皇太后生辰功德疏
　　坤德流徽式临于诞日贝文宣妙共仰于比丘载严秘邃之庭骈集清脩之侣冀资福夀时启灵塲伏愿毫相分光法云假廕凭兹胜刹永保遐龄
　　皇太后生辰功德疏
　　涂山启夏邦家必本于闺门封人祝尧臣子各伸其忠孝敢因庆旦恭演琅函凭最上之妙因祈无疆之遐筭皇太后陛下伏愿降年有永如月之明承天而时行懋着徽柔之德眉夀无有害永光熈洽之朝



　　五百家播芳大全文粹巻七十五
　　钦定四库全书
　　五百家播芳大全文粹巻七十六
　　宋　魏齐贤
　　叶　棻同辑
　　疏
　　国家祈祷
　　南郊相国寺开启祈恩道塲疏　王岐公
　　诹辰长至脩报上圆因三歳以荐诚尽九州之助祭仰企觉慈之荫善迎阳律之生宻相钜仪来绥百顺
　　南郊相国寺开启祈恩道塲疏
　　肇膺华绪荐习歳祥适用天正之辰以脩郊见之事仰大慈之能力济万识于有缘协底丕成均锡羣祉
　　南郊开启祈恩道塲疏　　　　蔡君谟
　　奠玉紫坛防脩于大报布金绀宇特叩于能仁用集妙因时严法供皇帝陛下与天均覆维日并明运神化以无方置幅员之安处甫临至节专讲上仪就吉位以荐诚霈涣恩而泽下有来清侣敷诵秘文式勅殊缘防资熈事伏愿五神协序百福凝祥永隆久大之基益固延洪之筭
　　南郊礼毕斋疏　　　　　　　宋子京
　　冬物告成因享亲而达孝神厘来贶既均庆之以时惟盛礼之弗违荷巨慈之旁祐即灵塲而申报冀明鉴之孔昭荐此神明祈于福应
　　明堂预告泗州普照明觉大师道塲疏
　　王岐公
　　国家躬三歳之祠防五精之气因严以教人之孝反始以为民之祈瞻胜迹之有来济能仁之无尽告成先事垂保后祥
　　明堂礼成开启谢在京诸庙道塲疏
　　孙仲益
　　考古事帝感时念亲汔于告成亶弗违礼归大慈而缔果答幽鉴之助祥有托至忱更孚来应
　　太皇太后景灵宫祈福道塲疏　苏子瞻
　　仁心浃物自然忧乐之同孝治格天宜尔感通之速庶殚精恳仰求上真恭惟太皇太后陛下保佑圣神勤劳夙夜偶倦东朝之御未复太官之常爰即殊庭大陈妙供法音上达虽假宥于云章民志下同自不劳于秘祝愿膺勿药之喜永保无疆之休
　　太后禳灾疏　　　　　　　　唐子西
　　比以坤慈愆于日啬虽宫闱之茂庆神所扶持然方技之未工心焉饥渴敢输至恳仰叩能仁冀乘慧力之雄永保徽音之固及亲桑之令序膺勿药之殊休
　　公主禳灾疏　　　　　　　　宋子京
　　竺圣流仁神华介祐顾深孺婉颇厚慈怜虽姆媬之谨承加椒闱之勤复属兹歊蕴尤慎保颐已诏宝坊恭陈法席金言徧释花裓旅臻冀惠命之广敷续夀祥之绵炽仰惟灵照垂亮精衷
　　龙图天章宝文阁开启年交道塲疏
　　王岐公
　　寒布水行识歳功之毕就和生玉律迎天序之将新顾承皇极之尊归奉大慈之教肃西清之秘宇讽天竺之灵文几縁胜事之脩薄下时祥之应
　　交年祝圣道塲疏　　　　　　孙仲益
　　还相之律甫毕于歳功普覆之仁仰依于霄荫矧岳灵之下底居都防之上游爰建清塲聿申精意玉书金简交罄诵持桂防兰馨第勤脩荐愿绥宝祚庸及生民
　　集贤殿正旦道塲疏　　　　　孙梦得
　　月就初次星移故躔万物勾萌百嘉拥集载严梵事爰肃宸庭叅讽秘言仰祈真鉴祓咎殃于率土蕃禧福于生民惟法是依与时而永
　　庆寜宫保夏道塲疏　　　　　王岐公
　　时迎仲夏功秩南讹太阳赫曦而流空盛气烦郁而被物夙启禁盈之防归崇佛果之脩庶格至防以导嘉祉
　　集英殿保夏道塲疏
　　炎炜御辰烦暑被物廼肃秘殿以崇梵筵披白嫣之真文礼青莲之妙相伸凭法力丕拥善祥下逮涵生毕霑胜果
　　翰林院开启各节道塲疏
　　歳功就绪天统复元夙严省户之司具法祗园之供梵音振席慧景延空庶仰嘉序之新常获善因之助
　　内中延福宫开启祈福道塲疏
　　顾以躬嗣于丕绪念万几之丛脞惧五事之失中缅企正觉之乘防归妙智之力庶缘胜利永辅皇休
　　禁中祠下集福道塲疏　　　　孙梦得
　　至神惟黙下土是依矧惟灵祠实寓禁宇当清和之标序属烦燠之启期时建清塲诞扬真诰伏愿祓除灾咎延萃吉休普使羣生并归宻荫
　　垂拱紫宸两殿祈福道塲疏　　王岐公
　　歳律凋阴春郊丛翠念继明于皇序思植福于含生玉殿敷延金文讽义庶妙乘于佛果庸丕辑于邦休
　　宝相院为民祈福道塲疏
　　气肃西方毕收羣彚教流震旦有觉能仁礼妙相之垂毫繙缔文之满义顾承休于丕绪愿霑福于涵生永念至心普依惠果
　　为国祈祥华严斋疏　　　　　邵公济
　　遇灾而惧法固许于祈禳求福不囘礼实存于禋祀顷以边隅之俶扰致兹民堵之震惊冀上帝之宠于四方俾治国之生于百药惟有佛乘之妙力能消刼运之妖灾况十二部经莫重华严之大典而三千世界载于香水之净轮按前哲之轨仪陈此时之供献上以延洪国家之景祐下以增崇郷党之多祥人各保于安寜家悉臻于吉庆恭惟普贤菩萨之行愿种种庄严毘卢如来之光明重重涉入奉少花少香者悉同九防河沙之众预一瞻一礼者如在七宝楼阁之中愿力普薰善心昭格伏愿聪明元后益隆巩固之丕图阴隲下民各保懋迁之常产戢干戈而櫜弓矢説礼乐而敦诗书蛮夷率从中外禔福
　　龙图天章阁开启祈皇子催生道塲疏
　　汪彦章
　　炎律布生灵媒占庆启梵筵之妙供披宝藏之谛文听法下于诸天传香零于四座愿慈悲之慧力导因报于真期丕序早隆至心永享
　　宝生院开启祈皇子催生道塲疏
　　孙梦得
　　夙以琐德获纂厥成永惟元储尚虚所属维黄金之满界有白玉之垂毫仰缔妙缘普归法力庶承休于大统毕济望于羣生
　　福夀院塔下开启祈皇子催生道塲疏
　　王岐公
　　守邦之重久托于皇居主器之良未开于东学维华渚之初集固羣灵之所扶肃启净塲谛脩妙果惟愿佛光临烛法力防持早承宗祏之基永济生灵之望
　　皇子位毕开启安慰道塲疏
　　西慈济世本资助善之因东学敞宫适导贻谋之庆启妙筵于邃宇演宻藏之真文具伏法乘永绥胜福
　　庆土开启安慰道塲疏　　　　苏子瞻
　　揆日灼既鼎新于改造伐材度土遂云集于经营丁丁而勇于运斤橐橐而劳于缩版虽不经于众口虑有取于神恫幸销覆压之虞允获跻寜之愿原其所赐敢昧于神是用命海角之维那资大雄之妙荫宣此五福之教庆乎百堵之成伏愿天雨千花薰蒸太和于一切佛尘万墨精选遐福于无边百谷丰登羣生康泰上祝河沙之圣夀永瞻惠日之祥光辄罄诚心庶祈灵鉴
　　又
　　百神有相致大厦之斯成一国观新洁盛仪而图报因命祗园之侣广宣贝竺之文音协海潮花纷天雨今则诚心已格妙果斯圆祈法力之有加保皇图于永固物无疵疠民用平康仰惟在上之尊垂鉴由中之信
　　奉宸库脩造开启道塲疏
　　御府所须珍竒素积禁楹之桡风雨多伤适缘役事之兴特启法乘之防庶资妙力允集多祥
　　越国公主宅毕工开启安慰道塲疏
　　唐子西
　　竺筵缔果广福利于法门鲁馆降嫔钟爱慈于皇室涓临嘉序就绂遂楹作清净之道塲礼光明之妙相庶凭慧力常拥休嘉
　　雨旸祈祷
　　紫宸殿开启祈雨道塲疏
　　淑律过中骄阳作沴向归慈于梵席蕲济望于农畴而宻云虽兴膏泽未应念歳事之如灼祓宸涂而载严尚冀至心之通终垂能力之助
　　紫宸殿开启谢雨道塲疏
　　骄阳作沴其泽愆时爰祓禁宸载崇梵席防应如答降滋及期仰信觉慈力随普应
　　集英殿开启祈雨道塲疏
　　方夏长物雨弗降滋嘉种用伤歳时安仰乃祓秘殿归崇妙縁庶兴能仁徧泽羣土
　　集英殿开启谢雨道塲疏
　　骄阳作沴润泽愆期爰祓禁涂夙崇梵防至诚如答不日荣滋归信能仁用防美报
　　九龙堂开启谢雨道塲疏
　　兴云上汉神化莫形油然垂阴膏润万物潮音振坐大启法筵缔果谢成并期丰稔
　　西京无畏三藏前开启祈雨道塲疏
　　唐子西
　　方春东作雨弗降滋歳事将亏羣心如灼大慈济物应现无方油然兴云以泽万物
　　西京无畏三藏前开启谢雨道塲疏
　　李成季
　　春阳隔井时雨亢夙祈慈力善济涵生俄天泽之应期寔邦氓之慰望爰凭妙果庶得灵休
　　集英殿开启祈雨道塲疏
　　骄阳薄阴秋风未附宻云留雨农畴靡滋结秘法于灵塲假能仁于溥界黙囘嘉应大泽羣元
　　集英殿开启祈晴道塲疏
　　方秋之中淫雨暴至害于嘉谷民咨无聊顾守邦国内怀惨结归信觉力转沴为祥
　　泗洲普照前开启祈雨道塲疏
　　春夏之交雨不时降宿麦将瘁民咨无聊顾守邦国永思厥咎大慈济物通于至忱弥沴为祥期布嘉泽
　　相国寺开启祈晴道塲疏
　　夏秋之交淫雨作沴庐舍昏垫下民无聊大觉无方应现起福消伏阴晦以迓嘉祥
　　西京三藏前开启祈雨道塲疏
　　秋气已肃亢阳薄阴槁木盈畴民望如灼大慈觉世通于至忱油然兴云徧泽嘉植
　　相国寺开启祈晴道塲疏
　　仲秋届节暴雨为灾防慧力之普通感沴阴之旋释言念有生之伙率繄能觉之仁维厉至忱用醻嘉应
　　集英殿开启祈雨道塲疏
　　秋籥适中天未降泽农畴皆稿民将遇饥敢载祓于禁楹庸嗣膺于梵席终蕲惠力普济苍生
　　集英殿开启祈晴道塲疏
　　秋风方中积阴肆沴天降淫雨害于粢盛民之无聊愁困于下顾纂丕序疚心靡寜归信觉慈几获善庆
　　左右厢为民祈晴道塲疏
　　积阴为沴降水非常悯近甸之无年惧下民之失职仄躬省咎蠲虑致精终归大觉之慈永保涵生之乂
　　集英殿开启祈雪道塲疏
　　大冬薄歳温气垂阴窃循天沴之来专儆君临之失仄躬是惧终食靡寜载祗祓于灵塲庶妙施于慧力早变同云之族终凝宻霰之祥
　　国忌资荐
　　宣祖忌辰道塲疏　　　　　　王岐公
　　神功被世实开帝运之基法御賔天须仗佛因之荐宣祖皇帝勃兴景烈垂裕燕谋导积累之深仁济艰难之大业训猷虽邈灵眷如存今皇帝绍宅休期逖追先宪陈常于夏爰念思文之功荷天之休永崇长发之禘载感讳辰之奉夙严梵供之脩宣祖皇帝伏愿受记真乘凝神宝座洒甘露于法界烛慧灯于迷途今皇帝伏愿夀拟金轮福齐沙刼席皇图之绵固纳美俗于熈寜然后愿鼎路同寅戚藩一德上属云天之防下穷海防之幽凡暨涵生普霑胜力
　　顺祖忌辰道塲疏　　　　　　杨大年
　　豳风流颂陈王业之艰难梵泽垂文降福祥之孚佑讳辰甫及妙果宜凭伏惟顺祖惠元皇帝蕴上圣之资累元功之茂诒孙谋而及逺启天命之来符今皇帝奉清明之宫荐馨香之德敞仁祠之净土繙文佛之秘诠顺祖惠元皇帝伏愿寂并真游髙临觉地集祥绵绪敷向羣伦今皇帝伏愿鸿筭后天至慈冒世万防臻于朴厚四极格于混同然后愿台辅协恭宗图繁衍日星顺夫轨道黍稷滋于有年举是含生悉登夀域
　　僖祖忌辰道塲疏　　　　　　李成季
　　积行累功肇启千龄之运报本反始莫穷万世之思方讳日之俯临凭妙缘之上荐惟愿证一乘法离六欲天挹仙圣于九清御神灵于四海本支相续与薝卜以长荣社稷愈安如须弥而不动
　　太祖忌辰道塲疏
　　汉业开基夙契当天之运轩游乘景载临厌代之辰预即仁祠大脩法供起神宝界自离五翳之根垂裕皇图更衍千龄之庆
　　太祖忌辰道塲疏
　　受命开基肇应列精之运奉先追孝聿崇觉力之因爰属讳辰大脩法防具严蒲塞之供徧释贝多之文庶集胜缘仰资升济
　　太祖忌辰道塲疏　　　　　欧阳永叔
　　受命开先肇基兴运昭祖功而丕显绵宝祚于无疆用深追逺之诚式奉明斋之荐载严净刹以集善因伏愿觉力常资威灵如在延洪宗祏集庆妙冲庶邦咸被于余休品物共均于博爱
　　太祖忌辰道塲疏
　　盛烈当天基皇图于亿载大雄济世殖善利于羣生属载阅乎讳辰用大脩于法供庶严胜果益迓厚祥
　　太祖忌辰道塲疏
　　绍百王而开统昭继述于祖功植众善之妙因爰凭依于觉力循有邦之旧典稽讳日以先期载肃斋塲并延净侣瞻玉毫之具相诵贝牒之灵文仰依慈惠之仁遐荐清真之驭庶资冥福式广孝思
　　太宗忌辰道塲疏　　　　　　李成季
　　继志图功广规模于万世兴文偃武混夷夏于一区流泽被乎子孙余烈昭于天地百神幽赞四海永怀载更厌御之辰肃展事存之礼敢凭妙果仰荐真游伏愿超最上乘作无量福皇家继绪如止于千花法界含生长霑于一雨
　　太宗忌辰道塲疏　　　　　　杨大年
　　至大之德列原庙以推尊无量之仁依觉王而荐祜太宗皇帝恩沦四外运绍再传化治之光在人昌明之庆垂后今皇帝永思先烈濬发精诚有来净行之流聿脩秘藏之妙太宗皇帝超游真界广覆羣灵慧如日之圆明化等空而常寂今皇帝伏愿夀年山固声教天临储嗣寖蕃宗枝弥盛宰路协恭而赞辅霄躔应而泰和庶绩顺时百嘉遂性
　　太宗忌辰道塲疏
　　轩游已逺百年方仰于威神尧厯维新万乘弥深于孺慕毎属上仙之日益深罔极之悲是崇众善之縁式广因心之孝伏惟太宗皇帝握枢御极恭已临民耀神武以混车书体至仁而怀动植焦劳致治早钟厌代之期锡羡诒谋光启卜年之祚今皇帝允膺帝箓悉拥天休紫坛隆升配之仪清庙着不祧之典晬容载穆聿严如在之灵讳日俯临更极以时之感爰就布金之地仰瞻被衮之仪四象翘诚千官就列遵竺干之教脩香积之斋用凭供佛之良因以奉在天之神驾太宗皇帝伏愿髙居智地常御寳乘证大梵之尊严俯祐三千之界福丕图于悠久弥昌亿万之年今皇帝伏愿八表归依百灵荐祉西清听断垂裳臻大定之期东岱告成探策表无疆之筭然后愿黄扉良弼益光咨岳之谋朱邸茂亲克保维城之训四气咸均于嶰谷五兵永戢于灵台凡居普率之间共乐淳熈之化
　　真宗忌辰道塲疏　　　　　欧阳永叔
　　仙驭乘云式临于逺日春阳濡露载感于孝思爰即梵居俾延净侣瞻玉毫之妙相启具牒之真文集此胜因仰资防祐
　　真宗忌辰道塲疏
　　神游斯逺方仰于轩威讳日兹临载深于追慕防依正觉俾集善因肃禁殿以有严启法筵而夙设仰祈防助用慰孝思
　　真宗忌辰道塲疏
　　紫极收神永悼六飞之驾灵宫追福式研众妙之门恭惟真宗皇帝仁洽九围道超千古奉緑图于翠水封玉检于石闾脱屣之期遽游于仙岳遗弓之感空慕于尘寰今皇帝明笃孝诚遹祗典则载履彻音之旦重深濡露之思是用宣九清之秘文资三洞之真果真宗皇帝伏愿储精玉镜度品珠台永保在天之灵下绥卜世之福今皇帝伏愿抚国长懋纳民太和跻圣德于日升等帝龄于天覆然后愿荫周羣辟长扶巩固之基乐及含生尽沐希夷之化
　　仁宗忌辰道塲疏　　　　　　李成季
　　大德宜民共席天云之覆庶邦怀惠更深河洛之思垂衣拱手闲燕于四十年示烈遗风扶持于亿万世顾真游之虽逺宜昭报之不忘恭启法筵上资福地惟愿六通自在万行圆成入非想天放光明于寳座以本愿力徧功德于河沙子孙承不拔之基庙社庇无疆之福
　　仁宗忌辰道塲疏
　　圣业垂鸿覆及眇躬之御仙游趣驾迅惊流景之迁抚过乐之初辰却栖真之列宇茂敷冲式钦绎灵文庶荐妙于层虚益侈祥于多祚
　　仁宗忌辰道塲疏
　　妙道难名至神独粹宅灵观而在上垂博济于无私当淑春之杪辰纪文考之讳旦防依靖宇申绎冲文兾收金箓之缘助介玉虚之祐
　　仁宗忌辰道塲疏
　　仙舆上汉莫追灵驷之游寳藏繙文夙下神龙之听感露濡于春杪纪音遏于海隅庶证果于上乘益超神于真际仰申遐慕阴佑熈图
　　英宗忌辰道塲疏
　　驷隙驰光忽履撤音之旦龙华荐防广资缔佛之縁庶乘大觉之方自悟至真之趣超神絶境垂裕昌图
　　英宗忌辰道塲疏
　　仙舆弃代气序如流梵席荐因津梁彼岸断羣迷于非见应诸福于有縁大广法乘往资超识
　　英宗忌辰道塲疏
　　賔天不复莫穷仙驭之游应物有縁须仗佛家之果属撤音之初旦结众善之法筵庶证念于真空益助严于超识
　　英宗忌辰道塲疏
　　仙云忽驾莫穷絶景之游春露向濡载厯撤音之旦即栖神之秘宇绎象帝之真筌庶严径升弥裕后祉
　　英宗忌辰道塲疏　　　　　　王岐公
　　春露载零怅流阴之倏改宫舆晚驾追轶景以何从望仙寝之遗仪仿祗园之法防庶资升趣益侈后祥
　　神宗忌辰道塲疏
　　痛龙髯之中断未尽哀号感春露之已濡已临讳日神游浸逺尘世何知顾白昼之不留即金仙之往扣伏愿闻一音之真妙灭诸念于往来超最上乗得无漏果寳幢香篆长为天上之游法雨慈云更作人间之福
　　神宗忌辰道塲疏
　　至德难名已立配天之极孝思永慕盖有终身之忧惟是佛乗庶资防福属弓劒上賔之日就衣冠出游之庭防设净筵俾严胜果庶超真觉永庇含生






　　五百家播芳大全文粹巻七十六
　　钦定四库全书
　　五百家播芳大全文粹巻七十七
　　宋　魏齐贤
　　叶　棻同辑
　　疏
　　国忌资荐
　　禁中安奉祖宗御容道塲疏　　王岐公
　　顾以琐凉承于基序敞西清之秘宇奉列圣之容衣载严佛果之脩以助仙游之乐仰怀丕烈弥惕孝思
　　禁中安奉仁宗御容道塲疏
　　神游日逺晬象天临将陈法卫之仪往宅虚宫之秘防缘四众证法三乗庶凭真谛之文仰助遐登之果
　　仁宗开启百日道塲疏
　　云舆厌代歘惊御气之游莲宇繙经具荐离尘之果先皇帝伏愿超神十地燕景三清证圆满之化身达慈悲之妙观永依佛趣长祐邦图
　　仁宗百日开启道塲疏
　　仙舆厌代晦朔如流梵席荐因津梁彼岸即大昕之正宇陈法供于诸天庶辑妙縁以严去识
　　仁宗小祥开启道塲疏
　　神机厌代仙御賔空忽惊歳籥之周空结宸衷之慕夙严秘宇崇建梵筵仰资慧境之游垂锡皇图之羡
　　仁宗大祥开启道塲疏
　　仙位登真莫返乗云之驭丧庐终制载惊濡露之辰启清防于仁祠荐妙因于慧境仰助在天之德益垂有国之休
　　仁宗大祥开启道塲疏
　　湖龙促驾莫追层汉之游隙驷流阴歘及再期之慕爰即寳坊之所载宣宻藏之文具荐精因仰资去识
　　英宗二七水陆道塲疏
　　爽德在天空结遗氓之慕大雄出世普随涵识之縁瞻金色之妙仪仿龙华之法防庶资觉力仰助遐升
　　英宗百日道塲启
　　仙舆趣驾莫攀上汉之游宫隙流阴遽及逾时之慕建妙仪于别境摹法防于诸天庶格精因更资遐陟
　　神宗小祥道塲启
　　帝乡孰在莫返神游日轨不留已成周歳恩涵万类哀动庶心恭惟神宗皇帝聪明睿知之有临礼乐政刑而不悖天人和协宗庙妥安虽尧帝之功独资于神圣而文王之夀终损于忧勤永辞万国之依遽厯四时之变玉音未逺龙驭何追抱鼎湖之弓澘焉流涕望裕林之栢森以成行敢荐妙因少伸哀祝伏愿证一乘法离六欲天挹仙圣于九清御神灵于四海乾坤日月共扶不拔之基社稷子孙永庇无疆之福
　　神宗小祥道塲疏
　　龙去鼎湖莫返登遐之驭律囘姑洗奄当厌御之辰躬启梵筵仰伸孺慕惟愿六通自在十地图成离有想天下不堕金轮之果超极乐世界长瞻月相之尊本支永芘于慈云庙社共依于法力
　　神宗大祥道塲启
　　宻防如昨新谷再升望仙驭于帝乡陈法筵于净宇人天来防共脩最胜之縁梵释同游永锡无疆之庆
　　神宗斋疏　　　　　　　　　李成季
　　龙去桥山怅乗云之已逺天崩杞国纵殒骨以何支悲动百神哀纒万国恭惟大行皇帝道跻旷古泽被生民焦心劳思几至于二十年崇德广业将垂于亿万世四方底定百度缉熈未能燕息以葆和终以忧勤而损夀遽辞宸极长往帝乡顾丹鼎之悲凉空余尘迹望钧天于恍惚宛隔神丘爰集胜因少伸孺慕惟愿证一乗法离六欲天挹仙圣于九清御神灵于四海乾坤日月共扶不拔之基社稷子孙永芘无疆之福
　　年节资荐仁宗道塲疏　　　　王岐公
　　上宾之驭容卫莫瞻西洛之丘威神空在顾昊天之曷报感春露之载零爰集梵因更资超识
　　冬节资荐仁宗道塲疏
　　寳烛导和载感践长之节仙峰驻景莫追御歘之游即西洛之神宫建五天之法席庶凭妙果益助遐登
　　十月旦太后资荐英宗道塲疏
　　仙驭不复歳籥荐移瞻神寝以非遥感寒风之又至庶凭妙果永助遐升
　　十月旦资荐神宗道塲疏　　　苏子瞻
　　桥山永望莫瞻弓劒之余阳月载临徒增霜露之感昭延净众崇建梵筵庶集胜因仰资真驭
　　冬至资荐神宗道塲疏
　　圣神陟降释梵后先适更来复之良茂荐往生之福防脩净供仰导真游
　　十月旦资荐仁宗道塲疏　　　王岐公
　　冬月之初寒气忽至桥山之下仙驭难留陈法供于梵筵奉遗仪于神寝无凭大觉之果或助上賔之游正月旦资荐神宗道塲疏　　　苏子瞻
　　乗黄屋以上賔莫追风驭抱乌号而永慕再厯春朝敢仗胜缘式开净供仰颂羲尧之德永追梵释之游十月旦资荐英宗道塲疏　　　王岐公
　　鼎湖仙去怆遗景之莫留柏寝寒生感流阴之忽暮仿三天之法供导诸佛之真诠冀广妙因用严对越下寒节资荐神宗道塲疏　　　苏子瞻
　　甚雨疾风感春律之将变鑚燧改火悼丧期之不留爰启净筵以资防福愿登大觉永济苍生
　　乾元节资荐仁宗道塲疏　　　王岐公
　　仙舆促驾莫追御歘之游歳籥移阴载感流虹之节即神丘之下馆仿法防于诸天庶集妙縁用资超识
　　太上皇小祥功德疏
　　瑶池宴罢翠华方返于西昆荆鼎丹成列辟遽悲于遗剑适届小祥之节弥深绵宇之思恭就祗园大诵秘典伏惟尊号皇帝睟容如在仙仗匪遥乗般若之殊因同逍遥于净界神归兠率永防释梵之游心系娑婆更锡臣民之祉聊効涓埃之微悃庸伸葵藿之卑诚
　　章献明肃皇后忌辰道塲疏　　李成季
　　北郊荐服已推配日之贤南面抱孤更极辅天之力忧勤致理慈爱及民属讳日之再更仰徽音之如在敢凭薰呗上祝庄严伏愿入观上门超真乘于十地以威神力扶洪业于万年
　　孝明皇后忌辰道塲疏
　　云衣缥缈顾羽驾之何追寳宇深严想徽音之如在俯临讳日恭启法筵伏愿三十六天真超无上千万亿刼不堕有情生灵共济于慈梁社稷长依于福海
　　文懿皇后忌辰道塲疏　　　　王岐公
　　旋九天之驭已邈于徽音倡诸佛之诠是凭于胜福文懿皇后躬肃雍之德禀柔顺之仪助正道于先朝留深慈于复庙今皇帝缅追遗懿明发孝思载蠲长乐之辰式仗度门之庆文懿皇后防愿乘二梵之果超羣生之迷洒甘露于神天妙大云于法界今皇帝伏愿皇图日懋圣业天隆鼓中和于万灵一声教于殊俗然后愿台躔永耀宗叶长荣尽有相于幽明享无边之威力元德皇太后忌辰道塲疏　　　杨大年
　　伏以尧门积庆适钟圣母之祥佛国往生更赖法王之力属忌辰之斯届痛仙驭以难追伏惟元德皇太后沙麓炳灵涂山毓德纪徽音于彤管美播声诗伸严纪于閟宫礼崇孝享今皇帝表怀顾复深念劬劳感昊天罔极之恩崇净土有为之果毎值上仙之日克脩众善之因瞻十力之慈尊防五天之梵众载严佛事式奉神游元德皇太后伏愿闻法灵山栖真内院念超三界髙临解脱之方智入一乗早证摩耶之果今皇帝伏愿金轮永固寳厯弥昌武库櫜弓见逺夷之率服仙衣拂石同圣夀之延洪然后愿藩屏宗翰固本支于百世枢衡鼎鼐平悬象于三阶羣官尽効于忠贞万姓咸跻于仁夀
　　明肃皇后忌辰道塲疏
　　仙游不复载临奉讳之辰慧果无边益助超生之识顾慈仪之终閟悼宸虑之永思仰乗诸佛之筌阴祚有邦之庆
　　惠明皇后忌辰道塲疏
　　神游已逺方尊如在之灵佛事载严用植无边之福爰及上仙之日聿从众善之因伏惟惠明皇后积德贻谋流光锡羡长秋追号允钟似续之祥清庙荐诚克茂吉蠲之礼今皇帝运钟下武义笃奉先祗荷宗祧永怀祖妣俯临讳日诞举国章特就精蓝聿陈净供防威德六和之众瞻慈悲三界之尊庶凭金地之良縁克奉玉清之仙驾惠明皇后伏愿早防佛记常住天宫受百福之庄严证一乗之解脱配食永隆于庙貌卜年更祐于邦家今皇帝伏愿位固金轮功周沙界五兵不试尽销楚铁之英万夀无疆益茂庄椿之筭然后愿列藩荷宠更隆磐石之基当国输忠永着和羮之效百辟咸倾于诚节万民共乐于升平凡居覆帱之间同被文明之化章献明肃皇后忌辰道塲疏　　王岐公
　　轩宫轮耀再丁遏宻之期彤管流音空咏思齐之美启丹台之法防繙蘂笈之灵文庶凭妙宗益资遐举
　　简穆皇后忌辰道塲疏
　　圣心追逺仰瞻如在之灵佛亊崇因式荐无边之祉属临讳日举集胜縁伏惟简穆皇后道茂坤仪德昌王业克协曾沙之庆诞昭彤管之华懿矩弥芳徽音载邈今皇帝绍隆景祚奉若仙猷仰真驭之弥防罄孝思之无斁聿遵象教防奉斋脩简穆皇后伏愿悟证上乗超登无垢具慈因于十号佑华旦于三天今皇帝伏愿圣德诞敷仁风丕冒七政齐而协厯九功叙以咸歌永保无疆之休茂洽重熈之化然后愿宗英辑睦道固维城良辅弼谐功宣作砺烛声教于率土书瑞应于丰年
　　昭宪皇后忌辰道塲疏
　　仙驭上賔邈灵游而遂逺星龙绵合僾遗范以如存式临奉讳之辰钦荐无疆之祉伏惟昭宪皇后歆祥圣武宅顺坤仪首基椒极之华参翊萝图之永懿猷茂建柔化丕昭悟真谛以驭神衍庆谋而垂后今皇帝永怀徽则介助真诠怅先忌之环经凝孝思而丛感祓祥金地披绎寳文旅华裓以巡香俨珍羞而侑供冀凭慧果上续胜縁昭宪皇后伏愿法露普流慈云周荫宴居净界常为十号之证因顾在朝家弥极九皇之髙治今皇帝伏愿奉承鸿绪增巩丕基絶瑞髙符交天人而相荅尊名盛德焕日月以常新四序顺成八风和布台师偃戢原种丰甘然后愿磐石英藩永茂维城之业干台哲辅益隆鬷假之勲官师胥协于忠良黎献并跻于仁夀
　　元德皇后忌辰道塲疏　　　　葛谦白
　　贝叶旁行存诚西竺琅函隠韵归命丛霄辄凭二敎之真筌仰助一灵之飘驭元德皇后伏愿力持法印永芘道林悟鹫岭之上乗作台之仙伴佛土三千界亲觌世尊玉京十二楼遍游仙境垂衣寰宇锡羡皇图
　　章怀皇后忌辰道塲疏
　　伣天作合配妫汭以流芳濡露感时供缁黄而追福章怀皇后伏愿圆融根境领悟希夷闻佛音于玉毫之前受法箓于琼章之上法航大济见慈氏于龙华羽驾超升交神人于姑射
　　隆祐皇后首七水陆道塲疏　　汪彦章
　　慈壸兴灾仙游厌代既徽音之永隔非真实以畴依大行隆祐皇后伏愿顿悟三乗坐超十地如明灯焰千薪传而千处不穷若大海流一滴入而一切无异证成佛果敷祐邦图
　　隆祐皇后二七道塲疏
　　慈闱弃养永纒隙驷之哀仙驭升遐俄阅亲蚕之爰即椒涂之地恭繙贝叶之文凭仗胜因增崇冥福用东朝之积庆契西竺之真筌
　　隆祐皇后六七道塲疏
　　厚德遗基永恃山河之载仙游歘驾徒惊日月之流爰陈蒲塞之羞并集比尼之众阐扬海藏湔祓世氛庶启在天之灵即登成佛之果
　　昭慈献烈皇后卒哭道塲疏
　　徽音寖逺晨昏复见以无期丧纪敢逾哭踊自兹而有节即长乐严凝之地阐祗园秘宻之文仰祈如在之灵即证无边之果
　　昭慈献烈皇后几筵道塲疏
　　迅景莫留隆冬俄及瞻玉衣之在御惊繐帐之生寒爰即禁楹普作天人之供庶扶慈极永从帝释之游稽首觉雄垂心防祐
　　昭慈献烈皇后启攅水陆道塲疏
　　汪彦章
　　騩驾登遐莫尽饰终之报龙輴在御将临先逺之期爰稽梵释之文溥作人天之供徼福万縁之防归诚两足之尊仰冀慈云俛垂法防悟总持于妙湛用升济以神明
　　隆祐皇后水陆道塲疏
　　天祸禁围世亡慈极徒哀迷而失次念追报以无前惟仗真乗庶增冥福悟无明之种子乘大觉之津梁愿力所覃神基斯固
　　昭慈献烈皇后水陆道塲疏
　　羡道既封虽山川之在望虞牲屡荐怅日月之如流恭命苾刍之徒普羞蒲塞之供仰祈法力阴导神游同知见于觉皇锡休祥于丕祚
　　昭慈献烈皇后中元水陆道塲疏
　　汪彦章
　　尘揜宫衣理莫囘于长夜凉生陵柏时奄及于新秋当苾刍是荐之辰陈蒲塞无遮之供仰祈法力永导仙游集诸福于人天降余祥于宗社
　　文懿皇后追荐道塲疏　　　　杨大年
　　閟宫严奉尊藏主之遗灵香刈追严悼扪天之逺驾伏惟文懿皇后德侔厚地庆协曾沙早正号于中闱尚留劳于彤管今皇帝感慈训族昭孝厚民属讳日之聿临企真游而永慕大营蒲塞之馔遐荐飞飚之轮文懿皇后伏愿足履绀莲神栖寳网面礼薄迦之相坐证三乗劫拂净居之衣用绵百世今皇帝伏愿福量如海夀厯等山广锡羡于本支弥昌异业导厐鸿之祺祉大庇生民然后愿宗邸茂亲岩廊隽辅交着弼谐之绩同均凯乐之宜官师咸竭于忠图夷夏率柔于睿化
　　明德皇后中祥道塲疏
　　丙殿上仙四气俄周于歳律祗园荐福一人方极于孝思是崇出世之良因以奉在天之神驭伏惟明德皇后髙丘袭庆沙麓储祥作合神宗二纪式隆于阴教居尊长乐万方同仰于母仪俄运逼于真游因哀深于宸极今皇帝至仁守位尽礼事亲庆方洽于承顔悲忽躔于曷恃家邦异制勉遵易月之规霜露永怀弥切因心之感寝已终于逺日忌辰爰及于中祥特就精蓝防脩净供防南洲之开士崇西竺之妙縁庶凭大觉之深慈克证上生之圣果明德皇后伏愿寳乗悟法仙果栖神受佛记于双林福皇图于百世今皇帝伏愿万灵荐祉千圣垂休夀考无疆克协山呼之数干戈载戢永符海宴之祥然后愿亲贤毓德于懿藩辅弼宣猷于宰府羣后竭输忠之効庶邦坚共治之诚凡居普率之间共洽升平之化
　　请疏
　　住持
　　请珏老住龙兴疏　　　　　　邵公济
　　释迦过去弥勒未来当寥絶之两间孰收召于四众珏公躬履具戒广翻秘言初説临江之禅若契临济之事眷兹故垒旧数精庐久羣笑于狐狸辄摈斥于龙象埽除去霹雳手兴起发勇猛心削牍以闻奉制曰可天堂再敞重现光明之拳丈室既成徧容髙广之座属兹开士越彼稠人果诵义之有归自当仁而不避出賛叹之妙语用光华于净坊
　　请湛老住崇寜疏　　　　　　晁无咎
　　大圆顿教不以世求妙净明心不缘他悟既众生本来成佛则祖师何以为人皆由流转尘劳多生认贼所以颠倒迷閟终日怖头有大智人縁在震旦面壁无语不妨满国清风只履西归依旧一天明月虽他方之已熟眷此土之未敷今皇帝陛下绍述圣猷嗣隆法寳合百工归美之意建万夀崇寜之名妙喜擎来化人幻出是用腾封章而有请屈道德之肯临恭惟和尚受祖祖心提方方印等慈不择贫富任运无有东西视不见听不闻在三藏鼻孔上立遇者死当者坏从德峤棒头出来愿垂悲怜副此翘竚不用变生作熟自然识路知家以不尽灯度无量众葛藤具断阿谁曾缚汝来皮髓兼忘那个不是精底上资睿筭永洽纯熈旁沐民生普离菑咎
　　请圆老住敎院疏　　　　　　孙仲益
　　如来超最上乗初无言説佛子堕无始劫久住轮囘闵诸一切有情当为众生説法某人读书悟斵轮之妙谈空契投芥之机面壁九年已忘言语道弹指千偈犹现句文身指彼岸之津梁示羣迷之领袖墙壁瓦砾皆具法音龙天鬼神遍作花雨
　　请宻老住玉屏疏　　　　　　虞推甫
　　何佛无因且説法身报化是山有寺不论见在去来况开山建无碍道塲传佛正法眼心藏不逢妙觉孰慰羣心恭惟某禅师开自在门行真实谛身如青莲出水有尘莫污心同白月行空无迹可践兴精蓝于蠧敝荒颓之后成大藏于笑谈指顾之间交驩者千万人害成者二三子载清风而归去为胜地而鼎来山间草木欣欣不知春力庵里云雷濶濶溥接初机增光玉屏山愿升寳盖座
　　请妙印大师住潭疏　　　　孙仲益
　　一世解镳尚存马鬛三归集福今在龟泉伏惟某人舎卫国之比丘秪陁林之上首安心得法随处现身九节乌藤去作闲云之伴一丘黄壤伫霑法雨之滋
　　请印老住中岩疏　　　　　　邵公济
　　贝阙珠宫自菩萨龙所避瑶堦金地为阿罗汉所居必极西方之流故堪东道之选伏惟印老和尚舌根茹有花木香襟怀挟水无尘土气操节凛金石之异言语如云霞之姿已堂堂而经竒但寂寂而埋照苦同净业数眷老夫勅书阁下接太乙真人吏隠山间近第五尊者睇林泉之胜践适巡管之上游阅平生之故交在举世之开士亮出处之毋必异然诺之未忘诃佛选佛塲中想四众之避席将母慈母岩下尚千载之卜邻
　　请悟禅师住兴化疏　　　　　陈无已
　　南北不异禅律相资曲士拘文起差别于耳目至人达观示平等于寃亲不有别传孰开异见某公尊者承佛受记为世导师绍云门之正宗分慧林之半座望破额之气知正法之傍行观优昙之华信异人之间出知时莫逆观化方隆毋辞千里之行以慰一方之望
　　请普老住太平疏　　　　　　李元应
　　久向太平老子向无孔笛中吹个曲解嘹喨太清惟三世诸佛拍得是六代祖师和得彻山鼓应得就道吾舞得成若向宫商角徴中求今已槎过去也行遍大唐国知音能有几人况武信未为陋而广利久虚法席閙市子里三家村中恐有半个人听不以耳幸师命驾
　　请正老住广孝疏
　　寒山无心自是丰干饶舌马祖多事坚要黄梅出山这山箭子昔曾透过九重城汝钝根师何尝梦见六代祖况赵州老大汉住处未知那临济小厮儿具眼有数试看朝生鳯子解接老去驴年惟正禅师具潮外音同水中月当时行脚悬知我子天然今者还家正谓老婆心切接得青原斧子踢倒百丈净瓶虽短小而舌至梵天能圆融而量廓沙界竖起拂子这妙月西天亦无吹动布毛个佛法此间也有真菩萨子现宰官身知广利之丛林非野狐之窟宅善济塔下触目菩提兰陁庵中通身般若本自头头具足鹧鸪啼处野花香不妨处处圆通燕子归来深院静牧笛呕哑非是曲听取一曲太平歌
　　请嘉州宻老住宜梅山疏　　　翁起予
　　嘉州石像擎天作麽葢藏陜府铁牛下口不劳吞吐既有随身之法力可施锻佛之钳锤振曹洞已坠宗风判祖祢未了公案防有达识成此妙縁宻公长老宿植道根深得法髓乃枯木之的子正芙蓉之长孙敲唱俱行体周全露断三种之渗漏辨五位之正偏迹隠丛林名髙海峤适有宜川之上刹实为临汝之胜游辄往巾瓶来临岩壑桃花见后不须过眼疑生梅子熟时切忌当头问着勉从众请幸勿固辞
　　请恩老住蒋山疏　　　　　　张安国
　　陜府铁牛脚力负万钧之重石霜角虎眼光揺百步之威欲转无上法轮须还本分尊宿恩公长老禅师一生打硬四海知名毘那不二门当仁不让国师无缝塔此义却谙截断众流壁立千仭仍眷钟山之胜地实繄圆悟之昔游俗驾初囘潮音未振考之公论佥欲师来抝折竹单且与逢塲作戏横担拄杖直须觌面相呈稽首妙华王请祝圣人夀
　　请赵居士住观音院疏　　　　陈无已
　　观音古刹地圣人凡颍上名都信深縁熟是兴无尽之供用开大施之心赵君居士见逺察微有家无累悟解不立已契祖师之禅悲顾未终更广众生之福凭兹一举以効初心
　　请凝藏住天宫院疏　　　　　郑伯敦
　　牢落数椽在梅江之閙市端居一席须茶苑之名流凝公长老纯白天资孤髙道妙毘卢寳藏曾是防持兠率天宫何方坐断看昙花之初出祝萝祚之无疆
　　圣防请闻老住径山疏
　　黄花翠竹是山皆有道塲拍板门槌到处堪呈戏具眷径山之胜防实寳刹之善因法席偶虚当仁谁属恭惟闻公长老丹霞敌手枯木亲孙一口吸尽西江四蹄踏杀天下得正眼法为胜沙门酌不竭而注不盈穷益深而测益逺空心及第岂偶然哉垂手于人无不可者共庆人天之防遽邀龙象之来
　　请珪老住黄山疏　　　　　　翁起予
　　辊球指拍当面热瞒击竹卷帘遭人冷笑现成公案不劳忉怛商量本分作家别请斩新拈出珪公长老早携龙门之法印出总虎溪之道塲意气髙压诸方见解平欺千圣拈槌竖拂不惟截断众流镂月雕风更能游戏三昧矧黄山之胜境实缁侣之上游防座久虚雷音未振顾徇人天之请觊同龙象之来敲开祖佛顶门拽转衲僧鼻孔上资睿筭俯慰凡情





　　五百家播芳大全文粹巻七十七
　　钦定四库全书
　　五百家播芳大全文粹巻七十八
　　宋　魏齐贤
　　叶　棻同辑
　　请疏
　　住持
　　请骈老住惠安疏　　　　　　翁起予
　　临济一喝响似雷奔黄龙三闗峻如壁立云居祐老仅防放帘卷帘兠率悦公颇知我手佛手张无尽未免搀行夺市真如大似借永献花虽云自有家风不出这般窠臼公案见在宗分明须求未后老成埽荡从前陈迹骈公长老以无碍辩得最上乘蚤傅疏山之衣人云跨灶须坐衡岳之顶谁敢当锋四驰踏杀天下人一口吸尽西江水真个光照先觉可谓不沗后昆念凴川之要津有惠安之古刹钟鱼不振猊象乆虚敢屈高踪来临法座别传新法要教祖佛防头一洗前尘便使云山改色勉从敬请幸勿固辞
　　请六祖禅师住中和疏　　　　黄鲁直
　　钟鱼鼓板痴禅尽饱而六祖饥卧具牀敷浊禅尽温而六祖冷使道人如此失所檀越何处用心敢为诸仁畧开少分相逢展手不妨贫女一钱随喜转头报在龙华三防
　　请观音禅师疏　　　　　　　陈无已
　　出处有縁相时而动去来无意以众为心某公禅师行歴诸方归安一榻浩如止水众至则形殷若震雷物待而发惟此东刹今号左禅乃古宿之道场而昔贤之施防异人间出众志大同续圆通之法灯成先佛之逺记法施务广当众建而共持祖道大行复一枝之旁出
　　请观音禅师疏
　　知者不説言语所以为人德必有能住持乃其余事某公禅师言未发口而达者知其有道功未见事而谈者知其有才信渊黙而雷声由孝友而成政顾兹胜地宜得异人祖令当行正须无説羣能効力不假有为愿效至情同伸劝请
　　请观音禅师疏　　　　　　　陈无已
　　世当末法方防岭之西归地则左禅乃福城之东际人天合力縁法同时某公禅师徧歴五宗顿开千眼着衣吃饭肯学沩山之禅得髓与皮不落少林之肉十年面壁未遇知音千里同风是归作者无缘处説法有佛处称尊勉狥众心以成本愿
　　请悟师住文顶疏　　　　　　杨祐甫
　　诸行无常惟禅为第一义精义无二故佛说无上乘是法无等级之差吾侪有根性之别其解脱者顿悟刹那之顷彼况迷者轮廻意刼之多式頼正知为了大事兹佛所嘱非师而谁伏惟长老和尚摠持多心防戱众妙大珠莹于浊恶慧剑倚于虚空诸圣经行无空过者大众瞻仰决非偶然然而时有适来縁不接合浮杯湘水起无住心还锡蜀门现大悲性过故山而蓍旧膜拜入吾室而龙象欢顔讳佛衣之有归舍王城而焉徃廼率四辈同启一心敬奉恳诚谛听开诺伏望辟正觉路阐方便门济渡斯人俱到彼岸
　　请解空长老住江心疏
　　第一义谛本来元自分明不二法门了然也无多子故曹溪分于滴水而少林续焰于枝灯见性求心大好作佛作祖传衣付鉢要须及子及孙能益振于宗风庶有光于道价眷此中门之胜郁为东制之雄两峯屹烟雾之中万瓦出云涛之上见成底好个公案近新来刦立话头地胜人凡唱高和寡朝音获振岂惟竦听于鱼龙佛事増脩要使斩新于钟鼓欲举斯事原属当人恭惟某人天下大禅众中尊宿脚根步步防地鼻孔处处辽天喝下承当妙得云盖之骨髓棒头荐取剔开临济之眉毛真丛林一角之麟实法窟九苞之凤愿还锡杖来坐道场禅门何惮于去来道眼宁分于彼此三十年后信天竺此话盛行八千歳中祝南山之夀难老
　　请圆照禅师疏　　　　　　　苏子瞻
　　窃以大道无为入之必假闻见一毫顿悟得之乃离聪明为自在门真无碍法天降一雨徧浃羣生佛无二门并归真谛恭惟本师长老脱离常见洒落孤风其为已也如月行空无迹可践其为人也如金入范随注皆圆既不滞于一方岂有违于众欲而况净慈古刹钱氏福田代不乏传人所信向闵矜善俗乆靳真驭以来临恻隐慈心愿顺羣诚之再请
　　再请震老疏　　　　　　　　刘仲远
　　横海鳣鲸宁容蚁制摩霄鸿鹄非复燕知在灵府以长闲于赘疣而奚问白水长老一提佛印九坐道场云以无心水洄洄而不竞澄之不清而挠之不浊飘然而去则翻然而来复归峩眉洞天为説普贤楼阁大众渇仰重说偈言象驾峥嵘但进途谁信螳螂能拒辙
　　请然老住东林疏
　　三世诸佛梦中説佛人鲜知音六代祖师头上安头谁能领话家家显露个个圆明须烦本分衲僧直指现前佛性然公长老慈觉印之嫡子雪窦雅之亲孙十住大丛林硬着脊梁担荷徧騐老尊宿怕他鼻孔斜一领布衫重七斤何人定价踏著称锤硬似铁唯已自知眷此东林夙称名刹乆矣钟鱼不响防乎泉石无光厐居士夙契丹霞裴相国能招黄蘖莲社从今热閙庐山喜有归投愿凴宝炉一瓣之香上祝圣君万年之寿既解乘杯渡水展赴精神通何妨满座雨花教大家赞叹
　　请悟老住径山疏
　　三兽渡河谁是上根之佛种一牛吼地亲逢具眼之宗师适当丛林禁足之辰请闻竹干出世之法恭惟某人迅雷转于舌本生铁防作脊梁挈云门坠地之网为月印得髓之子垢衣尽脱疑网顿除综贯三乘纵横五位昙花初开于汝水衲子云瑧毒龙再击于径山天魔脑裂偶忆武夷之烟月暂听妙济之松风不忘畴昔半面之知是为方便不请之友如来心印故非一巳可私力士额珠要为众人防出香花鬱昼幡盖开春愿扬无上之深严广作有情之饶益祝南山万岁之夀后天永御于龙图续西土四七之灯大事増光于鹫岭毋劳固譲便请惠然
　　请文老住支提疏
　　高山流水蓦劄相逢便是知音啼鸟野花取次拈来着个转语不使热瞒伎俩直饶勘破话头允属当人独判公案恭惟某人禅机电击道眼镜悬随处圆光恰是一佛出世自然流露不与万物为邻无惜老汉眉毛发明祖佛心髓打透闗棙把定钳锤言下荐来自是本色衲僧事棒头悟去办得彻底老婆心无门无善才有地有弥勒愿登狮子座便驾象王车不妨直下承当要证向上巴鼻
　　请永长老住西禅疏　　　　　曽子文
　　见闻觉知中踏翻世界尤是滞郯进封文字语言中打破虚空未为孤吟絶唱若也拨转祖师上头闗棙须是烹炼佛祖本分铃锤一剑当头大地结舌某人大根大器彻骨彻心世尊良乆处剔开眼晴弥勒未生时摸着鼻孔妙喜有分赞叹懒庵不敢尽藏沩山大阐于父风洋屿高提于祖令王常侍掷下笔子防蹉过于米胡裴相公问及高僧独惟出于黄孽城中百万户归依未饱海上十二峯时节到来俱胝一指头道场重兴此一临济三顿棒家法大耸羣瞻愿垂慈悲曲狥祈请
　　请正长老疏
　　不识李翺不是药山和尚不遇韩愈不为大颠禅师姓名已播公卿号令岂惟衲子禅师兠率的嗣林际正宗奉头与棒孰识其机脊梁与口都硬似铁近放一只圣箭直指三山道场既是披襟便宜荐取莫教过眼却欠承当看半句之斩新使众耳之聋瞆
　　请戒长老疏　　　　　　　　苏子瞻
　　大士未尝説法谁作金毛之声众生各自开当何闗石塔之事去无作相住亦随縁长老戒公开不二门施无尽藏念西湖之乆别本是偶然为东坡而少留无不可者一时作礼重听白椎渡口船回依旧云山之色秋来雨过一新钟鼓之音
　　请通长老疏
　　指衣冠以命儒盖儒之衰认禅律以为佛皆佛之粗本来清净何教为律一切解脱宁复有禅而世之惑者禅律相殊儒佛相笑不有正觉谁开众迷成都通法师族本搢绅宝西州之望业通诗礼为上国之光爰自防龄绰有逺韵辞君亲于方壮弃轩冕于垂成自儒为佛而未始业儒由律入禅而居常持律报恩寺水陆禅院四众之渊薮三吴之防通愿振法音以助道化所为者大无事于谦
　　请化长老疏　　　　　　　　张正已
　　自无始来本无一物从有为后岂有二门世尊与蝼蚁共胎兠率与泥犂共境大处不容芥子小时也纳须弥足踏手拈人人皆防天覆地载处处有余求直自失眼睛言觉已非吾髓诸佛何曽出世六祖未曽説禅桥流水流空付作者幡动风动本试小儿药王但莫行医维摩自然无病何者今日偶然道场惟我化公沤发海南云飘剑外既悟樵中之尘回收衣上之珠弃宝沈江微咲推车居士聚沙为塔已付转轮圣王投筌纵鱼奏刀袖手南禅灯谢诸老眼开未免赤脚入泥奠莫辞和衣涉入水若逢木人问话聊与防头或遇狮子嚬呻直须下杖时不可失师无后来
　　请昕律师疏　　　　　　　　陈了翁
　　窃以教示别圆随机各异乘分大小摄心岂殊庆喜逺防舍轨范而遭魔网波离奉律渐通达而证圆门束心必始于束身了性常资于了相请遵羯磨而讲毗尼昕公律师信奉迦提转持布萨説南山严净之戒以灵芝高洁为师宜因随喜之众情广谈放逸之多咎庶起木乂之利用生那埵之縁
　　请天游禅师疏　　　　　　　孙仲益
　　大道直空不分禅律众生妄见交搆是非直须最上乘人与説第一义谛岂必长连床上拊枕高眠何妨枯木岩前拈槌一出防公长老名宣左蜀价重南州心鉴湛然机锋剽直旧时宠蕴爱话无生今日卧轮不妨对镜惟兹小刹创立丛林虽把茅盖头未称作家之用而寸铁入手要看军令之行谅肻随縁宁烦固避
　　住庵
　　请僧住坟庵霜露台疏　　　　汪彦章
　　风树纒悲既抱终天之戚泉台卜吉适逢逺日之期念攀縁皆自于爱生欲解脱当求于佛力佳城増广瑞像来临若非除仅之男谁作住山之计某人奋身名族投迹胜蓝久从善知识防常有大因縁志辄迂杖履来贲松椒香饭化成何须摩诘净瓶踢倒赢得沩山愿持不退之心副我无穷之化
　　请了义住牛山庵疏　　　　　孙仲益
　　同产五十年为昆为弟孤坟二百里依佛依僧爰缔宏因増崇善果恭惟某人舍身得度住世随縁拄杖经行松楸改色结跏晏坐乌鹊来巢庶凴十力之慈大庇九泉之壤
　　请僧住黄林庵疏
　　种莳松楸迨今五世追营香火何止百年评公已潜九泉之幽方老为续一灯之照凌空飞锡在处随縁踞地磨塼不妨穏坐
　　请僧住庵疏
　　一邱黄壌永依龙象之尊百宝青莲普照松楸之上某人安心得法随住现身朅来给孤祗树之园面傃达摩少林之壁栽花种竹不妨晏坐观空运水般柴自可优防卒岁
　　请坚老住庵疏
　　伏以天道无方曾可决择宗风有自所在流通惟隆报小庵实家山旧隐坞内桃花正发峯头菡萏还敷不有高人孰成胜事伏惟圣公禅老传天风之正法住因胜之名蓝缁素皈依天人跂仰志轻荣势心慕林泉散分慧炬之辉光用烛防途之昏暗三家邨里总是道场十字街头未为奇特何待拈槌防拂方名接物利生宜大振于慈风即庄严于净土存亡普利泉石増辉况以小道必有可观而当仁在所不让良辰易失快便难逢鉴兹恳诚无劳伪避
　　请朋老住西庵疏
　　一坯垄上蔽栢城拱木之隂众香鉢中具桑门伊蒲之供肆崇善利允属当仁恭惟长老朋公徧住丛林乆提祖印尝据十字路把断要津今盖一把茅结跏穏坐虽云无住相宁恋三宿之桑直成不动尊当面九年之壁
　　请僧住牛山庵疏
　　百年休歇四大本空一念皈依三生不昧某人追营香火升济幽明宏开十力之慈光贲九泉之室即以縁而应伫看只履之飞随所寓而安岂厌挹把茅之陋
　　请妙老住坟庵疏
　　盖茒一蓆容膝有余良药万金安心是法妙公长老夙心不昧真契自投于当来世有大縁故所遇作文大佛事望松楸而拱矣方懐风树之悲听瓦砾以炽然行见雨花之堕
　　开堂
　　请法王航公开堂疏　　　　　黄鲁直
　　本邑住山人皆授如来记居则枯木止水晏坐十方出则疾风震雷惊动万物不择喧寂作大因縁中夏所瞻崧高维岳心不可得少林开第一之花圣从西来破灶见本有之性从上诸祖庄严此山彼大法王实掘都防河润千里惠林来福京师鹤鸣九臯天鉢号称真子恭惟天鉢长老航公悟有生鸩毒乗出世舟航吹布衲之毛傍家行脚刬法堂之草选佛登科而乆闭尺壁之阴退养众生之病宝花玉座共知不可覆藏粪埽堆头重为斩新拈出
　　请郭山霖老开堂防
　　去圣攸逺邪法峥嵘当人伏藏正宗淡薄鉢囊挂壁衲帔防头可为痴种子归依必遭明眼人识破郭山应霖禅师蕴天台之云月饱南岳之林泉得翠岩悦一味之禅分大愚芝千灯之焰而枯木晏坐草深法堂被悦上人者把牛鼻绳能狮子吼唯升堂入室未见其人今日请为大众发防亦与先师雪耻要当脚踏实地舌覆大千末山园中不负临济莲花峯顶亲见龙牙入泥入水为人捍聚放开由已貍奴白牯尽教孔辽天水鸟树林须脑门着地
　　请平老开堂疏　　　　　　　苏叔党
　　白云在天舒巻自我明镜无垢姸丑现前所以去来千变卒之无心酬酢万状本来无物今天宁长老平公嗣真如法传达摩衣学道为众宗师出众随縁利益声名借甚未许逃于空虚悲智兼脩正可行之愿力重提祖令大振宗风作江海之慈航施山川之法雨妙高峯上本为一大因縁昆耶城中盖自两无言黙鼓钟一时改观瓦砾莫为非人
　　请明教长老开堂疏　　　　　汪彦章
　　不离世谛诸佛刹刹现前直指心源众生人人説法然言下有可传之而古来无不续之灯不假当人孰提正令堂头入毘卢境界真临济儿孙土木形骸氷霜志操一言半偈乆为衲子传来万水千山行到江南静处潮音一振海众遄归正当象一千年余大家説腊月三十日话信手拈来皆是临机踢倒便行要使呉头楚尾之区坐増斋鼓粥鱼之气遇縁斯感无事于谦
　　请宝林长老开堂疏　　　　　秦少防
　　弥勒开门唯善财而能入毘卢文室非摩诘以难居宝林禅院南宋名区东呉胜防本惠休繙经之地实澄观肄业之坊法水湾环妙峯孤秀下奁玉鉴涵日月于昏明傍穴金虬化风雷于呼吸既川原之秀错仍丹艧之鼎新飞阁浮堦就山为势方疏圆井因本成姿即之而智慧生望之而尘劳破九重雁塔现多宝之庄严万石鲸钟示观音之方便允非开士难称觉埸大师雅称圣箭素号禅闗投虎峯而出家遇龙浮而得法祖师衣鉢昔时书壁而传首座山林今以跃瓶而获了无异议实有圣縁徃开大总持门以继铄迦罗眼
　　请干明长老开堂疏
　　窃以离尘求觉已乖调御之心即幻见真方契定光之望圣因时逺人与法差执空而取者依一精明任相而求者认四颠倒守痴禅而定力运干惠为悲光习以自欺久则难变既安邪解沈迷有漏之因宜得正宗开示无方之力昭庆上人洞该真际圆证法空于旋流转从之途得妙湛总持之力反闻性性体已徧于尘沙自觉觉他功未周于毫刹辄勤三请愿继一音説见在心作将来眼
　　请醴泉长老开堂疏
　　毛端宝刹曾何新故之常天下大禅安有去来之累惟古佛庙实今醴泉自百年香火之余殆一国风烟之际塔閟连环之玉骨殿藏及锦之贝文然而飞鸟衔花空存胜景真珠撒帐未遇明师逮军旅之荐兴获法筵之初启芳公长老少通教相晚悟宗乘宻行则乡党之所依归妙法则天龙之所回向防方既乆竚海兹深愿辞臃肿之居亟返归来之驾为谈不二以度无邉
　　请高邮长老开堂疏
　　棒头取证尤为瓦解氷消喝下承当未免龙头蛇尾况乃不快漆桶无化铁锤徒认影以迷头但深藏而叫屈岂知填沟塞壑无非碧眼胡僧积岳堆山尽是黄面老子伏惟和尚脚根防地鼻孔撩天真匠子之铃锤实作家之鑪韝诸方举唱要须十字纵横大众证明共看一场防戏
　　请高飞新老开堂疏
　　藕丝孔内既可追军牛蹄中何妨説法况此三家村里亦是百丈竿头倘若当人自堪选佛今起南宗之规矩政资本色之铃锤新公禅师出自梵岩之丛林来佐天王之法席但知跛跛挈挈何曾暧暧昧昧忽有悟于吹毛遂难藏于硙米今兹拈出分明对箭当胸但看行来不是呼鸡作凤唤回痴种子接取明眼人坐令蚁穴蜂房俱为佛地何用龙宫玉食徒美人观好振雷声仰祝尧算
　　请天王真老开堂疏　　　　　邓志宏
　　当年主席曽烦独脚之防今日传衣可无三角之虎政頼作家之手段大继本色之钳锤再起祥光唤回胜景称公禅老夙亲文墨每观鼻孔之撩天壮了宗乘已觉脚根之防地挂眼金屑业已埽之帖肉汗衫于今剥矣用勒三条之篾来复一把之茒法窟嚬呻万籁俱息禅林蹴踏六合皆惊妙传六祖之心永祝一人之算请陞猊座便振雷音
　　请长老开堂疏　　　　　　　孙仲益
　　得佛心印般若流余大千在我门中辨才今为第一而况发地藏之众宝鼓天雷之大声果有当人先传师法恭惟礼清溪之坐授建隆之衣聚万种之云光烈一时之风雨释梵众圣扶成智惠之言王公大人惊动聪明之听北方龙象未有前闻我等一众稽首皈依
　　请彭老开堂疏　　　　　　　陈了翁
　　窃以独一无似者古佛之心真俗不二者禅宗之防唯信能入非情可传悟当击竹之时谁能赞助笑在拈花以后自合流通必先防寂黙之埸乃可任住持之事彭公长老法承浮渡出澄灵多年芦阜之防一滴曹源之味逢兹胜刹宜顺众縁所开苟可以利它后学亦资于善道云门一曲妙音不属于宫商临济三闗平地岂分于彼此宜演融通之句用调乖净之风庶令佛日之光辉永同睿算之长乆
　　请太平兴国长老开堂疏
　　天台选佛之境太平祝圣之埸石鼔出万岁之声妙音犹在金地映千山之色宝焰常新用古人晏坐之谈説今日防言之事疑情剥落正念流通若非宻契于能仁何以显扬于大法言不可黙今正是时璨公长老为达摩孙具圆照眼世縁苦乐融于熈笑之中情境是非了彼徃来之相不离蘂华之坐大振海潮之音赵栢常青普作禅庭之防曹源不断永同天算之延兹事甚明勿宜休问
　　请权老开堂疏
　　碧眼胡僧亲留骨髓肉身菩萨宻契风幡皆正法藏中机宝广长舌下语伊欲再扬宗防何期撞著作家莫惜当埸与他勘破今权师和尚夙探虎穴独驾牛车可谓镇海明珠堪任大乘法器自从吸尽西江水只恐踏杀天下人譬一夫当冲能八面受敌好看抖擞真狮子大吼一声从他驱逐野狐精疾走千里
　　请天宁深老开堂疏　　　　　陈了翁
　　窃以不说而说未为究意之谈无门之门尤在离微之境若非真寔一句何以开示羣迷宜得当仁善扬兹土深公长老烛传少室出灵岩嗣本觉之前音住天宁之胜刹以一大事酬含生莫报之恩于万斯年祝圣主无疆之夀尧天广大佛日光明合内外之胜縁赞延长之亨运四众之所咸頼一音可以普宣今正是时宜陞此座
　　请应老开堂疏
　　天竺五叶花遍开中上曺溪一滴水普济十方只从弹指之间自可防头而防今某人和尚六根已静一念不生身似白云无山不到心如皎月有水相容矧彼灵峯实唯古刹不假灾新手段讵能施展家风好开不二门示西来之祖意当以无量寿祝南面之至尊
　　请堂老开堂疏
　　此一大事切忌商量纵是作家如何持唱假使终身杜口漏泄已多直饶半夜传衣遮藏不得九年端坐剜肉作疮一击万知迷声认影未离音响终涉离微虽云寂寂醒醒未辨洒洒落落迨于季末转见淆讹于寔际中横分禅律于一音内互説高低致令骄慢之流以禅为戯而俾放逸之士谓律可除或言本自融通也自强生节目不无方便可使流传惟此法云岩素号净刹地随人废宗风常坠于当年道与时兴祖令忽新于今日县宰有更张之所使君懐外防之心呼吸之间天人改观堂师长老众推高行师于安心出韶阳香生云岫初如阛阓得宝便拟韬藏终为缁素奔趋不容于辞避来登法座愿振雷音的的因心谁悟少林消息冥冥垂首请参莫照儿孙别有一言异时分付
　　请鉴老开堂疏
　　曹溪一滴本自何来少室九年但求斯事直得拈花分付不如面壁商量至于举错相呈皆是事不获已声前得指万里乡闗句后明宗两重公案无物可説一言靠倒维摩据实而言三顿赚杀林济放开一线作麽承当去此二途如何防语必有人中狮子来登此处道埸自朝明变律为禅得荣公为众演法法无异法人用当人古镜重磨一任猊来猊见高明有继且见凤生凤儿鉴公长老早入空门夙奉慈戒忽厌千字顿悟员宗誓学最上乗得见如是事盖什方胜教尽出云岩举一瓣香皆生云岫副信士精懃之请绍古人持唱之风更无可言请陞一座
　　请文老开堂疏
　　以言演法法不在于筌蹄即物明真真岂留于影迹直指本家面目除非本分铃锤更古不迁清风常在文公长老待宝印正眼为灵岩嫡孙处雪峰之道埸众推领袖还丹丘之旧刹不露锋铓今逢出世因縁即合随时演唱山如鹫岭地有涌泉古师之旧迹犹存上士之孤风可继不离当处发千圣未传之机永为圣君祝万夀无疆之庆请升猊座一振雷音
　　请彦老开堂疏　　　　　　　邵公济
　　士比退之许大颠之出世僧如惠逺招灵运以论交惟儒释之既同亦道德之相契顾兹妙理宜有宿因惟有先公为时前辈爰有方外之士早从人间之防冠佩永秘于名山松槚近依于宝地念师表常求于先友须名德不愧于古人彦老禅师学本无心逺传孔氏之道才真可用近闻登观之风寺属老僧当悉占于规戒占辞有感雪涕无从果哀恳之获伸庶防福之可荐
　　请祥云院长老开堂疏
　　窃以大事因縁举世没奈何时特出作家手段是人动不得处方施惟兹觉塲防成魔宅若无伎俩安可承当恭惟堂头长老禅师龟峯天马驹灵若金狮子辉腾今古把定乾坤本是北斗藏身暂问干西出世放行严令振取頽纲三世圣人计较未成时颇能担负六代开士扶持不起处徧以交加才下水方见长人既入林须防猛虎不唧溜汉乃带水拖泥若伶利人则提危济险泥本来大机大用肻随列道不防不知百尺竿头已曽进南泉之步十字閙市何妨卓德召之牌鼓舌揺唇呵佛骂祖若问文殊伏剑其意云何肯使释迦低头出气不得况有在顶一眼睥睨可把随身七事施张若见希奇便宜卷却祖席倘没交涉定是掀倒绳床举唱宗风洪延睿算一句作麽生道
　　请妙行禅师开堂疏
　　妙行精蓝真湘江之要防庆公长老真曹洞之嫡孙入境相多因缘有在不辞閙处方见作家象骨峯前已是亲曽受记虎头城里何妨举以向人幸吐潮音用扶灌祚
　　请中禅师开堂疏
　　眷兹中塔实乃上游谓何钟鼓之坊化作兵戈之地不有废也何以兴焉琅公禅师临济宗能绍隆于佛种才不坠于家风灰烬之余允属开荒手段龙天之防谛观祝夀道埸
　　请栖隐长老开堂疏
　　栖隐道场南华祖意有善知识为大宗师拈起三瓣香不是等闲佛事放开一线路且看本分作家欲听潮音愿留金诺
　　重请慈云长老开堂疏
　　兵戈林里脱身乃饥鹰爪下得兎灰烬堆头作屋斯烈火熖中生莲须经魔难一埸方见神通三昧智公长老临济嫡孙得宻传骨髓于潭移正令铃权于贑渚老僧与鉢盂俱在依旧家风閙市将骨薰自随重开铺席好将妙语永赞丕图
　　请普明长老开堂疏
　　苾刍林里亘无凡根杨梅渡头已登彼岸智公长老贑郡名流参罢而接物应人禅余而嘲风咏月防金于九转火内革律为禅进步于百尺竿头逢场作戯好将佛语上赞帝龄
　　请大观长老开堂疏
　　种玉黄堂布金绀宇实古辟支佛之旧第也机锋活落骨象棱层真妙喜禅师之嫡孙也人景相高自是法縁际防基图不抜更须道力维持当以妙扬副兹公选
　　请空老开堂疏
　　水月万象居中是名觉海风幡一句在后谁见道心某公禅师庭栢传家座猊増价莫问呵祖骂佛且观举拂拈锤应而不藏喜灵山之有托言而当法祝睿算以无疆
　　请太平长老开堂疏
　　桃源胜地祭苑名蓝丛席乆虚舆情共傒诠公长老女高人提正令之铃锤作诸方之领袖若许龙安山前重便令狮子席上生光不动干戈已自太平之气象庶凭香火用扶有永之基图
　　请崇宁长老开堂疏
　　五百岁而出君臣歌天保之诗千万人之心香火作华封之祝恭惟皇帝宇宙在其手日月合其明一日二日万机逺追神考三千大千世界已在华胥已喧舆议之太平当习羣臣之嘉颂谓上帝降年有永既百斯男顾吾君无得而称惟一日夀庙堂归美天地欢声眷东武之奥区有西方之故刹昔为光圣盖扬周武之大明今结崇宁请诵名公之江汉去彼取此因时制宜阎浮提国中悉皆欢喜兠率陁天上如是庄严出猊座之大音声赞天恩之不思议无烦鼛鼓便有道埸伏愿皇帝陛下惟懐永图自贻哲命循天寰海四维无尽而无邉如须弥山万刼不骞而不坏凡下潮音之下皆归夀域之中率时耆厐多所饶益
　　请圆老开堂疏
　　拄杖头三千世界谁敢担当经卷中百亿尘沙如何驾说只教饶舌便放出头此地见有硃砂何处更寻赤李恭惟某人首丛林之右选嗣佛日之正宗以一切为禅悦之门将三昧为防戯之地饱嚼葛藤滋味惯使狗子机闗无谈树上之禅能说空中之相傍家行脚把牛鼻绳象风装防作狮子吼念先师不可思议须尊宿明示去来拽出漩涡须教到岸布袋放下布袋等闲到处为家葫芦自纒葫芦今日逢塲作戯拈出八万四千之公案重新三百六十之家风奉饶当面热瞒忍得底头冷笑既自作家手段自当坼障补篱那堪本色钳锤正好磨甎防铁忽瞻瞎平人眼孔莫干折自己眉毛百尺竿头不要忙三家市里须还是高升猊座大震雷音
　　请普防长老开堂疏
　　举花示道识者承当指栢明心达人究意不离方寸即是如来执情见者千里山河了空性者一轮水月扬眉瞬目尽显宗风见色求声俱非圣解须假言诠之要方穷真谛之归不有导师谁知奥指普防和尚宻授云门之印亲传洪济之衣超最上乗得不二义立诸方之标凖为末学之津梁正坐道场全提祖令一灯继照放无尽之宝光五叶齐开成自然之妙果幸临法防大震潮音愿度羣迷毋辞广説
　　请防长老开堂疏
　　种种皆真元无差别尘尘是道不假脩为由来千圣不传本无一法可説未超上悟须露元机指庭栢以明心举手花而示道欲开羣惑冝假导师胜因防长老阳岐逺孙佛果嫡子高提祖印大阐家风开方便之多门句中有眼指庄岩之净土佛外无心幸振潮音来临法席













　　五百家播芳大全文粹卷七十八
　　钦定四库全书
　　五百家播芳大全文粹卷七十九
　　宋　魏齐贤
　　叶　棻同辑
　　请疏
　　讲经　酒牓　茶牓　汤牓　浴牓
　　请照堂夏讲经疏　　　　　　陈了翁
　　禅者调御之心教是能仁之语觉王心口动寂总具于全身海印凝流毕竟同归于秘藏曹源一滴终无别水之波佛陇九旬但指本轮之月言言皆药法法无疮要知手藏之文不离面壁之处毫厘若契説黙皆如苟违双照之机讵明俱冺之相余设高坐以邀上人照公长老善续祖灯严持教网住上均慧乆散圭峯之旧徒为物入尝讲弥迦之轮字金刚圆觉已侈倾听之人资福宝城同是精蓝之地宜顺可从之请勿违无作之縁
　　请明老説圆觉经疏　　　　　晁无咎
　　脩多罗教者如来本起因地正受住持大涅槃门妙庄严路十二部经诸决定义十二菩萨所脩行因流出无量一切吉祥真如超过恒沙十方文字譬喻若广説説者千刼不尽若无説説者一句不烦然而末世勤劳益逺正法众生眼目必有导师和尚德性纯明道峰孤迅具三次第为一总持固尝振锡防方为证此事拈香説悟已契古人于我此邦夙植善本愿与慈闵普为宣扬夫性觉圆通初无此观彼观因地渐次故有齐修单修欲令见闻不生差别幸对人天之众尚无金玉其音
　　请律师説圆觉疏　　　　　　史天秩
　　道在眼前谁能观妙书形纸上可以悟疑不妨糟粕之传自有筌蹄之获况遇琅函秘笈自金口妙音指如幻之六尘破有为之四相五千余卷攸归一杪之微二十五轮进以分门之异虽名顿教亦输渐脩诸佛所言是人愿听恭惟某人辨才无碍觉性有融志在最上乗心存第一义乆游都防独步教门须知説法度人不免归乡酬业金风拥马指山寺以言旋玉麈开题散天化而作供勉从乡议用报佛恩
　　请长老讲经疏　　　　　　　张正己
　　上性圆明能照尽无法界有生之类与我同得去真即尘于性遂逺譬之贫人懐无价宝日在其身不知自觉求乞于市以得为喜迷是相者不知宝故人有宝若能得宝其价无量终身搜山乆无所得力穷心怠疑山无宝偶得千金和山售宝迷是相者不见宝故使人得宝日生千金自信无疑世必无金可易其宝然世以得宝自以为真韫匵而藏举世不能移其所爱有真识者指其所非识之宝市众识皆笑此名见宝而实不见宝妄见非信亦复如是乃知起信必导人以见性然性固疑生自见分别我初无疑信亦何有疑信既灭性本如若夫起信本为疑设而疑者自疑以信为有今吾乡智师以是因縁为众起信师乎吾惧汝之不见性也
　　请慧通阇黎讲法华经疏　　　葛谦白
　　一宿明心固须直截九旬谈妙也要周遮宏演真文允属开士炬师阇黎禅律俱贯权实互融了三正三观之诠净六根六尘之障传衣佛陇夙承银地之宗风乘拂仙潭曽露金容之秘记伫临鹿苑等与牛车不忧缁侣之惊疑行见天花之乱坠
　　请觉老説金刚经疏　　　　　晁无咎
　　六百卷义总般若以题籖四大部中以金刚为教髓如是住如是降伏法固已传若以色若以音声佛不可见所以德山受具而精究曹谿采薪而耸闻盖达心则四句无余故上根以一门超出和尚离我我所得机故知筏喻本空然欲济者盈于涯涘梦观不实而卧鼾者喧于牀帷况此小邦魔强法弱頼覩若士云开日明庶几兴行从此绍续昔达摩见梁武帝则不立文字而天女告舎利佛以无离语言师今对经所説何法我不取相亦无是经顾诸见闻同一解脱如病得汗如鸟出笼
　　请律师讲兰盆经疏
　　人自无始至于今生所歴生刼过于河沙无生不始于父母劬劳之恩每如四大海水而人生一世恍惚如电有得百年以尽报养其于海水仅为涓涓何况世间事违人心或襁褓而隔生死或老耄而势南北或欲养而时不待或待养而力不继以一生难报之恩积无穷之恨则人之所负其亲盖以多矣世之人以能备棺椁衣衾举亲之遗形以就土为足矣而不念遗形之外魂魄所游有不适其安者遂防所以导其安呜呼其追报之恩亦不广矣且以目连亲遇出世之佛以身证六通而母不离于恶趣虽佛之慈惠有不能救设盂兰法以假众威力然后解脱况以凢力欲为父母灭罪延福区区一身能自致乎今夹江哀子杨某欲为过去所亲倡集乡党信法善士敬请通义某僧于中元众僧自恣之日讲盆经一防以追荐其游魂凡有父母心者莫不皆喜舍集防伏惟某僧觉大乘无邉方便推天性自根慈孝为法众振钖一临甚幸
　　请小参疏
　　超升三昧演畅一音自是跳上祖师更欲推倒大佛低心狥俗出手为人瓦竹相敲万古无闻狮子吼风幡不动一时惊破野狐禅大逞神通定须奇特诸人谛聼着意随缘
　　请致道道正住持酒牓　　　　程子山
　　王无功作五斗先生传大夸物外之高踪杜子美作八仙饮酒歌盛説酒中之佳趣盖絶尘离俗之士多飞觞举白之人凭美酧以养生借醇醪而去病闻中山之酒千日孰不流涎传南都之醪十旬皆相慕义酒之德至矣酒之用大矣投于江以破勾践之军噀为雨以救成都之火其在导气养形之类尤喜絶缨侧弁而来为世外之逍遥游唱上天之步虚曲事属高道理絶当人恭惟致道道正先生禄谢万钟味思九醖斟酌饱满而于性自得献酬交错而于礼无违一斗百篇喜谪仙之狂笔三行百拜笑吾教之烦文颓玉山而屡接高标解金貂而常逢贵客澁不鄙宜城之竹叶独不嫌南国之榴花苏东坡昔日之私醪常供痛饮阮步兵公厨之緑醑曽发顔欲坐而文学之罇不空求对而周觊之量难敌今也火云盛炽玉露将零闻袁绍河朔之游思陪邂逅説山公高阳之防亦欲临池寉驭未行金罍已到家道之生涯澹泊沈湎而不至破家山观之气味清虚荒耽而无忧败度况坐有神仙之客门无糅杂之賔吐丙吉之车中贵人不怒卧毕卓之瓮下酒家无辞宜同济济之人共适陶陶之性后防难再高风莫攀云驭他年集众真于碧落霓旌异日讲盛晏于蓬莱事未可知兹不复道
　　请知观酒牓
　　颷冷借驭初来物外之旌幢邃馆开筵盛集壶中之簮舄振风于树下续坠绪于阳平宜偕噀雨之流共作乗虹之饮恭惟住持先生乆谙正味独挹真醇混醒醉于两防齐圣贤于一致岩逢石髓耻为王烈之和道遇琼浆懒事云英之役芬馨既露光影难藏遂縻香火之縁俯就宫坛之职幸仙人之居紫府须从事之到青州无防伯杂之清惟虑小槽之竭星旗正耀天幕方开何劳脍凤脯麟自是餐芒饫水借今日稽缸之防结他时茅杵之游振领提纲谅笑谈而可毕操巵挈榼非倒戴以何辞伫狥羣情同为至乐
　　请然老茶牓
　　归宗奇怪没意头将铫子踢翻厐老羼提甚巴鼻把托儿拈起门庭虽峻风味不殊所以赵州勘辨诸方是赢家先頼佛日麄瞒天众縁忍俊不禁须知今日作家抺尽古人公案然公长老枪旗屡试声价素高古佛场中摘灵苗异草无影树下酌古涧寒泉揺撼破瓯肻作夹山伎俩森罗万象咲他投子颟顸不知两腋已生风只道余人无分吃洗尽残羮馊饭还他正焙灵芽手提雪窦留下破铛防出慈觉当时法乳甘生齿颊香透顶门妙哉一口吸西江信矣防个知天晓雪山种底莫作寻常一様看云板响时拈出平生三昧手
　　请明老茶牓　　　　　　　　孙仲益
　　谓茶为苦以蜜説甜同在一尘孰知正味明公长老以广长舌説第一义以清净眼证不二门应感而现法身随縁而作佛事众狙进果百鸟衘花鸣两耳之松风倒一瓶之茗雪三竿红日上正熟睡时两腋清风生不妨仙去
　　请九顶长老茶牓　　　　　　冯当可
　　草木有耳亦聼新雷之声雨露无心助发先春之味直信溪山有异便知香气不同宜向法筵特伸妙供新病禅师不寻枝叶便见本根驱根夺饥虽自最初下种碎身粉骨却于末石酬恩最宜活火里烹来不见死水中浸却昔日径山门下打破封题如今大像山前放行消息只要未举托时防取莫于拟开口处商量与衣冠士庶结清净縁为天龙鬼神涤尘劳想舌头知味大千界同苦同甘腋下生风一切人澈皮澈髓汤瓶举处大众和南
　　请广孝长老茶牓　　　　　　李彦和
　　未出气胎枪棋已露才经刼去牙蘖犹存发生于五蕴山头擢秀乎妙峯顶上逺离尘中梦想惊回天下魔军若能信手拈来方知下口去处某师宿植德本固养灵根广私自己心田悉下菩提种子定水养成新气味慈风扇出旧根基举起须弥碾来不破倒倾溟渤防尽还余飘然两腋清风普现千江皓月甆瓯拈起大地震捶托子放时诸佛灭度可使枯肠无物不教病眼生花何须居士屡擎一杯自足不是赵州解饮半滴难消若逢无舌道人试辨味从何出
　　请普老茶牓　　　　　　　　刘忠逺
　　彭八拉劄击动闗南鼓离罗来也唱起德山歌明明拨开甘露门一一指出黄金树仰山摘去香严防来厐公举起托子时归宗打破铫儿处虽公直下是不用那邉来试问丛林作何滋味普公一灯星火九仭活泉不消老婆运神通説甚人子呈知解第一椀弥勒大像第二椀普贤上人第三椀尊者诺讵罗只这一椀什麽人合吃森罗万象即不问转身通气作麽生镇州萝卜大于云门胡饼甜似蜜三千卷文字料掉没交涉三十年盐醋毕竟説与道亘有一句子蓬庵今不惜眉毛特为拈出菩萨子吃茶去
　　请鉴老茶牓　　　　　　　　郑伯敦
　　冻解灵源光浮巾锡春归晹谷暖袭帘帷寉驾生风眷门迎之茶苦蟹缾翻乳献郊劳之芹诚响像如临哀号増感已埽先人之敝馆奉安圣者之睟容载仰慈悲俯从戾止
　　请岩老茶牓　　　　　　　　冯当可
　　天施地生凡万物与我一体星驱电埽为大众拈出一奇瓶如取竭西江碾子轹破南岳不少不剰半苦半甘自非老作家应无下口处欲将一滴洗涤乾坤不待重尝已无佛祖照公禅师法幢肇建正令前提举山河天地以更新尽天龙鬼神而咸集真使防头咽唾何必竪拂拈花有舌随身各人一椀若色若香若味直下承当是贪是嗔是痴立时清净虽然如此总是相谩下咽即休深惟保重
　　请珪禅师茶牓
　　卭山气浅得地未高水寒多占春不蚤然拈着后草根木叶便是醍醐而使错时龙饼凤团等为尘土请焚旧谱为献新芽某师小甲惊雷枯枝洒雨秀发自符于天性清香难掩于人知百物重灵苗三昧中至味粉身碎骨磨石底透病出来雪乳浮华滚汤中为君防过殷勤一啜觉悟羣迷别有功劳他时叙述
　　请祥公茶牓　　　　　　　　邵公济
　　如西山之灵草乆已驰名必东坡之乡人方能知味特持絶品逺饷胜流伏惟祥公上人虽传洛浦之衣不挂一缕未取香积之饭已饱万人怆能人龙象之故家乱不道狐狸之众穴为老子而强起与善类而有因大掌重现宝拳广殿如按神足若遥记之垂契当门宇之再兴初亦无心孰云有力宿推先觉固已除于睡蛇大破羣昏尚何分于梦蝶
　　请清老茶牓　　　　　　　　郑伯敦
　　灵源破臈起寒气于巾瓶佛岭将春动晴光于幄帟兎瓯浮雪郊劳有仪寉驾生风空门无际既将迎而肃若宜顾答之恍然防埽敝庐祗安圣像辎軿俯眷蓬荜生辉
　　请诠公茶榜　　　　　　　　巢时甫
　　泥牛耕空宝山布种穷尽大千界祗这灵芽试徧第一泉无此至味舌根知处胜于乳酪醍醐玉尘飞时碾出山河大地汲取八功德水瓶中已作苍蝇声战退四天下魔枕上讵成蝴蝶梦要知下口处须是实头人惟诠公禅师云何住心是名説法便使千齐日赴也要两腋生风大众千齐日赴即莫问两腋生风事还防麽防入鹫峰云自碧重游鹿苑日何长谢师访临已后为人不得错举
　　请平老茶榜　　　　　　　　史唐叟
　　方灵芽未动时尽天地无寻处争奈而今碾破不嫌与众分共须凭世外通人为辨个中真味恭惟庆公禅师根苗特异风味不凢逈超百草头邉独秀孤峯顶上明招铫子直与踢翻则老篮儿已会抛下上穷诸佛下尽羣生如今摠与一瓯普同甘露从此不妨两腋各起清风
　　请陆老茶牓　　　　　　　　邵公济
　　毁茶有陆居士不谓知言沽酒如逺法师也是破戒堂头和尚寝已不梦睡已无魔大晓羣昏独为先觉以至地产灵草过如天雨宝花徃荐法筵特敷妙供苦言有味既坚一至之心明眼在旁好试三昧之手
　　请珏老茶牓　　　　　　　　邵公济
　　闽越溪邉苗裔寖广蔡防山下香味不同欲増重于法筵宜得敷于妙供珏公长老已无心于梦蝶亦乆除于睡蛇广説中邉之酣深悯轮回之苦更试曹溪一滴水共尽卢仝七椀茶是襄阳居士摘来教赵州和尚吃去一语雷音已罢四众云集交懽
　　请然老汤牓
　　瞿昙説蜜味中邉诚为至论政公将橘皮熟炙勿讶太清虽然饮啜不多盖是丛林盛礼然公长老住十大利説五味禅甘露入心不落医家窠臼醍醐灌顶能除病者膏肓一瓶盛四大神洲何曽欠少一口吞三世诸佛不见踪由昧之者有舌无皮知之者防头咽唾若有唇干吻燥一切羣迷欲教瓦解氷消与渠半喝
　　请昭老汤牓　　　　　　　　郑汝明
　　熟炙橘皮本色道人家风冷淡浓煎鸎粟言无童子三昧精通何如细辛姜桂而和合众香更以酥酪醍醐而搅成一味稀稠得取中邉皆甘亦能杀人活人莫问有毒无毒恭惟某人舌端具眼肘后有方从来冷暖自知直是涓滴不漏解空岩畔以明无説无闻普济堂前便好应时应节幸从三请聊荐一杯浇胸中丘壑道腴壮物外烟霞秀色现前法侣同赐宠临
　　请金老汤牓
　　洞庭秋晚黄金橘饱夜来霜南国春浓绿树梅肥江上雨不惟热炙犹可调羮都归本分品题要在当人斟酌名飞上国道冠诸方学者师模人天眼目丛林自知气味草木亦仰风声横挥舌本澜翻咲杀行家苦澁鉴湖梦冷从教万壑争流螺渚兴浓且看三山绕郭既勤三请聊具一杯仰冀众慈同垂老伴
　　请浴牓
　　雷鼔初鸣云徒毕集卸下青州衫子露出赤肉真人防得通身流汗时便是当人离垢日圣凢无碍懽喜结縁净一毛头超八功德
　　劝縁疏
　　修造
　　兴化寺请真公修造疏
　　有为虽幻是惟圣证之因兴事其时信有异人之至真公大师行成于律法得于心志如金石之坚施有龙天之助勉从勤请后发愿心
　　脩资圣寺大殿疏　　　　　　孙仲益
　　七十年中住世宝只是闲看千万佛所种善根惟有一施应观法界一切世间凡此现前诸相具足之身皆是夙植三生菩提之众盍増崇于妙果用宏益于当来歌利王割支体断若虚空麦丘人贱金玉视诸涕唾顾积太山一线之溜用合浮图百尺之尖睹此胜縁故应喜施
　　修平江报恩寺大殿疏
　　善有根封植则生福有田投种则获恭惟三世佛亦号两足尊俾众比丘开万善之门为大长者集诸福之地爰因废刹重建道场檀施一开龙天咸防生生世世为善知识共修无量之缘子子孙孙现宰官身更结未来之果
　　修能仁寺释迦殿疏　　　　　蔡持正
　　净域祗园为众生之福地梵宫绀殿设诸佛之晬容顾此殊常诚为胜刹弥经歳月寖毁楹桓欲踵事以増修遂因心而感发輙陈丹恳上白仁人愿防金玉之藏一新宝刹当对香火之供永祝寿龄请谛妙缘幸垂芳字
　　修定香院疏　　　　　　　　汪彦章
　　童子聚沙为塔道师幸险作城虽非真实示世间尚谓庄严成佛事矧兹古刹建自唐朝俯百家樵牧之区控千里舳舻之防山明水秀胜迹宛然雨作泉倾旧基无防仰頼天福长者垂悯百年道场一新钟梵之音再振江湖之上同修胜事各起信心庶慈悲喜舍之縁成广大无量之福
　　修香林院疏　　　　　　　　唐子西
　　昔者香林亲得云门三昧传之北塔挺生雪窦一枝子子孙孙在在处处正眼周于法界真身塟于寺中只履具存莫记星霜之变精庐寖敝率皆风雨之余文演道人愍此就荒勇于必葺欲使当来未学识前人鱼鼓之音岂惟过去祖师存后世箕裘之业冀集无邉之福上资有永之年当頼十方共成此段
　　修成都中和六祖院疏　　　　黄鲁直
　　钟鱼鼓板痴禅尽饱而六祖饥卧具床敷浊禅尽温而六祖冷使道人如此失所则檀越何处用心敢为诸仁畧开少分相逢展手不妨贫女一钱随喜转头报在龙华三防
　　修宝城院疏
　　布金之地聚宝为城示佛境于羣生祝尧龄之万夀法流不断涌华构而长新财施无邉因悉檀而益富覩兹善利谁不乐闻宜推宝髻之舍心永作丹丘之胜事
　　兴造教院疏
　　修具足相惟有庄严灭贪痴罪惟有布施恭惟大檀越皆两足受报之身更发菩提心为三生种福之地供毗郭城香积之鉢转光明藏贝叶之文开大旃檀林建宝莲华坐娑婆世界内舍不贪不吝之财坚守库藏中聚无量无邉之福
　　修玊皇殿疏
　　鸿名肇正方瞻玉册之盛仪真象具存宜阐银墉之宝创愿体朝廷之意共输臣子之忠苟上格于帝心必俯从于人欲凡我信士作此大縁
　　修造资福院疏
　　百年丛蓆栋宇荒芜一旦山门经营修葺土木之赀甚众巾盂之积难充在昔布金创新者尚逢有力岂今合国修旧者乃谓无人但试拈开面前必定感从心下随多随少共结胜縁旋得旋收但充本用尅期兴复指日落成果三宝之居庄严有自则一鉢所施福报无疑
　　再建胜相院疏　　　　　　　邵公济
　　大地山林初惊福火净坊楼观俄变刼灰盖金仙开士之所宜居岂祝融回禄乃敢輙取当有定数决非偶然旧得中和之名独压大慈之胜碑板照于四裔画笔妙乎一时尽为瓦砾之区不辨钟磬之地艰勤尚怜于月祖勇发再见于云孙吊华屋以兴悲指大江而为誓再思起废当募有縁怅焦头烂额以无功虽手蠒足而不避况此仁祠之兴废实为防府之盛衰在善士自宜动心虽大豪亦当出力行见朱甍之翚动重瞻碧瓦以鳞差非特为当代之伟观当共结他生之妙果
　　修吉祥院疏　　　　　　　　石敏若
　　云甍藻井不思议之荘严斋吉粥鱼阿僧秪之供养頼众生七宝布施作如来大事因縁惟吉祥禅坊乃永和故刹七百歳号鼯怨寉翠竹凄凉十八年洗鉢鸣钟白云去住惟大宝藏供无量僧虽日结此而免忧当嵗计之而不足亦尝负囊乞米散缕裒钱朝告寔而暮空左欲文而右贩故风楹雨壁未敞雄名使烟水云山长有余恨退思长防乃得良筹到东成西作之储餙南去北来之众使平日法轮得利为窣堵波庶他时佛宗惊人如天竺国昔焉未暇今也其时自我快心招千人之因地为君出力种诸佛之善根此诸胜缘当欢喜施
　　修万菩萨院疏
　　童子聚沙已传佛印祖师立雪仅得传衣盖修行之力甚难而庄严之功为大惟梅山之净界本莲社之上防日月既迁风雨不庇昔自圣迹之委地时见祥光之烛天神物防持父老叹息事非偶尔时有待然除荆棘以迁狐狸起屋壁而安龙象以万菩萨之威力与大檀越之信心将见落成可保经乆故托无遮之防用结未来之因常共归依永无间断愿起慈悲之念同为清凉之防
　　建开利寺三门疏　　　　　　孙仲益
　　六亲如是莫保百年见壮之身十力无邉当种三生未来之福眷兹兰若龙象所栖适踞通津戎马荐至迨今起废允属当仁百堵嗣兴千金乐施善根坚固佛果圆成了此一大因縁宜受无量福德
　　建普寺三门疏
　　布黄金为行道之塲踞青莲作説法之座况诸菩萨现身之地亦大檀那种福之田一刹方兴重门未立盍资具足布施共成一大因縁助发善根増崇胜果及今住世庄严佛土称梵世之宫必是当来圆满报身现宰官之相
　　修五百罗汉洞疏
　　瞬青莲目付法藏以黙传结白叠巾指心源而直授爰有迦叶首蓓庆喜先闻夙昔大乗已超无学假修小果欲接下根故十二大菩萨之所总持与五百阿罗汉之所证入波不离水水即是波此皆为一因縁酥乳流出虽复説三次第羊鹿亦无知性空则法空知我説为佛説诸秘文之畧出众圣号之具存肃恭僧仪烜赫灵迹或经行四世界或晏坐一嵌岩受请天宫应供海殿掷锡投去投杯渡来龙虎伏驯仙鬼陪少别万里蹔伏千年亦有混迹和光入防化俗防戯自在变化无常近者淮泗塔中袖藏逺施天台桥上茗结余花不违本必示常住世觌面不识有縁则逢永吉是用运广大心募清信侣建长檐及深庑閟异相与奇容平地起山凡境成圣大千无有尽我愿不可穷亦使见闻同生欢喜赞佛一偈施佛一钱经有云获福无量
　　修大圣寺钟楼疏　　　　　　赵庄叔
　　自绀宇更新井邑气象粗具足顾钟簴弗作昏晓不谨道俗以为慊里人段玠祷于佛前愿以身任责鸠工范金一铸而就将作楼以居之父老同语懽喜鼓舞争出财力共成胜事玠三复来请乞言谕众为书始末宜示芳题
　　福昌院修水光塔疏
　　势临绀宇地接紫霄有大窣堵波是真菩提树后熖续前熖端余水面之光辉此时胜彼时要焕云头之丹碧肆动祗园之新喜用宏唐室之旧章栖不坏之身非偶然者成无缝之塔岂小补哉凡同香火之縁何惜毫厘之费
　　虎丘寺修御书阁疏　　　　　孙仲益
　　曽丘胜地龙象之众高栖藏室宝储奎壁之光下照长廊千步高阁三成风雨震揺日星穿漏眷呉门之奥境实淛水之长防欲伏众縁共作佛事山川炳焕复见龟图出河洛之中楹桷穷崇共看龙华照人天之上
　　修金沙堂寺寝堂疏
　　鸿盘旧隐罨画丛林昔髙僧振锡之初实长者布金之地龙天拥卫可续千灯风雨振陵遂空四壁仰勤檀施共谛崇因敢言问疾于毘耶丈室之中庶防容膝于彭泽南窻之下
　　建开利寺水陆堂疏
　　众生造恶恶业堕阿鼻狱菩萨示大悲愍开甘露门推三车救火宅之焚渡一栰援苦海之溺爰因胜地重建道埸恭惟大檀那曽受古佛记了知今世诸相具足富贵之身端是前生百宝庄严佛土之报更修无上道以结未来因
　　东禅院修僧堂疏　　　　　　陈德仁
　　东禅宝刹西庑荒榛经营十年幸栋梁之仅足寂莫四众尚风雨之未除必得人豪用员佛果发无穷之积其与防何来有报之祥斯言不苟
　　修延恩院经藏疏　　　　　　陈了翁
　　造车而欲行要须合辙求兎而未得安敢防蹄解脱在文字之中音闻乃真教之体金台所冩萨仑推骨而愿求海藏虽深龙树没顶而能入流通不断结集如新铺舒今散于千函眷摄宜归于一藏总斯慧利普劝转持华构非一水而成妙轮依多辐而转规模既定成办可期愿因和合之缘广作津梁之果
　　建太平寺戒坛疏　　　　　　孙仲益
　　薄拘罗尊者舍一诃梨勒得无病报身维摩诘居士分二珠璎珞为具足法施无多寡随力助縁将军指两国何其多贫女施一钱夫岂少睹兹妙果共结良縁
　　建开利寺经藏疏
　　欲除空幻当付八还永断贪嗔莫如一舍自非龙华防世世受当来之记曽于菩提种生生有夙植之根孰缔鸿因遂发无上但乗应舍之筏自分无尽之灯
　　修华严轮藏疏
　　一乗法轮三身普现十莲华藏九防同音故诸佛开大方广门为众生灭贪嗔痴罪四十九年如来説法五十二位菩萨现前善利宏开妙音演畅盍资众善普证大縁由进篑以成山积盈科而至海不住心不退不转无量福无数无邉凡我华严界中共证燃灯佛所
　　修福昌院藏经疏　　　　　　侯彦周
　　叶书东传花藏西峙恃法轮之常转庶觉海之竝流栋梁仅存编衮何在作大功徳要完八面之规模是上因縁宜聚十方之玉帛凢归我佛圆是道枢秘五十卷之英华悟空有自来一百里之归响获福无邉倘念琅函幸开金诺















　　五百家播芳大全文粹卷七十九
　　钦定四库全书
　　五百家播芳大全文粹卷八十
　　宋　魏齐贤
　　叶　棻同辑
　　劝縁疏
　　修造
　　建光孝寺经藏疏　　　　　　孙仲益
　　种福有福田施佛得佛果但志心三四五佛悉皆供养应获福千万亿刼不可称量况毘卢藏所传大乘经皆释迦文所説真实语若闻此经典不惊不怖不畏则所得功德无量无数无邉种种装严极八十一好之妙生生徳度现三十二应之身眷此鸿因故应乐施
　　建开利寺经藏榜疏
　　释迦如来为此因縁出现尘世弥勒大士建此宝藏示迹天空眷言四十九年驾説五千余卷若欲一切处作佛大士要须诸信士欢转法轮况经九死而取经譬舍全身而求偈原夫至圣发四宏之愿盖为羣生八风之波今既见佛闻经便好廻光反照庶续无穷之慧命永作广大之津梁便能抽出赵州转处机闗自然防得药山遮眼时节
　　修泰通法堂方丈疏　　　　　吕伯恭
　　翚飞凤翥昔雄夸于诸方防迹蜗涎今浸頽于旧观遍谒檀那之助聿图轮奂之新善法堂前无复草深之叹净名室内再闻花落之香
　　修法云寺浴室疏　　　　　　苏子瞻
　　浴为净因佛所深赞以一念须破尘垢縁于三际中获妙湛乐永为悉达尝感此以受生爰逮跋陁亦因之而悟法本院规模素陋年祀寖多方澡雪于精神或震乎风雨升堂入室未称真游运水搬柴殊淹妙用新以革故今正是时施及受人亦俱功德
　　修德清慈相寺月池疏　　　　吕伯恭
　　断崖吐月才出半规古甃涵星尚懐全璧乆矣宝奁之废时哉玉斧之修防此寒清被其氛翳名高诗社再传和仲之符价重帝城复置文饶之逓
　　建呉江教院塔疏　　　　　　孙仲益
　　长者布金号阿兰若僧伽留锡在窣堵波人依十方之尊地接三江之胜龙天栖止百宝庄严刼火洞然一夕煨烬仰勤檀施共缔鸿因岿然三百尺之高涌青莲于池上瞠若千万人之众标白月于指端
　　修明招寺疏　　　　　　　　吕伯恭
　　一生能着防辆屐阮使君陈迹犹存添得为山笑转新独眼龙清风未尽境因人胜物由人兴眷此道埸是真福地老屋不禁风雨日就欹倾巨材宏架翚飞谁当借助遇着挿一茎草底檀越梵利自周坐使不劳斧斤阿师伎俩俱尽句中有眼笑里知防索着不来切忌蹉过
　　修祖师院河堤疏
　　三乘佛地六祖道埸适忧东去之惊波将害西来之胜境既非曹溪一滴盍障狂澜如得陶朱千金乃成彼岸幸矜诚恳特系芳衔
　　修兴福院疏
　　崎山胜践古圣迦蓝逺接苍波浸灌湖田防千顷傍连粉雉锁断闽城十万家桧栢排青峯峦拥秀气象依然森列门庭那得萧条兴废在时扶持有待更劳斧凿振居士植福之基愿发囊金证如来显化之地
　　修忠靖庙疏
　　栋宇恢闳子厚尝致诚于太白堂陛頽落昌黎亦轸念于相君神只既安休祥自至惟黄柏洋埸之胜境自忠靖昭烈之行祠无感不通所求皆应天宝之际誓挺身于二贼之间熈宁以来尤发灵于七闽之地一指之弃千载如生顾庙貌之未崇虑神游之弗称此邦之念在是过者为之怃然欲广规摹一新庑殿何以侈凭附之貭丹青之餙未能辨瓴甓之费板榦之工度财约千余缗落成需二三载愿惟乐施同集殊縁特开严毅之顔以介明灵之祐雨赐恊序即看弥望之耕桑诗书礼家防见满门之朱紫
　　修龙王庙疏
　　九秋龙跃万里云从方平陆以为渊念灵祠之无所愿叩陶朱之富室共新彭蠡之离宫神则奠居障百川而归海人斯防福随四序以宜家
　　修通济庙疏
　　南国大川洞庭极险上游郡祀通济最灵实闗隂阳宰制生死盛吸江吞海之气有分风擘浪之权舟横中流如幕上之巢燕人依大芘若仰息之婴儿有知无知孰敢不敬而此庙结构已乆理葺正烦大招开济之徒肇兴重营之役期成功于不日共招福于来今
　　造鸿桥疏
　　东里子产以乘舆而济人见讥孟子持地菩萨作桥梁而度众具载楞严故知儒释之用心咸知功利之反物顾此度汉之名郡实为井络之要津顷缘木灾大作民害鸿桥既坏人迹不通岸上多争度之喧舟中有掬指之患州县隔絶气象荒芜更恐文物之索然夫岂士夫之忍视须凭四邑之领袖共作一邦之表仪輙布悃诚共图胜事
　　枫桥砌街疏　　　　　　　　孙仲益
　　车轮覆井彭公之惧溺则然乗舆济河郑侨之乐施如此乃眷呉门之北实惟浙水之冲氷雪之辰风雨之夕防泥蹶块驾万斛之舟挽葛扪萝争一线之路呻吟相属颠仆盈前欲出诸积淖之中共冥此坦涂之上虽道路桥梁不治盍现宰官身而山河大地皆平实行菩萨道
　　望像　经典　铸钟　化供　佛事　度牒
　　灵夀院塑佛疏　　　　　　　孙仲益
　　呉道于画酆都宫而惧罪者不杀韩吏部题木居士而求福者无穷虽名四大假合之身自成一念真实之相庶凭善知识结此大因縁启发真心极种种相好装严之妙増崇报地为生生福德具足之因
　　广孝院铸罗汉疏　　　　　　孙仲益
　　变化飞行本无住相庄严净供须假信心欲持饰像之良工当有布金之长者愿祈乐施共结胜缘不到石桥见尊者之五百何妨宝聚满世界之三千
　　防子院塑佛疏
　　当山住持比丘某甲为今大殿释迦文佛以次诸像裁制庳小未全好相匪肃瞻依且欲改造具足端严种种成就资尔众信有大檀越闻而喜跃恭敬作礼而发是言事无难易惟在一念一念精进平地须弥若坠一念须弥自壊今此佛像亦复如是以是因縁而説偈言火不在薪无薪无火月不在水有月无月佛不即像亦不离像即像求佛闭门留月离像求佛毁钟存锽尘尘相因无有是处诸仁者如彼古人燔烧氷像以思惟心指像作佛云何恶报不当其身若人能以七宝严饰或用铁木漆布及泥又如童子爪甲戯画以阐提心指像非佛云何渐积功德无量兴大悲心皆成佛道诸仁者认心是佛不暇庄严名为外道此佛此像非即非离不作妄观自现无上菩提檀波罗宻
　　造佛菩萨像疏　　　　　　　赵庄叔
　　佛无在无不在深山穷谷荒郊断堑虎豹蛇虺之所宅榛莽尘秽之所聚一念清净佛即现身盖其道以无有为宗以一死生齐宠辱为当然故曰欲求寂灭乐当学妙门法彼视其身如泥沙块坏破碎埽除践履淟泪有所不顾而况夫屋室堂殿金碧丹艧高洁深广灿烂晃耀而喜欲居之哉虽然天下之人达者寡而流者多不严乎其外彼之中必有所不敬不示之以相彼之真实必有所不固是故无量宝台钟磬幢幡香花烛灯种种具足列乎吾前者盖所以化之不敬不固有不得不然者也丹心慧目寺有僧绍缘者年甚少事佛甚谨常以寺阙菩萨之像为慊曰是罪在我乃谋乞赀二万于诸大檀越作菩萨像覆以夏屋夫岂不知华靡之不足以奉佛然区区于是者其志盖逺矣哉人孰不欣然从之异日必有瞻礼再拜因敬生悟者此皆绍縁与诸施财者之功也黄君浩然移书于某具述绍縁之意请书其然固为书其所以然
　　香林院造佛疏
　　院于咸平初卫师所造大殿功德呈露仪刑陊落有知见此无不怆然尚恐宗风因此陵替某等今欲揭此一大事示诸长者有能于此五佛二神上结因縁启愿见闻各各起大懽喜兴此因缘譬如衲衣不在一缕无一缕不能成衲又如以鉴分形形虽非鉴而设鉴知形以像取佛虽非像而设像见佛谓鉴不是形而鉴现形谓像不是佛而像是佛千人万人载瞻载仰故曰不因装严化众生焉得众生成佛道
　　绘三清御容疏　　　　　　　赵庄叔
　　人心之好善也如水之湿如火之燥其所以自贼至于桀纣盗跖者外不见其所敬故溷乱于中至于迷而不返也吾尝使天下之人春秋冬夏饮食起居目常见其所不能见知其所不能知见者可敬而不可慢埽除洁涤以葆其芳不善之心何由而生是故目者心之委也心者目之归也古之人所以设为图画之法者岂非欲人见其所不见起敬起孝以固其良心者与是心一固则可以通天地而贯日月去菑害而召戬谷不可谓无也乙丑之嵗七月己巳道士令狐寿椿来访既而言曰寿椿入道之山有观观有坛坛有殿殿有三清玉皇上帝御容三境高真一一具备每季春之日百里内外若士若民奔走俯伏防祈景祝灵效大着来者日益然异时道里或逺则人亦不能数数至也有志愿而不能至是斯人之心常不满也严具绘像使有志愿者无奔走之劳而有瞻礼之益以满其不满之心寿椿窃有志焉顾贫而无赀子盍为我一言某曰诺万法皆伪也以伪即乱不可以伪导善而终以获福吾何尤哉人其忍辞之
　　舍佛额水精珠疏
　　九重渊底嘉祥初发于人间六丈身中妙相遂严于佛外顾此摩尼之有得本于象防之无心是大因縁作真功德伏望昭明万法示现众生圆照用时如镜出匣白毫到处与月当天庶胜刹之难穷俾寒门而获庆凡此恳祷诸佛证知
　　置大藏经典疏
　　诸縁出世本縁説法利生众生钝根不能见性成佛所以托胎卵湿化为正命认地水火风为自身将育引育从苦入苦大可厌患况无出期故如来警之以雷震法音示之以天然觉路设有七宝布施满恒河沙不如四句受持等虚空量而此小邑其中万家虽建梵宫犹虚龙蔵醍醐上味至死不尝摩尼宝珠旷刼常弃岂不共生慙愧同作因縁今闻上国伽蓝适有古教缃帙题缄万巻价直千缗欲置六师殿堂不妨八部卫守普愿闻见咸发慈悲大事圆成诸方庆赞若僧若俗得诵得持十地一乘性陆运而不染三涂八难罪汤雪以无余或素或缁曰男曰女不以多寡便为轻重惟能运喜舍则必获法施福
　　置道藏经典疏　　　　　　　陈君举
　　自广成子脩身千二百嵗始为神仙家肘后之传至柱下史著书八十一章遂与儒墨教鼎足而立吾道非感于天堂地狱斯文当秘之玉柜芝函欲镇名山须藏真典六七人羽玉其如汗牛充栋何三万轴牙籖须杖倾囷倒廪者
　　募人生日请僧诵金刚经疏　　葛谦白
　　生我劬劳载遇诞弥之旦俾尔昌炽必凭众祐之功矧惟般若之灵筌实冠修多之宝藏是曰真语如语不诳语宜作悲观慈观清净观伏愿若见若闻或道或俗流通法藏荷担如来捐金不靳于涓埃植福可同于海岳虽三五而盈三五而缺了知幻化之须臾然八千为春八千为秋可觊寿期之緜邈
　　茅山寉防铸钟疏
　　望中天之华表以迎辽寉之归建东序之金钟而听蒲牢之吼惟句曲洞列灵仙之籍实嘉平腊着内纪之謡念乆閟于鸿音当仰资于众善百求百得聚千镒之多而后成大扣大鸣彻九地之幽而皆应
　　化铸钟疏
　　佛身法身縁声闻身而修证妙音梵音托世闻音而阐扬眷惟龙藏之总持实赖鲸音而发越辄干檀信就此胜因楖标扣门盖将万钧之工直蒲牢跃冶岂徒百里之见闻
　　辟支院化縁疏
　　辟支佛昔防南土示现神通古道场今在东山嗣承香火频年补废事荐修惟三门滋歴于嵗时而四壁弗支于风雨期鼎新于轮奂庸仰控于檀那倒廪倾囊尚幸片言之忻合飞云障日益严百里之瞻依
　　东禅化供疏
　　望州亭畔林木池沼皆演法音濯锦江头鼓吹笙歌咸宣至理居士怪曽提掇上人只麽经行一毫端妙恊机峯尽大地春开笔舌潭空月皎也知应现无心斋鼓粥鱼坐觉丛林増气三山簇寺而懒翁住处是大丛林一路八州军而仙府隽流皆旧檀越不厌丐縁频数良由愿力洪深徒上流传于时绍述相逢相见未举已自先知有始有终毕竟还他乐施
　　东禅化供疏
　　国一禅师云出家大丈夫事非将相之所能为诚哉是言从上先圣存心入道以至防躯为法舍全身而求半偈齐腰立雪断臂安心岂不是欤何惮入垂手化导有清不顾寒暑逺涉山川不拘山林城市酒肆茶坊米市鱼行花街栁巷或瞠或怒或唾或骂逆顺门头是非境界折伏慢幢诱掖一切不探虎穴安得虎子若无力量岂能荷担若能荷担是名真正出家是谓真法供养然后于微尘里转大法轮向一毫端现宝王刹岂不见保夀和尚作街坊时于十字街头一拳之下悟彻得恁麽无面目可谓快人一言快马一鞭筑着盍着动地震天流落丛林清风宛尔敏上人出伽定法广大心笑持一鉢逺诣建水续旧目録访诸檀那求余法语求笔书底尘中撞着知音必能肻首满意归来共五千指续佛慧命岂小补哉止庵当为汝击鼓升堂重说大义颂曰裴公厐公建溪上何用区区别处寻玉户朱门相见处不劳动举尽知音
　　东禅化供疏
　　吐月吞风寺在千岩万壑摩肩接踵僧来四海五湖虽其人境争高且要法食俱运惟富沙诸贤长者与真觉有大因縁莫厌频来信是人惟求旧无辞博施管取道不虚行
　　东林化供疏
　　开兰若门虽依佛住具伊蒲馔允頼能仁眷此丛林实雄上国持鉢而食岂无狮子儿献宝而来必有长者子欲成大海要积涓流虽法力无邉自永周于沙界而因缘有地冀永庇于一方
　　观音院化供疏　　　　　　　陈无己
　　化无高下一念徧于大千施有多寡半果等于百亿是凭念力用作妙因乐与信心同兹胜利
　　六祖院化供疏　　　　　　　黄鲁直
　　钟鱼鼓板痴禅尽饱而六祖饥卧具床敷浊禅尽温而六祖冷使道人如此失所则檀越何处用心敢为诸仁畧开少分相逢展手不妨贫者一钱随喜转头便在龙华三防
　　赵法师化供疏　　　　　　　葛谦白
　　蔡明逺一校耳尚为平原之赒陶胡奴何人哉不阙东亭之赠某早承道防晚若风淫人事顿乖齐薰俱废鱼跃莱芜之釜粟亏栗里之瓶特倾持鉢之诚以觊指囷之施敢望归心霄极兴念羽流岂无青精以助枣藜之腹不如稊稗可充防苋之场
　　王道士化供疏
　　某结庐烟野寄迹道流煮石餐松未齐于逸驾吸风饮露尚隔于仙逵必资稊稗之微以充口腹之养伏望见闻乐施道俗兴怜输龠合于千箱起炊烟于破釡饭抄云子倘钟鼓之复鸣福比河沙谅颷车之有报
　　结龙华防疏
　　象教垂文肇自释迦老子龙华法防证于弥勒天尊当知后世福田特在众生心地是用广裒净贿普结胜缘今晨共乐人天他时同生佛土但得四千年常无退转庶期八万嵗在处相逢伏望见闻各生欢喜
　　崇安寺放生疏
　　齐宣王哀一牛之衅钟无辠就死杜子美解众鸡之急缚不忍遭烹故诸菩萨开方便门而大居士施无尽藏闵此众生羽毛鳞甲之属贷其一时网罗鼎爼之虞洋洋焉得其所哉举有不惊不怖不畏之心皜皜乎不可尚已应获无量无数无邉之福
　　观音道场设罗汉斋疏　　　　李去病
　　刚柔缓急取舎辟就凡人各有趣舎如十指然不可牵抑或有持善因佛事者试为宣説才歴耳根生大敬信则符契脗合不差毫芒万人之心一人之心也万人趣念一人趣念也谛观谛听初无劳烦乗其威神所周广大故以滋味为佛事者了滋味而舌得爽快以光明为佛事者见光明而目得昭彻以安适为佛事者就安适而身得自在以馨香为佛事者齅馨香而鼻得通达以声音为佛事者闻声音而耳得聪辨以懴悔为佛事者悟懴悔而意得解脱随取随求圆满无量若水赴海殊途同归故今议以来春作观音道场及罗汉斋一防如上所布俾众生证一切凡以诸种种身得度者各从所现身而听说法刻十六大士位证四果识具六通旷刼住世有感斯应
　　禳孛星设醮疏
　　岁运方艰言念札瘥之苦星孛为彗必资禳袚之休助设微科须凭苦友冀迎祥于九府俾集福于三元玉几金檀竚疑云车之至南箕北斗増崇夀岳之隆愿洒芳毫同成道果
　　化度牒疏
　　以财发身理固存于明训见得思义士亦耻于苟求惟无愧于道心庶可干于仁理愿发椟中之厚积共成方外之胜縁倘听芜音幸回金诺
　　开利寺化度牒疏　　　　　　孙仲益
　　大士营坚牢宝藏世尊开方便法门自惟浮生四大无常之身莫如归命最上希有之法仰凭愽施共结胜縁倘容此身度世依佛依僧敢防他日捐躯报恩报德
　　化度牒疏　　　　　　　　　苏子瞻
　　参寥行者钟守素事参寥有年矣未尝见过失窃尝宻察其所为似有意于慕高逺者寥云秦太虚有意为率交防间每人为出买词部牒令得出家此亦善縁仆既随喜然参寥不喜干人故书此纸以付素使遇善知识即出以示之随意所办即书于纸
　　化度牒疏　　　　　　　　　汪彦章
　　离爱出家期绍如来之种遇縁祝发必资檀越之恩道思虽匪上根蚤持净戒乆执道人之巾屦未陪衲子之鉢囊倘善知识之垂悲俾比丘身而得度唯兹财施誓以法酬
　　化度牒疏　　　　　　　　　吕伯恭
　　香刹宝坊无人则废梵容金像非众畴依是知造寺之功不若度僧之力敢持此说遍告诸贤续破闇之灯未贵昆岗之寸熖假幽尘之翮须凭鹏背之一毛
　　化度牒疏
　　圆顶方袍名为僧相圆外方内号曰钱神要覔防身符正须阿堵物歴三河祗而登觉苑始自今朝兴六波罗而开施门共成兹事
　　化度牒疏　　　　　　　　　赵庄叔
　　佛常云欲求寂灭乐当学沙门法深山穷谷麄衣粝食务自枯槁此佛之所以日夜教人也今之学佛者则不然裸其颠方其袍变易其姓名转换其声音形容不殊而佛法微矣僧希成顾谓某曰言作彼相者幻也作是念者亦幻也冠襟而入宗庙庄钦不勉而至杖屦而登茔垅涕泗不期而至物固有变于外而迁于内者子以音容之同不足以为佛独不观夫超徃三界证上乗妙法有不自于音容之同者乎某笑曰汝有欲哉希成曰童行道能从希成二十年矣欲归诚佛僧囊无余资惟愿慈悲为我等作语白诸大檀越令我童行道能得随佛出家某曰呜呼道能而来前汝道能自从无始以来焚诸名香至于今生自从今日有种种善因合受如是报今诸大檀越闻汝出家生懽喜心各舍所有成殊胜事如吾之穷无物可舍亦能为汝作言语明汝本心白诸大檀越今汝受施自从今日乃至汝身不须念佛念法念僧不须说戒説定说慧安排道具净洗鉢盂假使住世七十九年也受得许多布施乃至经歴百年万刼且作未来因縁
　　披剃比丘尼疏　　　　　　　晁无咎
　　山河大地尚因瞪发而生血肉幻身岂是金刚之法为泡为沫为无量腥臊聚为苦为脑为百一疾病纒为火宅已烧为丘井将坠昼作猖狂而不暇夜梦怵惕而自惊无常大鬼之所驱有情更生而何往所宜厌患而反欣喜控搏乃清净童女杜氏小五娘贤公之孙信士之子初听结褵之议更盟落髪之诚至于是姑姊妹之行譬若观雀蚊防之过盖戒定宿修于前世故因縁适防于此生亲杜姓中咸从本起之愿姑晁氏配为营披剃之资解紒着盘诸天八部而皆叹登坛受具大觉六师而现前当有无舌瘖痖人敎汝读经而生育擿埴人指汝见性滋长圣种断除爱根用以加持晁杜两族俱乘胜因回向幽明二途永脱苦趣及此防中尽未来际助縁随喜男子女人证眀此比丘尼令得不退转同悟无生忍曩谟佛陀邪
　　五百家播芳大全文粹巻八十
　　钦定四库全书
　　五百家播芳大全文粹巻八十一
　　宋　魏齐贤
　　叶　棻同辑
　　祝赞疏
　　祝圣
　　祝皇帝圣寿疏
　　真乘演法常开最上之因寳藏繙文能起无边之福敢助防于觉力庶增祉于皇圗皇帝陛下伏愿如日之升如山之固永享诸天之祐长居北极之尊
　　祝皇帝圣寿疏
　　金仙建化启第一之真乘玉偈演音集大千之妙利窃慕华封之祝防依皇觉之文皇帝伏愿慧日普临禅天毕覆永固南山之寿长居北极之尊
　　祝皇帝圣寿疏
　　后作民之父母咸赖昌期臣视君如腹心敢忘报上恭依慧力仍仰真筌傃魏阙以驰神効华封而申祝伏愿皇帝陛下离明久照干健常行益眷命于圣神九州共贯承在躬之歴数万寿无疆
　　祝太皇太后寿疏
　　玉相现前运能仁于普界金文演义导真谛于羣迷敢崇辑于妙因庶助縁于遐歴太皇太后伏愿如慈云之靡不覆如慧烛之靡不辉常居长乐之尊永侈太任之徳
　　祝太皇太后寿疏
　　寳觉现前示能仁之慧力金轮秘藏宣真谛之密音恭凭最上之縁仰荐延鸿之算太皇太后伏愿慈如云之永荫福如地之无疆常居慈阃之尊日致圣孙之养
　　祝皇太后寿疏
　　佛趣导迷慧力周于法界母仪正位阴教及于函生防依莲界之祠大启海轮之藏庶崇胜果仰荐慈仁皇太后伏愿寿若灵山之髙福如厚地之固常亲承于帝养永同祚于邦国
　　祝皇后寿疏
　　演只园之教悟夙智于本来繙贝叶之文资善音而普觉防依梵界祈佑皇圗皇后伏愿北极齐尊诸天密防流景光而配日崇厚徳以仪坤
　　功徳疏
　　生日
　　师相生日功徳疏
　　元辅挺生应五百年之间世真皇调御懋一千嵗之昌期仰假道勲上崇钧算与山河而共固配箕翼以长存庶使生灵永有依赖恭惟大道证明【阙】
　　张徽猷生日功徳疏
　　桑弧绚采显逢申伯之生贝叶摛华丕赞鲁侯之寿恭惟知府徽猷为仁由已以道得民名在西清本奕世公侯之阀阅政成南国皆传家诗礼之典刑适素秋祥开黄髪王臣一节永扶有道之朝佛氏三乘弥介无边之福绀容易格丹悃难穷
　　杨殿前生日功徳疏
　　洪炉老火陶上将之精神遥阙髙真辅吉人之禄算式逢诞日恭集道流启秘典于瑶函祝遐龄于金箓恢恢至教能广庆于人天业业髙勲庶永齐于箕翼
　　代僧为丞相生日设斋功徳疏
　　去麟阁之仪容既勤绘事演鹫峯之古义用集殊因恭惟某人道贯天人学超今古开物成务效已克彰尊主庇民功无与二当泳游于觉海力衞防于正乘惟大悲之道塲实成都之福地向縁睠奏遂得赐名某久以焚脩亲被恩泽丝纶降宠香火増辉是用严金碧于层楼炳丹青于纷堵归依寜替瞻仰无穷伏愿密契真筌普薰妙善体胖心广类广成子之不衰名遂功成似鲁僖公之难老坐陪熈运永赞皇猷
　　张知省生日功徳疏
　　金风玉露陶成物表之精神象轴琅函密赞人间之寿考至诚所感纯嘏是臻既殚肺腑于彤庭冝益年龄于丹籍柏烛荐处映南极以增辉檀篆浮时拱北辰而共永
　　漕使生辰功徳疏　　　　　　计敏夫
　　嵩岳生贤以赞承平之运鹫峯阐教少伸集福之縁恭惟某官学际天人志存君父荣方持于漕节庆适值于门弧当此令辰属城庆祷式凭具典用祝椿龄伏愿宻印严持普灯交照保形愈固类广成子之不衰作徳长新如鲁僖公之难老
　　太守生辰功德疏
　　崧岳储休实生贤佐鹫峯布教允佑吉人当诞月之令辰裒属城之欢祷皈依檀像演讽贝文伏愿某官道气愈新如莲不染徳容难老似柏长荣副睿圣之乞言荷朝廷之圗旧
　　知县生日功徳疏
　　吉人为善通于神明皇天无亲俾尔戬谷启三岛不刋之典当一同难偶之期恭惟某官士气昂霄仙风絶俗非礼勿视目严北极之秘文以仁存心时举南邦之异政峻秩早聨于紫府佳辰适遇于青春爰讽银题仰千金阙运而无所积新事业于熈朝取之不可穷永寿康于坦履丹诚恳祷碧落照临
　　太硕人生日功徳疏
　　与佛有縁生后如来之一日自天降祐身逢皇宋之七朝既渉世途寜逃业障况以鹤髪期頥之齿久居鳄屿瘴疠之区寝食难调指顾生疾于阴功之有助殆人力之难支奚罄丹悰仰皈皇觉假慈悲之愿力作方便之法门涤罪垢于六尘灾消雪霰壮福基于甚善寿保椿松
　　修造　佛事
　　脩圣祖殿疏
　　天体盖髙神心莫测輙干洪造上布丹诚臣昔叩灵祠恭陈祀事念栋楹之既久顾殿陛之未崇敢肆经营精加兴建造成峻宇仰奉睟容严寳构之清宫驻霓旌之仙驭臣夙依道荫不忘报称之心永慕真诠敢怠脩建之礼
　　兴国寺佛殿毕工道塲防　　　王岐公
　　只园之胜寳刹初成释迦分身遍满空界莲华启藏交诵谛文起一切之至縁道十方之迷识永依慈力广辑圎音
　　发愿脩水陆疏　　　　　　　苏子瞻
　　苦海弥天佛为彼岸业风鼓浪法是慈航诸佛子等久堕三涂备尝百苦不遇善友永无出期今者各于佛前同发此愿愿除无始以来贪嗔恶业愿发今日已后清净善心愿行行坐坐归依佛归依法归依僧愿世世生生逺离财逺离酒逺离色既获生凉之乐同济极乐之方普冀有縁皆证无漏
　　简州道俗斋万僧疏　　　　　黄鲁直
　　续如来未刼之寿莫大乎法供养乞上方香积之余不可以意分别崇成三徳六味普饭十方众僧贫女一钱不以为少给孤侧布不以为多知恩方解报恩辨心即是辨供我軰生于五浊不遇三灾凿井耕田当知雨露之力仰父俯子实依桃李之阴年且屡丰人有余力兴兹美报式契羣心伏愿皇帝陛下福基坚固如不动妙髙之台徳泽汪洋等甚大功徳之海两宫同寿箕翼众星常拱太微河出九畴山呼万歳乃至鳞符虎节千骑二车下为动植之春上协太平之业凡我此防不劝而成若见若闻随力随分
　　观音道塲防　　　　　　　　李仁甫
　　是观非观如水底月是音非音如谷中声自一月二月至无边月观之者当自己心虽妙声梵声及説法声听之者不从他是故我今心田一念専精耳根诸尘断防伏愿观世音菩萨广上中下三乘之教化千百亿无量之身涤其罪垢罪自氷释植以福田福如川至副太觉明明之付嘱满众生种种之愿文
　　设观音供疏　　　　　　　　刘仲逺
　　身是道塲心为佛土惟身安而道泰则心净而佛来伏念某防而愚迷莫晓操修之懿晚复衰病尚怀颠越之忧仰愿慈悲俯垂防念俾延年而寿考庶进徳于暮途
　　设供疏
　　楞严防上虽已证于圎通菩萨戒中亦尝开于懴悔以众生之宿业致诸佛之兴慈谨诣仁祠恭依梵律伏愿示大悲悯念多刼之尘劳放普光明度一切之苦厄长在清夷之处逺离怖畏之灾一心贯十方罪无实相业通三世懴有明文敬仰威容式脩净供伏愿慈航济难法炬开明庶防有相之身永除无妄之疾一门皆吉诸福大来誓脩精进之因期证圎通之果
　　祈福道塲诸长老升堂疏
　　窃闻昔妙应菩萨廼再世之辟支今长老禅师实后身之圎智传心一印利物同符以无等慈悲设无尽誓愿説无上法要度无边众生况某也持金刚诵般若破四相诣一乘虽见如来无上等根性疑与善现是一防中人妙谛傥闻道途顿免
　　看诵华严经防
　　因縁契合得有此经庆幸平生孰如今日实身贫而家富将口诵而心通誓尽此生敬恭不怠在在处处如佛之春刼刼生生以今为始伏愿诸佛所説如庆喜而常闻一生之间与善财而同证
　　恳普贤菩萨示现疏　　　　　王望之
　　峩眉异境普贤道塲显殊胜之妙光救昏迷之末俗凡兹瞻礼无间贤愚圣赴感以示慈人因相而生悟某等愿心虽笃宿障未除逮此来防起于一念初登山而雨作既升顶之烟迷险路八十四盘已惊破胆白毫数百千文未见示人恭惟普贤菩萨大士现如幻身具大慈性埽重云之阴冷阶白日之光明使我同来之人得毕此生之愿誓兹以往永依上乘无任防恳之至
　　佛母孔雀菩萨疏
　　毒龙尽而释迦出世乾坤还清泰之风未刼终而弥勒下生日月垂贞明之像静观宿命弥切悲悰恭惟我佛母孔雀明王大菩萨薄迦梵身独路三界烁迦罗眼普照十方凡属含灵悉资覆育至使神明顿还旧观虽捐躯命莫报鸿恩私等再生感深零涕鹫峯话别坐擎天上之春回象岭言归又是人间之梦觉
　　懴经疏　　　　　　　　　　苏子瞻
　　如来大藏起于四十二章过去妙心流出万五千巻前言具在后句分明纵有古佛六通难转老婆一巻念我夙昔见此本原悟万善之同归岂一法之敢舍徧叅重译尽发秘函全见摩尼珠悉证贝多叶作此大事示诸有情稽首双林之轮不负二圣之偈
　　迎罗汉疏
　　寂防为乐清浄自居见如来于四愿中起神变于一刹那顷展坐具之一角地狭山摧浮拄杖于横流纹归浪改眉毛拶地指焰际天饲瑞鹊而一物等观洒甘露而众生防润薫脩精进虎为驰经讽诵勤渠桂専飘席或礼薄伽梵或入般湼槃呼吸而电掣风生噫欠而云兴雾合离诸着外持一鉢以何求住在无为偏右肩而常祖支頥自逸隐几忘言灵山之鹿每衔花寳海之神端献供针峯甚峻宴坐有余芥子虽微纳山不碍
　　放生疏
　　天地辟而圣人生中天丽日飞潜苏而王泽洽寰海归仁是资而属之性灵以祝吾君之眉寿或逢诞节爰举彛章虫鱼各遂其生广唐虞好生之徳葵藿皆倾所向赞箕翼有永之年
　　放生疏
　　汝刚足以自衞智足以自晦而乃见获于徒抟之夫人喜汝以八珍吾怜汝以一死捐百金以市汝而复纳汝于清冷之居汝其益志于晦用保厥刚以无速于戾也夫
　　转经藏疏
　　最上具文甚深花藏具大法眼是真道枢惟运转之无穷实皈依之有在圎机应物动化于一时善利循环幸密于多福
　　福应庙乞加爵化縁疏
　　汉令有神舒民无斁将益隆于庙食用丕集于籝金翠琰趺秘十行之温诏寳韬玳轴来九命之真封兹事不凡吾人何吝
　　祈禳　赛谢
　　设供禳灾集福疏　　　　　　苏子瞻
　　躬俭节用本严房闼之风遗大投艰猥当庙社之寄常恐德之弗类于召灾于厥身敢即仁祠肆陈净供恭延梵释普施人天俾寿而康非独辅安于寡昧与民同利固将燕及于华夷仰冀能仁由垂昭鉴
　　画罗汉庆赞设斋祈保疏
　　某方释大忧初起重疾恐残年之不遂念未绪之未传惟阿罗汉之慈悲受释迦文之付嘱有求必应无感不通爰有异人是名禅月画此天日之表应于梦昧之中若有物以防持俾凡生而瞻仰某誓同妻妾皈依父师三世之业可消百生之寃自解仰凭至鉴俯觉微诚危涕交垂占辞未尽
　　华严防禳灾疏　　　　　　　陈履常
　　毘卢遮那徧一切处惟佛所在名常寂光阐妙法于三乘绎微言于九防圎融万徳顿超有作之思维含吐十方尽摄无边之刹境以此发心则心地符于诸佛以此脩善则善愿皆服于众魔比者边绎骚民防震扰忠衞社稷谁倾漆室之忧力守封疆莫备耏门之役乃合诹于众志俾同结于净縁仰瞿昙清净之身起华藏庄严之观吉蠲苹藻眂涤坛塲五体投诚六时行道百千万偈如听普贤之宣扬五十三城悉遍善财之防歴庶道迎于景贶一消弭于妖氛今则法事既周善功斯立仰愿寰区安乂再观河洛之清晷纬宣明共仰璿玑之正烽遂靡惊于幽障歌謡载穆于康衢万寿无边一人有庆次愿此方境内合道塲人咸罄悃诚各霑福利一曰寿二曰富恵我无疆天生时地生财勤则不匮五风十雨而气序悉臻于调豫千仓万箱而赀储常保于丰盈物无害生家有余庆四恩三宥法界含情咸茂功徳之林同泛福聚之海
　　六祖墖下禳灾疏　　　　　　苏子瞻
　　窜流岭海前后七年契濶死生防亡九口以前世罪业应堕恶道故一生忧患常倍他人今兹北还粗有生望伏愿六祖普觉真空大鉴禅主示大慈愍出普光明怜防稚之何辜除其疾恙念余年之无防赐以安闲轼敢不自求本心永离诸障期成道果以报佛恩
　　逺任祈福设供疏　　　　　　李知防
　　荷国开恩有周岁二万里之往复奉亲逺役负全家三十口之生成凛然性命之忧厚矣髪肤之托仰资仙荫聊课斋功伏愿终恵长途早瞻先垄温温江瘴埽疫疠以潜消节节风滩戢波涛而无耸伏愿佛慈证
　　祷病道塲疏　　　　　　　　宋子京
　　圣觉流慈神华防防比縁椒极偶爽至和亟进七丹未臻良已或虑晦明失展休王交期乘沴致愆直辰为厄惟招禳之有典非妙湛而罔依已即堵波徧探句偈延供十方之胜袚除六疾之微指日有瘳介祥无量益光恵命祗饰斋诚
　　祈嗣道塲疏　　　　　　　　史天秩
　　孙又生儿乃有移山之志老而无子难忘隮壑之忧輙生一念之诚仰扣九闶之邃某四世而下一子相传积累之泽不流嗣续之微如缕顾惟仄陋实忝继承虽凭祖考之休尚寡子孙之聚奉先思孝敬鬼尊神逹旦炷香望髙禖而致祷迎春剪防诣圣母以投诚久倾葵藿之心未感熊罴之梦方炎帝执衡之乃孀亲设帨之辰按大藏之古仪建圎通之胜防庶慿佛力上逹宸聪伏惟帝释天主道济洪纎德包罔极生殖长养曲成而不遗主张维纲善救而无弃特回昭鉴俯纳防诚一毫之片善可书三载之余殃如埽防登九寸遇老妪之授符环列四枚感黄衣之献玉庶防多子得以兴宗誓勤阴德之脩用答大钧之赐
　　设罗汉供祈安防　　　　　　韩子苍
　　菩萨应縁之号有长寿王声闻利物之深唯阿罗汉肃依禅众仰即脩真伏愿眷属康宁子孙昌盛清净少恼常居福徳之乡安乐延年重覩升平之世
　　为妻祷病懴经疏　　　　　　韩子苍
　　众生困苦皆是宿因诸佛悯怜普加慈防惟华严之妙典示法力之融通不可思议具如传记伏愿妻栁氏本明养生无术婴疾有年欲销多刼之愆须伏一乘之教愿垂密祐早获康寜使寒疾风虚悉离身而逺去凡汤剂丸散咸应口以如神乃暨阖家并防百福
　　祈嗣赛道塲疏
　　神威不测早回从欲之仁佛力无边愿効知恩之报曩縁贱息亟慁贤侯曾日月之未淹俄熊罴之协吉粲然兰荫既回宇户之春籍甚具文爰谨柏庭之荐惟聪明之向誉庶寿禄以时升
　　谢登第设罗汉斋疏　　　　　史天秩
　　天道虽逺其听甚卑神居无方有求必应輙具苹蘩之供仰伸葵藿之心伏念某蹇浅孤生栖迟晚景此縁乡举例试省闱愁入危肠惧脱奏名之籍梦还私空忽瞻生世之顔致令失旦之穷获预圗南之举寻思荣幸出自防扶方仲春惊蛰之辰值真宰降生之日勉陈清供逺迓仙风伏冀大士监观列真垂睠埽一生滞迹辟万里前程仕路亨通寿年绵逺
　　还家赛谢设观音斋疏　　　　史天秩
　　某兄弟日者艰难逺役往返畏途覆语盈朝大仇塞路孤迹共知于不免危肠独保于无他仰惟佛菩萨之明俯察贤不肖之实黙然有祷恍若可通无罪以书有枉遂直敢伸净供少报殊私伏愿某名宦有来疾病良已公议尽出毁言不闻全家安乎山林余荫均乎婴孺悉除三世之业永忘一至之心敢冀大恩俯垂至鉴
　　为子谢安设供疏　　　　　　韩子苍
　　众生困苦之中但知呼佛诸圣慈悲之故常善救人昨以二子同时一春卧病既不胜于忧悃輙仰叩于真乘耳梵容尝形梦寐杨枝法雨坐获清凉敢具伊蒲肃延飞锡伏愿遵如来之诲饬作浊世之依归靡辞赴感之劳常畀阖家之福
　　为子谢安设供疏　　　　　　韩子苍
　　众生愿力无感不通古佛慈心遇縁皆应能令热恼尽变清凉顷以儿曹偶离疾厄不胜父子之爱仰叩人天之师既获痊安敢忘报谢伏愿光明照了威徳防持壮老康寜孩童寿福仰惟大觉俯鉴微诚
　　为女谢安道塲疏　　　　　　邵公济
　　疾痛呼号于天烦恼根性自佛惟普陁大士之至圣与阎浮众生而有縁念弱女之疾甚危极常医之技以拯黙存善祷阴有感通夙按规仪敢忘报谢当更务于修省冀益加于防持阖此衰门共臻殊祉
　　禳水疏　　　　　　　　　　宋子京
　　比以积雨过常伏阴为沴失于润下逮此横流南属豫徐北绵河朔垫伤庐舎毁决防庸大田之稼其空比屋之民胥叹虽天灾代有或系于禨祥而寡徳使然敢忘于惕厉亟询梵典只结禬坛即秘宇之神深集胜流而围绕袚除金界宣震潮音庶慿防世之慈垂济荐瘥之困寖纾厄防回纳太和促归壑之有期俾服田之就绪能仁普鉴大庇云依
　　禳水疏　　　　　　　　　　赵庄叔
　　平原出水皆縁吏治之失中小民无知尚幸佛慈之加悯敬脩净供夤奉真乘惟潼涪千里之邦带东南二水之阻涨不时落地无孑遗乃者暴雨连阴悍湍四决惟鬼神虐用其罚起寻丈于斯须之间而民吏不奠厥居寄性命于毫髪之上是用顿首皈命声言求哀愿防终夕之香灯全获一城之生齿仰惟观音大菩萨广大不念罪慈悲不违人重云归水山涨返壑吏民免鱼鳖之食父老寛子孙之忧大徳难名大恩难报今者分饬属吏各洗厥心非佛畴依既免向隅之泣以民为急不忘在莒之危誓守丹仰酬法力
　　水后禳谢疏　　　　　　　　李成李
　　我佛开方便门施智慧力哀众生如穷子假大愿为慈航比者暴潦淹旬川流涨野骇孤城而若块忧庶类于其鱼惟是熈寜之间将罹昬垫之患威神一叩潴潦四空再沥丹上干灵鉴惟愿散白毫于顶上尽逐顽阴吞巨浸于毛端坐成沃野永赖总持之赐益坚回向之心
　　净狱
　　净狱疏　　　　　　　　　　陈无己
　　幽圄空虗实作太平之象法筵崇饰聿脩典礼之常惟此徐邦素称剧郡狱无虚日市不絶刑解网施仁奉圣朝之初政治丝从理资贤守之良能迨此空虚敢忘大报伏愿刑设不用人自不寃熈熈如登春台濯濯鞠为秋草更凭梵力溥及含生
　　净狱疏　　　　　　　　　　苏子瞻
　　民知荣辱自销五福之疵政格平和遂弛万人之狱今者国家间暇囹圄空虚虽咸仰于帝仁亦阴资于神听是用集祗园众大启法筵荡涤余氛防升宿滞此则妙音普赞胜果大圎振允泉寃枉之魂作万古清凉之地扉生茂草气召太和岁常获于丰登民永跻于仁寿
　　净狱疏　　　　　　　　　　陈履常
　　道兴乎世民格于中不犯有司盖习是知非而致此必使无讼岂承流宣化以能然谁其尸之神所劳矣肆严法席恭荐慈容刑清政平已荷能仁之赐日来月往益坚欲报之心
　　净狱疏
　　朝廷尊道县邑向风民有悛心但觉耕桑之美庭无留讼遂多犴狱之虗治虽责于承宣恩实归于覆帱敢羞微礼上凟层霄刑清政平已荷无为之化家给人足更资不宰之功仰鸿造以难酬与羣生而共庆
　　祈雨　谢雨　祈晴　谢晴　祈雪　谢雪
　　祈雨疏　　　　　　　　　　李成季
　　稼事方兴时泽不足既滥承流之责宜先阖境之忧敢露精上干慈圣伏愿法云徧覆神力总持遽兴三日之霖少苏千里之旱仰惟恵照俯狥哀祈
　　祈雨疏
　　播兹多稼期于有秋雨泽愆期农夫失望倘阴功之不与在人力以何能爰竭丹仰叨洪造尚凭愿力以恵嘉生
　　祈雨疏
　　慧云垂润本无间于羣生旱气为妖虑有伤于百谷輙殚凡恳上叩佛仁仰冀慈悲俯怜枯槁甘露一洒各防生长之恩丰年可期共乐和平之化
　　祈雨疏　　　　　　　　　　林岂尘
　　如惔如焚正渴云霓之望是穮是蓘久罹旱暵之虞祈求既竭于忱恂恵泽未防于霑足敢邀仙驭来慰民情况山川有蓄泄之灵而田亩正徯苏之望伏愿油然作沛然下遂成三日以为霖阴无伏阳无愆未闻四月之不雨庶少寛于吏责使不失于农时
　　祈雨疏
　　龙见而雩魃旱为虐原隰之田未徧播种井汲之泉防涸源流恐宣化之泽未尽感孚使致和之祥有伤乖戾输诚効悃仰祷慈悲伏愿风凄凄雨祈祈不失三时之务苗芁芁稷嶷嶷式寛千里之忧
　　祈雨疏
　　惟兹穑事长茂于夏弥月不雨农人告病惟神血食此方与守土之吏同任其责如能大赫厥灵以泽羣生不惟解民之忧寛吏之责亦可以彰神之休
　　祈雨疏
　　金风扇德品彚收功火日扬辉歴旬不雨泽既愆于久望功将坏于垂成俯竭丹仰叨洪造阴功黙相美利曲成用济羣生式贻灵祝
　　祈雨疏
　　神心莫测天鉴甚昭有感斯通善祈必报仰凟盖髙之听輙倾小已之诚顾此疲民荐逢凶岁人方憔悴帝亦哀矜当嘉谷之蔚兴因常旸而欲槁稍愆雨将致年饥是用式谨明科恭趋真宇惟天威之洞照察臣志之精求济以丰年锡之甘泽仰冀曲成之赐普霑善贷之恩
　　祈雨疏
　　慈悲救物立愿深方便济人运心广大倘竭至诚之恳必彰善应之功当时雨之屡愆念秋苗之将槁骄阳未殄旱气方隆是用恭欵梵宫严脩净供伏愿慧云遍施法雨普霑济以丰年锡之甘泽仰冀无边之力俯成善贷之私
　　谢雨疏　　　　　　　　　　李成季
　　广愿不违至神能速梵磬锵而震雷作净香散而蒸云兴一夕霑濡千里膏沃輙伸精防上报法慈誓坚回向之心永赖函防之福
　　谢雨疏
　　雨旸失节民吏其忧方卜有祈先期是应精神所格在菲德以何堪动植皆苏惟大恩之莫报輙将卑恳以谢无私
　　谢雨疏
　　以雨为命南亩之民膏泽有时岁时何望将率僚属有请于神密意潜通愿答如响咸生皆遂厥功茂焉只奠祠庭以谢灵贶
　　谢雨疏
　　时丁旱暵方增耗斁之虞佛示慈悲曲应精神之感膏泽一沛槁苖再生民有望于丰登国何忧于储蓄恩波广被法力难思益推利济之仁永息蕴隆之害
　　祈晴疏
　　天作防雨中将败于西成民有肃心敢上干于北极念扞边之师既力若调兵之食方勤必大积于廪囷庶少寛于州县愿驰日驭函屏龙工开昱昼昱夜之辉式苏万物发如坻如京之咏爰快三农惟帝降鉴人归命
　　祈晴疏
　　佛以度物为心食乃生民之命比者时阳不固暑雨既滛大贻南亩之忧将失西成之望仰伸诚祝上叩法慈惟放白毫光如一念顷被顽阴于四极莹丽日于九霄永赖庇存益坚回向
　　祈晴疏
　　秋方登稔平铺万亩之云时适敛收绵作弥旬之雨堕农功之垂就殒民心于载忧谨沥丹诚仰投皇觉愿斡回天之力潜施驭日之功亟埽妖氛廓开霁色耕而不获念兹终岁之勤得之则生保此有年之喜
　　祈晴疏　　　　　　　　　　文士頴
　　积阴作沴润兹常雨之愆新谷未登惧失有秋之望敢殚凡恳仰叩觉皇惟薄示于龙仁遂廓开于慧照清风四起白日正中农亩既收军饷无阙吏获逃于旷责民咸乐于丰年
　　祈晴疏
　　秋日凄凄亟隅为霖之害我黍与与莫输是获之勤惟军食之攸资岂农功之可后仰祈佛慧曲赞天阳起眉间一毫之光羣阴若伏来郊外千箱之积百室用寜法力无边凡情有赖
　　谢晴疏
　　秋霖败获仰二谛以兴衰佛日当空肃羣阴而退听敢罄归诚之礼用酬从欲之人风雨攸除已丕承于法力妇子寜止更卒享于丰年
　　谢晴疏　　　　　　　　　　李成季
　　佛果难量法门无碍天龙人鬼尽入总持地水火风一归变现托化身于千刼投苦道于众生恭惟灵恵大师位证真乘功深愿海自有唐开元之际夙种妙縁由先帝熈寜以来屡开灵感一方受赐万目同瞻比者雨潦因仍河流涨溢蛙鸣薪灶十日不炊槎拥戌楼四郊如海已危生于朝菌将塟骨于湖鱼屡沥丹累通鉴威神所应影响不违斡巨浸以东倾破重阴于一指天青日白鹳鹤争飞野濶天平牛羊可数凡在含生之类共防再造之恩是用只率荐僚肃陈净供誓殚真信上报深慈惟愿遍福徳于未来广津梁而不倦使四时调序百谷滋丰少完疮瘠之余永赖生成之赐
　　谢晴疏
　　敛藏在緜为霖雨之灾斋沐致诚防以瓣香之祷以尔农之勤苦见我佛之慈悲取坠景于虞泉飞祥光于若木是刈是获亟如冦盗之空载笑载言永保室家之庆深仰无穷之恵空怀莫报之恩
　　谢晴疏
　　害粢盛而作防雨方以为忧披云雾而覩天青翳谁之力赖我菩萨现大神通悯此众生罹兹灾障顿息常阴之罚用成大有之年以恵农工少寛吏责一心奉请已昭能应之诚稽首皈依难论无穷之报
　　谢晴疏
　　近以霖汤为灾盛阴积晦涓敷欵素诣叩慈仁果膺六度之虚寻弭三农之患既垂真荫爰举梵仪弥庆皈依庶伸谢答
　　祈雪疏　　　　　　　　　　李成季
　　佛果妙圎法力平等虽无求而不获须有感而后通敢竭精上干慈照比者冬阴不固时雪既愆防成焦旱之灾窃虑疾疫之变伏愿不违本誓力度有情俯为三日之期遍防一尺之瑞永坚回向益厉斋严
　　谢雪疏
　　一雪应祈初无所报三春谨始预有所蔪爰陬时日之良载选池亭之胜肃严供具继雪灯轮彼众有情咸至道塲之上此光无尽普辉法界之中庶仗妙因可裒胜果伏愿大宋世界汝州管下时人安乐岁事丰穰同发道心各登佛地然后十方国土一切灵示虽各有縁等同斯愿恭惟三寳印知众圣歆鉴













　　五百家播芳大全文粹巻八十一
　　钦定四库全书
　　五百家播芳大全文粹巻八十二
　　宋　魏齐贤
　　叶　棻同辑
　　防
　　追荐
　　祖父忌辰道塲疏　　　　　　黄鲁直
　　昔尝逮事荷欲报之劬劳今属讳辰感至哀于冥漠式陈净供少助善縁恭对皇觉表白愚悃
　　祖父忌辰斋僧疏　　　　　　葛谦白
　　业钟黑白各招果报之殊供及缁黄必获超升之福仰凭二教追泐一灵先公特进伏愿顿悟上乘长栖道荫法空五蕴谴罢三官闻圎音于五毫之前受秘箓于琼章之上佛土三千界亲礼世雄玉京十二楼徧防仙境
　　祖母忌辰道塲疏
　　朝夕寝门虽不逮事绸缪牖户燕我后生适当属纩之长深动降霜之感敬依梵刹延饭众僧冀此妙因倘为防助
　　祖母忌辰道塲疏
　　昔尝逮事早纒风树之悲尚忆分甘莫致氷鱼之养式逢讳日更切哀诚爰集苾蒭之僧躬设伊蒲之馔冀凭慈力仰助超升伏愿不昧本来承兹法施
　　祖母忌辰道塲疏
　　瓞有绵永感夫人之徳风枝不静实惟先君之思爰属讳辰式追冥福恭惟大觉证知
　　荐考君设水陆疏
　　如来覩旷野之人尝怀悲济之念祖师当面壁之后遂开拯防之科三檀之施既泪于广筵十习之愆必消于幽趣先考特进遽辞昭代奄届小祥痛惟罔极之恩爰投无遮之防归依萨婆若广诵修多罗以伽陀之防而施苾荔多之伦以苏摩之灯而烛睒魔罗之界恩霑有顶法被无边庶仗荐严上兹英爽先考特进伏愿得柔顺忍具智证通罪垢消除如风中之沙聚性真明悟若掌上之庵魔以五根五力之殊因证三耶三菩之妙觉
　　荐考君懴大藏经疏
　　如来四十九年兹毎兴于五浊大藏五千余巻法备演于三乗惟炎汉译于摩腾泊大唐广翻于奘道宏震旦教接迦惟厘为经律论之文大防贪嗔痴之毒魔军败北信士指南皎如暗世之灯明济若巨川之船栰某纒哀陟岵归命世雄爰亲阅于琅函若面承于金口愿凭妙刹式荐尊灵先考特进伏愿絶邪见之稠林离三有之窟宅蠲除业障报障烦恼障安住业根信根精进根覩史天中速觐九廊之院安养国内坐临七寳之池
　　皇考朝请忌辰道塲疏　　　　　黄鲁直
　　二亲之年如白驹之驰过隙百身以报如一滴之益沧溟罔极之恩永思甚痛式当讳日恭设妙因倘成不二之音咸开顿觉之路仰惟功徳证知
　　荐考君书维摩楞伽金光明观世音经疏
　　黄鲁直
　　天乗梵乗欲顿超于法界笔施墨施可追助于冥涂而况谈尽不尽于毘耶之地説俱不俱于楞迦之岭信相演偈于金鼓无尽施法于寳珠皆为法藏之秘文实亦如来之了义防书梵防获福河沙先考特进伏愿避六贼之林射四谛之的絶攀縁于骄幢幻蘂期超度于法栰慈航正语正业之道支速能证入无量无边之佛土自下超升
　　荐考君道塲疏　　　　　　　葛谦白
　　礼制有尽防毕三年孝念无穷血霑九地昊天罔极夫复何言恭闻诸佛示慈悲心行方便路胷开万字誓度四生不以礼薄不足以蔼馨香不以人微不足以感髙厚悯兹荼毒与作津梁倘使滞魄凝魂得乗威光慧力回向初地不入尘流某也虽不能谢徳于无私亦安敢忘情于不报
　　荐考君懴寳积经疏　　　　　葛谦白
　　迦文千百亿身虽玉毫之未覩寳积四十九防皆金口之所宣爰归命于竺坟肆亲披于苔表防资法力亟拯幽涂先考待制伏愿断有漏縁破无明闇防障如风中沙聚见性如掌上庵摩覩如来微笑之光灭多生习气之重为尊为上为妙永依三耶菩提作舎作救作归即诣一生补处
　　荐考君大祥道塲疏　　　　　邵公济
　　元身已没怅奄及于祥除令名益新既再防于褒赠永念怙恃之徳不酬覆载之恩惟兹胜峯近临大墓祥光所烛吉地可通躬即仁祠夙脩净供近痛无父之国旧悲见母之泉念孤苦之余生冝委顿之末路未先犬马空难凤麟追思先君子之平生当凭大菩萨之至鉴庶福之可荐竭危恳之甚哀
　　荐考君饭僧疏
　　人生易失俄经六七之光阴佛慧难穷愿照三千之世界庶令英魄径逹上方恭惟先考通直才富班扬学追孔孟蚤飞鹗表即驰誉于儒林晚奋鹏圗遂升华于仕版防已以进直道而行不为矫拂以沽名独秉公忠而报国一司邑尉宿奸皆逾境而去之四领县章逺民有负子而至者治声籍甚士论蔼然俄均逸于嵩山姑养髙于淮甸放怀诗酒方陪莲社之清游脱屣形骸忽起蓬山之归兴念寿考本无足恨顾追慕独不能堪用倾欲报之情仰荐无生之福某恩深钟爱义急传家处帝学者半年妄希曾子之三釜距亲闱者千里久稽何蕃之一归既辜晨昏视膳之心更废疾病尝药之礼竟作终天之别徒増叩地之悲幸如来是真皈依使过去得大饶益虽善人何必多懴而哀恳由兹少伸伏愿先考通直乗此妙縁悟诸无相莲花不着水长解脱于九幽明镜亦非台自圎成于一性斯谓不亡之寿式寛罔极之思
　　皇考忌辰水陆疏
　　三涂苦海由一念以沉沦千圣觉航极羣迷而济度盖死生之大变随罪福之所招故孝子慈孙捐百身而莫赎非利眼上智堕众恶以何知惟我先人早探真谛髙明不乱琅然易箦之言寡欲无邪允矣斋心之力光阴迅驶讳日洊临愿孺慕之如新痛仙逰之愈逺爰脩净供普荐含灵自九土之波翻积十年之云扰或被坚执鋭筋力毙于封陲或斩将搴旗骨肉膏于原野孤忠莫白幽魄谁依矧荒歉之相仍致流离之不保赤子弃置于道路岂无恻隐之仁白首枕籍于沟渠寜有盖藏之望愿依秘印来赴梵筵澡浴坏躯归投正法从无始之多刼息饥火之贪痴悟有生之皆空廓寃心于平等速资懴防永断攀縁仗先君为导师亟趋兠率与诸人为善友同证菩提虽所求者奢而所挟之至狭将所格者广实所持之至诚集此无边之妙因少酬罔极之隆施仰祈大觉俯赐证明
　　先妣忌辰道塲疏　　　　　　黄鲁直
　　天地罔极初无报徳之阶日月不来每深濡露之感属当讳日更切哀摧爰以佛香普薫僧饭维九防寂寞而积善之庆在心推诸佛慈哀则正觉之门有路伏惟万徳俯赐证知
　　荐母设斋道塲防
　　防邪归正回苦作甘援汨投于浊流变清凉于恼地是诸佛之洪愿也镌肤戴徳擢发数恩感夭棘之甚劳叹蓼莪之罔报是人子之哀情也职居中馈业堕浮生况兹有漏之躯动是无明之境则母亲生之日也求免愆尤肃羞苹荐欲求懴悔只启具文资十善之津梁破三途之苦恼则母亲今之死也以诸佛之供誓悯人子之哀情知生日之愆尤知死后之懴悔歴陈血恳仰凟鉴知
　　请佛心和尚为亡妣説法疏
　　孤子某今日襄事启灵石山佛心大和尚升法座为亡妣説一句偈言使幽有知得亲覩佛面承佛音防是某所以为人子者报答亲生之万一也
　　中元荐考妣道塲疏　　　　　毛伯颖
　　生我劬劳罔极之恩曷报惟天阴隲予善之理弗渝故我佛以入俗利生之慈垂奉先追逺之教当众生休夏之日实礼典尝秋之时霜露既濡慨増永慕苹蘩可荐昭祀如存以真常微妙之文济解脱超升之路恪遵梵典恭设斋祠上以庄严诸圣于十方下以津济含生于六道庶凭愿力追逺先灵伏冀内外宗亲祖祢昭穆受生乐国咸知先佛之言余庆流宗永锡后昆之祉
　　荐母设罗汉斋疏　　　　　　李去病
　　不忘付嘱有大因縁廓六通之神悉知悉见出三昧之定来赴来临为我母之导师登诸佛之补处下覃眷属咸契愿心
　　盂兰盆荐考妣疏　　　　　　葛谦白
　　日月其徂永动劬劳之感霜露既降难忘凄怆之心輙縁自恣之辰防启解悬之防以酥酡之味而供十方调御以伊蒲之馔而延五戒桑门礼化佛之懴仪诵雨花之秘咒香普薰于三界灯广照于九幽丛此妙因用荐冥福伏念悟无生之忍尽有漏之縁百生千生乃至亿生咸涤性遮之障一地二地乃至十地渐趋正觉之门
　　盂兰盆荐考妣疏
　　开除禁制实为大欢喜之辰升济神明必防解倒悬之防輙伸诚悃仰叩觉慈伏念某禀赋孤惸早失怙恃低徊仕路每兴三釜之悲拯防幽涂尤念一乘之荐特蠲蒲供防奉金容领鹫岭之髙流演鱼山之雅呗裒兹福利上荐尊灵伏愿摧烦恼之山裂爱欲之网心疑顿释若解百垒之花巾罪垢潜消如散八风之沙聚早生净土永脱尘縁
　　盂兰盆荐考妣疏
　　盂兰建防为一众自恣之辰贝叶垂科实二尊追福之日輙凭梵侣仰叩觉慈伏愿依最上乘悟无生忍业障报障烦恼障罔不蠲除信根定根精进根普皆证入受生补处得大总持诵蓼莪之章劳瘁敢防于亲徳启盂兰之防荐严恭仗于佛乘躬即寳祠用伸丹悃伏愿领后三义悟不二门萨婆若海中备闻法要波罗密字内亲覩佛光
　　荐考君懴华法严经疏　　　　葛谦白
　　香水海中尘尘尽为佛土摩竭国内句句皆演真乘能依菩萨之园林坐覩华严之境界先考待制伏愿被精进之甲胄防生死之淤泥五根五力五觉支十行十住十回向普皆证入顿致圎明悟毘卢之法身不待寳金莲绽受弥勒之秘记何须楼阁门开
　　荐考君着四大部经疏
　　竺干遗教备演三乗寳藏疏文独先四部爰肃寜于梵侣俾持诵于真诠恭启法筵别施僧次设桑门蒲塞之馔焚此岸旃檀之香综此殊休防祈防福先考待制伏愿闻第一义入不二门性业遮业则无不消融理障事障则悉皆开悟由寳积之路早登湼槃之山乘般若之船坐入华严之界
　　荐考君懴湼槃经疏
　　娑婆防树迦文显示于泥洹拘尸大城师利亲承于付嘱虽金刚之身岂亏于坚固然玉毫之相稍閟于光明冝凭最后之谈用作将来之眼先考待制伏愿防无为之舎断有漏之縁苦谛集灭道谛则无不证知常想我乐静想则普皆证入百俱刼常现无边之身一刹那门超生不动之国
　　荐先妣忌日亲诵维摩楞伽金光明楞严圎觉法华经疏
　　称性宣扬义存贝叶悼先持诵福过河沙而况毘耶谈不二之门楞伽演百八之句百刼众恶懴悔入金鼓之声一解六亡绾叠契革巾之喻销幻翳而显本性之不动灭化城而知二乘之非真是皆法藏之秘文实亦如来之了义防宣梵庋用荐涂先妣魏国夫人伏愿絶邪见之稠林离三有之窟宅安养国内坐临七寳之池覩史天中速到九廓之院
　　追荐考妣道塲疏　　　　　　李去病
　　父严遽弃怆已改于新年母慈大违痛又临于讳日深念恃怙之徳实均覆载之恩顾不孝不肖之余生负未死未报之重责虽知己隔于幽显尚求升济乎神明恭扬贝叶之文妙设伊蒲之供伏愿先考脩撰先妣真寜硕人初心不昧宿垢尽空直见佛于只园不防魂于岱岳再念某近临大墓肇启新祠稍治林泉粗兴土木不知忌讳或犯威灵虽妄作之过难逃而追逺之心可悯欲阴谴之获免赖圣力以无边柏茂松深天长地久静寐已安于丘垄髙名永播于古今尽力哀诚仰慿至鉴
　　荐亡妻淑人水陆疏　　　　　孙仲益
　　伏以常住真心一尘不立妙庄严海五浊皆空是故诸佛开众生方便之门自然一念证无上菩提之路伏念某亡妻淑人章氏十年好合忧患乖离万里来归死生契濶属临讳日只叩真乘宣多贝叶之文瞻礼青莲花之座龙天释梵水陆空行防戯神通恭敬围绕伏愿淑人章氏厌离火宅超悟三乘绾叠革巾解除六结后身了了画沙之智已成旷刼冥冥观河之见不昧
　　荐妻懴亲诵华严经疏　　　　葛谦白
　　依轮囷十万亿刹实显性宗访知亲一百十城俱谈真谛欲追影福爰效薰特亡妻安人樊氏伏愿坏无明钩破随眠甲视幻境如热时之焰消业障如风中之沙荘严阁前弹指亲闻于弥勒苏摩国内按顶常遇于文殊介休县君忌辰道塲疏二首　　黄鲁直
　　秾如桃李鞠为松柏之阴涧有苹蘩莫助豆笾之荐岁将二纪哀念如新式以讳辰敬脩防福顾平生之竞爽虽絶域而感通
　　江山阻长嵗月徂谢冢上之木已拱室中之言未寒属当撤瑟之辰深念采苹之助恭脩佛供用荐冥涂稽首觉皇俯垂哀救
　　荐兄道塲疏
　　入手功名凛凛平生之壮志囬头梦幻悠悠去国之孤魂行阙秋风忽辞尘土故乡明月空抚松楸一旦生违百年死别念骨肉之恩莫报惟津梁之力可凭爰竭丹悰仰皈皇觉夜台寂寂幽明已隔于七旬法界恢恢烦恼顿超于六道
　　嗣功十八弟推官举哀疏　　　黄鲁直
　　礼服之哀虽名初从兄弟之义不异同生孤苦相依夷险一防来问投荒之客书墨未干追寻细席之言徳音犹在不谓祸成山岳痛割肺腑然以宿植善根已成道种式筵净土少助胜因陈法供于只园演金文于贝叶伏愿嗣功十八弟推官最初一念不昧本来随愿世縁还为骨肉归依大觉为作证明
　　荐男请长老陞座疏　　　　　邓志宏
　　幻体反空已失倚门之望潮音振地寜须建鼓之求盖禅悦之门不殊今古故防戱之际可度人天惟亡男欧寜令尹绍业箕裘律身氷雪虽苦学志于附凤而渉世终于割鸡陶令径归雅有林泉之趣子文无愠何妨菲萋之谗气方属于长虹身忽先于朝露欲追九泉之福可无一滴之禅而等慈有大比丘土面灰头初不落于兎角拈花竪拂亦何与于卵毛尽吸西江均为法雨生吞栗棘髙视丛林愿假妙音唤囬英魄已脱南阎之苦便跻兠率之防
　　荐女水陆疏　　　　　　　　孙仲益
　　伏以死生之分定应同露电之观父子之情钟尚怀驹犊之爱仰凭十力俯荐一哀伏念某亡女小师自天降凶遭世罔极父罹大谤罪迁于岭表母惧不测忧死于蓐中以防防童孺八歳之余而呱呱号慕三年之久孤危极矣何恃而存疾病乘之遂殒其命念私门之降戾致稚女之防辜岁行一周生还万里不免水火永负九原沈痛之寃示见神通独仗诸佛慈哀之救是用集桑门之胜侣演秘藏之真乘洞然无藏之灯弥满众香之鉢海潮殷地花雨翳空升济幽明归依佛祖伏愿亡女洗心偿一念之债弹指断三生之縁降伏众魔防除诸障观一切有为之法悟四大无常之身普同有情俱证无漏
　　荐李氏女水陆疏　　　　　　孙仲益
　　伏以众生造十习因受无量苦诸佛证三摩地示大悲心一指弹而沙界已周五体投而应身出现仰伸愿俯罄一哀伏念某人六妄所纒十生相续属免身之弥月忽遇疾而暴亡四大无常百药莫救恍如一梦已隔九泉念兹囓臂之初莫捄投车之痛是用皈依寳王刹稽首大法轮发意圎成伫佛求应千灯普现八镜交光五色摩泥照浊水之源百寳莲花雨婆娑之界伏愿悟三生之宿障洗旷刼之尘劳破烦恼浊为解脱门断生死根为菩提种防诸国土障见自在天身如来防中作法王子三千世界十二类生同跻极乐之方共获逍遥之果
　　舅母十三子君举哀疏　　　黄鲁直
　　从学外家早防慈诲窜身裔土孤奉至恩拜书墨之未干忽讣音之来及瞻云万里空尽于一哀报徳九防恭投于三寳伏惟大觉证明
　　荐秦国夫人道塲疏二首　　　欧阳永叔
　　淑懿之质已贲追荣之典阴幽之助仍资众善之因爰即华林载陈法供冀慈仁之逺被均胜利于无穷乘此妙縁超升福果
　　觉慈广被兼济于含生福所资必凭于慧力惟懿柔之秉徳享寿考而有终隆睿眷以不忘集胜縁而増备愿乘妙道超荐真乘
　　追荐请长老陞堂疏
　　开辟已降惟佛独尊供养之中以法为胜荘严此座祈为赞扬行解如师方堪举唱潮音一吐沙界咸闻倘神识之有知庶轮囬之不滞
　　追荐请长老升座疏
　　金瓯浮雪玉篆团云麫密奉珍苹蘩荐徳以种种供养某所能也进禅説羞具法喜膳香浮乳酪味过醍醐以般若供养某所不能也盖闻某师宗通説通我利人利以三昧口舌作六道津梁声动人天恩滋存殁
　　追荐讲圎觉经疏　　　　　　邵公济
　　四大分离谁为和合三世平等本无去来伏冀防空翳花了幻垢相依清净愿力了増上妙心永断轮回往大圎觉已向眼光落时荐取岂待葛滕髻头方知普使一切众生同证不让法性
　　追荐设八菩萨道塲疏　　　　韩子苍
　　有终有始虽今古委化之常惟孝惟慈乃子母无穷之义况追感之无地而永别以终天表哀痛心必皈依佛是用两夕薫修之胜防修八菩萨之道塲伏愿弥勒指南普贤灌顶地藏处坚固地观音发微妙音生生妙吉祥念念除业障虗空藏破开业力金刚手遮防凡情乘此大縁永归妙果愆子孙之顺孝保门户以亨昌凡厥有情同沾胜利
　　追荐道塲疏　　　　　　　　汪彦章
　　伏以即水成沤起灭孰为自性将花覔果因縁悉是无明盖圎通一了则触境皆真取执二途则无方不得况履六尘之揺夺妄随四大以拘纒现前而互别羣机究境而本无一物出没死生之苦海生成烦恼之痴根月以指标讵可指端而认月迹因空有云何迹以忘空若非法力之宣扬谁识心源之解脱是佛慈悲之胜力随人方便以开权伏念某人慧性夙明真诠契昔时鹫岭同为听法之人今日龙宫偶堕无男之数自返湼槃之趣俄兴窀穸之哀虽多生分叚之何常然善眷攀縁之罔极是用前瞻瑞相恭启琅函乘微笑而演圎音説大乘而旉满字愿托人天之调御长陪帝释之遨逰于弹指顷而超过十方于刹那间而普知三世维摩室内顿凭灯相以囬心舎利縁中速转女身而证道
　　追荐师友　尊官
　　追荐东坡先生疏　　　　　　李方叔
　　端明尚书徳尊一代名满五朝道大不容才髙为累惟行能之盖世致忌媢之为仇久蹭蹬于禁林不遇故去遂飘零于障海卒老于行方幸赐环忽闻亡鉴识与不识罔不尽伤闻所未闻吾将安仿皇天后土知一生忠义之心名山大川还千古英灵之气系斯文之兴废占吾道之盛衰兹乃公议之共忧非独门人之私义所恨一违师席九易岁华意徒生还遂为死别慕子贡筑塲之意每罄哀诚诵普贤行愿之文庶资福阿僧只刼为转法轮兠率陁天顿居福地仰祈诸圣俯鉴微情
　　追荐秦太师斋僧疏
　　济世出世圎机盖本全提舍生受生防戱不妨自在要知无上妙用当属没量大人恭惟太师申王愍海悬百战之难起石室三昧之定出赤子于兵火置之清凉立皇基于金汤屹然巩固既毕济于悲愿乃复归于净方彼时此时初无差别前佛后佛皆我导师尚不忘于津梁俾悉趋于觉路
　　追荐曾丞相疏　　　　　　　毛伯颖
　　人之云亡时既伤于殄瘁士为知己义不负于幽明故相黄公披祸乱以立朝廷荐贤才而报人主功亏一篑恨徒积于重泉难赎百身坟已荒于百草山川攸逺岁月徂永怀夙昔之音容谁主春秋之祭祀邱墟东阁空叹弹铗之声恸哭西州莫致生刍之奠属此中元之日聊伸下客之情凭仗佛乘资荐路伏愿聪明狥逹之性不昧本来清净荘严之乡早登解脱法界海恵犹如虚空世世生生相为善友
　　追荐席大资疏
　　髙山仰止方勤模范之依梁柱摧乎忽报光灵之殒叹斯文之将坠悼知己之难逢江海脩涂讣音逺至衣冠清仪悲愤同声天道难谌百身何赎抚棺一恸奔驰难造于几筵筑室三年封植未知于丘垄兴言及此堕泪何胜惟凭西竺之净縁仰荐东维之逝魄殁故叅政大资相公伏愿本来道学不时死生梦寐可占犹识衞公之精爽山丘所歴还同谢传之生存证向真乘超登觉路一弹指顷徧慈氏楼阁之防正法眼中入普贤行愿之海
　　追荐秦少游疏　　　　　　　苏子瞻
　　生前莫逆盖縁气合而类同死独未忘将见情钟而礼具伏为殁故少游秦君学士早虽颖茂触事邅迍晚向仕途方霑禄养未厌北堂之懽乐遽逢南海之播迁顿足牵衣哭妻孥于道左含酸吐苦顾乡国于淮壖首尾八年忧惊百变同时逐客膺大霈而尽复中原唯子莫年厄终穷而殁于瘴域林泉夜梦犹疑杖屦之竝防风月扁舟尚想江湖之共泛追伤何补焚诵乃功庶仗真诠埽除夙障而况真源了了素已悟于本心净目昭昭无复加于妄翳便可神游净土岸到菩提永依诸上善人常住无所边地
　　追荐冯大学疏　　　　　　　李去病
　　伏以乡闾晚軰毎望先生之后尘诗礼衰门岂有孺子之可教辱知辱爱愈久愈新念臭味之偶同譬诸草木而踪迹之相避动如参商梦寐常勤于寸心寒温久废于尺纸以一介烟沉之旧当众人趋附之初媿无因以得前安所恃而自弃三薰三沐方圗晚节之归一死一生已抱穷天之恨式陈净供仰荐冥防既宿植于善根想益坚于愿力诸妙楼阁早伺弥勒之登九品莲花永受慈尊之记
　　追荐邵先生疏　　　　　　　毛伯颖
　　筑室三年悼光灵之寖逺生刍一束慨精爽之如存敢集秘言少资冥路某官文章尔雅德义可尊沉魄浮魂当作山川之纲纪格言善行蔚为老成之典刑寿考归全哀荣无憾愿垂歆答早遂超升垂裕后昆克保韦平之继世鉴临知旧永为孔李之通家
　　追荐知命百日疏　　　　　　黄鲁直
　　脊鸰在原汝有急难之义虎兕出柙我无保恵之功书墨未干讣音来即水火不免将何面以见先亲股肱或亏念谁依而终晚岁逮此卒哭防于无生躬埽秘园亲供缁侣冀凭大觉之力少慰九冥之思稽首慈尊惟垂悲救













　　五百家播芳大全文粹巻八十二
　　钦定四库全书
　　五百家播芳大全文粹巻八十三
　　宋　魏齐贤
　　叶　棻同辑
　　祝文
　　国家祈祷祭祀
　　明堂大礼册文　　　　　　　汪彦章昊天上帝
　　嗣天子臣某敢昭告于昊天上帝伏以明明在上临照四方惟我邦家夙膺景命世脩禋类猥及冲人只见合宫敢忘其旧谨以玉帛牺齐粢盛庶品肃恭禋祀式展诚钦太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝配神作主尚飨
　　皇地示
　　伏以肇禋明堂享帝之盛于赫厚载与天同尊二仪合祛厥有常典敢罄斋栗用祈顾歆谨以玉帛犠齐粢盛庶品肃恭禋祀式展诚钦太祖启运立极英武睿文神徳圣功至明大孝皇帝太宗至仁应道神功圣徳文武睿烈大明广孝皇帝配神作主尚飨
　　太祖太宗
　　伏以于皇祖宗肇有四海陟配上帝百年于兹眇然冲人嗣主兹祭报以崇极旧章敢忘谨以制币牺齐粢盛肃恭明荐侑神作主尚飨
　　太庙
　　伏以维徳不类嗣承明禋乃涓刚辰只见上帝燕及崇祏垂休亡穷谨以嘉玉量币柔毛刚鬛明粢芗合芗萁嘉蔬嘉荐清酌式陈明荐尚飨
　　明堂大礼奏告诸陵宗庙祝文　汪彦章
　　伏以自顷郊见复兹岁临将择季秋之辰恭惟重屋之祝
　　明堂大礼奏告太祖太宗祝文　汪彦章
　　伏以比涓刚日恭致严禋昭五室之祲容辑两朝之灵贶礼有登配神所顾歆爰殚孝享式举累朝之典不敢不告
　　大礼毕恭谢景灵宫诸殿神御祝文
　　汪彦章
　　伏以比即崇筵具陈嘉玉幸髙穹之顾答知景祚之灵长坐格熈成实诒燕翼敢懋菲凉之质永承锡羡之休
　　改元奏告天地社稷诸宫观祝文
　　汪彦章
　　比以荐更大故思靖羣生乃即履端之辰博稽居正之义疏恩肆眚易号冠元尚祈降鉴之明克集系隆之庆
　　太后受册祭告祝文　　　　　苏子瞻
　　只事亲闱庶防考治配徳祖考既务极于推崇笃生眇冲亦敢忘于褒显将奉寳册率循旧章涓日甚良先期已告
　　公主下嫁祭告祝文　　　　　汪彦章
　　天属至亲王姬贵胄爰卜国婚之吉兹逢后族之良车服有辉将成夫妇之教蓍咸喜爰知祖宗之心谨以以良辰申兹吉礼
　　大明祝文　　　　　　　　　葛谦白
　　惟帝神龙感孚瑞火名官斲揉之功垂宪亿代今岁将道尽聚物防享其敢乏先农之祀
　　后稷氏祝文　　　　　　　　葛谦白
　　惟帝神武赫灵覃訏禀质教民粒食民以弗饥月临嘉平土反其宅司啬之祀敢効吉蠲
　　岁星祝文　　　　　　　　　葛谦白
　　惟神着象圎清腾光下土安静中度为时之祥赤黄而沉农扈告念国有储峙翳神之休
　　脩前殿告祭祝文　　　　　　欧阳永叔
　　神防所格秘寝有严役事时兴方勤于缔葺后只安静颇惧于震惊菲荐式陈明灵昭鉴
　　缮治禁河祭告河神祝文
　　天子以别都之重原庙之严而宫阙未崇制度多畧既敕有司以时缮治矣然山髙谷深水所不至故园囿池沼之大灌溉涤濯之用绠挽缶汲不足以济乃者吏尝架河肤引金水屡作雨辍绩用弗成今奉诏防疏渠于七里之川役不淹时功用克立谨涓元日逹此新沟惟神之灵实相帝祉濬道之始敢不昭告
　　太一宫脩殿祭告祝文　　　　苏子瞻
　　于穆祠宫有严春祀吏以时而按视工揆日以脩完庶就防新永绥灵御仰祈昭鉴大庇含生
　　洛阳天津桥导水祝文　　　　竹隐畸士
　　洛阳天子之别都宫阙在焉而驰道之冲梁毁弗治吏既失职民以病渉某实奉诏典司役事属徒数方兴作累月而雨潦弗作疠疾莫兴是神之有大赐于兹役也今梁既克建工用告成谨导大川于此谷旦伏愿沛然就下阴赐防持显扬善利之灵只若大君之命亦有币帛粢盛以永事神不怠
　　洛阳天津桥成导水祭神妃祝文
　　竹隐畸士
　　自江河淮济以逹于海凡水暨之所神輙董司之朝廷所以屡进封爵而褒显神之功徳者可谓备至矣岂不以利泽之及于物者广且博扵今洛水贯与西都而天津之梁跨立其上工既成矣方将导川而东之吏则不敏弗能称职意者非神之威灵有以阴相而黙助之殆且莫之托也敢涓告辰先事以吉维神降格实顾歆之
　　太庙缮治祭告祝文　　　　　苏子由
　　庙室久安霖雨乘隙饬工缮治运日告防栋宇益坚威灵无疎
　　缮治禁河祭告河神祝文　　　竹隐畸士
　　洛川之阳芒山之麓宫阙在焉地既积髙水则弗至而苑囿池沼之大灌溉涤濯之用凡所以奉至尊共朝夕者无所仰给吏用是惧之距城之七里实得美泉方将缮治隄防沟而约之禁中此神之职所冝闻也凡事之始不敢不告
　　景灵宫脩水渠祝文　　　　　苏子由
　　灵宇邃严周渠捍密有司缮故以时易新既命涓辰敢告经始
　　脩诸坛祭告祝文
　　坛壝之严神明所格以时脩旧式叶彛仪涓此吉辰用申昭告
　　洛阳桥成导水祭洛神祝文
　　昔者禹得九畴肇自书周人定鼎卜惟洛食天下名山大川之神助国者盖亦多矣然帝王之兴洛輙预有符焉神实司之可谓盛矣今宫阙居其阳驰道出其上某奉诏防为梁以济赖神之休既克有成方且导川而东之谨涓吉辰先事以告伏愿弭节安行波恬不兴母作怒流以顺帝命则神亦有无穷之闻顾不韪欤上清宫成诏告诸庙祝文　　　苏子瞻
　　上清储祥宫成敷宥四海均福于下有诏守臣凡在秩祀罔不只荐惟神导和却沴保民无疆以称朝廷至仁之意
　　脩城门告祭祝文　　　　　　宋子京
　　国涂南出城阖内严将属烟燔稍加脩饰揷垒丕集穿筑为倾仰冀灵休助竣役事
　　脩殿门告祭祝文　　　　　　宋子京
　　比僝庶工聿新严阖日无淹久绩乃雄成上栋有初击臯云息俾陈令荐以答潜休
　　陵山一路告祭祝文　　　　　杨大年
　　太宗皇帝洛开符龙輴戒道仰秦毉之庙貌陈周礼之樽彜用昭格于神明盖聿脩于彛典恭惟正直俯鉴吉蠲扁鹊只宫兴沴汾水登遐驱八翣以启行届防鸠之旧壤瞻龙顔其如在顾蜃辂以难留谨用苾芬以求肸蠁【厄井】
　　脱屣人寰遗弓僊路爰属因山之礼用脩假道之宜仰惟窈窕之容俯鉴馨香之奠【左夫人】
　　铸鼎功成梦龄数廹毕陌之笳箫载咽鲋鱼之弓剑其期式瞻庙食之灵恭展徳馨之奠【救防山神】
　　厌世上僊因山启卜俨涂刍而成列奉窀穸之有期爰假道于严祠輙荐诚于薄酧【右夫人】
　　龙镳上汉凤翣戒涂爰陈埽地之至诚周告防山之英魄仰惟如在俯鉴惟精【大力】
　　飞名帝箓释负人寰堂将瘗于衣冠清祀式陈于醆斚防脩彛典俯鉴丹诚【五通】
　　运属升灾兴夕驾祀国动崩天之戚桥山当复土之期式瞻西伯之严祠近在东周之旧壤恭陈清酌用告明神周【文王】
　　攀髯不驻复斧云归俨天仗以徐行指虹桥而径度聿陈薄酧用告明灵【金均】
　　乘云不返同轨有期俨龙驭以凶行指虹梁而利渉聿脩祀亊式荐明诚【任店】
　　安御容祝文　　　　　　　　欧阳永叔
　　宗庙之礼是为典彛衣冠以游实有故事载严寳构以奉威灵涓吉月以有初庶真驭之斯格
　　迁御容祝文　　　　　　　　苏子由
　　终南积髙神明是宅仙庙夙设容御攸存属当圗新敢忘迁寓少祈安妥旋复故常
　　安御容祝文　　　　　　　　欧阳永叔
　　雨水为灾殿涂増葺亦既新于丛构庶来复于真游爰揆灵长冀慈安妥缅为慈佑丕鉴乃诚
　　安御容祝文　　　　　　　　苏子瞻
　　于皇在天丕冒下土矧此山陵之近顾瞻两都宅于嵩洛之间上聨五圣有严净宇只奉睟容愿追梵释之防永答人天之望
　　安御容祝文　　　　　　　　苏子瞻
　　唐虞稽古虽絶名言文武重光已新丛构下慰华夷之望仰慕天日之容将往宅于灵宫永懐攀慕愿少安于秘殿庶尽瞻依
　　郊礼赦书告祭百神祝文　　　竹隐畸士
　　皇帝陛下亲政之五年民人协和天地并况符玺自出厉烖不兴涓选元辰躬奉郊祀被甲子诏书凡郡国山川百神之在令典者吏趋防斋具荐嘉旨惟神显徳实佑斯民其敢不防肃致明祀益广恵泽以称我天子之休命
　　徳音告祭诸庙祝文　　　　　竹隐畸士
　　皇帝仁圣敬恭明神勤劳万防比爽和豫明诏恻怛恵寛囚辜申命有司严举祀事惟神胙国导迎喜气佑我元后亟臻平康俾我永永承事不怠神亦与有无穷之休
　　登极赦告诸庙祝文
　　皇帝圣徳克堪对天惟新陟王付畀重器初以冕服临见羣臣天人和同不约共庆被庚子诏书凡名山大川与诸庙食之神勅吏以时咸秩祀亊肆用诹日荐陈牺牲神其燕歆相我后以永天之命
　　徳音祈福祝文
　　天以圣母用绥定我国家今功业方凝内外禔福乃降灾疹以弗康于寝兴皇帝孝恭肆用斋栗只惧不爱牲币以徧请于羣神惟帝神降右我文母蠲去药石亟臻痍瘳则惟帝神之灵其曷敢不报
　　北岳祈福祝文
　　惟我文母拥佑圣皇勤劳邦家功在社稷爽于夙宵上用只惧勅遣守吏防斋以祈愿锡祉福亟臻平康俾我圣皇共养不怠我亦以币与牲俟帝休命
　　被诏告祭诸庙祝文
　　惟圣御极立爱惟亲明灵所依罔不钦奉肇造寳宇以寜列圣之神祖宗顾怀报以景福明诏只栗弗敢以専申命有司咸秩祀事具荐丰防神其鉴之
　　赦后祭告诸庙祝文　　　　　苏叔党
　　恭惟主上钦崇天道敷佑下民躬荐徽称以严上帝沛鸿恩以率土秩元祀于百神乃眷明灵实参化育名纪载籍功冒黎元冀昭鉴于徳音益导迎于和气均播厥福永孚于休
　　日食祈祷祝文　　　　　　　苏子瞻
　　呜呼日官底日实昭天戒正阳之朔将有薄食上心震惧侧身脩徳诞布休命赦宥多僻凡在祀典罔不咸秩惟神聪明照鉴诚忱消复大迎导和气俾我有邦享天之民皆康阜以永保神之休无斁
　　星变祈祷祝文　　　　　　　邵泽民
　　今天子严恭寅畏奉若天道迩者星文变异实轸圣心乃下哀痛之诏出罪已之言泽及万方以恪天之明命又俾郡邑使凡秩于典祀之神咸往告焉惟神聪明正直同国休戚其导迎和气消弥妖祥慰我天子厥报无爽
　　赦后省赛祝文　　　　　　　秦少防
　　只奉纶音徧脩羣祀导迎善气加恵元元敢不恭进酒牲备严荐献以承休命神其鉴之
　　徳音改元祭告祝文　　　　　毛伯颖
　　皇矣上帝方隆申命之符古之明王咸有御灾之术恭惟睿主再造宏基将只迓于天休廼载新于年纪赦过宥罪而与民更始防粢丰盛而靡神不宗惟尔明灵享兹信顺五兵不试尽消冦窃之忧百谷用成茂介烝黎之福
　　赦后祭郡神文
　　真主绍统覃庆万方若时明神悉均渥泽神其顾享密相皇家使四夷咸賔盗贼不作年谷屡登则岂特斯人之幸虽神之祀亦将与国无穷神之听之母辱君赐
　　赦后祭郡神文
　　来复一阳郊见天地晏温澄霁盛节用成若时百灵实燕实相四均渥泽并举常祠神其顾歆益扬乃职佐佑万乘永孚王室之休无负圣君之宠
　　生皇太子祭郡神文
　　炎宋中兴本支百世若时元子育庆椒涂爰沛湛恩诞均幽显惟神阴相简在帝心牲醴苾芬庸示昭报神其钦止勿替前休
　　出师告庙祝文　　　　　　　邵公济
　　强敌怙强违天逆理穷兵六月流毒四方某备位戎司义当报国盖敌加而后应冀师出而有功伏愿神聪俯垂阴佑用克彰于灵应俾尽埽于妖氛倘遂感通敢忘报事
　　获贼告裕陵祝文　　　　　　苏子瞻
　　大狝获擒必有指踪之自丰年髙廪孰知耘耔之劳憬彼西戎古称右臂自嘉祐未木征扰边至熈寜中薰羶方命于赫圣考恭行天诛非贪尺寸之疆盖为民除蟊贼遂建长久之防不以贼遗子孙而西畨首领鬼章首犯南川北连拓防申命诸将择利而行旋闻偏师无往不克吏士用命争酬未报之恩圣灵在天难逃不漏之网已于八月戊戌生获鬼章颉利成擒初无渭水之耻郅支授首聊报谷吉之寃谨当推本圣心益脩戎畧务在服近而来逺期于偃革以息民仰冀威灵曲垂昭鉴谒宣圣
　　祭飨　　辞
　　谒宣圣祝文　　　　　　　　张敬夫
　　某以愚陋被命临民早夜恐惧未知所济惟当精思圣经之法言体而行之庶防万有一获寡于罪悔视事之始敢只见于学宫
　　新学落成祭先圣祝文
　　伏惟庙学新成谨率僚吏与乡之士行释菜礼敢不稽首再拜思所以只告明训
　　奉安先圣祝文
　　兹新栋宇亦既告成敬奉神像即安于宫敢告
　　谒先圣祝文
　　某恭承皇命来守遐藩视事之初只见于庙为政之方备严经训虽曰不敏敢不夙夜敬思力行庶防万一
　　谒先圣先师祝文
　　某以承学滥兹为邦视事之初只见于庙佩居敬行简之言推学道爱人之志虽曰不敏敢不夙夜庶防万一
　　祭先师祝文
　　伏以庙学新成谨率僚吏与乡之士释菜于先圣敢以先师邹兖国公配
　　辞先圣祝文　　　　　　　　竹隐畸士
　　某猥以诸生摄官承乏政也无良而岁则大有获免罪戾适及期年防恩还朝其敢不告
　　谒先圣祝文　　　　　　　　秦少防
　　惟王道备天人功崇列圣大成既集六艺期明内圣外王所同宪法山川鸟兽形亦裕如万世尊亲天下通祀惟时士子生逢休命读玩弃余作为艺业有司论定天泽遂覃推本所从实王芘贶敢涓时日荐见朝廷
　　谒先圣祝文　　　　　　　　秦少防
　　羣守被命于朝既至治所则必告于境内之明神礼也矧惟先圣实我儒祖荐见之礼敢后羣祠是率僚属爰及士子躬趋于庭以执祀事
　　谒先师祝文　　　　　　　　秦少防
　　惟公圣师所铸号古哲人凛然髙风闻者为起诸生敏求不觉累年依凭余光以得名官时方尚徳进爵既崇祭重报先敢忘大赐祠以薄馔公其鉴之
　　谒夫子庙祝文　　　　　　　赵德庄
　　古者有大政事必出于学今亡矣特以养士而已然羣邑之吏始至者必先见于先圣先师越三日又见焉然而退而从政示人有所本也某不佞而学徒也其敢叛去以不循其本尚飨
　　乡饮释奠夫子庙祝文　　　　赵德庄
　　洪惟圣王丕阐文教揆时制礼有合于乡校肆我附庸钦率令典齿徳在次爵洗在荣毋敢慢争以渎五行一献之礼因先厥诚
　　辞夫子庙祝文　　　　　　　赵德庄
　　某不佞获从卿大夫士释菜奠饮于先圣先师之宫盖三春且秋矣内不及已外不及民先友漆雕开之所畏也而某蹈之虽幸而免其颡泚如朝闻夕死尚鞭其后敢昧以拜
　　辞学祝文　　　　　　　　　赵德荘
　　不量学力妄意为人名虗禄浮祸疾洊作知难而去神鉴所临尚抱遗经以全晚节
　　谒先圣祝文　　　　　　　　赵德荘
　　岁比不登民食二鬴天子忧之申命老臣以脩荒政惟先圣有言不患寡而患不均不患贫而患不安某敢不思所以均而安之者以无忘先圣之训而奉天子之诏其尚克鉴之
　　谒先圣祝文　　　　　　　　葛谦白
　　某尝闻之夫子曰君子学道则爱人未尝不书诸绅也今天子不以某不肖使藩于江城其敢不事兹语以施于有政尚飨
　　谒先圣祝文　　　　　　　　汪彦章
　　某奋自诸生防圣恩移守此土视事之初只谒庙下誓行所学以临其民虽在军旅敢废爼豆尚飨
　　祭宣圣祝文　　　　　　　　崔德符
　　宗周之晚道术既分诸子相腾邪説纷揉惟王徳髙将圣道极大成焕焉垂世之书以作生民之范某抠衣诣席早预诸生拥笏造朝晚登仕版介居江国亦领县章式谨彛仪肆陈薄奠
　　祭十哲祝文　　　　　　　　崔德符
　　猗欤夫子道冠羣伦诸生三千周旋天下惟神或誉髙入室阈名著升堂卓然羣弟之间逈处十人之列被服真儒之道优游名世之贤国有彜章歳脩祀事
　　祭两廊诸子祝文　　　　　　崔德符
　　在昔晚周异端并起翳我先圣阐扬道真维神或亲见于当年或相望于异世咸能服膺夫子之道髙践圣人之门垂千百年着见方册功存名义报有常典
　　谒先圣祝文　　　　　　　　朱元晦
　　某早以诸生推择为吏中遭疾病即退丘园乃得其耕耨之余日伏读先圣先师之遗书夜思昼行不敢以昧陋自弃者二十余年于此矣防圣恩假守兹郡恳辞不获舆曵而来畴昔所闻庻防小试蒲柳之质衰不待年愦眊支离已深不梦之叹大惧弗称以辱君师只事之初敢诚告惟先圣先师之灵实鉴其使幸不获罪于其民而蚤遂归田里以终故业则某不胜幸甚
　　祭文宣王祝文
　　某诵先圣之言于百世之后尊先圣之道于千岁之前志存于道绅书其言四恶惟屏五美是尊庶防治政以临其民某叨受朝寄俾守方面只见于学敢遵常典
　　辞文宣王祝文
　　某只受朝命来守兹土诵夫子之言行夫子之道尊美屏恶居敬行简以施于政以临其民知自勉而已兹縁申命领计东南去此有日敢不致恭宇下伏惟尚飨
　　谒文宣王祝文
　　某本以诸生起家为吏防恩之误承乏此邦既有民人又有社稷学优则仕虽有愧于格言寛以爱民其敢忘于圣训莅事之始敢不只见
　　辞宣圣祝文　　　　　　　　黄泰之
　　某少而知学以絺章绘句为余习凡先圣之训可推而行者服念惟谨备员试郡他不遑务日孜孜于学道爱人之规持之而固措之而宜政成宠加不敢以叨荣而只惧惟不负之学自此愿益加勉焉
　　祭先圣祝文　　　　　　　　王介甫
　　惟王之道内则玅万物而外则师王者为绪余于一时而鼓舞于万世学者范围于覆帱之中而不足以酬髙厚之徳今与诸生释奠而不敢后者兹学校之仪而兴其所以爱礼之意也
　　祭先师祝文　　　　　　　　王介甫
　　外物不足以动心而乐者可谓知性矣然后用舎之际始可以语命而三千之徒圣人独以公预此所以学校有释菜之事而以公配享焉














　　五百家播芳大全文粹巻八十三
　　钦定四库全书
　　五百家播芳大全文粹巻八十四
　　宋　魏齐贤
　　叶　芬同辑
　　祝文
　　谒庙
　　谒诸庙祝文　　　　　　　　张敬夫
　　某被天子命来守此邦靖共尔位正直是与頋虽不敏敢不敬斯言惟神实鉴临之
　　谒社坛祝文　　　　　　　　张敬夫
　　某恭承皇命来守遐藩视事之初祗见坛壝惟神克相恵绥此民政有乖戾罚止某身
　　谒诸庙祝文　　　　　　　　　朱元晦
　　某抱病田间不堪为吏久矣圣天子哀怜不忍终弃强畀符竹使为此邦舆曵而来亦既视事以衰眊罢软之资当民贫财匮之际大惧广阙无以克当明恩惟神受职于朝廷以食兹土其与命吏忧则惟均其亦有以相之使民安于下官给于上而某也蚤得收其疾病之躯以归老故丘则神之赐大矣欵谒之初敢以诚告他不敢有所祈谨告
　　谒诸庙祝文　　　　　　　　　汪彦章
　　某奉天子命来殿此邦与神分职幽眀均保疆域下车之始敢以防告惟神阴相之使枹鼓不鸣雨旸时若非特吏逃其责而神亦庙食无愧尚享
　　谒社稷祝文　　　　　　　　　汪彦章
　　国家当艰难用武之秋择循良宣化之吏不以某之不肖使守此邦抚其人民而事其社稷大惧迂愚无以报称惟神降厘下土秩祀万世使雨旸以时疾疠不作而守亦与有荣焉尚享
　　谒庙祝文　　　　　　　　　　竹隐畸士
　　天子不以某为愚付之以八州二十县之甿临遣于朝使长治之凡人之所防恃以福吏之所仰而受赐者皆当蚤夜奉祀以为民休视事之始敢不敬见
　　谒庙祝文　　　　　　　　竹隐畸士
　　某被命于朝来守兹土仰惟前烈遗爱具存平生所贵师其在今日虽则不敏敢不夙夜莅事之始神其鉴之
　　谒诸庙祝文　　　　　　　　赵徳荘
　　凡天下郡邑帝以神而君以吏非使之食斯土咸以为民也然神尝聪明正直而吏不能皆贤故民钦事神久而益信而有时乎患苦吏之不速去也某不佞不能贤何以使民不患苦而欲去哉神尚寔相之尚飨
　　谒城隍庙祝文　　　　　　　葛谦白
　　某承乏守土惟城是依使城之无虞惟神是頼则莅政之始其敢怠于神而不以告乎尚飨
　　谒东岳庙文　　　　　　　　秦少游
　　惟神望秩岱宗实掌郡岳有严别庙在于此邦守土之臣既见民利敢羞牲酒进献于庭
　　谒城隍庙祝文　　　　　　　秦少游
　　淮西古城形若垂瓠带以汝水生齿实繁惟神庙食此土芘贶一方敢致酒牲用严荐见躬趋于庭畴敢后时
　　经过威恵庙祝文　　　　　　黄泰之
　　某去腊之官便道欵谒今叨召命复出祠下自往而还由老及防莫不席芘休而沐润泽酹酒荐牲诚未足以荅灵贶之万一轨之于无虞翼之于有成惟王寔宏兹赐
　　辞庙祝文　　　　　　　　竹隐畸士
　　某承乏守土适及期年政也无良而嵗则大有获免罪戾神实赐之防恩还朝其敢不告
　　辞平江庙祝文
　　某守兹南土赋政不优沐神之泽日防其休兹縁申命摠计外司去此有日祗见神祠
　　辞诸庙祝文　　　　　　　　赵徳荘
　　某猥以政学于兹三年行实不修俗而莫之化也财用不充民贫而莫之缓也水旱流行有以为神羞而牲酒瘠酸无以为神报也不罪不疾登兹觧归敢不重拜
　　辞庙祝文　　　　　　　　　赵徳荘
　　行义不振无以事神以病丐闲归老丘壑某不肖之责粗塞而人之仰神无穷尚俾斯民永依正直
　　辞灵着王祝文　　　　　　　黄泰之
　　惟王功盖一世泽流万代凡厥生人举防休芘某承乏此邦睇遗像而迩灵光祷祈必应防于影响凡安于身昌于家善于其政皆王之赐也其行也敢不以告
　　辞诸庙祝文　　　　　　　竹隐畸士
　　某承乏守土于兹累年頼神之休谷麦累稔冦疠不作民用乐康今复防恩更命于魏凡平昔耳目所接尚犹未懐也况于承庇之久而受赐之多者与恭造祠宇惟用敬告
　　辞庙祝文　　　　　　　　竹隐畸士
　　某承乏扵此八年疆埸宴安年谷和熟繄神之力获免扵戾奉被诏防防河以东属当有行敢不恭告
　　祭谒先圣先贤
　　祭舜祠祝文　　　　　　　　张敬夫
　　某谨以牲醴致祭于虞帝之祠惟斯民之所以生斯世之所以立繄人伦之教是頼而圣人实人伦之至也帝之盛德冠冕万代固岂下臣所敢赞述苍梧之野谓帝尝临寅縁此邦获奉庙祀某莅官之初适修常事周视栋宇缺壊弗称悚栗汗下不敢遑寜肇新规模兹焉获考敬率官僚俯伏以告惟帝之泽化育并行动植防頼何有穷极敢云此邦独私其赐
　　祭有虞氏二妃祝文　　　　　张敬夫
　　惟神唐帝之女嫔于有虞恊徳圣神垂则万代新宫肇建内阃是严修祠于春敢率彛典
　　祭蜀汉昭烈帝祝文　　　　　　张敬夫
　　惟帝痛宗国之荒坠愤仇贼之慿陵颠沛百罹信义不舍至于贤哲愿为之佐英雄乐効其死规模宏逺夫岂偶然天若祚汉岂其无成虽曰不终正理曷冺眷言兹地昔所迟回风烈犹存焄蒿凄怆有庙以祀典礼则宜藩臣经从敢不修敬
　　谒严子陵祝文　　　　　　　张敬夫
　　某以愚陋被命来守此邦窃仰先生髙风于千载之上视事之始恨拘印绂不得躬走祠下敬遣某官往致一奠
　　祭冦忠愍公祝文　　　　　　张敬夫
　　丞相菜国冦忠愍公国有大议发言盈庭纷纷鄙夫蹙缩经营岂国之爱惟谋厥身从违之间兴防所分不有英哲孰相其成一言之决九鼎莫倾允矣菜公社稷之臣定计澶渊功垂日星匪功之艰其见克眀惟见之独勇莫敢撄黄盖一张虏胆已酲是曰庙胜岂幸之云彼纎虽巧宁屈其伸是非之公久焉益新蕞尔兹邑公所尝临民之爱公孔悲以忱有剪者竹为之发生我来拜公起而涕零才难道远孰起九原何以昭之不在斯文
　　谒三公堂祝文　　　　　　　张敬夫
　　敢昭告于谏议田公文正范公清献赵公某被命来守此邦稽诸图牒惟三公之遗风流泽在焉髙山仰止拳拳此心敢不自勉庶几万一视事之始敬荐薄奠谒故侍中太尉长沙陶威公文　朱元晦
　　某猥承人乏假守此邦祗事之初以礼见于先圣先师而视其学则有公之遗祠在焉惟公忠顺勤劳机神眀鉴殁而不朽食此江坟其亦有以相之使民安于下官给扵上而某也蚤得收其疾病之躯以幸免婆娑之叹则公之赐大欵谒之初敬以诚告
　　谒元祐礼部尚书李公文　　　朱元晦
　　仰惟壮节髙风夙所钦慕敢不再拜伏谒以致其髙山景行之思惟公之灵尚克临鉴谨告
　　谒濓溪先生祝文　　　　　　朱元晦
　　敢昭告扵故知军事濓溪先生周公惟先生道学渊懿得传于天上继孔顔下启程氏使当世学者得见圣贤扵千载之上如闻其声如覩其容授受服行措诸事业传之永久而不失其正其防烈之盛盖自孟氏以来未始有也某钦诵遗编敬启防吝兹焉试郡又得嗣守条教于百有余年之后是用式严貌像作庙学宫并以眀道先生程公伊川先生程公配伸从享惟先生之灵实鉴之
　　谒韩文公祝文　　　　　　　葛谦白
　　公以劲节忠操为唐名臣由刑部侍郎贬潮州移袁祭神之章告至之表载在方册读者竦然顷者备数贰卿以罪去国天子不终弃俾守兹土视印之始其敢不拱拜祠下尚飨
　　谒狄仁杰庙祝文　　　　　　秦少游
　　惟公昔以盛徳为唐名臣尝刺此州风流具存越王之祸玉石俱焚二千余人頼公获免宜千万年血食兹土豫之子孙报仰何穷旧祠迫隘不称眀灵爰筑新室以安貎像敢涓时日荐告于庭
　　谒李愬庙祝文　　　　　　　秦少防
　　唐之中叶盗据此方嵗行四宫天诛不讫公时衔命实帅西师北破奸巢市不易肆虵豕遗种化为平民于安蔡人厥功懋矣庙食虽久栋宇穿頺易而新之得是亢爽千秋万嵗公其安焉
　　辞昌黎伯祝文　　　　　　　黄泰之
　　惟潮为海濵之邹鲁惟公为潮人之夫子驱除异物用蕃厥生矫揉陋习挈之礼乐庶而教之功至扵今不冺也某备员此邦惟流风余泽是承朝廷不以其不才而赐之收召寕非隂有以扶掖之邪酹酒祠庭再拜归贶愿公卒恵相
　　祭飨
　　春赛祝文　　　　　　　　　汪彦章
　　国之大事在祀为先雨露既濡仲春在率循常典徧于羣神惟神之灵功在社稷用涓吉日祗荐庶羞冀阐鸿秋俾民受福雨旸顺序不违农时指日秋成报其敢后
　　秋赛祝文　　　　　　　　　汪彦章
　　国事之大祀典为先有徳在民称情立礼霜露始降律惟仲秋嵗有常仪敢忘归报惟神庙食是土恃民为尊民社既安神祠亦永秋成在望雨旸失时冀显灵通以福黎庶
　　秋祭诸庙祝文　　　　　　　汪彦章
　　提封千里维民所止神实庇焉春秋匪懈享祀不忒吏实主焉况夫典礼首戒祀事式遵走羣司以致诚裒百灵而时对盖将有祷于上下神祗矣今三秋载戢载肃万宝将成精意以享必洁必丰谅应其求者必在乎防防之中恭惟明神血食庙社亦既有年斯民奉祀久而益谨巫祝所告神其鉴之尚享
　　省祀祝文　　　　　　　　　崔徳符
　　惟神有徳有功惟国有祈有报着在甲令率为旧章时维仲秋嵗修祀事犠牲肥硕笾豆静嘉神其居歆庻无罪悔
　　祭勾芒神祝文
　　日穷于次嵗事肇兴爰卜土牛以送寒气惟神佐成震治于民有功爰稽礼经用修常祀
　　秋祭祝文　　　　　　　　　张敬夫
　　兹以素秋恪修常事在礼所当报而不祈惟是仲秋以来久愆雨泽今稻之伤者虽不及事然土壤坚燥泽气不升实豫懐嗣嵗之虑敢因以请早赐甘泽兆开丰穰实惟神之休
　　社坛祝文　　　　　　　　　张敬夫
　　敢昭告扵社稷之神某被命来守此邦政有阙谬愿降灾于厥躬无以疵疠于斯民惟明神实照临之
　　社坛祝文　　　　　　　　　张敬夫
　　惟雨旸寒燠之时与不时虽司乎神而实系于人之为某以不敏来守此邦惧知虑有所弗逮惟神寛之至其自作之愆则愿降罚扵身而无以伤乎民则惟神之明
　　祭稷神祝文　　　　　　　　张敬夫
　　惟稷有神司我下土干旋生育功用莫御
　　楚望祭名山大川祝文　　　　张敬夫
　　名山大川神灵莫测望祀之典敢不敬恭肇始二坛用伸祈报惟神歆格佑我下民俾雨旸时若嵗事登济罔有菑害以阐神之休惟吏谨当率民奉事自今以往终古无斁
　　祭乌龙山神祝文　　　　　　张敬夫
　　窃惟古者诸侯各祭境内之山川严其坛壝洁其币牲以致吾诚焉耳后世立之栋宇设为象貎其失甚矣仁安之山实镇兹土风云变化雨我百谷是惟神灵民所倚頼而祷祀之所旷然朱讲其何以收聚诚意克有感通肇始兹坛亦既讫事谨率僚属再拜以祀惟神昭相俾雨旸以时嘉生无疠吏虽不敏敢不率民敬事永以无替亦惟神之休
　　祭勾芒神祝文　　　　　　　张敬夫
　　惟时新春阳气肇舒乃出土牛以首农事致祀于神寔曰彛典惟神孚佑时其雨旸顺乃嘉生赐以丰年其敢忘神之徳
　　祭海阳山祝文　　　　　　　张敬夫
　　呜呼海阳之山呼吸云气维邦之望而民所恃嗟嗟晚稼亦既成穗属时骄阳垂成莫遂惟神至仁矜此憔悴触石肤寸一境是庇沛为甘泽成我丰嵗孚于下民永荅神惠
　　祭诸庙祝文
　　惟兹稼穑幸底有年戴神之休敢忘思报谨以季秋聿修常事惟神鉴临终恵赐之
　　祭漓江尧山祝文
　　在礼诸侯得祭其境内之山川惟山川之灵能出云雨故为祷祀之所依尧山漓江此邦之望也而坛壝未立脩敬无所兹以夏秋之交近旬不雨农夫望嵗之切用敢曕望再拜以致悃诚具遣官僚奉祀以告伏惟神灵恵敷沛为甘泽俾克有年图报之脩其敢复后
　　秋祭尧山祝文　　　　　　　张敬夫
　　兹以季秋万宝告成谨遣官僚敬修常事仰惟神灵赐以鉴格
　　祭北岳祝文　　　　　　　竹隐畸士
　　节届长嬴时当化养万彚繁祉百嘉阜亨祗荐丰盛敬脩常祀维帝秉徳奠兹朔方冀臻润泽之调懋相恢台之序庸有昭报敢忘吉蠲
　　祭北岳诸神祝文
　　天以神防宝玉付畀皇帝用祗栗不敢寜康躬临防朝膺受显命推美弗有归功百神深诏有司肃致明祀惟帝祚国恊于休祥敬脩苾芬祗报灵佑益茂厥福用永相于皇家
　　春祈诸庙祝文
　　三时务农四日举趾于彼新田以我覃耜神其格思民则劳止如茨如梁为酒为醴迄用康年奄观铚艾
　　秋报诸庙祝文
　　秋既成矣谷既登矣民得以宁其父子而吏得以丰其粢盛者皆沛之休也敬再拜受赐
　　视社祝文　　　　　　　　　朱元晦
　　叨被恩除假守兹土载惟社稷民命所依秪率故常按行封壝用严国典式对神庥谨告
　　夏祈北岳祝文　　　　　　竹隐畸士
　　惟帝宅此冀方恵于朔土威徳之溥人民俱依吏祗厥常祭弗敢怠在夏曰假于时为亨敬脩嘉栗之诚用介长嬴之祉
　　秋祭祝文
　　日者天子闵仁元元申严赏诛购捕螟螣郡县恊恭吏民趋令除治勦絶既无孑遗矣今秋既垂成稻将毕刈夫人张頥以徯粒食乃闻遗种复煽淮右是用忧栗悼惧不遑宁居谨防官属躬奠币于祠下惟神威及庶物恵流一方指顾颦呻可摄妖孽愿资阴徳之灵以扞吾民之患功宜有报吏不敢忘
　　祭城隍庙祝文　　　　　　　黄泰之
　　惟神血食兹土垂芘一方物无疵疠民用宁谧凡牧民之吏弗瘝厥职亦惟扶持安全之赐也某备员郡事半载奉神之礼缺焉若踈至于体神之意以恵恤疲甿剔除事朝夕诚不敢少怠今兹甘雨时若年谷兆丰非神之泽而谁为廼若海冦授首官军奏勲垂败而成几危而防宁非威灵所暨乎酹酒荐牲聊以鼓舞乎神之赐惟神其终恵之
　　秋报北岳诸神祝文　　　　竹隐畸士
　　惟民终嵗勤动以徯有秋乃克粒食今雨旸时若百谷顺成钦神之休不敢遑处祗率礼典肆用昭报
　　祭河祝文
　　四渎之大以河为宗古之诸侯祭不越境今以旱暵之故祷于羣神吏罪其多雨不时降意者非名山大川能出云雨以泽下民者畴克救之瀛之为州在河之涘礼实可祭义不为謟守郡之寄不获以躬谨遣上佐具严祀事冀惟一勺之润以苏千里之民
　　祭江祝文　　　　　　　　　汪彦章
　　惟神以海为宗王百谷也雹雾风雷气停蓄也曰雨曰旸相民欲也鞭笞羣龙起潜伏也方春敷荣俟嘉沐也胡为阴阳戾盈缩也冰澌既融潮未复也戢然千艘尾防属也圣人中天世司牧也一夫阻饥为嚬蹙也貔貅万屯惧枵腹也神宁忍予倦挥沃也虚呵起难费升匊也诏恩临祠奉牲玉也尚丘云师贶霑足也繄邦是图匪私凟也
　　迎神祈年祝文　　　　　　竹隐畸士
　　维仲之春既播厥谷虽具宣于民力寔仰系于天时苟风雨之具调庶茨京之可待神将有报吏不敢忘
　　立春祭勾芒神祝文
　　方春载阳土脉遒发耕者将作既戒乃事维神司木寔佑我民恭荐嘉牲以介灵佑
　　立春祭勾芒神祝文
　　方嵗之春俶载南畆惟尔有神相我稼事既敬既戒神其佑之
　　获菅贼祭庙祝文　　　　　　秦少游
　　乃者羣盗窃发剽刼闾里防魂疆埸境内骚然頼神威灵咸伏其辜鲸鲵既殱民以休靖敢以牲酒用答神庥
　　兴脩祭告
　　告成尧山漓江坛祝文　　　　张敬夫
　　惟江山之神寔为此邦之所瞻依而坛壝祷祀无所某用是惧爰度髙眀之地肇新规模及兹而成谨率官寮俯伏以告惟孚鉴佑庇下民俾嵗屡丰物无疵疠吏当率民敬事其永无斁
　　立严子陵祠祝文
　　窃惟此邦之所以重于天下者以先生髙风之所存也虽旧隐之地祠像具设而学宫之中烝甞独旷其何以慰学士大夫之思乃辟东偏肇始祀事嗟乎世逺道散宠利相希而事君之义益以不明惟先生曽不以一毫动其中启世祖贵徳尊士之心成东京砥节砺行之俗流泽逺矣繄我多士克承绎之
　　立三公祠祝文
　　某敬即良辰迁祠兹宇而肇祀严先生于东偏二司圪然相望百世之下知所景慕矣惟广平宋公亦尝来牧今求遗像欲列为四公而未获也敢先以此告
　　上梁祭土地祝文　　　　　　晁旡咎
　　某自郊坰改宅邑防既告于神矣以日之吉架梁扵其宇不逺之复自其素心将休老此境尚克永康以裕其子孙方久事神惟神其祐之
　　脩城祭土地祝文　　　　　　曽子固
　　州有帝命缮治城墉得日之良啸工始事斯人永頼维尔土神尚其降休敢不以告
　　开西湖告庙祝文　　　　　　苏子瞻
　　杭之西湖如人之有目湖生茭葑如目之有翳翳久不治目亦将废河渠有胶舟之苦鳞介失觧网之恵六池化为眢井而千顷无复丰嵗矣是用因赈之余资兴开凿之利势百日奏功所患者淫雨千夫在野所忧者疾疠庶神明之阴相与人谋而协济鱼龙前导以破坚菰苇觧拆而迎鋭复有唐之旧观尽四山而为际泽斯民于无穷宜事神之益励我将大合乐以为报岂徒用樽酒之薄祭也
　　脩城祭城隍祝文
　　筑城大役官吏暴露嵗月滋勤役愆于素窘以隂雨穴以蛇防成者或隳致力无所城以保民寔神之职宁忍视此不施以徳驱此阴沴廓以晴曦为城害者挥而去之毋重劳人版筑者程工坚固无或后艰一成不倾恵自神赐功由神助官吏与民敢忘恭事
　　重脩北山赵侯庙祝文　　　　赵徳荘
　　越人尚鬼而信巫巫益诞鬼益滛则金钱争趋栋宇翼如有若神之聦眀正直不惊动祸福之则庙像圯然而不顾神能容而安之神之所以为神也与兹以辰良钦以丹垩以奉神之贤以示民之正以毋隳天子之命祀敢告
　　脩造祭告祝文
　　鸠工有俶庀事惟寅具严涓日之良用谨前期之告仰惟昭假俯赐鉴知
　　习是斋祭斋牌祝文　　　　　黄泰之
　　斋牌有祭其来旧矣以祭为不足信耶则祓禳之説无据以祭为足信耶进脩之效无取吾斋固无俟乎祓禳也而亦未尝啬于进脩惟神其勇相之
　　祈雨
　　祈雨祝文　　　　　　　　　张钦夫
　　春且尽矣民将莳田而时雨少靳土膏不滋嵗事所系甚重是用奔走控告神明伏惟矜怜沛而甘泽周徧浃洽克济南畆寔惟神休吏之不恭敢不循省
　　祈雨祝文
　　服岭以南土刚而农惰夏秋之交数日不雨已或告病求神虽凟理不容缓伏惟矜恵下民蚤沛甘泽周及四境俾克大济丰年之报敢不敬脩
　　祈雨祝文
　　惟今之歳頼神之休早禾既获矣而弥旬不雨禾之晚者秀而未寔一篑之功正在兹日是用奔走控告沛泽之赐惟神终恵之
　　祈雨祝文
　　惟兹晚稼既视其生长以至于今亦且穂矣必待一雨之沛而后成实乃或靳焉害于垂成惟神之仁独不矜此岂人事有以干阴阳之和与政有不平刑有不中骄怠之或萌寔长民者之责惟民之寡弱独何与此盍降罚于吏无苦其民今兹一日不雨则有一日之伤事既迫矣号呼于神惟神其哀念之
　　祈雨祝文　　　　　　　　　汪彦章
　　常旸从夏酷毒异常庚伏既终秋后竒暑旱魃为虐农人是忧日望云霓以蘓南亩承流之寄敢怠恳祈润泽焦枯亦神之职惟神聦明正直依人伏愿咳唾云雷散施膏泽秋成不日疵疠潜消稼穑丰登公私并济吏寛其责神亦何羞傥神有灵乌敢忘私
　　祈雨祝文　　　　　　　　　崔德符
　　自冬徂夏七月不雨困蕴隆也斩其驾鵞囚其蜥蜴号青童也商羊不舞犰狳将见召螟虫也涸水出精秃妓呈怪嵗且凶也南北万里孰塞湘穴而泥江枫也得大摠持役使鬼神无不空也维神之隅峯岭杂防骇龙嵸也太山之頥百泉所橐龙所宫也挹彼注兹廼其余波乞灵扵龙也防舆宝缾万首相差戴而东也层幢累幡摩霄扰云飘绯红也僊歌佛曲啁轰嘈噆乱鼔钟也将迎奔走丁壮妇女洎姑翁也足靴手板膺喘背汗吏归穷也骈揖罗拜首下投杵而腰弯弓也我方下帷侧脇而寐休病癃也不随父老俯伏尘土愧形扵容也乃梦道士素衣乌襮而挶简于胸也寝门之左挺然植立闯扉乃逢也缥纸垩书经云龙树其剔我聋也矍然而兴擎拳作礼以致吾恭也龙其驰驱并翳而号令丰隆也禾麻菽麦黍稷稻粱将再见其芃芃也载芟载获娣姒欢呼簸且舂也四民一饱神不乏祀徭赋得以供也牲牢肥硕爼其肩尻以报龙功也
　　祈雨请水祝文
　　嵗既荐饥春仍不雨祷扵羣神靡爱牲币休应虽格膏泽未周钦闻名山大庇兹土有答如响无感弗通用涓谷辰逺致诚请为七日之期以匄盈尺之润当具显烈请命扵朝不惟吏民膺受多福而神之潜徳自是而彰闻顾不伟欤
　　祈雨祝文
　　东南之利秔稻是资畚锸布以云兴沟浍分而绮错泉流不竭膏泽以时庶几有秋可以无事方兹徂暑乃复亢阳大云蔚以峯竒田背枯而龟坼惟民与吏悼心失图蹙额兴嗟抟手无计念惨舒之所系惟变化之所司俯沥恳诚仰祈昭鉴沛然一雨以洗羣忧
　　祈雨祝文
　　嵗既荐饥春仍不雨人心凛凛望在朝夕阴虽积而阳未和云已宻而风骤至意者吏有大罪无以媚扵神神不得而赦之欤虽然赤子将陨于沟中非神其孰能拯之也恐惧呼嗟以黩神听惟神其念之
　　祈雨祝文
　　维吏无善状以干致治之和故民有凶年罹此旱暵之虐阅三时而不雨尽四月以无雷祗腾烟火之云但郁尘沙之雾草萎地赤木槁山頳万室皆空四民相食内外震虩靡所依投是用载讲僊科爰陈醮席仰天阍而请命望霄汉以敷诚伏冀曲轸天慈兴哀下土大诛旱母黒云无干日之祥尽起毒龙白雨见蔽山而下沛然三日活此一方
　　祈雨请龙祝文
　　潭洞阻絶灵君所宅簸弄明月司是霁驿若嵗干旱有请必获风马云车从以霹雳一穂之香三日之泽民不敢忘不亿不逆其来孔昭其去则赜僊兮仲兮莫我而测戊申闵雨上意斯赫防福京师先此疆埸迎之致敬里数十百蛇蜕鱼服惠然我即愿斡元气昆仑旁礴散为甘霖洗此炎烁髙黍下稌晚稑蚤稙均被沾溉菶菶薿薿痔乃钱鏄是刈是穑是登是纳仓廪维亿潜跃自如宁有徳色铙鼔寅饯自古在昔
　　请太湖山圣幡祈雨祝文　　竹隐畸士
　　善救之恩初无逺迩由衷之恳岂隔防贱焦然枯槁之民仰止慈悲之宇投诚而请跂立以须伏愿至感旁通深仁黙应龙神受命随斾影以俱来云雨奏功满农心而各足
　　祈雨祝文
　　江湖之左皆灌溉之田黟歙之间多仰髙之地山林水浅土瘠民劳雨才旷于浃旬食颇忧于终嵗丐求余润谒欵诸祠惟神宅据幽遐职司变化飞天潜地固恍惚以难名噀雨吹风宜湏臾而可致冀防霈渥以觧怨咨
　　祈雨请圣水祝文
　　乃者以旱干之忧乞灵于神使者出郭雨乃骤至是神之有大惠扵斯人也今稻不入土螟螣将兴民待一雨以蘓沟壑之命谨遣官属赴愬祠下愿为七日之期以申前约休应昭格其敢食言当闻扵朝以请爵命之宠惟神其幸听之










　　五百家播芳大全文粹巻八十四
　　钦定四库全书
　　五百家播芳大全文粹巻八十五
　　宋　魏齐贤
　　叶　芬同辑
　　祝文
　　祈雨　谢雨　祈晴　谢晴　祈雪　谢雪　蝗虫祈雨祷后土祝文
　　土爰稼穑神之功也今苗皆在田而旱魃为虐苟置不问则土失其职于神之功毋乃替乎惟厚徳载物山峙川流使云蒸于山龙跃于川曽不崇朝泽被南亩神之办此易若反掌庸忍坐视而自弃其功于垂成之际哉幸神鉴兹亟扬乃职无俾枯槁为神之羞若令与民其敢忘报尚飨
　　诸庙祷雨祝文　　　　　　　赵德庄
　　某闻之趋事之时之谓知遂物之成之谓仁今吾邑之田粒者颖然而秀者茂然矣神之膏之肤寸之润漏刻之功也若夫桔橰之时既絶焉粒者将失其颖秀者将失其茂汪且濊者将即于枯神之知仁其必不然故敢以告尚享
　　祈雨祝文
　　维此之嵗以届暮春时泽未洽麦苗既槁谷种不入将成荒灾是用恐惧奔走以告惟神之仁哀此下民沛以甘雨雷动风行周漙沾足以开有年敢不敬恭克承休徳
　　祈雨祝文　　　　　　　　　黄鲁直
　　维吉日丙寅奔走丞佐以嵗事谒扵庙庭零雨其蒙为惠未遍越戊辰寔用不宁身率羣吏靡神不宗过防明神降鉴勤瘁忘长吏之罪而大庇民陨雨禾田之交畎浍皆盈旱苗蘓醒民有庆色传相告语寔神之雷风与民成功泽则优渥乃己巳庚午天髙日融四无云阴虽蚁集于丘鱼噞扵渊膏雨祁祁殆不可复愚民冒陂池之泽至于昆弟以锄耰相逐虽风俗之不美吏化之未加抑亦有以使然惟神血食此邦分风之柄呼吸晦防足以解纷善嵗捐神所易成吏所难是用惨怛三请神其终赐之俾民知神之光烈威神永有依归及其牲牷肥大酒醴酹甘将教民美西成之报焉
　　祈雨祝文
　　今嵗雨旸时节既登麦而美禾乃五月辛巳汔扵今不雨以风粒者将不得坚栗苗者将不得遂蕃疻牛而耕汗背而耘者将不得食将无以奉输贡赋供给祭祀官吏且失其职故以吉日丙寅夙夜骏奔并告于尔神防神之休答以膏雨而漏下不能三刻星斗晏然使人视四郊之枯槁色固自如鄙谚有云狐埋之而狐搰之是以无成功者春夏之交神赐厚矣岂于几成而败之神聪明正直其忍不终惠民吏职不防狱讼之不得其情使之或夺其时吏则有罪神降灾于厥躬勿俾民病
　　祈雨祝文　　　　　　　　　黄鲁直
　　晚稻既苗植禾将粒云物下雨西南其风髙田尘埃下田龟坼嵗且无入奈何斯民维尔有神庇民以食能出云雨化灾为穰吏将率民豢牲酾酒以报灵徳岂不休哉
　　祈雨祝文
　　迄冬徂春雨不时至麦苗枯槁人畏疵疠甘泽不降恐饷餽中都稼穑是忧神食依人神爵训帝享帝利人寔頼于云雨神所周麾吏以病告神其听之
　　祈雨祝文
　　道成善贷有感则通钧播不私毎求皆获輙伸民恳仰凟圣聪伏念恒旸为菑逾月不雨陂塘已竭苗稼将枯顾嵗事之可虞寔民命之所寄徧祈羣望未获优霑恭惟僊驭之登天兹为故里廼睠僊游之邃宇专庇斯民是用投诚敢祈善应伏愿弭消旱魃呼召云师霈以甘霖变此丰嵗
　　祈雨祝文　　　　　　　　竹隐畸士
　　天地好生岂欲致水旱之沴郡县失职不能感阴阳之和嗟厯嵗以荐饥又中春而不雨麦且尽槁民寔何辜伏愿黙鉴诚忱大兴恻怛假兹一勺之水赐以霶俾我千里之民脱于饿殍
　　祈雨祝文
　　神之食于兹土久矣闾里细民钦神之威时节奉祀惟恐不及非神之灵响有以阴中其心则何以得此声于河间之壤哉然而守土之吏未获展牺牲司勲之府未获议封爵意者神之功徳将有待而显与今河间之境逾时不雨农夫闵闵莫保其命山川百神之祀无不谒也而未获膏润之答神不于此日发其威灵以取宠于朝廷则后而失其时矣谨谒祠下恭为三日之约诚能沛然作为雨泽涤去旱暵则吏虽踈贱敢不条具功状以闻于朝当求爵命以彰神之功此神一举手须防之劳而千万年血食不朽之烈也神亦有意于吏之言乎再拜俯伏以俟威命
　　祈雨祭灵星祝文
　　自春不雨以达于夏麦且尽死民将无所得食吏愚不敏以不获媚于上下夙夜惶惧靡神不宗吁嗟而求曽莫我听夫人凛凛忧在沟壑咸以神之威灵谂于守吏曰畴昔闵雨无请弗获今兹之患匪神孰依谨涓吉辰谒欵祠下伏愿急民之病愍一方之穷黎润泽此枯槁庶几神不愧于民民有托于神吏于其间得承其流凡牺牲币帛所以奉事神者其敢有爱
　　祈雨祝文
　　吏无善政以裕于民幸嵗之丰可以一饱今冬雪既干而春泽未降苗不出陇农以大恐吏则有罪民寔何辜是用洁斋祷于祠下神之爱民甚矣岂不恻然而念之乎
　　祈雨祝文
　　火耕水耨竭人力以无遗烁石流金当骄阳之可畏于兹不雨大惧无年靡所瞻依莫知控告是用恭欵琳宫之閟肃陈仙卫之严仰叩紫庭跪敷丹恳伏惟至神无间宻化难名翕辟两仪斡旋四气雷惊电击驱八部之天龙雾集云飞防五方之岳帝沛然一雨遍洒八纮
　　祈雨祝文
　　自夏徂秋亢阳可畏维民与吏粒食是忧仰惟诸神阴相下土尽起乖龙之蛰大诛旱魃之妖雨以润之既答三农之望物其有矣将观百室之盈
　　谢雨祝文　　　　　　　　　汪彦章
　　比因旱暵仰叩洪私果遂感通沛然甘泽田畴充足禾稼甫成刈获及时正湏杲日浸滛不已适害农工是沥丹诚再祷祠宇顽云一扫积潦顿收慰彼三农助成乐嵗神灵如在报其不忘
　　谢雨祝文
　　惟神聪明正直依人而行咳唾云雷散施膏泽秋成不日疵疠潜消稼穑丰登公私并济吏寛其责神亦何羞倘神有灵乌敢忘报
　　谢雨祝文
　　秋成在望时雨愆期仰叩灵祠果防敷佑云车风马即日感通一夕霶三农胥庆兹陈报礼用答鸿私冀克丰登以终神赐
　　谢雨祝文
　　晴方浃日已报旱干雨不崇朝遂获霑足枯苗复起宿麦滋生如茨如梁将见曽孙之稼寔坚寔好嗣兴后稷之功嵗乃有秋吏获无罪肆陈薄奠仰答神休
　　奉诏北岳谢雨祝文
　　粤惟冀方厯春不雨天子闵仁元元先事悼惧勑以牲币致防灵岳诏音未敷泽已霶霈帝用嘉栗日勤不忘申命守臣拜赐庑下今兹蚕则屡起麦方及秋尚繄垂休锡以终恵敢縁报告重输悃诚
　　谢雨祝文
　　某至郡未及暖席政之无良遽以旱告欵未及谒雨乃骤至是神之深闵于民而曲赦吏之罪也敢不告蠲以拜灵贶
　　谢雨祝文
　　维令不徳尚未引去以兴旱暵之灾维神有灵不赐罪诛以加膏泽之惠蔚晚禾而立颖粲植稻以作花饫饱决然可期稇载于兹防卜式符民愿以盖吏愆岂人能为悉神之贶
　　谢雨祝文
　　惟大荒落阳气浸骄沮伤天和怒风鸣条川池既耗土山亦焦念土之毛民惨不聊祗奉明命爰率我僚祷雨于神恵此东臯日走祠下莫敢告劳神享其诚精寖宜交油然作云遂不崇朝其散如丝其沃如膏焦巻一变蔚为美苗罢遣儿曹无复呌号巫觋反室藏缄鼓箫秋成可期玉烛遂调尊有旨酒豆有嘉肴拜贶扵神神鉴其昭
　　赛雨祝文　　　　　　　　　王元之
　　维年月日具官某谨以清酌庶羞之奠赛谢于丰山汉髙皇帝之神越自徂暑愆阙时雨下民望嵗罔知所诉长吏忧人靡敢宁处躬涉崇山祗谒灵宇植笏拜起跪奠酒脯物薄诚至冀神听许巫约雨日或五或七曽未三夕霶流溢泛洒四境鼓舞万室早稼芃芃凌波而出豆麻菜菓无不繁寔致是丰稔实繄阴隲有感则通时神之功无徳不报惟祀之丰酒肴清肥尸祝寅恭肃雍秘殿以答神聪伏惟尚享
　　谢雨祝文　　　　　　　　竹隐畸士
　　二十四风已穷春序三十六雨不应丰年乃访山椒爰瞻梵宇窅然岩窦中有龙湫俯挹清泠才乞一杯之水遂防霶润普霑万室之田顾兹黎庶之生咸出威神之赐
　　谢雨祝文　　　　　　　　　宋子京
　　向者甘防愆泽孽羽为灾浸害甫田参秉炎火凉徳自咎斯农何辜亟请百神徼丐余祉聪直垂谅蟊贼既消协气生还嘉生纷集曽如是答居不敢忘钦荐治馨祗谢神贶
　　谢雨祝文　　　　　　　　竹隐畸士
　　火化独行悯旱苗之就槁热滛所胜及晚秀以将枯日闻雷响之车仅引蛇行之水其如大地安得普沾是用访境内之山川得云间之洞壑深穷窅窕一挹清泠幢盖初来拥宝瓶于中道风云随至洒灵雨于四方曽靡崇朝遂逾信宿泽及千里欢动羣情故遣某官逺奉圣泉复还龙室肃陈牢醴少答威神
　　谢雨祝文　　　　　　　　　赵徳荘
　　云同霰集若雪而雨南土之常也风云相持乍离乍合阴不胜阳也破屯为觧以兴嗣嵗神降之祥也奋雷乘之有干时令吏治之无良也懐神之恵畏神之威不敢自强也维春之祺頼神无穷荐此椒浆也
　　谢雨祝文　　　　　　　　　张敬夫
　　某近以农夫望嵗有请于神防神降休沛为甘泽浃洽周遍一稔有期更惟神恵终以幸赐吏当防恭益思不懈以承灵贶【尧山漓江自降休下云应不旋踵沛泽周洽】
　　谢雨祝文　　　　　　　　竹隐畸士
　　麦槁于野而神泽之民闵于嵗而神恻之吏尸厥官神则释之黍稷非馨神其格之
　　谢雨祝文
　　吏失其职以为神忧不诛其凟终赐之雨令槁者既蘓勾者毕达是神之有大惠于斯人也倘五六月至于旬时继之以霶益之以霡霂则千里之民真再生矣既拜神贶敢私布之
　　谢雨送水祝文
　　乃者吏以不胜任之故不逺百里躬请命于祠下荐献之际震于神物登水于堂雨乃骤至然未及渥也曽不旬日继以沛然吏民欢呼歌讼神徳谨择元日纳水潭中甘泽之零尚愿有嗣则民获再生之福而神亦有无穷之闻
　　谢雨祝文　　　　　　　　　　张敬夫
　　涉春以来时泽未应深虞农事之艰奔走控告神答如响雷行雨沛连日未已民得以服事南畞吏得以少寛百忧神之赐其何以报虽然苗既莳矣将秀之既秀矣将实之实而坚获而周始得以徧充吾民之腹而克应公上之湏然则自今已往厯夏及秋雨旸之节各适其可无或少愆而后吏之责塞不致数凟于神某寔惴惴焉惟民之凋瘁方嵗之丰犹或不舒惟神之聪明其所临享寔依乎民吏或有罪愿止罚于身而无贻于民也
　　谢雨祝文　　　　　　　　　张敬夫
　　近以时泽未应控告于神惟神哀民之生赐以甘雨俾克举趾于南畆为惠曷胜惟是自此以往农事日兴所望雨泽相继仍迄开于有年惟神幸赐之以不倦惟吏恪承之弗敢怠惟民欣戴之何有极
　　谢雨祝文
　　近以时雨有愆祈请于神防神降休应以甘泽尚祈终赐俾遂有秋敢不殚诚仰祈神恵
　　谢雨祝文
　　某近以雨泽未溥荐有控告頼神之灵连获嘉应久燥之壤悉得就耕谨再拜以谢惟是农事之难自兹以往苗而秀秀而实所仰于雨泽大霈盖源源也惟神幸终赐以成有年谨再拜以祈
　　谢雨祈晴祝文
　　夏至之日某以南畆望雨控告于神頼神之灵应不旋踵今既半月沛泽不翅有余矣而连绵不已阴气未收复惧为下田之菑是用更有请于神望即开霁以终其赐夫久晴而乞雨积雨而丐晴其为请诚若无厌者惟神矜此下民赦吏之凟而有以俯狥之自今以往愿五六日至于旬时雨旸相湏无过与不及保我嘉谷以迄于有秋则寔拜神之大惠吏之修省其敢弗防
　　谢雨祝文　　　　　　　　竹隐畸士
　　嗟惟此邦厯时不雨禾且尽槁民将畴依神实忧之赐以膏润是赦吏之罪而大庇于斯民也不腆牢羞肆用昭报
　　谢雨送龙祝文　　　　　　　许仲启
　　嵗在涒滩运适亢旱瞻仰云汉巫觋缁黄祷祈厌禳禾决丰荒泥蟠匪蚖蜒蜒蜿蜿鉴兹质言来止梵宇云气旁午从以风雨定迁淇泉云气回旋风雨依然我疆我理润泽丰美禾稼薿薿民靡艰食吏安其职繄神之徳酒肴馡馡伐鼓扬徽送神来归石壁崔崔兮澄秋洄洄神归来兮贝阙珠宫翡翠帷兮妃姬媵嫱迎笑熈兮神兮来归勿迟迟兮
　　谢雨送圣幡祝文　　　　　竹隐畸士
　　越疆以请益深沟壑之忧赴感而来曽无江汉之隔泛洒于及郊之始霶于数日之间嘉谷奋张懽心震动涓选日辰之吉道迎幡斾之还愿矜照于此心长慈悲于我众
　　祈晴祝文　　　　　　　　　张敬夫
　　霖雨连仍势犹未已深虞浸溢有害秧麦早夜不遑用走控告伏惟矜此下民赐以开霁惟神之惠俾克敬承吏之不恭敢不脩省
　　祈晴祝文
　　维时初冬气当揫敛廼者癸酉之夕雷电交作阳纵不收继为霖雨亦既弥旬谷之登场者未暴深虞其积而壊也用走祈于神所冀开霁以成其功导和致顺无为民菑敢不敬省人事以答神庥
　　祈晴祝文
　　穰民荐饥幸此一稔谷且获矣雨复病之吏愚无知惟神是谒既赐之食以活矣忍迫诸口而复夺之乎杲杲出日将引领是望
　　祈晴祝文
　　民张頥以望谷之收吏指日以需税之入今雨不止吏与民既知惧矣非神其孰能救之敢用奔走请命祠下毋使丰年之功亏于一篑则神之赐厚矣将何以报之
　　祈晴祝文　　　　　　　　西山居士
　　大江之西卑薄之域上田髙仰下田沮洳三日雨则渴日十日晴则望雨民虽力穑成功则天雨旸之祷屡干于神惟神庙食嵗拯民病今兹阙雨敢以民请寸云尺泽呼吸之间神实司之以恵斯民
　　祈晴祝文　　　　　　　　竹隐畸士
　　嘉谷既登又窘阴雨细民失职惟曰怨咨吏有罪以何逃人无辜之可念伏愿矜其望嵗赐以有年风伯收云禾不忧于生耳嵎夷出日葵亦幸于倾心
　　祈晴祝文　　　　　　　　　汪彦章
　　呉兴下泽水潦是忧禾稼甫成刈获在望比縁霖雨有废农工浸润为伤民情愁叹承流兹土敢怠恳祈百姓困穷伊谁之责用遣僚吏请命灵祠惟神灵徳昭然功在社稷呼吸之际阴氛顿开收卷风云散除积潦农夫农妇叹声相闻頼神之休使民防福三牲之荐聊以寓诚神其鉴兹以永灵赐
　　祈晴祝文　　　　　　　　竹隐畸士
　　夏既旱矣所望者秋秋既成矣而病于雨谷既不得以毕收麦复不能以时艺贡赋迫于输入而泥淖妨其道涂是皆民之忧而神之所宜恤也吏愚无知敢再拜以请
　　祈晴祝文　　　　　　　　　秦少游
　　凡物平为福有余为祸虽阴阳之大犹不免焉乃季春以来雨霪不止漫沟甽涨川浍麦苗垂败将弗克有秋是用祷于尔神惟神庙食此土当赫厥灵以福于民亦将有以事神而不敢懈
　　祈晴祝文
　　粤自去冬阴气为沴雪积袤丈逮兹献嵗寒不时归雪又复作道涂梗塞物价翔涌四郊农事茫然无期是用奔走乞晴于尔明神惟神庙食兹土宜赫厥灵挥却惨郁屏除翳昏还我大明毋使斯民久罹重困
　　祈晴祝文　　　　　　　　竹隐畸士
　　三事就绪实惟丰年十月涤场乃作滛雨岂惟粢盛之害实懐沟壑之忧天无逺之不闻民虽防而可闵伏望矜其力穑赐以时旸苦雨凄风沈潜万里青天白日徧满九垓
　　祈晴祝文　　　　　　　　　汪彦章
　　民命所系军食尤先一或阻饥流为盗贼吴兴泽国土薄水深时旸独宜他郡莫比自春徂夏苦雨浸滛蚕麦粗收耕农告病牧民是职任责其谁用沥丹诚力祈灵宇觊垂哀闵以福斯民即扫顽云顿收积潦农夫相庆指日有秋民既防休神亦何愧
　　祈晴祝文
　　宿麦甫成暑雨为沴锄耘告病农心焦然敢沥丹诚请命祠宇愿敷明祐以拯斯民埽荡顽云收除积潦三农奋力百谷顺成永頼神司其敢忘报
　　祈晴祝文
　　滛雨继作农工告穷已成漂没之忧讵免祷祈之凟惟神善应有感必通愿埽重阴以贻灵贶巻舒在手少推不倦之仁功利及民终遂有年之庆
　　祈晴祝文　　　　　　　　竹隐畸士
　　维风及雨妨兹东作之功既耕且耘失我大田之望民其告病吏亦靡安是用恭叩玉虚仰祈元圣伏愿雨师云将回霄极以收威日君月妃丽天衢而垂景神明无间民欲潜通
　　祈晴祝文
　　天灾时行雨雪为虐上忧劳东方爰下赦令施徳宥罪以当天心复诏守臣致命羣祀神其鉴之有当上意也
　　谢晴祝文
　　比縁滛雨有害三农民心焦然伊谁之责是殚诚悃祷于神明果遂感通渐获开霁春蚕在望宿麦甫成奋力耕耘防福千里用涓吉日少答鸿休尚克有秋以终灵赐
　　谢晴祝文
　　比因天谴暑雨过期百姓怨咨田庐漂没寅夕惴恐莫敢遑宁徧祷灵祠期于必应果膺神佑悯此下民畧其罪愆俾免沟壑宻云暮卷积潦朝除赫日亘天阴氛自殄农夫农妇奋力相呼愁叹之声变为和气涓辰惟吉薄祭是羞仰答灵私冀永神赐秋成在望延颈以湏
　　谢晴祝文
　　某以忧寄出守此邦三年扵兹水旱屡请神不为凟年谷频登滛雨害农有畴后应敢陈菲荐少答神休冀克有秋以终其赐
　　谢晴祝文　　　　　　　　　秦少游
　　间者久阴不觧大雪荐作寒气总至民不聊生于是率僚属吏士奔走分告乞晴于神神享其诚答以景贶闭阴启阳变惨为舒清风既发大明遂升一方熈然仅有生意吏实不徳何以克堪敢凭酒肴以谢神贶
　　谢晴祝文　　　　　　　　竹隐畸士
　　吏兹不徳以为神忧闵旱而得雨愁霖而获晴其求纷然而神终不之责暴之秋阳讫我穑事岂惟吏之幸将民与国家实欣頼之谨再拜受赐
　　谢晴祝文
　　我田既臧零雨其蒙嗟我农夫忧心忡忡谷旦于差薄言往愬谓天盖髙上帝临汝杲杲出日有嘒其星获之挃挃我仓既盈薄采其芹于彼行潦神之听之无徳不报
　　谢晴祝文
　　昔何雨之滛也民何惧之深也今何晴之遽也神何惠之普也何谷之穰且多也何农之喜且歌也何祀之芬且苾也何吏之斋且栗也神之使我速矣报不敢以不疾也
　　谢晴祝文
　　在谷满谷地方庆扵秋成曰旸而旸天不违于人欲祷盖勤而喜倍恩既厚则感深伏愿宏造无私至仁不倦时若阴阳之运曲成覆载之劳
　　谢晴祝文
　　嵗既单矣方深积潦之忧天鉴在兹遽锡时旸之庆云霓觧剥禾黍昭蘓既稽首以知恩敢涓辰而拜赐伏愿慈仁逺被覆帱俯临曲矜恳悃之诚永祚丰穰之福
　　祈雪祝文　　　　　　　　　赵徳荘
　　嵗久不雨和气不效比一再雨人以为祥也而某輙以雪请岂易然哉以神之神苟曰气应一嘘吸之间耳及兹未春犹足以瑞此邦人之望而非吏之能也神勿迟之
　　谢雪祝文　　　　　　　　　张敬夫
　　惟邦有社寔司其土阖辟阴阳呼吸风雨民所凭依国有彛礼凡我命吏敢不敬事兹冬而温气或乖忤阳骄不收壤燥靡附来牟何贻疠疫是惧奔走以告俯伏伛偻先以严霜知神意许酿阴连朝云同天宇粲然雪花上下飞舞风无虐号气有和豫载积载零逺近周溥沴氛一空嘉祥来下【音户】物意昭蘓土膏沮洳既释近忧亦寛逺虑嗣嵗其有兆端已豫何以报神正直是与勿替引之神日听汝俾我大田有富无窭呜呜其歌坎坎其鼓农夫之诚神所惠顾
　　谢雪祝文　　　　　　　　　赵徳荘
　　闽岭之南率数载乃一雪山川之神盖难之而某之凡何足以请也乃者妄意焉防神之灵自戊午至戊辰开阴阖阳寒气乃踵至再雨且三日而四山之雪积如也载惟我民以耕以畦无有休息某其敢怠忽以忘神之休不腆酒肴何以称报尚享
　　谢雪祝文
　　比以嵗既单矣冬泽稍竭靡遑宁居并走羣望孚闻于神若响若答阴云浡兴雪乃骤至既优既渥以舞以歌吏释其忧敢不拜赐尚愿终恵以为神休
　　蝗虫祈祷祝文　　　　　　　秦少游
　　比者善气始应霖潦屡降沟壑流通事既有望矣而越自雨阙以来飞蝗蔽天敢为妖孽土之毛髪所过为尽呜呼其不已也哉大旱之后而得霖雨是天有意于恤民也惟尔有神亦当上承天意驱率丑类入扵江海自求多福毋或违天以速愆咎
　　蝗虫谢净祝文
　　比以旱气搆沴灾螣羣翔方谷之蕃敇来勤捕致禬祠典祈稔农秋至诚如答飞孽无灾噍类讫息粢盛迪尝惟神之贶届夫多祉匪曰嘉荐聊用谢诚











　　五百家播芳大全文粹巻八十五
　　钦定四库全书
　　五百家播芳大全文粹巻八十六
　　宋　魏齐贤
　　叶　芬同辑
　　婚书
　　许方进问亲书　　　　　　　黄鲁直
　　误防里言委贶嘉币维兹息女近若而人伏承贤弟几先辈武库五兵名驷千里方卜苹蘩之助岂伊顦顇之求屈元礼之髙明及阿承之小丑着姓多有顾衰宗之眇然懿亲不防维伯氏之故也眷逮如此终辞谓何
　　回问亲书
　　冠冕同朝素钦材术之美轩裳望族遽辱婚姻之求方属文拘未容宾谒行媒荐至不遗菲薄之防合姓见盟猥辱缣缃之厚惟兹弱女行且初笄仅知保傅之严未系苹蘩之重伏重贤子某官箕裘志业诗书世家早以门阀之赏延已列搢绅之仕籍愧兹扳附窃幸夤縁虽葛藟施于条枚疑若非对而泉水入于淇澳于义有行无复异词允膺嘉命
　　求婚书
　　伏念窥管一斑早钦宗党之美河润千里窃愿婚姻之求顾惟单平寔愧扳附男某早闻诗书逮及有家言采苹蘩犹虚中馈伏承贤弟几小娘子令徳成于保傅善声发于幽闲逮将有行敢议合好虽泉水入于淇澳不耻下流而葛藟施于条枚终惭非对谨因媒氏恭听嘉音
　　许婚姻书
　　行媒荐至合姓见求顾弱女之焉依非令人而何俟某人中庠序之成式从师友而学文盖将起家已见立志巾栉侍扵庆阀逮及有行萝蔓附于乔枝不为无托当承嘉谕寜复异词
　　问亲书
　　恭以唐杜望族江湖世家往昔接诸父之逰雍容非一日之雅惟夙期之不浅是婚对之敢求伏惟某人体二南之风敦四徳之教先兄息某属当世之重愿虚宗妇之宫輙用行媒用荐嘉礼青蝇附于骥尾非吾偶之可讥女萝施于松枝亢衰宗之为幸期于得请冒贡至情
　　许萧氏书
　　耕陇相依仕途相助方钦门第之美逓辱婚姻之求第几女能栉縰笄未闲苹藻伏承第几斋郎克家能子闻礼兴诗葛藟施于条枚尚疑非对泉水入于淇澳今则有行不获固辞勉承嘉命
　　回杨氏定书
　　某启名实缺然门地蕞尔维江湖橘柚之域逺京洛衣冠之逰頋尝同僚辱贶重礼藐是孙女逮兹縰笄第几斋郎簮笏白扵懐绷芝兰秀于庭戸卜相宗事当求大家猥得附葭莩之亲恐未胜洒扫之职申以盟好不遑迟延勉輙拜嘉对越将命
　　回魏氏书
　　钦仰风流惟是婚姻之故讲修世睦敢申燕婉之求小子邍【古原字】材不及中学未闻道猥叨命士方且异官惟节春秋莫助苹藻伏承贤弟三十九娘子教有端绪徳成幽闲妄听行媒之传肯顾鄙宗之陋谨差谷旦恭侯玉音
　　回定书
　　门单地薄实浅声浮所通婚姻多出平素贤郎七先辈行义修于乡党才华秀于士林枝叶从僊李而来阀阅有英公之旧家弟之女未闲于教仅若而人岂图苹蘩之求乃及菲葑之陋伏防委以书币告之话言泉水流于淇门虽容比义女萝施于松上实愧攀髙不获终辞腼然拜辱
　　强宗求婚书　　　　　　　　孙仲益
　　罄三请之勤方惭率尔快一日之雅何贶如之兹者伏承令孙女属当择对之年而某小侄强宗适契有家之愿命龟献卜执雁告防荐食芹之甘靡虞扵按剑投断金之利式伫于报琼
　　超宗求婚书　　　　　　　　孙仲益
　　卖婚久矣浸已成风倾盖欢然莫如求旧式伫肥家之庆敢忘修贽之恭以某长男早习箕裘粗闻诗礼偶诸姑择婿之日亦外家求妇之时眷言啐啄之同兹益绸缪之固抵龟不用投介而行鲁卫亲亲自同兄弟朱陈世世不替婚姻庶乎相依唇齿之间可以尽索形骸之外
　　伯宗求婚书　　　　　　　　孙仲益
　　手足之情钟本相求扵原隰婚姻之好合兹有望扵桑榆盍申执雁之恭永缔施松之托某小侄伯宗者属在诸姑子姓之行而小四甥者寔次外家季孟之间应縁而喜之言奚俟三占之吉视崔卢之门戸亦何足道哉繄鲁卫之兄弟固无间然矣
　　介宗求婚书　　　　　　　　孙仲益
　　访故家之剑悼既往之莫追赋束薪之诗庶后来之有继更重绸缪之好盍申燕婉之求伏承令侄女宛如卫女之贤问诸姑扵淇水而某中子介宗者端若秦姬之子见舅氏扵渭阳固己托莩于葭中更欲施萝于松上故无失故夫复何求新之又新当自今始
　　表宗求婚书　　　　　　　　孙仲益
　　仰崇墉之数仞寒温之问缺然缔髙援于一言宿昔之因审矣喜深一老光冒衰宗此者伏承总干学士令长女近代名臣之家本朝循吏之后儒风未泯家法仍存以某舍弟尚书第三男表宗读父书尚勤师范敢聨姻娅遂登通徳之门属有姓名已着系姻之籍
　　宏宗求婚书　　　　　　　　孙仲益
　　鸡豚同社桑梓交阴早缔嘉姻更申旧好伏承司理宣教第四令女簮缨仕族逢掖儒家爼豆尝闻蓬蔴自植以某尚书舍弟第四男宏宗为农为圃方续父菑学礼学诗尚亲师范一言作合两喜成和河鲤之求固慙率尔霜钟之应厥有由然
　　季益弟女回定包中大书　　　孙仲益
　　三星照戸之光已届婚姻之九里渐河之润寔翳勲阀之髙伏承某官一乡之月旦所推大父之风流未逺而某侄女遂依名族以亢衰宗坦腹踞牀防见出诸郎之右齐眉举案庶几事君子之恭
　　答李氏问亲书　　　　　　　孙仲益
　　风马殊方相望于万里金兰一气遂合于两心发币来临占龟有兆伏承某官大丞相之后绰有余风以舍弟女子故将军之家尚存素履世方乱矣岂无一事之可依天实为之庶几百年之偕老
　　答董舍人问亲书
　　北际南垂逈若参辰之次东倾西应自同针芥之投夫岂偶然适有天幸伏承某官英妙无窥园之好而某舍弟县丞长女素风犹映雪之余早縁草木臭味之同不改风雨晦明之度佩至言于三复固无磨玷之尤出妙句于五噫共有相舂之乐
　　答王氏问亲书
　　防书延阁早陪鸳鹭之聨窜迹穷阎又玷葭莩之末伏承某人名驹千里奇产万金以某舍弟县丞第二女方从姆傅闲机杼之工莫助尊章荐苹蘩之祭不谓好逑之意俯循代匮之规二姓交欢敢议参军之配一门推重孰逾阿大之贤
　　答曽氏问亲书
　　菅蒯代匮奚俟齐姜之求芹藻可羞宜効野人之献伏承某官世曹实江左衣冠之表家声犹鲁国洙泗之余以某侄女固尝袭荆布而傃贱贫可以执箕帚而奉洒扫属室家之有愿式谐鸣鳯之占繄枣脩之告防遂获乘龙之喜
　　答张氏问亲书
　　婚姻合好亦已累年情义绸缪始如一日固应求旧岂复图新伏承令嗣主簿挺鸾鹄之姿而尚栖于枳棘以某舍弟县丞防女袭布荆之素而不废扵蒯菅发币孔嘉贻书甚宠视崔卢一时之望固己欿然缔朱陈二姓之欢永为好也
　　答婚书
　　闚夫子之墙窃有执鞭之慕扫相君之舍尚懐按剑之疑岂谓诸郎择对之初不问下走抗尘之贱伏承令嗣学士议论独守家法文章已有父风遇郄鉴之客若无视络秀之家何有代匮可矣奚为食鲤之求何贶如之遂窃乘龙之喜
　　答婚书　　　　　　　　　　孙仲益
　　早以父兄获领俊逰之末晚因童稚又尘姻娅之聨集盛礼于一门缔交期扵三世伏承某人众谓恂恂无子弟之过而某女子自恐兢兢贻父母之罹重勤庆币之先适契有家之愿莫不代匮毋废穷阎菅蒯之求可与晤言庶乎东池纻麻之沤
　　求杨氏婚书
　　一防同井宻依桑梓之阴百尺干霄逈结丝萝之托伏承某人汾隅鼻祖虢畧名家世绪相承风流如在如某者穷乡冷族陋巷诸生敢懐河鲤之求式伫涧苹之采望尘瞠若虽同楚越千里之遥倾盖欢然遂结朱陈两家之契
　　参政侄女回虞守子亲书
　　枌榆同社藐然鸡犬之闻羔雁旅庭端若駏蛩之应遂邀一时之幸永谐两姓之欢伏承令嗣某官袭父祖箕裘而家法具存以某登仕兄防女奉尊章之槃帨而妇仪已习榛栗枣脩之贽以辨男女不敢过焉苹蘩蕰藻之采可羞王公永为好也
　　余氏答婚书
　　婚姻之合有初方轸楚弓之念宿昔之因未改举欣赵璧之归族党交欢里闾賛喜伏承某官勲烈名臣之世文章后学之宗眷此春秋鼎盛之时独见嵗寒后凋之操某县丞第次女复嗣奉匜之荐庶几举案之恭薪楚之束绸缪不替青氊之旧琴瑟之鸣和应宜同白首之归
　　族妺再适为张承继继室答婚书
　　郑通徳之门在望窃懐附骥之荣传孝亷之室久虚輙备续貂之乏伏承县丞宣教汉金张之华冑唐燕许之故家以某【云云】官冷枕流门寒映雪乌夜啼而三绕眷梁木之何依雉朝雊以防飞属商弦之屡叩聘妇有如孟徳曜其亦可哉择对而得温太真岂所望者虽重夺泛舟之守讵敢忘举案之恭
　　答董舍人问亲书　　　　　　孙仲益
　　通徳门四牡之路莫窥墙仞之髙平舆渊二龙之乡幸接州闾之末俯膺大贶重以好词曲敦乆要之情永缔欢盟之固伏承令孙承务名驹千里奇产万金乃眷女孙麤闲姆训谓婚姻之好莫如鲁卫之亲而声气之同奚俟姬姜之贵
　　答李氏问婚书
　　书千佛之名夙忝父兄之契合二姓之喜又尘姻娅之聨重勤缇绮之临加贲囊书之宠伏承某人早闻学诗礼袭弓冶之传以某侄女孙可使奉尊章羞苹藻之荐乃眷异日游从之好实为一朝附托之因粲然雁币之陈过形扵褒衮蕞尔枣脩之贽殊异于报琼
　　为蒋枢宻谢婚书
　　名位不侔莫奉齿牙之余润婚姻有托幸依肺腑之末光徒久仰于旌旄尚未瞻于履舄伏念某倦游晚节投老余生回首东隅见桑榆之已逼乞身南畞幸松菊之犹存甘从耒耜扵先畴敢望簮缨之后乘岂谓孙枝之弱质遽聨子舍之荣姻恭惟某官望盖五朝学倾万古丰功伟绩几遍人间崇议欵言屡移天意符竹暂分扵南纪衮衣行慰扵东人尚怜范贾之同僚不惜齐郑之非偶抑实先君之假宠岂惟末嗣之叨荣自慙屏迹扵穷阎殊阙驰笺扵纪室铃斋旅进已难免扵衰踪岩石具瞻共俯同于舆颂
　　与徐太宰求婚书
　　夫妇有经周礼莫严于判合昏姻尚族卫诗偏叙扵宗亲輙忘凭藉之徽仰恃游从之旧某第几侄某从师有日授室及时伏承贤侄女第几小娘子相冑髙华姆仪闲习幸闻名扵下执许徼福于先公门第非侔虽培塿本无松栢宗祊有庆庶涧溪共采于苹蘩有少定仪具如别録
　　代韩尚书孙聘王氏婚书　　　吕伯恭
　　讲旧游于羣从早接茵凴图嘉耦于诸孙肇脩币聘载蠲吉旦用展多仪【云云】官学载初及兹授室伏承【云云】徳容参劭协此宜家奕奕梁山顾自惭于乐土汤汤淮水幸将挹于庆源【用韩奕及王家事淮水汤汤】二姓之合于礼为嘉五两之陈其仪则旧
　　代叔秀倅回李氏定书
　　百年门尸各保家声二姓婚姻共敦先契某位长女顺承之道肄习未闲伏承某人英妙之称发闻惟旧既举道言之固敢稽报聘之脩有若靖康以来非无雅素其自叶公而下莫不宠嘉
　　定芮司业女书
　　合父兄师友之契畴若髙门聨婚姻甥舅之亲敢异他族问姓名之始在礼有初某绪论与闻曽侍渐摩之旧令女素风不改谅惟淡泊之安永媿诸生自在西河之上尚蕲季女肯来南涧之濵
　　回潘氏定婚书
　　游从再世既彼此之具知讲肄十年亦往来之无间迨闻嘉命其敢固辞令弟茂才种学之初方求内助某女及笄之始未习妇仪志尚有加可使効馌田之役进脩或怠犹能献断织之规
　　代先君通曽氏定婚书
　　蠲豆笾之荐聿脩宗事之严躬井臼之劳尚頼素风之旧既令龟而叶吉将奠雁以告防敬致防诚愿闻嘉命
　　代叔知府回李主簿定婚书
　　北望中原慨想故家之律度南来江国获依名胜之风流苟可合二姓之欢何必有一日之雅文章议论固已不凡某女婉娩听从粗谨所识有来玉帛之礼式陈榛栗之仪师友渊源之功知所自矣夫妇倡随之义将有頼焉
　　长女适綀贡士书　　　　　　熊子复
　　藐兹若人仪未闲于苹藻借甚游子誉早着于芝兰既谐鸣鳯之占猥辱双鱼之素仍申厚意讵敢深辞伏念某之长女粗习妇功曷胜于箕帚恭承知县令侄力传家学已试于胶庠此因柯斧之媒遂成葭玉之契门墙伊迩寓居虽共于城堙风雨弗渝嘉防定期扵京口不腆回币具扵别笺
　　次女适王秘读书
　　续大家之训顾息女之未能读东观之书羡名郎之有立縁防集一言之作戏偶谐和二姓以成欢某次女妙恭弱质幽闲苐守荜门之陋伏承令嗣秘读妙龄秀发早参蓬阁之华猥承致于雁仪岂特稽于鳯卜寮同三舘虽序龄齿之絶殊宴共一樽尚论文章之相益
　　回礼书
　　伏以世传鼎轴夙仰韦平之门好结丝萝慙非秦晋之匹屡勤敦谕不敢固辞伏惟某人秀发天资美由世济而息女某人维遵姆训未习妇容辱嘉币之相先拨寒宗而有腼玉台下聘获窥温峤之风流竹笥遣行苐愧叔鸾之清素有少薄物具如别牋
　　回礼书
　　言念礼本为昏是为万世之始人惟求旧实交二姓之欢荐辱好逑钦承髙谊某第几女含饴钟爱粗闻女诫之词伏承某人第几男禁脔称珍夙蔼士林之望袭吉占于鸣鳯追妙誉于乘龙嘉命难违欣悰増激
　　定亲书
　　言念愿听月评稔闻风范辱在美仁之契宜先嘉耦之求某第几男少习义方粗供子职伏承令长女小娘子防闲内则克着妇仪敢因媒妁之词遂缔婚姻之好仰遵慈训钦伫好音
　　定亲书
　　言念二姓之好盖重于婚姻四海之人孰非于兄弟惟是赘居之俗出乎覇世之余然义士防或非之故流风犹有存者某侄某防孤自奋结约忘奇几同蜀客之倦游屡叹冯生之无室伏承令女幽闲秉节孝养腾芳待冀缺以如賔谅谐素志嗣中郎而传业岂废初心敢托良媒愿闻嘉命
　　系臂书
　　字挟风霜坐愧传家之术业名知草木夙钦奕世之声猷兹实出于夤縁得遂申于盟好恭惟亲家将使团练令女小娘子早闲姆训式宜许嫁之剪笄而某侄孙初涉儒流行且成人而及冠肆媒斧之得请协占鳯之告从感佩之诚敷宣奚罄有少防币録在别笺
　　答求亲书　　　　　　　　欧阳彦成
　　鸡犬相闻多被亲仁之徳丝萝有托敢辞燕婉之求过防雁币之勤式叶鳯占之兆仰攀髙援卓哉韩乐之邦退省寒门曽非齐大之耦敷宣罔既感佩良多
　　送定书　　　　　　　　　　呉元吉
　　勤水寒乡浪继延陵之礼乐童山名族聿脩常得之公忠偶縁冰上人执斧以伐薪黙契月下老结绳而系足卜云其吉已叶鳯占礼不可虚用伸燕币有少仪物具载别牋专状启闻伏惟照察
　　送定书　　　　　　　　　　呉元吉
　　居聨里闬声华未齿于崔卢势隔崇卑匹敌敢当于秦晋岂意谐占于得鳯遽闻冒庆扵乘龙伏承颍川大中学士令女小娘子承顺多仪缡装已结小侄庭谆虽笃裀座未升偶资齐麯之和遂致楚萝之美谅非素知之可取方期辞大以图安深愿夤縁预告休于月老成兹嘉防爰有兆扵冰人虽曲礼之三千隆于合好湏纯白之五两用以将诚谨列敷陈殊増悚愧
　　送定书　　　　　　　　　欧阳彦成
　　里闬甚迩鸡犬相闻惟声气之相同故婚姻之敢议某以第几男某年将逾冠中馈尚虚伏承太厚亲家小娘子姆训素敦妇仪夙着既荷鳯占之诺用申雁奠之仪有篚筐箱委扵庭下谨奉状上闻伏惟昭察
　　送定书
　　枌榆甚迩鸣未隔于一牛草木本同馈因通扵双鲤不弃绵绵之瓞愿歌灼灼之桃某以某中馈久虚莫偕奉礼伏承令女小娘子内则素习宜遂有家谨卜良辰用伸言定有少防币具在别牋
　　送定书
　　族系延陵常恨孔门之未振望髙颍水毎钦虞侯之克昌方愧忝扵眷间敢希聨扵姻契况小男未能用于文史而令女已悉喻于训章岂非小郑之资获奉大齐之耦二姓合好重诺奚啻于千金六礼内成入币庸遵于五緉式涓谷旦恭致防仪
　　回定书
　　太伯封吴淑气久沦于寂寞混元指李僊源犹袭其芳芬合二姓以成亲结百年之眷爱恭惟某人长孙学诗学礼早通六艺之文某季女无非无仪素稔十箴之训既防采菲固愿依松契彼鳯占卜云其吉粲然雁币敢不拜嘉
　　请媒书　　　　　　　　　　汪元吉
　　丝萝弱质倚乔松而遂髙蚊蚋防躯附艮骥而能逺不愧蓬茅之陋輙攀阀阅之崇伏惟颍川大中学士令侄女小娘子夙亲姆训素着徳容窃睹椒花之颂词复觊桃源之晏遇念礼行于汉莫重知名而官设扵周犹敦判合尚期金石与结鸳鸾
　　请媒书
　　引线因针言闻信史伐柯匪斧永播风人事傥借于夤縁理必资于介绍某以第几男某方从外傅未卜嘉姻伏闻某人第几小娘子令徳中淳婉容外淑早佩闺门之训素闲苹藻之仪欲结潘杨二姓之欢必假媒妁一言之重輙于将命恭俟报音谨启
　　请媒书
　　伐柯须斧引线因针若匪千金之言曷结二姓之好恭惟媒氏八安人蕙兰育质氷雪流芳早归诗礼之家夙擅闺房之秀某小侄某虽逾壮室未克成家伏承某官十娘子绰着妇仪夙遵姆训既四徳之兼修谅五长之可称敢以衰宗仰扳髙援谨具启以闻伏惟照察
　　婚书
　　聚星旧族愧阀阅之已零观乐名家想风流之尚在輙縁乡里之好得议婚姻之求某以小侄学生某虽诗礼之粗闻奈苹蘩之乏助伏承令侄女小娘子婉容外淑懿行中纯吉既叶于鳯占礼用申于雁奠有少礼币具于别牋
　　婚书
　　居连一舍岂殊桑梓之阴心同二人雅契金兰之好庆夤縁之有自顾欣幸之何多某女素闲姆训无非无仪某男早就师模克岐克嶷正三星未在于戸适毖水肯流扵淇礼云礼云爰奉丝纶之五緉乐只乐只永坚盟誓之百年
　　婚书
　　一从攀附既叨邻烛之分岂料夤縁申以秦婚之好虽金兰之雅重视珠玉以増羞某长孙碌碌无能祗循弓冶伏承某官令小娘子喧喧腾誉独秀闺房辞已籍于蹇脩诺况防于季布卜云其吉固无俟于抵龟礼不可虚曷敢忘于进雁谨奉启以闻
　　婚书
　　摽有梅诗人所咏欲男女之及时咸其辅易卦之辞重刚柔之相感某几男某学诗学礼粗守师模而令女小娘子采藻采苹夙承姆训今早聨于亲契愿遂结于华姻媒妁通诚既钦承于重诺金兰讲好庶无负扵曩心輙有薄仪裁于别幅
　　婚书
　　声名无似已惭曲逆之长贫縁契有开复谓冶长之可妻重眷丝萝之结益増葛之荣喜托冰清愧非宅相某长孙某年逾志学幸逢系足之老人伏承令孙小娘子思妙组文许射画屏之雀目聨亲实旧讲好惟新二人喜荷于同心两喜无烦于溢美念信者言之瑞当不食言虽礼者币之将当先纳币用陈菲薄庶表悃悰
　　婚书
　　梅花示信岭头通交好之诚桐叶题诗楼角记合欢之事纳采虽由于邂逅牵丝尤属于夤縁伏承某人夙整闺仪词正工于咏雪某男粗遵庭训才莫擅于凌云偶逢柯斧之良幸缔金兰之好射雀漫夸于有中委禽窃愧于无仪未具鉴台曷追攀于温峤难寻玉杵敢希冀于云英深防季诺之曲从直指千门而征贡红缗既急犹嫌上钓之迟青虽遥尚想遗香之近
　　代姜寺丞回史丞相府定亲书　李汉老
　　相门出相方托身槐棘之阴丞壁负丞敢妄意松萝之附防以贵而下贱聘不腆之若人激福甚荣省心知愧恭承某官阶兰堪佩足继史鱼之风而某女涧藻可湘粗闲姜鲤之教屈礼百僚之重好合二姓之欢君子不施其亲已敬佩鲁公之训公侯必复其始愿益绵魏国之封
　　初婚回书
　　观书月下喜闻得妇于防年折栁门前幸获问郎于同里况龚黄并髙于地望宜朱陈亦缔于世姻令男已学吟龙茂着奇童之誉小女喜占鸣鳯愧无防妇之词虽嫁娶以长大为期然男女之婚姻贵早荷不弃长干隣近之陋愿早谐云郎年少之期好音速报鳯楼人此正嘉壻青春早作蟾宫客当继前脩






　　五百家播芳大全文粹巻八十六
　　钦定四库全书
　　五百家播芳大全文粹巻八十七
　　宋　魏齐贤
　　叶　棻同辑
　　赋　颂　诗
　　生辰
　　上文太师寿山赋
　　副墨之子游于揺荡之涂适夫轇轕之寓崇山巍巍平原膴膴仰观形势之嵯峨俯属品彚之繁芜怵心骇神悸莫能殚所以适遇诸先生而问之曰此何境也试为我言其崖畧先生曰唯唯子独不闻有所谓寿山者乎夫寿山之境也嵸巃防嶫嵣防盘纡旁接轩辕之土壤下临汪氏之龙鱼周回广袤曽不知其几千里徒见夫南极起轸六度有星扬辉而灿灿者正照乎其墟瑰琦昆阆巍蹑蓬壶丹丘崷崪以连镇天封屹而扶舆上平衍而广莫下峭崿而﨑岖瑶花爆濆其隈丹溪滂濞防其隅荡邪之泉毖涌而甍滴青岑之封涓涓而潄珠其植物则圆丘之竒木钟山之灵芝大椿擢榦而防防蟠桃结实而离离朱桂折茎而黝□丹荑布叶而芳菲鬰根茎之万种常耸干而葳蕤其动物则有游莲之龟栖松之鹤灵乌堤堤而三尺瑞麟彬彬而一角琴高赤鲤漾波而泼泼女仙白鹿走圹而濯濯竒毛翼羽之缤纷充牣林峦之緜邈其药物则有赩炽之砂郁毓之蜜石芝之流英玉膏之沥液昌永练色之蓬蔂安期固形之玊石集诡类之瓌竒想神农之未识其间则有银台金阙石室云宫文宇嶪嶪而动汉飞櫩防防而凌空视倒影之釱列浮蠛蠓之防茏游其门者踪希乎二老憇其宫者齿迈乎五龙乔松之俦雍容于其庑千嵗之孙孩嬉于其中吾子果亦有意窥其藩篱而一观乎于是相与排玊戸飏金铺开珠阁对绮疏偶列真之毕集获凝睇于踌躇莫不防灵夀之杖防不死之床履阜乡之舄居白蜺之堂或眉连而长睛或目方而乆视或炼形而有常或变色而无止或掌摩乎铜人或云生尧之丙子襂洒羽衣闯然填委名氏安能以周知仅识数人而已廼揖副墨子遥指而告曰彼垫然被髪而立于独者老也彼暠然戴胜而济万世者西王母也彼千二百嵗而形不衰者广成子也彼上及有虞下及五伯者彭祖也彼色若孺子者女偊也彼形若处子者藐姑射之神人也中有一人焉徳宇晬穆道貎轩昻气玉温而郁郁骨山峙而堂堂服衮冕曵绣裳执植圭佩玉章溢朱顔而不老揖仙客而徜徉者吾子亦曽识之乎副墨子竦然而观粲然而笑曰此非吾皇祐太师相公欤何其出类防萃耶敢问太师逰遨于此而不厌者岂无得而然哉先生曰亦知其故欤副墨子曰我其意者水虎火龙交结乎广廷之宫七还九返而葆其真乎奔日余圆光辉五色嚅哜日乆而光其神乎名标天防人天环仰逰于沙笼之邃逾乆而逾新乎先生曰此亦何足为太师道夫太师之徳业大矣羙矣孰穷其源髙矣逺矣孰议其捋如山之峻如地之方如海之量如云之章乗半千之运依日月之光作傅説之霖雨全姬公之斧斨运机衡于掌握制四海于一堂賛皇明于旁烛增光烈于焜煌放黜嵬登崇俊良礼乐着法度彰刑罚措纪纲张仁渐义摩春雨秋霜学校如林弦诵洋洋拯哀矜于无告渗漏择于茫视一夫之失所如已纳之于隍蛮夷畏威而懐徳四海奠枕而皇皇英华浮沉洋溢八荒巩邦基于磐石之固延皇祚于箕翼之长宜神灵之扶拥歴千载之弥康永安宁于祉福与国祚而无疆所以游兹山而放旷更古今而有常者矣厥有儒林文人适闻其语辗然而笑曰然则然矣岂防其所以然哉顾顾然惊賔賔然请愿闻至论以袪不敏丈人不答俄而歌曰夀山髙兮霭白云夀山深兮青春中有人兮契天真探希夷兮复昆仑超九有兮掲乾坤干造化兮如转轮月在天兮照无垠阅万世兮湛然存于是三人意彻心通眼如发防曰而今后乃知太师经邦之勲业执国之公忠膺济川之大任致纉绍之隆功有如宸章之褒列而旌宠者特一戯之从容而胸中落落洒然无累夲恬淡而真空相与再拜而超出誓时瞻咏无穷
　　上蘓国博生辰颂
　　申甫之生有神降嵩昴宿诞祥佑汉以隆山川星纬是生俊雄为国梁栋克成厥功岂伊当年与天无穷东闽之秀擅于壶公斗绕其躔瑞气鬰葱挺生哲人斗杓欲东和气先春日星显融哲人维何鼎角方瞳妙龄好学六艺旁通摛为锦绣万丈晴虹曵裾载长自芹祖雍屡以文鸣声满寰中帝曰胶庠讵容阘茸擢公作师为万儒宗崔宁改学四海为宫帝曰淮壖畴抚其封借公镇临启昏掲防棣蕚相辉亲顔尚红浙跨东西川媚山彤州一十四秀竒所钟自公鼎来字顺文公曰士曰商曰工曰农亦被公泽不谋欢同庆诞之辰和气塞充有祥者烟有清者风亿万羽翎飘然碧空篆飞香袅瑞霭溟蒙士咏民謡厥声载鸿祝公之夀则椿则松期公之位则槐则桐望公之名则防则龙爰自中叶泽被戎小儒作颂以畀伶工
　　五言长篇
　　贺皇太子生辰诗　　　　　　杨廷秀
　　塞外乾坤净霜前殿阁新如何震一索顿有月重轮甲观堂初画青宫牓更银三天同日晓一气八荒春东序繙周学南阳摘汉亲承祧英类祖问寝孝通神帝子临京邑藩寮着野人天将重九节瑞应诞弥辰茰菊防为夀山河总効珍前星环紫极长照漆园椿
　　上富枢宻生辰诗
　　盈数知良月初弦耿素蟾庆门传鹤质吉梦协熊占枢府髙筹防琳宫养粹恬賔筵飞玉斝书架秩牙籖盛徳三朝老元勲四海瞻伫公归衮绣赤舄尚苍髯
　　上范左丞生辰诗
　　皇统开尧歴千年景运符应期湏圣耦命世得真儒噐量江河濶精神岱华孤风云亲际遇廊庙动都俞俊乂来英选乾坤入化枢赓歌归稷卨善政治唐虞协气连天宇驩声浃海隅设施惟土苴品物自华胥下客慙踈钝趋风旧指呼尘埃嗟末路欵叚笑穷途未试饥鹰搏谁怜守兔株大钧糠粃物早晚觊亨衢
　　上陈右司生辰诗　　　　　　韩子苍
　　悠悠大块间万类纷相敌伟哉防俗人真宰岂无力六经防邪説诸儒共一律天未防斯文公生抱絶识著书罗古今射防开胸臆前辈防欲尽后来昧所适天将激頽波公生秉孤直数諌难居中三已无愠色海宇属无虞天公或旷职天实佑皇帝公生蕴竒徳培拥栋梁姿一旦壮王国禁网虽小寛疲俗未全逸天惟念我民公生富才术发扬云雨势诸方待膏泽天既责公深眉夀夫何惜行防佩相印不羡登仙籍南山雅望重北斗威声赫禀生固难朽吐纳自不息惟昔轩冕徒尤喜山林迹留侯追赤松志就亦何益传説为列星但已脱寰域孰知戚公贵与国长无极
　　上辛太尉生辰诗
　　昭代羣龙用名家奕世昌储精生辅佐挺秀诞忠良郁郁充闾瑞荧荧炤室祥莲花雄址峻竹箭庆源长硕徳宜廊庙英材合栋梁公清凌颢气严肃厉秋霜莲寳符千载威名赡八荒量陂吞玉海言防银潢功业彛章显谋猷棣蕚芳检身金井防落节翆骧列郡依仁牧千英服智嚢精忠裨主圣膏泽致时康邓禹重兴汉汾阳再造唐公心平国是戮力振朝纲斧钺安南服威棱振北疆温恭谦节着仁惠徳风扬鸑鷟金昆盛貔貅虎旅强望风辞印绶当路悚豺狼电埽除妖孽雷驱息叛亡一心仁以厚五福夀而臧论议防青简勲庸纪太常鸿恩非易报盛徳固难忘便合持枢极那容着海乡庄椿祈不老辽鹤竚来翔愿向中书府年年荐夀觞
　　上丘漕使生辰诗
　　淮海钟神秀逄时出伟人熊罴符吉梦弧矢记佳辰瑞世仪丹凤占祥得石麟心田平若砥学海濶无津道任阿衡重儒传孟氏醇雄文追灏噩雅意蕴经纶大防登髙第英名动搢绅含香登粉署画诺拥朱轮画防声称逺星轺宠数频一时推厚徳列郡仰深仁槖紫殊恩近官黄诏墨新风云防际防廊庙喜同寅夀斚霞纹细香莲露脸匀愿赓难老颂阅嵗等庄椿
　　上鲜于使君生辰诗
　　惟昔髙唐梦熊罴召吉占气钟西蜀秀时应仲秋严江汉挥犀尾风云起笔尖微词追屈宋精义到黄炎操履森寒栢名声耿夜蟾击强雕鹗健冶剧鸊鹈铦使者旌旄易将军印绶添鸳鸯随歩武虎豹入韬钤锦覆郎官被彤垂太守襜两行分蜜炬十里上珠帘礼士尝悬榻诛奸忽奋髯雨堂昏绛帐风帙乱牙籖银汉星初焕金茎露已霑欢声连北固夀邑更东渐丽句充文几竒香溢玉奁簮绅五福具樽爼四夷兼贱子真殊幸清标获屡觇谈防雕朽木猥辱画无盐嘉运方熈洽英材岂滞淹伫公归法从斯道慰民瞻
　　上钟太守生辰诗
　　道在轲雄出时平稷契生荆山方秀整金气与髙明磊落难藏噐峥嵘易得名宏才湏视草大手本调羮欲赋龙骧逺方防鳯翥横海门迎五马桂岭换防旌渐许含香侍宁为剖竹行悠悠真任物扰扰不関情札有十行赐政应期月成风流前軰似文采后来倾日月开黄道云烟焕赤城还朝充柱石与世作权衡仙果千年实洪涛防度清于公一俯仰几杖表余荣
　　上赵倅生辰诗
　　世遇千龄遇皇图永绍休天方祚尧舜家自产伊周防路炎风转弧门喜气浮九苞惟得鳯三日已窥牛祖牒绵瓞亲庭结冕旒朱轓资佐理黄屋得分忧白贺才名逺毛原徳业优维城流雅咏戯防播民讴暂出丞侯度行归炳帝猷职堪调玉铉名已覆金瓯甲第开华旦琼筵盛荐羞寳钗分乐队珠玉萃賔游鹤齐称夀觥舩逓献酬后天长不老仙袂拍浮丘
　　五言八句
　　上何太宰生辰诗二首
　　斗杓西掲柄南吕已飞灰芝室占熊梦蓬山挺梓材世欣金鷟见人庆玉麟来天意非难料行防位上台皇穹符寳运嵩岳降真贤明月中秋后黄花九日前潭潭新紫府叠叠旧青氊遐想云椿庆春秋合防年上卢运使生辰诗四首【必得其夀为韵】
　　有玉山自辉无蠧木不疾人心难测天理坐可必我公仁者静夀骨已嵂岂此山泽儒辛苦饵芝术
　　又
　　千载一生贤嘉防不易得自从悬弧矢称愿倾一国紫芝眉宇秀见者总归徳正如尧弦风一鼓解愠色
　　又
　　防有调元手辱使江之湄雅懐兼三王起问夜何其行当发余蕴陶铸臯与防功名格上帝黄髪齿复儿
　　又
　　春风桃李花结实老火候桃李初不言人迹自奔走恭惟大雅姿笃实谢雕镂使之立本朝一世可仁夀
　　七言长篇
　　上富枢宻生辰诗
　　尝闻郑公声迹防契丹忠义肝胆人所难生民莫识兵革靣坐令中国如石磐英灵钟禀固有异端拜而议独胆寒在天景星地朱草无乃嘉瑞之鬰蟠郑公遗范后必大飞木架学罄苑兰朝廷搜猎不待次枢柄足办谈笑间幸令天下已妥帖梦寐聊以寄东山小春桃花破红蕚和气帘幕风轻帆降嵩孕昴掩周汉酒杯防灔香初防复闻五福一曰夀但愿膺此比鹤鸾亟随环召归禁宻发挥事业安尘寰
　　上司空生辰诗
　　君不见玉皇殿上麒麟儿掣开金鎻驰如飞紫府洞中寻不见人间轻跳何之竒又不见越王防上真仙岛簇簇灵光如焰火骊龙腾踏上天池透出月明珠一颗似此嘉祥世希有今朝放入贤侯手长庚应向梦中来还信崧神重台否欲知仁政多隂隲瑞气融融霭春日广寒宫里旧灵根昨夜新枝抽第一
　　上陈龙图生辰诗
　　参差鸳瓦对清霜玉虬荐瑞初腾骧三山一夜应图识晓来沙碛堪蹇裳荧煌防戸挂弧矢瑞气氤氲结霞绮帝令来作金鼎和趂得寒梅雪香蕊精神炤坐如神仙防防挥翰倾河源杜诗韩笔继骚雅鳯髓鸾胶室世传皇皇辔骆耀乡国春逐霜蹄满南陌禁城龙阁俨书图班近天顔还咫尺泥书细札九天飞好防锦衣荣衮知亨时得路方平坦沙堤斝错黄金覉年年爱日回南陆庆夀堦庭照兰玉南极仙翁识姓名星宫曽见刋琼箓
　　上丘郎中生辰诗
　　琅琊崒嵂神仙居云中缥缈飞双鳬玉皇歩虚求真儒翺翔万里朝皇都金门待诏登公车彤墀耿耿摅良谟宠光已览升荣途握兰华省嵗云徂下怜民物来剖符寛即不猛鞭用蒲薫陶一味清和敷报政尝闻帝曰俞要令仁风及海隅光华玉节徯来蘓黄童白叟争欢呼不湏挽粟更飞刍已见年丰乐有余玉宇风清化日舒寳炉烟袅度垂弧凴谁为我倩麻姑满泛金波倒玉壶愿君不老八千嵗何啻二十四考居中书
　　上丘漕使生辰诗
　　金蜀自昔称遐封师帅承流尝泽通严宸轸虑文轨同綉衣荣遣宣仁风思皇储精动上穹炎正重开神降崧天姿有道和气融许国纯诚嘉且忠暂借经纶粉省中輶轩一动竦疲癃诏书诞布恩厐洪穷谷濒川靡不防取予转输公帑充敛匪加民用度丰乐育菁莪泮水宫青衿咸仰百川东钦哉羙意奉渊衷多取平反囹圄空名利全归干制功良法通商来往憧叠组重问望隆诵有舆人謡有童但闻载途祝我公遐龄实惠俱无穷
　　上漕使生辰诗
　　于皇圣运齐中兴地应岳凟天垂星储灵韫异一发越中和备体生竒英清淮无波万籁肃纎云四巻澄水玉薫风庭院倐经秋长庚入梦祥光烛童年气韵已不羣四座愕视天麒麟兰筋劲翮翔万里蓬山锦帐皆弥纶五袴兴謡溢三郡筠秦东瓯渐泽润褰帏便使八州清光华并管三司峻髙怀违俗星斗寒伟度炤人云梦寛刑清财阜治尤最天语璿题永不刋夜观三极三台上玉节光芒迩天杖浮丘自是地行仙天遣防龙助君相仲舒简古帝所思弱翁治行已深知粉泽典章混文轨燕许大手非公谁维南不为承恩祝直为苍生并防福致君尧舜忆千龄颂声徧冩南山竹
　　上王太守生辰诗
　　碧落仙家琼树枝传芳何防庆云低人间鳯歴将移朔天上瑶光欲转西丹穴巢空骞瑞翼渥洼波涨奋霜蹄堂堂风骨端如岳凛凛神姿秀入奎紫殿文章惊独歩黄金名字最先题防将蟾窟三春桂踏尽云头万级梯北阙一麾新出守南州五马縂骄嘶铃斋玉麈清谈笑晏馆金花贴鼓鼙诗焰迸腾昏日月酒觞沉困吸虹蜺未能度岭寻真去直欲枯潭覔剑携千里暂烦倾皁盖九重终防歩沙堤吏情何以为公颂祗赋嵩髙与夀齐
　　上黄倅生辰诗
　　羣隂剥尽阳方回石麟应期天上来尽钟粹羙入风骨余妍散向江头梅梅花冷艶排风雪相映姿韵俱琼瑰防将风味归鼎鼐均调正属经纶才令辰祝颂喧瑶席共把梅花夀千百愿公长与此花枝嵗嵗相逄无纪极
　　上傅守生辰诗【集句】
　　于公向日多隂徳【司马君实】扶持自是神明力积善衮衮生公侯神仙中人不易得【杜甫】此夜长天降瑞星【杜光庭】贤佐乘时为国生【米元章】秋水为神玉为骨【杜甫】士林皆贺振佳声【刘禹锡】申伯黙储嵩岳气【米元章】玉山炤人光彩异【鲁三山】北斗以南能防人【秦少游】风尘外物岩廊噐【鲁三山】公之才业天下竒【三江】照山生玉水生犀【欧阳永叔】公禀英灵真间出【三江】气象往往干云霓【欧阳永叔】谢安肯为苍生起【陈元老】文采风流今尚尔【黄鲁直】太学名华入紫宸【陈元老】妙年歴落青云士【李太白】麟防公监旧仙郎【刘禹锡】小郡何烦鳯翼张【陈元老】诏书擢守二千石【黄鲁直】缇骑千里炤路傍【刘禹锡】朝廷清明天子圣【欧阳永叔】下车先使奸豪静【三江】玉麟春踏武阳花【陈元老】年丰千里无夜惊【欧阳永叔】金章紫绶炤青春【杜甫】俭节清明絶世伦乡闾礼逊已成俗【欧阳永叔】樽俎谈笑多嘉賔【欧阳永叔】歌咏琅琅振金石风生万里华胥国【三江】坐令白日生春辉【石】敏【若】长与圣明恢夀域【陈元老】一杯相属时初冬【苏子由】正在乾坤和气中【石敏若】感君生日遥称夀【蘓子由】百嵗湏齐卫武公【杜牧之】使君髙谊驱今古【杜甫】嵗之旱兮待公雨【三江】九重明主正思贤【孙明复】吾君英济超光武【王介甫】鼇殿沉沉玉鎻関【陈元老】夀星元在碧霄间【三江】黄阁此行膺大任【孙明复】祗对吟咏祝南山【杜光庭】
　　七言八句
　　上太师公相生辰诗十首【并序】
　　某顿首百拜上启窃以道欲兴周嵩岳遂生于申伯运将启汉昴星爰降于鄼侯眷我圣朝起兹人杰偶垂弧之盛旦属偃革之昌期天祐贤生时为国贺恭惟太师公相明堂一柱沧海六鼇储二水之英姿禀三山之秀气抗义不屈同杵臼之立孤仗节言旋迈子卿之出使大讲一时之利爰交二国之欢返騩驭以慈宁天顔有喜收大阿而宻宥兵柄难揺兴礼乐而牖俗于中和设庠序而域民于礼义是宜席开国承家之宠膺加地进律之恩锡甲第以安居枉属车之临顾凡兹伟观足为羙谋某旧出陶镕逺瞻门阀扳鳞附骥际休运之半千涤砚薫毫颂大功之数十仰祈椿筭愧凟钧严某下情无任悚惧之至某顿首百拜上
　　地灵人杰产忠良瑞霭龙蟠虎踞乡天欲中兴神降岳世将嘉靖弼生商和羮早报梅花信夀酒先飞栢叶觞笑指山南成带砺厐眉与国等绵长
　　运钟百六扰神州国祚当时剧赘旒独借竒材支大厦允资巨力障横流啸呼左袒安刘氏指顾南冠絷楚囚整顿乾坤康济了千龄翊宋永同休
　　掦眉吐气快生风万里归来虎帐中竭节任公营大计觧纷排难激丹衷只凴忠信行蛮貊遂使声名等岱崧一徳一心天所祐定知福夀享无穷
　　交欢邻国独推诚不顾流言断必行直欲生灵跻夀域聊将干舞觧平城坐扶国祚齐箕翼立挽天河洗甲兵和议一成夷夏福苍生击壌咏升平
　　谈笑能令国势强一时忠义凛秋霜挽回騩驭还长乐直把鸿勲纪太常问寝东朝宫殿晓来庭北使塞垣长辅成孝弟光寰宇竹帛仍传万世芳
　　防扈骄矜势紏纷兵威不戢定将焚权归宥宻消兵衅力埽欃枪息祲氛鸿剑将军休画防捧觞都防罢论勲四方廊廊无余事咸仰伊周辅圣君
　　偃伯灵防涤翳昏太平有象更何言百神禋祀承天贶万里调元识定尊复见汉仪难并举请观周乐足同论秉钧当轴诚知体坐使先生道满门
　　骑蒙蒙一洗空恢崇儒馆阐文风正当世祖投戈际逺迈元和沸鼎中坐使车书同万里行防冠盖袭诸戎我公勲业追王佐岂比区区颂泮宫
　　勤劳王室见周公报赐宜膺曲阜封兆见维秦符佐命祥开有魏庆畴庸申加井赋思方洽倍衍圭腴赏正浓一徳君臣千载遇九州四海仰云龙
　　手扶日月补圜穹锡第庸旌再造功乐奏钧天迎骑拥诗歌湛露晏堂丰属车临幸龙顔喜防宅飞升帝眷隆燕雀非惟依托计华夷亿万頼帡幪
　　上太师公相生辰诗
　　鹫岭云何锡杖飞汉家社稷要扶持衮衣人共尊姬旦木铎天将以仲尼亿万生灵俱再造百年夀考复奚疑欲枯沧海濡秋兔来冩门生献夀诗
　　上蔡太师生辰诗四首
　　五百年来间气钟堂堂皎月众星中钧陶四海规模大心膂三朝礼貎隆夀杖特尊黄髪老衮衣重拜黒头翁彭耼岂足为遐筭直与升平到不穷
　　燕雀同欣大厦成公归何处不欢声全将和气还羣物不放纎尘防太清人指灵椿期夀考天将神鼎待功名诞辰正得三阳莭已与东君助发生
　　君王正殿压金鼇一品师臣待赭袍万世规模神鼎重八年勲业泰山髙崇宁枢筦聮领翼大观蓬山擢鳯毛介夀防何词谩费为公仙谷问蟠桃
　　天遣飞仙下九州儗伦慎勿汉唐求他年吕望应黄髪今日周公尚黒头夹辅元勲归玉铉太平余事入银钩庆河一莆阳水长绕壶山滚滚流
　　上杜相公生辰诗　　　　　　宋景文
　　调元功就乆忘机三见东山拜诏时言在典谟经舜问规留廊庙许曹随人间嵗月尊黄髪方外讴謡续紫芝举酒祝公千万夀逍遥长与赤松期
　　上蔡太师生辰诗
　　南有壶山压七闽庆门髙对此山青时临元旦前三日天与中阶第一星华衮名归资大政防毫分得续羣经陋儒不与称觞列聊假巴词祝夀龄
　　上曹相公生辰诗
　　廿载三朝冕有蝉归来今作地行仙且开金阙萧何第未放江湖范蠡舡老境已怜周吕尚庆门方似汉韦贤一杯不足为公夀愿赋长鲸吸百川
　　上张枢宻生辰诗
　　崧岳重生甫及申立朝风采正青春熊罴五十年前梦鹤三千嵗后身雪窖寂无南牧马桂林新有北归人黄封赐酒堪为夀愿颂庄周上古椿
　　上富枢宻生辰诗
　　寒色曈昽晓色开五云葱蒨防三台苍穹宻起中兴运华阁重兴上相才凛凛鳯仪呈鸑鷟翻翻羽杖下蓬莱隐然万巻蟠胸臆应作前身孔孟来
　　上富枢宻生辰诗
　　梦鷰当年胜梦熊凛然申伯诞乔松素韬成筭无遗防宻賛沉机纪大功暂许身从赤松子防湏人防黒头公且将他日经纶志燕处包含蕴借中
　　上何太宰生辰诗
　　却数中秋已过旬老君亲送石麒麟力侔二气文词重逈继诸公徳业醇论道他年要黄髪乃防仍世干洪钧泰山如砺河如带到此犹为剑履臣
　　上何太宰生辰诗
　　河岳灵神拥瑞来剑川一夜起云雷祥风破腊吹灰篆和气先春报砌槐龙邸乆膺心膂托金瓯终为姓名开年年已与梅花约长借清香入夀杯
　　上余太守生辰诗
　　瑞挺真儒翊圣时沩山秀气育丰规庆符昌运千龄防前应中秋十日期天上光连奎昴宿人间身占鳯凰池枌榆暂领蕃宣寄荣诞衣冠祝夀眉
　　上丘运使生辰诗四首
　　天遣浮丘侍玉皇要将烦暑变清凉郎星已莹氷壶操使节重分月斧光肯羡薫风书殿壁行防藜杖炤文房明年庆席风光列缥缈钧天赐董觞
　　清淮缭绕向清河中有真仙积庆多西国玉枝家世袭霸陵铜狄手长摩功名本是归谈笑夀考何劳着咏歌行直紫宸清夜赏共惊莲烛认鸣珂
　　堂堂英表典型存知是营丘防世孙已擅文章追逸轨肯教勲业负华门三槐终对黄扉榻六莭聊凴锦使轓更有人间真乐在满庭兰玉秀而温
　　想髙日永讼庭空独弄朱弦奏古风赵客无心惟守壁越人何事欲弯弓鉴分妍丑知无垢水烛须眉頼至公造化从兹宁待祝顽金已寄大炉中
　　上李侍郎生辰诗二首
　　整顿乾坤得巨贤昴精间气动星躔清秋届逾旬日景运储休恰半千蟾苑少年为上客鳯池指日作真仙椿松好借为公夀劲莭英姿独凛然
　　天意追还治古风挺生贤佐振休功将令禹迹山川内尽在周公井牧中徳业喧腾歌众口勲庸简着在宸衷仰祈戬谷将何比地乆天长与国同
　　上呉监务生辰诗
　　五荚蓂开十月天出门洗眼防星躔储精昴宿萧丞相人梦长庚李谪仙雀舌毫毛翻瑞雪龙涎兽口袅祥烟传闻北海樽中濶欲借刘伶一醉眠
　　七言四句
　　上太师生辰诗十首
　　尧舜垂衣明日月臯防论道际风云湏知天地生成徳间世真儒辅圣君
　　南北通和自古无如今万里混车书闻传每遣皇华使外国人争问起居
　　徳望岩岩鲁泰山功成天地亦清闲不湏百犬磨镌刻碑在农桑乐业间
　　西风原上巻黄云归作人间瓮里春拍手一樽歌既醉闾阎俱是太平民
　　老农含笑指家丁偃白灵防始见生身手只今大如许耳根不识鼓鼙声
　　年年周孔道何多谁为缁黄保不磨却笑纷纷韩孟軰空言无奈异端何
　　当年崧岳降申时底事先春五日期要是穷冬正氷雪干廻和气遍华夷
　　羣生无路荅升平只有年年善颂声长愿遥天无防翳台星两两倍光明
　　下吏南洲挹郡符深恩犹未放江湖诞辰再拜无他祝愿献蓬莱清浅图
　　万古丛中见玉英天教正味合和羮枝头春色无穷在乞与年年荐夀觥
　　上枢宻生辰诗八首
　　五云深处老人星夜夜辉光炤广庭已庆君王三万夀更符枢府数千龄【老人星】
　　赤松端指住瀛洲来往尘寰不计秋一任桑田变沧海祗应长伴赤松逰【赤松子】
　　海上千年一度花结成嘉实映朝霞惟容曼倩三偷去应送山中枢相家【蟠桃】
　　雾鎻烟笼防度春年年三秀不辞频便甘采撷奉元伯岂独三山四老人【紫芝】
　　擢干蟠根伴客神八千余嵗是为春由来等数知多少试问丹霞洞里人【大椿】
　　修柯碧干直叅天冐雪凌霜晚更坚信道青青长不朽便同公夀数千年【长松】
　　曵尾逍遥不计年防当千载即巢莲从今不入元君梦长伴蓬莱最上仙【灵】
　　徘徊长占偃松栖朝戯芝田暮玉溪若问緜緜千嵗夀故应端与我公齐【仙鹤】
　　上丘郎中生辰诗十首
　　暑令将收月渐圆朐山钟秀为生贤雅知上界足官府聊向人间作地仙
　　聊向人间作地仙少扳郄桂气飘然栢防兰省翺翔遍三乞州麾兴自便
　　三乞州麾兴自便建安风彩最喧传政成又上甘泉计喜动龙顔席屡前
　　喜动龙顔席屡前便应缓歩玉堂甎上心犹顾南闽重暂遣轺车下九天
　　暂遣轺车下九天欢逰竹马竞争先问公重到成何事财阜刑清徳意宣
　　财阜刑清徳意宣潢池赤子尽趋田休声时到岩廊上宠就提封领漕权
　　宠就提封领漕权荣兼众职任尤专裕民足国根儒术应笑区区筭用鞭
　　应笑区区筭用鞭公余引兴入诗篇珠玑照防微哦罢环拥诸郎对玉舩
　　环拥诸郎对玉舩生朝乐事庆俱全红桃碧藕堪为夀捧劝新声更闘妍
　　捧劝新声更闘妍我公欢喜浩无邉衔恩下吏将何祝一炷深深栢子烟
　　上袁运使生辰诗十首
　　炎蒸已逐火云敛爽气方随玉露瀼不是真贤来间世争教烦暑变清凉
　　使莭云间拥星烂计防池上见泉流光华勲业知何自咸咏崧髙降甫侯
　　总计宁专借逺方髙勲盟府要深藏明年今日归清禁天语传宣劝夀觞
　　白叟黄童喜色开欢呼都运诞辰来满城牵挽门衙探祝夀明辰荐防杯
　　蟾魄骎骎圆月窟长庚煜煜降星躔不知入梦縁何事解使人间见谪仙
　　发籴转沟蒙厚徳枯横野荷深恩当知仁者从来夀鹤筭龄不足论
　　厐眉相对讲英猷尽説当年气食牛六十重新开甲子八千从此富春秋
　　鹏程九万翼方展桃实三千花正开再拜愿伸难老颂仙风定合继蓬莱
　　瑞霭当年浮浙水欢謡今日满闽川不知八郡人多少一日湏添一百年
　　父老偏怜最小官晚来争借夀诗防舩门尽説难挥斧句法丁宁子细安
　　上丘运使生辰诗十首
　　瑞应昌期岳孕灵定知仙韵出蓬瀛垂弧已射澄清志恊梦终驰启沃声
　　当年领防见儒宫俗学纷纷一洗空多少执经怀椠者于今游泳化陶中
　　怀香更直待枫宸奏事尝推謇谔臣华省信知符列宿从兹要路是通津
　　五马朝天宠眷荣复持金莭按闽城邦人洗眼观星使记得当年竹马迎
　　不劳黼座更临轩就易星台擅漕权故部重归旌莭下新恩优渥在中天
　　心计泉如地上流嘉谋硕画冠中州襟怀别有安邦防莫以区区国用求
　　累载仁恩在众心世縁偏向此邦深一方难慰去思志谁识敷天望作霖
　　九重春倚向来深消息新传有召音子翼谩勤河内惜行防乘马去骎骎
　　闽峤交驰拜贺章博山终夕瑞凝香皇华使节相辉映偏爱薫风夏日长
　　一官牢落困尘容幸预洪炉造化中恩重丘山何以报祝公眉夀等衡嵩
　　上傅太守生辰诗七首
　　十载江湖已濯缨扁舟直欲了平生南来千骑从民意强巻丝纶作此行
　　火云六日涨晴川一雨谁知刺史天闻道村村尽髙廪逰人泥饮説丰年
　　晓景曈胧爱日升更将和气逼严凝邦人莫説忧襦袴樵水冬来不复氷
　　纷纷桃李竞韶光怪底寒松独老苍回首霜天揺落尽却湏此物荐明堂
　　俗学何曽辨坎离晴聊作五禽嬉餐霞辟谷空多事淡泊能令日月迟
　　家在壶山向背中枌榆虽近苦西东一官牢落今如许慙愧膺门识孔融
　　南州十月见寒桃万瓦霜清气自髙不用西行问金母便应持此荐香醪
　　上知郡生辰诗十首
　　仙逰舍人声逮中三论乆矣排羣雄季子专城今有耀皇天两耳元非聋
　　鹤髪仙人年徳尊大贤之后更多闻风流异日窥前軰论议班班总不羣
　　当年膴仕早标缨不共儿曹校疾行居易独能遵坦路未妨七十到名卿
　　十年泽国泛呉航袖有新硎试未尝聊把一麾施老手便教千里作津梁
　　教令孚民一嵗期只将平易抚浇漓朝廷若用循良课唤取樵川老吏师
　　桃花防绶俨仙衣寳帯垂金腹十围五马人生真可贵更欣桑梓共分辉
　　精藏烟目气藏神笑语温然与物春靣骨如拳搀两耳此公夀相等铜人
　　堂前三鳯戯班衣堂下三槐擢秀枝一嵗倦游归緑野紫华鼎鼎防吾儿
　　宁武堂中白日长公庭讼息炷炉香禅床不作娥眉梦一枕清风到夀乡
　　秋水东篱破晓霜黄花不肯媚重阳花神爱惜縁何事要向今朝荐夀觞
　　上蔡倅生辰诗八首
　　鐡靣霜髯气象雄功名自奋额邉红玉関虎帐他年事凛凛人言有祖风
　　合上清云却佐州才称霹雳用非侔朝廷若问三年课防取金波地上流
　　不爱官闲笑吏偷坐曹终日计牙筹抱书假寐前贤事况省文书夜未休
　　青铜妍媸不可掩白璧瑕玷难为容何并从来惟有律门前车马任憧憧
　　吏軰难禁疾恶风向来嚢槖防皆穷食葱三斗浑闲事只怕生逄屈突通
　　难兄要路稳加鞭时有新诗寄阿连报国荐贤休逺取好来唤起共朝天
　　江山举目感殊方未挫平生鐡石肠尽把才毫驱笔下满编雄徤拉风樯
　　好诗不为俗人裁今日吟邉滚滚来腾缀千篇盈箧笥一年一咏荐金杯
　　上髙倅生辰诗三首
　　露眼元睛金作衣等闲一举集华池来栖莲叶知千嵗引颈长江自有时【神】
　　洞中百叶总千葩中有蟠桃实可跨防把蟠桃来祝夀三千才是一畨花【蟠桃】
　　崧山当日已生申上有羲皇世大椿防把大椿来祝夀八千才是一畨春【大椿】
　　上严州太守生辰诗
　　严瀬滩头寒潄玉乌龙山色翆磨穹愿将二物为公夀山不頽兮水不穷















　　五百家播芳大全文粹巻八十七
　　钦定四库全书
　　五百家播芳大全文粹巻八十八
　　宋　魏齐贤
　　叶　棻同辑
　　乐语
　　御宴【圣节　皇子　诞生】
　　集英殿乾元节大燕教坊　　　　王岐公
　　臣闻帝乘离火应赤符诞圣之期云上需天启秘殿示慈之防横九门之协气沸万古之欢声普祝睿龄乐逄华旦伏惟皇帝至仁天冒盛德日跻御尧屋以非心降禹车而泣罪储精峻庑安行帝道之常收眡邃旒坐炤物情之隐妙元功而不宰畅伟绩以无前遹丁震夙之期肇届清和之候月维几望风自南薫云覆翠华天临熉幄拭玉来寳邻之使充庭旅絶域之竒称万夀之无疆歌太平之既醉七百年肇乎卜世自符周歴之长八千嵗始以为春更越庄椿之固臣等谬叅法部获叩宸墀不度孱才敢进口号清跸传音紫禁来逡廵万玉拥钧防南山镇地符宸算北斗倾霞入宴杯镐饮篇中鱼演漾虞韶声里鳯徘徊年年赤帝乘离日欣见云龙帐殿开
　　勾合曲
　　方春介夀方称汉殿之觞百辟均欢正协舜琴之曲宜赓备奏参抃太和上怿皇情教坊合曲
　　勾小儿队
　　玉宇风微觉纎埃之不动金徒漏缓知瑞旭之初长尧樽才泛于九霞禹会正趍于万玉宜诏髧髦之侣来陈舞羽之容上悦天顔教坊小儿入队
　　队名
　　仙曲闻韶后童裳舞勺初
　　问小儿
　　祥鳯倾梧帝所殆非于人世恩鱼泳藻皇慈适浃于臣心何縁青佩之羣得簉赤墀之地整鲜巾而炤烂俨长防以舒徐必有从来雍容敷奏
　　小儿
　　臣闻周雅万年荐自天之时福尧封三祝感及物于君仁适临出震之辰爰纪乘离之月敞大庭而肆宴决罄宇以均休伏惟皇帝握斗披元抚辰凝治雷霆号令一鼓舞于羣生云汉睿章共昭回于上象纳民富夀措国盈成滞穗余粮已溢农畴之望祥图瑞牒弗停史笔之书今此素魄将盈赤精甫烛盛蒲鱼之乐饮洽革鹿之欢心陋唐节之千秋或亏诵圣尽禹朝之万国咸走賔王同输就日之诚共祷后天之筭臣等佩觽弱齿秉翟微踪偶祗召于中宸愿呈仪于丹戺进慙薄技仰侑皇情未敢自专伏进止
　　勾杂剧
　　蹁跹长防适停逸缀之班曼衍都塲未尽多欢之具宜荐滑稽之戯以资恺乐之情徐韵宫商杂剧来与
　　放小儿
　　舞茵彻綉暂收画鼓之声宴斚浮香渐转绿槐之影歌沛风而甫歇泳沂水以将归再拜天堦相将好去
　　勾女弟子
　　华簮拱极黼座当阳幸天地之同符复君臣之共乐虽喜天杯之泛未呈风防之妍宜按籍于梨园俾荐懽于镐邑连进惊鸿之态来参翔鳯之仪上奉天顔两军女弟子入队
　　队名
　　神枢标庆诞仙缀侑皇醺
　　问女弟子
　　帝幄天髙人寰升隔鹓鹭之羣下集鱼龙之戯前陈何巫山行雨之踪肆洛浦凌波之歩輙离云岛直叩天堦必有剖陈雍容敷奏
　　女弟子
　　妾闻少皥应符纪华渚流虹之异商王受命羙皇穹降鳦之祥伟上圣之挺生当南讹之肇序三灵拥佑诸福丛休对蒸云复旦之期广湛露晞阳之渥着为盛节永属熈朝伏惟皇帝躬揽乾纲心游道秘廸一祖二宗之训同三王四代之符偃然一函夏之归坐以湏大昕之旦康功即底坠典交修内则文物盈庭跻声华于治古外则讴歌载路乐富庻于多方聿临载诞之辰普祝无疆之庆霈皇慈于镐饮彻霄极以嵩呼北辰受众星之环长居紫禁南极观老人之见永辅丕图妾等谬齿仙塲幸逄圣旦愿应铿纯之节觕陈蹈厉之容未敢自专伏进止
　　勾杂剧
　　天仪有穆皇弃无哗顾宴斝之云周虑欢衿之未洽宜荐邯郸之笑以参平乐之嬉徐韵金银丝杂剧来欤
　　放女弟子队
　　肃乂都塲九奏之仙韶终曲乐耽广殿万年之嘉树移隂蓬岛路遐瑶池日晚彻綉茵而浪巻振防袂以风翔再拜天堦相将好去
　　兴龙节大燕教坊　　　　　　蘓子瞻
　　臣闻天所眷命生而神灵惟三代受命之符萃于兹日实万世无疆之福延及我民南极之祥辉交北隣之瑞节同趋镐燕争颂尧封恭惟皇帝陛下稽古温文乗干刚粹体生知而犹学藏妙用于何言故得六圣承休三灵眷佑徳隆星晷齐六符而泰堦平河行地中锡九畴而彛伦正属诞弥之令旦履长发之嘉祥夙设九賔于廷遍舞六代之乐日无私于临炤葵藿自倾天有信于发生勾萌必逹臣等滥尘法部获造彤墀下采民言得三万里之謡颂登歌夀斝以八千嵗为春秋不度芜音敢进口号
　　风巻云舒合两班曈曈瑞日映天顔观书已获千秋镜积徳长为万夀山腊雪未消三务起壬人不用五兵闲相逄父老争相贺却笑华胥是梦间
　　勾合曲
　　笙磬同音考中声于神鼓鸟兽率舞浃和气于敷天上奉宸欢教坊合曲
　　勾小儿队
　　众技旅庭振欢声于无外逰童颂圣陶至化于自然上奉皇威教坊小儿入队
　　队名
　　壌歌皆白髪象舞及青衿
　　问小儿队
　　跳踉广陌初疑竹马之游合散彤墀忽变惊鸿之状欲知来意且悉敷陈
　　小儿
　　臣闻流虹启圣非人力所致之符湛露均恩与天下共享其乐旁行海宇外薄戎夷咸欣载夙之辰共献无疆之祝恭惟皇帝陛下神武不杀将圣多能天生徳于予既禀狥齐之质人乐告以善辅成经纬之文法慈俭于东朝防诗书于西学载临诞日俛荅舆情非为靡曼之观庻备太平之福臣等微生龆龀学乐父师就列纷纭虽无殊于鸟兽赴音俛仰亦少効于涓尘未敢自专伏进止
　　勾杂剧
　　乐且有仪方君臣之相悦张而不弛岂文武之常行欲佐欢声宜陈善谑金丝徐韵杂剧来欤
　　放小儿队
　　末技毕陈下情无壅既成文于缀兆犹敛袂以回翔再拜天堦相将好去
　　勾女童队
　　飞歩夀山起香尘于罗袜散花御路泛回雪于锦茵上奉宸顔两军女童入队
　　队名
　　生商来瑞鳦浴佛降羣龙
　　问女童队
　　玉座天临虽仙凡之有隔翆鬟云合岂草木之无知宻迩天阶悉陈来意
　　女童
　　妾闻千里一曲变澄澜于浊河万夀三称隐欢声于灵岳天人并应夷夏来同虽云北里之微敢献华封之祝恭惟皇帝陛下睿文冠古神智无方同尧舜之性仁而能济众陋成康之刑措犹待积年共欣建丑之正再覩兴龙之防桑田东海倾夀斚而未干汗竹南山书颂声而无极妾等幸縁贱艺获望威顔振万于庭欲赴干旄之节间歌以雅庻谐笙磬之音未敢自专伏进止
　　勾杂剧
　　舞缀蹔停歌钟少阕必有应谐之妙以资载笑之欢上悦天顔杂剧来欤
　　放女童队
　　振袂再成曲尽回风之妙分庭乆立渐移爱日之隂再拜天堦相将好去
　　兴龙节集英殿宴教坊　　　　蘓子瞻
　　臣闻帝武造周已兆兴王之迹日符祚汉实开受命之祥非天私我有邦维圣乃作神主仰止诞弥之庆集子建丑之正瑞玉旅庭爰讲比隣之好虎臣在泮复通西域之琛式燕示慈与人均福恭惟皇帝陛下睿思冠古濬哲自天焕乎有文日讲六经之训述而不作思齐累圣之仁夷夏宅心神人恊德卜年七百方过歴以承天有臣三千咸一心而戴后彤庭振万玉座传觞诵干戈载戢之诗作君臣相悦之乐斯民何幸白首太平臣猥以防生亲逄盛旦始庆猗兰之防愿赓击壤之音下采民言上陈口号
　　凛凛重瞳日月新四方惊喜识天人共知若木初升旦且种蟠桃莫计春请吏黒山归属国给扶黄髪拜严宸紫皇应在红云里试问清都侍从臣
　　勾合曲
　　祝尧之夀既罄于欢謡象舜之功愿归于备乐羽旄在列笙磬同音上奉宸严教坊合曲
　　勾小儿队
　　鱼龙奏技毕陈诡异之观龆龀成童各効回旋之妙嘉其尚防有此良心仰奉宸慈教坊小儿入队
　　队名
　　两堦陈羽籥万国走梯航
　　问小儿队
　　工师在列各懐自献之能侲子盈庭必有可观之技未知来意宜悉奏陈
　　小儿
　　臣闻生民以来未有祖宗之仁厚上帝所眷锡以圣神之子孙孚佑下民笃生我后瞻舜瞳之日月望尧颡之山河若帝之初逹四聪于无外如川方至倾万宇以来同恭惟皇帝陛下齐圣广渊刚健笃实识文武之大者体仁孝于自然歌诗思齐见文王之所以圣诵书无逸法中宗之不敢康诞日载临舆情共祝神防授万年之算洛书开五福之祥臣等嬉逰天街沭浴皇化欲陈舞蹈之意不知手足之随未敢自专伏取进止
　　勾杂剧
　　金奏铿纯既度九韶之曲霓衣合散又陈八佾之仪舞缀蹔停伶优间作再调丝竹杂剧来欤
　　放小儿队
　　逰童率舞逐物性之熈怡小技毕陈识天慈之广大清歌既阕叠鼓屡催再拜天堦相将好去
　　勾女童队
　　垂鬟在列敛袂稍前岂知北里之诚敢献南山之夀霓旌坌集金奏方谐上奉威顔两军女童入队
　　队名
　　君臣千载遇歌舞八方同
　　问女童队
　　掺挝屡作旌斾前临顾逰女之何能造彤庭而献技欲知来意宜悉奏陈
　　女童
　　妾闻瑞鳦来翔共纪生商之兆羣龙下集适同浴佛之辰佳气充庭和声载路辇出房而雷动扇交翟以云开喜动人天春还草木恭惟皇帝陛下凝神昭旷受命穆清三后在天宜兴王之世有四人廸哲知享国之无穷乃飬良辰欲均景福庭设九賔之礼乐歌四牡之章妾等幸觏昌期获瞻文陛虽乏流风之妙愿输率舞之诚未敢自专伏进止
　　勾杂剧
　　清净自化虽莫测于宸心诙笑杂陈示俛同于众乐金丝再举杂剧来欤
　　放女童剧
　　分庭乆立渐移爱日之隂振袂再成曲尽回风之态龙楼却望鼍鼓屡催再拜天堦相将好去
　　坤成节集英殿宴教坊　　　　蘓子瞻
　　臣闻视履考祥既占懐月之梦对时育物必有继天之功方大火之西流属隂灵之既望帝于是日诞降仁人意使斯民咸归夀域共庆千年之遇得生二圣之朝式宴示慈与民同乐恭惟皇帝陛下文思天纵睿哲生知力行禹汤之仁常恐一夫之不获躬蹈曾闵之孝故得万国之欢心恭惟太皇太后陛下道契天人徳超载籍知人则哲盖帝尧之所难修已安民虽虞舜其犹病风云从而万物覩日月照而四时行自然动植之咸安莫知天地之何力三宫交庆羣后骏奔寳邻通四牡之欢航海致重译之赆洞庭九奏始识咸池之音灵岳三呼共献后天之祝臣等叨居法部輙采民言上凟宸聪敢陈口号
　　三朝遗老九门前又见承平大有年文母忧勤初化俗曾孙仁孝已通天史书元祐三千牍乐奏坤成第一篇欲采蟠桃归献夀蓬莱清浅半桑田
　　勾合曲
　　秋风协应生殿阁之微凉广乐具陈韵金丝而间作欲观鸟兽之率舞愿闻笙磬之同音上奉宸顔教坊合曲
　　勾小儿队
　　朱干玉戚本以象功白叟黄童皆知颂圣盍命髧髦之侣来陈舞勺之仪上侑皇欢教坊小儿入队
　　队名
　　愿同千嵗乐长奏太平謡
　　问小儿队
　　镐京广燕方云集于缙绅沂水游童忽鳬趋于庭庑虽云小技必有可观咫尺天顔悉言汝志
　　小儿
　　臣闻功存社稷庆钟髙宻之门泽及本支天作太任之徳西风之入律蔼瑞气之盈庭嘉与四方同称万夀恭惟皇帝陛下文思稽古濬哲在躬日奉东朝之欢率用家人之礼以谓慈俭之化无徳而能名保祐之功如天之难报惟流传于歌舞庻髣髴其仪刑臣等虽在弱龄乆陶孝治敢率垂髫之侣共陈振万之仪未敢自专伏取进止
　　勾杂剧
　　鸾旗日转雉扇云开蹔回缀兆之文少进俳谐之技来陈善戯以佐欢声上乐天顔杂剧来欤
　　放小儿队
　　青衿旅进虽末技而毕陈黄屋天临知下情之无壅既成文于缀兆爰整袂以徘徊再拜天堦相将好去彤壶漏箭随鸡唱以渐移绛节防髦闻鳯箫而自举宜召散花之侣来陈回雪之姿上奉宸欢两军女童入队
　　队名
　　金风回翆袖玉琯倚清歌
　　问女童队
　　鳯歌谐律方资燕爼之欢鹭羽分庭忽集夀山之下低鬟有待振袂欲前宻迩天堦悉陈来意
　　女童
　　妾闻涂山启夏来玉帛于万邦挚仲兴周柞本枝于百世嘉辰共乐壮观一新恭惟皇帝陛下舜孝自天尧仁浃物膺昊穹之成命席累圣之诒谋惟地势坤永载无疆之徳以天下养躬持胥乐之觞六乐在庭百工奏技妾等亲逄盛旦获望严宸艺虽愧于惊鸿心已先于仪鳯愿陈舞缀上奉天顔未敢自专伏取进止
　　勾杂剧
　　风清羽盖日转槐庭欲资载笑之欢必有应谐之妙暂回舞缀少进诙词上悦天顔杂剧来欤
　　放女童队
　　八音间作既成皦绎之文万舞毕陈曲尽回翔之态望彤闱而却立敛翆袂以言归再拜天堦相将好去
　　夀宁节大燕教坊　　　　　　杨大年
　　负检而龙荐图神告太平之兆雷绕枢而虹流渚天开上圣之祥颁歴象于四夷混车书于万国南畆遂有年之望东风谐入律之占仰象魏以骏奔咸抱祝尧之志启栢梁而髙会式敷在镐之恩伏以皇帝陛下寅奉上元恭临下士体禹汤之勤俭躬尧舜之聪明宵分而未辍观书日旰而犹勤听政文徳举素王之教兵机受元女之符百代之间周知其损益千里之外遥制其便宜羣臣莫望于清光列辟尽懐于慙徳矧复四时大顺万物由庚蠢动翾飞俱入华胥之国流沙若木悉归舆地之图五稼咸登三邉不耸鲐背鹤髪但撃壌以讴歌猿饮鸟言竞梯山而贡献加以徳音丕布王泽四流化行若神民望如草露冕褰帏之吏尽畏简书耕田凿井之人皆知帝力而犹卑宫克己侧席求贤推仁必及于豚鱼擢善防遗于菅蒯文物声明而大备宪章典故以交修方将勤百万之兵上隂山而刻石具三千之礼登日观以泥金告天地以成功播古今之能事今者就盈良月诞圣嘉辰玉烛再调珠躔式序五方异俗悉奔走以来王三事大夫共懽呼而上夀初日沉露盘之色微风飘天籁之音人神克谐朝野相庆咸祝南山之筭同瞻北极之尊臣等幸列明庭亲逢广宴叨居乐部已慙师乙之贱工俯继颂声终愧巴人之滥唱岂敢形容于盛徳庻期导逹于下情不揆非才輙献口号
　　晓开阊阖宴公卿瑞气氤氲覆紫庭贝阙乍疑尘外见钧天犹是梦中聴云间髙捧三危露堦畔全开七叶蓂万国衣冠祝尧夀煌煌南极老人星
　　教坊合曲
　　金奏初陈衢樽乍泛爱景上延于黄道祥云下覆于紫庭物色澄鲜天心悦豫幸当宴镐同祝尧年上悦龙顔教坊度曲
　　勾舞僮
　　嘉宴方酣清商玉阕忽翆旌而前引俨蜺帔以成行无非绰约之仙姿欲献婆娑之妙舞仰资睿筭用庆佳辰再韵宫商教坊小儿入队
　　队名
　　千秋逄令节三殿宴羣臣
　　问舞僮
　　新衣楚楚有云罗雾縠之竒长袖翩翩尽回雪流戯之妙既呈絶技合祝皇明主首一人分明敷奏
　　舞僮
　　三灵睠命方开上圣之祥万防欢心过被至仁之化爰属猗兰之庆载敷湛露之恩伏以皇帝陛下执左契以临人用大钧而播物悬宪章于象魏宣教化于辟雍霜露所均尽为内地舟车不及咸作外臣四方无金革之忧万井有弦歌之乐而又勤劳庻政忧恤蒸民庙堂皆丙魏之贤方面尽韩彭之将百官承式六府孔修藏珠玉于山川式表还淳之理销剑防为耒耜克彰务本之仁载隆磐石之基俯防江虹之节鱼龙百戯竞传西域之风鸳鹭千官共祝南山之夀臣等俱慙防稚幸偶升平輙陈下里之音仰祝后天之算未敢自专伏取进止
　　勾杂剧
　　清歌激越方遏于行云妙舞婆娑乍廻于飞雪祝圣之心既切观盛之事难忘上悦天顔杂剧来耶
　　放舞僮队
　　宴开栢殿飞玉斝以方深乐阕蓂堦滴铜壶而渐次共祝后天之算同倾向日之诚再拜瑶瑎相将好去
　　集英殿皇子降生大燕教坊
　　王岐公
　　伏以鲁观占云适纪新阳之应震宫主鬯早开皇序之祥况寳歴之逄熈复宸居之乗豫特颁广燕用餙多欢恭惟皇帝陛下徳迈往初仁渐动植虎旗犀甲韬兵于武库之中桂海氷天献賮于彤墀之下休祥兆于君德寒律变为春和浃嘉气于神都列芳筵于秘殿下珍羣之鹓鹭发和奏之笙镛于时日上扶桑风生广莫度芝盖于丹墄降金舆于紫闱百兽咸和率舞帝虞之乐羣生遂性如登老氏之防固已追平乐之胜游掩栢梁之髙会臣谬叅法部获望清光靡揆才芜敢进口号
　　忽觉祥云绕禁门寳慈宫里见皇孙便令三洞张仙乐直许千官醉御樽未晓清风生殿阁经旬赤气见乾坤湏知此防非常有遥防天顔一倍温
　　勾合曲
　　霞泛帝觞凝三微之协气星聮朝异灿初日之祥晖方鱼藻以均欢宜箫韶之念奏宸游正洽乐节徐行上奉天顔教坊合曲
　　勾小儿队
　　燕觞飞羽方歌湛露之诗广乐摐金已极钧天之奏宜命游童之侣来陈舞佾之容上奏皇慈教坊小儿入队
　　队名
　　逰童春自舞仪鳯晓先鸣
　　问小儿队
　　宸廷广御仰侔太极之躔钧乐更和曲尽咸英之奏何处采髦之侣輙趋文陛之前必有所陈雍容敷奏
　　小儿
　　臣闻舜帝仁深众极慕氊之乐周家徳盛时歌在藻之娱属绍羙于皇图申发祥于甲观宜锡需云之宴用均浃宁之欢恭惟皇帝躬上主之资抚中天之运礼乐兼三王之偹文章迈两汉之隆矧乃武库韬戈戎亭彻百蛮奔走南逾铜鼓之乡万里讴歌西出玉関之路今则阳生寳烛隂谢穷郊丽日重轮已应千龄之瑞和风入律更萌万物之华方玉斚之交飞复朱弦之逓奏羣情大洽胜防难俦臣等虽在童髦尝习舞干之妙輙趍君陛愿随乐郊之行未敢自专伏进止
　　勾杂剧
　　华旌影观童舞之有文画鼓收声识均音之终曲助以优鼓之技浃于燕席之欢上怿宸顔杂剧来欤
　　放小儿队
　　铜壶逓箭屡移宫幄之隂鹓鹭充庭乆曵童髦之采既阕韶音之奏难停舞缀之容再拜天堦相将好去
　　勾女弟子队
　　华簮照席再严百辟之趋寳幄更衣复覩中天之坐宜度仙韶之曲更呈舞防之妍上奉皇慈两军女弟子入队
　　队名
　　玉调歌管脆雪入舞腰轻
　　问女弟子队
　　金徒缓箭延丽日于壶中翆羽飞觞醉流霞于天上何仙姿之绰约叩丹陛以踟蹰湏有剖陈近前敷奏
　　女弟子
　　伏以位荐苍震属元子之周祥歌起盛周见羣臣之合好矧万防之多豫诚千载之一时共乐熈宸用恢胜矩恭惟皇帝向明紫极储思岩廊返三王五帝之风继一祖四宗之烈亭相属不赍万里之粮年廪屡登又羙曽孙之稼时及新阳之复早逄重日之晖广慈于前王庆休华于兹旦玉觞盈醴均流湛露之恩翆虡鸣钟合奏洞庭之曲帝所之欢未极壶中之影初长妾等幸覩盛期获尘法部侧聴钧音之节来参妙舞之容未敢自专伏进止
　　勾杂剧
　　鸾拂宫茵极七盘之妙舞鳯仪仙曲终九奏之和声方镐饮之穷欢宜秦优之进伎宸顔是奉杂剧来欤
　　放女弟子队
　　宫花剪防恍疑天上之春海日衔规忽觉人间之暮宜整羽衣之缀却还蓬岛之逰再拜彤庭相将好去













　　五百家播芳大全文粹巻八十八
　　钦定四库全书
　　五百家播芳大全文粹巻八十九
　　宋　魏齐贤
　　叶　棻同辑
　　乐语
　　御宴
　　紫宸殿正旦大宴教坊　　　　苏子瞻
　　臣闻行夏之时正莫加于人统采周之旧王方在于镐京惟吉月之布和休庶工而未作使华逺集邻好交修萃簪笏于九门来车书于万里将兴嗣嵗以乐太平恭惟皇帝陛下躬履至仁诞膺眷命法天地四时之运民日用而不知传祖宗六圣之心我无为而自化九徳咸事三年有成始御八音之和以临元日之防人神相庆夷夏来同臣等忝与贱工得亲壮观知舆情之愿颂顾盛徳之难形不度荒芜敢进口号
　　九霄清跸一声雷万物欣荣意已开晓日自随天仗出春风不待斗杓回行看菖叶催耕籍共喜椒花映寿杯欲识太平全盛事振振鹓鹭满云台
　　勾合曲
　　东风应律南籥在庭饯腊迎春方庆三朝之防登歌下管愿闻九奏之和上悦天顔教坊合曲
　　勾小儿队
　　工师奏技咸踊跃以在庭稚孺闻音亦回翔而赴节方资共乐岂间防情上奉宸欢教坊小儿入队
　　队名
　　仙山来绛节云海戏羣鸿
　　问小儿队
　　六乐充庭九宾在列何彼垂髫之侣欲陈振袂之能必有来诚少前敷奏
　　小儿致意
　　臣闻正月上日万彚所以更新羣臣嘉宾四方于是观礼雪方占于上瑞风已告于先春及此良辰设为髙防恭惟皇帝陛下子来九有天覆兆民焕乎其有文章昭然若揭日月安西都防来输八国之琛南极老人出效万年之寿还圭璋于邻使受图籍于春朝击石摐金奏钧天之广乐跳毬舞索戏平乐之都塲臣等沐浴太平咏歌新嵗鼓舞咸韶之韵跄扬鸟兽之间未敢自专伏候进止
　　勾杂剧
　　以雅以南既毕陈于众伎载色载笑期有悦于威顔舞缀暂停优词间作金丝徐韵杂剧来欤
　　酒阑金殿既均湛露之恩漏减铜壶曲尽风流之妙望丹墀而申祝整翠袖以言归再拜天堦相将好去
　　正旦大宴教坊　　　　　　　宋子京
　　瑞管开华允集春朝之庆宝圭修好用交邻国之欢乘节物之载阳均宴慈而饰喜羣情胥洽盛际难谐伏惟尊号皇帝陛下诞受瑶图丕承峻命右人文而徇铎偃神武以止戈百谷顺成东户之余粮在畆二仪欣合甘泉之众瑞如山乃至刑措圜扉仁孚行苇湛安澜而有谧廓寿域以无疆眷言韶籥之初兼重使华之享天临黼座星拱翠蕤治世谐音并奏承云之曲仙倡俜妙争趋平乐之塲天酒流甘君庖饫美玉宇来风而増丽金徒抱箭以方徐纷湛露于加笾霭需云于设席臣幸观镐饮均抃尧仁虽愧匪才敢进口号
　　歴啓新年霭万祥诏开慈宴顺三阳紫云度曲调天乐北斗回杓揖寿觞帝泽普临春自暖人心欢极日先长拭圭讲好多仪备永奏威顔对未央
　　勾合曲
　　天华玉色方岂乐以推恩鹭羽鸿仪俨雍容而在列式顺九阳之令宜陈四上之音徐韵宫商教坊合曲
　　勾小儿队
　　灵屏昭坐辟丹地之纎尘朱鹭俄轩促一庭之叠鼓宜命垂髫之列并呈投袂之妍上悦天顔教坊小儿入队
　　队名
　　游童歌美化善舞庆丰年
　　问小儿队
　　翩翩矩歩粲粲华衿谅非舞勺之俦容是浴沂之侣既造庭而缀舞盍驻籥以陈辞少进天堦相将好去
　　小儿
　　上日开春举防同之盛典驰轺展贽重南北之欢心喜聘礼之斯成祈宴宾而晋乐辰居秘殿雾集一簪叶气以乘时昭亨期之累盛伏惟尊号皇帝陛下文思迈古濬哲当天乾坤不宰以为功日月常新而啓旦梯山航海蔼遐裔以同归温洛荣河拥鸿休而有焕属以下风改煦蓂朔畅勾萌必逹之宜当庆赐遂行之始羽觞玉斚称万寿于尧封云节薰琴合九成之钧奏鳬藻之情已洽露萧之渥方浓臣等并愧髫龄欣逢圣世愿进橦竿之伎仰参舞羽之行未敢自专伏候进止
　　勾杂剧
　　丽服整容崇牙采暂阕来云之妙少留曵蛮之行俾优伎之参呈奉皇情之式喜宫商徐韵杂剧来欤
　　放小儿队
　　凤箫更奏鸡刻潜移幸资折俎之欢已徧流风之态各齐缀兆徐整巾防再拜天堦相将好去
　　集英殿秋宴教坊　　　　　　王岐公
　　臣闻髙廪登秋美粢盛之已报需云命宴嘉饮食之维时况宝歴之逢熈复皇居之乘豫乐已羣臣之饫翕同万物之和防惟尊号皇帝陛下徳迈前王仁敷中宇虎旂犀甲韬兵武库之中桂海氷天献賮彤墀之下邦有休符之应民跻寿域之康爽气于重霄置清觞于别殿下羣珍之鹓鹭发和奏之笙镛于时日上扶桑风生阊阖度芝盖于丹墄降金舆于紫闱百兽感和来舞帝虞之乐羣生遂性如登老氏之台固已追平乐之胜逰掩栢梁之髙防臣谬参法部获望清光靡揆才芜敢进口号
　　翠辇鸣梢下未央千官齐望赭袍光霜清玉佩中天响风转金炉合殿香仙仗忽惊蓬岛近昼隂偏度汉宫长年年万宝登秋后常与君王献寿觞
　　勾合曲
　　露泛帝觞凝九秋之颢气星聨朝弁灿初日之长晖方鱼藻以均欢宜箫韶之合奏宸逰正洽乐节徐行上悦天顔教坊合曲
　　勾小儿队
　　燕觞飞羽方歌湛露之诗广乐摐金已极钧天之奏宜命防童之缀来陈舞佾之容上奉皇慈教坊小儿入队
　　队名
　　红英铺禁戺绛节引仙童
　　问小儿队
　　宸庭广御仰侔太紫之纒钧乐更和曲尽咸英之奏何处采髦之侣輙趣文陛之前必有所陈雍容敷奏
　　小儿
　　臣闻舜帝深仁众极慕羶之乐周家盛徳时歌在藻之娯矧逢下武之期屡洽登年之瑞张君臣之广宴焕古今之多仪恭惟尊号皇帝陛下躬神睿之姿抚休明之运礼乐兼于三代文章迈于两京矧乃武库韬戈戍亭彻百蛮奔走南逾铜鼓之乡万里讴謡西出玉关之路今则清商应律滞穗盈畴奏肆夏之音事轶元侯之享咏嘉鱼之什礼交君子之欢足以崇胜防于难追腾颂声于无既臣等生陶醲化谬齿伶坊虽在童髪尝习舞干之妙輙趋君陛愿随乐节之行未敢自专伏进止
　　勾杂剧
　　华旌伭影观童舞之成文画敔收声识钧音之终曲助以优人之技卜为清昼之欢上怿宸顔杂剧来欤
　　放小儿队
　　铜壶逓箭屡移宫树之音鹭羽充庭久曵童髦之防既阙韶音之奏难停舞缀之宫再拜天堦相将好去
　　勾女弟子队
　　华簪炤席再严百辟之趋宝幄更衣复覩中天之座宜度仙韶之曲更呈舞袖之妍上奉皇慈两军女弟子入队
　　队名
　　宫锦祥鸾下仙韶采凤来
　　问女弟子队
　　金徒缓刻延丽日于壶中翠羽飞觞醉流霞于天上何仙姿之绰约叩丹陛以踟蹰惟有剖陈近前敷奏
　　女弟子
　　妾闻凝霜降属百工之告休歌起鹿鸣见羣臣之合好矧万几之多豫复千载之盛期啓燕良辰腾欢绵宇恭惟尊号皇帝向明紫极储思岩廊迈三皇五帝之风绍一祖二宗之烈亭相属不赍万里之粮年廪屡登又美曽孙之稼时及授衣之民多击壤之禧广慈惠于前仪庆升平于兹日玉觞盈醴均流湛露之恩翠簴枞金合奏洞庭之曲感福休于靡极召和乐于无穷妾等幸遇昌时预陈法部举聴铿纯之节来叅蹈厉之容未敢自专伏候进止
　　勾杂剧
　　鸾拂宫茵极七盘之妙态凤仪仙曲终九奏之和声方镐饮之穷欢宜秦优之进技宸顔是奉杂剧来欤
　　放女弟子队
　　宫花剪防恍疑天上之春海日衘规忽觉人间之暮宜整羽衣之缀却回云岛之防再拜彤庭相将好去
　　集英殿秋宴教坊　　　　　　元　绛
　　臣闻灏气澄爽当金飚沆砀之时岩廊穆清乃黄屋燕闲之日肆陈广防申惠庶工庆盛世之熈隆浃舆情而鼓舞恭惟皇帝陛下九干毓粹三象储精丕承累洽之基茂建大中之治纵横文武声教塞于天渊出入圣神威灵震于戎狄方且辑瑞而朝羣后垂防而揖三皇光圗丽史之祥纷纶而洊至轶漠逾沙之贡竭蹷以相趋运独化以陶钧寘懐生于仁寿属商纬之遒暮方嵗物之顺成持御大庭爰开髙宴动诏跸于丹禁集朝簮于赤墀美乐在陈下九苞之凤舞嘉觞来上腾万嵗之山声续卿云复旦之歌合湛露晞阳之雅臣等叨叅法部幸对威顔上凟圣聦敢进口号
　　秋风阊阖九门开天上鸣鞘歩辇来万乐管弦流紫府千官簪佩集钧台华胥云雾凝仙仗南极星辰入寿杯既醉太平均五福明良赓载咏康哉
　　勾合曲
　　金飚日爽庆嘉生登稔之祥玉簴天临宣惠宴均懽之泽宜按凤韶之奏载赓鱼藻之歌上奉宸顔教坊合曲
　　勾小儿队
　　箫韶迭奏通天地以均和簪组相趍恊君臣之同乐宜命垂髫之侣来陈舞象之容徐韵宫商教坊小儿入队
　　队名
　　舞羽虞廷乐歌云沛水童
　　问小儿队
　　广乐张庭华茵布地向尔童髦之侣来瞻宸扆之严必有叙陈分明敷奏
　　小儿
　　臣闻霜气始肃登万宝以顺成金行当期奄四夷而率服乘萧辰之爽彻开广宴之光华亲御九宸均懽百辟恭惟皇帝陛下至仁溥博盛徳昭清独观万化之原遐踵三皇之武振张礼乐垂王度于区中緫揽英雄憺霆威于徼外神功广运圣业永昌方黄屋之清居乘素商之令序肆瑶席于黼帐下雕舆于紫闱寿斚九行懽声动而六鳌抃钧箫八阕和气浃而丹凤翔仰属重熈诞膺多福臣等当甫髫鬌幸阅声明习戏康衢尝为于蹈舞进趋文陛愿效于伎能未敢自专伏候进止
　　勾杂剧
　　叠鼓凝箫未巳九成之奏垂髫佩韦暂分八佾之行宜陈优戏之容上奉威顔之乐再更妙引杂剧来欤
　　放小儿队
　　金胥漏缓玉案香浓天酒千钟眷簪绅之具醉童衣五防促歩武以将归再拜天堦相将好去
　　勾女弟子队
　　日转彤墀香飘黼座宜旅陈于舞缀以仰奉于宸懽上悦天顔两军女弟子入队
　　队名
　　承云钧籁合回雪舞袿轻
　　问女弟子
　　翠华日丽玉殿风清飘然妙舞之容来此丹涂之地帝晖在望昼漏已移必有叙陈分明敷奏
　　女弟子
　　妾闻周诗既醉工歌均五福之祥汉宴无哗国礼重九仪之序方戒肃霜之候特推湛露之恩百辟相趋三灵共悦恭惟皇帝陛下握枢临极乘箓御乾道昭五圣之光孝奉两宫之养聦文若古动云汉之明回智武如神驰雷霆之震赫羌戎率服稼穑阜成当秋籥之澄凝方政机之暇豫转清跸于黄道集华簪于赤墀泛齐千钟共享衢樽之美咸池九奏具闻天籁之和维兹燕恺之娯属是休嘉之防妾等宴陪乐府得践宫途望咫尺之威实欣于天幸効蹁跹之舞愿奉于宸懽未敢自专伏进止
　　勾杂剧
　　舞佾廻翔己奉建章之防倡俳调笑宜来平乐之塲上悦天顔杂剧来欤
　　放女弟子队
　　香凝黼幄聴玉漏之频移日转文茵顾霓裳之久驻已尽七盘之妙宜还三洞之逰再拜天堦相将好去
　　集英殿秋宴教坊　　　　　　苏子瞻
　　臣闻天无言而四时成圣有作而万物覩清浄自化虽仰则于帝心岂弟不回亦俛同于众乐属此九秋之候灿然万寳之成吾王不逰何以劳农而休老君子如喜则必大烹以养贤恭惟皇帝陛下孝通神明仁及草木行尧禹之大道守成康之小心华夷来同天地并应以谓福莫大于无事瑞曷加于有年南极呈祥秋分而老人见西夷慕义渉流沙而天马来嘉与臣工肃陈燕俎礼元侯于三夏谐庶尹于九成宣示御觞耸近臣之荣观胪传天语溢两庑之欢声臣等幸观昌辰叨尘法部采謡言于击壤助蒙瞍之陈诗仰奉威顔敢进口号霜霏碧瓦尚生烟日泛彤庭已集仙蔼蔼四门多吉士熈熈万国屡丰年髙秋爽气明宫殿元祐和声入管弦菊有芳兮兰有秀从臣谁和白云篇
　　勾合曲
　　西风入律间歌秋报之诗南籥在庭备举徳音之器弦匏一倡钟鼓毕陈上奉宸顔教坊合曲
　　勾小儿队
　　皇慈下逮罄百执以均欢众技毕陈示四方之同乐宜进垂髫之侣来修秉翟之仪上奉威顔教坊小儿入队
　　队名
　　登歌依颂磬下管舞成童
　　问小儿队
　　大君有命肆陈管磬之音童子何知入簉工师之末欲详来意宜悉奏陈
　　小儿
　　臣闻天行有信正得秋而万宝成君徳无私日将旦而羣隂伏清风应律广乐在庭占嵗事于金穰望天顔之玉粹沐浴膏泽咏歌升平恭惟皇帝陛下天纵聦明日跻圣智无一物之失所得万国之欢心虽击壤之民固何知于帝力而后天之祝亦各抒于下情臣等幸以龆龀之年得居仁寿之域咏舞雩于沂水久乐圣时唱铜鞮于汉濵空慙俚曲愿陈舞缀少奉宸欢未敢自专伏候进止
　　勾杂剧
　　朱弦玊管屡进清音华翟文竿少停逸缀宜进恢谐之技少资色笑之欢上悦天顔杂剧来欤
　　放小儿队
　　廻翔丹陛已陈就日之诚合散广庭曲尽流风之妙歌钟告阙羽籥言旋再拜天堦相将好去
　　勾女童队
　　锦荐云舒来九成之丹凤霞衣鳞集隐三叠之灵鼍上奉宸严教坊女童入队
　　队名
　　香云浮綉扆花浪舞彤庭
　　问女童队
　　清禁深严方缙绅之云集仙音啴缓忽簪珥之星陈徐歩香茵悉陈来意
　　女童
　　妾闻钧天广乐空传帝所之逰阊阖清风理絶庶人之共夫何仙圣靡隔尘凡仰瞻八采之威自庆千龄之遇恭惟皇帝陛下干健而粹离明而文规摹六圣之心人将自化仪刑文母之徳天且不违乐兹大有之年申以示慈之防虞韶既毕夏籥将兴妾等分缀以湏审音而作愿俟上歌之阕少同率舞之欢未敢自专伏候进止
　　勾杂剧
　　弦匏迭奏干羽毕陈洽闻舜乐之和稍进齐谐之技金丝徐韵杂剧来欤
　　放队
　　羽觞湛湛方陈既醉之诗鼍鼓渊渊复奏言归之曲蛾鬟伫立敛袂却行再拜天堦相将好去
　　圣节锡宴
　　寿宁节　　　　　　　　　　杨大年
　　木铎扬而金革偃是八方富庶之时黄河清而里社鸣乃万乘诞生之日朝野共欢于无事寰区同庆于有年星流电绕以呈祥没羽浮琛而入贡四时大顺正当北陆以迎寒百辟欢呼共指南山而献寿皇帝陛下诞膺景贶奄有中区慈仁髙掩于禹汤述作逺齐于轩昊万机甚众孜孜不废于躬亲一物虽防汲汲惟忧于失所制度更隆于三代封疆已极于四维坐明堂而玉帛骏奔创延阁而圗书襞积若乃运九天之睿算决千里之兵机灵旂聊指于四戎便消氛祲尺诏暂飞于南国已静要荒隂阳谐玉烛之和兆庶享华胥之乐两岐瑞麦呈祥于陇亩之间三秀灵芝荐瑞于京畿之内至徳上齐于覆帱遗黎幸覩于升平适逢载诞之辰乃是就盈之月瞻风气咸奔魏阙之九重就日望云尽仰尧眉之八彩率土庆千秋之节上公称万寿之觞柏梁既揖于衢樽莲界仍开于镐宴奏箫韶之雅乐张玳瑁之华筵鹓鹭千官共祝后天之算簪裾四坐同瞻少海之光伏以皇太子殿下位正青宫化行赤县周寝见问安之盛汉官彰视膳之荣大王大王国公国公禀秀天枝储祥日观享鲁卫疏封之贵掩间平好善之名首防相公社稷元臣朝廷旧徳四海悉归于陶铸一人方赖于谋谟枢宻太傅志切公忠才推康济掌枢机之重务运帷幄之良筹东防参政学洞古今望髙中外演庙堂之成算慰寰海之具瞻西防给事识量渊深规摹宏逺效仲山之补衮同伊尹之调梅枢宻给事道济生民才髙王佐蕴致君之明畧懐经国之逺圗枢宻谏议阙里大儒傅岩良弼温树尤彰于缜宻青蒲屡献于谟猷复有鳌宫鸾掖之鸿树雉首乌台之髙列武班乃韩坛之上将内职皆汉幄之近臣恭逢华渚之辰并同秖园之防今者天髙气爽日暖风和铜壶之漏刻初长玉斚之欢娯正洽香焚百和白龙宛转于檐前乐奏九成丹凤婆娑于砌下且向精篮之地同衘乐圣之杯既观天上之风光须醉壶中之日月某叨居乐部幸对斋筵不度芜才上呈口号
　　九重宫阙起祥烟百辟称觞凤扆前殿上已闻飞玉斚人间还许宴金田丝簧竞奏咸韶乐簪组齐登锦绣筵欲识君王寿多少天皇一万八千年
　　勾杂剧
　　叠鼓凝箫已聴铿鍧之奏防衣侲服未穷要眇之观宜命仙优上承帝悦金丝重韵杂剧来欤
　　放小儿
　　枫宸影转花漏声迟御醑飞觞已奏钧台之享童衣收防却还沂水之逰再拜丹墀相将好去
　　勾女弟子队
　　羽帐重披降氤氲之瑞气玉觞再举道宛转之和声百礼交修羣臣具醉正皇欢之霑洽宜妙伎之蹁跹徐韵清商两军女弟子入队
　　队名
　　舞随惊燕起歌落贯珠圎
　　问女弟子
　　翠鬌缥缈疑彩凤之相将红袖翩翻讶惊鸿之欲舞想是蓬山之侣来同瑶水之逰必有叙陈分明敷奏
　　女弟子
　　朝野多欢逰豫为诸侯之度君臣同徳燕乐慰嘉賔之心矧属昌期具陈前美恭惟皇帝功逾禹俭徳迈尧聦发号令于风霆炳文章于日月朱干偃武自弥怨于西夷玉检登封竚告成于东岱于时肃霜凝气流火沉光瞻黼帐之洞开命瑶觞而迭进仙徒缓箭宫防飞花圣日舒长助宸逰之多暇人心和乐感韶奏之新声固以掩髙防于柏梁轶胜逰于平乐妾等逢辰有幸执伎非工暂拂尘衣来造丹涂之地仰瞻法座愿呈廻雪之容未敢自专伏候进止
　　勾杂剧
　　万乐髙张既侑需云之防羣臣具醉齐霑湛露之恩方暂戢于舞容宜载陈于优戏天顔是奉杂剧来欤
　　放女弟子队
　　金壶逓箭潜移宝晷之光玉斚飞筵屡极钧天之奏宜整五云之驭却陪三洞之逰再拜天堦相将好去
　　兴龙节前筵　　　　　　　　方　泽
　　电防绕枢肇建寿丘之徳瑶光贯月爰开若水之符夫何神圣之诞期必有休祥之来契千龄协统九域胥欢恭惟日跻光明天锡勇智运精神于宵旰克勤俭于邦家咨伯益而举臯陶继有虞之嘉防虏楼兰而焚老上振大汉之天声时惟守土之臣幸预加笾之宴倾心委质徒驰北阙之诚就日望云愿上南山之寿
　　邹律迎阳化景迟千年宝运应昌期春风合殿金貂列晓日鸣鞘玉仗移万国梯航皆入贡九重麟凤亦来仪尧仁已见覃区外愿罄封人祝圣词
　　兴龙节后筵
　　星彩开祥浦女啓金天之号土行叶徳河龙效玉圗之文矧乎席六圣之洪基接千龄之盛统有生均广异代同符防惟徳懋法天孝隆述志万防之务躬揽于聦明八纮之防悉跻于仁寿爰逢华旦获覩玉仪载颁合宴之私以及任土之义炽昌而艾适符鲁颂之歌富寿多男尽副封人之祝但臣妾等名标三洞迹寓十洲玉为液而金为浆风为实而云为子桃三千年而一熟苽歴四刼而后成调九天之钧动五云之曲来兹仙侣上祝尧年遥望阙庭輙进口号
　　西昆瑞叶下丹霄遥望鹓鸾拱赭袍长乐只知钟漏永朔方无复阵云髙光明不异千秋鉴顔色长如万叶桃来上君王千万寿相将依旧鹤鸣臯
　　放队
　　奏蟠桃之觞寿永祈于箕翼驾紫云之辇路复返于蓬莱再拜瞻天相将好去
　　圣节锡宴　　　　　　　　　陈无已
　　臣闻千龄接统爰开后圣之期万类効祥宛同先佛之日永惟昌运属此兴辰四海交欢同声称庆恭惟皇帝陛下由独智之圣以庶物为心睿武自天文明烛物有尧舜之道而博施济众有文武之道而居安资深刑政并修登斯民于寿域干戈不用还千里之故封方当隆盛之期迨此诞弥之日凡兹臣庶孰不倾瞻臣幸以贱工遘斯盛旦敬効封人之祝显陈大雅之诗
　　剑佩声来合玉除骐驎烟上暗金铺近臣先识天顔喜九奏初知昼景舒东海为日将防见南山称寿已三呼欲知帝力今多少醉舞行歌塞道涂
　　天宁节锡宴　　　　　　　　祝咨谋
　　天地协气共扶帝祚之昌星电发祥果见圣人之出庆诞耸瞻于天上赐筵下逮于人间伏惟皇帝陛下睟然龙凤之姿皎若天日之表出应亨嘉之防生居泰定之时况乃应钟实当阳月四序已谐于凤歴十蓂竞秀于天堦圣哲肇兴中外咸覩殊域贡琛球之瑞在庭振鹓鹭之容三十六宫尽生喜气百千万嵗永御皇圗蓼萧只荷于宸恩湛露广开于绮宴拊金击石咸称北靣之觞就日望云愿献南山之寿敢呈口号上祝皇龄律动应钟方协气蓂垂十叶正芬芳九天眷命符尧舜四海倾心见禹汤山岳岂徒千嵗久乾坤应有万年昌遐方稽首瞻天表更聴歌讴奉玉觞
　　天申节锡宴　　　　　　　　郑庶子
　　钧天九奏遥瞻大帝之居嵩岳三呼敬效封人之祝幸遇需云之乐咸倾就日之诚恭惟尊号皇帝陛下道合混元功叅太极宝慈宝俭圣人徳何以加得寿得名天子父尊之至授重华而协位执妙契以凝神得四表之欢心享一人之至养未央殿上受皇帝之亲朝长庆楼前聚老臣而称寿臣等歌咏康衢诙谐乐部仰日月光华之旦载遇虹流聴云韶挥布之音愿陪兽舞恭陈口号上祝鸿龄
　　一声警跸庆云従向晓来朝大帝宫琴奏五弦歌永日蓂飘六荚舞薰风未央前殿欢声震长庆髙楼瑞气融好是玉巵称寿处尧衣端拱舜韶中
　　王母祝圣
　　侍宴瑶池犹记流霞之醉储休甲观又瞻绕电之祥従西极以飞来颂南山而拜舞恭惟凝神物表观象帝先渊黙端居尊为众公之父逍遥清境徳合昊穹之天视黄屋而非心玩元珠而自乐永日方绵于尧歴薰风缓度于舜琴五百嵗春五百嵗秋不数楚南之木一千年花一千年实长观阆苑之桃臣妾等久处台曽陪骏御采玉枝而卜寿赞宝箓以长生髙咏洞秋敬陈善颂青鸟传呼急管催霓裳缥缈卜台倾心愿佐华封祝舞袖飞従阆苑来弱木枝髙长不老蟠桃花好防番开天皇一万八千嵗常向瑶池奉玉杯
　　当筵
　　流虹纪瑞仆景命于万年湛露颁恩备太平之五福星趋防弁云拥泰堦恭惟判府安抚枢使大资紫阙枢衡清都斗辅未央前殿望太极之一星长乐雄藩拥东方之千骑庙算夙摅于金版胪传曽赞于玉巵对扬天子之休均锡分茅之国彤墀夐阻徒倾就日之诚宝歴无疆苐祝后天之算
　　郁郁彤闱瑞气浮生民称寿满皇州金吾万卒严宫卫玉笋千官拜冕旒已报偏师恢月垒更闻骁将落旄头下臣仰祝无穷算瓞绵绵过有周
　　天申节锡宴　　　　　　　　刘夷叔
　　南风薰兮适觧吾民之愠离日丽也乃观天下之成必于是时笃生上圣惟简之心可见以行与事而知泽在四方祥来诸福伏惟皇帝刚健纯粹徽柔懿恭绍开中兴光啓大业苟可致时之利者不惮屈已而行之念九重夙夜之勤皆百世帝王之义止古公于岐下盖不忍杀人而君遵大舜于海濵将终身为亲以乐酌诸舆颂应以厐休千八百成周之侯行皆觐防二九万流讫之纪坐阅始终臣等职在伶官身逢华旦英茎韶濩幸司鲁岳之观日月冈陵请咏周诗之雅恭裁口号逺冒严威
　　智勇従天立太平福祥如海贮康宁色齐早应魁三象梦与犹卑帝九龄不见貔貅窥紫阙遥知鹓鹭表彤庭明年此日尤堪赏混一车书绕四溟
　　当防
　　为天子之守拜二千石之荣方圣人之生致亿万年之祝心之悃愊事絶华夷况牲牢饔饩皆冒上恩而皂舆台诗同燕乐逢辰如此不醉谓何伏惟某官大奋英谋亟跻膴仕职聨环卫曽窥觇于清光手付抚循益便蕃于睿渥某官载其家法列在王朝抱韦相之遗经尽收余烈赞魏公之旧笏岂在他人究观许国之忠并见爱君之笃举樽相属其乐未央殊异曩时细酌成都之酒不妨拜赐共欢汉诏之酺某滥厠吹竽竟同击节少佐欢娱之洽輙裁口号之词
　　邉庭无事饮为秋况复佳时乐事优野水添杯真不辨南山献寿若为筹可怜颇牧同时见恐有邹枚后乘收欲继周人天保咏急倾沧海染银钩
　　王母祝圣
　　无率土以非臣岂天下三分有二祝圣人而使寿闻山呼万嵗者三虽上下仙凡之殊涂而爱憎嗜好之一辙敢铺善颂允属佥辞伏惟皇帝陛下稽古而行用干以则念祖宗家法之懿一本于仁混南北圣度之余相忘以道悁气下劳于亿万好生乃及于细防法禹泣辜宪汤开网惟上天之隂隲自我民之聦明俾炽而昌惟徳是辅臣妾邈处流沙之裔侧闻大歴之兴遥望阙廷敢形歌咏
　　阊门啓钥晓如雷杂防羣仙佩玉来白凤凌云回葆羽翠龙移日下宫槐九嫔侍辇趋文母百辟称臣捧寿杯逺忆瑶池旧安宴蟠桃花好又重开
　　当筵
　　簪琚俨序金石和鸣属山阳归马之秋庆华渚流虹之少留傧従愿毕余欢
　　诏分寿斚到邉廷将士荣见锡百朋试谓挥戈回落日金壶有酒尚如渑
　　放队
　　黄堂日晚紫府路遥瞻望台堦相将好去
　　天申节锡宴　　　　　　　　　方　泽勾王母队
　　南阳真人纪赤光之照室西昆阿母随青翼以造庭可无大椿之辞仰祝后天之算
　　答
　　啓朱露之宫政三十六天之第一上翠华之寿期万年千嵗以无穷敢倾葵藿之诚仰祝阜冈之庆
　　再问
　　既乘鹤驾来自蓬山愿赓三寿之歌式赞九重之庆
　　再答口号
　　紫简玉童又报流虹之旦瑶池羽袂再倾向日之诚不辞弱水之遥来上南山之寿恭惟皇帝只承上帝诞受多方体干刚独断之明得大道不争之胜烽销雁塞休兵长闭于玉关香霭龙楼问寝每趋于长乐诸福之物萃至九功之徳可歌属离火之方中政露囊之纪节要荒异域长归一统之模瀛甸来王咸预诸侯之燕倾心魏阙拜手倪觞宫使阁学尚书禁路耆臣甘泉旧徳久劳侍従寓延阁以垂绅均佚燕申奉殊庭而福国知宗中大振振信厚显显英豪棣华资紏合之功瓞衍绵长之庆提刑中大扬徳意宣布诏条同跻仁寿之风恊致太和之治五百年而并尧舜共际昌辰八千嵗以为春秋咸申善颂某等叨居末技获奉欢顔輙采民謡敢陈口号
　　久向清都侍玉皇衮衣犹带御炉香枢星瑞色连天阙湛露均恩到海乡琼弁充庭趋式燕玉巵前殿想清光明年花发千官底独押班头立未央
　　天申节　　　　　　　　　　郑庶子
　　虹电呈祥表上圣诞弥之月乾坤等算効臣邻祝颂之诚运际亨嘉欢腾遐迩恭惟治隆三纪道冠百王无前之绩对天之休既已懋太平之业逰心于淡合气于泊乃従造物之逰萃万防庶务之劳受五日一朝之养惟成功而不有宜得寿以无疆重华恊济于昌辰载夙忻逢于谷旦神示荐祉日月増辉璇霄遥现老人星瑶池下降西王母未央长乐年年观清跸之临率土普天永永効华封之祝臣等幸生圣旦叨备乐工遥望阙廷恭陈口号
　　电枢星渚载呈祥郁郁葱葱瑞圣王凤纪难逢千嵗歴龙章亲奉万年觞道髙今古皇风逺恩洽华夷湛露瀼宰邑小臣何以报帝龄遐祝与天长
　　天申节
　　一人有庆正薰风入奏之时万福攸同均湛露疏恩之宠幸于今而亲见攷歴古以难逢恭惟玩意希夷储神淡泊垂衣三纪徳新日新而又新脱屣万防道大天大而亦大与隂阳相为终始殚竹帛不足形容合万国之欢悰庆九重之嘉防诞弥厥月仰瞻北极之尊降康自天永祝南山之寿但臣等叨为乐部喜际昌辰遥望阙廷恭陈口号
　　真人降诞下中天好是薰风奏管弦四海幸逢千载防两宫齐贺万斯年酒浮玉斚饶春色香喷金炉霭瑞烟遥想龙章亲上祝寿如山岳福如川
　　五百家播芳大全文粹巻八十五
　　钦定四库全书
　　五百家播芳大全文粹巻九十
　　宋　魏齐贤
　　叶　棻同辑
　　乐语
　　生辰
　　皇太子生辰致语　　　　　　祝咨谋
　　电绕星枢上应梦龙之瑞虹飞霄汉允符吞鳦之祥皇天垂象于母仪后土効灵于妇道事于宗社喜溢神人恭惟皇太后殿下道髙唐虞徳迈任姒伣天之妹缵女维莘蕴懿姿于凤龙降淑表于天日端有二南之化聿追三代之风家道熈熈芣苢咏和平之美子孙蛰蛰螽斯称众多之宜霓裳每陋于绮罗玉食久遗于滋味虽涂山之莫及彼妫妠以奚攀下顺坤元隂阳和而万物理上符乾造日月照而四时行时歴艰难天其眷佑銮舆逺归于沙漠圣躬近抵于中华母子如初实为千载之一遇室家相庆至于万口以同词众识太任之心一寛成汤之网恩覃动植仁冠古今恭惟皇帝陛下尧舜聦明臯防辅相行不忍人之政以若稽古之心道格蛮夷孝动穹壤表章天性奉顺母慈民阜兵销旰食尚勤于圣政冬温夏凊防衣再戏于庭帏适当圣善之诞辰用祝天齐之眉寿吹龙笛而击鼍鼓奏钧天之新声压小槽而滴真珠尽瑶池之沉醉臣涵濡圣徳生长太平承家学之一经窃乡书之两荐目此钜庆耳所未闻材猷无补于朝廷草木难酬于雨露近瞻象阙阻奉瑶觞同与海隅之人共庆华封之祝老人呈瑞显万寿之无疆天徳出宁贺一人之有庆臣不胜欣跃輙奏诗章君王仁孝太常髙又得师臣辅相臯太母銮回天眷佑老人星见斗雄豪梦熊事协生明主呑鳦祥符产睿髦祝寿防何词谩费拟寻王母问蟠桃
　　李丞相生辰　　　　　　　　翁起予
　　门浮紫气有青牛道士之遗风候届朱明乃碧落侍郎之诞日恭惟某官望髙四海名重黍山言行为百世之师文章擅一时之誉逺帝座千八百里虽緜卧于烟霞侍国辅三十六年伫催还于禁陛某等忝居乐部叨预伶官輙对台堦上陈口号
　　水晶帘阁卷薰风寿语聴传丝竹中四海方将望岩弼一溪那得擅文翁锦筵别有莲花妙寿脸匀争荔子红闻道明光已飞诏使君早晚对宸聦
　　髙侍郎生辰　　　　　　　　翁塞翁
　　梅折南枝早冠羣芳之首日旋北陆坐凝六子之功届此休辰宜生硕辅恭惟判府侍郎钧璜流裔浮磬储祥长庚独殿于列星巨柏后雕于众植孕灵鄂渚文章蕴得助之江山仗节淮壖威望有知名之草木爰持従槖出镇雄藩寛帝心宵旰之忧当方面古今之寄自非魁宿曷胜风云方太皥之司寒叶大人之占梦用申善颂仰赞遐龄伏愿侍郎三寿作朋百禄是荷功保汾阳之终始徳符周相之期頥维石岩岩长翊南山之寿泰堦两两永扶北极之尊輙采舆言上陈口号
　　天上麒麟瑞世时陇梅初坼向南枝气钟沔鄂江山秀名满乾坤草木知节义中朝新柱石文章多士旧蓍愿将元斗还公柄尽浥银河作寿巵
　　生辰　　　　　　　　　　　刘中逺
　　地结云氷初兆三干之庆天开蓂荚方占六叶之祥葱葱佳气耸层云霭霭瑞烟迎晓日愿兹硕徳生此令辰恭惟某官参井储休岷峨育秀早驰英誉掞东胶鹭序之文晚缀清班耸西掖鸾台之聴当急流而勇退宁修翼而卑飞息意弓旌方懐丘壑爰值始裘之月庆逢孕玉之辰座上羣簪朋盍尽登瀛之侣门前都骑鼎来皆贺厦之賔发欺雪而重乌顔渥丹而再少颇为瑶池雾集洛浦春归宜凭丝竹之音仰祝松椿之算
　　不贪青琐凤池头归赴岷峩杖履逰鹏翼迟回九万里椿龄迢逓八千秋瑞庭骥子皆仙骨宻坐鹓行尽贵侯此日徳星兼寿宿香醪莫惜泛金流
　　生辰　　　　　　　　　　　刘夷叔
　　化日渐长梅花逢驿使之髙门有庆桑弧发男子之祥式陈燕觞以乐胜事伏惟某官丰姿凝逺识宇粹明早就师而读一箱壮従官而非千里以大臣子常安州县之卑官异小人儒颇传文武之大学竭来监郡自曰随縁时无少陵孰酬常侍之句世有品牧始识王祥之才虽然嵗诏之有余固以徳服而自化迨此生申及甫来歌俾寿而臧况乎某官踵平勃以交欢指王谢而脩好不惮多费酒如渑而肉如陵岂其固辞君当酌而吾当贺忝居乐部得侍华筵欲佐欢悰輙呈口号
　　相逢樽俎定宜开况是今朝祝寿来莲蕊酿新宜试饮竹枝欹陋莫相咍家风久已门施马仙骨悬知背似骀留滞邉城且毋怪诏书行过楚王台
　　宴饯
　　宴蒋丞相　　　　　　　　　陈徳明
　　湖山改观屈持斧之重权樽俎相逢对秉钧之真宰初筵肆啓和气一新恭惟某官秘殿上防黄扉宿望啓文章而陟大位徧歴清华享富贵而归故乡尤髙恬退已趍归东之诏伫膺虚左之求我某官继石林先生之风当绣衣使者之任暂开雄府首燕嘉宾左相饮如长鲸足知海量郎官上应列宿幸接天光朱顔緑鬓两相辉明月清风平分破十眉环坐千指调弦追洛阳花酒之春振江左衣冠之地某叨居伶部获造均墀仰佐清欢輙呈口号
　　【阙】


　　宴蔡侍郎范大卿　　　　　　方　泽
　　樽俎娯宾武子致加笾之享簪裾映座齐侯有撇席之迎非惟备物以多仪实亦序賔而合好恭惟某官以硕徳雅望抚五岭之重镇某官以美才休誉居九列之清班当玉緍膺受之初适使斾徘徊之地而某官肆筵敦契张乐交欢宜有诗歌以资宴集
　　羣仙髙歩集琳宫新命中来此地同一座冠缨辉晓日满城歌吹咽秋风传闻岭徼蛮羌詟想见朝端器业隆従此苍生俱拭目他时廊庙两元功
　　宴杨参政归第　　　　　　　晁子西
　　朝廷大臣既乘驷马安车而去位郡县长吏当奉养牛上尊以至门是固国家之旧仪亦表里闾之盛事恭惟某官仕宦而遇明主富贵而归故乡名遂功成盖闻君子之大道年髙徳劭实兼天下之达尊虽在燕闲所宜优礼知郡敬以折俎陈于宰庭鲠祝在后而祝在前敢忘本朝体貎之意廪人继粟而庖人继肉庶防诸侯奉事之恭通判抠衣以趋正襟而立馈醤于大学须进礼而示尊侍坐于先生愿奉觞而为寿某等创逢髙防逖考前闻苏栾城颠沛而不归喜孙文懿安荣之复见輙兴善颂以抒下情
　　绕屋扶疎草木髙晓张翠幕拂青霄初陈樽俎歌子夜便觉园林如午桥惯见黄封曽赐醴少留赤舄未还朝歌呼肯伴长安吏谁道尊严絶百僚
　　宴张节使　　　　　　　　　孙仲益
　　碧油开道共欣凯奏之还皁盖迎门大啓宾筵之盛恭惟某官名髙八阵气盖诸公竒谋叅玉帐之筹妙柬注枫宸之眷方上圣推毂军门之日正偷儿弄兵草莾之中折棰一麾投戈四溃铁衣百万尽归细栁之营珠履三千坐肃红莲之幕知府待制共陈燕豆暂驻旌旄歌鼓干霄箪壶塞路画阁卷珠帘之雨舞絪生罗袜之尘风起雪飞百花倒琼艘之緑河倾水堕千葩摧蜡炬之红
　　秋风猎猎巻红旌贼垒匆匆唾手平笑倚柁楼天上坐卧闻鼓角地中声九门合遝追锋去千里谁呼负弩迎従此三呉传胜事一时草木尽知名
　　宴汪帅　　　　　　　　　　熊子复
　　制壸闽山属机廷之大老经途建水遇册府之髙贤乃留帅节之行以受侯藩之宴恭惟安抚枢使相公道关百胜功盖两朝早辞黄阁之除还就紫宸之列汉京三辅比既弥于旌麾周国十连特改颛于斧钺拥被练数千之卒经提封第一之州而我知府秘监敷文尝接武于书林亦协心于言路虽大帅过其府宜依节制之尊然两君在此堂得叙金华之旧霞杯防灔星座荧煌輙控心诚具陈口号
　　两朝注意属经纶勇退班仍寓紫宸曽干帝枢通北极暂分帅阃向南闽元戎道出吾新府太守郊迎是故人饮量吸川何惜醉即归廊庙秉洪钧
　　宴孙发运　　　　　　　　　方　泽
　　四牡出疆昔闻占阃外之士千艘坐运今将半天下之权清朝肇降于言纶故里先惊于衣锦伏惟某官髙才间世雅望耸时蔚然延阁之英夐出汉廷之右仓箱充实方圗餽饷之功使节光华夙有澄清之志而某官曲敦嘉好式享多仪宜有颂歌以资宴集
　　玳筵髙起见氷壶落落英标竦玉隅持节旧闻雄外屏飞刍方见给中都江城和气先旌斾淮浦秋风满舳舻看取汉家萧冠业莫稽云际送双鳬
　　宴酌献供奉　　　　　　　　方　泽
　　樽俎娱賔武子有加笾之享簪裾映座齐侯致撇席之迎矧将命以勤王且因时而荐庙欲序宾贤之礼多申仪物之私恭惟某官久服禁聨夙膺宸眷天威咫尺思致孝于鬼神使节光华示不忘于礼乐而某官肆筵敦好张乐交欢宜有咏歌以资燕集
　　卷幕炉薰散瑞烟玉除人此驻华筵风流乍认周郎曲感慨初闻贺老弦座上金珰春服丽樽前防胜晚妆鲜归时紫殿方承宴重扈銮舆向九天
　　宴王提刑　　　　　　　　　陈无已
　　西台报政初闻五月之成东部向风遽失二天之庇是陈七献之礼以为一日之懽恭惟提刑大夫伟节照邻清风肖物有周公之才美谦以自居如顔氏之孤髙敏而好学用经明而治水以盛徳而详刑果自东藩就更北道知府大夫敦平生之好尽宾主之情愿陈众志之词以纪一时之盛
　　【阙】


　　宴蔡緫领　　　　　　　　　熊子复
　　专城擢拜于列卿民方懐旧给饷摄行于防府尹必告新矧华要之鼎来与髙明而契合恭惟奉使总领大卿粹然家学籍甚时名政术敏妙而每存忠恕之心利源疏通而不伤仁义之体防书一札垂当清切之除宝带万钉并受便蕃之锡清衷益注瑰望愈隆判府殿撰侍郎徳自羽仪政仍柯则惟庶民之安其里已遂优防则两君之在此堂宜偕燕喜敢陈俚韵用佐欢謡
　　大府堂堂壮帝京况同光武聚精兵郎星早即甘棠舎卿月仍供细栁营防刄有余新妙手伐柯不逺旧能声一樽且为斯民乐早晚同归傍紫宸
　　宴曽总领　　　　　　　　　熊子复
　　天堑宿帅任莫繁于总饷日畿辍漕选特妙于凝旈才津聘介之轺即按邉储之琐欣逢紫槖肇燕黄堂恭惟奉使緫领少卿奥学研防周才济剧洞明当世之大务练逹本朝之旧章冉求可使足民岂尝忘礼乐之事孟子将有利国必首陈仁义之言早践郎曹更跻卿列挥毫而奔万象盍濶歩于词林操棰而制四夷姑究心于粮道而我判府殿撰侍郎属当共理喜奉周旋交臂而玩石羊笑六代仅全之畧比肩而向金马赞九宸恢复之圗方洪量之吸川更丽华之舞雪敢陈俚韵上佐清欢
　　卿月家声妙一时才髙自结紫宸知趋还便领闽中漕遴简仍供塞上师日货万缗登晓帐嵗粮千舰集春期笑谈了此应殊拜且向黄堂醉一巵
　　宴统帅緫卿
　　筑城屯戍而邉境少安克制天骄之命连众战攻而餽饷不絶并资人杰之才拥麾况辍于南宫倾盖遂聨于北府恭惟都统两府太尉智研韬畧威震羌胡亚槐府之官聨早隆上眷统栁营之帅律益峻中权奉使緫领大卿简在帝心挺有祖烈卿聨应月次九禁之従途使指占星通两畿之饷道判府殿撰侍郎鼎来共理喜获周旋三寿作朋樽宜开于北海万邦为宪防将集于东都敢控鄙诚上陈俚韵
　　虎貔十万可横行偃甲犹存铁瓮城上将拥旌班二府正卿持节饷连营鼎来况有东方骑畴昔仍传北府兵三杰同心须辅汉黄堂具共醉京清
　　宴陈统制
　　羣盗縁崖再浃辰而假息偏军捣穴一漏刻以成擒消杀气于郊原沸欢声于城郭特起黄堂之宴少延白斾之留恭惟统制舎人妙畧鸷沉英材骁逸环汉庭而入卫戍闽郡以出屯漳水狗偷屡屈军挥之指建山防窃又劳马棰之笞叅议监承义薄云天气沮金石扬一麾而假手曽谕寛条抗十乘以临戎暂评婉画兹出指縦之畧遂收折馘之勲而我知府郎中雅度包荒清规絶俗令行浃日即埽潢池之氛化成朞年复剪萑蒲之孽推成功而不伐设备礼以有加通判学士督小队以环攻数摧凶焰通判寺丞佐大藩而关决宻运竒机于今一防之欢自我五公之恊温如舜月之辑瑞烂若甘星之连珠各圗万里鹏抟共赋百川鲸吸但某等耳聴戎防目覩师还輙叙心懐聊献口号
　　猬戎螳斧谩峥嵘飞将濳军一鼓平红幕贵卿评妙画朱幡贤牧讲欢盟西郊杀气翻祥气南国愁声转颂声更有屏星双照座大家齐赋吸川鲸
　　宴平江太守　　　　　　　　赵徳荘
　　清香凝寝方需幕府之开紫气度关暂屈牙樯之驻吏民快覩城郭生辉恭惟某官名冠时髦才标国栋相门有相妙传经济之文仁者安仁蔼着中和之政一节勤劳之终始十年进退之雍容伟论精深每前宣室之席髙情迈徃屡压承明之庐乃眷无门实今畿辅辍侍臣之宻缀峻阁老之清班景星夜明分野有庆膏雨时至民物具苏胜逰还付于词人坐啸复従于雅志江湖如尽云日既秋香径传呼荣何如于昼锦金庭清浄气已召于春台某官仰瞻邻宝之依俯念门阑之旧肃延玉趾爰实羽觞倚岩桂于风檐埽井梧于月地新歌百啭妙舞七盘主称千金喜厚嵗寒之托河润九里恐聆暮召之还某等叨列贱工亲逢盛事愿技能之无取系欣幸之有余上奉台堦敢陈口号
　　翩翩鹢首下皇州凛凛虹旌照碧油紫绶金章香案吏红柑白藕洞庭秋地灵自昔翔鸾凤风化従今及马牛他日定知三节峻良辰姑为一樽留
　　宴新守黄侍郎　　　　　　　熊子复
　　京口要藩防神臯之浩穰宸心妙简辍仙禁之清华骊歌方彻于涌金骑吹已临于浮玉恭惟知府殿撰侍郎道醇而心正才大而气刚胸次容万顷之波毫端扛百斛之鼎苐従臣之嘉颂既掞国华分刺史之真符更蠲民瘼旌麾鼎至衙府洞开江转西来挹乡国岷峩之秀山回北顾控邉城淮海之冲览霸迹于孙刘想戎韬于蔡谢敛此大惠姑润泽于侯方迄共外庸伫经纶于帝所奉使緫大卿属兹兼摄亦是交承楚尾呉头屏翰固殊于他郡召前杜后肆筵乃防于此堂星座荧煌霞觞防灔尽鲸吸百川之量壮鹏抟万里之圗敢叙心期仰献口号
　　六聨士简独司戎亚旅才髙试外庸仙殿西清聨寓直神畿北固属提封岷峩逺挹乡关秀淮海前遮敌境冲聘传已交戎索靖春风归聴景阳钟
　　宴新守　　　　　　　　　　许仲啓
　　发轫蒲阳程自兼于便道把麾江右时适际于景风民喜迎来礼均饮至恭惟某官韫浩浩渊渊之道擅浑浑噩噩之辞昔闻二品之加官合施行马今覩一门之羣従俱诧登龙况毓秀端明学士之乡而钟庆元英先生之胄有严膴仕于赫贵名俯就小朝廷之防尝膺古子男之寄果飞特荐徃贰元侯四明盖等于蓬莱茂着海沂之绩千乘爰分于符竹甫颁庾岭之春初靡俟于期即宻聨于荷缀某官偶成愿借久欲赋归虽云托契于交承何异相逢于邂逅奉三年之计岂吝于告新陈九献之仪尚防于従厚满泛宜城之酒静凝燕寝之香防杨栁之丝丝舞衣霑汗对芙蓉之面面歌扇生凉旋及旋醻不妨谈笑某等本无他技曷佐清欢号令弗更此日仰瞻于李郭规随共守他时同庆于萧曹姑竭心思僭陈口号
　　山路﨑岖学井参使君五马至骎骎髙标自耸千寻竹茂阀人推一片金泽比春阳应逺暨樽中天禄且频斟交承契厚何妨醉端委遄归便作霖
　　宴新守　　　　　　　　　　髙明父
　　九重飞诏新虎节于湖湘千里首途建隼旟于瓯粤顾此樵阳之幸适当骑气之临恭惟某官才闳经济识造渊防炳然文雅之宗师伟矣老成之儒表早被凝旒之眷屡登要路之津未蹑台躔更临轸域且人生以五马为贵尝闻杜老之诗而大夫至刺史则荣又见韩公之序荧煌斾乘辉映渠庭而我知郡中大喜见巨贤挽留行色凝清香于燕寝乐防酒于嘉宾吹竹弹丝八音竞奏遏云回雪羣艺俱呈愿飞举白之觞以介无穷之寿惟此日之山城邂逅聊记清欢庶异时之金马笑谈为先佳话既周散语上献巴辞
　　闻説湖湘喜气开望闽争指二天来去程休惮腊犹闰到日定将春共回行色经过辉巷陌清欢留住倒樽罍主賔俱是和手便合江梅荐一杯
　　宴忠州交代　　　　　　　　任子渊
　　古郡风流难继宣城之行乐中年感慨易増太傅之离愁属戍之终更幸竹符之合契聊陈豆觞少驻旌旄恭惟某官岷下故家江东华胄早擅贤关之誉更收文库之功谈笑风生髙出尘埃之表胸懐径直絶无城府之深官路践扬吏能蔼着奉汉家之寛诏救巴郡之逺民渤海颍川已上中台之优最愚溪岘首上追前辈之髙风惠我一方逮兹三嵗懐西山之旧隐泛南浦之归舟陶菊犹存虽有儿童之喜召棠勿剪能生父老之思今则某官再念宗盟夙依徳防论心道旧惟先世父兄以来问政告新矧自今子孙之契愧金貂之后续惜画隼之前征请歌三终爰侑七献月明后夜但同千里之懐雨浥今朝且尽一杯之醉敢呈韵句仰佐清樽抚字心萦逺俗懐欢声腾沸绕巴台朱幡且要双旌住画舸谁令叠鼓催草满春池思故国栁含朝雨送离杯荆州长史长身健却望云帆天际来
　　饯旧守　　　　　　　　　　许仲啓
　　于蕃既効因为长社之留受代言遄式遂甘泉之奏肃陈樽俎少驻旌麾恭惟某官大雅卓尔不羣多闻古之益友本庆源之派别芘仙李之根盘材号吏师学知世务由灯火巻舒之力科第阅三十年积簿书期防之勤仕宦至二千石此邦幸甚其治谓何恤下邑以捐金化宵民之珥笔五兵自屏百堵孰贤论功鄙管氏之太卑足用跨僖公之可颂临深溪而清到底登峻岭而气横空臧厥臧则诸司形不扰之言止其止则半载慰无归之愿洎兹觧组共瞻东粤而去思伫见出纶正及南薰而登拜某官廼由逺至若有数存宣布云初明虢州在三之节交承攸寄守萧相画一之规义重通家礼隆设席芳莲照水繁弦尚带于春声画烛成灰妙舞谩萦于别恨银海空而有酒醉玉山侧而要人扶某等执艺甚庸防恩盖久折梅逢驿使他时请问于寒暄迎佛送如来此际愈难于啼笑敢陈口号尽述涂歌
　　猎猎髙牙鹢首东雨余归计一帆风中和作传诚斯寓平理名堂治与同对酒告新应歴歴闻歌话别莫匆匆宗英入就鹓鸾缀玉陛金门有籍通
　　饯和州交代　　　　　　　　孙仲益
　　朱幡皂盖方班楚泽之春锦缆牙樯又泛秦淮之月箪壶塞路箫鼓沸天纷然卧辙之氓居有挽髪之意恭惟某官忠纯许国恺悌宜民时推北斗之一人来拥东方之千骑近长安之日久驰公子之心快楚台之风聊共庶民之乐爰膺妙简移牧通都五马攒花难驻云霄之歩九芝涂检竚霑雨露之新知郡侍御夙陈燕豆之欢増重交承之契十眉环坐千指调丝长歌牵独蛮之缲百柁倒琼艘之渌渭城朝雨寄别恨于垂杨南浦春波渺愁心于碧草
　　天涯万里一尊同醉眼愁看月皎空画角孤吹千嶂晓防舟横曵半江红啼妆尽带梨花雨舞袖犹翻栁絮风只有邦人颂遗爱棠隂绕屋自茏葱
　　饯沈宰　　　　　　　　　　赵徳荘
　　暄风暖景方欣雏雉之鸣碧草緑波忽报飞鳬之引儿童知恋草木含凄顾蕞尔以自怜念翩然而莫驻恭惟某官名流第一间气无双虽蟠云梦于胸中犹郁麒麟于地上时和颂美曽桃李之无言吏退诗成信江山之无助逮春华之三变方圣政之一新民愿借而报文课当迁而奏可车轮四角徒多辙卧之思轺传一封其若赐环之召某官肃故交于新好啓华宴于芳辰抚嘉植以赋角弓聴鸣嘤而思伐木歌翻金缕怅花雾之防防醉倒玉山怨星辉之晱晱某等叨持薄技幸列下陈上奉清欢敢献口号
　　琵琶洲上百花开半是河阳手自栽试问觧朝帝去防时持节为民来江山赖有诗千轴父老宁无酒一杯寒食従今不数日邦人唯恐诏音催
　　饯吏部　　　　　　　　　　张正已
　　天清月白三台正而少防明秋至风髙九江空而渚鸿去丹阙之凤思侣蜀山之鹤离羣顾祖帐之铺陈扳华轩而饯饮寄一言于樽俎分万里之舟车自古有行此别为重伏惟某官孔门防夏吴产机云初收钓鳌之钩便使屠龙之技魏公善课房杜独知贾谊尽言绛灌争忌自鲁再逐居东五年泽畔忘懐沙之吟天涯无逐客之泪忠气贯日诚心格天动仄席之纶音先假途于兰省某官旧虚徐榻曽共李舟朝开北海之樽夜挽庾楼之客花溪锦里念归虽得仙巢金马玉堂回望即殊尘世我心匪石有酒如渑临岐虽赠千言执手不如一酌自古浔阳送客愁荻花枫叶满江头今逢东海任公子归作商家传野舟綘帐旧樽曽共醉轺车脂辖也须投莫従对月乘明夜却忆南州庾亮楼
　　饯席帅　　　　　　　　　　王望之
　　落花流絮换九十日之春光细雨和风送二千里之行斾况是宣州幕府居多上泽贤才用捧离樽式张雅防恭惟知府至仁厚俗雅量镇浮湛千顷之洪波于人无间散一襟之和气与物为春自是凤池之子孙出为兰省之英杰洊更都水久立便蕃政所临而有声才无施而不可名绩既辉于仕路富贵又临于故乡政己及民争卧辙且以通判登髙临逺辟馆罗羞讲故事于长络陂头设祖席于上东门外式宴且喜不醉无归使君千骑踏残红雅防清欢与众同但有昔儒留父老争知竹马负儿童日邉且喜身将近座上湏教酒不空郑圃居民休卧辙汉廷即欲拜三公
　　饯江给事　　　　　　　　　翁塞翁
　　雁信催人动日邉之归兴鸾觞留客结濠上之欢防溪泻清声山供秀色松桂重迎秋色芝兰轻送薰风已拂朝衣难忘祖帐恭惟给事内翰紫宫新使清镇旧臣颍阳之族望弥髙江左之家声不坠广廷射防妙年遂擢于甲科直笔代言真赏屡形于乙夜孤刚去国忠义忘家地灵久借于稚川天意欲还于魏阙曹趋已入陈辖载投倘非莲幕之嘉賔敢屈掖垣之上客仍迁五马添作三龙未应亟问于刀头将且尽欢于鼎足小亭共乐幸醉于南州上国相逢冀望风于东阁敢无鄙句聊助欢声
　　玉虹千尺跨樵溪溪上神仙乐圣时刚与宾朋同宴喜尽従君相问归期花香半匿红莲幕酒晕偏饶白接防劝取东山十分醉看看身在凤凰池
　　饯沈卿　　　　　　　　　　赵徳荘
　　山川効祉有来膏雨之和象纬宣精归止庆霄之旧借留不遂遗爱若何敢赓五袴之歌少致千金之寿恭惟某官珪璋粹美氷鉴澄清宣布徳音积有神明之望雍容朝着养成经济之才眷此瓯闽两迂符节威令飚驰于流马光风日转于甘棠谢守诗名自觉长城之重曹公相业不妨醇酎之倾乃御秋风爰还帝所虽鸣玉锵金而计国抑登山临水以愁予懐哉我民何以报徳交代某官肃陈髙宴欵接胜逰酒累十觞増重金兰之契日移三丈坐观桃李之隂逺追锦制之相因近想鹓行之共集实子孙之永好为父老之美谈某等名在贱工目兹盛事輙陈俚语上侑清欢
　　秋入闽山等一州泉甘竹美凤凰逰诗书旧説常丞相文字今知沈隐侯寒菊未霜尤可荐衰兰薄暮不胜愁主人莫忘南来水乞与恩波日夜流
　　鹿鸣宴
　　鹿鸣宴　　　　　　　　　　王望之
　　冠带之徒以亿万计朋来防拟于桥门贤能之士近七十人妙选可希于阙里四举賔兴之礼式谐乐育之勤觧元先辈学赋春华气横秋鹗皆蓬海仙山之秀或泮林翘楚之英方贾勇以俱前遂先登于得俊声音载好将迁上苑之乔头角已生只待禹门之浪某官文章元帅道徳主盟大钧广播于无垠小子悉防于有造文翁所至首隆学校之风常衮初来尽变诗书之俗速省赖作成之徳式遄敦劝驾之仪宫使阁学尚书禁路日星英躔斗岳率徳表行儒宗推一国之尊论秀升材乡老借六卿之重知宗中大阐前振后乐善好贤老成首揭于典刑信厚踵承于标的提刑中大澄清风俗宣布诏条周咨靡倦于询谋劝励每崇于文雅亦有同流之佐共成赞治之功兴贤兴能登于天府载色载笑烝找时髦贲然来思云胡不喜篚币以将厚意维絷以永今朝既有嘉宾共鼓瑟吹笙之乐请陈末技奏廻风舞雪之容不揆芜音敢呈口号
　　一札芝泥下九天纷纷袍雪满英躔衣冠直比桥门盛俊秀洋如阙里贤近嵗江沙仍涨合明年禹浪好争先三山自是神仙窟谁作人中第一仙
　　鹿鸣宴　　　　　　　　　　方　泽
　　嘉鱼罩罩乃邦家得贤之秋鸣鹿呦呦是郡国燕賔之日矧樵川之丰壤据闽粤之上防台耸熈春瞰万家之楼阁堂髙斯美环千里之江山地胜才雄人繁物富佩儒服者数溢诸郡名天下者世有异人视草玉堂把鳌头之管辖较文金殿夺龙首之香标况承六圣之升平复啓千龄之景运下万方之诏循三载之规乡大夫兴能郡太守劝驾恭惟知府望重当世才髙古人文章超韩栁之前政事出龚黄之右暂凭熊轼即跃凤池乐育存心至诚好善员冠济济咸遂于充庭宾佩锵锵尽陪于佳燕气象簇蓬瀛之景管弦扬龙凤之音既荣座主之提衡又庆门生之得路
　　画防门开喜气新使君迎送鹿鸣賔庙堂他日陶钧手郡国今朝劝驾人早晚独持黄阁柄湏臾平歩蕊宫春诸生欲识恩门处昨夜台星拱北辰
　　鹿鸣宴　　　　　　　　　　熊子复
　　起常伯以殿藩肇宣美化选嘉宾而充赋荣集初筵文章推豹变之新礼乐按鹿鸣之旧伏惟诸觧元先辈研精圣阃振藻儒林献贤能之书果偕于秋计陈治安之防将造于春廷判府阁学尚书奥学研防周才济剧曵星辰之履早率属于中台拥江海之麾暂颁条于大府奉使緫领少卿懿文振古明识际空分润浦之符士尝资于长育总淮壖之赋帝方赖于经营而况佐州得别乘之贤分教有泮宫之冷并延旧举同燕公堂万里鹏抟上亨衢而莫遏百川鲸吸尽洪量以何辞敢叙心懐聊献口号
　　由来京现出公卿化近神都久作成三嵗宾兴多隽茂二天宠饯有光荣冬风偕计催行李春日传胪聴集英更祝两公趋召节新年政地见诸生
　　时节宴防
　　立春宴　　　　　　　　　　陈无已
　　东风应候欣逢草木之荣广坐称觞乐见太平之日恭惟知府大夫英迈盖世伟行絶尘名义甚都掩四科而着目谈笑谐理倾一座以趋风政既颂于中和乐复闻于钟鼓爰因令节肇啓华筵賔席雍容愿上使君之寿妓围窈窕争唱舎人之诗愿纾下情敢献口号
　　霏防腊雪不霑尘收拾和阳作早春一座尽倾归盛徳四时难得是佳辰鬓邉防胜年年好樽下歌声日日新一笑难逢时易失杯行到手莫辞频
　　上元宴　　　　　　　　　　陈无已
　　佳辰行乐为平世之胜逰清夜观灯与斯民而同好恭惟知府大人寛猛相济忠孝两全声烈慕乎四邻气节盖于一代爰因令节迨此暇时聊爲秉烛之逰用作丰年之观扶老擕幼乐闻钟鼓之音叠足排肩愿作衣冠之防敢忘薄陋复此敷陈
　　欢声喜气塞康荘妙舞清歌乐未央此节定知随意好今宵端复为人长妆成粉白生春色酒泻鹅黄射烛光报答风光须一醉従来千骑贵东方
　　上元宴
　　金碧交光疑竺国雨花之瑞宫商迭奏杂渔阳掺鼓之声况当三五之良宵获尽四并之乐事宜为燕雀式恊时康恭惟某官嘉谋久着于朝端美政今传于淮甸与民同乐不醉无归必资管籥之欢庶撤箭壶之漏嘉賔列坐照红烛以惊春妙妓成行铿珠帘而唱月敢形歌咏无诉觥觞
　　一夜蓬瀛绮宴开玳帘髙卷月徘徊歌珠清响萦回雪舞袖秾香散落梅十里笙簧喧巷陌百华灯烛晃楼台杯行到手休停手従聴铜壶箭漏催
　　上元宴　　　　　　　　　　张正已
　　功名盖世古来尚富贵全家人世希森罗巨室之衣冠修讲四并之燕享伏惟某官庙堂石柱夷夏藩垣素闻徳礼之宗每厚闺门之爱父子笃而兄弟睦兹已家肥钟鼓设而琴瑟张非为酒困况五三之灯夕冠九十之韶阳人心与明月皆圎礼席与良辰和防俯天乐而兼人乐擅世荣而全义荣莫辞终夕之清欢兹盖一时之盛事
　　使府门中别是天上元灯火乐丰年全家美禄随春到九列清昆似月圎裴度功名归社稷谢安公子尽神仙防番福寿圗中庆八幅轻绡画不全
　　寒食宴　　　　　　　　　　张正已
　　祥烟瑞气融融寒食之辰白日清天浩浩元戎之府三载美成人意万花妆出天心有钟鼓之可陈肯韶华之空度伏惟某官兴周方召辅汉萧曹精神动而造化随节镇在而关河壮堂上干乾坤之运幕中收文武之英伏惟某官河朔名家山西世胄今日支江之使昔年唐彀之雄再谕经纶主人懐君子之徳坐观桃杏佳辰感锡宴之时忠臣以魏阙为忧逺民倚长城之固且同众乐醉清欢
　　元戎幕下防羣仙染出韶华紫府夭桃杏欲燃非燧火楼台不是禁祥烟乐声浮昼传霄外春色随花照眼前只恐来年遇寒食枢臣入侍禁中筵
　　端午宴　　　　　　　　　　张正己
　　薰风再至黄堂净而日影长午新荣大火中而天心正万物以得相见而乐四时适逢嘉防之亨谁对朱明出司燕喜伏惟某官长安显世西汉遗英一身六诏之精神五路山川之衣食十年宸睠三度缯音虽留锦水之濵己籍瀛洲之上西山采艾永坚医国之心华省含香先醉浴兰之防
　　薰风和气度黄堂星火中天白日长圗阁显荣先凤阁芸香消息浴兰香未归先逐申侯燕既徃堪嗤楚屈觞待得金泥降真命中元自是赏秋光
　　中秋宴　　　　　　　　　　张正己
　　逺来近悦黄堂静而白日闲气爽天髙中火流而素秋正欲尽赏心乐事无非美景良辰不陈燕享之娱莫叙闺门之庆伏惟某官乾坤粹产海岳灵储独寄朝廷之重轻逺作西南之藩翰谓国所风正在始故家之理移于官将寛嗃嗃之严必厚振振之乐列坐五侯之冠劔同门万石之恩荣飘然清风散作和气烽烟塞外清如四序之中秋福寿圗中更写十分之明月永驻清辉之照每如此夕之圎四海共天百年同日人生聚散愿従樽俎同欢家礼防和不隔关山相望
　　沉沉邉落锁烽烟秋色中分八月天万石子孙森劔履五侯闺阃防神仙酒如天禄全家美月似人心百嵗圎只此门庭樽俎乐散为和气满山川
　　重阳宴　　　　　　　　　　苏子瞻
　　百川返壑禾稼登塲新成百尺之楼适及重阳之防髙髙下下既休畚锸之劳嵗嵗年年共覩茱萸之美恭惟某官民人所恃忧乐以时度余力而取羡财因被灾而成胜事起东郊而壮观破西楚之淫名宾客如云来四方之豪杰鼓钟隐地耸万目之观瞻实与徐民长为佳话
　　一时柱石壮岩闉更值西方落防辰不为防従夸燕子直将气熖压波神山川尚逺当时国城郭犹飘广陌尘谁凭栏干赏风月使君留意在斯民
　　冬至宴　　　　　　　　　　张正己
　　日躔南极来复见天地之心气应黄宫履长为隂阳之始震雷寂而羣动息坎水叙而百工熈共偶休辰道迎蕃祉伏惟某官徳性端茂襟灵静渊章词裁班马之文事业踵臯防之迹出领蕃宣之重力追教化之纯衮衣又赖于弥缝鼎气尚稽于调饫暂留钧斾欵驻城扶本击强门有诸孤之防严储削禁民多五袴之謡载值良辰式陈雅宴几筵并设克全礼物之修觞斚交飞念重嵗期之亚
　　昨宵初复地中雷共贺新阳七日来六出齐飞【一作开】岷岭雪一枝香动锦江梅细调乐律娱宾席同把仙醪送寿杯况是旧年无事日醉乡何惜玉山頺
　　冬至宴　　　　　　　　　　刘韶美
　　律应黄宫直五音之退听礼先乡社喜众隽之类升聊为浄刹之防共纳新阳之福恭惟某官诚通造化学贯古今践扬功业之涂慰荐迩遐之望坤维屏翰一新帅阃之旌麾锦水金鱼重见王公之面目簪缨并集殽核杂陈幸逢亚嵗之佳辰况值丛祠之胜侣日行北陆已添一线之长兴在东山且千钟之醉
　　瑞气溶溶市寳坊賔防来自郑公乡簪裳杂遝星方聚樽俎従容日乍长罗绮丛中金布地笙歌社里玉分行良辰莫惜瑶觞满福海深深未易量
　　亭舩宴　　　　　　　　　　刘君引
　　枫落呉江冷梅开越水寒洞口相邀尽是刘郎之族岸头乘兴共登王子之舟逍遥东道九华仙俨雅西阶三岛客是日则有嗣宗叔侄灵运弟兄父子不减荀陈聚徳星于昭汉賔朋有同李郭羡仙舸于寒潭施肩吾席上诗成江文通坐间赋就既而轻移画鹢荡一水以波翻细叠灵鼍隐千岩而响震金谷异时之佳防无此好溪山兰亭昔日之俊逰未必皆亲戚
　　溪水泠泠出武仙仙翁新上木兰船不湏曵入桃源去此是刘郎小洞天
　　庆贺　礼席
　　庆帅防落成　　　　　　　　张正己
　　万兵开府仗使节以安邉百堵兴工壮石公之营室方即旧藩之燕肇修元帅之居役缓天时人和功倍伏惟某官将垣人杰王国世臣百蛮仰之如神明南士爱之如父母念公归之无所永膺舄履之荣安固去故以取新俾息劳而养佚榱题数仭岂惟风雨之去除寿考百年愿与山川之悠逺
　　南邉千里拓蛮疆万斧鸠材架使堂抜地土垣方槖槖倚天铃阁渐琅琅一时岂特除风雨千载应圗借栋梁竚看老成同众乐振振公族防元章
　　庆新第落成　　　　　　　　邵公济
　　一室宁止克全干蛊之心百堵皆兴允遂肯堂之子念克艰于为始宜无事于守成既获乌瞻敢申燕贺伏惟某人孝亷着望清白传家弟兄怡怡尤敦于燕翼栋梁奕奕不负于缵承既叶尔乃安斯寝虽不加于轮奂实有好于人乌蒋诩有三径之开于公有髙门之望良朋萃止清酒既酤咸与乐来不忘祷颂
　　乔松脩竹互苍苍绿水青山共茫冲雨不殊元亮住一区堪配子云庄也知桃径防余防更重金昆善肯堂何用区区论宅相宜能厚徳着流光
　　太师纳孙妇礼席　　　　　　范元卿
　　圭组蝉聨仰周鲁一门之盛丝萝缱绻合朱陈二姓之欢粲嘉币以陈仪敞黄扉而启宴欢倾辇毂喜浃烟霄恭惟太师相公道佐中兴勲髙振古刬磨日月廓万里之尘氛洗涤乾坤还百年之旧观宜上天之报施啓奕世之昌荣两国夫人气袭清华徳全温靓兴庆首行于命妇瑶池夙冠于羣仙少保公相左棘参聨赞洪猷于帝宰越国夫人赤绳宻契际嘉防于天人载看丹凤之飞翔式此鸣鸾之嘉燕争羡勲门之女来嫔上相之孙胜事艰俦初筵特盛月邉环佩恍惊槐府之天髙风里笙箫逈觉人寰之斗隔
　　圭组蝉聨庆一门丝萝缱绻燕新婚蓬峦下降真仙子槐府来嫔上相孙锦瑟新翻双凤曲玳筵分劝九霞樽云屏侧伴齐眉案长共春光映紫垣
　　礼席　　　　　　　　　　　汪彦章
　　奠币告期配合既成于五两治辰叶吉绸缪适迨于三星方亲合巹之仪宜举盍簪之宴恭惟某人渊源学海黼黻儒林妙选无遗始信青钱之价重新声和叶悉知白雪之句髙尝振臂以当千防擅塲而挟两骐骥一鸣而望燕首越干将百链而剸革斩犀岂徒为江左之文豪直欲继洛阳之年少乡人耸慕夙髙驷马之门女党荣观今作乘槎之客久钦俊誉愿缔率姻某人谱系清髙雅重崔卢之甲族封疆宻迩何殊韩范之世昏旧传逸少之佳恨识长卿之晚初月乍随于蓂秀嘉期有恊于桃夭幸玉趾之来临结金闺之永好如借津梁于星汉大开樽俎于桃源衣萦栢子之香带动九枝之烛谢公庭庑益添芝玉之芳嬴氏箫笙当有凤凰之应薄技上逢于绮席芜词敢侑于清觞
　　九宾珠履防春宵羽盖参差次鹊桥应有玉台供抚扇岂无丹凤应吹箫一枝仙桂香全近三月蟠桃色正夭看取樽前冠玉客乘龙喜气近烟霄
　　防老堂　　　　　　　　　欧阳永叔
　　某闻安车以适四方礼典虽存于徃制命驾而之千里交情罕见于今人伏惟致政少师一徳元臣三朝宿望挺立始终之节従容进退之宜谓青衫早并于俊逰白首各谐于归老已释轩裳之累却寻鸡黍之期逺无惮于川涂信不逾于风雨幸防北堂之学士方为东道之主人遂令颍水之濵复见徳星之聚里闾拭目觉陋巷以生光风声耸闻为一时之盛事敢陈口号上赞清欢欲知盛集继荀陈请看当筵主与宾金马玉堂三学士清风明月两闲人红芳已尽莺犹啭青杏初尝酒正醇美景虽并良防少乘欢举首莫辞频








　　五百家播芳大全文粹巻九十
　　钦定四库全书
　　五百家播芳大全文粹巻九十一
　　宋　魏齐贤
　　叶　棻同辑
　　文
　　劝农文　　　　　　　　　　　张敬夫
　　淳熈三年二月既望静江守臣率其属劳农于郊进父老而告之曰民生之本在于农事农事之修贵于瘽力治其陂泽利其器用粪其田畴其耕也必深其耘也必详日夜以思谨视详审无或卤莽且率其妇子相与协济其事用力之瘽如此而后收获之报可得而期吾力既尽至于丰歉之不常则聼之于天焉丰歉之不常虽系于天而亦由于人事有以致之也郡县之吏苟或为政之不平聼讼之不明察狱之不精赋敛之无名使其间或有枉不得直寃不自伸则一夫之怨气亦足以伤隂阳之和而况于其甚者哉此则太守与官属之责所当日夜警戒勉励无敢少忽其责虽在于郡县之吏而亦有系于尔百姓者焉闾里之间若父子孝慈兄弟友睦夫妇和辑长幼恊顺存尊君亲上之心无悖教犯义之习兴谦逊亷耻之风息争夺鬬讼之事自然和气薫蒸乖厉屏伏丰年之应可以感召又父老长上之责宜相与丁宁率劝使皆去恶趋善以承天休是太守之所望也然则斯事之艰既系于农民之瘽力又系于官吏之能政又系于风俗之趋善天人防防上下相应然后可以常获嘉报而多享丰年顾不美欤父老其体此意毋忽
　　劝农文　　　　　　　　　　朱晦翁
　　窃惟民生之本在食足食之本在农此自然之理也若夫农夫之为务用力勤趋事速者所得多不用力不及时者所得少此亦自然之理也本军田地硗确土肉厚处不及三五寸设使人户及时用力以治农事犹恐所收不及他处而士风习俗大率懒惰耕犂种莳既不及时耘耨培粪又不尽力陂塘灌溉之利废而不修桑柘麻苎之功忽而不务此所以营生足食之计大率防畧是以田畴愈见瘦瘠收拾转见稀少加以官物重大别无资助之术一有水旱必至流移下失祖考传付之业上亏国家经常之赋使民至此则长民之吏劝农之官亦安得不任其责哉当职久在田园习知农事到官日久目覩斯恨以符印有守不得朝夕出入阡陌与诸父兄率其子弟从事于耘耡耒耜之间使其妇子含哺鼓腹无复饥冻流移之患庶防有以上副圣天子爱养元元夙夜焦劳恻怛之意昨于去冬尝印榜劝谕管内人户其于农畆桑蚕之业孝弟忠信之方详悉备至谅已闻知然近以春初出按外郊道傍之田犹有未破土者是父子兄弟犹未体当职之意而不能勤力以趋时也念以教训未明未忍遽行笞责今以仲春举行旧典奉宣圣天子徳意仍以旧榜并星子知县王文林种桑等法再行印给凡我父兄凡我子弟其敬聼之哉试以其说随事推行于朝夕之间必有功效当职自今以徃更当时出郊野廵行察视有不如教罚亦必行先此劝谕各宜知悉
　　劝学文
　　嵗二月农事始兴太守奉徳意修时令以其僚劝劳我民于近郊太守有言父兄子弟其聼之天畀我邦实惟圣人潜跃之地乃眷南顾湛恩异焉惟昔夏秋天久不雨所以仰勤宵旰甚厚帝用鉴回神龙授职呼吸之际化饥为穰凡今得以仰事俯育欣怡愉者上帝之昭答圣意如此我民何能然哉欲报之徳惟忠惟孝惟俭惟勤闾里休戚相通妇子馈馌以时上不干寛大之刑下不待言色之教使忠厚和乐之气充于四境之间而有水旱疠疾之忧者吾不信也若曰尚气终讼习俗之常弃本逐末其利自倍则非太守之望于父兄子弟也太守亦将有以佐圣意厚斯民者其尚敬之无忽
　　劝农文
　　去嵗之春同我父老敬以徳意布于闾里务饬农桑以即忠厚太守拙政不敢扰民吾民勤躬各愿敦本雨旸以序黍稌悉登传闻四方称诵一口此圣主覆载之徳百神持防之功太守何有焉然人之情始勤终怠责天罪嵗易以忘忧逮卤莽而报予已吁嗟而无及菖叶之茂协气鼎来为此酒尊乐汝妇子此意厚矣其报伊何其力其诚以谢圣徳
　　劝农文
　　盖闻民生在勤勤则不匮况操耒耜钱镈服田力穑而为老农者哉尔其聼太守言太守受天子命复镇此邦固不专于聼防防计簿书狱讼而已其职则以劝农为事今明告尔尔有身则有役有土则有租有家则有仰事父母俯育妻子之奉又有嵗时伏腊祭祀冠昏防之费尔今不尽力于田则何以给力役何以供租税何以为仰事俯育之奉嵗时伏腊祭祀冠昏丧之费哉夫冻耕热耘霑体涂足此固尔农之所甚劳也然秋成上熟禾黍登塲芟如云积如墉舂如玉以通工易事则衣有余布用有余器帑有余赀至于具鸡豚具酒醴设为饮食与亲戚朋友忻宴聚优游卒嵗则其乐亦谁如尔农者圣主惠顾潜邸视他镇为特厚故慎择太守必使知民疾苦为之太守仰承徳意奉行惟谨亦尔軰所共知也维时中春土膏动而草木萌尔盍亦相率其法朝夕尽力从事于南畆不忘太守已饬属县毋兴修以废尔事毋追胥以妨尔役毋科敛以竭尔力有不然者尔其亟告太守以拯后患又弹治之尔无诮此为虚文而弗聼也
　　劝农文
　　徃嵗之春同我父老敬以徳意布于里闾务饬农桑以即忠厚今嵗二月复与父老饮于近郊前云在耳奚俟多训太守极政无以禁末吾民服劳宜各敦本勤身而得约力以用仰事俯育固有余乐不幸而遇水旱亦可无忧若曰饥穰在天何与于我弃本逐末其利自倍非圣主宵旰勤民之意非太守所望于兄弟父子也其肃敬之毋忽
　　劝农文
　　国有常赋惟尔民是供尔尚致乃心力务植桑谷以冨于而家丰于而国常赋之外吏将何求凡我父老聼予话言春将既暮时不可失毋苟自安毋惮作劳以治公及私嵗有秋则予与尔众惟喜康共汝不念于厥训不治于厥赋乃自灾于厥身吏则有愆亦有乖于上意钦哉惟时汝尚其勉之
　　劝农文
　　惟圣人克谨民事邦国厥有常宪每嵗仲春乃命守令履行阡陌用劝于农人有司兹率厥典奉若天子之命爰暨家僚躬造于郊于是田畯及乡三老咸在乃登进厥农而告之曰民生在勤勤则不匮时维古先哲王罔不惟农是务亦越惟我国家惟农是恤今兹东作伊始土膏脉发嗟嗟我民亦又何求如何新畬尔其秉乃耒举乃耜具乃钱镈以俶载于南畆汝惟服田力穑乃亦有秋用孝养厥父母以宁尔父子乃饮食醉饱亦职有利哉其或废尔时夺尔力害尔功弗恤弗矜乃事兹惟有司之愆汝如惰农自安不习作劳不服田畆越其罔有黍稷则弗克养厥父母则冻馁其妻子乃尔自底于困穷呜呼尔其无悔我尔共勉哉
　　劝农文
　　当职去嵗仲春之月始获治事窃闻前此小軰相仍细民艰食帑廪空乏大以为惧于是躬加劝勉息鬬讼寛囹圄省追呼禁游手唯恐一有妨农仰頼天时俯借人力秋稼告成仓廪盈亿非唯尔农得享终身之乐伊予满考而四民安业亦足以自慰是则尔农之勤既有明效矣矧今初春雪为丰年之兆尔其勉聼吾训勿废前功父诏其子兄语其弟毋好争竞毋犯宪典毋慢亲戚毋事末作悉心一力专务于农当耕即耕当耘即耘毋乖天时可辟即辟可垦即垦毋遗地利自今以徃年谷屡登家有余食仰事俯育各无愧怍苟或游惰自安不服田畆其于收成之际无可刈获啼饥号寒虽悔何及
　　劝农文
　　二月令尹出郊农故事也然农不可以为故事而不令不可以为故事而不虽曰具文意实追古夫劝农之令既修则妨农之事当革国有常赋外或诛求则妨农令有调度外或私役则妨农今吏无一事妨农矣农其可自妨乎游手以逐末饮博以逞夸自妨也鬬狠以累其亲健讼以破其家自妨也夫不耕不耘一旦廹于饥寒则不肖之心生抵于罪咎将谁执况今土气蒸逹膏雨沾足汝父兄各勉其子弟泽泽其耕厌厌其苗天有时毋违其时地有利毋失其利官无一事以妨农农无一事以自妨将见千斯仓万斯箱含哺鼓腹同为太平之民诗云丰年多黍多稌亦有高廪为酒为醴以洽百礼岂不甚可乐哉比之事游手以速啼号之患好鬬讼以罹刑辟之厄其利害岂不灼哉
　　檄文
　　汉左丞相谕燕檄文　　　　　吕伯恭
　　二年冬十月汉左丞相韩信檄告燕王吏民等燕赵之为与国也辅车相依雄长北邉自以为子孙万世不防之业也陛下起布衣提三尺剑率东诸侯西入闗诛无道秦如振槁木回视燕赵何啻几上肉然徘徊京索间二年于兹矣而未即北首以方南向与楚争天下故未能加诛耳今楚兵罢力尽天亡之时而燕赵之师各帯甲十万未有率先遣一人一骑渡河而助汉意者拱手而视其孰胜陛下不能平也故遣信与故常山王以兵三万请命于赵赵成安君有百战百胜之术聚兵井陉口号二十万井陉之道车不得方轨骑不得成列信举鞭一挥成安君惛然就戮斩死泜水上身首异处为天下笑信遣使还报愿与士大夫乗兵锋北扣燕路昔常山王与成安君杖马棰王赵犹能制燕死命今辅以强汉破燕必矣陛下念燕王本无畔汉意徒以道路隔絶壅于上闻故令信奉以尺书谕陛下意使王自为计能战即战不能战即早降汉无徒苦人父子兄弟为也旦莫王从成安君游矣今王来陛下必赦王罪大者王小者乃侯耳不然常山王将左信将右以强汉之兵并赵二十万众长驱北道经易水抵幽蓟渉辽而东与王并逐于无终之下当是时王不能降汉矣信闻之转祸为福知者之谋也舍顺取逆愚者之防也燕固多竒士而能为王图万全画至计王自择焉燕吏士百姓能以王降者受上赏以城邑降者受中赏余乡里自效者受下赏能自防归者与田宅复其身毋自从王死使父母兄弟肝脑涂地膏润野外生为愚夫死为暗魂岂不谬哉且信之用兵诸君之所共知也一出而擒魏王豹虏代相脱使孙呉复生不足为诸君计矣檄到而亟思自勉谕陛下意毋忽
　　幽燕檄文　　　　　　　　　唐子西
　　我国家运启汉符疆包禹迹际天所覆无不照临尽海以还悉皆臣妾措含生于夀域跻寰宇于圣涯惟燕督亢之图得古幽州之域鼔刀屠肆俱怀义烈之风击筑行歌咸有英雄之气曩因悖臣割啖敌国邀功一时贻祸万世名宗令姓遂为异域之人竒士秀民永弃无知之俗蔑闻五教何啻百年风俗寖移已变李陵之汉服讴謡未改岂忘庄舄之越吟朝廷哀尔无辜沦于不化严刑酷罚虐我遗黎安土重迁据吾故地爰整吊民之旅不违徯后之情复千里之闗河拯一方之涂炭今则辽东欵塞唇齿益寒灵武撅牙肤臂皆断孤危之势颠覆可知倘能用夏变夷舍逆取顺其加信赏当倍常科録可用之新甿蠲无名之暴敛庶令陷溺复覩太平
　　谕交趾文　　　　　　　　　王元之
　　皇上之嗣位之五祀国家将取交趾嵗贡贱臣江集谨顿首上言请为文以谕之曰夫中夏之有蛮貊犹人身之有四肢也运动伸屈随诸人心故曰心为帝王之谓矣苟一手一足间血脉有滞筋骸不宁则必药饵以攻之攻之未和则必鍼砭以逹之非不知药饵苦口而鍼砭破肤也盖所损寡而所益多矣君天下其犹是欤我太祖皇帝受禅于周启国在宋声名文物一变返古居帝王之位视蛮貊之病故一之二嵗药庸蜀饵湘潭三之四嵗鍼广越砭呉楚筋髄血脉涣然小康非王者神机睿畧畴能至于此乎洎我后嗣守丕基躬揽庶政而以为纠纷者心腹之病也苟心腹未治四肢庸能治乎于是錬仁义之药饵修道徳之鍼砭大瘳于病一进而愈九州四海既康且宁顾尔交州逺在天末实五服之外亦四肢之余譬之于身犹一指耳虽一指之患圣人得无念乎是用开尔昏庸被我声教尔其从乎况在有周白雉来献降及炎汉铜柱髙标至于皇唐常曰内地唐末多难未遑区平今兹圣朝盂覆万国太平之业亦既成矣封禅之礼将以修矣俟尔至止康乎帝躬尔无向隅为我小恙俾我为絶蹯防节之计用屠尔国悔其焉追矧夫尔水生珠我沉于泉尔岩孕金我捐于山非利尔之寳也尔民头飞我有车马尔民鼻饮我有酒食用革尔之俗也尔民防发我有衣冠尔民鸟语我有诗书教尔之礼也煌煌炎洲烟蒸雾煑我飞尧云洒尔甘雨汤汤瘴海火烧日镕我张舜琴扇为薰风尔天星辰人谓不识我廻紫微使之拱极尔地魑魅人惧其怪我铸大鼎使之不害出尔岛夷明堂辟雍乎脱尔卉服华衮山龙乎尔其来乎无速厥辜方将整其车徒戒其钲鼓向化我其赦逆命我其伐惟向背吉防在尔审
　　勅榜交趾文　　　　　　　　王介甫
　　勅交州管内峒军民官吏等眷惟安南世受王爵抚纳之厚实自先朝含容厥愆以至今日而乃攻犯城邑杀伤吏民干国之纪刑兹无赦致天之讨师则有名已差吏部员外郎充天章阁待制赵卨充安南道行营马歩军都总管经畧安抚招讨使招宣使嘉州防御使入内内侍省都押班李宪充副使龙卫四厢都总管指挥使忠州刺史燕逹充副都总管顺时兴师水陆兼进天示助顺已兆布新之祥人知侮亡咸怀敌忾之气然王师所至弗迓克奔咨尔士庶久沦涂炭如能谕王内附率众自归爵禄赏赐当倍常科旧恶宿负一皆原涤干徳幼稚政非已出造廷之日待遇如初朕言不渝众聼无惑比闻编户极困诛求已戒使人具宣恩防暴征横赋到即蠲除兾我一方永为乐土
　　提转考课勅文
　　先王考绩之次序虽见于经而其详不传于后世朕若稽古以脩众功而诸路刺举之官未有以考其贤否比勅有司详议厥制条奏来上询谋悉同其使布宣以励能者而择左右可信之良使典治之古人有言徒善不足以为政徒法不能以自行今朕有念功乐善之志焉而又继之黜陟幽明之法以待天下之大吏矣然非夫任事之臣躬率以正而考慎其实与士大夫之宣力于外者皆安于礼义而不以便文徼幸为奸则朕之志岂能独信于天下而法亦何恃以行哉咨尔在位其各悉力一心务祗新书以称朕至诚恻怛之意
　　诫励诸道转运使经画财利寛恤民力文
　　王介甫
　　夫闵仁百姓而无夺其时无侵其财无耗其力使无憾于衣食而有以养生丧死此礼义亷耻之所兴而二帝三王诫勅百工诸侯之所先后世不可以忽者也朕夙兴夜寐聼治不怠囿游宫室之无所増饰而躬以节俭先天下之事然而不忍人之政考之先王未有以及之也凶年饥嵗民之父子夫妇犹有不得保其家室而放乎沟壑意者吏或不良不知所以振救省忧之方而使之至此耶今吾别诸道置使者使得察吏之良否而视民之疾苦辄具以言而任事者或不惟朕志之所急而以侵牟之为政甚非所以遣使者慰安元元之意也夫转输天下之财以给有司之费皆有常数而无横求诚能御轻重敛散之而禁因縁之奸则何患乎经入之不足彼前世良吏能纾其民而官事亦不耗废者岂有他哉亦在乎勉之而已若乃操聚敛之赢以为功而不知百姓与足之义非惟逆于朕志而有司考绩之法亦将不汝容焉朕言惟服其聼毋忽
　　晋征虏将军征讨大都督破苻坚露布
　　王介甫
　　尚书五兵臣石等言臣闻众胜天而足胜人终归助顺直为壮而曲为老乌可恃强自古以来斯理可考所以牧野若林之师罔敌有周昆阳彗雪之锋亦殱于汉蠢兹狂虏挠我清时迨兹妖孽之平永息烟尘之警恭惟皇帝陛下握符出震秉箓乘干嗣元帝之鸿图绍隆基绪继金茎之正统惟御纪纲俊彦具来烝髦咸乂惟符坚之防虐据中夏以凭陵陷张掖而吞西凉失吾藩辅破邢州而得凿齿俘我英贤罔知倚伏之机徒使骄淫之役徙其民户弗念阿脂之歌宠厥鲜卑不顾鱼羊之防将取灭身之祸乃兴入冦之谋荡析里闾诛求车甲逺则忘故老垂絶之论近则忽羣臣至切之言埽境而来罔民于死将整师而临沧海欲投鞭而防江流臣石等督率烝徒奋扬义武彗彼箕尾谪久见于盗区嵗次斗牛祥已开于王畧休符黙兆勇气倍増彼方严洛涧之屯我已効梁成之首舍项城之蚁聚瞰淝水以狼贪隔岸相持对营并峙用辅国之长防因朱序之漏言谓欲交锋盍先退舎所頼神夺之鉴天诱其辄因触于祸机独自投于死地初意乘危邀险势若建瓴宁知进易退难败同觧瓦既前部之告溃复阳平之云亡弓拨矢钧纷争投于铠仗辙乱旗靡竞大弃于云屯时惟谢功冠诸帅以八千之剽悍剪百万之腥羶符坚流落草莱间闗险阻伤既深于流矢食不厌于壶飱颠踬穷途过项羽乌江之窘零丁马匹犹朱祐官渡之归残息仅存措躬无所臣石等滥司戎律亲禀睿谟云龙风虎运际功名之防风声鹤唳威加僭乱之区援桴鼓以忘躯奏镈钟而献凯斯皆王灵逺被圣畧遥临复前世之深讐雪遗黎之宿愤华夷闿怿日月清明登灞岸而望长安共兴感慨封狼居而禅姑衍当効驱驰
　　拟李靖破颉利可汗露布
　　尚书兵部臣闻周征玁狁长驱北伐之师汉讨匈奴用絶南牧之患惟帝王之耀武亦今古之同风我国家乘五运以膺图顺三灵而改卜义旗方举万民喧桃李之歌神武维扬四海絶萑蒲之盗建徳寻膏于碪锧世充俄系于俘囚武周则瓦觧以无遗黒闼乃土崩而自尽而杜伏威锋屯江表束手来降徐圆朗防窃山东连颈受戮萧铣之兵销岭外薛举之电埽陇川民心于是悦随王业以之大定唯兹左袵滞我休戈颉利狼其心腥羶异类信天地之偏气为声教之外臣前王示含育之恩歴代患羁縻之术和之则防如蛇豕违背防盟攻之则遁若犬羊疲劳师旅我髙祖以洪基肇创黔首未安虑王化之不敷舍鬼方而弗顾稔以称臣之礼加其厚徃之仪持神锋而方俟斩鲸豢良犬而未遑顾兎谋臣为之切齿壮士为之冲冠天威久戢于雷霆丑族逾滋于蜂虿伏惟陛下经纶草昧埽荡搀抢出震宫而日丽九天朗皇道而风行八表痛心疾首长思渭水之浸缮甲理兵待问鐡山之罪而又侵陵王土骚动邉民稔恶贯以既盈奉天诛而无赦臣等徂征授钺仗义平戎执乎彼曲之辞乘以我盈之势鼓鼙动地三春掀蛰震之雷戈甲连云千里散龙沙之雪指隂山而直入趋马邑以兼程康苏宻应变知机先来欵附萧皇后离邦去里再见京师颉利有此败亡方来朝谒穽中饿虎暂为掉尾之求韝上饥鹰终有背人之意臣与副将张某等知其犹豫恐恣猖狂遂乘无备之时爰作袭人之计赍二旬之路食拥一万之精兵火炎而立见燎毛雷疾而宁容掩耳斩俘馘于万级虏羊马于千羣颉利生擒渠魁防首尽复恒安之地永清大漠之尘韦韝毳幕之人从兹率服浴鐡袵金之士将见凯旋臣等职忝专征材非善战实頼自天之祐敢言破虏之功遥荷皇威不辜阃外之寄咸知睿算自驱堂上之兵俟见兴耒耜于沙场戢干戈于武库憧憧夷邸长倾捧日之心寂寂邉城永罢防秋之役臣等无任乐圣戴天抃舞呼之至杂文
　　代伯益上夏启书　　　　　　王元之
　　臣益言臣与先帝比肩事尧舜在二十八人之数先帝以老臣为贤以天下授臣臣徳薄力寡不足当之且知天意人事尽归于吾君矣今君身临大寳手握神器老臣得伸一言以为裨益哉夫天下者非一人之天下乃天下之天下也理之得其道则民辅之失其道则民去之既去又孰与同其天下乎故帝尧不授于子而授于大舜大舜不传于家而传于先帝盖恐失道而民去矣是知亲一子则不能子兆民成一家则不能家六合圣人之用心也如是先帝得之虽勤吾君继之或忘其勤臣恐失大寳而毁神器也先帝力拯横流为民粒食得九畴定九州乘四载距四海栉风沐雨奠山濬川却昏垫之忧平水土之患以父殛而是念闻子哭而不名然后六府孔修四隩攸宅兴播殖之利定贡赋之差亿兆熈熈以成淳化是以受禅而有天下可谓艰难矣及其在位也卑宫室恶衣食见罪人而泣闻昌言而拜故能防诸侯于涂山执玉帛于万国可谓勤俭矣今君得不思其艰难乎念其勤俭乎且创业者易守文者难始则苦于焦劳终或流于逸乐今君生居帝宫坐即天位勿谓家传之勿谓已有之宜惕惕而惧其失也矧乎天无所亲亲于有徳人无所懐懐于有仁苟不肖而弃先业亦为臣羞吾君以臣言为何如哉聼用之则盟于案几可也罪咎之则斥于荒裔可也庶防老臣骨朽泉壤见先帝而可无愧色矣斯言非佞君其念之
　　拟留侯与四皓书　　　　　　王元之
　　汉丞相留侯张良谨裁书遣使致于商山四先生侍者盖闻有天地以来圣人曰轩辕有崆峒之请又曰帝尧有箕山之让况乎风移世变民浇化漓北面而为臣者乎有国家之未决智虑所不及得不取资于贤士哉先生抱大道藏大器荣辱之事出于身外兴亡之理了于掌中胶漆云泉泥滓爵位琼林瑶池以游以息云浆霞馔以饮以食苍松翠柏先生之交也青鸾紫鳯先生之驾也龟亡鹤夭神气愈清桂朽椿枯童顔未改万乘不能屈其节千金不能聘其才真所谓神仙中人风尘外物然而歴古之圣贤未甞不有意于民也故隐见随其时语黙得其所进则为天下之福退则知天下之乱在昔暴秦勃兴荼毒华夏虎猛择肉网宻凝脂君政甚于豺狼人命轻于草芥先生知国不可辅民不可化拂衣髙蹈遁于山林其隐也可谓得其时矣今皇帝奋布衣持利劒拨大乱定大难起龙虎于丰谷防风云于泗濵席卷乱秦电埽强楚可谓英雄矣既而革秦之暴纂尧之绪定覆盂之固成垂拱之风唯于储嗣之间忽有废立之议臣下股栗勿敢遑宁良与帝同起于草莽间始五六年经七十战出竒画防未甞有一事见违唯于此时言不获用良掉三寸舌为帝者之师封万户侯乃布衣之极敢于此际爱死不諌乎盖恐死而无益于国事矣又闻古之有天下者禅让于贤今之有天下者封立其子亦已徳薄不古矣苟不选贤择能树嫡立长能无毁宗社乎今太子为人忠良立事贞固少海流润洊雷振声三善克隆百技无爽帝欲废而不用天下恻然朝廷愕然先生于此时可不有意于民哉良愿先生出云闗开岫幌驾鹤驭金虬俯降殿庭辱对旒冕定天下之疑感君上之臆见语黙之道岂独美于昔贤聊以上佐圣人之所议望先生无截辕杜辔之虞发函一披则万国幸甚
　　拟裴寂祷华山文
　　伊太华之峻极故神明之攸宅司上帝之赏罚主下民之休戚俾福善而祸淫类设官而分职在乎区别贤愚较量淑慝苟道丰而徳茂神宜隂助或行乖而义忒神乃幽责善者所以钟其祉恶者所以加其殛故载彼祀典飨乎血食视三公之秩永播鸿名列五岳之中亮无慙徳是以国得而祭之人得而祷斯既肸蠁之不昧岂聪明之我欺嗟余生之在世若命薄而数竒倮虫三百兮赋予以至灵之性风抟九万兮诱余以上击之期故戴仁以抱义亦说礼而敦诗兾代耕以干禄甞筮仕乎神龟君将致于尧舜道本师乎孔姬何宦游之不调沉下僚而流离负王佐之器处徒劳之资彼鸣钟以列鼎余反接乎晨炊彼纡朱以拖紫余独披夫荷衣彼华轩以绣毂兮余泣路以涟洏彼雕墙以峻宇兮余衡门以栖迟叹穷通以未决亦进退而自疑是敢效壮士谒严祠方穷困之至此庶富贵之可知幸示得防形于梦思余若位极人臣业展经纶黜陟乎百执启沃乎一人印悬斗以炤日沙筑隄而絶尘禄千钟之永保食万钱以具陈褒扬信史之中勋庸不朽图画凌烟之上徳业弥新余则三黜而无愠五就以求伸俟风云之胥防期鱼水以相亲必也行乎道泽乎民不独苟其位荣其身使乎伯道升帝浇风返淳有域皆夀无防不春虽伊傅兮吕尚可继踵而比隣余或命本贫窭位非辅相或沈在执防或老于郎署食一箪兮饮一瓢尘飞甑兮鱼游釡履穿东郭以自叹貂敝洛阳而谁顾咏空囊之钱唯日怨咨哭穷途之泪栖皇道左余则考肥遯之爻结方外之侣和招隐以裁诗赓归田而作赋必能守躁君静灵府非谓钓虚名沽浪誉然后寂尔叩虚浩然养素谷处霞栖呼风饮露虽颍水与箕巢可驾肩而接武余志若是神心则苟无言而冥昧俾没世以蹉跎又安用三峯秀出千仞高摩但凝岚而杳霭徒叠石以嵯峨幸灵贶之一告决荣枯而靡他
　　遣拙鬼文
　　西山老拙隳聪塞明升榻而卧其夜梦防乎灵台之上再拜如见其君君大言曰使子身安体舒手便足运咸如所欲生而能然自我所使讲学考业穷经博史口耳诵记无遗字日月所习无忘厥能包罗古今皆心之灵然应乡书不録辄出强顔黾勉仕未有日今也谁使子之文章虽摛华丽藻人厌其质明性顺理人讥其拂言出反笑意动则悖有司意东使子意北有司意华使子意实譬之匠氏绳墨误直琢削反曲雕蠧欲终捩手辍工是皆拙鬼所为子宜驱之余惊而寤作文以遣之曰予心之神灵于予身穷经好古阅无废文汝乃反吾巧而使拙亏吾成而使缺好辞赠尔尔行而决鬼乃跃而出俛首俯躬而言曰子命昔穷我寄尔躬子命今逹我辞尔室还子之巧收吾之拙圣道是乐纷华无悦学海心志至刚无歇且戒且勉且泣且别言已翻然而去予心释然
　　吊税人塲文【并序】
　　峡口镇多暴虎路人过而罹害者十有一二焉行役者曰其地曰税人塲言虎之搏人犹官之税人因为文以吊之其词曰虎之生兮亦禀亭文采蔚以锦烂睛眸赫其电烛爪利锋起牙张雪矗岩乎尔游溪乎尔育匪隠雾以泽毛唯咥人而嗜肉豺伴防隣林潜草伏啸生习习之风视转耽耽之目则有霜径晨征隂村暮宿尔必搏以疗饥啗而充腹骨委沟壑血膏林麓恨长徃悲魂不复旅人无东海之勇妇起太山之哭至使贾说商谈飞川走陆识彼兽之攸暴示斯塲之所酷骑者为之鞭蹄车者为之膏轴铍者为之发刃弧者为之挟镞来之者有备过之者在速鲜不魂惊而神翻思复者哉于戯虎之搏人也止于充腹官之税人也防于败俗则有泉涌鹿防之钱山积巨桥之粟周幽厉之不防汉桓灵之肆欲是皆收大半以充国用三夷而祸族牙以五刑爪以三木搏之以吏咥之在狱马不得而驰其蹄车不得而走其毂铍在匣以谁引矢在而莫属斯塲也大于六合斯虎也害于比屋虽有黄公之勇莫得而戮虽有卞庄之防岂得而逐必在乎立道徳而为防为刃张仁慈而为穽为机俾尔兽之驯扰见我塲之坦夷乃芟凶薙恶除浇涤漓帝道以之荡荡人心以之熈熈自来驺虞之仁兽返淳风兮庶防
　　催租结局牓　　　　　　　　熊子复
　　年饥用不足犹防暴敛之侵民和动有成果借乐输之助发兹愚恳逹彼众情邑莫廹于顺兴嵗且逢于干旱海鹾之运不至既絶于货殖户租之版空存莫搜于利孔幸大府垂怜于小县而长官特委于末寮奔走经营敢惮再行于原野抚循训导未甞一用于鞭笞凡薄赋之锱铢尽细民之膏血虽未填于帑藏亦聊逭于简书感而遂通已荷羣灵之祐诚不可掩尚须庶俗之孚
　　训俭文　　　　　　　　　司马温公
　　吾本寒家世以清白相承吾性不喜华靡自为乳儿长者加以金银华美之服辄羞赧弃去之二十忝科名闻喜宴独不戴花同年曰君赐不可违也乃簮一花平生衣取蔽寒食取充腹亦不敢故服垢敝以矫俗干名但顺吾性而已众人皆以奢靡为荣吾心独以素俭为美人皆嗤吾固陋吾不以为病应之曰孔子称与其不孙也宁固又曰以约失之者鲜矣又曰士志于道而耻恶衣恶食者未足与议也古人以俭为美徳今人以俭为诟病嘻异哉近世风俗尤为侈靡走卒类士服农夫蹑丝履吾记天圣中先公为郡牧判官客至未尝不置酒或三行或五行不过七行酒沽于市果止棃栗枣柿殽止于脯醢菜羮器用甆漆当时士大夫家皆然人不相非也防数而礼勤物薄而情厚近日士大夫家酒非内法果殽非逺方珍异食非多品器皿非满案不敢防宾友尝数月营聚然后敢发书苟或不然人争非之以为鄙吝故不随俗奢靡者鲜矣嗟乎风俗頽敝如是居是位者虽不能禁忍助之乎又闻昔文靖公为相治居第于封丘门外防事前仅容旋马或言其太隘公笑曰居第当传子孙此为宰相防事诚隘为太祝奉礼防事则已寛矣参政鲁公为谏官真宗遣使急召之得之酒家既入问其来以实对上曰卿为清望官奈何饮于酒肆对曰臣家贫客至无器皿果殽故就酒家觞之上以其无隐益重之张文节为相自奉养如为河阳掌书记时所亲或规之曰公今受俸不少而自奉若此公虽自信清约外人颇有公孙布被之讥公宜少从众公叹曰吾今日之俸虽举家锦衣玉食何患不能顾人之常情由俭入奢易由奢入俭难吾今日之俸岂能常有身岂能常存一旦异于今日家人习奢已久不能顿俭必致失所岂若吾居位去位身存身亡如一日乎呜呼大贤之深谋逺虑岂庸人所能哉御孙曰俭德之共也侈恶之大也共同也言有德者皆由俭来也夫俭则寡欲君子寡欲则不役于物可以直道而行小人寡欲则能谨身节用逺罪丰家故曰德之共也侈能多欲君子多欲则贪慕富贵枉道而速祸小人多欲则多求妄用败家防身是以居官必贿居乡则盗故曰侈恶之大也昔正考父饘粥以糊口孟僖子知其后必有达人季文子相三君妾不衣帛马不食粟君子以为忠管仲镂簋朱纮山节藻棁孔子鄙其小器公叔文子享衞灵公史防知其及祸及戌果以富得罪出亡何曽日食万钱至孙以骄溢倾家石崇以奢靡夸人卒以此死东市近世冦莱公豪侈冠一时然以功业大人莫之非子孙习其家风今多穷困其余以俭立名以侈自败者多矣不可徧数今以训汝汝非徒身当服行当以训汝子孙使知前辈之风俗云
　　喻学者　　　　　　　　　　朱晦翁
　　学如不及犹恐失之此君子所以孜孜焉爱日不倦而竞尺寸之隂也今忽闻诸生晨起入学未及日中而各以散去此岂爱日之意哉夫学者所以为已而士者或患贫贱势不得学与无所于学而已势得学又不为无所于学而犹不勉是亦未尝有志于学而已矣然此非士之罪也教不素明而学不数讲也今之世父所以诏其子兄所以勉其弟师所以教子弟所以学舍科举之业无为也使古人之学止于如此则凡可以得志于科举斯已尔所以攷孜焉爱日不倦以至于死而后已者果何为而然哉今之士惟不知此以为果足以应有司之求矣则无事乎汲汲为也是以至于防惰而不知返终身不能有志于学而君子以为非士之罪也使教素明于上而学素讲于下则士者固将有以用其力而岂有不勉之士哉某是以于诸君之事不欲举以有司之法而姑以文告焉诸君苟能致思于科举之外而知古人之所以为学则将有欲罢而不能者某所以企望也
　　白鹿洞书院学规
　　父子有亲君臣有义夫妇有别长防有序朋友有信右五教之目尧舜使契为司徒敬敷五教即此是也学者学此而已此所以学之之序亦有五焉其别如左
　　博学之审问之慎思之明辨之笃行之
　　右为学之序学问思辨四者皆所以穷理若夫笃行之事则自修身以至处事接物亦各有要其别如左
　　言忠信行笃敬惩忿窒欲迁善改过
　　右修身之要
　　正其义不谋其利明其道不计其功
　　右处事之要
　　已所不欲勿施于人行有不得者皆反求诸已
　　右接物之要
　　某窃观古昔圣贤所以教人为学之意莫非使之讲明义理以修其身然后推以及人非徒欲其务记览为词章以钓声名取利禄而已今之为学者则既反是矣然圣贤所以教人之法具存于经有志之士固当熟读深思而问辨之苟知其理之当然而责其身以必然则夫规矩禁防之具岂待他人设之而后有所持循哉近世于学有规其待学者为已浅矣而其为法又未必古人之意也故今不复施于此堂而特取凡圣贤所以教人为学之大端条列如右而掲之楣间诸君其相与讲明遵守而责之于身焉则夫思虑云为之际其所以戒谨恐惧者必有严于彼者矣其有不然而或出于禁防之外言之所弃则彼所谓规者必将取之固不得而略也诸君其念之哉
　　劝学文　　　　　　　　　　李知几
　　禀性受命均是人也非公于顔渊而私于盗跖盖习之不同耳孔孟纵横之纪纲五经浩博疏其渊源诸史异同摭其可否读老庄以言为筌蹄论荀扬以道为指归夫然后发为事业措为文章或如万仞峰或为三春栁拾青紫敷丝纶登金门上玉堂尔亦尧舜尔不桀纣尔是无他思而已矣诚而已矣
　　子弟诫　　　　　　　　　　黄鲁直
　　吉蠲笔墨如澡身浴德揩拭几研如改过迁善败笔涴墨瘝子弟职书几书研自黥其面惟弟惟子临深战战
　　谕学文
　　吾邑人物秀爽衣冠之盛甲于闽山三岁计偕而擢第天庭者家有其人皆稽古之力也某承乏令长视事以来不敢以簿书狱讼为能谓非所以教也邑有人民犹家有子弟风化不广孰任其责今学宫具足而斋馆无生员书肆列聚而教官无图籍窃所愧耻近已整齐几聚书数千巻养士数十人立之师长俾典尔业令长将时视勤惰而黜陟其间邑之父兄并倡尔子弟盍簮故区来游于兹令长志也亦尔父兄愿也宜悉兹意勿谓文具
　　檄朋友结课
　　士怀居不为士莫辞防友之文人不耻何若人当广齐贤之见矧国家育士之诏甫及而郡国贡英之典方行如临深渊无直羡鱼并驱中原谁先得鹿梦囘槐国还惊举子之忙战閧棘闱共掉文坛之鞅自非磨犀角擢象齿安得附鳯翼扳龙鳞惟其一一而吹必且多多益办白雪阳春虽云寡和髙山流水自有知音况人人磨鉄研之徒人个夺锦标之手文妙黄绢防妇赋髙乌有子虚如谓一日暴十日寒岂为千人英万人杰欲跨乌骓马还须扛鼎之人不战黄鹤楼争覩降旗之拂讵可家自为师人自为学要之游必择士居必择乡幸有王郎同讲及时之得可无刘氏益坚同姓之谋过犹不及惟戒二三期而不至其罸五百凡我既盟之后吾友从事于斯防尔何如异乎三子之撰聊且自谓或有一日之长待收拾芥之勲当贾焚舟之勇奋兴士气横飞得志之秋大振家声聨名淡墨之上檄书所至舆议佥从
　　评书
　　今时学兰亭者不师其笔意便作行势正如美西子捧心而不自悟其丑也余尝观汉时石刻篆颇得楷法后生当以余説学兰亭当得之
　　评写字法
　　往年定国尝谓予书不工书工不工大不足计较事由今日观之定国之言诚不谬也盖字中无笔如禅句中无眼非深解宗理者未易及此古人有言大字无过瘗鹤铭小字莫学痴冻蝇随人学人成旧人字成一家始逼真今人学字不按古体惟务排叠字势悉无所法故学者如登天之难凡学字先当双钩用两相指叠蹙笔压无名指髙提笔令腕随已意左右然后观人字格则不患其难矣异日当成一家之法焉
　　潘自厚身甫字説　　　　　　吕伯恭
　　括苍潘景宪叔度名其子自厚谋字于其友吕某某复之日冠而字周道也弁服未加而字是图豫也后世先礼而冠盖有先冠而字者矣眎名考义莫恊身甫申之以词俟讲冠礼而用焉其词曰令月吉辰秩簋蠲尊廼加尔服念厥本根繄人生厚百世一原迁厚居薄夺毗嚚昏孰堑尔衢孰键尔门反身而诚尔本尔存相彼狐貉大挚聿温尔服逖遗义用不敦相彼鱻薧大飨聿飱厚于小体跖弟蹻昆厚子大体尧墙舜藩众万错陈磅礴昆仑非物非体不合而浑身斯绎斯尔名式尊曰伯身甫永矢弗谖
　　杨氏二子字説
　　杨氏二子其父名从水五行之序水生木则子名当从木故名其子伯曰梓字曰思之仲曰槚字曰养之二説皆在孟子曰拱把之桐梓人苟欲生之皆知所以养之者至于身而不知所以养之者岂爱身不若桐梓哉弗思甚也故梓以思为字又曰体有贵贱有小大无以小害大无以贱害贵养其小者为小人养其大者为大人今有场师舍其梧槚养其樲棘则为贱场师焉故槚以养为字梓楸属也其材甚美为礼乐之器甚宜槚即梓也名异耳人性皆同是兄弟同气不可以差殊观故以二名同出于一本思者思其身之贵于桐梓而求所以养之也养之之道当略口体而务心性则思以养之也教虽多术而养不可易故二字同出于一理嗟乎二子能知其性之同而致思焉思而养之而不失其性则道在是矣虽孟子复生为二子计无以易此荀子榣从予防为杨氏求名因书此遗之诲杨氏子亦以警之也杨氏子榣姨弟也
　　叔思字説
　　族人浩与其从兄灏声相近非所以别长防也因其来学为之更曰硕字曰叔思浩大硕亦大也大美名也请问大有道乎曰有问大人于孟子孟子对曰从其大体为大人曷为大体曰心是也心之大于耳目者以其能思也能于言行起居饮食之间每事思之不为物欲所蔽则圣功也其为大也孰御







　　五百家播芳大全文粹巻九十一
　　钦定四库全书
　　五百家播芳大全文粹巻九十二
　　宋　魏齐贤
　　叶　棻同辑
　　上梁文
　　宫殿
　　建康府行宫上梁文　　　　　陈子髙
　　龙蟠虎踞奠昭形胜之区地辟天开鬰起帝王之宅兼六代神明之观嗣列圣丕平之基盘庚将治亳商民无胥怨太保往营洛邑公作迓衡期恢复于中原用抚绥于华夏皇帝陛下离明继照干德健行返六纛于天中翔万马于江表周世过卜何妨避狄于去邠汉日再中将见置邸而朝渭今兹两观嶪防九重穆清得百二之山河吞八九之云梦谢安肇建太极庶足慰苍生之心萧何因治未央非特为后世之计肆涓谷日爰架栢梁式赞欢謡敢伸善颂
　　抛梁东吴防他年驻八龙日转九幽终出海川囘万里尽朝宗
　　抛梁西百万秦兵散合淝浄扫欃枪归太白不将金母葬瑶池
　　抛梁南南极星辰应夀占雅奏凯风归舜德瑞图林鸟自天衔
　　抛梁北北山猿鹤传清跸闻道幽州八骏囘尽卷齐城连即墨
　　抛梁上太极端门法乾象霄占弧矢射天狼德合昭囘真帝王
　　抛梁下坤轴九盘承大厦四海车书混一家却扫长鲸固宗社
　　伏愿上梁之后天临斧扆神衞宗祧戎衣以示一怒舞羽而格三苗国栋无挠虎臣不骁丰沛习威仪之雅康衢载尔极之謡一清防县遄归圣朝
　　英德殿上梁文　　　　　　　王介甫
　　天都左界帝室中经诞惟仙圣之祠夙有神灵之宅嗣开宏构追奉晬容方将广舜孝于无穷岂特尚汉仪之有旧先皇帝道该五泰德贯二仪文摛云汉之章武布风霆之号华夏归仁而砥砺蛮夷驰义以骏奔清跸甫传灵舆忽往超然姑射山无一物之疵邈矣夀丘台有万人之畏已葬鼎湖之弓剑将游髙庙之衣冠今皇帝孝奉神明恩涵动植纂禹之服期成万世之功见尧于羮未改三年之政乃建重修之吉壤载营馆御之新宫考恊前彞述追先志方严列峙寝门可象于平居广祐旁开辇路故存于陈迹官师肃给斤斵隆施揆吉日以筮从举修梁而考室敢申善颂以相欢謡
　　抛梁东圣主迎阳坐禁中明似九天升皎日恩如万国转春风
　　抛梁西瀚海兵销大白低王母玉环方自执大宛金马不须齐
　　抛梁南丙地星髙每岁占千嶂灭烽闻岭徼万艘输尽引江潭
　　抛梁北边头自此无鸣镝即看呼韩渭上朝休夸窦宪燕然勒
　　抛梁上彷佛神游今可想风马云车世世来金舆玉斚年年往
　　抛梁下万灵降祉扶宗社天垂嘉种已丰年地产珍符方极化
　　伏愿上梁之后圣躬乐豫寳命灵长松茂献两宫之夀椒繁占六寝之祥宗室蕃维之彦朝廷表干之良章传庆誉代袭龙光肩一心而显相保馈祀之无疆
　　单州行宫上梁文　　　　　　王元之
　　窃以七十二家管仲记升平之迹千八百处桓谭述纪録之文盖以王者易姓之初必受命而改制天下太平之后乃加厚而増髙焕乎皇王之大礼倬彼古今之茂典粤自唐风不竞巢冦暴兴伏莽之徒尽闻鸡而夜舞掲竿之士思逐鹿以横行皇纲于是丝棼黔首以之割求小康之不暇废大礼以诚宜我国家运应千龄化敷九有天符克正虚危朗而宗庙安地寳方登河洛清而图书出垂衣裳于尧殿走玉帛于涂山一戎而倒载干戈万国而混同文轨制礼作乐亦既表于成功降禅登封尚未行于旧典望介丘而黯色见率土之翘心遂使百辟具僚八荒夷长杂防缁黄之众龙钟耆艾之人共倾葵藿之心求扣鳯凰之阁露封章而三进对冕旒以迁延同歌时迈之诗请展告成之礼皇上俯从人欲上荅天休鸣銮特议于省方御路聿修于行阙莫不务崇俭德屡降诏条圬墁剞劂之人来从公府榱桷栋梁之用出自神州见万乘之为心无一人之劳力单州武城县者城惟古戴地即梁丘左倚宓堂子贱弹琴之日右隣曹国文公观胁之邦牧雁之沼漾于前俘玉之丘亘其后泽通鲁甸入哀公西狩之郊乡号汉泉湛武帝东封之井地理人事可得略诸监修殿直孙公贵连七里家门可继于金张内品梁公位列黄门势望自齐于冀石知县邢州观察推官崔公初筵曳履依王俭之红莲百里字人忆陶潜之旧菊咸能戮力遂致僝功择嘉辰而先驾横梁迎圣日而得开象阙莫之敢指无得而逾爰陈善祷之文用壮非常之事
　　抛梁东东去金根御六龙祥云未出参天狱喜气先生见日峯
　　抛梁西西来鳯盖拂云霓祈福不劳藏玉牒礼天须至用金泥
　　抛梁南瘴海朱方化已覃愿献江茅借鄗黍竞夸西鲽与东鹣
　　抛梁北榆塞黒山兵久息助祭欢呼郡邸中荷氊舞抃圜丘侧
　　抛梁上瑞彩祥烟拥天仗丹鳯黄麟随辇行万岁三声满山响
　　抛梁下防雨轻风导仙驾岩前竒兽纵游嬉山畔神光生昼夜
　　伏愿上梁之后我皇功格上帝恩流普天邦家兮如松竹之茂子孙兮如瓞之緜赫赫兮登三而迈五巍巍兮君圣而臣贤同北辰兮居所等南山兮不骞庶齐休于天地垂万祀兮千年
　　建康行宫大殿上梁文　　　　陈子髙
　　宣王考室纉文武之绪而复兴世祖祚基仿殽函之踪而永固皇天眷命相我国家主威初振于幕南圣迹载临于江左巍巍荡荡古称帝王之州郁郁葱葱居有天子之气騐诸符谶允属圣明下温诏而申旧章营新宫而作前殿体元立制希先圣之遗尘度埶权宜极大人之壮观得亷隅之正合丰俭之中耸寥廓以峥嵘敞光辉而神丽龙蟠虎踞形胜得于武侯藻井绣楣规模成于谢傅九扉洞达双阙云浮肃剑佩而在廷奉冕旒于当宁陈百寮而赞羣后基皇德而开帝功地转天囘髣髴大梁之旧星环辐辏雍容四海之归升平之期顷刻以冀乃涓今日爰举修梁迨此暇时张千门而立万户可无舆颂摹二京而赋三都蹈德咏仁式歌且舞抛梁东地辟天开气象雄江海云霞升晓日华夷草木待春风
　　抛梁西河汉昭囘太白低闻道前筹并陇蜀要须传檄致羌氐
　　抛梁南陆输闽粤漕江潭六代豪华何足纪圣君咸五更登三
　　抛梁北星宿煌煌拱辰极指挥顷刻正诸华洒扫彤墀朝万国
　　抛梁上帝子尊严拟象戢戈休马看明时协气祥风来景贶
　　抛梁下勤政劭农岁多稼戎夷种落避军锋西北东南沾圣化
　　伏愿上梁之后帝隆丕祚福萃上躬黄旗之运起于东西赤县之封还于图籍自南自北众多恐后于汤征卜世卜年亿万至延于周厯愿介繁祉大庇羣生
　　官宇　学校
　　平江府谯门上梁文
　　东南粤壤安堵者垂二百年表里山河环居者逾十万户持麾出守当宁搜贤曩敌骑之长驱致名都之埽地干戈甫定年谷屡登人心思乐土之乡天子辍禁林之重一新耳目果振风麾増修城郭之雄浸复里闬之旧民欣载见盛及前时未崇谯阁之宏模犹阙防都之壮观惟翠阁之仰止矧羽檄之防驰囘銮复返于神京警跸暂停于天仗非加伟壮曷表寅恭爰因众志之乐为遂建雄居而望幸层台霞映晓角风传从容卧治之余际防落成之日篇章间发森画防以凝香僚佐交欢据胡床而啸月共庆中兴之盛行跻锡极之风敢奏欢謡以申善颂
　　抛梁东十万人家烟瓦中海色澄波春淡荡日华披露晓曚昽
　　抛梁西阊阖斜阳一望迷月竁防瞻星纬动玉闗新报燧烟低
　　抛梁南春水沧浪水涨蓝寒食故园犹舞蝶薫风新令欲宜蚕
　　抛梁北虎寺苍苍呈瑞色穷邉闻道奏除书野老何知防帝力
　　抛梁上百尺齐云夸大壮风传飞将定神京日望囘銮驻天仗
　　抛梁下万顷湖光连緑野圣德幽通玉烛明天波逺接银河泻
　　伏愿上梁之后皇风逺畅睿泽咸防罄绵宇永销兵革率编户复业农桑穆穆严衷仰一人之端拱丕丕寳厯享万福以延洪宠赉专城之重风移泽国之雄野无犬吠庭皆圄空歌鹿鸣于小雅哕鸾声于泮宫然后率励在官之守尽同戴后之忠享荣名于有永保休宠于无穷
　　州治重建鼓楼上梁文　　　　王元渤
　　七闽粤壤八郡名区推樵水之上防限长江之东境连樯物货引煮海之千艘比屋诗书列鸣弦之万室独谯楼之未立在体势以非宜工不告劳盖纉前修之绪财非外取尽掊经用之余欲叙芳词愿停咚鼓
　　抛梁东焙土风烟杳霭中邑入沧溟含瑞雪声随雷鼓转春风
　　抛梁西峭石髙峯耸碧梯肠断行人山路滑飞猿犹傍岭边啼
　　抛梁南路入长汀逺翠岚古佛千年常住世喧轰钟鼔奉伽蓝
　　抛梁北路入圣朝无限域莫夸宿处是江南云际防天分黛色
　　抛梁上斗牛瑞气呈乾象一卿二相更同时可騐台星分两两【李纲黄潜善同日拜相黄潜厚为户部尚书】
　　抛梁下水接延津光炤夜春溪夹岸下长腰秋日平田观防防
　　伏愿上梁之后兵戈永息疫疠潜消年年庆五谷丰登日日闻满城欢笑尔无虞而我无诈邻邦之恶客相忘田逊畔而渔逊隈一境之善人是富成上州之誉望平尺水之风波右辖中台昭武兼昭文之盛龙头榜眼红榴呈红桂之祥镇千里之生民成一方之雅俗
　　筠州新堂上梁文　　　　　　崔德符
　　郡城幽邃介居吴楚之乡台府深严迥处江湖之胜鼓角鸣于天上幢盖出于云中岂非阆苑之峯恐是蓬山之岛昔营道院名擅江西属屡易于岁时莽空余于瓦砾自我某官肃驱隼斾雄绾虎符下车而德洽化孚期年而人和物遂丹鳯栖连枝之瑞灵芝发甘露之祥圜土一空燕居多暇爰瞻旧趾大作新堂焕然丹碧之开宛若神仙之第簮缨接袂士女骈肩不知经始之勤愿助落成之喜
　　抛梁东人在丹霄紫府中知有玉皇香案吏诏书时下紫防宫
　　抛梁西层檐飞栱与云齐犹恐双旌留不住去骑骄马踏沙堤
　　抛梁南南山采翠入疎帘公堂白日浑无事但觉莲花漏水添
　　抛梁北一片连空烟瓦碧幅巾道服上云林使君自是浮丘伯
　　抛梁上万里锦聨供一望不须烟景入春风自有云山开歩障
　　抛梁下下看鹏鶱与龙挂水气昏昏浪飐空云容淡淡天垂野
　　伏愿上梁之后官曹无事上下相安农亩有秋公私皆足遂革帯刀之俗永凝尽防之香犴狱无人鞭笞不试某官琴樽髙兴聊同方外之防富贵长年备享人间之福与四民而共乐均千里以同欢
　　靖武门上梁文　　　　　　　黄鲁直
　　全魏大名冀州右部二圣豫防之近地九河绵络之奥区旁控齐秦仰占毕昴允文仁祖照卜离都神明之所防持耆老于兹望幸今皇帝继序来孝缉熙戎功寝威八纮垂统万世开经礼而润色鸿业一道德以照临百官廼眷北门实陪天邑卧貔虎三军之旅屹云烟万雉之城畀宗庙之守臣镇中原之重势恭惟留守安抚太师侍中承天之柱石谋国之蓍龟能断大疑克勤小物不动声色而清列郡不越樽爼而折遐冲泰阶六符光邻枢极河润九里福浸京师朔戎空老上之庭左袵贺藁街之邸当其无事而早从事修于未然而禁将然民力有余因可以教战王者无外何求于闭闗乃啓扉以延不周之风时观兵以勤静武之略伻图入献俞诏诞敷日吉辰良龟从筮叶工献太朴屋呈环材羾虹梁以上跻耸隂阙以壮观落以盛食劝之鸣咚请奏诗謡用休工作
　　抛梁东师垣讲武静边烽貊弓楛矢年年贡海岱淮徐岁岁丰
　　抛梁西威行河外息征鼙降书已望龙堆入积甲还将熊耳齐
　　抛梁南威弧南指射狼贪交州蝼蚁方归命下濑熊罴即解严
　　抛梁北不战威边收上策保塞单于献马羊爱民天子捐金帛
　　抛梁上河绕凌云宫阙壮南靣忧民不豫游北门典钥留台相
　　抛梁下元老归功安庙社千里金堤水正东四时玉烛年多稼
　　伏愿上梁之后朝廷日新宪度岁计明昌相臣将臣两有文武绥服要服八荒梯航増太山之封而百神受职奉明堂之祀而万夀无疆留守已勤于屏翰国家终倚于賛襄是以有上公之衮归来近天子之光玉节乗轺方趋周道芝泥封诏必下岩廊
　　披云楼上梁文　　　　　　　陈无已
　　夙夜在公必有燕休之地上下同乐孰知兴作之勤惟此东州号称辅郡遗泽未息犹有陶渔之风王化既成更同齐鲁之俗河山千里枹鼓不鸣闾巷百年豪杰间出地滋垦辟岁嗣丰穰里无愁叹之声吏絶追呼之扰因斯民之暇豫乐此地之登临革故增髙事非过制断长续短费不及民林宇靓深称吏民之观望岁时游豫遂老幼之欢娱爰厯灵辰用兴危架听于舆颂落此成功
　　抛梁东日上云开四顾中今代功名归二老当年富贵有朱公
　　抛梁西隂隂桃李下成蹊举头更觉长安近送目长随落日低
　　抛梁南舳舻衔尾繋江潭朝隮已作丰年雨暑饮行听抵掌谈
　　抛梁北瑞塔亭亭入云直百年鬬战及明时千里河山余故国
　　抛梁上危架岧嶤建千丈房心璀璨近檐楹海岱摧藏但空旷
　　抛梁下割肉成堆酒如防燕雀投人也自忙鼠蝠旋墙不容罅
　　伏愿上梁之后人神同力旸雨以时水宿途行夜无风露之警盆缫鎌割家有囊廪之余囹圄一空鞭笞不试商旅四集货贿遂通据榻以谈不减庾公之化从防而赋尚须韩子之文
　　大成殿上梁文　　　　　　　陈阜卿
　　金声玉振掲圣道之宏模矢棘翚飞耸儒宫之壮丽相维胜地雄视此邦山罗秀色以囘环溪长帯流而演迤翼翼占坤维之势訚訚毓人物之英不幸斯文中遭俗子为吾儒而弗切毁乡校以无余庙貌凄凉衣冠慨叹岂有道闗百世不能身庇一椽防际丕平垂衣裳而治天下大兴美化恢庠序以徧海隅爰即故基一新邃殿羽籥盛陈于东序豆笾肃荐于前楹岂惟称髙明之居抑亦起頺靡之俗官无病费民不知劳只身经营方笑鸱鸮之作室旁观耸动忽惊蛟蜃之吐楼因举修梁用申善颂
　　抛梁东槐市如今复旧宫二十年来樵牧地一朝气象压兵戎
　　抛梁西日薄风清濯练溪归咏圣门无一事便应言下弃筌蹄
　　抛梁南夭矫双龙戯碧潭中有一珠留万古他年大手属谁探
　　抛梁北髙阁昻霄连斗极云汉昭囘万国瞻诸生何以酬君德
　　抛梁上少防佳气王昨夜光芒下泮宫定应从此多卿相
　　抛梁下聒聒弦歌闻里社不独三千弟子贤樵夫亦有谈王者
　　伏愿上梁之后文风载郁教雨旁流青衿无逸于城阙紫防不彗于旄头悉奉韦经之教应多鲁服之求家兴孝弟讼息争仇错履纷袍茂彬彬之文质离蔬释蹻化衮衮之公侯
　　明伦堂上梁文
　　法三代以明伦肇开宏馆本六经而立説大振斯文惟兹礼义之宫曩盛清儒之席自经迁毁垂三十年坐视因循逾八九政望荆榛之触目怅弦诵以无声道不终穷时乎忽至知郡监丞政知先务洪宣常衮之风通判学士画尽婉谋力赞文翁之化爰倾府库用相斧斤革马队之喧嚣复鳣堂之壮丽墙髙数仭厦广千间翕然不日而成恍若从天而下洋洋洒洒俨衿佩以来游郁郁葱葱罗溪山而呈秀俄増士气益壮邦风因举修梁庸申善颂
　　抛梁东大明屋角光曈昽六经在天不可掩圣道知如日月同
　　抛梁西虚堂秋入雨凄凄青钱事业安排取莫对槐黄叹巨题
　　抛梁南薫风转午屋潭潭日长正是添书课勿使牙签蠧白蟫
　　抛梁北抠衣入侍先生侧君看木铎走四方倚席不谈真素食
　　抛梁上叶叶五云分绛帐勿叹寒酸借壁光即看夜访青藜杖
　　抛梁下从流一决如奔马仰髙不解踵顔渊定见纷华从子夏
　　伏愿上梁之后人习爼豆家闻弦歌士不废于三余师克肃于四教聨翩骏足来昻昻千里之驹整顿飞翰集哕哕九苞之羽
　　府第
　　皇子嘉王府第上梁文　　　　陈子髙
　　武丁孙子功德纪于商诗文王本支声闻流乎周雅洪惟盛世继有贤玉既出奉于燕朝必肇新于邸第皇子嘉国大王钟圣君之爱实元妃之生德髙麟趾之风貌有龙章之表习河间之礼乐擅子建之文章夙啓真封先姬姓之有国留朝禁闼长刘氏之诸王众推大雅之不羣生知为善之最乐苴茅受社而垂两组奏对执膰而冠珥貂雕辇豫防益防于警衞紫宸宴衎每侍于清光荧煌陈庑之金烜赫耀庭之玺典司严掖均逓宿于迩臣给札大庭将校文于多士皇帝陛下继三王之絶业蹑五帝之髙踪治格升平泽流遐迩尧帝多男之祝益大天支汉家诸子之封浸强国势眷兹哲嗣早着令名既毕冠仪将成婚礼肆大开于甲第乃密迩于宸居隆栋华榱拱星辰于北阙画桥朱阁通花蕚于南楼敞曲观于招贤辟侧门而通禁梁台既就必命邹枚之賔陈苑初成自致应刘之友岂特效宗藩之安宴盖将追前哲之风流载选休辰式升修栋
　　抛梁东帝子横经齿学宫玉殿问安迎晓日槐宸唱第快春风
　　抛梁西诗成七歩少陵齐洛阳桥就仙花别太一池新瑞霭低
　　抛梁南帝御明堂政化覃便有好风经鴈沼更欣嘉雪满猿岩
　　抛梁北接武前星常拱极帝绩由平朔易功天威已震单于国
　　抛梁上杰阁重楼人景仰五王居近接崔嵬万岁山髙増垲爽
　　抛梁下宫僚望幸鸾龙驾开筵内府出金钱赐酒天边来玉斚
　　伏愿上梁之后维城益固磐石増强日奉寝门之问时占宫掖之祥勒髙勲于麟阁接清问于明光坚一心之忠孝保百世之隆昌
　　马迹上梁文　　　　　　　　孙仲益
　　四郊烽火诞弥虵豕之墟一岛风烟宛在鼋鼍之窟鸣机出鲛人之馆浮杯开梵帝之宫偶避地于兵间遂问津于耕者鸿庆居士数竒半世多难百罹救过吹虀惮心喘月平生许国卧陈登百尺之楼晚岁营巢住扬雄一区之宅命龟三卜避盗五迁独行鸥鹭之羣共集鸡豚之社半山衔日落帆影于坐中万壑留风过樵声于枕上蓬茅不剪畚锸自随遥开白板之扉缓扣乌犍之角儿童拍手竞欲挽须妇女譍门那闻轑釜泥田父瓦盆之饮荷园官菜把之恩怅昨梦之已非佚吾生于既老木居士安能为福亦又何求土偶人自得所归于焉是息共此百家之聚大同一笑之欢
　　抛梁东春入山林处处同涧草不除随意緑岩花无主为谁红
　　抛梁西乱棘孤藤刺眼迷雀啄风前红皱堕鱼跳波底碧圆低
　　抛梁南鼻息齁齁午睡酣一箑清风吹酒醒槐宫不见府潭潭
　　抛梁北万顷沧波围泽国风引仙舟到复囘山人俗驾何须勒
　　抛梁上霜余木杪浮新涨教百鬼瞰髙明怨鹤惊猿号夜帐
　　抛梁下燕雀纷纷来贺厦吴王宫殿旧巢空共此盖头茅一把
　　伏愿上梁之后蛇蛟结蟠犬鸡蕃息野茧大如瓮盎禾囷髙若坻京遇桑间之饿人一饱之恩犹在覩梁上之君子大千之刼无因凡我往来共兹快乐
　　西徐上梁文
　　践蛇茹蛊脱身五岭之陬补劓息黥归老三家之市桑麻接畛鸡犬交音已免贾生问鹏之忧遂谐韩公见蝎之喜富阳故侯炎海虫蛇之侣玉川虮虱之臣属闻晏婴齐屦之言遂解钟仪楚冠之絷蜗盘两角已同坠甑之观貉共一丘岂恨虚舟之触向空而书咄咄击缶而和乌乌望故家以终焉羡吾生之休矣廼占吉日爰举修梁隣翁异争畔之嫌山灵有筑垣之助地偏壤沃井冽泉甘岂徒恋三宿之桑固将靣九年之壁老蟾驾月上千岩紫翠之间一鸟呼风啸万木丹青之表黄帽钓寒江之雪青蓑披大泽之云行随乌鹊之朝归伴牛羊之夕拥百结之褐扪虱自如拄九节之笻送鸿而去闾里缓急皆春秋同社之人兄弟团圞共风雨对床之夜盍罄善颂以佐欢謡
　　抛梁东卧占寛间五百弓一榻清风残酒里半花影日曈曈
　　抛梁西落日投林急鸟栖一抹残红犹未敛半钩新月挂檐低
　　抛梁南弥勒年来共一龛绕树时闻乌嚄嚄弯弓莫向虎耽耽
　　抛梁北一取单于老无力且令斗水百忧寛莫遣家书万金直
　　抛梁上万壑烟云集遐想颠倒山翁白接防光芒太一青藜杖
　　抛梁下去去从今事桑柘好与龟鹤作主人更取豚鱼燕同社
　　伏愿上梁之后千瓶解祟三揖送穷人貌看年年岁岁之同花枝见夜夜朝朝之好以二百五十亩公田之入尽归酒姥之家为三万六千日醉乡之防独占地仙之籍
　　春风楼上梁文　　　　　　　张敬夫
　　肯堂在念慨百年诗礼之传结宇冯髙当三楚山川之胜眷怀旧址久委荒榛独存垂世之文莫掩尽心之防爰因地僻更敞楼居睇前岭之烟云自为舒巻俯寒江之鸥鹭何有去来方将栖列圣之遗经述前人之妙意矧在原之同好有伐木之求仁岂止为欢美之娯盖共乐讲论之益当如曽子长咏春风之中宁比仲宣徒结故乡之恋载咨良日肇举修梁敢酌予心允为善颂抛梁东若木升晖万国同肯学野人烘背稳独倾葵向皦丹中
　　抛梁西万里岷峨晚照低谁识江湖未归意也应多谢子规啼
　　抛梁南岳镇当空耸碧岚坐觉羣峯皆拱手曽登絶顶小江潭
　　抛梁北中州目断还心恻君王神武似高皇看埽妖氛奠皇极
　　抛梁上天德维清人共仰只于不息騐端倪太极分明涵万象
　　抛梁下静倚阑干观物化羣生鼓舞荷阳春万水通流无昼夜
　　伏愿上梁之后惟天所相进道无魔凡登吾楼各具正见息邪距诐期丕显于斯文举足出言用克祗于先训自兹以往夫复何求
　　博见楼上梁文　　　　　　　吕贵克
　　一行作史谁知叔夜之非心三径就荒每叹渊明之悟往属道路厯山谿之险而轩裳困荆棘之深囘思痛定之堪惊始见闲中之有乐兴来无尽老去何求爰因一亩之宫漫葺数椽之舎琴书左右诗酒从容方将笃志以修身尚欲冯髙而博见山川景物尽收千里之竒雪月风花俱得四时之胜飞甍在目巨栋凌空述我情怀寓诸歌咏
　　抛梁东桑梓清隂一望中怀土不须频起念人生流转似飘蓬【居士本建人】
　　抛梁西樵水渊源出此溪叠嶂层峦争秀丽不堪遥望白云飞【双亲松楸在西山】
　　抛梁南闻道仙人隐翠岚直下龙蟠今几载何时夭矫出澄潭
　　抛梁北万井人家罗巷陌时康雅俗自熙熙箫鼓楼台迷晓夕
　　抛梁上天宇澄清涵万象三辰炳焕古犹今底事人空谈幻妄
　　抛梁下诵琅琅喧子舎寄言弩力圣贤书气质应须求速化
　　伏愿上梁之后门庭肃肃长幼怡怡朋侪谈道义之言逺近息乡隣之鬬辰良日吉宜圑圞聚集之欢暑雨梅蒸输老懒髙明之眺赏心得趣安宅无穷
　　白鹤新居上梁文　　　　　　苏子瞻
　　鵞城万室错居二水之间鸖岭一峯独立千岩之上海山浮动而出没仙圣飞腾而往来古有斋居号称福地鞠为茂草奄宅狐狸物有废兴时而隐显东坡先生南迁万里侨寓三年不知归与之心更作终焉之计越山斩木泝江水以北来古邑为隣绕牙樯而南峙送归帆于天末挂落月于床头方将开逸少之墨池安稚川之丹灶去家千岁终同丁令之来归有宅一区聊寄扬雄之住处今者既兴百堵爰架两楹道路来观里闾助作愿同父老赛乡社之鸡豚已戒儿童恼北隣之鵞鸭何辞一笑之乐永结无穷之欢
　　抛梁东乔木参天梵释宫尽道先生春睡美道人轻打五更钟
　　抛梁西嫋嫋虹桥跨碧溪时有使君来问道夜深镫火乱长堤
　　抛梁南南江古木防囘潭共笑先生垂白髪舎南亲种两株柑
　　抛梁北北江江水揺山麓先生亲筑钓鱼台终朝弄水何曽得
　　抛梁上璧月珠星临蕙帐明年更起望仙台缥缈空山隘云仗
　　抛梁下凿井疏畦散隣社千年枸杞夜长号万丈丹梯谁羽化
　　伏愿上梁之后山有宿麦海无飓风气爽人安陈公之药不散年丰米贱林婆之酒可賖凡我往还同増福夀


　　五百家播芳大全文粹巻九十二
　　钦定四库全书
　　五百家播芳大全文粹巻九十三
　　宋　魏齐贤
　　叶　棻同辑
　　上梁文
　　府第
　　新居上梁文　　　　　　　　辛幼安
　　百万买宅千万买邻人生孰若安居之乐一年种谷十年种木君子常有静退之心久矣倦防于焉卜筑稼轩居士生长西北仕宦东南顷到郎星继聫卿月两分帅阃三驾使轺不特风霜之手欲龟亦恐名利之髪将鹤欲得置锥之地遂营环堵之宫虽在城邑阛阓之中寔出车马嚣尘之外青山居上古木千章白水田头新河十顷亦将东阡西陌混渔樵以交欢稚子家人共团栾而一笑梦寐少年之鞍马沉酣古人之诗书虽云富贵逼人自觉林泉邀我望物外逍遥之趣吾亦爱吾庐语人间奔竞之流卿自用卿法如扶脩栋庸庆抛梁抛梁东坐防朝暾万丈红直使便为江海客也应忧国愿年丰
　　抛梁西万里江湖路欲迷家本秦人真将种不妨卖剑买锄犂
　　抛梁南小山排闼送晴岚绕林鸟鹊安枝后一枕薫风睡正酣
　　抛梁北京路尘昏断消息人生直合在长沙欲击单于老无力
　　抛梁上虎豹九关名莫向且须天女散天花时至维摩小方丈
　　抛梁下鸡酒何时入邻舍只今居士有新巢要葺轩窗防多稼
　　伏愿上梁之后早收尘迹自乐余年鬼神呵禁不祥伏腊倍承日给坐多嘉客日悦芳樽
　　花信亭上梁文　　　　　　　洪景伯
　　歴载买山方防勲于此日羣芳得地有喜报之祥风乃作新亭用酬胜槪盘洲老人酷好行乐雅知倦游治盘洲百畆之宫费中户十家之产物非容易而尽获事厯艰难而晚成东阁西楼仅有一牛鸣之隔左花右竹防乎两蜗角之争弗芥蔕于胸中若羁縻于化外灰心久矣唾手得之胡越为一家无尔界此疆之异云梦吞九泽合逺山近水之奇草木皆知燕雀相贺画栋侈丹青之饰雕栏呈红紫之妍四时携酒则亲朋足以娱嬉千里命驾则故旧斯焉欵曲野无青草拥春径之名葩菊有黄花送秋林之清馥阅冬蒨夏敷之相继任朝荣暮落之自然已驾虹梁须吟蛮纸
　　抛梁东日日来占花径风长把芬香迎杖屦不将消息便鳞鸿
　　抛梁西丹桂盈林菊满畦霜可拒时花恨老忧能忘处草慙低
　　抛梁南芍药留春不脱骖夹岸芙蓉争濯锦双头倒影媚澄潭
　　抛梁北鸥思从容鱼足食梅花满眼雪花飘玉骨氷肌同一色
　　抛梁上东盻双溪西楚望稍踈问信竹平安贪看穿花蝶来往
　　抛梁下蕙兰丛菊宜在野闲披花史傍栏杆我欲雌黄赓演雅
　　伏愿上梁之后风光益好乐事不衰三百六旬而岁成常常乘兴二十四畨之花信一一飘香凡我同盟逢场作戏
　　容膝斋上梁文　　　　　　　洪景伯
　　寸地休心或发置锥之诮数椽容膝大胜环堵之区非坐井以观天犹乘槎而问汉杗桷但求于细木门防不纳于髙车斤斧论功龟鱼献瑞盘洲老人技穷知止兴尽倦飞半百年而日苦无多乂逾十稔九万里而风斯在下安敢肆言鹪鹩不过于一枝鳯凰始翔于千仭因山之麓倚竹为庐或驻屐而少留必横琴而独乐尘外欲招于五老饮中难着于八仙抵掌而谈不出栁州之景曲肱而枕可寻蚁蛭之防昼掩巻以盟鸥夜举杯而劝月小以成小斯焉取斯雾塞华榱沈沈者所以败也风生圭窦绰绰然有余裕哉虽不上言何妨下笔斋之东九曲双溪在眼中人世最难开口笑兴来宁惜酒杯空
　　斋之西矮桃得地渐成蹊防鲲自逐天池乐此处相忘及泽鲵
　　斋之南斗大生涯亦可贪仙鸟有名身不到个中真趣上登三
　　斋之北坐看蛮触干戈息度地休吟葛屦诗开疆尽埽槐安国
　　斋之上芥纳须弥休说妄浅闻狭见小丈夫岂识汪汪千顷量
　　伏愿落成之后四时常徤一室易安危坐蒲团乌有髀消之患缓行草径更无股栗之忧凡今之人与我共此
　　聚萤斋上梁文　　　　　　　洪景伯
　　三叶决科更编花蕚之集一经趾羙当慕桂芳之诗月兔未明风萤可聚授诸梓匠建此山房盘洲老人世擅儒宗名标艺苑演轮鳌禁仍父子者四人结绶鹓行踵兄弟于二府儿辈久闻于师说孙枝半离于童防欲増门户之辉常佩轮舆之戒念焚膏而继晷尚凿壁以偷光肄业旣勤防勲可必张口如吐云雾虽懐绷簮笏以徒然聴履而上星辰尽灯火简编之所致莫惜数年之苦学誓图千佛之荣名良弓之子必为箕存心相续强弩之末不穿缟勉力有终兹顿双枝试聴六咏
　　抛梁东一生穷逹卜童防却数年稽古力拾青拖紫笑谈中
　　抛梁西景到桑榆谩噬脐趂取光辉对黄巻任他檐外玉绳低
　　抛梁南烧烛寻书过草庵月练萤窗如白昼牙籖挿架好穷探
　　抛梁北更漏迢迢天又黒短檠叅用也无嫌莫使凝尘弃墙侧
　　抛梁上万防飞星迷四望案头干死可怜渠人倦欲眠渠亦放
　　抛梁下不但膏油颛午夜清霜十月叹飘零便有雪花可假借
　　伏愿上梁之后笔更不辍书癖休医诗书承家长作蟾宫之想朝昏挟防无贻萤烛之差传之云仍味有药石
　　楚望楼上梁文　　　　　　　洪景伯
　　江汉分楚望昔闻骚客之词西北有高楼兹占蠙州之景工师喜于得木龟筮未尝违人防墨旣陈凿枘相合盘洲老人六年治圃三径来蹊桃坞梨原杂百花而竞秀溪堂水阁涌双以交流戱鱼识鸣屐之声驯鹤顾随轩之步复营飞观以俯西郊慕元龙百尺之名哦孙楚伍寻之赋变云梯之新级如履坦途试耿雪之曲栏已横踈影纵目而天光无际怡顔而日力有余丘壑足以起予草木谁不知我旁瞻庐阜纳爽气于轩楹前对鄱江发长讴于楫櫂将以登临之暇时乎酬唱之娱从他灯火下歌防且向园林穷胜事舞低杨栁月久灰年少之心栖老鳯凰枝独结岁寒之友脩梁升也短韵来欤抛梁东雉堞连延紫极宫渔子入关争早市舻人击水快清风
　　抛梁西天际羌庐入望低花蕚楼防才五尺廋笻来往印长堤
　　抛梁南万顷风烟性所耽细草重茵春亘野澄江横练月闚潭
　　抛梁北羙竹如椽潇洒国巢云上下启轻窗一览芝山盈秀色
　　抛梁上落霞飞雾供清赏一声长笛倚栏时待得蟾光萦蕙帐
　　抛梁下剩作茅庐容枥马藕花开后羽觞频风掩窗扉回俗驾
　　伏愿上梁之后日涉而风雨不渝云卧而神仙可学笋葅鱼醢进野老之晨羞羽衣虹裳邀江妃而夜话其谁歇马同我盟鸥俛仰之间咏歌不足
　　小楼上梁文　　　　　　　　葛谦白
　　考成板屋何慙南岳先生未辨石楼终愧香山居士归愚老人上韩愈宜春之印归肩吾霅水之庐芟薙北隅经营后圃将使樾防几席花艶壶觞虽无佛国之优昙上欠仙家之旌节然鉢盂传杜鹃之种羯鼔开繁杏之柯牡丹送女之星芍药醉楚狂之子渔郎漾舟于桃花之侧孺人戞瑟于辛夷之前亦足以畅叙幽情淹留欢绪爰登层防下视绮原枭枭露梢蒸防霞而拂槛重重烟叶展翠幄以承榱有是赏心何辞属役旣谋龟防用举虹梁
　　抛梁东曲港飞桥一苇通鹿苑寺前鱼酒市趂墟时有杖藜翁
　　抛梁西倒影千峯落画溪一望沧浪芳薄里防畨腰褭緑杨枝
　　抛梁南铁鳯华鲸响净蓝飞锡何方来白足为人时演后三三
　　抛梁北岩岫峩峩生翠滴山中莫遣晓猿惊驿路湏防德璋勒
　　抛梁上醿幄翻空薇作帐凭栏细细万花梢要看春工雕刻相
　　抛梁下闲里花隂买无价苍苔绣地长锄痕眢井汲泉生石罅
　　伏愿上梁之后享衞武之百年朋鲁僖之三夀一百九十防荣及曽孙三万六千觞醉同賔友緜兹福筭波及闾里
　　独善堂上梁文　　　　　　　熊子复
　　葺汾曲之庐首奉丹青之像袭茂陵之藁高叅金石之藏祠堂用炤于赤堤书阁更凴于翠垄恭惟先君独善居士诚存省已孝笃慕亲逺求百世之师近取一乡之友锦囊收拾撷诗人之芳腴琼简发挥探道家之秘妙葢隐以求其志彼用相忘而穷则善其身此宜自号才跻下夀殊长才藐兹小子之惸痛我先人之逝积有余庆方启世科潜发幽光尚资野録载营敝墅肇举脩梁屋茅卷去三层夙已闻于彻故井泉掘通九仭嗣将见于取新采建溪稚子之謡彰宋野遗民之迹【先君亦号宋野遗民】
　　抛梁东鹳巢山翠倚春空谁过仲舒茔下马贤良百载有高风【先祖贤良墓在其东】
　　抛梁西百尺潭中晓雾迷仙槎有客乘将去遡紫凌青路较低
　　抛梁南采药仙童记二三丹成只在元防处昨夜灵光现翠岚
　　抛梁北武夷九曲仙人宅幔亭燕罢挐舟来好传天上真消息
　　抛梁上小筑临清无大壮星踈不但少防明曽占日晕中兴象
　　抛梁下十里浑无高浪驾有时风动锦霞翻一叶中流翁未怕【雨珠波上掷霞锦浪中翻先君诗句也】
　　伏愿上梁之后径存松菊而想昔之乐园收芋栗而幸今之丰沧浪清水之濯缨既招孺子窍霭渌山之燃竹更伴渔翁挹此间之爽气接吾父之流风
　　寺观
　　金山大殿上梁文　　　　　　孙仲益
　　万川东注一岛中分长江介吴楚之冲故刹踵梁陈之旧肇新兰若寅奉金仙都尉太尉得正法眼藏而现宰官了一大因縁而作佛事眷兹胜地独有頽基钟鼓不鸣龙象皆泣毘耶城大居士已属当仁妙高防老比丘而为说法指囷分粟除地布金嗣开祗树给孤之园首建释迦庄严之殿六鳌负出三神山仙圣之宫一鹫飞来四大海神龙之防逈起诸天之上中严两足之尊仰止仁祠俯伸报地大安国步如北海若之难穷永钖帝龄等西方佛之无量爰属脩梁之举共赓击壤之歌抛梁东赤岸银河一水通万叠彤云竟天起六龙推出半轮红
　　抛梁西草舎庑城望眼迷日脚未收蜺饮海涛头初上雪平堤
　　抛梁南一勺中泠乳水甘殿阁风来铃自语曼陀花雨落毵毵
　　抛梁北北户星光珠的皪夜鹤休惊蕙帐空古佛同龛有弥勒
　　抛梁上堂堂丈六真金相光华五色烂摩尼八部龙天尽回向
　　抛梁下二士三生本同社庭前枯柏自长春防里灵珠光不夜
　　伏愿上梁之后四恩拥祐十方防持万德从众香之钵而来羣魔分一炬之灯而去三登歳羙百顺人康六合浑同城池有金汤之固千龄际防山河书带砺之盟凡在见闻共兹快乐
　　资圣寺上梁文　　　　　　　孙仲益
　　肇门胜地化出寳坊大启重闉同登觉路恭惟资圣堂头圆明大师悟最上乘法现比丘尼身住舎衞国给孤之园坐毗邪城维摩之室佛光续千灯之照天花呈五叶之祥鼎新六代故刹之遗雄视一方丛林之冠乃涓谷旦爰举万德瞻依百神呵防迎白象驾拥金盘陀开黄龙关踞鉄门限月标指上珠现衣中穴痴蝇之纸而见日光发醯鸡之防而暏天大盍申善颂用佐欢謡抛梁东一防龛灯照佛红卧听木鱼呼晓粥悠悠残漏履声中
　　抛梁西直指灵山路不迷莫作瑶池阿母看全身自拍佛肩齐
　　抛梁南待试曹溪一勺甘岭上伽梨拈不起凴师更说后三三
　　抛梁北身前身后三生石住世因循五百年两手摩挲话铜狄
　　抛梁上寳葢盘空防龙象堂堂一路摠持门煌煌百寳光明藏
　　抛梁下地布黄金光不夜涌出青莲十丈高不比凡花有开谢
　　伏愿上梁之后三灵丕应千佛光临防堦调玉烛之和寳歴騐萝图之固官僚有九迁之喜士庶迎百顺之休应生不住布施之心同证无上菩提之道
　　醴泉观三门上梁文　　　　欧阳永叔
　　我国家膺三灵之眷命革五代之荒屯多垒削平包干戈而偃武四方无警销烽燧以承风逮先圣之抚临跻羣生于富夀乃欲追羲轩以并轨欵云防而勒成容典交脩遂举旷古难行之礼瑞应来集有非人力可致之祥卿云矞露之光纷纶而杂委朱草灵芝之秀焜燿而丛生爰有神泉涌兹福地甘如饮醴羙可蠲疴湛灵液以渊渟敞琳宫而崛起嵗时犹豫顺民俗之乐康栋宇翼严来京师之壮丽近以有司不谨飞熖延灾皇上爱物推仁因民所利顾遗基之岿尔回圣虑以恻然爰饬良工载新有作捐其土木之费所以寛民适以奢俭之之中俾之可久用涓吉日搆此脩梁盍効欢謡形于善祝
　　抛梁东危搆岧嶤彩露中欲识圣君仁及物灵源一勺本无穷
　　抛梁西金碧相辉俯仰迷万瓦寒光浮瑞露层檐晚景挂晴蜺
　　抛梁南善利功深不可谈但喜斯民无疾疠谁知灵液有余甘
　　抛梁北观者如云来九陌四方万国防京师有类众星环北极
　　抛梁上栋宇规模标大壮落成行即庆良辰望幸何时来防仗
　　抛梁下祈福为民崇庆厦四时和气致休祥万国多欢洽朝野
　　伏愿上梁之后三辰顺轨百谷丰登卉服雕题咸被垂衣之化行歌戴白永垂击壤之文
　　天庆观上梁文　　　　　　　吕贵克
　　艺祖建国章圣崇真爰诏迩遐各严祠宇虽邉徼蛮荒之服颁天书金寳之祥名山大川咸介无疆之夀皇天后土永隆不防之基眷我樵城旧崇天庆奉帝祖储休之所乃祥符植福之宫不幸妖烽遂为废地列圣升腾于寥廓九龙潜跃于渊深【观旧名九龙见有九龙池】成一区瓦砾之荒埸晦千里江山之秀气黄冠羽服立心广募于众縁富室大家恊力共成于盛事神灵不昧兴复有时殿堂増壮于前规钟鼓一新于旧观独繙经之堂未剏而祝尧之地方虚久矣无闻诚哉阙典有一居士率上大夫作意经营同诚劝化曽未期年之久俄惊轮奂之新栋宇翚飞榱题山立众称尽羙岂但苟全似仙家官府之雄疑神运鬼功之速载涓谷旦用举脩梁命彼伦伶同伸善颂
　　抛梁东地逺山高仰日宫拱极星明光灿灿继明两帝夀崇崇
　　抛梁西十里来山出涧溪福地古先谁卜兆地灵兴废岂无时
　　抛梁南得道真人聚碧岚寄语蓬莱方丈客不须海上有三山【郡南有山号道人二峯】
　　抛梁北文字五千谈道德华封祝罢効嵩呼不愧金门称羽客
　　抛梁上圣治太平安有象千秋万歳乐时康祝夀可能忘将相
　　抛梁下歳歳秋冬春复夏黄童白叟庆年丰鼓腹讴歌陶圣化
　　伏愿上梁之后升堂肃肃祝夀琅琅二帝同欢睿筭高深于岳渎中原恢复版图记载于山川多士以宁百僚任职金枝蓊蓊玉牒离离宗庙威灵保邦家于永固祖宗德泽惠民社于无穷
　　玉仙堂上梁文　　　　　　　熊子复
　　天开大府六龙升代邸之潜地作高防双鹤下浮丘之驭若时胜境孰防灵踪玉洞鸾洲冈阻而列其真宇金坡鳯掖岳牧而用此词人知府待制尚书妙学除空雄文振古粃糠尽扫传家分云汉之裳藻鉴独持致位上星辰之履暂来宣于藩化伫入赞于庙谋繄风月之谁分谅江山之我助具宫可俯漾寳额于重渊丹灶尚存耀灵光于絶巘肆褒旧迹肇掲新名燕寝香凝晓开防阳叔子之阁寒城烟淡晚上武昌元规之楼有觉其楹不愆于素翚骞画栋回江淹碧草之春虹引雕梁散张湛紫云之雨冝形颂叹以壮经营
　　抛梁东旧尹重来千骑雄鳯苑灵牙抽晓露鹤峰王气霭晴空
　　抛梁西云合秋空映彩霓神藻飘来洞灵宇仙花泛出武夷溪
　　抛梁南烟外孤鸾有客骖梅灶仙传丹鼎液芝峯帝兆紫泥函
　　抛梁北汉阙诏归前夜席窻扃云雾拱皇居履曵星辰环帝极
　　抛梁上寥廓太虚含万象挥斧轻裁寳月团乘槎稳泛银河浪
　　抛梁下庭转棠隂日多暇山襟水帯望重城风震雨凌依广厦
　　伏愿上梁之后甘棠教羙华黍时丰乘蓬莱之清风防雅懐于尘外依芙渠之渌水聚隽宷干幕中兵絶弄而潢池旣息形弗犯而囹圄斯空早旋归于政府永辅赞于法宫
　　庙宇桥船
　　夫子庙上梁文　　　　　　　石守道
　　日月不盛大星辰不众多无以昭天之明山岳不磅礴江海不横防无以彰地之载制度不恢廓宫室不壮丽无以示圣人之尊天明不照众庶何所仰也地厚不载万物何所附也圣人不尊羣儒何所法也况艺祖始兴之地先皇亲狩之都鼎峙为京自四畿相附而先圣庙龌龊僻陋不堪其忧何以壮逺人之望示四方之则哉留守尚书公下车日余政未及施首严圣祠亳人承风偃化相率出钱二百万购材于河阳咸得大木以新厥居轮焉奂焉京邑翼翼众人开聋发瞽知圣师之尊且大庙作凡三月而成功有司告十二月二日吉请上梁焉公命盛食以落之
　　抛梁东夫子之道岱岳并崇
　　抛梁西夫子之道太华与齐
　　抛梁南夫子之道衡岳相参
　　抛梁北夫子之道常山北极
　　抛梁上夫子之道如天可仰
　　抛梁下夫子之道如地不防
　　伏愿上梁之后留守尚书公入持国钧正位台席行圣师之道上以致君于尧舜之上下以跻斯民于仁夀之域万斯年兮主圣臣直
　　北岳景贶门上梁文　　　　　程子山
　　山尊常岳府秘兰防光分毕昴之精肇建神明之宅配天作镇盘三千里之宏基与地储灵产十九种之神草有严閟宇夙奉晬容四时之牲币交修一方之耳目咸仰歳月滋久梁栋弗修方妙道之勃兴当真人之在御载新寳构大阐琳宫益彰帝所之尊用侈民心之报恭惟皇帝陛下懋建皇极允执道枢诸佛効祥众珍来集九功惟叙百谷用成茂对天休恩答神佑乃眷明灵之嘉德増崇馆御之宏模镇朔之殿旣严景贶之门有闶丹舆緑辇驻真驭之翺翔碧瓦朱甍俪帝居之缥缈克举脩梁之吉日敢伸善颂之欢謡
　　抛梁东礼乐车书万里同政出青阳明杲日仁渐沧海作和风
　　抛梁西葱岭来王路不迷四海一家无事日圣人万福与天齐
　　抛梁南璧门金阙斗相参山同天保诗人咏星入清秋太史占
　　抛梁北岳灵镇地扶天德五兵不试静边尘玉帛年年朝万国
　　抛梁上千楹寳构严神像来防来燕福无疆屹立皋门昭景贶
　　抛梁下琼轮羽盖神来舎千秋万歳夀君王九功八政安华夏
　　伏愿上梁之后宸心悦豫寳厯绵长帝业等河山之固皇明垂日月之光天瑞申锡邦基永昌九译夷情之悦四方民俗之康頼一人之有庆保万夀之无疆
　　溪东祠宫上梁文　　　　　　黄泰之
　　筑室于道维艰其成有功于民式严厥祀矧此山川之胜寔惟香火之慿风雨百年寖隳其故里闾万口易旧而新人不告劳神亦隂助修梁载举善颂攸陈
　　抛梁东东倚崇岗气象雄社社鸡豚迎歳事村村花栁足春风
　　抛梁西无限青山绕碧溪流水迢迢环玉带横桥隐隐接云梯
　　抛梁南排闼羣峯拥翠岚出相伫符岩石望祝君长与老人叅
　　抛梁北北岭嵯峩陵斗极何处推来重叠山祗应镇鎻英灵宅
　　抛梁上漠漠祥烟迷四望天开符防应重来人指规模今益壮
　　抛梁下一清漪入图画两度重看虎榜来十年又是龙头跨
　　伏愿上梁之后神灵安止民物熈然里无犬吠之防道乏喘牛之问文风益茂盛事鼎来导景贶于无穷指荣封之有日
　　龙溪桥上梁文　　　　　　　黄防之
　　天不靳材桥斯重建人方病涉事可辞难旁观争防手之时亦投机不容髪之防旣郷民攻于不日而斤匠用以成风冝指防叱咤而一新雄之功俾艰难崄者均获坦夷之乐上梁协力拍手同歌
　　抛梁东东望羊峯气象雄已覩瑞光浮晓日防防新奂驾东风
　　抛梁西防曲清溪映緑霓拭目浑疑朝雨足卷帘更看暮山低
　　抛梁南崇夀峯高碧落参望极瞻星长祝筭披风憇暑为停骖
　　抛梁北北岭嵯峩陵斗极梢云长榦斡天机蔽日清隂分野色
　　抛梁上歴歴羣山环四望夜唤骚人潄月杯春邀野客寻芳杖
　　抛梁下一带萦纡入图画当年何必济乘舆异日长防乘驷马
　　伏愿上梁之后懋无于有易塞而通峙宏基于不朽绵巨济于无穷载绩厥功犹是百年之父老坐防其利更娱防代之儿童旣山川之改观冝福禄之来同
　　巨舰上梁文
　　窃以江西右连荆楚左涉勾吴万壑喧豗声揺厚地三江澒洞势蹴遥天浩乎云水之郷必也舟船之利某官英姿肃毅茂识踈通大振纪纲笑谈自若力摧奸恶智畧有余乃鸠集于良工仍选抡于名木万指敏于风雨两舰屹若丘山卜此吉辰谋升巨栋儿郎醉饱已慰其勤劳士女欢呼愿闻于歌颂
　　抛梁东巨舰如山浩淼中寄语不须红锦防诏书新用紫泥封
　　抛梁西向道江南踏浪儿不用吴音相调笑使君能制櫂歌诗
　　抛梁南揖仙桥下水拖蓝怖杀鼋鼍与龟鳖红舡百丈照青潭
　　抛梁北他日王孙朝上国龙翁愿借一帆风飞过江西如电射
　　抛梁上莫放蛟龙掀翠浪要湏置酒坐船头下防江练平如掌
　　抛梁下防取一川青防防儿郎醉看不须忧今年米熟无高价
　　伏愿上梁之后某官身名益峻夀禄加隆防衣日戏于庭帏紫绶入翔于近列从容千里莫知水国之遥安稳一防不觉长安之逺






　　五百家播芳大全文粹巻九十三
　　钦定四库全书
　　五百家播芳大全文粹巻九十四
　　宋　魏齐贤
　　叶　棻同辑
　　祭文
　　名贤　　尊官
　　祭司马温公文　　　　　　　苏子瞻
　　元丰之末天步维艰社稷之衞中外所属惟是一老屏于一人名高当世行满天下措国于太山之安下令于流水之源歳月未周纪纲畧定天若相之又复夺之殄瘁之哀古今所共知之者神考用之者圣母驯致其道太平可期长为宗臣以表后世往奠其庶知予懐
　　祭司马温公文　　　　　　　苏子瞻
　　左仆射赠太师温公之灵呜呼百世一人千载一时维时与人鲜偶常竒公事仁宗百未一施独发大议惟天我知原陵之初先事而规帝欲得民一尊无私母子之间莫如孝慈人所难言我所易知神宗知公敬如蓍龟专谈仁义辅以诗书枉尺直寻觊公少卑公曰天子舜禹之姿我若言利非天谁欺退居于洛四海是仪化及豚鱼名闻乳児二圣见公曰予得师付以衡石惟公所为公亦何为视民所宜有莠则锄有疾则医问疾所生师老兵疲和戎上防决用无疑此计一定太平可基譬如农夫旣辟旣菑投种未粒矧获而炊賔客满门公以病辞不见十日入哭其帷天为雨泣路人垂涕画像于家饮食必祠矧我众僚左右畴咨共载一舟丧其楫维终天之诀宁复来思歌此奠章以侑一巵
　　祭韩忠献魏公文　　　　　司马温公
　　惟公仁义忠厚得之自然所施所履命世之贤冠登甲科声名四传聫辉册府表暴英躔回翔諌署风节孤骞擢升法从壮观近班贼昊叛命西领中权经画应御勤劳累年戎丑来庭延登枢府道德之俊同时入辅窒奸塞邪刬除蠧谤言隂揺分符以去中山大齿太行东西连开戎府弹压羌夷天声万里雷动神驰帝思勲旧召还庙堂帷幄论道海防乐康仁庙晚年少阳虚位天下大本未有所系公常深念图建冢嗣引古尽言山岳其意忘身忘家无所顾忌圣心感悟遂定大计合天符人英庙主噐夷夏欢呼声震天地千艰万险公若平易六龙飞天帖无一事俄膺显命今上嗣政永厚复土力辞大柄得殿本邦均休遂性未离阙庭西陲防扰天子诏公改帅咸镐义不辞难受命戒道事宁求还复守乡闾至始阅月又迁魏都时议者建青苗之令出钱取息始惠终病抗防论列辞严义正天子动容贤路交庆四见炎凉复临安阳灿灿锦衣煌煌绣裳愿上印绶十拜封章宸眷深厚未颁俞音叹逝川莫伸素志呜呼哀哉自公之薨城邑田里老壮童幼咨嗟涕泗非德感人孰能如是位居将相殆将二纪万钟之禄随得随施姻亲侨客頼公以济盖棺之日所余无防清白之风照耀来世某之稚愚少有伦比久叅賔从纳顾特异朝教暮诲意均子弟粗有成立皆公之赐抚膺长号肝膈将毁奠以叙哀痛无穷已英灵不昧敢冀歆此
　　祭范文正公文　　　　　　　王介甫
　　我公一世之师由初迄终名节无疵明肃之盛身危志殖瑶华失位又随以斥治功亟闻尹帝之都闭奸兴良稚子歌呼赫赫之家万首俯趋独绳其私以走江湖士争留公蹈祸不栗有危其辞竭与俱出风俗之衰骇正怡邪蹇蹇我初人以疑嗟力行不囘慕者兴起儒先酋酋以节相侈公之在贬愈勇为忠稽前引古谊不营躬外更三州施有余泽如酾河江以灌寻尺宿赃自解不以刑加猾盗函仁终老无邪讲艺弦歌慕来千里沟川障泽田桑有喜戎孽猘狂防齮我疆铸印刻符公屏一方取将于伍后常名显收士至佐维邦之彦声之所加虏不敢濒以其余威走敌完邻昔也始至疮痍满道药之飬之内外完好旣其无为饮酒笑歌百城宴眠吏士委蛇上嘉曰材以副枢宻稽首辞让至于六七遂叅宰相厘我典常扶贤賛杰乱冗除荒官吏于朝士变于乡百治具脩偷堕勉强彼阏不遂归倾帝侧卒屏于外身屯道塞谓宜耉老尚有以为神乎孰忍使至于斯葢公之才犹不尽世肆其经纶功孰与计自公之贵廐库逾空夷其色辞傲讦以容化于妇妾不靡珠玉翼翼公子绨恶粟闵死怜穷惟是之奢孤女以嫁男成厥家孰堙于深孰锲乎厚其传甚详以法永久硕人今亡邦国之忧矧鄙不肖辱公知尤承凶万里不往而留涕哭驰词以賛醴羞
　　祭吕申公文　　　　　　　　程养正
　　公禀则异得天之粹遘兹昌辰出为嘉瑞生而冨贵处之无累幼而聪明充之能至学旣知真仕则为道出入屡更险夷一操二圣临御人望是从起藩入辅命相册公平日视公静黙恂恂国论无断一言万钧谓公无位位为卿相谓公得志志存未伸然公心如权衡所以无间言于率土德如山岳所以致敬心于人主从容语黙之间人孰量其无补胡上天之不吊不一老之憗遗渊水无涯将孰求于攸跻百身莫赎为有识之同悲呜呼哀哉羸老余生辱知有素二男论亡执之交不偶无酬知之路但临穴以伸哀托文辞而披露想英灵兮如在鉴丹诚而来顾
　　祭欧阳文忠公文　　　　　　王介甫
　　夫事有人力之可致犹不可期况乎天理之溟溟又安可得而推惟公生有闻于当时死有传于后世苟能如是足矣而亦又何悲如公器质之深厚知识之高逺而辅以学术之精防故充于文章见于议论豪健俊伟怪巧瑰琦其积于中者浩如江河之停蓄其发于外者烂如日星之光辉其清音幽韵凄如飘风急雨之骤至其雄词宏辨快如轻车骏马之奔驰世之学者无问乎识与不识而读其文则其人可知呜呼自公仕宦四十年上下徃复感世路之崎岖虽迍邅困踬窜斥流离而终不可掩者以其公议之是非旣压复起遂显于世果敢之气刚正之节至晚而不衰方仁宗皇帝临朝之末年顾念后事谓如公者可寄以社稷之安危及夫发谋决防从容指顾立定大计谓千载而一时功名成就不居而去其出处进退又庶乎英魄灵气不随异物腐败而长在乎箕山之侧与颍水之湄然天下之无贤不肖且犹为涕泣而歔欷而况朝士大夫平昔从逰又予心之所向慕而瞻依呜呼盛衰兴废之理自古如此而临风想望不能忘情者念公之不可复见而其谁与归
　　祭欧阳文忠公文　　　　　　曽子固
　　维公学为儒宗材不世出文章逸发醇深炳蔚体备韩马思兼庄屈垂光简编焯若星日絶去刀尺浑然天质词穷巻尽含意未卒读者心醒开防愈疾当代一人顾无俦匹諌垣抗议气震回遹鼓行而前防疐非恤世伪难胜孤坚竟窒紫防玉堂独当大笔五典三谟生明藏室顿挫弥厉诚纯志一斟酌损益论思得失经体虑萌沃心造膝帝曰汝贤引登辅弼公在庙堂尊明道术清静简易仁民爱物敛不烦苛令无廹猝栖置木索里安户逸椟敛兵革天清地谧日进昌言从容宻勿开建国本情忠力悉夘未之嵗龙驾飚歘再拯大艰垂绅秉笏乾坤正位上下有秩功被社稷等夷召毕公在庙堂摠持纪律一用公直两忘猜昵不挟朋比不虞讪嫉独立不回其刚仡仡爱养人材奬成诱掖甄防寒素振兴滞屈以为己任无有废咈惟公平生岂弟忠实内外洞彻初终若一年始六十恳辞冕黻连章累歳乃俞所乞放意丘樊脱遗羁馽沉浸图史左右琴瑟气志浩然不陋蓬荜意谓百龄重休累吉还干鼎轴賛防计宻云胡倾殂憗遗则弗闻讣失声皆涕横溢惷冥不敏早防振防言由公诲行由公率戴德不酬懐情独欝西望輀车莫持纼绋惟公荦荦德意譔述为后世法终天不没托词叙心曷能髣髴
　　祭欧阳文忠公文　　　　　　陈无己
　　祭尚德而报功三代以来共之颍故有学而置师弟子员讲试如法葢自公始颍之为州尚矣而良士大夫生而善其俗死而祭于学亦莫冝于公惟公翼亮三圣出入十年建明大防以康社稷是宜配食清庙而弦歌之岂特称一邦而慰一乡之思哉师道承命为吏有列于学授事之初敬脩故事
　　祭杜祁公文　　　　　　　欧阳永叔
　　士之进显于荣禄者莫不欲安享于丰腴公为辅弼饮食起居如陋巷之士环堵之儒他人不堪公处愉愉士之退老而归休者所以思自放于闲适公居于家心在于国思虑精深言词感激或达旦不寐或忧形于色如在朝廷而有官职呜呼进不知冨贵之为乐退不忘天下以为心故行于己者老益笃而信于人者久愈深人之爱公宁有厌已夀胡不多八十而止自公之丧道路嗟咨况于愚鄙久辱公知系官在朝心往神驰送不临穴哭不望帷衘词冩恨有涕涟洏
　　祭张魏公文【代】　　　　　　　吕伯恭
　　鼎分三极中贯至诚扶世建俗经幽纬明明此北面龙臣鸿弼侯皋侯防侯旦侯奭前授后承皆原于一降秦迄唐中间防息既极乃通是开魏公有逺其传有统其宗匪符匪节匪劵而同厥初事亲自诚而孝基德寝门参骞是蹈肆其事君自诚而忠四朝一心本始末终昔在建炎为国驰骛蟊贼内讧将祲天路廼义其旗驰囊走羽爝彼妖焰万河并注扫除黄道手扶日驭勾陈太防莫不顺序始命枢极再命衡柄是文武内拊外征我雨我露我雷我霆熛起蠭屯随指而平枢脱之酋氊毳之渠威名所加失戈堕车旣其无为里忻户愉羣献具来翼帝之图孰促其成放迹江湖已贵不贱已丰不约零陵之居韦布所愕披剥万象独全至乐身外鸾梦中麟阁戎马饮江夺公间燕巨毂高幢陪都是殿大人继明登我元臣尔衮尔钺坯治载新瞠目语难熊罴貔虎闻公之升屯歌垒舞野耕肆商秀眉垂髫闻公之升连手嬉遨北邉有兴祃牙祭纛志之所期欲无遐徼挈舆地图还之清庙炯炯丹日月所照帝闵公劳佚以珠庭歘骑箕尾上比列星殄瘁之悲万方同升某顷以孱陋逺戍邉城敌情叵测民力弗胜条利画病狂言屡兴朝叩暮应是奨是称筹恩权惠丘山犹轻几几赤舄庶防快覩未目德辉已耳凶讣扁舟西还飞旐南去只鸡斗酒莫展情愫公视死生犹旦与暮一气阖辟新新故故黙友造物冒此下土我独何为泪落雕爼
　　祭张魏公文　　　　　　　　王龟龄
　　惟公学造明诚才全文武忠孝根于天性节操贯乎岁寒社稷之功最高亲当取日君父之讐未报誓不共天二十年见斥权臣五百载重逢圣主夷狄服汾阳威德儿童知司马姓名意者天必相之嗟乎命何止此方渡江而击楫遽乐圣以衔杯宣室兴思苍生望起虽曰闭门絶粒不忘忧国爱君中山功未及成谗谤之书盈箧武侯起有遗恨英雄之泪满襟一老不遗百身莫赎某滥此假守惊闻讣音忽观絶笔之铭愧阻临棺之奠嗟吾道之穷已甚非夫人之恸而谁
　　祭范蜀公文　　　　　　　　苏子瞻
　　仁宗在位四十二年畦而种之有德皆贤旣歴三世悉为名臣今如晨星存者防人孰如我公硕大光明导日而升灿焉长庚死生契濶公独夀考天寔耆之以殿诸老二圣嗣位仁义是施公昔所言畧行无遗虽乐未和公寝不宁乐成而薨公往则瞑凡百君子愿公无极胡不万年以重王国责难之忠爱莫助之嗟我后来谁复似之吾先君子秉德不耀与公弟兄一日之少穷达不齐欢则无间先友尽矣我亦白髪闻公之丧方食哽噎堂堂我公岂其云亡望公凛然犹举我觞
　　祭文清曽公文【代】　　　　　　吕伯恭
　　呜呼邈丘壑之韵者身清而命未必厚鸿彛鼎之勋者命厚而身未必清判两途而分鹜犹参商与渭泾着香山之退傅遗簮组而沉冥澹酬风而酢月陶至乐于林坰蹇降命之多奇屡哭殇于頽龄若汾阳之元老庇九族以咸宁驱缌繐而埽迹纷角羁而志名极二纪之豪华醉世味而未醒葢挹其至清则厚福不得而多取居其至厚则清趣不可以力争惟大人之所厚合内外而俱亨还紫槖而却蒲轮頽然天放者旣专物外之乐道板舆而奉鸠杖驩然色养者又擅区中之荣等之香山则无惨戚权之汾阳则未尝满盈全古人之未全旷千世其难并乘至全而反真夫何憾于泉扃然而坠一世之师表夺四朝之典刑涸洙泗之渊源絶风骚之统盟凡椠人与墨客胥霣涕而失声孤生之孱陋夙受知于门庭辈子侄以拊育迨衰弱之星星归印绶以尽哀廹科法之见绳传壶觞而徃酬泪随河以东倾
　　祭忠简赵公文【代】
　　维四年冬十有一月哉生明越二日壬戌左奉议郎权发遣衢州某只事之初敬遣左廸郎常山尉周晔以巵酒柈餐致祭于故丞相忠简赵公之灵维公高风懿躅映照今昔下自管葛所在不数中遭防逐以卒于死下至行路为公出涕不三十年是非一定中兴名相一防而已有来假守敢言尚德南望楸梧去我百里官箴有常莫克敬告归心典刑有如巵酒
　　祭忠简赵公文
　　维五年冬十有一月哉生魄越翼日己巳左奉议郎权发遣衢州军州事借绯刘夙敬遣同僚以巵酒柈餐致祭于故丞相忠简赵公之灵古者爱其人所憇之棠不忍其憔悴寻斧斤焉诸葛武侯异代名德环祠十里荛夫芸妇望而不去不敢加寸刄于无知之草木彼岂有德于后之人而感今懐昔慕义无穷如是耶公道在海内如皎日殆有不约而然矧伊元德相我中兴有教有化有典有刑赫然朝廷号小元祐而埋玉九京不以礼有司惧焉鸠工薙土増新益旧亦惟阅月乃克旣事乃知献贤尚德揭大义以诏頺俗古之人诚有不待下车而为之者此则夙奚敢率礼义之成走吏以告惟公其享之尚飨
　　祭寳学刘公文【代】
　　谨以净香蔬食茶果之奠敢昭告于近故大檀越宫使寳学侍郎刘公之灵呜呼哀哉我公遽至斯耶自昔大贤之生于世或懐寳自珍而不屑于仕或仕而不获尽见其设施皆生民之不幸而遗后世之悲我公云亡邦国殄瘁缙绅大夫有识之士闻者孰不为哽歔者乎唯公之生质甚厚慿借之资儒学故家忠孝世济而天之所赋犹为硕大瑰奇遭时艰难戎服驱驰决防行营叅画西师功施社稷天下孰得而知谓公当归论道黄扉以辅中兴成亿万龄之鸿基名高众忌投杼生疑剖符外补为国藩维而温陵镇江之政吏畏其威民頼其慈顾后瞻前配公者谁百千载犹将播风謡而流咏思也呜呼我公才任梁楹知侔蓍龟义气横六合英声闻四夷然已试而不获究其所蕴造化之意人又孰得而窥顷就闲而得请持从槖而奉祠亲庭戯防棣蕚相辉悟槐宫之大梦契柏子之妙机澹然忘懐与世娱嬉谓仁贤而必夀公冝黄髪而期頥何一疾之不瘳而遽至斯耶某以愚陋之质出入公门者二纪于兹嗟小识之窽启譬萤爝之甚防公独眷之前挽后推荷奬拂之过情輙顔厚而忸怩顷还故园蒲栁衰迟庐仙洲之谷分甘栽田博饭而终身糗藜枉手书以见存延以拱辰之招提唯先公忠显之松楸璨璇榱而壁题岂以道相索于形骸之外而遂忘其病骨之支离辱盛意之再三欲避命以何辞怅从公之未防忽夜壑之舟移万夫莫赎哲人其萎念话言之在耳肠纠结而涕洟岂压尘境之溷浊凌紫清而骑尾箕而与世永违者乎蔬殽香荈侑以哀词惟我公不忘畴昔之好英风爽气杰然而不可没者犹将鉴之也已乎尚飨
　　祭刘共父枢宻文　　　　　　朱晦翁
　　维淳熈五年岁次戊戌九月辛酉朔二十日庚辰从表弟具位某之灵呜呼哀哉天胡付公以瓌奇俊伟之材而不并假以耆耋期耄之夀胡位公以枢机藩屏之重而不遂界以弥纶辅賛之权使公名若极冨贵而无欲寔则抱忧叹以终天此中外志义之士所以闻公之薨皆失声而相吊或虽未识公面而亦不自知其涕泗之流涟者也呜呼哀哉惟公生有异质早擢巍科退而自保弗竞弗哗屈首受书典学于家内充其美外振厥华曁登王朝遂掌纶綍献纳绸缪讦谟宻勿忤触权要无所回屈帝眷弗渝试以郡绂受钺于南勦顽踣凶婉娈赤子抚摩哀恫礼贤劝学导和致丰报政三年邹鲁其风帝曰来归本我兵柄曽不防时咨以大政公奋其庸帝虚以听张磔宏纲塞絶僣令道直身危突不暇黔出临两镇威燀恩渐适嬉于堂遽哭于苫恩诏起之有竦其瞻公卧弗承帝悉其孝曰究汝哀来觐来教公言益切公守不挠再抚于潭亦显其效乃迁建业民病以饥公不寝食起坐咨嗟方畧旣张惠术四施曽是流莩化为充肥帝嘉乃勋加劳进律倚毘方深遽告以疾忠无隐情諌有遗笔帝惊罢朝悼此良弼呜呼哀哉我以孤童来托公家公不鄙我劝导有加公姿鸾鹄我性麏防岂无异同卒莫疵瑕自公进为论议慷慨寔始斯公高明光大公之知我亦晚而最迨其永归手札告戒褒德抚孤古昔所难并以诿我我其敢安把书长号涕陨防干还生以思慨其永叹念昔帝师为国死义亚傅承之夷险一致屏山虽隐亦岂忘世公袭其传克广无替众咸谓公当讫外庸入賛皇极下厘庶工登贤屏奸复境攘戎内继祖考毕其余忠天胡难谌而止于此羣邪交庆众正心死矧予之衰窃究终始愿言思公曷其有已呜呼哀哉昔诵离骚举公觞兮今拜以哭酬公堂兮私情公义两怛伤兮神灵不昩尚克鉴予之肠兮呜呼哀哉尚飨
　　祭枢宻刘公文　　　　　　　张敬夫
　　呜呼哀哉六月甲子丧我元臣如其可赎何直百身葢积天下之望已久而阅天下之故已深其明足以断谋于俄顷而刚毅足以任重于千钧忠诚孚于君心惠泽浃于斯民威名慑乎奸宄义槩动乎三军使之坐庙堂之上固足以厌患于未形而置之排难解纷之际不俟施为足以折冲于精神国虚柱石人失典刑此有识之士所以为天下惜而至泣涕沾巾者也呜呼哀哉忠显之烈感乎幽明贰卿之忠不忘请缨公自壮歳念其家声虏马饮江扈从时廵国有大政抗论前陈由斯而来蔚其直称出而典州治本重人及其门阃潢池息兵遂登紫枢以翼政经收纲端本用尊朝廷凛然正色公言是伸复牧于藩所至续闻捄荒之政近世莫伦旋观设施靡囏靡棼左右具冝久而愈新江湖辙环防老于行人望公归帝图厥厪岂不用公未极于成呜呼哀哉夫子知我匪契之云我之于公唯义是亲相勉相励期报吾君情深相得有同弟昆言念拜别乙未之春我车入南公往江濆眷言不舎语何谆谆岂期一濶而隔死生精爽在目我言孰听呜呼哀哉义当奔走送公归輤属其拘挛王事有程哭公家塾载遗此文礼虽不丰公鉴其诚尚飨
　　祭枢宻刘公文
　　谨为位致祭于故留守观文枢宻刘公之灵惟公德业孚于上下威望着于华夷冝秉国钧以辅明主天不憗遗人之云亡夙防公知尤重伤痛为位家塾恸哭冩哀
　　祭枢宻刘公文
　　呜呼哀哉公之云亡旣逾再时匪今之悲百年之思故岁之冬始奉遗墨一见泪流继之以哭墨淡行斜如公疲诵公之言则何昭晰始云国耻抱恨九原勉予忠义以报吾君中言先公铭志未立岂无他人予以执笔末复继书嗟弟及子嗟予何人乃托以死精爽在上耳闻公言顾虽不武敢怠勉旃铭诗脱草遽遣荐陈独慙荒芜曷诏不冺贻书平父期守公训告于二子罔坠厥命惟元诲君寔公所敬无求于外惟晦是听公之息女当择于归顾予虽逺愿与闻之凡公所命当以复公薄奠是将告于公宫
　　祭南轩张先生文　　　　　　朱晦翁
　　呜呼敬夫遽弃子而死也耶我昔求道未获其友蔽莫予开吝莫予剖葢自从公而观于大业之规模察彼羣言之纷纠于是相与切磋以防之而又相厉以死守也丙戌之冬风雪南山解袂楮川今十五年公试畿辅公翔禁省公牧于南我遯岩岭显晦殊迹心莫与同书防恳恻鬼神可通公尹江陵我官庐岳驿骑相望音问逾数去腊之穷有来自西告我公疾手书在携我观于时神理或僣是疾虽防已足深念函遗问讯阅月而归叩函发书叹咤歔欷时友曽子寔同我忧挥涕请行谊不忍留曽行未几公讣果至张侯适来相向反袂呜呼敬夫竟弃予而死也耶惟公家传忠孝学造精防外为军民之所属望内为学者之所依归治民以寛事君以敬正大光明表里辉映自我观之非为十驾之弗及葢未必终日言而可尽也矧闻公丧痛彻心膂缄词寄哀不遑他语顾闻公之临絶手遗疏以纳忠召賔佐而与诀委符节而告终葢所谓得正而毙者也凛乎其有史鱼之风此犹足以为吾道而増气抑又可以上悟于宸聪又闻公于此时嘱其弟以语予用斯文以为寄意恳恳而无余顾何德以堪之然敢不竭其庸虚并矢词以为报尚精爽其鉴兹呜呼哀哉
　　又祭南轩张先生文　　　　　朱晦翁
　　呜呼自孔孟之云逺圣学絶而莫继得周翁与程子道乃抗而不坠然防言之辍响今未及乎百嵗士各私其所闻已不胜其乖异嗟唯我之与兄志同而心契或面讲而未穷又书传而不置盖有我之所是而兄以为非亦有兄之所然而我之所议又有始所共乡而终悟其偏亦有早所同挤而晚得其味盖缴纷往返者防十余年末乃同归而一致由是上而天道之防逺而圣言之秘近则进脩之方大则行藏之义以兄之明固已洞照而无遗若我之愚亦幸窃窥其一二然公乔木之故家而我衡茅之贱士兄高明而宏博我狷狭而迂滞故我尝谓兄宜以是行之当时兄亦谓我盍以是而传之来裔葢虽隠显之或殊寔则交须而共济不唯相知之甚审抑亦自靖而无愧呜呼孰谓乃使公终在外以违其心予亦见縻于斯而所愿将不遂也政使得间以就其书是亦任左肱而失右臂也伤哉吾道之穷予复何心于此时也惟脩身补过以毕余年庶有以见兄于地下也闻兄之而不得临独南望长号以寄此酹也惟兄怜而鉴之尚隂有以辅予之志也呜呼哀哉尚飨
　　祭吕伯恭著作文　　　　　　朱晦翁
　　呜呼哀哉天降割于斯文何其酷耶徃岁已夺吾敬夫今者伯恭胡为又至于不淑耶道学将谁使之振君德将谁使之复后生将谁使之诲斯民将谁使之福耶经说将谁使之继事记将谁使之续耶若我之愚则病将孰为之箴而过将谁为之督耶然则伯防之亡曷为而不使我失声而惊呼号天而恸哭耶呜呼伯恭有蓍龟之智而处之若愚有河汉之辨而守之若讷胸有云梦之富而不以自多词有黼黻之华而不易其出此固今之所难而未足以议公之彷佛也若乃孝友絶人而勉励如弗及恬淡寡欲而持守不少懈尽言以纳忠而羞为讦秉义以饬躬而耻为介是则古之君子尚或难之而吾伯恭犹欿然而未肯以自大也葢其德宇寛洪识量闳廓旣海纳而川渟岂澄清而挠浊矧涵濡于先训绍文献于厥家又隆师而亲友极探讨之幽遐所以禀之旣厚而养之深取之旣博而成之粹宜所立之甚高亦无求而不备故其讲道于家则时雨之化进位于朝则鸿羽之仪造辟陈谟则宣公独御之对承诏奏篇则右尹祈招之诗上方虚心而聼纳众亦注目其敷施何遭时之不遂遽萦疾而言归慨一卧以三年尚左图而右书间逍遥以曵杖恍沂上之风雩众咸喜其有瘳冀卒摅其素蕴不惟传道以著书抑亦后来之程凖何此望之难必奄一夕而长终増有邦之殄瘁极吾党之哀恫呜呼哀哉我寔无似兄辱与逰讲摩深切情义绸缪粤前日之往书尚灿然其手笔始言沉痼之难除犹幸死期之未即中语简编之次第卒夸草树之深幽谓昔腾牋而有约盍今命驾以来防欣此防之可懐凛讣车而偕至考日月之防何不旦暮之三四呜呼伯恭而遽死耶吾道之衰乃至此耶旣为位以泄哀复缄辞以寓奠冀嗣岁之有间尚前言之可践呜呼哀哉尚飨
　　祭东莱先生文　　　　　　　周益公
　　呜呼伯恭河岳之英公卿之裔躬蹈五常心潜六艺学冨而醇文敏而丽通今不流博古不泥高明之识力去其蔽卓絶之行亦矜其细他人有一自足名世惟君兼之夫谁能俪蝉聫簮绂拾芥科第堂堂申公谓且能继皇心是嘉召寘班缀成均博约馆阁萦滞南宫表章史观凡例主盟斯文毎食忘哜风淫末疾乘厥劳勚归哉亳祠可以自憇钻坚仰高讲疾弥励曽不息鲸曽不补劓竟殒其生夀考谁制万斛之舟江湖期济触石而倾未皇鼓枻千年之木梁栋可计遇风而摧乃萎薪桂才也何多命也何戾生徒满门相向雪涕缙绅诸儒咸惜其逝矧伊鄙夫辱在交契姓不同耳心即鲁衞易箦莫亲临穴莫际寓词西风挥此哀泪呜呼哀哉尚飨
　　祭东莱先生文　　　　　　　辛幼安
　　某官天资之羙道学之粹操存之旣固而充养之至一私欲未萌于心极万变不足以移其志故不力而勇甚和而毅冺爱憎以无迹更毁誉而一致宜君上益信其贤而同异者莫得窥其际也任重道逺发轫早岁遗外形体辍寝忘寐事物之来若未始经吾意迨夫审是决疑则精防正大中在物之理而尽处物之义私淑诸人固已设科不拒闻者心醉道者志得抑将使羣才而众志咸遂也乃若生长见闻人物门地高文大册博览彊记虽皆过絶于人要之葢其余事厥令上承伊洛逺泝洙泗佥曰朱张东莱屹鼎立于一世学者有宗圣传不坠又皆齿壮而力强夫何南轩亡而公病发上方付公斯文谓究用其犹未传闻旣瘳士夫増气忽反袂以相吊惊邮传于殄瘁呜呼夀考之不究德业之未试室无人而子幼何福善而如是然而天所畀与者其得抑多又奚有以乔松之年赵孟之贵某半世倾风同朝托契当从防于南轩葢于公而敬畏兹物论之共愠宁有懐于私惠缄沉词于千里寓哀情于一酹尚飨
　　祭东莱先生文　　　　　　　叶正则
　　论何必深论不欲极使人心而有止则虽言而宁黙缅道术其难知超圣贤之独得虽经籍之具存葢不成之莫测昔余之于公也年有少长之序辈有后先之隔每将言而輙止意迟迟而太息今余之于公也丧前路之乡导废旁观之轨则纵欲言而谁闻恨冥冥而不白人才兮离合世道兮开塞彼苍苍之吉凶竟无所考兮余亦安能至此而不惑也绍兴以来闻卑见陋士失常心颠错昏昼非无豪杰力止自救公以生禀之资世家之旧偹义理于一身讲源流于徧扣旣彻牖以并约亦随才而独秀由是东南之士夫防起林岫为英为哲继公以后如雷雨之先物咸颖发而岧秀流苹藻以蕚撷防黍稷以馈馏呜呼公之施于世者止此而已至于不以记为博不以文为富器不止于一能学不期于偏就事欲析而愈精德欲充而兼茂畅羣儒之异指续先民之遗胄周孔之业防而不述禹汤之功息而不奏若千载之有待又一朝而永谬疑古人之皆然倘今人而何咎恃哭泣之可忍徒荐哀于此酹尚飨
　　祭东莱先生文
　　呜呼才难之叹岂谓凡才治不如古亦云久哉思得一人庶防于此才非不多未知孰是必有学穷本源亦穷根柢古今贯穿而守之以约规模宏大而不遗其细议论平正而得事防之要人物兼取而无爱憎之累表里如一俯仰无愧若人者夫然后退可以为后学之师表进可以居朝廷之大位觊斯民之小康抑吾道之不坠惟公其人欤胡为乎抱道而不得试呜呼天之生公亦甚难而不易赋之德而啬其夀诱其而不使伸其志葢天子欲用而公以病病不可以有为矣卧家优防尚足以矜式于一世何疾困之夙昔而逝叹此数年凋丧善类天乎又夺吾大贤是真可为痛哭流涕者某等登公之门尝闻余论之一二顾平时师仰之不暇者何敢知公之所至诗不云乎人之云亡邦国殄瘁抑公其人也相与设奠而哭以斯文兹岂曰吾徒之私意也耶呜呼尚飨








　　五百家播芳大全文粹巻九十四
　　钦定四库全书
　　五百家播芳大全文粹巻九十五
　　宋　魏齐贤
　　叶　棻同辑
　　祭文
　　名贤　　尊官
　　三省祭杨信王文　　　　　　赵德庄
　　四七之际云雷以屯真人出焉帝命聿新何以畀之是生虎臣维四三公莫与之伦显允信王实久实亲始焉鹰扬其动疑神晚而山立所担自賔海无扬波边靡游尘玉带貂蝉日朝紫宸光明便蕃两宫则均周庐岩岩我法是遵长淮茫茫我防是因凡士大夫多素拊循逝焉可赎人百其身惟帝念功殊典具臻锡之山川王爵用真金匮石室凌烟麒麟匪贲其私皇威允振乃眷三世其忠其纯不显在兹尚启后人惟时政路素接车茵悼贤忧国有涕盈衿呜呼哀哉尚享
　　郎官祭陈文恭公文
　　呜呼中兴之相前后几公功名盛矣鲜备于终公以何道行乎是中生而望尊殁而礼崇我闻王音曰文与恭匪我敢知尚耳其风夸者死权倡邪害忠帝用躬览公始奋庸惟公之大众寡毕容化为清朝莫不我从神圣授受天意所钟揖逊在上尧舜与同惟公之诚贯通两宫乃慈乃孝其乐雍雍虏狂无厌弃吉为凶猛士骇顾曷御其锋公曰我静为群动宗民恃公在有如长虹【阙】读如工和战之议樊然相攻事至而惊宰席为
　　空公曰我重彼伪自穷民拜公来有如卧龙汉节既班有来斯戎赖公端冕剑履在躬皎然日星以了彼蒙岂期梦奠暴疾是逢天雨固阴震惊清衷备物典册致哀于隆呜呼曩公暂休四海颙颙今其已矣愚智所恫丹旐素车感泣儿童矧兹省户寔厠羣工一觞致軷莫报所防
　　路祭王枢密文
　　鸣呼圣贤相逢庙堂孔尊国家闲暇贤隽满门公居其中恊调化元屹如巨岳镇彼厚坤云胡不留夜舟遽奔意公清明视兹嚣烦相彼故乡乃丘乃园盍告其归脱冕与轩民我不念尚曰子孙堂堂去之岂其少息维古至人逝而长存化为星辰上登紫垣天人之乐非世所论我挽而拜公不我言长江其流飞旐其翩都门之奠祗消我魂
　　路祭王枢密文
　　呜呼大江之东江湖漭弥笃生异人为王者师坐抚宇宙浩其无涯岂曰云梦万顷之波有开必先非世敢知遇龙于潜天意在兹左右是侍西南是厘曷逺匪迩曷险匪夷爰其来归大计所咨有筮其短忘我寳国论既公允也其时乃眷兵本密命以基玉帛之交桑土之思如厦新楹如汲斯縻惟公堂堂松栢是仪吉月不朝遽骇良医何以报上忠言是遗何以传世盛德是贻凡我省户公寔我私有来郊奠莫极其词
　　祭程相公琳文　　　　　　　王介甫
　　呜呼公在京师为天子毘发论彊彊不苟其为公于四方为镇为屏推良抑奸两适寛猛自伯休父有称于周及公千年追配前休时文而文时武而武顾我无状辱公等仵庶见吉召乃闻凶归驰哀一觞终古之违
　　祭韩丞相文　　　　　　　竹隐畸士
　　我欲哭公涕泪交頥公之于我未尝有私我欲不哭心伤志摧不假以泪孰知我哀公之平生富贵夀考何所欠亡使我伤悼公之初终进退毁誉我知哭公无豫以此再世相国士满天下今还故乡谁哭公者非公媾防独我之哭如公也存昔官太学遂斥江左我则负公公寔知我十年之间颠顿困穷所以不晦惧其辱公今公逝矣莫逺公丧欲我之齿哭公不忘
　　祭范丞相文　　　　　　　　陈了翁
　　维年月日叙复宣德郎陈某谨遣人以清酌庶羞之奠致祭于故观文相公范公之灵昔文正公在仁祖时忠于谋国众在所依心虚而明照了不疑先事而虑告如蓍两遭勅榜益奋不移外御元昊数蹈祸机国势既安奚惜我危考公行事允也似之安不择地难不敢辞至于言兵则曰不知岂曰为畧各遵其时不述其迹是乃无违三年遽改生事者谁蔡公南行公独救之一胜一负其兆在兹公可以黙又进忱辞人亦有言公尔忘私孰能临义舍安取危一斥四年宣发始归天子哀怜拜命涕洟其口不言意欲有私人愿公留为帝龙防病不能对人所叹咨天子曰吁疾尚可为锡以上剂临遣国医丁宁训饬速疗勿迟云何不救竟至于斯呜呼哀哉公果已矣与世思公公不来矣人之于公有合有暌闻公之殁暌者亦悲情隔生死公论乃出悲公之人始自今日临终不昧忍死有述小其一身大我王室置小恤大自初讫终可使闻者劝而作忠太宗征辽乔死不忘公之所虑奚独一二愿借生灵愿合朋党愿为宣仁一洗诬谤愿正其事愿辨其人愿以中道行帝之仁呜呼哀哉言惟心声孰无此声孰有此诚神气虽大如人之形爱养胃气可以保生阳明之经徧于四体呼吸之间无有不至左络连右首脉应趾中经流行宁有定位彼执一者弃异取同异我曰偏同我曰中语各有心心各有物孰能审是而不恤彼公独有言继者谁乎公薨我悲岂縁葭莩公昔南迁我在北陲侧身以望心往从之及公之还我有言责陈留虽近欲往不得平生想慕独未识公见公之心何必取容文正殁后公又亡矣仲季方兴公复有子其门益大其道益光公可无憾我亦奚伤呜呼哀哉伏惟尚享
　　祭吴冲卿相公文　　　　　　王介甫
　　呜呼公命在酉长我一时公先我茁我后公萎中间仕宦有合有离后我所践公辄仍之出则交辔处则连榱坐肘则并行肩则差岂愿敢及天实我贻公之停蓄及所设施有诰有诔亦有铭诗又将有史传所不疑我既惫耗何辞能为防姻之故唯以告悲尚享
　　祭陈秀公墓文　　　　　　　态子复
　　惟公道闗百圣浩浩大儒功着三朝岩岩真宰晚以丹阳之节归于緑野之庐传说骑箕遂复星辰之列周公塟毕尚留丘垄之藏克也孤生最为后进虽不及见夫子于乡党侧听微言然亦尝趋丞相之祠堂仰瞻遗像兹陈菲具敬拜佳城去嵗百以若存谅九原而可作
　　祭髙枢密文　　　　　　　　王介甫
　　越初生民降讫于兹废兴乱治成败安危猷为之君辨论之师章书传记箴赋铭诗乖离诡驳有万其词公于其间靡所不知江含海蓄其富益訾孰穷其源孰究其涯作时宗工出长羣司洋洋厥闻可以敷施谓且永年左右辄咨曷云其凶弗耄弗期凡我常僚曷已其思为此薄物以将我悲
　　祭宋枢密文　　　　　　　　王元之
　　呜呼昔在先朝命卿赴举公名借甚众推独步伊予不佞敢云接武片善謏闻亦或许与公既防名予果下第恨不同时终身负愧其后九年俱陞掖垣更置锁闼对掌王言银艾金紫渥泽便蕃公领秋漕我司大理执法议刑以直被毁侧目幸臣抢头狱吏由我之褊为公之累谪去周行商于武当共嗟悬磬俱有髙堂都门马上洒涕其滂征还馆殿敛翼徊翔牵复纶阁重霑宠光曾未满嵗齐归玉堂嗟予蹇剥黜去滁阳三年两郡奔走靡遑归来相见家忧国丧拊膺殆絶肠目增伤推毂相授拔茅尽力公登内枢我还西掖又领齐安曾未暖席惟公惊怛为我开释来访衡门不虑近职吾儿作掾吾家在京问讯餽饷见公之诚八銮顺动万务纵横运筹扈跸劳心竭精既神用之无恡致风恙之内并扶疾而还捐馆澶渊恩加等兮死王事夀知命兮终天命呜呼哀哉谁知昔别便为永诀燕许文章欧虞笔札识度精逺行义髙洁孝友无伦谦和有节惟懿范与清芬肯谁物而殒絶呜呼哀哉虵虺有毒何享年而不死狐狸无德何通神而难老淑人君子胡不夀考黄河之涘清江之渭未脱郡印遥瞻繐帷黙黙千古悠悠四时音容寂寞涕泗涟洏冩哀诚而一奠兾神灵予格思伏惟尚享
　　祭江端明文　　　　　　　　吕伯恭
　　呜呼开之大者若将有属聚之粹者其不徒生猗众万之弗齐公取数其独赢培之以镇岳之浑厚瀹之以涧瀍之清明其任重则轶材絶识不能足其志其道逺则贵名显仕不能留其行既予其资又乘其防盖南渡羣贤皆在之时而北方余论未衰之际欵门墙而遍歴跻堂奥而独诣合诸老之规模而融其异同摠一代之统纪而防其精粹更侍从于两朝凛大节之弗渝虑先本根则或以为缓动据宪章则或以为拘奋论陈义则或尤其亟弥纶藏用则或咎其徐少而论和既不诡随于小人之党晚而论战复不能苟同于君子之徒虽屡起而屡仆守常度而自如外屏衞于翰藩亦大体之可识明振毫末而终出于恕知兼僚属而各付以职外视髙雅而中寔密察外视寛弛而中寔肃给镇抚经逺不求嵗月之效悃愊务寔不事耳目之饰虽权胁而势移迄岿然而山立晚进后出自相长雄广坐众席旧人罕逢大雅之音尚闻于公学则正统文则正宗乐易平旷前辈之风崇深简重前辈之容士骇未见或姗或攻以身存法独殿其冲典则不坠繄公之功呜呼进退有义弛张有时其用其舍我不敢知至于濩落丛祠之秩所取者甚狭荒寒萧寺之居所处者甚卑假十数年之夀考作二三子之指归共箪瓢之淡薄缉简编之阙遗于造物其何费乃一夕而夺之然则开之大者竟亦何意聚之粹者盖亦何为瞻天运之鸿蒙非小人之所闚呼苍昊而上愬则匪公之素期呜呼继自今以往镇定大事顾盻系轻重者不复嗣矣敷建大论呼吸判成败者不复闻矣百年未明之心迹不复究其实矣羣籍未辨之真赝不复审其是矣斯文将安所寄斯民将安所徯矣某佩韘趋隅木行两周録其世旧教育绸缪肝膈洞照冺然相投大何理之不讲小何事之不诹幸三邦之接畛谓事业之可醻濶謦欬其未几忽赴车之停辀亟宿舂而听役泪淋浪而莫收炯话言之如在防蹇步而敢媮蠲此心而明荐夫何有乎醪羞尚享
　　祭王端明文　　　　　　　　张敬夫
　　呜呼公之盛名盖四十年有如黄钟大吕岿然在悬使未考击人之望之亦知其为众乐之先惟平日之所履每务仿乎昔贤不与世以交骛不絶俗而孤鶱独孝义以欵欵而怀忠之拳拳苟片善之足取必挽后而推前或所趋之有违敢妄假于色言顾规摹之若是当斯世之其然昔栖迟于下僚穷师友之渊源逮显用于王朝论据经而不偏寔众芳之所宗蔚佩兰而握荃屡赋政于藩方亦惠泽之究宣晚卧柯山静观其旋方玩心于羲经不自放而益防隠声寔之逾隆竚侧席之招延何大命之止斯叹莫返于逝川痛易箦于萧寺无居宅之一椽呜呼前辈风流于今邈焉典刑云亡后生孰传念言愚踪公所知怜义笃金石久而弥坚书犹在手人隔九原属拘印绶奔走莫縁孰知予悲涕泗洏涟尚享
　　祭姚端明文
　　惟公早试剧烦见才猷之敏邵晚登廊庙都宠数之便蕃方新十国之瞻遽作九原之隔凡兹民吏孰不伤嗟某昔嵗朝班尝奉笑言之欵如今官守幸遵规画之余愿托契于交承敢异情于生死逺将一奠少见鄙诚尚享
　　祭石安正御史文　　　　　　赵承之
　　公之少时以学自善读书不休下笔满纸囊虽无金甑则有尘挟书琅琅声聒四邻乃游京师乃试太学凛然长空见此一鹗公既壮矣乃试为吏城旦之书初不经意顾谓洪令岂逺人情刺得其端老胥大惊安宜之政誉出一口民到于今蔽芾五柳才良行完早夜刻治勇于有为以自设施元符之初乃擢御史圣皇有作复续其事遂迁执法以长宪僚言如转规契若投胶宠灵便蕃声望翕赫霖雨逡巡衮衣咫尺勤其一生维志之求既恊于时命乃不谋嗟乎悲矣公曰衰矣曰未渠央而止斯矣呜呼哀哉钧臣昔者佐公为县倾盖之欢自于一面逮于儿女绸缪密姻终始倚爱寔怀髙诣公病卧家谓必复起如何忽然而以讣至衣冠伟若笑语谆如我不见矣泣泪涟如呜呼哀哉筮既吉塟车在途岂不欲往畏此简书有肉在俎有酒在罍我不饮食孰知我哀尚享
　　祭薛大资文　　　　　　　　汪彦章
　　呜呼惟公道学得之钟公如郢垩鼻挥斤者般坐根声誉雷惊瀑潺帝顾驵駮宜归廐闲首付言责绳愆紏奸旋置台阁翺翔两班学省词禁英髦所寰公一扬歴陈言悉删遂秉大政嘉谋必闗功在宗祏泽流寡鳏为时元老二十年间身被三组腰围九镮荣宠虽极视犹触蛮某也晚学羁靡钝顽当路孰视云谁肯扳公独与进为之解顔曰此孤秀擢于蓁菅极力推挽卒辞伏跧嵗在丙午威弧始弯天子南狩朝廷孔艰公实旧德人期赐环顾敛英气苹洲湾诗酒陶冩渔樵往还许国心壮忧时鬂斑猥辱兹土日虞旷鳏公屈小擢来临市阛燕笑未几遗言已颁夀且八十人犹公悭望柩百里无縁往攀一樽驰酹词讫涕潸尚享
　　祭许大资文　　　　　　　　季伯纪
　　呜呼天地磅礴河岳炳灵笃生异人郁为世英长松老鹤其仪刑也粹玉精金其性情也澄渊藻鉴烛理明也设准持衡称物平也经纬书史文章成也贯通古今议论闳也金石铿锵诗句清也鸾鹄翔翥字画精也勇于名义去就轻也忧国如家秉忠诚也致位通显不自荣也恬憺寂寞得此生也士一于此垂世立名而公兼之以大其声呜呼哀哉易道阴阳消长盛衰春秋名分褒贬是非弥纶天地立万世规先圣制作孰大于斯公独潜心抉摘杳微解驳三传粃糠九师发明象数得其指归羲画麟经粲然有辉呜呼哀哉汉有禄隠时惟子云英林拔萃髙识迈伦拟古著书法言太士有异论或否或然公独教之推尊其人计释微词奥义一新所见絶俗岂其后身呜呼哀哉我之识公逾二十年史馆同僚饱闻绪言枢府槐堂两接官聨引身以退归骑连翩我则湖外公寓江边邂逅相遇庐山之樊握手深谈达旦不眠我适岭海触冒瘴烟与死为邻鲛鳄垂涎尺书屡及夫岂相怜迨其比隣喜见顔间愿言相从杖屦林泉云湖奄忽朝露溘先伤心涕零三支之篇呜呼哀哉国步艰难贤知驱驰梁栋之坏哲人遽萎藐然一老天不憖遗人之云亡有识同悲旅榇漂泊临川之湄无适非土公其永归聊具薄奠侑此以辞英爽不冺庶其听之尚享
　　祭吴尚书文　　　　　　　　赵承之
　　昔在元符我官定武公秉使节来摄军府我穉且愚语不出口公独怜之顾我良厚有诏求士陋不及我公曰子偕众不我可其后七年归自越川流离困苦维食是谋岂无髙门懦不敢倚虽或见公盖一再耳公眷之甚不知我顽欲以防璞侧诸玉间经营苦辛卒见笑鄙公防其羞我故之以我虽蹭蹬公厚不薄慰荐以词志从其各惟士遇合必以其徒王公之门利达所趋公位寖显不弃我辈其所以逐岂容人累呜呼哀哉再召还朝谓必师保既老而归曰其夀考谁弗慗此两俱失之有德有言岂遽没之我贱且穷随牒边鄙觞以将公恸哭而已尚飨
　　祭刘尚书文　　　　　　　　祝咨谋
　　呜呼士有负髙明之学而不见知于人主兹为可恨也公则无之士有抱经济之才而不见施于当世兹为可恨也公则无之公有可为大恨而识与不识亦当不为恨者事亲孝而凶人以为不孝是为曾参杀人也可不为大恨乎事君忠而凶人以为不忠是为夷齐盗国也可不为大恨乎尚赖天子仁圣皇天降监蹈不测之祸而能出万死之中触瘖雾之中而卒能保其躬数尽而逝人谁不然命乎天耶夫复何言试泪一奠永诀终天呜呼哀哉尚飨
　　祭王殿撰文　　　　　　　　吴元及
　　江海炳灵为公之气局嵩衡孕粹为公之神锋妙龄秀发借借时誉壮嵗从官蹇蹇匪躬若乃作尹赤邑转漕畿东吏术之髙权贵敛手心计之妙天府日充即退之今河南士安领盐铁髙蹈古人之踪名实播于众口姓字达于帝聪谓当膺百世非常之选羽仪台阁献纳殿陛究其所学而暴白其事功进不由道公宁固穷呜呼大观政和之间柄臣专政呼吸雷风仰公之俊德愿出我门人心则同公若必贬则銮坡玉堂荷槖簪笔固在公之劵中直道而行不卑小官绣衣金节淹囘于外台者盖将一星搢绅叹息而公曾不畧芥带于心胸其人御天风虎云龙抗章请老均逸词宫杖屦逍遥黑髪方瞳子孙玉立防衣防茸森王家之杞梓芬谢砌之芝兰知公阴德之有后羡公流庆之甚丰宜齐龄于辽鹤比秀于庄椿哲人其萎莫量彼穷某以小女之无似获奉巾帻于公之叔嗣愧女萝之短弱幸依托于长松念萧寺之言离陪樽俎之从容恍一别之七年徒书问之时通忽丹旐之来归痛涕泗之无从有殽在笾有酒在樽
　　【阙】　　　　　　　　　　兾公情好之如生魂髣髴而鉴其衷尚享
　　祭郑状元文　　　　　　　　黄国録
　　惟灵处畎亩而志在廊庙以韦布而气凌公卿成均献书天子色动金銮秀笔摧毫胆惊华问鍧铮于宇宙髙文烜赫于着庭盖其学本仁义故无诡说中蹈中庸故无矫名方习俗之浇薄赖公稽古之礼行古之道以药其意病方士风之委靡赖公其操也特其论也正以支其将倾香兰省姑试其摄事剖竹名城将观其治民如鹏之飞势摩九霄胡为而遽折其翼如车之载日适万里胡为而遽毁其衡虽公之精神同流天地固不恃形而立然公死之异逺近传播孰不惊嗟而涕零某等久谐色笑俄隔幽防菲奠告哀盖亦伤乎吾道之无人尚享
　　祭郑状元文　　　　　　　　黄国録
　　惟灵不逺之复由顔而得故视听言动已常自克至大之养自轲而传故贫贱富贵气常浩然以布衣陈事而敢论时政之可论以词坡对策而能言谏官之未言小人以惧而君子以持士气益增而吾道益尊何承明之厌直将力求于补藩何迓者之在途而吊者盈门岂非以直道处世者易以罹人于机穽故运神而解者亦所以全其天某忝同舍选叨在卢前属以多病赖公着鞭以塞学校师儒之责以酬君亲教育之恩骇闻凶讣如失鸰原含哀菲奠少慰幽魂尚享
　　祭吕侍读文　　　　　　　　王介甫
　　呜呼伯夷相唐尚父賔周受氏胙国重光奕休千辰之逢发我文靖公寔冢嗣缵前之庆御书翰林典礼太常是为世臣焜燿家邦方骞方奋厥陨谁使震惊咨嗟上自天子凡居此列惟公弟僚于公之殡祗荐醪羞尚享
　　祭郑庭诲文　　　　　　　　毛　滂
　　石梁郁然上有佳气下走清湍音闻异人相携盘桓寥寥至今渔樵所安尚意山间人必有异下乃君庐长廊甲第记初识君在稠人中狐熊傲兀知不可笼一见倾盖定交樽俎岂惟聨姻气则相许予才阘茸寡谐于世所赖得君差强人意奋然髙谈气盖一座有非吾曹瞪目欲唾君实伟人秀眉竒状使当卒学仕必人上退托于酒日饮亡何羽衣岸巾枕麴而哦小诗立成晚更婉熟不朴不圆元和賸馥挥金如土结客如市逺韵翛然形骸之外名利之徒其隘如髪败意苦心十居七八开口一笑人生能几君醉不知笑以不齿君年不足行乐则过胡用百忧齿揺髪堕曩予西征相酌以酒酣歌悲壮起舞为夀予为此别行当来归当益酿酒从容遨嬉予归酒熟公不复临有佳风月如聆车音荐酒君堂予目然呼君不闻是岂醉眠
　　五百家播芳大全文粹巻九十五
　　钦定四库全书
　　五百家播芳大全文粹巻九十六
　　宋　魏齐贤
　　叶　棻同辑
　　祭文
　　名贤　　尊官
　　祭黄尚书文　　　　　　　　朱晦翁
　　大道既隐淳风日敝气钟于人鲜克全粹习而益逺轻肆苟媮言如可重考行则羞猗欤我公受材特异不假脩为嘿与道契端庄静一终日钦钦不动而敬神保是临賔于王庭昌言大对庸弗顺随久斥于外晚归献纳正笏垂绅时而后发一言万钧訚訚省曹侃侃禁闼权幸顾之心摧气夺孝慈椁帱未返北征引经抗疏罢宴请行帝嘉其忠众服其勇咸惜公行系国轻重公尝老矣兹复告归祖帐东门观者歔欷公在故乡恂恂翼翼士夫髙仰逺迩承式帝曰怀哉旧学之贤乃询乃访加璧以先公拜曰都此帝之德尽言不隐是乃臣职公年虽老不杖不扶谓当起复驷马安车一病逾年竟以丧告疏有遗忠当宁震悼呜呼哀哉某以晚学获游公门望公容貌鄙寛薄敦唯其躁轻弗克持久公不鄙焉抚接加厚去嵗之春入拜公堂公时已病志气则强正冠肃容不异平日端拱立谈教告谆悉岂谓此别遂隔死生闻讣欲往竹符是萦冩哀陈词清绵走酹想像德容恍若瞻对顾惟媮惰不克其躬永言畴昔以此负公
　　祭刘枢密文　　　　　　　　朱晦翁
　　在昔嵗秋公病欲絶自力为书来告永诀上言国家雠耻未雪冢骨易枯此恨难灭次念遗阡丰碑未揭谓我铭之以永前烈下及诸孤羁贯在列谓我教之他靡顾谒字画方严词气凛冽是岂死人而有斯说三复悲号心膂贯彻闻公是日三简并折拜疏千言忠愤是泄我虽不武寔仰竒节生既人英死当鬼杰又惟公家忠孝阀阅纪德铭功盍付时哲公命不乱曷取凡劣谅以孤生幼罹祸孽防被前恩欲报罔竭故畧其愚以累斯碣方将涉笔叙次铺列属其来西旷日引月迄今乃成事伟词拙逺荐陈之如听予决想像两公感涕摧咽顾念滞留尘土羁絏莫相嗣人讲贯劘切以此负公一饭再噎顷为迎师寄此笔舌比闻授受稍契磁铁尚其不厌习久而悦尽埽童心罔蹈非辙彼齐彼孺悉借提挈卒大公门缀此忧惙山瓢往酹野防并设老泪如倾逺寄清血呜呼哀哉尚享
　　祭张侍读文　　　　　　　　吕伯恭
　　昔者某以郡文学事公于严陵声同气合莫逆无间自是以来一纪之间面讲书请区区一得之虑有时自以为过公矣及闻公之论纲举领挈明白严正无缴绕囘互激发偏倚之病然后释然心悦爽然自失邈然始知其不可及此其所以愿终身事公而不去者也某天资澁讷交际酬酢心所欲言口或不能发明独与公合堂同席之际倾倒肝肺无所留藏意所未安词气劲切反类世之彊直者亦不自知其所以然夫岂士为知己尽自应尔欤我行天下爱而忘其愚亦有不减公者矣内反其心岂敢负之乃独勇于此而怯于彼抑有由也盖公孶孶求益敦笃恳恻有以发其防顽勇于改过奋励明决有以起其缓纵而不立己不党同胸怀坦然无复隔阂虽平生退缩固滞之态亦不埽而自除也使我常得从公岂无分寸之进使公以爱我之心扩而充之驯致于以虚受人之地公天下之身受天下之善行为社稷生民福孰可限量耶呜呼公今其死矣亦无所复望虽然有一于此公在三之义上通于天养其志承其业油油翼翼左右弥缝不以存殁为二者公之事亲也念大恩之莫报咎诚意之未孚虽身在外心靡不在王室鞠躬尽瘁唯力是视不以逺近为间者公之事君也义理之大一识所归永矢靡他至于参观遍考公学且愽未尝如世俗学一先生之言行暧暧昧昧不获广求其进学之力不以存亡为勤惰者公之事师也公之此心盖未尝死我虽病废犹有尊足者存亦安知不能追申徒而谢子产耶眊衰岂能文直冩胸中之诚以告公而己申徒事见庄子内篇五申徒嘉兀者也尊足事乃叔山无趾并见上
　　祭郭给事文　　　　　　　　黄鲁直
　　惟公德性柔嘉器度优裕遇事从容而有断临民寛静而不烦绣衣立朝邦之司直朱轮治郡人有去思早游功名之途晚行止足之语挥使金以延父老遗旧德以食子孙官登左曹考过中数于公所欲可以无悲某等登门有年倾盖若旧衔哀致奠终无所辞呜呼尚享
　　祭沈中舍文　　　　　　　　王介甫
　　惟公之生于朝搢绅大夫嫔之以作封君皆以夀终而世有人昔我先子公伦之旧施于不肖遂为世友不腆之文既藏于丘惟是区区以赞醪羞
　　祭郑大着文　　　　　　　　黄泰之
　　呜呼理固有不幸而幸当然而反不然者其颠倒不可晓未有如公之甚也公之所学顔子之不迁怒不贰过也公之所养孟子之至大至刚以直也公之操履大学之所谓正心诚意儒行之所谓特立独行也以爱亲之心爱君以正己之学正人险夷一节始终一心表里一致此公之所优为而卓卓乎圣贤之域也仆视公为畏友公亦喜仆之无他故相信爱独深有善必告也闻过必諌也庠序肄业同也馆阁校雠同也仆之尘忝偶先公之一年也公之补郡亦相继以去国也去冬仆将之官握手道别无他属也惟援敬事而信节用而爱人使民以时之语以相勉也仆既泊泊南来且逾半载每得公书寒暄之外则节欲防障而已世俗奬借无一辞及之也呜呼今之所谓士大夫其有贤于公者耶死于病吾无憾也岂谓一世英俊而死于草木之变耶仆始闻之而未信也意公以直而受谤也中信之而犹疑也意其薄伤而终瘳也既而的且信矣盖涕泗交下寝食不美者凡不知其几日夜也呜呼公竟殒于是也耶此仆所以求其説而不可得不免举而归之不可晓也仆非为丧友惜也为天下丧贤士惜也为朝廷丧直臣惜也想夫一时搢绅摧气海内痛心益不独仆之惜之如此之深且切也抑又闻之前辈有为幽明同途之说者谓幽明同途之说者谓冥司主断必求夫世之忠亮正直之人而为之吾意公之遽往或者公为是耶公之母老而慈弟才而愿妇淑而弱子幼而孤相与求公死之说而不可得盍亦以是求之仆抆泪海濵宦情云薄一觞寄酹形与神驰公其皦皦于此者耶尚享
　　祭薛寺丞文　　　　　　　　吕伯恭
　　余行天下窃有意于斯世其道德纯明可为师表者执贽进见获听微言于下风退而从磊磈不羁之士接杯酒之欢啸歌起舞往往自以为一世之雄至于山巅水崖与夫穷阎委巷之间抱负所有与世絶足所可及则必一见纵力不能自致而声音之与通晚得归休始获见公握手一笑话言从容心痛意惬俯首来东三年之间竟安此穷人谁不死宁公是逢又杀吾父昊天鞠凶生死如此实死与同俯仰皇皇未知所终
　　祭曾侍郎文【代通判】
　　呜呼念昔逮事正始诸贤嵗凋月零茫茫逝川如将旦星如欲絶弦天夺我公遂空英躔清节絶学名章大篇吾道之遗椟以九原藐是衰宗旧惟有连施及孤生再奬再怜讣车之来亦既逾年谁谓越逺病不能前泪落奠觞迹后必先
　　祭芮祭酒文
　　耒耜挂壁未识菑畬饥者见之喜动眉须寔之感人如鼓应桴见诸功用则皆其余通都大逵讣车相及匪戚匪姻越肥秦瘠闻公之死交吊聚泣公微权势人栽户培彼拳拳者果何为哉升屋三号万事氷泮谁絷维之至此不畔矧惟某等事公泽宫临风一恸吾道其穷前日之祖今日之酹牲酒未酸俛仰千载
　　祭唐立夫待制文　　　　　　张敬夫
　　惟公清夷粹温抗志千古文词深严穆我王度献纳雍容有感无忤遇民如子伊教匪怒及临事防不改平素人方忽忽已独有裕呜呼惟公之贤世或知之而鲜克窥其微盖据梧隠几独得忘言之妙故饥食渇饮俱不外乎天机存没无惧化则亦宜先君与公道义之交岂独賔客之敬藐然孤生早辰过听推其所怀于公莫隠方抱钜痛公复云亡东望鄱然有涕淋浪免丧之初念笃先友敬遣芜词侑此巵酒
　　祭王詹事文　　　　　　　　张钦夫
　　惟公天与劲特世推忠纯正色立朝奸邪所惮其于当今大义胸中见之甚明非苟然假窃者比也盖自发防大庭至于没齿凡十五年凛如一日去年之春复来造朝身虽已病爱君弥笃惟昔先人雅器重公藐然孤生晚防公知去违朝路曾不几日遽闻来讣越在道途迄今定止始克遣一觞之奠盖为兹世痛公之亡而非独下交之私情也尚享
　　祭张安国舍人文
　　呜呼如君而止斯耶其英迈豪特之气其复可得耶其如长江大河奔逸汹涌渺然无际而独不见其东滙溟渤之时耶又如骅骝騄耳追风絶尘一日千里而独不见其日暮税驾之所耶此某所以痛之深惜之至而哭之悲也惟君布衣被简遇者十年之间入司帝命出领数路文章之炜煜政事之超卓多士之所共知亦不待某之赞叹唯其孝友恂恂朝夕则恪人有不得而尽知者方自荆州归某以书抵君谓及此闲暇专意承志寔进德脩业之要君深以为然孰谓曾未数月乃有此闻某倾葢荷知久而弥笃言有劲切君不以为迂此意何可忘也道阻且长不能往哭遣致一奠孰知予悲呜呼尚飨
　　祭张安国舍人文
　　惟年月日具位某率某官就某城北祓禊亭为位敢致祭于亡友宫使显学舍人张公之灵呜呼去年此时送公湘濵岂期今兹哭公失声英爽在目交情不忘邈不复见我涕以滂惟公天资迈伟发越而不夀考以昌王国今兹之哭岂吾党私醴殽非多公其临之
　　祭王侍郎文
　　惟灵强毅自立克大其门进登王朝无所附丽从容造膝有见不隠帝称其直士叹其忠岂期卧家遽以讣告凡百君子孰不嗟痛矧惟交旧尝辱论心为国惜贤挥泪无己道阻且长莫获走前一奠不腆少致此诚呜呼哀哉尚享
　　祭侍郎吕公文　　　　　　　张敬夫
　　呜呼前嵗之春识公严陵望其容有蔼然慈祥岂弟之气知其临民之不苛也听其言纚然多故家遗俗之事又知其世守之不忘也别后之书情何笃也讣音之传痛何遽也况于令子友义为深一奠之礼敢以薄而废耶尚享
　　祭费检正文
　　惟公植德敦静葢徐公之有常秉心旷夷寔师德之无竞奉职外服去愈见思列官王朝久不改度方瞩持荷之拜遽遭偃月之疑犹易防藩岂期易箦某夙防睠予托在葭莩祗增百感之深莫切一酌之恸礼虽不腆情则可知尚享
　　祭张左丞文　　　　　　　　王介甫
　　公作升州先君寔佐公为其子请昏于我先君不幸公观京师讣逮公门公哭殊悲吊问赙祭使来以时乃今公薨独以窭故财无以禭祭又不时独悲以慕惟公之生明惠裕和善恕于人恩寔我多虽祭不时其吐之耶尚享
　　祭刁景纯学士文
　　呜呼刁公不忮不求坦然立行之平裕然与人之周既贵贱以同观不始终之相侔惟其动必依于仁故其夀若此之脩望音容而已逺欲亲吊以无由慨临风而出涕辞以侑乎醪羞
　　祭张安国检正文
　　呜乎善之不可福其已久矣岂今于君始悼叹其如此自君丧除知必顾已怪久不至岂其病欤今也君弟哭而来讣天下姑释一士以为己助何生之艰而死之遽君始从我与吾儿游言动视听正而不偷乐于饥寒惟道之谋既掾司法议事谳失中书大理再为君屈遂升宰属能挠彊倔辨正狱讼又尝精出岂君刑名为独穷深直谅明清靡所不任入井莫知乃恻我心君仁至矣勇施而忘己君孝至矣孺慕而至死能人所难可谓君子呜呼吾儿逝矣君又随之我留在世其与几时酒食之哀侑以言词尚享
　　祭宋龙图文　　　　　　　　赵承之
　　逝川何往尚余不憖之悲新谷再升俄及既除之荐怅音容之莫见纷涕泪以无从眷此三川之氓素防五袴之惠经过岘首忍看叔子之碑怅望桐乡争哭仲卿之墓矧惟晚进获嗣前尘迹眄睐以有初荷顾存之甚渥髙山景行敢悲旧尹之规摹升酒只鸡具致邦人之惨怆礼则陋矣公其吐诸尚享
　　祭莫彦济学士文　　　　　　葛谦白
　　呜呼枯梅三百聊当倾三峡之辨金钗十二不假醉锦瑟之賔濯月溪之清泚恐洒尘之污人勇挂冠于神武及强士之清春悟嵗华之电掣凛风雨而鸡晨数虽登于大耋官仅缀于朝绅忽蜕骨而仙去贤竟厄于己辰呜呼哀哉惟操脩之内美揽兰茝以自纫见古人于黄巻拥占毕而微呻忽弃置于糟粕思独味于津既资深而逢原遂奔逸而絶尘尚复牵于气习犹吐故而纳新链华池潄液滃丹田以成真戏五禽于袵席养不死之谷神谓当出緑髓而三洗齐夀量于庄椿岂期遽窘不抔之土而岌苍石之麒麟也呜呼哀哉惟我公之先世通曾门之外姻公楝宇于霅水我田园于江濵情虽笃于中外地若隔于胡秦欲见公而不可结肝腑于轮囷泊嵗逢于作噩动妖祲于苍旻纷虵豖之践蹂呜呼跸以东巡乃携孥而避地因卜筑以依仁望门墙而咫尺航一苇于大渊沦破云程而放溜舞清风于白苹每登门而侍坐辱训药之谆谆别音徽之几何惊驶景之羲轮忽讣音之在耳怆心膂以酸辛欵繐帷以一恸落老泪以霑巾虽伯道之无儿知德音之不冺有令孙之踊躃与九死之为邻始墨面而重妍走群山之嶙峋询眠牛之吉兆得佳城于荆榛意公后之必大蔚曾之诜诜公何憾于即世其永安于穸窀防灵輴之启公蔼愁雾于松筠病莫谐于执绋恐哀情之莫伸致肴蒸而兰借防桂酒之清醇聊作文以侑奠效楚语于灵均呜呼尚享
　　祭沈孟明兵曹文
　　呜呼孟明白璧无瑕席上珍兮天球不琢朴以直亹亹兮黄巻味文津兮发而为文锦绣新兮收科若舍先秀民兮三官连茹萃一身兮谓当腾趠起渭莘兮如何弗吊厄己辰兮胷中之竒百不伸兮呜呼哀哉惟嵗作噩始依仁兮觚酒豆肉迭賔主兮东阡北陌踏芳尘兮握手笑粲亡夕晨兮金溪十年又卜隣兮肯防华阀合晋秦兮既婚且友情益亲兮公方病痱殒天伦兮人言公有疾日臻兮竟坐伤防殱若人兮呜呼哀哉妙喜之原宋木春兮将启泉台岌石麟兮
　　祭侍郎邹公文　　　　　　　陈了翁
　　呜呼公之处世五十二年以身殉国老而弥坚公议所与孰如公言叹公之殁谁则不然公之孝友乡党所师移以事君无毫发欺国是所弃天子所知胡不少挻舍我圣时如公德业可逺可久夷险皆行过涉无咎俯仰不怍摧殒何疚死而不忘孰曰非夀公切志道如坎之流弗舍昼夜至海而休生也有涯数尽莫留夀夭不贰亦又何求身如虚舩触碍而止动而随行时则可矣载沉载浮虚也足恃兾或维之终不获试方其疾革粥药并废十日不食清坐饮水未报君亲赍志长逝临絶之言恨此而已神赉乏丹不与之年穷达脩短孰能违天我病且老自作苦縁公乃何为弃我而先人亦有言既明且哲我危其身驷不及舌吾语在世身何必留屏迹待尽将与公游尚享
　　祭莫大卿文　　　　　　　　汪彦章
　　呜呼惟大观之初元始识公于班序望眉宇之粹然知德人之可慕奉谈宴以周旋纷数遒而莫数辱投分以日深人孰如于我故逮抵命以剖符辱苕溪之佳处偶通德之里门憩康成之杖屦岂绵薄之克胜得吏师之祗惧间簿领之沉迷辄相从于樽俎讫嵗时之主移免邓侯之催去既阻阔于山川犹书邮之旁午申松柏之后凋每勤勤于缟纻嵗月以来冬即名山之暂寓间宿疾之复侵兾即寛而调护恨城阙之相望莫见公而劳苦防手字之欹倾诀终天于朝暮曾阅日之几何忽传闻于音讣伟夫子之好脩极精明而本恕鄙奏谳之深文家传书于小杜流恺悌于三州寄哀矜于两部虽夀祉之已多人方期于卫武胡遽夺于老成哀乡评之谁主矧千日之服膺将典型之安取冩哀涕于一觞隔语言于千古呜呼尚享
　　祭卢谏议文
　　惟公奋于南服以学法身笃信所得务为贵珍始事学省亨途可循力请补外心无屈伸天子嗣服敷求正人有以告公当膺选抡遂应名节来朝帝宸初副台属旋升谏臣当宁倾待有疑必询公亦展尽屡撄逆鳞坐使初政朝纲一新众谓朝夕登公要津孰云小泰随以大屯如木合抱摧之半辰讣牍来上天顔色嚬褒赠絶等从中出纶惟数脩短谁逃大钧公独非命天乎不仁旅榇千里旁无族姻铭旌所过见者酸辛矧我同省余光幸亲川涂契濶笑语未频兹焉已矣挥泪满巾有酒既酌有肴既陈公来一诀永反其真呜呼尚享
　　祭崔正言文　　　　　　　　晁説之
　　兄形质枯藁而文章英华言恐忤物而愤恶嫉邪仕而屡跌曾不惨嗟逺官沅湘乐诗书于烟霞身虽老于畎亩志每存乎邦家自视苦无能而畏人识者誉闻以豪夸逺而求之黄叔度元鲁山之流在本朝则王子野江邻几之类耶庻几古人之可见而我宋人物之盛耶呜呼逸于晦防身偶蒿蓬上皇有命执宪殿中匹马入门遽不得容天子梦寐贤哲召补谏列兄曰时哉槛不用折曜然榻前言则业业众人危之天子欣纳是才一对病卧累月却药饵而稀罕奏章疏以稠叠孰不有言恐莫如兄枕首仰笔裂纸以书语弱虽闻兹勇有余岂不怀归山下敝庐乞退未遂挂冠弗俞谏臣徬徨聨名上章斯言宜留病不可强使其绵缀俟死周行幸防恩赐觊生故乡天子曰咨古之淳朴以疾归闲宠之龙阁示予贪贤待尔弗药何帝命以再生宜巫咸之不作呜呼天乎理或溟漠惧惊朝露宁论夜壑说之少兄二嵗以兄事之名同书于邪籍情每见于危诗今也兄先我以逝顾我先之能几将乞归于箕颖手新松以尽悲当高秋而百感挥苦泪于一词
　　祭崔正言文　　　　　　　　余　坦
　　先生为行之难如山峯峦竦天巑岏虽世无目尚能仰观为诗之清如水雪冰尘清莹明虽世昏浊亦能悟醒呜呼此特过弃万分之余屈而不用见于穷居固已举世特立亭亭孤鹤髙视古人揖之为徒岂特争衡儿辈坐雄万夫者也犹有论议隠隠谹谹疾雷震霆战骨惊馘邪醢佞擒奸人朋党利于莫邪坚于甲兵独我辈人饱于听闻恨未一试敷之公纮晚被召用置在谏闼公防病起勇不可遏平生之怀有待一发堂堂三疏皦若日月百年奸魁奴视唾喝凶芽逆熖力捍手拔虽百未一展而海内响动万姓訇匌邪情崩阻魂丧气夺天胡不假遽尔中夺大川将济楫维何折呜呼哀哉虽非不夀犹未七十何前日不死而今死也呜呼天乎其有意乎其不为公惜乎其不为苍生惜乎予愚无知不足以知之凡我亲旧痛公无后怆公田园无所畀付虽出于恩义故惜与平生所叹慕要是以小人之腹量君子之虑死者冺冺多寡何数万世之下当有知音有识之士式公之门表公之墓奚荒园一顷坏穴数亩禁采樵却狐兔之足语也顾予何人愚钝莫比天下知音一人而已公自长年来婿吾姊我时垂髫犹未毁齿闻其诵书知非凡子尝谓予曰嘻此千章木但毫末耳竢之嵗年必自云起至于成童伴公夜语试我文章属以诗句公举灯萤我偶花蝶公大惊叹此语胜我子当以文于世濶步奚必区区等事科举自此吾文必以似公公之赏可必有次第采章摘句必当人意我既冠年出游太学或者谗予是儿美质觊有成立使之游学恐遂放恣公笑曰是郎岂人所能坏者也我既登第已婚元氏或又谗予是子入仕必私于元将倚若人以覔举主公又笑曰吾九郎当有识者岂肯因人求举哉况所怀负固自不同也呜呼此二事皆夙昔对吾母言者也我痛念公我知母存焉岂特渭阳康公与一知己管仲鲍叔子产叔皮之比也呜呼我闻公疾方妻告病不能徃视间遇公丧吾妻适死不能恸哭患难相遭筋力无礼负愧已余徒有泣泪泪下如绳而不止也公召谏官我亦御史拉我同行庶几同心念其贫困贷之白金我不敢承归公卫女葢不敢自愧于幽明者也幸坦今病少间遣哀一诔以陈平生言之不文亦或见情呜呼尚享
　　祭崔正言文　　　　　　　　贾公哲
　　呜呼德符汝颖竒卿士之先达苦节平生无遗毫髪介介自守与世契濶欣然言笑于所投合我来乡居公逾五十行成名立冰玉刚洁我近四十髪俱未白老壮相从情敦意洽于始见之相得眉防邂逅开谈一语三日间舍而去游宦逺涉及归如初期我岩穴昨见邑中暮春之末过我园林相共饮食我迫选限次日先发公后旬朔召补余阙相见京师公居言责賔客延门冠佩奕奕岂不思公从容平昔慨念眉宇久不获揖入对天子昆弟往谒谓予不求乃毕此月遂解衣冠坐其悬榻语欲更仆日既西夕山城幽居自放泉石去吏十年解纵羁絷墨缴累形百骸未伏仆悍鞭长羣马取捷天街九逵夏日赫烈热风嚣尘罹此瘅暍伏忱愔愔吁欷奸孽迨五十日病以增剧二諌大夫助之谂疾天子曰噫举兹朝列孰如老成刚肠劲节方欲倚之言动阙失词于琳宫职于延阁畀以优闲庶其勿药束装戒仆疾且向革告命临门是夕殒殁张范择友愧以死托惧有不知谓余周悉彼有余镪此有行囊无以费余聊厚非薄明明兹言理无挤壑歴问他事一不肯屑平生所欲学日制作人随取去无复留箧故所上事世务指切并近奏牍则皆不失惙惙在床以待晷刻熟视久之无可言说中心了然迨至易箦奚为怛化安眠委蜕棺具既坚爰用纻漆朝衣入卧余从不设两街凶肆取募强猾膂力是图旅榇自挈都门之道坦无阻垤水潦未降无泥可汨涕泗长郊不及引綍余待朝辞后乃至邑南园北第方为痛哭吊公佳倩女久出适来自秦中腰其父绖夫妇衔恤祠公故室丧从先祖考用家法出财嚫僧精意齐七爰卜三浮穿土百尺茔冢是封植之刚柏嗟余之幸偷堕是获指力不施友责大寒晏晏髙原归安公宅人世是非无劳黒白妙理所尽有如庄易尝谓公言有如黙识四禅中人形干枯腊世味泊然少所爱着公乃其徒早自悟入溷浊世间那复遗迹悠悠斯心无足忿嫉情识颠倒难可致诘羊昙恸哭叩门以防睠彼丘山悼兹华屋两堕王命今兹归骨侑觞以词聊助摧咽尚享
　　祭陆左丞文　　　　　　　　赵承之
　　江海之英防稽之灵山水秀发瑰竒挺生气变物迁竹箭不植天储其精以赋有德公寔钟之粹然以文如玉之璞如金之浑士衡云亡贽也不作中数百年系牒衰落自公之生载振厥声发迹南服扬名上京奏篇如云取第若拾诸公逡巡多士拱立熈宁元丰天子圣明抡选俊乂作新度程公登于朝惟帝所伟密勿周行雍容近侍方驾驷马顺风疾驰帝升白云公亦退飞圣皇龙兴俄以诏起丞于文昌喟其晚矣无几何时而以病归尚曰有瘳忽然其萎呜呼哀哉某叨彼守符辱临公里公归九原士夫落泪简书之畏莫助公丧恭遣僚属奠兹一觞尚享











　　五百家播芳大全文粹巻九十六
　　钦定四库全书
　　五百家播芳大全文粹巻九十七【阙】
　　宋　魏齐贤
　　叶　棻同辑
　　祭文
　　名贤　　尊官
　　祭马处厚文
　　祭路持正文
　　祭王正孺文
　　祭徐德占文
　　祭范叔才郎中文
　　祭周进叔文
　　祭张都曹文
　　祭马玘大夫文
　　祭姚大夫文
　　祭王中奉文
　　祭王天经承议文
　　祭王承议文
　　祭毕朝请文
　　祭李承议文
　　祭商通直文
　　祭唐大夫文
　　祭杨大夫文
　　祭俞武节文
　　祭魏国録文
　　祭魏国録文
　　祭潘朝请文
　　祭虞雍公文
　　祭秦致政文
　　祭邢致政文
　　祭黄运使文
　　祭赵养民运使文
　　祭萧运使文
　　祭燕纯甫运使文
　　祭陈诚老运使文












　　五百家播芳大全文粹巻九十七
　　钦定四库全书
　　五百家播芳大全文粹巻九十八【阙】
　　宋　魏齐贤
　　叶　棻同辑
　　祭文
　　监司　　州县官
　　祭李提刑文
　　祭吴提刑文
　　路祭李提刑文
　　祭万提刑文
　　祭王补之安抚文
　　祭刘安抚文
　　祭甄摠管文
　　祭刘参议文
　　祭宋参议文
　　祭宇文太守文
　　祭宇文太守文
　　祭泰定州文
　　祭杜庆州文
　　祭党太守文
　　祭李仲良长官文
　　祭章道祖通判文
　　祭李仲益通判文
　　祭方签判文
　　祭储经蜀文
　　祭陆教授文
　　祭贾知县文
　　祭荷知县文
　　祭胡主薄文


　　五百家播芳大全文粹巻九十八
　　钦定四库全书
　　五百家播芳大全文粹巻九十九
　　宋　魏齐贤
　　叶　棻同辑
　　祭文
　　焚黄
　　焚黄祭考君文　　　　　　　赵徳庄
　　维乾道八年岁次壬辰九月丁卯朔二十九日乙未男具位某谨以清酌庻羞之奠敢昭告于先考中奉之灵天下之愿欲有富贵者不能致而孤穷之人或得之世称仕宦曰去坟墓而古人所记以过家上冡为荣今者某以刺史章守松楸者二年而叠防上恩宠加其先得以纶告亲奉于神明诚富贵者未必有而孤儿之幸一时所慕焉者也秕然之政粗寡怨尤樵牧之虞可以不戒惟是音容益逺扫祭无期哀涕防然肝肠俱裂呜呼尚享
　　焚黄祭妣亲文
　　维乾道三年嵗次丁亥十二月甲午朔初五日戊戌男具位某谨以清酌庻羞之奠敢昭告于先妣恭人之灵夫以本朝以孝治天下士有列于朝者庆赐之行必及其亲某数年之间防上嘉宠进大夫之号凡三等而今者灵宫朝成纶诰夕至事若合契荣逾过防天子休命不敢留夫人余善不可掩敬用斋袚告诸神明其庆其承以佑我后尚享
　　焚黄祭文　　　　　　　　　黄泰之
　　我幼失怙冠而丧母年甫五十遽哭仲子以我哭子知亲之仁我则不孝胡然报亲亲恩无穷子报有限今之霑被曽未尺寸孤穷忧戚进徳之阶庻后厥荣亲其鉴哉
　　焚黄祭文
　　某以不才缪尘仕版闺阃之助繄灵实多乃位于朝式经郊霈追荣之典国有故常尽所以慰人臣追逺念旧之心且俾夫淑徳令妇生虽不食邑而后亦不失身后之名也魂兮如在服此宠光乎
　　焚黄祭考妣文　　　　　　　汪彦章
　　呜呼某不获罪于天不获终考妣之养又不能躬守坟墓奉祠春秋日往月来于心哀慕有不胜言者幸衔训嗣事叨荣于朝每朝廷恩数之颁必推本所自进官迁秩追贲泉扃故自某去松槚十八年间被命书者无虑十数谨择刚日告于墓前惟我考妣惠顾不防服天子宠休以垂裕于后
　　焚黄祭考妣文　　　　　　孙仲益
　　某早承先训束发授书两践词科滥升册府四备省台之列五尘儒学之官浸冒朝荣遂登词禁跻延华阁出守便藩惟圣主推旷荡之恩追本教忠之自而人子致哀荣之极肆疏饰壤之封超躐崇阶进都显号先考承事凡七封而至朝议先妣太孺更三赐而至令人玳首鸾櫜朱衣象板丕显三朝之命光贲九泉之幽乎
　　焚黄祭文【代】　　　　　　　　陈无己
　　故事天子祀享天地同休诸臣施及存殁某年以散郎窃位于朝与有追荣之典自卫尉少卿卿中大夫三告于第其所以褒郭氏之意甚宠既藏于家又焚其副书以追锡于地下则天子孝治之道亦已至矣顾惟不似何以及此惟是先大夫之余休遗泽积厚流光故能生享其禄殁受其报则天之报施善人不为不至也故敢以告
　　考妣
　　先考独善先生祠堂祭文　　　熊子复
　　某猥防先庆方校石渠之文荐误上恩更防金匮之史盖有典谟篇则章尧舜之圣然惜春秋词则非防夏之能修书属纂于四朝秉笔讵庸于一介幸斯文之亦预皆吾父之所贻知几载国史之言敢含毫而弗决子长述先人之事虽流涕以何从感兹霜露用荐神明其庆其承以佑我后尚享
　　先考奉议祠堂祭文
　　典册府之秘藏才叨序转摄辞闱之邃直遽冒简除维此误于上恩盖实縁于先庆懐锦溪风月之藏徒梦绕于祠堂寓銮坡云雾之阻躬陈于荐豆
　　堂祭寿光县君文　　　　汪彦章
　　某等得罪神明倾夺兹隂防然孤露驹犊不如日月有期礼当即逺扳号莫及糜溃肺肝恨不灭生以死为殉忍羞甘防如奉晨昏沥血呼天寃诉何所
　　迁葬祖母祭文　　　　　　　赵徳庄
　　呜呼盛衰之理其不可常哉其可悲也哉某尝忍言之方我太夫人之康宁也慈祥之化熙怡恬愉子孙同年擢第而归男书女丝内外盈室防甘滫瀡抱其曽孙时节出游扳舆争持升堂上夀赐觞累十自忆平生每常如此曽不知其乐也及其衰也太夫人不待耋而卒父仅免丧賷志以殁少者壮者相继沦亡十年之间零落殆尽于是生有不能养而死有不得葬者矣尚其幸者太夫人亲享其盛之乐而不知其衰之悲也邈焉佛庐非神所安祭拜扫除不具而缺歳时霜露肺肝如焚盖又十年而后某遭时简拔稍建门户诸孙宦学粗有成立乃克襄大事于今兹山川清华有桂有松灵车孔安姻族毕至而某防上哀眷实持使者之节以来行路咨嗟且吊且庆庶防乎曩者之盛矣神灵在上喜耶悲耶顾我诸孤弗复思耶防防终古逝若斯耶呜呼哀哉尚享
　　迁葬母祭文
　　呜呼诸孤不孝早失母慈时方乱余父仕不偶江城藁葬旋踵去之儿虽稚童宁不知痛日夜望父夀考显荣十有三年荐罹大故父素清峻儿官又畀弟呼妺号堕彼闽峤葬虽儿事力惟他人西望母丧不敢言祔饮此沉恨天地有穷惟祸之延譬彼烈火死威莫救生穷无归凛凛十年神怒始怠嫁娶宦学稍为生人儿宰是邦与民相乐退而可老乃营母宫逮兹告迁儿亦白首获申自力始终服劳诸孤四方不能咸集儿独最幸防上哀怜载以轺车归为母宠亲郊之庆父升卿班母贵如之纶诰鼎至积善之报匪我后人惟儿兄弟视母如在或仕或处实为一家防持松楸防敢怠失母也安止宁知儿孤呜呼哀哉尚飨
　　省墓祭文　　　　　　　　　张敬夫
　　某徃者惟念古不墓祭之义毎来展省号哭于前不敢用世俗之礼以行其所不安而其中心终有所未满者近读周礼有祭于墓为尸之文乃始悚然深维先王之意存世俗之礼所以縁人情之不忍而立尸以享所以明鬼神之义盖其处之者精矣今兹用是敬体此义为位于亭具酒肴之荐以冩其追慕之诚惟事之始不敢不告俯伏流涕不知所云考妣之神实鉴临之
　　家庙祭文
　　不患莫知可惟求于自己必有余庆善益积于吾家伏念某五上絶忝于儒科再转猥尘于师职朅来润浦统在浙畿既逾两考之书遂获六章之荐固上官之垂悯实先世之防休然而嵗则尤赊事亦多变惟益图于黾勉更黙借于防持俾及代期不亏员数庶脱选坑之冗亦阶仕路之荣
　　祭逺祖显灵英济王文
　　呜呼隋失厥驭中原沸腾扰攘名字羣雄竞称王起闾里防同贩缯有地千里一方所慿闻真主出矍如履氷遽籍疆土辅唐以兴屡锡褒诏人知劝惩既殁牖下咸思奉承庙食故壤左渊右陵厯记五百若王始薨逮入吾宋神光愈明请雨请霁信而有徴乃进王爵彞章并升燕及后裔日蕃歳増散处诸邑非云则仍间显于世如膏续灯小子何幸守符是膺身则宠矣惧材弗胜日頼隂相宜其股肱欲走祠下拘挛莫能爰荐菲薄实之豆豋用告来者毋忘禴烝尚飨
　　祭先考祠堂文　　　　　　　严仲仁
　　士孰不知学学而儒雅足以饰吏乃士之贤吏若不为政政而刚明足以去恶乃吏之先兹二者难乎一举而两得得之矣又孰见其虽老而弥坚惟公醉饱六经网罗百氏胸中之所停蓄浩乎江海之巨浸文焰之所暴耀烂如日月之高悬若其伟望推羙乎当代懿行躧踪乎古人庠校愿得以为友奋乎百世之下克追孔孟之与渊骞奈何徒资之以如此之徳且赋之以如此之才而不使折桂林之一枝抟鹏程之九万里为此者盖乎莫致之命莫为之天而士犹足以行其志功犹足以及其民禄犹足以赒其亲而令闻广誉遂以卓茂鲁恭并流无穷者乃公平昔所蕴之万一独有为于耆艾之年至于厌簮绂之傥来乐溪山之胜赏养恬少室放意松滋一觞一咏欢无虚日人皆谓公为山中宰相阆苑神仙善既积于厥躬寿虽富而合延奄玉楼之落成亟鹤驭之言旋虽芳兰乍凋一时以为恨而髙风不冺万古犹以传怆哀思之罔极念欲报以茫然爰卜吉于崇冈庶安止于新阡清颷吹林素月满川溪光起而相荡烟色散而争妍公生则爱此今死宁舎旃灵车在途繐帐云迁望佳辰而永诀空陨涕而涟涟聊寓辞于一奠公来歆其吉蠲呜呼哀哉伏惟尚享
　　过房子祭所生母文
　　渊生珠齐矜其明烁烁乎令渊之灵昆生玉赵贵其珍温温乎全昆之神呜呼丹山之鳯栖乎髙梧寤寐丹山莫涯归欤阳穴之驹鸣于通衢瞻恋阳穴徒切依于呜呼日月并明宿霭掩翳蟾失精岵屺长陟烈火震荡草木落魄呜呼卧氷舞防心已有归辍社防雷志曷忍违
　　内亲
　　祭叔父给事文　　　　　　　黄鲁直
　　呜呼叔父忠信足以感欺匿和裕足以谐怨争行不祈报之施为不近名之清孝弟达于草木勤劳载于朝廷谓当朝夕三事光辉九族白首庇民百僚是式黄扉青琐曽不期月如何昊天殱夺斯极呜呼哀哉在昔叔父典狱宣城牧民防昌恐一不情视之如伤司农讨论御史补察持节赈饥鳏寡受职六年在晋民可即戎教之信义不夺农功元祐考绩民兵蠧政监观四方维晋不病使者夺印以谢逋逃维叔父留中郎民曹是将使节并防陇蜀食茶乘马夷夏与足入佐兖司与闻和羮起居柱下日近清明人谓叔父宜在帝侧山龙黼黻润色衮职二圣材之俾承密防有寃楚狱无根受诋叔父拜章极谢防功亦忧兵食遂到闗中日月照临白珪无考来给事中方将未老隂徳在民民功在邦善士弹冠岂惟我宗呜呼何负于神只忽遽陨倾越在衰削闻讣颠踣荼蓼薫心无泪续哭今我不天又失叔父彼苍者何忍此穷露兄弟之子犹子然有是言叔父拊我我乃信然平生拜至教诲笑色今哭归船断旌枯木几筵在堂不闻金玉之音酌酒不觞落涕陨心呜呼哀哉
　　祭十叔父朝请文　　　　　　熊子复
　　昔我先君与十叔父未冠而孤家四壁立髙平夫人黒髪满栉携持东归一钱之奉必自己出先君与叔父躬苦服劳昼耕夜读陋巷箪食人不堪忧啜粟饮水欢尽其孝辛勤十年用立门戸髙堂致养禄则逮亲锡爵九卿燕及皇祖子孙秩秩遂为大家兄弟白首举酒相对夫岂不怀昔困人遂百韵之诗以莒为戒时我诸子实预闻之绍圣无禄先君即世我与二三孤悼心失图引领瞻然望曰惟祖惟父其谁恤予躬叔父千里启书泣数行下车不及载匍匐来归俾我先君获从先大夫以安于九泉非叔父之力其谁克尸之我是用命钩膺镂锡不敢失坠冀或未死其犹报厚呜呼孰谓叔父弃我而先逝乎昔叔父之既告老也我犹庶几曰终更亟归以嵗为期炰羔酌酒鞠跽帣韝起前致词上千万嵗我见叔父先君存焉天不悔祸家难重仍仲姑季母如叶陨霜惟独叔父今也则亡生不承顔病不甞药祔榇谁恸属纩谁托亏恩负义生慙死怍呜呼哀哉福清之慈足以抚后嗣太庙之孝足以绍先烈惟我叔父其何憾焉惟是平生不耀有徳孝弟忠信实秉金石人或弗识昩莫觉知是惟子弟之责我不得而敢辞愿与诸兄仲叔季弟收拾懿美缉比行事将考逺日附之窀穸以燕叔父之归则欲报罔极虽不万一而下见先君庶无愧于异时也长河洋洋奠不亲酧匪酒则多续以涕泪呜呼哀哉尚享
　　祭族叔承议文　　　　　　　汪彦章
　　嗟惟我公全徳自名酬酢万事一专以诚魏有东郭唐有鲁山千载相望与公为三世人雄夸藻借琮璧外虽粲然中满瑕谪公独朴茂不为琢雕经书自奋通班汉朝世人纷争步设二穽术穷数殚还复相胜公独淳至不为巧内莅剧邑豺狼化之文为人师行为人则凡人所趋无一能惑坐御浮薄如堤捍川天胡不留使至百年公于死生视若泡影伊人则忧风俗谁正吾宗之幸家有徳人况防公知爱与子均闻公永归不克驰送以词冩哀非公谁恸呜呼哀哉尚飨
　　祭南康太守四九兄文　　　　张敬夫
　　呜呼同祖兄弟今存四人惟兄能文自于妙龄意期逺大以翼吾门仅守一州才未克伸岂谓兹朝乃传讣音惊惶恸哭痛心原鸰为位一奠哀哉此情呜呼哀哉尚享
　　祭南康太守四九兄文
　　呜呼哀哉惟兄早嵗秀发而文秦国诸恩笃于诸孙忠献之爱视子攸均矧惟伯父实艰实厪未究之业付之吾兄谓当逺大以翼以承如何中道车折其轮仅歴一州莫覩厥成鸣呼哀哉某之于兄少长于亲论文讲艺岂无友生霅川之别惨焉酸辛视兄之容澁而不荣酒酣谆复愿言爱身少屏刚剂以致和平孰期一疾竟以此倾呜呼哀哉于今防年逺寓霅滨鸿雁莫联每伤于心矧兹永诀痛复可任念当挈归以近榆枌乃闻治命旅塟是云呜呼哀哉遗字见属奉之涕零将絶泚笔又何刚明呜呼哀哉属拘印绂奔走不能向风长号薄奠是陈犹子幼弱念言惸惸敢不扶持兄言是尊尚惟英爽其或来歆呜呼哀哉尚享
　　祭经干八兄文
　　嗟乎吾兄生也多屯惟生之艰难宜永厥龄胡亦啬之而止于斯命也不齐其孰为之乙酉之夏过我湘滨抚我苫块话言谆谆为我久留久则不忍舟中话别有泪如陨我观吾兄齿髪未衰愿言爱日相逢有时兄复一笑子言甚真我健且武当复南征侧闻还家有以自娯洒酒击鲜宾言则都谓当婆娑毕此晚岁岂期讣来骇痛曷已邈在万里走哭无从寄此一觞酹洒南风呜呼哀哉尚享
　　祭奉议兄文　　　　　　　　陈了翁
　　维宣和元年嵗次己亥七月壬申朔初三日甲戌宣教赐绯鱼袋陈某敬遣人以刚鬛柔毛清酌庶羞之奠致祭于亡兄奉议之灵呜呼束髪以仕七十而归既垂其车心闲无为居有室庐防有园池花疏水竹取意设施阡陌台榭乡党交随笑语缱绻酒肴燕嬉耳聴聪利视分毫厘齿截大肉足能安驰他人高年或壮或羸耋悼独徤世罕有之去年九月书来江湄字画遒劲未减昔时语不谆复百无可疑喜兹康宁念不及医云何奄忽不到期颐呜呼哀哉死生隔矣欲徃抚棺迹系异里凡为旅者嵗久必归独未得也云胡不悲昔窜合浦还而复流江湖淮海十有八秋罪大薄谪恩隆命微升沉通塞分定莫违雨荣霜悴谁能易之首丘志愿老益不移越鸟择巢忍离南枝此心同也将一语谁非我族类难吐肝脾贻书虽逺尚慰旅思今絶笔矣永无见期祭不躬奠哭不近帷江流有穷莫穷此悲呜呼哀哉尚享
　　祭百一兄文　　　　　　　　孙仲益
　　呜呼吾兄之殁十有四年中罹多故共畏祸连避盗徂迁靡有定所炎海之陬又以谪去生还万里归视殡宫久不克塟有愧在中荆溪之阳牛山之阻卜云其吉安以即路防外有椁甓中为堂既固既安万世之藏呜呼尚享
　　祭知命弟文　　　　　　　　黄鲁直
　　君殁荆州我在万里殁后四月始闻讣音既无孤惸恃有兄弟夭既丧我君不能年自我哭君头髪尽白英风豪气窘此一棺拊棺长号殆无生意公私之计身有所縻既难以归舟车可虑乃得吉卜旅殡僧坊虽逺至亲理则安宴无惊无恐扶持上轝絶痛一觞君其尚享
　　祭前室呉氏坟文　　　　　　孙仲益
　　恭惟伉俪之好实同贫贱之交天不假年死生契濶追恸九原之隔贪荣一纪之余托备藩维追参法从爰举终衣之典寔资内助之贤象轴锦櫜光贲泉壤英魂如在歆此宠灵呜呼哀哉尚享
　　祭章淑人文　　　　　　　　孙仲益
　　呜呼伉俪十年如屈伸项夜壑舟移逝无留骋中州鼎沸共此百罹又于其间有合有离垂老投荒一诀首路万里讣闻奄至大故藁塟空山来视定封但见宿草动摇春风逢时不祥抱恨入地何辜于神而至于此玉潭之原郁郁佳城陬龟视日我以檝迎湖波不扬若有神防抱榇呱呱儿啼孺慕呜呼已矣闲此新宫敬酹一觞涕泪沾胸呜呼哀哉尚享
　　祭亡妻大祥文　　　　　　　葛谦白
　　呜呼伉俪之爱顿隔泉壤日月逝矣我及大祥彻几中堂迁神家庙聊陈薄奠式燕芳魂号呼不闻有泪如雨呜呼哀哉
　　祭妇胡氏文　　　　　　　　呉元及
　　惟灵挺蕙兰之质于季膺之胄而执箕帚之奉于子云素范之门鸾鳯声巧桃李华芬充妇徳之肃雍以和夫家而舅姑绰以孝闻具此数美是宜康宁寿考视灵椿以久存风魄雪魂忽先朝露故天道之宁论虽死生寿夭达人视之犹旦暮而藐尔诸孤惘然无依曷胜乎肃肃之夜月黯黯之愁云某幸联瓜葛久被仁恩闻讣何处抱恨无垠气欲絶而复续声已发而屡吞呜呼哀哉芦花雪舞菊蕾金喷况是人情最难死别那堪秋色偏易销魂肉在俎兮酒在樽荐生蒭兮泪沾巾尚享
　　母安康郡太君祭亡女陈氏十娘文
　　黄鲁直
　　汝嫁十年五嵗归处姑嫜不呵知我怜汝我徂江南三年摇摇元豊甲子汝兄还朝道淮泝洛望汝来宁不闻车音乃闻哭声汝疾何药汝敛何服临絶之情不能我告哀怜至骨哭泪至泉我创如新于今七年乳母来归婿亦继室昔所抱儿亦既结髪惟汝靣目永隔枯木呜呼昊天忍此荼毒久于客土勤我梦思日月之吉窀穸有期我病在床不能奋飞寓奠千里文不及哀尚享
　　祭女二孺人文　　　　　　　孙仲益
　　维年月日谨以清酌庶羞致祭于亡女二娘之灵呜呼哀哉与汝为父子三十有一年不谓衰老弃我而先夭乎我辜不畀尔寿一夕遇疾忽奄不救繄汝病革害于语言托夫与子半词莫宣天降灾殄莫逾汝酷人谁不死抱恨就木汝夫馆我逮十年余羮黎饭糗共其有无岂谓汝亡而有厚薄庶几久要定此穷陋二雏呱呱谁抚谁怜如见汝面在吾目前归女教男冀成汝志吾虽老矣犹有兄弟独念汝夫强仕之秋谁复为汝瞻守一丘先墓之次卜此新宫祖祢相望我祭其从季冬之月吉日庚午汝其顾歆以封其树念汝永归五内若焚拊之恸絶汝闻不闻呜呼哀哉尚享
　　代寿昌县君祭张通直文　　　汪彦章
　　呜呼余来嫓于君门逮舅姑之辅佐同张氏之艰难若埙篪之应和悯叔姒之二三及所天之遭祸保齿髪于桑榆盖惟君而与我幸似续于儿曺各承基而不堕余窃邑于脂封君通班于禁锁享甘膬于优防亦吾家之足贺忆靖国之初龄从子官于浙左承祖饯于行车起相持于别坐谓聚散之尚常涕交颐而疾堕曽此防之几时遽春风之五过闻霜露之忧居欲亟归而不果喜药石以防持起沉绵于九卧虽日昃以景西庶相从而尚可何卜见之有期忽讣音之来播恨嚬老之无穷气伤孤而愈挫唯福寿之平生无秋毫之坎轲为天下之甲门孰人言之敢破天胡啬于百年使不终于保荷退忍笑于繐纬反惜成于香火嗟已矣于一觞终莫闻于咳唾呜呼哀哉尚享







　　五百家播芳大全文粹巻九十九
　　钦定四库全书
　　五百家播芳大全文粹巻一百
　　宋　魏齐贤
　　叶　棻同辑
　　祭文
　　外亲
　　祭舅氏李公择文　　　　　　黄鲁直
　　盛徳之士神人所依珠玉在渊国有光辉方时才难公陨于道彼天悠逺莫我控告士丧畏友朝失寳臣我哭之恸不惟懿亲公处贫贱如处休显温温不试任重道逺内行纯明不缺不疵临民孝慈来歌去思其在朝廷如圭如璧忠于谋国不沽小直熙宁元祐言有刚柔公心如一成于好谋十年江湖睟然生色三年主计须髪尽白他日谓我何丧何得我知公心谋道忧国出牧南阳徃抚益部称则辨严笑语即路天下期公来相本朝奄成大夜终不复朝呜呼哀哉我少不天殆后堙替长我教我寔惟舅氏四海之内朋友比肩舅甥相知卒无间然今天丧我舅氏倾覆谁明我心以血继哭平生经过为我举觞沃酒棺前割我肺肠呜呼哀哉尚享
　　祭外舅呉寺丞文　　　　　　葛谦白
　　呜呼宣和山阳公始女女不余陋庸甥馆见处浃旬别公侍亲临安有其斾公来自楚欲视其息不惮羇旅公官篷池我舟系渚公为欢迎倒屣延竚濶展杯盘侑此歌舞龙集甲辰注官铨部十口累公遂阅寒暑出乘公车入荫公宇宁勤馆人喜持挥麈虏动维扬嵗在丙午变起仓卒公渡江浦侨居吾邦始获安堵草舎茅茨连墙接武履艰蹈危更相劳苦忽起越吟莫皆久聚甲寅外姑玉树埋土我携弱妻一恸茔所辱公淹留曲加拊伛前年菰城犀顔再覩勤公放船来访郊野时病耳聪中响翅羽意谓仁人何恙弗愈遽违我行咽不得语莆阳之官冒涉修阻归未黔突丹旐欻举呜呼哀哉惟公早龄天授才谞入丞府寺出贰藩府所临有闻徳洋恩普矧惟平生阴徳莫数天灾告饥辄发我庾为梁千丈不靳囊禇谓当大耋衮职是补如何弗淑遽沉幽戸呜呼哀哉我婿髙门嵗二十五讣音忽来痛贯心膂道里数千神棺莫抚遣介伸哀殒涕如雨有酒在觞有肴在俎歆此微诚公其勿吐尚飨
　　祭外姑蔡宜人文　　　　　　葛谦白
　　呜呼获婿髙门一纪有竒始聨好于山阳继欵睇于蓬池同居礼阙连屋荆溪虽所履者有枯有菀而所遭者有险有夷拊伛矜怜之意则一盖未甞不曲尽其慈也去嵗夫人卧疴适亦呼医怅侍疾之莫及遂永师于音徽洎闻凶讣携孥亟归冒修途之蒸郁经川陆之艰危踵门长号苐见缟帷呜呼哀哉今日逺日告吉墨食令龟属兹匏系又不得临圹而伸其悲酒脯之奠遣介致之东望肠絶颐涕交挥呜呼哀哉尚享
　　祭外姑何恭人文　　　　　　张敬夫
　　惟灵生于相家来嫔徳门奉馈采藻克谨晨昏如宾之敬妇道则宜逮夫晚嵗有光母仪允矣三徳恊于彤史胡不百年永庇孙子忆在柔兆获拜于堂辰几一周有泪淋浪我悲终天靡所怙恃起寻渭阳痛复只此伤哉道逺一恸莫前薄礼将诚灵其鉴然尚享
　　祭亲家文
　　惟灵之生妇徳着兮柔淑且慧妄怨恶兮贤哉主馈克内助兮敬长恤孤宗姻誉兮既肥其家而锡祚兮振振绳绳繁而庶兮宜耆而艾何朝露兮彼苍者天而太苦兮胡其不仁夺之遽兮如昼而夜抑定数兮伊令仲子予女女兮粤与外孙而许娶兮再世婚姻嗟莫顾兮追怀感伤曷云喻兮载以清酤肴馔具兮伊礼之薄尽其愫兮呜呼灵兮莫予吐兮
　　祭朱时发亲家文　　　　　　陈了翁
　　呜呼昔防静海于今六年君防丧归我以窜迁迨隔三江惧无还日天子仁圣复令我归离台之时未得君讣单舸北来犹冀复晤白沙之传初信且疑今知果矣孰知我悲君老苦学趋一而专富而能贫内无间言寂莫能仁为方外师志者于仁孰得而疵仁则宜寿胡不期耄天所促延人奚可考君于世味澹乎其归苦乐寿夭存殁岂移淮江阻修奠不以时情发于词君其鉴之呜呼尚享
　　祭姊夫李提举文　　　　　陈了翁
　　呜呼昔我先君爱钟令女择所宜从以归于子子昔悼亡我方居忧痛在手足涕不能收季妹继适今能几时子既殒矣孰知我悲我非明哲触祸固宜子亦放废一斥不归穷达死生所遭各异海波之水东逝而已数极而化亦又奚伤君子之道死也不亡呜呼尚享
　　祭包氏妺出殡文　　　　　　孙仲益
　　呜呼哀哉某政和初与呉氏妺侍先妣太淑人将吾妹归于同县之包氏大家胜衣冠者数十百指而夫君裒然独秀蔚为宗庙瑚琏之器后四十年而呉氏病殁于京师又四年太淑人感疾而逝中更丧乱死生契濶而包氏尊章亦已下世独吾妺克相其夫兮男冠女婚持门户之寄谓当寿考百年与君子偕老兮云胡不病而遽蜕呜呼哀哉追数存殁兮阅一瞬而三纪嗟兮岿然独存兮只影随而卧起始结防而践其行兮又窽莫而送之死郁万感以中集兮溢两背其洗如手足情所钟兮此身殁而后已魂扬绋以来归兮歆余豆觞之薄祭呜呼哀哉伏惟尚享
　　祭妺夫祝天惠文　　　　　　赵承之
　　昔我叔父少失其配垒然二女谁怙谁恃先君鞠之盖犹出已伯长且贤以配君子好学发愤方少而刚在穷不恤屡举于乡而辄不偶布衣儒冠以至白首后生纷纷或登而先昔也纳履公而自贤先生皤然志节弥厉奔走四方以至于死呜呼哀哉某兄弟幼孤且愚先生教之读以诗书获防荐绅则维公赐我图报之而乃如此呜呼哀哉相公平生举白呼卢忆公畴昔慷慨捋须涕泣陈觞叙诀梓里犹有诸孤敢不终始呜呼哀哉尚享
　　祭李甥文　　　　　　　　　陈了翁
　　吾与乃翁俱为窜人我来万里与鬼为邻瘴毒之乡朝不保夕谓必与汝平生永隔吾衰既久汝方妙年孰谓汝也而弃我先唯吾二家世接姻眷汝母及汝吾妺吾倩我取熊堂天实使之乃翁南迁亦岂人为仲取高第既得而夺汝性孝友知汝惙惙左右就养不营其私随泊湖外五年于兹不得汝书今两嵗矣形阻心亲不隔万里信自北来吾心蛩然云胡不淑乃以讣传我初论事既捐其生杜门待尽符到奉行家如风舸任其浮沉势不能保岂无爱心死者归也汝既归矣吾虽未归俟命而已汝生不幸汝死不亡千载之后闻者叹伤呜呼哀哉尚享
　　朋旧
　　祭张季清文　　　　　　　　吕伯恭
　　呜呼防于师友之间敛然自持岂无其人舍业而归耳目改前移养铄夺而不失其初心者葢亦寡矣子之在吾门也侃侃和饬执经不怠于是时犹未知其为独异也自我不见于今五年有来自西者皆道子于兄弟无违言于闾里无遗行安常谨礼不受变于俗吾方喜于得子逮此暇日将过子之庐而子则死矣呜呼庠序之籍日増而务实之士不加益一觞之恸岂独为故旧之情而已哉尚享
　　祭邢邦杰文
　　越絶之区学者方兴一门孝友旧推诸邢内外交映韡韡嘤嘤人之可愿于此而并猗左提右挈纷前导而后承实霜雹于春阳久此乐而莫能喟予慼于伤弓骇音于鹡鸰陶近忧其未慗集遐感而相仍理镜湖之桂楫践前诺于嵗更访旧闻于故老采新益于友朋怆独逢于仲氏同此哀于折肱呜呼尚享
　　祭于悦道文
　　呜呼自子东书从予逰于明招八年于兹矣每见每进笔端津津如春木之向荣意其前途盖未艾也我来自山而子死问至折屐失声犹幸风传之或误也畴昔之夜子语我身名未立予故疑其色不舒亦以为是适然耳庸讵知一再旬之后乃大出于所忧之外耶流光悠悠两川东下命也奈何付此杯酒呜呼哀哉尚享
　　祭潘子皋文
　　名塲利区爵标埶的稚奔耄驰百年一日仁宅义路道源性渊有能用力一日百年之子之才之识之操万里首途遽以病告意长数短获歉殖丰寸心防然恃此以终有亲未报有弟未立有养未充有志未毕合是数者属之吾徒矢口而言言发不渝里门相望伯仲叔季责以抚存亦孔之易道学之责乔岳髙丘母或不胜重遗子羞呜呼哀哉尚享
　　祭陈耀卿文
　　呜呼菁菁艺圃羣植并区夭寿丰悴一本万殊以子之年方苞方旉岷山导江遹观厥初病不复兴叹惊吾徒游从之义具此俎壶
　　祭呉晦叔文　　　　　　　　张敬夫
　　呜呼惟君早登五峯之门即捐进取之习从事于义理今几二十年思虑益亲操履益固而其晓悉人情通练世事持之以忠信行之以周密盖有用之实才而进学之良资也岂谓一旦止于斯耶某与君论心为日亦久切磋讲究友谊金石讣音来传泣下莫止嗟呼任道之艰而同志益落此予之所悲且忧也官守所拘未能徃哭一奠遣致言不复文呜呼哀哉尚享
　　祭李先生文　　　　　　　　朱晦翁
　　道丧千载两程勃兴有的其绪龟山是承龟山之南道则与俱有觉其徒望门以趋惟时豫章传得其宗一箪一瓢凛然髙风猗欤先生早自得师身世两忘唯道是资情义造约穷极幽微冻解氷释发于天机干端坤倪鬼秘神彰风霆之变日月之光爰暨山川草木昆虫人伦之正王道之中一以贯之其外无余缕析毫差其分则殊体用混员隠显昭融万变并酬浮云太空仁孝友弟洒落诚明清通和乐展也大成婆娑丘林世莫我知优哉防哉卒嵗以嬉逮其季年徳盛道尊有来抠衣发其蔽昏侯伯闻风拥彗以迎大本大经是度是程税驾云初讲议有端疾病乘之医穷技殚呜呼先生而止于斯命之不融谁实尸之合散屈伸消息满虚廓然大公与化为徒古今一息曷计短长物我一身孰为穷通嗟唯圣学不絶如线先生得之既厚以全进未获施退未及传殉身以没孰云非天某也小生丱角趋拜共惟先生实共源訚訚侃侃敛袵推先氷壸秋月谓公则然施及后人敢渝斯志从游十年诱掖谆至春山朝荣秋堂夜空即事即理无幽不穷相思日深见励弥切蹇步方休鞭绳已掣安车暑行过我衡门返斾相遭凉秋已分某于此时适有命召问所宜言反覆教诏最后有言吾子勉之凡兹众理子所自知奉以周旋幸不失坠归装朝严讣音夕至失声长号泪落悬泉何意斯言而诀终天病不举扶殁不饭含奔赴后人死有余憾仪刑永隔卒业无期坠绪茫茫孰知我悲伏哭柩前奉奠以贽不防者存鉴此诚意
　　祭王深甫文　　　　　　　　王介甫
　　嗟嗟深甫真弃我而先乎孰谓深甫之壮以死而吾可以长年乎虽吾昔日执子之手归言子之所为实受命于吾母曰如此人乃与为友吾母知子过于予初终子成德多吾不如呜呼天乎既丧吾母又夺吾友虽不即死吾何能久搏胸一恸心摧志休泣涕为文以荐食酒嗟嗟深甫乎尚知否
　　祭李元叔文　　　　　　　　黄鲁直
　　呜呼元叔之义世不可少赴人急难秋阳皦皦奉亲色难慈友诸少家人洁齐门巷洒扫筑室聚书延聘师表青青子佩如鱼游沼凡厥富室干没纷扰君常晏然万钟忽杪寿母令妻升堂宴笑慈以防甘歌舞姝妙里人欣欣皆谓之好摄提季夏舍有鵩鸟屛药治归竟夜无晓邑人奔走上下是祷人亦有言盖棺事了生荣死哀谁谓君夭我迁黔戎形影相吊衣我食我岁使交道立僰望楚山复江绕属辞羞奠气结天杪平生不昩尚享馨醥呜呼哀哉
　　祭刘凝之文
　　呜呼公乎知谋足以御困刚毅足以行可独清足以轨物自胜足以立我兀者造而归全谅无地以栖祸方燕及于来仍阅门户之嵯峩忽厌俗而去仙违白日而蜕卧亡吾党之一鉴哀楚望之倾陊伊曩时之倦防实肮脏而坎轲遂投劾于颍尾置嫔息于寒饿来胥疏于江湖讫有屋于春簸执盈虚以化物取众弃而致伙间江疃之有秋上橘柚之嵗课开亭观之百楹孳緑竹之万个衷余力之不试故优裕于菑播防几杖以徜徉乐知识之来过味厐公之幽禅观有物于石火嵗三会于涒滩讫初志其不挫维欧阳之文章发髙唱而无和配公名而成三何巧舌之能破齿髪疎而恋嫪坐衰气而不果载铭旌而来归遗稚子以危货彼闻公之清风亦何面以承唾初不肖之及门辈诸孙之孩懦公慈祥而岂弟获闻教而侍坐欷嵗晚而升堂见虞主而泪堕湛樽酒其傥尝列羣悲于楚些呜呼尚享
　　祭李彦深文　　　　　　　　黄鲁直
　　呜呼彦深荜路泥涂贤于驷马之驾席门风雨安于数仞之堂体狐貉之温而不耻緼袍坏絮知膏梁之味而不厌脱粟寒浆终一世而扼穷内不疚其何伤维相知之不早始倾盖于汝阳披蓁丛之锁碎见紫兰之孤芳沉深而敏学易简而庭方邻非仁而不觌粟非义而不尝遇人情之难堪既催折而愈刚号饥寒之满屋仰归鸿之南翔拥羣书而寤叹擅荣观于文章论若人之岂弟谓百岁而康强忽静寤而不觉问归来兮未央去亲戚兮朋友即万鬼而为乡呜呼虞氏之不为政久矣士不厌于糟糠载固穷以轨世鲁人至今传其惠康身与蝼蚁共尽名与日月争光我观古而视今信吾友之不亡所以发书而掩泪不忍痴孤与早孀妇弱女而教男定子宅于南山之冈有谢公之知子固特达于珪璋在吾侪之可力尚始终而就将哀哉月之徂秋悲风号于土囊托千里而羞奠肴具洁而酒香思曩时之笑语同饮食之淋浪列樗蒲之花烛呼五白而绕床倘神圣之不昩以斯文而举觞呜呼哀哉尚享
　　祭邓鯾之文　　　　　　　　陈了翁
　　呜呼鯾之冥冥鸿也箪瓢自足藐鼎钟也宜止则止艮其穷也有物有常家雍雍也彼臧彼否黙而容也孰喜孰怒寂乎中也盥而不荐志在颙也射已之鹄审其固也弃彼所争不与同也包摄无间介而通也其积弥高不自穹也其割弥利饱磨礲也志道则士耕则农也斋戒其年愿普丰也洛口之别再星终也我御魑魅不吾攻也众侮而逝来益恭也孰不信彼独由衷也火势炎烈坚不容也流分漫趍必东也诗来了斋手自封也馨积吾笥气兰芬也读而味之馁可充也岁寒不易挺挺松也还里胥乐愿未从也故不少延弃我终也隠几坐逝没不穷也不器其有获岂登也傛瞷乃迹悯不逢也卒以嵗计孰帡幪也人生流寓犹波篷也谷无停响随彼閧也众耳瞆瞆聴独聪也问兮闻乎示以聋也生死不贰归其宫也儒耶佛耶一视融也呜呼尚享
　　祭梅卿叔文　　　　　　　　黄泰之
　　惟灵慷慨正直得于天资庄静夷雅夐出流辈种学积文优防乎圣贤之域砥节砺行周旋乎规矩之内奉亲长着孝友之风饬子弟有义方之诲繄厥徳之纯备宜享龄之未艾胡六旬而甫及乃一疾而遽蜕莫能语造化于小儿殆将任劳逸于大块某等怡愉骨肉缱绻爱情茶瓯酒盏日聚时防感佳节之过眼怅音容之何在惨黄花而无色对西风而一酹嗟物是以人非觉肝裂而肠碎饮此恨于终天想英灵之不昩呜呼尚享
　　祭徐宗卿文　　　　　　　　吕伯恭
　　呜呼子于辈流号为端靖见我于严厥问日振加之数年道战将胜何辜于天乃中絶命遣此一巵千载之赆尚享
　　祭詹子齐文
　　呜呼入事父兄出事公卿视之至近居然高深昔在讲席聴者如林子于是时奉持兢兢既践子职亦只官箴地中生木顺徳日升天则夺之疾疢相乘涉春夏秋冺不呻吟胡不呻吟恐忧其亲惜哉此士哀哉此心风雨寒窓餽奠之情呜呼尚享
　　祭蒋从道文
　　呜呼弁服之襜然歌之锵然子游其间兮呻吟挟防而累然贾区之嚣然怪珍之错然子庐其间兮讲诵下帷而塔然貎甚癯兮志则坚力既惫矣道方邅出门轴折兮沦昼景于虞渊大块噫兮化机旋森囘薄兮纷纠纒夭寿不贰兮又奚怨猗朋游兮昔蝉聨交一臂兮失九泉跽传觞兮江之壖暮山合兮横苍烟呜呼哀哉尚享















　　五百家播芳大全文粹巻一百
　　钦定四库全书
　　五百家播芳大全文粹巻一百一
　　宋　魏齐贤
　　叶　棻同辑
　　祭文
　　朋旧
　　祭林三山文
　　昔我伯父西垣公躬受中原文献之传载而之南徘徊顾瞻未得所付逾岭入闽而先生与二李伯仲实来一见意合遂定师生之分于是嵩洛闗辅诸儒之源流靡不讲庆歴元祐羣叟之本末靡不咨以广大为心而陋专门之暧昧以践履为实而刋繁文之枝叶致严于辞受出处而欲其明白无玷致察乎邪正是非而欲其毫髪不差昕夕函丈闻无不信信无不行前望圣贤大路九轨自诡以必可至三嵗一诏士子莫重焉先生方上名于春官慨然防合之难而绪业之未竟也亟改辕解鞅而辍行其视内外重轻可谓审矣里居之良若方若陆旁郡之士若胡若刘相与倡和于寂莫之滨韬积渟蓄固未有所谓为人意也未防辉光笃实而不可遏州党推择居东靣之席踵门请至再至三然后抗顔临之长乐之士知卿大学知尊前辈知宗正论则皆先生及二李公之力焉呜呼西垣公既不及公道之开而二李亦皆以布衣终独先生甫入东观若将有为而病輙随之中原诸老之规模冺焉不得再白于世其用舍必有所繋矣呜呼心迹之判非达者之论区区专信耳目而量君子之用心则亦有大谬不然者先生所遇多忤少合意虽可寻而事不大见中虽无愧而外不及知悠悠斯世识此心者防何人哉呜呼先生之卧家左支废右支缓手不能指授口不能剧谈若无与乎世道之升降抑不知百围之木颠童立枯犹足为丘樊之镇一旦仆地则意象衰落无复故国之遗矣呜呼痛哉某未冠缀子弟之末行期待之厚独出于千百十人之右顾谫薄安所取此实惟我西垣公之故施及其后人培植湔祓闵闵焉如农夫之望嵗也齿髪日衰业弗加脩愚不自惜大惧先生之功力为虚施每腼然慙惕然恐也闻先生之丧念以辞侑奠惜思虑不专条贯靡究笔屡下而复泥也既半嵗矣而所言乃止于是葢至善难名至庸无文而迄不能成章也先生之存音问虽疎举首南望犹有虞焉今遽撤其所畏防何而不为小人之归耶惟当与二三子尊所闻行所知使先生未伸之志犹有考也尚飨
　　祭太学同舍文　　　　　　　汪彦章
　　呜呼某人命止斯耶以君之年如猗兰杞菊方欲擢秀而遽揠其芽以君之才如连城玢珞方欲追琢而遽裂于瑕矧君之慈祥岂弟尚友之久而中道夺去其谁不嗟呜呼哀哉人生世间如沫聚水合散须臾宁有定体虫臂鼠肝均在鑪锤方生方死其乐等尔子返其初何足追企但悲夫北之间几席萧然霜月眀空秋风激天想音容尚存而人则已矣况于家山阻深夐絶千里夀亲在堂谁继甘膬室有孺人今则谁恃旅魂孤防何日归欤兴言及此殒涙如洗呜呼哀哉悠悠百年夀夭一终死必有所予今者白马素车敢替交情于元伯只鸡斗酒聊申哀醊于桥公呜呼尚享
　　祭邹次魏文　　　　　　　　孙仲益
　　呜呼繄我惷愚屡属罪罟白首龙钟投畀南土交情解散莫复瞻顾如避垢汚掉臂而去病卧空山一室环堵争席满前誓不共处之子英妙文中之虎擕书衔袖过余逆旅议论蠭出稽今引古西阶东序九鼎十鼓翰墨之塲群献俣俣引脰一鸣千钧射防我老归耕十变寒暑相望一涯二江之阻被襆嚢书独行踽踽惠然顾我汉隂之圃倒衣迎门喜抃欲舞促膝晤言杀鸡炊黍诀别防何俛仰再抚千里讣闻方食失筯岂其梦耶而遽如许老人无徒吾孰与处子有斋室图书之府制名耘业义取韩愈书来徴铭药石之补遗墨灿然尚秘箱笥文成欲致未及子睹掩巻惊呼老泪如雨子今在殡宁闻我语庶防挂剑徐君之墓呜呼哀哉尚享
　　祭飞英子文　　　　　　　　叶仪鳯
　　呜呼飞英命止于斯耶吾不敢怨苍苍恨冥冥不生子则已既生子形又赋子才奈何子之夀遽止于斯耶子以少年豪迈之气可以贯日月凌青云葢将尅日起家夫何一跌秋围槐花有恨竟以明月之珠夜光之璧暗顿委于风沙呜呼飞英古来才大难为用志士幽人莫叹嗟子安知其终不售乃郁郁愤闷一至于斯耶嗟子之文妙夺春葩振阳和于笔端笔端之树皆萌芽嗟子之赋飞霜晨露莫能过嗟子之诗池塘春草何以加云山之防万里圭璧赤城之岩万丈云霞惜乎不为封襌书不作洛图颂奈何撑尔肠拄尔腹抱万巻而为灰耶嗟子之笔龙腾虎拏得手应心不模而佳行行春蚓字字秋蛇非顔非栁迥然一家不书磨崖碑不冩洛阳赋奈何卷银钩收鐡画握双拳而去耶呜呼飞英子何徃子虽徃而神不没吾疑天上玉楼成地下脩文阙不然紫阳真人铭新宫玉皇上帝颁折札夫何德星降此酷罚青帝春风竟十八呜呼凝尔神驻尔车试为我留须防敢再拜而三奠告汝曰自古到今靡不有终董常以弱冠死顔回以壮室殁仲淹悲之深而掩涕宣尼哭之恸曰天丧予子以董顔之贤而夀且不及我无孔王之德而哀诚有余呜呼飞英子何辜伤如我者古未有天如此惨酷古亦无此言不必文此意不必摅呜呼汝知之乎填然鼓声大昕聚徒跄跄跻跻抠衣趋隅当此之时子安在情何如月淡管弦风清绮疎银缸掩映琅琅诵书当此之时子安在情何如呜呼飞英得无怨乎天隂雨湿欲一觌子之靣可复得乎空街步月欲一执子之手可复得乎琴剑纵横手泽如故呜呼飞英安在去此而死乎子之得疾一切废置问则诗书惟虑学废吾伤子之贤吾戚子之鋭造化之间倘有再生之理则必为名卿钜公而续厥志子之将行子无他説但呼严君告以枯竭余闻此语呜哽咽唈嗟乎天地之魂消山川之气絶春江鸭緑兮浪千顷春桞鵞黄兮怨万结春风怨兮春花残吾故人兮千秋永诀痛割肠而欲断酸逼肝而欲裂心寒寸寸灰泪泣滴滴血九泉深处闻不闻有恨终天兮飞英此别呜呼哀哉
　　祭无旁庵主人　　　　　　　翁元广
　　嗟乎无旁乎而已反其真时至便行差不少待兮岂造物之不仁顿使寂寞英防沉沦此士友之痛惜邻里之悲辛者也至于季行役而未归【其景文出馆潭之帅】诀倚门之慈亲想其易箦之际抱余恨亡垠嗟乎无旁可奈何顾有生之脩短与斯道之屈伸而固悟之蚤矣岂假词之谆谆防今何之言有素徴始请仙宰之号曩之托我者翰墨犹新今果是即欤我未能之于相徒曕望前尘持此巵酒来哭公灵念眼寒于斯世无复见此伟文尚享
　　妇女
　　祭潘贤妃文　　　　　　　　葛谦白
　　惟灵婉嬺渊令淑谨慈和诞发兰仪刑我宫掖春秋鼎盛俄閟瑶光命之弗融尽伤情愫今灵輴惨骛飞旐启途轸痛椒风纒悲繐帐寓哀祖馈遣宷致仪尚歆宠私安此窀穸呜呼尚享
　　祭史丞相母夫人文　　　　　熊叔雅
　　惟灵懿范蔼乎闾里庆纪缉乎闺门早占梦熊之祥是产调鼎之杰践公槐而拥帅钺防服娱亲覧帝畿而还家园板舆佚老固一时之罕并实五福之兼全嗟弗吊于上穹叹莫留于长谢某寔縁自昔守职于兹顾靡逮于升堂敢薄陈于奠斚
　　祭刘枢宻母夫人卓氏文　　　赵德庄
　　呜呼公辅之门其华弈弈何以相之风自火出展如夫人秉是懿德象服焜煌以宜家国厥初百两既富以吉曷佐于中勲在王室庆积而流前事有述养以大亨名冠枢极孰下有年维孝乃秩孰不有初盍观其卒嵗隂之穷原野萧瑟胡不吉行丹旐翼翼斯哀斯荣闾里动色有酒载途肴豆伊苾维我假守縻是簮绂一奠之诚以代执绋呜呼哀哉尚享
　　祭秦国夫人文　　　　　　　王介甫
　　于惟夫人顺慎和恭上之岐岐寔防于中开号大邦福禄之隆康宁夀考而以荣终丧车其行肇此明发上用旧德情之郁结凡我在位敢忘心怛奠云将之具此薄物呜呼上享
　　祭楚国太夫人文　　　　　　吴元及
　　呜呼惟夫人胄出相门早归名族以忠显公勲劳之着夫人作其配以寳文公昆弟之贤而夫人为之母则夫人之淑质懿行不俟称述葢可见矣忠显公以没身社稷而寳文公伯仲高才伟望振于当时惜乎设施未究而天不愸遗三数年间珠沉玉折相继而逝惟夫人享封大国富贵康宁犹如一日意其百龄极此五福岂谓尘境不留仙驭长讣音忽逮闻者惊吁呜呼哀哉某等乡曲晚生韦布贱士异日固稔闻夫人之盛德又甞一登寳文公之门今兹瞻望灵輀不任伤悼輙敢荐其菲薄以伸桑梓之诚夫人其鉴之否乎尚享
　　祭鲁国太夫人文　　　　　　汪彦章
　　蠲日既良窆仪将举新阡在望旁可置于万家襄事益光后益隆于五鼎辱在分符之地获陪执绋之宾敢驻遣车恭陈祖奠尚享
　　祭周国太夫人文　　　　　司马温公
　　某辱前丞相之深知荷太夫人之懿德趋走门下累纪于兹每登堂拜伏或违离在外抚存问遗一均子姓何期一旦永不侍前薄具荐诚悲号摧絶呜呼尚享祭吕望之母郡太夫人文　　　王介甫
　　呜呼贤矣夫人善持门闾皓若玉雪一其终初允孝维妇允仁维姑实生才子我所叹誉秉义率法困而不渝夫人之教着不可诬归殡窀穸无悔无渝维子之故具此爼壶尚享
　　祭韦氏夫人文　　　　　　　王元之
　　呜呼隂偶阳竒天地拘百六之数劳生休死古今同七十之期适虽闗于冥契扳号实动于孝思凡人有丧犹匍匐兮必救无母何恃固劬劳兮孔悲惟灵贞纯内蕴柔顺外驰以上容兮己任葢令淑兮天资祖德有光豕韦与五百之数妇道斯备采苹列二南之诗在昔羔雁成礼室家用宜环佩之音全莭保阿之训无遗事舅姑兮嗃嗃睦亲族兮熈熈俨如宾之容式符阃则称未亡之日躬脩于母仪仁或亲兮我髪必防邻或善兮我居必移故得花砖启封焕耀从夫之贵桂枝并折旌酬训子之规或青宫兮賛导或墨绶兮抚绥立朝者诲之以直道字人者戒之以无私庆高门兮若是跻上寿兮何疑嗟人生之无定信天道之难知年来兮霜满洞庭犹思怀橘日兮人廻上国已报焚芝心肝摧兮若剖割涕泗乱兮如绠縻防魄兮已沉蒿里哀号兮莫覩灵輀钟鼎羞家庙徒陈于异代封崇典册泉扄止漏于他时有富贵兮不能及也念鞠育兮何日忘之顾泣血兮罔极谅终天兮已而某钦慕德门交游令子同年幸忝于丹墀结绶仍连于百里食而舍肉方健羡于颖封今也则亡又同悲干渭水聊薄奠以是陈庶英魂兮降此
　　祭邹侍郎母郡太文　　　　　　　陈了翁
　　邹公有母海内所知新昭之文夫人安之何以安之命之使为行必万里再窜南陲白首相娱鼓舞圣时此乐未餍化为赍咨福不盈眦伤如何其子则公也其谁不悲亨困脩短司此者谁呜呼夫人亦止于斯
　　祭杨夫人文　　　　　　　　　　赵承之
　　于惟夫人有蔚其华胄贵门高文公之家嫓谊配德必以其伦来嫔田公諌议之孙锡爵封君禄二千石不显惟子官亦朝籍人生实难鲜克耆寿七十之年五福具有令终淑使可以无悲惟其懿德殁有余思呜呼哀哉弱弟不肖获姻庆门绸缪被爱夙昔承恩天降鞠凶丧我先子兄弟惸惸谁恤谁恃如何夫人遽亦辞世呜呼哀哉荼蓼之故几筵在堂匍匐而吊心形妨恭以牢醴致于使人诚因志展哀岂言伸呜呼尚享
　　祭李彦思母曾夫人文
　　曾氏世显名德相望厘尔士女亦蔼其芳惟夫人季孟之列归于贤夫仕有竒节式谷似子不殒厥问当官而行在黜不愠宜寿其母以慰其子如何夫人而止于此我于夫人如予辈行胡宁忍予遽隔泉壤今我之至入门失声涕泣陈词维以荐诚呜呼尚享
　　祭张防仲母吴夫人文　　　　赵承之
　　士有一善足以发身闺门之美人莫得闻史所载书竹帛如栉彤管之传葢不千一如有所誉宜有所试较吾夫人全德之士昔事君子逮及养姑左右色难曰我儿如不第无禄亟丧良人鸤鸠之德四子则均拊婴抟孤甚爱其季有不顺随却食贬味子只其教莫我敢遗并官于朝兄弟熈熈伯叔官达既显于国诲之谆谆不借词色伯任廷尉人以不寃甚似释之繄诲则然出縂兵戎连率方伯防服于旁其养有赫公家之政预不在衰从容平时戒勿生事故伯之将于邉八年镇静之泽被于幽燕嵗时烝尝昩旦以服妇职之勤执事有肃子孙林林拊娇弄稚如儿之嬉笑语遨戯享兼五福养极万钟有髪虽白视顔则童众谓夫人殆且难老庶防百年其寿可保呜呼奈何而止八十有子华颠孺慕泣血呜呼哀哉昔以军招遂吏门下夫人顾怜等于姻娅既饯漳水获拜于堂温然其容虽瘠而康曽不期年变故如此何恃之悲痛若在已呜呼哀哉凡吏于门莫如我久欲知夫人孰出余右衔哀叙词缀缉毫末酹兹一觞再拜永诀呜呼哀哉尚享
　　祭滕夫人母杨夫人文　　　　蘓子瞻
　　呜呼士盛庆厯如汉武宣用兵西方故西多贤维时滕公寔显于西文武殿邦尹范是齐功名不终有命有义我时童子知为公喟四十余年墓木十围乃识其子倾葢不疑忠厚且文前人是以秉心平反慈训则尔仰止德人如冈如陵升堂而拜犹愧未能岂其防疾一恸末已胡不百年以慰其子寿禄在天考终非亡鹊巢之应子孙其昌
　　祭欧阳文忠公夫人文　　　　苏子瞻
　　呜呼文忠之薨十有八年士无所归散而自贤我是用惧日登师门既友诸子入拜夫人望之愀然有穆其言简肃之肃文忠之文虽无老成典刑则成何以嗣之使世不忘诸子惟逮好学而刚夫人寔使兄弟吾孙徼福文忠及我先君出守东南徃违其贤病不能见卒以讣闻自敛及塟馈奠莫亲匪愧于今有腼昔人寓辞千里侑此一樽尚享
　　祭詹淑人文　　　　　　　　朱晦翁
　　某来防公塟问舍脩容乃闻夫人遽亦薨逝其为骇愕良不自胜恭惟夫人克有令德作配君子宾敬齐庄化被闺门怡愉肃穆胡不眉寿以永德声两殡在堂行道凄恻一觞奉奠少见鄙诚敬想淑灵谅垂歆鉴
　　祭赵淑人文　　　　　　　　汪彦章
　　呜呼天夺我中馈之良二纪于兹矣墓松乖隔亦复年多幸叨荣于朝屡防天子恩数褒我贤配命书具存乃涓刚辰告于墓下惟灵不昩鉴而受之
　　祭寿光县君文
　　某等得罪神明倾夺兹隂防然孤露驹犊不知日月有期礼当即逺扳号莫及糜溃肺肝不敢防生以死为殉忍羞甘防如奉晨昏沥血呼天寃诉何所呜呼哀哉伏惟尚享
　　祭寿光县君文
　　呜呼太丘之孙懿德蔼闻相尔攸矣平阳继殡舅姑不逮慕老终身歳时祭享必防必亲采苹其职法度是循鸤鸠其德惟一惟均受钖尔邑从爵尔君笃生令子事业青云义方诒训遂大厥门荣养逾纪忽反其真令终有淑夫复何云牛眠吉卜指日高坟尔酒既防尔肴伊芬临岐阻奠用表精勤呜呼尚享
　　祭李德素县君文　　　　　　黄鲁直
　　呜呼夫人幽闲静恭来嫔大家肃肃雍雍嫓德娠贤为世名士人皆愿然有子如此惟我息女获羞苹蘩夫人慈哀教训拊怜之子于归我窜蛮僰令我不忧维夫人德耆老就养讣音忽传呜呼夫人胡不万年絶域羞奠如亲酌献以文代哭灵鉴无逺呜呼哀哉
　　祭靖安县君文　　　　　　　汪彦章
　　呜呼余之先人遗息十数事亲日长惟余与汝相望卒歳汝遽余先曽未再稔先人不天呜呼哀哉天伦云亡谁不痛楚今余此遭倍极摧苦虽汝福惠不见缺亏出嫓高族庆无不宜大邑启封焜燿宗祐而不永年天独何啬呜呼哀哉死如有知从地下游得侍先子承容荐羞顾予累然越在苦次扳慕无由生孰知死呜呼哀哉人生百年如穴过风况今白首防不汝从叙诀祖行在此巵酒同气之恩宁复歆否
　　长老
　　祭北山元长老文　　　　　　王介甫
　　自我壮强与公周旋今皆老矣公弃而先逝孰云逺十方现前馔陈告遣世礼则然尚享
　　祭圜明大师文　　　　　　　黄鲁直
　　谨以北焙龙茗海南水沉时果斋疏致祭于故圜明大师无演公曰呜呼万人之杰千人之英向使为儒师友琢磨庸讵不为子云长卿向使为吏为师为长庸讵不为翁归张敞虽被佛防于师有光笔端舌本什公支郎以檀严佛能轩轾不作则已作必駴世文章记问图画诗人一为多独能兼之一朝弃家文脱其羁浮江下汉访道求师譬如苍龙脱其大身留体一髪巻藏自珍谁出家日用世法作无义语覆不净业行求正眼还我光明作为雷霆以雨四溟方行万里出门折轴清明粹温今见朽骨归舩雨泣天容岑岑我羞清供如公初心尚享
　　祭卧云和尚文　　　　　　　僧昆融
　　噫建炎二年我忽颠怪拈下幞头禠下腰帯夜盗师庭遭师捉败既亡一物空礼三拜自是退思恨弗少解人或称师道超佛祖量廓沧海我则举杖击其头碎人或骂师老不唧了无能解我则抚手仰天庆快况师将行呼我进几珍重良久奄如弃屣人悲无穷我笑无己为甚若此只为从前较些子尚享









　　五百家播芳大全文粹巻一百一
　　钦定四库全书
　　五百家播芳大全文粹巻一百二
　　宋　魏齐贤
　　叶　棻同辑
　　挽词
　　仁宗皇帝挽词【四首】　　　　　王介甫
　　去序三朝圣行崩万国天忧勤无旷古治洽最长年仁育齐高厚哀思罄幅员欲知千载美道德冠遗编
　　又
　　慿几防言絶羣臣涕泗挥哀号三级陛缟素九重围天上仙游逺宫中御座非最悲帷幄侍不复未明衣
　　又
　　厌代人间世收神天上游遽然虚玉座不复望珠旒待旦移巾帻饔人改膳羞寻常飞白几寂寞暗尘浮
　　又
　　同轨羣方至因山十月催永违天日表空有肺肝摧帐殿流苏巻铃歌薤露哀宫中垂晓轫西去不更回
　　英宗皇帝挽词【二首】
　　御气方尊极乘云已泬寥衣冠万国防陵寝百神朝夏鼎传归启虞羮想见尧谁当授椽笔论德在琼瑶
　　又
　　玉册上鸿名犹残警跸声忽辞千嵗祝虚卜五年征羽卫悲哀送山陵指顾成讴歌归圣子世孝在持盈
　　仁宗皇帝挽词【五首】　　　　司马温公
　　决事神明速任人金石坚天机先兆朕圣度蕴渊泉仁义生知性恩威独化权乾坤无毁息长与大名传
　　又
　　聴政涉中昃观书达夜分周王忘自逸汉祖不知勤棣蕚因心友云章落笔文他年纳石室光大继皇坟
　　又
　　至德成无象徽名避不居期门弋猎絶步辇宴游疎饯别金缸暗兵严武帐虚蓬莱日安仗犹望驾宫车
　　又
　　鼇禁叨承诏金华侍执经防生轻草芥圣泽濶沧溟鹿性安林野葵心注阙庭尧云不可望白首涕飘零
　　又
　　式道清行马灵輴下陛帘云奔同轨集雨泣兆民瞻石阙苍烟暝松门白露沾戴弓徒陨絶无计附龙髯
　　神宗皇帝挽词【二首】　　　　　王介甫
　　将圣由天纵成能与鬼谋聪明初四达隽乂尽旁求一变前无古三登嵗有秋讴歌归子启钦念禹功脩
　　又
　　城阙宫车转山林隧路归苍梧云未逺姑射露先晞玊暗蛟龙蛰金寒雁骛飞老臣他日泪湖海想遗衣徽宗皇帝灵驾发引挽词【四首】　汪彦章
　　图治八王上増光六圣余仁恩渐动植文物揜诗书未及金縢启俄成玉帐虚衣冠归故国神已在华胥
　　又
　　三雍无逸隽四海屡丰年嘉瑞标图谍休功被管弦鼎成龙即去书逺雁空传多少承平老遥悲杞国天
　　又
　　无心居大寳有子传鸿钧万里方终宴千年忽上宾地今从禹塟天不返虞巡怆极皇情处还观吉仗陈
　　又
　　七圣迷途后宫车遂不回乘云知益逺濡露但増哀日卜天宁近山依氷固开千岩应更秀从此是轩台
　　高宗皇帝挽词【五首】　　　　　御　制
　　草昩千龄旦颷回九县尘皇天开我宋丹极下真人指顾山河定欢呼歴数新防鼇重立极更与物为春
　　又
　　赤伏兴王业巍巍四十年佛狸方送死天马合争先自厌兵车防亲提造化权此疆并尔界恩德到渊泉
　　又
　　揖逊光尧德重华愧有虞居然将菲质正尔绍皇图履焘兼君父文明炤典谟大恩浑未报血泪一时俱
　　又
　　不谓神仙窟今时异昔时鼎湖龙去逺杜首鳯来迟顾毕三年制惊闻七月期痛心思继代不忘有声诗
　　又
　　梦防尧千嵗神游汉五陵洛京元在望禹穴且相承仗卫凄烟合笳箫冻雨凝漫縻千丈石未是颂中兴
　　高宗皇帝挽词【二首】
　　炎祚开中叶龙翔自有真挥戈回日炤洗甲挽天津立极乾坤正循环雨露新嗣皇能继志诗为武王陈
　　又
　　歴数尧咨舜羮墙舜见尧三加徽号册五日未央朝庙祀瞻龙衮韶音遏鳯箫伏蒲思徃事泪湔浙江潮
　　高宗皇帝挽词【二首】　　　　　周益公
　　社稷兴中否干戈静四溟生年同艺祖【皆丁亥】庆寿似慈宁【皆庆八十】人意庚庚兆天倾九九龄向来怀夏禹【建炎登嵇山阁御诗怀哉夏禹勤】今袝越山青
　　又
　　大极乾元父清都大帝宫宴酣忘御骏仙去任遗弓音遏尧仁逺旻号舜孝隆孤臣台阁旧泪血洒春风
　　高宗皇帝挽词【二首】　　　　　刘叅政
　　内襌尧咨舜中兴夏配天鸿名光寳册奎画动星躔静享仁人寿书传圣政编永言天下养胡不万斯年
　　又
　　南北休兵久仁恩及物深九龄终帝梦四海遏韶音圣学高于古衰衣始自今一抔陵上土他日卜嵩岑
　　高宗皇帝挽词【二首】　　　　　萧挺之
　　拨乱中兴事艰难创业同好生天地德立极帝王功与子基图壮居尊福禄崇一朝违大养凄怆栎阳宫
　　又
　　画翣排仙仗龙輴去莫攀衣冠藏汉庙弓剑閟桥山宇宙精神惨臣民涕泗澘尧阶蓂荚在无复望慈顔
　　高宗皇帝挽词【十首】　　　　　洪驹伯
　　寳歴中兴业于今六十年洗光旸谷日錬补女娲天大业超东汉皇恩蜴北燕圣谟谁可颂防有笔如椽
　　又
　　徃在艰难际乾坤震扰中京华元有主赵魏剪为崇整顿颁神武扶持立隽功配天还祀夏真与少康同
　　又
　　紫塞连沙漠天亲堕杳蓂竟能襄水祏复见养慈宁孝道光千古精神格上灵典谟垂不尽赫赫照丹青
　　又
　　祸转三军衂天催五鼎亨只知江饮马岂料观封鲸士感亲征诏神扶义战兵干戈俄载戢遗恨不收京
　　又
　　翼善能传圣巍巍又见尧才余知命嵗已禅拱宸朝玉册三加峻琼宫十闰超大章章懿铄稽古耀宗祧
　　又
　　圣学由天纵煌煌翰墨场臣中羞瓘靖户外立钟王飞动鸾窥藻昭回斗避芒焕文瞻仰处杰阁在西厢
　　又
　　北内神灵地期期亿万年岩廊明舜日宇宙戴尧天乐事湖山盛英徽雅颂传那知开玉鎻不恋地行仙
　　又
　　鹤驭临丹极龙髯堕玉宸炉烟犹泛夜宫蕊已迷春梦防无寻处神游不见人伤心天壤内血泪染车尘仙仗葳蕤去行行淛水东稽山元禹穴吴岫自尧宫帐殿凄寒露笳城起瞑风霓旌不可望应在彩毫中
　　高宗皇帝挽词【五首】　　　　　李　巘
　　建炎恢圣统太上极尊名夏祀参天永尧勲冠古荣艰难成帝业付托本皇明俯阅人间世飚游跨九清
　　又
　　寿厯开金防皇欢奉玉顔难谌天道逺忽怆帝乡还敷德戎夷外安民礼乐间功崇超大禹神穴枕稽山
　　又
　　赫奕中兴事洪图久系隆垂裳三纪后脱屣再星终灵驭龙腾座仙晨鹤翥空薫琴无尽意遏宻巻悲风
　　又
　　汉帝伤心地羮墙梦正劳珠藏超赤水鼎在泣乌号神藻光仍焕仁风逺更翺百皇谁比德商庙独推高
　　又
　　映日龙輴动喧天鳯吹休桥仙融路碧梧野结云愁万叶休符衍三年孝制脩臣民瞻祖载恸哭拜江流
　　高宗皇帝挽词【五首】　　　　　陈居仁
　　力拯艰难运天开圣哲君赤符恢世祚苍箓炳人文帝学穷渊奥宸奎照典坟三宗从着号超轶未前闻
　　又
　　天步方宁只民区复晏然心非尧位乐子授舜躬贤揖逊高千古恬熈盛万年乘云归帝所溥率泪成川
　　又
　　圣略如天大仁心亘古无神兵胜淝水鸣剑罢伊吾宵旰逾三纪歌谣遍八区耆厐聴遗诰号絶更嗟呼
　　又
　　汉日朝前殿神尧宴大安徒夸一时盛谁似两空欢谩采瀛洲药犹余荆鼎丹伤心浙江畔缟仗自囘銮
　　又
　　得寿尊慈扆怡神久北宫防衣频侍燕寳册屡垂鸿剑落桥山外陵开禹穴东从今寿文母无复玉巵同
　　高宗皇帝挽词【三首】　　　　　林黄中
　　仓猝扶宗社艰危启圣神英雄归驾御狂狡愿和亲汛埽妖氛净恢张治化新倦勤三纪外头白尽遗民
　　又
　　周汉中兴胜唐虞内禅高髀消从马腹屣脱等鸿毛弓剑悲长在羮墙慕转劳龙髯扳莫及四海共呼咷
　　又
　　兼爱无南北全能冠古今典坟供夜览烽火自宵沉睿藻成章焕宸钧寓意深万年垂统琬谁识至仁心
　　高宗皇帝挽词【二首】　　　　　谢　谔
　　炎正中兴日真龙应运翔山河重整顿宗社镇安强付托归明圣优游享寿康自从遗诏下痛泣遍遐荒
　　又
　　孝德考千古艰难助有神祐陵崇吉壤长乐奉慈亲三纪规模逺羣生雨露均只今陶舜治推本感尧仁
　　高宗皇帝挽词【二首】　　　　　黄　谦
　　火德兴王统天威詟犷夷重恢周境土复振汉威仪显号崇瑶册耆年庆玉巵鼎成龙去逺扳慕不胜悲
　　又
　　整顿乾坤后邉烽久已销和亲来北虏温凊乐东朝厯数躬传舜文章焕有尧防稽天仗路伤心防云遥
　　高宗皇帝挽词【二首】　　　　　杨廷秀
　　芒动长星帚亲挥却日戈再令天有柱一定海无波黄屋非尧乐薫琴付舜歌秖书巍荡论诔语不须多
　　又
　　更造今光武中兴昔武丁云昭河洛画天作典谟经立极余三纪颐神再一星尧山邻禹穴松雪蔚争青
　　高宗皇帝挽词【二首】　　　　　黄　伦
　　大业由身济中兴迈百王忧勤三纪治寿考九龄长弃屣遗天下乘云返帝乡典谟应不冺奎画焕尧章
　　又
　　湖鼎丹成日中天瑞鹤迎愁云迷帝幄泪雨洒都城黼翣増摧割龙輴忽启行千官陪素仗九殒欲无声
　　高宗皇帝挽词【二首】　　　　　袁　枢
　　云集燕城扰龙翔汉业兴风燃燎衣火雪拥渡河氷险难成戡定忧劳付纂成百年遗父老呜咽望原陵
　　又
　　厯数钦尧命讴歌乐舜归玑衡新日月黼黻旧裳衣姑射游神逺崆峒探道防龙髯攀莫及空怅白云飞
　　高宗皇帝挽词【二首】　　　　　倪著作
　　稽古神文焕中兴武烈光挈图亲授子体道妙为皇万乘隆尊养千龄甫寿康龙湖俄趣驾遽返白云乡
　　又
　　黼翣方徐转龙輴望已遥胥涛平似掌禹穴俨如朝丧考群心痛号旻圣孝昭稽经崇庙号万世永尊尧
　　高宗皇帝挽词【二首】　　　　　许拾遗
　　鼇极恩难报龙髯恨莫扳兴平三纪内寿老九龄间逊德光千古仁心亘八寰数周将必复盍看版图还
　　又
　　夷夏均哀涕空同只故仙衣冠趍禹穴云日惨尧天嗣圣昭诚孝通丧振古先小臣思罔极生长中兴年
　　高宗皇帝挽词【四首】　　　　　程太昌
　　先汉运尝屯令周厯再新必知天地泰为有帝王真立极绵三纪垂鸿更万春鼎龙俄夭矫升鹤肯逡巡
　　又
　　英明如艺祖慈厚类仁宗民隠深忧恻天骄入益容前芳尝北指呜镝自囘功戢动皆时当居然八政农
　　又
　　智超黄屋表不以位为怡罢省斋居事安持寿殿巵尊荣天子父巍焕圣王师盛德防无古惟尧始济兹
　　又
　　九龄防恊梦三载忽纒丧地卜周巡旧山因禹穴傍云卿飞步濶风沛着思长八表神游处天高巩洛阳
　　高宗皇帝挽词【二首】　　　　　刘寺丞
　　河济兴王瑞乾坤立极功英雄归道御仁爱与天同屣脱升平日琴歌长养风两宫无少憾一洗汉唐空
　　又
　　紫殿鸿仪阐丹青玉色怡九龄开帝梦四叶茂孙枝吴防乌号落中原白髪空銮舆归汴日无复未央巵
　　高宗皇帝挽词【二首】　　　　　韩彦质
　　大厯开真主羣雄控大飞山河千载业天地一戎衣复古邉疆定销兵圣母归依然兴礼乐文武遍郊畿
　　又
　　为物聊经世本无黄屋心重明得传器大业若遗簮典册褒崇极庭闱孝养深普天归德报不使二毛侵
　　又
　　八秩归稀有三灵感贝衣鼎湖龙已逺汾水雁空飞羽卫愁无色风云惨不晖惟余功与德千古叹巍巍
　　高宗皇帝挽词【二首】　　　　　叶正则
　　何止超前代功隆道更尊防同造区夏还复外乾坤黄屋尧仁度青山禹穴昏遗民犹望幸泪血洒中原
　　又
　　河济初开府江淮晚视师纉戎繇子圣永命独天知鹤唳宫虚警云生仗自移【时厌代之夕都下相传有仪鹤防云之异】上哀何以称卒代继周诗
　　宪肃皇后挽词【二首】　　　　　陈无己
　　二妃端恊帝三后共兴周决防天同力收功语不流权宜从杀礼末命尚深忧郁郁佳城闭终天配寿丘
　　又
　　复辟先元约长年损积忧春衣柏城仗仙去帝乡防德并涂莘敏功临马邓优千秋脩故事车马戒如流
　　钦慈皇后挽词【二首】
　　二祧从孝祀五典载虞嫔显号追先志隂功见后人承顔亲不待罔极痛如新未有如椽笔光容可得陈
　　乂
　　灵岳占佳气琳宫閟寳衣应祈符寳厯锡号焕皇扉日月尧同数讴歌启与归伤心五云去不见六龙飞
　　隆祐皇太后挽词【五首】　　　　汪彦章
　　四纪归坤极三朝赖母临德齐先后懿恩及圣君深册寳追崇祀衰麻欲报心哀荣千古事谁复嗣徽音
　　又
　　庆源由魏国奉事及宣仁盛德仪中壸私恩絶外亲长秋应不老厚夜忽无尘来嵗柔桑緑谁临茧馆春
　　乂
　　朔漠遐征后南州俶扰时人心忧社稷天意属帘帷拥祐千龄主图回万世基中兴能事毕儵与帝乡期
　　又
　　化行江汉域人喜翟车还色养方无阻神游遽莫扳月沉长乐殿云绕庆都山不奉旋京驾千秋惨圣顔
　　又
　　德盛周文母仪尊喾正妃山河隳地载星宿掩轩晖此日哀笳曲他年大练衣越冈宁久驻防有灞陵归
　　太皇太后挽词【二首】　　　　　王介甫
　　国赖姜任盛门归马邓高闗睢求窈窕巻耳念勤劳圣淑才难拟休明运继遭冈原今献卜维扆正扳号
　　又
　　涂山女德茂京室母才难其美多前志余光永后观遗衣迁馆御祖载出宫菆终始神孙孝长留万国欢
　　大行皇太后挽词【二首】　　　　陈无己
　　德名三后并母道两朝尊勇决高千古危疑定一言先期还政事隆礼改山园哀挽西郊道云愁昼亦昏
　　又
　　扶日行黄道乘云上紫防忧劳形末命恭俭见陈衣布德开刑网和戎戢武威要知懐惠处行路涕交挥











　　五百家播芳大全文粹巻一百二
　　钦定四库全书
　　五百家播芳大全文粹巻一百三
　　宋　魏齐贤
　　叶　棻同辑
　　挽词
　　韩忠献挽词【二首】　　　　　　　王介甫
　　心期自与众人殊骨相知非浅丈夫独斡斗杓环帝座亲扶日毂上天衢锄耰万里山无盗衮绣三朝国有儒爽气忽随秋露尽漫凭陈迹在趺
　　两朝身与国安危典防哀荣此一时木稼曾闻达官怕山颓果见哲人萎英姿爽气归图画茂德元勲在鼎彛幕府少年今白髪伤心无路送灵輀
　　晏元献挽词【三首】　　　　　　王介甫
　　文章晋康乐经术汉公孙旧秩凝丞贵前功保傅尊传呼犹在耳防哭已填门萧瑟城南路鸣笳上九原
　　又
　　终贾年方妙萧曹地已亲优游太平日宻勿老成人抗论辞多秘赓歌迹已陈功名千载下不负汉庭臣
　　又
　　感防真竒遇飞扬独妙龄他年西饯日此夜上骑星宿惠留藩屏余忠在禁庭音容无处所髣髴寄丹青
　　司马文正公挽词【四首】
　　元祐开皇极功归用老成惟深万物表不令四时行日者倾三接天乎奠两楹堂堂寜复有埋玉恸佳城
　　又
　　国在多艰日人如大雅诗忠清居没世孝友是生知加璧延诸老櫜弓抚四夷公身与公徳同作太平基
　　又
　　献纳无虚日居然迹已陈清班区玉石寳歴顺星辰更化思鸣鵙遗书似获麟易名无异论今代两三人
　　又
　　毁誉葢棺了于今名益尊哀荣有王命终始着民言蝉冕三公府深衣独乐园平生两无累忧国爱元元
　　司马温公挽词【三首】　　　　　陈无己
　　恭黙思良弼诗书正百工事多违谢傅天遽夺杨公一代风流尽三师礼数崇若无天下议恶美并成空
　　又
　　百姓归周老三年待鲁儒世方随日化身已要人扶玉几虽来晚明堂讫授图心知死诸葛终不羡曹蜍
　　又
　　少学真成已中年托著书辍耕扶日月起废极吹嘘得志寜论晚成功不愿余一为天下恸不敢爱吾庐
　　范忠文公挽词【二首】　　　　　黄鲁直
　　信道虽当尔知人乃独亨书林身老大谏纸字欹倾鼇去三山动人危五鼎烹保全天子圣几杖送余生
　　又
　　公在昭陵日文章近赤墀空嗟伏生老不待迩英帷去国几三虎闻韶待一防谁言葢棺了新乐锁蛛丝
　　韩献肃公挽词【三首】
　　郁郁髙阳里生才世不孤八龙归月旦三鳯继天衢梁坏吾安仰人亡道固臞空令湖海士愁絶奠生刍
　　又
　　物产元希世风流更折冲决疑京兆尹富国大司农逺业终三事仁声达九重方祈酌周斗何意辍秦舂
　　又
　　泪尽才难日斯人遽陨倾冰枝忧木稼食昴恨长庚名与具茨重心如颍水清堂堂万夫表直作闭佳城
　　王文恭公挽词【二首】
　　先皇凭玉几末命寄元勲賔日行黄道扳髯上白云四时成歳律五色补天文不谓堂堂去今为马鬛坟
　　又
　　宥宻深黄閤光辉极上台藏舟移夜壑华屋落泉台两绋谁为挽寒笳故作哀伤心具瞻地无复衮衣来
　　贾魏公挽词【二首】　　　　　　王介甫
　　功名烜赫在三朝经术从容辅汉条儒术早纡丞相绂戎冠再挿侍中貂开仓六塔流民复出甲甘陵叛党销东第秖今空画像当时于此识风标
　　铭旌萧飒九秋风薤露悲歌落月中华屋几人思贾傅佳城今日闭滕公名垂竹帛书勲在神寄丹青审象同天上貂蝉曾梦赐归魂应佩紫阳宫
　　吴正肃公挽词【三首】
　　昔继吴公治今从子产游里门无旧客乡国有新丘谋让禆谌逺文归贾谊优此时辜怨宠西望涕空流
　　又
　　从容边塞议慷慨庙堂争曲突非无验方穿有不行朝廷终倚赖赠禭极哀荣岂愧公孙相平生学董生
　　又
　　应世文章手宜民政事才朝多侧目忌士有拊心哀书蠧平生简香寒后夜灰悠悠国西路空得葬车囘
　　吴丞相挽词
　　丙魏虽遭汉道昌岂如公出值虞唐秀钟旧国山川气荣附中天日月光更化事功参虎变赞元时序得金穰伤心鼓吹城南陌囘首新阡栢一行
　　南丰先生挽词【二首】　　　　　陈无己
　　早弃人闲事真从地下游丘原无起日江汉有东流身世从违里功名取次休不应须礼乐始作后程仇
　　又
　　精爽囘长夜衣冠出广廷勲庸留琬琰形像付丹青道防余篇翰人亡更典刑侯芭才一足白首太经
　　何郡王挽词【二首】　　　　　　汪彦章
　　两纪中天侍冕旒甘盘仍作济川舟传家经术终黄阁袖手功名未白头身似留侯初出汉葬如姬旦不忘周千官祖奠城东陌十里春风鼓吹忧
　　名标南国洞中天胄出西京鼎足贤早扈六蜚依日月晚辞三事作神仙马蹄忽到滕公室鸡梦那逢谢傅年一品真王封异姓功臣今日数凌烟
　　枢宻周府君挽词
　　少日声名冠两科弁星争防切云峩囘翔禁路聨三组独步枢庭拥万戈饮马直须临瀚海洗兵端欲挽天河壮怀落落今休矣急景骎骎可奈何蚁动忽听床下鬭驹跳已向隙中过众原一闭成千古有客哀吟只浩歌
　　参政谢公挽词【二首】　　　　　黄　定
　　落落明良防千龄际遇难鸡香初坐帐獬豸即峩冠自抗囊封疏长开黼座顔西枢东府事施设未全殚
　　又
　　一自参机政居然重本兵才优文与武諡重敏兼荣行矣跻三府天乎梦两楹鄱阳当自防端的付唐生
　　签枢胡公挽词【三首】　　　　　孙仲益
　　润色文章手抡材政事科补天娲后石却日鲁侯戈已向苍生望那闻挽者歌堂堂无复有寂寞閟山河
　　又
　　虎穴连三辅狼烟暗百蛮邉风揺马鬛翔雪防袍斑委命轻于缟收名重若山遗忠应未冺结草在兵间
　　又
　　名字标仙籍真游返帝闉一尊无复日百卉自争春井废无沉辖车悬有吐茵空余岘山刻千载尚光新
　　宣抚签枢胡公挽词【二首】
　　幕府分弓日辕门叱驭时扪星高歴井修月上骑箕嫠面降胡泣闻鼙圣主思龙骧老賔客兢赋八哀诗
　　又
　　交亲二纪余贫病故人疏落落辰参似寥寥楚越如空劳三夜梦不辨一行书尚记乔公约垂洟满过车
　　枢宻刘公挽词【三首】　　　　　朱元晦
　　天畀经纶业家传忠义心谋谟忧国逺勲烈到人深廊庙风云断江湖岁月侵一朝成殄瘁九牧共沾襟
　　又
　　谈笑平蛮策焦劳振廪功复雠乖宿志忍死罄余忠人叹百身赎天悲一鉴空九原终莫起千载自英风
　　又
　　久矣身无用前恩叹莫偿岂期今老大复此重悲伤泪向遗书尽心随宿草荒诸君那不死恸絶鬂成霜
　　大资政张公挽词【三首】　　　　孙仲益
　　大笔文章手飞扬独妙年判花森玉笋视艸对金莲讲肆聨重席宫花卧八塼他年防石室妙絶冠遗编
　　又
　　礼絶迂三顾恩荣阅九迁秉钧平似砥履坦直如晋室和戎日周家定鼎年金瓯方卜相飚驭已超然
　　乂
　　辇路追髙躅聨翩接两驺犹蟠倚天剑尚舣济川舟元帅俄分阃羁臣亦首丘一杯相属地囘首涕交流礼部尚书洪公挽词【三首】　　　葛谦白
　　沙塲握节仗时髦説古纵横小六弢委质肯轻从晋鼓摛文空见泣秦牢冷山韵语明如斗莲泺危言命若毛岂料归期才十稔白杨声里夀原髙
　　守节氷天十五霜归来飞语又炎方正欣射鴈还幽窖旋复飞鸢堕瘴乡位不当材仅喉舌夀难酧徳遽膏肓八龙共侈荀门庆虽厄龙蛇殆不亡
　　髙材博识服簪绅玉树瑶林絶防尘氏族源流推肉谱春秋褒贬借调人膝间韵磬传仙水枰上枯碁战楚秦妙处不传今已矣遥瞻遗像泪霑巾
　　枢相太傅信安王挽词【二首】　　孙仲益
　　台路岩瞻峻戎藩阃寄雄九章公衮贵六纛将牙崇翊运三阶正持危一栋隆帝闲龙化后冀北已成空
　　又
　　大号疎廷焕中权秉帝枢槐庭聨上宰芸省冠诸儒国瑞麟一角家肥凤九雏便乘箕尾去彷佛在星图
　　又
　　秉烛聨飞葢分茵托后车兵厨千日酒记室五云书尚想仪型在那闻语笑余龙钟随葬绋老泪满衣裾
　　少保张公挽词【三首】
　　帝阃谋元帅斋坛属老儒黄麻孚大号皁纛拥前驱便合聨华衮犹应冠紫枢炎炎白昼日奄忽下桑榆
　　又
　　平土疏新渥覃恩洞九泉印悬金斗大冠珥玉蝉聨坠剑今亡矣鸣珂尚宛然风流春月栁无复似当年
　　又
　　并辔天街里聨裾省户中追参两班合醉笑一尊同我老犹占鵩公豪正吐虹忽骑箕尾去凄断白头翁
　　大卿范公挽词
　　借甚金闺彦从容玉帐筹垂堂惩后戒徙突慕前修忽作隋珠弹直成赵璧投寜辞广武械竟脱楚仪囚蹇叔言犹在殽函骨未收云何即长夜不复见焚舟
　　起居方舍人挽词【二首】　　　　汪彦章
　　汉殿传胪处囘头四十春共嗟香案吏归作钓台人意气林泉老声名日月新贾生方拟召鹏鸟在承尘
　　又
　　经术群公上人材二纪间屡持肤使节竟老近臣班赐第叨同擢趋朝忆共还白头无力送能隔几青山
　　强主客挽词【二首】
　　不解低眉强取通平生进退古人风三年省户享涂左千里家山使节东从白得红天意速防朱成碧世情空迹疎似我犹推挽忠厚今谁肯继公
　　早服公名愿负墙晚方縁契预升堂枯荄岂足烦余润毕景长期附末光始报绣衣持使节俄惊丹旐倚归艎自怜多难空衔徳千里无从酹一觞
　　张徽猷挽词【二首】
　　家有平津旧学传人材嘉祐至和前运筹惯倚将军树画诺频分刺史天字得钟王真楷法心超粲可祖师禅零陵宴寝公重到父老追思静治年
　　天与精忠伯仲间功成公独拂衣闲専城早应贤侯选延阁荣聨近侍班去国轻遗龙虎道思乡长梦鹿头闗笑谈平日抠衣处学子相逢泪雨澘
　　杜侍郎挽词【三首】　　　　　　陈无己
　　美政真吾母名家更杜陵于张从昔少鲁衞至今称丝竹中年好词华夙世能周南棠棣传平世几人登
　　又
　　骥騄方懐逺松筠忽有秋雍容名士数终始法家流凛凛惊千载堂堂閟一丘能令羊季子不肯过西州
　　又
　　身去风流在人难玉石分平生才一见治行已多闻更觉知音少还脩地下文他年九原泪仍是两冯君
　　王察院挽词【二首】　　　　　　陈无己
　　施报终何在穷通共一空两言成益友百代仰高风终始无遗恨恩荣托至公不应埋直气防见吐长虹
　　又
　　良贵官何与长年死不亡身须御魑魅气已慑豺狼不尽胸中蕴犹堪地下郎岂惟吾道庆编简亦辉光
　　寳文李公挽词【三首】　　　　　孙仲益
　　十道观风使三朝属老成埋轮豺虎避檄水鳄鱼惊内阁徴书入连城负弩迎哀吟追往事空复故人情
　　又
　　绛雪飞丹鼎苍云覆茗杯聊从五禽戏空使万牛囘拄笏防山坐乘桴跨海来仙游知有在名字记丹台
　　又
　　五纪周旋地欣同七十稀长庚陪月晓孤鹜伴霞飞忽作三休去真成一梦非不知华表上白鹤几时归
　　周待制挽词【二首】
　　平生器业负经纶谁谓公才不秉钧谠论十年持紫橐仁声三郡驾朱轮文岂是背无甲驹隙俄惊岁在辰宅浃清漳亲义重佳城引脰涕沾巾
　　手开榛棘启云扄淳古胸懐到大庭坐脱老厐那问日自铭小社不占星牛头吉兆空形梦马鬛新封遽妥灵謦欬从今成永诀欲占遗像只丹青
　　洪庆善郎中挽词【四首】
　　登名蟾窟值休辰中外掀腾宠数频锦帐握兰荣帝所绣衣持斧耀江濵两州名社施张在四水门墙卜筑新岂料生还杳无日冢边惟卧石麒麟
　　笔下翩翻注九河腹中空洞五车多麟经防妙传洙泗【公尝为春秋解士人传诵】骚学词明慰汨罗【公注楚词行于世】六度有为超梵业一心无累证禅那龙蛇岁恶贤人逝心折风前薤露歌
　　平生气防凛氷霜圣读潜心徳愈光赏善每能频击节避人寜复解移床第知中垒序论语谁测诗仙流夜郎有道固应黄髪夀何期竟不騐长桑
　　阉茂之年拜伏犀鸡豚同社记金溪情深缟纻论交契义切蓬麻荷品题花底醉春同挈榼云中歴妙共扶蔾岂知生死今殊路抆泪佳城意惨凄
　　吏部张公挽词　　　　　　　孙仲益
　　千骑森森拥防牙铃斋高卧放朝衙官曹已践文章省门辟犹传处士家天上麒麟新活计壁间蝌蚪旧生涯一炊未熟成今古零落空悬刺史车














　　五百家播芳大全文粹巻一百三
　　钦定四库全书
　　五百家播芳大全文粹巻一百四
　　宋　魏齐贤
　　叶　棻同辑
　　挽词
　　叔父给事挽词【十首】　　　　　黄鲁直
　　元祐宗臣考十科公居八九未为多功名身后无瑕防孝友生知不琢磨
　　平生治狱有隂功忠孝临民父母同贑上樵夫谈卓令宣城老吏识于公
　　三晋山河数十州频年水旱不能秋我公出把司农节粟麦还于地上流
　　更生若讼石中书宰掾非人欲引裾两帅防兵几败国同时御史更谁如
　　曾发公家钜万钱沟中襁褓却生全三齐水后皆禾稼不杀耕牛更可传
　　军容百万转风雷独料王师不战摧三箧飞书公对狱元丰天子照奸囘
　　陇上千山汉节回埽除民蜮不为灾蜀茶总入诸蕃市胡马常从万里来
　　廊庙从来不在邉黄扉青琐庆登贤除书未试回天笔何意佳城到马前
　　荣禄常思泽九宗山摧梁壊并成空百年遗恨谁昭洗他日诸郎有父风
　　晋地无戎卧贼曹民兵赐笏解弓刀六年讲武儒冠在不踏金门着战袍
　　工部郑公挽词　　　　　　　王介甫
　　地蟠江汉久知灵通德门中见老成南去伏波推将略北来光禄擅诗名宻章赠禭连三组画翣丧车载一旌阴徳故应多后福可能生子但升卿
　　给事同年马公挽词【二首】　　　王介甫
　　庆歴公偕起元丰我独伤两楹终昔梦五鼎继前丧薫歇曾攀桂甘留所憩棠素风知不坠能世有诸郎
　　又
　　藏室亡三箧得之公最多露晞当晚景川逝作前波惠寄舆人诵悲传挽者歌竹西防手处清泪邈山河
　　舍人崔公挽词【二首】　　　　　黄泰之
　　昭代培英俊皇天独不仁儒林埋鸑鷟翰苑失麒麟青史空遗字黄麻半掩尘惟余忠荩语公付义方人
　　又
　　昔防钱同舍钦闻玉润姿公时尚萦服我亦去持麾再起风斯下重来雾怯披方图问竒字抆泪赋哀词
　　侍郎李公挽词【二首】
　　昭代论人物如公实罕俦行藏无一愧才业两俱优矜式新韦布封章动冕旒持荷簮笔地犹想旧风流
　　又
　　吏绩今无匹邦人合去思筑堤防水患振廪粒民饥歴歴新安戒洋洋近古诗经纶曾未究空有典刑遗
　　尚书洪公挽词【三首】
　　【阙】
　　人厄孤忠赖主知平生麟阁像深负禹门思【某往嵗尝】
　　【拜公画像于钱塘间道所送也】
　　又
　　碧落开何晚苍生望每虚九原飞旐日诸老赐环初雨露深黄壤风霜入素车向来端歴歴异代可无书
　　又
　　万古勲名逺长江日夜流贾生聊属国杜预本春秋天上骑箕尾人间笑鸒鸠一经知好在衮衮防公侯
　　光禄董公挽词【二首】　　　　　孙仲益
　　旧学江都相遗忠太史家绛帷今寂寞青简尚光华漫奏三千牍犹传四十车诸生半齐鲁东望涕横斜
　　又
　　帐殿旌旗巻辕门鼓角悲江邉五马渡天上六龙飞感愤冠冲髪追扳肘见衣兴元戡难日零落寸心违
　　学士蒋公母挽词【三首】　　　　汪彦章
　　举酒频华族髙堂有白头生儿胜武子偕老得黔娄未免平反笑俄惊孺慕忧他年如辍社牛女有悲秋
　　又
　　坐膝扶床处人防七十稀孤雏方反哺双剑忽随飞脂泽新封【阙】
　　又
　　才大惊余子名髙压四夷鴈书希世事鵩赋暮年悲习险从人在杯圏旧事非凄凉嘉树侧无复板舆归
　　端明汪公挽词【二首】　　　　　吕伯恭
　　异时忧世士叹息恨才难每见公身健犹令我意寛雕零竟何及回复岂无端此理终难解天风大隧寒
　　又
　　四海膺门峻亲承二纪中论交从父祖受教自儿童山岳千寻上江湖万折东微言藏肺腑欲吐与谁同
　　魏国録挽词【二首】
　　麻衣见天子拜疏不知休落落山林气拳拳畎亩忧极知千载遇政用一身酬绕舍闽溪水朝宗日夜流
　　又
　　群公祖疏傅多士送阳城短棹非前约长亭及此行深留移白日共语只苍生防续山阳赋邻人笛未横
　　祭酒萧公挽词
　　摩揣诚斯薄雕镌质自销平生但真朴直上絶枝条氛雾终澄霁丘山亦动揺朝阳旧时鳯声入舞箫韶
　　郎中杨公挽词【二首】
　　象魏三千法瀛洲十八人南宫占列宿少海近重轮闲道清羸极犹能职业亲榴皮余屋壑零落独无神
　　又
　　并舍游从旧同朝分义深时时坠书札得得到山林北去先移棹南来后盍簮死生离合地搔首一悲吟
　　王詹事挽词【二首】
　　诸老收声尽佳城又到公苍天那可问吾道竟成穷旌巻莆田雨箫横霅浦风今年襟上泪三哭万夫雄
　　又
　　太史交旃日元戎解甲秋先鸣惊众寐孤愤压群咻羽翼新鸿鹄声华旧斗牛断桥无恙不落月照寒流
　　周尚书挽词
　　奏篇曾用牍三千晚歳回翔日月邉眼防四朝诸老尽身兼五福几人全清台课厯遗书在昼寝凝香旧政传竹马馆前寒月白当时辙迹故依然
　　许著作挽词
　　清文丽藻百川增窘步追随愧不能麟趾差肩台岌岌鴈飞聨翼塔层层莼鲈归兴都门酒薤露悲歌大隧灯独向梁间诵遗句寒松衰菊绕崚嶒
　　运使郎中张公挽词【三首】　　　孙仲益
　　忽作霜松折犹残旧桂丛仙山芸阁冷郎署粉闱空节荡函金虎车旛掩画熊凄凉追往事忍防一旌红
　　又
　　门表尚魏昻尊名擅一坊珂鸣非故里星聚有新堂月暗乌衣夜风髙鴈拆行吾生如寄耳端是橘中藏
　　又
　　学省周旋地三朝四纪中同听对床雨共咏舞雩风少日偕千佛残年独两翁那知有存殁老泪落新宫
　　提刑直阁张公挽词【二首】
　　荷挿酬身后骑箕返帝旁风纒卿月晕云掩使星光炯炯三珠在防防一鉴亡故交今白髪掩袂涕淋浪
　　又
　　抚事空心折懐新尚目存夀康骈五福德爵擅三尊蠧落芸籖冷蛛悬画防昏像图犹彷佛漫记刻舟防
　　提刑郎中范公挽词
　　星轺出帝躔光射斗牛邉纳陛倾三接埋轮耸十连那知忧鵩日已复梦鸡年尚逐斑衣戏俄从白布纒倚闾心欲碎投袂涕潺湲更有门前客愁吟满泪牋【白布纒树根旒旐出晋顾恺之传云】
　　通州太守钱公挽词
　　舞凤来天日凭熊并海门尽捐牛犊佩争咏袴襦恩鴈塔名犹在棠郊茇故存龙池飞霹雳空记刻舟痕
　　歴阳通守张文举挽词
　　六雄唐别驾一乘汉题舆自笑儒冠误谁能刺绣如彤防方首路画翣已随车恨望城南陌哀歌涙满车
　　通守李同年挽词
　　桂籍聨荣四十年萍漂南北两茫然寒暄初接无淹晷生死俄分有逝川黄纸尚传批鳯诏青箱空掩絶韦编诸郎头角皆翁似试防煎胶为续
　　濠州李公挽词【二首】
　　循吏功名两汉中平生风义最雍容鱼游濠上方云乐鵩在承尘忽吉凶挂劔自知吾己许脱骖不为涕无从百年穷达都归尽淮水空围墓上松
　　礼数最优徐孺子风流不减谢宣城那知此别成千古未信斯言隔九京落日松楸阴隧道西风箫鼔送韶旌善人报施今如此陇水长寒呜咽声
　　天台太守端明胡公挽词【三首】　孙仲益
　　天上文昌省人中翰墨仙尚书心似水学士笔如椽视草金莲夜哦诗锦瑟年玉楼方断手又着紫鸾鞭
　　又
　　遮门皓首啼行路涕争挥不见斑衣好空随画翣归兰芽方独秀华萼尚交辉试防辽东鹤千年有令威
　　又
　　贫病见交情殷勤问死生倒衣迎五马空巷防双旌聚泛杯中月分班地上荆悲吟追往事感咽气峥嵘
　　平江太守侍郎王公挽词【三首】
　　燕颔封侯相鹰扬国士风金貂七叶贵鼔角十州雄按节星轺动埋轮虎穴空谁令一臂断已失大槐宫
　　又
　　束吏重足立无家寄一锥道旁乌攫肉舍下犬生牦望絶重临日哀吟去后思吴儿奉尝我歌此送迎诗
　　又
　　通徳门中见长安道上逢虚名慙荐鹗喜色防乘龙流落湘江魄﨑岖楚市舂相防亲眼旧独有后凋风
　　致政中奉胡公挽词
　　钓石骎骎上緑苔起弹长铗咏归哉此翁矍铄丹心在老子婆娑两鬂催一夜剑津龙化后千年辽海鹤归来怱怱鼔吹城南路往和松风万壑哀
　　致政运使直阁朱公挽词【三首】
　　握节来金马飞刍上木牛能令天粟雨故作地钱流望实倾三馆贤劳阅百州寥寥千古恨零落掩山丘
　　又
　　萧散乌藤杖风流白接防分茵前席满载酒后车随食鼎罗千指歌钟拥十眉凄凉今夜月空照习家池
　　又
　　老脱尚方舄门悬刺史车真成去竹马直欲换金鱼嵗事千头橘生涯万巻书流芳知未艾兰玉满堦除
　　致政左司王公挽词【三首】
　　东海懐疏傅西州忆谢公剑飞冲夜斗桂折卧秋风尘暗芸堂冷香凝粉署空潺潺千斛泪忍防一旌红
　　又
　　解组天门上挥金里舍旁渐欣双髀满仍见一瞳方旧説山中相今为地下郎流芳知有在鸾鹄正髙翔
　　又
　　忆昨聨飞葢初筵防后尘那知炊未熟已与迹俱陈契濶成千古悲吟待百身重临更愁絶感塞鼻中辛
　　致政鲁奉议挽词【二首】　　　　汪彦章
　　泽国今耆老于今见典刑居乡乘款叚生子得寜馨防服供春酌银章慰暮龄谁知云雾里忽失少微星
　　又
　　诏綍从君赐经龛与佛同早霑三釡禄几作百年翁阅世松成葢传家桂满丛素车千緉送荣絶九原中
　　胡原仲挽词【三首】　　　　　　朱元晦
　　夫子生名世穷居嵗几年圣门虽力造美质自天全乐道初辞币忧时晚献篇行藏今已矣心迹故超然
　　又
　　澹泊忘懐久浑沦玩意深箪瓢无改乐山水自知音册府遗编在丘原宰树阴门人封马鬛寒日共沾襟
　　又
　　先友多沦谢唯公尚典刑向来深缱绻犹足慰飘零乔木摧霜榦长空没晓星伤心遽如许孤露转竛竮
　　李先生挽词【三首】　　　　　　朱元晦
　　河洛传心后毫厘复易差淫词方俗夫子独名家本本初无二存存自不邪谁知经济业零落旧烟霞
　　又
　　闻道无余事穷居不计年箪瓢浑漫与风月自悠然洒落濓溪句从容洛社篇平生行乐地今日但新阡
　　又
　　岐路方南北师门数仞高一言资善诱十载笑徒劳斩板今来此懐经痛所遭有疑无与析浑泪首频搔
　　罗宗约挽词【二首】　　　　　朱元晦
　　江阁论心地重来感慨多故人今已矣此道竟如何但使穷新得终当订旧讹语言虽永隔吾欲问沧波
　　又
　　行义追前辈孤风凛一生子平昏嫁了元亮去留轻陪万无归棹严杨有旧盟空令同社客生死痛交情
　　张大资夫人挽词　　　　　孙仲益
　　早嵗乘龙见伯鸾赐衣霞烂出齐官自从东阁郎君贵只作西池阿母防紫玉箫吹丹凤去青萍剑合两蛟蟠素车白马城南去愁见春风桂影团
　　永嘉郡夫人挽词【二首】　　　　孙仲益
　　脂田开石窌纶阁演金葩防服聨三组褕衣米六珈行惟九节杕坐驾五云车便作堂堂去瑶台有故家
　　又
　　蔽芾斗城春平反迹未陈神驰一丹旐泪湿两朱轮故物悲萱草哀吟念棘薪空传青简上千载望光尘鲁国太夫人文氏挽词【三首】　　孙仲益
　　席宠千龄盛疏荣一品尊魏公丞相妇潞国太师孙连骑鸣珂里交柯拥防门平生种玉手尽室满瑶琨
　　又
　　移孝繄慈母遗忠有世臣挺身安国步抗节犯戎尘锡壤开东鲁持枢拱北辰寜须待彤笔诏墨在丝纶
　　又
　　鼎鋉羞嘉飨溪毛荐徳馨来符虺蛇梦去蹑鳯凰翎盛事垂千载华年阅九龄凄凉便尘迹柏垄自青青
　　信安郡夫人挽词【二首】　　　　孙仲益
　　蝉聨女公子汤沐郡夫人籍着金闺宻纶褒衮宇新千葩朝阆苑双剑化平津啷唧虫吟夜空梁落暗尘
　　又
　　夫拥侍臣槖儿乘刺史轺涧频供采采风棘盛夭夭尚舞莱斑戏空流楚挽招魌头引丹旐千古閟山椒
　　建国刘夫人挽词【二首】　　　　葛谦白
　　娈彼闺房秀鱼轩移大家鸠巢奠苹藻翟茀绚笄珈觉海聊依筏言荃谢算沙平生功用在无疾问毘耶
　　又
　　四徳推贤范流芳在管彤植兰门户秀嚼蜡世縁空荷橐夫官重萱堂母道崇相孙仍相妇寂寞閟幽容
　　吴国夫人挽词【二首】　　　　　汪彦章
　　优恩不与外庭同诏墨亲颁出九重钟鼎承家能两大诗书教子得三从葭莩宻接椒房庆脂泽频増石窌封千里归来鸣鹤野湘江正绕墓前松
　　忆昨容衣味祔姑哀声反哺白头乌佳城欲见千年日旅殡先求五父衢汲汲素冠防雾雨翩翩丹旐歴江湖竟成窀穸干戈后以事哀荣女所无
　　舒御史太夫人挽词　　　　　陈无己
　　回合江山秀佳城去域中佩环无晓日苹藻自春风断髪人何在捐金事已空遂移男子孝更作直臣忠
　　靖安县君挽词　　　　　　　汪彦章
　　五世传家徳有辉更嫔萧史慕灵妃平生未足鱼轩乐故里空伤羽翣归雌剑忽先收夜气寸荄犹欲报春晖自慙不就磨笄志尚在徒能泪满衣
　　詹令人挽词【二首】　　　　　　汪彦章
　　小隠严陵下当年得孟光里师为妇顺子庆事亲长洲橘应还熟庭萱遂不芳他年冠葢防来防伏牛冈
　　又
　　有子皆通籍迎扶出万山色难三釜外眉夀百年间帝渥书泥紫儿嬉服防斑空成潘岳赋无复板舆还
　　王令人蔡氏挽词　　　　　　孙仲益
　　殿极中台应淮流奕世祥佳儿王武子名父蔡中郎传业青氊在谈经绛帐张悬知黒头贵已伫白眉长苹老那能采萱留秪自芳谁当授彤笔端为刻青琅
　　吴令人挽词【二首】　　　　　　孙仲益
　　谁识东床卧相随庑下舂悬知三复可不恨五忆从玉冠螭头立芝涂玳瑁封生儿荀淑似头角尽羣龙
　　又
　　沄沄水东注冉冉日西頽侧手留难住挥戈挽莫囘镜分天上月剑逸地中雷寂歴空牀夜悲虫亦造哀乐夀县君吕氏挽词【二首】　　　黄鲁直
　　归装衣楚楚家世印累累来作箕帚妇不防苹藻诗居然成万古何翅谒三医骑省还秋直霜侵鬂脚衰
　　又
　　剪髻賔筵盛齐眉妇礼闲谓宜偕白髪忽作去青山大梦惊蝴蝶何时识佩环哀歌行欲絶丹旐两斑斑
　　自作挽词　　　　　　　　　秦少游
　　婴衅徒荒域茹哀与世辞官来録我橐吏来验我尸藤束大皮棺藁塟路旁陂孤魂不敢归惴惴滞犹滋家乡在万里妻子天一涯弱孤未堪事归国定何时昔忝柱下史通籍黄金闺一朝竒祸发飘流至于斯脩涂缭山海未免从阇维荼毒复荼毒彼苍焉得知秋晚涨江急鸟兽鸣声悲殡宫坐苍藓纸钱挂枯枝蒙蒙寒雨零惨憺隂风吹无人致薄奠谁与贩黄缁更无挽歌者但有挽歌词
　　天渊师诗　　　　　　　　　王介甫
　　寄托荒山鬼与邻一生黄巻不离身百年新尽随縁去莫学缁郎更误人
　　哭慈济大师诗
　　投老惟公最故人相寻长恨隔城闉百年俯仰随薪尽画手空传净戒身






　　五百家播芳大全文粹巻一百四
　　钦定四库全书
　　五百家播芳大全文粹巻一百五
　　宋　魏齐贤
　　叶　棻同辑
　　记
　　静江府学记　　　　　　　　张敬夫
　　国朝学校徧天下秦汉以来所未有也桂林之学自唐大厯中观察使李昌防经始于郊而熙寜中徙于郡城东南隅乾道二年知府事张侯维又以其地堙陋更相爽垲得浮屠废宫实故始安郡治请于朝而迁焉侯以书来曰愿有以告于桂之士某惟古人所以从事于学者其果何所为而然哉天之生斯人也则有常性人之立于天地之间也则有常事在身有一身之事在家有一家之事在国有一国之事其事也非人之所能为也性之所有也弗胜其事则为弗有其性弗有其性则为弗克若天矣克保其性而不悖其事所以顺乎天也然则舍讲学其能之哉凡天下之事皆人之所当为君臣父子夫妇兄弟朋友之际人事之大者也以至于视听言动周旋食息至纎至悉何莫非事者一事之不贯则天性之陷溺也然则讲学其可不汲汲乎学所以明万事而奉天职者也虽然事有其理而着于吾心心也者万事之宗也惟人放其良心故事失其统纪学也者所以收其放而存其良也夏葛而冬裘饥食而渇饮理之所固有而事之所当然者凡吾于万事皆见其若是也而后为当其可学者求乎此而已尝窃怪今世之学者其所从事往往异乎是鼓箧入学抑亦思吾所谓学者果何事乎圣人之立教者果何在乎而朝廷建学羣聚而教养者又果何为乎嗟夫此独未之思而已矣使其知所思则必竦然动于中而其朝夕所接君臣父子兄弟夫妇朋友之际视听言动之间必有不得而遁者庶乎可以知入徳之门矣某也不敏何足以启告于人辱侯盛意勉为之书
　　潭州重脩岳麓书院记　　　　张敬夫
　　湘西故有藏空背陵向壑木茂而泉洁为士子肄业之地始开寳中郡守朱洞首度基创宇以待四方学者厯四十有五载居益加茸左右生益加多李允则来为州言于朝乞以书藏方是时山长周式以行义着祥符八年召见便殿拜国子学主簿使归教授诏以岳麓书院名增赐中秘书于是书院之称始闻天下鼓箧登堂者相继不絶自绍兴辛亥更兵革灰烬十一仅存间有留意则不过袭陋仍弊而又重以撤废鞠为荒榛过者太息乾道改元建安刘侯下车既剔蠧夷奸民俗安静则葺学校访儒雅思有以振起之湘人士合词以书院请侯竦然曰是故章圣皇帝加惠一方劝厉长养以风天下者而可废乎乃命郡教授源邵颖董事鸠废材用余力未半嵗而成为屋五十楹大抵悉还旧规肖阙里先圣像于殿中列绘七十子而加藏书閤于堂之北既成某从多士往观焉爱其山川之胜栋宇之安徘徊不忍去以为会友讲习莫此地宜也已而与多士言曰侯之为是举也岂特使子羣居族谈但为决科利禄计乎亦岂使子习为言语文词之工而已乎葢欲成就人材以传道而济斯民也惟民之生厥有常性而不能以自达故有赖于圣贤者出三代导人教学为本人伦明小民亲而王道行夫子在当时虽不能施用而兼善万世实开无穷之传其传果何欤曰仁也仁人心也率性立命于天地而宰万物者也今夫目视而耳听口言而足行以至于饮食起居之际谓道而有外夫是焉可乎虽然天理人欲同行异情毫厘之差千里之缪此所以求仁之难必贵以学以明之与善乎孟氏之发人深切也齐宣王见一牛之觳觫而不忍杀则告之曰是心足以王矣古之人所以大过人者善推其所为论尧舜之道本于孝弟则欲体夫徐行疾行之间指乍见孺子匍匐将入井之时则曰恻隠之心仁之端也于此焉求之则不差矣尝试察吾事亲从兄应物处事是端也其或发见亦知其所以然乎苟能黙识而存之扩充而达之生生之妙油然于中则仁之大体岂不可得乎及其至也与天地合德鬼神同用悠久无疆变化莫测而其则初不逺也是乃圣贤所传之要从事焉终吾身而后已可也虽约居屏处庸何损得时行道事业满天下而亦何加于我岂特为不负侯作新斯宇之意哉侯既属某为记遂书斯言以厉同志俾无忘侯之德抑又以自厉云尔
　　衡州石鼓山诸葛忠武侯祠堂记
　　张敬夫
　　自五伯功利之説兴谋国者不知先王仁义之为贵而竞于末涂秦遂以势力得天下然亦遂以亡汉髙帝起布衣一时豪杰翕然从之而其所以建立基本卒防项氏者乃三老董公仁不以勇义不以力之説也相传四百余年而曹氏纂汉诸葛忠武侯当此时间闗百为左右昭烈父子立国于蜀明讨贼之义不以强弱利害二其心葢凛凛乎三代之佐也侯之言曰汉贼不两立王业不偏安又曰臣鞠躬尽力死而后已至于成败利钝非臣之明所能逆覩嗟乎诵味斯言则侯之心可见矣虽不幸功业未究中道而殒然其扶皇极正人心挽囘先王仁义之风垂之万世与日月同其光明可也夫有天地则有三纲圣贤之所以异于庸众人物之所以别于庶物者以是故耳若汨于利害之中而忘夫天理之正则虽有天下不能一朝居此侯所以不敢斯须而忘讨贼之义尽其心力至死不悔者也方天下云扰之初而侯独髙卧昭烈以帝室之胄三顾其庐而后起从之则夫出处之际固已有大过人者其治国立经陈纪而不为近图其用兵正义明律而不以诡计凡其所为悉木大公曽无纎毫姑息之意类皆非后世所可及至读其将没自表之词则天下之物欲举不足以动之所养者深则所发者大理固然也曾子曰士不可以不毅若侯者其所谓毅者欤孟子曰富贵不能淫贫贱不能移威武不能屈此之谓大丈夫若侯者所谓大丈夫非耶侯既没蜀人追思时节祭于道后主用廷臣之议立庙沔阳使得伸其敬去今千有余嵗蜀汉间往往有祠奉祀不替侯之泽在人者深矣衡州石鼓山旧亦有祠按蜀志昭烈牧荆州时侯以军师中郎将驻临蒸督零陵桂阳长沙三郡调赋以供军实临蒸今衡阳县是也蒸水出县境迳石鼓山之左防于湘江则其庙食于此固宜考昌黎韩愈及刺史蒋防诗碑祠之立其来逺矣宋乾道戊子之岁湖南路提举常平范君成象始以图志搜访旧迹得废宇于榛莽中乃率提防刑狱郑君思恭知衡州赵君公迈乃徙于髙明而一新之移书俾某为记某谓侯之名不待祠而显而侯之心亦不待记而明然而仁贤昔时经履之地山川草木光彩犹在表而出之以诏来世使见闻者竦然知有敬仰师慕当道术衰微之际其为益葢非浅也惟某不敏不足以推本侯胸中所存万一是则愧且惧焉耳
　　敬斋记
　　诚者天之道敬者人事之本敬道之成则诚而天矣然则君子之学始终乎敬者也人之有是心也其知素具也意乱而欲汨之纷扰臲卼不得须臾以寜而正理益以蔽塞万事失其统矣于此有道焉其惟敬而已乎伊川先生曰主一之谓敬又曰无适之谓一夫所谓一者岂有可玩而执者哉无适乃一也葢不越乎此而已尝试于平居暇日深体其谓无适者则庶乎可识于言意之表矣故俨若思虽非敬之道而于此时可以体敬焉即是而存之由是以察之事事物物不得遁焉涵泳不舍思虑将日以清明而其知不蔽矣知不蔽则敬之意味无穷而功用日新矣天地之心其在兹欤学者舍是而求入圣贤之心难矣哉至于所进有浅深则存乎其人用力敏勇与缓怠之不同耳吾友临川吴仲益志于古道将以敬名其所居之斋而日勉焉于其行也书此以赠之葢朋友相与警劝之义也
　　弗措斋记　　　　　　　　　张敬夫
　　金华邵元通名斋曰弗措以为朝夕讲习居处之地亦求予为记其请勤甚予焉能忘言也中庸论诚之之道其目有五曰学曰问曰思曰辨曰行而五者皆贵于弗措葢圣学与天地并髙明博厚而悠乆无疆也学者竭终身之力勉勉不已犹惧不及而况于若存若亡暂作复辍其何益乎弗措之义大矣虽然德有门户得其门而入然后有进也夫子之教人循循善诱始学者闻之即有用力之地而至于成德亦不外是今欲求所持循而施吾弗措之功其可不深考之于夫子之遗经乎试举一端而论夫子之言曰弟子入则孝出则弟谨而信泛爱众而亲仁行有余力则以学文嗟乎是数言者视之若易而为之甚难騐之不逺而测之愈深圣人之言化工也学者如果有志盍亦于所谓入孝出弟所谓谨而信所谓泛爱亲仁者学之而弗措乎思之未至终不为已物盍思之而弗措乎思之而有疑盍亦辨之而弗措乎思之而得辨而又明又盍行之而弗措乎是五者葢同体以相成相资而互相发也真积力久所见益深所履益固而所以弗措者益有不可以已髙明博厚端可驯而至矣噫学不躐等也譬之燕人适越其道里之所从城郭之所经山川之阻修风雨之晦冥必一一实履焉中道无画然后越可几也若坐环堵之室望越之渺茫车不发轫而欲乘云驾风以遂抵越有是理哉且夫为孝必自冬温夏清昏定晨省始为弟必自徐行后长者始故善言学者必以洒埽应对进退为先焉惟夫弗措之为贵也吾子毋忽于予言诚能服夫子之教而用力焉则希音至味吾子将自得于心矣
　　袁州学记　　　　　　　　　张敬夫
　　淳熙五年秋八月某来宜春至之明日州学教授李中与州之士合词来言宜春之学自皇祐中太守祖无择实始为之今百有二十五年矣中更兵草废而复兴惟是庳陋弗克称至于今守乃慨然按寻旧规首辟讲肄之堂立稽古閤于堂上生师之舍皆撤而一新之将告成而君侯适来敢请记以诏多士某谢不敏则请益坚乃进而告之曰先王所以建学造士之意亦尝考之乎惟民之生其典有五君臣父子兄弟夫妇朋友是也而其德有四仁义礼智是也人能充其德之所固有以率夫典之所当然则必无力不足之患惟人之不能是也故圣人使之学焉自唐虞以来固莫不以是教矣至于三代之世立教人之所设官以董莅之而其法益加详焉然其所以为教则一道耳故曰学则三代共之皆所以明人伦也嗟夫人伦之在天下不可一日废废则国随之然则有国者之于学其可一日而忽哉皇朝列圣相承留意教养所以望于多士甚厚三代而下言学校之盛未有若此时也然则教于斯学于斯者其可不深考先王建学造士之本意而勉之乎惟四德之在人各具于其性人病不能求之耳求之之方载于孔孟之书备有科级惟致其知而后可以有明惟力其行而后可以有至孝弟之行始乎闺门而形于乡党忠爱之实见于事君而推以择民则无负于国家之教养而三代之士风亦不越是而已嗟乎可不勉哉于是书以为记今守名杓实某之弟也是月庚戌记
　　袁州学记　　　　　　　　　李太伯
　　皇帝二十有二年制诏州县立学惟时守令有哲有愚有屈力殚虑只顺德音有假宫借师苟具文书或连数城亡诵歌声倡而不和教尼不行三十有二年范阳祖君无择知袁州始至进诸生知学宫阙状大惧人才放失儒效濶疎无以称上意防通判颖州陈君侁闻而是之议以克合相旧夫子庙陿隘不足改为乃营治之东北隅厥土燥刚厥位面阳厥材孔良殿堂门庑黝垩丹漆举以法故生师有舍庖廪有次百尔器备并手偕作工善吏勤晨夜展力越明年成舍菜且有日旴江李觏谂于众曰惟四代之学考诸经可见已秦以山西鏖六国欲帝万世刘氏一呼而闗门不守武夫健将卖降恐后何耶诗书之道废人惟见利而不闻义焉耳孝武乘丰富世祖出戎行皆孳孳学术化俗之厚延于灵献草茅危言者折首而不悔功烈震主者闻命而释兵羣雄相视不敢去臣位尚数十年教道之结人心如此今代遭圣神尔幸得贤君俾尔由庠序践古人之迹天下治则谭礼乐以陶吾民一有不幸犹当仗大节为臣死忠为子死孝使人有所法且有所赖是惟朝家教学之意若其弄笔墨干邀利达而已岂徒二三子之羞抑亦为国者之忧
　　钦州学记　　　　　　　　　张敬夫
　　安阳岳侯霖为钦州之明年政通人和乃经理其州之学悉易故之庳陋庙堂斋庑次第一新伻来谒记久未暇也又明年其学之教授周去非秩满道桂复以侯意来请且曰钦之为邦僻在海隅地近盐而俗尚利缝掖之士盖鲜有焉惟侯不敢以其陋而鲜加忽也故新其学以劝之且求一言以示后庶或有起也某于是而叹曰是可书也已夫所谓建学者固欲其士之众多也今夫通都大邑操觚习词发防决科肩摩袂属必如是而后谓之多士乎哉殆未然也夫寡国鲜士亦何病十室之邑必有忠信之质者焉其成就与否则系乎学与不学而已学也者所以成才而善俗也今钦虽僻而陋也其士虽鲜也然其间亦岂无忠信之质者乎无以掲之曷其昭之无以导之曷其通之为之严学宫于此详其训迪以夫人伦之教圣贤之言行薫濡之以渐由耳目以入其心志其质之美者不有所感发乎有所感发则将去利就义以求夫为学之方而又训其子弟率其朋友则多士之风岂不庶几矣乎异时人才成就风俗醇美其必由侯今日之举有以发之请刻记于学以俟淳熈四年甲午
　　江州濓溪周先生书堂记　　　朱元晦
　　道之在天下者未尝亡惟其托于人者或絶或续故其行于世者有明有晦是皆天命之所为非人智力之所能及也夫天髙地下而二气五行纷纶错糅升降往来于其间其造化发育品物散殊莫不各有固然之理而其最大者则仁义礼智之性君臣父子昆弟夫妇朋友之伦是已是其周流充塞无所亏间夫岂以古今治乱为存亡者哉然气之运也则有醇漓判合之不齐人之禀也则有清浊昏明之或异是以道之所以托于人而行于世者惟其天所畀乃得与焉决非巧智果敢之私所能亿度而强探也河图出而八卦画洛书呈而九畴叙而孔子于斯文之兴丧亦未尝不推之于天圣人于此其不我欺也审矣若濓溪先生者其天之所畀而得乎斯道之传者欤不然何其絶之久而续之易晦之甚而明之亟也葢自周衰孟轲氏没而此道之传不属更秦及汉厯晋隋唐以至于我有宋圣祖受命五星集奎实开文明之运然后气之漓者醇判者合清明之禀得以全付乎人而先生出焉不由师传黙契道体建图属书根极领要当时见而知之有程氏者遂扩大而推明之使夫天理之微人伦之着事物之众鬼神之幽莫不洞然毕贯于一而周公孔子孟氏之传焕然复明于当世有志之士得以探讨服行而不失其正如出于三代之前者呜呼盛哉非天所畀其孰能与于此先生姓周氏讳惇颐字茂叔世家舂陵而老于庐山之下因取故里之号以名其川曰濓溪而筑书堂于其上今其遗墟在九江郡治之南十里而其荒茀不治则有年矣淳熙丙申今太守潘侯慈明与其通守吕侯胜已始复作堂其处掲以旧名以奉先生之祀而吕侯又以书来属某记之某愚不肖不足以及此独幸尝窃有闻于程氏之学者因得伏读先生之书而想见其为人比年以来屏居无事常欲一泛九江入庐阜濯缨此水之上以志其髙山景行之思而病不得往诚不自意乃今幸甚获因文字以托姓名于其间于是窃原先生之道所以得于天而传诸人者以传其事如此使后之君子有以观考而作兴焉是则庶几乎两侯之志也云尔四年丁酉春二月丙子记
　　云谷记　　　　　　　　　　朱元晦
　　云谷在建阳县西北七十里芦山之巅处地最髙而羣峰上蟠中阜下踞内寛外密自为一区虽当晴昼白云坌入则咫尺不可辨忽变化则又廓然莫知其所如往乾道庚寅子始得之因作草堂其间榜曰晦庵谷中水西南流七里所至安将院东茂树交隂涧中巨石相倚水行其间奔迫澎湃声震山谷自外来者至此则已神观萧爽觉与人境隔异故牓之曰南涧以识游者之所始循涧北上山益深树益老涧多石底髙下斗絶曲折囘互水皆自高防下长者一二丈短亦不下数尺或诡匿侧出层累相承数级而下时有支涧从两旁山谷横柱其中亦皆喷薄溅洒可观行里余俛入荟翳百余歩巨石临水可跂而息涧西危石侧立藓封蔓络佳木异草上偃旁缀水出其下淙散激射于涧中特为幽丽下流曲折十数腾蹙沸涌西抵横石如龈腭者乃曳而长演迤徐去欲为小亭临之取谢康乐掲石挹飞泉语名之【一作取陆士衡诗语命以鸣玉】而未暇也自此北去歴悬水三四处髙者至五六丈聚散广狭各有恣态皆可为亭以赏其趣又北舍涧循山折而东行脚底草树胶葛不可知其浅深其下水声如雷计应犹有佳处而亦未暇寻也行数百步得石壁髙广皆有余尺瀑布当中而下逺望如垂练视涧中诸悬水为最长径当其委蛇掲而度囘视所歴羣山皆拊其顶独西北望半山立石丛木名豺子岩者槎牙突兀如在天表然石瀑穷源北入云谷则又已俯而视之矣地势髙下大略于此可见谷口距狭为闗以限内外两翼为窻可坐可卧以息游者外植丛篁内疏莲沼梁木跨之植杉绕径西循小山而上以达于中阜沼上田数亩其东欲作田舍数间名以云庄径縁中阜之足北入泉峡歴石池山楹药圃井泉中寮之西折旋南入竹中得草堂三间所为晦庵也山楹前直两峰峭耸杰立下瞰石池东起层嶂其胁可耕者数十畆寮有道流居之自中阜以东可食之地无不辟也草堂前隙地数丈右臂绕前起为小山植以椿桂兰蕙悄蒨岑蔚南峰出其背孤圆贞秀莫与为拟其左亦皆茂树修竹翠宻环拥不见间隙俯仰其间不自知其山之髙地之逈实可以旁日月而临风雨也堂后结草为庐稍上山顶北望俯见武夷诸峰欲作亭以望度风髙不可久乃作石台名以懐仙小山之东径绕山腹穿竹树南出而西下视山前村墟井落隠隠犹可指数然亦不容置屋复作台名以挥手南循冈脊下得横径径南即谷口小山其上平田甿即以祈年因命之曰云社径东属杉径西入西崦西崦有地数十畆亦有道流结茅以耕其间曰西寮其西山之脊蟠绕东下与南峰西垂相齧而谷口小山介居于其间如巨人垂手拱玩珠璧两原之水合于其前出为南涧东寮北有桃蹊竹坞漆园度北岭有茶坡东北行扳危石履侧径行东峰之颠下而复上乃至絶顶平处劣丈余四隤皆巉削下数百丈使人视悸不自保然俯而四瞰面各数百里连峰有无逺近环合彩翠云涛昏旦万状亦非世人耳目所常见也予尝名湘西岳麓之顶曰赫曦台张伯和父为大书甚壮伟至是而知彼为不足以当之将移刻以侈其胜絶顶北下有魏林横半岩木气辛烈可已痞疾疑即方家所为阿魏者林下岩中滴水成坎大如桮椀不竭不溢里人谓之显济水旱祷焉又下为北涧有巨石二对立涧旁嶙峋崒古木弥覆藤卉防络最为山北竒处里人名其左曰仁右曰义嵗时奉祠如法闻自是东北去有瀑布出油幢峰下石崖隒下水防空中数十丈势尤竒壮东南别谷有石室三皆可居其一尤胜比两房中通侧户旁近水泉可引以潄濯然皆未暇往观自东嶂南出小岭下数十步有巨石赑赑下瞰絶壑古木丛生樛枝横出是为中溪别径下入村落其中路及始入南涧西崖小瀑之源各有石田数畆村民以逺其瘠弃不耕皆以赀获之嵗给守者以其余奉增葺费势若可以无求于外而足者葢此山自西北横出以其脊为崇安建阳南北之境环数百里之山未有高焉者也此谷自下而上得五之四其旷然者可望奥焉者可居昔有王君子思者弃官栖遁学练形辟谷之法数年而去今东寮即其居之遗址也然地高气寒又多烈风飞雪所霑器用衣巾皆湿如沐非志完神王气盛而骨强者不敢久居其四面而登皆縁崖壁援萝葛﨑岖数里非雅意林泉不惮劳苦者则亦不能至也自予家西南来犹八十余里以故他人絶不能来而予亦岁不过一再至独友人蔡季通家山北二十余里得数往来其间自始营葺迄今有成皆其力也然予尝自念自今以往十年之外嫁娶亦当粗毕即断家事灭景此山是时山之林薄当益深茂水石当益幽胜馆宇当益完美耕山钓水养性读书弹琴缶以咏先王之风亦足以乐而忘死矣顾今诚有所未暇姑记其山水之胜如此并为之诗将使画者图之时览观焉以自慰也山楹所面双峰之下昔有方士吕翁居之死而不腐其地亦孤絶殊胜本属山北民家今亦得之名曰休庵葢凡耕且食于吾山者皆翁之徒也往往淳质清净能劳筋骨以自给人或犯之不校也有少年弃妻子从之问其所授受笑不肯言然久益坚苦无怨悔之色呜呼是其絶防伦类虽不免得罪于先王之教然其视世之贪利冒色湛溺而不厌者则既贤矣因附记之且以自警云淳熙乙未秋七月既望晦翁书
　　克斋记　　　　　　　　　　朱元晦
　　性情之徳无所不备而一言足以尽其妙曰仁而已所以求仁者葢亦多术而一言足以举其要曰克己复礼而已葢仁也者天地所以生物之心而人物之所得以为心者也惟其得夫天地生物之心以为心是以未发之前四徳具焉曰仁义礼智而仁无不统已发之际四端着焉曰恻隠羞恶辞让是非而恻隠之心无所不通此仁之体用所以涵养浑全周流贯彻专一心之妙而为众善之长也然人有是身则有耳目鼻口四肢之欲而或不能无害夫仁人既不仁则其所以防天理而穷人欲者将亦无所不至此君子之学所以汲汲于求仁而求仁之要亦曰去其所以害仁者而已葢非礼而视人欲之害仁也非礼而言且动焉人欲之害仁也知人欲之所以害仁者在是于是乎有以拔其本塞其源克之克之而又克之以至于一旦豁然欲尽而理纯则其胸中之所存者岂不粹然天地生物之心而蔼然其若阳春之温哉黙而成之固无一理之不具而无一物之不该也感而通焉则无事之不得于理而无物之不被其爱矣呜呼此仁之为徳所以一言而可以尽性情之妙而其所以求之之要则夫子之所以告顔渊者亦可谓一言而举也欤然自圣贤既逺此学不传及程氏两先生出而后学者始得复闻其説而有志焉者或寡矣若吾友会稽石君子重则闻其説而有志焉者也故尝以克名斋而属予记之予惟克复之云虽若各为一事其实天理人欲相为消长故克己者乃所以复礼而非克己之外别有复礼之功也今子重择于斯言而独以克名其室则其于所以求仁之要又可谓知其要矣是尚奚以予言为哉自今以往必将因夫所知之要而尽其力至于造次颠沛之顷而无或怠焉则夫所谓仁者其必盎然有所不能自已于心者矣是又奚以予言为哉顾其所以见属之勤有不可以终无言者因备论其本末而书以遗之幸其朝夕见诸屋壁之间而不忘其所有事焉者则亦庶乎求仁之一助云尔乾道壬辰月日新安朱某记
　　复斋记　　　　　　　　　　朱元晦
　　昔者圣人作易以拟阴阳之变于阳之消于上而息于下也为卦曰复复反也言阳之既往而来反也夫大德敦化而川流不穷岂假夫既消之气以为方息之资也哉亦见其絶于彼而生于此而因以着其往来之象尔唯人亦然太和保合善端无穷所谓复者非曰追夫已放之心而还之録夫已弃之善而属之也亦曰不肆焉以骋于外则本心全体即此而存固然之善自有所不能已耳呜呼圣人于复之卦所以赞其可见天地之心而又以为徳之本者其不于此欤吾友黄君仲本以复名斋而谒于予曰愿得吾子之言以书于壁庶乎其有以目在之而不忘也予不敢辞而请其所名之义仲本则语予曰吾之幼而学也家公授以程氏之书读之而有不得于其説者则以告而愿请益焉公曰思之又问则曰反诸尔之身以求焉可也自吾之得是言也居处必恭执事必敬其与人也必忠如是以求之三年而后有得也然其存之也未熟是以充之不周往者不循其本顾欲杂乎事物之间以求之或反牵于外而亦于内今也既埽一室于家庭之侧掲以是名而日居之葢将悉其温清定省之余力以从事于旧学庶乎真积力久而于动静语黙之间有以贯乎一而不为内外之分焉然犹惧其怠而不能以自力是以愿吾子之相之也予惟仲本所以名斋之意葢与子之所闻者合然其守之固而行之力则吾党之士皆有愧焉则起谢曰仆之言未有以进于吾子而子之赐于仆则已厚矣且将铭诸心移诸同志以警夫空言外徇之弊而岂敢有所爱于子之求哉抑予闻之古人之学博文以约礼明善以诚身必物格而知至而后有以诚意而正心焉此夫子顔曾子思孟子所相授受而万世学者之准程也仲本诚察于此有以两进而交养焉则夫道学之体用圣贤之徳业不在仲本而安归乎愿书此言以记于壁且将因其过庭之际而就正焉予亦庶乎其又有以自新也淳熈丙申冬十月戊寅新安朱某记
　　刘氏墨庄记　　　　　　　　朱元晦
　　乾道四年秋某之友刘清之子澄罢官吴越相遇于潭溪之上留数日相乐也一旦子澄拱而起立且言曰清之之五世祖磨勘工部府君仕太宗朝佐邦计者十余年既殁而家无余赀独有图书数千巻夫人陈氏指以语诸子曰此乃父所谓墨庄也海陵胡公先生闻而贤之为记其事其后诸子及孙比三世果皆以文章器业为时闻人中更变乱书散不守清之之先君子独深念焉节日缩衣悉力营聚至绍兴壬申嵗而所谓数千巻者始复其旧故尚书郎徐公兢吴公説皆为大书墨庄二字以题其藏室之扁不幸先人弃诸孤清之兄弟保藏增益仅不失坠以至于今然清之窃惟府君夫人与先君子之本意岂不曰畊道而得道仁在夫熟之而已乎而不知者意其所谓或出于青紫车马之间清之不肖诚窃病焉愿得一言以发明先世之本意于以垂示子孙丕扬道义之训甚大惠也某闻其説则窃自计曰子澄之意诚美矣然刘氏自国初为名家所与通书记事者尽儒先长者矧今子澄所称又其开业传家之所自于体为尤重顾某何人乃敢以其无能之词度越众贤上纪兹事于是辞谢不敢当而子澄请之不置既去五六年书疏往来以十数亦未尝不以此为言也某惟朋友之义有不可得而终辞者乃防绎子澄本语与某所以不敢当之意而叙次之如此呜呼非祖考之贤孰能以诗书礼乐之积厚其子孙非子孙之贤孰能以仁义道徳之实光其祖考自今以来有过刘氏之门而问墨庄之所以名者于此乎考之则知其土之所出庐之所入者在此而不在彼矣葢磨勘公五子皆有贤名中子主客郎中实生集贤舍人兄弟皆以文学大显于时而名后世第四子秘书监资简严识大体有传于英宗实録子澄之先君子即其曾孙也某讳字某官至某仕既不遭无所见于施设今独其承家焘后之意尚可识也生二子长曰靖之子和其季则子澄皆孝亷静博学有文而子澄与某游尤笃志于义理之学所谓耕道而熟仁者将于是乎在九年二月丙戌新安朱某记


　　五百家播芳大全文粹巻一百五
　　钦定四库全书
　　五百家播芳大全文粹巻一百六
　　宋　魏齐贤
　　叶　芬同辑
　　记
　　严先生祠堂记　　　　　　　范希文
　　先生光武之故人也相尚以道及帝握赤符乘六龙得圣人之时臣妾亿兆天下孰加焉惟先生以节高之既而动星象归江湖得圣人之清泥涂轩冕天下孰加焉惟光武以礼下之在蛊之上九众方有为而独不事王侯高尚其事先生以之在屯之初九阳徳方亨而能以贵下贱大得民也光武以之盖先生之志出乎日月之上光武之量包乎天地之外微先生不能成光武之大微光武岂能遂先生之高哉而使贪夫亷懦夫立是大有功于名教也仲淹来守是邦始搆堂而奠焉廼复为其后者四家以奉祠事又从而歌之曰云山苍苍江水泱泱先生之风山高水长
　　君子斋记　　　　　　　　王介甫
　　天子诸侯谓之君卿大夫谓之子古之为此名也所以命天下之有徳故天下之有徳通谓之君子有天子诸侯卿大夫之位而无其徳可以谓之君子盖称其位也有天子诸侯卿大夫之徳而无其位可以谓之君子盖称其徳也位在外也遇而有之则人以其名予之而以貌事之徳在我也求而有之则人以其实予之而心服之夫人服之以貌而不以心与之以名而不以实能以其位终身而无谪者盖亦幸而已矣故古之人以名为羞以实为慊不务服人之貌而思有以服人之心非独如此也以为求在外者不可以力得也故虽穷困屈辱乐之而弗去非以夫穷困屈辱为人之乐者在是也以夫穷困屈辱不足以概吾心为可乐也已河南裴君主簿于洛阳治斋于其官而命之曰君子裴君岂慕夫在外者而欲有之乎岂以为世之小人众而躬行君子者独我乎由前则失已由后则失人吾知裴君不为是也亦曰勉之于徳而已盖所以牓于其前朝夕出入观焉思古之人所以为君子而务及之也独仁不足以为君子独智不足以为君子仁足以尽性智足以穷理而又通乎命此古之人所以为君子也虽然古之人不云乎徳輶如毛毛犹有伦未有欲之而不得也然则裴君之为君子也孰御焉故余嘉其志而乐为道之
　　待漏院记　　　　　　　　　王元之
　　天道不言而品物亨嵗功成者何谓也四时之吏五行之佐宣其气矣圣人不言而百姓亲万邦寜者何谓也三公论道六卿分职张其教矣是知君逸于上臣劳于下法乎天也古之善相天下者自咎防至房魏可数也是不独有其徳亦皆务于勤尔况夙兴夜寐以事一人卿大夫犹然况宰相乎朝廷自国初因旧制设宰臣待漏院于丹凤门之右示勤政也至若北阙向曙东方未明相君启行煌煌火城相君至止哕哕鸾声金门未辟玉漏犹滴撤盖下车于焉以息待漏之际相君其有思乎其或兆民未安思所泰之四夷未附思所来之兵革未息何以弭之田畴多芜何以辟之贤人在野我将进之佞臣在朝我将斥之六气不和灾眚荐至愿避位以禳之五刑未措欺诈日生请修徳以厘之忧心忡忡待旦而入九门既啓四聪甚迩相君言焉时君纳焉皇风于是乎清夷苍生以之而富庶若然总百官食万钱非幸也宜也其或私仇未复思所逐之旧恩未报思所荣之子女玉帛何以致之车马器玩何以取之奸人附势我将陟之直士抗言我将黜之三时告灾上有忧色搆巧词以悦之群吏弄法君闻怨言进謟容以媚之私心慆慆假寐而坐九门既开重瞳屡囘相君言焉时君惑焉政柄于是乎隳哉帝位以之而危矣若然则死下狱投逺方非不幸也亦宜也是知一国之政万人之命悬于宰相可不慎欤复有无毁无誉旅进旅退窃位而苟禄备员而全身者亦无所取焉棘寺小吏王禹偁为文请志院壁用规于执政者年日月记
　　徐孺子祠堂记　　　　　　　曽子固
　　汉元兴以后政出宦者小人挟其威福相煽为恶中材顾望不知所为汉既失其操柄纪纲大壊然在位公卿大夫多豪杰特起之士相与发愤同志直道正言分别是非白黑不少屈其意至于不容而织罗钩党之狱起其执弥坚而其行弥励志虽不就而忠有余故及其既殁而汉亦以亡当是之时天下闻其风慕其义者人人感慨奋激至于解印绶弃家族骨肉相勉趋死而不避百余年间擅强大觊非望者相属皆逡巡而不敢发汉能以亡为存盖其力也孺子于时豫章太守陈蕃太尉黄琼辟皆不就举有道拜太原太守安车备礼召皆不至盖忘已以为人与独善于隠约其操虽殊其志于人一也在位士大夫抗其节于乱世不以死生动其心异于懐禄之臣逺矣然而不屑去者义在于济物故也孺子尝谓郭林宗曰大木将颠非一绳所维何谓栖栖不遑寜处此其意亦非自足于丘壑遗世而不顾者也孔子称顔囘用之则行舎之则蔵惟我与尔有是夫孟子亦称孔子可以进则进可以止则止乃所愿则学孔子而易于君子小人消长进退择所宜处未尝不惟其时则见其不可而止此孺子之所以未能以此而易彼也孺子姓徐名穉孺子其字也豫章南昌人按图记章水北迳南昌城西厯白社其西有孺子墓又北厯南塘其东为东湖湖南小洲上有孺子宅号孺子台吴嘉禾中太守徐熈于孺子墓隧种松太守谢景于墓侧立碑晋永安中太守夏侯嵩于碑旁立思贤亭世世脩治至拓防魏时谓之聘君亭今亭尚存而湖南小洲世不知其尝为孺子宅又尝为台也余为太守之明年始即其处结茅为堂图孺子像祠以中牢率州之宾属拜焉汉至今且千嵗富贵湮防者不可称数孺子不出闾巷独称思至今则世之欲以智力取胜者非惑欤孺子墓失其地而台幸可考而知祠之所以视邦人以尚徳故并采其出处之意为记焉
　　顔鲁公祠堂记　　　　　　　唐子西
　　上元中顔鲁公为篷州长史过新政作离堆记四百余言书而刻之石壁上字径三寸虽崩壊剥裂之余而典刑具在使人见之凛然也元符三年余友马强叔来尹是邑始为公作祠堂于其侧而求文以为记余谓仁之胜不仁久矣然有时乎不胜而反为所防焉命也史臣论公晚节偃蹇为奸臣所挤见殒贼手是未必然公孙丞相以仲舒相胶西梁兾以张纲守广陵李逄吉以韩愈使镇州而卢杞以公使希烈其用意正相类尔然于数君终不能有所伤而公独不免于虎口由是观之士之成败存亡岂不有命耶而小人轩然自以为得计不亦谬乎且吾闻古之尚友者以友天下善士为未足又尚论古之人诵其诗读其书思见其人而不可得则方且欲招屈子于江滨起士防于九原盖其志所愿则超然慕于数千百载之后而况于公乎公之功名事业已絶于人而文学之妙亦不可及因其心画之所在而祠之此昔人尚友之意也尝试于强叔登离堆探石室观其余迹而味其生平则公之精神风采犹或可以想见也夫
　　庄子祠堂记　　　　　　　　苏子瞻
　　庄子防人也尝为防漆园吏没千余嵗而防未有祀之者县令秘书丞王兢始作祠堂求文以为记谨按史记庄子与梁惠王齐宣王同时其学无所不窥然要本归于老子之言故其著书十余万言大抵率寓言也作渔父盗跖胠箧以诋訾孔子之徒以明老子之术此知庄子之粗者余以为庄子盖助孔子者要不可以为法耳楚公子防服出亡而门者难之其仆操棰而骂曰也不力门者出之事固有倒行而逆施者以仆为不爱公子则不可以为事公子之法亦不可故庄子之言皆实予而文不予阳挤而隂助之其正言盖无几至于诋訾孔子未尝不防见其意其论天下道术自墨翟禽滑厘彭防慎到田骈闗尹老之徒以至于其身皆以为一家而孔子不与其尊之也至矣然予尝疑盗跖渔父则若真诋孔子者至于让王説剑皆浅陋不入于道反复观之得其寓言之意终曰阳子居西游于秦遇老子老子曰而防防而盱盱而谁与居太白若辱盛徳若不足阳子居蹙然变容其徃也舍者将迎其家公执席妻执巾栉舍者避席炀者避灶其反也舍者与之争席矣去其让王説剑渔父盗跖四篇以合于列御寇之萹曰列御寇之齐中道而反曰吾惊焉吾食于十浆而五浆先餽然后悟而笑曰是固一章也庄子之言未终而昧者勦之以入其言余不可以不辨凡分章名篇皆出于世俗非庄子之本意元丰元年十一月十九日记
　　进斋记　　　　　　　　　　张文潜
　　古之君子无须臾而不学故其为徳无斯须而不进鸡鸣而兴暮夜而休一日之间出则莅官治民亊师友对宾客入则事其亲抚其家教其贱幼振其族姻与夫讲説讲辩上世圣贤之言语文章制度服物而燕乐则御琴瑟布樽俎拜俯升降酬酢相侑勉勉汲汲须臾之间习其事学其理通其曲折而服其训戒盖其学无顷刻而忘于心非特其迹然也安居无事精思而深念矫揉其心志调伏其血气观天地之道察万物之理以究道徳之防妙而通其性命死生之始终者亦未始有顷刻之休是故其徳日进而不可止盖自其息而察之则岂特日进哉昼之所逹过于旦夜之所得加于晡矣岂特旦暮晡夜之别哉一语一黙一起居而新故不相袭矣自其为士而至圣人也如日之运于天小之为旦夜中昃之变大之为寒暑春秋之异然防细而察之则虽求毫厘丝忽之间而不可得呜呼士之欲进于道其勤苦勉强盖必如是而后至则亦以劳矣后世之士其不至于圣人也亦可知矣古之君子饮食游观疾病死生之际未尝不在于学士防食而问殽蒸则饮食之际未尝不学也夫子风乎舞雩咏而归则游观之际未尝不学也曽子病而易大夫之箦则疾病之际未尝不学也今之所谓学者既剽盗其肌肤攘剟其土苴比于古之人大可愧矣然少而习之未防见而自以为业成者十九也冠而仕则冠而亟舍于既仕之日故后世之君子大抵从仕数年则言语笑貌嗜欲玩习之际比之进取之初以儒自名者固已大异矣古之君子其学也内以脩身外以治人所学愈高所治愈脩而成愈崇是知君子立于世则天下庇其福呜呼三代之衰儒者之功不大见于世而生民之望于君子者未能厌满其欲岂非士之学未至而道未立哉呜呼民之休戚系于道学之成否则夫为士可不勉欤
　　泰山书院记　　　　　　　　石守道
　　自周以上观之贤人之达者臯陶傅説伊尹吕望召公毕公是也自周以下观之贤人之穷者孟子扬子文中子吏部是也然使较其功业徳行穷不必易逹吏部后三百年贤人之穷者又泰山先生孟子扬子文中子吏部皆以其道授弟子既授弟子复传之于书其书大行其道大耀先生亦以其道授弟子既授弟子亦将传之于书将使其书大行其道大耀乃以泰山之阳起学舍搆堂聚先圣之书满屋举群弟子而居之当是时从游之贵者孟子则有梁惠王齐宣王滕文公之属扬则有刘歆桓谭之属文中子则有越公之属吏部则有裴晋公郑相国张仆射之属门人之髙弟者孟则有万章公孙丑乐克之徒扬则有侯芭刘棻之徒文中子则有董常程元薛收李靖杜如晦房魏之徒吏部则有李观李翔李汉张籍皇甫湜之徒今先生従游之贵者故王沂公蔡贰卿李泰州孔子丞今李丞相范经畧胡子京张安道士熈道祖择之门人之高弟者石介刘牧姜潜张渊李温足以相望于千百年之间矣孰谓先生穷乎大哉圣贤之道无屯泰孟子扬子文中子吏部皆屯于无位与小官而孟子泰于七篇扬子泰于法言太文中子泰于续经中説吏部泰于原道论佛骨表十万余言先生尝以谓尽孔子之心者大易尽孔子之用者春秋是二大经圣人之极笔也治世之大法也故作易説六十四篇春秋尊王发微十七巻疑四凶之不去十六相之不举故作尧权防后世之纂集诸侯之故作舜制辨注家之误正世子之名故作正名觧美出处之得明传嗣之嫡故作四皓论先生述作上宗周孔下拟韩孟是亦为泰先生孰少之哉介乐先生之道大先生之为请以此説刋诸石陷于讲堂之西壁康定元年七月十八日记
　　仁宗御飞白记　　　　　　欧阳永叔
　　治平四年夏五月予将赴亳假道于汝隂因得阅书于子履之室而云章烂然辉映日月为之正冠肃容再拜而后敢仰视盖仁宗皇帝之御飞白也曰此寳文阁之所蔵也胡为于子之室乎子履曰曩者天子宴从臣于群玉而赐以飞白余幸得与赐焉予竆于世久矣少不悦于时人流离窜斥十有余年而得不老死江湖之上者盖以遭时清明天子向学乐育天下之材而不遗一介之贱使得与羣贤并游于儒学之舘而天下无事嵗时丰登民物安乐天子优游清闲不迩声色方与羣臣从容于翰墨之娱而余于斯时窃获此赐非惟一介之臣之荣遇亦朝廷一时之盛事也子其为我志之余曰仁宗之徳泽涵濡于万物者四十余年虽田夫野老之无知犹能悲歌思慕于陇畆之间而况儒臣学士得望清光防恩宠登金门而上玉堂者乎于是相与然流涕而书之夫玉韫石而珠蔵渊其光气常见于外也故山辉而白虹水变而五色者至寳之所在也今赐书之蔵于子室也吾知将有望气者言荣光起而烛天者必赐书之所在也
　　待月轩记　　　　　　　　　苏子由
　　昔予游庐山见隠者焉为予言性命之理曰性犹日也身犹月也予疑而诘之则曰人始有性而已性之所寓为身天始有日而已日之所寓为月日出于东方其出也万物赖焉有目者以视有手者以执有足者以履至于山石草木亦非日不遂及其入也天下黯然无物不废然日则未始有变也唯其所寓则有盈阙一盈一阙者月也惟性亦然出生入死出而生者未尝増也入而死者未尝耗也性一而已惟其所寓则有生死一生一死者身也虽有生死然而死此生彼未尝息也身与月皆然古之治术者知之故日出于夘谓之命月之所在谓之身日入地中虽未尝变而不为世用复出于东然后物无不覩非命而何月不自明由日以为明以日之逺近为月之盈阙非身而何此术也而合于道世之治术者知其説不知其所以説也予异其言而志之久矣筑室于斯辟其东南为小轩轩之前廓然无障几于天际毎月之望开户以须月之至月入吾轩则吾坐于轩上与之徘徊而不去一夕举酒延客道隠者之语客谩不喻曰吾尝治术矣初不闻是説也予为之反复其理客徐悟曰唯唯因志其言于壁
　　岳阳楼记　　　　　　　　　范希文
　　庆歴四年春滕子京谪守巴陵郡越明年政通人和百废具兴乃重修岳阳楼増其旧制刻唐贤今人诗赋于其上属予作文以记之予观夫巴陵胜状在洞庭一湖衔逺山吞长江浩浩汤汤横无际涯朝晖夕隂气象万千此则岳阳楼之大观也前人之述备矣然则北通巫峡南极潇湘迁客骚人多会于此览物之情得无异乎若夫霪雨霏霏连月不开隂风怒号浊浪排空日星隠曜山岳潜形商旅不行樯倾檝摧薄暮冥冥虎啸猿啼登斯楼也则有去国懐郷忧谗畏讥满目萧然感极而悲者矣至若春和景明波涛不惊上下天光一碧万顷沙鸥翔集锦鳞游泳岸芷汀兰郁郁青青而或长烟一空皓月千里浮光跃金静影沉璧渔歌互答此乐何极登斯楼也则有心旷神怡宠辱皆忘把酒临风其喜洋洋者矣嗟夫予尝求古仁人之心或异二者之为何哉不以物喜不以己悲居庙堂之高则忧其民处江湖之逺则忧其君是进亦忧退亦忧然则何时而乐耶其必曰先天下之忧而忧后天下之乐而乐欤噫微斯人吾谁与归六年九月二十五日记
　　黄冈竹楼记　　　　　　　　王元之
　　黄冈之地多竹大者如椽竹工破之刳去其节用代陶瓦比屋皆然以其价亷而工省也予城西北隅雉堞圯毁蓁莾荒秽因作小楼二间与月波楼通逺吞山光平挹江濑幽閴辽夐不可具状夏宜急雨有瀑布声冬宜宻雪有碎玉声宜鼓琴琴调和畅宜咏诗诗韵清絶宜围棋子声丁丁然宜投壶矢声铮铮然皆竹楼之所助也公退之暇披鹤氅衣戴华阳巾手执周易一巻焚香黙坐消遣世虑江山之外苐见风防沙鸟烟云竹树而已待其酒力醒茶烟歇送夕阳迎素月亦谪居之胜防也彼齐云落星髙则高矣井干丽谯华则华矣至于贮妓女蔵歌舞非骚人之亊吾所不取吾闻竹工云竹之为瓦仅十稔若重覆之得二十稔噫吾以至道乙未嵗自翰林出滁上丙申移广陵丁酉又入西掖戊戌嵗除日有齐安之命己亥闰三月到郡四年之间奔走不暇未知明年又在何处岂惧竹楼之易朽乎后之人与我同志嗣而葺之庶斯楼之不朽也
　　学易堂记　　　　　　　　　刘斯立
　　刘子行年六十有一身虽未病气已向衰性不能事老而弥甚生理付子侄靳靳便足非大改革勿闗白牓所居堂曰学易自书日用为记鸡一再鸣就卧中引鼓潄吐纳炊三斗黍时乆下榻盥潄即巾巾后击钟聚众家庙曕拜退嘿坐持诵或读佛经闻打鼔声赴食廊汤饼一盌粟饭两勺晡时粟饭若稻饭四勺鱼勺菜茹称是朝饭已众散施施便就坐缓带盘薄信手翻书或不待终篇弃去使童子自以其志抽取他帙随取随读忽有防意如痒得爬而倦卧占毕巻帙积多纷乱率月十日廼一整比弹琴无时于一操弄意惬当则昼夜弹五七十过积十数日犹不易故他曲多遗忘得谱记省又复如前或误折爪甲挑摘取声如隔氊絮大閟不聊因强自禁为柔缓从来捐急得以少差图画对画稍熟似觉厌足则别展挂行步徙倚玩之忽漫经目更有新意家所蔵甚鲜少由此常若多画虽不工书独爱冩孙真人道林差性等篇百字或二三百字亦或为人取去异时道人教胎息止观等法其説与吾书出入又颇有口诀欣然好之奉行日少功不及验辄懒罢亦曽问髙僧问祖师西来意粗窥户牖又不肯入今遂忘去庭下松桧梅竹阑中诸药草皆手自植见其长大敷鲜眷然顾之如抚孩幼亲旧来访随事笑语家有酒肉必留连饮食气侯和适步行或舆轿出门惟意所诣人置酒招之必徃又无所为则炷香宴坐目接手谈颓然休息自非身疾痛常如此凡此亦人生恬适事今尽録之以记吾居亦记吾过又畧计平生所防物且约日四升积二万一千六百多寡相除几满八百斛皆从鬲胃消去虽云资养良可伤耗愈乆成劳何恙不作来日无几何复能消防所饮食动作如意复能得防许乆以今为非更将何以为是舍此改图弥复多事则是非特未定姑贷吾过以终余年有客升堂问易卦六十有四今子所记乃如此谓之学易是学何卦刘子举手推曰去汝非我同学政和三年三月朔刘岐记
　　醉翁亭记　　　　　　　　欧阳永叔
　　环滁皆山也其西南诸峯林壑尤美望之蔚然而深秀者琅琊也山行六七里渐闻水声潺潺而泻出于两峯之间者酿泉也峯廻路转有亭翼然临于泉上者醉翁亭也作亭者谁山之僧智仙也名之者谁太守自谓也太守与客来饮于此饮少辄醉而年又最高故自号曰醉翁也醉翁之意不在酒在乎山水之间也山水之乐得之心而寓之酒也若夫日出而林霏开云归而岩穴暝晦明变化者山间之朝暮也野芳发而幽香佳木秀而繁隂风霜高洁水落而石出者山间之四时也朝而徃暮而归四时之景不同而乐亦无竆也至于负者歌于途行者休于树前者呼后者应伛偻提携往来而不絶者滁人游也临溪而渔溪深而鱼肥酿泉为酒泉香而酒冽山肴野防杂然而前陈者太守宴也宴酣之乐非丝非竹射者中奕者胜觥筹交错起坐而喧哗者众宾欢也苍顔白髪頽乎其中者太守醉也已而夕阳在山人影散乱太守归而宾客从也树林隂翳鸟声上下游人去而禽鸟乐也然而禽鸟知山林之乐而不知人之乐人知从太守游而乐而不知太守之乐其乐也醉能同其乐醒能述以文者太守也太守谓谁庐陵欧阳修也
　　相州昼锦堂记　　　　　　欧阳永叔
　　仕宦而至将相富贵而归故乡此人情之所荣而今昔之所同也盖士方竆时困阨闾里庸人孺子皆得易而侮之若季子不礼于其嫂买臣见弃于其妻一旦高车驷马旗旄前骑卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以自悔罪于车尘马足之间此一介之士得志于当时而意气之盛昔人比之衣锦之荣者也惟大丞相卫国公则不然公相人也世有令徳为时名卿自公少时已擢髙科登显仕海内之士闻下风而望余光者盖亦有年矣所谓将相而富贵皆公所宜素有非如竆阨之人侥幸得志于一时出于庸夫愚妇之不意以惊骇而夸耀之也然则高牙大纛不足为公荣桓圭衮冕不足为公贵惟徳被生民而功施社稷勒之金石播之声诗以耀后世而垂无竆此公之志而士亦以此望于公也岂止夸一时而荣一乡哉公在至和中尝以武康之节来治于相乃作昼锦之堂于后圃既又刻诗于石以遗相人其言以快恩讐矜名誉为可薄盖不以昔人所夸者为荣而以为戒于此见公之视富贵为何如而其志岂易量哉故能出入将相勤劳王家而夷险一节至于临大事决大议垂绅正笏不动声色而措天下于泰山之安可谓社稷之臣矣其丰功盛烈所以铭彛鼎而被弦歌者乃邦家之光非闾里之荣也余虽不获登公之堂幸尝窃诵公之诗乐公之志有成而喜为天下道也于是乎书尚书吏部侍郎叅知政事欧阳修记
　　白鹿洞书院记　　　　　　吕伯恭
　　淳六年南康军秋雨不时高卬之田告病郡守新安朱侯某行眡陂塘并庐山而东得白鹿洞书院废址慨然顾其僚曰是盖唐李渤之隠居而太宗皇帝驿送九经俾生徒肄业之地也书院剏于南唐其事至浅鲜我太宗于汛埽区宇日不暇给之际奬劝封殖如恐弗及规摹逺矣中兴五十年释老之宫圯于冦戎者斧斤之声相闻各复其初独此地委之于榛莽过者太息庸非吾徒之耻哉郡虽贫薄顾不能筑屋数楹上以宣布本朝崇建人文之大指下以续先贤之风声于方来乎廼属军学教授杨君大法星子县令王君仲杰董其事又以书命某记其成某窃尝闻之诸公长者国初斯民亲脱五季锋镝之阨学者尚寡海内向平文风日起儒先往往依山林即闲旷以讲授大率多至数十百人嵩阳岳麓睢阳及是洞为尤着天下所谓四书院者是也祖宗尊右儒术分之官书命之禄秩锡之扁牓所以宠绥之者甚备当是时士皆上质实下新竒敦行义而不偷守训故而不凿虽学问之渊源统纪或未深究然甘受和白受采既有进徳之地矣庆厯嘉祐之间豪杰并起讲治益精至于河南程氏横渠张氏相与昌明正学然后三代孔孟之教始终条理于是乎可考熈寜初明道先生在朝建白学制教养考察賔兴之法纲条甚悉不幸王氏之学方兴其议遂格有志之士未尝不叹息于斯焉建炎再造典刑文宪浸还旧观闗洛绪言稍出于毁弃剪灭之余晚进小生骤闻其语不知亲师取友以讲求用力之实躐等凌节忽近慕逺未能闚程张之门庭而先有王氏高自圣贤之病如是洞之所传习道之者鲜矣然则书院之复岂苟云哉此邦之士盍相与挹先儒淳固慤实之余风服大学离经辨志之始教由博而约自下而高以答扬熈陵开廸乐育之大德则于贤侯之劝学斯无负矣至于考方志纪人物亦有土者所当谨若李濬之之遗迹固不得而畧也侯于是役重民之劳赋功已狭率损其旧十七八力不足而意则有余矣兴废始末具于当涂郭祥正所记者皆不书淳熈某年十有二月初吉吕某记
　　重脩钓台记　　　　　　　　吕伯恭
　　由东阳江而下迳新定郡五十里得严陵濑盖东汉严先生遯世不屈耕钓于富春山后人因以名其濑也孙吴析富春为桐庐是濑亦来属焉顾野王舆地志曰桐庐县南有严子陵渔钓处石上平可坐十人名为钓坛即今纪之钓台也独两台对峙野王所不纪盖亦觕言之耳明道二年范文正公自右司谏守是邦始筑屋祠先生而为之记濑之旁白云源乃唐诗人方处士故庐文正公之游钓台也尝絶江访其遗迹以其像置祠之左文正公没郡人思之遂侑食于右坐焉嵗祀浸逺此意弗嗣淳熈五年侍郎萧公出镇道祠下嘅然曰国家稽用唐武德旧典姓是州为严则先生之祠乃名教之首頽圯若是可乎顾急于民瘼未暇也居二年政成化洽以余力新之时某病废卧旁郡公以书见诿记其成固辞不可乃复于公曰方王氏移国以光武之大志先生之高气相与共学夫岂区区呻吟占毕之末哉汉官威仪既复薄海内外臣子之责皆塞矣亦何必奋臂于其间哉没身丘壑固先生之素尚也帝睠焉有懐俾以形旁求于天下得非在廷诸臣奉令承教之不给未有当帝意者耶三聘而至车驾即日幸其馆勉其相助为理所以处先生者不薄矣非徒屈万乘之重为故人之光宠也先生虽以巢由自命视一世若不足以凂之观与侯覇尺牍劘切之意见于言外岂于帝惓惓未能忘耶浩然而归使人主有终身瞻望不及之叹施及后世賔友耆俊遂为家法士之闻风兴起者坚节正操见危授命项背相望其有益人之国与朝夕献纳灵台之下者未知其孰多孰少也枝必类本响必报声使先生防有意于傲世立名一再传之后且将为西晋之清虚矣而东京之俗乆而益励名检之外综理干畧亦往往髙出后世泝其流而寻其源则建武之高节孰可訾耶至于节义之敝变为亢激特上无建用皇极之君均调消息之尔非造端者之过也后先生且千年文正公来主斯地祀典始举旷百世而相感者固自不常遇耶今公作牧复大葺祠宇以续前人之绪继自今以往泝江上下者欵门而心开升堂而容肃风清樾濯寒泉哦山高水长之诗致足乐也则公岂专为一邦劝哉祠之前则羊裘轩其东则客星阁招隠堂岸江立表以识路缭山作亭以待憇或革或因面势位置各有思致皆受成于公以非大指所存故不详列公名燧字照隣临江人也主其役者司户叅军吴桂
　　读书记　　　　　　　　　　吕伯恭
　　六艺之文学之大端也天地之间备矣其次则习静一室读诗及书以涵养性情毎念古人君臣父子之间反覆规诲词意恳恻想见当时忠厚气象使人感动为之出涕观春秋见圣人之于治乱名义之间凛乎其不可犯也使是法也得行于其间则三桓六卿何足道哉及叅于左氏传见一时良大夫能持友其国者又皆一出于礼而国之安危人之夀夭又皆以礼观之然后喟然叹曰甚哉礼之大者国之天民之命也若周官则余所素习周之礼乐本末悉僃真兴王之大典也戴记虽杂识不伦然其间多格言守其言可以为士君子充其道可以为圣人洋洋乎大哉不可尚矣王者僃矣然后归老于易此余之素志也余尝学易矣窥其门墙之外皆圣人忧世之语而未及其窔奥也今将尽心焉史书浩博自迁固而下文字多猥并又编年之体一变而事实破散亡以考知治体隆汚之渐独资治通鉴用编年法其志一人一事之本末虽不若纪传之详而国家之大体天下之常势首尾贯穿兴废存亡之迹可以坐炤此观史之咽防也余尝考通鉴效左传而目録仿春秋此司马公不言之意也余固发之自余无可留意者惟西汉书杜子美诗释韩退之柳子厚文读之容丽雄深可以起发人意因以间文诗文以为游息之地而学者之事于是小成嘻使予之学得用于世则以是行之亦足以有立不然以是自乐亦可以无愧于俯仰间也淳熈三年五月日吕某记








　　五百家播芳大全文粹巻一百六
　　钦定四库全书
　　五百家播芳大全文粹巻一百七
　　宋　魏齐贤
　　叶　芬同辑
　　序
　　易传序　　　　　　　　　　程正叔
　　易变易也随时变易以从道也其为书也广大悉僃将以顺性命之理通幽明之故尽事物之情而示开物成务之道也圣人之忧患后世可谓至矣去古虽逺遗经尚存然而前儒失意以传言后学诵言而忘味自秦而下盖无传矣予生千载之后悼斯文之湮没将俾后人沿流而求源此传之所以作也易有圣人之道四焉以言者尚其词以动者尚其变以制器者尚其象以卜筮者尚其占吉凶消长之理进退存亡之道僃于辞推辞考卦可以知变象与占在其中矣君子居则观其象而玩其词动则观其变而玩其占得于辞不达其意者有矣未有不得其辞而能通其意者也至防者理也至著者象也体用一源显防无间观防通以行其典礼则辞无所不僃故善学者求言必自近易于近者非知言者也予所传者辞也由辞以得其意则在乎人焉有宋元符二年己夘正月庚申伊川程頥序
　　经世纪年序　　　　　　　　张敬夫
　　太史迁作十二国世表始纪甲子起于成周共和庚申之嵗庚申而上则莫纪焉厯世寖逺其事杂见于诸书靡适折衷则亦传疑而已本朝嘉祐中康节邵先生雍出于河南竆往知来精极于数作皇极经世书上稽唐尧受命甲辰之元为编年谱如云外丙仲壬之祀康节以数推之乃合于尚书成汤既没太甲元年之说成汤之后盖实传孙孟子所记特以太丁未立而卒方是时外丙生二年仲壬生四年耳又正武王伐商之年盖武王嗣位十一年矣故书序称十有一年矣而复称十有三年字之误也是类皆自史迁以来传习之缪一旦使学者晓然得其真万世不可改者也某不自揆辄因先王之厯考自尧甲辰至皇上乾道改元之嵗凡三千五百二十有二年列为六国命之曰经世纪年以便观览间有鄙见则因而明之其大节目有六盖孟子为尧舜三年之防毕舜禹避尧舜之子而天下归之然后践天子位此乃奉天命之大防其可闇而弗章故于甲申书服尧舜之防乙酉践位之实丙戌书元载格于文祖自乙酉至丁巳是践位三十有三载也则书荐禹于天与尚书命禹之词合自丁巳至癸巳是荐禹十有七载也与孟子之说合于是受命之际书法亦然然后而书称舜在位五十载陟方乃死则是史官自尧崩之明年通数之耳夏后相二十有八载寒浞杀相明年少康始生于有仍氏凡四十年而后祀夏配天不失旧物寒浞岂可使间有夏之统故缺此四十载独书少康出处而纪元载于复国之嵗以见少康四十年经营宗祀絶而复续足以为万代中兴之冠冕于新莽之簒缺其年亦所以表光武之中兴也汉吕太后称制既不得系年而所立少帝乃他人子又安得承统故复缺此数年独书曰吕太后临朝称制亦范太史祖禹系嗣圣纪年之意也汉献之末曹丕虽称帝而昭烈以正义立于蜀不改汉号则汉统乌得为絶故献帝之后即昭烈年号书曰蜀汉逮后主亡国而始系位凡此皆节目之大者妄意明防扶正不自知其愚也其他如夏以上称载商称祀周始称年皆考之书可见而周书洪范独称祀者是武王不欲箕子尚存商厯箕子之志也由魏以降南北分裂如元魏北齐后周皆夷狄也故统独系于江南五代迭揉则都中原者不得不系之嗟乎世有今古太极一而已矣太极立则通万古于一息会中国为一人虽自尧而上六阏逢无纪然上圣惟微之心盖未尝不周流该徧亘乎无竆而贯于一也是以春秋书元以着其妙用成位乎其中者也大君明斯义则首出庶物天地交泰裁成辅相之妙矣为人臣而明斯义则有以成身而佐其主矣若夫易春秋之用不明则经世之防不几于息乎乾道三年正月甲子谨序
　　洙泗言仁序　　　　　　　　张敬夫
　　昔者夫子讲道洙泗示人以求仁之方盖仁者天地之心天地之心而存乎人所谓仁也人惟蔽于有己而不能以推失其所以为人之道故学必贵于求仁也自孟子没寥寥千有余载间论语一书家蔵人诵而真知其指归者何人哉至本朝伊洛二程子始得其传其论仁亦异乎秦汉以下诸儒之説矣学者所当尽心也某读程氏之书其间教门人取圣贤言仁处类聚以观而体认之因裒鲁论所载疏程子之说于下而推以己见题曰洙泗言仁与同志者共讲焉嗟乎仁虽难言然圣人教人求仁具有本末譬如饮食乃能知味故先其难而后其获所以为仁而难莫难于克己也学者要当立志尚友讲论问辨于其所谓难者勉而勿舍及其乆也私欲浸消天理益明则其所造将有不可胜竆者若不惟躬行实践之务而懐蕲获之心起速成之意徒欲以聪明揣度于语言求解则失其传为愈甚矣故愚愿与同志者共讲之庶几不迷其大方焉
　　语觧序　　　　　　　　　　张敬夫
　　学者学乎孔子者也论语之书孔子之言行莫详焉所当终身尽心者宜莫先乎此也圣人之道至矣而其所以教人者大畧亦可暏焉盖自始学则教之以为弟为子之职其品章条贯不过于声气容色之间洒扫应对进退之事此虽为人事之始然所谓天道之至赜者初亦不外乎是圣人无隠乎耳也故自始学则有致知力行之地而极其终则有非思勉之所能及者亦贵于行着习察尽其道而已矣孔子曰道之不行也我知之矣知者过之愚者不及也道之不明也我知之矣贤者过之不肖者不及也秦汉以来学者失其传其间虽有志于力行而其知不明擿埴索涂莫适所依以卒背于中庸本朝河南君子始以竆理居敬之方开示学者使之有所循求以入尧舜之道于是道学之传复明于千载之下然近嵗以来学者又失其旨曰吾惟求其所谓知而已而于躬行则忽焉故其所知特出于臆度之见而无以有诸其躬识者盖忧之此特未知致知力行互相发之故也孔子曰学而不思则防思而不学则殆厯考圣贤之意盖欲使学者于此二端兼致其力始则据其所知而行之行之力则知愈进知之深则行愈达是知常在先而行未尝不随之也知有精粗必由粗以及精行有始终必自始以及终内外交正本末不遗条理如此而后可以言无弊然则声气容色之间洒扫应对进退之事乃致知力行之原也其可舍是而他求乎顾某何足以与明斯道辄因河南余论推以己见辑论语説为同志者切磋之资而又以此序冠于篇首焉
　　孟子讲义序　　　　　　　　张敬夫
　　学者潜心孔孟必得其门而入余以为莫先于义利之辨盖圣学无所为而然也无所为而然者命之所以不己性之所以不偏而教之所以无竆也自非卓然先审夫义利霄壤之判审思力行不舍昼夜其能真有得乎盖自未尝省察者言之终日之间鲜不为利矣非特名位货利之慕而后为利也此其流之甚著者也凡处君臣父子夫妇以至朋友郷党之间起居话言之间意之所向一渉于狥已自私是皆利也其事虽善而内交要誉恶其声之念或萌于中是亦利而已矣方胸次营营胶扰不暇善端遏塞人伪日滋而欲迩圣贤之门墙以求自得岂非却行以望及前人乎纵使谈高説妙不过茫臆度譬犹无根之木无本之水其何益乎诸君果有意乎则请朝夕起居事事而察之觉吾有利之之意则愿深思所以消弭之方学然后知不足平时未觉吾利欲之多也慨然有志于义利之辨将自求过不暇矣由是而体认则良心发见岂不可识乎涵濡之久其趣将益深而所进不可量矣孔子曰古之学者为己今之学者为人为人者无适而非利为己者无适而非义曰利虽在己之事亦为人也曰义则施之人者皆为己也为己者无所为而然者也嗟夫义利之説大矣岂特学者之所当务为国家者而不明乎是则足以召乱衅而起祸原王者之所以建立邦本垂裕无疆以义故也而伯者所以防溺人心流毒后世以利故也孟子生于变乱之世发挥天理遏止人欲深切着明拨乱反正之大纲也其防辞奥义僃载七篇之书如某者虽曰服膺而学力未充何足以窥万一试以所见与诸君共讲之愿毋忽深思焉
　　汉舆地图序　　　　　　　　吕伯恭
　　舆地之有图古也自成周大司徒掌天下土地之图以周知广轮之数而职方氏之图复加详焉迨汉灭秦萧何先收其图书始具知天下阨塞户口多少之差然则尚矣武帝元狩六年将立三子为王御史大夫奏舆地图请所立国名乃开齐燕广陵之名舆地图之名至是始见史迁之所载可考也光武皇帝之狥河北邓禹杖防而从之説以大防有天下不足定之语其后帝登城楼披舆地图指示禹曰天下郡国如是今始乃得一子前言天下不足定何也禹复申其説盖光武志在天下当神州赤县未入经畧之际其君臣更相激厉如此故能兼制六合司空之所掌无寸地尺土不归于封域按图分封并建诸子以为藩屏呜呼盛哉用敢防绎其意而为之序曰自古合天下于一者必先拨乱之心为主志之所向可以排山岳倒江海开金石一念之烈无能御之者光武之在河北岖崎于封豕长蛇之间瞠目裂眦更相雄长积甲成山积血成川积气成云积声成雷九流混淆三纲反易虽十家之市无寜居者则光武何所恃哉亦恃其拨乱之志而已光武之志以皇天全付所覆于我有汉今乃分幅裂沦于盗贼此子孙之责也责之所在虽有登天之难不敢辞虽有暴虎之厄不敢避虽蹈水火之危不敢囘奋然直前以偿吾祖宗之所负必使吾祖宗之旧物咸复其初然后吾责始塞焉此志一立故虽处一郡之地而示天下之广慷慨奋飞气干云霄拨乱之志盖肇于此矣方其志之未立则一郡至小而群贼之地奚啻十倍吾众至少而群贼之兵奚啻十倍恢复之功犹捕风系影若不可期者及既有其志则规模先定机谋先立兆之于前而必之于后若青若齐若蜀若楚若越皆吾志中之一物也若盆子若王昌若嚚述若步若豊皆吾志中之臣仆也彼方缮塞置戍而不知吾已破之于堂上彼方峩冠被衮而不知吾已缚之于胸中是以论光武克复郡县之迹则有难易焉有先后焉若夫光武恢复之志则一披舆图而三万里之幅员皆入于灵府岂尝得一邑而始思得一州得一州而始思得一郡大矣哉光武之志也斯其所以祀汉配天下不失旧物欤厥后建武二十二年匈奴又薁日逐王比遣使奉匈奴地图二十四年比欵五原塞愿为藩蔽乃立之为南单于俾预藩臣之例是知光武有一天下之志非特舆地图之所纪皆为臣妾而匈奴地图之所纪亦为臣妾焉则志也者其拨乱济世之枢极与故述之以告来者
　　博古图序
　　观物者必于其会缾水知天下之氷堂下之隂知日月之行理则同然然未若广川大陆会三光五岳之气明辟晦轇轕降升一揽而尽隂阳舒惨之变也堙垒沉鼎頺跌仆碣布濩于莽苍之濵余欵坠刻流落人间财以贿几案娱賔客而止耳自欧阳文忠公始合而辑之和者踵武靖康之后皆有録无书吾友昭武李丙仲南父讲肄论述之余采撷裒积越二十年而天下闻碑名迹举集其门肇夏后氏竟五季着録千巻百世之消息盈虚敛然具见于缃帙之上愈逺愈简愈简愈真天摹神画不落斵雕太古之遗风可挹也文虽日缛体虽日备而浑灏之气实行乎其中三代之损益可知也下此则广者狭者淳者漓者肆者扬者有万不同盖莫不与时偕也虽其搴羣絶軰号为独出一时反复观之要亦不能出也书在六艺为末于其萃聚则有大者焉物之会其可观也哉予尝有幽忧之病胸次偪侧往从仲南父引巻徐展鼒鼎之润篆籀之光映发左右爽然神解窃意古人不必亲相与言者殆如是固未易以玩物訾之也其他如正厯纪定世系刋疆域之误砭官制之舛存容典之旧裨凡将之缺尚非一条在取之者如何耳至于聚散之相寻也珍怪之无涯也晤赏之不可遂而极也心思之不可囿而滞也仲南父则既知之矣
　　春秋讲义序
　　学欲切而思欲近吾夫子作春秋盖以深切自命而传经者亦谓拨乱世反之正莫近春秋君子将用力于切近之地置是经其何从者某尝读是经矣降隠讫哀阅君十二其褒者既往之功也其贬者既往之罪也其国其爵其氏其名皆既往之陈迹也终日厯数古人之臧否而我无与焉不识所谓切近者果何等语意者夫子之褒贬借古而警今耶生同世居同里荣悴休戚尚有旁观平睨漠然而不见者况用赏罚于冢中枯骨若今人何圣人之作经殆不如是也然则春秋所谓切近者岂无所在耶通古人为一时合彼已为一体前如后应彼动此随然后我吾夫子之笔削本非为他人设苟尚有丝髪之敝判然以为二物矣经非疏我而我则疏经盍内讼我之未近不当妄疑经之逺也其始学者也切近用力之地何足以知之敬因诸君问津焉
　　戊午谠论序　　　　　　　　朱晦翁
　　君臣父子之大伦天之经地之义而所谓民彛也故臣之于君子之于父生则敬养之没则哀送之所以致其忠孝之诚者无所不用其极而非虚加之也以为不如是则无以尽乎吾心云尔然则其有君父不幸而罹于横逆之故则夫为臣子者所以痛愤怨疾而求为之必报其仇者其志岂有竆哉故记礼者曰君父之仇不与共戴天寝苫枕干不与共天下也而为之説者曰复讐者可尽五世则又以明夫虽不当其臣子之身而苟未及五世之外则犹在乎必报之域也虽然此特庶民之事耳若夫有天下者承万世无疆之统则亦有万世必报之仇非若庶民五世则自高祖以至孙亲尽服穷而遂已也国家靖康之祸二帝北狩而不还臣子之所痛愤怨疾虽万世而必报其讐者盖有在矣太上皇帝受命中兴誓雪父兄之辱虽其间亦或为奸谋之所前郤而圣志益坚至于绍兴之初贤才并用纲纪复张诸将之兵屡以防告恢复之势盖已什八九成矣金人于是始露和亲之议以沮吾计而宰相秦桧归自朔廷力主其事当此之时人伦尚明人心尚正天下之人无贤愚无贵贱交口合词以为不可独士大夫之顽钝嗜利无耻者軰起而和之清议不容诟詈唾斥欲食其肉而寝处其皮则其于桧可知矣而桧乃独以梓宫长乐借口攘却众谋荧惑主听然后所谓和议者翕然以定而不可破自是以来二十余年国家忘仇敌之寇而懐晏安之乐桧亦因是借外权以专宠利窃主柄以遂奸谋而向者冒犯清议希意迎合之人无不夤縁骤至通显或乃踵桧用事而君臣父子之大伦天之经地之义所谓民彛者不复闻于缙绅之间矣士大夫狃于积衰之俗徒见当时国家无事而桧与其徒皆享成功无后患顾以忘讐忍辱为事理之当然主议者慕为桧游谈者慕为徒一雄唱百雌和之癸未之议发言盈廷其曰金世讐不可和者尚书张公阐左史胡公铨而止耳自余盖亦有谓不可和者而其所以为説不出乎利害之间又其余则虽平时之贤士大夫慨然有六千里为讐人役之叹者一旦进而立乎庙堂之上顾乃惘然如醉如幻而忘其畴昔之言厥或告之则曰此处士之大言耳呜呼秦桧之罪所以上通于天万死而不足以赎者正以其始则唱邪谋以误国终则挟敌势以要君使人伦不明人心不正而末流之弊遗君后亲至于如此之极也夫惟三纲不立是以众志无所统系而上之人亦无所慿借以为安斯乃有识之士所为长虑却顾而凛然以寒心者而説者犹曰姑以众论之从违而卜事理之可否则今日士大夫是和者之多盖不下前日非和者之众也独安得以前日之不可而害今日之可哉呜呼是亦未知前日人伦之明而今日之不明前日人心之正而今日之不正也且若必以人之众寡为胜负则夫所谓士大夫是和之多者又孰若六军万姓之为多耶今六军万姓之言则是二公之言而已盖君臣父子之大伦天之经地之义而所谓民彛者其于世也有明晦其在人也无存亡是以虽当頽壊废弛之余邪议四起无复忌惮而亦不能斩伐销铄使之无也奈何不听于此顾反决得失于前日所谓顽钝嗜利无耻者之余谋此已坠之三纲所以未能复振已隳之万事所以未能复理而上之人终亦未能有所慿借以成安彊之势也今南北再懽外无事迂愚左见所谓万世必报之仇者固已无所复发其口矣窃伏田间不胜愤叹因读魏元履所叙次戊午谠议为之慨然流涕盖伤其祸殃自此始也懐不能已姑论其始终梗防如此以发明元履所为叙次之意并以致草野孤臣毕义愿忠之诚谋国者倘有取焉则犹足以禆庙谋之万一而非区区所敢望也乾道改元六月戊戌新安朱某序
　　詹事王公梅溪集【代刘共父作】　　　　朱晦翁
　　知人之难尧舜以为病而孔子亦有听言观行之戒然以予观之此特为小人设耳若皆君子则何难知之有哉盖天地之间有自然之理凡阳必刚刚必明明则易知凡隂必柔柔必暗暗则难测故圣人作易遂以阳为君子隂为小人其所以通幽明之故类万物之情者虽百世不能易也予尝窃推易説以观天下之人凡其光明正大疏畅洞达如青天白日如高山大川如雷霆之为威而雨露之为泽如龙虎之为猛而麟凤之为祥磊磊落落无纎芥可疑者必君子也而其依阿淟涊囘互隠伏紏结如蛇蚓鎻细如虮虱如鬼蜮狐蛊如盗贼诅祝闪倐狡狯不可方物者必小人也君子小人之极既定于内则其形于外者虽言谈举止之防无不发见而况于事业文章之际尤所谓粲然者彼小人者虽曰难知而亦岂得而逃哉于是又尝求之古人以騐其説则于汉得丞相诸葛忠武侯于唐得工部杜先生尚书顔文忠公侍郎韩文公于本朝得故叅知政事范文正公此五君子其所遭不同所立亦异然求其心则皆所谓光明正大疎畅洞达磊磊落落而不可揜者也其见于功业文章下至字画之防盖可以望之而得其为人求之今人则如太子詹事王公龄其亦庶几乎此者矣公始以诸生对防庭中一日数万言被遇太上皇帝亲擢以冠多士遂取其言施行之及佐诸侯入册府事今上皇帝于初潜又皆以忠言直节有所禆补上亦雅敬信之登极之初即召以为侍御史纳用其言公知上意以必复土疆必雪讐耻为己任其所言者莫非脩徳行政任贤讨军之实而于分别邪正之际尤致意焉寻以邉兵失律廷议不咸上疏自劾除吏部侍郎不拜去为数郡布上恩恤民隠早夜孜孜如饥渴嗜欲之切于已去之日民思之如父母其处闺门居乡党则又亲亲敬故隆信义务敦朴虽家人孺子亦皆蔼然有忠厚亷逊之风平居无所嗜好顾喜为诗浑厚质直恳恻条畅如其为人不为浮靡之文论事取极己意然其规模宏濶骨骼开张出入变化俊伟神速世之尽力于文字者往往反不能及其他片言半简虽或出于脱口肆笔之余亦无不以仁义忠孝为归而皆出于肺腑之诚然非有所勉强慕效而为之也盖其所禀于天者纯乎阳徳刚明之气是以其心光明正大疎畅洞达无有隠蔽而见于事业文章者一皆如此海内有志之士闻其名诵其言观其行而得其心无不敛衽心服至于小人虽以一时趋向之殊或敢巧为谤诋然其极口不过以为迂濶近名不切时务至其大节之伟然者则不能有以毫髪防污也然则公于五君子者迹虽未必同而心实似之故自其布衣时尝和韩诗数十百篇守番及防则又适在葛杜顔范之遗墟皆尝新其祠宇以致其歆慕之意盖亦毎自比焉呜呼公之必为君子盖不待孔孟尧舜而知之矣予昔官中秘直西省皆得与公为僚辱公知顾甚厚及来守建康则公殁几十年而其子闻诗适官府下相与道旧感慨戱欷一日出公遗文三十二巻属予序之予盖三复焉而拊巻太息也公之行事今某官莫侯子齐既状之而故端明殿学士汪公圣锡取以志其墓矣故予因不复着独论其心如此列于篇端以告天下之士使有所谓光明正大疎畅洞达者言之凛凛初未尝随死而亡也以是胜私起懦而相与师慕其万一在朝廷则以犯顔纳谏为忠仕州县则以勤事爱民为职内外交脩不遗余力使君徳日跻于上民生日遂于下国歩安强隠然有恢复之势则公虽云亡而其精爽之可畏者为无憾于九原矣呜呼其亦可悲也夫闻诗亦好学有立能守其家云年月日建安刘珙序
　　石曼卿诗集序　　　　　　　石守道
　　诗之作与人生偕者也函愉乐悲鬱之气必舒于言能者材之传于律故其流行无穷可以播而交鬼神也古之有天下者欲知风教之感气俗之变必立官司采掇而监听之由是张弛其务以足其所思乃能享世长乆弊乱无由而生厥后官废诗不传在上者不复知民之所向故政化颠沛治道忘矣诗之于时盖亦大物于文字尤为古尚但作者才致鄙廹不扬不入其域耳国朝祥符中民风豫泰而操笔之士率以藻丽为胜惟曼卿与穆叅军伯长自任以古道作之文必经实不放于世而曼卿之诗又时震奇秀发盖能取古之所未至托讽物象之表警时鼓众未尝徒设虽能文者累数百年不能卒其义独以劲语蟠泊防而终于篇而复气横去意举飘出章句之外学者不可寻其屏阈而彷佛之其诗之豪者与曼卿资宇轩豁遇亊辄咏前后所为不可计其逸忘而存者才三百余篇古律不与分为二册一日觞予酒作而谓予曰子贤于文而又知诗能为我叙诗乎予应曰诺遂有作欲使观者知诗之原故卒于用而已矣
　　送龚鼎臣序　　　　　　　　石守道
　　山阳龚辅之学为古文问文之旨鲁人石介对曰夫与天地生者性也与性生者诚也与诚生者识也性厚则诚明矣诚明则识粹矣识粹则其文与以正矣然则文本诸识矣圣人不思而得识之至也贤人思之而至识之几也诗易书礼春秋而爲中动而爲法思之而至也至者至于中也至于法也至于中至于法则至于孔子也至于孔子而爲极焉其不至焉者识杂之也甚者爲杨墨爲老庄爲申韩爲鬼物识杂之爲害也如此辅之将学为文厚乃性明乃诚粹乃识确乎不可移严乎不可哗也直乎不可屈也一焉于圣人而妖惑邪乱之气无隙而入焉于斯文也其庶几矣然道知之不爲难守之为难守之不为难行之爲难行之不为难乆之为难夫知之守之行之乆之不为难笃之为难知之不笃不能守也守之不笃不能行也好之不笃不能乆也乆之不笃不能行也行之不笃不能乆也乆之不笃不能终也守之以诚而持之以笃惟辅之勉矣辅之且往仕于孟州因以为离别之赠云
　　送方希则序
　　防庄以绅笏为柴栅班伯以声名为缰鎻夫轩裳辉华人之所甚欲彼岂恶之耶盖将有激云尔是以君子轻去就随巻舒富贵不可诱故其气浩然勇过乎贲育毁誉不以屑其量恬然不见于喜愠能及是者达人之节而大家之方乎希则茂才入官三举进士不利命乎数奇时不见用宜其夷然拂衣师心自往推否泰于消息轻寄物之去来渊乎其大雅之君子而防类于昔贤者乎余自来上郡寓谒舍化衣京尘穿履金门再见春矣防天子方向儒学招徕俊良开贤科命郷学而四方之杰赍贡函诸公举者十百千数余虽后进晚出而掎裳摩跌攘臂以游其间交者固已多矣晚方得君倾盖道途一笑相乐形忘乎外心照乎内虽濠梁之游不若是也未几君召试中台以枉于有司夺席见罢缙绅议者咸伤寃之君方澹乎冲襟竟于使人不能窥也后数日赍装具舟泛然东下以余辱交者索言以为赠夫恢识宇以见乎逺穷倚伏以至于命此非可为浅见寡闻者道也希则达人尔可一言之昔公孙尝退归郷人再推射防遂第一更生书十年每闻报罢而终为汉名臣以希则之资材识业而沉宜欝堙者岂非天将张之而固翕之耶不然何邅囘而若此也夫良工晚成者器之大后发先生者骥之良异日垂光虹霓濯髪云汉使诸儒后生企仰而不暇此固希则褚囊中所畜尔岂假余详言之哉觞行酒半者坐皆欲去操觚率然词不逮意同年景山钦之识之亦赋诗以为别则祖离道旧之情僃之矣此不复云
　　送寥倚归衡山序　　　　　欧阳永叔
　　元气之融结为山川山川之秀丽称衡湘其蒸为云电其生为杞梓人居其间得之为俊杰秀才生于衡山之阳而秀丽之精英者得之尤多故其文则云霓其材则杞梓始于郷进士举于有司不中遂游公卿间所至无不虚舘设席争以礼下之今永兴太原公雅识沉正器君尤深初其镇秦川也请君与俱行遂移函闗以览秦都则西方士君子得以承望乎风采矣凡居秦几嵗而东将过京师以归予尝以上计吏客都中识君于交逵辱之以友益当君之西也获饯于国门及夫斯来又相见于洛道语故旧数日乃行夫山川固能产异物而不能畜之者诚有利其用者尔今君之行也余疑夫不能乆畜于衡山之阿也
　　胡宗元诗集序　　　　　　　黄鲁直
　　士有抱青云之器而陆沉林臯之下与麋鹿同羣与草木共尽独托于无用之空言以为千载不朽之计谓其怨耶则其言仁义之泽也谓其不怨耶则又伤己不见其人然则其言不怨之怨也夫寒暑相推草木与荣衰焉庆荣而吊衰其鸣皆若有谓虫是也不得其平则声若雷霆涧水是也寂寞无声以宫商考之则动而中律金石丝竹是也维金石丝竹之声国风雅颂之言似之涧水之声楚人之言似之至于虫之声则末世诗人之言似之今夫诗人之玩于词以文物为工终日不休若舞世之不知者以待世之知者然而其喜也无所于逄其怨也无所于伐能春能秋能雨能旸发于心之工伎而好其音造物者不能加焉故余无以命之而寄于候虫焉清江胡宗元自结髪迄于白首未尝废书其胸次所蔵未肯下一世之士也前莫挽后莫推是以穷于丘壑然以其老于翰墨故后生晚出无不读书而好文其卒也子弟门人次其诗为若干巻宗元之子遵道尝与予为僚故持其诗来求序于篇首观宗元之诗好贤而乐善安土而俟时寡怨之言也可以追次其平生见其少长不倦忠信之士也至于遇变而出奇因难而见巧则又似予所论诗人之态也其兴托高逺则附于国风其忿世疾邪则附于楚词后之观宗元诗者亦以是求之故书而归之胡氏
　　送杨循义序　　　　　　　　陈莹中
　　太虚无形寂然不动而天地氤氲之气循环升降屈伸聚散未尝休己人之于道知氤氲之不异而不已则义发于仁可胜御哉知鬼神之情状与天地相似而不违其惟大人乎湛乎其止也浩乎其动也其止也顺其动也徤所以立行乎天地之中者谓之易所以立人之道也谓之仁谓之义实一而名二体混而才三莫不有乾坤之义焉义之为义其大如是大则无外也而告子外之其名之异昧其实之同而仁之与义间不合矣禹稷顔囘一竆一达其仁同其地异易地以观之则时措之宜所以为同也乌乎同哉各行吾敬同乎宜而已矣一竆一达存乎命措而皆宜存乎义命义合一存乎理存理之学致曲不贰洞明俱炤习焉而察之行之而未宜也则徙焉而已不徙则不精不精则不足以致用循而集之当以其序将以精义而吝不知徙则滞于有方之地终以不化而已矣故曰义仁之动也流于义者于仁或伤仁体之常也过于仁者于义或害然则义或伤仁仁或害义是皆固而不化者之病勿吝而徙焉斯得药矣聚有妄之毒杂君臣之品而反攻无妄非瞑之药其何以止膏肓乎可药而吝可止而进何如其义譬如累土为山习之孜孜不息虽百仞之崇可指日而成然其所孜孜而为者是仁义之山乎非仁义之山乎功亏一篑所宜戒也然有孜孜乎彼未成一篑而宜止者如曰我功垂成曷可亏乎力防之终之以不倦止乎遂非之地而其进益鋭盖必进至于无可奈何而后己习坎之坎不舍昼夜盈科而后进其进岂如是哉丘陵学山不至于山止乎自画之分尔习坎之坎不舍昼夜以必进为贤以不改为是以无可奈何为终流防之伤甚至于告子之祸曽不若丘陵之弗进博奕而不已者也是故进吾之善而不善自止见彼不善而其善将进阖辟无二理进止无殊习天下亹亹而不竆夫子循循而不倦其教也而已矣舜之徒孜孜焉跖之徒亦孜孜焉其进同其为异为跖而垂成者能徙而适舜则述循循之义将受之乎拒之乎观太虚循环之义存文王在帝之仁习中庸时措之宜曰损曰益曰益曰损方止方进方进方止无适也无莫也比义而已焉不在养吾浩然之气乎必有事焉勿忘勿助非急辞之所能致也在瞬养息存而已矣某以仁义之説溺于诐陷固而不化者为日已多防横渠先生直攻其弊则诐陷内伤愈乆愈固而自还之路终茅塞矣弃书积于垂成覆新陷于平地既逺且复黙懐暮觉之愧可胜叹哉随义闻善于庭渊源深逺其于动静光明之道缨冠闭户之宜闻之乆而肄之熟矣今执谦养晦下问不能岂克己之学当如是乎顔何人哉晞之则是某方畏仰不暇其何以益高明乎聊颂先觉余编之颂述而赞之以致老愧欣慕之心















　　五百家播芳大全文粹巻一百七
　　钦定四库全书
　　五百家播芳大全文粹巻一百八
　　宋　魏齐贤
　　叶　芬同辑
　　碑
　　君子乡
　　夫民之善恶系君之教化其来乆矣尧舜之民比户可封化而为善也桀纣之民比屋可诛化而为恶也影响之騐固亦昭然自粹徳云亡浇风日浸礼义氷消奸邪曼滋忠谠之人囚声锁气谗毁之士鼓舌张赜周防文武之风鲁有定哀之乱摩肩触目例自俭民君子之人存乎名号而已卫康叔之后也遗风故典坦然未沉志士仁人徃徃而在蘧瑗庄故其侪也虽君臣离道父子争国不至殒坠贤人之力邪故其语曰卫多君子降及后世以为郷也礼义尤新淳和未散蕴徳抱义蓄道戴仁牧防樵儿绰有夷齐之行婴儿耆老咸遵邹鲁之风祥麟在郊威鳯来朝防沙影絶猿鹤音交我郷之鸟兽也荆棘不生兰茞争荣寒竹挺操清松褭声我郷之草木也罾缴不设罝罘不陈麛卵遂性飞走全身鳏寡惸独怙怙忻忻所以见我郷之仁威仪容止惇惇济济执让中规尊卑有齿君君臣臣父父子子所以知我郷之礼唯礼与行君子之仁也是知反道败徳贼残仁者不可以入于我乡矣然周室既危卫邦亦乱盖仲尼居之故羣贤聚之卫之多名自兹而得亦犹水石有珠玉辉媚生焉呜呼举世乱烝民奸众皆无之我独存之以为郷民旌其善也善则善矣未能尽矣岂若我后之徳一家六合至德广被美化大行君子之风布于八表又岂独于一郷哉某防师君子之行长经君子之郷复念乱世则鲜彼一时也此理则众此一时也颂我皇泽谨述铭云
　　黯惨穹民离国空何子能孝何臣敢忠败壊至徳隳颓古风未见君子忧心忡忡周室艰危卫邦未衰拯祸扶乱扬英集奇社稷之臣邦家之基既见君子我心则夷周社既荒道及徳亡岂弟君子止于一郷我道既昌礼昭乐彰乐只君子遍于八方世之昏乱贤人则鲜逺害全身耕山钓岸世之文理贤人众起抱义戴仁盈衢塞里夫何此郷独称君子
　　夀域碑　　　　　　　　　　王元之
　　古圣人之营夀域也非土木非版筑不金乎城不汤乎池昼无键而开夜无柝而击东西不吾戎夷南北不吾蛮地五岳其雉堞四溟其沟隍天其离合我其扄鐍春秋启闭我其门户入是域也幼者虽虽壮者怡怡老者熈熈悉无中絶咸跻上夀故谓之夀域焉得非道为土木徳为版筑仁乎城义乎池慈乎雉堞爱乎沟隍恭乎扄鐍俭乎门户使风雨不能毁矢石不能攻高低侔老氏之台广衺法华胥之国崇崇焉屹屹焉信善建而不防者也洎霸道其昌皇风不竞则必丽法令为风雨以毁之兴赋役为矢石以攻之夀域之基忽焉委地于戱域之壊也若民命何于是贱谷帛贵金玉盗贼蜂起攘夺角张刑巢蔽空宪网络路夀域之民有以法而死者
　　【阙】　　　　　　　　　　　开拓疆场肆攻侵伐
　　锋镝雪莹卒乘鳞差鲸【阙】　　　　　蚕食张【阙】夀域之民有以兵而死者隂阳舛错气悖乱【阙】　　　凄烟蒸雾瘴兴瘥作疹发疠成妖夀域之民有以夭而死者毒螫孔炽猛鸷暴兴山防搏人水虫射影海跃蛟螭陆走蚖蝮夀域之民有以横而死者由是王者患民之无夀也举引年之典行养老之风乞言于东序展礼于西庠又谓老者非帛不暖于是乎锡之以缯防非肉不饱于是乎锡之以肴胾非车不安于是乎锡之以几杖斯亦得其末而失其本矣殊不知民之夀夭系君之政教其有影响尔其或捐金于山沉珠于泉禁不急之务弃难得之货君徳尚俭人心反淳则无法死者矣干羽舞堦戈矛倒载蔵不祥之器崇止敌之基我国无外斯民不争则无兵死者矣爕理律厯端正节举授时之典兴除害之利六气斯顺兆人克寜则无夭死者矣贡金于逺方铸鼎于中夏示不若之物免逄防之患彼怪斯露厥人用康则无横死者矣夫如是则域不筑而自成人不忧而自夀也今我后道徳慈爱行之于上法兵夭横絶之于下游巍巍乎荡荡乎夀域复成于今世矣某亦夀域中之一民耳知我帝力得无述焉碑者悲也悲域之中废也颂域之再兴也其辞曰
　　古之域筑道树徳民欲夭兮安得后之域基奸址贼民欲夀兮不获我圣人兮复于古昔
　　陵母碑
　　凡言古之贤母者鲜不以孟子之亲陶公之母为首称尔咸谓其断机勤学截髪迎賔之最也嘻二母之贤率不过勉文学干禄位奋身丰家扬名立言而已其有効忠贞之节挺刚烈之风金坚赤心芥视死命杀身于乱世致子于明朝者陵母之谓乎昔秦之兴其猛如虎鼓吻张赜七国皆惧及秦之亡其骇如鹿走野奔原羣凶竞逐爰有刘项干戈勃兴四溟波涌八极云腾乾坤为之动荡岳渎为之分崩黔首无主惶惶兢兢大寳之尊知归于何所矣尚愿天辅有徳民怀有仁既殛之以暴秦终授之于炎汉初离豊泗【阙】
　　函果闗项而授【阙】
　　项氏于【阙】　有战攻之意复【阙】
　　为仇敌之邦然而沛初【阙】
　　自用故楚失之以范増汉得之以王陵彼折
　　羽翼我全股肱项氏计屈驱陵母以招之母谓汉取以徳知其必克项取以力知其弗获对使仗剑气雄词真义血沃地忠魂贯空寜忍爱以割慈不弃同而即异陵以之而絶望汉以之而得贤卒使陵忠而事君荣分万户煌煌焉名冠于汉史赫赫焉功高于汉庭与夫断机截髪者何其辽哉论者曰周有十乱文母在焉陵母之功其次矣余谓不然且文母也子有西伯之封臣有九人之助来周之王取受之昏如反掌矣又胡难哉陵匹夫也母老姥也识汉之圣明嫉项之强暴对阵前之効死俾没后之成名岂伊区区文母得任耶式昭盛业遂述铭曰
　　母之衣冠乃妇人兮母之刚烈如忠臣兮虽有爱子不为亲兮伏剑而死不惜身兮母之容兮乃老姥兮母之量兮识明主兮抗对项氏曽无怖兮伏剑而死甘为虏兮妇人之服衣以衾兮有忠有烈男子之心兮男子之服冠兮盖兮惟佞惟邪妇人之态兮吁嗟奸臣无节防兮
　　铭
　　克斋铭　　　　　　　　　　张敬夫
　　夫子告顔子以克己复礼为仁扬子云曰胜己之私之谓克子云盖未知所以为克者故其言廹切而不近广汉张某曰夫子所以告顔子乃终之之事学者必卓然有见而后可以用力于克也清江陈择之燕居之斋曰克敢衍其义而为之铭惟人之生父干母坤允受其中天命则存血气之萌物欲斯诱日削月朘意鲜能久越其云为匪我之自营营四驰扰扰万事圣有谟训克己是宜其克伊何本乎致知其致伊何格物是期动静以察晨夕以思良知固有匪縁事物卓然独见我心皎日物格知致万理可竆请事克己日新其功莫险于人欲我其平之莫危于人心我其安之我视我听勿蔽勿流我言我动是出是由涵濡泳游不竞不絿允蹈彛则靡息厥脩逮夫既克曰人而天悠乆无疆匪然而然为仁之功于斯其至我稽古人其惟顔氏于穆圣学具有始终循循不舍与天同功请先致知以事克己仁逺乎哉勉旃吾子
　　艮斋铭　　　　　　　　　　张敬夫
　　艮斋建安魏元履燕居之室也在易艮为止止其所也其尝考大学始终之序以知止为始得其所止为终而知止则有道矣易与大学其义一也敬为之铭物之感人其端无竆人为物诱欲动乎中不能反躬殆灭天理圣昭厥猷在知所止天心粹然道义俱全是曰至善万化之原人所固有曷自违之求之有道夫何逺而四端之着我则察之岂惟虑思躬以达之工深力到大体可明匪由外铄如春发生知既至矣必由其知造次克念战兢自持事物虽众各循其则其则匪他吾性之徳动静以时光明笃实艮止之妙于斯为得任重道逺时不我留嗟我同志勉哉勿休繄我小子惧勿克力咨尔同志以起以掖
　　敬斋铭　　　　　　　　　　张敬夫
　　乾道四年建安刘公自枢密庭出镇豫章辟室于听事之侧朝夕燕处扁曰敬斋广汉张某闻而叹曰公之志逺矣夫敬者宅心之要而圣学之渊源也敢为之铭以广公意铭曰天生斯人良心则存圣愚曷异敬肆是分事有万变统乎君心一颓其纲冺焉丝棼自昔先民脩已以敬克持其心顺保常性敬匪有加惟主乎是履薄临深不昧厥理事至理形其应若响而实卓然不与俱徃动静不违体用无忒惟敬之功协乎天徳嗟尔君子敬之敬之用力之乆其惟自知勿惮其艰而或怠遑亦勿廹切而以不常毋忽事物必精吾思察其所发以防于防忿欲之萌则杜其源有过斯改见善则迁是则天命不遏于躬鱼跃鸢飞仁在其中于焉有得学则不竆知至而至知终而终嗟尔君子勉哉敬止成己成物匪曰二致任重道逺其端伊迩毫厘有差缪则千里惟建安公自力古义我作铭诗以谂同志
　　主一斋铭　　　　　　　　　张敬夫
　　成都范文叔以主一名其斋予嘉其志为铭以勉之人之心一何危纷百虑走千岐惟君子克自持正衣冠摄威仪澹以整俨若思主于一复何之事物来审其几应以专匪可移理在我寜彼随积之乆昭厥防静不偏动靡违嗟勉哉自迩卑惟勿替日在兹
　　防斋铭　　　　　　　　　　张敬夫
　　番阳余端防请予铭防斋至于再三予未有以言也他日因有感于果行育徳之义乃为之辞曰乾坤既画八卦是生八卦相乘万象以明下坎上艮其卦曰防其防伊何源泉在中泉之始萌其行未逹虽则未达而理孰遏君子体之于以果行黾勉躬行动畏天命泉之始萌其势则止止乃日澄源源遏已君子体之于以育徳笃敬不渝静保天则惟养于中大本攸立惟敏于外达道攸饬内外交脩相湏以成乆而有常则能日新我铭防斋敢越斯义惟言之难实以自厉凢百君子有观于斯毋忽乎近尚其懋之
　　敦复斋铭　　　　　　　　　张敬夫
　　复卦之义以初爻为重于画为阳于义为善于人盖君子之道也二比于初故为休复四应于初故为独复而三之频复而厉则以其非比非应开其迁善而危其屡失也上之迷复而凶则以其处极而最逺往而不返也观诸此可以见初爻为重矣然则五之敦复奈何五体顺而居中以中自考者也故为敦笃于复夫能敦笃于复宜曰吉曰亨矣而独曰无悔奈何旡悔者戒词也以其柔而逺于阳故为之戒词谓如是乃无悔也南徐陈希顔旧名其斋曰敦复嵗壬辰与予相遇于长沙属予铭予知希顔有取于儆戒之意也为之铭曰惟圣作易研防极深惟卦有复于昭天心六爻之义各随所乘其在于五敦复是明其敦如何笃志允蹈顺保其中而以自考我观爻义厥有戒词君子体之敬戒是资人欲易萌天理难存毫厘之间消长所分凢百君子奈何不敬祗于夙宵以若天命惟积惟乆匪俟乎外敢曰无悔庶几寡悔
　　厉斋铭　　　　　　　　　　吕伯恭
　　叅政周公名陈亮同甫之室曰中陈子事斯语而知其难更榜以厉厉也者所用力而择乎中也其友吕某为之铭曰泝流之舟挽之犹迟下坂之车柅之犹驰木火金水燥湿不齐有习有积有居有移亦既用力蕲适厥宜凢此数者盖隂乘之潜有所赘黙有所亏是过不及察之甚防凛乎其严岌乎其危匪曰设戒理则如斯不将不迎不留不处敬而无失大中之矩
　　恕斋铭　　　　　　　　　　吕伯恭
　　实理难精实徳难居实责难受实病难除实知其难于人则寛惟实惟寛惟恕之端天地变化草木蕃芜赜厥实然可求其故陈子作斋侑坐有勒匪尚其通亦尚其塞
　　敬业斋铭　　　　　　　　　黄鲁直
　　漫游者日失一日敬业者不速而疾
　　尚友斋铭　　　　　　　　　黄鲁直
　　今之君子吾既与偕昔者吾友舜何人哉
　　优仕斋铭　　　　　　　　　黄鲁直
　　君子无一日不学也岂惟日哉无一时不学也岂惟时哉无湏臾不学也学哉身哉身哉学哉
　　耘业斋铭　　　　　　　　　孙仲益
　　临川邹氏世以儒学名家而次魏好书尤笃日孳孳焉专求其所好文章清丽有典则如其为人尝治一斋丛书其间名之曰耘业取韩公诗所谓勉哉耘其业以代嵗晚收之意而以书抵故人孙觌征铭铭曰我行其野原田膴膴蓬艾生之化为草莽牛山之美在物皆然若是濯濯夫岂其天孰乱吾苗非其种者灭裂报予固其所也我有尺宅圣王之田种徳艺善岂曰无年大哉心乎不能以寸诚而明之与天地凖异端曲学非圣之书逃墨逃杨卒归于儒菑之辟之敛华遮实采采新田有菀其特我仓既盈三百维囷红腐相因以发陈陈
　　敬斋铭　　　　　　　　　　朱晦翁
　　正其衣冠尊其瞻视潜心以居对越上帝足容必重手容必恭择地而蹈折旋蚁封出门如賔承事如祭战战兢兢防敢或易守口如瓶防意如城洞洞属属毋敢或轻不东以西不南以北当事而城靡他其适勿贰以二勿叁以三惟精惟一万变是监从事于斯是曰持敬动静无违表里交正须臾有间私欲万端不火而热不氷而寒毫厘有差天壤易处三纲既沦九法亦斁于戏小子念哉敬哉墨卿司戒敢告灵台
　　至乐斋铭　　　　　　　　　朱晦翁
　　呻吟北牕气郁不舒我读我书如病得苏容问此书中作何味君乃嗜之如此其至趣为子语无味乃然是有味者乃□乃羶天下之乐我不敢知至欧阳子乃敶斯诗我思古人实感我心惟曰愔愔式钩且深
　　复斋铭　　　　　　　　　　朱晦翁
　　万物职职其生不穷孰其尸之造物为工隂辟阳开一动一静于穆无疆全体妙用奚独于斯潜阳壮隂而曰昭哉此天地心盖翕无遗斯辟之始生意闯然具此全美其在于人曰性之仁敛蔵方寸包括无垠有茁其萌有恻其隐于以充之四海其凖曰惟兹今眇绵之间是用斋戒掩身闭闗仰止义图稽经协传敢赞一词以诏无倦
　　求放心斋铭　　　　　　　　朱晦翁
　　天地变化其心孔仁成之在我则主于身其主伊何神明不测发挥万变立此人极晷刻放之千里其奔非诚曷有非敬曷存孰放孰求孰亡孰有诎伸在臂反覆惟手防防谨独兹守之常切问近思曰维以相
　　学古斋铭　　　　　　　　　朱晦翁
　　浦城周侯嗣恭葺其先大父徽猷公所作学古斋以教齐宗族子弟新安朱某为题其榜周侯又来请铭则推其意乃作铭曰相古先民学以为己今也不然为人而已为己之学先诚其身君臣之义父子之仁聚辨居行毋怠毋忽至足之余泽及万物为人之学然春华诵数是力纂组是夸结驷懐金煌煌炜炜世俗之荣君子之鄙惟是二者其端则微眇绵弗察胡越其归卓哉周侯克承先志日新此斋以廸来裔此斋何有有图有书厥裔斯何衣冠进趋夜思昼行咨询谋度絶今不为惟古是学先难后获匪亟匪徐我其铭之以警厥初
　　敬恕斋铭　　　　　　　　　朱晦翁
　　陈师中读书之室新安朱某题以敬恕且为之铭曰出门如賔承事如祭以是存之敢有失坠己所不欲勿施于人以是行之与物皆春胡世之人恣已竆物惟我所便谓彼奚防孰能反是敛焉厥躬于墙于羮仲尼子弓内顺于家外同于邦无小无大防时怨恫为仁之功曰此其极敬哉恕哉永永无斁
　　明伦堂铭　　　　　　　　　朱晦翁
　　天叙有典非学弗明我作此堂大猷是经匪忠曷劝匪学曷程咨尔学子永观厥成
　　芗林铭　　　　　　　　　　孙仲益
　　两浙转运使右朝请大夫秘阁脩撰向子堙博极群书尚友千载治一室植众香草环之而读离骚经其中自号芗林居士建炎末崎岖兵乱转徙江汉间年四十余上书谢事徘徊玉笥之下滏水之湄登高择胜筑室居焉艺兰九畹采芝三秀千葩万卉罗生堂户盖真得所谓芗林者欣然咲曰孙兴公赋遂初韩吏部赋复志皆谓此耶绍兴五年诏起为江东转运使明年徙两浙召见奏事劳苦甚宠因从容自言终老芗林之意上嘉叹良乆亲书芗林二大字赐之龙文画妙絶一时羣公在廷惊顾动色于戏盛哉未曽有也子諲侈上之赐移书属某为之铭铭曰肝胆一如薫莸如臭鼻识妄闻交凿交鬬蝍蛆甘带蜣螂转圜嗜痂腊防逐臭则然一国之香人所服媚君子好脩纫之为佩手授紫藟掉芙蓉旂蕙肴兰借饮芳食菲芳菲满堂荐馨在徳葵倾草靡偃风就日帝闉九重孰播厥芬神交梦兰甘余献芹扁牓峩峩来从天上璧月珠星窥临蕙帐天命不謟惟徳之符车过必式于公之闾
　　养源堂铭　　　　　　　　　黄鲁直
　　李子作堂欧阳子名曰养源以成其福禄不知其源及所以养而问诸山谷山谷曰江出汶山其材滥觞其浸荆楚匪舟不航非以有源而受下流多故耶行潦之委盈沟壑少焉雨止立观其涸故曰必清其源源清则流洁必深其源源深则流长是故有令徳者百世不忘李子进曰若夫其源既得闻命矣敢问所以养之何如山谷曰智及十年则知蓺木持百年而不知蓺人智不保其身况其子孙欲其源清且深其人
　　养浩堂铭　　　　　　　　　黄鲁直
　　心者气之君气者心之将君之所忾将应如响心渊如渊气得其养夫惟气之于物忧则焦然怒则勃然羞则戁然惧则瞿然劳则瘅然饥则瘁然酌其有余不足而用其中尔乃浩然而浩然之主人风义凛凛白髪在堂鸡鸣在寝兄弟雁行肴膳劝饮三子承学皆有英禀穆如清风松竹交防富贵浮云公但高枕
　　驾説堂铭　　　　　　　　　黄鲁直
　　仲尼之驾説矣兹儒将复驾其所説乎元元本本大道甚夷毋以曲学诱诸子以亡羊之岐
　　崆峒山铭　　　　　　　　　王元之
　　轩辕氏之为圣也天下首冠足履者皆知之况通儒巨贤乎然则枉万乘之驾不自为尊也降匹夫之室不自为辱也陟千岩之险不自为劳也所以然者下风问道而已哉故放勲法之以师许由重华继之以让善巻文命宗之以尊子高凡数帝者天下非不理也诸侯非不賔也兆民非不安也隂阳非不和也祥瑞非不致也所以孜孜于一山翁林叟者何哉盖恐后世失尊贤好问之道尔圣人之用心也其有防乎泊去帝及王厥道渐防君以尊为极臣以贱为隔极则以下问为耻隔则以上达为患尊贱之不通上下之不安厥有萌矣然亦有审象于传者谓之圣猎贤于渭者谓之明吐握于朝者谓之勤虽云道逾逺亦庶几乎及王化下衰霸图孔炽殉良之哀起逐客之议作高祖一沛公也见奉春君箕踞而坐霍光一将军也使萧望之挟持而入遂使贤者抱道以思退不肖者忍耻以求进至有磨厉其唇吻诡怪其容仪耳嗫嚅于阍寺之前趦趄于廊庑之下者朝佞夕媚髪白而不知其己者又何屑屑哉夫如是则抱帝王之道蕴经纶之材者老死空谷寂寞无闻未尝降一尺之书飞一介之使矧肯辱万乘而顾匹夫者哉斯后代不复于古也可痛惜哉是故首阳二老佐帝者也耻于王也乃去周而采薇商山四皓佐王者也耻霸者也乃去秦而茹芝岂无意于君耶无意于民耶盖尊贱不通上下不交之至也呜呼不自尊者取万世之尊也自尊者取一时之尊也君天下者得无思耶某读轩辕之纪嘉崆峒之请美徳垂成乃作歌其词曰
　　崆峒之叟心岂圣兮轩辕圣也不自圣哉崆峒之叟目无明兮轩辕明也不自明哉崆峒之叟耳岂聪兮轩辕聪也不自聪哉寂寞岩隈孰为来哉吁嗟后君得无鉴乎
　　王气台铭　　　　　　　　　王元之
　　观古之王者筑灵台视云物察气之吉凶知政教之善否理合天道垂休降祥则必日新其徳以奉之化失民心为妖作沴则必夕愓其躬以惧之如是则变祸福而返灾祥不为难矣乌有筑高台厌王气行巫觋之事御天地之灾者乎嬴政之有天下也始以利觜长距鸡鬬六国而擅塲复以钩爪锯牙虎噬万方而择肉终以多蔵厚敛蚕食兆民而富国然后戍五岭作阿房驱周孔之书尽向囘禄惑神仙之术但崇方士收大半之赋则黔首豆分用三夷之刑则赭衣栉比鲸鲵国政蝼蚁人命原膏野血风腥雨膻六合敖敖上防求主天将使息肩于炎汉故望气者云东南有天子之气于是祖龙廵狩筑台以厌之殊不知民厌秦也防之于汉秦独厌天厌民而自王乎向使筑是台告天引咎迁善树徳封六国之嗣复万民之业薄赋敛省徭役销戈镕兵朂兹稼穑诛高斯之暴政脩唐虞之坠典下从人望上答天意则王气不厌而自消矣刘项之族何由而兴哉某游丰沛间覩台之旧址思古眺览怅然有懐捉翰濡毫遂以为铭曰
　　台之筑兮救秦之衰救之不得为汉之基气之厌兮虑汉之昌厌之不得速秦之亡秦之厌汉其惟一身汉之厌秦乃有万民高台巍峩王气氤氲秦政已矣汉徳惟新快快前古芒芒后尘故国芜没荒台行春行人环睇恻怆斯文
　　厄台铭　　　　　　　　　　王元之
　　天地厄于晦防日月厄于薄蚀山川厄于崩竭圣人生而肖天地之貌禀日月之明钟山川之粹得无厄所以虞舜厄于厯山帝禹厄于洪水成汤厄于夏台文王厄于羑里我先生夫子厄于陈蔡其道一也于时周室卵危鲁道靡溃仁义路絶奢僭源开列国用权猬芒而起壊礼乐于糟粃视诗书于刍狗孩提王室粪壤儒风俎豆不脩军旅用事苟有衣逄掖而冠章甫者鲜不防防而刺之三纲五常盖扫地矣夫子抱帝王之道处衰乱之世痛五教之大壊嫉四维之不张刳道徳为舟航将欲济天下之垫溺斵礼法为耒耜将欲芟天下之荒秽故不程其力不顾其世聚三千之徒聘七十之国应机设教与世垂范然佩兰于鲍肆孰闻其薰施法于乱主孰闻其政斯谓天柱将倾折建一指而扶之艰哉为力乎故教不用于定哀位不崇于季孟逊词于阳货见忌于子西至于树迹亦削而伐之况文行忠信果得用于世耶卒至于厌圣道絶粮于陈顔冉之徒馁目相视我先师则坦尔无闷怡然自居腹虚肠干未始太息盖圣人为人也不为己也忧道也不忧贫也但欲缀皇纲之絶绪辟帝道为坦途酌三代礼文垂万古典献兴彼王泽浸于生民苟道至于是虽不食而死顾何恨哉不然夫岂不知列国有膏梁之禄陪臣窃钟鼎之食但有诡辞婉貌取之如拾芥岂独区区乎六合中以寒饥而自苦耶圣人之用心也不其逺乎吁奸喉佞舌者图一日之饫饱道醉徳者谋万民之利故教不用乎时而用于今世位不显于生前而显于没后何则祖述宪章之义雷行天地之间俾夫为君父臣子者不可斯须而离也得非用于今世耶名载典籍身享庙食得非显于没世耶与图一日之饫者又何辽哉某客在宛丘得斯台之祉披榛访古驰笔而铭词曰
　　僭禄尸位没则絶祀所谓伊人莫敖之鬼夫子耻之不其馁而饱徳醉义没则垂世所谓伊人箕山之士夫子求诸可谓仁乎巍巍圣人生而道迍厯聘求合絶粮于陈箕山之士可齐其名莫敖之鬼且非其伦庙食不匮祀典未新我来旧国荒台磷磷拂石勒铭徳声益振








　　五百家播芳大全文粹巻一百八
　　钦定四库全书
　　五百家播芳大全文粹巻一百九
　　宋　魏齐贤
　　叶　芬同辑
　　铭
　　折槛铭　　　　　　　　　　王元之
　　朱云折槛之説凡知书者悉知之咸谓谏而必折彰忠节也折而不理旌直臣也静黙厥由孝成未得任贤去衺之道何以旌其直臣哉张禹身为帝师手执国柄一人仰之为规矩诸侯系之为惨舒内不能举百揆之纲外不能振兆民之领悬邪道若前旒进巧言如黈纩蒙瞽君目聋蔽帝聪锢天下之良臣哑天下之谏口元延永始之间灾眚屡见当时识者鲜不以王氏为讥帝乃幸禹之私第议国之政事伺其一言以为模范禹能陈正道以御灾祥戮佞臣而安宗社反以罕言命不语怪为奏致成帝无虑王氏益骄洎民出谤词止有忧色则必整衣冠露蓍蔡卦吉则喜兆凶则悲此岂翼赞之道耶手抉覆亡之机躬开弑逆之路是可忍也孰不可忍也于时云为直臣身在下位观莽之将乱嫉禹之不忠乃蹈白刃之危轻鸿毛之命鼎镬弗顾宗祧是图请上方剑知不从也庶万一而得之断佞臣矣折天子槛知失礼也兾再三而陈之悟时君矣孝成虽听庆忌之言不能戮安昌之罪徒存折槛又何益哉向使诛禹于两观之前升云于百工之上邪佞路塞忠谠源开新莽之祸何由而兴乎某尝览载籍求其始末见孝成之失未尝不释巻而太息因折槛为铭戒于将来也铭曰室之乱起兮亦不能理云以折槛必忠帝以折槛为耻忠而不用耻实自贻上方之剑匣而何施佞臣之头惜而胡为任贤有贰佞臣弗离新室以盛汉室以衰祸实自取亡其咎谁遗编蠧简厯厯可悲千古之下吊而为词
　　郑渠铭　　　　　　　　　　王元之
　　夫陆田者系之于天水旱不时则一年之功废矣水田者繋之于人浇溉得地则三时之稼登矣故伯阳曰水善利万物易曰润万物者莫润乎水其郑渠之谓乎秦好兴事韩为宻谋爰命水工以济人事防波决澜滋我稼穑溉田四万顷利国数千年首自泾水尾入栎阳无嵗不丰有地皆润张衡谓衣食之源斯言当矣噫始欲害秦终则利秦韩之失耶秦之福耶所谓韩延数年之命秦获万世之利也时或炎风焦砂畏日铄石五谷未茁百草先萎望嵗者耋哭婴啼祈雨者觋疲巫困多稼渐凋于南亩密云空积于西郊所以决此滂沱沃之枯瘁叶润根苏英繁实积亩获一钟之利国有九年之实家给人足嵗和时丰田有歌声人无菜色攘攘熈熈不知帝力当是时天下法之故邺都溉以漳泰山溉以汶晋阳溉以汾皆非地之宜反为田害未若斯渠之盛哉然但能以浇溉利一方不能以恩泽及四海故未得长守矣沼汉革魏踵晋接宋逮乎有唐纪千祀矣咸以浇溉为务不以恩泽为施故得利于一方失利于四海者多矣我国家之御宇也念郑国疏之劳察白公平治之绩俾万国有郑渠之利兆民同秦地之丰惠不止于一方恩普加于四海世有昏垫则奠山濬川栉风沐雨以治之时有枯旱则自断爪身为牺牲以救之夫如是浇溉天下皆一渠耳岂有间耶与夫独利一方何其辽哉某薄游西都父老谓之长熟殊不知王者徳广所及六合皆然但执一隅而已因以郑渠为铭极秦人之所炫燿也其词曰秦以浇溉兮独利一方秦所以亡我以恩泽兮徧利八荒我所以昌三农百谷兮无灾殃一茎六穗兮呈休祥见万国之地兮恩瀼瀼彼一渠之水兮徒汤汤
　　鲁壁铭　　　　　　　　　　王元之
　　在天成象壁星主文圣人蔵书所以顺乎天也噫乾坤不可以乆否故交之以泰日月不可以乆晦又继之以明文籍不可以乆废亦受之以兴我夫子当周之衰则否属鲁之乱则晦及秦之暴则废遇汉之王则兴其废也頼壁而蔵之其兴也自斯壁而发之矧乎三坟言大道也述乎君则尧舜禹汤文武之业偹矣述乎臣则臯防稷契伊吕之功尽矣济乎世则六府存矣化乎人则五教立矣向使不蔵鲁壁尽委秦坑焰飞圣言灰歇圣道则后之为君者不闻尧舜禅让之徳禹汤征伐之功文武宪章之义将欲化民不亦难乎后之为臣者又不闻臯之述九徳防之谐八音稷之播百谷契之逊五品伊之翊赞吕之攻伐复欲致君不亦难乎世不知六府则无火食之人有卉服之众与夷狄攸同矣人不知五教则忘父母之慈孝兄弟之友恭与鸟兽无别矣欲见熈熈之国政平平之王道不其逺乎呜呼金有籝玉有柜防之以闗键固之以缄縢人必有窃而求之者盖重利也斯壁蔵君臣之道父子之教人无求而行者盖轻义也天恐壊斯壁毁斯文命恭王以壊之伏生以诵之使天下皎然复知上古之道其大矣哉铭曰防山高兮为秦城凿池深兮为秦坑城之高兮胡先壊坑之深兮胡先平伊斯壁兮蔵家书厯秦乱兮犹不倾壊之者恭王诵之者伏生发典谟训诰之义振金石丝竹之声如天地兮否而忽泰如日月兮晦而复明秦之焚兮未尽我不为烬秦之坑兮未得尔威其国江海涸竭乾坤倾倒唯斯文兮用之未息
　　唐铜柱铭　　　　　　　　　吕伯恭
　　铜柱汉伏波将军新息侯马援所立以镇南荒者也安逺县为唐安南都防复立焉先是建武中南蛮畔伏波将军援以汉兵讨平之廼冶铜为柱植汉极境上以定中国疆理溪獦洞獠惕意奉诏约牿牛闲马不敢饮噉汉刍水其人至今奉伏波遗像以王礼祀之今林邑南大浦有五铜柱山形如倚盖西负重岩东濒海即伏波所立也唐之初年蛮有汉安逺城铜柱废仆开元中何履光取安逺城复立故柱旅即以旋应丁元和都防君始以伏波裔冑自防州刺史来镇亷静以得民儒术以縁政习俗既羙庶务能兴其属吏乃相与立铜柱二于汉故处纪功颂徳以昭大国威崇示世羙与伏波相望千有余载骈光俪明甚盛举也惟南蛮倚岭陬海其地多瘴飓毒蛊篁竹嵌岩之险不宜王师故其人轻动而好乱然亦代有名将率惩艾不贷是则险阻毒厉殆非蛮人之福也独未有勒铭垂戒以谕蒙瞽如张孟阳之于梁益者亦可哀矣故为之铭曰于皇赵宗世有名徳奢为宗臣马服是国降及于秦在汉为马曰援文渊器度闲雅六龙野战聚米擒贼四方底平交址畔侧曳玺从军以死报上驱除岭云挥霍海瘴岛夷蜑户稽首厥角愿为奴婢奉汉明约维铜之徳君子是式燥湿不移其用无极廼镕廼范有植其楹林邑之南大海是经乃徃致之雨汗流泚爰立其崖屹屹嶷嶷上干炎云下刺黄壤蛮人望之如伏波相江流破山滟滪中峙维蛮之害有甚于水龙门骏奔截以砥柱维伏波之功回澜东赴更千百年复有此孙易符章贡授钺海门开都防府大集羣蜑戢戢来归视唐如汉维都防之清如水之停不风不涛中涵日星维都防之亷如氷之寒既坚且白不可以利干俗吾甚怜化于仁义本儒安雅饬我吏事百作具兴羣越一和賔僚吏卒载赓廼歌愿即故区浮建标峙庶民子来都防不能止两楹叅天万宇延首曰维都防如此二耦戴唐之徳永永不忘畏都防之威伏波相望毋谓海险伏波所践如行康庄毋有嶂巘毋谓海深都防所临龙螭蛟鳄窜逺潜隂深不可恃险不可怙唐兵如雷唐徳如雨有如不信视我铭诗勒于铜柱永镇南陲
　　御书扇铭　　　　　　　　　孙仲益
　　故刑部尚书胡公讳直儒绍兴初侍读禁中上以所御白团扇亲书文物多师古朝廷半老儒十字赐之后十七年公之子右承事郎桐庐令臣枞属臣孙某为之铭铭曰天厌隋乱唐室代兴于赫太宗大人继明手持三尺除残禁暴日月宣光风霆布号功侔禹甸徳配尧天卑宫菲食吾无间然贤路宏开正直是与儒先达尊御于帝所着为世准圣圣相因稽经问道如出一人伟欤胡公万夫之杰老儒宿艾厯宗三叶扇出尚方寳墨未干天纵笔妙宛若龙鸾璧月煌煌光烛蔀室子孙视之稽古之力
　　砚铭　　　　　　　　　　　孙仲益
　　擘鳯咮磔防须汗緑竹编青蒲抽金匮论石渠记先友读父书
　　砚铭　　　　　　　　　　　黄鲁直
　　其坚也可以当谤者之铄金其重也可以压险者之累卵其温也可以销非意之横逆其圆也可以行立心之方直如是则砚为予师亦为予友善诱在前良规在后精则入神勤则见功坚如是重如是乃能时中固竆在道渉世在逢
　　制作淳古可使巧者拙夸者节性质温润可使躁者静戾者听观棐几而见砚忘其一室之悬罄
　　温而栗重不泄不为砺砥为翰墨守不假人终永吉
　　欧阳元老砚铭　　　　　　　黄鲁直
　　其坚也似立义不易其润也如饮人以徳叩之铿然如玉如金欧阳元老笙磬同音
　　王子钧深衣帯铭　　　　　　黄鲁直
　　养心欲诚择术欲精自知欲明责人欲轻
　　刘屏山复斋防斋二琴铭　　　朱晦翁
　　屏山先生之琴二其嗣子玶葆蔵之门人朱某敬为作铭
　　匪金匪石含玉真兮雷伏于腹閟其神兮砰然一作万物皆春兮我觌器宝懐若人兮主静观复脩厥身兮与时偕诎而不及其伸兮【复斋】
　　抑之幽然者若直其遇险而止冩之泠然者若其出山之泉盖先生之言不可得而闻矣若其亨贞之意则托兹器而犹传【防斋】
　　书字铭　　　　　　　　　　朱晦翁
　　握管濡毫伸纸行墨一在其中防防画画放意则荒取妍则惑必有事焉神明厥徳
　　赵南夫砚铭　　　　　　　　赵徳庄
　　其温如文君之容也其坚如平君之衷也是惟我伯氏之宝传之无竆
　　宋民望霜钟琴铭　　　　　　赵徳庄
　　众兮之望夫谁主也化为五音之声也语也彼弹我应竟何所也试尝谓子罢琴而袖手或者盖有所取也
　　布衾铭　　　　　　　　　司马温公
　　藜藿之甘绨袍之温名教之乐徳义之尊求之孔易享之常安绮绣之奢膏粱之珍权宠之盛利欲之繁苦难其得危辱旋臻取易舍难去危就安至愚且知士宁不然顔乐簟食万世师模纣居琼室厄为独夫君子以俭为徳小人以奢防躯则斯衾之陋其可忽诸
　　赞
　　江氏家蔵仁宗皇帝墨迹赞　　黄鲁直
　　昭陵仁圣与天同功不刻不雕万国文明日月照临无有隐侧一滴之雨泽及万物简言易从易言易知皇祖有训信如四时雷声不作天地渊黙遗黎懐仁霣泣翰墨
　　寳奎殿太宗御书赞　　　　　　吕伯温
　　臣窃惟太宗皇帝万几之暇储神翰墨镂文之管白龙之牋天文分曜森若飞动顾常大书相国寺之扁榜昭垂于金铺璇题之间圣藻可以三二曜而六五纬巍然炳然于上都肆仁宗皇帝润色祖业遹追来孝属意于増光显设者甚厚尝规秘殿于丹禁而宏丽靓深显敞穹隆有渝其素帝深维易简朴素之义避而弗居廼明道统宇之首载以太宗宸笔额奉安锡名宝奎而并蔵书为庆厯御撰而复刻之乐石以掲示万有千年俾勿壊而又昭以宸翰之飞白副以宰辅纪録篆额光华之典震曜千古焕乎治世之丕烈也臣尝防绎前载涵泳圣涯恭闻真宗皇帝防集太宗御书蔵于龙图太清楼亲制神文圣笔颂以纪冠古人文之妙则神宗之是举岂非祗若先猷者欤惟太宗书之于前所以冠仓史埽钟王之大成者也惟仁宗蔵之于后所以重尧华广文声集奉先之大成者也于铄盛典不可濶然而无述谨拜手稽首而作赞曰皇矣太宗圣文冠古奎壁分曜鸾翔鳯翥廼眷梵宫榱题有严爰锡扁牓天藻焕然元气淋漓载沐神笔矞云五色祥辉分集粃糠仓史奴仆钟王都人纵观驩塞康庄仁宗嗣服増光祖业式思閟蔵以永休烈于赫广殿壮观皇居廼奉奎画以华清都表以飞白作民恭先副在坚珉是勒是镌璧月珠星错落藻棁云章一临丹雘失色外拱秘阁璀璨金碧层霄绚防仰观双璧诸儒声叹震曜石渠维今之书与之同符内顾玉堂宸翰陆离迩臣拜赐四琏昭垂银钩相鲜怒猊渇骥维今之书与之一揆丕显太宗人文化成丕承仁宗纯孝烝烝润色鸿猷以圣继圣受言蔵之为国宝镇休光上逹有煜其芒小臣作诗式昭显融
　　御书无逸图赞　　　　　　　王　璧
　　绍兴改元之五年四月皇帝陛下亲洒宸翰书尚书无逸篇为图以掲于讲筵银钩绚防鳯翚鸾翔而清宴之间于以省览硏味猗欤兹盛徳事也臣窃惟是书盖姬公旦举商三宗周文王无逸之实见于行事者以进戒成王厯代传之以为大训而前世好古愿学之君固尝视此为元龟焉我宋仁宗明孝皇帝在御爰命翰墨之臣缮冩为图列于迩英阁朝夕览观究其指归资以懋徳立政而庆厯嘉祐之治足以追俪三五为万世无疆之休盖其明效大騐然也洪惟皇帝陛下以仁圣纂祚稽古向学事法祖宗至是又因迩臣建请亲笔为图置于便殿左顾右睨若商三宗在前周文王居后而周公与成王介于其侧以辅导圣徳则盛徳之日新宜无愧于古先圣王宗社之福天下之幸也小臣猥以翰墨待罪于朝谨拜手稽首而为之赞曰惟天为大道运无积惟圣宪天自强不息古先哲王防敢暇逸在商三宗逮于周文四人廸哲盛徳攸闻厥惟无逸垂裕后昆周公作书用以进谏载在方册斯文有烂于皇仁宗寅畏严恭视商周君异世而同为图省览踵武前踪驯致大治莫足比隆皇帝在御遐追祖徳无时逸豫亲御翰墨掲图便殿神藻辉赫左顾右睨寤寐思服圣徳日新宗社之福小臣赞扬于昭无极
　　书伊川先生易传复卦义赞　　张敬夫
　　天地之心其体则微于动之端斯以见之其端伊何维以生生羣物是资而以日亨其在于人纯是恻隠动匪以斯则非天命曰义礼智位虽不同揆厥所基脉络该通曷其保之日干夕惕斯须不存生道或息养则无害敬立义集是为复亨出入无疾
　　雍熈平戎万全阵图赞　　　　吕伯恭
　　我太宗皇帝雍熈纪元之四年宋有天下殆四十年矣始艺祖之兴环京四合莽为敌区南征北伐左屠右戮以有天下故天下服其武及太宗绍基薄海内外风尘不揺雨濡日温父诲母育以息天下故天下懐其文文教既熈武备寖弛撤陷杜穽兽心将生帝用忧之乃召将帅胥议方略时有边臣潘美田重进及龙卫虎贲之臣咸备谘访羣谟佥同圣断自定越五日庚寅内出御制平戎万全阵图宣示二府大臣及掌兵将校凡一大阵为九小阵凡内列三方阵阵车各千四百四十乘地分兵士各三万一千六百八十人东西四阵为左右翼骑兵各万为三百五十队前后二阵为前锋后殿骑兵各五千人为百二十队九阵之士凢十四万九百三十人方员纷纭竒兵浑沌出神入天不可窥测羣臣诸将下拜周视揆今思古咸所未有嗟乎使圣子神孙世世相授毋忘此心则于千万年毋有侵轶之患矣方今皇帝思念祖宗之艰难规恢逺图选练将士以复故土则我太宗之法不可废也翰墨小臣是用追述圣意稽首百拜而赞曰呜呼休哉平戎万全太宗所制在汉高祖君鲁臣智兵不防中羣雄外鸷光武龙飞君强臣弱冦邓景贾咸授方略我之艺祖光武是若于皇太宗亦我艺祖沉机英断超今迈古法驾徂征并汾纳土八埏九垓方焘元载销戈铸镈无有内外太宗曰吁武不可怠天下虽安忘战必危吾谋既定畴协予咨臣美臣进驿召必来日畿天卫羣帅如虎佥奉具陈什什伍伍孰否孰去孰臧孰取睿断临之要领悉获乃画乃图以治羣辟中营参运左右骈翼前锋起途后殿从之内环临冲外骑军驰戈矛森立剑盾分施部分行列星明荼燎首尾归脇交仗互绕离合起闭不可尽晓二府元臣千庐列校拜手稽颡惟帝之教神谟圣略出入天巧汉有八阵平沙是列唐有六花取数于八孰知此图宪天之法以此众战孰能御之开边拓境惟帝使之犂庭埽穴狗防去之帝曰无庸安边是务遗我子孙以御外侮皇帝在御思我祖宗观图效法振武平戎王旅万全朔庭其空告于清庙以乐太宗呜呼休哉
　　汉丞相诸葛忠武侯画像赞　　张敬夫
　　惟忠武侯识其大者仗义履正卓然不舍方卧南阳若将终身三顾而起时哉屈伸难平者事不昧者几大纲既得万目乃随我奉天讨不震不竦惟其一心而以时动噫武侯此心万世不泯遗像有严瞻者起敬
　　钱忠懿王画像赞　　　　　　黄鲁直
　　文武忠懿堂堂如春中有樗里不以示人雷行八区震惊听闻提十五州共为帝民送君者自崖而反以安乐其子孙九万里则风斯在下眇大物而成仁
　　东坡先生真赞【二首】　　　　　黄鲁直
　　子瞻堂堂出于峩嵋司马班扬金马石渠阅士如墙上前论事释之冯唐言语以为阶而投诸云梦之黄东坡之酒赤壁之笛嘻笑怒骂皆成文章解覊而归紫防玉堂子瞻之徳未变于初尔而名之曰元祐之党放之珠厓儋耳方其金马石渠不自知其东坡赤壁也及其东坡赤壁不自知其紫防玉堂也及其紫防玉堂不自知珠厓儋耳也九州四海知有东坡东坡归矣民笑且歌义形于色为国山河一日不朝其间容戈至其一丘一壑则无如此道人何
　　岌岌堂堂如山如河其爱之也引之上西掖銮坡是亦一东坡非亦一东坡槁项黄馘触时干戈其恶之也投于鲲鲸之波是亦一东坡非亦一东坡计东坡之在天下如太仓之一稊米至于临大节而不可夺则与天地相终始
　　自赞【二首】　　　　　　　　　黄鲁直
　　道是鲁直亦得道不是鲁直亦得是与不是且置且道唤那个作鲁直若要斩截一句蔵头白海头黑
　　似僧有髪似俗无尘作梦中梦见身外身
　　六先生像赞　　　　　　　　　朱晦翁明道先生
　　扬休山立玉色金声元气之会浑然天成瑞日祥云和风甘雨龙徳正中厥施斯普
　　伊川先生
　　规圆矩方绳直准平允矣君子展也大成布帛之文菽粟之味知徳者希孰识其贵
　　康节先生
　　天挺人豪英迈盖世驾风鞭霆厯览无际手探月窟足蹑天根闲中今古醉里乾坤
　　濓溪先生
　　道丧千载圣逺言湮不有先觉孰开我人书不尽言图不尽意风月无边庭草交翠
　　横渠先生
　　早悦孙吴晚逃佛老勇撤臯比一变至道精思力践妙契疾书订顽之训示我广居
　　涑水先生
　　笃学力行清脩苦节有徳有言有功有烈深衣大带张拱徐趋遗像凛然可肃薄夫
　　三先生画像赞　　　　　　　　张敬夫濓溪先生
　　于惟先生絶学是继穷原太极示我来世
　　明道先生
　　于惟先生防其纯全天理之掲圣学渊源
　　伊川先生
　　于惟先生极其精防俾尔立徳循循有归
　　张敬夫画像赞　　　　　　　朱晦翁
　　扩仁义之端至于可以弥六合谨善利之判至于可以析秋毫拳拳乎其致主之功汲汲乎其干父之劳仡仡乎其任道之勇卓卓乎其立心之高知之者识其春风沂水之乐不知者以为湖海一世之豪彼其扬休山立之姿既与其不可传者死矣观于此者尚有以卜其见伊吕而识萧曹也耶
　　吕伯恭画像赞　　　　　　　朱晦翁
　　以一身而备四气之和以一心而涵千古之秘惟其有足以尊主而庇民出其余足以范俗而垂世然状貌不逾于中人衣冠不诡于流俗迎之而不见其来随之而莫覩其躅矧是丹青孰形心曲惟尝见之者于此而复见之焉则不但遗编之可续而已也
　　书画像自警　　　　　　　　朱晦翁
　　从容乎礼法之塲沉潜乎仁义之府是予盖将有意焉而力莫能兴也佩先师之格言奉前烈之余矩惟闇然而自脩或庶几乎斯语
　　于湖画像赞　　　　　　　　张敬夫
　　是于湖君英迈伟特遇事砉然如箭破的谈笑翰墨如风无迹惟其胸中无有畛域故所发施横逹四出虽然此固众人之所识也今方袖手于湖之上尽心以事其亲而益究其所未及则其所至又孰知其纪极者耶己丑中夏广汉张某书于湘中舘
　　叶梦锡画像赞　　　　　　　孙仲益
　　葛制练巾羲皇上人名登千佛现宰官身玉立堂堂王国之珍金瓯献卜银笔书勲衮黼貂冠图象麒麟民而不名有宋元臣
　　僧知标真赞　　　　　　　　孙仲益
　　一衲防头三椽容膝卧枕而囊行拄楖栗秪陀征心毘耶问疾画史薄相凝矑防漆忘见影事依月灯出即汝一身应成两佛
　　长老端裕真赞　　　　　　　孙仲益
　　龟榰床鹊巢肩鹑百结芋火然貌堂堂人中天狮子吼遍大千
　　妙空佛海大师智讷画像　　　孙仲益
　　眉覆颧耳属肩大比丘老仙五叶换一灯传天雨花地涌莲有画史幻朱铅具好相普现前清净目光明拳如説法常唯然
　　月堂僧惠山画像　　　　　　孙仲益
　　犀颅哆口月面秀眉具佛好相真天人师有言皆幻有相皆非蹑风系影作此儿戯隠几防然南郭中綦吾今防我问汝为谁
　　长老法迁画像　　　　　　　孙仲益
　　本来面目非汝是冷暖自知如饮水遍满十方现一切画师身分尽其戯
　　僧法臻画像　　　　　　　　孙仲立
　　四大假合前身后身以身为假以画为真真心常住不染一尘应无量边是真老臻
　　虎丘剑池赞　　　　　　　　张敬夫
　　湛乎渊渟其静养也卓乎壁立其自守也厯四时而无亏其有常也上汲而不穷其用不胶也其有似于君子之徳乎吾是以徘徊而不能去也
　　画屏像　　　　　　　　　　黄鲁直
　　两虎戱搏文章露千林号风雷欲雨切勿私鬬伤爪距豺狼野干即当路
　　墨竹赞　　　　　　　　　　黄鲁直
　　人有嵗寒心乃有嵗寒节何能貌不枯虗心听霜雪
　　麟趾赞　　　　　　　　　　黄鲁直
　　麟有趾而不踶仁哉麟哉有定而不抵仁哉麟哉有角而不触仁哉麟哉今之人一朝之忿以触人灭身辱亲呜呼人中有兽兽中有人
　　笻竹杖赞　　　　　　　　　黄鲁直
　　厉亷隅而不刿故窃比于彭耼之夀屈曲而有直体能独立于霜雪之后伯夷食薇而清陈仲咽李而瘦涪翁昼寝苍龙挂壁涪翁履危心如铁石竆山独行解两虎争终不使卞庄乘间而孺子成名
　　武人日念升米佛号赞
　　时平主圣万国自靖不杀而武不征而正矫矫虎臣无所用命喑呜叱咤变作佛声军符号令变作佛名一佛一米厯米三升自升至斗自斗至斛念之无竆太仓不足
　　杨贵妃病齿图赞
　　禁架之术自古诚有之予观玉环病良苦得非坐多食侧生而动揺其左车乎阿瞒在旁忧戚之心亦窘矣呜呼移此心以治天下其孰曰不可
　　无为赞　　　　　　　　　司马温公
　　学黄老者以心如死灰形如槁木为无为迂叟以为不然作无为赞曰治心以正保躬以静进退有义得失有命守道在己成功则天夫复何为莫非自然
　　箴
　　周师氏箴　　　　　　　　　吕伯恭
　　谏之道有三难焉曰逺曰疎曰骤逺则势不接疎则情不通骤则理不究其言之不可行也固也彼周设师氏官渊乎其用意之深乎师氏之官实居虎门之左而诏王以媺者也其势近其情亲其言渐若江海之浸膏泽之润日加益而不知焉周公之设官三百六十官必掌一事事必寓一意而师氏独列地官之属实周公致意之深者也想夫成周之隆出入起居同归于钦发号施令同归于臧者师氏亦有助焉昔周太史辛甲命百官箴王阙而虞人之箴独传窃意师氏之所献必反覆防绎词顺意足以为百官箴规之法然求之于蠧简残书之中虽断章片词邈不可得是可叹矣用敢追述其意而为之箴曰
　　若昔忠臣格君之非啓心沃心日化月移虽有嘉猷情或未信势疎地逺千説一听苍周之兴稽古建官左右贤俊治格多盘时惟师氏诏王以媺巽以入之曰义曰礼原念媺恶水火背驰火盛水竭媺胜恶防燕闲清穆诚意恳欵先养所长姑置所短性复其源善迎其端辅翼圣学功不可刋侈丽之欲将发复止暴慢之虑将萌复己师氏之陈惟一惟精君失无迹我谏无形于惟辟王独制万乘英俊贤良举以自近旦丞暮弼前赞后襄气体黙移其道大光苟不鉴此正直屏弃仆之臣诺诺唯唯堂下日逺堂上日高虽在当宁乌知民劳圣人复作斯理不易小臣司规敢告执防
　　汉考工令箴　　　　　　　　吕伯恭
　　天子受四海之图籍备物致用以为民极必合天下之材而为之用合天下之巧而为之工然后可以尊宸极而待经用虞之共工周之司空前规后承若出一辙其制作之妙质而不陋典而不华精深简古为万世表逮汉之兴跨暴秦轹战国骎骎然向于古武帝元鼎之二年肇设水衡之职后复置少府各率其属叅掌百工之事而考工令实其属焉其秩虽防不登于千石然是官之设所以董正百官俾之无侈无邪无作竒技无贵异物惟服食器用以恪守其职时其燥湿相其隂阳正其凿枘辨其良楛以追周轮舆韗陶度长絜大无所多逊然后与其职恊岂轻也哉稽之汉史若文帝之衣弋绨罢露台其质朴之风温乎其约也若宣帝之技巧咸绩其厉精之政凛乎其严也二君之待百工而尽其极其视中庸之九经无愧词矣深惟自古官箴之义用敢考诸百官表追绎其意而为之箴曰
　　治有九经实纪百工备物致用防敢不恭舜职命垂周官举冬匪文匪质惟执其中汉承炎运爰设水衡将作少府各正厥名方鸠僝工制器惟精正统六传世宗作兴厘正官制一洗万古考工设令订其工楛梓匠轮舆各得其所恪守厥职无有龃龉粤鏄燕函凖平绳直是断是斵去华务实服食器用以奉衮职憺然简易以为民极丹楹玉阶琐牕飞甍云胡不为高视穆明崇台高墉太液蓬瀛云胡不为蕃养我民鉴于太宗露台罢役一言兴邦万杵咸息鉴于中宗肃然斋居器械技巧絫黍莫诬以俭为本以明为辅品章条式不改其度惟昔工师谏必执艺小臣司令敢告在位
　　主一箴　　　　　　　　　　张敬夫
　　伊川先生曰主一之谓敬又曰无适之谓一嗟乎求仁之方孰要乎此因为箴书于座右且以谂同志人禀天性其生也直克顺厥彛则靡有忒事物之感纷纶朝夕动而无节生道或息惟学有要持敬勿失騐厥操舍乃知出入曷为其敬妙在主一曷为其一惟以无适居无越思事靡他及涵泳于中匪忘匪亟斯须造次是保是积既久而精乃防于极勉哉勿倦圣贤可则
　　四益箴
　　先君晚嵗尝大书四言以诏杓弟曰无益之言勿听无益之事勿为无益之文勿观无益之友勿亲杓受而蔵之惟谨先君既没之九年则以请于某曰伏自惟念大惧无以承先君之意既以四益名堂愿兄追述其意将以列之座右朝夕儆戒以庶几乎万一某奉书而泣退而为箴以告之若古有训听徳惟聪闻过以改闻善以从匪是之闻则为无益谄言溺心奸言败徳嗟哉勿忘敬共朝夕卓尔有定听斯不惑朝夕之间何莫非事事所当事是为君子惟欲之动则乱于为营营何益扰扰孰知止之有道当收放心曷喻其工履薄临深异説害道我则弗迩浮文妨实我则弗贵而况末俗骫论俚词当絶于前勿乱于思潜心圣贤博考载籍闻见之多于以畜徳大伦惟五友居其一我观昔人敬戒无斁以狎而比以顺而同徳惟日防友亦曷终必端尔心忠信是亲神之听之终和且平
　　端拱箴　　　　　　　　　　王元之
　　天生烝民树之司牧开物成务膺图受箓为君实难惟辟作福在以欲而从人不以人而従欲位既尊大时惟开泰渐忘焦劳或生懈怠乃有谏诤乃陈箴诫箴诫惟艰斥君之过谏诤惟艰救君之祸君或纳谏臣亦何患臣或尽忠君则不从君臣之义今古攸同普天之下人谁不賔如父如母为妾为臣虐之则仇抚之则亲是以王者可畏非民率土之濵物何不足乃羣乃萃惟珠惟玉寒不被体馁不充腹是以圣人所寳惟谷无侈乘舆无奢宫宇当念贫民室无完堵无崇台榭无广陂池当念流民地无立锥御服煌煌有采有章一裘之费百家衣裳御膳郁郁有粱有肉一食之用千人口腹勿谓丰财经费之竭须知府库聚民膏血勿谓强兵征伐不息须知干戈害民稼穑赏罚者国之大柄喜怒者人之常情赏虽由己勿因喜而行罚虽在我勿因怒而刑赏罚或滥亏损天鉴怒刑不正枉屈人命大臣元老经邦论道裨补聪明于何不炤务成尹夀所以为其师友小臣阉宦执巾沃盥干议政事于何不乱竖刁易牙所以败其邦家孰为君子先人后己信而用之斯为至理孰为小人害物谋身察而斥之斯为至仁无好人辨或有虚诞喋喋之言侈而多诎无恶人讷或有淳质期期之口直而不屈浮图之教刁戎乃蕃汉明之际始入中原行之既乆存而勿论匈奴之种无义无仁秦皇之后常苦边城御之以道疎而弗亲计口授田兼并何有是谓仁政及于黔首约人署吏侵渔则少是谓能官惠于无告父天母地日兄月姊乃郊乃禋劝其孝弟左辅右弼前疑后丞一举一动戒其骄矜防或明察政体用伤防或施紊国经不张行乎大道之中渐乎无何之郷游神乎简易之域息虑乎清净之塲斯则妙有垂之无疆谁谓古道革而不还君或行之是亦非难谁谓淳风去而不返君或继之是亦何逺慎始则多克终盖鲜朽索当手覆车在眼庸庸祗祗兢兢战战小臣司箴敢告旒冕















　　五百家播芳大全文粹巻一百九
　　钦定四库全书
　　五百家播芳大全文粹巻一百十
　　宋　魏齐贤
　　叶　芬同辑
　　颂
　　太祖皇帝阅武便殿颂　　　　吕伯恭
　　臣仰惟艺祖皇帝天造神断手提干将洒扫华夏以丕灵承上帝之威命建隆之元诏天下拣骁鋭之士咸集阙下罢其选懦者命郡国搜补其数焉四方之兵鱼鳞杂袭投石思奋什伯其耦阅集以程其能亲临以作其气所以摩厉之者甚至于三年廼屈銮辂御便殿而阅武陛防百重彤庭如砥扛鼎翘闗之雄落雕穿杨之技彯缨鸣剑之鋭并効其能天容日表不违咫尺视其勇怯以为殿最赏春罚秋风动营垒用能东征西伐显有丕功一举而平荆湖再举而平蜀汉三举而平刘鋹四举而平李煜兵烽所向如雷如霆如摧枯如破竹无不殒灭者盖艺祖鋭志之功有以先之也呜呼艺祖阅之于殿陛之间而收功于千里之外阅之于践祚之初而收功于厯年之逺所以佑启列圣开拓炎宋丕丕之基者阅武之功居其多焉大矣哉圣人创始之沉几也臣窃述其事拜手稽首而作颂曰
　　天造草昧野战羣龙分割河山风气不通皇矣艺祖受天景命神武奋张六合底定开干辟坤厥惟初元肆彼神指布于幅员尺籍五符简其剽鋭造于王庭庸较厥艺羊质虎皮力不胜兵是罚是斥拣择惟精时其三年天临广殿曰熊曰罴贾勇自献陛亷九级左墄右平旌旗如植有闻无声贝冑朱綅流星白羽肃其戎容行行伍伍前垒杨叶后贯防枝连袂逄防比肩由基剑跃长虹弓翻满月怒气回薄发冲眦裂静如磐石动如飘风出奇入正灭没无踪帝临轩陛廼嘉廼奨积金至斗眎劳第赏辕门之下交相激扬【缺】虽柔必强灵旗南指荆湖啣璧万仞剑门如入吾室俘囚刘鋹海波不兴煜惟狂童覊以长绳于赫王旅动而无敌揆厥本源繄阅习力艺祖圣武同符禹汤混一书契千古有光艺祖圣谟允开鸿业列圣阅武相望史牒岂无显徳其规未洪亦有骊山其刑未公大哉斯举百王之极小臣作颂飏之金石
　　黄帝封泰山颂　　　　　　　孙仲益
　　昔在黄帝膺土徳之运躬徇齐敦敏之质脩徳振兵监于万国涿鹿之战既胜包干戈而弗用爰举风后力牧之徒同徳左右康济天下开明堂以朝四夷作咸池之乐以文颂声上之日月星辰之序下之鸟兽草木百谷之宜若大若小罔不作乂于是登封泰山勒告功成神灵居歆万方和防功大徳倍为五帝首可谓盛哉封祀之礼尚矣无懐氏而上制作之文六经无所述逮黄帝之典创法立极礼制乐备然后山川鬼神封祀者为多焉三代之王文献相承云亭社首之盛虽防见于书诗而稽古礼文之治多自黄帝发之是宜作为颂诗以纪盛烈颂曰
　　维古至今盛徳而帝嗜欲开先以徳荐瑞涿鹿之原布昭圣武风挥日舒莫敢余侮旁招俊乂弼亮帝工风后力牧常先大鸿乃开明堂骏奔万国乃奏咸池箫勺羣慝正名百物言顺事成推防迎日以监太清鸟兽虫蛾百谷草木萌区异状罔不率育土石金玉功利川济水火财物资用不匮垂衣而治匪疚匪棘厥壤可游仁夀之域符瑞绍至云物翔洋乃建官师以定厥祥协气横流阳开隂闭薫为太和弗肃弗厉功大名显为五帝先具着显庸升中于天曰维元祀发号垂鸿蒲车委蛇至于岱宗维山岩岩奠兹东鲁神明之隩气泽所聚类于上帝来愿来歆百神受职若有临奉盛以告鄗上之黍三茅借酒醴惟醹匏樽藁秸大礼无文神之听之厥闻维馨天地丕应不谒而获卜世弥长授以神防三灵悦豫四方和来徳音孔昭万世由之
　　汉甘泉宫朝呼韩邪单于颂　　吕伯恭
　　汉兴五百六十载当中宗孝宣皇帝甘露纪元之二年冬十有二月呼韩邪单于侯防欵五原塞上书曰愿朝三年正月诏有司定仪太子少傅臣望之上奏曰单于非正朔国宜不以臣礼待诏曰可明年春正月上幸甘泉宫单于朝谒再拜称藩臣不名赐以冠带衣裳玺绶弓防车马金钱锦绣谷絮甚厚礼毕上至自甘泉宫蛮夷君长王侯数万迎谒渭桥下诏单于就邸长安享之于建章宫越月乃遣还呜呼盛哉自有天地以来竹帛所载謡俗所传未之前闻也高宗亲伐鬼方太王文王事之宣王北伐止于太原汉高帝亲被白登之围武皇帝竭天下之力终莫能得其要领至是乃北面称藩奉公侯朝谒礼汉之威令可谓超王轶帝髙出万古上矣古之所谓美盛徳之形容以其成功告于神明者讵过此欤王褒扬子云之徒咸以文字侍上娱乐徒纪主臣咏洞箫甘泉以为美观至盛徳大业烜焜掀天地者顾嘿嘿但已趋舍之道何其爽欤是用推原中宗皇帝制敌之本意而作颂曰
　　天下之势常病盭堂堂诸华怵此狂猘匪曰盭实痞实瘵心腹有愆见于外在周文武王者无外采薇匪棘天保是頼内事毕矣而狄斯溃于皇中宗文武是嫓狄之始张勇者攘袂帝曰不然病在营卫狄之始衰知者献计相曰不可贪兵必败惟赏是信惟罚是戒钓名核真黜殿入防招流萃亡进秩加赉浇淳饬欺显戮能贷技巧法理爰及器械孰觕不精孰昏不义如人之身百脉不治孰使外邪而敢为厉矧伊索虏天夺其鋭君臣妖昏帐落崩解瞻我汉家如彼泰山今此蚍蜉或敢睥睨防防侯防稽首归塞愿为藩臣奉寳朝嵗帝曰嗟来订我仪制诸儒老生博古辽缔佥曰无之肇自吾世三年之春郊见上帝还坐甘泉陛防逻列九门洞开百辟咸在命太师胪引使前对单于至止虏服椎结左右明王被氊袭毳君臣北面稽颡百拜天子嘉之锡汝冠带弓剑棨防舆马衣币縠清缟温玺金绶盭单于拱手天子之惠享于建章示以珍怪干门万户更启廸闭单于怖骇喜汉之大呜呼盛哉自有书契帝伯皇王凌蔑超迈扬光祖宗振业后裔随流而攘惟我治内人谋允臧亦适其敝在昔武皇威岂不逮斥地隂山扬旌瀚海谓天我骄终莫惩艾孰知斯时拱手天陛矢防不遗刍糗不费犬戎自来孰使颈系小臣作歌吉甫是继于千万年单于来防
　　北敌来朝颂　　　　　　　　王元之
　　陇首云濶河湟路穷青塜镇野黑山驾空爰有勍敌居乎其中言语衣服不与华同食血茹毛寜识八珍之味荷防被毳安知五服之仪不缉防麻以羽皮而御寒冻不脩刈获以射猎而为耕耘春无拆花夏有飞雪沙平万里氷固千寻征鸿呌云战马嘶月其地不可以耕而食其民不可以畜而臣由是古之王者外而不内内而不亲不与约誓不就伐征何者约则贪赂而见欺攻则劳师而莫克故朝朔不加其国政教不及其人来则抚而御之去则备而守之信所谓天限南北而絶内外者矣苟非圣人至道着见又安肯服膺稽颡而自至于天阙耶请陈往古之得失表我朝之昌盛不亦可乎在昔周宣之世猃狁侵削动乎封疆乃命将以安边俾出师而尅敌虽兵如貔虎不尽勦除而彼若蚊虻止在驱逐观衅以动画境而还虐我则仇方用徂征之义胜而不武故无乐战之心所谓得中策者矣汉武之功也匈奴暴强犯我邉鄙于是选良将出鋭兵劳苦干戈深入沙漠戍师叹老流矢告竆虽多尅获之功亦有耻辱之事及乎李卿降北永为败绩之臣明妃出时终有和亲之议所谓汉得下防者也始皇之世强敌侵陵乱于邦国遂命致逺戍筑长城万里亘山千雉截汉雷杵轰野云蔽空掘泉则战血迸流叠土则枯骸共积人力告匮邦基已倾鹿出中原见汉朝之将霸地横大泽知嬴氏之顿亡所谓秦无防者矣新莽之徒固不足征得上防者在我圣朝乎主上神武膺命至道育物谓国之难治设礼乐刑罸以正之谓民之难制布道徳仁义以化之国以之而泰民以之而苏然后治戈矛议征伐取庸蜀下湘潭平交广归吴越师如时雨人解倒悬仗至仁而伐不仁八纮盂覆去无道而就有道兆民子来遂使朔易之方戎狄之众有见几之义生向化之心行亊大之仪陈任土之贡离越沙漠舞蹈藁街逺逐鸿賔豁唐虞之日月至同蚁慕观华夏之车书主上思欲来逺人安小国接之以礼示之以徳使观乎辟雍明堂重檐复庙则穹庐毳幕之人识制度矣使对乎冕旒之贵华衮之荣则椎结裸壤之徒见服章矣使食乎太牢之味秬鬯之酒则羶肉酪浆之众登享防矣使听乎钧天之乐治世之音则胡笳羌笛之方闻韶濩矣而后歌咏王风沐浴天泽如登春台如跻夀域熈熈皡皥乐不知斁夫如是则周宣汉武乃我朝之粃糠也臣旅寓帝里荣观国光覩左袂之徒咸归国化歌垂世之主难寝颂声虽未刋他山纪国休而不尽聊抽鄙思咏王化之无疆亦所以褒赞成功洊扬徳业舞抃之余为之颂曰
　　天辅有徳民懐有仁上眷命为天下君暴乱反正浇薄归淳防竒离难迈徳振民其仁如天其智如神涵之若海泽之如春就之如日望之如云始脩文徳人未之臻终讲武功以讨弗賔乃平庸蜀来其逺人复取湘潭问诸水濵次定交广朝于紫宸终平吴越絶乎妖尘伊彼匈奴见几而作思拜休明逺出沙漠紫殿欢呼彤墀踊跃脱毳委羶劳以王爵弃笛捐笳听乎音乐结恋阙庭永忘部落自服唐虞寜须卫霍賔礼遐陬迩来逺柔盖归道徳靡惧戈矛陇水休咽边云罢愁战征斯弭封禅将脩可纪岳岱宜登介丘鮿儒献颂永孚千秋
　　续酒徳颂　　　　　　　　　　　王元之
　　诗有六义焉颂居其一也所以洊扬徳业褒赞成功盖盛徳之形容告于神明者也观乎伯伦之颂异乎是哉徒以大人先生放荡为辞似未知酒徳之故乃赓而颂之夫天有酒星地有酒泉圣人之法天地而为酒先用之以祭神只次用之以飨賔客然后劳来众士宠锡有功中者礼也酒之徳也是故尧设衢尊使至者尽饮禹疏仪狄恐国以酒亡此天子之徳也勾践投醪士卒皆醉文侯受锡征伐自专此诸侯之徳也傅説应命着麴糵之用管仲弃酒陈讽谏之词此卿士之徳也斯乃载在前籍垂之后昆操巵执觚幕天席地者不得与焉至于尧舜千钟孔子百觚亦无所取也萧梁既重浮华之文忘礼法之度列于王褒陆机之间不其失耶必于啣杯潄醪提壶挈榼称之为徳则糟丘酒池徳之大者也及乎亡桀纣败羲和蔑不由于斯矣又何徳之云乎颂曰
　　古之明君先成其名薄以赋敛朂之耕耘风雨祁祁稼穑蓁蓁三时既丰九稼斯芬民之成矣致力于神正词以告于以奠之若作酒醴麯糵必时神乃享矣百神攸宜古之乱生残民好兵疆埸多警中土未平甫田既荒太仓不盈人有菜色野无歌声民未成矣乌用神明若作酒醴酌彼金罍矫词以告上天降灾神乃怨矣万事隳哉化有醇醴馨非黍稷饮无沈湎道乃昭格畅叶人神是酒之徳
　　澄心亭颂　　　　　　　　　　黄鲁直
　　菩萨清凉界诸般色是空众心生水浄菩提影现中忍观伏尘劳波澄泥着底八风动地来尘劳还复起觉海性澄圆浪时无不浑即浑即澄清个是湼槃门
　　拙轩颂　　　　　　　　　　　黄鲁直
　　覔巧了不可得试问拙从何来打破沙盆一璺狂子因此眼开弄巧成拙为蛇画足何况头上安头屋下盖屋毕竟巧者有余拙者不足
　　题永首座庵颂　　　　　　　　黄鲁直
　　夺得胡儿马便休休嗟李广不封侯分明射得南山虎仔细看来是石头
　　白莲庵颂　　　　　　　　　　黄鲁直
　　入泥出泥圣功香光透尘透风君看根元种性六牕九窍玲珑
　　沙弥文信大悲颂　　　　　　黄鲁直
　　通身是眼不见自己欲见自己频掣驴耳通身是手不解着鞭白牛懒惰空打车辕通身是佛顶戴弥陀头上安头笑杀涪皤
　　清醇酒颂　　　　　　　　　黄鲁直
　　清如秋江寒月风休波静而无云醇如春江永日游丝落花之困人借之以涪翁清闲鉴此杯面渌本之以李叟孝友成此瓮中春
　　和瑞崖湛老颂　　　　　　　黄鲁直
　　海幢一定身幻寂无不足三眼等诸縁洞视非世目渊明但好酒杯漾鸭头緑五栁任荣枯下种干云木我欲访楞伽路隔四面水弃置庵外境一榻百念已风送梵音来正卧为君起妙句有玻璃洞然无表里
　　题防
　　代书皇帝御书幸秘书省诗后　吕伯恭
　　臣等仰惟皇帝陛下宵旰万几身济大业雕琢夸诩浮靡虚防之习是抑是黜囿苑池籞宴豫娱乐之奉是损是蠲居焉非本实不亲动焉非法义不举睠兹三馆廼储蔵典训长育英畯之地自绍兴亲跸下临迄今三十有四年思欲仪刑丕显以増光圣绪粤九月辛酉朔诏有司戒期十有二日壬申幸秘书省受朝右文殿移御秘阁防光尧太上皇帝寳章以视羣臣既又脩太平兴国故事张宴右文酒五行罢越翼日癸酉内出御制诗赐臣浩以下昭回渊曜叅贲图书鸿大闳深匹休雅颂臣等下拜登受相与斋袚敷绎宸指盖在昔圣人以开物之智立经陈纪通于万世惟有道之主为能监世盈虚则象成宪立一王法是之谓稽古文武并用乆长之术惟崇起经艺褒表儒学能章明大义驯服雄虣俾咸知尊君亲上茂集骏工是之谓右文国以人为轻重士气之肆拘信屈论世者必观焉惟虚已忘势然后羣献辐凑展布四体乐尽其心是之谓礼贤下士大哉王言尧舜禹汤文武之隆由此其选固非墨客椠人所得私以为荣观臣等昧死请勒诸琬琰贻诸亿载与日月云汉同垂无极制曰可谨具着其语下方以风示防内徳意志虑之所郷云
　　防泰陵祭温公藁　　　　　　张敬夫
　　呜呼此泰陵诔司马丞相之词也嵗未及朞纪纲略定用贤之有益于国也如此盖此未期嵗之间非特足以开元祐一时之治而所以培植邦本祈天永命者至矣呜呼盛哉后八十有六年具位张某谨书
　　防昭陵亲札　　　　　　　　赵徳庄
　　臣防时尝幸睹仁宗皇帝赐许国文靖公剪髭亲札窃叹君臣始终之际如此然自天圣讫庆厯年间云汉之光烛门楣宜视寳文所储之富臣生晚不获覩也而闻诸长者许公能任重断大事多人所难言者盖古社稷之臣方契丹动谋疆埸时议欲迁都洛阳公独屹然请建都大名示脩景徳济河之典自兹为汉北门中国頼之不徒为寻盟而已也臣今所读一编盖付北事者汤之于伊尹何以过此敢再拜识之而归其书福建漕臣元孙企中乾道八年二月七日具官臣彦端谨书
　　防中庸集解　　　　　　　　张敬夫
　　右石子重所编集解两巻某刻于桂林郡学宫子重之编此书尝从吾友朱某元晦讲订分章去取皆有条次元晦且尝为之序矣桂林学宫旧亦刻中庸解而其间杂乱他説惧其反误学者于是漫去旧板而更刻此书窃惟中庸一篇圣贤之渊源也体用隠显成已成物备矣虽然学者欲从事乎此必知所从入而后可以驯致焉其所从入奈何子思以不覩不闻之训着于萹首又于萹终发明尚防之义且曰君子之所不可及者其惟人之所不见乎而推极夫笃恭之效其示来世可谓深切着明矣学者于此亦知所用其力哉有以用其力则以是书反复防绎将日新而无穷不然譬诸枵腹而观他人之食之美也亦奚以益哉
　　防通鉴纪事　　　　　　　　吕伯恭
　　通鉴纪事本末袁子所辑章首则杨子之笔也庚寅辛夘之间袁杨风节隠然在两学子辱为僚相与讲肄盖有得焉忧患索居旧业湮废袁子官旁郡悯其孤陋廼以是书开予予慨然曰通鉴之行百年矣综理经纬学者鲜或知之习其读而不识其纲则所同病也今袁子掇其体大者区别终始使司马公之微旨自是可考躬其难而遗学者以易意亦笃矣昔者司马公与二刘氏范氏繙中秘外邸之书余二十年其定为二百九十四巻者盖百取其一千取其十也览者犹难之若袁子纪事本末亦自其少年玩绎叅订本之以经术騐之以世故广之以四方贤士大夫之议论而后部居条疏较然易见夫岂一日之积哉学者毋徒乐其易而深思其所以难则几矣
　　书易传大板本后　　　　　　朱晦翁
　　易之为书更三圣而制作不同若庖羲氏之象文王之辞皆依卜筮以为教而其法则异至于孔氏之赞则又一以义理为教而不专于卜筮也是岂其故相反哉俗之淳漓既异故其所以为教为法者不得不异而道则未尝不同也然自秦汉以来考象辞者泥于术数而不得其宏通简易之法谈义理者沦于空寂而不适乎仁义中正之归求其因时立教以承三圣不同于法而同于道者则惟伊川先生程氏之书而已后之君子诚能日取其一卦若一爻者熟复而深玩之如已有疑将决于筮而得之者虚心端意推之于事而反之于身以求其所以处此之实则于吉凶消长之理进退存亡之道将无所求而不得迩之事父逺之亊君亦无处而不当矣华山皇甫斌尝读其书而深好之盖尝大书深刻摹以予人惟恐传者之不广而读者之不多也顾犹来请其所以读之之説某不得让辄书此以遗之淳熈六年秋八月丙戌朔新安朱某谨书
　　防黄仲本朋友説　　　　　　朱晦翁
　　人之大伦其别有五自昔圣贤皆以为天之所叙而非人之所能为也然以今考之则惟父子兄弟为天属而以人合者居其三焉是则若有可疑者然夫妇者天属之所由以续者也君臣者天属之所頼以全者也朋友者天属之所頼以正者也是则所以纪纲人道建立人极不可一日而偏废虽或以人而合其实皆天理之自然有不得不合者此其所以为天之所叙而非人之所能为者也然是三者之于人或能具其形矣而不能保其生或能保其生矣而不能存其理必欲君臣父子兄弟夫妇之间交尽其道而无悖焉非有朋友以责其善辅其仁其孰能使之然哉故朋友之于人伦其势若轻而所系为甚重其分若疎而所闗为至亲其名若小而所职为甚大此古之圣人脩道立教所以必重乎此而不敢忽也然自世教不明君臣父子兄弟夫妇之间既皆莫有尽其道者而朋友之伦废阙为尤甚世之君子虽或深病其然未必深知其所以然也予尝思之父子也兄弟也天属之亲也非其乖离之极固不能轻以相弃而夫妇君臣之际又有杂出于情物事势而不能自己者以故虽或不尽其道犹得相牵聨此合而不至于尽壊至于朋友则其亲不足以相维其情不足以相固其势不足以相摄而为之者初未尝知其理之所从职之所任其重有如此也且其于君臣父子兄弟夫妇之间犹或未尝求尽其道则固无所借于责善辅仁之益此其所以恩疏而义薄轻合而易离亦无怪其相视漠然如行路之人也夫人伦有五而其理则一朋友者又其所借以维持是理而不使至于悖焉者也由夫四者之不求尽道而朋友以无用废然则朋友之道尽废而责善辅仁之职不举彼夫四者又安得独立而乆存哉呜呼其亦可为寒心也已非夫强学力行之君子则孰能深察而亟反之哉始予读王深甫告友之篇感其言若有补于世教者徐而考之则病其推之不及于天理之自然顾以夫妇君臣一出于情势之偶合至于朋友则亦不求其端直以为圣人彊而附之于四者之间也诚如是也则其残壊废絶是乃理分之当然无足深叹而其至是亦晚矣近得黄君仲本朋友説读之其言天理人伦之意乃若有防于予心者然于朋友之道废所以独至于此则亦恐未究其所以然也因书其后如此庶乎其有发云
　　防西铭　　　　　　　　　　张敬夫
　　人之有是身也则易以私私则失其正理矣西铭之作惧夫私胜之流也故推明其理之一以示人理则一而分则森然自不可易惟识夫理一乃见其分之殊明其分殊则所谓理之一者斯周流而无蔽矣此仁义之道所以常相须也学者存此意涵泳体察求仁之要也辛夘孟秋寓姑苏书以示学生潘友端
　　防西铭示宋百潜　　　　　　张敬夫
　　人惟拘于形气私胜而迷其所自生故西铭之作推明理之本一公天下而无物之不体然所谓分之殊者盖森然具陈而不可乱此仁义之道所以立人之极也学者深潜力体而后知所以事天事亲者其持循之要莫越于敬而已乾道八年七月己夘敬书以遗宋刚仲伯潜父
　　防通书后　　　　　　　　　张敬夫
　　濓溪周先生通书友人朱某元晦以太极图列于篇首而题之曰太极通书某刻于严陵学宫以示多士嗟乎自圣学不明语道者不覩夫大全卑则割裂而无统高则汗漫而不精是以性命之説不叅乎事物之际而经世之务仅出乎私意小智之为岂不可叹哉惟先生生乎千有余载之后超然独得夫大易之传所谓太极图乃其纲领也推明动静之一源以见生化之不竆天命流行之体无乎不在文理密察本末该贯非阐防极幽莫能识其指归也然而学者若之何而可进于是哉亦曰敬而已矣诚能起居食息主一而不舍则其徳性之知必有卓然不可掩于体察之际者而后先生之蕴可得而竆太极可得而识矣乾道庚寅闰月谨题
　　防遗书　　　　　　　　　　张敬夫
　　二先生遗书近嵗既刋于建寜又刋于曲江于严陵今又刋于长沙长沙最后刋故是正为尤宻始先生绪言传于世学者毎恨不克覩其备私相传冩人自为本及是书之出裒辑之精亦庶几尽矣此诚学者之至幸然而传之之广得之之易则又惧夫有玩习之患或以备闻见或以资谈论或以助文词或以立标榜则亦反趋于薄失先生所以望于后人之意为逾甚矣学者得是书要当以笃信为本谓圣贤之道由是可以学而至味而求之存而体之涵泳敦笃斯须勿舍以终其身而后已是则先生所望于后人之意也敢敬书之附于巻之末
　　防戊午谠议　　　　　　　　张敬夫
　　自古为国必有大纲复讐之义今日之大纲也要不当论其利害之所存独念夫君臣父子之义不明则戴天履地不能一朝处也则知性与之俱立若饥之必食渴之必饮弗可改也已虽然复讐之义固其大纲而施为举措之间贵乎曲尽脩徳任贤立政又复讐之大纲也不此之为而徒曰吾讐之复有是理哉故某尝论今日之事正名为先而务实为本盖名实一事若夫为人臣而不思大义之所存者甘心以事仇而不以为耻其为罪固不可胜言而或借复讐之説名不正而实不务欺当时而贻后患者亦正论之稂莠也可不察哉乾道庚寅始得吾友魏元履所编谠议三叹之余附书于末
　　题司马文正公荐士篇　　　　张敬夫
　　右司马文正公荐士篇起至和之元尽熈宁十年凡百有六奏其间多公所亲録而其外题曰举贤才亦公笔也某来宜春公之元孙迈出以相示翻阅终日起敬起慕惟公荐士报国恻怛笃至之心后世观此编者亦可以想见其万一矣
　　防希顔録　　　　　　　　　张敬夫
　　某己夘之嵗常裒集顔子言行为希顔録上下篇今十有四年矣回视旧编去取伦次多所未善而往往为朋友所传冩于是复加考究定着为一巻又附録一巻盖顔子之事独载于论语易中庸孟子之书其间顔子之所自言与夫见于问答者抑鲜矣特圣人之所称及曽子孟子之所推述者其详盖可以究知也自孟子之后儒者亦知所尊仰矣而识其然者则或寡焉逮夫本朝濓溪周先生横渠张先生出始能明其心而二程先生则又尽发其大全于是孔子之所以授于顔子顔子之所以学乎孔子与学者之所当从事乎顔子者深切着明而无隠于来世者矣故今所録本诸论语易中庸孟子所载而叅之以二程先生之论以及于濓溪横渠与夫二先生门人高弟之説列为一巻又采家语所载顔子之言有近是者与夫扬子云法言之可取者并史之所纪者存之于后盖亦曰学者之所当知而已既已缮冩则抚而叹之曰嗟乎顔子之所至亚于圣人孔门高弟莫得而班焉及考鲁论师友之所称有曰不迁怒不贰过有曰以能问于不能以多问于寡有若无实若虚犯而不校而已自学者观之疑若近而易识然而顔子之所以为善学圣人者实在乎此则圣门之学其大略亦可见矣惟实用其力而后知其难知其难而后有可进之地也然则后之学者贪高慕逺不循其本者终何所得乎故予愿与同志之士以顔子为准的致知力行趋实务本不忽于卑近不遗于细微持以缜密而养以悠久庶乎有以自进于圣人门墙是録之所为作也乾道元年八月九日谨书
　　防孙子　　　　　　　　　　张敬夫
　　右唐中书舍人杜牧所注孙子三巻牧在当时号为知兵者亲见藩镇相煽为盗不可制国威日削发愤感激留意兵法可以告于后世者无若武之书于是章分句析而为之説其言皆有所防依推之事实而可以行若牧者诚有志当世者哉盖君子于天下之事无所不当究况于兵者世之兴废生民之大本存焉其可忽而不哉夫兵政之本在于仁义其为教根乎三纲然至于法度纪律机谋权变其条不可紊其端为无竆非素考索乌能极其用一有所未极则于酬酢之际其失将有间不容髪者可不畏哉若武之书盖讲乎法度纪律其于机谋权变之用详矣按西汉艺文志武所着兵法凡八十有二篇图九巻牧亦谓武书凡数十万言曺氏削其繁剰笔其精粹为十三篇是则今所存者特操所删定耳牧初虽本操所注然所自发明者盖十之九予得其书于集注中而乐其説因次第缮冩牧本书悉存操説今不复具独其间有渉于牧解释辨正者则亦因而并出之嗟乎干戈扰乱神州有年于兹国家讐耻未雪圣上宵衣旰食未尝忘北顾凡在臣子所宜仰体至意思所以効忠图称者然则于是书又岂可以忽而不讲哉予故刻而传之愿与同志者共焉此亦牧当时之意也
　　书陶渊明诗后
　　血气方刚时读此书如嚼枯木及绵歴世事知有定分无所用智毎观此篇如渴饮水如欲寐得啜茗如饥啖汤饼今人亦有同味者乎但恐嚼不破耳
　　防文正公诗　　　　　　　　黄鲁直
　　范文正公在当时诸公间第一品也故余毎于人家见尺牍寸纸未尝不爱赏弥日想见其人所谓先天下之忧而忧后天下之乐而乐此文正公饮食起居之间先行之而后载于言者也
　　书王元之竹楼记后　　　　　黄鲁直
　　或传王荆公称竹楼记胜欧阳公醉翁亭记或曰此非荆公之言也某以谓荆公出此言未失也荆公评文章常先体制而后文之工拙盖尝观苏子瞻醉白堂记戱曰文词虽极工然不是醉白堂记乃是韩白优劣论耳以此考之优竹楼记而劣醉翁亭记是荆公之言不疑也
　　防韩退之聨句　　　　　　　黄鲁直
　　退之防合联句孟郊张借张与焉四君子皆佳士意气相入杂之成文世之文章之士少聨句尝病笔力不能相追或成四公子碁耳
　　防子瞻醉翁操　　　　　　　黄鲁直
　　人谓东坡作此文因难以见巧故极工余则以为不然彼其老于文章故落笔皆超轶絶尘耳
　　防兰亭　　　　　　　　　　黄鲁直
　　王右军禊饮序草号称最得意书宋齐以来似蔵在秘府士大夫间未闻称述岂未经大盗兵火时盖有墨迹在兰亭右者及萧氏宇文焚荡之余千不存一永师晚出所见妙迹惟有兰亭故为虞褚軰道之所以太宗求之百方期于必得其后公私相盗今竟失之书家晓得定武石本盖髣髴存古人笔意耳
　　又防兰亭【二】　　　　　　　　黄鲁直
　　兰亭序草王右军平生得意书也反复观之畧无一字一笔不可人意摹冩或失之肥瘦亦自成妍要各存之以心防其妙处耳
　　兰亭虽是真行书之宗然不必一笔一书以为准譬如周公孔子不能无小过过而不害其聪明睿圣所以为圣人不善学者即圣人之过处而学之故蔽于一曲今世学兰亭者多此也鲁之闭门者曰吾将以吾之不可学栁下惠之可可以学书矣
　　题顔鲁公帖　　　　　　　　黄鲁直
　　观鲁公此帖竒伟秀防奄有魏晋隋唐以来风流气骨回视欧虞褚薛徐沈軰皆为法度所窘岂如鲁公萧然出于绳墨之外而卒与之合哉盖自二王后能臻书法之极者惟张长史与顔公二人其后杨少师颇得彷佛但少规矩复不善楷书然亦自冠絶天下后世矣
　　题绛本法帖【三】　　　　　　　黄鲁直
　　王防稽初学书于卫夫人中年更妙絶古今今人见卫夫人遗墨疑右军不当北面盖不知九万里则风斯在下耳
　　右军笔法如孟子言性庄周谈自然从説横説无不如意非复可以常理待之
　　王氏书法以为如锥画沙如印印泥盖言锋蔵笔中意在笔前耳承学之人更用兰亭永字以开字中眼目能使学家多拘忌成一种俗气要之右军二言群言之长也
　　防司马温公与潞公书　　　　黄鲁直
　　司马温公天下士也所谓左准绳右规矩身为度声为律者也观此书犹可想见其风采余尝观温公资治通鉴草虽数百巻颠倒涂抹讫无一字作草其行已之度盖如此
　　书徐浩题经后　　　　　　　黄鲁直
　　书家论徐防稽笔法怒猊抉石渴骥奔泉以余观之诚不虚语如季海笔少令韵胜则与穉恭并驰争先可也季海长处正是用笔劲正而心圆若论工不论韵则王着优于季海季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人眉目也三折肱知为良医诚然哉季海暮年乃更摆落王氏规模自成一家所谓卢蒲嫳其髪甚短而心甚长惜乎当时君子莫能以短兵伐此老贼也前朝翰林侍书王着笔法圆劲今所蔵乐毅论周兴嗣千字文皆著书墨迹此其长处不减季海所乏者韵耳
　　李致尧乞书二巻后　　　　　黄鲁直
　　凢书要拙多于巧近世少年作字如新妇子妆梳百种防缀终无烈妇态也
　　防米元章书　　　　　　　　黄鲁直
　　余尝评米元章书如快剑砍阵强弩射千重所当穿彻书家笔势亦穷于此然似仲由未见孔子时风气耳
　　防王介甫帖【二】　　　　　　　张敬夫
　　后一帖大理少卿许遵守京口时丞相与之书遵刻之石始遵在登州论阿云狱事丞相为从臣力主之自后杀人至十恶亦许案问自首减死长恶惠奸甚逆天理今此帖乃谓遵夀考康寜子孙蕃衍由其议法求所以生之之故盖丞相炫于释氏报应之説故以长恶惠奸为隂徳议国法而懐私利有所为则望其报其心术之所以异者莫掩于此予故表而出之
　　予喜蔵金陵王丞相字画辛夘嵗过霅川有持此轴来售而得之丞相于天下事多凿以已意顾于字画独能行其所无事如此此又其晚年所书尤觉精到予所蔵他帖皆不及也
　　防刘共父所蔵简斋帖　　　　朱晦翁
　　简斋陈公手冩所为诗一巻以遗寳文刘公刘公嗣子观文公爱之属广汉张钦夫为题其籖予尝借得之欲摹而刻之江东道院竟以不能得善工而罢间独展玩不得去手盖叹其词翰之絶伦又叹刘公父子与钦夫之不可复见也俯仰太息因书其末以归之刘氏云
　　防张巨山帖　　　　　　　　朱晦翁
　　近世之为词章字画者争出新竒以投世俗之耳目求其萧散淡然絶尘如张公者殆絶无而仅有也刘兄亲承指画竗得其趣然公晚以事业着故其细者人无得而称焉钦夫雅以道学自任而游戯翰墨乃能为之题识如此岂亦有赏于斯乎
　　防东坡帖　　　　　　　　　张敬夫
　　坡公结字穏密姿态横生一字落纸固可蔵玩而况平生大节如此哉窃尝观公议论不合于熈丰固宜至元祐初诸老在朝羣贤彚征及论役法与已意小异亦未尝一语苟同可见公之心惟义之比初无适莫也方贬黄州无一毫挫折意此在他人已为难能然年尚壮也至于投老炎荒刚毅凛凛畧不稍衰此岂可及哉范太史家蔵公旧帖其间虽有壮老之不同然忠义之气未尝不蔚然见于笔墨间也真可畏而仰哉
　　防临右军书　　　　　　　　葛谦白
　　逸少墨迹如优昙鉢华近世罕见虽古人响亦乏善本盖临书不在于防画排比之工而在于得笔意脱或昧此譬如垂絶人神气都防形体虽具奚为也此本得之于许昌侍其氏其家袭蔵无虑百余年此其为旧物无疑观其笔迹遒润快分明凛然有生气若出乎右军之手决非赵模韩道政等所为非虞永兴则褚河南笔也深乎书者当自知之昔人论宋文帝书以谓工夫不及羊欣而趣过之临书而得天然意必知为名笔
　　题摹燕郭尚父图　　　　　　黄鲁直
　　凢书画当观韵往时李伯时为余作李广夺胡儿马挟儿南驰取胡儿弓引满以拟追骑观箭锋所直发之人马皆应也伯时笑曰使俗子为之当作中箭追骑矣余因此深悟画格此与文章同一闗纽但难得人人神防耳
　　题李汉举墨竹　　　　　　　黄鲁直
　　如虫蚀木偶尔成文吾观古人绘事妙处类多如此所以轮扁斵车不能以教其子近世崔白笔墨几到古人不用心处世人雷同赏之但恐白未肯耳比来作文章无出无咎之右者便是窥见古人妙斵试以此示旡咎
　　防李之仪端叔帖　　　　　葛谦白
　　端叔书牍好事者多喜蔵弆如人嗜昌歜羊未易诘其所以然岂非韩门籍湜之徒固取重于世











　　五百家播芳大全文粹卷一百十
