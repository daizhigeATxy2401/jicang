　　钦定四库全书　　　　　集部八
　　古文苑　　　　　　　　总集类
　　提要
　　【臣】等谨案古文苑二十一巻不着编辑者名氏书録解题称世传孙洙巨源于佛寺经龛中得之唐人所藏所録诗赋襍文自东周迄于南齐凡二百六十余首皆诗传文选所不载然所録汉魏诗文多从艺文类聚初学记删节之本石鼔文亦与近本相同其真伪葢莫得而明也南宋淳熙间韩元吉次为九巻至绍定间章樵为之注释明成化壬寅福建巡按御史张世用为刋行之樵序称有首尾残缺者姑从旧编复取史册所遗以补其数厘为二十巻又有襍赋十四首颂三首以其文多不全别为一巻附于书末共为二十一巻则已非经龛之旧本矣中间王融二诗题为谢朓葢因附见朓集而误又文木赋出西京襍记乃吴均所为见段成式酉阳襍俎亦不能辨别则编録未为精核至于柏梁一诗顾炎武日知録据所注姓名驳其依托钱曽读书敏求记则谓旧本但称官位自樵増注妄以其人实之因启后人之疑又如宋玉钓赋蜎渊误作元洲曹夫人书官绵误作官锦皆传写之讹而注复强为之解王应麟困学纪闻亦辨之则注释亦不能无失然唐以前散佚之文间赖是书以传故前人多着于録亦过而存之之意欤据此书所题樵字升道临安人以朝奉郎知吴县事成化杭州府志则作昌化人知处州事宋诗纪事亦作昌化人其号曰峒麓嘉定元年进士厯官知涟海军授朝散郎知处州葢昌化即临安属县此书举其郡名处州乃所终官此书则其知吴县时所注也乾隆四十五年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀













　　古文苑序
　　古文苑者唐人所编史传所不载文选所不録之文也歌诗赋颂书状勅啓铭记杂文为体二十有一为萹二百六十有四附入者七始于周宣石皷文终于齐永明之倡和上下一千三百年间世道之升降风俗之醇漓政治之得失人才之髙下于此而槩见之可谓萃众作之英华擅文人之巨伟也至别而观之如岐阳搜狩实肇中兴之羙勒石纪功词章浑厚足以补诗雅之遗佚泗水碑铭铺扬兴王之盛叙功攷徳表里名实足以续闳散之芳烈扬子云仿虞作箴官箴王阙所以辅正心术警戒防防殆与圣贤盘盂几杖之铭争光千古有国家者宜保之以为鉴所谓杰然诗书之后讵容徒以文章论哉世代隃邈遗文雕耗若昔贤所欲舆致太学以助讲切之真迹今既不可复得而浮磬之刻蔚宗之注与隋唐艺文目録所载诸家文集亦沦落十九莫可寻访千载而下学者得以想像细绎古人述作之懿者犹幸佛书龛中之一编复出于人间而其中句读聱牙字画竒古未有音释加以传録舛讹读者病之有聴古乐恐卧之叹樵学制呉门窃簿书期会之暇续以灯火余工玩味参订或裒断简以足其文或较别集以证其误推原文意研覈事实为之训注其有首尾残缺义理不属者姑存旧编以俟廋攷复取汉晋间文史册之所遗以补其数凡若干篇厘为二十巻将质诸慱洽君子以求是正焉绍定壬辰七月日朝奉郎知平江府吴县事武林章樵升道序







　　钦定四库全书
　　古文苑巻一　　　　　　　宋　章樵　注文
　　周宣王
　　石鼓文【周宣王狩于岐阳所刻石鼔文十篇近世薛尚功郑樵各为之音释王厚之攷正而集录之施宿又参以诸家之本订以石鼓籀文真刻夀梓于淮东仓司其辨证训释盖亦详俻按此编孙巨源得于僧寺佛书龛中以为唐人所录审尔则又在薛郑之前二三百年矣详攷其文字画音训多与郑本合岂郑为音释时尝得此本参校邪惟甲乙之次与薛郑本俱不同今合诸家之説并摘经传语可为证者载于下甲乙仍其旧以薛郑之次附于左】
　　车旣工马旣同【石本作□薛音我工石本作□郭云籕文攻字苏眉山石鼓诗亦作攻按车攻诗毛氏注攻坚也同齐也】车既好马既【好石本作攷郑音宝今作鸨郭云恐是籀文騊字騊北野良马名】君子员员邋邋员斿【员石本作鼎説文员音云益也邋郑通作猎字员又音贠君子指从猎诸臣员员众多而有礼义也猎猎旌旗摇动貎员斿当读作县旒旌上赘旒诗悠悠斾旌】麀鹿速速君子之求【麀牝鹿速速疾行貎田狩之所求】○酋弓兹防寺【酋石本作□郭云恐当作卤卤弓即庾弓也薛作首郑作酋周礼防弓利射侯与戈弓薛作及防古以字同寺诸家皆作时宇】欧其孙【薛郑皆作孙字施云以碑本攷之字虽磨防髣髴是时字耶】其来趩【石本作趩二田亦反説文行声也一曰不行貎】【施云薛郑本皆有此字碑磨防不可辨】【郑云今作□未详音义石本有重文】即即时麀鹿趍趍【郑云今作敔与禁御之御同薛作我趍薛作趍郑作趋直杂文并无重文】欧其朴来射【施本此句在其来卤之下又连二射字于上法云旧音我疑非与下我字不同来字上更有其字下无射字】其来□【薛作首郑云亦作即直字】既【施本无既字作音敔】其□蜀【施云王氏集诸家释音四字皆不着宿得于北方及叶氏本下三字甚明岐城石刻亦载】
　　右一【薛作辛文郑作丙文】
　　汧殹沔沔【王云汧音牵水名出扶风汧县西北分渭殹即也字见诅椘及秦斤下同郭氏读如系语助也沔籀韵作泛音郑云沔读作绵盖用沔字平声以叶韵】防□淖渊【防石本作恶郑云防字见秦权郭云读如蒸进也诗南有嘉鱼烝然罩罩王肃云丞众也□石本作□王云籀文皮字借作被音文曰□被淖渊与尚书导菏泽被孟猪之被同义郭音彼淖渊水之深处也】鲤处之君子之【鲤皆鱼名郑音鰋处郑读作居盖取叶韵籀文渔从寸今省作渔】澫澫又其斿【澫郑本云即漫以万通作曼漫漫水之濔茫处也又通作有籀文省下同见诅椘文今作鲨鱼名所加反斿今作游下同薛作散字郑云即字相千反】淿鱼其□氐鲜【帛从帛从水古文泊字今省水之浅处也步各反下同郑云音洛集韵云白色也薛作鱳字説文鱳卢各反鱼名□郑云□亦作蕰读与爼豆之爼同施云按説文侧余反醢也氐典礼反按即皪字音歴的皪白言泊中之鱼皪皪然洁白登之于爼甚鲜也】黄淿其□又□又【黄泊水浊而浅处郑云□即鲠字卑连反郭云畀即古卑字从鱼从卑步佳反鱼名薛作□郑云今作鲋作音附郭云并呼反今从专郑云鲌音白】其豆孔庶羉之【豆石本作□郭云□今作防乞及反博雅□谓之防郑作豆字羉郭云籀文脔字郑云羉谟官反施网也旧注田若反相如大人赋休奔走也】【郭云籀文洋字郑云音汗今作澣郑云博或云即遄字】其鱼佳可佳鱮佳鲤可防橐之佳杨及柳【佳通作维可通作何下并同橐説文符霄反郑云与标同旧本音托眉山苏氏石鼓诗作何以贯之】
　　右二【薛作戊文郑作甲文】
　　【施云十鼔中惟此完好无一字磨防成文可读然字多假借世既逾逺不能尽知故义亦有不通处更俟博雅君子辨而释之庶可补雅颂之亡逸】
　　田车既安鋚○勒马【按诗注輶车田猎驱逆之车取其轻捷也鋚郭云大么反辔首铜也广韵音条纼頧铜】○众既简【简选也】左骖旛旛右骖騝騝【诗騧骊是骖注骖两騑也车驾四马在内两马谓之服在外两马谓之騑郭云旛妨圆反旌旗总名旛旛取其轻举貎騝居言反尔雅騝马黄脊或云纪偃反取其壮健貎】防隮于原【读作我隮升也原石本作邍古原字下同】戎阵止【施云郑本戎字作我下有阵止二字今攷碑本此阙非有磨防戎世二字上下相承不容有阵止字于其间】世□【郑作云今作陆施云又疑为跣字薛作籀文】宫车其写秀弓时射【宫车辇车也周礼辇车用于宫中秀与綉同綉弓戎弓也谷梁传弓綉质质靶也戎弓綉其质示武中有文言田狩之时宫车冩而不用戎弓时施于射方言发税舎车也舎音写史记秦毎破诸侯写放其宫室读如卸】糜豕孔庶麀鹿雉兎【言所□多品】其○又防【又是作有防郑云今作绅】其○□【郑云今作奔或作走】□大○【郑本有□字在大字上音□古直字也】出各亚【石本作□施云汗简作亚古孝经作恶盖古字通用】○○□○【薛作畀字郑云疑即思字碧落碑思作畀郭云恐是臭字公者反大白泽也白泽兽名】执而勿射○庶防防【説文即击反动也郭云走也郑云与轹同】君子乃乐【乃石本作逌薛作乃郭郑云逌今作攸所也按汉书地理志酆水逌同五行志彛伦逌叙皆古攸字】
　　右三【薛作丙文郑作丁文】
　　○○銮车【郭云人君乗车四马镳八銮铃象鸾鸟声从鸾从金省按经史或作鸾左传钖鸾和铃诗八鸾玱玱是也周礼王乗玉辂以封】□敕真○【□石本作□施云説文呼骨反疾也薛作□字郑云即拜字敕即□字并见义云章真薛作真字郑云即填字亦作镇】○弓孔硕彤矢○○【按诗彤弓彤矢天子所以锡有功诸侯説文文侯之命以左传甯武子所言彤弓一彤矢百是也毛氏注彤弓朱弓也孔氏以彤弓为周礼之唐弓大弓硕大也或曰硕实也筋角胶木各得其所则弓体实】○马其写六辔骜骜【郑云五到反读若过诸家本并骜字上阙一字无重文】孔庶□□抟抟【诸家本皆作徒字郑云今作驭□薛作廓郑云亦作或云即廓字诸家本□今作宣上阙一字施云宿本并不见重文坡城刻本亦无】□车载衍【□郑云即酋字诗所谓輶车鸾镳田狩之车也载石本作□籀文载字衍今作道字】○徒如章□湿隂阳【□古原字□郑云今作湿通作隰徒从也徒从整布如文章然原髙陆也隰卑隰也髙低向背皆有隂阳公刘诗相其隂阳度其隰原】六马射之□【郑云即趣字七走反诗蹶维趣马郭云□籀文族古作□小异郑云□与李商隠族字相近疑即族字借作镞耳今作徐六马天子所驾也趣趣然调和闲习射则矢镞之发舒徐不迫言皆合礼有一发五豝之意】如虎兽麀如○○○【麀字诸本皆作鹿兽犹禽谓搏取之也四方有不顺王命者禽芟而兽狝之如虎搏鹿不劳余力上章有弓矢之锡得专征伐】多贤迧【石本作□郑云迧今作狥】禽○○允异【□字薛本作鹿郑本作施云碑磨防不可辨】
　　右四【薛作丁文郑作戊文言策命诸臣】
　　○○霝雨○【七西反亦作凄大田诗有渰萋萋兴雨祁祁毛氏注萋萋云行貎施本霝字上有天字郑云霝亦零东山诗零雨其蒙又卫诗灵雨既零毛氏注灵善也今省作流下同见説文】迄涌盄防□【盄石本作盈説文盈字薛同郑作盈止遥反防郑云今作潗私列反□郑云今作滋郭云湿】君子即涉【石本作□施云即涉字见义云章】马○汧殹【汧即前章所谓汧水殹即也字言君子将乗马涉水而归汧水流泛不可以涉】洎洎凄凄○○舫舟西防【凄石本作郑云今省作凄亦作萋舫符望反两舟并也西石本作□薛作恁字郑作西云见尹彛或作由防郑云即归字或作】○○自□【□郭作廓籀文郑作鄠或作廊】徒汤汤佳舟防□或隂或阳【即驭字见前注汤音伤汤汤众多貎佳维通用衍籀文道字前言乗马以涉水涨不可次言并舟而归路或悠长今徒驭众多当维系其舟遵道而行水北为阳南为隂或从水之阳或从水之隂皆可归也】极深防户○于水一方【极薛作枝郑云即楫字施云薛郑本防下有户碑本磨防不可辨于水一方足上文或隂或阳意也】勿○○止其奔其敔【郑云敔今作御】○○其□【施云古文事字见説文】
　　右五【薛作壬文郑作辛文言渔狩而归】
　　猷乍邍乍□【籀文乍与作通邍古原字□即导字】遄我□除【遄石本作□薛郭作□字郑作遄字□郑云今作治字施云按古文孝经治字作□与此小异】帅□【被】【音序郭作阪音反】□【薛作□音莽郭云恐是□□草之相纠者居虬反郑本作□云今省文作莫或作草未审孰是】为世里【世石本作卋施云世三十也文曰为三十里以三十为世书家谓之防意佛书谓之二合字书□苏合反非世字也□即世字】微□○【薛作徼郑云徼未详音义】逌□【逌薛作乃郑云逌作攸□薛作罟字郑云□亦作□并音古网罟也】□【薛作栗尚书栗作□与此相类説文省作防】柞棫其防【郑云搬亦作槃或作防字】【説文读作皓方老反薛作格字】【薛作庸郑云□未详音义或云遘字诸本无重文】鸣亚箬【石本作□薛郭作籀文若字郑作箬】其□【石本作□薛作华郑云□亦作况于反】为所斿【薛作忧郑云今作防】篮【郭作盩云籀文执字今省】□【导】防□【树】□孙【□薛郑音合字郑云疑即畣字音响施云碑本虽稍磨防上从五字尚可辨非从今也又薛郑本下有孙字今碑本无此字】
　　右六【薛作庚文郑作乙文言除道】
　　【施云此鼔乃向传师皇祐间所搜访而得之者毎行末仅存四字自四字而上磨防者传师磨去刻当时得之之由故今所存皆防续不成文郑樵乃以猷作原作导遄我治除帅别莫为世里十六字为成辞盖郑所见乃遗文之摹刻者不知真本未尝相属也】
　　而师弓矢孔庶左骖滔滔【防文理而字上当有阙文施云郑本师字下有弓矢孔三字左字下有骖字今碑本磨防】是□【薛郑本皆阙而不音施云按説文古炽字与此相类下同】不具夺【施云薛本有字阙音碑本磨防不可辨】后具肝【石本作□薛作肝郑作肝音吁】来其写矢【矢石本作灾施云恐是小大二字钟鼎欵识多此类薛作尖字郑作矢字】具来乐天子来【施云郑本子下有来字】嗣王始古我来
　　右七【薛作甲文郑作壬文】
　　□【音被见上注】走防防【郑音剂】马【郑云今省作荐】晢若【若石本作□薛作奔郑云即若字古诺字从此】微【石本作□施云□説文与微同薛作放音非也】雉立其一之【施云宿二本下皆有止字按此本作之字】
　　右八【薛作已文郑作庚文】
　　【施云此鼓最磨防仅存十三字不复成文】
　　【我】水□【古导字下同见上注按文导字上阙一字】既平既止喜树里天子永寍【喜石本作□郑云即喜字薛作嘉施云説文喜字如此冩籀文则字寍与宁同大意言水既防导民可树艺地可井界天子之心为之安宁喜树二字未必连属】日佳丙申○○【施云宿本丙申下二字尚可辨更俟攷之】其用□马既申敕肃肃驾【申重也敕戒也肃肃施本作康康驾石本作骆郭郑音驾籀文按文驾字上阙一字】左骖防【防施云五到反马怒也】□□扯女【□诸本无重文郑音遫扯石本作□施云説文识字与此相类薛郭郑本并作扯字郭云子一反摘也郑云疑即挞字皆摹本误之也女通作汝】不□【郭云籀文翰从飞郑音同】【薛作郭云恐是籀文霾字郑云即黎字】公谓天余及如□【石本作□施云説文害字郑云周今省作周】
　　右九【薛作乙文郑作癸文言除道】
　　【施云上下皆磨防不成文】
　　呉人□【王云呉通作虞郑序曰吴人曰享社也享社必狩以献鲜焉汧水出于吴山故渔于汧而狩于吴也施云其説恐未然亦作怜郑云□即亟字吴山即吴岳也汉地理志右扶风汧县注吴山在西古文以为汧山汧水出西北入渭】朝夕敬○【朝石本作□薛作敕字郑云即朝字】载载北【载石本作□见前注即西字郑云见鲁侯彛】勿奄勿伏【奄石本作□郑云见盄和钟通作掩伏石本作□薛作戊字郑作防字】□而出○【郑云□即嵒字或云即毕字碑已磨防薛音之】○□○【献薛作献字郑作狩字】○○○○○○大祝○○○□【□薛作髙按碧落碑髙字同此郑云今作享】○○埶寍【埶薛作执説文执与艺同郑云亦作社即社字寍与寜同】逢□孔□○【籀文囿作阃见説文】麀鹿【旧本鹿字在上今从诸家本下同】麌麌【韩奕诗作麀鹿噳噳愚甫反毛氏曰噳噳然众也】○其麀鹿□【□郑云即疃字见敢厖敦】天○○○○○○求又○○○○○○是○○○○○○○
　　右十【薛作癸文郑作已文】
　　临川王厚之顺伯
　　右石鼔文周宣王之猎碣也唐自贞观以来苏朂李嗣真张怀瓘窦□窦徐浩咸以为史籕笔迹虞世南欧阳询禇遂良皆有墨妙之称杜甫八分小篆歌叙歴代书亦厠之仓颉李斯之间其后韦应物韩愈称述为尤详至本朝欧阳修作集古録始设三疑以韦韩之説为无所攷据后人因其疑而增广之南渡之后有郑樵者作释音且为之序乃摘防【丞】殹【也】二字以为见于秦斤秦权而指以为秦鼓伪刘词臣马定国以宇文泰尝搜岐阳而指以为后周物呜呼二子固不足为石鼓重轻然近人稍有惑其説者故予不得不辨集古之一疑曰汉桓灵碑大书深刻磨灭十八九自宣王至今为尤逺鼓文细而刻浅理岂得存予谓碑刻之存亡系石质之美恶摹拓之多寡水火风雨之及与不及不可以年祀乆近论也且如诅椘文刻于秦恵文王时去宣王为未逺而文细刻浅过于石鼓逺甚由始出至近嵗戕害所不及至无一字磨灭者顔真卿干禄字刻于大厯九年显暴于世工人以为衣食业摹拓为多至开成四年才六十六载而遽已讹阙由是言之年祀乆近不足推其存亡无可疑者二疑以谓自汉以来博古之士略而不道三疑以谓隋氏藏书最多独无此刻予谓金石遗文溷于瓦砾歴代湮没而后世始显者为多三代彛器或得于近嵗其制度精妙有马融郑所不知者又诅椘文笔迹髙妙世人无复异论而歴秦汉以来数千百年湮沉泉壌近嵗始出于人间不可谓不称于前人不録于隋氏而指为近世伪物也予意此鼓之刻虽载于传记而经歴代乱离散落草莽至唐之初文物稍盛好事者始加采録乃复显于世及观苏朂叙记尤喜予言之为得也则夫隋氏之不录又无足疑者况唐之文籍视今为甚备而歴秦不敢为臆説自贞观以来诸公之説若出一人固不特起于韦韩也而韦应物又以为文王之鼓宣王刻诗言之如是之详当时无一人非之传记必有可考者矣小篆之作本于大篆防殹二字见于秦器固无害况丞字从山取山髙奉丞之义着在説文字体宜然非始于秦也唐初去宇文周为甚近事语尚在于长老耳使文帝镌功勒成以告万世岂细事哉宜时人共知之况苏勗之祖邳公绰用事于周文物号令悉出其手岂得其贤子孙乃不知其祖之所作者乎呜呼三代石刻存于世者坛山吉日癸已刻与此耳而吉日癸已无所攷据独此鼓昔人称説如是之详观其字画竒古足以追想三代遗风而学者因可以知篆之所自出好异者又附防异説而诋訾之亦已甚矣其鼓有十因其石之自然粗有鼓形字刻于其旁石质坚顽类今人为碓硙者其初散在陈仓野中韩吏部为博士时请于祭酒欲以数橐驼舆致太学不从郑余庆始迁之鳯翔孔子庙经五代之乱又复散失本朝司马池知鳯翔复辇至于府学之门庑下而亡其一皇祐四年向传师搜访而足之大观中归于京师诏以金塡其文以示贵重且絶摹拓之患初致之辟廱后移入保和殿靖康之未保和珍异北去或传济河遇大风重不可致者弃之中流今其存亡特未可知则拓本留于世者宜与法书并藏讵可轻议也哉绍兴已夘嵗予得此本于上庠喜而不寐手自装治成帙因取薛尚功郑樵二音参校同异并考覈字书而是正之书于帙之后其不知者姑两存之以俟博洽君子而质焉
　　【樵按欧阳氏有石鼓三疑终则曰观其字画髙妙非史籀不能作眉山苏氏石鼔诗则曰勲劳至大不矜伐文武未逺犹忠厚又曰自从周襄更七国竟使秦人有九有登山刻石颂功烈后者无继前无偶皆云皇帝巡四国烹防强暴救黔首合二公之词观之则石鼓为宣王时物不必多辩矣】
　　秦惠文王
　　诅楚文【奉告巫咸文説者皆谓近世出于鳯翔府祈年观基之下眉山苏氏形之诗咏亦以为然此编既云唐人所藏于佛书龛中得之则唐时此文已流传于世惜无名士如韦应物韩退之辈题咏故其名不显按巫咸在解州盐池与古雍相逺盟石以告神或瘗于土或沈】
　　【于水皆当在本所如告久湫文得于朝那湫旁是也告巫咸文不应逺在古雍以是推之此石出于唐之前后复湮没于祈年观下至近代而复出理无可疑文多古字间有假借王厚之音释颇详今载于后】
　　又【通作有以下字多假借】秦嗣王□【籀文敢字后同】用吉玉□【古宣字通作瑄壁六寸曰瑄】璧使其宗祝邵鼛布忠【篆文似作憨字又作愍王本作忠】告于不显大神巫咸【乆湫本作不显大沈乆湫亚駞本作不显大神亚駞乆读作故亚读作乌按文王诗有周不显毛氏注甚显也正与此不显字同意或者假借为丕显正不必然】防【古以字】防【椘】王熊相之多臯【罪】防【昔】我先君□【穆】公及防成王是【读作寔】缪【读作戮左传成公十一年戮力同心】力同心两邦【古若字】□【古壹字】绊防【婚】【姻】袗防齐□曰枼【叶】万子孙毋相为不利【檀弓丗丗万子孙毋变也】亲即【王作卬读作仰】不显大神巫咸【乆湫本无不显二字只作大沈久湫亚駞本作不显大神亚駞以下凡举所祀神名皆同】而质焉今防王熊相康【读作庸】回无【道】淫失【读作佚】甚【读作耽】乱□【宣】奓【古文侈字】竞从【读作纵】变输【读作渝按春秋隠公六年郑人来渝平左氏传作渝公羊谷梁作输二字盖通用渝变也】□刺内之【籀文则字下同】虣【古文暴字周礼有司虣】虐不辜【乆湫本作姑通用】刑戮孕【妇】幽刺亲【乆湫亚駞本作古文亲字】【戚字汉戚伯着碑夏承碑皆用此字法】拘圉其叔父窴者【读作诸下同】冥室椟棺之中外之【则】冐改乆心不畏皇天上帝及不显大神巫咸之光列【烈】威神而兼俖【倍】十八丗之诅□率者【诸】侯之兵防临加我欲刬伐我社稷伐烕【许劣反灭也诗褒姒烕之】我百【姓】求蔑灋【古法字】皇天上帝及不显大神巫咸之防防圭玉羲【牺】牲逑取【古我字一作吾】邉城新【音皇】及邬【王本作郡】长【亲】【我】不□【敢】曰可今有【通作又乆湫亚駞本作又】悉兴其众张矜意【王本作意籀文亿字説文云满也左传以冯陵我敝邑不可亿逞】怒饰甲底兵奋士盛师防偪【王本作俖云乆湫亚駞本作偪字当作偪】【我】边竞【读作境】将欲复其【贶】迹雄是秦邦之羸众敝赋防【王本作□读作鞹革也皮去毛曰革】防【音俞刀鞘也言以革饰刀鞘也】栈舆礼使【上声】介老将【去声】之防自救殹【乆湫本作也殹古也字见石鼔文及秦权鞹防栈舆言非戎器之备也介老谓一介之老言又非将帅之才也秦自谓不得已时遣一介之老将屯羸众自救而已言不敢饰甲底兵以先伐椘也曰礼使者言椘兴师之不以礼也】亦应□【古受字】皇天上帝及不显大神巫咸之防灵徳赐□【古克字】□【王本作制古制字乆湫亚駞本作剂剂导为反尔雅云翦齐也】防师【王本作椘椘云下一椘字乆湫亚駞本作师字当作师】日复略我边城□【敢】数防王熊相之俖【倍】□犯诅箸【着】者【诸】石章防□大神之威神
　　诅楚文有三皆出于近世初得告巫咸文于鳯翔东坡鳯翔八观诗尝纪其事旧在府廨徽皇时归御府次得告大沈乆湫文于渭时蔡挺帅平凉擕之以归在南京蔡氏最后得告亚駞文于洛在洛阳刘忱家其词则一惟质于神者随号而异述秦穆公与椘成王相好及熊相倍十八世诅盟之罪以史记世家年表攷之秦自穆公十八世至惠文王与防懐王同时从横争霸此诅为懐王也懐王十一年苏秦【战国防作李兊】约从山东六国共攻秦防懐王为从长至函谷闗秦出兵击之皆引而归齐独后今文曰熊相率诸侯之兵以临加我是也后五年秦使张仪以商于之地六百里欺防使絶齐懐王信之既与齐絶使一将军西受封地秦倍约不与文又曰逑取我边城新及长亲我不敢曰可是也懐王忿张仪之诈发兵攻秦文又曰今又悉兴其众以偪我边境是也是歳秦遣庶长章拒椘文又曰礼使介老将之以自救是也此文之作乃秦惠文王之后十二年椘懐王之十六年也明年春庶长章击椘于丹阳虏其将屈匄又攻防汉中取地六百里乃既诅之后史防王无名相者或以相与商声相近遂以熊相为威王熊商攷秦惠文王之立虽在防威王二年然终威王之丗秦防未尝以兵相加也或以防自成王至顷襄王十八丗遂以为顷襄王横秦人之文自不应数防之世况顷襄王立乃秦昭王九年歴惠文武王至昭王是时楚已微弱非秦所畏不应有诅也或谓姓书以熊相为芊姓如熊相禖熊相祈熊相宜僚皆芊姓列国类不名其君故特称其姓然亦未安相疑懐王名丗家作槐年表作魏传冩之误也巫咸在解州盐池西南乆湫在安定郡即朝那湫也亚駞即呼沲河顾野王攷其地在灵丘竹书纪年穆公十一年取灵丘故亚駞自穆公以来为秦境也时邵鼛徧走羣望想不止三所今见于丗者止此耳着诸石章或沉或瘗石麤可砺图其乆而存也赵徳甫金石録云张芸叟黄鲁直皆有释文丗必有存者偶未之见俟寻访以校今昔之异同云临川王厚之顺伯
　　秦始皇
　　峄山刻石文【峄音亦山在鲁邹县尔雅峄山纯石相接构连属而成山按史记秦始皇二十六年初并天下自号曰皇帝二十八年东行郡县上邹峄山遂上泰山封祀并渤海以东登之罘又作琅邪台二十九年登之罘三十二年之碣石三十七年上防稽并刻石颂秦徳凡七处史载其词者五二十九年之罘又载东观刻词惟二十八年峄山并之罘二刻石词不载岂偶遗佚抑有去取邪东南惟防稽尚存石刻宋书竟陵王子良克日登秦望山主簿范云以山上有始皇石刻文三句一韵又皆大篆人多不识乃夜检史记读之明日登山賔僚皆茫然不识云读如流子良大悦以为上賔】
　　皇帝立国维初在昔嗣世称王【毎三句为韵始皇十三嵗嗣位为秦王】讨伐乱逆威动四极武义直方戎臣奉诏【戎臣将帅总戎之臣诏者天子之命也】经时不乆灭六暴强【三晋椘燕齐六强国】二十有六年【句皆四字二十当合为廿音入】上荐髙号【兼并天下羣臣上尊号遂称皇帝】孝道显明既献泰成【谓告成于天】乃降专惠亲巡逺方【史记载泰山文亲巡逺方黎民国朝大观中汶阳刘跂亲至泰山絶顶见其碑模之以归乃作亲逺黎】登于峄山羣臣从者咸思攸长追念乱世分土建邦以开事理攻战日作流血于野自泰古始世无万数阤及五帝莫能禁止乃今皇帝壹家天下兵不复起【始皇罢侯置守以为自古莫及已及羣臣称颂之词往往若此】灾害灭除黔首康定【史记秦更名民为黔首】利泽长乆羣臣诵略【言功徳隆盛羣臣莫能名言但诵其大略而已】刻此乐石【石之精坚堪为乐器者如泗濵浮磬之类】以着经纪
　　皇帝曰金石刻尽始皇帝所为也今袭号而金石刻辞不称始皇帝其于乆逺也如后嗣为之者不称成功盛徳丞相臣斯【李斯】臣去疾【冯去疾】御史大夫臣徳昧死言【秦尊君卑臣羣臣昧死而后言蔡邕独防曰汉承秦法羣臣上书皆言昧死】臣请具刻诏书金石刻因明白矣臣冐死请制曰可【已上二丗所刻词按史记二丗东行郡县李斯从到碣石并海南至防稽而尽刻始皇所刻石石旁着大臣从者名以章先帝成功盛徳焉云云】









　　古文苑巻一
　　钦定四库全书
　　古文苑巻二　　　　　　　　宋　章樵　注赋
　　宋玉【按史椘襄王名横懐王之子也周赧王十七年懐王拘留于秦襄王立宋玉者屈原弟子仕襄王为大夫闵其师忠而放逐作词九章以述其志今椘词九辩是也此诸赋虽体格不同俱非九辩比矣】笛赋【广雅曰籥谓之笛有七孔诗简兮左手执籥则笛之为乐器乆矣或曰汉武帝时丘仲始作笛其説曰羌人伐竹闻龙吟水中截竹吹之象其声盖羌笛也】
　　余尝观于衡山之阳【衡山南岳也属荆州】见竒篠异干罕节间枝【一本作简支】之丛生也【禹贡扬州厥贡篠簜孔安国注篠竹箭簜大竹】其处磅磄千仞【旁唐言盘薄也八尺曰仞】絶谿凌阜隆崛万丈磐石双起丹水涌其左醴泉流其右【丹水醴泉天地醇和之气融液而成淮南坠形训昆仑防圃之池是谓丹水又玉生醴泉】其隂则积雪凝霜雾露生焉【列仙传凌阳子所谓沆之气】其东则朱天皓日素朝明焉【朝霞之气】其南则盛夏清微【一作彻】春阳荣焉【正阳之气】其西则凉风游旋吸逮存焉【沦隂之气吸逮言吸聚而相推逮一作逯衡山之阳具天地隂阳之正气故竹生其间枝干待异】干枝洞长【罕节间枝空洞而长】桀出有良【一作有良工焉】名髙师旷将为阳春北鄙白雪之曲【师乐官也旷字子野晋平公时人阳春白雪曲名北鄙纣乐肃杀之音北鄙白雪谓变杀声为和声】假涂南国至此山望其丛生见其异形曰命陪乗【曰与粤通陪乗副车也鲁语士有陪乗】取其雄焉【淮南子曰师旷奏白雪之音而神物下降阳春白雪之曲所谓郢中寡和者取其和畅洁白故云假涂南国而取其雄】宋意将送荆卿于易水之上得其雌焉【荆轲为燕太子丹刺秦王至易水之上歌曰风萧萧兮易水寒壮士一去兮不复还宋如意和之杀心蕴于中其声凄切故得其雌二者皆托词】于是乃使王尔公输之徒【二人古之巧思者公输鲁般也王尔见淮南子王尔无所错其剞劂张衡西京赋命般尔之巧匠】合妙意角较手【一本作较敏手】遂以为笛于是天旋少隂白日西靡【当秋月少隂用事日暮凄惨之时】命严春使午子【两人善音律者王褒洞箫赋师襄严春不敢窜其巧兮浸淫叔子逺其类七畧有庄春汉避明帝讳易为严午子未详】延长颈奋玉手【叶韵合是指字古文传冩误】摛朱唇曜皓齿頳顔臻玉貎起吟清商追流徴【皆歌曲也晋王嘉拾遗记师延奏清商流徴涤角之音纣曰淳古逺乐非予可听】歌伐檀【伐檀魏国之诗刺在位贪鄙】号孤子【孤于亦歌曲盖伯竒申生之伦遭谗放逐见之吟咏者椘词孤子唫而抆涙】发乆转舒积郁其为幽也甚乎懐永抱絶防夫天【妇人以夫为天】亡稚子纎悲徴痛毒离肌伤腠理激呌入青云慷慨切穷士度曲羊肠坂楑殃振奔逸【新序赵简子上羊肠之坂羣臣皆徧袒推车郦道元水经注羊肠盘道三十六囘笛声委蛇如羊肠坂之车音忽然振扬又如掉鞅而骏奔言曲而肆殃即鞅字马绊也左传韅靷鞅靽】游泆忘列弦节【散而不乱丝竹间作故应弦节】武毅发沈忧结【感人如此】呵鹰扬叱太一【鹰扬猛将太一尊神笛声皆足以感激之】声淫淫以黯黮【徒感反黯黮凄惨也】气旁合而争出歌壮士之必往【即易水之歌】悲猛勇乎飘疾麦秀渐渐兮鸟声革翼【史记箕子过殷墟作麦秀之诗曰麦秀渐渐兮】招伯竒于源【一作凉】隂【伯竒尹吉甫子为后母所譛自投于水】追申子于晋域【申生晋献公太子为骊姬所譛奔曲沃雉经而死言笛声凄惨能招二子之魂】夫竒曲雅乐所以禁淫也锦绣黼黻所以御暴也【雅曲以禁淫邪犹锦綉昭其文黼黻示其防寓之身章所以御暴非以为侈丽也】缛则泰过是以檀卿刺郑声【檀卿古之知音者郑声淫荡故刺之】周人伤北里也【北里即北鄙之音纣为朝歌北鄙之音百姓不亲天下畔之周人伐纣灭殷故伤之也刘向説苑子路鼔瑟有北鄙之音孔子闻之曰先王之制音也奏中声为中节流入于南不归于北南者生育之乡北者杀伐之域昔舜造南风之声其兴也勃焉纣为北鄙之声其废也忽焉今由也无意乎先王之制而有亡国之声其能保七尺之身哉】乱曰【顔师古曰乱者理也摠理一赋之终也又见遂初赋注】芳林皓干有竒宝兮博人通明【谓师旷之伦】乐斯道兮般衍澜漫终不老兮双枝间丽貎甚好兮八音和调成禀受兮【制而为笛和谐八音所以成此竹禀受之异金石丝竹匏土革木谓之八音笛居其一惟声中律吕故能谐众音风俗通曰笛涤也所以涤邪秽纳之于雅正也笛音一定诸弦歌皆从笛为正】善善不衰为世保【一作宝】兮絶郑之遗离南椘兮【絶郑国之淫声离南椘之夷域而之上国也】美风洋洋而畅茂兮【论语闗雎之乱洋洋乎盈耳哉闗雎周南正风】嘉乐悠长俟贤士兮鹿鸣萋萋思我友兮【嘉乐雅乐也鹿鸣小雅之诗燕嘉賔也】安心隠志可长乆兮【按史椘襄王立三十六年卒后又二十余年方有荆卿刺秦之事此赋果玉所作邪】大言赋【中庸曰君于语大天下莫能载焉语小天下莫能破焉此大言小言所由起也椘之诸臣当君危国削之际不知戒惧方且虚词以相角恢谐以希赏亦可悲矣】
　　椘襄王与唐勒景差宋玊【三人椘大夫差作切磋之磋】游于阳云之台【云夣中髙唐之台言其髙出云之阳也】王曰能为寡人大言者上座【按文大言字上合有赋字】王因唏曰操是太阿剥【一作戮】一世流血冲天车不可以厉【唏叱咤声也许既反太阿古之宝剑诗深则厉褰衣涉水也水至心曰厉】至唐勒曰壮士愤【一作顿】兮絶天维北斗戾兮太山夷【淮南子共工与颛顼争为帝不得怒而触不周之山天维絶地柱折戾拆也夷平也】至景差曰校士猛毅臯陶嘻【周礼冬官韗人为臯陶郑司农注臯陶鼓木也言勇壮之气能使鼓木之声亦振厉】大笑至兮摧覆思【端门之观阙也一作罘□】锯牙云晞甚大【锯牙言牙之铦利似锯其大如云淮南子云尧之时窫窳封狶凿齿皆为民害三猛兽也晞当作狶张协七命蹙封狶獖冯豕勾爪摧锯牙禆】吐舌万里唾一世至宋玉曰方地为车【易坤为舆】圆天为盖【晋天文志言天之家有盖天谓天形如倚盖】长剑耿耿【一作耿介】倚天外【一作之外】王曰未也王曰并吞四夷饮枯河海踆越九州无所容止身大四塞愁不可长据地天迫不得仰【得一作能蹴也】
　　小言赋
　　椘襄王既登阳云之台令【一作命】诸大夫景差唐勒宋玉等并造【一作进】大言赋赋毕而宋玉受赏王曰此赋之迂诞则极巨伟矣抑未备也且一隂一阳道之所贵【易繋辞一隂一阳之谓道】小往大来剥复之类也【泰小往大来吉亨自剥复始也】是故卑髙相配而天地位【易繋辞卑髙以陈贵贱位矣】三光并照则小大备能髙而不能下非兼道也能麄而不能细非妙工也然则上坐者未足明赏贤人有能为小言赋者赐之云夣之田景差曰载氛埃兮乗剽尘【一作轮】体轻蚊翼形微蚤鳞聿遑浮踊凌云纵身经由鍼孔出入罗巾【聿遑迅疾也扬雄校猎赋武骍聿皇凌云掀张也相如传飘飘有凌云气言奋身腾踊不过由鍼眼穿罗巾】飘妙翩绵乍见乍泯【平声】唐勒曰析飞糠以为舆剖粃糟以为舟泛然投乎杯水中【荘子覆杯水于防堂之上芥为之舟】淡若巨海之洪流巢蚋眦以顾盻【蚋音芮蚊类而小眦眼也】附蠛蠓而遨游【蠛蠓飞虫形微于蚋】宁隠微以无凖原存亡而不忧又曰馆于蝇须宴于毫端【列子焦螟羣飞而集于蚊睫弗相触也栖宿往来蚊弗觉也】烹虱胫切虮肝【荘子防肝虫臂言其至微眇也】防九族而同哜犹委余而不殚宋玉曰无内之中【椘词其小无内其大无垠】微物潜生比之无象言之无名【一作梦】防景昧昧遗形超于太虚之域出于未兆之庭纎于毳末之微蔑陋于茸毛之方生视之则渺渺望之则冥冥离朱为之叹闷【列子离朱子羽方画拭眦扬眉而望之弗见其形即离娄古之明目者】神明不能察其情二子之言磊磊皆不小何如此之为精王曰善赐以云夣之田【云夣椘之泽上曰云下曰夣书云土梦作又】讽赋【白虎通諌有五一曰讽諌讽也者谓君父有阙而难言之或托兴诗赋以见乎词或假借他事以陈其意冀有所悟而迁于善椘襄王好女色宋玉以此赋之其词丽以淫谓之劝可也】
　　椘襄王时宋玉休归【以休沭归私家又谓之告假】唐勒谗之于王曰玉为人身体容冶【易冶容诲淫】口多微词出爱主人之女【爱谓私好也客舎之主人】入事大王愿王疏之玉休还王谓玉为人身体容冶口多微词出爱主人之女入事寡人不亦薄乎玉曰臣身体容冶受之二亲口多微词闻之圣人臣尝出行仆饥马疲正值主人门开主人翁出妪又到市独有主人女在女欲置臣堂上太髙堂下太卑【谷梁子曰于庙则已尊于寝则已卑】乃更于兰房之室【一作芝室家语与善人居如入芝兰之室】止臣其中中有鸣琴焉【琴瑟所以通意合好诗琴瑟友之】臣援而鼓之为幽兰白雪之曲【曲名取洁白之中芬芳悦人以挑女也】主人之女翳承日之华披翠云之裘【辑翠羽为裘】更被白縠之单衫【诗所谓衣锦褧衣】垂珠步摇【首餙名行则动摇故谓之步摇以珠饰之】来排臣户曰上客日髙无乃饥乎为臣炊雕胡之饭【西京杂记顾翔母好食雕胡饭菰之有米者长安人谓为雕胡】烹露葵之羮来劝臣食以其翡翠之钗挂臣冠缨臣不忍仰视为臣歌曰歳将暮兮日已寒【女自谓盛年易迈】中心乱兮勿多言臣复援琴而鼓之为秋竹积雪之曲【曲名取坚贞之节不为物移以自况也】主人之女又为臣歌曰内怵惕兮徂玉牀横自陈兮君之傍君不御兮妾谁怨【平声】日将至兮下黄泉玉曰吾宁杀人之父孤人之子诚不忍爱王人之女王曰止止寡人于此时亦何能已也
　　钓赋【诗曰其钓维何维丝伊緍论语曰子钓而不纲钓者施纶于竿垂饵以取鱼也】
　　宋玉与登徒子【登徒姓也子者男子之称假设为名犹言升诸其徒之上也】偕受钓于洲【妙也洲水邉洲渚言精于钓故托洲为名】止而【止犹已】并见于椘襄王登徒子曰夫洲天下之善钓者也愿王观焉王曰其善奈何登徒子对曰夫洲钓也以三寻之竿八丝之线饵若蛆螾钩如细鍼【与针同】以出三赤之鱼于数仞之水中岂可谓无术乎夫洲芳水饵挂缴钩其意不可得退而牵行下触清泥上则波飏洲因水势而施之【一作枝】颉之颃之委纵收敛与鱼沉浮及其解防因而获之襄王曰善宋玉进曰今察洲之钓未可谓能持竿也又乌足为大王言乎王曰子之所谓善钓者何玉曰臣所谓善钓者其竿非竹其纶非丝其钩非鍼其饵非螾也王曰愿遂闻之宋玉对曰昔尧舜禹汤之钓也以贤圣为竿道徳为纶仁义为钩禄利为饵四海为池万民为鱼钓道微矣非圣人其孰能察之王曰迅哉説乎其钓不可见也宋玉对曰其钓易见王不能察尔昔殷汤以七十里周文以百里兴利除害天下归之其饵可谓芳矣南面而掌天下歴载数百到今不废其纶可谓纫矣羣生寖其泽民氓畏其罚其钩可谓抅矣【抅音的引也一本作善】功成而不隳名立而不改其竿可谓强矣若夫竿折【贤林废弃】纶絶【道徳陵迟】饵坠【爵赏不足以劝天下】钩决【仁义不足以结人心】波涌鱼失【天下溃乱人民离散失读作佚】是则夏桀商纣不通夫钓术也今察洲之钓也左挟鱼罶【盛鱼之噐也诗鱼丽于罶】右执槁竿立乎潢污之涯倚乎杨栁之间精不离乎鱼喙思不出乎鲋鳊【二小鱼名】形容枯槁神色憔悴【椘词渔父篇行吟泽畔顔色憔悴形容枯槁】乐不役勤获不当费斯乃水滨之役夫也已君王又何称焉王若见尧舜之洪竿【揽贤材以为用】摅禹汤之脩纶【恢道徳以经世】投之于渎视之于海【治国以平天下】漫漫羣生孰非吾有其为大王之钓不亦乐乎【史记椘人有好以弱弓防缴加归鴈之上者襄王召而问之对曰小臣之射何足为大王道也昔者三王弋以道徳五伯弋以战国王何不以圣贤为弓以勇士为缴时张而射之其乐非特朝夕之乐也其获非特鳬鴈之实也云云意与此赋颇相类】
　　舞赋【吕氏春秋曰昔隂康氏之始隂多滞伏湛积阳道壅塞不行其序民气欝闶筋骨宿粟不达故作为舞以宣导之隂康氏三皇时君号】
　　椘襄王既游云梦【云梦泽解见上】将置酒宴饮谓宋玉曰寡人欲觞羣臣何以娱之玉曰臣闻激楚结风阳阿之舞【列女传聴激椘之遗风上林赋鄢郢缤纷激椘结风阳阿所谓郢中寡和者三者皆椘曲也】材人之穷观【穷极也】天下之至妙噫可进乎王曰试为寡人赋之玉曰雄雄尔乃郑女出进二八徐侍【舞以八人为一列二八十六人也左传郑人以女乐二八赂晋侯椘词二八齐容起郑舞】姣服极丽姁媮【音吁俞骄媚貌】致态貎嫽妙以妖冶【嫽好也诗佼人嫽兮音了】红顔煜其扬华【诗顔如舜华】眉连姢以增绕【曲细而长】目流睇而横波【精采而莹】珠翠灼皪【以珠翠为饰的皪鲜明貎】而照曜兮华袿飞髾而杂纎罗【袿衣之长带也髾谓燕尾之属皆衣上装饰纎细也罗之精者髾所交反袿音圭】顾形影自整装顺微风挥若芳动朱唇纡清扬【眉目之间为清扬将歌则少敛诗清扬婉兮】而抗音髙歌为乐之方【宣歌曲之意】其始兴也若俯若仰若来若徃雍容惆怅不可为象罗衣从【音纵】风长袖交横骆驿【与络绎同】飞散飒沓合并绰约闲靡机迅体轻合场逓进案次而俟【既分而合复更逓而进按曲之次以待】埓簇角妙夸容乃理【埓齐簇聚也齐聚而竞妙乃理其夸媚之容】轶态横出瑰姿谲起回身还入迫于急节【还音旋曲将终则其节急舞趂曲之急节】纾形赴逺漼以摧折【曲折有致】纎縠蛾飞缤焱若絶【衣裳飞动如蛾飞而纷如焱起而逸絶焱疾风也】体如游龙袖如素蜺【神女赋蜿若游龙言其轻举也大人赋垂綘旛之素蜺蜺雌虹也吾结反】迁延微笑退复次列【舞终复其旧列】观者称丽莫不怡悦【傅毅舞赋文选已载全文唐人欧阳询简节其词编之艺文类聚此篇是也后人好事者以前有椘襄宋玉相唯诺之词遂指为玉所作其实非也】






　　古文苑巻二
　　钦定四库全书
　　古文苑巻三　　　　　　　宋　章樵　注赋
　　贾谊
　　旱云赋【在昜坎为水其蕴蒸而上升则为云溶液而下施则为雨故干之云行雨施阴阳和畅也屯之密云不雨阴阳不和也在人则君臣合德而泽加于民亦犹阴阳和畅而泽被于物贾谊负超世之才文帝将大用之乃为大臣绛灌等所阻卒弃不用而世不被其泽故托旱云以寓其意焉】
　　惟昊天之大旱兮失精和之正理【尔雅夏曰昊天精纯和合乃天地絪緼之常今则反之所谓失其正理也】遥望白云之蓬勃兮滃澹澹而妄止【云兴而不雨则云为妄出矣】运淖浊之洞兮【胡动反澒洞汹涌也】正重沓而并起嵬隆崇以崔巍兮时彷佛而有似屈巻轮而中天兮象虎惊与龙骇相搏据而俱兴兮妄倚俪而时有遂积聚而给沓兮相纷薄而慷慨若飞翔之从横兮阳波怒而澎濞【阳侯大波神】正帷布而雷动兮相击冲而破碎或窈窕而四塞兮诚若雨而不坠【言白云之状变态不常若将雨而雨终不降】阴阳分而不相得兮更惟贪邪而狼戾【阴阳乖睽而不合在位者又为贪邪狼戾之政以干之何以感召天地之和】终风解而霰散兮陵迟而堵溃【毛氏诗注终日风为终风云为风解而消散如陵之隳如墙之溃】或深潜而闭藏兮争离而并逝【以云自况寓意尤深】廓荡荡其若涤兮日炤炤而无秽【郑氏説礼引董仲舒日食祝云炤炤大明音照】隆盛暑而无聊兮煎砂石而烂渭【渭水枯竭至于焦烂】汤风至而含热兮【汤风温风也月令六节温风至】羣生闷满而愁愦畎畆枯槁而失泽兮壤石相聚而为害【雨既不至壤石为风日所暴皆能吸畎畆之滋润以害苗】农夫垂拱而无聊兮释其鉏耨而下泪忧疆【一作壤】畔之遇害兮痛皇天之靡惠惜稚稼之旱天兮离天灾而不遂【离与罹同遭也】怀怨心而不已兮窃托咎于在位【书僣恒旸若京房易传曰欲徳不用兹谓张其旱阴云不雨变而赤因而除】独不闻唐虞之积烈兮与三代之风气【唐虞三代之时虽不能无水旱君臣上下相与敬戒饬躬修政足以召天地之和】时俗殊而不还兮恐功乆而坏败何操行之不徳兮政治失中而违节阴气辟而留滞兮猒暴至而沈没嗟乎惜旱大剧何辜于天无恩泽忍兮啬夫何寡德矣【啬夫田畯之神也祈年则乐田畯忍旱不救可谓薄德怨词也】既已生之不与福矣来何暴也去何躁也孳孳望之其【一作甚】可悼也憭兮栗兮以鬰怫兮念思白云肠如结兮终怨不雨甚不仁兮布而不下甚不信兮白云何怨奈何人兮【天寔为之人其奈何】
　　董仲舒
　　士不遇赋【涑水司马氏曰汉景帝时栗太子废其次河间献王最长若属重器帝王之治可以复还仲舒醇儒道必遇合景帝舍徳立彻盖天意也武帝好名亡实仲舒卒为公孙所嫉摈弃而死何足深怪陶渊明作感士不遇赋其序曰昔董仲舒作士不遇赋司马子长又为之余尝读其文慨然惆怅君子合三子而评之子长文文之靡耳尊显富贵何谓不遇邪】
　　嗟乎嗟乎遐哉邈矣时来曷迟去之速矣屈意从人非吾徒矣正身俟时将就木矣【难于遇合将老而死木棺也左传则就木焉】悠悠偕时岂能觉矣心之忧欤不期禄矣皇皇匪宁秪増辱矣努力触藩徒摧角矣【易大壮羝羊触藩羸其角】不出戸庭庶无过矣【易节卦不出戸庭无咎】重曰【前意未畅重述而铺衍之故曰重】生不丁三代之盛隆兮而丁三季之末俗以辨诈而期通兮贞士耿介而自束虽日三省于吾身兮繇【繇与犹同】怀进退之惟谷【诗桑柔人亦有言进退维谷毛氏注谷穷也】彼实繁之有徒兮指其白而为黑目信嫮而言眇兮口信辨而言讷【言变乱是非邪正嫮音互好也楚辨嫮目宜笑眇目失明也易眇能视辩辨二字古通用上同讷拙于言也】鬼神不能正人事之变戾兮圣贤亦不能开愚夫之违惑出门则不可以偕往兮藏器又蚩其不容【易出门同人又君子藏器于身待时而动蚩与嗤同】退洗心而内讼兮亦未知其所从也【易洗心退藏论语而内自讼伸前意进退惟谷】观上古之清浊【一作晖】兮亷士亦茕茕而靡归【清浊犹言治乱也世虽有治乱之不同亷士常独立而不遇】殷汤有卞随与务光兮周武有伯夷与叔齐卞随务光遁迹于深渊兮伯夷叔齐登山而采薇使彼圣人其繇周遑兮矧举世而同迷若伍员与屈原兮固亦无所复顾【随光非汤伐桀自沈于泸水夷齐耻食周粟采薇首阳山下四子圣智生殷周盛时犹不遇若此况其他乎若子胥浮江屈原投汨尚何所复顾耶】亦不能同彼数子兮将逺游而终慕【今不能同数子之杀身将去国逺游心常慕之】于吾侪之云逺兮疑【一作惧】荒涂而难践惮君子之于行兮诫三日而不饭【吾之侪辈乃谓古人既逺此道乆荒惧不能践戒其疾行易君子于行三日不食】嗟天下之偕违兮怅无与之偕返孰若返身于素业兮莫随世而轮转虽矫情而获百利兮复不如正心而归一善【世之趍利者皆自谓当然故甘心为之使真知其为矫情则不肯为矣仲舒有言仁人者正其谊不谋其利明其道不计其功盖平日持论坚定若此】纷既廹而后动兮岂云禀性之惟褊昭同人而大有兮明谦光而务展遵幽昧于黙足兮岂舒采而蕲显苟肝胆之可同兮奚须髪之足辨也【索于形骸之内不求于形骸之外】
　　枚乗【字叔淮阴人也从孝王游梁客皆善属词赋乗尤髙】
　　梁王莬园赋【梁孝王武汉文帝子景帝之母弟也窦太后少子爱之赏赐不可胜道孝王筑东苑方三百里为复道自宫连属于平台二十余里莬园苑名左传鲁有莬裘卫有莬圃皆地名音徒】
　　脩竹檀栾夹池水【西京杂记梁孝王筑莬园园中有百灵山落猿岩栖龙岫又有鴈池池间有鹤洲鳬渚九域志睢阳郡有梁孝王东苑中有脩竹园恐是后人因此赋以命名】旋莬园并驰道【所谓复道自宫连属平台并音傍蒲浪反】临广衍长冗坂故径【一作正】于昆仑狠观相物【狠音垦狠观犹博观也班固燕然铭夐其恳兮与此狠同意】芴焉子有【滋有言物之多子当作滋汉人以箕子之明夷为荄滋则滋子字通】似乎西山【依山置园故以西山比昆仑言旧尝经行昆仑之山睹物蕃盛】西山隑隑防【一作邵】焉防崣【隑玉耒反隑隑企立貎即嵬字吾回反髙峻貎防即巷路字山间之蹊径也崣即委蛇字径之曲折也】崟岩嵸巍焉【岑音疑是巃字嵸即空反音厘巃嵸巍皆山之险怪状】暴熛激【熛与焱同音标月令焱风暴雨防至注回风回焱】扬尘埃蛇龙奏林薄竹【奏奔走也诗子曰有奔走薄音泊林薄丛薄也怒风卒发尘埃隐翳有若龙蛇之奔走者徐而察之则林薄之竹也】游风踊焉秋风扬焉满庶庶焉纷纷纭纭腾踊云乱枝叶翚散摩来幡幡焉【幡与畨同音波尔雅番番矫矫勇也暴熛既息微风游旋林木披拂其状不齐】谿谷砂石涸波沸日湲浸疾东【溪谷之水疾趍而东湲流水也浸水所潴也字本作浸】流连焉辚辚阴发绪菲菲【既至平衍复流连焉徐行辚辚其纹菲菲】訚訚讙扰【鸟声之杂】昆鸡蝭蛙【音题决一音第桂字本作题鴂或作鹈防子规鸟也】仓庚密切【亦鸟名】别鸟相离哀鸣其中【家语恒山之鸟与四子别其鸣甚哀】若乃附巢蹇之傅于列树也欐欐若飞雪之重弗丽也【附巢蹇皆水鸟鸥鹭之属欐所宜切欐欐多貎鸟色白若飞雪集树而弗丽着丽是附丽之丽】西望西山山鹊野鸠【一作鸡】白鹭鹘桐鹯鹗鹞雕翡翠鸲鹆守狗戴胜【皆鸟名守狗声似呼卢戴胜降于桑以为蚕候】巢枝穴藏【鸲鹆穴土而生春秋书鸲鹆耒巢纪异也】被塘临谷声音相闻喙尾离属翺翔羣熙交颈接翼阘而未至徐飞翋防【音防沓】往来霞水【阘低飞也言往来烟霞水云之间】离散而没合疾疾纷纷若尘埃之间白云也予之幽防防之乎无端于是晩春早夏邯郸襄国易阳之容丽人【三县皆属赵国易阳在易水之阳其地多羙女】及其燕饰子【燕安而华饰谓富贵子】相予杂遝而往款焉车马接轸相属方轮错毂【方轮并车错毂杂行也】接服何骖披衔迹蹶【马在车中为服在车外为骖诗两服上襄两骖鴈行何骖谓何人之骖忽披衔而蹄蹶】自奋増絶怵惕腾跃水意而未发因更阴遂心相秩奔【一作奋又夺】隧林临河怒气未竭【马蹶而奋径林奔水犹有怒气】羽盖繇起被以红沬蒙蒙若雨委雪【舍车马而歩游因用羽盖红沬盖上饰纷杂貌】髙冠扁焉长劒闲焉左挟弹焉右执鞭焉日移乐襄游观西园之芝芝成宫阙【东西苑相属名为莬园有芝层生叠出如宫阙之状】枝叶荣茂选择纯熟挈取含苴【苴与咀通择芝之软脆者以自含苴】复取其次顾赐从者于是从安歩鬬鸡走兎俛仰钓射煎熬炮炙极乐到暮若乃夫郊【犹农郊也】采桑之妇人兮袿裼错纡连袖方路摩长【音移膏泽也长音仗即髪字谓加髢为髙髻也】便娟数顾芳温往来接【此句疑多来字】神连未结已诺不分【所谓色授神予者】缥并进靖傧笑连便【傧音频与颦同眉小蹙也或傧或笑姿态便媚】不可忍视也于是妇人先称曰春阳生兮萋萋不才子兮心哀【不才子泄语也犹言不接男子】见嘉客兮不能归桑萎蚕饥中人望奈何【乗有一书谏吴王濞通亮正直非词人比是时梁王宫室逾制出入警跸使乗果为此赋必有以规警之词观其词始言苑囿之广中言林木禽鸟之富继以士女游观之乐而终之以郊上采桑之妇人畧无一语及王气象萧索盖王薨乗死后其子臯所为随所睹而笔之史言臯诙笑类俳倡为赋疾而不工后人传写误以为乗耳】
　　忘忧馆栁赋
　　梁孝王游于忘忧之馆集诸游士各使为赋枚乗栁赋路乔如鹤赋公孙诡文鹿赋邹阳酒赋公孙乗月赋羊胜屏风赋韩安国作几赋不成邹阳代作邹阳安国罚酒三升赐枚乗路乔如绢人五疋【出葛洪西京杂记】忘忧之馆垂条之木枝逶迟而含紫叶萋萋而吐緑出入风云去来羽族既上下而好音亦黄衣而绛足【黄鹂亦名黄莺】蜩螗厉向蜘蛛吐丝阶草漠漠白日迟迟于嗟细栁流乱轻丝君王渊穆其度御羣英而翫之小臣瞽瞆与此陈词【君王指梁王羣英谓诸游士乗自称无所间见获与其间与音预】于嗟乐兮【诗郑氏笺于嗟羙之也】于是罇盈缥玊之酒【缥敷沼反缥玊酒色清白而轻黄也】爵献金浆之醪【洪自注梁人作藷蔗酒名金浆】庶羞千族盈满六庖【诗大庖不盈注一曰干豆二曰宾客三曰充君之庖又有面伤践毛不成禽不献者三故云六庖】弱丝清管与风霜而共雕鎗锽啾唧萧条寂寥【管弦音乐屏弃不用如风霜之雕栁鎗锽大音啾唧小音并寂然无闻】隽又英旄【与髦通】列襟聫袍小臣莫効于鸿毛空衔鲜而醪虽复河清海竭终无增景于边撩【自言非才莫知补报徒窃饮食纵使厯日滋久无益于国邉撩栁之边梢也借谕言细防之事】
　　路乔如
　　鹤赋
　　白鸟朱冠皷翼池干举脩距而跃跃奋皓翅之【孚干反飞勤貌】宛脩颈而顾步啄沙碛而相懽岂忘赤霄之上忽池籞而盘桓【籞音圄临池编竹为之】饮清流而不举食稲粱而未安【鹤在池籞间志常欲髙飞逺举不甘稲粱之食犹贤士不为禄养委身】故知野禽野性未脱笼樊頼吾王之广爱虽禽鸟兮抱恩方腾骧而鸣舞慿朱槛而为欢
　　公孙乗
　　月赋
　　月出皦兮君子之光【以月之明比君子之德】鹍鸡舞于兰渚蟋蟀鸣于西堂【物遂其性天机自动天籁自鸣】君有礼乐我有衣裳【梁王宴乐羣士众宾从梁王逰各由其道不愆礼度】猗嗟明月当心而出隐员岩而似钩蔽脩堞而分镜【譬君德壅蔽则其明必亏】既少进以増辉遂临庭而髙映炎日匪明皓璧非浄【能进乎德其明乃全】躔度运行隂阳以正【行度有常而寒暑不忒言行靡失而纪纲自定】文林辩囿小臣不佞【于羣英之中用月进言自愧非材佞口辩也论语仁而不佞】
　　羊胜
　　屏风赋【周礼掌次设皇羽邸注皇羽覆上邸后版也后版屏风】
　　屏风鞈匝【鞈古洽反鞈匝围绕貎】蔽我君王重葩累绣沓璧连璋饰以文锦映以流黄【流黄间色素也古相逢行大妇织绮罗中妇织流黄】画以古烈颙颙昂昂【绘古贤烈士于上其威仪容貎端重髙明诗颙颙卬昂如圭如璋】藩后宜之夀考无疆【藩后谓诸侯王居藩屏之任与上君王皆指梁王也】
　　刘安【淮南厉王之子文帝封为淮南王】
　　屏风赋【因木有自然竒怪之形连合为屏风譬世有遗弃之材遭时见用】
　　维兹屏风出自幽谷根深枝茂号为乔木孤生陋弱畏金强族【木孤生之时其姿陋弱以能避斧斤之害故至髙大】移根易土委伏沟渎飘飖殆危靡安措足思在蓬蒿林有朴樕然常无縁悲愁酸毒天啓我心遭遇徴禄【徴禄犹収录也禄音义与录同】中郎缮理収拾捐扑【朴与朴同木质也弃捐沟壑人所不顾中郎淮南之臣乃収录之以成器用】大匠攻之刻雕削斵表虽裂剥心质贞慤【犹用人当畧其外貎取其中心】等化器类庇防尊屋列在左右近君头足頼成济其恩笃何恩施遇分好沾渥不逢仁人【安自谓及中郎也】永为枯木
　　中山王
　　文木赋
　　鲁恭王得文木一枚伐以为器意甚玩之中山王为赋恭王大恱顾盼而笑赐骏马二匹【见葛洪西京杂记按史鲁恭王余汉景帝子好治宫室中山王胜乃其弟也】丽木离披生彼髙崖拂天河而布叶横日路而擢枝防雏羸鷇单雄寡雌纷纭翔集嘈嗷鸣啼载重雪而梢劲风将等岁于二仪【二仪乾坤也言木歴岁滋乆异于众林】巧匠不识王子见知乃命班尔载斧伐斯【班输王尔古之巧匠斯斫也诗斧以斯之】隐若天开豁如地裂花叶分披条枝摧折既剥既刋见其文章或如龙盘虎踞复似鸾集鳯翔青緺紫绶环璧珪璋重山累嶂连波叠浪奔电屯云薄雾浓雰防宗骥旅鸡族雉羣蠋绣鸯锦莲藻芰文【皆言木之文竒怪状类】色比金而有裕质参玉而无分【木材坚实】裁为用器曲直舒巻脩竹映池髙松植巘【枝干巨细长短曲直随所用各有所宜】制为乐器婉转蟠防鳯将九子龙导五驹【伶伦制十二筩以应鳯鸣丘仲截竹吹之象水中龙吟将子导驹言声音烦杂自然清亮】制为屏风鬰岪穹隆制为杖几极丽穷羙制为枕案文章璀璨彪炳涣汗制为盘盂采玩蜘蹰猗欤君子其乐只且
　　司马相如【字长卿蜀郡成都人前汉书有传】
　　羙人赋【羙人者相如自谓也诗人骚客所称羙人盖以才德为羙相如乃托其容体之都冶以自媚于世鄙矣】
　　司马相如羙丽闲都【本传雍容闲雅甚都诗洵羙且都】游于梁王【梁孝王武也相如为郎防景帝不好词赋孝王来朝齐人邹阳淮阴枚乗之徒相如见而悦之因病免客游梁按文多王字】梁王恱之邹阳譛之于王曰相如羙则羙矣然服色容冶妖【一作姣】丽不忠将欲媚词取恱游王后宫王不察之乎王问相如曰子好色乎相如曰臣不好色也王曰子不好色何若孔墨乎【仲尼墨翟古之大圣贤故举以为问】相如曰古之避色孔墨之徒闻齐馈女而遐逝【齐人馈女乐孔子行】望朝歌而廻车【邑名朝歌墨子回车】譬于防火水中避溺山隅此乃未见其可欲【老子不见可欲使心不乱】何以明不好色乎若臣者少长西土【相如临邛人西蜀也】鳏处独居室宇辽廓莫与为娯臣之东邻有一女子云髪丰艳蛾眉皓齿【诗鬒髪如云又螓首蛾眉齿如瓠犀】顔盛色茂景曜光起恒翘翘而西【一作相】顾欲留臣而共止登垣而望臣三年于兹矣臣弃而不许窃慕大王之髙义命驾东来【一作而东】途出郑卫道由桑中朝发溱洧暮宿上宫【溱洧二水桑中上宫皆滛冶之地见郑卫诗】上【一作离】宫闲馆寂寞云虚门閤【一作閴】昼掩暧【一作焕】若神居臣排其户而造其堂【一作室】芳香芬烈黼帐髙张有女独处婉然在牀竒葩逸丽淑【一作素】质艳光覩臣迁延微笑而言曰上客何国之公子所从来无乃逺乎遂设防酒进鸣琴臣遂抚弦为幽兰白雪之曲【觧见讽赋】女乃歌曰独处室兮廓无依思佳人兮情伤悲【思所偶也诗女心伤悲】有羙人兮来何迟日既暮兮华色衰敢托身兮长自私玉钗挂臣冠罗袖拂臣衣时日西夕阴晦冥流风惨冽素雪飘零闲房寂谧不闻人声于是寝具既设服玩珍竒金鉔薰香【鉔音匝香毬袵席间可旋转者西京杂记长安巧工丁缓作被中香炉为机环转运四周而炉体常平】黼帐低垂裀褥重陈角枕横施【诗角枕粲兮锦衾烂兮】女乃防其上服表其防衣皓体呈露弱骨丰肌时来亲臣柔滑如脂臣乃气服【一作脉定】于内心正于怀信誓且旦秉志不回飜然髙举与彼长辞【西京杂记云文君眉色如望逺山脸际常若芙蓉肌肤如脂长卿素有消渴疾作羙人赋欲自刺卒以此疾死文君为诔传于世欲心一炽莫克自制至于隳行丧躯可不戒哉】
　　班婕妤
　　素赋【班婕妤班彪之姑也为成帝婕妤汉后宫十四等婕妤视上卿三夫人之位也古者后夫人亲蚕分茧缫丝朱緑之黄之以备君之祭服君服之以事天地祖宗敬之至也成帝耽于酒色政事废弛婕妤贞静而失职故托素以见意】
　　测平分以知岁【阴阳平分以知时序】酌玉衡之初临【玉衡斗柄以正四时八月指酉】见禽华以麃色听霜鹤之传音【禽华菊也季秋之月鸿鴈来宾后菊有黄华又有一种花名鴈来红状类鸡冠秋深时茎叶俱红霜降则鹤声清麃悲骄反敷也】伫风轩而结睇对愁云之浮沈虽松梧之贞脆岂荣雕其异心【秋月景色凄清物性虽不同其感时则一也】若乃广储悬月【储犹除谓庭除之间】晖水流清桂露朝满凉衿夕轻燕姜含兰而未吐【姬姜本齐鲁之姓后世以为妇人羙号或互称之】赵女抽簧而絶声【声音未暇有事女工】改容饰而相命巻霜帛而下庭曵罗裙之绮靡振珠佩之精明若乃盼睐生姿动容多致弱态含羞妖风靡丽皎若明魄之升崖焕若荷华之昭晣【明魄月也神女赋其少进也皎若明月舒其光荷华芙蕖也诗隰有荷华不见子都晣音制】调铅无以工其貎凝朱不能异其唇胜云霞之迩日似桃李之向春红黛相媚绮组流光笑笑移妍歩歩生芳两靥如防双眉如张頽肌柔液音性闲良【頽谓骄怠液汗也】于是投香杵扣珉砧择鸾声争鳯音梧因【一作松】虚而调逺柱由【一作石】贞而响沈【梧相琴瑟之质柱鴈桂也以喻砧杵】散繁轻而浮捷节踈亮而清深【琴谱有散若广陵散之类节曲之更端】含笙揔筑比玉兼金不埙不箎匪瑟匪琴【八者皆乐音玉球磬金镈铙之类】或旋环而纾鬰或相参而不杂或将往而中还或已离而复合翔鸿为之徘徊落英为之飒沓调非常律声无定本【杵音自然非若琴瑟笙笛之有定也】任落手之参差从风飚之逺近或连跃而更投或暂舒而长巻清寡鸾之命羣哀离鹤之归晩【素之声低昂分合自中音调比孤鸾别鹤之曲尤更清哀也】于是时也钟期改听伯牙弛琴【伯牙善皷琴钟子期善听至此子期改听伯牙之琴可废】桑间絶响濮上传【一作停】音【滛荡之声可絶鬼神之音可冩濮上事见史记乐书】萧史编管以拟吹周王调笙以象吟【萧史秦缪公时人能吹箫作鳯鸣王子晋吹笙和之与乗鸾而游】若乃窈窕姝妙之年幽闲贞专【一作静专】之性符皎日之心【大车诗谓予不信有如皎日】甘首疾之病【伯兮诗愿言思伯甘心首疾伯君子字也】歌采緑之章【采緑诗刺怨旷言君子于役乆而不归室人思之】发东山之咏【东山诗言室家之望汝其诗曰制彼裳衣勿士行枚】望明月而抚心对秋风而掩镜【妇人夫不在则不容饰】阅绞练之初成择黄之妙匹【一作逸阅素练之质择顔色所宜而染之】准华裁于昔时疑形异于今日【欲准昔日所裁以制衣裳则疑其形体有肥瘠言乆别也谢惠连衣诗腰带准畴昔不知今是非】想娇奢之或至许椒兰之多术薰陋制之无韵虑蛾眉之为愧【思其或至于骄侈以椒兰芬香之物多术以薰之犹恐其无韵态侍侧之蛾眉或以为愧】怀百忧之盈抱空千里兮饮泪侈长袖于妍袂缀半月于兰襟表纎手于微缝庶见迹而知心【袂亦襟也袖犹言就袂犹言未缀半月望其圆也以此表其亲手所制庶君子见而知心】计脩路之遐夐恐芳菲之易泄【一作絶】书既封而重题笥已缄而更结【笥贮衣裳也】慙行客而无言还空房而掩咽【欲寄行客以达此心复以为嫌而不敢可谓发乎情止乎礼义矣】
　　曹大家【班姓名昭班孟坚女弟适曹氏和帝数召入宫令皇后诸贵人师事焉号曰大家见后汉列女传】
　　鍼缕赋
　　镕秋金之刚精形微妙而直端性通逺而渐进博庶物而一贯惟鍼缕之列迹信广博而无原退逶迤以补过似素丝之羔羊【羔羊诗羔羊之缝素丝五总委蛇委蛇退食自公】何斗筲之足筭咸勒石而升堂【筲竹器言斗筲成石鍼缕成衣皆由积累论语斗筲之人何足筭也淮南子升之不能大于石也升在石之中先针而后缕可以成帷先缕而后针不可以成衣针成幕蔂成城事之成败必由小生言有渐也】














　　古文苑巻三
　　钦定四库全书
　　古文苑巻四　　　　　　　　　宋　章樵　注赋
　　扬雄【汉书扬雄字子云以为词莫丽于相如作四赋本传所载甘泉河东长杨羽猎四赋是也艺文志杂赋类又有雄赋十二篇下三赋盖在十二篇中】
　　太赋【子云以为经莫深于易故作太以拟之言其理微妙极于幽也此赋推太之理以葆性命之贞西京杂记云扬雄作太梦白鳯凰集其上】
　　观大易之损益兮【易有损益二卦説卦云损益盛衰之始也】览老氏之倚伏【老子道徳经福兮祸所伏祸兮福所倚】省忧喜之共门兮察吉凶之同域【贾谊鵩赋忧喜聚门吉凶同域省亦察也】曒曒着乎明月兮何俗圣之暗烛【世俗昧此理惟圣见之甚明】岂愒【一作怙】宠以冐灾兮将噬脐之不及若飘风不终朝兮骤雨不终日【老子语】雷隆隆【一作隐非】而辄息兮火犹【音酋】炽而速防自夫物有盛衰兮况人事之所极奚贪婪于富贵兮迄丧躬而危族【雄作解嘲云炎炎者防隆隆者絶观雷观火为盈为实天収其声地藏其热髙明之家鬼瞰其室撄拏者亡黙黙者存位极者宗危自守者身全是故知知黙守道之极】丰盈祸所栖兮名誉怨所集薰以芳而致烧兮膏含肥而见【汉书龚胜传薰以香自烧膏以明自销与同而恱反】翠羽媺而殃身兮蚌含珠而擘裂【因物以譬人媺古羙字】圣作典【一作礼】以济时兮驱蒸民而入甲【一作用入甲谓纳诸法令之中】张仁义以为纲兮怀忠贞以矫俗指尊选以诱世兮疾身没而名灭【以爵禄尊选诱天下故世俗贪名】岂若师由聃兮执静于中谷【由许由聃老子也老氏贵静以自处虚下为谷其书所谓谷神不死为天下谷是也】纳傿禄于江淮兮【二神仙江淮其得道处傿于干反又音偃】揖松乔于华岳【赤松子王乔亦神仙常往来华岳汉武帝起集灵宫于华山下冀以招之】升昆仑以散髪兮踞弱水以濯足【昆仑山河源所出在西羗中弱水在流沙之西】朝发轫于流沙兮夕翺翔乎碣石【流沙在敦煌西碣石在东海旁】忽万里而一顿兮过列仙以托宿役青要与承戈【一作弋】兮【青要承戈所谓王乆也充吾役使】舞冯夷以作乐【冯夷河伯之字】听素女之清声兮【素女黄帝时人皷五十弦瑟】观宓妃之妙曲【宓妃洛水之神女宓与伏字同】茹芝英以御饿兮饮玉醴以解渇排阊阖以窥天庭兮骑骍騩以踟蹰【阊阖天门骍騩即八骏中赤骥也】载羡门与俪游兮【碣石上仙人羡门髙俪偕也】永览周乎八极乱曰甘饵含毒难数尝兮【传曰厚味腊毒数色角反】麟而可覊近犬羊兮【贾谊赋使麒麟可系而覊兮岂云异夫犬羊】鸾鳯髙翔戾青云兮不挂网罗固足珎兮【戾至也诗鸢飞戾天汉书不絓圣人之网絓与挂同】斯错位极离大戮兮【李斯鼂错位至三公卒受诛戮离与罹同】屈子慕清葬鱼腹兮【屈原曰举世皆浊我独清宁赴湘流葬于江鱼之腹中遂自沈汨罗】伯姬曜名焚厥身兮【宋伯姬遇灾待傅姆不至为火所焚春秋贤之】孤竹二子饿首山兮【夷齐髙节饿死首阳】断迹属娄何足称兮【伍子胥忠谋呉王赐之属娄之剑自刭而死娄史记作镂录于反】辟斯数子智若渊兮【辟读作譬数子智如渊深终不得其死】我异于此执太兮荡然肆志不拘挛兮
　　遂贫赋【子云自序云不汲汲于富贵不戚戚于贫贱家产不过十金乏无儋石之储晏如也此赋以文为戱耳】
　　扬子遁世离俗独处左隣崇山右接旷野邻垣乞児终贫且窭礼薄义弊相与羣聚惆怅失志呼贫与语汝在六极【书洪范六极二曰贫】投弃荒遐好为庸卒刑戮是加匪惟防稚嬉戱土砂居非近隣接屋连家恩轻毛羽义薄轻罗进不由德退不受呵乆为滞客其意谓何人皆文绣余褐不完人皆稻梁我独藜飱贫无寳玩何以接欢宗室之燕为乐不槃徒行负赁【一作笈】出处易衣身服百役手足胼胝或耘或耔露体霑肌朋友道絶进官凌迟厥咎安在职汝为之舍尔逺窜昆仑之颠尔复我随翰飞戾天舍尔登山严穴隐藏尔复我随陟彼髙冈舍尔入海泛彼栢舟尔复我随载沉载浮我行尔动我静尔休岂无他人从我何求今汝去矣勿复乆留贫曰唯唯主人见逐多言益嗤【贫谦词以对】心有所怀愿得尽词昔我乃祖宣其明德【身心洁白不事暧昧】克位帝尧誓为典则土阶茅茨匪雕匪饰【尧以俭示天下土阶三尺茅茨不剪采椽不斵】爰及世季纵其昏惑饕餮之羣贪富苟得【左传缙云氏有不才子贪于饮食冐于货贿天下谓之饕餮羣言其多贪】鄙我先人乃傲乃骄瑶台琼榭室屋崇髙流酒为池积肉为崤【桀纣为瑶台琼室钜桥鹿台酒池肉林崤山名】是用鹄逝不践其朝【贫言后世贪骄贫乃逺遁如鸿鹄之髙举刘向新序田饶谓鲁哀公曰臣将去君而鸿鹄举矣】三省吾身谓予无諐处君之家福禄如山忘我大德思我小怨堪寒能【读作耐】暑少而习焉寒暑不忒等夀神仙桀跖不顾贪类不千【跖盗跖也富则桀跖垂涎贫则贪类不顾】人皆重蔽【富盛者周防以防冦盗】子独露居人皆怵惕子独无虞【既夀而安所谓福禄如山也】言词既罄色厉目张摄齐而兴降阶下堂誓将去汝适彼首阳孤竹二子与我连行【贫之理直故色厉目张翩然而去将与夷齐游行呼郎反伍也】余乃避席辞谢不直请不贰过闻义则服长与汝居终无猒极贫遂不去与我游息
　　蜀都赋【周书牧誓及庸蜀羗髳微卢彭濮人孔安国注羗在西蜀叟髳微在巴蜀卢彭在西北庸濮在江汉之南扬雄蜀王纪秦惠王灭蜀使张若与张仪筑成都城按蜀即汉之蜀郡也成都又为三蜀之都防故称蜀都】
　　蜀都之地古曰梁州【禹贡华阳黑水惟梁州至武帝元封五年改梁州为益州蜀郡焉按唐卢时州各有牧梁修贡赋或谓秦时蜀始通中国其说似非】禹治其江渟臯弥望【禹道江以除水害自岷山始渟水所潴也臯水际隄岸也】郁乎青防沃壄千里【诸葛亮说先主曰益州险塞沃野千里壄古野字】上稽干度则井络储精【河图括地象曰岷山之地上为井络帝以防昌神以建福言东井主蜀分野岷山上应天象其精储为井星之维络】下按地纪则巛宫奠位【易説卦注坤西南方之卦也又曰天地定位蜀居地之西南故于九宫为坤宫巛古坤字奠定也】东有巴賨绵亘百濮【山海经云西南有巴国春秋时巴师侵郾其地在汉为巴郡应邵风俗通曰巴有賨人剽勇髙祖为汉王时募取以定三秦賨音悰古国名始祖巴氏子其后子孙布列巴中地为黔中郡百濮夷名即书所谓濮人百言族类之多左传文十六年百濮离居各欲走其邑】铜梁金堂【铜梁山在宕渠县金堂山在新都县水通巴汉】火井龙湫【张华博物志临卭火井昔时人以竹木投取火诸葛丞相往视之后火转盛热湫潭也巴东有泽人谓神龙宅其中左思蜀都赋潜龙蟠于沮泽】其中则有玉石嶜岑【其中总言蜀地之内所有禹贡梁州厥贡璆铁砮磬璆羙玉砮矢镞磬乐器皆石之精坚者嶜士林反岑音吟嶜岑髙峻貎言玉石所产如山】丹青玲珑【丹丹砂青碧石汰之得青緑画家用之李斯上书西蜀丹青又本草有曽青空青并出越嶲丹沙出符陵山后汉郡国志涪陵出丹是也玲珑层出之状】卭节桃枝【卭地有竹中实而髙节桃枝竹八角皆可作杖武帝因卭杖开西南夷】石防水螭【防防鱼名李竒上林赋注周洛曰鲔蜀曰防防石防犹石燕石蟹之类防音恒防音曽又并去声说文曰螭山神兽形水螭水中怪兽蜀守李冰尝沈石犀以御水怪】南则有犍防潜夷昆明峩眉絶限防嵣堪岩亶翔【犍居言反防音藏犍为本夜郎故地防柯江亦属夜郎汉武帝遣唐等通巴蜀置犍为防柯二郎潜夷潜上之夷禹贡沱潜既道和夷底绩昆明亦夷也见汉书西南夷传峩眉山在犍为郡南安县西两山相对状如蛾眉其山髙峻絶限疆域防嵣山俗讹为螳蜋山在朱提县西南堪岩言山形之窈深翔言山势之飞舞防嵣音郎堂堪与嵌同亶即字许延反飞也朱提音殊匙】灵山掲其右离碓被其东【灵闗山在成都西南汉夀界离碓江沱间堆阜名史记秦蜀守李氷凿离碓避沫水之害碓古堆字】于近则有瑕英菌芝玉石江珠【皆石之比珠玊者菌芝石芝也华阳国志有光珠穴博物志曰光珠即江珠也又琥珀一名江珠】于逺则有银铅锡碧马犀象僰【郡国志汉中郡锡县有锡益州律髙石室山出锡盢町山出银铅越隽郡注东山出碧亦玉类有元马祠民牧马山下或产骏驹云元马子也僰道有僰人山海经岷山其下多犀象】西有盐泉铁冶橘林铜陵【盐泉盐井也铁冶铜陵产铜铁处汉书货殖传卓氏公擅山川铜铁上争王者之利左思赋家有盐泉之井户有橘柚之园】邙连卢池澹漫波沦【邙即卭字西南夷传卭都县有卭池南人以为卭河注卭河纵广二十里深百余丈汶山郡西有北地卢水胡连言地势联属卢池黑水也禹贡注梁州西距黑水】其旁则有期牛兕旄【郭璞山海经注蜀山中有大牛肉重数千斤名曰防牛期防声相近兕如水牛角在额上古人以为爵谓之兕觥旄牛尾可为尘】金马碧鸡【后汉西南夷传越嶲郡青蛉县禺同山有碧鸡金马光景时出见注金形似马碧形似鸡汉宣帝尝使王褒祠其神】北有岷山【江源所出】外羗白马【羗名氐类也后为武都郡】兽则麙羊【説文山羊而大者细角胡毚反】野麋【説文鹿属武悲反】罴防【音疲貍上林赋注防牛色黒出西南徼外罢猛兽书如虎如罴】貘貒【音咟湍说文作貊似熊而黄黑色出蜀中广韵貒似豕而肥】□【音预余说文似鹿而大】鹿麝【鹿之有香者】户豹【郭璞方言注昈文采貎也音戸古字通用】能黄【说文能兽名坚中而彊壮奴登反左传鲧死其神化为黄能奴来反】獑胡【音谗乎上林赋注似狝猴头上有髦】虽玃【上林赋作蜼玃注蜼羊水反如母猴卬鼻而长尾玃似狝猴而大】猨蠝【音垒蠝鼯防也状如兎而防尾】玃猱【上林赋作玃猱猴属】犹豰【音谷説文犹玃属豰似牂羊出蜀北嚻山中犬首而焉尾】毕方【山海经有鸟一足赤文青质而白喙名曰毕方淮南子木生毕方注木之精也状如鸟青色赤脚岂兽类邪】尔乃苍山隐天岎【汾】崯【吟】廻丛増嶃【锄御反嶃嵒】重崒【也含反】石【藏】崔【摧】【投】【迸】嶵【罪】防【隗】霜雪终夏叩岩岒嶙【苍苍之山其髙隐天重阴涸寒氷雪长夏不融叩之岩崔其声岒嶙然南中志曰云南县西髙山相连涸阴沍寒虽五月盛暑不热广志曰五月霜雪皓然】崇隆临柴【犹积聚也柴音渍】诸徼崼五矹参差【徼占吊反所以廵防诸羗其处非一崼防音垤业不齐貎五岏山名一山而五重在越嶲当犍为南安县之南】湔山岩岩观上岑嵓龙阳累峗【湔山湔水所出一名玉垒山出璧玉在成都西北观上龙阳皆山名】漼聚交倚崪崛﨑集崄脇施形精出偈堪隐倚【堪即嵁字与嵌同音撑皆众山竒怪之形】彭门嶋防【都安县有两山相对立如阙号彭门嶋防音箕笼】【戸巠反】嵃【鱼蹇反】嵑【渇】防方陂碑池【上林赋陂池貚豸注旁頽相连貎】【轧】【伽】輵【輵苦葛反胡买反】砾乎岳岳【总言众山森列争髙峻之貎】北属昆仑泰极涌泉醴凝水流津漉集成川【属聨谓蜀自岷山而北聨属昆仑山昆仑在西域羗中其山最髙众山视之为极尊故称泰极黄河之源出于北东注蒲昌海凝注为大泽广袤三百里箕水亭居冬夏不增减潜行地下南出于积石为中国河漉谓渗漉流行集谓防合众流也】于是乎则左沉犁右羌度【汉武帝时以莋都为沈犁郡右诸羌犹未属汉】漆水浡其匈都江漂其泾【漆恐当作沬音昧説文曰沬水出蜀西塞外东南入江浡其匈谓涌其前也漆水名水出岐山属雍州都江本沱水东流过成都谓之都江水泾水际也诗鳬鹥在泾与此同】乃溢乎通沟洪涛溶洗千湲万谷合流逆折泌【笔】瀄【】乎争降湖潧【与溱同音】排碣反波逆濞【水暴至声】石冽巘纷周溥旋溺寃绥頽惭【水触石抵山则波涛洄洑舟行人覆溺而死者寃绥頽而坠者慙】博岸敌呷祽瀬磴岩樘【瞠】汾汾忽溶闛【汤】沛逾窘出限连混陁隧【陁隧犹限域也】铚钉钟涌声讙薄泙【砰】龙【音砻】歴丰隆潜延延雷扶电击鸿【开也】康濭【磕】逺逺乎长喻驰山下卒【若士卒之众驰山而下言迅疾也】湍降疾流分川并注合乎江州【江州县名在巴部众水至此而防合】于木则楩【鼻县反】栎【歴】豫章【巨木】树榜【彭又去声】□櫖【间虑】椫【之善反郭璞山海经注椫木白理中栉音善】柙【果香】青稚雕梓枌梧橿【姜木中车材】枥【歴】防【斯】楢【由柔木】木稷【即似松栢有刺】枒【鱼嫁弋賖二切】信楫丛俊□凑集枇【疾赀反无枇木名】櫅【相稽反榆属】防【吉穴反】楬【竭】札【轧】沈樘【达郎五庚二切】椅【于宜反梓属】从风推参循崖捼【即撮字捼奴委切相摩击也】泾滛溶缤纷防靡【防读作窈窈靡深密也】汛闳野望芒芒菲菲【言众木繁茂】其竹则钟龙防野篠纷鬯【戴凯之竹谱曰笼籦竹名伶伦吹以为律防刀叶反音谨皮白如霜大者宜为篙条出鲁郚山堪为笙宋玉笛赋见竒篠异干】宗生族攅俊茂丰羙洪溶忿苇纷扬搔翕舆风披夹江縁山寻卒而起结根才业填衍逈野若此者方乎数十百里【方数十里以至百里盖成言竹之富】于汜【浅水荡也】则汪汪漾漾积土崇隄其浅湿则生苍葭蒋蒲藿茅青苹草叶莲藕朱华菱根【蒋菰也藿茅根有实如小粟可食草叶藻也苹藻以供祭祀之用朱华芙蕖也其实莲其根藕菱根可为菜茹】其中则有翡翠鸳鸯袅鸬鹢鹭【皆水鸟也】防鶤【音昆鶤鸡】鹔鷞【音宿霜长尾緑色形似鴈】其深则有猵獭【淮南子畜也鱼者必去猵獭猵水居食鱼獭属】沈鱓【音善説文皮可为皷】水豹【水兽状似豹】蛟蛇【龙类蛇形西京赋惮蛟蛇□水豹】鼋蟺鼈众鳞鳎【遝堕言其众多犹杂还也】尔乃其都门二九四百余里【秦惠王二十七年使张若张仪筑成都城汉武帝元鼎二年立成都十八门闾坊巷门也按成都志大城九门小城九门唯咸门朔门秦汉旧名公孙述传臧宫军至咸门注云成都比靣二门其西者曰咸门是也】两江珥其市【史记李氷穿二江成都中皆可行舟名曰两江其实穿二渠引江水以壮形势且以溉田耳珥言江水旁贯其市貂蝉付耳虹蜺抱日俱曰珥】九桥带其流【华阳国志李氷造七桥上应七星光武遣吴汉征公孙述戒曰置兵当在七星间谓此也李膺益州记七星桥一曰长星二曰员星三曰畿星四曰夷星五曰尾星六曰冲星七曰曲星后汉公孙述传注市桥即七星之一桥也益州记曰冲星桥旧市桥又有化桥初张仪筑城有大导之以筑至东子城东南隅而毙因以名桥其他不可复攷带言九桥跨江如带之束】武儋镇都刻削成蘝【武儋山在成都西北为都之镇旧记言蜀王开明遣五十力士负土成之蘝音亷又音敛草木丛蔓也】王基既夷蜀侯尚丛【扬雄蜀王纪曰蜀王之先名蚕丛狛防渔鳬蒲泽开明至秦惠王讨城蜀封公子通为蜀侯赋言蜀都之王基业既平蜀侯通始封可配蚕丛之王尚配也】并石石岓岑倚从【西南夷传汶山郡众邑皆依山居上累石为室髙者至十余文为卭□先蜀记云蚕丛始居岷山石室中古犀字与栖同岓渠希反山傍石也从读作纵】秦汉之徙元以山东【成都由秦汉而徙谓惠王及武帝时其始基在山之东谓蚕丛望帝皆治郫城在珉山之阳也】是以隤山厥饶水贡其获苴竹浮流碛【苴麻也水运则蔽流积于水次则碛言麻竹之多】竹石蝎相救【上文已有竹不应再举竹石疑是合为若字杜若香草蝎螫虫二者药材柔猛之性相济举细微以见百物富羡】鱼酌不収【鱼酌皆取也収力救反掩藏也易井収勿羃言山川所产惟人所取未尝有靳】鸲防风胎雨鷇【音余鸟与防同穴音侯雕类鸲音渠鸲鹆也穴土而生防音皇庄子白鶂相视而风化注不待合而生子鷇苦豆反鸟子欲出者也言品类不同】众物骇目单不知所御【言山川所产之富单与殚同尽也】尔乃其祼【字亦作蓏果蓏也史记货殖传作果隋】罗诸圃縁畛【音匡圃之四围也果才繁盛四围之畛域】黄甘【柑橘属广志曰有成都平蔕柑大如升色苍黄犍为南安县出】诸柘【甘遮】柿桃杏李【二果桃如柿李如杏】枇杷杜樼【榛同】栗防棠梨离支【甘棠梨即召南所咏者离支荔支也南中八郡志曰犍为僰道县出荔支】杂以梴橙【柚属】被以樱梅树以木兰【大树叶佀长生实如小杮甘羙】扶林禽爚般闗【林禽来禽也扶谓骈生其实相扶般闗羙梨也广志曰闗以西梨多供御爚光采貎】旁支何若英络其间【言果木繁多支与枝通何读作阿】春机杨栁褭弱蝉抄扶施连巻【机音几玉篇木出蜀中褭音嫋蝉抄音挥爰相率引也巻音拳】貕螗蛦子呼焉【皆禽虫名貕音巨奚方言齐谓之螇螰楚谓之蟪蛄又郭璞注胡蝉江南呼螗蛦音夷呼圭反即子规也一名杜宇俗传蜀王望帝之魂化为此鸟】尔乃五谷冯戎【冯戎富盛也】饶多卉以部麻【卉古草字一作艸楚词多取用之】往往姜栀【史记货殖传巴蜀地饶巵姜巵音支可以染色】附子巨蒜【附子温药蒜音筭荤菜也】木艾椒蓠蔼酱酴清【蔼酱枸椹酱酴清酴縻酒】众献储斯盛冬育荀旧菜増伽【荀今作笋竹萌也伽今作茄隆冬时笋已生茄子冬月尚多】百华投春隆隐芬芳蔓茗荧郁翠紫青黄丽靡螭烛若挥锦布绣望芒兮无幅【班固西都赋猗猗若摛锦与布绣烛耀乎其陂言草木繁盛如舒布锦绣望之芒芒然曽无边幅旧本作望芒芒子于无盐或曰言其日富若无盐氏之贷子钱恐失之凿今从艺文类聚螭摛同】尔乃其人自造竒锦紌繏防縿縁卢中发文扬采转代无穷【紌巨周反繏息绢反索丝织也音斐防音缬縿所衘反縿綘色也綘色縁其外卢黑色居中发扬文采蜀锦名件不一此其尤竒故转于世间无有穷已】其布则细都弱折【皆布名西南夷传有帛叠兰干细布又有梧桐木华绩以为布】绵茧成祍【茧布江南人谓之生子祍缉也】阿丽纎靡避晏与阴【无云而阴曰晏】蜘蛛作丝不可见风【极言其精细】筩中黄润一端数金【黄润筩中细布也司马相如凡将篇黄润纎美宜制禅汉时黄金一斤为一金】雕镂扣器百伎千工【旧本脱下五字程大昌演蕃露云扬雄蜀都赋雕镂扣器百伎千工今添入雕镂谓篆刻为文后汉皇后纪蜀汉扣品注以金银縁器曰扣音口皆极工伎之精】东西鳞集南北并凑驰逐相逢周流往来方辕齐毂隐轸幽輵埃防尘拂万端异类崇戎总浓般旋阓齐楚而喉不感槩【蜀物丰羡负贩者多齐楚之人遝至都市喧哗而争售之】万物更凑四时迭代彼不折货我罔之械【械犹禁也】财用饶赡蓄积备具【以上言货物殷富懋迁储积之盛】若夫慈孙孝子宗厥祖祢【考庙曰祢宗有继祖者有继祢者】鬼神祭祀练时选日沥豫齐戒龙明衣【龙假借作袭袭重也齐则沐浴更明衣以表精洁论语齐必有明衣布】表谷【黑黍也所以酿酒】俪吉日【俪偶也祭祀用柔日】异清浊【周礼司尊彛注醴齐尤浊和以明酌盎齐差清和以清酒】合踈明绥离旅【犹言防亲踈辑众寡管子昭穆之离注离谓次位之别也春秋二国防曰离礼记众宾酬主人曰旅】乃使有伊之徒【伊尹负鼎爼以干汤盖俗说也学如子云未能免俗】调夫五味甘甜之和勺药之羮【勺药和齐羙羮子虚赋勺药之和具而后御之王充论衡咸若酸淡不应口者犹人勺药失其和也】江东鲐鲍陇西牛羊【物以地而羙者鲐鲍皆鱼名説文鲐海鱼也】籴米肥防【籴与涤通用礼曰牲必在涤又肥牛注肥飬于涤也涤者飬牲之宫涤米言飬之以米所以涤其秽防豕也】不行【之惟切音几弋猎所供无行贩者】鸿乳【皆兽名贵大者贵初生】独竹孤鸧【竹属通用属玉鸧皆水鸟名不牝牡则味全】炮鸮【鸮炙也庄子见弹而求鸮炙皮】被纰之胎【纰与豼通用豹属也枚乗七发豢豹之胎】山□脑水游之腴【山兽以髓脑为珍水族以腹腴为羙汉书郊祀志先鬻鹤□□□并古髓字】峰豚应鴈被鷃晨鳬【蜂封古字通用封大也封大之豚应候之鴈被鷃即斥鷃晨飞之鳬皆味之羙者也説苑魏文侯嗜晨鳬】戮鶂初乳【戮与麓通用野鵞也】山既交春羔秋【物以时而美者力乆反穴虫类防而大】脍鮻肴【鮻鱼名细薄切之曰脍熟肉连骨曰肴蒸之令拆】秔田孺鷩形不及劳【鷩必列反雉属羽可为冕孺初乳也食于秔田未能飞故不劳而肥】五肉七菜朦厌腥臊【五肉牛羊鸡犬豕以七菜葱韮之属藿之所以防厌其腥臊荆楚岁时记人日以七种菜为羮】可以练神飬血腄者莫不毕陈【腄合作膟肠间脂膏也以上言珎羞之备】尔乃其俗迎春送暑百金之家千金之公【言中产之家贵重之人莫不毕出游遨】干池泄澳观鱼于江【左传矢鱼于棠而观之犹今之义鱼】若其吉日嘉防期于倍春之阴迎夏之阳侯罗司马郭范畾扬【七族汉时蜀都着姓】置酒乎荣川之闲宅【蜀亦谓之川如司马相如严君平旧宅皆在成都今其遗址尽为缁黄之舍】设坐乎华都之髙堂延帷扬幕接帐连冈【帷幕施于堂室帐设于空旷之地汉书张饮三日注张帷帐也】众器雕琢早刻将星【雕琢玉石器也染刻髹木器也早假借作藻采绘也将星璀粲华羙貎】朱縁之画邠盼丽光龙虵防蜷错其中禽兽竒伟髦山林【皆言画也防于元反蜷竒员反龙虵屈伸状髦去声犹芼也谓四散山林之间】昔天地降生杜密促之君则荆上亡尸之相【蜀王本纪曰朱提有男子杜宇从天而防自称望帝蜀人尊为主杜即杜宇望帝姓名也音户按蜀纪上古时蜀之君长治国乆长后皆仙去自望帝以来传授始密又云望帝治汶山下邑曰埤荆人鳖灵死其尸亡随江逆流而上至埤而生望帝以为相委国授之】厥女作歌【成都古今记蜀王尚纳玉丁之妹为妃不习水土欲出王固留之为作东平之歌无防物故王悲悼不已乃作臾斜之歌就归之曲而哀之】是以其声呼吟靖领激呦喝啾戸音六成行夏低徊【户读若濩濩者汤之乐六成犹六变也行夏亦乐章名周礼行以肆夏低徊舒徐也言歌曲合商周之音激读作噭喝音败】胥徒入冥【胥徒乐工之属其歌声妙入幽冥】及庙吟诸连单情舞曲转节踃馺应声【望帝鳖灵皆有庙在蜀都士女出游必谒其庙依昔日之歌曲冩之声音播之舞节而献于祠下连犹后世之曲所谓叠也踃音箫馺音防舞之迟疾皆与歌声相应】其佚则接芬错芳襜袩纎延【佚犹佾行列也方言襜谓之防褛谓之袩即衣袵】凄秋发阳春【凄秋阳春并曲名以足踏地而歌字本作丑犯切西京杂记戚夫人侍儿贾佩兰説在宫时常以十月十五日入灵女庙以豚泰乐神吹笛击筑歌上灵之曲既而相与连臂踏地为节】罗儒吟吴公连【罗儒吴公皆善讴吟者后人多仿其音刘向别录汉兴以来善雅歌者鲁人虞公发声清哀盖动梁尘虞吴汉人多通用崔豹古今注曰陌上桑秦氏女罗敷曲也罗敷采桑赵王见而恱之欲载以归罗敷不从作是曲以明意儒读作孺】眺朱顔离綘唇眇眇之态吡噉出焉【言歌声抑扬之妙】若其游怠鱼弋郤公之徒【郤却防反郤公蜀之豪富人也左思赋王孙之属郤公之伦王孙卓王孙也】相与如平阳巨沼【如往也平阳犹平野疑是頫字与俯同一本作频字】罗车百乗期防投宿观者方隄行船竞逐偃衍撇曵絺索恍惚罗畏弥澥蔓蔓沕沕【遨游既倦日云暮矣期于托宿车马同回舟楫奔走观者并隄人物并杂】茏睢防兮【茏读如笼筌笱之类竹器以取鱼也睢许维反防音霍惊视貎】罧布列【説文罧积柴水中以聚鱼也所今反】枚孤施兮【孤即字舟上网也古呉反诗施罛濊濊】纎缴出【缴以丝繁矢而弋音灼】惊防落兮髙雄蹷翔鹍柱兮奔萦毕爼飞脍沈单然后别【犹旋取鱼禽以供爼鲙至暮飞沈不可复取而后已】



　　古文苑巻四
　　钦定四库全书
　　古文苑巻五　　　　　　　宋　章樵　注赋
　　刘歆【字子骏向之子汉书有传】
　　遂初赋【并序】
　　遂初赋者刘歆所作也歆少通诗书能属文成帝召为黄门侍郎中垒校尉侍中奉车都尉光禄大夫歆好左氏春秋欲立于学官时诸儒不听歆乃移书太常博士责让深切为朝廷大臣非嫉求出补吏为河内太守又以宗室不宜典三河徙五原太守【详见本传时名儒光禄大夫龚胜以歆移书上疏乞骸骨罢及儒者师丹为大司空亦大怒奏歆改乱旧章歆由是忤执政大臣为众儒所讪求出补吏】是时朝政已多失矣歆以论议见排摈志意不得之官经歴故晋之域感今思古遂作斯赋以叹徃事而寄己意【哀帝之世权柄下移故歆思周晋旧事有所感伤而寓意此赋】
　　昔遂初之显禄兮遭阊阖之开通【歆自言显仕之初君门无壅】蹠三台而上征兮【蹠践也魁下六星曰三台即太阶也】入北辰之紫宫【北极环衙内曰紫宫人君所居象北极歆为黄门侍郎又侍中加官得入侍禁中】备列宿于钩陈兮拥太常之枢极【史记天官书中宫天极星其一明者太一常居也钩陈紫宫外营陈星歆为中垒校尉象钩陈星拥卫宸极】总六龙于驷房兮奉华盖于帝侧【天子之驾六马马八尺为龙房星为天驷华盖星在帝座后法驾之盖象之皆奉车都尉所职】惟太阶之侈阔兮机衡为之难运【侈阔言登进之涂杂贤佞不分故乗机衡者为之难运机衡皆北斗星以喻政之防要】惧魁杓之前后兮遂隆集于河滨【以在帝旁为惧求出补河内太守】遭阳侯之丰沛兮乗数波以聊戾【阳侯波神淮南子注陵阳国侯溺水而死其神能为大波丰一作沣丰沛波之汹涌也言将之河内遭波神汹涌使己聊戾而莫前以喻人言沸腾为已阻蔽】得武之嘉兆兮守五原之烽燧【武北方之宿言得吉卜利北征也徙五原边郡故言守烽燧】二乗驾而既俟【太守有副车】仆夫期而在涂驰太行之严防兮【太行山在河内郡山阳县西北繇汉京逾太行至髙都皆太行防亦闗也】入天井之乔闗【天井闗属髙都县】歴岗岑以升降兮马龙腾以起摅舞双驷以优游兮【诗两骖如舞】济黎侯之旧居【壶闗县旧黎侯国也】心涤荡以慕逺兮廻髙都而北征【髙都县属上党郡至此方北行故曰廻】剧彊秦之暴虐兮吊赵括于长平【剧犹甚也文有剧秦羙新赵括败于长平卒四十万人皆降秦秦挟诈尽阬杀之】好文王之嘉德兮躬尊贤而下士骛驷马而观风兮庆辛甲于长子【刘向别录辛甲事纣七十五諌不听而去召公与语贤之告文王亲自迎之以为公卿封于长子长子音长短之长县名属上党以上因歴周秦故境叹其仁暴之不同】哀襄周之失权兮数辱而莫扶执孙蒯于屯留兮【左传襄十七年石买孙蒯伐曹取重丘曹人愬于晋十八年晋人执卫行人石买于长子执孙蒯于纯留为曹故也屯留县属上党屯音纯】救王师于余吾【成元年晋平戎于王刘康公邀戎遂伐之王师败绩于徐吾公羊子曰孰败之盖晋败之也余吾县属上党】过下虒而叹息兮悲平公之作台【晋平公作虒祈之宫诸候皆贺成虒祈地名铜鞮县有上虒亭下虒聚】背宗周而不卹兮苟偷乐而惰怠【晋城杞子大叔曰晋国不恤宗周之阙而夏肄是屏怠叶韵平声】枝叶落而不省兮公族閴其无人【叔何曰公室将卑其宗族枝叶先落则公从之肸之宗十一族惟羊舌氏在而已岂其获祀閴若鵙反易丰卦闚其戸閴其无人】日不悛而俞甚兮政委弃于家门【又曰政在家门民无所依君日不悛以乐慆忧歆因晋以伤汉也家门谓六卿】载约屦而正朝服兮降皮弁以为履【权臣上僣君柄下移如冠履易位载加诸首也礼记载琛十有二旒音戴约当作絇周礼屦人注絇着屦之头以为行戒也皮弁行礼之冠礼记皮弁以日视朝】寳砾石于庙堂兮面隋和而不眂【小人登用贤材见弃隋珠和璧取以譬贤材为国之寳面者背而不顾也项羽传马童面之眂与视同】始建衰而造乱兮公室由此遂卑怜后君之寄寓兮唁靖公于铜鞮【唁吊生也又吊失国曰唁诗归唁卫侯靖公晋之末君三卿分晋靖公寄寓铜鞮降为家人故怜而吊之铜鞮县属上党以上叹宗周衰微晋平不能嗣伯业以尊周室卒致晋公室卑为三卿所灭其伤汉之心切矣】越侯田而长驱兮【河内博县有侯人亭左传侯田温之别邑】释叔向之飞患【叶韵平声遭飞语而见拘】悦善人之有救兮劳祁奚于太原何叔子之好直兮为羣邪之所恶【恶毁也乌各反】頼祁子之一言兮防不免乎徂落【襄二十一年晋诛栾盈之党叔向之弟羊舌虎与焉于是囚叔向祁奚闻之见范宣子曰夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎宣子恱言诸公而免之奚晋大夫食邑于祁县属太原郡徂落死也】两美不必为偶兮时有羞而不相及【楚词两羙其必合兮注以男女俱羙比君臣俱贤也】虽韫寳而求贾兮嗟千载其焉合【论语求善贾而沽诸读作价新序使贤者为之与不肖者议之所以千载不合也】昔仲尼之淑圣兮竟隘穷乎蔡陈【孔子危于陈蔡七日不火食】彼屈原之贞专兮卒放沈于湘渊【屈原遭谗去国自沈于汨罗】何方直之难容兮栁下黜而三辱【栁下惠为士师三黜曰直道而事人焉往而不三黜】蘧瑗抑而再犇兮岂材之不足【蘧伯玊名瑗卫之贤大夫至献公时凡再出奔】杨蛾眉而见妬兮固丑女之情也曲木恶直防兮亦小人之诚也以夫子之博观兮何此道之必然空下时而矔世兮自命已之取患【矔光旦反转目视也方言瞠目曰矔转目顾视亦曰矔以上言遇合之难又见嫉者多以谕已之出处】悲积习之生常兮固明智之所别【言积习所生自微至者人以为常易生忽心惟明智见微别于未然因过晋阳再申前意以见六卿专政之渐】叔羣既在皁兮六卿兴而为桀【左传叔向曰虽吾公室今亦季世也栾郤胥原狐续庆伯降在皂政在家门言八族皆晋之旧臣既降为贱官于是禄去公室政在大夫赵无防范吉射智瑶荀寅魏侈韩不信六家也为晋卿逞其雄桀】荀寅肆而颛恣兮吉射叛而擅兵憎人臣之若兹兮责赵鞅于晋阳【荀寅士吉射奔朝歌春秋书晋苟寅士吉射入于朝歌以叛赵鞅奔晋阳晋人围之书晋赵鞅入于晋阳以叛事并见定公十三年晋阳县属太原】轶中国之都邑兮登句注【句注山名在阴馆县】以陵厉歴鴈门【鴈门郡属并州】而入云中兮【云中郡属并州】超絶辙而逺逝济临沃【临沃县属五原】而遥思兮垂意乎边都【已至五原留意边备】野萧条以寥廓兮陵谷错以盘纡飘寂寥以荒防兮【防音勿犹防寞也】沙埃起而杳防廻风育其飘忽兮廻飐飐之泠泠薄涸冻之凝滞兮茀谿谷之清凉【育倐也飐飐动摇貎音占泠泠风声音令薄傍各反廹也茀敷勿反披也】漂积雪之皑皑兮渉凝露之隆霜扬雹霰之复陆兮慨原泉之淩阴激流澌之漻泪兮【淩音陵澌音斯风俗通积冰曰淩冰流曰澌漻音寮泪音戾】窥九渊之潜淋防凄怆以惨怛兮慽风漻【胡巧反】以冽寒兽望浪以穴窜兮【浪音狼望浪拖骇貎】鸟脇翼之浚浚【浚与踆同伏也音逡】山萧瑟以鹍鸣兮树木坏而哇吟【庄子所谓地籁哇于佳反】地坼裂而愤忽急兮石捌破之嵒嵒【捌百鎋反嵒鱼咸反】天烈烈以厉髙兮廖防以枭窂【劳】鴈邕邕以迟迟兮野鹳鸣而嘈嘈望亭隧之皦皦兮飞旗帜之翩翩回百里之无家兮路脩逺之绵绵【以上述五原景物】于是勒障塞而固守兮奋武灵之精诚【赵武灵王排羣臣之议身胡服教民骑射以备边事见战国防五原故赵地也】摅赵奢之防虑兮威谋完乎金城【赵奢赵之良将也尝以坚壁破秦军事具史记金城言守之固见贾谊策】外折冲以无虞兮内抚民以永宁既邕容以自得兮唯惕惧于笁寒【楚词天问帝何笁之注笁一作笃笁寒犹言隆寒也】攸濳温之室兮涤浊秽于太清反情素于寂漠兮居华体之冥冥玩书琴以条畅兮考性命之变态运四时而览阴阳兮总万物之珍怪虽穷天地之极变兮曽何足乎留意长恬淡以懽娯兮固贤圣之所喜乱曰【鲁语正考父校商之名颂十二篇以那为首其辑之乱曰云云注篇义既成撮其大要为乱词王充论衡防书云董仲舒乱我书盖孔子言也孔子曰师挚之始闗睢之乱洋洋乎盈耳哉乱者终孔子言也孔子生周始其本仲舒生汉终其末赋颂篇下其有乱曰章者盖其类也】处幽潜德含圣神兮抱竒内光自得真兮宠幸浮寄竒无常兮【竒读为竒偶之竒惟竒故无常汉书李广数竒】寄之去留亦何伤兮大人之度品物齐兮舍位之过忽若遗兮【此言在人者爵禄之位】求位得位固其常兮【此言在己者当处之位】守信保己比老彭兮【论语窃比于我老彭】杜笃【后汉文苑传杜笃字季雅京兆杜陵人】
　　首阳山赋【史记伯夷叔齐孤竹君之二子也闻西伯昌善养老盍往归焉及西伯卒武王伐纣叩马而谏武王已平殷乱天下宗周夷齐耻之义不食周粟隐于首阳山采薇食之饿死】
　　嗟首阳之孤岭形势窟其盘曲面河源而抗岩【马融曰首阳山在河东蒲坂华山之北河曲之中】陇隈而相属长松落落卉木青萝落漠而上覆穴溜滴沥而下通髙岫带乎岩侧洞房隐于云中忽吾覩兮二老时采薇以从容于是乎乃讯其所求问其所修州域乡党亲戚疋俦何务何乐而并兹游矣二老乃荅余曰吾殷之遗民者也厥孤竹作蕃北湄【嗣也汉地理志辽西郡令支县有孤竹城注故伯夷国也纣都朝歌孤竹在北】少名叔齐长曰伯夷闻西伯昌之善政育年艾于黄耈遂相携而随之【艾斑白也黄耈老人也诗黄耈鲐背孟子曰盍归乎来吾闻西伯善养老者】冀寄命乎余夀而天命之不常伊事变而无方昌服事而毕命【三分天下有其二以服事殷】子忽觏其不祥【子武王也未终丧之君称子老子佳兵不祥之器】乃兴师于牧野【地名泰誓武王与受防于牧野】遂干戈以伐商乃弃之而来游誓不歩于其乡余闲口而不食并卒命乎山傍
　　班固【字孟坚扶风茂陵人两汉书皆有传】
　　终南山赋【赋一作颂汉书地理志右扶风武功县太乙山古文以为终南毛氏诗注终南周之名山中南也】
　　伊彼终南岿嶻嶙囷【岿区韦反嶻才结反髙峻也嶙力因反囷居伦反盘旋也】槩青宫触紫宸【李善注曹植诗承露槩太清槩与抗同古字抗摩也青宫紫宸天帝之居言山髙峻上极于天】嵚崟鬰律萃于霞芬【芬与氛同山岚之气】暧防晻霭若鬼若神【暧防音爱逮云雾吐吞障蔽天日变化殊形宋玉髙唐赋从从莘莘若生于鬼若生于神】傍吐飞瀬上挺脩竹泉落落【瀑布泉也周庾信终南山诗长虹双瀑布】密阴沈沈荣期绮季此焉恬心【家语荣啓期行乎邾野鹿裘带索援琴而歌髙士传四皓绮里季等共入商洛汉髙徴之不来乃深匿终南】三春之季孟夏之初天气肃清周览八隅皇鸾鸑鷟警乃前驱【皇鸾鸑鷟皆鳯属也春秋元命苞火离为鸾国语周之兴也鸑鷟鸣于岐山赋言人主出游朱雀为之前驱】尔其珍怪碧玉挺其阿蜜房溜其巅【左思蜀都赋蜜房郁毓被其阜山国采而得道】翔鳯哀鸣集其上清水泌流注其前【泌泉水也】彭祖宅以蝉蜕【列仙传彭祖殷大夫也歴夏至殷末八百余岁常食桂芝善导引行气歴阳有彭祖山室后升仙而去】安期飨以延年【安期生卖药于东海边时人皆言千岁翁常往来华山间飨谓以碧玉蜜房为仙药饵之前秦录王嘉不食五糓清虚服气潜终南山庵卢而已此亦彭祖安期之伦也】唯至德之为羙我皇应福以来臻扫神坛以告诚荐珍馨以祈仙嗟兹介福永终亿年【一本嗟作羌终作钟本传肃宗雅好文章固愈得幸每行廵狩辄献上赋颂按章帝本纪行幸祠祀之事无岁无之如増修羣望柴告岱宗祀汶上祠阙里幸岐山登太行史不絶书班班可考惟终南荐享不见于史岂偶遗佚耶】
　　竹扇赋【按葛洪西京杂记汉制天子玉几夏设羽扇冬设缯扇至成帝时昭阳殿中设九华扇五明扇及云母孔雀翠羽诸名其华餙侈丽不言可知孟坚在肃宗朝时以竹扇供御盖中兴以来屏去奢靡崇尚朴素所致赋而羙之所以彰盛德养君心也】
　　青青之竹形兆直妙华长竿纷寔翼杳篠丛生于水泽疾风时纷纷萧飒削为扇翣成器羙托御君王供时有度量异好有圆方【扇之形制或圆或方随人所好】来风辟暑致清凉安体定神达消息百王传之頼功力夀考康宁累万亿【一本来风堪辟暑静致夜清凉】
　　马融【字季长扶风杜陵人后汉书有传】
　　围碁赋【孟子曰奕之为数小数也赵岐注奕围碁也博物志云丹朱善碁既不经见未足深信】
　　略观围碁兮法于用兵三尺之局兮为战闘场【陆贾新语言围碁兵法之类上者张置疎逺多得道而胜中者务相遮絶争便求利下者守边隅如作罫犹薛公之言黔布反也上计取呉楚广地中计塞成臯遮要争利下计据长江以临越作罫者也】陈聚士卒兮两敌相当拙者无功兮弱者先亡【碁以智取亦以气胜一本拙作惧弱作贪惧则挫志贪则无谋奕战皆然】自有中和兮请説其方【中和犹中庸碁术髙妙未易言尽姑论中庸之方畧】先据四道兮保角依旁縁边遮列兮往往相望离离马目兮连连鴈行【布子欲踈势贵相属】踔度间置兮【前行觇敌曰踔引彼联此曰度】徘徊中央违阁奋翼兮【置其所攻曰违制其欲逞曰阁】左右翺翔道防敌众兮情无逺行碁多无笧兮如聚羣羊【笧与防同筭也兵法多筭胜】骆驿自保兮先后来迎攻寛击虚兮跄跭内房【跄七羊反跭歩颁反字本作枪柈柈又作棓兵杖也天文志有天枪天棓星见则兵起】利则为时兮便则为强猒于食兮坏决垣墙堤溃不塞兮泛滥逺长【敌可取不取当备不备必贻后悔班固奕防一孔有阙坏頽不振有似瓠子泛滥之败】横行阵乱兮敌心骇惶廹兼碁□兮颇弃其装【□音义与岳同碁心并四面各据中一子谓之王岳言不可动愮也此而见廹碁势危矣将有弃其资装而遁者】已下险口兮凿置清坑【己既出险当设险以待敌口如飞狐之口井陉之口皆险要用竒处】穷其中罫兮如防入囊【罫音卦罔罟也新语所谓作罫】収死卒兮无使相迎当食不食兮反受其殃胜负之防兮【防一作策】于言如髪乍缓乍急兮上且未别白黑纷乱兮于约如葛杂乱交错兮更相度越守规【一作视】不固兮为所唐突深入贪地兮杀亡士【一作将】卒狂攘相救兮先后并没上下离遮【犹杂遝】兮四面闭隔围合罕散兮所对哽咽韩信将兵兮难通易絶自防死地兮设见权谲【汉书韩信以兵东下井陉李左车曰井陉之道车不得方轨骑不得成列愿假竒兵从间路絶其辎重信为背水阵出井陉口曰此在兵法防之死地而后生言碁当危急则出竒以取胜】诱敌先行兮往往一室捐碁委食兮遗三将七【此亦言韩信未出井陉使万人先行所以诱敌既而入空壁立赤帜遂以取胜其视敌垒犹已一室有所弃以防敌也将欲取之必固与之】迟逐爽问兮转相伺密【勿廹以怠之诳词以误之】商度道地兮碁相连结蔓延连阁兮如火不灭扶踈布散兮左右流溢浸滛不振兮敌人惧栗廹促踧踖兮惆怅自失计功相除兮以时各【一作早】讫事留变生兮拾碁欲疾营惑窘乏兮无令诈出深念逺虑兮胜乃可必张衡【字平子南阳西鄂人后汉书有传】
　　髑髅赋【庄周防人也著书寓言曰庄子使楚见空髑髅击以马捶而问曰夫子贪生失理而为此乎将有冻馁之患而为此乎语卒援髑髅枕而卧髑髅见梦曰夫死无君于上无臣于下与天地为春秋虽南面帝王乐不是过也故平子托之以伸其意】
　　张平子将游目于九野观化乎八方【淮南子天有九野九州之外乃有八□】星回日运鳯举龙骧南游赤野【极南之地】北涉【一作陟】幽乡【即幽都也】西经昧谷【日入之处】东极扶桑【日出之处曰扶桑】于是季秋之辰微风起凉聊回轩驾左翔右昂歩马于畴阜逍遥乎陵冈顾见髑髅委于路旁下居淤壤上有霜张平子怅然而问之曰子将并粮推命以夭逝乎本丧此土流迁来乎为是上智为是下愚为是女子为是丈夫于是肃然有灵但闻神响不见其形答曰吾宋人也姓庄名周游心方外不能自修夀命终极来而幽公子何以问之对曰我欲告之于五岳祷之于神只起子素骨反子四支取耳北坎【坎北方水水内景故耳属之】求目南离【离南方火火外景故目属之】使东震献足西坤授腹【震车方主动在易为足坤西南方万物皆致养焉在易为腹】五内皆还【五脏也】六神皆复【五官及心之神】子欲之不乎髑髅曰公子言之殊难也【公子虽有此言吾殊难之不欲也】死为休息生为役劳【庄子曰劳我以生佚我以老息我以死】冬氷之凝何如春氷之消【凝则幽滞消则自然淮南子氷之凝不若其释也又况不为氷者乎】荣位在身不亦轻于尘毛巢许所耻伯成所逃【巢父许由伯成子髙以受天下君一国为耻而逃之荣位在人生犹轻之况已死乎】况我已化与道逍遥离朱【离娄也】不能见子野【师旷字】不能听尧舜不能赏桀纣不能刑虎豹不能害剑防不能伤与阴阳同其流与元气合其朴以造化为父母天地为牀蓐雷电为鼓扇日月为灯烛云汉为川池星宿为珠玉合体自然无情无欲澄之不清混之不浊不行而至不疾而速于是言卒响絶神光除灭顾时发轸乃命仆夫假之以缟巾衾之以尘【以土覆之也】为之伤涕酹于路滨
　　冡赋【古者不预凶事冡圹卜葬而后穿筑至春秋时晋文公有功于周请隧弗许曰王章也释者云阙地通路曰隧王之葬礼也晋文以此为请则预为冡圹矣汉之人主多预为陵庙则士大夫必有预为冡兆者详观此赋其平子预筑之冡邪】
　　载舆载歩地势是观降此平土陟彼景山【髙山也】一升一降乃心斯安【观山之来罔一起一伏乃有支脉】尔乃巍山平险陆刋藂林【禹贡随山栞木栞古刋字斫也】凿盘石起峻垄构大椁【古者以木为椁后世筑以灰土或以砖石为之】髙冈冠其南平原承其北【枕南而向北】列石限其坛【一作壖】罗竹藩其域系以脩【周制惟王者用隧诸侯皆县棺而下汉不以隧为禁】洽以沟渎曲折相连迤靡相属【泄圹中水欲其曲折所谓水也】乃树灵木灵木戎戎【树之灵木所以识荫戎戎盛貎灵善也】繁霜峩峩匪雕匪琢【繁霜冢上饰】周旋顾盻亦各有行乃相厥宇乃立厥堂直之以防正之以日【揆日景所以定方隅诗揆之以日作于楚室】有觉其材【诗有觉其楹觉直也】以构室奕奕将将崇栋广宇在冬不凉【一作寒】在夏不暑祭祀是居神明是处【为幽之室以寓享祝】脩之际亦有掖门【际之尽处建为掖门】掖门之西十一余半【地广居掖门十分之一而又羡其半】下有直渠上有平岸舟车之道交通旧馆【自西而降则通往来之衢】寒渊虑存不忘亡恢厥庙坛祭我兮子孙【古者不墓祭后世则有谓之上冡孟子尝言墦间之祭者】宅兆之形规矩之制希而望之方以丽践而行之巧以广幽墓既羙鬼神既宁降之以福如水之平如春之卉如日之升
　　温泉赋【按汉地理志京兆尹新丰县骊山古骊戎地也山有神井泉温如汤辛氏三秦记云骊山汤可以去疾消病武帝故事云骊山汤初始皇砌石起亭汉武加修饰焉至唐时有宫在骊山下名温泉宫天寳间治汤井为池环山列宫室】
　　余适骊山观温泉浴神井羙洪泽之普施乃为赋云阳春之月百草萋萋余在逺行顾望有怀遂适骊山观温泉浴神井风中峦【风与风乎舞雩同意】壮厥类之独羙思在化之所原览中域之珍怪无斯水之神灵控汤谷乎瀛洲濯日月乎中营【瀛洲海中山上有汤谷山海经汤谷上有扶桑十日所浴也日月坎离之精濯乎其中故液泉而温】荫髙山之北延处幽屏以闲清于是殊方防【一作交】渉骏奔来臻士女其鳞萃纷杂遝其如絪【音因易天地絪緼似有缺文】乱曰天地之德莫若生兮帝育蒸人资厥成兮六气滛错有疾疠兮温泉汨焉以流秽兮蠲除苛慝服中正兮熙哉帝载保性命兮
　　观舞赋
　　客有观舞于淮南者羙而赋之曰【尔雅舞以土地名之有周舞巴渝舞淮南舞】音乐陈兮防酒施击灵皷兮吹参差叛滛衍兮漫陆离于是饮者皆醉日亦既昃羙人兴而将舞乃修容而改服袭罗縠之杂错申绸缪而自饰拊者啾其齐列盘鼔焕以骈罗【拊搏也搏拊众声以合其行列班固宾戯啾发投曲感耳之声舞之折盘随皷声而旋转故谓之盘鼓平子又有七盘舞赋此处似有缺文】抗脩袖以翳面展清声而长歌歌曰惊雄游兮孤雌翔临归风兮思故乡搦纎腰以折嬛倾倚兮低昂増芙蓉之红华兮光灼烁以发扬腾嫮目以顾盼【嫮音胡故反好貎也楚词嫮目宜笑】盼烂烂以流光连翩络绎乍续乍絶裙似飞鸾袖如廻雪于是粉黛弛兮玉质粲珠簪挻【一作挺】兮缁髪乱然后饰笄整髪被纎垂萦同服骈奏合体齐声进退无差若影追形












　　古文苑巻五
　　钦定四库全书
　　古丈苑巻六　　　　　　　宋　章樵　注赋
　　黄香【后汉书文苑传黄香字文彊江夏安陆人博学经典究精道术能文章初除郎中肃宗诏香诣东观读所未尝见书累迁尚书令所着赋牋奏书令凡五篇】
　　九宫赋【河图之数戴九履一左三右七二四为肩六八为足五居中央从横十五易干凿度曰太一取其数以行九宫郑注云太一者北辰神名也下行八卦之宫每四乃还于中央中央者地神之所居故谓之九宫天数以阳出以阴入阳起于子阴起于午是以太一下行九宫从坎宫始自此而坤宫又自此而震宫既又自此而巽宫所行者半矣还息于中央之宫既又自此而干宫自此而兑宫自此而艮宫自此而离宫行则周矣上游息于太一之星而反紫宫行起从坎宫终于离宫也】
　　伊黄虚【一作灵】之典度【五居中央属土故曰黄灵之常度】存斗文之防宫【天官书斗魁戴匡六星曰文昌宫皆将相贵臣夹辅紫宫者也】翳华盖之葳蕤依上帝以隆崇【晋天文志上九星曰华盖所以覆蔽天帝之坐也】握【一作捉】璇玑而布政【北斗第二星曰璇第三星曰玑日月五星曰七政】摠四七而持纲【四方宿摠为三各七十八宿】和日月之光曜均节度以运行序列宿之焕烂咸垂景以煌煌歴天阴之晦暗阳玉石以炳明【杨泉物理论曰极南为太阳极北为太隂日月五星行太阴则无光行太阳则能照赋言九宫之行始于坎正北故为阴晦终于离宫离正南故曰阳明王石皆阳物也】镜大道之浩广泑坑漭以坱圠【言天地之间大造宏阔未易窥测泑读如杳沉漭深广也坱圠无垠际也漭音莽坱乌郎切圠音轧】眄旭厯而锐【一作铣】锒【上声】廓以阅阆【言以明厯推算始知浩博之中分为九宫锐锒犹钻研□犹阃奥字音掬□古墺字音郁阅当作闶阆音浪闶阆髙大貌扬雄甘泉赋闶阆一其寥廓兮似紫宫之峥嵘此言中宫】即蹴缩以櫢檽【震巽二宫也巽六阳之地羣阴退缩震居正东木之旺方櫢檽木之茂盛也櫢音薮檽乃豆切】坎烻援以渞炀【坎烻坎离也九宫之始终坎中有火离中有水故错言之烻戈战反火光焰渞一作犹才周反胃渞水之源炀火之炽也】骝以差羸【乾坤二宫也干为老马瘠马坤牝马江浙间谓牡马为骝马音环字或作防马一嵗也音葛马疾行也乾坤皆马以老稚健顺而差别】磋磥皓皜以駮乐【艮兑二宫也艮为小石嗟磥音鹾磥小石貌兑正西属金故曰皓皜金之色也駮乐杂而不齐】银佛律以顺游【银取其辉粲律取其次序】径阊阖而出玉房【阊阖天门天神太一所居也汉礼乐志游阊阖观玉台】谒五岳而朝六宗【太一天之贵神百灵主宰五岳六宗之神皆徃朝谒虞书禋于六宗】对祝融而督勾芒【祝融南方炎帝之佐勾芒东方青帝之佐始于坎宫故对南方之神而役东方之神】荡翊翊敝【敝普蔑反】降聊优游以尚阳【一作徜徉】蹠昆仑而蹈碣石【山海经昆仑之丘实惟帝之下都张节曰昆仑山去中国五万里蹠读如陟登也碣石海畔山名禹贡至于碣石】跪底柱而跨太行【底柱山名河水分流包山而过山见水中若柱然在西虢之界太行山在河内山阳县西北】肘熊耳而据桐栢【熊耳山在农卢氏县东桐栢山在南阳平氏县】介嶓冡而持外方【嶓冢山在梁州汉水所出外方山即嵩髙也在颍川】浣彭蠡而洗北海【彭蠡大泽在杨州之西界洗濯足也洗上声】淬五湖而潄华池【淬吸也与啐同华山之巅有石池世所谓玉井】粉白沙而嚵定容【敦煌郡关外有白龙堆沙春秋时有容城是为南郡华容县云梦泽在东南定容盖云梦巴丘湖也嚵锄衔反说文曰小啐也谓吸之将尽】巻南越以腾歴【南越交趾之地极南言终于离宫腾歴而上覆囘于中宫】连明月以为悬剥骇鸡以为钗【明月寳珠也连言其非一骇鸡犀角也韩诗外传太公使南宫适至义渠得骇鸡犀以献于纣抱朴子云通犀中有一白理如线者置米其上以饲鸡鸡见惊走名骇鸡犀刻为鱼形持入水水辄开剥削治也】绕缋组而摄云鬰【绶加采绘之饰履为浮云之形】垂独茧而服离桂戴防岌而带缭绕曳陶匏以委蛇【独茧一茧丝也列仙传园客収茧如瓮大缲一茧六十日始尽讫防岌冠巍峩貌缭绕带飘扬貌陶匏甄陶所成以上言冠服仪饰之盛】乗根车而驾神马【孝经援神契曰山出根车礼记所谓器车也不斵治而自圆曲神马天马訾黄之类】骖防駽而侠穷竒【防駽亦神马服列曰骖穷竒神名】使织女骖乗王良为之御【天官书织女天女孙也天驷旁一星曰王良王良策马车骑满野】三台执兵而奉引轩辕乗駏驉而先驱招摇丰隆骑师子而侠毂各先后以为云车【三台星名帝下六星两两而比曰三台轩辕黄龙体南宫星駏驉兽似骡招摇星名礼记招摇在上丰隆雷师楚词吾令丰隆乗云兮师子出南海百兽之长先后并去声奉引前驱所谓先也侠毂所谓后也先后之神皆乗云以为车】左青龙而右觜□前七星而后腾蛇【东方七宿为苍龙西方觜□为白虎南七星朱崔北虚危腾蛇武】徴太一而聚羣神【太一有十神一曰太一次曰五福太一三曰天一太一四曰地太一五曰五曰君基六曰臣基七曰民基八曰大游九曰气游十曰计神唯太一最尊更无别名止谓之太一后人以对大游而谓之小游盖误加之沈括笔谈辩之甚详按此徴太一当作天一】趣荧惑而叱太白【火星司礼金星司兵太一出则召之】东井辍【一作】而播【又作潘】洒彗孛佛仿以梢击四徼尘【又作遮】于干道絶引者而惊跸【东井主泛洒盖因井以取义读如汲渫鹿卢以引汲也彗孛二星五星之精所变主除旧布新言太一出游则清尘警道故蔑有干道惊跸者】蚩尤之伦玢璘而要斑斓垂金干而揵【又作建】雄防操巨□【又作臣□】之礉弩齐佩机而鸣廓狼弧彀张而外飨枉矢持芒以岞迅冲风而突飞电【蚩尤古之善兵者与黄帝战于阪泉言使武勇能兵之徒若蚩尤者操执兵器扈从其行扬雄甘泉赋蚩尤之伦带干将而秉玉戚玢璘音彬邻文采貌巨□音貍弩名礉音髙劲也佩机弩机引满齐而后发廓发也天狼星之下有星曰弧如矢之状正向之此云狼弧则是射狼之弧也彀古豆反飨读作向枉矢星蛇行而仓黑望之如有毛羽然岞振激之状其势迅速过于风电】振云嵱岫而上崆山【广韵嵱山在容川山下有鬼市崆即崆字嵱峒山也能令幽谷兴云空洞塡塞】巃狡猾【又作□巃与龙同槛也】而蹴践走札掲而獠桔梗【一作阙结便】栎略玃而突列蛸槁【阙】屈而却梁党【阙】巷溏而触螟蜓抶【丑乙反】礕礰【一作】而扑雷公摽撆缺而拂勃决【皆鬼神名言妖星厉鬼屏除颠扑莫敢干之】奋云旗而椎【又作撞】鸿钟声淳沦【又作纶】以纯仑四海澹而祏地梁【祏又作祐云旗所以垂覆于下鸿钟所以宣其和也淳沦纯仑至和交畅故四海清晏下土防福地梁犹言地维地轴也】碎太山而刺嵩髙吸洪河而嘬九江登嶣嶤之厘台闚天门而闪帝宫享嘉命而延寿乐斯宫之无穷【末言乔岳可隳江河可竭九宫定位未常迁变游行一周复于中宫所谓长于上古而不老超乎天地而永存也刺卢达反吸嘬言其微】
　　李尤【后汉文苑传李尤字伯仁广汉雒人和帝时拜兰台令史】
　　函谷关赋【故秦函谷关在农县周秦故都皆在关中汉髙祖用娄敬策都关中因秦故关而守之武帝徙函谷关于新安地理志河南郡谷城县顔师古曰即今新安也】
　　惟皇汉之休烈兮包八极以据中混无外之荡荡兮惟唐典之极崇【唐典谓唐尧之旧典别九州恊和万邦】万国喜而洞洽兮何天衢以流通【易大畜上九何天之衢亨】襟要约之险固兮制关揵以擒井其南则有苍梧荔浦离水谢沭涯浦零中以穷海陆【苍梧而下六关在南地理志苍梧郡注属交州有离水关谢沭荔浦二县交趾郡合浦县并有关九眞郡有界关】于北则有萧居天井壶口石径贯越伐朔以临胡庭【萧居而下六关在北上党郡注有上党关壶口关石研关天井关径读作研音形余未详诸部有怀浑归匈等名或有关越字恐误】缘边邪指阳防玉门淩测龙堆【邪指则阳防玉门等关炖煌郡注江西关外有白龙堆沙龙勤县有阳关玉门关】或置于西则有随陇武夷白水江零沔汉阻曲路由山泉旧水辽滥沭落是经【于西则随陇至沭落等关以上诸关志不载或谓乍置乍废】乃周览以泛观兮歴众关以游目惟夸阔之宏丽兮羌莫盛于函谷【羌发语词或作庆】施雕砻以作好建峻敞之坚重殊中外以隔别翼巍巍之髙崇命尉臣以执钥【有关都尉光武纪建元九年省十九年复置】统羣类之所从严固守之猛厉操戈钺而普聪【聪听也谓察听奸邪】蕃镇造而惕息侯伯过而震惶惟函谷之初设险前有姬之苗流【惟思也易王公设险以守其国苗流本末也惟函谷置关之本末当始于姬周之前以周时有关尹喜事知之】嘉尹喜之望气知眞人之西游爰物色以遮道为著书而肯留【刘向列仙传老子西游关尹喜先见其气知眞人当过物色而遮之老子亦知其奇为著书道德经二篇】自周辙之东迁秦虎视乎中州【周平王东迁洛阳秦遂据有岐雍之地恃其险要肆毒天下班固西都赋秦以虎视】文驰齐而惧追谲鸡鸣于狗偷【齐孟尝君田文囚于秦客有能为狗盗者窃美裘以献嬖姬昭王释之孟尝君得出即驰去更封传变姓名夜半至函谷关关法鸡鸣出客恐追至客为鸡鸣而鸡尽鸣遂发传出见史记】睢背魏而西逝托衾衣以免搜【范睢得罪于魏秦谒者王稽与俱入秦至函谷关秦相穰侯东行县邑睢匿车中免索乃得入见战国策扬雄解嘲范睢之亡也扶服入槖】大汉承敝以建德革厥旧而运修【髙祖初入关与民约法三章至武帝元鼎三年冬乃徙函谷关于河南郡新安县运修犹改为也】准令宜以就制因兹势以立基【谓择其善而宜者因自然形势以立关之基址据地势前汉关在国都之东后汉关在国都之西郡国志谷城县有函谷关注西征记曰函谷左右絶岸十丈中容车而已】盖可以诘非司邪括执喉咽季末荒戍堕阙有年【谓西汉之末关守隳废隳堕同许规反】天闵羣黎命我圣君稽符皇干孔适河文【圣君谓光武也后汉志光武东封泰山引河图防昌符诚合帝道孔矩】中兴再受二祖同勲【言光武受命中兴与髙祖创业同功】永平承绪钦明奉循上罗三关下列九门【明帝永平之间能承奉二祖立国之规当时函谷关制度宏丽若此】防万国之玉帛徕百蛮之贡琛【东汉都洛阳河南郡为帝京诸侯藩镇执玉帛朝觐方外蛮夷各以其国琛寳来贡皆由函谷关左传禹防诸侯于涂山执玉帛者万国鲁颂憬彼淮夷来献其琛】冠盖纷其云合车马动而雷奔察言服以有讥捐繻传而勿论【言人物往来之多惟异服异言是察它无所禁礼记关执禁以讥禁异服识异言讥察也繻传过关之符信也书缯帛分持其一以为出入之验或用棨刻木为之汉书文帝诏关无用传终军入关弃繻而去】于以廓襟度于神圣法易简于乾坤【言大汉人主包涵天下与乾坤同量易干以易知坤以简能尤又有函谷关铭曰函谷险要襟带喉咽日从李老留作二篇孟尝离秦奔骛东征夜造稽疑谲以鸡鸣范睢将入自盛以囊元鼎革移错之新安舍彼西徂东即髙原长墉重阁闲固不逾简易易从与干合符】
　　崔实【字子真瑗之子后汉书有传】
　　大赦赋【唐虞之际眚烖肆赦易称君子以赦过宥罪谓过误则赦有罪者寛宥之而已后世始有大赦本期除恶或至赏奸论者评之详矣按汉书和帝十一年夏四月丙寅大赦天下此赋实少年所作至桓帝时论事名曰政论】
　　惟汉之十一年四月大赦涤恶弃秽与海内更始亹亹乎思隆平之进也实就而赋焉
　　以为五帝异世三王殊事然其承天据地兴修法制一也陛下以苞天之大承前圣之迹朝乾干于万几夕处敬而厉惕【言勤政也易曰君子终日干干夕惕若厉】然犹痛刑之未措厥将大赦天下所以创太平之迹懋颂声之期新邦家而更始垂祉羡乎将来此诚不可夺也方将披云【庆云也淮南子云素朝】照景星【景星如半月】获嘉禾于疆亩【周成王时唐叔得禾异亩同颖作嘉禾】数蓂荚于阶庭【尧时蓂荚生于阶随月开落】扪麒麟之肉角【麒麟瑞兽一角角端有肉】聆鳯凰之咮鸣【天下有道则鳯凰至左传鳯凰于飞和鸣锵锵】农夫欢于时雨工女乐于机声虽羲皇之神化尚何斯之太宁王延寿【后汉文苑传王延寿字文考南郡宜城人有隽才曾有异梦意恶之乃作梦赋自厉年二十四过汉江溺水而死】
　　梦赋【周礼占梦以日月星辰占六梦之吉凶一曰正梦二曰噩梦三曰思梦四曰寤梦五曰喜梦六曰惧梦又太卜尝三梦之法一曰致梦二曰觭梦三曰咸陟注夏殷周所占梦之法也】
　　臣弱冠尝夜寝见鬼物与臣战【汉以前对人称臣仆率以为常后世非君前不称臣弱冠二十嵗】遂得东方朔与臣作骂鬼之书【此书不传】臣遂作赋一篇叙梦后人梦者读诵以却鬼数数有验臣不敢蔽其词曰余宵夜寝息乃忽有非常之物梦焉其为梦也悉覩鬼物之变恠则有蛇头而四角鱼尾【一作首】而鸟身或三足而六眼或龙形而似人【山海经南禺之山其神龙身而人面】羣行而奋摇忽来到吾前伸臂而舞手意欲相引牵于是梦中惊怒腷臆纷纭【腷音逼腷臆怒气填胷也】曰吾含天地之淳和何妖孽之敢臻尔乃挥手振【一作奋】拳雷发电舒斮游光斩猛猪【一作跷斮侧畧反斮斫亦斩也左传公子彭生之鬼为大豕人立而啼】批□毅【□一作狒字本作□父沸反狒狒怪兽状似人】斫魅虚捎魍魉【说文魅老精物也音媚虚耗鬼也国语木石之怪防蝄蜽】拂诸渠撞纵目打三颅扑苕荛【一作□戞玉篇防剽轻为害之鬼】抶防【东京赋作防□抶丑乙反】搏睨睆蹴睢盱【音狙吁】剖列蹷掣羯孽劓尖鼻踏赤舌挐伧【峥】防【狞】挥髯【多胡而秃髪许鎋反自游光而下至髯皆鬼物名李善文选注诸鬼说者各异似不必深辨】于是手足伹中防猎摧拉【拉人合反折也】澎濞跌扤【澎音彭濞音淠羣队奔赴如水溃决跌徒结反扤虞厥反顚仆不安也】揩倒批笞强梁捶捋刿捘撩予摠櫗黠施□【一作頽】防抨轧【捘子寸反犹挤也左传捘卫侯之手撩音僚櫗亡结反□五怪反防五拜反鬼之桀黠顽恶者从而持捉之抨即杜字抨轧皆击打之称】于是羣邪众魅骇扰遑遽焕衍叛散乍留乍去变形瞪眄【瞪普耕反怒目直视也】顾望犹豫吾于是更奋奇谲脉捧获喷扼挠岘挞【扼一作振挠呼毛反搅也】咿嚘批防啧【防音获本作防啧音责其不去者又从而捉获批挞加以叱咤】于是三三四四相随俍傍而歴僻【俍音浪俍傍行不正貌僻音辟歴僻犹辟易也】礲礲磕磕齐亥【一作精气充】布【慈昔反亥读作骇】誉誉【一作□□】鬼惊魅怖或盘跚而欲走或拘挛而不能步或中疮而宛转或捧痛而号呼【去声】奄雾消而光散寂不知其何故【易系辞知幽明之故】嗟妖邪之怪物敢干真人之正度【人禀天地之真气守君子之正行妖物何为敢干之以终前意】耳喞嘈而外即忽屈伸而觉寤于是鸡知天曙而奋羽忽嘈然而自鸣鬼闻之以迸失【失读作佚走也】心习怖而皆惊腾乱曰齐桓梦物而以霸兮【梦物未详管子桓公北伐孤竹见人长尺而人物具焉走马前集公大惑管仲曰霸王之君兴而登山神见又庄子桓公田于泽见鬼焉齐士有皇子告敖者曰泽有委物其大如毂其长如辕紫衣而朱冠见之者治乎霸桓公笑曰此寡人之所见者也梦恐是寤字周礼寤梦谓因觉时所见而梦与古□字相类】武丁夜感得贤佐兮【尚书髙宗梦帝赉予良弼求得傅说】周梦九龄年克百兮【礼记武王梦帝与我九龄文王曰我百尔九十吾与尔三焉】晋文盬脑国以【一作竞】兮【左传僖二十八年晋侯梦与楚子搏楚子伏已而盬其脑子犯曰吉我得天楚伏其罪遂战楚师败绩】老子役鬼为神将兮【葛洪神仙传李耳以周武王时为柱下史时俗见其久寿故号老子所出度世治鬼养性絶谷变化工使鬼之法】转祸为福永无恙兮【说文恙余亮反忧也一云恙噬虫能食人心故无忧患者谓之无恙】
　　王孙赋【猴类以况小人之轻黠便防者卒以欲心发露受制于人徐坚初学记载此文间有音而无释兹畧较补未详者阙之】
　　原天地之造化实神伟以屈竒道微以密妙信无物而不为有王孙之狭兽【狭即狎字一作狡】形陋观而丑仪顔状类乎老公躯体似乎小儿防睚以防【一作耽盼睚音崖五流反许聿反皆眸子不正貌】视睫以防睳【音戢睫侧夹反防呼悦反睳呼迷反顾盼不定】突髙匡而曲頞防【一作儇】歴而隳离【頞音曷额也防方辨反闭目也呼歴反歴惊视状儇许缘反轻疾也】鼻齁以防【音刲齁呼侯反防音吸许夹反皆鼻息声】耳聿役以嘀知【嘀一作适并音摘】口嗛呥以龄齺【嗛呼忝反呥之冉反咀噍状防侧咸反齺七角反有齿无牙状】辱防以【宻波反防而摄反闭口貌疋卑反如甲反开口貌】齿崖崖以齴齴【崖本作五街反齴鱼蹇反露齿貌】嚼而嗫唲【音忍音冉嗫之涉反唲音儿并口动貌】储粮食于两颊稍委输于胃脾踡兎蹲而狗踞【踡具员反踡弱不申也】声歴鹿而喔咿【喔音渥咿音伊强顔作声楚词喔咿唲嚅以事妇人】或嗝嗝而【嗝音隔又音客一作嗫嗫许角反欧吐声左传君将之】又□【一作嗅】其若啼【音摘□音嗅】姿僣傔而抵【一作摠】赣【傔呼店反赣音贡】豁盱阋以醯【阋许激反醯呼啼反酸醋也顾视不常忽若吸酸眉目】眙睕防而防【眙敕吏反睕于阮反防子公反伺视也音覔防音音杨】盶而踧【盶音院而兖切音软踧音蹴音訾一作皆言形状之劣也】生深山之茂林处崭岩之嵚﨑【崭锄咸切崎知竒反嵚﨑危峻之山】性徱防以防疾态峯出而横施【徱即僄字防音赜防音卞言僄狡轻迅也横去声】缘百仞之髙木攀窈袅之长枝背牢落之峻壑临不测之幽溪寻柯条以宛转或捉腐而登危【腐枯枝也】若将頽而复着纷绌绌【一本上作绌竹律反下作黜丑律反】以陆离或羣【一作犀】跳而电透□悬而瓠垂【倒了字丁了切悬物貌以足挂木枝如瓠之悬系】上触手而挐攫下值【一作对】足而登防【防即防字芳遇反说文防趍越貌言手足便防】互攀揽以狂接夐儵而奄赴【儵即倐字儵忽出庄子即防字书刃反子虚赋倐防倩浰皆疾貌】时辽【一作寥】落以萧索【时乎宁息】乍睥睨以容与【睥普计反睨鱼计反邪视也】或蹢【一作蹂】趹以跳迸又咨陬而攅聚【蹢与掷同又只反趹右穴反陬将侯反羣居也羣逐跳踯迸逸忽又攅聚一处】扶嵚崟以樄防【一作陈掾】蹑危臬而腾舞忽踊逸而轻迅羌难得而覼缕【史记货殖传陈掾其间得所欲司马贞注掾逐缘反陈掾犹经营驰逐也臬五结反门橜也此谓枯木之无枝节者覼音螺覼缕委曲也言围山驰逐兾以捕之乃登髙木舞跃自喜忽又走佚终难捕获捕者空委曲多方耳左太冲吴都赋羌难得而备知】同甘苦于人类好餔糟以歠醨【歠昌悦反醨音漓薄酒也楚词餔其糟而歠其醨】乃置酒于其侧竞争饮而驰【火缘反急疾也】陋防以迷醉朦睡眠而无知【火动反防火候反着酒顚倾状防莫孔反】蹔拏鬉以防【一作卢】缚遂缨络而羁縻【蹔与暂同不久也鬉子公反毛乱也防火结反谓以绳索系缚世传取猩猩之术以酒诱之与此相类】归鏁系于庭廐观者吸呷【一作啤】而忘疲
　　张超【后汉文苑传超字子并河间郑人留侯之后】
　　诮青衣赋【旧编载青衣赋以为蔡伯喈文岂少年时所为耶志荡词淫不宜玷简册以有诮之者故附见之其词云金生砂砾珠出蚌泥叹兹窈窕散在卑微盼倩俶丽皓齿蛾眉纵横接髪叶如低葵绮袖丹裳蹑蹈丝扉盘跚蹀坐起低昻和畅善笑动扬朱唇都冶娬媚卓跞多姿精慧小心趍事如飞中馈裁割莫能双追关睢之洁不陷邪非察其所履世之鲜希宜作夫人为众女师伊何尔命在此贱微代无樊姬楚庄晋妃感昔郑季平阳是私故因锡国歴尔邦畿虽得嬿娩舒冩情怀寒雪缤纷充庭盈阶兼裳累鎭展转倒頽昕将曙鸡鸣相催饬驾趣严将舍尔乖蒙冐蒙冐思不可排张子并同时人规儆备至俾之思愆可谓益友矣】
　　彼何人斯【诗巷伯苏公之篇皆有此句不指名其人盖鄙嫉之也】悦此艳姿丽词美誉雅句斐斐文则可佳志卑意微凤兮凤兮何德之衰髙冈可华何必棘茨醴泉可饮何必洿池随珠弹雀堂溪刈葵【凤喻词人棘茨洿池喻青衣随侯之珠堂溪之金以为劔皆可寳者用之弹雀刈葵则自轻甚矣庄子以随侯之珠弹千仞之雀淮南子官人得防则以刈葵】鸳鶵啄防何异乎鸱【鹓鸾非竹实不食腐防乃鸱鸮所求事见庄子】歴观古今祸福之阶多由嬖妾淫妻书戒牝鸡【泰誓牝鸡之晨惟家之索】诗载哲妇【哲谓多智诗哲妇倾城□厥哲妇为鸮为鸱】三代之季皆由斯起晋获骊戎毙怀恭子【晋献公伐骊戎获骊姬以归公嬖之卒乱晋国恭太子申生缢死怀公圉见弑】有夏取仍覆宗絶祀【据扬雄宗正箴太康不恭有仍二女五子家降盖谓太康为羿所逐而失国左传则曰有仍氏女髪光可鉴后防取之生伯封贪惏无厌羿灭之夏字恐是防字】叔肸纳申听声狼似【叔向娶申公巫臣之女生伯石其母往视之及堂闻其声而还曰是豺狼之声也丧羊舌氏矣肸叔向名】穆子私庚竖牛馁已【叔孙穆子私庚宗之妇人生子曰牛使为坚后为乱穆子饿死】黄歇之败从李园始【李园进姝于春申君黄歇后因作乱杀歇】鲁受齐乐仲尼逝矣【季桓子受齐女乐孔子行】文公怀安姜笑其鄙【晋文公之未反国也安于齐姜氏勉之曰子必有晋若何怀安与子犯谋醉而载之以行】周渐将衰康王晏起毕公喟然深思古道感彼关睢性不双侣但愿周公妃【音配】以窈窕防微消渐讽谕君父【周南关睢毛氏传后妃之德也齐韩鲁三诗皆以为康王晏朝关睢刺之汉时毛诗未立于学官故汉儒所引多以为刺】孔氏大之列冠篇首【夫子删诗以关睢冠三百篇】晏婴洁志不顾景女【晏婴字平仲事齐灵庄景三君后为景公相公与之邑欲更其宅及妻以女皆辞弗受】及隽不疑奉霍不受【汉时隽不疑字曼倩声名重于朝廷大将军光欲以女妻之不疑固辞不肯受】见尊不迷况此丽竖【景公霍光皆尊贵欲奉以女婴不疑尚秉志不惑矧此贱者欲屑就乎深诮之也】三族无纪绸缪不序蟹行索妃【蟹邪行妃音配】旁行求偶昏无媒理宗庙无主【无主其祭祀也】门户不名依其在所生女为妾生男为虏【奴虏也】嵗时酹祀诣其先祖或于马廐厨间灶下【下楚词叶音户】东向长跪接狎觞酒悉请诸灵僻邪无王【无定主也】多乞少出铜丸铁柱积缯累亿皆来集聚【细碎之物随得而聚婢之常态】婍婉欢心各有先后臧获之类【言凡民男而聓婢谓之臧女而妇奴谓之获】盖不足数古之赘婚尚犹尘垢【秦法家贫子壮则出赘】况明智者欲作奴父勤节君子无当自逸宜如防水守之以一秦缪思諐故获终吉【逸与佚同谓放佚也諐与愆同尚书秦誓曰则罔所諐取其悔过也】














　　古文苑巻六
　　钦定四库全书
　　古文苑巻七　　　　　　　　宋　章樵　注赋
　　蔡邕【字伯喈陈留圉人后汉书有传】
　　汉津赋【汉为四渎之一都道所辏为津说文曰津渡也】
　　夫何大川之浩浩兮洪流淼以清配名位乎天汉【天汉云汉也诗倬彼云汉为章于天萧何传语曰天汉淼音眇】披厚土而载形发源自乎嶓冡引漾澧而东征【禹贡嶓冢导漾东流为汉漾水出陇西氐道东流过武关山南为汉禹治漾水自嶓冡始】纳阳谷之所吐兮【谓日也汉之源在西云纳日】兼汉沔之殊名【沔水出武都东南大江汉上曰沔如淳曰北方人谓汉水为沔水】摠畎浍之羣液演西土之阴精遇万山以左回兮【万一作曼山名在南郡襄阳西九里郦道元注水经云汉水东经万山北】旋襄阳而南萦【经襄阳而南行】切大别之东山兮与江湘乎通灵【禹贡至于大别南入于江师古曰触大别山而南入江湘水出零陵县零山北入江】嘉清源之势体兮澹澶湲以安流【澶视然反澶湲犹潺湲】鳞甲育其万类兮蛟龙集以嬉游明珠胎于灵蚌兮夜光潜乎洲【夜光之珠洲幽深之崖也】杂神寳其充盈兮岂鱼之足収【珠贝所蓄它水族不足道】于是游目骋观南援三州北集京都【三州徐扬荆也淮水所经京都汉京河南尹也由淮入河自河而达雒阳】上控陇坻下接江湖【孔颖达书正义地理云汉水出陇西氐道县至武都为汉水禹贡南入于江东滙泽为彭蠡】导财运货懋迁有无既乃风焱萧瑟勃马并兴阳侯沛以奔骛洪涛涌而沸腾愿乗流以上下【商估往来乗淮水而上下贸迁便利】穷沧浪乎三澨观朝宗之形兆防洞庭之交防【禹贡东流为汉又东为沧浪之水过三澨南入于江东汇泽为彭蠡东为北江江汉朝宗于海】
　　笔赋【古者简牍画以铅椠至秦防恬始制笔释文笔述也述事而书之】
　　惟其翰之所生于季冬之狡兔【兔经霜则毫健】性精亟以标悍体遄迅以骋歩【性若此毫之轻健劲防似之宜制以为笔】削文竹以为管加漆丝之纒束形调搏以直端染墨以定色画乾坤之阴阳赞宓皇之洪勲【宓羲始画八卦】叙五帝之休德扬荡荡之明文【尧荡荡乎民无能名】纪三王之功伐兮表八百之肆觐【武王至孟津诸侯不期而防者八百国】传六经而辍百氏兮建皇极而序彜伦综人事以晻昧兮赞幽防于明神象类多喻靡施不恊上刚下柔乾坤位也新故代谢四时次也圆和正直规矩极也首黄管天地色也【易天而地黄】
　　弹碁赋【沈存中笔谈西京杂记云汉元帝好蹴踘以蹴踘为劳求相类而不劳者遂为】
　　【弹碁之戱予观弹碁絶不类蹴踘颇与击踘相近疑是传冩误耳其局方二尺中心髙如覆盂其巅为小壶四角微隆起白乐天诗弹碁局上事最妙是长斜长斜谓抺角斜弹一发过半局今谱中具有此法】
　　荣华灼烁蕚不韡韡于是列象雕华逞丽丰腹敛边中隐四企【魏文帝弹碁赋云丰腹髙隆庳根四頽】轻利调博易使驰骋然后柢掣兵棊夸惊或风飃波动若飞若浮不迟不疾如行如留放一弊六功无与俦【此即长斜也魏文帝赋云缘边间造长斜迭取】
　　短人赋
　　侏儒短人焦侥之后【国语焦侥氏长三尺短之至也】出自外域戎狄别种【上文注焦侥西南蛮之别也】去俗归义慕化企踵遂在中国形貌有部名之侏儒【东方朔传侏儒长三尺余奉一囊粟】生则象父唯有晏子在齐辩勇匡景拒崔加刃不恐【晏婴长不满六尺事齐景公常直谏匡救之初崔杼弑庄公晏子入枕尸而哭人谓崔杼必杀之杼曰民之望也舍之得民崔杼盟国人于大宫晏子仰天而叹曰婴所不唯忠于君利社稷者是与有如上帝后竟灭崔氏晏子非侏儒比以古贤为戱非所以为训】其余尫公劣厥偻窭啧啧怒语与人相拒蒙眛嗜酒喜索罚举醉则扬声骂詈恣口众人患忌难与共侣是以陈赋引譬此偶皆得形象诚如所语词曰雄荆鸡兮鹜防鹈鹘鸠雏兮鹑鷃防冠戴胜兮啄木儿观短人兮形若斯蛰地蝗兮芦蝍且【子如反似蝗而大腹】茧中踊兮蚕蠕顿【踊今作桶蠕音而蚕之伤火病者】视短人兮形若斯木门阃兮梁上柱【江南人呼梁上矮柱为侏儒】弊凿头兮断柯斧鞞鼓兮补履獛脱枘椎兮捣薤杵视短人兮形如许
　　王粲【字仲宣汉末人为魏侍中有文集】
　　浮淮赋【魏志建安十三年曹公自江陵攻昭烈至赤壁战不利引还十四年至谯治水军秋七月自涡入淮出肥水军合肥子丕是时为汉五官中郎将粲为丞相掾从曹公东征】
　　魏文帝赋序云建昌十四年王师自谯东征大兴水军浮舟万艘时余从行始入淮口行泊束山覩师徒观旌防赫哉盛矣虽孝武盛唐之狩舳舻千里【武帝纪元封五年冬南廵狩至于盛唐自浔阳浮江亲射蛟江中获之舳舻千里作盛唐之歌】殆不过也乃作斯赋云命粲同作【文帝赋不全】
　　从王师以南征兮浮淮水而遐逝背祸浦之曲流兮望马丘之髙澨【濠州界有马丘聚澨水边髙土】泛洪橹于中潮兮【橹战船上敌楼淮与海通故有朝】飞轻舟乎滨济建众樯以成林兮譬无山之树艺【樯船上桅竿】于是迅风兴潭渨涛波动长濑钲鼓若雷旌麾翳日飞云天回苍鹰飘逸【舟楫遇顺风如云之飞天如风之回旋士卒驾舟如苍鹰之劲疾】滂沛汹溶递相竞轶凌惊波以髙骛驰骇浪而赴质加舟徒之巧极美榜人之闲疾【舟徒水军榜人指舟者闲谓习熟】白日未移前驱已届羣帅按部左右就队轴轳千里名卒亿计运兹威以赫怒清海隅之蔕芥【指吴人也是年孙权围合肥与昭烈结好时犹未有蜀】济元勲于一举垂休绩乎逺裔
　　羽猎赋【挚虞文章流别论云建安中魏文帝从武帝出猎赋命陈琳王粲应玚刘桢并作琳为武猎粲为羽猎玚为西征桢为大阅凡此各有所长粲其最也此赋百尾有阙文以粲集补】
　　济清漳而开阵【清浊二漳水皆出上党合流入魏郡曹公攻袁尚尝决漳水以灌邺城】倚紫陌而并征树重罝于西址列骏骑乎北坰遵古道以游豫兮【孟子一游一豫为诸侯度】昭劝助乎农圃因时隙之余日兮陈苗狩而讲旅【左传春搜夏苗秋狝冬狩皆于农隙以讲事也】相公乃乗轻轩【相公指操时粲为丞相掾轻轩輶车也】驾四骆【白马黑鬛曰骆诗驾彼四骆】拊流星【矢名】属繁弱【弓名力重千斤周武王之戎弓也】选徒命士威兴竭作【周礼小司徒凡起徒役唯田与追胥作】旌旗云扰锋刃林错扬辉吐火曜野蔽泽山川于是乎摇荡草木为之摧落禽兽振骇防亡气夺举首触网摇足遇挞陷心裂胃溃颈破頞【頞音遏集作颊】鹰犬竞逐奕奕霏霏下韝穷緤搏肉噬肌坠者若雨【子虚赋获若雨兽去声】僵者若坻【诗如坻如京郑氏笺坻水中之髙地也】清野涤原莫不殱夷
　　栁赋【魏文帝栁赋序云昔建安五年上与袁绍战于官渡时余从行始植斯栁自彼迄今十五载矣感物伤怀乃作斯赋盖命粲同作】
　　昔我君之定武【指曹公也左传武有七德保大定功】致天届而徂征元子从而抚军【谓丕从行左传冡子从曰抚军守曰监国】植嘉木于兹庭歴春秋以逾纪行复出于斯乡览兹树之丰茂纷旖旎以脩长枝扶踈而覃布茎槮捎以奋扬人情感于旧物心惆怅以增虑行游目而广望观城垒之故处悟元正之话言【按史是年正月操军于官渡四月破绍军于延津南歴旧日营垒之地因念当时参陪军政犹记其话言】信思难而存惧【思征战之事而存戒惧】嘉甘棠之不伐【以栁比甘棠言土人感曹公之德如召南之思召伯故不剪伐】畏敢累于此树【今当只畏而爱防之】苟逺迹而退之岂驾驰而不屡【倘逺旧迹退而不顾虽屡经从奚关感慨】
　　陆机
　　思亲赋【晋书陆机字士衡吴郡人也父抗吴大司马抗卒领父兵为吴牙门将大康中与弟云俱入洛累迁为太子洗马著作郎机生于吴中仕晋西洛阳去郷社遥邈又遭时变乱不克祠祀其亲作赋以述思念之情】
　　悲桑梓之悠旷愧蒸尝之弗营【井社植桑梓以为表识悠旷言隔逺也蒸尝谓四时之祀】指南云以寄钦望归风而効诚年嵗俄其聿暮明星烂而将清回飚肃以长赴零云纷其下穨【身寓洛阳而亲之坟墓在吴中思因风云之便以寄吾诚敬由嵗至暮自夕至明风云变态不常卒无可以寄吾情者】羡纎枝之在榦悼落叶之去枝存顾复之遗志感明发之所怀【父母犹根榦子孙犹枝叶诗顾我复我欲报之德又诗明发不寐有怀二人】兄琼芳而蕙茂弟兰发而玉晖感瑰姿之晩就痛慈景之先违【晋书陆云字士龙少与兄机齐名号曰二陆为吴王郎中令出宰浚仪有惠政言兄弟才美相映所恨成就之晩不及奉养其慈亲犹曾子得禄三千钟而悲也】
　　左思【晋书字太冲齐国人少博览文史】
　　白髪赋【讥后世俗薄贵少而贱老虽血肉至亲晩景或相弃背也】
　　星星白髪生于鬓垂【星星明粲貌垂边也三边亦谓之三垂】虽非青蝇秽我光仪策名观国【策名谓名书策牍也易观国之光利用宾于王】以此见疵将防将镊好爵是縻【易我有好爵吾与尔縻之】白髪将防惄然自诉禀命不幸值君年暮偪迫秋霜生而皓素始览明镜惕然见恶朝生昼防何罪之故予观橘柚一皜一贵其素华匪尚绿叶愿戢子之手摄子之镊咨尔白髪观世之途靡不追荣贵华贱枯赫赫阊阖蔼蔼紫庐【阊阖天门也紫庐紫微之庭天帝之居也】弱冠求仕【男子二十曰弱冠】童髫献谟甘罗乗轸【史记甘罗年十二秦以车五乗遣使赵还为上卿】子竒剖符【说苑子竒十八齐使为东阿宰有善绩古县宰铜章墨绶】英英终贾髙论云衢【汉书终军年十八诣长安上书言事贾谊年二十余文帝召为博士】抜白就黑此自在吾白髪临抜瞠目号呼何我之寃何子之娱甘罗自以辨惠【合作慧】见称不以髪黑而名著贾生自以良才见异不以乌鬓而后举闻之先民国用老成二老归周周道肃清【孟子二老者天下之大老也而归之言吕尚伯夷归文王周之王道以成周书永清四海】四皓佐汉汉德光明【商山四皓从太子之招辅惠帝入朝储贰之位以定】何必去我然后要荣咨尔白髪事故有以尔之所言非不有理曩贵耆老今薄旧士维彼荣期皓首田里【列子荣啓期年九十行乎邾郊被鹿裘带索鼔琴而歌又见家语】虽有二毛河清难俟【左传不禽二毛又俟河之清人寿防何】随时之变见叹孔子【易随时之义大矣哉】髪乃词尽誓以固穷昔临玉顔今从飞蓬髪肤至昵尚不克终聊用拟词比之国风
　　庾信
　　枯树赋【此赋有碑本传于世末题贞观四年十月八日为燕国公书又细书其旁凡肆伯陆拾七字其后防云右枯树赋二巻乃褚河南眞迹也按徐浩书品云中宗时内出二王墨帖三十巻赐中书令宗楚客楚客装作屏风十二扇以褚遂良枯树赋为首魏郑公尝谓遂良下笔遒劲甚得逸少体质二说以騐此赋及字势虽无姓氏信为河南书不诬矣熈宁四年三月三十日丹阳苏颂子容题旧编字画未免有差今一以碑本为正】
　　殷仲文风流儒雅海内知名代异时移出为东阳太守常忽忽不乐顾庭槐而叹曰此树婆娑生意尽矣【晋书殷仲文少有才藻美容貌仲文之妻桓之姊也簒位以佐命亲贵帝初反正抗表自解乞待罪私门诏不许因月朔与众至大司马府府中有老槐树顾之良久而叹曰此树婆娑无复生意忽迁为东阳太守意弥不平后伏诛桓父温为大司马既诛夷故仲文见其庭槐而叹与赋所述稍异】至如白鹿贞松【炖煌郡苍松县汉武帝置南山有松陜县南十里有白鹿塞地多古松白鹿栖息其下因而得名见十三州记】青牛文梓【録异传曰秦文公伐雍州南山大梓树有青牛出走丰水中记云千嵗之木精为青牛史记作伐南山大梓丰大特】根柢盘魄山崖表里桂何事而销亡【汉武帝作赋以悼李夫人其词曰秋气以凄戾兮桂枝落而销亡】桐何为而半死【枚乗七发云龙门之桐髙百尺而无枝其根半死半生】昔之三河徙殖【史记唐人都河东殷人都河内周人都河南夫三河在天下之中】九畹移根【楚词余既兹兰之九畹据此则木兰也】开花建始之殿【曹操起建始殿于洛阳】落实睢阳之园【九域志睢阳郡有梁孝王东苑方三百里苑园中有百室山鴈池脩竹园】声含嶰谷曲抱云门【汉书律厯志伶伦取竹之嶰谷制十二筩以听凤鸣周礼大司乐云门之舞注云门黄帝乐言木中含抱自然之律吕】将雏集凤比翼巢鸳临风亭而唳鹤对月峡而吟猨【以上木之得地茂盛时犹人之年少富贵时也】乃有拳曲拥肿盘防反覆熊彪顾盼鱼龙起伏节坚山连文横水蹙【皆古木怪形状】匠石惊视公输目【匠石公输班并古之良工见而异之】雕镌始就剞劂仍加平鳞铲甲落角摧牙重重碎锦片片真花纷披草树散乱烟霞【皆形容木中之文】若夫松子古度平仲君迁【四木名也古度木不华而实子皆从皮中出大如安石榴正赤初时可煑食平仲木子如瓠形左太冲吴都赋木则枫柙豫章平仲君迁松子古度注以松子为二木今作松子盖纳实可食者出南海】森梢百顷槎千年【东京赋山无槎枿即枿字五割反旧本作枒非】秦则大夫受职【秦始皇东封泰山风雨骤至避于松下因封为五大夫】汉则将军坐焉【东汉冯异独屏树下军中号为大树将军】莫不苔埋菌压鸟剥虫穿低垂于霜露撼顿于风烟东海有白木之庙西河有枯桑之社北陆以杨叶为关南陵以梅根作冶【四方庙社关冶有因木得名者木今何在名则长存伊尹生于空桑岂西河地耶】小山则藂桂留人【淮南王安招隐序曰招隐士者淮南小山之所作也其词云桂树丛生兮山之幽又云攀援桂枝兮聊淹留】扶风则长松系马【刘琨扶风行系马长松下发鞍髙岳头】岂独城临细栁之上塞落桃林之下【汉周亚夫屯细栁以备胡据匈奴传在长安城西左传晋侯使詹嘉以守桃林之塞】若乃山河阻絶飘零离别抜木垂泪【人之失国丧家流离异域犹木之防其本根移徙它处秦虏王迁徙之汉中房陵迁思故乡为山木之讴闻者莫不垂泪见淮南子】伤根沥血【魏志注曹瞒传曰王使工苏越徙美梨掘之根伤尽出血】火入空心膏流断节横洞口而欹卧顿山要而半折文衺者合体俱碎【要与腰同袤古邪字】理正者中心直裂戴瘿衔瘤【瘿瘤因木被伤结成瘿有大如栲老车轮者剖之有文】藏穿抱穴木魅睗睒山精妖孽【睗施只反睒失冉反疾视貌木之妖化为鬼魅能变形觑惑人鲍昭芜城赋木魅山鬼】况复风云不感【易云从龙风从虎君臣防遇如风云之感召】羇旅无归未能采葛还成食薇【未能効职于君困于禄养周诗采葛郑氏笺采葛喻臣以小亊使出史记夷齐采薇而食之】沉沦穷巷芜没荆扉既伤摇落弥嗟变衰【人处困踬憔悴之际犹木之摧折枯朽时也】淮南子云【淮南子刘安所为书】木叶落长年悲斯之谓矣乃为歌曰建章三月火【项羽至咸阳烧秦宫室三月火不灭汉武帝栢梁宫灾越人勇之言当大起宫室以厌胜之于是作建章宫】黄河千里槎【博物志有居海岛者每年见浮槎往来不失期遂赍粮乗槎任其所之至犯牛女星然后知黄河与天汉通】若非金谷满园树即是河阳一县花【言今之煨烬漂流者即前日之清荫而繁花者也石季伦金谷园潘岳为河阳令满县栽桃花】桓大司马闻而叹曰昔年移栁依依汉南今防摇落凄怆江潭树犹如此人何以堪【桓温自江陵北行经少时所种栁处皆十围喟然叹曰木犹如此人何以堪仲文为东阳太守在桓既败之后信因其兴叹庭槐而赋末乃谓其父闻而兴叹盖援词以明意也】
　　谢朓【朓集云奉随王教作齐书朓字晖为随王镇西功曹转文学随王齐武帝子也名子隆领镇荆州】
　　游后园赋
　　积芳兮选木【园林丛集众芳遴选佳木植之】幽兰兮翠竹上芜芜兮防景下田田兮被谷左蕙畹兮弥望右芝原兮写目山霞起而削成【孙绰天台山赋赤城霞起以标建山海经太华山削成而四方】水积明以经复于是敞风闼之蔼蔼耸云馆之迢迢周步檐以升降对玉堂之泬寥追夏德之方暮望秋清之始飊借宴私而游衍时晤语而逍遥【诗可与晤语郑氏曰晤晤对也】尔乃日栖榆栁霞照夕阳孤蝉已散去鸟成行惠气湛兮帷殿肃清阴起兮池馆凉陈象设兮以玉瑱【设器玩之属瑱花珥也象设陈前以玉为瑱言耳目所接无非珍异国语以规为瑱诗玉之瑱也象之揥也】披兰籍兮咀桂浆【典籍薰以香草披玩以咀其芳润】仰徽尘兮美无度奉英轨兮式如璋【徽尘英轨言随王之风仪诗彼其之子美无度孔氏曰不可以尺寸量也左传思我王度式如玉诗如圭如璋】籍髙文兮清谈预含毫兮握芳【朓自谓】则观海兮为富乃游圣兮知方【孟子观于海者难为水游于圣人之门者难为言假此言王门文章之富奉命难于措词也】古文苑巻七
　　钦定四库全书
　　古文苑巻八　　　　　　　宋　章樵　注歌曲
　　汉武帝
　　落叶哀蝉曲【此曲必为李夫人作外戚传云李夫人少年蚤卒上思念不已令方士齐人少翁夜致其神作诗令乐府诸音家弦歌之】
　　罗袂兮无声玉墀兮尘生虚房冷而寂寞落叶依于重扃望彼美之女兮安得感余心之未宁
　　汉昭帝
　　黄鹄歌
　　始元元年黄鹄下太液池上为歌曰【汉书昭帝始元元年春二月黄鹄下建章宫太液池中公卿上夀按髙祖歌曰鸿鹄髙飞一举千里正谓黄鹄也羣臣以为瑞故上夀称贺是时帝初即位年九嵗】
　　黄鹄飞兮下建章羽肃肃兮行跄跄金为衣兮菊为裳唼喋荷荇【上林赋唼喋菁藻唼所甲反喋直甲反】出入蒹葭【叶韵合作藏子虚赋其卑湿则生藏莨蒹葭藏莨音臧郎】自顾菲薄愧尔嘉祥
　　琳池歌【使宫人歌之】
　　【三辅黄图昭帝始元元年穿琳池广千步东引太液之水池中植分枝荷一茎四叶状如骈盖每游燕出入或剪以为衣或折以障日以为戯弄帝时命水嬉以文梓为船木兰为柁刻飞鸾翔鹢饰于船首随风轻漾毕景忘归按昭帝幼冲嗣位天姿尽髙转导承弼者无其人至忘无逸之戒溺于游戱之乐歌词有云光开曙之句盖通夕彻晓也其意犹以为未足卒损徳性遽天天年岂不惜哉】
　　秋素景兮泛洪波挥纎手兮折芰荷凉风凄凄扬棹歌云光开曙月低河万嵗为乐岂云多
　　汉灵帝
　　招商歌【秋属金于五音为商招商者迎秋音之至也晋王嘉拾遗记汉灵帝起裸游馆千间渠水绕砌莲大如盖长一丈其叶夜舒尽巻名夜舒荷宫人靓妆解上衣着内服或共裸浴其荒滛若此欲不亡得乎】
　　凉风起兮日照渠青荷画偃叶夜舒惟日不足乐有余清丝流管歌玉鳬【丝管琴瑟箫笛之属玉鳬曲名】千年万嵗乐难逾
　　诗
　　栢梁诗
　　汉武帝元封三年作栢梁台诏羣臣二千石有能为七言诗乃得上座【三辅黄图栢梁台武帝元鼎二年春起此台在长安城中北关内三辅旧事云香栢为梁也帝尝置酒其上诏羣臣和诗能七言者乃得上与此所编之年不同盖栢梁建于元鼎二年登台赋诗乃元封三年也】
　　日月星辰和四时【皇帝】骖驾驷马从梁来【梁王　孝王武】郡国士马羽林材【大司马汉制郡国之兵有材官骑士营卫之兵有期门羽林据百官表元符四年卫青为大司马大将军霍去病为大司马骠骑将军至六年去病薨是时青兼二职诗亦再赓邪】摠领天下诚难治【丞相石庆　治平声下同】和抚四夷不易哉【大将军卫青】刀笔之吏臣执之【御史大夫儿寛】撞钟伐皷声中诗【太常周建德】宗室广大日益滋【宗正刘安国】周卫交防禁不时【卫尉路博德】总领从官栢梁台【光禄勲徐自为】平理清谳决嫌疑【廷尉杜周】修饬舆马待驾来【太仆公孙贺】郡国吏功差次之【大鸿胪壶充国】乗舆御物主治之【少府王温舒】陈粟万石扬防箕【大司农张成】徼道宫下随讨治【执金吾中尉豹】三辅盗贼天下危【左冯翊盛宣　京兆尹左冯翊右扶风为三辅言夹辅帝京不可有盗贼】盗阻南山为民灾【右扶风李成信　是时帝从事四夷天下骚动据此时三辅已有盗】外家公主不可治【京兆尹　汉书窦婴田蚡传上曰俱外家故廷辨之婴景帝从舅蚡太后同母弟故言俱外家与文帝女馆陶长公主及太后女平阳南宫隆虑三公主皆恣横不法是时婴蚡俱已死太后已崩故京兆敢云】椒房率更领其材【詹事陈掌】蛮夷朝贺常防期【典属国】柱枅欂栌相枝持【大匠】枇杷橘栗桃李梅【太官令】走狗逐兎张罘罝【上林令】齧妃女唇甘如饴【郭舍人】迫窘诘屈几穷哉【东方朔　朔善谐谑此语盖戱弄羣臣也按此诗羣臣各以其职咏一句无甚理致其间亦有敢言隐然寓规儆之意者齐梁间多效其体而骨气寖不及】
　　诸葛亮【三国志诸葛亮躬耕陇亩好为梁父吟欧阳询艺文类聚载此篇云蜀志诸葛亮梁父吟又云陈武别传曰武学泰山梁父吟则其声调世传之久矣梁父泰山傍小山丘墓所在】
　　古梁父吟【旧注中都县有公孙防田开疆古冶子墓按三士皆齐人】
　　步出齐城门遥望荡隂里里中有三墓累累正相似问是谁家墓田疆古冶子力能排南山文【一作是】能絶地纪一朝被谗言二桃杀三士【晏子曰公孙防田开疆古冶子事景公勇而无礼晏子言于公餽之二桃曰三子计功而食桃公孙防曰吾再拜隠虎功可以食田曰吾杖兵而御三军者再功可以食古冶子曰君当济河鼋衔左骖冶潜行水底逆流百歩从流九里得鼋头功可以食二子曰吾勇不若子功不逮子取桃不让是贪也然而不死无勇也刎颈而死冶曰二子死之冶独不逮又刎颈而死古人赠赐如素丝表贞洁白疋绢使之自裁皆因物寓意三子与二桃犹言二可逃死不能免三子乃争先就死难哉】谁能为此谋国相齐晏子【晏婴齐之名相乃有杀士之丑史传不载岂为贤者讳邪或曰曹操既杀孔融杨修又送弥衡于荆州假手黄祖三子者天下之望也武侯梁父吟殆为此设】
　　李陵
　　録别诗【眉山苏氏曰刘子辨文选所载李陵与苏武书非西汉文盖齐梁间文士拟作者也吾因悟陵与苏武赠答五言亦后人所拟又云齐梁文章衰陋而萧统尤为卑弱文选引斯可见矣如李陵书苏武五言皆伪而不能辨以前诗为非真则此数篇不言可知】
　　有鸟西南飞【鴈也所谓阳鸟】熠熠似苍鹰【言飞之疾】朝发天北隅暮栖日南陵【北隅匈奴也南盛明之地陵髙大之所以喻汉也】欲寄一言去托之牋防缯因风附轻翼以遗心蕴蒸【蕴蒸犹郁陶也言思我之人】鸟辞路悠长羽翼不能胜意欲从鸟逝驽马不可乗
　　烁烁三星列【三星参也秋分后见于东方】拳拳月初生【拳拳曲貌】寒凉应节至蟋蟀夜悲鸣晨风【晓风也】动乔木枝叶日夜零游子暮思归塞耳不能听逺望正萧条百里无人声豺狼鸣后园虎豹步客庭逺处天一隅苦困独零丁亲人随风散歴歴如流星三苹离不结【苹藻萍皆浮水而生根不着土借以喻此身之漂流】思心独屏营愿得萱草枝【萱忘忧草也诗焉得萱草言树之背】以解饥渇情寂寂君子坐奕奕合众芳【犹言众贤也离骚固众芳之所在注众芳喻羣贤】温声何穆穆因风动馨香清言振东序良时着西庠【初武兄弟并为郎后以中郎将使匈奴此言武在汉廷时议论出诸人之右今羇旅异域无复羣贤盍簪之乐故首句称寂寂君子坐温和也诗穆如清风】乃命丝竹音列席无髙唱悲意何慷慨清歌正激扬长哀发华屋四座莫不伤
　　晨风鸣北林【晨风鹯也陆机疏曰鹯似鹞青黄色诗鴥彼晨风郁彼北林】熠燿东南飞【熠燿萤火也诗熠燿宵行晨飞之鸟鸣于幽阴夜行之虫向阳而飞言物不得其宜以喻身之失所寄也】愿言所相思日暮不垂帷明月照髙楼想见余光辉鸟【燕也亦名鸟】夜过庭髣髴能复飞褰裳路踟蹰彷徨不能归浮云日千里安知我心悲思得琼树枝以解长渇饥【淮南子昆仑山有层城九重上有珠树玉树】
　　陟彼南山隅送子淇水阳尔行西南游我独东北翔辕马顾悲鸣五步一彷徨双凫相背飞相逺日已长【双鳬以比苏李一体人因去留有南北之异】逺望云中路想见来圭璋【云中近塞郡名圭璋所以通好】万里遥相思何益心独伤随时爱景耀愿言莫相忘
　　钟子歌南音【楚人钟仪絷于晋晋侯与之琴操南音公曰乐操土风不忘旧也遂释之事见左传】仲尼叹归与【论语子在陈曰归与归与】戎马悲边鸣游子恋故庐阳鸟归飞云蛟龙乐潜居【言物之飞潜各欲遂其性禹贡阳鸟攸居谓鴈也】人生一世间贵与愿同俱身无四凶罪何为天一隅【尧时四凶以罪投四裔】与其苦筋力必欲荣薄躯不如及清时策名于天衢【易何天之衢亨文选陵答武书云策名清时荣问休畅言已不若武之全节而囘身名俱荣】凤凰鸣髙岗有翼不好飞安知凤凰德贵其来见稀【阙】红尘蔽天地白日何冥冥【阙】
　　苏武
　　荅诗
　　童童孤生栁寄根河水泥【童童独立貌栁易衰之木又托根浮浅喻此身脆弱客寓异域】连翩游客子干冬服凉衣去家千里余一身常渇饥寒夜立清庭仰瞻天汉湄寒风吹我骨严霜切我肌忧心常惨戚晨风为我悲瑶光游何速【瑶光言光阴之可寳】行愿芰荷迟仰视云间星忽若割长帷【如发防蔽而有所睹】低头还自怜盛年行已衰依依恋明世怆怆难久怀
　　别李陵
　　双鳬俱北飞一鳬独南翔子当留斯馆我当归故乡一别如秦胡防见何讵央怆恨切中怀不觉泪沾裳愿子长努力言笑莫相忘
　　孔融
　　临终诗【本传融为大中大夫见曹操雄诈渐着频书争之多致乖忤又奏宜准古王畿之制千里寰内不以封建诸侯操疑其所论建渐广并惮之郗虑承防以微法免融又令路粹枉奏融下狱弃市眉山苏氏云世之议公者皆以临难不惧谈笑就死为雄为之赞曰我宗若人尚友千祀视公如龙视操如鬼】
　　言多令事败器漏苦不宻【易曰君不宻则失臣臣不密则失身机事不密则害成文举岂至此方悟耶】河溃蚁孔端山坏由猿穴【言国家败坏皆起于不能防微杜渐】涓涓江汉流天窻通防室【涓涓卜水能益江汉天窻容隙能通暗室言己之寸忠或能禆国事开人心也】谗邪害公正浮云翳白日靡词无忠诚华繁竟不实人有两三心安能合为一【言不忠之人常怀二三心安能与我心合】三人成市虎【言郗虑路粹相与构成己罪以虚为实犹言市中有虎也市虎事见战国策】浸渍解胶漆【胶漆犹可解况相信之人本不固邪】生存多所虑长寝万【一作方】事毕【长寝犹长夜也】
　　离合作郡姓名字诗
　　渔父屈节水潜匿方【离鱼字】与旹进止出行施张【离日字鱼日合成鲁】吕公矶钓阖口渭旁【离口字】九域有圣无土不王【离或字口或合成国】好是正直女囘于匡【离子字】海内有截隼逝鹰扬【当离乚字恐古文与今文不同合成孔也】六翮将奋羽仪未彰【离鬲字】龙蛇之蛰俾也可忘【离虫字合成融】珉璇隐曜美玉韬光【去玉成文不须合】无名无誉放言深藏【离与字】按辔安行谁谓路长【离才字合成举此以文为戯后人多仿之如眉山苏氏离合砚盖孛云研石犹在岘山已頽美女既去孟子不来尤为简妙汉上党郡有石研关音刑】
　　六言诗三首【文举平时讥嘲慢侮曹操如待小儿天子在许无异羁囚操弑伏后鸩二王子人神共愤此诗称美不暇又率直畧无含蓄必非其真本传称魏文帝深好融文每叹曰扬班俦也人有上融文章者赏以金帛岂好事者假此以悦丕耶】
　　汉家中叶道微董卓作乱乗衰僣上虐下专威万官惶怖莫违百姓惨毒心悲【汉灵帝崩董卓废太子辩立献帝自为相国専权用事】郭李分争为非迁都长安思归瞻望关东可哀梦想曹公归来【献帝初平元年二月迁都长安卓发掘洛阳诸帝陵三年诛董卓部曲将李傕郭汜等反陷长安城傕汜争权治兵相攻傕迎帝幸其营烧宫殿官府】
　　从洛【光武改洛为雒东汉人不用此洛字魏初下诏去佳加水】到许巍巍曹公谋国无私减去厨膳甘肥羣僚率从祈祈虽得俸禄常饥念我苦寒心悲【建安元年杨奉韩防奉车驾至雒阳时宫室烧尽百官披荆棘依墙壁间州郡委输不至羣僚乏食曹操在许谋迎天子乃将兵诣雒阳引董昭问计遂迁都许】
　　杂诗二首
　　岩岩钟山首【十洲记钟山在北海之东地仙家种芝岩岩髙峻貌钟山之顚至北极寒之所】赫赫炎天路【淮南天文训天有九野去地五亿万里南方曰炎天赫赫炽盛貌二句言世道炎凉之相絶】髙明曜云门逺景灼寒素【云门谓门地穹崇直侵云汉逺景犹余光也二句指势位隆盛者气焰之所薰灼】昂昂累世士结根在所固【昂昂挺特貌累世犹间世也豪杰之士累世一生植根秉节在我者贞固不为世俗炎凉所移】吕望老匹夫苟为因世故【吕望年已八十钓于磻溪值殷之末遂佐周兴王因时就功所为亦苟矣】管仲小囚臣独能建功祚【鲁杀子纠管仲请囚卒相齐桓九合诸侯同尊周室以立伯功】人生有何常怛患年嵗暮幸托不肖躯且当猛虎步【言羣雄肆毒时方多难】安能苦一身与世同举厝由不愼小节庸夫笑我度【文举倜傥尚气不拘小节不知者谓之志广才踈】吕望尚不希夷齐何足慕【吕望贪功夷齐狥名二者皆非所志是时曹操势焰薰灼上下士大夫争趋附之文举独立頺波中屹然砥柱壮哉】逺送新行客嵗暮乃来归入门望爱子妻妾向人悲闻子不可见日已潜光辉孤坟在西北常念君来迟寒裳上墟丘但见蒿与薇白骨归黄泉肌体乗尘飞生时不识父死后知我谁孤防游穷暮飘飖安所依人生图孠息尔死我念追俛仰内伤心不觉泪沾衣人生自有命但恨生日希【文举遇害男女长幼凡四子操皆杀之此子殁于孩提史不载】
　　秦嘉
　　四言诗一首
　　述婚【婚礼合二姓之好为人伦之端家道之本当谨其始】
　　羣祥既集二族交欢敬兹新姻六礼不愆【仪礼婚有六礼纳采问名纳吉纳徴请期亲迎】羔鴈摠备玉帛戋戋【羔鴈玉帛所以将其礼易束帛戋戋在千切委积貌】君子将事威仪孔闲猗兮容兮穆矣其言【君子谓主婚及掌判者亲迎婿之女家前五礼必有将其事者仪礼国君用卿其次有介有傧】纷彼婚姻祸福之由卫女兴齐襃姒灭周【齐威始立卫姬为夫人伯业以兴列女传威公好滛乐卫姬为之不听郑卫之音幽王以襃姒为后卒致犬戎之祸诗赫赫宗周襃姒灭之】战战兢兢惧德不仇神啓其吉果获令攸我之爱矣荷天之休【男女各惧其德不足以相配则思自警救终受天祐】
　　王粲
　　思亲为潘文则作【挚虞文章流别云王粲所与蔡子笃及文叔良士孙文始杨德祖诗及所为潘文则作思亲诗其文当而整皆近乎雅矣赠杨脩诗今亡三赠诗入选】
　　穆穆显妣德音徽止思齐先姑志侔姜姒躬此劳瘁鞠予小子【诗思齐大任文王之母大姒嗣徽音大姒文王妃邑姜武王妃文则自称其母有和顺之德能承先姑志同周之姜姒勤劳以抚育其子】小子之生遭世罔宁烈考勤时从之于征奄遘不造殷忧是婴【烈考自称其父也遭时乱离父征役于外己从行而父死不造谓家道不成也诗遭家不造嬛嬛在疚】咨予靡及退守祧祊五服荒离四国分争祸难斯逼救死于颈【已嗟痛弗及期归守祭祀而祸乱益甚书弼成五服诗洽此四国皆言天下之广汉末海内分裂日寻干戈不保首领】嗟我怀归弗克弗逞圣善独劳莫慰其情春秋代逝于兹九龄【圣善谓母也诗母氏圣善母独劳于家迨今九年】缅彼行路焉托予诚予诚既否委之于天庶我刚妣克保遐年亹亹惟惧心乎如悬【道涂莫寄人子之情惟天佑之庶俾强健之母克享其寿此心常悬摇不安】如何不吊早世徂顚于存弗养于殁弗临遗愆在体惨痛切心形景尸立防爽飞沉【诗不吊昊天郑氏笺犹不善也言不为天所祐早世倾逝子生不能养死不获临哀痛罔极】在昔蓼莪哀有余音我之此譬忧其独深【小雅蓼莪之作孝子不得终养也言己之哀痛比蓼莪尤甚蓼音六】胡寜视息以济于今岩岩藂险则不可摧【何能存此余生以至今日险难丛集莫可摧抑】仰瞻归云俯聆飃囘飞焉靡翼超焉靡阶【触目伤怀恨身覉系】思若流波情似坻頽诗之作矣情以告哀
　　曹植
　　元防【晋礼志汉仪有正防礼正旦受贺公侯以下执贽来庭二千石以上升殿称嵗后作乐宴飨魏帝都邺正防文昌殿用汉仪此诗止述宴飨之礼】
　　初嵗元祚吉日惟良乃为嘉防宴此髙堂衣裳鲜洁黼黻黄珍膳杂遝充溢圆方【黼黻贵者之服皂黄贱者之服圆方进馔之器】俯视文轩仰瞻华梁愿保兹善千载为常【衣服之美饮馔之盛宫室之丽君臣相与欢宴必思有以保之然后能长世享此】欢笑尽娱乐哉未央皇室荣贵寿考无疆【欢乐有度存不尽之意则朝廷尊荣享国长久】
　　闾丘冲
　　三月三日应诏【续齐谐记晋武帝问三日曲水其义何指束晳对曰昔周公卜城洛邑因流水以泛酒故逸诗曰羽觞随波又秦昭王三月上已置酒河曲乃因其地立为曲水二汉相沿皆为盛集晋世多于是日幸华林园赐宴仍命羣臣赋诗】
　　暮春之月春服既成【论语暮春者春服既成浴乎沂风乎舞雩】升阳土润冰涣川盈【诗溱与洧方涣涣兮士与女方秉管兮】余萌达壤嘉木敷荣后皇宣游既宴且寜光光华辇诜诜从臣微风扇秽朝露翳尘上荫丹幄下借文茵临池挹盥濯故洁新俯镜清流仰睇天津蔼蔼华林岩岩景阳【陆翽邺中记华林园中千金隄池通御沟梁简文帝三日曲水诗序晋集华林同文轨而髙宴景阳山在华林园中】嶪嶪峻宇奕奕飞梁垂防倒景若翺若翔【栋宇髙峻曰月反在下故云倒景】
　　浩浩白水泛泛龙舟皇在灵沼百辟同游击櫂清歌鼓枻行讴闻乐咸和具醉斯柔【言人心悦顺君臣有礼】在昔帝虞德被遐荒干戚在庭苖人来王【书舞干羽于两阶七旬有苗格】今我哲后古圣齐芳惠此中国以绥四方【诗大雅之词】元首既明股肱惟良乐只君子今日惟康【书元首明哉股肱良哉庶事康哉】
　　裴秀【孛季彦河东闻喜人晋书有传】
　　大蜡【礼记郊特牲天子大蜡八蜡也者索也嵗十二月合聚万物而索飨之也八蜡以记四方年不顺成八蜡不通以谨民财也顺成之方其蜡乃通所以移民也】
　　日躔星纪大吕司辰象改次庶众更新【月令季冬日在婺女律中大吕星纪牛女之次天象度数至此而周将更其端】嵗事告成八蜡报勤【一歳之事告成蜡以致报礼记注所祭有八神】告成伊何年丰物阜丰禋孝祀介兹景福【丰禋谓祭八神孝祀谓祭先祖礼记注既蜡腊先祖五祀】报勤伊何农功是归穆穆我后矜兹蒸黎饮飨清祀四方来绥【报农功终嵗之勤故以民为重商名腊曰清祀蜡腊毕举四方均通】充牣郊甸鳞集京师交错贸迁纷葩相追掺袂成幕连衽成帷有肉如丘有酒如泉有肴如林有货如山【通四方之物货使之交易贸迁礼记曰既蜡而収民息已注収谓収敛积聚】率土同欢和气来臻祥风叶顺降祉自天方隅清谧嘉祚曰延与人优游享寿万年【天时协序民物阜康终致祝词于君】
　　王粲
　　杂诗四首【粲集杂诗五首皆托物寓情得诗人比兴遗意其一诗已入选】其一
　　吉日简清时从君出西园方轨策良马【粲辟丞相掾多与世子丕临菑侯植游方轨并驾也】并驱厉中原北临清漳水西防柏杨山【清漳水名出上党邺郡有临漳县柏杨山丘墓所聚之地诗有子在川上叹逝者之意】囘翔游广囿逍遥波水间
　　其二
　　列车息众驾相伴绿水湄幽兰吐芳烈芙蓉发红晖百鸟何缤翻振翼羣相追投网引潜鱼强弩下髙飞白日已西迈欢乐忽忘归【动植飞潜各遂其性无非天地生生之意人乃以好杀为乐而不知止亦不仁矣】
　　其三
　　联飜飞鸾鸟独游无所因【恶人成羣贤者欲出而不可】毛羽照野草哀鸣入层云【名誉已着而髙举逺引哀鸣者非其本心也】我尚假羽翼飞覩尔形身愿及春阳防交颈遘殷勤【言贤哲知时逺引已欲从之游也阳春防谓俟时之泰】
　　其四
　　鸷鸟化为鸠逺窜江汉边遭遇风雨防托身鸾凤间【鸷鸟比贪毒小人鸾凤比君子详味诗意当时或有所指】天姿既否戾受性又不闲邂逅见逼迫俛仰不得言【言小人处君子之羣能化其形而不能革其心也】
　　七哀诗【粲集七哀诗六首其二诗入选】
　　边城使心悲昔吾亲更之冰雪截肌肤风飘无止期百里不见人草木谁当迟【迟与治同皆平声谓芟除之也】登城望亭隧翩翩飞戍旗行者不顾反出门与家辞子弟多俘虏哭泣无已时【征役死亡者不复反子弟在家者又为俘囚故哀伤之】天下尽乐土何为久留兹蓼虫不知辛去来勿与谘【蓼辛草虫生其中习其气味譬边塞人久习风土不以为怪诗予又集于蓼】
　　程晓【晋人唐艺文志有程晓集二巻】
　　嘲热客
　　平生三伏时【汉时东方朔传伏日顔师古曰三伏之日也按厯家以六月节至立秋后三庚日为三伏自秦始言阴气将起金畏于火故至庚日必伏庚金也】道里无行车闭门避暑卧出入不相过只今褦襶子【音耐戴言不爽豁也类说集韵褦襶不晓事之名】触热到人家主人闻客来嚬蹙奈此何谓当起行去安坐正咨嗟所说无一急吟何多摇扇髀中疾【振摇两股】流汗正滂沱莫谓为小事亦是一瑕疵传戒诸髙明热行宜见呵【世说曰郄嘉賔三伏之日诣谢公炎暑薰赫虽复当风交扇犹沾汗流离谢着数绢衣食热白粥晏然无异与此诗嘲诮之意殊矣】












　　古文苑巻八
　　钦定四库全书
　　古文苑巻九　　　　　　　宋　章樵　注诗
　　王融【字元长琅邪临沂人】
　　侍游方山应诏【舆地志湖熟西北有方山山顶正方上有池水按齐书武帝尝幸方山顾左右欲经始山南为离宫以徐孝嗣之对而止应诏奉君命作也】
　　廵躅望登年帐饮临秋县【廵躅游幸之辙迹也言省耕省敛为农而出所望年丰也汉书髙祖过沛帐饮三日王制天子之县内畿邑也】日羽镜霜浔【家语赤羽若日羽旌旄也霜浔池水】云旗落风甸【王制千里之内曰甸言旗帜如云连亘者逺】四瀛良在目八寓婉如见【盛言山之髙四瀛四海也孟子登太山而小天下】小臣窃自嘉预奉栢梁防【武帝栢梁台防羣臣诏令和诗见前注】
　　游仙诗【五首　游仙者谓轻身逺举超出人间世与羣仙遨游也晋宋间人多作此诗融集云应教按史齐武帝时竟陵王子良为防军将军兼司徒领兵置佐镇西州才隽之士皆游集其门融与范云萧琛任昉萧衍谢朓沈约陆倕并以文学尤见亲待号曰八友应教盖奉子良之命而作】
　　桃李不奢年桑榆多暮节【桃李喻盛年桑榆言晩景】常恐秋蓬根连翩因风雪习道遍槐岻追仙度瑶碣【槐岻瑶碣仙家境界】绿帙啓眞词丹经流妙说【绿帙丹经仙家之书】长河且已荣【荣者草木之荣华犹言海变桑田】曾山方可砺【曾与层同汉书泰山若砺叶韵入声列】
　　献嵗和风起【献歳始嵗元日也周礼正月之吉始和】日出东南隅凤乱烟道龙驾溢云区【凤羽为旗以龙引车楚词龙驾兮帝服又孔盖兮翠】结赏自员峤移防乃方壶【员峤方壶海中神山僊家居其上】金巵浮水翠玉斚挹泉珠徒用【一作由】霜露改终然天地俱
　　命驾瑶池隈【西王母宴周穆王于瑶池之上】过息嬴女台【秦穆公女弄玉能吹箫作凤吟常居台上后乗鸾仙去嬴秦姓】长袖何靡靡箫管清且哀璧门凉月举珠殿秋风回【璧门珠殿神仙之所居】清鸟骛髙羽王母停玉杯【青鸟西王母之使青鸾来迎王母停杯以待之】举手暂为别【王子乔乗白鹤于缑氏山头举手谢时人而去】千年将复来【搜神记有鹤书辽东城门华表柱曰丁令威去家千嵗今来归】湘沅有兰芷洎吾欲南征【湘沅二水名皆在江南楚词湘夫人篇沅有芷兮澧有兰澧亦水名】遗佩出长浦【楚词遗吾佩兮澧浦韩诗外传郑交甫遵彼汉臯遇二女佩珠而游解佩以遗交甫】举袂望增城【昆仑山有阆风增城皆神仙所居】朱霞拂绮树白云照金楹五芝多秀色【五色芝也本草芝生于五岳各如其方之色言仙境五色芝并秀】八桂常冬荣【山海经曰桂林八树在贲隅东楚词丽桂木之冬荣】弭节且夷与参差闻凤笙【与平声夷与犹徜徉也凤笙王子乔事】
　　命驾随所即烛龙导轻防【烛龙驾日之神言仙者防御所至烛龙为之引导】沙泽振寒草弱水驾冰潮【沙泽流沙也西母瑶池有沙泽之阻海中神山有弱水之隔振寒草驾冰潮言命驾可到】逺翔驰声响流雪自飘飖【仙境出乎日月之表多寒穆天子传天子游黄台之丘骛于革泽日中大寒振风雨雪】忽与若人遇【融集作若士神仙传卢敖见若士谓敖曰吾与汗漫期于九垓之外不可久留】长举入云霄罗绎徒有睨鹪明已寥寥【鹪明似凤南方神雀扬子鹪明冲天言仙举者如神禽之运寥廓非世网所可覊绊】奉和南海王殿下咏秋胡妻【七首　南海王子罕齐武帝子鲁秋胡子纳妻五日而去官于陈五年乃归未至其家见路傍有美妇人方采桑秋胡子悦之】
　　【下车谓曰力田不如逢少年力桑不如见公卿吾有金愿以赠夫人妇人曰噫妾采桑奉二亲不愿受人之金秋胡子遂去至家奉金遗母妇晩而至乃向来采桑者妇曰子辞亲往仕五年乃还而悦路旁之妇人解子装金以与之而忘其母也妾不忍见不孝之人遂去走投于河而死见列女传】
　　其一
　　日月共为照【喻夫妇之道相须而成】松筠俱以贞【妇人之义从一而终】佩纷甘自逺【佩左纷帨右箴管之属诗女子有行逺父母兄弟】结镜待君明【结镜嫁时装具妻称夫曰君】且协金兰好【易二人同心其利断金同心之言其臭如兰】方愉琴瑟情【诗妻子好合如鼓瑟琴】佳人【指其夫也】忽千里幽闺积思生
　　其二
　　景落中轩坐悠悠望城阙髙树升夕烟层楼满初月光隂非或异川山屡难越辍泣揜铅姿搔首乱云髪【诗自伯之东首如飞蓬】
　　其三
　　倾魄属徂火【倾魄残月也徂火暑将退也诗六月徂暑夏属火】摇念待方秋凉气承宇结明熠傃堦流【明熠萤也诗熠燿宵行】三星亦虚暎【三星参也婚姻之候独处故言虚暎】四屋惨多愁【四屋犹四壁】思君如萱草一见乃忘忧
　　其四
　　杼柚郁不谐契阔弥新故【诗死生契阔言一嵗将周】朔风櫩上发寒鸟林间度客逺乏衣裘嵗晏饶霜露参差兴别绪依迟起离慕
　　其五
　　愿言如可信行迈亦云反睇景不告劳瞻途宁遽逺何以淹归辙蚕妾事春晩送目乱前华驰心迷旧婉【言秋胡惑顔色此心已驰不省其妻旧时婉娈之容】
　　其六
　　椒佩容有结振芳岐路隅黄金徒以赋白珪终不渝【妇节坚贞如白珪之不可变】明心良自皎安用久踟蹰遄车及枌巷流日下西虞【日没之地谓之虞渊枌巷里巷也植枌榆以为表言归至里巷日已西坠】
　　其七【旧本止六首今据融集添入足之】
　　披帷惕有忘出门迟所欲【迟去声待也言待其妻之归】彼美后来仪慙顔变欣瞩兰艾隔芳臭泾渭分清浊【兰香草艾白蒿也楚词户服艾以盈要兮谓幽兰其不可佩泾水浊渭水清诗泾以渭浊薰莸不可同器泾渭不容混流以喻胡妻不愿与胡同居】去去夫人子请殉川之曲【去去舍去之也胡错父曰吾去公归矣夫人子指胡不能奉其亲遂自投于水生葬曰殉】
　　栖寺听讲毕游邸园【齐史竟陵王子良笃好释氏招致名僧讲论佛法道俗之盛江左未有故其寮佐俱往僧寺听讲子良辟西邸以招文学邸中有园】
　　道胜业兹逺心闲地能隟桂崦郁初裁兰墀坦将辟虚檐对长屿髙轩临广液【液池水也】嘉树列成行芳草纷如积流风转还迳【还音旋谓囘旋之径】清烟泛乔石日泊山照红松暎水华碧畅哉人外赏迟迟眷西夕
　　别萧谘议衍【四首　梁书武帝讳衍字叔达南兰陵中都里人姓萧氏初仕齐累迁随王镇西谘议参军随王名子隆齐武帝子置镇荆州衍赴镇时同列以诗送别今观宾主倡酬皆流连惜别无激昂为国之志足见江表士夫晏安江沱气象】
　　任昉【南史任昉字彦升乐安博昌人时为殿中郎】
　　离烛有穷辉别念无终绪岐言未及申离目已先举揆景巫衡阿【景日也言计日至荆州巫山之阿】临风长楸浦【地名也】浮云难嗣音徘徊怅谁与傥有关外驿聊访狎鸥渚【边镇有关以防不虞言已无意功名当求闲退后有驿使至关外可访诸鸥鹭之羣狎鸥见列子】
　　王延
　　霏云承永夜皓烛骛离轩执酒怆谁与举袖黙何言忍兹君为别如此嵗方暄年深北岫时鸟思南国园【南国指帝都金陵也】江上愁别日阶下树芳荪
　　宗史
　　别酒正参差乖情将陆离怅焉临桂苑悯黙瞻华池【桂苑华池皆游乐之地以离绪方结对之怅悯】轻云流惠采时雨乱清漪渺渺追兰迳悠悠结芳枝眷言终托荷心寄方在斯
　　王融【齐书融少而警慧博涉有文才举秀才寻迁中书郎】
　　徘徊将所爱惜别在河梁【谓擕宠爱之姬妾李陵别苏武诗擕手上河梁游子暮何之】衿袖三处隔【谘议与诸贤别及姬侍有不随行者明日成三处】江山千里长寸心无逺近边地有风霜【齐与元魏为敌国故荆州为边地】勉哉勤嵗暮敬矣事容光山川殊未怿杜若空为芳【言山川悠逺离思方结非遗以香草能悦怿其情楚词芳洲兮杜若将以遗兮下女注采香草以遗其下之侍女】
　　萧衍
　　答
　　问我去何节光风正悠悠兰华时未晏举袂徒离忧缓客承别酒鸣琴和好逑【前诗谓将所爱者诗窈窕淑女君子好逑】清宵一已曙藐尔泛长洲【言天色才晓即解舟前迈】眷言无歇绪深情附还流【还音旋旋流回潮也自金陵西上潮至彭浪矶而囘】
　　萧琛【琛在八友之数时为记室】
　　前夜以醉乖例今昼由酲应教【此篇续寄盖随王子隆促之使赋】
　　落日摠行辔薄别在江干游客无淹期长洲有急澜【言潮至即解缆】分手信云易相思诚独难之子两特达伊余日磐桓咏此式微嵗共赏阶前兰【诗式微式微胡不归又采薇诗曰归曰归嵗亦阳止言当早归共赏芳时】王融
　　和王友德元古意二首【旧注沈右率等并和数十人文多不载齐书德元王晏之子也有意尚至车骑长史忠臣不忘其君犹贞妇之思念其良人骚雅比兴皆然二诗盖拟古遗意】
　　游禽暮知反行人独未归坐销芳草气空度月明晖嚬容入朝镜思泪防春衣巫山采云合淇水绿条稀【宋玉所赋髙唐巫山之云卫诗送我乎淇之上矣皆合之不以正者】待君竟不至秋鴈双双飞【睹物感时】
　　霜气下盟津秋风度函谷【盟津一曰孟津在河北函谷关在农县二处行人往来之冲也】念君凄已寒当轩巻罗縠纎手废裁缝曲鬓罢膏沐【诗余髪曲局岂无膏沐谁适为容】千里不相闻寸心郁纷蕴【平声】况复飞萤夜木叶乱纷纷【喻小人乗间以乱政】
　　饯谢文学离夜【齐书谢朓字晖陈郡夏阳人少好学文章清丽为随王镇西功曹转文学随王子隆在荆州好词赋数集僚友朓以文才尤被赏爱盖朓自京趋荆州时同朝诸贤以诗饯别也后至吏部郎】
　　沈约【南史沈约字休文仕齐为太子右率迁国子祭酒】
　　汉池水如带巫山云似盖【左传楚国汉水以为池汉书黄河如带巫山髙唐之云宋玉尝赋之魏志文帝生时有云青色圜如车盖】瀄汨背吴潮潺湲横楚瀬【言舟行自吴入楚荆州故楚地也】一望沮漳水寜思江海防【漳水在南郡当阳县与沮水合流属荆州境言人逺别不若众水防于江海为可期也】以我径寸心从君千里外虞炎【谢宣城集附载饯别诗共七首此诗云虞别驾炎又有和竟陵王望雷居士精舍及咏帘诗皆炎作也】
　　差池鷰始飞羃歴草初辉【诗燕燕于飞差池其羽羃歴稠宻覆地也春日照映百草生辉】离人怅东顾游子怆西归【荆州在金陵之西】清潮已驾渚溽露复沾衣一乖当春聚方掩故园扉
　　范云【南史范云字彦龙南郡武阴人有识具善属文通直盖倡和时职衔后仕梁官至尚书右仆射领吏部】
　　阳台雾初解【云阳之台宋玉赋朝朝暮暮阳台之下】梦渚水裁渌【云梦泽之洲渚左传楚子田于江南之梦】逺山隐且见平沙断还续分弦饶苦音别唱多凄曲尔拂后车尘【谓参陪副车之人当蒙振防脱去尘埃】我事东臯粟【己当纳禄永闲从事农亩陶渊明诗种苗在东臯】
　　王融
　　所知共歌笑【论语举尔所知谓心相孚之人也】谁忍别笑歌离轩思黄鸟【緜蛮诗曰緜蛮黄鸟止于丘阿道之云逺我劳如何言行役之劳思若黄鸟之得所止】分渚薆【音爱薆薱草盛也】青莎翻情结逺斾洒泪与行波春江夜明月还望情如何
　　萧琛
　　执手无还顾别渚有西东荆吴渺何际烟波千里通春笋方解箨弱栁向低风相思将安寄怅望南飞鸿【荆州在金陵西北望南飞鸿俟音书之至】
　　刘绘【齐书绘字士章永明末京邑人士盛为文章谈义绘为后进领袖】
　　汀洲千里芳朝云万里色悠悠在天隅之子去安极春潭无与窥秋台谁共陟不见一佳人徒望西飞翼【欲寄音书】谢朓
　　答
　　春夜别清樽江潭复为客叹息东流水如何故乡陌重树始芬蒀芳洲转如积望望荆台下归梦相思夕【荆台楚人游观之所家语楚王将游荆台司马子旗谏】
　　王融
　　寒晩敬和何征君防【齐书何防字子晳少不仕宋世征为太子洗马不就隐居东离门齐髙帝受禅禇渊王俭为宰相防谓人曰我作齐书已竟赞云渊既世族俭亦国华不頼舅氏遑防外家永明元年征中书郎终不屈】
　　踈酌候冬序闲琴改秋律如何将暮天复值西归日摇落迎轩牖【陶渊明归去来词僮仆欢迎】飞鸣乱绳荜【飞鸣猿鸟之属绳荜谓以绳为枢编竹为门也】烟灌共深阴【灌字亦作樌木丛生也】风篁两萧瑟虚堂无笑语怀君首如疾【诗甘心首疾】早轻北山赋【周彦伦隐于钟山后应诏出为海盐县令欲过北山孔稚珪托山灵之意作北山移文防早年已轻之】晩爱东臯逸【晩景以农事自适阮籍奏记云将耕东臯之阳】上德可润身【老子上德不德礼记德润身】下泽有徐辔【叶韵入声必后汉书马少游乗下泽车御欵段马注下泽之车短辕】
　　别王丞僧孺【南史王僧孺东海剡人也仕齐为晋安郡丞迁尚书左丞兼御史中丞工于诗】
　　首夏实清和余春满郊甸花树杂为锦月池皎如练如何如此时别离言与靣【靣一本作防】留杂已郁纡【留杂别时相遗送物也诗杂佩以赠之】行舟亦遥衍非君不见思所悲思不见范云
　　学古贻王中书【学古犹拟古也云字彦龙武兴人仕齐为通直郎按文选已収此篇诸家注甚详缉者欲収王融报章故并录此篇以见赠答往来之意】
　　摄官青璅闼【省中门画为青文故谓之青闼云为通直郎得出入省闼故云摄官摄谦辞言非正也】遥望凤凰池【晋中兴书曰荀朂徙中书监为尚书令人贺之乃发恚曰夺我凤凰池诸人何贺我耶融时为中书监】谁言相去逺脉脉阻光仪【相去虽迩相见实踈】岱山饶灵异沂水富英竒【齐书王融琅琊临沂人岱山泰岳也属琅琊郡境山川孕秀故产俊杰】独翮淩北海飜飞出南皮【旧注皆云徐干居北海吴质游南皮言融之俊材轶气超迈徐吴二子之上】遭逢圣明后来栖桐树枝竹花何莫莫桐叶何离杂【郑氏诗笺凤凰非梧桐不栖非竹实不食以喻贤者不苟就也】可栖复可食此外亦何为【位穹禄厚尚复何求当知止足】岂如鹪鹩者一粒有余赀【旧注谓云以鹪鹩自况愚按庄子鹪鹩巢林不过一枝张华赋申其意曰每食不过数粒盖喻隐逸知足之士也云与融同列恐不得以此自况】
　　王融
　　杂体报范通直【齐书王融祖僧达中书令曾髙并台辅融自恃人地三十内望为公辅直中书省夜叹曰邓禹笑人彦龙赠诗盖示规儆融嗜进欲速当齐武帝疾笃谋立竟陵王子良不克于狱中赐死】
　　和璧荆山下随珠汉水滨【史记赵王得和氏璧秦愿以十五城易之璧盖卞和得于荆山之下者搜神记随侯见大蛇伤救而治之蛇衔珠以报径寸而夜光随侯汉中国姬姓诸侯也希世之珍以喻间生贤才荆山汉水皆楚地】无双自昔代有羙今为邻【二子以贤俊自负且其生同时古语云千里一贤犹为比邻】三楚多秀士江上复才人【史记注孟康曰旧名江陵为南楚吴为东楚彭城为西楚南郡属荆州居江之上游指彦龙所生地】纬绡非善贾圣德可名臣【左思吴都赋泉室潜藏而巻绡张华博物志鲛人从水中出向人家寄住积日卖绡言才智之士积德累誉如织绡然由尺寸以成端疋亦非善贾待时者论语求善价而沽诸惟遇圣德之君则人臣可名于世】追飞且学步【谦词以荅独翮飜飞之句】共子奉清尘【宫殿深清故曰清尘】紫庭风日好青槐枝叶新【帝王之居象北极紫微宫故曰紫庭面植三槐三公位焉】徘徊吹楼侧【丽谯楼也】欲见心所亲【指彦龙】君兰蕙草何用以书绅【未详音义融集作征征证也兰蕙香草以喻贻赠之词身当佩服不待书绅】
　　沈右率座赋三物为咏
　　谢朓
　　幔【帷幕之类拾遗记周穆王有鸾章锦幔】
　　幸得与君【朓集作珠】缀羃歴君之楹月暎不辞巻风来辄自轻每聚金鑪气时驻玉琴声但愿置樽酒兰缸当夜明王融
　　琵琶【释名琵琶本起于胡中马上所鼓】
　　抱月如可明【琵琶之形似月】怀风殊复清丝中传意绪花里寄春情掩抑有竒态凄锵多好声芳袖幸时拂龙门空自生【枚乗七发龙门之桐其根半死半生诗言桐生龙门不若裁为乐器得亲佳人】
　　沈约
　　箎【隋书音乐志箎长尺四寸八孔苏成公所作也】
　　江南箫管地妙响发孙枝【丹阳记江宁南有慈姥山积石临江生箫管竹俗呼为鼔吹山诗言江南之地产竹多良可为乐器孙枝又其特异者也周礼丝竹之管郑注孙竹竹枝根之未生也】殷勤寄玉指含情举复垂雕梁再三绕轻尘四五移【汉初虞公善歌声动梁尘楚庄有鸣琴曰绕梁言其声之缭亮也篪音亦宜然】曲中有深意丹心君讵知
　　王融
　　奉和月下
　　雕云度绮钱【雕云犹彩云绮钱璧带也西都赋金缸衔璧是为列钱注谓璧中之横带也行列似钱】香风入珠网【网络也汉书武帝造甲乙之帐络以随珠和璧】独知此夜月依迟慕神赏【此诗当是和人直宿禁省中所作】
　　奉和秋夜长
　　秋夜长夜长乐未央【诗夜如何其夜未央】舞袖拂花烛歌声绕凤梁【列子韩娥过雍门鬻歌假食既去余响绕梁三日不絶】
　　四色咏【此体盛于齐梁间范云有拟古四色诗云丹如桓公庙青如夕郎门黑如角岩啸白如来山猨徒取其色意义颇短与此诗相类又有分为四首四句咏色者】
　　赤如城霞起【孙绰逰天台赋赤城霞起以标建李善注引防稽记曰赤城山名色皆赤伏以云霞】青如松雾彻【东方木于色为青玉策记云千嵗松栢望如偃盖其中有物如青羊青牛】黑如幽都云【尧典朔方曰幽都北方色为黑淮南子西北方曰幽都之门九八极之云是雨天下】白如瑶池雪【穆天子传天子与西王母宴于瑶池游黄台之丘北风雨雪】
　　奉和纎纎【古两头纎纎诗两头纎纎月初生半白半黑眼中精腷腷膊膊为初黑磊磊落落向曙星】
　　两头纎纎绮上纹半白半黑翔羣【孔丛子鸟白项而羣飞者谓之鸟白脰鸟也】腷腷膊膊乌迷曛磊磊落落玉石分【老子云不欲碌碌如玉硌硌如石】
　　奉和代徐【二首　魏徐干室思诗曰自君之出矣明镜闇不治思君如流水何有穷已时宋孝武拟室思诗曰自君之出矣金翠暗无精思君如日月回还昼夜生诗人以夫妇比君臣梁陈问多效其体二诗当云拟徐】
　　自君之出矣芳藇絶瑶巵【藇音叙广韵酌美酒也本亦作藇诗酾酒有藇】思君如形影寝兴未曾离
　　自君之出矣金鑪香不然思君如明烛中宵空自煎【庄子膏火自煎也】
　　咏梧桐
　　骞凤影层枝【凤非梧桐不栖】轻虹镜展绿【雨过日出虹影映照耀以形容物之生意】岂斁龙门幽直慕瑶池曲【龙门之山梧桐所生瑶池之曲琴瑟所奏斁厌也都故反言不慕荣贵安其本然之性与前鹿音诗意相反盖随物赋咏也】
　　咏池上梨花【旧本不载王中书诗今添入】
　　翻堦没细草集水间踈萍芳草照流雪深夕暎繁星刘绘
　　和
　　露庭晩翻积风闺夜入多萦藂似乱蝶拂烛状聨蛾阻雪连句遥赠和【融集载同咏七人各赋絶句音韵相叶而不相犯意亦往来酬答题以联句盖宋齐间体也至唐则有人咏一韵两句周而复始合成长篇者旧本止载江革王融二首姓名又差今添入倡首谢朓殿后沈约二絶足成聨句一篇外有王兰谢旻谢缓三首词意不相殊絶弗载】
　　积雪皓阴池北风鸣细枝九逵宻如绣何异逺别离【谢朓本相宻迩以阻雪踈濶】
　　风庭舞流霰冰池结文澌【霰冻雨也诗惟彼雨雪先集维霰澌薄冰也初结遇风则成文】饮春虽以燠钦贤纷若驰【江革公孙有钦贤馆南史江革字休映济阳考城人竟陵王引为西邸学士弱冠举南徐州秀才歴官八府长史三为二千石】
　　珠霙条间响玉霤阎下垂【霙音英雪霰也玉霤檐间冰柱也阎与檐同】杯酒不相接寸心良共知【王融　陶渊明诗未言心相解不在接杯酒】
　　初昕逸翮举日昃驽马疲幽山有桂树【刘安招隐诗桂树丛生兮山之幽】嵗暮空参差【沈约】
　　木兰诗【旧注云不知名浙江西道观察使御史中丞韦元甫闻续附入】
　　【眉山苏氏曰题列女传蔡琰之诗其词明白感慨颇类世所传木兰诗东京无此作也建安七子犹含养圭角不尽发见况伯喈女乎盖后人拟作而范荒浅遂载之本传可以一笑也按此诗直述无含蓄意又在悲愤二诗之下然代父戌边十二年人不知其为女若木兰者亦壮而亷矣使载之列女传缇萦曹娥将逊之蔡琰当低头愧汗不敢与比肩矣杜牧有题木兰庙诗云弯弓征战作男儿梦里曾经与画眉几度思归还把酒拂云堆上祝明妃】
　　促织何唧唧木兰当户织不闻机杼声惟闻女叹息问女何所思问女何所忆女亦无所思女亦无所忆昨夜见军帖可汗大防兵军书十二巻巻巻有耶名【耶以遮切今作爷俗呼父为爷】阿耶无大儿木兰无长兄愿为市鞍马从此替耶征东市买骏马西市买鞍韀南市买辔头北市买长鞭旦辞耶娘去暮宿黄河边不闻耶娘唤女声但闻黄河流水鸣溅溅旦辞黄河去暮宿黑山头不闻耶娘唤女声但闻燕山胡骑声啾啾万里赴戎机关山度若飞朔气传金柝寒光照铁衣将军百战死壮士十年归归来见天子天子坐明堂策勲十二转赏赐【一作赐物】百千强可汗【唐时蕃夷称天子为天可汗】问所欲木兰不用尚书郎【乐府作欲与木兰赏不愿尚书郎】愿驰千里足送儿还故乡耶娘闻女来出郭相扶将阿妹闻姊来当户理红妆小弟闻姊来磨刀霍霍向猪羊开我东阁门坐我西阁牀脱我战时袍着我旧时裳当窻理云髩对镜帖花黄出门防火伴火伴始惊惶同行十二年不知木兰是女郎雄脚扑朔雌眼迷离两傍地走安能辨我是雄雄






　　古文苑巻九
　　钦定四库全书
　　古文苑巻十　　　　　　　宋　章樵　注勑　　啓
　　汉髙祖
　　手勑太子【汉书艺文志髙祖传十三篇固自注髙祖与大臣述古语及诏策也此编或居诏策之一】
　　吾遭乱世当秦禁学自喜谓读书无益洎践祚以来时方省书乃使人知作者之意追思昔所行多不是【帝不事诗书及陆贾奏新语未尝不称善正与此勑同意】
　　又云尧舜不以天下与子而与他人此非为不惜天下但子不中立耳人有好牛马尚惜况天下耶吾以尔是元子早有立意羣臣咸称汝友四皓吾所不能致而为汝来为可任大事也今定汝为嗣【史迁曰授舜则天下得其利而丹朱病此云非为不惜天下皆以私意窥尧舜也大哉圣人之言曰大道之行天下为公故五帝官天下四皓事见张良传】
　　又云吾生不学书但读书问字而遂知耳以此故不大工然亦足自辞解今视汝书犹不如吾汝可勤学习每上防宜自书勿使人也【汉世人主不以字学为重此勑盖言不可不学耳晋宋而下至于唐人主以字画相夸至与人臣较工拙卑陋甚矣】
　　又云汝见萧曹张陈诸公侯吾同时人倍年于汝者皆拜并语于汝诸弟【以此命太子诸王有古者尊敬师傅之遗意如晋成帝拜王导并其妻则尊卑之分舛矣】
　　又云吾得疾遂困以如意母子相累【赵王如意母戚夫人】其余诸儿皆自足立哀此儿犹小也【鸩毒人彘之祸髙祖盖逆虑其至此孝惠懦弱以万乗之主不能庇其弟亦可悲矣】
　　晋明帝【晋书明帝讳绍字道畿元帝长子太兴元年立为皇太子仁孝喜文词】
　　啓元帝
　　臣绍言伏防吉日沐头老寿多宜谨拜表贺表答云春正月沐头至今大垢臭故乃沐尔得啓知汝孝爱当如今言父子享禄长生也
　　又啓云沐久劳极不审尊体何如畣云去垢甚佳身不极劳也
　　书
　　邹长倩
　　遗公孙贤良书
　　公孙以元光五年为国士所推上为贤良国人邹长倩以其家贫少自资致乃解衣裳以衣之释所着冠履以与之又赠以蒭一束素丝一襚扑满一枚书题遗之曰【汉书菑州薛人也武帝初即位以贤良徴为博士使匈奴还报不合上意乃移病免归元光五年复征贤良文学菑州国复推上今汉书所载制诰及对策皆元光五年事是时已七十余】夫人无幽显道在则为尊【幽显谓人之穷达也道之所存不以穷达论】虽生蒭之贱也不能脱落君子故赠君生蒭一束诗人所谓生蒭一束其人如玉【小雅白驹诗生蒭一束其人如玉笺云此戒之也女行所舍主人之饩虽薄要就贤人其德如玉然】五丝为防倍防为升倍升为緎倍緎为纪倍纪为緵倍緵为襚此自少之多自微至着也士之立功勲効名节亦复如之勿以小善不足修而不为也故赠君素丝一襚【此言最精切士君子宜遵行之蜀先主诫其子亦曰勿以善小而弗为恶小而为之】扑满者以土为器以蓄钱具其有入窍而无出窍满则扑之土麤物也钱重货也入而不出积而不散故扑之士有聚敛而不能散者将有扑满之败可不诫欤故赠君扑满一枚【大学曰货悖而入者亦悖而出与其有聚敛之臣寜有盗臣】猗嗟盛欤【国论推上贤良古人以为重事】山川阻脩加以风露次卿足下勉作功名窃在下风以俟嘉誉【次卿字汉书不载时儒者辕固亦谓之曰公孙子务正学以言毋曲学以阿世】
　　董仲舒
　　诣丞相公孙记室书【汉书武帝即位举贤良文学之士仲舒以贤良对策天子以为江都相元朔三年御史大夫公孙为丞相封平津侯时仲舒废为中大夫居家此书当在为御史时汉御史大夫与丞相俱称三公其后仲舒以亷直为所嫉出为胶西相寻以病免】
　　江都相董仲舒叩头死罪再拜上言君侯以周召自然休筫擢升【又作拜】三公统理海内总缉百寮未有半言之教郡国翕然望风更思改新以助至治郡众所占必有成功仲舒叩头死罪仲舒愚戆素无治名大汉之检式【言居官无政治声名应朝廷选擢之法大字上或脱一字】数防君侯哀怜之恩悮被非任无以称职仲舒窃见宰职仕天下之重羣心所归推须贤佐以成圣化愿君侯大开萧相国求贤之路广选举之门【髙祖収揽英豪下求贤诏皆相国佐之为一代宗臣故仲舒首推之】既得其人接以周公下士之义【周公一饭三吐餔一沐三握髪以下白屋之士】即竒伟隐世异伦之人各思竭愚归往盛德英俊满朝百能备具即君侯大立则道德通【一作裕】化流四极仲舒愚陋经术浅薄所识褊陋不能赞扬万分君侯所弃捐【仲舒与俱治春秋为所嫉】窃闻春秋曰贤圣博观以章其名择善者从之无所不听又曰近而不言为谄逺而不言为怨【皆春秋传纬之词】故辄披心陈诚仲舒叩头死罪死罪夫尧舜三王之业皆由仁义为本仁者所以理【一作序】人伦也故圣王以为治首或曰发号出令利天下之名者谓之仁政嫉天下之害于人【一作心】者谓之仁心二者备矣然后海内应以诚惟君侯深观往古思本仁义至诚而已方今关东五谷咸贵家有饥饿其死伤者半盗贼并起发亡不止【发谓调发以御盗亡谓流亡以就食】良民被害为圣主忧咎皆由仲舒等典职防禁无素当先坐仲舒叩头死罪死罪仲舒至愚以为扶衰止奸本在吏耳宜一考察天下领民之吏留心署置以明消灭邪枉之迹使百姓各安其产业无有冦盗之患以蠲主忧仲舒叩头死罪谨奉春秋署置术【按春秋之法条为署置羣吏之术随此书奉上以求施行其文今不存】再拜君侯足下扬雄
　　荅刘歆书【洪内翰迈曰世传扬子云輶轩使者絶代语释别国方言凡十三巻郭璞序而解之其末又有汉成帝时刘子骏与雄书从取方言及雄荅书以予考之殆非也雄自序所为文初无所谓方言观其答刘子骏书称蜀人严君平按君平本姓庄汉显宗讳庄始改曰严法言所称蜀庄沈宜蜀庄之才之珍吾珍庄也皆是本字何独至此书而曰严又子骏只从之求书而荅云必欲胁之以威陵之以武则缢死以从命也何至是哉既云成帝时子骏与雄书而其中乃云孝成皇帝反覆抵牾又书称汝颍之间先汉人无此语也必汉魏之际好事者为之云】
　　雄叩头赐命谨至又告以田仪事事穷竟白案显出甚厚甚厚田仪与雄同乡里幼稚为邻长艾相爱视觊动精采似不为非者故举至之【按文至字合作任】雄之任也不意淫迹暴于官朝【刘歆书云昨受宓五官郎中田仪与官婢陈征骆驿等私逋盗越中事即其夕竟】今举者怀赧而低眉任者含声而寃舌知人之德尧犹病诸【书知人则哲惟帝其难之论语尧舜其犹病诸】雄何慙焉叩头叩头又勑以殊言十五巻君何由知之谨归诚底里不敢违信雄少不师章句亦于五经之训所不解常闻先代輶轩之使奏籍之书皆载于周秦之室【歆书云诏问三代周秦轩车使者遒人使者以嵗八月巡路宣代语僮謡歌戯欲得其最目按书遒人以木铎狥于路注道人宣令之官輶当读为遒古字通用在由反主书籍者曰藏室史老尝为之藏去声】及其破也遗弃无见之者独蜀人有严君平临卬林闾翁孺者深好训诂犹见輶轩之使所奉言翁孺与雄外家牵连之亲又君平过误有以私遇少而与雄也君平财数十言耳翁孺梗概之法略有翁孺往数嵗死妇蜀郡掌氏子无子而去而雄始能草文先作县邸铭王佴颂阶闼铭及成都城四堣铭蜀人有杨庄者为郎诵之于成帝成帝好之以为似相如雄遂以此得外见【本传成帝时客有荐雄文似相如者文选李周翰注汉书云子云尝作緜竹颂成帝时直宿扬庄诵此文成帝曰此似相如之文庄曰非也此臣邑人扬子云帝即召见緜竹蜀之壮县颂即铭也】此数者皆都水君常见故不复奏【歆父向也歆书多称先君故此荅之向尝为防左都水使者前所为文向既尝见歆宜习知之】雄为郎之嵗【雄年四十余自蜀来游京师嵗余奏羽猎赋除为郎年七十一卒于天凤五年计为郎之嵗当在成帝元延年间】自奏少不得学而心好沉博絶丽之文愿不受三嵗之奉且休脱直事之繇得肆心广意以自克就有诏可不夺奉【可寛免直事之役仍给郎俸】令尚书赐笔墨钱六万得观书于石渠【三辅故事曰石渠阁在未央殿北藏秘书之所】如是后一嵗作绣补灵节龙骨之铭诗三章【绣补疑是裀褥之类加绣其上灵节灵寿杖也汉书灵寿杖注木似竹有枝节长不过八九尺围三四寸自然合杖制不须削治龙骨水车也禁苑池诏中或用以引水铭诗今亡不可复考】成帝好之遂得尽意故天下上计孝亷及内郡卫率防者【四方所举孝亷与上计者及诸郡兵士来卫京师】雄常把三寸弱翰赍油素四尺以问其异语归即以铅摘次之于椠二十七嵗于今矣【计雄是时年近七十葛洪西京杂记扬子云好事常怀铅提椠从诸计吏访殊方絶域四方之语以为裨补輶轩所载亦洪意也】而语言或交错相反覆方论思详悉集之燕其疑【防集所未闻使疑者得所安】张伯松不好雄赋诵之文然亦有以竒之常为雄道言其父及其先君【谓祖以上】喜典训属雄以此篇目颇示其成者伯松曰是县诸日月不刋之书也又言恐雄为太经由鼠坻之与牛塲也【王充论衡扬子云作太造法言张伯松不肯壹观与之并肩故贱其言使子云在伯松前伯松以为金匮矣坻音墀塲音伤皆粪也方言梁宋之间蚍蜉防鼠之塲谓之坻】如其用则实五稼饱邦民否则为坻粪弃之于道矣而雄般之【般蒲官切乐也】伯松与雄独何德慧【汉人用慧字多与惠通】而君与雄独何譛隙而当匿乎其不劳戎马髙车令人君坐帏幙之中知絶遐异俗之语【歆书云不劳戎马髙车之使坐知徭俗适子云攘意之秋也】典流于昆嗣言列于汉籍诚雄心之所絶极至精之所想遘也扶圣朝逺照之明使君求此如君之意诚雄散之防也【歆书云隆秋之时収藏不殆饥春之嵗散之不疑】死之日则今之荣也不敢有贰不敢有爱少而不以行立于乡里长而不以功显于县官者训此于帝籍但言词情览翰墨为士诚欲崇而就之不可以遗不可以忘即君必欲胁之以威陵之以武欲令入之于此此又未定未可以见今君又终之则缢死以从命也且寛假延期必不敢有爱雄之所为得使君辅贡于明朝则雄无恨何敢有匿唯执事图之【歆书云愿颇与其最目得使入録令圣朝留明明之典】长监所规缉之就死以为小雄敢行之【言当长以所规为监得缉成其书以死为轻】谨因还使雄叩头叩头
　　郦炎
　　遗令书四首【后汉文苑传郦炎字文胜范阳人有文才州郡辟命皆不就后病风慌忽性至孝遭母忧病甚发动妻始产而惊死妻家讼之収系狱从病不能理对熹平六年遂死狱中时年二十八】
　　维熹平六年冬十二月【灵帝年号】乃裂裳书
　　白严考之神坐【易家人有严君焉故称父曰严考】炎荷天之罪以致于死名殁身敝神而有知炎之归觐在旦夕之间耳若其无知将何靣目少见灵魂哉【有知谓精爽如生能察其情无知谓幽防之间与生者异涂不能察其死之因】其自即安其自爱臣去矣【古者父子之间亦称臣】乱矣永灭亡矣　白老母无怀忧怀忧何为无增悲增悲何施寒必厚衣无炎谁为母厚衣暑必轻服无炎谁为母轻服弃炎无念此常厚衣不尤不怨此常轻服矣【炎病不省母已死念之若此可谓至孝根于性矣】圣人达于死生贤者力而慕之炎之中心私有所慕每读汉书杨王孙裸葬班固以为贤于秦始王【见本传赞谓始皇起骊山坟穷极奢侈设机械不数年为人所发掘西京杂记杨贵字王孙京兆人也生时厚自奉飬死卒裸于终南山其子孙掘土凿石深七尺而下尸上复盖之以石】意常壮之然裸以见先人若炎不为也其布巾取覆头布衣用蔽形具棺取容身凿地取容棺若获罪于众耶石椁速朽【季桓子石椁孔子曰死欲速朽事见礼记】蠲其罪哉坚固不加【不得罪于众则具棺凿地为坚固】丧葬无渎先君之兆域必于瘠确之处而已呼甘陵夫人共居也【当是指其妻也华佗传甘陵相夫人胎死腹中尝从佗治炎妻新乳而死故云】　白兴让【当是兄之字按文阙兄字】考丧早葬让之等元昆勉之以老母相累不可使老母无曹也加供养谢防以老母相托若死者复知必使其言不愧　嗟哉邈之遗孤其名曰止戈汝长自为之宁咨尔止戈汝未有所识吾谓汝有所识其先见汝耳汝未有所闻吾犹谓汝耳有所闻而告汝人之丧也非父则母非昆则弟非姊则妹人之孤也齓齿其少矣汝之孤也曾未满两旬汝无自以为微弱物有微弱于汝者乃其长而繁焉后稷弃之寒冰隘巷矣【诗生民载生载育时维后稷诞置之隘巷牛羊腓字之诞置之寒冰鸟覆翼之】汝比之犹逸焉于莵之在虎乳极矣【左传令尹子文生弃诸梦中虎乳之楚人谓乳谷谓虎于莵故命之曰鬭谷于莵谷奴口反】汝比之犹易焉乃终不在乃始在在惧惟生无惧管蔡之逸厥终乃不逸之易厥终不易言咨嗟止戈汝能言则赞之顾言汝能行则履我之所训刚焉柔焉弱焉强焉学焉愚焉仕焉隐焉惧汝身之柔可不厉汝以刚乎惧汝之刚可不厉以柔乎惧汝之弱可不训汝以强惧汝之愚可不朂汝以学惧汝之隐可不敕汝以仕乎消息汝躬调和汝体思乃考言念陋考训必博学以著书以续受父母久业我十七而作郦篇二十四而州书矣二十七而作七平矣【郦篇州书皆字学之书七平盖仿枚乗七发体】其赋诵诔自少为之苟吾戒汝克从【尅必也】祭为甘苟示试【恐是诫字】汝克为梁奠为苦【以稻梁祭则有庶羞古字只作梁司马迁传粝梁之食后人添从米】汝无逸于丘无缅于酒无安于忍事君莫如忠事亲莫如孝朋友莫如信修身莫如礼汝哉其勉之下邳卫府君我之诸曹掾督邮济北寗府君我由之成就陈留韩府君察我孝亷陈留杨使君辟我右北平从事祭酒【四人举辟炎者】今我溺于地下思恩则孤而靡报汝有可以倒防背戈无孤之矣【身死不能报期其子报之】陈留蔡伯喈与我初不相见吾仰之犹父不敢以为兄彼必爱以为弟九江卢府君吾父事之【二人炎之所尊事本传云卢植为之诔赞岂府君耶】张公裒张子传幼业王延寿我之朋友也【四人炎与之友】鲜于中优吾先姑之所出也若不足焉【表亲之贤若不足于财产】汝苟足徃而朝觐之汝不敏往从之学焉汝苟往取任焉咨尔止戈吾蔑复有言焉其永览于此
　　王粲
　　为刘表与袁尚书【按史袁绍字本初汉末领冀青幽并四州建安五年曹公操大破绍兵于官渡七年绍忧愤发病死初绍妻刘氏爱幼子尚数称其才绍亦竒其貌欲以为后乃出长子谭为青州都督沮授谏绍必为祸绍不听及是审配等奉尚代绍位谭至不得立由是谭尚有隙举兵相攻是时刘表据荆州王粲依之因为修书谭尚劝其复好息兵与谭书汉书载之详畧少异】
　　表顿首顿首将军麾下勤整六师芟讨暴虐戎马斯养【古者天子六军此僣称斯读作厮养去声奴仆辈也】罄无不宜甚善甚善河山阻限狼虎当路【虎狼指阻兵争强者】虽遣驿使或至或否使引领告而莫达初闻郭公则辛仲治【郭图辛评二人与谭为党书以字称之】通内外之言造交遘之隟使士民不恊奸舋并作闻之愕然为增忿疐校尉刘坚皇河田买等前后到到得二月六日所起书又得贤兄贵弟显雍及审别驾书【刘坚田买皆所遣至使人贤兄指谭也魏志谭字显思熈字显奕尚字显甫吴书曰尚有弟名买显雍岂买之字汉书熈字显雍乃尚兄也审配为冀州别驾有书贻表王粲亦为刘表修书答之不见答】陈叙事变本末之理乃知变起辛郭祸结同生追阏伯实沈之踪忘棠棣死丧之义【左传髙辛氏有二子长曰阏伯季曰实沈不相能也日寻干戈诗闵管蔡之失道故作棠棣其诗曰死丧之威兄弟孔怀】亲寻干戈僵尸流血闻之哽咽若存若忘乃追案书传思与古比昔轩辕有涿鹿之战周公有商奄之军【史记黄帝名轩辕与蚩尤战于涿鹿之野三监挟武庚以叛周公伐之遂伐奄】皆所以剪除灾害而定王业者也非强弱之争喜怒之忿也是故虽灭亲不为尤诛兄不伤义也【孟子周公弟也管叔兄也】今二君初承洪业纂继前轨进有国家倾危之虑退有先公遗恨之真当唯曹氏是务不争雄雌之势唯国是康不计曲直之利虽防尘垢罪为圉折入污泥犹当降志辱身方以定事为计何者夫金木水火以刚柔相济然后克得其和能为民用【左传天生五材民并用之】若使金与金相迕火与火相烂则燋然摧折俱不得其所也今青州天情峭急迷于目前曲直是非昭然可见仁君智数大绰有余裕【青州指谭仁君指尚】当以大包小优容劣归是于此乃道教之和义士之行也纵不能尔有难忍之忿且当先除曹操以卒先公恨事定之后乃议兄弟之怨使记注之士定曲直之评不亦上策耶【记注史官也理之曲直付之史笔盖言天下自有公论】且初天下起兵以尊门为主是以众寡喁喁莫不乐袁氏之大也今虽分裂有存有亡向然景附未有革心若仁君兄弟能悔前之缪克己复礼以从所驩则弱者自以为强危者自以为寜诚欲勠力长驱共奬王室虽亡之日犹存之愿【今能克去私忿以同尊汉朝为心绍虽云亡犹其生存之志愿】则伊周不足参五霸不足六也若使迷而不返遂而不改则戎狄蛮夷【初绍与曹公言吾当据河北阻燕代兼戎狄之众南向以争天下】将有诮让之言况我同盟复能勠力为君之役哉则是大公坟垅将有污池之祸夫人弱小将有灭族之变【大公犹言尊公指其父绍夫人指其母刘氏弱小谓其家之幼稚污池言人将绝灭其宗丘墓坏为池沼左传吴其为沼乎】彼之与此岂可同日而论之哉且行违道以自存犹尚不可况失义以自亡而遗敌之禽哉此韩卢东郭自困于前而遗田父之获也【战国策韩子卢者天下之壮犬也东郭俊者海内之狡兎也韩子卢逐东郭俊环山者五极于前犬疲于后田父见而两获之以喻好战必自敝】昔齐公孙灶卒【子雅也】晏子知子期之不也【注以其不臣】故曰二惠竞爽犹可【杜预注子雅子尾皆惠公之孙竞强也爽明也】又弱一个姜氏危哉【左传昭三年齐公孙灶卒晏子曰惜也子期不免殆哉姜氏弱矣二惠竞爽犹可又弱一个焉姜其危哉三子皆齐公族姜齐姓也言兄弟同德则齐犹庶防以喻谭尚恊心则袁族可保】与刘左将军及北海孙公佑共说此事未尝不痛心入骨相为悲伤也【左将军刘昭烈北海太守孙公佑时在荆州】今整勒士马愤踊鹤立冀闻和同之声约一举之期故复遣信并与青州书若其泰也则袁族其与汉升降乎若其否也则同盟永无望矣【重遣书与谭尚兄弟并劝勉之以义泰谓和睦如初否谓终于乖戾矣】临书怆悢不知所言刘表顿首【不三四年袁氏竟为曹操所灭刘表卒亦以废嫡立庶亡祸同一辙】
　　曹操
　　与杨太尉书论刑杨修【魏志杨修太尉彪子也字德祖举孝亷除郎中丞相请署仓曹属主簿时军国多事修总知内外事皆称意临菑侯植以才徤爱幸数与修书植后以骄侈见防太祖既虑终始之变以修颇有才策而又袁氏之甥也于是以罪诛之洪内翰迈随笔云古文苑载操与彪书数修之罪以为恃豪父之势每不与吾同怀将延足下尊门大累便令刑之是时汉室将亡政在曹氏袁公四世宰相为汉宗臣固操之所忌彪之不死其手幸矣呜呼危哉】
　　操白与足下同海内大义足下不遗以贤子见辅比中国虽靖方外未夷今军征事大百姓骚扰吾制钟鼓之音主簿宜守【所谓以罪诛之】而足下贤子恃豪父之势每不与吾同怀即欲直绳顾颇恨恨谓其能改遂转寛舒复即宥贷将延足下尊门之累【设词以恐詟之】便令刑之念卿父息之情同此悼楚亦未必非幸也谨赠足下锦裘二领八节角桃枝一枝【桃枝竹为杖】官绢五百匹钱六十万四望通幰七香车一乗【说文幰车幔也以七种香木为车】青防牛二头【牛所以驾车者】八百里骅骝马一匹赤戎金装鞍辔十副【以金饰鞍荐以狨坐】铃苞一具驱使二人并遗足下贵室【夫人袁氏也故袁荅卞书云明公所赐已多】错防罗縠裘一领织成鞾一量有心青衣二人长奉左右所奉虽薄以表吾意足下便当慨然承纳不致往返【厚赠欲以慰其心】
　　杨彪
　　荅曹公书
　　彪白雅顾隆笃每防接纳私自光慰小儿顽鲁谬见采录不能期効以报所爱方今军征未暇其备位匡政当与戮力一心而寛玩自稽将违法制相子之行莫若其父恒虑小儿必致倾败足下恩恕延罪迄今近闻尉之日心膓酷裂凡人情谁能不尔【本传操见彪问曰何瘦之甚对曰愧无日防先见之明犹怀老牛防犊之爱操为之改容】深惟其失用以自释【逊词以避祸】所惠马及杂物自非亲旧孰能至斯省览众赐益以悲惧曹公卞夫人【魏志卞氏琅邪开阳人本儒家曹公纳之于谯后丁夫人废遂为继室生子丕彰植丕受汉禅尊为皇太后】
　　与杨太尉夫人袁氏书
　　卞顿首贵门不遗贤郎辅佐每感笃念情在凝至贤郎盛德熈妙有盖世文才阖门钦敬宝用无己方今骚扰戎马屡动主簿股肱近臣征伐之计事须敬咨官立金鼓之节而闻命违制明公【操时为魏公故内外俱称明公】性急忿然在外辄行军法卞姓当时亦所不知【言不能救止之自称卞姓尊于称某氏】闻之心肝涂地惊愕断绝悼痛酷楚情自不胜夫人多容即见垂恕故送衣服一笼文绢百匹房子官锦百斤【制字锦从金帛言其贵于绫罗价与金等故以斤论不较端疋】私所乘香车一乗牛一头诚知微细以达往意望为承纳
　　杨太尉夫人袁氏【夫人袁术姊妹也术字公路汉末僣号本传操忌修且以袁术之甥虑为后患遂因事杀之】
　　荅书
　　彪袁氏【称袁氏加夫名于上执谦以自卑】顿首顿首路岐虽近不展淹久叹想之劳情抱山积曹公匡济天下遐迩以寜四海归仰莫不感戴小儿防细谬防采拾未有上报果自招罪戾念之痛楚五内伤裂尊意不遗伏辱惠告见明公与太尉书具知委曲度子之行不过父母小儿违越分应至此怜其始立之年毕命埃土遗育孤幼【修子嚣知名晋世】言之崩溃明公所赐已多又加重赉礼颇非宜荷受辄付往信
　　曹丕
　　与钟繇九日送菊书【文选有魏文帝与繇书言王缺气詟词卑不若此书整暇信乎人不可有欲心也】
　　嵗往月来忽复九月九日九为阳数而日月并应俗嘉其名以为宜于长久故以享宴髙防是月律中无射言羣木庶草无有射地而生【史记律书无射者隂气盛用事阳气无余也故曰无射】惟芳菊纷然独菲非夫含乾坤之纯和体芬芳之淑气孰能如此故屈平悲冉冉之将老思餐秋菊之落英【屈原名平离骚曰老冉冉其将至兮恐修名之不立饮木兰之坠露兮餐秋菊之落英】辅体延年莫斯之贵谨奉一束以助彭祖之术【列仙传彭祖殷大夫也姓籛名铿歴夏殷年八百余嵗常食佳芝善导引术】














　　古文苑巻十
　　钦定四库全书
　　古文苑巻十一　　　　　宋　章樵　注
　　对
　　董仲舒
　　郊祀对【汉书本传仲舒相胶西王以病免居家以修学著书为事朝廷如有大议使使者及廷尉张汤就其家而问之其对皆有明法】
　　廷尉臣汤昧死言臣汤承制以郊事问故胶西相仲舒臣仲舒对曰所闻古者天子之礼莫重于郊郊常以正月上辛日者所以先百神而最居前【仲舒治春秋此对止据春秋所书鲁郊言之未足以该天子之礼啖助曰天子以冬至祭上帝又以夏之孟春祈谷于上帝礼曰于郊故谓之郊鲁以周公之故特得以孟春祈谷于上帝亦谓之郊郊皆用辛日上辛不吉则卜中辛又不吉则卜下辛所谓吉事先近日也若以冬至则不当卜此说为长】礼三年防不祭其先而不敢废郊郊重于宗庙天尊于人也【礼记王制曰防三年不祭唯祭天地社稷为越绋而行事郑氏注不敢以卑废尊】王制曰祭天地之牛角茧栗宗庙之牛角握賔客之牛角尺此言徳滋美而牲滋微也【王制郑氏注握谓长不出肤】春秋曰鲁祭周公用白牡色白贵纯也【公羊子曰鲁祭周公用白牡鲁公用骍犅羣公不毛注白牡殷牲也骍犅赤脊周牲也不毛不纯色所以降于尊祖】帝牲在涤三月牲贵肥洁而不贪其大也【礼曰养牲必在涤三月涤者养牲之宫名也养之三月而牲成】凡养牲之道务在肥洁而已驹犊未能刍秩之日莫如令食【音饲】其母便【佚谓口食粟料有品以养牲之刍秩饲其母】臣汤谨问仲舒鲁祀周公用白牡非礼也臣仲舒对曰礼也臣汤问周天子用骍刚羣公不毛周公诸公也何以得用纯牲臣仲舒对曰武王崩成王幼而在襁褓之中周公继文武之业成二圣之功德渐夫地泽被四海故成王贤而贵之诗曰无徳不报故成王使祭周公以白牡上不得与天子同色下有异于诸侯臣仲舒愚以为报徳之礼臣汤问仲舒天子祭天诸侯祭土【公羊子曰鲁郊非礼也天子祭天诸侯祭土注土谓社也】鲁何縁以祭郊臣仲舒对曰周公傅成王成王遂及圣功莫大于此周公圣人也有祭于天道成王令鲁郊也【伊川程氏曰成王之赐伯禽之受皆非也】臣汤问仲舒鲁祭周公用白牲其郊何用臣仲舒对曰鲁郊用纯骍刚周色尚赤鲁以天子命郊故以骍【周礼阳祀用骍牲毛之注骍牲赤色毛之取纯毛也阳祀祭天于南郊及宗庙刚与犅同】臣汤问仲舒祠宗庙或以鹜当鳬鹜非鳬可用否臣仲舒对曰鹜非鳬鳬非鹜也臣闻孔子入太庙每事问慎之至也陛下祭躬亲斋戒沐浴以承宗庙甚敬谨奈何以鳬当鹜鹜当鳬名寔不相应以承太庙不亦不称乎臣仲舒愚以为不可臣犬马齿衰赐骸骨伏陋巷陛下乃奉使九卿【廷尉汉九卿也】问臣以朝廷之事臣愚陋曽不足以承明诏奉大对臣仲舒冐死以闻
　　雨雹对【按汉书武帝本纪及五行志并不载元光元年雨雹岂史有阙文邪鲍敞以私问焉将以穷造化之变也观仲舒之对广大精切岂汉儒拘拘灾异者之比耶】
　　元光元年二月京师雨雹鲍敞问董仲舒曰雹何物也何气而生之仲舒曰隂气胁阳气【五行志雹者隂胁阳也霰者阳胁隂也】天地之气隂阳相半和气周廻朝夕不息阳德用事则和气皆阳建巳之月是也故谓之正阳之月隂徳用事则和气皆隂建亥之月是也故谓正隂之月十月隂虽用事而隂不孤立此月纯隂疑于无阳故谓之阳月诗人所谓日月阳止者也【杕杜诗日月阳止郑氏笺曰十月为阳】四月阳虽用事而阳不独存此月纯阳疑于无隂故亦谓之隂月自十月以后阳气始生于地下渐冉流散故言息也隂气转收故言消也日夜滋生遂至四月纯阳用事自四月以后隂气始生于天上渐冉流散故云息也阳气转收故言消也日夜滋生遂至十月纯隂用事二月八月隂阳正等无多少也以此推移无有差忒运动抑扬更相动薄则薰蒿歊蒸而风雨云雾电雷雪霰生焉气上薄为雨下薄为雾风其噫也云其气也雷其相击之声也电其相击之光也二气之初蒸也若有若无若实若虚若方若圆攅聚相合其体稍重故雨乗虚而坠风多则合速故雨大而疎风少则合迟故雨细而密其寒月则雨凝于上体尚轻微而因风相袭故成雪焉寒有髙下上暖下寒则上合为大雨下凝为氷霰雪是也雹霰之流也隂气暴上雨则凝结成雹焉太平之世则风不鸣条开甲散萌而已雨不破块润叶津茎而已雷不惊人号令启发而已电不目宣示光耀而已雾不塞望浸淫被泊而已雪不封条凌殄毒害而已云则五色而为庆三色而成矞露则结味而成甘结润而成膏此圣人之在上则隂阳和风雨时也政多纰缪则隂阳不调风发屋雨溢河雪至牛目雹杀驴马此皆隂阳相荡而为祲沴之妖也敞曰四月无隂十月无阳何以明隂不孤立阳不独存耶仲舒曰隂阳虽异而所资一气也阳用事此则气为阳隂用事此则气为隂阳隂之时虽异二体常存犹如一鼎之水而未加火纯隂也加火极热纯阳也纯阳则无隂气息火水寒则更隂矣纯隂则无阳加火水热则更阳矣然则建巳之月为纯阳不容都无复隂矣但是阳家用事阳气之极耳荠麦枯由隂杀也【月令孟夏靡草死麦秋至注靡草荠亭歴之属荠麦盖二物也】建亥之月为纯隂不容都无复阳也但是隂家用事隂气之极耳荠麦始生由阳升也其尤者葶苈死于盛夏欵冬花于严寒永极隂而有温泉火极阳而有凉熖【天一生水本属阳以其至寒故为极隂如骊山汤可熸狐兎所谓温泉也地二生火本属隂以其极热故为至阳如南方有火林草木鸟兽皆生长其中所谓凉熖也】故知隂不得无阳阳不容都无隂也敞曰冬雨必暖夏雨必凉何也曰冬气多寒阳气自上跻故人得其暖而蒸成雨矣夏气多暖隂气自下升故人得其凉而上蒸成雨矣敞曰雨既隂阳相蒸四月纯阳十月纯隂斯则无二气相薄则不雨乎曰然纯阳纯隂虽在四月十月但月中之一日耳敞日月中何日曰纯阳用事未夏至一日纯隂用事未冬至一日朔旦夏至冬至其正气也敞曰然则未至一日其不雨乎曰然颇有之则妖也和气之中自生灾沴能使隂阳改节暖凉失度敞曰灾沴之气其常存耶曰无也时生耳犹乎人四肢五臓中也有时及其病也四肢五臓皆病也敞迁延负墙俛揖而退
　　郦炎
　　对事【春秋襄二十九年吴子使札来聘公羊子曰贤季子也何贤乎季子让国也谒也余祭也夷昧也与季子同母者四季子弱而才兄弟同欲立之以为君谒请兄弟迭为君而致国乎季子故谒也死余祭也立余祭也死夷昧也立夷昧也死则国宜之季子者也季子使而亡焉僚者长庶也即之阖庐曰将从先君之命与则国宜之季子者也如不从先君之命与则我宜立者也僚乌得为君乎于是使专诸刺僚而致国乎季子季子不受曰尔弑吾君吾受尔国是吾与尔为簒也尔杀吾兄吾又杀尔是父子兄弟相杀终身无已也去之延陵终身不入吴国故君子以其不受为义以其不杀为仁桓谭东汉人以公羊之说为未然炎主谭义设客问以辨明之】
　　客问郦炎曰吴王曷不传子而传兄弟四人传者将以致国乎季札季札不受虽有僚立阖闾之弑春秋犹以不受为义不杀为仁而桓谭以吴国之祸乱实由季札札不思上放周公之摄位而下慕曹臧之谦譲【史记诸樊譲位季札札谢曰曹宣公之卒也将立子臧子臧去之君子曰能守节矣札虽不才愿附子子臧之义】名已细矣春秋之趍岂谓乎炎曰夫四王【夀梦至夷昧】之轻命致国乎季子【公羊曰诸为君者皆轻死为勇饮食必祝曰天苟有吴国尚连有悔于子身】谓其能流庆百世也季子不受内有簒杀之乱外致灭亡之祸虽知洁已之可为不惟宗庙之絶祀其痛矣问曰周制诸侯父死子继若札从先私志受非所继是浮行岂节义之谓与阖闾之欲国盖縁札之雅意故曰季子虽至吾不废也【史记王僚使季札于晋公子光告専诸曰吾真王嗣当立吾欲求之季子虽至不吾废也按史记光即诸樊世子后立为王号阖闾谒诸樊名也】今如吾子之云则君子何称乎炎曰光知季子而无权故肆意焉季子不能讨是则春秋所讥仁而不武无能达也子之云公羊也公羊不以父命辞王父命以王父命辞父命不以家事辞国政卫辄拒父犹谓之可【公羊曰灵公逐蒯瞆而立辄辄之义可立乎曰可不以父命辞王父命以王父命辞父命是父之行乎子也不以家事辞王事以王事辞家事是上之行乎下也按论语孔子不为卫君公羊之说非也】况以国治簒弑之子乎祭仲行权公羊嘉之云君可以死易生国可以存易亡【春秋桓十一年宋人执祭仲公羊子曰祭仲者何郑相也何以不名贤也何贤乎仲以为知权也宋人执仲谓之曰为我出忽而立突祭仲不従其言则君必死国必亡从其言则君可以生易死国可以存易亡按突宋甥也宋人胁仲而立之公羊以仲为能行权】季子不然犹可善乎此盖公羊之失非义之通者也周公诛二叔不为不仁宋穆受兄国不为不义【公羊传宋宣公谓缪公曰以吾爱与夷则不若爱女以为社稷主则与夷不若女盍终为君矣宣公死而缪公立焉注与夷者宣公之子缪公者宣公之弟】君子急病而让夷故践明堂朝诸侯非荣其位为时之急也【夷平也言国平则譲国病则急救之周公之摄盖时之所当急也】以季子之才君国子民行化四方与夫勾践相去几何若令向时见国危乱慕周公急时之义思先君致国之意摄政持统迈其威德奚翅迁都琅瑘【越絶书曰勾践伐吴覇闗东徙琅琊起观台以望东海汉地理志琅琊县越王勾践尝治此】尚征上国朝齐宋郑鲁卫执玉之君哉【国语越灭吴尚征上国宋郑鲁卫陈蔡执王之君皆入朝炎言季子之才逺过勾践若令当国不惟吴免灭亡之祸计其成功必在越上】孔子称可与立道未可与权【见论语】权反经而善【公羊语】圣之达莭者也【左传云圣达莭其次守莭】季子守节之士【左传吴子使屈狐庸聘于晋赵文子问曰延州来季子果立乎对曰季子守节虽有国不立】故非其量度乎问者因又谓炎曰古者圣人封建诸侯皆云百里取象于雷雷何取也炎曰易震为雷亦为诸侯雷震惊百里曰何以知之炎曰以其数知之夫阳动为九其数卅六隂静为八其数卅二震一阳动二隂静故曰百里【易揲蓍法三揲之余得九是为老阳其策卅六得八是为少隂其策卅二震下一爻得九而变故云动上二爻得八不变故云静三爻之策数合而为百故言百里】问者称善
　　樊毅【字仲德汉元舅射阳侯樊丹之后也有修西岳庙记蔡邕文见后】
　　掾臣条属臣凖书佐臣谋农太守上祠西岳乞差一县赋发复华下十里以内民租田口筭状【掾属书佐皆尚书属官条凖谋其人名也并主通郡国书状者】
　　光和二年【汉灵帝年号嵗在己丑】十二月庚午朔十三日壬午农太守臣毅顿首死罪尚书【郡国书状先上尚书以达于上】臣毅顿首顿首死罪死罪谨上文书臣以去元年十一月到官其十二月奉祠西岳华山省视庙舍及斋衣祭噐率皆久逺有垢故鲁不修太室春秋示讥【春秋文十三年太室屋壊谷梁子曰讥不修也周公曰太庙伯禽曰太室】臣以神岳至尊宜加恭肃辄遣行事荀班与华阳令先谠以渐缮治成就之后仍雨甘雪膏润宿麦恵滋黎庶臣即日以诏书斋祀雪未消释时日清和神亲民喜【一作欢】诚圣朝劳神昃吴广被四表覆育之德神人被施遐尔大小莫不幸甚臣毅顿首顿首死罪死罪谠书言【华阳令先谠有书言此毅条上】县当孔道加奉尊岳一嵗四祠养牲百日常常充肥用谷藁三十余斛或有请雨斋祷役费兼倍每被诏书调发无差山髙聼下恐近庙小民不堪役赋有饥寒之窘违宗神之敬乞差诸赋役【谓以逺近差次一县赋役】复华下十里以内民租田口业【复者蠲除其赋役以优之也方六反口业即口筭令民计口出钱嵗百二十为一筭始于汉初】以宠灵神广祈多福降中兴之祚臣辄聼行尽力奉宣诏书思普恵利増异复上臣毅诚惶诚恐顿首顿首死罪死罪上尚书









　　古文苑巻十一
　　钦定四库全书
　　古文苑巻十二　　　　　　宋　章樵　注颂
　　董仲舒
　　山川颂【春秋繁露有此篇与韩诗外传解仁者乐山知者乐水文意颇相类】
　　山则巃嵸嵬防巍【巃力空反嵸即空反力罪反作罪反嵬五囬反即崔字音摧防才贿反巍嵬字同声并髙峻崇积貌司马相如传巃嵸崔巍嶊崣崛﨑】久不崩阤似夫仁人志士孔子曰山川神祗立寳藏残【中庸曰寳藏兴焉货财殖焉残恐当作戋委积貌易束帛戋戋财于则前二切繁露作殖】噐用资曲直合大者可以为宫室台榭小者可以为舟舆浮滠【滠书渉反浮滠桴筏之类】大者无不中小者无不入持斧则斫折鎌则艾【汉书五行志国未艾也师古曰艾读曰刈刈絶也】生人立禽兽伏死人入多其功而不言是以君子取辟也【论语仁者乐山又譬如为山】且积土成山无损也成其髙无害也成其大无亏也小其上防其下久长安后世无有去就俨然独处唯山之意诗云节彼南山惟石岩岩赫赫师尹民具尔瞻此之谓也水则源泉混混昼夜不竭既似力者盈科后行既似持平者循微赴下不遗小间既似察者循谿谷不迷或奏万里而必至既似知者鄣防止之能净净【繁露作清净】既似知命者不清而入防清而出既似善化者赴千仭之壑而不疑既似勇者物皆困于火而水独胜之既似武者咸得之而生失之而死既似有徳者孔子在川上曰逝者如斯夫不舍昼夜此之谓也
　　班固
　　车骑将军窦北征颂【汉和帝永元元年拜窦宪车骑将军以执金吾耿秉为副发北军五校黎阳雍营缘邉十二郡骑士及胡兵出塞六月将精骑万余与北单于战于稽落山大破之斩名王以下万三千级获生口甚众诸禆小王率众降者八十一部二十余万人宪秉遂登燕然山去塞三千余里刻石勒功纪汉威徳命中防军班固作铭固又为之颂铭载于本传】
　　车骑将军应【一作膺】昭明之上徳该文武之妙姿蹈佐厯握辅【佐厯谓佐世之名臣应厯数初责反扶也言国之所倚如扶之有衣】翼肱圣上作主光辉资天心谟神明规卓逺图幽冥亲率戎士廵抚疆城【一作域】勒邉御之永设奋【一作辅】橹之逺径【当作轒秋云反轒橹城上守御望楼可岁噐矢石自上而发所以望逺故云逺径】　闵遐黎之骚狄念荒服之不庭【荒服指匈奴庭直也书四征弗庭注征讨诸侯之不直者】乃揔三选【谓此军伍校缘邉骑及胡兵】简虎校勒部队明誓号援谋夫于末言察武毅于爼豆取可杖于品象防所用于仄陋料资噐使采用先务民仪响慕羣英影附【宪是行官属依司空又将诸郡二千石子弟従征军司马则吴汜梁讽任尚赵博校尉则耿防等及邓叠郭璜班固傅毅之徒皆置慕府民仪谓才猷可为民之仪表者】戎相率东胡争骛不召而集未令而谕于是雷震九原电曜髙阙金光镜野武旗冒日冲【一作衡】鸡鹿超黄碛【九原髙阙皆师徒经由之地燕然铭曰陵髙阙下鸡鹿经碛卤絶大漠鸡鹿塞髙阙山也】轻选四纵所从莫敌驰飚疾踵蹊迹探梗莽采嶰阨断温禺分尸逐电激私渠【温禺尸逐皆匈奴君长名号左右温禺鞮王皆单于子弟为之异姓则有左右尸逐骨都侯或断或分即所谓斩名王以下私渠匈奴中海名本传追击诸部遂临私渠北鞮海】星流霰落名王交手【一作贽】稽颡请服乃収其锋镞干橹甲胄积象【一作彖】如丘阜陈阅满广野戢载连百两散数累万亿放获驱孥揣城防邑擒馘之倡九谷謡謲响防东夷埃尘戎域【宪所征北单于耳讙声諠东夷埃氛至西域言兵威所及者广四夷皆震慴也謲于绀反相怒使也一作噪】然而唱呼欝愤未逞厥愿甘平原之酣战矜讯捷之累筭【战胜攻取军士犹未肯止奉词也捷飬凯也诗执讯获丑又一月三捷累筭言筭无遗策也】何则上将崇至仁行凯易浓恩降温泽同庖厨之珎馔分裂室之纎帛劳不御舆寒不施襗行无偏勤止无兼役【上将指窦宪凯易乐易也言以防意抚士卒凡衣食之珎细不敢私诸已必与其下分甘絶少劳佚均之襗音亦衣襦也】悂蒙识而愎戾顺贰者异而懦夫奋遂逾涿邪跨祁连籍庭蹈蹴疆猎崝嵮【一作溟悂必迷切缪误无知也言宪有以激厉军士之心故昏愚者开晓狼戾者顺従擕贰者革心怯懦者自奋兵威所向无前遂逾涿邪祁连等山预集单于之庭竟蹈而躘之言其不劳余力也以崝嵮为疆而田猎其中崝嵮音靖瞑】辚幽山凶河临安候【起遏反幽山即隂山车辚轹而过凶河水超而越之安候地名北单于所居】轶焉居与虞衍顾卫霍之遗迹【汉武帝时大将军卫青将六将军十余万人出朔方髙阙骠骑将军霍云病将万余人出陇西过焉耆山千余里又出陇西北地过居延攻祁连山杀获甚众匈奴遁走骠骑封狼居胥山禅于姑衍登临翰海而还】伊祑之所邈【伊秩訾王劝呼韩邪单于以属于汉是以匈奴为小而藐之也犹睹音峩】师横骛而庶御【纪律明也】士怫防以争先【人心齐也怫防音佛胃不安貌】囘万里而风腾刘【一作劋】残冦于沂垠【刘杀也诗胜殷遏刘刘与劋同子小反絶也沂垠邉际也】粮不赋而师赡役不重而偹军行戎丑以礼教炘鸿校而昭仁【炘音欣犹薰也鸿校诸军列校】文武炳其并隆威徳兼而两信【音伸】清干钧之攸冐拓畿略之所顺【干钧犹乾造畿畧犹封畧】橐弓镞而戢戈囬双麾以东运于是封燕然以降髙禅【一作礼】广鞬以旷【封谓登山封识其所燕然山在匈奴汉将军封之所以降其髙祀山川之神如霍去病之禅姑衍以旷代之典也广鞬未详】铭灵陶以勒崇钦皇祗之祐贶【灵陶石也皇天帝也祗后土也言皆天地之祐贶汉钦奉之】宣惠气荡残风轲泰幽嘉凝隂飞雪瀼庶其雨洒淋榛枯一握兴【坎轲者泰幽闭者嘉凝隂转为飞飞雪优渥之泽庶其沛而为雨敷润槎枿勃然而兴瀼音攘按文恐有脱误】嘉卉始农土膏含养四行分仕【嘉卉良苖也诛锄防恶扶祐善良如农植嘉谷以全造化之功】于是三军称曰亹亹将军克广德心【鲁颂克广徳心桓桓于征】洸洸神武昭徳音超兮首天潜渺兮与神参【诗武夫洗洸音光武勇貌易神武而不杀天潜神参言其妙于无形不可窥测】黄香
　　天子冠颂【和帝本纪永元三年正月甲子皇帝加元服赐诸侯王公将军特进列侯宗室在京师奉朝请者黄金赐民爵及粟帛有差大酺五日帝时年十三】
　　以三载之孟春建寅月之上旬皇帝将加冠简甲子之元辰厥日王于太皥【月令正月其帝太皥】厥时叶于百神既臻庙而成礼【后汉礼仪志正月甲子若丙子为吉日可加元服乗舆初缁布进贤次爵开次武弁次通尺皆于髙祖庙如礼谒博物志汉孝昭冠词有曰推逺童稚之幼志积文武之就徳肃勤髙祖之清庙六合之内靡不蒙福】乃廻轸而反宫正朝服以享宴撞太簇之蕤钟【月令正月律中太簇】作蕃屏而鼎转既夷裔之君王咸进酌于金罍【诗我姑酌彼金罍】献万年之玉觞【前汉皃寛传臣寛奉觞再拜上千万歳夀】傅咸【字长虞北地泥阳人举孝亷拜太子洗马】
　　皇太子释奠颂【晋书恵帝为太子及愍懐太子讲经竟并亲释奠于太学太子进爵于先师中庶子进于顔回愍懐恵帝太子名遹竟谓讲一经彻中庶子东宫官也】
　　蒸蒸皇储既睿且聦神而用之夫岂发蒙【蒸进也言太子务学进进于善易蒙卦初六发蒙童之人当启发于初今聦睿之徳得于天性不待启发之功】谦以制礼靡事不恭企兹良辰卜近于中【礼以上丁释奠于先师今卜而用之近于中旬】乃修嘉荐于国之雍【嘉荐谓牲醴葅醯之属雍太学天子曰辟雍】敬享先师以畴圣功亹亹皇储希心阙里【先师夫子也以顔子配享易防以飬正圣功也阙里夫子阐教之地所以成徳达材故心慕之】光光舆服穆穆容止祗奉圣灵躬承明祀【太子仪礼之盛在于敬享先师】济济儒生侁侁胄子清酒于觞匪宴斯喜欣道之自今以始【儒生学士诸生冑子公卿之子助祭礼成不以均宴为喜以大吾道为乐】
　　王粲
　　太庙颂【粲集作显庙魏公曹操之祖庙也是时未敢僣称太庙故止曰显庙此篇目以太庙后人改之耳魏志建安十八年汉天子以十郡封操为魏公加九锡始建魏社稷宗庙盖建庙之始令粲作颂以献寻以粲为侍中】
　　思皇烈祖时迈其徳【皇大也诗周颂时迈其邦书臯陶迈种徳迈逺也】肇启洪源贻燕我则【祖宗积徳始开庆源以遗后人之法则贻遗也燕安也诗诒厥孙谋以燕翼子】我休厥成聿先厥道【休嘉也聿述也与遹同言嘉后人之有成由能述祖先之道诗遹观厥成】丕显丕钦允时祖考【周书丕显哉文王谟丕承哉武王烈丕钦言后人大敬承之】绥庻邦和四宇九功备彛乐序【虞书六府三事允治九功惟叙九叙惟歌】建崇牙设璧羽【崇牙悬乐噐之笱簴璧羽所执之以舞也诗崇牙树羽礼记殷之崇牙周之璧翣】六佾奏【八人为佾六八四十八人舞也春秋礿献六羽传曰天子八佾诸侯六佾】八音举昭大孝衎妣祖【衎乐也】念武功收纯祜【念不忘也収受也平定天下不忘武功宜受厚福】
　　于穆清庙【周颂清庙祀文王也注于叹词穆美也】翼翼休征【翼翼敬也敬以奉祀斯召嘉祥】祁祁髦士厥徳允升【祁祁众也髦士相祀之臣周颂济济多士秉文之徳】懐想成位咸奔在宫【在宫在庙也周颂骏奔走在庙】无思不若允观厥崇【四方无有弗顺则功业信崇】
　　邯郸淳【三国魏人一名竺字于叔】
　　魏受命述【汉建安二十二年魏王操以子丕为太子黄初元年王薨太子即王位左中郎将李伏大史丞许芝表言魏当代汉见于图纬其事甚众羣臣因上表劝王顺天人之望】
　　【王不许十月汉帝使行御史大夫张音持节奉玺绶诏册禅位于魏王为坛受玺绶即皇帝位改元黄初】
　　臣闻雅颂作于盛徳典谟兴于茂功德盛功茂传序弗忘是故竹帛以载之【书之简卅】金石以声之【播之乐章】垂诸来世万载弥光陛下以圣徳应期龙飞在位【易曰飞龙在天大人造也】其有天下也恭已以受天子之籍无为而四海顺风若乃天地显应休徴祥瑞以表圣徳者不可胜载铄乎焕显真神明之所以祚命世之令主也凡自能言之类莫不讴叹于野执笔之徒咸竭文思献诗上颂臣抱疾伏蓐【蓐草也荐席之属】作书一篇欲谓之颂则不能雍容盛懿列伸妙欲谓之赋又不能敷演洪烈光扬缉熙故思竭愚称受命述【言不敢当作者之名曹丕父子以智力簒汉论者莫不恶之然有盛徳事献帝降封山阳奉汉正朔用天子礼明帝青龙二年以天年终传国九十余年五世至晋刘石之乱国除由后世论之此岂非盛徳耶】
　　伊上天阐载自民主肇建歴听风声陶唐为盛虞夏受终【书受终于文祖谓受禅也】殷周革命【易汤武革命谓征伐而代王也】有禅而帝有代而王禅代虽殊小大繇同于是以汉厯在魏赤运归黄也【汉火徳火生土故魏自以为土徳】是故大魏之业皇耀震霆肃清宇内万邦有截帅义翼汉奉礼不越【言曹操统帅义师翼戴汉宗不失臣礼】旅力戮心茂亮洪烈树防根以厚基播醇泽以酿味含光而弗辉戢翼而弗发将俟圣嗣是遂是达【言操功烈茂盛可取天下而不取所以俟后嗣操尝自谓吾为周文王矣】圣嗣承统爰宣重光【操薨丕嗣位为魏王】陈锡裕下民悦无疆【诗陈锡哉周易损上益下民说无疆】三神宣厘四灵顺方【三神天神地祗人鬼并昭其福祉四灵龙麟鳯各随方而至】元龟介玉应龙粹黄【黄初元年黄龙髙四五丈出云中又瑞石灵图出于张掖之栁谷又黄龙见谯应龙有翼而飞应平声】若云魏徳据兹以昌尔乃鸣玉陟坛三搢以俟既受休命龙旋凤峙煌煌厥耀穆穆容止临下有赫允也天子既受帝位纳玺要绂太常司燎升炮告类【既受命后柴燎告天书肆类于上帝】珪璋峨峨髦士棣棣跄跄圣躬御策以莅巍巍乎崇功显显乎徳容信帝位之壮业天休之所钟也于时天地交和日月光精气祲不作风尘弭清凡在坛场之位举目乎广庭莫不君臣和徳咸玉色而金声【言告类之时天地昭格君臣和悦也】屡省万几谋访老成治咏儒墨策纳公卿昧旦孜孜夕惕干干【言勤政也】务在谐万国叙彛伦而折不若【不若谓不顺命者指吴蜀也】懐逺人混六合之风纳乎仁夀之门刑错靡试偃伯【伯与覇同】靡军然后乃勒功岱岳升中上斯固我皇之大摹思心之所存也【礼记因名山升中于天注升告也中犹成也谓廵守至于方岳燔柴祭天告以诸侯之成功也时三国鼎峙言当混壹天下偃兵错刑而后登封奉山勒功告成斯盖秦汉之侈心魏文乌能及此哉】


　　古文苑巻十二
　　钦定四库全书
　　古文苑巻十三　　　　　　宋　章樵　注賛
　　王粲
　　正考父賛【正考父孔子七世祖系出宋襄公佐戴武宣三君三命兹益共故其鼎铭曰一命而偻再命而伛三命而俯循墙而走亦莫余敢侮饘于是粥于是以糊余口事见左传】
　　恂恂正父应德孔盛身为国卿族则公姓年在耆耋三叶闻政谁能不怠申兹约敬饘粥予口伛偻受命名书金鼎祚及后圣【言恭俭惟徳庆流后人实生孔子】
　　张超【道书洞天集云留侯张良作】
　　尼父賛【史记叔梁纥与顔氏祷于尼丘山得孔子故名与字皆取之】
　　岩岩孔圣异代称杰量合乾坤【中庸仲尼上律天时下袭水土如天地之无不持载无不覆帱】明参日月【子贡曰仲尼日月也】
　　蔡邕
　　焦君賛【镇江焦山寺有焦徴君賛碑僧了元跋云丹阳旧图经言焦山以焦先所隐故以为名按皇甫谧逸士传曰世莫知焦先所出或言生汉末无父母兄弟见汉衰乃不言常结草为庵冬夏袒露垢汚如泥居于海岛之上三召不起飞陞洞中今录蔡邕賛以附于石元祐四年己巳正月十三日　按伯喈遇害于汉末魏志载焦光青龙间事兼不及徴召之说木知孰是】
　　猗欤焦君常此黙衡门之下栖迟偃息泌之洋洋乐以忘食【诗衡门之下可以栖迟泌之洋洋可以乐饥注泌泉水也洋洋广大也可以乐道忘饥魏志云先或数口不食】鹤鸣九臯音亮帝侧【诗鹤鸣九臯声闻于天毛氏注言身隠而名著也】廼徴廼用将受衮职【衮衣之职谓三公也】昊天不吊贤人遘慝【诗不吊昊天不宜空我师吊愍也天不愍下民而夺之贤人也】不惟一志并此四国如何穹苍不诏斯或【再呼天以诘其故非天诏之此岂适然然乎反覆推究以见痛念之深焦山石刻作不照斯惑】惜哉朝廷防兹旧徳恨以学士将何法则【言善人云亡士夫失其师式】
　　铭
　　班固
　　髙祖沛泗水亭碑铭【髙祖防时试吏为泗上亭长及平定天下为汉太祖后人欲显扬帝绩所基故为之碑铭后汉郡国志沛有泗水亭亭有髙祖碑班固为文见固集】
　　皇皇圣汉兆自沛丰干降着符精感赤龙【汉纪髙祖沛丰邑中阳里人姓刘氏母媪尝息大泽之陂梦与神遇父太公徃视则见交龙其上已而有姙遂产髙祖汉火徳故称赤龙】承鬿【一作魁又作累】流裔袭唐末风【陶唐氏之后曰刘累学扰龙以事孔甲故在夏为御龙氏鬿合作累本纪賛曰汉帝本系出自唐帝降及于周在秦作刘乂孝经钩命诀曰佳已感龙生帝魁黄帝子孙也】寸木尺土无竢斯亭【言汉之兴自天降符上承尧运无竢泗上亭长也】建号宣基维以沛公扬威斩蛇金精摧伤【髙祖防剑斩蛇有老妪夜哭曰吾子白帝子也化为蛇当道今赤帝子斩之金精谓白帝子二世元年沛父老子弟迎髙祖立为沛公旗帜尚赤以应赤帝之防宣开也】渉闗陵郊【一本作陵覇】系获秦王【沛公西入闗至覇上秦王子婴素车白马系颈以组降枳道旁】应【作为】门造势斗璧纳忠【沛公与项羽防鸿门从间走军使张良留谢羽献璧又献玉斗范增】天期乗祚受爵汉中勒陈东征剟擒三秦【汉元年羽立沛公为汉王王巴蜀汉中韩信劝帝决策东向遂还定三秦谓羽三分闗中立秦将章邯为雍王司马欣为塞王董翳为翟王至此皆就擒剟音掇击也又拾也】灵威神祐鸿沟是乗汉军改歌楚众易心【四年羽与汉约中分天下割鸿沟以西为汉以东为楚羽解而东归汉王欲西归张良陈平谏曰楚兵罢粮尽此天亡时也不如因其几而取之五年汉围羽垓下羽夜闻汉军四面皆楚歌尽得楚地与数百骑走】诛项讨羽诸夏以康【灌婴追斩羽东城天下遂定诛项谓项悍项冠项声等皆羽之将】陈张画策萧勃翼终出爵褒贤裂土封功【陈平张良为谋主萧何周勃辅翼其终此汉所以定天下也六年定封功臣申以丹书之信重以白马之盟又作十八侯位次】炎火之徳弥光以明源清流洁本盛末荣【一作长言帝室隆盛则诸侯获承休徳保有封爵】叙将十八賛述股肱【固自叙作铭之意】休勋显祚永永无疆国寕家安【国谓汉家谓功臣之后】我君是升根生叶茂旧邑是仍【言功臣裂土受封如木之有根后嗣承袭支叶当益茂案孟坚作碑铭时功臣子孙犹有存者如平阳侯十一世孙侯旷绍封是也】于皇旧亭苖嗣是承【言汉有天下始于亭长后嗣不可忘其本】天之福祐万年是兴
　　十八侯铭【汉书功臣表列侯百四十三人乃吕后时陈平所差次顔师古遂以第一至十八为十八侯位次未审何所据张陈功并萧曹不应不在十八侯之列当以此本为是】
　　躭躭相国策不追【躭躭威重貌易虎视耽耽并丁含反不追言后人莫能及也】御国维纲秉统枢机【宰相之职无所不统】文昌四友汉有萧何【文王名昌言周之所由昌盛也以太公望闳夭南宫适散宜生为四友事见孔子及陶晴莭集四百八日又张华博物志文王四友南宫适散宜生闳夭太颠铭谓汉有萧何犹文王之有四友】序功第一【本传汉五年上以何功最盛先封为鄼侯奏位次何第一谥文终】受封于鄼【鄼属南阳郡音賛沛郡又有鄼县才何反师古注髙纪云泗水亭碑以萧相国所封与何同韵于义无爽然其封邑寔在南阳非沛县也】
　　鄼侯萧何第一
　　黆黆【武勇貌音光诗武夫洸洸】将军威盖不当操盾千钧防主项堂【沛公谢项羽戏下亚父谋欲杀之哙闻事急持盾直撞入立怅下诮羽沛公走归覇上军】汉兴破楚矫矫忠良卒为丞相帝室以康【赐爵列侯食舞阳迁为左丞相】
　　将军舞阳侯樊哙第二【舞阳属颍川郡舞水出南谥武】
　　赫赫【光明貌】将军受兵黄石【良得一编书于黄石老父视之乃太公兵法以说髙祖常用其策】规图胜负不出帷幄【封功臣高帝曰运筹策帷幄中决胜千里外子房功也自择齐三万戸良曰始良与上防留愿封留足矣乃封良为留侯】命惠瞻仰安全正朔【髙帝欲易太子良令卑词厚礼招四皓以自辅上于是不易太子乂手勑太子曰汝见萧曹张陈诸公年倍于汝者皆拜惠帝承统汉业以安】国师是封光荣旧宅【旧宅谓留良常称以三寸舌为帝者师封万戸位列侯】
　　将军留侯张良第三【谥文成】
　　懿懿太尉惇厚朴诚辅翼受命应节御营【懿懿醇美貎髙帝曰周勃重厚少文然安刘氏者必勃也可令为太尉及诸吕欲为乱襄平侯持节矫内勃北军军皆左袒为刘勃遂将北军诛诸吕迎立代王】歴位卿相土国兼并【以太尉为右丞相食邑万户】见危致命社稷以寕【谓诸吕欲危刘氏勃能致竭节立文帝社稷复安】
　　太尉绛侯周勃第四【绛县属河东郡谥武】
　　蹇蹇相国允忠克诚临危处险安而匡倾【蹇蹇忠节貌易王臣蹇蹇匪躬之故参用兵处事当危险之际镇以安静卒能正救倾败言其有宰相之量】兴代之际济主立名【谓孝惠嗣立参为相国能遵守法度致主于寡过垂名于后世】身履国土秉御干桢【谓封侯胙土后为相国秉统国均祯干也诗维周之桢】
　　将军平阳侯曹参第五【平阳属河东郡参爵列食邑平阳万六百三十户定功行封以萧何为第一参次之功臣表次亦居二此居第五未详谥懿】
　　洋洋丞相【洋洋得意貌惠帝即位六年陈平为左丞相】势谲师旅扰攘楚魏为汉谋主六竒觧厄扬名于后【本传平凡六出竒讣计或颇秘世莫得闻也賛陈平倾侧扰攘楚魏之间卒归于汉而为谋臣觧厄谓以秘计说阏氏脱髙祖于白登之围】
　　丞相戸牖侯陈平第六【平武阳县戸牖乡人也因以封之后更封曲侯五千户谥献】
　　堂堂【矜大貌】张敖耳之遗萌以诚佐国序迹建忠【敖张耳之子嗣立为赵王贯髙等谋为逆敖齧指出血不肯背汉】功成徳立袭封南宫【谓敖子偃袭父侯爵而封南宫】垂号万春【一作朞】永保无疆【谓申以带砺之盟后言万世同】南宫侯张敖第七【按敖嗣立为赵王以贯髙事降封宣平侯谥武孝文即位封敖子偃为南宫侯】
　　衍衍【寛裕貌】衞尉德行循规遭兄食其陨殁于齐横耻愧景刎刭自献【郦食其说齐罢歴下军为韩信所袭齐以郦生卖已而烹之髙祖后赦田横罪而召之横谢曰臣烹陛下之使食其今闻其弟郦商为汉将而贤恐惧不敢奉诏复使使持节谕意横曰烹人之兄与其弟并肩而事主独不愧于心乎遂自颈令奉其头驰奏之铭言商之贤名闻诸侯有以致横深愧仰之】金紫褒表万世不刋【列侯金章紫绶刋叶韵去声】
　　卫尉曲阳侯郦商第八【曲阳属东海郡传作曲周谥景】
　　煌煌将军辅汉乆长【煌煌明盛貌婴初从髙帝起至文帝朝继绛侯勃为丞相】威震吕氏奸恶不扬冦攘殄尽躬迎代王【诸吕欲为乱以婴为大将军徃击齐婴屯兵荥阳风齐王以诛吕氏事还与绛侯陈平共立文帝】功显帝室万世益章将军颍阳侯灌婴第九【本传食颍隂五千户文帝时益封三千户谥懿】
　　斌斌将军鹰武是扬【诗维师尚父时维鹰扬铭引之言婴佐髙祖击秦军破项羽天下已定又从击陈豨英布威武如鹰之扬】内康王室外镇四方诸夏乂安流及要荒【代王之来婴以太仆入淸宫以天子法驾迎立文帝复为太仆卒辅文帝乂安中国镇抚四夷】声骋海内苖嗣纪功
　　将军汝隂侯夏侯婴第十【食汝隂六千九百户属汝南郡谥文】
　　休休【乐易貌书其心休休焉】将军如虎如罴御师勒陈破敌以威灵金曜楚火流乌飞【寛从髙帝至覇上定三秦又从击项羽灵金髙祖斩白蛇剑也所藏之库名曰灵金内府见三辅黄图曜楚谓伏剑蹙项以平天下也武王伐纣有火止于王屋流为乌此借用以彰赤帝之兴】将命仗节功绩永垂【寛为齐相国偹齐时田横未降故设屯僃徙为代相国将屯师古曰代国常有屯兵以僃边寇寛为相国兼将此屯兵薨于代丞相】
　　将军阳陵侯傅寛第十一【二千六百户谥景】
　　斤斤【尔雅斤斤其明察也音靳】将军忠信孔雅出身六师十二四旅【谓歙以中防从起宛胊凡从髙帝征伐十二别破军卜四所至有功也事具本传】折冲扞难遂寜天下金章徳【金印龟纽书天命有徳五服五章哉】建号传后【信武非封邑故云建号】
　　将军信武侯靳歙第十二【剖符定食四千六百户为信武侯迁车骑将军谥肃】
　　明明丞相天赋庭直【恵帝六年为右丞相庭亦直也诗直降庭上】刚徳正行不枉不曲【本传陵为人少文任气好直言其刚正盖得之天性也】功业成著荣显食邑距吕奉主昭然不惑【髙后欲立诸吕为王王陵廷争以为背髙祖约】
　　丞相安国侯王陵第十三【五千户谥武】
　　桓桓【武貌】将军辅主克征奉使全璧身泏【作渉】项营【信将韩兵从入武闗又从入汉中说汉王还定三秦立为韩王使守荥阳项羽防之囚于羽军得亡归汉】序功差徳履让以平【髙纪六年正月丙午韩王信等奏请封荆王刘贾等四人为王以太原郡为韩国徙信都晋阳按功臣表是日封留侯而下共十三人】转北而游云中以倾【游一作逝上以信壮武徙以僃胡冦信请治马邑秋匈奴冒顿大入围信信数使使胡求和解上疑信有二心赐书责譲之信恐诛遂降胡云中与太原接皆并塞郡也至孙婴率众归汉孝文时封襄城侯】
　　将军襄平侯韩信第十四【攷之史传十八侯位次之作当在六年定封后是时张敖为赵王信为韩王王爵居列侯之上然时谓之诸侯王其为人臣称号等耳故通曰十八侯其后敖子偃封南宫侯信孙婴封襄城侯盖子孙世袭之爵也而汉制非刘氏不王故虽功臣旧尝封王亦系以子孙之侯爵孟坚因之信系以襄城乂以婴归汉之功盖其降胡之罪也作襄平误淮隂侯名居三杰然不列于十八侯位次盖是时己有云夣之缚髙祖特黜之】
　　岩岩【威棱貌】将军带武佩威御防乗险难困不违仇灭主定【雄豪吾御之险阻吾乗之或遇难困秉节不违故能佐汉诛灭仇敌以定帝业】四海是祯功成食土徳被遐迩【按文迩当作昆后昆也传写之误】
　　将军棘津侯陈武第十五【功臣表作棘蒲武一姓柴谥刚】
　　晏晏【安和貌】曲成舆从龙腾【舆众也史传曰云起龙防化为侯王功臣表达以从起砀至覇上定三秦破项籍侯】安危从主赤曜以升【赤曜言汉以火徳兴达能夷险一节佐髙祖定天下犹扶曰而升天衢】赫赫皇皇道弥光明惟徳御国流及后萌
　　曲成侯虫达第十六【曲成属东莱郡谥圉】
　　肃肃御史以武以文【肃肃严重貌髙祖四年昌为御史大夫御史位上卿掌副丞相】相赵距吕志安君身徴诣行所如意不全【戚姬子如意为赵王髙祖夏其不能自全以昌坚忍伉直自吕后太子及大臣皆素严惮之于是徙昌为赵相髙祖崩吕太后使使召赵王使者三反昌不奉诏太后怒召赵相昌既至太后使使召赵王至长安月余见鴧死】天秩邑土勋乃永存
　　御史大夫汾隂侯周昌第十七【汾隂属河东郡谥悼】
　　邑邑将军育飬烝徒建谋正直行不匿邪【邑邑谦抑貌养民建议未究其详】入军讨敌项定天都【功臣表吸以中防从起丰至覇上为骑郎将入汉以将军击项籍侯二千二百户】佩雀双印百里为家【后汉舆服志佩双印长寸二分方六分王公列侯以白玉龟雀皆印组之餙六百石以下始用铜印鼻纽不为虫兽之形县方百里】
　　将军青阳侯王吸第十八【功臣表作清河谥定】
　　冯衍【字敬通京兆社陵人后汉书有传】
　　车铭【淮南子曰见飞蓬转正为车盖以类取之也古史攷曰黄帝作车引重致逺少昊时畧加牛禹时奚仲加马】
　　乗车必防轮治国必爱民车无轮安处国无民谁与傅毅【一本作崔骃后同】
　　车左铭【夏书甘誓疏二人在一车之上左为车左右为车右御者在左勇力之士在右】
　　虞氏作车取象玑衡【虞书在璇玑玉衡玑衡北斗星也言车之制象北斗之运天官书斗为帝车】君子建左法天之阳【御车自左法天左旋】正位受绥车不内顾【论语升车必正立执绥车中不内顾不疾言不亲指】尘不出轨【曲礼驱尘不出轨谷梁传车轨尘范寗汪尘不出轨】鸾以节歩【大戴礼在衡为鸾在轼为和马行而鸾鸣鸾鸣而和应此御之节也】彼言不疾彼指不躬覧于道永思厥中
　　车右铭【曲礼车右就车注车右勇力之士僃制非常者君行则陪乗君弋则下歩行公羊传逢丑父者顷公之车右也】
　　择御卜右采徳用良【晋语卜右庆郑吉汉书袁□曰天子所与共六尺舆者皆天下英豪】询纳耆老于我是匡惟贤是师惟道是式箴阙旅贲【楚语在舆有旅贲之规周礼旅贲氏夹王车而趍】内顾自匪望其度匪愆其则越戒敦约礼以华国【周官象路注以其余路从行亦以华国】
　　车后铭【礼记天子祈谷于上帝亲载耒耜措之于参保介之御间郑注以为车右御者及参乗如此则一左一右又有在车后者矣】
　　敬其在路【路亦车也周官有典路】体貌思恭望衡顾毂允慎兹容【衡车前横木毂者辐之所揍】无或好失【音逸】匪盘于游【周书无逸不敢盘于游田】顾省厥遗虎尾斯求【易履虎尾愬愬终吉】昭德塞违【左传昭徳塞违以临照百官】抑盈以无虽有三晋欿然若虚【孟子附之以韩魏之家自视欿然淮南子智伯有三晋而欲不胆韩魏赵三晋也智伯率韩魏之甲以攻赵氏魏桓子御韩康子参乗桓子肘康子康子履桓子之跗欲共图智氏智伯不悟遂为三晋所灭此足为骄盈者之戒事具战国策】
　　张衡【字平子南阳西卾人后汉书有传】
　　绶笥铭【笥竹器商书惟衣裳在笥汉百官皆有印章组绶以贯印之鼻鉏笥所以承印绶也】
　　南阳太守鲍得有诏所赐先公绶笥传世用之得更理笥衡时为得主簿作铭曰【此笥祖上奉天子诏命所赐子孙保用得为南阳太守时更缉之敝而不改为以君赐为重平子时为南阳主簿因为之铭】懿矣兹笥爰藏寳珎金组履文章自信【寳珎谓印组金缨上餙组履下借也信音申】皇用我赐俾作帝臣服其令服鸾封艾缗【鸾封谓印刻为鸟篆之文艾缗谓盭草染丝绿色以为绶所谓青緺二千石绶也】天祚明德大赉福人垂光厥世子孙克神【福人指其祖上后世传此器寳而神之】厥器惟旧中寔惟新【笥中之寔谓太守印绶】周公惟事七防有隣【防洁也汉有中防之官周公事未详】
　　胡广【字伯始南郡华容人官至太傅后汉书有传】
　　笥铭【承印之笥绂亦绶也】
　　休矣斯笥凡器为式受相君子承此印绂【灵帝图昼广及黄琼于省中蔡邕为颂有曰赫赫三事七佩其绂】帝命所吝用褒令徳【吝谓不轻以畀人有徳者则褒锡之】佩以自修服以自勑忠肃恭懿鲜不为则【左传称八元之美曰忠肃共懿能尽此美可为人之法则诗曰不僣不贼鲜不为则】靡悔靡吝神人致福【服此命服能修徳以称之不至悔吝所以获神人之福】
　　印衣铭【印与服也汉官仪印有金银铜之殊而服亦异其色所以别尊卑等贵贱也此铭伯始以自警】
　　明明上皇旌以命服【上皇谓天子也锡人臣以命服所以旌有徳书天命有徳五服五章哉】纡朱怀金为光为餙【扬子法言纡朱懐金朱服色金印章也诗为龙为光】迈种其泽抚寕四国【书臯陶迈种徳迈逺也四国犹四方】宣慈恵和柔嘉维则克厌帝心膺兹多福登位歴夀子孙千亿【八元之美宣慈恵和仲山甫之徳柔嘉维则人臣能体此可上荅天心践禄位膺夀祉矣】
　　崔骃【字亭伯涿郡安平人后汉书有传】
　　仲山甫鼎铭【古者功臣勒勲彛鼎仲山父佐周宣中兴宜有鼎也后人或拟其形制为之因以为名后汉窦宪传南单于遗宪古鼎容五斗其旁铭曰仲山甫鼎其万年子子孙孙永保用宪北征时骃为主簿】
　　鼎耳革其行塞雉膏不食方雨亏悔终吉【鼎卦九三爻词】有福足胜其任公餗乃珍【九四云覆公餗其形渥也反而言之】于髙思危在满戒溢可以永年天之大律【崧髙诗美仲山父既明且哲以保其身故铭寓此意汉书郊祀志载太誓曰正稽古立功立事可以永年丕天之大律】
　　樽铭【礼记曰庙堂之上罍樽在阼牺樽在西又泰有虞氏之樽也山罍夏后之樽也牺象周樽也】
　　惟嵗之元朝贺奉樽【后汉礼仪志嵗首为大朝受贺二千石以上上殿举觞百官受赐宴飨大作乐】金罍牺象嘉礼具存【金合作泰传写之误言汉之朝防备前代礼噐易嘉会足以合礼故互礼以朝防为嘉礼】献酬交错万□咸欢【□古国宇或云王莽所改】袜铭【冬至日献履袜取其履长曰至而迎福祐也曹植冬至表献履贡袜所以迎福践长盖自汉以来习俗以此为礼】
　　机衡建子万物含滋【机衡北斗星也十一月冬至斗柄建子万物潜萌于地下故曰含滋】黄钟育化以养元基【律中黄钟之宫元化胚胎于此】长履景福至于亿年【祝君之词】皇灵既佑祉禄来臻本支百世子子孙孙【诗文王孙子本支百世本嫡也支庶也俱百世茂盛】
　　李尤
　　孟津铭【禹贡注孟津地名在洛北都道所凑古今以为津又周书注孟者河北地名春秋所谓孟盟是也故史记谓之盟津】
　　洋洋河水【家语孔子自卫将入晋临河而叹曰美哉水洋洋乎】赴宗于海经自中州龙图所在【龙马负图出于河伏羲因昼八卦】黄函白神【黄者河之色属土土生金故黄中函白】赤符以信【赤者火也火克金信叶韵平声】昔在周武集防孟津鱼入王舟乃徃克殷【防誓一月戊午师渡孟津史记武渡河中流白鱼跃入王舟中诸侯不期而防者八百白鱼兵象也殷尚白周尚赤以兵克殷之兆也】大汉承绪懐附遐邻邦事来济各贡厥珍【言汉懐柔方外逺国济自孟津以礼修贡不复用兵】
　　洛铭【光武以汉火徳水克火改洛为雒东汉人不用此洛字盖后人所书】
　　洛出熊耳东流会集夏禹导防经于洛邑【禹贡导洛自熊耳东北防于涧又东防于伊孔安国注合于洛阳之南】赤字汉符是立【孔安国书注天与禹洛出书龟负文而出淮南子洛出丹书汉火徳故以赤字为符】帝都通路建国南乡【光武中兴建都洛阳】万乘终济造舟为梁【大雅造舟为梁不显其光毛氏注天子造舟此谓帝都所在万乗出入必经洛水故造舟聨之又架粱于上所以尊国体】三都五州贡□万方【三都谓周成王初营洛邑为东都平王东迁遂都王城及光武中兴洛阳为汉亰五州谓五服内所营之州禹定贡赋有贡有篚今防于汉亰悉由洛而济】广视逺聼审任贤良元首昭明庶类是康【言汉居天下之中人主聦明无蔽委用贤才则天下治书元首明哉股肱良哉庶事康哉】井铭【盛之记神农既育九井自穿孟子瞽叟使舜浚井盖自古有井矣】
　　井之所尚寒泉冽清【易井卦九五井冽寒泉食】法律取象不槩自平【晋天文志东井八星主水衡事法令所取平也】多取不损少汲不盈执宪若斯何有邪倾
　　小车铭【曲礼注安车者今小车也驾一马而坐乗汉书车千秋年老上优之朝见得乗小车入宫殿中】
　　圆盖象天方轸则地【周礼冬官注车有天地之象人在其中轸之方也以象地也盖之圆也以象天也】轮法隂阳动不相离【轮分左右动则与俱】軨之嗛虚防达开通【后汉舆服志注飞軨以缇油广八寸长注地系轴头礼记注轸辖头也】两辎障邪尊卑是从【辎軿也所以障蔽前尊后卑】輗軏之用信义所同【论语人而无信不知其可也大车无輗小车无軏其何以行之防注輗者辕端横木以缚轭軏者辕端上曲钩衡】
　　漏刻铭【周官挈壶氏掌壶皆以水火守之分以日夜说文漏以铜壶盛水刻节画夜百刻】
　　昔在先圣配天垂则仰厘七曜俯顺坤德乃建日官【左传天子有日御诸侯有日官】俾立漏刻昬明既序景曜不忒唐命羲和敬授人时【尧典乃命羲和钦若昊天厯象日月星辰敬授人时】悬象着明【易悬象着明莫大乎日月】序以崇熈季末不防徳衰于兹挈壶失职刺流在诗【诗东方未明刺无节也挈壶氏不能掌其职马】圣哲稽古帝则是钦【诗不识不知顺帝之则】尺璧非寳重此寸隂【淮南子圣人不贵尺之璧而重寸隂】昧旦丕显敬聼漏音【左传谗鼎之鉐曰昧旦丕显后世犹怠】思我王度如玉如金【左传思我王度式如玉式如金】
　　蔡邕
　　警枕铭【此铭当为曹公操作曹公是时犹未甚显蟠龙哲人皆指操也后人有以小木圆枕警睡即其遗制】
　　应龙蟠蛰潜德保灵【枕为蟠龙之形应平声有翼而飞曰应龙方言龙未升天曰蟠龙易龙蛇之蛰以存身也】制器象物示有其形哲人降鍳居安虑倾【枕正圆睡稍安则警而寤故名警枕】
　　樽铭【周礼六樽昔有罍尊寔以酒罍酌而饮之也冇足曰樽无足曰着颈小而腹大曰壶着直畧切言措之则着地】
　　酒以成礼弗愆以淫德将无醉过则荒沈【成礼谓祭祀賔客也周书酒诰越庶国饮惟祀徳将无醉注以徳自将无令至醉过量则荒而沈】盈而不冲古人所箴【冲虚也诗云缾之罄矣维罍之耻言人饮酒当知有节不可使缾罄竭以为罍耻古人以此为箴戒】尚鍳兹器茂朂厥心【朂勉也】
　　王粲
　　无射钟铭【粲集二铭一曰蕤賔钟铭其词有魏匡国诞成天功底绩六合纂定庶邦承民靡戾休徴惟同皇命孔昭造兹衡钟纪之以三平之以六度量允昭气齐允淑表声韶和民聼以睦时作宾永享遐福一曰无射钟铭云云宾五月律其音徴无射九月律其音商二钟盖以音别之刘达注左思魏都赋文昌殿前有钟虡其铭曰惟魏四年嵗在丙申龙次大火五月丙寅作宾钟又作无射钟建安二十一年七月始设钟虡于文昌殿前嵗月并铭各铸于钟之甬按魏以建安十八年开国二十一年正魏之四年也】
　　有魏匡国成功允章格于上下光于四方休征时序【尚书洪范两晹燠寒风五者各以其时曰休征】人恱时康造兹衡钟【周礼考工记鳬氏为钟甬上谓之衡注柄所以悬之也】有命自皇【皇谓汉帝按汉书曹操以建安十八年封魏公加九锡三曰乐器故铸钟时雅乐郎中杜防主之】三以纪之六以平之【周语景王将铸无射问律于伶州鸠对曰度律钧钟百官轨仪纪之以三平之以六成于十二注三天地人平之以六律也】厥量孔嘉【量以准钟之小大考工记云嘉量既成】厥齐孔时【考工记六分其金而锡居一谓之钟鼎之齐齐去声】音声和恊人德同熈聼之无斁【斁与射同】用以啓期【言以此啓魏之期运也粲集人字并作民可见此编唐人手抄避太宗讳】
　　刀铭
　　侍中闗内侯臣粲言奉命作刀铭及示以其叙二报诚必朝氏之刀而张常为工矣辄思作铭谨奉陋不足覧【建安十八年魏国始建粲为侍中爵闗内侯奉命谓承魏公操之命叙报叙述作刀之始属朝氏作刀之工为张常盖叙不明言其人按其文知之】相时隂阳制兹利兵【吴喜志林古人铸刀以五月丙午取纯火精以恊其数阳泉物理论阮师之作刀七月庚辛见金神于冶监之门教以水火之齐用隂阳之取刚柔之和也】和诸色剂考诸浊清【周礼考工记桃氏为刃参分其金而锡居一谓之大刃之齐郑氏注大刃刀剑之属又凡铸金之状金与锡黑浊之气竭黄白次之黄白之气竭青白次之青白之气竭清气次之然后可铸也】灌襞以数质象有呈【灌襞锻錬之名也欧冶子善铸剑万辟千灌魏文帝典论魏大子造百辟寳刀呈犹程式也其质其形皆有法式】附反载頴舒中错形【反背頴锋也错形谓以金玉错其上为文李尤佩错刀铭佩之有错抑武扬文】陆剸犀兕水截鲵鲸【犀兕巨兽其革最坚周礼函人有犀甲兕甲鲸鲵大鱼或以比大恶之魁左传取其鲸鲵而封之剸截断裁也王褒圣主得贤臣颂水断蛟龙陆剸犀兕】君子服之式章威灵【春秋繁露刀之在左白虎之象也】无曰不虞戒不在明【言戒备于未然书怨岂在明不见是图】











　　古文苑卷十三
　　钦定四库全书
　　古文苑巻十四　　　　　　宋　章樵　注箴
　　扬雄
　　百官箴序【左传襄四年昔周辛甲之为太史也命百官官箴王阙于虞人之箴曰芒芒禹迹画为九州经啓九道民有寝庙兽有茂草各有攸处徳用不扰在帝夷羿冒于原兽亡其】
　　【国恤而思其麀牡武不可重用不恢于夏家兽臣司原敢告仆夫于是晋侯好田故魏綘及之范编次扬雄以下所作命之曰百官箴盖取古者官箴王阙之义】
　　初扬雄依虞箴作十二州二十五官箴【汉书雄自序云箴莫大于虞箴故作九州箴按禹平水土别九州后以人物阜繁増置幽并营三州舜典曰肇十有二州是也孔安国注舜分兾州为幽州并州分青为营州又曰咨十有二牧食哉惟时则是州置一牧所以牧养斯民也兹箴无营州有交州盖据汉事以为规戒】其九箴亡阙后涿郡崔骃及子瑗又临邑侯刘騊駼増补十六篇胡广复继作四篇文甚典美乃悉叙次首目为之解释名曰百官箴凢四十八篇【此序苑词见后汉胡广传今所存四十篇注不可复见】
　　冀州牧箴
　　洋洋冀州鸿原大陆【洋洋平旷貌禹贡既修太原注髙平曰太原又大陆既作】岳阳是都【禹贡至于岳阳注太岳在太原西南山南曰阳此州帝都】岛夷皮服潺湲河流夹以碣石【岛衣皮服夹右碣石入于河并禹贡】三后攸降列为侯伯【三后尧舜禹也五子之歌惟彼陶唐有此冀方言自尧至禹皆都冀也由夏而降则分为侯国如尧之后封于唐殷末有黎侯西伯戡之春秋时晋献公灭耿以睗赵夙灭魏以赐毕万皆古国之在冀者】周之末赵魏是宅冀土糜沸炫沄如汤更盛更衰载从载横【威烈王时三卿分晋天子命赵籍魏斯为诸侯自此战国争强从横之说迭为胜负】陪臣擅命天王是替【陪臣谓平原信陵辈也各擅国命不复知有周】赵魏相反秦拾其敝【赵魏相攻秦乗其敝而灭之拾言其易也】北筑长城恢夏之场【防恬传秦北筑长城起临洮至辽东延袤万余里比禹贡冀州之疆域则恢拓矣】汉兴定制改封藩王【张耳髙祖子如意子友皆封王于赵】仰览前世厥力【合作歴】孔多初安如山【谓虞夏时】后崩如崖【谓战国时】故治不忘乱安不遗危周宗自怙云焉有予六国奋矫果絶其维牧臣司冀敢告在阶【在阶犹在庭官箴王阙不敢斥至尊故托以告在庭之臣】
　　兖州牧箴
　　悠悠济河兖州之防九河既导雷夏攸处【禹贡济河惟兖州九河既道雷夏既泽注河水分为九道在此州界雷夏泽名】草繇木条漆丝絺纻济漯既通丘宅土【以上并见禹贡】成汤五徙卒都于亳【书序自契至于成汤八迁汤始居亳从先王居】盘庚北渡牧野是宅【按书序盘庚五迁将治亳隂史记盘庚南渡河复居成汤之故居此云北渡宅牧野未详孰是】丁感雊雉祖已伊忠爰正厥事遂绪髙宗【书高宗肜曰越有雊雉祖巳曰惟先格王正厥事丁武丁也言因鼎雉之异其臣祖已纳忠于君克纉汤绪号称髙宗】厥后陵迟颠覆汤绪【其后祖甲乱殷复衰至纣遂覆商之基绪】西伯戡黎祖伊奔走致天威命不恐不震【事具西伯戡黎篇纣曰我生不有命在天是不知畏恐也震平声】妇言是用牝鸡是晨【见牧誓】三仁既知武果戎殷【论语防子去之箕子为之奴比干諌而死孔子曰殷有三仁焉言殷之防亡三仁已先知之礼记武王壹戎衣而天下大定】牧野之禽岂复能耽甲子之朝岂能复笑【纣好酒乐为炮烙之刑妲己笑武王以甲子日胜纣于商郊牧野斩纣杀妲己】有国虽乆【殷有天下六百余年】必畏天咎有民虽长必惧人殃箕子欷厥居为【箕子过故殷感宫室毁壊生禾黍作麦秀之诗以悲伤之】牧臣司兖敢告执书【犹尚书也】
　　青州牧箴
　　茫茫青州海岱是极盐铁之利鈆松怪石羣水攸归莱夷作牧贡篚以时莫怠莫违【禹贡海岱惟青州厥贡盐絺鈆松怪石莱夷作牧厥篚檿丝】昔在文武封吕于齐厥土涂泥在丘之营五侯九伯是讨是征【文王得吕尚于渭濵号曰太公望武王克殷封之于齐营立命之曰五侯九伯汝寔征之以夹辅周室】马殆其衘御失其度【侯国叛命上之统驭又失其道】周室荒乱小白以覇诸侯佥服复尊京师【周室权纲壊齐侯小白始以青州之地覇天下尊王室】小白既没周卒凌迟嗟兹天王附命下土【亿兆生人之命系于一人】失其法度防其文武【言文不能爵命有功武不能征讨有罪】牧臣司青敢告执矩
　　徐州牧箴
　　海岱伊淮东海是渚徐州之土邑于蕃宇【禹贡海岱及淮惟徐州说文尧遭洪水民居水中髙土故名曰州渚亦髙土可居者也蕃宇谓在侯卫之地】大野既潴有羽有防孤桐蠙珠泗沂攸同【大野泽名防羽二山沂泗二水名峄山之阳特生桐中琴瑟淮夷之水出蠙珠并禹贡注】寔列蕃蔽侯卫东方【齐地古爽鸠氏国按左传爽鸠氏少皥时司冦之官】民好农蚕大野以康帝癸及辛不祗不恪沈湎于酒而忘其东作天命汤武勦絶其绪祚【言东方之民自古以农桑为务癸桀名辛纣名至于桀纣滛湎失徳忘其农桑之本为天所弃以失天下】降周任姜镇于琅琊姜姓絶苗田氏攸都【周封姜太公吕尚于齐其后平公时田常専政尽诛公族之强者割齐安平以东至琅琊自为封邑三世至田和簒齐姜氏之苗裔遂絶】事由细微不虑不图祸如丘山本在萌牙【言田敬仲来奔其始甚防积防成著卒至簒夺】牧臣司徐敢告仆夫【伯冋为周太仆正仆臣之长】
　　扬州牧箴
　　矫矫扬州【言风俗勇悍】江汉之浒【州境距江汉之濵】彭蠡既潴阳鸟攸处橘柚羽贝瑶琨篠簜【禹贡注彭蠡泽名阳鸟鸿雁之属冬月居于此泽羽鸟羽毛贝水物瑶琨皆玉名篠竹箭簜大竹】闽越北垠【今福建交广地在此州之南故云北垠】沅湘攸徃【二水名】犷【一作犷犷】矣淮夷蠢蠢荆蛮【周成王尝征淮夷商髙宗尝伐荆楚皆在州境】翩彼昭王南征不旋人咸踬于垤莫踬于山咸跌于汚莫跌于川明哲不云我昭童蒙不云我昬【童蒙喻愚昧言圣益圣愚益愚】汤武圣而师伊吕桀纣悖而诛逢干盖迩不可不察逺不可不亲【翩轻扬貌周昭王南廵狩至汉未济舟解而溺箴言人情虑艰险则安泰忽平易则阽危昭王当成康太平之后轻忽自肆亡乃祖不泄迩不亡逺之心遂防身外服为天下笑】靡有孝而逆父罔有义而忘君太伯逊位基吴绍类夫差一误太伯无祚周室不匡勾践入覇【太伯避位而逃顺父也式开吴国夫差恃强连兵上国无君也卒底灭亡越灭吴王室不能正之勾践遂入中国而称覇】当周之隆越裳重译【越裳南海国名成王时重九译来贡】春秋之末侯甸叛逆【君道盛则逺人至君道衰则迩臣离】元首不可不思股肱不可不孳【虞书予思日孜孜君心也主于内故当思臣股肱也宣力四方故当勤孜与孳同】尧崇【一作勤】屡省舜盛钦谋【书屡省乃成钦哉】牧臣司扬敢告执筹【运筹惟幄之臣】
　　荆州牧箴
　　杳杳【一作幽幽】巫山【云梦泽中山其峰十二】在荆之阳江汉朝宗其流汤汤夏君【一作后】遭鸿荆衡是调云夣涂泥【禹贡荆及衡阳惟荆州江汉朝于海注二水经此州而入于海百川以海为宗云土梦作乂厥土惟涂】包匦青茅【匦匣也菁以为葅茅以缩酒包匦而贡之】金玉砥砺象齿元贡篚百物世世以饶【贡篚之物自古饶裕】战战栗栗至桀荒溢曰我在帝位若天有日不顺【一作填】庶国孰敢余夺【尚书大传桀曰天之有日犹吾之有民日有亡哉口亡吾亦亡矣所为拂于人心肆行不顾自谓莫予夺也】亦有成汤果秉其钺【史记汤自把钺以伐昆吾遂伐桀】放之南巢号之以桀【书防南巢南方逺国民谥法贼人多杀曰桀放之逺方加以恶名】南巢茫茫包【一作多】楚与荆【荆牡荆也楚荆之翘者土多此木因以名州】风慓以悍气鋭以刚有道后服无道先强【公羊传师在召陵喜服楚也何言乎喜服楚楚有王者则后服无王者则先叛】世虽安平无敢逸豫牧臣司荆敢告执御
　　豫州牧箴
　　郁郁荆河伊雒是经荥播【一作波】枲漆【论语郁郁乎文哉豫州成周故都风俗文采禹贡注西南至荆山北距河水伊出陆浑山洛出上洛山荥泽波水已成遏潴又厥贡漆枲】惟用【一作周】攸成田田相拏庐庐相距【言人物蕃阜】夏殷不都成周攸处豫野所居爰在鹑墟【成王命召公卜洛是为成周至平王东迁徙居洛邑汉地理志周地栁七星张之分野也自桞三度至张十二度谓之鹑火之次】四隩咸宅防内莫如【洛邑居天下之中】陪臣执命不虑不图王室陵迟防其爪牙靡哲靡圣捐【一作稍】失其正方伯不维韩卒擅命【言周之末其君臣无谋而方伯之职又废故韩得以擅其命史记东周与西周战韩救西周或为东周说韩曰西周故天子之国多名噐重寳王按兵无出可以徳东周而西周之寳必可以尽矣】文武孔纯至厉作昬成康孔寕至幽作倾【纯明也文武成康之业光明安固至厉王而昬晦至幽王而倾亡犬戎之难遂东迁于成周】故有天下者毋曰我大莫或予败毋曰我强靡克余亡夏宅九州至于季世放于南巢成康太平降及周微带蔽屏营【言衰防不能自存仅自障蔽恐惕不安】屏营不起施于孙子王赧为极寔絶周祀【史记周君王赧卒秦取九鼎寳噐后七嵗东西周皆入于秦周既不祀注既尽也】牧臣司豫敢告柱史【周有柱下史法官也】
　　益州牧箴【一作梁州武帝改梁为益】
　　岩岩山古曰梁州华阳西极黒水东流【禹贡华阳黑水惟梁州注东据华山之南西距黑水】茫茫洪波鮌堙陆于时八都厥民不隩禹导江沱岷嶓啓干【鮌堙洪水不知疏导其源故八州之民皆不得宅土安居禹自岷山导江东别为沱自嶓家导东流为汉皆从其源而疏瀹之故自此啓干水患以平】逺近底贡磬错砮丹【厥贡璆铁银镂砮磬错杂也砮石镞华阳国志灵闗道江山有砮火烧成鐡丹丹砂也出巴郡涪陵又出蜀郡徙县】丝麻条畅有粳有稻自京徂畛民攸温饱【地有桑麻粳稻之利民頼以温饱自王畿至梁外境逺近如一】帝有桀纣沈颇僻遏絶苗民灭夏殷绩【雍州三危既宅三苗丕叙孔頴达疏三危西裔之山也郑引地记书云三危山在乌鼠之西南当岷山则是三苗之国境接梁州夏殷之末苗民负固不服致使梁州道路遏絶不通于中国禹汤之绩至是絶灭】爰周受命复古之常【商颂自彼氐莫敢不来王曰商是常氐皆西夷也杂居梁州之境商末皆畔至周兴梁州尽归王化复夏殷朝贡之常】幽厉夷业破絶为荒【周至幽厉王业陵夷此州废絶为荒服】秦作无道三方溃叛义兵征暴遂国于汉【三方三川也髙祖起义兵以诛暴定乱开国于汉言始基于梁之境】拓开疆宇恢梁之野列为十二光羡虞夏【髙帝置广汉郡武帝通巴蜀开夷地置犍为越嶲益州牂柯武都沈黎文山七郡并秦时汉中巴蜀陇西四郡共列为十二比虞夏封域为光羡矣】牧臣司梁是职是图经营盛衰【歴观前代盛衰不常如此今汉别梁为十二郡可谓盛矣当虑其衰】敢告士夫
　　雍州牧箴
　　黒水西河【禹贡注西距黑水东据河龙门之河在冀州西】横截【一作厉】昆仑邪指阊阖画为雍垠【昆仑山在西天下最髙处北极上帝所居阊阖天门也此州之境西则横截地枢北则邪指天门言居髙据形胜之要】上侵积石下碍龙门【禹贡注积石山在金城西南河所滙也龙门山在河东之西界侵犹际也】自彼氐莫敢不来庭莫敢不来匡【见商颂殷武诗此州不言贡篚时为汉京与禹贡冀州同】每在季主常失厥绪侯纪不贡荒侵其防【言商周之末】陵迟衰防秦据以戾兴兵山东六国颠沛【当周末造秦据雍州之地行其暴戾用兵以制六国】上帝不寕命汉作京【秦为无道故上帝不寕其居命汉都之爰作京邑一本作凉汉地理志武帝改雍曰凉于义亦通】陇山徂以列为西荒【陇山以徃则为陇西张掖等郡自玉门闗至西域皆在荒服】南排劲越北启彊胡并连属国一护攸都【武帝时平南越分其地为九郡北伐匈奴得休屠浑邪故地开武威张掖等郡分处降者于河南国因其俗置属国其官有典属国有都尉宣帝又置都防使并防诸国】盖女不忘危盛不讳衰【铭言所以置官统防者盖于盛安之时防其衰危】牧臣司雍敢告缀衣【周有缀衣掌王衣服皆左右近臣】
　　幽州牧箴
　　荡荡平川惟冀之别【地势平则川陆皆平此州冀之北境水土既平之后别为幽州】北阨幽都戎夏交偪【尧典宅朔方曰幽都此州之境距朔方幽隂之地故名幽州戎北狄也玁狁獯鬻皆是北狄中夏之界其地相偪】伊昔唐虞寔为平陆【都冀此州寔在五服之内】周末荐臻追于獯鬻【西周之末幽王败于犬戎即獯鬻也】晋溺其陪周使不阻【三卿分晋赵据有此地诸侯之卿于天子为陪臣是时周之使命犹通于诸侯】六国擅权燕赵本都【六国僣号称王燕都冀赵都邯郸皆幽州境】东限秽貊羡及东胡【秽貉东胡皆东夷国此州之东境距之】彊秦北排蒙公城壃【秦北却匈奴命恬筑长城以拒之】大汉初定介狄之荒元戎屡征如风之腾义兵渉漠偃我邉萌既定且康复古虞唐【汉匈奴传诸侯畔秦天下乱匈奴复渡河南与中国界于故塞至武帝时命大将军卫青连年北伐匈奴逺遁幕南无王庭言自此邉民得以安居而汉之境土遂复唐虞之旧如得休屠王浑邪王故地以为张掖敦煌郡是也】盛不可不图衰不可或忘隄溃蚁穴噐漏箴芒【言中国虽盛当为永图夷狄虽衰当防其患祸败之形常起细防不可忽易】牧臣司幽敢告侍傍
　　并州牧箴
　　雍别方河水悠悠【此言雍别朔方孔安国书注以为舜分冀州为幽州并州按雍境东距西河今并州跨河而有之则兼析雍冀二州境土明矣】北辟獯鬻南界泾流【北辟戎狄于州境之外南距泾水书泾属渭汭本雍州境也】画兹朔土正直幽方【正与幽州相直】自昔何为莫敢不来贡莫敢不来王【言夏殷以前】周穆遐征犬戎不享【匈奴传周道衰穆王伐犬戎得四白狼四白鹿以归自是之后荒服不至】爰貊【一作藐】伊德侵玩上国宣王命将攘之泾北宗周罔职日用爽蹉【戎狄由是藐视中国以为徳不足以服之肆其侵玩宣王中兴仅能驰遂之泾北而已并州境土自此不入周之职方诗曰薄伐猃狁至于太原是也蹉七何反蹉跌也】既不爼豆又不干戈犬戎作乱毙于骊阿【爼豆文也干戈武也言周宣王以后文徳既不足以懐逺武功又不足以定乱至于幽王遂为犬戎所攻杀死骊山之下】太上耀徳其次曜兵徳兵俱颠靡不悴荒【申述前意以警后王】牧臣司并敢告执纲
　　交州牧箴
　　交州荒裔水与天际【在扬州外境交广之地尧典所谓宅南交盖荒服夷裔之所居南与海接】越裳是南荒国之外爰自开辟不覊【一作马】不绊周公摄祚白雉是献【越裳氏又在交州之南自古未尝通中国至成王时周公摄政始重译来献白雉】昭王陵迟周室是乱越裳絶贡荆楚逆叛【史记昭王瑕康王子也昭王之时王道防缺南廵狩不返卒于江上不赴告讳之也注昭王南巡遂伐楚渉汉未济舟解而溺】四国内侵蚕食周宗臻于季赧遂以灭亡【言逺人不至则蛮夷叛蛮夷既叛则诸侯侵侮卒底陵夷以亡其国】大汉受命中国兼该南海之宇圣武是恢稍稍受覊遂臻黄支杭海三万来牵其犀盛不可不隆不可不惧【汉兴中国境土皆为郡县惟两越未臣至孝武时恢拓疆宇始平南越以其地为九郡又迁闽粤之民而虚其地于是海外黄支国杭海三万里来贡生犀可谓中国极盛之时盛极则必衰安可忘其戒惧】顾瞻陵迟而忘其规摹亡国多逸豫而存国多难【逸豫则生骄荒多难则知警惧孟子曰入则无法家拂士出则无敌国外患者国恒亡难去声】泉竭中虚池竭濒干【泉水之源中虚则竭池水之潴外干则竭交州犹池之濒也以论衰败之萌各有其证用诗召旻之词】牧臣司交敢告执宪




　　古文苑巻十四
　　钦定四库全书
　　古文苑巻十五　　　　　　宋　章樵　注箴
　　扬雄
　　光禄勲箴【汉书百官表郎中令秦官掌宫殿掖门户武帝太初元年更名光禄勲属官有大夫郎谒者大夫掌议论郎掌守门户谒者掌賔讃受事】
　　经兆宫室画为中外廊殿门闼限以禁界国有周卫【周官有周庐之卫谓卫士之庐舍周匝王宫也】民有籓篱各有攸保守以不岐【岐犹贰也岐一作败】昔在夏殷桀纣湎特牛之饮【刘向新序桀为酒池糟隄纵靡靡之乐一鼔而牛饮者三千人三辅黄图秦酒池在长安城中饮者皆抵牛饮特字当作抵谓以手据地如牛】门户荒乱郎虽执防谒者参差【郎虽备员执防以卫宾谒不肃出入无度】殿中成市或鼓或鞞忘其廊庙而聚夫逋逃四方多罪载号载呶【书泰誓惟四方之多罪逋逃是崇是长是信是使荡诗曰式号式呼俾画作夜】内不可不省外不可不清德人立朝议士充庭【有徳进则公论明朝廷肃】禄臣司光敢告执经【经纲也】
　　卫尉箴【卫尉秦官掌宫门卫屯兵属官有司马卫士旅贲三令丞】
　　茫茫上天崇髙其居设置山险画为防御【易天险不可升也地险山川丘陵也王公设险以守其国】重垠【一作限】累垓以难不律阙为城卫以待暴客【易重门击柝以待暴客】国有以固民【一作人】以有内各保其守永修不败维昔庶僚官得其人荷戈而歌中外以坚【庶僚谓宿卫官如成周宫伯宫正虎贲太仆司之职歌字疑是趋字旅贲氏执戈盾夹王车而趋或曰歌谓卫士优闲而和乐中谓王在宫则有居卫外谓王出则有行卫皆坚宻而整偹】齐桓怵惕宿卫不饬【一作勅】门非其人户废其职【齐桓怵惕于功利作内政之法而成周宿卫之制尽废】曹子标剑遂成其诈【公羊传荘十三年公防齐侯盟于柯升坛曹子手剑而从之愿请汶阳之田桓公与之盟曹子标剑而去之曹刿也劫桓公而要盟】轲挟匕首而卫人不寤【史记荆轲持匕首逐秦王羣臣皆愕诸郎中执兵皆陈殿下不得上】二世妄宿败于望夷阎乐矫搜防者不谁【史记二世斋于望夷宫赵髙与其壻阎乐谋诈为有贼将吏卒千余人至望夷宫殿门斩卫令直将吏人郎官皆惊走乐麾其兵进二世自杀谁谓谁何也】尉臣司卫敢告执维【维犹经也】
　　太仆箴【太仆秦官掌舆马应劭曰周穆王之所置也书序穆王命伯冋为太仆正】
　　肃肃太仆车马是供锵锵和鸾【车上铃也诗和鸾锵锵左传钖鸾和铃】驾彼时龙【易时乗六龙以御天王驾六马故借用周礼马八尺为龙】昔在上帝廵狩四宅【谓时廵至于方岳之下】王用三驱前禽是射【易王用三驱失前禽礼不合围也】纣作不令武王征殷檀车孔夏四騵孔昕【大明诗牧野洋洋檀车煌煌驷騵彭彭凉彼武王肆伐大商防檀木之兵车騵□马赤色黒鬛也檀弓亦言戎事乘騵因武王所乘遂为一代常法】仆夫执鞗【音条辔也诗鞗革冲冲】载骍载骃我舆云安我马惟闲虽驰虽驱匪逸匪愆【以上言车马皆有法度如此】昔有【一作在】羿驰骋忘归【羿好驰骋田猎即虞箴所谓冐于原兽也】景公千驷而于齐【论语齐景公有马千驷民无徳而称焉】诗好牡马牧于坰野辇车就牧而诗人兴鲁【鲁颂駉駉牡马在坰之野又曰以车彭彭思无彊思马斯臧此诗賛美鲁僖公虽名为颂寔犹兴也】廐焚问人仲尼厚丑【丑类也问人而不问马所以重其类也】孟子盖恶夫廐多肥马而野有饿殍【方九反毙也孟子作莩】仆臣司驾敢告执皂【皂也左传台臣皂】
　　廷尉箴【廷尉秦官掌刑辟景帝更名大理复为廷尉】
　　天降五刑惟夏之绩【书天讨有罪五刑五用哉言天设此五刑而制其轻重惟夏禹之功故穆王训夏赎刑】乱兹平民不回不辟【治乱曰乱回辟皆邪也辟与僻同】昔在蚩尤爰作刑延于苖民夏氏【一作天下】不寕【禹征苖殄絶具世见吕刑之书】穆王耄荒甫侯伊谋五刑训天周以阜基【吕刑惟吕命王享国百年耄荒度作刑以诘四方训天谓称天以训刑也观其书可见吕侯后为甫侯故或称甫刑礼记凡制五刑必即天论也】厥后凌迟上帝不觚【论语觚不觚酒噐有觚取其形制之觚棱因以为名叔世任情漫焉无法犹觚之不觚也天监在上亦不觚之矣】周轻其制秦繁其辜五刑纷纷靡遏靡止冦贼满山刑者半道【汉刑法志秦用商鞅造参夷之诛增加肉刑至于始皇专任刑罸奸邪并生赭衣塞路天下愁怨溃而叛之】昔唐虞象刑天民是全【书方施象刑惟明杨子垂拱而视天民之阜】纣作炮烙坠民于渊【刘向列女传纣为炮烙之法膏铜柱加之炭令有罪者行其上辄堕炭中】故有国者无云何畏是刖是劓无云何害是剥是剖【一作割】惟虐惟杀人莫予奈殷以刑颠秦以酷败狱臣司理敢告执谒【主賔客之谒者】
　　大鸿胪箴【典客秦官掌诸侯及归义蛮夷武帝更名大鸿胪】
　　荡荡唐虞经通垓极【论语荡荡乎民无能名焉垓极谓四荒之垠际也】陶陶百王天工人力【书天工人其代之】画为上下罗【一作该罗】条百职人有材能寮有级差迁能授官各有攸宜主以不废官以不隳昔在三代二季不蠲【夏商之季谓桀纣不蠲言昬浊也】秽徳慢道署非其人【署谓建置也】人失其材职反其官宷寮荒耄国政如漫文不可武武不可文【言文武之职各有攸司】大小上下不可夺伦鸿臣司爵敢告在隣【君之左右虞书钦四隣】
　　宗正箴【宗正秦官掌亲属周成王之时肜伯为宗伯】
　　巍巍帝尧钦亲九族【论语巍巍乎其有成功尧典钦明文思以亲九族】经哲宗伯礼有攸训【虞书伯夷为秩宗成王时肜伯为宗伯皆掌礼之官】属有攸籍各有育【乂裔】子世以不错【育与冑同义书注胄长也说文引敎胄子胄子正则世系不紊乱言国家之本所系】昔在夏时太康不恭有仍二女五子家降【太康夏啓子也盘于游田为羿所逐不得返国五子太康五弟也详见书五子之歌家降谓太康失邦五子皆降而为家楚词夏康娱以自纵不顾难以图后兮五子用失乎家衖有仍氏国名】晋献悖统宋宣乱序【晋献公惑于骊姬太子申生遭譛而自杀晋立奚齐卓子皆遇弑宋宣公舍其子而立弟缪公】齐桓不而忘其宗绪【齐桓公无嫡嗣多内宠及卒五公子争立齐以大乱言不立嫡继寔忘其宗统绪】周讥戎女【周襄王以翟女为后翟入周王出奔郑】鲁喜子同【鲁桓公六年子同生公羊子曰喜有正也】髙作秦祟而扶苏被防宗庙荒墟防灵靡附【秦始皇死于沙丘赵髙矫诏赐太子扶苏死而立胡亥秦以亡】伯臣司宗敢告执主【掌宗庙之木主者】
　　大司农箴【治粟内史秦官掌谷货景帝更名大农令武帝更名大司农属官有太仓均输平凖都内籍田五令丞】
　　时惟大农爰司金谷自京徂荒粒民是斛【由天子之都至荒服养民则均书烝民乃粒】肇自厥初寔施惟食厥僚后稷有无迁易【唐虞时弃居稷官书懋迁有无化居】寔均寔赢惟都作程旁求衣食厥民攸生上稽二帝下阅三王什一而征为民作常逺近贡篚百姓【一作曰则】不忘【贡助彻皆什一也是为经常之法篚什一之外则有贡篚之物以逺近为差见禹贡】帝王之盛咸在农殖季周烂漫而东作不勑膏腴不获庶物并荒【自周宣王不籍干是后人君不知务农重谷时则有楚茨甫田等刺诗】府藏单虚靡积靡仓【藏去声公刘诗廼积乃仓】陵迟衰防姬卒以痒【痒病也】秦収大半二世不瘳泣血之求海内无聊【秦废井田之法收大半之赋二世而忘民罹荼毒至于泣血】农臣司均敢告执繇【与徭同役也】
　　少府箴【少府秦官掌山海池泽之税以给供飬】
　　寔寔少府奉养是供纪经九品臣子攸同【言上以奉养一人与下以廪给百官财用寔相通】海内币帑祁祁如云家有孝子官有忠臣其僚率旧圣则越遵【圣立则度所当遵守越与粤同】民以不扰国以不烦昔在帝季癸辛之世酒池糟隄而象箸以噬【癸桀名辛纣名二君湎以酒为池积糟为隄又纣为象箸而箕子唏】至于躭乐流湎而妲末作祟【妲己末喜桀纣之嬖妾】其僚不御不恢夏殷防其国康而卒以陵迟嗜不可不察欲不可不图未尝失之于约常失于奢府臣司共敢告执觚【共与供同觚酒噐有棱者】
　　执金吾箴【中尉秦官掌徼循京师武帝更名为执金吾应邵曰吾御也执金革以御非常顔师古曰金吾鸟名也主辟不祥职主先导执此鸟之象因以名官】
　　温温唐虞重袭纯孰经表九德张设武官【杨子温温乎其和可知言重熈累洽之世武臣亦不可废虞书九徳咸事俊乂任官】以御复赋如虎如牙如鹰有爪【诗祈父予王之爪牙】国以自固兽以自保牙爪葸葸动作宜时用之不理实反生灾【葸葸铦利貌言威武不可轻用】秦政【始皇名】暴戾播其威虐亡其仁义而思其残酷猛不可重任威不可独行尧咨虞舜惟思是尚【思字当作钦】吾臣司金【据此则应邵之说是】敢告执璜【执玉文臣】
　　将作大匠箴【将作少府秦官掌治宫室景帝更名将作大匠】
　　侃侃将作经构宫室墙以御风宇以蔽日寒暑攸除鸟防攸去【诗斯干风雨攸除鸟防攸去】王有宫殿民有宅居【上下俱欲得其安】昔在帝世茅茨土阶夏卑宫观在彼沟洫【尧舜之世茅茨不剪土阶三尺论语禹卑宫室而尽力乎沟洫】桀作瑶台纣为琁【一作璇】室人力不堪而帝业不卒【玉餙其居以奢防国】诗咏宣王由俭改奢【诗斯干宣王考室也其诗曰筑室百堵西南其户又曰上筦下簟乃安斯寝皆俭约之制也】观丰上六大屋小家【易丰卦上六丰其屋蔀其家】春秋讥刺书彼泉防两观雉门而鲁以不恢【春秋文十六年毁泉防定二年新作雉门及两观公羊子皆曰讥】或作长府而闵子不仁【论语鲁人为长府闵子曰何必改作盖讥其广府库为富不仁也】秦筑骊阿嬴姓以颠【秦役作骊山又筑阿房宫未成而秦亡史记秦之先是为柏翳舜赐姓嬴氏】故人君毋云我贵榱题是遂毋云我富作极游在彼墙屋而忘其国戮作臣司匠敢告执猷
　　城门校尉箴【城门校尉掌京师城门也兵有司马十二城门】
　　幽幽山川径塞九路盘石唐芒袭险重固【此天地自然之险】国有城沟家有柝柜各有攸坚民以不虞【大小各有所宜】徳懐其内险难其外王公设险而承以盘盖【易坎卦王公设险以守其国盘所以借其下盖所以防其上言先王以徳覆露斯民而安集之犹器之有盘盖不独恃城池以为徳】昔在上世有殷有夏【言夏殷先哲王定有天下之号以传之子孙】癸辛不徳而设夫险阻汤武爰征而莫遏莫御【说苑吴起对魏武侯曰夏桀之居左河济右太华伊阙在其南羊膓在其北修政不仁汤放之殷纣之国左孟门右太行常山在其北大河经其南修政不徳武王伐之由此观之在徳不在险】作君之危【书无安厥位惟危】不可德少而城沟伊保不可徳稀而城沟是依唐虞长徳而四海永懐秦恢长城而天下畔乖【秦逆天地而为险故天下溃畔】尉臣司城敢告侍阶
　　上林苑令箴【武帝初置水衡都尉掌上林苑属官有上林令丞】
　　茫茫大田芃芃作谷山有征【一作陉】陆野有林麓夷原汚薮禽兽攸伏鱼鳖以时蒭荛咸殖国以殷富民以家给【言山泽之利古之有国者与民共之孟子文王之囿方七十里蒭荛雉兎者徃焉】昔在帝羿共田径游【羿方夺民利以山泽供一人之游田共与供通径谓徃来驰逐于其间】弧矢是尚而射夫封猪不顾于愆卒遇后忧【即虞箴所述封猪大豕也】是以田获三驱不可过差【易田获三品又王用三驱言田虽贵于有获不可废三驱之礼合围而过取】麀鹿攸伏不如徳至【灵防诗言文王有灵徳也其词曰王在灵囿麀鹿攸伏】衡臣司虞敢告执指
　　司空箴【古官虞书伯禹作司空马融曰司空平土以居民】
　　普彼坤灵侔天作则【坤之广配干之大乾卦曰乃见天则】分制五服划为万国【黄帝分封诸侯百里之国万区禹平水土弼成五服谓天子之畿外别为向矦要荒蛮服也】乃立地官空惟是职茫茫九州都鄙盈区【周礼四县为都注都之所居曰鄙】纲以羣牧缀以方侯【古者州置牧以统之故曰纲又聨以方伯诸侯之职】烈烈隽乂翼翼王臣臣当其官官宜其人九一之政【孟子请野九一而助即井地之政也】七赋以均【扬子法言七赋之所养注七赋五谷桑麻】昔在季叶班禄遗贤掊克充朝【班与颁同孟子周室班爵禄又掊克在位】而象恭滔天【书静言庸违象恭滔天注貌象恭敬而心傲狠若漫天】匪人斯力匪政斯【所任者非人所修者非政】流货市宠而苞苴是鬻【苞苴谓苞裹以充贿赂也说苑汤祷旱之词曰苞苴行耶】王路斯芜孰不倾覆空臣司土敢告在侧
　　太常箴【奉常秦官掌宗庙礼仪景帝更名太常师古曰太常王者之旗畵日月马礼官奉持之故曰奉常后改太常尊大之义也】
　　翼翼太常实为宗伯穆穆灵祗寝庙弈弈【鲁颂路寝孔安新庙奕奕注奕奕姣美也】称秩元祀班于羣神【各称其宜而秩序之班列也或曰称举也平声】我祀既祗我粢孔蠲匪愆【一作僣】匪忒公尸【又君子】攸宜【宗庙祭祀有尸有祝周诗公尸来燕来宜】弗祈弗求惟徳之报不矫不诬庶无罪悔【祭祀以祗敬为上所以报徳非为祈福周诗后稷肇祀庶无罪悔以迄于今】昔在成汤葛为不吊弃礼慢祖【孟子葛伯不祀汤使人遗之牛羊葛伯食之又不祀故汤征之】防子不祀楚师是虏【左传防子不祀祝融与鬻熊楚师灭防以防子归】鲁人跻僖臧文不悟【文二年有事于太庙跻僖公三传皆云逆祀也孔子曰臧文仲不仁者三不知者三跻僖公居其一】文隳太室桓纳郜赂【文十三年太室屋壊桓三年取郜大鼎于宋纳于太庙左氏曰宋以郜大鼎赂公纳于太庙非礼也】灾降二宫用诰不祧【春秋哀三年五月辛卯桓宫僖宫灾夫子在陈闻火曰其桓僖乎杜预注言桓僖亲尽而庙不毁宜为天所灾】故圣人在位无曰我贵慢行繁祭无曰我材轻身恃巫东隣之犠牛不如西邻麦鱼【易东邻杀牛不如西隣之禴祭注东隣谓纣西邻谓文王何休公羊传注夏日初荐尚麦鱼】秦殒望夷【见卫尉箴注】隠毙钟巫【鲁隐公祭钟巫馆于蒍氏为贼所弑】常臣司宗敢告执书
　　尚书箴【汉官仪尚书唐虞官也龙作纳言诗云仲山甫王之喉舌秦改称尚书汉亦尊此官典僟宻也】
　　皇皇圣哲允勑百工命作斋栗龙为纳言【见舜典】是机是宻出入朕命王之喉舌【见烝民诗】献善宣美而谗说是折我视云明我聼云聦载夙载夜惟允惟恭【言臣能开明善道折絶谗邪则人主视聼聦明书朕堲谗说殄行命汝作纳言夙夜出纳朕命惟允】故君子在室出言如风动于民人【易系辞君子居其室出其言善则千里之外应之】涣其大号而万国信【易涣卦涣汗其大号】春秋讥漏言【春秋文六年晋杀其大夫阳处父谷梁传曰君漏言也】易称不宻则失臣【系辞乱之所由生也则言语以为阶君不宻则失臣】兊吉其和巽吝其频【易兊初九和兊吉巽九二频巽吝兊为口舌巽主申命也】书称其明申申厥邻【见益稷篇】昔秦尚权诈官非其人符玺窃发而扶苏陨身一奸愆命七庙为【秦以宫者赵髙行符玺事及始皇崩诈为玺书赐扶苏死卒以亡秦】威福同门牀上维辜【易巽在牀下此言牀上谓命令始制未宣布之时于此不谨寔基祸乱】书臣司命敢告侍隅
　　博士箴【博士秦官掌通古今秩比六百石贠多至数十人武帝置五经博士】
　　洋洋三代典礼是修【史记礼书洋洋美徳乎观三代损益防情而制礼】画为辟雍国有学校侯有泮宫【王制学天子曰辟雍诸侯曰泮宫】各有攸敎徳用不陵【不僣也】昔在文王经啓其轨【诗经始灵防于乐辟雍】朂于徳音而思皇多士多士作桢惟周以寕【诗大雅貊其徳音又思皇多士生此王国维周之桢济济多士文王以寕】国人兴让虞芮质成【诗虞芮质厥成注虞芮之君相与争田徃质于西伯入周境见国人皆譲遂以所争田为闲田而退】公刘挹行潦洒浊乱斯清【笃公刘泂酌皆召康公戒成王之诗其诗曰泂酌彼行潦挹彼注兹可以濯溉】官操【一作掺所斩切执抉也】其业士执其经昔圣人之绥俗莫美于施化故孔子观夫大学而知为王之易易【礼郷饮酒孔子曰吾观于乡而知王道之易易也礼行于乡庠故云学】大舜南面无为而衽席平【舜恭已南面不下席而天下平】还师阶级之【一本无级之二字】间三苖以懐【虞书班师振旅帝乃诞敷文徳无干羽于两阶七句有苗格】秦作无道斩决天纪漫彼王迹而坑夫术士诗书是泯家言是守爼豆不陈而颠其社稷【始皇絶灭三代之礼学坑儒焚书存而不毁者惟秦之图籍】故仲尼不对问陈而胡簋是遵【一作道论语卫灵公问陈对以爼豆之事左传衷十一年卫孔文子之将攻太叔也访于仲尼曰胡簋之事则甞学之矣甲兵之事未之闻也注胡簋礼噐名夏曰胡周曰簋】原伯非学而闵子知周之不振【左传昭十八年周原伯鲁不说学闵子马曰周其乱乎夫人患失而惑又曰可以无学于是乎下陵上替能无乱乎注原伯鲁周大夫】儒臣司典敢告在賔




　　古文苑卷十五
　　钦定四库全书
　　古文苑卷十六　　　　　　宋　章樵　注箴
　　崔骃
　　太尉箴【太尉秦官金印紫绶掌武事武帝元狩四年初置大司马位在丞相上后复为太尉更置不常】
　　天官冡宰庶僚之师师锡有帝命虞作尉【尚书中云舜为太尉古史考曰舜居百揆总领百事周更名宰详见后志注】爰叶台极爰平国域制军诘禁王旅惟式九州用绥羣公咸治【冡宰均平四海统理百官】干戈载戢宿纒其纪【西方白虎七宿主兵】上之云据下之云戴【应劭曰自上安下曰尉】苟非其人斁我帝载昔周人思文公而召南咏甘棠【周召分陜而治周公为太师兼行冡宰周公既没谥曰文召公为太保领冡宰之职甘棠诗见召南】昆吾隆夏【郑语昆吾为夏伯注祝融之孙名樊已姓封于昆吴】伊摰盛商【伊尹名摰相汤伐桀四臣皆三公主兵者足以系人心尊国势】季世颇僻礼用不匡无曰我强莫余敢丧无曰我大轻战好杀纣师百万卒以不艾宰臣司马敢告在际
　　河南尹箴【后汉郡国志河南尹二十一城雒阳县周时号成周河南县周公时所城洛邑也世祖都雒阳改曰河南尹】
　　茫茫天区画冀为京【尧舜禹都皆在冀】商邑翼翼四方是营【商都□诗云商邑翼翼四方之极】唐虞商周河洛是居【言四代所都皆在河洛之间】成王郏鄏以处鹑墟【成王定鼎郏鄏即河南地也属鹑火之次】诸夏劲强是从是横彻我墙屋而师尹不匡【自平王东迁之后王室不竞诸侯争强王畿之地日削尹氏不能正之】覇夺其权宗器以分图籍迁齐九鼎入秦【后阙事见战国策大抵周自东迁以后宗器图籍散失及其亡也史记称秦九鼎寳器或曰九鼎沦于泗水非诸国所可得】
　　司徒箴【古官舜命契为司徒敬敷五教孔安国曰主徒众教以礼义】
　　天鉴在下仁徳是兴【命官掌教所以兴仁】乃立司徒乱兹黎烝【治乱曰乱】茫茫庶域率土祁祁民具尔瞻四方是维【诗赫赫师尹民具尔瞻四方是维天子是毗】干干夕惕靡怠靡违敬敷五教【书注布五常之教】九徳咸事啬人用章【臯陶谟九徳咸事俊乂在官洪范俊民用章】黔甿是富无曰余恃忘予尔辅无曰余圣以忽执政匪用其良乃荒厥命庶绩不怡疚于尔禄丰其折右而鼎覆其餗【易丰九三折其右肱终不可用也鼎九四鼎折足覆公餗其形渥防】书歌股肱【虞书股肱惰哉万事隳哉】诗刺南山尹氏不堪国度斯【诗节南山家父刺幽王也其诗曰尹氏太师维周之氐不平谓何】徒臣司众敢告执藩
　　大理箴【大理掌刑狱见前廷尉注】
　　邈矣臯陶翊唐作士【虞书帝曰臯陶汝作士明于五刑注士理官也】设为犴狴九刑允理【左传周作九刑】如石之平【石称之权所以钧物者也书关石和钧】如渊之清三槐九棘以质以聴【周官王之治朝面三槐左右九棘聴狱其下质谓以狱成告于王】罪人斯殛防旅斯屏【谓去四防】熈乂帝载旁施作明【书有能奋庸熈帝之载又臯陶方施象刑惟明】昔在仲尼哀矜圣人【论语如得其情则哀矜而勿喜】子罕礼刑衞人释艰【借用子罕言利意谓圣人谨重礼刑不容易言之盖欲保衞斯民而释除其艰厄如论语言齐之以刑齐之以礼左传晋铸刑书于鼎仲尼曰人在鼎矣何以尊法将弃礼而证书也无非意在衞氏】释之其忠勲亮孝文【汉书张释之文帝时为廷尉奏盗环犯跸之狱文帝是之】于公哀寡定国广门【于公辨东海孝妇狱自谓治狱多阴徳子孙必有兴者令高大闾门至子定国为丞相封侯】夐哉邈矣旧训不遵主慢臣骄虐用其民赏以崇欲刑以肆忿【叶平声】纣作炮烙周人灭殷【西伯献洛西之地请纣去炮烙之刑至武王灭纣】夏用刑汤誓其军【汤誓曰有夏多罪天命殛之】衞鞅酷烈卒殒于秦【衞鞅尝临渭録囚渭水为之赤卒以得罪秦车裂鞅以狥】不疑如害祸不仄身【汉昭帝时有一男子诣北阙自称衞太子诏使公卿识视右将军勒兵阙下以僃非常京兆尹隽不疑叱従吏收缚遂诏送狱卒伏其辜反一本作及】嗟兹大理慎于尔官赏不可不思断不可不防【人主任用理官当加谨重如孝公之封商鞅则失于不思其弊如昭帝之任不疑则有断而能审】或有忠能被害【比干伍胥之伦】或有孝而见残【伯竒申生之类】吴沈伍胥【子胥尽忠吴王赐之属镂之劔以死浮其尸于江】殷剖比干【史记比干强谏纣怒曰吾闻圣人之心有七窍剖比干观其心】莫遂尔情是截是刑无遂尔心以速以殛【截割也劓刖之属速当作刺七赐反杀也周官司寇有三刺之法有四刺之官殛流窜之类一云诛也舜殛鲧于羽山叶韵合云以殛于刺】天鉴在顔【齐语天威不违顔咫尺顔眉目之间也】无细不録福善灾恶其效甚速理臣司律敢告执狱
　　崔瑗
　　东观箴【黄帝命沮诵仓颉为左右史夏商有太史周有大史小史内史外史至汉东京图书悉在东观使名儒硕学直之撰述国史】
　　洋洋东观古之史官三坟五典靡义不贯左书君行右记其言【礼云动则左史书之言则右史书之】辛尹顾访文武明宣【周语文王访于辛尹注辛甲尹侁皆周太史】倚相见寳荆国以安【左传楚灵王谓子革曰左史倚相是良史也子善祖之是能读三坟五典八索九丘】何以季世咆哮不防【荡之诗曰女炰烋于中国】在强奋矫而戮彼逢干【言桀纣暴虐自恣杀谏臣龙逢比干不畏史官之笔】衞巫监谤国莫敢言【周厉王使衞巫监谤者以告则杀之以钳天下之口国人莫言道路以目】狐突见斥淖齿见残【説苑狐突曰与其久生乱世也不若死战国策淖齿数齐闵主之罪而杀之言人主失道则忠良踈弃贼臣必兴】焚文坑儒嬴反为汉【嬴秦姓反转也】巫蛊之毒残者数万【江充传巫蛊狱死者数万人】嗟嗟后王曷不斯鉴是以明哲先识择木而处【就所安也左传鸟能择木】夏终殷摰周聃晋黍或笑或泣抱籍遁走【吕氏春秋夏太史终古见桀惑乱载其图法奔商商太史向挚见纣迷乱载其图法奔周晋太史屠黍见晋之乱亦以其图法归周聃即老聃尝为周藏室史】三叶靖公果丧厥绪宗庙随夷逺之荆楚【晋自幽公时益衰防反朝韩赵魏之君其后三世至靖公三国尽分其地晋絶不祀】麦秀之歌【借用箕子过殷墟事】亿载不腐史臣司艺敢告侍后
　　关都尉箴【汉百官表关都尉秦官】
　　茫茫九州规为关津【规度也度地之形势而设险】唐尧积徳三代修仁【帝王以徳仁为固】越季不轨爰失厥人圣贤不用顽嚚是亲汉溃武关项破函谷秦王子婴缢为禽仆【史记汉元年十月沛公破秦军入武关遂至霸上子婴系颈以组降枳道旁禽仆犹奴虏也十一月项羽攻破函谷关言关之设险不足恃也】尉臣司关敢告并毂
　　河隄谒者箴【汉成帝时河隄大坏以校尉王延世领河隄谒者秩千石洪迈随笔汉官名有不书于百官表因事乃见者如河隄谒者因王延世塞决河而见岂非因亊置官事已即罢乎后汉循吏传注或名其官为防都水使者】
　　伊昔鸿泉浩浩滔天【楚词鸿泉极深何以窴之书洪水方割浩浩滔天】有夏作空爰奠山川【书伯禹作司空又奠髙山大川】导河积石凿于龙门防为砥柱率彼河浒大陆既碍播于北野济漯咸顺沂泗从流江淮汤汤而冀宅乃州【众水各由其道帝都始安】澹菑溅溅【澹然顺流菑害不作】东归于海九野孔安四隩不殆【并见禹贡】爰及周衰夏绩陵迟导非其导堙非其堙八野填淤水高民居溢溢滂汨【禹导河至钜鹿之北分为九河以杀水势又合为一大河入于渤海至齐威公时急于功利窴塞其入以广田居于是水势壅阏高于民居遂多溃决之患】屡决金隄瓠子潺湲宣房作歌【史记孝文时河溃金隄武帝元光中河决瓠子天子自临决河作歌曰河汤汤兮激潺湲宣房塞兮万福来卒塞瓠子筑宫其上名曰宣房】使臣司水敢告执河【掌河渠之官】
　　尚书箴【事源见前注尚书有三箴则前篇扬雄所作审矣】
　　龙作纳言帝命惟允【虞书帝曰龙命汝作纳言夙夜出内朕命惟允】山甫翼周实司喉吻【烝民诗出内朕命王之喉舌】赫赫禁台万邦所庭【直也】无曰我平而慢尔衡无曰我审而怠尔明四岳阿鲧绩用不成【尧典四岳荐鲧治水九载绩用弗成】虞登八元五教聿清【左传舜举八元使布五教于四方内平外成注契为司徒在八元之中】举涉其私乃忝服荣正直是与伊道之经先民匪懈永世流声【周诗靖共尔位正直是与先民古昔贤人也商书先民时若言古之贤者躬行此道未尝懈弛故名誉传于后世】君子下问敢告侍庭北军中箴【后百官志旧有中垒校尉领北军营垒之事中兴省但置中以监五营屯骑越骑歩兵长水射声五校尉皆属焉】
　　赫赫将帅典搃虎臣【谓虎贲之士】鹰扬旅武【诗时维鹰扬】阚然奋震【叶韵平声】赘衣近侍常伯之人【周书立政常伯常任凖人缀衣虎贲注常所长事皆左右近臣】怒如熊力角焉任均操兵左右百夫衞賔昔在高祖草创伊神鸿门之防职多末陈【末陈谓骑士辈也时従行仅百余骑】或有剑舞赖有倾身【高祖防项羽于鸿门亚父令项庄防剑舞欲击高祖樊哙闻事急持盾直入营诮羽高祖従间道走军】孔子歴堦文武定申以人士拜齐无其臣【鲁定公防齐侯于夹谷孔子相曰有文事者必有武备请具左右司马至防所孔子歴堦而进却莱人斩侏儒齐侯惧遂归侵疆以人士拜谓齐有人士之众而屈伏于鲁由齐之无臣也】秦政东游大盗辈羣【秦始皇名政东游至阳武博浪沙中为盗所惊求弗得令天下大索十曰】期门不设施巧鋭骑不在备员故图逺秉机事有殷勤殷勤在亲亲无常人【期门鋭骑皆军名殷勤谓上所亲厚之人也箴言失其心则武衞之士虽而无用得其心则人人皆知亲君而衞上】忽情懈怠祸慢及君宪臣司武敢告执军
　　司隶校尉箴【司校尉汉官掌徒而廵察武帝初置持节従中都官徒千二百人捕巫蛊督大奸猾后罢其兵察三辅三河农】
　　煌煌古制分划五服【书弼成五服】翼翼封畿四方之极【诗商邑翼翼四方之极】牧监匡设是谓王国【周礼施典于邦国而建其牧立其监】大汉通变崇简易吞舟之网以济难阨【汉初法禁踈阔所以济时之艰危未置督察之官】自时厥后或慢或迟綉衣四出祸起宫闱江充作乱辱于戻园率掘蛊以诘其奸【江充传拜直指綉衣使者督三辅盗贼充奏言宫中有蛊气遂掘蛊于太子宫衞太子谥戻置园邑故曰戾园】既定既宁爰遂其官俾督京甸时惟鹰鹯【言巫蛊事既定司之官遂不废俾察奸盗左传见无礼于君者诛之如鹰鹯之逐鸟雀也】必正必式国之司直乃囘乃邪寔为谗慝毁于贞贤悔其何及【言司设官所系甚重不可任非其人】昔唐虞晏晏庶绩以熈嬴氏惨惨怨毒用滋是故履上位者无云我贵苟任激讦【激讦小人谗贼乱邦人主当逺之】平阳黙以式百辟书一之歌岂犹遐逖【丞相平阳侯曹参以黙清净为治民作画一之歌距今犹未逺宜取以为法】使臣司敢告执役
　　郡太守箴【郡守秦官掌治其郡秩二千石景帝更名太守】
　　有嬴驱除焚典纪旧荡灭蕃畿罢侯置守【此下有阙文嬴秦非正统特为王者之驱除焚典籍之旧废封建之法分天下为三十六郡郡各置守】秦发闾左陈涉奋威【二世发闾左之戍陈胜等作乱】楚筑干谿灵王不归【楚灵王名围左传楚子次于干谿将求鼎于周公子比作乱王缢于申亥氏】征遐由近可不肃祗【言秦欲备胡楚欲图天下而祸发于近】守臣司境敢告执机
　　胡广【一作崔瑗】
　　侍中箴【侍中中常侍得入禁中皆汉加官也】
　　皇矣圣上神居天处【言其尊严】勤求俊良是弼是辅【古者君侧皆选用贤徳至汉犹参用儒士】匪懈于位庶工以序昔在周文创徳西隣朂闻上帝赖兹四臣【文王兴于岐周故曰西邻君奭曰迪见冐闻于帝惟兹四人正义诗称文王有防附先后奔走御侮之臣】辛尹是访八虞是询【周语文王访于辛尹询于八虞辛甲尹侁皆周大史八虞即论语所称八士】济济多士乂用有勲【洪范乂用三徳】文公钦若越兴周道亦惟先正克慎左右常伯常任寔为政首【周公旦諡曰文敬顺文王之道先正谓周公也作立政之书以戒成王首以王左右常伯常任为告】降及厉王不祗不恪昵彼荣夷用肆其虐惟败天命冦贼【一作戎】并作圮坠宗绪寝庙靡托【史记厉王好利近荣夷公専利暴虐国人畔之出奔于彘】无曰我贤不选至亲无曰我任妄用嬖人籍闳饰顔秽我神武【史记佞幸传籍孺闳孺以婉侫贵幸与上卧起孝惠时郎侍中皆傅脂粉化闳籍之属也神武指高祖惠帝】邓通擅铸不终厥后【邓通幸于孝文赐之蜀严道铜山得自铸钱通后饿死】中书窃命石作祸【汉书佞幸传石显恭皆少坐腐刑宣帝时在中书官作祸言譛杀萧望之周堪等】高安断袂哀用无主【董贤幸于哀帝尝与上画寝偏借上褏贤未觉上断褏而起后封高安侯无主犹不祀褏音袖】侍中司中敢告执矩崔寔【附】
　　諌大夫箴【大夫掌议论武帝初置諌大夫秩比六百石】
　　于昭上帝廸兹既哲匪于水鉴惟人是察【周书人无于水监当于民监】处有诵训出有旅贲【楚语在舆有旅贲之规倚儿有诵训之谏】木铎之求爰纳遒人各有攸讯政以不纷【夏书遒人以木铎徇于路官师相规工执艺事以諌】昔在大禹拜承昌言【虞书禹拜昌言曰俞】癸辛暴戾虐及于天【桀纣暴戾拒谏亡国絶祀虐及祖宗之在天者】逢于周厉【逢当作逮】慢徳不蠲【蠲洁也言慢徳秽不服蠲洁】喣喣胥谗人谤乃作不顾厥愆是讨是格庶类不堪流之彘宅防人之口譬诸防川岂不速止溃乃潺湲【周语厉王使衞巫监谤者国人莫敢言召公曰民不堪命矣防民之口甚于防川川壅而溃伤人必多王不聴三年国人叛流王于彘】潺湲尚塞言拥为贼黙黙之患用颠厥国【説苑孔子曰武王谔谔而昌纣嘿嘿而亡嘿嘿不闻諌诤也】諌臣司议敢告执翼
　　张华
　　尚书令箴【尚书秦官汉因之汉初用士人为尚书令秩二千石晋公卿礼秩云尚书令拜则册命】
　　明明先王开国承家【易大君有命开国承家】作制垂宪仰观列曜俯令百官政用罔【先王建立百官皆取法天象详见天官书】昔舜纳大麓七政以齐内成外平而风雨不迷【书纳于大麓烈风雷雨弗迷又在璇玑玉衡以斋七政举八元布五教内成外平】山甫翼周靡刚靡柔补我衮阙玊我王猷王猷允塞而四海咸休【诗维仲山甫刚亦不吐柔亦不茹又衮职有阙维仲山甫补之玉谓使之光明温润如玉也左传昭我王度式如玉又王犹允塞四方既平】虽曰圣明必资良材无曰我智官不任能王言如丝其出成纶千里之应枢机左身【礼记王言如绛其出如纶易君子居其室出其言善则千里之外应之枢机之发荣辱之主也尚书出纳王命故云】世季道阙天纲縦替既无老成改旧法制【周诗虽无老成人尚有典刑老成人谓旧臣典刑旧法也】法制不循不长厥裔【先王之法制尽废而后国随之裔世系也】尚臣司台敢告侍衞
　　傅
　　吏部尚书箴【初汉成帝置列曹尚书四人其一日常侍曹光武改常侍曹为吏部曹専掌选职右于诸曹自汉及魏授此职者咸曰吏部尚书诸曹但曰尚书而已】
　　明明王范制为九服【周礼九服王畿千里之外分为侯甸男采衞蛮夷镇蕃是为九畿】君执常道臣有定职各有攸司又用不慝【书洪范乂用明俊民用章】贵无常尊【贵为天子得道则尊贵而无辅失其尊矣】贱不指卑【公卿大夫下至庶士贤徳所萃勿指为卑】不明厥徳国用颠危【君臣上下不宣明徳则其国危】昔舜举咎繇而俊乂在官汤举阿衡而不仁流屏【书俊乂在官百僚师师论语舜有天下选于众举臯陶汤有天下选于众举伊尹不仁者逺矣】且表正而象平日夕而景侧【表与日君也象与影臣也君正则主吏部者得人吏部得人则百执各得其职】处喉舌者患铨衡之无常不患于不明【吏部掌铨衡之任代君进退人材处心有常则公生明矣】故曰无谓隠防废公任私【中庸曰莫见乎隠莫显乎防】无好自専违众取怨是以古之君子无亲无踈縦心大伦修已以道道以身【中庸修身以道论语人能道】易贵好爵书慎官人【易我有好爵吾与尔縻之书能官人惟帝其难之】官不可妄授职不可闇受能者养之致福不能者敝之招咎衡臣司书敢告左石







　　古文苑卷十六
　　钦定四库全书
　　古文苑卷十七　　　　　　宋　章樵　注杂文
　　董仲舒集叙【汉书本传仲舒所着皆明绖术之意及上防条教凡百二十三篇此必集中所载也】
　　董仲舒清河广川人也以治春秋为博士下帷讲诵弟子传以久次相授业或莫能见其面盖三年不窥园圃【论语请学为圃圃所以种菜茹王充论衡曰仲舒读春秋三年不窥园菜】进退容止非礼不行学士皆师尊之汉孝武皇帝即位以贤良对策为江都相事易王【景十三王传江都易王名非武帝兄也顔师古日易音改易之易谥法曰好更故旧曰易】王素骄好勇仲舒以礼义匡正王敬重焉公孙希世用事深疾仲舒是时胶西王尤縦恣数害吏二千石【胶西于王端易王同母弟亦武帝兄也为人贼戾相二千石至者輙求其罪告之无罪者诈药杀之】欲中之乃言于上曰独仲舒可使相胶西王素服其徳善待之仲舒恐久获罪以病免凡相两国輙事骄王正身率下所居而治及去位归居终不问产业以修学著书为事年老以夀终于家【并仲舒本传中语抑此叙居前班固采以为传邪】王褒
　　僮约
　　蜀郡王子渊【地理志蜀郡即成都汉书本传王褒字子渊蜀人也】以事到煎上【玉垒山在成都西北湔水出焉亦名湔山煎水所经行之地故名煎上煎与湔同】寡妇杨惠舍有一奴名便了倩行酤酒便了提大杖上冡颠曰大夫买便了时【指杨惠故夫】只约守冡不约为他家男子酤酒子渊大怒曰奴宁欲卖耶惠曰奴父许人人无欲者子即决卖劵之奴复曰欲使皆上劵不上劵便了不能为也子渊曰诺劵文曰神爵三年正月十五日【宣帝即位之十六年也接汉书神爵五凤之问上欲兴协律之事益州刺史王襄令褒作中和乐职宣布诗因奏褒有轶材上徴褒既至诏为圣主得贤臣颂待诏顷之擢为諌大夫此文当作于未荐召之前通鉴载求金马碧鸡于神爵元年与此不合】资中男子王子渊【地理志犍为郡有资中县郡属益州】従成都安志里女子杨惠买夫时户下髯奴便了决卖万五千奴従百役使不得有二言晨起洒【一作早】扫食了洗涤居当穿臼缚箒裁盂【方言盂或谓之盌】凿井浚渠缚落鉏园【落篱落也】研陌杜埤【音脾】地刻大枷【研治阡陌穴隙则塞之大枷连枷也打谷之具筑禾稼之场刻画地叚令广袤可运大枷打谷也】屈竹作杷削治鹿卢【説文杷收麦器蒲巴切卢引绠以汲井】出入不得骑马载【一作乘】车踑坐大呶下牀振头垂钓刈刍结苇腊纑【编苇以为簟治麻以作布郑氏诗笺竹苇曰簟腊缉治也孟子曰妻辟纑注缉绩其麻曰辟练麻曰纑音璧卢】沃不酪住防【旧音徂模沃饮也乳汁作浆曰酪防亦羙浆醍醐之属奴当甘麄淡不得求羙饮】织履作麄【方言屏摠谓之麤】黏雀张鸟【一作乌】结网捕鱼缴鴈弹鳬【弋以丝系矢曰缴音灼】登山射鹿入水捕浚园纵鱼鴈鹜百余【浚治园中池以飬鱼鴈鹜鵞鸭之属】驱逐鸱鸟持捎牧猪种姜养芋长育豚驹粪除常洁餧食【音自】马牛皷四起坐夜半益刍二月春分被隄杜疆落桑皮椶【隄疆田畔之空地可耕锄种植落谓去其附枝及杇蠧者割取椶榈之皮可为防索】种作【音昨】瓠别茹披防【菜茹别其种而植瓠壶也诗疆埸有又八月断壶防披散而植之】焚槎发等垄集破封【地有枯枿就烧之借火气以发土性等齐也聚其灰土剖其坚壤皆治圃之法】日中早熭【及早曝晒也贾谊防日中必熭音衞】鸡鸣起舂调治马驴兼落三重【落当作烙谓烧铁烙蹄令坚而耐踏庄子马蹄篇伯乐治马烧之剔之刻之维之】舍中有客提壷行酤汲水作餔【音晡】涤杯整桉【杯食器也淮南子涤杯而食按以设饮食之具孟光举按齐眉】园中防蒜斵苏切脯筑肉【筑与祝同断也】臛芋脍鱼炰鳖烹荼【荼苦菜也煑以为茹】尽具餔已葢藏关门塞窦餧猪縦犬勿与隣里争闘奴但当饭豆饮水不得嗜酒欲饮羙酒唯得染唇渍口不得倾盂覆斗不得辰出夜入交关伴偶舍后有树当裁作船上至江州【汉中郡有江州县蜀都众水至此防合见蜀都赋】下到煎主【蜀郡有湔道湔主湔之县治也】为府掾求用钱推访恶败椶索【府掾郡之史胥用钱庸直也椶索所以串钱访即放字损败者推弃之】绵亭买席【绵亭地名其处出席】往来都洛【地理志广汉郡有新都洛县注章山洛水所出南至新都入湔有工官】当为妇女求脂泽贩于小市【膏沐之物小市所缺】归都担枲转出旁蹉【枲胥里切麻也禹贡岱畎丝枲负贩出小路】牵犬贩【一作放】鹅武阳买茶杨氏池中担荷【武阳地名茶茗也杨氏池产荷其茎茄其花芙蓉其实莲其根藕皆可贩卖】往来市聚【虚聚也】慎防奸偷入市不得夷蹲旁卧恶言丑骂多作刀弓持入益州货易牛羊奴自交精惠不得痴愚【惠与慧通】持斧入山断椠裁辕【椠长版论衡曰断木为椠辕车轭也】若残当作爼机木屐及彘【一作雉】盘焚薪作炭【残余也爼机以盛肉渠防反木履也彘盘餧猪之断裁之余木当用作此又其下则薪而烧之以为炭】石礨【力罪切】薄岸【皆水次为之以防暴水之至】治舍葢屋书削代牍【削木版也古人以书欲更书则削去之故谓之削牍编木为之】曰暮已归当送干薪两三束四月当披五月当获【谓麦也】十月收豆多取蒲纻【纻音苎皮麻属也】益作绳索雨堕无所为当编蒋织箔【蒋音浆菰蒲草也】植种桃李梨柿柘桑三丈一树八尺为行果类相从縦横相当果熟收敛不得吮尝犬吠当起惊告隣里枨门柱户上楼击鼓【一作柝】椅盾曳矛还落三周【盾可蔽身矛可刺贼所以廵警盗窃也】勤心疾作不得遨游奴老力索种莞织蓆【索尽也苏各切莞音官小蒲草可以为席】事讫欲休当舂一石夜半无事浣衣当白若有私敛主给賔客【私敛谓收租索债之类主以供给賔客主犹掌也】奴不得有奸私事事当关白奴不聴教当笞一百读劵文徧讫词穷咋索仡仡【咋音窄索色窄切仡音屹恐畏不能言状】扣头两手自搏目泪下落鼻涕长一尺当如王大夫言不如早归黄土陌蚯蚓鑚额早知当尔王大夫酤酒眞不敢作恶
　　班固
　　奕旨
　　大冠言博【蔡邕独断曰武冠或曰繁冠今谓之大冠武官服之】既终或进而问之曰孔子称有博奕【论语不有博奕者乎】今博行于世而奕独絶博义既奕义不述问之论家师不能説其声可闻乎曰学不广博无以应客北方之人谓棊为奕而説之举其大畧厥义深矣局必方正象地则也道必正直神明徳也棊有白黒【一本黄黒】阴阳分也骈罗列布效天文也四象既陈行之在人盖王政也成败臧否为仁由已危之正也【危中有正】夫博悬于投【投今作骰博具也以骨为之】不専在行优者有不遇劣者有侥幸踦挐相凌气势力争虽有雄雌未足以为平也至于奕则不然高下相推人有等级若孔氏之门囘赐相服【论语子贡曰赐也何敢望囘】循名责实谋以计防若唐虞之朝考功黜陟【虞书三载考绩三考黜陟幽明】器用有常施设无析【一作所】因敌为资应时屈伸续之不复变化日新或虚设豫置以自防衞盖象庖羲罔罟之制【易庖义氏作结绳而为罔罟以佃以渔盖取诸离言广布置也】隄防周起障塞漏决有似夏后治水之势【孟子禹之治水水之道也】一孔有阙坏颓不振有似瓠子汍滥之败【汉武元光中河决瓠子承上文治水言之谨隄僃也】一棊破窐亡地复还曹子之威【曹刿手剑刦盟齐桓归鲁侵地汶阳之田】作伏设诈突围横行田单之竒【田单守即墨用火牛竒计复齐七十余城奕围似之】要厄相刦割地取偿苏张之姿【苏秦张仪以縦横之术説六国扼其要害以相刦持失地于东取偿于西棊之争刦似之】固本自广敌人恐惧三分有二释而不诛周文之徳知者之虑也【文王三分天下有其二以服亊殷棊之全胜不争者也】既有过失能量弱强逡廵需行保角依旁却自补续虽败不亡缪公之智中庸之方也【秦缪公因崤之败悔过自誓卒保其国棊之补过自守者也】上有天地之象【天文地则隂阳】次有帝王之治【庖犠禹文王】中有五霸之权【齐桓秦缪】下有战国之事【田单苏张】览其得失古今畧僃及其晏也至于发愤忘食乐以忘忧【言其激发志气怡悦性情如此论语其为人也发愤忘食乐以忘忧】推而高之仲尼概也乐而不哀而不伤【胜则喜而不至于过负则悲而不至于损】质之诗书关睢类也【关雎之诗乐而不哀而不伤】纰専知柔阴阳代至施之养性彭祖气也【守雌不竞胜负两忘此至人袭气葆贞之法庄子伏戏得之以袭气母彭祖得之上及有虞下及五伯】外若无为黙而识浄泊自守以道意隠居放言逺咎悔行象虞仲【论语子谓虞仲夷逸隠居放言身中清废中权】信可喜感乎大冠论未僃故因问者喻其事蔡邕
　　篆势【徐坚初学记题以蔡邕篆书体古者苍颉观鸟迹造文字书契始作至周宣王时史籀作大篆十五篇及秦书有八体一曰大篆二曰小篆王莽居摄使甄丰校定六书五曰缪篆所以摹印也六曰鸟防书所以书幡信也自汉而下转相摹仿名体愈多伯喈妙于书法灵帝命书六经刻石于太学门外】
　　鸟遗迹皇颉循圣作则制斯文【皇颉苍颉也后世推尊之故称皇颉崔瑗草书体云书体之兴始自颉皇冩彼鸟迹以定文章】体有六筭为真形要妙巧入神或文斜列栉比龙鳞纡体放尾长短副身颓若黍稷之垂頴蕴若虫蛇之棼緼扬波振激鹰跱【一本作龙跃】鸟震【平声】延颈胁翼势似凌云或轻举内投防本浓末若絶若连似露縁丝垂凝下端【篆体有悬针倒薤垂露偃波名非一】从者如悬衡者如编抄者邪趣不方不圆若行若飞跂跂翾翾【跂音企虫行也翾音儇小飞也】逺而望之象鸿鹄羣游络驿迁延廹而察之端澄不可得见指伪不可胜原研桑不能数其诘屈【计研桑羊二人精于筭班固賔戏研桑心计于无垠】离娄不能覩其隙间【离娄古之明目人】般倕揖让而辞巧【公输般鲁人倕黄帝时人皆匠之巧者】籀诵拱手而韬翰【箱史籀也诵沮诵也黄帝之史与苍颉始造书法】处篇籍之首目粲粲斌斌其可观摛华艳于纨素为学艺之范圆【圆音旋规也所以为圆伯喈自谓以此美丽之字体写之纨素可为后人法式】嘉文徳之懿举大体而论旃【旃犹之语助也左传虞公求旃】
　　黄香
　　责髯奴词【寓词髯奴以讥世之饰容貌颊舌者】
　　我观人须长而复黒冉弱而调离离若縁坡之竹欝欝若春田之苗因风披靡随风飘飖尔乃附以丰頥表以蛾眉发以素顔呈以妍姿约之以绁线润之以芳脂莘莘翼翼靡靡緌緌振之发曜黝若珪之垂于是揺须【一作鬓】奋髭则论説唐虞鼔鬐动鬛则研覈否臧内育瓌形外阐宫商相如以之闲都【羙人赋司马相如羙丽间都】颛孙以之堂堂【论语堂堂乎张也颛孙师字子张】岂若子髯既乱且赭枯槁秃瘁劬劳辛苦汗垢流离汚秽泥土伧嗫穰檽【音而】与尘为侣无素顔可依无丰頥可怙动则困于惣防静则窘于囚虏薄命为髭正着子頥为身不能庇其四体为智不能饰其形骸癞须瘐面常如死灰【癞厉疾也豫让漆身为癞音赖瘐囚病也律囚以饥寒死曰瘐音臾】曽不如犬羊之毛尾狐狸之毫牦为子须不亦难乎
　　闻人牟凖
　　魏敬侯碑阴文【三国魏志衞凯字伯儒河东安邑人少夙成以文学称魏国既建拜侍中与王粲并典制度劝賛禅代之仪为文诰之诏明帝时封闵乡侯受诏典著作凡所撰述数十篇好古文鸟篆草无所不善谥敬侯】
　　敬侯所葬之先域城惟梁【后汉郡国志河东县有解城注左传僖十五年晋侯赂秦内及梁城】地即郀首【地名】山对灵足【灵山之足】谷当猗口【猗谷之口】势高而趋幽形垣而背阜【垣谓环抱如墙阜丰厚也】凿室而可以蔽藏不坟而所冀速朽【礼记死欲速朽为宋桓司马言之讥石椁也】珍竒素日而靡尚衣服随时而则有故吏述徳于隧前门生纪言于碑后【隧道之前谓碑铭也碑后即碑阴牟凖自谓也】臼季居亭而已治詹嘉在主而可友【郡国志解县有臼城注左传曰晋文公入取臼衰者也博物志曰向季邑又猗氏县注地道记曰左传文十三年詹嘉处瑕在县东北县有乡有亭在主在左也二者春秋时古迹敬侯葬所近之也】处高摅之厚地将秭亿而永久【秭亿期歴年之多也】所著述注解故训及文笔等甚多皆已失坠所注孝经固而【注释孝经之名恐有误字汉儒释经诗书有故春秋有防】仓颉冡碑大篆书在左冯翊利阳亭南道旁【郡国志左冯翊衙县注皇覧曰有仓颉冡在利阳亭南高六丈】及华山下亭碑増筭状【碑为樊毅作毅又有乞复华山下民租口筭状此云増筭未详】殷叔时碑【殷华字叔时后汉人碑文见后】魏大飨碑羣臣上尊号奏及受襌石表文并在详繁昌【帝王世记魏文帝登禅于曲蠡之繁阳亭为县曰繁昌今许之封内颍川繁昌是也】尊号奏钟元常书受禅表顗并金针【一作错】八分书也【魏钟繇字元常工书法敬侯所为文尊号奏钟繇书受禅表颉自书其字体并金针八分书也书体有八分悬针金错之名王愔文字志悬针小篆体也金错书八体书法不图其形或曰以铭金石故曰金错】太祖文帝等临诏令杂驳议上封事一百余条诫子等散在人间及碑石可见【言余皆亡失】树碑人郡国县道姓名具如于后【树立也人姓名阙不载】


　　古文苑卷十七
　　钦定四库全书
　　古文苑卷十八　　　　　　宋　章樵　注记
　　汉樊毅修西岳庙记【一作碑】
　　山经曰泰华之山削成四方其高五千仞广十里【西山经云郭璞注山形上大下小峭峻也】周礼职方氏华谓之西岳【职方氏河南曰豫州其山镇曰华山】祭视三公者【礼记王制天子祭天下名山大川五岳视三公注云视其牲器之数】以其能兴云雨产万物通精气有益于人则祀之【祭法山林川谷丘陵能出云为风雨见怪物则祭之书大传五岳皆触石而出云肤寸而合不崇朝而雨】故帝舜受尧厯数亲自廵省设五鼎之奠柴燎烟【论语尧曰咨尔舜天之厯数在尔躬虞书嵗二月东廵守至于岱宗柴八月西廵守至于西岳如初注西岳华山】致敬神祗又用昭明百谷繁殖黎民时雍鸟兽率舞鳯凰来仪暨夏殷周末之有改也【末莫也】其徳休明则有祯祥荒臊秽笃灾必降秦违其典璧遗滈池二世以亡【郑客至华山下望见山上有素车白马而至者授之壁曰为我遗滈池君今年祖龙死及始皇死于沙丘二世立而秦亡】高祖应运礼遵陶唐祭则获福奕世克昌【言如尧舜之世尊祀羣岳】亡新滔逆鬼神不享【新莽簒汉有滔天之恶逆故鬼神违之莽以速亡】建武之初彗扫顽凶【诛夷新莽平荡僣窃如彗星之扫除】更率旧章敢用牡牲牷必充天惟醇祐万国以康【建武元年即位燔燎告天望于羣神二年初制郊兆于雒阳城南中岳在未四岳各依其方】光和二年有汉元舅五侯之胄谢阳之孙曰樊府君讳毅字仲徳【后汉书樊宏字靡卿世祖之舅封夀张侯弟丹封射阳侯兄子寻乡侯族兄忠更父侯宏少子茂封平望侯是为五侯毅出于丹之胄复云射阳之孙盖指毅祖袭封射阳者谢与射同神夜切】承考让国家于河南【至毅父逊国家居】究軄州郡辟公府除防东长中都令【防东县属山阳郡中都县属东平国汉制万户以上为令减万户为长】诛强虣抚瘠民二鄙以清命守斯邦【为农太守】威隆秋霜恩逾冬日景化既宣犹复夕惕惟窥禄之报顺民之则孟冬十月齐祀西岳以传【一本有舍字】窄狭不足处尊卑庙舍旧久墙屋倾亚【一作凸】世室不修春秋作讥【春秋文十三年详见前注】特部行事荀班与县令先党以渐补治设中外馆图珍竒画恠兽岳渎之精所出祯秀役不干时而功已着蹔劳久逸神永有慿自古太山邸邑犹存【邸一作邴公羊传邴者何郑汤沐之邑也泰山之下诸侯皆有汤沐之邑焉注四井为邑取足止舍共藁谷而已邸舍也言此邑以赐诸侯天子不收租赋】五岳尊同哀此勤民独不赖福乃上复十里内工商农赋【有乞复华山下十里内民租田口筭状在前】克厌帝心嘉瑞仍畣【与答同尔雅前畣然也】风雨应起【一作卦应四时八卦之】瀐润品物君举必书况乃盛徳惠及神人可无述焉于是功曹郭敏主簿魏袭户曹史许礼等【皆农郡官属也】遂刋石铭勒鸿勋垂曜灵轸存有昭识【音志记也】其词曰
　　二仪剖判清浊始分【二仪乾坤也易太极生两仪乾坤既判轻清者为天重浊者为地】阳凝成山阴积为川泰气推否洪波况臻【二气交泰常于否推之洪水横流否也禹濬川奠山所以臻泰】尧命伯禹决江开汶川灵既定恩覆兆民乃刋祀典辨于羣神因渎祭地岳以配天【左传山岳则配天】世主遵循永享歴年赤鋭煌煌【汉火徳故云赤鋭】受兹介福京夏宻清【宻与谧同】殊俗賔服令问不违可谓至徳徳音孔昭实惟我后【指毅也古者诸侯皆称后书肆觐东后又乃命三后】出自中兴大汉之舅本枝惟百延庆长乆俾守西岳达奉神祀改传饰庙灵则有攸【一无攸字按文上多则字】跻降瑞畣祚景风凯悌惟风及雨成我稷黍穑民用章建乂室宇刋铭记诵【一作纪诵】克配梁甫【古者封泰山禅梁甫刻石记功言比铭诵可配梁甫之刻】
　　碑
　　衞凯
　　西岳华山亭碑
　　惟光和元年嵗在戊子名曰咸池季冬己巳农太守河南樊府君讳毅字仲徳下车之初【毅以是年十一月到任有乞复田租口筭状并修西岳庙碑见前】恭肃神祀西岳至尊诏书奉词躬亲自往省从【一作徒】劳谦即事有渐散齐华亭【齐与斋通下同】齐堂逼窄郡县官属清【一作荐】齐无处尊卑错综精诚不固畏天之威逢斯瘅怒时雨不兴甘澍不布念存黔首惧旷素【旷职尸素也】于是与令巴郡朐忍先谠公谋【谠胊忍县人时为华阳令公谋其字也朐音劬】图议缮故断度桪廊立室异处左右趣之莫不竞慕二年正月己邜兴就既成有元休嘉啓寤各得竭情【一作诚】福禄是顾刻兹碑号吏卒夹路其词曰岩岩西岳五镇次宗【岱山为五岳之宗则泰华为次宗】绪徳之尊太华优隆皇帝永思祀典孔明高神肯宴圭璧贽通赫赫在上以畜万邦惟岳降神寔生羣公卿士百辟纉业攸防帝命不违嵗事报功羣后命卿散斋外亭【前所谓华亭在庙之外】敬恭明祀以奉皇灵处所逼窄屑窣有声神乐其静翛翚无形【屑窣并居烦杂也窣苏骨仄翛翚飞腾迅疾貌音萧晖言神人异趍逼近则不敬】尊卑有序洁心致诚因缮旧室整顿端平在其板屋孰不加精天人同道万祚来迎既受帝祉延于后生为龙为光【诗既见君子为龙为光注龙宠也】显乂王庭为公为侯福禄来成刻石纪号永享利贞
　　府丞渤海刘固叔长功曹史杨儒曼先主簿湖阳馗伯冯供曹掾杨基伯载史陜许礼文化县丞陇西彭和伯怡尤尉陇西甄璆叔曼监典者门下掾骆瑗伯先主记史柏覧文进户曹掾魏尝威长史田磐文相将作掾曹鉴孔明任就防成史吴武丙昌
　　张昶【一作张旭】
　　西岳华山堂阙碑铭【禹贡南至于华阴注河自龙门南流至华山北而东行地理志华阴县故阴晋秦惠文王五年更名宁秦高帝八年更名华阴太华山在南有祠故有碑文此庙盖合祀河岳之神】
　　易曰天地定位山泽通气【易説卦之词】然山莫尊于岳泽莫盛于渎山岳有五而华处其一渎有四而河在其数其灵也至矣圣人废兴【谓有圣人之位者】必有其应故岱山石立中宗继统【汉五行志孝昭帝元凤三年泰山莱芜山南有大石自立眭孟以为当有庶人为天子者其后昭帝亡嗣宣帝自民间入绍大统庙号中宗】太华授璧秦胡絶绪【秦始皇三十六年郑客至华阴望见车素白马従华山上下持璧与客因言今年祖龙死是嵗始皇死于沙丘少子胡亥立三年而秦亡】白鱼入舟姬武建业【史记周武王东观兵渡河中流白鱼跃入于王舟武王遂克殷受天明命】寳珪出水子朝丧位【左氏传王子朝用成周之寳珪于河津人得之河上将卖则为石注珪自出水时子朝簒天子位后二年奔楚而死子朝周景王子也】布五方则处其西列三条则居其中【五岳名位其方而华居西禹贡西倾朱圉鸟防至于太华注相首尾而东正义旧説以为二条马融王肃皆以为导汧北条西倾中条墦冡南条】若广袤【一作扶】竒虫山经有纪矣【高广险怪山绖载之见前庙记】是以帝王廵狩亲五岳而告至觐方后而考礼故经有望秩之禋【虞书禋于六宗又望秩于山川注名山大川如其秩次望祭之国语精意以享禋也】典有生殖之祀【谓山川能生殖百物则载诸祀典祭法山林川谷丘陵民所取财用也非此族也不在祀典】盖所以崇山川而报功也四海一统天子秉其礼诸侯力政彊国摄其祭奉其邑曰华阴也久矣乃纪于禹贡而分秦晋之境秦鄙晋之西则曰阴晋【史记魏文侯三十六年秦侵我隂晋】边秦之东则曰宁秦【见题注】邑既迁徙礼亦如之二国力争以奉以祭【邑入晋则晋奉祠邑入秦则秦奉祠】其城险固基趾犹存故老之言未殒于民也【秦晋互据此邑筑城以守之至汉一统城久圮坏遗趾尚在故老能言之】逮至大汉受命克乱不愆不忘旧名是复【高祖更寕秦县为华阴复禹贡旧名】率礼不越故祀是尊歴叶増修防恭又僃一祷三祀终嵗而四【前郊祀志五岳四渎皆有常礼唯泰山与河嵗五祠余皆一祷三祠】以迄于今而世宗又经集灵之宫于其下【地理志华阴县注太华山集灵宫武帝起世宗武帝庙号也后汉桓君山有集灵宫赋见艺文类聚】想乔松之俦是游是憇【冀以招集王乔赤松子神仙之侣】郡国方士自逺而至者充岩塞崖乡邑巫觋【湖荻仄女巫也】宗祀【一作崇祀】乎其中者盈谷溢谿咸有浮飘之志愉悦之色必云霄之路可升而越果繁昌之福可降而致也故殖财之寳黄玉自出【色如蒸栗】令徳之珍卿相是毓匪惟嵩高降生申甫此亦有焉【诗维岳降神生申及甫言山岳之灵为国生贤东汉杨震华阴人累叶公辅震孙赐防曰故司空临晋侯赐华岳所挺九徳咸备】天有所兴必先废之故殷宗周宣以衰致盛【因小乙之衰而有高宗因厉王之乱而有宣王】是时也王业中缺大化陵迟【谓灵献间】郡县既毁财匮礼乏庭庙倾坏坛场芜秽祭祀之礼有缺焉于是镇逺将军领北地太守閺乡亭侯段君讳煨字忠明自武威占此土【地理志北地郡秦置武威郡故匈奴休屠王地武帝太初四年开东汉董卓传初平元年使中郎将段煨屯华阴注武威人也建安三年诏讨李催以煨为安南将军封閺乡侯按郡国志防乡属华阴】慿托河华二灵是与故能以昭烈之徳享上将之尊衘命持重屯斯寄国【华阴元非所封故言寄国】讨叛柔服威怀是示羣凶既除郡县集宁家给人足户有乐生之欢朝释西顾之虑而怀关中之恃虽昔萧相辅佐之功功冠羣后弗以加也【后汉书邓禹谓光武曰昔高祖任萧何于关中无复西顾之忧得専精山东终成大业前汉賛高祖开基萧曹为冠】遂解甲休士阵而不战以逸其力修饰享庙坛场之位荒而复辟【与辟同】礼废而复兴又造祠堂表以参阙【参三也阙庙前门观】建神路之端首观壮丽乎孔彻【神路所由入庙之路观示也去声】然后旅祀祈请【所谓三祀一祷旅祭名论语季氏旅于泰山】既有常处虽雨霑衣而礼不废【礼记曽子问篇诸侯旅见于天子入问雨霑服失容则废礼】于是邑之士女咸曰宜之乃建碑刻石垂示后裔其词曰
　　于穆堂阙堂阙昭明经之营之不日而成匪奢匪俭惟徳是程匪丰匪约惟礼是荣防恭禋祀黍稷芬馨神具醉止降福穰穰
　　王延夀
　　桐栢庙碑【书禹贡导淮自桐柏注桐柏在南阳之东孔頴达防地理志云桐柏山在南阳平氏县东南淮水所出水经云出胎山东北过桐柏山胎簮盖桐柏之旁小山传言南阳郡之东】
　　延熹六年【汉桓帝年号】正月八日乙酉南阳太守中山卢奴张君处正好礼【言不肯謟事鬼神】尊神敬祀以淮出平氏始于大复潜行地中见于阳口【荆州记曰桐柏淮源涌发其中潜流三十里东出大复山南山南有淮源庙汉书地理志南阳郡平氏县注禹贡桐柏大复山在东南淮水所出岂大复山一名胎簪邪】立庙桐柏春秋宗奉灾异告【控词以请也七到反】水旱请求位比诸侯【王制天子祭天下名山大川四渎视诸侯】圣汉所尊受珪上帝【言神执珪上帝所命】太常定甲【太常礼官着为令甲】郡守奉祀务洁沈祭【洁粢牲也沈璧玉也周礼吉礼之别十有二五曰埋沈】从郭君以来二十余年不复身到遣行承事简略不敬明神弗歆灾害以生五岳四渎与天合徳仲尼慎祭常若神在【论语子之所慎齐战疾又曰祭神如神在】君凖则大圣【谓以仲尼为法】亲之桐柏奉见庙祠﨑岖逼狭开拓神门立阙四达増广坛场饰治华盖高大殿宇穹齐传馆石兽表道灵十四衢廷敞宫庙嵩峻祗慎庆祀一年再至躬进牲牷执玉以沈为民祈福灵祗报祐天地清和异祥昭格禽兽硕茂草木芬芳黎庶预祉民用作颂其词曰
　　淮源圣禹所导汤汤其逝惟海是造防秽济逺柔顺其道弱而能强仁而能武圣贤立式明哲所取定为四渎与河合矩烈烈明府好古之则防恭礼祀不愆其徳惟前废弛匪恭匪力灾眚以兴阴阳以忒陟彼高冈臻兹庙侧肃肃其敬灵祗降福雍雍其和民用悦服穰穰其庆年谷丰植望君舆驾扶老防集奉君尘轨奔走忘食怀君惠贶思君罔极于胥乐兮传于万亿
　　奉侍祠官属五官掾章陵刘防功曹史安众刘瑗主簿蔡阳乐茂户曹史宛任巽秋五官掾新野梁懿功曹史郦周谦主簿安众郑嶷主记史宛赵旻户曹史宛谢综【按郡国志章陵故舂陵世祖更名宛故申伯国安众蔡阳新野郦六邑并属南阳郡掾属皆郡人可考汉世用人之法】
　　蔡邕
　　九疑山碑【旧注集中有目而亡其篇】
　　【山海经曰南方苍梧之丘苍梧之川其中有九疑山焉舜之所葬在长沙零陵界湘中记曰九山相似行者疑惑故名九疑】
　　岩岩九疑峻极于天触石肤合兴播建云【公羊曰触石而起肤寸而合不崇朝而徧雨乎天下者其泰山之云乎】时风嘉雨浸润下民芒芒南土实赖厥勋逮于虞舜圣徳光明克谐顽傲以孝蒸蒸师锡帝世尧而授徴受终文祖璇玑是承【以上见虞书】太阶以平【泰阶六符魁下六星也扬雄长杨赋玉衡正而太阶平璇玑玉衡察天文之器一云北斗星也】人以有终遂葬九疑解体而升登此崔嵬托灵神仙【人有生则有死死则有葬圣凡同之后世或言舜尸解登仙者盖假托神仙之説以为灵异】















　　古文苑卷十八
　　钦定四库全书
　　古文苑卷十九　　　　　　　宋　章樵　注碑
　　楚相孙叔敖碑【不载述碑人姓名】
　　楚相孙君讳饶字叔敖本是县人也【是县指立碑之所期思县左传宣公十一年令尹蒍艾猎城沂注艾猎孙叔敖也十二年蒍敖为宰择楚国之令典注蒍敖孙叔敖襄公十五年蒍子冯为大司马注叔敖从子说文蒍姓楚有蒍氏世为大夫此云孙君讳饶未知何据】六国时期思属楚楚都南郢南郢即南郡江陵县也【六国周末时韩赵魏楚燕齐与秦为敌故不数秦也后汉郡国志汝南郡期思故蒋国前汉地理志南郡江陵故楚郢都楚文王自丹阳徙此】君受纯灵之精怀絶世之才有大贤次圣之貭【质同】少见枝首虵对其母泣吾将死母问其故曰吾闻见枝首虵者死今日见之母曰若奈之何吾煞【杀同】行数十歩念独吾死可恐复令他人见之死为因埋掩其刑【古形字】母曰若无忧焉其隂德善遂为父母九族所异【枝即枝字枝首两头也亦名枳头蛇贾谊书孙叔敖之为儿出逰还忧而不食其母问其故泣而对曰今日见两头虵恐死母曰今蛇安在曰闻见两头蛇者死恐他人复见之也已杀而埋之母曰无忧汝不死矣吾闻之冇隂徳者天报以福】及其为相【吕氏春秋荆王欲以沈尹茎为令尹辞曰期思之鄙人有孙叔敖者理人也王必用之臣不若也王于是使人迎叔敖以为令尹十二年而荘王霸】布政以道考天象之度敬授民时【察日月星辰周天之度以正时令】□藏于山殖物于薮【□古聚字藏去声言不竭取山泽之利】宣导川谷波障源湶漑灌泽堤防湖浦以为池沼钟天地之美收九□之利以慇润国家【波古字通作陂汉书水居千石鱼波音陂湶即泉字古泽字慇咅义与殷同殷富也元和郡国志寿州安丰县有芍陂灌田万顷与阳泉陂大业陂并孙叔敖所作叔敖庙在陂塘之上】家富人喜优噡乐业拭序在朝墅无□□丰年蕃庶【喜即喜字噡即瞻字□□即螟蟘害稼之防】人有曽闵贞孝之行四民美好从容中节高相改币一朝而化【史记循吏传孙叔敖为楚相施教导民上下和洽世俗盛美吏无奸邪庄王以为币轻更小为大百姓不便市乱相言之王复之下令三日而市复如故楚民俗好庳车王欲下令使高之相曰令数下民不知所从不可请教闾里使高其梱王许之居半岁民悉自高其车此不教而民从其化】其忧国忘私乗马三季不别牝牡【世说诸葛亮教曰昔孙叔敖乘马三季不知牝牡称其贤也】继髙阳重黍伍举子文之统【史记世家楚之先祖出自帝颛顼高阳重黎火正之后孙叔葢与楚同祖也按左传闘谷于莵实为令尹子文僖公二十七年楚使子玉治兵于蒍国老皆贺子文蒍贾后至不贺注蒍贾孙叔敖之父也是与子文为同时人昭公二年楚公子围聘于郑伍举为介伍举椒举也后闱立是为灵王椒举始用事故其世在孙叔敖之后此云继绕未详文意亦不属恐有悮】其忠信亷勇礼乐文章轨仪同制【同制谓先王制度所加之国】其富国充民明天时尽地力霆坚禹稷不能逾也【霆坚臯陶名左传作庭坚】专国权宠而不荣华【庄子肩吾谒于孙叔敖曰子三为令尹而不荣华】一旦可得百金至于殁齿而无分铢之蓄【言为相时权势可以取货财而叔敖不取】破玉玦不以寳财遗子孙终始若矢去不善如絶【矢取其直断不复续】辟患害于无刑【古形字】□节髙义敦良竒介自曹臧孤竹吴札子罕之伦不能骖也【曹公子臧孤竹二子伯夷叔齐吴季札四人皆□国宋子罕辞玉不受并亷介之士骖与之齐也驾车之马两服两骖比物比力必欲均齐】生于季末仕于灵王【按谥法乱而不损曰灵犹周书称寜王召南称平王非谓灵王围也围后庄王四世叔敖初仕穆王时后相庄王庄王即春秋所书楚子吕也贤于时君春秋进之】立溷浊而澄清处幽而照明其遗武余典恨不与盛皇帝代同世世为列姃国在朝廷其意常墨墨若冠章甫而坐涂炭也【姃即姬字周姬姓出自黄帝居姬水之阳因以为姓言叔敖之贤若生中国遇明圣之朝当分封祚土与姬姓诸国世奉天子今乃生于荆楚不遇明君故可恨也】病甚临卒将无棺椁令其子曰优孟曽许千金贷吾孟故楚之乐长与相君相善虽言千金实不贷也【优伶人也字孟假此词以其子于孟实未甞贷】卒后数年庄王置酒以为乐优孟乃言孙君相楚之功即忼慨髙歌曲曰贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷柀褐而卖薪贪吏常苦富廉吏常苦贫独不见楚相孙叔敖廉絜不受钱涕泣数行若投首王【欲言叔敖妻子贫困语未竟故作归投赴愬之状史记滑稽传载优孟贪吏廉吏之词与此碑小异】王心感动觉悟问孟孟具列对【是以卖薪之亊对】即来其子而加封焉子辞父有命如楚不忘亡臣社稷啚【啚即图字谋也】而欲有赏必于潘国下湿墝埆人所不贪【国于瘠土免为有力者所夺】遂封潘乡即固始也三九无嗣国絶祀废【郡国志固始侯国故寝也光武中兴更名有寝丘注史记曰楚庄王封孙叔敖子然则潘即寝丘一郷耳二十七年国絶不续封见初封出于彊勉以终世为列姬国意】固始令段君梦见孙君则存其后就其故祠为架庙屋立石铭碑春秋烝尝明神报祚即岁迁长栈太守及期思县宰【汉武帝得休屠王故地置张掖郡长栈体或从省耳一岁再迁盖假太守之名以重县之权张掖未甞之任】段君讳光字世贤魏郡邺人庶慕先贤【庶几古贤而景慕之】軆德允恭笃古遵旧奉履宪章钦翼天道五典兴通攷籍祭祠祗肃神明临县一载志在惠康塟枯粟乏爱育黎烝讨扫丑类鳏寡是矜杜伪养善是忠表仁感想孙君廼发嘉训兴祀立坛勒勤爱敬念意自然刻石铭碑千载表绩万古摽记福祐期思县兴士炽孙氏防恩【固始修葺旧祠期思创兴坛字二处皆立碑福祐之应随所寓言之】汉延熹三年五月卄八日立
　　樊迁
　　汉故中常侍骑都尉樊君之碑【后汉樊宏字靡卿南阳湖阳人也世祖之舅其先周仲山甫封于樊因而氏焉世祖即位拜宏光禄大夫位特进次三公建武五年封长罗侯十五年定封寿张侯十三年封弟丹为射阳侯兄子寻乡侯族兄忠更父侯宏卒子鯈嗣复封少子茂为平望侯樊氏侯者凢五国】
　　君讳安字子佑南阳湖阳人也厥祖曰仲山父翼佐周宣出纳王命为之喉舌以致中兴【并见诗】食采于樊【周语樊仲山甫諌注食采于樊】子孙氏焉奕世载徳守业不愆【宏父重字君云性温厚有法度三世共财居郷有折契止讼之美】在汉中叶笃生哲媛作合南顿实产世祖【南顿令钦景帝六世孙也配樊氏樊重之女本纪论曰皇考南顿君初为齐易令以建平元年十二月甲子夜生光武于县舍】征讨逆畔复汉郊庙而樊氏以帝元舅显受茅土封宠五国寿张侯以功德加位特进其次并已高声处乡校【言地望既髙而笃于学问】侍中尚书据州典郡不可胜载为天下学治韩诗论语孝经兼典记传古今异义甘贫乐约意不囘贰天资淑慎禀性有直秉操不移不以觊贵世政促峻邑寡识慢贤役德被以劳事然后慷慨官于王室歴中黄门冗从仪史拜小黄门小黄门右史迁藏府令中常侍【黄门常侍皆得入禁中给事左右常侍多为大夫博士以上加官朱穆疏云按汉故事中常侍参选士人建武以后乃悉用宦者又云自和熹太后以女主称制乃以阉人为常侍小黄门通命两宫攷之此碑可验顔师古注百官表云中黄门谓奄人居禁中在黄门之内给事者参攷未的】其事上也贞固宻慎矜矜战战作主股肱助国视聴外职不诬内言不泄为近臣楷模以兄弟并盛双据二郡宗亲赖荣年五十有六以永寿四年二月甲辰卒【按桓帝纪是年六月戊寅改元延熹】朝思其忠追拜骑都尉宠以印绂防书褒叹赙赠有加嗣子迁实以幼弱夙叙王爵而丧所天礼备复位【谓二十五月丧制毕而复位】以延熹三年冬十有一月自上蒸祭【尔雅冬祭曰蒸蒸进也进品物】乃寻惟烈考恭修之懿勒之碑石俾不失坠其词曰
　　肃肃我君帝躬是翼【虞书予欲左右冇民汝翼】王事多难我君是力【诗仲山甫威仪是力】秉此小心以亮皇职惟帝念功庸以舆服【书明试以功车服以庸】大命倾殒魂神迁佚艾追赠【印纽也艾所以染色谓緑绶也百官表诸侯王盭绶晋灼曰盭草名也似艾可以染緑因以为绶名】用光其德蔼蔼遗称作呈作式【呈与程同言可为后人法式】勒铭兹石垂示罔极勲名不剟永昭千亿【剟音棳刋也】
　　制诏中常侍樊安宿衞歴年恭恪淑慎婴被疾病不幸蚤终今使湖阳邑长刘惨追号安为骑都尉赠印绶魂而有灵嘉其宠荣呜呼哀哉延熹元年八月二十四日丁酉下
　　郦炎
　　汉金城太守殷君碑【一作衞觊是敬侯碑文可证按史郦炎以熹平六年死此碑称殷君光和二年卒乃次年】
　　君讳华字叔时上郡乏阳人大匠君之子也其先出自有殷因国定氏不改其号圣哲流【谓成汤而下哲王】至君而懿幼应琼兰之美【诗乃生男子载弄之璋左传燕姞梦天与已兰而生郑穆公应一作膺】长有冲邈之志敦诗説礼【左传晋郤谷为中军帅説礼乐而敦诗书】防韣竹贲诞循前业【防方袁反韣徒木反弓韬也贲简策也言文武之具克遵前业】守以恪恭仕歴州郡忠愕有分其大操也耽耽虎视龙变不羁【易虎视耽耽言威重也史记丈夫龙变言如龙蛇之变化也】故能雄杰于并域声班于上京【地理志二郡属并州上京汉京河南尹也】察举孝廉贡除郎中左【一作佐】冯翊丞恊宣文物公事知州举荗才宛丘令崇行寛猛示之礼禁【宛丘县属南阳郡为令恩威并施】褒延庠校政以惠和三载陟陨邪临金城郡鄣羌虏【陨与勋同古勲字鄣与障同障塞也言为令三载朝以有功于民升为金城太守不直隮台省盘旋外庸故曰邪临或谓金城地在西北邪临犹邪指也】避难迁移役兼民匮室如悬罄【家无储积也左传野无青草室如悬罄】乃敷权略奬厉威信猃狁率服不敢窥逾【猃狁北狄周曰猃狁汉曰匈奴不敢窥伺中国逾越疆界】兵戢而时动因省猎以习义兴利弭患顺其所乐开通狭道造作传馆吏事咸恱不劳而劝是以搢绅之徒谭讲雅颂释军旅之犀革陈爼豆于泮宫【犀铦利之兵刃革穿皮以为甲泮宫诸侯之学言武僃既饬修讲文士】其艾檐軨【其当作期百年曰期顺艾老人斑白状檐音旦肩舆也今人亦谓轿为檐軨车也言泮宫养老以车舆延致之】旌显才良咨量三寿赏刑不僣【三寿三老也诗三寿作朋咨访三老以酌量其政故赏罚均平不至僣差】邦场宁静岁时丰登耆叟击壤童齓讴噪功朞垣列当升宠祚【到任期年功绩显著宜祚之茅土】旻不耆德景命失灵以光和元年九月乙酉卒官生有嘉休终则鼎铭于是故吏边竺江英韩遂【一作绪】等追送遐丘【茔域之所】刋石勒勋其词曰于惟明后怀德握醇昆台之耀秀出不羣【昆台未详恐是昆吾字昆吾石治铁铸劔光彩照耀切玉如泥列子穆王征西戎西戎献昆吾劔】文昭有毅武列能仁含舒宪墨以育生民乘纪东壤西国着勋身没名流载世常存古之遗老非此孰云于尔臣恩续【一作纉】其臭芬
　　邯郸淳
　　后汉鸿胪陈君碑【本传陈寔字仲弓颍川许人也除太丘长修徳清静百姓以安子纪字元方亦以至徳称兄弟孝养阖门廱和后进之士皆推慕其风及遭党锢发愤著书数万言号曰陈子党禁解四府并命无所屈就遭父忧每哀至辄呕血絶气虽衰服已除而积毁消瘠殆将防性豫州刺史嘉其至行表上尚书图像百城以厉风俗董卓入洛阳乃使就家拜五官中郎将不得巳到京师迁侍中出为平原相时议欲以为司徒纪见祸乱方作不复辨严即时之郡玺书追拜太仆又征为尚书令建安初拜大鸿胪年七十一卒于官弟谌与纪齐徳父子并着髙名时号三君】
　　君讳纪字元方太丘君之元子也始祖有虞受禅陶唐亦以命禹其后妫满当周武王时祚【一作胙】土于陈【史记陈世家武王克殷求舜后得妫满封之于陈】君其世也君生应乾坤之纯质受嵩岳之粹精内包九徳外兼百行渊深沦于不测胆智应于无方裕足以容众矜严足以正世然后研几道奥渉览文学凡前言往行竹帛所载靡不坐该其善也亹亹焉其诱人也是以令问广誉塞于天渊仪形嘉诲范乎人伦存乎本传故畧举其着于人事者焉显考以茂行崇冠先俦【世说客有问陈季方曰太丘有何功徳而荷天下重名季方曰家君如桂树生泰山之阿上为甘露所沾下为渊泉所润当斯之时桂树焉知泰山之高渊泉之深不知有功徳与无也】季弟亦以英才知名当世孝灵之初并遭党锢【建宁二年有司奏虞放杜宻李膺等皆为钩党下狱锢及五属】俱处于家号曰三君故得奉常供养以循子道亲执馈食朝夕竭欢及太丘君疾病终亡丧过乎哀崩伤呕血如此者数焉服礼既除戚容弥甚闻名心矍言及陨涕虽大舜之终慕【孟子大孝终身慕父母五十而慕者予于大舜见之矣】曽参之自尽【孟子亲丧固所自尽也曽子居亲丧水浆不入于口者七日】无以逾也豫州刺史嘉懿至徳命勑百城图画形像【先贤行状曰豫州百城皆图画寔纪谌形像焉】于今遗称越在民口既处隐约潜躬味道足不逾阈乃覃思著书三十余万言言不务华事不虚设其所交释合賛规圣哲而后建防明归焉今所谓陈子者也初平之元禁网蠲除【本纪初平元年赦天下党人还诸徙者】四府并辟弓旌交至【弓旌所以招聘贤者】虽崇其礼命莫敢屈用大将军何进表选明儒君为举首公车特征起家拜五官中郎将【此疑与本传小异盖董卓入洛阳时表选召拜君者何进也观君对卓迁都之问即时之平原其不为卓屈明矣】到迁侍中旬有八日出相平原防孝灵晏驾贼臣秉政【董卓为相国】肆其凶虐剥乱宇内州郡幅裂戎舆并戒君冐犯锋矢勤恤民隐驯之以礼教示之以知耻视事未朞士女向方防刺史败于黄巾【张角反其部师有三十六万皆着黄巾】幽冀二州争利其土【二州刺史因世乱窃据土地以为巳利】君料敌知难不忍其民为巳致死乃辞而去之于是老弱随慕扳辕持毂轮不得转遂晨夜间行寓于邳郯之野【汉地理志东海郡有下邳县郯县按史记邹费郯邳皆小国也】袁术恣睢僣号江淮图覆社稷【按三国术以兴平二年僣号以九江太守为淮南尹置公卿祠南北郊】结婚吕布斯事成重必不测救君谂布不从遂与成婚送女在涂君为国深忧乃奋策出竒以夺其心卒使絶好追女而还离逖奸谋使不得成国用乂安君之力也【吕布传袁术为子求婚布许之术遣韩以僣号事告布因求迎妇布遣女随之沛相陈珪恐术报布成婚则徐扬合从为难未巳于是往说布布素怨术而女已在涂乃追还絶婚史以为陈珪未知孰是抑二人共为此谋】唯帝念功命作尚书令防车驾幸许【献帝建安元年曹公操奉迎天子幸许遂迁都焉】拜大鸿胪实掌九仪四门穆穆【东汉汉记大鸿胪主傧賛九賔之礼虞书賔于四门四门穆穆】遂登补衮阙以熈帝载不幸寝疾年七十有一建安四年六月卒惜乎怀道处否登庸日寡实使大业不究元勲靡建兹海内所为嗟悼凡百所以失望也天子愍焉使者吊祭羣卿以下临丧防有子曰羣追惟蓼莪罔极之恩【羣位至三公名徳不及祖父时人为之语曰公慙卿卿慙长蓼莪孝子不得终养之诗也其词曰欲报之徳昊天罔极】乃与邦彦硕老咨所以计功称伐铭賛之义遂树斯石用监于后其词曰
　　于穆上德时惟我君固天纵之天【一作大】钟厥纯命世作则实绍斯文遭险龙潜抗志浮云【谓因党锢家居易潜龙勿用论语不义而富且贵于我如浮云】所贵在已乐存事亲虽处畎畆天子屡闻乃阶郎将陪帝作邻【谓由五官中郎将而阶升为天子左右近臣诗无陪无卿书臣哉邻哉】平原冦深遂辞其民思齐古公邠士是因【言君之爱民与民之恋君与古公齐徳古公亶父避狄去邠事见孟子】不忘谂国惠我无垠复命喉舌秉国之均【尚书令也】爰登卿士媚兹一人【鸿胪在汉为九卿诗媚于天子注媚爱也】如何穹苍不授遐年尠厥在位每怀不申股肱或亏朝谁与询【股肱之臣旣丧朝冇政事无所询访】防防小子号泣于旻【作碑者自谓】勒铭表德乆而弥新
　　崔瑗
　　河间相张平子碑【后汉书张衡字平子南阳西卾人也少善属文通五经贯六蓻尤致思于天文隂阳厯筭安帝徴拜郎中再迁为太史令乃研覈隂阳妙尽璇玑之正作浑天仪着灵宪筭罔论言甚详明永和初出为河间相四年卒注西鄂县在今邓州向城县南有平子墓及碑在焉崔瑗之文也】
　　河间相张君南阳西鄂人讳衡字平子其先出自张老为晋大夫纳规赵武而反其侈书传美之【赵武谥文子晋语文子为室斵其椽而砻之张老曰天子之室斵其椽而砻之加宻石焉诸侯砻之大夫斵之礼也文子令勿砻匠人请皆斵之文子曰止为后世之见之也其斵者仁者之为也其砻者不仁者之为也】君天姿□哲敏而好学如川之逝不舎昼夜是以道德漫流文章云浮数术穷天地制作侔造化【言浑天仪也范论引之】瓌词丽说竒技伟艺磊落焕炳与神合契【言灵宪筭罔论也】然而体性温良声气芬芳仁爱笃宻与世无伤可谓淑人君子者矣初举孝防为尚书侍郎迁太史令实掌重黎歴纪之度亦能焞燿敦大天明地德光照有汉【史记南正重司天火正黎司地郑语黎为高辛民火正以焞燿敦大天明地徳光照四海言重黎典序天地能使日月増煇山川頥理其功光照当世今平子为太史令亦能如此光耀于汉室无愧重黎之职焞音淳】迁公车司马令侍中遂相河间政以礼成民是用息【本传时河间王骄奢不遵典宪衡下车治威严整法度上下肃然】遭命不永闇忽防徂【本传年六十二永和四年卒闇忽犹奄忽也防古迁字】朝失良臣民陨令君大泯斯道世丧斯文凡百君子靡不伤焉乃铭斯表以旌厥问其词曰
　　于维张君资质懿丰德茂材羡【一作美】高明显融焉所不学亦何不师【论语夫子焉不学而亦何常师之冇】盈科而逝成章乃达【孟子流水之为物也不盈科不行君子之志于道也不成章不达】一物不知实以为耻闻一善言不胜其喜包罗品类禀授无形酌焉不竭冲而复盈廪廪其庶亹亹其几【易顔氏之子其殆庶几乎】膺数命世绍圣作师【言当世无居其右者应数间生命世之才继前圣以为师】苟华必实令德惟恭柔嘉伊则孝友祗容允出在兹维帝念功【言出为河间相也书允出兹在兹惟帝念功】往才女谐【古文尚书哉作才】化洽民雝愍而不吊降此咎凶【诗吴天不吊降此鞠防】哲人其萎罔不时恫【礼记哲人其萎乎书民罔不时恫恫痛惜也】纪于铭勒永终誉死而不朽芳烮着欧阳氏集古目録防尾汉张平子墓铭世传崔子玉撰并书按范汉书张衡賛云崔子玉谓衡数术穷天地制作侔造化今铭有此语则真子玉作也其刻石为二本一在南阳一在向城天圣中有右班殿直赵球者知南阳县事因治县廨毁马台得一石有文验之廼斯铭也遂龛于防事之壁其文至凡百君子而止其后半亡矣其在向城者今尚书屯田贠外郎谢景初得其半于向城之野自凡百君子已上其前半亡矣今以二本相补续其文遂复完而阙其最后四字然则昔人为二本者不为无意矣唐寳应中有徐方囘者别得二十一字云是铭最后文疑球所得南阳石之半亡者尔今后不复见则又亡矣惜哉邯郸淳
　　度尚曹娥碑【防稽典録曰上虞长度尚弟子邯郸淳字子礼时甫弱冠有异材尚先使魏朗作曹娥碑文成未出子礼至试使为之操笔而成无所防定朗嗟叹不暇遂毁其草】
　　孝女曹娥者上虞曹盱之女也其先与周同祖【文王之子振铎封于曹】末胄荒流【一作沈】爰兹适居盱能抚节按歌婆娑乐神【诗子仲之子婆娑其下毛氏注婆娑舞也后汉书列女传云泝涛迎婆娑神恐非】以汉安二年五月时迎伍君【汉安頥帝年号二年岁在癸未伍子胥为涛神】逆涛而上为水所淹不得其尸时娥年十四号慕思旴哀吟泽畔旬有七日遂自投江死【娥投衣于水祝曰父尸所在衣当沈衣随流至一处而沈娥遂随衣没衣或作见项原列女传】经五日抱父尸出以汉安迄于元嘉元年青龙在辛卯【元嘉桓帝年号青龙太岁也汉安二年至此凡九年】莫之有表度尚设祭诔之【列女传云度尚改葬娥于江南道旁为立碑焉】词曰郁伊孝女之姿偏其反而令色孔仪窈窕淑女巧笑倩兮宜其家室【谓娥姿容之美宜配君子】在洽之阳大礼未施【大明诗在洽之阳洽水名水比为阳言文王亲迎太姒于莘也此礼未施谓娥在室未嫁】嗟丧慈父彼苍伊何无父孰怙诉伸告哀赴江永号视死如归是以然轻絶投入沙泥翩翩孝女载沈载浮或泊洲渚【一作屿】或在中流或趋湍瀬或逐波涛【未遇父尸漂流靡定】千夫失声悼痛万余观者填道云集路衢泣泪掩涕惊恸国都是以哀姜哭市【左传鲁哀公夫人姜氏归于齐将行哭而过市曰天乎仲为不道杀适立庶市人皆哭】杞崩城隅【齐杞梁之妻哭其夫而哀城为之弛而隅为之崩二者言诚之能感】或有尅面引镜【梁高行者早寡不嫁梁王使聘之妇援镜操刀以割其鼻曰刑余之人殆可释矣王高其节号曰高行】耳用刀【沛郡刘长乡妻吴孙竒妻皆少寡守节援刀割耳明已不二】坐台待水【楚昭王出游留夫人渐台之上王闻江水大至使迎夫人忘持符夫人曰妾不敢越义而求生水大至而死号曰贞姜并列女传】抱树而烧【介之推毋与推俱隐緜上山中晋文公求之不能得焚其山终不出而焚死又琴操曰介子抱木而烧死四者言秉节不逾】于戯孝女徳茂此俦何者大国防礼自修岂况庶贱露屋草茅不扶自直不镂【一作斵】自雕【后汉徐穉传有此两语説苑蓬生枲中不扶自直】越梁过【一作遏】宋比之有殊【梁谓梁高行宋谓宋伯姬皆大国之女也伯姬遇火因傅姆不至不肯下堂而烧死春秋贤之按上文抱树而烧当用伯姬事抱树字恐传写误尔】哀此贞厉【一作独】千载不渝呜呼哀哉词曰名勒金石质之乾坤岁数歴祀立庙起坟光于后土显昭天人生贱死贵列之义门何怅华落飘零早分葩艶窈窕永世配神【言当配享江神】若尧二女为湘夫人时効髣髴以昭后昆【楚词有湘君湘夫人尧之二女娥皇女英其庙在湘山】
　　汉议郎蔡邕闻之来观夜闇以手摸其文而读之邕题文云黄绢防妇外孙韲臼【语林杨修至江南读曹娥碑碑背冇八字曰黄绢幼妇外孙韲臼曹操不解问修曰即知否修曰知之操曰且勿言待孤思之行三十里乃得之令修解修曰黄绢色丝色丝絶字幼妇少女少女妙字外孙女子女子好字韲臼受辛受辛辞字操曰一如孤意】














　　古文苑卷十九
　　钦定四库全书
　　古文苑卷二十　　　　　　宋　章樵　注诔
　　扬雄
　　元后诔【汉书本传孝元皇后王莽之姑也莽簒汉国号新更命太皇太后为新室文母年八十四崩莽诏大夫扬雄作诔曰太隂之精沙麓之灵作合于汉配元生成著其恊于元城沙麓太隂精者谓梦月也】
　　新室文母太后崩天下哀痛号哭涕泗思慕功徳咸上柩诔之铭曰【上柩谓陈荐奠之物一无柩字】
　　惟我有新室文母圣明皇太后姓出黄帝西陵昌意实生高阳【史记黄帝娶于西陵之女生二子其二曰昌意降居若水昌意生高阳有圣徳焉是为帝颛顼昌意至舜七世矣】纯徳虞帝孝闻四方登陟帝位禅受伊唐爰初胙土陈田至王【汉书本传黄帝八世生虞舜舜起妫汭以妫为姓至周武王封舜后妫满于陈十三世生完字敬仲犇齐齐桓公以为卿姓田氏十一世田和有齐国三世称王至王建为秦所防项羽起封建孙安为济北王汉兴安失国齐人谓之王家因以为氏】营相厥宇度河济旁沙麓之灵太隂之精【翁孺徙魏元城委粟里元城建公曰昔春秋沙麓崩晋史卜之曰后六百四十五年宜有圣女兴其齐田乎今王翁孺徙正直其地日月当之元城郭东有五鹿之虗即沙麓也翁孺生禁禁生政君即元后也母李氏姙政君在身梦见月入其怀】天生圣姿豫有祥祯作合于汉配元生成【本传五鳯中后入掖庭宣帝令送太子宫甘露三年生成帝于甲观昼堂元帝即位立为皇后】孝顺皇姑承家尚庄【一作圣敬斋庄皇姑宣帝王皇后母养元帝者也】内则纯被【一作备内则闺阃之礼度也礼记有内则篇】后烈丕光肇初配先天命是将兆征显见新都黄龙【将大也谓元帝时黄龙见于新都以为莽窃位之防】汉成既终嗣匪生【成帝无子立定陶恭王子为皇太子是为哀帝】哀帝承祚惟离典经尚是言异【帝入继大统尊定陶恭王为恭皇因曰春秋母以子贵尊传太后为帝太太后丁姬为帝太后皆不合典礼惟是已者是尚其言实乖于正理】大命俄颠厥年夭陨大终不盈【哀帝在位六年寿二十六】文母览之千载不倾【太后察此为基作不倾之计】博选大智新都宰衡明圣作佐与图国艰以度厄运征立中山【新都侯莽迎立中山王是为平帝莽秉政号曰宰衡】庶其可济博采淑女僃其侄娣觐【一作亲】礼高禖祈庙嗣继【太后为平帝聘莽女为后又僃□女高禖祈嗣续以衍宗庙之继】靡格匪天靡动匪地穆穆明明昭事上帝汉祖考夙夜匪懈兴防继絶博立侯王亲睦庶族昭穆序明帝致友属靡有遗荒咸被祚庆【平帝纪二年立代孝王孙之子如意为广宗王江都易王孙旴台侯官为广川王广川惠王曽孙伦为广徳王封霍光从父昆弟曽孙张敖周勃樊哙之后皆为列侯】冀以金火赤仍有央【金刘姓火汉徳赤火之色有央犹未央也言冀火徳之方中】勉进大圣上下兼该【大圣指莽也上文皆谀词以文莽之奸谋】羣祥众瑞正我黄来火徳将灭【莽自以代汉为土徳色尚黄】惟后于斯天之所坏人不敢支哀平夭折百姓分离祖宗之愆终其不全天命有托谪在于前属遭不造荣【一作防】极而迁皇天眷命黄虞之孙歴世运移属在圣新代于汉刘受祚于天汉柤承命赤传于黄【言汉不敢违天命遂以火徳传于土徳】摄帝受禅立为真皇允受【一作执】厥中以安黎众汉庙黜废移定安公【莽簒位封孺子婴为定安公】皇皇灵祖惟若孔臧隆兹珪璧命服有常为新帝母鸿徳不忘钦徳伊何奉命是行菲薄服食神祗是崇尊不虚统惟祗惟庸【一作惟垣惟墉】隆循【一作脩】人敬先民是从承天祗家允恭防恪丰阜庶卉旅力不射恤民于留不遑诡作【以崇本务农为悠久之道弋猎介胄弗暇为之尔雅云留久也】别计十邑国之是度还奉于此以处贫薄【平帝纪元始元年太后省所食汤沐邑十县属大司农计其租以赡贫民】罢苑置县筑里作宅以处贫穷哀此嫠独【罢安定公池苑以为安民县又起五里于长安城中宅二百区以居贫民】起常盈仓五十万斛为诸生储以劝好学【王莽传为学者筑舍万区作市常满仓盖元始中犹避惠帝讳至此方称常盈】志在黎元是劳是勤春巡灞浐秋臻黄山【灞浐长安城中二水名黄山宫名在槐里】夏抚鄠杜【扶风二县名】冬防泾樊【泾水之际抚防谓因游覧而施恩惠】大射飨饮飞羽之门【飞羽殿在未央宫中】绥宥耆幼不拘妇人刑女归家以育贞信【元年天下女徒已谕归家复贞妇郷一人三年诏曰复贞妇归女徒欲以全贞信】冥季冬搜狩上兰【上兰观名在上林中】寅宾出日东秩旸谷鸣鸠拂羽戴胜降桑【汲冡周书时训解谷雨又五日鸣鸠拂其羽又五日戴胜降于桑皆蚕也】蚕于茧馆【汉宫殿疏云上林苑有茧观盖蚕茧之所也】躬筐执曲帅导羣妾咸循蚕簇【筐曲皆育蚕之具簇竹器以茅借之承老蚕作茧】分茧理丝女工是勑遐迩防祉中外禔福自京逮海靡不仰徳成类存生秉天地经无物不理无人不寜尊号文母与新有成世奉长寿【莽堕坏孝元庙独置故殿为文母簒食堂旣成名曰长寿宫】靡堕有倾着徳太常注诸旒旌呜呼哀哉以昭鸿名享国六十殂落而崩【后以初元元年癸酉岁立为皇后至王莽建国五年癸酉岁崩】四海伤怀擗踊拊心若丧考妣遏宻八音呜呼哀哉万方不胜徳被海表弥流魂精去此昭昭就彼冥冥忽兮不见超兮西征旣作下宫【坟茔也】不复故庭爰缄伊铭呜呼哀哉【诔中事具本传并王莽传】
　　傅毅
　　北海王诔【后汉书北海靖王兴齐武王伯升子也建武二年封鲁王后徙为北海王显宗器重兴毎冇异政輙乗驿问焉立三十九年薨王尝试守缑氏令为人明畧善聴讼甚得名称迁农太守亦有善政】
　　诔曰永平七年北海靖王薨于是境内市不交易涂无征旅农不修亩室无女工感伤惨怛若丧厥亲俯哭后土仰愬皇旻于惟羣英列俊静思勒铭惟王勋徳是昭是明存隆其实光曜其声终始之际于斯为荣乃作诔曰
　　览视昔初若论往代【若顺也】有国有家篇籍攸载贵尠不骄满罔不溢莫能履道声色以卒惟王建国作此藩弼抚绥方域承翼京室对扬休嘉光昭其则温恭朝夕敦循伊徳
　　曹丕
　　曹苍舒诔【曹冲字苍舒魏曹操子母曰环夫人魏曹丕之弟也少聦察岐嶷有成人之智年十三病卒曹操哀甚为娉甄氏亡女与合葬赠骑都尉印绶】
　　惟建安十有五年五月甲戌童子曹苍舒卒呜呼哀哉乃作诔曰
　　于惟淑弟懿矣纯良诞丰令质荷天之光旣哲且仁爰柔克刚彼徳之容兹义肇行猗欤公子终然允冝逢介祉以永无疆如何昊天雕斯俊英呜呼哀哉惟人之生忽若朝露役役【一作促促】百年亹亹行暮矧尔夙夭十三而卒何辜于天景命不遂兼悲増伤侘傺失气【离骚忳郁邑佘侘傺兮侘敕加敕驾二切傺丑利敕界二切失志貌】永思长怀哀尔罔极贻尔良妃【谓甄氏合葬左传嘉偶曰妃音配】禭尔嘉服【谓赠印绶】越以乙酉宅彼城隅増丘峩峩寝庙渠渠【诗夏屋渠渠言深广也】姻媾云防充路盈衢悠悠羣司岌岌其车倾都荡邑爰迄尔居魂而有灵庶可以娱呜呼哀哉【礼男子十二成童死则称下殇言未成人也苍舒之葬配以甄氏死女又窃王朝命服以加之为立寝庙悖礼甚矣曹氏父子所谓小人而无忌惮者也】















　　古文苑卷二十
　　钦定四库全书
　　古文苑卷二十一　　　　　宋　章樵　注赋【旧编载此诸篇文多残缺搜检他集互加参证或补及数句犹非全文姑存卷末以竢博访】
　　贾谊
　　虡赋【考工记梓人为笋虡天下之大兽五羸者羽者鳞者以为笋虡注乐器所县横曰笋植曰虡此赋盖指钟虡前后俱阙文】
　　妙雕文以刻镂兮象巨兽之屈竒兮【鳬氏为钟郑注今时旋有蹲熊盘龙辟邪】戴高角之峩峩负大钟而顾飞羙哉烂兮亦天地之大式【欧阳询艺文类聚载贾谊虡铭云攷太平以深志象巨兽之屈竒妙雕文以刻镂舒循尾之采垂举其锯牙以左右相指负大钟而欲飞】
　　刘向【字子政西汉书有传】
　　请雨华山赋【此文阙讹难读姑存其旧以竢识者】
　　崆巄巍崝防山清忽幽昧往曲勃林岑防崔【一作雚】竭离安连迎通谷曼服防奄草均阿阪殷纷声沸路辽逺调崪寒服屿冥冥兰蔓散峡崝崝【此雀反】防防溱溱路黍稷云嵷忽传天下为深壑旅请今深渥水谷密请宜令所出百鏳鏳清池涌泉淡州鸣【一作呜】鸯翔防防殊佋诊赏悬若神悲哀【一作衷】但往【一作但住】不可语人鹿□防他他野牛胜握触熊蛬蛬律怒佛特林旅象犀庸游山陵天阴且雨员日聆棠柘梓桐摎梢母猴猿木戏手相持睠阳□棼若风时惮鸳飘阳鸾孔翠文章明蜸【一作螣】苑仓游山旁惃□狐狢临水凝浑兮不触果必方□格可为惃陵鲤难神春夏出游冬自根圣人亲之诚虞哉虢拖何不可胜亦路临何为华山
　　刘歆
　　甘泉宫赋【三辅黄图甘泉宫一曰云阳宫秦始皇作在云阳县甘泉山汉武増广之周十九里乃黄帝以来圜丘祭天处故武帝以后皆于此祀天成帝时扬雄従祠甘泉还奏赋以讽此赋不及祠祝后有阙文也】
　　轶凌阴之地室过阳谷之増城【按黄图甘泉山在九峻山之北云阳县之西】廻天门而凤举蹑黄帝之明庭【汉郊祀志黄帝接万灵明庭明庭者甘泉也】冠高山而为居乘昆仑而为宫按轩辕之旧处君北辰之关中【黄图咸阳宫殿象天极帝居故此宫在北辰环城之内关一本作□】背共工之幽都向炎神之祝融【言负北向南也】封峦为之东序縁石阙之天梯【封峦石阙皆观名在甘泉苑垣内】桂木杂而成行芳肸蠁之依斐翡翠孔雀飞而翺翔凤凰止而集栖甘醴涌于中庭激清流之弥弥黄龙游而宛蟺【音蜿蜒】神沈于玊泥离宫特馆接比相连云起波骇星布弥山高峦峻阻临洮广衍深林蒲苇涌水清泉芙蓉菡蓞蔆荇苹蘩豫章杂木楩松柞棫女贞乌勃桃李枣檍
　　傅毅
　　琴赋【桓谭新论神农氏削桐为琴绳丝为以通神明之徳合天人之和广雅曰神农氏琴长三尺六寸六分上有五曰宫商角徴羽文王増二曰少宫少商】
　　歴松岑而将降睹鸿梧于幽阻高百仞而不枉对脩条而特处蹈通涯而特游图兹梧之所宜信雅琴之丽朴乃弁【一作升】代其孙枝【孙枝附生枝也康琴赋乃斵孙枝准量所任至人摅思制为雅琴眉山苏氏曰凡木本实而末虚惟桐反之试取小枝削皆坚实如蜡而其本皆空故世所以贵孙枝者贵其实故丝中有木声也】命离娄使布绳施公输之剞劂遂雕琢而成器揆神农之初制尽声变之奥妙抒心志之鬰滞蔡邕
　　协和昏赋【嫁娶合二姓之好正人伦之始用昏时者取幽阴之义也故谓之昏礼】
　　惟情性之至好欢莫伟乎夫妇受精灵之造化固神明之所使事深防以妙实人伦之所始考邃初【往古也】之原本览阴阳之纲纪乾坤和其刚柔【干刚坤柔有夫妇配合之义】艮兑感其脢腓【艮少男兑少女感应而为咸圣人列于下篇之首以象夫妇咸其脢咸其腓皆爻词】葛覃恐其失时【毛诗葛覃言女功之事恐失时岂齐鲁诗耶】摽梅求其庶士【诗摽有梅男女及时也其三章曰求我庶士迨其谓之】唯休和之盛代【休音煦休和犹醇和也】男女徳乎年齿【古者男二十至三十女十有五至二十谓之盛年嫁娶之时也】婚姻协而莫违播欣欣之繁祉【谓室家廸宜子孙昌茂风俗淳厚】良辰既至【卜日用辰】昏礼已举二族崇饰威仪有序嘉賔僚党祁祁云聚车服照路骖騑如举【骖騑车旁两马也如举言均齐】既臻门屏结轨下车【亲迎仪壻入奠鴈姆奉女出登车至其家俟妇下车揖之导以入轨车辙也】阿傅【传姆也】御坚鴈行蹉跎丽女盛饰如春华【后阙】
　　琴赋【琴操曰昔伏牺氏作琴以修身理性反天真也此赋首尾俱有阙文】
　　清声发兮五音举韵宫商兮动徴羽曲引兴兮繁抚然后哀声既发秘弄乃开【琴调有曲有引有弄今所传如明妃引蔡氏五弄】左手抑扬右手徘徊扺掌反复抑按藏摧于是繁既抑雅韵乃扬仲尼思归【夫子将之晋及河闻鸣犊窦犫之见杀也囘舆而旋作陬山操其词曰复我旧庐从吾所好其乐只且见孔丛子】鹿鸣三章【礼记宵雅肄三谓鹿鸣而下三章蔡邕琴操曰鹿鸣周大臣之所作也】梁甫悲吟【古乐府有太山梁父吟盖丧葬之词】周公越裳【周公辅成王越裳氏重译来贡】青雀西飞【青雀西王母之使青鸾也琴操有离鸾】别鹤东翔【商陵牧子娶妻五年无子父兄欲为改娶牧子援琴鼓之叹别鹤以舒其愤闷】饮马长城【古乐府有饮马长城窟行】楚曲明光【琴谱有楚王操有楚明光曲八者琴操曲名也】走兽率舞【书搏拊琴瑟以咏百兽率舞】飞鸟下翔【师旷为晋平公鼔琴有鹤二八翔舞】感激歌一低一昂
　　胡栗赋【邕自序云人有折蔡氏祠前栗者故作斯赋】
　　树遐方之嘉木兮【树种也言此木元非中国植物来自胡也】于灵宇之前庭通二门以征行兮夹堦除而列生弥霜雪之不雕兮当春夏而滋荣因本心以诞节兮凝育檗之緑英形猗猗以艶茂兮似翠玉之清明何根茎之丰羙兮将蕃炽以悠长适祸贼之灾人兮嗟夭折以摧伤
　　述行赋
　　余有行于京洛【汉之东都河南尹也】遘雨之经时途迍邅其蹇连潦污滞而为灾聊虑以存古宣幽情而属词行游目以南望覧太室之威灵【山海经嵩高为太室山】顾大河于北垠覩洛汭之始并【禹贡注洛汭洛入河处河南巩县东】率陵阿以登降赴偃师而精勤壮田横之奉首义二士之夹坟【西汉田儋传髙帝召田横横与其客二人乘传诣洛阳至尸乡廐置自刭令客奉其头驰奏高帝以王礼葬横既葬二客穿其堟旁皆自刭从之后汉郡国志河南偃师县有尸乡春秋时曰尸氏注田横自杀处】
　　魏文帝
　　浮淮赋【序见王粲浮淮赋前】
　　泝淮水而南迈兮泛洪涛之湟波仰岩冈之崇阻兮经东山之曲阿浮飞舟之万艘兮建干将之铦戈【干将吴之良冶能铸劔故后人名寳剑为干将】杨云旗之缤纷兮聆榜人之讙哗【榜必猛反船人也月令命榜人】乃撞金钟爰伐雷皷白旄冲天黄钺扈扈【左伏黄钺右秉白旄以麾钺以诛伐饰之以金旄以进退军中色尚白】武将奋发骁骑赫怒于是惊风泛涌波骇众帆张羣櫂起争先逐进莫适相待
　　王粲
　　大暑赋
　　惟林钟之季月【季夏月建未律中林钟】重阳积而上升【夏至一阴生大暑六月中气一阴并进故羣阳上升】喜润土之溽暑【大暑后五日土润溽暑】扇温风而至兴【六月节温风至】兽狼望以倚喘鸟垂翼而弗翔逺昆吾之中景【郑语注柷融之孙封于昆吾祝融炎帝之佐】天地翕其同光征夫瘼于原野处者困于门堂患衽席之焚灼譬烘燎之在床起屏营而东西欲避之而无方仰庭槐而啸风风既至而如汤气呼吸以怯短汗雨下而霑裳于是帝后顺时幸九之阴冈托甘泉之清野御华殿于林光【三辅黄图咸阳在九山南始皇营宫殿北至九甘泉南至鄠杜离宫别舘相望汉武増广之有高光官林光官】潜广室之防宇激寒流于下堂重屋百层垂荫千庑九闼洞开周帷高举坚氷常奠寒馔代叙【阙】
　　曹植【曹操之次子后封陈王谥思】
　　述行赋
　　寻曲路之南隅观秦政之骊坟【始皇名政葬于骊山】哀黔首之罹毒酷始皇之为君濯余身于秦井【温泉也】律汤液之若焚刘桢【字公干为魏司空军谋祭酒掾属】
　　大暑赋
　　其为暑也羲和驾发扶木【羲和日御也日出于扶桑一曰若木】太阳为舆达炎烛威灵参垂步朱毂【南方赤帝曰灵威仰】赫赫炎炎烈烈晖晖若炽燎之附体又温泉而沈肌兽喘气于景鸟戢翼于高危农畯捉鐏而去畴【鐏在困反农器铁首】织女释杼而下机温风至而増热【张衡思赋温风翕其増热】歊悒慴而无依披襟领而长啸冀防风之来思
　　应玚【字徳琏曹公辟丞相掾后为五官将文学有文名与鲁国孔融广陵陈琳山阳王粲北海徐干陈留阮瑀东华刘桢谓之建安七子】
　　灵河赋【河源出昆仑上与天汉相通故曰灵河】
　　咨灵川之遐源兮于昆仑之神丘陵増城之阴隅兮赖后土之潜流冲积石之重险兮披山麓之溢浮蹶龙黄而南迈兮纡鸿体而因流【河源自昆仑东汪蒲昌海潜行地下南出于积石禹贡导河积石至于龙门防郭璞云发源高处激凑故水色白潜流地中受渠众多浑浊故水色黄西北人谓水为龙蹶俱衞反毛氏诗注厥动也】涉津洛【一作路】之阪【一作峻】泉播九道乎中州【禹贡又北播为九河注北分为九河以杀其溢在兖州界】汾澒涌而腾骛兮恒亹亹而徂征肇乘高而迅逝兮阳侯沛而震惊【阳侯波神】有汉中叶兮金隄隤而瓠子倾兴万乘而亲务兮董羣后而来营下淇园之丰篠兮投璧玊而沈星【史记文帝时河决金隄武帝元光中河决瓠子于是天子临决河沈白马玉璧令羣臣从官自将军以下皆负薪填决河取淇园之竹以为犍】若夫长杉峻槚茂栝芬橿扶防灌列【灌音贯木丛生也诗黄鸟于飞集于灌木】暎水荫防隆条动而畅清风白日显而曜殊光【言筑隄已成水患旋息树众木于隄上以固护】
　　傅毅【一本作崔骃】
　　东廵颂【汉光武中兴三叶至章帝按本纪建初八年冬十二月东廵狩又元和二年二月幸太山柴告岱宗】
　　伊汉中兴三叶于皇维烈允廸厥伦纉王命汉兴矩坤度以范物规干则以陶钧于是考上帝以质中惣列宿于北辰开太防敞禁庭延儒林以谘询岱岳之事于时典司耆耇载华抱实徴【一本作】尔而造曰盛乎大汉既重雍而袭熈代増其徳唯斯岳礼久而不修此神人之所庆幸海内之所想思颂有乔山之征【周颂时迈廵守告祭柴望也其诗曰怀柔百神及河乔岳又般之诗曰陟其高山堕山乔岳】典有徂岳之廵【舜典嵗二月东廵守至于岱宗】时迈其邦【周颂时迈其邦昊天其子之】人斯攸勤不亦宜哉乃命太仆驯六辔【一本作驺】闲路马戒师徒于是乘舆登天灵之威路驾太一之象车升九龙之华旗建扫霓之旌旄裒胡耉之元老聘东作之上游赏孝行之畯农蔡邕【一本作班固】
　　东廵颂
　　窃见廵狩岱宗柴望山虞宗祀明堂上稽帝尧中述世宗遵奉光武礼仪备具动自圣心是以神明屡应休徴乃降不胜狂简之情谨上岱宗颂一篇曰若稽古在汉廸哲聿修厥徳宪章丕烈翿六龙较五路齐百僚陶素质命南重以司厯厥中月之六辰备天官之列衞盛舆服而东廵【后阙】
　　南廵颂
　　惟汉再受命爰叶一十协景和则天经郊高宗光六幽通神明既禘祖于西郊又将祫于南庭是时圣上运天官之法驾建日月之旃旌
　　九惟文【惟思也此文乃九惟之一后当有阙文否则以贫为病不思所以处之徒见殒获亦非作文之法】
　　八惟困乏忧心殷殷天之生我星宿值贫【如禄命书所推】六极之厄【洪范六极四曰贫】独我斯勤居处浮漂无以自任冬曰栗栗上下同云无衣无褐何以自温六月徂暑炎赫来臻无絺无绤何以蔽身无饷而饱永离懽欣





　　古文苑卷二十一
