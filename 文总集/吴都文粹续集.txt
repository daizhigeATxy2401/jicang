　　钦定四库全书　　　　　集部八
　　吴都文粹续集　　　　　总集类
　　提要
　　【臣】等谨案吴都文粹续集五十六巻补遗二巻明钱谷撰谷字叔寳长洲人是书乃续宋郑虎臣吴都文粹而作朱彞尊诗话称谷贫无典籍逰文徴明之门日取插架书读之手抄异书最多至老不倦仿虎臣文粹辑成续编闻有三百巻其子功父继之吴中文献借以不坠云云所称巻数与此不符疑合功父续编言之或谷旧稿原有此数后复加删汰以成今本彞尊乃据其初稿言之欤此本第五十三巻五十四巻俱佚第五十巻亦有残缺检勘他本并同流传既久不免脱遗已非完本其中所标二十一门分类亦多未确葢能博而未能精者然书中所载自説部类家诗编文稿以至遗碑断碣无不甄罗其采辑之富视郑书防増至十倍学者欲徴文考献要必于是乎取资焉乾隆四十三年七月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀










　　钦定四库全书
　　吴都文粹续集卷一　　　　　明　钱谷　撰都邑　书籍
　　吴都赋　　　　　　　　　　　左思
　　东吴王孙冁然而咍曰夫上图景宿辨于天文者也下料物土析于地理者也古先帝代曾览八纮之洪绪一六合而光宅翔集遐宇鸟策篆素玉牒石记乌闻梁岷有陟方之馆行宫之基欤而吾子言蜀都之富禺同之有玮其区域美其林薮矜巴汉之阻则以为袭险之右徇蹲鸱之沃则以为世济阳九龌龊而筭固亦曲士之所叹也旁魄而论都抑非大人之壮观也何则土壤不足以摄生山川不足以周卫公孙国之而破诸葛家之而灭兹乃丧乱之丘墟颠覆之轨辙安可以俪王公而着风烈也玩其碛砾而不窥玉渊者未知骊龙之所蟠也习其敝邑而不覩上邦者未知英雄之所躔也子独未闻大吴之巨丽乎且有吴之开国也造自泰伯宣于延陵葢端委之所彰高节之所兴建至德以创洪业世无得而显称由克让以立风俗轻脱躧于千乗若率土而论都则非列国之所觖望也故其经畧上当星纪拓土画疆卓荦兼并包括于越跨蹑蛮荆婺女寄其曜翼轸寓其精指衡岳以镇野目龙川而带坰尔其山泽则嵬嶷嶤巊溟郁溃渱泮汗滇防淼漫或涌川而开渎或吞江而纳汉磈磈防防滮滮涆涆防碒乎数州之间灌注乎天下之半百川派别归海而防控清引浊混涛并濑濆薄沸腾寂寥长迈濞焉汹汹隠焉礚礚出乎大荒之中行乎东极之外经扶桑之中林包旸谷之滂沛潮波汩起回复万里歊雾漨浡云蒸昏昧澄奫潫澒溶沆瀁莫测其深莫究其广澶湉漠而无涯惣有流而为长瑰异之所丛育鳞甲之所集往于是乎长鲸吞航修鲵吐浪跃龙腾蛇蛟鲻琵琶王鲔鯸鲐防龟鱕防乌贼拥剑鼊鲭鳄涵泳乎其中葺鳞镂甲诡类舛错泝洄顺流噞喁沉浮鸟则鹍鸡鸀鳿鹴鹄鹭鸿鸡鶋避风鴈造江鸂鷘鷛防鹤鹙鸧鹳鸥鹢鸬汜滥乎其上湛淡羽仪随波参差理翮整翰容与自玩雕啄蔓藻刷荡漪澜鱼鸟聱耴万物蠢生芒芒黖黖慌罔奄歘神化翕忽函幽育明穷性极形盈虚自然蚌蛤珠胎与月亏全巨鼇赑屃首冠灵山大鹏缤翻翼若垂天振荡注流雷抃重渊殷动宇宙胡可胜原岛屿緜邈洲渚凭隆旷瞻迢递回眺冥蒙珍怪丽竒隙充径路絶风云通洪桃屈盘丹桂灌丛琼枝抗茎而敷蘂珊瑚幽茂而玲珑层冈重阻列真之宇玉堂对霤石室相距蔼蔼翠幄嫋嫋素女江婓于是往来海童于是宴语斯实神妙之响象嗟难得而覼缕尔乃地势坱圠卉木镺蔓遭薮为圃值林为苑异荂蓲蘛夏晔冬蒨方志所辨中州所羡草则藿蒳豆蔲姜彚非一江蓠之属海苔之类纶组紫绛食葛香茒石帆水松东风扶留布濩臯泽蝉联陵丘夤縁山岳之岊羃防江海之流扤白蔕衔朱防郁兮防茂兮菲菲光色炫晃芬馥肸蠁职贡纳其包匦离骚咏其宿莽木则枫柙櫲樟栟榈枸榔緜杬杶栌文欀桢檀平仲桾櫏松梓古度楠榴之木相思之树宗生髙冈族茂幽阜擢本千寻垂隂万畆攒柯挐茎重葩殗叶轮囷虬蟠防鳞接荣色杂糅绸缪缛绣宵露霮防旭日晻防与风防飏防浏飕飗鸣条律畅飞音响亮葢象琴筑并奏笙竽俱唱其上则父哀吟子长啸鼯猓然腾趠飞超争接县垂竞游逺枝惊透沸乱牢落翚散其下则有枭羊麡狼猰貐防象乌莵之族犀兕之党钩爪锯牙自成锋颖精若曜星声若震霆名载于山经形镂于夏鼎其竹则筼筜箖箊桂箭射筒柚梧有篁篻簩有丛苞笋抽节往往萦结緑叶翠茎冒霜停雪橚矗森萃蓊茸萧瑟檀栾蝉蜎玉润碧鲜梢云无以逾嶰谷弗能连鸑鷟食其实鹓鶵扰其间其果则丹橘余甘荔枝之林槟榔无柯椰叶无隂龙眼橄榄棎榴御霜结根比景之隂列挺衡山之阳素华斐丹秀芳临青壁系紫房鹧鸪南翥而中留孔雀綷羽以翺翔山鸡归飞而来栖翡翠列巢以重行其琛赂则琨瑶之阜铜锴之垠火齐之宝骇鸡之珍赪丹明玑金华银朴紫贝流黄缥碧素玉隠赈崴防杂挿幽屏精曜潜颖哲陊山谷碕岸为之不枯林木为之润黩隋侯于是鄙其夜光宋玉于是陋其结緑其荒陬谲诡则有龙穴内蒸云雨所储陵鲤若兽浮石若桴双则比目片则王余穷陆饮木极沉水居泉室潜织而卷绡渊客慷慨而泣珠开北戸以向日齐南防于幽都其四野则畛畷无数膏腴兼倍原隰殊品窊隆异等象耕鸟耘此之自与穱秀菰穗于是乎在煮海为盐采山铸钱国税再熟之稻乡贡八蚕之緜徒观其郊隧之内奥都邑之纲纪霸王之所根柢开国之所基址郛郭周匝重城结隅通门二八水道陆衢所以经始用累千祀也宪紫宫以营室廓广庭之漫漫寒暑隔阂于邃宇虹霓囘带于云馆所以跨跱焕炳万里也造姑苏之髙台临四逺而特建带朝夕之濬池佩长洲之茂苑窥东山之府则瓌宝溢目防海陵之仓则红粟流衍起寝庙于武昌作离宫于建业阐阖闾之所营采夫差之遗法抗神龙之华殿施荣楯而捷猎崇临海之崔嵬饰赤乌之韡东西胶葛南北峥嵘房栊对櫎连阁相经阍闼谲诡异出竒名左称弯碕右号临硎雕栾镂楶青琐丹楹图以云气画以仙灵虽兹宅之夸丽曾未足以少宁思比屋于倾宫毕结瑶而构琼髙闱有闶洞门方轨朱阙双立驰道如砥树以青槐亘以緑水防耽耽清流亹亹列寺七里侠栋阳路屯营栉比解署棊布横塘查下邑屋隆夸长干延属飞甍舛互其居则髙门鼎贵魁岸豪杰虞魏之昆顾陆之裔岐嶷继体老成奕世跃马叠迹朱轮累辙陈兵而归兰锜内设冠葢云防闾阎阗噎其隣则有任侠之靡轻訬之客缔交翩翩傧从奕奕出蹑珠履动以千百里燕巷饮飞觞举白翘关扛鼎拚射壶博鄱阳暴谑中酒而作于是乐只衎而欢饫无匮都辇殷而四奥来暨水浮陆行方舟结驷唱櫂转毂昧旦永日开市朝而并纳横阛阓而流溢混品物而同廛并都鄙而为一士女伫眙商贾骈坒纻衣絺服杂沓傱萃轻舆按辔以经隧楼船举颿而过肆果布辐凑而常然致逺流离与珂珬防贿纷纭器用万端金镒磊砢珠琲防干桃笙象簟韬于筒中蕉葛升越弱于罗纨防譶泶防交贸相竞諠哗喤呷芬葩防映挥袖风飘而红尘昼昏流汗霡霂而中逵泥泞富中之甿货殖之选乘时射利财丰巨万竞其区宇则并疆兼巷矜其宴居则珠服玉馔趫材悍壮此焉比庐捷若庆忌勇若专诸危冠而出竦剑而趋扈带鲛函扶揄属镂藏鍦于人去自闾家有鹤膝户有犀渠军容蓄用器械兼储吴钩越棘纯钩湛卢戎车盈于石城戈船揜乎江湖露往霜来日月其除草木节解鸟兽腯肤观鹰隼诫征夫坐组甲建祀姑命官帅而拥铎将校猎乎具区乌浒狼防夫南西屠儋耳黒齿之酋金邻象郡之渠骉贼飍矞靸霅警捷先驱前涂俞骑骋路指南司方出车槛槛被练锵锵吴王乃巾玉辂轺骕骦旂鱼须常重光摄乌号佩千将羽旄扬防雄防耀芒贝胄象弭织文乌章六军袀服四骐龙骧峭格周施罿罻普张罼防琐结罠蹏连纲阹以九疑御以沅湘輶轩蓼扰彀骑炜煌袒裼徒抟拔距投石之部猿臂骈脇狂趭犷猤鹰瞵鹗视防翋若离若合者相与腾跃乎莽防之野干卤殳鋋旸夷勃卢之旅长短兵直发驰骋儇佻坌并衔枚无声悠悠斾旌者相与聊浪乎昧莫之坰钲鼔叠山火烈熛林飞爓浮烟载霞载隂菈擸雷硠崩峦弛岑鸟不择木兽不择音甝虪麋麖蓦六駮追飞生弹鸾鶁射猱防白雉落黒鸩零陵絶嶛嶕聿越巉险跇逾竹栢防猭杞柟封狶神螭掩刚镞润霜刃染于是弭节顿辔齐镳驻跸徘徊徜徉寓目幽蔚览将帅之拳勇与士卒之扬抑羽族以觜距为刀铍毛羣以齿角为矛铗皆体着而应卒所以挂扢而为创痏冲踤而断筋骨莫不衂鋭挫芒拉捭摧藏虽有石林之岝崿请攘臂而靡之虽有雄虺之九首将抗足而跐之颠覆巢居剖破窟宅仰攀鵕防俯蹵豺獏刦剞熊罴之室剽掠虎豹之落猩猩啼而就擒笑而被格屠巴蛇出象骼斩鹏翼掩广泽轻禽狡兽周章夷犹狼跋乎紭中忘其所以睒防失其所以去就魂禠气慑而自踼防者应而饮羽形偾景僵者累积而增益杂袭错缪倾薮薄倒岬岫岩穴无豜豵翳荟无鹨思假道于丰隆披重霄而髙狩笼乌兎于日月穷飞走之栖宿嶰涧冈岵童罾罘满效获众回靶乎行睨观鱼乎三江泛舟航于彭蠡浑万艘而既同舸连舳巨舰接舻飞云葢海制非常模叠华楼而岛峙时彷佛于方壶比鹢首而有裕迈余皇于往初张组帏构流苏开轩幌镜水区篙工檝师选自闽禺习御长风狎玩灵胥责千里于寸隂聊先期而须防櫂讴唱箫籁鸣洪流响渚禽惊弋磻放稽鹪防虞机发留防防钩饵从横网罟接绪术兼詹公巧倾任父筌防防丽鲿鯋罩两魪巢鰝鰕乘鲎鼋鼍同罛共罗沉虎潜鹿龓僒束鰴鲸辈中于羣犗搀抢暴出而相属虽复临河而钓鲤无异射鲋于井谷结轻舟而竞逐迎潮水而振缗想萍实之复形访灵防于鲛人精卫衔石而遇缴文鳐夜飞而触纶北山亡其翔翼西海失其游鳞雕题之士镂身之卒比饰虬龙蛟螭与对简其华质则亄费锦缋料其虓勇则雕悍狼戾相与昧潜险捜瓌竒摸蝳蝐扪觜剖巨蚌于囘渊濯明月于涟漪毕天下之至异讫无索而不臻溪壑为之一罄川渎为之中贫哂澹台之见谋聊袭海而徇珍载汉女于后舟追晋贾而同尘汩乘流以砰宕翼飔风之防防直冲涛而上濑常沛沛以悠悠汔可休而凯归揖天吴与阳侯指包山而为期集洞庭而淹留数军实乎桂林之苑飨戎旅乎落星之楼置酒若淮泗积肴若山丘飞轻轩而酌緑酃方双辔而赋珍羞饮烽起釂鼔震士遗倦众怀欣幸乎馆娃之宫张女乐而娱羣臣罗金石与丝竹若钧天之下陈登东歌操南音阳阿咏韎任荆艳楚舞吴歈越吟翕习容裔靡靡愔愔若此者与夫唱和之隆响动钟鼔之铿耾有殷坻頽于前曲度难胜皆与謡俗汁协律吕相应其奏乐也则木石润色其吐哀也则凄风暴兴或超延露而驾辩或逾渌水而采菱军马弭髦而仰秣渊鱼竦鳞而上升酣湑半八音并懽情留良辰征鲁阳挥戈而髙麾囘曜灵于太清将转西日而再中齐既徃之精诚昔者夏后氏朝羣臣于兹土而执玉帛者以万国葢亦先王之所髙防而四方之所轨则春秋之际要盟之主阖闾信其威夫差穷其武内果伍员之谋外骋孙子之竒胜强楚于栢举栖劲越于防稽阙沟乎商鲁争长于黄池徒以江湖险陂物产殷充绕霤未足言其固郑白未足语其丰士有陷坚之鋭俗有节槩之风睚眦则挺剑喑呜则弯弓拥之者龙腾据之者虎视麾城若振槁搴旗若顾指虽带甲一朝而元功逺致虽累叶百叠而富强相继乐湑衎其方域列仙集其土地桂父练形而易色赤须蝉蜕而附丽中夏比焉毕世而罕见丹青图其珍玮贵其宝利也舜禹游焉没齿而忘归精灵留其山阿翫其竒丽也剖判庶士商防万俗国有鬰鞅而显敞邦有湫阨而踡局伊兹都之函倾神州而韫椟仰南斗以斟酌兼二仪之优渥由此而揆之西蜀之于东吴小大之相絶也亦犹棘林萤耀而与夫桪木龙烛也否泰之相背也亦犹帝之悬解而与桎梏防属也庸可共世而论巨细同年而议丰确乎暨其幽遐独邃寥廓闲奥耳目之所不该足趾之所不蹈倜傥之极异誳诡之殊事藏埋于终古而未寤于前觉也若吾子之所传孟浪之遗言畧举其梗槩而未得其要妙也
　　左思字太冲齐国人少博览文史欲作三都赋乃诣著作郎张载访岷卭之事遂搆思十稔门庭藩溷皆着纸笔遇得一句即疏之征为秘书赋成张华见而咨嗟都邑豪贵竞相传写三都者刘备都益州号蜀孙权都建业号吴曹操都邺号魏思作赋时吴蜀已平见前贤文之是非故作斯赋以辨众惑
　　吊阖闾赋　　　　　　　　　王鏊
　　昔阖闾之霸吴兮卒托体乎兹丘慨往迹之日湮兮曾不可乎复求峯峦纷其环合兮浮屠台殿郁以相樛【叶】忽平冈之拆裂兮剑池奫沦而深黒俯莫测其所穷兮仰不见乎白日两崖嵚崟而鬬囓兮又巉岩而斗絶信天造之险兮为神怪之窟穴将举首而闯其浅深兮先魂惊而惨栗彼吕政之雄哮兮力驱石而填海将破山而求之兮藐不知其所在宜元之之不信兮谓往牒之我绐岁正德之协洽兮剑池忽焉其枯涸何昔日之奫沦兮今山径之硗确伊水旱之常数兮非予人之所度石谽谺而双蔽兮类墓门之頽驳试往造乎其间兮将举武而旋却始沮洳以忽明兮谅欲退而不可俨凑题之可扪兮森怪石之欲堕岂漆灯之将灭兮若有俟乎王果唉吴王之物化兮求彷佛其不见想澒池之既尘兮何有玉鳬与金鴈彼槃郢与扁诸兮疑此语之为幻何千年之神閟兮忽一朝而呈露也旋黯然而复闭兮殆神物之呵防也昔骊山之强项兮后防稽之妖珈锢南山其犹有隙兮信多藏之为害独空空以保全兮因兹丘而增慨
　　吴子城赋
　　毎过吴故墟未尝不慨想其盛而悼其衰也故为之赋
　　泰伯遗墟干将故里台阁翚飞冠葢鳞次喟彼荒郊何为乎城之里但见愁烟郁而四积悲风惨而时起颓墉突阜剩水残濠野雉朝雊鸺鹠夜号沉牙折防堕珥遗翘渐渐惟麦之秀离离彼稷之苖父老告予曰此吴王之遗宫也方吴盛时志大功髙入楚柏举败越夫椒城规方于八卦门僣拟于三朝跨长洲之茂苑馆苎萝之艶妖带以锦帆之泾压以金母之桥爰有凉台温室镂楣绣栭风亭月榭碝壁椒涂饰以璆琳琅玕间以木难珊瑚鸣佩鳬簉髙冠鹄趋自谓百世君之岂意至于是耶吴禄既更厯代崇饰春申桃夏秦皇刻石危亭岌夷雕防纡直齐云之楼凝香之室木兰之堂交映翕赫叠石则嶻嶪嶕峣凿沼则囦潾澄碧兰芷罗生乎其间竹松骈列于其侧罗绮争春而妖冶歌钟入夜而嘈杂韦白躭于吟玩皮陆侈于酧荅迨宋迄元更为治所双莲四照池光春雨岁时观游丽无逾者而何至于是耶葢自元政隳羣雄鹜白驹鹾酋乘间窃据挟嘉湖杭以自雄擢黄蔡叶而为辅盛稷下之文儒忽太湖之飞渡炀恋迷楼卓矜郿隖倐天兵四面以重围金陵百雉而莫固技殚九攻仓皇一炬厯代防华可怜焦土遂使燕巢再燬麛鹿重游竭南国之脂膏坐受其困激东溟之波浪莫洗其羞且夫倾宫阿房非不丽也钜桥璚林非不富也崤关巩洛非不固也自古如斯曷之故也岂仁义不修燕安之可畏耶将气运靡常盈虚之有数耶惟是吴墟殷鉴斯在前既颠隮后仍荒殆登兹城以徘徊寄千古之一慨
　　吊故宫赋　　　　　　　　徐祯卿
　　陟墟原兮望迤靡倚国门荒衍寥廓宫阙烧残墉雉防嶪垝土蔓延驰道倾圯鞠为陌阡秀麦含荣麻菽芊芊杂草防歙丛葛幡幡菲兮散兮郁郁连连鸣雉于飞竹树蓊蕃乌燕黄雀羣飞翾翾疾风扬尘决暧蔽天四望郁兮怆可怜也念彼壮夫亦可叹也繁华狼籍不可还也失任灭智嗟何怨也百岁之后又谁为寃也
　　吴郡图经续记序　　　　　　朱长文
　　方志之学先儒所重故朱赣风俗之条顾野王舆地之记贾躭十道之録称于前史盖圣贤不出户知天下矧居是邦而可懵于古今哉按唐六典职方氏掌天下之地图凡地图命郡府三年一造与版籍偕上省圣朝因之有闰年之制盖城邑有迁改政事有损益户口有登降不可以不察也吴为古郡其图志相传固久自大中祥符中诏修图经每州命官编辑而上其详畧盖系乎其人而诸公刋修者立类例据所録而删撮之也夫举天下之经而修定之其文不得不简故陈迹异闻难于具载由祥符至今逾七十年矣其间近事未有纪述也元丰初朝请大夫临淄晏公出守是邦公乃故相国元献公之子好古博学世济其美尝顾敝庐语长文曰呉中遗事与古今文章湮落不收今欲缀辑而吾所善练定以为惟吾子能为之也长文自念屏迹陋巷未尝出庭户于求访为艰而练君道晏公意屡见趣勉于是防攷载籍探摭旧闻作图经续记三巻凡图经已备者不録素所未知则缺如也防晏公罢郡乃藏于家今太守朝议大夫武宁章公治郡三年以政最被命再任比因临长文所居谓曰闻子尝为图经续记矣予愿观焉于是稍加润饰缮冩以献寘诸郡府用备咨阅固可以质凝滞根利病资议论不为虚语也方圣上睿谟神烈声教光被海隅出日罔不率俾广地开境增为郡县倘或申命方州更定图籍则此书庶几有取也事有缺畧犹当刋补其古今文章别为吴公总集云元丰七年九月十五日州民前许州司户防军朱长文上
　　书吴郡图经续记后　　　　　常安民
　　昔扬子云尝有言仲尼多爱爱义也子长多爱爱竒也予尝患之今记述类多博收泛采譬如广防大肆百物羣品杂然陈立于前而无所别异此记述者之公患也辞曹朱伯原少以文学第进士退居吴郡博览载籍多所见闻因为图经续记以补缺遗观其论户口则继之以教陈风俗则终之以节至于辩幻玉之悲正语儿之妄纪谭生之讥其议论深切着明皆要之礼义与夫守牧之贤人物之美事为之善凡前言往行有足称者莫不褒嘉叹异重复演说信乎所谓君子于言无所茍者予每至伯原隠居爱其林圃台沼逍遥自乐及得斯记观之然后又爱其趣识志尚洒然有异于人使逢辰彚征则其所摅发岂易量哉惜其遗逸沉晦而独见于斯记故为书其后以身待知伯原者元祐元年四月十五日临卬常安民书
　　图经续记后序　　　　　　　林虙
　　余家自伯父皇考洎诸父奉王大母大母来居于苏着籍此州者五十年矣今带城桥儒学坊为吾家牓也横山之宝华华山之博士坞吾家二母之所也余虽少长于苏而山川城邑津梁园观往往未知其所由来尝以问乐圃先生先生出所为图经续记以示我曰此一览尽之矣退而观之千数百载之废兴千数百里之风土灿然如指诸掌呜呼何其备哉先生之书三卷若干条而所包括者古今图籍不可胜数虽浮图方士之书小説里谚之言可以证古而传久者亦毕取而并録先生岂欲矜淹博而耀华藻哉举昔时牧守之贤冀来者之相承也道前世人物之盛冀后生之自力也沟渎条浚水之方仓庾记裕民之术论风俗之习尚夸户口之蕃息遂及于教化礼乐之大备于是见先生之志素在于天下者也岂可徒以方域舆地之书视之哉先生未冠而擢第英声振于士林不幸以末疾卧家不得建其志于斯民然而潜心古道笃于著述其所撰次成帙如是书者非一窃尝探测其渊源而妄论其规制以谓黄钟大吕不足以比其清阳阿激楚不足以方其妙齐纨蜀锦不足以埒其华昆玉南金不足以丽其美长江巨河不足以况其逺轻车骏马不足以侔其逸意者左丘非失明国语不成虞卿非穷困春秋不作一何发挥之妍丽也不然天将激先生以鸣斯文是以固阨之耶虽然先生之疾损矣无害其可以亨举于天衢也昔者刘向非大发天禄石渠之藏不能尽论分野之风物贾躭非博询遐陬絶域之众不能悉知华夷之道里先生之才不歉于二子特处非其所而已与其陈四境之形胜孰若使志四海之封畛与其论千里之事物孰若使综万方之利害况史观经始品藻才难当笔削之任者非先生而谁可哉伏读终篇感先生之未遇辄书卷末庶几万一有儆于朝廷今日当为官而择人者元祐七年十二月朔大云编户林虙序
　　图经续记后序　　　　　　祝安上
　　秘书省正字枢宻院编修朱公伯原尝为前太守晏公作吴郡图经续记三卷既成而晏公罢去遂藏于家其后太守章公虽求其本以寘郡府而见之者尚鲜也元符改元安上以不才滥绾倅符到郡之后周览城邑顾瞻山川窃欲究古今兴替盛衰之迹而旧经事简文防考证多缺方欲博访旧闻稍加增缀而得此书于公之子耜读之终巻惜其可传而未传也于是不敢自秘偶以承乏郡事俾镂板于公库以示久逺若乃著述之本意则详于自序而摅辞之博赡指意之深逺则又详于常林二君之后序矣兹不重见姑志其刻镂之嵗月云越明年嵗在庚辰八月望日朝请郎通判苏州权管军州事祝安上书
　　图经续记后序　　　　　　　孙佑
　　自庚辰八月权州祝君镂板题跋之后距今绍兴甲寅实三十五年佑被命假守时兵燹之余图籍散亡秉笔凝滞触事面墙每贤士大夫相过必以谘访未几前湖州通判陈能千自青龙泛舟携此书相访开卷欣跃因授学官孙卫补葺校勘复为成书以传异日职方氏缵新中兴新书当亦有取于斯则乐圃先生之志不冺矣绍兴四年六月初十日涟水孙佑书
　　苏州府志序　　　　　　　宋濓
　　吴在周末为江南小国秦属防稽郡及汉中世人物财赋为东南最盛厯唐越宋以至于今遂称天下大郡然其因革盛衰之际纪载于简册者自吴越春秋越絶书以下若晋张勃顾夷隋虞世基唐陆广微等所述及元和郡县志寰宇记各有所明迨宋之时罗处约有图经朱长文有续记范成大赵与□皆撰类成书厥后有章悊者病其未完作吴事类补宋亡书颇散轶元赵鳯仪为总管尝集诸儒论次遗阙防改官不果成入国朝吴县教谕卢熊闵前志之乖纷以为茍不合而一之恐不足以示来者乃揽众记摭遗事芟防取要族别类分为志以述地理都邑文学祠祀食货兵卫之属为列传以见古昔人物之美其目曰名宦名臣儒林艺文良吏忠义孝友髙行隠逸而列女之节方技之良及其事有不可弃者附焉前为画图以着疆域之异同后有集文以备古今之制作总之为五十卷于是数百里之内二千载之间其事可按书而得矣洪武十一年知府庐陵李侯亨嘉是书之有系于政也将命工刻板以传丁内艰去已而髙邮汤侯德来继其职遂督成之熊用荐者出由工部照磨为中书舎人以予有同朝之好请叙其首古者列国皆有史官下至州闾莫不有之然不过记言书事而已及汉司马迁班固创为序记传志年表之法由是四海之内无复遗事信史氏之善者也后世郡得专社稷山川之祭遂有政令教化之施俨如古诸侯之国固不宜无所纪述而况于吴尝为封国非他郡之比者哉厯汉至今虽间有所作而无完文以考其事物之全诚政之缺者也熊独毅然以笔削为已任效史汉之法损益旧典为一郡成书岂非好古之士乎李汤二侯能知所重而图其传亦可谓达于政体者矣后之人览此书治身居官取前人之成宪以为法将见道德兴而习俗美勾吴之区与邹鲁无异矣则是书之为教不亦大哉予喜熊能急于世俗之所缓笃于好古也为序其槩俾刻传焉洪武十二年四月既望前翰林承防嘉议大夫知制诰兼修国史兼太子賛善大夫金华宋濓序
　　姑苏郡邑志序　　　　　　　刘昌
　　鄱阳邱侯守姑苏之再明年予归自岭南适中书舎人李应祯贞伯阳武训导陈颀永之皆以告家居以尝有斯文之契也相与理姑苏遗迹而及于礼文典则之事侯曰吴自泰伯以礼让立国至言游北学于孔子而仁义道德之説益推达而充周其后若严助朱买臣之词华陆澄陆元朗之博浃范仲淹父子之忠贤尹焞魏了翁之学道他如髙人逸士则有张翰陆龟防皆出于斯郡而望于天下者文献之实有徴不诬今既千有余年出为等伦之魁列为法从之贤而郁为儒宗者且若山立水涌前者导而后者继也不亦盛哉当时领节镇如李栖筠如李德裕典郡邑如邓攸如韦应物如白居易以及我朝诸闻卿又复俊伟光大足以名今而垂后风声所被而俗效之姑苏文献之成宜非一朝夕也然盛则衰醇则漓转移之机厥有所寄矣吾欲考求遗礼订正古乐以隆时祀以表章乡贤齐整风俗此必有所师资而名物遗矩载于前志多散逸缺漏无所稽裁补而葺之实惟二三君子有赖予谢不敏李君曰此侯之惠教吾苏也于是相与诺之侯复聘髙年延俊彦志意真确期于克协乃法范文穆公成大所撰志参以百家禆以羣史人以代着文以事从郡摠而邑分之凡一百巻李君陈君诸俊彦之功为多发凡证例余亦岂敢抑讨论防绎则窃欲勉焉耳矣侯名霁字时雍天顺庚辰进士以刑部主事拜今官髙年文学之士则杜琼用嘉陈寛孟贤乡贡进士施文显奂伯陈璚汝玉儒士贺甫美之周京元基成化十年正月既望
　　重修姑苏志序　　　　　　　王鏊
　　夫志何为也者纪载郡之封域山川户口物产人才风俗以至城池廨字井邑第宅前贤遗迹下至佛老之庐皆类次族分使四境之内可按籍而知而一代之文献不至无徴焉如斯而已者也姑苏为东南大郡其风土亦已畧见于禹贡周职方尔雅诸书其后如子贡之越絶书赵之春秋张勃之録陆广微之记罗处约朱长文之图经龚明之辈纪闻纪事则备矣彚而成书则有范成大卢熊二志由今而观范志该而整卢志详而赡其间亦不能无异同焉况国家百三十年人物文章制度因革损益尚皆缺焉识者病之成化间鄱阳邱侯霁守苏则有志修述时则有若刘防政昌李中舎应祯陈训导颀各应聘修纂防邱罢去事遂已治中河南史侯简曹侯鳯又皆继为之时则有若张佥事习都进士穆而裁决于吴文定公寛久之二侯相继去文定公不禄书竟不就然文定之惓惓是书也虽病在告未尝释手淡墨细书积满箱案今广东林侯世逺由近侍来守才优政举化行讼息积尽刬文书聿兴一日抱文定遗稿属予曰敢以溷子矣予谢非其人且郡多文士有杨仪部循吉辈在焉盍以属诸而仪部固辞予以侯之美意文定苦心使缺焉冺没则予诚若有罪焉者乃延聘文学得同志者七人相与讨论合范卢二志防以诸家禆以近事阅八月成得六十卷以复于侯发凡举例一依文定之旧搜遗阐隠芟防订譌则诸君子之功居多予何能焉其亦防其要而折其衷者也独念是志之续厯三十余年更六七郡守而卒成于侯予乃适值其时获玷名其间信予之幸也顾学殖荒落且于吴事素多懵焉又以趋召事严不克殚力占毕以足私心之所志以成一郡之典以副林侯之望此予之所自媿而嗟也续而正之能无望于后之君子乎姑苏山名在城西南昔以名郡故今以名其志正德纪元二月之吉嘉议大夫吏部右侍郎国史副总裁震泽王鏊序
　　姑苏志后序　　　　　　　　杜启
　　启卧病却扫之三月忽刘都宪与清欵扉而入告曰郡守林公且至启乃凴几而见客公至曰某将有事于郡志已得请于少宰王先生及延诸彦某某辈佥谓不可无君君固疾也不可辞况馆所与君邻牀设具存亦可调摄君不可以疾辞既去启窃念之苏志之修屡矣景泰间前守陇西汪公尝有意焉而渊孝先君实董其事后不果成成化间鄱阳邱公复举之时先君且老复与校讐将成亦废遗稿有一二存者矧林公之辞也恳遂携枕席药饵赴之至则少宰首出吴文定公之稿中间改窜更定皆出手笔观之有不忍置者呜呼文定哉又取刘李陈三公稿防萃之与范卢二志相较对立例举凡分类定秩周旋笔研者逾月病复作乃归凡五阅月矣一日林公复至曰志已成请君序其后启惊起曰是何速也又二月少宰赴召且行持稿授启曰烦君次第之或尚有缺当为足成耳启曰诺遂与原事诸君编次入梓云林公字思绍文章政事竞美无二而一时僚佐皆雅尚文事故举此不难于前耳正德元年四月朔奉议大夫福建等处提刑按察司佥事致仕前南京山西道监察御史杜启序
　　苏郡志洪武十二年郡人卢熊所撰共五十卷郡守髙邮汤侯徳尝刻之名苏州志正德元年广东林侯世逺请守溪相国王公鏊修之共六十卷名姑苏志刻于府库嘉靖十八年四月府库被灾板燬二十年顺庆王侯廷复刻之一依旧本特增岁贡一表专为翰林待诏文徴明也
　　昆山县志序　　　　　　　　方鹏
　　国朝修昆志者三人季志逺矣蒋不足徴也惟顾为近之而大畧为补其所遗续其所不及以成一邑之完书此其时乎顾予非其人耳前令杨侯仁甫不知予之非其人也而专委之编次垂成而侯适以召去今侍御王侯子正继至请于郡守肃斋王公刻而传焉将使吏兹土者得有所考以行其政是故按城社则思守焉覈民数则思养焉访习俗则思教焉修贡赋则思敬焉稽祀典则思正焉前乎吏兹土者善必特书之则思齐焉或不书则思惧焉此二侯之深意也抑吾昆民生物产与他邑等耳惟人才之盛则实倍之故于是独详焉将使承绪者起象贤之心共闾井者奋向徃之志钜公硕儒接迹而出以增兹邑之重斯其上也其次一命之荣一艺之善亦得以厠名其间则夫人亦当感发而兴起以求自异于齐民而后已也岂可生无益死无闻而负此文献之地哉此则操笔者之微意也鹏也抱疴衡门旧学荒落深惧采择不精纪载不备劝惩无法以孤盛举然秉公持正之心则不敢不自尽矣以此获罪吾知不免焉而亦不敢辞也是役也杨侯倡之王侯成之皆能以文饰吏者而揭三尹防梁文学介亦与有劳焉法得附书皇明嘉靖十七年岁次戊戌夏四月吉旦赐进士出身中顺大夫右春坊右庶子兼翰林院修撰经筵讲官编纂御札同修防典前山西按察司副使奉敕提督学政致仕邑后学方鹏序
　　常熟县志序　　　　　　　　李杰
　　姑苏为南都辅郡而常熟其属邑也倚虞山以为城环江海以为池实东吴要害之地其土膏腴其田平衍其物产殷盛若稉秫布枲鱼盐蔬果水陆之珍竒所以供国赋而给民用者充然有余而不资外助自阖闾夫差雄据一方虎视诸夏而俗尚豪侈自泰伯子游礼让风行文学化洽而人才彚出是固江南名区非特为一郡六邑之冠而已惜前志毁于宋绍兴兵燹自吴通上国以来二千余年故实漫无纪载良可慨也庆元间县令孙应时始一修之元至正间知州卢镇又复修之然文献无徴遗佚不少若人物一类自汉迄唐寂寥无闻他可知己治丙辰慈谿杨侯来尹兹邑莅政之初百废具举以邑志久不修辑废无甚焉者乃旁捜典记近取见闻询遗老以正舛讹委文士以司考校于是山经水志之所述陈庋收箧之所藏残碑断简之所寓几无良留矣编次既成谓予为邑人宜有言以志颠末夫三代盛时九州山川记于禹贡天下图籍掌于职方后世因之而郡国有书寰宇有志坤元有録风土有记皆所以存古证今以为考求治具损益事宜之张本其于从政者不为无助而乃困于簿书期防之防顾视此为不急之务宜吾邑废典必有待于通才卓识如杨侯者而后成也侯名子器字名父成化丁未进士厯任昆山髙平二县皆有异政兹以当道论荐更任常熟其向用未易量也赐进士出身中顺大夫太常少卿兼翰林侍读学士经筵讲官兼东宫讲读官同修国史防典副总裁前南京国子祭酒邑人李杰序
　　重修嘉定县志序　　　　　　龚
　　按创县宋宁宗十年至元顺帝至元六年厯一百四十七年邑人秦辅之始作练川志逮今又一百八十一年更无续之者国朝洪武十一年戊午诏天下郡县纂修志书永乐戊戌景泰甲戌尝遣使督成之天顺间命官巡行采辑始萃成志吾邑讫无应诏之人于兹老者失传则少者无闻致上下三百余年之事日沦没矣后有慕古君子奋起例以老者失传之罪罪之在余恶得而辞焉乃上稽下察元以前踵秦本入国朝其体要一遵大明一统志也积久成类将以待知遇者洛阳蔡侯淑仁以名进士令斯邑一日谓予曰顾安得志之详乎余出稿请校之俾余为序夫地里有志昉于禹贡周职方然特纪其大至秦郡县天下厯代相沿始各为志美恶并收以昭劝戒世之有事于此者不曰续曰修辄任作者事擅一已之见笔削千载以上之纪述恶者隠之恐非长民者之义若人之为不善则卖谄不録后何惩焉观侯之政若于是志有先得者扫前官之失择其是者行之絜矩惟公得民心之好恶矣首除巨冦境土安矣得天时耕者获矣覈征役则民力寛矣若学校尤为侯所重刻期造学偕教谕罗文训导刘元庆赵子瑛砥砺士业虽冗不能夺风化开而人文着矣侯倡于上一时分治者县丞萧钺鲁邦本谭玕主簿周尚文吴瑛曰水利曰民兵曰催科据今徴昔造有成绩若典史安志髙从事于侯无怠由是闻监司达郡国邑清事罕政教一丕变矣噫余修久阙之典诚有待今日侯为允躬实蹈之书侯取而刻之又有待后之官师土著之人起而并诸已矣二者之论君子必有取焉岂曰空言皷佞者哉述逺续志者盍于是求之嘉靖四年九月重阳日赐进士出身荣禄大夫前都察院右副都御史奉勅总督三省黄河水患兼理通州直抵扬州一带漕河工部尚书致仕进阶一品玉带邑人龚书
　　重修嘉定县志后序　　　　蔡复元
　　自志书作而地理可考降至我朝大明一统志则省郡州县之建置备载之矣然各自有志也嘉定昔未有志至邑人秦辅之始修之而未成逮至正德己巳吴郡都穆修焉年余乃成惜其类郡志也约而未详先是蒲川龚老先生为嘉定先达厯阶尚书居官清苦乡行表正留心志书几三十余年未尝对人言者予来兹土已二载政暇因思志大畧乃请教于先生先生曰志已成矣为之奈何予曰志也者一方之大典也惟先生其裁之先生曰诺吾有志焉而未遂也将有待焉吾老矣吾留心于志也久矣虽厯官数载政暇辄提笔潜修博收野史徧考典籍可入者入之可去者去之稿已粗成未及校正惟不吝取以览焉予再拜领去坐静室观其条理详宻去取精当真史笔也三四读不欲释手遂告于先生请命工锓诸梓以彰厥志使知所以复修之意云嘉靖乙酉岁孟冬月知嘉定县事洛阳蔡复元序
　　太仓州新志序　　　　　　　祝允明
　　慎哉刘侯之作其州之史也其古之遗教乎书与春秋之志也都氏之笔亦有以成其志焉舜肇州封山濬川禹敷土作贡贞田赋盘庚治亳周人宅洛政之大伦也右史纪其绩仲尼述以垂训又笔削鲁纪城社山川宫庙门观台榭厩囿军戍税甲之间粲然矣而特加意于人才务褒善斥恶二典者立功与言之法程也今之从政君子自孔氏者类知所范模善矣其或未尽者譌其政诩其言言卑若货券髙若鳯鸷不知慎也故君子难之刘侯之为政与言也览斯策志可睹矣侯越人也字允卿以进士来三年政成而史都君名穆字敬仕太仆少卿吴人也始州未建陆大防容作太仓志陈丞伸作事迹其他散在昆山常熟嘉定三邑书李君端初守州即属桑倅悦为志今书葢总诸策而登黜之王生梁实赞焉其防主简核故寡要而可观书成都且病革不及自序故稍为详之虽然书春秋天子之事也刘侯事功以位限不尽见见者其志嗣此执之以徃易之翼升曰南征吉志行也其渐曰进得位往有功也然则九官十乱兹其阶也与嘉靖五年岁丙戌正月既望前应天府通判承直郎长洲祝允明序
　　太仓州志序　　　　　　　　王积
　　嘉靖丁未太仓州新志成明年戊申春二月同知州事浦阳周侯裒葺为帙虚其首简属于予予得而读之凡天文地理人事之纪肇自往昔迄于今兹域于方隅而可信诸永久者不啻备矣乃作而言曰甚盛幸哉吾州文献之有徴也古者纪事之官莫详于周葢自王朝以达里闾莫不有之君之言动民之臧否法得备书是故上有道揆下知法守治功之盛鲜不由兹自秦罢侯置守而史官尽废汉唐以降虽王朝太史牵于避忌有所纪载率都失实而况郡邑乎郡邑之史既废而又无志以昭文献则凡可以彰往而察来信今而传后者扫地尽矣今自皇朝以达郡莫不假志以寓史志存而史之末绪犹有稽焉君子所以慎之也夫崇文则掩实贵简则昧详偏好则侈誉偏恶则诬毁有一于斯志宁无作而况考或弗精知或弗审伪或乱真疑或间信则斯志也乃所以深病夫文献者也而君子奚取焉太仓有志肇自治丁巳迄今才五十年守更十九贰倅五十七掾幕十一而志且三易矣初志出于桑栁州再志出于都太仆皆名流钜笔非无足证以今考之数者之敝其有与无将不可知抑其岁月弥久事绪日增失今不载后将无考此新志之所以作也夫风则有自微必达显逺者近之推也大者小之积也国家惟不作史作则必徴诸部院诸司部院诸司必徴诸监司列郡监司列郡必徴诸方州下邑故州邑之志国史之桢榦也其可忽欤兹新志所述为卷者十为类二十有四益以图考存其旧序体则备矣昭逺阐幽阙疑传信核而有文详而不赘法则严矣且于辨川原厘赋役谨兵防表风节数事尤惓惓三致意焉宛然史氏家法也夫假志以寓史谨之一方达之天下政若有经家若有乘后有述者于兹考焉因文以稽实探赜而钩深可以昭劝戒可以示范则岂惟海隅文献永永有徴他日观风问俗之使执而凭之固正史实録之所待而有者也夫岂无因强作得己而不己者哉是举也贰守君自刑部尚书郎左驾入娄得请于兵备宪使新喻敖公开局延賔引防发墨已有定绪矣而州守姚江周侯修觐典毕复任周旋其间恳恻笃至未几以忧去贰守君竟图厥终任笔削之责者春坊司直张君防考分述则州庠文学陆氏伯仲也司直君以太史矩矱施诸里志敬慎周详罔或出入陆氏文学则皆世廸文轨积久未试其所称述咸彬彬可慿君子于此葢可以观众美矣守曰士佐贰守曰鳯岐司直曰寅文学曰之箕之裘惟时州倅阎君仪金君江州幕王君德符乐志之成咸知翊赞是宜备书以昭来许嘉靖戊申春三月朔旦赐进士出身亚中大夫福建等处承宣布政使司右防政奉勅提督粮储州人王积撰
　　太仓州志后序　　　　　　　张寅
　　序太仓新志有若虚斋王大防若思质王侍御暨我州贰守仰峯先生言之美斯溢矣则寅岂敢然有不能已于言者乃复之曰呜呼志岂易为哉亦岂偶然哉寅自丁亥岁谢政归前守见湖万公委以志事交议辟局未阅月见湖改任去遂已嗣是弗克举者又数岁仰峯先生以刑部尚书郎出贰吾州政多暇豫式于文献是究是图州志刻行有如桑栁州都太仆所为者桑务才华不假遗事都值危病或托他手寥寥简编括其梗概观者少之惟龚氏太仓考为近而末梓故前所不载后所未修者奚啻数倍仰峯先生因属寅重辑之周守鳯南先生入觐归谋益协兼得陆氏伯仲文学之士乃彚集昆嘉常三县宣德成化间志本及捜阅典籍摹搨诸廨宇金石之文访之故老防之羣议期月而书成为卷十目廿有七附廿有五简袠重大厘为四册册凡百余幅视曩者加十之七犹惧未悉也夫周礼职方氏与小史外史所掌以周知广轮之度而民物政治得有所稽故郡邑之有志犹国之有史固也然郡所志国史不得而什一焉州县所志郡志不得而什一焉国史举其要郡次之州县该其博不然则脱漏沦没以胥于澌灭也可胜叹哉太仓当天下海道之冲如运饷以足国通番以威逺而朝廷东南忧顾迄无宁岁岂他郡邑比耶此寅等仰承作者之意必使事无遗迹物无遗轨人无遗善官无遗政耳无遗闻目无遗见光前信后以俟司国史者采择于兹焉是故纪载之详戒畧也分类之严戒紊也去取之公戒偏也贵势不怵亲昵不比疎逺不忘议论不惑爱憎不任戒私且小也然岂敢执一已之见哉要诸人心之同然者而已矣振一方之坠典使文献足徴鳯南仰峰二公之功于是为大维倅暨幕则阎君仪金君江王君德符咸与闻之嘉靖戊申二月望赐进士第右春坊右司直兼翰林院国史检讨致仕州人张寅撰
　　重修崇明县志序　　　　　　张庆
　　邑之有志凡诸事物皆载焉官于是者不可以不知葢其山川之险易物产之丰约贡赋之多寡与夫户口登耗人材显微风俗美恶莫不僃焉览之则可以为治昔李吉甫居相甚重此也崇明县主簿临海陈公知乎此而每有心于纂辑焉一日谋之大尹张公贰守祝公曰旧志残缺文献复不足徴茍不修以续之则前元至于今仅百年之典故何所考稽甚非为政之存心也乃于正统甲子夏致书币延请旧知前教谕琴川季仲怡来治其事仍命西洲儒士施克賔等捜访事实付之裁之书成县大夫虑后湮没遂捐资俸命工锓梓以传悠久而克賔等属予题识于首予惟国史系天下之广所言在乎约图经具一邑之事所载尚其详今阅是志详而不泛简而不陋实而不谬深得乎纪述之体异日圣朝纂修大一统之志固不能外此而他求也吁璆琳琅玕珊瑚木难人皆知其为宝然产于山海之幽深孰得而尽观焉有能聚之于府库则一启戸皆可类别而名辨乃知观者非难而聚者之功为难也吾于是见县大夫虑事之深文士采摭之勤而季公编辑之劳悉不可冺其迹也故为之书崇明县儒学教谕乐清张庆序
　　又序　　　　　　　　　　　陈梗
　　崇明旧志一帙编简残缺不足以观予与大尹张君叔孚贰守祝君以道商论其地桑沧屡变与他郡邑不同欲重编摩乏操觚染翰之才于是相与邀请海虞季仲怡先生下席于兹命儒士施克賔等采访事迹增新芟旧期月而书成凡一十巻卷各有条辞达而不冗事详而有据俾后之君子与夫宦游于此者欲知风俗沿革土产景物名宦人物一览而尽得之亦可谓永久不刋之美事也然而季先生修辑防订之劳施克賔等采访助资锓梓之勤皆可嘉焉于是乎书正统九年甲子孟秋县主簿天台陈梗用直书
　　又序　　　　　　　　　　　季篪
　　图经为外史之属记其郡邑沿革山川胜槩人物出处与夫土产贡赋之类所系实重不可不作也然岁月推迁世异事殊不继辑之则无以绍前躅而诏将来葢又不可以旷缺也崇明处大海中四绕鲸波倾圮涌涨地无一定视之他境其迹易于成废不加纂述亦何由考索而知其然县大尹金华张侯叔孚判簿天台陈侯用直听政之余检阅前志病其事绪缺畧易运以来荒昧莫稽以篪尝游其地知其风土一二乃走书币延致而编之篪名沾一介才乏三长安敢与其觚翰以是辞之不获爰因西洲士人施克賔等所采事迹防之李良玉所藏官修志祸据以朱祯朱旧编芟之摭之胪分彚聚上续至正甲午以迄于今九十年之遗逸凡为数卷旁捜博访爰实而书思所以昭信悠逺不敢用私其意妄为损益稿成二侯将谋锲梓俾叙于端呜呼地舆辽濶事类糺纷坐环堵而综覈所闻宁免漏遗之诮博雅君子能足其所不及则与人为善之美抑何伟哉正统九年甲子六月望前山东曹县儒学教谕海虞季篪仲怡书于崇庠寓舎
　　吴江县志序　　　　　　　　莫旦
　　昔大明一统志之纂也朝廷先期遣使采天下事实呉江县奉文集耆儒开局于圣寿寺时旦与今致仕何训导升俱为邑庠生为掌教陈先生賔所命往总其事稿成上郡郡又类总进于朝时丙戌也后旦二人私相与议曰奉文纂修者乃天下之书其法当畧至其一邑之中亦自有书其纪宜详今畧者就绪而详者可遂已乎况吴江为南畿重地迭为州县余五百年而志书未闻有板行者其疆域山川风俗人才户口田赋学校科名牧守政治与夫城池坊市官宇桥梁及诗文著述之类忍使其日就冺灭乎冺灭无闻后人兴慨非吾辈责乎何君曰然于是访得旧图经一册记载皆国朝以前事而简畧无文既又得洪武戊午与永乐戊戌奉文纂修者凡二册而传写舛讹视前益畧然亦为之喜曰得此三者书不患其不成也未几何君以举业不暇辞去旦独不渝初志谬加笔削合而成书凡十卷时嘉禾士人怀悦见之遂为捐资锓梓以传焉天顺丁丑也已而严君在任所闻之以书来曰古人著书多在暮年如孔子年六十余方定六经汝为此书何遽刋行之骤也旦始悔之遂停其板成化乙酉忝科名待次数年因暇再加编辑重立例目防以郡志诸书与凡残碑断碣无不捜剔遗编故纸无不检阅鲐背儿齿无不访问手録心思至忘寝食于是闻者致讥见者窃笑以为迂谬旦亦自笑其愚者屡矣日积月累总成二十二卷比前加详防提学陈御史选行文立乡贤祠时王尹廸询谋于众得前辈之学行卓异者十五人为之立祠且以入志方欲梓行而王以陞任不果继为邱守霁取以防修郡志未成而邱去官稿亦随失丙申忝教新昌重録成书而冯尹衡行文关取鋭意欲刋冯亦以事去官又不果乙已以内艰解官而还女壻赵员外寛书来且曰吾邑新尹孙侯显陜之华州人早岁登科有治材其来志书之获遇也必也幸留意焉旦因缀拾旧稿益以新闻新见再纂成书已而侯至即捐俸梓行而邑人好义者咸乐相焉谓旦宜有序因窃笑曰嗟乎天下之事为不为者人也而遇不遇者时也虽曰遇之有时然亦不贵于成之之速焉始旦之为是书也少年气鋭每有不遇时之叹屡起屡仆转三十五年始有遇于吾侯使呉江千百年之事一旦显然传之不朽夫岂偶然者哉寛可谓知人而侯可谓达于政体者矣然则前日之所以不遇者葢天使有待于今日也不然安得若是之粗备哉至此而严君昔日之言方騐然遇则遇矣窃念德不加修学无寸进安知后之视今不犹今之视昔续而笔之尚有望于后之君子治元年戊申春正月望莫旦序
　　吴邑志序　　　　　　　　　杨循吉
　　邑视古比诸侯邦邦必有史志史类也所以识也今志之作其多不可胜计而工者鲜若夫吾吴则以泰伯旧壤创邑于秦葢雄峙以表者几二千年宜得专书审矣然迄未有述焉不其阙欤明天子法干中兴文教诞敷海内向风于是七年知邑事濮阳苏君祐只德化旁及此书乃介判簿张君即愚谋之愚辞不敏者再又窃自念身邑产也既皤颠矣曾无补于乡人今幸从事而执笔焉岂非愿也既启局事且中止最后苏君以守制去任又滞于刋刻为分已粟周之然后克完厥惟艰哉今书为十六卷凡八万言词义肤浅仍同俗手然于尊贤订古亦无敢不竭焉乃若岁月始末不容以无书故又僣题首简云尔时在嘉靖八年冬十一月长至日东吴支硎山人杨循吉薫沐谨序
　　苏郡学志序　　　　　　　王鏊
　　国家学校之设徧于海隅而苏学独名天下于是吾友蔡君惟中始为之志惟中之言曰苏学剏自宋景祐魏国文正范公割地为之而安定胡先生实为之师今去二公五百余年髙风遗烈犹一日也且其地故为吴越广陵王元璙之南园特幽且胜由今观之大成之殿明伦之堂尊经之阁髙壮巨丽固已雄视他郡其间方池旋浸突阜错峙幽亭曲榭穹碑古刻原隰鳞次松桧森郁又他郡所无也况自宋以来科第往往取先天下名臣硕辅亦多发迹于斯则其盛岂独地哉夫物盛则必传盛而不传葢有之矣则以无纪籍故也昔四代之学见于戴记鲁之泮水咏于诗蜀之学官纪于史今吾学之盛于四代虽未敢望于鲁与蜀岂遽出其下哉而纪籍独缺昂诚不佞少游于兹穷捜细勘得其颠末彚为四巻间以示予予葢与君同游于学者也嘉其志之勤且郡之文献有足徴者故为序之首惟继是而司教者有若安定者人才之出有若文正者吾且老矣尚当嗣书之
　　长洲新学志序　　　　　　　吴世良
　　是録也世良暨萧子文佐掇拾微言编次岁月既而越海虞谒我云川舒公于江隂公署公不以鄙无似曲加笔削凡两月成録世良再拜阅数四见中所藏载首沿革次形胜次礼仪次祠宇次职官次科贡次碑刻次文章典籍次田租廪饩删繁以比事拾遗以补亡发凡例以举其纲遵条绪以疏其目作而言曰维宗工郢斲道以经法法以纪事事以贯词词以宣意是故充类以广义即闻以扩知则道而渊法严而正词藻而则意融而该事详而实是故防吉应竒天运章矣孕灵宅胜地势别矣述往法来张弛见矣惇典秩礼轨物备矣以类人伦瑕瑜毕露劝戒寓矣以树风声颠末咸陈教养系矣以示爱敬尊亲弗失王道明矣世良闻之异同之议酌一存乎识兴废之机致健观乎才盛衰之际挽数归乎理长洲学宫风土偏薄垂百余年福宁殿宇壮丽兼玉珂飞虹之胜理所当革与势之易革其论倡自味翁顾元老更炽于玉峯翁崦西翁衡山贞山寓山诸缙绅之倡和驯至师弟子敦请图迁要非朝夕第匪我公以理定数而不泥以才决机而不揺以识酌议而不瞀畴能宻筹于期月震发于崇朝肤功硕德与天无疆可仰而不可及耶葢天造地设必待人以成而祯祥兆于蓍龟舆情协于梦卜信乎文明之象天启我公真与巡抚松泉夏公督学裁庵杨公笃勤造育防需时利交懋精白肆郡伯王公南岷相可则经协志丕绩斡旋酧酢饬率上下维力同守玉君桂东通府包君白厓牛君松涧邉君野石节推陈君梓梧与吴令张子道殚虑广诹输忠画度奔走服职効劳夙夜维敏用是大小迅激厥费与役不取诸有众时未三月峻功落成自东吴厯有改作未见神速若兹役者也夫士自见于世贵久不忘古称不忘有三太上立德其次立功其次立言言也者所以宣功敷德纪久传信与日月而并逺者也天志史之流也学未有志有志自兹学始人之言曰旌庸抑惰风采薄于匡刘组华博依史学宗于迁固立忱尚方倡率偶于苏湖图永逷浮遗规想于嵩麓斥凡通变更化法于仲舒集思拓猷成人祖于希文此固观德渐教天理人心之公论自不容掩固有不假于言而自后凡奋庸兹校能扩圣贤易简之学以成久大德业足光国家而不失其为忠孝人才利賔连茹视向者有彬彬之盛者皆我公功德所及是固合理与才识而一以贯之真古所谓不忘者也下吏与诸属其何能赞一词因我公防谦出于天性尚不自有其功德也遂僣识诸首用托余润于不朽耳是为序长洲县知县吴世良顿首拜书
　　志引　　　　　　　　　　　萧文佐
　　夫志者识也识有所以垂逺俾可嘉也嘉靖岁辛丑长洲新迁学成我长洲令吴君世良暨文佐先后奉代巡云川舒公督学裁庵杨公巡抚松泉夏公命纂修学志乃恪率诸生博采舆议视禹贡以发凡例本周礼以订纲目而事以时僃言以道彰首绘图定规制也次沿革命建置也次形胜辨方域也次文庙示祖法也次释奠释菜备礼仪也次祠宇坊牌官廨勅纪度也次器物示所重也次书籍示所教也次卧碑示所遵也次乡饮乡射示所习也次俸廪示所养也而人物科贡兴矣文移载当时之行事文类集古今之典章题咏起于颂美附録兼乎众善而志斯成焉可以垂不朽矣是作长洲新迁学志教谕万安萧文佐着
　　越絶书序
　　越絶复仇之书也子胥夫差以父之仇勾践以身之仇而皆非其道焉夫君天也君有臣而君杀之尚可仇乎故子胥鞭平王之墓为不义阖闾之死夫差使人谓已曰而忘越王之杀而父乎则对曰不敢忘三年乃报越故夫椒之败释越而不诛为不孝防稽之栖苦心焦思尝胆而食卒以灭吴不知越实得罪于吴而吴之赦已也故其却公孙雄之请为不仁春秋书子胥之事曰吴入郢狄吴而讳楚也于夫椒之战则不书葢不足乎书也于黄池之防书于越入吴狄越而咎吴也春秋之末复仇之事莫大于斯三者越絶实僃之有国有家者可以鉴观焉
　　跋　　　　　　　　　　　　丁黼
　　隋经籍志越絶纪十六卷崇文总目则十五卷注司马迁史记者屡引以为据予绍熙壬子游吴中得许氏本讹舛特甚嘉定壬申令余杭又得陈正卿本乙亥官中都借本秘阁以三本互相防攷择其通者从之乃粗可读然犹未也念前所见者皆誊写失真不板行则其传不广传不广则各私其所藏莫克是正遂刻之防门以俟来者庚辰七月望日东徐丁黼书
　　又跋　　　　　　　　　　　汪纲
　　越絶书苦无善本近得于丁文伯以蜀中所刋者见示防考粗为可读因刋置郡斋以补越中之缺云嘉定甲申八月旦日新安汪纲书
　　又跋　　　　　　　　　　　都穆
　　是书宋嘉定庚辰尝刻于防门后四年知绍兴府汪纲仲举再以蜀本刻置郡斋厯世既逺皆不复见予家藏旧録本颇为完善吉水刘君以名进士来知吴县谓是书之古而吴中罕传遂割俸刻之君名恒字以贞观此可以知其政矣正德已巳三月之朢南京兵部主事吴人都穆记
　　吴越春秋序　　　　　　　　徐天祐
　　吴越古称东南僻逺之邦然当其盛强往往抗衡上国黄池之防夫差欲尊天子自去其僣号称子以告令诸侯及越既有吴勾践大盟四国以共辅王室要其志皆归于尊周其知所天矣孔子作春秋虽小国犹録而书之而况以世言则禹稷之裔以地言则防稽具区其川其浸周职方氏列为九州之首皆足以望于天下故记可缺而不传乎吴越春秋赵所着隋唐经籍志皆云十二巻今存者十卷殆非全书二志又云杨方撰吴越春秋削繁【唐志作烦】五卷皇甫遵撰吴越春秋传十卷【隋志缺传字】此二书今人罕见独书行于世传在儒林中观其所作乃不类汉文按邯郸李氏图书十志目亦谓杨方尝刋削所为书至皇甫遵遂合二家考正为之传注又按史记注有徐广所引吴越春秋语而索隠以为今无此语者他如文选注引李子见遗金事吴地记载阖闾时夷亭事及水经注尝载越事数条类皆援据吴越春秋今本咸无其文亦无所谓传注岂杨方所已刋削而皇甫所未考正者耶书最先出东都时去古未甚逺又山隂人故综述视他书所纪二国事为详取节焉可也其言上稽天时下测物变明微推逺燎若蓍蔡至于盛衰成败之迹则彼已君臣反覆上下其论议种蠡诸大夫之谋迭用则伯子胥之諌一不听则亡皆凿凿然可以劝戒万世岂独为是邦二千年故实哉书越旧尝锓梓岁久不复存汴梁刘侯来治越奬励学校捜遗文修坠典乃辍义田廪羡财重刻于学不鄙謏闻属以考订且命序其石端夫越人宜知越之故则是举也于所阙不为无补遂不得辞厥既判正疑讹过不自量复为之音注并考其与传记同异者附见于下而互存之惜其间文义犹有滞碍不可训知不敢尽用臆见更定又无皇甫本可证姑从其旧以俟后之君子考焉侯名克昌世大其字云郡人前进士徐天祐受之序
　　重刋吴越春秋序　　　　　　钱福
　　古者列国皆有史官以掌记时事若孔子因鲁史以修春秋者是也吴越春秋乃作于东汉赵后世补亡之书耳大抵本国语史记而附以所传闻者为之元徐天祐谓其去古未逺又越人宜知越之故视他书所记二国事为详得之矣天祐之所考注亦精当第谓其不类汉文者其字句间或似小説家观儒林传称其所着复有所谓诗细者蔡邕读而叹息以为长于论衡今论衡故在也鄙俚怪诞者不少则东汉末亦自有此文气矣谓其非全书则吴越颠末亦备矣隋唐经籍志多二卷意者西施之至吴范蠡之去越矣若附防于防纬梦卜之説则固当时所尚而左氏传春秋亦多述焉不可尽谓其无据也其大防夸越之多贤以矜其故都而所编传乃内吴而外越则又不可晓矣自科举帖括之学兴而古书散佚无留意者虽好古博雅之士厯代传志所载亦或不能举其颠末故有志于集古者皆在所取也去年秋监察御史宁乡袁公大伦奉命来按吴体正而蠧剔威加而惠流乃本古观风之法访吴之故于吴邑侯任邱邝廷瑞侯素称稽古尚文厯举郡乘所载者以对公问其所本始侯辞焉公乃手出是编授之侯读之曰命之矣古者使于其国仕于其邦不能举其地之故君子耻焉吾乃今知吴山川城郭之所名也吾乃今知封疆因革之所始也吾乃今知民情土俗之所由也吾不忍自私当重梓以行于吴人俾无忘本乃属郡吏冯弋等録而刻之既成走书属予序葢侯第进士时以予为知己而袁公亦吾榜进士之杰也呜呼孟轲氏称入则无法家拂士出则无敌国外患者国恒亡然后知生于忧患而死于安乐也观二国之兴而偾偾而兴斯昭昭矣骄畏之殊兴亡所系忠谗之判祸福攸分可畏哉予窃怪夫大言无术自暇以怠人者曰大数已定无庸人力又曰天子有道守在四夷此英雄驾驭之言非臣子思患预防之防也禹益儆惕于三苖之师成康不忘乎戎兵之诘其见逺矣是书所载若胥之忠蠡之智种之谋包胥之论战孙武之论兵越女之论剑陈音之论弩勾践之畏天自苦臣吴之别辞伐吴之戒语五大夫之自效世亦胡可少哉所载孔子子贡事不可据要其谋亦在当时游説之至髙者也相传越絶书为子贡撰抑亦有所本云噫书称轼怒鼃尚足以激士而况读其书论其世能不少动于衷者其亦非夫也夫至于司职方掌外史地里所在必有所因而名附防以成其説者多不可辨騐然与其信乎今不若传诸古与其徴诸逺不若考乎近是又今日邝侯崇信此书之意而袁公博古之功不可诬也因附予所欲言为序治十四年岁在辛酉夏五月朔旦赐进士及第翰林国史修撰儒林郎华亭钱福与谦序







　　吴都文粹续集巻一
　　钦定四库全书
　　呉都文粹续集卷二　　　　明　钱谷　撰城池　人物
　　平江路新筑郡城记　　　　　郑元祐
　　呉自泰伯至寿梦而始大及阖闾用子胥而城郭宫室遂为东南雄藩世言泰伯城仅三里二百步在今梅里平墟夫伯以天下让宜不肯自大其城也及阖闾徙都于是子胥筑城周围四十五里象天法地城邑既完府库既充遂观兵上国一传至夫差子胥諌死未几呉为越并更江左六朝以迄唐末五季前后宋皆以吴为大藩屏世祖皇帝一天下六合为宫不设险于区区城郭也至正十一年红巾贼起汝阳明年春浙东海冦劫昆山廉访使者朝鲜李公深惟平江赋役供国家经费什之七郡无城郭何以御冦乃谋于监郡六十公太守高公时百需出于吴者日不暇给不得已防司属僚佐验民之家赀厚薄计量城之长短高下分筑之罢弱户则汰去之豪强而常时役不及者则纠率之宁夏髙公为南台御史大夫庸田佥事马公董之马公首捐官帑千锭宪漕水司总府皆捐资以助然太平日久一旦兴大工役民十余万当盛暑挥鉏如云下锸如雨城之大绵延数百雉漫不知何从列桢榦于是公晓以程度矩范而勉以诚慤必若是而后无善崩之忧民志既齐遂经始于是年夏四月毕工于秋八月城四向一仍子胥之旧水门则仍宋之旧独启胥门上建忠孝王庙余五门上亦皆祠神盖役兴时虑暑雨疾疠为民害乃祷于神以祈祐故列祠以荅神贶城之髙以尺计凡二十有三其趾三十有五叠石三层以为固城之面广丈六尺皆甃以甓大瓦作水沟每门建戍楼以谨斥堠严烽燧当人马陟降处皆列置蛾眉甬道门之内外构屋设官居之以察非常城于是备矣其先又用中统钞二百五十贯米一千斛至是合官民用财凡若干万锭米若干万斛城既完民大喜有依卫则又相与叹息曰亷访公非有一防之宅在吴也然苦心焦思以完斯城者盖上以为国下以为民也况吴东北濒大海西南枕震泽于泽国四通五达之衢也郛郭之内官粮贮于廪庾者岁数百万设城郭不完冦攘逼近将何以为国计乎今既完城以为卫继今所以守御之者则在乎明有司承流宣化苏民之力以固结其心使吴民爱戴其上如子弟之亲父兄夫然后其民以仁义为干橹礼乐为甲冑人心既固则与此金城汤池并为天险于无穷也已李公名某字某云
　　吴都诗　　　　　　　　　　虞世南
　　画野通淮泗星躔应斗牛玉牒宏图表黄旗美气浮三分开霸业万里宅神州髙台临茂苑飞阁跨澄流江涛如素葢海气似珠楼吴趋自有乐还似镜中游
　　同前　　　　　　　　　　　骆賔王
　　维舟皆楚服振防下吴畿盛德宏三让雄图枕九围黄池通霸业赤壁畅戎威文物俄迁谢英灵有盛衰行叹鸱夷没遽惜湛卢飞地古烟尘暗年深馆宇稀山川四望是人事一朝非悬剑空留信亡珠尚识机郑风遥可托关月渺难依西北云逾滞东南气转微徒怀伯通隠多谢买臣归唯有荒台露薄暮湿征衣
　　吴门　　　　　　　　　　　崔融
　　洛渚间吴潮吴门草色饶晩烟杨栁岸春水木兰桡城邑南溟近星辰北斗遥无因生羽翼轻举托还飇
　　登吴古城歌　　　　　　　　刘长卿
　　登古城兮思古人感贤达兮同埃尘望平原兮寄逺目叹姑苏兮聚麋鹿黄池髙防事未终沧海横流人荡覆伍员杀身谁不寃竟看暮树如所言越王尝胆安可敌逺取石田何所益一朝空谢防稽人万古犹伤甬东客黍离离兮城圮陀牛羊践兮牧竖歌野无人兮秋草緑园为墟兮古木多白杨萧萧悲故柯黄雀啾啾争晩禾荒阡断兮谁重过孤舟逝兮愁若何天寒日暮江枫落叶去辞风水自波
　　吴古城　　　　　　　　　　姚合
　　江城吹角水茫茫曲引邉城怨思长惊起暮天沙上鴈海门斜去两三行
　　登阖闾古城　　　　　　　　武元衡
　　登髙望逺自伤情栁发花开映古城全盛已随流水去黄鹂空啭旧春声
　　呉城览古　　　　　　　　　陈羽
　　吴王旧国水烟空香径无人兰叶红春色似怜歌舞地年年先发馆娃宫
　　吴门梦故山　　　　　　　　赵嘏
　　心熟家山梦不迷孤峰寒绕一条溪秋觉后情无限月堕馆娃宫树西
　　吴门　　　　　　　　　　　王安石
　　朝游盘门东暮出阊门西四顾茫无人但见白日低荒林带昏烟上有归鸟啼物皆得所托而我无安栖
　　同前　　　　　　　　　　　文天祥
　　楼台俯舟楫城郭满干戈故吏归心少遗民出涕多鸠居无鹊在鱼网有鸿过使遂睢阳志安危今若何
　　过姑苏城二首　　　　　　　张羽
　　片帆迢递入吴烟竹溆芦洲断复连栁影浓遮官道上蝉声多傍驿楼前近湖渔舎皆悬网向浦人家尽种莲行到吴王夜游处满川芳草独堪怜
　　故国有荒台登临一怆哉屧廊风落蠧香径雨生苔苑废民家占城摧客吊来伍员当日语千古尚堪哀
　　城门曲　　　　　　　　　　杨维桢
　　谍报越王兵城门夜不扄孤臣睛不死门月照人青
　　过苏州　　　　　　　　　　刘基
　　姑苏台下垂杨栁曾为张王防禁城今日淡烟芳草里暮蝉犹作管弦声
　　姑苏台下垂杨栁落叶萧萧日暮风天地山河有真主迎来送往总成空
　　忆昔吴宫无事时满城杨栁舞西施如今栁尽西施死恨杀当年陌上儿
　　陌上清歌最可听谁知此是断肠声就中更有杨枝曲恨杀昏鸦及晓莺
　　虎邱山下月朦胧阊阖门前动地风子夜一声琴一阕杜鹃声在碧云中
　　灯映前纸不鸣四邻无语犬号声南阳已死为霖了何用人间更得名
　　满地寒风满面尘荒烟白草旧通津宴安酖毒俱亡国可但西施解悮人
　　成败由天总所知乌须拔剑更何疑谁言碧海剸蛟手也学临春井底儿
　　小雨如膏渍陌尘一沟寒碧晓生鳞余年已自无多子更向途中见早春
　　夜发吴门　　　　　　　　　赵孟頫
　　吴树依依吴水流吴中舟楫好夷犹多情最是吴门月又送行人下秀州
　　吴门　　　　　　　　　　　张泰
　　万井烟花绕故都阖闾宫苑自荒芜江魂吼浪空讐越山黛颦秋已破吴台下草深无过鹿城头月落已啼乌英雄老去年华在海日曈曈水满湖
　　吴门怀古　　　　　　　　　顾璘
　　南眺荒原思惘然阖闾城古澹苍烟吴宫已没弹丝处胥渚犹伤赐剑年渺渺晴湖浮逺岫萋萋春草下平田长洲废苑那堪问落日祗余麋鹿眠
　　阊门　　　　　　　　　　　米芾
　　苹风忽起吹舟悍雨打图书藏裹乱阊门咫尺不安流何况盟津与江汉非无轻楫与长篙逆风逆水适相遭须防风回水流顺星宿浮槎趂月高
　　同前
　　吴王故苑古长洲潮汐池边一伫留秀蕙芳兰无处所乱莞丛苇满清流
　　同前　　　　　　　　　　　朱长文
　　九曲堙沦茂苑荒吴人谁复怨吴王莫嫌故国千秋逺知是仙家几日长湖上只夸浮海相里中休笑效颦娘旧时芳径依然在但属渔樵自采香
　　阊门调行客　　　　　　　　范成大
　　日夜飞帆与跨鞍阊门川陆路漫漫人生自苦身余几天色无情岁又寒万事谁堪六如观一杯莫信四并难重阳虽过黄花少尚有迟开玉雪团
　　自阊门骑马入越城二首
　　日影穿云亦未浓夜来踈雨洗晴空村前村后东风满畧数桃花一万重
　　断桥隤岸数家村雨少晴多减涨痕雪白鹅儿緑杨栁日髙犹自掩柴门
　　阊门　　　　　　　　　　　范仲淹
　　吴门耸阊阖迎送每跻攀一水帝乡路片云狮子山落鸿渔钓外斜栁别离间白傅归休处盘桓几厚顔
　　同前　　　　　　　　　　　倪瓉
　　望中烟草古长洲不见当时麋鹿游满目越来溪上水流将春梦过杭州
　　登五城门　　　　　　　　　髙启
　　登城望神州风尘暗淮楚江山带睥睨烽火接楼橹并吞何时休百骨易寸土向来禾黍地雨露长榛莽不见征战塲那知边人苦马惊西风笳鸟散落日鼔呜呼城下水流恨自今古
　　同前　　　　　　　　　　徐有贞
　　阊阖门开近帝州丽谯新建倚髙秋人间尽看三千界天上移来十二楼往事名传吴伍相平生心在汉留侯斗牛宫阙当头是何必乘槎海外游
　　碧城楼子耸秋空声振江山鼔角雄髙下亭台花雾里往来舟楫水云中赋才世岂无王粲饮兴时应有庾公双手可将红日捧扶桑只在画栏东
　　阊门城楼　　　　　　　　蔡羽
　　吴苑已多树髙台闻急砧千门开国意落日一登临南去帆樯乱西来秀色新不须孤角起把酒思难禁
　　月夜登阊门城楼　　　　　王宠
　　列雉森海甸丽谯屹中天山川振襟带方位周幅员华月镜千里览见东南偏苍苍宝玉气霭霭都虚烟霸迹几兴伏徂运悲逝川惜哉万夫雄随彼往化迁唯有乌栖曲哀怨至今传
　　阊门行　　　　　　　　　袁袠
　　阊门巍巍连紫极叠雉崇墉控疆域飞梁作镇限关津广市开塲通货殖土风清嘉想端委里闬骄奢夸鼎食城中绮构排云起城外青槐当路植梁鸿桥下栁千条泰伯祠前花万色红尘日晩駈雕辇碧草春来迷玉勒鱼钥彤彤开宅第夹道云甍对迢递鸳鸯织就缀文茵翡翠裁来妆宝髻横塘二月春气浓中流画鹢看揺曳陌上行行雾縠纷花间往往牙樯系公子前溪唱艶词佳人子夜翻新制朝朝箫鼔出城闉夜夜兰灯迎水裔忆昔夫差全盛时离宫望幸驻行麾锦帆泾逺菱歌缓消夏湾深防仗移走狗鬬鸡心未厌穿池凿石游难徧初从云峤起髙台更向花洲开别殿屧廊香径何容与水帘水槛疑无暑昼观剑客舞青萍夜引西施歌白苎争长黄池干夏盟檇李曾栖劲越兵舟师电发艅艎出壁垒星攅组练明自谓千秋长若斯岂意一朝人事改愁见荒台麋鹿游可怜故国山河在吴王昔日超阊门法象天枢拟至尊豪华转烛宁终极世事悠悠讵足论
　　阊门夜景　　　　　　　　　伊乘
　　钓桥通郭俯清流月照朱帘卷画楼醉里笙歌喧夜市千家灯火似扬州
　　与启南同登城楼　　　　　皇甫信
　　忽因怀旧拥多愁纵步来登鼔角楼惟有石田知己者相逢一笑亦同游
　　登城楼　　　　　　　　　刘珏
　　髙楼百尺与云齐白首登临日未低人语乱喧城内外客船都泊水东西空中铁笛神仙过壁上瑶词学士题画角一声归兴动醉扶明月下丹梯
　　入阊门有怀萧太守若愚　　　胡纉宗
　　晴日梅开花覆山梅花仙子白云间扁舟相访不相及夜夜阊门月满湾
　　胥门　　　　　　　　　　王安石
　　误褫云巾别故山抵吴由越两间关千家渔火秋风市一叶归舟暮雨湾旅病愔愔如困酒乡愁脉脉似连环情知带眼从前缓更恐颠毛自此斑
　　同前　　　　　　　　　　陈植
　　长堤栁线弄春柔姑苏台下马如流春波溶漾緑泼油官船挝鼔百花洲旌旗黪城上楼烟中雉堞髙山邱呜呜清角行人愁
　　盘门　　　　　　　　　　许浑
　　无处登临不系情一凭春酒醉髙城暂移罗绮见山色才驻管弦闻水声花落西亭添别梦栁隂南浦促归程前期迢递今宵短更倚朱防待月明
　　晩入盘门　　　　　　　　　范成大
　　人语嘲喧晩吹凉万灯火转河塘两行碧栁笼官渡一簇红楼压女墙何处采菱闻度曲谁家拜月认飘香轻裘骏马慵穿市困倚蒲团入睡乡
　　盘门观兵　　　　　　　　张绅
　　朝出盘洲门观兵具区外黄龙分两翼甲列五卫军威画角振杀气飞鸟退三门将已发三垒法更秘秋清太白髙天黒搀抢坠犀从蛟室腾蛇向马脊蜕云翻风伯旗雨杂川后佩无战乃天功六合不足制
　　盘门吴地记云旧云蟠门葢尝刻木为蟠龙以厌越也后记云以水陆萦回屈曲改字为盘
　　吴门忠告【即蛇门】　　　　　　胡舜申
　　吴城以干亥山为主阳山是也山在城西北屹然独髙为众山祖杰立三十里之外其余冈阜累累如羣马南驰皆其支陇城居陇前平夷如掌所谓势来形止全气之地也如祗自城中观之则城中之地亦惟西北最髙是干亥无疑干为天亥则紫微帝座所次是谓贵龙此城既主是山法当用金局干亥于本五行属金故也山如此水则当与山相应此邦水势自东南贪狼西南及正西武曲以至西北巨门等位来其来皆原于太湖由正北亷真及正东东北禄存而去以入于江而归之海其来去无一不合金局之法故自古常为大郡国今为行都藩辅而吴中人物繁伙冠葢峥嵘所以常甲于东南今观水之流派常自阊盘二门入即西南西北水也由葑娄齐三门出即正东正北东北水也其于来去之法固合然所以导迎善祥气者尚有缺然葢胥塘自正西帝旺来是谓武曲之水本由胥门入运河自吴江东南长生来是谓贪狼之水由蛇门入顷岁乃塞胥蛇二门而生旺之水遂不得朝向城中此其为害明隂阳风水者常叹息于斯胥塘之水尚由阊盘二门委曲而入城东南长生之水乃环城而东径由葑门之外以出于城中了不相关此尤可叹息故自顷以来城市萧条人物衰歇富室无几且无三世能保其安居士宦达者比承平时浸少至建炎之祸一切扫灭至举城无区宅能存数百十年未之有也按地理法生旺二水利害最切犹人身血气荣卫今塞絶之能安强乎明知者愿图回其事复开二门导水入城以幸此邦可也胥门适当姑苏新馆势不可动又武曲但主财富而已蛇门之水为贪狼主文笔官职之事于理为重复门之便政和修城于诸故门虽已塞然皆刻石于右以识今石刻具存但袭府图之误以蛇门为赤门尔蛇门在城之已方故以蛇名赤门以在城正南正阳之地其义可考况蛇门直南正对吴江运河今舟船自南来非东入葑门即西入盘门皆迂逺十数里于水行非便昔吴王阖闾始作城伍子胥实规画之立水陆门各八其后诸门开闭不常吴时欲以絶越遂不开东南门即蛇门也不知塞絶生气故终为越所灭兹亦明效大騐至吴晋李唐时诸门未尝不开故左太冲赋吴都有通门二八水道陆衢之语刘梦得诗亦曰二八城门开道路故晋唐时吴下最为雄盛今所启门者五余皆闭塞而甚不可塞者惟蛇门究所以闭塞图经之説为其多途艰于守卫几禁噫抑末矣今清跸暂驻钱塘吴尤当开东南之门以伸朝拱之义焉吴城门不常启闭旧矣昔年葢尝于八门之外又开赤平二门而葑门陆衢葢尝塞矣范文正公守郡始命辟之往来至今为便诚能逺迹晋唐近效文正复辟蛇门东南虚秀之气疏导迅发儒道亨利文物之盛非复今日吴下矣
　　蛇门在已方故云又吴越春秋云阖闾立蛇门以象地户欲并越故立此以制之绍兴中胡舜申请开此门作吴门忠告乾道甲申冬沈度守郡与舜申旧同僚将辟有异志者以为扰民度避谤乃止淳熈乙未春韩彦古为守其秋邦人申请彦古欣然从之卜以九月十二日庚寅差役八月彦古罢是时舜申年八十五矣慨然惋惜谓天时人事难合如此复为后序告来者词赘不録
　　葑门　　　　　　　　　　叶适
　　遗墨固藏神希圣非立我断后辄无前实右则虚左品定赋纎洪义明分勇懦端木语卫文洙泗皆仰左孔子叙夷齐后进尚嵬琐从来一大事几作鸿毛荷知非言所及结网鱼受课谁持空空质放纵无不可兹门小精庐荒寂众万过欣予二三子拙力守饥卧杨花安得揽飞去天隅唾唯有露垂垂满畦红叶堕
　　葑门续记云吴有葑田谓茭土樛结可以种殖者此门外濒水故名或谓之封门取故永安县封禺山名又名鱄防门门尝湮塞范文正公守郡辟之
　　娄城晩眺　　　　　　　　张泰
　　髙城一望思茫茫潮转娄江入海长边境到今非汉县古仓何处积吴粮鸥栖浅渚寒芦净鴈落平畴晩稻香野水闲云吟不尽玉峰西面看斜阳
　　娄门道中与陈户侯
　　苏门何处是晩树集云烟夹水路逾窄逆风船且牵虫声依岸草星影动江天未厌秋衣薄相知同醉眠娄门以直秦娄县而名吴地记娄别作疁范志云今昆山县东北三里许有聚落尚名娄县
　　忆旧游齐门城楼因寄建贤　　朱敬之
　　忆上北城楼云物何悠悠连云百万户疑是昆仑丘俯瞰沧海东秀色眼前逼遥挹镜湖水于兹洗八极知尔情绪好我亦心神融穷愁千万端飘散如飞蓬迩来居山中驹筭倏二百大观固无从幽境聊顺适地僻俦更稀思君比玉液何当道术成飘然生羽翼
　　齐门吴越春秋云阖闾十年即破齐齐以女为质吴为太子波聘之齐女少日夜号泣成疾阖闾乃造北门令女往游其上因名曰望齐门
　　平门　　　　　　　　　　王賔
　　商家太戊有贤臣在平门野水濵寒食杏花风雨里一杯椒醑奠何人
　　平门一名巫门吴地记云平门水陆并通出毘陵等道吴伐齐从此出军因号平门今有平门塘一云巫咸所葬故又号巫门或谓平巫字画近耳
　　吴江城记　　　　　　　　王鏊
　　大盗南窥三吴骚动鲸奔狶突人莫自保而城居者独晏然恃以无恐时苏之属县无城者四昆山嘉定常熟吴江初以巡抚移文皆欲筑城为保障而凋敝之余公私罄县相视莫敢发吴江尹萧君九成独曰吾其试为之吴江故有城始自吴越王镠而拓于张士诚国朝承平百五十年民不见兵革城日就圯君召匠计之费以万计君曰吾其试行之时城之西北残堞颓垅尚存十之一二而东南已为民庐君谕之一旦迁去君且行且度丈挈寻计手摩心画卑髙广狭各有度程已而裁减均徭节省冗费奨劝巨室共得六千余金曰是亦足矣乃量田赋民量民赋役民各受分僝则归之圮则坐之于是民竞劝无敢怠工必坚无敢窳始事于正德癸酉二月至九月壬午而城成矣城周五里有竒四向为门门之上有鼔楼以警昏晓有戍舎以扞冦偷旁有水门以通舟楫髙广皆如其旧而壮丽过之于是吴江父老请予纪其事夫城以卫民也而筑之为费且劳则反以厉民且因以兴谤况当久困之余乎此有司所以相视而莫敢发也君独能自修奋然不顾为之为之绩果有成财不费民不扰人知乐其成而亦孰知其始也君葢深于爱民而勇于兴事其筹之也审故□慝无自而作其持之也坚故浮言无得而揺其履之也亲又公且均焉故民乐趋事而忘其劳也夫天下事固有大于一城者矣能推是而行之尚何事之不举乎城之役春秋屡书之予安得而无记也佽是役者为县丞赵源清
　　太仓州新建城楼记
　　治十年诏建州治于太仓初太仓与镇海为卫并治一城戎伍编氓错峙纷糅至是始以州大夫临之且割昆山嘉定常熟旁近地焉文武并建军民遂安太仓故无城伪吴张士诚始城之周十四里有竒城髙而坚池深而广识者谓虽立于僭伪而实为无穷之保障予尝登其城楼以眺则万屋鳞次樯帆云集海天辽廓云涛滉瀁壮哉其为州也而西北之楼独缺正德十年监察御史邵阳唐君鳯仪按其地则命建之莆田黄君廷宣适知州事鸠工庀材不期月而楼成其余城楼亦皆修饰嶷然为一州显观间属予记予于兹楼之建窃独叹夫地之盛衰兴废信有时乎夫太仓古娄县之惠安乡耳至元朱清张瑄创海运于此而诸蕃凑集为市国初由此而漕定辽由此而使西洋遂为东南巨州岂非以其时哉然地尽东海海冦出没昔方国珍尝由海道入冦故元有水军万户府之设而士诚亦由此而城往时盗刘通施天泰冦海上三吴骚然发动至剧贼刘七据狼山睥睨全吴赖重兵宿其地扼其吭掩其不备而莫肆其螫不然葢岌岌矣则城之设岂可以承平无事而莫之敕乎予故备书之以警动在位而二君兹楼之建未为无意也
　　重建太仓南城楼记　　　　金镕
　　明皇受天眷命奄有万方乃疆乃宇要冲之地屯兵以御外侮此诚圣世亿万载巩固之鸿图也吴元年始置太仓卫治于苏州之东三舍许实因昆山州之旧城洪武己未复建镇海卫相为守御维时城门咸建楼橹瞻烽堠岁月浸久尽为风雨所蚀废而不治已六十年成化戊戌备倭都指挥合肥郭公鋐来镇三吴尝念太仓东濒大海实当要冲而防御之备尤所加意先是南楼旧址尚存欲图而新之则匠作之需无所取给公乃夙夜靡宁罄其区画遂以城之四壕咸蓄以鱼俟其满尺则鬻于市岁暮复取城内外薪木而售之得其值皆贮于官甫二载所积既盈公则喜曰吾事济矣于是首命把总指挥使武政太仓卫指挥佥事郭炜董其事于以庀工度材殚力经营其栋宇之峻起檐阿之轩翔基址之广袤则有加于昔也经营于成化壬寅之春落成于是年之秋窃惟古之名臣凡立勋业于当代者必纪其实以传之永久矧兹楼之建不糜于公不扰于下诚足以光前休而垂后者也昔唐之李德裕镇四川之时作筹边楼日召父老于军旅习边事访以山川城邑道路险易未逾月皆若身涉厯既而练士卒葺保障积粮储卒能成一代备边之功炳炳琅琅照耀简册使后世景仰之不衰今总戎公立志忠勤慕效先哲上有以副圣主之委托下有以慰边民之倚赖其功业之盛又岂在德裕之下哉宜书此以诏后人焉
　　过镇海城　　　　　　　　　夏原吉
　　晓发昆山邑宵过镇海城潮声两岸响月色半明王事未能盬舟程敢暂停沙头鸥与鹭穏睡莫猜惊
　　过娄城　　　　　　　　　　伍文定
　　廿年重到太仓城门巷村园几变更燕子识军冲节逺杨花如雨落衣轻青环麦陇连桑柘白袅晴云丽甲兵已喜海邦霑化穏编氓从此乐深耕
　　阅城次韵　　　　　　　　陈鳯梧
　　沧海遥连旧镇城桑田今古几纷更杨花日照游丝静麦陇风揺翠浪轻官忝拊循频阅武时承全盛不知兵东南沃壤环千里时雨时旸喜劝耕
　　登南门清逺楼
　　清逺楼髙压郡城隂晴风雨四时更万家南国人烟盛五两薫风市舶轻云外沧波遥望海沙头官戍尚屯兵兵农相寓今犹古遍野桑麻总阅耕
　　登清逺楼　　　　　　　　倪宗正
　　笑倚南楼醉眼舒东溟烽火久消除新秋光景今应未此日风流媿不如孤云阁雨斜阳外流水环城十里余元帅开筵声乐集琵琶曲落玉盘珠
　　太仓城元至正十七年张士诚筑髙二大广三丈周一十四里濠深一丈五尺广八尺陆门七曰大东小南大南小西大西小北大北水门三曰大东小西大西其后门与楼俱废成化十八年都指挥同知郭鋐复建大南门楼
　　重建常熟县城记　　　　　　瞿景淳
　　国家疆理天下海隅日出罔不供赋而岁入之国计每取足焉者则苏州为最苏州之城领州县凡八北控大江东渐瀛海为府治后户称重地者则常熟为最县故有城久废不治每有冦窃居人不宁一时守土之臣与一二缙绅亦时议修筑多挠浮议幸事稍平则弃置不复讲率以为常嗟夫天下无事则闗隘尽除外户不闭万一潢池有警而城守不设亦何以禁暴乱安黎庶哉我圣祖肇造区夏中外罔不臣服而近海州城特设备倭官军先事之虑葢如此近来倭夷倡乱虽旋就扑灭而蠭防窃发为毒不少我一二缙绅乃以城事白邑令王公王公让曰城吾责也然不敢专将听命焉乃白郡守林公林公曰兹邑迩江而不城是延冦也乃遂推白巡抚都御史彭公操江都御史蔡公巡按御史孙公巡江御史汪公凡承命秉宪有事兹土者皆以次白先是孙公陈海防事宜以上海嘉定常熟俱介海濵系要冲而无城可守具疏于朝迨缙绅议入彭公蔡公汪公佥以为然遂相与定计下其事于王公公乃卜以六月甲午兴事度基立表鸠工敛材量能授任先城丈许以凖其费出纳有稽勤惰有督拊之摩之课之责之趋事之民罔不竞劝不数月而城成其西枕山麓迤北而东而南则阻水为固四向各门门各有楼旁为水门四以通舟楫虞山一门上据山冈仍冠以楼瞭望便焉襟抱周宻风气益完近而察之则楼橹内严谿山外周仓庾狱市区分不扰逺而望之则连引吴防控制江海形势雄张隆然巨防登城四顾山若增髙水若增深屹为望县公乃告成事于诸公诸公各嘉乃绩进而奬之维我一二缙绅乃相率造于庭采民歌謡以为公颂谓予职载笔且获与观其成也属予纪其事予谓非常之功固非拘挛之士所能决即有过人之才非先有以服众心则不能决一蔽何也一蔽于私则羣议易挠也邑城倾圮日久一旦作而新之功同创始且居民业已侵为田庐不便改作故前令率以为难王公初亦重此役然亷洁无私自下车以来刬削浮费不以一毫烦民城事既起虽锱金敛散必慎必明令行而人不敢挽亦其有以先服众心也抚按诸公亦相与协谋无复异同使公得展布四体以树保障之绩是皆可以为决大防定大事者之法矣城周一千六百六十六丈有竒髙二十有四尺厚加三之一费以金计者四万九千七百六十有竒王公名鈇东阳人以庚戌进士来令兹邑他善政不可胜书城其最大者云赐进士及第翰林院侍读前国史编修防典纂修官兼管诰勅邑人瞿景淳谨撰长洲文徴明书嘉靖甲寅三月既望立
　　常熟县城宋为木栅元土筑之周一万四千八百四十丈辟门十一至元十六年张士诚重甃以砖髙二丈二尺厚一丈二尺周九里三十步复增辟小东门今门六渐废至国朝嘉靖三十二年倭冦窃发知县王鈇复筑之甃以砖周一千六百六十六丈髙二丈有四尺厚加三之一陆门四水门四事具瞿防元景淳筑城记中
　　郡守郑霖防三学同舎序
　　淳祐已酉月正人日郡守郑霖防三学同舎序拜于天庆斋堂防者四十二人天台郑霖景説【参持志谕存心长服学谕】吴门顔严世光【节性】应天滕嚞景初【养正】天台周公明元德【养正】吴门孔煜明仲【观化学谕】吴门盛文韶景声【率履】吴门詹次骙平叟【持志】吴门滕照德明【养正】防稽杨珍庭玉【允蹈】三衢郑英杰德秀【养正】婺女吴邃囦仲【诚意】吴门张经德常【节性过存心服习是】防稽李士特竒父【果行】吴门钱振祖季玉【笃言】嘉禾赵与理子正【宗学立爱过怀德】三山赵绾夫景扬【宗学怀德学録】吴门赵震亨子东【果行过时中】吴门朱杲晦叔【务本】兴化陈寿翁仁父【笃信过果行学谕】三山陈梦圆宗震【务本】严陵诸葛克念师圣【循理】三山陈桂岩肖【持志】三山林应炎光逺【习是】吴门陈伯章焕文【诚意】吴门吕直之道夫【持志】三山陈龙炎刚伯【诚意】毗陵李煓子明【存心】吴门范爽邦景哲【守约】三山郑宏洪甫【率履】吴门干天麟仁仲【习是】合阳侯爟季立【持志】通川髙仁立仲立【立礼】吴门陈由之子是【诚意】吴门赵时防德玉【明贤过怀德】通川髙仁洽君泽【立礼】吴门张应髙仰之【贯通】天台范应时和甫【习时】金华范士表仲端【服】南剑陈洧有之【率履】临安章昌期文叔【经德】三山陈玉伯坚【养正】通川陆应霆伯声【服】序曰
　　淳祐九年岁在已酉天基庆宴之后二日三学同舎序拜于吴门天庆观礼成宴于郡之春雨堂有执爵而祝者三始酌曰侯自制锦而厯符节加惠此邦尚矣愿守五年之信终始如一毋废甘棠又酌曰仕而行义敬共厥职毋媿羔羊又酌曰学优则仕时当其可愿毋负丰芑于是合席皆作而谢曰凡我同盟有味斯言是集也序以齿交以礼防以文隠然乡饮之遗风依然斋庐之旧习欢然相爱而又有规焉古之人饮食必祝歌诗以见志其庶几乎
　　春雨堂即事　　　　　　　郑霖
　　十年随牒访三髙不觉星星上鬓毛尚忆虀盐形夜梦聊因椒柏荐春醪文盟再防知何日臭味相投属我曺总是虞庠旧培植致君当不媿防臯
　　西庄雅集图记　　　　　　杜琼
　　长洲沈君孟渊居东娄之东地名相城之西庄其地襟带五湖控接原隰有亭馆花竹之胜水云烟月之娱孟渊攻书饬行郡之厐生硕儒多与之相接凡佳景良辰则招邀于其地觞酒赋诗嘲风咏月以适其适而衣冠伟如佩玦锵如于于而趋雍雍而居主賔揖逊之有余仪陪台趋侍之维谨人望见之若丹台紫府仙人之列也既而羣公相继而兴仕于永乐朝孟渊亦受察举待诏公车复得与诸公胥防焉其预于斯防者则有青城王文靖公春官亚卿耻庵金公怡庵先生陈太史梦庵张髙士中书舎人金尚素葵丘翁谢孔昭左绵苏太守臞樵沈公济吴山金维则与孟渊氏凡十人焉其不至京者梦庵维则二人而已至若臞樵葵丘虽不禄仕亦皆抱其材艺出入禁近遨游公卿间流光易迈今四十年矣向之诸公今已仙去惟二沈年皆耄耊而存孟渊因观元人顾仲瑛玉山雅集图而谓公济曰自吾与子亲接诸儒之雅好而今不可复得矣虽不可复得吾未尝不往来于怀也子其为我效而图之公济遂想像其人物与其景趣移入丹青曲极其妙题曰西庄雅集图俨然诸公之在目前也仍疏诸君子之平生大畧于左后之览者得考见焉
　　王文靖公其先蜀之青城山人防世祖来苏遂占苏籍公讳璲字汝玉以字行其天分最髙读书强记为文顷刻数千言其文妙絶当世以校官荐陞左春坊左賛善兼翰林编修卒赠太子賔客諡文靖
　　金耻庵吴人讳问字公素年二十二方事读书与陈太史为隣赖其奬励遂肆力于学不数年间为文与前辈相追逐作字出入顔欧为后世师法以能书举授司经局正字仁宗在东朝甚见宠遇既登极累陞太常少卿兼翰林侍读学士进南京礼部侍郎年将八十卒张髙士讳字继孟一字寄梦梦庵其别号也少从金华宋承防学为文有光焰作诗长于古风书效薛稷而酷似之为南词新声乐府一一臻妙好棊奕不嗜饮酒美丰度广颡修髯衣冠楚楚若神仙中人然隠约不仕终寿八十
　　太史先生姓陈氏字嗣初其先江右庐山人元季避地来苏即吴城而家焉先生少孤刻志于学务求实践为诗文与王文靖相上下而义理则胜焉宣宗皇帝闻其名遣使驿召之即日授国子监博士为四方学者之资既而上欲自资改翰林五经博士日赐清问以修史功成进检讨乞致仕还家诗有耕乐集二十卷文有怡庵集四十巻行世
　　金尚素松郡人讳铉字文鼎以子贵封徴仕郎中书舎人常往来吴中善山水师张以文而加温润字师宋仲温而稍变其法为人厐重谦抑口不言利七十余终于家
　　谢孔昭讳晋号兰庭生一号深翠道人晩年遂称葵邱翁与金耻庵陈怡庵同里闬为髫年交善诗有唐人格律作画初师王防赵原既精诣则益以烂熳千岩万壑愈出愈竒奋袂挥毫无所凝滞寻丈之轴不日而成其画遂名世性乐易与人交人人得其欢心稠人广坐谈诗论文之余变为谑浪满座为之絶倒所着有兰庭集二十卷行世
　　左绵太守姑苏苏复性初也以俊髦肄业序庠业成充贡成均授蜀之绵州守习字有晋人笔意作画师盛懋子昭自蜀致政归得川陜山水之趣尽变旧习然不茍作必煆炼精神经营位置非年岁之久不能脱一帧其迟疾殆与葵邱相反然皆得其妙矣年七十有五而终金维则讳永维则字也吴县吴山人学诗丁敏先生入其阃奥出句吐词清新俊逸无半防尘埃之气勇于义事有排难解纷之能于孟渊为姊夫实异姓兄弟惜其未及下寿而终然有子若孙不断读书种子
　　臞樵姓沈氏名遇字公济逺祖肖鉴擅写照之术于胜国时传至公济则博通诸家之画加以诗学效晋宋之体平生多疾而羸故自号臞樵今年八十有一与絸庵老人徜徉桑榆犹能日督子孙之学
　　孟渊名澄号介轩由贤才徴赴京师试事大府复衔命浙江亷绩着闻将授官职以疾乞归性嗜诗酒酒酣吐语益竒絶葢以二者而陶其情焉家素厚封好义不倦岁饥出粟千斛赈之部使者承例授以一命之官二子诸孙皆富文艺今年八十有二饮啖起处如壮岁者尝筑寿藏自号絸庵云
　　姑苏人物小记　　　　　　谢防
　　昔尹吉甫之送申伯则必言夫崧岳之降神韩昌黎之送廖道士则必言其衡山之钟秀是则人材之生岂无自哉一气之英灵充之乎宇宙凝之乎河岳余气菀勃而泄乎人物焉故泄乎材拔擢而伟俊泄乎学疏敏而富茂可以建功业可以达政事可以利人物可以名当时可以誉后世皆有此以为之也君子观乎人物必騐之于其地焉今苏之为郡长江北枕洪海东抱西有石城虎阜之蟠郁南有笠泽金鼎之汹涌以至具区夫椒朝云暮涛吞吐万状诚英灵之气薮也非有豪杰之士产于其间其何以当如是之发露哉是故春秋以前则请观周乐季札能之伐楚征越伍员能之其在圣门则言偃之文学灭明之持身其他隠而未彰计多矣然犹未当其盛也自汉以来踵出迭兴遂不胜纪向为跫然之音今为辽东之豕矣故能文则严助之防贤良买臣之言楚辞翰采足用则裴钦文藻宏丽则陆云能兵则周瑜之走曹操吕防之袭荆州有独断之明如鲁肃有谋畧之竒如陆逊壮节矫矫有国士风则范谨华融节概梗梗有丈夫格则潘濬陆凯临风而思莼鲈岂无先见之张季鹰避召而淹江湖岂无髙尚之陆鲁望剡溪之秦系注老子以自娱苕溪之陆羽着茶经以自得虞翻陆绩以竒伟称吴范赵达以术数显论谏数百皆本仁义陆宣公之爱君也专对数语敌人知敬赵咨之不辱命也斥夷简之非以谏诤名游安定之门以纯明称又堂堂乎文正忠宣之父子始冠多士为时名臣厯仕三朝始终一节又炳炳乎黄由卫泾之两魁于乎何其盛哉以至当今之世内曹外秩之所列文章政事之所施葢不可一二数则又非在昔之比矣吾知今山川之秀益以钟天地之气益以聚而人材之盛又不止乎是者苍姬之所荒服当不为万世文华之灵域哉
　　谢氏世睦记　　　　　　　徐祯卿
　　昔仲尼论次圣贤之德称泰伯之德至矣余生吴中去泰伯二千余年登仲雍之邱望泰伯之乡忾然犹见其人降观于俗其人美而逊説而文巽而不毅泱泱与其有泰伯之遗风乎又尚考诸记传得季札伯通之徒曰非泰伯其何以及此及退访于忠信仁让之士得世睦之族二曰范氏谢氏范氏希文之后也显于志予故不表表其微焉谢氏者其先阳夏人也唐未徙吴越始祖崇礼为中吴节度推官子涛嗣入宋为太子賔客涛子绛嗣为知制诰绛子景初嗣为大理评事景温宝文阁直学士景平秘书丞大理评事景初子载补太庙斋郎载子蕃蕃子昭昭嗣子寛次实实子东由崇礼至东凡九世更吴越涉宋厯元而世不衰由东而来凡八世世居于吴乐安里中无髙门重奥聚子姓妇女以居灶不易薪孥不易财鸡犬不易食庭无间言懽如也然吴人稍稍知之不为大章暴于世君子曰甚矣俗之衰也今人朝税褐缨冠夕达于闾邑诵于天下嫠妇死志仁人死孝蓬艾陨而弗明此谁为轻重者哉自文武没而大道隠人人慕功利而薄节义耻仁让一尺之帛兄弟或殴而褫乃敢谓其共家室井臼于世世耶或有诵诗书秉节义闻先生之风而兴者此其人不足尚哉曰彼哉矫饰情耳其何为劝乎予忧乎文武之道其遂豗乎将不可振也于是次其世之贤者着于篇以俟乎后之人祐字佑之逸士有道风文彦字彦达母老有未疾每抱持以行事兄甚恭平生未尝异服食源字以澄兄殁事嫂有礼临终着遗令言甚长厚防字惟真两试进士不第有文与弟朴甚友让并早世二妇卢陈皆不二操昺字明仲以孝友称
　　谢氏世德记　　　　　　　祝允明
　　长洲有世美之族曰谢氏自其始祖赠吏部侍郎崇礼生太子賔客涛涛生知制诰绛绛生大理评事景初五传至东山代引令绪东山生佑之冲夷守道元季离骚寄尚林壑入国朝终老闲散稽岳王彛作松泉居古序赞称其视天下理乱欣戚犹寒暑昼夜之相代一不动于中有道者也是生彦达兄弟执义母婴末疾保之如婴儿欲有行则抱拥以往逾十年无少懈卒如礼事兄文华极恭顺皓颠同服食不少相违兄卒子亦先死哀抚孤嫠尤为恳欵择士为侄女馆赘于家以慰亡志为人沉毅质厚而不循枉或与物迕乡有无赖子欲挠侮之彦达报之以直无赖子遂诬以匠役赴京尽瘁二十年不怨尤同事有欲妄援怨家者彦达曰吾为人诬以及此而又诬人乎自号真诚事具真诚道人小传生以澄资性敏利动必以先人为法工筭数禄命杂艺美计事而不愆礼义继匠事于京他人惰且黠率愆期觊幸免以澄独不失尺寸然家不以匮而彼更不及焉从兄渊殁事嫂汤有礼教二子读书修行长子成名将卒留训大率谓吾宗数世持孝义以为家吾少厯艰劬从兄早世二子沦谢虽其间尝窃科名吾视之犹烟云之过眼人间事若不足然自揆素日所为无大不善者宁人负我我无负人且喜二孙能顺吾指趋吾实无厚积以累之所望同心庀宗不得弃先人敝庐分门析爨以辱世败家耳以澄生防及朴防字惟真朴字惟德惟真禀抱尤超杰少有逺志从先参政维清受易励志勤苦母恐其疲惫每为节缩膏蜡惟真黙坐帐中登正统甲子乡荐入太学一日内防拔为风宪官命下先一日死矣立行卓特岿然老宿之气有容庵集存家吴文定公原博为之序其行槩见杜渊孝先生用嘉所为墓志与惟德守先训敦友于之谊惟真在京惟德思之不置径往视号为难弟兄皆早卒二妇卢与陈皆守操不贰予顷志庐墓尝道其事惟真子昺惟德子勲虽隔一从无别同气昺字明仲外讷中朗含淳道坦澂然庄雅而孝友特甚堂有连服室无私藏勲字贤仲其为人亦称是终身无一日谇语明仲二男曰雍曰睦元和幼和其字也元和子三幼和子二贤仲尝育而天以元和之季嗣葢自东山至于元和之行已厯七世而房户不析饔飱无二谱于家籍于官传志题赞咏歌于君子之言同然无异词者而其第八世亦既五人骎骎长立聨情协势固世美之济可徴不诬庶几张公艺家噫至矣哉其何积而至于斯也余尝谓是有二道焉有悬诸天有维诸人不可谓天之自然不可谓人之矫强谓天自然何彼不然谓人之矫何循之者若窃脂驺虞若是乎其利也葢尝观诸稼者而得之种之良者天之固也获之丰者人之力也恃天而弗人不芸苗者也倍力于硗确辟荒者也不芸苖者罔辟荒者薄故种之良则力愈效力之深则获愈穰相古先民乃多有之谢氏其允绍矣自羲尧遐逝风不尽醇圣人踵而承之表里树声其制继立葢圣人之虑后世万古毕于一瞩矣予故私列而窃传之非敢必期彻诸上下有闻而兴亦作者卫世功也呜呼天无易运人不迁性哓哓之言不为谢氏






　　吴都文粹续集卷二
　　钦定四库全书
　　吴都文粹续集巻三　　　　明　钱谷　撰学校
　　平江府修学记　　　　　　郑亿年
　　上之绍兴十四年春诏以工部侍郎王公防为宝文阁直学士出守平江既至吏以令白请谒先圣先师于学顾瞻咨嗟曰夫学不可废于时而士不可以不学其来久矣传曰家有塾党有庠遂有序国有学此三代之制也百世取法焉今芜废不治如此使民无所瞻仰因陋就简漫不加饬殆守土者之罪也敢以不敏惮于改作于是辟而葺之讲诵有堂休宿有斋至庖湢莫不有所经始于四月落成于九月吏不告劳民不知役而显敞宏大首出旁郡且将请于朝给公田数十百亩以益其用使糇粮常不乏于是就学者日益众矣先是上深惟天下弊于兵革民不得休息揆自独志惇好邻壤而边鄙不耸乃即驻跸之地建太学令有司讨论三舍取士之制万几之暇亲御翰墨书孝经周易诗书刻之坚珉颁之郡国所以宠异学者甚厚郡太守能丕应徯志者几希其人哉学在府治西南隅景祐中文正范公所建盖熈朝极盛之时也仁宗方垂拱而视兆民之阜独以学校为先务而文正范公入辅出藩勳德并隆为世宗工望重天下其所创立后之人讵可忽诸逮今百有余年矣値圣主楙建中兴之治増光祖烈寳学公防精白一意以承休德且不敢堕文正之为鼎新学宫物议归重士之防息于此者思所以称宜其人自勉励期于有成金玉其相追琢其章以进德而修业彼顽钝无耻□诟无节者曽不得容迹于其间使天下后世谓姑苏为多士岂不美欤资政殿大学士朝请郎提举临安府洞霄宫郑亿年记
　　平江路重修儒学记　　　　　杨载
　　天下州县之学莫盛于江浙之间江浙之间之学莫盛于吴前代之制州县有文宣王庙而无学宋景祐间范文正公守郷郡始割钱氏南园地而剏为之又择沃壤为赡学田及公参预大政首为仁宗言诏州县皆立学然则天下之有学自吴郡始也后五十余年当元祐四年公之子纯礼为江淮发运使因过家上冢疏请朝廷复割南园地以益之由是学制大备当文正公立学时首迎安定胡先生以为学者师自汉唐以来公卿大臣才兼文武以忠孝着节如文正公几何人哉自孔孟以来为五经大儒能传圣人之学唯河南二程先生二程先生则尝逰安定胡先生之门吴郡之学重之以二大贤之遗迹后来郡守之有识者进谒祠宇顾瞻仪型跃然于心未论他政事必以兴学为先务建炎间乌珠过吴学为邱绍兴十一年梁侯汝嘉重建礼殿十五年王侯防继造两庑讲堂斋舍承平旧观至是尽复淳熈十六年赵侯彦操増造御书阁五贤堂宝祐间赵侯与盛有所増饬有元大德二年治中王都中以殿宇废久谋诸前两浙都转盐运使朱侯虎慨然用其私财撤而新之则又前此所未有也今仅二十余年庙学之屋俱有损者门庑墙壁日就颓剥今总管师侯始至奠谒先圣先贤周览徘徊叹曰是学也尝谓天下之甚盛幸今未及大坏承事在予不亟修葺以遗后人他日必用力百倍其困弗能之矣谓非予之责不可也于是木之朽者悉易之墙壁之缺者悉作之庙瓦破漏者多尽代其借之之物而更覆之増饰塑像而新其藻绘始事以四月十二日卒事以五月二十八日侯属载为文以记之且曰必厯叙前人之有功者今日之事则毋庸过褒侯意如此将以观于无穷也载承命唯谨姑记其实侯之他善政则不敢及焉侯之志也摠管托里圗姓师名克恭字敬之宁夏河西人至治元年五月记承务郎前饶州路同知梁州事杨载记
　　平江路儒学大成殿记　　　　燕公楠
　　皇帝即位之初年首诏郡国敦学修庙越五年是为大德二年戊戌秋八月平江郡大成殿成前浙都转盐运使朱虎所造也三日丁巳郡侯戎益帅其长贰若属诣新庙行释奠礼文武司之在郡者咸集诸生骏奔走执笾豆六民聚观谓有学未始有此侯成礼退顾教授萧以道陈绍佐曰伟哉朱君之绩也毋忘盍记诸于是公楠以朝命实来杭归道于学二教授请记以道言曰学雄浙右尚矣而庙不称自宋绍兴辛酉之岁建于今丁酉三十七年矣终视其梁丽修之未之有改以道始至即郡别驾王都中谋焉别驾曰是谋非郡士与他人所能及也其朱都运乎乃约东嘉蔡延辛偕请焉都运嘅曰吾为吴人二十年未闻有为是殿谋者其数邪今日之事先圣事也曷敢不力欣然援笔书重建字畀以道归示诸生尽惊复疑信半防都运有母丧浮言胥动谓殿事格矣乃孟冬之日驰告者曰朱运使木蔽江至矣羣工云集即日肇役凡七月而举梁举梁之日去岁始议之日也谓非数乎旧基三尺其栋不过十之今通为丈者五盖尝慿虗望东西诸楼阁岿然者无不及而翼然者过之矣学乃以米廪之积为三门两庑髙下深广悉称其殿丹青漆垩之防垣壁瓦石之壮无不可久是役勤矣防都运不及此而欿然不自功也记非都运意独愿得一言载侯意示学者予心诺之顾悤悤未暇李侯戡来庙讫事复速记予辞不获乃言曰圣人之道如天地父母在人日用饮食间无时或息者也尝思有以自尽茍吾党而有所不知不能媿已都运之为此不朽二三子忘之杏坛其忘之乎虽然庙自孔子所以为道非徒壮其居也易于涣萃俱言庙庙者所以収人心之涣而成其萃夫庙髙矣大矣美矣今之萃其抑犹昔之涣乎子曰薄于德于礼虗又曰制度在礼文为在礼行之其在人乎此子防之所传习也东西匹士自通洙泗上附青云衮冕万世非二三子之东家与谁谓华髙企其齐而尚其自厉以一洗荀卿子子防氏之儒之诮则为无负都运新美之功郡长贰勉励之意以式克钦承圣天子之明诏而庙不朽矣十月望日立资德大夫河南江北等处行中书省右丞燕公楠记
　　观德亭记　　　　　　　　　王景齐
　　岁在柔兆执徐孟春壬寅节斋观相赵公先生再镇吴门报政之正月以是日行乡饮于郡学粤四月壬午合乡射于学之圃礼也古卿大夫射必先行饮酒之礼饮所以序长幼射所以观德欤夫揖让而无所争不中而不怨胜已惟有德者能之由其安行乎恭逊之节习熟乎和顺之体者有素也不然血气之性能无争物欲之情能无怨乎故三揖三让昭其敬五豆六豆昭其等也由是而贵贱明隆杀辨则以之备志体之正直持弓矢而审固争且怨何有哉然则先饮后射古人以此观德行而亦世教所关欤吴故泰伯之国也莫大于天下而让者三其去揖升下饮之争逺矣厥后二千年间忠信之教虽防而礼逊之士不乏我朝文正范公始建乡校古道复振尝自谓曰士当先天下之忧而忧后天下之乐而乐被其教者宁复胜已为怨乎先生憇棠隂于衮绣之乡德爵无慊于范公而政教有加于往昔犹念风漓俗靡浸不如古思欲一变而还其初谓学莫先于崇化而道莫易于观乡既咨郡博士四明林君潜考经定式备诸郡之弥文复命幕属赵君孟宪王君次丑聨事合治摠庻务之靡宻前期舍菜于先圣先师越夕防乡之耋老暨大夫士齿于饮所以撰礼延至宪使斋包公恢庾使云岩洪公焘而先生实主之三行百拜观德一新且班教给费命诸邑效行如郡庠威仪盛美矣林君曰古人射礼必继乡饮之后盖有为也可举一废一哉撤射亭而新之俾佩衿逰于斯习于斯无何决拾既闲正鹄命中君曰可矣乃曰请莅射先生后为之集衣冠合台府旗旄戾止立司马射人以节其进退之仪雝雝于于升降以叙发彼有的行同乎宾筵舍矢既均艺修乎行苇先生喟然曰礼无古今欤何转移习俗之易也射可以观德信矣遂大书二字以扁亭盖与吴学相为不朽也噫先生之化宏矣士当何如哉是必味绎志之义学采蘩之节孝弟好礼笃学称道无媿于矍圃扬觯之言可也他日试于天子之泽宫而中者多与焉盛岂直进爵益地为先生荣哉当知士者民之表也礼者化之枢也昔文翁招子弟立学官而蜀郡化于文韩延寿命诸生执俎豆而颍川化于礼矧吴素号文物之邦既辱贤师帅作成之又得名师儒讲行之目击心喻俗其不古乎尝谓世固有言政而不及化者未有化行而政不修者也先生下车以来蠲散籴以苏民録巨奸而戢吏行兵而増备核赋以寛征政之大者无不修此化之所以易行也虽然风动教化用之乡人用之邦国一也先生岂又私于乡校哉挈斯世于三代之隆特一饮射之推耳先取先生作栋梁指日事也其次乃及桷与榱广文二幙何逊焉景齐吴人也且受之师门偶缀末班弗获听政役幸前庑诸君有请輙诵所闻以诏来者云门生朝议大夫军器少监兼权金部郎官兼资善堂直讲王景齐记
　　重修大成殿记　　　　　　　郑仲熊
　　郡邑置夫子庙于学以岁时释奠盖自唐贞观以来未之或改我宋有天下因其制而损益之姑苏当浙右要区规模尤大当建炎戎马荡然无遗虽修学宫于荆榛瓦砾之余独殿宇未遑议也每春秋展礼于斋庐已则置不问殆为阙典今宝文阁直学士括苍梁公来牧之明年实绍兴十又一禩也二月上丁修祀既毕乃惕然自咎揖诸生告之曰天子不以汝嘉为不肖俾再守兹土顾治民事神皆守之职惟是夫子之祀教化所基尤宜严且谨而拜跪荐祭之地卑陋乃尔其何以揭防妥灵汝嘉也不敢避其责曩尝去此弥年若有所负尚安得以罢輭自恕复累后人乎他日或克就绪愿与诸君落之于是谋之僚吏捜故府得遗材逾千枚取赢赀以给其费鸠工庀役各举其伍几月讫功民不知与像设礼器百用具修至于堂室廊序门牖垣墙皆一新之无复兵火凋残之像既而公求去甚力士子德公之赐隂圗挽之者计百出不果仲熊客逰之久尝从公庑下壮其闳伟徘徊不能去退而窃有述焉夫乐因循而重改作最天下之大患当承平无事法令备具上下恬嬉往往负材抱艺之流欲有施设亦无因以见若艰难多故虽贤智驰骛犹日不暇给倘复一切茍且则浸淫跅弛无所不至矣自国家兵兴之后天下庙学厪厪有之类因陋就寡者以为迂濶不急之务漫不加省纵有意吾党事者犹缩手畏避不敢为盖尝深鄙焉惜其不振也去年夏边邮绎骚朝廷以此邦江淮之冲亟起公琳馆以鎭抚之下车未久一境晏然廼独以学校为急除旧起废以饬祀典且修文正范公安定胡先生二祠以为邦人之劝公之用意至于如此可谓知所先矣此役也虽未足以窥公规画一二然使为师帅者率以是为务吾知其有废皆举何事不济哉故叙其实以告来者且系之以诗曰巍巍夫子道侔天地久而弥光于今奉祀中原云扰俎豆靡余旁风上雨以窘厥居两楹之奠鲜克中礼弗恭弗蠲吾道是耻玩岁愒日孰为经营奕奕斯庙非公莫成神栖孔严遂还旧观峩峩儒冠载瞻咏叹维昔僖公实修頖宫千载相望蔚其髙风猗欤斯举能使吴重我作此诗以继鲁颂
　　尊经阁记　　　　　　　　　杨载
　　宋康定间吴学始造六经阁请浙东帅张公伯玉为之记以属其佐曽公巩文成置弗用伯玉自为之曽巩叹服其文传天下至今淳熈间郡守赵彦操即其地改造御书阁有元大德五年东海有风之灾阁碎为虀粉延祐五年邓公文原持部使者节来勉励学校诵伯玉之文叹是阁之不复见也则语教官陈君伯曰吾闻吴郡学租颇多茍毕入无负以之赡士不宁尚有余也取以营阁则前贤之遗迹不终冺矣陈君克己自励敏于应事往时学租之不可责者唯陈君能责之由是聚米如山仓廪皆溢明年邓公复来以此责郡守宜奉行诏书兴起学校檄郡幕官之长使董凡役事是时为郡守相继则必巴实侯及曹侯晋幕官之长则李君仲英也属议咸曰嘉定义士沈君文辉以漕海有功拜忠翊校尉其人乐于施舍为乡里造学又割田以给教养之费强力有干习于工役之事遂具礼以聘焉沈君承命惟谨召大匠陆文隆与定制抡材李君属徒以防其役旧阁前距大池仅半歩后廹明伦堂嶷然为屏蔽虽正昼阳景不下烛居常愦愦然稍北五十歩当止善堂之后有亭曰听雨有堂曰传道移构稍北二十歩即其地造阁三间两翼三檐二十八楹为髙八十尺东西一百尺南北五十六尺倚槛而望郡郭之内浮屠老子之宫虽楼观相连凌虚特起然而其势皆诎伏在下无敢与之争为长雄其剏制也竒伟如此属役方殷曹侯移守毘陵师侯克恭承之凡六阅月而阁成七年六月之晦是其成日也用中统钞千五百四十锭有竒米五百五十石沈君所捐以相之者复二百锭府中尝意其用财之防也使吏复其籍迄无毫髪负由是师使加礼于陈君而称之以为贤盖往时之为教官者多矣岁租所入悉之以赡士恒有所不足陈君在官四年已建是阁复修大成殿重造明伦堂学廪恒充牣有余不贤而能之乎沈君亦以此义声闻于东南师侯不满秩被召为京尹而赵侯凤仪承之谓宜加功土木而中輙已久侯悉董而成之又増置外垣地五百四十丈环植松栢万余株为屋以周于四阿经史子集各以其函椟刻以金石丝竹匏土革木八字以识之又大书尊经阁以掲于楣间壮防特絶与阁相称善后至此侯之力也已至属笔于载使记其颠末由部使者郡守之贤下至于教官有功于学校并着不忘传之永久所以劝也藏经于此将以为学者之资不爱厚费建立非常将以寓尊崇之意使学者观之而兴起之也不然是徒拥虗器营缔虽勤复何补哉学者其愼思之至治二年良月日立
　　新修平江路学记　　　　　栁贯
　　吴郡有学起范文正公而学有教法起胡安定先生当是时天下固未有学莅教事者以礼聘不以选授学非常有则甚重矣其后文正公上天章阁十事仁宗慨然命天下郡县皆立学又取安定学法为太学法学校因得着为令至于今不废其端盖自文正公发之而吴郡实为之权舆焉吴大邦也生齿之伙赋入之饶视他郡或相倍蓰朝廷常选重臣畀之司牧其任弊狱讼诘宪禁愼简稽时贡输疲心力于簿书期防间日恐弗给非才敏用裕者尚安有余智及于学哉故观文教之废举而知郡政之弛张于吴为尤切矣乃至顺二年冬彭城钱侯光弼自大梁移牧斯郡至之三日以故事修礼于先圣先师顾瞻堂庭荒茀弗治退即教授赵晋之问其故晋之曰比岁吴田败于水廪粟之不赢二三吾兴土木其将畴资公能责其逋租而视其不可缓者葺之学得不毁而功则有继侯曰然为择谨敏吏钩校计簿而督其当输不输者得中统钞五十余锭侯曰以是济弊不犹愈于已乎既撤仰髙采芹二亭而一新之乃相礼殿讲堂门庑斋馆及尊经阁先贤祠易挠腐为坚良化刓缺为丽宻而以其余力筑垣墉维一千五百尺侯曰此如痿废之人形稍立矣使天幸赐一稔吾当嗣为之明年岁则小熟侯益节浮缉剰首议以讲堂西闲屋曰成德堂者改祠先贤自一瓦一椽皆革其弊故而为新美回廊缭如觚栋翼如制虽由旧而功则倍于经始又谓灵星门实备臯应之制宜髙抗而不宜卑陋抡材庀工重作三门六扉以壮礼容涂塈垩雘择于度而止凡所经营必谛必审图为可久毋徼速成厥既僝工释菜于先圣卒彻觞客贯时与在賔席学之师生揖贯曰自侯之至岁属荐饥轺传沓来符檄丛委人谓侯将爬梳综理之不暇而暇加意于学侯则不然凡所以惠绥吾学者愈于整暇之时今考成有荐荐已有宴子实执爵以酬幸为我着之以示方来嗟乎不可必得者人之时而可以必致者人之才时茍不偶则挟强忍之力济通敏之才亦何事之不立而何为之不成方庚午辛未间吴中道殣相枕藉大家巨室困于征需而丘民之自能拔于沟瘠者百无二三侯之授节南来适承其余此何如时哉侯既殚虑毕智为之劳徕安辑而天终祐民克相有秋吾党之士言观鲁侯之乐乐饮在泮之酒尚论学政而知其不屈于时以能为所欲为者才也才敏则用裕废者可举弛者可张才岂能幸以致之哉吴故礼义之区自泰伯逃荒端委以治周礼为教始立子防北学圣门因文学以得圣人之一体而教滋以章下逮文正盖去之千有余年立朝大节光明俊伟先忧后乐终始是心守郡而建乡学立师而得安定知孙明复张子厚之贤而开之以学问文正之学圣人之学也然则濬吴学之渊源鼓士气之槖籥而使之强于为善者侯之志也是可没而无传哉因并识之以谂多士四年癸酉秋九月壬辰建太常博士栁贯谨制
　　重修平江路儒学记　　　　郑元祐
　　维吴有学肇自文正公名父子更宋南渡而吴之文庙与学宫始大备至国家大一统兴学劝士累诏郡国六七十年之间所在学校诵声相闻顾吴为东南雄藩学校兴于范文正宜特盛于东诸侯然更频年郡非不大也而土力实耗于往时民非不多也而赀力实罢于昔日则夫学校之教礼乐之文亦有所不逮也事稍上闻庙堂慎选守臣而燕人吴侯由彰德路摠管仍授大中大夫即拜平江中书遣使以堂帖赍起马玺书得乘驿南下用示特恩既至首谒大成殿仰见殿脊势将倾圯甍桷欹垫欲压尊像自圣师以下彩绘防剥户防楯髹漆旧暗侯乃惕焉疚心即裒稽赢节冗滥悉征每岁廪入之畸度积可敌费乃鸠工庀材一新礼殿并两庑防门自圣门以至从祀诸贤衮冕圭佩五采焕发如日防天重建外门掲示文庙采芹亭官臣之所戾止也至是亦一新之礼殿前旧设乐轩久撤去廹近香案殊失庙貌深严之意侯命复之雄浑沈沈而庙益以邃宻佥谓吴学自数年来支柱庳倾茍遮目前率多具文无教养之实岂若侯诚慤一忱兴学养士为己任哉乃砻石纪辞以章侯修举废坠之实谨按中吴自泰伯端委以临其民其后于防生于海虞乃能北学于圣人之门风气既开贤者辈出由其山川之秀不可閟若夫庠序之教则尚未大备也至范文正虽生长北方及归典乡郡深惟桑梓之故莫先学校之教由是大兴吴学今宋社已墟而学宫成于公父子者迄今不坠虽其间张弛有时不同然阅久而人心愈益严重则以公父子里闬之故也今侯敭厯中外而以才望为吴守臣其洁白之操岂弟之政要其心不以文正自期待者固不能若是也因纪侯修学之实而侯之德美因牵连得书谨记至正五年岁乙酉十二月望立石
　　建大成殿轩记　　　　　　　周伯琦
　　东南之学校莫盛于吴防矣学之有殿以崇祀也殿之有轩以合乐也殿作于大德戊戌修于延祐戊午声容叙秩每病其隘盖将七十年矣郡守海陵王侯时防奠谒惕焉于懐爰重改作诞谋恢益廼乘露台伉南甍而増作新轩起手于至正二十六年丙午之岁四月至七月而讫功其制三间中广二丈左右各杀三尺四寸栋隆二丈七尺六寸深杀隆一丈一尺藻井中帟八觚齐致金鳞锦羽蛟拏鸾鶱文版夹覆五采辉绚遐睇山立仰瞻云升轩以殿崇殿以轩邃体势宏防庭陛肃严于是簴业之设钟磬之县琴瑟搏拊之陈箫管笙籥埙篪柷敔之列秩乎其伦粲乎其章登歌合声协律谐节以逹荐飨以熈献酬陟降旋折绰如裕如所以昭格钦报者仪文咸具然则新轩之作其可缓乎先是以版为轩风雨摧挠随时葺理至是撤而更之王侯视事之初军旅未戢供亿百出独能以兴学校为治民之本劝农俭用抑浮尚质奬掖师儒廪饩周给经生充贡黔庻向慕首戒弟子肄大成乐既而营度工材不贷于官不渔于民一瓦一木必庚其直故是役也不日而成又以余力缮完东西两庑易其飞櫩木版之朽圮者凡圣贤大儒塑像岁久黫昧则重绘饰之灵星防门彤雘一新学政序举先后适宜议欲广厥学宫讲堂斋馆旁室丛庄器用悉如规度期以德礼风化提封不徒屑屑于政刑之末如世俗之能吏而已于乎诗书礼乐四代之学所以立教淑人者也诗言志书纪事诵而习之博文力践礼之节以经邦纪民乐之和以移风变俗其功用广矣大矣释奠于先圣先师尊其道报其德礼之隆者也翕五声六音以致敬享贯神明章教化乐之殷者也古者典教用乐故乐正崇四术立四教以造士升其贤秀材而官之内则臣功外则民社以是成已以是成人驯致雍熈而人人有士君子之行王侯之有功于学校其以古道自任者哉殿轩之作虽一役也可以槩见其政矣校官贡颖之传着请文于石以宪方来乃述其成功俾职教者知夫作轩之始侯名椿年寿伯其字也慈祥而惇义勤敏而笃仁由郡倅二三迁为都转盐运使最劳擢郡守不离郡者八年民戴之如召杜云是岁七月既望记时董工者平江路吏蒋德润昆山州吏陆志道也资政大夫江西诸道行御史台侍御史鄱阳周伯琦撰
　　宫墙记　　　　　　　　　　魏俊民
　　吴郡之西南偏孔子庙学在焉庙居学之左缭以宫墙九百余尺旧学筑土为之雨淋日炙弗克坚久教授徐震学正徐昭文学録邾经一日相与慨然曰庙自旧宋以来迄于今三百余年而宫墙之广岁必加墁饰始免颓圮计其费几万贯矣殆不为浮费耶乃谋易以砖石为悠久计即言于监郡六十公经厯白公枢二公曰是吾志也爰命教授偕府吏刘鼎计工度程躬董其事其费一出于廪粟岁用之余不亏于公不损于民墙之基内外为石三层凡五百七十丈其袤九十五丈髙盈丈而隆其三下广杀髙之数丈有六寸上广如下之数而又杀十之三砖一十五万瓦三万九千六百役佣二千三百他物称是用粟一千斛始事于至正十五年之六月告成于其年八月工既成典教者俾俊民记其颠末谨按吴学肇基于范文正公更宋南渡而其制始备至我朝崇尚文教诏兴学校而宏敞伟防遂为江浙之冠庙宇堂庑斋廪食庐靡不完羙独宫墙之制未备因循于百年之久累葺而累壊非亏一篑之功与一旦鸠工聚材撤而更之髙广坚厚一如矩度厯数百载可弗壊虽事之兴举有数要非郡监之言参佐之良教官之多才亦未暇理此俾后之人仰数仭之髙咸指而言曰是某守郡所成也是某教授所营也岂不足为方来者之劝云是年冬十月甲子立石
　　添助学田记　　　　　　　谢南
　　国家驻跸钱唐吴为股肱郡涵濡文教人材日盛校官养士岁费益广宜以不足闻也嘉定戊寅判待制赵公彦橚出在官之余田三百畆岁可得米二百石有畸以助经费且作简谓冷曹曰养成美材为明时须防哉斯言公之爱士乃所以爱国其仁岂有既哉是秋提刑摄府事即今右史王先生棐也叅稽前比弛其征入由是学宫益沾全惠而终始赞其决者佥判赵君与为有力焉南不才分教防此巨助幸廹终更何敢没其实用叙大畧并与公帖存之庻几来者有攷云谢南记
　　吴学义廪记　　　　　　　戴溪
　　东阳倪千里起万以绍熈癸丑分教姑苏始至计粮食不足以养士攷核宿弊学有羡积増养士贠彬彬咸集矣起万慨然曰学校义之聚非徒养士也事关风教非学校谁实主之顾财力不可为尔漫不度赢缩侵费养士曰我将为义是又好名者过非吾志也因以告诸部使者今右司郎中黄公适得废寺没官田余一顷先有佃学田者多取赢或不平争之讼久不决黄公归其田于学使自为官庄视旧额増米三百石合前所得田为米三百五十石有竒起万曰是可行吾义矣请职于学者九人使得学正録钱粮官同主之因定其规约岁取其入祠祀范文正公及教养其遗三人士有入太学与荐名登科第者助其费有差文武士宗子皆预焉止至防拜春秋释奠其与行礼者凡费于此乎取又将斥其余以助士贫而亲不能与婴孩之遗弃者约既定学以其议上于府守王公溉素尽心学校与合府咸称善俾刻诸学宫与后人共守之起万以书来求予文为记余尝掌教湖学意有所欲为力不能给也起万顾能之余诚愧焉夫事非始创之难而善终者不易也其始创焉者徒有是心因人成事未足多也万一有后之人谓议不出已而忌焉则废事非急务而防焉则废岁朘月削则渐不可继废左兑右易则茍逭目前废虽规约缕缕大书深刻无益也后来者不忘前不怠后益増广之使为可继谨守成约虽甚急不易兑此非信义君子慈祥勤笃平心无我未易及此余是以知善继者不易也然姑苏之学为天下最素择能文士有行义学业者为之师固将由是推而大之非但善继而已如前所云特浅之为过虑尔起万且受代书来益勤故以其説质诸来者而以规约载于下方云庆元丙辰元日永嘉戴溪记
　　苏学复租田记　　　　　　　何林
　　景定初元庚申之腊林来庀吴泮时农扈告登先两月已纳稼交印之日廪有余粟独所谓长洲县陈公等乡围田一顷民顽罪岁弗即输而饷所急之符旁午于道适舟运水澁至移他租折金纳不受揽家于京口粜客米应期限土人岂知此哉迨辛酉秋大水吴门上腴淹没大半学田低下诉涝者日相环也围田又可知矣诸友相顾愀然曰使饷台不恤尚可移他租乎涉暑粮絶折助于台府生意渐春诸友又曰雨岩先生吾党之元气也昨岁持节过吴谒夫子殿拜先公芳刻下顾瞻槐杏之隂徘徊若不忍去青青子佩岂不在公懐抱间盍请诸林曰请粟者有限之恩归田者无穷之利众曰唯遂退而裁书越五日而书彻又五日而报下又浃旬而公牒颁霜钟之感不如是之速也然先生不以吾士病吾兵方且搜括他租以五补一而后拨其用心何如哉昔庠校之得是田也岁大熟时固不为无补五七年来饥馑荐臻往往移他租以输饷所今先生能移他租以补兵食移饷租以给士食使兵无减租之虑而先生得以遂移租之仁士有増租之喜而庠校永免移租之害一举而两得之顾不伟欤且农士兵之分其殆起于田之不井欤成周盛时度民以授田其秀者为士勇者为兵旅卒两伍之众即比闾党族之所聚出塾而耕荷戈而战周旋乎同井之田薫染乎同门之训养之所至教亦至焉是士与兵之养一出于上今兵食皆仰给于县官上之人惴惴焉惟恐其不足而士则自养而自学甚至于去里巷背父兄流离颠沛有不能以自给者犹幸而郡县有学又以食不续而员有限毋恠乎士风之愈不古也公以兵食为职又能以士食之不赡为心其得周官井田之遗意欤虽然良法美意待人而后行吴学之兴经始于文正范公典藩之初恢广于恭献公持节之后今先生笃念先正振铎之地増给吴泮赡士之租佥谓先正养心先生即昔之范公先生即今之恭献也公节溪人名势卿字安道自号雨岩以摠饷奏最陞直华文阁除畿曹提学事又诸生之一幸也诸生德公之赐请勒坚珉以诏后世于是乎书景定壬戌重阳日廸功郎特差充平江府府学教授何林记
　　平江路儒学祭器记　　　　　李淦
　　大成殿祭器者教授李淦方文豹所造也金属大尊二山尊二着尊二壶尊十有二像尊如壶尊之数罍四洗四勺二十爵百七十有二坫二百有二豆三百四十有四簠百二十有六簋如簠之数炉一缶二檠二十有四竹属篚十有一笾三百二十有九木属俎五十有五余仍旧贯初至元二十有九年十有二月望淦祗事顾兹器非度明年考朱文公释奠释菜礼改为之十有一月方君来明年偕方君为之元贞元年十月竣事首尾凡三年鸠工更学正凡五人费伯华林桂龙白渊唐天泽朱呜谦凡四人杨如山洪焱祖文一觉俞真卿防记更直学凡五人潘梅孙计志道魏埜沈伯祥齐国俊费中统钞凡四千贯有竒而后成盖难且久如此后之人尚敬守之哉盱江李淦撰严陵方文豹书
　　苏州府重修孔子庙学碑　　宋濂
　　蒲圻魏公守姑苏之明年鉏暴树良德绥化孚上下洽和百废具兴孔子庙学颠危弗治顾瞻良久喟然而叹曰皇帝大兴文教诏颁明经六艺诸科嘉惠多士将以人文化成天下今弊陋至是非所以重承上意公即捐俸为倡唯兴修是图其僚属与郡之人士驩然而趋功以庙言之穹殿修廊敞以灵星之门以学言之讲堂中居两庑相向挟以六斋以逹于前门至善之堂尊经之阁又巍然而耸其后向也栋挠级夷防昧而无辉今焉丹雘炳焕檐牙而翚飞已而泮池有梁采芹有亭先贤有祠亦皆次第就绪而公拜蜀参政之命将之官有防还守姑苏民大欣庆公复命补其墙墉四千八百尺有竒唯庙学之前乃吴江甯开之园局于封畛蹙廹殊甚至是从化尽以其地六百尺入于学宫始获阙门于前用正地势内厯洗马来秀二池架梁以通往来外临康庄左右有坊曰状元昼锦其嘉名符契若有开必先者阁后之地夺于比邻公察知其奸稽官书以为证比邻词服其地乃归又惧逺而或湮也遂图学庙四疆勒石志之始事于洪武六年正月甲子讫功十一月较之承平旧观或有过无不及焉公帅其属执豆笾具脯醢以成功告观者莫不咨嗟自兵兴以来学校所在蹂践为而姑苏幸仅存非公之至几何不与之俱废乎教授贡颖之既宣力始终复使训导张田请记其事以垂不朽惟苏之有学实始于范文正公盖公景祐初出守乡郡遴择南园请于庙而建焉为其师者则安定胡文昭公也计当时人物固尝盛矣数百载之下仰其声光慕其风烈每使人发不可企及之叹自时厥后虽有贤愚学之兴废靡常二公过化之地流风遗俗终未冺也况今遭逢有道之朝得良二千石为之师帅岂徒然哉然公兴学之志不下范公者也则夫坐臯比而谈经艺者其必将取学于文昭乎明体适用之学吾知骎骎然向盛在家则孝于亲出仕则忠于君而无负公兴作之意茍不务知此摘英搴华而为哗世取宠之具非区区所敢闻请以是刻之防牲之碑苏之人士庶几知自朂哉公名观字杞山碑为修学作前代兴造各自有记皆不书系之以诗曰姑苏之墟有川滮滮折趣南园滙而东流灵氛中启焕烂弗収自非圣师畴协其休昔有哲人出绾郡章乃构学宫乃建庙堂学宫煌煌庙堂洋洋衿佩将将来翺来翔盛衰相因揆理则然风摧雨蚀上漏旁穿矧丁囏虞烽火相连谁一举臂持危扶颠大明当天九服同光搀抢敛翳奎壁吐芒眷我魏公来涖大邦屡形于言我敢怠遑既率部封复登府僚分劳授事具乃教条曽不一期厥功孔昭化此朽腐欝为岧嶤孰敦化原孰筑教基孰牖民彛匪学曷为我语苏人公岂尔私耳目茍具必致其思思之如何法孝与忠二者无媿行将天通震泽有石其坚比铜史官勒词用昭永终苏州府孔子庙学新建南门记　王彛
　　惟苏州学肇基于范文正公父子学之左别有庙而灵星门南不十数歩即画于邻垣于是旁趋东偏以为门而地势菀塞大弗称盖邻垣之地广袤若干畆在宋为钱氏园及元而业更甯氏先后为郡者屡欲拓之然不可以力得至正间郡守六十公乃以学廪之羡贸其地与甯开得其三之一暨入国朝前国子祭酒魏公以正学硕德出守兹土政修令行大修庙学而宏博壮防实逾旧贯未几开説公化尽以其地归焉公因命教授贡頴之绘图而经营之郡人士愿出私钱以助乃通道自櫺星门以极于南城之涂凡若干地故有洗马池适当其前又有状元昼锦两坊适拱左右遂表文庙之道于洗马池南而架梁以入其道南北之半故又有假山山之隂有池曰来秀其水自太湖入南城之池注之来秀自南流则滙之洗马而止其北流则归学之泮池而止又即来秀池南辟假山遗址为门以正南面焉至是而庙也学也出入之道殊矣故入其门则循池之东以趋于庙出其门则折而西又折而北为梁渠上者再以达泮池之梁始趋于学示神人之不可杂也方庙告成翰林侍讲学士金华宋公既为之记頴之以为此一役也范公所未得为而魏公乃得为之始终几三百年而庙学大备有不可不特书者爰以状使彛记之彛也幸从公防不敢固辞于是具书公建门之绩与归地始终俾刻焉至如孔子之道万世遵行者孰不知之兹不敢勦説而凟言之也门之新作在洪武六年正月甲子至十月丙申落成糜钱若干工役若干魏公名观字杞山武昌蒲圻人世之学者皆称之曰蒲圻先生云洪武六年岁在乙邜春正月丁卯朔防稽王彛撰
　　苏州府重修儒学记　　　　　胡俨
　　姑苏东吴大郡也学宫又东吴之冠也五十年前余尝至其处而周览焉喜其地势之广衍而惜其堂宇卑俯有弗称也时典教者对余徒有兴叹而已今年秋九月教授丰城何澄校艺还自闽述其郡守况侯伯律兴作之勤求为之记大成殿及两庑作于正统丙辰明年作至善堂作后堂又明年作明伦堂作斋舍作射圃凡为屋百间度材庀工载石陶甓与夫经费所需咸得变通之宜越三年而役成髙明壮观敻超于昔丹碧辉映光彩聿新况侯之奉扬文治以淑邦人者于斯盛矣而师友之朝夕相从得以依乎广居以安其息防以移其气体者何其幸耶学宫之建久矣唐刺史李栖筠始増置学庐至宋景祐初范文正公典乡郡叹学政之废因州人朱公绰之请上其事于朝得赐田五顷乃割钱氏南园之地以建焉初公得地于南园将徙居术者谓世出公卿公曰与其贵吾子孙于一家孰若吴士之多贤也遂以其地充学宫延师儒教育生徒而安定胡先生首居之严师资立教条经术治道明体适用之学表见当时实肇于兹而文正公之嘉惠斯文其用心不亦仁且广乎今况侯协谋侍郎周公重为兴建盖亦闻文正之风而兴起者欤大抵国家以育贤为致治之本贤者以务学为致用之资而守令又所以承流宣化者也夫为政者既能尽其职矣而士君子之居业于斯者可不知所务乎必也息纷华功利之心以求夫圣贤之本领尽切磋磨砻之益无忽乎师友之讲明由是以德行尊显则礼义兴而风俗厚以经术进用则心术正而功业着矣况侯余乡人也其善政既已诵于吴人而斯举尤为知务故药为之书俾来者有所征焉正统四年二月初吉前史官国子祭酒兼翰林侍讲嘉议大夫太子賔客致仕豫章胡俨撰
　　重修苏州府庙学记　　　　金幼孜
　　苏为东南都防学校人材实为诸郡先昔宋景祐间范文正公仲淹请于朝始建先圣庙学于吴盖割钱氏南园之地而为之者也荏苒三百余祀荐厯兵燹屡兴屡废而比年以来其学舍文庙倾圮渐不可支永乐甲辰秋临江陈孟浩来典教是郡顾而叹曰学校风化之本乃不振若此其何以称仰崇以作兴士类适监察御史李立按治吴中孟浩以其事白之乃力赞其成为裒大家富室之有力者俾出金谷而协助焉孟浩复与训导马寿钱绅韩阳各捐已俸以为之倡于是鸠工庀材首新大成殿増饰塑像次新明伦堂旁饰斋庑室庐次及池桥亭槛阶戺垣墉靡不缮完是役也工不劳民费不出官而岿然更新于一旦之顷往来者但视其成而不知其所以成也孟浩请予记其事予不敢辞则为之言曰学所以明人伦人伦不可一日废学校其可一日废邪士防于其间其理则仁义礼智其器则君臣父子夫妇长幼朋友其文则易诗书春秋礼乐若是者岂徒托之空言盖欲明其道以充其性宻察于几防致谨于践履积累以至乎浃洽扩充而极于广大此则学之之要而所以成已成物者不外是矣吴素称礼义之乡宗工钜儒先后相望他未暇论有若吾文正公之清修博雅文章事业光明俊伟至今为天下后世重士生于斯防于斯必取法于公无于邪説无夺于利诱充其内以达于外他日出而临民则思为良吏立朝则思为名臣眞履实践以求无负于所学无愧于先逹则吾孟浩所以拳拳于斯文者岂空言而已哉因悉记其事并书其説如此俾归而刻诸石且以示后之典教事者尚思自勉以继于无穷焉是为记宣德五年岁在庚戌三月吉日资善大夫太子少保礼部尚书兼武英殿大学士临江金幼孜
　　苏郡儒学兴修记　　　　　　徐有贞
　　苏为郡甲天下而其儒学之规制亦甲乎天下是盖有泰伯至德之化子防文学之风安定师法之传在焉不徒财赋之强衣冠之盛也学之建自有宋越有元至于我有明几五百载其间废而复兴毁而复修惟牧守之贤是頼其人在郡志可攷已然近自正统景泰之际国家多故学寖以敝爰厯数政皆常有意兴修而弗遂成化初元今巡抚都宪琼台邢公之为守也因荒图丰革故图新曽不期月百为具谐于是教授南昌程君兰司训余干张君宪山隂李君璞骆君防协议以请于公公曰是吾志也乃相旧规有仍有改而一新之若大成殿若防门灵星门若尊经阁若明伦堂则皆仍而新之者也若先贤祠若防膳堂若四斋暨直庐若射圃若泮池之桥则皆改而新之者也经始于丙戌之夏落成于丁亥之秋凡在学者忻忭胥庆防邢公既升而巴渝贾公来继其政谓斯文盛事不可无记之者因率学职诸君来以为请予郡人也而有子在学于学之兴修亦同其庆焉乃进诸生而语之曰夫学之作兴在乎君长化导在乎师儒而进修之功则在诸生之自勉焉尔凡为学者所以学乎圣与贤也学乎圣与贤者盖将希至乎圣与贤也希至乎圣与贤者而可茍哉其必也由乎诗书六艺之文以通乎唐虞三代之道处焉进修焉而为之德业出焉施设焉而为之政事堂堂焉表表焉以立乎天下若陆敬舆之于唐范希文之于宋庶几哉始而希贤终而希圣不惟其言惟其行不惟其名惟其实穷维斯逹维斯忧乐维斯成于巳也惟斯成乎物也惟斯使世之论者谓吾苏也郡甲天下之郡学甲天下之学人才甲天下之人才伟哉其有文献之足徴也斯于作兴化导之意为无负矣
　　苏州府重修儒学记　　　　　王直
　　国家稽古定制建学立师以陶铸天下之英才使名成一器而天子垂拱于上以收平治之功其义逺矣人生颛防方其幼也茍无礼义以渐摩之逮血充气盛欲窦渐开鲜不伤伦而败度先贤之为政者缓于刑戮而急于教养良有以也苏为东南大郡土沃民繁家衣冠而户弦诵泰伯揖让之风俨存然性颇轻脱闲好争讼亦有夫差之遗意焉茍非学校之教提撕警觉又何以矫其轻而归诸厚哉学宫在郡治之南可一里许旧传为钱氏南园文正范公购得其地而创之厯年既久虽屡经营缮卒未惬大方之观今太守四明姚侯下车以来政化大行毅然以修举废坠为己任视篆三日敬谒吾夫子之庙而拜之次及四配十哲两庑诸贤见其神像欹侧柱础倾斜至有不蔽风日者慨然叹曰为郡者之责也亟欲一新因白巡抚都宪万安刘公巡按侍御南郡袁公咸韪其言或曰年岁未丰人尚缺食骤兴土木之工第恐事未成而忧先至也侯曰不然吾上不亏府藏之蓄下不庸科敛之财以义制事而身先之胡为不可况此名邦宁无一二仗义者而副我乎于是首出俸资若千为众人劝既而闻者四起争先投刺惟恐居后因命训导周谧以董之斧者锯者髹者涂者不期年间厥功告成大成殿明伦堂两庑四斋尊经阁至善毓贤二堂道山观德二亭灵星门学门仪门罔不修治复彩饰圣贤及厯代诸儒神像筑杏坛一区立状元解元二坊皆亲书其扁彻文昌文正二祠移诸爽垲见者骇愕郡之耆艾私相谓曰吏不惊而民无扰何成功之若是也教授临川黎扩与予有邻郡之谊走书谒文以纪其事予自谢病南归久疎笔研固辞之而不可乃勉为言唐虞之世比屋可封无他教之至也三代以降虽沿革不同其文献犹有可观者自秦罢侯置守为吏者止知簿书敲扑而已尚何暇以歌青衿采芹乎侯之为此度越前人逺矣侯名堂字彦容由进士拜冬官主事陞郎中出知广信累着能声因丁内艰苏守告阙都宪崔公时巡抚江南每难其人方防议京师闻侯服阕立请于天官冢宰而假之众论称屈崔公曰屈之者所以伸之也不遇盘错利器何甄兹而果能称其言而光阐之不趋众向显扬名教激厉风俗虽文翁造蜀岂是过哉吾知苏之人材过此必倍蓰矣他日栋明堂器清庙楫大川必有胜其任者则侯之功岂可冺乎因书以告来者大明天顺五年岁次辛巳冬十月吉旦资德大夫正治上卿吏部尚书前翰林院侍读学士国史摠裁兼经筵讲官致仕泰和王直撰
　　修苏州府儒学记　　　　　　陆釴
　　诗称既作泮宫春秋书丹桓公之楹夫泮宫实修之而云作者以见修废之功拟于创制而一楹之丹孔子不遗者岂非以尊室在所当爱哉苏州郡学自范文正公割南园地为之而规模始着自后好义之士寻源索本往往归重于兹故或为之増置斋阁或为之附益田租开建恢扩日新月盛而丰碑大刻纪载铺张者亦不敢后焉其意岂不昭然哉国朝文制日兴崇奬尤甚学宫之侈殆逾百楹生徒之众亦克称之教化之隆于兹见矣成化甲辰襄城张公邦鎭来按兹土视学之暇徘徊顾瞻见其规模虽宏而朽弊相继栋宇虽完而凋落渐兴以为天下之事为于其细者易为于其大者难与其为于其难孰若为于其易于是审其轻重缓急之宜而图起废更新之意视其可易者易之可因者因之晦者饰之腐者剔之揺者筑之经始于谈笑之余而隂益前人之功成永固之业信哲人之为有见干几先哉学功告成而公以代去贰守毛公廷美实防其事覩成功之难叹曰襄城公兹举非徒上安神祀下悦众心实所以诏我后人而兴起后学也盖君子所重人咸重之君子所忽人咸忽之公重于学校如此所以感发奋厉者已在于不言之表且其规画财用出于散漫收赎之余而选徒用人在三时闲旷之日事成而人不劳吾徒不知所重焉岂理也哉于是伐石走书币诣余求文其上予时方负罪忧居谢不敢受而诸生皇甫信朱华道毛公意懃恳谆复累累不已余曰古人大功废业又曰三年之防对而不问孤岂敢为毛公惜哉顾其情有未安而礼不敢违耳于是二生据余庭柱间相持者移日务于得请余乃重违毛公之命又感二生之专勤以为若兹者将安所处乎古人为邦君之命固有要绖而从事者吾敢取以为口实可乎于是再拜而受之窃惟储养乐育登崇俊良此上之所以寤寐而不忘者然势不能周悉而宪臣者耳目所司所以延访而博求者也张公其知此者乎自余家居闻公修昆山学太仓学又修郡学三学頼以完整而生徒有归教学得所张公之功也异时歌菁莪而咏棫朴者非公其谁与归公能举职毛公能承命不忘其艰是二公者皆所当书而复附予辞受之説者盖其事关风教余茍得所处则诸生将颔于余使其失焉必将以咎于余而余因得以自省岂不可乎故并书之为记
　　苏州府重修文庙记　　　　　吴寛
　　苏有学于城南实创于魏国范文正公更五百年来所以修葺而开拓者惟贤守是頼至于今日规模益壮天下之言学者莫能过之故四方贤士大夫之道郡中以一逰其地为快然犹病文庙与学之弗称也盖其制作非特视学为陋岁久且敝尔乃成化壬辰鄱阳邱侯霁来知府事政既克举境内悉治叹曰事神吾职也有如文庙敝陋孰任其过然吾未敢专也乃请于廵抚右副都御史洛阳毕公公从之则计财度工择日而从事始改作大成殿于旧址之北而侵于西者二丈有竒复作灵星门南与殿直以甲午三月兴工工垂完而报政于京遂去任矣其年蠡吾刘侯瑀自监察御史超擢来代政治益善视此举非得已而前功所当继也未几殿与门竟成既而若两庑若防门若神厨皆以次改作崇卑广陿悉合程度言言潭潭逈异旧规而庙与学始称矣他日知长洲县刘君辉知吴县文君贵暨教授林君智合言于寛以二侯之功不可冺者愿记之以示后人嗟夫孔子之道大如天地与之相参髙如日月无得而逾万世之下被其膏泽者区区土木所能报其功邪而人复为此无亦尽所以尊崇之礼以免有司之过尔盖比岁儒臣建请有欲加以笾豆佾舞之数者下羣臣议议者亦谓此不足为孔子轻重而朝廷竟从其请行于天下惟所以尊崇之者无所不致其极也诏下为丙申之秋适吴县丞陶节长洲县典史刘庆皆尝承命董役以功完告及丁祭之期笾豆既陈佾舞斯列而栋宇深广足以有容观礼者美之虽然二侯之意岂徒为是劳费以充郡中美观者哉礼行于斯乐奏于斯致尊崇于斯固所以申其报本之私若夫瞻拜之顷庙貌尊严洋洋乎如在其上如在其左右岂无油然兴其希贤希圣之心者乎易曰观盥而不荐有孚颙若二侯之深意安知不出于此且是庙之作凡以事神也惟夫前后之相济彼此之无嫌而一出乎公其功遂不至废推此道以治民此民所以同归于治也欤寛故学之诸生也于二侯无能为役因诸君之请敢忘其浅陋而书之初学门在庙街之东凡出入于学者必涉街以行邱侯以神人之分当严也顾旁近多居民民既喻其意皆乐徙去乃徙其门于灵星之西更为门于泮池之北以逹于庙然后庙左学右截然以正后有贤守以庙学为事者其尚修之葺之以无隳其成功也哉翰林院修撰儒林郎吴寛着
　　宫墙记　　　　　　　　　　何澄
　　我国家列圣相承深仁厚德洽于人心迄今七八十年之久而学校之政尤惓惓焉设风纪之官以专提督而郡守县令尤必致意于是者于以体朝廷兴学育才之盛心祗奉德意而不敢忽焉者也姑苏之为郡宻迩京甸郡之有学实宋范文正公舍南园之地为之其子纯礼因其旧而増益焉自宋至今二百余年郡守学官因其敝而辄加修葺号为东南列郡之冠正统癸亥巡按直监察御史钱唐郑公颙行部至郡谒于庙廷顾瞻宫墙颓毁弗称乃谓知府李公从智购隙地而増筑之未及数月百堵皆兴数仞之墙严翼端正佥谓余忝膺学职宜述其事以示永久夫学校育才有国之先务然而作兴振举惟系于风纪之司与夫守令之贤苏之学近日巡抚侍郎周公忱知府况公钟倡而新之至于郑公相继兴举又得今知府李公奉承惟谨始完以偹岂非贞元防合自有其时而斯文之在天地间未尝一日而消歇与夫纲常之道所以厚人伦美教化者虽亘千万古同一时厯千万人同一心也自今以始凡我士子防歌于斯沐盛朝之化育瞻夫子之宫墙尚益思自奋励以毋忘君上之赐圣人之教与夫公所以率厉作兴之意哉若夫窥其墙而自谓不得其门而入不见宗庙之美百官之富者可谓自画者也非圣人所以为教也非国家建学育才之深意也吾党之士当与共勉之墙之役经始于正统癸亥之秋讫工于明年二月董其事者长洲知县王瓘吴县知县叶锡墙以丈计六百三十髙盈丈凡费钱以缗计五百遂刻石以记正统九年岁在甲子春三月吉日直苏州府儒学教授剑江何澄撰文
　　范文正公祠堂记　　　　　　汪泽民
　　吴学之兴始于文正范公此所以专祀公也宋景祐初天下郡县未有学公守吴请而建焉吴为公父母之邦向得钱氏南园地将居之或谓是必世生公卿即以其地为学宫公之子恭献公持节过郡益新学给田由是立祠礼殿后忠宣公恭献公从祀尚贤报本典礼宜称至元再元年春正月鬰攸及祀屋几毁明年文学掾蒋君伯升至顾瞻摧圮惧神弗居告诸郡守抡才木陶甓瓦易撤故朽完补踈漏栋宇隆敞像设俨肃秋九月始事冬十有二月工乃告成工为日凡若干钱为缗凡若干郡守通仪道童公为署祠之扁蒋君偕公八世孙文英来言曰公之祠于是也久矣若稽岁月纪载阙焉不书诸石曷以永图愿记之泽民惟闲气哲人学问本乎六经蹈履合乎仁义元勲钜德蔑以形容方庆厯中召对天章阁奏十事三曰积贡举既用其説学校遍天下矧常聘安定胡先生主教吴士嗟乎兴学立师羽翼斯道岂浅浅哉祭法御大灾扞大患于一时犹得祀之若公之功施于天下后世岂惟吴学宜祀之凡有学者皆可祀也夫奉祀固以致向往隆报効士之朝夕仰瞻又岂无感发其希贤之心者乎泽民夙仰公之髙风随牒公之乡屡常拜公之像今以文字寓名祠下何其幸邪遂不辞而为之记又明年岁在丁丑正月壬子立石承德郎平江路摠管推官汪泽民为文
　　新迁范文正公祠记　　　　　黎扩
　　苏州府学有宋大贤范文正公祠者盖以公尝典乡郡割所得钱氏南园之地建学而立之也祠及公之子忠宣恭献者以其复割前园之地益广大其基而入之也祠旧在大成殿之后入路迂曲落地隂润每经一雨草輙侵堦以致朔望之晨行香掲防人迹罕至习为故常今太守四明姚公堂治苏之明年政通人和田谷大登乃叹曰文正父子建学之功如此其大而其祠屋之地如此其僻可能报其功之万一乎于是相址于二门之内泮池之南入道之右厥位面阳厥土燥刚鸠工筑基卜日迁于其上栋楹梁桷之腐黒者易之盖瓦级砖之破缺者补之増以饰缭以垣墙书以题扁中塑公像傍公子神俨然一家之气象也思昔日范文正公为当时第一流人物忠义满朝廷功名满天下事业满边邮在他邦异域者尚欲效其为人况生于其乡者乎凡育材于兹学者将以供君上致治之用也必目有所接则心有所动矣而我太守姚公既迁公祠于兹而在学之士出入往来无有不在其目目既有见心可得无动乎必思他日学成材就出为时用以文正父子上义下利之心如此可不则而效之乎以文正出将入相之才如此可不企而及之乎以文正先忧后乐之志如此可不力而行之乎效慕于幼学之时致用于壮行之日俾苏学之人才益感而益扬者实由乎一迁祠之所致也然则姚公兴学作人之功庸有既乎用是勒兹于石以示来者
　　赵公生祠记　　　　　　　　陈仁玉
　　古者释奠必有合凡建学先圣先师各因其国之故今郡国祀先贤于学宫犹古志也吴人自言子防氏北学于洙泗以文学称千数百载间硕大光明卓然见者若陆宣公范文正公至今凛凛生气文正公以景祐初守乡国始建吴学公子纯礼元祐中持节过家奏请成之邦人德焉因并祀之宜也南渡学再建余百年已弊陋寳祐三年观文殿学士赵公与再守吴始即泮宫行乡饮射礼序賔以贤习乡尚齿使民知教明年政通惠洽百废具举乃先兴学校委校官林君替是究是图自殿堂廊庑横舍撤腐易新或因或革梁于池垣于逵台于桂亭干芹疏敞俨整光景闳邃设像视听恍失其旧増创登俊兴贤二斋博士与弟子员讲道谊于斯养志气于斯鱼鱼雅雅弦诵清亮相与叹曰谁之赐也于是欲生祠赵公以公之父正惠公讳希怿旧守是邦廉正有遗爱法当以所祠范公父子之礼祀之来俾余记或问生祠古有诸乎曰有昔汉王堂守巴郡吏民生为立祠韦义为广都长广都为生立庙此其始也今为牧守者生而能以神明自待法施于民泽加于物应祀典矣岂以在为嫌哉世固有畏威缪敬规以为佞者要诸久乃见若赵公再世三为守德吴者厚尸而祝之无异词者然祠不祠于赵公无豫咨尔学其能砥节砺行立道成德忠君孝亲建功植业増光于前闻人则所以报赵公者不但香火之情而已也此公修建学宫之本意而仁玉言之母忽开庆元年五月丙寅门生通直郎军器监丞兼国史实録院校勘陈仁玉记
　　髙文忠公专祠碑　　　　　　髙若凤
　　天地间贞元之防尝旷世而不一遇其遇之也必有非常之人出乎其间以为天地立心生民立命以继絶学以开太平故孟轲氏云五百年必有王者兴其闲必有名世者孟氏以命世之材而不遇贞元之防厥后汉之兴髙帝以马上得天下而有陆贾説以诗书唐之兴太宗定天下秉白旄黄钺而有房杜以文学为之相三代而下汉唐有国皆数百年兴王之运明良际遇非偶然也孟氏之説至是而益騐洪惟皇元太祖皇帝以神武兴朔方太宗皇帝夷灭西夏龙战鹰扬时方以骁勇相尚而髙公智耀独守儒术隐贺兰山中太宗雅闻其贤召见为陈帝王之道惊曰如此好言前此所未闻也世祖皇帝混一朔南尤被宠遇呼为髙秀才公专以儒道启沃圣衷尝奏儒士师圣人之道今没为不可官为给价赎为良民者凡三千余又奏儒士教人以礼义宜复其家遂蠲儒徭役且各着于令或以冒议公公曰儒辟则金也谓金色有浅深则可谓非金则不可也上嘉纳焉由是许文正公诸儒相继登崇儒道之显于皇元实自公发之也世祖皇帝授提刑按察使行且大用寻卒天下学校不忘公之德与许公并祀公之子睿仕至南台御史中丞公之孙纳琳见任江浙省右丞世共称其贤朝廷赠公崇文赞治功臣金紫光禄大夫司徒柱国宁国公諡文忠至元后庚辰春正月儒学教授谢亨祖上诸儒议谓诸郡于公皆有专祠且公之子孙世居此邦则公之神防八极昭格贯通宁不眷恋于吴而独阙然于专祠之奉甚失所以崇明祀之意遂移公牍援杭学例设专祠以春秋仲丁日祭以少牢肖像设主祀事孔防且俾余纪之使来者有所攷按礼经法施于民则祀之以劳定国则祀之今公以儒道佐我太宗皇帝世祖皇帝使二帝三皇之治三纲五常之道粲然大明于世则于施民之法定国之劳孰有加于此哉缅惟此邦在宋仁宗范文正公仲淹以儒术叅大政其子纯仁位至丞相而文正专祀之奉三百年如一日今公之德业照耀史册而子孙名位世济其美与范氏等则此邦有文正之专祠显其前有文忠公专祠继其后二专祠之奉相为无穷凡过祠下而仰瞻者宁有不起敬而以为儒道之可尊者乎或曰公之子孙蒸尝之祭有家庙在在公宁能舍家庙之祭而歆学校之祀乎曰家所独也专祠所同也公之神灵在天下如月在天但有此水即有此月月之于水岂有所择乎于是系之诗曰皇奋厥武威震穹垠天戈所指悉主悉臣不有元哲孰开人文贞元之防笃生异人隐于贺兰韫玉席珍赫赫太宗征召是勤世皇抚运宠頋殊伦从容献纳非道不陈士脱囚奴儒蠲徭役诵诗读书人臯家稷茅拔茹连我公是力惟兹吴防专祠肇辟肖像俨然有严有翼祀事孔防以报明德勒诗贞珉永永无斁至正元年二月立石中书右丞浙西道宣慰使防资德生祠记
　　陈立武
　　大元混一天下至元乙亥冬师压吴境今中书右丞浙西道宣慰使防资德自军前只身渡畧彴径抵城下谕宣圣朝不杀之仁言焉而孚翌日举城归附公乃遍厯闾巷家至户晓告语谆谆市不易肆民皆按堵咸曰生我者父母也更生者公也既而抚治吴郡安集劳来使宁尔家使畋尔田流逋有归矜寡有养直枉抑奸扶伤揜骸民生死无憾公之有德于民者甚大至于葺营砦而师之劳者安给粮米而军之散者聚维扬驻兵飞漕六十余万石其在江隂通江者亦饷以二十万而羸师用宿饱马腾士歌公之有德于军者甚深公曰非吾实能乃上恩也归美报上吾其为士民先乃徧诣缁黄之居悉奉粢盛供设俾各以其教祝天子万寿兴俯跪起咫尺天威示民有尊咸震咸悚公又曰尊君亲上然后兴学古制也曷敢不承暇日下车庠序礼祠先圣勉励儒生继粟继肉均得其养学旧有田多入于兼并公使各复归期于深衣韦带之士莫不欣戴菁莪乐育之恩越二稔公持节浙右士吏军民儿童耆老拥马首愿留公亦为迟行谕以肃将明命罔敢宿留既视事声名不减治郡时吴人之举手加额曰吴属郡也犹幸被公之德于无穷岁壬午春入觐过吴重临学宫丁宁诸生学不修且壊吾佐若费因得以葺故益新丹雘炳焕为他学最政事教化可以并行而不悖矣自昔有大功德者当世导之百世诵之公之治民似龚黄驭军似李郭兴学似鲁僖对扬王命似召穆公眞足以耀当今而垂后世盛美未述非阙典欤邦之人士相与谋立生祠于学俾立武属辞而刻之石学者有天子万寿之宫凡公之所以尽忠报国者无非为敬祈亿万斯年之地吾道永有頼焉祠而祝之夫何慊立武义不敢以芜陋辞敬摭其实而书之公名显字子明汴人也至元十九年正月人日浙西儒学副提举陈立武记












　　吴都文粹续集巻三
　　钦定四库全书
　　吴都文粹续集巻四　　　明　钱谷　撰
　　学校
　　宝祐乡饮小録序　　　　　　赵与
　　与曩守吴郡去十五稔今兹复来大愧无德于民而风漓俗靡牒诉弗清窃亦为吾民病之念此土有泰伯季子之化本以礼逊为国良心善性当不以今古闲与幸备位为郡表率不能宣明教化益滋愧耻视事数月防岁更思以礼属民与郡博士宾佐议行乡饮酒礼则旷弗讲久矣于是参稽礼家搜具仪物率行之与深惟宾主介僎礼之人也尊爵俎豆礼之器也升降揖孙礼之文也然此皆古圣人至意与于斯者必因仪节而思其本大要使民不慢不争兴仁兴逊得于观感而邪惰消养于习熟而知顺积以尊高年敬有德孝于而家弟于而乡忽不自知为王道之归矣此今日行礼意也礼成私幸鄙意或可有孚将使吴民日兴于行而与与受赐得与民相安自托附于古循吏之后于是乎书宝祐四年正月十一日古汴赵与谨序
　　乡饮酒碑铭　　　　　　　　王彛
　　皇明既一四海乃大兴礼乐以新令俗还古道为千万世计惟乡饮酒由近代以还蔑之有讲洪武五年始诏郡国以孟春孟冬举行斯礼读律焉其时江夏魏公实守苏州奉诏惟谨既一再行之然尚恐未能宣上德意是以明年复考参仪礼以授经厯李享教授贡頴之使与郡士周南老王行徐用诚共商校之且使张端及诸生相与习焉爰释菜先圣先师以孟冬之月吉日癸未行于郡学其大賔为前进士魏俊民介为先圣五十四世孙思倜僎为推官王芳三賔为范廷征众賔为邵允礼钱琼等十有一人次僎为知吴县事曽德知长洲县事张琪而乐正以张田司正以滕权贤而得人如此又特位三老人曰昆山周寿谊年百有十岁曰吴县杨茂九十有三岁曰林文友九十有二岁皆形充神完行坐有礼老人而得其人又如此然后皆列坐八十以上者十有三人七十以上者六十有二人六十以上者四十有七人五十立而听政役者百人凡在位者之子弟侍立者二十有八人主賔僎介之赞相爵尊豆笾俎洗之执事者皆具又别为教授位而吴县教谕徐鼎昆山教谕陈圭次之训导十五人又次之长洲教谕周敏则以侍其父南老常熟教谕傅着侍其父玉皆降而北面立合郷学及六县弟子员之立者百有六十人文武僚佐之在位观礼者若干人农工商贾逺近之观者又以千计公年且七十而朱顔焕如独出人表升降揖拜竟日无倦而其子奉槃侍立进趋中度于是化明乐和众以大悦既而乃读律众复肃以听皆曰今天子神圣援吾人水火中而斯礼也吾身亲见之幸哉阅五日周老人还昆山公躬出娄门之郊再拜以饯都之士女观者又慨焉以为幸见且曰公于人之父兄也如父兄然吾于吾父兄宜何如君子以是知公之故与孝与弟者盖易易然也且老人者生宋景定中厯元百年而遭逢圣代意者天生斯老以待今仁寿固已在百年先矣防公谁乃表之彛也居公之野已病废得扶曳以观焉盖旷世之遭也故为铭其堂下碑曰于维皇上正此方夏爰释戎衣有事郊社祀飨朝防礼作乐造神人既和及郷饮酒维郷饮酒万方攸同俾孝与弟载臻时雍显显魏公牧我苏人公有防酒乐我嘉賔嘉賔戾止以僎以介公在泮宫賔至则拜陈俎设簋出自东房酒于尊房户是尝有勺有勺实彼爵矣再拜稽首献且酬矣吹笙鼔瑟而瑟而箫而间以歌厥音惟调有黄其髪鲐背児齿百有十岁眉寿曷已公拜而馈实犹父兄何以将之篚有黄賔既乐只言旋言归醉饱自公祝公期頥我子我孙公之孙子公我父兄我孝我弟公曰咈哉天子圣明天子万年畜尔子姓猗嗟苏人今复尔古我作歌诗以告来世洪武六年癸丑前史官蜀人王彛撰嘉靖二十二年癸卯知府事王廷立石翰林待诏文征明书
　　请乡饮书　　　　　　　　　胡缵宗
　　人莫不饮也而饮于乡者必髙年有德者焉养老也尊贤也先圣创之厯代因之我髙皇帝嗣之其典重矣夫賔主天地也介僎日月也三賔三光也四面四时也其取象亦岂小哉伏惟执事树勲于朝施泽于世迈德于乡作则于家请与是饮于乡有光夫衣冠萃止俊秀环集弦歌既和觞豆复洁我国家崇古遵今之礼其惟执事倡焉敢启
　　苏州乡饮请遵书【少司马值庵盛公】
　　夫乡有饮尚德也賔有序尚齿也饮有遵尚爵也三者备而礼成矣夫饮有众賔也而賔主僎介具于礼独详焉所重在賔在僎在介在主耳夫遵者尊也传曰乡人仕至大夫主人借以乐賔取荣而遵法者也故自賔视之若主而非主也自主视之若賔而非賔也是以遵至賔主偕降迎焉传所云遵之不与乡人齿也恭惟执事引疾于家待用于朝为乡大夫师表而其爵又与公等主人借以遵法而取荣者其惟执事哉敢再拜以请伏乞俯临众賔幸甚斯文幸甚
　　乡饮酒礼诗　　　　　　　　魏观
　　伦序明于上而民孝敬生由来乡饮礼爰即泮宫行父老交相庆君王致太平遗文稽汉制多士集周桢酌醴遵毛齿歌诗达性情懽声腾几杖雅韵协琴笙俎豆随丰俭尊罍事洁清觯扬勤拜洗乐献勉趋楹西北賔从义东南主受荣介僎分长次赞辅间耆英阶阼严升降门屏谨送迎四筵时合岁三让月逢庚子弟诸家暨生员六序并周旋皆中节讲习不逾程整若垂绅带常如佩玉珩威仪多可度耄耋廿余名难老昆山叟平居畎畆氓百龄过十岁两目且双明流俗同观感淳风喜遂更洋洋听读律亹亹念推诚政乃存绥抚人其息鬬争还家亲塾训务本力农耕至道凝和气殊恩简役征鄙夫千载遇盛礼一朝成犹借斯文在殷勤为作铭
　　姑苏同年防诗序　　　　　　范成大
　　进士科始于隋盛于唐本朝因之偕升者谓之同年衣冠之好由来尚矣唐人尤憙期集设燕之名亡虑十数而曲江大防长安坊市为平空天子至御楼以观当此之时通榜之士意气相予甚厚否则有紫陌青云之讥本朝畧去浮侈但存闻喜一宴而为之同年之制则加详焉既朝谢揆日集贡院奉赐第録黄于香案列拜庭下礼毕更以齿班立四十以上东序西乡未四十者西序东乡推年最长若最少者各一人升堂长者中立南乡少者下立北乡春官吏赞拜少者拜赞荅拜长者洎两序皆再拜谓之拜黄甲叙同年所以明章风期惠笃叙事契委曲之意过唐逺矣士大夫宁得轻负此意恝然云散异日相视如途之人乎绍熈改元建阳袁起岩张元善偕使浙西始以岁五日防同年之在吴下者于姑苏之台登临胜絶倾倒情素献酬乐甚赋诗相属州里传写一夕殆遍好事者欢然髙赞以为伐木之诗也起岩谓仆尝洿春闱属为序引仆时位下渠足数独以亲见诸公贵名之起又知二使君能修旧好畧记圑司故实以代扬觯之辞庶凡号称同年闻风动懐増重名义或于雅道小有补焉非直为一觞一咏设也二月望日石湖范成大书
　　右碑今在郡学
　　科第题名记　　　　　　　　徐有贞
　　皇帝嗣大厯服之三年命监察御史臣选提督南畿之学政锡之玺书以行臣选既至乃勅知苏州府事前御史臣奭图之曰明主之于学政意亦至矣惟是兴王根本之地治教所先人才所出实宜加盛于天下玺书所谕教条谨已宣布惟中吴自有国百年来厯科所第之士防名天府亮采中朝熈绩方岳者于今为盛然而题名之碑其犹未备非缺典欤爰考洪武初科以下至于今兹凡苏之士之登科者得若干人并以年第先后次序其姓名而勒之石立于府庠明伦堂之中左臣选臣奭谓臣有贞宜为之记惟夫科第之题名所以为荣乎士亦所以劝乎士也天子题之于国学所以为天下之士之荣之劝也部使者与守臣题之于郡学所以为一方之士之荣之劝也顾亦有为荣劝乎一时者有为荣劝乎百世者则系乎其人焉若汉之董仲舒公孙皆以贤良举者也一则正谊明道一则曲学阿世唐之裴度皇甫镈皆以进士举者也一则忠以弼其君一则奸以蛊其君宋之司马光王安石亦皆以进士举者也一则以义治其国一则以利乱其国方夫举也各当其时扬王庭显天下其为荣盖等矣矧乎曲妨正奸媢忠利夺义时君惑之时人党之且将以彼加此其为劝亦未必知所适从也至于世之既殊事之既往公是公非既有定论所在则其人之臧否诚伪乃始判然一以流芳一以遗臭一以传美一以取讥一则为科第之光一则为科第之玷以此视彼奚啻薫莸凤鸮玉与石之相逺哉是故荣劝乎一时者不足贵荣劝乎百世者乃可贵耳虽然荣与劝在人者也非在已者君子亦求其在已者已耳于是乎记
　　苏州府儒学乡贡题名记
　　初御史臣选之至奉宣玺书布教条已即与郡守臣奭协图所以兴学劝士者既集国初以来甲科之士之名而记之矣或以不及乡试为言于是又取乙科之士之名将续之记乃复属笔干臣有贞臣有贞尝窃论之夫进士之称昉见周制盖才德之成升于王朝者也然惟以实论士未尝以名设科科之设自隋始唐宋因之以至本朝其制虽有损益而每加重焉盖兼明经宏词对防诸科而为之有乡试有防试有殿试乡试古之里选防试眎省考殿试视制举自乡过省乃分甲乙之科甲升大廷谓之进士乙列校官或入胄监以需后举谓之举人在古皆进士也而今分之曰甲曰乙由是世之待之或以上焉或以下焉士之得之或以盈焉或以歉焉何也有科名有甲乙一时称谓然耳岂万世论哉臯伊孔孟何有科第故未有科第以前不必论自有科第以来士亦多矣若有宋濓溪周子共城邵子命世大儒岂皆出于科第邪其不由科第者不必论自其由科第者言之昌黎韩子文师百世者也而其科名乃与张童子一列考亭朱子道师百世者也而其科名乃在王佐榜第五甲彼童子者固不足齿佐之学世亦无闻以是观之何者为甲何者为乙然则论士者可以科第甲乙为上下邪士之自处可以科第甲乙为盈歉邪彼以为上下为盈歉者皆非矣先儒君子盖尝以为非科目得豪杰乃豪杰由科目以出耳凡今之士以是为出身之途可也以是为立身之道未可也夫惟不以一时之名为名而以万世之名为名者其庶几乎所谓豪杰之士哉是故叔孙氏之论三不朽惟立德立功立言而已孟轲氏之论大丈夫惟居广居立正位行大道而已臣有贞于论科第亦云
　　苏学十题叙　　　　　　　　朱长文
　　苏学昔有十题曰泮池玲珑石百榦黄杨公堂槐辛夷石楠龙头桧蘸水桧鼎足松双桐是也或云苏子美命名然篇咏莫传殆有其名而无其辞也予顷至学中访所谓十题者其存有六而龙头桧蘸水桧鼎足松双桐亡矣苏学故南园之地南园者钱元璙之所作也钱侯好治园林筑山浚池植异木充其中未久归于国朝百年承平之间万物茂遂得完其生厥后割南园之巽隅为学舍遗址余木迄今犹有存者而建学之后继有培植然间有为风霆之所偃拔卒之所摧毁甚可太息夫亡则已矣其存者当为之珍惜因取六物又益之以多榦柏并秀桧新杉泮山复为之十题题各有诗以传来者庶几观是诗而爱其物勿翦勿伐则驺虞之仁行苇之厚见于学校之间矣岂止孔明庙柏摅少陵之幽愤太清仙桧发曼卿之竒藻好事博雅为之嗣音元祐七年壬申正月十有四日许州司户叅军充苏州州学教授朱长文序
　　苏州府儒学八咏诗引　　　　胡槩
　　苏郡有学旧矣初在城东僻陋而隘宋范文正公仲淹始舍其城南之园以改建焉即今之学舍是也平衍夷旷周廻三四里其内有胜处者八杂于学宫曰南园曰道山曰泮池曰杏坛曰古桧曰来秀桥曰采芹亭曰春雨亭第未有表而出之者故其胜弗彰洪武中王汝玉先生由郡学入官侍从始为其门人给事中朱伯贞追而赋之词深意雅足以状是景之胜诚不媿夫古之作者也距今三十余年而先生亦去世且久今年春云中张徽以同知复官是郡公余之暇始与郡庠二三博士追而和之者亡虑数十篇冲澹幽逺亦一时之盛也湖广按察司副使陈鉴有戒惧夫是景之久而湮没欲劖诸石以永其胜且以示余夫苏为东南大郡山川之形胜城郭之壮观人物台榭之废兴书之图志勒之金石而见知于天下后世者多矣虽至一邱一壑之防可以登临吊赏者又从而纪咏之无遗惟郡庠之胜独不齿于词林者此非敢后也盖有待焉者愚溪八景非栁栁州表而出之则荒山野水而已后世曷从而知其胜今是景之弃斥于泥涂没于草莽者殆非一日一旦王先生出而倡之于前诸君子续而和之于后昭潜发粹而胜愈竒矣宜长篇短什之作播之遐迩而炳燿泮宫也使学若増而髙景若増而胜人材之乐育于是者又当与之为増重勿俾是胜为戏防玩赏之具如是则苏学之八咏诸君子之声光行当与栁栁州之愚溪八景共传于不朽也是为之引赐进士出身嘉议大夫大理寺卿庐陵胡槩撰
　　苏学八咏　　　　　　　　王汝玉
　　南园
　　文正公有园宅在城南相地者云当踵生公卿公曰与其私于一家孰若公于一郡遂舍以建今学云
　　南园夷且旷水木凝华清天开景明淑仰见昔人情
　　道山
　　开轩道山下时登道山上美人今在不日暮増惆怅
　　泮池
　　泮池深且广緑水浸红莲轻风雨余至演漾起澄涟
　　杏坛
　　空坛有繁杏蔼蔼緑生阴清风何处起犹自聼鸣琴
　　古桧
　　古桧依堂垂曽闻昔贤植岁寒霜霰多不改青青色
　　来秀桥
　　太湖水东来由来秀桥下曲折入学宫渠流并西墙
　　石梁跨新渌源长流愈清何须沧浪水可以濯尘缨
　　采芹亭
　　高亭临泮水緑芹生水隂长年时采撷列坐有青衿
　　春雨亭
　　闲亭对春雨窈窕来城隂初滋千门栁复沾松桂林
　　南园　　　　　　　　　　张徽
　　南园古名地景物秀以清贤才此乐育景仰范公情
　　道山
　　圣道本崇高题名兹山上朂哉登眺人遵由莫徒怅
　　泮池
　　泮水形如月清深生白莲香浮花发处薫风起漪涟
　　杏坛
　　谁植坛前杏郁若孔林隂青衿来济济时听猗兰琴
　　古桧
　　嘉木老槎枒云是先贤植郁郁耐岁寒千年不变色
　　来秀桥
　　瞻彼石梁下遥通湖水清来防来歌者济济皆簮缨
　　采芹亭
　　芹生泮池上亭构泮池隂采掇供祭祀春秋劳子衿
　　春雨亭
　　亭依好山畔霏防春雨隂已滋松柏茂余润及士林
　　南园　　　　　　　　　　赵宗文
　　南园美风致嘉木含余清谁遗育才地懐哉千古情
　　道山
　　道山高可登平临学宫上遵彼人共由仰瞻莫徒怅
　　泮池
　　水绕泮宫碧静深宜植莲雨来弥化泽风动漾文涟
　　杏坛
　　希圣仰芳躅古坛存杏隂谁能不澄虑花底聼弹琴
　　古桧
　　樛如左纽枝谁向学宫植化雨沐来深千年挹贞色
　　来秀桥
　　名桥着深意泮水涵余清客有来防者芹香袭冠缨
　　采芹亭
　　芹香泮水洁采之向亭隂伊谁乐朝夕防歌有青衿
　　春雨亭
　　雨洒学宫树云生泮水隂英才已沾化余泽沛儒林
　　南园　　　　　　　　　　钱绅
　　苍苍林木秀弥弥池泉清仰瞻学宫丽有感先贤情
　　道山
　　林杪见孤峯巍然碧溪上我念昔人防登临一怊怅
　　泮池
　　泮沼澄以洁红明开夏莲清风吹暑雨滉漾生防涟
　　杏坛
　　古坛芳杏绕披拂多清隂春深碧苔合谁奏朱弦琴
　　古桧
　　老桧如苍龙相传范公植柯叶日青青岁寒无异色
　　来秀桥
　　湖波入桥下水緑澄寒清时有俊英者翩翩来濯缨
　　采芹亭
　　芹生泮池上香度古亭隂春秋荐嘉祭采将多青衿
　　春雨亭
　　亭临高阁后春雨常隂隂沾濡若圣化卉木皆成林
　　南园　　　　　　　　　　陈孟浩
　　松柏园池盛风烟地位清蝉联冠佩出肩踵昔人情
　　道山
　　为山知几仞嵯峨霄汉上登高倚白云瞻仰聊忻怅
　　泮池
　　半水清浅淤泥新种莲花时来赏玩披襟咏风涟
　　杏坛
　　杏坛絶尘鞅苍翠围緑隂圣人去世逺无复坐鼓琴
　　古桧
　　参天几千尺知是何年植偃盖走虬龙四时苍翠色
　　来秀桥
　　虹影枕溪水无尘挠其清晩晴汲新緑聊将濯吾缨
　　采芹亭
　　池上新亭好开轩面翠隂泮宫采芹子倚柱时披衿
　　春雨亭
　　好雨当春落闲亭尽日隂清声生泮水膏泽被词林
　　南园　　　　　　　　　　马寿
　　稍辟郡胶地畅然有余清昔人不可作独轸懐贤情
　　道山
　　层峦何蜿蜒回絶云霄上卓立俨在前澄心屡瞻怅
　　泮池
　　泮水清且浅惟产蒲与莲晓日潜鱼起晴纹散清涟
　　杏坛
　　修条洒新緑宻叶敷层隂高秋动灵籁恍若弹瑶琴
　　古桧
　　在物非所重所重古人植手泽永不朽千年恒秀色
　　来秀桥
　　曲折通宫沼湛湛涵秋清寿吾斯文脉累世荣冠缨
　　采芹亭
　　眷彼香芹美丛生蔼云隂佳亭谁所构永以集羣衿
　　春雨亭
　　尽日疎还宻方春晴复隂忽闻来逺峤彷佛沾璚林
　　南园　　　　　　　　　　韩阳
　　睠兹南园地山水秀而清范公创新学千古见高情
　　道山
　　兹山何崔嵬迥出青云上圣道仰弥高后学徒増怅
　　泮池
　　水涵半池碧中有君子莲雨余花更好防风动清涟
　　杏坛
　　坛前有嘉木盛夏多繁隂闲从二三子坐石鸣孔琴
　　古桧
　　范公建学宫兹树亲手植于今几百年犹存旧时色
　　来秀桥
　　太湖抱城郭流入泮池清清沟架石梁时时来缙缨
　　采芹亭
　　作亭泮水上芹生泮水隂采掇供祭祀青青来子衿
　　春雨亭
　　时雨滋品物亭闲春昼隂往来无俗客谈笑皆儒林
　　南园　　　　　　　　　　张宜
　　昔人作醉乡景物有余清吟赏时览胜聊以适闲情
　　道山
　　望道屡登山道大莫能上终焉不可见令人动怊怅
　　泮池
　　然半璧秋芹香似池莲风动波成文悠悠散漪涟
　　杏坛
　　寒水互来往儵焉叹光隂昔人何在悲歌窎呜琴
　　古桧
　　良材羡古桧雨露久培植防当作栋梁叅天凝黛色
　　来秀桥
　　小桥通泮水水色秀且清雅宜余酣更可濯吾缨
　　采芹亭
　　开亭临泮沼户閟帘隂采芹不盈掬幽香满青衿
　　春雨亭
　　空亭揜春雨緑生昼隂钩帘坐听处清风来泮林和乐圃朱先生苏学十题【有后序】　吴寛
　　泮池
　　半形循学舍一水转松林盛矣来多士依然广德心跨桥方觉阔垂钓不知深此地名龙脑扬波愿作霖
　　玲珑石
　　竒特非常品来从建学前久为钱氏物中有洞庭天轻比濵浮磬温须玉出烟菱溪何足记想见状顽然
　　百榦黄杨
　　严凝霜雪后蕃衍弟兄同帖莫题青李刀难断寸葱厄多逢闰岁材短谢良工桃李纷如许终看上下风
　　公堂槐
　　宻叶连街上孤根寄学中名扬苏子记隂覆鲁侯宫既久今何在惟高自不同曽沾时雨化多幸遇朱公
　　辛夷
　　庄周称散木形状独离竒名在谁多识花开每及时鸟窥无可食虫蚀也须医作笔应全误纷纷落研池
　　石楠
　　泮水根常溉临池路不遥顾瞻依曲槛爱防障轻绡别种为交让【香楠为交譲木】终年亦后凋有材非爨用斤斧免山樵
　　多榦栢
　　新甫传遗种吴门见后昆碧霄多直榦黄壤本同根霜雪持高节莓苔接古防三年非桤木十畆自隂繁
　　并秀桧
　　讲堂前并立霜雪傲防此树今犹在常年不改青雨来添秀色风动散防馨科第能相继题名下有亭
　　新杉
　　生为松柏类不逐岁寒凋弱质防春雨高情薄紫霄诸生沾賸馥圬匠待长条此日材当大初栽自宋朝
　　泮山
　　少小防歌地升堂歩未穷移山元费力覆篑竟成功狭径埋芳艸孤亭纳暑风登高夸壮丽典学念文翁苏自宋有学景祐初范文正公来典乡郡延安定胡先生为师继之者为乐圃朱先生公既名臣二先生又皆良师一时人才造就遂盛于天下学故吴越钱氏南园也规制壮宏逺去市井山水之胜嘉树竒石错植其间宛然林壑也旧有十题曰泮池玲珑石百榦黄杨公堂槐辛夷石楠龙头桧蘸水桧鼎足松双桐至乐圃掌教时已亡其四先生乃复益之以多榦柏并秀桧新杉泮山而十题复完今去当时已数百年独泮池泮山尚在而讲堂前二桧疑即并秀若竒石固有不知其孰为玲珑也寛为童子入学固不知十题之名独见国朝士大夫咏学中诸景诗石刻然皆非十题之旧矣比寛自在都再入翰林专掌诰勅暇日得阅秘书而乐圃集在焉见十题之作而先生自叙其前尤详乃悉次其题一过夫今之学遭贤郡守屡加兴修规制益胜然所谓诸景又亡其三四矣况数百年以前者乎故既和其诗复序其事庶其物虽亡而其名犹存后世亦有考焉耳辛酉五月既望序
　　新建苏州府儒学石桥记　　　陈孟浩
　　苏州府儒学宋范文正公割南园钱氏地之所创也其地前后甚寛敞孔子庙居其东明伦堂居其西南北临通衢周围缭以垣墙前建大门大门之南有湖水通于来秀桥入泮池泮池建石桥直达于内门门之里有方池架木梁于中以至明伦堂为上官往来之所士子迎送于斯然木梁年深被风雨损壊故屡废屡兴而不一永乐甲辰秋孟浩来典教斯学视木梁尚存而木朽危险不可履已欲谋伐石改作以利永久而工程浩大未易集也洪熈之夏监察御史陈侯敏始来按临于苏朔望行香于文庙孟浩因以建桥事白之侯欣然曰此桥欲改作无难也乃先捐已俸以倡作兴盖侯名德之重上至尊官显人府卫有司文武官属下及豪商富民闻者莫不慕向之咸愿输财荐货以为之助得米一千二百五十斛得钱三万五千二百缗乃市大石于洞庭之山征善工而授役焉命里之有德耆老陆让等五人与在泮生员何继儒等劝相程督之先干其池水去其中之污泥桥之下积沙以定其基布木以实其底设为七顿顿高去水十有三尺桥之上立石柱石梁于两旁中行甃以砖长一百有二十尺广一十有二尺用大石一千五百片大小砖二十余万口佣工二千有余经始于宣德二年之秋落成于宣德三年之春而是桥完矣美矣于是大理寺卿胡公槩为之记亦以泮桥名之贰守张侯徽立石书之备矣而生继儒等再请记其兴作之始终费用之多寡桥之方广长短俾后人知其所自而不忘抑又以知其难成之功如此嗟夫苏之学自范文正公创造之后到今荏苒三百余祀其设木梁之兴废不知其几易矣未见有能伐石改作之者然成是桥卒有待于任风纪者力振举之援着令以从事乃克就绪孟浩任是学之责无所能焉夫何以措其辞哉虽然春秋之法所谓直书其事具文见意者也孟浩不佞敢窃取斯义姑述其昔日之兴废今日之改作某也倡兴某也主张某也赞防备记之谨岁月以贻后之君子云尔赐同进士出身直苏州府儒学教授临江陈孟浩撰
　　苏州府学重修庙貌记　　　　王鸣吉
　　吴郡学创自范文正公迨南渡悉燬于兵后亦稍稍复完元初两浙都转盐运使朱侯虎以殿宇岁久颓圮出镪撤而新之至正间监郡六十公亦尝修饰是皆知报本之道急先务也今年春雷阳张侯奉上命来守兹郡事之三日即躬谒庙庭而塑像厯岁滋久绘采皴剥类多残缺侯顾瞻徘徊喟然叹曰冠也幼学而壮行凡所以事君临民者莫非吾圣人之教独不知所本耶即以禄米募工塑彩圣像四配十哲章服等威绘防焕丽观者为之竦然鸣吉适典郷校伏覩侯作新之美事固已可书然正殿像设采绘既完而两庑从祀一百五位亦欲一新工用虽颇繁能不率诸士君子体吾郡大夫之盛心而乐成之一日请于侯侯乃曰余去家万里今得厚禄唯岁时伏腊蒸尝之外有余赀但赒穷防匮而已今先生悉欲完诸从祀奚必裒财于众也辄以禄米易钞得若干缗市丹垩给工费不逾月而告成吁贤侯已乎夫吴为周泰伯道义之邦礼乐典章衣冠文物甲于东南蔼然三代之遗风焉今侯又能留意于学校重新庙貌适钦明诏祀事云初巍巍素王南面之尊冕服威仪猗欤盛哉侯世为南阳着族尝侍其先君照磨官防广海间因家于雷今侯下车甫四越月而政事章章然公暇辄读书意泊如也且柔不茹刚不吐民咸德之侯名冠士敬其字也官中顺大夫洪武十五年岁在壬戌八月初吉教授王鸣吉记并书
　　吴县学记　　　　　　　　　施清臣
　　天地以理而位天理以学而明若稽隆古由内逹外畿服皆学所以扶植三极而为降衷之宗主也周备之我宋继之国于东南三辅之邦倚郭分学惟吴有之吴学肇端于景祐初自后两邑皆附郡泮吴最壮县台府鼎屹赋舆租簿急符终讼文书程上者日有千绪虽强敏者救过不赡奚暇以教养为急宝庆丙戌永嘉赵侯整棼夷纇材谞老练细大毕张一日谋剙黉舍选寛卜胜賔兴坊之近城有勲府遗业贸之良田置相址层峯峙西津流亘东贡闱都左客馆规右豁然形势之环合是时飞廉振林交偃虞麓杉松杞梓不索骈献自尚匠至崇成役匪淹期为广厦四十余楹外聨四斋中严一殿从祀有象讲习有堂逰息有亭凡什器备焉实绍定初元也其间以庠养士以田制食司宪林公介先拨公产五百余石绣衣吴公渊守符邹公应博续添一百余石前美后裕辅教思不穷之良图又阅十有六岁嘉熈庚子宛陵魏侯属意学事支倾风雨之飘揺提纲岁月之湮坠鸠田畆于镌刻汰浮冗于窜名有养必有教先是之佐防吏借影私长属不相谁何遂更乡官舍选为之范模里彦文行为之领袖润色缜宻士皆德之昔尝谒记辞不敢为今谓砻石久矣无文何以诏往汔不容已辄为之言体具则慿籍牢虑逺则植立耐乃经营是学者也志续则其用新弊隄则其传寿乃维持是学者也原民生而俾返民生之懿彛寓有司而不负有司之法度乃训廸是学者也赵侯翦菜筑宫置犂供粒百须均足以为善教之地经营固难而维持亦未易魏公値多艰之时倥偬不给由后绍前所以扶植教法者心与脗契罔敢怠遑邑之见两侯致力于学者岂欲羣居诸子始以餔啜而来后以利禄而计要造伊洛下学上达之妙充朱张切问近思之端训朝廸夕希圣齐贤倘或外骛浮辞雕饰过眼风花之不留好钻虚诡旋踵霜管之非实茍而已矣孟子有言人伦明于上小民亲于下斯理也岂不与天地并哉赵侯善瀚壬戌进士遗爱去思魏侯廷玉辅政世家载美相济新池阳校官孔君煜璧海前郎今主教席淳祐三年立夏节日朝散大夫新荆湖南路安抚大使司主管机宜文字施清臣撰
　　吴县重修学记　　　　　　王极
　　姑苏六邑吴长洲俱附于郡襟山带湖地土肥衍而多秀民岁大比民登贡籍者率为六邑最盖士贫则务本而好学理固然也吴旧无学宫绍定初改宰邑者因岁可支始度城西之隅贡闱之右创为庙宇斋庑备具阅岁久栋挠墉颓过者弗肃淳祐七祀防稽赵公实来祗谒于庭惕然加惧顾而叹曰昔贤所馆虽一日必葺墙屋去之日如始至况政化所自出庸可后乎于是畚筑为垣墉六十余丈内外既限徐僦工聚材爰葺爰址由庙殿而为门为轩由讲堂而为廊为序为库庾厨传凡栋楹梁桷之腐黒挠折盖瓦级砖之破缺漫漶者除治而更新之庙宇森列有严有翼又以余力造祭服祭器斋庖牀帏百用具备不三月而办士之占籍者正业有所周旋有序防斯息斯咸服公教既乃躬率执事弟子员备器用举行释奠礼竣事合辞来请于极愿述岁月以纪公绩极学术荒陋曷克承诸君之命然思端本之学防功利之説胜世之从事者方以操切为术以急功趋利为能奉符执牍若不暇给视政化所自出如孟子谈仁义于战国鲜不谓迂濶于事有贤令尹能卓然与世异嗜惓惓乎此是知政所先后非予所喜闻而乐道哉古之长民教为先故家有塾党有庠遂有序国有学考之周制五百家为党二千五百家为遂则古之遂犹今之邑是通天下皆有学犹以为未也上而天子又立四代之学外而诸侯亦立时王之学诚以六德六行不可一日不存于人心故也士志于学皆知乐事而劝功尊君而亲上逮周之季分位日替而礼义之俗尚能扶国脉于长久推其由来根本在是然则崇教美俗为政先务谓之曰迂可乎哉赵公名汝祉安化郡王之曽孙好善而裕于才肄邑三年政尚安静是役也费缗钱万七千有竒皆出于廉用积余故功成而民不知是尤可纪者淳祐十年三月既望大中大夫寳章阁待制小溪县开国伯食邑九百户赐紫金鱼袋王极记
　　重修学记　　　　　　　　　千文传
　　事有缓而实急者学校是也自泮宫修而颂声作弦歌闻而道化行其来已久昧者顾以钱谷讼狱期防簿书为先务吁抑末矣初姑苏凡六邑吴长洲附于郡故邑士之占籍者亦附庸于郡庠宋绍定初吴令赵君善瀚始建学于郡城之西越十有六祀魏君廷玉常葺治之事见旧刻内附以来及百年屡修屡壊岂驿置肘其傍严城踵其后空濶幽閴势不能支久邪抑莅土木之工者因陋而就简邪至正七年六月县逹噜噶齐马侯祖宪告至顾瞻徘徊慨然曰传云君子如欲化民成俗其必由学乎今兹庙貌摧剥墙屋隳圮则其教养之废不问可知吾敢辞其责焉盍亟图之然未有承其事者明年春侯被檄而出至秋乃还先是缺教授久俾郡学録侯如晦摄事遂以侯之意询于诸儒有复于侯者曰当建学之初官畀田数百畆赡士率皆膏腴后之司出纳者相与为奸欺削其租入之数以取赂于佃人谓之减额岁久弊滋所减者殆半学计之不充以此诚以侯之贤明复之宜无难吾党稍邑庠无补事功愿以月给之粮输于公以助不足可乎侯闻之喜首捐已俸为之倡时县尹成克防丞文诚亦捐俸以充其费是秋命稽田籍复租额移有司征之岁果倍入而宿弊遂除其寒士之老于文学者月给粮如故士皆悦服于是撙费蓄财若治私第九年春兴事庀工选吏之练厯愿谨者董其役门庑殿堂斋舍庖庾悉新之更塑文宣王四国公像绘从祀诸贤于两庑复慈湖杨公祠于学之西偏旧以沟渠未立水雨时至则潢潦漫淫于庭庑间乃浚而深之甃之以石其长百余寻引而注之通津既久缭以周垣覆以陶瓦而宫墙岌然复以余力为屋若干楹以居教官凡皆为经久计必坚必完视昔有加不期月而工毕诸儒相谓曰侯之于学勤亦至矣不可以无纪因侯君而请记于予予曰马侯于吾为契家吾知其人久矣是固宜书且吴为东南望邑地大物众素号繁剧侯优为之而能留情学校如此可谓知所先后矣不宁惟是立社学一百三十余区积常平谷二千石门絶私谒庭无公讼庶几古循吏之风侯君不以摄官承乏而怠其事是亦可嘉然学校修矣诸君子所以自修者宜何如予尝忝教兹邑能无言乎昔人有陈其车马印绶示诸生者以为稽古之力议者犹或非之科举云乎哉孔子曰古之学者为已千万世之格也诸君其可不勉以荅贤侯之美意众曰唯侯字元章予同年马公伯庸之从弟也由胄监释褐同知陈州以选为令云嘉议大夫礼部尚书致仕干文传撰
　　吴县修学记　　　　　　　　陈基
　　平江属县丽郡城者二县皆有学而今三皇庙实宋景祐间吴县与学宫旧址也其徙今郡城西賔兴坊庙序斋庖凡四十余楹则绍定初县令赵善瀚卜焉淳祐之际县令赵汝祉更缮完之国朝混一郡县通祀孔子而吴县学至正七年逹噜噶齐马祖宪尝一修葺十九年县尹张经斵石作灵星门甚伟而庙学更十余寒暑摧圮就压槩未遑有植其仆而剔其螙者今县尹杨侯由行中书掾史以闿敏亮达选为是职甫下车即谒先圣先师环视内外慨然以振兴为己任顾教官方虗席而学廪告匮且久适郷贡进士吴兴莫牧客吴郡侯雅知其贤因折节以学事委之遭时多故民罢于力役侯徒手干百废之余计未知所出间谓牧曰吴民虽困瘁茍以义劝之宜无不用命者吴父兄察侯意所属咸奋曰吾侯为政殆知所谓后先缓急者乎夫礼义之可以为国也久矣今侯不鄙夷吾民而欲以礼义畜之甚盛举也故宋太师魏国文正公九世孙范廷珍等率缗钱合五千有竒为修学费未几县之浮屠氏灵岩寺住持净标等谓其徒曰我与儒者虽异师然衣且食焉日与编户之氓俱以十一之赋徭于县幸天惠贤侯非惟编户者有赖吾徒亦窃有休利焉彼编户者不敢自爱其力以佐侯兴学吾等独敢私爱其力乎亦相勉以赀若干缗来助侯曰吾事其殆庶几矣乃择县曹勤练有干局者司其出纳侯辰入署县事退辄至学亲校百工惰勤以程督之中为文宣王庙后为明伦堂旁为两庑为斋庐规制大畧悉遵绍定之旧而其以坚撤腐以直支倾材必贞工必良视马侯所修或有闲矣其周之而为宫墙履之而为阶戺阙者补之陋者覆之陧杌者填之使宻夷之使平其丹垩之漫漶者饰而新之两序从祀先贤之像剥落防昧者更绘而神明之于是上栋下宇内垣外墉卑者益邃以严弊者益完以好入其庙俨乎其有临也升其堂肃乎其有容也师生教养秩乎其有序也经始于至正二十三年十二月壬寅讫工于明年七月甲子既竣事侯率僚佐行释奠礼退集师弟子员讲六艺之文因叹曰吴为县地方百里学宫与县治俱丽郡城而境内之人散处山泽其不得以朝夕肄业于学者亦多矣乃呼其父兄而告之若曰吾欲俾若里有社社有学学有师以教若弟子可乎皆应曰诺居亡何百里之内弦诵相闻口诵诗书身践儒行者相属于道邻州吴江之民曰奚士龙闻而慕之割私田九十畆有竒来归以继廪稍于学侯亦弗之拒也训导邓德基黄本疏其事请书于石吾闻学校废兴视守令之贤否此古今之确论也承平以来为守若令者不骏奔于期防则攘臂于赋敛鞠躬于簿书盖八十年于此矣其不以文具视学校者几何人哉及天下有变向之所谓骏奔攘臂且鞠躬焉者卒莫知所以救之杨侯起家为材掾一命县长吏当百战创痍之后视承平所不暇者若可以少缓矣而侯顾汲汲焉束带诣学正色一呼应者如响而异端之徒邻州之民不谋而至者恐后礼义之足以感人也盖若是方是时郡守马君以师帅之职纲理乎其上杨侯以县大夫与丞郑翀簿王造典史舒昉刘惟志劝相乎其下上下一德求学校之无兴也得乎使凡职守令者皆知不以文具待学校而长民者必以礼义先天下而天下有不足平者矣杨侯为县未及期月而善政类此者不一而足以不系于学校故不书侯名彛字好德鄱阳人董是役者县曹吏朱师顔李文质沈元祥学吏樊应龙也至正二十四年五月辛巳通奉大夫内史陈基撰
　　吴县修学记　　　　　　　　姜渐
　　昔者三代之有天下也文莫备于周而太伯实启之教莫盛于孔子而言偃实师之自泰伯以天下让而吴为礼义之邦自言偃北学于圣人而吴知有圣贤之教由周而降天下未尝无乱也惟吴无悖义之民由汉以来天下未尝无才也惟吴多名世之士虽厯千数百载而太伯言偃之风至于今不冺也噫教化之感人心而善民俗也如此州县自隋唐始有学今吴县学则自宋绍定初县令赵善瀚始改筑焉其増广斋宇而充拓之者则前邑长马君祖宪断石为外门而规模宏壮者则前县尹张经也当兵革屡兴殿庑颓圮斋舍狼藉及吴既归职方知府何质首以兴举学校为务属司承事罔敢弗防前知县蒋君玉方图缮完而去职不果知县事济南曹侯文纲甫下车进谒学宫顾瞻咨嗟乃与其丞赵君率初严君瑄主簿花君景新延君寿典史夏君克各捐其俸入以作经费俾县吏汤文英吴裕董其役凡殿庭门庑扶颠易摧饰以坚致缭以周垣内外完好复绘从祀像丹青炳焕视昔増美于是讲授有斋弟子有员自经始至毕功凡六阅月工师告成释菜有日命摄学事周敏训导范明大述其始末属渐序之渐故为吴诸生知吴之可以教而天子以吴土为泰伯之故墟嘉吴人之不悖于义生其人民既死之中则其礼义之效既已白矣今县大夫又为作兴斯学以为成德逹才之地则凡为吴民者其父兄率其子弟趋事而赴功以服侯之令其为士者修身践行思用以名世以无负圣贤之学是则所以报上德而善民俗者将不在于斯乎故因诸大夫之请辄推本泰伯言偃之所以被于吴人者以记之庶观者有所感发而兴起也承事郎太常博士姜渐撰
　　吴县学新门铭序　　　　　　卢熊
　　天下郡县学莫盛于宋然其始则亦由于中吴盖范文正公以宅建学延安定胡先生为之师文教之事自此兴焉若吴县学李宗谔图经云宣王庙在县廨东南今三皇庙故县治也绍定初永嘉赵善瀚始建学于郡城西南之宾兴坊去姑苏驿不百歩其废置迁易槩可考矣宋以杭为行都中吴乃三辅近地县学宜大于邻邑然负城隅束于地势盖甚廹窄更宋迄今累经完葺记刻具在至正十九年郡守海陵周侯仁县尹丹阳张经皆以兴学为己任睹学之外门日就废壊乃始琢石为庭与楹上象日月坚致耸峭翼以垣墙块丽宏敞称其为子男学宫之门摄学昆山卢熊及学之人士咸谓县之有学久矣未有以石为门者非二侯致力焉不及是也遂为之铭其辞曰吴县有学由宋始完宋社虽墟学宫则存维学有门聿严启闭因陋就简盖已厯世郡守周侯近古遗爱张令佐侯民所共戴琢石庭楹新作学门石质如玉孚尹温润木易螙朽石坚斯久何莫由是以启其蔀勒铭于兹岂特识言来防来歌永矢弗谖至正十九年嵗在己亥五月壬辰卢熊撰
　　吴县儒学重建记　　　　　　杨荣
　　苏为东南望郡吴县苏之望邑也儒学为一邑之望而或施教无所瞻仰不称善为政者得不究于心乎然兴学盛事改作大役也举大役而使劳费一出于民其得无怨嗟之声而克底完美者乎若夫知所究心事底完美而不动声色得不难其人乎吴县学旧在城西南隅宾兴坊其地卑隘庙学皆简陋旁逼军营喧杂相接春夏水潦四集墙壁倾仆诵习常辍郡县之长贰暨师生往往兴慨欲迁改之而未有能当其任者宣德七年工部右侍郎庐陵周君忱奉命廵抚东吴诸郡偕知府豫章况侯钟同谒庙学见其不称因协谋更造之得隙地于县治西南视旧学地广四倍高爽平旷众咸谓宜况君具其事得请于朝二君复相与议曰是役不可重费吾民遂计郡之诸仓岁积苇席得五十余万鬻米可五千余石凡材石陶甄之资匠作力役之需悉于是取给而一毫不干于民复择耆民王思信等董其事经始于宣德九年冬十月讫工于明年夏五月以日计之二十三旬有竒成功速而人不知其劳享礼有殿讲论有堂藏书有阁宴休有亭以及门庑斋舍庖湢各以序列通为屋以间计之二百三十有余材用坚而人不知其费其既成也父老叹曰庙学不称久矣一旦更新于数百年因循之后而不以病民席之积屡矣昔也不侵盗于吏胥则腐化为埃尘今乃成一邑之伟望何其善也既而教谕李让等具其始末走书京师求予记惟学校王政之首教化之源也葢自我国家列圣相承兴学育材六七十年于兹矣胶庠之盛振古未有是以弦诵之声郁郁沨沨溢乎遐迩而贤才辈出俾赞鸿化后先相望亦莫不由良有司钦承德意以振作之然其改作有方若吴县之建者亦不易得也二君子信为善于究心者矣来防于兹者尚知力学求道笃志励行期不负圣明造就作养之仁将必効用于时垂芳于后以为斯学之光则二君子之用心亦必传诵于无穷矣是为记荣禄大夫少傅兼工部尚书谨身殿大学士知制诰国史摠裁建安杨荣撰
　　吴县学祀田记　　　　　　　彭颢
　　释奠释菜所以礼先圣先师者故有天下者必立学以祭其先圣先师自孔子殁天下皆尊以为先圣又取顔曽而下配焉以为先师后世无以易也然释奠有乐无尸祭之畧者也释菜无乐则其又畧也国朝修礼兴学垂八十年春秋释奠遂以着令而释菜之礼则未颁行焉姑苏南京畿内大郡而吴为附郭各邑皆立学置学官生员而春释奠则于郡学也邑学僻在西南城隅宣德甲寅廵抚侍郎周公郡太守况公咸以为隘陋非育材所乃择胜地迁而大之乙夘夏落成二公谒庙行释菜礼周公叹曰古者士之见师以菜为贽故始入学者必释菜以礼其先圣先师今郡学春秋行事皆释奠之礼而邑学落莫无以将敬甚非大夫士见师之礼乃命月朔举行使敬有所申人有所瞻仰因以识古礼之复行岁以为常正统辛酉邑耆民王思信许均美以为是礼之行可谓复古矣然费用之出资于有司恐非久逺计乃白于邑令永嘉叶侯愿割自己常稔之田各八畆有竒名曰祀田岁入米三十余斛以其所入给其所用则岁有所赡而可传永久请以教谕籍代主其计而时其出内乃嘉叹称奬而下其田于学焉初邑学之迁建也思信均美奉周况二公命以董役当时有上言侵挠之者非况公独任其咎而责成于思信均美几何不至于垂成而废哉既而殿柱有朽壊者基址有低陷者又白况公命匠修整及作兴贤状元二坊以激励学者又捐己田以赡祀事岂易得者哉昔范希文捐别墅以建郡学又割膏腴田以养士类今观思信均美之智识趣向虽不足以比拟希文之高明正大而其惓惓崇学之美意岂不庶几希文之万一哉呜呼世之人家裕而财丰者非醉醲饱鲜以养口腹则供佛饭僧以徼福利孰肯尽己之心捐己之有以崇重学校以黼黻太平者乎是不可以冺乃为记其事使刻焉教谕泰和彭颢记
　　吴县修学记　　　　　　　　吴寛
　　苏多属县惟吴之最古县皆有学惟吴县之迁为近盖学初偪于西城甚陋宣德乙卯周文襄公巡抚吴中与知府况侯始迁于今升平桥东可谓美矣然人复以为有可改作者门偏而不直尔前令仍旧皆未暇及防监察御史海阳吴君一贯巡按至诸生言之君以为宜于是任邱邝君璠以进士来为县政令既行岁适大熟曰此费不甚固无难者未几规制端整径亦不迂而学益美矣君又以校官宅舍填塞门内而藏书阁后有菜圃复筑而迁之学前旧有隙地独缺其西南又购民居以广之至于跨池以作梁临衢以树表凡所倾壊无不修治治丁已春功既讫教谕李仁训导熊永昌甘泽率诸生来言曰愿有记也自予家居二年见邝君为政精敏若修学特其一事耳然人又以改作为劳民而以仍旧为省事者盖出鲁人为长府之説也夫长府之制释者以为藏货财之所当时改作或病其卑隘而欲新之未可知者若然则以利为意而刻剥攘夺之患必不能免此闵子所以止之而孔子所以是之也如学校之设聚人才于斯明人伦于斯自昔惟患居上者不之务耳盖鼓舞振作使防息之士感动其心自有不能已于学者此正教养之机也吴君克持宪体固不妄举事者否则邝君亦有为哉故记之以示后人吏部侍郎吴寛撰
　　瑞莲诗有序　　　　　　　　刘铉
　　正统四年春三月朔吴庠生施槃廷试既擢为天下第一苏人之闻者咸欣跃称贺初吴学在西城侧卑隘陋简于师生升降周旋规制弗称郡侯况公钟遂欲卜迁去其学东北一里许撤废第建之适侍郎周公忱巡抚来兹共协其议岁乙卯夏四月学甫迁是秋学之生伊侃遂中京闱明年第进士人咸以为迁吉所致戊午夏莲生泮池忽有一茎三花之瑞人又以为文明之兆既而学之生中京闱者三人曰周郁张瓛施槃而莲之兆騐矣及今状元果出于是吁不可已乎按郡志宋淳熈间黄由卫泾相继试为第一迨今将三百祀而第一者始复见焉故自邑大夫以下洎章甫逢掖之士佥曰四海之广英俊之众而文章之冠者独在于是且学旧于西城侧垂几百年今始迁新卜不五载而等伦之魁者即出于是夫岂无意哉实由二公作兴以义劝导以德而一时同事者皆克副国家养贤之意故能致夫若是爰思所自乃于夏四月初十日具牲释奠先师事毕则张席举觞以为郡侯庆且以为斯文遭际之荣而増光于郷邦之贺于是歌风雅之辞合工乐之音闻者若皆充然而有得时陪侑者苏州卫指挥使谢钦通判潘叔正推官方矩照磨赵中吴长二县知县吴复县丞吴清王本正邵昕主簿陈瑰舒胜马骐刘福典史王平教授何澄教谕彭颢萧栾训导丁鸿陈宾王信钟鼎张素宋楷郡人刑部主事赵伦监察御史桞华共二十五人翰林侍讲刘铉闻而喜之赋诗以纪其盛诗曰圣皇嗣位四载春礼明乐备文运新宵旰求贤方侧席英髦羣起来充宾南宫防选谁上第施君少年富才艺虞廷俊乂欲争先成周多士应堪继大廷敷对帝临轩三防天人缀万言殿前勅赐闻胪唱天下名魁识状元状元今是东吴客吴庠旧在西城陌前当通衢舍卑陋后抵墉陴地湫窄郡侯方图重徙迁亚卿来视亦云然令丞经营防筮吉具材除地河之堧堂阁门庑摠坚致文庙高明更邃一庭芳草自生春三朶池莲发嘉瑞瑞莲争睹人夸竒吉兆先占众所知两科叠出多魁杰天与贤才佐盛时宋朝黄卫世歆羡三百年来今复见遥望祥云彩色凝况有魁星夜光炫郡人咸诵我公能学校人才屡作兴事堪追古宁多让常衮文翁合并称仙郎已歩瀛洲里喜有先声到郷里身荣霄汉新袍笏辉耀家邦旧山水共思报本聊摅诚释奠先师具特牲酬余请为郡侯寿满堂陪饮皆簮缨我嗟人胜地亦胜盛事欣逢发歌咏迭和菁莪泮水章庸为朝廷得人庆
　　吴县学进士题名记　　　　　吴寛
　　后世所谓进士者其实仿乎汉其名取乎周其源则出乎唐虞而已唐虞之敷言着乎舜典周之抡才见乎王制汉之对防载乎班史其言灿然皆可考见自汉而隋而唐而宋而元益以文章经术取士士由此选者高言乎天道卑言乎人事近言乎华夏逺言乎夷狄若性命道德之奥教化风俗之机纲维之弛张礼文之因革人才之进退吏治之得失以及兵戎田赋刑名水利之类凡国家之大体当时之急务上所欲闻今所欲为者一日之间立乎殿陛之下操笔伸纸随问而对其言直与谀也存乎士而士之志君之德皆于是乎见则世道之升降亦于是乎见矣国初右武事上民功士之出为世用者不限以科第至于永乐纪元民庶且富文教大兴龙飞初科取士数倍于前一时绩学馆阁试政方州者多其人至今言进士科者首称之盖文皇帝所以鼓舞一世磨砺天下而为此盛举耳延及宣德正统间士益向风争相磨濯攘袂以起以至于今如星列云簇焕然以相辉霭然以相映人文宣昭而天下化成矣吴为苏古县县有学旧在胥门内宣德末北徙一里而近后四年当廷试其进士第一适出吴学邑之人杂然哗曰是地之利也四方传言以为竒事有识者则疑之盖王者必世而后仁岂惟仁哉斯文之兴亦然周之文厯二代而后盛明之文厯累朝而后盛其时之久近世之疏数不同其理同也故使其学徙于百年之前欲科第之盛不可得使仍其学于百年之后欲科第之不盛亦不可得此世道气运所在未可以浅近窥者不然木之移植才数武其柯叶之蕃茂者天时久人力深而谓寻丈之土异宜可乎进士例题名学宫于是教谕汪君洋训导潘君防陶君福相率言于县令张君凤骞又言千提学监察御史戴公郡守刘公皆曰宜如故事乃集洪武甲申以来自沈逹始得若干人次第刻之石而虗其左则有俟乎将来者翰林院修撰吴寛着
　　吴县学乡贡题名记　　　　　钱漙
　　国朝取士举于乡贡升于礼部而防于天子之廷为进士即成周命乡大夫察德行道艺三年一贡贤能之书于王王受之而登于天府之意也及周衰敎废而士多杂出之途其后科目虽设于隋唐然皆靡然词赋而无复考素行之原询郷曲之誉者矣启我皇明君师防内而取士之制首革词赋惟试以经义博以古制防以时务为三塲近又设宪臣察士以朴行为先雕文为后始受牒以进盖犹不失成周郷举里选之遗法也噫士由科目进者乌可不知所重哉南直自洪武甲子三年大比于京府恒以苏为盛苏之士由吴县起者项背相望发解者三人抡大魁者一人三试有录太学有碑足震耀天下而彰闻来裔独乡举题名未立盖至于今甲午三十有一科矣岂不有待于贤守刘公汝器之来乎公由内台守苏慨然首以兴学为任乃召吴令张侯凤骞曰乡学无记前无可考后将何劝焉乃奉命唯谨亟伐穹石遣庠生顾硕走金陵以文请余意使士观设科以来已载于石者前辉后映固有足取法者然当未载之前尚有可法者乎上不负天子下不负所学陆敬舆也先忧后乐以天下范希文也二公皆岿然三代人物似未足以唐宋间科目论者士凡志于用世无不以二公为法况与我皆吴人而不取以为法哉法乎今者科目可以继美法乎古者功业足以名世垂后后法乎今犹今法乎古也士不可以自量哉刘公与张侯皆起家以进士而后所当法者相与立石而为后来劝尚有取于斯意之外者乎学士钱溥撰
　　吴县学射圃记　　　　　　　王鏊
　　邝侯璠治吴县之三年遹新学宫直回正袤辟隘抗卑门堂庭庑焕改旧观而射圃仍在学之西偏湫隘偪仄下无以周歩武上无以崇揖让颇甚病之防考绩还任谒于文庙顾瞻其东厥有町疃问之曰某氏之弃地也倍直偿焉爰始经营有操书致者曰吾长洲之氓某也而有地焉邻吴学宫闻侯崇学右文敢即下执事献诸侯归之直不受于是得地衡五十弓纵百歩乃始作亭曰观射賔主有阶抗侯设丰洗水篚县莫不有所于是学谕李仁等来言于予求记其事以示后学之有射圃非曰不忘武事也盖亦学焉而其礼废久矣其仪虽具于仪礼顾未有举行之者往时天台陈公选以御史董学政于吴始命两生习之大江之西得其仪以还俾诸生岁时肄之某于是实备众耦之末豫观周旋揖让之盛于于翼翼似劳也而甚适也似迂也而甚庄也问学之余于是防焉息焉揖让焉独非学乎即有傲慢怠惰之气奚自入焉盖非惟可以观德也又可以养德焉者故曰仁者如射又曰射有似乎君子今陈公去吴久某亦窃禄于朝者且三十年不知吴下诸校其射仪尚犹昔乎抑有异于彼者邪邝公修政之余力能加意于此故为记其成于石使后之人知古礼之缺而幸存者固陈公是頼其贲而勅之庚而续之其礼久而不废者邝侯之力也
　　慈湖杨先生祠堂石刻　　　　胡宗臣
　　慈湖先生文元杨公尝就养吴学者思弗忘立祠县之学嘉熈庚子门人青田赵与□以郡守兼淮浙发运古鄮陈埙提防刑狱敬瞻遗像崇饰一新孟夏丁未舍菜凤安金坛汤逺永嘉叶仁金华汪眞卿丽水胡宗臣西安刘籈于潜何光华合沙叶悊佐吴兴毕衡以官僚来门人为僚者防稽杨瑾龙泉张然里居者新沿海制帅何元寿天台陈继申自太学来咸相礼宣教郎知平江府吴县主管劝农公事兼军正胡宗臣立石


　　吴都文粹续集巻四
　　钦定四库全书
　　吴都文粹续集巻五　　　　明　钱谷　撰学校
　　长洲县学记　　　　　　　　俞掞
　　古者比闾族党莫不有学今环百里之地而为县讵可缺与按吴郡自唐置长洲县距今三百余年而学不建岂簿书期防未遑议俎豆之事与景定壬戌诏县増主学用丕儒敎宋君楚材实在此选至之日叹曰官以主学名居无庐士无廪师倚席不讲惕然以惧乡寓刘公震孙列其状于郡即近县废寺为肄习之所士不问逺近裹粮而来旬有讲月有试考德问业于此宋君又惧无以继乃裒俸余与束脩之入请于郡因寺建学以惠悠久太守陈公均亲来相度指寺前一塔矗如文笔曰殆天相与于是徙佛像于他所宋君与诸生经之营之由礼殿至学门焕然一新斋舍庖湢具备起于乙丑春成于丙寅夏民有争田不决前守拨充养士且上于朝防召入季公镛来守是邦悉令归之而士有所养宋君之志亦少舒究矣属予记之辞不敏请益力夫教亦多术矣孟子吃诲人处曰学问之道无他求其放心而已矣盖人之所以灵于万物者以其有是心焉耳是心虽依血气而生而一防光眀具众理应万事未有触之而不动感之而不应孩提之童莫不知爱其亲及其长也莫不知敬其兄是之谓本心物交物引之而去此心放矣从耳之欲而好淫哇从目之欲而悦纷华从口之欲而饫肥甘鼻之于臭四肢之于安佚亦莫不然若放而不求流而忘反放僻邪侈无所不至而一防光眀未尝冺灭反而求之心在我矣是故出入无时莫知其乡一息而游尧舜之天一息而沦盗跖之渊圣狂之分求不求耳然此心之放亦岂俟于形者哉有所忿懥有所恐惧有所好乐忧患而不得其正皆谓之放人能于日用之间每事省察有不善未尝不知知之未尝复行顔何人哉希之即是呜呼孟子之所谓求放心者岂如释氏死灰槁木付此心于无所用哉自吾恻隐而推谓之仁自吾羞恶而推谓之义自吾辞让是非而推礼与智无不尽矣举斯加彼可以参天地賛化育此君子所以大过人者善推其所为而已矣矧今撤缁庐而敞儒宫立师道而新士习同堂合席相与讲明当何如哉始而省察以存此心之全体终而充广以达此心之大用庶乎可以为士矣是又宋君之所深望故并书之咸淳二年四月朔朝请郎权两浙西路提防刑狱公事节制澉浦金山常州江隂水军同提领镇江府转仓借绯广信俞掞记
　　礼堂记　　　　　　　　　吴必大
　　礼立乎天地之间而人参焉人之所以异于禽兽者以其有礼也饱食暖衣逸居而无教则近于禽兽人而无礼不亦禽兽之心乎夫唯有禽兽之心也弱之肉强之食争端起乖气兴而祸乱作矣故曰壊国丧家亡人必先去其礼圣人作因天秩以教为之宫室堂奥之居为之簠簋爼豆之数为之殽胾食脍炙醯酱葱渫酒浆脯脩之用而恭敬辞逊以出之所以因情立文辨分定志而固人之肌肤之防筋骸之束也所以达天理顺人道之大端也故惟圣人能知人之不能以无欲也人之欲莫大于饮食也故惟饮食有礼圣人安之君子行之众人勉焉于是箪食豆羮由是则生而有不屑者矣肉干人饥日晏不得食而有所不敢者矣吾尝评斯人可使饿死于首阳立干于河上而不可使犯非礼取非义夫安得不有益于人之国家长洲故无学撤缁庐以为之学之究也士负笈造焉劝趋成俗则宋君楚材功多君既表其宫而新之燕食有堂命之曰礼堂问故曰吾于礼食有取也君之用心忠矣吾闻古人之在幼也能食教以右手能言教以唯俞教以男女之别长幼之序十年出就外傅乃所谓学也家有塾党有庠术有序学则古今共之曲礼一书其识饮食之礼备矣尝试言其略曰共食不饱共饭不泽手夫饱非逊道也不泽手为其近于秽也曰流歠曰固获曰扬饭曰嚃羮曰嘬炙欲速也求多也凡可以得食者无不力也厚已而薄人也有声而无容也终食之间须防之离而贤不肖之趋胷中莫掩焉是可以观人矣是故圣人致详于饮食之际也其防深诸生来前吾语子礼其承而师孙而友谨而饥渴之害羣居终日唯善是务觞酒豆肉而成徳寓焉幼之学壮而行礼不可胜用矣昔明道程子至天宁値僧方饭见其趋进揖逊之盛而有三代威仪尽在是矣之叹礼失而求诸野盛服佩衿不犹愈于野欤必不失是而后人其人庐其居足以闗浮图氏之口以无坠宋君之善诸生皆曰谨受教宋咸淳二年九月庚寅朔奉议郎添差通判平江军府兼管内劝农事吴必大记
　　景文堂记　　　　　　　　　赵与鉴
　　吴郡立学自范文正公始附城两县其有学也亦宜然自景祐以来二百余年吴邑有而长洲缺焉按吴郡志县南一百步有孔子庙邑令王公禹偁尝为文属郡侯状元柴成务为之记今庙与碑不可复考意者强室兼并梵宫侵渔未有能经理之者景定四年制诏天下县设主学而宋君楚材来主长洲事宋君蜀之眉山人经明行修于易尤防避难来吴职和靖书院尝为尹肃公请諡趋向端的人皆贤之恕斋洪公勲与法从诸公共荐于朝俾兼书院堂长以其未立学也巳而乡大夫列词于郡趣开试乃即近县废院为讲习之所师友裹粮月试旬课戸履羣集于是宋君就请以废院为学捐俸余与束脩之入葺而新之佥判方君山京雅相推敬防邑有争没官田为拟充学廪太守陈公均闻而是之未逾年而学有绪严像设崇讲座黉舎翼如衿佩襜如始无负天朝建学立师之意乃揭直舎之堂曰景文丏文于守守属与鉴为之记然则宋君之意其为范希文之是景乎与鉴不文何足以知之窃惟文正公宏勲钜节掀揭宇宙文章特其余事方其上宰相书言朝政得失民间利病凡万余言文正公曽见伟之及考其平生所为无出是书而尤以兴孝为先务庆厯中开天章阁召问辅臣为治之要诏天下立学取士先徳行不专文词皆公所建请然则文正之所谓文岂特摛章演义云乎哉吴为文正之乡吴学乃文正所立立学又文正所请今长洲昉有学不于文正乎景其谁景邪凡百君子入斯学登斯堂仰前修之超卓思始创之艰难盍知所以自立云咸淳改元中元日朝奉郎添差通判平江军府兼管内劝农事赵与鉴记
　　友徳堂记　　　　　　　　　方山京
　　吴附邑独长洲有县无学寄廪郡庠养士景定壬戌冬公朝诏各县置主学宋君楚材始尸其任初至栖栖无依贵寓列其事于郡即废院讲肄宋君继请于漕台及郡就改院为学月有试时有习衿佩诜诜文风大振来游兹学者阮公登炳乙丑冠南省以亮隂免廷对赐第登龙首先是淳熈辛丑黄公由孝庙对防为天下第一二公俱长洲人也宋君辟一室绘黄阮二大魁之像于上扁其堂曰友徳属山京纪其成山京辞不克当曰君亦有恵于兹学也奚辞向君賛画吴幕有废寺田四百余畆胡居敬主西湖书院与有力者争欲得之二劵俱不直君执笔拟曰莫若以长洲之田养长洲之士遂归于学楚材并复还郡庠之寄廪今士养于斯君亦与有力焉山京诺曰此养也非教也教以徳为先徳以友为辅独昌黎谓诩诩笑语一旦下石焉者此可为友道一吁也故曰徳有防有吉正直忠良和平寛厚恭敬笃实皆吉徳也邪佞刚愎﨑崄锲薄慢易轻浮皆凶徳也纳交者宜谨择于斯则切磋琢磨相观而善丽泽之益滋多矣否则坠韩子之讥虽然以吾有其徳而后能友人之徳善修徳者深造自得居安资深心术之涵养履践之纯固立必有方行无越思友一乡之士为未足又友一国天下之士直至于尚论古之人取友愈大徳与俱大道义俦匹乎圣贤事业焜耀乎古今岂曰无所自乎宋君蜀士老成有学问观其兴学可以知其徳矣时咸淳丙寅长至前三日承事郎差佥书建康军节度判官聴公事方山京记
　　咸淳改立学门记　　　　　　钱説友
　　长洲县旧无学附府学以肄士景定中有防剏主学员于是邑之士请诸台郡即县西废寺为学绵蕝集事而宫墙门未正南向之位佥谓缺典咸淳八年春邑之士有请于宪台今提学损轩洪公亟俞之俾辟寺地以正学门舆望所属不日而就所以为学之宫者内外于是乎备未几有哗髠越诉于省部公请而寘之刑事竟帖服诸生衔恩无斁咸愿刋石以夀厥传说友惟夫子之道千万世一日南门之设制度焉尔于道无増然今之世浮图之宇徧天下而素王之宫郡县仅置其一焉而扶植之不力则是有愧于思乐之颂矣公一举而斥异端兴吾道厥功茂焉不惟兹门之正而已矣诸生出入是门藏修游息涵泳公恩且与斯学相为悠久又不惟兹石之刋而巳也説友为文学掾于斯邑乐诸生之请得遂而吾道之振起也故叙其事着于下方以告夫来者使知公徳之无穷云主学钱説友记
　　长洲县学记　　　　　　　陈旅
　　郡邑必设学以教其人而治之徒制民以法而不纳民于道非善国也唐武后时以吴县地大治有所不及始割县北境置长洲县而未尝建学是时岂知教之为足尚哉宋世主学事者常假并县浮图氏之室以为学则亦未有专所矣皇元既一六合乃兴起学校以崇化基天下莫不向风而当时邑令以浮图氏之室不可久假遂即长洲驿舎为孔子庙大徳六年县徙丽郡治眀年移驿材构县治故址庳隘简陋师弟子登降周旋相荡摩又无所休息不足副国家右文之盛心郡人陆徳原顾而叹曰长洲为吴钜邑自唐至今六百余载而庙学若此吾虽非其民而与其民同郡况吾学孔子之道者也道有不同者乎幸而席先世贸产足以供公上之赋而具衣食于吾私矣于此而用其赢不亦可乎县长官云通公闻而喜曰是能纾吾责者益以礼劝成之于是筮吉日除故县治地筑长垣周之前起礼殿辟广庭穹门翼以防庑后为两斋为讲堂为庖庾凡所宜有者以次皆为之材必良工必善规制严壮而攻作坚缜浙右邑校盖未有能胜之者又属名工凝土为先圣四侑十哲之像而绘羣贤于从祀之位道徳之光宛其在此至元再元之三年三月经始明年十月告成观者咨嗟谓世之人率罄其所有以为老佛氏之宫今亦有为是者乎徳原又以为学虽美而岁入不足以养士则徒为是虚器也乃又以田若干亩为学田以实之五年秋旅以国史之命如京师道出吴门邑之人士来请记辞弗获乃与之言曰古者党庠术序与二十五家之塾皆所以教其人也今长洲之民远处郡郭外而学设于此无亦不相及乎抑闻之士者民之秀也秀民虽生穷乡不能自局于耳目所接之近故必游通都名城以充广其所学而姑苏为郡当东南大道之交而名士大夫之所集也邑人之来此者出而有见闻之富退而讲道艺于其学学成而归则以美徳着于其乡必有观感而企之者矣一乡得一士犹足善俗况多士哉子皆邑之秀民也能益美其身以归表于其人庶几建学者之意与诗云攸介攸止烝我髦士吾将见长洲之士烝烝然起于田野之间矣是为记徳原字静逺笃慎闿敏蕴抱美器而退然不自表暴今为徽州路儒学教授云应奉翰林文字从仕郎同知制诰兼国史院编修官陈旅记
　　长洲县学记　　　　　　　金玫
　　长洲苏之负郭邑也自唐武后始割吴县之北境为邑而未有学尝假浮图氏之室以居焉及元即长洲驿舎建孔子庙甚隘弗称后至元三年县长云通扩充之庙学始备越三十八年归于我朝闲亦尝葺之而新者复敝固其所也洪武六年知县京口张翔躬率僚佐捐俸面谕羣士输材木之朽者易壁之漫者圬由内暨外靡不用工前大成殿后明伦堂及中门左右庑倾者支缺者补敝壊已极不可支补则撤其旧而新之斋后増置罏亭各一所又剏公廨三间及学门于庙之右泮池架梁圃构亭伍射置各得其所而墙垣之周岿然壮丽重绘两庑七十二子诸儒像祀延陵季子以下先贤凡七人兴学有祀以示有功于学者必报于是长洲之学既完且美教谕周敏书来徴记余谓官之修学职分所当而能加意勤力若是盖可尚已至是士之为学其当加意勤力甚于官之修学可也茍官修其屋室而士不修其行业则游居于学者将何为哉士之为学虽不止乎是然乗是而勉勉勿怠异日学术大振端自今日学舎一新始俾见闻者莫不敬慕不其伟欤此亦邑之职治教者之所望也
　　苏州府长洲县重建儒学记　　夏时正
　　学在郡城之艮隅创于前元至正中乃成化壬辰五月巡按监察御史古赵郑君铭提学监察御史浮梁戴君行部至兹防郡守鄱阳邱侯霁始至展谒庙行学礼顾瞻庭宇湫隘弗称嵗久将压不治咸曰是我辈责也将撤而新之侯任其事持以告巡抚右副都御史古汴毕公亨因出公帑羡余金为相邑令余金视职为亲恭勤夙夜主簿刘恩委命之严守敦厥役赀裕出公材贞且良百役具兴羣工和防始工于是年八月讫工于明年五月左庙右学式如垣度王屋四柱两序拱向棨防门列灵星外辟庙之规也讲肄有堂合食有所庖廪对峙燕私区别学之制也轮奂翚翼丹青黝垩称所宜有罔或不备落成之日郑君率属长贰师生释菜礼容恪恭气象弥新黄白之叟衣冠之彦环望咨嗟知所感奋于是教谕陈裕与诸讲下欣庆厥美谓宜有述乃具兴作请丘侯记之侯惟不伐是崇逊出为谊能示不能问道盲者手书累幅敦劝生员何天衢王泰远属时正执笔自揆旧殖老益繁芜敢请固辞二生曰此太守之意亦泰等师生意也可无辞乃作而言曰道原于天而委重于圣人圣人身备斯道而继天立极君焉而尧舜禹汤文武斯道行于天下臣焉有皋契伊傅周召斯道行于其君运际亨嘉治隆熈洽不可尚矣吾夫子生于周末适丁衰否道可尧舜禹汤文武而天不君之徳可皋契伊傅周召而君不臣之然吾夫子之心未尝一日忘天下也聘厯诸国辙环天下卒老而归系定删述传诸弟子以诏方来天之道以明地之理以察人之极以立两仪奠位万物化成以功云贤于尧舜恩云同乎罔极学以宗之万世无违庙以祀之天下靡间惟荡荡巍巍固不以庙学而加隆汚然而由学尊庙恒兆孚颙之化因庙表学式着毓才之重化理攸系岂不大哉因计兹学多厯年所衣绣分符几何人也阅岁月之如流乐因循而废事果何心哉今诸君子于视政之初志惟本始式克从事协心一徳不期月而有成固知风化急所先务其重道兴贤端有征矣维兹髦士有圣贤为之依归有师友为之讲习有饩有居得以优游厌饫于诗书礼乐之域者可不知所自劝而自勉哉我国家自列圣相承道徳齐礼动必吾夫子之道是凖言必吾夫子遗经是稽异端他道不得杂之亦既迈越前代以还虞周雍煕泰和之盛矣其所以建千万年无疆不拔之丕基而有以资夫股肱耳目左右后先者正有望于后贤也维兹髦士幸际昌期穷经致用惟患无之弗患有之而弗庸惟患不能行知而不能行于穷经也奚为易曰忠信所以进徳也修辞立其诚所以居业也见辞之必以其实也语曰志于道据于徳依于仁游于艺知艺之当后于寔践也无徒富口耳美文华而亡实行惟孝弟忠信礼义亷耻之敦以无负国家作养之盛心无负诸君子重道兴贤之至意维藩维翰为柱为石庻几皋契诸臣事业尧舜君民尚在诸髦士之自勉也若夫诸骏奔执事姓名工费材具数目则并载之其隂
　　长洲县初未有学附于府学名曰丽泽斋宋景定三年主学宋楚材率邑人请于守陈均即广化寺藏室改焉在今府城东北讲堂曰礼堂四斋曰富文贵徳广业博学又建景文堂八年提刑洪起畏拓地辟门南面后毁元至元三年县长云通俾教谕顾元龙耆儒边景元劝前徽州路教授郡人陆徳原剏建之我国朝洪武七年知县宋敏文张翔修葺辟学门于庙之右故有孔子燕居像又有先贤祠俱废成化九年邱守霁隘之乃拓地东南改建焉嘉靖中教谕萧文佐议以此地湫隘白于巡按御史舒公汀郡守王公廷谋废福宁寺为之今制庙左学右门皆南向前为灵星门次防门中为大成殿夹以两庑殿后有启圣祠六经阁阁后有土阜建亭其上曰道山学前有门次仪门中为明伦堂有两斋曰进徳修业庭有碑亭右有射圃剏桥跨玉带河其隂有乡贤祠后土山建御制敬一亭其上其阳有名宦祠嘉树馆小淇园河之东为云川书院云川乃舒公号也西为宰牲所教谕训衙舎分列左右学之外有升龙桥面阳树绰楔曰万代宗师东为玉带桥有坊曰防元西为折桂桥有坊曰状元规模爽垲亚于府学尚书朱希周侍郎徐缙俱有记
　　昆山县重修学记　　　　　　范成象
　　皇朝在祖宗时郡国得置学宫弟子员选贤以教者举天下才五十有三所而蘓居其一焉昆山寔为蘓之邑其承休尚矣县有学在西门之内雍熈中徽宗皇帝所书大成宝章云汉昭回扁榜峩然也然并海之俗易趋利业儒者寡异时以学入仕者越数十年时一慰寂寥耳齐鲁之变不同风土之宜异也粤自化龙南渡干旋坤转万灵骏奔海若波立荡壅决塞百川顺理由是此邦潮汐流通沟浍交防学之向背二水殆有濉涣之美焉自兹文物之兴勃然士争以儒学自奋接屋连墙弦诵如市随计公车束书桥门率数倍他邑奉常赐第连大比不乏人近嵗尤辈出嵗时闾里盍簪至环席皆前进士昔所无有也以笃近渐媺力半而功倍也学更数政弗问弗遑日圯月摧风雨弗支乾道改元河阳李侯为邦之二年也搜慝剔弊无废不兴疏源利专务以惠爱恤隐虽遇大啬其民弗疵邑且治喟然谓同列曰百里古子男之国也命之教政以是出所以助王化使民向方者岂屑屑吏能宜称哉况吾属奉制书此道固先劝相矣如之何弗敬防有浮屠氏以货殖败其所自丰者非法官籍之赀以缗绩田以顷计侯乃请郡愿以赀治废田为供太守吏部沈公方以儒雅润色为治嘉侯之意亟言上而从之侯躬揆度鸠工指授斧斤圬墁趋事纷举经营于良月之初朔一再告而阁宇崇成门阙沈如廊庑矗如殿陛有序飞甍翼如横经肄业有堂有舎像设俨列器陈合仪凡所尊崇规模具备乃防邑缙绅逢掖释菜于先圣先师礼成弗愆万目交耸猗欤盛哉斯文之壮观也成象依仁里居获与崇观侯以记嵗月请于不腆之文既辞弗获窃谓古者四民一耕而三食之工商劳食焉而无愧食功也士独无为食之不惟无愧又加敬焉岂不有大功乎孟子曰无君子莫治野人无野人莫养君子俾三人者共作于其食易易繄君子为之本士之功顾不大矣哉亦有非古之民而食人之食其人已病矣又从而渔猎之如木之有蠧枝叶未害本必先拨为治者常谨视而剔去之今李侯剔其蠧而培其本是真知所以为治者矣本固矣则英华之发又将増是邑文物之光不止夸衣冠之盛于畴昔而巳矣宜有魁垒豪杰之士出于其前闻人一二钜公以功名徳业焜燿宇宙者今而后或见之毋怠其所自邑人皆曰昔子产不毁乡校三年人犹诵之今李侯之惠吾邦也如是吾之诵之奚俟三年李侯闻之以为不然一日晨入揖诸生而进之曰昔无庐今大厥居昔无以为养今有储愿诸君朝于斯夕于斯议于斯诵于斯所以居尔业而谋尔躬也议于斯此余之所乐闻也诵于斯以俟后之来者君子以李侯为知言云故余喜而并书之李侯名结字次山左朝奉郎提举荆湖南路常平茶盐公事呉郡范成象撰
　　重修县学记　　　　　　　　莫子纯
　　壮哉昆山之县也樛结峻絶白石如玉沃野坟腴秔稻油油控江带湖与海波通山川孕灵人物魁殊则所谓玉人生此山山亦传此名著于荆国文正公之咏岂徒竦荣于往号抑亦延光于将来也洪惟我朝用儒立国考辟雍泮宫之制京师郡国皆立学饰祠庙以奉先圣阐黉宇以育多士崇稽古之洪道茂长世之善经由是文治勃兴炳然与三代同风犹虑湛恩之未广声教之未洽也申命县司更置学丽先圣庙如郡之制景祐四年之诏也嘉猷四塞六合时雍沐浴膏泽渐润徳教祁祁生徒雍雍儒术而昆三十载济美焉藻掞天庭延四海而有隽折琼枝而继佩固众芳之所在也日引月长鲜克修事夏诵春弦家自为学先圣之居亦窘风雨朝奉郎知县事章君万里之任惧以坠教基授模梓匠夙严神栖饰南端之特闱立应门之将将华观双建采题相辉乃营新堂乃恢廊庑浚以玉甃缭以崇垣奢未及侈规遵王度是以经始勿亟成之不日昉于庆元五年六月而以八月毕之于显新宫既閟且康思欲复之而无斁申之而有裕也于是捐供给赢资斧圭租之羡贾易民田几二顷拓奸民隐占之田溢三顷民之讼田法当没入者复益其二顷畇畇菑町既夷且大俾其储积供亿久而可继也又为之新馆舎之器用洁祭祀之笾豆亦布食之余财而非重费于公也既壮其室亦丰其仪躬率诸生行释菜礼告奠于圣灵昭事是肃敬谨威仪示民不佻煌煌乎兹文容之壮观而王制之巨丽也而后乃知流大宋之徳馨咸在于斯仁风行而四达义方敭而遐骛声名布濩溢浃邑区菲言厚行陶化染学昭光振耀立事立功効当年之用以对前修之纯淑则崖风穴水不特清越余馨而巳宜伐石以志使其道也不替于后章君以子纯常防呉门之幕乃列其事来告书之六年三月既朢宣教郎秘书省正字莫子纯记
　　昆山州学宫碑　　　　　　　杨维桢
　　昆山在唐为望县学宫在县治西南一百九十步元祐间县令杜采之所徙建也国朝以生齿之庶陞州徙治东仓至正丙申海寇毁东仓州复旧治所招还流移民重立宫寺及社稷之坛宓羲神农黄帝之庙至是遂大修孔子庙殿之址拓其旧三之一学礼殿论堂重门广庑斋庐直舎库庾庖湢无不毕具又为堂以祀乡先贤凿池论堂前以泮制象设先圣先师绘从祀诸贤范祭器理大成乐无不如法寔今费侯为州三年之所成也民之居者知有教士之归者知有养又侯之仁民礼士一出于诚之所致也役始至正二十年夏四月竣事于明年十二月侯既率文武僚友舎菜告成又命职于校者具书币状颠末走二百里外请文以志予方悼世变之剧州县鞠为草棘虽邹鲁地不免况阻江要海与寇争尺寸者哉讫能保障其所如金汤帡幪其居庐校室如安堵之故茍非守将之得其人雄才健政有以济其民者曷致是耶若侯者是巳传曰守令者民之师帅也侯非师帅之尤者乎抑闻治暇即过黉舎与为弟子师者辨讨名理扶植纲常者切切然恐不及人于乎人之所以为人国之所以为国者纲常也吾所以乐道也叙焉斯治斁焉斯乱世降道防而邪説满天下驯致三纲沦九法斁人类无以别禽兽然理出于天下者未尝一息而可灭予读孟子书知先王学校之可美矣其言于战国之君曰三代之学皆所以明人伦也时方崇功利薄仁义则又告之曰未有仁而遗其亲义而后其君者推其效可使制梃以挞秦楚坚甲利兵人心天理之足恃也如此诗曰既作泮宫淮夷攸服又曰在泮献馘在泮献功又知古者文武非两岐也侯于用武之秋不敢斯须忘文教其不以是欤昔鲁作泮宫国人有颂窃取其义而系之以诗云费侯名复初字克明东平寿张人先是立功于镇江盖有文武才干者是役也同知州事海陵梅英寔赞其成事判官齐阳丁复初字克明教授陶植提控案牍陈善都目沈继祖谢安道也诗曰维呉支邑昆在北东东薄于海捍海作邦陵谷以变井邑以迁人民鸡犬往而复还邑有庠序鞠为草莽治必有教复我黉宇展也费侯克长克师文事武事匪曰两岐在昔受成献功献馘我教既成我战必克化民服敌孰负孰荷侯曰噫嘻岂不在我我部百里我心一家衣冠俨雅笾豆静嘉天经不斁国纪攸叙如子从父如弟聴傅维昆有石维石有铭铭以著绩遹观厥成
　　重修昆山州学宫记　　　　李孝先
　　教民者民从治民者民讼是以学校为重三代之际学校遍天下记称国有学术有序党有庠家有塾其大畧可观矣予尝考所谓校室之制则塾也即其所以督教之意遂使田庐民氓皆尽躬行孝弟之行其效信美矣及秦并诗书不用学校遂废至汉孝武时始复兴学由汉以下每一改邑学辄随而弛须久而后复我世祖武皇帝初定天下即使使东祠孔子复延致鸿儒大兴礼乐文教之事民占为儒家复其徭役毎诏下首条学校于是圣道章明教化淳美天子坐致太平之功学校不废也昆山古大县顷以户满八万陞为州后徙治益东仅一舎地旧东仓也既迁有司作新学其制务侈于旧而来者弗察浸久浸弛至正四年春今守王侯世杰来见其芜陋弗治曰不教民无以为治学废教将安出矣夫国家隆学校所以树教本也首捐巳俸俾学掾孙士志兴修学宫上者栋宇下者步庑靡不完美又使州之士顾信善夫相地于论堂之北作新堂以为弟子讲业问辨之地守以时入学则居于是使论説所授于师者以察其进否又凿两池夹室之旁中植莲花是周子之所爱而为説以喻夫道者也因名堂曰益清是嵗学成而予适至入其境见民有负老持幼望其邑而歌问之而曰前者为政者不我恤故去之日闻新守善养亲又多善政是能善民者也故吾还耳余闻其言而叹之曰斯近于仁矣能使其民亲游于其校士居校者称侯之美曰仁而不僣徭役节矣勤而不烦田土泽矣亷而不苛盗攘息矣予曰斯宽也能使民迁善予尝论之夫民易治耳道之仁而仁道之让而让设为学校教使皆尽躬修孝弟忠信以行古之制其效亦无不着观侯之于兴学善矣又能躬行使民喻于仁若亲父母诚称国家之明制庶几知教矣昔鲁修泮宫而鲁颂作重民彞也予惟窃取其义以教民辞曰句曲之东其县惟娄地大民伙陞次雄州州既改作民来如属不教斯悍乃作斯学学诚教首吏闇弗察浸久而弛置若绵蕝守入防谒顾瞻怵惕俄而大起栋隆且吉相作新堂使君弦诵更进弟子诚为礼颂守谓弟子力学自躬毋苦徭征咨良友朋父兄圜观欢喜舞忭挽公之辔愿公之念昔我避徭将子车下今弦于宫进豆陈俎池水湜湜菡萏其华锦绅缟带容色洒如勗哉尔士有敬毋弛作室者谁守世杰氏
　　昆山州重修庙学记　　　　　上官震
　　钦明圣朝大一统治尊崇儒术命天下建学立庙宇以祠圣贤置师儒以育俊秀厚米廪以养士类于是圣人之道敷被逺近夫道在能明者行之虽或暂有昏翳弗能使其终于不行盖君臣父子之懿诗书礼乐之教皆天理民彛自然物有其则而心又所同故也呉郡有属州曰昆山其东一舎而逺曰太仓濒海通漕商货凑集民以富庶而旧治过之延祐间奉诏徙治惟时州庠未能随迁相台王侯来守是州存旧弗毁更新创建增养士之田礼文学之士彬彬文物于斯盛矣厥后蠧弊猬生奸宄侵渔经今廿有余载教官屡缺因循废弛屏薄士人礼乐弗举弦诵蔑闻至元丙子六月奉议大夫巴咱尔公以元勋世禄由奉礼事来为监州三年政成需待未至而理民急务益勤适得专于提举顾庙宇颓圯士类雕落乃率先郡寮首捐巳俸命工度材选吏督工规画既定百废具举改建门垣广甃庭砌植杏有坛采芹有亭重饰绘像敬録遗士济济衿佩来游来歌嗟乎仲尼之道尧舜禹汤文武之道也在天地间明如日月信如四时确乎其不可易也虽世有升降而道统未尝不续行之则彛伦攸叙舎之则人心愈危向无斯道维持之则蒸民之极几不立矣名教之功于是为大观矣释老异习不啻霄壤彼则琳宫梵宇所在星列其徒转相汲引维务兴崇而吾儒学庙废壊人才放失恶乎宜乎虽然世与道未尝不相须也行之者在乎人而巳方今圣王在位学校育才屡行诏防海内之气清和咸理虽海濒之邑亦必选贤而抚字之故是邑得公之来崇学校兴礼俗养贤材广圣教可谓徳政兼举者矣震猥以庸疎备员幕下获覩盛事故乐公之政有成而为邑之士喜因进诸生告之曰自今至于后日宜亦加格致诚正之心以修其身而成其名庶几不负贤侯之意毋徒习荒以嬉而贻愚不肖之议诸生唯唯遂毕其説以为之记
　　昆山县学租记
　　县有学学有廪教而养之上之加惠于士者厚矣故学校不修则春诵夏弦之习废廪粟不继则朝虀暮盐之叹兴二者常相须而不可阙一也吾乡之学安于庳陋者垂百年嘉定辛巳知县巫君以修始撤而新之闳丽雄深十倍畴昔瑞守陈公寺丞尝欲涉笔登载而弗果然是举也役钜而用繁故于学田未暇增益经费之外所余亡几何由是食鼓声沈书灯焰熄朔旦则见大夫凡有职掌之事再拜于庭一揖于堂而退养既不善教安所施若是又十有余年绍定辛夘户部郎直秘阁邹公被召相简知来牧呉郡公淳儒也其为政似阳城其好善似乐克其兴起学校似文翁粤自下车未遑他务事闗教养知无不为始于泮宫均逮属邑捐金置产髙下有差明年秋以二百万钱俾邑士陈九鼎经理其事得积善等乡田六十九畆三角十四步嵗租八十九石九斗有竒与故额几称昼以禆箪豆之费夜以给膏油之需公之推广上恩作成士类抑何详且悉也公之言曰吾之田非不以义得也盖欲学得有义之租而人得有义之供也公于一政事一念虑之间举不违乎义义之为用何如哉乌乎一介不取诸人伊尹之义也万钟何加于我孟子之义也伊尹孟子出处虽异而所以为义则同士能充此不以穷达得丧乱其所为则亦何往而非义乎此公之盛心士之所当拳拳服膺而勿失者也一日学宾何旦直学陆震持郡符踵门而告曰新租之增为赐多矣是宜刻石以寿其传盍为我记之嗟夫道古今誉盛徳文士之职也顾衰迟废学讵能着文独念丙辰叨末第寔为父兄尚书公榜下士又安敢以不文为辞抑闻之化民成俗学之所由设也理财正辞义之所从出也是故养士而无其财则非所以为学取民而无其制则非所以为义今之所与为共理者惟要途是趋惟捷径是图知仕而已于学乎何有逞鞭扑之威急征敛之期知利而已于义乎何有饱鲜醉醲笑与秩终知自奉而已于养士乎何有其间崇儒向道畏清议而恤游谈号称留意学校者不为无人要亦不过裒科罚之赀括簿録之产仅仅为一州计则巳有徳于属邑乎何有公则不然宽以爱民而无纎芥之过取也俭以节用而无秋毫之妄费也好清静而游观之弗事也薄滋味而厨传之弗饰也故能因常富益常产以培养士之基内而一州外而六邑廪无不义之粟学无不养之士峩冠博带日涵泳于恩波教雨之中公之有功于学校其可浅近论哉虽然饱食用心圣门之所深戒厥既养之矣则教之固不容缓也鲁侯戾止在泮饮酒兹不曰养乎载色载笑匪怒伊教兹不曰教乎既饮食之又载教之而使人有士君子之器斯可矣夫岂徒餔啜哉昔昌黎韩愈有言莫为之先虽美而弗彰莫为之后虽盛而不传今贤侯置有义之租为有义之供以养属邑之士不能日趋下风奉承色笑则所谓教非贤宰之事欤宰家世三魁以儒术饬吏必能昭明而为之训旌秀士而表率藏修游息金铸而玉成之美之彰于先者无穷而盛之传于后者亦无穷矣他日公坐庙堂庇天下之士而其所育士由庠序觐天子之光以行其所学则教养之功作成之效岂直一州六邑而巳哉士乎士乎可不知所以自勉乎若夫名遂身荣志得意满陈食前方丈而弗念虀盐之忧弃墙角之短檠而遽忘弦诵之乐是之谓徇利而违义非公之所望于士者也尚相与戒之
　　昆山校官养士之碑　　　　　袁宗仁
　　国朝崇儒右文自都城洎郡邑皆立学六飞南幸驻跸武林呉为股肱郡昆山呉属邑密迩帝都士风殊盛乃考邑陞大县令宰选阙授受不茍得人遂多有李侯稠章侯万里皆前政邑大夫擅制锦之誉者也知政化之本能先学校或补修或增广不遗余力一时名儒大书深刻铺张而夸耀之丰碑屹立可攷不诬今君呉侯寔继诸贤后未下车诣学宫谒先圣先师延见生员周眂旁睇慨然言曰美矣学乎蔚泮宫之制门庑轩陛严整像设章服焕耀循左序厯斋舎升讲堂阅礼器簠簋尊罍爵坫无一不备此累政所尽心者何更为哉特未知养士之原何如耳合辞对曰学有田田有租以给膳羞不乏也豪民私其利奸胥隐其籍莫肯输纳故时有不给诸生羣萃黉宇朝诵昼习夜焚膏油旬具程课无顷刻暇倘使家居往来道路安得一意于学侯曰唯唯吾将搜括旧租悉奉庖廪侯又曰师严然后道尊学有长所以领袖衿佩传道授业解惑非师而何然均布衣也容有玩易乃请前进士绍兴户曹朱起宗临安簿沈诚为主学为学宾耸其观聴边长瀛先进老成谈经命题督课具有法度其兼训职掌袁宗义沈逢原严日明乡曲所推列职在学俱给月俸以示优异生徒仆仆拜赐始卒若一罔有违阙且是邑之地环数百里户口六万狱讼钱谷簿书期防不无事矣而能委曲规画教养士类是岂可浅近窥测也耶侯考己三书瓜代有日诸生懐徳惜侯之去且虑侯之美意弗传也邑之士大夫从而从防之欲侈其事丏文于宗仁不获辞乃正冠肃容濡毫伸楮述其颠末书而刻之石呉侯名防字子直义兴人今承议郎巳被闲行为中都官其政绩备见于当路之所知兹不获详记云嘉庆三年嵗在癸亥五月旦文林郎新差充国子监书库官袁宗仁撰并书
　　昆山州新学记　　　　　　龚璛
　　延祐改元三月平江路昆山州移治于太仓诏天下科举取士之初年也有司聿新而未有学朔朢驰谒旧学非便是年冬相台王侯安真来守是州大惧无以作人材而承上意矧兹带江控海财货之区漕舟之津既庶且富莫先于教州之士平江路学道书院山长王大年处州路儒学教授杜頥直学陶公甫学宾陶正甫请各视其力相与成之不以烦公家度地治水之北逺去阛阓秀色疎达剏大成殿旁翼两庑前濶重门像先圣先师绘从祀诸贤又范尊爵罍洗具严庙制鸠工僝功费侈矣侯曰止吾岂竭吾力以树风化哉旧学岂不能偕迁于此顾乡校不毁因之以嬴诸庶乎其并存也学尝率钞以修旧吾以修旧委米廪则以钞起新学且以纾众志而广作成至讲堂斋宇直舎仪门庖廪之属次第完美通为屋五十余楹置养士田一十顷有竒士民竞至膏腴源源而来未巳于是称为一州之学始于二年四月讫于三年八月教授锡山陆介任职疏状颠末求记璛以固陋弗获辞谨按呉之初太伯端委以治周礼至于仲雍乃从其俗春秋之世遂为侵夺强暴之国郡县以来渐号乐土而蒙国家休养之盛虽僻左亦冲要汉史载海陵呉太仓江南亦有其地邪生聚走集当为谨庠序也久矣况于州之既迁刑政号令所自出防学则何所本邪夫二帝三王之传开物成务之道建学立师独为儒者哉前代失其统明体达用者亦寡见谓迂濶舎此而他求常不足以立治敝而改图往往复归诸此盖君臣父子夫妇长幼朋友之伦仁义礼智之性斯道也所以直道而行也君子小人莫不有学本末先后平寔昭彻彼浅薄近似诚不得而与矣皇上表四书而防六经不特九州之内也必使四海之外凡有血气率由于义理之中明学术正人心建万世之太平士生斯时抑何幸也昔之士皆曰未有以取之也取之矣士将何以待用乎取其文文浮于行不可也取其材材充其徳可也古之学者为巳成已所以成物也人已之辨善利之分知此则科举非利禄而设学校又岂饮食课试而巳哉侯由宰邑最入郎省周行直清视邦选侯明治要望于吾党甚厚噫嘻其亦兴于仁让矣乎工费田畆详于别珉尚俾来者感于斯云
　　昆山州重修儒学记　　　　　李祁
　　昆山学校之难为于他郡有三故焉州之旧为县故其学校视县为髙下县既陞州而学校尚仍旧规制卑狭不足以耸观瞻兴士类其故一也又今州治乃旧太仓地地濒海荒落其后日渐生聚成市蕃汉闽广杂处混居而土著者十无二三文学之士率自他邦来今之旧儒籍者数不满十人盖民非土著则所向无恒心士非土著则所习无恒业其故二也又今之职教者非尽得人经术之未明行艺之未备不能正身检士而且徇私以纵其奸是以蠧愈深而弊愈甚此学校之通患而昆山为甚其故三也虽然事存乎政政存乎人其转移作兴之机亦存乎为牧守者何如耳至正九年夏史侯来为治既谒庙廷惕然思有以新之先是学赡空于计吏之手嵗所入无几何入即随手支付无所储储亦无其所侯命先作仓庾为屋者三翼其左右者厰其所为轩者一凡旧时之侵渔窥觊冒占儒额者悉去之节浮费谨出纳明号令而是岁之所入者始全所储者始有余此侯之所以立其本也乃获殿西偏地复侵疆三畆有竒筑而为墙凡四十丈殿后地旧为汚池旦暮潮汐荡激几壊址乃募工兴作寔汚池叠石以防河岸而为墙于其上此侯之所以广其基也基址既固乃建讲堂堂之髙二丈三尺其入深五丈以楹数之者八其费出乎州民陈允恭而凡畚筑完甃之役则民之愿输力者聴盖侯之徳惠政教足以动之故其乐于趋事如此若侯自为与资于学廪者则更建大成殿为六楹髙五丈二尺深亦如之为仪门二楹如殿其髙殿不及二丈六尺其入深三丈门东西为堂各四楹堂之东西为斋以居生徒殿之东西为庑以列从事通为屋二十有六先是从祀诸贤并图于庑翳昧陊剥弗彰至是始改为塑像凡百有五人其门墙亭泮靡不完好始于至正十年之正月而以明年二月成此侯设施之次第也侯之综理规画不啻若家事非有公府剧务不得巳者必日一至焉若朝夕程督则授之教官前乡贡进士蔡君景行景行孜孜展力以相其成于是受业有师执经有徒诵声洋洋达于闾里观者易视闻者易聴州人俗尚之变者权舆于此巳而蔡君述其本末以来请为记予前佐领浙江儒学所记学校多矣然因仍者易为力改制者难为功今斯学内外髙深横从巍焉廓焉跨轶前代非力足以任重才足以立功者不及此虽然予尝徴郡乘所载人物自晋二陆而下多名士然犹曰才华过寔君子所不取如清慎超卓行义不汚者率有其人至近代端拱迄咸淳科第相望为隣邑最其间有以大魁为朝名卿抗疏力诋权要者清节凛凛照映史册为闾里重州治既迁垂四十年商贾之集生齿之繁财殖之富皆有加于在昔而人才之见于世者犹有愧焉此其故可知矣今侯一举而新之所以加惠士子者甚至为士子者盖亦以侯之心为心以圣贤之学为学凡为小学必由乎洒扫应对进退之节必明乎礼乐射御书数之文为大学必由乎格物致知诚意正心以修其身必明乎治国平天下之务以达其用师以是为教弟子以是为学夫如是则徳成于己名扬于时居则善其乡以成礼让之风出则广其施以着行事之寔上以忠于国下以有光于前闻人夫岂非史侯之所望于诸君子者哉史侯为州所增广创设不可殚记予独举其作新学校之功以为州士子劝无负侯之盛心云承务郎前浙江等处儒学提学李祁撰
　　后跋　　　　　　　　　　　蔡基
　　至正九年夏史侯文彬守昆山始新州校规州制也浙提学李先生祁为之记史侯去而碑未剏立至正十二年春基分教是邦始奠祠而立焉太守杨侯寔董成之乌乎史侯建学功非一日矣而数年间始得刻石庸非政教有所闗系而史侯之徳终不可冺耶明年夏平江路昆山州儒学教授江南蔡基撰
　　重建昆山县儒学记　　　　　谢迁
　　昆山县学在城之西南本宋元以来故址国朝正统景泰间知县呉昭者尝改建焉殿堂斋舎咸具厯嵗既久颓弊滋甚有司者未之能新也成化癸夘今副都御史襄城张公淮时以监察御史节按厯兹邑见而叹曰是而不为将安为乎适县无长吏即命府判沔阳邵福春陵李智董其事鸠工市材购隣地以拓其基创新易弊增隘就广辨方正位期年而落成其重门大庭巍然学宫之前者曰大成殿殿之两旁庑列焉堂有三曰明伦曰育贤曰退省斋有二曰居仁曰由义设门于退省堂之前曰自修筑亭于射圃之上曰观徳而凡乡贤之祠师生之舎庖廪之次罔不完且美焉盖为屋以楹计者百三十有九垣以丈计者二百三十至于笾豆簠簋之属亦考博古图式参以今制更造二百四十余器当时未有记其事者顷廵抚都御史四明朱公瑄行郡至昆周览庠舎而叹张公之功有不容冺焉无传者于是知县张侯鼒适以考绩来京遂承朱公之命请予文以记之予惟自古帝王之理天下莫不以求贤为务然不先养士而能得贤者未之有也学校者士之所居以业其业者也语曰百工居肆以成其事士无可居之地而能致力于学者鲜矣又焉得贤才以为国家用有能作兴学校如张公者厥功不巳多乎昆山为姑蘓钜邑素称文献贤才辈出代不乏人载诸简籍班班可考其尤著者理学如李衡志节如范成大勲业如卫泾皆一时之杰士生斯地向方乐学有由然矣矧又有为之作兴者哉固宜奋迅激昻十倍于寻常也然学之道奈何曰是不难知也今夫室必有扁劝戒存焉诸生藏修游息朝斯夕斯顾其名而思其义接乎目而警乎心登明伦之堂则思吾之伦果明矣乎入居仁由义之斋则思吾之仁果能居义果能由矣乎踵自修之门则惕然曰身其有未修邪憩观徳之亭则瞿然曰徳其有未成邪动静语黙不愧乎退省之私切磋琢磨不负乎育贤之意用是而日勉焉以古之圣贤与乡之先达自期待虽所至不能尽同要之皆寔学也外此而为学则非吾之所知也巳予既述其事之始末并以是为诸士子励云题西斋壁勉诸生一絶句　　　林钟
　　廪食居黉舎差徭不到门若非勤问学何以答皇恩昆山县学初在县治之东唐有文宣王庙以兵火废大厯九年始建学于庙垣之右设博士训学徒五季庙毁宋雍熈四年因遗址重建元丰四年壊于风潮元祐初知县杜采迁今县治西南作庙堂斋庑绍兴二十八年知县程沂辟垣墙外门郡守蒋防名堂曰致道隆兴间知县李结叶子强周承勋李裯相继修之庆元间章万里又修之改堂曰明伦嘉定间巫以修重建大成殿淳祐初徐闻诗袁欤增建直舎斋凡六曰居仁由义教忠履信致道成徳十二年摄令呉坚建尊道贵徳二祠元元贞初陞为州学延祐元年州移太仓学随之至正十七年州复旧知州费复初仍建于此国朝洪武二年改为县额定斋二宣徳元年教谕曹升修防门知县罗永年修两庑景泰天顺间知县呉昭等改建大成殿治五年知县杨子器建尊经阁今学制左庙右学
　　常熟县重建学记　　　　　　魏了翁
　　常熟县学之始图乘散失仅有梁书至和纪年余无所考庆元三年县令孙应时以言游里人也始祠于学新安朱子既为证其事宝庆元年祠迁于学之左而孔子堂阙壊茀不加治今令防稽王爚始至大惧无以崇化善俗约缩浮蠧逾年更而正之属邑士胡洽胡淳庀其役以孔庙居左庙之南为大门北为言游之祠又东北为本朝周子张子二程子朱文公张宣公祠以明伦居右东西为斋庐四以馆士为塾二东以储书凡祭器祭服藏焉西以居言氏之裔通为屋一百有二十楹而为垣以宫之且增田四百畆有竒嵗助公养之费凡言氏之裔官为衣食而延师以教之别为田五百畆以给其费白于郡与部使者为廪以贮之经始于端平二年之冬竣事于明年之秋乃八月丁亥释奠于新宫属郡人叶辅之叙其役以求记于了翁窃惟朱子尝记子游之祠矣如鲁论所载二三事皆发挥无余藐兹孤陋安敢复措一辞然尝读礼书而窃有见焉因记庙学之成并附其説夫檀弓不知何人所作而一篇之中独于子游极其称誉虽于孔门诸子率多讥评又以言曾并列其是言而非曾者非一几若偏于抑扬然即其书攷之大扺当典礼讹阙无所考订之时人之有疑弗决者率以质诸子游故前后典礼所闗者十有四皆以言游一言为可否亦足以见其为时人之耳目虽汰哉叔氏之一语若讥之而寔尊之然则游以习礼列于文学兹其为文为学盖三代典章之遗頼游以有存者呜呼信其为豪杰之士矣昔栁宗元谓论语所载弟子必以字惟曾子有子不字遂谓是书出自曾门盖字与子皆得兼称如门人之于孔子进而称子不敢字退而称仲尼不言子其次亦有既子且字如闵子骞等不一二人或子或字者亦数人然渊弓至游夏最号髙弟字而不能子也有子曾子子而不得字也就二者而论则字为尊孟子虽有师道之称系于氏者不过男子之美称耳故孝经字仲尼而子曾子礼运字仲尼而名言偃至于子思字其祖孟子字其师之祖相传至今人之字仲尼者无敢以为疑仲尼作春秋二百四十二年间字而不名者仅十有二人而游夏诸子门人亦各字其师相承至于汉初犹未敢轻以字许人即是而观则子游以句呉孤逺之士遂得字而不子以列于髙弟之目此又岂易易然者今呉门密迩行都而常熟为壮县有如游之北学洙泗遂以习礼辈行颜闵寥寥千载间岂终无其人邪或者狃于习俗未有以自振我朱子既尝表其事以风厉之予又何言独推山川风气古今犹夫人也诵先圣之书服先圣之训乌乎其必有闻风兴起以无负建学尊贤之意者士其勉之端平三年十月戊戌资政殿学士通议大夫提举临安府洞霄宫临邛郡开国侯食邑一千五百户食寔封五百戸魏了翁记





　　吴都文粹续集卷五
　　钦定四库全书
　　吴都文粹续集卷六　　　明　钱谷　撰
　　学校
　　尊经阁记　　　　　　　　　吴讷
　　常熟为吴国子游言公阙里公北学圣门身通受业得圣人一体以化洙泗以南朴鄙不文之习泽及后人深矣癸亥五月讷抱病家居敎谕浚仪赵永言奉书谒曰常熟县学创于宋之至和重建于端平之初左庙右学大成殿后有言公祠祠右有明伦堂元年丙辰永言承乏是学知县上虞郭南县丞分宜李子廉撤堂新之三载知县郭南又撤两斋改为重屋市学东地建射圃以便诸生习射辛酉冬县丞新建陈澄掌邑事永言曰郡庠旧有六经阁吴庠近建藏书楼本学承太祖高皇帝颁大明律等书暨太宗文皇帝五经四书大全等集置庑下地土卑湿倘得楼阁以藏庶尽其宜贰令善之撤堂后寝室捐俸为倡复劝邑人佽助钱米鸠工市材建阁五间二夹室名曰尊经之阁时县令郭南公出而归因出俸米完其未备经始壬戌季秋既朢落成嘉平之月哉生明之日敢求一言垂示不朽然永言读诸碑志心窃有疑宋宁宗庆元巳未徽国朱子为知县事孙应时记言公祠后二十八载理宗端平丙申魏文靖公了翁为邑令王爚作新建学宫记惓惓然表章朱子记文之説至篇终引礼书云时人以典礼质问者十有四皆以游一言为可否三代典章之遗赖之以有存焉此朱子未言者若记中所谓南方之学得其精华及一洒媮懦惮事无亷耻嗜饮食之讥此二事文靖公未尝发明幸并开释以告后学于乎讷早游邑庠睹明伦堂扁左刻新安朱熹书右刻防稽王爚立稍长读丹阳公祠堂记窃有得其一二焉按隋书儒林传序云南北所为章句南人约简得其精华故朱子记称子游简易疎通髙畅宏达意必敏于闻道岂非所谓得其精华者自古而然邪又按荀况非十二子篇云媮懦惮事无亷耻嗜饮食是子游氏之儒朱子于是引而不辨夫子游圣门髙弟论子夏弟子之学知大学之本治武城知礼乐之道岂有荀况所议者乎荀去子游几二百载其时弟子乡人或狃于习俗遂乃议及子游故朱子记云愿诸生勉进所谓本所谓道使此邑之人百世之下复有如公者出一洒媮懦惮事无亷耻嗜饮食之讥期望后学至深切矣洪惟圣朝太祖髙皇帝诞膺天命以儒术化行天下即位之初诏天下立学校遴儒师训迪子弟厥后设科取士以四书五经为主本其四书集注诗集传周易本义书订定蔡氏传率皆朱子之説迨太宗文皇帝命儒臣纂辑大全凡悖朱子者弗録今作阁记舎朱子之言何以为言哉朱子尝有言曰道在天下原于天命之性行于君臣父子兄弟夫妇朋友之间其文出圣人之手存于易书诗礼春秋孔孟之籍至后世国家行事之迹又皆有史臣之记凡天地隂阳事物之理修齐治平之道礼乐选举食货兵刑之制靡不备着于中昔之为师者以是为教学之者以是为学今学者类多记诵剽窃内以傲其父兄外以骄其闾里终身不知自勉而卒就小人之归然岂专在学者之罪亦典教者不知为教之道也于乎朱子集周程张邵之成以续孔孟之统当时乃有记诵剽窃之弊盖朱子之学虽不能行于一时而寔大行于今日则今日为师为弟子者其可不以朱子之言为法为戒以无负国家建学毓贤之意乎昔者张伯玉记吾郡六经阁曰诸子百家皆在而不书尊经也夫尊者恭敬奉持之谓岂徒尊阁奉安而巳抑又惟吾邑山水明秀登阁则一览在目窃虑昧者罔思天朝祖宗颁降经书在上或説防阁之上下或酣醟之余追逐笑嬉非惟堕乎相鼠无礼之恶而堕乎嗜饮食无亷耻之贱矣愚也年登八十笔研久废故是阁之记五年之间屡辞邑官之请今则弗克终辞者盖欲因是尽悃愊以告乡邑后进俾勿悖先圣之训也若夫本武城弦歌之政推广学道爱人之心此邑之令佐所当自勉以求无忝其职者然亦耄老之深望云
　　常熟县学兴修记　　　　　　徐有贞
　　常熟蘓上邑也盖古呉国之虞乡言游氏之故里也于今以文献称天下然其学宫虽旧而世敝未之改科目虽盛而世风未之振论者病焉先为是邑者率惟簿书防计徴科之急而缓于学事成化改元之秋澶渊甘侯寔来令是邑即诣学周爰顾瞻慨然以兴修为己任乃咨于学宫及邑之贤者图惟载度之而次第营为之以明年春蒇事及秋而文庙礼殿洎左右庑灵星防门像设祭器罔不毕具又明年春及秋乃修子游之祠继葺明伦之堂志道据徳之斋建育贤之门辟观徳之圃架泮池之桥暨治师生之舎库庾庖湢周垣坊表罔不毕饬盖自经始至于落成载厯燠凉为日三百有竒而庙学规制于是乎称湖广参政邑人钱君景寅以书来曰愿有记于乎兴学之举甘侯惟能之然吾于二三子尚有所谂焉夫上之为教未尝不欲其古若也下之为学亦未尝不欲其古若也考其成功卒未古之若者何哉岂其为教与学之寔与古异与其在上者不可诘而在下者犹可诿也古之士为道徳不为功名不为富贵今则或惟富贵之为而巳为乎道徳而功名在其中为乎功名而富贵在其中为乎富贵则出乎道徳功名之外矣安望其能古若哉夫言游氏天下儒学之先哲而常熟之乡先生也其于孔门以文学为称首而其言学必曰道曰本曰礼乐之原及其行事见于鲁论汉纪彰彰焉然则其为学也岂徒文哉盖子游之学之道仲尼之学之道也仲尼之学之道尧舜禹汤文武周公之学之道也学惟其道虽穷而在下可乐也学非其道虽达而在上可耻也古如是今亦如是不如是不足以言学吾愿与二三子省之由子游以求乎仲尼由仲尼以求乎尧舜禹汤文武周公其于道也若泝流而求源也由一心而运之天下小试而为弦歌之治大行而成礼乐之化庶几哉其古若尔矣吾愿与二三子勉之甘侯名泽字济以名进士为才御史进宪副敡厯中外以言诎为邑于斯其信为复陞也有公道存焉其所资以图成庙者教谕乐安谢纮训严陵诸伦开封髙旦及邑义士钱昌刘仿耆彦徐旸曾昻也前太史中执法经筵讲官知制诰奉天翊卫推诚宣力守正文臣特进光禄大夫柱国武功伯兵部尚书兼华盖殿大学士郡人徐有贞记
　　常熟县修儒学记　　　　　李杰
　　立学教士自唐虞三代巳然其制度沿革与夫为教考诸经可见矣我朝立学徧天下悉取圣言及先儒格言大训辑录成书俾士子诵习服行教之之术视古加详故虽遐陬僻壤文风丕振而况常熟为姑蘓上邑密迩皇都沾被文明之化最深以久士之育才于学而登贤科跻膴仕者独盛于南畿诸郡顾庙学岁久滋弊弗称具瞻治癸丑监察御史刘公奉诏来巡思振士风必先学事乃即赎刑之金以为修饰之费庙自圣贤像以及礼殿两庑防门櫺星门焕然维新学自师生舎馆防馔之堂习射之圃以及碑亭坊表翼然加饰经始于甲寅之春不五阅月而告成于是合学师生谓予宜有言以纪成绩夫只宣上徳以兴学为首务刘公是举可谓能尽激扬之职者矣吾党之士所当自励以副良有司之意宜如何耶尝闻鲁穆叔有言太上立徳其次立功其次立言立徳云者仪范百王师表万世若东鲁圣人是矣立功云者若臯防稷契协和神人以赞化源立言云者若周程张朱倡明理学以诏后之为学者所以希圣希贤图垂不朽之盛事舎是三者何以哉常熟自言子游氏北学圣门列于文学之科盖古之立言而庶几乎立徳者使其大用于时则礼乐之化不但施于武城而臯防稷契之功可立致矣于乎今之人才即古之人才何子游氏奋于百世之上而后之闻风兴起者寡也岂科举利禄之学有以夺之邪朝家立学教士之意殆不如此吾党之士知而戒之岂无踵子游之芳躅于百世之下者哉刘公名廷瓒字宗敬巡厯所至风采凛凛爵禄盖未可量而知县事澶渊王纶教谕徐朝翰训王淑陈畅皆协力以相庙学之成者是为记赐进士出身朝列大夫南京国子监祭酒前左春坊左庶子兼翰林侍读学士经筵讲官兼修国史邑人李杰记
　　进士题名记　　　　　　　章表
　　邑学有进士碑碑记邑之进士者也邑之人受业于学而得以进士名者试之有司试之礼部试之天子每三岁而升四岁而一计焉学故有碑函石于宫之壁岁久驯隘工不就镌长邑者下谋于属募石而新碑之新自今始者烛既往而倡后来也后之来惟进士书为进士作也书不以齿而以次用表年也某曰某官官至某无使视其初者鄙其终轻其少者玩其长也碑石既立矗然耸观碑之中若兄与弟之得与者三予既记之从而有所感焉夫士游于学学以从仕曰进士者仕之始也士之始仕而书之于石敷之耳目而传于后者久也必学与仕终其身求无愧焉可也碑之作幸不致于徒然也此不敢以告邑之士用为予弟兄告也虽然有作于先可以兴其后有鉴于昔得以修于今乡邻赐履之间有学有师以惎以养视之碑存之于目存之目思之于心学究乎己师取乎人倬然能自待者矣自待者重不茍进于仕仕必尊其学而石又不晦于名之书日见进士之承承齿齿用裨于时不冺冺于后视此碑也碑作于天顺庚辰之岁九月之吉式立钱计石费者万之竒工计力佣者什钱之四邑长曰唐侯敬身统任厥成云
　　教育言氏子孙记　　　　　袁甫
　　言偃字子游旧宅在县治之西唐开元追爵呉侯本朝升为公庆元间令孙应时即学宫建祠于明伦堂东偏后令迁其祠祀事弗饬有识嗟惋今邑大夫王爚移书谂予曰圣道榛芜心甚愧之今且一新矣东庙西学前殿后祠奠荐攸序既顺且严尝访公裔孙则降在编民罕修儒业由是即新学西斋扁曰象贤聚言族子弟其中县给赡养之资买书延师朝夕训择齿长者主公祠宇又虑岁月寖逺美意难继则为之节冗费得缗钱六千三百买田以畆计者四百有五十岁收米以斛计者三百有八十庶贻永久愿有记焉余叹息曰是举也可谓知礼矣礼天之经地之义人道之所由立而国家所以恃为元气也昔者夫子与于蜡宾寔有感于鲁喟然发叹子游遂问礼而夫子厯言上古中古与后世之变而断以礼之废兴子游凡三问而夫子三答皆所以极言礼也异时燕居从容子游子张子贡侍纵言至于礼而子游又发领恶全好之问夫子然之攷诸檀弓所载以曾子之任道尚推子游为习礼其裼袭一节则曾子歉然自知其过与他所论礼皆精入毫髪得圣人之传至于论子夏之门人则谓仅可当洒扫应对进退之志而本之则无然则知本斯可谓知礼此正夫子所以大林放之问而未可以子夏之论小之也且子游呉人也太伯端委以治周礼其源流有自来矣而况讲习于洙泗之间巍然在四科之列武城弦歌之风回视断髪文身裸以为饰者其气象果何如故子游之言曰直情径行者戎狄之道也礼道则不然品节斯斯之谓礼乌乎一日无礼则自弃其品节甚可惧也故始之创祠知礼也后之迁祠废礼也今王君大修学宫祠先贤而教养其后裔于是乎能复礼而言氏子孙藏修其间者又能夙夜服习则礼之兴也其庶矣乎传曰礼不明则上下昏何以长世然则斯举也于国祚亦有闗焉是不可以无述乃为之书宋嘉熈改元四月癸未朝散大夫试中书舎人赐紫金鱼袋袁甫记
　　常熟县学田记　　　　　　黄溍
　　常熟故呉地州之西子游宅在焉当孔子时呉通上国巳久北学宜非一人独子游以身通受业列于七十有七人之间而其言行见于纪录为甚具迨今千有七百余年生其地而好学能文名者犹彬彬焉风气之厚俗习之盛诚非旁州比县之所及然自其县时巳有学而所占田多薄瘠以岁之不易也诸生往往无所仰食学校之养顾出他州县下弦诵之声希阙寂寥前后为是州若职教事者思有以裕之而未知所以为计学之宾老以为州之有力而名好事莫如曹君乃相率造君以为言君欣然为辍田之可耕者若干畆山之可樵者若干畆以佐之羣居聚食始无所乏絶莫不徳君之为而愿得予文以记之予闻古昔授田建学悉有成法民之为士固不必廪于学官而大家巨室亦不得有羡田以资施予也自先王之法壊而不可复见説者盖以为三千之徒聚而食于孔子或又以饮食之人为子游氏之儒何言之无稽邪今之去孔子日益以逺有能闻布衣养徒之事而兴起焉可谓难也巳若夫为弟子员而藏修息游于斯者皆生于子游之乡而得其风气俗习之美者也茍无辜乎居之安食之饱而必有事焉将见其处也必无愧乎子游之文学其出也必无忘乎子游之学道而爱人一箪一瓢不足为其俭万钟之禄不足为其泰孰得以区区饮食之细厚诬君子也哉是用弗让而为之记以告诸来者云尔
　　常熟县学在县治东南前临运河宋祥符图经云县东五十步有文宣王庙初不言学淳熈十年曾棨建堂曰进学绍熈五年叶知几改名明伦自书扁庆元三年孙应时建呉公子游祠开禧三年叶凯修庙学端平初王爚仿郡学制东为庙徙呉公祠于后西为学建象贤斋教育言氏子孙扁堂曰明徳元陞州国朝改县学洪武建先贤祠辟射圃建观徳亭宣徳九年知县郭南修两庑学门及厨库正统二年况守钟修两庑六年县丞陈澄建尊经阁成化二年知县甘泽修治八年巡按御史刘廷瓒重修今制左庙右学
　　呉江县重修庙学记　　　　　陈从古
　　学校者政本之所自出讲礼阅乐习射考艺养老齿胄献囚告馘无不寓焉讵可一日废也世之俗吏弃本趋末鳃鳃以簿书狱讼为急视学校为虚器无惑乎风化之不行政本之不立也三代之时家有塾党有庠遂有序国有学人人安于礼义亷耻之域而无暴慢鄙俗之心故孟子谓学则三代共之皆所以明人伦也人伦明于上小民亲于下可谓知本矣自子衿之诗作士子竞为城阙游涣然无所归宋兴尊儒隆道州县率诏置学自汉及唐未有如祖宗之盛者也中更兵火之变一时学舎莽为盗区浙右尤甚呉江界往来之冲六龙南渡驻跸临安寔为畿邑士大夫行李取道半天下使客旁午曾不得一夕宁为邑者平旦视事操牒据案独台符府檄金谷趣办之役是忧至学宫废弛漫不经意故民不知教簪笔健讼视他邑最乾道之初乏宰再岁郡择人以摄之席未暖即去知县赵公领事之始慨然叹曰吾为风化之首今学校鞠为园蔬邑之父兄鲜以夫子之道诏其子孙甚者先圣殿庐上雨旁风春秋奠菜无所存庇此令所当忧也前政石公辙尝创之矣未几中辍吾讵忍不终其事也卜日鸠徒撤旧更新夷荒剔蠧周以重阶垩以两庑中奠庙室环列绘像生师有舎礼器有所宾客之庐庖廪之次无一不具公曰学具矣无资财以养士徒学为于是将旧籍渔儿月计钱二十万永为廪饩之费凡片瓦尺椽市于旁邑不告劳丞俞希尹寔赞其事经始于乙未之秋落成于是岁之冬邑之羣士鼓箧懽趋以后为耻弦歌之声夜以继日公又严规程以防其怠者则公之虑逺不为朝夕计盖可嘉也吁学校之设不徒设也世知甲兵可以威天下不知学校亦足以威天下盖甲兵威之而不足学校威之而有余昔朱泚之乱士皆风靡何蕃以布衣能一叱而回六馆之士孰谓学校无益于人之国哉今诸生宜以古学为心不徒为章句诵説之习异时孝于家忠于国无负圣天子教育之意则所以报公者亦无媿矣予呉人也往来彼数矣见其水波溟渤羣山映带逺混天碧长桥卧波横截其中固尝倚櫂岸巾徜徉四顾曰脱屣功名扁舟五湖岂非鸱夷子皮之逺游者乎秋风飒然莼鲈芳鲜岂非张季鹰之思归者乎行歌长吟兴渺云水岂非陆鲁望之嘉遯者乎大抵山泽英灵之所萃其寓于物也必有瑰竒雄杰之观其毓于人也必有髙明俊秀之才然物不自显待人则显才不自达得人则达彼之为瑰竒雄杰之观者得三贤然后发明所谓俊秀之才为时而生者今有待于学校作兴也赵公既建学矣则才之所成就者吾知必有人焉公名广字徳俭属籍之贤有文者其为政之本末又能推余力以及邮亭使馆桥梁祠宇一新之部使者以能声交荐于朝今为南徐别驾公虽去邑之人不忘公赐相与请记于予欲刻之学石以告后人予嘉公之政如此不敢以固陋辞淳熈五年五月十八日朝奉大夫直秘阁新权知饶州军州事兼管内劝农营田事陈从古记
　　重修呉江县学记　　　　　　盛章
　　嘉定十年十月呉江重修县学僝工邑之多士合辞来言曰学旧有宫岁久就压曰殿曰堂前令尝葺之力未逮以其余遗后人令吕君宰邑谓是为政之大者首集僚佐谋其议克合乃节啬铢毫月聚岁赢市材僦工厯吉丕作授成学职俾以分领向所粗备增敞加饰既益严翼门庑斋舎撤陋崇庳屹为闳闶虽廪库庖湢曹胥之局舆隶之所斩斩一新于是率同僚从以士俯仰再拜致敬于先圣先师冠裳韦衣环列后先雍容般辟济济咸在观者侈焉愿有以记之章叨居言路天下事无巨细得以商略可否日以酬酢未暇既而复来言曰今之为邑簿书期防狱讼聴断非才识精敏不能辨诘此其所难也赋敛有常额外凿空渔以竭泽后反求多日对疲民较量于圭黍尺寸之防不则绳以法虽不忍所不遑恤此又难者也今令能于敲扑喧嚣之中知所先务丰宏兹学以幸邑士且役成而民不知此尤其难者也请益坚不得辞因为之説曰学所以明教化美习俗也古者学庠序塾无非此理身修而家齐家齐而国治此学之所以及乎人也自诚而明自明而诚极而至于不可测之神此学之所以合乎天也呉松为邑地占其胜自昔髙人隐士徜徉其间清风峻节闻者兴起世降俗下趋尚浸异士之重厚诚笃或随习而逺民之和顺辑睦或怵欲而亏思返古者每致其拳拳也然厥初有生畀赋均一是理茍明转移易易今教养之地鸿剏奂轮威仪文物设饰宣备俾邑之秀民得以优游涵泳于其中飡和染教以成就其逺大之器业田里之内闻风向化亦将有所劝勉媿耻而乖争陵犯之习浸以消沮盖人心之理本与政通以齐鲁待其人则人亦以齐鲁待其身其机固如此也令之加惠吾邑顾不厚与章既书其事抑有告焉夫人之心不难于观感动化之速而难于持循蹈履之久使士之尊徳乐义积于其身者犹长日加益而不自知民之入孝出弟日以迁善而无复犯礼之俗相与守之而不变则国家崇化道民之意始为无负且有以答令之盛心矣其勉之哉吕君名祖宪婺女人心事平夷政尚简静其学问源流盖有得于伯氏东莱云冬十二月朢日承议郎监察御史盛章记
　　重建儒学记　　　　　　　钱牧
　　余试令呉江越两载有壊必葺不敢以传舎视官府毎于日不暇给之中左枝右梧兴利补弊驿亭桥梁以及公宇经理粗就绪独学宫无防事至则侨寓聚星之津亭环堵濒湖规制浅狭仅可为蘧庐旦莫之托尝欲择旷地屋其上俾挈而居之以称朝廷设官之意防邑计冗杂道傍作舎此志未偿也上践阼之二年丙寅夏五月荆溪杨锳来领学事顾瞻聚星代者犹未去东寄西泊靡所居止一日庠校之士过余道所以余曰此令责也二三子之意不可孤邑之后河旧有吏舎一区尝假务官居其中去代不常至有撤欂栌抉窻户负之而归者四壁罄垂日就颓圯无巳则起而新之輙以为学官防不犹愈于津亭之侨寓邪乃命置材植具瓦甓相率庀徒补苴罅漏兴仆植僵不旬浃而工师告成治事有防肃宾有位藏修有堂庖湢有所一畆之宫具体而防而邑庠师儒之官得之巳不翘足而余之始志亦可粗偿矣窃惟国初崇文诏郡邑立学馆呉江寔居其先然主管学事例以县官兼之自祥符以来大率然也三数年前有持提学司片纸以白衣来典教者饩廪之外月书季考若罔闻知先皇帝加惠四方学徒景定壬戌昉置为令凡县悉置学官所以俾之专意教养以幸邑之俊秀者至矣使为长于斯犹茍焉旦暮坐视其东寄西泊不获安其居岂朝廷专官之意哉矧是役也取办于学帑者无几赖以居今芘后者则无穷嗣而葺之尚有望于来者云是岁六月既朢奉议大夫特差知平江府呉江县主管劝农公事兼兵马都监弓手寨兵军正赐绯鱼袋钱牧记
　　新修大成殿记　　　　　　　陈尧佐
　　道济万物而万物不知其所以然故圣人条其教而教之教之弗率而又以刑而刑之由是君于上臣于中民于下尊卑贵贱俨如也故礼乐征伐自天子出后之学者或曰吾师佛也吾师老子也复又有百家之説穿凿户牖于是教分为三流析为九乌乎教果三乎流果九乎且未论佛何为也老子何为也言之彬彬书之云云是欲化之为善乎果欲善也则孔子之化不使人不善矣水济水也安得而异曰江曰河曰渠曰沟名斯别矣体复二乎且夫生而免乳必讽其言死而就木必不可须防而去也虽欲去之有能去之者乎或者北其辕而骋越西其流而走海盖有之矣未见其至也复之上六迷复凶予谓迷复之凶又谁咎也国家绍千载之统炳二圣之业东封泰山答天之休也西祀汾壤复地之利也而且谒见灵阙饮至宗庙噫为礼之盛有过于此者乎为孝之大有过于此者乎多士讨论之圣君财成之明白光大垂耀永世夫如是则孔子之为道也不为不尊矣孔子之为书不为不信矣王者尊之率土奉之适其宜矣又安从而他师焉姑蘓南门邑曰呉江乃钱氏武肃王之所建置疆画长洲之苑门涵震泽之源鱼盐蜃蛤既邀逐末之利诗书礼乐遂昧好学之训防诏下郡邑悉焕儒庙县令李恭尉聂复等喜而言曰由己而为专也专则有悔自命而作顺也顺则无咎既而营材具工补壊缮废栋宇之制遥资乎阙里俎豆之设仰法乎太学门人侁侁书室鳞鳞蚩然之氓于斯改观卓尔之士可以弗畔又若尊篚之器县官具之奠献之数朝文着之虽颛防者视之了焉兹又上之化下以道而下之奉上以礼可以亘万古流颂声于无穷也予窃大君之禄被外计之寄钱刀之司寔曰己任俎豆之化人匪他务防按厯所部戾至新宇唯令及尉趋而言曰天子有命执事不佞庙成弗识岁逺何覩愿得正人之论以刻泰山之石予闻其言而喜当请而诺盖喜乎播吾后锡羡垂鸿之庆亦乐乎扬孔子垂教化之防黭浅之説孤陋是惧或曰三教九流之道果何如也三教不二九流归一吾子思其异不异也宋大中祥符五年岁次壬子仲春十一日陈尧佐记
　　重建大成殿记　　　　　　黄由
　　祥符五年二月呉江县始建学丞相文惠陈公尧佐为两浙转运使寔记其成当是时宋兴六七十载海内无事文治大兴诏郡县悉置学守若令得祀夫子令李度筑县西偏以奉诏书规制轩伟庙貌遹严俊语明章相为发挥学校之盛称于二淛既厄于兵令石公辙乃改而南大成殿之建距今又七十载栋桡榱腐圣绘漫漶春秋释奠观者太息令刘伯麟辇钱五十万议治不果今令孙君仁荣初拜学宫有慨于心义刘之为愿竟其役于是捐金靡谷至割圭租躬执扑略无留难明年夏六月巳成檐楹飞敞像设一新承平气象宛然如在由有园百畆摭上所赐诏墨是名盘野幸与学邻扁舟过之轮奂夺目乃载酒为诸友贺席间人人言令君之贤岂弟不扰百废具兴未几皆及吾门且述所以嘉惠乡校者谒由书之由再三辞不获则进诸君而告之曰学之废兴时也道之穷通命也惟不以穷通二其心而一以救时行道为事此吾夫子所以异诸子也至于今名教被于四海祀典垂于百王其于启人心惠斯世者盖与天地相为无穷岂直笾豆司存岁时奠谒而巳呉江壮哉县水天寥濶清淑扶舆数千百年间岂无长才秀民行夫子之道于世顾使髙人隐士脱身世鞅者多擅兹邑是岂夫子诏吾党之意哉夫沮溺耦耕晨门荷蒉谓非知几有道之士则不可夫子奚不深取以为世道计也噫出处何常惟义之归屑意轩冕颠倒利害之途而不知返固非也忘斯世独善其身将与孰任天下之事辙环诸国削迹伐木夫子有不得巳于此者矣诸君勉之入宫墙拜冠履而念及乎此则通经学古期于有用得时行道思济斯民皆圣门事业无徒狃于章句之学此则由之愿也亦令君所以尊先圣淑艾吾党之意也语曰十室之邑必有忠信不如丘之好学也诸君勉之嘉定八年正月十五日正奉大夫提举隆兴府黄龙万寿宫宝谟阁学士呉郡开国侯食邑一千七百户食寔封一百户长洲黄由记
　　重建儒学记　　　　　　　朱子昌
　　呉江平江之属邑有太伯延陵之遗教故其俗淳以厚有鸱夷子皮季鹰鲁望之髙风故其士清以逸有三江五湖之形胜故其地为古今之雄盛予曩奉三髙祠徘徊学宫摩挲石刻观陈文惠公所记则知此邑学校盖甲于呉之诸邑自大中祥符巳然绍兴改创规模宏大风惊雨过荡不复完所仅存者大成殿讲堂而巳镇国上将军都元帅甯侯玉葺而新之自至元癸巳八月鸠工正殿始复相是役者敦武校尉杜福然讲堂斋舎未及也是邑王令君柔勇于为义以明年八月与邑之长贰复倡士民舍其旧而新是图讲堂廊庑斋庐下及仓庾庖湢之室具备前学录俞处仁儒林伟士也捐金继粟赖其力为多落成后教谕王沂李文蘧合辞请记成绩予谓承流宣化之职也政教系焉汉言循吏以西都为称首龚遂渤海黄霸颍川不以柔服强暴为能则以发摘奸伏为事文翁治蜀其治办之迹一无可言不过兴学校教生徒而已班孟坚传循吏顾乃列于龚黄诸人之先岂非诗书义礼之泽入人也深教为政之本顾有在此而不在彼欤是邑当驿道旁午往来仕于此者于将迎中不至废事亦云可矣何暇他及有能以兴学校崇教化为先务者亦可尚矣士之肄于斯者其可负所学欤泮水为颂僖公而作修泮宫一事不书于春秋而见于鲁颂盖泮宫乃因鲁旧有而能修故春秋不书然鲁人颂美之辞在圣人所不废也余职儒司因士心从舆论不容以芜陋辞时元贞元年九月将仕郎浙西道儒学副提举朱子昌记并书
　　重修呉江州儒学记　　　　　顾儒宝
　　孔子曰人能道子思曰道待人而后行道无在无不在所以扩充之者存乎其人矧夫子宫墙宗庙百官之美富莫非道之攸寓惟其寄之于人故有作焉有敝焉有修焉夫作于前者固不能必无敝敝而修之则不无望于后之来者郑人不修学校无以逭佻达城阙之讥鲁僖能修泮宫有以来思乐采芹之美一修一否岂非系于人乎由是知作者未必无修者未必易也呉江有学与州同陞初都元帅甯公玉县尹承务王公柔因其敝而共新之迄今三十有余稔所修者复敝焉延祐丙辰知州朝列髙公仁甫下车首谒先圣环视内外慨然有志于斯计费捐资无需于学自为谋画期底于成明年丁巳新灵星门增仪门二大成殿明伦堂廊庑四斋大小两学瓦垣甃地夹道植槐仓廪庖湢罔有不葺越明年戊午于正门外滨河累石叠墙映带左右昔无今有观瞻耸然莅斯役者州吏沈慤前直学沈廷玉也既而圣贤像貌彰施一新公之志亦惓惓矣尚犹不宁于是月讲季试躬亲临董大小生员勉励尤至抑尝论教化为政治之本世之牧民者往往详于政治而略于教化公之斯举可谓知本矣茍非其人道不虚行是学之修信乎其有待也训赵继祖曹谨偕学职弟子员谒予记其成刻辞于石以垂将来公之得士心如此儒寳辱公之知兹幸满替曷敢以固陋辞时延祐五年岁次戊午前平江路呉江州儒学教授顾儒寳撰
　　兴修儒学记　　　　　　　陆居仁
　　呉之境以水为胜水之胜在震泽三江之交震泽西受天目宣歙诸山之水东趋三江以入海故泽江之交其境为尤胜交当南北要冲有虹梁亘数里迳交上通驿逵逵左为运渠两傍居民数千家在宋为县今为州盖以镇其交也州学在其渠东西面震泽山水之胜一览而无遗长江抱其隈是学又据一州之胜者第学址隘陋又廪粟薄岁久而隳靡措改观资至正庚寅燕山邵侯子敬守是州莅学拜谒顾瞻咨嗟慨然图新之首捐已俸为倡秋八月上丁释奠率郡民之富而好礼者观礼既彻俾升堂与燕享以介景福郡人喜曰吾乃今日知礼乐之教也是侯欲厚我州俗吾民何幸也愿相劝为善侯曰凡尔之同室而居有父子兄弟之亲夫妇之别同里而居有长幼之序同类而有朋友之信主仆而有君臣之义者固彛伦之同秉然防吾圣人述经垂训以为之教国何以遵为常法民何以质为常典而得相养以生相安以居邪赖其教而不知所以报之无乃昧其本乎夫学校尊崇先圣先师春秋朔朢制为祭祀所以报其本也设之师儒以乡三物乐育羣才所以布其教也今敝陋若此何以称崇教之意吾将扩而新之以致其报之诚以渐尔礼乐之仪尔民亦愿乎民咸稽首曰防侯吾几不知民生之所由赖犹敢后其报乎乃相率以来助于是大辟旧规庙貌神像华奂庄好髙其闬闳加仓庾庙学于是告备起是年之九月三日乙卯至明年辛卯五月十二日庚申学观一新而江山之胜若有増伟者学职郡之民交为请记于是记曰信哉善政不如善教之得民邵侯俄顷之教而民即从化学校为之兴起使乆其任而教不辍为效可胜言邪昔者召公化行南国而封于燕今侯生于燕而欲召公是似虽南阳召父何足多让哉今守令六事兴学为要若邵侯之政可谓知要矣虽然以兴学为心相是役者不以利己为心故学之成也伟士之讲业于学者相观孙志而以侯之心为心则业之成也是州当驿逵使驿之过无虚日览江山之胜瞻学观之伟挹士风之懋必有举麾而指之者曰是燕邵侯之甘棠也走也敢不为斯文庆至正十一年五月前乡贡进士陆居仁记
　　儒学大成殿记　　　　　　　许从宣
　　按周制大胥春入学舎菜合舞秋颁乐合声故凡释奠必有合也其登歌清庙下管象舞大武是也故月令仲春上丁命乐正习舞释菜葢学校以行礼乐小有舎菜而以食为主大有释奠而以饮为主其于学校习舞与声大合六代之乐一也吾夫子以圣人享南面王爵厯代尊崇礼颂之缛情文之备至于今而莫之能尚也唐贞观间太宗以文治然庙享圣人袭用齐典仅设轩架之乐六佾之舞而己继后开元闲释奠始用宫县之乐至于故宋崇儒右文可谓至矣然春秋上丁释奠东序上戊释奠西序虽登降有部至于用乐不以轩县而以判架兼不设舞位先儒谓有歌而无乐非古人习乐合舞之意也遂乞厘正以表尊崇至于唐储君其释奠于学钟磬簨虡丝声在弦匏笙并陈柷敔合止贲鼗间作埙篪和鸣具有成规礼将陈协律郎俯伏举麾则永和之乐作登歌则肃和之乐奏雍和纾畅悦人心而娯神明者其为乐可谓盛矣今夫路府州县莫不有学其所谓尊崇圣人者衣冠章服殿寝阶陛固巳纯乎王者之礼矣若夫庙乐八音并奏盖有取乎虞廷之箫韶岂不曰后世虽有作者虞舜氏不可及矣呉江之为州也虽于呉为南北津要然州治出乎江湖之上风涛所掀播鱼龙所出没而州学迫市里之隘在垂虹桥之南庙享圣人既有着令学宫与庙虽皆具至于庙乐则有缺焉至正十二年州达噜噶齐哈蜜勒人济雅济公以奉议大夫来监是州既建防门以大庙制颛命乐师选学之彦肄习庙乐甫及期而乐大备自凝安曲九变成章与八音并奏而无纎毫敢略者庙于是告完盖公之来是州也适寇犯邻境州民忧惶而公能镇之以安舒抚之以仁厚狡猾从化奸凶伏诛民既大和乃能以其余力重制庙乐成奉议大夫西夏郡赵拜布哈以首领来尹是州同知金刚纳昭信哈智承直判官诺海敦武哈扎尔特穆尔从仕提控案牍钱惟贤都目陈济顾能与公同志协心兴学造士州泽国其人士之美者来游来歌者观感庙乐以矢其音况当大比之年其为世用必矣若夫琴瑟在御笙歌间奏且将见蛟龙鼋鼍秘怪水兽与仰秣之马出聴之鱼咸感化于庙乐之盛者而况于人乎况于鬼神乎至正十二年癸巳十月吉旦亚中大夫福建闽海道亷访使许从宣记
　　呉江县重修庙学记　　　　赵寛
　　国朝之制县必有学学必有庙天下皆然然有修饬者有荒陋者各视其地之文献及作兴之人何如耳学所以明人伦育英才欲其宽闲静深以为士君子进徳修业存心养性之地庙所以尊祀圣贤报本追逺欲其髙明严肃然后人望而敬有以兴起夫景仰企慕之心呉江庙学自宋元有之正统中巡抚少司空吉水周文襄公始拓其基宇而改剏之规模宏敞他邑莫及也厯岁既久日以颓废治戊午春宽以刑部郎中奉使湖南便道乡闾只谒先圣庙庭顾瞻宫墙周览区宇轮焉奂焉鸟翼翚飞丹雘焜煌照映云日殿曰大成门曰列防曰灵星祠曰乡贤曰去思堂曰明伦斋曰日新曰时习以及神厨神库膳堂射圃学官之居诸生肄业之舎仓庾庖湢之属昔之卑庳者今则増以崇昔之毁败者今则完而新昔之圬漫者今则洁而明衿佩之士弦于斯诵于斯藏修退息于斯皆得以安其居静其虑大肆其力于诗书礼乐之场而无喧嚣之杂湫隘垫湿之忧予喜而问曰孰为之哉何若斯之盛也众咸曰此吾邑侯之嘉惠也吾侯下车首务斯文近日司宰牧者所未见也予因问缮工之始末曰侯以丙辰之冬来至任经始于明年暮春之初讫工于孟夏之终问经费之所出曰取财于官而役力于民民欣然趋之命隂阳训术呉鈭敦匠事鈭公勤有干略长于料理学谕髙君督视之尤加意焉故其成速而精予闻而嘉之侯之政岂不异哉侯以进士释褐来宰邑视事之初钱谷狱讼案牍山积宜若不遑他务者乃能从容有余以从事于教化之地其才力优于人逺矣世之好兴事者厉民恶劳民者废事今也有子来之乐而无疾首蹙额之怨此何以致之哉秉彛好徳人之同心矧吾邑故文献者侯因民所欲而使之宜奔命之易也敎化行而风俗美思乐之风作而棫朴之士兴焉必自今日矣髙君与司训林君陈君闻予言请书之将刻贞石诏来者予辞不获遂书以归之侯姓郭氏名郛字于蕃广平肥乡世家也亷明严肃达于政体治邑一年而良法善事具可称述不独兴学之美云
　　呉江县学在县治东南初有文宣王庙在县治西宋大中祥符间诏天下修庙学县令李恭尉聂复始作新之转运使陈尧佐记庆厯七年县令李问尉王庭坚欲重建劝民输钱数百万防诏止不果乃以其财建长桥元祐间知县程端始竟其事建炎间兵燬绍兴间知县石辙即东门外开江营旧基改建邑人王份献地广之即今址也淳熈初知县赵公广拓其地建斋三十楹岁入米几千斛钱若干以给学费嘉定八年孙仁荣重建大成殿宋季悉毁于兵元至元十三年都元帅甯玉校尉杜福重建殿宇塑像三十一年知县王柔建讲堂斋舎元贞二年陞县为州改州学立四斋大徳二年教授谢启东建两庑绘从祀诸贤四年知州李玘建灵星门延祐至正间知州髙仁孔文相邵子敬达噜噶齐济雅济相继修之国朝洪武二年仍改县学定为斋二正统十三年周巡抚忱朱守胜隘之徙左右民居以展宫墙景泰六年知县贾亮建庙于堂左治戊午知县郭郛修今制左庙右学
　　嘉定县建学记　　　　　　沈璞
　　士生斯世抱负豪杰絶特之资固不待文王而兴者至于中人性荡潏易流虽曰秉彛好徳亦必因物有迁茍无诗书以为砭剂无礼义以为绳墨则顽愚鄙野老死奥谍没没与草木俱腐自古及今何可胜数使遇真儒硕徳以为师友则渐摩诱掖开激昂诵説乎六经百代之书究明乎三纲五常之道涵茹今古嚅哜道真学足以充其资才足以伸乎世一旦舒华扬英展采错事建大勲业立大名节泽流四海事光千载不亦伟欤今焉身为幸民地隣京国耳接钟鼓笙镛之音目见黼黻文章之盛名师益友讲道授业者代不乏人然则尔士非学而奚务国家列圣相承右文尊儒度越前古车书万里声教四达至于要荒蜑蛮之域悉置学宫以专教养猗欤盛哉呉防今股肱郡嘉定为邑寔昆山之东境地连江海炊烟孤迥徃来蒲苇间故多盗田里为之绎骚土豪大家或怙资凭强轻死冒法窭弱若益困岂教之未至欤嘉定十一年邑始创令尹髙侯衍孙基之其明年春营学宫乃度地于邑之南面势轩豁规模显赫士民翕然殿堂门庑落成髙壮华美庙貌祭器庖湢斋舎罔不备具于是父兄诏其子弟负笈抱经相懽以趋乃立子弟员有仓廪以充其食有课试以较其艺彬彬乎邹鲁之风矣学成迄今十有一年而未有记邑士为之请仆浅陋不学不知为文然惜前人经始之勤久而未彰不敢固辞夫呉防之地非延州来季子之故国邪礼乐遗风犹在兹邑析在昆山昆山衣冠之富为呉最其间佐钧衡秉节麾者背项相望是邑同一封畛同一风气尔士其毋弃暴务修洁博习以求合于儒有司勿鄙夷其民务尊吾道使沈浸涵泳期用于世异时来学之士将有蹑魁躔登显任以光耀其闾里岂若郑乡校徒议其执政而巳哉于乎髙侯奉天子命以作新于兹邑固职也然毕力殚虑事不可以冺没相其役者二士曰陈鸣一何梦龙皆力问学厉操行乃以身为邑士倡凡程工度材寔尸其劳故并书之使刻于石宋绍定二年中秋日
　　嘉定县学记　　　　　　　林应炎
　　学宫以崇先圣厉后觉也公宇宁俭校庠序古有制虽斗邑无敢不备嘉定邑学剏三纪斋可肄堂可踵殿翼以庑可拜可趋来游者尚陋之然廪斛嵗裁三百半蠧于遥领职员议斧藻匪易应炎戊申秋始至士翕然告顾邑计穷空靡克佐费于是挟贵挟故以职员请者谢弗与今月有学给辞勿愿均防寔撙浮铢积锱累明年夏作中门壮以钉镮森以防饰又明年作直庐楹二十有八塑容漫漶久缺彰施又明年外作重门彤其墙以卫表所入坊扁曰兴贤横疏清泚植槐于旁警设鼓讲设席祭为设服庶事视旧粗饰力所未逮犹多合数役粟费斛五千余缗费二万六千余皆国学生龚天定以直学董其事典计则有邱焕发张惟一先后焉末邑风尚近市絷于好竞甚侠驵于操赢甚谲也朴之牺尊山罍华之逢掖章甫日迈月征耳濡目染稍稍卖刀折券而衡泌有弦诵声捷贡版鸣圜桥迩岁增见何文也天赋地产知不于此乎秘侠者刚之恶谲者巧之伪销其恶使善刬其伪使真是机括安在令为多士先士为四民首惟简御烦尊士之秀选俊以劝众异不难一也惟贤诏愚迪愚民之农工商以信向兼善不啻独也学宫其令问政士议政一大统防之地欤然而昔缺略士谓令奚以教今缮葺令谓士奚其业占毕迹也雕篆技也科级外物也士于学宫犹家然身家是孰若心家是心无他法自主敬始常惺惺其存养活泼泼其形着是心茍存则学宫今之沂泗楹梦非奠庙貌非像真见乎端冕而南面夫子坐如尸振佩而环侍诸子立如斋而吾身即赐于墙由于门外堂不逺伊迩乎渊之寝道岂茫茫无下手处哉如其朔而谒旬而课二丁而祀身退心随之邑人将曰青衿挑兮是岂墨绶者所望时宋淳祐【某】年夏五月【某】日
　　嘉定县学重建大成殿记　　　林应炎
　　国家自庆厯诏州县立学必祀先圣明尊师也兵始黄帝农始后稷社始勾龙莫不庭焉坛焉祀之学虽一亩地无夫子宫墙可乎有之矣茍其日月徂迈风雨漂摇可乎今兹邑适与壊防弗动弗治是吾道反不若异端者流其龛庐像设金碧稍漫漶即百千为羣奔走谒资求所以还其旧今天下固无富县而如曰吾方治赋聴讼姑舎是则朔告丁奠仰梁而摧俯柱而腐于心何如哉嘉定剏学未五十年大成殿寖圮今桐川守常君懋为宰请于府得没官田租市木瓦甓将名匠以畿幕行史君俊卿踵其后至则鸠工度材斧锯交作始乙丑春仲阅五旬殿宇显敞庙貌崇严有门灵星有桥跨水主学唐均梦翔佐其决学正王子昭相其劳为工千一百五十余楮六千九百余米石三十余既告成邑士相与言曰物之成与壊者数也能俾壊复成者人也今兹常君规之史君随之一新是殿矣继今以后安得复如二君者捐巳俸倡诸寓公使是殿久而常新者哉且尊师有殿而养士无廪柰何史君遂拨其功徳寺田七十六畆有竒曰是为后之缮修备给县之废庵田六十二畆有竒曰为士之供亿用于是邑士嘉常君之始谋感史君之终惠以予常簸粃是邦也合辞请纪岁月余惟唐陆衡山为县人立宣圣庙堂少陵过而咏其事余老矣弗克赓少陵作为邑士贺辱徴文其敢以芜陋辞时宋咸淳二年夏四月朝散大夫新除秘书省著作郎兼国子监司业林应炎撰
　　嘉定县重修庙学碑【并铭】　　　王遂
　　乾道戊子先君吉州筮仕昆山尉奉大父敷文以行时敷文南定湖湘北守淮楚强敌夺气退居金坛买书数千巻聚子弟以学有诗寄子亷勤不可纎毫累归来使我家中钱可谓仕教之忠矣后县裂为二以练溪之东为嘉定县逾七十六年弟选被命典邑曰祖父旧游何可不力载银米糗粮自随朝坐琴堂不夕不休讼于公者手自裁决负于私者宽期以偿月输岁送毫髪不私吏无所措手行道颂之惟是县之学自令髙衍孙始而养士之费才百石郑提举霖继之增百石有差士始来学有与荐名者其后废坏而选至首以县桥厥路不直乃命改作榜曰登龙得池元坚开讲周梦虎主之其来讲授者皆给之食凡有志者防食而宿于学四经之集来与而课试髙下不辍增其小学三十人迎师以教之县给之帖粮不继请尊胜废田于提举得畆仅及二百者亦称足徐知府鹿卿以田四十七畆继之时讲堂更剏鼎新寓公周君次臯首助其费邱君斌龙君廷瑞薛君埴王君子昭孙君继周呉君炎共相其成如其家事自殿及门廊屋三十三间其外则以朱文公旧刋金坛县学者刻于门讲堂则以袁防斋所书明伦堂扁示其斋取建寜学宫所以命诸斋者名之规约咸具修葺未备者一切略治计三万四千余缗米一十五石未尝有取于吏胥牙侩而从学者欣然是岁有与荐者以游学而与名旁郡者以上书赐第者其试入太学者一人有以辞赋与魁选咸曰登龙之效也防选第受代与诸公言者曰诸公之进徳也如是此非选谨守祖父之力也亦诸公共成之耳继治者汤公仕龙吾乡里敏肃诸孙有不待勉而趋也无疑矣其可无以告谓遂曰兄退居邱园于世事无所及独于邑之大务胡可无言乃即其事而铭之铭曰明徳自始兮制起虞庠逮我圣朝兮化行县乡伊呉有邑兮在海之旁始置文字兮士风乃昌帝命立学兮谋不暇详令弟制锦兮于先有光翼翼济济兮明伦设堂有奕斯桥兮渡水之阳俎豆莘莘兮颂咏琅琅朝讲四经兮夕以为常登名天府兮辟雍翺翔诸公合力兮讲习日长令虽去此兮士胡忍忘俾我后人兮愈大以章益修厥典兮永有馨香
　　嘉定州修学记　　　　　　　杨维桢
　　嘉定古娄县之析也国朝陞州孔子宫亦从而大之在州南一百五十九步基于宋县令髙衍孙大徳辛丑仪门圯于风至大庚戌守王铎改剏明伦堂大厯巳巳守赵道泰重建大成殿移堂殿之南士论病之拟迁庙东厯守数十而不能更阅三十余年天将兴之固先废之至正丙申堂燬明年兼摄州事者太尉府分帅张元良以教授陈公礼之请谓时论虽急兵而吾庠序之教纲常所系不可以一日废也于是撙节浮费及劝率力义之家募贫丁相什伍填淤池成址若干畆甃石隄捍水若干丈构新堂其上前接崇轩旁翼斋舎立教官防于西旧西斋地也迁学廪于东旧东斋地也与夫直庐庖湢之所靡不新焉惟先圣龛帐与大成乐器泮沼仪门未具教授陈公礼复请于贰守铁侯张侯州倅贺侯遂相与完而成之追理学租以廪生徒广购书籍以资经训礼致五经师使日与弟子员讨辨道义磨励忠孝盖不鄙夷其民实将责成于作养之余以应宾贤之所需也岂徒轮奂其宫以务观美哉张侯于政尤明治要与予有畴昔好使典书者王友谅走书币请记且曰先生老文学幸有一言以谂诸学者予辞弗获则告之曰三代之学之教心而已人心正天下无不治未有不正人心而能治天下者也尧之授舜舜之授禹成汤武王之建中建极同此心也当是时比屋有可封之俗人人有士君子之行人同此心心同此理也上之人作之下之人则之以心感心以理应理固不俟夫威驱势迫也世教衰人失其本心至或沦于大憝君子救之亦曰治乱不一而心无不一尊君亲上之出于天者未尝灭没也言教者教以圣贤之心身教者教以圣贤之行况其为州来子之故壤礼义遗风犹有渐渍之地乎民不从治吾不信巳请以是复司教者司教以复三侯时助学田者杨谿杨仁增益其所未备者三山林震林复也邑侯名特穆尔布哈字徳刚国族也张侯名经字徳常世家金坛宋中书舎人忞之后贺侯名防字守谦西山居士仲之子也张师字子让州人教授字子约河南人兄祖仁壬午科状元提控案牍卢以仁都目宋思让陆元祐皆有力于文教之事云至正二十一年辛丑岁二月朔旦防稽杨维桢记
　　重修宣圣庙记
　　嘉定州儒学以书抵余钱塘官次言其州太守郭侯之善治也先务以教化为治本至正壬辰夏侯由中台监察御史厯工部员外郎遂膺守令之选于是州先是为州者咸急权力迂教化圣人俎豆之区往往茍简狼籍自元贞初县陞州后庙制不加旧栋宇乍修乍圯不能支十年二十年之久侯以为病明年秋且大有民和而寇平又适当圣天子诏下申饬臣工勿以寇攘害文教遂与同知髙昌和侯州判何君暨校官朱孔昭氏计议学事簿书之计得羡赀若干缗旁率好义之士林仁王文麟黄泽助资各有差首治大成殿增剏挟殿若干楹撤旧两庑重筑崇挟屋凡若干楹前后侧庑及仪门周垣废各以次举从祀诸像易绘以塑衣冠采章悉合古制爵尊簠簋之物各极齐洁庙有雅乐废巳久遇祀日旋集市井伎夫玩为故常侯从博雅者复理古乐隶乐胥凡三十六人仪容古茂音律谐畅而昔之规制庳下礼度绵蕝者不作矣海乡之民扶负而至仰见吾圣人王者之宫南面之位而又俯聴吾侯文告之诫雅乐之设无不忻忻然有喜色思见太平以还弦歌之化殆不劳以威力驱矣侯之为州其得治本如是既乃躬率执事弟子员行释奠礼于庭竣事州人士相与立石志侯绩幸吾子有以书之余曩以公事抵呉下闻侯主办大府科需皆井井有法少间即究心学事人始难之曰自吾呉遭兵火之变守城社者不啻逆旅人之居谈诗书者捄死不赡顾欲务不急于此乎侯以为民可一日无食不可一日无名教无名教其号为民者安在哉嘻马上过鲁者急祀孔子军兴于谯者亟令修学而侯于供亿繁扰之秋完葺黉庙罔敢一日后其知先务之急者乎噫侯之学于圣人者在是而不在彼也审矣侯名良弼字仲贤大名人和侯名知尚字仲瑄何君名演字伯夫与侯同心而合徳校官字用晦寔能职教以赞侯之为治者也铭曰皇皇神圣立经陈纪我昏以觉我乱以理海东之荒大邑是疆声教所暨孔庙将将旅楹既辟陟降有奕鞉磬管笛神圣来假神圣奏假吾侯燕喜允矣郭侯治有本始邻寇震迫不戁不惊迨寇既平弦诵锵鸣入礼堂上出教堂下寔维民师岂维民父允矣郭侯教民以时厥铭在庭四方其训之奉训大夫江西等处儒学提举防稽杨维桢撰
　　尊经阁记　　　　　　　　　陆釴
　　成化甲午莆田林君正奉命按江南四府以来临嘉定既视事谒于先师孔子退而诣学考贤问徳已复环观四俯慨维朝廷赐书所以嘉惠承学而于变烝黎者其风移俗化固已黙有成效然所以尊宠而昭示之者略无等威甚无以称上开示匡直之意为之不自宁者良久因进官属而商谕之以兹邑为蘓之上县而承宣昭布之意尚未有成非有司之缺典欤今即欲敛财计日以速乃事恐太伤迫以为民劳请姑俟之明日谳诸讼系获非其情怙终者令收赎凡得赎缗若干曰可以有为矣当是时适闾阳呉君哲自进士来令兹邑叹曰是惟林君宣扬布道明示意向覃恩广被之嘉猷也哲承乏至此虽无所先且弗敢缓况林君先之哲何敢后哉遂以其赀市材鸠工以其部民徐冕刘奕防其事不戒以孚始工于是岁四月丁已成于冬十一月甲子凡八阅月为楹者三掖者二髙七寻深损五之一广益五之二五分其髙阁之上得二分焉为梯二重缭以阑楯畅以轩櫺逺而望之岸然伟丽入之青碧炫烂而上窈然无穷顷之然后出髙明俯城郭墟市之民川河之舟送迎之客皆若画然盖势髙故视物防眇诚一佳境也毕政务之繁兴言迈之乐仰遗言于经帙发奥义于英髦倚衡攀橑而盱目四视岂不有以宣畅优游而遗底滞哉夫古之为政者草衣木食结绳而治其事逺矣方是时不以忠孝为美谈非有慕而为降此则以仁为爱以义为宜以赏罚为劝惩而勃然兴起然各在于其人之身非可矫饰惩劝之而莫喻赏罚之而莫觉是其习之久而性之难扰也于是乎言之谆谆书之浩浩至夫仲尼文字彰矣约之为六经侈之为诸子天地之秘圣人之奥尽于是矣及我列圣继治忧患惟深纶言焜煌诏告无已盖顺时为治而不能有忘于言也兹邑被化百年衣冠礼乐日新月盛其涵濡沾溉之功儒生学士固已钦仰而佩服之矣至于乡鄙之民风行草偃饱徳而歌虽其身之纳于平和至静之域而诚昧于帝力岂非所谓百姓日用而不知哉林君为此只作而新之以动民之覩呉君承休继美始终而弗遗所谓成厥功者二君有焉翰林院修撰承务郎郡人陆釴撰
　　重修学舎记　　　　　　　王鏊
　　学在县治之东南右距通衢左距河横沥也前有土山松柏郁然而河水萦之蘓之俗以文胜而嘉定独简逺朴茂然其秀民长材往往颖鋭杰出名天下见于科记可攷也学屡有兴废大成殿明伦堂则成于前知县事龙侯晋两庑则今选部白君思明尊经阁则今御史呉君哲而诸生独无所肄至河间刘君翔之作县也摧奸抚良振废举堕尝行学舎喟曰身之不庇学于何有乃召匠经始左即河右即庑列屋若干楹壁其前以为暗窻其后以为明楼其上以为爽闿曰暗吾欲其谢乎外明吾欲其便于业爽闿吾欲其讲诵之余以纵眺其心目时成化壬寅九月十日也民不知劳士用竞劝于是教授李君长源来请曰愿君记夫刘侯可谓知治者也然吾有问焉侯之所以拳拳新是学者何也所以劝学者之学而其所以学者何也无乃挟防而诵乎分题而讲乎授简而书乎是三者今之所谓学也而学之道不止是兹其浅也有深者焉其小也有大者焉夫人之所以学者固将行之于身措之于家国天下其平居所讲者则皆彛伦物理之常变天地隂阳造化之精防礼乐术数损益因革经世之具学成而用之则为名臣不用则为名人而岂若今之学哉夫今之学校古之学校也今之人才非古之人才矣则所以学者异也虽然亦为之而已矣夫昔之庳隘是学也忽而髙明爽闿犹是学也况所以学者哉故曰亦为之而巳矣学校人才所从出风俗所由始也不加之意可谓知治乎加之意顾务其小而忘其大务其浅而忘其深可谓知学乎刘侯可谓知治者也余独恐侯之新其学而所以学者尚循其旧也故进之然予固亦循乎旧志乎新则未能者也翰林院编修文林郎郡人王鏊撰
　　儒学应奎山记　　　　　　　龚
　　诗曰既景乃冈相其隂阳书曰卜涧水东瀍水西自建邦国都鄙以下咸负毗名山大川为固若山之可筑川之可濬乘其周览未整翼者为之此裁成辅相之功亦圣人所不后嘉之烝黎赀货甲呉郡维人才恒不胜他邑自宋宁宗嘉定中学随县设留光寺适抗前方莫能奋步撤去遗吾道之螙是故有宋及元人材闲出我国朝天顺间邑令吉水龙晋始筑山障之人材为之一盛阅今五十余祀雨崩土湮山日就卑科目因之又由盛而衰士居常懐愤力莫之能今年春仲进贤饶公榶持宪节至邑曰山学之设也迫甚非宜迁置南许四十寻则学宫髙显寺几退隐委伏此明彼障吾道兴焉属邑令涿鹿陈侯渊挈其纲邑丞济南李均延龄综其事捡公帑羡余售工役财力不费于民李均触盛暑率众赴事起故积培新壤筑其北加辟增以崇髙而渐杀其巅虽汗浃背衣弗倦功速就绪甫及三旬其趾绵亘余二十丈深一十丈崇髙如深二之一视旧倍其五冈势蜿蜒分五岭构竒峰低昂树之中峰起自沈氏义塾宋时物也先是乡人夜异其有光久之莫之省神灵豫为黙相若此山之前濬河萦回东潴练祁源水候山泽以通气河之上架木梁陟山麓作游息亭濒河得故山空地为射圃径百步宜纵矢力圃西蹙民居市其地益之构观徳亭广庑崇阶可以上充于揖让下周于步武其外薄櫺星门大通衢旧限以垣今易之以阑楯中伐础为栋作绰楔门顔山之名与櫺星对峙由是乾象坤势山髙水深土膏毓秀灵化潜融巍然为一望宗士折旋出其下可以游息可以喜好可以登泰山知道在于迩功成一篑早夜淬砺彚出为王乂士则与诗节南山者宜载形诸歌诵虽然饶公由厥翁已以进士传家为名御史绰有风纪赞天子崇教化以启来学陈侯临位未几务理政优先正礼门康济斯美李均常筑城御海寇安民兹能协意同符君子谓饶公贻逺之谋兴三百余年之缺典顾不伟欤山之考极相方自北徂南见出吾儒理有不容遏者视愚公宫翊与堪舆家所谓大迳庭焉科目之旷于往初盛自今兹孰不曰此山始时训区福典教陈侯乃相与谓嘉士登科肇宋龚识识之后尝游学于斯偕李均典史陈洁合辞以请故忘其不韪强为之记云
　　儒学重筑应奎山记　　　　　都穆
　　嘉定县学之南有一山焉名曰应奎盖天顺间筑于县令龙晋岁久頽圯前御史进贤饶公榶巡厯至县尝命改筑防政县人龚公寔为之记正徳己巳莆阳李公廷梧以才御史出按呉中闻县有淫祠立命毁而市之谓山迫于学且乏崇广瞻视弗称乃以市价归学为修筑费俾县令涿鹿陈侯渊总其纲而其事则专委县丞清泉王侯輗董之王侯既市民隙地以广其址遂移山稍上西南十有四武其崇视旧六寻有二尺修加如崇之数广加二深有三尺复建二亭其在山之东南者可以俯瞰横沥其在中峰之西者可以观射山之北为杏坛面西为射圃亭树以绰楔而山之前复为亭二东西并峙以寘乎碑其下则凿而为池跨之以梁以通往来漫山杂植桧柏松桂千数百本垣于山之西南余六十丈池之南复叠石为山以相辉映工始于九月三日仅两阅月而讫初王侯之经画是山也予适留嘉定见其殚心竭虑罔惮劳瘁是以成之之易而士之游于斯者欣忭赏叹莫不颂李公之政而嘉王侯之不负所委也抑闻之龙令之始为兹山乡试一科而连登者七人进士一科而连登者三人邑中至今传为美谈谓设学以来之所未有夫人材之生世未尝乏上之人能作兴鼓舞则感奋彚进不然则不免沈晦寥寂此势之所必至者今李公于学而作兴若是安知今日之科目不有符龙令之故事者乎又安知其盛不有过之者乎然则李公之功当久而不忘而王侯之名亦将附此而不冺矣教谕邓君朴训区君福张君相偕来请记云将勒诸石以示永久李公予进士同年且厚善而学校之事固予之所乐道也遂不辞而记之承徳郎南京兵部武库清吏司主事郡人都穆撰
　　吴都文粹续集卷六
　　钦定四库全书
　　吴都文粹续集巻七　　　　明　钱谷　撰学校　社学　义塾
　　燕居殿记　　　　　　　　　朱孔昭
　　道之在天下未尝一日冺也由其纪于今者或兴或废故道行于世者有明晦焉嘉定州学天厯已已济宁赵侯撤礼殿以旧圣像制小与殿弗称易置西庑下既而壊漏弗支冠裳剥落见者病之莫之攸改距今几三十年矣天祐斯文兴起有日至正壬辰夏太守大名郭侯良弼守是邦首谒庙廷亟欲更张适军务迭兴供亿未暇次年秋乃新大成殿金碧辉耀庭堂两庑规制显严位序有次门墀垣桥靡不周备惟至圣旧像未卜祀所侯实惧焉众曰殿后余地尚广若增创燕居则犹愈于废置而弗祀也侯从其议即鸠工度材州之好义者欢然趋之属予董其事增土垒石基与殿齐广袤二丈深亦如之为殿凡八楹翼以轩窻缭以垣壁黝漆丹垩供具器皿实美一新落成且有日仲丁甫临侯率寮寀暨诸生行释菜礼及竣事皆翕然若有所归也嗟乎三十年间往往视为濶迂置之弗顾其端昧于为政之本欤今也妥灵得其所展敬有其地则吾圣人在天之灵有以相侯者必厚矣盖道之废而纪于今者可不信乎是举也神安则人安学兴则士兴侯之为治可谓不昧其本者乎予既备员冷席乐侯克成其志因纪岁月用彰不朽云至正十四年八月既朢章甫朱孔昭记
　　大成乐记　　　　　　　　　周仁荣
　　大徳十一年诏尊夫子加号大成至圣文宣王于是夫子之殿与祭祀之乐旧名大成者始益尊明越十有七祀嘉定州儒学大成乐成教授刘徳载以知州周思明书请记仁荣曰自汉以降祀夫子用六乐用轩县用宫县至用大成乐制乐章十二篇叙一德以降神备众善以致享然后名正实着因用无损益其器金之音编钟十有六石之音编磬十有六为一肆丝之音琴瑟十有二琴五弦至九弦凡五等等各二瑟之数如其等箫二管二篪二为竹之音巢笙二和笙二为匏之音土则埙二革则搏拊二木则柷二敔二以簨簴牙业籈麾晕竽流苏之属为之饰以五声六律六同旋相为用焉夫乐与升歌旋相为宫者也乐之宫在律则吕为升歌之宫乐之宫在吕则升歌之宫乃在律隂阳之气和宫商始得合矣汉儒谓祭尚柔无商音失旋相之义也旋相之乐无射为宫则黄钟为商宫君象商臣象君声不可小臣声不可大因半黄钟之管为四清宫以是旋相之奏有四清声者抑臣以尊君也八音与政通乐云乎哉乐象成也夫子之圣犹金声玉振始终条理合众小成为一大成故乐修于学可以通神明美教化移风俗古大司乐掌成均之法以治建国之学政乐徳乐语乐舞皆教之事今之日知州与教授兴学而修乐知古之教也夫岂曰用于祭祀哉天台周仁荣记
　　局田记　　　　　　　　　　杨载
　　嘉定州赡学田五十五顷六十亩有竒岁收米二千二百余石籍于有司官若吏不能有所齮齧乘好岁荒旱之余擅减旧额农夫分受其利剙为他名曰减例米比官吏之所受不啻过焉由是仓廪空虚用度不足虽礼文之士犹趋就茍简学者罕至弦诵之声不闻栋宇坍颓墙屛荒翳有穷乡衰陋之风延祐六年兴和路周侯思明来视州事进谒庙廷延览徘徊喟然太息守土于兹以承流宣化为职学校不修无以奉行诏书惧获罪戾欲谋修饬顾材无所出未得其方会教授缺官请前学教谕三山林君畴权主学事议从耆儒之言请于周侯欲复求旧额而厯时既久顽民必以死争未易悉胜之也盍先收他名米一岁三百石有竒再岁如之三岁收九百五十七石属富人出贷而取其息百五十石林君复议从耆儒之言请于周侯合三岁之积仅得千余石以之营缮复有所不足吾防不得行矣用所粜米别买膏腴田三顷八十七亩得米三百四石所收他名米三百石嵗计六百石有竒置局修造不以给他费自是而后财用可使有余虽撤宫室而新之无不可者先是至元六年林君之父前太学进士讳懋舍田二顷二亩嵗收米九十石有竒给凡缮修之费其后废弛至是其米悉倂入学中学校既壊则秀异之士无所于归圣人之道何所辨明庶民之徳何以观望而兴起之哉周侯举应诏条不废职守为政如此可谓之忠林君能成父之遗志可谓之孝兼忠与孝有所建立业垂不朽宜矣学者承借如斯以强立志以敏趋学积累细防以至众盛名实并着自家行之而达于朝廷四方由庶士而至于公卿道徳纯备光明显融圣化宣通流衍无际则可谓无负也已建学于斯不无望于尔也周侯为守五年有惠政于民著绩伟然可附于古之循良非有待于讲学之功能使尔邪林君用衣冠儒先累世富盛躬行节俭又笃于为义由兴学一事观之其他可知也已教授金华刘君徳载调胹补缀享有成功欲志不忘用彰遗美过徴鄙辞镵诸坚石一再有请于是乎书翰林编修杨载记
　　兴学记　　　　　　　　　薛元徳
　　为一乡善士使后观感而兴于行思之愈久而不能忘者非其徳之所施者博利泽之所及者深不能也岂惟发一善言行一善行归美于乡之一时而能若是哉嘉定自宋始创学宫旧有田租嵗入养士不继邑士东祁王先生子昭惧乡校废弛无以作育善类遂将已田二十七顷六十七亩有竒嵗收租米一千一百一十余石拟创义塾以教乡里子弟志未遂而病作临终乃嘱其弟子润以是田归于学时至元二十五年也由是学廪充主讲席者嵗不乏人迨今成材者众乡人感思先生之徳而不能忘也至正丁亥嵗予叨教于兹一日郡士请而言曰吾乡先辈东祁王先生为一乡善士以田归于学迨今六十余载未能勒石以纪其绩吾党之士与乡里子弟今日获饱食而知教朝夕游歌于斯者谁之赐欤愿求作文纪其绩以劝将来予重众请之笃于义而勉为记曰古先圣王设庠序学校之教自乡而行于国自国而达于天下其要本于明人伦厚风俗复乎民生本然之善性故也厯代相承治教虽有兴替之殊而人心天理未尝冺也先生笃意乡校捐己田以养育羣材倡义于前而后人继之者众迨今思之而不能忘复请勒石以纪其绩信乎天理人心之不可冺也若此而古先圣王之教其兴感于人心者为何如也视世之有务聚敛而致富者不事诗书惟知奉己以私于子孙鲜克保有厥终者良可哀也孟子曰一乡之善士斯友一乡之善士从今以后闻先生之风而兴起者世必有其人则乡校日兴善士日盛未易量也先生名子昭东祁其号也尚志不羣笃学好义乡称善士省府闻知尝辟为吴郡学道祠官兴举有声子二人长应龙字刚伯次应鹗字习伯一时俱以文学升上庠乡人荣之世族昔盛于宋今能绍其传而光于后者曾孙晋进道其字也至正九年七月教授永嘉薛元徳记
　　嘉定州重建明伦堂记　　　　牟巘
　　夫教养必有学学必有讲堂堂之扁曰明伦盖取诸孟氏语练川本姑苏属邑陞而为州亦既有年而学宫尚仍其旧堂宇湫隘栋梁欹倾观者陋焉戊申仲夏宛陵贡君松以六馆士职教是学即议改作而力不逮心明年春会古汴王侯泽来守是邦始至谒学喟然叹曰吾为长于斯实领学事而讲堂因陋就简若是不增大其规制何以逭吾责何以振一州之文教其亟图之勿以费为惮又明年秋贡君以羡余之积鸠工度材撤而新之时林齐贤沈钧以値学董其事始于是秋八月迄于是冬之十月计费粟为石五十钞为锭一千有竒王侯又捐钞四十锭以助不给乃克告成跂翼翚飞视昔有加来游来歌莫不咨其伟骇其速乌乎斯堂之建岂直为美观而已正所以明人伦也夫五者之伦非人所自为乃天所叙也自天子至于庶人无一人外此人伦自一家至于天下无一事非此人伦人极之立立此而已人纪之修修此而已仁义礼智之实由是而着礼乐刑政之具由是而修学校庠序之教由是而设易诗书春秋之书由是而作登斯堂者盍亦因名思义是修是明归于而家父诏其子兄诏其弟亦惟以是庶几千里之民薫为善良其于风化所闗岂细事哉夫事之废举固自有时是堂也微王侯崇儒则不能决计微贡君洁已则不能勇为微沈林二士竭力则不能赞成贡君与予善书来请纪成事予耄矣末由一登斯堂然所喜骇而乐道者使州郡学必来取法云
　　嘉定州重建庙学记　　　　　智玉成
　　美天下之风化不可一日而无教也隆古盛时上自王宫国都下及闾巷莫不有学所以淑人心一民俗俾迁善向化胥出于教之本原哉嘉定为吴壮邑皇朝元贞初禩例陞中州而学循旧制未克宏拓泰定丁卯冬济宁赵侯通泰来守是邦首谒宫墙叹其卑陋然未暇改为天厯戊辰佥宪济南韩公镛按临谒庙顾瞻徘徊谓赵侯曰庙与学母相亵当析而二之尔所职也越明年侯请于府得允乃相地之宜卜河西杏坛旧址距学几廿步令民负土实河易黉于上讲肄有堂师生有舍门庑庖湢悉具至顺庚午春始构材鸠工大新孔子庙视廪帑不给于供因劝乡之文献巨家以佐其费先是坦斋林先生畴梅岩瞿先生懋为时名儒畱志乡校畴设教时增田七十八亩懋明经然诲人铢累束脩余资嘱子元辅俟为营学计是时林先生子曰仁曰义曰礼曰智曰信闻侯命愿助钱六千五百缗元辅助钱一千三百缗舍田五十余亩收米二十石有司嘉之附其先君子于祠从众请也是年秋七月新殿落成崇基美材苍珉蚩兽照耀层汉为吴庠最洎两庑百六十楹广廿一丈深一丈有竒工未毕而赵侯代覃怀勒公下车聴政之暇偕州长佐贰诣学以庙貌弗称庶事简畧思所以克广前绩会省檄教授杨大伦校日书公即命元辅摄教官董厥事瞿君务继先志因储赢撙浮补遗完美肖先圣四配十哲像其中绘从祀百有五人于两庑植柏六十本于庭焕然而丹雘隆然而甃砌闳敞壮丽视昔倍而有加庙既成释菜且有日余谂诸生曰三代教民礼义兴于学孝弟行于家故治隆于上俗美于下后世道缺学废不足以劝然人心诗书固未冺也嘉定地濒海徼习俗未淳将观感于斯薫而善良自今日始岂特为是邦观美哉是役也非林瞿好古则不能以佐费非侯牧勇于事则不能以劝功非僚寀协恭则不能迄底于成达噜噶齐名贝降知州名栋阿皆寛厚贤明所治兴学宜有循良称故次嵗月以记
　　嘉定县重建儒学记　　　　　陈鉴
　　为治莫先于教非教则不知天地所以为生之理人之所以为人之道将沦于禽兽矣人为禽兽也奚以生为先王重民五教而不敢后也三代以来无弗学之人无无学之地所以皆可封之俗无媮之民降而叔世利波一兴义源既塞沉酣于嗜欲之塲顚踬于谲诈之域而不自知其入于异类也可胜叹哉故世之善为政者必先于学学立而后礼义兴礼义兴而后民风厚民风既厚求其世之不治不可得矣迂儒俗吏率谓非首务而漫视之是岂先王建学导民之本心哉我国朝法古为治上自国都下及边鄙莫不有学故百年于兹礼义兴行风恬俗熈号称极治良有以也吾苏嘉定之学自有宋置县之始即有之在县治之巽维有庙有堂有廊有庑左瞰通津右俯周道前临释氏之居虑其俗之溷雅也筑土山以为障焉髙伉明爽规制壮丽来游来歌者安焉由宋迄今人才彚征民气朴雅大异往时者正以地之有学学之有教然也厯嵗滋久弊而葺葺而弊者屡矣补苴罅漏虽有其人撤旧而新则难其任不有知所先务者力行先王之道不能振颓而起弊也天顺改元丁丑之嵗吉水龙君晋由名进士才御史以廷议忤特出知县事甫下车谒庙之顷即锐志兴建稍徯时和乃集尚义之士于学宫醵金以图恢拓之计众欣然曰义事也义而弗为无勇也虽防贤令之劝犹强为之况劝之亟也乃协谋捐槖得金若干于是乎饬材鸠工作大成殿灵星门两庑暨学仓亦新之若夫明伦堂尚完未敝则葺之而已土山则视旧而加崇焉文昌有像先祠于东庑从祀诸贤上揆礼则乖乃改作于学之东南少偏庶几乎神妥厥灵礼无枉制师儒有廨隘于路隅且迫于仪门行者病焉乃市隙地于学之北而维新之于是乎私有安居而公无隘道以至于垣则加崇衢则加辟凡丽乎学者皆然经始于天顺庚辰十月朔日落成于明年辛巳之十一月朢日予友驾部副郎范君诚夫邑人也走告于予曰庙学一新士林增气然不靡财于公不殚力于民义声之倡成此伟图知天下之事不难而难于知所先天下之事不难而难于无所据知所先则天下可不劳而治无所据则事隐然以办人徒知嘉定之民见治于龙君之速而不知由乎礼义之兴行人徒见庙学之兴无庸于斯民之力而不知由乎义声之倡率然茍无其方则耰锄徳色见于父子之间况令之与民哉民弗之从则无以遂恢拓之计学弗之建则何以致礼义之兴哉欲求善治皆妄而已然则龙君何以得此于人哉亦曰徳孚于人民信之之谓也君之徳民如此而已而凡教于兹谋习于兹者一以龙君之心为心足于己无待于人则处可以善乡俗出可以善天下一邑云乎哉龙君今以劳绩进守徽郡吾知他日持是以善天下亦即此而在矣吾党之士其可不相与勉其在已者哉诚夫曰善请书以记之
　　宣圣燕居亭记　　　　　　　张洪
　　嘉定儒学旧有燕居亭元末倾圮国朝兴复学校治隆俗美邑中士民嗣昌范氏游于学宫俯仰顾瞻慨然有修复之志白于邑令校官许之嗣昌不资民财不借众力市材僦工筑旧址而増拓之甃砖累石既广且平虽名完旧实则创始作亭翼然为寝之仪广深三丈髙六寻重檐出陛翚飞矢直櫺牖虚明墙墉言言牖间南向设崇髙之位肖宣圣燕居像其中髹漆之几刻镂之器陈列有践莫不静嘉穆穆清庙肃肃令仪瞻仰敬恭升降齐遫千古圣灵洋洋如在始事于宣徳三年营室昏中之月竣事于五年灵雨既零之时焕乎煌乎有加于旧观其馆宾范腾搏霄喟然曰春秋之法常事不书异则书之美恶自见嗣昌为邑之士民而能崇重儒术兴起学徒非异之美者乎彼佛寺之居有能为兴起废坠者寺僧且铭刻事功传示后世吾儒顾弗若耶来徴予言记之予谓庙制有寝所以安神妥灵今学庙无寝燕居之亭其寝之遗制乎且佛氏必有像设以诱其徒吾儒岂为是哉其或肖像者所以状圣人温良恭俭让之徳使人敬慕兴起今为燕居像亦以着圣人申申夭天之容申申者其容舒举一身而言有心广体胖之意夭夭者其色愉举顔貌而言有自然雍和之气俾躁者仰之而自抑怠者观之而自勉士子既尝鑚仰于经传之间又得观感于肖像之侧嗣昌之心不既深且厚乎予故不辞其耄勉记其槩以俟后之君子发挥其事云尔常熟张洪记
　　嘉定县儒学科第题名记　　　徐有贞
　　科第有题名之典昉于唐而盛于宋然唐进士之题鴈塔惟纪其始第游宴之荣而已至宋乃题之学宫盖有责成激励之意所以为盛也我朝因之于凡厯科登第之士天子既题之名于辟雍部使者守令复题其名于泮宫视宋又加盛焉苏南畿大郡而嘉定苏之大邑也其儒学之建自宋理宗朝迄今三百余年矣中更燬陊而复兴修在乎部使者守令代有其人乃者临海陈选以监察御史提督学校于南畿时巴渝贾爽亦以前御史来领郡计并奉玺书行事而成都洪冕实为邑正三人者皆名进士也其道同其心同以能相率相承而主张焉而纲维焉而作兴焉于是学宫为一新而政为之具举焉学中故有宋进士题名之碑而今则缺侍御乃与守令图之爰考国初开科以来自洪武庚戌至成化己丑得进士若干列其氏名而勒之于石余左以俟后之登第者继题焉使来请记维夫经术所以经济天下之具也士必用乎经术而后经济乎天下譬则梓人之必用乎规矩而后可以经营乎宫室也宫室完而功归乎梓人天下治功归乎士功之所在名之所在也夫梓人以艺事名犹有得题者士以经术名可无题哉然彼之题在成功之后此之题在成名之初故必有所责成激励焉责成乎己第之士激励乎未第之士前乎兹者往矣后乎兹者可无勉哉已第而勉于进修则必成乎其功未第而勉于进修则必成乎其名诗不云乎济济多士克广徳心有贞虽不敏也亦尝忝乎科第敢以是谂于同志者武功伯徐有贞记
　　嘉定县学在县治南宋嘉定十二年知县髙演孙建堂曰化成绍定二年王选修改明伦堂淳祐九年林应炎塑圣像作直舍咸淳初史俊卿修饰殿宇元至元间邑民王子昭入田租若干元贞二年陞为州学大徳三年教授杨巽绘从祀像天厯二年知州赵通泰重建大成殿移堂于殿南至正十二年郭良弼建燕居殿十六年堂燬国朝洪武二年改县学六年知县文殊努修宣徳元年知县祖述重建燕居殿天顺四年龙晋重建殿及门庑筑土山学南成化治间知县洪冕白思明吴哲相继修今学制左庙右学
　　新建镇海太仓卫学记　　　　张益
　　正统改元之初朝廷用兵部侍郎毘陵徐公晞言凡天下卫所之附于郡县者其武弁子弟皆令就教于郡县之学若其地居边裔与郡县相逺者俾得建学以教如郡县之制命既下四方才武之士莫不懽恱鼓舞遣子入学维时鎭海太仓二卫同莅一城在姑苏之境去郡百余里东西去嘉定昆山二邑又各一舍许乃上礼部请以二卫倂建一学礼部以闻诏许之二卫官僚议欲建创防其费亿万计而莫知其所措者乃合辞白其事于巡抚侍郎庐陵周公忱公曰建学教人是吾职也然必使其费不糜于官不厉于民然后为美先是二卫兵士有僦民田以耕者其常嵗之租当输逺仓而道里舟车之费率与租额相等公乃集众而谕之曰吾将易而逺输近仓使各省其舟车之费以为是学之资可乎众咸曰善于是命所司收其租费得米以石计凡三千有竒公喜曰是足以有为矣乃度城之东南隅得旧官第为地若千亩用加构筑命太仓卫鎭抚张赟鎭海卫百户王端昆山县士民姜埙董其事复命主簿何寅总督之工出雇募力各自効财以估易所致皆良经始于正统戊午之秋落成于己未春正月其明伦堂则因官第之旧而加葺之乃若大成殿防门两庑孝敬忠义二斋肖像之属库庾庖湢之所皆从创制及其成也二卫子弟俊秀之来游者恒百余人师有教授训导而训导罗英祖实首至焉赟等以为兹学之创建皆周公主张以成之恐嵗月寖久后之人或莫知之遂相与谋而徴予之记于乎学校之设肇自古昔文武一道岂异习乎洪惟圣明在上广开庠序务欲四海九州无一人不游于诗书礼乐之场以敦笃孝弟忠信之行而致夫雍熈泰和之治也二卫俊秀虽出于操戈擐铠之族今也得依夫子之门墙挟防以游接席相讲皆得以明夫修已治人之方而不昧乎尊君亲上之义他日举而用之文事武备无不得其宜矣是盖圣天子教养之盛心而可不知所自哉虽然斯学之建朝廷之恩厚矣向非周公能钦承而致所区画之良其学之成有若是之易乎周公之区画固良矣茍非赟等能尽其力于下则学虽建其于殿堂斋舍百物所需有若是之壮美而毕备乎究其所存皆在于深体朝廷建学育才之盛意而克尽其心也予故特为之书使后之来者有所考焉
　　鎭海太仓卫建学之碑　　　　沈鲁
　　宣宗皇帝临御之七年诏天下增建学校广育贤才将以光隆皇祚益昌文明之化是时镇海太仓二武卫城守要害以控制江海生齿繁而俗狃于悍其子弟愿学虽众而不能自拔也有戎伍者査用纯以故宋文庙尚在乃奏得请于是有司复命委镇海卫指挥武政太仓卫千户沈暹覈之适巡抚侍郎周公忱视故址湫隘不可为遂徙旧庙于元之海道万户府辟地方广前后临渠渠淤复奏濬之以利舟楫而中创为学宫厯十科士由之登清要着声绩魁多士于南宫者咸有其人庠之士徐龙金瑢杨星等曰用纯有创始之谋盖追纪其实以劝士之崇右文教者则为伐石徴文将勒之防门之下予乃言曰昔鲁侯以泮宫发颂齐宣以稷下垂声夫何王景略之雄杰辅世而阳平乃以擅兴见劾向非髙子伯之忠言则猛不闻其过而劝惩之典遂缺彼偏据自雄附登记载之国固非所以拟伦而重光奕叶之世弦诵之声相闻于八表而濒海之民寜不被声教耶予为表而出之
　　太仓镇海卫学题名记　　　　李亨
　　天顺改元总督扬州等处都督佥事翁公绍宗驻节谒文庙见科第人物题于堂壁曰贤俊登庸国家盛事置之何畧当宗太学勒石以耀久逺遂属镇海卫指挥武政董其事浃旬而告成乃命书其名以志之夫卫学之设往古所未有也肇自正统之初凡军卫于郡县相逺者则建学立师以教武弁之适庶与营之俊秀以资任用迄今二十三年嵗大比宾兴贤能厯科不乏卫学非古所建而古教大行教之所行道之所在也时维甲戌朝廷用臣亨所言许民宻迩于卫者偕得就棫朴之美是以由科第而涉庙廊者彬彬辈出向非建学以教之则安知文武一道并行而不岐乎虽然昔由科目以享荣名者固尚矣必如陆宣公所云上不负天子下不负所学之言庶不负题名之意
　　太仓镇海二卫学正统间巡抚周公忱始建至治十年设州乃改州学
　　太仓州儒学记　　　　　　　祝允明
　　初兵部尚书徐公晞言天下武卫无有司可附者得辄立学校便诏从之正统戊午太仓卫士查用纯以卫与镇海之士共守一城请如制合建一学报可巡抚周文防公忱董其成张内翰益沈处士鲁记其事治十年丁已昉造州绪正百度学制随以更初守防阳李侯端为之补缺饰弊又添辟仁惠斋事事维力他日学正甘君泽等请于侯委允明记之惟天下之治在君臣相遇其治之道一而古今用殊古之用人者二曰士曰民今之用人者二曰文曰武古之为学者由明徳知类由弦诵由谕教以及师旅狱讼之讲习咸是出凡民之秀者业于是为士逮入官则文武具矣随用以成勣其民则官者教而用之故于时文武不角立甲胄无専官由学校一地尽之矣后世裂而两之茍可任五兵不必读书为从政然其后也势终不可若是以班故复为之齐量挈束文可纵武武不得以猎文如官之分典也六而兵刑各典一刑者小兵兵者大刑是皆武道才万几一耳至镇巡藩牧凡百有位孰不可执干戈以卫社稷若是者咸来自学校是竟不违先王之所以教也夫唯是所以教之地若术弗可异而文弗可以弗右圣人镜机而操枢乃他术合于一右文焉勣庸以牧始时无学士就邑校以兴洎学设乃弥盛于是文学政业诘戎祥刑丽六官防万几后先炜然有功称其地与术较然着巳今更一甲子而学还文制圣人右文意愈至则士也将奋兴铺张鸿勲以称圣人意也应复奚若诗曰周虽旧邦其命维新其斯之谓欤小子幸列下士仰沐皇泽敢不是赞凡宫类规度前纂有掲及陆大参容尝疑所传礼殿为宋故与学宫为万户官第者当失实州志述其说矣维更制之间所以仍旧贯作新民承圣人意以通吾朝君臣间所相遇之机者厥功在当道昔季路将以民社废学而夫子恶之兹又何敢弗着纲维者都御史朱公瑄彭公礼监察御史方公志王公鼎刘公昺王公约袁公经郡太守曹公凤及李侯端也叅佐其务者州同知周君明丁君隆判官陈君玺龚君诏黄君譲而典教席者甘君及训导林君垍邹君纨李君相周君干云
　　太仓州重修文庙记　　　　姜龙
　　皇帝御极执三重以跻至治维九载庚寅诏以夫子祀典虽有厯代褒崇其像设仪章罔协于训宜行称号曰至圣先师孔子若曰与天地絜大日月比崇尧舜譲功者惟孔子则然万世宗师以建人极自有常尊莫之与京非衮冕圭轩县佾舞所能加重者也制下于时太仓州増修庙学适成太仓古娄地为吴附庸阖闾起南武城以备越盖边境也自秦为县未有昆山之名名之自梁始后或治马鞍山阳升为州世有学宫以祀先圣先师元延祐间移治太仓始剙庙学既复徙而西学随之国初建兵卫二以控东夷武备既张文教不无少弛垂百年间积靡渐涵日闲舆卫虽有良子弟无由自振以强问学势使然也正统庚申尚书徐公晞上议天下卫所宜立学畧仿郡县制朝廷从之先是耆儒沈孟温者通五经即东门塘之郤地为私塾以授徒绵蕞以祀先圣遂因之建学立官扳闾右之秀以充弟子员不数年文教大起或以其学淑乡闾或以其文魁天下或风节动朝宁或廉孝名四海而拔茅彚征者相望先后蔚为东南名邦学校之功安可诬也治丁已都御史朱公瑄再议以太仓重镇非州无以平兵农诏可于是裂昆山之东鄙傅以常熟嘉定地之近者别为治是为太仓州更命学官而庙学仍旧初守李侯端尝一新之嗣后或饰或拓规制略备唯庙宇经始逼隘春秋释奠尸祝之余步或弗舒今守陈侯璜有事于学顾而陋之乃涣钓束之羡乃裒材木乃运陶埴梓圬畚锸受直于官不以烦民辅以两楹翚以前荣深广视旧不啻倍之翼翼躭躭既丽且严明年辛卯落成祀事孔防笾豆式序礼成罔愆而士庶改观耆老惟恐子弟弗预于斯其幼亦惟患父兄之弗我教也方来砥节挟能益挺益励出賛治化者端不肇兹乎又鼎建启圣祠尊经阁为泮池为射圃以次就绪举其所重余无可详焉耳侯以司马员外郎出守三年政成民安其惠他尚未遑学校是亟夫惠而不知为政古人病之如侯者其知为政也哉州博吴君大本率其徒之长且贤者陆赐王梁诣龙曰愿有记以无忘侯之功龙故诸生也不敢以不文辞敬推圣天子崇儒重道之至意及吾娄有学之颠末如此是役也州贰姜君直杨君盛幕萧君才用咸相厥成吴君暨其寀谢君诏张君东实亲莅之以上下其功焉敦事者士民钱模也凡得牵连以书于是乎记
　　尊经阁记　　　　　　　　　周广
　　嘉靖天子龙飞安陆修道立教以化成天下乃岁庚寅冬诏学校毁孔子塑像去王号减佾数以易木主观聴一新祀典聿正先是我牧伯陈君佩之畱心首务则就辟庙宇疏泮池以仰契徳意又登州之士于堂告之曰大哉圣人之道乎秩秩乎洵帝者之制乎道载之经经以定制州学仍卫旧贯故无阁维阁载建兹将无待与尔诸士当知所尊矣尊经斯为尊孔子尊斯道以自尊道原于天具于吾人由孔子而上尧舜禹汤文武周公之治政教流行宰物经世由孔子而下七十子丧而微言絶大义乖六经之道弃如瓦砾而汉而唐而宋得周程张朱相与讲求其义不啻如日中天江河沛地也以迄于今尔诸士当知所从事夫六经之道同归而散见则异易曰时书曰中诗曰正春秋曰权礼曰敬乐曰和皆统于心此固孔子修明以绍往开来者患未有能真知而力行之以自尊耳今之士其髙亢者随于虚寂次则溺于功利词章其能约于中正和敬以趋于时而达之权者实寡也盖经也者常也万世不易之常道也道率于性性命于天知性知天六经其筌蹄乎道之斯行兹将有待与矧天子躬行于上予承流宣化尔诸士其罔或弗恭以悖戾斯教诸士退相与语夫乡之彦毛彦深彦深谓广曰乃歳辛卯春阁成是盛举也乌庸以弗记广闻而然之亡何复走书南郡曰石己伐乌庸以弗书广因以牧伯所以告诸士之言以告后之学者
　　大场镇重修义塾记　　　　　　王直
　　大场镇在嘉定县东南六十里元有义塾邑士沈文辉所建中为殿以先圣四配十哲侍焉其诸贤象则图于庑之壁有堂有室以为师弟讲肄之所其制一仿县庠而差小割田千亩收其租以供其祭祀饮膳之费谓之义塾盖当时所赐名而赵文敏公题其牓杨文安公为文勒之碑入国朝来田归于有司师生无所仰给讲肄遂废迄今七十余年殿堂门庑日入于壊防朝命下兴社学民居有逺于郡县学子弟无所受业者俾学于其中而大场镇当有所建置于是里之士人沈轩以故义塾白于县丞张鉴欲修葺之以教里中子弟而力有不逮时工部侍郎庐陵周公廵抚诸郡毅然以兴学教人为务鉴乃为书请于公公为属之邑令扆昭及丞俞观等俾协力治之昭尝为监察御史亦笃意教事经管规画市材命工以正统八年八月兴工越月而落成壮丽宏伟焕然一新里中子弟得受教于此而颂周公之徳与贤令丞之功不置鉴复与众谋曰是役也不可无记以示乆逺乃因长洲县学教谕萧彦清求予为记古者二十五家为里里必有门门之左右为塾里之仕而归者大夫为父师士为少师主其教嵗功方兴凡子弟皆出学勤农事嵗事既毕则皆入学俾父师少师旦暮坐塾中教之以孝弟忠信恭敬逊让年十五入小学见小节践小义焉十八入大学见大节践大义焉其秀异者则以次而进用之今家于是镇者累百计非止于二十五为弟子者众矣且其人多秀而喜文皆不以农为业颇得专志以读书则学乎此者其成功当易于古人然予闻之师者教之本也塾既新矣将欲成贤才美风俗以称修塾之意于师可不慎哉今纵不得志士之老者亦必求夫徳成行修之士为之师使凡学者自洒扫应对进退之节礼乐射御书数之文以至修身齐家治国平天下之道皆深究而力行积中而发外蔚乎其有文卓乎其有力始而为闾里之荣终而为邦家之光则于斯塾可无负矣初沈文辉之为此凡教养之资皆其所自出此义举也故名曰义塾今犹为此名者周公以为兴学以教人与人之勉于学皆理之所宜为不可缓也故云然然则师弟子者其可佚居慢游而已哉
　　太仓州儒学职官题名记　　　胡相
　　国家设天下学校而聨之以师儒之官凡府五人州四人县三人卫二人于乎多矣非滥也盖风俗之美恶系人材之得失人材之得失系教化之盛衰是故我天子躬行教化于上又専命台臣提督之又分命天下诸司赞理庶政必以教化为首务而天下师儒之官仰承休风亦与有是责焉故多设以广教也且儒官之选首用防试中一榜者充之而歳贡来廷者天子必亲覆试之见可焉然后用之慎厥选也选己又命天下诸司视学必加礼焉重厥责也是儒官者不为位卑而道尊禄廉而责重者乎受兹责者盖亦知所以自立矣先太仓以卫建学治丁已始立州因而改州学焉额设学正一人训导三人自建学至今凡若干人今题其名于石予曰名纪于石非徒以不朽为可喜也夫亦可惧也何也诸生后或指其石而曰某也贤吾徳之某也否吾弗徳焉一言而褒贬以形不为可惧也乎固可惧也夫亦可喜也何也僚友后或指其石而曰某也贤吾仰之某也否吾戒之一览而师资以寓不为可喜也乎知可惧可喜而后可论自立之道矣盖官在师儒职先教化鉴古范今惟义惟道不可以肆而怠者也矧名由石着行由名辨者乎知此义然后可以适道可与适道然后可以与立然后可以立乎诸生之上而期其有真材之出然后可以仰承诸司休风以少禆我天子教化无疆之意也是为记
　　太仓州学治十年始立州知州李端因旧卫学増建两庑嘉靖九年知州陈璜建尊经阁今学制左庙右学
　　崇明州迁建儒学记　　　　　张士坚
　　崇明踞海为州民社屋宇简朴隘陋俗勤生而啬力时号易治惟学宫未称屡有改作弗良于图并海砂碛倾圮成巨浸州与市益徙以北官民居室库廪有条有纪徳化沾溉日加殷庶焉达噜噶齐唐古特氏巴哩顔公知州程公世昌率耆儒徐元鼎朱祯等谋曰孔子之道覆载万世无古今遐迩所在有学我国家尊事之典视往代特甚穷乡下邑犹有一亩之宫以备弦诵今州北迁奠厥攸居独庙学未有卜固吾守之不任亦二三子所当用心也元鼎即捐地十亩亢爽者为基二侯割已俸资选木石材匠剔蠧拉朽益新采坚学正任克明与朱祯等实相经营之工始于至正十二年秋八月至冬十二月告成殿宇门庑雅合法度斋堂庖湢聿佐旧规笾豆图像丹垩髹漆弗侈而章释菜落之神人懽庆里人杨文骥来谒记故不可辞夫学校之设非若布帛钱谷尤切于民生日用自天子至于庶人孰有不学而知不教而成者耶纲常之本风化之基渐摩沦浃非日讲于学民何从知之乃者四方多垒烟尘所袭溃裂奔窜乞为俘馘之不暇其在承平时有司视学事为迂缓漫不加励竭力致身之学素晦弗究故也二侯深惟体治之要爱州之人垂教于无穷长育材器以忠孝立节岂特乡闾之赖为邦家之荣是所谓知所务矣乃作诗曰东海之墟生聚日繁沙卤流移不遑永安比迁既宁民社攸塈维兹庙学风教所系二侯倡之和者跃然神奠广居瞻企肃防叙秩有常讲肄有堂良士之愿贤侯之光振振二侯教养孔宜勒诗于石后人则之赐进士及第承务郎翰林修撰同知制诰兼修国史院编修官张士坚撰
　　崇明县庙学记　　　　　　　徐有贞
　　成化纪元之六年崇明县新修庙学成乃秋八月上丁既释奠于先师其教谕武平胡泰司训余姚李居义宜阳王巗率诸生陆孟刚等具是始末来曰惟兹庙学之新实今知县事广信汪君士达之绩也愿有记今天下惟崇明新建邦其始本海涌之沙也沙积而土乂焉土又而民聚焉民聚而官兴焉然在唐为游徼之镇在宋为盐之场时犹未入职方也乃自元及我朝始为州扬于江外今为县苏于畿内眎江外县为重矧殿国艮维键制海道其重视诸赤县又加焉故虽一邑而常宿重兵守之地既重则官守亦从而重然以沙涂之壤中海而居风涛之所齧蚀蛟龙之所齚腭靡有定时故自入职方以来仅二百年而城治之徙者三矣城治徙则学宫亦从而徙焉盖地之势北髙而南下故徙而益北至是垂六十年而民无昏垫之虞城守则可谓固矣而学宫则或成焉或毁焉成而毁也则易毁而成也则难城治任在守令得自为也学校任在教官而教官不得自为为之亦在守令尔然自洪武以来为令于斯者厯数十政矣而其于城治于学校为之而能成之者惟前令永平王允威及士达耳盖二君皆名进士也允威以才猷治行累迁郡守方伯至都宪自其去崇明后又更数政政厐事隳迨兹由士达振之士达才猷治行与允威槩同而劳绩加多其为之成之不惟庙学而庙学尤其用心之至者也若大成殿若明伦堂暨西斋则因其故而葺焉者若防门若灵星门暨学宫之门若两庑则拓其故而造焉者若庙之神厨及牲牢之所若泮池及池上之桥则皆故所无而今鼎建焉者若诸生之号舍仅数楹今则益而广焉至二十余楹学宫之墙故卑且隤几无完堵今则扩而崇焉为周垣至八十余丈庙堦之前隘且弗严今则辟而为之衢道中衢立科第题名之榜而以礼门义路别左右焉规模斯壮气象斯新士之游居者为之兴其志趣徃来者为之耸动乎观瞻斯以盛矣及其治事之余时造学中相与课程诸生又延礼乡贤翼而迪之凡可以防勤励惰者罔弗尽其方此吾徒所以愿记其绩者也至若崇明之地故土垒也今则甓而坚矣社稷诸祀故荒壝也今则坦而肃焉县治故无谯门则作之门海航无舰则作之舰涉川无梁则作之梁自郡使者之署及属官之廨无弗饰焉此又通邑之人所以愿记其绩者也予闻而嘉之夫邦新造则难乎治兵民杂处则难乎化于此而能治能化其余其无难尔矣昔范忠宣公之知襄邑也自公守学校至仓廪一新焉择贤以教而时躬劝学者宋史美之至今有耀也士达其闻忠宣之风而兴起者欤使继今日往日加懋而弗己则其功名事业岂惟俪美允威乎将匹休忠宣矣此予言所以为士达发也若夫讲道之功成材之效则在诸为师生者懋焉于是乎记成化庚寅秋九月十有六日光禄大夫柱国武功伯兵部尚书华盖殿大学士东海徐有贞记
　　崇明州学先贤祠堂记　　　　杨维桢
　　崇明州通守张侯翩遣邑士秦约来致其言曰世教莫大于道统自周程张朱先后辈出而衍其传然得二程之传者山公也得山之传而启朱子之学者罗李二公也闻濂洛之学而贻南轩之传者胡文定公也得朱子之传而表章其学者西山蔡公勉斋黄公九峯蔡公也廓朱子之学而见于事业者真文忠公也八先生之真履实践皆足以绍往圣开来学其植立世教之功大矣濂洛诸儒已得从祀庙学而八先生者曽未与焉谓有司之缺典非欤于是白于上府上府允之又以邑之先儁时斋李君孝友秦君配八先生之享今年秋丁肇行释奠祠虽有堂而嵗月未纪敢请子笔之石予惟唐虞夏商周孔之圣顔曽思孟之贤以至濂洛诸儒下及八先生者其道相继其学术相仍而徳业相肖上下三千余年之一大源委实天运之所系世道之所闗也国家庙祀之或缺者京学有所未讲而侯能于海陬之学讲及之一时鸿生硕儒其负媿也多矣矧又能尊奨邑之乡先生如李如秦者乎吾闻李君操履纯确其施之于家庭闾里之间允为可法秦君与其先月山公皆出于蛟峯方先生之学方先生出于朱子父子渊源统绪传之先觉淑诸后人者焯焯未冺也侯之尊奨为不诬也于乎大道之行天下为公初无古今之异贵贱之等前圣后贤所以得与庙祀之典而物议不能非者亦以其道之传者异世而同符也侯之是举岂惟知教之本而系诸天运世道者其知所讲矣孔子曰文王既没文不在兹乎吾于后之继先贤者亦云侯字翼之理斋其自号清河大族为政専尚风化其学一宗濂洛云至正庚子冬十一月乙已李黻牓第二甲进士奉训大夫江南等处儒学提举防稽杨维桢记
　　崇明学在州治之崇文坊宋嘉熈间奉使赵崇侯建书堂元升为州学泰定间建殿堂斋庑未几壊于潮至正间乃迁今地国朝洪武二年改为县学宣徳中邑人给事中彭仲玉为置祭器成化二十年邑民傅谨捐赀建灵星门以石今制左庙右学
　　苏州府社学记　　　　　　　徐有贞
　　言吏治于三代之下而能以教道为先务固君子之所为也然知此者鲜矣若吾郡太守朱侯其知先务者哉初侯之至也既行三学率儒官敦教事则又以谓古之学者必自小学而入大学防养既正而后进之以成徳故其所至之大非后世之士所可及焉今三学之官之所施者固皆大学之教也然乡校不立小学教弛士业失序躐等以进安望其才之古若也图所以立之其责独不在于为郡守者哉乃行视郡城清嘉坊之东有地焉负隂面阳据爽垲而临髙明卜之食谂之地主缪贤氏贤固善士亦乐以为学宫也遂献之侯乃鸠工庀材审方定位中作讲堂旁辟两斋又相其左建祠以祀先师朱子而以乡先生之应从祀者配焉缭以周垣键以重门廪库庖湢无不饬具经始于正统丁卯之秋落成于戊辰之冬礼聘闻儒陈寛孟贤郑镠徳辉以主师席选长吴二邑防士之秀者充弟子员而教之遇三学之士有缺员者则进其良以补焉侯于临政之暇辄至学引师儒坐讲堂进诸生亲课之以故民间俊秀彬彬焉兴于学有古邹鲁之风于乎侯于是可与汉之文翁唐之韩愈宋之范仲淹异世而同功矣或乃以为迂濶而不急于事非也夫事立以贤贤立以教茍不知尊君亲上之理而求其仗节死义之行乌可得哉故当经纶以济世务必明义以正士习君子之为固异于众矣吾故以侯为知教道者侯名胜字仲髙金华人也以经术进由秋官主事迁郎中寻奉勅出守武昌郡徙吾苏廉公明恕有守有为盖无愧古之循吏即建学一事余可以类见云
　　洪武八年诏府州县每五十家设社学一本府城市乡村共建七百三十七所嵗久渐废正统十二年朱守胜乃总建一所于清嘉坊东雍熈寺桥西选长吴二县民间俊秀子弟教之
　　东阳义塾记　　　　　　　邓文原
　　嘉定吴为州俗以居积尚赢富幸嵗丰收惟有司繇征是急故每不暇以诗书弦诵为事沈氏居是州之依仁乡家乘肇自五季以儒闻今忠翊之父仕宋尉安丰之霍邱欲仿古为家塾以训乡之子弟庶甿俗尚有劝也不幸赍志以殁则嘱其子武畧曰尔兄弟勿忘吾所欲为者武畧又卒忠翊续承其父若兄之遗意乃卜地舍兆周视亢爽为屋三间以象先圣燕居四贤配侑修题敞庭登降严翼重门在其南中为方池成梁其上堂在燕居北不庳不逾朋习頥养悉此焉堂西有塾师之舍其东为庖西南属于两庑为斋四曰志道进学观善时习延礼训导二人以佐塾师又设长是斋者二人分小大学以阐教事买田千余亩在塾西畦有蔬廪有藏羣聚所须靡不毕给经始延祐乙卯十二月阅七月落成有司状其事以闻中书表其门曰义塾又八年为至治壬戌忠翊介其友俞观光走书京师谒余文为记余曰古者二十五家为里则有门侧之堂大夫士老归于乡曰父师少师以教其乡之子弟春出东作则里胥邻长坐左右塾以知昏昕堕勤之节读书力田道不相悖至秦发闾左之戍而教始大壊然春秋距古未逺己有欲毁乡校不说学者岂王化陵夷固有渐欤吴自太伯以礼譲为国迄季孔而遗风未冺吾夫子亦以习于礼许之及聘鲁观鲁乐皆能因其音节审知兴废盖前是风雅颂吴未有闻也若楚左史倚相之于三坟五典九丘八索晋韩起之于易象鲁春秋当时他国卿大夫亦多未之见后世易诗书春秋之文盈四裔而来学笃好者盖鲜岂常人之情忽常生于所易哉吴距鲁可一苇航也学于圣门者惟子游一人又能以教施之武城而武城大治若子游之贤信自拔于流俗者士茍志于道信其异乎今而同乎古矣今子弟之藏修游息于斯者勿习于纷华而谓本质为已迁勿竞于声利而谓贫贱为可厌勿谓淫辞诐行为可惑世而正路之不由勿谓小徳细行为不伤己而屋漏之弗戒孟子论友自乡而之国之天下又尚论古之人诵诗读书而知人是则沈氏自霍邱以来建塾之意也霍邱讳跃龙武畧讳雷奋忠翊名文辉与其兄武畧俱以航海给饷道论功佩金符千夫长而忠翊益恬于膴仕以上成先志且将庋书结楼其后自始建塾武畧之子钧既躬其劳复拨地以益之蔡升刘瑞张瑞亦相协厥成观光名长孺好修士也今为塾师云
　　昆山县虞浦社学记　　　　王鉴之
　　天下之事毎成于所易而败于所难盖是非难而败也处者难之而后之以难胶焉天下之事蔽矣惟知者以无事应之事且理心逸而功倍是故水一也懐山防陵滔天鲧治之难逆而塞焉绩用弗成身且殛禹治之易顺而道之地平天成万世永赖此大效明验也治纪元圣天子嗣极思与天下更新始用大臣言毁天下淫祠复用谏臣言立天下社学朝廷意向异端与吾道正邪消长之判岂细故哉惟时守令愚者惑于祸福暗者昧于意向怠者惮于更张举诿之曰难可革者因可张者弛方命圮事余窃病焉昆山尹杨君名甫始得防辄曰此明天子大意向所在斥异端崇正道拨乱反正之几有造化存焉者吾能奉诏遂徧籍治内无额寺观庵院得一百有十以朝廷意谕士民毁诸佛像散遣缁黄之流各归其宗不易植不改垣因其宇而变其制中貌夫子像旁建社学选幼民之俊秀立行艺师而教之朝夕谨肄其中不旬月间弦诵之声四达士类驩然以为成周之化复见于今日而君处若无事然未闻以难告也今年夏君惧继者弗处必有惑乱变迁弊介予同年秋官员外郎管君儒珍来请记以垂永久且示戒焉仁人君子用心故如此维三代佛法未入中国之时上自王国公都下及闾巷莫不有学以陶养斯民无有邪慝汨昏其间故民敏徳咸迪厥正治效易彰自东汉永平中佛法倡和以因果报应之说惑众愚者笃信而吾道始病卫道者恒攻之不啻千百喙然愈攻愈炽终不能扑其焰者徒以口舌争之也今幸圣明在上天纵神知袪汉唐之惑以复三代之正拔本塞源用韩子庐其居之术潜图消伏成百世不易之良规杨君首能奉顺旬月之间以正易邪无智名无勇功而事告成绩传所谓君能制命为义臣能从命为信者有司之良畴能出君之右哉余职斯文寄者乐观其事且重管君之为请也亟书以归之俾刻诸石后人慎毋替杨君意俾永永无愆庶几善继者茍或不然国法具在戒之哉君名子器丁未进士在职清谨六事具举此其尤美者风纪司累以君政绩论荐将有大用云大明治四年岁在辛亥秋九月朔旦赐进士文林郎江西道监察御史奉勅提督南畿学校山隂王鉴之撰
　　长洲练氏义塾记　　　　　宋濂
　　皇上建大号之八年以为天下既已安辑而化民善俗之道犹有未备乃下诏郡县凡闾里皆启塾立师守令以时程督之于是虽穷乡陋壌莫不有学吴郡长洲县之尹山民居繁庶习俗嗜利久不知教有司偶遗不举大姓练壎自谓其父文达由睦来居尝有志而未果今明诏如此而塾不时立恐非朝廷淑斯民意乃与弟篪谋夷土治材作堂三楹以为讲习之所旁为室以供寝处庖湢延儒士髙平范焕为师俾里中子弟就学焉割田三十亩以食之始以洪武十一年正月越七月而成具以其状白于县若郡郡许以为宜壎乃遗书来请文记成绩古之为治者其法虽详然不越乎养与教而已养失其道则民贫教失其道则民暴贫则流而为盗暴则去而为邪二者皆乱之始也是以先王重之二十五家之闾必有左右塾塾必有师师必以仕而老于家者为之故是时无不学之民无无塾之地无邪僻淫靡之俗刑罚置而不用乱亡无所自而起其后强大诸侯欲图得志相与毁诗书六艺之籍使其教壊而不行然尚逾数百年而后絶一民不忍叛其上教之足以感人若是自秦以降无教者亡有教者存得其道者盛以延失其道者衰以促千载一轨也皇上奋然悯前代之失大设学舍以教之欲使海内之民皆沾沐礼义此与先王之心何异壎非有化民之责乃能以淑其闾里是图岂非君子哉君子之所为贵乎可法于世他日三呉巨族人人防竭奉上设教之义以化其闾巷之民闾巻之民皆知尚礼义耻犯法如成周之民盖将始于兹乎姑刻其事以俟
　　同里社学记
　　呉江之东有市曰同里旧设徴商之署邑大夫金侯请诸朝罢之因其址以建社学治八年春命里人顾寛董其役越三月学成壬子侯帅博士诸生与大夫士之仕而归者造而进之释奠于先圣先师礼也事竣大合乐以落成之邑人史某请纪其事俾来者知作之所始其辞曰维兹同里距江带湖聚落防居实盛于厥初商货骈臻肆为贾区开局置吏以笼商税匪曰利之抑末攸宜盛衰靡常日就于凉昔焉货藏今焉牧场昔焉贸舍今焉草野凡厥吏胥求济其税率羣行日罔于利抉剔刬刮利尽商敝川舟断行市肆尽闭公私交病防有攸济维金令君聿有隠忧谓此不去民病曷瘳告于御史御史韪之以闻于天子天子曰都维尔言是俞乃省吏函章还之于京以其废址俾作学宫缭以周垣奠以讲堂门庑斋舍靡不中程爰聘儒先以食防士俎豆于是诗书于是诵声洋洋礼容跄跄侯来视学逺近咸作观者从之填郛溢郭谓昔之地惟利之计析锱较铢如火之方炽惟吾令君是艾于今兹邦向义之方诵诗读书如水之成章惟吾令君是营呉江洋洋特此一方专而不咸民防无望我告言者侯将徧举举必有初继之以序伐石镌辞其放于兹以无忘缉熙侯名洪字惟深世家于觐




　　呉都文粹续集巻七
　　钦定四库全书
　　吴都文粹续集巻八　　　明　钱谷　撰
　　风俗　令节　公廨
　　续吴趋　　　　　　　　　蔡羽
　　层防转重叠画桥何曲折物华冠中州冠带服吴越逺髙州来风亦执言公业蔼蔼南州士煌煌鼎台列雄剑常宵鸣红尘夜不灭纨袴白鼻騧通都万轸接姑苏髙台荒伍胥精魂结但聼清且嘉亦聼悲且烈
　　白纻辞　　　　　　　　　陆防
　　吴宫夜长宫漏短帘幙四垂灯熖暖西施自歌王自管云纻翻翻鹤翎散促节牵防舞腰嬾舞腰嬾王罢饮盖覆西施鳯花锦身作匡牀臂作枕朝佩瑽瑽王宴寝醒来阁门报无事子胥死后言为讳近王之臣喻王意共笑越王穷惴惴夜夜抱氷寒不睡
　　白纻舞纻本吴中物用以制衣故俳歌古辞甚多
　　耒耜经　　　　　　　　　　陆防
　　农之言也民之习通谓之犂冶金而为之者曰犂镵曰犂壁斵木而为之者曰犂底曰压镵曰防额曰犂箭曰犂辕曰犂梢曰犂评曰犂建曰犂槃木金凡十有一事耕之土曰墢墢犹块也起其墢者镵也覆其墢者壁也草之生必布于墢不覆之则无以絶其本根故镵引而居下壁偃而居上镵表上利壁形圆其负镵者曰底底初实于镵中工谓之鼈肉底之次曰压镵背有二乳系于压镵之两旁镵之次曰防额言其可以扞其壁也皆貤然相戴自防额达于犂底纵而贯之曰箭前如程而樛者曰辕后如柄而乔者曰梢辕有越如箭可弛张焉辕之下又有如槽形亦如箭焉刻为级前高而后卑故曰箭以其浅深类可否故曰评评之上曲而衡者曰建建揵也所以柅其辕辕与评无是则二物跃而出箭不能止横于辕之前末曰槃言可转也左右系以樫乎轭也辕之后末曰梢中在手所以执耕者也辕车之胷梢取舟之尾止乎此也镵长一尺四寸广六寸壁广长皆尺防椭底长四尺广四寸评底过压镵二尺防减压镵四寸广狭与底同箭髙三尺评尺有三寸槃増评尺七焉建惟称辕修九尺梢得其半辕至梢中间掩四尺犂之终始丈有二耕而后有爬渠疏之义也散墢去芟者为爬而有礰礋焉有磟碡焉自爬至礰礋皆有齿磟碡觚棱而已咸以木为之坚而重者良江南之田器尽于是吴中田器纎悉皆有名号具于是
　　迎春赋　　　　　　　　　王宠
　　欣阳和之来驭穆上皇于东方睠山河以占气羌朝霁而苍苍澹万里之风烟霭容与而含光何芳春之乍临而膏沐之滂汪也于是皇风载夷长吏崇规矧三吴之灵境表都会于南陲山川环带风景雍熈百花洲上春云丽乌鹊桥边春日迟春云春日共交辉无数楼台向景披纷九衢之纡直贯会城而交驰抗飞梁于螭首跨绿水之逶迤若个陌头无拥面若个游人不解眉共传春色天涯至争道春光今日宜龙衔宝胜飞双队凤吐流苏拂四垂粲防花之厯乱纷罗叶之葳蕤穷剪缀于万态绚丹碧之陆离玉钗弄影娉婷女纨袴栖香轻薄儿髙调遏云而羣奏繁弦应手以逞竒莫不目神竦耳触心悲则有王孙接骑公子交嬉千金换马尾摇丝八宝装鞍光照地飞鞭误触绮罗车敲镫谁知台府吏慕鸳鸯之野偶愿鸾皇而接翅弄袖妆妍倾身佯醉冀目成之我与又恍惚而靡遂云开朱阁对芙蓉日射彤帘藏翡翠芙蓉翡翠一时新总是江东絶世人动馆娃之春思慕西子之芳尘蝉鬓新传宫掖様云光恰似洛波神毎娇羞而掩态或摇曳以呈身翩翩飞燕能轻举嬝嬝游神不可亲默含情而未吐恨菀思以何伸只道春归春意浓宁知春到春心乱叹佳期之寂寞悲年华之屡换朝朝璚圃爱花开夜夜兰堂防月满花月娟娟能几时荣华冉冉嗟将半信春思之飘扬亦春愁之弥漫年年风景倍伤春嵗嵗凋零无故伴于是仆本贱人沉沦江海见沙际之春归惊天南之嵗改紫禁春光不可攀朱顔春色那能待怅日月之易遒抚功名之安在齐云楼下几逢春只是当年原宪贫差池春羽惭黄鸟憔悴春衣悬紫鹑吁嗟乎弱桞丝丝拂建章宫花朶朶艶长杨人生不及春花桞长得天池绕凤皇
　　迎春日啖春饼春糕竞看土牛集于卧龙街老稚走空里
　　上元纪吴下节物俳谐体三十二韵
　　范成大
　　斗野丰年屡吴台乐事幷酒垆先叠鼓【岁后即旗亭先撃鼓不已以迎节意】灯市早投琼【腊月即有灯市竒珍者数人醵买之相与呼卢彩胜者得灯】价喜膏油贱祥占雨雪晴筼筜仙子洞【坊巷以连枝竹缚成洞门多处数十重】菡萏化人城【莲花灯最多】樯炬疑龙见【舟人接竹桅樯之表置一灯望之如星】桥星讶鹊成【桥灯】小家厖独踞【犬灯】髙闬鹿双撑【鹿灯】屛展辉云母【琉璃屛风】帘垂晃水精【琉璃帘】万窗花眼宻【万眼灯以碎罗红白相间砌成工夫妙天下多至万眼】千隙玉虹明【琉璃毬灯每一隙映成一花亦妙天下】薝卜丹房桂【栀子灯】蒲萄缘蔓萦【蒲萄灯】方缣繙史册【生绢糊方灯画史册故事圗人喜看】圆魄缀门衡【月灯】掷烛腾空稳【小毬灯时掷空中】推毬滚地轻【大滚灯】映光鱼隠见【琉璃壶瓶贮水养鱼以灯映之】转影骑纵横【马骑灯】轻薄行歌遇颠狂社舞呈【民间鼓乐谓之社火不可悉记大抵以滑稽取笑】村田蓑笠野【村田乐】街市管弦清【街市细乐】里巷分题句【每里门作长灯题好句其上】官曹别扁名【官府名额多以绢或琉璃照映】旱船遥似泛【夹道陆行为竞渡之乐谓之划旱船】水儡近如生【水戏照以灯】钳赭装牢户【狱灯】嘲嗤绘乐棚【山棚多画一时可嘲诮之人】堵观瑶席隘喝道绮罗争禁钥通三鼓归鞭任五更蚕桑春茧劝【春茧自腊月即入食次所以为蚕事之兆】花蝶夜蛾迎【大白鵞花无贵贱悉戴之亦以迎春物也】鳬子描丹笔【画红鸭子相餽遗】鹅毛剪雪英【剪鹅毛为雪花与夜蛾并戴】宝糖珍粔籹【锤指吴中谓之宝糖防特为脆美】乌腻美饴【乌腻糖即白俗言能去乌腻】撚粉团栾意【团子】熬稃腷膊声【炒糯谷以卜俗名孛娄北人号糯米花】筳篿巫志怪香火婢输诚【俗谓正月百草灵故帚苇针箕之属皆卜焉多婢子之辈为之】箒卜拖裙騐【帚系裙以卜名扫帚姑】箕诗落笔惊【即古紫姑今谓之大仙俗名筲箕仙】微如针属尾【以针姑卜伺其尾相属为兆名针姑】贱及苇分茎【苇茎分合为卜名苇姑】末俗难诃止佳辰且放行此时纷仆马有客静柴荆幸甚归长铗居然照短檠生涯惟病骨节物尚乡情捃摭成俳体咨询逮里氓谁修吴地志聊以助讥评
　　吴灯两品最高
　　镂氷影里百千光剪防毬中一万窗不可齐人夸管晏吴中风景竟难双
　　腊月村田乐府十首【幷序】
　　予归石湖往来田家得岁暮十事采其语各赋一诗以识土风号村田乐府其一冬舂行腊月舂米为一岁计多聚杵臼腊中毕事藏之土瓦仓中经年不坏谓之冬舂米其二灯市行风俗尤竞上元一月前巳卖灯谓之灯市价贵者数人聚博胜则得之喧盛不减灯市其三祭灶词腊月二十四夜祀灶其説谓灶神翌日朝天白一岁事故前期祷之其四口数粥行二十五日煮赤豆作糜暮夜合家同飨云能辟瘟气虽逺出未归者亦留贮口分至襁褓小儿及僮仆皆预故名口数粥豆粥本正月望日祭门故事流传为此其五爆竹行此他郡所同而吴中特甚恶鬼盖畏此声古以歳朝而吴以二十五夜其六烧火盆行爆竹之夕人家各又于门首燃薪满盆无贫贱皆尔谓之相暖热其七照田蚕词与烧火盆同日村落则以秃帚若麻防竹枝辈燃火炬缚长竿之杪以照田烂然遍野以祈丝谷其八分歳词除夜祭其先竣事长防聚饮祝颂而散谓之分歳其九卖痴獃词分歳罢小儿绕街呼呌云卖汝痴卖汝獃世传吴人多獃故儿辈讳之欲贾其余益可笑其十打灰堆词除夜将晓鸡且鸣婢获持杖撃粪壌致词以祈利市谓打灰堆此本彭蠡湖洪君庙中如愿故事惟吴下至今不废云
　　冬舂行
　　腊中储蓄百事利第一先舂年计米羣呼步碓满门庭连杵成风雷动地筛匀箕健无粞糠百斛只费三日忙齐头圎洁箭子长隔篱辉日雪生光土仓瓦龛分盖藏不蠧不腐常新香去年薄收饭不足今年顿顿炊白玉春耕有种夏有粮接到明年秋刈熟隣叟来观还叹嗟贫人一饭不可賖官租私债纷如麻有米冬舂能几家
　　灯市行
　　吴台今古繁华地偏爱元宵灯影戏春前腊后天好晴已向街头作灯市叠玉千丝似鬼工剪罗万眼人力穷两品争光最先出不待三五迎春风儿童种麦荷锄倦偷闲也向城中看酒垆博塞杂歌呼夜夜长如正月半灾伤不及十之三岁寒民气如春酣农家亦幸丰年少始觉城中灯市好
　　祭灶词
　　古传腊月二十四灶君朝天欲言事云车风马小留连家有杯盘丰腆祀猪头烂熟双鱼鲜豆砂甘松粉餠圆男儿酌献女儿避酹酒烧钱灶君喜婢子争鬬君莫闻猫狗触秽君莫嗔送君醉饱登天门杓长杓短勿复云乞取利市归来分
　　口数粥行
　　家家腊月二十五淅米如珠和豆煮大杓轑铛分口数疫鬼闻香走无处锼姜屑桂浇蔗糖滑甘无比胜黄粱全家团圆罢晚饭在逺行人亦畱分褓中孩子强教尝余波徧沾获与臧新元叶气调玉烛天行已过来万福物无疵疠年谷熟长向臈残分豆粥
　　爆竹行
　　嵗朝爆竹传自昔吴侬正用前五日食残豆粥扫罢尘截筒五尺煨以薪节间汗流火力透健仆取将仍疾走肥儿却立避其锋当街击地雷霆吼一声两声百鬼惊三声四声鬼巢倾十声百声神道宁八方上下皆和平却拾焦头叠牀底犹有余威可驱厉屛除药裹添酒杯尽日嬉游夜浓睡
　　烧火盆行
　　春前五日初更后排门燃火如晴昼大家薪干胜豆防小家带叶烧生柴青烟满城天半白栖鸟惊飞啼格磔儿孙围坐鸡犬忙隣曲欢笑遥相望黄宫气应才两月嵗隂犹骄风栗烈将迎阳艶作好春政要火盆生暖热
　　照田蚕行
　　乡村腊月二十五长竿燃炬照南亩近似云开森列星逺如风起飘流萤今春雨雹茧丝少秋日雷鸣稻堆小侬家今夜火最明的知新嵗田蚕好夜防风熖西复东此占最吉余难同不惟桑贱谷芃芃仍前苎麻无节菜无虫
　　分嵗词
　　质明奉祠今古同吴侬用昏盖土风礼成席彻夜未艾饮福之余即分嵗地炉火暖苍术香饤盘饵果如蜂房就中脆饧専节物四座齿颊锵氷霜小儿但喜新年至头角长成添意气老翁把杯心茫然增年翻是减吾年荆钗劝酒仍祝愿愿翁尊前且强健君防今嵗旧交亲大有人无此杯分老翁饮罢笑撚须明朝重来醉屠苏
　　卖痴獃词
　　除夕更防人不睡厌禳滞钝迎新嵗小儿呼呌走长街云有痴獃召人买二物于人谁独无就中吴侬仍有余巷南巷北卖不得相逢大笑相捓揄栎翁块坐重檐下独要买添令问价儿云翁买不须钱奉赊痴獃千百年
　　打灰堆词
　　除夜将阑晓星烂粪扫堆头打如愿杖敲灰起飞扑篱不嫌灰涴新节衣老媪当前再三祝只要我家常富足轻舟作商重船归大牸引犊鸡哺儿野茧可缫麦两岐短衲换着长衫衣当年婢子挽不住有耳犹能闻我语但我如愿不汝呼一任汝归彭蠡湖
　　祀灶解　　　　　　　　　　陆防
　　灶之壊者请新之既成又请择吉日以祀之曰灶在祀典闻之旧矣祭法曰王为羣姓立七社其一曰灶达于庶人庶士立一祀或立户或立灶饮食之事先自灶火化以来生民赖之祀之可也说者曰其神居人间伺察小过作谴告者又曰灶鬼以时录人功过上白于天当祀之以祈福祥此仅出汉武帝时方士之言耳行之惑也茍行君子之道养老而慈幼寒同而饱均丧有哀祭有敬不忘礼以约已不忘乐以和心室闱不欺屋漏不媿虽嵗不一祀灶其诬我哉茍行小人之道尽反君子之行父子兄弟人执一防以自糊口専利以饰诈崇奸而树非虽一嵗百祀灶其福我乎天至髙灶至下帝至尊严鬼至幽仄果能欺而告之是不忠也聴而受之是不明也下不忠上不明又果以为天帝乎
　　除夜杂咏　　　　　　　　杨循吉
　　嵗除当此夜洒扫事悤悤井上皆封草门前尽画弓祠堂神影挂客座佛筵崇撒豆祷儿疾存炊忌釡空辟瘟烧木暖承俗燎柴红启箧新衣振除尘旧室攻买饧迎灶帝酌水祀床公春帖题乡究年书诵学童挿笾皆柏叶戏火有梨筒残厯收年尽深缸洗腊终市阛骄物贵隣里餽糕通未识他州节于斯异与同
　　重建瞻仪堂记　　　　　　　陈振
　　莆阳陈侯之治吴也振受防属县一再诣黄堂上谒侯与之为礼且辱临其客舍从容坐语而命之曰郡稍辟瞻仪堂既成而未有以识吾将以简授子何如振竦然曰合郡名胜士如林不可盖走非其人也敢辞侯不可振又曰走不佞未尝学为古文金石非古文惧不能以传信敢固辞侯不可于是蹴踖承命退求诸掌故订其事加祓饰秉翰而书之初瞻仪之建实绍兴嵗辛巳鄱阳洪公即郡治西北结屋三间萃前后郡太守像图之宫堵掲而名焉叅政文穆范公秩时财八品家食于吴洪公特命重为之记后五十有二年侯自浙西部刺史擢领府事暇日登堂指计洪公以上百有二人距侯又三分其一盖以八之数览观左右念接武殊未艾也而位置鳞次余地可续录越明年度材庀工翼以两庑中缔新堂附益之列肖貌来者有容其外剡木为櫺以谨呵防髹棐几以严香火奉祠二月甲戌经始九月戊申讫工盖凡瞻仪颠末之绪暨图像之改作如此窃尝妄论昔之君子建牙授任用千里之国盛心美意有所设张不皆保其徃也嵗迁年运将遂湮防当是时一君子者振而起之譬诸物剥遇阳之复而后造化生生而不穷顾以智自矜者耻袭人后大抵有不屑为至材力弗赡急符蜂午漏刻思捄过则人虽勉之为亦奚暇以为哉今侯殿大邦以勤济敏日无畱事材与力固逾人逺甚而能不矜其智广视斯堂嗣鄱阳之功俾勿坠精识度岂直寻常土木甃庭涂勤朴斵鲜漫漶而已也按太平兴国初吴越钱忠懿王奉其版籍上诸职方氏今牧守题名昉自至道陈公公字善则三子两登辅佐其后更入政而后文正范公又入政康靖越公继之至建中靖国而御史丰公实来文正自邠徙吴吴盖公乡郡公道徳勋烈载在国史为钜宋一代宗臣康靖服事三朝乐易寛博先正以谓合于易之大人诗书之老成而心休休焉者御史抗论连斥巨奸辨元祐垂帘诬谤风烈侃侃迄今凛有生气虽剖符懐绶为时名卿者未易殚举然缅昔人而仪其大节宜无尚于三公者侯文懿少师公之子笃学有文拜大理丞寓直中秘由是而跻升显美见之行事决不冺没若夫投笔而叹名节阿附而比四凶谈礼义而摈忠贤性非不善也而去之为不善非利欲有以汨其中乎侯一寓目焉丹青绘事莫能揜也故因侯命掇拾前记之遗以复于侯而谂其书之可否侯曰可哉遂刋诸石嘉定六年癸酉闰月承议郎陈振记幷书
　　瞻仪堂见前集嘉定六年陈芾倂撤堂后逍遥阁广而新之寳祐五年赵与□重建端平三年张嗣古奉安韦应物王仲舒白居易刘禹锡范仲淹五贤像于内
　　齐云楼记　　　　　　　　　周南老
　　齐云楼即飞云楼也在子城州治后今城楼三面为谯楼西为观风又名望市齐云直子城北岂摘古人西北髙楼之诗以名之欤先是韦应物诗称郡阁白乐天始改号齐云其后梦得述郡斋碧池华阁之胜是知今之池自唐则固其所矣当元和间乐天以诗人领郡登临宴咏落纸争传又知当时民俗之淳简而兹楼为中吴之杰观矣世多传郡廨即吴故墟缀文者袭用春申黄堂事绩志因之然吴越春秋称子城十里唐陆广防吴记乃八里不同若是贞观间欧阳率更载虞氏记阖闾小城有楼至秦时宫焚而楼存不知虞氏其地何所指耶按乐天赋东城桂谓古都在苏东地己废而为樵刈之场是乐天已不详为吴之故宫矣盖世事绵邈文献不足虽则陵谷之变迁不可得而识者多矣独宫室也乎哉今故城旧址其传疑而齐云得名近则因乐天之诗而有证愚然后知斯文之可以行逺而不可己也夫人处乎郛郭之中而日接乎嚣埃之隘则虽游化人之城而不能以自知今登斯楼而俯眺则带山萦泽所谓十万家之伙朱甍碧瓦菀乎参差若鳞次而铺陈之者亦足以见吴郡之大与夫中兴百年涵养休息之泽矣楼再建又几年嘉定六年太守陈公大饬材命扶倾易蠧以还轮桷之旧夫不待其圯且废而葺之役不烦而利逺是孟子所谓事半而功倍也公之智于是达乎为政矣可不书乎凡为屋中五楹两旁三楹翼以修廊皆缮而新之其髙广则仍其旧故不记公名芾字明可四明人今为度支郎其材通博强敏为郡一年民歌舞之五月州民周南老记
　　重修齐云楼记
　　大徳初元嵗在丁酉太守某郡某人来治吴之二年顾兹楼颓圮弗治乃命修之以工计自去嵗十月迄于夏六月凡二百余日以丹垩甃石计费为二万余以钞计凡五百余侯既出其帑藏为倡郡之好事者咸助焉鸟翼翚飞栋宇丹碧建椽甃砌角立鳞比视前观有光落成侯乃谂于众曰兹楼之设肇自有唐刘禹锡韦应物出守元和间号为风流觞咏其间以其品题也故兹楼之风物播于天下了然与岳阳落星同美然以景言之近则槐市栁桥车轮马迹市声滚滚终日不息逺则西山诸祠层峦深壑白云孤飞清昼如画而其为胜槩意者非有刘禹锡白乐天之品题亦不冺也今之牧守簿书期会日扰扰不给其能如侯兴废补弊以遇江山胜概雍容谈笑放浪于风尘之外能几人哉不但兹楼之可记也然因兹楼之胜倂记其美以传后之人则不可辞众曰然遂以为之记
　　齐云楼在郡治后子城上相传即古月华楼也吴地记云唐曹恭王所建白公有诗亦云改号齐云楼盖取西北有髙楼上与浮云齐之义拟此则自乐天始也故其诗云欲辞南国去再上北城观治平中裴煜建为飞云阁政和五年重作齐云楼成绍兴十四年王防重建两挟循城为屋数间有二小楼翼之轮奂雄峙甲于两浙后陈芾沈皞史宅之重修大徳中重修见前文而失郡守幷撰文名姓姑俟考焉
　　春雨堂记　　　　　　　　应防
　　淳祐二年春平江府治作新堂于池上秋工役告备显谟阁直学士通奏大夫知军府事兼浙西两淮发运使史宅之拜疏闻于上曰臣防恩再领苏郡赖天子仁圣格于上下物不疵疠而年谷熟获与民相安郡治北池旧有亭曰池光郡太守澡心雪神思政虑善之地陋且圯焉深惟一日必葺之义捐餐钱节冗费更建为堂堂成顾名弗称窃伏惟念昔者幸备推择守藩于兹粗知究心牧养叨被圣奨遣使赐御书家有膏雨户有阳春八大字昭回下饰吴人以为荣臣不佞敢敬奉春雨二字冠斯堂以扬宠光以撢徳意以丕迪圣训惟陛下裁幸上览疏可其奏锡以宸奎使得掲扁于戏祉哉谨按吴郡志郡治后圃有北池韦白之所赋咏一名后池池光亭在其北绍兴十七年守郑滋重建然则尚矣三十一年洪公遵葺之距重建未久也而多厯年至今始撤而新之若有待池光旧名莫考所从始淳熈中涑水司马家孙曾至则以嫌故借木兰以名池之东木兰固在其何可复出厥今度宏规成广厦崇圣翰标嘉名春雨一堂遂为吴中钜丽之观益非偶然者其庀役也因旧址厚培而势若负山倚屛然堂髙三十二尺横从视之渊如旷如四面皆架轩三间展如昭如南俯大池浮水观以受荷薫北与齐云相值如辟穹如膴如上栋下宇五间起乎中央数嬴五十尺焉人莫不曰伟哉堂也堂名我不敢私云章天笔贲如濡如岂直以夸荣耀耸观瞻而已自公退食言登斯堂因名而思义爱民泽物之念油然以生充而大之仁不可胜用矣仁之于四端犹四徳之元四时之春偏言之主一事専言之包四者故春者春之生夏者春之长秋者春之成冬者春之藏何莫非春也乾坤之有六子动散润晅止説互为之用云行雨施乃独见于干而所为元者非春乎君天也干也四时之行六子之运则臣也天朝选建岳牧臣子对扬休命均此臣也公既以自任又以规将来堂之名防哉公天资髙渊综覧广博天子以为烈考是以治吴有美政选表而入且践台斗矣属时以实塞为急吴中荐饥遂命公奉使典州公再至能为人作丰年以其饱边兵而活都民天子嘉之兹堂所谓见吾善者机也公归叅化钧穆天縡家有膏雨户有阳春又将为天下诵之冬十月朝奉郎应防记
　　春雨堂在后池北初池光亭圯淳祐二年重建堂成史宅之乃以理宗书额掲之以侈君赐
　　通判西防记　　　　　　　王遂
　　平江通判西防在子城西南最髙处宜隆而汚宜豁而拘宜整齐严肃而杂处闾阎甚不称夫通都辅郡之体治中别驾之居翁君过遂言曰余佐郡一年矣而假室庐于人其何以尊君命而宁亲心且堂扁题以淳熈十六年东偏则次年施君迈之所营嵗月非不深而事力防矣会将斤而丈之舍旧而图其新能无惧余力之不任乎遂矍然而起曰君之及此言吾郡之福也乃与提举赵公崇晖总领吴公渊桂公如琥合六县之长鸠材以助之而君以其力僝功其间一日往视之则堂崇成矣未几又过之则防事立矣门屋闳矣辟其东轩翼以后序髙燥逺过其旧而营筑敛退于初面埶朝揖莫不就正毫厘寻丈秩秩不差于是汚者隆拘者豁而整斋严肃隐然题舆泥轼之气象伟哉其斯举也谒记于遂因为之言曰吴古之建国也自太伯季札以礼逊先天下至于晋唐千有余年之间骚人墨客之所登临忠臣义士之所感慨不为不多矣而力未有以赡才又未足以给今居于此建官府而临庶民坐堂皇而理百事于以出入王命经理兵事不亦伟欤入侍潘舆怡怡衎衎有隽不疑范滂所不能及者岂非天下之至乐乎抑吏退宾闲举酒属客拍手而歌吴趋以访阖闾之旧游寻防之遗迹其乐有人不与知而已独知之者又非言语之所能及也乃为之书君名逢龙字际可甬东人号翁登嘉定丁丑第诗思清越出大厯贞元畦迳之表而长于吏才费之大小役之逺近不书余之为此者非但喜兹屋之成又以幸斯文之得所托也嘉熈改元七月丙辰朝奉大夫焕章阁待制知平江军府事兼管内劝农使节制许浦水军赐紫金鱼袋王遂记
　　通判西廰在子城西南隅城隍庙后淳熈十六年施迈始立石题名嘉熈初翁逢龙重修逢龙又有足清堂种书堂诗不详所在景定五年赵与鉴撰续题名记淳祐三年谢堂作屛星堂吴邃撰记城上有小楼见西山名涌翠
　　平江府佥判廰勤继堂记　　　石如壎
　　皇帝龙飞改元春官收郡国贤能永嘉木公待问以大魁授佥书平江军节度判官廰公事以乾道元年九月二十有四日庚午至皇帝在位四禩矣眷治道之方兴想中原之未复以为未有不先内修而遽能外振者于是绌懦柔斥媕娿诹民瘼革政疵本农桑懐归附缮戎械肃边徼刬文务实崇厚黜浮无逺近小大莫不改虑易图趋上意之攸向木公拊瑑而叹曰求治在朝应治在州一州不治也实亏天下治太守总州治之畧而已别驾贰州治之畧而已六曹有参邑有令丞簿尉复各自治其职而已匪守匪倅而守倅以之简匪曹匪邑而曹邑以之谐此佥书之所以不可废亏其间也欤是州今股肱郡吾其敢易廰事之西有堂可以燕可以息可以思可以为则名之曰勤继盖取古圣贤勤则有继之义也求法书于郡人括苍太守范成大而题之且谓仲尼没吾道中否无为之说满天下而勤为鄙天下不见唐虞三代之治者知有无为而不知有勤也舜以无为赞舜之无为者闻其有臣五人而后天下治不闻其无臣而天下自治也吾闻其恭已正南面而已矣不闻其已之不恭已而南面之不正也五臣各得其职而又已之必恭南面之必正舜有一日之不勤哉舜不如是不能无为而治也杜元凯曰勤则功继之人臣之功莫大于禹稷禹乘四载随山刋木禹无为乎黍稷重穋稙穉菽麦稷无为乎禹稷不能以无为事舜后之人君臣俱欲无为非奸则谀夫何修名之能立也木公胷中之蕴将至万国升平岂适为州设耶寓名斯堂则不小乎州而弗为也不小乎州者且何大于天下粤明年五月召去如壎以散才承乏偶属后尘时太守则惟吴兴沈公介精白惠绥不可以弗勤事也外台在郡使者实今太守直阁会稽姚公宪风规振肃尤不敢弗勤今宪使者司谏丹邱陈公良翰器闳道直凡州县属惟恐勤之弗至二年之内出亲吏师之仪退味继勤之防鸡鸣而兴功非所几也在易蹇之六二者敢不以之顾将及瓜矣而大魁同郡萧公国梁实来是固尝茂明勤而舜俞之者也居斯堂也事斯上官也是殆相须以行乎禹稷之道者也是殆相须以礼乐斯民者也且何州之弗治天下之州皆有是吾无外轻之忧矣补偏救区区中兴之防奚为哉维四年龙游困敦辰在析木之津二十有二日庚戌吉长乐石如壎记虎林之农林东书
　　佥判廰在仪门西旧名都廰淳熈十三年重建廰西有勤继堂
　　重修观察推官廰记　　　　　李卞
　　平江观察推官廰故在子城之南隅去郡庭才数十步早暮入幕为良便淳熈间有去官者代未即至庾台图假以处幕属久而不归遂以丽谯南废缺酒库为治所即今廨也有屋数间介于民居败椽破壁支柱交午毎大风雨则岌岌然若将压焉累政相仍弗果葺吕君莅事之三月慨然曰郡从事为今从八品官虽卑郡政无大小皆与闻焉异时由此登显途者项背相望而所居庳陋若此非所以称幕府待宾僚之意纵未能撤而新之独不可为之以渐乎乃相地之宜即廰事之左辟屋数椽窻户疏达四座显敞缭以修竹为燕坐之所然后为壁为庑下至庖圊皆以次毕具经始于癸亥之末夏讫工于首冬凡为屋十有四间基坚材良不侈不陋视前日子城故廨规橅逺甚君将代去求文以记嵗月卞窃闻昔之叔孙婼覊于晋其所馆虽一日必葺去如始至况在官乎今之仕者多安于茍且重于改为视官舍如传舍翫愒因循既幸其满始饬胥徒旋加丹垩以遗来者栋宇之摧腐庭户之湫隘谩不加省视婼有愧矣吕君来未暖席方仆仆奔走应簿书期会剔拔蠧弊以赞郡纲乃能谋其室于从容谈笑间井井而办客至则杯酒相属吏退则书史自娱受职三载而遗后人以安呜呼可以观政矣故乐为之书吕公名伯訚字正之申公五世孙也开禧丙寅夏五月壬辰朝奉大夫新权发遣安庆军府兼管内劝农营田屯田事借紫李卞记右记官无崇卑居之者必有以记其到罢之嵗月其来尚矣平江为藩辅观察推官为幕属中兴今逾百年独无纪载不其缺欤
　　观察推官廰祥符图经云在州衙门内西后迁子城南绍兴间于平桥南旧酒库改为之嘉定三年吕伯訚重修绍定二年吕祖忞撰题名记
　　府院简孚堂记　　　　　　　陈之茂
　　平江录事参军吴明可作堂于廰事之西友人陈之茂一日过之爱其阒然幽深与公斋不类明可徐谓曰仆猥以不肖典兹狱市尝以人命至重大惧不明以抵累于非辜究懐怵惕夙夜靡敢自安兹堂之作非晏乐是图盖将为讯鞫论囚之便焉客有取周书五辞简孚之说以名者愿得子一言之茂戄然起而前曰嘻明可不茍于其官如此哉夫君子之任无大小举得以忠恕仁厚施诸人而功甚速者莫如狱然巽懦不事诿可否于吏吏因缘邀赇执爰书捃摭防细考一连十翫嵗月不报否则观势利所乡肆请托之私为豪猾嚢槖而羸弱寒寠卒以纎芥文致不减幸而强敏可喜往往舞智苛察锲薄惨刻务以威猛立名乌乎狱君子所尽心也使持法者一有是则刑失其平而衔恨防寃无所赴诉宁忍之乎是以哀矜钦慎巨细坐折皆得其实等惟寛平之归则食息俯仰庶几无愧屋漏明可学通世务介而有守居官以来明允笃实之誉隐然在人则斯堂之义固已从容躬蹈仆尚奚云明可行为中都删修之官陪相国余论笔则笔削则削一字轻重利害相万愿无忘今日用心明可宜以此言请刋于石倂以告夫来者明可名芾丹邱人绍兴十一年七月旦梁溪陈之茂记简孚堂在府院防事西绍兴十一年录事参军吴芾作院在子城内东南
　　平江府司户防壁记　　　　　郑霖
　　户曹之官防壁记尚矣吴君天泽受事于兹既两年防辟置醴幕趣代不容缓辞余以续记为请余窃观今之仕者其迹如寄于其职分所当为者往往漫不之察既去若素不曾到又何暇此为哉予与吴君昆弟交久矣素知其家学有守相继登上科又能发明外氏龙川文艺公之学同志皆推之予来假守得君为寮助我多矣君虽初筮其谙究官业如素然而职掌版籍之外郡日受户婚之讼皆赖以决犂然当乎人心余恨挽之不可得情之依依尤甚也观君之所存未易涯涘然犹拳拳于此记者盖不以独善为喜又将以诒来者壁故有记他不复赘言姑道吴君之志云淳祐十年七月朔郡守天台郑霖记
　　司户廰在府院西庆元二年重建廰西小圃有翫花池采香径秀芳亭飞云阁廰东有小山亭曰小蓬瀛池北有长啸堂皆建人袁申儒所葺治并撰题名记
　　济民药局记　　　　　　　　吴渊
　　渊犹及见先生长者谈干淳间事其言曰圣朝体列圣好生之徳毎以民命为重一念恳恻无所不用其至乃至济药疗病亦加宸虑一日忽遣中使宣索太平局龙虎丹既进御命捐其价十之九盖圣意谓亲尝则主者不敢茍直廉则贫者易以得乌乎神农氏日试百药周官医师掌医之政令自十全以至十失必次第而躬行诛赏实此意也近世天下郡国台府开设广惠局以便民服饵皆所以广此意也姑苏城大人众余领郡适有春疫亟幸郡医之良分比闾而治某人某坊某人某里家至户到悉给以药寠而无力者则予钱粟疾不可为者复与周身之具由二月至七月其得不夭者一千七百四十九人因念仓卒取药于市既非其真非惟不真且不可以继乃创济民一局为屋三十有五楹炮泽之所修和之地监临之司库廪庖湢鑪硙鼎臼翼然井然罔不毕具总夫匠木石之费钱以缗计者七千八百四十五米以石计者三百二十三既落成复以二万缗实之为市材费凡川广水陆之产金石草木之品无珍不致无逺不取冀有益于人故真其剂弗求赢于官故轻其值料置丰盈芗味芳烈较市衒玉贾石者相去不啻万万列肆阛阓过者懽喜他日设遇流行之灾四时之沴则分医以疗捐药以济其为吴门之利盖未有已也恭惟圣天子仁同阜陵视四海之痒疴疾痛如在一体渊幸叨选择出守是邦求牧与刍不敢不勉此局之设盖亦所以推广徳意万分之一云绍定四年八月奉议郎直焕章阁知平江军府事就除浙西提刑吴渊记济民药局在鱼行桥东绍定四年吴渊剙于广惠坊之左自为记开庆元年马杨祖重于子城内路分廰之故址建之继又迁于其北
　　重建居养安济院记　　　　　卢瑢
　　三代明君贤牧相与立治大抵以优老为先汉兴诏赐束帛牛酒耄年月给粟嵗加絮恩意详矣然于鳏寡防独未闻奠其居而粒之终身者也国初民夀逾七十咸获优诏盖仁发之政列圣相授迄于四方慕义存防由是居养安济院兴焉建炎厄兵火遗踪故址所向无存父母虽沦亡恩洽肤髓粤百世而徳不冺中吴嚢括千里拱日几连江泽土膏而民伙自中兴以来仁风四洽列户者今廿余万守臣率用当世伟人淳熈乙未秋八月直徽猷阁陈公岘自东浙转运判官秉麾来镇检抳奸欺抚摩疲弱吏畏敏强民懐靖寛境野熈盈无夜吠之警谨条节尚风化索民之隐得居养安济事即象院基之旧而勇为之经始于二月己丑落成于九月甲午官为备费民不知役为屋六十有五为楹三百有十为室三十长廊还础对关列序集癃老之无子妻妇人无夫亲者分处之幼失怙恃皆得舍焉籍官民畴千六百六十亩募民以耕嵗得米七百石有竒旁着三廪浚二井庖舍蔬闾食用寓具举无一遗又立僧坊主其供病给医药死给槥椟入丛塜以葬民胥叹仰道路歌祝公贤明笃厚有志天下士至于减苗斛之耗蠲赋赏之负严屠牛禁网捕葺漏泽之费増土以葬骨其所施类如此昔黄霸治颍川为政尤异至使邮亭乡官皆畜鸡豚赡助鳏寡贫穷棺其无葬与其无祭竟以治行入为丞相公之政防孤赈乏养生送死视颍川尤有异矣邦人咸曰是不可不书瑢一防梓里得事之始末最详敢书其实后此者无私壅惠利而茍安之则公之心也吴邑大夫曰黄君直中长洲大夫曰李君机继之以吕君存中俱佐事而协成者淳熈三年十月癸酉宣教郎充两浙西路提举常平茶盐司干办公事浚仪卢瑢记幷书居养安济院在社稷坛东建炎以来废淳熈三年陈岘重建
　　安养院记　　　　　　　　　陈耆卿
　　安养院在州钤廰后旧曰医院宝庆中改今名安养院尚书郎林公之使浙右也决而和威而爱罪自死以下周虑熟谳不得其情不止焉既而曰死于刑吾不忍而有死于病者若之何忍之于是安养院成郡府院四狱之以病告者而治其医之政令大槩屋百础田三顷饮食卧借熏燎之物靡不具防视典领临督之人靡不力贮藏颁给激犒之法靡不臧简良材萃名方以授大小医而精炼治之囚气畧不舒识之厯厯至囚亦至既至医拯疗如法洎愈囚与厯归争喜曰吾病忧死尔遇公今得不死果死可无憾况生乎且吾昔之病未若今之病之愈之速也果死信无憾也或曰囚有罪者也果死死有罪者也医有罪使不死岂过欤予曰不然均是民也均是耳目肢体也其罪至死者法也欲生之者吾心也纵不可生当死于法而不当死于病也或罪不至死而亦死于病官实使之也夫不能生其所可死而至于死其所可生是假狱以穽也如公之心惟见其可生不见可死视其有罪也犹其有疾也则视其有疾而欲生之尤甚于有罪而欲生之之亟也洪惟皇上御极以来天覆春育尤拳拳岸狱事乃四月制下饬监司郡守以审充缕缕三百言公未读训词蚤知徳意院之成今已一嵗成而不坠可百世盖好生之君与宅生之刺史相脗合如此今而后囚固无憾公亦无憾也哉公名介绍熈名御史之子御史按行东浙有异绩先后辉映其克清谨庶狱有自来云宝庆二年八月天台陈耆卿记安养院在州钤廰后旧曰医院提举林介建改称
　　广惠坊记　　　　　　　　　吴渊
　　渊不肖少闻先君子之训曰先儒有云志伊尹之所志学顔子之所学又云自一命已上茍有志于及物于人必有所济此吾之所以终身拳拳服膺而勿失者也书曰一夫不获时予之辜孟子曰思天下之民有不被尧舜之泽者若已推而纳之沟中此伊尹之所志也小子识之渊入耳注心三十年于此矣故自领一簿宰一邑以至贰一州佐一台未尝不日思先君子言求所以及物济斯民者乃庚寅之冬被命守姑苏道过吴江桥下因延见所部吏舣舟焉时夜雪凝栗霜风凛冽袭裘不知其为温附火不知其为炎于是恻然动心进左右而问之曰尔邦城大民伙鳏寡孤独癃老癈疾颠连而无告者其多乎曰然郡有庐以聚之有廪以食之乎曰否因独念言穷州陋县犹有所谓居养安济之所吴门夹三辅多名守富课租不应有此缺典既领印即括夫田之没入于王官者废絶于缁黄者未足则以公财市民之膏腴者寸积尺累厥数既登乃卜地鸠材为屋七十程总土木夫役费钱缗九千六百八十米石三百一十七既成扁曰广惠坊廰堂躭如廊庑翼如男子妇人各有位置仓廪庖湢井臼牀几鼎鼐备具无一乏缺适然而疾病者又别室以居之大者人日粟一升半钱三十有三小者半之米则三杀其一焉夏有汤沐冬有裘纩病有药死有槥额以二百人为率亡者得续此其大畧也窃尝考祖宗时在京有四福田院外郡有居飬安济院当时奉行惟谨甚者至有设帟帐具酒食其所全活不可胜纪深仁厚泽与天同普此国家运祚之所以久长州县长吏之所当遵守而广惠坊之所由以作也后之人与我同志尚思先儒之言益而侈之是亦上不负天子下不负所学之一端云若夫租入多寡别石具载兹故不书绍定四年八月既朢吴渊记
　　广惠坊在鱼行桥东绍定四年剙吴渊记
　　提干廰重建超然堂记　　　　赵希迈
　　水心叶先生负天下重名淳熈十年官浙右提点刑狱幕士争宗师川赴谷应暇时赋诗超然堂上庭下桧双榦又手自种植从是堂名四播而草木声价随重矣先生前建堂才八年后二十二年山隂陆君子虞尝经理葺治距今又二十二年风毁日剥摧破弗支后人撑持茍延嵗月庭桧蓊蔚怪梢穿檐亦莫事修剪超然堂名在而已秦溪林公介从庾节易绣斧数月四明赵君时侑来幕下主和而宾敬政肃而事省一日诣曹从容以新堂请林公喜从曰吾志久矣亟命吏市良材隣郡且属君务伟旧观给工料度不计也越月堂成后堂复剙屋曰昼永东西偏各有新书房曰尽心曰一经移巨桧一株与先生手植桧防楯对峙蔽以花栁翼以墙垣观者目骇心动而超然堂名迹始相称君属希迈曰子游先生门最久又辱林公知识颠末非子事乎夫听宫室之圮壊不事改作者常人所安也至于承废处陋求作新而卒莫遂者志士所未满也岂作新一念与茍安者同哉盖力之勤惰在人而事之兴废在时时副人则可人胜时则不可超然欹倾非一日作新者又不知几人时或尼之人力难至何益也君于林公一相晤语而新堂之志顿遂得非时在林公而君之人力因者乎始吴人宗文正范公学后和靖尹公读书虎邱山士亦知慕向至先生以良冶端范陶甄学者于是人所铺张皆正向真脉而吴之士乃盛林公方弭节首命僚属拜文正祠未几祀和靖且馈存其孙子昔先生淑教地又拓新之林公谨于率履盖在此不在彼也君林公门人超然既新而无复前日之卑隘浅陋于焉持蹈于焉辨书而敢以游观答其长乎堂南浚井寒列可食桧隂覆其上君命曰双桧泉尊慕往哲之心益不自懈也书得隐欤宝庆三年八月朔儒林郎平江府嘉定县尉东瓯赵希迈记【希迈一作布防】
　　超然堂在干办公事廰之东廰后淳熈十年叶适在任赋诗开禧初陆子虞葺之及剙题名记宝庆三年赵时侑再新之赵布防记
　　常平司干廰东斋记　　　　　李知退
　　繇浙水而西其郡八内拱行都如汉三辅澄按之权视他赋为重提举常平茶盐治吴中列属为二常平者视鹾茗为尤重使者总其纲而勾校纎琐以身任劳则其属之责也晨入幕府文书盈几帑廪之藏稽其盈虚而鳏寡孤独恐不得养也户婚力役聴其辨讼而是非曲直恐不得其平也陂泽之利何者当兴者然乎否也劳其至矣而其退也必有藏修游息之地啬精神舒心目安形体乃可以应方来之事常平之属其廨宇虽略备乃未有一室以便其私此非缺欤绍定庚寅季冬之月予弟致中既服官次计月廪之入颇取其盈铢累而寸积之明年四月得缗钱若干鸠工度材即廰事之北辟地为屋二楹而以东斋名之以书来曰窻虚明而研几可设矣户开通而风月可延矣室寛洁而宾友可接矣其于啬精神舒心目安形体今得其宜矣兄其为我记之予每叹今之从政者溺志浅近顾影岌岌秩满而举于格掉臂去尔托宿蘧庐虽巗墙之立不暇顾补苴罅漏尚或难之其肯辟地建屋以遗后人乎箧椟之未丰田园之未备第宅之未立是吾之忧甚者豪夺巧取而其甚以他木易屋之良材者有之其不撤而为薪亦云幸矣其肯捐私材以营公宇乎致中为人所难非律身以亷视公如私安能办此然名斋之义尚有可言曰斋心曰斋庄中正曰斋戒沐浴曰斋明盛服斋之为义其严如此今掲名东斋居其斋思其名则斋之建也非专以逸其身也非专以燕闲之地也服劳乃可以居逸职业之修乃可燕闲之适警戒防励常若严师畏友之在前必无荒怠逸豫以昏吾志也必无便僻侧媚以夺吾守也非心邪念潜消于未发之先大公至正流行于泛应之际推是心也以之叅天地赞化育可也岂但一属官称职而已予不敢以语他人独以告吾弟致中勉之哉若夫公事既毕吏散庭空凉竹簟之暑风曝茅檐之冬日好天良夜樽酒论文其乐无涯他日书来盍为我言之六月庚申承议郎新差镇江府推官货务都茶汤李知退
　　东斋在提举常平茶盐司内
　　平江路新建惠药局记　　　　汤弥昌
　　人物并生天地间人之所以丝身而谷腹饱肉而食鲜以为生生之资者取诸物而悉备至于隂阳之变暑寒晦明之感或节宣不时而致疾则又产灵药以疗之天之惠尔民也至矣古昔圣人代天司牧胞与推念休戚由已亦既教之树艺佃渔以养其生且惟疾之忧思有以扶持安全之成周医师设官凡邦之有病者咸造焉分授病医之属俾疗以草木防石谷之五药而稽其十全之功是以国无疵疠民不天折子民之人如天之惠也圣朝以仁得天下嘉惠黎民纎悉周宻大徳已亥诏路府设惠民药局官给钞本散诸药市月取其息以资制剂责任守长提其纲择良医主之嵗一更代法诚良意诚美矣吴郡为大藩府生齿滋繁谒医者无虚日初阓市有故酒楼尝以为行用钞库已而库他徙遂葺斯楼为之延祐三年春郡奉命增设用库有司请仍旧贯而局设于医学卑陋逼仄制药无所总管必巴实正议惕然曰以大府而一局弗克建其何以严医事而称隆防始议改作谂诸同僚诹诸幕属议克协得颁春亭废址于丽谯东南十步地居巽维气钟温厚卜者曰吉瓦砾既夷厥基隆然总管首捐俸为一郡僚属倡下委录事孙良佐董役俾主局顾某施某经营之构美材佣良工经始于四年七月迨良月落成高门北向重屋后峙各四楹坚壮完美髙朗爽垲官不糜帑民不知役一旦龙角骧举翚翼飞鶱卓为一郡壮观甚盛举也钦惟圣天子体乾元之仁溥安民之惠命良二千石殚心赤子而图其安吴郡得贤侯布宣上恩汲汲惟民病之是瘳局成而惠无穷矣然侯之为政岂郑子产济涉之小惠而已哉其发政出令利兴害除惟恐一毫或病尔民推是心以往使病痿者奋困者苏呻者谣富夀安逸各得所欲而药剂之惠特其一端尔郡之士民欲纪其事而来徴文遂摭其实幷附作兴嵗月而书之俾刻坚珉以垂不朽长沙汤弥昌记
　　惠民药局在府治东南吴会坊侧初以旧和丰楼为局延祐五年建于此
　　吴郡诗石记　　　　　　　　白居易
　　贞元初韦应物为苏州牧房孺复为杭州牧皆豪人也韦嗜诗房嗜酒毎与宾友一醉一咏其风流雅韵多播于吴中或目韦房为诗酒仙予始年十四五旅二郡以幼贱不得与游宴尤觉其才调髙而郡守尊以当时言志异日苏杭茍获郡足矣乃今自中书舍人闲领二州去年脱杭印今年佩苏印既醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始愿及此哉然二郡之物状人情与曩时不异前后相去三十七年江山是而齿发非又可嗟矣韦在此州歌诗甚多有郡宴诗云兵卫森画防燕寝凝清香最为警防今刻此篇于石传贻将来因以予旬宴一章亦附于后虽雅俗不类各咏一时之志偶书石背且偿其初心焉宝厯元年七月二十日苏州刺史白居易题
　　郡斋旬假命宴呈座客示羣僚
　　公门日两衙公假月三旬衙用决簿领旬以会亲宾公多及私少劳逸常不均况为剧郡长安得筵宴频下车已二月开筵始今晨初黔军厨突一拂郡榻尘既备献酧礼亦具水陆珍萍醅箬溪醑水鲙松江鳞侑食乐悬动佐欢妓席陈风流吴中客佳丽江南人歌节点随袂舞香遗在茵清奏凝未阕顔气已春众宾勿遽起羣僚且逡巡无轻一日醉用犒九日勤防彼九日勤何以治吾民防此一日醉何以乐吾身
　　郡中西园
　　闲园多芳草春夏香靡靡深树足佳禽旦暮鸣不已院门闭松竹庭径穿兰芷爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟喧静缘何尝系逺迩
　　北亭卧
　　树緑晩隂合池凉朝气清莲开有佳色鹤唳无凡声唯此闲寂境惬我幽独情病假十五日十日卧兹亭明朝更呼起还复视黎甿
　　平江府谯楼门上梁文　　　陈克
　　伏以东南奥壌安堵者垂二百年表里湖山环居者逾十万户当宁搜贤持麾出守干戈甫定年谷屡登増修城郭之雄浸复闾阎之旧惟谯阁之宏模尤防都之仰止非加伟壮曷表寅恭爰因众志之乐为遂建雄居而望幸层台霞映晓角风传从容卧治之余际防乐成之日篇章闲发森画防以凝香僚佐交欢据胡床而啸月共庆中兴之盛行跻极治之风敢奏歌謡以伸善颂抛梁东十万人家烟瓦中海色澄波春淡荡日华披雾晓曈昽
　　抛梁西闾里斜阳一望迷月竁会瞻星纬动玉闗新报燧烟低
　　抛梁南春入沧浪水涨蓝寒食故园犹舞蝶薰风新令欲宜蚕
　　抛梁北虎寺苍苍呈瑞色穷儒闻道奏除书野老定知防帝力
　　抛梁上百尺齐云夸大壮风传飞将定神京日望回銮驻天仗
　　抛梁下万顷湖光连绿野圣徳幽通玉烛明天河逺接银河防
　　伏愿上梁之后皇风逺畅睿泽咸防穆穆严衷仰一人之端拱丕丕宝厯享万福以延洪宠赖専城之重风移泽国之雄野无犬吠囹圄皆空歌鹿鸣于大雅哕鸾声于泮宫然后率励在官之守尽同戴履之忠享荣名于有永保休宠于无穷
　　退思堂记　　　　　　　　陈孟浩
　　苏州府治旧名平江在长洲县东北后徙于县之西南今治所是也自洪武经今七十余年来守是郡者非一人其勤民之政行事之善惜未有闻焉宣徳五年天子命举在部贤臣为天下郡守礼部郎中况侯其一也侯以能声荐拜苏州太守奉玺书来牧于兹委以重寄莅政之始视官事如家事且急于修举废坠郡有太伯伍相城隍庙及阳山白龙祠内外馆驿惠民药局皆欹仄敝漏侯见而太息曰事神治人我之责也亟择善治事者董工尽撤而新之俱不费民力而成至于府堂莲幕吏舍弗具治者悉令究旧益新又与僚佐谋于府治之后构公廨一区以为退食之所意未敢擅作乃请于朝朝许之请于是鸠材僝工经始于庚戌之秋讫工于是嵗之冬深奥亲密窻戸疎达复自扁曰退思堂翰林侍书程南云大书三字掲于两楹之间其意以政有所未逮则退于此而致思也且属予记之予告之曰心之官主乎思也思则智慧生而是非得失判然于胸中而无疑也故思之于人大矣哉凡天下之事未有不思而得者以周公之圣一有不得于心犹且仰而思之夜以继日况众人乎苏为郡领县七当东南之都会地大物众生齿繁伙钱谷税粮甲于他郡素号难治故为郡于苏者施政事于此不能熟思而审处则未有得其平者矣如欲平其政如之何而弗思此为政所以贵乎思也想侯日退斯堂神气清明坐而思之民情欲夀则思若何而保其生民情欲富则思若何而厚其生讼狱之兴弊若蠭午则思何以决之租税之重徴输愆期则思何以集之颠连无告者思有以恤之也赋役不平者思有以均之也事有可否思与僚佐而协谋定论理有颠倒思从公议而明辨是非某也廉介有守思举其善而扬之于众某也奸谀挟诈思声其罪而惩之于众孰为可用而思进之孰为可疑而思退之在已之有过则将速改其过折狱之不正则必审克其情动静云为不离乎道举措施设必协乎中事事于此退而思之审而施之庶几政平讼理则鲜有过举而无忝厥职矣嗟夫侯朝斯夕斯兢兢业业上竭忠于国以图补报下施泽于民以尽抚安他日报政于朝书最上考托以大任铺张鸿猷黼黻治化则光辉斯堂不其伟哉吾故不辞而特书之俾刻诸石俟后之来继守于是者诵斯文为政皆以侯之心为心则斯堂之光岂有穷乎
　　退思堂在府堂后正统间郡守况钟建今府治在织里桥东元初为江淮财赋提举司后改都水营田使司复为平江路总管府国朝吴元年就建府治洪武二年有防加辟知府何质陈宁相继成之
　　来鹤楼记　　　　　　　　魏骥
　　今工部尚书庐陵周公为左侍郎时巡抚浙西诸郡按部至姑苏寓于宋大儒魏文靖公了翁之鹤山书院正统十一年十一月二十有一日集郡县官僚民庶授以约束忽双鹤自南而来翔集于庭众环视喜愕咸相庆曰鹤乃尚书所服之制公必自此而升欤又曰鹤乃仙禽能调息引年其为公长夀之徴欤众方议未定而郡守古婺朱公知是日乃公初度之辰遂跃然而喜曰斯鹤之来不来于旷地而来于众目所视之庭不来于他日而来于公庆诞之辰是为公之瑞无疑斯不可以不记乃首捐已俸为倡率僚属于鹤所止之地萃材鸠工剙楼三楹既落成大书来鹤二字以顔之且因郡人翰林检讨王君具颠末索予记予惟瑞不徒瑞必因人而瑞公发身贤科为翰林庶吉士防太宗文皇帝选拔二十八人之列绩学文渊阁才器大成遂膺擢任践扬中外屡有成绩顷以浙西水患民食官赋皆有不足武断乡曲者由之而起郡守县令或莫能制公膺简命巡抚其地宣布教条民翕然从令所谓民食官赋皆不劳而给足强梁跋扈皆不治而销靡数郡之内人和神恱莫不感戴以为朝廷任用得人所致也昔人有孝友于其一家者其园林尚有鸟不择子而哺不争巢而栖之应况公之徳化洽于数郡然则鹤之来庭岂偶然哉易曰鸣鹤在隂其子和之盖言诚之感于下也诗曰鹤鸣于九皋声闻于天盖言诚之格于上也今公之巡抚东南也夙夜惓惓専以爱民泽物为心其诚之感于下者从可知矣公尔忘私国尔忘家其诚之格于上者又可见焉斯鹤之来其为公之所感召也必矣公今位跻六卿康宁无恙福夀之来无有涯涘诚不可以不纪也且朱公之人练达有为诚东南之贤守若公徳化之成盖亦与有力焉他日清风髙节岂不可与昔人一鹤自随者同其声光于无穷哉公名忱字恂如朱公名胜字仲髙故幷记之
　　来鹤楼在巡抚行台之后正统十年知府朱胜建行台即鹤山书院永乐宣徳间为巡抚大臣治事之所
　　观风题名记　　　　　　　　徐有贞
　　惟皇明有天下当髙皇肇大一统之初定鼎金陵以苏松常镇为京辅郡如汉扶风冯翊之于长安也其地大人众事力之强控制江海屛翼天室而财赋所出国用所资最天下视扶风冯翊为加重以是天子之命御史出任巡按以察吏治而观民风于斯四郡常加之意焉乃成化三年监察御史古沧张海朝宗实来以斯四郡皆京辅而苏为会府凡国初以来厯政交成承旧章成业之籍于是乎在顾兹察院规制虽备而题名之典犹缺乃于治事之余考求前政得五十有七人列其姓名而刻之石命之曰观风题名将待从政者总而题焉以昭垂于来世来请记予谓观风者御史出巡之一事尔若举其所职岂止是哉盖其官天子耳目之官也自成周始建秦汉以下代因之而于其制有所崇益分三院综覈曹监列郡司六察斯已重矣至我朝乃合厯代之制而一之故其官视厯代为加重入则广天子之聪明于内辨正邪别淑慝公是非使朝无幸位国无寃人奸宄无所投其隙而四门有穆穆之风焉出则广天子之聪明于外究利病审枉直慎举措使吏无廋弊民无隐情墨无所容其间而四方有平平之化焉是其所职若耳之职聴清浊之不淆而雅郑有可察也若目之职视白黒之不混而妍媸有可察也茍为不然则不职矣夫四体有不职在耳目以察之耳目之可以不职乎哉彼聪有不及则聋明有不及则瞽聋瞽为其有所蔽也蔽之由人且不可矧可自蔽耶聪明蔽于上而事物乱于下君徳将焉正国是将焉定官邪将焉儆民隐将焉达耶是故天子之于御史任之常重而御史之自任亦重其所以重者盖厯代然矣岂惟我朝而我朝为加重于天下然矣岂惟京辅而京辅为加重诚以首善之地其近于天子譬犹在乎耳轮之内目睫之间也承乎徳音而被乎徳辉实有加于天下视聴所及因所当先而可后哉朝宗贤其有志于斯也必矣故于斯举盖将即前政之臧否为后政之劝惩孰其称职而可师孰其不职而可鄙必有辨之者在然则题名之记岂惟表章风宪为观美于一时而已万世之下于我朝制度尚有所考焉巡按察院在闻徳坊即元海道都漕运万户府至正末张士诚改为分枢密院洪武元年知府何质改置后有池亭东为射圃轩宇靓敞特胜他廨成化三年御史张海立题名碑武功伯徐有贞记
　　廉石记　　　　　　　　　　吴寛
　　石之产于呉者竒形怪状不可书述良工采之好事者赏之君子则藐之于此有石焉顽然数尺重而不竒蠢而不怪尽山中皆是物也良工弃之好事者藐之君子则赏之又从而贵之敬之视其物殆与鲁璜秦璧等非物也人也盖当汉末呉郡陆公绩仕于孙氏为郁林太守相传泛海归呉舟轻恐覆取巨石为装盖其廉如此公家娄门之内临顿里之北石留民家至今犹存而埋没土中仅露其背过者犹能指而称之曰此汉陆公郁林石也然未有表识之者今监察御史胙城樊君祉廵按呉中闻而美之谓知府史侯简曰先哲遗物固宜表识且有可以风励乎人者在顾其石僻在东城非官吏朝夕属目之所其为埋没等耳吾将有以易置之侯以为然于是呉县知县邝璠长洲县丞王纶相与督役夫舁置察院之侧作亭覆之而樊君为名之曰廉石石始僻而通久湮而显观者哄然而足迹不絶皆曰古之才御史必以扬清为事樊君此举虽去之千四百年之久犹且扬之况其近者乎且御史之职在乎举贤举贤者可以激乎一时石之不朽虽至于千万年可也其有功于风纪甚大且久惟昔南中有贪泉饮之者遇宝货以两手攫而懐之物之能移人心如此今之廉石正与此戾自兹以往凡过而视之者其廉士固欣然摩挲爱玩以益励其操若夫贪者将俯首頳顔趋而过之有不动心而改行者尚得为人类也乎石之立为治丙辰四月二日越月而亭成樊君既题其楣曰汉郁林太守陆公廉石复别琢石请予为记予美其事故乐而助成之
　　防　　　　　　　　　　　　马录
　　予读廉石记未尝不善樊柱史昭兹训也呜呼士之廉也犹女子之贞也女非贞虽施嫱之姱蔡卫之伎国之人且丑之士而弗廉虽才美肖管晏君子弗取焉何也才耀乎外而本之弗修也呜呼吾观陆绩氏苦节哉可以化士行矣夫弗训而有攸向者上也训而知之者次也训之弗喻日且甚焉吾弗知之矣孟子曰闻伯夷之风者顽夫廉懦夫有立志夫人若顽懦品斯下矣且知向化也观陆氏石而弗化焉者其性犹犬马与我弗类也或曰记所云近矫也非所以训也录曰过矣不愈于亡赖者乎彼畱犊县鱼虽非中庸然而令名施于后世夫矫者訾之是佐贪也予故曰善樊柱史昭兹训也谓其可以风凡为吏者也不但苏州尔矣嘉靖元年二月吉汝南马录百愚撰
　　廉石即郁林石在娄门孙吴时郁林太守陆绩罢政归官廉无装船轻不能道海取石为重世爱其廉郁林石湮于民家治中御史樊祉舁至察院门左创亭盖而立之状元吴寛作廉石记
　　治水分司题名记　　　　　　张习
　　天之生人借水土而水过多则为患神禹氏治之功与天地凖代职水者虽小大不侔其得一日而废耶故周有地官稻人汉有水衡水司空宋有都水监元有都水使司莫非为是设也我朝初不置専官然于三吴之水则惓惓焉才遇涝溢必遣廷臣出治待其平而后已洪武永乐间皆然自宣徳来始用巡抚大臣兼之郡邑各添治水贰倅丞簿犹莫能统于一成化初复设宪臣提督其官系浙臬去吴颇逺未便治辛亥三吴水至壬子为甚甲寅尤甚近臣奏命工部亚卿徐公莅吴首决吴江之壅田次濬常熟之淤港而水渐疏泄事竣还朝以谓平治水土我部司职也乌可简忽以遗宵旰之忧乃奏革宪臣而轮选本部属之贤者一员専治焉初得主事贵溪姚君文灏不久以病免廷臣会议须老成练达如都水司郎副新喻傅公为称遂陛陞正郎领玺书而来身任其事徧厯所辖相地宜究委源即分司之在苏者处之其松常嘉湖等六郡以时巡之于焉开陂塘浚浦港凿沟浍筑堤防以至舆梁之备运河之通凡有益于官民者虑之无不周而行之无不敏矧疆宇之广往返动数十百里其为工非可以寻丈计时日论也如是勤渠三年而治功告成虽遇水溢弗为患嵗屡登而民咸恱举祝颂公公以分司之名实本都司分设而得其政不敢不勉不可不为后政鉴也用题名之石授习记之习耄何言哉窃观天下之水皆流动不息惟三吴在东南最卑下书所谓土惟涂泥田惟下下故水常滙而不流虽流亦不甚湍急所以沮而宜稼惟其宜稼故生齿为甚繁贡赋亦重而吾苏又为六郡之甚繁而甚重者故三吴之水所当治而吾苏尤所当先也且苏之境切临太湖湖受宁国等八郡之水积霖泛滥苏必先当之茍欲疏泄亦不过即是境以导瀹俾注之海而后杀夫滔天之势故苏之水治则三吴之水无不治矣分司之设于苏已挈其纲领而致治之功亟成宜哉嗟夫水得其治然后田有秋田有秋然后民生遂而贡赋充贡赋充则用无不足国家视此犹仓庾也帑藏也兹治既成岂惟足国之用而已上有以副圣天子委任贤臣之盛意下有以安列郡亿兆之民生忠爱并施而不相悖矣孟子曰禹之行水行其所无事也行其所无事顺理也治水之职本诸顺天之理未有顺于理而利有不兴害有不除者由是而知三吴之民自今以往莫有昏垫而无诉者矣然则题名之举讵徒表章一时治功为观美百世之下于我朝设司任贤思患预防之意无非益乎民为有所考焉尔
　　望湖阁记　　　　　　　　　浦应祥
　　治十一年冬圣天子授敇于工部郎中傅公潮总督江南诸水道自淮抵浙凡数十郡邑公受命惟谨星驰驿驶陆舆水楫遍观博访于水之为民利且患者殚心瘁力务濬导而隄防之皆经逺计三年来民忘旱涝之虞嵗享丰穣之庆公之功伟矣而吾郡形势考之图经三江五湖之所浸滙地最卑下而赋役之繁反甲天下郡往时一经雨潦七邑告灾下困上忧遂致阽危此尤公注意之深者今而袪灾厘害去壅剔淤我合郡士民感公之功较之他郡奚啻倍蓰也公分曹郡第庑之后地甚卑陋乃凌架一阁题曰望湖阁尝登览焉而具区阳城诸巨浸隐隐在望爰命予记于壁予辱公之知爱颇久不敢以文辞惟古先哲一有所存省于中则盘盂几杖门榻坐卧之所悉有铭志所以示不忘也公自临涖以来忧勤惕励不锐始而怠终致事举而功就若可少纾其志矣兹髙掲是扁朝夕斯顾公之心何如哉诚安不忘危之盛心也挟此以往则他日之相天下推是心而有余矣公之兄大宗伯先生徳望为天下先行大拜而公才美昔尝在内翰兹以芳绩重誉进擢复居词禁则兄弟草制俾韩持国故事不得専美于前此又当代昆季莫伍之荣盛也敢于缪説之后倂记之以验祝望之私云
　　水利分司在明泽桥东旧为馆驿廏坊成化中设提水利佥事始居此今専为水利官居
　　燕思堂记　　　　　　　　　杨循吉
　　国家立钞关一在苏浒墅以户部主事一员司其入今天子龙飞之九年刘君尧章实至至则克殚厥心贤声茂着商旅莫不愿出于其途而赋亦倍登惟是公衙之宇不足无退食之室宾至茗于防事弗便慨将画之顾视厥后有庑相直惟辟石式宜【阙】则室于其北牖其南垣其外中设揖譲之位而且以为息焉节费而亟成易规而大备既成题曰燕思之堂于是延凉纳温冬夏咸宜图史在座花石盈庭客之登者莫不乐之他日以其意命予以记曰官政之修惟思乃克然非偃仰优柔之地则思亦无寄焉自吾之来兹夙夜匪懈惟将勉其职是图然而南樯北柁日勾校不暇虽欲览古今以求通于务有弗能矣故吾之为斯堂盖以思而不以豫也敢弗志乎且是途居津要之会钜公魁士由四方而来者无不得以接见吾堂日有人焉彼皆天下之贤俊吾宜思而与之齐庶其及也夫燕居燕也燕会亦燕也一名二义皆用吾心故谓之燕思也子其书之君名焕真定藁城人癸丑进士莅官清尤洽文史达于治而厚于徳识者期以逺大其为是堂广已之道而遗后之益抑非无谓以为也遂谨受而记焉若其槩君所云皆具书事贵核故不复立吾言云
　　户部分司即钞关在浒墅监收船钞主事居焉治中主事刘焕【一作】作燕思堂于内杨循吉记










　　吴都文粹续集巻八
　　钦定四库全书
　　吴都文粹续集巻九　　　　明　钱谷　撰公廨　仓塲
　　恭俭斋说　　　　　　　　　徐有贞
　　吴邑丞金华鲍君宗诚尝以恭俭二字掲之官舍之楣使来请言以敷其义余为之叹曰鲍君其知所以修身之道哉人之过恒生于惰慢而患恒生于侈肆过与患并而欲身之善且无危不可得矣君子知其然故修之以恭俭恭以持巳俭以制用古之道也王者以恭俭治天下诸侯以恭俭治其国卿大夫以恭俭治其家士庻人以恭俭治其身然恭俭之为恭俭也其行之要必有礼义焉恭中乎礼俭合乎义此恭俭之善者也恭而不中乎礼则劳矣俭而不合乎义则固矣孔子入公门而鞠躬如也过位而色勃如也君在而踧踖如也朝与上大夫言訚訚与下大夫言而侃侃乡党而恂恂燕居而申申夭夭此恭之中礼者也顔路请车为子渊之椁而弗与遇旧馆人之丧则脱骖以赙之冉求请粟馈子华之母而弗从于原思之贫则与之粟九百此俭之合义者也故凡圣贤之言恭俭必以礼义为之主焉不然共工之象恭公孙之诈俭何以别乎此君子之所当辨者也余又闻先圣之传易有曰致恭以存其位是守位莫若恭也而近世名卿亦曰惟俭可以助亷是养亷莫若俭也夫养亷守位君子有官之大节而泰侈者之药石也予故重为鲍君言之鲍君生长文献之邦熟闻儒绅之论而又尝游于京师从事名公钜卿之间其所知见广矣于是勉焉以礼义自修而致其恭俭之行则圣贤可学而登爵与位可得而守也况于佐邑乎邑令叶君圭余之斯文交盖博雅君子而以亷名也鲍君于其政务之间从而质之其尚有所益哉
　　泰民堂记　　　　　　　　陆德舆
　　长洲龚令君作堂县圃摘翰林王公壁记语扁以泰民既属予书且谂以记予惧专斯堂之美逊者再请益切予不可得而逊在易上坤下干泰阳气下降隂气上腾隂阳欣合万物生遂天地之泰也王泽下流物情上达上下相孚百姓恱豫君民之泰也天地之泰天地不能自泰也必有頼于賛化之主君民之泰君民不能自泰也必有赖于宣化之臣宣化之臣其最近于民者莫令若也令最近民使民之泰则易然盍即泰之卦观泰之象思所以致泰之由乎泰之六爻惟九二言治道为详其曰包荒用冯河不遐遗朋亡者包荒含容也冯河断制也不遐遗无忽于小朋亡无牵于私交泰之兆寔系于此反是则不交不交否矣然则令之于民庸可忽乎必也居之以寛纳之以仁学爱之化如彼武城率之以信断之以明不扰之政如彼蒲庭毋顽之忿毋细之鄙当若上蔡视之如子毋邪尔思毋侧尔蹈当若姑臧不改其操如是则气之所通和之所致薫为嘉祥以蟠以际民其不泰乎其或弗操弗鉏弗究弗虑如彼曲阿徒事求誉为酷为豺为暴为鸷如彼义纵直法行治愁叹不闻疾疚不颦有若恵南罔念恤人利障不屏欲源不澄有若陈仓率敛自营如是则气之所阏怨之所钟形为咎徴是萃是丛民其可泰乎天下者一邑之积也一邑之泰天下之泰所由推也一令之贤一邑之泰所由致也董子曰今之郡守县令民之师帅也夫惟圣明在上师帅之贤叅错天下则天下之民胥泰矣长洲地大物繁台府鼎立夙号难治君处之裕如知所先后户庭无滞讼田野无寃声始至撤犴狴新之将去以空囹圄盖数十年来未有如公所谓生民之泰其有渐乎几之矣观君名堂可以知君之用后之来者毋第以零陵三亭视是役也经始于淳祐庚戌八月落成于十月为楹若干为费若干役成而民不知又可书也已君名潗今淮东常平使者基先之子其赋政固有源流云中奉大夫新改差知温州军州事陆徳舆记并书
　　泰民堂在县圃淳祐十年龚潗建
　　长洲县重建丞防记　　　　方杍
　　国家建官仿唐旧制自九寺三监万家之邑率置丞员所以重其任贰其长也邑于民为最近丞于邑无所不当理汉后元之诏曰县丞长吏也长洲为县创于唐天后朝乾元中置为长洲军至大厯五年而复旧国朝中兴吴居三辅长洲土广民众素号难治为丞者非材术兼茂有理人之绩莫得而著称焉浚仪赵君帝室之胄沈酣经学挟其所有取甲科佐江隂幕淳熈改元转而丞兹邑视民如爱子驭吏如束湿兴利除害邑人宜之君莅民叶再黄矣政成而民有余力年丰而物不疵疠视事之所栋宇欹桡榱桷朽蠧上漏下湿殆弗可居于是发私财以佐其用度故地以全其基役以麇至工以巧献无损于公无忧于民防事廊庑轮奂一新为三十余间塈涂整宻瓴甓净滑髙其闬闳固其垣墉使后之居者得以赖其利焉工既告成邑士愿纪其嵗月以传示将来杍居是邦见闻君之政稔矣今之人视官舍犹逆旅顾弗毁而加葺已无几积在官余禄为居闲之助亦理然也君秩行满又斥家财以给费求古循吏罕见俦比贪者闻风庶亦知劝噫昔之建一堂剏一亭犹侈其事以诒后人若君谟之清暑子瞻之喜雨是矣观君此举匪为逰玩之所加于人数等其可无书乎君所以设施于一邑特其小小者尔推而上之庸可既哉姑书以为记云淳熙四年三月朔莆阳方杍记
　　丞防在县治西淳熙初重建
　　主簿题名记　　　　　　　周南
　　天下雄镇校一歳征赋之伙若姑苏者不一二而支县长洲苗以石计者九万二千三百有畸自占籍五等而上应输之户五万通歳合夏秋输为钞萃于邑者六七万簿应时据案小吏执牍曰此为甲此为乙稽其籍米钩之凡一户之赋有轻重等色输有先后不相均齐非一阅再阅輙随手可了也簿笔不停未日晏腕欲脱巳离立欠伸索憇去簿间有志顷不离局不追逐人事不数数上官籖调而后能专或其人以旷达自解或愦愦弗强或情隔势阻而所委事众则其职废此予耳目所接徃徃皆然嘉定庚午春阳羡周君大猷始刻壁记而属文于予噫设官者固未有若近民者之重也今仕者习于簿而惮为尉何哉岂非以尉之事难工而簿之事易媮耶然尉不才盗不发明不求尉也簿失职民重输根本且剥矣然何必壮县如长洲者簿为重凡欲厚下而平赋者虽十室之邑必自丞若簿始矣大猷字允叔亷行而文故资政殿大学士简恵公孙也初绍兴十三年部使者得廪人刻弗深攷建请出隠剰益秋赋为七十万诏即州创经界司行之将推其法于天下防简恵自湖移苏守难之且辞其所以然部使者屈始以圗志之旧为三十四万至今所在犹言经界方量之为便而不见増赋之为永患者寔自简恵争之始也则其为德岂止是邦而已哉然公卒坐论斥余十年而龙学徐公稚山亦自里居议使者括田谪矣予少时长老犹能道简恵之事而歌思之者今去之七十年矣而大猷世其科而来仕姑因其请既为之识其官之当勉者且并着其先世之遗恩以永邦人之思焉记始于尚书郎丰公谊而下其前则歳月弗可攷矣周南记
　　主簿防宻迩县西绍兴十七年尹机重建
　　重建长洲簿防记　　　　　　黄士特
　　长洲主簿防在县治少西绍兴十七年县长尹侯机所建也经始茍简计不及逺矮屋数椽陋甚歳久盖障穿缺支柱欹危潦雨至上漏下湿坐榻一日数易夜闻声然则惧其覆之压也庆元丁巳仲冬上浣予承乏庀职既弛瞻顾郁悒则有意圗新焉然簿职卑力凉毫髪公费皆仰给于县曩时长官或秦越相视居此者惮烦避谤蓄缩不敢谋因循嵗月则弃去若传舍亦势然也予独痴不自止试令梓人平章以圗来谂竹瓦木石计防悉略巳素定越一年乃以请于今大夫黄公宜公治县有声而友僚佐如兄弟喜曰此公家事耳子能躬其劳吾何靳焉于是攷日鸠工昉于季秋之戊申迄于仲冬之己丑贸材于市募佣于肆民不与知而工以办告糜县帑之缗四百五十有八廪斛二十有四余亦捐俸百千以佐用前门一间廊屋八楹防东西偏翼以両轩可待賔至寝之后为丈室安明窓四面时暄凉启门甓以御湿于娱亲为宜缭以垣墙髙丈余辟小径通县圃其西有败屋数间撤旧取新为圊湢庖爨之所是居也不侈不庳于今若未足视音则已夸予且满去后之来者无忘营剏之难以时增葺其将多于前功不则因敝塞墐亦可为数十年之利然非予所料也书生每事欲为无穷之思正与北山愚公可同一笑姑识予意于石时六年庚申三月初吉长乐黄士特记山隂孙应时书
　　长洲丞题名记　　　　　　　滕宬
　　自秦孝公集小都乡邑聚为县置令丞至今袭之凡丞以承其长为职不以一职称令能且专则丞无职丞能职或过于令令职号最繁不越其邑丞或为郡守部使者所才则牒纷至虽其郡事与旁邑与旁郡之邑事皆或与闻之至徃来无常处令丞之职顾不繁于令哉属籍赵仲权为吾乡之长洲丞长洲与吴分治郡下俱剧邑多督领郡之杂务而邑诸乡讼理逋租嵗且尽輙麇至塞庭庑则与令分丞之职虽繁精力常有余谓吴有丞防壁记长洲不可独缺乃攷居前者得二十四人记于石仲权至官书再考余七月余矣今又摄县事凡上官委以事弗辞遇事辄办治弗为疾声厉色拒人人亦莫敢凂以私者夫介不逺物洁不亢已勤不苛挠敏不遗忽吏能尽此矣仲权有焉可记也仲权名彦绾今为从事郎在任政绩居官以文行亷吏荐者五人考满当擢京秩仲权之严君右司公以清节称宬幸一识气骨劲直目光了然仲权盖肖之庆元三年七月上澣滕宬记
　　长洲县续题名记　　　　　史显卿
　　古者壁记非特志爵秩到罢嵗月而己唐元次山作道州刺史防记彰善指恶寓鉴戒隠然有春秋褒贬法当时贪黩苛刻者挂名其下宁不媿死乎县视郡不侔也然生植齿类欲其能抚摩休养则同长洲县题名始立于天禧王公嘉言续于绍兴石公珵今续记涉厯两政不暇识显卿不敢废也命石刻之徃者不可谏来者犹可追其无防次山之训云绍定改元二月上浣承议郎知县事史显卿记
　　长洲县续题名记　　　　　谢鳯
　　长洲以县名自唐万岁通天中有县以来不知令凡几畨政凡几新矣皇朝天禧间廷评王公嘉言莅政于兹始掲题名石于防事建炎之乱官舍焚荡石亦隳壊自是军兴草创更数十政不暇议迨仪真石公领邑事之二年新作茂苑堂顾题名阙然无复旧事乃访録遗文得断石于瓦砾间彷佛可续其存者熈宁四年五月以前而己如其文刋之于石改寘于堂之左又搜次补缀自元丰三年以来仅得其官秩姓名者二十有五人其到罢嵗月槩不可得而详别刻石以刋于后俾来者续而书之尚永永无替绍兴九年六月日主簿谢凤记
　　县尉司题名记　　　　　　　周复
　　尉与丞簿咸賛而长然各有攸司弗相侵也使盗不入境户不扃夜惟尉能尔也长洲县北邑江湖所潴盗鼔枻出没尉旷弗治则人靡宁居拟注者必铨择乃授顾不重欤大梁赵公汝滂奋迹儒绅志趣髙洁乃不卑是而辱临之威望悚闻境内以肃吏事明敏百废修举暇日悉取前任姓名而次第之其到罢陞迁则系之于下将镵石以传逺使来者视前有攷而景慕夫官达者兹非贤乎予幸得与名其间且属以序屡辞不获夫题名公廨古咸有劝戒之意存此阙弗具岂前人未之思耶抑力有不逮欲为之而未能邪二者必居一焉兹用自媿姑掇大槩以成公志云庆元丙辰季夏庚申承直郎差充髙邮军军学教授周复序
　　长洲尉防记　　　　　　　　曾复
　　姑苏之属邑五皆壮哉县惟茂苑寔治郡之东北隅自齐门北出一里其乡曰金鹅里曰金杯是为尉治防宇隘陋盖建炎兵火间所作举檐与桷则偏坠如张弓他木类是南荣下垂过者率伛偻否则触首是惧厯五十余年更二十余政弗改作也予始至官欲撤而新之虑其劳民以自奉乃弗果今计両月即满去顾不可以累后官则请邑长白事阳羡邵君轼防然领防乃剟钱五万粟数斛相是役又征地租于富民赵升得钱六万予莅官三年凡六修小长桥有余材辄储以俟用异时鬻私贩者没官船物得钱则鼎分之一以给捕者一以充公费通计三嵗所入凡十万有竒予乗敝壊之后钲鼔旟帜弧弓戈鋋之属悉亡焉三年之间储缮畧备而此钱所余什之一乃诹刚辰乃撤败屋乃増故基木石竹苇砖甓丹雘所需百物悉撡币以贸其徒蒸蒸相率趋事甫帀旬防事告具前轩后庑不华不俭又以退材益以新木作新竒轩屋合六间修东西両庑合十间又両旬告成自经始以至讫事凡役二徒合九百七十二人计口给粟课工酬直又时酌醪醴以劳苦之人不告罢事用告成有贺厦者曰惟尉于民是亲向也廷宇弗治阶等无辨于焉临民奚以起敬一旦轮奂若斯望者肃然吾不惟矜子之劳且以尚子之能请为子记予曰凡物之兴废有时时之当兴虽庸人亦能集事吾适与时防耳敢夸于前人哉奚其记如曰更造孔难宜以告来者俾加葺焉庶勿壊则吾能奚以烦执事客曰然则子志之乃伐石以志淳熙十一年甲辰立夏日桐川曽复记尉防祥符圗经云在齐门外去县三里续志云在齐门外缘塘一里许淳熙中曽复重建防西有台下临塘岸扁曰竒轩
　　帅正堂记　　　　　　　　　韩雍
　　济宁陈君文渊景泰间为监察御史以言事得左迁今上复寳位之初起君宰苏之长洲君感激思所以报称乃名其出政之堂曰帅正盖取孔子之言之意欲正其身以道邑之人皆正也致书属予记予甞观之物焉南山之阳有松厯嵗既久凌空直上日升而中中而昃隂虽时移而亭亭之势未尝见其欹侧也樛木盘枝屈节容光之处从而印之是知表之正与不正影必随焉守令为民师帅职皆亲民而令于民尤亲民之表率也令之邪正民罔不从是故令能仁则民尚忠厚能亷则民重亷耻能俭则民息豪奢能勤则民戒荒惰能恭谨则民无干犯之非能安静则民无奔竞之耻与凡一举止之美一禁令之善民皆是效是从不然彼将曰令长民且有禄位而其为人若斯吾属何不可哉吾苏为江南名郡齿姓之繁赋税之重物产之美且盛虽提封百里非他方大郡所能及故守令之选尝难其人君起家为名进士为良御史再转为今官下车未逾年和平简易之治邑之人无老稚贤不肖踊跃爱戴靡然从风非帅之以正岂易能哉孔子曰上好礼则民莫敢不敬上好义则民莫敢不服上好信则民莫敢不用情于斯足徴矣然予将少进焉士君子读书明道致用于时有志于为德为民者孰不欲趋于正哉然崇其名者或违其寔谨于初者或懈于终君尚当守之以恒使严苛峻刻不发于情竒巧玩好不萌于念侈靡之风不作于日用宴安之气不设于平居礼以接人不长其骄道以守身不慕乎外凡所为无不正焉则吾民耳濡目染久而化成其风比隆于淳古君亦可以方古之循吏无疑矣古之循吏非一人论者以卓鲁称首卓令宻儒术为治道不拾遗鲁令中牟徳化为理孺子有仁心固皆帅之以正而然后卓封褒徳侯鲁位司徒至今啧啧传声名君诚以古人自期则名位所至孰能御之哉否则名寔不符登斯堂者指而议之矣君尚畏之
　　昆山初秋观稼回县署与同寮及示姑苏幕府
　　张方平
　　邑民三万家四邉湖海绕家家勤稼穑市井嬉逰少荐嵗逢水沴饥劳何扰扰我来忝抚字见此心如去秋仅有年髙田尚停涝今幸风雨调皆话天时好春喜鹊巢低夏更蝉声早【吴民以此旱涝饥穰】拏船袂参差葑岸萦回缭蓺挿暮更急车声达清晓纺筥犹挂壁何暇张鱼鸟我时行近郊小艇穿萍藻渚长葭薍深野沃防倒孺子逺饷归闲暇顔色饱预喜省敲笞租赋可时了归来轩馆清旷荡盈懐抱衙退人吏散庭庑闲窈窈露篠映孤亭风荷动幽沼置身木雁间兹焉愿终老颠蹶走荣利况予拙非巧鲈鲙饭紫芒鵞脂酒清醥怅然懐友生虗斋为谁扫
　　题县圃蕴辉亭　　　　　　　周承勋
　　瓦砾频年积锄耰十辈功旋移低地碧颇杂亚枝红对酒逢寒食凭防接暖风墙悭天自濶堪送北飞鸿
　　昆山县重修察院记　　　　　杨循吉
　　治癸亥嵗春监察御史彬阳冯公祗奉上命按于苏松常镇四府所至振举宪度纪纲一新吏民奉法无敢犯乃七月行部至昆山是邑也直苏东境七十里巡必首先公入居行台覩漏状召邑令吴君议将修之曰吾闻昔之贤虽一日必葺其垣宇况兹出令地乎于是吴君诺惟谨公为下文书斥帑余为经费盖始于其秋而成于明春作阅七月讫功厥有防以莅政门以启闭堂寝以燕食厢庑庖湢各事其事凡为楹间三十五大仍小更丰约有道木材块甓咸于工师盖终事而民不知劳焉公既以吴君为能且谓兹役之作所以严等威修制度谨防闲而非得已也于是乎有书石之命惟我国家采用汉制嵗遣宪臣按行天下刺举不法因达民隐而布之徳恵寔天子所倚以圗治者而于畿内加详故分四郡特设以莅之然则威之所加在郡郡重在邑邑重岂其居府而容有玩畧焉此公作兴之盛心也虽然修室于此而有腐焉必去之有良焉必植之作而有法在政斯类公其然乎且公之至冬嵗适荒歉饥民嗷嗷公防请于皇上免税六十八万有竒又自裁革均徭二千余役凡省镪几二万缗其明年又奏防恩准输折色粮三十三万省米三十万石留为赈济公之功大矣哉公名允中字执之成化甲辰进士建白屡上克恢大猷盖其心存经济若此吴君名祺丰城人治壬戌进士慎以有为观其绩可知也用敢并书于是庶他日得有攷焉
　　常熟县记　　　　　　　　　陈映
　　上方驻跸临安于时吴门视周畿内汉三辅唐同华我旧京之陈郑也衣冠之所鳞集兵甲之所云萃一都之防五方之聚上腴沃壤占籍者众虽前代与全盛时犹不可同年而语府邑之事宜其独重况乎府库之出内狱市之浩穰盖不待较而知者环府之邑五而常熟居其望焉时邑籍以户计者八千九百七十有二而今五万一千一百三十八夏赋金钱为缗二千八百其币帛疋合万二千六百而竒弗详秋租谷粟七万六千余斛乃合折帛为缗者十万二千三百而斛财损其旧二千邑之事其倍称何如哉今其邑从事于民者如是而邑复濵海道直故疆沂宻莱全齐在望刺利规恢舟师所宿则寔居今日之要害风樯连林夜严震海资粮钜万以日馈给营缮百须以时调度茍有不至责且交萃若兵民之事又如是重以府所倚集月四大万版输委风雨寒暑不渝比为令者材或不济负罪投劾而去项背相望也则壁记之不列何以自警朝夕庸少惰乎映不佞爰来既厯年所事定得间始阅次中兴以来为令者至映之名氏授受之月日谨镵石壁端以告来者噫令秩比京寺月俸十余万廪逾四斛岁入圭田直过六百石其顾一巳之利害去就而不思其责之塞将不特能祸其身千室之邑亦必有受其弊者而映其敢堕哉今吾邑之人或知映有不敢堕也率以淳风简孚交相为治将由是日进庶乎列名下方其无辱若夫邑之望则巫咸所止之山太伯所葬之墟言偃所居之里龚景材所表之闾其风俗之美犹可概见而邑之升置凡附于府者有职方氏不记记其今昔之同异云淳熙元年邑令陈映记
　　常熟县丞题名记　　　　　　张溉
　　琴川吴都之剧邑也赋税之重狱讼之繁非他邑比以累致大夫数更易而贰令者类不得少休溉再转而丞兹又适多事之秋摄事几年所谓松竹佳趣乃变为鞭笞之地庭槐无存防宇漏壊俱未暇过而问焉兹幸令尹叶君来此年余百废具举政平事简僚佐得以少安遂可留心悉与葺理皆成伦绪独不见有题名记心窃疑焉因洒扫书斋得二断碑于尘埃间拂拭视之则其记也岁乆字泯漫不可览殊失所以重前贤之意易以琬琰而刋前后贤者之芳字予亦得以托不朽顾不幸欤嘉定改元岁在戊辰首夏望日锡山张溉书
　　常熟县主簿题名记　　　　　赵汝郕
　　邑令丞而次有簿古职员令也掌凡邑之簿籍勾稽之事纠正县内之治外此无责职若甚简然岂知户籍有升降产税有去留悉关笔削一有不谨则堕吏奸民且受病矧琴川繁剧甲于中吴去台府才三舍逺财赋分督牒诉委决檄命驱驰靡日不殷职亦未为简也汝郕冒承兹乏汲汲捄过自惟无足以传后恶有所谓光于前者试求前人之名氏稽其行事以质其穷通而壁记阙然漫不可寻往者莫知究访之故老仅得今尚书萧公而下十有三人焉前乎此者莫知也将立石以记之或乃谓人材短长政事臧否民言士论亦可以攷恶用是为哉余应之曰公议诚足信然阅歳滋久名且不着实将安攷今之所访巳若此余恐后之访今益不如今之访昔也奚以诏方来佥曰然乃镵之石嘉定戊寅十一月初三日云间赵汝郕记
　　簿防在县治西与丞防对
　　常熟县尉题名记　　　　　　徐次铎
　　县有尉居丞簿下然号剧曹与县令埒厯代选用常艰其人强者作聪明苛察操切以扰吾民弱者不胜任纵奸长恶以害吾民其当官以威畏称职闻者异时以之宰邑刺史司察一道皆可判然迎刄而解常熟为浙右壮县地钜事丛吏狡民猾并江濵海而东界为盗薮古有二尉分治长老传闻废置歳月无攷爰自合并以来旧矣虽仕于此者材名文士徃徃间见然未闻有卓然超越为当世闻人者用是奔走巡徼日不暇给率弗遑问其逺者大者此壁记所以不立而前事之师后事之鉴来者泯无观焉今尉黄君应酉建安竒士也由始莅职洎兹垂满寛而栗威而不猛加惠黔庶芟除豪强黠吏束手受制所弓兵不寒而栗部内贼发辄捜捕得其主名逺乡隣境借其威声巨奸大盗渐以屏息今兹盗赏逾格将换京秩行脱迹泥蟠而强弩之末犹贾余勇植志敻邈去如始至大惧题名未创无以传后自我作古勒兹坚珉予见其材谞之华政事之美嘉其替之廹而请之坚也于是乎书嘉定元年奉议郎知常熟县事徐次铎记
　　尉防在县治北二里邻顺民仓
　　宣风楼记　　　　　　　　王伯广
　　楼以宣风名纪政也易于防其象为风其位为东南其时为长养万物有虞氏得之以阜民财于是有薫风之歌尹吉甫得之以美大臣于是有穆如之训罪无轻重功无大小使言偃歌之化当太平有道之国雍雍乎和可知矣常熟古南沙也今为姑苏望邑土博赋衍民繁事剧绾县章者每难其人绍兴之二十二年政五六易规矩准绳莫一所守冬十有二月乙卯今曽大夫以王命来知足以知勇足以行御灾如西门之治邺爱民如子产之治郑指顾之间政以善闻邑人宜之凡废未举蕲一新焉先是县治之坤隅民居有架崇庋于上其左盖阙如也相其隂阳厥有低昻士庶雅有创楼议矣至是以请大夫曰止止吾至未防遑急尔耶众曰我食我力我木我石无费于公以慰我私大夫乃命卜筮乃经乃理乃彻其库乃建其址巧者举斧壮者攅杵无烦戒约其来不可御也盖度材于二十一年之夏四月至五月己巳工以毕告近逺少长奔走瞻望惟时歊暑泠泠之风自楼而下咸用忻快乃有皤皤然被黄髪者歌而过曰风之仁兮物之春兮风之徳兮物之植兮谁其布宣大夫贤兮繄大夫贤乐尧天兮众鼔舞和之因摭其辞以名斯楼且告乡人王伯广请文于石以系他日甘棠之思者大夫名构字叔重清源人大丞相宣靖鲁国公之曽孙其为政盖有家法云【内曽构一作曽慎】
　　宣风楼在县治西绍兴辛未令曽慎建绍兴四年令叶知防更曰庆丰乃酤之所
　　愿治堂记　　　　　　　　王恕
　　余以愿治扁堂之明日有客来访而问曰圣天子授公以保厘之任而有便宜从事之玺书凡抚内善良者公得而扶持之强御者公得而禁遏之贤才有益于国家者公得而荐引之奸贪有害于政事者公得而斥逐之田野未辟公得而辟之学校未兴公得而兴之赋役有未均词讼有未息公得而均之息之以至周穷恤困伸寃理枉皆公分内事也今皆举而行之亦可以言治矣而犹以愿治名其堂何欤予曰善良者固多矣予岂能尽扶持之强御者亦众矣岂能尽禁遏之贤才当举而或不能尽知奸贪当斥而或不能尽察田野当辟而或流亡之未复学校当兴而或敎养之无方里书作弊赋役如之何得尽均敎化不行词讼如之何得尽息纵使尽扶持之尽禁遏之尽知之尽察之尽辟之尽兴之尽均之而尽息之茍有一民之失所一事之不理亦不得谓之治治岂易能哉非但才之罪势使然也余以菲才受厥命食厥禄岂敢怠厥事是以夙夜孜孜愿治焉而未之能也愿而未能其可忘乎故以愿治二字掲诸堂欲其常目见之而求所以治之也客唯唯而退遂书之以为记
　　巡抚行台在县治东北即文学书院宣徳间移吴公祠于学以为巡抚公署侍郎周忱改称学道书院成化十九年都御史王恕扁其堂曰愿治治十年县令杨子器以其地隘请于都御史彭礼迁于西山巷左市地
　　常熟县重建都宪行台记　　　谢迁
　　太祖髙皇帝定鼎金陵凖古王畿之制凡郡邑之近者则十有一焉而苏郡古吴防也在禹贡扬州之域厥田中下厥赋甲于东南太宗文皇帝迁都幽燕国用仰给于兹实为根本重地勅巡抚大臣以总粮储常熟苏之剧邑也大臣巡厯则以学道书院为驻节之所治十年吾浙水杨侯子器以名进士来知县事谓书院创于胜国意当时随地势以为规制前蔽民居后傍官道左隣学宫右通市肆门道出入若委巷然夫以大臣受天子委任之重于此焉居似非所以崇国体肃宪度康兆民也特择地于县治衍庆坊西百步许而改建焉为料价二用之广出于公取于民为不便以各年所余均徭钱之侵于民者追以供费乃通具其故请于都御史彭公如其请俾量计从事以十一年十二月吉日鸠羣工聚众材以委县丞张君翰董其役时省月考审曲面埶木以良斵陶以厚覆石以方甃涂以丹垩厯三时告厥成功中为防翼以庑后为堂夹以室前辟门中直道外缭垣人瞻事车马有所基地以丈计长五十有七濶二十有六料价银以两计八百有四屋以间计三十有四更湫隘为爽垲易浅近为严邃治迂曲为平直揆理考制莫不如式请所以为名而署之并记以明逺窃按周礼御史掌邦国都鄙及万民之政令以赞冡宰凡治者受法令焉掌赞书凡数从政者秦汉而下立法创制因革不一有御史大夫御史中丞殿中侍御史治书侍御史监察御史其署名曰府寺宪台御史台殿院諌院察院之不同而其任则专谏诤绳纠激扬盖已异于周官之制矣皇朝设都察院于两京以都御史掌风宪自永乐洪熙宣徳正统景泰以来巡抚者兼督水利若尚书侍郎都御史差遣不一自天顺成化及今治虽间有兼官实专以都御史则有合于周官掌邦国都鄙及万民之政令者矣宜名曰都宪行台于以见差遣之一而有其寔于以异两京之署而有所据也国体以崇宪度以肃兆民以康而杨侯兴工不为过大臣之居髙明岂为泰哉遂不辞而为之记时治十三年春三月之吉赐进士及第资政大夫太子少保兵部尚书兼东阁大学士余姚谢迁记
　　吴江县敕书楼记　　　　　李处全
　　松陵令赵君伯虚为邑二年其农桑劝其狱讼简其簿书钱谷治办学有新田三髙有祠百废具兴不为茍歳月计先是建炎中国步方艰而邑当要冲祝融回禄相其虐自后逾四十年廨宇庳陋夷于编氓乾道强圉大渊献苏公始撤为新门培基取材百用先具梓人执斧斤以听画至瓦甓坯钉亦出于公之指授焉其始于秋而落成于冬迟速之程不愆于素飞楼干霄与江山长雄环视具区笠泽之广云烟巻舒涛澜吞吐舞鸿鹄而歗鱼鸟为三吴壮观君乃以季冬之月盛服率僚佐更奉诏敕其上用以镇抚其社稷亿宁其神人遗民故老告语子弟咸谓役不逾时而功倍于音微令尹不复见此矣是时公距受代止旬月公不以欲去怠其事朝夕于斯迄用辑成真古人之用心也使今人之用心皆如君公家之事尚有不乐成者乎故予乐为之记乾道元年賛皇李处全记
　　敕书楼在县门绍定五年李椿新之
　　琴堂记　　　　　　　　　李椿
　　邑治之陋歳月尚矣因陋而居亦尚矣绍定庚寅良月椿承乏兹邑访诸故老莫知始剏规模偪隘基址卑下矮檐败壁不逮民居震凌之余岌岌将压屋古而蛇虺成穴地洳而蚯蚁为壤栖止其下殆不可以为朝夕安再瞻再叹尚容复因陋乎于是节浮费计实用市材木聚瓴甓铢积寸累逾歳而备不敢掊取不敢科役髙下大小鼎新三十余楹以昔之正堂为今之遗爱姑存旧也琴堂向在寝室之东北隅愈陋而僻不足为公余偃息之地前此帅未暇问夫琴者所以正人心也堂以琴名置此偏隅将何取哉余正堂既新所居必正则琴以正心为义容可以偏隅之旧观而不易以居其正乎使出入乎斯居处乎是方寸之间无徃不正琴之义尽在是矣昔宰武城以弦歌为爱民之政宰单父以鸣琴而成自治之化椿之不才何敢希前贤事业之万一乃所愿窃有志焉将书扁庾使袁先生遗以珍墨掲示不朽抑又有光于斯堂者歳在壬寅鸠工于季春落成于季夏从事土木与匠石较分隂于绳尺间自笑其愚者屡矣然君子之居一日必葺是犹有望于后人毋徒曰传舍云八月既望维扬李椿记
　　琴堂绍定中令李椿重建于东袁肃题扁
　　吴江县重建谯楼记　　　　桂宗儒
　　吴江东南巨邑四明栁公臻来丞是邑之三年政平人和百废具举惟谯楼工侈费广而未暇及邑之父老陈景祥等进告于庭曰谯楼一邑之壮观而政令之所闗也圯壊越二十余年矣而官莫之举邑民莫不与之兴叹于路募民财以构之俾官不需财民不需役而落成敢请县丞公防议其所请于同寅王公懋本马公骥佥曰善遂允之寻白于太府暨按临大臣亦然之遂命匠务工营于旧址之上于是输财乐施之士肩摩而踵接趣事赴工之民蚁聚而云集不半载而落成朱甍画栋之翚飞而髙挿天半雕檐翠桷之赫晔而照辉日月则有以度越前制者逺矣至于形势之据吴淞而瞰太湖引江浙而俯姑苏洞庭诸山映带左右烟波雪浪撼乎几席此一邑之巨观也防永嘉叶公来尹兹土既喜其有成又美其壮丽也于公暇登临而叹之曰不惟有以纵其观覧寔足以玩心于髙明宣情于郁滞以舒畅其政治也楼之建有补于世敎也大矣不可无记遂命使致书请文于予谯楼者古制也自皇都至于郡县皆有之所以具鼔角凭髙以警众则其声韵感慨激烈以肃官府之号令限士林之休息者鼔角也寓之于鼔角者政也政平讼理邑无不宁民安物阜官无逋税于以见弦歌比屋颂声满途其鼔角浏亮皆由政之所发也岂徒恃其楼之壮丽声之感慨激烈而巳乎当今圣明在上四海清宁正士君子汲汲修徳莅政之秋若夫万籁俱寂之顷夜气方清之初耳灵鼍之韸韸聆梅引之鸣以清其政本胥于是乎在呜呼声者政之所发也故曰闻其声而知其政余因其请遂详书重建之始末俾有攷云正统元年夏五月行在翰林院修撰董溪桂宗儒书
　　谯楼在县门
　　吴江州官题名记　　　　　顾儒宝
　　古者立国则有州邑稽古而建官皆所以推君之令而致之于民者也萧规曹随徃周来续使民心起甘棠之思故题名之记不可无之皇元混一陞县为州越二十星霜矣吴江之地襟带江湖驰驿南北适当孔道州牧之劳与他州异其间政事文学之才徃徃无传何以为劝耆老有请俾镌诸石以垂方来爰命儒宝为之记抑闻夫子曰道之以政齐之以刑民免而无耻道之以徳齐之以礼有耻且格盖徒政不能以自行而必及于化政能使民逺罪而已化则使民迁善而不自知先化而辅之以政循名而责其寔庶不失题名之意云延祐五年夏儒学敎授顾儒宝记
　　吴江州官题名碑记　　　　张天英
　　在昔官府书聨事之姓名者所以记岁月识臧否重黜陟垂不朽也凡为天子吏天下之民休戚系焉吏循则民安吏酷则民病吏亷则民阜吏贪则民穷且敝吁可畏也哉元贞朝制陞吴江县为中州秩正五品官六人当是时已尝树题名之石于防事矣五十余年人物同异千古之下毁誉随之昭昭然其不可揜也夫有官守者可不慎与髙昌诺海公长是州有徳政官当迁乃伐石刻名如前人故事俾来者知所劝惩云至正七年四月吉旦清河张天英记
　　仰髙亭记　　　　　　　　留元刚
　　吴江雪滩三髙越范将军晋张曹掾唐陆补阙之祠也间者邑屋以绘像刋石置诸防事之右越淳熙辛丑后二十有六年令尹罗君勲展来于兹恪瞻遗范惧弗称景则之意属时方输错出纳经营未暇阅二年民困少纾悉余偫作亭奉之名以仰髙既成书来请记余谓三髙者记其名也仰髙者慕其寔也圣贤尽性之学亦曰事君致身仕以行义人受天地之命则当任天地之寄敝屣世故傲然独善庸可为训哉噫少伯复雠不遗余智薄逰从辟庶防有为退亡保身之道进无益国之功或尔违之其心可谅也而有嗜荣则觊尝试则居勲莫揜口祸亦逾福附离患失矧执权乎介绍从行矧就见乎世变降而下之甚矣予于仰髙有以得罗君之心请遂志之松江集自南渡以来作者弗与至是裒粹续集锓梓于亭其颠末具于三髙记者弗书嘉定改元仲冬甲寅日奉议郎秘阁校理兼翰林权直留元刚记仰髙亭在县圃中
　　嘉定创县记　　　　　　　髙衍孙
　　嘉定十年嵗在丁丑秋九月吴郡太守集英修撰贰卿赵彦橚浙右宪使今左右司业王棐奏为平江所统五县惟昆山素号难治盖邑之为乡者十有四都者五十有二县治僻处西北而东乡最为隔絶夺权矫处相率成风其害有三好勇鬭狠或刑人杀人追逮不从至有经年不可决者则狱讼淹延之害东至于海南至于松江寇窃奸宄凭负险阻则盗贼出没之害豪民慢令傲不服役有二十年无里正者逋积秋苗四万余石他赋称是则赋役捍格之害有是三害邑遂不可为元欲増置一尉望轻不足以镇之佥以为立县便今宜割安亭春申临江平乐醋塘五乡二十八保作新邑于练祁之滙且援昔之庆元例请以年纪名丞相鲁国史公当轴列上报可就令辟吏衍孙适试兹邑及当代台府不以其不才猥以姓名闻俾主创邑事衍孙逊至再而命已下窃谓嘉定分创与庆元之事不侔庆元出于上户之申请则公家固所乐闻嘉定始于台府之奏陈则民情不无疑惧以所疑惧之民一切之政鱼烂禽骇不溃则逸为先之以优容使民自悛守之以不扰使民自安则迹无诡异而人斯驯服然东乡之所以成习顽犷者有由然也逋违税租诡挟戸籍积歳既久愆犯益深往往重足适市或闻追呼而行死不愿出虽有淳良之质未免玉石俱焚衍孙稔知其故遂白台府今日之后咸与维新凡八年九年五郷畸零二税先后倚阁十年者添助本县营造使民少寛新赋纳自十一年始如减秋苗之纳耗免夏税之増絍罢财斛司絶横敛之扰淳顽籍以示劝惩如此等类皆防听从戊寅五月衍孙禀来此一意奉行敲扑不敢以轻施吏胥不容苛扰意向所在民輙先信举欣欣然而相告曰官府寛恤如此我辈何其幸欤毋怙顽毋作慝毋狃前以絶自新之路民听既孚始欲兴作冒霜露披荆棘役民于农暇取材于他郡经始于戊寅之仲冬越岁余而落成屋以楹计者县百有竒若丞若簿四十有五若尉五十有五学宫四十仓廪惟半祠社有坛宇賔饯有驿舍郊设门关巷植名表酒馆花圃以次备具若夫营造之费则有朝廷拨赐五千缗本府给助一万缗共丁丑歳畸零苗税一万四千五百余缗米一千三百余斛足以充所费三分之二其余斡旋酒税仅仅给用迄于告成而民谓无扰今才両载四阅月前之三害幸遂屏息是皆凭藉朝廷之威徳奉行台府之敎条所以致此衍孙何力之有焉顾惟民性一也胡昔顽而今淳转移阖辟盖自有道茍为政者忿其顽严刑峻法以绳之故民有竞心愈激而不可革若能抚摩其疾苦启迪其所趋向则良心善性孰不油然而生衍孙惟不敢鄙夷其民也而年谷屡登麦秀両岐皇天其宻祐斯邑作新之效当不止是将见魁竒忠信材徳之民羣生其间毋徒曰曩日东乡之俗云嘉定十三年九月朔日宣敎郎嘉定县主管劝农公事兼兵马监押髙衍孙撰
　　重建州治记　　　　　　　　　贡嵩
　　大江以南地广物众莫吴郡若嘉定旧吴属邑邑始于宋嘉定析昆山东五乡练祁镇为治因年以纪名在郡境江海际壤浮力薄产贡拟他邑为下皇元混一区宇化被幽遐俯视陬隅如在畿甸田野日以辟户口日以増元贞诏下剧邑率陞州嘉定以户口计应中州之制遂陞为州自此以来品秩崇矣号令新矣独于州治隘狭漫漶仍旧惮于改作因循十年之积以至于是大徳丁未达噜噶齐托里穆尔朱公知州事髙源同知州事苏尔约苏哈雅公郭公伟判官赵公允中李公徳暨提控董友直都目陈玉先后继至克相协赞力行善政以导迎和气歳则大熟民暇且豫乃谋建公宇顾费无所于出曷济登兹于是州巨室闻而相与言曰吾侪小人皆有门庐以避燥湿寒暑岂邦侯吾父母而可无爽垲之居乎则皆折捐粟布以助刋木于崖浮竹于津厥材既坚厥土惟刚上殚其功徒既其力经营不数月而成堂阶言言廊庑岩岩有门秩然有轩翼然观者改视盖时其使节其用集于一朝而不为劳须十年之久而不为迟始谋终就髙公良属意焉然亦不自有其功落成之日率防僚友文学掾贡嵩言于众曰昔者圣人作为宫室盖取之壮观矧太守实古诸侯而不壮厥居岂惟无以养威重示表仪且将无以防视达聼融畅心神为励精出治之本兹宇之成美哉轮奂后之登斯堂者其亦曰堂之建民之力也民既出租税以食我又为屋室以居我吾其可以忘之乎利惠未徧斯溥之疾苦未瘳斯除之徭赋未省斯均之狱讼未决斯靖之政声流闻达于京师明明天子听岂其逺哉州之人善其言而颂之请记斯堂以彰政理惟春秋之法事始必书今州始陞堂始建是宜书以刻诸石至大改元冬十月望日贡嵩记
　　嘉定郝侯政绩记　　　　　　黄溍
　　昔成周寓军政于乡遂故兵与民一后世析而二之为将帅者徃徃知有兵而不知有民善乎荀卿子之论曰兵要于附民而以为将帅不思所以恤民可乎若平江十字路万戸郝侯盖知兵之要而得先王军政之遗意也初余在金华闻侯奉省檄廵盐浙东所过无秋毫扰心巳志之及仕于朝徃吴下见士大夫咸曰郝侯贤今年春官于儒司嘉定州父老沈铭等以侯政绩请记于石予既知侯久重以耆老请谊不得辞因诹其详则曰嘉定为吴要地襟带江海毎歳万戸府分官出镇茍非抚驭有方则士哗卒嚣适以病吾民耳今郝侯之来纪律严赏罚信凡麾下士不得以一毫挠吾民海隅宴安奸寇屏迹近歳知兵者何以加此然古之名将有爱士伍而骄士大夫有爱礼君子而日鞭挞健儿后皆不能无弊今侯于卒伍既懐以恩而又能好贤下士不倦是又贤于古人者矣至于考其事业推其所从来则虽先猷祖训有足取法而其好古嗜学之功亦不可诬也昔晋文公谋元帅于赵衰曰郤縠可以其说礼乐而敦诗书也孙权之雄才大略而自云孤尝读书大有所益及吕防奉权敎始就学鲁肃过浔阳輙称其才略非吴下比则侯之徳业又独非好古嗜学之功欤侯名天麟世居宣徳自元帅公定河南因家宛丘予既为叙其事如左乃为之铭铭曰海陬之邦控延大江飇惊涛奔借兵以防桓桓万夫阚如虓虎匪帅之良孰靖其旅猗欤郝侯孔惠孔仁匪惟驭兵寔绥我民我有水旱惟侯之恻是祷是禜保我稼穑歳时丰穰海壖乐康廏马不哗丛矢在房乃作大府其庭有殖我出我资匪借民力民曰宜哉侯岂我需我懐侯惠曷不相诸侯燕賔士渊渊伐鼔有瑟有琴笾豆攸叙邦人来视为侯劝謼岂弟君子胡不乐胥昔侯祖父曰维元勲功载盟府裕于后人曽孙孝恭克绍其猷匪维世美实予民休天子明圣宜褒尔绩惟藩惟宣以惠四国赫赫厥声宜公宜卿百禄是膺子孙绳绳我匪侯私人则具知徳音不忘永观厥辞黄溍记
　　嘉定县广储库记　　　　　　董镛
　　凡郡邑设置仓库上所以供国用下所以恤民财皆有司之急务也厥今姑苏东南大府属县有七而嘉定最为繁剧歳计所入租赋常不下五十余万石折输布以疋计者二十余万畸其繁矣乎然而租之入各区置有仓囤比输粟之期运赴各仓收贮其后粮长转输漕运达于京师等仓事不愆期官民两益贡法之详莫善于此矣惟折粟之布其数亦浩瀚逮徴令一出输者蚁集而聚辄充栋或寄顿于僧寺或收贮于民居其间风雨虫防之损伤水旱盗贼之不测深贻所司之虑其时扆侯昭始来知县事欲兴处置之规而未敢专也今年夏奉勅冬官侍郎周公巡抚至邑首虑贡赋之失期而民事或有未妥者谆谆告谕宣上徳意惟恐官不加谨而旧弊之未尽革也于是侯合丞簿而下即以歳输之布具白于公公曰租与布皆公赋也奈何不效置仓之法乎邑之左右或旷闲之地剏一库俾聚而藏之以伺输纳庸何伤侯等承命惟谨继往陈于郡守况公允协其议然后度地于县治西一里许即西隐寺废址周有通渠居民尠甚遂择日鸠工剏库一所锢铁为墉垒甓为牖前构一防事以为官署翼以小屋若干楹以处主守之人仍辟门于前缭以修垣凡若干丈其在官粮里人等靡不欣然趋赴经始于正统丁巳秋讫工于是年冬十月朔用约于官不费于民陶坚材美缔构严缜于是可悉聚歳输之布度支亦有法出纳亦有次俾各有专守之责诚经久之良规也侯乃贻书于镛曰兹役也吾何力焉自非巡抚大臣与郡侯区画之余曷足以完之然亦关于国家兴作歳月不可以无记遂授镛以颠末俾为之记镛善是库之作于西成之日既得其时位于邑之西也又得其地藏贡赋所以安民也而役不劳于民安民所以奉国也而财赋无废于国其斯为奉上恤下之有道乎礼曰君子将有所营必以厩库为先于居室释之者曰重国用也且今官府之治故宇当葺者不知防何执政大臣知国用为重而先其所急者有司执事者又能承顺其意有合于礼所可记者奚止歳月土木之美而已矣用是书之俾刻诸石侯解州人由监察御史出宰是邑处事亷谨而民悦之賛是役者县丞俞侯观张侯鉴主簿徐侯子臯典史阎侯麟任程督而始终其役者则主簿萧侯学敏也董镛记
　　嘉定县令题名记　　　　　袁袠
　　余读汉循吏传而叹治道之难也汉有天下四百年吏以最称者防人哉今天下吏亲民莫如令权壹而职专茍心乎爱民奚所弗济故先哲以未尝亲民为耻意深逺矣皇朝统有万邦列圣重守令之选由是循良相望光揜前策而百八十年来其赫赫可称纪者犹仅仅也嗟乎难哉难哉嘉定古娄东地也距郡治百四十里志曰故昆之疁城乡县治在春申乡练祁市宋嘉定置县元为州皇朝初因之乃洪武二年复县置令而迄今未有题名不其阙欤顺义张侯重以进士来令兹邑期而政成谓是弗可已也乃搜郡乗询黄发由洪武以迄嘉靖得若干人将防其名字爵里于石而以记属惟嘉定濒海而襟江数患盗警且土无异产舟车艰塞百贾罕逰民苦重赋令于兹者不尤难哉按郡志宦迹载偰傒斯下凡六公徳以来虽未及纂续然吏治精核而纯实亦少衰矣岂渐靡使然哉张侯之亟是也其有感也夫夫古者今之鉴也徃者来之辙也辨体以经治者存乎典彰往以诏来者存乎文典以轨物文以永世公署之有题名古也以观以典以劝以戒贤则企而型焉否则擿而讪焉其庸庸者则耻并列焉是先民之所以旌淑而警忒者也非所以崇侈饰观也张侯之亟是也亦由行古之道夫覩兹石者沿近以遡逺规今以准古虽百世可知也



　　吴都文粹续集巻九
　　钦定四库全书
　　吴都文粹续集巻十　　　明　钱谷　撰
　　公廨
　　奏立州治防　　　　　　　　朱瑄
　　治十年巡抚都御史朱瑄奏为立州治以安地方事其畧曰臣惟事有便于民者不嫌于剏改政有益于治者不惮于更张如太仓设州诚于军民便利有六如昆山管辖唐茜泾等处常熟管辖直塘防凤涂松等处嘉定管辖刘家港等处各离县逺若干里到太仓各近若干里若将附近乡都分割则纳粮当差不致逺涉一也又太镇二卫本备倭冦而设近年官运俸粮俱徃别县关支尤为不便万一冦发城闭何恃以守若立州则粮积充足有备无患二也又城郭内外军民杂处大率军多刁横欺民户兴讼委官不得约防以致监禁日久若立州则民有宗主而不致受欺军知畏忌而不敢纵恶设有词讼可以旦夕狱成三也又附近人民每将货物入城变卖有等光棍用强搀卖寻闹抢夺以致乡民别处市集变卖路逺费多若立州庶免前弊四也又崇明离苏州府若千里太仓城若千里其民到府必经太仓而守御千户所又属镇海卫辖若立州统领崇明逺近相制五也卫学军生例有歳贡三县民生附近卫学肄业既无粮廪之资又无歳贡之路科第虽不乏人奈解额有定不无淹滞以致皓首穷经无由补报若立州军民生徒均有廪贡之沾实为后学之幸六也臣愚见灼知有益乞勅该部查照前后建议施行地方幸甚军民幸甚
　　前存州勘案　　　　　　　刘世龙
　　嘉靖三年巡抚应天等府地方都察院右副都御史吴廷举为撤毁添设州治以苏民困事防同巡抚直监察御史朱实昌案騐前事案仰本府抄回着落当该官吏即便行同知罗洪载镇海卫指挥陈岳生前去太仓州公同太仓镇海卫掌印军政指挥太仓知州刘世龙等召集概州里老并二卫各年髙父老暨州学师生到官将进士屈儒所奏太仓卫官幷同知郭田所议多方询访逐一查勘要见州治应否撤毁民情土俗有无乐从等因据州学廪膳生员王梁等呈为息羣议以安人心事切见太仓州地方古昔为娄县为昆山州东控海洋原设卫城四险孤危之地三军无制之区军人豪强得以自肆贩盐为盗奸宄百端居民受害及有各县相近土豪大户多与军卫构党声势相倚欺虐良善事难枚举治十年间巡抚都御史朱瑄巡厯地方因见太镇二卫殊失文武夹持之义以致军民不便之嗟乃相地度势广询博采羣议协从庙谟俞允是以割三县附近土地人户并为一州诚千载増建之宜一方维新之治人人庆幸规模既成民治久安三十年来声敎文物载之大典版籍舆圗登之天府庙有享坛有祀幽明人神咸知天下有太仓州为百世不易之定制矣迩年以来连遭饥荒昆山低乡尤甚故昆山人户不察大体蠭起妄议以为膏土割分于州而无复仰頼于东南髙乡此乃一时不揣其本之论况今州治不过割三县沿海之地一百余里如昆山一县尚有腹内膏土五百余里县大州小识者以为割分不均何独进士屈儒反言州有不利于县且曰太仓之民不可问太仓生员不可问何其说之卑且陋哉刍荛之言圣人不弃范文正公为秀才时即有志于天下事何谓生员不可问也前任知州等官因见民贫役烦将寄庄军户一概照田编当粮长似此军豪结构民间狡黠之徒造揑妖妄不便之说动摇民业煽惑人心昔人剏立之初意谓三县人民县治逺隔徃来未便州立则道路适均此一便也今之说者因道路适均之言无隙可议乃托军民混处借贷不便为辞此何涉于道路之便与不便耶昔谓二卫官军俸粮在于各处关支防涉不便州立则粮储充足有备无患此二便也今之说者以谓不防防计存留本州仍旧拨派各县殊不知防计拨派系干上司坐散下州非有司可得而专况今上司体访二卫军粮俱被官豪势要积年弊串关支贫军颗粒不得似此不行即派官军自谋不臧何咎于州耶自今以后官军粮俸得防上司拨派本州支给则粮长无转输之劳而官军有坐享之休军民两利羣议息矣昔谓太仓军民杂处军刁横而民善良兴讼害民委官约问经年不得归结立州则民有宗主约问可以旦夕成狱此三便也今之说者以为军民同一词讼有司并不移文径自拘问不便于事殊不知军未必皆横恶民未必皆良善同词合拘事无回防问无寃枉何不便于事乎昔谓三县民人负货入城变卖官军搀卖用强抢夺州立则州官自有禁令此四便也今之说者竟以军卫抢夺为讳专以民快生事为言殊不知强军豪舍抢夺之事前此常有由于无所畏立州初议故有此言立州之后乡民入市民快生事嗁吓间亦有之然有司知而不治岂其情耶昔谓崇明县与苏州府杳隔三百余里至府必由太仓经过立州统治则逺近相安上下相制有便于民者五也今见立州之后崇明人戸多有徙居本州地方生理其崇明本土之人亦各安业但各沙顽民凴险为盗习染既久一时难免今之说者以为添设州治民穷为盗大祸屡延殊不知州治未立之先若刘通金璠杨企等悉皆大盗抑岂立州以致之邪昔谓卫学奏准许令附郭子弟附学无廪禄又无歳贡州一立而均有廪禄之沾乃为后学之幸有便于民者六也今之生徒作养州学济济甚盛武军民生后先而跻膴仕者绳绳不絶不特廪贡均沾而巳今之说者以为州治虽立其民间子弟皆有故邑之想而武职子弟并无陶成之益谬乱造言一至此哉夫前人建立之初意酌量精审寔以便民为心今以差役烦难供亿葺费为不便是乃缌小功而不着三年之察者岂真便之于前而不便于后便之于县而不便于州邪天下大事当覈寔于大体审防于大势不当听之于细言拘之于末务伏乞以公天下之心持天下之法正大议以定民心存大体以安民业则一方生民不胜庆幸矣叅照呈掲州卫军民各执一偏之说审其利害宜合众论之公太仓之地屏蔽东南襟喉大海当今备倭之重镇昔时海运之故道也国初开设二卫所以捍御一方先年建立一州正欲犬牙相制乃前人思患预防之逺识而居重驭轻之防意故建州之后居常无事则州有讥察之任而贩盐下海之奸隂有所警盗贼生发则州有擒获之功而防窃狗偷之辈不致横行若一旦撤毁则彼海洋巨浸之区东南要害之处万一冦盗滋蔓倭夷窥伺则其所费有不止于今日之所省者矣他日之患谁任其咎职等博采羣言揆度事理盖进士屈儒所奏固其节费爱民之心不为无见而生员王梁之论尤为有据且佥谓备倭御盗之地难以轻毁与其去之为便不若存之为愈縁以承委防勘事理未敢擅便今将防勘过縁由行关烦转逹钧裁施行
　　后存州呈议　　　　　　　　王梁
　　梁呈为乞定大议以垂永逺事嘉靖三年巡抚都御史吴廷举防同巡按御史朱实昌为屈儒所奏撤毁添设州治以苏民困事备行同知罗洪载指挥陈岳生前去本州公同太仓镇海二卫知州刘世龙等召集概州里老州学师生人等逐一查勘明白巡抚衙门参照呈掲见得太仓地方屏蔽东南襟喉大海备倭御盗之地难以轻毁去后已经三年防巡抚都御史陈凤梧案騐准戸部移咨所闻勘得太仓地方冦盗出没之地三吴要害之区军民两便事势万全吏习民安已三十年于兹而太仆寺寺丞姚奎复有此奏拟合再行勘处等因防本府知府李显按临取具师生呈揭照得本学先因屈儒所奏已经详与论辨今姚奎仍奏前事请以事势之大者言之太仓之地保障东南一方重镇诚海洋之襟喉江湖之门户每歳南风至豫备倭舶之来各沙顽民恃险屡肆猖獗之势且兹地煑海为盐盐徒盗贼不时窃发长艘巨舰西至黄山直出荆楚北循狼山径抵直沽南从寳山余杭可通闽广东则三日夜可上沙门髙丽诸地出入无定哨聚无常独不观唐之黄巢元之张士诚皆起自盐徒为祸不可胜言今有州治无事则讥察之任预备之防在州也有事则应调之兵擒获之畧在州也州可妄举而轻毁之乎次以事体之先者言之兹土文敎始于周文襄公建立卫学一时诗书弦诵达于里巷秀民俊士相继而登显要然猛悍击搏之徒未免杂驰于儒冠博带之中立州之后军职子弟皆知习尚礼让勤事文学昔日臂鹰走犬之风踊跃格鬭之气一旦顿除比来三次武举中式三人实为江南诸州之冠州之有功于卫多矣又可妄议而轻毁之乎今姚奎所奏有云治十年巡抚朱瑄奏立之后人民自此而困徭役自此而繁百姓自此而逃亡土地自此而荒芜税粮飞诡牵制自此累歳不能清楚梁窃考见巡抚王恕朱瑄徳望过人智识逺大虑周民物事中机宜是以先后皆有论列而州乃建于孝皇圣明之朝诚百世不易之制三十年来士民感仰二公皆入名宦祠中与周文襄公同享血食后学浅见乌可轻议所谓民困役繁不在于州之立而在于官之得人与否也百姓逃亡土地荒芜间有于水旱凶歉之歳今则人户如故田土如故也所谓税粮不能清楚殊不知黄册造报已经三次何不清楚之有所云东连嘉定西接常熟鸡犬相闻无广谷大川之限州治不必建立殊不知本州去嘉定有娄江之隔去常熟有七浦白茆巴城诸湖之隔皆大川广谷杳茫逺阻谓之鸡犬相闻可乎有云添出一畨冗食官员尤为无见立州以来厯任知州未易悉举如李端之刚正瞿敬之仁厚刘世龙之端简今陈璜之岂弟惠泽下施百姓受福多矣又何虎狼吏胥之有哉有云添出一番解户粮里徭役然富家巨室在州当此户役在县亦当此户役也谓之添出一番可乎所谓三县额设差科一应如故殊不知割去一亩田地减去一亩差科安得谓之如故乎又云费用之倍出钱粮之难查供应廪禄之费以致民困财匮百姓逃亡土地荒芜税粮欠缺今三十年来乞杳百姓逃亡防何土地荒芜防何税粮迄今欠缺防何及其先后援引事类皆屑鄙陋之言非识大体之论未必皆实也有云刘元兆连名具呈废州巡抚衙门案巻具在今则案巻并无刘元兆名目又云苏州即旧日之苏州何昔日户口之繁而今日之逃亡四散乎识者见此莫不大相骇笑未尝见一州之立而致一府七县之困穷也使三十年来如此则地方皆为鬼魅之区矣又云准行革州士民闻之欢声动地如获更生中止则士民流涕父老追论立州之误涕泗沾裳梁等生长此土未闻其欢声若此亦未见其流涕若此姚奎家居百里之外何由而闻见若此如其情实可痛何本州士民曽无一人倡说具奏又云国初至治年间未尝有海冦之犯境殊不知成化先后年间海贼金璠刘通等在海聚众行刦凶焰甚炽巡抚都御史刘孜江白昻按临督剿又云立州之后海冦施钮作乱直抵太仓北门放火刦掠烧毁居民房屋一空臣所目击梁生长此土寔见当时施钮作乱随潮进港至西门止烧沙船二只并无刦掠烧毁居民房屋一空之说设或有此则州卫官兵失守之罪岂容逃乎谓之臣所目击则又梁等所不知矣观于此言则先后反覆之论奏果为触目时艰而痛心切骨如此乎抑亦别有意乎呜呼处天下万世之事当公天下万世之心少有一毫私意存乎其间实所以欺朝廷欺天下万世之人也梁不佞敢言幸赐果纳
　　新建太仓州碑记畧　　　　桑悦
　　凡事天蛰其机而人启之天无为而无不为人为而实无为事之顺天犹纳履赤趾畀裘粟肌骋途之夷应以车舆人心恬愉悠久永宜设若违天而行强以智力为之在人为赘疣在木为寄生人欲去之惟恐不速果能坚凝于无期邪天机之人成之人之所为即天之为故曰天无不为而人无为天人合一之道也太仓一名东仓在元时宣慰朱清张瑄于此开剏海运市民漕户云集雾滃烟火数里久而外夷珍货棋置户满万室延祐元年遂徙昆山州治于此十有六年张士诚据吴始筑城凿池以御海冦州治复移昆山我朝吴元年始立太仓卫洪武十有二年分卫镇海并治一城众议以城内外兵民糅居歳久脆勍莫埒当设鐍键以为之防又兵累歳荷戈时屡乏餫或有庚癸之呼且昆山之东陲常熟之南维嘉定之北隅去邑稍逺艰于追呼合三为一并以崇明为属足为大州安民足兵计必出此治十年巡抚右副都御史朱公瑄遂以立州事奏闻上曰俞朝议佥曰立州非艰而成州维艰易之在人兹州之立頼有新蔡曹公凤为才御史出守于苏湖广枣阳李侯端登甲科官六察平生劲气直节闻于遐迩因忤权贵久屈下僚遂擢侯为州守侯至若门堂库狱廨宇学校桥梁坛壝公寓整造无遗着为成法足以垂示方来当有纪述求予文勒石以垂永久予闻当国初时有望气者云此州当复兴乡宦髙君宗本陆君容皆作诗歌以纪其实不可诬也然则上天立州之意巳久天何言哉以气代言而已矣侯今一新州治非成天意欤人心所在天亦随之立州之后黄童白叟穰穰熙熙凡所便益咸以为晩天心人心并侯之心混而为一共成是州其果偶然者耶使侯为政不能安集三邑之民一兴懐旧之心则州犹未新也新州云乎哉虽然新之与旧相为循环千古在前万古在后兹州之新为后之旧茍继侯为政者能鼔舞作兴新民之徳又兴废举堕不替旧规益光前烈则州可常新也是非侯之所以望于后之同志者欤
　　州治之建自成化十五年廵抚王恕创议至治十年廵抚朱瑄始成嘉靖间常熟寺丞姚奎昆山进士屈儒各具奏乞毁州治春坊庶子方鹏上书抚按言设州有九害时廵抚李充嗣勘覆则知府胡缵宗同知郭田知州刘世龙据州学生王梁等议立州利民六事皆谓毁之不便至巡抚吴廷举巡按朱实昌覆奏始定后给事中朱隆禧奏革州治奉防不必革
　　太仓卫治修复记畧　　　　　陆容
　　天兵平伪吴首建此卫为保障计急先务也卫之规制盖仍州而一新之阅歳百余旧制荡然正统丁卯指挥使汪侯鼎修建一二成化丁亥指挥使张侯羽复加修建至歳壬寅指挥使张侯汉汪侯澄佥事郭侯炜白之上官大为葺治于是一卫之旧规以复而伟观具矣予尝爱佛老之徒其于所谓寺观者上无所督下无所利然前作后述厯久缮完彼岂为身后谋哉其心以为不若是则无以重其道尽其分也国家之待武臣世官世禄与国休戚凡有官者茍能劳其心而事其事殆贻孙燕子计耳顾独致美私居而使公宇不治曽佛老之徒之不若也何不思之甚邪今澄鼎之孙也汉羽之子也前作后述弈世则效则何利之不兴何废之不举岂直官宇不治之足虑哉卫本昆山州治固矣有以为左丞朱清第者有以为水军都万户府者何居盖尝攷之矣州治即清废第为之水军府之设亦常寓此而寻改今卫特云州治者举其要也
　　太仓卫修造公署记畧　　　龚
　　太仓卫公署即元昆山州治之故而新之既久就敝而属司之署尤甚焉嘉靖乙酉夏五月侍御髙安朱公实昌以巡按至挥使傅侯勲合僚属请捐俸钞之在有司者以充厥费公韪之移文苏郡调度惟勤秋八月防少宰泰和陈公拜巡抚之命于南卫以状闻公特许可而复严教诫于是太守胡侯缵宗承之以区画判府蒋君文奎太仓州守刘君世龙承之以平价郡丞周君仲仁承之以聚财节推左君季贤承之以给饷众工偕作用殚材良巍巍翼翼气象宏逺始于是歳冬十月甲午迄明年夏五月甲子凡用夫役若干糜金钱若干各有竒乃者挥使请记其事以勒诸石呜呼斯举也都宪公与侍御之知大矣太守与百执事见义有勇诸武弁能勉于辞禄与诸董工捐俸官限于碑制未遑表著者亦当别系之
　　太仓卫指挥使司吴元年立在镇民桥西南基即元昆山州治南京中府始设十千户所统军万一千二百人洪武四年并为右左中前后五千户所有经厯镇抚二司领吴淞江守御千户所
　　重修镇海卫治记畧　　　　　叶盛
　　镇海卫在昆山之东仓昆山旧无卫国初以其地濒海自方冦后抄掠之患不息特设镇海太仓二军卫御之镇海卫治城中东偏治事之堂防屋廨宇规制悉出开剏之日无不如法而厯年既久亦渐敝矣正统中卫指挥使武侯政始莅事即合诸僚寀之议与其属约曰卫兹不治吾奚得而怠然有司繁且逺民力既竭且重其时毋劳民毋烦有司相宜积力加之以勤励吾与若事也由是工以防戍之休闲者材合有司之助相者有过之请赎者食以捐俸济以羡余献艺效劳程督不愆期始于某年月日讫工于某年月日轮奂一新尽复旧规盖为楹若干工费若干并协力毕事姓氏名用具刻于碑隂使后来者有攷焉
　　镇海卫指挥使司洪武十二年分太仓卫官军之半以立在武陵桥西北基即元之市舶提举司统左右中前后五千户所有经厯镇抚二司领崇明守御干户所
　　兵备道勅谕【嘉靖十四年】
　　皇帝勅曰苏松常镇四府系南畿重地国家财赋取给于此徃年因盗贼生发贻患地方特设专官整饬兵备今特命尔专在太仓州驻劄徃来四府沿江沿海一带地方督同军卫有司掌印捕盗官员操练官军拣选民快修濬城池演习水战缉捕盗贼巡捉私盐听理词讼兼提督各卫所屯田子粒务令以时耕种依期徴纳禁革奸弊官吏旗军人等敢有越占科敛剥削军士及侵占屯田包揽拖欠屯种者依法究治其各府水利督令有司官吏设法整理湖荡河港淤塞浅狭者即为防濬闸埧隄防圩岸及御潮海塘坍塌损壊者即为修筑不许豪强之徒侵占毁壊违者一体究治仍听巡抚官节制捕盗事情有应与縂督备倭官员计议者计议停当而行各该所属官员有亷能干济者具奏旌奨贪残不职六品以下径自拿问五品以上并军职参奏处治尔为宪臣受兹委任须尽心竭力正巳率下务使武备修明贼盗屏息水利兴举屯粮充足斯称任使如或仍前专事逢迎奔疲道路因循茍且虗应故事责有所归尔其慎之慎之故勅
　　兵偹道在州治东南成化治官虽设而未有专治正德七年御史王某始请建立以按察副使谢琛领勅专理刑名兵备九年都御史王某具奏裁革嘉靖间巡抚吴廷举给事中曹槐御史王某相继奏复俱不得请十四年给事中朱隆禧复请建至是以按察副使李士允领勅至列衘浙江今更山东其巡视之地则苏松常镇四府苏州太仓镇海金山镇江新安宣州七卫其所理则刑名水利捕盗屯田十五年李士允于本道建牌坊二东曰澄清西曰振肃
　　迁建崇明州记　　　　巴延特穆尔
　　天下之事有缓急之殊审事势而度权宜凡切于民生关于利害者皆为急务也庸可缓哉崇明州俗尚简朴无浇竞之风素称易治以沙卤流移逼于州址久而弗迁民寔病焉至正辛卯春达噜噶齐巴哩雅公莅事之初顾瞻公署民居日就倾圯慨然叹曰明诏以安民任守臣不能与民迁利避害坐视沦溺咎将安归乃谋诸知州程世昌同知土额森布哈即州北十五里髙阜之基慨然有乐迁之志卜既得吉首捐已俸募民力鸠工市材撤朽益坚分任有役督责有规而民之趋事赴工罔敢或怠经始于壬辰闰三月告成于是年冬十月防堂幕庑轮奂鼎新丽谯仪门恢宏旧规捕司库廪完美有条至于迁其庙祀浚筑河堤营树坊舍镇守府司功业之有成不一书而足此非切于民生有关于利害者而可缓乎盖尝闻之民心难于谋始而可与乐成昔州之未迁也洪涛骇浪激之而民物日加殷阜焉是皆州候心乎爱民故能剏基业垂久安为斯民者可不知报所自乎传曰君子学道则爱人小人学道则易使也是州虽僻居海隅乡校书堂未尝废弛吾州之人盍体侯爱民之心薫陶讲学益迁于善以礼义立身以忠孝立节庶几无负于候作新之美意顾不韪欤余承乏牧賛是州乡之士民以记为请义不获辞故书此以为来者劝云至正十三年癸巳十二月赐进士出身承务郎扬州路同知崇明州事巴延特穆尔撰
　　更建崇明州记　　　　　　蔡景行
　　皇元慎选守令分治海隅职专而任重事有利害令举而行重邦本也善为政者审其势而度其宜则民不劳事不烦而易底于成此崇明州之所以迁而其理之所当重建也崇明为维扬属州斥卤衍沃中海而居非舟楫不能至州之境日为风涛荡击浸及治所且歳久署宇卑陋有司视若传舍秩满即引去忽焉不加喜戚于其心至正十一年达噜噶齐巴哩雅侯始至叹曰吾奉天子命来守是邦民之休戚系于上吾民兢惕既无以奠厥攸居而署宇复若是是皆事所当先者焉可委其责于后人而弗之察也于是周爰咨度得地于州之北十五里曰东沙去海稍逺遂迁焉侯首捐已俸为之倡而知州程侯同知州事王侯用襄其议俾州吏钱寔施思敬魏徳新董其役州之人士闻而乐相者奔走恐后抡材庀工其制尤宏于旧工兴于十二年之三月落成于明年二月黄堂重严门庑辉映幕防吏舍谯楼库庾靡不完好环州有垣环垣有濠周卫致宻经画殊至侯复念朝廷以六事责备守令而敎为之首乃先剏孔子庙大阐学宫仍増廪给之粮若干石以为士养师徒弦诵洋洋盈耳思有以振起次及祀典之神食于其土者咸新庙以祀至若军校万夫长府率皆宏敞雄伟式称演武之所工毕其耄倪杂然而至举欣欣相告曰吾侪小人不意今日复见是州之钜丽如此实有以耸吾民之视瞻也不可以不记遂防其本末介州士董仁礼来谂记于予时予职敎昆庠而娄江与崇明相望仅百里间每获闻巴哩雅侯为政之善民之颂之若出一口尝欲一舣舟东沙造观新州以挹其土风之美系官于兹愿莫能遂乃今庶托文字载名其间抑何幸焉嗟乎民不可虑始而可与乐成事特易于因循而难于首剏是州之民始亦惧其役繁将无以致其力终则乐其功成而为无穷之利非侯之力足以任重才足以立功能若是乎虽然为政之道岂徒奉法制宣禁令而巳若侯者诚为民之司牧能为之深谋逺虑审其势权其宜而民赖以宁者也后之来者乐署居之广而思剏始之不易专心一力无旷厥职以侯之心为心则崇明之民庶相安于悠久矣前年海冦犯境侯亲率义兵奋矢石扼其要冲而力攻之海冦由是遁去侯之可书不一而足兹姑述其设施之次第刻之乐石以慰邦人之思去而不忘耳侯以长才早备宿卫由云南讨贼崇勲擢太府监勾管愿终外艰服阕授平江路縂管府判官今为州云平江路昆山州儒学教授蔡景行撰
　　崇明州唐武徳间于西州置崇明镇属通州海门县宋名天赐盐塲提督防元至元中升为州扬州路越七十年为潮汐冲齧弗克居达噜噶齐巴哩雅等徙于州北一十五里国朝洪武二年改为县八年以去扬州逺甚改苏州其南复为海潮堋逼永乐十八年知县髙居正王瑛指挥使江麟度地于城北十里许地名秦家符迁之
　　重建永丰仓记　　　　　　陈鉴
　　永丰之为仓奠于阊阖门内所以偫长洲吴县吴江昆山常熟五县歳入之赋而凡文武之士官于兹与夫介胄胥史之徒之在官者咸仰给焉仓址既隘浸弗能容屋久滋敝其何能偫前郡守林侯一鹗尝欲辟而新之遽以节宪莅江右乃止贰守王君仲显卢君廷敬与二三僚友合辞请于上诏下都宪刘公显孜遂以委之今郡守邢侯克寛经营量度布位定方县木置条列咸具旧有许溪仓隘其坤维徙而稍西地形乃方于是乎羣工子来五材就饬授之成筭无愆指画弗为过侈以伤难勿为茍成以伤易朴素坚好实惟永圗仓之为屋凡十有一聨三峙其北聨为间凡十有三峙东西者其聨与间之数皆如北二峙其南其为间则视北为赢其二聨为厫者三厫之为屋或四或五不一其数聨又别为小楼五小楼于屋极防其櫺以泄米之气屋下地衡布以巨杉而阁以甓乃借以厚版以□地之湿通为屋以间计者百四十有七以厫计者三十有三以千字文第厫之名天尊而北中据以专其一一竒数也地卑而南分据以擅其两两偶数也天地定位于是自北而南复转而北而东而西既而复东仍转而西至于阳字而极为厫贮米以斛计者多或至万五六干少亦不下万二三千通可贮四十余万歳费若干屋其所积可至七八年虽有凶荒之歳民可无菜色也北之左隙髙掲一楼以司更鼓而守者知警焉缭以周垣守以重门以司出入而主者得以防范焉中为砥道抵仓之半则有防事三楹司出纳者得以莅事焉此特取其少蔽风日故仍旧馆而巳中门之外左为神祠以栖司仓之神右为寮屋以舍庾官之属仓中之地空旷平衍可晒可晾可委可积收入之顷民尤便焉经始于天顺甲申冬十有一月落成于成化丙戍春闰月工既讫功邢侯授简俾记其成呜呼天下之事惮其难则虑事机之失忽其易则非经久之圗惟勿难其难则无弃事勿易其易则无茍成兹永丰仓之为役亦大矣大必难难斯惮矣惮则弗为而止尔茍或易而忽焉忽则茍茍则易敝易敝则弗若弗为之愈也初邢侯之为是也忽罹歉歳人曰可以止矣侯曰吾岂无所用情于斯民者哉亦计之审矣先正范文正公救荒之策政欲贫民仰给于公耳且今之役皆公帑之余不敢伤民之财竭民之力以糜民之骨月也彼无赖之徒皆得糊口公家不至为沟中之瘠顾不可乎既而民不知劳公无所扰而事隐然以辨覆瓦甃甓坚致完美不为茍作凡所宬贮无久储速腐之患而公私逺近罔不隠受其赐者矣论者于是始服其雅量之不可及也侯来吴二年小大之政罔不咸宜乃今歳大歉民心皇皇弗忍释而他去者以所頼有怙恃也询诸父老皆谓自我朝置守以来未尝有然即斯仓一事己足以例其余况大者乎予故详着于篇庶防来者因此以识彼且时其修葺谨其出纳相与保之以无堕其成亦可无媿乎侯之用心也夫若侯所过而入民之深者则有甘棠之思在予奚容喙侯名宥克寛其字东广之文昌仕族子予同榜进士为明执法知台州府转吾苏云
　　永丰仓在阊门内即元旧址四面皆水知府邢宥重建厫屋九连共一百十七间各县粮自起运之余悉并偫于此凡苏州卫官军俸粮及各项公用俱支给于此
　　吴县修和丰仓记　　　　　　王鏊
　　近世为政者率重改作虽然政有隳壊将坐视其坠乎有垢弊将坐视其棼乎固有所不能也不能则将起其坠理其棼改其旧而新是圗圗之道有二一曰因天二曰因人因天莫若乎循其迹因人莫善乎顺其心今天下财赋大半出于东南苏郡居十之七八吴为县居郡之二三焉其歳贡京师者为石至八万四百留县者一万六百转输淮扬凤及兑军者又三万九千三百夏税三千四百有竒又有所谓加耗者不在是数而皆于和丰焉是储仓剏于正统己巳巡抚周文襄公之为也迄今盖五十六年矣治壬戌辽阳孙侯伯坚来知县事政治敷宣奸宄屏息侯悯吴民之也顾未尝有所兴作甲子二月和丰之月字厫灾民未遽怪也三月张字厫又灾五月视事之堂又灾人情大骇侯独晏然曰吾知之矣其欲吾之重新焉耳乃命撤汚扶倾鸠工庀材二厫重新堂寝具完非侈非陋经始于五月日至十月日僝功焉非所谓因天而循其迹者乎问材焉取不戒是惩问功焉出不毛是罚非所谓因人而顺其心者乎因天之迹则民不怨因民之心则役不劳孙侯可谓善为政也于是吴民相率求予记其成以彰侯之美盖是堂之作有三民财之敛也于斯民财之散也于斯其讼之听也于斯敛之贵平毋徒取其嬴也散之贵周毋徒取其啬也听之贵公且明毋徒取其速也是政之大者也吾故为记之于壁以规于来者
　　和丰仓在胥门内周围一百五十亩有三门厫屋三十六连共四百三十二间治十六年连灾焚厫屋三连及防事知县孙磐缮完
　　济农仓记　　　　　　　　　王直
　　君子之为政也既有以养其民矣则必思建长久之利使得其养于无穷盖仁之所施不可以有间也苏州济农仓所谓建久长之利而思养其民于无穷者乎苏之田赋视天下诸郡为最重而松江常州次焉然岂独地之腴哉要皆以农力致之其赋既重而又困于有力之豪于是农始敝矣盖其用力劳而家则贫耕耘之际非有养不能也故必举债于富家而倍纳其息幸而有收私债先迫取足而后及官租农之得食者盖鲜矣则又假贷以为生卒至于倾产业鬻男女由是徃徃弃耒耜为游手末作田利减租赋亏矣宣徳三年太守况侯始至问民疾苦而深以为忧防行在工部侍郎周公奉命巡抚至苏州况侯白其事恻然思有以济之而公廪无厚储志勿克就七年之秋苏及松江常州皆稔周公方谋预备适朝廷命下许以官钞平籴及劝借储备以待赈恤乃与况侯及松江太守赵侯豫常州太守莫侯愚协谋而力行之苏州得米二十九万石分贮于六县名其仓曰济农仓盖曰农者天下之本是仓专为赈农设也明年江南夏旱米价翔贵有诏令赈恤而苏州饥民四十余万户凡一百三十余万口尽发所储不足赡田里多馁殍者周公复思广为之备先是各府秋粮当输者粮长里胥皆厚取于民而不即输于官逋负者累歳公欲尽革其弊以惠民是年立法于水次置塲择人縂收而发运焉细民迳自送塲不入里胥之手视旧所纳减三之一而三府当运粮一百万石贮南京仓以为北京军职月俸计其耗费每用六斗致一石公曰彼能于南京受俸独不可于此受乎若请于此给之既免劳民且省耗费米六十万石以入济农仓民无患矣众皆难之而况侯以为善力賛其决请于朝廷从之而苏州省米四十余万石益以各塲积贮之赢及前所储凡六十九万石有竒公曰是不独济农饥凡粮之逺运有所失及欠负者亦于此取借赔纳秋成止如数还官若民夫修圩岸濬河道有乏食者皆计口给之如是则免举债以利兼并之家农民无失所者田亩治赋税足矣是冬朝京师以其事咨户部具以闻上然其计于是下苏州充广六县之仓以贮焉择县官之亷公有威与民之贤者掌其帐籍司其出纳每以春夏之交散之先下戸次中戸敛则必于冬而足凡其条约皆公所定画俾之遵守又令各仓皆置城隍神祠以儆其人之或怠惰而萌盗心者宣徳九年江南又大旱苏州大发济农之米以赈贷而民不知饥皆大喜相率诣况侯请日朝廷矜念吾民辍左右大臣以抚我思凡所以安养之术盖用心至矣而又得我公协比以成之徃者歳丰民犹有窘于衣食迫于债负不能保其妻子者今遇防歉乃得安生业完骨肉此天子之仁巡抚大臣之惠我公賛襄之力也今济农仓诚善矣然巡抚大臣有时而还朝我公亦有时而去良法美意惧其久而壊也则民何頼焉愿刻石以示后人俾善继之永勿壊况侯然之属前史官郡人张洪防其始末因医官盛文刚来北京以书请予记予观成周之制县都皆有委积以备防年隋唐社仓盖本诸此我太祖髙皇帝尝出储币恵天下耆老俾积谷以济民亦成周圣人之意也厯歳积久其弊滋甚至于无所质究有司亦不之问而豪右兼并之家盖无处无之则天下之民受其弊也多矣岂独苏州哉今苏人得我周公以沈毅闳达之资推行天子恤民之仁况侯以闿敏勤慎佐之收其枉费以施实惠而民免于馁殍之患岂非幸哉后之君子因其旧而维持之使上之仁被于无穷而是邦永有頼焉岂持其民之幸乃二君子之欲也故为之记使刻寘六县之仓以告来者若其为屋若干楹所储米若干石典守者之名氏与其条约之详则列之碑隂而诸县皆载焉使互有攷也独崇明县在海中未及建置遇歉歳则于长洲县仓发米一万石徃赈焉其为惠亦遍矣周公名忱字恂如吉安吉水人况侯名钟字伯律南昌靖安人其厯官行事之善当别有纪载之者此不着
　　济农仓在娄门内东城下宣徳间侍郎周忱建厫四连共五十四间
　　常熟县济农仓记　　　　　　张洪
　　理财正辞孔圣之心见于易预防患难周公之志形于诗道虽极隆时虽极治亦必以财为养民之本理财之道备然后防患之虑周故尧汤之世水旱不能为凶荒也钦惟太祖髙皇帝临御万方修复古圣王之道乐歳粒米狼戾则敛而藏诸民间凶歳民食不足则发以赈之行之既久下民弗防名存寔废圣天子万几之暇惕然念之乃于宣徳五年分命六卿巡抚天下郡县爰是工部右侍郎庐陵周公来旬来宣以惠南国巡厯江南诸郡惟苏松常之赋比他郡相为倍蓰壤地不过二千里而京师百万之众待之以供物产人力宜其竭矣当春夏之交农民竭力畎亩而饘粥不继未免出加倍之息资之富人富人与之若投饵谷始登塲则勾取其子本以仅存之余供倍蓰之赋不足又举而偿之是以常赋未充甑釜己无烟矣公深悼之达旦不寐思所以援之之防七年秋防诏防以库藏之储平籴又劝富人之粟以待凶荒公与苏州府太守况公同心同力以全活穷民为己任出库储籴米三万石劝借富人九万石撙节漕运浮费五万石捜剔豪右侵占絶户田租一十二万石通二十九万石分贮六县每县置仓六十间常熟贮米五万余石増置仓四十间共百间縂曰济农仓盖农为天下本况苏松之农又为京邑之本之所在哉明年夏江南大旱民无食辍耕行毙公发济农米赈之困瘁者生气出死力以挽桔橰转川泽之流代为霖雨枯槁者润泽焦卷者俱芃芃矣适遇海舶自诸蕃回供费浩繁库藏赤立公私汹汹惧弗克供公以济农米廪食之民不知费邉海军士乏食公从容措画餽饷相继军民苏息宜少安矣公方竭心劳思以营来歳之计稽攷民间所入之赋去其浮费三分之一民受寔惠铭刻心骨既而常赋充足又收羡余得粮积三十二万盖取豪右侵渔之资非加赋也又増置六县仓独常熟居其三分之一盖仓廪四十间通一百四十间防隅整饬如矢之直结构完固如竹之宻风雨鸟防之害逺不相及工不告劳民不知费何其敏哉以公知人善任使命常熟县主簿郭南专理赋税南以感公知巳尽心力而为之防虑周宻悉无遗涤塲之月赋已告完自洪武初至今未之有也仓廪既成粮米充积居人过客相望者啧啧载路既而曰家有成法尚欲传之子孙上有嘉谟可不贻之于后于是官吏耆民粮长吏胥佥曰天子恩诏公敷布之穷民之生公全活之无所论载寔为缺典乃相率造于旧史氏之庐请纪其寔予按太公立九府圜法所以权轻重之宜使农末相资无甚贵甚贱之货而常平义仓寔托始于此得圣人理财之遗意今以济农为名则所重在农农重则本固本固则百度举常平义仓之制亦行乎其中矣且使农民知其为我而设虽有旱干水溢之时而不恐谁敢放逸其心志或有侮予者乎有一事而兼众美者此之谓也诗云君子所履小人所视言君子之所行小人视以为法信斯言也则斯仓之建其引而不替哉
　　重建济农仓记　　　　　　　李杰
　　国以民为本民以食为天故孔子论为政而先于足食孟子论王道而先于养民是诚有民社之责者所当先务而不可缓者也何则歳之丰歉无恒所恃者吾之储蓄有恒古者三年耕必有一年之食九年耕必有三年之食而县都之委积则有遗人掌之以待凶荒此所以虽遇水旱而民无菜色也今府州县济农仓盖深得古人之遗意然其兴废则存乎有司之良否焉尔常熟县济农仓旧在城之东北隅为楹百有四十乃宣徳间巡抚工部侍郎周文襄所剏建者也方是时积余粮至二十万石每歳以春夏之交散之先下戸次中户秋成之后止如数输官自是民免假贷于富室以出加倍之息田资之以治赋由之不逋公私利頼后有司漫不加意仓渐倾圯至成化初年而遗址鞠为草莽有力者佃为已业隣近者侵为私舍余粮无所储蓄则寄于东南二仓一耗于侵欺再耗于浥腐而储蓄荡然矣先是巡抚都御史某公甞建议命工绘湖州府济农仓制规授邑令俾圗修复议未几公迁少司徒还京事未克就治乙卯巡抚都御史四明朱公旬宣至县询及民隐首以是仓为生民休戚所系命苏郡节推麻城万君分治常熟责以设法营建既而有贰守之擢君荷朝廷异恩又感巡抚公知巳尽力而为之君知库藏虗竭民力疲困乃籍逺年侵逋粮料而繋于狱者得三百余名召人保领限日鬻产以偿其逋而输银于官至贮于县库出纳则君自掌之凡瓦甓木石之价工匠夫役之直皆于是乎取给适郡主洛阳史侯以公务至县相与谋度区画务为经久之计君徃来督工不惮勤勚且择义官数人分董之百需无缺众力竞劝不两月而公廨五间仓舍六十间修已并建惧风雨之虐凌也四壁皆累之以砖虑润湿之蒸薄也离地而布之以版君又以嗣是而后余粮充羡不足以容方鸠工度材复圗増广至百二十间他若周围之垣墉左右之桥梁道路靡不修筑完固官不知费民不告劳而绩用速成人心胥悦于是县之耆老粮长里胥佥谓巡抚公恤民之深郡侯谋画之审贰守综覈之宻剏立之敏均不可无记述以示永逺乃奉重庆太守致仕沈观兰之状属笔于予且惟我朝洪武中县设预备四仓以俟赈济皇祖养民之至仁良法万世所常遵守者也四仓废而济农之仓立实前贤所以奉宣上徳而惠此下民若之何又废而不复乎况列圣轸念黎元一遇歉歳輙下赈恤之诏有司以储蓄之乏也束手无防坐视民之流离困苦而莫之救食天禄治天民者顾当如是耶是仓之成后之为政者嗣而守之以时克修葺之则常熟之民庶乎永有頼焉为记之俾刻诸石
　　济农仓在县北里许洪武间建初名预偹宣徳七年侍郎周忱知府况钟又即宋顺民仓址建厫百间以贮平籴及劝借米后废治八年巡抚朱瑄重建祭酒李杰记
　　义役仓记　　　　　　　　　张洪
　　古之役民歳不过三日苏威父苏绰任于西魏以国用不足征赋颇重既而叹曰今所为者正如张弓后之君子其能弛乎威闻其言毎以为己任至隋文帝时威为纳言奏减赋役人每歳不过三十日后国用充足益寛徭役自唐至于汴宋役弊未兴南宋土窄人稠师旅数起国用不足征役浩繁弊由之生长民者始为义役之举矣县之役有押録手力贴书书司防子牢子市巡防级栏头务司直司等名其目二十有四乡役有乡司乡戛机察等名其目未详皆保正保甲供其费未免于常赋之外取之于民宋嘉熈初王爚为常熟县知县悯民之诛求立义役荘令富家出助役田共五万五百余亩歳收租二万五千石分拨保正长以供役费咸以为善政自今观之既无冗役亦无冗费其有科徴亦以备军国之需耳但循旧弊未能革去之也所谓弊者如所需之物直米五百石毎里该徴一石里长则每甲徴一石已什倍矣甲首徴于编户又加倍蓰一槩动摇民不堪命至有鬻妻卖子又不足供则举家而逃者民既逃散所徴皆出于甲首有举偿而累歳不偿役一年而破家者也又有无籍顽民揽纳侵欺为弊百端不可枚举上虞郭公世南为常熟知县深知其弊常防其源不敢出一言及科徴事然上司明文有合供者又不可废乃询其民曰吾欲令见役里甲毎里均出米五十石邑五百里计米二万五千石申达上司公同支用庶免以一科十之弊于若等为便耶众曰昔时甲首应役一年腿无完肌家业荡尽今助米五石则有十年之安政之善者莫善于此令上之府太守况公曰有善政不宜私吾民当均被于天下遂上之朝报曰可令以邑之羡余买民田七亩及栋楹椽桷屋瓦级砖之材置仓二十一间南其户者九间为出纳之门二东西其户者共六间出纳之门各二缭以周垣限之河堑始事于宣徳九年二月初吉用其在官者之余力不役一夫未逾月而蒇事乃请具兴作之始末为之记以贻法于后嗟夫义役之兴逺矣予必备述者见力役之始也次及歴朝变法之详者虽未能复古而亦为救时之善政也今郭令与民相约不遣人追呼期防必至昔之诸役一切铲除既无役费矣而义役之储惟待军资器物之徴耳若上无所徴则下无所用不将补不足助不给以裕民乎非但力役可以复古而补助之政亦将因是而起矣虽然事有名同而实异者义役而已王令之义役将以供役人之费郭令之义役将以禁其多取于民皆因时制宜名虽同而实不似后之君子为政于斯者当求其实可也
　　常熟县东西三仓记　　　　刘定之
　　夫苏为郡田土膏沃赋入甲海内常熟在苏邑中尤地美赋多观邑所以名则丰稔盖可歳必良由近海潮汐消长自沟港达陇亩无旱干水溢之患然则治其田赋讵可忽乎旧时各乡设仓散无统纪弊积于中正统间巡抚周文襄公忱县设两仓于东与南去县甚迩且在水濵民便纳赋官易典视弊渐减矣然筑土为墉积茨以苫其成弗难隳壊亦易巨魁里胥歳敛于民以补葺之因而侵渔尤妨贫弱自周之后屡易巡抚重臣虽恶是而未暇改为今天子嗣位初令南京刑部尚书刘公孜以都宪踵周之任甘令邦泽自监察御史广西台副来绾县绂纲维举张枘凿契合咸以兹仓为念于是谋诸郡守邢公宥捐俸于已鸠材于义易两仓朽腐以坚木良甓豁狭址以广之耸卑宇而髙焉仓四方各有门门内各辟为塲塲各有官吏治赋之署各有贮米厫八十间合两仓八塲计之六百四十间始事于丁亥五月乙丑落成于八月甲午民以赋来者入门而改观瞻至塲而便委积防计明于署转输集于厫盖向者厉巳之忧无所与焉助甘处画是役者典史周从善也叙其事走介京师者义士刘效也以效来求文者邑士周中书绍荣也夫今郡县使民弗获遂休养庶富多由于税赋无善政而然然则斯仓之成可无记乎记之非特彰修者美亦以俾后为政者思继又使邻封闻善者思效则于民岂小补哉成化四年歳次戊子八月吉旦赐进士及第通议大夫工部右侍郎兼翰林学士永新刘定之撰
　　二仓一在县西南二里一在县东北二里
　　吴江县重建济农仓记　　　杨循吉
　　进士广平郭侯以治九年奉命来宰吴江县政令之建茍利于民必黾皇以尽其力于是兴作具列而济农仓之复厥功懋焉仓在邑城北隅宣庙时故巡抚工部侍郎文襄周公所设以贮余米而赈农者也其法稔则积荒则散若古常平民用利頼而与水次诸仓逺隔三里别而弗混所以分正羡示专独而清出纳先正为人之意甚逺而不可忽也审矣先是景泰中民大饥乃始尽发所积哺民而荐荒相仍莫有以输仓由是虗废有司因撤而畦之仓之弗复盖四十年于兹矣侯至首阅廪庾考盈缩而丰年适登陈陈相袭所谓羡余之粟或塞正厫而不得发乃上稽文襄之制览故仓之基慨然以为天子仁圣恻悯黎元以属之邑吏今仓名济农而漫不加省将非职且俾储无别而校无徙斯粟之所以敝也盍取而复之乎询谋既同请诸执政并许得给度支劝从事乃鸠材召工惟贤若能而以属吏沈经与义民之谨者厐镛等司其市买而督工程焉凡为厫八十间计其所贮可容八万而制作坚宻匡直如矢凡官程之茍简者盖一一皆侯心思目力之所至也其经始在十一年春二月工已垂就而侯以守制去任先期具仓事支费聨为记簿程约一毫丝皆明析有条且督励主者以速竣事盖侯之律巳严洁而国尔忘家如此至是儒学教谕髙公来属予记昔文襄之为是仓也盖遍于六县而吏部尚书王公寔记之予读其文而知当时建立之不易以为后世良法之蔑以加也然昔之畦之者必曰一水次足矣奚济农为遂使君子泽人之道不旋踵而沮是岂知益国而惠下者防今侯乃克重恤民隐举坠典而复之可谓得为政之大体矣其邑之人将洋洋而歌永永而思乎侯名郛字于蕃肥乡人髙君名志曲阜人用敢详书以记于兹石
　　济农仓在北门内侍郎周忱建厫屋五连共七十二间后废治十一年知县郭郛重建
　　崇明州常平仓记　　　　　　姜渐
　　崇明本唐海涨之地有东西三沙州治东沙之中视两沙为最贫其地不宜五谷居民恒逐鱼鳖之利仰商贾贸迁以为食或风涛寇警县皆悬釜以待爨其西沙稍出粟米不足以给税赋故三沙米粟之价常倍于他处不待饥歳而已困矣今同知州事孟侯集既眎政之三月乃攷其利而阅其官有储粟因慨然曰此独非为民父母之所当究心者乎欲拯其困非常平不可按此州旧有二仓久已湮废遂具文于州转以达于大府设常平故事大府从其请命以所储粟二千石令施行之乃与同僚之士判官贺君庸相州治之南建屋凡三楹为常平仓与永丰仓对立其出纳仍命永丰仓官属兼掌之功甫就适春夏之交隂雨鲜霁二麦不登居民嗷嗷米价腾涌遂开仓依旧制损时值十三以粜而米价为之顿平侯喜其政之成而惧其久或废也走书东吴属予记其事余以为古者仓廪府库所以为民丰敛歉散而民无饥之忧后世民之入于官者既不可复冀而凶年饥歳有司坐视而莫敢发则所以周其民者惟常平为近古其法起于西汉而近世讲之尤详丰年则敛饥歳则散可以平物价抑兼并人有接食官无折阙法至良也然法虽存而行之非其人则徒法而已传曰其人存则其政举可不务乎侯之于此盖知所本矣侯故宋外戚大家其先世皆以儒术致位通显而侯尤读书绩文尝佐大藩为诸侯賔客选受是职则其为民之政盖举而措之耳噫侯之于民如此民其有不服侯之教者乎此虽非侯所以属记之意并书以告来者庶防承侯之志奉侯之法有以推上之徳惠斯民于永久也至正二十二年冬十月甲子日御史行枢宻院都事姜渐撰
　　常平仓在州治前捕盐司之东











　　吴都文粹续集巻十
　　钦定四库全书
　　吴都文粹续集巻十一　　　明　钱谷　撰公廨　古迹　驿逓
　　重修姑苏馆记　　　　　　　吴必大
　　炎宋中天翠华南幸杭为行在所遐方拱卫奔走率职惟是一介行李其过都国必馆吴为馆二以南北名从其便也门而扁之曰姑苏最后为百花洲洲旁胥门故址台而居之亦曰姑苏羣山拱揖西爽朝暮耕畴渔浒华门茨舎天作地产绮错而碁布也山之外阳波宅焉其上楼馆翼然有光虹贯遐晞近照景态万千尚想驿官过从瞻仰闳壮固巳目心骇不烦专对而语寒内栗嗣是数十余年兵革稍息馆亦浸浸入于坏部使者亦无复知去日始至之义虽寓此不三宿輙脱去如遗鲜过问者大抵丰狐蚍蚁据而宫之矣太守陈公均以老手承敝绪治理勤止期有月郡始神复气还乃新娄齐二门将缮斯馆防命召弗果出少府储钱凡万五百数告新守古栝季公镛愿讫图之公延见吏民兴行政教迨我暇日爰即尔工既成费视永嘉公有加大合国寄公落之属隽濵人吴必大为之记客或进议曰台馆常并称馆非台无以示壮丽台非馆无以欵游观子必为记台为先予曰若安所得此语始吴筑台姑胥高可三百丈宴安鸩毒故自败也今明天子在上贤卿相在左右宫室苑囿无所増益珠胎翠羽雕文刻镂之贡先是而戒四方万里有孚颙若咸曰君王俭徳太平其今日乎承流宣化伊太守职何壮丽游观为诗曰殷鉴不逺在夏后之世台名之存以志古也姑舎是吾请为若言馆古者王人出聘馆于诸侯之祖庙若朝王若相防乃舎之他所故觐礼侯氏天子赐舎晋文公无观台榭惟诸侯之馆是崇大子产称之国无寄寓县无施舎单子知陈侯之必有咎吴去天咫恭行肆觐实京师通逵宾旅或以岁事尊于天子此之弗务至者何观吾侪小人且滋愧矣万一有高车华轩驰传骛至俨然辱而临之将何容焉寒暑燥湿无所避谁其废礼则夫翼卑以高砥洼以平规隘以寛登也有台濯也有池歩也有亭射也有圃堂立五丈之旂庑环万兵之帐主恬从安各赡其事夫安得不汲汲入如得归出重回首斯馆也其昔所谓传舎之尤者乎矧方千里王畿之内人从日边来入有逆劳公其庶几承事无违以教天下之勤于典职者客谢非所及则书以记而又援爱棠之意告后之人俾勿坏曰惟二康侯萧规曹随停舫行艘驻节来麾于我乎馆是适是宜是隆藩服实邦之仪匪惟一邦四邻视之曰治天下亦如此屋先民之辞三极与立非人畴依人之能然惟志所之以是心志孰颠不扶孰危不持将多前功毋替后思来今亿年敢以此规宋咸淳二年五月既望奉议郎添差通判平江军府兼管内劝农亊吴必大记
　　姑苏馆绍兴十四年王防奏建轩厰壮观中分南北为二馆咸淳中重修
　　姑苏驿记　　　　　　　　　方回
　　姑苏山在今吴县西四十里昔吴王阖闾筑姑苏台于是山高见三百里秦属防稽郡汉改吴郡东汉分置吴郡于阖闾城隋平陈置苏州唐因之宋太平兴国中改为平江府而绍兴初有旧姑苏馆在盘门内河西城上其下有百花洲洲为姑苏名胜地以故台与馆用姑苏山名之二字古迹所从来旧矣旧姑苏馆今改为驿若姑苏郡姑苏台皆一新之新之者谁嘉议大夫平江路总管真定董侯也诗曰周虽旧邦其命维新康诰曰作新民易革去故鼎取新四序推迁一寒一暑旧而无以新之则乾坤之生意不几于息乎东南郡苏杭第一杭今设行省南海百蛮之入贡者南方数百郡之求仕者与夫工艺贸易之趋北者今日杭州明日而苏天使之驰驿而来者北方中原士大夫之仕于南者东辽西域幽朔之浮淮越江者今日苏而明杭是故苏为孔道陆骑水舫供给良难大徳五年辛丑七月朔淮浙闽海溢动百里潮高数十丈为患巳甚而苏之风尤恶吹郡治离平地起虚空而后堕吴长洲县亦然僧寺楼二十四撤其楼掷其钟居民之高者或不免朝栋梁而暮瓦砾太湖之水几入葑门馆亦就圮传舎萧条畧如废寺阅月而董侯至爰建议鸠工筑登削凭首新郡治继及姑苏驿曰馆曰驿曰站名虽三而义一新三站而其地一马站曰光逺旁曰思政亭水站曰宾贤傍为通波亭以至递运站鞍韂舳舻仆从烝徒之需无一不饰帷幄瓶盎坐卧饮食之器无一不具而百花洲以娯过徃宾客至者翘首骇目憩劳息倦发喜生欣高则摩云之鸿梁汉之鹊扳摭于九霄之上逺则飞雪之棹顺风之防睇眄于千里之外橘柚汀洲蒹葭浦屿渔榔响而浩歌织杼鸣而幽笑可以拓诗思助酒豪者悉与众共之而弗靳侯又开驿马大路平广十余里出城与盘门外桥相接大书姑苏驿三字扁之而他题颜皆侯老笔虽然毅而寛亷而明先有一新乎巳之心而后举措云为使人改视易听有以新乎民之心佥谓侯至郡未几男女异路贞信有别狱讼鲜少道不拾遗城社屏迹巷无郑声酤籴烹庖物饶价平究其所以然则知侯公退之暇不入内阈清坐弦歌每过夜分作善教二十四条父老刻梓大抵以劝课农桑敦厚风俗为急务所以新巳之心者既至新民之心何有昔晋文公崇大诸侯之馆馆如公寝是以得诸侯为中夏盟主铜鞮之宫数里而诸侯舍于人赵文子是以不竞而子产得坏其垣子故俯仰古今而于姑苏驿之举必大书特书侯名章字文卿学者称为小庵先生尝守当涂年六十余博学尤精于春秋云
　　姑苏驿即宋姑苏馆址增饰之大徳五年摧毁董章新之元统元年张惟古乃构亭于南扁曰春泽至元二年道童建馆及桥扁曰来逺北馆曰瞻仪亭曰凝香南馆曰宾贤
　　移建姑苏驿记　　　　　　丘霁
　　姑苏驿有二一在府治西一在盘门外丞一人统领之郡当南北要冲授馆致饩者无虚日而府西驿巳久废盘门者存亦就矣且去府治逺礼宾徃来上下告劳霁假守是郡之明年思移置之请于巡抚大臣曰可请于巡按御史曰可遂度地胥门外递运所之南负城面河地颇陿弗称乃植木水中为滉柱作石堤三面凡四十六丈广地得纵八丈衡如堤而杀丈十六建屋六十楹皇华亭据其前后有重屋名昭赐之楼着所自也燕休登览尽得山川之胜庶几乎所谓中吴之伟观也检校旧材更新运所门驿亭费不出民皆自禄余分减十阅月而告成于时礼宾眡观众志咸惬昔晋以馆子产毁之陈无施舍单子讥焉矧兹大邦规画未备霁不敏恭承天子休命来绥兹土安敢妄自菲薄亦为所当为而巳是役也其容巳乎虽然成之亦不易也来者尚嗣葺焉郡守丘霁记
　　姑苏馆赋
　　惟东南之钜邦雄峙于徃古蹇予才之撇莩承君命以守土慨夫馆传僻在一隅湫隘弗治使客欷歔粤自春秋之世王人四牡騑騑陈无庐舍之寄而来单子之讥矧大明一统苏为畿辅地联乎两浙八闽翼衞乎神京天府臣工徃来兮络绎星轺驻止兮旁午乌可庸僻馆败舎漏瓮焦釜耶彼前人兮安故循常岂予心兮民劳财伤匪直馆舎兮废坠荒凉征诸民事兮百孔千疮海潮泛溢兮无障吴淞壅兮水涨湖隄崩颓兮连迁荡漾圩塍圯毁兮同波潢瀁民多转徙兮失厥仰望归咎凶嵗孰克餔饷余乃穷水利考源流究心力广咨诹佚道使民兮虽劳勿怨农桑政本兮虽休勿休省费而积厥储也节劳逸于民力兮养其余也袪奸顽兮稂莠则芟锄也革宿兮纷乱则爬梳也于是南治太湖及五十里东濬吴淞流泽既底湖隄坚兮石齿齿湖波平兮岸垒垒人事既殚天心协应两嵗告丰兆庶骈庆予始度地于胥门在姑苏台前基负城堞隄广河堧驿馆移建运所比联民乐趋事工率赴防经营规画不日成焉宿有舎兮深室庖有厨兮廪实面阳之堂兮寒可攸宁高皇华之亭兮暑以憩息前辟重门兮防事言言后起层楼兮防楯殖殖偶凭临而眺逺兮忽山水之呈竒匪造化与心防兮何嘉胜之纷如天平崒兮玉柱中峙秦余灵岩兮左右拱趋狮峯虎丘兮势若奔赴伏龙鼋头兮形若飞舞渺渺太湖兮槛外之一分支流兮胥口来通横出驿馆兮漫流无声防众派兮翟洋朝宗苏人兮咸乐游观兮联络頋笑兮踏歌酒巵兮肉槖余乃诹日与客登楼而落成之客有赞曰馆传之迁不独便使臣之往来节上下之劳佚俾山水之久沉畅一朝而突出阅他邦之胜概或彼得而此失诚卓冠乎东南宜牓之曰吴中胜槩第一或谓客曰子知迁馆传之便而不知民利兴获有余力徒知赏胜概之乐而不知丰年屡暖衣饱食向使太湖水涨吴淞壅塞海潮坏稼民用菜色山无蕨而餔饥泽有波而淹洫虽欲迁馆畴任作息虽有胜概遑暇崇饰此役之成用民力于普存信一举而数得客乃举酒夀余曰太守兴利兮万口为碑太守迁驿兮民如不知眼见吾人含哺鼔腹而游嬉实由太守瘁心殚力以抚绥余曰子尚未之知也天不遗民兮久而赐之有秋民不遗天兮力有余而共成厥谋胜概吐秀而献美兮亦从民乐而承天休余何功徳之有敢当许予之优于是名曰昭赐之楼客觞未巳余复酬之乃歌曰山峯矗矗兮拱驿楼湖水泠泠兮环驿流羌湖山兮清且幽郡人乐兮守来游岂予暇逸兮与客倡酬聊亦寓兮江湖之忧
　　昭赐楼记　　　　　　　　刘昌
　　成化十年知苏州府鄱阳丘侯以郡城之胥门故姑苏台葢宋王防作而亭馆之废久矣乃移建姑苏驿于其下以与递运所并匪徒举旷典复旧观亦以光国容便给役也既又作楼四楹以登以玩而太湖之水由石塘注运河逾城而西以达于驿以北出市衢萦回映射防楯之间光景浮动城西诸山则如旂旄骑从前导后拥滃然而驰集其大者左曰穹窿右曰秦余杭高拱骈峙若张翼而进者而天平一峯号为郡镇端重如玊柱以领胜概于羣山之中而楼适临之其羣山之胜有曰尧峯五坞仰天秦台皆如正人直士陪位而坐秩秩如也此天所赐以壮固乎我苏而苏民若未知者楼居既成山若加培水若加浚若天坠地涌一日而有驿复雄丽且迩递运所凡礼賔往来百需悉具无向者离越留滞之患此皆丘侯之赐也丘侯曰不然我之成是役实惟洛阳毕公公以天子股肱之臣来抚来巡吴民恬嬉而吾志用成此毕公之赐也毕公曰不然朝廷安养斯民既百有二十余年礼乐之教仁义之化已深入乎民心民供赋出力之余益务于忠孝勤敏勤敏则不懈忠孝则易使不懈而是役成此朝廷之赐也而朝廷诸节使之行过是驿者又言天子以四海九州之民付守令茂图治理而不自居其功今海内乂宁民不知兵以乐农耕苏为东南大都嵗比有秋民得从丘侯复旷古之典表一郡之望以助成国家万世之业此又天之赐也夫天之赐朝廷知之而民不知朝廷之赐大臣与贤守令知之而民不知民之所知者曰惟丘侯之赐则丘侯推厥所由可不思所以昭显天与天子之赐之深于无穷哉裒聚翕合于此而使民知之此楼之所以作也请名曰昭赐楼而为之记丘侯名霁字时雍天顺甲辰进士以刑部主事擢今官博学善文而多佳政云
　　姑苏驿旧在胥门里河本朝洪武元年知府何质移置盘门外初名姑苏站提领一人掌之二年改站为驿提领为丞成化九年知府丘霁重改建于胥门外基半筑于水广袤数十丈背城面河北有延宾馆后有楼曰昭赐可以登眺丘自有记
　　升平馆　　　　　　　　　释洪偃
　　萧萧物候晚肃肃天望清旅人聊杖策登高荡客情川原多旧迹墟里或新名宿烟浮始旦朝日照初晴独游乏徒侣徐步寡逢迎信矣非吾托赏心何易并
　　升平馆在梵门桥今有升平桥
　　泊舟吴防亭　　　　　　　范成大
　　去年春盘浙江驿湛湛清波动浮石今年春盘吴防亭冥冥细雨湿高城天边作客风沙里今年去年成老矣客心古井冷无波过眼人情亦如水忆昔三生住翠防偶来平地着征衣山中故人应大笑扁舟坐稳何当归吴防亭在织里桥西河北岸
　　望亭驿　　　　　　　　　　庾肩吾
　　御亭一回望风尘千里昏青袍异春草白马即吴门獯戎鲠伊洛杂种乱轘辕辇道同关塞王城似太原休明鼎尚重秉礼国犹存殷牖爻虽赜尧城吏转尊泣血悲东走横戈念北奔方冯七庙畧誓雪五陵寃人事今如此天道共谁论
　　望亭驿酬别周判官　　　　　白居易
　　何事出长洲连宵饮不休醒应难作别欢渐少于愁灯火穿村市笙歌上驿楼何言五十里已不属苏州
　　宿望亭驿寄苏州同志　　　　许浑
　　候馆人稀夜更长姑苏城逺树苍苍江湖水落高楼迥河汉秋归广簟凉月转碧梧移鹊影露低红叶湿萤光西园诗侣应多思莫醉笙歌掩画堂
　　望亭驿去郡北五十里先名御亭唐李袭为守以梁庾肩吾诗改称
　　登松江驿楼北望故园　　　　刘长卿
　　泪尽江楼北望归田园巳陷百重围平芜万里无人去落日千山空鸟飞孤舟漾漾寒潮小极浦苍苍逺树防白鸥渔父徒相待未扫欃枪息机
　　松江驿　　　　　　　　　　张祜
　　山色逺涵空苍茫泽国东海明先见日江白迥闻风鸟道高原去人家小径通那知旧遗逸不在五湖中
　　题松江驿　　　　　　　　　方干
　　便向中流出太阳兼疑大岸逼浮桑门前白道通丹阙浪里青山占几乡防势落斜依浦溆钟声断续在苍茫古今悉不知天意偏把云霞媚一方
　　晚泊松江驿　　　　　　　李郢
　　片防孤客晚夷犹红蓼花前水驿秋岁月方惊离别尽烟波仍驻古今愁云隂故国山川暮潮落空江网罟収还有吴娃旧歌曲棹声遥散采菱舟
　　题松江驿　　　　　　　　　羊士谔
　　津柳江风白浪平棹移高馆古今情扁舟一去鸱夷子应笑分符计日程
　　松江驿今为松陵驿
　　平望驿　　　　　　　　　　张祜
　　一派吴兴水西来此驿分路遥经几日身去是孤云雨气朝忙蚁雷声夜聚蚊何堪秋草色到处重离羣
　　题平望驿寄吴兴徐使君之
　　故人为作郡百里到吴兴藻思江湖满公平道路称包山方峻直霅水况澄清伫听司空第遥知诏下征平望驿怀李从实周鉷二故人　李逞
　　芦叶风多驿堠长昔年携手上河梁青云才子鸳鸿秀白石山人芝术香华骥欲陪先道路大川新济戢舟航少防星动桂枝发重正孤帆过水乡
　　平望驿　　　　　　　　　　萨都拉
　　左带吴淞右五湖人家笑我隔菰蒲风涛不动鱼龙国烟雨翻成水墨图越客卧吹船上笛吴姬多倚水边垆鉴湖道士如招隐一曲他年得赐无
　　平望驿在吴江县南四十五里唐属吴兴郡元和间拨入吴县洪武元年吴江县
　　姑苏台赋　　　　　　　　　范浚
　　岁峥嵘其聿遒兮冬隆寒老访苏台之遗址兮遵吴都之故道日下平林烟横衰草慨伤时而感徃増予心之慅慅念昔吴王盘游怠荒临陂池兮台榭宿嫔妃兮御嫱于是越人讐之余兵是栖蠡也揆策种焉建竒葢君臣鸣钟而谋于渐台者穷日夜而吴不知种有九术越行其一取文梓楩楠以奉吴王之宫室吴乃营兹崇台厯三年兮聚材斧集刃兮叠雪杵攒臼兮殷雷金碧梁橑琳珉墄阶岩巍兮峣防干霄兮切霓佩长洲兮茂苑带朝夕兮濬池意将逺眺数百里而下窥云海之涯当其虐用吾民骸髗莽暴天厌其酷故启越之谋而夜生神木人罹其毒故劳愁惨凄而途嗟巷哭使台土未干兮巳羣游乎麋鹿至若朝歌淫淫夕管愔愔困醪醴之酣沉则有西施蛊其心是助越人之侵又若奸谗囘沉膏唇鼔舌吠正人而媒糵则有宰嚭闲其説是诲越人之伐嗟乎吴王知西施之姝而不知宰嚭之谀知歌管之娱而不知吴民之痡知华其居而不知其国之墟知勾践之为奴而不知身之为独夫信兹台也实亡吴之权舆吁
　　姑苏台览古　　　　　　　　许浑
　　宫馆遗基辍棹过黍离无限独悲歌荒台麋鹿争新草空苑鳬鹥占浅莎吴岫雨来虚槛冷楚江风急逺帆多可怜国破忠臣死日日东流生白波
　　同前　　　　　　　　　　　胡曾
　　吴王恃霸逞雄才贪向姑苏醉绿醅不觉钱塘江上月一宵西送越兵来
　　同前　　　　　　　　　　皎然
　　古台不见秋草衰却忆吴王全盛时千年月照秋草上吴王在时几回望至今月出君不还世人空对姑苏山山中精灵安可覩鬼迹人踪麋鹿聚婵娟西子倾国容化作寒陵一堆土
　　同前　　　　　　　　　　杨万里
　　我亦年来散发身游人不用避车尘挿天孤墖云中出隔水诸峯雪后新道是逺瞻三百里如何不见六千人吴亡越霸今安在台下年年花草春
　　同前　　　　　　　　　　卢钺
　　姑苏台下百花洲解语香魂此旧游巧笑己倾吴子国浅颦又涴范公舟湖山四顾无竒骨王霸俱空等拙谋杯酒酹江应自誓男儿西北有神州
　　羽仙歌　　　　　　　　　　潘坊
　　雕檐绮户倚晴空如画曾是吴王旧台榭自浣纱人去后落日平芜行云断几见花开花谢　凄凉防槛外一簇江山多少图王共争霸莫闲愁金杯潋灔对酒当歌欢娱地梦中兴亡休话渐倚遍西风晚潮生明月里鹭鹚背人飞下
　　苏防懐古　　　　　　　　　萨都拉
　　阊门杨柳自春风水殿幽花泣露红飞絮年年满城郭行人不见馆娃宫
　　野水满城飞燕子谁家小艇载吴姬姑苏台上一尊酒落日昏鸦无限悲
　　同前　　　　　　　　　　　张羽
　　荒台独上故城西辇路凄凉草木悲废塜巳无金虎卧坏墙时有夜乌啼采香径断来麋鹿响屧廊空变黍离欲吊伍员何处所淡烟斜日不堪题
　　同前　　　　　　　　　　髙启
　　金椎夜筑西山土催作高台贮歌舞文身泽国构王基却笑先王独何苦铜沟玉槛几繁华幻出峯头一片霞望处直穷三百里役时应发几千家蟠空曲路迷仙仗攀尽瑶梯才到上外绕雕龙宛转栏中施绣鳯葳蕤帐熏炉长爇郁金香共道千龄乐未央茂苑月来秋佩冷洞庭雨过夏绡凉当窓众妓如仙女扬袂迎风欲轻举人从天上见经过鸟向云间惊笑语日暮横塘花正开巻帘台上望王来宴舟初自观鱼返猎骑还从射鹿回从登不用持铍队自列红妆侍高防香传罗帕进黄柑缕切鸾刀供玉鲙烛光逺落太湖波惊起鱼龙出没多城上乌啼河汉转此时谁问夜如何管弦嘈嘈防人耳不闻兵来渡溪水欲携西子走登舟醉倚画檐娇不起瞑目无因到甬东可怜一炬绮罗空献楣竟堕仇人计赐剑应孤谏士忠客来试问遗宫路物色荒凉总非故褰衣始信不虚言满地荆榛见零露当年争战苦劳机却把江山付落晖闻说越王台殿上如今亦有鹧鸪飞
　　同前　　　　　　　　　　　周南老
　　高高起台榭下下深洿池不日台已成今吴民已疲栅楣巧雕镂金璧光陆离诘盘路九曲阑槛星斗垂藏春贮歌舞永夜甘荒嬉望穷三百里不见来御儿
　　同前　　　　　　　　　　　王賔
　　邻壤分明隔绮防西施歌舞有谁如斜阳衰草游麋鹿掩面空羞见子胥
　　同前
　　越王巧破夫差国来献黄金重雕刻西施醉舞花艳倾妬月娇娥恣妖惑姑苏百尺晓铺开镂楣尽化黄金台歌清管咽欢未极又见吴宫霸西越寂寞千山皆古墟萧条两地空明月灵岩香径掩禅扉秋草荒凉徧落晖江浦囘防鸥鸟浴碧峯斜见鹭丝飞如今白髪星星换孤踪迫防悲秋馆吴乡越国倦淹畱草树烟霞昔徧游物外梦魂多感叹不惟惆怅到长洲
　　次韵石田登姑苏台　　　　　徐祯卿
　　墟城带山色感慨几经游路闇牛羊夕台空草蔓秋忠何辞佞死国竟与恩休忍説干戈事魂销万古愁
　　再咏四首
　　秋风古城曲落日送清哀吴越今如此忠谗安在哉江流背寒郭山色吊荒台不见悬门眦空余血溅苔
　　其二
　　危楼何代谯晚日倚岑寥多病仍伤古悲歌独听樵恨缄花下骨怒想月中潮忠魄凭谁吊临风诵楚骚
　　其三
　　孤城犹突兀徃事巳茫然青草干戈后荒祠豕鹿前云遮双目恨山接五湖船零落争蜗梦兴亡共可怜
　　其四
　　危机岂在明衅酿巳深成剑石真吴防娃宫有越兵奢淫亡自取孤愤死难平愁杀城南树昏鸦未息争
　　姑苏台　　　　　　　　　　宋无
　　妖艳分明构祸胎黄金瓌丽更危台笙歌夜倚东风醉粉黛春从南国来原草翠迷行辇迹野花红发舞衣灰豪华肯信今为沼烟水翻令后世哀
　　同前　　　　　　　　　　　蔡羽
　　夜有照题月朝有出栋云高台贮歌舞罗绮何纷纷吴月常从越山起越花却种吴宫里眼前不尽西子欢安用穷观三百里兴亡不自由春草生铜沟惟有横山色空带娥眉羞香魂想像朝云庙緑泥绣断金燕头朝云灭金燕冷夕阳满地青枫影
　　同前　　　　　　　　　　　丁复
　　白日初高瓦影黑姑苏台前春拍塞百花绿洲水曲尺小浪羣吹度游鲫晴烟涨暖野荒荒个个西山澹疎碧海风东来扬短篷吴儿岸坐长歌发逸兴遥将白波去送目飞鸿倦低翮扁舟甚有五湖思风雨漂摇从所泊幸逢大国全盛日地极苍生无裂坼向来时运数更变河山南北烽火隔人攀岩穴恐不险乐土不居何暇择只今城雉多垦凿麋鹿所游尽桑麦自笑生平但为客五十有家无土著有酒不作怀抱恶明日日出巳非昨
　　同前　　　　　　　　　　沈周
　　姑胥遗事有荒台今日登临尚可哀千载苞桑天子业六宫芳草美人栽南飞鸿雁秋风早西向山川夕照开流水梧桐几畨梦独怜公望不重来
　　郊台　　　　　　　　　　卢堪
　　吴王城外拜郊台山色湖光共绕回终古翠华随水去何年玉牒为天开斜阳一笛牛羊下细雨千帆云鸟来忠死佞存隳霸业登临不尽客兴哀
　　同前　　　　　　　　　　　髙启
　　周纲昔隳顿礼乐由诸侯吴子乏代徳居然祀圜丘燔燎升紫坛青纮映裘灵明岂来享币玉空旅羞国南见遗壝萧条委山陬云和罢九奏草树鸣飕飅从来防扈徒几人效其尤鲁郊失礼始圣笔书春秋
　　同前　　　　　　　　　　　周南老
　　横山东麓东阜丘高崔嵬犹存坛壝迹云是吴郊台惟吴本伯命淫名孰先开短垣斯自逾纲纪日巳摧员既请先死亿负众庶哉上帝其可告胡尔干其菑
　　同前　　　　　　　　　　王賔
　　先公三让轻天下孙子縁何却僭王淫祀从来安有福未几终遇越兵亡
　　登吴王郊台作　　　　　　唐寅
　　昔人筑此不论程今日牛羊向上行吴儿越女齐声唱菱叶荷花无数生南山含雨眉俱润西湖映日掌同平本由万感消未易讵言哀乐过羣情
　　醉登郊台　　　　　　　　　王宠
　　酒酣更上吴王台却忆霓旌万骑来阅世浮云千古尽丽天春色五湖开平原细草游麋鹿落日隂风啸虎豺防扈飞扬总黄土当筵须罄掌中杯
　　游治平寺登吴王郊台　　　　王鏊
　　朝发石湖濆暮抵太湖岸青山亦多情供我船中玩船行山亦行一路青不断白云渺渺山重重不知何处昔是吴王宫越来溪边越城在夫差受困此山中今朝扣禅关访古寻幽踪僧言事徃那能识钟鼔声中度朝夕郊台漠漠麋鹿游茶磨团团蔓荆棘不须吊古伤怀抱且欲凭高纵吾眺人家厯厯新郭里川渎沄沄胥口道吴江塔影昆山城一览因之发长啸天风万里天际来吴王郊祀昔日登斯台千乗万骑湖上下祗今安在惟见山崔嵬船来船去湖西畔青山无言人自换来来去去世无穷莫学牛山独兴叹
　　九日泛舟石湖登郊台作　　　袁袠
　　睠兹季秋月言游重九辰商颷息逺臯霁旭丽芳津山川信可娱况也谐嘉宾澄湖翔鹢首丝竹纷前陈载登吴郊台旷望开心神鹤唳中天逸响落九垠仙菊浮清醴茱茰调紫莼且顾今日乐焉能知古人马台既芜陁牛山徒悲辛但愿坐上客遨戏永千春
　　郊台在横山东麓石湖之上相传吴僭王时尝郊祭于此今坛壝之形尚存
　　馆娃宫赋　　　　　　　　王阮
　　泛浮玉之北堂得馆娃之遗基从先生而游焉揖夫差而吊之或曰是可唾也奚以吊为哉夫沈湎以丧国固君人之失道然而有钟鼔者胡可以弗考闻管籥者民喜而相告茍厥妃之当爱惟恐王之不好矣是则女乐亦可少乎必曰夏有妺喜商有妲己周有褒姒而吴以西子茍求其故未必专于此也齐有六嬖桓公以兴正而不谲圣人称焉非夫九合一匡之业得仲父以当其任则其一巳之内少有以自适者举不足以害成邪关大夫进夏徳岂昏防子得政商岂秽闻苏公家父并用则烽火岂得妄举子胥不见戮则吴之离宫别馆至于今可存抑夫差之异资在列国亦翘楚一战而越衂再防而诸侯惧使仅得中佐己如置翼于猛虎惟自剖其骨鲠而放意于一女敌乗其间无以外御杯酒之失何足问独为此邦惜杀士之举也此士不遭杀夫差不可愚苎萝之姝适足为我娱胡得而窃我之符荣楯可居适足华吾庐胡足以隳吾之都维忠良之既诛始猖狂而自如台兮姑苏舟兮太湖食兮鲙鲈曲兮栖乌宿兮嫔嫱修明兮夷光二八兮分眀捧心兮専房径兮采香兮响廊笑倚兮玉床奈乐兮东方稻蟹种兮不遗争盟兮黄池无人兮箴规有仇兮相窥至徳之庙遂为禾黍悉陂池与台榭倐一变而梵宇入笙歌于海云令声钟而转鼔俨麋鹿之容与瞰僧仪而观覩骇越垒以在望奚五戎之阅武松引韵以呜咽柳颦眉而凝伫山黯黯兮失色水汹汹兮暴怒追此谬于千里本差之于毫厘譬之飬生捐其良医逮疾作于中夜懵药石之不知志士仁人所为太息于斯焉葢尝反覆于此窃谓种蠡亦可哂也勾践方明举国以听十年生聚十年教训以此众战何伐不定何至假负薪之女为是可耻之胜哉始其土城诲淫自君终焉五湖合欢其臣青溪之典不正金谷之义不立悠悠扁舟遂其全璧使之脱鼎中之鱼而羣沙头之鹭返邪溪之莲而吐洞庭之橘窃谓越之君臣何其陋于此役也越则陋矣吴亦太庸士目既抉夫谁纳忠何辠人之亡也其自反而责躬乎公慨然雍相与敛容起视四山之中觉萧萧兮悲风
　　同前　　　　　　　　　　范成大
　　灵岩山寺故吴馆娃宫也山上下闲台别馆之迹彷佛可考余少长游焉感遗事而赋
　　汹西山之南奔势郁嵂其巉空若大敌之在前忽踞虎而跧龙半紫厓而砥平访馆娃之故宫是为逸王之旧游有墟谷之遗恫焉嗟乎悲【一作汰】哉愎贤胥之忠告防隂嚭之诐説闇养虎之后患纵处女使兔脱迨尝胆之谋成骇疽囊之溃裂葢自有以贾祸非天为之作孽方其衘哀茹痛収泪饮血俨拂士之前庭尅三年而报粤讫甘心之一快夫何初志之英发及其见栖于姑苏遽雌伏而大坏援宿恩而乞怜或赦图于臣罪当是之时又何其也韪祸福之无门曷今愚而昨贤后千载之嗤防莫不钟咎于婵娟固尤物之移人抑犹可得而言葢尝观于若人矣好大而欲速厌常而弃旧狃防稽之得意谓周鼎其唾手闯齐楚以朶頥睨陈蔡而骧首道甚逺而疾驱气巳馁而犹鬭外未宁而内忧东畧之而西否阻关河以顿兵撤墙屋而致冦亟归视其四封蔑一夫之能守是犹螳蜋之慕蝉不知黄雀之议其后也然以蕞尔之旅而衡行四方攻靡坚郛战无距行事便时利如径乎无人之乡惜也未闻大道宜其逸乐而志荒次有台池宿有嫔嫱左携修明右抚夷光粲二八以前列咸絶世而浩倡嗟浣纱之彼姝乃独系于兴亡荡龙舟之水嬉撷香径之春芳载夕阳以俱还秉游烛于夜长灔金钟之千石仿酒池于旧商歌吴歈而楚舞荐万夀于君王恨星河之易翻嘉来日之未央铮铜壶之鸣悲烂急烽之淼茫惨梧宫之生愁践桐梦之不祥歘高陵与深谷委盛丽于苍茫所谓玉槛铜钩朱帘椒房理镜之轩响屧之廊杳烟芜于露蔓纷日暮之牛羊况于捧心之百媚濯粉之余妆者哉今则云雨之巅仙圣是宅研沼莼浮琴堂松崛封古藓于井甃宿暗芳于洞穴木鲸吼以清丽金磬隐其萧瑟彼方外之徒藏而蠖屈者又安知徃古与来今方枯禅而防律翩鸿影之拂坐见山前之衔日
　　馆娃宫怀古　　　　　　　　李白
　　风动荷花水殿香姑苏台上宴吴王西施醉舞娇无力笑倚东窓白玉牀
　　同前　　　　　　　　　　　白居易
　　吴王心日侈服玩尽竒瓌身卧翠羽帐手持红玉杯冠垂明月珠带来通天犀行动自矜顾数歩一徘徊小人知所好怀宝四方来奸邪得借手从此幸门开古称国之宝谷米与贤才今防君王服视之如尘灰伍员谏巳死浮尸去不回姑苏台下草麋鹿暗生麑
　　同前　　　　　　　　　　　刘禹锡
　　宫馆贮娇娃当时意大夸艳倾吴国尽笑入楚王家月殿移椒壁天花代蕣华惟余采香径一带绕山斜
　　和馆娃宫怀古　　　　　　陆防
　　镂楣消落濯春雨苍翠无言空断崖草碧未能忘帝女燕轻犹自识宫钗江山祗有愁容在劒佩应和愧色埋赖有伍员骚思少吴王才免似荆怀
　　馆娃宫絶句
　　郑旦无言下玉墀夜来飞箭满罘罳越王定指高楼笑却见当时金镂楣
　　其二
　　半夜娃宫作战场血腥犹杂宴时香西施不及烧残蜡犹为君王泣数行
　　其三
　　素袜虽遮未掩羞越兵犹怕伍员头吴王恨魄今如在只合西施滩【一作瀬】上游
　　其四
　　响屧廊中金玉步采兰山下绮罗身不知水【一作身】今何处溪月弯弯欲效颦
　　同前　　　　　　　　　　皮日休
　　一宫花渚漾涟漪婑嫷鸦鬟出茧眉可料坐中歌舞袖便将残节拂降旗
　　其二
　　几多云榭倚青防越焰烧来一片平此地最应沾恨血至今春草不匀生
　　其三
　　江水分明练绕台战防遥隔绮疏开波神自厌荒淫主勾践楼船稳贴来
　　其四
　　宝袜香綦碎晓尘乱兵谁惜似花人伯劳应是精灵使犹向残阳泣暮春
　　经馆娃宫　　　　　　　　　于濆
　　馆娃宫畔顾国变生娇妬勾践胆未尝夫差心巳悮吴亡昔谁在越胜今何处当时二国君一种江邉墓
　　馆娃宫怀古　　　　　　　　张羽
　　馆娃宫中百花开西施晓上姑苏台霞裙翠袂当空举身轻似展凌风羽遥望三江水一杯两防防茫洞庭树转面凝眸未肯回要见君王射麋处城头落日欲栖鸦下阶戏折棠梨花隔岸行人莫偷看干将莫邪光粲粲
　　馆娃阁　　　　　　　　　　高启
　　馆娃宫中馆娃阁画栋侵云峯顶开犹恨当年高未极不能望见越兵来
　　同前　　　　　　　　　　　周南老
　　绮阁高嵯峨上出研石山飞甍绚金碧馆娃贮瑶环笙歌荡春心妩媚生欢顔阖闾不怀安自谓吞百蛮夫差竟穷欲亹对知后艰千年足慨叹寂寞栖禅关
　　同前　　　　　　　　　　　蔡羽
　　青山开玉馆緑水带长洲歌舞一夕散朝云千载留仰攀岩磴窄遥覔洞花幽楚棹赴关促登高不自由
　　西施洞　　　　　　　　　宋之问
　　越女顔如花越王闻浣纱国防不敢宠献作吴宫娃一行霸勾践再笑倾夫差一朝还旧都艳妆惊若邪
　　同前　　　　　　　　　　　罗隠
　　家国兴亡自有时越人何苦进西施西施若解亡吴国越国亡来又是谁
　　同前　　　　　　　　　　　秦约
　　岧岧灵岩山郁郁松桂林石路转隂洞览胜窅且深如何苎萝人倾国恣荒淫山花落笑靥山鸟流好音我来重徘徊屐齿苔藓侵至今山上月犹能照捧心
　　同前　　　　　　　　　　　髙启
　　废宫春尽长苍苔不见罗裙拂地来只恐西施是仙子洞中别自有楼台
　　同前　　　　　　　　　　　周南老
　　岩阿穴空洞中有黄金屋濳通苎萝山来此长蛾绿深堂春似海娇贮人如玉贪恋倾城姿宁忘檇李辱乌知无锁钥乗风五湖曲摩挲石上痕洞口遗芳躅
　　翫花池　　　　　　　　　　高启
　　桃枝兼杏枝春色绕宫池正爱红繁处还怜绿净时芳草泛幽沚媚影照清漪垂条防妓折堕萼见鱼吹杯涵明月泻舟逐防云移水流花落尽君王醉不知
　　同前　　　　　　　　　　周南老
　　花秾池水清碧涵红影乱波浮緑雾明萍散锦云灿池上惜花人四时足娱翫胡知若耶妖致使民糜烂一曲舞山香花空时巳换繄彼后所得曷足供把玩
　　翫花池在灵岩山
　　研池　　　　　　　　　　髙启
　　山骨谁凿破一自深黝醉后欲濡毫蜿蜿见科斗
　　同前　　　　　　　　　　陈子贞
　　湛湛冷山骨幽幽抱日光晓吟防雨气春供汲花香研池在灵岩山
　　琴台　　　　　　　　　　僧半颠
　　几弹石上五云深挑出湖波片月心弦外有声谁解听一山春树晓鸎吟
　　同前　　　　　　　　　　张羽
　　坐鼔朱弦日玉人方入吴于今山下月惟听夜啼乌
　　同前　　　　　　　　　　　高启
　　美人玉琴何处游遗谱写入清泉秋落叶无人登旧榭满江明月乌啼夜
　　同前　　　　　　　　　　周南老
　　山巅屹崇台路迥临草堂紫璚琴巳化州山鳯高翔藓花渍碧荐草绿侵石牀我来坐台上瑟瑟松风凉壑隂灵籁生彷佛宣宫商慨彼据梧人山高兮水长
　　琴台在灵岩山
　　吴王井　　　　　　　　　　　罗邺
　　古宫荒井曾平后见説耕人又凿开拾得玉钗镌勅字当时恩泽赐谁来
　　其二
　　含青薜荔随金甃碧砌磷磷生绿苔莫言数尺无波水曾与此花同照来
　　同前　　　　　　　　　　　高启
　　曾开鉴影照宫娃玉手牵丝带露华今日空山僧自汲一缾寒供佛前花
　　同前　　　　　　　　　　周南老
　　山腰水一吴王甃为井千古澜不生澄澄倒云影碧沁氷壶寒香沈蔗浆冷六月消烦歊娇娃照妆靓银牀堕玉钗金瓶汲素绠日晏犹醺酣为试先春茗
　　响屧廊　　　　　　　　　　高启
　　廊虚应屧鸣响细识腰轻谁道吴强国惟消举足倾苔闲灭古迹月下歇余声此夕人空听山僧曵履行
　　同前　　　　　　　　　　周南老
　　长廊架空厓屧响因虚迥时听双鸳声人寂昼隂静接武何轻盈扬仪应秀整风来步摇动月明环佩冷香迹堕尘消化作招提境于今声巳断空对屠苏影
　　采香径　　　　　　　　　　高启
　　晨妆出采芳零露湿红裳种徙山中品熏传海外方抱筐归蕙径焚鼎荐兰堂未足娱君寝西施体自香
　　同前　　　　　　　　　　周南老
　　香山昔种香下临溪水长迢遥采香径泛舟撷馨香零露湿翠衣腻水明红妆天既夺之食种遗不复昌寒流去如箭势直千尺强香消魂不返月落秦余杭
　　箭泾　　　　　　　　　　徐贲
　　清溪无潆洄西望渺何极岸直形如剡波迅势如射飞鸥讶流羽乱雨疑鸣镝天狼不敢渡泽儿应当匿我志矢闲一览如中的
　　采杳径一名箭泾
　　梧桐园　　　　　　　　　高启
　　桐花香桐花冷生宫园覆宫井雨滴夜风惊秋鳯不来吴王愁
　　同前　　　　　　　　　　周南老
　　碧宫园树曾宿朝阳鳯花开袭香霏叶密栖纎蓊雨杂佩珰声风生金石防初秋一叶零深宫愁巳动前园忽横生怪入夫差梦知匪梁栋材麋鹿徒増恸
　　同前　　　　　　　　　　王賔
　　七月交秋未变秋轻轻一叶下枝头君王不在当时悟直到凋残后始愁
　　梧桐园在吴宫吴王夫差园也乐府云梧宫秋吴王愁
　　香水溪　　　　　　　　　高启
　　粉痕凝水春溶溶暖香流出铜沟宫月明曾照美人浴影与荷花相向红玉肌羞露谁能见只有鸳鸯窥半面绛纱围揜怯新凉归卧芙蓉池上殿空洗铅妆不洗妖坐倾人国几良宵骊山更有汤泉在千古愁魂一种消
　　同前　　　　　　　　　　　周南老
　　吴宫香水溪俗传脂粉塘暖波浮涨腻晴渚泛红芳美人曾此浴魂消水犹香可怜清冷泉照此妖冶妆不濯郎衣尘孰比华清汤只今开宝林曹溪源正长
　　同前　　　　　　　　　　　王賔
　　春流涨腻蘸红芳人喜専房更晚妆浴罢氷肌赛兰蕙那知遗臭累君王
　　香水溪在吴故宫中俗云西施浴处一云吴王宫人洗妆于此故又呼为脂粉塘古诗云安得香水泉濯郎衣上尘即此
　　越来溪　　　　　　　　　范成大
　　西风初入小溪帆旋织波纹皱浅蓝行入闹荷无水面红莲沈醉白莲酣
　　其二
　　一川新涨熨秋光挂起篷窓受晩凉杨栁无穷蝉不断好风将梦过横塘
　　同前　　　　　　　　　　高文度
　　黄池盟防井蛙尊同列诸侯气巳吞忽报邻兵空穴巳随溪水入吴门
　　同前　　　　　　　　　　僧半颠
　　九关风月醉倾城歌笑声中有甲兵却是吴王自亡国枉教溪受越来名
　　同前　　　　　　　　　　高启
　　溪上山不改溪边台巳倾越兵来处路流水尚哀声昨日荷花生今朝菱叶死亡国不知谁空令怨溪水
　　同前　　　　　　　　　　　周南老
　　踞湖山崔嵬来越溪沿洄美娃献国色栅楣输梓材连樯载越贡一一从此来经行路巳熟祸作知有胎兕甲忽夜涉桴鼓喧如雷至今风雨夕溪声尚余哀
　　同前　　　　　　　　　　　王賔
　　吴人地面越人开岸上谁将栁树栽春水緑波三二月画船今是赛神囘
　　越来溪怀古　　　　　　　　王鏊
　　吴国江山亦壮哉一朝谁信越兵来旌旗尚动春波影歌舞翻成子夜哀徃事悠悠余败垒伤心眽眽一登台姑苏麋鹿何须恨闻道阿房也刼灰
　　越来溪　　　　　　　　　　蔡羽
　　越来溪光常浥浥逺接吴江混寒碧暝钟未起秋霞飞坐眺无如茶磨石越来溪上多游人香车宝辔俱生尘桃花妬红芳草绿三月来寻曲江曲春花秋月无尽头朝来暮徃何时休吴台越馆今何在苍烟碧石俱含愁我来八月露气凉常从云端开竹房溪山一卧便十日形骸尔我浑相防沙明鸟白奈不得况是长桥菰米香
　　秋日越来溪
　　十里横山带藕塘鸡声溪上晓苍苍青娥悄映荷花日属玉羣飞菰米香吴苑楼台今古壮越城箫鼔水云长范园最是秋光美甘菊留人不论觞
　　采莲泾　　　　　　　　　　高启
　　青房戢多子采得侬心喜今夜水风凉君王宿船里行处绿云迷歌声一道齐囘头调越女何似若耶溪
　　同前　　　　　　　　　　周南老
　　采莲莲有泾泾带城西南美人棹轻桡花深采芳甘香风飘翠举明妆照红酣摘鲜骈紫菂顾影堕瑶簪藕丝长不断君情短何惭食甘心更苦君乐非所堪
　　采莲泾在郡城西南运河之阳今尚可通舟两岸皆民居而闲有蔬圃旷地即种莲旧迹也上有采莲泾桥
　　长洲苑　　　　　　　　　　白居易
　　茂苑绮罗佳丽地女湖桃李艳阳时心奴巳死胡容老后辈风流是阿谁
　　其二
　　春入长洲草又生鹧鸪飞起少人行年深不辨娃宫处夜夜苏台空月明
　　同前　　　　　　　　　　　温庭筠
　　锦雉双飞梅结子平春逺绿中起吴江澹画水连空三尺屏风隔千里小院有门红扇开天丝舞蝶共徘徊绮户雕楹长若此韶光嵗嵗如归来
　　同前　　　　　　　　　　徐凝
　　吴王上国长洲苑翠黛寒江一道斜伤见摧残旧宫树美人曾挿几枝花
　　同前　　　　　　　　　　　许浑
　　香径小船通菱歌绕故宫鱼沈秋水静鸟宿暮山空荷叶桥边雨芦花海上风归心无处托高枕画屏中
　　同前　　　　　　　　　　郎士元
　　草深那可访地久但相传散漫三秋雨踈芜万里烟都迷采兰处强记馆娃年客有游吴者临风思渺然
　　同前　　　　　　　　　　　刘沧
　　野烧空原尽荻灰吴王此地有楼台千年事徃人何在半夜月明潮自来白鸟影从江树没清猿声入楚云哀停车日晚荐萍藻风静寒塘花正开
　　同前　　　　　　　　　　　赵嘏
　　扁舟殊不系浩荡路才分范蠡湖中树吴王苑外云悲心人望月独夜雁离羣明发还驱马关城见日曛
　　同前　　　　　　　　　　　高启
　　中国久无霸阖闾思骋功讲搜开别苑训武出离宫宰嚭因参乗巫臣实御戎鼗鸣深谷震罝掩广场空逺曵捎云斾高弯射月弓三驱仪巳毕七伐歩还同甲骑从舆后蛾眉侍幄中煑胎须紫豹胹掌得熊乐事方难及英图忽易穷城迷歌黍客地属采荛童辇道崩秋雨旗门失晚风犬亡防肆狡人去雉争雄草树迎萧索湖山罢郁葱犹疑见猎火寒烧夜深红
　　同前　　　　　　　　　　周南老
　　长洲何迢迢宛在水之涘林麓防旉纷原隰平如砥于焉开茂苑娱游极雄侈讲武耀威灵骑趹而车驶繁华忽成梦宫室漫流水信彼公圣占奚庸矜宰嚭
　　同前　　　　　　　　　　王賔
　　阖闾游猎太湖浔老濞来修胜上林除在那时人有后萧萧芦荻到如今
　　吴宫　　　　　　　　　　　白居易
　　淡红花帔浅檀娥睡眼初开似剪波坐对珠帘闲理曲琵琶鹦鹉语相和
　　同前
　　一入吴王殿无人覩翠娥台高时贮舞宫静夜闻歌半露胸如雪斜囘眼似波媸妍各有分谁敢妬恩多
　　吴宫　　　　　　　　　　李商隐
　　龙槛沈沈水殿清禁门深揜断人声吴王宴罢满宫醉日暮水漂花出城
　　同前
　　茂苑城如画阊门瓦欲流还依水光殿更起月华楼侵夜鸾开镜迎冬雉献裘从臣皆半醉天子正无愁
　　同前　　　　　　　　　　储嗣宗
　　乱乌哑哑飞复啼城头晨夕宫中栖吴王别殿绕江水后宫不闻美人死
　　同前
　　荒台荆棘多忠谏事如何细草迷宫巷闲花误绮罗前溪徒自绿子夜不闻歌怅望清秋莫悠悠东去波
　　同前　　　　　　　　　　　曹邺
　　吴宫城阙高龙鳯遥相倚四面铿鼔钟中央列罗绮春风时一来兰麝闻数里三度月明落青城醉不起江头铁剑鸣玉座成荒垒适来歌舞处未知身是鬼
　　吴宫怨　　　　　　　　　　张籍
　　吴宫四面秋江水江清露白芙容死吴王醉后欲更衣座上美人娇不起宫中千门复万户君恩反覆谁能数君心与妾既不同徒向君前作歌舞茱茰满宫红实垂秋风嫋嫋生繁枝姑苏台上夕宴罢他人侍寝还独归白日在天光在地君今那得长相弃
　　同前　　　　　　　　　　卫万
　　君不见吴王宫阙临江起不巻朱帘见江水晓气晴来双阙间潮声夜落千门里勾践城中非旧春姑苏台下起黄尘祗今惟有西江月曾照吴王宫里人
　　吴宫曲　　　　　　　　　　张祜
　　日下苑西宫花飘香径红玉钗斜白燕罗带防青虫皓齿初含雪柔肢欲断风可怜倾国色谁信女为戎
　　同前　　　　　　　　　　孟迟
　　越女歌长君且听芙容花发水边城岂知一日终无主犹自如今有燕声
　　吴宫懐古　　　　　　　　　刘沧
　　吴苑荒凉故国名吴山月上照江明残春碧树自畱影半夜子规何处声芦叶长侵洲渚暗苹花开尽水烟平经过此地千年恨荏苒东风露色清
　　同前　　　　　　　　　　　贯休
　　夫差昏闇霸图倾千古凄凉地不灵妖艳恩余宫露浊忠臣心苦海山青萧条陵陇侵寒水彷佛楼台出杳防此是前车更非逺六朝何处不星星
　　问吴宫　　　　　　　　　陆防
　　甫里之乡曰吴宫在长洲苑东南五十里非夫差所幸之别馆邪披图籍不见其説询故老不得其地其名存其迹灭怅然兴怀古之思作问吴宫辞云
　　彼吴之宫兮江之涯复道盘盘兮高且斜波摇疏兮雾防箔菡萏国兮鸳鸯家鸾之箫兮蛟之瑟骈筠参差兮界丝宻燕曲房兮上初日月落星稀兮歌酣未毕越山丛丛兮越溪疾美人雄劒兮相先后出火姑苏兮沼长洲此宫之丽人兮畱乎不畱霜氛重兮孤榜晓逺树扶疎兮愁烟悄眇欲摭愁烟兮问故基又恐愁烟兮惟白鸟
　　吴宫在长洲苑东南五十里相传吴王别宫南宫在吴县界亦吴王离宫
　　锦防泾　　　　　　　　　　髙启
　　水绕荒城栁半枯锦帆去后故宫芜穷奢毕竟输渔父长保西风一幅蒲
　　同前　　　　　　　　　　周南老
　　阖闾城何高城下环池濠临隄垂细栁夹水开繁桃春风张锦帆楼船驾灵鼇欢歌杂弦管放情游以遨载极骄盘乐侈荡夸雄豪忘尔申胥忠不念汗马劳
　　锦防泾即旧子城濠也世传吴王尝作锦帆以游故名在大街西贯乐桥南北市直抵报恩寺
　　石射堋　　　　　　　　　　杨维桢
　　周家十围鼔散落陈仓野犹有夏驾石盘盘鼔之下秦鞭血山骨吴猎焦野火夏鼔建不拔石鸣知者寡父老惧防言山空石长垭
　　同前　　　　　　　　　　　高启
　　石射堋张石城石鼔响或发石骑势欲行彷佛古战场上有愁云生饿鸱啸寒风砉若箭镝鸣何人作此畱山中鸟兽欲过胆尽惊疑是神禹治水时来教鬼射降妖精至今风雨夕犹听人马声尝闻父老言鼓鸣则有兵方今疮痍民脱命见太平我愿碎其鼓隳其堋一人安四海清自此万年无战争
　　同前　　　　　　　　　　　周南老
　　石城山头石屹立名射堋石鼔俨在簴石骑势欲腾昔传父老言鼔鸣即致兵年来屡争战斯石还有征方今氛祲清堋泐鼔不胜何如岐阳石千载纪文明
　　同前　　　　　　　　　　　王賔
　　石有何凭也好兵射堋张处鸟飞惊思量肃慎将砦贡却是人工后始成
　　石射堋在石城山有石鼔鼔鸣即有兵又有石马望如人骑
　　走狗塘　　　　　　　　　　高启
　　春堤长春草浅此地吴王曾走犬猎场四面围画旗红炬照辇还宫迟割鲜夕宴谁共食台上西子非樊姬春苑年来草仍绿韩卢巳去多麋鹿君不见汉皇纵狗殊有功逐兎直到乌江东
　　同前　　　　　　　　　　周南老
　　游田陟长洲塘堤如坦途吴王曾走狗一一皆韩卢犄狡逐潜兎扼噬奔雄狐追踪极蹂躏徒搏争驰驱胡为两黑厖南北同嘷呼隂匿既符梦霸业谁与图
　　同前　　　　　　　　　　　王賔
　　吴人来筑费黄金纵犬奔腾快一心偏惜子胥先赐劒越王不死役谋深
　　走狗塘在城西吴王游猎处也越絶书云阖闾走犬长洲
　　百花洲　　　　　　　　　　高启
　　吴王在时百花开画船载乐洲边来吴王去后百花落歌吹无闻洲寂寞花开花落年年春前后防花应几人但见枝枝映流水不知片片堕行尘年年风雨荒台畔日暮黄鹂肠欲断岂惟世少看花人纵来此地无花防
　　同前　　　　　　　　　　周南老
　　灼灼洲上花秾纎亚红白艳冶映朱楹芳菲连绮陌看花春复春岂知两贤厄再涉没以须人去春寂寂我来千载后繁华总陈迹怅望夕阳低平芜惨寒碧
　　同前　　　　　　　　　　　姚广孝
　　水艳接横塘花多碍舟路波红晴漾日沙白寒栖鹭縁江鱼网集隔渚菱歌度不见昔游人风烟自朝暮
　　同前　　　　　　　　　　王賔
　　当时人到百花洲人面花光照碧流今日人来寻旧迹菲菲芳草没人头
　　百花洲在西城下胥盘二门之间
　　鱼城　　　　　　　　　　高文度
　　谷变陵迁自古今耕人指防説鱼城绿波巳涸无鸥鹭禾黍离离高下生
　　鱼城在吴县横山下越来溪西吴王游姑苏筑以养鱼续图经云吴王控越之地本名吴城方言谓鱼为吴故误称耳今山之傍有冈隐隐如城又有射台亦在横山周益公南归録云鱼城在田闲基厚而方其高二丈博倍之为田百二十亩土极细故久不坏
　　鸡陂　　　　　　　　　　　高启
　　吴妃不解报朝盈空养鸡鸣满别城毕竟余杭西走日五更谁唱出关声
　　同前　　　　　　　　　　周南老
　　城东古娄县门外有鸡陂吴鸡虽善鬬奋勇若吐竒纵观曾赐锦激猛犹健儿蹀躞遍城墟栖止不以埘岂独司晨旦端由肆谐嬉何如夜防防风雨常安栖
　　鸡陂在娄门外吴王畜鸡城也又名鸡陂墟
　　酒城　　　　　　　　　　　高启
　　酒城应与酒池通长夜君王在醉中兵入馆娃犹未醒越人宜赏酿夫功
　　同前　　　　　　　　　　周南老
　　闻昔酒为池吴今酒有城筑城以酿酒不惮民劳生满贮梨花春賸醖竹叶清沈湎曾亡国有戒宁莫惩醉此越来水昼眠犹未醒城成更不易时得苦酒称
　　同前　　　　　　　　　　　王賔
　　只怕酒浆欢饮少那思版筑害民多为城恣酿人呼苦伍子胥知没奈何
　　苦酒城吴地记云在鱼城西南故老云吴王筑以酾酒今俗呼为苦酒城
　　越城　　　　　　　　　　　高文度
　　古意犹堪吊南湖不惮遥阖闾开国地勾践进兵桥城郭高低黍英灵日暮潮苍茫遗独立斜日下渔樵越城在胥门外越伐吴吴王在姑苏越筑此城以逼之城犹彷佛在
　　娄城
　　高城一望思茫茫湖转娄江入海长边境到今无汉县古仓何处积吴粮鸥栖浅渚寒芦静雁落平畴晚稻香野水闲云吟不尽玉峯西面看斜阳
　　娄城即昆山故城也图经云在县东三百步旧志云吴子夀梦所筑
　　言公井　　　　　　　　　　高启
　　寥寥武城宰遗井虞山隂千载汲未竭九仞功应深艺圃自可灌道源谁复寻弦歌听巳歇瓶绠看还沈无为渫弗食恻恻起叹音一瓢乐未改庶几回也心
　　言公井一名圣井在常熟县治北一百九十歩言公宅傍吴地记云宅傍有井二傍有洗衣石
　　蠡口　　　　　　　　　　王賔
　　连年谋国甚劳神一旦功成便脱身从此更招同伴去岂思全巳又全人
　　蠡口道院漫兴　　　　　　　胡缵宗
　　面面皆春水临桥跨小楼帆樯日来徃谁解五湖游
　　其二
　　桥迥低临斗楼危逺挿河碧桃开十里春兴复如何蠡口在齐门北
　　角头　　　　　　　　　　　高启
　　高皇本壮士提剑定四方晚为儿女情悲歌起彷徨爱子欲建储宠姬方侍侧顾惊四老人谓巳成羽翼大臣岂不谏孰能斡天机彼翁何为者足见人心归始濳避秦君终出安汉嗣世罗焉能羁舒巻聊自肆我来角里村如入商顔山紫芝日巳老黄鹄何时还斯人神仙徒千载形不灭犹想苍岩中白头卧松雪
　　同前　　　　　　　　　　　周南老
　　洞庭之西南粤有角里村中藏避秦人实为太伯孙一出安汉嗣始知徳望尊高皇遂悲歌顾宠不忍言羽翼既巳成纷纷奚复论茍非畱侯计元道终丘园
　　同前　　　　　　　　　　王賔
　　先生未出去安刘人世那知在此游西望商山行路逺白云来往自悠悠
　　角头即角里在洞庭西山汉角里先生所居史记正义太湖中洞庭山西南有禄里村【角里先生周姓字元道】
　　死亭湾　　　　　　　　　　高启
　　贫贱众所弃岂惟愚妇人珪组何重轻能令变交亲翁子昔未逢妻去耻负薪五十非晚贵不能待终晨一旦谒帝阍还家绣衣新邸吏惊赤绶邦人候朱轮无縁见故夫自杀此水滨谁知孟徳耀元在尔东邻
　　同前　　　　　　　　　　周南老
　　亭亭金阊亭亭下水一湾水清宜濯缨不照惭妇颜嗟哉翁子妻年少耻苦艰焉知夫晚贵持节衣锦还雉经宁忍死嗤彼真愚顽桓桓防稽守终身岂穷孱
　　同前　　　　　　　　　　　王賔
　　春风縁岸绿杨垂翁子乗轩到郡时逢着故妻加馆待不思他怒去求离
　　死亭湾在阊门外七里汉朱买臣妻既弃其夫而再嫁后见买臣贵耻而自缢故名其处








　　吴都文粹续集巻十一
　　钦定四库全书
　　吴都文粹续集巻十二　　　明　钱谷　撰古迹　坛庙
　　毛公坛　　　　　　　　　范成大
　　松萝滴翠白昼隂七十二峯中最深绿毛仙翁巳仙去惟有石坛畱竹坞竹隂扫坛石槎牙汉时风雨生藓花山中笙鹤尚遗响湖外人烟惊岁华道人眸子照秋色要我分山筑丹室驱丁役甲莫见嬉渇欲饮泉饥饵术
　　同前　　　　　　　　　　　张羽
　　方坛防竒竹俨彼毛骨秀想见黄眉翁时来濯水澑一往不可得尚问何日又
　　同前　　　　　　　　　　　高启
　　欲观汉坛符东上缥缈峯葛花坠寒露夕饮清心胷月出太湖水鹤鸣空磵松真境久寂寥苍苔閟灵踪尝闻绿毛叟变化犹神龙世人岂得见偶许樵夫逢攀险力易疲探志难从归出白云外空闻仙观钟
　　同前　　　　　　　　　　周南老
　　朝游金庭馆解驾毛公坛八景飞高清仰浮紫宸端碧鸡耀四灵玉井腾神丹汉符秘真迹宛宛云龙蟠我来观妙象月落空坛寒安得呼我起白日生羽翰
　　同前　　　　　　　　　　王賔
　　许多灵迹在山头市上人来只暂游古树生衣毛似绿枝柯经度不经秋
　　将游毛公坛雨不克徃　　　　王鏊
　　毛公已去有仙坛眼见亭台欲到难翠壑苍厓增惝怳玉芝瑶草长防干洞无金钥谁能闯井有丹砂尚可餐传语仙翁莫终弃当时鸡犬从刘安
　　毛公坛　　　　　　　　　　王宠
　　石门有遗营涧道时屡掲山逈谷籁长地逈琳宫秘近峯郁交青遥岑荡虚翠丹井周前除虚堂俨昔位毛公防羽翼白日翔鸾辔自非山水灵胡为异人至石髓不盈握图经灭余字樵人引蔓行鹿子衔花戏蜉蝣不崇朝浮生莽如寄荷蓧斸黄精终以丘园贲
　　谒毛公坛雨不果　　　　　　徐祯卿
　　三宿无縁拜真宰修诚中夜枉斋餐丰泥巳媿妨长屐细雨虚烦净小坛玉篆定埋云藓古【刘根有镇坛符】金丹谁凿井淤干【有丹井今巳涸】幽探却负山中胜梦绕空庭桧影寒
　　毛公坛　　　　　　　　　　姜龙
　　刘根成道处岩谷气犹豪旷世留遗躅何时更伐毛春风吹草绿夜月倚坛高苦行有真乐浮生无乃劳
　　同前　　　　　　　　　　　陈都官
　　古坛叠乱石草木何参差黄衣宇其旁陈迹刋丰碑日初刘真人齿发不可訾但见组绿毛被体鬖鬖垂云驾一日去空山畱庭壝弟子散岩谷荆榛蔽荒基晚有周息元探访亲斩披白鹿忽跪前灵符见葳蕤地胜人既灵凝严起宫祠束帛下幽聘良马维素丝前朝揖高风有美皮陆诗殆今三百年事去物亦隳乔松委樵苏野蔓号狐狸惟有炼丹井甘冽无等夷一酌非消渇钦慕尚神禧
　　同前　　　　　　　　　　谢晋
　　刘根学道建仙坛清夜朝真风露寒刘根得道登仙籍坛上莓苔日应积知向深山岁月多身生緑毛如短蓑往来樵子或相遇倐尔趋隐岩之阿一朝功满升仙去羽盖朱轮曽此驻犹遗汉篆镇坛符千古相传为福地毛公坛在西山最深处仙翁刘根身生緑毛故名有小庵在隠泉之上
　　乌夜村　　　　　　　　　　髙启
　　荒村乌夜栖忽绕月明啼生得东家女身为万乗妻至今种高树不遣乌飞去居人凡几家爱听啼哑哑啼哑哑忽惊怪妇开门向乌拜
　　同前　　　　　　　　　　周南老
　　昆玉山南村祥光烛坤倪夜白夺明月羣乌忽惊栖哑哑啼彻旦异此声太竒村东何家媍夜半生王姬焉知荆布女后服荣翟袆至今村上民不重生男儿
　　同前　　　　　　　　　　王賔
　　哑哑月下有时鸣不似当初夜里惊身贱谁图生贵女但求寛减得安耕
　　乌夜村在昆山县晋穆帝时何皇后父准寓此产后之夕有羣乌鸣于村落自后有乌彻夜鸣必有大赦
　　交让渎
　　緑杨芳草一泉见説多年弃道边除是平分与风月恰如虞芮有闲田
　　交让渎在干将坊杨备诗琴丁结交事耕耘似指琴髙丁法海续图经则指张融陆慧晓今又有交让巷
　　越公井　　　　　　　　　　髙文度
　　甃缺传歌角巳刓缾羸鲋射不生澜曽闻大慧无生法甘露缾中滴滴寒
　　同前　　　　　　　　　　王賔
　　当初开出水泉新日饮长兵百万人从为僧家消歇后石防髙处尽泥尘
　　越公井在治平寺前小冈上唐广明元年修井记云隋开皇十年越国公杨素筑城穿此井其径一丈有竒石防如屏绕上有刻字
　　丹井铭　　　　　　　　　宋濓
　　海虞有虞山梁天监初汉天师十二代孙张道裕来隐其下建真之治凿丹井焉宋淳熈中道士李正则浚井得藏丹石防启之化为双红鸽飞入尚湖至今湖中丹光煜煜然迩年井且废莫知其所周尊师真穷日力寻获之重加以甓构亭覆其上时皇明洪武元年也然仙家炼丹必以井故名山多有之其今在海虞者旧废而新治岂学兴之征欤铭曰太隂委精自天一融而为液养万物神丹煜煜赤如日有夫巾发我室双禽冲霞飞翐翐灵泉甘逾蜜饮焉夀与天地毕
　　登昭明书台因访丹井　　　　沈周
　　逺秀目巳周复骋登高足青山不嫌人所取随我欲巍巍古仙台寂寂奠林麓七桧交云霞灵飚散清馥崇台转磴道扳縁把傍竹同行玉堂彦高咏应虚谷逍遥东山风能去歌管俗中纸惊连张谬图附一轴聊以志倾赏流传亦何卜或恐闻邦人有酒悔无逐
　　丹井亭　　　　　　　　　　华清
　　畱侯孙子烧丹处野老来寻坐落晖大药已随神物化寒泉犹在昔人非楼台抱影湖光动竹树交隂暑气微欲借清泠洗尘渇清风吹满芰荷衣
　　重修山川坛记　　　　　　　浦应祥
　　祀事国之重典也礼天子祭天地诸侯祭山川卿大夫祭五祀士庶人祭先祖名分各有攸系而其斋祓对越之诚敷逹精明之徳盖不以大小而有异也然则祀事岂可忽乎哉吾苏古名郡而封内山川在吴邑治辛酉春郡伯曹公将有事于兹而邑宰任邱邝侯先事而往随事整饬之余复瞻顾揣度曰有事则为欵谒之地过事则为草莽之区非所以敬鬼神崇国典亦非所以为国经逺之图也爰请命于公而增葺之公是其请用是量土地计徒庸开辟方隅补益坎陷砻石而为坛壝甃石而为周垣幽深阒邃广衍严洁斋宿有居庖翟有处高其门域固其扃钥丹垩辉映品秩森郁望之而知重祀之所在也工毕合邑之士与夫知礼之氓咸曰侯之功施于位者溥矣然不能悉书而备録之也此而不记将何以昭侯之休嘉于永久哉胥命予文之以録于石予隣侯之治辱侯之爱知侯之为人侯以名进士出知是邑抱明敏便捷之才济闳肆辨博之学而施之以寛严威惠之政六职克举而发摘奸伏有若鉴烛诚所谓赫赫师尹也其于民隐凋瘵则又深于究理所谓岂弟君子侯实兼焉今六年于兹矣监司知侯之贤上疏而旌别其异能者凡三而侯益勤于政盖其励志坚操迈名而顾行者观其所为有足征矣更于其平日政事之余掉鞅艺场游兴词林殆所谓有乎内而能饰乎外非焚梓毁璞者比也侯超擢有日此畧记其名行之概俟其他日负荷重任则其丰功伟绩当有秉笔者为之传焉
　　淳祐重辟社坛记　　　　　　李心传
　　自昔有邦家者其祀事莫尊于社稷以尚书周礼中庸参考之社之祀率与郊并盖郊之祭则天也上帝也社之祀则地也后土也天以气言则一而巳故惟天子则祭之地以形言则提封有广狭之异故自皇朝列国下逮卿大夫州邑都鄙之间各有祀焉盖祈报之行于是乎在也后世此义不明而社稷列乎宗庙之下则失之矣今之县古子男之国也国家钦崇典祀虽循汉唐之旧而社稷坛壝特严其制部刺史巡厯所至必谨祀之重民事也平江在东南为大府其所治长洲在浙中为壮县而长民之吏掲防者罕春秋二祀有坛无宇榛莽弗治神靡顾歆水旱螟虫无岁不有而养民饷军之大计莫知所出矣淳祐元年春赵君汝昌以选来为令濮邸近属安化王曾也学古入官三试礼部西山真文忠公与羣彦交举之以是通籍始至按视惕然靡寜载经载营犹未定也防邑之奸民有以赀力诒害于私者刑狱使者陈公稔知其恶因其自致按法论罪移之他邦邑父老乃请赵君庚其常售之屋庐为斋居望祀之所赵君以白陈公公许之夏五月巳亥兴工冞月而毕坛壝增崇垣墉毕备费出于有司而民不与雨旸以时歳则大熟赵君因心传之客东阳蒋持志以记文为请且曰害治者既去而训民事神又得其所是陈公之赐也不可以不书陈公侯官人古灵先生之从曾孙文学政事咸世其家绍定中尝以尚书郎持斧江右克清羣冦具有芳烈分阃盗城威惠并着江波不惊嘉熈中年适浙右有弄兵之惊上遴选廷臣复被绣斧之命公奏用龚遂之防曾未旬月荷耰锄者皆散归南畆畿甸以寜公所建立如此则缚一奸民特公之细事顾吴人谓公清明正直彰善瘅恶无小无大必行其志多以是称公者故亦不得而畧也公讳垲字子爽今以秘阁修撰为沿海制置使朝廷思其贤将召矣庆元二年冬十月既望朝奉郎新除宝章阁待制提举江州太平兴国宫李心传记
　　长洲县社坛记　　　　　　　孙应时
　　古之制祀以社次郊郊尊而社亲尊故天子専之亲故逹于庶人非土不国非谷不食故有社斯有稷勾龙于土弃于谷厥有大造开济万世故以为配春秋祈报之外救灾出火师田行役献功戮罪君臣上下日相与听命于社礼乐刑政于是焉出故曰明乎其义治国其如示诸掌乎世衰王制坏古义隐妖妄百出而祠庙猬兴亵天蠧民幻为妖威日盛月滋上之人不以禁又从防之天下郡县虽通祀社稷世守不废以为三代之旧章然独其制度之形似仪物之文具而巳有司者一岁再祀民不与观也民于社日或各从其俚俗鼔舞迎享醉饱相乐不知其何人且何礼也水旱禳祈奔走如织于社稷阙如也呜呼知古者得无叹息于斯乎今令甲守令下车必视社稷饬坛墠而遵用或寡且诿曰小祀祀亦不亲其事至若倚郭之县自为社于阛阓偪仄之门往往灭裂最甚长洲县之社在吴郡城内当县治西南四十九步荒毁有年庆元四年九月知县事天台黄侯宜一治新之坛宇中度门垣靓深途巷蠲洁身率寮吏时祀必谨黄侯儒者为县如古循吏多善政可诵此其细事若不待书虽然爱礼者存羊因今之制存古之意君子重之县实小侯承天子之命司社与民固未有忽畧社稷而能父母其民者也然则凡黄侯之善政乃自社稷坛始予是以记之因诏来者知所继焉六年八月防稽孙应时记
　　社稷坛在宋有之今皆统祭于府
　　昆山县社稷坛记　　　　　　项公泽
　　邑有社稷坛春祈秋报重农事也昆山坛壝莽为荒墟鸡犬放焉遇岁事则望拜于乡校大成殿之防门岂惟祀非其所神弗克歆抑且背先圣先师焉前政尝有意修复惑于隂阳拘忌之説而未果予窃谓为宰者膺人民社稷之寄平土播谷神实司之民实頼之讵容不知报本之为急务乎乃即旧址而经营之砌筑四壝创造斋室周以垣墉植以松栢币有瘗所门有扄鐍其神位列于斋室其祭器寄于邑庠至期取用焉典祀于是乎严矣惟兹调邑营缮孔艰屡政抚视今乃肇成继自今其以时整葺母或因循与宗祏相为无疆故书以示来者淳祐壬子中和节永嘉项公泽记
　　社稷坛在县治西南三里至正七年费复初建洪武二年知县呼文瞻重修
　　常熟县社稷坛记　　　　　　陶任古
　　有民人焉有社稷焉民为贵社稷次之临民所重莫先于社稷也常熟为邑亦古子男之国所寄以奉社稷之祀皆颓垣败屋坛壝隳圯任古至官之初防春祀莫遑展爼豆之事以荐此诚念无以报神休答隂贶越岁鸠工而治之不谋于公帑不假之民力取其有罪眚而不丽于法者命赎之壮者献其力富者助其资始于今年之孟秋报成于冬初坛壝垣屋为之一新虽无华丽亦使邑人知社坛之重察邑官之所存焉绍兴甲戌冬十月记
　　重修社稷坛记　　　　　　　黄应酉
　　开禧三年春霅川叶侯凯奉辟命来宰常熟始至有事于社稷顾坛壝隳圯屋宇荒芜慨然思葺之方缮学舎不果又明年始克成事旧址筑土为坛旁土皆甓雪霜风雨之余易以动拔寸竹之椽若将压焉于是更甓以石易竹以木垣分中外低者高之墁者饰之靡罅弗补靡隙弗周纪始于嘉定二年秋八月告成于冬十月既落属应酉为记应酉何人哉弗敢谢不能君子谓是举也有可书者三方其始至讲明农祀不忘本也及其欲修首其乡校不先神也迄于巳成费捐公赢不及民也春秋一善必书兹举而三善备焉得不书十月乙夘迪功郎平江府常熟县县尉巡捉私茶盐矾兼催纲黄应酉记
　　重修社稷坛记　　　　　　　王遂
　　端平更化之岁山隂王君爚来宰常熟始至召邑之故老而问政焉曰久矣此邦之不获乎上下也故老则曰前宰孙应时后皆有以自取也君愀然作色曰是吾邑化未更始也乃新学宫饰教令谓子游邑人也别为宇为像祀之収言氏诸孙于农圃而教焉招四方之名士邑之秀子弟而学焉士风以变民听以耸而以为犹未也昔泰伯之有国于此也礼逊之俗推重天下今渡江百年授田无法制赋无艺民无常产则无常心宜也乃通邑而经界之以昌吾邑而犹以为未也有田必有役而役莫便于义合公私高下为之十余年不止仁声义气充塞一同大纲小纪具在方册比及三年教化兴而赋役简士歌于学民舞于途今日之事有大于是者乎设坛以祀社稷而风雷雨附焉皆本于朱文公鄂州社稷记伻来以图请于郡太守曰予至之三日检视坛壝之不如法者命有司循饰毕具又去淫巫之幻以惑众者期年之间人用安业岁以大熟余非不乐此而不为也祀典之不恭而佛老是徇民义之不务而巫觋是防余甚不便于此乃扫地而更新之以暮春庀具季夏乃毕将以八月中辛集吏行事俾民与观焉子其志之遂虽以不文为辞然心许之防圣上不以为不治易郡甬东还家未几则令巳被命升辖而进诸朝征予文益力予惟文公所记一本政和新仪而类礼有书始自通典终于嘉定新礼徃往详于祼献陟降而畧于坛壝而向有所谓社东稷西风雨少却皆北向者有所谓同坛而共牲者于图疑未合而未有以证也抑闻之礼曰郊社所以祀上帝也又曰社者所以神地之道也意者古先圣王郊所以祀天人君用之社所以祭地诸侯用之惟天子为能祀郊故得望祭百神若诸侯则止于社稷故勾龙弃以功配风雷雨师以其隂阳晦明及百物者因类而致之上不敢拟于大社王社之制下不以羣姓立社齿其尊罍有数牲币有式至于车服之防因其尊卑大小咸有科级报本反始礼之至也而别嫌明防于礼之中又有礼焉诚能积精致感于肸蠁之间则于天乎不僭何忧乎释老尽心竭力于袯襫之务则于神乎无謟何忧乎巫觋自是以徃风俗成而气习厚有以他道惑民者鲜矣子曰明乎郊社之礼禘尝之义治国其如示诸掌乎令之为此庶乎其善治国矣故特书之以示更化善治之本恤民祀神之务而于祀典礼经因有考云焕章待制知平江府王遂记
　　社稷坛在北门外旧在县西一里洪武三年移置
　　嘉定县社稷坛记　　　　　　赵浩
　　昔在颛帝祀共工氏子柱为社稷虞夏因之而不易汤以时旱乃迁柱以弃代之三代以降祀典损益不同皇元奄有天下诏京师郡县建立社稷在都春秋二祀以大臣行事临期取防郡县致祭则有常典延祐丙辰朝列大夫太原任侯立来守是州先是州以县升地濒江海事多阙略旧有社稷在州治西南傍接民居尤为简陋防坛灾惟坛树不焦若有鬼神相之者于是更治之辇粪壤除煨烬众庶子来踊跃就工甫三月而坛壝成社居东稷居西筑坛四面为门而依方色涂之西为雷雨坛各一绕以周垣截然砥平植以嘉木范为尊罍斵木为俎豆作始于延祐五月落成于秋八月适丁上戊侯偕寮属斋庄朝服升坛成礼神人协和雾雨澄霁风云熙然来享来格观者若堵父老乃相谓曰贤太守敬以事神爱以养民勤劳兹邑得无记之乎众乃属浩为之记国子高等生从仕郎平江路嘉定州判官赵浩记
　　重修社稷坛记　　　　　　薛元德
　　有元混一区宇修礼教报本风俗淳厚治定功成自厯代以来混一之盛未有盛于今日者也世祖皇帝即位之初诏天下郡县祀三皇与先师孔子及社稷焉非惟昭国家盛典亦欲使民归礼教知报本开万世太平之基猗欤休哉嘉定州吴郡三皇孔子皆庙学社稷旧有坛在州治南前太守王侯迁于西南延祐丙辰岁太守任侯立以简陋不称增广而一新之迨今三十余载厯岁既久风雨震没坛壝台门垣墙俱崩摧頽败榛莽荒秽至正八年夏燕山孙侯伯元来牧是州一日登坛顾瞻矍然兴叹曰吾闻圣贤言有民人焉有社稷焉今如是何以仰副国朝崇祀劝民之盛意也遂捐巳俸倡率州民众皆恱从奔走听役若归于市乃除榛莽辟道路修社稷坛洎风雷坛新四方门重筑垣墙周围二百五十余丈下甃以砖石上覆以陶瓦视昔治工十倍加坛之北旧有屋三间供具祭馔之所势将倾压葺而新之又于东西增广屋二间侯日躬诣董其役冒隆暑亦不倦役兴于至正九年七月落成于八月不二月而功告成适值秋祀侯帅寮佐行事是日也积雨初霁午夜清明长空无尘星月呈洁乃肃朝服正笏设庭燎陈礼币具牺牲奏以雅乐酌以醴齐神其来格观者环堵三献礼成咸兴赞颂父老相携子弟以谢复曰不拟今日复覩国朝之盛典使民知有社稷重报本如是也侯曰未也吾将兴学校以礼教民父老咸喜再谢而退以元徳一州范模力请纪其事辞之不可勉为记曰嗟夫孔子作春秋为万世劝惩邦君为国大小之事皆书之今之牧守州郡者出一言行一事四民所视为则者也他日载于郡乗书于国史可不谨乎今侯能修社稷使民知劝以报本又欲兴学校而教以礼为政之效必见于三年有成是时当代名笔又当为之大书不一书也至正九年八月薛元徳记
　　社稷坛在北门外宋嘉定中建元大徳八年知州任立重建旧在县西洪武初移置
　　重修至徳庙记　　　　　　　潘凯
　　淳祐壬子春凯奉圣天子命来司臬于吴诘暴审刑罔敢怠弛既又惧民之不见徳也领事三阅月载以礼欵泰伯祠顾瞻徘徊屋老苔荒喟然叹曰至徳者百世祀吏奉弗防何以存古巳而趋两庑下土妖木魅诡形罔象簉以淫厉污以佞慝编氓茍祸福膜拜乞灵滋磨劒好勇之习仍断髪文身之讹端委雍容之气象孰识之俗不美刑不清良有以夫退愓然不宁亟戒其属曰崇明祀礼也黜非鬼义也某日度材某日鸠工某日撤祀之非类者乃攻乃葺乃像仲雍季札侑泰伯祀越月告成率僚吏三献焉乌乎世浇俗衰马蚕猫虎之灵往往严事之嵬琐奸回尸而祝者肩相摩也岂复知礼乐鬼神之奥哉泰伯之血食此祠尚矣特以盛徳至善民弗能防堂皇之修不修厖杂之屏不屏于至徳乎何损乃若辨礼息刑宣尚徳化正人心而兴民风者吏独不任责乎昔唐狄公持节江南毁淫祠千七百所留夏禹泰伯李札伍员四祠凯视狄公无能为役而是庙适在典领抑邪扶正义不得辞庙旧在阊门外钱氏徙今址故有祊田十八亩今益五十九亩有竒粟入五十有五石饭浮屠以守储其赢以为修祠备俾勿壊并叙其系自古公至友为世三十三刻之石稔来者考焉某年日南至承议郎直寳章阁两浙西路提防刑狱公事潘凯记
　　重修泰伯庙记　　　　　　　周忱
　　宣徳五年秋七月礼部郎中豫章况钟伯律奉玺书擢守于苏州视事之日吏以囚牍进见民之系于狱者凡千余人尚争务胜交相讦讼有经十余岁而未决者伯律姑置弗问曰明日率郡之父老祗谒于吴泰伯庙见其堂宇倾仆垣墉颓圯吏民奉祀弗虔乃喟然叹曰民不见徳宜乎刑之不清也是非郡守之先务乎即日命工度材撤其旧而新之曰堂曰室曰门曰庑为屋凡四十楹缭以周垣坚以甓甃不十日而告成复率父老洁牲醪祗祀于庙居人过客瞻望咨嗟于是狱之系囚交相愧悔曰泰伯以天下让民无得称焉吾辈所争仅锥刀之末耳何重贻郡侯之羞乎皆相与俯伏庭下自服其辜不数日而狱以空虚告予时奉命巡抚于江南列郡至苏州祗谒祠下父老以其事告且曰昔者狄梁公以冬官侍郎为江南巡抚使毁吴楚淫祠千七百所而此庙则在所留而不毁者去今千有余年得吾郡侯葺而新之巡抚使之来又适当其时吴民观感兴起自今其无复争竞之风乎予乃登进其父老而告之曰方泰伯之奔吴也断髪文身示不可立然荆蛮义之从而归之千余家遂端委以临其民是欲辞富贵而富贵随之及其后世夫差狃于必胜穷兵黩武破越困齐欲伯中土卒之亡国身戮妻子为虏是欲求富强而失其富强矣然则吴地数千年之富庶由泰伯之三让有以致之也其鬬讼之成风者亦由夫差之好胜有以启之也尔民欲为泰伯之让乎欲效夫差之争乎一则庙食万世一则贻讥千载其得与失必有能辨之者孔子曰能以礼让为国乎何有此予与太守期望于吾民之意父老曰善请以是为记遂书于丽牲之石使四方之来谒者咸有所观感而兴起焉岂独苏州之民而巳哉是岁十一月望日嘉议大夫行在工部右侍郎庐陵周忱记
　　重新至徳庙记　　　　　　陈音
　　自泰伯逃于吴民戴其徳以有国传二十余世而越始入吴吴人怀泰伯之徳不忍其竟弗祀也东汉吴郡太守糜豹肇建至徳庙于阊门外以慰民望厯六朝至隋而唐狄梁公巡抚江南尽毁诸淫祠而此庙特存五代时钱武肃王徙庙于城中有宋诸名公吏于吴者凡有祷辄应焉国朝宣徳间郡守况钟伯律因旧庙新之凡为屋四十楹阅岁久复敝顷监察御史张淮邦镇奉朝命按吴祗谒庙下病其敝且隘也命有司撤而新之堂庑门垣之制虽仍乎旧而高敞宏廓则视昔大有加矣于戏天生民有欲易争争在利与名耳利莫大于有天下泰伯以天下让不欲自有其名此其所以为至徳而孔子称之后世虽防利辄争争辄自以为是而加不美之名于人小者鬬讼以犯于有司大者兴兵戈以糜烂其民是真太伯之罪人哉泰伯之后夀梦欲传位季札亦犹太王欲立季厯之意也诸樊余祭夷昧不能如泰伯仲雍之让吴于是乎不竞阖闾夫差复好大喜争竟召甬东之辱以底于亡呜呼始以让而兴终以争而亡民之鉴于是者尚宜慎所趋哉夫民之取舎系乎上上好防则墨者息上好直则佞者阻上好让则争者愧邦镇厌吴民多争讼特新至徳庙以重媿之可谓善斡旋民风而使之兴让哉邦镇河南襄城人登己丑进士厯知山阳芜湖二县事务皆以徳治今宪节至吴复有旌徳化俗之举可谓让徳君子矣庙功告成郡同知毛瑄推官樊廷选请予记其事于石用书此以嘉邦镇之绩后之吏民其皆务尚徳息争以仰视斯庙而无愧哉
　　之荆操咏泰伯庙　　　　　　高启
　　粤我有土岐山之下孰是营之维我考祖今我于迈自岐徂荆岂不怀归念我弟兄民勿我思我思安只国巳有后先君季子
　　至徳庙　　　　　　　　　　周南老
　　勾吴始封君实周之长宗三以天下让去国何从容君亲义两全让国徳愈崇荆夷东海隅黎庻咸来从遂令千载下至徳歌遗风周祚亦云竭庙食终无穷
　　同前　　　　　　　　　　　王賔
　　翦商从父最为难有弟承家此意安逃在荆蛮让天下荒祠今是一僧防【诗至于太王实始翦商左传太伯不从是以不嗣】
　　仲雍
　　当时譲国与兄同庙祀从兄礼并隆此让岂私起大志武王来克果年丰【左传周饥克商而年丰】
　　季札
　　寜从田野去躬耕一节心终不改更哭到墓前来复命便回旧邑向西行【右二祠共在泰伯庙】
　　颁降春秋二祀祝文
　　三让至徳民无可称周基三百由斯而成
　　夫差　　　　　　　　　　　范成大
　　纵敌稽山祸已胎垂涎上国更荒哉不知养虎自遗患只道求鱼无后灾梦见梧桐生后圃眼防麋鹿上高台千龄只有忠臣恨化作江涛雪浪堆
　　吊伍君赋　　　　　　　　　杨维桢
　　吾读伍员事未尝不悲员处父兄之不幸而讫至倒行而逆施葢大不获巳者而世多之以为名不可也当员急于反讐遂不顾急售吴光而进专诸杀人之父以报已之父彼州于之子则将何所报哉此员失也而况父兄之仇费无极也无能有兵于费而鞭墓以仇君益失也然员能用吴以复父兄之仇而又为夫差复父之仇之死不畔以毕志于其所事则忠为有余矣惜其君不终用逆料后日沼吴之祸徒以表其言之明故予作哀员辞虽过其孝而多其忠云
　　窃独悲夫谗人之丧邦兮甚楚子之熊居伻朝吴巳去兮继出蔡朱何嗣子师之不幸兮与谗而为伍君一过巳多兮【夺妇】遂及城父【杀建】嗟奢二子兮一死一生死不可以莫之就兮生不可以莫之行脱身东走兮乃至吴鄙君新有君兮【光】楚日以骇【叶喜】不三年其克报兮继入郢于州来胡罪人之斯失兮而不熸【子亷切】夫厉阶誓包胥以必复兮鞭王灵以为乖犯讐天之弗韪【羽鬼切】兮曾不异夫鬬怀【怀曰平王杀吾父吾杀其子不亦可乎辛曰君讨臣臣谁敢讐之君命天也若死天命将谁讐必犯是余杀汝】当鱄诸之进士兮始已失其策也知反讐之急兮行之倒而施之逆也吾犹尚论其孤忠兮保先君之嗣也栖越子于防稽兮洒灵姑之耻也【越灵姑浮戈击阖闾阖闾卒于郢夫差使人立于庭茍出入必谓巳曰夫差而忘越王之杀而父乎则对曰不敢忘】何甘馈之豢吾兮忘腹心之巨毒也黄池业乎成伯兮忽姑蔑之在目也刭七士以何益兮知员【员一作人】亡而国随迫甬东之乞死兮始地下之惭知已矣乎国以人而张兮亦以人而亡始谗费之祸国兮终嬖嚭之乱邦荃不察夫忠贞兮矧外迷而内荒访胥山之遗庙兮声烈烈以称王怒涛忽其殷足兮些灵马于横江
　　忠孝威惠显圣王庙碑　　　　郑元祐
　　孝莫大于雪父讐忠莫大于以死谏能养志者孝矣而忠未之闻能尸谏者忠矣而孝莫之显故兼全忠孝者自以为难至于王而忠孝全节光映千古论者谓王脱身不死所以为父至其捐身以死所以为君若夫求忠臣于孝子之门则王是也计迄于今几二千年不特焜耀史牒与夫庙食不毁至于樵童牧防亦莫不知王之为烈也夫自泰伯以来隐约荆蛮谓其城邑不过三里而纵民耕耨其间则文身断髪自同俚俗鼃与渚不异蛮民及王身事阖闾君臣志合乃扩其小而大是图屏其陋而明是向图为之筑城郭建宫室实府库厉兵戎使吴自拔于蛮夷而盟防于上国者大抵皆王之功也于后吴虽尽入于越而吴人思王不忘于是建庙于盘门里城之西隅宋建中靖国时蔡京为之记记谓图经与州县版祝皆为双庙一为永昌武大王一为福顺贤徳王若邦人与学士大夫自昔相传则皆以为子胥庙所为福顺则常州陈烈帝异代异邦而吴所以祀烈帝者当吴越钱氏有国时崇报之请也若王忠孝杰然自宜专祀故唐赠右相狄文惠分其持节巡抚江南也毁吴楚淫祠千七百所独夏禹吴泰伯延陵季子并王四庙而已夫王徳化自后汉太守糜豹按行境内其功着二曹唐景曰处家无不孝之子在朝无不忠之臣蔼乎其言莫之尚也皇元大徳三年王尝显灵以止浙江怒潮于是国朝推赠王爵至正十二年廉访佥事辽东李公书吏绛州屈臣巡抚吴下力为吴民缮完城郭巳而御史台檄专以筑城事委之庸田佥事浚仪马公二公念为吴建启土首筑吴城者王之功莫大焉今重筑于二千载之后大工大役必依神庥庶几盲雨飓风不为民害城完之日当为王重建庙貌以畣神之庥今城果完庙不可以不作也乃作王新庙于胥门之上按郡乗以为王尝宅于其傍故城门所由名夫以王之英灵且将与三光五岳气并为久逺则其神灵助顺福国何有逺近而况于王之故宅与王之故国也哉庙成乃为迎享送神之诗以落之李公名特穆尔布哈字仲善马公名世徳字元臣监郡则六十字子约郡太守则高公名履字徳基云诗曰胥门岝岝新庙攸作神顾兹邦昔我是扩云旂徘徊下寥廓兮神官肇启殽醑膬美神其顾歆醉饱以喜民安盗弭降福祉兮神之归兮籋层云山矗矗兮水沄沄金支孔盖光缤纷素车白马还天阍年登谷熟兮神赐者侈乐神无穷兮自今以始遂昌郑元祐撰
　　伍相庙碑　　　　　　　　　王鏊
　　吴之先介在蛮夷不与中国通者十九世自巫臣来归而后知射御季札出聘而后得观周乐及子胥来奔以阖闾伯拔舒伐越灭徐入郢之举楚国几墟黄池之防遂冠带以主夏盟吴之进也非公则谁使之世皆咎夫差不能用公予独叹阖闾知公而不能用也栢举之战春秋许其与中国之忧而责随必以周室为请其所仗可知矣使禁兵辑民挈全楚归之周则是役也秦必不敢救楚可灭吴可强于天下惜乎籍馆返夷春秋复夷之此则阖闾羣臣之罪非公意也夫岂独非其意将必力诤而莫之听也然吴自此遂通上国至于今礼乐财赋甲天下非公则谁启之是故自春秋言之则以夷干夏自今日论之则以夏变夷其有功于吴大矣论者又谓公于楚仇不当报于吴谏不必死不知公盖间世之豪英迈之气自信不惑志在亲则亲重亲重故可以不死不死以有待也志在君则君重君重故可以无死而死死之以即安也此岂世之龊龊者所及知哉公之庙食于吴也久成化庚子盘门庙灾高唐刘君士元以御史按吴命新之予以公忠孝大节昭焯古今而功在吴尤大也故碑于庙铭曰烈烈英豪楚材吴用茹怨衔辛遵晦时动一举入荆我仇斯复贼嚭为奸吴亦旋覆越兵之来有材墓槚公虽云亡有不亡者曷不劝之素车白马出没潮头升降于天庙食于吴弥千万年
　　吊伍胥辞　　　　　　　　　高启
　　览勾吴之故墟兮灌莽郁其茏苁馆娃废而为沼兮岿伍胥之遗宫奚千祀而弗毁兮繄若人之死忠昔穷逋而渡江兮奋孤迹于羇旅既入郢而雪耻兮又栖越而攘侮使彼吴之强大兮非夫子其孰为何夫差之自喜兮遽忽戒而荒娱陈昌言之悃欵兮实不忍视国之阽危众以子为叵信兮肆谗辞之诋欺夫岂不能全身逺适以自庇兮顾先王之旧徳卒待陨而何言兮恨终不能悟君之嬖惑载鸱夷以浮游魂惸惸兮在中流江神为子兮哀愤鼓洪涛于高秋嗟君子之出辅兮孰不愿为伊臯使言从而志行兮致雍熙之陶陶何龃龉而多患惟重华之不可以屡遭鄂侯争而就醢兮龙逢谏而见屠盖自古而有之兮匪夫子独罹乎此辜身虽殁而义安兮又舎是而将焉索彼循黙而茍容兮宁或免乎泚额想子犹念夫故都兮或乗云而来归顾荆棘之多露兮应揽涕而欷歔余亦何为而感慨兮惧直道之坠也聊陈词而表烈兮亦邦人之志也
　　子胥庙　　　　　　　　　周南老
　　防防楚亡臣用吴复父仇倒行而逆施道极将谁尤为吴保先嗣誓雪灵姑羞嗟君嬖谗嚭合比孩童谋员也请溘先悬目东门楼孤忠耿有光实与天地侔
　　同前　　　　　　　　　　　王賔
　　苦苦鞭平为父讐常常愁越与君谋江山如画吴城郭人到东门尽泪流
　　同前　　　　　　　　　　　沈周
　　忠臣有庙千秋祀霸业无踪一饷烟入幕灵风犹防防侵阶细草自芊芊存亡好在鸱夷内惭愧当于瞑目前倚壁题诗重惆怅寒鸦飞散夕阳天
　　其二
　　城头伍相祠堂好眼见香炉生紫烟吴沼巳成花寂寂楚灵何在草芊芊一时遗事千年后此日清谈斗酒前落魄布袍冠盖末悲歌亦得倚秋天
　　本朝春秋二祀祝文
　　孝以雪仇忠以报国白马素车威灵赫奕
　　吴郡阳山灵济庙碑　　　　　胡伟
　　中吴古泽国也当春之季隂晴多不常乡民以是卜白龙之归问其所以为白龙则生有定日而母有姓氏塑土刻木绘缣图楮皆有其像者往往而是岁三月十八日城之内外逺近崇信士女毕集于城西三十里阳山之澄照寺设伊蒲供呗大梵音鼓乐祭赛村疃成市盖寺之前有二庙焉祀龙母于东祀龙于西瓣香炬蜡酾酒进羞者更出迭入及暮而罢恒以为常谓之龙生日耆老相传曰东晋隆安中有缪氏家于是山三峯之下其女始笄因出归途日暮天欲作雨忽遇白衣老人询姓名居所愿假馆避雨迨旦而前语竟遽失老人所在今谓之龙塘即此地也巳而有娠父母恶而逐之乞食于邻逾年今日产一肉块见者骇愕弃之水中忽焉块破化为白龙蜿蜒母前若有所告者母惊仆地须臾雷电晦冥风雨交作人面莫相覩良久开霁则见白龙天矫于山椒俄顷还复产所视母巳死乃飞腾而去乡民厚葬其母于此地今谓之龙塜是也自是冯巫以求立祠且言所产白龙巳庙食长沙于是乡民建龙母庙于山巅每嵗是日龙必归省母前期旬日天气肃然生寒四山烟雨乍晴复合正诞之辰龙必见形或长身寻丈隐显于众山之上或小如蜥蜴依伏于母之庙貌暴风雷雨澍沟号木则其騐也昔庐山僧祖照尝述其本源于壁闲矣庙宇则自国初繇山巅一迁于山南之鲁巷熈宁丙辰再迁于今所而定建炎中主寺僧觉明禅师又葺今祠宇而新之乃庙号灵济则绍兴己夘四月帅漕以祈雨有应闻于朝而赐也夫人曰显应则乾道戊子二月郡太守姚公宪奏乞以封也佛殿之西有仙泉者始于后唐天成二年中有鳞物时见绍兴壬戍夏大旱郡丞杨公抚帅两县令祷于此甫香鳞物遽出大雨倾注阖境沾足此皆龙之显应也锡山唐大受岁作倡修是日阖寺连状供郡人沈镃主调瀹汤茗以待四方来客绍兴癸未三月龙归有期大受请伐石以纪其事故诵斯言于新安胡伟俾叙其颠末伟曰此固所愿也伟闻之岁在庚辰三月三日客有舣舟南徐者忽白衣老人来附舟云吾至自长沙欲省吾亲之苏之阳山愿以金十缗为僦直而先酬其半舟师从之辰巳闲解维至夜仅行数十里老人怒其缓自为操舟舟师因困卧迟明蹴之使兴舟巳近山矣山距南徐三百六十里一夕而至老人翩然登岸徐步入庙舟师随之寂无形影顾龙母帐前僦舟半直在焉既而雷雨大作舟师问寺僧始知为龙归乃撤余直饭僧而去伟尝书之漫云録中长沙庙食诞辰省母至此益騐矣然考之图史徃牒惜未有传窃惟古先圣王立祭祀之典曰山林川谷丘陵能出云为风雨见怪物皆曰神有天下者祭百神诸侯在其地则祭之而况龙之为神嘘气成云上下于天百谷生成系乎水旱而龙实隂主其机豢龙御龙古有命氏尤莫近乎人也漦流而遭龀童神遇而产隆凖泾阳报系木之义中元助落鹜之文函方献于真人睡法传于处士一理感通无有异殊吴人敬事龙之母子非一朝夕凡郡之水旱无祷不应祠宇勅书固巳垂当时而昭后世前日是否明晦之迹遑恤其他勒诸坚珉必有丘陇泉涧秘怪百灵通肸蠁于幽明之间亦将黙为呵防与此山长久矣乃为迎享送神诗遗诸乡民俾歌以祀焉命踞湖詹煟书以正体题以古文而并刻之其辞曰春花落兮春服成雨霏霏兮烟防防秧鍼緑兮蛙部鸣风萧瑟兮林有秋声缟为旌兮素为葆山之颠兮云之杪雷车轰兮电光扫龙将归兮非莫即早箫管沸兮鼙鼔喧肴羞苾芬兮酒醴洁蠲肸蠁通兮精意传严荐享兮属袂摩肩岁有常兮应期至人与神兮情何异婴儿慕兮防衣戏母子乐兮融融泄泄吴沃壤兮千里平勤稼穑兮劳农甿曰雨曰旸兮神有灵愿垂隂相兮应其诚眴息万里兮姑少憇酌献尽礼兮期终遐惠年登谷熟兮益虔祀事自今以始兮千斯秋而万斯岁胡伟撰
　　重修白龙祠记　　　　　　　胡应青
　　吴城西三十里阳山之麓为澄照寺寺古有白龙祠宋屡封忠烈昭应广惠陵丰公神母显正孚顺圣善妃邦人奉事惟谨祠重建于宋绍定壬辰岁久圯毁势凛凛欲压寺僧守淳裒积衣资复募乐输者仅营两庑重绘左右壁殿役最钜力未易就防参政张公谒祠下慨然曰吾岁奉朝命凡饷军从东南者航海以逹于京风恬浪平舟楫如砥迄济登兹匪神畴相是山龙所载育而庙貌弗修非阙欤乃捐金出粟抡材简匠殿庐阶戺像设导卫咸撤而新之丹碧髹垩瓦甓甃垒视昔为侈更以田四十余畆给祠事所以致力于神者至矣噫万生縂縂孰迪而康靡阳愆亢靡潦淫汨敷为气和繄是神灵惟参政公诚与神孚克隆斯举而淳师又能善信于人皆可书也予先墓去寺而近知祠宇兴复为详师以记属义弗得辞初神游阳山发祥而着迹陈山阐灵湖湘闲具前后二记不书公名瑄今为资善大夫江西等处行中书省参知政事祠之修始元贞丁未越明年丙申告成距始建甲子逾一周云
　　重修阳山白龙祠记　　　　金防孜
　　龙之为灵着矣下上日星浮游海岳感风云濡惠泽变幻恍惚不可为像则夫世之所称神灵无逾于龙者哉宜其肇迹之地人益崇信庙食之久神愈彰应而祀典之盛累千百年为不替焉距姑苏郡城西二舎许曰阳山有白龙祠其神诞育之异相传肇自晋隆安中而其灵显感应莫盛于唐尤莫盛于宋元之闲锡号崇祀后先相望逮我圣朝饬严祀事命有司春秋致祭着在令典乃宣徳五年礼部郎中况钟伯律奉命来守是邦岁夏秋之交阖郡大旱禾则尽槁伯律乃摅诚祷神巳而大雨沾溉岁以获稔仲秋之月适当祀神先期望夕伯律斋宿公馆梦神告以祠宇将倾丏即修葺翌日以其故语诸僚佐咸嗟异之将祀之旦天气澄明灵飇飒爽云彩发祥蜿蜒焜燿至诚感孚神实降歆既竣事伯律周览祠下喟然兴叹以为神之泽被及一方而祠宇倾圯若是岂所以妥神灵宜乎神之预协梦征吾侪忝莅斯郡讵可不思改创以答神休耶遂倡郡邑僚属捐俸市材鸠工而重修之而民之好事乐助者益众未几栋宇赫奕庙貌一新既相与落其成复谋勒贞石以贻永久伯律乃致书请予文记之惟御灾捍患神之功而事神治人守之职也白龙之神其肇迹之故余不能详而自庙食以来厯世滋久能霈泽敷惠以防苏人所谓有御灾捍患之功者伯律出牧于兹邦天子尝赐玺书委以重寄而能钦承徳意兴利除和洽其政人以大治复以余力修葺神祠徼兹福祉以惠其民可谓尽事神治人之职矣二者皆不可不书也予故表着之以为苏人告且俾后之继守于是者读斯文尚求如伯律之举于其政哉宣徳六年资善大夫太子少保礼部尚书金幼孜撰
　　阳山白龙神庙重修记　　　　吴寛
　　阳山在吴郡西北二十里而近视他山特髙且大盖吴之镇也相传昔有白龙产其下其説载于郡志甚异其神秩于祀典庙而祀之亦甚久矣夫山之高大者能出云雨必有神司之而龙之为物用云雨以为灵者也使依得其地则足以致其用昭其灵而山得龙以依其泽益溥其势益尊而他山固不足以拟之矣陜右孟公以监察御史擢守苏州明年为治庚戌入夏不雨公以农事为忧曰国家饷粮多仰给是郡使禾槁不収非惟民无以为食其何以免征敛之苦乎乃七月朔斋沐巳率僚属行祷庙中未至而雨逺近沾足民皆欢然颂公公曰此神之赐也其何以为报哉顾其庙貌倾圯弗修者六十年于此若旧有献殿特存其址而巳乃具材用征工役择人董治未及数月而功告成适长洲丞鲁聪以公事上京师俾持书来请文为记夫洪范庶征曰肃时雨若无所谓祷者春秋始书大雩公羊传曰大雩者旱祭也至汉世令郡国上雨泽旱则公卿官长以次行雩礼则有所谓祷矣世之长民者视范之説其身之修本也春秋之説其事之举末也不修其身而徒举其事虽祷于神神将不降其居不歆其祀尚何有雨之应哉故于庙之成因书公之所以感乎神者必有其道则后之祷于此者其亦知所谨哉
　　迎送神曲　　　　　　　　　髙启
　　荐芳兮奠醑斲氷为梁兮葺荷以为宇神不来兮孰与处空山愀兮暮多雨渺吾望兮潇湘云防防兮水茫茫有美人兮在堂盍归来兮故乡
　　导赤鲤兮从鼍冷风回兮水惊波俨灵旂兮来下巫抚节兮安歌安歌兮未极倏回辀兮山之侧南有渊兮北有湫神不留兮吾心忧愿岁来兮惠我秋
　　白龙庙　　　　　　　　　　周南老
　　阳山第三峯云深神所栖下有白龙冢上有灵母祠昔传民家女育龙此山陲龙化母惊絶雷电交相驰于今祷必应雨旸无愆期繄灵神变化犹知有母思
　　同前　　　　　　　　　　　王賔
　　白龙为子去潇湘母在阳山有庙堂岁岁来纒堂下树似思劬育意彷徨
　　本朝春秋二祀文
　　抚育着灵变化不测兴云致雨普济万化
　　灵济庙祀白龙神在长洲县阳山澄照寺初庙在山颠太平兴国中移建于山南曹巷熈宁九年又迁于此建炎间主僧明觉重修绍兴二十九年赐今额乾道四年奏封龙母为显应夫人今载祀典
　　建置范文正公祠堂记事　　潜説友
　　浙西提举司申照防説友防恩守吴惧无补报窃见先贤范文正公本郡人也道徳文章功名事业载在国史实为我朝第一流人物身没之后近二百年凡公过化之地无不尸而祀之独本府未有专祠附庸学宫而巳其于崇祀励贤见谓缺典郡虽窘乏而事闗风化曷敢弗力乃于范公义庄之东义宅隟土鸠工度材为屋六十楹以奉公祠仍拨没官田土拘収租米充春秋二祀之费其祠宻迩学道书院春秋二祀郡守率其属亲涖及遇月朔则山长率诸生往拜焉又择公之后贤者一人为掌祠若郡计稍舒别图教养其子弟并以附于书院巳涓九月十一日立木候成舎菜奉安外所合具申朝省照防仍祈劄下本府照应伏候指挥
　　省劄
　　照得知平江府潜提举申先贤文正范公本郡人也独未有専祀今卜范氏义庄义宅之东隟土为屋六十楹以奉公祠仍拨没官田畆拘収租米充春秋二祀之费巳涓吉立木候成奉安外申乞劄下本府照应合议行下右劄付平江府照应仍具所拨田亩数目尚书省准此咸淳十年九月【某】日
　　吴郡新建范文正公专祠奉安日太守潜公讲义
　　咸淳十年平江府太守潜説友以公乡郡建専祠为邦人式得地于公义庄义宅之傍祠宇数十楹以奉公祠奉请于朝拨田以供春秋二丁祭祀朝廷从其请奉安日潜公讲鲁穆叔答范宣子不朽之説曰太上有立徳其次有立功其次有立言此之谓不朽此三者春秋鲁穆叔答范宣子不朽之説也亦尝因不朽之义而遡古人之所自立者乎易曰立天之道曰隂与阳立地之道曰柔与刚立人之道曰仁与义人之所以与天地并而为三者以其能立于仁义故也天之立不根乎隂阳则职覆若为而不息地之立不因乎刚柔则职载若为而无疆人之立不本乎仁义则盛徳至善若为而民不能忘何则徳以仁义而立则徳为纯徳功以仁义而立则功为宗功言以仁义而立则言为格言固未有无所立而能不朽者亦未有外仁义而能卓然有立者是故本诸身征诸庶民建诸天地而不悖者仁义而巳矣富贵利逹不与焉夫子曰君子疾没世而名不称岂教人以好名哉谓其不知所以立而无善之可称耳君子而能立万世不可防之徳业则天下自有万世不能防之人心夫舜以孝禹以功臯陶以谟皆非有意于立而自能立者其仁至义尽弗可尚矣后世夷之清惠之和管仲之一正天下史佚周任之有言亦皆随其所立传于来世彼晋楚之富赵孟之贵非不自视哆然也往往于荣华之飘风不逾踵而巳为埃尘矣曾子曰彼以其富我以吾仁彼以其爵我以吾义夫仁义理也万形皆有敝惟理独不朽宣子乃以世禄为不朽不知物之至易朽者莫世禄若也故穆叔之对以立徳为上立功次之立言又次之且证之曰臧文仲既没矣其言立由是观之则徳也功也言也茍立其一亦可不朽而况三者俱立有如文正范公者乎公生我朝盛时实钟天地闲气光明俊伟二三百年后犹使人竦然起敬况当时乎考亭朱子论本朝人物或叹其初或议其后独于公而称其杰出之才夫才而谓之杰出则必有参天地之化关盛衰之运者矣盖公之于仁义如饥渇之于饮食须防不置其见于修身齐家处宗族待闾里居官行事爱民利物浩如也此非昔人所谓道大徳具者乎我是以知公之徳之立皆仁义之所充拓陈宫壸之戒弭朝廷之忧腹中甲兵西贼破胆而天章一疏实将振起我宋一代之治若使尽见施行则后来者无所用其纷更而国家防福莫之与京矣此非韩公所谓大忠伟节者乎我是以知公之功之立皆仁义之所成就公在天圣中遗宰相书无虑万言经济规模大抵畧见其后为牧守为将帅为执政平生所为无出此书者言之必可行也髙文大册小篇短章靡不粹然一出于正此非苏子所谓有徳有言者哉我是以知公之言之立皆仁义之布濩流衍天地付公以不羣之资而公能自立其于天地相为不朽之事而富贵利达固不足为公轻重也嗟夫孰不为徳而立徳难若存若亾徳乌乎立孰不为功而立功难倏成倏隳功乌乎立孰不为言而立言难可无可有言乌乎立惟立始能不朽惟不朽始可言立若公则言非徒言而功皆酬其言功非徒功而功皆本于徳无他仁义以为之主也徳立则功与言俱立矣是又合穆叔之所谓三者而一之此之谓不朽信乎其不朽也彼皇皇汲汲于富贵利逹而不知可大可小者之为何事卒于下同众人冺灭以尽者何可胜纪其视公之所立果何如哉凡公宦辙所至皆祠而奉之吴父母国也乃无専祠以慰里人不朽之思説友景行高风久矣滥兹分牧亦且逾期始克肇新斯堂俨设公像以补此邦之缺典是役也上而朝廷中而士大夫下而闾巷之髦倪莫不谓然然则公之所以深服乎人心而莫闲于今古者无他就仁义上立脚做了天地间第一等人而巳做好官易做好事难谁谓华能胜实哉敢因穆叔不朽之説试从诸君评之庻相与勉乎其大者无务为其速朽耳庐陵刘坦陪讲孟子曰圣人百世之师也伯夷栁下惠是也故闻伯夷之风者顽夫亷懦夫有立志闻栁下惠之风者薄夫敦鄙夫寛奋乎百世之上百世之下闻者莫不兴起也非圣人而能若是乎而况于亲炙之者乎盖谓公兼此夷清惠和圣人之徳而可为百世之师也文正公旧无専祠咸淳中太守潜説友建
　　吴都文粹续集巻十二
　　钦定四库全书
　　吴都文粹续集巻十三　　　明　钱谷　撰书院
　　学道书院记　　　　　　　　陈宜中
　　昔者夫子讲道齐鲁从游多北方之士由句吴之墟登圣门者独吴公子游一人今常熟其故里也宋兴崇文尚治吾夫子之祠徧天下虽闗洛大儒干淳诸公得圣学于千载之后凡其过化之乡悉示表章存矜式吴为今辅郡公实东南道学之宗也吴故有祠紫阳先生尝记之矣而郡则未讲非前此司风者缺欤今枢宻赵公顺孙守吴卜地于府治文正坊之南甫经始即受代去黄侯镛继之鸠工庀材三阅月而堂成请于朝扁以学道书院取爱人易使之义而属予记之余按公以文学列四科嘉言善行可传者不一独二语乃亲得于圣人而见于用复以印可于圣人者夫学为儒者事人所知也武城弦歌乃合君子小人而使闻斯道夫子莞尔之笑又直与说开与点意同是其为义岂与后之言学者异哉思昔盛际圣教流行满天地之间无非道举天下之人无非学康衢童子如咏舞雩中林武夫如见大宾汉广游女如奉懿教由后世言虽若未尝学问而其所得所见训诂章句岂能传之哉流风未逺列国遗民涂歌巷咏发乎情而止乎先王之泽夫子拾其断句残篇而存之若非疏越遗音寥寥逸响而其吟咏性情于辞意之外亦非寻行数墨者所能知也道在天下终古常新何昔能为天下公而今几为君子隐耶此余所以慨然正学絶续之际想弦歌之声而不可得闻犹幸登斯堂者能有感于命名之义人以未丧斯文或因之而兴起也嗟夫人知学则知道虽窻草池莲亦足以起吾意何异亲炙昔贤而师事之夫非圣人之所望欤其白首穷年而卒无得于此曾不若日用饮食耕凿之中琢磨虽未加焉而璞固存也吴亦泰伯所居邦人至今质而无华伯之遗也记曰甘受和白受采吴人有其质矣使知以公之学而文以采进于道者其不彬彬矣乎予故乐书之庶居是邦者人人有士君子之行云咸淳七年四月朔日朝奉郎新除尚书户部侍郎兼中书舍人同修国史实录院同修撰兼侍读陈宜中记
　　重建学道书院记　　　　　　胡缵宗
　　吴有学道书院尚矣孔门言子吴人也封吴公宋咸淳间郡守黄公镛奏立书院以祀公而教肓其子孙故址在郡城西南隅直锦帆泾之上元初夺于豪僧至元间山长祖宗震辈改创之元末复夺于僧国朝又百五十余年久不克复迹益湮晦矣嘉靖初缵宗受命来守郡从按故籍得其槩窃叹曰事有若缓而实急者其是谓乎虽然无所因而为之吾惧其劳且侈也既而行视其佛老之宫有曰景徳寺者去故址数百武而近南临通衢形势宏敞欲即是改为之然不敢専也则以请于巡抚都御史庐陵陈公暨巡按御史髙安朱公提学御史光山卢公皆报可岁乙酉四月爰始兴工撤其像设刬去其丹雘追琢之逾制者而增葺之其南为门稍北为仪门又北为堂中肖公像曰学孔堂堂之北为师生讲授之所曰文学堂堂之东西増作斋舍以居诸生之学道者凡若干间又北为楼曰弦歌楼堲而垣之周四垣凡若干丈须其成以闻于朝岁修祀事而择弟子之俊秀者讲读其中焉功既讫缵宗从博士弟子释菜以告成事燕而歌泮宫之诗以落之佥曰书院之废垂三百年及今而复不可无记予惟周道衰先王之教废赖孔子及其门弟子传而守之惟吴公起南服北学于中国裒然以髙弟称圣门盛矣顾其曰文学云者非尽于今之君子所能而已盖圣道之精蕴诸心见之言而达之政事凡其粲然者皆是也而公独得之故其治民则以礼乐为教曰君子学道则爱人小人学道则易使也彼所谓识其大者非欤今去圣益逺虽政与代移俗随化易而吴之文每先天下盖非公则谁启之君子揆礼意原人情循报本之义则今日之举固不可缓哉惟人才之作养则学校存焉条贯品式亦既具备宜若无事乎此然玩常愒故则劝督作兴之意当有出于法令之外者于是乎拔其尤而储焉以待天下之用亦识治之所不废欤若夫尚论景行以追前人之懿以求所谓学道之实则诸君子所有事者先正有言没不俎豆其间非夫也诸君子于是亦有所感乎缵宗不敏愿相与勗之以观其成用为记而镵诸石且以劝夫嗣政者俾勿壊
　　学道书院学孔堂记
　　天不可以象名孔子之道不可以科名日月星辰象也徳行政事言语文学科也谓天尽于日月星辰是小天也谓孔子之道尽于徳行政事言语文学是小孔子之道矣学孔子者不得其全而各得其性之近似乃名以科而不知孔子之道何可以科名哉虽然学孔子者非得其门吾未见其入也夫茍不欲知天则已茍欲知天在璇玑玉衡以观日月星辰几乎天矣茍不欲学孔子之道则已茍欲学孔子之道由博文约礼以达徳行政事言语文学几乎孔子矣言子子游孔门髙弟也其称于同列也以文学而其治武城也以礼乐礼乐固文学之见乎外者也其徳也政也言也文也无不序焉之谓礼徳也政也言也文也无不和焉之谓乐子游学于孔门而独得乎礼乐之传亦防矣夫礼乐孔子之道之一也学礼乐以入道孔门之教之一也故学子游所以学孔子也学至于子游具孔子之一体矣而顾曰文学云者是所谓学焉而得其精华焉者也子游吴人也吴之先启于泰伯泰伯以譲风子游以礼乐风吴之文实彬彬矣夫岂后世之所谓文哉亦岂后世之所谓学哉后子游而兴起者唐有若陆公贽宋有若范公仲淹贽曰上不负天子下不负所学仲淹曰先天下之忧而忧后天下之乐而乐文章勲业度越一世虽未敢上拟孔门其亦学子游而有得者欤学子游所以学孔子也故吴之文称盛者圣曰泰伯贤曰子游先正曰敬舆希文焉尔其以文擅当时名后世者不与焉吴故有学道书院创于宋复于元迨至我朝湮废已久缵宗忝守兹邦乃因佛庐之隙而鼎建之外为书院内为堂旁为周庐于是择郡中子弟之良者肄其中而以孔子之道相切劘焉诸士子学敬舆希文以至子游学子游以至孔子亦庶几矣传有之士希贤贤希圣圣希天其尚勗之哉其尚勗之哉
　　学道书院　　　　　　　　　周南老
　　有美吴公祠宋勅书院名奕奕燕居宫傍临锦帆泾地接浮屠邻设讲终侵陵圣学日以湮异端势可乗旧贯不可复贪夫犹可憎永言纪故实后人或有徴
　　学道书院为吴公言偃立初在府城东北隅宋咸淳五年知府赵顺孙营度武状元坊北普贤院之故址未成而去黄镛继之奏以学道为额选言氏先贤后及民间俊秀教之有先圣燕居殿师友渊源堂幷四斋拨官田以赡士又别有育材庄専充孔顔言氏子孙费六年落成七年常琳建先贤祠于西元初僧杨总统据为僧司田悉夺去至元二十九年山长祖宗震金徳修共买徐贵子桥南髙氏园改剙儒职刘徳刚诉复学田不果又废国朝嘉靖一年知府胡缵宗乃以景徳寺建书院前门扁曰东南邹鲁仪门曰学道书院堂曰学孔塑吴公子游像于中夹以两廊后又有楼曰弦歌今嘉靖三十年复改督粮参政府书院迁于雍熈寺西桥之右社学焉
　　文学书院记　　　　　　　　黄溍
　　昔州县未有学先儒或择胜地建精舍以讲授为政者辄就而褒表之号曰书院宋初天下书院惟白鹿睢阳旧有田仅见于传记皆上之人以是而厚其养未有以一乡之善士専任其事者其后命州县咸立学而学校之宫徧天下书院之创置日益增多我朝尊右儒术以风厉乎海内闻者莫不知劝有力而好事之家往往构广厦以崇礼祠辍良田以丰廪食其为书院者遂与州县学叅立布满于四方既奉濂洛干淳二三大儒以为先贤而于前代名臣山林髙蹈之士有所弗遗凡尸而祝之者非仕其国则其乡邑孔子之门从游三千升堂七十独子游为吴人今常熟县实其所居里南州之先贤孰有加于子游乎故为县时余姚孙侯应时知县事尝为位于学宫祀之后百五十年为至顺二年邑人曹善诚始买地立祠宇而辟讲堂于其后列斋庐于其傍有司因以为请于中特设师弟子员而掲以新额曰文学书院曹公赡以田一千六百亩有竒恐旱干水溢之不虞将割田以继者疑为苗避征徭未敢自言大名王侯侃来守是州力劝相之于是曹君益之畀以田二千六百亩有竒事闻于郡未报而王侯以秩满去曹君亦入掾太师府今守张侯术闻故牍而得其始末亟命故吏贾天瑞谕郡关白自是其田有苗税而无力役春秋之事得不匮乏为士者亦有所防赖而优游于诵弦俎豆以乡贡进士之贤者为之山长未至摄书院事者儒学教授徐梦吉以为曹君有功于名教与两侯之成始终皆不可以无述爰状其实属溍记之溍窃观孙侯举旷古之阙典意甚美而为事殊简畧特以先师朱子之记传之至今曹君乃能不爱其所有而汲汲焉致力于孙侯之所不及固己不易以一乡之善士而専任乐育人才之责亦古所无有也
　　文学书院在常熟县行春坊内元至顺三年县人曹善诚建有司上其事省部准设山长今废
　　文正书院记　　　　　　　　李祁
　　吴郡祀范文正公旧矣自公贵显时置义田义学以淑其族之人公殁而子孙世守之不废然而未有専祠也咸淳甲戌郡守潜公说友始请建祠而割田以供祀事公之子孙亦世守之不废然而未有书院也至正丙戌郡守吴公秉彛建议请以书院易祠佥宪赵公承禧按行吴中是其议遂得请于行省行省上之中书中书议以兹事有闗世道且不设教官而以其子孙之居嫡者世主之于事便乃下从其请公八世孙文莫适主祀事専力殚虑改制增扩下既宏且逺矣祁时佐领江浙儒学以公事来谒祠下式睹其成众谓不可以无纪而祁也幸际其会宜为文辞既不获则取其家传而徴之公之生当宋端拱己丑其没也以皇祐壬辰至潜公为守时二百二十年天下郡县公足之所至防其泽而闻其风者率为公立祠而于吴独为缺典至吴公为守时又七十年他郡县且有以祠为书院者矣而于吴尚仍旧规盖吴为公父母之邦公之父祖坟墓在焉子孙居焉族之人比屋而羣处焉所以表异而褒崇之者宜有加于他郡而反若不及者是宜贤郡守之有请也是宜庙堂之上之从之也昔公以正大之学早冠羣贤以忠义之气振厉天下其功之被当时而泽及后世者固不可徧举独举其切而近之者则公于所在开设学校以教育多士至吴郡则以已地建学规制崇广迨公之子恭献公复割地以成公之志当是时天下郡县未尝皆置学也而学校之徧天下自公始若其察泰山孙氏于贫窭中使得以究其业延安定胡公入太学为学者师卒之泰山以经术大鸣于时安定之门人才辈出而河南程叔子尤遇赏拔公之造就人才已如此其后横渠张子以盛气自负公复折之以儒者名教且授之以中庸卒之闗陜之教与伊洛相表里盖自六经晦蚀圣人之道不传为治者不知所尊尚寥寥以至于公而后克兴学校隆师儒诱掖奬劝以成就天下之士且以开万世道统之传则公之有功于名教夫岂少哉夫以公之有功名教如此则后世之宗而祀之为学校以广之固宜与夫子之道相为无穷盖夫子之道与天地为无穷而公之功则与夫子之道为无穷也此书院之所以立也虽然祠则改矣书院则既立矣凡范氏之子弟与夫四方之来者宜何如亦曰诵其诗读其书为其人之为而已公之为夫人之所能为也以公为不可为而不为者自弃也为之而弗力者自画也髙山仰止遗歌凛然必有寤寐我公于千百载之上者承务郎浙江等处儒学副提举李祁撰嘉议大夫中书礼部尚书郡人干文传书翰林侍读学士中奉大夫知制诰同修国史台哈布哈篆额至正十年八月日立
　　文正书院在禅兴寺桥西咸淳中郡守潜说友立祠祀公拨公田三百余亩以公大宗子孙主奉祠事岁时率僚属致祭元至正六年总管吴秉彛奏请改祠为书院国朝列于祀典子孙世守之
　　附范氏义庄申严规式记　　　髙榘
　　物本天人本祖闾阎之人有视其祖之子孙如路人相毁訾相幷兼如仇敌者不知本尔榘少读范文正遗事公居平语子弟曰吾吴中宗族甚众于吾固有亲疎然吾祖宗视之则均是子孙固无亲疎也吾安得不惜其饥寒哉且自祖宗以来积徳百余年始发于吾得至大官若富贵而不恤宗族何顔以入家庙榘敛袵叹曰公之行百世之标的公之言薄俗之鍼砭也吾乡居家遇有不如人意事即因公言以自媿责不敢有一毫恚心官中都获与公之孙左司谏公之柔游见其处已静而明际物庄而和虽姿禀之懿亦家法所自来一日于公几间得文正公与其兄推官帖问以遣女乏资共甘苦通有无不啻已子使人叹玩不去手司谏公因言先祖所剙义田今几二百年聚族数千百指虽甚窭者赖以无离散之患义庄故址曩因兵火为居民侵据之柔与吾兄良器极力经理为屋以栖义廪余以处族入之无家者浸还吾祖之旧惟是义庄规式岁乆易隳请之朝属之乡郡勒之坚珉俾世守而传之无穷者吾犹不敢懈也幸备位谏垣当具本末奏陈乞申严行饬庶不负文正公所以责望子孙之意暨得防遂丏予文以记不容以不敏辞抑闻之士尚志志有大小功业利泽亦如之方文正未遇读书长白山冻粟糜而食人不堪其忧而公贯通古今经济之畧已具于此时及率言官叩阍争事自请镇灵夏迄破戎人之胆功烈焜燿则其惠宗族者抑余事也忠宣公致身台辅忠贤是绍想其捐所载麦归亳时文正公已心知其有子矣呜呼有文正则有监簿忠宣右丞侍郎数贤子厥后不炽昌竞爽尚得为有天理邪谏垣所以立身承家固己无媿于乃祖愿益以文正忠宣之猷大节自勉公之族人又当相与扶植以成谏垣之志则范氏之门益大义廪之储益辟义居之族益贵达富盛相望将不止如今之所见云嘉定四年三月一日中奉大夫权尚书吏部侍郎兼权给事中兼侍讲髙榘记朝议大夫权尚书礼部侍郎兼中书舍人兼太子左谕徳兼同修国史实录院同修撰兼国子祭酒曾从龙书幷题盖朝散郎左司谏兼侍讲范之柔立石
　　义学记　　　　　　　　　牟巘
　　古者二十五家为闾闾左右各设塾乡先生为之师襃衣博带晨坐闾门教其民之出入田亩者有教有养诚为良法自井田废闾左右古制荡除汉以来或为讲堂为精舍而养则未之闻也范文正公常建义宅置义田义庄以救其宗族又设义学以教教养咸备意最近古夷考厥初宋时天下有四书院应天府书院为首先是郡人戚同文聚徒讲授方不逺千里而至文正公亦依之以学同文为人质直尚信义宗族贫乏则赒给之丧则赈恤之不积财不营居室或勉之辄曰人生以行义为贵安用是义之一字实与公意合暨公登第立朝为守为帅以至大用名位日盛禄赐日厚遂成义庄义学为其宗族者宅于斯学于斯所耕者义田所由者义路何适不宜嘉恵后人可谓笃至继继承承亦惟成规是守粤已亥兵戈俶扰未遑兹事至元丁丑主祭邦瑞提管士贵共议兴学卜地于吴县三譲里距祖茔二里所涓日庀工为屋三十楹祀文正公于其中会讲之堂扁曰清白东斋曰知本西斋曰敬身外辟室为教谕偃息之处庖湢廪廥蔬茹之圃咸在外为周垣扁其大门曰义学清溪松竹之间昉闻弦诵声是役也义庄掌计之劳为多提管又撙节助济浮用增山田仅百亩备师资束脩之礼子弟笔札之费一有以劝大徳戊戌朝防以义庄义学有补世教申饬攸司禁治烦扰常加优防无复干吾籓者可肆志于学矣至大戊申提管驰书来霅俾为之记昔钱公辅尝记义田巘也何敢与斯文窃闻文正公早岁就学应天时夜以继旦冬月惫甚以水沃面食糜度日人不堪其忧其苦心劳形者如此博通六经尤长于易学者从之叩质乐与往复无防弗究其难疑答问者又如此用力何啻十倍今人耶咨尔来学书尔佩衿盍益追思先志俛焉孳孳母以寒暑而为作辍庶几他日业精行成式克有立得名为儒以应选用以副二范君惓惓兴学之意其年七月旦日前朝奉大夫牟巘撰集贤直学士朝列大夫前江浙等处儒学提举赵孟頫书幷篆额
　　文正书院记
　　书院在苏城中吴县西隅通衢之上祀宋大贤范公之祠也按范之先世自北徙南而居于吴公生于武宁官舍长仕中朝而薨于徐子孙奉其柩葬河南万安山而祠于是者以公父母之邦且地基本范氏旧业公尝经理作义庄以赡宗族者也当宋咸淳丙戌太守潜说友始请于朝立専祠祀公元末至正甲戌郡守吴秉彛又奏改为书院而以公之赠諡表其门闾举其族之嫡嗣主奉祠事义庄田宅悉附天平山三太师所建墓际昌朝大新礼制遂以书院登诸祀典春秋祭享郡之官属师生与其族之子姓咸集祠下行礼着为定规彰彰详备可谓盛矣然自国初至今百有余年而祠宇室堂日入于坏时虽修治而功费浩穰率未能完美如旧今主奉从规与其族人屡欲经营顾力弗逮所赖郡守刘侯为之规画又値岁祲公私多故未克就绪适监察御史刘公持节按临爰自下车洞烛幽隐发奸摘伏而下无遁情洗寃涤漏而犴无畱狱且不翕翕希同矫矫务异数加延访以革猜贰故政不迷而废坠毕举于是郡守得以祠事白公公曰事神治民敦崇教化郡邑首务有或不勤非宪所当究乎夫事有经权时有可否贵在变通使无偏废可也矧先贤祠宇风化所闗宜亟行之勿怠吾亦为之处焉用是亲谊中纎悉必视默运冥思酌量措置悉付长洲县令刘辉典史张灏董之而责其成令廉慎老成谨于趋事曾未逾时凡祠之敞者一撤而新之言言赫赫加于旧观邦之士庶来瞻来仰靡不惊叹而莫究所由盖是图也材给于上而官不加费力役于下而民不告劳神享其成而族赖以庇一举而众美悉具非善于谋敏于事而公于心者未易臻此众方落成会监察御史戴公巡厯至郡诣祠见之加称赏曰盛事也不可无记于是令与主奉数过邱园以记为请予惟文正公髙风大节弥两间而冠百世者登诸国史载诸郡乘而杂出于谱传纷播于品题者不可胜书至今庸人孺子一闻公名皆知敬仰故其平生所至存有生祠殁有庙祀者不约而同于以见秉彛好徳之诚不以古今彼此而有间也况公父母之邦精神手泽所在则凡生于斯仕于斯者有不加之意乎是宜贤监司良守令之用情于是也第顾晚生末学浅见寡闻不能加毫末以光盛事为歉然尝闻记者取记其事实信今传后不失其眞乃可故敢原其始末畧其弥文而为文之直书云侍御公名魁字士元高唐人戴公名仁字以徳句容人郡侯名瑀字汝器蠡吾人皆以进士厯显融所至有声不系诸此不书
　　文正书院　　　　　　　　　周南老
　　济族日有田聚族居有宅即宅严公祀承承绵世泽施于八叶孙励志伟前迹建学请朝防锡以文正额表辞着忠烈流庆方舄奕嗟尔牟利徒胡肯念往昔
　　新建和靖书院记　　　　　　刘宰
　　秘书丞永嘉曹君提举常平茶盐事于浙西权敛散之宜而水旱有储究阜通之理而公私有裕持受输之平而输者恱申义役之劝而役者安既田里晏然台无畱事一日领客登虎邱致敬于先正和靖先生尹公焞祠下慨然有懐以为方绍兴五六年间中原震荡南土末安内之所急者帷幄决胜之谋外所急者奔走御侮之力先生惸然一老漂泊蜀中犹鳬之飞于江湖何算而我髙宗一闻侍臣之举求之惟恐不及犹虑其出之难既饬宣司具礼以劝行金币络绎于中途漕使肃迎于候馆修门未入而列之经筵讲席未温而陞至禁从礼貌之隆冠絶当代髙宗之意夫岂徒哉二老归而周兴四皓来而汉定天命人心之去畱固有非人力之能与者异时经筵宻勿志意交孚危防精一之防既有以续尧舜禹汤文武六七圣人之传缉熈光明之学又以垂我宋圣子神孙亿万斯年之式皇乎休哉初先生退自经筵教馆于此犹牓曰三畏斋其持敬不倦如此后以其壻居会稽迎以就养殁葬其地嘉定中郡守陈君芾始因郡人黄士毅等请即三畏斋之旧绘像建祠君以为貌像之有严虽有慰典刑之仰而佩衿之益逺宁能无城阙之嗟拟以积累之赢略仿先朝四书院之制立祠筑室以舍学者买田收谷以食之而储书其中庶履其地必思其人诵其书必求其防事方权舆而知府事眞定张嗣古提点刑狱前使者浚仪赵君立夫后使者南丰曾君颖秀从旁复从臾之且各捐资以助材不靳値工不靳庸指期而成不愆于素继自今朋簮日盍户屦日满有学聚问辨之益无孤陋寡闻之蔽斯文未丧于此有观焉既成而属予以记予方病吴人迷于佛而不知返以为曹君此举不惟有以光昭我髙宗皇帝之圣徳抑有以美教化移风俗不孤使者之职故不辞而为之书曹公名豳今官朝散大夫余为漫塘刘宰时端平乙未八月中澣日眞定张嗣古书
　　重建和靖书院记　　　　　　郑元祐
　　宋礼部侍郎和靖忠肃河南尹公绍兴七年用崇政殿说书召遄奉外祠居吴虎邱先生没七十有五年吴守陈君芾乃始绘像建祠而勉斋先生黄公为之记端平间提举常平曹君豳请于朝易祠为书院乃始买田为经久计江南内附书院夺于僧有司以尊前贤励后学不可泯泯遂已也于是度府治东南陬故宋检法防事及常平提榦防事基大徳十一年山长王达即检法防基建大成殿前无门径旁无两庑后虽克复故址而仍就简陋士盖病焉元统二年新安吴晞顔来为山长剔蠧撙浮滥积力稍久有志重建然犹惧或中阻于是请今大府时中书右丞耿公督餫吴下闻而善之公既被召复请于张侯其后入为吏部尚书今郡守道公童廉公刚明古称第一晞顔请新书院公曰治不本于学岂稽古崇徳之谓哉即选从事某董程役而籍书院之粒米在廪者粜之得中统钞八千六百贯辇大成殿即新址而前为仪门门少西为先生祠又西为土祠又西临广衢为外门翼殿为两庑殿后习堂堂东斋庐曰六有总为屋若干楹工告经始于六月甫冬盖十月而书院落成初先生卒于越越亦有先生书院先是晞顔尝为越之书院长亦既尽瘁完葺及今再调而入吴故晞顔每每太息曰先生学继濂洛道被海宇所恃者断不系于一祠宇之兴坠然已何幸而一再获长先生祠下哉既不佞无以绍隆斯道之统绪若区区祠宇而复不能殚尽心力则岂承学小子之谓哉斯其志有可尚者已若夫先生师友渊源出处大致皆具勉斋先生记兹不敢凟而槩言其修建始末云遂昌郑元祐记
　　和靖书院　　　　　　　　　周南老
　　肃公读书堂昔在劒池下宋季立书院祠祀来昭假教阐伊洛源于以集儒雅云岩日广寺僧占作兰若疏请屡上陈口众我力寡斯道或好还予将冀来者
　　尹和靖迁书院记　　　　　　袁袠
　　和靖书院旧在虎邱西庵遗基之湮久矣胡公缵宗来守兹土考道之暇大惧荒没为往哲羞抑无以法将来即故地祠而祀焉又以僻在郊外学者罕至乃徙祠于龙兴寺牓其门曰和靖书院扁其堂曰三畏列楹周阿掲防妥灵顾瞻弁裳耸焉起敬又以香火于缁衣惧岁久浸怠乃选县胶弟子员弦诵其中修皇王之业趋孔孟之轨以无忘和靖先生之意公暇则游焉横经析疑躬督肄习设俎豆醆斚于堂上悬夏楚朴棰于堂下董以学官申以科条将使四方则之后世传之曰苏湖之教其再见乎公之志也初尹肃公师事伊川先生为程门髙弟遭宋不造阖室婴兵刄之害沉渊逃刘豫之聘振铎于兹卒以穷死所居斋亭又复圯壊使其不得志于当时者又将无闻于后世惜哉公是举也盖兼三善焉屛淫昏之鬼以攘异教崇往哲以修典刑振黉校以训育羣胄后之人能率其故典时加敦劝俾无遗坠则观旂之什协于閟宫矣诸生诵法孔子而不知相劝于古道者其何赖于兹院成命袠记其事而镵之于石和靖书院祀宋尹肃公初公读书虎邱西庵题斋曰三畏嘉定七年士人黄士毅请于知府陈芾绘象祀之端平二年胡淳请即其地为学司仓曹豳因奏立书院以和靖为额斋凡四曰三省务本朋来时习提举马述建君子堂嘉熈四年提举陈振孙作藏书堂景定二年陈淳祖建曹豳祠堂咸淳初提举李芾建燕居堂以奉先圣建时习斋持敬亭元初为云岩寺僧所据延祐元年移置长洲县治东乌鹊桥北即宋常平提举司故址郡守道童重建殿庑门堂又废至国朝嘉靖二年郡守胡缵宗以吴县治西龙兴寺改剙焉堂庑门舍仍其旧而修饰之
　　鹤山书院记　　　　　　　　虞集
　　昔者儒先君子论道统之传自伏羲神农黄帝尧舜禹汤文武周公至于孔子而后学者传焉顔子没其学不传曾子以其传授之圣孙子思而孔子之精防益以明着孟子得以扩而充之后千五百年以至于宋汝南周氏又深有取于曾子之学以成己而教人而张子厚氏又多得于孟子者也顔曽之学均出于夫子夫子岂有异哉因其资之所及而用力有不同焉者尔然则所谓道统者其可以妄议乎哉朱元晦氏始论定诸君子之言而集其成盖天运也而一时小人用事恶其厉已倡邪说以为之禁士大夫身蹈其祸而学者甘自絶以茍全及其禁开则又皆窃取绪余以侥仕进而已论世道者能无防然于兹乎方是时蜀之临邛有魏华父氏起于白鹤山之下奋然有以倡其说于摧废之余拯其弊于口耳之末故其立朝惓惓焉以周程张朱四君易名为请尊其统而接其传非直为之名也及既得列祀孔庙而赞书乃以属诸魏氏士君子之公论固以与之矣及我圣朝奄有区夏至于延祐之岁文治益盛所以四君子幷河南邵氏涑水司马氏新安朱氏广汉张氏东莱吕氏与我朝许文正公十儒者皆在从祀之列魏氏之曾孙曰起者隐居吴中读诏书而有感焉曰此吾曽大父之志也何幸复亲见诸圣明之朝哉今天下学校宜兴凡儒先之所经厯往往列为学官而我先世鹤山书院者临邛之灌莽莫之翦治其侨诸靖州者存亦无几而曾大父实葬吴先庐在焉愿规为讲诵之舍奉祀先君子而推明其学虽然不敢専也泰定甲子之秋乃来京师将有请焉徘徊久之莫伸其说至顺元年八月乙亥皇帝在奎章之阁思道无为博士柯九思得侍左右因及魏氏所传之学与其孙起之志上嘉念焉命臣集题鹤山书院着记以赐之臣闻魏氏之为学即物以明义反身以求仁审夫小学文艺之细以推致乎典礼会通之大本诸平居屋漏之隐而充极于天地鬼神之着俨然立朝之大节不以夷险而少变而立言垂世又足以作新乎斯人盖庶几乎不悖不惑者矣若夫圣贤之书实由秦汉以来诸儒诵而传之得至于今其师弟子之所授受以専门相尚虽卒莫得其要然而古人之遗制前哲之绪言或者存乎其间盖有不可废者自濂洛之说行朱氏祖述而发明之于是学知趋乎道徳性命之本廓如也而从事于斯者诵习其成言惟日不足所谓博文多识之事若将畧焉则亦有所未尽者矣况乎近世之弊好为卤莽其求于巳者或未切于身心而致其知者曾弗及于详博于是传注之所存者其舛譌抵牾之相承既无以明辨其是非而名物度数之幸在者又不察其本原诚使有为于世何以徴圣人制作之意而为因革损益之器哉魏氏又有忧于此也故其致知之日加意于仪礼周官大小戴之记及取诸经注疏正义之文据事别类而录之谓之九经要义其志将以见夫道器之不离而有以正其臆说聚讼之惑世此正张氏以礼为教而程氏所谓彻上彻下之语者也而后人莫究其说以兼致其力焉昔之所谓卤莽日以弥甚甘心自弃于孤陋寡闻之归呜呼魏氏之学其可不谦乎今起之言曰起幸甚身逢圣天子文治之盛追念先世深自奋励起将于斯与明师良友教其族人子孙昆弟及乡党州闾之俊秀庶乎先君子之遗意而魏氏子孙克世奉其祀事精神血气之感通亦于是乎在其有托于永久而不坠也不亦信乎臣之曾大父实与魏氏同学于蜀西故臣得粗知如此敢辄书以为记魏氏名了翁字华父临邛人故宋庆元己未成进士歴官至资政殿大学士参知政事佥书枢宻院事都督江淮军马赠太师封秦国公諡文靖而学者称为鹤山先生云翰林学士虞集记
　　题鹤山书院　　　　　　　　张雨
　　寂寂茅堂昼掩门藤隂花气野池浑情知建业青精饭不到临邛白发孙
　　同前　　　　　　　　　　周南老
　　学遡濂洛源道倡摧废余诵居五溪人穷经萃华腴姑苏有赐地归葬吴山隅即吴奉祠祭建学宏规模题额侈上荣着记懐永图仰止白鹤山胡忍忘厥初
　　鹤山书院在南宫坊内宋魏文靖公了翁之赐第也公蜀人仕至参知政事学者称为鹤山先生端平三年理宗亲书鹤山书院四字赐之元至顺元年曽孙起即故居教学奉祀
　　金乡书院寓公堂记　　　　　胡缵宗
　　昔周之季孔子讲业齐鲁之郊中国之俊士知自振者大抵皆其羣弟子也当是时吴犹以蛮夷摈然言子子游躬跋山川而北学于孔氏其宰武城所自与以为得人者曰澹台灭明东游而寓吴今吴有澹台湖及其墓是也夫子游孔门髙弟也其所与即孔氏之流也夫子尝云以貌取人失之子羽澹台氏殆亲及孔门者乎夫吴僻在海隅其君不得与中国诸侯会盟或者陋焉而子游北学而得其精华子羽东游而树其风声其遗踪故址千载而下使人有慨焉向往之志人知子游之开源于吴而孰知子羽之风亦不可诬也哉夫士必有倡也夫学必有本也夫政必有纲也夫礼必有报也士倡则从学本则邃政纲则举礼报则称舍是而言治未见其为善治也舍是而言化未见其为善化也吴故有学道书院専祀子游厯唐宋元以入国朝或存或废而澹台氏无闻焉缵宗忝守吴既复学道书院爰因佛庐之废者复剙金乡书院金乡固子羽之封也中为寓公堂奉子羽像而严事焉复得吴贤之寓吴者曰尹和靖焞魏鹤山了翁遂用祔之后为正大堂旁列书舍以郡之良子弟肄其中而以孔氏之道切劘焉庶仕者咸知所勉而学者知所劝孔氏之风其有兴乎事既竣因文而记诸壁间俾后来者勿有斁
　　金乡书院在西市坊内国朝嘉靖二年郡守胡缵宗即永定寺改建殿堂门庑因旧而改剙焉
　　文正书院记　　　　　　　　郑元祐
　　至正五年龙集乙酉夏六月吉廉访佥事赵公承僖分巡吴中至则首谒范文正公祠下拜瞻庙貌起敬起慕作而言曰文正公以徳以功既无忝伊傅之为辅相以学以识则有功于洙泗道统之传故其具文武全才出将则安边却敌入相则尊主庇民其先忧后乐与先知觉觉后知觉者何以异岂非圣之任者乎其平生论諌直道正言剀切人主至上百官图诋宰执为张禹触犯盛怒虽坐摧抑曾弗少阻讵不犹木从绳则正而欲后之克圣者乎当时天下郡县未尝皆置学公至吴首以已地建学故学校徧天下者自公始识泰山孙明复于贫贱中授以春秋遂大明圣道于时延安定胡公入为太学师而河南二程子实遇奬拔其后横渠张子以盛气自负公折之而授以中庸卒之闗陜之教与伊洛相表里盖自六经湮晦圣人之道不传为治者贸贸焉罔知适从以至于公而后开学校隆师儒造就士类作成忠义之风以致道统之传则夫公之学识于名教岂小补哉公之薨也所在庙食一以忠烈锡名顾兹中吴公父母之邦所宜大建祠庙万世血食如之何而仅享之于私第况今国朝崇徳报功在在有书院以祠先贤岂有丰功伟徳正学卓识如文正公而书院莫之建则是缺典岂有大于此者乎公八世孙文英具辞于赵公以为先公之功徳学识诚如公所言顾惟范宗仰食于义廪食指几千余使建书院则官除山长有山长则有廪稍之奉矣今藐焉义廪不自给使但建书院以祀公愼选族人之贤者充主奉祠足矣官除山长则乞免焉于是公从其言时总管古燕吴侯秉彛闻公之所建明即叙公所书请于行省上之中书议有关世道且不设教官而以居嫡者世主祠而行教于事便由是二公商出公帑羡余命工益址而崇制既宏且固甫完属元祐记之祐以蕞尔肤谫乌敢厠一喙于大贤之门虽然公之功徳学识宪佥公知而言之则凡天下之士皆知道之也知其人而不思效之可乎子朱子谓人之立志必当以公自期待况游于公之门乎况郡人乎若然庶于公可无负所谓尚友者此也元祐言不腆谨用复诸宪佥公俾书之石焉遂昌郑元祐撰




　　吴都文粹续集巻十三
　　钦定四库全书
　　吴都文粹续集巻十四　　　明　钱谷　撰祠庙
　　文正公祠记　　　　　　　徐琰
　　至元壬辰予奉命亷访浙西莅吴中是为文正范公之乡尊贤励俗政所当先既仰慕其余烈奬进其后人仲秋次丁有司以故事告将舎菜于公祠舎予肃然偕僚吏拜祠下与观盛典是日成礼访义庄登岁寒堂家园之碑巍然独存祠在其左门堂寝室严整合度盖宋郡守潜公所建牲牢器币则拨田以给之俾公子孙世守焉荐奠仪文皆当时所定意有所増广而不遂亦未暇有所记也一日主祠邦瑞踵予门求记且曰祠虽建于前代礼实存于今日有一言而可以毋底荒坠者繄我公之灵实永赖之予固辞弗获移治钱塘再歳徴践言益勤谨按释奠必有合也有国故则否説者谓如唐虞有防夷周有周公鲁有孔子则各自奠之近世则通祀孔子向微通祀公独非故有之防夷乎而石守道庆厯之诗固巳指公辈为防卨矣又按乡先生殁而祭于社社稷民以生先师民所以生师法公独不祭于乡乎矧公为政所去见思庆邓数州之民往往生祠画像既殁后祠于长白于海堰于睢阳于广德于鄱阳公苏人也郡学以建学祠公天平山先垄僧寺旧有祠然稽协古典必专祠于此而后惬于人心夫亦何为而然耶致至之志动物之诚放诸四海则虽百世而下闻者莫不兴起也是岂区区富贵利达以炫耀于须臾者可同年而语哉昔宋人定五代军镇之乱以儒立国儒而见用者何限以公而不得相其君展其忧天下致太平之畧彼一时也非可为之时乎自其入馆阁为谏官谏则必黜黜而益谏陈善闭邪宁以身蹈不测而不悔非直以言语侍从为职也故虽当路不容委之边镇才兼文武适受主知正巳而不求人相与解仇戮力卒臣夏人以安中土为所当为一以自信其屡为守帅又岂寻常多议论少事功者哉晩参大政请仿周官六职分任辅相渐复古制开陈未终权幸惎闲不得安于朝廷之上虽其国家盛衰由此而分而君子小人迭为胜负尝使人踌躇鉴戒而未巳也呜呼尚论其世不知其人可乎或以为王佐或以为杰出要其平生则以为有德者又公光明俊伟之本原欤畱心圣贤毅力行汉唐人材鲜克进于是矣初公买田以赡其族而族滋大立塾以教其人而子孙类份份焉遭圣明仁恕恤其科徭祭前古忠烈比有事于公源深流长天佑善人于公盖无爽者昔晁仲约之款贼完城公不肯加诛文忠富公服其絶识蔡确诗狱公之子忠宣公谓责之太重元祐诸贤亦以自悔即其存至公全大体世之研几成务不当如是邪人有古今道有显晦瞻相仪刑是岂一家一乡所得私者逺惟耉成人宅心知训而予也曾何足以发之至元三十一年正月廿日中奉大夫江南浙西道肃政亷访使徐琰撰朝列大夫治书侍郎御史行御史台事李处巽书并篆额
　　范文正公祠堂重修记　　　　张益
　　肆惟我国家敦崇教化尊尚儒贤其于前代良臣谊弼功德及人而庙祀于郡邑者必命守臣严祀事葺祠宇示劝之意不既深乎顾在守臣之贤乃克视此为重而尽心焉苏郡实宋太师魏国文正公范公桑梓之里而其先垄义庄义宅义田义学咸在故公之祠堂久建于此事详旧刻西江况侯伯律以奉政大夫礼部郎中奉勅来守兹郡政敷民安百废并举尝有事于祠下顾瞻栋宇有圯挠者因喟然曰兹责在我弗急所图曷称上意即请于朝用加修治于是卜日鸠工度材筑基撤旧易新拓小以大为祠堂前后各五楹后以奉公神像前置累朝碑刻东西有廊庑东祠宋郡守潜公咸淳中始建是祠者也堂东偏为书院构用旧材以其尚坚好也院亦有堂前后各三楹揭以忠厚旧扁东西有庑斋宿阅牲旁及庖湢莫不有所西偏为范氏家庙岁寒堂者子孙岁祀公父子于其中外为门屋三闲亦仍以文正书院旧额揭之垣墉周缭规制宏壮视昔有加凡所用度一皆出粟之羡贮于官者经始于宣德甲寅六月三日毕工于九月十日沉侯谨率寮属暨学官诸生合范氏子孙以落其成主奉元理及提管希宾爰与族人谋曰祠宇再新既赖郡守盍砻镌辞用着不忘遂以属予予忝为公郡人于斯盛事在所当述故不敢辞以芜陋惟公闲气所生心与学术俱正毅然有为于世奈何周旋中外政府方登谗慝巳构虽其才不尽展乃若功德之及人者尚多节义足以厉俗进退绰绰非古之所谓大臣者何能与于此乎当时使能尽用必将成就大业以济天下此盖君子所深惜也然而公之自立于天地闲者百世不泯祠当百世愈新况侯为郡贤守克承上意亟致修治宜乎在郡多善政也诗云伐柯伐柯其则不逺斯之谓欤故余特为之书
　　重建范文正公祠堂记　　　　徐有贞
　　宋有天下三百载视汉唐疆域之广不及而人才之盛过之此宋之所以为宋者也盖自太祖而后十有五君君德莫盛于仁宗前后辅政之臣几百数十人人才亦莫盛于仁宗之朝就仁宗朝之人才论之盖莫盛于范文正公公之为人刚大清纯天资忠孝而为学得圣贤之心庶乎所谓极高明而道中庸者故其为臣表里一诚始终一正而文武经纬备焉公事仁宗自秘阁登谏垣出入侍从守郡帅边多所涉厯而不得久处于朝及参大政方将及时复古权幸闲之曾不期月而去凡所建明旋亦更革公之所存十不施其四五然而勳业德望之盛视彼久于其位者犹倍蓰焉使其久且尽施则宋之为宋当有不止于是者矣甚矣直道之难行也有君如仁宗有臣如文正公其犹若此此有志于世者所深惜也公之同时名臣莫如韩魏公富郑公魏公于公毎事推重而郑公因事感叹至拟公于圣异时大儒莫如朱文公文公谓公杰出之才为天下第一流而吴澂氏亦谓公为百代殊絶人物之数公者岂无所见而言哉是以后之君子闻风而起者未尝不称公之为盛也凡公所尝过化之地皆有祠吴中公之故乡而文正书院故义庄也其祀事自宋元国朝列于常典春秋享之而其祠宇因故岁寒堂为之屡毁屡葺规制未宏乃者今大司冦万安刘公孜以都宪奉玺书巡抚南圻而临是邦因谒公祠顾瞻兴怀爰谘所司撤旧为新辟而宏焉协议以赞其图者前郡守黄岩林侯一鹗今郡守璚台邢侯克寛承命以董其工者吴邑主簿南昌李荣也于是公之十二世孙主奉祠事从规来以记请有贞闻之君子之于道也其有所立也必有所宗也求乎今而不足则尚友乎古之人所谓世异而道同者也今夫都宪公之巡抚于斯也犹文正之经制于河东陜西也两郡侯之继守于斯亦犹文正之为治于苏润饶越也事文正之事也心文正之心也是亦文正而巳矣然则三君子之学于公岂非所谓世异而道同者欤有贞于公幸为乡之后学固尝寤寐乎公而思所企及者其能自己乎哉虽不文也愿执笔焉附名于三君子之后以庶几夫高山景行之意云成化二年岁次丙戌春三月朢日立石武功伯徐有贞记
　　范文正公祠　　　　　　　　高啓
　　开阁陈书对御筵共言天子得时贤才陪上相趋廷内遽抚豪羌出塞边松栢自依先垄庙稻禾犹满义庄田古来直道难终合何必深嗟庆厯年
　　同前　　　　　　　　　　　周南老
　　天平吴臣镇奕奕魏公祠灵气盛郁积庆源来逶迤防勲佐台辅威声镇羌陲庶几百年后忠烈表令仪岁祀具牲醴有司循典彛云仍荫垂裕永永惟钦只
　　同前　　　　　　　　　　王宾
　　逺忧人主近忧民心在安边肯顾身成就人才又多少中庸一语到今新
　　本朝春秋祀祝文
　　学冠天人才兼文武义敦九族名垂千古
　　范文正祠在义宅之东即文正书院也天平山忠烈庙盖公先祠也此则专祀公而诸子配焉宋咸淳十年知府潜説友奏建自元及今皆因之
　　韩蕲王庙记　　　　　　　　张习
　　一人之忠义一代之忠义也千古之忠义也忠义本于人心同是心者同是好也乌有彼此久暂之异哉我朝列圣发德音一则曰忠臣一则曰义士毎令臣下举以褒崇之不以古今而闲者恩至渥也曩苏郡守鄱阳邱侯霁以宋名将忠武韩蕲王上闻谓王当靖康建炎闲屡立战功捍卫王室维持驻跸临安而三吴实在畿内民获脱虎口而弗致肝脑涂地者惟王倚赖也王后薨葬于吴墓在灵岩山麓止剰一穹碑而荒凉殊甚虽有裔孙居其傍微若一线时享恒缺据礼凡有劳以卫民者于法当祭矧民至今感之兹臣欲毎岁官为一祭所以酬其劳而慰夫民用塞明诏惓惓激厉忠武之盛意敢请制曰可命大宗伯下有司以行事然而祭无常所或借山寺或在城结社而祭如是者三十稔矣今太守新蔡曹侯凤恻然于怀以为事神报功吾民牧分内事也拟于王墓立庙以为栖神常祭之所兼得洒扫松楸免为貍兔草莽之场乃白于巡按侍御安成刘公丙欣然允俞遂委郡贰守吴川林侯廷瓛董其事侯相攸得舒坦之地于冢南为构正堂四楹奉神主前堂四楹列祭仪有寝以安庶职之斋宿有庑以处百工之庖宰缭以周垣辟以仪门甍栋丹垩孔曼且硕侯用心良密矣经始于治戊午如月丁丑至仲秋之腓落其成于是郡之士庶靡不相庆幸以为顺其所望也爰授习志诸石尝谂王讳世忠字良臣陜右延安人也风骨伟岸目瞬如电蚤抱忠义见国步艰险即跃然应募而起始攻夏城斩关而入断敌将首掷之埤下扫平南北羣盗既而徽钦北狩高宗渡南而士气几沦兵祸方炽神器殆非宋有王于是时以数千残卒与乌珠四十万众小战百余大战数十自黄天荡之克防金师北退誓清烽垒克复中原迎回二帝以竭其忠义之气而后巳奈何主蔽奸相弗图周汉之中兴忘雠忍耻自甘疮痍其生民弃捐其土地使智勇元勲置而弗用龃龉偃蹇徒老而毙所谓自坏尔万里长城惜哉岂惟王之不幸实宋之不幸也吁以一人之身为国家之用否而系天下之安危可见忠义之在斯人与天地之正气相为周流日月同其光明山川同其流峙草木昆虫同其生息畅达有不可掩焉者故前后大夫不私于吾郡而扬于大廷襮之天下圣天子于前代之忠义锡之宠光载之祀典俾三百年之隐伏焕然一新于今日由是垂衍千万世而弗泯旷荡之恩为何如哉王之行实备载本传习何人耶敢尔加喙然诚苏之齐民同一感仰于王者故忘其肤谫谨述如右仍赘诗以道王之功颂朝之恩为迎享送神三章当祭俾歌以侑爵云诗曰
　　延绥山川秀钟于王英雄慷慨忠义满腔出为国家扫除粃糠挺身百战劒弗剉铓搀抢既灭强御亦亡誓迎二皇以复旧疆垂四百年汗青有光
　　煌煌天朝褒扬元勲前代忠义庙建于坟牲牡广腯豆笾旅陈清酤黄流苾苾芬芬灌鬯达泉燔萧于旻八音和鸣百职骏奔肃肃忱恂致享厥神
　　神既格思吉蠲享饎赤骝朱軝驺从导随飒然令仪歆毕言旋抑何所之亦惟在兹体物不遗答我圣恩贻我民禧百岁千秋式遵定规允慰慕斯
　　韩蕲王庙在吴县灵岩山西麓绍兴二十年勅葬于此墓有穹碑而庙巳废成化十年知府邱霁奏入祀典毎岁仲秋祀之治中知府史简以王旧宅在城内南禅寺之左即其地祭之嘉靖二年知府胡缵宗始以妙隐庵撤去佛像为王专祀俾僧守之胡有记勅祀鹤山先生魏文靖公记　　吴寛
　　治十一年四月苏州府长洲县民魏芳奏宋魏了翁登庆元五年进士累官至资政殿大学士参知政事赠太师秦国公諡文靖公尝讲学临邛白鹤山下及谪居请州建鹤山书院以居学者后在政府理宗亲书书院扁仍赐居第于苏州以疾命就医郡中及卒遂葬城西高景山下后以居第为书院而坟墓至今有碑在焉惟公立朝大节及讲明道学之功当时与真文忠公相上下故人以真魏并称国朝既以文忠公从祀孔子庙庭而范文正公苏人也亦有文正书院又以公有功于宋亦命守臣即书院岁时致祭顾独遗公徒使书院巍然神位虚设实为缺典兹幸遭际圣明崇儒重道屡降明诏表章先贤修举废坠如念公之功特赐秩之祀典岂惟为魏氏之荣而巳所以慰吴中士大夫之望者在是盖芳之自陈如此事下礼部议以公平生具载史传考论其功于法得祀宜命守臣春秋举行如范文正公故事覆奏从之芳感激乃谒予告曰圣朝盛典一旦光贲于斯文至矣幸载之文词以示后世寛谢不能而其意益恳盖公居第实在苏城之南元至顺初公之孙起欲以其地规为书院言于侍臣以达于上命以旧扁揭于堂楣复勅学士虞公为之记公之功至是始显观记之所云一时尊崇之意虽若甚盛亦不过令其子孙世奉祀事而巳岂若今日酌于礼官之所议出于君上之所从陈其牲醴奉其币帛内出祝词俾有司奠读如仪有国朝之盛者哉公之功至是益显岂前代之可拟哉抑公之仕宋当冦乱扰攘蹙于偏安之地忠言沮塞厄于权奸之人其事业既不得大行于时独其讲学之迹见于所着如九经要义周易集説等书有不可泯者故虽百世之下学者犹有赖焉则夫论其功者祀之于一郡果足以报之乎盖国初王忠文公子充尝着从祀孔子庙庭议其谓厯代儒先有功于圣道者至宋有周元公而程氏兄弟承之迨朱子集其大成中更学禁独真魏二公不背其学力为巳任其所著述皆黜异端崇正理质诸圣人而不谬足以赞朱子之绪以为当列于从祀其言合于公道君子取之久之诏文忠从祀既如其议然则公固不得而遗之也夫报功之典夫人当言之非一人所能私者则寛之记此亦岂以私于公哉君子其必有以取之
　　宋太师鹤山先生文靖魏公祠堂碑
　　杨循吉
　　治岁巳未之夏六月诏祀宋儒鹤山先生文靖魏公于苏先生本蜀之蒲江人苏得祀先朝赐第与其墓在焉于时中顺大夫知苏州府事河南曹侯实承今上命卜以是年秋吉有事于书院惟谨既而以为先生遭遇明天子得发扬其道光于无穷德意甚盛不可以弗志乃属愚俾书之石愚按先生讳了翁字华父宋庆元五年进士官至资政殿大学士通奉大夫临邛郡侯加赠太师进秦国公其曰鹤山先生者著书白鹤峯下学者所共称也先生学以忠信笃敬为工夫践履既茂用发而宏故能正色立朝而不附韩史立言垂范而羣经以明所谓有本者如是乎当宋之季宰相行伪禁法天下莫敢言道学先生以其所负者起而振之靡然从风士克返正然则程朱以来吾道尝中微矣至于先生而又为一始斯文之不坠地实有人焉不然且莫知所纪极也由是言之厥功为大而况有懿德忠节炳炳乎哉是以皇上发纶音稽太常慨焉以列于礼典而不惜者盖其报宜然也然先生去世且三百载澌融尽寒寂寥无闻而恩命优隆始自今日斯非直以为君子私颂而巳国家崇贤礼德之大于此焉覩而亦世道之所系也欤曹侯莅郡以正笃尚名教至是尤以风励为急加勤拳焉故不敢以浅陋辞颠末既具又为乐歌系其后将请用之献爵云其辞曰奕奕兮新堂牲醴兮苾芳灵风穆兮绛帷扬皇有命兮神来肃将襃衣兮峩冠有怀兮明德凛正直兮元气俨静兮容色击彼昼鼔兮吹参差兰烟焚而桂浆淋漓神其乐兮匪土之思徘徊国恩兮按云节而不儵驰以祐治化兮万年为期
　　本朝春秋二祀祝文
　　晩宋名儒继明絶学著书行世抗节立朝遗疏攸存余风未泯式彰明祀以厉方来
　　魏文靖公祠祀宋参知政事魏公了翁治十年从郡人魏芳奏即鹤山书院祀之
　　晋顾元公祠堂碑　　　　　　周伯琦
　　吴城之东六里有邱焉曰晋散骑常侍顾元公之墓公讳荣字彦先吴人也仕晋累官至散骑常侍封嘉兴郡伯卒于永嘉六年十二月赠侍中骠骑将军开府仪同三司諡曰元后追封公至是千有五十年吴人指为顾荣墓者是巳以其地形如凤又相传曰凤凰岭云墓前有祠前代所建厯年滋多屡修屡圯蚩民杂祀他鬼其中亵而不虔过者病之毗陵老儒谢应芳避地其侧睹兹污渎惕焉不宁适真定周君舜臣来为长洲今君读书化民知先务应芳请焉君曰我之责也遂偕诣墓祠展敬乃黜淫祀惟新是图邑人张实承命惟谨征工庀材更朽易挠填黫葺缺新像设具器用阶庭门墉秩然完饬祠前二墩植以梧桐名双梧墩以张华尝称公为凤鸣朝阳也逾月讫工周君只奠而妥灵焉他日应芳介江东文士薛毅夫熊进德谒文于丽牲之碑遂诺之予按晋史公机鉴絶人器识超逺有文武长材始与陆机兄弟入洛号三隽方厯朝署値宗室相残宫舆播迁进退触藩惟以沈酣晦迹﨑岖而南属广陵相陈敏阻兵窃据厯阳姻族盘固志在蹑武孙氏鼎峙而国公乃顿首受职佯顺风旨潜诱同心晓谕大义羽扇一挥狂竖烟散而六州帖然虽周玘纪瞻甘卓辈合谋协力然非公之言行素孚忠愤感动亲冒矢石为众率先曷能有济遂使东南人心有所缀系而司马氏不絶如线之绪复延百有余载其功为何如哉司徒王导表江南之望躬致宾礼以振士众公进谟军国以定大业观其陈谏荐才孜孜捄则其平昔所蕴岂浮虚荡轶清谈惑世者比哉或曰贺循与公齐名士方陈敏之乱循以老疾不起何也夫人品虽同才智各异守道者以全身为洁徇义者以致身为忠未易以轻重之也公之卒也引循代之而终不就亦足以知其志于乎劝善惩恶人心所同不以今古而有闲也永嘉之际运祚屯厄其奸邪诡险擅权流毒者为后世唾斥不啻鬼蜮若公之忠义而功在天下者至今人所追慕睠睠不巳此岂人力所致哉记曰以劳定国则祀之顾公之功宜秩祀典其可缓乎作迎送神诗贻吴民俾歌以祀焉其辞曰羣岳之望兮岱宗南土之望兮顾公岱之云雨兮岁以丰公之倡义兮功无穷邑有贤宰兮新其宫率吴民兮洁齐以恭千载一日兮人心同樵苏逺迹兮马鬛其封凤皇翽翽兮栖其双桐吴人追慕兮嘉庆是防教我以忠兮繄谁之功大元至正二十五年岁在乙巳仲冬朔日资政大夫江南诸道行御史台侍御史鄱阳周伯琦撰幷书
　　顾荣庙　　　　　　　　　　高啓
　　军司吴国秀机神夙超朗弱冠游洛师巳防南金赏﨑岖诸王幕沈湎务遵养中罹广陵艰计服匪诚枉风云一挥扇义旅臻同响事成耻言勳飘然理归鞅晋社始东迁羣贤悉収奬道谒真感防矫翼丹霄上德闻一代称迹泯千龄往时屯乏良佐英谟益堪想坟祠托荒郊萧条并榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰
　　顾荣墓【原注荣与张翰言惟酒可忘忧其如作病何荣好琴及卒家人常置琴座上】
　　王宾
　　不见人琴将走过白杨风独秋多生同张翰言还在酒可忘忧如病何
　　晋顾元公庙祀骠骑将军顾荣也在长洲县黄天荡东以其墓在彼故称其地为顾墓元知县周舜臣重建
　　晋大将军右司马陆士龙祠记　徐有贞
　　苏长洲益地乡厚生里有祠祠晋大将军右司马陆士龙之神祠久废近里士沈隐君贞吉以巳资兴之既落成隐君具颠末征予记之士龙云也云与兄机士衡并生于吴而仕于晋以文章显辟为公府掾迁太子舍人出补浚仪令政称神明去官百姓追思之为立祠于社寻拜呉王晏郎中令一以忠诚辅导之云爱才好士多所贡达尝荐卫将军舍人同郡张瞻时论韪之入为尚书郎侍御史太子中舎人中书侍郎成都王颖表为清河内史时颖将讨齐王冏以云为前锋都督防冏诛转大将军右司马因督粮过吴娄地见岁祲以所督粮储尽赈饥民忤成都王颖颖将杀之而孟玖素忿怨于云由是云遂遇害虽死一身能救万民民感其德名其塘曰济民以衣冠葬阳城湖之滨人呼为陆墓村立祠于相城市中至今民祀之不絶士龙家华亭华亭故吴郡古娄地也正今长洲东北维之壤所谓益地乡厚生里固其址焉夫陆氏自逊与抗为将于吴有功德遗其乡国久矣士龙又以赈贷故祠之宜也古之享天下后世祀者必有大功德被于人人思慕之而不忘其祀及乎逺盖天地之妙万物者神也神之为之者气也是气也得其灵竒则为伟人况云为时名臣有文武长才故发而为忠义之业及其遭祸之死人皆悼惜之感之深思之久祠之不废岂非出于天理民彛之正也故记之以告来者知所自焉
　　晋陆内史祠在长洲县相城益地乡祀晋大将军右司马陆士龙云也云为郡人因以督粮赈饥遇害民感其惠以衣冠葬此立祠祀之成化中里人沈贞吉重建
　　短簿祠　　　　　　　　　　高啓
　　下马空林问庙扉衣冠寂寞掩尘帏不能复使桓公怒莫怪年来祭客稀
　　春申君庙
　　封吴开巨壤相楚服强邻名重三公子谋疎一妇人画帏畱古像珠履絶遗尘箫鼔时迎祭还怜旧邑民
　　同前　　　　　　　　　　　周南老
　　筑居故吴墟封邑遂有吴邑民严庙祀高宫俨冠裾説秦归楚嗣于时多智谞相楚夸豪雄得君良有初胡为惑宠嬖用计计益疎彼谓毋望人英也其置诸
　　同前　　　　　　　　　　　王宾
　　后来毋望事分明从约当初幸喜成门下客多谁第一兰陵有令是荀卿
　　甫里先生碑铭　　　　　　　胡宿
　　君子之无所失道与世而污隆圣人之不滞于物因时而迁徙达则奋庸而兼济否则怀默而独善尧舜许由昔贤标一揆之论禹稷顔子先民有同道之説继世而作易地则然自风流之聿頽固先灵之不属中古以降作者实繁旧史所存孤风可见咸能自洁身累脱去世纷耕岩石以相高蹈山林而不返语其玉立之节姑得而云体无道胜之韵盖亦有几若乃揖纷乱而高谢标耿介而长往渔钓一壑寄傲无何之乡鼔吹六经图芳不朽之事非夫高雅淑灵粹温简正畴可以议夫是矣先生陆氏讳防字鲁望笠泽之幽居者也吐崇岳之符倬生民之俊温其如玉而不加雕琢渊乎似道而无所澄挠神茂初学声冠当世属土行标季天宇驿骚俎豆委而不収干戈寻而未巳先生叹深凤鸟志剧鸿冥著书函谷之关鼓枻沧浪之水弃去骄君之饵谢絶畏友之方于是上防稽探禹穴由临安访仙室归长洲茂苑之下乐松江甫里之胜乃叹曰时无明主安能宗予施于有政是亦为政退而赋考槃之诗且有终焉之计薙草开径为临江之居剪地【一作剪茅】作堂傲在邹之宅南挹弁【一作岍】峰之色西带重湖之光孤云无心白鸟可狎道素自处物累不婴好事之流或载酒而相访雅游之子时款关而请见户外之屦常满席闲之丈屡啓稻田一防岁供薪水之费鱼陂数顷日充庖脍之事至若金枢之月静夜赤城之霞啓旦花濑不逺苹风甚快先生则必饰軥牛之乗戒白鹄之舫招来僧社之旧申命朋簪之盍泛览节物从容谈燕笔床硏格静置于左右琴歌酒赋相继以昼夜击铜钵而赋诗指石鼎而聫句青溪之曲亦复何穷白雪之唱其和益寡飘然声利之表自适仁智之乐眞所谓风尘之外物天地之逸民者也加以癖好聚书本皆有副得以传冩则乌阑不计其费躬加校正则鸡距未尝去手亡一簪而不戚似百城而有【一作自】喜虽张华海内之秘班超禁中之副无以过也由是富拥多闻优入圣域防六经之妙论泛九家之清流摘发异闻多黄香之不见沈硏精义皆郭璞之未详此又稽古之宗师博物之渊薮也若夫言不诡圣志在拂世英辞辟杨朱之尘高论攻墨翟之守润色唐虞之际焕乎有章潜心大业之中卓然不类斯又三代之遗英万世之先觉也自顷元和而下风什陵丧淫哇之响甚喧大雅之作几坠先生収五际之长波驾四始之高蹈缩制万变入道奥而惟深刻雕众形等天机之不宰微言之绪既坠正始之音复闻时皮公日休以高文大笔为世元儒先生幅巾过从一面如旧相与文酒之间坐忘形骸之外凡所赓唱溢于几箧莫不硏几深以绎志叨虚寂以成韵天才豓发缛体交变褭蹄之性百炼而不耗大韵之音九变而弥雅居然嗣响蔚于中兴其命世杰出之雄乎昔子山构闵辞多主于悲哀韩非遭乱书颇露于孤愤屈平怨刺托方物以寄怀虞卿穷愁慨诗书而见志何自待之未厚将不遇之所兴窃况渊云曾未髣髴密而不雨嗟乎西郊之云瑞非其时异哉东鲁之兽至于青编纪素尚之节镂板昭炳蔚之文虽与日月争光金石无尽可也宿仰企风徽积有年籥经涂所出旧址存焉岿然灵光鞠为茂草憝交照之不接悼园秀之无闻亦犹厯高唐者想绵驹之讴过夷门者感侯生之事导扬盛德其庶几乎铭曰　仰以观文少微之位含德葆光沦精毓粹猗欤先生钟厥灵气郁哉懿文倬然上智五代寻戈三灵塞雾鹤在卫轩豺盈汉路衰凤成歌冥鸿曷慕长洲苑下松陵水边内乐名教中有圣贤拥书万巻掞藻千篇江山岂助造化无权名理之言有补于世清高【一作尚】之风未坠于地壤树俄空垅书不至清晖眇邈幽灵潜翳鞠草实繁柅车增欷讲树巳凋琴台久坠茫茫太素英魂兮何归杳杳终古香名兮独飞
　　甫里先生祠祀唐处士陆鲁望也在长洲县东五十里甫里白莲寺即其故宅或云卒后就葬其傍庙食于此嘉定十七年钱塘龚时俌别建祠于左元至正间县尹马玉麟重建齐东埜语云白莲寺鲁望祠堂像设皆当时物咸淳中有盛氏子醉仆其像于水满腹皆平生诗稿也知府魏普置盛罪更为塑像其腹稿不复存矣
　　王长洲祠堂记　　　　　　　黄由
　　孟子之言大丈夫曰富贵不能淫贫贱不能移威武不能屈盖古之所谓大丈夫者必有高天下之识容天下之量盖天下之气不得志则独善其身得志则未尝不欲行其道乗田委吏不敢辞卑而尽吾职之当然及乎立人朝则谋主断国以身徇义死生祸福不足以动其心此岂寻常琐琐者所能为也后世徒见古人功名鼎盛以为是出于偶然不知胷中涵养早由素定非一朝一夕而纪旂常汗简青特其粗也内翰王公元之自为布衣巳慨然有经纶天下之志洎遭明时事圣君正色立朝凛乎不可犯文忠苏公至追配以汉唐六君子平生大节载在信史夫人而能言之若夫服勤小官孜孜民事言谊卓然有大过人者国史逸其传或不得而纪也公以雍熙改元宰吴之长洲首论酒之惧遗斯民之害以至激风俗而厚教化抑兼幷而哀流亡形诸壁记而垂诏后来者大率皆有深旨非涵养之厚不以职守大小贰其心者能若是乎公没二百年邦人虽知公之有德于民莫有发其微者今总卿贑川曾侯防德寛来宰是邑始求公像绘之而倂镵欧阳苏黄三公诗赞于石尝属子序其大概矣盖曾侯之去十有七年天台黄君宜实来拜公遗像而且叹祠事之礼犹缺乃辟县治东偏建堂而奠焉而求文以为记窃谓公之雄文直道暴白天下岂待予之文而后信况获附名于三公诗赞之尾尚复何言昔王文公介甫宰鄞有声利兴害除民甚便之其后坐庙堂临大政乃用其所以治鄞者而治天下惜其学术喜同恶异故为相声名减于邑公则不然自令满召试再陟谏坡三登掖垣而晩入翰苑危言谠论裁抑冗费禁戢游惰缓刑薄赋修德厚本终始为上言之而爱民之意出于一辙咸平以来卒为名臣然则由百里之政充而至于致君泽民果且有异乎哉长洲为今壮县今宰名德前后相望其闲因是有闻而登宰辅者岂公风流在人于今未泯邪黄君旧同学校知其人不茍为政三年去之日如始至燕居之所未尝葺而独于此焉惓惓可谓知所本矣予嘉其志故喜为书庆元六年华文阁直学士通议大夫新知建宁军府事长洲县开国子食邑五百户黄由记
　　王元之祠
　　心知百姓在寒饥古寺荒祠有去思清夜虎邱山月上却疑顔色见今时
　　赞　　　　　　　　　　　范仲淹
　　昔王文正公曾居相位二十年未尝见其爱恶之迹天下谓之大雅冦莱公凖左右天子却戎狄保社稷天下谓之大忠枢密马公知节有犯无隐天下谓之大直此三君子一代伟人也公与三君子深相交许情如金石则公之道可知矣
　　翰林王公祠祀宋王禹偁也公尝为长洲宰天禧四年子嘉言复宰长洲作堂祀之后又建眞堂于虎邱藏小畜集其中知州康孝基撰碑景祐闲范仲淹守郡尝为之赞后其子纯礼易之而去淳熙九年知县曾防复绘公象而祀之黄由记仍刻欧苏黄三公诗赞于石庆元闲令黄宜又作堂于县治东偏名企贤堂由复记之
　　忠烈庙记　　　　　　　　牟巘
　　文正范公忠烈庙今在姑苏三让里天平山公自睦移守乡郡再省三世松楸不但汉人过家上冢之荣而巳尝即白云庵奉香火洎登政府得追封三世置坟寺始奏改庵为白云寺祀徐国公唐国公周国公盖庆厯时也犹未有忠烈庙之名先是元昊据灵武纳旌节僭位号威胁诸羌肆为边患朝议举兵攻讨遂以边事付公首用种世衡防城青磵扼冲要大营屯田听民互市鄜延乃异时西夏贡路但严备不出以示招纳又筑大顺城以捍环庆筑细腰胡卢十二塞以制明珠灭臧二族元昊势渐折乃命公及诸公知兵者分领要害为持久计以待其弊巳而昊卒纳款如公言而公在庙堂以议论不同裁削幸滥既遂谢事矣公外刚内和恩威迭用当时边人相语此小范老子胷中有数万甲兵不比大范老子大范指雍也或有以龙图老子称之其为人所畏爱如此邠庆诸郡与属羌皆立生祠绘像以事其终也属羌酋数百举哀舍哭之如父三日乃去宣和闲庆帅宇文虚中以郡人思公不忘祠事甚谨奏赐额忠烈庙他有旧额皆易新牓绍兴失秦陇庆阳庙邈邈在他方始改奉于天平山毎岁上巳三司率僚属郡博士率前序偕来致祭庙久颓毁至元乙酉主祭邦瑞提管士贵共议重建取义学余米归之义庄为土木费司计邦翰宗逊等佐之其年四月既朢新庙成丙戌二月既朢率族奉安前设文正公神像内设三国公神仪庙凡十楹黝垩丹漆备极壮丽供具皆完好大德甲辰行省闻于朝禁治烦扰崇奉尤严于是士贵以书抵巘俾记厥成谫焉末学固辞弗获惟昔文正公在朝闻延州危急自请代张存直欲委身不测之地人以为难巘窃谓未若上百官图诋宰相为张禹虽触盛怒坐以越职曾不少沮为尤难盖不顾其一身之利害祸福故能内肃朝纲外正方面諡曰文正庙号忠烈如是之伟也夫士大夫则知尊祖矣尊之者何铭其德善也是宜作为铭诗刻石列庑下其辞曰　南阳诸葛蜀汉再造志决身歼民哭陌道乃庙沔阳成都防子号曰忠武西人悲喜相传尚记馘双诛郃于惟文正异世同辙虽老益壮虽死不忘精忠盛烈夏日秋霜昔讨灵武皇威逺加声势震惮摧其角牙忠烈有庙参错西土公像在堂莫予敢侮天平之山白云之泉公归自西庙貌宛然谁实新之伟以柱石上公之服扬休山立内祀先公爰备庙制维垣啓宇光荣三世式济世美忠宣弟昆粤至斯今代有贤孙乃厚义廪乃广义学同志合虑新庙攸作洁我牲醪率我宗党竭防妥灵黙通肹蠁公在帝旁玉虬既驾神游委迤驭风来下佑我后人俾炽而昌庙祏是保千载奉尝前朝奉大夫牟巘谨撰集贤直学士朝列大夫前行淛江等处儒学提举赵孟頫书中奉大夫浙东道宣慰使都元帅李果篆额
　　重修范文正公忠烈庙记　　　王直
　　正统八年十一月苏州府重修范文正公忠烈庙成其十一世孙都察院照磨子易具事始末属直为之记盖公苏人也曾祖徐国公祖唐国公考周国公皆葬苏之天平山公尝请于朝改天平山白云庵为白云禅寺世度僧守焉作祠于寺之右以奉祀事至公之子孙又作祠于是祠之南以祀公然忠烈之名未有也宋自元昊反西鄙骚动师出无功仁宗乃命公经畧公选将练兵筑城塞垦屯田据其要害示以形势招徕属羌恩信大洽决防取横山复灵武元昊势屈乃请降西人仰公之德服公之化皆为公置生祠公薨相与哭于祠下者累日不絶宣和闲宇文虚中为庆帅言公忠于朝廷功烈显于西土至今犹庙祀益防然庙未有额徽宗命以忠烈名之且为题其牓凡庙之在西者皆易以新名然苏犹未有也绍兴以来西土皆陷忠烈之庙越在异邦苏之守令与其士夫谋曰苏公故郡也而天平山则公祠坟在焉公之精神必往来乎此乃更作新庙揭忠烈之牓于庙门由是苏始有忠烈庙毎嵗上巳郡县长吏率其属致祭岁乆庙坏元至元乙酉嗣孙邦瑞士贵复新之末世兵乱燬焉逾八十年未有能复之者至是工部侍郎庐陵周公忱巡抚至于苏而监察御史寿光刘君甄武昌刘君仕昌钱塘郑君颙皆以事莅焉郡守李侯从智来防政事之暇语及兹庙因相与叹曰公之德业着于当时传于天下后世不系乎庙之有无也然表先正以仪来今使后生小子得瞻其庙貌想其精忠伟烈而兴企慕之心则庙亦不可无也乃各出赀俾吴县令永嘉叶锡图其成锡毅然以身任之殚心尽力规画处置凡邻邑之令佐皆以赀来助市良材命众工为堂前后各三闲以奉公及三世先公像东西厢如其数以藏祭器而斋宿寓焉壮丽严整有加于昔中作石桥桥南左右为碑亭前作大门牓曰勅赐范文正公忠烈庙经始于是年九月九日阅两月而庙成直闻之士之能任天下之重者必以天下为心心之欣戚主乎人而不私于巳是以天下为心者也以天下为心则人庶乎有济矣初公未显时巳欲任天下之重尝曰士当先天下之忧而忧后天下之乐而乐夫忧人之忧而欲免其忧使人皆乐然后与之同其乐此岂小丈夫然哉孟子曰禹思天下有溺者由巳溺之稷思天下有饥者由巳饥之公之心犹是也故其德业之盛不愧乎古人岂特着于西土也哉呜呼士不以天下重者有之矣不以天下之重自任则其所存所行一主于为巳人之利害不少概于其心而又悻悻然自以为得功烈之卑无足怪也而所为士者固当为是邪然则公之孙与邦之人士及四方之来者拜公之庙慕公之功业必当师公之心充之以仁义而力行之于公其殆庶几乎故为之记而道愚之所闻使刻诸石告焉凡以赀来助者其姓氏皆载之碑阴
　　天平山谒范公祠　　　　　　郑元祐
　　西望层峦草木青魏公祠下拜仪刑经纶有防回天地忧乐无时忘国廷异代蒸尝遵典礼故山香火下神灵浮云变灭知何在闲听秋风语塔铃
　　同前　　　　　　　　　　倪瓒
　　魏公祠宇青山麓崖石巃嵸森古木山下居人几世孙泉道瓜绵分谱族太湖之水去悠悠异代蒸尝春复秋吁嗟济世安边计今日谁先天下忧
　　同前　　　　　　　　　　蔡羽
　　春山社日鸟嘤嘤父老衔香忽满庭西北风云遗庙貌邦家忠义仰仪刑阴霞细防碑文緑灵谷常笼竹树青酒一巵心不死海空天濶凤冥冥
　　忠烈庙在天平山白云寺范文正公先祠也公之先自徐国公而下三世葬此宣和五年庆帅宇文虚中奏赐此额本建邠庆闲南渡隔絶改奉于此毎岁上巳有司致祭今祭于城中书院此庙则其嗣享焉正统中重修
　　崇本堂记　　　　　　　　　王直
　　崇本堂者姑苏周浦所作祠之名也祠以祀先昔之作者未有名今名曰崇本尊祖也万物本乎天人本乎祖古者卿大夫士必有庙祀庙制不行于是而有祠堂取尊祖之义以名之使为子孙者仰而望俯而思油然生其孝敬之心亦君子之所可者也周氏之先居汝之安城晋太康中有讳浚者都督扬州又徙家阳陵其后子孙众多散处遂昌蒲城营道代有显人营道之族有辅成者登宋进士第为桂岭令实生濓溪先生封道国公諡曰元先生尝过浔阳爱庐山之胜携长子寿家焉寿之孙兴裔官至武功大夫和州观察使领侍卫军马都虞候驻劄平江请立先生祠于吴县胥台乡道山之左武功与金人战没于福山勅葬虞山东麓子孙世守焉宋亡祠废有元盛时浦之曾祖松江监税文英复建祠于故址监税卒子江浙行省照磨南奉附于道山子孙因家苏城中至正兵乱祠又燬焉浦之父长洲教谕敏尝欲重构而力不逮乃专祠于家浦与弟渊奋欲成父志渊出为遂昌令满九年铢积寸累得余俸若干欲以修祠堂归至钱塘而卒浦乃极力经营市材庀工共为堂若干楹于正寝之东中祀先生武功以下列置左右凡器用所宜有者无不毕具缭以周垣前为大门以时啓闭而祠堂之制大备正统元年朝廷尊崇儒道凡圣贤子孙皆复徭役其秀茂者収録之恩礼至厚也先生子孙之在姑苏者初由道而徙郡守况侯验其实皆复之浦既防朝廷之德而益重本源之思至是堂成欲使子孙咸不忘其所自出而恭敬奉承于悠久既以崇本揭于楣使其子融县丞纲来京师因都察院司务邹亮属予记自孟子没而圣人之道不传学者莫知所向先生奋乎百世之下负絶出之资有默契之妙继往圣开来学图书之作阐阴阳鬼神之秘啓性命道德之奥使天下后世晓然知圣人之道如日之丽天其本自先生发之今祀于宣圣之庙徧天下盖不忘本也况为子孙者乎礼不忘其本而君子谓之仁以其心之厚也斯堂也推本于先生而尊事之信可谓厚矣然君子之尊祖岂独祀享而巳哉遵其道率其教而不违焉斯善矣先生之道载之书其所以为教者盖曰诚五常之本百行之源也茍能存诚则仁义礼智之具于心孝悌忠顺百行之见于事者皆无有不实此大贤君子事也充而至于圣人不难矣今之学者皆知读先生之书求其为教之本而尽心焉则周氏子孙之当务可知矣朝夕出入于此堂仰先生之德容服先生之教皆有以明善诚身处则为良士出则为良臣斯无媿于先生无负于朝廷优待之盛意崇本之名不亦光逺有耀哉是为记资政大夫吏部尚书前国史总裁泰和王直撰
　　濓溪祠在万寿寺西濓溪坊内祀宋周元公茂叔初茂叔孙兴裔以和州观察使驻节平江奏立祠吴县胥台乡后裔孙文英南老屡复而废正统元年孙周渊等迁于家
　　新建和靖尹先生祠记　　　　黄榦
　　和靖尹先生寓居平江府虎邱西庵牓曰三畏斋所题杂録论语解皆可考所寓即上方也去之七十有五年郡守直秘阁陈君芾通守太学博士丁君焴始度庵空地为屋绘先生像祀焉尊前贤厉后学也先生讳焞洛阳人年二十师伊川程子举闱防士议诛元祐党人不答遂弃举子业靖康初以布衣召不至诏襃为和靖处士洛阳陷家歼焉先生死复苏窜长安山谷中逆豫以礼聘溺水逃去展转蜀道累年绍兴五年以崇政殿説书召凡二十辞八年冬始入见除秘书郎明年迁太常少卿权礼部侍郎毎选辄力辞其冬除徽猷阁待制提举万寿观辞不巳遂奉外祠即虎邱以居年巳七十矣贫无以为归也后二年竟没于防稽之寓舍先生所遇于世如此盖尝考先生之所学笃于践行不为虚语未尝求人之知人亦莫能窥其所蕴也今其可见者经帷进讲门人记録耳惟即其所遇于世者观其所处然后知先生之于道卓乎不可及矣利害者人心之私义理者道心之公公私之闲迭为胜负一取一舍而贤不肖可知也至于厯险难之极而不变处贵显之骤而不动抱仁戴义终其身而不悔非盛德能若是乎理义充于中则祸福成败荣辱得失轇轕万变日陈乎前而心自若也程子之门从游之士皆宏博俊伟极天下之选而于先生亟称之其察之审矣顔渊退然如愚而夫子称之亦曰箪瓢陋巷不改其乐又曰庶乎屡空然则先生者程门之顔氏欤里巷小人颠利害之涂不足道学士大夫则知礼义矣临利害未毛发许弃其所守者可叹也闻先生之风得无小媿有志于道者亦可以自勉欤二君为是祠有补于名教大矣故述其躬行之大节以示学者庶几验之于身而得先生之道云嘉定七年六月既朢后学黄榦记
　　重迁和靖先生祠堂记　　　　黄士毅
　　平江府虎邱西庵尹公和靖先生祠者嘉定甲戌今军器少监丁公焴通守吾邦之所创也祠在山之西北隅后二年贰卿孟公猷闻有殡在西阶之上甚惧非所以祓不祥而致蠲祀之诚者告刑狱使者柴公中行乃属长洲丞赵君崇偘即上方通幽轩之南辟地而迁焉盖先生寓居之所也知府事沈公皥悉资其役为堂三间西向羣山前列环陇近防老松修竹交閟左右高明靓深称祀如昔甫成而柴公以召去王公涔继之复摹先生晩岁片纸手书圣贤格言五千余字刋置西序常平使者吴公格割公田四十六亩俾住庵者为增葺费孟公以始创遽迁合有以示来者命士毅书之士毅因窃慨念昔登朱子之门获闻先生之学严于持守之本在此用力之真体验之熟复发主一无适之旨至讲説而不践行则为虚语问答而少差失则至悮人与夫未至于磨不磷涅不淄则不可如圣人之见南子者类皆务于简实而戒谨恐惧之意隐然于其间未尝不三复警省是皆持守之功也盖持守则心存心存则其言斯讱其行斯察有不期然而然者于是深叹夫周程之所以上续孔孟者至于朱子粲如日星有目咸覩先后本末区别在前大小精粗各有攸属学者于此不患讲习之不能明所患讲习之易明而忘持守之为本耳则尝推明先生之学以励后进今之祠事仰止遗像如亲炙之必求先生之学而学焉是乃兴起之渐岂曰小补之哉此又其所可书之大者遂不复辞既次其畧辄附所闻如此然自先生来居积七十有五年未有表其事而出之者而二三年闲其役再举始克就绪则感夫事之难成而俾终弗坏焉以兴起于无穷者又有待于后之君子也先生居之岁月出处之大致巳详于黄榦之前记是役也始于四月甲午而讫于六月庚戌实丙子岁云后学黄士毅记
　　尹和靖三畏斋　　　　　　王宾
　　兵后南来巳白头虎邱行过偶迟畱斋居犹自名三畏点检身心肯暂休
　　和靖祠祀尹肃公焞也在虎邱西庵公绍兴中尝读书于此扁所居曰三畏斋嘉定七年知府陈芾始绘像祠之九年郡人孟猷请于刑狱使者柴中行即上方通幽轩之南辟地迁焉即先生寓居所也常平使者吴格割公田四十六亩为住庵者増葺费黄士毅记今废改祀于学宫
　　包山祠　　　　　　　　　皮日休
　　白云最深处像设盈岩堂村祭足茗栅水奠多桃浆防防突古砌薜茘绷颓墙罏灰寂不然风送杉桂香积雨晦州里流波漂稻粱公惟大司谏悯此如发狂命予传明祷只事实不遑一奠若肹蠁再祝如激扬出庙未半日隔云逢澹光雨点沙渐収羽林枪忽然山家犬起吠白日旁公心与神志相向如黄我愿作一疏奏之于穹苍畱神千万祀永福吴封疆
　　同前　　　　　　　　　　陆防
　　静境林麓好古祠烟霭浓自非通灵才敢陟羣仙峯百重波浪沓中堂箫鼔重直君贝琼轝髣髴来相从清露濯巢鸟阴云生画龙风飘橘柚香日动幡盖容将命礼且洁所祈年不凶终当以疏闻特用诸侯封
　　包山庙在洞庭西山俗称包王庙唐咸通中郡从事皮日休祷雨有应与陆防皆有诗
　　水仙大王庙碑　　　　　　　杨循吉
　　人有曲直必告诸吏至于水火疾病之厄吏无能焉神斯专之神之治人比于吏而其可凭过之何也吏未必尽公神则无不公者焉故人之凭神人甚于慿吏敢欺吏不敢欺神人也吾乡世事水仙大王建庙天子之所封也有乡者三视他人为贵乡人有事则告惟大王之神在上巍然而听之若受焉者及其归而或赐之或不赐之又若有分别者盖诚有吏职焉然人得赐于神则喜不得赐于神不怒则神之尊吏不得参焉非其公之至也人乌以若此呜呼有良吏或易而去神一而巳则吾乡人其敢不防矣乎夫牲醴钱币所以报也若夫无辞以宣神德神谓人莫知其公焉故碑
　　水仙庙在子城东南古苍龙堂神即柳毅也今为上元乡土社祠额着灵异【一在城西雁荡村俗名三乡庙】
　　重建武安王庙碑　　　　　　祝允明
　　王勳在刘蜀天下得祀之劝忠也始王官终前将军既没蜀人祀之代有崇广逮宋大观闲追諡又以义勇称庙而四方之祠亦益广矣若苏城之祠则昉见于淳熙三年之公牒盖当时市户俞拱等请府判执状置祠基石本也其前后兵火伤剥祠之始构与其岁时与其纪载幷为消沈而不可考巳属者庙旁民汤文渊辈以兹邦荷王休灵人和物蕃感而思报遂与其庙道士张某等谒告于太守太守亦以王忠民思之捐俸余银为匠作费幷谕长洲吴二县出银数佐之俾鼎建焉张等遂购材立殿三间木备而价不及陶甓汤文渊乃独典领其他裨宇翼舍乡人又相与共成之庙遂以完以予亦邻祠居被王祐深来请纪事嗟夫王之阴力在吾土吾土之民知家宁户嬉之乐而因以知其力之所出知其力之所出而因以知所以报之者是固理之自然而王之忠义勳烈则又足以劝夫人故太守之徇民又所以劝忠也今之后吏益忠于为公民益忠于报上虚之徒亦益忠于所事劝忠之効大白当有兹举始予受众请为畧工度始末取义之大者记之而又为歌诗三章系其后俾祀者用焉其词曰　秩秩兮王宫桓桓兮王容蔼牢醴兮洁丰王之神兮来降惟王之神兮降止鼔镗鸣兮成礼王之享兮凯如荫吾民兮翼吾里惟王之去兮莫畱神洋洋兮无行不周劝忠兮报德长无絶兮春秋
　　闗王庙在武状元坊东大街上元甲午歳道士李原祐建
　　太仓关王庙记【在教场演武防后】　　　陆伸
　　太仓旧有公庙在小北门内教场之西偏治十年奉命鼎建州治教场南迁于张王仓基越六年州民始请于总督备倭都指挥西公修举如故或者谓公毙吴人之手当不食于吴殆非通论今天下大一统非复偏据一隅之吴矣况国初定鼎于钟山钟山非孙氏开国之地乎故有公庙而新之是时礼官无以为否者必有説也或又谓公之称号不一当何从伸尝考之公在汉末封为汉寿亭侯至宋祥符以来始有义勇武安王之号迄于元之延佑则倂诸号为一多至八十余字而滥极矣国初下诏谓忠臣烈士惟当时初封以为实号宜正书其额曰汉寿亭侯关公之庙载记谓公生辰九月十八日今以五月十三日官杀少牢以祭因为详着其事于丽牲之碑而系之以诗俾有事于庙则歌以侑之其辞曰山西兮河东神灵防兮虎臣以降炎光兆灭兮大统聿分庶还于一兮式厥功命之不淑兮弗克有终悠悠有识兮孰不哀恸忠魂炳朗兮弥塞区宇鞭霆掣电兮爰上爰下作庙迓神兮于江之浒我心不贰兮公将我与维其来兮以祀以妥维公之来兮其从如云髯之飘飘兮顔如渥丹狐狸遯迹兮魑魅失羣云风萧飕兮至止欣欣我心不贰兮公宁我嗔无遄其归兮爰哜于飱载拜稽首兮无敢不肃曰公是型兮以佑列服公其少畱兮旋车勿速神曰醉饱兮既受尔禄尔心不易兮我犹尔复
　　灵祐庙记　　　　　　　　　范成大
　　按元符三年林戊记云梁卫尉卿陆僧瓒舍宅为寺有女不嫁既死祠于寺之东庑开宝中吴越王朝京道出吴江大风几覆舟见女子拯之自言通寺之神本国加封感应夫人郡人于此祈子颇验元符初夏大旱人多暍死明年疫厉继作通判祝安上摄州事祷神致雨岁大熟事闻诏封慧感夫人政和二年曹斐记贺铸书中吴记闻云安上除知台州至钱唐将济梦一妇人告以风涛之险明日果覆舟数十独安上得免尝有祝史窃庙中县幡絷其身环走殿内自言某实盗也夜半逾城还家神灵潜制于此建炎中尝有边警居民有事之者梦神告以兵难不数日陷乾道三年秋祷雨有应父老顾安时上其事加封慧感显祐善利夫人参政范成大记
　　圣姑庙　　　　　　　　　　高啓
　　潮心涌出鼋头山白波翠岛非人寰清虚宜作水仙府鳞堂荷屋居其闲渊都羣灵孰为主烟髩翛然一神女柔姿孰敢狎相亲笑叱鼍龙起风雨玉骨蜕来经几秋世縁巳断信无愁采兰毎约湘滨防拾翠时陪汉上游水禽翔鸣卫芝盖长在苍茫杳冥外鲛人献绡裁作衣螺女供珠缀为佩花落闲祠谢古春蕙帏瑶席揜香尘空山夜夜星河逺芳渚年年蘅杜新霞舒雾卷凝光彩笑语无闻复谁待冷风几度引舟回宛似蓬莱隔烟海猿呌枫林鱼跃波桂旂翻翠莫寒多女巫伫望飞舆度独奏箜篌引曼歌椒觞奠罢沈璧鸟没遥天湛空碧遗情不结楚台云世人何处寻踪迹
　　同前　　　　　　　　　　　周南老
　　盈盈粉黛妆遗庙临芳屿扬灵洞庭西弭节鼋山渚驾龙乗白鼋鳞鳞鱼媵予儵来兮忽逝卫风挟云雨过舟恐涛恶妥灵奠椒醑传载或可稽曰晋王彪女















　　吴都文粹续集巻十四
　　钦定四库全书
　　吴都文粹续集巻十五　　　明　钱谷　撰祠庙
　　恵应庙记　　　　　　　　　黄昺
　　盖闻三代迭号仁义攸归七国僭称简牍是诮或封建子弟或追赠公侯居于域中莫斯为大然有功于国有恵及民后世尊其道者亦受命无愧矣大圣山王者马鞍山之神也按图经梁沙门慧向谓兹山诸胜可兴佛寺虽用志弥笃力莫能逮一日冥寝山灵现曰愿助千功以副斯意是夕云驱电掣骈阗之迹遍林莽鞭扑之声震岩谷数里恇悸诘旦隂翳潜廓灵基倏成夷广横袤十七丈髙耸二丈小大规矩混然削成其直如绳其平如砥殆非人功所能致也事闻建神之祠锡命曰大圣山王盖旌其功而表其美也自兹以还威灵益着聪明正直镇乎百里之境福善祸淫庇乎一方之民凡犹豫者卜之如衅灵疾疫者祷之如饵良药肸蠁之应昭昭而可騐牲币之祭纷纷而不絶及物之惠斯亦至矣然而年禩久逺栋宇隳壊轩墀蔽乎春草廊壁鸣乎秋蛩虽灵之具存而像亦斯弊邑人陈仁绍者好善不回积财能散眂庙宇栋桡思缔构以鼎新今僧主静志坚同募居人以成胜事僧愿文清莹亦赞其能牋疏一发如石投水施利四来如川赴海凡所得者仅逾千缗于是鸠工市材揆日蒇事嵗时未易斤斧告停危檐翚飞叠瓦鸳甓窗牖明邃欂栌赫奕殿堂广其旧制廊庑辟乎新规门阑有制左右有序中塑神象森衞灵官威仪聿成藻绘斯焕盖所以答神休而肃祀事也噫古之卿士有益于人者典礼尊其祀焉矧兹山王垂数百载而英烈不昧始施功而成善事终佑民而享明徳建祠追号亦其宜矣前所谓有功于国有惠及民后世尊其道者受命无愧其斯之谓欤昺因访旧胥台薄游是邑闻其异迹缺于纪事既防确请不获牢让辞防浅近斯为媿焉明道二年二月十五日记
　　惠应庙祀昆山神在县西北马鞍山之阳唐中和二年建宋崇宁闲赐额曰大观庙封神曰静济侯绍兴闲加永应淳熙闲加昭徳庆元间加显贶开禧闲改封昭惠公嘉定间加灵济宝庆闲加福应绍定闲加康祐淳祐闲封显祐王国朝洪武中改封昆山之神每嵗夏四月祀之永乐中庙燬宣徳中县丞吴仲重建祝文曰有山巍巍惟神主之有民林林惟神福之诰锡宠襃以答神休英爽如在享祀千秋
　　宋衞文节公祠堂碑　　　　沈鲁
　　朝廷崇礼先贤累下诏所在有司以时修葺祠宇除墓道使人守防如法昆山县儒学教谕臣刘衡训导臣章经奏故宋太师秦国公文节衞泾生于是县之石浦蚤负经世之学魁多士于淳熙甲辰登要枢参大政中外厯任四十年所言皆经国逺谋关系世教为甚重自范文正公后继先忧后乐之志者此其人也方韩平原之势熖薫灼毁誉舛午今年朱元晦斥明年赵汝愚薨而伪学之禁日迫正士接迹逺引犹排击无所容其身而惟重利禄轻行检者附丽以成其私攘臂侥幸于一时而无以为善后之计公以理乱安危之机闲不容穟具疏利害请除之而侂胄师旦为世大戮矣尤务搜贤才以立国长养振作以固不拔之基讲求大计规恢逺图而复见扼于弥逺之擅国卒无以售所言夙与元晦有契分至是乞召还而元晦巳卒复移文新安梓行所注书又请为右文殿修撰张栻赐諡于今三百年为士者皆能言之而旧祠在马鞍山荒凉摇落神弗宁妥民有以义起者为徙置学宫之旁俾七世孙烚居守墓在湖州者亦已芜没不治臣衡等稽诸礼典法施于民则祀之夫立朝正色不忘规谏名谊所在急于饥渴故能克殄凶憝成谋而不居其功志雪讐耻自奋以厉不剉之气其于君臣父子夫妇之大伦至言恳切恻怛忠厚而体国之诚根于天性乡之先达为法后进如此而嵗时不修祀典有缺使士大夫何以为风厉而世道无所取衷焉乞量为定立时祭则象方来庶不负明诏崇礼之盛意上可其奏命礼部参酌仪注嵗时祀以牲特奠帛为三献礼而祠墓彼此咸为严禁约毋有所毁本部右侍郎叶盛与公同里常集公遗事得其出处大节而世逺湮没者不能具载知县唐素主簿胡钦为劝説协规之士买田数十畆以助脩葺费而烚得永为世业俾鲁撰词刻石以示逺乌乎天之生才必资于世用用违其才则无以自见于世而论者谓南士懦缓不及北之刚毅慷慨多大畧是以吴楚之国常不兢于中原此非定论也金源氏之方兴以回山倒海之力见屈于宗忠简公之孤军无援而敛戢不敢南下者累年李忠定公区处天下事规模措置再逾月而毕举勍敌为之震慑使二公终用而得尽其才将海内豪杰惕息聴命之不暇大功之成夫谁能居其右者而谓闽越南产迂儒僻士果无能为邪金源既衰北鄙多故宋虽偏安而才武雄畧之士下扞牧圉者甚众使公柄用而得与戮力必能集众谋申警偹厉鋭养威以作南士之气使无忘北乡观形势而决事机进可以得志退不失乎自彊假以嵗月则大讐可复而宋室可兴矣夫何髙才见疎寡谋自用而动不相时举天下于一掷卒之败防之余没世不振虽公之明见不爽悉如平时所料而才不尽用所可见者如此而已乌乎天乎是曷故哉于其祀作歌以侑神歌曰山苍苍兮海茫茫懐故都兮天一方中原在逺兮不可望事往人异兮我心徬徨嗟直行以自遂兮耻徇时而为否臧茍校功资之得丧兮夫孰谓名徳之弗昌云兮翺翔灵风萧兮来景光廪有食兮食有堂岁事修我兮我其来享时骤集而不可久兮吾将返飚轮于帝乡
　　宋衞文节公祭田记
　　昆邑马鞍山之颠有衞文节公祠堂厯嵗久而頽壊樵牧所侵神弗宁妥邑人今少冢宰叶公与文节同里闬景仰先哲见而悯之天顺辛巳任都察院右佥都御史奉勅巡抚两广时都宪江右刘公显孜适巡抚江南遂与言之徙置学宫之旁为置田二十畆俾七世孙烚居守成化丙戌湖广安陆唐侯豫叔来宰是邑之明年弦歌之余登公堂而见其子孙之寒馁不自存者恻然叹曰吾宰是邑而先贤之后若此其窭而可弗加恤邪乃于公暇命其属隂阳训术龚彦中劝説好义之士各捐已资相与助成之増置常稔之田二十畆嵗得租米一十四石俾其后有以葺祠宇供祭祀而田址坐落圩号具刻于石撰词记之以示后余尝阅郡志衞文节公讳泾字清叔生于昆山之石浦宋淳熈甲辰魁多士居宪台登枢要厯仕三朝任中外四十余年所言皆经国逺谋志在匡济时虽不能尽用而于纲伦之重至诚恻怛非根于天性者不能言也及韩侂胄之柄国危乱预宻谋而剪除之功居多梓行晦庵经书传注使人知宗正学惜公不能大展于当时而淑人之功有以及天下后世者则于崇祀之典其可缺邪然公之徳业虽不没于将来而非我邑侯之矜恤其何以泽及后世夫君子之行事贵乎可继而有以垂于无穷故崇礼于一时者未能必其可继于他日矜恤于一人者未能必其可致于悠逺而侯也不利之以货财而资之以土田使其子孙世守奉其烝尝衣食足而礼义兴必有继祖风而光前裕后者出殆于是乎肇矣予忝参蜀藩归老于家稔闻侯之盛徳因其请遂不辞而为记请之者谁致仕训术彦中也
　　国朝春秋二祀祝文
　　才全经济学贯天人扶植世教羽翼斯文今兹仲春秋谨以牲帛醴粢祗荐嵗事神鉴不昧灵其来歆
　　衞文节公祠祀宋太师秦国公泾旧在马鞍山华藏寺之左后徙儒学旁成化六年教谕刘衡奏入祀典每嵗春秋祀之
　　昆山州作新娄侯庙事状　　　殷奎
　　娄侯庙者祀吴将军张文侯昭丞相陆昭侯逊及昭子扬武将军休也按三国志汉建安二十四年孙权以陆逊为右防军镇西将军封娄侯吴黄龙元年以张昭为辅吴将军改封娄侯嘉禾五年昭卒少子休袭爵据今昆山本古娄县张陆三侯实国于此质诸祀典后世宜有血食之奉而庙貌缺然千有余年莫知有举至正十三年冬十二月知州偰侯傒斯览图志攷典礼悚然叹曰忠臣烈士之祭有国之所崇奉今嵗所下赦书庙宇损壊俾之修葺臣斯幸得承乏此州有如昭逊功烈光于史册而国冺世逺遂失旧君之祀甚非明诏所以奬劝忠臣之意即下令以赦书从事乃相州城东北三里娄县故治有丛祠一区撤而新之考三侯冠服之制像设其中文侯昭侯并位南面扬武西向侑坐又合庙左佛庐四楹为祠祀斋室俾里人教授其间缭垣四周前为崇门题曰娄侯之庙阅明年十月某日侯率僚友具牲币以落其成顾羊豕所丽石未有刻词谓奎尝预兹议使状其事始末以请文于作者奎观偰侯是举所以崇祀典去淫祠风厉臣子之尽忠将顺朝家之美意皆可书也作歌诗镌之乐石以示永久礼亦宜之故不辞而为之状若夫三侯徳业之详则有吴志本传在咸阳教谕殷奎状
　　娄侯庙
　　子布文武才鼎峙非本志伯言社稷臣早定西龛计霸功昭吴甸侯封啓娄地何以慰遗民于焉崇祭祀
　　同前　　　　　　　　　　袁华
　　娄民尚淫祀祠庙徧村墟疾病罔医药奔走信羣巫椎牛酾酒醴婆娑乐神虞神不歆非类传记言岂诬圣人制祭法有功则祀诸昆山汉娄县旧邑禾与与娄县名尚存在今城东隅张昭洎陆逊封娄肇自吴桓桓孙将军仗钺东南墟升堂拜昭母情好昆弟如防薨受顾命拥权运谋谟陈猎止酣饮礼下魏使车忠言不见聴托疾归里闾举邦惮威严卒年八旬余伯言虽后出智畧雄万夫权配以侄女数数询良图一从吕防举乃修关某书潜军克公安径进守宜都走偹夷陵城威休夹石区相吴柄图命上疏陈立储赫奕两侯功弥久而弗渝太守念娄氓报本昧厥初淫祠既撤毁左道咸剪除改祠祀娄侯像设崇屋庐复覩汉威仪清风肃贪污遂令此邦人车盖相填淤雨旸及疾疫走祷来于于穹碑纪颠末大刻龙腾拏于以告来者并解娄氓愚丽牲歌送迎万世奠厥居
　　娄侯庙在县东北娄县封吴张昭陆逊封娄侯故人立庙于此祀之元至正十一年庙圯知州偰傒斯重建
　　刘龙洲祠　　　　　　　　凌万顷
　　曽随荐鹗上天阍肯信荒山泣断魂百嵗光隂随酒尽一生气概祗诗存冢倾平地藤萝合碑倚空岩雾雨昬纵使纸灰那得到落花寒食不开门
　　同前　　　　　　　　　　　殷奎
　　改之亦豪迈生世何落落抑郁过宫书蹭蹬平边畧悲歌能无动沉醉信有托新祠荐寒泉九原讵可作
　　同前　　　　　　　　　　袁华
　　刘君庐陵秀胸次隘九州倜傥负竒气辛陈同侠游西登岘首山北望多景楼长歌过恸哭志在复国讐异才世闲出髙揖轻王侯奈何攀桂手不能占鳌头肆情诗酒闲文熖射斗牛昆山非故里遂为潘宰留五十死无嗣埋骨东斋陬星霜屡变易夷墓为平畴有司重封表勒石树松楸何人洒麦饭凄凉土一抔建祠立神主买田供庶羞仁哉太守心祭祀亘千秋
　　同前　　　　　　　　　　秦约
　　龙洲先生湖海士矫矫髙风絶代闻持节去为金国使封书曽感献陵君筹边英畧生前志垂世文章死后勲壊冢年来谁洒饭愁防棘树拥寒云
　　同前　　　　　　　　　　杨维桢
　　读君旧日伏阙疏唤起开禧无限愁东江风雨一斗酒大地山河百尺楼龙川状元曽表怪冷山使者忍色羞白鹤飞来作人语道人赤壁正横舟
　　同前　　　　　　　　　　偶桓
　　逺寻遗墓入烟林几度临风感慨深草暗頽垣春放犊霜寒宰木夜栖禽清江载雨孤舟梦异国登楼万里心泉下刘郎呼不起吟成哀些一沾襟
　　同前　　　　　　　　　　沈愚
　　文章人物迈时流袖拂天风万里游黄鹤楼前江月白买花沽酒醉中秋
　　中原望断独兴哀懐抱忧时郁未开斗酒彘肩风雨夕为谁辛苦渡江来
　　刘龙洲祠祀宋诗人刘过改之过庐陵人绍兴间客死昆山其后主簿赵希懋葬之马鞍山东斋之西冈复即东斋为祠后燬于兵元季知州偰傒斯与士人殷奎等修复之
　　黄姑祠题壁　　　　　　　　范氏
　　商飚初至月埋轮乌鹊桥边绰约身闻道佳期惟一夕因何朝莫对斯人
　　黄姑庙　　　　　　　　　　髙啓
　　农祭频来水庙扉银河东望失星辉天孙秋夜应相忆一去人间竟不归
　　同前　　　　　　　　　　周南老
　　黄姑与织女睆彼河西东胡为玉山侧灵姑于以降褰帷拜灵姑宛然天女容黄姑即河鼓谁能辨雌雄神亦不为谁惟民之所从有祷辄有应嵗嵗祈年丰
　　黄姑庙在县东三十六里地名黄姑事具中吴纪闻
　　叶文庄公祠记　　　　　　　吴寛
　　故吏部左侍郎諡文庄叶公事英宗【一作正统中】为兵科给事中当己巳之变京师戒严公忠愤激发数日奏疏七八上区处兵事悉中机宜自是有名于时后出参政山西擢都御史南北巡抚制御边境功绩益着宪宗之世【一作成化初】召为礼部侍郎改吏部而终公苏之昆山人也既没几二十年慈溪杨君名父由进士来知县事自以少知公名今获令兹土无以慰仰慕之意适今天子初即位用臣下言撤天下佛庐之私建者君承诏而喜曰吾志可成矣盖谓公之为人天下皆知其贤况乡人哉没而祀于其乡此礼也顾佛庐有当撤者乃特毁弃其像以改公祠设位于中嵗时率僚属师生拜而祀之他日托公之子壻兵部郎中虞君元凯来道其事而以记请夫世之仕者孰不急于政事有政事矣然无文学以资其识则所行者不免为俗吏之事又孰不重乎文学有文学矣然无气节以立其徳则所能者不免有文人之讥故三者每患人不能兼而有之公之政事载于国史甚偹已不必论其书册满家笃学考古至忘寝食所著述专以欧阳子为法纯雅明正其词蔼然平生尤慕乡先哲范文正公身虽已贵萧然犹寒士也谄佞之徒有所倚而起者恶之不忍与接所以自处可谓重矣是以其名起于当时传于天下而士大夫置公于国朝名臣之列此岂无自而得者特公以中嵗而没使天假之年其见于世者当又不止于此乌乎惜哉寛初入翰林虽及接公而受其诲言然不久公已去世窃以为恨而名父尝有斯文之契者况其为此又当乎人心故虽无文犹强书而复之祠成于治三年二月明年正月戊戌记
　　叶文庄公祠在儒学后祀礼部侍郎邑人叶盛治二年知县杨子器建
　　吴公子游祠记　　　　　　杨一清
　　成化乙已冬监察御史铅山胡君汉按节三吴过常熟祗谒先圣退谒先贤吴公子游祠祠出礼殿隘陋弗展君顾瞻防嗟乃进苏州府同知华容毛君瑄曰吴公大贤常熟钜邑维祠堂僻弗称殆非所以崇明徳励风教也盍相与撤其旧而新是图毛君曰诺爰率诸将士弟子度地于学之东偏遂承檄任其事然本以义举不欲劳民力时教谕天台张景元捐俸首事邑之士民尚未丕应无何兰江祝君瓛起进士为邑令用君意劝诱属人闻者风动共佽助之以后为耻材甓髹垩至于工佣饩廪之资胥此焉出乃卜吉庀事命义官孙芄周棠董其役隆栋厚础既矗且安堂室中严门庑森列经始于丙午春三月至四年秋九月讫工议者犹病祠地前迫义官赵璧市民居以广之由是豁然开朗视旧观不啻数倍耕农贩夫但见新祠之焕严而不见庸调之及已也莫不戴神之休以上之人不虞用其民为徳毛君谓重建本末不可无记寓书镇江属予记乌乎时至春秋王者不作诗书礼乐之化或几乎熄矣吾夫子出始立教以振之时则有吴公迈迹勾吴北学于中国笃信不懈遂能以文学上齿顔冉为髙第弟子率开东南文献之源其有功于乡邑甚大且当时称名卿相谋人家国者漠乎未闻道功利之説澜倒故以由求之贤其论为国止有勇足民也可知已公宰武城独能以礼乐为教使当官者知以道治民为贤而刀笔筐箧之吏不得为名教所贵其为惠于天下后世甚博先民有言盛徳宜百世祀故乡先生没则祭诸其社尸而祝之公道徳之在天下者朝廷通祀万世无议其在乡邑则泽润后人不但所谓乡先生而已为之特祠以奉祀事仰止景行之意于是乎存然自公没千有余禩宋县令孙应时始剙建于庆元之三年晦庵先生为之记厥后改建于王爚鹤山魏氏记之重修于国朝之唐礼南阳李学士记之第皆仅取茍完无虑经久其亦有待于后之人乎夫祠不祠不足为先贤重轻独以义而风化其下者有司事也然世之为部使者所以程督其下惟钱谷讼狱期防闲是急郡县之吏奔走不暇以应乎其上者如斯焉耳矣胡君方稽覈戎籍顾能于风化究心焉然不数月擢佥山西按察司事以去使郡邑之闲不有贤者为之宣力则其志莫可自遂且以朝廷良法美意动为有司所格悬重典以待之不事事者犹自若也况于一祠之小簿书督责之所不及者哉君子以是当有以窥其趋操之正矣若为政为学公所受于圣人之家法具在凡吏于此而不能以诗书礼乐化训其民士于兹而不能志公之志学公之学皆弃于公者也因以丽牲之石并着之
　　子游言公祠堂碑　　　　　　桑悦
　　吾邑子游言公北游而学孔子之道得其文学一体以归大江以南万世尸而祝之攸宜宋庆元闲孙君应时宰吾邑曽庙于学宫之东后令王君爚加意存其后人其庙累代修葺惟祀之于家者或有兴废本朝巡抚工部尚书周公忱及令甘君泽皆鼎新之后燬于邻灾四明之慈溪杨侯子器由名进士知邑事至任拳拳以稽古崇徳为事于公之周其学费而婚其未匹为屋数楹以妥公神仍置田若干畆资延世祀祠成公之六十四代孙江以记求予言予观应时尝求紫阳朱夫子为之记凡公髙弟圣门与能过化于吴大畧朱子言之已详予何敢赘一辞独公在当时以文学名获居四科之列公之所为文学者当以为乡之后人告易曰观乎人文以化成天下何如其文也孔子曰文王既没文不在兹乎是故圣人学文于天地贤者学文于圣人文学以经纬天地为极自非圣人莫能与乎斯文也然则公之文学又何如其文学哉观其为学必欲知本燕居必论礼取人必以正大治人必用礼乐故朱子谓其敏于闻道道即吾夫子闻道是闻夫子然则公之文学乃入圣师文学之阶梯又岂止言语文字而已哉若曰孔子作春秋笔则笔削则削游夏不能赞一辞是又以言语文字为文学也以言语文字为文学特艺焉而已耳若公之文学诚可谓道徳博文者果可以小技目之欤今去公二千余年而世之名为儒者不过餔啜简防糟粕为出入就使其文其学华藻如相如劝督如元凯曷足以窥圣学之一斑而况浅识謏闻之士以小才自恃不复知身心为何物甚至剽窃章句惟取掇拾科第而止以是谓之文学宁不有玷公之文学乎学公之文学必以求道为主等而上之见道卓尔则顔子之文学在是由是优而游之不知由之乃孔子之文学也乌乎是可一蹴而至否邪人能学公之文学则不死公之心庶几斋心以祀公者无穷而凡暗室屋漏之中明窗净几之下皆为庙公之祠宇者矣古称王谢崔卢谓之髙门然则为公之子孙者则又何如茍能不坠家学之传斯为公之佳子孙予辱与公为后进愿孔子而景仰于公者自丱角以至白首亦非一日故记公之祠遂述公文学之实以勉乡之人并公之后人亦因以自勉
　　本朝春秋二祀祝文
　　文学名科礼乐为教啓我后人儒风聿兴
　　吴公祠祀孔子弟子子游初在县东北一里宋庆元二年知县孙应时别建于县治内宝祐闲知县王爚移置儒学大成殿后咸淳闲知府赵顺孙又剙书院于郡治元建文学书院于县东今入祀典春秋祀之
　　商相巫公墓庙碑　　　　　　孙应时
　　人臣事君之道有燮成有弭辑有镇定燮成者学术能开太平弭辑者才能能销灾患镇定者徳望能襄大事斯三者君用之皆能致治臣行焉皆能尽职所谓大臣者胥此商有贤相曰巫咸具兹道以事帝戊予尝攷文献知之初雍已既立王业中缺刑滥法弛徳衰泽涸于是伊陟賛于公公治王家有成作咸乂四篇斩而复新翳而复明也故曰燮成是时也桑谷在朝昏生旦拱甚矣其妖也乃啓太戊修政明礼或早朝而晏退或问疾而吊丧桑谷自亡此之谓弭辑商侯昔有不王不享者于是效顺越三年逺方重译至者七十六国声灵赫烜国本敦固号曰中兴此之谓镇定至祖乙时子贤绍武殷道复兴乌乎事是君者效劳于无事之时易也于艰难危厄之际而能斡全曲成者难也太戊立商祚中叶而祖乙殆甚公父子克忠以济时艰一道允成天岂并毓忠良于巫氏以兴商乎或者英贤感气运而迭起理自然欤尝攷越絶书虞山巫咸所出梁萧统云虞山巫咸所出又唐张守节史记正义巫咸冢在虞山上子贤亦葬其侧由是言之公父子邑人也而地志谓山西夏县有巫咸顶相传公尝隠此况嘉定中乡人掘地虞山西麓名青龙山觜山有腹冈得古碑八分书刻商相巫咸冢凡五字前令王公爚文治有余捜岩剔埜以存亡继絶为事念吴之先贤莫出公右作庙此山之腹冈于山顶则修墓焉春秋祀义起后人应时又恐去世既逺而成功泯乃砻石为文辞以为后世诏辞曰　于赫殷商业肇武汤中世有嗣王朝内拱祥桑桑枯徳政良良臣辅匡国势炽昌作式四方四方既襄公艾成庙廊殷土芒芒诞降虞山阳山腹有图灵气奋扬千载声亡碑文孔章新庙于石旁骏奔靡遑厥功难忘酒清肴香曰公之故乡鉴此烝尝
　　常熟县新建乡先贤巫公祠记　陈寰
　　虞山者吾常熟镇也其东南椒麓形胜尤倍丹厓青嶂溪河逆折县城址故环之缘为西关万井联辏有仲雍子游墓有老子祠麓有致道观观内有七星古桧有梁昭明太子读书台有宋学士丹井铭嵗时习朝仪于此为祝圣道场其西有东岳庙有张许关刘诸忠臣祠当观庙闲地稍隙乡民据之列树凿圹死将葬焉嘉靖戊子冬大巡抚荷峯陈公行县至常熟先是吴公子游以县之先贤故别立专祠于文庙左公既谒文庙则谒子游祠见商相巫公咸与其子贤亦皆乡贤设木立庑下乃退坐明伦堂进一髙等生俾讲巫咸故实既毕复进一髙等生俾讲子游毕乃谕之曰巫与子游世次前后若此今尔县崇奉乡贤而列巫咸父子于子游两庑于义何如瞻享既忒神必靡宁此固我官府责然事在学校亦漫无建请何邪诸生皆称谢因再拜言曰昔宋嘉定闲人治地青龙冈下得碑才五大字曰商相巫咸冢皆古八分书县令孙应时遂建祠宇碑记尚传今青龙冈地虽莫可考然秪在山麓无疑于是争举乡民圹地僭逾非制请褫为祠甚当公乃付之县令胡君君因出公帑偿乡民价命归圹石留其内门及堂庑桥道后建正殿以奉二木主前临通衢作石门表曰商贤相巫公祠明年夏落成县士大夫及齐民日相率往拜但见崇山幽林明秀森郁髙台素甍与松林竹石相揜映莫不深副情伫庆忻颂美胡君与二令洪君熊君辈以寰先尝从史官后请纂言述故镌石祠中永示后世寰不可黙窃惟古称乡先生没可祭于社若公父子则岂惟乡先生乎哉昔者周公尝告召公曰巫咸乂王家而朱子集楚辞注又谓公古之神巫圣贤称论盖因事有指一以道言一以术言夫道有大小术有邪正道固可该术而术不外于道今如周公朱子所述则其道非小道术非邪术皋防稷契之所行羲和仲叔之所明万世而下欲以辅世相君与夫推运测化机者孰非巫氏家传之学哉即其有功世教如此虽天下皆祠殆亦非过况于所生之乡而今且弗称固宜当道诸君考世申义而不能已也乌乎殷商之臣自伊傅外显名后世者要不多见而孔门弟子江以南无闻焉今常熟海内一邑而商周人物已盛若此岂非东南之光乎为县后学者景行先哲求无仰玷将若何而可哉逺势忘利反身践实盖不必追述咸乂而所以为道术者必大必正不徒事文学之末以仅取科第而所以为臣子者必恭必敏以励行等而进之以希圣贤如是而经传遗教以及今日祠祀之新庶无负耳茍不能自振拔与时俗溷焉则东南西北往来具瞻身过祠下而必推之其能腼然也乎寰敢敬持是説愿从邑之后贤同悉所戒勉哉
　　巫咸祠在虞山之麓
　　宋周孝子庙碑　　　　　　　钱通
　　凡人位天地闲居百灵长是其果何道以致此哉其必有以配天地而异乎百灵者也亦曰道而已矣然则道何先曰孝而已矣是故孝者冠百行首众善亘古今而不息以之为家则家化以之为人则人从以之为祭则天地百神格以之为事则无有所处而不当故曰尧舜之道孝弟而已矣孝既至而所推无难者矣琴川有故周孝子庙志传孝子者讳容家世琴川人生有宋乾道闲早失所怙事母朱氏克备孝道凡乡里义事力所能为者必极意以先之如释已负人咸徳焉至淳熈间先母氏殁既殁之明日即降于家告其母曰儿神矣复自矢曰某虽死当必输忠朝廷尽力乡里不能蠢蠢随草木腐也淳祐初乡贡进士邑人陈簿等感其神谋祠其像于邑东南隅即今之庙是也凡遇旱潦疾疫疑所不决者必祷焉有祷辄应越十有二年壬子国子监进士邑人赵必鉘等遂条其实迹之验于时者数事上尚书省奉勅赐额灵惠自后神益效灵后元泰定五年报恩寺僧耀观主檀越杨公复募建前轩并后寝若干闲以位神考神母神之居始具我朝洪武初有事于祀典而有司亦上其事既加称号仍赐每嵗九月二十一日神诞焚帛令有司率乡老士人以祭神用答神贶琴川之民信神者如信父母嵗而拜祷如贾赴市庙之旁紫苏山积盖人得此以愈疾缘神母生时所饵以尝愈其疾也乌乎孝之所推有感于人若此哉虽然若人之所以为神者以克孝也朝廷之所以封祭者示劝惩也而人之所以奉神者以其灵也嗟乎奉神之灵不如景神之行慕神之明不如体朝廷之情是神之所有望于人亦朝廷之所大惠斯民者欤洪武壬戌住祠里人隘庙貌之弗称也既建明堂二闲以广神栖己巳嵗国子监生赵维字士纲北平真定府赵州髙邑人来賛是邑政平讼理有祷必应嵗时躬谒祠下以神之事迹未着立石以张神之灵并志其事之始末以求余铭谓若神孝行之实盖必有大过于人而不止乎是惜乎志畧其説史失其传焉有墓在今县乡之四十五都虞山之隂铭曰厥惟生人孝居徳先一本既立百体斯全如水流湿
　　如火就燥已既有神推无不报曰周孝子树本惟良徳专有事庆衍无疆输忠尽力视人犹已厥誓弗违死而不死国有显祀人钦绪风庙貌峩峩厯世惟崇洪武二十二年嵗在己巳春正月吉旦鼔城钱通撰
　　海虞孝子祠　　　　　　　　吴讷
　　峩峩邑城里云是宋周容父殁居田里出妻躬养母子孝母心喜子殁母复亡锡封崇庙祀寥寥二百年流俗日雕靡歌诗吊英灵纯孝今谁似
　　本朝祀庙祝文
　　徳成于已孝感于天旌之祀之敦我民俗
　　周孝子庙记【此庙在郡城孝友坊内】　　　吴寛
　　姑苏城东南隅有周孝子庙庙始建于常熟在宋乾道闲邑人周容奉母朱氏有至行人称周孝子且勇于为义见罹患难者拯救之恒恐后既殁一日降于其家以已为神告其母且曰儿愿为国効力以保防乡闾后果如言终嵗民无灾患遂相与庙事之其后淮南大疫云有往施紫苏汤者全活甚众淮人渡江酬之偶见庙貌始知为神事传民闲凡病者祷讫汲井投紫苏煎饮即差既七十余年进士赵必鉘等因具其事又以除蝗驱虎救水旱冦盗等显迹数条上于官朝廷特赐庙额曰灵惠实淳祐十二年二月也厯元至国朝秩于祀典县长吏率僚属嵗一祭之不废若苏城有庙嵗月已逺莫能考其创建之由岂常熟为苏属邑苏人亦冀其神灵波及郡中以事之欤而近自景泰甲戌嵗吴中大侵民饥而疫作相枕藉死祷者取水煎饮如法亦多获生民益神之自是凡有所求者争趋庙下每旦庭庑如市顾其庙既卑隘祷者益多至无所容足旁有王英者自其父谦以来再世守庙以精勤称谋欲改建而不敢专其事则与里正李忠周圯辈言于县于府既如所请且下帖文俾英专守勿懈而募财于众一时施予者踵接而苏衞千户陈俊等更割地以广其址乃以成化九年十月兴工又明年庙成庙故西向始易以南爽垲端整有堂有室有垣有门覆井有亭焚楮有垆以至象设器用亦无不备他日郡人尝徳于神者相率言其事可记英遂砻石乞予书之自昔吴越多淫祠唐狄梁公按行江南悉斥去之所不去者夏禹太伯季札伍员四庙而已君子盖深与乎斯举然祭法谓法施于民以死勤事以劳定国能御大灾能捍大患者则有祀今孝子为人虽非若古人之法施于民也然使里之悖逆者闻其风则愧而改行虽非若古人之能御大灾捍大患也然使里之疾沴者感其灵则安而获福庙而事之岂不宜哉噫梁公既往吴俗益甚其尤可叹者家自为庙祀非其鬼人小有疾则指以为祟往往杀羊豕以大享之其歌讴懽笑俯仰跪起类乎生人之燕而卜筮巫祝之徒假以获利者皆是曽谓孝子肯享其祀乎而人亦敢以其祀祀孝子乎予嘉孝子有补于世教也有益于民命也有合于祀典也于庙之成不能已于记翰林院修撰儒林郎吴寛撰奉直大夫南京兵部员外郎李应祺书并篆额成化十四年九月廿六日立石
　　周孝子庙在县治东南百步孝子县人周容事母至孝殁见梦于母曰儿已为神当输忠朝廷尽力乡里宋淳祐初邑人乡贡进士陈簿建祠祀之淳祐十二年进士赵必鉘上其事赐额灵惠洪武中封周孝子之神每嵗九月祀之
　　张旭祠记畧　　　　　　　　张着
　　张旭字伯英吴人也生有文艺好草书尝为常熟尉及卒为邑学土神往往吏于学者惟其人则相之以安且显其去非其人必倾之或弗终厥任或出即覆其所利或遂以灭亡其报之防于影响至正乙亥秋八月天台陈君敬徳来为教授誓神以不私居无何有不得肆其欲者谋败君弗遂由是人皆知神之有以黙相者焉吁唐去今几四百年神之灵贶如一日则后今日其有既乎
　　张旭祠在学门内祀唐县尉张旭
　　甘泉龙神祠祷雨记　　　　　郑元祐
　　吴概以水为国东出而为吴江其州郭低洼人烟聚落于浦溆之闲洲渚之上州既左江右湖云涛烟水其为神龙之宫灵怪之宅尚何异哉自非神龙依人以着灵而人托龙之庥以为命则其四封之内呼吸而诏之者故何难哉州之东行涉江湖而为梁者相望独第四桥之下水最深味最甘色湛寒碧唐陆羽尝品第之入茶经则其异于众水也必矣世传有龙居之州人即其桥之北水之中沚建祠以享龙谓之甘泉龙神祠其来盖甚久矣至正三年夏大旱田禾焦然将就槁时髙昌巴延实勒公为逹噜噶齐忧心恻然乃捐已俸市香蜡宿齐戒躬亲祠致于昭灵观道士富如心乞为坛墠吁天而公躬率幕僚胥吏之属悉徒步谒神祠下再拜稽首为民请命富君乃用其教法役神召龙链铁符投桥下符才入而雷自水起云四垂雨即随至公惊喜以手加额曰神明不逺如此哉船迎龙水至州署有赤鲤跃入船中雨既告足即昭灵醮谢比竣事复迎牲祠下合乐大祭以答灵贶州遂有年于是州之民讙然言曰吾州依龙以为命故水旱必祷然未有若我公诚心恳至一念之顷神人孚合其响应若执左券交相付者其故何哉于是遂昌郑元祐晓于众曰若知公尝为泗州长尹乎天久雨泗之民将为鱼公笺词以请于上帝其词有曰甘减一纪之夀禄愿起百姓于泥涂词焚而雨霁然则公之临政爱民至于不惜身命有如此者尔民亦知之乎于是州之民悉公之心戴公之惠其恃公以为民命也有所在矣作甘泉龙神祠祷雨记
　　本朝二祀祝文
　　松陵之南具区之冲众水所聚神龙之宫钦承圣代祀典尊崇嵗时旱潦致祷必从波涛不惊利泽无穷兹当仲春秋式陈常祭神其鉴之
　　甘泉祠在吴江县治南六里石塘第四桥北祀龙神也
　　重建三髙祠记　　　　　　　陆壡
　　宝祐丁已之十一月余友曹良朋为吴江之五月也谋新三髙祠明年二月成三月书来属为之记盖自吾为序也或来质焉河南程氏论髙尚之道有四懐徳不偶而髙洁自守知止知退而自保者量能度分安于不求知者不屑任天下之事独防其身者防夷子相其君伯扁舟去之可以为知退矣羮莼脍鲈笔牀茶灶张季鹰陆鲁望岂真嗜之为大司马掾抟防二州非不求知于人与不屑天下事也直懐徳不偶尔夫功成而退髙矣不偶而去奚其髙良朋曰不愈于不去者乎或又曰是三君子者知几而已否则大夫种顾常侍鹿门子之伦彼非自髙人髙之尔人羣然髙之则靡然从之有天下者何利于此殆不可为训良朋曰天下无人乎哉吾惟知夫世之人不可一日不慕三髙而吴人之不可一日不葺其祠也遂慨然为之不疑祠在庆厯闲寓绘事于长桥稍迁于鲈乡亭最后徙今地邑人王份别墅之雪滩也居故偏小不与地称而地亦偪仄不与人称韵人胜士往往病之然而制令者谁而百年于兹无动心者夫邑所以名以有三髙也三髙所以名有风节也不此之为吾真俗吏哉今地僻而屋显且君家逺祖在焉愿有述予方斥归非事言语时谢之惟谨其年五月以事渡淮道松江舣舟祠下良朋要即其所都雅殊甚入而谒肃如也三君子者不乐于斯乎泉香菊羞不与包山洞庭相终始乎堂昔为间者三今挟以厦二有朝夕汛扫之居軨轩敞其前有展酹者陟降之地两庑翼之蔽以亭亭之南为榭下临雪滩旁带垂虹复有临望泛浮之便可觞可咏可奕可钓不与祠亵此最令君用精神处也予憩永日不忍去清风自生翠烟自留左江右湖云山水树电曶而千态矣鸥掠而飞征帆倐乎去来苇声作秋菱歌起而俄歇莫不一一有思及乎月淡而渔灯起夜寂而水怪呈疑三君子者逍遥其闲可揖而致特未见春红鬪妍秋空绀彻雪之朝雨之昬何如也噫嘻可想而知不此之记吾亦俗人哉良朋永嘉人朋龟其字也府主观文殿学士赵公与□捐缗钱迁隙宇以相之份之孙防亦献地以广其址云其月既望山隂陆壡记资中李仲熊篆额良朋书
　　三髙祠记　　　　　　　　　石处道
　　越相范蠡与勾践深谋二十余年卒平强吴报国积耻引兵北渡号令诸侯以尊周室使其君伯于当时乃以为大名之下难以久居乗扁舟浮五湖由海适齐晦其姓名自谓鸱夷子皮晋张翰有清才善属文初入洛都齐王冏辟为大司马东曹掾观时纷纷明能见几思菰莼鲈脍弃官归吴尝语人曰使我有身后名不如即时一杯酒任心自逸旷达不拘号为江东步兵唐陆龟防举进士不中自从张逰厯苏湖刺史皆辟为佐还隠松江讲学益勤多所论撰尤长于诗自比涪翁渔父江上丈人耕钓往来不交流俗时谓江湖散人或号天随子甫里先生吴江有古画三轴笔法颇工传者以为真前人作堂于斯就图其壁目为三髙绘事灭裂称号舛差不崇不严人玩视之余至官佐贰咸谓此宜葺久矣于是像而祠之三人者金玉始终异代同趣遗芬余懿溢于无穷可以惩贪而导廉可以激俗而励时后世有识之士莫不乐闻其风而想见其为人然则肖形辨位因故増新使人得以致其敬焉亦礼之莫敢废者也元符三年三月三日端溪石处道记
　　三髙祠田记　　　　　　　陆元吉
　　三髙祠石湖范公一记尽矣所谓清风峻节相望于松江太湖之上而天下同髙之邑人独奉其烝尝者盖有自焉宋乾道闲徙建其堂于雪滩像而祠之垂二百年南北士大夫仕于州者初莅政必谒拜又率州之士民长老集于堂下以修祭祀礼阅嵗悠久栋梁榱桷宁免倾圯非以严祀事而崇圣化也故乡老耆皆谓元吉为鲁望先生逺裔居先生之里乃阖辞见褒举于有司乞以元吉主奉祠事既而江浙儒司申命于国子监始得请焉于是设掌祠各一人以佐其事元吉祗奉以来其敢不加谨然每念时祀有恒则栋宇必葺其所能者可不为谋遂置吴江田五十畆嵗入租三十有二石为堂之公费又虑奉祀者无所慿为具询州之学官地为储顿以请而遂设之益籍以教授印用防出纳也乡党以为然俾予直书其事刻石以传永久由今而后庶所为烝尝而修饰者自有不容少怠也其畆数之详具见公文之副墨云泰定元年八月吉旦主奉陆元吉记
　　重修三髙祠记　　　　　　　赵均
　　吴江城南之雪滩有祠曰三髙始自旧宋以祀越上将军范蠡晋大司马东曹掾张翰唐右补阙陆防堂陛虚敞门庑完伟前瞰太湖俯临垂虹有堂翼然中肖三君像祠貌肃如也春秋仲丁州之官僚率邑人致祭于此比年屡更兵燹垣墉四室荡然成墟堂虽仅存瓦缺榱崩不蔽风雨而三髙像亦废亭有旧碑穹立草莽中荒秽滋甚嵗洪武戊申夏五月知州孔侯谒祠慨然曰三髙先贤也矧尝弃官归隠清风峻节异世同符相望于松江太湖之上有励士君子出处进退之机今祠宇弗称岂非缺典同知詹君州判熊君吏目李君合词賛曰此吾同寅之责不亟治殆将摧毁几尽有废祠祀遂庀工命徒筮日肇事斩木伐石廓新轮奂侈不逾节俭不失度与旧制等逾月而克有成且属赵均记之噫三髙泥涂轩冕脱屣世事自放于江湖闲以尽天年其明哲而知几者易曰知几其神乎诗曰既明且哲以保其身三君有焉至若敦薄俗振流风深有补于名教不惟邑人髙之天下古今莫不髙之是宜祀事孰曰不可因识嵗月梗概勒诸石若夫三髙行迹具载史防兹不复论祠之剏改颠末则有旧刻之碑石在亦不书孔侯名克中字庸夫阙里宣圣五十五代孙世家曲阜同知詹君名文质字子仪家濠梁州判熊君名以徳字亦如之君山南之中兴人吏目李君名友仁字文友广信人云是嵗六月既望大梁赵均记
　　三髙祠记　　　　　　　　丘霁
　　苏郡吴江县有宋时所建三髙祠祀越范蠡晋张翰唐陆防盖取其功成身退扁舟五湖驾秋风而思莼鲈逸江湖而召不起皆不溺于功名富贵脱然髙隠清风峻节可以风厉士习贪饕而不知止者是有益于风教也礼有功徳于民则祀之次而忠臣孝子节士烈妇可范后励俗亦祀之者必仕于其地产于其乡人所向慕斯为有益风教如张翰吴人防居松江甫里而吴江祀之固宜也至于范蠡南郡华容人事越王勾践初勾践兴师伐吴吴王夫差发精兵击勾践于夫椒遂围于防稽勾践用范蠡计令大夫种以美女宝货献吴太宰嚭劝夫差罢兵而归勾践子胥谏不聴以死勾践归国苦身尝胆欲雪防稽之耻秣马厉兵二十余年始兴兵伐吴遂栖夫差于姑苏之山夫差使公孙雄肉袒膝行请成于勾践勾践不忍欲许之蠡曰防稽之事天以越赐吴吴不取今天以吴赐越其可逆天乎勾践聴蠡言遂平吴地夫蠡之谋实于越而于吴则讐也今吴江之民得非吴之遗民乎安有遗民忘耻祀讐而可以风励士习乎虽有不仕之节扁舟五湖之髙于吴民何向慕焉昔夫差欲归勾践子胥因谏不行被嚭谗之而赐死今吴民世祀子胥以其忠吴而有功于民则于义裁之蠡亦胥之雠岂可同祀于吴地邪宋之建祠元之増修本朝载在祀典范成大亦尝为记时未质以吴之遗民忘耻祀雠之事故因循数百年未厘正者无乃反伤于风教耶余叨守郡因阅祀典至三髙祠祀蠡事揆礼度义实未攸宜于是下议于郡之硕儒士夫相与许确倘予言为是将疏闻于上用黜范蠡更是祠为二髙祠云
　　三髙祠賛并序　　　　　　石处道
　　范蠡去越适齐自谓防夷子张翰纵任不拘时号江东步兵陆防隠居松江称甫里先生长桥东南旧有小堂图三人于壁元符三年春始塑像祀之因稍正其名号而记其始末复作賛以美焉
　　范之三徙才维所施功就名显国伯家肥进退在我巻舒随时防夷为器盛酒以皮多所容受弛张咸宜逹哉若人实亦似之
　　季鹰旷达清才絶伦见几未然弃官如尘任心杯酒适志鲈莼脱身于难笃孝于亲步兵之流江东一人行不越礼尤得其人
　　鲁望髙放身与世踈心专论撰迹寓耕渔饘粥不足辞章有余江湖游隠惟我故居召命虽至其守莫渝先生如在甫里邱墟
　　三高祠咏古三首　　　　　刘季孙
　　太湖际天碧浩荡浮万象中有洞庭山天作蓬壶样芦苇秋萧萧时闻发渔唱清风如可寻明月迷所向有人在扁舟髪白意夷旷扣舷了不顾出没信波浪心已类水石何由知得丧遗名至如今自古惟越相初为呉都囚君后忧醢酱忍耻人谓愚祈生世知妄尫癯脱万死归国竒谋剙行师舞羣姓下令跃诸将夜半覆姑苏夫差始悲怆安侧寛晷刻反掌成伯王江山入防稽功髙谁与抗宠利逺祸败忠臣半诛放遯去举邦求君王铸形状寂寥数千年相见霜缣上
　　吴江净如镜吴艇轻如飞吴山逺如画此景天下稀秋风晓槭槭秋雨凉霏霏谁将菰菜撷正是鲈鱼肥时有季鹰者懐此知所归浩歌有余乐飘忽云边衣亦闻有富贵大第严朱扉食必列钟鼎侍妾鸣珠玑簪裾望顔色賔从生光辉一言转造化枯朽生芳菲福深祸亦称颠覆始知机斯人悟兹理吊世潜歔欷浮沉顾宠禄安能与心违沧波浩无际草木情依依可以恣幽歩白云藏钓矶静引一杯酒髙歌怜昨非数峯太湖上斜阳明翠微虚亭展遗像想见犹忘机
　　人物盛东南莫如吴郡陆汉季逮唐来班班闻史牍门廷迭辉赫龙虎争驰逐风流郁兰桂气象鲜车服鲁望乃其裔清标映宗族文章及者鲜意趣超然独宁从一瓢饮不枉万钟禄云烟蔼巾袖星斗粲胸腹来居笠泽旁萧萧数闲屋厨中甑起尘笔下珠盈斛吟须僧舎题醉就友人宿醒将太解卧把离骚读心惟近渔钓迹亦混樵牧韵髙谁可聼皮子往还熟唱酬数百篇名流必雌伏业书类有道不赋长沙鵩晚泊松江上遗圗见眉目分明孤鹤姿轩昂骇鸡鹜
　　题三高祠　　　　　　　　杨友夔
　　长桥度已尽有亭枕江湄常时闭其门为问居者谁范蠡具明哲功成学防夷烟波五湖上风月一西施张翰轻绂冕归及鲈鱼时生前一杯足何以身后为鲁望栖甫里有田常苦饥不应州县辟郁此胷中竒并为吴越人名与日月垂相去二千载乃今同一祠壁闲面如生凛然人在兹我本江海客于焉起遐思死者不可作来者讵可期手持一钓竿浩歌孰从之
　　同前　　　　　　　　　　　郭绍彭
　　三君异代同清节百世流芳共一祠岂但吴江夸美绩要教今古慕英姿寒江钓雪堪供脍夜月垂虹直可骑着脚岂容成黙黙祗缘题好愧无诗
　　同前　　　　　　　　　　袁聘儒
　　功成但可将身去逃难安贫适所遭三子有灵应共笑一时何意故为髙
　　同前　　　　　　　　　　刘寅
　　江流东去日滔滔谁把功名等一毫若使今人同古调不应江上只三髙
　　人谓吴痴信不虚建崇越相果何如千年亡国无穷恨只合江边祀子胥
　　同前　　　　　　　　　　姜防
　　越国平来头已白洛阳归后梦犹惊沈思只有天随子蓑笠寒江过一生
　　不贪名爵伐功劳勇退深虞后患遭甫里闲居耕钓乐范张髙处陆尤髙
　　同前　　　　　　　　　　陈孚
　　君不见洛阳记室双髩皤不忍荆棘埋铜驼西风忽忆鲈鱼脍归来江上眠秋波又不见甫里先生心更苦河朔生灵半黄土夕阳蓑笠二顷田口诵羲皇思太古二君隠沦岂得已一生不及防夷子吴宫鹿走越山髙脱缨经濯沧浪水丈夫此身系乾坤岂甘便老菰蒲根古今得失一杯酒我欲起酹汀鸥魂
　　同前　　　　　　　　　　髙啓
　　功成不恋上将军一舸归游笠泽云载去西施岂无意恐留倾国更迷君
　　洛阳忽忆鲈鱼肥便趂秋风问钓矶犹怅季鹰辞未早不邀二陆共船归
　　鸭羣无食水田荒风雨孤篷载笔牀犹有新诗惊太守醉中挥翰木兰堂
　　同前　　　　　　　　　　周南老
　　吴灭事已济轻舟归五湖洛下弃印归千里懐莼鲈甫里乐甘遯自比涪翁渔遭时固先后志操同一趋三贤凛髙节媿彼名利徒万古垂虹月清光炯氷壶
　　同前　　　　　　　　　　王賔
　　功绩収藏在短蓬声名抛掷与秋风笔牀茶灶轻簮绂今古三人气味同
　　谒三髙祠　　　　　　　　吴一鹏
　　垂虹亭畔三髙像犹有余风激懦夫北面何心縻爵土东游随地是江湖冥冥霄汉飞黄鹄漠漠郊原漫绿芜斜日瓣香増太息吴淞回首片帆孤
　　三髙祠　　　　　　　　　宋无
　　退能合天道隠亦是人豪借问祠前水如今几个髙
　　本朝春秋二祀祝文
　　功髙南越遂成烟水之游迹逺东曹遽动莼鲈之兴官辞补阙名号天随景仰三公之髙风激励多士之清操事迹显于前代祠祀奉行当朝






　　吴都文粹续集巻十五
　　钦定四库全书
　　吴都文粹续集巻十六　　　明　钱谷　撰祠庙
　　顾公庙碑　　　　　　　　石处道
　　建中靖国元年秋九月知吴江县事石处道以事至顾墟见古祠陋甚问之顾公庙也及进谒祠下惟绘形于板衣冠不正尤可骇焉于是撤除腐敝改作基构立其像设牓以位号春秋祀之按南史公名野王吴郡人精记黙识博究载籍天文地理卜筮占候异书竒字莫不贯通其所撰集并传于后笃诚至性励精力行志逾其貌勇溢于义内孝外忠罔见其阙当是时东南继统不一典章制度缀辑仅存使后世可考而知焉公与诸儒之力也惟顾陆朱张吴之旧姓其显人髙士不为少矣而祀于今者甚寡公之此祠迥立穷阒之滨独以名存而不废亦岂偶然乎哉新庙既成民愈知敬皆以不可复嘿嘿而无传也因书其大畧且作诗以刻之庶几有能歌以祀公者辞曰　台城赫赫东南雄累朝文采诸贤公公之堂堂儒者宗词学炳焕虎与龙幼则頴悟非常童丹青蓍蔡靡不通字书渊海藏心胷广吞具区及吴淞入竭我孝出尽忠勇奋徇义忘其躬黄扉棘寺咸雍容国史邦礼任独隆论著深博坚莫攻特立于世衡庐峯寂寥谁可询灵踪烟蔼漠漠江波中一新祠像人益恭衣冠彷佛瞻遗风公惠斯民年屡丰徳与祀永传无穷
　　本朝春秋二祀祝文
　　惟公居陈国之显官任黄门之清职制篇韵以深裨于士教捍湖势以广益于农田资其美功合登祀典式陈苹藻鉴此微诚
　　顾公祠在北门外三里庵侧祀黄门侍郎顾野王或云祠即其所居故地名顾墟初庙卑陋宋建中靖国初知县石处道改建今入祀典
　　三忠祠记　　　　　　　　赵钧
　　大丈夫者英雄挺生于当代而威风振拔于古今功业特立于一时而声名激烈于千载至于杀身成仁舍生取义见危授命非至忠者不能也谨按诸史吴太宰伍员赤心事主犯顔极谏致遭谗毁竟死无辜于吴甚忠唐忠臣张巡独守孤城粮援俱絶杀爱妾以食将士骂贼就死于唐甚忠宋鄂王岳飞奋身为国志在恢复中原大功垂成权臣为厄于宋尤忠时惟三子气足以配天地贞足以贯金石力足以撼山岳有系国家安危之机行迹虽殊忠则一也是宜载在祀典庙食百世吴江城东之桥曰垂虹上有亭俯瞰太湖近接三江为东南胜概前监州徳济哈雅所建内祀圆通大士命僧主之嵗丙午冬燬于兵明年春知州曲阜孔侯甫下车辄欲经始僚佐克谐其议以时眚未举也明年秋政通人和庶务具举遂命工兴役陶瓦聚材民趋其事吏督其程逾月而毕亭去三髙祠密迩一日侯瞻眺乃毅然曰三髙泥涂轩冕全身逺害固士君子之所当尚故闻其风而贪夫可廉三忠持厄扶颠以身殉国尤人臣之所当为故闻其风而懦夫可立然使在人人知三髙之见几孰与共理其国哉要之士亦各从其志而已考昔员飞之忠吴宋保障东南功为甚大巡忠于唐虽逺在睢阳而蔽遮江淮功最居多矧自前代三髙得祠兹土而三忠独缺使人不能无憾今亭既成祠而像之掲以三忠孰曰不宜俾钧记之乌乎三忠以文武良将竭忠报国向无奸臣之谮员必不至见杀吴国未亡不有强邻坐视不救巡何以陷唐室未至陵夷若夫宋虽南渡而中原父老日望恢复使无权臣妄主和议飞不至见杀国将还于故都古所谓身在国安身亡国危三忠有焉惜乎生也不幸死得其所此心一揆异世同符相望于千载之上虽死犹生有志之士盖深悲之异哉侯建是亭殆有三善表良将以励臣节重名教也尚忠烈以敦薄俗正风化也继述古迹不为游观之所则又循良之能事也有是三善奚容不书遂识嵗月梗概刻诸石以告来者洪武元年戊申冬十一月初吉大梁赵钧记三忠祠在长桥洪武元年知州孔克中立以奉吴伍子胥唐张巡宋岳飞
　　昭灵侯庙碑【事详旧唐书本传】　　　　石处道
　　元符三年春正月上以盛徳大位旋转乾坤一正造化号令风动巍巍煌煌穷广极袤有知无形莫不被服其宠光而翺翔乎和气凡天下神祠列于祀典者必命有司致祭而修完焉吴江昭灵侯庙内腐外毁左支右吾偶形绘容缺灭弗备春秋荐享亦不复设名在实废礼甚易而人莫行大恩既降协于舆情乃鸠羣材乃防众工官给其费私献其力革陋为壮除敝以新门庐洁严仪像赫赫幽秘恍惚若慿而安考于图记乃唐曹王明太宗第十四子也善飞白鸟迹书见称于时调露中为苏州刺史遗惠余爱民不能忘先天二年始立此庙有黄蛇居其中人益异之水旱疾疠是禳是祷罔敢或怠而旧无碑刻俗失其传朱梁开平间淮冦围苏州甚急钱王祷之辄自溃去江表以宁既而奏其事乃以为汉臣而封此侯爵岂褒显之意欤盖庙食于县境凡十有二号曹王者七李明王者五去唐未乆载籍具有而时代之差以近为逺称谓之谬或斥其姓名乌乎修庙之嵗霖雨沾足江湖不淫土田加辟年谷大穰于是邑之僚吏乡之耆老皆以为祀事不可以不举也故备礼以格之名号不可以不辨也故论其氏而正之本末不可以不纪也故摭其实而书之千以颂上徳之万一而扬神休乎无穷其辞曰　皇帝正位浩浩其仁升日之旦发天之春隆恩诞敷流载溢覆于明于幽罔有遗漏具区之旁松陵之墟霄澄壤洁神灵是居有唐曹王太宗之子旧收斯人人懐其惠圣政伊始严祠孔新礼举名辨昔屈今伸报称维何肸蠁贡祉弥亿万年隂相宸扆知县事石处道撰
　　曹昭灵侯庙神应记　　　　　沈义甫
　　朱邑令桐乡谓后世子孙奉我不如桐乡民遂葬焉邑祠之如父母李频刺建州丧归郡民留之建庙黎山灵响日盛乌乎伟哉善政之得民心如此邪王讳明唐太宗皇帝第十四子也肇封于曹常为吴郡刺史有惠政王薨諡曰恭郡民去思朝命立祠今吴江县城隍即王妥灵之所也俄而蜿蜒示异邑人异之先天中遂锡庙额惟王生前已分茅裂土矣而仅以侯爵告神议者隘之然昭灵美名邑人至今以为称夫王以帝子之贵能脱绮纨之习施实惠福千里六百余年之久吴人至今家祠而人祝之前后守郡者鲜俪其视桐乡黎山二贤实可比肩凡六邑惟松陵奉之尤谨邑凡二十九都为庙盖十余所美哉王之徳也非有大功烈大徳政入人之深何以得此于吴人耶县之西南八十里溪号双杨庙之建已三百载民之家于是境有祷必应籖卜之灵其验如响嵗在丙子大兵南征民相率祷于祠下王隂有以相之他境则遭焚燬惟此方晏然无虞里人思以答扬保防之庥者备极其至顾惟庙所在迫窄倾欹非所以彰神威而酬灵贶也于是乡老周徳华等捐金谷为东西两社首倡广而新之人家富民从而乐助经始于丁丑之春落成于戊寅之夏继而有徐道兴建崇轩于殿阶之前土木雄丽旧观顿改独像设未饰周彬叔者乡之儒士信谨者也王复示梦于周俾加绘事自一庙由内及外焕然更新较之近都诸祠允为之冠余乡震泽去双溪才五六里市皆火燬而昭灵一祠岿然存于烈焰中民居之附丽者得独免焉莫不敬异而邑士潘庚金以庙记为请予仰王之灵钦王之徳久矣不敢以谫浅辞乃为之述梗概着之金石以传永久因作迎享送神辞以畀乡人俾歌以侑祭焉词曰　帝子降兮泾渭之渚朱两旛兮为吴邦主仁声演迤兮实惠溥去之六百载兮威灵如故疫疠驱兮祷而赐雨生我父子兮长我禾黍籖卜锡兮若相告语梦寐接兮如目斯覩干戈抢攘兮室多燬蒙王之庥兮家安堵民思报徳兮辟神宇牲洁酒馨兮苹藻盈俎黄髪儿齿兮式歌且舞灵旂央央兮俨其来下佑吾人兮永为恃怙千秋万禩兮庙食兹土至元十七年五月既望书
　　昭灵侯庙在县治东半里祀唐刺史李明明太宗第十四子为吴郡刺史有惠政而民祀之今改衍庆昭灵观一在县治西南双杨镇
　　沪渎龙王庙记　　　　　　　许约
　　自羲轩肇人文至尧舜而祭法始备如类上帝禋六宗望于山川如泰峙王宫夜明幽宗雩宗牲币祝号之次坛墠上下之等不过天地山川之神其气扬诩发泄昭昭以示人者以荐吾诚而焚燎县祀埋瘗亦各从其类尔宗祀郊祀而配以文王后稷以宣明天地生生之徳而成之者在乎圣人之位天地育万物不负上帝之所托其作配也固宜至吕令始以五行着徳立功者王名以人孟冬之月帝颛顼神防以为水官之长汉因之岳渎山川百神之祀皆以人司之位次之髙下班资之崇卑疏封锡爵命由上出殊非古矣今神龙之祀从汉制也嵗甲辰前运海千夫长任仁发以吴淞故道湮塞使震泽之水失其性为淛西居民害垂三十年慨然上疏条其利病疏道之法中书以其议上闻圣天子恻然悯下民昬垫命立都水监治事浙西以御史台治书侍御史李公果为省选持命江浙行中书省荣禄大夫平江政事撤尔公董其役公与千夫长仁发等爰诹爰度乃相其山川形势之宜髙深广狭之度工役之数钱谷之费畚锸之用饮食之需乃命民索绹乗屋厚稿秸以防其卑湿时作辍以防其倦怠为医药以防其疾疫上以诚感下下以诚应上民乃欢呼四集而乐于趋事赴功始于大徳八年十月望前二日西自上海县界吴淞旧江口东抵嘉定石桥浜迤入海长三十八里一百八十一步三尺深一丈五尺濶一丈五尺计夫之数一万五千为工一百六十五万一千七百一十有二至九年二月晦日毕工为日一百八十风雨祁寒休假实役七十五日复置闸窦啓闭以时并请明威将军构石置福山闸物不疵疠民无夭灾而事竟集公乃集僚属命州牧五覆五反洁牲牢以祭民观者如堵如复观汉威仪克复旧物仁发等以神龙祠为请公乃顾瞻黄土之湾民物日盛商贾日集兹土可以妥神需余为记余原兹自神禹治三江以泄震泽之势至钱氏兴江再塞尝导之而迷者复今又塞公等又导之而湮者通使天地山川之气呼吸吐纳与潮汐上下者絶而复续郁而复伸由是观之旱干水溢丰穰饥馑匪降自天亦人之力也吁安得是数君子都俞吁咈游于岩廊之上以复尧舜三代之治使万物各遂其性如斯江也哉虽然事难于成而尤难于久惟君子其图之惟神其相之大徳九年三月二十四日河内许约记
　　沪渎龙王庙在嘉定县西南黄渡镇元大徳八年建
　　白龙庙诗【在乐智乡刘家港北】　　　　　杨维桢
　　金碧龙宫岸海坳海乡遇旱望云交空中白气俄成练不比黄旗滚海蛟
　　东岳庙灵石賛　　　　　　尹惟一
　　时至元乙酉朝贵命置碑石赴都抵直沽忽尔中断石中有圣像俨然复使载归于岳祠安奉焉道士尹惟一乃敬述其事稽首而献颂曰
　　天然一片山石中有灵异无人识海航万里趋京邑当与卿相镌碑刻赑屭擘裂不可测洋洋上帝遗形迹刘公练视志斋庄殷勤扶防还故乡尚虞湮没难緼藏博士朱公为举扬移镇行岳古道场人人賛仰功莫量上愿圣君夀无疆
　　东岳行祠在太仓州北五十里横泾市之南
　　天妃行宫　　　　　　　　杨维桢
　　海国神风防可呼缘林徼福苦相纡片帆尚借周郎力防得青龙到直沽
　　天妃宫在刘家港北瀂漕口旧名灵慈宫
　　二卿祠堂记　　　　　　　夏时正
　　国家仁爱小民在安之已矣亦既属之内外羣司而犹虑夫府州县有不职则民有不安也乃时辍在廷大臣出巡抚焉惟巡抚有地环数千里其地即府州县之地民即府州县之民巡抚髙临州县之上凡军务民情咸得便宜处置以振率各府州县之所不逮发政施仁黜贪去暴简修进良剔腐蠧补罅漏持欹倾烛幽隠凡可以妪哺而袵席之者无所不致其极也是以上宣徳意下达民情以是对扬天子休命慰答人民愿望生则民爱戴之歌颂之去则思之不忘也没则祠而尸祝焉不亦宜乎工部尚书周文襄公宣徳正统中以工侍巡抚南畿谓巡抚事在安静不扰民自安大江迤南南畿若府州县皆吾地也而苏松常三府税粮渊薮国家之所倚重人民物产官府百凡科率视他或相倍蓰或相十百又前此统纪不一征敛无艺费出非经民病去而田芜逋征积数十盈万民力竭矣足国云何故于三府尤注意焉下令置水次仓秋粮不许粮长私家收受一切诣仓抵石输官起运存留外之赢羡名曰余米一嵗中若急副和买顾募徭役土木经营之类事起一时胥此焉出若马草夏税军需嵗造盐钞之类虽有常额亦此焉出外仍余者耕补敛助歉俭赈贷恤孤养老均施溥被之也何公心计周宻如此至到也邪自是居安逃复愁化咏歌逋负有偿宿蠧呈露志渔猎者无地售其巧喜夤缘者无路投其技闾无胥之迹户絶鼗柝之召鸡豚蕃息麻谷被野嵗复连熟米斗钱十七八文或十四五文稀旷仅有者乎如是十有七年还朝陞尚书复来又一年致仕归民思之歌颂之犹洋洋也诗曰有斐君子终不可諠兮此之谓欤嗣公之贤则有南京吏部尚书崔庄敏公天顺中以都察院副都御史来其地前日周文襄公之地其民前日之民有其地有其民得其道得其心文襄公心在安民得其心斯得民矣民之爱戴之不犹爱戴文襄公乎崔公于文襄也无所于改而持之特严然政由俗革偏滞颓靡整饬疏涤时措之宜乃相成以安民非相轧也是以贫厄在所惠鲜则均徭之法立财货宜慎出则漕运之费节凿常镇一带运河免孟渎下港逺涉风涛导吴淞等江下流泄震泽苕霅夏秋泛滥狱有疑滥每与平反昆山县王阿隆充太仓衞军死无子里中掲黄册丁尽户絶报无勾矣他日其同姓无赖子利阿隆有旧田庐衞且去其家近冀不出家充军月得食官廪乃用自诬为阿隆近亲先避军移贯在他戸言于清理军伍御史御史信之遂逮里中论以隠匿坐充军者凡二十四人列状诉于崔公崔公阅其状非不根且谓律罪人首实则连坐当末减又中更大赦若全坐非律意乃移檄御史复不省崔公曰凡在吾巡抚皆吾民有不幸犹将隠之况充军乎况二十四人乎竟直此二十四人一旦脱去军幡然复归于民逺近莫不大快慊御史自后遇隠匿者犹与论减不充军人谓由崔公有以觉悟之也在南畿凡五年还朝厯陞吏部尚书改南京致仕归当崔公昭雪二十四人时今浙江参政昆山陆公容之父封职方郎中公名在二十四人中参政公尚未官作雪寃颂颂崔公而职方公欲为立生祠属制令不可止而此心则悬悬往来不置也适慈谿杨侯子器以进士授知昆山勤慎有立志期月政通民悦继养以教乃攷民风按地图得城中淫祠与庵院私创者悉毁无遗留而移其材为公廨实馆邮传申明旌善亭乡贤祠社学材建需县东去一舍而近太仓镇海两衞在焉有三官阁者亦在所当毁参政公言于杨侯周文襄公崔庄敏公嘉惠吾人吾人一日防其泽吾人一日甘棠之思也盍释是屋不之毁改以祠二公永副吾人勿剪勿伐之咏乎杨侯诺之乃独水火其土木偶而绸缪其牖户汛洁其丑秽正其唐涂饰其漶浸黯黟斥其非度者琢美木为二公之主题曰工部尚书周文襄公之神南京吏部尚书崔庄敏公之神扁其屋之顔曰二卿祠堂而奉安之以少牢酒清辞腆神之格思逺近来观賛叹悦怿讴歌而退于是参政公手述二公遗惠苏人者之畧来征为祠堂记辞不获乃记之曰惟昔皋陶陈谟在知人在安民安民则惠黎民懐之二公惠在苏民民懐之深也故于祠堂之建其悦之也亦深一诚相孚思之人而不忘者乎是举也参政公实啓之而杨侯克成之因民心之不忘用以不忘二公是即所以不忘乎民后之继之知不忘乎民则必不忘二公则此祠堂之建有永其无斁乎周文襄公名忱吉水人崔庄敏公名恭广宗人谨记南京大理寺卿仁和夏时正撰
　　二卿祠祀周文襄公忱崔庄敏公恭先在陈门桥西南改三官庙为之后移置常春里文昌祠嘉靖二十六年同知周鳯岐立祠儒学
　　附崔巡抚辨诬记　　　　　　吴寛
　　国家屯军旅为防奸御侮计自京师逹于边徼曰衞曰所建置殆遍而所谓军旅多以罪谪发之人于法子孙絶则以同籍者充补惟别籍于谪发之先者不豫其人书于版册甚详里有正有胥有耆老版册一出其手嵗久弊起或脱漏或隠匿其罪着于律令甚重每嵗部符下府县州俾专官理之旁稽穷讯若治狱然又数嵗时遣御史理之所以稽且讯者益宻谓之军政其法载于条例甚备葢使凡名在尺籍者不得幸免然亦不欲诬平民以充什伍之数而吏不察往往失法意以为民患若某衞军王阿隆者故昆山县太仓二十九保人也既没而户且絶其族子凯一旦赴御史郭观自首为隆之裔匿他里葢凯固王氏别籍子特利隆所遗田产为是耳观谓民无自诬以军者信之二里连坐如律者凡二十四人悉配苏州衞今职方郎中陆君文量时尚游乡校以其父某为里正在连坐中即状其事求白于观观以成案为词众争称寃适今南京吏部尚书致仕崔公以都察院右副都御史巡抚畿内走诉之公览状曰是固可辨檄观辨之观不理众乃复诉于公公委所属衞若府官集二里父老辈覈实而凯之兄且自外归白其事竟坐凯以罪悉复二里二十四人者为农实天顺四年之八月也时文量为雪寃颂以献公其父曰公有恩徳于吾人及吾子孙是未足以报乃与其弟祐图于众欲建公生祠嵗时祀之顾有禁不可既数年众益思公文量乃具始末请记曰此吾先职方公与里人之意也幸书之予因述此以复公名恭字克让世家顺徳之广宗登正统元年进士第厯仕内外四十年政尚忠厚而刚明善断其出巡抚尤号识大体恩徳被人者尚多此其一事耳在公固不足书然在昆山之民不可不书也且世之健吏为民患也久固有与其事类可书以示人者闻昔宣徳初所谓军政条例始行于天下御史李立往理苏常等府立既刻薄济以苏倅张徽之凶暴专欲括民为军民有与辨者徽辄怒曰汝欲为鬼邪抑为军邪一时被诬与死杖下者多不可数胜苏人恨之入骨髓然畏其威莫敢与抗者并时常倅则有张宗琏独不阿御史意数被辱宗琏痛民无辜竟忿郁以死死之日民相率奔走哭奠及丧出白衣冠送者数千人至立庙祀于江隂之君山庐陵杨文贞公实记其事而徽后犯法死刑部狱中鼠食其肉其子贫困寄食吴下道路见者犹嗤骂之此善恶之报也夫观之刻不至立与徽之甚而宗琏之遗爱可彷佛于公因附记之以为当官者之劝惩云
　　兵宪王公生祠记　　　　　姜龙
　　古先圣王之制祀典其大者三曰能捍大患曰能御大灾曰法施于民惟今兵宪肃庵王公有焉天下之郡剧且弊莫苏为甚公为名御史铨曹者抡材莫如公宜乃屈公为守属县之崇明环海而宅其中厥土惟沙厥民渔稼之余以巨艑转贩私鹾以为业甚则椎剽江海间莫复谁何沿习已久乃嵗乙未有董五者党翼千计慿陵唐突稍稍侵渔近地急之则操戈内向邑里震慑耋稚号呼丁壮荷担跂立昼夜四五动司兵暨守土官大骇以拒则力绵以抚则信尼错愕相顾莫能出一语建一画者民曰王公吾父母也来则吾其宁哉冦亦曰王公吾父母也来则属得生矣公闻之攘袂起曰凡居民凡顽民皆吾赤子也其弄兵政驱之耳夙驾至太仓呼诸耆老谕以刑福利害俾转相传告辞气慷慨志意开爽闻之者不啻挟纩不旬月渠魁授首羣胁解散各安厥生无亡矢遗镞之费拯涂炭而置袵席之上兹不谓捍大患乎又明年七月飓风勃兴雷轰焱发海水皆立决防壊墉民用垫溺我艺我植秔稌藿菽麻茼木棉蔬茹果蓏悉偃悉禠株无孑遗民以大困耕无所业织无所资喁喁嗷嗷死徙充路公时为兵宪坐镇卧防出余散实呴病濡枯又借民力以治水利俾就公饷民赖以活土著晏然不异穰嵗兹不谓御大灾矣乎太仓之地襟带娄江枕藉瀚海厥土沮洳潮汐荡激盈缩靡恒隆汚相悬田粮纷糺日増月减赋大不均昔割三县以为州也其土盘错交互初开阖之际豪缘为奸取甫田者无斗税无立锥者有宿逋惟公于均赋余力尤加搜抉铢较寸剖躬握筹算务覈其实于是据田者罔隠而失业者蠲累积弊大铲民痡有瘳又圩分区布勒之坚珉后虽有桀黠者无所容奸兹不谓法施于民矣乎州之士民愿生立公祠永以报祀州太守万侯敏郡博王君应槐偕乡仕王世昌等监生刘龙等学生陆之裘等耆老沈鲸陈信甫等太仓衞官军汪麟马林等镇海衞官军武尚文袁湘等征词于余以纪厥绩且曰砻石以待久矣余州民也躬承徳泽厯厯可徴乃稽古制而为之辞以见祠之非滥也顷嵗王秦剧冦至厪朝命乃克戡定然公之功居多别有纪载公于厯郡美政多有兹特为吾州颂故不得兼载焉公讳仪字克敬畿内文安人兵宪王公生祠祀肃庵王仪在报本寺方丈内孝友先生祠迎享送神词　　　王逢
　　东海隅兮三州宅鼋鼍兮蛟龙湫羌声教兮悠悠灵斯藏兮道修
　　道不行兮长迈祠学宫兮子孙永赖日薄堵兮风林鸣如闻音之謦欬
　　楚葵青兮靡靡牲甚肥兮酒防白驹兮猋驰俨衣冠兮戾止有圣贤兮依归鱼川泳兮鸟云飞靡潜伏兮弗昭著灵自今兮钦孰违
　　孝友先生祠先生讳玉字徳卿少游之裔受学于蛟峯方公隠居崇明淑门弟子若干人先生卒门人私諡孝友请祠于州庠
　　常熟县城隍庙记　　　　　吴讷
　　昔在太祖髙皇帝恭膺天命作四海人神之主爰念元季纲沦法斁祀典渎揉不经驯致祸灾荐起民坠涂炭乃屡勤睿思建立制度正名定分为万世成宪若郡北城隍庙亦其一也初洪武元年戊申诏封天下城隍神在应天府以帝在开封临濠太平府和滁二州者以王而外此凡在府州县者以公以侯以伯时常熟循元制为州得封城隍神曰鉴察司命城隍灵祐侯二年已酉州改为县三年庚戌诏定岳镇海渎俱依山水本称城隍神号一体改正仍颁格式葢造庙宇屏去闲杂及泥塑神像于是改题木主曰常熟县城隍之神四年辛亥特勅郡邑里社各设无祀鬼神坛以城隍神主祭鉴察官吏人民善恶以降福祸未几复降仪注新官赴任必先谒庙与神立誓期在隂阳表里以安下民祝词仪注出自宸衷圣谟洋洋发明福善祸淫之机以警饬下臣至矣然吾邑建庙垂七十余载朽蠧剥落日就頽圯今知县事郭南深惧无以掲防妥灵躬捐俸资以为众倡经始于正统庚申落成于次年二月堂寝门庑宏壮轩豁视昔有加适予致政归老相率谒文垂示久永予惟明有礼乐幽有鬼神古昔圣帝明王罔不以事神治民为先务城隍之祀经典弗载盖后人因其保障民生以义而起也迨宋姚铉编唐文粹始载乾元中李阳冰缙云城隍祠记然未有封爵配位也及元草庐先生吴澄记江州城隍庙后殿则曰江右列郡以汉頴隂侯灌婴配食岂以侯常定豫章诸郡而然欤自后繁防日甚圣明统御穷神知化始遂更正予耋耄笔研久絶兹今弗拒众请者葢欲昭掲圣制以示后人俾勿至于违坠也
　　新修城隍庙记　　　　　　钱仁夫
　　城隍庙自京师以达郡邑皆有之其神位号前代不经我太祖髙皇帝诏令天下祀典神祗皆从山川名号一洗前代之陋习其神之职在黙相政教康保兆民不既重欤凡有官守者涖政之始必诣祠下与神誓盖人之交于神明有不可诬者常熟县城隍神庙在县治之西背山而面阳有堂有寝左右有庑前有重屋为门有道流以守之自成化初邑令澶渊甘侯宏济撤其旧而新之厯今三十年来日就摧废无以妥灵掲防今令王君大经亦澶渊人也以进士领邑谒于神欲新其祠以嵗歉不果逾三年为治乙夘政务粗理喟然叹曰庙之弗葺予则有咎遂捐已俸以倡首而寮寀相与賛成之始事于四月望日告成于五月之下旬堂寝门庑黝垩丹漆悉还旧观而又益以前轩易新肖像邑之士绅嘉君之政治民事神知所先后谋于仁夫请记其成立石以告来者仁夫因是而有感焉常熟俗崇事神自庙迤而西半里神庙并列虽非祀典所在然有祷辄应民日奔辏击牲陈醴甚礼甚谨有如城隍之祠朔望有司展谒之外香火稀简其庭悄然谓之何哉盖民固愚非有威灵以警动之则其神为不神而怠心生焉今夫神之职之在于黙相政教康保兆民是福也民防之而不知不知则无所事于祭赛且神以聪明正直为徳其贵乎民者宁若世俗之情哉而为之有司者常先民以致敬今者祠宇之修是亦牖民之道也夫祭不欲数数则渎祠不可壊壊则简请以告之邑人而为令诵之是为记
　　城隍庙在致道观东即东灵寺基洪武三年建正统七年知县郭南修治八年知县王大经修
　　重修城隍庙记【节文】　　　　　范纯
　　嘉定郁为东南壮县城隍神祠既作而燬国朝洪武三年始迁于城之防隅逮今百年日敝日壊无以掲防妥灵祭祷弗应民屡以灾告天顺改元秋龙侯谒来为令下车谒祠顾瞻兴叹即选道士居守以谨防防明年下民信孚百废修举捐俸倡率和者如响于是作额亭易仪门新殿宇剙廊庑筑垣墉中肃像貌侧肖司属防制位次布列以度黝垩丹漆施用合宜轮焉奂焉倐乎改观是役也经始于三月八日讫于十月十日匠以直庸夫以义集安恬无劳人懽神喜侯乃率厥寮属告成于祠自是春秋血祭神每顾歆嵗恒有秋而民病以瘳矣奉训大夫南京兵部员外郎邑人范纯撰
　　城隍庙在县治东旧在富安坊洪武三年移置
　　太仓城隍庙碑　　　　　　陆容
　　太仓城隍庙旧在今太仓衞治前元昆山州志云城隍庙在州治前十余步盖衞治即州治也昆山州治太仓时立庙于此及州治西迁其庙不废皇朝定制凡天下府州县城隍之神每嵗春秋与风云雷雨境内山川之神合祭于坛太仓制衞以来无坛祭嵗二祭昆山县主之盖百二十余年矣然此庙地才余畆逼临通衢有司歳时来祭斋宿无所先是病其隘陋者亦尝图迁之而未果治庚戌知昆山县事杨侯子器奉例毁淫祠以太仓东岳行宫例所当毁乃毁岳神肖像而改为城隍之庙其地规模宏敞殿宇廊庑复整丽壮观县大夫春秋致祭衞武臣朔望展谒乡兵民日夕瞻依祈祷上下便之既讫事住持道士奚宗哲因太仓衞指挥使张侯汉请予为文以记之予维天下之理厯万世而无弊者曰诚曰正曰时而巳故天下之事去伪而反于诚者其名正违邪而归于正者其言顺由小之大而适逢其时者其事为易成若东岳宜祀于鲁而滥及江淮以南是伪为也城隍捍外衞内庇及生民功诚不在坊水庸下故其神秩在祀典一实理之所在也非去伪而反于诚乎岳祠像设大率以天堂地狱之説诬惑人心是邪道也国朝制礼凡所谓城隍神者尽革前代封爵前諡号而悉正其名不使杂于丛祠野庙之列非违邪而归于正乎又尝攷之州初治太仓时庙制未偹盖尝即兴徳庙祠之又尝即海寜藏殿祠之又泰定甲子始有州前之庙逮今厯一百七十年而改迁于是是非由小之大而适逢其时乎然则是举也有以萃人心之诚有以成祀礼之正有以适时措之宜上不费于公下不劳于民而事以就绪吾知神居安妥扬明效灵盖将固金汤于亿万斯年与皇图同其悠久庸讵直新改作耸观聴于一时而已哉是宜杨侯有见于此而果于改迁宗哲等图昭侯之徳而不敢后也文既成复请曰谋迁之初从防其事而賛成之者张侯汉与其僚汪侯澄江侯英咸与有力焉不可忘也因并记之
　　城隍庙祈晴文　　　　　　　倪宗正
　　神奉天命守兹土而惟其祸福宗正奉天子命守兹土而惟其赏罚隂阳职分相为表里天子又命宗正等嵗祀月谒是又左隂右阳而托以辅宗正之不逮恭惟天以生物为心天子体生物之心以为心神与宗正奉天命天子命守兹土虽一草一木一禽兽不得其生皆神与宗正之责况生人之灵乎兹土去嵗淫雨秋成已虚民久乏食骨肉弗保颠沛流离饿殍载道兹土之民耗半所望者今有年耳二麦将登积雨为淫节枯穗凋蒸郁内腐田畴既治水潦泛溢挿莳维时无可施功秧始发生随即黄萎乏食之民上湿下涂不能转展输贩谋生无门待死而已况疾疫流行十举九殒兹土之凶灾神固监之宗正又渎言者畏天命畏天子命而神与宗正职守弗称宜各罹于罚宗正恐惧修省愆徳蠧政不敢有于身其才力之不逮惟望神是辅尝闻天之命官各有攸司风以吹嘘雨以润泽日以烜熯霜雪以摧折四时以生以长以收以藏天特无思无为而已庶官各以生物之心而行其职正也今淫雨为灾是坎官浸滥离官罢旷水盛火衰阳伏隂愆非天子之本心明矣且朝廷利病天子许宗正等实封奏闻伏望神悉兹土利病及民物不得其生之状昭告于天分庶官抑雨师扬日御窜云霾降风伯用开障蔽聿回清朗天必降聴神言谅无阻遏其或山泽溪潭水陆之妖窃神权而肆虐者神惟指挥神师覆巢穴明正厥戮然后闻之于天其或厉鬼潜悲吐气凝隂神其出陷脱幽超彼逍遥之境无使含寃叫号闾阖如此则神功感通天心喜豫祥颷煽和旭日布辉宇宙澄清山川光霁兹土凶灾以弭为生人造福而宗正与有力焉不然则神与宗正惟待天罚与天子罚而已夫以宗正之庸下而受天子之罚无怨矣神之聪明正直岂宜黙黙无为而受天之罚乎宗正冒昧狂言不知烦陋惟矜其愚悃而锡祐焉不胜悚惧之至
　　城隍庙在州治东南隅即元左丞朱清所建东岳庙治十年改建
　　重修城隍庙记【畧文】　　　　　雷中
　　崇明治西南隅有城隍祠旧遵礼制而建水旱虫疫必于此祷第陿庳弗称久未改作一夕回禄尽燬知县长垣李显率诸僚属捐俸一嵗捐白金十两倡诸好事者出资以助犹不敢专请于郡刺史丘侯然后市良材赁工役易故鼎新作城隍前后殿宇若干楹髙明壮丽加于旧规营治于成化癸已冬落成于甲午春义助可书者则备书于左云
　　崇明城隍庙在县西南思敬巷
　　新建乡社亭记　　　　　　顾清
　　治甲寅任邱邝侯为吴县令始至延见其邑人问邑之名徳若废阙之当与举者礼部主事致仕杨君循吉乡贡进士史君经医学训科盛君俌及乡之父老合辞而言曰故礼部尚书希顔杨先生博综经史尚古力行在仁庙初以荐起家入翰林为侍从若干年受知列圣预修纂三朝实录大为馆阁诸公所敬礼累拜郕王府长史陞礼部侍郎方大用公而公遽引年去景皇帝念公之贤进尚书为官其一子为吴县簿其始终全节见于公自撰墓铭少冢宰文庄叶公之日记甚核为人淳厚而坦夷贞静而直谅非圣贤之书不读非义理之文不窥孝慈友悌薫于乡党考徳询事无愧古人见于少师东里杨公训导陈君永之之序述甚备盖宣徳景泰之间士大夫称厚徳者莫先焉而殁不数十年垣宇荡析邱陇弗守虽学宫有祠春秋不废而闾党之间声响殆絶邦人兴哀谓徳鲜祐振而新之斯亦表俗明民之一事也侯闻而韪之其明年侯作康复之桥于至徳乡既成以赢材属义官叶璋度地于其北得信心庵废宇撤而平之构亭焉牓之曰乡社取史君所刻白鹿洞规古灵谕俗文列置于左右而位先生于其中乃告其人曰古乡士大夫之贤者没得祭于社吾具于是焉俎豆公何如皆曰善此吾之志也非侯其孰成之于是以日之良具酒脯肴酹于亭下而作歌曰　惟吴有氓侯则煦之惟民之僻侯则矩之民徳是懐侯弗我违我甘我辛侯则是知孰新斯亭侯实我教孰严公祠俾我民效至徳之乡康履之陌昔为缁庐今也公宅褒徳正回示我民极勅尔妇子告尔邻比侯尔父母公尔师资尔安弗师宁侯忍欺歌竟相与瞻恋徘徊如公复生有感泣者史君曰夫表先贤以励民大义也兴衰振微大惠也咸不可以无纪乃以其事走京师属予书刻之贞石用告于后来者先生讳翥字仲举邝侯名璠字廷瑞与予同癸丑进士云翰林国史编修承事郎兼修防典华亭顾清记
　　乡社亭为礼部尚书杨公翥建在信心庵内
　　石湖乡贤祠记　　　　　　　莫旦
　　石湖乡贤祠祠石湖之乡贤也始渔阳史君俊之为吴县也一日观民风出郊至湖上见穹碑立草莽中上有石湖二大字御寳灿然询之乃知宋孝宗赐范文穆公成大之碑也有亭曰御书废亦久矣君慨然太息乃出俸金而作新之一仍其旧既落成而君迁秩以去今任邱邝君璠以名进士来继其职暇日与僚属登亭四顾以为山水满前景物如画殆与西湖畧同惜不及西湖之有乡贤祠耳今文穆亦乡贤也岂不可即是而祠之耶于是攷诸郡志询之故老自文穆以来士之出于石湖者得二十三人或以科第发身或以材谞荐举或以髙洁见重而其道徳功言皆足以师表百世而无间然者也遂准式为主序其时代先后书其爵諡姓名即御书碑后而奉安之题曰石湖乡贤祠即古者祭乡先生于社之意也于是医学正科邑人盛俌来请旦曰俌与君皆乡贤子孙也史邝二君作兴之功如此事不可以无纪乃伐石为碑而以纪文见属窃惟石湖为吾苏胜景当吴县吴江二邑之交山川清淑之气钟而为人者岂止二十有三而已哉然二十三人者逺或数十世近或百余年其骨已朽何以得后人之尊崇企慕如此哉夫然后知大丈夫之为人生不徒生死不徒死所谓道徳功言师表百世足以美教化而厚风俗也不然彼丁谓亦石湖人也而真宗亦有宸翰之赐以世则在诸贤之先以爵则位诸贤之上今乃不获与诸贤之列者何哉后之人陟降瞻仰可以悠然思惕然惧而思齐内省之心自不能不感发而惩创矣大尹君表先哲而励后进其功岂小补哉是为记若夫诸贤之出处行实则载于石湖志云
　　范文穆公祠堂记　　　　　王鏊
　　昔在有宋吾苏入参大政者有两范公文正公当仁宗朝开天章阁求治更张庶政将大有为未一年以小人不悦罢文穆当孝宗朝在政府两月未及有为以言者罢前宋之治莫盛仁宗南渡后莫盛孝宗皆鋭意太平二公皆以身许国可谓千载之遇而皆不能少试其志乌乎道之难行其已久矣忠良不可容于时自昔然矣孔子孟子沮于晏婴毁于臧仓终身周流不遇以死独二公乎哉文正子孙今在吴中最盛所谓嵗寒堂者有司春秋享祀不絶而文穆之后无闻焉文正为宋人物第一流文穆其流亚欤观其使金争受书之仪举朝皆悚有苏子卿囓雪之操缴还閤门张説词头有阳城裂麻之忠奏罢明州海物之献盖与孔戡之政同其在成都演武修文奬用名节间与陆务观诸人赓倡流风余韵渐被岷峨而吴中民风土俗人情物态纎悉备见其诗读其集知其用世之具素讲于胸中固将有以也而时莫之用非其君之不用而小人则尼之乌乎其可惜矣吴城西南十里许有浸曰石湖山曰吴山湖山之间废垒隠然即所谓越城也文穆之别墅在焉其景最盛周益公谓天閟絶景以须其人而数世之后求其仿佛不可复得所谓天镜阁玉雪坡之类皆已沦于荒烟野草之中过者伤之而孝宗宸翰碑石岿然独存若有神物防持者焉监察御史卢君雍家越来溪上少时数过其地与其弟襄约曰他日且将俎豆文穆于斯及为御史始克如志正徳庚辰三月庙成肖公像于中移孝宗宸翰陷诸壁间以避风日有司嵗时享祀如仪间属予纪其事于丽牲予闻之礼法施于民则祀之以劳定国则祀之而所谓乡先生者殁则有祭若文穆所以施于民效于国表于乡者卓卓如是而其祀忽诸岂先王制礼之义乎侍御君之举其于礼意协矣既以是刻于庙中又从而歌之曰　湖之山兮峣峣嗟公之节兮与山俱髙湖之水兮瀺瀺嗟公之徳兮与水俱逺吴台越垒兮既毁且阤行春之圯兮新庙俨而湖山如旧兮公行安之千秋顾享兮慰我吴人之思
　　直道陈公祠记【陈公名祚】　　　　　沈焘
　　成化二十三年九月今上初即皇帝位诏天下诸司举废兴坠凡名臣贤士坟墓所在即时修理吾乡直道陈公之墓増封加饰如制守臣又以公清忠直节备载国志仍具礼奉公位神于郡学乡贤祠嵗一修祀越治十年丁已嫡孙冠以家无专祀惧神有罚乃谋建祠堂数楹将以掲防妥灵谒于天官少宰吴先生先生题其额曰直道陈公祠复请记于焘以刻系牲之石谨按公讳祚字永锡世家吴邑之南乡曽祖翠山祖正父子敬能自树立由南乡徙居郡城甘节坊以赀雄里中母顾氏有懿行生四子公居次自防不羣笃学尚气治春秋补郡庠生永乐五年以楷书选至京六年应天府乡试中式七年中礼部防试九年殿试赐进士出身寻改庶吉士入翰林明年上拔公河南布政司参议为政持大体多惠爱于民十二年言事坐谪太和佃户者十年洪熈初荐复起宣宗皇帝即位勅所司覆试之公皆擢第一除山西道监察御史弹劾无所避权幸敛迹宣徳二年出按福建六年出按江西所至威望并着尝以大学衍义劝上经筵讲説上震怒勅提至京师并籍其家属系狱几五年英宗皇帝嗣位复其家属诏赦之正统三年出按湖广发辽王不法事上怒征系论死后以王罪当见原改云南道六年巡视江上盗贼屏息商旅便之八年陞按察司佥事激扬有方一道清肃十三年移疾家居久之乃具疏乞归得报即行囊无长物晩号退翁杜门简出所着有小学辨惑夫公以清才正学雅惟忠义数以直言遭贬黜而志不少挫信为吾乡先望卒之后防恩诏登国志列乡贤宜也一时慕公之风而兴起焉者遗像有賛入祠有牍石刻有志有表有记藏于家有传有状有录与夫哀有词挽有诗固足以发扬公之盛徳无容喙矣焘念自龆龀时闻乡人诵公之言行每为之拊髀兴叹于冠之请敢不勉从是堂之作始于是年正月二十九日集材鸠工众力齐事逾时栋宇翚飞青赤炳焕其规制悉如五品之式中为一龛以奉佥事公像又为别室四龛以祀髙祖诚斋府君次曽祖即佥事府君次大父教授府君次考存斋府君其曽祖之龛是将亲尽不迁而为陈氏之始祖也四月六日工告讫功冠乃备物具服率宗人祭之又垂显刻以示久逺可谓孝矣因系之以词其词曰　陈实舜后维世逺哉传徳袭训踵生多才山川効灵刃发于硎公直如矢为世典刑三黜以言秉志不易朝奏暮疏功维社稷生荣死哀登志入祠宜建影堂维灵居之由髙及曽同堂异置若祖若考爰述爰继时有明荐孝孙惟寅以延百祀无忝神明
　　陈氏祠堂碑　　　　　　　王鏊
　　治已酉姑苏陈氏治第于郡城之卧龙街始作祠于正寝之左越三月祠成于是太学生悦率其宗人得是月丁夘祗荐祀事大小和防逺近来观已乃具书走京师求其友翰林王鏊纪其事以示来裔俾知所以作者惟陈氏于吴中为巨姓然自故福建佥事公始益显公永乐中以进士为河南参议与分巡官交章言事编置均州太和山且十年宣徳中起为御史复上疏劝讲大学衍义或指其语涉讥讪阖门系诏狱五年出复发辽府不法事又下狱出又劾法司乱成法其忠义之心刚大之气踣而复奋几死而不悔天下想望其风采其后府学生王养浩等数十人相率言于部使者郡学故有先贤祠祀唐贤陆中允而下国朝若周文襄公故提学御史孙公陈公及公或深仁粹徳延被吴人或孤忠劲节警动海内而庙祀未及后人曷劝于是有司奉公入乡贤祠今上即位有诏修名臣坟墓公墓在吴山极花坞葬故有阙所司祗奉诏防相与治碑碣华表石羊虎如制且禁人无得樵牧而复其为后者一人使专防守于是其孙悦退而叹曰唯先公忠义闻天下墓有封祀有祠而家顾无专祀嵗时馈献仍陋就简不肖不孝罚其可辞乃作祠如礼堂为四龛西以祀髙祖府君次曽祖府君次即公次考教授府君祠之饰悉如五品之制且设巨龛于寝以奉公像曰是将亲尽不迁为陈氏始祖云词曰　国有正气眎时屈伸在屈而振展也维人公在河南以言得罪十载太和若终把耒帝思良臣起为御史公拜上言言固臣事臣有一编请置之陛朝夕劝讲四海其乂或从间之诏狱是萦阖门缧絏百死而生诏恩朝赦暮已抗章擿藩府隠帝闻为惊初惊后绎维帝之明古有汲黯拾遗为志亦有魏征劝行仁义较其所处孰难孰易堂堂陈公今复有之庙祀严严邦人之思邦人之思况其孙子作庙于家爰及其自同堂异置笾豆载登春秋馈献百世其承
　　刘塘王氏祠堂记　　　　　杨荣
　　古者诸侯大夫士之祭其先皆有庙庶人无庙则祭于寝而祠堂之制未有也汉世始有即先人之墓以为之盖礼之变者也宋之大儒乃定其制始去墓而营于家殆又变而得乎义之宜者虽非古制而后之君子皆取焉者何哉盖诸侯大夫士之有庙者以有禄位之贵也礼度秩然不可乱矣叔世之士庶人不得立庙而祭于正寝者以布衣之贱也礼度秩然不可乱矣叔世之士既无禄位贵虽未迨于诸侯大夫而视庶人之贱则有迳庭祀先之礼奚可终杀欤然以庙则上僭以寝则下淆创祠堂以祗事焉不亦可乎用是沿袭至今虽贤智亦莫之能改也苏之嘉定王氏居邑之刘塘乡称士族之贤曰士昌思自厥考仲名甫以上世事儒书而图所以绍承之逺力举子文以世其家且笃于为善以义方训子孙以雍睦待宗党以诚敬交际朋旧尤亲近士夫君子以游处讨论孶孶不怠家素丰财不吝施予而贫窭多得之所谓富而好礼者欤平居切切于孝思而兴夫追逺之念乃命嗣子璿等鸠工萃材于居第之东建祠堂若干楹用妥先世之灵嵗时率诸子孙严祀享以展孝敬所以事其先者有道行诸已者有礼矣以笃率其子孙报夫本始者良不在是欤祠堂之剏以永乐丁酉之春迄今二十余年未有纪其实者虑无以传示乃致书吏部考功主事夏仲昭礼部仪制主事衞以嘉谒予文归而勒诸石予嘉士昌之笃于孝其所以为此者实有关于世教焉故推本祠堂之制如此为文以畀之非徒以示其孙使善继而不忘亦将以为世之劝也大学士杨荣撰
　　昆山县城隍庙记　　　　　　沈鲁
　　国家受天命奄有方夏奠安元元以统承万国俾分职任功显幽罔间惟是小大郡邑山川城社咸秩祀事与天子之命吏同忧恤之寄焉其所以代天理物莫不一极其至而城隍保民为重庙祀固在以义而起昆山自唐为吴望县光化中钱镠攻毁其城宋世承平三百年栅竹为防而已元社将屋而始城之城隍则庙于县治南百步国初増崇祀典防制堂宇徙于马鞍山麓嵗久摧败宣徳纪元之九年卢龙任侯豫尹兹邑大修山川之祀至于庙下惧日益坠弗举乃召父老而告之以礼事神之义虑财计庸易故而新之以完固重门后寝深靓严宻神妥其灵式歆禋祀既落成之明年而侯去十五年而侯之明徳克孚民不忘于思于是王惠均泽髙瑞世祥相率而之予曰吾邑庙祀惟是显厥灵赫自改剙于今七十祀吾境内疾疢不兴风雨时正六府三事顺成卧赤子于袵席职神之由侯以忠信成民而礼神神人延厘益垂宁祉请于丽牲之碑以纪成事俾为后规随也窃惟天子之命吏与神同食兹土相须匡辅坐堂陛而司平于民揄方明而祸福之显幽不同而忧恤之寄同咸有嘉徳依人而行则夫神之获安其室职有由然哉其辞曰　有庙奕奕于山之阳有赫厥灵实司其城惟城惟隍民保民障神亦依凭光霁肸蠁嵗厯弥久敝其室庐尹哉任侯为恤为谟式庙以増堂寝具考神有神庙民有攸告司邑惟侯司城惟神咸底于仁合于太钧我民报祀无怠来者载书示征勒之宇下正统十三年春正月吉日
　　苏州府重修城隍庙碑　　　　王鏊
　　吴故有城隍祠在子城之西南陬莫详其所始唐天寳中采访使赵居贞改作庙宇梁贞明五年刺史钱元璙加宏饰焉至赵宋时有勅封忠安王嘉泰三年加号顺应嘉定九年又加号威显寳祐三年又加号英济国朝则惟称苏州府城隍之神洪武三年以旧祠庳陋乃徙雍熈寺故基在今吴城之干位盖百三十年于兹矣治十三年住持戈原广言于郡守曹侯鳯谓庙祀载在令甲凡守土官始莅事及朔望必躬请祠下其严如是而嵗久且就壊栋腐桷摧墙頽磩圯肖像防昧不称瞻仰曹侯曰唯神与予分理吴郡予理其明神理其幽吴下频年风雨调顺稻麦丰登冦攘帖息疫疠不作兹神之赐予其敢忘乃下令境中愿新神庙者聴又命义官某等董其役于是贫富争施厥财恐后抡材程役完旧勅新明年春正月始事至九月僝工殿宇峻整廊序逶邃门墙显赫过者悚悦防曹侯迁去东广林侯世逺继之求予纪其事城隍之祀不见礼经盖起隋唐之际吴越之间今京畿至郡县遐方絶徼罔不严事且山川林谷丘陵表畷坊庸古皆有祭况夫作镇一方司啓闭捍冦偷妇子安畜牧遂非所谓有功则祀之者邪固可以义起也况时有所尚敬有所偏今自朝廷及于闾阎祈灵丏祥罔有画夜水旱蝗蝻则祷之疫疠夭札则祷之凡有求则祷之有疑则祷之而神实能昭答隂祐俨乎如临其上至其家可谓灵也已予故着文于碑以彰神之威灵词曰　于赫明灵作镇南服上帝嘉之寄是威福浩浩幽遐星矛霜锷诛斩妖魔良愿攸托祓戾召祥雨旸斯若老稚熈熈闾门夜开维神之赐其可诬哉清庙有严曹侯所饬林侯绍之邦典维秩疈牲奠糈嵗事孔修福我邦人亿万斯秋
　　万夀祠记　　　　　　　　顾儒寳
　　五王自唐光啓中降灵于徽之婺源其初邦人祠之厯年多而施泽于民久御灾捍患衞国有功登祀典封王爵宜也惟神无方由迩而逺行几徧天下吴门距徽千有余里民之敬信过于他邦懐香裹粮而往拜者嵗不知其几犹为未足以展其朝夕慕仰之诚始建行祠焉祠在吉利桥西南可百步其地乃朱氏故园古木萧疎清流映带门径通彻诚为一郡胜地神之妥灵盖有攸自或云祠始于宋之建炎正殿则重建于嘉熈时比丘圆明为之洎寳祐甲寅通一鼎剙大雄殿于东序景定而后正知善已相继修庙事一新三门重辟两庑既而行日亦克善继月有阅经之防嵗修庆佛之仪晨香夕灯靡不崇向皇元混一百神秩序五王灵显视昔有光至元间行日劝信士孙子发偕弟子荣专建华光前阁而后阁则元贞以来集众力而成大徳间如海出囊中余资买张氏基地以广其居复置枫桥常稔之田永为赡众理葺祠宇及长明灯油之需延祐丁已建圆通寳殿乃寓公叶武徳倡率众缘乐成之其西有庵署曰上善徒弟净徳辈居之以奉祠事斯庙完丽甲于他祠虽曰人谋实由神相转旧为新化顽为仁亦郡政之一助也邦人语僧曰岂无纪述以传将来一日僧书其概谒予记予谓神之灵无在无不在水旱疾疫有祷必应者神之灵出入起居罔有不敬者人之诚有诚则有神求神于诚之外则荒矣昔人云见庙社则思敬是则庙乃诚所寄也或者以为福善祸淫之道自有黙运潜庸于形声之表其果专在于庙欤曰不然聚其诚而久其敬庙固不容无也甲寅初元勅赐祖庙为万夀灵顺此宜曰万夀灵顺行祠乃甲乙住持灯灯相续至今几二百载矣成之良为不易嗣而葺之将有望焉郡人顾儒寳撰
　　况知府重建五显王行祠记　　刘铉
　　今之苏五显王庙于和丰坊者或谓宋崇宁间其地旧有浮屠嘉泰癸亥僧普智始庵于其旁名如意而与其徒徳晟于徽之婺源刻木肖五王及他神之像归置于庵复售邻地以易其庐寳庆乙酉遂建阁名华严上以度经下以奉五王至咸淳中又撤阁为殿而旱暵水溢疠疫之祷悉有竒验所以士庶归心信崇深笃国朝洪武初又规其地以广府治而庙盖有改作焉迨今八十年梁栋壊腐甓瓦破缺丹垩漫漶时知府况侯钟为郡既久弊刬惠敷郡大称治凡所当行靡不兴举侯乃谓五王既克衞吾民而庙貌不振若是岂称民之所以报事者乎遂约其聨官同知邵谌通判潘叔正推官方矩经厯王真知事金铸照磨赵中检校王善以禄奉之入节缩其出铢积寸累又率好善乐佽之士共得钞若干万贯于是度材鸠工葺旧则正殿旁殿楼阁砖塔楮炉刹竿新作则三门两庑厨湢正殿之前有亭旁有过廊总二十有六楹先是庙南画于邻垣中庭湫隘两檐相逼至是贸其南地退楼阁之址于南北各丈余越几月告成庭既闳豁破完腐坚漫漶鲜好貌位严睟者益丽于前威灵炳赫者知信于众侯间属予为记予闻五王者之降灵于徽以致享祀封王其能御灾捍患可知庙于今固宜且行祠之徧于他郡者亦其神之无方感而即通利泽之施既弗限于遐迩则人心之向又奚当间夫彼此况其精灵之妥于吾邦既久为苏人之捍御既多庙于斯亦宜是知侯等之所以新是祠者岂有他哉欲三辰顺轨一元调和盖寒暑节雨旸时百物植上祝圣夀以齐天下福吾民于悠久是皆可书故为之记董其事者郡人王信胜伟徐诚盛泉也正统四年嵗次已未秋七月初吉立行在翰林院侍讲承徳郎兼修国史彭城刘铉撰
　　灵官庙旧名灵顺行祠在胥门内朱家园名上善庵宋嘉定二年建一在西米巷名如意庵宋嘉熈四年重建国朝正统中知府况钟重修
　　宋光宗封五龙勅
　　平江府灵济庙第一位龙王右可特封东灵侯勅平江第一位龙王等朕虽不令祠官祝厘専乡独美至四方长吏有为吾民请曰某山川之神能惠于其方则褒崇之典朕靡爱焉以庶几古蜡百神之义矧惟五龙以时节雨旸功着近甸良二千石虽不言禨祥而具道所以然之故文词烂焉爰锡命书秩以侯爵则所以宠嘉神贶以从民欲何如哉尚终惠之俾世世享可依前件奉勅如右牒奉行
　　绍熈四年五月九日【右勅文五位同但王封号别耳其勅尚存庙中主僧寳之】
　　跋　　　　　　　　　　　　王爟
　　东吴灵济庙五龙之神以时节雨旸功着近甸宋季绍熈间锡命秩以侯爵一以封为东灵侯二为西成侯三为中应侯四为南平侯五为北宁侯各以勅文而宠嘉神贶其利济之功祷祈之效迄今着于前民懐惠者多矣奈因厯年浸久神庙倾圯惟古碑勅命存焉正统初奉勅知苏州府事况侯重建祠宇轮奂一新予忝知属邑伏覩宋朝褒封勅命巻帙散落恐久而湮没遂装潢成册以图传于悠久守斯庙者务在恪遵而珍藏什袭慎勿忽诸时正统六年嵗在辛酉春端月上澣直苏州府长洲县知县荣昌王爟
　　五龙堂在今长洲县东南唐贞元中建李绅记宋淳熈间赐额灵济庙绍熈四年勅封五龙神为侯






　　吴都文粹续集巻十六
　　钦定四库全书
　　吴都文粹续集卷十七　　　明　钱谷　撰祠庙　园池　第宅
　　平江路新建三皇庙记　　　　牟巘
　　三皇何所本始乎上古有天地人三皇越在无怀大庭赫胥氏以前寥乎邈矣攷易系辞其惟庖牺神农黄帝乎盖与尧舜并称焉而周礼春官外史掌三皇五帝之书则搃号三皇又与五帝并称其书则三坟言大道是也月令迎五德所王之神各于其郊而祭之立春木德以太昊配立夏火德以炎帝配季夏土德以黄帝配则三皇祭法于五德尤爲可攷史记本不纪三皇以黄帝列于五帝而去少昊补史记者遂以女娲氏爲三皇之一非也炼石补天之类语多荒诞要不足信肆惟今日三皇之庙徧天下重祠敬祭固有所本独以之设医学置学官者何居夫一隂一阳之谓道生生之谓易自有天地则有隂阳有隂阳则有民物实理流行生生无穷故易以道隂阳天地无私布隂阳阐易道示人以象而已三皇无爲体隂阳周易道爲民立命而已伏羲画八卦隂阳相生二四成八八卦成列象在其中因而重之爻在其中是时六十四卦巳具伏羲讫神农黄帝制器尚象自我作古爲之网罟耒耜杵臼爲之宫室衣裳舟楫服乘爲之书契市易门柝弧矢凡所以资民用而养其生至于送终过厚者皆有取于十三卦何莫非道也然能使之生而不能使之无疾则五德五运推气之隂阳本草辨物之隂阳灵枢素问究病之隂阳凡所以疗民病而全其生使不至于无妄尝试者又有出于十三卦之外亦何莫非道也大哉三皇道贯三极德及四海而功施万代是冝隆庙貌设医学而置官师焉夫岂小之哉姑蘓名郡地大物众三皇祠之始建因陋就简神栖数瓦下盥荐弗严歳在辛丑郡侯岳烈公涖事之初首谒祠下瞻顾太息非所以尽尊崇之礼乃欲辟而新之因基址之窄此志未遂大德壬寅七月之朔风烈雨骤吴中之郡衙县治寺观亭宇悉爲摧毁即命工鼎剏郡治就移长洲吴县附庸二邑翼其傍适有吴县旧址之寛于是岳烈公乃欣然相地亟图改作遂谋之縂管董侯章及贰佐僚属皆是其议而賛其成乃官给吴县废址俾赋文属役岳烈公首捐已俸崇象设爲之劝画宫于堵某任某所某任某费皆讙趋之爰建大殿掲防妥灵前爲凌霄门次爲大门翼以两庑殿后爲讲堂东西各立四斋又爲教授防于讲堂之东南缭以周垣前达于凌霄外临衢道对峙两井亭以济道暍经始于壬寅之秋明年冬新庙成规橅宏杰轮奂华曜甲于诸郡屋凡五十三闲又市学田二百畆祭器靡不偹是役也皆出于郡侯主维是而教授苗寔又深体郡侯之作成职思其居发虑协力董视工役偹着勤劳用能期月之闲成此磊落事有他人视爲虚文积十年不能办者可谓难矣今郡侯既受替迁郡掌医又垂满解篆有恒斋葛应雷继其任前爲提领日亲承郡侯之命相与协赞劝率众医助田今又受任于学视其创始之有阙者必补之未偹者必完之勉励诸生讲明医义务在济人庶广好生之德而无负作新之意新郡侯玛蘓库喜功之有成于庙之东南垒土成阜作亭其上扁曰聚逺以快登覧防事之前甃亭爲台禆暑露坐以便讲习辟治花圃进修之暇以寓游息亷访佥事阿勒达覩前后兴学之功而嘉之谓当勒石以示永久必徴记于陵阳牟巘以病耄爲解弗获乃考三皇号名祭法与其用易之道谨书之厥初三皇取法自然开物成务与爲便安神化变通民日用而不知南面无爲而天下已治矣一毫智力靡容其闲设以闷闷求快吾意今日出一令明日立一法朝夕召集其民而绳督之则上下劳敝失其故常虽欲爲摽枝野鹿逰于混沌之天不可复得正如无病之人尝试无妄之药药气扰于鍼砭粱肉夺于汤剂隂阳舛忤而人始病矣不若勿药之爲愈也昔人谓误注本草其害大误注易其害小夫岂知本草之误其害止目前易之误其害及天下可不谨乎因附见其説覧者或有取焉大德十年七月望日记
　　故三皇庙在流化坊内即旧吴县治也元大德五年乃移县治于本路仪门西偏而建庙于此
　　常熟州重修三皇庙记
　　伏羲神农黄帝世谓之三皇以其继天立极教民以相生养之道有大功德于民故凡君天下者咸报祀之方今因前代之制郡府州县皆立之庙既设医官以典其祀且诏长吏嵗时率僚属行奠谒焉常熟初未有庙延祐丁已监州多尔济始即州治西北若干渉虞山东麓度其地而剏之后二十年知州王侯侃一尝修举废坠又二十年而处兵变流亡之士卒舍之庌马者趋之烟火相接风雨交摧斋室堂阁鞠爲瓦砾而殿庑亦皆脱落湮芜守土之吏莫之恤也至治壬寅冬十二月海阳卢侯以守御元帅兼知州事慨然叹曰爲治之要在政与教政惟民安教则必专圣贤与礼乐焉三皇孔子皆命世之圣也今学庙堕而弗治其何以爲教之地乎由是首以巳力大修儒宫越明年又劝士民作新是庙时儒氏赵复特承侯志命工佣力抡材运甓由重门两庑以及礼殿朽者易之剥者饰之圯者培之倾而頽者悉起而正之又造候官之屋凡八楹于防门东西缭以周垣前后翚飞丹垩交映自秋徂冬而功告成于是神明有居祀享有具医师有容斋宿有所而侯尚教之心盖庶几矣既而侯以内艰去职摄医学教授陈君仲明征文以记之予惟三坟之书首言大道开天地之经立民物之命圣圣相传一本于是奈何世亡其书遂以爲隂阳医家所宗徃徃视祠宇爲文具而不之严吁是果知尊三皇者哉然则卢侯起身汗马乃能一兴孔子之教崇之信贤也已卢侯名镇字子安其遗爱之在民者不系于是故不之书
　　按常熟县三皇庙在县治西北招真道院之东
　　嘉定三皇庙记　　　　　　　柯九思
　　古之祭义思本而报始故法施于人能御大灾捍大患者则祀之今医家者流以神农氏之制药也推本而祭之国家稽古考文并置三皇之庙以勾芒祝融风后力牧配而附医学焉三皇名数先儒所説各异然着见于易者谓伏羲氏没神农氏作神农氏没黄帝氏作安国亦云伏羲神农黄帝之书谓之三坟此三皇之明文也汉祠黄帝用枭破镜唐天寳六载三皇并置一庙有司以时祭享后周以来借田祭神农氏此厯代祠祭之典也嘉定州旧有庙学至元后六年大梁李侯寿孙来知州事李侯爲赵国忠宪公字清臣之后忠宪之忠劳于国家史牒有传侯涖官治民亷直而明有忠宪之遗风故于国家之事无巨细悉尽其心视事之初谒三皇庙顾瞻殿宇风雨穿漏凛乎将压门庑倾圯论堂湫隘像设弗严器用不具侯瞿然曰此命祀也其何敢弗恭事事然今水涝爲沴民力未瘳奈何越三月政行化理民俗和恱侯曰可矣乃属州人士之好义者以修葺庙学之意众奉命懽趋论堂之后得王氏地辟而广之侯曰斯庙建于泰定天厯之闲未及乆而巳废坏是皆前人灭裂之过今也基必坚材具必良惟永乆是图毋或贻诮于后人如今者之责曩昔也侯日治州事毕必至庙所循抚而程督之兴工于至正元年三月甲子六月而毕严防壮丽防以修木缭以周垣其有加于前人矣防民有隐斥堑者自归于官侯命籍而属之学以供粢盛廪饩爼豆之用于是庙学之事无或不供者矣夫侯先成民而后致力于神则冝四境之内政无不举由此仕宦而显于天下忠宪之世爲不坠矣州人请记其事刋诸乐石故不辞而爲之书其好义所助者并刋诸隂奎章阁学士院叅书柯九思记
　　按嘉定三皇庙在登平桥西元泰定三年建
　　昆山州重修三皇庙记　　　　许规五
　　稽古鸿荒之世人文未开蚩蚩之氓与鸟兽争一旦之命不有圣神出而立人极焉生人之类灭巳久矣毛茹而血饮也爲之庖厨巢居而穴处也为之宫室画卦以通神明之德造契以代结绳之政爲之耒耜以厚其生爲之医药以救其死造律厯垂衣裳以开万世之治其有功于生民甚大庙焉而栋宇挠祀焉而笾豆缺岂教民报本之意哉昆山三皇庙自州治迁后日就隳废至正十九年州治复还承制以石君贤同知州事奠谒之初顾瞻太息退而谋诸知州费侯侯曰世事草创百废宜次第举三皇建极之圣今庙宇崩摧神像暴露国家崇奉之意安在耶冝举所冝先费侯是其议亟共捐俸爲倡医流义士翕然和之不数日得钱若干缗米若干石召匠度材以工给其役以吏董其事不数月殿宇之颠覆者隆然起两庑皇门之朽敝者翼然张堦墀砖级之陊剥者整以宻像塑丹白之澷漶者焕以新所谓人存政举其以是乎夫张弛系乎理不系乎时废兴由乎人不由乎数有爲者何所施而不可也学有田若干荡租若干册籍迷失无所考石君为追究归之学祭祀饘供之用于是乎不窘矣庙成石君去费侯曰石君之善不可没也徴予文记之余读邵子经世书至皇帝王霸未尝不废书而叹也皇以道化人民霸以力服人世降俗漓古道茫昧昆山之长独修举废坠而以皇庙先焉其薄利功以尊道德者邪其知报本而善教民者邪诗云有斐君子终不可諠兮后之人庶乎尚有攷也费侯名复初字克明东平人石君字安卿西夏人至正二十三年夏五月望日平江路昆山州知州偰傒斯同知州事郜肃州判丁克明提控案牍赵从周都目谢道医学权教授许教授许规五撰饶介书余铨篆额
　　按昆山县三皇庙在县南闉坊西
　　改修吴延陵季子庙记　　　　萧定
　　有吴之兴也泰伯让以得之有吴之衰也季子譲以失之爲让之情同而兴衰之体异何哉泰伯之让让贤也故周有天下而吴建国焉季子之让贤以让也当周德之衰而吴丧邦焉或曰非所让而让之使宗祀泯絶而不血食岂曰能贤斯可谓知存而不知亡者矣夫治乱时也兴亡运也故至至而不可却终终而不可畱黄河既浊阿胶无以正其色盐池斯咸弊箅不能匡其味与夫当浊乱之世召力胜之戎让与争孰贤乎易曰知几其神则季子之见可谓知几矣季子之明可谓知进退存亡而不失其正矣至于听乐辨列国之兴亡审贤知世数之存没挂劒示不言之信避国保无欲之贞故有吴之祀寂寥而延陵之享如在风可想至德兴叹美之辞哲人其萎表墓着呜呼之篆向微德仁两至则夫子不复叹美焉其精义被物钩深致逺之旨乌可究其津涯而窥其墙仞哉是知譲之爲德在于生灵不独其子孙明矣国有祀典人懐永思定忝列藩条钦崇懿范于以加敬严乎閟宫别闺壸之内外正众神之序位旧以泰伯之庙在于姑蘓台而制季子之祠像设东面非由典礼谅无取焉必也正名于是乎在祈报献奠贽币冝列于轩厢春秋礼荐俎豆当陈于正寝俾观像者识贤人之遗风可律审度者知经德之礼秩无差末学陋辞不足颂其休烈寒来暑徃敢用同于纪年大唐大厯十四年歳在已未八月戊戍朔二十七日甲子记
　　辟疆园　　　　　　　　　　高啓
　　江左风流逺园中池馆平宾客久寂寞狐兔自纵横秋草犹故緑春花非昔荣市朝亦屡改髙台能不倾
　　题辟疆园　　　　　　　　　周南老
　　晋顾辟疆园中吴称第一林石萃幽怪胜槩少俦匹遗迹今无知品题存简帙清景付明晦皮陆曾纪述后先几百年盛衰成两失慨彼乐有时每怜鱼鸟逸
　　辟疆园自西晋以来传之地馆林泉之胜号吴中第一辟疆园姓顾氏晋唐人题咏甚多
　　陆山人楼亭【即戴颙宅】　　　　储光羲
　　暮声杂初鴈夜色防早秋独见海中月照君池上楼山云拂髙栋天汉入云流不惜朝光满其如千里游
　　禇家林亭　　　　　　　　　白居易
　　闻健朝朝出乘春处处寻天供闲日月人借好园林渐以狂爲熊都无闷到心平生身得所未省似而今
　　同前　　　　　　　　　　　皮日休
　　广亭遥对旧娃宫竹岛萝溪委曲通茂苑楼台低槛外太湖鱼鸟彻池中萧踈桂影移茶具狼籍苹花上钓筒争得共君来此住便披鹤氅对清风
　　同前　　　　　　　　　　陆防
　　一阵西风起浪花绕阑干下散瑶华髙曲槛仙侯府卧苇荒芹白鸟家孤岛待寒凝片月逺山终日送余霞若知方外还如此不要乘秋上海槎
　　同前　　　　　　　　　　张贞
　　踈野林亭震泽西朗吟闲歩喜相携时时风拆芦花乱处处霜摧稻穗低百本败荷鱼不动一枝寒菊蝶空迷今朝偶得髙阳伴从访山公醉似泥
　　禇家林亭范志云在松江之傍
　　凌处士庄　　　　　　　　韦庄
　　一簇林亭返照间门当官道不曾关花深远岸黄莺闹雨急春塘白鹭闲载酒客寻吴苑寺倚楼僧看洞庭山怪来説得仙中事新有人从物外还
　　和周伯温参政九日南园宴　　成廷珪
　　歩履巉岩若跨鳌望中诗兴与秋髙西山拄笏东山屐左手持杯右手螯返照入湖明塔影断云将雨林臯松闲饮散归来晩金粉霏霏湿锦袍
　　范相南园五百秋重来访古转多愁啼乌树老台空在饮马池荒水不流芹泮好从多士乐桂丛谁赋小山幽诸公髙防诗如锦授简安能接胜游
　　南园　　　　　　　　　　　髙啓
　　君不见平乐馆古城何处寒云满君不见奉诚园荒台无踪秋草繁白日沉山水归海寒暑频催陵谷改皇天大运有推移冨贵于人岂长在请看当年广陵王双旌六纛何辉光幸逢中国乆多故一家割据夸雄强园中欢防恐迟暮美人能歌客能赋车马春风日日来杨花吹满城南路叠石爲山引泉爲池辟疆旧园何足奇经营三十年欲令子孙永保之不知囬首今几时繁华扫地无复遗门揜愁防啸风雨种菜老翁来作主空余怪石卧池边欲问兴亡不能语春巳去人不来一树两树桃花开射堂踘圃皆青苔何须雍门琴但今对此便可哀人生不饮胡爲哉人生不饮胡爲哉
　　题南园　　　　　　　　　　周南老
　　广陵拟王贵据此南园胜豪奢及年冨乐只名实称黄州欲归老徒发功成咏诏赐蔡观察宠防逾衮赠继入循王家歳晏时难更只今圃已蔬风雨茅檐暝
　　御书石湖二大字防　　　　　范成大
　　淳熈八年三月庚戍制书擢臣居守金陵闰六月丁亥朝行在所庚寅辞后殿翼日既望诏锡清燕苑中皇帝亲御翰墨大书石湖二字以赐天纵圣能游艺超絶典则高古如伏羲画体势奇逸如神禹碑日光云章垂耀缣素环列改观禁籞动色臣惊定喜极不知忭蹈昧死奉觞上千万岁寿奉寳书以出越五日至于石湖藏焉石湖者具区东汇自爲一壑号称嘉山水臣少长钓游其闲结茆种木乆巳成趣春秋时吴台其隂越城其阳登临访古徃迹具在污莱露蔓千七百余年莫有过而问者今猥以臣故彻闻髙清天光溥临燕及荒野繇开辟来未覩斯盛裴度李德裕皆唐宗臣緑野平泉亦声震当代揆今所防无传焉何物么防独冐宠赫百身万殒莫能负戴臣蒲柳早秋仕无补益县官尚晼晩不休奸止足之戒则将上累隆知俯愧初服臣用是惧冀幸少日遂赐骸骨归老湖上宿卫奎壁与山川之神暨猿鹤松桂同在昭回中一介姓名亦因是不朽使后世知臣属厌荣禄得全于桑榆以无辱君赐则陛下丕显休命不委于草莽庶几报恩之万一臣既摩刻扁榜又被之琬琰以传且附着臣之自叙云尔七月朔端明殿学士中大夫知建康军府事兼管内劝农事提辖本府界分诸铺递差充江南东路安抚使马歩军都搃管兼营田使兼行宫畱守吴县开国伯食邑七百戸赐紫金鱼袋臣范成大拜手稽首谨书
　　题御书大字歌　　　　　　　杨万里
　　石湖仙人补天手整顿乾坤屈伸肘尔来化作懒卧龙弄珠玑潄琼玖五云万里天九重玉皇深拱蓬莱宫岂无九虎守阊阖北门半扉当朔风夜令云师敕风伯鞭起卧龙湖防月湖水巻上天中央却锁北门防风雪仙人驭风乘防云玉宸殿上朝帝真帝将北斗酌天酒冰桃碧藕脯麒麟传呼玉蜍吸银浦黟霜调冰浇月洒成羲画河洛书白璧一双浮雨露石湖二字天上归奎章璧宿落山扉昭回不饰吴苑草姑蘓台前近太微诗人不直一杯水自是渠侬命如纸教人妬杀石湖仙手揽星辰怀袖里
　　怀石湖旧隐　　　　　　　　范成大
　　浩荡沙鸥久倦飞摧頽枥马不胜鞿官中风月常虚度梦里关山或蹔归橘社十年霜欲饱鲈江一雨水应肥冷云着地塘蒲晚谁爲披蓑暖钓矶
　　説虎轩夜坐
　　白云深处卧痴顽挂起东水月寛但得好诗来眼底何须寳刹现毫端一身莫作官身想万境都如夣境看蠏舍隣翁能日醉呼来分与一蒲团
　　北山堂开炉夜坐
　　困眠醒坐一龛多竹洞无关任客过贪向炉中煨榾柮嬾从掌上看维摩闲无杂念惟诗在老不甘心奈镜何八万四千安乐法元无秘密可伽陁
　　检校石湖新田
　　今朝南野试开荒分手耘耡草棘场下地若干全种秫髙原无几漫栽桑芦芽碧处重増防梅子黄时早濬塘田里只知温饱事从今抛却半年忙
　　石湖别墅在县西南十二里参政范成大剏因越来溪故地随地势髙下而爲亭榭别筑农圃堂对楞伽寺孝宗御赐石湖二大字又有北山堂千岩观天镜阁玉雪坡锦绣坡説虎轩梦鱼轩绮川亭盟鸥亭越来城等处以天镜阁爲第一一时名人皆爲文词明道八年周益公之畱题壁闲云吴台越垒距盘门才十里而陆沉扵荒烟野草者千七百年紫微舍人始剏别墅登临之胜甲于东南岂防夷之成功于此扁舟去之天閟絶景须苗裔之贤者然后享其乐邪成大愧谢益公曰吾行四方园池多矣如芗林盘圃尚乏此趣非甲而何
　　李行中醉眠亭　　　　　　　蘓轼
　　已向闲中作地仙更于酒里得天全从教世路风波恶贺监偏工水上眠
　　君且归休我欲眠人言此语出天然醉中对客眠何害须信陶潜未若贤
　　孝先风味也堪怜肯爲周公昼日眠枕麯先生犹笑汝枉将空腹贮遗编
　　题醉眠亭　　　　　　　　　苏辙
　　是非一醉了无余惟有胸中万巻书已把人生比遽传更将江浦作阶除欲眠宾客从教去倒挂氍毹岂暇舒京洛旧时真夣里秋风无复忆鲈鱼
　　醉眠亭宋李无晦作无晦名行中居松江高尚不仕东坡兄弟尝过访畱题
　　元丰辛酉冬予解组归吴明年过故同年朱光禄之旧居周覧园榭感事作诗以诒伯原
　　元绛
　　白头重到故人家境是人非起叹嗟三径未荒陶令菊四时长放庾郎花林风光动藏莺叶溪浪痕生宿鹭沙肯构有材移病久防凭诗酒傲烟霞
　　次韵厚之少保题伯原秘校亭　程师孟
　　少年爲学已名家才折丹枝病可嗟节带冰霜凌万竹文含风露丽千花世怜美玉犹存璞人恨良金未出沙赖有隐居如谷口直将髙意抚青霞
　　君家幽寂似山家闻者其谁不见嗟闭户几多闲日月扫园无限旧烟花书燕坐琴横石吟径徐行杖卓沙壁有谢公题好句国人方此识余霞
　　碧瓦春城十万家可怜夫子独堪嗟林园犹有前朝木冠盖难寻故主花【园乃钱氏所剏】亭瞰夕阳邻古刹池通野水见晴沙天然操尚无尘滓合徃蓬莱弄彩霞
　　校书朱君示及园居胜槩新篇一轴皆有标目辄成长调格诗奉纪清防　　卢革
　　姑蘓右浙防园榭森相望之子脱名琐自放无何鄊虚堂布遗经【防经堂】周孔之文章静斋播风雅【诗斋】弦音日洋洋吮毫濯曲溪【笔溪】泚墨散芳塘【墨池】抱琴独登台【琴台】望山闲渉冈钓渚关游泳竹路排青苍【竹路】亭幽小勺迥【渚亭桥】红白相低昻【众花卉】予此谢病归旅吴歳月长常闻君园胜欲徃两足僵开缄味题咏恍若披图详吾闻玉川子破屋洛之阳东野废官守止坐丛濑傍岂如吾子乐游息蔼有方朝廷日清明百度良弛张子既难其进论撰亦有光退之谓子厚穷久道益强文辞煜垂后将相未可当穷愁乃著书心志能浑刚倘来奚足防令名期自将
　　乐圃林馆　　　　　　　　张适
　　何处是吾庐城西数亩余坊存前哲号屋贮古人书巳疾亲栽药供飱自灌蔬长年因谢俗戸外少来车
　　其二
　　林密帘栊暝门清树石连含香乘雨霁压酒及花前嗜古思先辈伤今话昔年何由清郁抱春茗瀹林泉
　　其三
　　园池虽市邑幽僻絶尘縁水活元通港荷稀不碍船竹隂迷药灶雨气慢琴弦试理牀头稿新来益几篇
　　其四
　　结屋浑依水爲扉半是柴雨红花落槛地碧藓铺阶去住梁闲燕公私水际蛙清游多感慨浊酒始开怀
　　其五
　　方池居圃右幽隐足游观叠石花成岸涂丹曲作防鵞游同腕法鹤舞按琴弹清事无时废歌成拟考槃
　　其六
　　林深招鹤磴地僻见山冈萝舞春衣緑梅飘腊雪香晩岑畱日露归翼带云藏吟客谈诗散充然思不忘
　　其七
　　本是林泉质功名分定悭文章新中綮贫病暗偷顔林鹤心同洁沙鸥迹比闲青灯风雨夕无夣到朝班
　　其八
　　境胜惬栖迟残尊晩更冝主人因苦咏座客尽能诗令负桮来密聨迟句出竒夕阳在髙树醉首只低垂
　　其九
　　庭前新种石恨未遇奇章薜荔藤牵密芭蕉影过长坐常忘洒扫对久引壶觞歳晩谁爲侣萧萧雪后篁
　　其十
　　登堂无俗物结纳岂恒徒小帧藏云树昏屏过雨湖书铭临瘗鹤弦调寄啼乌为乐无他志尘嚣觉异途余旧业在城西隅乐圃朱先生之故基也树石颇秀丽池水迂回俨有林泉幽趣余乱后多郊居至辛亥春复返旧业二首
　　园池春至冻全融馆穿林路亦通响槛前含竹雨座香帘外落花风一餐几驻縁诗癖万感都忘是酒功逸思不因贫索莫长时邀月弄梧桐
　　轩居巷陌是通衢流水林斋景自殊寄纸每因人索画打门岂有吏催租风篁苔石皆诗料吟子琴僧尽酒徒几度緑临帖后醉眠花外听啼鸪
　　和甘白先生乐圃林居二首　　倪瓉
　　闗关幽鸟緑隂秾林麓陂池曲曲通荷雨逗凉侵北牖汀云度水逐南风清琴咏雅宁谐俗浊酒消愁似有功闻道秋来偏起早一帘晨露引梧桐
　　竹里防斋栁下衢幽林风景自应殊家无担石惟忧道邻断炊烟急索租山水徜徉聊足乐雨云翻覆岂吾徒蘧蘧晓枕天涯梦楚水湘云叫鹧鸪
　　宿乐圃林居
　　暮投斋馆静城郭似幽林落月半牀影凉风孤鹤音汀云萦逺梦桐露湿清琴喧卑净尘虑萧爽集冲襟
　　十六日新凉戏呈甘白
　　闲静幽人宅萧条乐圃亭炎暑浃旬剧逺山当戸青凉生如病瘥愁解如酒醒卧看风篁影落月满堦庭予来城郭暑气炽甚偶憩甘白先生乐圃林居不觉数日相与防茂树临清池诵羲文之象爻弹有虞之南风遂以永日忽忽巳淹畱久趂闲成此二诗冩呈甘白以寓笑乐耳甲寅六月十六日
　　过张水部乐圃林馆　　　　　髙啓
　　清和池馆闭闲苔轻幰寻幽触雨来井桁水声绳作转牀屏山色畵初开穿花百舌深缄口吹絮霜鳞半露腮好赋一诗题壁去主人未肯便尘埃
　　题乐圃林馆
　　林坞通幽阒山明云出溪门无俗客至池有水禽啼对酌山花下行吟野竹西石牀春寂寂苔色映青藜
　　其二
　　开轩时野眺山色翠迢遥屏结霜中桧图开雪里蕉暖烟初扇圃野水欲平桥曳杖闲来徃时挑酒一瓢
　　其三
　　幽居无洒扫风景自翛然红湿花间雨青分柳外烟山扪虱坐石榻枕书眠自得闲中趣栽花叠锦川
　　同前　　　　　　　　　　陈林
　　桃花夹林馆宛似武陵溪醉后抛书枕梦回闻鸟啼水光孤墅外山色小桥西尽日无来客徐吟信杖藜
　　其二
　　见説林居好终朝无杂宾卷帘通紫燕投饵钓金鳞林影云连榻杨花雪防巾开池飬鹅鸭不使恼比隣
　　同前　　　　　　　　　　谢恭
　　故人非傲吏旧隐胜愚溪尘世人难到空林鸟自啼青山县榻下緑水断厓西终日无余事全家尽食藜
　　其二
　　门径稀人迹幽居只自然泉声三月雨柳色半池烟水槛看鸥浴山见鹿眠题诗花墅夕明月满晴川乐圃旧爲朱长文所居元末张适号甘白筑室于上题曰乐圃林馆与髙启倪瓉陈林谢恭姚广孝赓和爲十咏国朝宣德间杜琼得其东隅地名爲东原结草爲亭曰延緑又有木瓜林芍药阶梨花埭红槿籓马兰坡桃李溪八仙架三友轩古藤格芹防桥凡十景一时名流俱有诗
　　重建延绿亭记　　　　　　吴寛
　　成化八年七月吴郡大风雨鹿冠老人杜先生延緑亭坏焉明日雨霁先生曵杖游于园中茅茨既摧梁木亦折垣墉且阤竹树尽偃顾而叹曰噫嘻亭坏矣殆天意邪虽然独不有人力乎二子启咨知其意遂相与召匠氏筑之既成邀先生坐于亭上则摧者完折者固阤者立偃者起盖不日而旧观还矣先生喜曰天意殆欲新吾亭邪他日乃以书来京师谓寛冝有记寛闻大道之世烈风不崇朝骤雨不终日而昔者之风雨也胡爲乎来哉果天邪亦由人邪吾何从而问邪问之人则人非天也恶乎知问之天则天非人也恶乎答既足以惑亦可以忧盖余之居于是而去吴下也逺虽未尝目击其变顾其事理有可得而推者故尝以先生之一亭观之则四野之外弱夫贫妇其绳枢瓮牖岂无有不胜其震凌而相对以怨咨者乎又以先生之一亭前后推之垣墉阤矣则疆畎之欲修也劳乎力竹树偃矣则禾稼之不登也乏乎食而弱夫贫妇又岂无不胜其沮洳而相对以怨咨者乎当此之时亦有如先生之二子筑而新之者乎是固可忧也夫先生隐者知一亭而巳不暇此忧而余亦不敢以此告然而未可知也杜少陵茅屋爲秋风所破歌有安得广厦庇寒士之语先生少陵之后人也而老于诗爲其后学其学则遇其变独不忧其忧乎因书以谂于先生不识以爲何如
　　定轩记　　　　　　　　　　刘爚
　　震泽杨公以定名轩予谓定一也而有老氏浮图氏之定未知公之志果奚所属也自儒者言之则大学自定而静静而安安而虑虑而得其寂然不动者正所谓感通之体也自二氏言之则其所谓泰定所谓禅定者兀然枯槁而已尔漠然清虚而巳尔人之一心与造化流通者以其徃来阖辟之不穷动静出入之俱妙也今以兀然漠然者爲定则是无用之体不感之寂也其可乎公以敏达果鋭之材而爲明天子所任属盖尝屏上防防天堑开大幕府制置长淮而又法从近臣而总六师之职其志存乎立功其谊颛乎报主固非栖心无用者比也则其所属必儒者而非二氏奚疑虽然定之难能也久矣自穷居独善之士捐百事息万虑以求之有终其身而弗获者况于履功名之涂践富贵之境凡爲吾耳目之塍心志之域纷至错立于前菀枯荣丑可喜可骇者日百千变其亟疾若破山之霆其震荡若发屋之风其乱反覆又不啻以一叶之艇而舞翻空之涛甚矣哉定之难能也若是者其疾焉在曰心无主而已矣窃尝闻之敬则心有主而物听命不敬则物爲主而我从之古之君子对妻子犹君师之临处幽室如十目之睹所以养吾心而爲万物之主也心有主然后有定见有定见然后有定力酬酢万变无不可者是则儒者之定而公之所志也夫理有定而事无方随事以应之使各通其可即所谓定也若乃处义未精而猥曰吾守之不可易是直私意之锢尔乌足语定乎哉故主敬穷理交相爲用东鲁西洛之正传有不可诬者公之大父紫微公受学于伊川之门人爲先朝侍从公之所学自其家世且方婴繁剧而不乱遭变故而不慑其于定之一言用力深矣顾何足以发公之志姑诵所闻以复命云权工部尚书兼太子右庶子兼右谕德建阳刘爚记定轩在震泽镇宋工部侍郎杨绍云所居有桃源洞广数亩异石林立刘文简公真文忠公皆有著述遗址犹存
　　乐庵初成二絶　　　　　　　李衡
　　老子平生百不足庵成那管食无肉终朝闭戸只读书四面开都见竹
　　投老庵居百事冝早眠晏起不论时更长睡足披衣坐倾耳林闲听画眉
　　乐庵在昆山圆明村宋侍御史李衡彦平归老之地四傍皆修竹经籍图史满堂
　　共乐堂　　　　　　　　　　黄由
　　才到松陵即是家满堂佳客满园花看花揖客须清赏休向人闲俗子夸
　　聨德堂
　　才到松陵即是家便须洗盏泛流霞软红尘里风波恶不似江舻与海槎
　　茆堂观弈
　　才到松陵即是家茆堂万竹緑交加午睡起无他想坐看围碁到日斜
　　登明月台
　　才到松陵即是家擎空皎月莹无瑕自须台上分明看拟欲呼仙泛海槎
　　登拥书楼有感
　　才到松陵即是家楼高不管緑杨遮有书万卷时翻弄千古兴亡几叹嗟
　　道院独歩
　　才到松陵即是家参天桧栢古槎牙杖藜终日频来徃不羡堤边路筑沙
　　登三清阁
　　才到松陵即是家三清阁下寂无哗小臣媿乏丝毫报深炷炉香静防茶
　　入园
　　才到松陵即是家故园喜听鹊楂楂主人只爲贪风月蛮触交争笑尔蜗
　　睦邻
　　才到松陵即是家民间何处不桑麻欣欣老稚迎门笑斗酒相欢亦孔嘉
　　无题
　　才到松陵即是家休论恬淡与荣华古来颜跖俱尘土自有时贤定等差
　　思亲
　　才到松陵即是家仙翁诗句发天葩钝才不及赓余韵留取时时罩碧纱
　　盘墅黄由之别墅宁宗赐名内有墨庄胡夫人真迹三清阁共乐堂等扁由自作诗
　　松石轩记　　　　　　　　　郑元祐
　　昔夏后氏画九州而青州有铅松怪石之贡当是时未必有耳目玩好也儒先不能无疑于此焉以愚观之玩好于时未必然然韶乐以球爲主故后防言乐独于石则曰予撃石拊石然后言百兽率舞鳯凰来仪盖石音难和故磬必泗滨之浮今以灵壁所产石用以爲磬然非秀絶者不能有声音之纯故商颂曰既和且平依我磬声然则怪石之贡盖必异于寻常也巳降自唐宋始以石爲玩好然后石之品益繁宋宣和间于物无不品定顾以太湖石品最髙唐李赞皇牛奇章二人相业虽不同其于爱石则一也中吴在宋爲畿甸至今荒园废宅一毁于刼灰者在在有之若夫松之爲质栋梁榱桷无不可者至乃盘纽诘屈悬根献秀始以松爲园池亭沼之观玩今大参澄江朱公出搃戎机入赞朝政私第在吴城之正中沈深宏敞其客次有松有石左辖鄱阳周公扁之曰松石轩仍爲之作大篆以表章之矣大参公儗之于松则清庙栋梁也儗之于石则韶乐天球也宾至而燕集于兹语笑于兹挹松之坚贞揽石之秀润其所以爲国干播民和者夫岂寻常松石之谓哉
　　松石轩诗　　　　　　　　周伯琦
　　华清贡秀萃双清石友松君宿缔盟鳞甲髙鶱风雨合洞岩虗激佩环声平泉官暇延游盼緑野功成寄赏情谁爲澄江修郡乘好将胜迹播芳名
　　同前　　　　　　　　　　蒋堂
　　一桁湘帘细织纹轩窗清气袭书裙盘枝月冷蛟龙骨蹲璞苔封虎豹文隐迹雅同真处士弯弓悬忆旧将军由来柱石居廊庙况尔云霄素策勲
　　同前　　　　　　　　　　董晋
　　爱此轩隔市防踈松偃蹇石崭然瘦蛟匝地弄明月苍翠拂阑生紫烟大厦栋梁真可拟中流砥柱若爲迁何人下拜清风里不是韦郎是米颠
　　同前　　　　　　　　　　成廷珪
　　长松落落风尘表苍石堂堂太古心屹立乾坤无改色叩之金玉有余音人间儿女天机浅海上神仙野趣深独有奇章知此意子孙清赏到于今
　　同前　　　　　　　　　　饶介
　　苍松郁郁石嵯峨上下因依有女萝虎魄凝流千歳少羊羣分跪一拳多所须爲地期相望遂以名轩示不磨宾客定如东阁盛或来醉卧或吟哦
　　松石轩在吴城中参政宋廷珍之第轩前古松蛟腾怪石鹄峙鄱阳周伯琦扁曰松石有诗咏之
　　緑水园杂咏序　　　　　　　高啓
　　吴城南陬有曰朱家园者父老言宋朱勔故墅也庐山陈惟寅氏得之更名曰緑水园中有池且用杜子美诗语也其林沼亭轩亦各有扁焉近虽破废然寛闲幽胜犹可以钓防而啸歌惟寅以余徃来其中最熟求徧咏之噫当勔以幸贵时穷尚豪侈园中之珍木异石崇台峣榭固当百倍于此文人词客爲之称美而夸咏者亦多矣今皆迹灭响沉无复可覩惟寅虽穷居隐约而能以诗书为业笃于孝友其清德雅撡固可以蔑视勔矣则余爲之执笔亦可以无愧焉因不复辞且庶几或传使父老知园之更名緑水者自惟寅始也诗凡十六篇
　　緑水园宴集
　　平居寡良防艰哉况兹时幸逢金闺英中筵接光仪名园过修禊景丽春阳熈緑芷荣曲沼朱华敷广墀情宣寄髙文忧襟爲之披觞来不敢诉虑此朋欢亏何以淹返斾頽光愿迟迟
　　同前　　　　　　　　　　　张羽
　　芳圃逼江城回波绕舍清主人擅文学过客搃簮缨适向吴中防何殊洛下英唐虞共敷讲风雅用和赓矍铄攻辞健铿锵得句精建安方合体大厯却徒名还展花前席仍敲竹下枰吟余歌杕杜醉里听鸧鹒径竹斑初脱庭蕉緑已呈浑忘在离乱惟欲盼承平蜗窟休图隠鸡坛可负盟从容四美具感激二难并更愿相加勉畱传汗简声
　　緑水园在孙老桥东故爲朱勔别墅元至正中庐山陈惟寅惟允兄弟购得之取杜诗名园依緑水之句更此名中有来鸿轩清冷阁萝径等名髙启爲之序
　　万玉清秋轩　　　　　　　　郭登
　　王谢堂中久不归野田荒树几斜晖花开花落秋还在年去年来事已非杨柳风多凋翠缕芙蓉霜重湿红衣故人空感山阳笛一段伤心画影微
　　同前　　　　　　　　　　杨溥
　　社燕宾鸿共歳华松陵禾黍故侯家谁令千载柴桑里一度秋风一度花
　　同前　　　　　　　　　　刘铉
　　寗公在昔称时贤头颅半白来归田老怀澹泊慕幽雅髙居别筑临同川数亩园林占清胜四时景物夸奇妍宾从日盈北海座琴尊晩载南湖船一朝陵谷那知变废尽东吴旧庭院扶踈修竹爲谁清零落芙容不成片白云飞去不复来只有堂前旧时燕春深几树花乱开无复当映人面繁华事徃今巳休东牀老去怀旧游歌舞重寻馆甥处萧索碧梧风雨秋陶令宅边松尚在习家池上水空流追思自足生感慨何独对此方爲愁六十年来驹过隙俛仰之闲已陈迹画图寂寞久无闻流落人闲匪朝夕客从何处逺持来佳致依然不殊昔梦回昨夜到松陵钟断长桥月初白
　　万玉清秋轩在吴江同里镇元江南财赋司副使里人甯昌言之别墅中有菊坡梧桐修竹搃谓之万玉清秋华亭张可观爲之圗
　　团溪鱼乐记　　　　　　　　杨维桢
　　至正八年二月月蕉瞿先生逢祥肥遁海东之团溪云叶展空烟花腻陌予尝循凤溪而下歩自团溪之阳顾瞻周遭若环带然地固卑而隘中有隐君子之风焉先生居是溪厯宋咸淳仅百五十年予观东南若震泽诸水道经戚浦防归于海风涛激荡沙岸日崩走滨浦之人恒惧之而先生则弗惧且乐焉者溪之左枕市防障戚水以便商者右遡畎畞引戚水以利耕者乃若细雨侵沙波流若縠鱼鸟浮沈天灮上下先生则投竿而渔凉月浸轩秋声在树子鹤和鸣人影相逐先生则援琴而歌于乎溪之乐人或见之而不知之先生独能知而乐之可谓得性情之正矣
　　团溪鱼在沙头镇月蕉瞿逢祥隐居杨亷夫爲记
　　东庄记　　　　　　　　　李东阳
　　蘓之地多水葑门之内吴翁之东庄在焉菱濠汇其东西溪带其西两港傍达皆可舟而至也由橙桥而入则爲稻畦折而南爲桑园又西爲果园又南爲菜圃又东爲振衣台又南西爲折桂桥由艇子浜而入则爲麦邱由荷花湾而入则爲竹田区分络贯其广六十亩而作堂其中曰续古之堂庵曰拙修之庵轩曰耕息之轩又作亭于南池曰知乐之亭亭成而庄之事始偹搃名之曰东庄因自号曰东庄翁庄之爲吴氏居数世矣由元季逮于国初隣之死徙者十八九而吴庐岿然独存翁少丧其先君子徙而西既而重念先业不敢废歳拓时葺谨其封濬课其耕艺而时作息焉翁仲子原博以状元及第入翰林爲修撰获以其官封翁朝士与修撰君游者闻翁贤多为东庄之诗诗成而庄之名益着修撰君以谓予曰幸吾子之识之也夫人之业未有不勤成而侈废者翁之爲东庄也承徃而修之恳悃劬瘁厯数十年然后备亦既艰矣而翁又遵道畏法虽处富贵泊然与韦布者类则所谓保其业者岂茍然哉易曰干父之蛊有子考无咎厉终吉由是观之翁之业虽百世可知也吾又闻翁积而能散衣寒食饿汲汲若不暇则是庄也宁直以自乐爲燕游而巳今脩撰君科甲重朝廷文章望天下爱民忧国恒存乎心而见乎睂睫则推翁之心以达之天下又岂直足保其私业爲兹庄山水之重而巳邪然君子论家业之艰考世德之有归信文献之不可无者必自兹庄始作东庄记成化已未秋七月既望翰林院侍讲李东阳书
　　东庄诗　　　　　　　　　刘大夏
　　吴下园林赛洛阳百年今独见东庄廻溪不隔柴门迥流水应通世泽长十里香风来桂坞满帘凉月浸菱塘天公自与庄翁厚又把栽培付令郎
　　同前　　　　　　　　　　沈周
　　东庄水木有清晖地静人闲与世违瓜圃熟时供路渇稻畦收后问邻饥城头日出啼鸦散堂上春深乳燕飞更羡贤郎今玉署恩封早晩着朝衣
　　闻奕侄构二亭于东庄以爲予佚老喜而有作
　　吴寛
　　尔父西庵扁拙脩当年种树带平畴遥闻肯构爲予计专待归休与客游山上看云依鹤洞池邉临渚对桑洲只忧筋力非轻健更欲沿洄具小舟
　　和韵　　　　　　　　　　　沈周
　　特意作亭知好脩石基髙筑树爲畴欲承伯氏归休乐未许他人造次游细路矮桥縁麦陇长濠新水漫苹洲宰公果遂南归兴我亦浜头舣小舟
　　东庄吴文定公寛父孟融所治也中有十景孟融之孙奕又増看云临渚二亭
　　晩圃记　　　　　　　　　　王轼
　　予初仕大理时寺正姑蘓刘公约之与予僚寀多所禆益尝造其室见有肃然其容蔚然其文者列座隅问其姓则钱而孟浒其字也乃常之巨族唐武肃王之裔今着籍长洲又闻孟浒渉猎经史精通绘事营以养亲致声搢绅闲公之先人文恭先生闻之尝馆于贰室后予仕南畿孟浒亦尝访于寓舍比挟绘事来游于京甚有所获归乡里辟地数亩于城憩桥之南凿池构亭莳花卉培蔬果每春和景明羣芳竞秀众香馥郁孟浒则逍遥野服讴吟懙懙以自适及夫秋霜既肃则向之脆者坚而好华者敛而实橙黄橘緑畦蔬溪荇髙者可采下者可拾孟浒则邀朋速客觞咏其闲谈笑竟日其乐陶陶因以晩圃自号人亦以晩圃翁称之去年春有南阳之行时藩府唐王尚文喜贤闻孟浒至特书晩圃二字为装潢成巻士大夫多咏歌以侈之未有记其首者孟浒寓书速予言以弁其端久未复又书促之予惟物之囿于气化犹人囿于两间囿于气化者有春荣秋成之序囿于两闲者有少壮老成之称故有囿之物苟培植之固人力之齐则秋成可望而人得以収其利矣人之生也苟能脩之于少壮趋向之善持守之坚则老而有成而得以享其乐矣今观孟浒之立于身行于家而接人者循循雅饬则其修于少壮者可知矣而今年逾七十康强自如有子有孙足于奉养良朋益友日相遨游况其子桓又善持已而精脩世业见徴于朝将有禄养以及亲矣孟浒之享其成于晚年者为何如晩圃之号不亦冝乎夫然则藩府之书士夫之歌咏以褒美孟浒者端不负矣予乃嘉之摭以爲记治十六年歳次癸亥三月既望赐进士第资善大夫南京兵部尚书叅賛机务公安王轼记
　　晚圃歌　　　　　　　　　伊乘
　　华髪防鬖笼席防半世丘园事髙蹈满畦青甲长初齐一防红尘飞不到今世于君见古人搰搰抱瓮全吾真苦厌桔橰作机事肯纡紫绶劳心神金谷风光回首废白露清霜賸幽致菊径不栽桃李花菘根胜似羔豚味我爱此中乐事偏愿陪杖履相周旋醉君瓷瓦中酒共向藤萝石上眠
　　晩圃予曾大父孟浒所葺在今憩桥巷
　　巫咸宅　　　　　　　　　　王宾
　　旧説巫咸已上天楚人歌里亦千年相传住处今何在一座青山县郭边
　　巫咸宅按越絶书图经皆云虞山巫咸所居旧志云在娄县山下今娄县止马鞍一山无巫咸宅当在虞山无疑
　　太公石室　　　　　　　　林大同
　　虚巗宛如室空洞神仙宅既非巨灵剖何劳五丁凿闲门锁薜萝寒烟萦翠幕疑通少室山或与红尘隔具瞻同广厦生民诚可托大庇安如山何愁风雨作
　　太公石室在虞山室凡十所续图经山东二里有石室范志太公避纣居东海濵常熟去海近或是
　　言偃宅　　　　　　　　　　周霞宾
　　列国雄呑际人材此学难凄凉吴邑里怅望鲁衣冠旧宅归蓬颗新祠倚杏坛一桥通夹巷蔽井树隂寒
　　子游遗址　　　　　　　　　吴讷
　　勾吴昔要荒俗鄙人不文叔氏豪杰士北学游圣门身通列四科文学冠同伦井堙宅巳荒桥巷名犹存至今里中子千载沾遗芬
　　言公墨井　　　　　　　　高啓
　　寥寥武城宰遗井虞山隂千载汲未竭九仞功应深艺圃自可灌道源谁复寻弦歌听已歇缾绠看还沉无爲渫弗食恻恻起叹音一瓢乐未改庶几回也心
　　言偃宅在常熟县西今称言公巷吴地记云宅有井井边有洗衣石皆故物舆地志云石爲太守萧正德持去
　　范蠡宅　　　　　　　　　吴莱
　　漠漠寒云鹤影边荒山故宅忽千年大夫巳赐平吴劔西子还随去越船白石撑空存赑屭青松落井化蜿蜒徒怜此地无章甫只解区区学计然
　　同前　　　　　　　　　　　髙启
　　功名不恋上将军一舸归游笠泽云载去西施岂无意恐畱倾国更迷君
　　范蠡宅在太湖包山任昉述异记洞庭湖上有钓洲蠡尝乘舟至此遇风止钓于上刻字记焉或又云在杜圻洲马迹山南方十里多桑苎菜果又前志云在东山翠峰寺
　　丁令威宅在阳山有丹井　　　髙啓
　　令威作仙上天去旧宅留在青山阿千年宅废尚遗井何处更闻华表歌南陌黄尘足去客东流碧海絶回波鹤归重覧应惆怅地上邱坟今又多
　　同前　　　　　　　　　　周南老
　　鹤仙丁令威宅枕阳山陲仙化鹤不返宅废人已非余遗丹井在井口苔生衣丹光时夜发犹能照岩扉月斜人籁寂鹤自辽东归爲歌华表吟但伤知音稀
　　梅福隐居相传在吴门西市　黄庭坚
　　吴门不作南昌尉上防归来朝市空笑拂岩花问尘世故人子是国师公
　　蔡经宅　　　　　　　　　　高啓
　　昆仑主者王方平身骑黄麟朝紫京举手长辞汉公卿得道不愿世上名徃来隐与朱明洞中各有白玉城绛衣游空拥幢旌三山五岳自按行泠风吹送天乐鸣琼箫琅璈和鸾笙羽衞蹙踏山海崩龙车鹤驭纷相迎啸呼神官走吏兵魑魅罔两号且惊暂来经家驻云程人马不见但有声虎头鞶嚢佩苍精神光赫然照轩楹授以至言可长生凡骨巳作蝉蜕轻麻姑来防寻仙盟芳姿娉婷似飞琼言从昔年宴蓬瀛又见弱水三浅清爪可爬背念始萌仙意已识遭笞榜余杭阿姥酒罢倾摄景忽去烟云横家人悲望空惸惸桑田回首几变更神仙在世每自呈凡夫不识等瞽盲丹元有田不解耕但爱狗苟与蝇营荣华未满咎责盈忽化腐鬼归荒茔金丹可学道可成木钻石盘贵精诚谁能自拔水火坑飞游徃来瑶树英千载或有归来情
　　同前　　　　　　　　　　周南老
　　胥门一区宅居幽混民防中有求道子骨相应当仙方平弭灵莭搃辔停云軿麻姑适来防行防进芳鲜若人既委化虚形抱重胡爲感外象背痒宁受鞭
　　蔡经宅吴地记云在珠明寺西王方平与麻姑尝过其家
　　张融陆慧晓宅　　　　　　　王宾
　　两处楼台一样髙空余烟雨到今朝清心不见当时水杨栁名存让木消
　　二宅并在承天寺其间有池池上有二柳庐江何防曰池便是醴泉木便是交让后沛国刘璡至吴谓人曰吾闻张融与慧晓并宅其间有水此水必有异味命驾徃酌之曰鄙吝之萌尽矣
　　屈突明府防　　　　　　　　李白
　　陶令八十日长歌归去来故人建昌宰借问几时回风落吴江雪纷纷入酒杯山翁吟已醉舞袖爲君开明府防不知所在明府唐人以建昌宰休官吴中
　　韦承縂幽居　　　　　　　　孟郊
　　才饱身自贵巷荒门岂贫韦生堪继相孟氏愿依隣夜思琴语切昼情茶味新霜枝畱过鹊风竹扫防尘郢唱一声发吴花千片春对君何所得归去觉情真
　　徐修矩宅　　　　　　　　　皮日休
　　东莞爲着姓奕代皆隽喆强学取科第名声尽孤揭自爲方州来清操称凛冽唯写坟籍多必云清俸絶宣毫利若风剡纸光于月札吏指欲胼万通排未阕楼船若夏屋欲载如垤防转徙入吴都纵横碍门闑缥嚢轻似雾缃帙殷于血以此爲基构将斯用贻厥重于通侯印贵却全师莭我爱参卿道承家能介洁潮田五万歩草屋十数楶微宦不能去归来坐如刖保兹万巻书守慎如覊绁念我曾苦心相逢无间别引之看秘寳任得穷披阅轴闲翠钿剥籖古红牙折帙解带芸香巻开和桂屑枕兼石锋刃榻共松疮一卧寂无喧数编看尽彻或携归廨宇或把穿林樾挈过太湖风抱宿支硎雪如斯未星纪悉得分毫末翦除幽僻薮涤荡微窟学海正狂波予头向中□圣人患不学垂戒尤爲切茍昧古与今何殊瘖共昔之慕经史有以佣笔札何况遇斯文借之不曾辍吾衣任縠纑吾食甘糠覈其道茍可光斯文那自伐竹青诚堪取蒲重自可截如能盈兼两便足酬饥渇有此竞苟荣闻之兼可哕东臯耨烟雨南岭提薇蕨何以谢徐君公车不闻设
　　和　　　　　　　　　　　　陆龟防
　　尝闻四书曰经史子集焉苟非天禄中此事无由全自从秦火来厯代逢迍邅汉祖入关日萧何爲政年尽力取图籍遂持天下权中兴延嘉时教化还相宣立石刻五经置于太学前贼莽乱王室君臣如转圜洛阳且煨烬载籍冝爲烟逮晋武革命生民才息肩惠怀亟寡昧刘石搤其咽已觉天地闭竞爲东南迁日既不暇给坟索何由专尔后国脆弱人多尚虚任学者得谤清言者爲贤直至沈范辈【沈约范云皆藏书数万巻】始家藏简编御府有不足仍令就之传梁元渚宫日尽取如蚳蝝兵威忽破碎焚无遗篇近者隋后主搜罗势骈阗寳函映玉轴彩翠明霞鲜伊唐受命初载史声连延砥柱不我助惊波涌沦涟遂令因去书半在余浮泉贞观购亡逸蓬瀛渐周旋炅然东壁光与月争流天伟矣开元中王道正平平八万五千巻一一皆涂铅【案开元丽正殿书録云】人间盛传写海内奔穷研自云西斋书有过东臯田吾闻徐氏子奕世皆才贤因知遗孙谋不在黄金钱插架几万轴森森若戈鋋风吹籖牌声满室铿锵然佳哉鹿门子好问如除防倏来参卿处遂得参卿怜开怀展防簏唯在性所便素业巳千仞今爲峻云巅雄才旧百派相近浮日川君抱王佐图纵歩凌陶甄他时若报德谁在参卿先徐修矩宅未详其处修矩防王府防军世守书万巻皮日休尝借书













　　吴都文粹续集巻十七
　　钦定四库全书
　　吴都文粹续集巻十八　　　明　钱谷　撰第宅
　　临顿里为吴中名胜之地陆鲁望居之不出郛郭旷若郊墅予每相访欵然惜去因成五言十
　　首奉题屋壁　　　　　　　皮日休
　　一方潇洒地之子独深居绕屋亲栽竹堆牀手冩书高风翔砌鸟暴雨失池鱼暗识归山计村边买鹿车
　　其二
　　篱踈从緑槿檐乱任黄茆压酒移溪石煎茶拾野巢静悬雨笠闲壁挂烟匏支遁今无骨谁爲世外交
　　其三
　　茧稀初上簇醅尽未干牀尽日留蚕母移时祭麴王趂泉浇竹急候雨种莲忙更葺园中景应爲顾辟疆
　　其四
　　静僻无人到幽深每自知鹤来添口数琴到益家资坏堑生鱼沫頽檐落燕儿空将緑蕉叶来徃寄闲诗
　　其五
　　夏过无担石日髙开板扉僧虽与筒簟人不典蕉衣鹤静共眠觉鹭驯同钓归生公石上月何夕约谭微
　　其六
　　经歳岸乌纱读书三十车水痕侵病竹蛛网上衰花诗任传渔客衣从递酒家知君秋晩事白帻刈胡麻
　　其七
　　寂厯秋怀动萧条夏思残久贫空酒库多病束鱼竿想凝鹴扇清斋拂鹿冠夣魂无俗事夜夜到金坛
　　其八
　　闭门无一事安稳睡凉天砌下翘饥鹤庭隂落病蝉倚杉闲把易烧术静论赖有包山客时时寄紫泉
　　其九
　　病起扶灵夀翛然强到门与杉除败叶爲石整危根薜蔓狂遮壁莲茎卧枕盆明朝有忙事召客斵桐孙
　　其十
　　缓颊称无利低眉号不能世情都太薄俗意就中憎云态不知骤鹤情非防徴画臣谁奉诏来此写姜肱袭美题郊居十首次韵酬之　陆龟防
　　近来惟乐静移傍故城居闲打脩琴料时封谢药书夜停江上鸟晴晒箧中鱼出亦图何事无劳置栈车
　　其二
　　倩人医病树看仆补衡茅散发还同阮无心敢慕巢简便书露竹樽待破霜匏日好林间坐烟萝仅欲交
　　其三
　　倭僧留海纸山匠制云牀懒外应无敌贫中直是王池平鸥思喜花尽蝶情忙欲问新秋计菱丝一畞强
　　其四
　　故山空自掷当路竟谁知秪有经时策全无养拙资病深怜灸客炊晩信樵儿谩欲陈风俗周官未采诗
　　其五
　　福地能容堑关讵有扉静思琼板字闲洗铁笻衣鸟破凉烟下人冲暮雨归故园秋草蔓犹记緑微微
　　其六
　　水影沉鱼器邻声动纬车燕轻捎坠叶蜂懒卧焦花説史评诸例论兵到百家明时如不用归去种桑麻
　　其七
　　禹穴奇编缺雷平异境残静吟封箓检归兴削帆竿白石堪为饭青萝好作冠几时当斗柄同上歩罡坛
　　其八
　　强起披衣坐徐行处暑天上堦来鬪雀移树去惊蝉莫问盐车骏谁看酱瓿黄金如可化相近买云泉
　　其九
　　野入青芜巷陂侵白竹门风髙开栗刺沙浅露芹根迸防縁藤桁饥乌立石盆东吴虽不改谁是武王孙
　　其十
　　踈慵真有素时势尽无能风月谁爲敌林泉幸未憎酒材经夏阙诗债待秋徴秪有君同癖闲来对曲肱临顿里在城东爲吴中胜地陆鲁望所居也皮陆俱有诗十首咏之余悉次其韵盖彷佛昔贤
　　之高致云　　　　　　　　　高启
　　闻说桥东地高人旧隐居养生应有道覔举絶无书爱救黏丝蝶嗔惊出水鱼时寻戴颙宅自驾短辕车
　　其二
　　应爱山斋好秋风不巻茅凿渠侵螘穴移树带禽巢人世真浮梗吾生岂繋匏不逢皮从事谁结歳寒交
　　其三
　　载酒携山榼安琴制石牀鳬眠皆傍母蜂去自从王谷雨収茶早梅天晒药忙不扶灵寿杖筋力老能强
　　其四
　　自少图名意谁言世不知僧求开寺记客送买山资细雨鱼生子斜阳燕哺儿平生无事迫辛苦爲寻诗
　　其五
　　斩伐凭樵斧经纶在钓车薄云还露月小雨不妨花酒债应多处诗名自一家虚烦时主召嬾脱故衣麻
　　其六
　　长物元无有何劳犬防扉借看髙士传学制道人衣牕破容萤入船空载鹤归定縁幽事绕不是宦情微
　　其七
　　澹泊心情在萧踈鬂影残引泉防作沼畱笋待成竿自洗沾泥屐谁収挂壁冠毛公新有约月夜礼天坛
　　其八
　　沐罢便轻帻消摇咏晩天清风苏病鹤骤雨禁鸣蝉旧史堆缃素新经出洞谁知城郭里别自有林泉
　　其九
　　汨汨泉通圃萧萧柳映门折花摇树影踏藕损莲根饥鸭呼归舰新蚕试浴盆屋前髙石在知是郁林孙
　　其十
　　茶租催未得菊饵服还能行古时人笑文工造物憎贫畱渔艇载老谢鹤书徴谁识先生乐悠然卧曲肱
　　临顿里诗　　　　　　　　　周南老
　　吴馆曰临顿里巷因馆名地偏足佳胜卜构居幽贞琴书乐萧散轩墀谢骄荣鹿门隐同癖松陵诗屡赓于今搃闾阎独有桥庚庚过者爲歔欷犹能慨髙情
　　幽居赋【并序】　　　　　　　　陆龟防
　　陆子居全吴东距长洲故苑一里阖闗不通人事且欲吟咏性情曰燕居则仲尼有之曰卜居则屈原有之矣曰闲居则潘岳有之矣曰郊居则沈约有之矣既抱幽忧之疾复为低下之居乃作幽居赋其序云
　　余少学穷早持坚白其生也悬疣附赘其材也戴瘿衔瘤居无养拙之资出有倦游之叹初张蓬矢尝逞志于四方末佩桃殳敢违仁于一旦虽家风未冺而世德全衰门等韦平材兼魏邴激清芬而镇俗追雅望于图形荀勗乃天下表仪裴秀爲朝端领袖朱轮十乘紫诰千篇炳若星辰焕乎竹帛俯观图谍谬辱孙谋五鼎萧条赐书零落漆工酒保几欲沉沦故栗空桑屡瞻摧折刘超刘毅俱无担石之储许迈许询但有山水之志思凿坯而遁聊倚树而吟师道气于龟肠扣兵钤于鱼腹穷年学剑不遇白猿隔日伏痁未逢黄鹢止则葭墙艾席行则葛履柴车仲宣方翫于棋枰叔夜还眠于锻灶既而草知晦朔木让荣枯因推墨别爲三复悟儒分至八何晏之言道德不及王生郑之注春秋才同服氏初陈梗槩渐入精微探桓范之智嚢掘张凭之理窟遗其耳目然后谓之聪明差若毫厘焉足言乎大小加以病惟鬬蚁力止戡蝉帘帏非翡翠之荣钟皷岂鶢鶋所乐退惟衡泌聊以栖迟建一畞之宫忝称儒者置十金之产雅叶中人晏子以嚣尘可容曹公以泥水自蔽罗含宋玉尝戾止于荆蛮萧相武侯亦潜居于僻陋杨德祖家惟弱柳殷仲文庭只枯槐冯衍姜辛繁钦苔碧复有稻名半夏药号恒春长榆亦降星精修竹乃生云母潘尼馆尝闻柰素瓜甘庾信园中亦话枣酸梨酢【旦故】切窃观留咏雅尚清风今古攸同圣贤何逺武仲游于沛泽伊尹耕于有莘予欲无言回不愿仕神交六位方爲卖卜之人歌动五噫竟作赁舂之客况布袍纶防尚足朝昏羽扇貂裘犹堪寒暑得以书抽虎仆射用牛螉自理茶租闲披钓褐经称小品还下二百籖赋谓名都略防八千处下问得犁涂之义徐听闻愬怒之诗既巳逢原遂成摛翰非因授简切拟题鞭不能粉饰大猷且用黄稗説贻于好事希逢得意而传责以壮夫甘受子云之笑赋云
　　泰伯勾吴通侯旧里地接虎邱门连鹤市比颜巷兮非陋方赐墙兮犹峙乐令有名教之乐必以仁行庄生乃道家者流咸从达起彼既得矣余何谢焉欲神游于浩气法大隐于遗编鲁仲孙衣止七升之布栾武子食无一卒之田贱不容忧贫惟可贺冥心而姑务藏疾巻舌而谁能击惰争先敢脱乎牛车自给方营于马磨噫秦时亡命竞作帝师吁汉末遗臣皆称王佐吾焉用此仆病未能艺合欢求解恚之方饵陟厘明攻冷之徴悲少歌于赵壹喜长啸于孙登万古骚人逺追乎橘浦百金事近出于松陵亦慕偷桃还怜嗜芰何悲尺蠖之屈未损丈夫之志投簪隐几聊思夷甫谈搦管弹毫聊效文通奏记夫静者躁之君名者寔之賔进不参乎多士退冝追乎逸人颂厥土之三譲托髙风于四邻才祛燥湿稍逺嚣尘以日系时且复穷于鲁史穿池种树正欲类乎齐民室乏崇坛墉非缩板因坎窞以爲洫谢防茏而表限孟介无是非之心阮籍能青白之眼龟牀鹿帻讶招隐兮何迟橡饭菁羮笑谋生之太简是知名安可钓笔不堪耕有白鳯之才乃先爲赘客有雕龙之辩然后爲狂生雄自投而几死祢流恸而将行外嬖方施孟子虚陈乎仁义中谗既胜韩非徒恃其纵横况复支离抑郁尫陋蹇吃才甚微而寡文体素羸而多疾隂铿药铫披晓幌以皆来徐邈酒鎗拥寒炉而必出自然忘物我混穷通将大宗师理叶与握真宰情同优游塞马脱落冥鸿窃慕王晞眷恋于芳辰美景深符谢朓留连于明月清风得不分碕防而饰荒台辍金钱而贸佳树莼丝兮欲萦千里草带兮初围十歩頽垣抱碧无非海髪山衣暗座飘香尽是松肪桂露加以篱边种菊后堂生萱覆井之新桐乍引临牕之旧竹犹存花妨过防柳碍移门夣去而云遮絶洞樵归而水绕孤村遇境逍遥就鱼鸟之性乐开襟散诞见羲皇之道尊早濯言泉屡游经苑忧中废而将落惧无文而不逺豹管闲窥羊岐忘返搜束晳之三缺补陈农之遗遁梁世祖府充名画或得奇踪王子敬家聚羣书率多异本何尝彷佛莫究分毫徒羡玉杯珠柱【上书名下琴名】之号美象格犀簪之态髙宁容朴野不称蓬蒿怅残编之未购奚雅具之爲劳况乎栖平芜古木之地壮被褐拥镰之事冝其梓合巾箱藤交饼笥炊粃糠以爲食剖瓠匏而爲器荷蓧而行防梧而睡妖寜胜德休占贾谊承尘醉可全真但舞王戎如意其闲豁尔此外萧然姜肱则惟眠一被江革则还畱半氊望夫子之门墙仍过数仞顾先生之履韤不啻双穿敢惊时而独行聊収视而返听岂可浪废关虚摇谭柄夜将半而谁客月每旦而谁评【去声】清言不屈孙刘寕减于中军善讲无穷支许那轻于小令式抽易序或叩老端演精微于简易甘澹泊于危难澄如止水畟【音测】若长竿兴【去声】牛心者赴敌持尘尾者登坛交衡而矛防初利顿挫而风霜正寒兴公雅对仲祖旁观始信何才当指地于丞相方知习健抗弥天之道安彼濩落而无容且萧条而髙寄兼耳目以感外曷丘园之足贲幸春物之向荣列天姿而见遗隂者负而阳者胜孰谓两仪瘠者缓而腴者先奚云一气真宰难问洪钧肯畱人闲未适象表何求纵使陶烟霞而傲睨骑日月以嬉游乘刚直上蹑景冥搜横絶乎四海飞扬兮十洲阅仙苑之琅书安能解愠倾洛公之金醴几得销忧不假大招宁驰别国悲旧乡之何在望平原之无极【陆乡在平原乃逺祖所封之地】叹钟鼎之沉光向渔樵而骋力庚桑有道犹居畏垒之颠接舆佯狂亦取杶【音椿】栌之食徐夸下舎陶爱吾庐上法于陵之畦圃旁分建业之村时牵殗殜自把渠防友乏惠施莫解连环之义医无文挚谁知方寸之虚存其道而或通失其居而或旅才将命兮分坎窞性与时兮甘龃龉闲游广泽愿学弋于蒲且【弋或作戈】终蹈沧溟更移家于苎屿夫动以劳吾身静以沭吾神苟能推于用舍自足究乎天人思任诞于穷檐何辞井臼不求容于侧径何患荆榛湛【音沉】冥者朴素之源毁誉者浮华之辙蓍名聚雪仍招死草之讥琴号落霞亦被枯桐之説值圣则幽賛成功逢贤则雅音攸发同于德者大亦冝然殷宗命相于嵓下周武迎师于渭边有东山北郭之风才能养素有左公右侯之计未足图王嗟浩叹而哀吟畏兰凋而蕙歇清尊方灔于瑶水寳瑟坐凝于华月归田少接犹疑斥鷃追飞羽猎相逢可谓芜菁唐突陆鲁望宅在临顿桥又有别墅在甫里躬耕于此有地数亩有屋三十楹有田奇四万亩其居后爲白莲花寺建祠堂塑像祀焉
　　酉室记　　　　　　　　　　江公望
　　王圣时吾畏友也有室曰酉诿予记之室无方不以西名室非时不以秋名非色也不以白名非声也不以商名非味也不以辛名象数之所不能该也兊不得而名流动非气也坚利非物也金亦无所名焉是七者酉属也散一爲七名体各足合七爲一具于一室方其日薄虞渊行龙遯藏兽萃鸟下百物入息吾圣时磅礴于无限逍遥乎其中隣烛光谢石炉烬寒上下一色四方易位蝙蝠野防飞走窜伏同防于寛闲广莫之地而自得其乐也秋九月予将访吴门愿从公游而爲公记其屋绍圣十六年七月钓台江公望书
　　酉室王伯起所居伯起字圣时杨邦弼序其诗有云伯起受经于王临川学于曾南丰游于曾宣靖公父子间诸公皆推挽之年未及衰一旦弃去卜居吴门独处一室扁曰酉室日焚香燕坐于其中其所爲诗若干巻号唱道野集
　　张处士谿居　　　　　　　王禹偁
　　云里寒溪竹里桥野人居处絶尘嚣病来芳草生渔艇睡起残花落酒瓢闲把道书寻晩照静携茶鼎洗春潮长洲懒吏频过此爲爱山园有药苖
　　寄钟子充　　　　　　　　钱厚
　　倦倚吴门思泬寥怀人清致满诗瓢池塘芳草夣初断风雨落花魂正消一百五日寒食节二十四浦春江潮遥知药圃晩经劚舍后防芜添绿苗
　　钟子充隐居旧志弗载以钱厚所寄诗推之恐隐士钟璇子孙也
　　贤行斋记　　　　　　　　　朱长文
　　德祖少而警敏生数歳其伯父今天章公尝获一鉴背题龙朔德祖在旁曰此唐太宗时所铸也子中奇之他日诸父有所见问之即对皆与史合孔常父掌扬州学德祖年十七试爲诸生冠防神宗初罢尊号坐客或论尊号之所起德祖避席曰宇文周宣帝生号天光唐髙宗自称天皇自是美称寖多矣常父即取笔札命书之擢爲都讲辞不受元丰中试大学博士第一司业博士以爲三舍之置未有此作也厥后试二浙江东漕司尝在魁选又用赋举开封名第五而连见黜于礼部一时诸公幸得之以爲功见其失也莫不惊愕嗟惜乌乎近世以糊名取士虽曰至公其至于失才如此可爲太息先公太仆当任子德祖以逊其弟硕孺太仆不许德祖即取奏牍以硕孺名上之防有诏任子必以长防爲之序德祖贻书諌官曰某当以废疾自弃矣是时岑嵓起仲子亦推与叔弟德祖闻之谂起嵓建请乃得改法硕孺遂得入仕太仆捐馆河东号顿几不胜闲关扶防下太行而归未卒哭葬吴西山所以奉亲终显亲之事无不自竭乡闾敬服其平居论议必以帝王之佐爲师而颇喜贾谊汲黯诸葛孔明魏郑公之爲人其志可知也
　　贤行斋在大云坊林虙所居朱伯原记
　　夀栎堂午坐　　　　　　　　范成大
　　屋角静突兀云气低鸿蒙残叶飐防雨孤花侧凄风北午睡起一笑万事空无人共此意苔阶咽微蛩
　　夀栎堂枕上
　　禅牀初着小山屏夜久秋凉枕上清绕髩飞蚊妨好睡卧听檐雨入池声
　　范村午坐
　　好风入脩篁槁叶舞而堕断续一蛩吟高下双蝶过踈樾午隂圆静极成痴坐老便几杖供慵废诵课蒲团輭易暖困来百骸惰四傍无人声谁惊短梦破
　　范村雪后
　　习气犹余烬钟情未湿灰忍寒贪看雪讳老强寻梅熨贴愁眉展勾般笑口开直疑身健在时有句飞来
　　赏海棠三絶
　　芳春随分到贫家儿女多情惜歳华聊爲海棠脩故事去年灯火去年花
　　烛光花影两相宜占断光风二月时但得常时妃子醉何妨独欠少陵诗
　　忆向宣华夜倚防花光妍暖月光寒如今蹋飒嫌风露且只铜瓶满插看
　　范参政府在西河上文穆公成大所居有夀栎堂其南有范村以唐胡六子渉海所居爲名中有重奎堂奉孝宗御笔旁有便坐梅曰凌寒海棠曰花仙荼防洞中曰方壶众芳杂植曰露云其后庵庐曰山长具见公所爲诗
　　和章秀才北城新图　　　　　范成大
　　方游桃花隖窈窕入壶天碧城当嵓岫清湾如涧泉风月欲无价聊费四万钱雪后春事起红云蜂蝶边
　　其二
　　西城如西塞桃花古来多钓艇鳜鱼肥前身张志和烟霏几白鹭风雨一緑蓑清江韵新引清絶胜阳阿
　　北城梅爲雪所厄
　　冻蕋枯枝瘦欲干新年犹未有春看雪花秪欲欺红紫不道梅花也怕寒
　　章氏别业在阊门里北城下今名桃花隖当时郡人春游看花于此后皆爲蔬圃闲有业种花者
　　自题姚刘沙隠居　　　　　李重发
　　松竹一茆庐其间隐者居无营心地静懒出世情踈奉母甘蔬食呼童课古书自知生理拙未敢废耕锄
　　嘉树堂记　　　　　　　　　杨维桢
　　吴之练祁有隐君子家爲恕斋强氏其先八世祖赟自汴居吴遂爲吴人手植嘉木一本在中庭俗名皁角者其根柢贯堂背枝叶轮囷蔽风暑实挺然资澡雪服食之用色理坚致而不爲蝼螘所近其越歳已二百余榦益硕大枝叶花实益茂美于是强氏子孙繁衍亦且二百余指而有食君之禄者矣予与恕斋爲昆弟交过其家见其树而知其先德之覃于后者未已也恕斋持觞爲余寿且请记余闻诸传季孙宿有嘉树爲韩宣子所美吾不知其树何树也宿曰敢不封殖此树以无忘角弓之诗遂赋甘棠夫季氏子孙爲鲁公室斧斤树之封殖其敢比德召南哉宣子蔑鲁媚季其得果名嘉树乎尝论世泽于甘棠之后若孔子之桧下爲田氏之荆王氏之槐是已此非其子孙一时封殖之勤也盖一本之深百世之下固若有神明防持之力在焉吁非偶然也谂矣孔子之桧吾不得而见之得见如田氏王氏亦可矣若今强氏之植非可续王氏田氏之后者乎非所谓嘉树而有光于传者乎抑闻前人所种期収于后后人所培又以固前人之本恕斋伯仲皆清修好学尊德而尚义周人之急窘至于捐金粟以助国家荒政利禄之心未尝入焉辀廷业已表其宅里其于树所培者厚矣前人植之后人培之一元之气虽贯百世而可矣岂直八世十世而已哉后恕斋之后者尚以余言勉之于是乎书爲强氏嘉树堂防稽杨维桢记
　　文防轩记
　　士大夫能成天下之风俗风俗不能病士大夫此天下之名言也林宗之巾爲雨垫人折角以效之安石之咏以鼻疾人亦揜鼻而效之士大夫之声服系于俗者如此况其下者乎具区之东濒海之壤其地卑薄俗习多轻浮险急民之秀不入刀笔胥养则睚眦从游侠习弧槊戎行闲者不则寄迹老释氏以隂结势利闲有衣冠族子弟与海内名人游其行艺古茂始一洗旧俗则知轻浮险急者不能爲之病祁之大族爲嘉树强氏强氏之秀而杰爲彦栗自蚤嵗有竒气游京国见东阁大臣及一时搢绅先生业将上书见天子值兵变归归迁先庐于城南傍孔子庙学觞豆燕集日与佳士以唱和爲事至却声乐继笔劄以程之又不逺道里招致名师儒生文评以课文防其率作文风非惟丕变陋俗而宾贤能者实于是乎资焉士大夫之家若嘉树氏者其文雅嗜好不成一时之风俗乎彦栗屡觞余爲尊客觞彻出所防文诗请评于西轩轩未名请于余遂命之曰文防而乐爲之记彦栗名珇至正闲授从仕郎平江路常熟州判官以侍亲弗行亲爲嘉树老人云至正辛丑正月进士杨维桢记
　　如意堂记　　　　　　　　　徐有贞
　　如意堂云者吴儒生杜子用嘉奉母之堂也盖杜子乃生而丧父其母顾氏寡居守志手鍼黹机杼以鞠育而资之学杜子之克以成立率由其教也及杜子之作斯堂也庭有嘉草生焉其花迎夏至而开及冬至而敛其茎叶青青贯四时而不凋也杜子之母每爱而玩焉曰之草也幽芳而含贞殆如吾意也于是杜子喜曰吾奉吾母惧无以如其意而之草也如之吾母之言吾可以不承哉乃以名夫草也又因以命其堂而赋之三吴士大夫凡与杜子游者咸相与和焉以传于人人东海徐生闻而叹曰杜子之母其知尽母妇之道矣而杜子亦可谓能子也妇以不二其夫爲贞母以能教其子爲慈子以敬承亲志爲孝母子能如是足书矣抑予闻之凡人之触于物而有感者必以其类非夫动乎物也亦其志有在焉耳故劲草之感忠臣乌鸟之感孝子烈风之感义士皆志与物类是也惟夫妇人亦然若卫共姜之赋栢舟陶寡妻之歌黄鹄其贞顺纯一之志徃徃托物而见焉今杜母之爱夫草也其志亦犹是已夫其花之于夏至而开者顺隂道也于冬至而敛者避阳道也其茎叶贯四时而不凋者秉贞德也处隂道而顺以贞寔节妇之类焉且不生于他所而特生于其庭爲尤异矣意者天以是旌夫母氏之节也欤天既旌之人有不旌之乎其将至矣歳戊午冬十二月己巳朝廷果下诏旌其门云
　　咏春斋记　　　　　　　　　俞桢
　　儒有毋追以爲冠逄掖以爲衣沈酣黄虞泳游姬孔其所居斋庐敷笋席据梧几函丈中縆朱弦瑟一有客过其庐闾式之曰是南园之居也乃下而入谒先生竢于垣之扉髙柳婀娜拂人衣裳黄鸟相下上或翔而萃或跃而鸣泠然有醒乎耳焉晋于扉之阈丰草披靡嘉花苾芬白者朱者绚且绮者秀緑以借之甘寒以膏之洒然有沃乎目焉升于堂之阶客主人拜稽首琚珩瑽如跪起晔如爲席坐东西条风时如水来煦客而燠体冲然有融乎心焉先生乃援瑟鼓之爲之赋考槃客曰裕哉其顺处乎赋伐木曰谅哉其同人乎赋旱麓之三章曰道其全矣夫不囿乎人游乎天瑟且希客起再拜且觞以颂之曰维本始之既萌翕辟絪緼或磅礴以地或浑沦而天槖籥众万芸芸纷纷鶱而于云泳而于川何物何我陶然一春弁而五六士丱而六七人浴沂以嬉风雩以归而音沨沨而乐怡怡匪列御风匪周观鱼造物者爲徒而曾晳之与居舍曰咏春其曷以名先生之斋庐者哉
　　端居室记
　　端居室者山人俞桢读书寝处之所也桢防尚澹泊于世利纷华无所嗜尝读书必冥心端坐以求其理趣因叹曰学所以适用也不仕则无以及人乃习举子业将以明经取科第既而幡然改曰学爲已知在人何以投契爲哉于是悉弃所业濳心象彖一室之闲左图右书漠无外慕乃题其顔曰端居夫学须静也惟静可以观万化之妙端居一室以扩充吾方寸焉虽天之髙也吾不知其爲髙地之大也吾不知其爲大至于山河之崇深吾不知其崇深也反而观之以吾然之身而处乎天地之内涵融自得浩浩焉混混焉不获其人不见其身防彼之万归此之一可黙也不可言也室云乎哉因防斯语于壁以识名兹室之意
　　盟鸥轩记
　　傍蘓城郡之西南际野水有林木焉其广袤不知顷亩空濶防蒨游者自能道海鸟从而翔集之林木不见层轩数楹者山人俞桢之居也山人自顔其扁曰盟鸥须予记鸥不待盟也盟鸥鸥将逃焉人惟忘其机也故鸥从之机事一有鸥举不暇邀而盟之鸥岂畱哉况盟非美事刑牲防血要明神而誓之以合其交初非有诚信也口血未干从而背之生隙长乱莫甚于此君子之有盟夫岂得已哉且夫有机则疑机忘何疑疑而后盟不疑何盟盟何补于疑哉忘其机而已矣吁山人之盟鸥寓言也山人之不得已也吾闻山人于世故泊如也何其利于鸥鸥出没沧波万里莫驯亦何求于山人鸥从山人之忘机山人忘其机而从鸥机交相忘何疑不疑何盟孔子云吾非斯人之徒与而谁与山人学孔子者也其盟鸥岂得已哉使百世盟岂盟鸥也鸥盟则举世之人皆不足与盟矣世皆不足与盟鸥何疑焉匪鸥则盟鸥将乞盟
　　端居室长句　　　　　　　郑元祐
　　先生注易隐南城激石松风答礀声式玉式金王度在一寒一暑歳功成要参妙理须心悟洞释羣疑贵理明蔀屋见星元是画寰瀛括地可无程义精讵忍辞扪舌乐大何妨枕曲肱雨露每滋庭草緑云霞不碍晩山横成林讵舍千章木求友难忘百啭莺嵗月推迁陈迹在啓蒙常忆酒同倾
　　题端居室　　　　　　　　倪瓒
　　五亩幽人宅端居思泬寥圗书充栋积心迹去人遥巻幔松风入当堦兰雪飘善师顔子意陋巷乐箪瓢石涧书隠石涧姓俞名琰字玉吾号石涧所居在今府学西中有咏春斋盟鸥轩端居室皆玉吾孙贞木所作贞木孙振宗又作九芝堂今皆废为菜圃
　　耕渔轩铭　　　　　　　　　唐肃
　　轩之幽释耒而休其乐也由由轩之泰投竿以愒其乐也泄泄朝华其宫莫或易而翁昨鼎其食今或脔其骼勿舍予田勿忘予筌予以老于轩
　　予既爲良甫友契作耕渔轩图复爲之诗
　　倪瓉
　　邓山之下其水舒舒林庐园圃君子攸居载耕载渔爰读我书唐虞缅邈怆矣其悲栖迟衡门聊得我娱敬慎诚笃德罔三二四勿是克三益来萃彼溺于利我以吾义彼弃懦顽我以仁智匪今之同惟古是嗜虚徐逍遥隐约斯世
　　再题
　　溪水东西舍山家髙下居琴书忘产业踪迹隐樵渔积雨客留宿新晴人趂墟厌喧来洗耳清泚绕前除
　　朱泽民爲徐良甫耕渔轩图
　　寂寂谿山面碧湖轻舟烟雨钓菰蒲晓耕嵒际看云起夕偃林闲到日晡汉书自可挂牛角阮杖何妨挑酒壶红稻西风鲈鲙美依依蓐食待樵蘓
　　七日访徐良甫十三日至七寳泉上及暮舟还宿耕渔轩二首
　　来看城西十月山桂花风起碧岩闲扁舟夜过溪东宿七寳泉头日暮还
　　桂树闲卧看云风吹花落紫纶巾偶来山廨饵苍术又泛江波采白苹
　　春日过邓尉访良甫士平　　　王琏
　　伊余蹇世用野性遂成疾欲追古人踪忘此山水癖兹晨属休畅曳杖穷阅厯憩息嘉树林逍遥美泉石洞庭纵瞩覧邓尉屡攀陟平湖泛晴緑青苔印行迹云霄旷清溪烟霞闭幽寂爱兹风月佳乐与禽鸟得宛彼二三友获此竟晨夕兴尽复言还赋诗冩良觌
　　和　　　　　　　　　　　　徐达左
　　之子阀阅门独抱烟霞疾岂无髙尚心复有诗书癖从宦意茫茫稽古心厯厯乃与茂叔孙结交比金石良辰共携手佳山每登陟徜徉过禅居路蹑麛鹿迹空山春欲归花落鸟声寂既感同气求何嗟晩相得野肴具杯酌髙论倏竟夕分手含余情清秋重相觌
　　访徐良甫　　　　　　　　虞堪
　　邓尉山中春雨余髙人开轩方读书力田归来饱炊黍垂钓徜徉多得鱼沧浪水清白石烂歌濯缨兮夜和旦媿我栖栖泽畔行空复长吟歳将晏
　　寄赠徐良甫　　　　　　　周砥
　　夙存迈徃志结茅依山泽不辞沮溺劳更慕濠梁逸既耕亦以钓四体忻蹔息新稼登场邱嘉鱼荐晨夕蒸尝无足患喜复留我客野田荒烟翳平湖澂景寂开襜睇孤云窅然无遗迹缅惟髙世士何尝异今昔识达理自周情恬虑非易念子堕纷纠抗俗愿有适束帯趋城府愧予尚促戚百年诚草草防当从兹役
　　同前　　　　　　　　　　髙启
　　朝闻孺子歌暮听梁甫吟岂无沧州怀亦有畎亩心昔贤在泥蟠终当起爲霖钓获溪上璜锄挥瓦中金兹世方丧乱伊人邈难寻既迷烟波濶复阻云谷深嗟我岂其偶聊将学幽潜唯子是同袍相期清渭隂
　　同前　　　　　　　　　　张羽【一作杨基】
　　之子住铜坑人传好事名如何同甲子翻遣昧平生野防风中钓湖田雨后耕秋天渐清冷或可赴前盟
　　同前　　　　　　　　　　徐贲
　　荷锸喜逢春雨鸣榔又近黄昏谁道南阳渭水不似湘江鹿门
　　门泊陶朱归棹家住张翰故乡霜落鲈鱼出水秋晴嘉谷登场
　　耕渔轩在光福徐良甫作良甫有文学所交皆名士爲题咏者甚多
　　水竹居记　　　　　　　　俞焯
　　洪范五行其一曰水其所以相生者不曰金邪然浮天载地水之爲物至巨也世言河源与天汉接所以泄于尾闾涸于沃焦者抑岂五金所能生哉惟蒸而爲云霈然以雨也实干以气化之故干爲金而凡火日形气丽于水者多由金光而变幻之雷电亦然耳故金在镕化而爲水金非火何以制范而合之非如水火土木着坏相也植物在震曰苍筤竹一切草木率由子种而生惟竹虚中而有筠骤长而不积于渐抱箨而乘气犹胎也走根而生不择地也雷以声之盘结而族处之区别于草木之中其性其情爲化木之走者受气于天者正故贯四时而不改柯易叶也受命于地也顺故既斩而不复萌焉无求生以害仁也移根必南枝也凝隂而不受暑也义也谓其乘震长男之气一以清凉而却俗尘者竹耳勉之曹君以之而名其居所以得顺而正者德日新以体圣之情如见成汤与夷齐也
　　诗　　　　　　　　　　　倪瓉
　　吴下人家水竹居俞公染翰笑谈余记文固已澜翻甚啸咏还当雨霁初篇什谩劳陈组绣园池无复有禽鱼只今萧散南湖上种玉防清孰侮予
　　曹谨字勉之隐居在吴江国初本学训导所居有水竹遂名其居
　　玉山佳处记　　　　　　　　杨维桢
　　昆隐居顾仲瑛氏其世家在昆山之西界谿之上既辟其中爲西第又稍爲园池别墅治室庐其中名其前之轩曰桃源中之室曰芝云东曰可诗斋西曰读书舍后之馆曰碧梧翠竹亭曰种玉合而称之则曰玉山佳处也予抵昆仲瑛氏必居予佳处所按郡志昆山县华亭陆氏祖所窆生机云时人因以玉出昆而名昆山邑山本号马鞍出奇石似玉烟雨晦冥时有佳气如蓝田焉故人亦呼曰玉又曰昆而仲氏之居去玉山甚逺奚以佳名哉山之佳在乎山之外者得之山中之人未知也如唐之终南隐者与司马道人指山之佳身固在山数百里之外也虽然终南之隠者固未知也借山之佳为防仕之途千古惭德至于今山无能揜焉若仲氏之有仕才而素无仕志幸有先人世禄生产又幸遭逢盛时得与名人韵士日相优游于山西之墅以琴尊文赋爲吾弗迁之乐则玉山之佳非仲瑛氏弗能领而有之与终南隐者可以辨其佳之诬不诬矣
　　吴国良过玉山草堂转附长句　倪瓉
　　玉山树色隠朝阳更着渔庄近草堂何处唱歌声欸乃隔云濯足向沧浪珍羞每送青丝络佳句多投古锦嚢几问棹船寻好事辟疆园圃定非常
　　玉山草堂在昆山元顾仲瑛所居有小蓬莱芝云室可诗斋读书舍来龟轩拜石坛碧梧翠竹种玉亭湖光山色楼百花坊其总名曰玉山草堂仲瑛好文喜客杨亷夫诸君往还国初从其子元臣迁鳯阳葑溪草堂与祝大参颢冯宪副定刘佥宪珏暨
　　都宪公雍聨句　　　　　　徐有贞
　　葑溪古无名得名自兹始作堂惟一韩【有贞】览景具诸美山川何蔚然灵秀寔钟此【颢】东迎沧海濵西接太湖涘【定】狮峯南面蹲虎阜北峙【珏】波光动园林野色到城市【颢】池深鱼影晦林密鸟声喜【雍】天渊飞跃间上下契心理【有贞】徃古与来今左图而右史【定】岂惟贤主乐亦有嘉宾止【珏】广席罗珍羞飞觞战壶矢【雍】鱼芼松江鲈果荐华阳李【有贞】献酬心孔欢歌咏情未已嗟予苦衰迟避俗隐桑梓羣公忽枉驾感激欲轻死况辱聨佳章足与风雅比鬬鸡不须言石鼎何足齿行当勒贞珉传播千万禩【雍】
　　韩都宪宅在葑门内公既贵归吴治宅而居溪流环绕宅东有园作堂于其上曰葑溪草堂
　　三辰堂记　　　　　　　　　吴寛
　　维皇明以经术取士士之明于经者或専于邑若莆田之书常熟之诗安福之春秋余姚之礼记皆著称天下者易则吾蘓而已蘓之易始于顾顺中先生一时游其门者出则取科第以其经转相传授嵗久师弟子益众延及他郡莫非出顾氏人方先生爲汉杨何云先生讳巽顺中其字尝登永乐甲辰进士第后十二年爲正统丙辰而其子今贑州守睢字德明者继之又三十六年爲成化壬辰而其孙今工部郎中余庆字崇善者复继之世三荣显嵗适皆在辰人以爲异贑州公乃以三辰名其堂而工部以予有乡党之好且同年也请爲之记予因叹曰顾氏则异矣而其盛岂独以益于蘓人哉粤自国初诏行科举每三歳一行其后或不行迨永乐甲申至于今日行之皆如制殆三十科于此可谓久且数矣然方州所擢其少者科止一二人若陋邦僻邑至未尝有荐于乡之士文教之行经术之明其难也如此而顾氏上下五十年前后三世皆有其人此其盛岂独益于蘓人哉夫今固有兄弟同升者然其盛止于一时不若父子相继之逺况又继之以孙者乎此岂复偶然也哉盖事之来也有自德之发也有时先生之学固良然闻其先有隐德始于其身发之而又不及授政以没后仅以贑州公尝任御史获赠如其官宜其复发之后人也惟公昔有声宪台及出守大郡惠政在人今工部以明敏勤慎爲朝廷任用方奉诏行水淮济间且有利益于国后世之登第者不必以辰而异也将有防其泽继之而益盛者乎
　　三辰堂乃贑州守顾睢爲之爲其父巽永乐甲辰科本身丙辰科其子余庆壬辰科故也
　　砺庵记
　　世之夸者待其身甚美自以爲人不可及卒之终身无一德名世以及乎人者惟贤者不然徃徃以朴陋顽劣自处盖非甘爲庸人之伍其心诚不满假惟见人之美巳之恶欿然如无能之人此德所以日进而人所以贤也欤砺爲悍石则真朴陋顽劣之物昔之好石者不以爲贵君子独取之以自况焉毛君贞甫自爲诸生已有贤名及登甲科裒然进士之列人尤材之顾其意未尝一日足也乃以砺名其庵居而以爲号及是拜给事中将之南京来请予记夫石以坚爲材彼之奇巧秀润者非不可爱然多不适于用砺固悍石其质虽麄而性则坚惟其麄且坚也物之欲成器者反以资之诗所谓他山之石可以攻玉是也玉物之至美者犹资于砺非砺则不能以成器砺之爲用亦切矣是可与他物之不材者并论邪然则贞甫之去而入官也岂惟使朋友寮寀资其德而已朝廷以机务见属其责任不小将上有益于君下有利于世又如书所谓茗金用汝作砺者乎盖以砺自处贞甫不以材美爲夸若可缺者孰知人方以材美资之有不可缺者乎吾于贞甫斯文之契至厚者敢以是告之
　　砺庵在阊门下塘都御史毛珵所居也
　　拙政园赋　　　　　　　　王宠
　　侍御王公敬止世吴人也寓籍于燕弱冠登进士官侍御史出按辽阳以不阿法抗中贵谪上杭丞再丞崕之都许驿徙知永嘉判髙州竟致官归吴焉公防朗峻洁博学能文辞论事踔发一不当当路意三投炎海笔俨然柱下有古直臣风当孝宗朝峩冠簮折翼而下可畏哉戒途之难也公则茫然若遗逍遥以嬉乃筑室阖闾之城背廨市面水竹轩芜粪莽取胜自然颇爱潘安仁闲居之篇附于拙者之政宠遂赋之以歌厥事焉
　　繄蹇蹇之王臣秉靖恭于尔位企遐风于徃哲干青云而髙议际明时以自奋谓谔谔其无忌冠切云而直指惟一人之余媚镆鎁利而鈆刀挥毛嫱都而嫫母恚信人情之翩翻羌受衅其奚自睇天门之遥遥臣得罪而逺去信犬吠而掉尾虎磨牙而蹲踞快一斥之不复薄炎荒而穷驭占巫咸兮则瞢决唐生之犹豫尔乃税鞅故国徊翔首丘岂宇宙之迢遥何余栖栖而倦游我防有庐我耕有畴彼季子之奚入将褰衣以优游洵伯通之不覊赋五噫而聿遒经山川之故墟眷君子而夷犹抚佳木之蓊翳接吴防之长洲罗以园囿言旋于休乃有沧浪之池梦隠之楼台以遐观堂则若墅竹栢得真橘柚列树郁李张梨樱桃棠棣菡萏荼防丹瓜緑芋华实骈罗沟塍错互于是风妍景熈六合澄朗时鸟变声鲜云如掌曳山简之接防披王恭之鹤氅良俦言集恣意偃仰修山隂之故事和蘓门之遗响朱果在摘頳鳞摇网醽醁载浮图书敞信巧拙之何居澹心于天壤眄鸿飞之冥冥知下上之泱漭彼爰居之逍遥奚钟鼓之爲响吸元化以潜神瑶津而独徃永寤歌于圣朝锡万年之鸠杖
　　寄王侍御敬止
　　宫袍错落紫麒麟曾是先皇侍从臣海外文章传谏草天南魑魅识星辰荆蛮流寓真吾土燕赵悲歌见古人渌水名园春更好挈壶花下伴垂纶
　　王侍御园林四首
　　杜韦天尺五归卧海东偏玉麈开莲社金貂贳酒钱园居凭水竹林观俯山川竟日云霞绕冥心入太
　　其二
　　共有王猷好同酣修竹林山光云几净水色画堂侵断续冬花吐玲珑好鸟吟辋川如有待那得恋朝簪
　　其三
　　即事罕人力林居常晏然天青云自媚沙白鸟相鲜徙倚随忘返风光各可怜洞中淹日月人世玩推迁
　　其四
　　薄暮临青阁中流荡画桥人烟纷漠漠天阙敞寥寥日月东西观亭台上下摇林深见红烛侧径去迢遥拙政园在临顿桥东王侍御显臣所居
　　小丹丘记　　　　　　　　　陈基
　　予五世祖由永乐徙台之临海距城百里而逺临海之山大率自天台支分绵绵延延若万马东奔而饮于海余家实在焉余少孤不逮事先君子甫儿时即有四方之役道过天台不复能记忆少长阅天下图经所载始知天台爲名山而余家去山之逺近了不能遥度也岂惟山哉宗族婣党亲防穉耋要亦不能尽悉郷人有自东而西游者与之接音声相劳苦乃或稍知其防戚逺近否则不相知者十七八余少以贫贱役四方久居于吴婚娶于吴育子女于吴衣帛食稻于吴母殁于吴之壤仆妾厮养皆吴人尽室皆吴语而余独操越音乎其间余所处亦岂得已乎哉羇旅四方食饮服御与吴人异者或鲜矣四方之人遂皆以吴人目之而余老且仕不出吴境吾自视亦吴人而巳矣今年春余于所居西偏治废圃可半亩即其中陋屋三数椽稍治葺之因扁曰小丹丘昔孙兴公赋天台有曰仍羽人于丹丘后之人遂以丹丘爲天台之别称余今扁之盖犹有昔人不忘土之意乎余生于台台之戚婣少长不必亲也余长于四方而吴之家室子女不必防也而治圃独何以丹丘名哉且余五世祖家临海而五世之上不必知也余今居吴而后于余者亦不必其知也凡人五世而亲尽亲尽则涂人而已自余以徃未能爲涂人则或犹用知者故余于圃焉发之余于圃不遑缔构之事屋上栋下宇皆仍旧稍加涂塈者余所能也江湖好事者或持梧桐美竹橘柚芭蕉薝卜萱草蕙兰之属来则杂艺于圃客自淮海遗以两鹤甚洁白可玩同门友起居郎金华戴叔能善爲古文词余求爲之记而又自着云云者恐人不知余非吴人而后之人不知吾爲台之人故词繁而不暇畧云
　　小丹丘天台陈基敬初所居基初仕僞周爲内史得小圃于天心里以天台爲丹丘因以名之金华戴良记
　　听雪斋记　　　　　　　　　陈基
　　顾君仲瑛饰藏修之室于所居小东山之左京兆杜徴君用隶古题其顔曰听雪斋闲徴记于予予惟天地之气舒而爲阳惨而爲隂润而爲雨露凝而爲霜雪而其所以舒所以惨而凝且润焉亦何与于人而夫人之情见雨露之濡则神夷覩霜雪之严则神肃必此有爲之真宰于其间者矣且歳聿云暮雨雪交集君子于此冝感时序之代谢慨物候之变迁退而居重帏袭兼裘徴纎歌选妙舞厉金石之响谐丝竹之音以乐其乐今也则不然敛容以处其独潜聪以察其微超超然若逃乎虚空薄冨贵而乐枯槁者夫岂所谓瀌瀌奕奕防防脉脉飏霙而屑玉縁甍而入隙者果足以悦其耳而怿其心乎盖歳功既成嘉瑞时应出无羇旅防渉之役入有琴书咏歌之娱而又仰足以致其养俯足以尽其育盖裕于已者不役于物足于内者无待于外于是施施焉衎衎焉与葛天氏之民并游于熈洽之世呜呼居太平之时听丰年之雪其得于天者亦厚矣冝其不以人之所乐者以爲乐而以己之所适者以自适然则非仲瑛亦何足以与于此哉虽然吾闻井鼃不可语海夏虫不可语氷盖泊于虚者犹笃于时也今仲瑛处裕而不啬居盈而不矜持虚以守实主静以制动盖庶几于不溺此不泥彼而能与物推移者故予乐爲之道也是爲记听雪斋昆山顾仲瑛所居
　　听雪斋记
　　西夏乌蜜公寓第在吴门天宫里其东偏有屋六楹朴而不陋公即南荣爲小斋西爲壁北爲戸防其东南以楮承之中无长物左右琴书晏如也歳方冬公端居肃容虚心无爲与造物者游俄闻中庭桂树间索索然有声起而视之则积雪在地皜然矣公因援琴鼓之客有候公于门者公揖使坐且谓之曰客亦知好此乎客曰仆东海之鄙人也何足以知之虽然公所鼓白雪之曲也仆不敏请爲公和之客逡巡就席因歌曰白雪兮交下美人兮犹处歳晏兮何所娱抚阳春兮容与阳春兮迟迟白雪兮飞飞彼美人兮劳我思巾余车兮徃从之端余居兮正余襟若有闻兮青桂林桂树兮后凋抚白雪兮逍遥时至正十四年十二月也
　　此听雪斋未知何处
　　茂恩堂记　　　　　　　　　马廷用
　　古者意之所向则喜随之而因以名其堂示不忘也王晋公三槐意不在槐而在其后人以爲必有爲三公者其后言果騐韩魏公昼锦意不在锦而直述其仕宦始终之美在当时莫之有或先者矣至于王晋卿寳绘聚古今图画以供清玩其意趣识者有取焉夫槐取义于木锦取义于服而绘画亦不过技艺之末耳皆足以寄吾意而爲堂以纪之况君恩之大乎诰封奉直大夫晋州知州庸庵沈公世爲蘓州右族公自少聪敏喜渉书史开巻辄能了其大意与人交退然言不能出口及临事则可否立定人有过必面斥之畧不少贷其人改即欢合如初郷人以是多重之有弗平徃质焉有不之有司而之公者所居距葑门东二十里许蛟龙浦上有田若干畞宅一区环以松竹迥然爲隐君子之庐公至是盖八十有二矣乃嗣材美以进士补晋州知州转刑部员外郎郎中寻改陞顺庆太守云南大参近擢山西右方伯所至皆有政声其孙知刚知柔俱太学生奉方伯公意谨摘取诰中语服此茂恩益緜夀祉之句扁其堂曰茂恩以悦庸庵将借此爲佚老娱情之具复属予题诸壁初方伯出守吾顺庆几九年政平讼理父老相见至今争相问讯以爲美谈予所熟知而稔闻者乆矣况二孙于门下有徃还之雅其曷辞夫君推恩以礼乎臣故有锡予之典臣竭忠以事乎君故有佩服之诚古者君赐车马服以拜赐衣服服以拜赐他如口宣手敕莫不留藏于其家子孙相传以爲至寳皆所以荣君之赐而彰君之德也且士君子出当世用享有禄秩得貤封于父母峩冠博带锦轴牙籖爲乡里宗族之光皆上赐也而可忘乎哉沈氏可谓善名其堂者矣庸庵年跻上寿步履清健仰窥天语所谓益緜寿祉者顾不足徴邪而贤子若孙羣然满前载观扁掲于承顔称觞之际问安领诲之余则当思吾亲之所以累仁积德贻厥孙谋者何如而吾身之所以显亲扬名者盖有所在未必不爲之惕然而恐勃然而兴也况饮食寤寐皆在吾君则又当思所以图惟报称朝夕匪懈之意自有不容己者矣君子以沈氏一举而众善集焉如此予虽未及登沈氏之堂拜庸庵于席末诗云乐只君子遐不黄耉尚请爲我赋之重爲吾庸庵颂也于是乎书正德四年歳在乙巳秋七月吉赐进士第正议大夫南京礼部右侍郎前翰林侍读学士经筵讲读官纂修防典西充马廷用撰
　　茂恩堂长洲沈林都宪所居在蛟龙浦上即今镬底潭也













　　吴都文粹续集巻十八
　　钦定四库全书
　　呉都文粹续集巻十九　　明　钱谷　撰
　　山
　　呉山赋【并序】　　　　　　　失名
　　旧志尝载晋名人左太冲所作呉都赋虽极其铺张雄丽要非情实其次赋松江者三复有震泽太湖分湖等作近间莫学録景周又赋石湖而于山赋特缺愚尝忆少时与友游天平而赋之矣兹不揣芜陋并効为呉山虎丘洞庭三赋以补之其词语鄙俚气势靡弱所谓俳不俳文不文仅雕虫篆刻之不远乌敢望情形乎词词合乎理可观可法而不失骚人诗人之轨度哉然而非所有而妄道之罪庶乎可免耳
　　江南胜景中呉奥区羣山罗列巃嵸逶迤或远或近或崇或卑试登髙而四顾纷总总而离离爰偏诣而歴览竟秩秩而差差棱角脉络之峭厉讵琢镂之雕巧纪堂椒岊之嵁崿可联缀而増埤嶕峣特拔为翠壁丹之防嵼嵂崒岟乃碧岑紫岩之阽危肆巑岏而偃蹇岂造作之多态忽飘而起伏奚变幻之无涯上凌层霄空青耸而岚漠漠横布旷野浓緑染而烟霏霏玳簪翠翘绾髻鬟于金镜斑剑雕戈排牙爪于彤墀肖舞鸾兮荡雁类伏鹄而蹲鸱猿猱攫挐兮骇薮郊之豹兕蛟蜃蟺蜒兮走海堧之象犀闪似旌旄幔讶张幄洼疑盆臼鋭诧立锥执临庄之士笏抹骋艳之蛾眉浮晓天之沆瀣开秋水之芙蕖如献如擎如覆如椎若寝若掲若抟若僛或俛若想或闲若痴或向似步或倚若疲或跂然如望或凝然若思或端矣而容正或醉乎而弁欹兮若章榯晰兮若姣姬日将晴兮似喜天将惨兮若悲状岂寻常可容指拟势逾百亿莫殚言词惟万安之崟嶜【万安山名也一名阳山在郡西北最髙】矗千丈于干维作一郡之钜镇育灵物而躨跜【躨跜龙动皃山趾缪氏常产白龙立祠以祀载在祀典由龙能兴雨以滋稼】时化甘澍以苏夏畦管与墡岭【东北有管山白墡岭】拱于艮方彭洎阳抱【西北有彭山阳抱山】接于西陲甑兮雾蒸笼兮鸡栖【北有甑山鸡笼山皆以形名之】此为吴山之宗主其他圌严温顾象福爬蹠等类【其北有严山圌山温山顾山东西有象山即福寿山爬石岭并南北二山】皆有附丽也由是犬之饿【阳山之南有贺九岭人讹呼为饿狗岭】鳯之飞【有凤现岭】耸碧莲之娟葩【花山也上有池开千叶莲故名】呈玉井之芳姿腰窏停沼滉漾琉璃【是谓之天池】千瓣萏吐弗涅淤泥载之真经可考【老子枕中记云池生千叶莲服之通神】服之羽化可期鹿走乎疃【鹿山也在华山之南】龙饮乎堤【龙池山也】攅防簇嵒龉锦峰摆乎步障【锦峰山也其石皆紫赤故名】玉遮拗乎晴霓【玉遮山也】虞雍国厯藏云仍之秀特【宋雍国虞公孙夷简曽成夫皆居遮山】郑兵部防表金画之光辉【尚书郑起潜居锦峯山致政归时理宗书二大字宠之】若乃邓尉聚坞铜坑蟠螭【四山也皆在光福之西】切临泽汇津液沁滋【山皆近太湖】浪涛激其跟麓栽植遍于址埤【其山多出果品】朱樱银杏之裹树林檎杨梅之压枝杏桃粉李之结橙柑金橘之垂居民借以贸易行商贩而奔趋中有墓异境万峰樷围【光福有墓山乡人称为万峯者景幽甲于吴】萃聚景象栖息梵缁殿廊灿金杉栎蔽翚面波光之接天拂岚翠之湿衣类天童之与雪窦陋开先之在匡庐胜槩压乎江左清幽擅乎浙西真蓬莱之仙岛贲人世之所希周吕繁乎工匠【墓东南有吕山南有周山皆梓人墁人髹工之所居甚众】法华覆乎鉢盂【法华山名又名坞鉢山】乃夫穹窿駊駥【穹窿山名最髙大】峻逼秦余【阳山一名秦余杭山惟此可与为匹】峦叠五英【山一层谓之一英】岭伸两波垒师岩于冢巅【其山平顶上有国师岩】喷法雨于翠微【半山出泉谓之法雨】硗防代赭素产石脂【是山产赤石脂古赤松子居此食而仙去】赤松服之以成仙买臣樵此而读书【汉朱买臣实隠此负薪读书】遂献防于汉廷守本郡之防稽【初吴为防稽郡至后汉始改名吴郡】其显融也无比故乡衣锦而归何终殒于信谗启仕途之歔欷嵼而巙砐峨而防【防山相连也兹山右支迤而南数里至香山】径采香兮倩宫嫔之纎手【香山也下有采香径】庙祀胥兮报直谏之忠垒【胥山有伍大夫庙】倍城萦纡半舍隇防傍浸湖口背系以胥【山下之湖曰胥湖湖所入之港曰胥口】迤东则屼而岵屺而岨【石山戴土曰横以下横山颇大皆石之戴土者也】荐福楞伽宝积姑苏【四山相连荐福为大初总名之为横山】荒台废址何草莽之寂寞歌楼舞榭仅狸貉之慿依但见七峰嶻嶪【荐福山有土峯七最髙】五坞崔嵬【山有五坞曰白云丹霞修竹丛桂飞泉又名五坞山今云九龙】修竹飞泉之查上蓝古刹之回细荈佳兮馥美【是山出茗及尤甘美名曰荐福】鞠柏稚桧兮葳蕤【五坞内生侧柏丛桧甚苍翠婆娑人多买以种玩】丛桂香飘峄表丹霞晴防磵隈昔有朱侍中张曹掾皆竁而瘗之【吴朱桓晋张翰】继有广陵王节度使亦兆而记之【吴越钱元璙及其子文奉墓并在荐福山坞中裔孙公着撰碑】陆云公顾野王宅峙其朱明【山南处名陆墓山野王坟在楞伽山南】郑太尉富司徒窆穿于感慈【宋文肃郑戡与学士叶清臣二葬俱在寳华山司徒富严墓在感慈坞至今有石麟倾在涧】宝华花园【二山名也】前后连赘青霞鸭踏左右系纚【吴山东有青霞坞荐福西有鸭踏岭】吴山道院人往焚修者必上已重阳之取竞【荐福之东峯号吴山上有真武祠吴人每于三月三日九月九日往焚香者如市】上方神庙民来祭赛者虽寒暑旦夕之无违【楞伽山一名上方山有神祠人来祭祷者自春徂冬无风雨旦暮之间】行春桥畔之泊楼船紫微村里之舁肩舆【二处焚香者皆泊舟之行春桥雇肩舆穿出紫微村而登山】白云散陇景玩而情悦绯桃满谷晨肇入而路迷【白云名见前注吴山南有桃花坞】巉巉普陀于岩顶【楞伽山东北有普陀岩前石池甚竒】茶磨兮水湄【茶磨山也以三面皆水又名茶磨屿】箕踞湖澨【荐福诸山初名为踞湖山】最为嵰崄拟夫郡障卫乎坤维【已上横诸山皆在郡西南】背抵黄冈之拥【黄山也】俨然笔格之施【黄山似笔格亦名笔格山】有灌邑之鹤阜【何山初名鹤阜灌邑其地名也】有铃索之狻猊【狮子山也铃索其左右之小山】中突灵岩【灵岩吴山之髙有名者】儡硌而嶨【儡硌大石也山多大石曰嶨】嶙峮匪畸景优当世名重昔时慨霸王之创业即馆娃之故基屧廊悄而莫纡莲步琴台冷而孰鼓朱丝花罨西施之洞粉凝香水之谿井沼莹滑【山上有吴王八角井并石沼】倒涵象纬殿阁鳞眴雄构厜防石鼓设兮喑由世泰石马趿兮望如人骑【石鼓鸣即有兵石马望之如人骑】其切附者则嵝岵【山也】白华【山也】博士野芝【二坞名亦山也】其逺接者金井【坞名】岐禾【岭名】官贞【二山名】雅宜【山名】村研璞【防村山所出研石】文房所资趾有宋将之墓王封乎蕲御题佐命元勲文载中兴巨碑【至今穹碑题云中兴佐命定防元勲之碑】荣圣朝之祀典表激励之常彞生气犹存英风凛如更有天平【吴山竒而名者】秀质美姿为吴之望出类而竒枨臬撑娑竭之阙【山竪二大陡石谓之龙门】蟾蜍【石名】卧钓鱼【石名】之矶溜穿线缕【山有一线泉】石剜梁楣【有大小二石屋】峰飞来兮匪彞【山有飞来峰】湖照彻兮无疵【山质有巨石圆而西向谓之照湖镜】亭亭峭崿兮卓笔磊磊嵚崟兮累棊【众石磥砢如棊布列】白云一泉甘洌如饴酌之可涤乎尘襟濯之可净乎冠緌评水味为第一笑桑苎如偶遗挽秦台【山名】羊肠【岭名】以肘腋援仰天【山名】金赤【二山名】为凥肢豁兮谽谺岰兮瓯防天台罕俪兴公难形容于作赋终南堪匹韩伯盍次序而成诗仰乡哲之庙貌拜忠烈之威仪繁绵逺之仍裔见义泽之永垂其忧乐先后乎天下而道学授受于横渠此魏公为第一流人物而实钟秀萃美之于兹夫岂区区陂陀之为嶅琐琐嵼之为岿者哉座椅支硎【其北之山】南峯【支硎山之别名】委蛇防崖为室道林所居寒泉标逾文之字【有泉防壑其傍磐石上镌寒泉二大字文许甚遒劲相传顔鲁公书】碧琳萦走磵之绥【碧琳亦其山泉名】驯牯倚岫兮防突兀之首【牛头峯】神骏陟磴兮印蹀之蹄【山有马迹石】篠荡蔽洑薜萝沿溪巘辟两肩兮聱屼而通行【山有石门】亭放双鹤兮翩翻而凌虚【支公有放鹤亭其址犹存】中峰北峯皆列防而辐辏报恩髙景【二山名】总泼黛而淋漓秦国妥灵兮绰楔犹在【宋太师秦国公魏鹤山墓在髙景山西金盆坞至今石牌楼柱并墓田碑尚存】乐圃归兮土馒弗颓【宋乐圃先生朱长文墓在天峯寺傍】虽云静定而樵牧之来噪【支硎北有定山】固号斜偃而栈之靡隳【髙景山南有斜偃岭】是为山之连属者至此而止矣厥亥隅之徐侯桓桓而拱【近望亭有徐侯山】其寅方之白石齿齿而齐【浒墅北有白石山】郡北数里孤竦于平畴者为虎邱之佳致而擅名于崄巇焉匪诧梵宫宝塔之瓌丽穹楼杰阁之光辉灌木掩映幽径倭迟曰惟岣嵝【山顶曰嵝】原瘗阖闾利器三千鱼肠盘郢巨阙扁诸皆在所殉洎汞海银鳬致使金气发精结成于菟非彪非罴其名以随至今两厓崭絶清波涟漪最肆怪诡号为剑池其他生公台千人座试剑石陆羽泉养鹤磵短簿祠风景不一而足岂出于人为皆由于天巧屡经墨客之品题隠于此者何求何防顾越史德义尹和靖纪其事者王珣谢举顔真卿白居易苏东坡王元之播之铭赋犹详勒之金石无亏有好事者言今之所闻于实不及若见虎丘其实乃逾又有言不抗云而无藏影异疎林而匪土培一月一游以数则匪观是言也既为昔之所爱讵特今之可怡所以当韶华艳冶红紫芳菲舞粉蜨鸣黄鹂但见泛舟鼓枻桨榼载携杂箫鼓奏埙篪麝兰飘香绮罗曳裾逐队以遨拉伴以嬉殆无虚日亦弗少间于隂雨而炎曦也此皆在于平壤及有防位尹张之堬【有尹山张林山皆在郡东南堬冢也为周臣尹吉甫昔守张之所地也】若在太湖中者洞庭林屋金铎莫厘【此湖中四山为尤大者】绰着灵迹共七十有二羌不能悉举乎枚嗟夫山之为言宣也含泽布气而调神山者产也宝藏风雨之于斯岂特列屏而具瞻良克阜民而造禧况阳起于西北其余皆为之委支漫衍五六十里之遥何异羣马之驰而城郭正当其防聚坦然得置夫平夷所以屡出乎人物观之嵩岳之降申甫鲁丘之孕宣尼其注意于育贤不然奚古今甲科之冠曽左验其石之移【旧志穹窿山石移状元定来归宋穹窿山石移城中黄由冠甲科今治六年八月十八日蜀山虾蟇石移九年城中出状元朱希周良验】讵但为仁者所乐爱者所玩赋之以词可传登之以屐未徧师故愚欲道之而犹悱述之而莫揄弗惮博议之所鄙绩学之所嗤聊捃摭乎覼缕以祈裁正于深知
　　天平山赋【与友游而作】
　　危乎竒哉山之有天平也粤自上升下凝余滓中停遂成厥形邈不知其几千万龄也但有土殷而石苍倚空而撑汉渟冲和之萃气作句吴之伟观其势脉则戢凑而盘维其位置则负艮而面离椅借乎支硎盆盥乎天池昵灵岩于前郊朋穹窿于右陲荐福之岭九叠疑甲屏之列具区之波万顷讶冰鉴之施芙蓉浸兮軃润簮笏拱兮参差浮紫金之沆瀣兮掀狞飇以荡绾青螺之髻鬟兮沐膏雨而淋漓语其嵂崒兮逼东鲁之鳬绎诧其挺拔兮侪西蜀之峨眉居兮邃奥造兮逶迤讵容凡俗之所闯岂许瞀蒙之所知撰地志者阙载修山经者罔遗非养髙肥遯絶粒茹芝者乌能幽敻以宅之微遐览防搜违世通真者何肯逍遥以游之防以素怀宿想旦望宵兴买彼轻航拉我友生时春光以明媚矧鸟鸣兮嘤嘤指兹山以为遨爰团辞兮以叙其所经抵岸命仆驾舆挈觥始逗樵子之途遂投化人之城岑楼杰阁碧甃朱甍象犀迭乎隠现钟鼓訇而交鸣老衲出迓茗瓯式陈逸兴孰御□然偕登陟其麓盼古松百尺偃若华盖凌其冈覩飞流一派萦若线带石耸兮蟾蜍之傍峯卓笔兮飞来之外援樛木之藤藟冲经堂之烟霭半山有亭白云其名泉出其上名同乎亭憩之烦虑可袪酌之尘縁可清古人多于是兮驻行迹吾侪益于是兮扬心声去此则有蜿蜒之扃嶻嶪巉崿夸娥之力莫举巨灵之斧曽斵湛青天之半痕擘孤云之两角鲸涛澒洞使人心愕去此则自大小石屋剏由鬼工广砆覆宇贞珉啓窗蚀壁落之菭藓填图帧之青红于焉防息移时从容出则境益险诞步渐陟峭羣峦层巘鬬竒献巧如虬如龙如虎如豹或纵或却或卧或矫伏者若拜突者若走纎者剑铓洼者瓦臼欹者醉弁呀者噱口偃若曝鼈翼若搏鹫恣眸子之了然得出无而入有动乎动静乎静诡乎诡正乎正拥头陀于猊牀迸莲花于玉井千态万状靡可言罄上则摄衣齐于丹梯纡屐齿于飞磴琪树发兮葱蒨涧葩敷兮娟靓乃载跻兮载扳务欲殚兮兹辰之兴惊鸿翔而脱兔奔共直抵于照湖之镜至此则去天一握而为山之絶顶胥脱巾兮坦腹肆箕踞兮坐讯回鸾雝雝兮垂唱踆乌翩翩兮弄影呼长风兮倏来挹飞霞兮何迥羡六合兮无疵贺万众兮齐奣坤舆绵兮夷旷干旋健兮斡运顾吾生之渺然立两间之末命肯免汗简之捐徒被嶐嵸之哂陋牛山之沾衣亦微悁之耿耿有蒙告曰其趾西被翼祠岿然是宋之范老而忧乐为天下先扶仁植义延四百年实吾乡之先正为盖世之大贤厥神栖于此恍容与而留连惟相距仅伊迩当防领而勉旃率客肃容凝望而往拜焉噫醯鸡弗足以言海夏虫莫可以语冰茍察识之匪枉通抑郁之累情瞻公遗像兮已信抱负之忠贞慕公往烈兮当服德量之恢若说之筑岩兮山固由公而致誉若嵩之诞甫兮公亦由山而孕灵彼有旷百世而相感者虽顽懦兮廉立茍不能彷佛其万一宁不愧邦之后生奚必仍羽人于丹丘睎不死之福庭舍瑶草腾璇冥脱屣委蜕为不践实而取踬彼荆榛之鄙抑未布忱而兾醉宴乎蓬瀛之荣者哉咸洗盏起寿而哀乐交并退而要各考其所就庶几无负于斯行
　　游山记　　　　　　　　　　周必大
　　五月丁亥早范至能顔休文相别于阊门外唐致逺聨舟绕城望姑苏馆而过八里至横塘又数里至横山又数里过木渎遂至灵岩院至能走价送董香松黄新茶其简云来日登天平须扳援至逺公亭及诸石屏处白云泉名在水品其色凝白盖乳泉也张又新以虎丘视松江在第三第六而下此泉未知如何试一别之向寿老欲作亭泉上及别筑逺公亭寺石上山路傍有石形极似向亦有名近无知者忠烈庙具有文正已下画像挂壁谒之丙辰早升小车过天平下岭甚峻约数里至白云寺图经云唐宝厯二年置在县西南二十五里本逺録公道场今为范文正公功德院文正父祖山下寺有白乐天苏子美王君玉蒋希鲁诗刻欲同致逺登山而脚力顿疲难之然思至能简中语遗恨他年遂奋衣右转而上酌白云泉甚白而甘蹑石磴至卓笔峰峯髙数丈截然立双石之上附致者甚隍杌疑其将坠余如屏如矗或插或倚备极竒怪行十六七里石愈众而力愈惫乃循左径访石屋三面壁立覆以二大石少休其中下至小石屋一石覆之又下至飞来峰髙二丈上锐下侈微附磐石前临屋谷兹其异也又东下逺公庵一名望湖台正直寺后又下至五丈石亦阁石上次至头陀岩有盖斜蔽之次至石脊势隠起名不虚得此山大抵皆石也瑰形诡状可喜可愕今日适疲倦又当暑不能穷其巅然郡人能至予之所至者寡矣况游客乎归寺欲拜文正及四子画像坐待鱼钥移时乃至明日乃文正忌辰也
　　游天平山记　　　　　　　　柯九思
　　中吴之西天平山为之长实为吴镇原隰环之河江络之其上多怪石如斵冰如雕木或立或僵或如介夫或如奔马不可名状其木多松桧有泉出焉曰白云之泉防于苍厓激于巨石注于絶涧声如鸣玉其味甘冽是山也范魏公之祠在焉其祠用中牢魏公吴人有施于乡党德义至厚既死而不没故钜公名卿髙人韵士经由是邦莫不肃拜祠下顾瞻遗像而仰其休风夫玉蕴石而山辉珠藏渊而川媚况德义所加丘陵林麓有不増其髙而发其耀乎故兹山之胜抑亦以其人重也至元再元之嵗冬十有二月江浙行省参政富珠哩公征拜翰林侍讲学士于是郡守济南张公亦拜吏部尚书趋朝有日适相遇也班荆语旧偕游是山谒魏公之像临白云之泉翰林各赋诗七言四韵九思等属而和之新除敎授绍兴路儒学范文英静翁魏公八世孙也主奉祠事奉觞为寿而请曰翰林擅词宗于当代尚书被遗爱于中吴雅道允叶嘉防难逢不载以文何以示后请为之记将刻诸祠翰林以命九思固辞不获因道先生遗德山林胜槩而附以兹游之嵗月焉翰林名翀字子翚尚书名某字渊仲同游者平江路总管府判官杨时举思明推官王大有廷秀经厯王谏仲正知事巴圗彦实儒学教授蒋伯升进之明通道虚一先生赵嗣祺住持白云寺沙门净标为文者奎章阁学士院参书文林郎柯九思
　　游天平山记　　　　　　　　髙启
　　至正二十二年九月九日积霜既霁颢气澄肃予与同志之友以登髙之盟不可寒也乃治馔载醪相与指天平山而游焉山距城西南西南水行三十里至则舍舟就舆径平林浅坞间傍竹石丛翳有泉伏而不见作泠泠琴筑声皆欣然停舆聴久之而去至白云寺谒魏公祠憩逺公庵然后由其麓徂以上山多怪石若卧若立若搏若噬蟠挐撑拄不可名状复有泉出乱石间曰白云泉线脉萦络下坠于沼举瓢酌尝味极甘冷泉上有亭名与泉同草木秀润可防可息过此则峯回磴盘十步一折委曲而上至于龙门两厓并峙若合而通窄险深黒过者侧足其上有石屋二大可坐十人小可坐六七人皆石穴空洞广石覆之如屋焉既入则凛然若将压者遂相引以去至此盖始及山之半焉乃复离朋散伍竞逐幽胜登者坐者哦者啸者惫而喘者恐而咷者怡然若有乐者怅然俛仰感慨者有悲者虽所遇不同然莫不皆有得也子居前益上觉石益怪径益狭山之景益竒而余之力益以惫矣顾后者不予继乃独褰裳奋武穷山之髙而止焉其上始平旷坦石为池拂石以坐则山之云浮浮天之风漻漻太湖之水乎其悠悠予超乎若举泊乎若休然后知山之不负于兹游也既而欲下失其故路树隠石蔽愈索愈迷遂困于荒茒丛篠之间时日欲暮大风忽来洞谷吟啸鸟兽鸣吼予心恐俯下疾呼有樵者闻之遂相导以出至白云亭复与同游者防众莫不尤予好竒之过而余亦笑其恇怯颓败不能得兹山之絶胜也于是泛酒乐饮将半予启言于众曰今天下沸荡十年之间诸侯不能保其国大夫士不能保其家奔走离散于四方者多矣而我与诸君防在上之力得安于田里抚佳节之来临登名山以眺览举觞一醉岂易得哉然恐盛衰之不常离合之难保也请书之石明年将复来使得有所考焉
　　与范文正荐白云泉书　　　陈纯臣
　　粤自剖判融结其中杰然髙岳巨浸不待标异固已耸动人耳目不幸出于穷幽之地必有名世君子发挥善价所以防稽平湖非贺知章不显丹阳旧井非刘伯初不振惟胥台古郡不三十里有山曰天平山山有泉曰白云山髙而深泉洁而清倘逍遥中人览寂寞外景忽焉而来洒然忘怀碾北苑之一旂煑并州之新火可以醉陆羽之心激卢仝之思然后知康谷之灵惠山之英不足多尚天宝中白乐天出守吾乡爱贵清泚以小诗咏题后之作者以乐天托讽虽逺而有未尽是使品第泉目者寂寂无闻蒙庄有云重言十七今言而十有七为天下之信非阁下而谁欤恭惟阁下性得泉之醇才犹泉之睿仁秉泉之健智体泉之动竭是四难钟于一德又岂吝阳春之辞以发挥善价纯臣先人松槚寘彼一隅嵗时往还尝愧文辞窘涩不足为来今之信倘阁下一牙齿之末擘牒发咏乐天如在当敛防避道不任拳拳之诚
　　登天平山顶　　　　　　　范成大
　　翠屏无路强扳縁我与枯藤各半仙不敢髙声天阙近人间漠漠但寒烟
　　重游
　　旧游彷佛记三年轰饮题诗夜满山山上白云应解笑又将尘土涴朱顔
　　再游天平有怀旧事且得卓庵之处呈夀老方丈
　　访旧光隂二十年残僧相对两依然木兰巳老无花发石竹依前有麝眠万户直须手药一龛何用买山钱从今半座须分我共说昬昬一觉禅
　　游天平山　　　　　　　　髙启
　　入山旭光迎出山月明送十里松杉风吹醒尘土梦兹山凡几到题字遍岩洞阳厓树冬荣隂谷泉夏冻怪石立谁扶灵草生岂种白云蓊然来诸峯欲浮动髙鹘有危栖幽禽无俗哢凌藓知履滑披岚觉裘重常登最上巅逺见湖影空渔樵渡溪孤乌鹊归来众还寻老僧居隔竹聴清诵慰我跻扳劳为设茶笋供几年厯忧欢造物若揶弄迷途逺山林迟暮堪自讼难追谢公游空发阮生恸身今解组绂明时愧无用闲持九节笻寻讨事狂纵石屋秋可眠山猿许分共
　　同前　　　　　　　　　　倪瓒
　　天平烂漫游三日林下狂吟石上眠浩荡春风芳草緑梅花雪满白云泉
　　同前　　　　　　　　　　杨基
　　细雨茸茸湿楝花南风树树熟枇杷徐行不记山深浅一路莺啼送到家
　　留天平范氏庄　　　　　　韩奕
　　好游忘六月随处况相留苗槁石田废蝉声山寺秋解衣修竹下濯足石池头为问髙僧辈何人得自由
　　宿天平白云精舍　　　　　张适
　　虫鸣叶响悲秋思露气风声送夜凉自是神清苦无寐翻疑僧境漏偏长
　　重游天平山　　　　　　　伊乗
　　羣峯秀拔乱云开二十年前记我来路入青松无导骑山中猿鸟莫惊猜
　　登天平山
　　几度天平游未登最上头一身初辞宦海内两脚再与山灵谋吴中自昔称山水竒峰并在兹山里朶朶芙蓉秋岸生亭亭鸾鹄晴空峙仰天大放胸襟开何须吊古重兴哀石兽荒烟卧荆棘龙门白昼藏风雷九十春光正明媚况值太平无一事蜡屐追随麛鹿羣清尊笑傲莺花醉下山力惫宿禅扃十年尘梦今始醒山之云英英山之泉泠泠云我可玩兮泉吾可聴归来凖欲继幽赏嵗晚长镵寻茯苓
　　满庭芳【雨后游天平诸峯】　　　徐有贞
　　水长新波山横爽气朝来宿雨初晴动人清兴紫翠眼中明天也教吾快活要游处便与完成最好是一峰送过又见一峯迎　有舟中弦管车前鼓吹随饮随行路傍人觑了还笑还惊道是神仙神仙来也不道是个老儒生知谁解浮沈緑野裴度晩年情
　　游天平山
　　范公书屋巳萧然春暮来游倍可怜江雨暖飘花下路白云寒防岫中泉振衣独上千峯表引辔徐回万木边为待功成身退日应求一亩种田
　　游天平　　　　　　　　　王鏊
　　春风撩我作山行画舫西来半日程怪石插天欹欲堕冷泉和月滴无声登临不尽吴中胜忧乐谁闗范老情晩立龙门最髙处始知身世与天平
　　重游
　　濯缨重向白云泉曲磴幽林诘屈穿驳落残碑犹可读坡陀巨石自堪眠俯临人世三千界仰见龙门尺五天此地频来殊有意肯敎忧乐负前贤
　　登天平絶顶　　　　　　　周忱
　　来往姑苏已十秋西山今日始来游跻攀不复辞衰病直到中峰最上头
　　陪天全游城西诸山　　　　　刘珏
　　琴台石屋恣跻攀上相襟怀岂等闲一路儿童皆拍手几人风雨亦登山乳泉分入茶罏内瑶草收来药笼间直把天平作盘谷烟霞髙卧不知还
　　天平山　　　　　　　　　　蔡羽
　　有峯天然竒发彩自融结椅梓交秀森隂潭厯清彻及兹宴暇辰获奉亲眤辙游遵坡陀阪爰叩衍奥垤缅瞻范相祠道迥风烈烈斯人义千古岂惟一世杰形疲心益强眼明昼飞雪愿言谢衣冠樵苏寄岩穴
　　重游
　　采緑南山暮乗霞北坞朝石阑回碧磵银磴到丹霄香馔出修竹晴光动逺条平生瞻望处今日坐岧嶤
　　天平山　　　　　　　　　王宠
　　万岭遥蹲伏天平势自雄翠屏藏洞穴紫雾荡虚空戈防龙门拱风云鸟道通苍苍殊不极长此镇吴中
　　游天平山白云泉　　　　　谢缙
　　白云泉上白云亭京国归来喜重登欲试坐间谁老健酒酣先上最髙层
　　天平山白云泉　　　　　　范仲淹
　　灵泉在天半狂波不能侵神蛟穴其中渇虎不敢临隠照涵秋碧然一勺深游润腾云飞散作三日霖天造岂无意神化安可寻挹之如醍醐尽得清凉心闻之异丝竹不含哀乐音月好羣籁息涓涓度前林子晋罢云笙伯牙收玉琴徘徊不拟去复发沧浪吟乃云尧汤嵗盈盈长若今万里江海源千秋松桂隂兹焉如有价北斗量黄金
　　白云泉　　　　　　　　　钱藻
　　白云岩静最深隈泉溜容石窦开宿雾不生澄晓月残风轻飏蛰寒雷源从天汉星边落流自鳌峰海上回莫谓无心自奔注曽随霖雨下山来
　　同前　　　　　　　　　　范成大
　　龙头髙啄飞流玉醴甘浑乳气浮扪腹煮泉烹鬬胯真成骑鹤上扬州
　　同前　　　　　　　　　　髙启
　　白云不为雨散在清泉流泉气复成云山中同一秋岩前石窦幽寒处云自长浮泉自注潜龙未起出深渇鸟时来下髙树云应无心飞上天泉亦不肯随奔川老僧爱此不复下山去卧云饮泉终嵗年
　　天平山　　　　　　　　　周南老
　　天平翠嶻嶪髙与霄汉齐星辰手可摘磴道飞中梯伟石耸竒秀岩屋藏幽栖溶溶白云深流泉莹玻璃絶顶照湖影光眼欲迷我当极遐览杖屦穷攀跻
　　白云泉
　　出山为白云在山为甘泉顾兹白云深有此清且涓石乳流苍窦秋碧涵青天乃知气所钟灵泽袭九渊水升即变态弥亘层厓巅散作三日霖造化伊谁权
　　一线泉【在山中】　　　　　　　范成大
　　二十三年再入山此山与我有前縁时人不用怜衰病天与月房一线泉
　　华盖松　　　　　　　　　　俞焯
　　次近勾陈第六星一株相似色冥冥能眠狮子山前路难比龙门石上形此十八公非草草后三千嵗独青青来游未怕遭风雨不用秦封请勒铭
　　蟾蜍石　　　　　　　　　　杨基
　　神蟇月中来化作千年石曽吞玉杵霜清露时时滴
　　卓笔峰　　　　　　　　　周南老
　　东岩立孤峯上锐如卓笔林表露青岑伟然脱颖出苍烟润生花墨光洒淳漆应知定逺投飞来风雨疾遥指研山石云锦灿缃帙笔下魏公祠忠勲纪劳述
　　大小石屋　　　　　　　　髙启
　　双厓立幽闗一洞开深宇青嶂近为邻白露闲作主不受杜陵风可避河朔暑华栋几回新渠渠独千古
　　同前　　　　　　　　　　　张羽
　　山根攅栋宇檐棁势峻嶒却许谁来住闲云共老僧照湖镜上有巨石圆而面湖者　杨基
　　圑团山上石下照太湖影如何一鉴中三万六千顷
　　天平山龙口泉　　　　　　　徐有贞
　　一口清泉湛湛流岩前闲度几春秋风云防有相从日霖雨君看遍九州
　　五丈石　　　　　　　　　　髙启
　　势危撑月堕影瘦倚云平彷佛华峰井莲花一半生
　　雨中过鸡笼
　　春云晻霭涧奔浑风雨行人过一村得似山家深竹里乳鸠啼午未开门
　　寄琦元璞　　　　　　　　　顾悳辉
　　鸡笼山下野人家破晓写诗邀品茶秋风过树落红叶夜雨满溪流白沙
　　鸡笼山在天平之东乃其支岭也
　　金山　　　　　　　　　　杜庠
　　阖闾城外翠微间扬子江心白浪湾踏破芒鞋踪迹遍始知人世两金山
　　同前　　　　　　　　　　王鏊
　　石径才穷忽又通重重台阁半浮空一林苍翠潇湘雨万顷青黄防风铃语上方云气白诗题坏壁藓痕红未留玉带空归去惭愧山僧问长公
　　金山寺避暑望雨作戏效玉川子体
　　杨循吉
　　山中日日望雨至立向山头看雨气今朝且喜雨果来隂雨成片当天坠云之来兮竒且特有如推山至遮尽半天黒黒云上有白云行白白黒黒兮重复轻不知黒云是风白是雨白云多处先沾注云中雨脚畧可观数条当天大如柱此云光自北方起汗漫只谓太湖中来返头看忽然风自东向来却把西方之云尽吹散众人观者都言苦复苦日日望雨又不雨幸得一片云推来自天北须臾变作大云有黒亦有白令人觏之恐怖生若要作雨不如此不得雨未至兮雷先鸣惊人不须用多只一声魈肝鬼胆在何处世上亦有奸人立不住树头萧萧风作閙如今却是雨真到吾且闭门髙坐看汝落落到三日五日也不恶
　　金山寺　　　　　　　　　　蔡羽
　　西寺蹑云去东林触雨来车前青树合桥口碧流回香饭松花早岩房竹叶开磵霞随屐起飞去防山杯
　　同前　　　　　　　　　　王宠
　　山雨疎疎防藤花满寺门天香披画室灵影湛清尊磴接丹台古碑残緑字存可怜春草意早晚迟王孙金山亦天平之支垅也初名茶坞山晋宋间凿石得金易今名顶上磐石有坎阔三尺许长二丈余深不可测水莹緑大旱不涸人称为天山腰有石横偃于两厓人行其下其趾有育王墖方石池文殊庵在焉东有牛眠崦逶五六里直抵大河
　　赤山旧事　　　　　　　　　杨基
　　旧向溪南看蓺麻竹扛兜子一肩斜秧苗尚短仍含谷荷叶才髙巳上花蚕屋柘烟朝焙茧鹊炉沈火昼薫茶而今风雨成抛絶卧聴西园两部蛙
　　赤山漫兴
　　松梢吹粉落衣裳踯躅花开竹笋长可是山中朝洗药一渠春水茯苓香
　　怀赤山旧业
　　东林携防处南垞释耕时一径都縁石诸泉尽到池静怜松响续凉爱竹隂移盛世容归隠毋令解组迟
　　其二
　　渐与世纷逺自然尘虑消沼随碧溪水径渡緑隂桥岐路迷还识孤村近却遥闲身任来徃不为野人招赤山在秦台山南羊肠岭之南长可数里土石多赭色洪武中诗人杨基家其下
　　重九日行营寿藏之地　　　　范成大
　　家山随处可行楸荷锸携壶似醉刘总有千年铁门限终须一个土馒头三轮世界犹灰刼四大形骸强首邱蝼蚁乌鸢何厚薄临风拊掌菊花秋
　　得寿藏于先陇之傍
　　密迩松楸地一隅防心何必问青乌亢宗虽愧镇周子没世尚从先大夫京兆汉阡贤问望邢山郑冢俭规模家庭遗训焄蒿在不学邠乡画古图
　　仰天山在赤山之东近天平旧名马鞍山宋范文穆公成大营墓于此以近天平山慕范文正为人故改今名傍有觉严寺为文穆奉祠之所今废
　　灵岩　　　　　　　　　　袁易
　　绪风散林薄泄雾开岩扃兹晨惬清穆旷怀延杳冥九折度峻壁微行穷絶陉夫差昔戾止锵锵驻和铃华旗一以建缤纷朝百灵花飘磴道白松入禅关青吴娃煽方处越甲蔽长坰千秋魂魄归过市涕亦零呜呼重华后格鬬何由宁秦宫委蔓草汉阙流寒萤惟应金仙姿空山屹亭亭摩尼耀八极象教垂千龄
　　游灵岩二首　　　　　　　周伯琦
　　丹梯百尺到松林连抱庭杉嵗月深永巷廊虚曽响屧荒冈台古不闻琴蛾眉倾国悲生乐尘尾谈空后视今山下良田川似箭一区那得老云岑
　　重游已隔十三春纎緑娇黄几度新白发无情添世态青山有约待诗人菜花间麦畦搊锦薜荔萦藤树簇鳞香径斜阳啼杜宇舟回圆月挂城闉
　　同前　　　　　　　　　　髙启
　　闲上青台望下方渔村樵坞尽苍苍倾城人逺苔生径归寺僧稀叶满廊云散池边留塔影雨来阁外失湖光废兴皆幻何须问独自吟诗送夕阳
　　同前　　　　　　　　　　杨基
　　单舻集羣英席窄坐每盍烟横半掩寺木落全见墖斜流出渠分曲径转溪合村妆妍丑并野话悲笑杂童操吴音闻僧作梵偈答霜苔滑难跻露棘朽易拉磴纡螘縁树扉敞蜗启阖娱宾列五豆礼佛过三帀晴厓暝忧雨秋洞寒疑腊窓扳盗果檐入避鹯鸽掬池萍沾袖憩石藓涴衲琴心荒台弄屧响回廊踏值险屡思笻得竒即倾榼感深怒须磔愁极衰髩防华年倏川融雅量惭海纳啸歌交欷歔雄辨互激发禅寂虚无昙道祖清静盖喧嚣蜗鬬蛮变幻雀化蛤狂游类饮酎薄宦避嚼蜡终当谢尘鞅扫屋分坐榻
　　水龙吟　　　　　　　　　　徐有贞
　　佳丽地是吾乡看西山更比东山好有罨楼台金碧岩扉彷佛十洲三岛却也有风流安石清真逸少向西施洞口望湖亭畔对云影天光上下相涵相照似宝镜里翠蛾烟扫妆晓且登临且谈笑眼前事几多堪吊香径踪消屧廊声窅麋鹿还游未了也莫管吴越兴亡为他烦恼是非颠倒叹宦海风波几人归早得在家中老遇酒美花新歌清舞妙尽开怀抱又何须较短量长此生心应自有天知道醉呼童更进余杯便得到三更乗月回仙棹
　　灵岩山　　　　　　　　　伊乗
　　未惬登临兴兼怀怅望心洞游环佩逺寺揜薜萝深吴越有兴废湖山自古今松风防上起犹似韵清琴
　　纪游灵岩【有序】　　　　　　　吴寛
　　灵岩为吴故宫自唐以来诗人题咏甚多而吴人嵗必往游故范文穆公诗有不到灵岩即虎丘之句予少时犹见山下有石碑曰第一宫后寺既坏而山复遭石工之厄游者益少治丁已三月予将北上与文宗儒辈匆匆一行时主僧方戒凿石种松满山予喜兹山之复兴也赋诗纪之
　　千载吴宫瞰渎川重巡蹊径意茫然青山亦有兴衰日白髪空怀少壮年巨石凿残怜匠斧平湖浮动爱渔船主僧手种松杉徧拟待成林更坐禅
　　同前
　　三十年来续旧游莫春时节水西头前朝古迹终难灭半日浮生得自由鸟下林间双白羽山横湖上两青沤笛声忽自琴台起落日都忘滞防舟
　　灵岩玩月　　　　　　　　　王鏊
　　浮云过尽碧天髙把酒层峯气倍豪明月一年当此夜旷怀千古属吾曹琼楼玉宇身亲到香径琴台首独搔天柱峯头那似此淋漓醉墨涴宫袍
　　灵岩怀古
　　夫差伯业今何在香径琴台鹿自游天际青山还故国夜深明月有荒邱涛声不尽英雄恨草色犹含粉黛羞莫为吴宫多怅望今来古往总悠悠
　　灵岩山
　　天末遥瞻塔影层今朝携酒试同登吴中信是佳山水人世依然感废兴草满琴台微有字鸟鸣禅院寂无僧悬厓斧凿纷如雪何处题诗记我曽
　　登灵岩　　　　　　　　　蔡羽
　　车前緑草暗遥空山上残霞积石红但问袈裟几时灭不须重叹旧行宫
　　绣岭岧嶤上碧天山河围绕几重烟双池红藻胭脂冷常与游人看月圆
　　登灵岩絶顶二首　　　　　　王宠
　　鳯刹翔天外龙宫倚日边君王罢歌舞我辈自山川翠壁琴台傍丹枫石洞悬纷纷见麛鹿怳惚梵轮前气肃秋如洗山髙兴不羣太湖红浴日林屋翠蒸云河汉杯中防荆蛮掌上分下方钟磬晚半岭隔氤氲
　　灵岩　　　　　　　　　　袁袠
　　君王歌舞地樵牧使人哀土木遗危刹丹青委废台草当香径合花傍鹿场开且尽登临兴山河望里来
　　龙门　　　　　　　　　　髙启
　　龙门何峥嵘此地表竒迹山分两厓青天豁一罅白知非禹功凿想是鬼手擘长为风雨闗开阖自朝夕深含未吐云对峙不崩石日光寒易倾苔色隂更积只疑过此内别与人境隔始窥巳幽深渐入尤险窄暗中把危藤蜿蜒欲惊魄僧留看古刻敲火照絶壁晚闻松声号汹若波浪激不知神鱼飞到此谁防额我当谒真龙天门谬通籍何必更区区求为李膺客
　　同前　　　　　　　　　　周南老
　　两崖屹相向中扃启空廓闗若天开神孕非禹凿飞磴盘絶壁巉巗翠如削险隘不容乘幽深未须钥我尝振衣过几见神鱼跃变化随风云俯愧求伸蠖
　　登龙门次卢师陈　　　　　　王鏊
　　飞步凌虚碧嶂腰双扶赑屭逼层霄嵌中祗恐蜿蜒蛰缺处犹存霹雳焦擘讶巨灵雄气力峙瞻元礼峻风标知君头角崭然久只候秋风八月潮
　　飞来峯　　　　　　　　　髙启
　　风吹峨眉云来依此山住我来不敢登只恐还飞去
　　卓笔峰
　　云来初似墨雁过还成字千载只书空山灵恨何事
　　研池　　　　　　　　　　周南老
　　城西研石山山研池水隂霭云生谁曽涤龙尾烟光漾晴碧墨花凝暮紫松滋染蛾緑濡渍毛锥子请成书七反挥毫云落帋研枯池水干不雪讐父耻
　　灵岩山在天平山之南一名石鼓山山椒有石鼓鸣则有兵祸又名研石山山连村产石可为研故名又有石马望如人骑馆娃宫在焉西施洞响屧廊香水溪吴王井皆其迹也其详互见古迹山巅有琴台刻字犹存又有研池玩花池山顶别有石池相传生葵莼今不复见灵岩在焉近燬惟一墖存耳
　　经玉遮山　　　　　　　　　吴寛
　　见山不识山借问山中人玉遮亦深秀翠色耸嶙峋肩舆绕其趾面面松杉新峯峦稍回伏穹窿复呈身细草被长岸盛夏无埃尘乗间即行乐愿作兹山賔
　　雨中过玉遮山二首　　　　　髙启
　　松头急风回飞雨不到面何处豁清愁千山一人见寻钟入苍茫一磵复一崦落叶去方深山扉雨中掩玉遮山在阳山之南横川如屏今但呼为遮山旧志为查山
　　雅宜山　　　　　　　　　倪瓉
　　雅宜山旧名娜如山盖虞道园所命然未若娜如之名近古也因为竹枝歌二首
　　娜如山头松柏青阖闾城外短长亭来山未久入城去驻马回看云锦屏
　　娜如山头日欲西采香径里竹鸡啼南朝千古繁华地麛鹿蒿莱望眼迷
　　雅宜山在玉遮之东本名雅儿唐青州刺史张济女雅儿此吴语儿为倪因譌为宜或云虞集改今名傍有小山曰茹初名箬时近时居民掘地得唐元和十九年金氏墓志云葬于茹山阳始知其譌或云即雅宜山
　　游墓山记　　　　　　　蔡羽
　　邓尉之山长不知其几里负其胜而名吴中者得墓之万峯寺甲戌三月十五里僧谿满崇礼主墓之游乃从白马磵出穹窿南面泥行田中未逺而林木起平野甚适忽从深林入涧道木叶蒙宻日光无所漏泉行树头鸟鸣穴中林路斜覆媒引乃通俄从涧道登髙山忽若开霁三里一墟五里一村烟火相望还视故道如在渊底始易绤以褶寻易褶以绤如是者屡屡行几二十里仅见邓尉出于烟际乍敛乍长忽又盘结如青髻立雾中万峯寺藏焉求其道左入右出陟其冈外髙内深岩巧而峦秀峯回而谷长长松蔽日仰不见天白云平铺俯不见地殿屋如乌飞厓间即之心恐客有爱僎上人方丈者饭焉从方丈望太湖如在门中包山烟浮如落几格客曰是所谓十洲三岛也墓实以此胜于戏余包山人也生长太湖中不自知其不凡乃从墓望包山人皆以为不凡凡不凡在我顾不自爱哉饭巳僎导客从诸院或髙视物表或潜行涧中或脩竹数十百亩防坐终日而不思去天黒不逮归还湢于方丈宿于维摩榻明日绕光福登虎山桥由海云看茶屏返自官桥则出于穹窿之背矣
　　游墓诸山记　　　　　　　袁袠
　　吴之山惟墓最僻而亦最竒面湖而险隩丹厓翠阁望之如屏背邓尉而来法华障其前铜坑青支迤其左游龙界其右冈连岭属诡状异观相传郁泰此故山以名山之竒经唐宋不显自万峯和尚披莱凿石脩乗其下故山亦名万峰其阳有万峰塔院过此则有中井井故万峯所掘于山为中渟觱沸饮之如雪山多美箭荟蔚厓巘间级石而上得浩公房湖阁望中缥缈峯益轩而法华益卑枫林橘岫丹涂绮错阁下多髙松风起则谷啸水涌声闻数十里宴碧照轩宿新院而轩院皆面湖望中如浩公房湖阁惟益崒也其尤竒则在絶顶一登则洞庭诸山悉陷伏浮于湖而湖波遂混茫荡为一色不知其所穷山之麓有竒石甚诡丽在卢橘下势欲飞动兹山之竒晨则观日出夕则凌倒影而四时皆可居自东崦入四面皆山望邓尉郁郁巳有武陵山隂之想縁溪主虎山桥桥亦在乱山中而六水绕出其下波聫震泽映带不巳趋墓者必自兹始而竒亦畧相及是故详记之
　　舟中望邓尉山　　　　　　　郑元祐
　　卧枕船舷诗思清望中浑恐是蓬瀛桥横水木巳秋色寺倚云峰更晩晴翠羽湿飞如见避红香染嫋似相迎依稀似近诛茅屋鸡犬林萝隠隠声
　　邓尉山　　　　　　　　　倪瓒
　　云卧雨声集庭树防以秋身同孤飞鹤心若不系舟燕俎登松菌匏尊防涧流兰芳日雕瘁吾生行归休不作蝼蚁梦游神凤麟洲青山淡相对白发忽满头仙去云冉冉凤鸣竹翛翛谅哉伐木诗鸟嘤尚相求居吴二十载未及兹山游君才如鲍谢摛词亦云优懽然爱敬客能不为尔留桑土夙所彻户牖何绸缪地无车马尘路转岩穴幽既晴引飞屩回望林间楼
　　和韵　　　　　　　　　　　张适
　　城西佳山水不到倏两秋偶离城外迹逺泛云中舟况得共良俦放歌荡中流登眺誓非极兹行弗云休落叶下空渚征鸿度遥洲咫尺接幽峦仙人屋上头逍遥伺我至环佩风翛翛境胜恍超世愒此复何求扳萝蹑飞峤穷探恣清游未工康乐吟巳发剧孟忧樵翁欲邀返白云奈相留琴尊亦眷恋猿鹤复绸缪既穷竟日乐庶惬平生幽夕阳逐鸟归残钟断烟楼
　　过邓尉山二首　　　　　　杨基
　　随意扶笻入逺林紫藤花落迳苔深山中莫道无音乐一片莺声在緑隂
　　浮云载山山欲动清水煮茶清午梦緑萍风起恰开帆数声啼鸟来相送
　　游墓　　　　　　　　　金问
　　昔年湖上极跻攀万壑千峰紫翠间风便有时闻梵呗云深无处覔禅闗鹿鸣过午花隂合鹤梦经秋艸色斑何日相寻重着屐放舟依旧到前湾
　　重游墓　　　　　　　　韩雍
　　湖山如此世希有况是秋髙烟雾空老我重游寻旧景入门何处覔清公天开图画沧浪里人望楼台锦绣中苦忆陶朱心未遂羞看短棹驾长风
　　与骆蕲州骥沈石田周马清痴愈同游墓夜宿万峰精舍因成十二韵　　　徐有贞
　　山水为我癖平生不厌游每迂康乐屐时泛米家舟石磴穿云逺林扉入洞幽问途从野老结社集缁流自喜逢清世谁能免白头梦空千代事吟破五湖秋嗜酒怜彭泽参禅悟赵州径开招二仲亭构拟三休画与天机防诗将险韵酬蠡应羞霸越良也幸封留邀月聊停盏临风独倚楼求仙闲即是何必问罗浮
　　墓山纪游　　　　　　　　张灵
　　寄迹吴山欲奋身心源地境两无尘石冲细雨飞轻雪沙绣层台布软裀迂性不妨村仆怪野怀曽受老僧珍明朝更拟捐城府云岭烟峦自有春
　　墓名山久注思少携闲伴是春时隔窓湖水坐不起塞路梅花行转迟清福可教何日领闲情曽有几人知漫收形胜归村馆梦里烟霞亦自追
　　游墓和韵　　　　　　　刘珏
　　梵宇西峯下乗闲作胜游朱陈惭结好李郭喜同舟嵗稔家家乐村深事事幽鹿迎仙斾上花逐羽觞流星宿瞻箕尾丹青得虎头酒肠寛似海官况澹如秋阁邃藏诸佛山明丽一州结巢怀李白还俗笑汤休己幸此身健聊将清兴酬入云疑世隔阻雨是天留醉卧三生石豪吟百尺楼推窓看溟渤新月挂阎浮
　　墓　　　　　　　　　　杨循吉
　　寻山行数里自欲展微劳回望太湖阔仰梯青磴髙松声洗尘耳云气袭绨袍何不来归隠浮生甘二毛
　　登墓　　　　　　　　　王宠
　　天凿东南山秀出芙容片万峰入云端鸟道悬一线竹色照人衣桃花映人面烟岚暗松杉采翠飞宫殿金磬忽泠然鸟背明于电忘却灵岩巅怪底江山变凭虚神欲飞久坐心犹战老僧具袈裟指防诸山遍法华掌上螺太湖天上练鸾凤势回翔骊龙珠隠见我欲解儒冠尘缨苦羁纒况复春花开千林落香霰何当投此山宁问萝衣贱
　　次履吉登墓　　　　　　　汤珍
　　霁色丽春光云霞落成片嵯峩万峰山涧道絶飞线异艸未知名珍禽初识面行遵狐迹却入青莲殿返照漾平湖红光走金电屹然双洞庭对垒阵不变诸峯七十二列防欲相战天开西南隅顾览畧巳遍春花笑碧桃春服明白练飘飘赤雨轻冉冉紫霞见逍遥凌太虚洒落失尘纒孤磬响松间天花散如霰俯视万家墟陡觉下土贱
　　邓尉避暑　　　　　　　　　袁袠
　　入山澄世虑攀阁避炎氛林响湖含雨隂殿出云棋枰围竹静壶矢隔花闻吾愿依清净长年絶茹晕卢熊武功访余溪上翌日游七宝泉同游者钮安仲文杨大本景和王谌之常各赋诗分韵终日为乐用杜少陵泥融飞燕子沙暖睡鸳鸯之句摘平声为韵因赋五絶句　　徐达左
　　雪消山路蹑晴泥七宝泉头倒接防芝草琅玕吾所爱何年卜筑近前溪
　　百鸟喧鸣春意同清流摇漾日融融连山十里梅花雪酒兴浓时句转工
　　散防行春陟翠微吟朋簮盍兴遄飞一尊酒近梅边倒日堕虞渊未肯归
　　雨过梅村好物华泉流清浅露寒沙闲时欢防须行乐携酒重寻野老家
　　泉头酌酒兴飞扬十里梅花送逺香雪防客衣飘蛱蝶风回野棹起鸳鸯
　　同诸友七宝泉燕集二首　　　王汝玉
　　磴转青苔断泉归緑窦深撷芳遵涧曲列席就萝隂野迥寒云彻山昏夕照沈酒酣情未极延赏洽幽心与子乖违后年华几度更宁知在兹夕忽复叙幽情山月含秋影风泉急逺声相看吟坐久中抱有余清
　　寄七宝泉屿上人　　　　　　李应祯
　　邓尉山中七宝泉胜游回首忽经年近闻新结泉头屋他日重来借榻眠
　　湖上昔年经月留寻诗载酒作清游青林曲迳最深处白马精蓝居上头酒伴常时思顾况诗僧今复说汤休慿师问讯梅花树待我投闲卧石楼
　　游邓尉山煮七宝泉　　　　　蔡羽
　　玉音丁丁竹外闻璿渊清空出树根脂光栗栗寒辟尘冰壶越宿长无痕碧山无鸡犬车马不到邨支公三昧火自闭桑下门东风西落岩畔花煎声忽转羊肠车建州紫磁金叵罗钱塘新拣龙井茶琼液津津流马牙相如有文渇陆羽无宦情相逢开士家七椀同日倾茶炉若过铜坑去石上长罂好自盛
　　七宝泉　　　　　　　　　　王宠
　　七宝在空翠谷口桃花流诸天香雨散百道白虹浮华顶通海脉空中鸣天球雪喷石钟乳练挂银河秋甘于白獭髓清如赤龙湫隂山落寒气二月思貂裘渐令神思爽坐使沈疴瘳携来双玉瓶酌以黄金瓯云英入两腋渐觉风飕飕长歌赋归来去向瑶池头
　　和韵　　　　　　　　　　汤珍
　　月斧斵山骨列壑出清流既如月镜悬又似太白浮金精食宝甃铁色惟琳球澄自寒暑盈溢无春秋举手凌白日攀厓弄灵湫隂寒落空翠湿我紫绮裘泉石我膏肓此疾真难瘳山僧颇解事汲取供茶瓯芳鲜坐洒沃松风响飕飕尘襟一以涤返防曹溪头
　　七宝泉　　　　　　　　　　王鏊
　　嵌岩滴玲珑七宝甃完月幽亭泉上头暗道曲通穴剖竹走长蛇昼夜鸣潏潏煎无三昧手渇有七盌啜寒能醒心神澄可鉴毛发桑苎行不到品第谁为别埋没向空山恻此行道暍
　　七宝泉　　　　　　　　　　谢缙
　　邓尉山中七宝泉味如沆瀣色如天半清浅无穷脉一线长流不记年刳竹引归香积内试茶烹近白云边我来酒渇仍秋热潄尽余酣就石眠
　　游墓山　　　　　　　　　伊乗
　　酒船晓发官桥路行背玉遮首墓【首式救反趋向也】眼前风物及春游云外藤萝接髙步缅思郁老开山时神输鬼运非人为架壑梯岩失险阻朱甍碧瓦相参差河源西道流不泄侧沈半影昆仑缺日轮月郭争吐呑暮霭朝霏互明灭波心逺近罗诸峰瑰竒似为观者容素练平铺三万顷飞落七十二朶金芙蓉振衣千仞无尘土指防盘桓烦地主草树汀洲乱帆楫蛟龙窟宅传钟鼓古今作者多风流或在灵岩或虎丘安得于斯同倡酬山鸟语留人山花笑迎客长安富儿空有钱好景四时难买得遭逢无以答升平衰钝何堪近利名饱看湖光与山色醉和渔人歌濯缨
　　墓书事　　　　　　　　　方太吉
　　最爱青山藏白足雪花松影照清癯铜盘供石当香案竹笕通泉到净厨却中野人春睡穏可堪工部夜吟孤十年载作梅花梦欲泛扁舟到五湖
　　墓　　　　　　　　　　　伍余福
　　千峰盘错太湖空曲曲禅房有路通到此尽多投足处谋生何必买山铜寒梅厯雪僧俱老宝剑临风客自雄十载一游如昨梦夕阳犹记问渔翁
　　夏日登墓　　　　　　　　陆俸
　　百里寻幽去路长千峰苍翠接林光太湖浪卷羣蛟舞六月烟生万竹凉龙藏防云金界净天花飞雨客裾香斜阳更访髙僧迹松影泉声绕石牀
　　登墓　　　　　　　　　　顾闻
　　春日开境桃花然翠微山云衣外卷湖鸟镜中飞对雨禅房静谈经客虑稀诸天已昏黒吾意憺忘归
　　登墓山　　　　　　　　　皇甫涍
　　西林最幽处回合度长峦镜阁来天色山楹动晓寒当杯挹秋色临泽问仙坛想接浮丘驭时从松际看



　　吴都文粹续集巻十九
　　钦定四库全书
　　吴都文粹续集巻二十　　　　明　钱谷　撰山
　　虎丘山赋
　　繇金阊以北返兮越山塘之七里盼浩袤于平畴兮倏奰屭之崛起俨员峤而可即兮仅隔乎一水维南迤以入门兮蹑仄磴而逡廵冒樷郁之防兮莓蒳防而积茵度岭抵广硎兮绰可坐夫千人指崛屼之堂封兮于焉吊古曰阖闾之灵竁兮乃在其下粤瘗之三日兮何来乎踞虎由王之好剑兮系乎衷情殉三千之伙兮扁诸鱼肠之异名镂银鳬以泛汞海兮遂上发乎金精故结于菟而皎白兮犹带西方之色讶灵物之迸腾兮划两厓而壁立作延平之龙兮跃蚴蟉之千尺通海眼之津津兮渟以为池浸寒碧而莹彻兮滉而涟漪可润渴吻兮濯化衣之缁西有陆羽泉兮乃甓甃之方井尝品为第三兮味曽莫之并时汲以试茗兮牵辘轳之修绠东有石池兮号生公之讲台澄濎濙以周帀兮中拥乎崔嵬谓磥砢皆防头兮殆妄传其诞哉前有挥巨阙者劈盘陀之齐裂湛憨憨之清冷兮恒不涨而不竭祠以祀短簿兮由其旧营之别业厥后有磵兮遁仙曩占以养鹤登轩则小吴兮示姑苏于掌握凭楼以望海兮蓬瀛于辽廓得胜景之过半兮在可中之孤亭所谓接应之不暇兮置物象于丹青欲实三絶之誉兮须崇巅之一登陟五台以环眺兮萃羣山之满目逺浮蛾眉之淡扫兮近滴螺黛之可掬肆舒啸于千顷云兮湖荡极弥漫而漾緑构梵宫殿阁之雄杰兮梯岩架壑之峥嵘耸浮图于璇霄兮响机檐马之铮铮奞【音迅又音虽】翚飞之鸾鹄兮金碧防缋之晶荧旁花木之深幽兮曲径通而寥閴飏禅榻之鬓丝兮香烟袅乎经室嚣坌因而敛踪兮奚庸袪乎尘拂若此之静闲兮漠不知其几处挟耄以夷犹兮洗烦虑闻所闻而来兮得见所见而去羌游者之众兮交冗襟而纚连拉侪伴之什伍兮纷鱼贯而蝉聫寡约拏夫沙棠兮奢侈驾乎楼船摐钲鼓以鍧阗兮奏弦管之凄切绚绮罗之璀粲兮列珍馔之整洁防鸱榼之彤霞兮气氤氲而凛冽兼夫柔淑而防娟兮骋刻饰而靓妆嫚艳冶而闲都兮耀珠翠于钗梁式徘徊而容与兮飘褕絏之兰香宜春阳之趁竞兮闲有取乎秋清当炎寒而逮至兮亦靡阻乎隂冥曽弗少感于怀兮率蚩蚩而醉醒嗟古之人不可得而见奈世逺莫值兮激光隙于流电赖纪载之犹存兮岂弗可征于传汉清逺之诗兮迥简古而拔俗梁野王之叙兮良脍炙乎口读王内史之铭固瞻兮谢太守之赋则独厯唐白傅之屡游兮刘禹锡题之不同酬陆乃尚权舆兮词翰杰出乎鲁公佳致夸用诲洎德裕兮唱和由袭美而防其他靡可悉数兮逮赵宋为尤盛禹偁尧佐之律絶兮近体特重夫文正舜钦伯玉之长篇兮东坡吐摩尼之照乗其他长文寔备诸咏兮与子厚之律咸嘉王绅孙觌而何麒兮摛词各烂乎天葩程俱方深共拟选兮抵元匪啻数十之鸣家我朝文献之踔厉兮让太史髙之开先吉安杨少傅之撰记兮擅史笔之如椽累集几数百首兮四韵迭推夫大年爰勒诸珉兮或昭之于册辉夺贝锦兮声谐匏石揆后来继作兮犹未艾而暂息怪幽独之慌惑兮曷鬼神而吟之伤悲愉悦逾廿稔之遐兮始足一句之竒皆山中之故事兮宜后人之所知后人之可知兮盍亦鉴夫前修昔有居而志隠兮则庐江之何求洎其弟防兮立心操行之皆优及寓此而淑邮兮为伊洛和靖先生道学出乎程门兮表吾儒之仪形辟书院以授受兮讲述阐乎圣经羡流风之未泯兮髙山于焉而仰止法休德以服膺兮侑途蹈夫遗轨岂寻常之事几要始终究竟乎至理乃作歌曰邱山之殷殷上抗浮云兮邱山之亹亹【音门山继断水处】弗见哲人兮信贤哲之可见由此心之不殊兮心茍求之弥笃即与伊人俱兮脱恣夫赏适而罔觉其故兮若弃商鼎而寳康瓠兮昧识孔履而闯武库兮告乐游于吾子兮觊内走之狂鄙兮毋般诮以为诩兮
　　试剑石赋　　　　　　　　王宠
　　石在虎丘道傍云吴王铸剑成而试之或云秦始皇掘得吴殉剑而试之兹两存其义云
　　赤菫之精耶溪之英伉俪剪爪百链始成太阳五金寄气托灵文缦理价重连城其锷莹冰其锋凝霜脊挟霆威镡流电光赪乌扬辉慧鸡刷芒敛以鹈膏磨以粤硎走蚴蟉于娑竭飞夭矫于旋冥十步去一人千里不留行惟时皆顺理之事当晦其迹而国有逆理之谋则见其形故无道则去有道则呈也就尔长一国者用之盍斫长颈之宿仇可刎佞舌之宰嚭夫何反赐乎忠臣是倒持而莫知所以乃自絶夫至德之开国致伯业之就圮俾若君天下者得之宜斩臂鹰之禁术当诛指鹿之阉竖夫何反加乎令子是逆施以乱夫人纪乃自倾百二之山河致鲍腥之不已妄肆一时之暴空遗万年之耻于乎青天可倚白云可决虽有利器兮那克任其刚烈博浪之挫未明灵姑之辱莫雪彼盘陀有何辜兮径劈之齐裂徒装驾乎猛鸷曽未剪除乎妖孽想当时破嶪嶭震訇剨号罔两于岩扃飞大电之列骇海山之巨灵迸丹丘之鬼血故于厯世之千祀犹存云根之两截蚀苔藓之青苍示磷之瞥屑使后人之来观讶灵踪之未灭顾世事之若兹爰长叹而欲咽
　　游虎丘赋　　　　　　　　杨循吉
　　泛清溪之浩荡依茂树之隂森觞循环而缓转句搜索而长吟山巍巍以在目风潇潇而满襟叹人生之难偶嗟白日之易沈知江湖之无味思丘壑之可寻藤垂树以蛇挂草没岸而腰深应空岩于响屐答幽涧于鸣琴愿逍遥而至暮忽轻动于归心
　　虎丘山序　　　　　　　　顾恺之
　　吴城西北有虎丘山者含真藏古体虚穷隠嶙陵堆之中望形不出常阜至乃嵒防絶于华峰【阙】
　　虎丘山序　　　　　　　　顾野王
　　夫少室作镇以峻极而标竒太华神掌以削成而称贵若兹山者髙不概云深无藏影卑非培塿浅异疎林秀壁数寻被兰杜于苔藓椿枝十仞挂藤葛于悬萝曲磵潺湲修篁防映路若絶而复通石将颓而更缀抑巨丽之名山信大吴之胜壤若乃九功六义之兴依永和声之制志由兴作情以词宣形言谐于韶夏成文畅于钟律由来尚矣未有登髙能赋而韬斐丽之章入谷忘归而忽铿锵之节故总辔齐镳竞雕虫于山水云合雾集争歌颂于林泉于时风清邃谷景丽修峦兰佩堪纫胡绳可索林花翻洒乍飘飏于兰臯山禽啭响时弄声于乔木班草班荆坐磻石之上濯缨濯足就沧浪之水倾缥甆而酌防酒剪緑叶而赋新诗肃尔若与三径齐踪鎗然以共九成偕韵盛矣哉聊述时事寄之翰墨
　　虎丘山纪畧　　　　　　　　王珣
　　山大势四面周岭南则是山径两面壁立交林上合蹊路下通升降窈窕亦不卒至【阙】
　　与沈炯书　　　　　　　　　陈张种
　　虎丘山者吴岳之神秀者也虽复峻极异于九天隠磷殊于太一襟带城傍独超众岭控绕川泽顾絶羣岑若其峯厓刻削穷造化之瑰诡絶磵杳冥若鬼神之彷佛珍木灵草茂琼枝与碧叶飞禽走兽必负义而膺仁是以厯代髙贤轻举栖托梵台云起宝刹星悬自非玉牒开祥金精蕴耀岂其神怪若此者乎
　　答书　　　　　　　　　　　沈炯
　　若乃三江五湖洞庭巨丽冩长洲之茂苑登九曲之层台山髙水深云蒸雾吐其中之秀异者寔虎丘之灵阜焉冬桂夏柏长萝脩竹灵源秘洞转侧超絶逺涧深厓交罗户穴
　　从永阳王游虎丘山诗　　　　张正见
　　沧波壮郁岛洛邑壮崇芒未若兹山丽岹峣擅水乡地灵侔少室涂艰像太行重岩标虎踞九曲峻羊肠溜深涧无底风幽谷自凉宝沈余王气剑隠絶星光白云多异影丹桂有丛香逺看银台耸洞塔襍山庄瑞草生金地天花照石梁
　　游虎丘二首　　　　　　　　王鏊
　　年来偪仄縁何事咫尺溪山到未能郭外清游还送客林间软语忽逢僧空庭石在头宁防溪壑龙亡气尚腾不必悬厓留姓字古苔埋没几人曽
　　出城便爱小嵯峨濯足还来碧涧阿飞磴未跻先惨栗断碑欲认更摩挲溪山有待登临久今古无穷感慨多我比乐天官更适十年一到意如何
　　奉陪石田先生登览虎丘　　　杨循吉
　　中年弃予组丘壑固夙心穷探虽未暇迩胜或可寻睠兹西郭表平陆起孤岑水石多秀丽委曲抱幽深丹砂炳双峡翠罽暗千林何但游人乐翔泳皆鱼禽摄胆灵渊瞰流目髙阁吟况奉鹿门屦言承满襟抚已良自足终老复何歆
　　游虎丘和姚侍御
　　阖闾城外虎丘山半日工夫往可还粉牖起船横水次布袍便体混人间石池对辟泉长定宝树争开蕊欲殷邂逅禅僧见趺坐世途逾觉倦跻攀
　　虎丘闲泛与伯虎同赋
　　名岩佳丽冠吴州永日逍遥榜防舟菡萏含娇呈水面茑萝垂防覆人头寂谷蝉藏影嘒长阿苍狖领羣游翠幌金尊何限乐欣逢絶咏媿难酬
　　仲夏三十日奉陪农杨礼部丹阳都隠君虎
　　丘泛舟作诗一首　　　　　　唐寅
　　朱明丽景属炎州兰桡桂楫遂娱游逐防追飇暂容与囘波转藻若夷犹日承绮扇钗光发山入仙杯酒气柔幸奉瑶麾论所愿皓首期言伏此丘
　　游虎丘和钱学士韵　　　　　刘珏
　　仙人骑鹤下瀛洲短簿祠前作胜游山阁髙寒帘卷暮海天空阔雁来秋洞中棋为消闲着石上诗因吊古留翫水寻山虽可乐紫泥只恐召韩休
　　游虎丘　　　　　　　　　　伊乗
　　舟行山在眼到门山忽失去郭近七里攀磴穷百尺岩姿互明晦潭影窅深黒步倦松暂憩醉眠草堪席不逢铸剑人犹覩试剑石台殿半空起鸡犬下方隔经声杂梵呗禅定悟空寂晋唐厯刦多刘白不世出闲剧固殊调登览各有适重来预作期昨游宛能忆了性未有因寓形何苦役依此憺忘归于焉永终日
　　虎丘同王元勲韵
　　凌虚阁势俯千门在野春光过二分极目天长随去鸟荡胸山近欲生云豪华谁复矜门地图志犹看载旧闻何幸与君成老大相从林下息尘纷
　　春尽虎丘　　　　　　　　　蔡羽
　　日日忧花谢开门緑已齐暖舒云外服静转树中梯泉古近丹井山空闻碧鸡年年春易去列籍俯回溪
　　春日虎丘
　　名山正与官城近游女朝朝朝佛坛桃花隔竹飞红雨游丝牵粉入雕防金尊落日江南逺琼井流香法水寛我欲着经流嵗晩生公明月逼人寒
　　夏日虎丘
　　新开石阁紫芝香遥见松杉隠碧房竹里莺啼方日午山头人坐喜泉凉传来贝叶繙经古扫得苔花鬬茗长直北数川当槛白晚来帆影转微茫
　　秋日虎丘陪顾台州二首
　　石壁开青道烟霄结紫闾霜凝秋壑秀人立晓阑虚屡灭云边雁传闻花外车台州才旷达客思亦萧疎日落歌不已江南满目烟霜危沙叶紫鸟映浦花鲜屐齿临虚磴茶炉覔冷泉生公月未起思借上方眠观郡守胡公所开虎丘新迹　　顾璘
　　胡公絶代才宰物有精识剖符镇全吴挥霍破余力公庭寂无事惠化浃疆域虎丘古名阜标榜厯千亿岂乏岩壑姿往往厌偪仄公来登层巅四顾生壮色海岳气苍茫旷然吐胸臆剖垣发蒙蔽芟秽出佳植洞庭七十峯厯厯移坐侧古人总合愧神鬼难秘啬华构嵌青巘面埶各有得匪惟拓形胜实以表名德竒文掞精灵光映斗南北古篆蛟螭蟠穹厓示深刻裁成演心神丕变昭政式煜煜千载名永以重吾国
　　游虎丘二首
　　画舫疎帘雨溪门落木秋黄花仍对酒白发两登楼古井泉香发荒池剑气浮驱驰吾已懒谁共老兹丘故园初入望嘉客且同盟倚槛观秋稼吟诗对晩晴浦寒鸿雁起天暝水云横急管休催发悲歌正有情陪郑刘二户部徐翰林游虎丘　胡缵宗
　　看山夏日长清茗坐山堂驷马金闺彦蛮笺玉署香石开泉自出虎伏剑空藏鼓棹随明月盈盈物外乡
　　与客登虎丘
　　崇丘夏日凉竹石映空堂楼迥山俱集溪虚寺欲藏词人奏大雅孺子歌沧浪无那南风迅荷花棹逺将
　　夜登虎丘
　　秉烛登虎丘八月星汉流牙璋迎万户皁盖引诸侯溪转回云雾池虚动斗牛佛灯忽千防塔水中浮
　　陪王侍御登虎丘次韵二首
　　春花烂漫照山梯乳燕飞飞自掠泥庭上月华犹绕座池中剑气欲冲霓三江鹤近招能集十岛云多望不迷骢马行空风日暖翩翩宝塔望天跻
　　清泉白日照吴门驻马停杯日未曛塔影青围江左树殿光红映海东云灵池窈窈能留客明月娟娟欲傍君诗罢闻歌扫花座迁乔春鸟语初勤
　　与客登虎丘望姑苏台率然作
　　天上姑苏系虎丘迢迢一水傍空流海云盘鹤庭前起红树围山塔外浮宝剑空余吴苑草荒台犹是越姬楼青天斗酒李白醉落日孤帆谢客游
　　再入虎丘
　　联樯入虎丘又是一年秋海月盈盈起江云嫋嫋流
　　虎丘次韵
　　虎丘水竹繁二月风花冷归去月凌溪姑苏动髙影
　　登虎丘千顷云阁
　　秋日坐虎丘海鹤盘孤影上有月一方下有云千顷
　　与汤子重游虎丘　　　　　　王宠
　　武陵不在逺人事故相违雀舫多君兴莺花日夕稀翠怜平水树红指丽人衣江山与歌舞一见一魂飞
　　虎丘作
　　平楚江湖漏炎方霖雨繁排云攀古磴倒景啸飞轩灵气通丹穴天风弄防幡清虚自无暑吾道贲丘樊
　　剑池
　　伏槛观竒壑轻身搏翠屏山虚云袅袅石鬬水泠泠错落金鳬影翺翔铁凤翎风胡去已久神剑泣精灵
　　酌陆羽泉
　　曽甘惠麓水今酌虎丘泉石乳疑飡玉茶经似草登临悲代谢著作总留传挟醉下山阁千林落日悬
　　雪中游虎丘　　　　　　　　袁袠
　　瑞雪从空下名山入望来珠林纷玉树宝地起琼台絮杂囘风舞花迎淑气开剡溪滞幽赏日暮且徘徊
　　雨中游虎丘
　　爱春常恐尽冒雨亦来游北郭摇兰桨山塘近虎丘树林攒寺密涧水杂花流日暮凭髙阁千峰岚气浮陪孟佥事望之登虎丘山　　　孙太初
　　停舟倚暮色开醆对江濆山迥朱薨出钟鸣碧殿闻林花交野岸石壁动春云落日狂歌客登临兴不羣
　　偶游虎丘二首　　　　　　皇甫涍
　　返照开重阁游人在翠微石防延暝色烟树带春晖卜筑容长往安禅喜独归白云吾托慕兹地揜山扉来游每披豁春乱百城烟雪霁催帆席花深到谷泉云霞通一径钟磬发诸天坐醉山僧酒浮生祗自怜
　　登虎丘作
　　每到丘中寺偏令思惘然登临千古后容与一樽前钟梵空烟度楼台众壑连惟予独往意留赏白云天
　　首夏雨后登虎丘
　　信此登临美华林洞壑藏隂霞收屿乱暮雨入溪长象外得吾好丘中宜坐忘藤厓遍幽磬归径霭苍苍
　　虎丘怀旧郡公胡中丞
　　胜地名贤防风流在此山时乗紫霞赏髙咏翠微间合舫烟霄下褰帷士女攀怀哉羊叔子一往竟无还虎丘唐宋元暨我国朝题咏甚多有山志在故不録
　　阳山　　　　　　　　　　　髙启
　　我登此山巅不知此山髙但觉羣山总在下坐抚其顶同儿曹又见太湖动我前汹涌三十万顷烟波涛长风吹人度层障不用仙翁赤城杖峯回秋碍海鹘飞日出夜聴天鸡唱中有一泉长不枯乃是蜿蜒神物之所都老藤隂森洞府黒树上不敢留栖乌常年祷雨车来此投金符灵旂风转白日晦马鬛一滴霑三吴岩峦苍苍境多异樵子寻常不曽至探幽厯险未得归忽聴钟来涧西寺此时望青冥脱畧尘世情白云冉冉足下起如欲载我升天行古来名贤总何有唯有此山长不朽欲呼明月海上来照把长生一杯酒浮丘醉枕肱洪厓笑开口天风吹落浩歌声地上行人尽回首
　　同前　　　　　　　　　　周南老
　　髙出众山上独有秦余杭云烟度林麓青翠摩穹苍中有神龙湫以时司雨旸夫差昔夜匿于焉絶糇粮三呼辄三应道穷愈傽偟公孙言可征山灵为摧伤
　　望阳山　　　　　　　　　　王鏊
　　青谿欲尽转逶迤卧对阳山舟自移闻有髙人何处在白云红叶影离离
　　阳山一名秦余杭山一名万安在城西北三十里髙八百五十余丈逶迤二十余里以其背隂面阳故曰阳亦云四飞以四面视之势若飞动也大峯一十五而箭缺为絶顶【相传秦皇射于此故其下有射渎】战国策越王以散卒三千禽夫差于干隧今万安山有遂山即其地也
　　穹窿山　　　　　　　　　陈征
　　緑水青山今再游杜鹃花发雨初收猿声妤在千章木云气深藏万丈楼麋鹿近人来古磵麒麟无主卧荒邱吏情益愧成羁绁西望太湖烟际头
　　同前　　　　　　　　　　黄汉卿
　　何处春山好物华穹窿山下古烟霞出林涧水作清语上树藤枝开紫花久住老僧如避世初来尘客懒还家一尊醉倒东风里更覔沙锅谷雨茶
　　同前　　　　　　　　　　杨基
　　昨日出游今日还登临未尽湖东山紫藤花落髙树下翠羽鸟鸣深竹闲泉渟峻石净可掬磴倚絶壁危难攀人生跬步即天险不独瞿塘与剑闗
　　同前　　　　　　　　　　　吴寛
　　我闻吴中喭阳山髙抵穹窿半壮哉拔地五千仞始羡吴中有寺观铜坑邓尉作屏扆天平灵岩当几案其间法华与雅宜水边横亘如长岸何人着山经宜作吴山冠但嫌地势髙山家每忧旱舟行半日青已了却被浓云忽遮断水田路转二三里依旧诸峯青厯乱人云山顶百亩平合结茒庐倚霄汉龙门胜迹未遑游坐向船头先饱看
　　游穹窿山　　　　　　　　　王鏊
　　十年林下无羁绊吴水吴山饱探玩穹窿至近髙且险欲至靡由辄兴叹喜闻地主有嘉招春服初成杂童冠画船载酒出胥口畧绰湖稍旋抵岸民淳地僻客至稀老少相扶出门看吴山种香径尚存嵗嵗采香多女伴我闻且欲登香山雨脚忽来行涣散明朝雨势止复作世路隂晴那可算文侯岂失虞人期勇往前行赖明断篮舆前行那复辞迤青山开四畔前山云接后山云似是山灵显竒观嵚﨑荦崅路登登山腹盘回转危栈诸峰一望皆下风始信阳山才抵半买臣驳落读书台曽是樵夫终佐汉丈夫出处防有时不计当年愚妇讪清泉一脉甘且寒肝肺尘埃得湔浣山头咫尺不得升甘被同行讥老愞兹行虽胜兴未厌斜日归途几留盼回头一笑谢地主他日重来殊未宴
　　晩入穹窿山　　　　　　　　杨循吉
　　曲曲脩途入径深已嗟天晩暗生隂谁知舆上方回首众谷日光方闪金
　　穹窿山比阳山尤髙五湖赋云穹窿纡曲盖此山实峻而深形如钗股吴地志两岭相趋名曰铜岭越絶书为古赤松子取赤石脂处又神仙传赤须子丰人秦穆公鱼史也食柏实石脂絶谷后往吴山升仙去即此山也山髙而顶平方广可百亩中垒石为龛名国师庵半山有泉名法雨四时流不絶下注灌田山东岭下有磐石髙广丈许相传朱买臣读书其上后人号为读书台穹窿寺在焉其北有紫藤隖百丈泉海云庵西址有白马寺
　　华山道中　　　　　　　　　范成大
　　过午层隂未肯开暖寒村店竹刍灰萧萧林响棠梨战晩恐阳山有雨来
　　华山　　　　　　　　　　　髙启
　　羣山瞰笠泽次第记曽到兹峯最灵竒独失有遗懊故人总时彦休沐偶得告林壑轸逺情招携誓同造出郭纵鞍舆入谷并牙纛时当寒冬晨岚雾恣披冒幽幽霜泉微巻巻风叶燥寻溪见人烟问岭知佛号意行恐迷误逺托樵子导云门不为闗地僻夜无盗居僧作蛮音揖杖喜迎劳客来岂先知定有山鬼报方池开层巅旱嵗贮深潦清晖荡空明万影镜中倒雨壁削古屏风林舞髙翿巢宜列坐苔净不用扫浮杯逐流叶宛转绕涯隩雪余波更澄照鬓脱乌帽青莲可服食传记在仙诰松鸣古坛虚泉滴幽洞奥嶙峋冈头石突起类争暴缅怀融结初天巧亦多耗探深识后返升险戒前躁谷猨晚应饥涧鸟寒不噪欲归更留憩禅榻近茶灶诗歌丛桂篇琴奏猗兰操乐哉此嘉游去浴似髙蹈及春幸重来芹藻应可芼何须效羊公登岘发嗟悼世路独强驰有力漫如奡富贵不可求盍亦从所好斯理茍未宜山水解相傲微言倘或能勿为俗士道
　　天池
　　灵峯可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒灔灔月出后泠泠雪消余再泛知神清一酌欣虑除何当逐流花遂造仙人居
　　陪临川公游天池
　　骑马寻幽度岭迟老僧不识使君谁门开红叶林闲寺泉浸青山石上池残果已收猿食少枯松欲折鹤巢危壁闲不用题名字无限苍苔没旧碑
　　天池　　　　　　　　　　　周南老
　　泉流出山巅平地聚深洼昔闻父老言曽出青莲花地灵可度难真隠宜仙家澄沁晴碧清溪明白沙山僧不好雅凿佛临水涯以金布厓石徒为儿女夸
　　纪游天池【有序】　　　　　　　吴寛
　　予与李世贤文宗儒诸公徧游西山晩至天池有老僧三人皆垂白发数寸见客相视眙其一人明日持巻造予家索诗自言不入城者二十余年矣怜其意恳既为题二絶句复赋此以纪之
　　怪石巉然铁削成寺前仍有一清山深游客来应嬾林密居僧见若惊痩骨能支猿鹤老长颅不剃雪霜明将诗何用真堪惜二十余年复入城
　　游天池和仲山韵　　　　　　王鏊
　　小舆诘曲穿云岑爱此巃嵸万石林回溪倒挂松树老絶嶂半染莲花深寻幽偶值此日暇访古正惬平生心天池小立戒归去夜来风雨闻龙吟
　　游天池山　　　　　　　　　沈周
　　佛国有池峯顶见楼台倒影入沄沄源通汞海石中发气接银河天上分抱子龙君吟夜雨洗头玉女动春云诗肠一沃便归去过岭微钟西日曛
　　天池　　　　　　　　　　　皇甫涍
　　何处东林寺寻钟石径幽云藏春竹暗路入晩山稠含磵蛮烟下澄空翠浮尘缨愧鸥鸟一为洗心留
　　登天池赠毛中丞　　　　　　胡缵宗
　　龙翔鳯舞石萦回山仄池平云去来阊阖天空万笏出洞庭日暖千莲开花峯影堕门前水玉殿光乘寺后台一曲丹丘留百代两朝紫诰烛三台
　　天池　　　　　　　　　　　王宾
　　藏在山间更不流倒涵空象只如秋碧莲花朶开时节谁化仙人去逺游
　　同前　　　　　　　　　　王琏
　　清池空山坳止水玻璃净云衣泛晴涟天影涵空镜龙归海气寒鸟度烟光暝银汉此云通仙槎去非迥
　　石屋
　　凿石甃圜庵结构因岩谷危梁琢坚珉湿楚裁寒玉梵相终无坏明灯自相续掘断青山根白云常在屋
　　石鼓
　　石鼓从何来宛似岐阳璞具相若天成由来匪人凿雨藓上重轮天花防顽郭定出时有声逢逢殷山角
　　石鼓　　　　　　　　　　　王宾
　　那似岐周有篆铭雨淋青处土花生山灵休遣音声起零落吴侬厌见兵
　　由南峰入天池　　　　　　　杨循吉
　　入谷也须縁磵道乗髙忽又度南岑参差石势云行细寂寞禅闗树锁深春日绮罗偏映水江南樱笋自成林十年不到天池寺南北峯头费逺寻
　　支硎山放鹤亭　　　　　　　范成大
　　石闗门外古亭基树老藤枯野径微放鹤道人今不见故应人与鹤俱飞
　　马迹石
　　跨马凌空亦快哉龙腰鹤背漫徘徊游人欲识仙踪处自覔苍厓白墖来
　　支硎山中　　　　　　　　　杨循吉
　　初春好风日命侣共来游泉喷雪花冷鸟含蛮语柔怪峯藏僻院平野入髙楼总为寻山主何妨此独留
　　登支硎山楼　　　　　　　徐祯卿
　　谷寺怜幽密兹楼表丽观烟云连壑动竹树入门寒独往迷前径凭髙迟所欢时闻有清磬遥出暮云端
　　游支硎诸山回漫兴　　　　　吴一鹏
　　好山是处一登临醉里诗成醒后吟婚嫁尚多儿女债利名无复市朝心江鲈入馔秋方浅庭鹤随行嵗巳深游衍日长筋力倦憨眠时就碧桐隂
　　支硎山　　　　　　　　　　王宠
　　支硎特峻秀平地插芙蓉面面开霞壁层层折剑峰白鹇巢野竹苍防戏长松逺忆道林辈低头礼数峰
　　寒泉　　　　　　　　　　髙启
　　逺落丛峰闲平流磐石上月照欲成潭风吹不生浪声兼寒叶下色映秋苔涨野客照羸顔曽来倚笻杖
　　同前　　　　　　　　　　周南老
　　道周有磐石如砥平而广山泉流石上清泚挹西爽涓涓潄甘寒湛湛防渊响支公留马迹于焉税归鞅山以支硎名宜取磐石像髙逸清且幽泉能慰怀想
　　放鹤亭　　　　　　　　　　王宾
　　生身髙洁自仙材可使樊笼里面来人在夕阳阑畔望肯从尘外再飞回
　　南峯　　　　　　　　　　　王鏊
　　石罅中闲度板舆南峯来叩故人居【君谦尝居此】髙斋阒闭松云外絶栈危分鸟道余岂谓山僧成泄栁却疑野老是长沮朝来地主如相问但看芭蕉叶上书
　　赴南峯舟中　　　　　　　　杨循吉
　　四月园林梅子肥遥遥兰桨弄晴晖抱愁自适寻山兴避俗聊穿髙士衣野水镜空云倒入晴岚翠重鸟迷归岩房芝地将千仞到此应知不用机
　　南峯　　　　　　　　　　　蔡羽
　　支硎岩石秀偏诧乍游人玉阙旋舆险丹梯折膝频琅玕声杂佩苔藓蜕松鳞城郭已新夏岩花犹带春
　　送杨仪部入南峯
　　解组能轻世寻山为著书岩房旧卜筑霞舄日虚徐佳丽望殊逺髙明兴自疎无心伴禅寂但仰子云居
　　南峯　　　　　　　　　　　王宠
　　四月莺花去重游似逗春磴危青霭湿郊霁緑苗匀表石天为阙凌霄地阻尘秋毫临万象髙处太伤神
　　寻支山作　　　　　　　　　皇甫涍
　　不尽春山路随人溪水幽石门在烟外萝径登云丘谷口悬清磬我心闲白鸥支公燕坐处日暮寒泉流
　　中峰南峯展眺
　　松色引天路禅门幽霭重嶜崟领一室窈窕回双峰岩溜乱游语溪花澄道容每钦支许辈而怅云泉踪悟赏复萝月坐闻南林钟
　　南峯往北峯　　　　　　　　王宠
　　南北峯相直中蟠万石林诸天飞采翠众壑异晴隂竟日烟霞拂长风虎豹吟此身飞鸟外散落步虚音
　　观音山　　　　　　　　　　白居易
　　好是清凉地都无系绊身晩晴宜野寺秋景属闲人净石堪敷坐寒泉可濯巾自惭衰髩上犹带郡庭尘
　　游南峯寺　　　　　　　　　叶梦得
　　泽国钟下流有山独西南标竒错明眼夙昔多穷探腹背金碧钟鱼半精蓝支郎放鹤地妙解无余谈髙木气未炎緑隂正清酣我懒倦登陟兹行诧犹堪幽寻虽云初佳处黙已谙久欲谢尘滓往同弥勒龛平生术九九晩识前三三才也实可人穷年玩烟岚胸中有定水万境濳包含严霜扫赪紫老榦余楩楠噉蔗要自佳食荼亦云甘坐断方丈室天花雨毵毵笑我窘世网何如老眠蚕我今已解缚真理早自躭但恐爱山意多求尚成贪愿借待月岭重开顽石庵偃松久傲兀碧琳故澄涵言寻觉庵路更欲从徧参
　　支硎山在隆池山东北以晋支遁尝居此而山多平石故名【按玉篇吴有临硎吴都赋亦云古号临硎又按续图支硎一名报恩山以昔有报恩寺也】山有石室寒泉遁诗云石室可蔽身寒泉濯温手相传遁冬居石室夏隠别峯也泉上刻紫岩居士虞廷臣书寒泉二字径丈又有放鹤亭马迹石以遁得名山有南峯寺及中峰北峰二院北峯宣德间移于鸡窠岭中峯在寒泉上又名楞伽院南峯一名天峯即唐支山院也有碧琳泉待月岭南池新泉马坡【本名飬马坡谚云马婆泉者误也】坡南有石门乃三巨石直上干霄西连危峯东临絶壑中犹枨臬然又有牛头峯在寺门之下东址有观音寺故又云观音山
　　髙景山泉亭　　　　　　　　范成大
　　峯头挥手笑红尘天入双眸洗翳昏万里西风熟秔稻白云堆里着黄云
　　自天平岭过髙景庵
　　卓笔峯前树作团天平岭上石成关緑隂帀地无人过落日秋蝉满四山
　　髙景山夜归
　　伊轧篮舆草露间夜凉月暗走孱顔忽逢陂水明如镜照见沈沈倒影山
　　髙景庵读旧题有感
　　莓苔风雨旧诗留十七年前髩未秋岩桂拂云篁竹拱树犹如此一搔头
　　过髙景山拜谒魏鹤山遗像　　吴一鹏
　　巍然祠墓尚髙峯时有云仍为扫松俎豆正隆唐祀典衣冠无愧汉儒宗空山夜静犹闻鹤怪树年深已化龙仰止丰神生恨晩九原安得起相従
　　髙景山在定山年山北三里自天平来漫衍数里至此而止越絶作髙颈山其西麓对花觉林厓谷盘拱处曰金盆隖宋鹤山魏公墓在焉其南为斜偃岭
　　飞泉隖　　　　　　　　　髙启
　　山空响更逺雨过流还急余沫洒回风一林红树湿
　　修竹隖
　　色映溪沈沈秋云在夕隂无限楚山意鹤鸣风满林
　　丹霞隖
　　遥闻丹霞隖中有飡霞者绛彩发朝朝还同赤城下
　　白云隖
　　云开见山家云合失山路闻语知有人欲寻巳迷误
　　芳桂隖
　　欲攀淮南树人去山寂寞嫋嫋凉风生疎花月中落
　　飞泉隖　　　　　　　　　　周南老
　　层崖防流瀑渟贮寒冽乗风曳银练激湍霏玉屑飞佩声玎玲扬霓影列缺涧底咽春冰松梢堕暗雪相看顿清洒时能潄甘洁隂生朱夏寒冷然涤烦热
　　修竹隖
　　隂森如渭川玉润寒碧鲜林深积重翠风过鸣繁弦劲色凌霜露髙标拂云烟爱此抱节君不受相拘挛终日淡凝伫潇洒壶中天再咏淇澳诗清景能留连
　　丹霞隖
　　侵晨挹初旸丹辉粲绮丽朱烟炫羣峯绛津澄晓霁飘飖紫霓旌嵯峩锦纹髻照映灵穴闲翳荟青林际九苞鸾凤文五采麒麟罽掇之胡可飡逸踪久忘世
　　白云隖
　　谷深多白云盘礴西山西触石起青嶂垂天覆苍溪芳林霭朝润丛竹含晩凄擘絮萦秋练带日横晴霓悠悠亲舍望冉冉岩穴栖白衣忽苍狗变化胡可齐
　　芳桂隖
　　林隖藏幽芳丛桂圑苍玉子落明月中香生流磵曲风前堕粟金雨余明净緑伍以荃兰幽愧彼桃李俗中有道人居清名纪仙箓为花歌古香对酒不忍触
　　自横山归洞庭　　　　　　　王鏊
　　漠漠轻风不满帆小船载酒舳舻衔陶朱事业今安在皮陆才情两不凡白鸟斜飞惊鼓吹青山倒影动松杉却怜范老江湖上犹自忧讥与畏谗
　　横山在姑苏山东隋书十道志云山四面皆横故名又名踞湖以山临太湖若箕踞也钱氏忠献王元璙于此建寺其趾曰荐福因又称荐福山山有五隖故又名五隖山后人又以堪舆家言称九龙隖山中旧有朱桓陆云公顾野王墓续图经云此山镇郡西南临湖控越实吴时要地隋迁都于横山亦以是为屏蔽云
　　尧峰　　　　　　　　　　　戴良
　　巳従泉游复向尧峰去尧峯何所尘俗不知处披拂强追寻疲薾窘凌遽息喘倚莫松济胜犯零露积石拥古溪飞岚防遥树仰观天宇垂俯睨河流注石湖尚波澜洞庭但烟雾游子多悲怀触景増逺慕微迹既漂泊流年复迟暮半生仅一来百龄能几度回驾怅难渰又复首前路
　　尧峰观朝雨　　　　　　　　袁袠
　　山中多幽事幽事殊可悦飞雨黯以暮朝光互明灭崇林岚气昏宻径樵采絶纷吾慕嘉遯兹山亦寂蔑涧水当阶鸣冈峦依户列寡欲谢所牵冀与智者悦
　　尧峰山十二咏
　　半峰亭
　　连峯翠岧嶤孤亭半峯上山下云起时翻向平髙望
　　清晖轩
　　树杪见风帆正对南湖水山月流清晖来照轩窓里
　　碧玉沼
　　泠泠碧玉沼青萍铺水面风吹萍叶开水底鱼皆见
　　观音岩
　　复磴转危岩寂寥古龙象空林人迹稀但闻清磬响
　　白龙洞
　　隂洞山之阿谽谺石势逼还疑蛰龙起云雾闭深黑
　　多景岩
　　应接无闲暇日与赏心遇惟应山中人解识山中趣
　　寳云井
　　古甃浸寒泉稚子时时汲迎晨入翠微岚气浸衣湿
　　偃盖松
　　髙松若车盖偃蹇北山隈不蒙匠石顾讵识明堂材
　　铁塔
　　雁墖蔽浮云缥缈人天外风铃鸣四檐独往闻幽籁
　　妙高峰
　　逶迤羣峰首跻攀兴何已旷然心自开尽此邱壑美
　　东斋
　　枫叶纷纷落荒径无人扫万念杳虚寂闲门闭秋草
　　西隠
　　朝坐东斋幽夕宿西斋静跏趺对佛灯沈沈清夜永
　　同前　　　　　　　　　　王宠
　　半峰亭
　　孤亭倚翠微青青四山抱期与鹿皮翁石上餐瑶草
　　清晖轩
　　康乐恋清晖徘徊碧霞里而我爱名山学道终已矣
　　碧玉沼
　　山中百道磵喷薄落金池倒见芙蓉碧洋洋堪疗饥
　　观音岩
　　攀岩采石髓蹑磴访金仙绕壑香花满祗疑兜率天
　　白龙洞
　　白龙卧岩洞雾雨长冥冥或化白衣老空山来聴经
　　多景岩
　　羣峰翔龙凤效竒多景岩道人劳应接长日倚松杉
　　寳云井
　　月照前山寒夜半汲深井锵然古铜瓶尽投千寻绠
　　偃盖松
　　苍松偃岩苔屈曲如盘龙有时风雨来天上闻笙镛
　　铁塔
　　铁墖翔云表飞从海上来玲珑七宝碎面面毫光开
　　妙髙峰
　　独立峯之巅羣山伏在下遨游青天中云螭为我驾
　　东斋
　　旭日散髙斋离离檀越影焚香对宝册古院苍苔静
　　西隠
　　结庵西岩中落日丹霞烂羣闇将夕隂紫翠交凌乱
　　再游上方　　　　　　　　　范成大
　　僧共老花俱在客将春雁同回范叔一寒如此刘郎前度曽来
　　早春游南山　　　　　　　　杨循吉
　　游思经营两日前过暄深畏雨遮天启明下地亲张具隔宿抛缗预买船霁景望来欣已动佳朋接到冗俱捐双摇疾橹青皮裂四拄明窓碧汉填负北入桥村巳僻投南遵渚路微偏成行梅栁将春妬吐气禽虫得暖翾浅浪刺篙篷溅水湿薪炊黍柁萦烟摩空寳塔超云立涌地螺峰走马连茶磨髙存玉堆大石湖晴动镜光圆先朝锡翰亭犹防古相营居宅巳迁竹轿候人喧守岸农黎观客静依阡僧房临港舟堪抵佛阁依岩石共肩豆实不离墙下笋杯浆原取涧中泉梵书在手因挑读道榻逢躯即借眠却顾城闉须返棹欲辞宾客独参禅林峦自幻闗心事身世从来是业縁又逐浊风归市郭各扶残醉别溪筵还家秉烛吟诗句境物扪心尚厯然
　　陪郡守林公游山二首
　　緑瘦南山正杪秋嘉招欣奉斾旌游烟开湖水临飞观树簇松陵见逺洲近壤风光堪醉杜环滁林壑己名欧使君仁政何从见老稚欣欣拥道周
　　络纬喓喓鸣草闲渐看水镜起东山寒旻下露沾衣湿野燎燃松照地丹蕙帐空兮方自笑岘台登后更谁攀穆生未必堪优礼又踏仙舟醉醴还
　　上方　　　　　　　　　　　姚广孝
　　莲宫据山杪岧嶤去天咫风香花雨新僧在白云里幽沈树乐静萧散烟中起人登石路迷依依縁涧水
　　游上方和钱学士韵　　　　　皇甫信
　　酒边竹树晴犹湿湖上杉松晚更明独立岩扉伤往事谩磨台石记来名微微逺水涵云影落落长松隔鸟声一啸空林下山去小窓风月梦魂清
　　上方
　　载诗携酒到山中冉冉枫林落叶红斜倚石岩思旧迹数声啼鸟隔林东
　　同彭宣之上方西涧流觞　　　蔡羽
　　峭壁连峯开碧坛游人于此解衣寛千松架日岩房秀百道飞泉午殿寒香土不须如意遣炎天还有白莲看要求慧逺流觞处直枕藤萝好恣欢
　　题上方望湖亭壁　　　　　　杨循吉
　　湖山开妙境当暑更多风万顷涵亭下几帆驰镜中让年僧过我极目鸟横空独酌无人伴衰顔聊自红与王履约履吉文寿承休承袁补之永之六贤
　　上方山玩月　　　　　　　　顾璘
　　幽怀怡清夜兴言陟穹窿寒景自憭栗况兹山磵中明月出海嵎浮云净遥空二八轮正满桂影虚玲珑河汉近人防衣袂多烈风俯窥震泽外一气涵鸿蒙凭空意惝怳酒酣兴弥雄浩歌楞伽岩响振冯夷宫山川阅今昔代谢焉可穷今兹欢乐趣往者谁复同吴越且黄土安问陶朱公不如林壑闲偃仰息微躬神超形无阂道合契有终彷佛絶尘境髙举凌烟虹
　　暮雨登上方
　　暮踏孤峰雨苍茫下界分平湖铺大野髙阁挂行云霜气明枫叶天寒叫雁羣拟投僧舍宿清梵夜堪闻
　　登上方
　　上方塔庙倚孱顔千尺悬厓手自攀村村黄叶寺边寺处处白云山外山车马趣城尘泱漭烟霞铺地锦斓斑东南胜槩秋如画胜得山翁倒载还
　　上方月夜与段子辛　　　　　王宠
　　弃世吾慕严薄游君类邴赏心欢笑同烟驾肃尘屏游衍倦平臯遐思集秋岭颓阳隠半规纎御曜圆景稍稍林霏交沈沈谷神静仰攀星七襄俯弄波千顷歌翻云外音舞动天中影野旷羇鸿号露下栖鹤警岩岑已岖崟吟啸复孤永疑从灵圃游燕此华胥境若枝巳堪折云装尔须整遣彼弱丧情消摇任所秉
　　月夜登上方絶顶
　　五湖涌青莲削出千丈壁空中构室殿珠光相荡射明月海上来照见半山赤千秋似竦动鸟兽夜辟易飞驰入中天万里扫空碧吴越何茫茫俯视一气白身列星辰闲絶顶布瑶席举杯酌银河误触支机石回首招王乔吾亦成羽翮
　　其二
　　吴山直牛斗岂必五岳竒飞睇入青天虎视东南陲海水涌吾旁太湖化为池波光荡寳月万顷堆琉璃鱼龙百处现吞吐珠陆离歌啸生雄风草木四山披腰佩碧落图手掣蚩尤旗遨游五城上极宴不知疲
　　其三
　　大道无端倪人世如蚁虱泠然驭风行天路非阡术望舒稍西倾东海巳吐日山川两照耀金波中荡潏仙人夜行游岩坐泛宝瑟吐故餐晨霞乗露采芝木巉巉金庭山中有炼药室却笑尚子平宁须防嫁毕
　　其四
　　乾坤一银海万境羣动灭狂杀王子猷疑是山隂雪披襟当雄风酒后觉耳热山精忽夜啸谷响厓竹裂惝怳非人闲身世如陟絶结束升天行星斗为佩玦倒窥山河影嵯峨镜中列始知飞仙人五岳视邱垤紫雾何蒙蒙入口皆玉屑几时丹砂成白日翔鸾节
　　上方观月出歌
　　南州溽暑醉不醒思卧倒景窥沧溟葛裙两髻跨白鹿直上东山行翠屏翠屏迢迢几百尺一幅平湖月东出骊龙弄珠吐复吞横抹万里云屯划然一跃忽千仞青天扫荡县金盆岩鸣谷应海水涌星河射人森欲动翠旗金支交荡摩贝阙银宫光澒洞茫茫尘世愁我心便欲蜕却蜩蝉形蓬莱方丈在何许骖鸾驭鹤多仙灵四筵賔客为起舞祢衡特善渔阳鼓人生反覆何足凭龙或为蛇鼠变虎清风明月镇常在山川似与人相待劝君满饮吸金波河横月落奈君何
　　望湖亭
　　宝塔孤撑日华亭迥冠山禹功饶震泽吴服揜荆蛮今古悲歌里乾坤落照间雄风髙处急莫放酒杯闲
　　陪大中丞金陵顾公玩月上方山
　　袁袠
　　诘旦趋广渡昬暮陟崇冈川原气候改林麓郁苍苍隂霞冠阳阿宻径阻修梁樵采归以絶游豫乐未央翫往嘉遯俦遂謡丛桂章霜枫丽丹雘秋色纷难详飞月出层霄露沾衣裳列筵面澄湖肆眺临遐荒不醉谅无归遡风腾羽觞令德畅徽音示我以周行悦贤喻饥渇觏止承宠光各勉日新志岂弟神所康
　　八月十四夜待月上方
　　慿髙临宝地选胜陟丹丘海涌金轮出风驱彩雾收素娥悬镜照神女弄珠游彷佛登缑岭箫笙满十洲
　　春日上方　　　　　　　　　皇甫涍
　　芳野寻幽胜春山度翠微袅风溪篠乱揺日谷泉飞洞壑流虚籁烟波静落晖不闻孙子啸空望白云归
　　春日侍诸父宴上方八韵
　　一往惊蓬髩今来就竹林归闲偶春服欢赏在云岑负杖将奚适澄湖试共临端倪遥莫辨巘崿防相寻薜茘连窓暗桃花隔岸深鸟飞残雨霁钟散晩霞隂信惬尊中趣聊成谷口吟因书谢当路丘壑本予心
　　上方流云亭
　　翠微亭榭倚湖光脩竹檀栾隠上方趺坐白云谁与晤遥心飞鸟共沧浪
　　冬暮上方书事
　　湖岸稍澄霁诸峯连暮晖漾舟霭汀曲幽意生翠微天路望逾邈松门期独归钟声白云尽樵采寒山稀烟景自多适年华那遽非
　　上方晚兴
　　清溪转幽棹晩与名山期石几云低隠岩窓竹碍窥晴开花雨际林静鸟鸣时莫问金门防淹留方在兹
　　重游上方
　　西津不假问溪路到云林一径縁花入疎钟隔岭深频来増往慨惜去恋余隂迢递春萝月空违游子心
　　观音岩　　　　　　　　　　陈基
　　补陀原是海中山谁遣移来此地安岩下碧潭常浸月云根瑶草不知寒波涵南国秋千顷景薄西山日半竿为问此行诗几首一时收拾与人看
　　观音岩访楚石和尚　　　　　袁袠
　　闻有髙僧住翠微雨中来访白云扉空山落叶无人迹但听泉声百道飞
　　楞伽山一名上方山在吴山东北其顶有浮图五通庙其下东南麓有丁家山唐人丁公着父丧负土作冢故名北为宝积山宝积寺在焉其北为吴王郊台东北为荼磨屿以其三面临水故云屿俗云磨盘山东南麓为补陀岩岩前石池深峻陡絶石梁跨其上两厓壁立萝木交映特为竒胜
　　登宝华诸山　　　　　　　　袁袠
　　夙有登临兴春游惬赏心山盘数岭尽寺转万松深树古同僧腊泉多杂梵音仙津何处问即此可投簪三月十三日晩霁与日宣侃上人循吴山麓徐
　　行看杏花作　　　　　　　　王宠
　　漠漠春隂睡思慵兴来扶防过前峯日斜更倚风篁磴试望谁家花正秾
　　宿雨初收丽晩霞江烟淡淡薄笼沙山家翠壁圑春色野客敲门看杏花
　　家叔携酒横塘饯别晚登吴山　皇甫涍
　　香刹隠岩曲烟萝一径悬那堪风景处共此别离筵度岭云木异浮空岛屿连花秾三月酒春漫五湖天胜托邱中好诗裁塘上篇终期谢尘绂归赏竹林前
　　宝华吴山俱在楞伽山之西南
　　白石山　　　　　　　　　王宾
　　山前民有顾元新来与南朝抵北人战败不降兵数百一齐投在太湖滨
　　白石山在浒墅北越絶书云故为胥女山春申君初封吴更今名宋末顾五二山前民家子为宋起兵拒朔方军结垒望亭隖设溪上
　　自横塘过黄山　　　　　　　吴寛
　　范诗云东风已緑南溪水更染溪南万栁条
　　溪南万栁緑成湾先陇频年抵暮还遥望松楸常洒泪石湖诗里过黄山
　　黄山　　　　　　　　　　　皇甫涍
　　兹山亦幽胜横亘西南天一径聊步趾诸峯犹眼前湖波浩无际云日争相鲜霞鹤粲霄色松风清磵泉芳菲乱空翠靡迤浮春烟迥瞰塔寺古下窥楼堞妍近寻侈遐讨投迹期忘年未事登名岳俄然意已宣一
　　黄山在茶磨山北四里胥塘之北诸峯髙下相连俗称笔格山隋志载王世充破刘元进坑其众于黄亭涧疑即此山其西山之半有二石洞深可三四丈俗名虎洞
　　登狮山　　　　　　　　　　徐有贞
　　麦黄天气爽如秋乗兴聊为岝防游香径踏花来洞口小舟送酒过溪头横塘树色连龙隖茂苑烟光接虎丘絶胜竹林觞咏处即今谁数晋风流
　　岝防山在金山东俗称狮子山以形名一名鹤阜又名笮雄吴地记云王僚此山傍有思益寺
　　和伯氏过何山怀二何之作　　皇甫涍
　　灵山征往迹居士何年哀壑苍烟断空林落日悬禅关二隠地花落五云天共尽悲千古凄凉夜鹤旋
　　其二
　　生时同隠操埋玉复兹峦野寺春常寂泉台月共寒法筵疑雨散留冢酹花残不觉青山暮悠悠遡夕湍何山在狮山北一里其地旧名鹤邑墟故山名鹤阜因梁隠士何求何防此改今名其坡有资福寺【范志以岝防山为鹤阜山】巳上四山与诸山不相连
　　香山　　　　　　　　　　　范成大
　　采香径里木兰舟嚼蕋吹芳烂漫游落日青山都好在桑闲荞麦满芳洲
　　香山与穹窿连属南趾近太湖为胥口吴地记云吴王种香于此遣美人采之故其下有采香径
　　光福山游记　　　　　　　　吴寛
　　成化十四年五月光福徐翁用庄邀予为西山之游予诺之然不忍独游也则为书招史明古乙酉明古来自吴江丙戌发舟胥门西过横塘由木渎斜桥折而北行经灵岩读宋韩蕲王墓碑前望穹窿晩乃至光福首过徐氏用庄喜客至见其子玭其孙天颖更召其里隠士徐孟祥同导予步虎山桥桥南登擅胜亭还饮其家夜宿来青堂丁亥縁玉遮入蒸山谒武功墓循北麓观眠松遂泛下崦入铜坑还泊虎山桥戊午游邓尉山饮七宝泉入墓寺憩奉慈庵登凤冈而还已巳过海云院观连理山茶读虞道园百丈泉遗墨已乃别去晡时至胥门明古还吴江予入城是游也厯四日舟行六十里舆行四十里总得诗三十首悉録归用庄备山中故事
　　峰胜槩记　　　　　　　　朱存理
　　吴有光福山者一名山距县西南七十余里相传梁九真太守顾氏之家山又传为野王宅山有寺后据冈阜前临林墅古殿修廊环抱林木蔚为古丛林也中有铜观音像水旱祈祷屡有灵应载诸名人碑刻并见朱乐圃图经续记可攷殿右有方丈壁闲寘唐进士顾在镕诗刻后有墨沼亦云野王物沼水墨色如出染渠中盖其遗迹欤方丈西従石磴而上有浮图七级耸出一峰之上即所谓峯也今年夏予来避暑山中登其絶顶回望天平灵岩诸山如在几席虽吾目短不能逺眺是日也风清雨霁微日生凉而能豁然一瞬于轩槛之外波光镜净云帆风鸢在天际洞庭东西两峰涌出太湖之心若青螺然殆不可摸拟其形似也寺建萧梁时日就倾圮寺僧普照首发私愿辛勤修复崇台层宇焕然如新予方修郡志成凡山川寺院悉经纪载厓镌野刻又尝备録盖吾好游之心老而犹在普照请言然峯虽多竒胜而未有记之者长者光临必有以发吾山中灵秀之秘乌乎灵秀之秘必得磊落瑰竒之士标品纂述然后能发露于世顾氏岂其人哉窃幸一览其胜自不能已于有言矧普照之请甚勤姑书是为记正德戊辰六月既望
　　光福山　　　　　　　　　　吴寛
　　昔年曽学登山法纵步不忧山石滑舍舆径上鳯头冈趁此深风当晚发逺山朝士抱牙笏近山美人盘鬒发我身如在巨海中青浪低昂出复没山下人家起市防家家炊烟起曲突梅林屋宇遥复见一似野鸟巢木末山僧见山如等闲翻怪羣山竞排闼偶凭髙阁发长笑笑我胡为蹑石鉢夕阳满目波洋洋西望平湖更空阔水灵为我报水仙预设清泠供酒渇吴人非不好登山一宿山中便愁絶扁舟连夜泊湖口舟子长篙未须刺懒游已矣斯人骇狂游不学前辈达若耶云门在于越何必青鞋共布韈
　　长山　　　　　　　　　　　杨基
　　随意扶笻入远林紫藤花落径苔深山中莫道无音乐一片莺声在緑隂
　　峯在邓尉山东北光福寺在焉又有长山亦附属邓尉山
　　游西山记　　　　　　　　　杜琼
　　郡城之西多名山山之隠士曰徐拙翁年逾八十强健不衰闲来城中与予相好殊甚其外孙郑怀敏表侄祖用和交予亦然而华彦谋朱宗广徐元吉辈又予旧识也而未能一造其第于心恒缺然乃正统庚申九月八日得附戒轩王梦熊之舟与汤至善共载是日早发阊门缭城濠而南抵胥门桥折而西行经横塘由价川饷午于舟中目览羣山与二子道平生不辍至善又能瀹佳茗饮予既至光福登岸日未夕梦熊引予首谒徐元吉次谒顾孟洪次诣亡友徐可勤宅其子曰立美丰仪以父执相待甚谨予且怆且喜既又识徐孟祥孟祥有竒才吾侪当避路者梦熊归家至善亦有事梦熊令其倩张佚导予由光福山徒步一里许有人烟处曰于里过此不逺则有洗心亭可憩又缓步二里许有乔木髙恒佚曰此宗广之居扣其老仆云主逺出俄宗广归乃大呼而入以来予为庆具馔晩酌追叙同门好论及卅年前事厯厯如指掌宗广性刚正乡人酷信淫祀宗广酷恶之是夕余少饮惟佚进数觥至夜分就寝明日天未明拙翁巳至宗广出轿二乗与翁同辞去天色将雨山林皆在烟云中心殊不乐翁指示曰此即新丰山祖氏居也此即万安山吾之居也途不逺矣既抵用和而天色开霁用和出迓予未返余入其外门门径潇洒与宗广之居不类傍一室黝垩其中尤可爱右壁有梦熊竹予乃冩松于左以相之并诗如上用和归而喜跃余戏谓曰涴若粉素矣挥洒未竟而馔出肴核鲜洁与城府贩鬻者殊饮毕与翁登轿小径従畎亩中行时禾稻将收黄云万顷田野担携餽遗者络绎男子在田童子骑牛出小儿钓于水际桑柘茅茨闲一老妪黄发而瞽者以手摩一妇人肩背嬉嬉然语笑真乐土也畎亩之径将尽循山之趾入松桧中松桧既尽转而复然行未逺则万安山矣瓦屋翼然倚山而构乔松大榆列布门径下轿而入髙门相角启翁曰此郑氏居也怀敏已出矣乃拜翁于堂既观其家庙之严洁子姓之淳谨其子亦白首矣茗饮间出所藏图书以厯览之览毕引入小轩有春官黄养正书乐善之额壁有谢葵丘王司训先生题志启窓牖则山岚压檐斜光逗户殆非人间世也窓下有石舟舟可贮水浸昆山石其中石山有桧长二尺许本如拇指大翁云已三十年矣其具馔与用和之具不少异而家酿醇醲则过之翁举酒饮予予不能引满用和与佚皆不敢辞酒酣翁与予过山麓观其寿藏予求别翁曰九日不可不登髙翁先予而上振防抠衣作矍铄之状既至岭倚防而立不胜其喘息矣西望具区波涛皆黄白色天光湛碧山色深青五帆之若一叶小举目之顷其趣无穷岭上之松微风薄之韵如笙竽琴瑟然用和俾予伫聴曰此天籁也其造化自然之妙乎翁举杖指极岭曰吾复能登是矣予笑而不言既下岭入小庵屋宇因山髙下为之垒石为台编竹为扃庵有二僧其老者年可七十余白颠黎面齿半脱落犹能诵经偈邀坐啜茶出复登轿谒彦谋彦谋司征在公其少子某迎留夜宿予归兴不可遏某则大张筵于堂作乐以侑食予酣且饱特享其多仪而已既辞与蓊别用和欲从予予止之某欲以骑送予以不善御辞遂复命轿佚乗马马腾跃佚不能控遂驰而先予则缓其去不二三里复循昨暮之途细览羣峯之胜时斜日在山山色青紫光福塔庙倚山而峙山乃南鳯皇山之支人言兹山如形曳尾于后后有虎山桥桥极壮丽皆礲鼋山之石为偃月形三洞其下桥之北有冈上有岳神祠殿宇与寺相照映金碧翚飞而寺之前后民居竞鳞次其景之胜非图画之可貌将至寺所佚巳候予久矣入寺中梦熊至善来防同观顾野王墨池池水常黒色主僧本明具蔬饭客毕设榻于方丈之西序予欲留诗寺中值其夜诵不巳竟不能成而寐明日丑刻则又闻扣钟考鼓而诵盖寺僧祝厘之常规也世云山寺日髙僧未起何不然邪辞僧早还佚复相送恋恋不已佚青年嗜学沐其外舅之化从予执弟子礼无少懈良可嘉也既而仍与二子还由全塘踵谒耕周先生扣性理之学重开茅塞而返梦熊谓予曰古人山行皆有记述子盍记之予惟是行也既伸报施之勤且识幽隠之趣而吊古探竒増吾闻见登髙望逺扩吾心胸至若髙年有德之可尊后进有才之可畏野无警惕呻吟之虞而有丰年太平之乐非惟有乐于吾心而已诚不可以无志非敢比拟于作者
　　吴都文粹续集巻二十
　　钦定四库全书
　　吴都文粹续集巻二十一　　明　钱谷　撰山水
　　游郡西诸山记　　　　　　　都穆
　　治己酉秋九月甲戌予与客泛舟将遍游吴郡西诸山客曰虎邱之胜甲吴下且密迩阛阓游必自虎邱始予诺焉亭午至山下观憨憨泉泉为人投瓦砾塞之将泥不食从石旁上东山庙【即短簿祠】中厐然襍以土偶有老僧方闭闗坐穴中与语颇可听下东山北行登千人石旁有古木根出如蟠虬一本而为榦者三经清远道士放鹤磵磵涸灌莽生焉后人亭其上既而登五圣台僧供茗命前导西南行至一庵甚幽寂盖宋和靖书院旧址也怅惋乆之南行沿小溪复上千人石度石梁酌陆羽泉近庸僧屋其畔颇减清冽出观剑池左石刻虎邱剑池四大字是顔鲁公书上两厓壁立数仞势欲崩裂其隂多昔人题名众恐不能乆读遂登可中亭北有李阳氷篆生公讲台字分镌四石而亡其一众皆从故道下去时已逼暝予欲止宿客不可乃返乙亥乃泊虎邱午食出射渎大风西北来舟迟迟行繂屡断续西望天平岝防秦余杭诸山如龙游马逸应接不暇过浒墅入竹青塘而西日光反射影在山半霞彩绚烂丹青襍施工不能绘至通安桥已昏黒夜深抵友人朱氏宿丙子早食出朱墅北泛彭山堰午西风甚急遂由堰西北约五里至陈湖庄复五里由望湖桥南出游湖从曲港登新丰南山共坐苔石山人有牧羊者予问濒湖诸山始知高出邓尉者曰铜坑山亚铜坑曰安山牛城嘴居游湖北与安山对峙如两峡然而其西接太湖极北青霞一抹视洞庭两山尤远者无锡之九龙山也下山欢饮尽醉丁丑早雾翳翳布空中疑有变少焉日光曈昽众游兴勃发由谢庄西行复经游湖南过陆家港二里入西堰水益缓山益近冈岭稠叠横廻峭防呈技献巧殆不可状而浮图七级耸峰巅影落水中予笑曰此王摩诘得意笔也泊泰定桥登虎山里许至光福寺主僧闻客至出速入方丈山峙其前者名钵盂其左邓尉山也壁有元人聨句诗多剥落皆不着氏名其字书类王豫章有墨沼从窻隙窥之僧云传为顾野王研池殆或然也过斋堂读唐进士顾在镕诗刻遂上山坐浮图下浮图顶有巢鹳三见人嘠嘠作声众方欲酒僧谓七寳泉在邓尉东麓不三里而近共出登舟经东堰已半淤塞芦苇丛生其中视西堰少劣至则舍舟导山径行夹道多古梅长松入僧庵有双柿丹寔絫絫可爱上山行循竹间有亭憇焉其后即七寳泉泉生石间环甃以石形如满月深尺许掬饮甚甘僧接竹引之然不知发自何处且吊陆子之不能遭与兹泉之不遭也予索笔题名亭上暮还光福方丈戊寅至姚家河陆行数里游奉慈庵中故有养贤楼元季里儒徐良夫好客四方贤士多集楼上今亡独扁存堂背白山茶枇杷腊梅列植左右出僧欲导观山上泉不果三里至墓山从松篠间伛偻而上山多杨梅梅树湖水明灭树间众冉冉如空中行约一里入西塔院小饮晩院之僧具汤沐宿焉己夘自西而南四百步路多古梅皆螭蟠蛟结苍藓被之如鳞出大道东北千步有长松五株鹰巢其一又西北二百步度石梁上万佛阁南望太湖法华山横亘其中渔舟数十出没若鳬雁然而洞庭长沙叶余梅湾诸山隠隠在烟雾间诗思顿发自北而东二百歩有僧揖入小阁阁视万佛十才一二然所据地高出木杪山四面环之如玦景特竒僧饭客阁上仍出松花饼客作诗有不见太湖真面目眼前终恨法华山之句予不以为然乃作诗为法华讼寃西行可百步至僧房其扁曰天开画图见湖最多兼见小横山一抹由禅堂西南三百二十步有老僧房前美竹数百挺与松栢争长地洼然下众啸咏焉又西三百步经僧房六已日暮不及游还塔院宿庚辰僧陪客下山西行复经奉慈庵谒宋金紫光禄大夫黄某墓其傍有香火院僧尽出断碑五六横草莽间盖墓至是行四里至铜坑山其山一名铜井僧云高二百丈予与客取捷上由别道山多乱石且峻防行者多颠踣每一人踣众皆大笑至僧庵观所谓铜井已无水深可丈余上大石若将压者予令童子入井大呼声不得出如瓮中山顶多竒石可望见二百里羣山在其下小山浮湖中如杯人人大快以为平生竒观适山人送酒至遂剖橘作杯饮皆尽兴庵僧煮菜供午食循道至山半势亦斗峻皆掖以童子狼狈而下回视莫不心掉更庆以为无虞去铜坑东北三里谒宋章都官墓抵包河登舟复从西堰过泰定桥东北七里还朱氏宿辛巳朱氏东南三里至蜀山访王清献公孙晋索其旧藏出清献画像及孝感诗族谱阅之门内有塑像置壁脚亦云是清献公墙角塑像为尼相者清献母张夫人也晋言清献父死海上张氏年甫三十七抱清献入觐时清献生才三岁元主恐张氏二志命殿前祝发为比邱尼赐号无为大师往住吴中妙湛禅寺出门读草间碑碑凡三其一为大师塔铭邓文原撰午还朱氏壬午复经彭山堰行八九里舣舟又二里至秦余杭山夹道松如步障上六百步息足僧舍复二百三十步至大石下有泉二其一为云泉石错互若颏颔断腭从其后视之又若狻猊卬首尻下其前磐石如卧鼓可坐二三十人入云泉庵跻石级有古梅生石间东折石一股西跨类猛士跂足立人行其下又折而西凿石为阶旁设以防杌棿不可凭屋壁读李武选吴太史张子静史明古诸公聨句东行有巨石阁厓上欲堕又上得大石岩上俯下嵌中像开山像众小憇午酌庵之北楼日暮下山与诸客别是夕宿通安桥癸未入城盖自甲戌至癸未凡十日皆风日清美舟楫往还百数十里厯名山六小山二而诸客者皆衣冠详雅从容尊俎间莫不目饱意满充然有得而忘其疲其庆幸不既多乎遂次第笔之以贻同志
　　纪游　　　　　　　　　　朱存理
　　端阳前一日过西崦访朱叔英西崦旧游也叔英故人也叔英喜予至速予登其新堂拜尊人八十三翁顷具蒲觞为饮襍以山果溪鲜劝酬尽醉留别有诗云西崦重游日东城阔别时新堂陪杖几旧谱合宗支碧栁垂书幌红葵映酒巵烟消听欸乃风远送吾伊好古吾同志寻幽君有期归舟山色暝正是雨催诗予之来也为访吴中故家文献叔英不以为迂言王清献公家蜀山不二里家有藏谱乃为之假故有好古吾同志之句饮散登舟将数里至光福寻张雪槎雪槎与予论别将三十余载相见各惊皤然为询野王雪槎告以故吾张氏从顾姓今始复之矣尚不忘其初作推本堂有瓠翁首倡五言请予和之不及书即延入邓尉山后鳯冈之前一草亭中治鸡黍相欵读其所自为草亭记雪槎请留题予羡其老年有此行乐喜为之赋七言一章邓尉嵯峨万叠青鳯冈犹见地称灵梅林数亩开新径萝薜千寻辟广庭愽望古槎仍剡曲醉翁今记似兰亭岩花谷鸟供行乐日日春风不用扃晩同游光福寺寺僧普照及其徒晓谷出茗供引客入方丈观唐人诗刻野王墨沼是夕宿山中为赋诗云短防行行一里余松林过雨步徐徐半墨沼窥遗迹数仭峰望远墟石磴夏凉青荔合山扉昼掩绿蕉舒夕阳突兀浮图影送目长天罨画如再请作峰记未暇复也明日饭于塔下而别便道访官桥叶氏求观宋金紫公之谱主人宗佩甫犹子秉衡出示之且幸及观宋诰敕四道叶氏之居在雅宜山下沧湾修竹逶迤石径中而入登堂治具欢若平生亦为经宿之留明日别宗佩有诗野人夙昔抱幽期每爱官桥风景竒水竹当门朝爽处山云入座夕佳时雅宜望去无三里金紫传来是一支既醉不胜临别意从前应恨识荆迟慈溪钟正之昔有一日之雅适主賔塾乃得笑谈尊爼之间又可以为乐也日未晡过木渎登灵嵓山而返抵舍己廹暮篝灯澷书时戊辰岁也野航居士
　　清明后一日独游西山　　　　杨循吉
　　净揩双眼洗心肠领纳山光与水光到面春风未全暖离城野兴一何长青黄不接麦苗短红白间开花蕋香随处有茶堪接纳禅林三四远相望
　　将逰西山道中
　　竹轿晨登数里迂羣山膏沐迓吾徒树枝拂帽忽低首水影照人堪数须牛犊维门角如栗梅花塞路雪成珠白龙庙中一观憇祀罢野人方会酺
　　赴西山雨后溪行　　　　　　皇甫涍
　　泝艇看山去溪流行更深春城过雨色芳草入霞隂湖绕连云度风廻灌木吟今宵谁与晤慧远在东林
　　雨后舟行望大石诸山
　　暝游清溪上虹雨开西岑纎月照幽意虚舟鸣夜琴寥寥翠微静霭霭芳树深云径空如此弥年违素心
　　次韵天全公招游西山　　　　祝颢
　　征袍洗尽宦途尘喜荷招游引兴新物外追寻多胜事座中觞咏摠儒绅青山不厌重来客黄菊偏娱暮景人况有雄章传太史苍厓磨勒照千春
　　洞庭两山赋　　　　　　　　王鏊
　　楚之湖曰洞庭吴之山亦曰洞庭其以相埒邪将地脉有相通者邪郭景纯曰包山洞庭巴陵地道濳达旁通是未可知也而吾洞庭寔兼湖山之胜始山特为幽人韵士之所栖灵僊佛子之所宅至国朝名臣彻爵往往出焉岂湖山之秀磅礴郁积至是而后泄于人邪东冈子曰山川之秀寔生人才人才之出益显山川显之维何盖莫过于文两山者秘于古而显于今其寔有待子无用辞予曰然乃为之赋其词曰
　　吴越之墟有巨浸焉三万六千顷浩浩汤汤如沧溟澥渤之茫洋中有山焉七十有二眇眇忽忽如蓬壶方丈之彷佛日月之所升沉鱼龙之所变化百川攸归三州为界所谓呑云梦八九于胷中曽不蔕芥者也客曰试为吾赋之夫太始沕穆一气推迁融而为湖结而为山爰有羣峰散见叠出于波涛之间或现或隠或浮或沉或吐或呑或如人立或如鸟鶱或如鼋鼍之曝或如虎豹之蹲忽起二峰东西雄据有若巨君弹压臣庶又若大军之出千乘万骑旌幢寳盖缭绕奔赴东山起自莫厘或腾或倚若飞云旋颷不知几千百折至长圻蜿蜒而西逝西山起自缥缈或起或伏若惊鸿翥鳯不知几千万落至渡渚廻翔而北折试尝与子登高骋望近则重冈复岭谽呀庨豁萦洲枉渚防蟺缅邈远则烟芜弥天水一碧防影见而忽无飞鸟出而复没灵岩则返照孤棱弁山则轻烟一抹此亦天下之至竒也若乃长风驾浪歕山欱野足使人魂惊而汗骇及其风日晴熙縠纹涟漪又使人心旷而神怡至于瑶海上月流光万顷星河倒悬荡漾山影又一竒也遥山霁雪凝华万叠玉鉴氷壶上下相合又一竒也风雨晦明顷刻异候烟云变灭咫尺殊状虽有至巧莫能为像试尝与子吊古寻幽则有回岩穹壑防窱相通琳宫梵宇暮鼔晨钟寿藤灵药美箭长松金庭玉柱石函寳书灵威丈人之所窥也贝阙珠宫绣縠鸣珰栁毅书生之所娩也翠峰杜圻范蠡之所止息黄村角头绮皓之所从逝也而阖闾夫差之迹尤多存者玩月之渚销夏之湾牧马之城圏虎之山练兵之渎射鹗之峦出金铎于浅濑逸梅梁于惊湍他若毛公烧丹之井蔡经炼药之墩圣姑绝雉之塘雪窦降龙之渊其石则岌嶪嶙峋痩漏嵌空牛竒章有甲乙之品宋艮岳有永固之封其泉则囦沦觱沸甘寒澄碧墨佐君表无碍之名天衣禅留悟道之迹斯地也昔孙尚书欲卜居而未能范文穆思再至而不果岂如吾人生长兹土依岩架栋占野分圃散为村墟凑为阛阓桑麻交防鸡犬鸣吠里无郭解剧孟之侠市无桑间濮上之音婚姻相通若朱陈之族理乱不识若武陵之源佛狸之马迹不到周颙之俗驾自旋星应五车地绝三斑卢橘夏熟杨梅日殷园收银杏家种黄柑梅多庾岭梨美张谷雨前芽茗蛰余萌竹水族则鯸鮧之白鲙残之银鲂鲈鲋魮自昔所珍吾且与子摘山之毳掇野之茸割湖之鲜酿湖之醲泛白少傅月夜管之舟和天随子太古沧浪之歌吊吴王之离宫扣隔凡之灵窝凌三万顷之琼瑶覧七十二之嵯峨其亦足乐乎彼岳阳彭蠡非不广且大也而乏巍峩之气天台武夷非不高且丽也而无浩渺之容盖物不两大美有独钟兹谓人间之福地物外之灵峰是固极游观之美而未知造化之工且夫天地之间东南为下非是湖为之尾闾泄之潴之则泛滥横溢江右之民其为鱼乎怀襄之世湖波震荡非是山为之砥柱镇之绕之则奔激暴囓湖东之地其为沼乎唯夫天作之寛以纳以容地设之隘以襟以帯禹顺其流分防别派三江既入万世永赖而后吾人乃得优游于此盖至是而后知造化之意深神禹之功大谇曰吾何归乎吾将归乎湖上之青山世与吾而相遗超独迈其逾远海山兠率不可以骤到非兹峰之洵美兮吾谁与寄此高蹇
　　洞庭山赋
　　弧扩子赋吴山已精神费勚弛就寝便体瞢腾之际忽一士竦肩高颧兀然安止而让予曰往昔良史寸善必取子何以蒙宅波心居水澨弗获侪陆处者是齿却与蓬莱方壶邈置溟涬荒唐弗经者同一见弃邪予犹栩栩觉则蘧蘧缅思所以适有古间先生由震泽至其容凝重与梦者无异予揖而叩之为道洞庭之自曰雄矣哉其形穹崇其气鬰葱嶵防嶻嶭澷衍巃嵸围百四十里高千二百弓宣布灵神品彚所钟俦类并列共七十二峰环以巨浸正当太湖之中曰维缥缈上有岫穴蔼矞云吐霁虹庨豁崆峒防萃为宗下有林屋亦曰禹洞谽閜防窊杳邃莫穷巉崄兮俨骀荡之魏殿南北峨眉王屋达其西东内有金庭玉柱银房锦铺钟乳琼英之粲紫泉白芝之腴岩霤羣飞石燕沙盆四足龙鱼衣使者入聆浪声砰耳灵威丈人出探治水灵符号左神幽虚之天诚仙官真人之都壁上垩书隔凡可攷岩间灵迹振古不诬爰有丹台神景宫侧昔多至人葆形炼魄汉室刘根成道绿毛被夫肘腋更有得眞尸解尤有冲霄防宅峭壁削下直壁戴上古贤题刻騕褭蹄涔犹在石鼓神钲可撃岁遣投龙醮祭号为福地灵迹其左之支也翔焉凤凰矗焉金铎崦邉遗二老之歌唱冢顶掘九石之濩落婆娑树兮长青丝竹音兮间作亦有鼋头相配红鹤采夫玲珑贡献存夫形像荦确至今工匠资用碑碣纪功雕琢肤洁者制玩具胎斑者就研璞圣姑灵兮争携赛酎夫怪兮犹存蜕殻其右之属也岭分王夏步称大小慈里聚人烟兮鸡犬闻乎市心华峰构梵宇兮殿阁耸乎云表亦有植头冯峤汤坎金家雷鸣石最古而贤兮号曰角头名重商顔兮配夫四皓出辅汉储兮羽翼何鸿飞冥冥兮遂杳尚留来裔兮虽繁皆事隠遯兮就老其前麓兮则有躨跜赴水俨若虬龙欲掀播乎涛浪将吸呼乎雷风垂涎渟兮甘冽休残錾乎妄庸占侸明湾兮俨织之机杼嶕圻甸兮犹罩之鸡笼何延伫之危石作伛偻之老翁其后趾兮则有疃塘二里新安□头砂飏子兮涵远峰湖澷浮兮压芳洲平湖岚兮霋霩小湖池兮瓯窭乃若其中则有邵舍马石堰黄电紫炭浮一溥兄弟父子天坛玉童之乗飚石穴黄金之化牸秦黄叶之三家蔡王毛之诸墓背缲车白茅绕步张弹子之堪掷陆摸壁之可覩天王寿查之攅云可盘桃花之阑路石屋嵌空枝头垂露罗汉据座乎上下二方飞仙抛壶于野竹诸隖或颙跂而拱立兮或矫傲而却顾此皆其所有之名号与态度也至若山之所生庶黎奠居至为稠密聚鎭成市比次鳞棼橑布翼甍楹凑戢亦有澷散墟墅什伍骈集延师敎子诗书是习于中豪贾铲利货殖衒盈干闗齐物平籴亦有离家旅估槖理粮裹驾巨舶乗舸扬荆襄之防鼓潇湘之柁巴西粤南无往不可但务资崇阜陵奚慑躬蹈坎坷遂致羸同猗顿侈竝乌倮兹山万室处者尠而出者伙也山之所产稼穑惟艰桑柘攸广养蚕拾茧堆雪填幌盆手缫丝呼媪擘纩或衣或贸乃织乃纺是家相袭而里相仿徧种果实既繁且美张公大谷之梨梁侯乌脾之柿周文弱枝之枣房陵朱仲之李防陲□耀绯绽紫蒲萄林檎银杏石榴三桃樱胡二李粉緅枇杷杨梅桠柯绸缪杏梅椒棣筐贮笼收种类襍惟柑与柚橙橘大小金碗红豆味甘蜂脾可夺色蒨蟮血堪鬬霜风园囿璀璨锦绣兴贩南北远近鬻售所谓千头木奴可埒封君之富也若是其山之生息不亦蕃乎曰未也其他岌防附丽同峙兹水长沙叶余谢姑售苎两雷双狱隂横琴帋獐头鹿头笔格衣杵南乌石蛇峐舍厯耳冲澷浮贡望夫玉柱石牌篮箉三山鹰嘴泽厥王舍湖鼍猫防箭浮白浮五姑西里其名近百莫可殚举或任浪舂撞或可人居处处者种植勿异勤收者孳利同一致皆崇卑遐迩散列四裔若是其山之畴类不亦庶乎曰未也林屋震方十里水程有山巍峩郁然苍青伍员迎亲以养夙标胥母为名迄后隋代将军构第伟郡乘载号莫厘亦依乡氓所称比之西山稍亚今摠谓之东洞庭是山也席温法海碧螺翠峰上金白沙象鼻芙容洎二平三湾皆在厥内益广而増雄至若豢虎射雕王巷长圻韩仙丰壁龙井大与高峰鸡栖皆在其傍添秀而饬竒盖可与西山匹之其民剧繁墟鎭市阛业擅商贾积习懋迁艺植果品育产丝绵亦可与西山俪焉犹未足为胜尚其大者焉吁山因人而其灵始着地因人而其誉乃扬麻姑获称于太伯诸葛显迹于南阳原夫天下之竒山川必生竒士以受天之庆【叶羌】兹山之中有经书万巻拄腹撑肠作为文章汗澷炜煌里选乡举进谒庙堂临轩策问对天铺张陈大义通乎天人挽斯世抵于虞唐圣顔霁豫晔然辉光鸿胪唱名赐进士第一领三千英俊之班是为天下之福者乃出于其乡又有神思藻发天质秀颖五车熟于攻研万言成于俄顷摅圣贤之蕴奥极穹壤之高逈既发解于旧京双独步于南省翰林钜公得之珍异文渊硕卿见之首肯登春榜第一表三场程式之纲领是为天下之才者亦出乎斯境斯境也前乎此者已有折天香踏鼇头使番邦善咨诹参薇垣之大政阐方面之嘉猷及其典兵政于夏官握军戎之枢密賛旬宣于瓯闽重粮赋之储积其所产人才果何如是里也后乎此者尤有蹑云梯探月窟峩铁冠簪白笔山岳为之动揺豺狼因之敛迹及有明刑弼教谨夫三尺平反推谳之公详摘伏审情之精覈其所出人物又何如以至乡闱掇科彬彬之伦泮黉修徳济济之辈文物丕振为中吴之最若乃草木禽鱼珍怪会萃充牣乎内悉不暇计弧扩子旷然若失矍然若悸进而叹曰溟渤渺茫以蠡测之不过一滴之濡丛林蓊郁以鹪息之不过一枝之寄邾娄之詧绵邈仅于寻咫俥之览峻极惟在峛崺若先生者乃呑云梦八九曽无胸中之芥蔕走何可跂哉莫闯灵均长卿之门而哜其胾那弗辞义俳滛而累乎已郑郊防腊之璞辽东白头之豕枉为同邑之晩生徒事寻章而摘句遂尔局蹐无地其颡有泚先生曰庸何伤哉无所不知之谓智无所不通之谓睿此几于圣者能之下此微夘金刀之子不能许其博记非莽大夫之流乌能擅其识字且世多瞽蒙昏瞀寤醉黑白罔分方正倒植鄙夫寡识冝尔哉语毕就逝予不能援长揖判袂搔首踟蹰怅怏而已
　　太湖诸山记　　　　　　　　王鏊
　　太湖之山七十二其巍然雄峙起伏于东西者两洞庭偃然横绝而北首者马迹自西而南逶迤明灭于天际者冲澷横三山此皆有居民村市里巷多橘柚茶椒桑梓之利东洞庭之东云水明丽望之若断而聨者武山其北穹然若立碑者石牌突然而赘出者余山其首锐而末岐者箭浮若屋而欹者王舍王舍之南为苎浮有若叶箉于水者大箉小箉有若篮入水其耳可见者惊篮有若驰于前后追而及之者猫防有若船者浮山横绝西南者三山三山之南为泽山厥山西洞庭之北有若隆然而曝水次者鼋山山多石可碑又北为长沙又北为叶余有若石笋嶻嶭对立者玉柱稍却者金庭有若飞而欲集者南乌既集而啄者北乌二女娟好背而立者谢姑其南为峐山若人戴笠者帽山若房者舍山五峰竝起若不相伏者五浮若五浮而少二者笔格骧首掉尾势欲逝者石蛇若螺者青浮其西大雷北小雷世传二雷相近而不相见见则风雷作小雷之北防防水面若人者若禽者若马骤者若器浮者为大小竹东西狱衣杵疃浮隂山横山绍山大干小干若琴者为琴山冲澷之北若沉若浮为厥浮殿浮白浮又北为大贡小贡又北为茅浮若五星参错五石浮又北为思夫山马迹东可十里为杜圻南为夫椒夫差败越处也与夫椒对峙而差小者小椒西北钱堆有峩冠立者独山若二几可凭者大防小防若双鳬欲止者二鸭若老人罄折相向者大嶞小嶞然其最大而名者两洞庭也
　　游林屋洞序【有诗】
　　包山之西有洞焉曰林屋广可坐数十人石皆谽谺中空绀碧深翠夏则凉冬则燠雨入则晴晴则隂森若欲雨者正东有石横道匍匐可入入则豁然大明行数里有石牀石钲金庭玉柱柱之上有字曰隔凡相传吴人尝遣人穷其境数日乃出宣州世莫知其然否而故武功伯徐公尝至玉柱之侧见隔凡字云治十三年三月水部郎中傅君曰会以治水至山中公暇约予同游予以治任北上不及偕君游之明日以诗寄予曰竒矣竒矣乃作亭于洞之口使游者憇焉予生长山之东于所谓林屋洞者尝一至其处其于所谓隔凡者志欲一诣焉以騐其然否而竟未之能也物有近而难至者岂谓是欤聊因傅君之游和其诗并镵之亭上
　　隔凡深处禹书存尚有神灵为守门穴底玉泉流作汞岩前碧月过留痕燕飞尚騐晴为雨龙战犹疑数应坤闻説遥遥天汉接胸中云梦不须吞
　　游林屋洞记　　　　　　　　蔡羽
　　己丑五月十一日通州厔焦公被孝丰之惊事宁且还闻林屋洞之胜期与四三士往观而羽与时霖霡未敛客各求道取疾有顷咸会于洞门天亦霁有小亭与门侍从解冠履释方袍为山行装南行绕丙门出于阳谷之上趺于石壁壁高尽见太湖之境从者曰前有曲岩复下壁攀木行里许次于岩畔自亭逮丙门暨阳谷曲嵓皆五步一石十步一潭巉巉焉兽蹲渊渊焉龙伏泉防防行树根揽栢翳去丰草然后得一伸足灵祐道士曰此毛公坛水也坛距洞且十里而南流出于洞门大者成川小者为潭为涧用是兹山之树青葱坚翠少花而多根焦公有山水之趣与客嵌名岩中还至亭下从者已在洞平坂矣灵祐道士习于乘橇橇以先驱洞口微隘稍前得夏屋穹然黒飒然竪毛髪左右请火公命列炬壁间下烛潴卤上照银屋石钟倒悬无虑数十夹屋为石牀丹灶道士曰兹所谓金庭玉柱者也然距石楼神钲尚逺道士内鸣钲外奏乐客各据牀屑石钟仰砥乳穴暑月如盛寒如是者凡几室而室室不同乃纵左右各为向道或之丙门或之阳谷屏处或若断绝而无不穿漏惟之隔凡者乆许方有人声还报火屡灭不能进羽怪兹山大不逾他峰而中包空洞莫知攸际灵威文人所言有无不可知求诸隔凡以外亦已异已果幽明之境殊岂造化者设是神巧不得而窥邪出洞门日已暝煑石乳饮讫各谢去
　　登缥缈峰记
　　滙三州以为泽水始大中五湖以为鎭山始尊然三州之利不同而形胜亦异不厯其尊未易徧也而尊莫尊于缥缈峰其阳空虚无梯可至西为晋陵水最大山最远第四临之特亲第四峰之于缥缈犹人之掉右臂北厯三峤以由西面东逾莫厘以窥吴江秦家岭临之最亲秦家岭之于缥缈犹人之出左臂北为姑苏城穹窿阳山或远或迩厥疆不齐砂子岭临之最亲由砂子岭厯西湖寺蹑峰之隂尤近是升峰之三道也然客终以艰危为病常中陟而罢还于所亲以求三方宁隘宁郁宁受屛蔽而五湖之观鲜克周徧正徳庚辰十月之望中山汤子重太原王履约履吉客余之明日得第四峰之道舆舁以进盖逾时而造厥巅也游于空虚忽见大水下求千嵓莫知所在客已有惧色矣居顷获询三州之形如螺如黛隠映烟际可以意求难以形辨然东北隠起非河非虹可指者灵岩浮图也北为无锡其入最深可臆者阳羡诸山也西方不究厥始然卞山独亲南属苕霅可接余杭武康霅以东不得而拟矣于是三州始合象纬始亲客始吐隘去结消释壅蔽混元支离浮乎澒洞览乎杳冥超然万仞之表矣时冬气甚肃日白无色密迩天路非人冝居各杖防去蔡子记
　　林屋洞　　　　　　　　　　范成大
　　击水抟风浪雪翻烟消日出见仙村旧知浮玉北堂路今到幽墟三洞门石燕翻飞遮炬火金龙深阻护岩根寳钟灵鼓何须扣庭柱宵晨已黙存
　　再游林屋洞　　　　　　　　王鏊
　　蓬山有路那曽到林屋无扄可数来寳笈石函那复见金庭玉柱为谁开秪愁黯黮浑无地又恐砰鍧忽有雷不是隔凡凡自隔重门欲叩更徘徊
　　过洞庭山　　　　　　　　沈以潜
　　芙容缥缈隔烟霞水国茫茫去路賖一望湖光三万顷两重山色几千家角头有地皆栽橘洞口无村不见花范蠡何须重吊问且寻渔艇作生涯
　　游林屋洞
　　烟霞缥缈洞中天白石苍苍路宛然月落岩头闻鹤唳云封洞口识龙眠毛公炼药坛空在夏禹藏符世尚传今日我来医有道不妨深入见羣仙
　　游林屋洞　　　　　　　　　徐祯卿
　　划然中豁盎然浮一径微通玉府幽笼炬渐遥无燕扰【相传有石燕遇火则触灭】扶笻多踬有狼忧【余时有蹈坎之危】苔泥浅渍寒濡足云石余筋鋭触头丹刻纵存何处覔十年饱愿只虚酬【相传有夏禹丹书石穴】
　　游林屋洞归道中偶作
　　厯岭循坡石路纡行边济弱有肩舆墙桑覆叶欹僧帽洞草分香上客裾积俭振家风俗美繁寒伤橘地租虚他年若为儿孙计合卜菟裘向此居
　　入林屋洞　　　　　　　　　王宠
　　白观已仙去碧山遗寳符斋心扣灵阙企石窥清都云堂袅撑柱百人可跏趺白玉斵隆栋青莲缀流苏昔人炼液处牀笫郁金铺石乳絫而长交错如瑚蛇行屡廻互磬折穷有无恨乏嵇生识鸟篆空糢糊时闻神钲鸣地底越江湖冥蒙翳日月窈窕通蓬壶悠然遂云卧心将天与徒羽毛如可就千载有龙徂
　　丙洞
　　天倾霞石开日映云门敞芙容秀绝壁菡萏排仙掌下窥黯无垠侧晀纷有象丹藤蔓氷苍苔蚀银牓野鹿浥飞泉寒兎逃外莽攀萝眷仙灵折麻私向往访道空名山前途浩漭漭谁令独世忧扣我陵意想
　　曲嵓
　　乘云欻先登扳厓纷广眺孤峰上寒日平楚腾余烧天高风物地迥山川窍饥鼯乍陆梁哀鸿相叫啸企石揖云帆披霞迎海峤空水空泛澜虚无自余照林深养谷神壁灰圑景曜光风烂芝苓玉髓滋萝茑樵隠自夷犹末路多奔峭怀哉角里公千春可同调
　　林屋道中
　　海峤云霞虚翠屏阆风吹袂采眞行壶中楼阁天齐动石上瑶花冬自荣遂有浮邱来驭鹤似闻子晋解吹笙金庭玉柱千年閟日月峥嵘媿此生
　　游林屋洞　　　　　　　　胡纉宗
　　洞中别有天我亦地中仙屈曲山斜入磈礧石倒悬细繙禹贡读高枕道书眠去去复几许龙宫还窅然
　　同前
　　系马灵宫第九天紫霞丹灶坐羣仙金庭空濶蛟龙鬬玉柱玲珑日月悬改火欲烹山乳食扫云初借石牀眠隔凡不隔岳阳水黄鹤飞飞何处边
　　林屋洞口古井二绝　　　　　王鏊
　　闻有紫隠泉【真诰云包山有白芝又有隠泉之水正紫色华阳雷平山有丑公泉饮之除腹中之虫与隠泉水同味云是玉沙之流津也用以浣衣不用灰此为异矣】閟在灵仙境金庭不可扣且此汲寒井
　　洞口有深井云浆湛虚空我来携一罂防与仙源通
　　缥缈峰　　　　　　　　　范成大
　　满载清闲一棹孤长风相送入仙都莫愁怀抱无消豁缥缈峰头望太湖
　　登缥缈峰绝顶　　　　　　　蔡羽
　　莫讶登高不用扶手招鸾鹤兴如何环来岛屿人间小侧去阳乌寒色多岩下雨来浮碧霭杖头霞去落苍波千年石上仙人迹为问王乔几度过
　　登第四峰
　　青磴去已远苍藤住未能山高鸟不到天近气先凝扫石喜无事开岩初得朋落霞三万顷俯首看吴兴
　　登缥缈峰　　　　　　　　　王宠
　　宵梦升天行明登缥缈岑圜海涌鲸脊大汉冠鼇簮吴粤倦周览乾坤莽浮沉千嵒递拱带万顷逼侵滛歊蒸塞灵灏气候异阳隂寥寥蹑云磴落落扪河参鹏霄迩灵岳凤野开烦襟偓佺空中语苍虬烟际吟天衢非阡术超驾有遐音览化自靡足怀仙伤吾心临风寄瑶草迟尔昆山林
　　缥缈绝顶
　　绝顶亲攀日月行五湖如带自回萦山川厯厯分南服今古茫茫混太清万里风烟临海峤百年身世怅浮萍未骖鸾鹤云车远兀坐松杉浊酒倾
　　第四峰登眺
　　绝壁已天半廻峰独翠微磴危寻藓迹风引曵云衣野烧孤烟长川光落日霏樵歌深自好应饱北山薇
　　登缥缈峰　　　　　　　　徐祯卿
　　灵峰峻伟挿吴天鹿道斜通密草间波暝遥疑下方雨烟明微见隔州山药苖细染云丝碧石翳重生雉尾斑尘骨未仙留不得刚风吹冷布袍还
　　与客至林屋洞　　　　　　蔡羽
　　方丘茂草色五月入溪寒古洞仙媒引丹牀法友观谁嫌灵迹隠我爱石楼寛袖得长生术常将钟乳餐
　　林屋洞　　　　　　　　　　张雨
　　山中春水泛蜕骨长于树拏舟探穴口甚深不可渡穷冬桃始华烂然朱光处
　　洞庭山　　　　　　　　　周鼎
　　玉柱金庭古洞天两峰中断碧波连归来角里人如玉老去毛公骨已仙山有楼台天在水地无蛇虎橘为田沙头鸥鹭如相识曽驻轺车记昔年
　　自胥口泛舟太湖至洞庭　　　杨循吉
　　西望茫茫接几州羣山无数障中流飞防半日才能到赌命今畨始得游城里见天无许大渔中覔饭有何愁橘洲渡惯心犹怯怪杀冲波一小舟
　　自灵嵒至西洞庭四首　　　　袁袠
　　灵嵒高处是琴台舞榭歌梁已草莱西施洞指云中出范蠡舟从海上来
　　龙争虎鬬事千秋越垒吴宫麋鹿游更分震泽为彭蠡亦有三江赛十洲
　　天开地缺浸方舆漭漭波涛混太虚缥缈峰头看浴日毛公坛下閟丹邱
　　七十二峰天削成青莲万朶画分明若为飞舄都游遍不减蓬莱顶上行
　　游西洞庭山记
　　夫览山川辨物宜稽民俗舒性情游之概也西洞庭去吴城百里予自胥口抵山馆于林屋山人山人负经济之学数竒而山居因山创楼名曰秀销夏环其前缥缈倚其后山之胜萃于兹矣是日也遂登缥缈之颠山有九峰而缥缈独峻援而上掖而前既登则东洞庭如带而七十峰特小湖中诸山皆若屏拱落日陷波中金紫万状游之明日泛销夏湾觞于小龙山而归又明日渡蔡岭憇明月湾登石公山山之阳有石坂其半没于湖犹可坐千人乃相与濯足而歌曰山防兮石如砥湖澒洞兮百川委又觞而歌曰震泽定兮水朝宗亿万年兮仰禹功于是舍陆而遵舟复馆于蔡氏明日乃游上方诸寺山人知予将归明日乃同游毛公坛观林屋洞洞深黑而中甚卑入者皆俯而进余独与文子探隔凡而出题其旁曰通仙隔凡洞之最深处也山人曰子归矣山有曲岩其石如黛峻而秀不可以不观乃观之遂张防而归袁子曰西洞庭东南之沃壤也梅梨橘柑杨梅枇杷鱼盐茶竹之饶错以良田山之人朴愿而信涂无妇人可不谓美乎自夫差以来不被兵燹抑又美矣同游者伯氏邦正文子寿丞潘子修伯山人者蔡氏九逵也复有诸蔡皆同游归之明日而记其事嘉靖庚寅夏五月六日
　　销夏湾记　　　　　　　　蔡羽
　　山以水袭为竒水以山袭尤竒也载袭之以水又袭之以山中涵池沼寛周二十里举天下之所无竒之又竒销夏湾是也湾去郡城且百二十里春秋时吴子尝避暑因名销夏自吴迄今垂二千年游而显者不过五六軰其不为凡俗所有可知己湖之山莫大于包山山之峰莫大于缥缈峰高不知其几里长袤五十里有竒也峰之南水道三十里为苕溪其弗能与苕溪参者诸峦抱其外也苕之北舟行三十里以求缥缈峰其勿能与峰直者亦诸峦为之拒也四面峰峦交萃独以一面受太湖中虚如抱瓮其南列门阙焉由门阙东西盼西为龙头山其次为小洞庭为石蛇为含为芜为防鬬之石不得而名焉东为大小明月湾为石公为泽为厥为三山不得而名焉明月之湾其背为梭山厥土坟垆厥产林禽鸭脚樱桃柚柿梨栗龙头之背为圻峰厥土白砾厥产玉石卢橘中销夏之腹印浮其上乍有乍无为众安之洲防落洲上则四面环合为屏为翰耸妍効谲以与缥缈朝贡峰之巅有草无木其麓多木无草丹宫梵室防蔽林霭至钟鸣鼓应然后知仙释之庐鱼行鸟过形影交彻防翔其上而莫之知避也夫地既异而处甚僻信乎游者之难至矣向使移置之附郭则撰壶觞秣车马者日不暇给茍日不暇给岂独为吾湾哉人将僬僬乎剑负以趋万物失所矣夫造化无意者也设是湾如有意鬼神之能不得而与非冥契其事孰能乐之于戱非惟世之人不得而乐湾之人亦莫得而乐也予世居湾上有所独得私志之
　　销夏湾　　　　　　　　　范成大
　　蓼汀枫渚故离宫一曲清涟九里风纵有暑光无着处青山环水水浮空
　　同前　　　　　　　　　　髙启
　　凉生白苎水云空湖上曽开避暑宫清簟防帘人去后渔舟占尽栁隂风
　　泛舟销夏湾　　　　　　　周南老
　　湖流抱山曲平林俯风渚十里足清景六月不知暑隂厓振灵籁飞波洒凉雨桃笙凝翠涛梅寒生白苎氷帘昼不卷恍疑眠洞府时异景亦殊湖上空延伫
　　销夏湾二首　　　　　　　王鏊
　　四山环列抱中虚一碧玻瓈十顷余不独清凉可销夏秋来玩月定何如
　　画船棹破水晶盘面面芙蓉正好看信是人间无暑地我来消夏又消闲
　　同前　　　　　　　　　　王宠
　　千山玩回转双阙开嶙峋围作玉镜潭流水桃花春鸡犬自甲子衣冠乃秦民表里重湖阻丹青四望匀孤峰表日观羣嶂摩天垠波光别骀荡霞采相鲜新疑觞西王池误攀织女津海鸥戯兰薄游鯈莹心神牙樯悲昔幸玉辇罢今廵荣华无常玩山水有天眞尘缨聊以濯惭尔櫂歌人
　　湾中览古
　　帝子楼船天上来渚宫峦殿海中回山河锦绣千年观歌舞风尘万壑哀泽国鱼龙吟落日荆蛮云物怅登台茫茫今古浑无赖直北长安首重回
　　练渎　　　　　　　　　　　高启
　　吴越水为国行师利舟战夫差开此河艅艎试亲练十万凌潮儿林比佽飞健鼓棹急风涛扬舲逐雷电当时意气盛谓已无句践鸥避去沙洲龙愁闭渊殿恃强非伯图倐忽市朝变台上失娇姿泉间掩惭面至今西山月恨浸秋一片犹有网渔人时时得沉箭
　　同前　　　　　　　　　　周南老
　　夫差习水战决渎湖之傍回澜滙冲激破浪潴汪洋千艘连舳舻三军练艅艎一鼓山岳倾再鼓波涛扬焉知君子卒潜涉江中央江湖利竝失兵防不复张
　　奉陪太傅王公练渎泛舟　　　蔡羽
　　山晓钟防防石门树厯厯余霞蒸初阳微颷转孤鹢水宿凌晨光境绝欣所适回缆抱长川捜墟践空壁古人练兵处沧洲长长荻冬曦娱公旌万壑尽昭析
　　其二
　　逗舟网罟村假楫阳鸟居山从镜心回水接海表虚羽族怜珍华公行亦观鱼缘霞兴悠悠度水行徐徐已叨形骸外获奉谈麈余谢公从游徒曵裾容散樗
　　明月湾　　　　　　　　　高启
　　木叶秋乍脱霜鸿夜犹飞扁舟弄明月远度青山矶明月处处有此处月偏好天濶星汉低波寒芰荷老舟去月始出舟回月将沉莫照种种髪但照耿耿心把酒酹水仙容我宿湖里醉后失清辉西岩晓猿起
　　同前　　　　　　　　　　周南老
　　秋高木叶下凉月照湖曲隂精濯浮金氷壶烱寒玉露澄彩夺鲜波涵光可掬兰舟棹空明良宵清气肃万象森寒芒川泽盱骇瞩把笛不敢吹湫龙岂容触
　　同前　　　　　　　　　　谢缙
　　湛虚一湾秋冷浸万古色风定水自磨烟消鉴常拭澄光共涵映清气交侵逼谁将广寒宫移入水晶域眷言云皎皎毋使云霾黒
　　桃花坞　　　　　　　　　徐祯卿
　　犹有嘉名照荒寂百年尘迹已都非系筐日暖桑钱贵沃土风轻荳叶肥草木岁深应委腐山原春好欠芳菲谁能更买千株种走马来看十里绯
　　绮里　　　　　　　　　　高启
　　高皇本壮士提剑定四方晩为儿女情悲歌起傍徨爱子欲建储宠姬方侍侧顾惊四老人谓已成羽翼大臣岂不谏孰能斡天机彼翁何为者足见人心归始潜避秦君终出安汉嗣世罗焉能覊舒巻聊自肆我来角里村如入商顔山紫芝日已老鸿鹄何时还斯人神仙徒千载形不灭犹想苍苔中白头卧松雪
　　登莫厘峰记　　　　　　　　王鏊
　　两洞庭分峙太湖中其峰之最高者西曰缥缈东曰莫厘皆斗起层波矗逼霄汉可望而不可即成化戊戌予归自翰林文吴县天爵过予于山中相与穷溪山之胜行至法海仰见异峰寺僧进曰是所谓莫厘者也文振衣以升众皆继之或先或后或喘或颠至乎绝顶而休焉天若为之寛地若为之辟西望吴兴弥一白有若云焉隠见天末或曰卞山也北望姑苏横金一带人家厯厯可数有浮图亭亭曰灵岩上方也东望吴江云水明丽防影出没若有若无盖七十二峰之丽三万六千顷之竒皆一览而在曰大哉观乎相与席地行觞踞石赋诗乆之暝色四合微月破林湖光澒洞岩壑黯黮乃相与循旧路而归焉语有之不登高山者不知天之高也不临深渊者不知地之厚也莫厘犹尔况所谓泰岱恒华者哉予以是知学之无穷也故记之
　　望洞庭寄翠峰长老　　　　　陈基
　　一上尧峰望洞庭东山咫尺势堪凌橘林霜老金千颗绀阙云藏翠几层吊古独来寻晋宋酌泉谁与别淄渑戴君自是忘机者相约同叅大小乘
　　湖上望西洞庭　　　　　　　吴寛
　　百家栈上望西山纵目遥过销夏湾未遂眞游劳指防聊凭高兴去跻攀石坛相距才十里林屋都来有万间报与山灵须少待会将亲手扣仙关
　　和征明登东洞庭　　　　　　徐祯卿
　　坞僻云深石径纡渐从平履涉﨑岖烟迷远景山藏屋林透微明日堕湖佳境到时应就宿肩舆停处合临图莫厘绝顶君还上得似邻峰缥缈无
　　又和游洞庭将归再赋
　　名山本自饶灵异还倚高人品价竒梵宇留将题壁偈水妃传作步虚词遥闻暗浪风生早欲发归防月落迟知是不贻猿鹤怨云栖元未有心期
　　自西山归东洞庭　　　　　　王鏊
　　西来暝色一防孤才见青山忽又无白借天光犹澒洞黒添云气转糢糊人家遥指谙来旧尘眼频揩见却初述作惜无摩诘句五湖烟景若为图
　　与严太守道卿同登莫厘峰
　　微雨发春妍东风花外软良朋约佳游遥指莫厘巘平生山水心老脚肻辞茧壶觞纷提携曲磴屡回转小憇山之腰秘景渐披蒇紫翠盖幢翻青黄绣裀展须防造其颠四顾目且太湖小汀滢风防时隠见吴门俯可掇越峤杳堪辨摩挲旧题名斑剥半苔藓日斜下山椒窅尔迷近远问途値樵夫失脚悔已晩悬厓飐伶俜绝壑窥淟涊熹微认前村山寺吠鸣犬解衣得盘礴仰视坐犹喘韩公镌华岳正自恐不免登高勿知厌持用戒轩冕
　　登莫厘峰绝顶　　　　　　　朱琬
　　春山结伴好登临万仞烟霞屐齿深大海东回拖白练羣山西走列青岑一双日月怀间玩七十蓬瀛镜底寻安得神仙不死药饵之于此扪天心
　　叠前韵
　　残腊已破春乍临春云布地春山深悬厓挂壁入苍翠翔鸾舞凤罗嵚岑六龙停车不敢度四海指掌亦易寻我欲乘风跨云鹤翩然下浴瑶池心
　　洞庭山　　　　　　　　　　范仲淹
　　吴山无此秀乘暇一游之万顷湖光里千家橘熟时平看月上早远觉鸟归迟近古谁眞赏白云应得知
　　游洞庭　　　　　　　　　　汤仲友
　　寒色满空山翛然一径闲鸟啼黄叶外人度翠峰间古殿藏云气唐碑帯藓斑未穷幽绝处兴尽忽思还
　　过洞庭　　　　　　　　　　唐珙
　　西风吹老洞庭波一夜湘君白髪多醉后不知天在水满船清梦压星河
　　洞庭曲十首　　　　　　　　金信
　　竒峰七十二菡蓞青莲开遥看出云雨不似楚阳台海客走相报龙王嫁女来雷车挟风雨髙浪白成堆波涛三万顷倒浸中天月蛟精戏神珠开扄白银阙洞庭西去浪出没有双雷遥看青两两不识具雪堆浩荡太湖水东西两洞庭吹箫明月里龙女坐来聼毛公来刺船遂入林屋洞洞戸夜不扃风雷自相哄雌风吹雨脚龙腥湖上闻小姑彭蠡至来谒洞庭君日落洞庭波青山风雨作乖龙挂修尾有似青旂脚湖上望苏台水与青天逺长风送飞帆忽到长洲苑有客浮槎去槎头挂客星仍将莫邪笛吹与老蛟聼
　　望洞庭　　　　　　　　　杨维桢
　　琼田三万六千顷七十二朶青莲开道人铁精持在手啸引紫凤朝蓬莱龙子卧抱明月胎须防化作桃花腮尔云槎子何处忽飞来蓬莱之浅今几尺黄河之清今几回云槎子云是自江上来但知东方生卖药五湖上不知张使者北犯北斗魁云槎子吾与尔何哉任公钓竿在东海潮压桐江江上台
　　洞庭曲十首
　　日落洞庭波吴娃荡桨过道人吹铁笛风浪夜来多道人铁笛响半入洞庭山天风将一半吹度白银湾仙橘大如斗泛之过洞庭江神浑未识唤作楚王萍海客报竒事青天火瓮飞明朝雷泽底新有落星矶网得瑚树移栽玛瑙盆夜来风雨横龙气上珠根海上双雷岛浑如灔滪堆乖龙防山脚飞度海门来潮来神树没潮去神树青云里天妃过龙旂带雨腥客入毛公洞洞深人不还明朝探禹穴相见会稽山太液象圆海金莲夜夜开水中万年月照见昆明灰秦峰望东海云气常飘飘桑田明日事奚用石为桥
　　洞庭山　　　　　　　　　　周南老
　　两峰东西峙对屹具区泽波揺峦嶂浮云开苍翠积地古山有灵蛇虎绝踪迹林屋窈而深中有真仙宅灵威探禹符穷幽振金策信有不死方奚为异今昔
　　送人之洞庭　　　　　　　　姚广孝
　　西风飞锡渡如舟来向湖间作胜游七十二峰青一色君看何处独堪留
　　洞庭謡
　　东洞庭西洞庭两山突兀摩空青七十二峰在其下气势直与秋旻清太湖三万六千顷芙蓉秀出双亭亭湖底潜开林屋洞罗浮句曲通仙灵岚云水气互出没挥洒八极风泠泠晦明变化不可测波涛汹涌如山倾鲛人停织百怪屏满耳澎湃千雷鸣鱼龙腾跃鬼物泣防樯摧折舟人惊斯须阳动忽开霁波平湛湛瑠璃明林峦无处不苍翠岛屿日照花冥冥斯山景物岂止此千态万状描难成中有空宅亦有仙人扃嚣尘不可到胜槩如蓬瀛神僧还回看杯渡帝子下降停云軿我昔畏险曽勿过两山每对空伤情我歌洞庭謡请子为我听何由乗槎寻子去翠峰深处藏余生
　　洞庭毓秀歌　　　　　　　　吴信
　　洞庭之山秀而灵东西屹立如画屏试歌洞庭毓秀歌请君侧耳为我听太初元气合胚凝上天好竒遣六丁凿开混沌见两青鎭以白玉之柱黄金庭副之七十二峰碧崚嶒太湖一水清回萦佳气四时互郁蒸俨如蓬莱三岛浮沧溟大禹之功何有能眞是天造地设成缥缈郁嵯峨莫厘耸峥嵘势如虎豹形若蛾眉横日月互吞吐烟霞发精莹草木葱菁紫翠层灵迹胜景难具称攅云岭上云英英芙蓉山下花冥冥明月湾头夜深明月明锦鸠峰顶春暖锦鸠鸣王母西来驻云軿吴王销夏醉梦醒乐天遨游为扬舲子美水月镌碑铭药墩炼药有蔡经仙坛仙人緑毛生东园绮里芝草茁紫茎雪窦古井涵清泠翠峰浮来神钟吼华鲸峯圻海眼莹碧开两睛林屋龙洞水气腥中有石钮石鼓扣之声铿铿灵威丈人昔曽行神景宫中古桧如龙形上有百尺兔丝下有千年苓道人斸苓食之白日能飞升古来遗迹信可征总是乐游耽遁渔樵盟未有政如房杜文如班马之軰出此垂芳名圣朝文化四海咸賔兴国初伯昂山长殊有声年来吴分当奎星山祗水后合献祯多士济济皆登瀛东麓使君衣锦荣恢王纲阐帝纮少年状元何宁馨文魁名振白玉京蔡子干将出丰城藻思如刅新发硎后进虽未加冠缨文物礼乐能相承史君精神玉壶氷龙驹已膺月旦评王郎气象百丈増风云际会皆可乗伟哉洞庭钟得天地精千年孕育今大亨虎邱猬缩狮山惊气势直压华与恒请君为我继此颂太平









　　吴都文粹续集巻二十一
　　钦定四库全书
　　吴都文粹续集巻二十二　　明　钱谷　撰山水
　　游石蛇山记　　　　　　　　蔡羽
　　鼋龙蛇之山大抵皆花石之材嵌者空窍灂者亷利然皆不于山之腹特出于波涛鼋龙蛇皆负林麓走饮于湖惟蛇山为不然当太湖之西北背龙头而迎风涛截乎大洋故境愈险而愈竒世少得而观焉正徳己巳清明日与客放舟龙头西逾小洞庭还见聚落十余家为乌沙井厥石万状恍恍焉洞洞焉縁于防岏不敢揺动然去蛇山尚十里客请乗东风之便乃从乌沙井解舟防薄蛇山之东还见大石划下若有门阙而无人迹顾其势斗峭水尚急舟不能停縁壁里许则山之阳也岸始舒水始缓若有里墟而无烟火鸟巢兽窟以窜其间者大抵皆采石之人厥厓惟庐厥坎惟炊厥寝惟矶以渍以饮维石之宜始舟人与岸人见获通语言而沙潭诘曲未可进投竿测之视岸人所指而行焉始获登登其丘山空地险举足有声蹑其巅梯断石滑侧身而不能前复举帆去则山之西麓矣壁愈高石愈亦若芙容开花鱼龙蜕甲上者屏列下者桥卧隠隠波底者不可穷状所见既异而境复迂僻由是锁舟壁下环卧涯浒客皆引满载歌晨徂而暮忘返夫蛇山掌石耳其胜顾出鼋龙头之上余与甚迩而平生不闻其胜一日跨波涛触烟雾获覩其竒则古之不言石蛇而言鼋者有以也噫物愈竒则遇愈难余志石蛇之竒俾好竒者览焉
　　游石蛇后记
　　山林之与台阁其味不相堪非止甘苦也间有勉嗜之者得之必不深与之必不能相忘惟太傅王公则不然去台阁投山林释轩冕憇泉石若返古践眞曽无纎芥耳与目惟恐其不远情与度惟恐其不广一日闻济阳蔡羽言石蛇之竒欣动不已即其岁己巳之腊八挟小舸载轻麾奋发乎销夏湾之上以羽侑座贰之以扣舷之客縁大小明月湾绝流西去瞬息而达蛇山箫管一鸣林谷振响山精水怪潜匿而不敢出乃与客冥捜乎岩穴循环乎溪磵扶揺乎梯磴之间高驾乎洪涛之上以吐纳烟雾履峭绝跨蓁莽与健夫争先而公不知倦于是水声洋洋万籁俱和通乎耳矣东过霅溪西过夫椒通乎目矣仰周八表俯接九渊通乎度矣鼍呼而鼈欢羽翔而鳞集通乎情矣山不必高王公一践之三万顷之胜可以抚而有也虽老于山林者不如又何嫌于台阁日欲落公手剥石衣书名于壁而去蔡羽记
　　过石公山　　　　　　　　　王宠
　　岛屿屡崩奔石林突参错朝云正吐秀冬水亦渐涸槎牙熊豹蹲蜷曲蛟龙蠖波涛激中洞岚霭纷上薄金膏赤日流石镜青天廓表灵征名图延赏谐幽诺苍防不惊人丹枫时自落兹焉可投纶毕志甘塲藿
　　思夫山　　　　　　　　　　高启
　　江上曽看望夫石湖中今见忆夫山夫君好采山中药独得长生去不还不似萧郎与秦女乗鸾同去彩云间
　　同前　　　　　　　　　　周南老
　　峨峨湖中山山崦开石扉应知避秦者远与世事违良人采药去岁乆不复归天寒翠袖薄日夕劳梦思化作山头石引颈云依依山石或可转妾心终不移
　　同前　　　　　　　　　　王賔
　　夫来采药避秦苛妻守空庐独泪多非是妾身甘忆死恐夫憔悴在山阿
　　思夫山相传秦时有人采药不返其妻思之至死故名
　　望大小二贡山　　　　　　　王逢
　　大贡如大人小贡如小臣大人方正笏小臣亦垂绅太湖七十山而此我所珍清淑萃间气端厚凝风神岳露莲一朶海偃月半轮远分马迹秀近夺蛾眉眞岫幌蔽素夕云盖拥高晨深谷虎豹隠幽绝狐兎隣将军虽相望邈若越与秦我行柯村外紫翠忽鲜新不无灵异栖飞度招隠沦汹汹白水波杳杳清路尘芳莼被中沚采之泪盈巾父老昧知识谓我诸侯賔我岂诸侯賔均是天王民
　　琴山　　　　　　　　　　　蔡升
　　谁将太古琴横向洞庭隂山泉泠泠响彷佛丝桐音
　　白浮山
　　水面有浮山色白势突兀浮焉胡不流非浮胡不没
　　五浮山
　　有客报我五星流陨向太湖为石头下有巨鼇负之浮罗列水面如仙洲不识其语诚然不诚然亦逾万万秋我欲泛彼木兰舟五处岩壑皆寻幽只恐上帝不肻留故遣夸娥二子收收去人间何所投五岳各与添一丘山灵如此先当愁
　　乌蚌山
　　乌蚌在湖水水流蚌不移圆月出山顶疑是吐珠时
　　緑石山
　　南山层层石非紫亦非白寒暑亘千古长是莓苔色
　　芙蓉峰
　　一朶金芙蓉云根在土乆伊谁能折之擘山巨灵手
　　山
　　山根有曵尾将若行夜雨长石发彷佛绿毛生
　　西湖湾
　　湖水清湖堤平薫风芰荷气急雨菰蒲声湾中渔人夜吹笛宿雁飞起眠鸥惊
　　禹期山【相传禹会诸侯于此】　　　　　　王賔
　　尧时神禹会山巅洪水滔滔势接天今日三州租赋地秋风禾稻自年年
　　射鹗山　　　　　　　　　　吴敏
　　东山空濶原埜平吴王飬鸡筑高城秋天饥鹗未饱食侧翅下攫殊无情守城武士心孔恶旦夕窥兹捕鸡鹗雕弓一展羽箭发鹗也时从半空落山人学射艺渐精遂使山无鹗鸟鸣却思勾践侵吴日何不令之射越兵
　　大小竹山
　　竹绕山山映竹山色长青竹长绿大小两山何处同潇湘头淇水澳昨朝山上清风生翠梢遥动凤凰翎今日山前晴旭照绿隂满地鹧鸪声鹧鸪声啼未絶两山雨湿琅玕节
　　登西湖小洞庭　　　　　　吴鸣翰
　　巻波飞雪打芳汀扶醉来登小洞庭金阙芙蓉千叠嶂玉壶天地一孤亭直须横槊歌明月更拟浮槎作使星不独坡仙夸岭海兹游还许冠平生
　　题炼墩
　　三江引去桃花水露出波心小玉屏四面海天涵地白一方烟霁破湖青登临有客惊浮世今古无诗咏落星若使湖州仍见此便应添个看鸥亭
　　鎭下放船过东山　　　　　　范成大
　　打头风急鼻雷鼾醉梦闲心铁石顽惟有爱山贪未厌西山才了又东山
　　老禅竿木各逢塲诗客端来共苇航一任颠风聒高浪满船欢笑和诗忙
　　社山放船
　　社下钟声送客船凌波挝鼓转沧湾横烟袅处鸡豚社落日浓边橘柚山八表茫茫孤鸟去万生扰扰一舟间湖心行路平如镜陆地风波却险艰
　　东山渡湖
　　渡船防饱如张弓倐忽世界寒浺瀜堪舆无垠日夜泛浩浩元气蓬蓬风湖光日色不可辨但见水精火齐合集成虚空波臣川后敬爱客约东秘怪駈鱼龙大千总作大圆镜光中飞度迷西东苍茫一身无四壁八方上下惟孤篷毛仙出迎笑相问何乃自苦荒寒中吾生盖头乏片瓦到处漂揺如寓公犹嫌尘土碍人眼兹游胜绝余难同九衢车马恍昨梦付与一笑随飞鸿
　　归自西洞庭阻风登鼋山顶　　王鏊
　　亲朋挽衣留不住逆风舟向平滩驻滩头寂莫谁与言青鞋飞纵颠厓步鼋头有山山不崩东望东海西吴兴羣峰罗列七十二如拱如立如奔腾我行天下亦多矣所至有山或无水其间有水却无山何处能兼山水美苍茫万顷浮孱顔惟有海上三神山杳然可望不可到不如此地日夕随我往与还胡为十年才一到风乎尔知吾所好
　　登缥缈峰
　　仄径盘空艰复艰快哉七十二孱顔星辰可摘九天上吴越平分一水间日转林梢看鸟背烟横谷口辨人寰居然自可小天下谁道吴中无泰山
　　明月湾石坡
　　巨石陂陀板様平三山当面看云生何当子夜重来此濯足沧浪对月明
　　石公山石洞
　　石公之景殊不恶巨石悬空欹不落争知不是补陀山中有仙人俨缨络
　　石公山试剑石
　　悬厓峭壁立千尺有洞虚明忽中坼吴王寳剑乌能然恐是巨灵神斧劈
　　石公山
　　石公幽处无来迹亦有人家散阡陌我船欲开还不开爱此孱顔苍雪色
　　昆山　　　　　　　　　　　滕继
　　一水浃辰外乍晴如酒醒临谿照净练陟巘到高青翠霭俯深樾黄云迷远坰超然信尘表风袂袭泠泠
　　同前　　　　　　　　　　　孙寔
　　绝顶地平易轩风怒号半空垂象纬四面涌波涛洞僻荒苔藓泉深冷骨毛登临欲忘返城市厌烦劳
　　登玊峰　　　　　　　　　　陈省华
　　四望平川独一峰前峰潇洒是莲宫松声竹韵千年冷水色山光万古同客到每怜楼阁异僧言因得鬼神功县民遥喜行春至鼓腹闲歌夕照中
　　同前　　　　　　　　　　范周
　　万叠青鸳压巨昆四垂空濶水天分夜光晴带三江月春色隂藏百里云桂子鹤惊空半落天香僧出定中闻不将此境评张孟三百年来属老文
　　夜发昆山　　　　　　　　　范成大
　　岁寒人墐户霜里独登舟弱艣揺孤梦踈篷盖百忧但吟今不乐宁计几宜休惭愧沙湖月年年照薄游施元光在昆山病中远寄长句次韵荅之
　　四海飘蓬客舎边几多云水与风烟絶无膂力駈长辔空有孤忠誓大川参月忽垂征马上斗牛应挂故山前亲交情话知何许诗到天涯喜欲颠
　　舟过昆山与顾仲瑛姚子章张叔厚于彦成郯
　　九成聨句　　　　　　　　　杨维桢
　　二月二十日楼船下娄江破浪击长舻【杨】惊颷高杠梅峰遥古色【姚】石树鸣悲腔蹑磴屐齿齿【张】登堂鼔逄逄地险立孤柱【郯】天岳开八乌升海光浴【于】鸢鶱风力降畨赋夹闽估【顾】越謡襍吴咙仙樵椎结萃【姚】胡佛凹眉厖婆律喷狮鼎【杨】琉璃照龙釭曽轩坐叠浪【郯】落笔飞流淙爱此韫玉石岂曰取大矼文脉贯琬琰【顾】密韵含缸驱羊欲成万【杨】种璧得无双多今文章伯【张】萃此礼义邦龙驹幸识陆【姚】凤雏亦知厐翠笄掉文舌【顾】茜衲折防幢敏思抽连茧雄心鬬孤鏦句神跃冶剑才捷下水艭磬声重寡和鼎力轻羣扛昆渠诗已就谁诮陇头泷【杨】
　　登玉峰　　　　　　　　　　夏原吉
　　昆阜遥看小一拳登临浑欲接青天神钟二陆人林秀势压三吴地位偏岩溜下通僧舍井林霏近襍市防烟几时重着游山屐来访当年种玉仙
　　同前　　　　　　　　　　　沈以潜
　　嵯峨千仞蓦凌空沧海西来茂苑东势转江流三里外翠分岚影半城中岩前有洞仙家近溪口无花钓艇通闻説幽人茅屋底卷帘相对咏无穷
　　陪徐天全夏仲昭游玉峰　　　刘珏
　　青峰高耸白云头今日来陪上相游甫里晩烟萦茂苑洞庭春水接湖州山中未乏连城玉海上空闻万斛舟胜会况逢全盛日兰亭不减晋风流
　　登玉峰　　　　　　　　　　吴寛
　　昆冈玉石未俱焚木树危藤带白云小洞烟霞藏木客下方箫鼓赛山君千家居屋黄茅盖百里行人白露分更上双峰最高处沧溟东去渺斜曛
　　赋得玉峰春霁　　　　　　　张适
　　玉峰小朶芙蓉秀岚气晴分翠接人一鸟啼残萝迳晓万花开遍石岩春洞云已出从龙去海燕仍来与客亲此日登临文学彦酒酣离思欲沾巾
　　秋日舟过昆山
　　苹末起轻颷枫林叶渐凋孤村烟树鸟远迳夕阳樵估客收村市舟人候夜潮偶因山水胜暂此系兰桡
　　舟中望昆山　　　　　　　　王鏊
　　云外孤峰欲堕江船头风浪共低昂廿年旧事空回首山自闲闲水自忙
　　玉山辞为顾仲瑛作　　　　　陈基
　　山堪嵁兮磅礴太古木葱葱兮云英英而欲雨日朝出兮在戸光辉辉兮水流其下非君子兮夫谁与处采我兰兮为佩搴我荷兮为盖从子于山兮聊逍遥以卒岁
　　郎官柏诗序　　　　　　　金问
　　苏之昆山古之娄县也地大物盛为今圻内望邑按郡志城本吴子寿梦所筑山在城中而石多因似玉因以得名自昔灵区奥壤绀园琳宇环布其下传厯滋乆完葺弗绍则委顿于荒烟野草之间至若名人达士高坟大冢皆厯厯在望仁人孝子于其先茔封树等威礼所得为者宜无所不用其极矣其或世泽告衰而残碑賸枿见欺于狐兎而増过客彷徨者自非有忠厚之人居可为之地乌能兴起哉正统丙辰广阳罗延龄由兵马副指挥来宰是邑既视篆即进父老询民利病而兴除之曽未浃期政和岁稔舆情大悦暇日复从吏民循山之麓顾瞻徘徊喟然叹曰山为一邑之鎭民頼以安而凋敝若此非古人教护属功之意乃率其民相与植栢于上凿石通路而塞其旁路疆理既严樵苏绝迹且方事之际隂云蔽亏霡霂时至未几而条枚四合苍翠弥望邑人感之名其所植为郎官栢儒林君子即其题为诗以美之兵科给事中王用节等谒予文以序其寔诗不云乎维桑与梓必恭敬止靡瞻匪父靡依匪母盖人之思慕其亲而不见则寄情桑梓而不能已焉矧体魄之所安乎汉天子以之而来赵陀安君平以之而激密人之忿天理民彛有不容已者不待丁宁训告而自然之应捷于桴鼓此郎官栢之名所由着也尝忆徂徕新甫使无生植则亦鲁邦之培塿耳而诗人咏之万邦诵之千古之下传之者岂徒然哉然则延龄之徳与兹山兹栢同于不朽者宁不本于诸君子之言乎
　　郎官栢　　　　　　　　　　张和
　　君不见河阳花胡为蹴踏余尘沙君不见栁江栁一夕霜风变枯朽何如罗侯种栢盈吾昆佳气鬰欝山长春草间翁仲仰深庇泉下髑髅怀至仁层隂扶踈覆荒土夜半精神作人语乔柯秀拂寒空云黛色遥连翠微雨穹碑用表吴民情大刻遂着郎官名我歌狂歌颂侯徳千载芳声播南国
　　马鞍山在昆山县西北广袤三里高七十丈一名昆山寔因华亭之昆山而名县境连接湖海而孤峰特秀上有浮图其阳有慧聚寺东偏有山神祠西有文笔峰【相传孝宗时有魁星现于此】山巅有华藏寺南有桃源洞北有凤凰石及春风亭【夏太常防建】正统间知县罗永年植栢千章名郎官栢
　　登秦望山　　　　　　　　　薛据
　　南登秦望山目极大海空朝阳半荡浴晃朗天水红谿壑争喷薄江湖逓相通而多渔商客不悟岁月穷振缗早迎潮弭棹候逺风予本萍泛者乗流任西东茫茫天际帆栖泊何时同将寻会稽迹从此访任公
　　秦柱山在县南三十里千墩浦南带海上有烽火楼基吴时望海冦一名秦望山舆地志始皇尝登因名
　　绰墩　　　　　　　　　　　高启
　　淳于曽解救齐城优孟还能念楚卿嗟尔只教天子笑不言忧在禄儿兵
　　同前　　　　　　　　　　　周南老
　　诙谐多滑稽启宠纳慢侮笑取玉环欢拍按育胡舞天寳志欲满侈心日益蛊宫车逺播迁魄防渔阳鼓胡为王门优有此一抔土遂令村之氓犹能三反语
　　绰墩在县西十八里相传唐黄幡绰此
　　虞山　　　　　　　　　　　孙应时
　　长啸虞山迥天开风气清南窥五湖近北览大江横厯厯三吴地悠悠万古情雄观有如此聊复记平生
　　游虞山　　　　　　　　　　倪瓒
　　陈蕃悬榻处徐孺过门时甘冽言游井荒凉虞仲祠看云聊防翰把酒更题诗此日交欢意依依去后思
　　巫咸山　　　　　　　　　　王賔
　　旧説巫咸已上天楚人歌里亦千年相传住处今何在一座青山县郭边
　　同前　　　　　　　　　　　王汝玉
　　平生不识海虞山览秀曽因图画间云入空蒙开倒影僧依苍翠闭禅闗湖田种熟秋千顷烟浦舟行路几湾天上归来暂停辔何当留我老年闲
　　登虞山绝顶有怀吴思庵　　　周忱
　　晴登孤嶂俯郊原指防东吴远近村齐女墓荒枯树老言游祠古断碑存一白水通湖口数防苍山近海门此地旧传多胜迹重来期与故人论
　　游虞山　　　　　　　　　　吴寛
　　夜宿相川口清晨唤舟人舟人请所之指防虞山垠山如知我来笑迓野水濵蔼蔼春雨余翠洗云中身我本重兹山竦然正冠巾虞仲骨已朽高名宛如新悠悠松间路吊古在兹辰放舟转山塘行行自知津春服亦既成庶以适此春
　　同前　　　　　　　　　　　沈周
　　虞山我隣壤欲往路非遥比来有好抱风日虚春朝兹借佳友兴理舟访嶤岧渐喜苍翠近豁眼岚霏消上有古松杉落落旌幢标其下见行人往来襍僧樵我坐意亦驰岂倐双屐超何异谢康乐巫湖眺且遨
　　三月九日舟泊虞山下
　　霁色澄虞山正与游人偶一年无多月春三及秋九勿厌倾郭人随俗悦亲友春风若招邀处处閙花栁林华竞妍新无复见恶丑间见丛绿中远映红裙妇休云恼山谷防缀亦可取抠趋识壮步屡顿騐皓首尚有散逸流列石自俎豆老夫目中尽未在逐逐走况当气力衰孤坐还可酒
　　拂水岩　　　　　　　　　李杰
　　六月西岩上南风拂石湍无云何处雨洒面作轻寒
　　同前　　　　　　　　　　　沈周
　　只有看山是胜縁青鞋布袜且轻便天收雨脚賖今日我趂花时遣老年绝壁云扶将堕石豁厓风勒下奔泉此来不愧空归去旋构新篇拣竹镌
　　陪邑尹沈侯游拂水禅庵　　　陈言
　　百丈厓翻白雪堆下穿云磴线萦回元阳六月宜飞雨静夜三冬忽隠雷花堕眞疑龙女散地灵直讶虎跑开八风不动摩尼净药我尘心入茗杯
　　游拂水岩　　　　　　　　黄省曽
　　玉趾遵虞岭松途转泬寥觅泉廻岛曲攀嶂厯空遥云壁悬垂汉风珠细拂霄王孙游意远命酒始相招
　　其二
　　振防凌丹壑珠琲散紫氛翠岚浮峻日瑶髓下层云榻借苍厓卧琴将玉涧闻万重湖树回杯酒接氤氲
　　舟中望虞山　　　　　　　吴寛
　　蜿蜒平野卧青山相见令人独厚顔徒有诗篇曽记咏已无筋力再跻攀船头旋转凴黄帽水面低迷拟翠鬟旧日同游者谁在欲从东老学清闲
　　与启南游虞山
　　斜日下岭西落日满川上晩色催人还轻舟复揺漾佳山难为别持酒忽惆怅悠然忽回首舟尾叠青浪故人知我怀捉笔冩其状怀土心未除移山力何壮便如王维诗终南亦可望流观入中夜鼓枻起高唱
　　舟中望虞山　　　　　　　　陈基
　　一望虞山一怅然楚公曽此将楼船间闗百战捐躯地慷慨孤忠骂寇年填海欲衔精卫石驱狼愿假祖龙鞭至今父老犹垂泪花落春城泣杜防
　　游虞山　　　　　　　　　　陈防
　　埜店杏花红满枝江南天气早春时青山笑我来何晩白发催人老不知云窦雪消龙涧满星坛树偃鹘巢危明朝欲尽登临兴还赴云间羽士期
　　和计大尹虞山雅集　　　　　杨循吉
　　鼓櫂琴川来驾言为近游览今化方洽岂俟即余谋张宴山之巅有酒滑如油云开见百里南望古苏州尚湖当其前揆时惟杪秋仁政召佳瑞岐禾郁盈畴我醉属公饮勿遗此遐陬言子本邑产古今契良投有月照松杉賔客起互酬择胜重移席抚远还登楼粲粲新篇咏迥若风马牛良会诚亦难余欢渺沧洲
　　次韵计明府虞山雅集　　　　王鼎
　　西蜀春星杜老堂此轩高桧与天长且寻萧鼎读书处莫问夫椒是战塲空谷叶声流晩翠远湖云影鬭秋光品题消得罗池客名胜如今定不荒
　　晩次虞山　　　　　　　　　皇甫涍
　　清溪杳无际望望遡行舟海县云归市山城树满楼桂余投绂兴菊近授衣秋夜发东林磬泠然破客愁
　　虞山溪行
　　朝从虞阜出终日爱溪行鸥近看疑下云遥望若迎岚昏作海气风满助江声莫恨三山隔东看烟树平
　　寺门望虞山　　　　　　　　王宠
　　禅门吐云气前与虞山通大海蒸巨壑烟岚日茏葱莲花挺秀壁绣幛罗高空飞泉四时雨福地千年宫蛟蜃时出没青天乍舒虹是节属夏首灌木敷丰茸莺啼紫岩曲鹿骛青林中薫风荡茑萝沃雨鲜篁丛蹇予抱沉瘵未得窥玲珑还期览日出夜半千厓红
　　虞山在常熟县西北一里高一百六十丈周四十六里六十六步【吴地记云孙权置虞农都尉于此故名按吴越春秋吴太子娶齐女病而死曰必葬我虞山之巅以望齐国越绝书云虞山巫咸所居则虞山吴越时已有之或云虞仲葬此得名】一名海虞或云海嵎【以东临沧海】又名乌目山虽无峰峦而蜿蜒起伏畧如卧龙上有土垤磈礧或疑其古冢而不可攷也山麓有老君殿旧名乾元宫宫侧有池【宋嘉定间凿】又有雪井南有仲雍墓有维摩庵太公石屋傍有石洞天将雨则云气出于中又西北为拂水岩厓石陡峻水奔注如虹凌风飞溅最为竒胜自南循山而西有致道观又西有招眞宫昭明太子读书台又西则岳祠诸庙过吴王庙五六里有试剑石又有三沓石与石城石门诸峰错峙下有石坛周八十步又西则寳严湾其北六里为破山
　　游破山　　　　　　　　　　僧皎然
　　双峰百战后眞界满尘埃蔓草縁空壁悲风起古台野花寒更发山月暝还来何事池中水东流独不廻
　　破山山居八咏　　　　　　　僧常达
　　身闲依祖寺志僻性多慵少室遗真防层楼起暮钟啜茶思好水对月数诸峰有问山中趣庭前是古松
　　其二
　　晩望立虚庭心心见祖情烟开分岳色雨霁减泉声远树猿长啸层岩日乍明更堪论的防林下笋初生
　　其三
　　一室尘埃外翛然秪麽长睡来开寝帐钟动下禅牀谿浸山光冷秋凋木叶黄时题诸祖意欹石看斜阳
　　其四
　　西来眞祖意秪在见闻中寒雁一声过踈林几叶空心闲怜水石身老怯霜风为报参者山山月色同
　　其五
　　眞性寂无机尘尘佛祖师日明庭砌暖霜苦药苖衰汲水和烟酌栽松带雪移好听防处猿啸岭南枝
　　其六
　　古寺凭阑危时闻举妙机庭空月色净夜迥磬声移漏转寒更急灯残冷熖微太虚同万象相会话徽
　　其七
　　老僧论的防物物唱圆成踈栁春来翠幽窻日渐明禅心亲石室蝶趐覆花隂好听谈处乔松鹤数声
　　其八
　　祖祖惟心防春融日渐长霜轻莎草绿风细药苖香月满眞如净花开觉树芳谷前莺啭处时听话圆常
　　乌目山五题序　　　　　　　李堪
　　余被物役涂污故覊于人务网于吏位诚此身为官府有也今四十加六年始觉老非欲而已至病不期而自来生何常而本空死如归而共寂由是登水木之虚室过烟霞之美夜闻经梵之清韵览香花之寔会则心悦以情动目爽以言发绮靡以文着氷释以意达前月中随漕挽牒治金谷事至常熟县过乌目山其山左右前后僧居佛宇者有五因成题五皆率尔所作非高妙也大中祥符三年四月五日序
　　龙院
　　林下金仙坊苔门揜夕阳花飞殿塔顶池照云霞光松老鹤仍下洞枯龙已翔中宵动清响一磬发虚堂余题兴福寺延福院净居院永庆寺散见诸寺下
　　破山八咏序　　　　　　　　刘极
　　元丰元年苏州常熟县沙门思雅谒予言曰海虞之胜钟于破山然林泉之势游观之繁无近与远传之盛矣自倪郴州舍宅为寺数百年间伟人竒士往往间出而人无知者愿有以发明之余因而咏
　　兴福寺
　　峨峨乌目山曽临贵侯宅重房昔珠翠峻宇焕金碧泉激晨霞明松揺暮云白宜尔山中人日轮自朝夕
　　救虎阁
　　三昧游深恩结宇依苍厓猛虎伏危阁防箭非忘骸穷兽虽覆车危雀犹投怀况我见已忘而彼犹其侪
　　宗教院
　　妙义传天台迷云净如扫初终虽五时修短自三草结隠非此峰获藏亦眞寳秋来月正圆独照僧已老
　　龙鬭涧
　　白龙鬬危峰长涧落千尺灵泉应竒踪高连暮云碧寒影凌苍厓清流动危石八月苖正枯犹能变甘泽
　　常逵塔
　　圆昔探双林巵言发南华万里归一空谁云正非邪门影揺青松曽廻贵侯车犹遗数层塔岌岌凌飞霞
　　怀述塔
　　妙理悟三伊巍巍抗竒节千尺岩下松萧然独凌雪珠影虽青黄月轮岂圆缺危石扬寒泉至今伴清绝
　　空心潭
　　碧潭发幽石潇洒无纎尘寒光湛秋月有物难比伦罗钩况无鱼千尺徒垂纶到此心已空何用濯吾缨
　　御赐钟
　　大声扣洪钟万里为彤庭鸟闲楼影重星淡云气清余响绕岩壑林叶如回惊有客发深省尘耳非谩倾
　　题龙山　　　　　　　　　　高九万
　　古涧沧浪外精蓝缥缈间木枯曽阅世龙老解分山鸟道秋迷迹禅房昼揜闗诗成游子去流水自潺湲破山世传龙鬭而山破故名上有兴福寺又有鬬龙涧旁有硃砂洞放生池庆元志引山海经曰虞山之北冈垅相接即乌目山【今顶山之南有乌目涧疑即此也】自此东北九十步有空心潭【取唐人常建诗潭影空人心之句】又有舜井
　　秋晩有怀顶山　　　　　　　孙应时
　　小山揺落故凄凉想像登临野兴长万里晴空初雁入一年好景又橙黄极须痛饮偿秋节生怕踈钟报夕阳搔首故园归未得篱边寒菊为谁香
　　秋晨至顶山
　　散目秋郊趂早凉纎云不防镜天长松杉沐露连天碧秔稻眠风万顷黄可惜文书妨胜日又还时节近重阳小山丛桂相撩得故故随人作阵香
　　中夏独游上方
　　涧水有竒观山蝉发清歌穹林翠光合深谷凉风多孤游转寂厯伫立乆婆娑吾生正须此欲去意如何
　　六月宿山祷晴
　　鹊为初晴喜山如秋夜凉蝉声起竽瑟云影散牛羊神理应难昧民忧敢自康平生静中趣未厌宿僧房
　　诘旦喜晴
　　一壑有幽意三年几独来龙鳞松薜荔翠羽石莓苔润喜朝光动清知岚气开山前迎父老同作笑顔囘
　　宿顶山白龙祠　　　　　　　梅询
　　千株碧树挿云立一线红泉透石飞童子怕寒争闭戸夜深风雨有龙归
　　顶山上方　　　　　　　　　程凖
　　雨歇黄梅后秋生麦熟前偶因金马客来访玉龙泉竹叶一尊酒榴花五月天不妨扶拄杖行到白云边
　　顶山　　　　　　　　　　　周霞賔
　　路转清风径泉通古石桥规模灵隠小景像上方遥书壁藤牵袂寻源草没腰每怀登览日东海暮生潮
　　游顶山龙潭　　　　　　　　李光
　　招提清绝冠诸方谿绕山围胜气藏好在池塘存旧址依然花木隠禅房风生殿阁元无暑雨后松篁自有香日暮不敎清兴尽更登绝顶瞰微茫
　　顶山在破山北十二里上有齐女峰【相传齐景公女葬此】白龙池在焉西北有水帘洞两水合流从石厓下注漫流若帘云
　　福山　　　　　　　　　　　徐有贞
　　冒雨冲风泛防舟共君载酒七峰游海门东望天连水江市西来树隠洲喜有钱刘新著作能无王谢旧风流登楼莫漫题诗句留与山僧作话头
　　同前　　　　　　　　　　李杰
　　九日携壶上釡峰海天万里净秋容百年几度寻清乐廿载重来认旧踪漠漠水云开复合离离霜树淡还浓当时老衲今何在窓下依然偃一松
　　福山在县治西北四十里高九十五丈周五里本名覆釡唐天寳六载改为金凤后梁干化三年又改今名山麓有东岳行祠
　　鳯山　　　　　　　　　　　徐恪
　　家林原在凤山前緑野茫茫际让川直道曽遭展禽黜知机不似季鹰先悠悠往事今何较落落虚怀我自便卧起两峰如濯翠炉薫聊复对遗篇
　　游秀峰【即河阳山】　　　　　　　　杨维桢
　　河阳山色画图开绝壑悬厓亦壮哉华表不闻仙鹤语醴泉曽引凤凰来玉鱼金盌埋黄土石兽丰碑长绿苔独有桓桓丘陇在秀峰相对读书台
　　同前　　　　　　　　　　陈绎曽
　　平生丘壑爱跻攀此日披图意任闲江浙去题龙虎牓海虞行看凤皇山鹤来华表千年后云在丹厓万壑间闻有青囊书巻在访仙求术待秋还
　　登凤皇山次徐亚卿韵　　　　王鼎
　　身世平生此石坳只应猿鹤是心交谩劳神物护丹鼎岂有文章夺凤巢山鬼吹灯扄夜户石泉分茗趂斋庖苦吟未就浑忘寐云外霜钟莫浪敲
　　河阳山一名鳯皇山在县西北四十里高一百二十丈周七里山顶有井尝出醴泉【见永庆寺碑】又有梁朝古桧及唐状元陆器读书台
　　登穿山　　　　　　　　　　刘珏
　　屼立晴沙翠作堆是谁移得小蓬莱双厓不逐秦鞭去一穴浑疑禹凿开挟雨龙从云里出看花人自洞中囘酒酣倚杖层巅上笑指沧溟水一杯
　　马进士抑之穿山送别用前韵
　　五典三坟满案堆君才不让吕东莱池边夜月兰舟泊花里春风綘帐开已见陈蕃待徐孺还期孔子铸顔囘多情最是穿山色飞入离筵送别杯
　　穿山　　　　　　　　　　徐有贞
　　一拳秋水骨兀立浦云边地僻通灵岛门开似玉闗碧分芳草色苍入古苔斑为有刘安客题诗咏小山
　　同前　　　　　　　　　　　陆防
　　早朝天上黄金阙堕落腰间白玉环愁杀奚奴寻不见却来此地作穿山
　　同前　　　　　　　　　　　陈蒙
　　石门空虚谁凿辟薜荔挂影苍苔积悬厓偃树鹘栖巢古洞出云龙启蛰
　　穿山在州东北五十里高一十七丈周二百五十步中有石洞前后通彻故名临海记曰海虞穿山下有洞穴高十余丈昔有海行者举帆经其中今考其洞上犹通人往来而其下为地去海已远旧属常熟县今分太仓州
　　鎭洋山记【在州治后垒土为之】　　　　　祝允明
　　治十年苏州府新建太仓州成遵诏命也堪舆肆其枢烝黎矢其镆而廵抚右副都御史朱公瑄建白之太守曹公凤主维之同知万公祥等申画之所以造规考工凝绩垂远咸出于州守李公也初治廨既立百具皆作而相维防州之东沧溟环输揺汨滔溔万古不休雄邦屹然傲睨踞压而万井衡夷无标极之形于是即廨宇后筑为崇峦肖像三山中隆夹亚坚壤丰积乐石竒叠材木蔚章鸟兽驯集岌乎摩苍霄嶷乎跨黄祗风蟠气廻情惬势到足以聨络地轴支控鲸渤而又为亭者三居山之前者曰迎仙次曰来仙西偏曰游仙为洞一居山之麓曰集仙既成州人讙耸征商归瞩夷倭附服艅舶安流伯若兴寳龙鱼帖居乃稽勲名山谓之鎭洋同知州事周君明令义官郑余庆请记夫两仪育物而川岳奠位王公设险而城隍作藩肇州封山其来久矣又况维洛食而周鼎定咸阳峙而汉阙依形相之方孰可违废然而不借贤宰畴匡圣图故龙门砥石禹成舜功南交铜柱援标汉业厥今沙海渐暨扬波不闻所谓筮恊从神鬼受职困民而利职竞由人然非深不足以经远非明勿庸以辅幽有如兹州俶构斯山罔兴化机物情未云周审今则地理顺谧水土平康物性充而形势强隂阳和而陵犯解易曰后以财成天地之道辅相天地之冝以左右民臣也者承君之义以致之民者也则鎭洋之创我后知始羣公作成乾坤交冝人物攸頼岂不谓财成辅相者欤非天下至深至明其孰能与于此惟李公抱英荷杰直气凛凛殆乎海其知而山其仁者也蚤由进士简擢御史绣斧所指霜宪峻肃当道駈豺黜落仗马庙堂扬明特起兹任然卧治东壖弦歌鸡割非大贤之路明辰大行独留巍声共山无折则民之怀矣永以有托公名端字表正枣阳人董其役者隂阳典术瞿坤医学典科杜璧也允明既纂瑑勒懿缀为铭诗诗曰
　　绎绎新州嶟嶟崇丘拊宁大流厚土崔崔刚民差差坎络坤维三壶委形日观授明五岳连衡阳侯效职波臣屏息其究安宅都台建勲羣公秉钧凝于州君六府维修人谋鬼谋以承天休乾清坤夷苍生熈熈重译秪一股肱其良庶事其康献于天王
　　又记　　　　　　　　　　　桑悦
　　孔子曰譬如为山又曰为山九仭传曰丘陵学山然则山犹可为可学者欤太仓前横娄江东接巨海元之至元十九年宣慰朱清张瑄于此通海漕兼市易海畨遂成华市延祐元年以昆山州治徙之于此后因海盗陆梁州复移昆山我朝呉元年立太仓卫洪武十二年分立鎭海并治一城荷戈与操耒者游居岁乆芒顿弗伦怯膏餧强治十年廵抚右都御史朱公瑄奏闻欲割昆山常熟嘉定三邑地之切近太仓者立为州以扶抑之上曰俞庙议佥曰骜悍欲敛跅弛欲绳纒纽欲划攭裕展拓克胜厥任者毋虑屈一人以伸全州人咸以湖广之枣阳李侯端素以学行名于时登黄甲官六察平生直道而行有忤权贵乆淹下僚非斯人勿克料理是州其骥足又滞一方混同众寡筭利害不足为侯惜乃推侯为州守侯至任经营百方整齐州治凡门堂牢库学校坛宇之属焕然一新又念州中山寡宻迩巨浸惟土足以胜水效东坡治徐造黄楼意遂于州后隙地因陵为高命典术瞿坤董工采土筑为三峰下连坡坂防以竒石山成侯名之曰鎭洋盖欲兹山运神畜灵利如五兵之在库险如长城之临鄙威如宿将之坐帷幄而凡浮泡微沬足以途扤屦与夫鲸波陆飞荡析居民之祸永永其无有也侯心其厚矣哉方为山之初侯与予相其向址告予曰予欲于其处为山山之上下植以锦卉并后凋难老之木络以亭馆公暇与州士夫觞咏其间论道古今斟酌民瘼不亦可乎予应之曰侯廊庙之具浮沉州县多厯年所公道不冺近司铨衡者举侯为四川监司官名闻于上不乆将为图南之举正王元之所谓未知明年又在何处者侯能一日乐于兹山欤侯笑而不答虽然已之与人相为盛衰草盛则衰谷已盛则衰人故为已千岁计者则不为人一日计计人于千岁者则不计已于一日理之必然者也侯自为吏持亷秉公信于老稚已不待言及治兹州兴衰举废立纲陈纪恒如不及至于重繁缨惜饩羊办一身以当是非毁誉之冲凡百建立恳恳若为曽计者正与为此山同果望身享其乐邪使凡为吏者皆能克其为已之心克之又克驯至于无己已无己斯人皆已如是则利与天下同乐害与天下同忧尧舜君民之道有外是哉若侯者亦可谓不负于吏者矣予旧常熟人新徙名数于州知侯心事最详因州判官浙江之兰溪龚侯诏求予言勒石以垂永乆遂为纪其事如此呜呼开州鼻祖侯功不刋州人后世亦为美谈曰犹望高子可望是山
　　賛　　　　　　　　　　　　陆晨
　　巍乎高哉惟兹镇洋三峰防秀五岳献祥一篑之土一拳之石积之絫之成此茂绩卓哉李侯出计孔竒夸娥巨灵天寔相之鎭我海陬固我地轴壮我一州登我百谷路不拾遗海不扬波四境奠安所借者多龙蟠虎伏鬼护神守巉巉岩岩苍苍茫茫有玉可韫有豹可藏纡纡徐徐盘盘曲曲路转峰廻深奥幽独旁栽嘉树襍植幽花恩流雨露秀发烟霞云气结构岚光澒洞韩诗态状诸或兼共侯惟公余委蛇徜徉一跻其巅俯观四方民有颠连举在侯目照被穷隂侯心似烛思桑子文章大家为侯纪功上磨其厓小子昭甫目击其盛歌颂攸冝芜词罔称投之山灵侯徳用昭地乆天长山无动揺
　　登镇洋山　　　　　　　　　沈周
　　水滙风冲海渺茫新州东压示雄强白滔万里登临近青并三山指顾长岁乆鱼龙扶地轴春深草树发天香邦侯卜筑功成后从此波涛不敢狂
　　太宗文皇帝御制寳山文碑
　　嘉定濒海之墟当江流之会外即沧溟浩无际凡海舶往来最为冲要然无大山高屿以为之表识遇晴昼风静舟徐而入则安坐无虞其或昼夜烟云晦冥长风巨浪帆樯迅疾倐忽千里舟师勿戒瞬息差失触坚胶浅遄取颠踬朕恒虑之今年春乃命将士相地之冝筑土山焉以为往来之望其趾东西各广百丈南北如之高三十余丈上建烽堠昼则举烟夜则明火海洋空濶遥见千里于是咸乐其便不旬日而成周围树以嘉木间以花竹蔚然竒观先是未筑之前居民恒见其地有山影及是筑成适在其处如民之所见者众曰盖有神明以相之故其兆先见皆称之曰寳山因名其所称而不易遂刻石以志之诗曰
　　沧溟巨浸渺无垠混含天地相吐呑洪涛驾山防嶫奔巨灵赑屭相嘘歕挥霍变化朝为昏骇神禠魄目黯眢苍黄拊髀孰为援乃启兹山当海门孤高靓秀犹昆崘千里示表郁防炖永令帆济无忧屯寳山之名万古存勒石悠乆同乾坤永乐五年四月初九日
　　寳山晴云　　　　　　　　　高宗本
　　驰驱万卒一山成寳藏含辉云自生隠约壶天浮瑞彩依微海市防新晴从龙目骇畨船客捧日欢腾水寨兵珍重吾皇洒宸翰千年草木被光荣
　　寳山在嘉定县东南八十里依仁乡永乐十年三月平江伯陈瑄督海运筑为表识上建烽火高三十余丈周围一十五里
　　震泽赋【有序】　　　　　　　　朱右
　　按禹贡震泽底定在扬州之地説者谓太湖也国语太湖韦昭注即五湖也书谓之震泽尔雅谓之具区周官职方杨州薮曰具区浸曰五湖又似与之不同吴越春秋又名笠泽吴地记云五湖者菱湖游湖莫湖贡湖胥湖汉货殖传吴有五湖三江之利太史公自序亦云登姑苏望五湖愚意震泽以其震荡不定而名具区以其既定而草薮聚为义而五湖者又太湖东岸五湾潴水之别溆今连属巳春秋时钓笠泽汉传吴志指为五湖皆即今之太湖也于是推本作震泽赋以极庶类之防衍明禹徳于不朽其辞曰
　　客有邹阳生号远游公子俶傥玮瑰超竒防伟衣白云之翩翩峩巍冠之韡韡神恍恍以欲逸风飘飘而凝伫于是上会稽探禹穴访遗踪超洞壑轺车前驱辎重纷错王子进之以笙鹤江令赠之以芍药遂乃扬帆钱塘鼓枻中吴将欲穷览山川壮游江湖造松陵主人而欢然从予主人曰子号厯览亦尝闻泽之大有三万六千顷者乎生曰未也可得闻欤主人曰唯唯夏名震泽周曰具区下属三江寔为五湖右接天目宣歙出溪之源左通松娄中江入海之洳众流之委羣利之储苕溪出其南溧水经其西五湾潴其东垂虹界其堤流甘泉之清液隠雪滩于北隈洞庭中起林屋天开渺彭蠡呑云梦驾雷夏轶孟诸杳不知其几千里之远畴能记三万顷之有余其泽则汪洋浩瀚汹涌奫潾弥漫涬溟涣涣沄沄流颷吹波结络龙鳞日光玉洁澄澶氤氲清澜凝漪锦花成文浪涛喷濆澎湃汯粼出雷腾虹蒸雨生云吸呼隂阳呑吐乾坤如潮汐之不测或早暮而异观飞扬荡薄迅复汨沦千态万状盖不可殚论其薮则碧沙漫衍黄石碔砆莎薜蒹葭白萍青蒲荇芹蕴藻茭菰荻芦蔓菁杜若江蓠蘼芜芡实鸡头草长龙须芰荷翠沃莲藕芬旉众物居之何可胜图其土埂则涂泥微露埤湿就干葴菥藨蒿茝芷蘅兰菖蒲马荔荃荪射干圬杨絮白水柳叶丹苹蓼早緑榆枫暮殷朱橘火齐黄柑金九连枝并秀骈集乎其间尔乃周流梗概溥览斓斑两两相峙蔚乎崇山其山则层峦昆仑叠嶂嶙峋岑嵚参差如陵如坟崔嵬崒陂陀纠纷上防仭冈下临湄濵控地轴以磅礴逐水曲而折旋马迹屹立以嶷嶷翠峰峻防以盘桓戞浮云之流景俯蛟龙之深渊空谷谽谺以无底磴道蜿蜒以相连其中乃有奉眞之祠供佛之堂琳宫道观梵宇禅房云烟缥缈金碧焜煌黄冠缁衣来往而尚羊谈賛空学幻言哤或登座以演法或击鲜而称觞驾白鱼之飞艎泝重洑之流光水产则黏蚝旋螺土蛤石花鳢鲫鲤鳜鱮鲿鯋缩项之鳊頳尾之鲂细鳞之鲈紫甲之虾稻蠏盈尺腯螯载车长蛟巨鼋穹灵鼍周游涵泳其乐无涯羽禽则晨鹄荘鸡防鹳鳬鹥交兼鸨鶂鸂鷘鸬鷀羣鸿来賔阳鸟攸居驾鵞远举鸥鹭忘机王睢并鹜属玉交飞振翮刷羽以遨以嬉来如风飘去似烟晞若乃绝岸之濵渐水之石或伏或倚或侧或立或方如珪或圆如璧或矗如峰峦或平如几席或滑如脂肪或廉如剑防或頳而赤或苍而碧或皎如玉或黝如漆为中流之厎柱若逆河之碣石恠恠竒竒荧荧砾砾斯又天造之神功而出于兹水之荡激也思昔夫差竞伯图勲鏖战于此胜负未分旌旗蔽空舴艋如云始鱼鼈以为乐终麋鹿以成羣乃若归钓之徒著书之士去国防夷泛舟西子亦复渺渺沧波茫茫白水主人之辞未终邹阳生肃乎改容喟然而叹曰甚矣世道愈下而人心之不古也吾子好学颇识典策不述职方之经邦而盛称兹泽之庶殖不思禹绩之胼胝而徒叹英贤于战国皆非所以极游览之望而察五行之至徳也遐思往古击节太息请即主人所闻而陈予之所得呜呼噫嘻浩荡方割怀襄未平九域混而莫辨百潦壅而不行支祁崛强于淮甸天吴披猖于海溟时维兹水震荡靡宁浡浡汹汹砉砉轰轰疑撼天而动地犹驾雷而鞭霆类不周触而天柱折若巨鳌抃而洲岛倾斯震泽之所以锡名也迨夫九载既南庶土交正波神受职川后奉令应龙画地以効功庚辰持防而制命导吴淞以安流别淮海而表境于时泽安其所水顺其性鸣者自停动者自静斯震泽之所以厎定也千载之下美哉禹功昏垫之害既远灌输之利无穷故渔人舟子之出入豪商薄宦之经从击楫鼓浪引帆随风莫不连樯接舳往来乎其中斯又具区所以出万民惟正之供也方今海宇清明朝廷宁谧内宣民化外修贡职农安其耕女效其织工习其业商估其直士守遗经民食余力风不扬波水不滥泆方鎭以宁土地垦辟开禹之疆广禹之绩是以九州之外咸仰圣育沾濡乎仁义涵泳乎道徳浃洽恩波沐浴膏泽渐摩浸润流衍洋溢天无亢燥之灾人乐沃土之俗试言其故则辟雍汤汤圣化行矣灵沼洋洋圣泽汪矣御沟溶溶生意茫矣溥徳川流达要荒矣下视一隅宁不隘杯水于坳堂矣主人于是竦乎乐闻怃然自失仰禹功之长存慨余子其何益相与鼓枻乎沧浪曽不芥蔕于胸臆乃起为诗歌以颂徳诗曰
　　于赫禹功配天比隆生我遗民宅于土中原隰畇畇江汉为东万世永赖惟禹功是崇　于皇禹徳立我民极手胼足胝救焚拯溺凿井而饮耕田而食靡谢天功焉知帝力　于昭太上示民以应眷祐我皇与民立命开禹疆土继禹作圣其混合四大维民之正　于穆圣皇惟上帝不常敬哉有土亹亹不敢康五岳四渎七泽九冈各修其职来享来王　来享来王受天之祐于万斯年睠我有土有土有民有子有孙有引勿替以颂斯文
　　太湖赋　　　　　　　　　　王鹏
　　吴之有太湖彷佛乎三万六千顷寔水徳之所钟乃江南之佳境跨三州而无限纳大象而绝迥淮海之维扬頼禹防而克静匪归虚之可方或云梦之堪并观其浩溔潢洋弥澷渺茫沉沉隠隠訇磕砰磅动荡地轴喷薄穹苍寻源委而未涯混朝宗而有常鄙纲络之羣流包涓滴之滥觞鼓洪涛之激逸沃玉蟾之盛光扇大块之怒气荡阳乌于扶桑灔灔乎不可以际飘飘乎莫之能傍滃焉如雾勃焉如烟汯澄澹沱漭緜延阳侯崛强而起立冯夷织翠而周旋象未凝之肧浑器已极之幅陨旷矣哉习坎之道不可以计往而兮罔知津来而濶兮渺无备此则太湖之大畧也若夫大鱼峥嵘老蜃蟉蚌巨鳞濯锦而展绡长鬛拂云而捎斗其静也则风烟帖寂四望一碧其动也则惊涛触天高浪沃日撇捩而林谷俱振吞噬而舟航若失其潏湟之际璇环之中隂连屋而烛夜珠光抹电而烧空神鳌怪鼍间见诧出耸兮可怖邈兮可踪复有豪渔旅旅千樯万橹挟任公之竒能效龙伯之歩武运若林之筌笭列排云之网罟然后鬛掉尾振迅儵撇砉曝采赤腮晃渊起溺大者丈余小者数尺或迎网而自献或饮钩而可得腥烟蔽昏数不可极其山则有东洞庭嶷然如立其上则有神人之府眞仙之宅乃左神幽虚之天南接罗浮北通岱岳王屋东连蛾眉西达故谓之洞庭地脉及有招提兰若丹青烜赫其石则如煤如铁谽谺珑透眼穿穴龙虬蟠结虎豹嶻嵲文士卑以楚辞謟人贡之魏阙其松则连云卧岛扪参厯昴修百仞广合抱材中栋梁势凌穹昊上有白鹤飞翔下有苍麕出没其中民居如城如市鳞次栉比骈甍连墁华榱接址大者则有陶朱猗顿之流海贾畨商之侣絫货如阜鬻产成庾靡分耄倪惟利是务间有以经史为生涯付光隂于膏晷道宗程朱诗法李杜作为词章云腾川鹜亦有务光巢许之徒长沮桀溺之辈待玉帛如尘嚣覩爵禄为泥滓乐考槃以自适耐枕流而成趣家必有园则千头木奴饱霜烂目其他樱桃枇杷杨梅卢橘梅杏桃李蒲萄椒栗絫絫如缀照曜风日翳游目之观瞻寔卒岁之衣食更有余峰七十有二灿焉如羣螺之堕玉盘者又岂胜悉举其迹哉辞既客有舟而过者曰子之知太湖之乐者如此而可惧者则有未知也是犹知火可燃炙而不顾其燬裂之祸知水之可饮可涤而不顾其沉溺之患者也先生曰噫予非不知也经不云乎飘风不终朝骤雨不终夕天地尚不能乆于其常吾惟谨于涉而简于出宁揜关高卧之固守何知扬帆骋兴之取忒故当顺其变之足虑难保乗其胜之偶得也欤客喜而歌曰奫奫太湖其波涟兮覃及四方王道平兮先生于是乃赓再歌曰太湖之深兮可以养我之心兮太湖之浩兮可以泰吾之道兮客乃胡卢舒襟挥袂再揖辞谢鼓枻而去











　　吴都文粹续集巻二十二
　　钦定四库全书
　　呉都文粹续集巻二十三　　明　钱谷　撰山水
　　五湖赋【此赋出艺文类聚上下有缺文重其古也録之】　杨泉
　　乃天地之源隂阳之所徂上值箕斗之精与云汉乎同模受三方之灌溉为百川之巨都居扬州之大泽苞吴越之具区南与长江分体东与巨海合流太隂之所毖灵之所逰追湖水而徃还通蓬莱与瀛洲尔乃详观其广深之所极延袤之规方邈乎浩浩漫乎洋洋西合乎蒙汜东苞乎扶桑日月扵是出入与天汉乎相望左有包山连以醴渎岝防崔嵬穹窿纡曲右有平原广泽蔓延旁薄原隰陂阪各有条格茹藘菼薍隐轸肴错冲风之所去零雨之所薄
　　初学记収杨泉五湖赋【作西晋杨泉与前文不同复録之】
　　余观夫主五湖而察其云物皇哉大矣以为名山大泽必有记颂之章故梁山有奕奕之诗云梦有子虚之赋夫具区者扬州之泽薮也有大禹之遗迹疏川导流之功而独然未有翰墨之美余窃愤焉敢忘不才述而赋之其辞曰濬矣大哉于此五湖乃天地之源隂阳之所徂上属斗牛之精与云汉乎同模受三方之灌溉为百川之巨都居扬州之大泽包呉越之具区南与长江分体东与巨海合流太隂之所毖灵之所逰追潮水而徃还通蓬莱与瀛洲
　　五湖记　　　　　　　　　王鏊
　　吴郡之西南有巨浸焉广三万六千顷中有山七十二襟带三州【苏湖常也】东南诸水皆归焉其最大者二一自寜国建康等处入溧阳迤逦至长塘湖并润州金坛延陵丹阳诸水会于宜兴以入【今寜国建康之水不由此矣】一自宣歙天目诸山下杭之临安余杭湖之安吉武康长兴以入而皆由吴江分流以入海一名震泽书所谓震泽底定是也一名具区周礼职方氏其泽薮曰具区山海经浮玉之山北望具区是也一名笠泽左传越伐呉呉子御之笠泽是也一名五湖范蠡乘舟出五湖口太史公登姑苏望五湖是也五湖者张勃吴録云周行五百里故名虞仲翔云太湖东通华亭松江南通乌程霅溪西通义兴荆溪北通晋陵滆湖东连嘉兴韭溪水凡五道故谓之五湖陆鲁望云太湖上禀咸池五车之气故一水五名然今湖中亦自有五湖曰菱湖莫湖防湖贡湖胥湖莫厘之东周三十余里曰菱湖其西北周五十里曰莫湖长山之东周五十里曰防湖防无锡老防周一百九十里曰贡湖胥山之西南周六十里曰胥湖五湖之外又有三小湖夫椒山东曰梅梁湖杜圻之西鱼查之东曰金鼎湖林屋之东曰东皋里湖而呉人称谓则惟曰太湖云
　　自蛎山东望震泽　　　　　鲍照
　　澜漫潭洞波合沓崿嶂云涨岛逺不测岗涧近难分幽篁愁暮见思鸟伤夕闻以此借沉疴栖迹别人羣结言非尽书有念岂敷文
　　泊震泽口二首　　　　　　薛据
　　日落草木阴舟徒泊江汜苍茫万象开合沓闻风水洄防值渔翁防窱逢樵子云开天宇静空明照万里早雁湖上来晨钟海边起
　　独坐嗟逺逰登防望长洲寥落星欲尽曈昽气渐収行藏空自秉知识仍未周伍胥既伏劒范蠡亦乘流歌竟鼔枻去三江多客愁
　　泛五湖效谢惠连　　　　　李绅
　　范子蜕冠履扁舟逸霄汉嗟予抱险艰怵惕经弥漫穷通泛滥劳趣适殊昏旦浴日荡层空浮天淼无畔依滩落叶聚立浦惊鸿散浪叠雪峰连山孤翠厓断风帆向巨壑云矗成髙防宇宙或东西星辰沉粲烂霞生澒洞逺月吐青荧乱岂复问津迷休为吕梁叹漂沈身讵保覆溺心长判呉越郡异乡婴童及为翫依稀古井邑嘹唳同鵞鹳举棹未宵分维舟方日旰征斯济川力若鼔凌风翰易狎当悔防临深罔知难
　　太湖秋夕　　　　　　　　　王昌龄
　　水宿烟雨寒洞庭霜落微月明移舟去夜静梦魂归暗觉海风度萧萧闻雁飞
　　泛太湖书事寄元微之　　　白居易
　　烟渚云帆处处通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水静无风避旗飞鹭翩翻白惊鼔跳鱼拨剌红涧雪压多松偃蹇岩泉滴久石玲珑书为故事留湖上【所见胜景多记在湖中石上】吟作新诗寄浙东军府威容从道盛江山气色定知同报君一事君应羡五宿澄波皓月中
　　早发赴洞庭舟中作
　　阖闾曙色欲苍苍星月髙低宿水光棹举影摇灯烛动舟移声曵管长渐看海树红生日遥见包山白带霜出郭巳行十五里唯消一曲慢霓裳
　　宿湖中
　　水天向晩碧沉沉树影霞光重叠深浸月冷波千顷练饱霜新橘万枝金幸无案牍何妨醉纵有笙歌不废吟十只画船何处宿洞庭山脚太湖心
　　夜泛阳隖入明月湾寄崔湖州
　　湖山处处好淹留最爱东湾北隖头揜映橘林千防火澄潭水一盆油龙头画舸衔明月鹊脚红旗蘸碧流为报茶山崔太守与君各是一家游
　　泛太湖　　　　　　　　　　方干
　　长天接广泽二气共含秋举目无平地何心恋直钩孤钟鸣大防片月落中流却忆防夷子当时此泛舟
　　湖中曲　　　　　　　　　　李商隐
　　阊门日中吴歌逺陂路緑菱香满满后溪暗起鲤鱼风船旂闪断芙蓉榦倾身奉君畏身轻双桡两桨尊酒清莫因风雨罢圑扇此曲断肠惟此声低楼小径城南道犹自金鞍对芳艸
　　除夜寄罗同年　　　　　　　王禹偁
　　郡僚方贺正独宿太湖棱堦下羞为吏船中秖载僧折梅和薄雪煮茗对孤灯应笑排衙早寒靴踏晓氷
　　舟泊太湖　　　　　　　　　罗处约
　　三万六千顷湖侵海内田逢山方得地见月始知天南国吞将尽东溟势欲连何当洒为雨无处不丰年
　　过太湖　　　　　　　　　范仲淹
　　有浪即山髙无风还练静秋宵谁与期月华三万顷
　　其二
　　平湖万顷碧谢客一开顔待得临清夜徘徊载月还
　　舟泊太湖　　　　　　　　杨杰
　　区区朝市逐纷华不信湖心有海槎入十丈虹寒卧影一千顷玉碧无瑕古今风月归诗客多少莼鲈属酒家安得扁舟如范蠡烟波深处卜生涯
　　同前　　　　　　　　　　李颙
　　旋经义兴境顿棹石兰渚震泽竟何在今惟太湖浦圆径萦五百盼目眇无覩髙天淼若防长津襍如缕窈窕寻弯碕迢递望岛屿惊飚扬飞湍浮霄漾悬岨轻禽翔云汉防鳞憩中许黯霭天将隂峣岩舟航舞冯河安可徇静观戒行旅
　　太湖阻雨　　　　　　　　　孙觌
　　白首对泷吏骍顔媿逐臣溪山不改色风雨解留人轗轲知天意漂浮住此身纷纷小儿女何必泪沾巾
　　大雾中自胥口渡太湖　　　　范成大
　　白雾漫空白浪深舟如竹叶信浮沉科头晏起吾何敢自有山川印此心
　　再渡太湖
　　囊风阁雨半晴隂惨淡谁知造化心委命浮沉惟一叶计身轻重亦千金红尘犹道不胜险白浪莫嗔如许深晩得芗山堪系缆卧听鼍吼与龙吟
　　太湖辞　　　　　　　　　赵孟頫
　　侬住东湖震泽洲烟波日日钓鱼舟山似翠酒如油醉眼看山得自由
　　渺渺烟波一叶舟西风木落五湖秋盟鸥鹭傲王侯管甚鲈鱼不上钩
　　云海亭望具区　　　　　　姜防
　　茫茫复茫茫中有山苍苍大哉夫差国坐占天一方夫差醉莲宫巨浪摇不醒越兵从何来夺我玉万顷年年亭上秋一笛千古愁谁能知往事飞下双白鸥
　　过太湖　　　　　　　　　唐桂芳
　　向晩推篷望羣山隠约青篙工排阵势野饭襍鱼腥水濶疑无地天低剰有星呉音相尔汝聊复慰飘零
　　同前　　　　　　　　　　许谦
　　周回万水入逺近数州环南极疑无地西浮直际山三江归海表一径界河间白浪秋风急渔舟意尚闲
　　同前　　　　　　　　　　张雨
　　溔防鱼龙戯僻侧鳬雁宿并吞三万顷寜不为小曲唯应鸱夷子曽泊西山麓
　　冬夜震泽风雪异常
　　晴暖不可恃一夕冬令变屡忘和煦恩惟曰祈寒怨老屋雪没隙广泽风肆便反覆鼓洪涛扬塞荒堑隐然洞庭乐勇甚阖闾战万物刍狗如埋没加蹂践凌晨往严冱野日复葱蒨仁哉天地心观斯复可见
　　过太湖　　　　　　　　　　李洞
　　众水东南会三江左右通夫差中习战范蠡此休功鸥鸟青铜镜鱼龙紫目宫扁舟嗟未遂萧散愧渔翁
　　同前　　　　　　　　　　程煜
　　击楫中流去西风客思催地吞南极尽波撼北溟回蛟馆悬秋月龙宫起夜雷濯缨人不见长啸倒金罍
　　同前　　　　　　　　　　　朱徳润
　　扁舟去何所渺渺太湖隂依依桑梓村拍拍枕寒浔飞云入遐睇鸟道横青岑篙师戒勿渡柔橹力不任我身虽骨立未宜折壮心放船当中流浩歌激清音何当披宫锦再作峨嵋吟
　　同前　　　　　　　　　　　杨基
　　天帝何年遣六丁凿开混沌见双青湖通南北澄氷鉴山断东西列画屏揜雨龙归霄汉暝网鱼船过水云腥乘风欲渡终吾老角里先生在洞庭
　　同前　　　　　　　　　　　徐贲
　　遥天散晓华疎星敛防采鸟声出林繁木叶过露改荒村几家成平波众流滙鸱夷渺无踪空烦舣舟待
　　同前　　　　　　　　　　　髙啓
　　长溪如白虹分走荆霅派具区纳羣流襟带三郡界太虚混鸿蒙元气流沆瀣初疑溟渤寛稍觉云梦隘茫茫雁飞迟防防帆度快雨来鼍报鸣风起鸥惊迈神龙作渊都岂复数鳞介珠光照水府不受白日晒朝看炮车云雪浪动澎湃声吹地将浮势击山欲坏黄头虽轻生捩柂不敢懈有时湛明镜峰吐青几块烟中树若莎波上舟如芥渔就沙防炊客来水祠拜震泽思禹功夫椒记呉败白鱼逢夏出黄柑待秋卖我性好游观夙负云水债欲寻鸱夷舸不顾渉险戒人生亦何爲世故自拘械万事风飘花百年露垂薤何当扣林屋秉炬访仙怪试探不死方为人起疴瘵
　　月夜游太湖
　　欲寻林屋隐还过洞庭逰逺水初涵夜长天尽作秋湖如青草濶月似白莲浮万壑风传笛三更斗挂舟叶应随鸟散山欲趁波流浩荡吾何适防夷不可求
　　舟过太湖　　　　　　　　　张羽
　　具区涵空濶一苇凌风度烟花乱晴天浪色生寒雾遥山含碧氛青蒲冒孤渚解带俯清流开襟散尘虑乍闻商妇歌或见渔航聚微茫姑苏城緑缛洞庭树缅思底定功疏凿有遗处怀安谅非贤临深岂无惧且当趣归棹沿洄难乆住
　　震泽
　　具区维南泽洪潴奠呉会并包潢污聚涵育鱼龙大崩浪撼坤枢水气积隂晦苍茫神灵遇极目光炯碎中有两洞庭秀色迥相对峭立根虚无接影浸淡瀩飞鸟去何穷长垣亘天外风波多险阻舟樯易倾坏细思怀襄初洪涛渺无界赖兹神禹功底定永无害吴越何区区向此角成败贤哉鸱夷翁临风发长慨
　　逰太湖　　　　　　　　　徐有贞
　　逰赏那分雨共晴从教水宿与山行画船载酒过林屋翠幰冲花入化城半夜放歌惊鹤梦三秋浪迹逐鸥盟闲居每续防赋醉后时吹子晋笙万里归来聊独乐五湖占断有谁争老天于我非无意明月随人似有情索靖也知忧世事谢安虽起媿苍生痴翁自笑痴犹在欲为皇家致太平
　　题太湖　　　　　　　　　施槃
　　木乔山秀草惟夭西距姑苏百里遥水泛具区留禹迹地连南越见胥潮霜林橘熟黄金颗石洞人吹碧玉箫叠巘层厓堪厯览白云飞处是夫椒
　　雨中过太湖望洞庭　　　　　呉寛
　　孤篷遥踔太湖心着雨髙山水墨深积气上蒸炊巳熟弱流西注压将沉不因迢递辞清赏转觉空蒙助醉吟诗里白公夸月夜未知竒观属春隂
　　归省过太湖　　　　　　　　王鏊
　　十年尘土面一洗向清流山与人相见天将水共浮落霞渔浦晩斜日橘林秋信美仍吾土如何不少留
　　逰湖
　　防徧南湖与北湖画船随处宿菰蒲青深着雨山如染緑净无风水似铺玉带蟒衣争快覩凤笙龙管醉相扶轻桡又转东湖去何似当年范蠡图
　　再防南湖
　　漾舟出深港舟人问安之我行无定在信彼天风吹东西与南北逺近齐所宜连朝风雨颠晴明喜今兹鸣笳发湖口兰桡荡轻漪红鳞拨剌惊鸥鹭相与飞扣舷激吴歌续彼沧浪词风云忽变色前山雨将来劝君速回棹无为逮崦嵫
　　丁丑八月二十日与弟侄辈泛太湖石蛇山舟发防雨后雨大作抵销夏湾蔡九逵舍明日连雨防兴索然乘便风还家则日出皎然矣为之一笑赋诗纪之
　　载酒张帆信所如青山含雨转糢糊虵丘咫尺翻成逺夏渚逍遥可作娱世事无端还自笑秋隂有象若为图始知白傅真堪羡五宿澄波皓月湖
　　自胥口入太湖　　　　　　徐祯卿
　　洪波终古泛茫襟绕羣山地轴长水脉润资南国逺仙家深构玉堂凉沙边过雨龙腥暗防下分飱客鲙香许把一笻随一杖不将昆阆羡虚皇
　　奉和徴明过太湖
　　浮光滉滉漾瑶空神浸千年説禹功寒涨平烟吞越分虚涛入夜撼蛟宫遥汀呖呖悲秋雁落日防防飏网风堪笑呉儿心似铁轻舟冲逆驾扁篷
　　与徐太史入太湖　　　　　胡缵宗
　　十载襟期震泽逰蓬莱仙子忽联舟巃嵸水抱两山石缥缈云连三郡楼轻帆时傍溪桥出明月空随星汉流七十二峰乘浪起淡烟疎雨带渔讴
　　泊太湖呈座主守谿公
　　潭潭相府洞庭隈渺渺晴马迹堆常日谈经鹤驾至及时束帛龙函来一尊独俯五湖坐半榻斜依百渎开东阁门墙趋侍地紫薇犹见烛三台
　　太湖六首
　　茫茫四郡尘嚻外渺渺五湖烟雾中若更无山天地溷纵云有石水云空澄潭日出渔防集遥浦潮平贾棹通为谢东庄王相国金庭玉柱属三公
　　楚有洞庭江与滙呉有洞庭海欲连水心楼观疑无地渡口溪桥别是天子夜月波寒浸玉秋空药杵净春烟翩然鹤梦惊初觉七十二峰何处仙
　　仙坛窈窕防茫外春水弥漫混池中乱石巉岩犹齧浪羣山缥缈欲浮空沉沉玉洞千年隔皎皎银河一派通鹤月明堪载笛扣舷何处覔苏公
　　傍海月生潮不至縁江路隔水还连【太平有垻】两山云出东西树五夜星摇上下天洞口鳞鳞千顷玉水心皛皛万家烟鸟喧花发壶觞乱太守颓然醉若仙
　　即看鹤驾盘湖上拟有仙曹集洞中日月隔桥生碧海星河当户动遥空天围春树千村合山漏秋涛十郡通独放扁舟载王敕白云深处问三公
　　天外洞庭遥隔絶日边钟阜近勾连翩翩凤驭三千地嫋嫋鸾箫十二天春涨绕湖山潄石秋晴合浦水围烟百篇斗酒谁能述空忆当时李谪仙
　　胡太守孝思奉诏存问过太湖有作次其韵四
　　首　　　　　　　　　　　王鏊
　　东南巨浸茫无外吴越交争向此中漠漠雁飞愁欲堕帆逺若乘空楼台倒影星河动花木交隂岛屿通倘沐皇恩分一曲他年请爵太湖公
　　林屋峰前受一防渚鳬汀鹭住相连久尘殿阁三台地归占东南一洞天诏下屡沾新雨露林间还与旧云烟自从白傅来防后直到君侯两似仙
　　太湖三万六千顷七十二峰烟雨中万壑奔流秋野濶孤松倒挂寒潭空恍疑灵境与凡隔岂谓人寰有路通画船五宿湖波里千古风流始属公
　　洞庭东西双玉峙物外地脉相勾连雨后人耕陇上陌月明犬吠洞中天红蒸逺岫上朝日暝入孤村生暮烟渔郎再到忽迷路错比桃源道是仙
　　入太湖谕祭溪翁相国　　　　胡缵宗
　　烟云淼淼水冥冥七十二峯何处青东山日出鱼龙浴西崦风回松桂馨一代君臣崇旧典两朝勲业注新铭銮坡供奉空莲炬细看三台夜夜星
　　胥口　　　　　　　　　　　范成大
　　扁舟拍浪信西东何处孤防万里风一雨快晴云放树两山中断水粘空
　　再渡胥口
　　古来此地快蓬心天绕明湖日照临一雁云平时隐见两山波动对浮沉衰髯都共荻花老醉面不如枫叶深罾户钓徒来问讯去年盟在肻重寻
　　发胥口达包山　　　　　　　蔡羽
　　秋水连空鳬鹜长沧洲菰米饭初香地寛不辨帆来影云起遥疑石上房青壁常含芝草秀朱苞新染橘林霜年年佩劔嗟防子莫笑南山豆尽荒
　　旦发胥口经湖中三首　　　　王宠
　　瀛壖委菹薮地险隘山川浑沌自太古泱漭开呉天仰饮咸池津俯灌东南偏龙宫掲瑰丽鲛室閟幽孕化晨阳吐涵虚宵象悬洪流既漰沛列嶂亦回延云标海上阙石秀镜中莲开冬睠肃气落木浩无边黄鹄有竒翼八表恣周还倘遇浮丘公歘忽蓬莱巅
　　其二
　　夙有丘壑尚缅怀鸾鹤踪扬帆忽天矫赤水骖虬龙五湖泻杯掌三州荡云胸金屏匝地轴玉镜开天容秩则四渎亚浸维百谷宗丹丘驻日月瑶艸连春冬绛气恣萦薄青霞何复重仙人蜕化处千载容芙蓉咄哉委腐防絶顶巢云松
　　其三
　　逰子恋清晖舟师谑髙浪水宿济前湍蓐食凌穷嶂云帆诧多竒霞石非一状龙性巳难驯鸥机弥浩荡灵妃曵翠旗川后搴绡帐苍茫天外殊澒洞风涛壮安流神禹功长啸鸱夷放昔人巳摧頽宇宙空俯仰感徃不复悲追来胡弗畅纵辔万壑巅振衣三岛上彼美战胜贤薜萝遥在望
　　泊胥口太湖月下作　　　　　胡缵宗
　　一年此夜月如昼万里兹行榻似桴云涌楼船天上坐树围箫鼔镜中浮两山的的河初挂百渎盈盈星欲流况有玉堂徐学士一尊长啸洞庭秋
　　晩登木渎小楼　　　　　　　范成大
　　万象当楼黼黻张阑干一士立苍茫云堆不动山深碧星出无多月淡黄宿鸟尽时犹数防归鸿惊处又斜行松陵正有鲈鱼上安得长竿坐钓航
　　舟次木渎闻庶子学士入山不得相见赋诗寄
　　之　　　　　　　　　　　　陈基
　　布帆西望疾如飞影逐髙云入翠防欲与赤松俱隐去却骑黄鹤几时归烟霞梦寐无深浅尘世功名有是非白首君恩俱未报可容终采碧山薇
　　过木渎　　　　　　　　　　呉寛
　　舟行三十里初向渎川过客路偏逢雨人家尽枕河桥横光福岭水接洞庭波倐尔嗟春及田间见倚蓑木渎在胥口之东九里香水溪在焉
　　上沙夜泛　　　　　　　　范成大
　　困倚船看斗斜起来风露满天涯亭亭宿鹭明菰叶闪闪凉萤入稻花月下片云应夜雨山根炬火忽人家江湖处处无穷景半世红尘老嵗华
　　上沙
　　水边犬吠隔疎林篱落萧森日半隂繁杏锁红春意浅晩梅飘粉暮云深
　　上沙遇雨快凉
　　刮地风来健葛衣一凉便觉暑光低云头龙挂如垂筯雨在中峰白塔西
　　上沙田舍
　　更无云物起防隂陇亩人家各好音嵗晩阳和归稻把夜来霜力到枫林儿童笑里丰年面鸟鸟声中落日心酿秫炊秔都入手賸腰脚办登临
　　上沙舍舟登陆
　　村北村南打稻声竹舆随处欵柴荆斜阳倒影天如醉明日山行更好晴
　　香水溪分派绕出西山而东为上沙水
　　晩渡白洋湾　　　　　　　　王鏊
　　扁舟深夜尚孤征兀坐篷窓看月明两防秋虫互相应不知端复为谁鸣
　　白洋湾亦太湖文流东出呉山之南
　　石湖赋　　　　　　　　　　莫旦
　　鲈乡子归自天上休于林下户有清风门无俗驾卧白云扵空山听天籁于秋夜时维春暮琴书余暇乃拉客爲石湖之逰聊以乐升平之化于是乎乘画舫挂轻帆开芳尊具盘飱往来乎緑杨芳艸之地夷犹乎碧浪清波之湾陋泛舟之访雪鄙携妓之逰山酒半顾谓客曰水之潴而为湖者世固不少湖之著名于世者人亦共晓如彭蠡洞庭震泽青草非不万顷茫茫千里浩浩然蹈之者身危望之者胆掉不若是湖也规模虽小而有逰观之美气候虽防而有人物之秀【叶】观其一水所滙两界中分北之半为吴邑南之半为松陵西拥横山东望呉门溶溶漾漾渺渺沄沄入夜则月华而星彩当昼则镜明而练纹列屏嶂于羣岫开图画于诸村九夏之林峦拥翠三春之花栁争妍【叶】风月富万家之台榭帆樯渺千里之烟云叶苹花之遂性浴鸥飞鹭之相亲采莲人欸乃于逺近劬书子唔吚于旦昏佞神徼福者贵贱接踵携朋玩景者节序相仍肩舆逰骑之不絶朝钟暮鼔之相闻水际度渔歌兮牧笛谷口依樵担兮耕犁【叶】春醉街头何处胜逰公子晩妆楼上谁家倦绣佳人此其大畧也若夫溪山之美景物之胜则上方矗矗兮台殿重叠茶磨盘盘兮草木葱蒨宴宫仙人二里兮秀接楞伽丹霞桃花二坞兮青连吴岭红蓼渚兮紫薇村观音岩兮吴王井治平寳积兮二寺相角姑苏拜郊兮两台未冺行春越城二桥之雄伟御书绮川二亭之深静鱼城兮酒城殳泾兮彭泾越来溪兮未湮越王城兮半崩李墅新郭兮人多龙断范村莫舍兮家有科名其物则田有嘉谷林有美木水有禽鱼原有雁鹜芍药如杨海棠似菽范村夀栎绮川夀朴磬口之梅佛顶之菊伤荷藕兮梅花蕈吕公茭兮桃枝竹可以适口而充肠可以悦心而娱目其人则夫差之覇呉夀夣之分封抱越仇而思报乃扵此而卧薪【叶】雪檇李之前耻会黄池而争雄可谓能慷慨以立谋隐忍而成功者也夫何狃会稽之得意谓桐梦其佳卜许敌人之行成受美姝与神木起姑苏之髙台乃荒滛而纵欲外伯嚭兮舌如簧内西施兮顔似玉朝弦兮夕管燕歌兮楚曲使国祚兮陵夷忍吾民之鱼肉太子友徒借螳螂以为喻伍子胥空指麋鹿以忠告抑孰知甞胆之决于复讐犹疽囊之终于溃毒是以苏台之歌舞方殷而越溪之兵戈巳逼【叶】亟起视其四封蔑一夫之持矟嗟乎悲夫可为痛哭于是援旧恩以祈哀竟伏剑而瞑目何昔日之雄飞而今时之雌伏使仲雍之祀中絶而泰伯之风可忸盖吉防由人自召非天为之祸福且也览遗迹而怀古可殷监而警俗自是以来寥寥千载怅人物之巳非惟湖山之长在有宋隆兴人才挺生则有文正范公一代人英衔命帝阙气压邉庭二府柄用诚哉股肱文章功业辉辉汗青所以光孝两朝代有科名厯官郡邑循良有声括田令下权要纵横公独违诏烈哉忠贞所以理宗制词有仁人之褒至今为湖上之美称然而丁谓何人亦来经营虽有真宗之诗难逃五鬼之评回视二公不啻井防之偎神凤防粪之污太羮者也惜哉天眷圣朝明良际会则有都司徒之功业许冢宰之声誉朱训导之文章呉同知之诗句莫侍郎与陈知府之勲名盛居密与张南村之髙致至于吾师顺庵以卓行而諡贞孝吾父由庵以进士而膺郡寄御医盛公三朝宠遇之数公者俱列乡贤而祠百世者也其他科目联翩簪缨熀燿或奋身于鹗荐或笔札之擅妙皆石湖秀气之所钟难以枚举而相告客闻此言唯唯诺诺扣舷浩歌洗盏更酌俄而苹末风起西山日落皎皎天上嫦娥动人间之鼔角举百觞而共醉有不尽之余乐呜呼噫嘻人才之生何代无之诵孟子然而无有之句则知是湖也岂无如前数公之鸣于盛时者乎
　　游石湖记　　　　　　　　朱逢吉
　　姑苏之西不一舍而近有石湖可千余顷岸左右皆居人襍植桃栁梅竹其下帀水率蒲荷菱芡之属中涵澄波犹氷鉴然沙鸟飞帆出没徃来无虚时具区横其南良田沃壤绵其东越来溪络其北层峦叠巘环其西背具区行数十里至湖西而止峙为三峰盘旋如盖由山麓抵絶顶可三里晋支遁尝栖其上唐因建梵宇曰楞伽后立浮图岌岌撑太虚若欲飞动前辟小殿列为神像者五自前代时城内外暨村落百余里间男女稚耋当春夏月逺近各相率舟行载酒肴杂乐戯具徒行乘马驴竹兠以壶榼食器自随或登岸以乐神日肩摩迹接毕则宴逰以乐太平逮今如之今年正月余奉诏理水是郡偕呉县判簿济阳江君率民循行田间筑隄防疏壅障遏奔激夙夜从事罔敢怠舟尝过之未暇一登览二月既望行次湖上适以风波遂辍棹登岸君曰今幸农事周水之泊田他乡者巳渐缩惟濵湖敛否莫覩盍相与凭髙览之遂登峰之巅四顾其下田向所谓溺者苍翠覆阡陌井井乃瞩呉西羣山如穹窿灵岩如天平阳山荐福如狮子横山黄山吴山小者离离如青鬟螺髻髙者列翠屏参差出烟树杪湖波莹然在足底殆天啓画图信为逰乐之境余所莫及抵暮寺主僧德啓倒屣出翠防亭延观双冷泉扫榻以宿时治平僧清渭先在坐焚香煮茗相与清话翌日下山复歴诸村墟若木渎若光福若横金及过具区登包山督促成农功于是堤之圯者整頽者立坎者夷水以车力入于湖溪田野渐复故脩禊日舟过湖濵入治平精舍值僧渭松隂中相与尚羊观吴之冽泉及深沙神池泉池所甃石巳撤毁所存潢潦一洼而巳遂纵歩登中第二峰披蓁芜摄衣以上可三百武其颠方整若印故老相传呉王夫差尝即此为祀天之所俗因呼拜郊台外缭崇垣循湖堤坡陀起伏如昔向有寳积寺居其麓今丛荆野蔓悉莽为狐防之墟兴废不常无足慨者独其北第三峰未登翌日老僧净日直其舍后薙荒秽取道丛篁曲折间攀援而上殆数十寻峰顶状如磨故名茶磨山当石窍中出泉一不溢不涸甚清冽可爱峰之北下瞰湖尾潴为莲花陂山之环拱腾蛟翥凤至湖以峙者竒秀萃此止峰诚中冠治平寺独当之峰左则枕湖有二桥联络东曰越城西曰行春其傍有亭宇俯临湖波乃即樵径﨑岖而下入面湖佛祠祠裂巨石凿岩洞幽邃清絶襍树隂翳樛枝交其上岩下泉一池黝碧深百尺许鱼洋洋防其中飞石梁其上逾数仭过此而北岩中立石斵大士像前为小轩尤竒因少憩俄见树杪悬一蛇可三四尺色苍碧初疑为蔓童子以砾掷之輙昻首空中腾及他枝而去老僧以为异云至亭下有刻石湖二字字盈尺其两间玺文一曰御书之寳小字三曰赐成大且有表文乃知宋人范成大当孝宗朝为参政乞归老石湖故有是赐表即其上谢者按苏州志载公以文学政事著名其归于斯园堂亭榭防乐之所非一湖因之以称今遗址漫不可攷独湖北数里山曰天平文正公祠犹存今四百年山林蓊蔚如故所置义庄子孙防其泽未穷是知君子惟道徳为永世之本山水未足云然古明达士防览所至必纪其见闻所以益智识今余老而无学于格物致知之道不敢不勉故记永乐二年甲申春三月五日檇李芝山老樵朱逢吉记
　　御书石湖二大字跋　　　　范成大
　　淳熙八年三月庚戌制书擢臣居守金陵闰六月丁亥朝行在所庚寅辞后殿翼日既望诏锡清燕苑中皇帝亲御翰墨大书石湖二字以赐天纵圣能防艺超絶典则髙古如伏羲画体势竒逸如神禹碑日光云章垂耀缣素环列改观禁籞动色臣惊定喜极不知抃蹈昧死奉觞上千万嵗夀奉寳书以出越五日至石湖藏焉石湖者具区东滙自为一壑号称佳山水臣少长钓防其间结茅种木久巳成趣春秋时吴台其隂越城其阳登临访古往迹具在污莱露蔓千七百余年莫有过而问者今猥以臣故彻闻髙清天光溥临燕及荒野由开辟来未覩斯盛裴度李徳裕皆唐宗臣緑野平泉亦声震当代揆今所防无传焉何物么防独冒宠赫百身万殒莫能负载臣蒲柳早秋仕无补益县官倘晼晩不休奸止足之戒则将上累隆知俯媿初服臣用是惧冀幸少日遂赐骸骨归老湖上宿卫奎璧与山川之神暨猿鹤松桂同在昭回中一介姓名亦因是不朽使后世知臣属厌荣禄得全扵桑榆以无辱君赐则陛下丕显休命不委于草莽庶几报恩之万一臣既摩刻扁牓又被之琬琰以传且附着臣之自叙云
　　圣笔石湖大字歌　　　　　杨万里
　　石湖仙人补天手整顿乾坤屈伸肘迩来化作嬾卧龙咳唾珠玑潄琼玖五云万里天九重玉皇深拱蓬莱宫岂无九虎守阊阖北门半扉当朔风夜令云师敕风伯鞭起卧龙湖底月湖水卷上天中央却锁北门防风雪仙人御风乘防云玉宸殿上朝帝真帝将北斗酌天酒氷桃碧藕脯麒麟传呼玉蜍吸银浦黟霜调氷浇月兔洒成羲画河洛书白璧一双浮雨露石湖二字天上归奎星璧宿落山扉昭回不饰吴苑艸姑苏台前近太防诗人不直一杯水自是渠侬命如纸教人妬杀石湖仙手揽星辰怀袖里
　　又约邻人至石湖　　　　　范成大
　　窈窕﨑岖学种园此生丘壑是前縁隔篱日上浮天水当户山横匝地烟春入葑田芦绽笋雨倾沙防竹垂鞭荒寒未办招君醉且吸湖光当酒泉
　　与周子充侍郎同宿石湖
　　幽香馥蕙帐清梦安且吉萝月堕苍茫松风隐萧瑟晓禽啄且鸣唤我起盥栉钩纳云涛滟滟浴初日金钲忽腾上倒景落书帙佳晴有新课晒种催蓺秫从今不得闲东皋草过膝
　　壬辰三月十八日石湖花下
　　夜饮海棠月朝漱山茶露儒枯木形受用侈如许荆扉隔黄尘谁识花岛路惟有瘦筇枝共饮园中趣林神酿余春政尔美无度葱茏千万重芳意未渠暮风香荐秀色鼎爼谢腥腐虽无稻粱谋扪腹有余饫
　　壬辰七月十六日侵晨石湖路中书事
　　白葛乌纱称老农溪南溪北水车风稻头的皪黏朝露歩入明珠翠网中
　　初归石湖
　　晓雾朝暾绀碧烘横塘西岸越城东行人半出稻花上宿鹭孤明菱叶中信脚自能知旧路惊心时复认隣翁当时手种斜桥柳无限鸣蜩翠扫空
　　次韵蜀客西归者来过石湖并寄成都旧僚
　　走遍埃尘倦鸟还故乡兀在水云间黄梁饭里梦魂醒青箬笠前身世闲鸥鹭飞来俱玉立松篁岁晚各苍顔岷峨交旧如相问铁锁无扃任客攀
　　次韵同年杨使君同泛石湖舟中见赠
　　客舫中流下人家夹岸看洛花堆锦暖吴藕镂氷寒莫厌清欢暂湏知后防难小诗烦本事任秃彩毫端曲误不须顾客狂当好看日斜双桨急风驶夹衣寒賸説归田乐休歌行路难石湖三万顷何处覔忧端北渚乘风渡西山带雾看袖单嫌翠薄杯浅怯金寒宿雨収全易春酲解却难且留行色住重肯过苏端乾道辛卯嵗三月望夜与周子充内翰泛舟石湖之间夜艾归宿农圃距今淳熙巳亥九年矣余先得归田复以是夕泛湖有怀昔游赋诗纪事
　　石湖花下浮春空忆共仙人同短篷三年半醉吹笛去棹入湿银天镜中鹤鸣唤归斗未没却歩扶疎花底月不知行到碧桃边但见天风吹积雪月圆月缺今几回依旧满湖金碧堆仙人还上玉堂宿合有片时清梦来一笑流光飞电抹嫦娥相对两愁絶桂枝应亦老无花蟾光不须疑鹤发
　　晩归石湖
　　何须车马炫乡关只作归农老圃看梦里曽腰青结佩年来新着惰游冠和烟种竹聊医俗带月闻蛙不在官久矣此心恬不动如今并与此身安
　　午窓遣兴家人谋过石湖
　　云日初収破柱雷小窓坐稳兴悠哉熏炉花气朝酲解茶鼎松风午梦回谢客门兰风动竹惜春时节雨肥梅画船破浪亦一快闻道湖光如酦醅
　　将至石湖道中书事
　　水绿鸥边涨天青雁外晴柳堤随草逺麦陇带桑平白道呉新郭苍烟越故城稍闻鸡犬闹童仆想来迎
　　三月十六日石湖书事三首
　　春事日以阑暑隂正清美拖筇入林下秀緑照衣袂卢橘梅子黄樱桃桑椹紫荷依浪花颤笋破苔色起风日収宿隂物色有新意隣曲知我归争来问何似病恼今有无加饭日能几掀髯谢父老衰雪巳如此
　　种术二十年手开南野荒苒苒新嵗月依依旧林塘污莱擅下湿岑蔚骄众芳麦母尚能瘦竹孙如许长忆初学圃时刀笠冒风霜今兹百不堪裹帽人舞将龙钟数能来犹胜两相忘
　　湖光明可鉴山色净如沐闲心惬旧观愁眼快竒瞩依然北下凝尘满书簏访我乌皮几拂我青氊褥荒然赋逺逰幸甚遂初服老红饯余春众緑自幽馥好风吹晩晴斜照入疎竹兀坐胎息匀不觉清梦熟
　　石湖中秋二十韵十二年前尝与工部兄及賔客为此逰今有隔世者怀旧而作
　　野外行吾意城中寄却愁半秋三夜月千古五湖舟涌地金芒发行天玉镜流珠星沉不现银汉黯如収髙浪连三境长风近十洲水天双对影身世一浮沤逈白包元气空明熨病眸只怜心浩荡不管髩飕飗放棹眞狂矣关门有此不四并非易事一笑亦难谋急管参渔笛清歌间棹讴逢迎成邂逅啸咏劝绸缪女撷苹花献妻倾竹叶酬今宵如不饮何处可忘忧忆昔谁同赏于今嵗恰周陟冈睽鲁衞伐木怆应刘独叹灵光在能追汗漫逰大都縁未尽岂是病都瘳纵意褰篷席轻生倚柁楼节宣诚小爽犹胜赋悲秋
　　与防子明同过石湖
　　契濶相逢一笑懽当年森桂共骖鸾试谈旧事醒村酒仍趂新晴暖客鞍梅粉都皴啼宿雨栁黄不禁展春寒从今鼎鼎多幽事仍喜蛙声不在官
　　次韵徐提举防石湖三絶
　　三径荒芜岫愰开锦车何事肯徘徊春风想为髙人住落絮残花好在哉
　　日脚烘晴巳破烟山头云气尚披绵却须多谢朝来雨洗净明湖镜里天
　　天上麒麟翰墨林当年手笔擅文心欲知万顷波中意但向三篇句里寻
　　除夜自石湖归苕溪三首　　　姜防
　　细柳穿沙雪半消呉宫烟冷水迢迢梅花竹里无人见一夜吹香过石桥
　　笠泽茫茫雁影防玉峰重叠防云衣长桥寂寞春寒夜只有诗人一舸归
　　桑间篝火却宜蚕风土相传我未谙但得明年少行役只裁白苎作春衫
　　游石湖　　　　　　　　　郑元祐
　　越来溪上水融融闲蓦防夷棹底风暖雾黄消治平寺烧痕青入馆娃宫笙歌作乐年年少鱼鸟关情处处同吊古从来易兴感尚循华髪系孤篷
　　陪陈敬初逰石湖　　　　　　戴良
　　束髪企名都宦逰及兹年遂陪登瀛客来上泛湖船水光耀残日林影溢中天岩穴停桡见楼台鼓枻看苍苍敛暝色羃羃曵寒烟菰蒲有余凄鸥鹭相与闲窈窕趋回浦荡漾媚遥川水宿怯宵清篷卧爱月穿俯视潜夜鱼仰睇冲晓鸢窘身惧浮霄敛迹惭跃渊何当谢冠履歳晏此盘桓
　　石湖写景　　　　　　　　髙文度
　　阖闾台下越来溪处处西风飏酒旗翠壁丹梯开短轴黄花红叶入新诗镕金霜蟹需髙价蘸甲香醪辄满巵落日去程驴背稳短琴双笈一童随
　　与客携乐逰寳积山泛石湖　　髙啓
　　云山拥春郭烟花涨晴川看花入山中诸峯恣攀縁客吹玉管笙合以金柱弦清音度碧嶂松风助泠然宛若鸾凤吟要眇入紫烟行人尽矫首谓遇云中仙下山兴未阑相携更登船虹収岭外雨鸟没湖中天岚翠破夕阳楼阁影倒悬酒倾緑脂腻鲙斫璚丝鲜独恨无红妆清波照婵娟防风吹帆缓欲使归途延众賔起懽呼舟仄水浸舷回舻掠寺过杨栁山门前此地有离宫美人艳当年罗裙罢春舞艸色余芊绵况我惜此逰冠盖十里连重来复谁在新知满中筵人事竟若斯今古俱可怜能逰即称达何须问愚贤我欲叫冯夷捧月出海边醉后不归去月照舟中眠
　　石湖与戴叔能怀雪坡大参　　陈基
　　乘时登扫匪防盘故旧相携尽楚冠兵革战争虽未息湖山陶写有余欢辋川賔客惟裴廸江左功名独谢安想见凤凰池上路秋风吹佩玉珊珊
　　石湖送别　　　　　　　　王汝玉
　　青山嵯峨云外起下有澄湖绵十里春风吹雨洗吴天天净湖明玉镜圆范公昔日曽逰处水色山光带烟树春明画舫载笙歌独有逰人自来去美人从此赴京师湖上杨花正乱飞歌罢湖船前度曲佩声归去侍丹墀至正戊子春季雨中张伯玉顾仲瑛同游石湖诸山宿寳积寺赋花防曲　　　杨维桢
　　三月十日春蒙蒙满江花雨湿东风美人盈盈烟雨里唱彻湖烟与湖水水天虹女忽当门午光穿漏海霞裙美人凌空蹑飞歩歩上山头小真墓华阳老仙海上来五湖吐纳掌中杯石山枯禅开茗盌木鲸吼罢催花板老仙醉笔石兰西一片飞花落粉题蓬莱宫中花报使花信明朝二十四老仙更试蜀麻牋写尽春愁子夜篇
　　和　　　　　　　　　　　　顾悳辉
　　真娘墓下花溟蒙碧梢小鸟啼春风兰舟摇摇落花里唱彻吴歌弄呉水十三女子杨桞门青丝盘髻郁金裙折花买眼一回歩蛱蝶双飞上春墓老仙醉弄铁笛来琼英起作回风杯兴酣鲸吸玛瑙椀立接鸣筝促象板午光小落行春西碧桃花下题新题西家忽遣青鸟使致书殷勤招再四当筵夺得凤头牋大写仙人蹋踘篇九月八日逰石湖与祝大参刘廷美佥宪聨句
　　待韩永熙都宪不至　　　　徐有贞
　　明日重阳今日逰搀先来赏石湖秋青山有意邀诗棹黄菊多情送酒筹乌帽任从风外落绯袍不向坐中留同归同老应难得莫把茱茰叹白头
　　次天全诸公石湖联句　　　　韩雍
　　吴下衣冠集胜逰扁舟逰遍五湖秋未能执笔陪联句懒得逢人説运筹緑野文章传在洛赤松心事弃封留赓歌趣我归来兴莫道非才尚黒头
　　石湖氷阻聨句　　　　　　王鏊
　　西首恋松楸扁舟乘晓发行行抵斯湖【铨】望望指巨缺曽氷塞长河流澌截轻筏【鏊】大块噫余威冥令仍烈帆集比鱼鳞防妥蜕龙骨【铨】人断越城桥雁杳尧峰窟【鏊】嵯峨峙玉山璀璨恍银阙或碎若雕锼【铨】或铦如斧钺或垂如玉钗或挂若象笏【鏊】鼇足欹莫支鹏背负如阏【铨】造烦鲁遽工解倩师襄哲夏虫语应疑【鏊】宵孤渉还歇戒自履霜初【铨】藏岂凌隂节山腰助谽谺泽腹増嵽嵲【鏊】上下坤干东西混吴粤王祥鲤莫持【铨】孟宗笋堪掘国忠信难倚灵均未须淈【鏊】进如狼跋胡行乃车无軏舟子立招招【铨】行人意忽忽一苇未能航五丁未渠伐【鏊】飞渡谅斯难来归怪时咄况当阳生辰正值春王月谁乘浮海桴【鏊】莫惜凌波韤行止岂偶然聊歌记颠蹶【铨】
　　石湖
　　兹地屡经行孤亭坐寥濶今来悚具瞻画栋映轇轕久闻玉川史新表石湖嶭缅怀文穆公弗翦越城茇穹庐受书争劲气凛莫夺岷峨开府议髙深藐谁剟阜陵借褒贲益国推挺拔天镜阁澄玉雪坡达枿甫辞狼胡疐尚説虎须捋因人地逾重怀古心尤渇嵗事荐苹蘩登庸绍衣鉢乡里重衣冠邦君事袒割君功巳奏成我冗敢辞拨方愁积潦深忽见隂霾豁天公如有待我兴其可阏舟借花边维道屏松下喝未获从骏奔犹幸瞻履□山僧具袈裟田笠襍缁撮展席俯清泠开园撷芳辣野坐厠渔樵丛谈参毳褐呦鹿杳不闻防儵滢堪掇盟与沙鸥亲吟免山蝉聒陈迹俯颓垣流芳仰先达五湖胜全贡三峡恐始脱帆影逺若凝波光澹如醊石梁卧湖心浮图见林末髙歌和沧浪清梦黄闼倡酬忘诠次今古借囊括归帆指西日天际云一抹
　　舟过上方湖　　　　　　　桑悦
　　前辈髙贤泛石湖许多好句落姑苏伤哉两度湖边过旧学荒来一字无
　　过石湖　　　　　　　　　　徐源
　　湖山不改鬓成秋老兴春深一放舟杨栁堤前黄鸟立桃花洞口碧溪流峰峦迓客留青髻波浪惊人自白头万里云霄今杖履只将风月锦囊収
　　江神子【石湖避暑】　　　　　　　　杨循吉
　　船头翘足卧湖风火云红有竒峯多少云山都在醉眸中万顷清凉消不尽飞鸟度镜光中　莲花开遍水晶宫玉玲珑锦香秾灿灿上方金碧耸虚空痛饮从来真得计堪爱赏碧荷筒
　　泛石湖　　　　　　　　　　皇甫信
　　橘緑柑红秋暮天画船双桨石湖边西风吹酒不知醉落日防防锁淡烟
　　诸友泛舟石湖还次治平　　　蔡羽
　　水气连山霭晨逰夕未穷烟中悬磵暝天畔蹑云空新月在潭底百花燃镜中竹房禅榻穏处处爱山翁
　　逰石湖记
　　非髙山不能驱吾神非深林不能沈吾思逰虎丘之一日求石湖焉时少雨春尽涨未起舟梗于越来之溪客刺木掲跣始获登遵岸百歩得茶磨之观音岩间行憩岩中为间从者至又百歩得治平寺之竹林西起茶磨东绕拜郊台其山皆墙立其腹多怪木美箭望之蔚然深黒治平之林樾也从郊台东走环突奔耸为楞伽山颠为楞伽寺有浮图插云中呉西南之镇也竹林逮楞伽不及五里峻甚多石客始舆负以升浮图之前平展百余歩有亭其上曰望湖之亭于是石湖径其阳梅湾出其背左引灵岩右带呉淞不出十五里林峦疎秀水风清洁生云之山出泉之谷咸会亭下客始定饮于亭而临观焉夫治平深林楞伽髙山入其深搜钩僻万化俱冥登其髙心空目开万象俱显于一日之逰而两极其情四月竹脱节松生花草木灌茂玉膏出林与泉俱香服之巳暍而神生主人王履约读书石湖盖三年矣用能抽其竒奥以与客共暮不谋归而忘其倦则兹逰也王子之功蔡羽记
　　石湖秋泛同段户部子辛文太史徴仲之作
　　王宠
　　濩落类庄瓠防洄依孔桴心委江海屏迹逃人徒鹤厉申独往蠖屈谢当途持此百年操居然山泽癯两贤顾同调枉楫临家湖骈筵属秋序啸侣遘元夫初旭泄云翳落景鲜霞铺重霖豁朗霁商气集髙梧南陵绚丹碧北渚冒菰蒲瑶甍递隐见羽节时有无陟岘礼精室乘峰眺名郛神超体自逸世往迹与徂吊古指逰鹿欢今怀过驹请君谢天伐毕虑収桑榆
　　雪后石湖与诸友同泛二首
　　共有丘中好而扬江上舲花潭氷漾緑松岭雪含青霁色回银汉鲜云卷画屏子真归旧谷为报北山灵
　　其二
　　多才自潦倒孰谓古人无雪照王恭氅云开范蠡湖故山饶酒伴修竹有行厨且逐林中鹿安能辕下驹
　　石湖作
　　勾吴山水秀西南云白天青万岭含峭壁搏风时卷浪平湖涌日恣成岚金支翠节虚无见贝阙银宫缥缈叅漭漭乾坤秖自役草堂长枕百花潭
　　石湖
　　石湖秀色那可奈蛾眉埽镜丹青开飞浪九天蹴牛渚落霞千里临髙台呉王醉卧不复晓西施载去何时来当杯未足转愁夕霜露沾衣鸿雁哀
　　石湖作
　　自得名川胜沿洄殊未穷秋髙千岭出地濶五湖空古堞云横雉悬梁影卧虹楼船催画鼔野寺落丹枫绮席波光荡纱窓雾气通山人何惜晚归路便樵风
　　湖上八絶句
　　石湖春色大可怜却似美人明镜前锦甸平铺鸭緑水白云飞动蔚蓝天
　　星桥北挂泻春流映出黄山水面浮霞石天青飞练鹊桃花气暖醉轻鸥
　　春山面面翠屏开尽绕吴王百尺台一代覇图怜烬灭五湖流水恨东回
　　越来溪上栁千丝画鼓楼船晚更移一曲紫云歌越女双鬟白雪舞呉儿
　　三月暮春春服成含风叠翠越罗轻主憎乳燕撩春色转遣飞花荡酒情
　　数松磊落千尺强恰如天际羣龙翔吟风啸雨声瑟瑟大泽深山藏栋梁
　　登山临水春将归独树桃花犹未飞玩世繁华真歘忽后时顔色转霏防
　　古木朱藤疎着花淡云斜日净江沙黄金台上无推毂白石山中有嵗华
　　同王子美湖上看月二首
　　百尺星桥卧防虹青天飞镜水涵空凭君看尽人间月谁似湖山枕簟中
　　酒榼茶铛歩歩随春江花月夜何其故人明日京华去任説山公倒接防
　　湖上逢曹子绳之
　　童子论交二十年旧逰零落巳茫然石湖三月梨花雨忽漫相逢野寺前
　　湖上
　　郡峰合沓锦屏围树色泉声带晩晖尽日拏舟无一事平川十里看鸥飞
　　脩禊石湖作【有引】　　　　　袁
　　嘉靖丁酉三月三日上巳也其日又为谷雨既欣令节乃集良朋爰脩禊于石湖羡羲之之山隂希防也之沂水不有赋咏何以述志陶情乎乃作此诗以倡同防之士
　　大化陶天地令节届春阳澄湖包广皋翠岭连崇冈嘉儵跃以嬉禽翩髙翔防云霭逺霄冷风吟脩篁虽无丝与竹散怀借壶觞神怡理自足心畅忧可忘既咏舞雩什载奏山隂章悠然傲千古焉用防羲唐
　　同诸文学避暑石湖二首
　　理棹泛湖隂停桡占水心风帘烦暑隔氷槛薄寒侵剧饮方河朔良俦选竹林蓬壶何处是只向此中寻彩鹢浮天上红妆照镜中歌翻金缕曲人住水晶宫酩酊山公似清狂贺监同归舟不惜晩为恋舞雩风江寺副季春过饮横塘庄遂同泛石湖
　　每逢北使问京华忽漫停骖野客家小饮花前张艸具胜逰湖上附仙槎纳凉宴坐迎风便聨句忘归恨日斜怪尔别来才思进江淹今巳笔生花
　　石湖次彭孔加韵
　　秀岭云藏凤刹澄湖月偃虹梁风帆逺随落雁渔网髙挂斜阳
　　石湖送徐太史子升　　　　胡缵宗
　　委佩乘云入凤池防毫染露立丹墀仙桃春醉承顔久御栁晨分退食迟五色初裁天子诏千秋还上侍臣词石湖风雨那为别白雪阳春独尔思
　　春日展墓还眺上方石湖　　皇甫涍
　　松茔毕哀酹返景陟田园天溟悦虚滉霄崿丽婵媛霞波影共烁鸥鸟自翩翻珠宫郁翠防石磴霭云门复兹美春仲华日散皋原烟萝摇绛瀑花竹引清源纷吾羁宦客五载梦归轩囘首愧伊昔逰目暂遨魂弭节澹容与平芜落照繁谁能别此去空响北山猿
　　春日石湖
　　望入空氲树影防山云湖水竞芳菲自随春色桃源去却笑秋风江上归
　　石湖在白洋湾之北界呉县吴江之间有茶磨诸峯映带颇为胜絶相传范蠡从入五湖处初不甚显得文穆公而名始大着





　　呉都文粹续集卷二十三
　　钦定四库全书
　　呉都文粹续集巻二十四　　明　钱谷　撰山水
　　横塘　　　　　　　　　　范成大
　　南浦春来緑一川石桥朱塔两依然年年送客横塘路细雨垂杨系画船
　　晓泊横塘
　　短梦难成却易惊披衣起潄玉池清遥知中夜南风转汹汹前村草市声
　　出横塘　　　　　　　　　韩奕
　　未晓出横塘舟迟觉路长防痕秋水落曙色海霞凉短褐迎霜授新粳带露尝山中与僧约不比仕途忙
　　出横塘　　　　　　　　　蔡羽
　　鸎啼呉苑秋千静寒作春阳草色迟髙低绀宇山几寺逺近青溪花半枝叅灯巳扣松边笈赛鼔遥从水上祠绣壁丹崖随意宿梅洲兰渚缆频移
　　晓出横塘路　　　　　　　朱琬
　　晓出横塘路塘横物色賖莺声归柳嫩燕影掠帆斜水积连旬雨溪深夹防花孤舟望乡路去去兴无涯
　　其二
　　晓出横塘路塘幽事事清碍流深树影喧静一鸡声芦叶晴江逺桃花春水生渺然归兴发背日独含情
　　其三
　　晓出横塘路塘深趣亦竒野花繁曲防江竹静疎篱顺水舟行疾盘云鹤上迟往来幽玩熟凖拟结茅茨
　　自石湖至横塘二首　　　　王宠
　　山水绣相错清晖如可餐峰形分坞坞沙曲拥滩滩西荡荷香拂南屏秋气寒啸歌终日里懒散不簪冠
　　二
　　人家丛水竹厥土沃涂泥泽径菱花覆霞庄稻叶齐渔人千网集开士五云栖草履长林下持编且牧羝
　　横塘归　　　　　　　　　袁袠
　　片月出云峤荒烟起茅舍薄暮见渔舟来集澄潭下
　　横塘晩兴　　　　　　　　皇甫涍
　　郭外有幽栖闲情泝碧溪湖山相映发鸥鸟日招携霞色浮塘上钟声过水西归来一邱壑源路使人迷
　　长荡泛舟　　　　　　　　沈周
　　发迹过长荡识此平生始春流方漫衍旷荡弥十里老葑蔽重云敷芽青正如一明镜防蚀铜锈起西山欲流照掩郤螺髻美山亦拗怒去南走太湖涘羣势拥叠浪争捷互排挤我恐先我去挥手喝之止湖山四面好转侧皆可喜此面正佳絶扁舟载西子芳洲有隙地宜卖脱紫绮移家非丹砂所好在山水
　　长荡泛舟　　　　　　　　皇甫信
　　清风江上下银钩一片芦花万顷秋向晩月明洲子畔数声欸乃起呉讴
　　长荡在虎丘之北
　　黄天荡　　　　　　　　　张宪
　　昆明劫烧成灰火临平葑湖拨不开黄泥万顷下无底海眼一丝通往来南徐江边海防走江神顿足黄龙吼便翻银汉濯泥沙要使妖蛇先授首
　　黄天荡在葑门外
　　过独墅
　　短棹防风窈窕片帆落日横斜舍傍谁开酒肆牛疲知是田家
　　宿独墅　　　　　　　　　　华幼武
　　独墅三更月孤舟万虑人东行聊慰意北望总伤神水濶风烟逺秋髙稌黍新尚怜鱼菜美庶以奉吾亲黄天独墅在黄天荡之东独墅王墓朝天三湖连缀中防隘如川其实一水也
　　过车坊漾
　　荡舟沧波万顷摇橹白鸥渚傍不知新月东起回头过尽东方
　　宿蛟龙浦口　　　　　　　　呉一鹏
　　蛟龙浦口夜停船防雨初収月满川只恐蛟龙时崛起忽生风浪搅愁眠
　　蛟龙浦口在独墅之东一名頳墩湖其东北又有车坊漾比诸湖更深又名镬底潭
　　过陈湖　　　　　　　　　　陈基
　　平湖秋色晓苍苍鼓枻声传浦溆凉鸿雁欲来天拍水蒹葭初老露为霜菊荒甫里人何在鲈入松江兴转长不用临流重怀古苇花菱叶满沧浪
　　泊陈湖　　　　　　　　　华幼武
　　系缆陈湖口茆檐野趣多蔷薇红炫日杨栁緑涵波渔网依时集农田着处歌地偏苛政少其乐更如何
　　归阖闾浦
　　极目烟江尽头屈指姚城渡口世人不理曲肱自饷黄鸡白酒
　　陈湖在车坊漾之东又东为阖闾浦
　　过厐山湖　　　　　　　　杨维桢
　　湖上足晴昼雨余生緑隂扁舟到城近曲港入村深野叟频相问郎君不可寻西庵有分席吾亦老山林与厐福一逰厐山留题西隐庵　甯玉
　　厐山西隐阿兰若中有髙人趣不同千偈澜翻无滞迹一尘不到有清风门前湖水三万顷雨后云山八九峰对蚬堂堂无别事一声渔唱月明中
　　和　　　　　　　　　　　　厐福一
　　松陵城外古招提总入西云路不迷明月清风深夜静断云流水小桥低香含优鉢花饶笑韵叶频伽鸟乱啼如此佳山与佳水几多词客为留题
　　逰厐山同厐云翁　　　　　干文传
　　山本无名惟有名入山山意自分明墙随畦畛髙低筑船趂沙滩逺近横别墅午晴鸡喔喔隔林风细鸟嘤嘤山翁独把烟霞占五十余年未入城
　　厐湖　　　　　　　　　旺扎勒特穆尔
　　湖波渺渺镜光寒湖上逰人得胜观一片霞铺红叶渡数团雪堕白鸥滩再登古宇探龙穴漫汲灵泉煮凤团闻説鲈乡何处是明朝犹约弄渔竿
　　登厐山　　　　　　　　　周谷賔
　　意思宛然在命名良不虚林泉尽幽胜地土亦华腴葵韭家家业朱陈世世居山灵应不吝寸地着吾庐
　　过厐山湖　　　　　　　　　厐龙
　　年来问族到厐湖风景分明入画图细浪鱼吹荡云日飞花鸟载度烟芜忧时范老心常在奉使张骞兴不孤却笑十年名利客蹉跎萍迹尚东湖
　　厐山湖在澹台湖东自分水墩流入甘泉桥滙于此其下流为黎湖菱湖叶泽湖新湖
　　题九里湖　　　　　　　　呉骥
　　太湖风涛涌银屋望处令人骇心目岂知数里小澄湖近接吴淞烟水曲未能朝宗会百川颇擅清虚逺尘俗沿堤冉冉春流漫拍防溶溶朝雨足桃花浪暖镜光明时动防澜皱轻縠忘机鸥鸟自往还无意菰蒲为谁緑农忧亢旱资灌溉户有鲜鳞供口腹我防朔方思故乡恒厌黄埃暗山谷此日南归得纵观欣闻渔唱声相续欲収佳景入吟怀俄报斜阳舟去速
　　白蚬江阻风夜宿江口怀徐贲　姚广孝
　　颠风渡江难停橹依菱葑涛烟翳暝光滩月浸寒梦渔归候火明鳬眠忘芦动遇险更思君觉离愁重
　　八月十三夜泛姚城江　　　　陈基
　　画船挝鼔唱回波皓齿青蛾不用歌好月爱看轮未满清秋莫问夜如何明将织女机丝动寒恐嫦娥白髪多天上清光应更足羽衣安得共婆娑
　　何年江水出姚城转觉东南地势倾彩月夜当河汉动客星秋入斗牛明防波不起鱼龙静嘉谷初登海宇清生喜太平仍少壮浩歌击楫岂无情
　　九里湖在叶泽湖之东亦名同湖急水港杓头潭清水荡在焉又东为姚城江白蚬江小龙江
　　汾湖赋　　　　　　　　　陶振
　　钓鼇生朝发乎东海夕将抵乎西都过茫洋之大泽势滔涵乎太虚以为洞庭耶则层楼不见翚飞乎黄鹤近山不见翠列于苍梧以为彭蠡耶则防不见银河九天之瀑布而张不见屏风九叠之匡庐扵是东览三泖西瞻具区然后知三呉之巨浸名所谓汾湖者欤是时也日落苍湾烟淡平芜恍东山之月出遇隣舟之老渔停桂楫而揖予曰吾将告子以汾湖之所以得名衍子以汾湖之大义子亦乐而闻之乎是湖也两界中分南北无亏其南也则千绠之无尽其北也则百弓之有余故南其半为嘉禾之境北其半为松陵之墟湖之得名其以是欤故老相传信而不诬原其始别盖具区之溢出而旁滙乎此潴然亦安知其不滥觞扵昆仑之顶泄瀚海而来尾闾者耶乃若防波不兴一碧万顷如青铜之净拭似白练之平铺风倏起长鲸怒呼防银山之千尺卷惊涛之雪如使观者不觉心战而胆栗顷刻碎行人之舳舻其产则辛夷杜若菡萏珊瑚大贝之寳明月之珠春水桃花之鳜秋风莼菜之鲈白颊夺淮西之风味紫蟹剖呉下之膏腴又有鱼鳞之屋水晶之居其源莫测其奥莫觎构波神之窟宅作冯夷之幽都月白风清似或听广乐钧天于缥缈云消雨霁恍若见金支翠旂之有无既无凌波之仙子岂无骑鲤之仲夫玉宇生凉则足以称纯阳飞剑之渡緑云晓涨则足以供汉隂抱瓮之散落霞锦光于荡漾濯残阳红缬于扶疎昔杜少陵空有渼陂之乐曽不及此一覩李翰林空有郎官之泛曽不及此一窥故凡防乎此者自有以得其乐又何必渡黄陵而逰赤壁隔沧海而望翠蓬与壶也哉虽然此特其槩耳若夫地灵人杰同徳相符则有陆防之苗裔陶景之后徒天防子学贯乎载籍六一翁道究乎精粗云樵先生之磊落采芝逸士之清臞是数公者莫不韬光扵草莽混迹于樵渔披羊裘扵风雨恣纶竿之巻舒一棊不肯却淝水之战一箭不肯射聊城之书仰髙名扵辞汉之严子慕清风扵去越之陶朱悉能葆清光于治世处髙明而不污吾尝品其人南州髙士之列孰云诞而为迂若是则今之汾湖不独有异芳竒物之产神仙巨灵之宅抑且为浙西人物之渊薮东呉学海之归墟也语毕老渔鼓枻波间倏别而去飞玉龙之一声卷轻涛于别浦折风木扵太湖八百之西湾不觉七十二峰翠鸾之掀舞纷落叶以相触洒篷之急雨起而视之则时夜将半鸡三鸣更四防月巳堕海西丈五矣扵是叱湘妃捧研命洛神展素授长杠大笔扵青天蘸蟾窟九秋之清露想老渔所述之前言而遂写为汾湖之赋【陶振字子昌华亭人赘于厐山谢氏遂为吴江县人】
　　防汾湖得武字　　　　　　杨维桢
　　荡舟武陵溪朝出伍子浦还过西陆家仙童启岩户棠树大十围桃花灿欲语遗我古铁枝色比脩月斧为作古江调江鸟凌乱舞携之谒龙君湖水吹暮雨晩饮花石冈亭台巳无主瀛桥歩月归竹枝和铜鼓道人早归来脱冠挂神武
　　得锦字　　　　　　　　　殷奎
　　平湖天锦落波涛殷寒枕鸢飞下跕跕龙眠惊淰淰道人吹铁龙百窍声尽噤柳溪千花明灿若天马锦交朋类搏沙美会犹拾沈主人敬爱客十日相泥饮嗟予一介防好古亦天禀作诗续貂末芳评赖题品
　　得上字　　　　　　　　　　程翼
　　楼船载酒汾湖上万顷玻璃绿新涨玉箫檀板馆娃歌铜鼔云璈仙侣唱凉蜜金盘荔子浆紫驰银瓮葡萄酿桃心大舞天魔宫分班小摆花神仗人坐盘陀古翠岩鹤立海棠青锦帐醉挥玉尘夺诗魁气喷铁龙驱酒将三五朱扉流水香十二阑干花气王归来凉月白纷纷涌出银涛三万丈
　　得花字　　　　　　　　　王佐
　　青帘画舫载吴娃皛皛行云十里賖湖光逺带栁溪水春色好在桃源家十幅锦帆风正健一声铁笛月初斜玉壶香醪兴未尽更醉海棠嘉树花
　　得溪字　　　　　　　　　陆宣
　　翠岩亭下问棠梨上客同舟过柳溪花下停歌听鹦鹉竹间把酒饮玻璃绯桃照眼春无赖石洞关云路转迷金粟弹筝银甲冷珠帘度曲翠眉低锦帆卷浪风生座罗袜生尘草被堤屡舞不妨飞野马醉归遮莫报隣鸡梵王台殿空陈迹鲍氏池亭忆故栖铁笛吹残山月白竹枝曲唱驷桥西
　　得陵字　　　　　　　　　陆恒
　　春风画舫锦帆乘鲍陆池台次第登翡翠花枝人似玉葡萄银瓮酒如渑泗洲寺里看题竹伍子滩头听采菱歌扇斜摇波縠皱舞衫轻脱唾茸凝七星铁管金为防万斛珠琴寳作层臂脱朱鞲明越帛燕冲乌帽湿吴绫雄诗夺锦欺三谢侠气凌云比五陵醉卧氍毹惊露下芙蓉月浸碧壶氷
　　致仕还汾湖问信海棠　　　陆行直
　　湖濵春水似桃源杨栁青青燕子喧晴日暖云歌别墅锦天绣地醉金门流光冉冉长为客清梦时时绕故园借问当年花下影紫箫吹断几黄昬
　　逰汾湖　　　　　　　　　顾逊
　　武陵溪上花如锦花气薰人如酒浓箫声时倚镆鎁铁云影忽落玻璃钟小娃传令覆莲掌逰子掀篷看玉容汾湖归来夜何许明月近挂青螺峰
　　汾湖一名分湖分属吴江嘉兴也其东流入谢宅荡莼菜荡南阳港又东通三泖
　　莺脰湖　　　　　　　　　赵时逺
　　莺去湖存事渺茫梵宫占断水云乡四围烟树波涛濶六月桥亭风露凉逺近征帆归别浦髙低渔网挂斜阳翠防深处一声笛惊起眠沙鸥鹭行
　　春日防莺脰湖偶成　　　　陈一初
　　闻记莺湖旧有名飞湍防碧响春声鲜鳞雪贴银花细大舶风生竹叶轻西塞真留胜迹东林白社乐闲情我来半日溪亭坐吟得新诗信笔成
　　防莺脰湖　　　　　　　　吴亿
　　树色烟光两防分棹歌声里散鸥羣船浮春水天疑近人对春风酒易醺翠袖不须花下舞洞箫还待月中闻仙防钓客今何在湖上年年自白云
　　防莺脰湖　　　　　　　　张淮
　　白鸟眠沙梦不惊寒生水国半隂晴酒涵春色花边过船载湖光镜里行南浦愁连芳草緑东风歌送落梅声那堪日暮临岐别更听河桥栁上莺
　　莺脰湖在太湖之南其源自天目东流至荻塘会烂溪水并出平望安徳桥滙扵此以其形似莺脰故名亦名莺鬬湖
　　过沈张湖　　　　　　　　呉复
　　防舟荡桨看青春栁色桃花防防成江国防风醒酒力水村落日见渔人
　　沈张湖在莺脰湖下流之北
　　松江赋　　　　　　　　　叶清臣
　　泽国秋晴天髙水平遥山晩碧极浦寒清循防具区之野纵泛吴淞之东瞰沧海西瞻洞庭槁叶防下斜阳半明樵风归兮自朝暮夕溜满兮谁送迎浩霜空兮一色横霁色兮千名于是积潦未收长江无际澄澜方兴扁舟独诣社橘初黄汀葭余翠惊鹭朋飞别鹄孤唳听渔桹之递响闻牧笛之长吹既览物以放怀亦思人而结欷若夫敌冦初平霸图方盛均忧待济同安则病鱼贪饵而登钩鹿走险而忘命一旦辞禄扬舲髙泳功崇不居名存斯令达识先明孤风夙竞又若金曜不融洛尘其防宗城寡捍王国争雄拂衣洛右震耀江东拖翠纶兮波上脍蝉翼兮柈中倘即时之有适遑我后之为恫至如著书笠泽端居甫里两桨汀洲片帆烟水夕醉酒楼朝盘鱼市浮防云外之物啸傲人间之世富词客之多才剧骚人之情思缅三子之清徽谅随时之有宜非才髙见弃扵荣路乃道大不容于祸机申屠临河而蹈雍伯夷登山而食薇皆有为而然尔岂得巳而用之别有执简仙瀛持符帝柱晨韬史氏之笔暮握使臣之斧登览有澄清之心临遣动光华之赋荷从欲之流慈慰逺逰之以惧肇提封之所履属方割之是忧将濬疏扵滙川其拯济乎畛畴转白鹤之新渚据青龙之上防濯埃垢于缁袂刮病膜乎昬眸左引任公之钓右援仲由之桴思勤官而裕民乃善利之逺猷彼全身而逺害盖孔臧之自谋鲜鳞在爼真茶满瓯少回俗士之驾亦未可为兹江之羞
　　泊松江渡　　　　　　　　许浑
　　故国今何在扁舟竟不归云移山漠漠江濶树依依晩色千帆落秋声一雁飞此时兼送客凴槛欲沾衣
　　呉江旅次　　　　　　　　张乔
　　行人愁落日去鸟倦遥林旷野鸣流水空山响暮砧旅途归计晩乡树别年深寂寞逢村酒渔家一醉吟
　　同前　　　　　　　　　　姚铉
　　勾吴竒胜絶无俦更见松江八月秋震泽波光连别派洞庭山影落中流汀芦拥雪藏渔市防橘风香趂客舟清兴不穷聊一望烟空云霁倚层楼
　　同前　　　　　　　　　　孙何
　　晩滩如雪起沙鸥咫尺姑苏亦胜逰逸势防归沧海逺冷声分作太湖秋葑田几处连僧寺橘防谁家对驲楼鲁望不存无可语片帆中夜渡清流
　　同前　　　　　　　　　　王安石
　　莽莽昔登临秋风一散襟地留孤屿小天入五湖深柑橘无千里鱼鰕有万金吾虽轻范蠡终欲此幽寻
　　又　　　　　　　　　　　张先
　　春后银鱼霜下鲈逺人曽到合思吴欲图江色不上笔静覔鸟声深在芦落日未昬闻市散青天都尽见山孤桥南水涨虹垂影清夜澄光合太湖
　　与子瞻会松江得浪字　　　秦观
　　松江浩无旁垂虹跨其上漫然衔洞庭领畧非一状恍如阵平野万马攒穹帐离离云抹山窅窅天粘浪烟中渔唱起鸟外征帆飏愈知宇宙寛斗觉东南涨太史故文监谢家尽诗将提携外形检语笑供颉颃防娟幸不弃拨剌亦从放独留三百缸聊用沃轩旷
　　得防字　　　　　　　　　参寥
　　蜿蜒跨长虹呉会振竒观水连几万顷放目失垠防倒影射遥山青螺防空半从来夸震泽胜事无昬旦破浪涌长鬛排空度飞翰肺腑入清境划若春氷泮安得徧九垓从公逰汗漫
　　松江晩泊　　　　　　　　　吴融
　　树逺天宜尽江奔地欲随孤帆落何处残日更新离客是凄凉本情为系滞枝寸肠无计免应只楚猿知
　　同前
　　落日停桡古渡边古今踪迹一苍然平沙尽处云藏树逺吹収来水定天正困东西千里路可怜潇洒五湖船如何不及前贤事却谢鲈鱼在洛川
　　同前
　　吴台越峤两分津万万樯乌簇夜云吟尽长天一江月更无人似谢将军
　　白苹红蓼间汀洲水鸟飞翔更自由我若功成解簪绂会湏来买钓鱼舟
　　松江作　　　　　　　　　赵嘏
　　松江菰叶正芳繁张翰逢秋忆故园千里帆遮馆娃寺一川风暖采香村潮声渐过仙人宅鹤市曽迷子夜魂我有五湖烟艇在不堪残日动征轩
　　松江秋书　　　　　　　　陆防
　　张翰深心怕祸机不縁菰脆与鲈肥如何徇世浮沉去可要抛官独自归风度野烟侵醉帽雨来秋浪溅吟衣无人好尚无人贵吟啸低头又揜扉
　　松江怀古
　　碧树吴洲逺青山震泽深无人踪范蠡烟水暮沉沉
　　松江　　　　　　　　　　杨蟠
　　帆落帆开两渡头洞庭木叶扰离愁青山带日低平野白浪随风过别洲月静沙寒知雁宿云深水暖羡鱼逰画桥隐隐横天汉人度空中影倒流
　　同前　　　　　　　　　　郭祥正
　　羣山髙下浸湖漘暝霭朝霞物物新驿道更穿东北去青铜影里防行人
　　轩亭多作碧湖傍莲子枯时荇叶香最爱夜深鸥鹭散钓船明月似潇湘
　　同前　　　　　　　　　　范致虚
　　黛泼峰峦安用染镜澄湖面不须磨巳惊张翰鲈如玉想见西施髻似螺目断楼髙知水濶云开山尽见天多吾家本是烟波主好律渔翁一曲歌
　　同前　　　　　　　　　　杨友防
　　落日满大江孤舟犹独行蒹葭交相风中有肃杀声适从城中来始觉秋气清世路若廹隘江湖自寛宏平生独往志久与白鸟盟陈人多所阅新事屡可惊惟有江上峰残年眼中青
　　过松江　　　　　　　　　范成大
　　长虹斗起蛟龙穴朱碧阑干夜明灭太湖三万六千顷多少清风与明月青鹢惊飞白鹭闲丹枫未老黄芦折谁将横笛叫苍烟无限惊波翻白雪洞庭林屋旧逰处玉柱金庭路巉絶水仙逢迎掺脩袂问我归计何当决去年匹马兀春寒今此孤篷窘秋热人生意气得失间轻重剑头吹一吷莫将尘土涴朱顔却待丹砂回白发
　　松江舟中二首　　　　　　戴复古
　　夜听枫桥钟晓吸松江水客行信悤悤少住亦可喜且会鳜鱼肥莫问鲈鱼美
　　垂虹五百歩太湖三万顷除却岳阳楼天下无此景范蠡挟西施功名付烟艇
　　泊松江　　　　　　　　　吴琼
　　孤舟尚逺征向夕泊江城泖口潮初上云间月正明呉歌声嬝娜楚客恨飘萍卧稳霜天漏沉沉欲二更
　　呉江曲　　　　　　　　　朱松
　　呉江女儿白如玉花底纱傍溪緑玉箫春暖贴朱唇故作阳春断肠曲扁舟掠水去如飞不见嫣然一笑时回首江城只孤塔向来一念复因谁
　　呉江舟中　　　　　　　　楼钥
　　阿连久矣共一被小别愁生夜无寐风帆将我上征途回首江山忽千里小舟横卧吴江水梦回依约篷里五更漏急月黄昬乌鹊一声人未起
　　过吴江　　　　　　　　　髙本
　　江吞大泽无西东危亭耸立如惊鸿晓晴不见天地色上下澄碧迷双瞳菰蒲千顷鸥鹭国风波万丈鱼龙宫逢时自好尽忠义莫学衰世鸱夷公
　　呉江　　　　　　　　　　汪藻
　　好在松江水丁年忆此过垂垂梅子雨细细麯尘波花老千头橘香闻数丈荷百忧今巳矣搔首意如何
　　还吴江　　　　　　　　　黄由
　　归来三阅月无事一关心刈草寻花径开池漾桞隂江边问明月天际数归禽幸有髙賔至相逢似竹林
　　夜过吴江忆华终之　　　　　吕寅伯
　　更深无尽烛清气满山川沙上风鸥聚烟中霜草鲜故人别何处新月照孤眠欲寄相思意征鸿未可传
　　吴江春望　　　　　　　　严羽
　　客有东吴别慿髙正忆家春青江上草湖白防头沙去鸟无边尽归帆几处斜音徽不可问惆怅结瑶华
　　松江　　　　　　　　　　王安石
　　来时还似去时天欲道来时巳惘然秖有松江桥下水无情长送去来船
　　吴江怀古　　　　　　　　胡元质
　　子胥今日委东流呉国明朝亦古邱大笑夫差诸将相更无人解守苏州
　　呉江道中　　　　　　　　许棐
　　一别吴淞二十秋败荷枯栁总新愁白头交友凋零尽赖有寒江几个鸥
　　呉江　　　　　　　　　　陈基
　　城邑带秋水盈盈笠泽湄西风一夜起鸿雁尽南飞晋日东曹掾唐朝左拾遗长揖谢轩冕悠悠千载期
　　同前
　　钓雪滩头暂舣舟晴虹千尺饮长流吐吞日月天无际出没鱼龙地欲浮济世谁当扶砥柱乞身吾盍老沧洲裁书为问天随子杞菊荒来又几秋
　　自吴江回　　　　　　　　赵孟頫
　　壮气浮孤剑余生寄短篷战尘昬野色积雪晛春风北望旌旂濶南归郡邑空江花与江水客思两无穷
　　呉江晩泊　　　　　　　　髙得旸
　　江色入秋清蒹葭白露零星移孤雁影月落乱鸡声旅泊常随处舟行不计程三髙呼莫起谁与话幽情
　　夜泛吴江　　　　　　　　王原杰
　　小舟轻似叶载月过苏城柔橹数声响长江一派清天低连水色风顺送钟声隔水疎林外渔灯一防明
　　吴江夜泊　　　　　　　　　马臻
　　不见天随子令人逸兴孤村砧声自荅防鸟影相呼河汉回西极星辰入太湖古情今不尽明月照姑苏
　　呉江夜泊　　　　　　　　　释宗衍
　　风壤三洲接江湖一水分虹消沧海雨日落洞庭云客意终难尽渔歌实饱闻长思陆鲁望不出可忘君
　　舟次呉江　　　　　　　　　善住
　　客路渺无际﨑岖何日平积烟迷逺树残照下荒城水宿先归港朝行暗计程长桥知渐近笳鼔隔林鸣
　　过吴江　　　　　　　　　　李孝光
　　左带吴淞右五湖人家笑我隔菰蒲风涛不动鱼龙国烟雨翻成水墨图越客卧吹船上笛吴姬多倚水边垆鉴湖道士如招隐一曲他年得赐无
　　舟过吴江
　　十五女郎可怜生牵挽百丈踏泥行洗脚上船歌白苎春风吹过阖闾城
　　舟次吴江寄溉之李学士　　张雨
　　垂虹散发思飘然悔不金陵捉酒仙诗有羊何方得和世无李郭更同船金人掌上三危露玉女窗中五色烟莫待遂良须尽白共寻瑶草看明年
　　倪元镇避兵吴江　　　　　包英
　　不待兵戈即逺移吴淞江上住多时从容只为知几早阻絶应嗤会面迟角里正堪商谷隐厐公未赴鹿门期山川揺落空相对每切停云一赋诗
　　同上　　　　　　　　　　谢应芳
　　诗中有画画有诗辋川先生伯仲之襟怀不着一事恼姓名惟恐多人知竹箨裁冠晨沐发莲蓬洗砚晩临池数年同饮吴江水明月清风有所思
　　过松陵　　　　　　　　　陈谦
　　第四桥下风水恶千斛船中心骨惊蛟龙有时就庙食鸿雁每嵗不南征松江太湖防合地莫雨寒潮交战声独客倚篷归叹息﨑岖世路何由平
　　次韵王松陵　　　　　　　陈深
　　江上青山拥县城江头结屋放歌行散人昔有陆鲁望处士今无祢正平万顷云涛聊自赏百年肝胆定谁倾何时适有扁舟兴趂得垂虹夜雪明
　　将赴京口道出松陵　　　　鲜于枢
　　梦里邱园去未能眼中忧患日相仍向怜楚泽行吟客今羡禅林坐断僧千里云山望京口一帆风雪度松陵三髙祠下空低首不独尘心愧季鹰
　　陪淮南僚友泛舟吴江城下　　王逢
　　伏波鱼龙夜不惊菱花千顷湛虚明吴侬似怪青丝马汉月重临白带城世説窦融功第一独怜阮籍醉平生楼船箫鼔中流发未及东南早罢兵
　　吴江　　　　　　　　　　张翥
　　坐倚风樯看太湖波涛澒洞半三吴寒通上界咸池气黒入中流水伯都云暗蛟龙应起立雪深鸿雁自惊呼望亭有酒堪消醉买得渔家一尺鲈
　　避地吴江九日　　　　　　杨维桢
　　行年七十犹为客何处江湖着老夫黒发空留数茎在黄花也笑一钱无家徒活计如鸠拙病起形容似鹤臞独把茱茰还自酌酒酣不用阿孙扶
　　吴江夜泊
　　晓向三髙祠下泊满江秋气入征袍红莲水碧留容色白鸟沙明见羽毛海贾结庐天上住吴儿将艇月中操手斟白酒休辞醉明日西风泛雪涛
　　呉江　　　　　　　　　　卢堪
　　三髙祠前流水五湖烟外孤篷枫落呉江夜冷髙情都付渔翁
　　松陵　　　　　　　　　　倪瓒
　　松陵原上望长洲緑玉平铺江水流便取酿为千日酒大瓢酌月散烦忧
　　夜泊吴江城下
　　人家近住江城外月色波光上下天风景自佳时俗异泊舟闻咏白云篇
　　吴江月下泛舟　　　　　　胡奎
　　余霞敛遥岑防霭生近浦江行坐良夜月出鸣柔橹茫茫天欲流歴歴星可数水萤乍明灭沙禽或翔舞此意谁与同三髙渺千古
　　松陵道中　　　　　　　　岑琬
　　野濶烟凝树湖深水近田丫髻挑菜女独橹卖鱼船鸟去春山外帆収古驿前孤吟看北斗恋阙意忘眠
　　松江同宿和唐人韵　　　　　张楷
　　呉江枫叶冷独客漫多愁月落汀烟晓天晴海气秋萍踪随雁鹜乡梦越汀洲回首青云路低头愧白鸥
　　吴江夜泊　　　　　　　　薛绩
　　舟傍垂虹宿夜深飞露华钟声来梵刹灯影近渔家叶响风生树滩明月映沙去家虽不逺惆怅即天涯
　　渡吴松江　　　　　　　　髙启
　　稍离城郭喧逺适沧洲趣乘湖动旅榜露散寒江曙苍芜靡靡出白鸟翻翻去不识隐人村舟中望髙树遭时叹有棘拯物惭无具不向此乡居飘零复何处
　　至吴松江
　　江净涵素空髙帆漾天风澄波三百里归兴与无穷心期弄明月迢递辞金阙晩色海霞销秋芳渚莲歇久别钓鱼矶今朝始拂衣忘机旧鸥鸟相见莫惊飞
　　过吴松江风雨大作不可渡晚覔渔舟抵松陵官舍
　　风雨方知客路难飞鸿相逐渡江湍港収渔市归舟晚门掩官防对烛寒此地昔年曽逺宿何人今夕共清懽枕边不为江声急梦寐忧时未得安
　　松陵江上　　　　　　　　　韩奕
　　闲防何处寄闲情江上维舟眺晚晴秋雨荒城犹艸色寒天逺寺又钟声支离形影中年过萧散心情外物轻问信偶来居士室焚香煮茗话无生
　　泊吴江寄僧　　　　　　　孙大雅
　　松陵桥畔太湖前斜日青枫系客船引颈数看花鸭乱含情深愧白鸥贤千镫庾岭传无尽一宿曹溪觉有縁稍待月明风细细卧吹箫管学坡仙
　　吴江中冬至日　　　　　　王祎
　　十年走马竟何如转觉谋生事事非时序每惊愁里换家山长向梦中归吴江嵗晚寒波积楚塞天空鸿雁稀酒后登楼倍惆怅缁尘犹满旧征衣
　　往吴江　　　　　　　　　朱文奎
　　一篷凉雨晚初晴烟水苍茫落日明菱叶荷花偏入眼防防鸂鷘自同盟钓竿且覔真子纱帽还从漉酒生笠泽留连今十日只因此地有莼羮
　　吴江春望　　　　　　　　呉复
　　二月江南春雨晴杂花开树栁飞莺江湖一色葡萄緑呉越千重锦绣明珠箔小娃金缕曲玉楼仙客紫鸾笙白头庾信思乡国无限春光感旧情
　　舟次呉江　　　　　　　　胡奎
　　江上凉生白苎袍荻花枫叶晩萧骚长虹饮涧天在水怒雷劈山风送涛地势混茫通九泽风流今古属三髙収帆暂向枫湾宿唤起吴姬压小槽
　　回至吴江　　　　　　　　陶振
　　长忆松陵是故乡白头耿耿未能忘绮筵华日三春乐画舫荷风六月凉橙熟蟹螯催早荐莼香鲈脍喜新甞交防何处皆星散访旧令人重感伤
　　秋夜呉江泛月　　　　　　陈一初
　　短棹迂程夜渡江苹香月色满篷天涯流涕青山逺烟际关情白鸟双赤壁仙逰疑有约沧洲渔唱不成腔明朝访旧松陵郭对榻挑灯共一缸
　　泊吴江　　　　　　　　　苏平
　　舣棹垂虹近驿楼水晶宫里喜同防腥风隔浦吹鱼网逺火临流映客舟万顷烟波寒浸月一天星斗倒涵秋酒醒共向篷坐谁咏沧浪起白鸥
　　和　　　　　　　　　　　尹寛
　　酒醒长歌倚柁楼雪滩祠下又重防湖光万顷沉孤月灯影三人共一舟天转星河知午夜风吹砧韵报新秋百年身世真萍梗机事何烦问海鸥
　　呉江春思　　　　　　　　　莫礼
　　积雨闲庭春艸长空斋不语坐焚香堦前蝼蚁输粮急花底山蠭课蜜忙处士只应如靖节将军谁复数糜芳絶怜二月呉江路无数东风开野棠
　　呉江道中　　　　　　　　　卞荣
　　苏台东入吴江县县郭萦回枕白沙沿路石桥知几载隔湖烟树是谁家水深半浸青蒲叶风急偏欺细麦花一望望亭平野濶欲疑漂泊在天涯
　　吴江阻风
　　驿夫及趋长道江鸟忘机立浅沙苦被风波欺客棹欲投烟火宿人家月明夜市犹沽酒水满春瓶自养花坎坷湏防何足道也曽天汉泛仙槎
　　吴江舟中　　　　　　　　　聂大年
　　壮怀牢落宦情防梦绕乡山未得归貌比安仁今觉瘦年如伯玉始知非五湖烟月家何在万里云霄鸟倦飞同是一年将尽夜椒盘银烛赏心违
　　宿呉江　　　　　　　　　杨一清
　　长堤维暮色野况独萧然水市鱼虾上江城鸟雀喧疎钟寒破夜荒菼暗浮烟竟夕淹逰舫揆予有胜縁
　　吴江早发
　　水驿闻残夜扬帆泝逺流草虫知急景江树入深秋寒雨鸣孤棹晨光见浅洲问津应未厌清兴若为酬
　　呉江晩眺　　　　　　　　呉寛
　　霜林摇落洞庭防泽国茫茫对夕晖湖上客来金橘熟桥头人卖玉鲈肥扁舟范蠡当时计独棹张翰何处归景物萧条増客思更堪回首雁南飞
　　过吴江访张子静泊南津口　　沈周
　　吴江南下黄溪路嵗晏逢君溪水头双鬓都生五年雪两人相对一孤舟关前晩缆翻鵶树夜半寒灯落雁洲未识新春此杯酒更于何地得同防
　　与少宰呉江舟中聨句　　　　文林
　　望断平湖浪接天【林】好风百里促归船白银盘里青螺小【寛】寳带桥头素月圆此地遥知灯满市【林】他人休送酒如泉同防不是天闲骥【寛】肯似坡翁石浪镌【林】
　　吴江道中　　　　　　　　杜启
　　十年来徃镜光中此日归来作钓翁香擘霜苞连蔕緑鲜烹银尾四腮红乾坤事业双皤鬓风月平章一短篷欲续江湖散人句天随何处得相从
　　吴江　　　　　　　　　　沈周
　　緑幕红映水开长桥夹岸起楼台楼前舫子过湖去双橹鸣环淅索来
　　泛呉江　　　　　　　　　朱存礼
　　一帆风便到呉江江上飞来白鸟双舟子饭时吾梦觉起吟新月坐篷
　　吴江竹枝歌三首　　　　　　胡奎
　　第四桥头枫叶青白龙吹雨浪花腥过桥买酒待月出今夜夜宿垂虹亭
　　青裙女儿双髻螺唱得吴宫子夜歌酒醒月明眠不得秋风吹起洞庭波
　　西山落日东山黄侬唱竹枝行晩凉十幅蒲帆弓様满南风吹过白龙堂
　　同前　　　　　　　　　　都穆
　　双橹船无比轻耳边唯听踏车声龙王堂下风波恶自是侬心耐得惊
　　江上纳凉
　　酒余茶椀手还持水树风多坐屡移却忆去年城市里汗衣尘土正奔驰
　　吴江道中　　　　　　　　陆颙
　　鲈肥莼脆正秋风緑水红桥宛转通不独季鹰思故里扁舟过此恋吴中
　　吴江舟中谢伯一有诗次韵　杨一清
　　寒露初零暑气収吴中风物此髙秋老须朋从与寻乐兴在登临非浪防烟树夕阳归鸟尽石桥新水落花浮船头一啸悠然去坐爱清溪带月流
　　山光水色此兼収一棹西风万里秋病起不胜元亮酌老来犹作子长防烟花露栁蒙蒙湿沙鹭汀鸥故故浮林籁无声人语静长空如洗绛河流
　　使浙日承亲友送至吴江　　　杨循吉
　　送送未觉逺因留江上眠天寒人共被夜静水冲船旦窥雅发离家记月圆未知从此去何处过残年
　　呉江舟夜二首　　　　　　皇甫涍
　　旅泛季冬时寒深百川滙隂条寂无禽晴蹊雪仍在独夜湖傍人遥汀雾兼霭望月测虚盈临流意暝暧怀古发棹讴扁舟寄幽嘅
　　邑壤带丰津人家映洄汜徙泊眺长原数处征鸿起逺心沧波外客愁钟声里夜寒江舟静孤月照烟水独寤方悠哉劳怀曷云巳
　　呉江词【水调歌头建炎中西浙人作出中吴纪闻甚悲壮録之】
　　平生太湖上短棹几经过如今重到何事愁与水云多拟把匣中长剑换取扁舟一叶归去老渔蓑银艾非吾事丘壑巳蹉跎　脍新鲈斟美酒起悲歌太平生长岂谓今日识兵戈欲防三江雪浪净洗烽烟千里手不挽天河回首望霄汉双泪堕清波
　　巳上诸水并属吴江长洲
　　过沙湖寄顾玉山　　　　　　杨维桢
　　五月落残梅子雨沙湖水髙三尺强大风开帆作弓满白浪触船如马狂唱歌卖鱼赤须老打鼔踏车青苎娘故人相见在娄下坐对玉山怀草堂
　　冒雨过白沙湖　　　　　　　髙启
　　天寒满湖雨独棹东归急遥望水边村萧条暮烟湿家人应我深映柴扄立
　　沙湖一名金沙湖在娄门外二十里湖虽小而与松江诸水吞吐青丘戴墟二浦在焉
　　宿蠡口　　　　　　　　　华幼武
　　春风吹短棹迤逦望归程刁斗溪边戍旌旗野外营市桥人迹少官路马蹄轻欲向东湖去边烽永夜明
　　蠡口道院　　　　　　　　胡缵宗
　　面面皆春水临桥跨小楼帆樯日来往谁解五湖防
　　其二
　　桥迥低临斗楼危逺插河碧桃开十里春兴复如何蠡口陈孝子歌【孝子名兴立蠡口人事载郡志】　吴一鹏
　　孝子芒鞋并布袍孝出天性由儿曹世居蠡口治农事家无担石穷无聊白头阿母卧牀褥病中思食王家糕王家却住临顿里地隔东西殊路遥去买长从五更起风雨寒暑寜辞劳日髙驻足对流水黄冠邂逅杨泾桥为云病母亦爱此投赠慨然如故交复回双踵向临顿阿母顿觉沈疴消岂知黄冠巳相送入口味若吞蟠桃空中仙袂忽遐举挂壁只见葫芦瓢举家惊説事竒异母子喜气春陶陶却开门第建宫观引领拟把仙翁招孝名三日传逺近坐令光彩生衡茅巍巍祠庙众所仰瓣香男女昏还朝琴川前有周孝子聨璧正协邦人谣法应血食励风俗谁为草疏扬于朝嗟哉祠庙兵火后頽垣破壁风箫萧眼前岂无仗义士克复旧观摩云霄我惭同里生最晚衣冠瞻拜空英标愿歌懿徳播海内孝名永与吴山髙
　　蠡口在齐门外十里
　　发漕湖　　　　　　　　　华幼武
　　漕湖东南大星起灔灔光晶射湖水两髯摇橹送风行浪花激船洒飞雨我时起坐推篷天地黯惨开鸿厐扶桑日出东海沸波涛滉漾珊瑚光回风扬帆舟子喜唱歌迳度三十里楼阁参差见吴市
　　晩过漕湖寄杨孟二处士三首
　　秋天澹澹水泠泠十里湖光镜面平红日近山霞缥缈扁舟如在画中行
　　歌声迤逦瀼西村灯火人家半揜门却忆溪南孟夫子新诗吟罢共谁论
　　浮云过尽月生光野径依防认草堂独倚柂楼情思恶不知风露湿衣裳
　　漕湖即事　　　　　　　　呉一鹏
　　晴光如练绕村居渺渺相望十里余义港雾迷知有蜃回波霜落爱多鱼送青两地山长峙【阳山虞山相对】转漕千艘粟可储水际会埙亭早建最宜观月夜清虚
　　发漕湖　　　　　　　　　孙太初
　　初日浮髙树清鸥散浅沙挂帆湖水上闻笛野渔家岸坼菰蒲合云迷山郭斜芳洲动幽兴自起采苹花漕湖本名蠡湖寰宇记范蠡伐吴开蠡渎通此湖故云唐书地理志云元和八年孟简开泰伯渎并导蠡湖故以渎为孟渎湖为孟湖其实古之蠡湖也故其东为蠡口西贯无锡之泰伯乡亦有蠡尖口其称漕湖不知所始或云以通漕运故名其土属无锡而其浸皆属长洲
　　黄埭舟次　　　　　　　　韩奕
　　野意入新年清溪独放船晓行冲防雪夜泊就人烟古井梁鸿宅空山陆羽泉老来光景短随处且留连黄埭塘在漕湖之东对蠡口
　　常熟塘纪功碑　　　　　　刘允文
　　呉之薮曰具区郡之大惟苏州商为货居农实邦本锡贡多品厥田上中土宜在民地利乎水常熟塘按图经云南北之路自城而遥百有余里旁引湖水下通江潮支连分近委遐输左右惟强家大族畴接壤制动渉千顷年登万箱岂伊沿泝之功实由灌溉之利故名常熟嵗无眚焉洎贞元以来时属大旱繇是填淤荐为涂泥而沦胥怨咨殖物痡矣郡守陇西李素字人原始覩则曰在穿导之遂闻于本道亷使吏部尚书韩公秉文惟谨施徳惠人发令功遂观风悦随人无间言曰予惟同志摄令吴县主簿李仲方禀其成规请事疏凿扵是叅井邑之役则经费其力而长洲当三之一焉县宰李暵复善供命乃计工量日隟庀徒为利渉之宜蔽反壤之害询蓄泄之势増逺近之防人不告劳事为永逸先期而望表绳直不日而终朝子来塘开地中工毕泉出山泽作气江湖发源积为长流实自新淛舟楫鳞集农商景从春秋有施水旱斯备嗟乎塘之堙郁也久矣何壅之无虑而启之有时非体仁多应用髙朗曷以越前所未暇逮今而行其志哉则史之决渠书之涤源以澄流其恶润彼稻田况山川襟带之广林盬沃饶之资规同九州殷列七县其提刑底绩固良二千石之能惟李公敏于直方精在损益为信安未半嵗而吴郡余一年焉政犹风行惠与时至文学备全清慎寡欲通货丰财五行因之顺下致理之实不其伟欤去嵗朱方构患而郡邑连陷公敺白徒以扼狂冦挺拔凶党修复城池皇帝闻而嘉之俾金章与紫绶给诰垂美必将大阐王度绍休朝廷岂惟与民分忧是塘之为政也彼人士以允文在公之宇备详其事请刻于石庶垂之可久铭曰瞻彼塘矣昔之所辟物利乘舟土膏其泽嵗有堙塞时罔疏涤谁谓澄流变为广防降是良牧猗欤陇西揆日爰凿经旬洞开湖水南迤江源北来旁分沟洫潜畜风雷政可施利役无劳止力均二邑功逾百里舟楫攸往田畴所视义实通方智侔经始濬自髙防岂云随山人懽在路鱼乐扵泉伊此化逺矧夫事宣立石川上维无穷焉元和四年二月十八日将仕郎前左威卫録事参军刘允文序
　　云和塘本名元和唐郡守李素所治成于元和四年故名后譌元为云今但呼常熟塘
　　尚湖　　　　　　　　　　张洪
　　嫋嫋秋风起白波维舟无奈客愁何江湖满地人来少蒲苇连天雁去多咫尺不遑安信宿百年能得几经过自怜旧日嬉逰处都被农家插晚禾
　　经尚湖望虞山　　　　　　　沈周
　　日午放舟湖上头虞山随船走不休髙云仰见出翠壁飞影下接沧波流青林人家隐山麓鸡鸣犬吠闻中洲鸬鷀羣飞竹叶暗蜻蜓特立荷花秋莲歌渔唱尚互答落景在树犹堪逰小舟争渡各先去独逆风波浑不忧
　　过尚湖　　　　　　　　　韩奕
　　家事不相关扁舟自往还鸡声茅屋外客梦水云间汀树村边宻沙鸥水上闲故人何处访田舍绕青山秋日同李尚书钱正郎廷瓒弟逰西山下尚湖
　　次韵　　　　　　　　　　　桑悦
　　霜树绀红烂不収画船如入镜中逰诗篇沓多新作风景依稀似暮秋开口幸逢今日笑移家忘却去年愁【时流贼刘七在狼山】杏花春雨江南醉谁似先生尚黒头
　　尚湖一名上湖在云和塘之西长十五里广九里上有虞山颇为竒胜
　　福山港口待潮　　　　　　　陈基
　　吴山如画楚江平消得孤帆半日程潮落沙头才一尺舟停江口复三更时清不识风波险世乱方知性命轻坐拥貂裘待明发临风空愧鲁连生
　　二十日福山港寄诸友
　　汉将西征肃羽仪简书日日有程期东溟潮上犀船发南斗星横虎节移青入楚封山防防白添吴镜雪丝丝美人宴罢芙蓉署一色银花翠压枝
　　福山塘自县城通江门北行四十里入扬子江是为福山港福山渡在焉
　　常熟县许浦塘疏濬记　　　　倪岳
　　四明杨君子器以成化丁未进士来知常熟县事孳孳治理事有病民者次第罢去惟是县治濵海其东北有许浦塘上接梅李塘会昆城诸湖水以达于海在宋元时常立水军寨建为钜镇我朝更置廵检司以事防守歴嵗滋久海水冲溃至今海口巳三十六里廵检司三易其地浦为潮沙所壅堙塞巳久旱则潮汐弗通涝则沮洳弗泄民两病之君轸于中思力濬治以工钜弗穰未易事事适水部郎中新喻傅君曰会奉命来司水政首具始末以请谋之而协遂命治农丞赵祥者董其役民用胥劝役者子来扵是濬许浦之壅者濶十二丈深八尺长四千三百二十丈有竒分占工作稍食称事为力易者人三尺为力难者人一尺有竒工毕即释不计早暮不逾月告成凡役二万二千人有竒凿地之纡者十有二所除两厓积土以为坦道植栁扵两厓之上俾得不善崩以防行者得旧石闸于双墩移置海口俾启闭以时蓄泄有节旱涝无虞易置廵司扵闸上用便廵逻复谓梅李复居上流水北不通舟行用阻仍以万二千余人濬之长六千一百三十丈有竒深濶减许浦十之二始濬许浦继濬梅李盖自城东门抵海口七十里有竒凡为工三万三千有竒木食工之费仅二十缗有竒始工于治己未十一月壬申讫工于庚申正月癸未为费省而成功速有如此哉邑人咸谓是浦之为民病者几五十年矣一旦赖贤令尹之力民享其利者将无穷焉茍非纪载其成著斯绩于弗渝抑何以昭示于后绍斯绩扵弗替也邪乃相率建亭凿石置诸闸上介邑庠生朱绅来请予言以纪予惟朝廷设官置吏惟以为民故闾阎之下呻吟病苦率于亲民者是责也而世之鋭者乐扵速化既无意扵为民钝者安扵无为又无力扵为民是以民病日深莫可告语徒为窃叹而巳若今许浦之役其事可谓重大其费可为浩穰而其为民病亦可谓久且深矣先之为政扵斯者亦当有慨然一加之意者否乎使非杨君之笃于为民傅君之乐于从善欲求是浦底绩亦难矣于是而知天下之民病亦岂易于瘳乎虽然孔子之论从政尝曰因民之所利而利之斯不亦惠而不费乎择可劳而劳之又谁怨观之斯役尤可信也是亦惟视为政者何如耳然则杨君其无忝扵圣人之徒欤用是具书以告来者
　　许浦按教水军　　　　　　　袁説友
　　小臣衔命入云屯圣主如天诏语温万甲冲风扬士气一言挟纩荷君恩颇惊霹雳烧戎旅更想艨艟上海门欲挽长歌问豪杰岂无击揖叹中原
　　次韵袁起岩许浦按教水军二絶
　　范成大
　　横波组练试扬舲风卷鱼龙海欲凝但得绨袍如挟纩何妨铁甲冷如氷
　　戈船战棹疾如飞莫遣潮沙淀海湄草奏直须穷利病奉身从此系安危
　　许浦屯即事　　　　　　　袁説友
　　皇家百万兵一一供行阙盼恩劳军士有诏涓良月鸣銮肃天仗君王自亲阅旌旗照鼙鼓铠甲耀氷雪金缯辱君赐再拜嵩呼叠天子曰嘻哉长江殆天设云屯皆壮士寜有中外别乃命臣説友腆犒均行列许之问军旅利害兴优劣臣闻畴昔论舟师利通渉出入似风驰进退如电掣乡来经始意规置有余烈更张一何事事亦随废缺横舟卧平沙鍪甲半折裂艨艟才十五水卒无骁杰只今众见噤不一语决徃往忧国者无路伸喙舌小臣何肖似衔命纡守节愿陈一得虑竹头而木屑方略许图上稽首思罄竭君王赦其愚臣敢毕其説许浦在常熟县东北












　　呉都文粹续集巻二十四
　　钦定四库全书
　　呉都文粹续集巻二十五　　明　钱谷　撰题画
　　张僧繇画龙【在昆山慧聚寺】　　　　崔融
　　人莫嫌山小僧还爱寺灵殿髙神气力龙活客丹青
　　题米南宫画　　　　　　　　郯韶
　　风流不见米南宫依旧云林逺寺重貌得匡庐旧防处半江秋色洗芙蓉
　　题米南宫云山图　　　　　　来复
　　南宫米黻生殊方驰名画史妙莫当墨云翻空太隂黒功夺造化开防茫酒酣放笔情烂漫爱写长林带溪防昆仑移得毫芒间数防浮云落天半鸭嘴滩头沙浦通鲤鱼浪飐菊花风山腰路险不可屐飞瀑倒挂青天虹我忆南逰溯湘沔七十二峰长对面赤壁山髙看洞庭一道澄波防秋练人生谁无丘壑懐可奈尘土羁长才子陵不遇刘文叔钓台未必髙云台展图颇识旧行处彷佛防钟隔烟树荒尽菱租老未归寄书欲问沙头鹭
　　米南宫云山歌　　　　　　张羽
　　古之画法不复见六朝人物留遗谱后来山水出新意二李三王差可覩洪谷之后有荆关营丘浑雄独造古华原处士志竒崛余子纷纷何足数郭熙平逺疑有神北苑烂漫皆天真画院宣和众史集俗笔姿媚非吾伦岂知南宫迥不羣一扫千古丹青尘神闲笔简意自足窈窕青山行白云黄侯黄侯安得此元气淋漓犹满纸晴窓拂拭对髙秋恍惚神逰华山里生平画癖奈此何为子试作云山歌珍藏什袭子须记世间名画今无多为陆全卿题米南宫雪景　　　呉寛
　　北固山前江水清长供此老濯冠缨焚香寳晋斋中坐江山冩入毫端轻此老胸中有竒气不与众史争闲名翛然一种自机轴惊倒范寛拜李成昔者吾尝阅画史遗迹人间嗟见此卧逰佳境不逢人但觉寒光浮棐几古树枝摧瞰急湍雪岭更从人面起全卿藏此凡两幅持一赠我分片玉曽是平生好洁人挂处休将手频触
　　题米元晖山水　　　　　　　赵孟頫
　　卧逰渺万里楚天清晓秋初日江上出白云山际浮莽苍迷烟树隐约见孤舟丹青不可作思子徒离忧
　　同前
　　澄江漾旭日青嶂拥晴云孤舟彼谁子应得离人羣
　　同前　　　　　　　　　　　柯九思
　　帝乡春日曽舒巻溪馆秋风每见之处处云生山似画年年老去鬓如丝
　　题米元晖墨山　　　　　　　于立
　　生来堕尘网苦为尘所缚暇日起我早骑驴出东郭城门老人发半垂问我骑驴何所之为言欲向山中去茅屋正在清溪湄山中之人面如玉手把素书跨黄犊石泉夜煮茯苓香满屋秋云邀共宿緑萝晓月悬松风缥缈惟闻烟外钟十年往事一回首巳隔云山千万重潦倒狂吟头半白把卷令人念畴昔石田瑶艸近如何题诗好寄山中客
　　题米元晖山水　　　　　　　张以宁
　　髙堂晓起山水入古色惨淡神灵集望中冥冥云气深只恐春衣坐来湿江风吹雨百花飞早晚持竿吾得归身在江南图画里令人却忆米元晖
　　题米元晖云山图　　　　　髙啓
　　海岳老仙非画工自有丘壑藏胸中大儿挥洒亦莫比妙趣正足传家风敷文阁下书帏净梦入空山觉衣冷起拈彩笔冩幽迹一片飞来楚云影彷佛三湘与九嶷翠峰犹抹二蛾眉水生江上鸿归后树暗沙头春去时苍苍逺渡连平麓烟火参差几家屋林深谷静断行人惟有禽声啄枯木偶向髙斋玩此图断缣犹费千金沽自縁絶笔人间少如此云山何处无
　　米元晖云山圗　　　　　　张羽
　　前代几人画山水逸品只数南宫米海岳楼前北固山顷刻烟云生满纸古云邱壑起心胸恍惚似与神灵通素壁髙悬卧清昼耳边恍若闻松风怪底青山起毫末森沈緑树临溪活仙人道士疑可招芝艸琅玕俯堪掇千里能移方寸间天机挥洒过荆关如今画史空无数对此髙踪讵敢攀
　　题郑所南兰　　　　　　　倪瓒
　　秋风兰蕙化为茅南国凄凉气巳消只有所南心不改泪泉和墨写离骚
　　同前　　　　　　　　　　张贲
　　空谷中留无限春几年培养此兰荪残花虽小幽贞在不负当时雨露恩
　　长抱幽贞独自芳芳条日日恋春阳灵均去后无人佩谁念残英有国香
　　题兰　　　　　　　　　　张弼
　　所南画兰不着土抑塞幽懐更无语淮南濠上真龙飞大明一统开洪武从此兰生始着根所南英魂亦呼舞此兰不知画者谁幽篁竒石相为伍萧萧凉月浸湘川煜煜光风转平圃似有芳香扑鼻来袭我衣裾拂尊爼不惹胭脂坡上尘只归翰墨林中谱援琴欲弹不忍弹空谷佳人心最苦抱素凝和三十年国香将吐犹未吐江蓠掲车不入羣万古知心赖尼父抚图握笔驱天风天风吹春满天宇
　　题郑所南墨兰　　　　　　徐祯卿
　　是处丘园成草莽芳根无地着幽兰愁人自写西风怨合与离骚一様看
　　同前　　　　　　　　　　文徴明
　　江南落日草离离卉物寜知故国移却有幽人在空谷居然不受北风吹
　　张仲敏钩勒风林　　　　　　张雨
　　墨君神骏出洋州形似无如老蓟邱可惜风林半月试凴老眼为双钩
　　题张逊钩勒竹　　　　　　倪瓒
　　霜松雪竹当时见笔底犹存岁晏姿文采百年成异物西风吹泪鬓丝丝
　　髯张用意铁钩锁书法不凡诗亦工清苦何忧贫到骨笔端时有古人风
　　题顾定之竹石　　　　　　　张雨
　　龙孙乍脱绷儿锦石面都皴弹子窝画妙通神欲飞去虎头痴絶奈渠何
　　题顾定之竹　　　　　　　　郯韶
　　呉下几人能画竹风流只数顾叅军都将数尺云烟思写作当年篆籀人
　　同前　　　　　　　　　　　郑果
　　眼中得见瑚树无乃佳人碧玉钗酒醒同谁歩清影不胜白露满秋阶
　　题顾定之为周正道写竹　　　倪瓒
　　萧萧瑟瑟一林风写与城东拙逸翁石室先生仙去逺虎头孙子独称雄霜毫淡墨隂晴外曙月寒窓梦寐中对月怀人一悲慨雪泥踪迹似飞鸿
　　题顾定之墨竹　　　　　　朱经
　　虎头诸孙总痴絶老安不痴乃用拙忆在吴中写墨君雪纸氷纨每飘撇妙处不减文湖州同时更有柯丹丘眼底只今无此客使我悒悒怀风流苍梧想见斑竹活看尽忽焉幽思豁安得二老从之逰萧骚凉风起天末
　　同前　　　　　　　　　　虞堪
　　録事官常州正是太平日想得凤凰枝掀髯挥彩笔直节应承雨露恩五色之云防子孙而今飞向南闽去摇荡春风化墨痕
　　题顾定之出墙竹
　　莫笑虎头痴偏怜凤尾垂粉墙遮不断翠雨湿多时
　　题顾定之画竹　　　　　　徳祥
　　呉下曽逢顾定之十年长记别来时萧萧白发江南思谁解尊前唱竹枝
　　题朱泽民山水　　　　　　虞集
　　积雪山隂道嵯峨笔底生云门见童子禹穴閟蛟精髙卧何人在幽情几咏成杜陵空想像晩饭柁楼晴
　　同前　　　　　　　　　　　郯韶
　　洞庭南下水如天篷底看书白日眠我亦怜君爱山色直须买酒过秋船
　　题朱泽民秋江独钓图　　　　郑果
　　山川无防云万物粲可数长江秋气至美人在中渚凉风吹兰舟木叶下如雨鲂鲤岂必多书巻良可咀初非与世殊聊以乐空窭
　　朱泽民山水　　　　　　　杨维桢
　　鸡林道人落笔竒笔迹逺过李咸熙不画射洪雪色丝澄心一定光琉璃丹厓碧嶂开参差古木麻立交樛枝崩流千尺昼夜飞练带不爱山风吹仰见招提出林麓俯瞰略彴横弯碕碧桃洞深花落处长松树杪云生时便从天姥发夜梦况复曲水招春嬉苦无浇笔酒千防忽落晓神坐驰吁嗟我来山隂正如此山隂道上归何迟
　　题朱泽民山水　　　　　　陈基
　　东曹兴逐秋风起长揖齐王归故里托言鲈脍与莼羮逺害全身良有以神交海上陶朱公遭世虽殊心则同读书把钓松江尾仰瞩浮云行太空八月严霜下乔木万里青渺飞鹄为谢长安马上郎世间何物为荣辱
　　同前　　　　　　　　　　李祁
　　洞庭之南湘水东青山奕奕蟠苍龙云阳峰髙七十一欲与衡岳争为雄我家近在云阳下来往看山如看画十年尘土走西风每忆云阳动悲咤吴中胜士朱隐君笔精墨妙天下闻画图画出湘江水青山上有云阳云云阳山髙湘水緑十年不见劳心目只今看画如看山万里归情寄鸿鹄
　　朱泽民山水歌　　　　　　虞堪
　　江山青青江水緑市上何人吹紫竹避暑宫前不见春落花满地逰麋鹿千古江山列画图朱侯爱写咫尺烟糢糊扁舟依然在洲渚应可自此归五湖昔人去者今有无
　　题朱泽民荆南旧业图　　　髙启
　　睢阳醉磨一斗墨梦落荆南写秋色太隂垂雨尚淋漓哀壑回风更萧瑟枫林思入烟雾清湖水愁翻浪波白溪上初逢野老航山中逺见先生宅秫田半顷连竿鱼芋区茆屋倚萝薜僧来看竹乘小舆客去寻苓借髙屐任公台下石可坐周侯庙前路曽识虎迹时留暮苔紫蛟气或化秋云黒城郭当年别巳久风尘此日归不得落日书斋半壁明画图卧对空相忆
　　朱泽民画　　　　　　　　苏平仲
　　朝朝谋隐地忽见好山川雄丽皆衡岳幽深有涧瀍羊眠松下石虹挂屋头泉便欲抽簪去依崕结数椽
　　朱泽民寒林平逺图　　　　张肯
　　冻云压空雪欲作旷野隂凝气萧索朔风一夜卷长林万木离披尽摇落天连平逺眼界寛前山宛在空蒙间溪头流水急如泻日夕喷薄声潺湲我尝经行出林际望断孤村日将暮野鸟啼饥那忍闻瘦马惊寒倦行歩悄无人迹途路賖此时能不思还家人生慎勿思行迈披图尚尔添咨嗟
　　陈玉汝所藏朱泽民画　　　李东阳
　　睢阳书家流作画如作草松根石崚嶒健笔凌絶岛垂萝飘人衣盘石坐不扫鸣琴声差差石籁风稍稍君看萧散姿称健林下老遗缣百年内岚气湿不槁陈郎湖海情得此恨不早我生不学画入眼分丑好尝观耆旧传叹息风流少此意君独知丹青安足道
　　题朱泽民集古玉图后　　　呉寛
　　五瑞示信存虞书圭锡禹成功初后来列国分寳玉鲁璜楚璧皆其余圆流方折不爱寳昆吾刀铦雪同皓辟邪人马若天成琨环鞞琫犹反藻卧蚕蟠螭看更好细数三十种非少今世谁为张茂先试言此物何必造鸡冠蒸栗及猪肪土花半蚀痕苍苍其间直出三代上遗形尚发孚尹光龙眠居士不可作洗玉池中水应涸何如征东旧提学过眼写之无执着丈纸流传二百年妙矣宛如新出璞
　　题朱泽民小景律诗后
　　睢阳画癖不可医睢阳作画真画师岂惟长绢善挥洒只此短纸谁能为野旷天寒气萧爽人坐茆亭絶尘想阶前旧雨客不来天末晴云心独往青山滴滴青于苔平地忽作芙蓉开秋声似向耳边起石上乔松若个栽意长要在无多笔余墨淋漓缀唐律诗中有画画中诗百年再见王摩诘
　　题苏昌龄画　　　　　　　张以寜
　　徐君逺从西江来亲为苏子作松石松三千年铁作肤石亦苍寒太古色几株老木相因依气格不敢与之敌洲前摇摇者舟子短棹沧江荡晴碧着子啸歌于其中仰视青天岸白帻是时东山月初出无边露气连赤壁潜蛟出舞巢鹘翔江姬色动三太息眼中之人有太白风云变态俱无迹前辈风流今复闻人间絶景岂易得徐君更为添野夫共泛灵槎卧吹笛
　　题顾仲渊临柯丹丘竹　　　　于立
　　湖州去后丹丘老见此风枝露叶新千古中郎那可得虎贲犹是典型人
　　题赵善长为李原复所画山水　王逢
　　日光青寒杀气白山童林髠似缩瑟城舂指堕株送叶苍莽坤舆大霄宅齐东赵原呉下人辞荣养母韩康脉酒狂忽忆雍煕时画法荆关海岳客魁峰杰岭大将顔秀崕峭壁仙卿班云气滃渤月华表石肌荦确崤函间翚飞楼阁深翠隐兽羣逺迹人烟近一瀑天垂雪练绅万松花落黄金粉森萝翳檞杳莫尽若闻行歌采芝菌梦覩浩淼妙攘攫心苦良工手独敏鬼物防合毛竦竪樵防扁舟露沙溆磨轮新坊俯场圃雌伏鸡窠悬在粱罄折田翁饲其牯土膏不假酥雨润帘脚似逐东风顺贡聨包匦旅裹粮驴驱马防力角奋怛然阁笔泪满腮龙虎虚卧溧阳台累朝德泽百年运短褐老江南哀我诗题罢眼中泣又见他乡鸿雁回
　　沈仲説画树石　　　　　　　郑元祐
　　风流沈传师浩荡江海姿黙庵岂诚黙开口谈书诗兴来捉笔画树石溪深防髙浪波白毫端无非篆籀法折铁中郎此其式世人贵耳贱目者扵此却令三叹息
　　题张叔厚白描麻姑像
　　狡狯仙人来自东海波清浅日轮红翩云里飞霞佩只在鸾笙一曲中
　　题张叔厚白描鸾仙　　　　柯九思
　　秦台缥缈近天涯红露霏霏隔綘纱萧史不归春欲老吹箫秖在碧桃花
　　题夀阳公主梅妆图　　　　张天英
　　正月七日含章殿落梅吹花香扑面玉人睡起犹未知重理新妆镜中见花如玉貌多婵娟三十六宫都学遍城中丑妇不解羞采花自防双眉头
　　题张渥描乘鸾月仙
　　素女乘鸾月下飞飘飘环佩语相依帝家曽识乘槎客笑倚天孙锦字机
　　题马公振画竹　　　　　　　良琦
　　马氏白眉者隠居娄水湍闲将笔五色醉扫玉千竿露重凤毛碧月明龙气寒春山归正好稚子喜相看
　　题马公振画箫竹图　　　　　秦约
　　凤丘张乐夜厌厌飞盖追随思未忺忆得瑶阶新雨过笑渠犹倚水晶帘
　　昔年曽住风篁岭緑玉参差眼愈明五月凉生不知暑卧听山溜落溪声
　　同前　　　　　　　　　　顾悳辉
　　渚宫避暑昼厌厌折得宜男思不忺薄暮羊车过门处梦随春雨度湘帘
　　潇湘江头秋水濶芙蓉城里月波明为君截作参差玊吹彻钧天广乐声
　　题文海屋洛神图　　　　　陆仁
　　神之媛兮霓裳凌长波兮回翔龙辀兮孔盖秋之水兮如霜浦有兰兮兰有荑折芳馨兮遗所思扬舲兮遽逺目眇眇兮愁予
　　题瞿睿天钩勒竹　　　　　王逢
　　我尝宴龙君醉蹑白凤尾都将苍梧云零乱潇湘水
　　张裔画竹歌　　　　　　　虞堪
　　洞庭张裔爱修竹放笔纵横写千幅世上今无玉局翁胸中自有筼筜谷黄金易成金错刀石室洒洒生秋毫凤凰飞去空寥寥张裔落墨何其髙
　　虞胜伯画雨竹　　　　　　郑元祐
　　渭川烟雨緑漪漪公子飞云出砚池万个青琅秋一抹髙梢特耸凤凰枝
　　题虞胜伯画仙台髙士图　　　倪瓒
　　仙台有髙士闻在最髙峰濯足五湖水结巢千嵗松霞飞云迥閟丹壑落花如雪吹微蒙醉顔髙卧日曈曈飞鳬蹴踏金芙蓉紫芝眉宇玉链容往来倏忽其犹龙谁能貌此世外踪青城山人仙台翁运笔真与天同功倪生作诗以咏叹凌跨倒景他日期相从
　　僧日观画葡萄　　　　　　宋旡
　　玉山道人苍壁立胸潴万斛松煤汁吐作千年古怪藤犹带西湖烟雨湿元气淋漓草木活太阴菌蠢龙蛇蛰须萦翠雾瘦蛟走睛突珠黒龙泣神剜鬼刻字崛竒水精火齐光陆离天魔擎来帝青寳鲸波涌出瑚枝墨花酣春马乳涨醉梦渇想西凉姿风秋疑螙叶语露架夜忆虬柯垂须臾掩巻何所见月落空庭无影时
　　题明雪画兰　　　　　　柯九思
　　清事相过日应酬山僧信笔动新秋王孙遗法风流在解使平台石防头
　　僧慧畹畆同芳图【慧沈姓嘉定儒家子】　　王逢
　　君山秀蔚大江白慧书记者山椒宅爱吟楚词写楚兰宿世应为独醒客灵均独醒那复见见兰犹见灵均面迩来兰亦少见之骚人志士良心眷一春天气今日美思揽山雪濯江水席帽飘萧苍隼林松腴烂熳氷蚕纸澧英沅蕋澹不娇光风入帘佩影摇宛乎凌波之防歩隐然拔俗之清摽孤竹孑孑节自持似与玉树賔朝晖纷披女萝妇寺态倒舞崕石青裳衣郤忆骖鸾梦逺驰洞庭弥茫吞九疑蒺藜平接贾傅井鹧鸪叫断湘妃祠湘妃祠贾傅宅跪招魂兮魂莫省先民不作兮淳风曷回木魅前跳兮山鬼后骋慧也释氏英意匠撋染赵弟兄愿除结习慰我好早离梦想方驾太史窥荆衡桂醑奠芳烈琴弦发商声以写旷世感慕之中情
　　题士元双树图【时呉寅甫来自梁溪同题】　　良琦
　　梁溪溪上晓扬舲呉人竹枝自可听不得回船系厓石寺门松树为谁青
　　题初士元松亭图
　　莲花一峰烟际青涧水松风长茯苓定复还山有佳句题在支公放鹤亭
　　题黄子久画　　　　　　　张雨
　　中峰大面削铁如岩岫绮错非一途上连阁道旁屋庐寻数户愁﨑岖米颠所制三尺图笔力视此防粗疎阆风之台迟子久不归正为松江鲈
　　黄子久山水　　　　　　　郑元祐
　　众人皆黠我独痴头蓬面皴丝发垂勇投南山刺白额饥縁东岭采青芝仲雍山趾归休日尚余平生五色笔画山画水画楼台万态春云研坳出只今年巳八十余无复再投光范书留得读书眼如月万古清光满太虚苏昌龄西涧诗意图【华阳逋客黄子久作】　陈基
　　逍遥西涧翁汗漫华阳客渴饮杖头瓢醉卧溪畔石澄观辄无声黙听寜有迹举目云鸟飞侧耳川流急天籁静愈闻天机动弥寂搜属意匠绘写遗刻画此客不可作斯翁老无敌寤寐西涧图令人心莫逆
　　黄大痴呉山隐图
　　呉山峩峩青入空白云滃勃千万峰云根涧水声琤琮树木晻苒纷青红石杠弯碕细路滑何人结屋烟霞重问渠山中何所乐我欲从君撷芳药风尘澒洞将安之出门荆棘车轮角桃花源口问迷津武陵溪头寻旧约大痴道人气如虹酒酣脚踏赤鯶公蓬莱方丈渺何在月明飞梦水晶宫三生石上董北苑千载神交松雪翁时时捉笔小逰戯墨渇呉淞半江水道人絶似虎头痴更着呉鲲岩壑里
　　次韵题黄子久画　　　　　　倪瓒
　　白鸥飞处碧山明思入云松第几层能画大痴黄老子与人无爱亦无憎
　　题黄子久画　　　　　　　贡性之
　　此老风流世所知诗中有画画中诗晴笑看淋漓墨赢得人呼作大痴
　　题大痴关山叠嶂图　　　　虞堪
　　老痴作痴便痴絶画山画树画若铁想从伊昔少年逰饱在燕山度霜雪重关复道压层峦万水千山咫尺看只今无复黄知命脱去人间行路难
　　黄子久山水　　　　　　　　李东阳
　　子久丹青仲举诗百年风物两称竒分明一片江南景醉后相看醒不知
　　黄子久山水【为陆翰长亷伯题】　　　　程敏政
　　丹青旧数黄公望一幅溪山似瀼东悬瀑自天喷旱雪飞桥临水跨晴虹谈偶接苏门士采药空迷雁荡翁安得为弦招隐操只凭苔石面松风
　　陈叔方云山余润图【为滕教谕汝明赋】　刘溥
　　江水日夜流云山旷清致古人不可作今人亦能事在昔陈叔方胸中荡竒思元气结太古礧磈复赑屃有时剪粉纸墨汁躬染渍衡岳横青黎海岱衍赤埴糢糊右丞真纎悉北苑秘规模才咫尺万里劳布置其时滕尚书卓荦负才智天朝扫羣氛召起叅从侍转漕汉萧何疏奏唐陆贽忠良赤心赫直道无妩媚乾坤合清寜礼乐亶修备欲从赤松逰职义有未遂叔方诚久要所寓有深意吮毫一挥洒光怪走魑魅故山白云深清流浸薜荔依稀猿声愁彷佛鹤鸣唳隠然示招隐缄封逺相寄未移北山文竟洒西州泪遗墨今尚存什袭藏诸匮手泽重千金诡筭未敢饵垲也南阳秀徳自尚书遗采采白玉姿英英青云器发轫出郡庠走马脱飞辔宦逰今渉逺云路方展翅欲携兹画往惧有蛟鼍祟走谒众画工临摹谁拟类杜琼叔方徒髙简傲声利言论每出竒野战冲突骑绘事极髙古俗子俯首避沧洲无限景澒洞见胸次髙树防疎帷寒泉响经笥若非欵识新孰能辨真伪茫茫天地间流光一何驶为有生死怀披玩心若醉尚书大名垂事业垲可至琼亦擅三絶能与前辈厠呉江深且广呉山郁空翠何当载瓢酒共坐折緑芰
　　题宋仲温竹枝　　　　　　　倪瓒
　　画竹清脩数宋君春风春雨洗黄尘小夜月留清影想见虚心不俗人
　　题故友杨孟载画竹　　　　张雨
　　数叶萧萧洗俗尘人虽物故墨犹新故人清瘦原如竹见竹何殊见故人
　　杨孟载画竹　　　　　　　徐贲
　　江南看竹不为罕水村山郭常栽满东里千竿绕佛亭西隣万本连书舘宻叶分隂小阁深斜枝度影虚帘短萧疎夜月翠羽凉摇曵南风鸟声暖嗟余好竹处处逰径造岂减王猷诞湘江淇水无不到嶰谷柯亭亦常欵人间音律性所好収作鸾笙与凤管或裁文箨制小冠时寻新笋供清馔朝行竹下暮仍往自谓行縁终不断朅来寒苦并州地沙土扑面心烦懑寜无塞艸共山花惟觉粗疎俗吾眼胸中尘气久矣积对此汾河讵能澣君心饱有渭川思挥洒风烟意闲散封图逺送邀我题措语苦澁顔何赧
　　题张来仪画次髙季廸韵　　　徐贲
　　万水更千岑朝晴又暮隂猿声风出树虎迹雪团林酒具逰曽遍诗材思更深相看画中客不异共行吟题故友张羽金华山居图　　　姚广孝
　　张君留侯孙防心在云山飘飘神仙姿浊世孰可攀廿年不相见或云鬓成斑岂期歘长往墓土埋黄管幽明既夐絶何由闻佩环死生知有数大丹空九还纵成千歳翁寜出虚无间争如寻竺仙为叩黄龙关二法不可学且须遵孔顔
　　张来仪楚江清晓图　　　　呉寛
　　江州失守遗空宅避难来为吴地客当年北郭擅才名若比唐人是张籍社中四杰知为谁杨炯徐陵暨髙适感时无事相倡和嵗久家家有诗册呉地非无禄可干直气填胸羞枉尺笔端奬借意何深试与诸贤题墓石幸逢世道辑干戈山谷遗民总徴辟自信容台不负丞初行重典难逃责炎荒不及江流清怀沙赋就髯如防伤哉社友谁复存霅上孤坟少松栢莆阳朱君防宦来得此横图殊爱惜登堂示我实失惊展巻茫然为离席此老能诗夙所知丹青岂料居髙格米狂余事巳尽传王宰何人敢相廹墨痕流动淡且浓纸上斑斑皆手迹日光云气荡欲开最爱层层楚山碧竹疎雨助新凉坐我扁舟沿七泽更将八咏当棹歌直下龙江酹仙魄
　　题徐幼文画　　　　　　　　张羽
　　溪路过桥分晴山自少云茒堂逺相访忆似我迎君
　　徐幼文萧山古寺图【费景祥索题】
　　山人手持酒一巵长跪向我求新诗自言此画君所识乃是河南使君之所为砅崕怒瀑形崛竒天门阁道相因依中有台殿横天梯金绳碧瓦光参差使君当年作此时祗是昻藏一布衣豪雄意气今巳极图画应知得者稀右丞辋川不易致此公名位岂卑防请语世上悠悠者人生贫贱安可欺
　　金文鼎秋山醉归图　　　　　刘溥
　　霜华洒红树头叶白云掩映山重叠黄犍驼醉出西庄童仆扶持穏如楫此时陶然那复知世途奚较险与夷眼中万物一何有只有松风吹接防疎林斜光漏残照酡顔霞影争辉耀深山闲静不逢人岂有襄阳小儿笑柴门向晩犹未关山妻煮茶方还人能出饮醉即返千里龙媒应是闲
　　次杜东原与甥魏公美诗画韵　沈周
　　苍苍笔力似荆关白髪图书老不闲未许羊昙乞西墅画中分与旧溪山
　　题张仪制所藏杜月嘉画　　李东阳
　　闻説当年杜陵老老来诗画满江干青林白屋萧条在每到东曹一借看
　　杜东原画　　　　　　　　　呉寛
　　曽过杜老宅不见旧林亭此日看图画多年失典型古藤垂地紫弱柳映门青彷佛当时意吾衰鬓巳星仲昭竹为韩侍御雍题　　　李时勉
　　渭川一千畆此地两三竿盛夏那知暑隆冬岂畏寒清隂连野外翠色上云端不是全髙节如何耐久防
　　题仲昭竹　　　　　　　　　聂大年
　　舍人老作郧阳守尚爱挥毫写竹枝絶似舣舟湘水上鹧鸪啼断雨来时
　　题夏仲昭墨竹横巻【盖陈缉熙故物也】　李东阳
　　昆山夏老能笔耕开云种玉看峥嵘千条万叶入霄汉世间草木空有名来持琅玕叫阊阖坐使燕石无光晶北人贵竹如贵玉直以髙价酬丹青衡开丈幅直逾咫不见枝梢见根柢恍疑湘浦推篷行飒雨惊飚过双耳九疑山髙望不极影落洞庭清彻底灵籁时来天乐风钓竿不动瑚水瑚水冷鱼龙藏此翁一去魂茫茫江山有神故物在环佩无声凉夜长东吴老子图书散南国诸生思未忘重向玉堂修竹谱须将偃竹记筼筜
　　夏太常墨竹
　　白发先朝老夏卿酒酣随意笔纵横空梁落月仙台迥独听清秋玉佩声
　　同前
　　江南墨竹近来荒剰有人传夏太常图印秖今犹旧姓风流知是少年狂【图有朱氏仲昭印】
　　重题荃之画兰　　　　　　李流芳
　　秋风兰若长干客藂树隂隂小碧千里间关迟子来残灯细雨为谁剧当时子画我作诗今日开看巳陈迹我昨送子寒城东荒草茫茫掩阡陌肠摧泪竭无奈何手泽相贻竟何益吁嗟乎人生不死空有情惭媿旁人知爱惜
　　夏仲昭画竹　　　　　　　顾璘
　　石濑涓涓水风篁袅袅枝尘途贪见画艸阁梦题诗枕簟横秋薄尊罍过月迟苍林殊可老朱绂果何为
　　题昆山屈钥画竹　　　　　　李东阳
　　太常墨竹是彭城又到江南屈处诚可是昆山能种玉一枝初老一枝荣
　　谢孔昭临黄大痴画　　　　　呉寛
　　大痴道人避世士移家旧隠虞山里早年能画老入神落笔虞山宛相似深林依稀村坞重水口近与昆湖通髙冈磈硊势欲堕此老前身黄石公百年以后谁其亚昔者呉门称老谢案头临画似临书咄咄逼人真可诧风流前辈杳难攀谑语空传谢叠山中逺岫依然在天际春云仍自还【孔昭善写山自称谢叠山】
　　题刘佥宪写遗石田画　　　　吴寛
　　寂寂茅亭下悠悠野树邉扣门无俗客题句有诗仙虎迹黄泥坂鵞羣白石泉相城回棹后画里故依然
　　题陈启东竹巻　　　　　　沈周
　　亭亭碧玉真堪倚矫矫青鸾不受骖岂是都观中物秋风秋雨自江南
　　张侯藏张翚山水歌　　　　　李东阳
　　张翚有名成化间大涂小抹成山水树石燥硬笔意古往往人间落片纸此幅粗浅色更枯或谓非翚出其子张侯识鉴天下精物物如金见沙底尔家图尽千万轴素壁髙堂安用此寜知上智不滞物牝牡不贵贵者骨尺山即如对圃草屋临崕气出没崖根临堂颇清迥逺云淡沲开秋岭霜萝细纡岩槛暝昬猿接挂花溪静自从去年抛弃官梦想山逰驾河舸见此拂衣便欲往攀縁转玩情无那崕亭更着一人坐斗絶看书树婀娜张侯豪旷人共知敏捷言谈皆胜我盐车郁没骐骥哀弃拙逢时每相左昆仑洞庭不我隔异时倘结烟霞果
　　沈恒吉小景　　　　　　　　呉寛
　　扁舟同泛十年前夜宿西山一隖烟逝矣斯人犹在目古邨黄叶带清泉
　　沈石田画障【为张通守题石田自题楚词一曲】　程敏政
　　石田老人非画师胸中丘壑天所私挥毫便觉真趣发意到岂借丹青施通守张君画成癖半幅生绢比金璧望中会作云门山逰人拟办登山屐峰回路转溪流长谁向石林开草堂风檐举手欲相问扁舟载客来何方老人画出今人上乡评未数黄公望一石俄成斧劈痕不类羣羊更竒壮石田隠处轻辋川秀句却似王维传呉歌一日变楚语幽芳懒鬬春花妍我从胥门八面过古寺长邀听经坐老人不惜与画山击节诗成几人和上方有诏徴遗才白发苍顔能一来还君此图意无限停云正结姑苏台
　　为周都尉题沈石田画
　　不见姑苏老沈郎披图疑在石田庄眼看雪乳春醒解手拂云根午坐凉髙栁似填山下缺竒峰如出镜中妆草庭都尉能珍鉴何日重开寳绘堂
　　题石田画　　　　　　　　吴寛
　　麤毫浓墨信手冩长巻初开是谁者溪泉山石断复连亦着茆亭在林下石翁足迹只吴中意到自忘工不工平生所见亦不少但觉一幅无相同伪作纷纷到京国欲以乱真翻费力我方含笑人独疑真迹扵今惟水墨我观此画虽率然老气勃勃生清妍江湖欲寻具眼识须上米家书画船
　　同前
　　闭户萧然乱雪中巳无賔客晩堂空槁梧独据忘为我老笔能挥爱此公却构石阑临絶涧似闻茅屋巻秋风十年别却西庄路嵗暮相思白髪同
　　为史明古题石田画
　　崒嵂络南山黄河抱其趾旧闻塞天地延袤几千里阳乌浴虞渊落霞散如绮层峦霭佳气苍翠不可拟史君松陵彦家世昔居此夜梦或见之既觉心亦喜老南为兹图歴歴宛相似不知经营劳但见邱壑美赤松真吾师白云是知己为报山中人明年泝江水
　　出阊门与陈味芝诸公送徳纯舟经山塘同登
　　寿圣寺阁时雨初霁西山益佳还饮舟中闻文宗儒谈龙甚异故及之
　　偶闻客谈万山中灵湫一勺能藏龙春来佳气满空谷想见龙起云争从谁驱雪浪荡我胸蓦然吹散浑无踪半塘雨过登髙阁引手欲摘青芙蓉
　　题万壑春云图【图为石田写赠袁徳纯】
　　袁卿髙爽不可攀平生眼底无吴山肩舆偶度支硎岭俯视龙池才破顔前山后山作屏几千歩横冈铺翠被向晓浓云触石生当春好雨从龙起吾乡沈子今王维笔端万壑能移之图成欲赠袁卿去却请我辈仍题诗天台雁荡东南有卿昔好逰曽遍走县斋昼静对新图从此不须开户牖
　　沈石田拟谢雪邨山水【爲杨起元题】
　　雪邨巳逝知几年妙画曽向呉中传少时看画老能忆此事还输沈石田昨者西阊杨给事乘兴放舟过相川坐间偶及雪邨画为言杨谢世有连石田呼童急展绢冉冉水石兼云烟两山秀色相对峙长松落磵声随泉秃翁观泉不归去岂是涧底寻诗篇石田作画不卖钱给事得之真有縁墨痕断烂称古迹莫上米家书画船
　　爲钱世恒题石田雪景
　　歩当斜径緑成围赖有长藤叶不稀不恨刺防枯朽尽向来行处惯钩衣
　　题石田仿大痴画巻【为林御史舜举】
　　大痴道人顾长康平生痴絶仍画絶长卷当年我亦观大畧犹能为人説山川歴歴百里间彷佛扁舟适吴越平林曲岸客共逰复嶂重湖天所设渔工樵子互出没定有髙人在岩穴墨沈淋漓拾未能信得画家山水诀为人説此亦徒然把笔安能指下传对本临摹未为苦运思想像谁能専晴窓设色手自改输与吾乡沈石田
　　为奎侄题石田雪景
　　瑶林依石断云攒雪后西山更好看忆向越来溪上过梅湾玉削数峰寒
　　题启南写绯桃图巻首题石翁乐事字桃作六出时有议其误者因解之
　　石翁乐事嗟何事终日春风绕笔吹寄语看花人仔细绯桃千叶半开时
　　石田百鸭图
　　栁塘流水春沄沄谁放百头花鸭羣石田老翁真好戯防染霜毫成锦云锦云歴乱不可数饮啄浮沉散还聚白莹翻令鸥鹭猜彩鲜更被鸳鸯妬菰蒲剑牙一尺强水香烟暖任回翔正怜身上无泥滓安用人间覔稻粱洞庭之波连笠泽深緑晴摇汉江色甫里先生得意时自挈雕栏引文翼我家恰与天随邻惯见毰毸弄碧粼就中亦有能言者不取槖金惊使人
　　次韵题石田画　　　　　　林俊
　　髙云落水自深秋独客年华水共流今夜月明何处笛最难割遣是乡愁
　　云移石磴峰疑断溪转人家树故重枕股石牀无别事碧天秋水看芙蓉
　　蓣药苖齐竹又孙浑忘嵗月是烟村贴山墙短鸡登树背路花深鹿卧门
　　到头竒事只江乡寂寂溪山歳月长何许将归同调曲桃花春水就渔郎
　　题石田画二首为仲深作　　边贡
　　夕阳半落羣峰髙古林萋迷猿正号欲招同人眺野色安得扬州何水曹近烟苍苍逺烟白此时独作邨西客君不见石子冈头萝薜深麋鹿成羣讵相识
　　平生不识石田子往往相逢画图里世传百本无一真抹青涂紫俱门人秋堂对此双眼豁倐然置我溪与壑君不闻画家贵意不贵工只在冥冥漠漠中
　　沈启南画　　　　　　　　徐渭
　　坐对云霞坐行随鸥鹭行巳无烟火气况有市朝情红叶从书积青岑带浦平世间那有此画里尚难成便欲招为伴其如不可凭只将题咏处聊寄此心清
　　题朱尧民小景　　　　　　徐祯卿
　　朱君画法学吴姬尽扫铅华出稚姿万里云山一行墨令人惆怅忆天涯
　　题文待诏春江图　　　　　孙一元
　　过午轻雷风色鲜断虹迎日破寒烟鸥清沙净宜诗句旧日仙人白下船
　　野树无人隂自合断峰隔防雨犹青鸬鷀鸂鶒留春住正是江南杜若汀
　　题周臣画　　　　　　　　顾璘
　　叠嶂寒松防碧霞一溪春水夹桃花山坳若见渔舟入莫问人间旧嵗华
　　文衡山为其友人伍君求作山水小幅十年而
　　始成君求出示余因题　　　　孙一元
　　茧光墨色喜新増肯作寻常断璧称十载独留阿堵妙画师谁是顾金陵
　　题唐子畏画山水　　　　　　顾璘
　　赤城霞气连东海九疑绵绵舜陵在曽逰两地纵竒观叠嶂填胸何礧磈洞庭波涛拍云天吴江长桥絶可怜扁舟夜携二三子髙歌月下招灵仙归来草堂老无力山水迢遥苦难得苏台居士好画手一幅尽写苍茫色林壑髙深气杳空潭飒飒水风生开帘对此坐清昼彷佛邀余万里行
　　同前　　　　　　　　　　张琦
　　蛮天梅雨杂江潮五月青林未可樵泥白草深归旧隠一支山路入中条
　　题子畏古松水壁画　　　　徐渭
　　南京解元唐伯虎小涂大抹俱髙古壁松水阁坐何人若论防鱼应着我
　　诗余题子畏所画美人
　　吴人惯是画吴娥轻薄不胜罗偏临此种粉肥雪重燕赵秦娥　可是华清春昼永睡起海棠麽只将秾质欺梅压栁雨罢云拖
　　唐伯虎画崔氏莺莺并题
　　彷佛相逢待月身不知今夕是何辰行云总作当年散傅粉空传半面春嫁后形容能不老画中临搨也应陈虎头亦是登徒子特取妖娇动世人
　　题文待诏百雅图歌　　　　　罗洪先
　　文君写此百雅果何意把玩令人不忍置忆君曽作金门逰侍直晨趋五凤楼尔时银床声半滑尔时铜剪声初歇惊羣忽逐禁钟来弄影遥随宫雾没光借祥乌一延伫势凌鳷鹊从来去仙桥有路自飞腾韶乐无声亦跄举托身既得所引类还有时太液分饮九龙水上林更宿万年枝中郎弹射不敢向内庖烹割多所遗时人每取占王气竞谓禽鸟先得知只今归来甘寂寞独卧南窗对山郭窗前古树大十围不见羣鸦见饥雀
　　题虎山桥图　　　　　　　吴子孝
　　春湖万顷玊溶溶桥上春山翠扫空神女月明珠泛浦仙人云晓笛迎风花枝香覆琳宫外草色青迷紫洞中思挂一颿凌絶顶看图翻愧赋难工
　　题文待诏墓四逰小幅　　　俞允文
　　春光着处使人迷栁暗花繁云水低一路沿洄光福寺太湖还在石湖西
　　千年荒殿满青苔尽日无风湖上开更是空林春色晩谁人为扫落花来
　　招真观图　　　　　　　　杨仲
　　欲学无为道来居小有天精神消物怪采气变风烟恬澹知天徳虚无象帝先髙风何特达古迹尚流传地渉洪荒表山开混沌前谷幽疑鬼聚峯巧类人镌叠起三重阁分流百道泉岩穿留虎迹石冷逗蛟涎放浪曽无日遨逰未有年古经披览罢毛骨为醒然
　　题松江烟雨图　　　　　　　陈造
　　逺峰近薄鉴中浮每泊行舟十日留雨望晴临俱不恶最怜烟霭暝髙秋
　　千里湖山宿雾昬倚栏一笔解平吞渔郎好在収纶罢想踞笭箵共一樽
　　呉淞山色图　　　　　　　倪瓒
　　吴淞春水緑摇荡半江云峰翠前落松声渚际闻潘郎狂嗜古容我醉书裙鼔柁他年去相从逺俗氛
　　题画二首
　　舟过松陵甫里边幽篁古木尚苍然何人得似王徴士静看轻鸥渚际眠
　　青山矗矗水舒舒相见郊原霁雨初絶似三髙亭上望人家依约树扶疎
　　题倪云林天池石壁【为钱雅赋】　　　张雨
　　尝读枕中记华山閟中吴神泉发其颠青壁绕其隅春风四山来羣緑互纷扶羽觞曲折行浮花与之俱采珠搴薜荔洗玉弄芙蕖聱叟颇好名石洼作鱼湖鸿乙志草堂挑灯遂成图向此涤烦虑阅世如摴蒱发兴云林子盥手与我摹居然缩地法挈入壶公壶
　　题大痴天池石壁图　　　　　髙启
　　黄大痴滑稽玩世人不知疑似阿母旁再谪偷桃儿平生好饮复好画醉后洒墨秋淋漓尝为弟子李少翁貌得华山絶顶之天池乃知别有缩地术坐移胜景来书帷身骑黄鹄去来逺缟素飘落流尘缁颍川公子欣得之手持示我请赋诗我闻此中可度难玉枕秘记传自青牛师池生碧莲花千叶光陆离服食可腾化逰空驾云螭奈何灵迹久閟藏荒竹满野啼猩狸寻真羽客不肯一相顾却借释子营茅茨我昔来逰早春时雪残众壑消寒姿磴滑不敢骑马上青鞋自策桃笻枝上有烟萝披拂之翠壁下有沙石荡漾之清漪晴天倒影落明镜正是玉女晓沐髙鬟垂饮猿忽下藤袅袅浴鹤乍立风澌澌匡庐有池我未到未省与此谁当竒扫石坐其畔沿洄引流巵醉来自照影俯笑知为谁落梅扑香满接防暮出东磵钟鸣迟归来城郭中复受尘土欺十年胜赏难再得恍如清梦一断无由追朝来观此图恻怆使我悲当时同逰巳少在我今未老形先疲人生扰扰嗟何为不达但为髙人汉南巳老司马树岘山巳仆羊公碑惟应学道悟真诀不与陵谷同迁移仙岩洞府孰最好东有地肺西峨眉髙崕铁锁不可攀援以迳上仰望白云楼观空峩巍此山易上何乃遗便与猿鹤秋相期欲借太乙舟夜卧浩荡随风吹洞箫呼起千古月照我白发凉丝丝倾玉醪荐瑶芝招君来逰慎勿辞无为漫对图画日夕遥相思
　　题龙门春晓图【为复庵】　　　　姚广孝
　　双崖寂寂翳云松曙色才分露气浓忆得岩僧从定起数声啼鸟一声钟
　　曈曈初日曙光防淰淰山云霭竹扉五丈石边琴一曲桃花三月鲤鱼飞
　　同前　　　　　　　　　　梁时
　　一别天平向十年梦魂时到白云泉今朝重覔山僧话却忆当年秖惘然
　　访复庵出前画求题　　　　倪瓒
　　天平烂漫逰三日林下狂吟石上眠浩浩春风芳艸緑梅花雪满白云泉
　　同前　　　　　　　　　　亢宗
　　金乌飞彩上扶桑照见峰头一抹光空翠浮岚吹不散清寒飘湿薜萝裳
　　同前　　　　　　　　　　孙作
　　八节龙门迥三生似有縁那知白居士不到白云泉
　　同前　　　　　　　　　　张适
　　仗策长时度翠防白云深处扣禅扉泉头欲听松声坐石上干苔不涴衣
　　同前　　　　　　　　　　金文徴
　　窈窕攀萝一径防满林啼鸟掩闲扉城中车马多如许不信山深有衲衣
　　同前　　　　　　　　　　郳素
　　山气奔腾似浪生双峦峙立断尘缨幽人定起无余思只有梅花照眼明
　　同前　　　　　　　　　　张博
　　雨后行吟到石林飞岚湿翠落衣襟一声啼鸟无寻处山在白云深更深
　　同前　　　　　　　　　　刘以礼
　　昔时曽看白云泉兵燹飘零又十年今日重来登眺处野花啼鸟自依然
　　同前　　　　　　　　　　沙大用
　　来往天平二十年煮茶饱赏白云泉扵今吾老僧头白共倚山听暮蝉
　　同前　　　　　　　　　　王行
　　昔年来此是秋时只到龙门便赋归今日重来登览遍满山浓翠湿春衣
　　同前　　　　　　　　　　刘屺
　　出郭名山廿里遥松萝云石路岧嶤经行喜隔尘凡逺不许人来説市朝
　　同前　　　　　　　　　　陶琛
　　曙色防茫岳影髙松风习习鸟嘈嘈白云尽向龙门去散作岩前万顷涛
　　龙门茶屋图　　　　　　　倪瓒
　　龙门秋月影茶屋白云泉不与世人赏瑶艸自年年上有天池水松风舞沦涟何当蹑飞鳬去采池中莲龙门春晓图为竺芳师赋　　　谢振
　　东方欲明犹未明西林晻霭斜月倾花间百舌弄晴语井上辘轳牵水声天平寺里钟鸣早楞伽山下人行少东风碧树万家春海霞红映龙门晓
　　虎丘春霁图　　　　　　　王行
　　羣巘抱西郭一峯出平田孤秀凌太虚旁絶络与联古迹遍林谷干将閟重泉划开千尺崕下见清泠渊翠壁绚霞彩葩词咏前贤扵时属青春霁色明髙天鸣鸟亦巳和众卉纷自妍夙驾爰此逰襟怀遂悠然岂曰事赏心观俗古所传来牟蔽丘垅馌耕满畴阡乐土有若兹勤政复勉旃愿同击壤民熙熙度余年
　　为徐仲山题虎丘观泉图　　呉寛
　　徐子昔年官水部匹马萧萧歴齐鲁运河水满万艘通汶泗交流无壅土归来泉志手亲编好与河渠书并传不识当时陆鸿渐齿牙空味虎丘泉
　　题启南写逰虎丘图
　　【启南初逰灵岩遇雨明日既霁乃与海虞周景新逰虎丘因写此图并有诗记其事李贞伯云是日在阳山遇雨而归陈永之谓雨霁日独以事在阳山抱恨不能与启南同乐也皆有诗题其上景新寄予和之】
　　云岩不减灵岩好【虎丘又名云岩】昨者胡为渉行潦千人石上两青鞋日出深林歌杲杲一时取乐能偿劳水西山北争探讨涧泉潄齿心亦清石壁题名手亲扫西去阳山十里遥冒雨有人归不早明朝见话入云岩扼腕捋须空懊恼好山不趂晴时防此事巳差何足道安知犹有独逰人隔水相望在阳抱何处携来此画图我方起视俄絶倒诗情画意各有在嵗月依然仍可攷虫鸡得失不须争泡影死生难自保【永之巳殁】再到京华住六年匏翁头颅欲全皓江南归计有时成次第山行非草草卧逰且把画图开鹤磵松庵亦天造翻嫌二客不能从回望周郎与东老
　　题天平石湖二图次韵【为王应爵】
　　万石如林貌得真纵横碧涧共苍峋城中拄笏须闲客林下峩冠有正人支老邻居驰骏马范家先墓倚危麟岘山未必髙如许遗爱当思继晋臣【时应爵出仕】
　　古亭石刻手曾摩宋墨当年记石湖絶涧百盘横略彴晴波九级荡浮屠开园种树山为界放水灌田天赐租重拟四时编杂兴范家莫认是尧夫
　　题启南过吴江旧图
　　吴淞江腹太湖头雌霓连蜷卧碧流我昨经行觉尤胜满船明月一沧洲
　　周用曰长洲沈启南以诗画名东南但此老画笔笔用焦墨人易扵摹搨一时伪作甚多然得具眼者蹊径了然自别不难也尝闻其所为过吴江图而未之见驾部徐君间以示予岂即此物耶吾邑多水田絶无髙丘大木图乃有之盖以识松陵也即此巳不可与専求形似者论矣
　　与太常典簿顾谨中题画　　董良友
　　彷佛风烟笠泽东呉山不与越山同谁家楼阁停歌舞旧是吴王避暑宫
　　与盛爱臣题山水长卷　　　吴寛
　　城西荡双桨遥背伍胥门人家枕河住渐喜歴乡邨豁然见平田农夫荷锄去好风低嫩苖防雨洒髙树苇间多放艇栁下或扳罾锦布芰荷荡沙明鸥鹭汀鱼梁接牛宫沽酒新郭市迤逦到横塘虹桥垂四趾乱山似遮路旋转自长溪水入太湖北云生光福西扣舷唱呉歌有客中流过千载怀古心悠然欲相和香径既云殁琴台亦成空山头明月上仍照馆娃宫登髙信徒劳望逺发深喟间展图画防旧游一何类
　　题林屋仙隠图　　　　　　杨维桢
　　我欲蓬莱一问津蓬莱浅去巳扬尘桃花流水寜无路落叶空山尚有人时见青禽解近客忽闻黄石只疑神碁边甲子过容易迟尔山中七日春
　　题黄云卿林屋先茔图　　　良琦
　　【云卿祖居洞庭后迁娄东怀其祖父写图以自慰扬铁崖曽题其巻云】
　　江夏先茔林屋洞七十二峯碧参差竁道冥冥云作盖秋风飒飒树成帷海乡西望空情事江水东流永孝思好在诗书光祖祢杨侯佳句有深期
　　同前　　　　　　　　　　秦约
　　望洞庭兮极浦长太息兮愁予英英兮白云乘清气兮降时雨倚宰木兮聊淹留念我心兮孔抽山有冈兮水有湫驾吾车兮泛吾舟鸟鸣兮嘤嘤鹿鸣兮呦呦激木杪兮回风奠桂浆兮髙丘髙丘兮何所邅吾道兮西顾西顾兮不忘怀缵言兮遗来者
　　陈履元画玉山草堂　　　　郑元祐
　　故人陈孟公词如春云气如虹画法师海岳山如鶱鹏树如龙骑箕上天二十载有子齄鼻画极工惊蛟嘘云海浪白离鸾照水岩花红皱鳞张鬐耸郁涧底松中有一畆幽人宫石林支颐睨飞瀑意逺欲托飞鸿我欲从之不可得青山万叠金芙蓉
　　题孟用賔昆麓小隠图　　　　岳榆
　　【孟观字用賔以贡士授浙东行省都事元末隠居昆山】
　　老松幽壑旧青山朱绂归来次第闲眼底红尘公事少天涯芳艸贵人还屋通流水循除活竹隠疎苔缀石斑何日醉逰忘尔汝共将寳玦挂腰间
　　同前　　　　　　　　　　防詹
　　瑶华省识君王面国破家全欲断魂每见英雄扶社稷未闻帷簿正乾坤梁园文献谁能整昆麓诗书子独存致政归来成小隠旋栽蔬果洽清尊
　　题雅宜山斋图　　　　　　倪瓒
　　灵岩对直雅宜山穹林巨石忆苍湾若翁遁迹在其麓有子读书常闭关松根茯苓煮可掘林下慈鸟去复还写图爱此锦歩障白云红杏春斓斑
　　题耕渔轩图【朱泽民为徐良甫作】
　　寂寂溪山面碧湖轻舟烟雨钓菰蒲晓耕嵒际看云起夕偃林间到日晡汉书自可挂牛角阮杖何妨挑酒壶红稻西风鲈鲙美依依蓐食待樵苏
　　题鹤亭鬬茶图【鹤亭吕散夫也】　　　卢昭
　　花隂小队鬬龙章巨盌香分第二汤莫倚酪奴风味好内厨催送大官羊
　　题张子政大痴松亭髙士图　卢儒
　　大痴老人天下士结客侠防非画史酒酣泼墨写荆关咫尺防茫数千里筲箕泉头鹤上仙空遗寳绘人间传弟子颠张早入室重冈叠嶂开云烟太山斗絶何由縁下有鸟道丹梯悬此中疑是避秦处仰见茅屋岩崖边松亭寓目者谁子耳谱流泉横緑绮不知防径在终南每逢佳处辄留止我生亦有山水癖吴楚燕齐遍防歴风尘澒洞难再往坐对此图三叹息
　　西塘图【为吴隠居题】　　　　　　孙蕡
　　放臣海曲怀京华孤旅天涯念乡国谁传此意入画图令我一见长太息毘陵野老吴中人旧与季子曽相亲太湖三万六千顷荡漾咫尺阊门云姑苏台荒烟树緑下有诗翁数椽屋凉风洲渚芙蓉开细雨林园木熟画船挝鼔海天晴越女新栽白苎轻馆娃宫暗隂云暮子夜歌阑春水生季家风流谁与比况是吴兴外孙子曲几时摊旧赐书牙籖满插前朝史南来无复少年狂茅栋低低一炷香久嫌尘居隘容膝更置别业开西塘西塘隠约湖山曲塘边还种虎邱竹对酒菰蒲照坐明卷帘鸥鹭当窓浴此图风致真可人防染直欲穷天真平子愁来独长咏张衡老去谁为邻吾观季子好风骨正好还家及秋律笔床茶灶逐天随莼菜鲈鱼莫相失
　　题万玉清秋轩图　　　　　　郭登
　　王谢堂前久不归野田荒树几斜晖花开花落秋还在年去年来事巳非杨栁风多凋翠缕芙蓉霜重湿红衣故人空感山阳笛一段伤心画影防
　　同前　　　　　　　　　　杨溥
　　社燕賔鸿共嵗华松陵禾黍故侯家谁令千载柴桑里一度秋风一度花
　　题万玉清秋图　　　　　　刘铉
　　苏人甯【某】仕元为大中大夫晩年致仕筑别业于同川云间张可观为作万玉清秋图盖美其所居景物之众也长洲金仲旻赘其家及甯氏既废其配寻卒仲旻亦不在甥舘兹图流落久矣后六十年而仲旻复得之乃爲装潢噫物在人亡不能无感今其子公素持以徴言为备道其始终云
　　甯公在昔称时贤头颅半白来归田老怀淡薄慕幽雅髙居别筑临同川数畆园林占清胜四时景物夸竒妍賔从日盈北海座琴尊晓载南湖船一朝陵谷那知变废尽东吴旧庭院扶疎修竹为谁青零落芙蓉不成片白云飞去鹤不归只有堂前旧时燕春深几处桃花开无复当时映人面繁华既往今巳休东床老去还旧逰歌舞重寻舘甥处萧索碧梧风雨秋陶令宅边松尚在习家池上水空流追思自足兴感叹何独对此方为愁六十年来驹过隙俯仰之间巳陈迹画图寂寞久无闻流落人间匪朝夕客从何处逺持来佳致依然不殊昔梦回昨夜到松陵钟断长桥月初白
　　万玉清秋图为金公素学士赋　刘溥
　　名园占竒胜万玉含清秋主人契幽赏賔从迭追逰亭轩拟蓬壶木石俨沧洲金谷差可方緑水安能俦况此谢豪权黄金积如丘海舶致珍玩兰车载名讴张筵日为乐丰肪罗庶羞瑶琴奏白雪玉瓒倾黄流鼓钟朝巳陈缓带久未休亮有佳倩贤周旋义无尤盛时难久恃人事忽相仇繁华会销歇露艸生烦忧器覆固戒满水逝谁能収惘然览遗墨故迹庶兹求
　　万玉清秋轩在吴江同里镇元江南财赋司副使里人甯昌言之别墅中有菊坡梧桐修竹总谓之万玉清秋华亭张可观为之图
　　追赋虞公务白鹤山房图　　钱仲益
　　【无锡虞公务与予为从表兄弟居苏州之阳山山有丁令威祠因名白鹤峰扁所居室为白鹤山房蜀人王息庵为尽山房图并题诗其上距今三十余年矣息庵化去巳久公务亦殁于戍所观图诵诗不胜悲怆因赋是诗云】
　　辽东仙人丁令威千年化鹤曽来归何年度海到呉下巢松直向阳山飞遂呼山名号白鹤荒祠古木横烟霏至今仙人炼丹井赤霞煜煜腾光辉阳山山人性髙洁架岩凿壁开门扉经年读书不出户超然肯受功名鞿松间行拖緑玉杖石上坐理黄金徽研硃防易滴清露采药穿云入翠防客来随分设肴核床头酒熟黄鸡肥时招白鹤下庭际按舞翩翩翻羽衣青城仙翁隔邻住往来惯熟俱忘机为题诗篇写图画染毫粉墨纵横挥骚人墨客竞题咏展图画轴皆珠玑迩来转眼三十载青山不改人民非仙翁骑鹤去不返山人逺戍亦永违孤山无人赤壁静蕙帐冷落谁相依空余山房旧时月夜深寂寞穿帘帏嗟余抚巻三太息感今念昔重歔欷
　　题林居图兼柬卢公武　　　髙启
　　竹梧翳苔石知是幽人居林间鸟鸣后亭空賔散余闻有卢鸿爱长年留著书
　　题允中山居图　　　　　　徐蕡
　　昔年为客处看图怀故山今日还山住俨然图画间泉来绕兰径月出对花关应知农事毕髙坐有余闲
　　竹庄读书图为龚彦中题　　叶盛
　　十里青山近马鞍一溪晴碧下江湍舍南舍北无他植只有筼筜千万竿
　　钝庵髙节望期頥未是寻常句读师知有名门家学在切磋不忘武公诗
　　题徐氏遂幽轩巻　　　　　徐有贞
　　隠居求志不求名双鬓萧萧眼独青吴下诗人多结社闽中才士尽传经云迷李白空山冢月落扬雄旧艸亭夜读遂幽轩里巻愁看天际少防星
　　为都敬题春山读易图　　吴寛
　　山中春雨过嘉树如新沐鸟语时复闲惟闻涧声续对此一欣然孤怀浩无欲便携童冠人咏怀效沂浴归来亦何事妙意溢春服寤寐羲文间手持一编读惓惓济时心愿言均发育
　　题吴白楼借屋巻　　　　　边贡
　　草围亭树竹围庵十载真成故事谈忽漫得来原不偶总然称借亦何慙诗篇旧巳传都下画笔今须倩鲁南【陈编修沂之字】却过昔逰寻往迹月中门巷几留骖
　　应制题王朏画吴王纳凉图　　边贡
　　雨过太湖上风生响屧廊红绡拂几席白纻制衣裳朱光沦厚地明月在髙堂何以保玉体长年乐未央
　　题吴王纳凉图　　　　　　　陈旅
　　呉王台榭满汀洲湖上风来暑雨収坐有红妆可娱老市无赤米不教愁采莲舟载烟岑晚响屧廊通水殿幽歳暮甬东寜有此夜凉歌舞莫令休
　　题吴王纳凉图　　　　　　　李孝光
　　六月长洲水殿凉酒酣挥袖倚新妆芙蕖露冷秋云薄回首西风响屧廊
　　同前　　　　　　　　　　袁凯
　　防月斜侵响屧廊芙蓉清气满金塘鸳鸯只傍雕阑宿也爱君王水殿凉
　　口号题吴王半醉图　　　　　李白
　　风动荷花水殿香姑苏台上见吴王西施醉舞娇无力笑倚东白玉牀
　　题吴宫衰栁图　　　　　　袁凯
　　逺岸依依落日明吴王醉处少人行多情独有垂杨柳犹送深宫夜雨声
　　题子胥吹箫图　　　　　　徐有贞
　　行乞吹箫野水濵只縁谗口间君臣鞭尸覆楚由无忌员也何曽是狠人
　　半带愁音半杀音西风吹入楚云深丹阳世上人空听谁识英雄一片心
　　题范蠡五湖图　　　　　　赵孟頫
　　功名自古是危机谁似先生早拂衣好向五湖寻一舸霜黄木叶雁初飞
　　题扁舟五湖图　　　　　　陈旅
　　按史记止言陶朱公将徒属浮海而无载西施事杜牧辈乃诬也故为之辞
　　羑里人归献女来帝辛饮酒沙丘台酒阑不但蛾眉死太白旗竿血花紫会稽凛凛吴日骄少伯乃是师闳天姑苏城下箭如雨艳骨应成馆娃土五湖烟浪摇青春小儿船尾中细君吾王功成境土富扁舟只载妻孥去良工貌得千古心寓形空尔糜黄金
　　朱翁子负薪巻　　　　　　张翥
　　富贵危机解杀身是非千古付樵人当时长史魂应悔不向山中只负薪
　　范庄梓树图【次石田韵赠施焕伯】　　　　呉寛
　　行人墙下摩挲处重是范公亲手培此日载将嘉树赋清风长傍义庄来空寻蚁穴难成梦免制牺尊岂不材须信画家原有意展图如对北山莱
　　麦舟图　　　　　　　　　李东阳
　　江东故人半零落江头石郎泪双阁三丧未葬家苦贫举世今无魏州郭睢阳范郎方少年相看不语意范然江舟载麦五百斛挥手付之如一钱归来侍立庭闱畔白发闻之为一莞亦知父子本同心若待庭趋嗟巳晩君不见庆州饥民曽告荒使君自发常平仓
　　米元章拜石图　　　　　　　李东阳
　　南州怪石如竒士士有好竒心欲醉平生两膝不识地石也受之无色媿着袍拥笏当石前礼而不答貌益虔呼为石丈丈不语回视诸峰尽儿女当时观者笑且嗔眼中见石不见人嗟君好洁巳成癖无乃冠履沾泥尘古来玩物必丧志况尔物役忘其身惟石岩岩瞻赫赫一州虽小寜无民宋家只合米博士谁遣出刺无为军君不见汉家留侯拜黄石石亦可拜不可眤千载英风石益髙犹怜误落神仙迹
　　同前　　　　　　　　　　　储瓘
　　虎贲犹似对中郎末世那知老子狂才到宣和流落尽眼中谁是丈人行
　　鹤屏　　　　　　　　　　　皮日休
　　三幅吹空縠孰写仙禽状防耳侧以听【相鹤经云防颊防耳则听响逺】赤睛旷如望【赤睛露眼则视逺】引吭看云势翘足临池様颇似近蓐席还如入方丈尽日空不鸣穷年但相向未许子晋乗难教道林放貌既合羽仪骨亦符法相愿升君子堂不必思昆阆
　　和韵　　　　　　　　　　陆龟防
　　时人重花屏独即胎化状丛毛练分彩疎节笻相望【相鹤经云大毛落丛毛生其色如雪又云髙脚踈节则多跛也】曽无氃氋态颇得连轩様势拟抢髙寻身犹在函丈如忧鸡鹜鬬似忆烟霞向尘世任纵横幽襟自闲放空资明逺思不待浮丘相何由振土衣一举栖瀛阆




　　呉都文粹续集巻二十五
　　钦定四库全书
　　呉都文粹续集卷二十六　　明　钱谷　撰题画
　　题画二絶　　　　　　　　郑允端
　　防防青山翠欲流短蓑渔子坐扁舟荒村五月凉如水茅屋扶疎艸树秋
　　青松望极是桃花去去仙源路不賖便好解衣冲水过洞中午饭熟胡麻
　　题画
　　谁写江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓
　　太湖【以下俱竒逰图诗】　　　　　　　冯大受
　　东南天尽五湖开万防苍山镜里回缥缈峰头明月上悬知一望是蓬莱
　　姑苏台
　　吴宫花栁是荒丘台下惟闻麋鹿游芳艸青青烟水緑春风总入阖闾愁
　　虎丘
　　寂寂荒台树色昬吴王宫阙杳无存月明剑气还来往留得干将化后魂
　　天池
　　此地湖山是倒悬翻于山上滙清泉更分华岳峰头色一朶峰如太乙莲
　　天平
　　青山缭绕白云围似笏千峰拥翠微仙仗一经岩岫过飞霞片片逐人归
　　灵岩
　　一山青霭日溶溶翠桞随烟漾碧空红雨落残春画暖旧花重发馆娃宫
　　墓
　　湖外青山湖上看振衣时觉两眸寛携笻徧拾金阊景墓山头亦大观
　　支硎
　　苍崖翠干碧参差树色岚光两鬬竒只有生公坛下石至今犹似防头时
　　虞山
　　拂水岩头锦作屏瑶坛朱敞日初明朝看爽气千峰紫黄鹤飞来翠羽轻
　　题施雅山所藏宋汉国端孝大长公主所题桂花便面手巻后【有序】
　　虞堪
　　宋端孝公主理宗女也其所自题桂花诗便面以碧纱为衬所折桂淡然与月辉映自是宫制絶俗可知而东庐王野叟【名琦字徳玉】所识有云在武林时与故旧刘仲鼎邂逅茶话因及杨中斋驸马事出此制以见遗乃是吾冡妇之母之笔也藏于箧笥三十六年而外孙施宜之其先有兄弟并登科者有双桂堂尚在堂扁与扇合诚可以再为后来者防故装成巻笔其颠末并制桂香词于后以予焉且曰贵主题此时犹未出阁天上清芬世间何有则知前辈寳重之如此至隆山平先生赋之有满身风露不知寒之句尤极凄惋使人一读无限感慨今雅山处士亦既老矣所寳外家遗物又几五十年自谓虽获夜光每弃弗顾而独防此巻如新不忍去手时时出以示人讽咏不辍其风韵又可知矣间属堪赋之惟前代闺门旧物固是罕得然相传之久殆百有余年而不出两家当时遗老又能详记其事使更千百载足以起人之兴懐于无穷若雅山之寳此其意亦有在乎于是追次其韵反而归之宜之为雅山处士字云
　　一一方诸镜样团金壶霑墨岂无端万年枝上天香尽遗恨青天碧海寒
　　其二
　　谁复风流鬬鳯团天人丰骨想毫端楚吟翻泣铜仙泪共洒秋风玉井寒
　　其三
　　天水双双桂影团喜符佳防上眉端外家风采今犹在长啸空山鹤发寒
　　丽人行【题玉山所藏周昉画】　　　　　　杨维桢
　　杨白花飞愁杀人美人如华不胜春锦鞯防起双凤缕黄门挟飞五花云白石雷霆夹城道乐逰园里春正好就中小姨最娇强雌雄双飞观者恼瑶池鬬草碧云移艸青艸歇春不知黄裙有恨随春水椒房青蝇何处起君不见翠羽飕飕怅一空东方蝃蝀纒紫宫【蝃蝀一作防蝀】题玉山所藏唐人呈马图　　　张翥
　　天育骥子初长成厩官引辔将进呈头如戍削两耳耸青丝络脑屹不动君王一顾生光辉黄帕巳盖银鞍归当时四十余万匹此马权竒当第一曹将军画老有神龙眠居士尤得真两家翰墨今巳矣今之笔迹无乃似黄门宿卫森羽仪遗事可按开元时古来良马多泛驾振鬛长鸣思御者君不见材士不可羁寜可呈身如此马
　　题赵千里金碧山水【玉山所藏】　　张天英
　　天上白云满空谷树下三间两间屋晏先生不出门自检残书手中读醉翁斜着紫纶巾过水呼童御黄犊犊背之乐不可言王孙写入氷绡幅君不见戎车万战场秦皇失其鹿笑杀当时园绮翁白头去揖隆凖公
　　子昻兰梅为玉山题　　　　　张翥
　　佩纕零落墨香存瑶瑟空弹夜月魂一自江南芳草歇风流谁继楚王孙
　　为玉山题子昻墨竹
　　竹里疎花的的开冻香和雪冷苍苔天寒日暮无人见只有双峰特地来
　　子昻画马
　　君不见汉家将军求善马战骨纵横血流野归来作歌荐宗庙寜悲鬼哭宛城下何如圣代徳所怀入献磊落皆龙媒右牵者谁鬈且偲万里知自流沙来眼光照镜蹄腕促老奚识性仍善牧时廵之外逰幸稀饱秣原头春苜蓿吴兴学士艺絶伦妙处不减曹将军只今有马无此笔谁与写之传世人为君甘作驽骀羣
　　题玉山所藏魏国夫人赵管墨竹【夫人自写坡诗于后自京师寄于仲光】
　　龙香暖脱青螺靥麝剂光凝生漆防玉台近晓画眉残紫砚新磨染一枝戯写碧婵娟冷雨欲飞粘湿烟云雾阁春窈窕恍如移置苕溪边苕溪緜緜秋水隔逺眼京尘渺相忆防绡一防氷雪生弱蕙幽兰少顔色书中曽有卫夫人画里如何崇徳君林下丰神原散朗尚从墨妙见天真
　　题管夫人竹与玉山同赋　　　于立
　　烟消湘月明露下湘波冷翛然林下风吹折琅玕影
　　同题　　　　　　　　　　　顾悳辉
　　鳯毛轻染碧池春写作琅玕纸上真试看腕中百斛力前身应是李夫人
　　题玉山钱舜举画五栁庄　　张天英
　　飞泉屋后银河悬孤松屋上苍龙眠四山无数白云出好柳五树当门前葛巾丈人歩其下悠然别有山中天内人吹篴词【为顾仲瑛题盛子昭画】　　　杨维桢
　　天寳年来教春坊紫云制曲吹寜王美人何处窃九漏耳谱亦解传伊凉鹍弦转断黄金轴独据胡床防横玉冶情忽逐野莺飞十指红蚕迷起伏御沟水暖浴防防天地久无征战声芙蓉杨栁自摇落岂识黄云边塞情西楼今夜月色午内人思仙望河鼓白日萧条凤不来井梧风动神乌语
　　内人剖词【为顾仲瑛题盛子昭画】
　　辘轳索褪垂金井水殿风来晚花静美人睡起袒蝉纱照见臂钗红肉影荔子浆酸摇左车阿母新进朱陵侍女手浴井花冷水冰【去声】金盘擎掌窊鸾刀未破圆玉斗斗破红冰惊落手玉郎渴甚故相嘲可忍食残团月凹
　　李息斋竹为玉山题　　　　张翥
　　竹上千年恨未消湘臯满踞正迢迢冷烟疎雨无穷恨欲为骚魂赋大招
　　予旧为顾长卿作梅竹图明日其弟仲瑛于姚君子章席上索题遂成口号　　柯九思
　　晴雪噤梅蕋春风袅竹枝美人应失笑记得卷帘时题柯敬仲为玉山山人画竹　　杨维桢
　　五云阁吏天上还玉山草堂人正闲自将赐笔写龙影落日风动江南山
　　题从子伦写生芍药于玉山　　柯九思
　　九十春光事巳非飜堦红药尚天机画工防染成生色説与东君作待归
　　桃源春晓图为玉山题　　　　张翥
　　流水空山几度春白云隔断世间尘桃花一放渔舟入不是秦人是晋人
　　题玉山所藏渊明归来图　　吴克恭
　　陶令昔去官当世岂知贤杖藜柴桑里泛舟即斜川春风五柳隂秋日秫盈田嵗酿杯中物佳辰奉賔筵觞来各有趣斟酌罄交欢为生岂易老借此一欣然咄哉羲皇人既逺身名全
　　题东山图玉山同赋　　　　于立
　　不起谢安石其如天下何向来逰赏地芳草落花多
　　同题　　　　　　　　　　　顾悳辉
　　江左风流第一人东山歌舞日纷纭当时不为苍生起司马山河总白云
　　题玉山所藏画水仙巻书违秘书后
　　袁华
　　窈窕楚皋女委蛇佩陆离临风倚翠袖椉月靡云旗含嚬黙延伫怊怅失佳期渉江采璚芳将以慰所思
　　题玉山所藏水仙画　　　　达兼善
　　翠羽灵旗洛津凌波防歩韈生尘可怜金屋重门掩只有陈王梦阿甄
　　题呉山顾玉山一笑三生图　　释来复
　　虎头应是再来人画史丹青貌未真一笑溪山如识我三生风月异前身空传华表归辽鹤谁向昆明问刼尘吴下艸堂今寂寞独怜花鸟泣余春
　　题琵琶仕女图【注云以下二作亦题玉山所藏】　宗本先
　　江水东流月满船江风吹怨入氷弦何如银烛秋堂夜一曲新声值万钱
　　题墨竹
　　可人家住筼筜谷明月清风十万竿一自玉山相见后满庭清影梦髙寒
　　题吴性存所藏赵仲穆竹枝双蝶图与玉山同
　　赋　　　　　　　　　　　　张翥
　　满丛鲜碧露团香院落春红过野芳蛱蝶一生花里活飞来还恋竹风凉
　　同题　　　　　　　　　　顾徳辉
　　阁道春风度湘帘夜月初多情双蛱蝶也解逐羊车
　　呉克明知嘉定为题马图　　吴寛
　　吴卿别我呉门去手把横图索题句开图见马如见人逸气棱棱八尺身圉人骑度燕河水万里长风生两耳归来饱餤玉山禾吴门草青奈尔何
　　题孔昭画　　　　　　　　　吴寛
　　卢鸿艸堂今有无吴中峕见谢翁图松风涧水书声合林下髙人不可呼
　　题子善所藏画　　　　　　张翥
　　江阁空明宿雨残青山如洗隔帘看神仙不记天台路万壑千峰暮色寒
　　题卢侯所藏画册　　　　　张着
　　露滴天香酒力防风回秋影动秋衣夜深尽醉霓裳曲忘却骖鸾月里归【右幽人赏桂】
　　露湿银床海月低氷弦写怨小西西邻止有临川客莫作秋风乌夜啼【右琴月双清】
　　花暝深宫画漏迟隔花罗袜歩委蛇春愁如海谁相问得似黄鹂尽语时【右春画闻莺】
　　题黄筌画竹鹤图【并序】　　　　吕诚
　　黄筌画竹鹤图巳入能品余鹤亭旧有此图心甚惜之散落他室今数十年矣忽扵乡友处复见之喜叹无巳然尤物自为胫翼而能傲兀人世不与嵗月同化亦一竒哉因赋此重为览古者一慨云
　　蜀人黄筌写竹鹤数百年前一竒作裳缟衣意闲暇老气峥嵘重林壑挺挺玉立双琅玕枝叶扶疎铁钩络忆昔鹤亭有此本鸟散烟销久寞今朝忽见喜絶倒老目摩挲殊不恶千年令盛安在哉旧物都非况城郭世间此图亦希有重袭尤宜置缣槖髙堂夜悬明月中应有仙音下寥廓
　　为开元道士题倪云林画　　　徐贲
　　闻説仙翁去采真山中草木几回春开元堂上重来客犹是当年问道人
　　姚少师所藏八骏图　　　　曽棨
　　周家八马如飞电夙昔传闻今始见鋭耳双分秋竹批拳毛一片桃花旋肉騣叠耸髙崔嵬权竒知此真龙媒霜蹄试踏层氷裂骏尾欲掉长飚回瑶池宴罢归来早络月羁金照京镐紫鞚飞旹逐落花雕鞍解处眠芳艸由来骏骨健且驯防影骄嘶不动尘有时渴饮天津水五色照见波粼粼圉官骑来难久驻饮向春流最深处珠衔寳勒不敢疎直恐飞腾化龙去古来善画韦与韩此画岂同凡马看人间造次不可得苜蓿秋深烟雨寒
　　题乳犬图为金公鼎赋　　　　沈潜
　　花下茸茸细草中羣眠未许识雌雄待看长大平原上一猎秋风狡空
　　题沈孟渊所藏王叔明墨竹　刘溥
　　云汉昭回舞凤雏海波清浅露珊瑚清风万古吹不尽锦瑟无声弹鹧鸪
　　题刘主事廷美所藏墨竹二首
　　爱防亭亭碧玉光画船来往水云鄊幽林到处森如束只此长梢保雪霜
　　绣幄连云防牡丹玉杯谁问碧琅玕露香飘尽檀心老独占清风防嵗寒
　　终南进士行为刘廷美赋
　　长空糊云夜风起不分成羣跳狂鬼倒提三尺黄河氷血洒莲花舞秋水飞萤负火明月羞栎窠影黒啼鸺鹠緑袍乌帽逞行事磔脑刳肠天亦愁中有巨妖诛未得盍驾飚轮驱霹雳如何袖手便忘机回首东方又生白
　　王舜耕山水为缪行人檏题　倪濓
　　烟岚万壑吐复吞雨过汛涨溪流浑埜桥山店夜初晓香霭不辨东西村嘉树苍苍迷近逺白云滚滚银涛卷苔封古道阒无人未放曦轮上孙巘舜耕王翁八十余眼前能防细字书醉挥老笔元气俱风景似是图匡庐多君长才擅専对好山览遍芙蓉翠看画駪駪忆晓行诗成正揽皇华辔
　　为李贞伯题朱寅仲小画　　　呉寛
　　春半扁舟过太湖洞庭着雨翠糢糊惟应旧日同逰者爱此朱郎水墨图
　　题黄应龙藏巨然庐山图　　　文徴明
　　筠阳文学倦官职十年归来四壁立探囊大笑得片纸不啻琼球加什袭携来示我俾品评谓是名僧巨然笔涣迹漓踪那辨真白闲双印还堪识古篆依稀贑州字先宋流传非一日要知源委出珍藏未论谁何定名迹墨渝纸弊神自存老笔嶙皴况超逸冈峦迤防宻树浦溆萦纡带村室盘盘细路绕山椒斜引鱼梁更东出途穷山尽得幽居穹宫杰构临清渠仙邪佛邪定何处彷佛胜境如匡庐还从文学问何如大笑谓我言非虚自言逺逰真不俗曽见庐山真面目五老之披白袍玉虹万丈峕飞瀑某邱某壑皆旧逰展巻晴眼犹熟秖今老倦到无由对此时时作卧逰慙余裹足不出户闻君此语心悠悠髙怀咫尺巳千里眼中殊觉欠扁舟郭忠恕雪霁江行图【附跋】　　　程敏政
　　蜀山晓起雪大晴蜀江早有商船行前縴百丈后催舵欲动不动难为情两舷相依若兄弟雪后风清江水平古来川货甲天下舟中百物皆充盈一舟系尾大扵瓦荡漾不敢相先争有时遇险即分载主者自解操竒赢长年三老各司职翘首疑闻呼啸声纷纷逺树雾中出防防玉峰天外明櫂郎呼冻相偶语隔岸恐是夷陵城大滩小滩难悉数自出两川今几程嗟哉逺道亦良苦盐井有戒何相轻披图一见肌上栗凛然朔气生檐楹摩挲久之意乃定何人方寸劳经营素缣半幅不盈尺云是东都狂郭生宣和天子爱书画亲与印识题其名一朝桑海忽遭变内局委弃随榛荆郭生惟余比干画犹幸不燬南来兵奎章学士子山子献纳曽倾葵藿诚尔来二百有余嵗屈指春秋凡几更不知此本尚在否抚巻益觉心怦怦石田沈君最博雅重购所得人皆惊装潢完好无璺裂入手坐见増光荣郭生斯图乃其一余者徃徃皆精英题诗有暇或临扫复以丹青呉下鸣闻君家住湖水侧青山古木相回萦何时倚櫂一寻访君当倒屣来相迎翩然坐我竹下石鼎细呼春茗烹挥童开奁取巻轴甲唐乙宋聊相评旁人定诮太古癖尘襟且拟氷壶清却愁玩物犯祖戒未敢先输他日盟启南此画题者巳多不容复赘独记在宋元史局时尝见巙子山进郭忠恕比干图事题者偶未之及爰缉成篇闻启南家多藏古画法书甚欲一观之因复自念啜茶观画皆先世所逊谢未谙者不觉惕然为之中沮更俟商防云
　　郭忠恕雪霁江行图【沈启南藏】　　　吴寛
　　路出三峡风飕飕江天雪霁宜行舟水枯滟滪髙突兀木叶落尽俱东流艨艟相聨蔽江下半空结构如危楼两舷之间可走马主入恐是王益州独嫌百物具篷底如何不设戈与矛后系一舟亦千斛什器满载余瓯青帘翠幙互掩映防纯锦缆纷绸缪玉炉频爇沉香火寒气不到珊瑚钩篙工舵师禁无语指落层氷谁为収安得挽以百牯牛代汝仆夫力且休人生得意在富贵乡里小儿惊宦逰望中隠隠连逺洲深树落照哀猿愁日将暮矣泊何处万里几转青山陬狂仙画笔穷冥搜图外意思令人求陶翁愿弃五斗米未肯折腰从督邮飘然轻飏孤舟去惟有葛巾犹在头髙哉斯人谁与俦呜呼髙哉斯人谁与俦
　　髙克明溪上雪意图
　　【此图刘佥宪得之任太仆今归沈啓南后有天全跋克明宋仁宗时人题曰臣克明上进】
　　赤脚真人龙凤姿俯视艺苑时防嬉良工待诏金门里髙生前身应画师含毫吮墨立良久自言臣是唐王维平生胸中无一物独有山水能容之郭熙成名乃新进【髙宗有诗云克明已死道寜逝郭熙后有新成名】范寛得意才并驰丹青竞巧称院体后来不比宣和时宻竹千冈松万壑苍翠峰峦白湖乐岸旁桂楫何处移磵曲茅堂是谁缚行人暮归天漠漠遥望前村愁雪落船头一老独闲暇诗思分明入廖廓刘侯朝回过燕市亦复爱画入骨髓偶从太仆得此图每一开之心辄喜天全仙翁惜题字评品数行而巳矣翁今巳逝侯亦亡两洞庭荒湖水【翁尝自称大洞庭主人而佥宪家有小洞庭故云】石田多才从后起况有佳儿好文字只今此物欣有托赋诗独慙前人耳宋社久巳屋宋画如有神刘侯地下勿长叹楚弓得失皆吾人
　　题海虞钱氏藏王均章虞山图
　　【均章名珪号中阳老人生元盛时年未四十弃官归隠虞山之下慕丹术尤邃于医所着有泰定养生主论等书年逾九十而卒见吴思庵记】
　　扁舟昆湖去忆向虞山还当时廹日暮未得穷跻攀至今三短章寂寥不重删安知六载后依然见兹山谅无愚公愚頼有顽仙顽顽仙隠居处深林置柴关丹灶火常伏药阑苖载芟髙情付缣素丹青色斑斑并山卧平野隠然不成环逶迤亦甚逺攒蹙何其悭咫尺见百里羣峰互垂鬟飞鸟归易没浮云出偏闲拂水最竒丽空岩故漩澴天风或稍定石壁仍潺潺仙宫对佛寺妙境非人寰独怜仲雍墓谁为剪榛管短棹载书巻浩歌水云间彷佛归庵翁往来寳岩湾
　　题治平寺琬上人所藏巨然山寺图追次虞道园先生韵
　　疎林逗晩照际水扄柴关中有方丈室翠纳千重山山路多白云滃然隔尘寰倚笻望崷崪展席听潺湲愿邀巨然老置我水石间忘归饱清晖从此终日闲层峦结暝色不逐樵夫还
　　题赵仲穆马图【李世贤藏】
　　王孙画马兼画人气足神全色不均一人汲水来饮马一马欲饮将腾身二马俯首啮刍藁一人按榭睨枥皁天闲不待秋髙肥一马不渴二马饱朔方用兵万骑驰三马并立如不知
　　题世贤太史扇　　　　　　　程敏政
　　浦上南风急渔舟破浪还不知离岸逺时见树头山
　　题沈氏所藏石田临小米大姚江图
　　文徴明
　　长洲沈氏所藏小米真迹成化间有假中官势取之者石田为追摹此图
　　春云沉空山有无眼前见此姚江图图穷烂漫得题字照人百颗骊龙珠平生雅识敷文书绍兴嵗月仍不诬岂知尤物能媒祸茧纸兰亭巳非故石翁信是学行人能使邯郸还故歩忆昔憸人贿为囿黩财更假狂阉手千里珍竒归捡括故家旧物那容守沈氏藏兹二百年一时掣去心茫然谁言物聚必有散手泽相关常累叹未能一笑付忘弓且喜百年还旧观岂余钝眼错顔标抵掌真成孙叔敖区区不独形模在更存风骨骊黄外一时防笔迥通神得非小米是前身从来艺事关人品敢谓今人非古人
　　又题敬所藏仲穆马图　　　　文徴明
　　荦荦才情与世疎等闲零落傍江湖不应泛驾终难用闲防王孙骏马图
　　为懋上人题画二絶　　　　　徐祯卿
　　渺渺洞庭秋水濶轻舟摇动碧琉璃松林不隔东西望枫叶寒塘露酒旗
　　布衣藤杖称芒鞋贪看青山偶独来心与白云原不碍长天一鹤忽飞回
　　题文丈衡山所藏赵子昻马　　王宠
　　神马来从渥洼窟王孙貌得真龙骨天池洗出霹雳声恍惚似与蛟龙争奚官厮飬不敢近腾骧蹴踏久乃定朱衣轻拂炤紫云五花隠起生龙文黄帕髙封碧玉鞍紫丝未挂千金勒九重一笑独当御天闲万马无顔色我闻汉武騋龙媒又闻唐家狮子花常思此物在天上何乃匹素开风沙骅骝自是万里足岂应流落天之涯呜呼天地变化兮云雾晦冥吾知此马之为龙兮终当飞入扵沧溟
　　余表兄段山大参以自在居士墨竹俾予题诗
　　归有光
　　奉常余之外髙祖儒雅风流絶近古少年侍直承明庐重瞳屡回加慰拊玉堂无事只写竹影落缣缃生风雨翠叶苍筠满人间凌海越嶂争购取吾家寳藏三大轴其一今在尚书府二幅翻飞入岛夷人物化去不可睹吾兄安得此尺素千缗不吝售海贾盛夏张之紫薇省凉气歘忽周堂庑划然北壁开户牖雨势欲滴风披舞此时静坐亦何有满眼不复见尘土湘妃帝子对之泣藐姑神人谁与伍吾兄好画识画意余方潦倒困蓬户墨竹昔称李夫人湖州孟端皆堪谱髙人自有千载名世上儿子何足数作诗题竹非为竹俯仰自觉吾心苦东坡先生岂浪语知吾之兄惟老可
　　题水仙图　　　　　　　　　刘铉
　　山中有幽花姿容都且闲水仙之名本洞府何时移出来人间宻叶垂垂冷愈碧烟霏作团晓来积緑罗卷带未周围苍玉簪长巳盈尺齐纨鲁缟缀繁英防风回雪飘轻盈湘灵玩月佩环堕神女戯水骊珠明江天摇落氷霜里开共梅兄与矾弟欲集芳声厌兰肯逐秾华效桃李上人慧性夺仙机毫端幻化多神竒生绢聨幅写数本彷佛仙子盟瑶池或持金杯倒醽醁或着黄裳面如玉或向云边下素鸾或向山头乘白鹿天然巧相各有为不是争妍效凡俗门徒得此久珍藏间持索我题诗章我今习静媿饶舌披图坐对浑相忘道心由来本空照有言那如不言妙茶余卷轴客出门独对南山成一笑
　　夏仲昭竹为刘中孚题
　　亭亭何处出幽姿渭北湘南未足竒青锁门边深得地玉栏干外最相宜种分原自蓬莱岛影落多临太液池一寸虚心常自洁百年贞节岂能移欲为笻杖随龙化定作箫韶致凤仪好对云霄看挺防莫因风雨笑离披芳同老圃含霜菊节比中庭向日葵犹记斑留尧女泪不惭歌入武公诗偶縁客馆披图处空説家园食笋时幸际圣明无隠逸谁于林下结幽期
　　题画茉莉　　　　　　　　吴子孝
　　琼蕋南中秀竒香世外偏过时君不采惆怅越江边
　　王禄之画梅花
　　大湖东畔梅千树昔我懐之即归去枝枝疎瘦老槎牙墨色根柯如铁铸素枝澹蕋交纷纶物外异香天所付人间花卉不敢先天上曼陀差可伍霜巾氷帨襍琼旄玉盖瑶旂障珠组丰姿绰约临姑射衣佩轻盈凌洛浦骚人题名苦难工疎影暗香非妙句千古知心独少陵欲乱乡愁伤嵗暮杨生笔墨颇擅场石湖先生犹未许写生贵在得风神心与天逰天所与偶从便面见形容徳似玉人非浪语氷雪侵陵气益伸妩媚李桃那足数强项令公节不屈铁面端公色偏毅谓君何必貌孤芳须记广平题作赋铁肝石心表幽贞调鼎庙堂方识味
　　范蠡归五湖图　　　　　　　溥光
　　功遂名成泛五湖知几千古擅良图向教勾践堪同乐不识先生肯退无
　　徐彦明白莲诗巻沈石田画金赤松题
　　顾璘
　　珍图白莲何皎然盈缣风露临秋鲜丹青岂同俗匠伍贞素独与幽情便璚瑶满池琢不碎翠叶两重欹仍颠盛开欲落比云散乍疎复宻如星聨何不放笔铺十顷中间荡漾呉姬船娇歌艳曲互酬答氷肌玉面矜婵娟风流领袖自石田好事遗之归摄泉赤松郢倡复絶世后来和者难为前我欲西湖招胜侣金樽美酒斗十千林逋宅前放舟去六桥曲曲相回旋古人今人画如此安得夀命金石坚人间富贵草头露不须锦瑟调朱弦与君雪藕擘莲子共唱新诗湖上眠
　　周臣为余写水墨山水大障徐子仁特赏其妙因口占谢之
　　峥嵘华岳三神峰移置草堂云雾浓泉飞树挺气生动羽人彷佛中林逢周生作此特神妙髯仙见之欲狂叫眼中失却梅花翁人间岂乏钟期老
　　题荔枝白练图　　　　　　　王叔承
　　练尾低红紫玉枝闽南仙色丽相辉却思妃子调鹦鹉笑擘轻红弄雪衣
　　题画马　　　　　　　　　　道衍
　　身被五色云才超冀北羣莫教空老去须借霍将军
　　题秋寺晩晴图
　　猿将朔吹哀云带溪流驶相送独归僧萧萧夕阳寺
　　题许由弃瓢图
　　独坐云深处迢迢逺市朝若知身是累应不弃山瓢
　　题独钓
　　天髙日华明江清水光动何事尚垂钓不入非熊梦
　　题画
　　小小板桥樵路深深茅屋人家竹坞夕阳微雨桃源春暖多花
　　题菊花
　　三径归来巳就荒茆斋觞咏足徜徉篱边更有琅玕树不使秋英独傲霜
　　题雪梅双鹭图
　　孤山山下雪茫茫雪里寒梅巳早芳双鹭飞来花底立却怜同色不同香
　　题菜花
　　雨余盈圃嫩还柔小摘调羮玉糁浮不识此中滋味好东坡焉肯友元修
　　题画　　　　　　　　　　景隆
　　横斜疎影浸涟漪天际初升月半规孰谓林逋仙去逺暗香依旧似当时
　　水仙障歌　　　　　　　　郑允端
　　我有一疋好素绢画出江南无数山笔法岂但李营丘直拟逺过杨契丹良工好手不能遇此画森然能布置层峦叠翠拥复开怪石长松俨相对板桥茆屋林之隈瀑流激石声如雷恍然坐我匡庐下便觉胸次无凡埃此身但向闺中老自恨无由致蓬岛布韈青鞋负此生长对画圗空懊恼
　　题周臣画　　　　　　　　　顾璘
　　石壁烟霏夏气清水光人影静分明纶巾羽扇者谁子来共沙头赋濯缨
　　衡山襍画
　　岩壑飞尘絶孤亭压水云偶来乘野兴非是厌人羣
　　其二
　　雨霁春潮濶扁舟坐不还放情亲白鸟覔句赠青山
　　题徴仲云山
　　江声喧草阁雨气湿枫林云外青螺影匡庐几许深
　　吴中山水歌　　　　　　　　姚绶
　　呉中佳山水布置巻轴间吾舟焕虹月披展情髙闲自非石田胸中有邱壑安得粉墨相耀霍盘云絶巘碧玉寒揺天长波素绡薄蘼芜蒹葭被洲渚杨柳芙蓉此邨落防舟钓侣秪纶竿骑马何人自城郭平桥可度客防蹇徐徐来昔人孟浩然夙负清诗才疎林髙低出翠瓦夏屋渠渠付摹冩解鞍相留定盘薄到此谁为局束者苏台凌空筑不易风撼笙歌落平地刲羊椎牛夜达旦檐花扑酒春无睡一朝台倾走麋鹿西施载去何年复不如此山此水此画图逰客见即偿诗逋刘君会当买屐兼买棹合使登山临水之乐无日无余与石田久同调淡荡多为俗一笑金壶汁是龙香墨冩时不受人促廹君不见五日一山十日水杜老知人乃如此
　　沈周画鸡为陆浩夀其母　　鲁铎
　　露立蘐花底鸣当兴栉时北堂延晓色爱日正迟迟陈太学月甫送沈周画　　　雷思霈
　　本朝画手谁第一超逸无过呉沈生后来作者文同谢彷佛前代关与荆贪看逺岫似云起独立斜阳待月升劳君赠我蓬池阁置之邱壑轻荣名
　　次韵题石田先生摹王大痴山水小障
　　徐祯卿
　　大痴千载秘石叟戯能传意到机随手诗成骨欲仙风烟黄叶景水墨白头縁展玩今何处苍江落日边
　　题石田画上有文徴仲诗
　　栁系渔舠吹笛子徴君风味谁堪比亲题数句感山阳二絶兼称文太史
　　许章甫以周服卿画松赠眉公命予作诗
　　葛一龙
　　长松歴落青氤氲垂隂之下多芳芬古石盘根潄香瀑压枝阁日日不曛岩壑丰神自表表人间桃李何纷纷有时防茸挂僧衲有时绰约来仙裙峨嵋雪色太山雨九际雷声七岭云白云不出山清风惟为君寒斋静抱月明卧松子打谁共闻
　　题白氏画竹
　　髯郎好竹好神仙収拾清风自卖钱白纸小茅屋底夜吹萧飒晓生烟
　　和韵题石田墨杏花　　　　　徐祯卿
　　春工束手散花迟二月娇红未入枝城草欲搀诗客句故输新碧映雕旗
　　题徴明墨竹次韵
　　深掩精庐且息忙幽庭春晚百花香竹闲对疎疎雨戯写新枝直过墙
　　题扇三首
　　桥通緑水家家舫门掩清秋处处山住向此中贫亦好却无人肯羡清闲
　　渺渺洞庭秋水濶扁舟摇动碧琉璃松陵不隔东西望枫叶寒塘露酒旗
　　湿重溪云压緑杨寂寥深闭雨中堂闲庭尽日无行迹鸟下平苔啄破苍
　　题徴明戯效元晖小景
　　文技元非千载计江湖卷册几漂萍元晖槁骨知何在頼是开图见典型
　　题海棠扇
　　春风吹下胭脂泪散作妖花一树丹可奈五更清梦短杜鹃声歇雨丝寒
　　夏仲昭画竹　　　　　　　顾璘
　　石濑涓涓水风篁袅袅枝尘途贪见画草阁梦题诗枕簟横秋薄樽罍过月迟苍林殊可老朱绂果何为
　　美人图　　　　　　　　　葛一龙
　　无聊聊复掩轻罗花学含颦月肖蛾替入画图终是貌绎将愁绪强成歌生烟送緑春天逺艳水埋香画雨过芳信不通帘半掲喃喃双燕语何多
　　薛姬小影歌和俞羡长　　　范汭
　　俞生曽言薛家儿筵前醉舞花一枝思之不得心眷眷有歌曽拟欢闻变鹤市东边虎阜西停桡隔浦惊相见宻语旁人听转防斜倚方牀掩团扇圑扇轻盈貌女郎是邪非邪太婉娈苹末风扶江月髙倒翻波影长于练沉沉寒漏夜何其醉起挑灯注目时清矑坐上还相肖嫚靥图中更不疑是谁解作幻人术图中坐上分身出
　　魁星图　　　　　　　　　徐祯卿
　　披云静夜观七星繁珠煌煌赤色殷祥形斗合发天彩芒角下扫昌人文迩来日光照呉分英儒硕学争奋迅拟向承明献此图并为吾皇颂文运
　　题牧牛图上少宰震泽王公　　卢雍
　　芳草芊芊春雨余平原饱卧正安如明公入相隂阳理问喘何烦特驻车
　　受牧勤求牧与刍牛肥自喜事无余长歌白日何人听一巻清风角上书
　　题郭次父得収石田松有序　沈明臣
　　郭次父王大父仙舟公七十时石田沈先生齿巳八十一髙矣手冩乔松图为夀上系四十字乃治丁卯嵗当是时随辄失去乃今隆庆改元嵗亦丁卯盖六十年扵兹矣次父得是画于扬州装池宛然旧家物也事故不竒甚耶悬之草堂相对悲喜盖沈先生常徳仙舟公云命臣记事遂有此篇
　　石田先生豪隽士髙谊少年郭公子两人结交无嫌猜歴尽嵗寒俱皓齿郭公自号仙舟君七十香名满人耳石田老翁年更强手冩徂崃把相视上有新诗金石声笔力墨气殊纵横两人自比后凋节直干并起双龙精髙堂忽惊风雨走一时賔客皆回首翠色犹疑扑酒缸寒声即欲生襟袖偷儿何物解争竒一落江湖甲子移扬州大贾侈至寳持售阿孙惊欲倒倾囊不问几何钱但买得归便云好六十年来还故物嵗星合度仍丁卯世间何事无离合乐昌之镜唐宫叶塞翁归马客何疑剑水飞龙君莫慑
　　为王元美题沈启南画春山欲雨图即席醉中作
　　东风吹暖海气恶黒云拥山白云薄眼前叠嶂埋峰头水北髙林穿日脚鹁鸠乱啼花乱飞溪涨浓岚雨将作欲来不来天半昬似将混沌疑乾坤推移不识上帝意猛虎如排阊阖门九阍不扣玉女泣天呉播荡江湖立电母权倾霹雳迟但见烟霏草头湿芙蓉山前茅屋低东阳老子开剡溪笔端欲夺造化力倏忽雨气生淋漓诗成绘了巳寥廓天髙地下还清浊花明树緑呼酒来怪无客至相酬酢百年遗墨尘眼空神物今归王长公长公兄弟把相示醉后挥毫姓偶同
　　沈周墨牡丹即次周韵　　　　许谷
　　入春红紫开不断春深更得名花看考功园中品最多赠我向来分一半小台种成今廿载嵗吐千花足竒玩遮防常愁风雨狂喧嚷任教蜂蝶乱我观此图善写生纸上双枝何烂漫此翁洒墨偏动人西蜀赵昌应不换胸中巧思知几重图里春光铺一段君来索题花正开一笑挥毫饮无算
　　题着色牡丹图
　　词人拈防笔写出洛阳花叶似含朝雨花疑簇晩霞缯中看国色图里见天葩试问黄筌后何人是作家黄淳父宅观沈启南岚容川色图是法董北苑及僧巨然梅花道人者为沈画第一
　　王叔承
　　茆堂酒色垂半酣杯边忽自开川岚国朝画品我呉胜妙亦不过沈启南此幅却师董北苑梅花道士然瞿昙云是平生第一作即余所见无二三当时此老亦自重小字歴歴详其端不知画后几十载笔气氤氲不肯干防染无他只水墨浅深若有千重盘徘徊叹息日欲晩夕阳紫翠生栏干有时白云过天际便觉烟雨萧萧寒乃知神物参造化气每在图间看坐久相忘兴相迫呼童竟索东山屐飞飞小艇欲渡余树里人家恍招客俄思去嵗武夷逰三十二峰翻故迹百金终不卖价与古画均古画世传少当为后世珍传来临本徒效颦辋川石刻逾失真几人目见古人笔所以学画难其人非如文词好梨梓字有刀石能传神祝生字帖徐生诗沈也丹青髙一时三絶云亡老成尽中兴似尔头发丝饮君酒洗君耳出门总画图入屋惟山水平川可钓岚可樵谩为兹文嗟后死
　　题沈石田楚山图　　　　　熊明遇
　　楚岫千峰照逺碧一江风雨一江晴松根抱岭龙鳞老石脚吞潮虎眼清芳草自随流水意斜阳不隔断云情仙人黄鹤久骑去吹笛船头何处声
　　题黄太史水村图　　　　　董嗣成
　　曲水荒村郭外居隔云林树半萧疎渔翁収拾渔竿去拄杖青山暮雨余
　　题耕牧图　　　　　　　　郑允端
　　幽人薄世味耕牧山之隂自抱村埜姿常懐畎畆心行行南山歌落落梁父吟挂书牛角上挥锄瓦中金饱飰黄昬后力田春雨深四体勤树艺三生悟浮沉巢父世髙尚德公人所钦伊人去巳逺髙风邈难寻抚巻空叹息俯仰成古今
　　题秋胡戯妻巻　　　　　　郑允端
　　婉彼鲁姬姜出采林下桑逺人何处来下马古道傍黄金致防言少年为贵郎妇人秉素心铁石填肠岂为物所移古井波澜扬谓谢道傍子请歌行路章
　　山鬼篇题钱叔寳所摹钟馗移家图
　　沈明臣
　　鬼妻鬼妾鬼糗粻鬼婢鬼仆鬼葢藏鬼儿鬼女鬼槖囊鬼车鬼兽鬼箧箱鬼形鬼貌鬼腹肠鬼哭鬼笑鬼跳梁鬼语唧唧鬼胆张魑魅魍魉魈与殇髑髅虚耗孤与尫结束负戴何所将别营鬼窟还鬼方吾闻度索之山近扶桑海外更有酆都王汝既去之弗汝禳急急如律令皇皇老馗钦钦勅帝章不用三尺投八荒人鬼异国两相当汝疆汝域汝徜祥汝逍遥兮乐无央送汝还兮路茫茫旭日陡挂天苍苍
　　题画菊芙蓉　　　　　　　　呉子孝
　　水邉才见木芙蓉篱下湘英又防丛嵗晩无穷秋色美可怜桃李只春风


　　呉都文粹续集巻二十六
　　钦定四库全书
　　吴都文粹续集巻二十七　　明　钱谷　撰花果　食品　徭役
　　园中牡丹盛开园丁折七品以献格韵并胜各
　　赋一絶　　　　　　　　　　范成大单叶御袍黄
　　舟前鹅羽映酒塞上駞酥截肪春工若与多叶应入姚家雁行
　　水晶毬【轻盈嫌媚不耐风日又名醉西施又名风娇又名玉胜璚】
　　缥缈醉魂梦物娇娆轻素轻红若非风细日薄直恐云销雪融
　　寿安红【深色粉红多叶易种且耐乆】
　　丰肌弱骨自喜醉晕妆光緫宜独立风前雨里嫣然不要人持
　　叠罗红【开迟旬日始放尽】
　　襞积剪裁千叠深藏爱惜孤芳若要韶华展尽东风细细商量
　　崇宁红
　　匀染十分艶絶当年欲占春风晓起籹光沁粉晩来醉靣潮红
　　鞓红
　　猩唇鹤顶太赤榴萼梅腮弄黄带眼一般官样只愁瘦损东阳
　　紫中黄
　　沉沉色与露滴泥泥香随日烘满眼艶籹红袖紫绡终是仙风
　　深红牡丹　　　　　　　　　王禹偁
　　渥丹容貌着霓裾何事僧轩秖一株应是吴宫歌舞罢西施因醉悮施朱
　　同前　　　　　　　　　　朱长文
　　竒姿须頼接花工未必妖华恨洛中应是春皇偏重色却教仙女媿乘风朱防共约他年赏翠幄休嗟数日空谁就东吴为品第清晨子细阅芳丛
　　新栽牡丹开迟有作　　　　　沈周
　　烂漫东隣醉牡丹也持杯酒待花看却疑有为偏教慢亦料终开底作难贵介莫游知地僻美人初聘耐家寒我无羯鼔相催发只撚吟须日凭防
　　赏玉楼春牡丹
　　白头杯酒重临轩喜见名花又一畨春粉腻霞微着晕露红溅玉淡生痕酷怜似醉还饶笑尽是多情尚欠言老眼相看聊见在逺谋何暇为儿孙
　　咏白菊　　　　　　　　　陆龟防
　　还是延年一种材却将瑶朶冒霜开不如红艳临歌扇欲伴黄英入酒杯陶令接防堪着梁王高屋好欹来【梁朝有白纱高屋帽】月中若有闲田地为劝嫦娥着意栽
　　和　　　　　　　　　　　张贲
　　雪彩氷姿号女华寄身都是地仙家有时南国和霜立几处东篱伴月斜谢客琼枝空贮恨袁郎金钿不成夸自知终古清香在更出梅妆弄晩霞
　　和　　　　　　　　　　　　皮日休
　　已过重阳半月天琅华千防照寒烟蕋香亦似浮金靥花様还如镂玉钱玩影冯妃堪比艶链形萧史好争妍无由摘向牙箱里飞上方诸赠列仙
　　和　　　　　　　　　　　　郑璧
　　白艶轻明帯露痕始知佳色重难羣终朝凝笑梁王雪尽日慵飞蜀帝云燕雨似翻瑶渚浪雁风疑巻玉绡纹璚妃若为寛裁剪堪作蟾宫夜舞裙
　　和　　　　　　　　　　　司马都
　　耻共金英一例开素芳须待晓霜催绕篱会见成瑶圃泛酒初宜傍玉杯映水好将苹作伴犯寒疑与雪为媒夫君每向风流事应为徐妃致此栽
　　莳菊　　　　　　　　　　　沈周
　　合瓦圑圑缚小盆烟丛分莳绕秋轩先教辨叶方知种更虑浇泉太渍根寒送余甘归药笼晩投薄分与柴门开花解向天涯笑逰子何时忆故园
　　寄题石湖海棠　　　　　　范成大
　　手开芳径越城头红锦屠苏结绮楼不把万枝银烛照淡云微月替人愁
　　老嬾居家似出家园林春色雨霑沙海棠尚有无心看天女何须更散花
　　生色海棠　　　　　　　　　沈周
　　粉合胭脂作晓妆富于顔色吝于香东风不肯全分付相对梅花各断肠
　　海棠皆单叶别有莲花海棠重叶丰腴如小莲花范成大自蜀移归吴中遂有此种吴人沈立尝撰海棠记一巻
　　石湖芍药盛开因记旧事　　范成大
　　万里归程许过家移将二十四桥花石湖从此添春色莫把蒲萄苜蓿夸
　　竹西歌吹荻花秋遗老垂洟送逺逰笛夜防吹出塞当年如此梦扬州
　　芍药范成大北使过维扬买栽于石湖有深红紫白诸色千叶重防数种
　　山茶　　　　　　　　　　　朱长文
　　栢叶元同翠桃顔未比红留芳占春月弄蕋耐秋风自称庭阶玩休烦帟幕笼佳篇补韦白流品重吴中
　　其二
　　珍木何年种繁英满旧枝开从残雪里盛过牡丹时对日心全展凌风榦不欹药阶如赋咏欠此尚相思
　　山茶辞　　　　　　　　　　沈周
　　惟兹古株以孤立兮后土敏树根器固谧兮灿如渥若枝叶孔翕兮奕緑圑栾朱荣赩兮嵗寒雪霰芳斯发兮众植揺落倮孑孑兮顾彼华滋裒然袭衣兮君子有常小人中非兮外缜内贞有此淑行兮材倨不振知受命兮物曲尚利工弗能迁兮繇弃而完遂生乐天兮敬以为圗贤足友予兮山空无人聊与尔居兮
　　山茶开于雪中有单叶千叶之异别有深红者名寳珠山茶又有黄白色
　　辛夷　　　　　　　　　　　朱长文
　　楚客曽留咏吴都独擅竒风霆存老榦桃李避芳时名入文房梦功资妙手医紫薇顔色好先占鳯皇池辛夷叶如柿正二月生花色白带紫春夏再开初开如笔故又谓之木笔又一种花正白有香榦叶与辛夷一般以辛夷本接者吴中近来盛赏
　　玉兰　　　　　　　　　　　沈周
　　贞蘤为妖艶白贲幽除前杪枝爱兀赘丛玉天匠镌清馥扬逺风标度逸于仙我生具素懐眼谢桃李妍防酒通微辞愿言修净縁
　　锦帯花【一名海仙】　　　　　　　　王禹偁
　　一堆绛雪压春丛嫋嫋长条弄晩风借问开时何所似好将锦被覆熏笼
　　何年移植在僧家一簇丛条缀彩霞锦带为名卑且俗为君呼作海仙花
　　郁李花赋　　　　　　　　陆龟防
　　试问花翁得郁李之芳丛移来砌下出自山中长沾涧雨迥洒岩风曽不得次玉堂而展低艶承画阁而逞微红虚在芳菲之数徒干造化之工弱植欹危繁梢襞积一枝上能万其肤蕚一蕚中自参其丹白且桃以夭而蕣以华芍药为赠兮芙蓉可嘉谁为剪缃绮碎明霞鳯葆茏葱于水殿霓襟揜苒于云车静倚庭楹徐飘蕋气落幽闺怨别之梦写空谷遗荣之思初侍东陵圣母冶态嫣妍近辞北烛仙人愁容委堕嗟其结莓苔之地抱林麓之姿蝶喜舞而相掠莺能言而见欺香怜坠少蔕恋飘迟当杯者不顾守道者应知请看嵇康高士传莫信长安轻薄儿
　　郁李花小花繁缛可爱
　　吴郡送水仙花二大本　　　黄庭坚
　　折送南园栗玉花并移香本到寒家何时持上玉宸殿乞与宫梅定等差
　　水仙花　　　　　　　　　　叶自强
　　水晶宫阙云母軿列仙夜宴晓未防仙妃倚竹翠袖寒捧黄金杯白玉盘劝酬未足云中欢天门叫班奏祥鸾惊此绰约落尘寰嫣然花面明雕栏天香宫态氷雪顔江梅避舎不敢干肯与哙伍羞山矾説似诗伯平章看
　　次韵龚养正送水仙花　　　　范成大
　　色界香尘付八还正观不起又斜观花前犹有诗情在还作凌波步月看
　　咏水仙花　　　　　　　　　刘铉
　　山中有幽花姿容都且闲水仙之名本洞府何时移出来人间宻叶垂垂冷愈碧烟霏作圑晓来积緑罗卷帯未周围苍玉簪长已盈尺齐纨鲁缟缀繁英微风廻雪飘轻盈湘灵玩月佩环堕神女戱水骊珠明江天揺落氷霜里开共梅兄与矾弟欲集芳声厌兰肯逐秾华效桃李上人慧性夺仙机毫端幻化多神竒生绢聨幅写数本彷佛仙子盟瑶池或持金杯倒醽醁或着黄裳面如玉或向云邉下素鸾或去山头乘白鹿天然巧相各有为不是争妍效凡俗门徒得此久珍藏间持索我题诗章我今习静媿饶舌披图坐对浑相忘道心由来本空照有言那如不言妙茶余卷轴客出门独对南山成一笑
　　水仙花赋　　　　　　　　　徐有贞
　　百花之中此花独仙孕形秋水发采霜天极纎秾而不妖含素华而自妍骨则清而容腴外若脆而中坚匪凡工之雕刻伊造之自然夐独出乎风尘之表兮憺幽贞以忘言尔其族生璚洲分植琪榭华宫琳馆靡所不舎先春而开后春而谢妆不改于粉黛香何借乎兰麝时从变乎炎凉景无殊于画夜若乃芳敷南泽翠发中坁俨如王母宴于瑶池秀挺芳田英翘蕙畹又如上元游于阆苑至于微云细雨乍伏乍起彷佛巫灵梦彼楚子轻隂薄阳半露半藏恍惚宓妃见彼陈王或倚脩竹露华朝湿一似湘娥掩袂以泣或傍寒梅月影宵浮亦如汉女弄珠而游或侣幽兰碧霞之坛有若文箫之遇防鸾或依蕉緑层防之曲有若萧史之偕弄玉皎皎乎其若飞璚粲粲乎其若双成绰约乎其若神人之处姑射澹泊乎其若素娥之居广庭或踈或宻或信或屈丛者如隐擢者如出千姿万态状莫能悉然此特举其形似之末而未究其理趣之实也是故氷玉其质水月其神挟梅兄与矾弟接兰桂之芳隣宜纫佩于君子亦结缡于幽人臭不夺于莸香不染于薫操靡摧于霜雪气超轶乎埃氛懐清芬而弗兮乃独全其天真非夫至徳之世上器之人孰为比拟而与之伦哉乱曰清兮直兮贞以白兮发采扬馨含芳泽兮仙人之姿君子之徳兮
　　水仙花有单叶千叶者
　　红蔷薇　　　　　　　　　　陆龟防
　　倚墙当户自横陈遮得贫家似不贫外布芳菲虽笑日中含芒刺欲伤人清香往往生遥吹狂蔓看看及四隣遇有客来堪玩处一端晴绮晩烟新
　　和韵　　　　　　　　　　　皮日休
　　谁绣连延满户陈暂因遮得陆郎贫红芳掩敛将迷蝶翠蔓飘飖欲挂人低拂地时如堕马高临墙处似窥隣秖应是董双成戏剪得神霞寸寸新
　　蔷薇红白杂色多生水邉别有金沙寳相刺红紫玫瑰金楼子佛见笑皆其类也又一种黄蔷薇格韵尤高
　　木香　　　　　　　　　　　项彦同
　　天遣司花寳笈开鲛绡散剪碧云堆芳根移自蚕丛逺薫酿曽随凤诏来秖恐飘风撼新竹却惊残雪触苍苔水仙欲逞幽香压山谷似无诠品才
　　木香细朶垂条匝地有黄白二种黄香淡而白浓
　　窗前木芙蓉　　　　　　　　范成大
　　辛苦孤花破小寒花心应似客心酸更凭青女留连得未作愁红怨緑看
　　擕家石湖赏拒霜
　　水上晴云防蝀横许多蜂蝶趂船行渔樵引入新花坞儿女扶登小锦城艶粉明妆朝日丽湿红浮影晩波清谁知揺落霜林畔一段韶光画不成
　　九日无菊赏芙蓉　　　　　　沈周
　　芙蓉九日烂尊前篱脚黄花苦未鲜素谓及时翻落后本开迟者却当先红妆风露秋无价白发年光醉有縁今许满头还乱挿齐山笑口不须偏
　　芙蓉红白二种生多傍水陆者为木芙蓉一名拒霜
　　瑞香花　　　　　　　　　　范成大
　　万粒丛芳破雪残曲房深院闭春寒紫紫青青云锦被百叠薫笼晩不翻酒恶休拈花蕋嗅花气醉人醲胜酒大将香供恼幽禅恰在兰枯梅落后
　　瑞香花紫色而细一丛千朶生叶之中香极秾馥次王正之提刑韵谢袁起岩知府送茉莉二槛
　　范成大
　　千里移根自海隅风颿破浪走天吴散花忽到毘邪室似欲横机试病夫
　　燕寝香中暑气清更烦云鬓挿琼英明妆暗麝俱倾国莫与矾仙品弟兄
　　再赋二首
　　薫蒸沉水意微茫全树飞来烂澷香休向寒鸦看日影秖今飞燕侍昭阳
　　忆曽把酒泛湘漓茉莉毬邉擘荔枝一笑相逢双玉树花香如梦鬓如丝
　　茉莉海南来者花香而白今吴中家家有之
　　次韵袁起岩郡沼双莲圗
　　珠渊玉水折方圆涌出双莲照酒邉压倒小湖三级草増光后沼两重莲苕华名字元相并桃叶根枝本自连好把吴歈翻楚些阳阿新曲胜当年【洞庭小湖寺旧得瑞象有草绕之投草湖中生三级红莲皮日休有木兰后池重防莲云两重元是一重心皆吴中瑞故事而未有双莲之传也】
　　再赋郡沼双莲三絶
　　馆娃魂散碧云沉化作双葩寄恨深千载不偿连理怨一枝空有合欢心
　　池光防槛倚斜晖把酒看花醉不归但许鸳鸯相对浴休惊翡翠一双飞
　　两岐秀罢已蒿莱春意还从菡萏来不是使君和气胜此花应向别人开
　　小松　　　　　　　　　　　陆龟防
　　擢秀逋客岩遗根飞鸟径因求饰清閟遂得辞危夐贞同栢有心立若珠无胫枝形短未怪鬛数差难定况宻三天风方遵四时柄那兴培塿叹免答隣里病微霜静可分片月踈堪映竒当虎头笔韵叶通明性防拂阳鸟胸抡材膺帝命【名山记云松有两鬛三鬛七鬛言如马鬛形也言粒者非】
　　和韵　　　　　　　　　　　皮日休
　　婆娑只三尺移来白云径亭亭向空意已解凌辽夐叶健似虬须枝脆如鹤胫清音犹未成绀防空不定隂圆小芝盖鳞涩脩荷柄先愁被鷃抢预恐遭蜗病结根幸得地且免离离映磥砢不难遇在保晩成性一日造明堂为君当毕命
　　栝子松俗名剔牙松虽产他郡而吴中为多故家有逾百年者或盘结盆盎尤竒可沉子而生又有桧树亦可盘结二种仅可供庭除之玩耳
　　小桂
　　一子落天上生此青璧枝歘从山之幽斸断云根移劲挺隠圭质盘珊缇油姿叶彩碧髓融花状白毫蕤棱层立翠节偃蹇樛青螭影澹雪霁后香泛风和时吾祖在月竁孤贞能见怡愿老君子地不敢辞喧卑
　　和韵　　　　　　　　　　陆龟蒙
　　讽赋轻八植擅名方一枝才高不满意更自寒山移宛宛别云态苍苍出尘姿烟归助华杪雪防迎芳蕤青条坐可结白日如奔螭谅无【音莺】翦忧那是萧森时洛浦虽有防骚人聊自怡终为济川楫岂在论高卑
　　嵓桂　　　　　　　　　　　范成大
　　风帘踈爽月徘徊怅望人家把酒杯病着幽窗知几日瓶花两见木樨开
　　越城芳径手亲栽红浅黄深次第开不用小山招隐赋身如强健日千回
　　一株萧索倚宣华东苑香风属内家丹碧屠苏银烛照平生竒絶象山花【少城圃中有一株建康东御园有亦不多四明丹桂特竒州宅所种尤茂蔚尝与魏丞相饮其下】
　　咏庭前桂　　　　　　　　　沈周
　　庭前有芳桂耸立自孤生时当风露凄顾发黄金荣翘处羣植间悠悠扬徳馨众秽岂不忘气禀莫相能桂与木樨当是二种今吴中秖有桂
　　新竹　　　　　　　　　　　皮日休
　　笠泽多异竹移之植后楹一架三百本緑沉森冥冥圎瑚节欹斜翡翠翎俨若青帝仗矗如紫姑屏槭槭微风度漠漠轻霭生如神语钧天似乐奏洞庭一翫九藏冷再闻百骸醒有根可以执有【音福竹谱云竹寔也】可以馨愿禀君子操不敢先凋零
　　和韵　　　　　　　　　　　陆龟蒙
　　别坞破苔藓严城树轩楹恭闻禀璇玑化质离青冥【竹璇玑玉精受气于轩之宿】色可定鸡胫实可招凤翎立窥五岭秀坐对三都屏晴月窈窕入曙烟霏微生昔者尚借宅况来处賔庭金罍纵倾倒碧露还鲜醒若非抱苦节何以偶惟馨徐观稚龙出更赋锦苞零
　　食杨梅　　　　　　　　　　薛章宪
　　南村诸杨传自古人道卞山胜聚隖吴船已备宿舂粮尽説道逺且多虎阖闾城中十日留舍得二南东道主鹁鸪饶舌管隂晴意在布谷宜甘雨物无两便可奈何忍见纷纷委泥土荷担入市走歴碌憔悴满筐多呰窳终朝伛偻手自掇尚冀防十可得五犹胜居家不出门日日檐头俱莽卤醉后还求茗醉君系船门外垂杨浦主人好事甘足茧走使山中悬重估倏见堆盘置我前出自望外喜欲舞属国还怜得乳羝诗人肯信无童羖省烦不及闵仲叔刻画从人笑伧父
　　初食杨梅　　　　　　　　杨循吉
　　杨梅本是我家果归来相对叹先作往来南北将十年久不食汝已忘却忆从年小在吴中食已成伤难疗药年年端午即有之街头卖新先附郭初间生酸帯青色次见熟从枝上落吴侬好竒不论钱一味才逢须倒槖生时薫蒸喜烈日所怕狂风隂雨虐有红有白紫者佳大如弹丸圎可握生芒刺口易破碎到牙甘露先流腭王船奉贡画夜走数枚出赐惟防阁其余官小那得预説着江南懐颇恶吴人盐蜜百计收不知本味终枯涸肉存液去但有名夺以酸甜无可嚼我今到家又遇夏正是高林雨方濯满盘新摘恣狂啖十指染丹如茜着细思口食亦小事其来乃以微官博使予不有故山归安得香鲜列堆错人生百嵗在适意忍口劳劳何足乐
　　薫杨梅　　　　　　　　　沈周
　　摘落髙林帯雨枝碧烟蒸处紫累累肉都不走丸微瘦津畧加干味转滋鸟口夺生鲜恐烂龙睛藏熟久还宜珍飱品作杨家腊报寄须当费我辞
　　杨梅吴中名品不减闽之荔枝出光福山铜坑第一聚隖次之人家以此薫之荐客尤妙
　　枇杷赋　　　　　　　　　　薛章宪
　　皇有嘉实贻于富媪刚劲外挺坚贞内抱实玉颗兮弹丸叶金刀兮刚卯尔其舒花耀日擢颖凌霜褫素缟被黄裳剖雉膏截鹅肪荐雕爼侑玉觞抟瑞露咀璚浆陋道旁之苦李失召南之甘棠故夫千百缀枝十五并蒂荧荧水苍累累火齐兽有王孙兮朶颐而谛窥鸟有公子兮骇目而増逝酢失緑橙甘分丹荔皓齿咀兮犀欲动纎手剥兮蝉自蜕若夫渊材抱恨子京独叹氷水晶荧兮溶暖蔗霜璀错兮流寒瑚木难兮槎牙而丽网夜光明月兮凿落而走盘既乃移根上林投种下土琅玕周庐翡翠当戸列亚夫之棨防植寄奴之葆羽巴橘宁论卭蒟奚取沾雨露以濡沃凌雪霜而径度若夫牡丹朝酣海棠夜睡卿云旖旎以零乱绯霞纷纭而剪制倐忽殒获须臾沦替借儿女之戯玩发壮夫之深喟岂若游龙夭矫修蛇诘屈四时不凋凛贞松之操一朝而尽笑柔桑之菀匪光荣易歇而徳焉二三盖深固难迁而志则専一樛枝婆娑耸榦兀律谢春红之灼灼含晩翠之郁郁者欤
　　枇杷出洞庭山初接则核小再接无核
　　摘樱桃赋
　　蔚含桃之嘉树兮蔼弥望而不极青丝幄兮翠绡羃之青兮水之碧粲含桃之甘实兮纷磊砢而漈渿紫璚肤兮青玉蔕日光珠兮火色贝烱累累兮丹更圆焕离离兮蜡作丸素手擎兮银丝笼丹肤映兮赤瑛盘凤之啄兮绛实破鸎之含兮红豆残翠筠筐兮野人玻瓈盌兮大官措大异耳富媪同焉委大顺兮乐复乐讥夫君兮然复然
　　菱　　　　　　　　　　　　唐东屿
　　交游萍荇似菰蒲懐玉藏珍类隐儒叶底只因头角露此生不得老江湖
　　菱王氏武陵记云两角曰菱三角四角曰芰其叶似荇白花赤实其花昼合宵开随月转移犹葵之向日旧説镜谓之菱花以其面平光影所成又有红白二种白者为餽饨菱惟长洲一种出顾邑墓特大而美谓之顾窑荡昆山一种如顾窑荡而味畧减谓之娄县菱今讹为留逺
　　芡实　　　　　　　　　　　杨万里
　　江妃有诀煮珍珠菰飰牛酥软不如手擘鸡腮金五色盘倾骊颔琲千余夜光明月供朝嚼水府灵宫恐夕虚好与蓝田餐玉法归编辟谷赤松书
　　芡叶似荷而大俗名鸡头状类鸡首也出吴江者殻软色緑味腴出长洲车坊者色黄有粳糯之分
　　莼菜
　　鲛人直下白龙潭剖得龙宫滑碧髯晩起相传蕋珠阙夜来失却水晶帘一杯淡煮宜醒酒千里何须更下盐可是士衡杀风景却将粘腻比清纎
　　同前　　　　　　　　　　　高启
　　紫丝浮半滑波上泛秋风忆共香菰荐吴江叶艇中
　　同前　　　　　　　　　　　韩奕
　　采莼春浦作羮尝玉滑丝柔帯露香却笑张翰未知味秋风起后却思乡
　　莼菜出吴江味甘滑四月生叶似鳬葵茎如钗股短长随水浅深名丝莼即张翰所思者
　　茭白　　　　　　　　　　　许景迂
　　翠叶森森剑有棱柔条松甚此轻氷江湖若借秋风便好与莼鲈伴季鹰
　　茭白即菰也八九月间生水中味美可啖中心生薹如小儿臂名茭手或名茭首以根为首也各县有之惟吴县梅湾村一种四月生名吕公茭茭中生米可作饭即菰米饭也然今未有作饭者
　　芹　　　　　　　　　　　　高启
　　饭煮忆青泥羮炊思碧涧无路献君门对案成三叹芹生春泽中洁白有节其气芬芳
　　鲈鱼　　　　　　　　　　　苏轼
　　金橙纵使里人知不见鲈鱼价自低须是松江烟雨里小船烧薤捣香虀
　　同前　　　　　　　　　　　杨万里
　　鲈出鲈乡芦叶前垂虹亭上不论钱买来玉尺如何短铸出银梭直是圎白质黒章三四防细鳞巨口一双鲜秋风想见真风味秪是春风己迥然
　　鲈鱼即四腮鲈出吴江长桥南者味美肉缕而为脍经日不变出桥北者三腮味咸肉慢隋炀帝谓金虀玉脍东南佳味也
　　鲤鱼　　　　　　　　　　　张雨
　　桃花鳜鱼世常有莼菜鲈鱼浪得名试吃江南鲤鱼尾侯家无此一杯羮
　　鲤鱼诸鱼中惟鲤最寿且大吴人谓其小者曰鲤花
　　河肫鱼　　　　　　　　　　梅圣俞
　　春洲生荻芽春岸飞杨花河肫当是时贵不数鱼虾其状亦可怪其毒亦莫加忿腹若封豕怒目如吴蛙庖煎茍失所入嘴为莫邪若此防躯体何须资齿牙持问南方人党防复矜夸皆言美无度谁谓死如麻我语不能屈自思空咄嗟退之来潮阳始惮食龙蛇子厚居柳州而甘食虾蟆二物虽可憎性命无舛差斯味曽不比中藏祸无涯甚美恶亦称此言诚可嘉
　　河肫叹　　　　　　　　　　范成大
　　鲰生藜苋肠食事一饱足腥腐色所难况乃酖毒彭亨强名鱼杀气孕惨黩既非养生具宜谢砧几酷吴侬真差事网索不遗育捐生决下筯缩手汗童仆朝来里中子馋吻不待熟浓睡唤不譍已落新鬼録百年三寸咽水陆富殽防一物不登爼未负将军腹为口忘计身饕死何足哭作俑者谁欤至今走末俗或云先王意除恶如蓺菽逆枭与毒獍嵗嵗参币玉芟夷入荐羞盖欲殱种族死生有定数短命乌可续适丁是时者未易一理局鼋鼎公子怒羊羮华元衂异味古所珍无事苦畏缩骈头证此语戒谕秖取渎聋盲死不悟明智谅己烛河肫鱼有毒烹调失宜能杀人吴人甚珍之谓其脇为西施乳
　　蟹志　　　　　　　　　　陆龟防
　　蟹水族之微者其为虫也有借见于礼经载于国语扬雄太辞晋春秋劝学等篇考于易象为介类与龟与鼈刚其外者皆干之属也周公所谓旁行者欤参于药録食防蔓延乎小説其智则未闻也惟左氏纪其为灾子云讥其躁以为郭索后蚓而已蟹始窟穴于沮洳中秋冬交必大出江东人云稻之登也率执一穂以朝其魁然后从其所之早夜觱沸指江而奔渔者纬萧承其流而障之曰蟹断【鍜】断【短】其江之道焉尔然后扳援越轶遯而去者十六七既入于江则形质寝大于旧自江复趋于海如江之状渔者又断而求之其越轶遯去者又加多焉既入于海形质益大海人亦异其称谓矣呜呼执穂而朝其魁不近于义耶舍沮洳而之江海自微而务着不近于智耶今之学者始得百家小説而不知孟轲荀杨氏之道或知之又不汲汲于圣人之言求大中之要何也百家小説沮洳也孟轲荀杨氏圣人之渎也六籍者圣人之海也苟不舍沮洳而求渎由渎以至于海是人之智反出于水虫下能不悲夫吾是以志蟹
　　蠏寄陆鲁望　　　　　　　　皮日休
　　绀甲青筐染菭衣岛夷初寄北人时离居定有石帆觉失伴惟应海月知族类分明连琐蛣形容好个似蟛蜞病中无用双螯处寄与夫君左手持
　　和　　　　　　　　　　　　陆龟防
　　药杯应阻蟹螯香却乞江边采捕郎自是扬雄知郭索且非何敢餦餭骨青犹似含春霭沫白还疑带海霜强作南朝风雅客夜来偷醉早梅旁
　　谢客恵吴蟹　　　　　　　宋祁
　　秋水江南紫蟹生寄来千里佐吴羮楚人故使留甲齐客何妨死愿烹下筯未休资快嚼持螯有味散朝酲定知不作蟛蜞悮曽厠西都博士名
　　谢吴正仲遗蟹　　　　　　　梅尧臣
　　年年收稻买江蟹二月得从何处来满腹红膏肥似髓贮盘青殻大于杯定知有口能嘘沬休信无肠便畏雷幸与陆机还往熟每分吴味不嫌猜
　　寄贾耘老　　　　　　　　沈偕
　　黄秔稻熟坠西风肥入江南十月雄横跪蹒珊钳齿白圎脐嘘吸斗膏红虀须园老香研柚羮借庖娘细劈葱分寄横塘溪上客持螯莫放酒杯空
　　洞庭蟹　　　　　　　　　高似孙
　　天雨洞庭霜寒驱蠏力忙全然空俗味只是作诗香酒已方才熟橙犹未肯黄让渠茶灶火和月煮沧浪蟹凡数种出太湖大而色黄殻软曰湖蟹冬月益肥美谓之十月雄出吴江汾湖者曰紫须蟹出昆山蔚洲者曰尉迟蟹又江蟹黄蟹皆出诸品下吴中以稻秋蟹食既足腹芒朝江为乐蟹采捕于江浦间承峻流纬萧以障之名曰蟹断
　　蛤蜊　　　　　　　　　　　梅尧臣
　　紫緑常为海错珍吴乡传入楚乡新尊前已夺霜螯味当日莼羮枉对人
　　蛤蜊产于海口紫緑者佳
　　蛏　　　　　　　　　　　沈周
　　海户求仙食填筐管族繁锨泥深诣窟缘殻暗寻门撱玉容生摘凝酥怯过燔着姜相打合渍酒与温存角耸蛮娃髻纑纒拙妇魂味饕人口腹菑累尔儿孙比类怜吹呴含津忆吐呑庭霜委故蜕沙雨没虚痕荐爽山杯后休将蛎蛤论
　　蛏出海边似蚬而长
　　袭美以鱼笺见寄因谢成篇　　陆龟防
　　捣成霜粒细鳞鳞知作愁吟幸见分向日乍惊新茧色临风时辨白萍文【鱼子曰白萍】好将花下承金粉堪送天边咏碧云见倚小窗亲襞染画图春色寄夫君
　　奉酬见答鱼牋之什　　　　　皮日休
　　轻如隐起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃
　　砑花牋　　　　　　　　　　李衡
　　三月江南花满枝风轻帘幙燕初飞游人休惜夜秉烛杨柳隂浓春正归
　　其二
　　崔嵬霜榦欲凌云俯映寒梢数尺春须信苍然明信老坐中客有散花人
　　牋唐有鱼子笺宋顔方叔尝创制诸色笺有杏红露桃红天水碧俱砑花竹鳞羽山林人物精妙如画亦有金缕五色描成者士夫甚珍之范成大云蜀中粉笺正用吴法元有春膏水玉二笺魫色尤竒又以絸纸见防色两面光莹多冩大藏经传流于世故有宋笺元笺之称近年所造者幅小于昔虽便用而无古法
　　万眼罗　　　　　　　　　范成大
　　龙综缫氷茧鱼文缕玉英雨丝风外皱云网日邉明叠晕重重见分光面面呈不深闲里趣争识个中情
　　琉璃毬
　　弱骨千丝结轻毬万锦装彩云笼月魄寳气绕星芒檀防红娇小梅妆粉细香等闲三夕看消费一年忙
　　吴灯两品最髙
　　镂氷影里百千光剪防毬中一万窗不是齐人夸管晏吴中风物竟难双
　　老人灯　　　　　　　　　　华幼武
　　熠熠衣冠胜后生青藜入市贺升平扫除白髪三千丈透彻丹心一防明侧耳笙歌疑有听凝眸珠翠独无情时人莫道风中烛南极星辰自有名
　　走马灯　　　　　　　　　　周庚
　　何人刻纸作游龙尾似流星耳逐风皎皎练光驰隙过纷纷逸景过羣空沟分楚汉惊围突阵接燕齐讶火红一跃便当三万里不知局促在环中
　　鬪鸡灯　　　　　　　　　　吴寛
　　坐上初看吐绶红夜深童子忽开笼羽毛争讶分明处烽火都归踊跃中句到孟韩犹觉晦力如刘项慢争雄独持一炬当尊爼输与朱翁善折冲
　　走马灯
　　铁骑交驰映落晖长戈应借鲁阳挥真成烽火连三月早筑金城已四围矢石声沉坚莫破旌旂影转疾如飞伯仁一炬非相戱信落兵家第二机
　　灯往时最多范成大诗有琉璃毬万眼罗二灯为竒絶他如荷花栀子葡萄鹿犬走马之状及掷空有毬灯滚地有毬灯又有鱼魫铁丝及麦榦为之者一种名栅子灯在鱼行桥盛氏造今不传即云南所谓缭丝灯也近有作羊角灯
　　酒府五絶　　　　　　　　　白居易变法
　　自惭到府来周嵗恵爱威棱一事无惟是改张官酒法渐从浊水作醍醐
　　招客
　　日午微风且暮寒春风冷峭雪干残碧氊帐下红炉畔试为来尝一盏看
　　辨味
　　甘露太甜非正味醴泉虽洁不芳馨杯中此物何人别柔防之中有典刑
　　自劝
　　忆自饥贫应举年脱衣典酒出江邉十千一斗犹赊饮何况官供不着钱
　　谕妓
　　烛泪夜粘桃叶袖酒痕香涴石榴裙莫辞辛苦供欢笑老后思量悔杀君
　　看压新醅寄懐袭美　　　　　陆龟防
　　晓压糟床渐有声旋如荒磵野泉清身前古态熏应出世上愁痕滴合平饮啄断年同鹤俭风波终日看人争尊前若使常能渌两绶通侯总强名
　　和韵　　　　　　　　　　　皮日休
　　一箦松花细有声旋将渠盌撇寒清秦吴只恐篘来近刘项真能酿得平酒徳有神多客颂醉乡无货没人争五湖烟水郎山月合向尊前问底名
　　谢姑苏学士寄木兰堂官酝　　梅尧臣
　　公田五十亩种秫秋未成杯中无浊酒案上惟丹经忽有洞庭客美传乌与程言盛木兰露酿作瓮间清木兰香未歇玉盎贮华英正值菊初折便来花下倾一饮为君醉谁能解吾酲吾酲已不解百日毛骨轻
　　洞庭春色　　　　　　　　　苏轼
　　二年洞庭秋香雾长噀手今年洞庭春玉色疑非酒贤王文字饮醉笔蛟蛇走既醉念君醒逺饷为我寿缾开香浮座盏凸光照牖方倾安仁醽莫遣公逺嗅要当立名字未用问升斗应呼钓诗钩亦号扫愁箒君知葡萄恶正是嫫母黝须君灔海杯浇我谈天口
　　酒唐有五酘酒宋有木兰堂洞庭春今其法不传惟煮酒以腊月酿贮小瓶旋卖名生泔蒸过泥封为煮酒可以经嵗或入木香荳蔲金橘诸品则各以其类名之香冽超胜转贩四方谓苏州酒别有白酒名秋露白莲花社茅柴
　　茶坞　　　　　　　　　　　皮日休
　　闲寻尧氏山遂入深深坞种荈已成园栽葭宁记亩石洼泉似掬岩罅云如缕好是夏初时白花满烟雨
　　和　　　　　　　　　　　　陆龟蒙
　　茗地曲隈回野行多缭绕向阳就中宻背涧差还少遥盘云髻慢乱簇香篝小何处好幽期满岩春露晓
　　煮茶　　　　　　　　　　　皮日休
　　香泉一合乳煎作连珠沸时看蠏目溅乍见鱼鳞起声疑帯松雨浡恐生烟翠倘把沥山中必无千日醉
　　和　　　　　　　　　　　　陆龟蒙
　　闲来松间坐看煮松上雪时于浪花里并下蓝英末倾余精爽健忽似氛埃灭不合别观书但宜窥玉札茶出吴县西山谷雨前采焙极细者贩于市争先腾价以雨前为贵也昔洞庭出茶尝入贡水月院茶载茶经续记
　　松花饼　　　　　　　　　　张雨
　　怪来粔籹作鹅黄浑是苍髯九粒香甜味中邉唯食蜜苦心早晩待休粮仙人骐骥留看取道士嵩阳逺寄将笑比红绫春餤巧齿牙根底嚼糖霜
　　松花饼春夏之交山人取松花调蜜作饼颇为佳胜僧家尤贵之
　　油堆　　　　　　　　　　　吴寛
　　腻滑津津色未干聊因佳节助杯盘画圗莫使依寒具书信何劳送月圑曽见范公登杂记独逢吴客劝加餐当筵一嚼夸甘美老大无成忆胆丸
　　油堆用粉下酵裹糖制如饼煎食之堆一作防
　　团子
　　净淘细碾玉霏霏万颗完成素手稀须上轻圆真易拂腹中磊磈便堪围不劳刘裕呼方旋若使陈平食更肥既饱有人频咳唾席间往往落珠玑
　　圑子撚粉为丸范成大诗撚粉圑圎忆二品俱为元宵节物
　　徭役
　　承爱寺院事件自熈宁行保甲罢耆戸长壮丁而法始变至元祐复耆戸长壮丁犹以保甲而法大变及绍圣而后以耆户长壮丁钱尽归公上而法尽变民避役如避寇举世尽然端平既正经界而按籍选差于是因数都义役之旧一以乾道诏书从事排年任役率田供费条画列之规约宸防丁寜一一具载之曽未二十年更革几无复移而受害者大抵如故今摭义役省劄着之据平江府状据常熟县知县王议申窃惟赋役二事闗于民生利害最大本县戸版厐乱奸吏纵横官督虚籍之赋民苦破家之役追惟其不忍复言当职自初到官亟图所以救之修复经界整比版籍民按寔产受常赋贫富大小幸就明寔倘不及时圑结义役则作伪诡寄以自利尚气者纷纠前功尽废抑恐后患滋多乃分委乡官劝率役产参合都分主客之势斟酌地理寛窄之宜量役费之轻重准助田之多寡经始于端平丙申四月竣事于嘉熈丁酉五月缮写成帙申府佥印发下外其间更有数条事体稍重闗于义役修废乞从本府备省朝札下本县遵守并札提举常平使司防施行一本县九乡五十都义役田地共五万五百二十亩一角五十八步五尺五寸嵗收租米麦共二万四千九百九十八石六斗四升一合一勺已随都分大小分拨与保正听其任便收之以助役费有余不足官司更不复干预其田并系常平物业不许公私典卖亦不许移易转换违者按法坐罪其助田之家将来富者不加増贫者不许收入仕而免者不给还一诸都旧亦各有役田止縁役首揜取田租或献纳本县板帐库或献纳常平司旋即鬼名侵佃官司茍目前之微利不暇为赤子深谋庸钱不除役费日重在板帐库者二百余亩在常平司者见议申乞所有今来见管义田日后并不许奸民献纳官司亦不当收受一保正长向来充役之费最为浩输保长既为产去税存逃亡户絶等戸代纳税租保正者亦抑之催科例行赔纳其他色目尤多如保正则有科供竹木科取果科买糟酒节序灯油接官器具检尸定勘之费保长则有着役召保请结虚限出豁簿书除夕冬至二节供送吏胥之费加以上落牌头开拆司苗税按诛求无艺已一切禁戢蠲免其申本府及诸司永与蠲除后如吏胥更有纎毫科扰即仰役人与机察纠率众戸经县及经上司理诉一今将各都新排经界田籍备録二本印押交付机察谨宻收藏每遇人戸典卖田产并许具状经县陈乞送下机察仰置簿打号发下保正役主内系起催夏税以后入状者即责付新苗保长内系新催秋苗以后即责付新除保长令取责契照及两家砧基防对保明类申机察类申本县送乡戞局参对官籍移割其诡名寄产者缴回原状嘉熈元年八月二日奉圣防王爚修复经界义役职事修举与转一官并下浙西提举司平江府常熟县永逺遵行宋职田则例【给与文武官飬亷地民佃起粮上自八斗七升下至六斗三合三勺】
　　宋咸平二年复唐制吏得职田供祭祀六县通管六万六百八十亩有竒租一万八千二百石有竒知军府事八百六十石有通判军府事【句】佥判【句】教授【句】节推添差节推【句】察权【句】知録【句】司理司法司户监粮科院监籴纳仓监都税监在城税务监赡军库监都酒务监比较务【句】排岸廵司辖司【句】总管【句】路铃添差路铃【句】路分添差路分东南第二正将【句】南一厢官南二厢官北一厢官北二厢官常平司提榦茶盐司提榦文臣支盐官武臣支盐官黄姚押袋官江湾押袋官监黄姚盐场监江湾盐场监南仓盐场各有差知吴县事三百石知长洲县事三百六十石知昆山县事四百四十石知常熟县事六百八十石知吴江县事三百八十石知嘉定县事一百五十石各有竒县丞主簿尉及廵塘官廵检【句】监酒务监税务以下各有差元则平江路达噜噶齐总管各一员每员田八顷同知治中府判推官经歴知事提控案牍照磨承发架阁蒙古教授两医学教授録事司达噜噶齐县尹録事【句】録判各有差吴县长洲二县达噜噶齐县尹每贠职田二顷县丞县尉典史廵检各有差昆山常熟吴江嘉定四州达噜噶齐知州每员职田四顷同知州判提控案牍都目各有差海道都漕运万戸府达噜噶齐正万户副万户经歴知事照磨检校通事驿史镇抚千尸达噜噶齐正千尸副千户止有禄米无田国初苏州卫太仓卫指挥佥事亦有拨赐田嵗收米一百六十石今无
　　寛恤税粮诏防
　　洪武四年中书省宣使张彬赍诏开读免过秋粮二百四十二万六千八百石有竒六年八月奉防今年三四月间苏州各县小民缺食曽教府县乡里接济我想那小百姓好生生受原借的粮米不须还官都免了七年中书省劄付奉防体知苏州松江嘉兴三府百姓每好生缺食生受今年夏税合纳的丝绵钱麦等物尽行蠲免恁省家便出牓去教百姓知道有司粮长毋得科扰按洪武初官田重额止于七斗三升而今民间乃有一石三斗一石六斗或二石者盖莫知其所始岂所谓抄没官田者乎固非定则也且洪武中正耗不过二百一十四万然犹屡下寛贷之诏
　　均徭
　　廵抚都御史崔恭劄付据长洲县老人呈先防廵抚侍郎周公念苏松税粮繁重百姓艰难深惟民情均其徭役将乡都通县排年里长编成定次一应差役每名出银一两轮当一年歇息二年酌量轻重多寡朋合造册在官犹如车轮而转吏无那移之民得轻鲜易完至今民有去思之念后防本府知府汪浒编作上中下九则之法上戸重役中户中役下戸轻役然其中以病民者有四九万人户付在吏胥之手年月无拘名数不定难以稽攷易生奸一也数年之内消长难期二也年直部兵正副出银一十二两尚有往回使用不计中等之家卒难收集三也今本县以从九则之册防选戸役其豊盈库子并各仓斗级俱应于九则册内防选今又着里长保选非惟重叠错乱抑且奸复生假如本区人户王韦闗里长保殷寔人戸纳花红价银二两九钱则册内防出贴兵银四两上下难以相照重役多端者四也如防允乞照侍郎周公所立法及吊本县原造文册详看仍旧施行参照所呈有理合行劄付本府转属从公查勘计议停当开列前件定夺施行
　　马头利病呈稿
　　成化十四年廵按刘魁问及马头利病有吴县二十八都耆民陆伯良具呈窃思洪武年间原是北方土民买马当夫后太宗文皇帝悯土民买马艰难故此圣防暂借南方百姓买马当夫过三年仍着土民买马替他囘来钦此至今百有余载因循不曽改正又南方百姓不习水土不谙马性多是雇倩土民养马既费庸直身又不得归农况又不才驿官串同南北马头故将马匹空饿倒死以规买之利以致市鬻儿女破荡家产莫若照依钦防事理仍着土民养马当夫止令南方百姓买办马价铺陈等件不拘马匹高下例以三年五年为限如马过期不死亦是本驿官吏畜马有方即以其价归之如不及期亦是本驿官吏人等不行用心或揑病死之故必先期给与事体既定则土民自然用心养马无妄揑倒死之南方百姓亦情愿办直以免着役当差之苦南北皆便又闻前廵抚侍郎周忱设法前项马价铺陈已于秋粮中科取谓之义役米后官府于秋粮中既征义役米又取办马价寔为重复亦望查考旧案仍于义役米中或积出余米内取办尤为便益等因未得施行
　　杨侯清理赋记　　　　　　周伦
　　国赋莫要于田均赋莫善于井井田之法废也久矣而国之用日殷征敛之法横焉溢出虽田之名棼然杂糅重者曰官田轻者曰民田赋则重轻顿相倍蓰近世仍之未之裁酌遂为成法务在取盈以足常赋不均之叹溢于道路莫之能告也然赋莫重于苏松昆山又苏松之重者民勿能胜源益漫宣徳间周文襄公忱受命董其事而抚绥之凡由区以领图图以领圩圩以字拆号以数编赋以则定其册曰流水图曰鱼鳞以序姓氏以正封洫于是田有定数赋有常额其间肥瘠高下之等未遑创议嵗久籍残胥徒倚奸规制紊乱甲乙飞诡宕悬滥若倒澜防计不足则加赋于民羡积之余则归诸私槖遂使纯良小民赋赢而产薄产去而赋存者讼牍猬兴逋案山积监司安其常守令制于分豪强沃利訾议沮挠欲湔涤而一新之难矣同安杨侯逢春尹昆之明年洞恻民隐核之父老告之明神力主清查之议毅然任之靡所顾忌令邑民陈表以供役遣蚤夜自厉搜辑故圗籍稽之故额索端而比之法其自首者听发匿伏之奸厘减増之一圗籍可慿灿若指掌巧者靡容其喙拙者获享其成计其清出之数得米二千九百石有竒虽不能尽复文襄之旧而今日圗籍真后日之文献也岂曰小补之哉或曰若之何而后可以均田均赋以立不刋之典曰夫田固有髙而瘠有下而瘠者亦千百中之一二也请于上责之良有司有察其瘠之甚者而酌之而薄其赋于是尽取其余酌而均之夫畴曰不可侯今既辟夙驾在道耆民盛信辈攀不可得请纪其绩于石以告来者














　　吴都文粹续集巻二十七
　　钦定四库全书巻
　　吴都文粹续集巻二十八　　明　钱谷　撰道观
　　平江府重建三清殿记　　　　牟巘
　　混沌既判惟天为大不可俄而度据逺视之其色苍苍以形体则谓之天作善降之百祥作不善降之百殃以主宰则谓之帝元始而亨亨而利贞以性情则谓之干不疾而速不行而至以妙用则谓之神合理为气其可得而名言者如此古者祀天虽有坛壝之制配侑之礼五方之名粢盛牲玉之荐大抵一精二纯尚忠质而已非若后世为之尊号焉为之宫室焉为之冠冕衣裳焉自唐封天寳以来追尊本始加上徽称益崇以备岂非神而明之章尔灵度震动宇内俾知所寅奉欤平江妙观三清殿寔再建于淳熈丙申殿凡七楹雄杰冠浙右越八十年甲寅住持严守柔重覆屋又八年辛酉蒋处仁重葺周栏又三十四年为至元戊子阮籍郡乘政赐额旧观浸隳处仁之徒严焕文兴仁作新而为费甚重发心縁募善诱乐施时则今左辖朱公文清与妻若子大捐金钱以相其役焕文不避寒暑致木江淮官易其梁柱以致方圎偃植靡不坚壮圬墁陶甃靡不完宻斧藻像饰靡不严洁始于己丑二月成于庚寅十月焕文尝贱事淳祐大魁黄由之孙孠得其奥防恬静有守人人皆倾住持许孠祖张善渊滕伯淳皆志同虑协故所为必成焯有可记也大徳壬寅十月因吴兴赵孟頫谂于陵阳牟巘曰殿成十有三年矣淳熈之役适遇三丙申殆非偶然已治石庑下愿为记成事固辞勿获夫气有盈虚物有成壊事有因革惟理独不杼昭昭灵灵千载一日盖覆冒中之主宰性情中之神化也洪惟新殿有严典领焕文不有其功方且夙夜祗格用对越在天凡所为民祷禬者固有出于土木科仪花香灯之外上帝溥临降观有赫尚敬之哉是为记
　　妙观三门碑铭
　　天地阖辟运乎鸿枢而乾坤为之户日月出入经乎黄道而卯酉为之门是故建设琳宫摹宪象外则周垣之聫属灵星之横陈内则重闼之划开阊阖之彷佛非崇严无以备制度非巨丽无以竦视瞻惟是勾吴之邦妙之观赐额改矣广殿新矣而三门甚陋万目所观譬之神威仪未备一身之内强弱弗侔非欠欤观之徒严焕文深念前功是究是圗时则有夫人胡氏妙能捐其簪珥给其资用爰壬辰之纪嵗亟先甲以庀徒曽几何时悉更其旧翚飞丹栱檐牙高矗于层霄兽啮铜镮铺首煇煌于朝日大庭中敞峻殿周罗可以树羽节可以容銮驭可以陟三层之坛可以通九闗之奏可以鸣千石之簴可以受百灵之翰气象伟然始与殿称于是吴兴赵孟頫复求记于陵阳牟巘曰土木云乎哉言语云乎哉惟帝降惟皇建极因人心固有与天下为公初无颇僻无充塞然或者舎旧而求诸逺既昧厥原欲入而闭之门后迷所向孰谓抽闗启钥何异摘埴索涂是未知之又损之又损也夫始乎冲漠者造化之枢纽极乎中庸之阃盖所谓防归之极所谓众妙之门庸作铭诗具刻乐石其词曰
　　天之牖民道由大路未有出入不由于户而彼昧者他岐是骛如面墙壁如弗瞩故脱扄剖鐍孰发真晤乃崇珍馆乃延飚驭闬闳洞启端倪呈露囘达民迷有赫临顾咨示羽属一尔志虑隂阖阳辟恪守常度
　　苏州府妙观重建弥罗寳阁记
　　胡濙
　　正统五年秋八月望日兵科给事中郭璘礼部司务陈珪率道士张宗继不逺数千里赍姑苏道纪司都纪郭贵谦副都纪吕志清防状谒予南宫徴记按状苏州府在城妙观创自晋朝名真庆道院唐更名开元观宋赐额天庆观高宗御书金阙寥阳之阁揭于殿端光荣罕俪有蓑衣何真人寓居其中能愈人一切诸疾灵迹顕着孝宗召赴行在眷赉甚厚人咸倾向郡守陈岘命羽士募縁増崇修建雄冠诸郡寳祐景定间住持严守柔蒋处仁重加修饬施以防楯元至元间黜天庆之号而改今名道士严焕文张善渊复为修理时左辖朱文清大捐帑廪以相其役由是穹门邃庑奥殿巍阁杰出吴中元末至正间燬于兵燹迨今百有余年殿堂廊庑渐次修建率皆完美惟弥罗寳阁工费浩繁久虚未建诚为缺典宗继乃募众縁遂为创始正统三年廵抚侍郎庐陵周公恂如郡守南昌况公伯律因嵗旱率耆老命都纪郭贵谦祷于其观遂获甘霖二公暨阖郡吏民咸欲修堕举废戮力同心侍郎郡守首捐俸资以兴复为己任委都纪郭贵谦鸠材庀工贵谦先令化士尤真张养正至镇江市木筏从扬子江归遇大风冲散化士仰天告曰买木盖造弥罗寳阁供奉玉帝今木冲散不存斯阁莫能成就顷间风恬浪静忽覩帝见于云端化士惊愕再拜至孟渎河口木皆先集举无漂遗众咸骇叹不胜忻感归以白于贵谦转白侍郎郡守罔不惊异悚敬二公为之益力今年夏厥工告成复霤重檐金碧辉焕极其壮丽威仪像设严奉惟谨谓不可以无纪神明显应之灵与夫侍郎郡守作兴之绩用垂示于久逺也予惟有虞肆上帝成周禋祀昊天而道家者流制为寳阁防奉玉帝寔为虞周同一尊事之礼今其阁既成而请记于予又安得不深喜乐道而奨与其能乎是以为之记而不辞俾归勒诸贞珉庻几来者知所崇重而祗事于无穷焉
　　重修东岳行宫记　　　　　　黄省曽
　　东岳之庙国典在泰安为専祠拱城杰殿焕甲埏海盖自封禅告成以来宗崇久矣然而道家者流以兹岳天孙也万物肇始知生算之修短而陶隐居真诰着曰东卿司命统括万神折冲羣灵者张説颂云泰山受天官之名总人灵之府皆斯防也以是洞真之教错布郡县岳庙与之俱流虽济南且别有行宫矣在吴郡者则建妙观左观晋之真庆道院也歴世因之正统中郡守况公详神长民旱而作祷曰山川出云莫大于羣岳乃吁行宫嘉澍其应遂以禄资率歆僚武造五岳楼于宫后而宫之熈饬则成化中监察御史郑公郡守刘公感岳梦而成之者也是时宫之羽士韩执中寔启其绪二传至张日新幼占宫籍近嵗悟之师不作张莫之风斯冺阙颓牖陨日新悯然凄恻清修斋诵以祈光拓嘉靖己丑里旧葛柟怀谦白之徳慕松乔之胜戾止丹居载兴防肃感其凋废昌言乐相创施金钱兼募众善罗积三载甫克首工或改或仍斟营夙夕凡宫閍前殿内寝楼庑皆材良貌严及附祀于宫一切神宇亦奠座饰像若防始然冶钟一悬为晨夕祝厘之节炉若干求永厥奉始于壬辰四月十六日讫于甲午十五日诸工计三万二千有竒皆日新与柟之劳绩也葛之友管恩时同预厥事宫成乃请记于山人省曽告之曰今宫之成也惟尔勳矣若知所以绵引之术乎亦惟精三一探象先以道徳为父以太和为友毋借仙事为赀阶毋移方门为大宅则秽肠可緑佛髓行素紫旄之秉华旙之从玩寳之谈将降于尔之庭矣岂但荘严而己耶日新曰谨闻戒矣不敢为岳神凟遂书贞珉永耀来祀俾可翘遡高轨而景承之焉嘉靖十三年十一月望日吴郡黄省曽撰长洲章简甫书并篆章仕刋
　　重修清真观记　　　　　　俞贞木
　　钱塘黄孤山真士蚤嵗喜道术方药南游闽越北上燕赵晩止苏城苏人严徳昭者抱痼疾因筑室建清真坛奉北极元武真君冀遇医愈疾闻真士医者多着灵騐求疗治之而其疾随愈乃舍坛以真士主之于是募縁重剏建殿宇广其庐舎真士故崇安灵寳道士时其师潘雷鉴翁适自崇安来遂延之以开山焉三十八代天师为题其额曰清真道院仍建丹房售药以给伏腊计既而翁与真士皆高年终其弟子永嘉陈君正孚与其徒陶君希仁又加修葺遂以状闻于教大宗师乃移牒集贤院改今额为观云粤自潘黄二师开山于元之皇庆间以甲乙住山于是希仁求嗣道者得三人焉曰程安道曰冯本原曰杨处静及乙巳之嵗观毁于火安道以售药资粗创未完丁未之嵗而安道又委蜕迄今洪武庚申本原与处静同心协力重建大殿山门两庑塑真君与侍从像以明年九月讫工求予为记夫老氏之学以清净为宗其论谷神牝乃曰绵绵若存用之不勤则修炼之微防存焉至抱朴子着内外之篇陶隐居注本草又皆发明药石服食之秘然药与道术相通修真济人一也孤山既以医鸣而苏城之人无逺迩少长咸称黄孤山道观之药之神自兹以往其诸弟子相传虽无恒产而嵗积药金有余至本原处静悉倾槖中所有以新其观宇可谓善于继述者矣噫古之列仙虽与世和光然往往冺其迹今孤山乃能传之后人俾守其业而本原处静又能兴复之而不坠且追继开山之劳绩念继承之不可不任其事故又磨石刋之以示永逺是不特将以贻于后人抑亦有光于其教矣本原名宁高年清修退藏弗耀处静名守中端慤守道阐教今为道纪司副都纪云
　　清真观在妙观东元皇庆元年道士黄孤山卖药吴城以所得药资创建武夷潘雷鉴开山初为道院至正间始赐今额为观周伯琦记洪武中废永乐中重修
　　福济观新建祠宇记　　　　　徐有贞
　　苏州之干维有灵宇焉岿其山峙翼其翚飞杰出乎阛阓之中而超出乎埃壒之外者所谓福济观也观之创自宋淳熈初旧名岩天道院院有真士陆道坚者尝与省榦王大猷设云水斋于此感防纯阳吕仙翁授以神方大猷子孙至今传以济生元至大间继道坚者叶竹居以申请得观额竹居后王无伪邹道安继之所营为尝盛矣迨元之季国之初洊经兵燹数十年来无能继者风摧雨剥旁侵中陊寖以敝败于时卧云炼师郭君宗衡寔来主之宗衡出自玉峰士族而学道冶城西山初师朝天提举陈渊黙继师长春真人刘渊然清微灵寳净明神霄诸法之传游居两京侍伺行宫久之及领是观额顾而笑曰主张是纲维是而使敝败若是前乎吾者往矣后乎吾者谁欤然则吾其可以但己乎乃言于郡守况侯伯律首复观地之侵欺于旁人者用其法为人禬禳祈禜得佽助焉慎入约出鸠工庀材以渐经营中建天之殿为祝厘所旁作翼宇二一以祠纯阳及南五祖北七真一以祠长春诸师自三门两庑暨库庾庖湢毕饬其法中所宜有者像设暨钟鼓笙磬毕具又樊之树之有池有岛蔚然为城市山林宗衡乃集其徒以言曰吾闻之吾师吾道之所寳者三慈也俭也清净也是吾教所宜然也今吾徒从事于斯其必寳吾之清浄以养吾之真寳吾之俭以养吾之身寳吾之慈以养吾之人庻乎其可耳吾又闻之儒之君子民生于三事之如一是世教所宜然也今吾徒出乎家而度乎世于君亲莫之致力矣将惟师事是嗣而师复迁化如致力何惟是晨而香夕而灯致精诚以慰荐吾师若吾亲之灵以祝吾君之厘事庻乎其可耳且吾之观谓之福济吾徒将何修而可以称是名乎尝试思之夫祝厘者盖祈乎天以祐乎君将以一人之福而敷锡乎天下以福乎亿兆之人者也其所济可谓博矣盍亦修吾清净致吾之精诚以从事于斯乎虽然吾虑夫后之继吾事者之或怠且忘也愿从君子乎图之遂因予伯氏以请记予谓宗衡游方之外者也而予游方之内者也夫道不同不相为谋予何以为宗衡谋哉然以君子之道而处其中亦惟审夫义理何如耳彼诪张为幻者固予所弗与矣若其为言几乎义理者亦安得不与之也邪予于是乎为宗衡记之
　　过福济道观访炼师郭宗衡　　刘铉
　　炉出龙涎向我焚仙翁留客意殷勤紫箫声起招黄鹤石榻光浮卧白云昼日风雷宣帝令夜坛星斗焕兵文于今虽有笼鹅在谁冩黄庭似右军
　　福济观在城西北隅宋淳熈间道士陆道坚建名岩天道院道坚尝与省榦王大猷设云水斋于此感防吕仙翁授以神方大猷子孙至今传以济人元至大间道士叶竹居奏赐今额元季兵燬正统中道士郭宗衡重建徐有贞记
　　清防道院三官阁碑　　　　　都穆
　　姑苏清微道院在郡治西宋端平中建于法师余灵山至国朝永乐初而废里人成普者募縁重建宣徳丁未妙观道士王嗣先主之正统丁巳嗣先益广其地建阁五楹奉所谓三官神者逾六十有五年为治辛酉阁四楹倾壊风雨莫庇院之道士王源清何惟荣募縁新之又谓斯院自端平至今歴年虽逺然未有文以纪颠末乃来请予将刻之石以示其后人予尝攷汉有汉中人张道陵与其子衡造符书于蜀之鸣鹤山制鬼卒祭酒等号分领部众民有疾者俾书其名及谢罪之意一上之天着山上一薶之地一沈之水谓之天地水三官至衡之子鲁而其术益盛则三官之名盖昉于此后之道家创为土木之像饰以冠服俨然南面以为寔有其神由是闾巷细民往往趋以祈福夫道家祖陵以为天师今若此无乃背其师之説乎虽然天下之事多出于袭而其袭之之久虽有智者莫能卒变势则然也故今为道家者亦惟谨守其传以事焚修求无坠而己矣是阁之坏殆非一日置而不修则无以祝圣厘耸人望非主之者之责乎源清惟荣是举其费颇钜而且当盛夏之日身亲其事不惮劳苦可谓有功于院者矣因不辞而为之记并系之以诗曰
　　姑苏为邦多老氏宫有若清微翘然其中由宋逮今久歴年嵗莫为之先后何以继惟兹层阁穹杰洞明四檐翚飞势凌紫云神休是祈圣厘是祝朱槛一慿万象森目风摧雨剥旧观莫还爰有真士植仆补刓焕焉聿新煌丽逾昔邦人来游无不啧啧稽之道家其宗无为曰清曰微一而靡他矧兹阁者超乎物表八窗玲珑纎埃莫扰圣凡同归其患勿脩人而防昏盍媿羽流刻我斯文置阁之右庻几后人永永其守
　　清微道院修三元阁募縁防　　朱存理
　　伏以三元高阁耸缥缈之云烟七寳诸坊阐清微之香火覩彼规模宏廓爱其栋宇高明居士办心于肯构神天着力于圗成小防头敢相伸意大檀越惟愿发心金银财帛之攸充木石砖瓦之既济轮奂美乎兴复丹书饬尔经营遂令光彩此山门防见神仙吾世界谨防元和道院重修真武殿记　　　蔡羽
　　中吴城直府治之北巍然香火之坛四境之内奔走翼奉于祝于诅天则有旱霖嵗则有豊歉时则有康虞一家一人之得失咸决于神而神答之罔不允惬元和道院之系吴城大矣院故有真武殿厥初胚基维宋端平则顾道坚其人也歴若干年而刦于元又若干年则复于本朝当正统五年太守况公钟寔新厥庐住持则柴继宗方思谦其人也思谦一再传而得谢复清查得真咸克励守为三官阁李王阁寔宏前规而真武殿未之及治间殿寔就毁垣頽瓦落梁垂宇败鼎折于地铛沉于泥风雨交蠧神衣不完狐穿禽粪人莫之省祷请之礼连年不讲弟子陈洞章得真之徒也忧惧莫知所为谋于里人张用节等衔香顶诚祈构宿縁事有防兴人乐相助鸠工庀役肇于正徳三年三月十五日朞年而工落真武正殿焕然鼎新益以中堂二拜殿三仪门一座门栏甃除墉牖既饬完厥貌像云雾之衣星辰之座龙宫神女咸极画绘由是嵗时霖暵祈请之日父老羽士升降有所斋省有堂堂则辉煌室则馨香酒浆清洁神歆人欣矣抑是功洞章微用节罔克赞厥志微其徒若孙罔克相厥力至卓立勤苦诚意感动则皆出于洞章也正徳己巳洞章念施与之人与同勤苦谋立石以垂于后里人崔廷宪嘉之特磨石请文为次其本末并列人氏于隂俾后之人有所攷
　　元和道院
　　秋光道院早云气午堂凉向竹开金笈縁桐砌碧房种芝丹洞小放鹤碧空长不灭芭蕉緑偏凝虚室香元和道院在府治后至正间建
　　防御书放生碑　　　　　　　项公泽
　　臣恭惟仁宗皇帝泽润四海仁及羣生乃以景祐三年十一月己亥朔诏天下乾元节宴设量事烹炮毋得过杀物命皇乎休哉好生大徳不遗防小所以寿我宋于万年之脉者在是也于时中外之臣靖恭恺悌推广上意若民若物涵濡闿泽于囿生之内肆惟皇上遵守家法亲洒宸翰俾诞节赐宴一遵景祐三年诏书大哉王言上以续仁祖生生之泽下以遂万有生生之性臣尝管窥蠡测窃谓圣徳之妙溥博无私仁民而爱物皆此一念充之皇上曩以训亷谨刑二铭董正吏治兹仁民之本原也今戒烹宰仍于所在放生池刻石其爱物之着见乎臣承恩试邑寅奉徳音敬摹勒清真观放生之所昭回之光焜燿百里飞云泳川同跻寿域臣敢不对扬休命奉行寛大讵容徒使恩及禽兽而功不至百姓有负圣天子一视同仁之盛心乎庸敢推明圣心并载于下方淳祐十年正月望日防
　　昊天阁记　　　　　　　　　陈振
　　循县西行一里许少折而东得道家者庐曰清真观观有阁杰出曰昊天阁嘉定四年正月知观事马拱辰刘道映所建也嵌空为防三面扶防振尝夜醮其上月星低垂天地收籁步虚清越佩声锵如是心油油以敬以肃阁之建顾不足妥灵敛祉欤观为放生池振儿时间一至小亭孤立度以浮梁乾道七年道士翟守真来自天台睨县治四维欠薫崇香火地始匄诸官劬躬经理十五六就绪淳熈初元外大父左史李公帅寓公土民状翟公有操行迁常熟县故道宫额牓曰清真而推翟君主之当是先君尚无恙也阅三十一年而马君嗣又九年刘君嗣至是栋宇之制十偹八九矣而阁又其髙明壮丽者噫老氏学长生不死而神仙得道之士蝉蜕埃影响不接于人故间馆真祠寥寥郡县距刘用力三世而外大父以下若先君亡虑廿七八人指计惟一存者独往来逵道岿然寿宫不曰难乎振于是有感焉则又曰虽然绩底于勤圮于盈志植于强肆于安刘君乎能念前人所以贻其后者乎朝修有所繙阅有经祝皇之寿酬施者之勲考击鼔钟弗渝少分若是则凡厥未成者将百日而成之况其己成者乎茍为不然食饱而衣鲜暑簟而寒氊忘厥由来以嬉以恬若是则虽其已成者惧勿能坚且久也况其未成者乎
　　放生池【县志作蔡仍作】　　　　　　秦约
　　碧满池头秋涨深芙蕖万柄翠生隂田种玉俱成子琪树开花己满林道士步虚苍玦佩仙人吹笛水龙吟西堂风雨清无梦隔竹声闻捣药禽
　　同前　　　　　　　　　　杨维桢
　　放生池上晩披襟五月凉风草树隂玉井水寒船作藕葛陂雨过杖成林双双竝命烟中下瑟瑟蜿蜒夜半吟道人当昼洗研石自临青李与来禽
　　同前　　　　　　　　　　郭翼
　　放生池上应五月烂漫花开坐夜长月出金盘擎露影天髙玉井散秋香云邉小溆瀛洲近镜里防波太液凉准拟王乔借飞舄仙游从此恣翺翔
　　同前　　　　　　　　　　偶桓
　　殿阁峨峨转夕晖放生池上客来稀应知羽士登真去独见山童汲磵归云冷松巢空鹤氅雨荒丹灶长苔衣野人素有烟霞癖欲向闗共息机
　　昆山县清真观在防仙桥东即宋放生池也乾道七年道士翟守真建真武道院淳熈元年移常熟县清真观废额改置嘉定八年建昊天阁陈振记元大徳间燬延祐间重建杨维桢记本朝永乐初重修
　　虞山招真治碑　　　　　　萧统
　　夫东瀛渌水三变成田西岳灵桃千年未子尚以星起牵牛部首迢递律生甲子气数杳冥况复上游玉清损之又损高排金阙之又岂言像之能诠非时节之所辨海虞县者则虞农都尉太康置其宰境有虞山越絶书云巫咸之所出也髙岩郁起带青云而作峰瀑布悬流杂天河而俱防吴门采药之地楚望槐椒之歌阳反流沙之魂锦饰汾阳之鼎无以逾焉其峰则有石城石门虚峗自然不度勾吴之马神功挺起岂似冈陵之画魏后氷成夜阵权息长安慈石浴塔暂流较迹比期优劣斯逺道士沛郡张君讳道裕字真汉朝天师陵十二代孙天监二年来至此岫遁十有余载夜忽梦见其祖云峰下之地面势阒寂宜立观宇可以卜居裕师潘洪隐始宁四明山无何有人耳长髪短云从虞山招真治来言讫忽然不见潘驰信报君君因辞山旧居而以梦中所指峰下之地即以为治故号招真髙防迥立有类玉防之山长廊宛转还如步廊之岫柱削芳桂岂俟开阳木飞材选海檀无劳豫章神拔黄庭司命之府有类玲珑朱陵赤后之观同符宏敞逺望仲雍而高坟萧瑟旁临齐女则哀垅苍茫藓寻千仭之木气叶星晷华飞五香之草形圗宫室帷叶绶花舒巻蹊径阳桃枣荣落岩厓树息金乌檐依银鸟鳯将九子应吹能歌鹤生七嵗逐节成舞旭日晨临同迎若华之色夕阳斜影俱成拂镜之晖玉础微润应山云于髙墉鸣籁徐响引和风于空谷方当转气致柔入无为之境周行不殆穷混成之致茅子莫归辍辔无己魏姬燕罢留驾不归何止持节变淮南之金传苻莳北钟之稻明月蛟龙之骑驱之使鬪四铢七子之镜引以成刀散季齐之羽起雄鸣之雾而己哉乃为铭曰
　　玉龟二始金书八防道浃地心功浮天外故常可小惟真能大徳起同尘善生塞兊物保自然人符交泰掩映緑萝穹崇紫盖仙治之美此焉为最雄柱千步阳防百丈水均下瞩山逾高掌野寂云兴琴繁山响斗虹夕栖丰雷朝上元阳作石竹龙成杖书藏玉匣药蕴银筒烧铅杂鲤折桂和葱羽衣可服云軿易通斧柯虽朽碑石无穷
　　虞山致道观新建览翠楼记　　杨循吉
　　常熟据郡北境山水咸具领其胜而可游者无若致道观观有古桧七株萧梁所植也往嵗邑令计侯之宰是邦以其幽丽时至而乐焉而老氏之司存亦于此世产先是有堂曰来云居其右偏稍却既久而将敝矣计侯相地度势以为是观所得非不饶于湖山然而入者有面墙之叹必欲尽发厥美而致之几下盍即而楼之于是道防陈尚义进曰斯堂起林复真歴王志顾常清皆以羽服司教门事而防寔承其派窃谓云之来自至和奕世是守堂不可去也请兼存可乎计侯颔焉而倡之于是尚义乃益己资乃鸠良工乃市硕材无几何遂成楼焉又成门屋与两庑焉落成之日侯坐其下曰云固无恙宜仍字来云逮一登览而羣山咸在右向之翳翳者皆郁然为吾有矣遂题之曰览翠云他日尚义以记请凡是邑之游者必归致道归而不获与峰峦接亦不得谓之游计侯独能一旦拔其胜槩俾尽彰显不有功耶抑古之人所至必崇防馆延景物盖其志尚清逸使然无足怪而后世按迹而思其人亦于焉有攷则斯楼固侯之岘山也欤侯名宗道桞州马平人以解元第进士政尚简易礼贤有文民用是不忘而尚义又克就厥绩可书也始正徳丙寅之春讫于是年之冬又明年记乃成是时计侯己迁邵武府同知去逾年矣礼部仪制清吏司主事致仕吴城杨循吉撰
　　乾元宫　　　　　　　　　孙应时
　　尘嚣咫尺媿山林胜日追随得共临千里江湖堪送目一窗松竹更论心清风正尔生秋意小酌何妨到夕隂归路踟蹰独惆怅强须倚卷一微吟
　　致道观　　　　　　　　　王大成
　　极目无际洞然天宇寛苍烟浮逺树流水绕空山夜月涵丹井晨风拂紫坛山居尘不到心与白云闲
　　同前　　　　　　　　　　郑升元
　　抚琴泳泉石霜鹤酹清音惟有七星桧嵗寒同此心
　　秋日登海虞致道观　　　　　姚广孝
　　琳馆无尘真福地门前万竹自青青丹成井底飞双鸽桧老坛邉布七星鹤舞出林朝每见龙吟归壑夜还听我来秖为逃秋暑非是神仙问道经
　　七星桧　　　　　　　　　　沈周
　　海虞七星桧宜为羣木冠列生老子宫与邑作竒观广墀气萧森入门凛欲汗久信天地成沃知雨露灌传植从萧梁其説我恐漫騐斗形讵全七既毙其半三株寔聊存难执嵗月算各各具一异形容匪词翰西体裂多桥豁然敞三判东体活亦裂筋骸互续断北者蜷而秃袖破舞脱腕叶亦不暇叶榦亦不暇榦左文皮索绹孤蕝顶留繖槎折象齿挠瘿决鬼目烂防越复丛穴骳骩仍轩蛟挛及蜺跛努力不得窜矛长及剑短接战惊楚汉如此纷怪骇聃君不能按知遭几雷厄还屡兵火难生死付冥然造物反被玩君子重贞固顽丑小人谰縁髙坐吹箫我欲呼鹤鹳从根觅丹埋浇泉觊红灿长生就其防永作婆娑伴
　　登昭明书台因访丹井
　　逺秀目巳周复骋登髙足青山不嫌人所取随我欲巍巍古仙防寂寂奠林麓七桧交云霞灵飚散清馥崇防转磴道攀縁把傍竹同行玉堂彦髙咏应虚谷逍遥东山风能去歌管俗中纸惊连章谬圗附一轴聊以志倾赏流传亦何卜或恐闻邦人有酒悔无逐
　　寄题虞山七星桧　　　　　李廷相
　　虞山山高灵异多山高时有仙人过萧梁羽士张道裕餐霞辟谷开茅窝手栽七桧象北斗龙蟠虬屈交相摩道人仙去神不灭倐忽千载纒烟萝精神上与元气接风雨为培鬼为呵复有神丹阅古井红光夜夜腾岩阿于戯七桧世希有山河或变红尘走乃知仙家别有传何时为尔一回首
　　致道观赴讣明府宴集　　　杨循吉
　　七桧坛前云水堂使君招饮兴何长虞山最好是此处名教清谈得几塲鼔瑟时时惊鸟下开扉隐隐见湖光夜深松竹皆含露重举金杯吸晩凉
　　致道观溪口　　　　　　　皇甫涍
　　宿处林静钟声清夜初星河仙峤满云雾洞门虚竹下邀中散松前问隐居溪隂是天路独往意何如
　　致道观丹井二首
　　烟驾迢遥向紫微玉泉秋雾闭寒辉君看湖上丹霞色犹似丹砂化鸽飞
　　绛阙晨攀桧树中尚湖晴望引云空瑶窗不隔银河路惆怅仙槎去未通
　　致道观在常熟县虞山南岭下梁天监二年汉嗣天师十二代孙张道裕居此感异梦建招真治并建寥阳殿虚皇防手植七星桧其后道裕仙去瘗剑于山之西麓简文时改乾元宫宋治平中道士李则正浚井得藏丹化双鸽飞入尚湖政和七年改致道观元泰定间邓道枢建知止山房于西北山岭上国朝洪武中周初永乐初李本中相继重建
　　招真庵记　　　　　　　　康誉之
　　自姑苏出齐门沿西北望山形如巨鼇横亘原野盖常熟县之虞山也山之东瞰万戸治剧邑邑去江不及程陂湖浍之积自南至者倾驰防于江江河既应则迅澜倒流逆于市桥之下二水相制移时而不能去山无竒谷惟荒墟白草丑石乱散坡陁迤而西有脩林横抹隐见于两峰之间其中为招真庵元祐中道人申氏泰陵徐处士高弟也基营于此庵成亟去不知所终松林森茂庭宇简寂如隐君子之居通州道士喻抱元増治之旧名竹林至是更以招真请记于予乃歌招真之辞以系之辞曰
　　白鹤巢兮丹井空蓬山杳兮烟霭蒙陵谷变兮今古木叶下兮秋风飞仙去兮朝太微黄冠野服兮以遨以嬉餐霞卧月兮世不我违与世涤映兮天门可驰苍龙嘷兮云漫扉石泉冽兮山芋肥俯仰宇宙兮日月蔽亏灵秀回薄兮野芳呈姿山中之乐兮万化莫移仙人不来兮隐者曷归
　　极目亭　　　　　　　　　徐次铎
　　几防归舟破暮烟数行雁字落霞邉世间安得王摩诘为冩琴川作辋川
　　同前　　　　　　　　　　谢肃
　　虞山积翠横东海上有岧嶤极目亭井屋鸡鸣穿晓雾石潭龙影落秋风回江堑飞涛白天入苏防逺树青何处言公遗故宅画桥緑巷眼偏醒
　　乾元次宫在虞山北宋元祐中海陵申元道将南游请于其师徐神翁翁曰逢虞则止无雪则开申始未悟及至是山遂挿竹为庵名竹林山旧无井一日大雪惟山坳不积因浚井得美泉名雪井绍兴丁巳道士喻抱元改筑招真庵取致道旧额名乾元宫旧有极目亭米芾书扁元燬国朝永乐初重修申道人炼丹之地别有熈真馆在梅里潜真馆在福山与此为三真云
　　瑞云观记　　　　　　　　黄潜
　　瑞云观在平江城东三十里今所谓笠泽福地者也吴松江由具区来出其西而南为姚城江东为龙江又东为陈湖其北则阖闾浦也重波复浪四望如一其中可居处乃多沃土民安于畊桑皆淳朴有古风水木之清华鱼禽上下泳飞之乐焉若世外然而更千百年弃委于田夫野老之手未有能启其秘而専其胜者门有高士陆君志宁始作庵于其处由是昔之秘者无所伏胜者益以发舒君不以得于耳目者为已足复斥故宇易庵以为观合其徒而居焉凡观之制中为三清殿而旁为天北斗太乙三元之别殿祠堂寝室讲舍斋庐门庑庖湢次第毕偹惟玉皇上帝之阁为役最钜久乃讫功而观以成总为屋以间计者百有二十缭以修垣而除道成梁以属于南埭又割上腴之田千五百畆有竒以资食饮百物所需其法之所宜有者无求而不给为费一出于君而君悉力殚虑二十年于此矣庵之初为观也教主嗣天师为署今额因命君开山而以甲乙为世守既而所司具以观之成剡上天子特下玺书加防焉若既励其徒俾勿替且饬其族人毋敢有所预惧后莫之攷而或毁其成也爰伐石以记来属夫乾坤清淑之气川融山结非有数量而仙经所録洞天福地仅一百二十八神而明之不有其人欤幸而人与境遇又蒙帝力如游而息焉者衎衎施施未有己也或者真仙异人于此乎出则福地之在笠泽而笠泽之有瑞云将与金庭玉局并存于天壤间尚何成毁之足虑哉顾不可以无著作始之自乃弗辞而为记其颠末云绍兴路诸暨州判官黄潜撰文太常博士桞贯书大明成化十八年嵗在壬辰九月吉赐进士第承徳郎刑部云南清吏司主事郡人马愈重书上石
　　募刋瑞云观碑防　　　　　朱存理
　　窃惟瑞云观陆氏开山旧石碑黄公作记今其地兴创于兵燹之后故斯石埋没荆棘之中使过游之客遗恨徒多访集録之家全文具在所谓不朽之托者将以传焉则其借重乎辞也于斯见矣兹将命工砻石请名翰重书必求好事捐金俾斯文大着为题短防特叩高门倐尔完工就请留名石畔慨然乐助遂成壮观山中谨防
　　过吴江瑞云观　　　　　　吴寛
　　笠泽矶头访瑞云洞门高掩寂无闻重湖急雨过龙阵小隖乱石眠羊羣有怀庐山陆脩静敢比防稽王右军与客松隂论往事摩挲残碣慨遗文
　　瑞云观在吴江县庉邨元泰定间乡人陆志宁建
　　集仙宫　　　　　　　　　　常懋
　　松菊新来入梦频公余乘兴得寻真红尘物外长清境白日壶中不老春栢子灰寒烟寂寂桃花风暖水粼粼逍遥羽士闲如许愧我浮名役此身
　　同前　　　　　　　　　　　盛如梓
　　真宇出阛阓来游慕虚寂流水环四围入门松桧碧长廊烟雾生灵贶幡幢宻主人闻客至尊酒延丈室编竹逾万个老桂高百尺日色净不暄松风凉可挹翛然人间世陡觉诗兴逸
　　集仙宫在嘉定县治西南隅宋嘉定十七年高道叶子琬建
　　玉芝祠记　　　　　　　　　张与材
　　至大之三载嵗在庚戌门人傅处潜入侍讲席以平江路道録普福观开山提防住持周静清状来请曰静清凡骨未换其于闻道不知尘有几也唯是焚脩不敢不力以当福地之名乃孟冬朔有见似人入仙官祠者踵之无有启钥惟菌生焉其生之气犹蒸然从地而起一根而为茎四十有二若瑚交枝而寳盖其上者明日敷舒可二尺许又明日间以金縁观者日几百人辨之者曰是所谓玉芝也非菌也莫不徘徊叹息共言其瑞逾浃则霏霏化为素烟如琼花己入天宫矣异哉盖仙官祠分六曹其一曰五芝百谷曹意其观瑞也非欤世间何物非幻其来也谁使其去也不可执然自有江山几千年而有普福由普福以有今日玉芝生则亦非偶然之故嗟夫微吾教主吾谁与归谨为圗以请愿有记而处潜又稽首重为之言则诺而记之夫芝者仙家之一草耳不常有于天下忽然而遇未有不以为瑞也古之人箕山为多而未始以为瑞也然许由得之而不食五谷商山所采皆是物也汉武帝时朱草生则紫芝也类以为金人露盘之所谨按五芝五色唯白芝名婴儿手服之可以通仙然则相期瑶草必蓬莱可也不知何以见于此哉普福所居州为常熟必神人居之物无疵疠而然耳鸟有鳯者恒出于有道之国独取以名其地千仭之上将览徳耀而下之三山十洲于是乎在则虽谓普福有瑶草岂不可信静清吾之子弟于吾祖鹤鸣夜半之所授受无所不备丁丁万斧如修广寒与回道人共住于兹有年将由有为而诣无为匪朝伊夕玉皇有诏不翳玉芝不已也抑宇宙间惟应与感祯祥之相值果非偶然者矧精神防聚黄冠往来天地神示昭布森列则一芝之瑞是固吾心华之发现而已有以异乎无也或曰芝之为茎常止于九未闻若是再倍于蓂而不足一挂于蓍而大有余者则又安知其非所见似人者以帝行满之期而朂之又以旌阳防宅之数而望之欤吾闻之曰或者之言亦是也弟子勉之是为记嗣汉三十八代天师正一教主太素凝神广道明徳大真人主镇三山符箓领江南诸路道教所事金紫光禄大夫留国公张与材记
　　题玉芝祠　　　　　　　　陈防
　　玉芝不见草萧萧古栢隂廊昼寂寥琳馆废来余福地名碑留在记前朝碧梧树老鸾飞逺华表天空鹤去遥惟有迎仙桥上月夜深还自照吹箫
　　玉芝祠在双鳯镇元里人周静清幼颖悟酷嗜黄老书师事元静真君即其地构普福宫寻改为观至大庚戌冬仙官祠忽产芝一本四十二茎玉色照耀有色气直上如缕遂名玉芝祠
　　娄东刘家港天妃宫石刻通畨事迹记
　　郑和
　　明宣徳六年岁次辛亥春朔正使太监郑和王景副使太监朱良周福洪保杨真左少监张达等立其辞曰勅封防国庇民妙灵昭应仁普济天妃之神威灵布于钜海功徳着于太常尚矣和等自永乐初奉使诸畨今经七次每统领官兵数万人海船百余艘自太仓开洋由占城国暹罗国哇国柯枝国古里国抵于西域忽噜谟斯等三千余国涉沧溟十万余里观夫鲸波接天浩浩无涯或烟雾之溟蒙或风浪之崔嵬海洋之状变态无时而我之云帆髙张昼夜星驰非仗神功曷能康济值有险阻一称神号感应如响即有神灯烛于帆樯灵光一临则变险为夷舟师恬然咸保无虞此神功之大概也及临外邦其蛮王之梗化不恭者生擒之寇兵之肆暴掠者殄灭之海道由是而清宁畨人頼之以安业皆神之助也神之功绩昔尝奏请于朝廷宫于南京龙江之上永传祀事钦承御制记文以彰灵贶褒美至矣然神之灵无往不在若刘家港之行宫创造有年每至于斯即为葺理宣徳五年冬复奉使诸畨国舣舟祠下官军人等瞻礼勤诚祀享络绎神之殿堂益加修饬胜旧规复重建岨山小姐之神祠于宫之后殿堂神像灿然一新官校军民咸乐趋事自有不容己者非神之功徳感于人心而致乎是用勒文于石并记诸畨往回之嵗月昭示永久焉永乐三年统领舟师往古里等国时海寇陈祖义等聚众于三佛齐国抄掠畨商生擒厥魁至五年回还永乐五年统领舟师往哇古里柯枝暹罗等国其国王各以方物珍禽兽贡献至七年回还永乐七年统领舟师往前各国道经锡兰山国其王亚列若柰儿负固不恭谋害舟师頼神灵显应知觉遂生擒其王至九年归献寻防恩宥俾复归国永乐十二年统领舟师往忽噜谟斯等国其苏门答刺国伪王苏干刺寇侵本国其王遣使赴阙陈诉请救就率官兵勦捕神功黙助遂生擒伪王至十三年归献是年满刺加国王亲妻子朝贡永乐十五年统领舟师往西域其忽鲁谟斯国进狮子金钱豹西马阿丹国进麒麟畨名祖刺法并长角马哈兽木骨都束国进花福禄并狮子卜刺哇国进干里骆驼并驼鸡哇国古里国进縻里羔兽各进方物皆古所未闻者及遣王男王弟捧金叶表文朝贡永乐十九年统领舟师遣忽噜谟斯等各国使臣乆侍京师者悉还本国其各国王贡献方物视前益加宣徳五年仍往诸畨开诏舟师泊于祠下思昔数次皆仗神明防助之功于是勒文于石
　　次韵倪尚书天妃行宫　　　　陆昶
　　海门一水连三岛宫独数灵慈好文皇在御赐褒崇金额煌煌防云绕苍松树古偃虬龙翠竹丛深栖鳯鸟洒落可有仙人居层城十二清风晓洞门深锁碧窗寒满地落花香不扫一山髙叠青峩峩玲珑妙夺天工巧羽仙防瞳秋水光遐龄直与天地老金母曾分似盎桃安期常啖如枣我亦玉皇香案吏胸次廓落机心少锦袍天上承恩归自喜平生事应了培塿西窥泰华卑杯盂东视沧溟小何时同醉碧桃春浩歌一曲眠芳草
　　天妃宫　　　　　　　　　　杨维桢
　　海国神风防可呼缘林邀福苦相纡片帆尚借周郎力防得青龙到直沽
　　黄太仓汝为宴天妃宫二首　　王宠
　　岩邑表东海名侯握簜符自公丰逸豫延赏滥文儒岛日林间吐潮流天外纡平生慕灵气髙啸入蓬壶首夏霭清晖琪花应未飞回峦峙玉馆列桂肃金扉琴作鸾皇语云飘龙虎衣山公殊恋赏不醉且无归灵慈宫一名天妃宫有二一在太仓城中周泾桥一在刘家港北漕口
　　普福宫记　　　　　　　　　吴澂
　　太元普福宫者真人周静清所建也周东吴望族南工臣附之初有显忠校尉职千戸督海道运粮事真人其子也夙好黄老言既长父命往信州龙虎山师事天师张真君为道士归剏道院于常熟州之防鳯镇越数年陞为观又二十余年陞为宫施水田若干畆收其嵗入以食徒众大宗师张开府以静清之名上闻制授职名者二玺书宠异者三号清宁抱一凝妙真人而其徒周应灵保真凝素崇道法师袭其师提防之职玺书宠异亦至四锡法师来京师曰道院之兴肇自至元乙酉殿阀门庑厨库至乙丑乃备始得观额甲午再充拓之饭众有其所説法有其所燕坐有其所礼上下神祗四方万灵靡不有其所大徳庚子建书楼贮诸子百家之书辛丑立东岳岱宗祠作止一全真二馆以宾南北学道之士至大辛亥作钟鼓二楼及汉天师殿新观门为重屋延祐丁巳以来应灵増饬旧规且作石桥曰迎仙遂改宫额自惟晩末忝绍先志荐膺上命其将何以报君师之赐诚宜广宣以示永久敢有谒于史示予曰道家者流咸刻古柱下史彼盖隐君子也由衰周歴亡秦汉初诸人借其余绪亦足以闻于时张文成以之为帝者师曹平阳以之为天下相晋唐而宋以来今源逺而流益别然世之忌盈而引退趋晦而保全者犹或询其名而寄迹焉真人隐遁之髙法师继承之善皆人所难能也况以圣恩优渥俾方外畸人享安荣于山间林下此天涵地育之造也其可不纪録以明法师戴上无斁之以彰真人贻后有光之美乎于是不辞而为之记普福宫在双凤镇
　　髙真堂记　　　　　　　　　王鏊
　　东洞庭之隂有峰端正姢秀曰嵩夏麓嵩之呀然下饮太湖如鸟之张喙曰梁家瀬前为太湖其襟抱亏踈浪石相啮自宋时则有高真堂以镇其冲元季兵燬光怪时见行者相戒莫敢出于其途成化间里人上其事于县作祠肖元武像以镇之于是光怪灭息人和嵗稔相率请予记其事谨按文耀钩云北宫黒帝其精元武北方之神也真诰则云昔轩辕子昌意娶蜀山之女生阳徳号颛顼伏万灵以信顺监众神制百物役御百气召致雷电此所谓帝也庄周云颛顼得之以处宫而道家之説谓有人焉产于净乐之国来居武当道成飞升然亦武灵老始炁之化复位坎宫变化威灵固宜只事或谓方今川岳太和朝廷崇饬琳宫寳殿照耀海宇顾兹块焉神其享之乎予以为神之在天其次为奎娄其威为雷霆云车风马陟降于天大而大安焉琳宫寳殿不为侈小而小安焉土阶采椽不为陋又何择于高卑之间乎且山人皈依诚敬萃焉吾安知神之不昭答肸蠁依违而不去也故为之记使镵之石
　　髙真堂在东洞庭山

　　吴都文粹续集巻二十八
　　钦定四库全书
　　呉都文粹续集卷二十九　　明　钱谷　撰寺院
　　蘓州通寺法华院石壁经碑文
　　白居易
　　碑在石壁东次石壁在广徳法华院西南隅院在通寺西若干步寺在蘓州城北若干里以华言唐文译刻释氏经典自经品佛众号以降字加金焉夫开士悟入诸佛知见以了义度无边以圆教垂无穷莫过于妙法莲华经凡六万九千五百五言证无生忍造不二门住不可思议解脱莫极于维摩经凡二万七千九十二言摄四生九类入无余涅槃入无碍度者莫先于金刚般若波罗宻经凡九千二百八十七言壊罪集福净一切恶道莫急于佛顶尊胜陀罗尼经凡三千二十言应念顺愿愿生极乐土莫疾于阿弥陀经凡一千八百言用正见观真相莫出于观音普贤菩萨法行经凡六千九百九十言诠自性认本觉莫深于寔相法宻经凡三千一百五言空法尘依佛智莫过于般若波罗宻多心经凡二百五十八言是八种经具十二部合一十二万一千五十七言三乘之要防万佛之秘藏尽矣是石壁积四重髙三寻长十有五常厚尺有咫有石莲敷覆其上下有石神固防其前后火水不能烧溺风日不能飘揺所谓施无上法尽未来际者也唐长庆二年冬作太和三年春成律徳沙门清晃矢厥谋清海继厥志门弟子南容成之道则终之寺僧契元舍艺而书之郡守居易施词而賛之讃曰
　　佛涅槃后世界空虚惟是经典与众生俱设有人书贝叶上蔵檀龛中非坚非久如蜡印空假使人刺血为墨剥肤为纸即壊即灭如笔画水噫画水不若文石印蜡不若字金其功不朽其义甚深故吾谓石经功徳契如来付嘱之心
　　宋徽宗佛牙舍利賛
　　崇宁三年重午日自蘓州报恩寺迎请释迦佛牙入内致恭祈请舍利感应隔水晶匣出如雨防神力如斯嘉叹何巳系以賛曰
　　大士释迦文虚空等一尘有求皆赴感无刹不分身玉磬千轮在金刚百炼新我今恭敬礼普愿济羣伦
　　舍铜子文　　　　　　　　蘓轼
　　蘓州报恩寺重造古塔诸公皆舍所藏舎利予无舍利可舍独舍盛舍利者敬为四恩三有舍之故人王頥为武功宰长安有修古墖者发旧得之以遗予予藏私印成壊者有形之所不免而以藏舍利则可以久藏私印或速以坏贵舎利而贱私印乐久存而悲速壊物岂有是哉予其并是舍之
　　平江府报恩万嵗贤首教寺碑　阎复
　　至元壬辰予客呉郡正月望日逰报恩寺南轩薰公大师迎憩丈室导予登塔周覧殿庐师体貌魁梧俨若梵僧问年则与予同庚甲他日肩舆来访持报恩兴替之迹求为寺碑予辞以未暇居数月触热复来申命典记往返再三辞不获命遂书其事俾刻诸石按报恩本呉通寺吴主孙权为乳母陈氏作也隋伐陈为呉令孙寛所废唐僧慧頵更筑之开元中诏郡国名蓝为开元寺郡以此寺应诏大顺干宁复燬于兵钱氏有国日即故址而新之揭以支硎山报恩旧额报恩之名实本于此古塔起于梁僧正慧久堕刦灰元丰重建蘓文忠轼甞舍铜以藏舎利崇宁初赐名万嵗建炎之难鞠为煨烬今所存者九成盖绍兴僧金大圎所造寺有古释迦文佛示寂像长乃数丈弟子环绕擗踊哭泣极形似之工土人呼为卧佛寺近嵗淳祐敕造杰阁以覆兹像改赐今额图志相传又有不染尘观音像唐太和石经像毁于建炎而复于绍兴经石则荡为冷灰矣自呉赤乌纪年迄今千有余嵗浙右精蓝此为最古旧分文殊法华泗州水陆普贤五院合而为一大敞法筵牓曰华严性海实出芝林石桥诸师手薰公即开山松鍳义法孙也皇朝混一之初来主教席以谓寳坊净域臣子祝厘之地不可不严于是度材训工嵗缉月絫起外三门营东西庑中甓法堂上严塔刦若賔寮若懴室若土地祠若华严祖师殿若僧堂以至井亭浴室猊座法器之属弊者以新缺者以完坠者以举轮奂以楹计数百有畸垦辟以亩计数千有畸工用以缗计数万有畸予既叙寺縁始末且谂以报恩之説曰父子之亲人皆有之君臣之义人皆有之今师以无碍辩才阐扬妙法因权显纳民于善俾为子者思竭力以报亲为臣者思尽忠以报国岂非真报恩耶什篇之义孰外是乎师曰善哉谨系以铭其辞曰
　　佛日西晖慈云东冒赤乌纪祥通斯肇祯明被兵干宁陷盗扁去开元廼崇今号塔始萧梁中严佛寳元丰起废蘓文可攷圯于建炎金圆再造沧海防尘炎冈几燎不坏真如长圆觉照孰主是圆孰明是妙崧秀相传继薰克绍载辟堂筵载严塔庙彩绘虚空金瑰蓬藋鹫表灵踪呈吉兆花雨昼零莲灯夕燿启廸愚迷阐明道要何恩不酬何徳不报为臣思忠为子思孝是名报恩允符真诰厯劫光华恢象教通议大夫翰林学士江南西道肃政亷访使阎复撰并书中奉大夫江浙等防行中书省防知政事新除江南西道肃政亷访使徐琰题盖至元二十九年八月望日住持传华严教观慈应大师处薰建
　　报恩万嵗贤首教寺长生殿记　黄溍
　　平江报恩万嵗寺在府署北五里许其先呉大帝赤乌年尝为乳母陈买田造寺名通至唐改赐开元号五代钱氏时更择地徙置之田亦随徙已乃取支硎山报恩故额建寺补其处今有寺之始也寺旧有文殊普贤法华泗州水陆五院宋季悉合而一之遂为大丛林凡学乎贤首氏而逰其地者咸聚而归焉嵗阻入田租不足充其食其徒盖病之久矣大徳中风起海上穿城郭壊庐舍寺适当风之冲屋尽毁领教事者率为之倚席不讲而竭其昼夜之勤以支倾而植仆未暇谋田事也延祐二年夏五月佛性圆融无碍大师被玺书嗣住是山首捐其衣盂之资以倡众鸠材防工构钟楼髙至百三十尺饬钜阁覆佛般湼槃像寻又葺栖僧演法之堂方丈之室于是昔之所有皆复完其未始有者亦无或不备而穹檐广霤厚栋大梁敞显严邃视旧有加焉土木事既讫乃大发其私笈买田三百畆有竒募施者得田又千五百畆有竒以为长生田而别籍之嵗推有齿徳者二人受其入以给学徒之食且俾筦库毋敢与而听主教席者稽其出内讲事以不废惧后无所攷而志之弗继也爰伐石来取文以记之夫报恩之为寺垂数百年而所以食其徒者待师而后具盖师之毕力殚虑于此为不易矣惟逰于斯者毋茍利乎安且饱而务究其学焉庶有以夀国福民而延其施于无穷也是不可无辨废兴以示诫劝乃不辞而俾以文师名传教字别传耆旧僧任兴造者普修普照辍田以相之者允贞普颀也田步畆乡落之详自有籍兹不书应奉翰林文字儒林郎同知制诰兼国史院编修官黄溍撰并篆郡人钱良右书至顺三年良月既望住山沙门传教树石报恩万嵗贤首讲寺释迦文佛卧像铭
　　宋濓
　　姑蘓报恩万嵗贤首讲寺乃呉赤乌初大帝为乳母陈氏所建名曰通唐宗因其年改作开元呉越钱武肃王为之起废揭以支硎山报恩寺旧额宋徽宗崇宁初加以万嵗之号至佛日崧公来为住持专讲华严经防尊为贤首讲寺寺有淳祐钜阁七楹阁下覆释迦文佛灭度之像相传自唐即有之州民攀慕邀福者殆无虚日元季伪呉张士诚据有其地惑五行家言以为佛卧非吉徴更造立像民情焦然弗宁及伪呉亡徳嵓法师俯徇羣情起主寺事不二三年易腐为坚殿堂楼阁门庑寳塔之属一一葺之焕焉如新已而叹曰诸役幸粗完象不可复于古乎于是走告民间不分耄倪皆举首加额竞输货泉以后为媿法师乃戒抟土之功斵嘉木为骨骼承以髙座塑卧像其上涂以五色覆以彩衾诸弟子涕泪悲泣环列前后摩耶佛母亦立其侧怅然兴哀惟文殊普贤二大士神情闲旷超出死生之外用意精致形模宛然像长六十六尺髙一十二尺文殊等像髙一十八尺经始于洪武十一年秋七月十五日眀年夏五月十六日讫工縻钱五万有竒用功六百有竒伻来俾濓记之呜呼佛之法身犹如虚空本无去来何有生灭其示八相以觉羣迷不过降本垂迹俾同人法而已本则真谛迹则俗谛真俗混融皆不思议之事乌可以异观哉况八万四千无非度门触类而入洪纎毕达姑以入灭论之实具华严五教大百小乗虽除吾执未达性空但知实色故示之以涅槃非近于愚法声闻教乎色法二相本无自性皆从縁生灭度之际断縁归空独存真空真空既存幻有亦住二体互融了不相碍非近于大乗终教乎灭而非灭非灭而有既灭而空空有俱泯理事交夺如如不动无即无离非近于大乗顿教乎熈连河间居然唱灭灵山防上俨尔常存随举即色随举即空如示一身不起于座如化多身徧满尘刹无量为一一为无量力用相收纵横自在非近于乗圆教乎诸有情众若胜若劣来瞻灵像随其机宜证入教位至于混极不翅亲闻卢舍那演説圆满修多罗之为快法师此举其于树教基续慧命有功于法门甚大非特福泽被于一州而己抑濓闻昔人设像俱有所表则非茍然也如来中居表众生大觉之心饮光胜尊在左表自利之行庆喜在右表利他之行文殊乗狮子表大智而降嗔也普贤骑象王表大行以制贪也他日如剑斧两神则表观空择法二智取义深逺使人目击而道存故歴代袭之定为常法而此湼槃之像奈何独无所表乎濓因略举襍华之説断然谓五教之理咸具不然佛法偏在一切处果何言哉濓既为作説殷勤遐仰复学主夜神以偈賛佛之语系之于后法师名净行徳嵓其字也博通帝心云贤首清凉定慧诸家书力振其宗于将堕之时一弹指间悉起诸废其化导有縁以成法师之志者善良正宗二沙门也偈曰
　　世雄大悲利羣物果后示权不思议既由应身显法身从体起用宣妙法人机既得饶益故唱入灭度示化仪化仪有始而有终所以惩创懈怠者七寳牀中右脇卧慧日一朝竟西没娑罗树木皆变白诸天众号雨天花四众围绕更悲咽妙香结楼奠金棺发三昧火而自焚各分舍利建塔庙如来虽入涅槃中毕竟终无涅槃者是知一性镇常住不从变易有生灭倬哉贤首古伽蓝三呉法防斯第一乃造涅槃微妙相因相摄入有情众近遭纷更紊常制缁素防然失怙依有大比丘起复古最先补苴诸楼阁一一荘严成妙境次令埏土肖灵像五色交纒广博身州民瞻礼至洒泣如还故乡逄故物此即大乗正法门种种皆能济郡品观者毋以像观像如观襍华大经王字字化为法焰云云中化物皆现前一身示现无量身无量身中现一身令我悉除邪见网直济难思解脱海行住坐卧皆见佛佛之智慧如虚空无性无生无所依大光明藏时时现与我无同亦无别从上所言真实法众生慎勿懐疑念
　　重脩报恩寺塔记　　　　　　陈琦
　　呉城之大刹最古而名著者惟报恩贤首讲寺焉寺剏于呉大帝赤乌初年而塔则造于萧梁时凡十一级屡堕刼灰至宋绍兴间沙门大圆仅成九级即今塔是也然厯嵗既逺峻峙亭毒风摧雨击易就隤毁过者兴嗟治庚申今僧纲司副纲法律曽住是山请于呉邑宰邝侯命僧徳夀鸠工修葺且戒诸人勿得挠其事未久徳夀示寂众举僧徳昊道充宗恩师司之善士倪道完复相其役各协乃心不惮劳勚若见若闻悉生喜跃于是大姓割其财小夫奏其力铢积寸絫捴费万余缗经始于是年五月明年是月乃底于成易腐为坚増新去旧珠顶光芒金绳交络飞櫩外饬丹梯上通像设荘严天神森卫防楯旋绕层层如一风铎之声闻乎四境夜灯之焰烛乎半空頋不雄哉诸僧以兴修之功不易皆邝侯外防之力不可无文刻诸贞珉用昭永逺乃持其所述本末介士英陈先生谒文于予按佛氏之説释迦説法于灵山多寳佛塔从地涌出为作证明及其入灭留舍利八斛四斗为浮图八万四千遍满婆娑利乐羣品此塔之所由兴也若今之塔蘓文忠公曽施铜以藏舍利于中想八万四千之一也我国家神道设教仁夀跻民而亦妙严寳乗乃无象教之功以感蠢愚之善心也哉兹塔之伟丽观者起敬可以住持佛法巩固皇图为东南塔院之冠冕矣但今之学佛者或离乎真或蔽乎物髙者为名下者为利余波末流无所不至而佛法防矣徳昊辈必不若是其得义以了心者乎因其请记故序其事而警之且以告后之同志者嗣而塔之庶斯塔之不朽也
　　报恩佛殿重修记　　　　　　杨循吉
　　凡古之古刹在呉无居报恩先者惟殿亦然由南宋至今三百载而岿存如故然后知佛之道大而尊特一宇盖久若是也然佛言曰凡佛之成必归于壊而况其久者欤夫值其久遭其壊胜之以力而不移于常数此又存其人焉始殿之敝再修再辍或言赵灵释文瑛之能而不以佛示者遂迎之至则果以勤役无私动乎人起仆而植易腐而坚入其中靓深壮丽不啻若所谓神通涌化焉者俨乎菩提道塲之开而天人之翕习也于是其徒嘉之相与言吾佛大师福徳被三界莫不崇钦而一土木之兴绵纪弗就何哉诚驾其説者道不足也今若人乃能成是其于道不优而能然乎因偕诣予述其事愿书以励其人乃备録以为记而使镵之于石为报恩卧佛寺众请瑛师主修崇宁大塔叙
　　祝允明
　　瑛师字独辉居大姚之大觉寺始郡人张廷玉以卧佛寺观音殿久毁请师来主造既完住山泽公以正殿未完与大檀陆明辈止师完之歴七年诸工告成师乃还旧隠于是泽与合山勤旧议以崇宁大塔日就頺敝为山中欠事复图请师来司嗣葺乃求予言似师以彰前功而表今愿以谢以恳予谓佛以其大法力防防开发我人我人受其防防开发之力故为修造安奉以报之而为之徒者乃为经营以成就我人报佛之心而使佛之力永行于我人是虽天人小果而经营感应之间实有一因縁且师未来时观音殿之毁久矣孰意不防寒暑而遽完又孰意正殿之敝又继是而并完也哉以是知修造之果虽在其徒有成就报佛之心而其经营感应之间则难以强也其遂是不可谓非佛縁所致也师于此请安知非未了之縁邪吾闻师先主昆山之赵霛一出山后屡造胜果随造随成是则此縁所在当不可外师而他请师乎倘是予言当便飞锡
　　义和尚号了庵记
　　有一苾蒭其名曰义住蘓州城卧龙街上大阿兰若于大阿兰若中造一小舍号舍曰了于身称唤亦复如是来请卧龙街中菩萨弟子眀为説其义我闻世人谓诸心事究竟完结谓之曰了如苾蒭者谓之曰了我未知识譬之如舎于舎一间谓之曰了一间无逆如一间外为当曰了当曰不了谓当曰了则舎有二谓曰不了舎身乃了譬之如舍于舍一间于间一柱谓之曰了一柱无逆如一柱外还有一柱还有十柱百柱千柱还有一梁十梁百梁千梁乃至又还有椽有栱有墙有瓦有门有窓有地有堦当件件谓之曰了为当捴件谓之曰了于件谓了则未完舎于搃谓了件非非了如是苾蒭不谓一舍乃谓一身如谓一身血肉曰了四大见存如谓一身心性曰了心性未泯如日已没谓曰日了如谓已了明日还日如谓不了日在何处于一夜间为当曰了当曰不了于此境界于此时为当何称为当有称当无有称我问苾蒭苾蒭何荅所以我于称唤云未知识云何为説我闻菩萨究竟完结在一大无苾蒭如是当大明心当大见性当大发力如是乃知菩萨究竟完结在无所了亦无不了亦无无了与无不了一念不生万縁俱息转转归无乃是了义苾蒭闻我所説欢喜解悟乃为重宣此义而説偈曰
　　我观苾蒭身非无非非无身外复有舎舎外复有称如是以为了如称木云灰苾蒭如了此无称亦无舎无身无我语而究竟完结
　　宿报恩寺水阁　　　　　　　皮日休
　　寺鎻防峰寂不开幽人中夜独徘徊池纹带月铺金簟莲朶含风动玉杯往往竹梢揺翡翠时时松子掷莓苔可怜此际谁曾见唯有支公尽防来
　　和　　　　　　　　　　　　陆蒙
　　峰抱池光曲防平月临虚槛夜何清僧穿小桧才分影鱼掷髙荷渐有声因忆故山吟易苦各横秋簟梦难成周颙不用裁书劝自得凉天证道情
　　写墨竹　　　　　　　　　　赵孟頫
　　开轩丛竹杪坐久闻清韵重阴结春云小雨生衣润亲友有嘉集笑语发真蕴游衍暮始还流光疾如瞬
　　跋　　　　　　　　　　　　黄潜
　　至大间赵魏公逰姑蘓报恩小憩于丈室乗兴写墨竹一小枝于壁题古诗五言四韵于牕间今垂四十年竹故在而窓纸久不存住山宣公法师闻吴江贤上人裁得此纸物色得之并竹摹刻于石将使久而勿壊庶后来有以想见其清标雅韵也夫襍花境土实报庄严毘卢楼阁非我壊相髙人上士防戯作如幻事岂以石之夀为真足恃哉姑以备好竒者之一覧云尔
　　游北寺　　　　　　　　　　陈基
　　秋风日萧爽散策一空林有竹心已清无言念弥深襍花不容把踈磬有余音逍遥毘卢境落景驻遥岑
　　北寺竹林　　　　　　　　　杨基
　　僧居古城隂迢递通万竹林光落虚牖坐爱衣裳緑斋余孤磬逺茶罢微烟续道人悟重淡然无众欲譬彼石根泉亭亭湛寒玉
　　报恩讲寺在城北陲故呼北寺即通寺旧基呉越钱氏移支硎山报恩寺改建于此宋崇宁中加万嵗寻尊为贤首教寺旧有五子院曰文殊泗洲水陆法华普贤今皆废浮图十一级建炎兵烬后绍兴中行者金大圆募建九级又有不染尘观音殿边知白记后殿七楹下塑释迦灭度像【长六丈六尺髙十二尺张士诚据呉以卧佛非吉之祥更造立像国初僧复之宋濓撰碑】宋张即之书华严性海四字皆经丈刻牓犹存
　　緑隂堂记　　　　　　　　　虞集
　　至治壬戌集始逰呉断江恩公住开元光公雪窗客予所同往见焉是时斯堂始成树隂四合三人者清坐良久共叹韦蘓州緑隂生昼寂之句有心解神释而不可名言者恩公曰子为吾记之乎予曰诺未几还禁林緑隂之胜概往来予懐欲以数语道时所防了不能成自是居十余年每初夏时天子燕闲穆清中外靖谧予与学士二三人待顾问于阁下危坐终日遂无一事亦緑隂之一时也及归江西以久处北方不耐新暑辄求泉石以自容苍松古磵人迹几断此又緑隂之一时也然穆清亲切严密敬畏端思固不逮开元之适也而山中枯梗寒絶殊乏清润之意求夫寂然湛然之中纯粹洞彻生意充满融液如开元遇殊不可得然后知韦侯佳句非语言意识所可到也是以终无以复恩公者岂忘之邪昔人以为同此境其人修证造诣不同则所见逺有差别况人境俱不齐者邪今恩公年垂八十归坐云门之上道徳日盛予窃讽其旧吟如望积雪映空不见其迹光公据坐此堂亦有如当时可托以记此者乎元统乙亥四月蜀人虞集记
　　呉中礼石佛　　　　　　　　江淹
　　幻生太浮诡长思多沈疑疑思不慙炤诡生宁尽时敬承积刦下金光烁海湄火宅敛焚炭药艸帀卉滋常愿乐此道诵经空山坻禅心暮不襍寂行好无私轩骑久已诀亲爱不留迟忧伤漫漫情灵意终不缁誓寻青莲界永入梵庭期
　　开元寺楼看雨与皮袭美聨句　陆防
　　海上风雨来掀轰襍飞电登楼一凭阑满眼蛟龙战【蒙】须防造化惨倏忽堪舆变万户响戈鋋千家披组练【日休】群飞抛轮石襍下攻城箭急防似摧胷行斜如中面【蒙】细雨洒空冷横飘目能垂檐珂佩喧防瓦珠玑溅【日休】无言九陔逺瞬息驰应徧宻处正垂絙微时又悬线【蒙】泻作玉界破吹为羽林旋翻伤列劳却怕丰隆倦【日休】遥瞻山露色渐觉云成片逺树欲鸣蝉深檐尚藏燕【蒙】残雷隠辚尽返照依防见天光洁似磨湖防熟于练【日休】踈帆逗前渚晩磬分凉殿接思强挥毫窥词几焚研【蒙】结栗乌皮几轻明白羽扇毕景好踈冷余凉可清晏【日休】君擕下髙磴僧引还深院驳藓净铺筵低松湿垂鬋【蒙】斋明乍虚豁林齐逾葱蒨早晩重登临欲去多留恋【日休】开元寺避暑有懐陆鲁望因飞笔聨句
　　皮日休
　　烦暑虽难避僧家自有期泉甘于马乳苔滑似龙漦【日休】任诞襟全散临幽榻旋移松行将雅拜篁阵欲交麾【蒙】望塔青识登楼白鸽知石经森欲动珠像俨将怡筒簟临杉穂纱巾透雨丝静谭蝉噪少凉步鹤随遅【日休】烟重廻蕉扇风轻拂桂帷对碑呉地説开卷梵天词积水鱼梁壊残花病枕欹懐君潇洒处孤梦绕罘罳【蒙】右二诗宜在通寺作因唐时改开元名而集中仍之附编于此备考
　　逰开元寺憇緑隂堂
　　韦郎句中寻画境刦灰不尽緑隂増鸿文重记青城客内典新传瀑布僧石佛浮江轻似叶神珠照鉢隠如镫桫罗树子风前落吹满恩公旧防
　　送恩禅师弟子勤归开元寺　　髙启
　　山衲经寒补襍缯白云髙寺遍寻登法身已见浮来佛宗防曽传化去僧归过江城谁施饭定依旧院自悬灯明朝应恨千峰阻欲问楞伽已不能
　　开元寺雨中观梅　　　　　　姚广孝
　　遥思西崦开千树漫往东林见一枝烟雨溟蒙香影尽为縁惆怅立多时
　　开元寺闻钟　　　　　　　　胡纉宗
　　开元夜半钟惊起长安梦彤墀曙色寒紫陌春风动开元寺在盘门内有石像石鉢鉢近燬绍兴间守臣洪迈作戒坛元至治间寺燬僧光雪窗恩断江重建取韦诗緑隂生昼寂之句作緑隂堂虞集为文国朝永乐间重修
　　城中登瑞光塔望旧逰诸山　　姚广孝
　　寳塔乍登临灵猋荡夕隂故山俱对眼此日独逰心逺水劳归楫长空倦去禽自非婴世难何不遂幽寻
　　游瑞光禅寺　　　　　　　　沈周
　　城中五日双脚红颇有俗气填吾胸今朝风日弄妍美城南载酒寻花宫古濠流水帯榆栁深居逶迤茶烟中老僧与吾非夙契却许小阁开松风山杯到手送西日醉倒信呼田舍翁未知明日又何处出门大笑歌萍蓬瑞光禅寺在开元寺南赤乌间僧性康建名普济院宋宣和间朱勔建浮图十三级五色光现诏赐今额并赐塔名天宁万夀寳塔靖康兵燬淳熈间重建并复塔七级元季复燬国朝洪武中僧昙芳重修僧大祐记寺有四瑞堂
　　平江承天能仁寺记　　　　　黄溍
　　平江承天能仁禅寺在府署北之甘节坊梁天监初卫尉卿陆公僧瓉舍宅以建也初赐名通陈隋之际燬至唐而复广徳初加号广徳通遭废于防昌末重兴未几而又燬至后唐而复宋咸平间更一新之大中祥符初始赐额曰承天宣和中乃改其额曰能仁南渡后燬至建炎末而复于绍兴间淳熈初始定为禅居皇朝因之而悉蠲其租赋差役曰承天能仁者并存其故额也先是甞于大界相之内析其地为寳幢永安龙华广福四院久之复归于一寻又别立圆通禅院于其后而分立寳幢永安两教院于其前凡建置沿革与兴废之故可见者如此其易律为禅也妙庵宗公为开山第一祖继之者有若无门觉庵诸公皆以明徳为世师表法防甚盛珍楼寳屋绀殿缁庐雄据乎万井中而隠然为一大丛林五山十刹殆无以尚也乃当至元之元年冬十有二月寺厄于灾惟无量夀佛铜像及盘沟祠灵祐庙独存佛身丈有六尺邦人所共瞻仰与盘沟灵异之迹尤着灵祐则卫尉之女不嫁而精于梵行以经营寺事而祀为防伽蓝神以祷祈有应而赐庙额絫封慧慈灵感显祐善利夫人者也虽烈焰炽然而不与刦俱化人知为重兴之兆矣顾法席久虚越三嵗莫有任起废之责者行宣政院询于佥言俾庐山开先南楚説主之其至以四年冬十有二月仅以衣械坐具一布囊自随闻其风者输财荐货川赴山积召匠简材首建大殿殿楹之髙百三十尺其大围十有五尺广加其修若干尺厚栋修杗曲栾方楶咸与楹称楹之表上至屋极又若干尺脩去其崇若干尺广加其脩若干尺像设绘事种种庄严抟土设色皆出国工之手殿之后有万佛阁其楹加于殿楹三十尺阁为间五而东西朶楼为间四隆其中而杀其旁纵横脩广各中于度其上列十五大莲花一花一佛其花瓣亦各为佛以足万数下施机轮可以转运竒诡殊特昔所未覩范铜为钜钟至万八千觔比旧加三之一防南楚升居径山所作无量夀观世音防伽蓝神三小殿及演法集僧之堂三门两庑厨库之属皆勿克视其成他所宜有而未及为者犹多也今住持雪窓明以至正四年秋九月由虎丘迁主兹寺亟捐衣盂之资构经钟二楼各为间者三其崇十有七寻脩广称是栖经有藏涂以纯金一柱八面纳匦五百天神环绕力士翊扶旛盖香云缤纷蒙蔽达官大姓好事之家观者莫不目心骇争投钱币以助胜縁雪窓之经画相劳靡惮其勤甫及三载土木之功秩然有序以老病厌理繁剧悉束众施并倾巳槖以授提防僧而退处虎丘之东庵八年冬行中书省右丞石嵓公左丞呉公谋于行宣政院挽之复出遂以九年春三月再正法席増饰万佛创造四臂观世音四天神王防伽蓝神补画正殿之八十四龛庑下之五十三参圬墁瓴甓壮丽缜宻髹彤金碧绚耀华美厨堂库院什器之须纎细毕备南楚之弗克视其成者至是可以无憾矣斥大方丈为间者五上为重阁下为广堂前为防事而蒙堂有位众寮有阁仓庾湢室亦次第告成南楚之未及者雪窓无不按其法之所宜有而伸其志之所欲为虽曰前规后随而功实倍之南楚之成其始者奎章阁侍书学士内翰虞公记之而雪窓之成其终者未之有记于是其徒奉耆旧僧所述事状属溍书而刻焉阿含经世尊説若能补理故寺是为二梵之福南楚虎嵓适嗣雪窓以晦机笑隐为师友相与绍隆祖道扶植教基期与国家亿万斯年永永无极是用假方便力示现有为不离世间法而入第一义岂止可资二梵福而巳雪窓之功倍于南楚而溍于虞公无能为后何以賛一辞哉姑序其嵗月而使来者有攷云尔
　　承天寺重建大雄殿记　　　　呉寛
　　萧梁氏好佛其下化之一时佛寺江左为盛然尤莫盛于呉中若承天又呉中之特盛者相传寺为卫尉卿陆僧瓉宅而舍以建者自梁以后废辄兴之至元至正间主僧南楚极力改作而其制之壮伟精巧絶矣金华黄文献公实为记其事入国朝殆歴八十年当正统癸亥之十月寺一夕大火荡然无存又明年适朝廷颁大藏经至僧纲司都纲永瑞时兼住持特建堂九间以尊奉之其后僧徒相视莫敢复措手者盖三十年于兹今住持道泽谓寺不可终废也然功宜自大雄殿始乃谋建之盖承天固郡人之所瞻仰者也于时闻有是举争出钱粟来助其徒戒昌更刺指血书法华经誓成其事而助者益众矣竟以成化甲午七月丙辰起功凡六年而功始完髙广深濶一如旧制凡所像设亦无不备于是泽公领郡荐来受都纲之命乞予书之其言曰寺之功甚钜未及其半吾当次第成之而未可必也幸先畀之文以记嗟夫大雄之建非奉佛也乎佛之道吾不能知然甞观于其书务为宏博广大之説故学其道者每务为宏博广大之事亦惟好于上者极其防持而不拘以法禁化于下者致其崇奉而不惜乎财力此其事之所以成也今夫官府学校所以出政令而资风化是固有益于上下者或病其敝且陋而有所为焉费于公而罪戾至劳乎民而怨谤生继之者视以为戒故有终其任不易一木増一瓦者此其事之所以废也则泽公之为此举固其才之长力之专以出乎其徒亦惟其为彼而不为此其费若劳虽不可以数计而卒能随其用使致其才力以成乎所谓宏博广大者而还郡中之旧观也予故记之以示其后之人
　　重修承天寺记　　　　　　　陈继
　　寺之剏于梁天监初曰通唐曰广徳通宋曰承天后曰能仁元曰承天能仁国朝曰承天歴嵗既深废而复复而废者絫矣至元间南楚説公主之继以雪窓明公二公先后为大殿为穹阁为经钟二楼及诸殿堂皆极壮丽而天下未有与之称者也然未百年而剥陊倾败者日甚其为之主漠然视之莫能葺者已越数辈长其教者恒虑不宁乃谋于众曰东南大观而振吾道以为众之所归惟在承天主席既虚勿得其人将何所托佥曰南印定公其可为南楚雪窓后者即举以住之公淡然若无所为唯勤其道敕其行以善化人而已与之逰者薰其仁慈不为残忍浸其寛裕而黜其隘陋茹其诚笃以谢浮薄迹其刚毅用变柔懦故人皆曰定公贤徳而足以翊吾之为善者也咸倾心向之公乃唱于众曰吾欲使是寺之轮奂若初也将尽出其资以集工材其乐施占事者源源而至始葺大阁为佛万数再葺经钟二楼葺无量观音二殿而新盘沟殿末理大殿为四天王于三门画五十三防于两庑凡诸貌像一皆饰之旛幢供具诸所宜有无一不备金碧耀日辉煌映发入而覩者恍然不知其为人境也其功盛哉然公之志未巳也往时南楚雪窓皆为宗门硕徳着声江湖其欲继事以雄土木之功犹称不易况公一身而复新其旧者哉前有作者后无继之其传不逺公可谓有功于二公者矣可谓不私于所知者矣公溧阳人也姓李氏生六嵗闻长者诵佛书即忻忻喜恱父母以其有宿故乃命出家于邑之兴化寺持规就度即若素习者十七逰京师止天界日接诸老绪论释然开悟既而泝大江抵荆湘遍求佛祖陈迹尽谒有道以正其学久之超然而还止庵祥公与之语喜而谓曰子能为吾宗嗣矣公始出世于呉江普济转湖之天圣寺人皆归之起废为新其主承天能仁越十年言行如一日呜呼公可谓杰然而不凡者欤余记其事述其行以刻于石俾有劝于后来者从其寺之耆旧众所请也以书数抵北京丏予言者为之后者藏主瑹荆石也继公之志以无替公之绩是余之愿也夫
　　同皇甫冉登通阁　　　　　李嘉祐
　　髙阁朱阑不厌逰蒹葭白水绕长洲孤云独鸟川光暮万井千山海气秋清梵林中人转静夕阳城上角偏愁谁堪逺作秦呉别离恨归心双泪流
　　通寺双矮桧　　　　　　　皮日休
　　扑地枝回是翠钿碧丝笼细不成烟应如天竺难陀寺一对狻猊相枕眠
　　和　　　　　　　　　　　　陆蒙
　　可怜烟刺是青螺如到防林误礼多更忆早秋登北固海门苍翠出晴波
　　承天阁　　　　　　　　　　杨维桢
　　荆棘荒凉呉故宫梵王突兀画图中地连沧海何曽断月堕青天不离空防蝀挂檐秋易雨蒲牢吼屋夜还风越南羇客登临倦尚赋囚山日月笼
　　承天能仁禅寺在府治北甘节坊梁卫尉卿陆僧瓉舍宅建初名广徳通寺宋改承天宣和中禁称天圣皇王等字遂改能仁寺前有二土阜内有无量夀佛铜像及盘沟祠灵祐庙万佛阁寺屡燬至元间僧恱南楚重建黄溍郑元祐记至正末张士诚据以为宫寻复为寺僧纲司在焉国朝宣徳十年尚书周忱建赐经阁正统八年十月寺燬成化十年僧道泽戒昌重建
　　赠无照上人住持定慧寺序　　祝允明
　　圣朝定制凡释流之在寰宇者在内有僧録以总之在外有僧纲僧防以莅之至于名山大川丛林广刹物众而徒多者则推择众僧之学识优裕才兼干济者以为住持之长俾嵗时朔望倡率其徒讽诵经典上以賛国家之隆禧下以补生民之疵疠无非因其所明之理而导之以当然之务顺其所知之学而率之以事上之节此天下所以无弃人也上人文粹字无照苏郡松陵人自幼慕尚释氏正统间礼定慧寺僧公为师诲以离羣絶俗之法景泰初复礼右觉义坚公为宗而得眀心见性之传由维那而识书记其见知于襌林推服于辈行久矣一日以同门僧戒璇将归侍师于故里共举无照以主持定慧住持之席躬来南京领僧録司文劄以往时秋官郎中张公节之以曩甞养疾定慧与无照有夙昔之交因其行也求大夫士作诗以赠来徴言弁诸首予惟赠僧之典一也然有赠之而可为一身之荣者有赠之而可为一世之荣者有赠之而可为万世之荣者如唐宰相齐映喜僧流遇其人即有衣服之赠此一身之荣也京兆尹杨慿重佛教或置买居地以蔽僧徒此一世之荣也韩昌黎栁宗元择僧之识达者而交之或赠以诗或赠以文至今光照简防使人传诵而不已此非万世之荣者耶若予秋官郎中公尝由翰林通籍太史氏此固今之文章巨擘也不惟自有所着以赠无照而又求大夫士之诗满卷轴以华其行锵锵乎其音也炳炳乎其耀也彬彬乎其文也无照得此以归于是过宰相京兆尹之恵矣岂不为万世之荣者耶虽然东呉名郡也定慧古刹也昔杜陵思慕东南乃致重于若邪云门之逰今予亦将老矣倘他日辞疾归休道过苏台则青鞋布袜必当自定慧始慎勿如东林逺公以无酒辞渊眀使重足虎谿间也姑为序以赠长洲祝允眀夀宁万嵗教寺装佛之记　　　释普林
　　至元六年庚辰夏初愚因南逰访于吴城夀宁万嵗寺住持豳谿讲主喆公馆留月余一夕为愚而言曰行喆叨承宣政院委任来主是席有年矣惟以大殿中圣像嵗月浸逺彩绘剥落而尘埃翳积每升堂祝诵辄顾之而惭焉必欲重新装饬媿无余力矣非诱化净縁莫能成斯之胜事也方兴是念即有东禅寺住持长老泽庵恩公起而言曰泥龛塑像乃住持三寳之依开化人天之先者也使人一瞻一礼俱获其福而植善种也况世祖皇帝所设御讲存焉一邦教化之重寄乎今有其僧其法且佛像若斯其何以开化蒙俗而启人信心耶于是以其衣鉢之长易彼金朱之料命良工妆绘释迦如来之像庆喜饮光妙徳普贤并二防神七尊之像焕然一新计所费楮币七千五百贯莫不金碧辉煌丹青灿烂凡所以往来逰观者皆肃然改观而称賛焉噫泽庵积财能舍而敏于树福哲诚感庆焉自非道眼眀白神机廓彻孰能见义勇为而成斯之美邪经所云五百嵗之后有持戒修福者佛法为之不衰其泽庵之谓欤愿为我记之毋他辞也三轮空寂乃为佛之行也所以一香一花皆为佛事况舍净财庄严佛事乎故曰非庄严是名庄严其福徳不可思量茍以施受之相而着焉纵倾七寳如恒河沙数虽多亦奚以为故曰凡所有相皆是虚妄矧文诸石以记之乎然则使世之深积厚蓄不能拔一毛以恵人迨终其身而委于粪壤者知所以劝焉是可书也愚既与公有道义之故义不可违辄为记云太中大夫平江路捴管府达噜噶齐兼管内劝农事额尔吉讷布哈篆额至元六年嵗在庚辰十月朔日记住山释佛心普智雄辩大师行慧树石
　　慧林房记　　　　　　　　　吴寛
　　慧林房旧名庵在苏城东南王司判巷元大徳庚子有吴十四公者舍其居以建而初主之者曰明庆也庆传宗杰杰传某珪珪传某贤贤传与齐齐传永黙黙传宏渐当国初有诏天下佛寺大可领其徒者余悉撤而迁入之于是慧林入夀宁禅寺更以房名时洪武辛未也渐传道舒既皆化去舒传文靖靖传智勤则嵗久而庐舍益敝矣乃成化己亥其师徒遂相与修葺之且谓慧林自并于此宜得文字使后人可考而知因数请于予惟昔孙吴国于江左苏之有寺盖自此始至于萧梁踵其故都好佛愈甚一时穹庐广殿徧于国中今试询其肇建之代无非赤乌天监而巳延及后世其君所好虽不及前代之盛然亦有兴无废至其徒又仿其制而致力于斯金碧丹雘往往而是而寺益盛矣皇明有天下政令一新乃以为过而裁抑之百余年来颓垣壊础间垄畮秩秩使人得畊种以为食者皆昔之所谓兰若也京都不暇论凡今四方私创者着于律求一寺之肇建者不可得此固圣政所当纪者岂特使慧林后人攷其始迁嵗月而已渐伟然缁流中与先君友善予幼犹及识之舒能读儒书靖与勤皆清介谨厚不妄交逰盖予家故居在东城下比嵗与吾弟原辉往理之道中数访其庐久而益知其行可敬也勤有徒曰恵侃孙曰善秀皆能保其业者云
　　次韵定慧钦长老见寄　　　　苏轼
　　苏州定慧长老守钦使其徒卓契顺来恵州问予安否且寄拟寒山十颂语有璨忍之通而诗无岛可之寒吾甚嘉之为和八首
　　左角看破楚南柯闻长滕钩帘归乳燕穴纸出痴蝇为鼠常留饭怜蛾不防灯﨑岖真可笑我是小乘僧
　　其二
　　铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云
　　其三
　　罗浮髙万仞下看扶桑卑黙坐朱明洞玉池自生肥从来性坦率醉语漏天机相逢莫相问我不记吾谁
　　其四
　　出入白骨观大士甘露灭根尘各清静心境两竒絶真源未纯熟习气余陋劣譬如己放鹰中夜时掣绁
　　其五
　　谁言穷巷士乃窃造化权所见皆我有安居受其全戏作一篇书千古发争端儒墨岂相杀予初本无言
　　其六
　　闲居蓄百毒救彼跛与盲依山作陶穴掩此暴骨横区区效一溉岂能济含生力恶不已出时哉汝非争
　　其七
　　少壮欲及物老闲余此心防生山海间坐受瘴雾侵可怜邓道士摄衣问呻吟覆舟吊私渡断桥费千金
　　其八
　　净名毗邪中妙喜恒沙外初无往来相二土同一在云何定慧师尚欠行脚债请判维摩凭一到东坡界东坡极爱钦长老寒山十颂今不可考但存和作矣
　　定慧院颙师为予竹下开啸轩
　　啼鴂催天眀喧喧相诋诮暗蛩泣夜永唧唧自相吊饮风蝉至洁长吟不改调食土蚓无肠亦自终夕叫鸢贪声最鄙鹊喜意可料皆縁不平鸣恸哭等嬉笑阮生既踈狂孙子亦未妙道人开此轩清坐黙自照冲风振河海不能号无窍寂寂吾何言风来竹自啸
　　观定慧寺东坡海棠诗　　　　皇甫信
　　当年花发妬春红今日虚无野寺中留得坡仙诗尚在令人千古挹清风
　　送僧定佩住城东定慧寺　　　吴寛
　　久从墓山中隠又向湖州市里行浮世此身皆可托应同圆泽语三生
　　定慧禅寺在双塔寺西初名西方院本双塔之子院也天禧中赐今额始贰于双塔宋僧卓契顺常居此访东坡于惠州者元季兵燬国朝洪武中僧景新恵泽先后重建
　　与薛十二穆过夀宁精舍得歌字
　　姚广孝
　　同是山中客寻幽入薜萝草香凝蕙萼鸟韵识莺歌暖日花隂少晴涛树杪多不縁经嵗约那得此相过此诗当在前夀寜下
　　重建寳光贤首讲寺碑　　　　曽棨
　　寳光寺在姑苏长洲县治之东北汉末郁林太守陆绩舍宅为之故至今寺门外有巨石曰郁林石寺盖以此也吴赤乌时郡守请额于朝始赐名曰寳光仍命圆法师主之以为十方讲刹歴两晋六朝隋唐以来废而复兴隳而复振者盖尝有之而寺之名迹固弗冺也迨元至正间佛殿两庑三门讲堂钟楼经阁以洎众屋靡不完具宏壮雄伟冠于一方可谓盛矣国朝洪武初开拓郡城始迁寺于跨塘桥西据齐娄二门之冲去旧址才数百步而近其后有诏并丛林于是境内诸寺悉归于此方其时郡副都纲湛源圎法师寔居此以领教事乃以所授贤首一宗教亲与四方学徒讲説究竟克阐厥宗暇日与文儒缙绅之流倡和其间而寳光之胜遂赫然于勾吴之域矣永乐改元之初有楚兰馨法师继主于此将欲兴造以复前代之规制而被召入京与修大典愿勿之遂九年寺僧大祯大衍同心协力出其祖之遗资及倾巳帑仍资檀施庀材鸠工剏建法堂聿新众屋甫及三载告讫工轮奂重新金碧昭辉真桑门之盛事东南之伟观也今年冬楚兰馨以讐校藏典留寓北京遂述僧之夲末偕中书舎人王和用来请予文记之惟佛氏之教入中土而四方禅林讲刹星罗棊布不可胜数若求其如寳光之绵歴絫代上下千有余年而愈逺愈盛者盖亦尠矣是虽佛氏之灵有以黙相隂祐于其间然亦岂非绩之孝行素着而其流风遗韵蔼然被于其乡者有不能遂冺者欤是可书也因并书俾刻诸石庶后之人得其所考且系之以诗曰
　　东南名郡粤为姑蘓秀气所钟湖山奥区岿彼寳光巍巍梵殿云昔陆绩舍宅以建郁林之石名髙穹窿伊绩之遗凛其清风兵燹荐更有隆有替迨际天朝值兹盛世众刹所归蔚为丛林曰有湛源克振圎音贤首之宗益畅厥防其徒如云见闻悉喜乞于楚兰志拓前规承诏在公弗见于为继此而兴曰祯曰衍资帑克捐厥功以显翼翼殿堂栋宇维新金碧煌煌有光璘霦暮鼓晨钟幡幢杳霭如旃檀林若华藏海圣夀齐天佛道兴隆勒石于斯以播无穷
　　寳光讲寺在城东北隅跨塘桥西夲郁林太守陆绩故宅宋绍熈中僧蕴仁元至正间僧绍隆先后重建初寺在娄门内郁林石在焉【石今迁察院前】国朝洪武中即寺为军营遂废其后普熏庵僧善识舍夲庵地改建于此学士曽棨记
　　宿龙兴寺　　　　　　　　　綦毋濳
　　香刹夜忘归松青古殿扉灯明方丈室珠系比丘衣白日传心静青莲喻法防天花落不尽处处鸟衔飞
　　次韵赠闲白云　　　　　　　赵孟頫
　　闻説龙兴寺多年未欵扉风林发松籁雨砌长苔衣殿古灯光定房深磬韵微秋风动归兴一锡向空飞
　　同和　　　　　　　　　　　虞集
　　凌空一锡归几日到禅扉野橘隂垂户天花影上衣井牀春露净檐铎午风微三藏都看遍相思梦欲飞
　　其二
　　歴歴唐朝寺松闗防易扉花交珠寺网苔长石人衣秋水依空净浮云映日微白云无所住此际亦归飞
　　寄白云间
　　龙兴寺里白云房不到于今二十霜橘柚向来垂屋重松筠此日过人长千函秘寳心源净百嵗长斋齿颊香若念尚书旧行履三生石上莫忘乡
　　龙兴寺在呉县治西今废为公廨
　　天恵贤首教寺记　　　　　　陈基
　　呉门天惠贤首教寺郡沙门如山安公之所建也公世居松陵家夲士族父呉伯熈甫隠居奉佛母王氏崇信唯谨及公之生母感异梦爰在穉嵗性禀殊伦少长出则服膺世典入则笃意三乗父母察其不羣聴以出家博访名师不计寒暑徧探秘义尤嗜华严理畅心融殆若天授闻读大报恩寺篇而叹曰吾佛所说广大悉备眷求其端实在孝敬于是食粗衣菲而心专于色养锱积寸絫而志存于报夲既由勤俭得致饶益则以其赢购地于郡城之东广袤若干歩度材鸠工作庵以居日益月増扩而为寺经始于某年某月落成于某年某月门闼宏敞殿寝邃深讲堂言言东西有序以至栖经之阁选佛之塲方丈之室与凡斋庖库庾其法所宜有者靡不完备公于此身先戒律率徒阅藏经梵并宣襍华芬郁荘严殊胜士民具瞻前佥行宣政院事张公嘉乃休绩为请于帝师宠锡令名俾为十方礼聘清凉疏主之嫡传者开山演教既竣事寻以事之颠末徴文为记世言浮图氏善以小致大以难致易盖用力勤者其功博刻意专者其效速矧其心懐頋复啬已厚亲肇开圆顿之门永表追逺之地迓续华严之奥学绍隆贤首之正宗且未始持簿走入民间资铢黍之助于人若安公者非用力勤而刻意专者乎为其徒而居其居者皆知以道报本为务因其所以成嗣而缮葺之则无上福田仰以衍无疆之丕祚俯以答罔极之私恩而呉门之有天恵天惠之宗贤首将与东南列刹竞爽于无穷所谓功之博者日以兴所谓效之速者日以固此盖公之志而予之所乐道也故为之书使勒贞石云至正十二年【某】月【某】日
　　天惠贤首教寺未详其所今姑録其文俟他日攷之
　　元敕建大昭庆寺碑　　　　　虞集
　　大昭庆寺者在呉郡城中东北隅朝列大夫前同佥宣政院事僧阿济喇之所建也阿济喇蒙古齐蘓台氏哈喇哈之地至元二十四年世祖皇帝亲巡朔方以之归才十嵗尔成宗皇帝时皇姑鲁大长公主遣侍辇真国师遂祝发为僧从其大徒弟曰实喇卜丕勒以荣禄大夫宣政使行院江南公主又为请于成宗皇帝授济宁僧録武宗皇帝又为之请授饶州路僧録皇庆元年仁宗以呉郡之良田増徽文懿福祯夀大长公主之汤沐命驿至其郡蠲免其赋入焉久之思报君师之徳买地筑兹寺以泰定二年闰正月经始公主闻而喜之厚施俾造其寺天厯元年造成前为大门奉四天王像中为大殿奉三世佛观世音文殊室利之像长夀两石塔在殿前法堂方丈在殿后翼以两庑东则伽蓝祠神库堂香积之厨在焉其西云堂天台智者大师与诸祖之祠在焉买地租以赡众备钟磬旛盖之具次供佛事凡事之宜有者无不毕备明年正月以闻于上皇帝嘉之俾官于宣政出玺书防其寺御前遣使赍寳香至寺以庆其成至顺元年皇帝赐大藏经五千余卷皇后赐金买田以饭僧使月诵是经以祈祥益夀云三年五月奎章阁大学士中书右丞撤廸传敕命臣着文刻石以示久逺臣集再拜稽首而对曰圣天子以仁恩厚徳覆帱天下山川草木衣被雨露咸遂生长凡有知觉孰不欲自献报称于万一哉而四方无虞兵措不用勇者无所効其力年谷顺成万民乐业智者无所効其谋于是士大夫歌咏于朝农忭于野商恱于市休休焉重熙累洽而不自知也若臣僧阿济喇者世为国人身奉梵教深知吾佛之力足以集福于国家垂赖于万有是以既竭心力不吝财寳防嵗之间成此无上之胜因岂非报本者乎敢述賛以系之其辞曰
　　皇帝建元天厯嵗吴郡大昭庆寺兴僧徒幼授佛禁戒发此宏愿不思议报国报师报佛恩以至皇后后之母煌煌梵宫徧宇内府财民工之所就此称有縁何以故衣鉢之资积累成愿力终始无限转大作光明梵呗聚三世诸佛俨常住荘严相好紫金光文殊室利观世音来救众生悉就位四大天王威神力持地结界奉世尊大寳楼阁现空虚梵音法雨普宣布圣皇最胜现在佛念尔善果故垂悯具多寳经防妙法无量夀数所表见舟车象马自逺致实诸天宫龙藏中圣后大慈寳月轮报毋劬劳广法施供养僧寳令安稳常转法轮无间断是时宰臣在法防请表功徳示人天防圣防国防羣生回向賛叹阿僧刦微臣奉勅媿凡劣得以文字为佛事愿吾圣皇与佛同夀命福徳无尽藏翰林侍讲学士通奉大夫知制诰同修国史臣虞集奉敕撰
　　大昭庆寺旃檀阁记　　　　　黄溍
　　平江路大昭庆寺新建旃檀寳阁成住持妙辩教大师懐夀使来求文为记勒于兹石按状寺始成天厯元年实朝列大夫前同佥宣政院事阿济喇公所建规制宏伟隠然为吴中一巨刹至顺三年奎章阁侍书学士虞公集奉防文其碑后十有七年为至正九年公复即大佛殿后度地以建兹阁而妥奉旃檀佛像于其上旁为文殊普贤两菩萨像壁间图绘万佛及五台山贝函寛大藏经循壁而列其下设普陀落伽山观世音菩萨像并祠故荣禄大夫宣政院实喇卜丕勒实喇卜丕勒者所从受法之师也其右为公生祠左为公夫人童氏之祠阁凡楹四十有四以间计者三其崇五十有六尺修去崇一十二尺广加其修一十六尺层榱步檐方櫺曲槛上下四围悉称其度髹彤金碧内外光明种种庄严殊特妙好庀事于十月甲寅以十一年三月竣事阁之西又建方丈三间其费一出于公官不知而民不与往来过者苐见阛阓万井中飞红涌翠突起天半瞻仰賛叹怪未曽有而莫知其为役之殷也夫旃檀有像自双林唱灭之后周流中土以示有为验时盛衰而为去住歴代灵迹纪述莫殚迨我国家圣神抚运握金轮以御区宇与佛之化同一广大以故其像今乃应祥现瑞于京城之大招提希有殊胜可徴不诬顾惟兹阁佛像亦因无旃檀之名者盖佛之具身徧满一切三千大千世界在在处处莫不有佛非彼非此无去无来故阁之既成佛即在是阁之未建佛岂离兹而况佛夲一佛无有异象象既无异名何有殊此殊非愚俗之所能知而亦非世谛言语所得称説若夫公之信力坚固一心观佛诚以射法二施等无差别故助显第一义而作是胜縁惟佛有言积土聚沙皆为佛事皆成佛道今木石之役穷极壮丽炽然建立如此其为功徳讵可思议是则不得不托诸字以传无穷庸不辞而为之记至于寺之颠末及公之行业已具虞公之文者兹不复书夀别号南山族姓董氏以至正四年来住是寺云翰林侍讲学士中奉大夫知制诰同修国史同知经筵事黄溍撰
　　昭庆寺看芍药　　　　　　　王涣
　　一半春光过牡丹又开芍药遍禅闗久辜佳约违莲社今续清懽到寳兰垂露防团花面湿东风一阵燕泥寒酒边何味呈竒供緑笋朱樱正满盘
　　和文待诏懐昭庆寺之作　　　王宠
　　明光起草五云边犹忆同防雪窦禅花雨石牀聼説法竹林茶鼎爱谈拂衣未许还庐社飞梦时能堕辋川借问玉皇香案吏何如兠率链形仙
　　昭庆寺在城东北隅元至正间宣政院建僧懐夀开山虞集黄溍记今废







　　呉都文粹续集卷二十九
　　钦定四库全书
　　呉都文粹续集卷三十　　　明　钱谷　撰寺院
　　万夀禅寺重构佛殿记　　　　宋濓
　　苏之长洲东北二里万夀报恩光孝禅寺在内焉初晋义熈中有沙门法愔自西域至中夏与慧逺法师结社庐山已而来苏以念佛三昧化道有情苏人翕然归之为净夀院梁时更名安国长夀院二年又更名长夀寻燬于兵呉越钱氏有国中吴军节度使钱文奉重作之又更名安国长夀禅院始易禅僧明彦主之宋大中祥符二年丁晋公谓奏改为万夀崇宁二年始加崇宁于万夀之上政和初又更名天宁绍兴七年复诏更今额为徽宗荐严之所元至正末天下大乱寺为兵所燬羣僧散鞠为椔翳之场国朝洪武癸丑蒲圻魏观来吴为郡周视废基蹙额而言曰是刹之废不得名浮图不足以起之行中禅师仁公乃寂照和尚世嫡今住虎丘徳涵道融堪为天人师且兼通儒家经史发为文章严简而有法内外之学并至中兴之责其在是乎遣使者致书币凡三往而后应之视其寝室则牀笫蔑如也稽其谷粟则盎无斗储也讯其执役则仆无有也泊然独居若坐享万钟之禄者曽不防何僧之散者复还逺近清修之士鱼贯而来有餽食者有供三衣者有施黄白金者禅师曰可矣戒左右重构大雄殿五楹间凿石于山市材于江陶瓦于郊工者奏技壮者献力鞠明究曛不督而集四阿有严若翚斯飞丹雘绚烂炫人心目僝工于甲寅春二月至乙卯冬十月厥事告成禅师太息曰寺之创惟殿为钜殿既成门庑堂室当易为耳吾耄矣宜选春秋强盛者继之禅师乃退居松林兰若集合旧侣议延莹中瓛公莹中甞请业禅师不复固辞乃走呉江水月废刹辇致三世如来像妥奉殿中观者起敬瓛公昼夜孶孶将次第成禅师之志复来请文以示后之人诚可谓贤也已呜呼大千界中不离一念建治销毁随感而形者也兹刹付之虐焰化楼观而为灰烬果谁使之哉此一念也翦翳剔荒变瓦砾而成梵宫又孰为之哉亦一念也善恶之所系其悬隔有如此者可不慎与禅师起废之功无让开基瓛公善继之力必渐复于旧观皆肇于一念之善者也法社缁衣之士来居于此尚当扩而充之为声闻为縁觉为菩提埵虽曰等妙是觉亦可拾级而升无有出于此念之外者毋徒诿为有漏因果而忽之哉昔有唐僧贯休所画十六罗汉像颇着灵异呉越时邵思寳等共建二石幢今犹存诗曰牵牛南斗姑胥墟义熈神僧建梵居相传正受起凡夫以法笼络为周阹汚泥欲现金芙蕖盛衰相循云卷舒嵗防及千道如初飞楼涌殿薄太虚郁攸毒焰翻赤乌化为灰烬无复余上遮丛棘下夫须白烟斜日寒隼呼虎丘尊者名浮屠见性炯若摩尼珠胷中蔵书比石渠应聘而起三嗟吁食无糗粮衣无襦赤立何以兴吾庐萧然双榻结双趺风声沨沨撼州闾四方闻者鱼贯趋布帛盈槖粟满车捆载有若神鬼输成此寳构只须防龙础承楹列碔砆榱题攅星涂以朱日月回薄气扶舆慑悭破执道力驱空中楼阁齐毘卢法筵谁嗣乃其徒利如干将温六瑚呉江有刹委平芜尚留像变金作肤妙庄严相慧且都辇致中座青莲敷直揭红日升天衢大纲既挈万目摅三门夹序暨堂涂势可驯致当不孤祗今胜槩夐然殊黑白骈首施拜膜镗鞳如获闻钟鱼有情弱质同巴且暮枯宁复论朝腴一念揺曵风中□大雄慈悯犹巳痡乃假塔庙作世模由外修内垢净除事为不落有与无空空色色皆真如作铭者谁列仙儒镌之青瑶字萦纡后千百载期不渝国史兼太子賛善大夫金华宋濂撰并书
　　万夀禅寺重修记　　　　　　吴寛
　　佛寺之盛多创于前代自后汉流入中国由三国至萧梁赤乌天监以来缁流法社几徧天下习其教者固鋭意剏修而人亦乐为之助至国朝始着于律不得擅有兴建况洪武初厌其烦襍且有归并之令尚何敢于兴建乎百余年来寺复就弊而能修葺者少盖前代寺多腴田略无限制今则悉入于官凡赋税之徴无可蠲免大率与农民相等则人人谋衣食之不赡何暇于脩葺乎呉城东有万夀禅寺相传晋义熈年间有愔法师自西域来始居之梁唐时更名屡易至宋诏改万夀禅寺厯年既久而寺盖尝废矣南渡以来江南有十刹之号而万夀居其一则其盛非特为吴中禅寺称首而已由元入国朝歴嵗既久而寺益废虽行中禅师起废之功未全周制宣徳间都纲兼本寺住持梦庵南公亦有起废之意众服其道行咸出财相助遂建法堂三间廊五十间久之又得白庵金公其道行愈髙众服而助者愈多建天王殿三间已而其徒僧録司觉义戒瑮请藏经自京师至建阁五间寺之既备至治初嵗复久矣渐就倾圯而住持定乗俄尔化去始请大觉英公继之其为人苦行强干修补涂塈必尽其劳逾年寺讫一新于是白庵金公年八十余矣退居后院以予家居徒步造门余老不预寺事独善守之完也惟兹寺甲于呉中然无所攷幸宋学士之记存虽然直遗初迹耳往往兴毁不能悉彰复乞一言以示将来予感其言窃有抚叹夫萧梁氏至今防年矣而区区一寺岿然独存完美之观尤加于昔岂佛力之不能防持耶盖其人存则其寺存否则鞠为草莽固有不知其处者吾见亦多矣盖物系于人人独此而巳防白庵之裔孙方静上礼部请檄归住持以振兴遗教扶植清修为巳任恳恳申其祖之意来请乃书前寺之所以盛与创守之艰以示其后人俾刻之石通议大夫吏部左侍郎前詹事府少詹事兼翰林院侍讲学士郡人吴寛记
　　登万夀寺佛阁　　　　　　　王鏊
　　吴城第一好山川半醉来登意豁然天际云开双塔影城头日出万家烟宋朝故老空遗宅吴下丛林不记年今日双鳬同眺望分明身现宰官前
　　万夀禅寺在府治东北晋义熈中西域僧法愔建名净夀院梁改安国唐改长夀宋大中祥符二年丁谓奏改万夀禅院崇宁中改崇宁寻改天宁绍兴中改万夀报恩光孝禅寺为徽宗荐严之地唐僧贯休甞居此号禅月大师寺有禅月阁寺前周广顺中所立尊胜石幢犹存上有呉越军节度上柱国邵思寳周存礼题名元末兵燬国朝洪武中重建宋濓记嘉靖二十年御史舒汀知府王廷长洲县知县吴世良改为长洲县学
　　师子林菩提正宗寺记　　　　欧阳
　　姑苏城中有林曰师子有寺曰菩提正宗天如维则之门人为其师创造者也林有竹万个竹下多怪石有状如狻猊者故名师子林且师得法普应国师中峰夲公中峰倡道天目山之师子岩又以识其授受原也寺名菩提正宗者帝师法防与以是额也按其地本前代贵家别业至正二年壬午师之门人相率出赀买地结屋以居其师而择胜于斯焉因地之隆阜者命之曰山因山有石而崛起者命之曰峰曰含晖曰吐月曰立玉曰昻霄者皆峰也其中最髙状如狻猊是所谓师子峰其膺有文以识其名也立玉峰之前有旧屋遗址容石磴可坐六七人即其地作栖鳯亭昻霄峰之前因地下洼濬为涧作石梁跨之曰小飞虹他石或跂或蹲状狻猊者不一林之名亦以其多也寺左右前后竹与石居地大半故作屋不多然而崇佛之祠止僧之舍延賔之馆香积之厨出纳之所悉如丛林规制外门扁曰菩提兰若安禅之室曰卧云传法之堂曰立雪庭旧有柏者曰腾蛟今曰指柏之轩有梅者曰卧龙今曰问梅之阁竹间结茅曰禅窝即方丈也上肖七佛下施禅坐间列八境光相互摄期以普利见闻者也大概林之占胜其位置虽出乎天成其经营寔由乎智巧究其所以然亦师之愿力所成就也师每説法防问多至数百随其悟解开导诱掖有所质疑剖析至当莫不虚往寔归至于安众必择法器不泛然以容檀施与赀视师意向亦不强委师取共具财足即止诸行省平章若河南之图噜江浙之多通江西之敏珠行宣政院使若岳叔夲肃政使者若布达实哩稽颡问道执弟子礼弥恭旁观异之师法施平等官资崇庳若防知也寺成之十三年宜春之比丘之嗣谈以临川比丘克立所撰事状来京师谒余为记余闻师之名起敬日久既摭其事状述寺之胜概而记之其师子名义则必有以复于其师与友也古有师子音佛有师子武佛言佛之威徳能制诸魔也又曰师子乳一滴可迸驴乳百斛言佛法之真实能破诸妄也又若文殊之学得于智普贤之学得于行智之勇猛精进莫师子若故文殊之好乐在师子行之谨审静重莫象若故普贤之好乐在象后之肖菩萨以之莫诘所从也今天目之所谓嵓姑苏之所谓林其取义居一于是矣而岂独以山石肖貌言之乎虽然佛有禁格而后有伏降有比儗而后有真赝孰若物我两忘形势俱冺以师子还师子以石还石以林还林然后佛自还佛法自还法菩萨自还菩萨哉论至于是师必有以警策其徒矣予闻师所説法不设厓险不轻榆扬不自陈衒悟解縁由以启学人防出蹊径其为学平寔缜密鞭辟近里一时诸方之乍见乍闻而张磔旁午未证未得而棒喝生风者闻师所言皆噤故自中峰以来临济一宗化机局叚为之一变焉师旧多论建有楞严防解若干卷有语録别録剰语若干卷行于世近乃一扫空言不尚文字于谈之请立之状余之记能无赘于兹乎师俗姓谭氏吉之永新人江浙诸名山屡请主席坚却不受遁迹松江之九峰间十有二年道价日振帝师与以佛心普济文恵大辩禅师之号兼与金阑僧袈裟衣至正十四年甲午五月癸未翰林学士承防光禄大夫知制诰兼修国史庐陵欧阳撰奉训大夫兵部贠外郎临川危素书宣文阁授经郎兼经筵译文官王余庆篆
　　立雪堂记　　　　　　　　　郑元祐
　　荣禄大夫前江西等处行中书省平章政事髙昌简斋公悬车吴下休心空寂一日语其门客遂昌郑元祐曰昔普应国师倡道天目时予之先人秦国公方平章江浙行省以其素所学参叩于国师时国师之门人髙弟东殚三韩南极六诏西抵身毒北弥龙沙则其近地概可知巳今中呉师子林主人天如和尚在国师之门尤为得法上首颖异而秀出者也余也今兹所寓与师子林相宻迩时时扣门瞻礼请益其为室不满二十楹而挺然修竹则防数万个师与其徒休止其中蒲团禅板如大丛林勘辨根研以发明国师之道名公贵人向师道风防拜跪跽获闻一言如饮甘露然师机用险峻倾企莫及至乎杜门却扫经嵗不出余虽不敏窃尝谛观师方以太虚空含纳沙界王公庶士贵贱虽殊若夫生死泡沬起灭须防则未尝少异自非师随方诱掖以倡明心宗则国师之道几乎其熄矣余胄出髙昌依佛为命覩兹僧寳敢同寒蝉第以学非房裴艰于賛颂辍为师手书二扁牓名其説法之堂曰立雪禅燕之室曰卧云仍命工刻诸梓而揭之以寓余防承之意子其为我记之元祐曰世习下趋岂但人情而己要虽出世间者亦罕不为名闻利养之所动若天如师者殆所谓香象渡河金翅擘海为砥柱于波颓澜倒之日振清风于炎埃腥腐之中也欤夫禅自少林立雪传心垂八百余载至普应国师而其化益隆今天如师上继普应直截众流倡大法使真防实悟之士永有依归是则简斋公立雪名堂之意良有以哉至正七年嵗次丁亥秋七月甲子元祐记
　　师子林诗序　　　　　　　　李祁
　　自天如师坐师子林中地益辟景益竒四方之来得于观覧悟恱者益众于是内而京师集贤翰林之名徳重望外而郡邑词林赋薮之才俊英逸皆托之诗章以写其景物之胜至有足未及造其境而心与之防者亦想像摹写以极其趣夫如是则师子林之得名当时亦已逺矣余尝观其地之广不过十余亩非若名山钜刹之宏基厚址也屋不过一二十楹非若雄殿杰阁之壮丽焜燿也其徒众仆役不过十数人非若髙堂聚食常数千指也若是而能得名于当时之士大夫无乃以其人而不以其地欤盖天如师夙自警防又恒居天目侍中峰国师而尽得其防功深力到愈久而弥彰是以世之贤士大夫莫不慕其为人而乐谈其道即其地而赋其景耳师之上弟讵可庭将裒之以为卷持以示予予复之曰昔之佛舍僧房托名羣贤集中以不朽者多矣若师子林则固无待于诗也无待于诗而诗以美之者当世之士夫也裒之为卷以传永久者可庭也可庭之意非天如师之意也欲知师之道者当于此卷之外求之时至正庚寅夏五月茶陵李祁书于呉城之状元坊
　　师子林图序　　　　　　　　朱徳润
　　泰定中仆自京师还吴中适侍御史岳石木公郡守多通公防于城南询仆以归来意仆告之以归林泉以遂息肩意二公曰子有退休志盍求侣乎近城东偏有天如则师者旧逰松江九峰间振锡来呉结屋树竹号师子林其为学也真实谨宻平淡无为子盍与之言也仆于是谒师师喜曰先生来何晩耶相闻旧矣遂欵净室蒲圑茶具接引清话薄扣其防则问辩明敏了无滞碍余益信岳通二公之言为然他日出其所撰语録别録余读之叹曰师真所谓有识者耶因观其林木蔽翳苍石巉立所谓师子峰者突然乎其中乃谂诸师曰昔达摩传言法中龙象智度论解曰水行中龙力大陆行中象力大兹林曰师子岂非以其猛威可以慑伏而为名也若以威相则文殊固有精进勇猛之喻矣仆又曰昔人言作师子吼得非以其声容可以破诸障乎师曰非也以声容则无此声容也其有不言而喻者乎仆曰不言而喻余知之矣不言而喻其惟师乎噫世道纷嚣不以形色则不能慑诸敬信而吾师以师子名其林者姑以遏世纷而自得于不言者乎矧师之真实可以破诸妄平淡可以消诸欲若以静黙不二则虽有形有声犹不能悸况乎无声无形而托诸狻猊以警羣动者乎虽然观于林者虽师石异质一念在师石皆师也一念在石师亦石也然不若师石两忘者耶师曰唯唯余识之久矣不能寄诸笔墨也师既示寂其徒卓峰立师克嗣其学与余交请为图之且系其説于左至正二十三年嵗在癸卯重阳日老睢阳山人朱徳润谨序
　　师子林十二咏序　　　　　　髙启
　　师子林呉城东兰若也其规制特小而号为幽胜清池流其前崇丘峙其后怪石崒而罗立美竹隂森而交翳闲轩净室可息可防至者皆栖迟忘归如在嵓谷不知去尘境之宻迩也好事者取其胜概十二赋诗咏之名人韵士属有继作住山因公裒为卷帙冠以睢阳朱泽民旧所绘图而请予记焉夫呉之佛庐最盛丛林招提据城郭之要坊占山水之灵壤者数十百区穹台杰阁甍栋相摩而钟梵之音相闻也其宏壮严丽岂师子林可拟哉然兵燹之余皆委废于榛芜扄闭于风雨过者为之踟蹰而凄怆而师子林泉益清林益茂屋宇益完人之来逰而纪咏者益众夫岂偶然哉盖创于天如则公愿力之深继以卓峰立公承守之谨迨今因公髙昌宦族弃其膏粱而就空寂又能保持而修举之故经变而不堕也由是观之则凡天下之事虽废兴有时亦岂不系于人哉余久为世驱身心攫攘莫知所以自释间访因公于林下周览丘池复取十二咏者讽之觉脱然有得如病暍人入清凉之境顿失所苦乃知清泉白石悉解谈禅细语麤言皆堪悟入因公所以葺理之勤而集録之备者盖为是也不然则饰耳目之观赏词华之美皆虚幻事岂学道者所取哉是则来逰而有得者固不得不咏因公亦不得而不编既编则予又不得而不序也洪武五年秋七月渤海髙启序
　　逰师子林记　　　　　　　　王彝
　　苏城之东北区有林若干亩佛者居之曰师子师子者林之一峰如其形故名而其地特隆然以起为丘焉襍植竹树丘之北洼然以下为谷焉皆植竹多至数十万本始升其丘之南麓便仰见师子峰高仅若干尺如舞且踞两傍复各有峰亚匹之东曰含晖作人立左腋下有穴一腹枵然有四穴日始出则其晖映暧相射西曰吐月颇峭且鋭稍夕月即见其上师子之北有室曰禅窝含晖之东有隙地逾寻甃以石子为环坐者之所借曰繙经台傍有峰特出曰立玉然其状嵌若刀剑划作四五叶者或曰以地肺名之为宜吐月之西有涧自竹谷中来因架石为梁曰飞虹逾飞虹以西而下其西麓乃北入竹谷中委蛇东来折以南出立玉后而上其东麓复折而南且西出师子前而下其南麓凡丘之巅踵自三西峰外诸小峰又十数计且丛列怪石什伯为羣而所取道往往经纬其间既下南麓有二道其循麓而东者至立雪堂方堂之南为卧云室又南为指柏轩其循麓而西者至问梅閤问梅与指柏相直梅与柏各一皆相结为蛟虬其夀几二百年柏之南有池曰玉鉴若鉴影以自媚者梅之西有井曰冰壶初凿井时得古壶罇地下而其泉冽且甘以瀹茗味尤胜云余在昔于斯逰也盖屡焉而不厌今年秋复与茅宅民陈彦濓张曼端来防而因师者予故人也止予宿问梅閤得咏歌其丘与谷者累日师曰是果可以咏歌欤愿有记也故书之石而使刋之先是有十二咏书石上其倡者髙太史季廸和者张水部子宜王文学止仲谢翰林懿今亦为同逰者洪武五年秋七月稽丘王彞记
　　记中所述髙张诸公咏不及备録今各采其一于后
　　师子林十二咏
　　师子峰　　　　　　　　　髙启
　　风生百兽低欲吼空山夜疑是天目嵓飞来此林下
　　含晖峰　　　　　　　　　张适
　　特起云成朶髙明玉有晖竒岑映初旭霁色舞罗衣
　　吐月峰　　　　　　　　　王行
　　昨吐月不缺今吐遽非圆圆缺防多少孤峰只宛然
　　小飞虹　　　　　　　　　申屠衡
　　渴虹饮不足连蜷渐僵缩我来蹑其背下瞰无底谷
　　禅窝　　　　　　　　　　张简
　　草窝防树下借与定僧居防待虚空境坐卧摠从渠
　　立雪堂　　　　　　　　　陶琛
　　升堂独立时一言悟未彻皓皓雪齐腰凄凄夜寒切
　　竹谷【一作栖鳯亭】　　　　　　　僧道衍
　　万竹云朝合孤亭月夜明鳯来縁览徳不为玉箫声
　　卧云室　　　　　　　　　王彝
　　秋潭防月还片雨千山暝独有鉢中龙蜿蜒伴僧定
　　指柏轩　　　　　　　　　髙启
　　清隂防燕几中有忘言客人来问不譍笑指庭前柏
　　问梅阁　　　　　　　　　张适
　　阳回知几许问信腊花前月白无言答如防不二禅
　　玉鉴池　　　　　　　　　王行
　　方池开玉鉴烱烱湛虚明痩影何须照心源巳共清
　　冰壶井　　　　　　　　　谢徽
　　冰花覆银床云液沁瑶甃一勺甘露浆入口不敢潄
　　奉题师子林二十韵就简天如和尚
　　张翥
　　老佛丛林伯休居得名园幽藏嵓壑胜夐絶城市喧除径去宿莽引池发真源鳯亭遡涧桥梅阁临柏轩咄嗟龙象地丹碧峩云骞怪石洞庭来荒台洗秋痕散落万竹里劣若熊豹蹲中有青狻猊主当众峰尊凴陵鬼神防呀呷风雷奔道人一饭已趺坐蒲圑温来者自名相何有眼耳根伊昔幻住翁千偈波涛翻作大师子吼洪音殷乾坤师传一灯出与世烁羣昏抠衣雨花外讵厌防学繁要知天目下广辟甘露门平生楞严读衲侣夙所敦身虽縻尘絫是心了然存彼中林社迟暮或往论期师法檀度此道非空言
　　小偈奉简卧云室中老师六首　危素
　　坐禅铭自集云传一念还超佛祖前此是菩提真种子成华成实自年年
　　天目嵓前涧水声絶厓荒径少人行等闲防取楞严防云散天空月自明
　　九衢尘土自漫漫瞬息光隂孰控抟师子林中方入定天花如雨落嵓端
　　道人燕坐万縁空栖鳯亭深一径通只有庭前柏树子无言长日倚东风
　　乡僧几载客吴门世味萧然道义尊等是江湖未归去寸心何日与同论【卓峰上人与素同里故云】
　　落拓京华久未归山中闲却緑蓑衣闲来描写虚空防但説虚空早巳非
　　五十六字奉上如禅伯　　　　周伯琦
　　多士来防萃若林阿师语黙示无心鉢中龙起窥禅定洞口猿吟学梵音鄮岭寒烟阿育塔祗园秋雨给孤金柏轩梅阁春无恙解组何时遂雅寻
　　夏日过天如禅师　　　　　　钱良石
　　余夏日过天如禅师竹院周览欢甚师呼茶坐予竹下因问西来意作麽意生师答曰修竹不受暑余嗟叹而咏歌之不已遂集杜少陵之句以纪师之髙蹈以发来者之清悟云
　　东下姑苏台惊浪满呉楚江山巳定居喜无多屋宇一丘藏曲折户牖粲可数开轩纳微凉脩竹不受暑賛老释门子文物多师古价重百砗磲荣贵如粪土端居茗续煎香美胜牛乳隠几亦无心敢为故林主今我一残老衰谢身何补潇洒共安禅沉思情延伫出门复入门天欲今朝雨庶足充淹留夜防接软语
　　狮子林即景十四首　　　　　维则
　　鸟啼花落屋西东柏子烟青芋火红人道我居城市里我疑身在万山中
　　万竿緑玉绕禅房头角森森笋稚长坐起自防藤七尺廵林络绎似廵堂
　　素壁光揺眼倍明隔林风树弄新晴树根瓦鼓鸣残雨恍惚南山水乐声
　　指柏轩中六七僧坐忘忽怪异香生推窗日色防如火薝卜花开雪一棚
　　相君来扣少林宗官从盈门隘不通散入鳯亭深竹处石林分坐绕飞虹
　　半檐落日晒寒衣一鉢香羮埜蕨肥春雨春烟二三子水西原上种松归
　　鸦鹊争巢似愤兵怒鸣死鬬乱纵横可怜踏壊桫椤树满地落花无路行
　　道人肩水灌畦蔬托鉢船归粟有余饱饭禅和无一事绕池分食餧逰鱼
　　卧云室冷睡魔醒残漏深深促五更一梦又如过一世东方日出是来生
　　西隣母鹤唳无休鹤意吾知为主忧养得鹤成骑鹤去扬州未必胜苏州
　　灶儿深夜诵莲花月度墙西桂影斜经罢辘轳声忽动汲泉自试雨前茶
　　林下禅闗尽日开放人来防卧龙梅山童莫厌门庭闹不是爱闲人不来
　　斜梅势压石阑干花似垂头照影防白昼隂云天欲雪半池星斗逼人寒
　　雪深三尺闭柴荆嵗晩无心打葛藤立雪堂前人不见秀云峰似白头僧
　　师子林三十韵　　　　　　　僧道衍
　　上士栖禅地精蓝故有名胜逾林屋洞竒冠阖闾城岌岌诸峰秀青青万竹荣室同图藻丽地等布金平刹顶灵光集幢隂瑞霭萦梁飞晴蝀见矿踞怒猊狞近恱罘罳拥遥怜睥睨横桂临经阁暝蕉傍佛龛清井甃冰壶净池开玉鉴明鉢拘龙伏卧亭接鳯来鸣昙萼还如菊频伽讵类莺庭梅新着弹轩柏老垂缨槲叶欺螺翠榴英妬罽赪露晨知蕙吐日午觉葵倾磵覆丛生荔渠隂树列柽药栏蜂恣绕藓砌蚁艰征风籁吟防径天花雨两楹炊香驯鸽恋屧响睡厖惊日下旛交影云深磬一声兰灯长际晓莲漏不违更暖触松炀灶清喧茗沸铛篆烟重翳幌镜月独悬甍僧出斋房静童归化器盈蝉号随梵奏鹤舞逐经行慕境人勤过忘形客倦迎参时机较宻定处步宜轻踈阔縁方絶孤髙道始成逺闲思结社潜醉愿投盟要识林中趣应存物外情防须来扫石宴坐学无生
　　师子林池上观鱼　　　　　　髙啓
　　穿蒲尾独掉唼薲口羣仰波平没见痕池静跳闻响渔罛已免捕僧盂每分养落日意无惊识我临流赏
　　同前　　　　　　　　　　　徐贲
　　微微林景凉悄悄池鱼出欲去戯仍恋乍探惊还逸行循曲岛幽聚傍新荷密不有濠梁兴谁能坐终日七月十五与髙季廸过师林　　张适
　　方罢文字燕复来释子居轻颷却暑后斜日下林初非无明旦逰偶此清思余适当解夏日羣公正安舒或出囊中文或发函中书久论理昭析谈趣中虚仰听归林翼俯察沉渊鱼物性咸自适逰心亦晏如
　　七月廿七日过东郭师子林兰若如海上人索予画因冩此图并为之诗　　　倪瓉
　　宻竹鸟啼邃清池云影闲茗雪炉烟袅松雨石苔斑心静境恒寂何必居在山穷途有行旅日暮不知还师子林庵在城东北隅元至正二年僧维则建多聚竒石状类狻猊故取佛氏语名一名菩提正宗寺内有十二景名人题咏甚多不能悉録今取其文并人各存其一首其备载纪胜集嘉靖中为势家所废万厯壬辰始复赐额曰圣恩并大藏经一部
　　送上人住苏州正觉寺诗序　金问
　　苏城中多名蓝胜刹相望而起正觉其一也相传为岐王公香火院穹堂奥殿宏壮竒丽自剏迨今数百年来固非一人一日之力而纂承继述自非制行精白愿力宏深鲜克有济滇南上人自永乐甲午不逺万里来朝既领职于天界禅寺寻奉诏防逰方若湘湖闽浙间名山古迹涉歴殆遍常住福州天王寺伐翳刬莽聿有成功未几来吴因驻锡焉起阊门钓桥于頽波断岸之间造承天寺万佛于层楼杰阁之上与凡方便事力有可及者无不尽其心焉由是道誉益隆禅芳益茂乃宣徳乙卯防觉报主席久虚未有当其任者众举上人为宜遂达于録教事者因以寺名奏请特赐今额其所以仰承帝训往践祖庭士庶具瞻山川増观不可无文以表着之也中书舍人姜君子徴得同朝大夫士送上人诗若干篇谒予序首简予惟佛氏之学外形骸齐恩怨踽踽凉凉将特立于物表其自视不轻矣然自昔神僧胜士能不死其名者亦资文以传尔予虽未识而大夫士之诗锵金戛玉谐钧协頀必其有可诵之寔矣矧子徴之请予言尚容靳哉是年秋九月初吉行在太常少卿兼翰林院侍读学士金问公素序
　　正觉寺记　　　　　　　　　呉寛
　　吴城中分四隅惟东南居民鲜少自巷衢外弥望皆隙地大率与郊埜类访其遗迹先朝废宅及故佛老之宫为多今正觉寺者相传其先为宋杨和王别墅后为元人陆志宁寓馆既而舍为僧寺号大林庵国朝二十五年洪武诏清理释教庵并入万夀寺遂废久之一内侍有公事于吴得其地适有僧自滇南来曰此宗者才智人也寓于吴多所兴修内侍遂以其地遗之于是此宗上京师奏乞为寺朝廷特从之因赐寺额曰正觉而为住持寔自此宗始时宣徳乙卯嵗也其事见翰林学士金公问所赠序文此宗没传其徒福暄暄传其徒祖镇再世有戒行能守其业予时故家居与故山西参政祝公往逰坐谈竟日留诗而还盖二十余年矣一日镇公以书来言寺创于前人巳久未有记之者愿书之夫吴自六朝来佛老之宫相望于郡中穹门广殿长廊杰阁土木之功穷极侈丽所以成此者岂皆其徒之身之所出哉出之人而从其説以为福田利益者也予甞独爱正觉为寺其地殆百畆非不能为彼侈丽之观者顾其屋才数楹于奉佛居僧仅足而已其外悉用以树艺其徒特食其所入以自足不鼓其説以求人其贤于其类者哉故为记之志宁故大家在当时园亭胜絶尤好植竹至今美种蔓延不絶人犹以竹堂称之地既幽僻入其寺竹树茂宻禽声上下如在山林中不知其为城市也又幸其去予家更迩徒歩可至予将归老良时策杖与故旧子侄同逰于此即事赋咏其乐有日也
　　正觉寺退居记　　　　　　　徐源
　　浮屠氏多众庶家俊秀子初未喻儒术可以经世故郤歩从释授佛书称弟子始祝发为侍者稍长为维那其进为藏主为首座以至为长老巍然领袖主名山大刹之席凡日用饮食衣服菜果香灯之费庆祝朔望雨旸祈祷之仪悉掌之众则受成视训其才且能者从而张大其教崇建乎殿宇丽设乎貌像金碧焕耀鼓动逺近华严大藏之书防读羣诵积日絫月动千百部功在沙门于是洗心藏宻异居别处投身物外所谓饮食衣服菜果香灯庆祝朔望雨旸祈祷之事不服治理日维扫榻焚香髙者欵賔谈诗下者念佛待老是东堂乐地梵言所云波罗者是也吴城东南有竹堂寺为元陆志宁园亭嘉竹蔓衍幽禽宻树逰其间者若在山林初为宋杨和王别墅传之志宁志宁复舍为大林庵国朝宣徳十年滇南僧此宗者逰寓于此始奏改今寺赐名正觉事载翰林学士金公问赠行序中此宗再传得今祖镇清修澹泊于寺为称成化壬辰推为主席嵗在丙申乃退先是赠侍郎东庄吴翁乡士叔谦钱翁俱交厚于镇捐厥材费剏为退居堂室轩墀庖井湢厠秩然就位厥后好事者又助而辟之于是寛衍洁净幽雅成趣逮正徳改元镇之居是逾三十年矣乃者磨石介侍郎之孙嗣业过予请记惟镇初去其家以从浮屠氏而退焉则其志虑澄澈与世相忘所谓见性到防久矣回想杨和志宁当时富贵地在而物改时已变而竹独存则万钟之贵千驷之富其于我何有哉夫凡物有其进必有其退虽造物隂阳寒暑皆然也若镇也可谓达其理矣吾党之士与镇少逰竹堂或就假居卒业久之去为有司为京曹其于生民饮食菜果日用能主之否也能不使之告乏否也能大吾儒之教否也犹且汲汲求进忘其退焉呜呼异时悬车过镇得共此乐者不知伊谁人也记之以待通议大夫都察院右副都御史致仕瓜泾徐源撰
　　与参政祝公逰正觉寺　　　　吴寛
　　陆公巳逝逐浮尘老重来刈野榛百亩园林成故事一天风雨醒逰人碧梧净洗今何在修竹丛生旧有因白发耆英留醉墨晩凉传玩席间珍
　　己未春与天台李秋官吾苏杨黄门同逰竹堂过古石上人梅东房时梅烂开小宴花下赋此
　　沈周
　　竹堂梅花一千树香雪塞门无入处秋官黄门两诗客骑马西来为花驻野翁携酒亦偶同花不留人人自住满身毛骨沁冰影嚼蕋含香各捜句吉祥牡丹清本欠定恵海棠幽亦未只凴坡口诧繁华似恐同花不同趣酒酣涂纸作横斜笔下珠光湿春露只愁此纸卷春去明日重寻花满地
　　竹堂留别　　　　　　　　　金琮
　　问我归期尚漫然老僧预饯竹堂前此身清净元无垢今日迟留似有縁栁色到门青送酒梅花开树白连钱醉来忘却下山路明日满城生夜烟
　　过正觉寺　　　　　　　　　皇甫信
　　暂着荷衣到上方梅花无数落清香山牕僧定眠云冷石鉢龙归带雨凉舍利有光迷寳座佛灯分影照金廊题诗不觉归来晩回首遥天落日黄
　　雪晏竹堂寺　　　　　　　　王宠
　　逺公偏爱客髙防园才画室香貂满天花寳树开林端迷堑谷象外彻楼台对此复能醉长歌甘草莱
　　竹堂　　　　　　　　　　　皇甫涍
　　香积深藏竹云寒钟磬防踏花迷雨径入鸟到林扉真相看犹在浮踪怅屡回来兹躭寂乐清夜坐忘归正觉禅寺在城东南隅其先为杨和王别墅元为陆志宁寓馆寻舍为大林庵洪武中废永乐中滇南僧此宗再建奏赐今额吴寛记其地多美竹又称竹堂寺
　　闲趣轩记　　　　　　　　　徐有贞
　　吴之东禅寺有正受上人者其迹寄浮屠中而志慕吾儒攻诗文善谈论贤达士多与之逰居一轩髙敞幽阒中惟贮古今图籍不设佛事客至则相与倒觞和诗竟日不厌尝自诧曰世间事无我与矣而求闲者莫我若焉遂大署其轩之楣曰闲趣因予表兄范以清来京师请为之记余以其浮屠能慕吾儒也乃不之拒夫趣向也志意之所向为趣若目向色而有视之趣也耳向声而有听之趣也鼻向臭口向味而有嗅嗜之趣也是皆趣也而志意之趣尤大志之向富贵也则有富贵之趣志之向功名也则有功名之趣志之向道义也则有道义之趣富贵之趣淫功名之趣壮道义之趣真天下之趣富贵十八九焉功名五六焉道义一二焉盖耳目鼻口之趣同而志意之趣异异焉者要亦不出乎三者之外矣今受也又独以闲趣名余不知其何趣也其耳目鼻口之趣乎则色声臭味皆浮屠氏所幻而空之者也其志意之趣乎则富贵功名亦浮图氏所幻而空之者也惟道义不可以空幻而浮屠氏又不知求也然则其趣果何在耶虽然受虽迹浮屠其志意非专向浮屠者也使其不迹浮屠则其于富贵功名道义之间亦必有所取矣惟其迹浮屠故弃富贵谢功名越道义而自趋于幽寂无事之域与山水云月为侣不以闲为趣得乎宜其求闲之深也夫趣富贵者不知求闲趣功名者不及求闲而趣道义者不必求闲求闲者诚莫若受也嗟乎受也予不惜其不得富贵功名之趣而独惜其不得道义之趣也茍以浮屠氏空幻为言则其所谓闲趣者亦空幻又岂复有轩之可名而待予记哉
　　闲趣轩　　　　　　　　　　遇贤
　　门前緑树无啼鸟阶下苍苔有落花聊与东风论个事十分春色属谁家
　　宿东禅静公房　　　　　　　吴寛
　　来为东荘逰还作东林宿林下扣禅扉幽径行自熟斋厨夜寂然倦睡襍僧仆方床习趺坐饮我一茶足坐久汤室温洗沐解尘服袖翁故延欵展画更烧烛逶迤水上城突兀月中屋夜静风转号旷野有髙木踈雨忽复来春梦不可续端如紫极宫百感入诗腹便当逰汗漫安复事拘束晩嵗返旧庐为隣岂须卜
　　同前　　　　　　　　　　　李应祯
　　松杉满院风瓜豆一篱緑不闻车马过时得髙人宿暂来还独归怅望城东曲
　　八月廿二日与诸友过东禅　　蔡羽
　　巳东林磬仍追緑防凉波光廻佛地树色寂溪堂坐讶尊中翠行怜屐齿香日沉初梦醒黄鸟弄幽房
　　其二
　　庐山月未起座上白莲开巳识逺公操何妨谢客来秋风动溪籁兰气发山杯片石难将去烦君防緑苔
　　晩过东禅　　　　　　　　　皇甫涍
　　炉气花隂禅径重髙僧出世住中峯寻幽自入清溪路遥听云门起暮钟
　　东禅教寺在万寿东南临城濠呉赤乌间陈丞相宅因池中生瑞莲遂舍为寺名镇国院唐大中间敕改东禅明觉寺宋异僧遇贤号林酒仙居之元至正间燬国朝洪武间重建
　　过永定废寺　　　　　　　　髙啓
　　乱后僧何去门闲落叶时画昏秋螙老斋断午禽饥罢説传心法犹看赐额碑不知兴壊理来此岂无悲过永定精舍访南岳上人　　　刘铉
　　谁识名林有逺公闲斋只住郡城东诗禅脱悟追灵澈画墨清虚肖惠崇座上梵追金磬响佛前灯应寳幢红相过莫问三乗道万法由来本是空
　　永定精舎　　　　　　　　　杨循吉
　　古刹呉城里相传始自唐殿髙鹰磨顶门启桧成行布地将千载分灯有数房涵空云沼净当阁野梅长尘动无余法经完室蕴香暂逰非久住灵境独徜徉
　　永定讲寺在呉县东南吴地记云梁天监中苏州刺史吴郡顾彦先舍宅建唐干符间赐今额陆鸿渐书韦应物罢郡寓居寺中故多赋咏初寺在阊门北景福五年始迁于此天福中更名普慈元僧声九臯作海印堂又取韦诗作闲斋元末燬国朝洪武中重建嘉靖间郡守胡纉宗废为金乡书院惟存一房于后出入
　　苏州南禅院白氏文集记　　　白居易
　　唐冯翊县开国侯太原白居易字乐天有文集七帙合六十七卷凡三千四百八十七首其间根源五常枝派六艺恢王教而佛道者多矣然寓形放言縁情绮语者亦往往有之乐天佛弟子也备闻圣教深信因果惧结来业悟知前非故其集家藏之外别録三本一本寘于东都圣善寺塔院律库中一本寘于庐山东林寺经藏中一本寘于苏州南禅院千佛堂内夫惟悉索敝文归依三藏者其意云何且有本愿愿以今生世俗文字放言绮语之因转为将来世世賛佛乗转法轮之縁也三寳在上寔闻此言开成四年二月二日乐天记南禅集云寺重建大雄殿记　　呉寛
　　吴有佛寺曰南禅集云者国初赐额也寺之始建不可考自唐宋以来多名僧居之皇明又有若寳昙和尚者髙皇帝知其名召赴阙下俾住蜀之峨嵋化行其地久之而还因奏先所居吴门集云旁有妙隠大云二寺乞合而一之为是上从之始赐今额寔洪武二十四年也事见左善世道所制寳昙塔铭乃成化十二年十月十三日寺烬于火主僧徳本以为巳事欲重建之而力未能也于是徧叩富室求施积财蓄料盖越十寒暑爰以二十二年五月十一日兴工始克建所谓大雄殿者像设既完供养益盛乃复建方丈以为宴息之所观者称叹以本公之劳其心力役其精神不负乎其教有可嘉者然其意犹以寺之规制未备欲悉建之而力亦未能也特求予记其功之成者至于数四而不巳惟兹寺在城之南有山林幽絶之胜自昔贤士大夫尝辱爱之盖唐开成初寺僧法恵满等作千佛堂经藏刺史白乐天既为之记又尝以文字七帙寘于寺中非以寺之有人而有所托乎及宋苏子美谪湖州长史流寓吴中作沧浪池以乐今其寺后积水犹汪汪然子美尝遗洛中故人诗云吴多佛寺可逰兹寺非其首欤夫前贤遗事其可攷如此予独爱一言而不为本公复哉本公字一源俗出阳湖马氏而受业于半塘夀圣寺曰显祖庭为徒今年老退归旧隠而惓惓于兹寺如此真所谓不负其教者乎
　　赠镜庵上人　　　　　　　　徐缙
　　沧浪池头秋水深沧浪亭上秋月明上人栖隠巳七十披衣拥锡倾相迎竹扉松径自成趣犹记当年濯缨处从兹借榻学无生笑指天花落庭树
　　南禅禅寺唐开成间僧元遂建有千佛堂转轮经藏白居易记居易在郡尝书白氏长庆集留千佛堂旧称南禅寺唐有之今失所在按今寺在郡学东本名集云国朝洪武中名僧示应号寳昙和尚者奏请为南禅集云寺成化中燬僧徳本重建吴寛记正徳中寺僧良定建天王殿嘉靖中住持祖重修杨循吉记
　　大云庵重建殿宇记　　　　　杨循吉
　　天竺圣人一仁而巳矣其法东流二千余年雅为王公大人之所尊仰所以寳坊金刹随方显现吴为大郡尤为栉比焉大云庵者南禅集云之别院也洪武中寳昙师钦奉髙皇帝赐额统之本寺吴中诸兰若多出前代褒崇至于亲承圣渥惟此得之且寳昙遗塔所在前沼后冈古松标夀有广陵南园之旧迹斯非伽蓝之杰然者欤境不能胜必有嗣人燬而复兴兹惟道力于是西房一峰嵩公暨徒松嵓镇公又一治于斯庵也当正徳中庵遭回禄已为瓦砾之塲十二年一峰师徒以已资先建大殿不借檀施之力阅八月告成至今嘉靖三年又建堂宇门庑自为一房亦成座下半云雪溪本防吟笔驰声丛林至是咸预骏奔共落胜举然后祝圣有所居众有寮美哉轮且奂矣十四年南禅主席缺贠众推松嵓为纲纪亦为尽力修盖倾嚢无吝明年随牒上礼部领劄住寺既归具事迹请记寻先约也惟大雄氏之道被四洲匪徒以寂灭为事其中富贵与世谛等惟善嗣者受其福兹庵化旧为新能恢先业非其迓承绍续得人之一验欤且荷国家恩命外縁无扰受赐匪常得不晨香夕灯以竭焚脩之报耶永构法隆传祀无极可不朂诸一峰妙通医术体释行仁由是克裕净财用充兴复既峥嵘于法门矣松嵓刚直有为医学尤精兼好文字皆前修之上足本山之小宗昔之创固不易也今复尤为难焉是宜书以志之
　　草庵纪防诗并引　　　　　　沈周
　　治十年八月十七日余有役于城东寓草庵为始逰也庵名本大云庵前有吉草庵者居之遂譌为结草庵庵近南城竹树丛邃极类村落间隔防望之地浸一水中其水从葑溪而西过长洲县治支港稍南折而东复南衍至庵左流入环后如带滙前为池其势萦互深曲如行螺殻中池广十畆名放生中有两石塔一藏四大部经目一藏寳昙和尚舍利东西二小洲椭而方浮汨塔下犹笔研相倚东洲南次通一桥惟独木板耳过洲复接一木桥人行侧足栗股彻桥若与世絶自此达主僧茂公房房据东偏中有佛殿后亘土冈延四十丈髙逾三丈上有古栝乔然十寻其枝骳深翠数百年物西亦有房与东房等寔茂之侄祯公分栖处也山空水流人境俱寂宜为脩禅读书之地胜国时有断厓和尚肇业于此继之寳昙昙传为断厓转生皆了悟之人地理家谓其四兽俱全风气藏郁以是观之吴城诸兰若莫之及矣是夕宿西小斋纸窓月色耿耿无寐因得五字律一首
　　尘海嵌佛地廻塘独木梁不容人跬歩宛在水中央僧闲兀蒲坐鸟鸣空竹房巍然双石塔和月浸沧浪沈石田寓结草僧院次韵　　　杨循吉
　　门前即人世活板作飞梁古殿崇三寳寒泉绕四央松枯老成怪蜂出晩知房更拟分禅榻来听夜雨浪
　　赠澄上人　　　　　　　　　蔡羽
　　五载栖云宅如浮海上舟断梁僧渡熟踈竹鸟啼稠静得观鱼乐闲堪学道谋棹歌何处起城里有沧洲
　　寓大云庵赠茂公　　　　　　王宠
　　趺坐长眉老棱棱挿五峰池开通寳筏巢古挂云松拄杖胡藤防袈裟金缕缝径行那出户堦藓自蒙茸
　　赠松嵓　　　　　　　　　　顾鼎臣
　　老衲身贫道不贫谈经施药济贫人嵓松可是千年物影落金山丈六身
　　大云庵一名结草庵在南禅寺东即其别院也元至正间僧善庆建
　　碧筠精舍记　　　　　　　　蔡羽
　　天王寺之南洲为精舍竹二畆池倍之阁十寻轩五竹之一客之造南洲先于轩次竹次池次阁还休于轩古器像充焉暑之月池于濯竹于巾窓于书席于琴于奕阁于风酒食之防则于轩其霁也池明竹明窓明席明轩明而阁又极明城中之台榭城外之云山皆在阁前其晦也池暝竹暝窓暝而阁亦暝闻萍藻之声竹之韵而巳余之卧是轩也当壬午六月洞心澄览则得之池焉洒襟臆防毛发则得之竹焉昼书昏诵则得之窓焉慿空御逺观中吴之气云物之变则得之阁焉憩息舒倦守神则得之轩焉弥月居得巳多使终身居之得又何如也书以为碧筠精舍记
　　送常上人住苏城天王寺　　　谢缙
　　巍巍梵刹古宫邉讲席新登况盛年山迥栁桥闻锡振林闲槐市见灯燃芭蕉緑上繙经叶薝卜香飘煮茗烟好对清风挥玉麈莲花漏底坐谈
　　再至天王寺有感　　　　　　王鏊
　　深锁禅扉暂一开竹间那复旧池台嵗寒只有庭前柏五十年前见我来
　　旧日沙弥今老禅白头我亦异当年见恒河性依然在莫为浮生一惘然
　　天王寺访济之不遇　　　　皇甫信
　　特为寻君不见君山牕寂寂锁秋云偶然回首逢僧话满树寒蝉带夕曛
　　天王寺　　　　　　　　　胡纉宗
　　丛竹隂隂覆子城煗云霭霭度瓜泾僧归何处溪头雨野寺寂寥春鸟鸣
　　天王寺在子城西唐大厯元年僧不空建
　　姑蘓能仁庵记　　　　　　　祖瑛
　　有道者不求人知而人自知之故身弥隠道愈显天目幻住本公其道大而弟子至者众逃于穷山海岛弟子追逐之不舍髙丽君长即山问道朝廷屡徴不起于其死也諡之以普应国师之号仍赐其书入藏呜呼何其盛哉夫内不足者急于人知而人不之亲窭人之子得一金日抱之以号于道路曰吾甚富吾甚富而人莫不笑之若夫积富之家深藏若虚其有道者亦若是耶方师之逃于潜至乎皖也有祖震者先隠此山愿为役终身从逰匡庐金陵旋至天目择其劳者躬为之如庚桑之于老聃薛勤之于郭林宗明大禅之于妙善必有厌服其心者也至大四年吴江居士陈无心以白洋山新庵施师名之曰顺心庵俾震主之震以姑苏为禅衲逰访之所而无所归及至治二年买仰家桥严氏地南北至河东西延二百三十三尺卓庵曰能仁以驻飞锡有果庵居士吴志英者佐之施财作观音罗汉之像自门而室及买庵基之右太湖余氏地为园南北至河东西延八十三尺至顺二年复买庵基之左戴氏民地为园南北至河东西延八十五尺爰及松陵赡众之田六十二畆心之所施者毕应庵既成以顺心所度弟子正性领庵事定为甲乙传授立誓以示诲盖震之侍师既巳得师之道焉用其土苴固足以成教况其精者乎于是震之死又一年矣性虑其后罔念先规而斁成法介吾友福庆院长老从雅求文为记为述本公之行震之能勤其师以告之云元至顺三年二月十一日四明沙门祖瑛撰翰林学士承防荣禄大夫知制诰兼修国史赵孟頫题篆
　　能仁庵开山祖师遗嘱　　　法雷震
　　祖震自幼出家滥叨田服唯清苦自持坚守戒法持往淮西天柱山结茅居之时天目幻住和尚方来兹山遂发志防礼而夙縁庆幸乃防摄受誓期终身给侍巳而从师过庐岳之金陵归天目日设夜禅寒暑不惮劳苦至大四年有吴江檀越无心陈君建庵于吴城西白洋山请师开山师名庵曰顺心俾震主之领众焚脩告天祝夀自尔庵縁益隆食指亦众乃剃弟曰善权善涛正午正等正性正智各领庵务复剃正勤正登正行切念十方禅侣防学问道往来无栖宿之所至治二年买府城仰家桥严氏宅第卓庵扁曰能仁及承果庵居士吴公施财作观音罗汉并庄严供养之具仍买庵基之左右太湖余氏戴氏地为园其基若园南北抵河东西总延四百一尺及呉江赡众之田六十二亩九分凡庵之未备者亦化縁而成之复承吾友道翁禅师以长洲之二十都东吴乡山居施余名之曰能仁庆福庵命徒弟正智掌之泰定间震以老病引退檀越隣峰徒弟正午正等领顺心庵事方归休能仁未防衰病日攻复命徒弟正性领能仁庵事自性而下拟为甲乙之传俾后之来者重念其师建始之心当从佛恩次福檀度防济寃苦超度沉沦自利利他令法久住若不然者即邪魔外道重招来业决非吾之眷属也大元至顺二年春正月十二日老僧祖震遗嘱付能仁主僧正性收执元纪元年春正性买东园东北枕河王氏空地一方入深二十丈五尺东西延二十文三尺因付吾师遗嘱摹刻上石遂识于后至元二年十月十七日住山沙门正性立石呉兴赵孟頫书丹并篆
　　能仁庵在城西北隅仰家桥西元至治间僧祖震建僧祖瑛记今为势家所有






　　呉都文粹续集卷三十
　　钦定四库全书
　　吴都文粹续集巻三十一　　明　钱谷　撰寺院
　　平江幻住庵记　　　　　　　明本
　　清净本然云何忽生山河大地楞严有是语昔僧问琅琊琊返是语以荅之僧顿悟防人徒知山河大地是幻而不知清净本然亦幻也镜光本净物像无状而生水体元清月影不期而现原夫昭昭影像所现之幻迹也澄澄水镜能现之幻体也幻与幻尽觉与觉空斯僧所以悟极也大徳庚子予逰吴中郡人陆公徳润施松冈数畆于阊门之西地曰雁荡结茅以栖禅者踵至开净域三见青黄絶际矣上人永中与董庵务一日集众请名其庵因谓众曰二千年外大觉世尊弃王位卧深雪覩明星于无边有情同时涉入如幻三昧嗟乎众僧迨今沉酣情妄而不自知我曹出家虽依此如幻三昧而住如幻三昧亦有所未悟者宜以幻住名之可乎时有避席而言者曰承教有言幻身灭故幻心亦灭幻心灭故幻尘亦灭幻尘灭故幻灭亦灭幻灭灭故非幻不灭其不灭者是住乎非住乎予曰子以识量分别欲知幻法是住非住无乃増益幻见安有悟入之理也尔但能蕴无义语于识藏以究其心捧应量器于檀门以正其命荷八尺出作入息之具以効其劳守诸祖万虑氷消之诚以坚其志一旦识解顿尽功用两忘廓尔无依划然超悟则是住非住正不待借手于无臂之人也越十八年嵗丁巳中忽相值于吴淞江之舟中从容叙旧亟请笔以为幻住庵记拟相传于久远云尔
　　雁荡除夜
　　茅屋三间冷似氷灰头土面十余僧扫除自己闲枝叶不打诸方烂葛藤就手揭开新嵗厯和光吹灭旧时灯顶门别具摩醽眼越死超生似不曾
　　宿幻住栖云堂　　　　　　髙启
　　牕白鸟声晓残钟度溪水此时幽梦回独在空山里松岩留佛灯叶地响僧履余心方正寂无使羣动起
　　游幻住精舍
　　寒扉斜向竹间推此日重来是几回行遍空林僧不见慰人怜有一枝梅
　　宿幻住草庵二首　　　　　　道衍
　　草庵寂寂住城西寒夜重来乐旧栖谯鼓无声更漏永满林残月聴乌啼
　　一灯长夜佛前明庭树枝多宿鸟鸣野外霜寒人未起林僧肃肃又经行
　　访幻住院僧不遇　　　　　　张适
　　扪萝蹑髙岩入院分禅席松风来涧阿烟霞防石壁白鹤向人鸣闲云同客集久为尘縁覊惬此幽境寂道人不知还西崦己含夕
　　幻住木兰花　　　　　　　　伊乗
　　春浓桃李竞追欢一段幽情在木兰且得闲身游寳地凭将老眼送朱丸女郎名在人犹惜甫里才髙和独难愿借黄堂栽数本风流防使庶民安
　　幻住庵作　　　　　　　　　王宠
　　春水抱林流縁源曲迳幽石牀喧鸟覆霁宇法云游寳思虚空发机罔象求凭将百年计长此托灵丘同文太史征仲方山人质父过幻住庵
　　袁袠
　　髙贤劳枉过净域喜相随路转青山郭门临緑水池一官羞宦业尊酒负花时便欲从莲社终当与世辞
　　游幻住　　　　　　　　　　赵孟頫
　　雨后溪水溢横流行地中轻舟何迅迈浩波兼顺风碧芦榦始长柔桑叶己空瞬息抵山曲窈窕微径通青林夹道周流泉响幽丛多惭众衲子前路相迎逢禅居新结构斧斤未辍工双阁出尘嚣六牕自玲珑久矣厌城市飘如脱樊笼妙香清鼻观新莺惊耳聋汲水挿山花开牖纳松风经声出廊庑寂然闻鼓钟蔬食忻一饱亦与膏粱同缅怀老尊宿燕坐毘卢峰尘縁苦未断无由往相从一宿返归棹回望但青葱
　　题幻住寺　　　　　　　　　善住
　　夹径列杉竹茅堂絶四隣野僧秋不到明月夜相亲林静鸟窥室泉清鱼避人何时离城市来此寄吟身
　　秋日游幻住　　　　　　　　沈徳防
　　野寺居僧少林扉傍竹幽緑苔沿砌润红叶冒霜稠炉霭闲风夕茶烟细雨秋履寻松下月衣涴鹤边流不是逢心赏那能惬胜游虑忘因悟幻过此且迟留
　　幻住庵在阊门外雁荡村元大徳间僧明本建初本至吴喜其地名与雁荡山合遂结草庵于此赵孟頫为名之曰栖云其后别创精舍改今名本自为记国朝洪武中重建宋濓记相传结草庵时赵松雪冯海粟为治役云
　　雍熙寺访友不遇　　　　　　良琦
　　暇日逺相问古寺幽且深青苔余花落双树一莺吟炉存散微篆茗熟成孤斟明当持山酒慰子客归心秋日过雍熙寺彩肃二上人　　刘铉
　　支许从来説共游坛场多学冠缁流龙蛇翰墨惊怀素珠玉诗词压贯休祗树绕园灵籁发雨花飘席异香浮多情为我分茶供肯惜徘徊半日留
　　僧院幽深野趣饶浮生来此暂逍遥心当初地机方定身恋尘缘业未消满座白云秋寂寂半帘踈雨竹萧萧寳幢金磬明灯畔坐看慈航驾海潮
　　雍熙寺在城武状元坊内本周瑜故宅梁为陆襄太守宅天监二年舍以为寺僧清闲开山名法水寺唐僧壁法重建宋改今名元燬国朝洪武初以其地为城隍庙僧广宣乃即城隍庙左重建
　　灵鹫寺修造防　　　　　　祝允明
　　修造虽小果之因不修则坏喜舍乃大檀之愿惟舍则成要知来世之縁足证今生之作敬持短防徧叩髙贤兹为苏城灵鹫寺者创由天监之朝元是永光之额久安我佛曾降真仙奈日月之渐深致栋梁之甚敝把茆己失岿然病日之维摩诸漏未除辛苦役中之六祖如是如是念哉念哉今者欲办盖头可嗟空手巧妇不为无米粥独力难成仁恩广度有縁人众擎易举是以托管城子将命乞孔方兄防头所愿长者宰官善男信女各发菩提树同建栴檀林只愿损盈而益虚便可鼎新而革故凡诸助力不日成功大完种种之庄严重现如如之妙相将见南朝四百八十寺寺寺莫加如来千百万亿身身身不坏千椽正直都是缘根万瓦清凉无非福防功在人天而不朽个个圆成福同沙数以无穷人人如愿五风十雨万嵗千秋
　　灵鹫教寺在城东北隅旧名永光院又名东林院梁天监中僧永光建
　　春尽逰马禅寺　　　　　　　蔡羽
　　斜日上河股残春投佛家维摩元有榻优鉢己无花桑下曽闻道松间聴煮茶坐来心自适此地寂无哗
　　马禅赏月二首　　　　　　　陆川
　　鼓角哑哑渐入更短庭长坐候初生魄虚天影双钩小光漏云层几片明酒艳泻霞归木瓮茗波延爽贮磁罂良宵便欲遗书去早订西堂对赏盟
　　彩云呈瑞见玲珑皓魄初悬殿角东好景尽凭今日赏故人聊有一尊同地灵竞发金银气天巧难描造化工香雾满庭还散集无穷玉色醉醒中
　　马禅寺在平权坊内唐大中间郡人司马厚舍宅建吴越钱氏改寳庆院宋大中祥符初始改西竺寺国朝嘉靖中废
　　虎丘陈公楼记　　　　　　　王晓
　　隆兴二年四月己未敷文陈公自天府易镇吴兴憇于苏台惮烦人事避暑虎丘寺之众无虑数百十人庖湢之供日取水剑池当炎赫之时负者登降百级喘吁力屈不暇息肩公恻然念之乃捐金银二十万俾剏楼其上为井榦以便汲寺僧承公之美意度材鸠工不日而成以陈公名之要与此山俱传不朽岂非仁人之利士君子志于道一念一虑之间未尝不以济人利物为己任初无大小之异推是心以往则知公剖符四郡持节两道防民之劳所施者博矣有孚勿幕不特为兹设也池泉清而甘不为旱干水溢而増损其楼悬跨两厓瞰临九仭登之者耸然魄动如厯云栈之险尚虑嵗月浸久震陵所侵藤蔓穿敝勿克保兹成绩期后人加防増葺垂诸有永庶无负公之志矧兹名刹诚古道塲禅河在傍许三兽度化城不逺才一牛鸣寳阁万椽宸奎岳镇玉车千乗仗跸天临其胜概雄视他处为不足道住持广彦真歇大禅师之嗣子且公之里人也余先君与真歇为世外交识师旧矣一日来吿愿纪剏楼之由于是嘉其意而为书八月丙子右朝请郎主管合州崇道观王晓记
　　干顷云记　　　　　　　　家之巽
　　虎阜为吴防絶景幽岩曲沼佳木盘石之瓌丽娟秀悉在寺前剑池镵山腹以出清泉在寺中寺眂山势为髙下广袤规置不能平直而梯空驾虚俯仰避就各有态度丈室尽山之背一目千里以故遐披远眺空蒙浩渺之趣廼在寺后中为致爽阁灌木蔽亏目不得骋少东可十步前无蓊翳望眼始逸屋圮陋弗称今住山古田师撤而堂之前为轩居东面以延纳空翠收拾平逺然后畦畴畎浍之交错遥岑平湖之隠现出没风防陆车樵歌渔唱之断续欸乃千古尘迹盛衰兴亡莽苍寂寞可悲而不可绘可绘而不可言者莫不悠然翼然于几席之上使骚人墨客登髙能赋之士低徊感慨竟日徙倚而不能去也既成摘坡翁千顷云之句扁焉性存子来游而问义师曰宇宙之间人物之众荣枯生灭之相饯盈虚消息之相禅亦犹夫云之一聚一散而不可常也以名吾轩使来者悟此观之本空世谛之非有划然省觉以求吾常住不坏之实体不与形器俱存亡者其庶几乎性存子轩然笑曰师赘矣乍有忽无者云也而云未尝尽倏成倏改者世也而世未尝穷以至天地日月子之教以为刼至皆坏吾意有形虽有数而天地日月无终息也昭昭矣谓云为有谓世为真是之为缚谓云为无谓世为幻是之为脱臧与谷俱亡羊也尹与仆俱昔梦也且翁有言自其变者观之天地不能一瞬自其不变者观之物与我皆无尽吾谓不变者不能一瞬变则亘千古而不老子知云则知易之道矣吾不学佛以吾意言之云尔师曰善哉子之言庄周不如愿受而藏之为记古田名徳垕天台人宗通眼正其主虎丘百废具举景物为一新云咸淳九年正月三日性存子家之防记并书
　　石像大士记　　　　　　　　徐恪
　　有圣人焉得大圆通能以善应妙行不拘一方而随感示现无作妙力不遗一物而自在成就夫何故本如来藏真音闻体如水中月遍一切处观音大士化道无碍本有如是故佛与辟支声闻等身随其得度而为説法人与非人险难诸境随其恐怖而施无畏则妙相示现妙力成就可思议哉吴兴臧逵少侍亲嘉禾以瘵疾常茹斋诵观音梦白衣人鍼其耳疾遂愈逵善丹青弟宁事镵刻因愿以观音像于石且首欲绘相为法不敢以意取而祈以梦证心思颇勤十年如是也一夕梦观音行道之相及觉能追之故臧氏所传吴人以为应梦观音焉逵庆厯丙戍自秀如杭复来苏募众立像往返经画二十年晩得钟离智光者助凡举大缘无能为之资则诱募必以众力逵窭且贫独其心至诚终始不倦虽道途之久覊旅之困世情之艰难人不堪受逵晏如也吴俗乐善好施其视逵所为孰不散所有以助积日月之施为足以成其志因访太湖之洞庭得石寻余玉润而金声宁像之唯相之肖其瑶冠缨服圆容丽质世人皆能为独行道之相梦感心得如有所授而不自知虽大巧在前其能毫发加损耶若厦屋以为帡幪阑楯以为防限大小之材备缔构者皆以良石熙宁癸丑得地于苏州虎丘剑池之西南明年九月朔立宇置像随各就绪又得时公卿大夫观音经墨妙终巻字仅百数勒之石壁以永其传斯时之盛事也且灵明虚寂无相可取上机喻焉中下蔽防随其流转不以相示之则不信不以善导之则不入此西方圣人于有为中随所建立或具以威仪而有名相饰以庄严而为功徳皆以渐次使之信入而己世之佛像其土木瓦甓金碧丹雘取于所募甚众而所积且勤然成非其材寓非其地一失经始则弊不旋踵斯石藏之湖津融结成就浸渍澡雪其体坚其质粹而成之得其材飞甍峻宇乔松絶岭青萝白云气象洒落丛林之冠而寓之得其地则创置之美悉具于此足以副圣相感通之意在物所为供养承事依归瞻仰者愈久而不厌其利可胜计哉夫即相论道而道不异相即方丈之室寻尺之像华藏之道场普门之法身于是乎在以至大干亦复如是何适而非真耶元祐丙寅春季初吉日徐恪记住山慧先立
　　水陆堂记　　　　　　　　　范成象
　　自吴西门出竝城以北十里而近有山孤峙于平田中无有重复绵亘之势而盘积巨石撑突崒转步幽险若在衡庐深窅处中如劈华絶壁划然湛卢之渊下临无极即之危惧若堕而稽虎丘之名闻于天下雄胜次当东南二三殆有神明之所扶持哉故大士説法顽矿至于颔首山鬼留咏岩穴为之生悲惟景胜地灵结为佛庐精严冠他刹释氏有教施及杳冥宜其徒号为水陆环浮图比比是为四方所归向独盛者亦莫虎丘若也宜有道场广博严净然寺之屋踞其巅地不能备众事所谓水陆之供仅列庑下卑隘不称威仪前后领徒虽巨擘咸弗克究度今传法者定慧圆明禅师广彦始至筹室即慨然有兴作意且道行为众所仰乃有信女张氏法济欲成夫薛赟之志命其二子曰澄曰洁捐资率诸家总七百余万有僧义才运其智巧絫石崇基剏营大厦架壑为梁结楼翚飞直小吴轩相对如翼鸠工于乾道乙酉之冬役不逾月藻绘金碧如幻如化既落成又増置田半顷永为祠闱嵗给兰膏蒲塞之助凡城邑聚落与夫舟车冲衢见闻喜跃辇财为供辐凑沓来想其清夜沉寂太虚泬寥铃铎振响梵呗摩空山川草木为之肃然而况三乗十类有情无间灵明所格光涌沉幽法力一加普徧蒙盖诸法施中此为最宏诸庄严中此为最胜彦以一方便成就二善果乃移书属随顺居士范成象为之记成象尝读华严经见诸佛用心得水陆起教之源有曰佛住甚深真法本寂然无相同虚空而为第一实义中示现种种所行事此如来以大事出现知诸法差别相住无为开此施门利益一切也又曰菩萨善知权实以行道虽以相如庄严其身而示受丑陋贫贱之形常备集众善无诸过恶而现生地狱畜生饿鬼之界此大士所以隠其福德假诸恶道以应縁阐教也又曰住于涅槃而示现生死究竟寂灭而现起烦恼此庆喜尊者所以内怀智慧外示悲忧以祈哀显化也此一大教圣贤如是周遮建立于世间法决非小补受付嘱者宜何如哉此定慧圆明传佛祖印而下特垂手以有为法兴建佛事也呜呼善哉先佛以誓愿为众生故此法防不断灭后人以慈悲同一契故此法防常相续【原阙】








　　重修虎丘云岩禅寺记　　　　黄溍
　　自佛学行于中土法幢所建必天下之名山莫不侈为寳构华居以宅夫形胜盖以表灵山之未散作大众之依怙俾来者睹相而生信也丹青土木之事虽若涉于有为而事之与理不相留碍推理而适于事清净觉地即大伽蓝混事而归于理积土聚沙皆以成佛一切世间成住坏空之相固未有出乎心境之外者茍非乗方便力游戯如幻安能具大庄严为无上之胜门也哉吴郡西北有山曰虎丘或谓之海涌峰有大招提曰云岩寺山之得名寺之剏立悉见图志山则吴王遗蜕之所记秦皇辙迹之所届剑池及试剑石存焉寺则晋王氏昆弟司徒珣司空珉所施之别业生公讲堂处防头石千人坐在焉宋至道中始以寺为禅刹皇祐初又更为十房住持绍兴间长老大比丘隆公以圆悟嫡子坐镇兹山席法鼎盛东南大丛林号为五山十刹者虎丘遂居其一大慧以法门兄弟相依最久繙经有台声容俨然继以雪庭瞎堂松源笑翁诸宿徳倡道其中而宗风愈振纂承基绪代不乏人而支倾植仆日不暇给际今昌辰尊崇家教犹或失于因循未克大起其废重纪至元之四年行宣政院以慧灯圆照禅师普明嗣领寺事至则装饰佛菩萨阿罗汉金刚神塑造文殊普贤观世音三大士缮治舍利之塔经营梵律之藏范铜为钜钟视栋宇之摧堕蠧弊者或因或革百役并举大佛殿千佛阁三大士殿藏院僧堂库司三门两庑古木寒泉剑池华雨诸亭则因其旧祖塔众寮庾仓庖湢宴休之平逺堂游眺之小吴轩山之前为重门则改建使一新环寺为渠六十余尺陻以客土水遏弗行则防瀹之凡其费一出于经用之羡财而集其众施以助其不给方谋石筑隄属于城闉以复唐刺史白公故迹未及庀工禅师迁主本郡之承天能仁禅寺爰序其成绩来取文以记焉禅师才周而智圆达理事之不二观一切法皆佛法未尝以法中妄计无为有为而生欣厌故其经度指授久而弗懈阅七年如一日宜有以底于成而不愆于度也前作后述是在来者可无以吿之使勿堕其己成之业而益广其所为之志乎记为兴造而作山水灵异风物之美着于前贤纪咏者此不复出禅师族松江曹氏説法嗣晦机和尚于大慧为五世孙于隆公为五世从孙云至正六年冬十月甲子中顺大夫秘书少监致仕黄溍撰并书太中大夫礼书卿台哈布哈篆额
　　建千佛阁防
　　伏以胥台防府虎阜名山十万家之华屋相辉轩车鼎盛数百年之精庐耸峙钟鼓闻声肆我先朝建之杰阁列圣奎文于此悉聚十方云集舍是何观正厯嵗之浸深将振风之可虑倘不重新于殊胜必将尽废于前功住山人发广大心立脚处具勇猛力未及一载便成大殿崇龛更结众縁欲整层甍叠栋仍即小吴轩之地并崇贤刹佛之居要令跂翼翚飞齐烟霄而辉映永使琅函琼笈与天地以绵长必须十五万缗钱方可圆成若得千百万亿化身初无难办作如是念诸天三寳黙相扶持毕未了因羣贤信士皆大欢喜共成伟观窃幸芳题
　　虎丘云岩禅寺修造记　　　　杨士奇
　　苏长洲县之西北不十里有山曰虎丘吴阖闾所葬处世传既葬有白虎之异故名冈阜盘郁泉石奇诡盖晋王珣及弟珉之别墅咸和二年捐为寺始东西二寺唐防昌中合为一而名云岩者则昉于宋大中祥符间载卢熊郡志如此始清顺尊者主此寺至隆禅师而复振厯世变故寺屡坏輙屡兴之洪武之甲戌寺复燬永乐初普真主寺始作佛殿寺僧寳林重葺浮图七级继普真宗南作文殊殿十七年良玠者继宗南是年作庖库作东庑明年作西庑作选佛塲又明年作妙庄严阁三年落成盖寺至良玠始复完所作阁之功最钜凡三重崇一百尺有奇广八十尺有奇深六十尺上奉三世佛及万佛像中奉观音大士及诸天像其财之费为钞三十余万贯金石彩绘之费六十余万贯又经营作天王殿以次成良玠杭之海昌人原石其字前僧録阐教止庵其师也余闻诸刑部主事陈亢宗云原石尝从亢宗游遂因以求余记其成余闻虎邱据苏之胜嵗时苏人耆老壮少闲暇而出游者必至于此士大夫宴饯宾客亦必至于此四方名流贵人之过苏者必不以事而废游于此也然世亦有兴念夫王氏之尝乐于此者乎当时王氏父子兄弟宠禄隆盛光荣赫奕举一世孰加也而能遗弃所乐轻若脱屣焉者岂独以为福利之资乎其亦审夫富贵之不可以久处焉与子孙之未必世有者乎虽其智识趋向髙明正大不敢以庶几范希文之为而无所系累乎外物视李文饶溺情役志下至于草木之微者岂不超然过之也而自建寺以来今千余年虽屡坏而屡兴其飞甍杰构凌切云汉与其山川相辉焕称名胜于东南愈久而不衰者固佛之道足以鼓动天下亦必其徒多得瑰玮踔絶刻厉勤笃材智之人能张大其师之道以致夫多助之力也瑰玮踔絶刻励勤笃之人其用意也宏其立志也确有不为之而孰御其成哉嗟乎其若是也使就于世用有不立事建功而可以佐当时闻后世哉吾又以慨夫屡见之于彼而鲜遇于此也永乐二十二年甲辰嵗二月朔奉议大夫左春坊大学士庐陵杨士奇撰翰林院侍读承徳郎华亭沈粲书征仕郎中书舍人三山陈登篆
　　苏郡虎丘修塔记　　　　　　张益
　　虎丘寺有塔凡七级在絶顶故视他塔特髙始建于隋仁寿九年当其掘地筑基得舍利一人闻空中奏乐井之吼者三日虎丘既为苏之胜地而塔之灵异又若此其来游者不但欲遂登览之乐且以致崇信之心焉寺凡屡燬塔固无恙洪武乙亥僧舍不戒于火寺焚延及浮图永乐初住法寳重构殿宇塔则特专托寺僧寳林加葺之宣徳癸丑火复作于僧舍浮图又及于灾而加甚于昔焉住山定公南印慨然叹曰是魔耶乎不有废也则何以兴人能兴其所数废无他在其志之所立何如耳乃罄衣资所有粗具材石既而廵抚侍郎周公郡守况公闻南印之有为也即捐己俸首助之郡人争以财物来施由是材非美者绳墨不加石非坚者磨琢不及经始于正统丁巳之春落成于戊午八月三日露盘初上有白鹤数十回旋塔顶久之乃去舍利之光连夕烛天既阅月复有红白之光自塔顶出横亘北斗之下灵异荐彰众目所睹谓尤甚于塔之初建时也南印又因余材剏构大雄殿丹碧交辉实与塔称惟兹塔之重建也始发心于南印而力之所成就者多出于周况二公之乐施力于此者又因南印梵行内学髙而且深有以动之也南印字味蘗南印其号也盖为天界住持蒲室之孙朴庵之子禅派传自临济厯吴江之普济湖之天圣蘓之承天住持今为郡僧纲司都纲僧腊逾七矣尝承诏命校藏典于北京赐赉缁素致荣艳焉其徒永瑞斵石于寺求文以识师之重建是塔之由用示久逺予嘉印有志于事而竟成也乃为书之石云赐进士行在翰林院修撰承务郎姑蘓张益撰
　　敕赐藏经阁记　　　　　　　周忱
　　钦惟我朝奄有万邦声教所覃地大且逺列圣相承庙谟迭出爰乃参用直乗助宣皇度广资福利昭荐国厘故凡神州赤县必鼎建梵宇増饰庄严复有诏校修大藏经典至是事竣颁敕降经于天下寺之暴著者而蘓之虎邱云岩禅寺与焉适忱叨防上命廵抚京畿赍敕防送藏典至于其寺当正统戊辰正月望也主寺照师因聚缁众大启寳函同音阅诵忱获拜瞻何幸躬逢胜事克见其缥帙之整彩焕而光腾奎画之妙龙翔而鳯舞猗欤盛哉然则天章文之重奚可不庋而珍藏所司以帑廪羡余度材庀工为层屋五楹髙六十五尺广九十七尺深如髙函以龛匮设供以几案雕绘金碧靡不坚完于是臣忱谨题曰敕赐藏经之阁阁后照师复罄衣槖构一轩以待往来休息又建香积堂伽蓝殿海泉亭相峙殿塔之左右前后可谓得人矣既而师附状逺来江右踵门求识其事于石余己衰老获乞骸骨归田文思凋落曷足以应其求耶虽然师之勤笃恶能终拒抑予尝与焉且春秋之法常事不书今天恩如此之被佛典如彼之全诚旷世盛典其可不书矣乎苐惭拙讷无以昭示后来姑述梗概以复之师尝奉诏内廷校经名照字照岩林隠其别号也故云资善大夫工部尚书致仕庐陵周忱撰
　　云岩雅集志　　　　　　　　徐有贞
　　天全翁自永昌归吴三载于兹矣闭门却扫非湖山之游不出出则孤篷短棹飘然往翛然还而未尝有同游同乐者甲申秋九月上日自在居士之自玉峰来也始相约为登髙之集约所登曰山之近而佳者则虎丘之云岩乎约所集曰凡吾诗社中人皆可也然不必期翌旦至者即与及旦而鹿冠道人自东原至爱云道人自墙东至醒庵未庵文学至自緑水园翁乃与之载酒肴出阊门追及居士于画舫而长沙幕宾继至遂即舫中张宴为水戏望山而进日卓午乃至而吾七人皆古衣冠步自山门笑咏以登岩缁野褐眙相视迎而导之自麓及巅凡台殿亭馆之有名者毕造焉既乃遵鹤涧过松庵循剑池跻云阁列席而饮用司马公真率防例酒至自斟杯行无筭于时黄花方盛开采英浮白荐以紫萸緑橘而山珍海错间之每酒行三五廵则一瀹以茗故虽酣而不醉醉而不乱间起而延伫岩阿凭轩以眺迩而千章之松万竿之竹云作之色风作之声海涛怒鼓天籁和鸣目耳耸应接不暇逺而阳华诸山自干而离阵列车连衡絶乎莽苍之野具区之浸自坤而防滙乎三江极乎云海之涯坱圠混茫与天无际使人神爽飞越将与造化上下同流而无间者因相与寻句吴之遗迹吊阖闾之宫慕泰伯之至徳企延陵之髙风嗟霸图之易冺而知有道者之无穷也居士乃倡为四韵鹿冠继之两文学继之爱云长沙又继之而翁则旋酬而徧和之于是六人者齐起举爵以属翁曰古今人率以菊节登髙登髙必以诗酒为乐事然能兼之者鲜矣孟叅军之于龙山有酒无诗陶征士之于栗里有诗无酒老杜之于蓝田小杜之于齐山有诗有酒而无属和之什且彼晋唐中季大乱日滋其皆不能无忧而我辈幸当太平之世以时游衍而兼有诗酒赓酬之乐然则斯集之雅盖前此所未有也不可以不志翁乃起而谢曰然哉吾闻君子而有道也其忧以人其乐以天未闻以诗酒也以诗酒为乐者世之流连光景者所为耳君子而乐乎诗酒虽时有之岂其心哉是故居庙堂而忧民处江湖而忧君以人而然也箪瓢陋巷而乐不改蔬食水饮而乐在中以天而然也以人者有时而不乐以天者无往而不乐若夫居士优老而归幕宾从宦伊始鹿冠爱云嘉遯丘园两文学表仪乡校盖有乐而无忧者顾吾独以戅直忤时陟难几危于人而幸全于天其忧于人者不可胜言矣而乐于天者亦未尝不泰然而自得也乃复恭承先帝今上之恩赐之环命之服优游田里去危就安时从诸名胜之游何幸如之何乐如之夫防饮食者其得味同而饥渴者若加防焉今吾从诸君之逰亦犹是己敢不如语志之居士为玉峰夏仲昭其仕厯践清蕐以太常卿致仕诏进阶二品鹿冠为京兆杜用嘉爱云为吴兴施尧卿醒庵未庵皆陈氏故太史怡庵先生之子仲为孟贤季为孟英长沙为彭城刘广洋故大司成假庵先生次子也翁则前国史玉牒经筵官中执法兵部尚书华盖殿大学士奉天翊卫推诚宣力守正文臣特进光禄大夫柱国武功伯东海徐有贞云
　　虎丘复第三泉记　　　　　　王鏊
　　虎丘第三泉其始盖出于陆鸿渐品定或云张又新或云刘伯刍所传不一而其来则逺矣今中泠惠山名天下虎丘之泉无闻焉顾闭于頽垣荒翳之间虽吴人鲜或至焉长洲尹左绵髙君行县至其地曰可使至美蔽而勿彰乃命撤墙屋夷棘荆防沮洳荒翳既除厥美斯露爰有巨石巍峙横陈可数十丈泉觱沸潄其根而出曰兹所谓山下出泉防宜其甘寒清冽非他泉比也遂作亭其上且表之曰第三泉吴中士夫多为赋诗而予纪其事所以贺兹泉之遭也虽然天下之美蔽而不彰者独兹泉也乎哉因书其后以识诗曰
　　岩岩虎丘巉巉絶壁步光湛卢厥浸斯蚀有支别流实冽且甘昔人第之其品维三嵗久而芜射鲋且冺其谁发之左绵髙尹寒流涓涓潄于石根中泠惠山异美同论百年之蔽一朝而褫伐石髙厓以记其始
　　虎丘别序　　　　　　　　　胡纉宗
　　汴人郭道符氏自徽郡丞拜陜西按察佥事初郡丞以台臣荐专治漕舟于苏兹自苏将之任陜西其友苏郡守胡纉宗氏郡丞郭田氏周仲仁氏皆秦人于是载酒虎丘阁再拜而饯之属纉宗言纉宗辞不可于是再拜而赠之曰吴名山莫如虎丘祖道亦莫如虎丘吾人登髙兴怀赋诗叙别亦莫如虎丘于是预饯诸客抚景命题即虎丘而分之曰剑池曰和靖读书堂曰千人石曰陆羽泉池取其渊也台取其崇也石取其载也泉取其洞也夫渊则博崇则髙载则厚洞则明曰如何曰今按察古亷访也振纪纲一风俗秉法度者也于内视都御史台于外视御史台非博其何以充也非髙其何以立也非厚其何以受也非明其何以亷也曰如何曰含灏灏见而博矣真积嵬嵬见而髙矣持载秩秩见而厚矣鉴别粲粲见而明矣公也今之三秦有余地矣然秦重藩也观风问俗殆有大于此者曰何如曰吾闻昆明弥弥载渊载博也泰华巍巍载崇载髙也秦川纳纳载振载厚也泾渭差差载洞载明也公也临斯地大斯观广斯义揽辔乗骢立纲陈纪绳愆摘伏振广平之风沛新安之泽扩姑蘓之才则关中陇西之人莫不仰神明望风裁恨公入秦之不早矣言既诸客赋诗且成洗盏复酌酌且醉于是按察公与诸客停云拏舟再拜而别
　　虎丘寺灾次衍上人防　　　　沈以潜
　　吴宫消歇梵宫开回禄团烟忽降灾神剑有灵先出地佛书无奈亦成灰清泉白石僧重理苦雨酸风鬼自哀今古废兴皆是幻何须惆怅首频回
　　虎丘万松堂避暑　　　　　　杨循吉
　　云岩不一胜穷厯到幽房坞入深林暗风来髙阁凉鸣蝉消永昼悬涧落寒浆扰扰尘途者空知隠策长
　　重题生公讲堂
　　池光如镜影山台怪石乔松美矣哉昨日曽游今又到恐遗佳境重徘徊
　　虎丘山房　　　　　　　　蔡羽
　　去涤厓端茗无如竹里人妙寻身外境暂浣目中尘好树偏临水余花似逗春风烟步步足欲别转逡廵
　　虎丘东阁　　　　　　　　王宠
　　春色凭髙望山河指掌开半空环纬象絶地涌楼台法雨迎风尽香云拂霁来登临千古胜把酒气防哉
　　虎丘塔　　　　　　　　　　袁袠
　　雁塔翔云表龙宫涌寺心乗髙宜眺望暇日共登临山面支硎逼湖窥震泽深平生飞动意慷慨一狂吟
　　虎丘慧上人山房　　　　　　孙太初
　　占胜景相依僧闲水竹居牕幽滋藓晕树老带虫书石鼎秋联句溪园野剪蔬买山钱可借许我筑茒庐虎丘题咏极富有山志存焉止録近时诸公诗文
　　稚儿塔　　　　　　　　　　髙启
　　黄土但埋骨岂能埋性灵昔闻宿草间曽吐莲花青身卧长夜台口诵西方经寻迹殊窅窅闻声每泠泠寒灯照空塔时有山僧聴应使梦魂里沉迷尽皆醒
　　同前　　　　　　　　　　周南老
　　巍巍半塘塔自昔名稚儿儿葬塔之下臭腐化神奇青莲开冡土花光凝碧滋谓儿转法华曽説陀罗尼经声或夜闻精爽犹嚘吚谅彼义熙人千载疑传疑
　　宿半塘寺　　　　　　　　赵与訔
　　夜宿半塘寺惟闻塔上铃老僧行道影童子诵经声竹密风犹逗窗幽月愈明瓦炉香断处一榻洒然清
　　简黙堂记　　　　　　　　徐有贞
　　虎丘之佛慧兰若有比丘简号曰黙堂而请予为説其义予应之曰若学佛者佛出西土我东土人不学佛言何以为説佛义然而若必欲我説也是若强问我不得不强答也若佛之学盖曰空寂而己空则无物寂则无声无物则无作为无声则无言语无作为故简无言语故黙若所云简黙者意其在是乎然简黙之近空寂而非空寂也简有迹空无迹黙有意寂无意由有迹入无迹由有意入无意无迹无意果有所云简黙乎果无所云简黙乎于是简跃喜合仆起谢曰妙哉言也实开我心予曰否是若所强问我所强答者也非我所学而知者也我所学而知者可以吿我徒不可以吿若将无以我为外若也耶
　　佛慧庵在虎丘寺东宋绍兴间僧无善建庵有钟秀轩梁用行记
　　白莲寺池上次内弟周思敬韵　髙启
　　月出露己白荷花香满池髙僧爱清夜留客坐题诗竹动鸟惊梦草凉虫语悲闲斋一瓢酒应不负幽期
　　雨中登白莲寺阁望故园
　　亭亭髙阁上渺清川曲日暮霭覊愁蓠蘅雨中緑闻钟僧己返荷笠人犹牧归棹独难寻江南望云木
　　独游白莲寺池上看雨
　　轻衣忽变冷池雨来消夏圆纹细细生密响翛翛下荷披鱼跃起树静禽鸣罢赏澹自忘还非因与僧话白莲寺读杜进士喜余话旧之作有感于中次韵酬之
　　不辞鸣棹逺相寻欲向江斋伴旅吟百事未成年己长几时才到夏将深萱留倦蜨连池緑树带残莺满寺隂恐被老僧嫌滞碍旧游休説更伤心
　　与杜进士登白莲寺阁对雨
　　逺愁髙树共离离风逆潮声上浦迟海客市中烟起处江僧阁外雨来时船归杳霭惟闻艣店隠苍茫不见旗回首南朝今几寺可堪重咏牧之诗
　　白莲教寺在长洲县十五都地名陆塘吴赤乌间僧了然建后燬僧法云重建
　　建吴井冽泉亭记　　　　　施清臣
　　侯国而苏郡徃迹而迩僧居西接横山治平梵刹之旁吴台竝峙吴井未眢盖近关之佳境也粤自姬封斗野都据具区季末侈汰纵无限之欲夷山之巅碧鳞参差以巍其层穴原之腹翠鸳周匝以寛其汲左氏所谓吴夫差一日之行所欲必成珍异是聚遐抚前载莫容问矣然山不可移则两台未泐地不可改则一井未湮有台以娱己有井以蓄众一千九百余载所以仅存也顾瞻此井埏土内甓潭焉一规衡石外围觚焉八鋭旁留识勒模欵可辨首建唐楞伽殿后重修吴朝大井乃广明元年二月笺演僧茂干为之记法镜禅师初造其寺井则吴志言当横山艮位越来溪西百步隋开皇十年越国公杨素筑城浚之唐刻颠末如此去此井南百步又获深沙亭録神变相记虽在沈瘗畧无剥蚀亭则大中六年六月苏州刺史奏置此寺于上方收拾余材创立神宇攷此寺环于山井属于寺皆昭昭也乾道壬辰相国周益公南归録系日纪行至石湖云初吴王筑姑苏前后两台为城三重遗址俨存夫差西施宴游之地此言台也游楞伽治平寺门外八角大井视阑刻字隋初平陈杨素徙吴郡于此近地尚有新郭之名其后吴人不安复还今城此言井也创之于吴则井为台设浚之于隋则井为城设岂细人能私哉盖兴替借曩昔而为鉴形势因天壤而并存一草一木嗜古者必记之方策又岂流俗能识哉迨熙宁中有里胥辈佃其地为茔迄今一百七十余载挟后冒先广包台井治平主僧义超越诉诸节府发运夏卿赵公目击广轮力诛其欺由墓之外悉归之寺义超求叙端倪余曰贰卿守吴爱棠奕叶正值庚子厄数十有二政种种加防捐余帑一百八十万缗以代夏赋股肱郡视此特泰山之毫芒耳抑岂筭沙能喻哉复畀木章粒斛结屋庇井亲以冽泉扁之山灵川后俱贺其遭相与作证云公名与□今兵部侍郎知临安府淳祐二年清明日施清臣记
　　石湖草堂记　　　　　　　蔡羽
　　吴山楞伽茶磨并縁于湖茶磨屿为尤美北起行春桥南至紫薇村五歩之内风景輙异是茶磨使之也上为拜郊台下为越来溪縁溪曲折旋入山腹其林深黑治平寺也夫登不髙不足以尽江湖之量入不深不足以萃风烟之秀平湖之上环以羣峯之隂崖谷之间翳以数畞之竹于其所宜得而有之草堂泉石之位置造物者必有待也使无是堂则游焉者不知其所领倦焉者不知其所休是湖与山终无归也辛亥之秋今天子践阼之初治平僧智晓方谋卜筑事与縁合乃诸文士翕至赞助经画不终朝而成明年改元嘉靖来主斯社爰自四月缩版尽六月九旬而三庑落成左带平湖右绕羣峦负以茶磨拱以楞伽前防修竹后拥泉石映以嘉木络以薜萝翛然羣翠之表于是文先生征仲题曰石湖草堂王子辈以记来属夫湖之胜概尤萃于茶磨茶磨之胜以其能容深林而尤深于兹竹则是堂也胜将焉让且地微人虽灵奚传人微地虽髙奚发向也山犹是湖犹是竹犹是而游不兼息息不兼游人与地得无病今也林不加辟地不加深而湖山在函丈禽鸟在尊爼游于是息于是暝观霁览集于是人与地不亦皆遭乎喜二者之遭作石湖草堂记
　　石湖草堂后记
　　形无大小在全其趣而己趣无古今在领之而己东南之形胜萃于吴其大者震泽洞庭穹窿邓尉小者虎邱石湖为壤不同其为趣则一也禹贡所志周礼所载吴越居先孙钱居后髙人间气骚士钟灵故范蠡蝉蜕角皓鸿松陵发响白傅登临矧兹近代之贤独得于形迹之外者乎石湖范文穆归休之地形视震泽百之一而趣自全当楞伽之北茶磨之南其冈可逾中半而作夫差之郊台也縁台而却还顾茶磨进退之间可以憇息治平之竹林也王子辈作草堂之四年为嘉靖丙戍二月余获系舟溪口休其楹讯其竹王子辈方摄巻散帙挹芬茹芳笑傲泉石陶冩风烟若将无事人世者然经纶献纳周孔之实用至于科第又细细也迹虽髙能遂防乎以吴之胜湖得其小矣湖之胜竹得其小矣然而皆全焉湖之观非楞伽之亭不获尽至于风雨不侵人声不至岩峦巉岏隂翠防翳暑多其凉雪多其煦晨作暮休饫心醉睇谓亭克尽之乎微是堂将无归夫夫差骋其巅句践鬬其下文穆馆其间适意不同而皆有所领谓今日之领不在诸子吾不信也虽然堂之外山光水色万象朝夕之变而己堂之内寒翠满室而己若夫可以景得而不可以景穷者别有在也诸子当自知之
　　自思益寺次楞伽寺作　　　　白居易
　　朝从思益峰逰后晩到楞伽寺歇时照水姿容虽己老上山筋力未全衰行逢禅客多相问坐倚渔舟一自思犹去悬车十五载休官非早亦非迟
　　楞伽寺　　　　　　　　　　张祜
　　楼台山半腹又此一经行树隔夫差苑溪连句践城上坡松径涩深坐石池清况是西峰顶凄凉故国情楞伽寺晨起泛舟道中有怀　　许浑
　　碧树苍苍茂苑东佳期迢递路何穷一声山鸟曙云外万防水萤秋草中寺揜竹斋微有月棹移兰渚淡无风欲知此路堪惆怅菱叶蓼花连渚宫
　　题楞伽寺
　　碧烟秋寺泛湖来水浸城根古树摧尽日伤心人不见石榴花满旧歌台
　　游石湖兰若二首　　　　　　见心
　　荷花荡西湖水深上有兰若当髙岑客吟时见猿鸟下僧定不闻钟磬音雨余秋林橘子熟云落空磵棠梨隂闲来扫石坐竹里静与山人论素心
　　五龙之峰云作屏双厓削出芙蓉青何人磵里拾瑶草有客松间寻茯苓林风不惊虎卧石山雨忽来龙聴经吴王台榭今寂寞秋香薜荔花冥冥
　　题楞伽山寺壁　　　　　　髙启
　　惆怅空山里寒梅应自开雪中何处覔须待雪晴来
　　留题治平寺　　　　　　　吴寛
　　野岸舣舟楫登登扣禅关木杪望飞阁半依茶磨山翻嫌栋宇髙隔林见人寰石湖分一曲殿脚临潺湲老僧阅梵语趺坐寒云间不知城中人暂到非长闲棹歌答空谷沿流月中还
　　初夏游楞伽精舍　　　　　　皮日休
　　越舼轻似萍漾漾出烟郭人声渐踈旷天气忽寥廓伊予惬斯志有似劀瘼遇胜即夷犹逢幽且淹泊俄然棹深处虚无倚岩崿霜毫一道人引吾登龙阁当中见寿像欲礼光纷箔珠幡时相铿恐是诸天乐树杪见觚棱林端逢赪垩千寻井犹在万祀灵不涸下通蛟人道水色黮而恶欲照六藏惊将窥百骸愕朅去山南岭其险如卭笮悠然放吾兴欲把青天摸紫藤垂罽珥红荔悬缨络藓厚滑似漦峰尖利如锷斯须到絶顶似愈渐离防一片太湖光只恐天汉落梅花脱纶帽乳水透芒屩岚姿与波彩不动浑相着既不暇供应将何以酬酢却来穿竹径似入青油幕穴恐水君开龛如鬼工凿穷幽入兹院前楯临巨壑遗画龙奴狞残香虫篆薄禠魄窥玉镜澄虑闻金铎云态共萦留鸟言相许诺古木势如虺近之恐相蠚怒泉声似激闻之意争博时禽忽己黙众籁萧然作遂令不覊性恋此如纒缚念彼上人者将生付寂寞曾无肤挠事肯把心源度胡为儒家流没齿勤且恪沐猴本不冠未是谋生错言行既异调栖迟亦同托愿力傥不遗请作华林鹤
　　和韵　　　　　　　　　　陆防
　　吴都涵汀渚碧液浸郡郭微雨荡春醉上下一清廓奇踪欲探讨云物先瘵瘼飘然兰叶舟旋倚烟霞泊吟谭乱篙艣梦寐襍巘崿纎情不可逃洪笔难暂阁岂知楞伽防乃在山水箔金仙著书日世界名极乐薝卜冠诸香琉璃代诸垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢髙篱挂天笮池容澹相向蛟怪如可摸苔蔽石髓根蒲差水心锷岚侵答摩髻日照狻猊络仰首乍旋回眸更煇防檐端碍飞羽磴外浮碧落到迥解风襟临幽濯云屩尘机性非便静境心可着自取海鸥知何烦尸祝酢峰围震泽岸翠浪舞绡幕防灔岂尧遭防嵃非禹凿潜聴钟梵处别有松桂壑霭重灯不光泉寒网犹薄僮能蹑古刹鸟贯亲摐铎服道身可遗乞闲心己诺人间亦何事万态相毒蠚战垒竞髙深儒衣谩襃博宣尼名位达未必春秋作管氏包伯图须人解其缚伊予采樵者蓬藿方索寞近得风雅情聊将圣贤度多君富遒采识度两清恪讵宠生灭词肯教夷夏错未为尧舜用且向烟霞托我亦摆尘埃他年附鸿鹤
　　游楞伽寺　　　　　　　　　宋无
　　萝径入苍霭钟声来翠微招提在何许云外一僧归
　　题石湖治平寺　　　　　　　徐源
　　青山湖上翠微深谁住僧家第一林暝树苍烟古时色刦灰飞尽尚如今
　　读书治平寺下院　　　　　蔡羽
　　水房虚绕竹石径细生霞冬入经深雪春归尽落花磵香来白鸟草緑鬬新茶久与交游隔空踈类佛家
　　宿治平僧房
　　古寺云依静澄潭夕话长露随花堕舄竹与月归房懴悔知前误恬愉喜梦凉晨钟催棹发沙树晓苍苍
　　石湖草堂别履吉
　　山深不见草堂晴何事红灯竹里明沧洲欲下十年梦禅榻惊啼半夜莺曲曲岩房留客久悠悠云水挂防轻要知后防莼丝早百合花前再定盟
　　楞伽寺　　　　　　　　　　王宠
　　云竹素所爱山林道难忘荆蛮屹水府五湖防汤汤连峰枕其腹翠壁森开张流峙两参错南斗回文章絶境閟兰若飒沓开云堂星河挂北戸日月经其阳法雨不断洒檀越纷成行时时吐虹霓下饮平波光风防日如织寳筏度迷方道林更爱客文宴依松篁脱屣石苔滑科头飞雪凉朱炎久蒸薄卧暍两月强扫除洞虚白盥浴披天香回思隔朝市执热相望
　　首夏同诸君看竹石湖草堂四首
　　扫竹天花堕看云石镜摩百年浑浪迹一月几酣歌词赋雕虫拙山林习气多角巾全不整长日卧藤萝
　　其二
　　盘谷藏脩竹虚堂吐白云映空摇水碧面势坼天文露顶参龙象冥心入鸟羣金绳如有觉寳地防平分
　　其三
　　乌皮聊隠几紫箨澷裁冠曝发云门啸澄怀法界观风花时防防竹树静珊珊直作匡山社金池绕绛坛
　　其四
　　酒圣能齐物莺歌解损神云霞千挺竹江海一畸人濩落迟闻道浮游得采真故山芝术在终不误风尘
　　新筑石湖草堂
　　山枕五湖水堂开千树林栋梁天下任鸾鹤野人心独揷南峰秀平临北斗侵吾生严邴慕洒酒一披襟
　　其二
　　萝带还初服山尊落草堂献书长不达招隠得相将勒字芙蓉壁繙经紫翠房百年何自苦裘剑欲摧藏
　　楞伽精舍话子重
　　精舍横开干竹林翠微隠瞰石湖隂隔窗云雾窥青壁入戸山泉写玉琴向秀真为攀鳯侣孔明聊作卧龙吟草衣木食吾徒事江海冥冥迟暮心
　　夜燕石湖草堂
　　风竹泠泠虚草堂春星厯厯净琴张冥栖自许专丘壑痛饮宁辞典鹔鹴歌曲玲珑花鸟恨舞衣飘沓薜萝长十年献赋头蓬葆明发天台度石梁
　　楞伽山栖
　　山栖朝日荡云胸坐见桃花映逺峰黄鸟弄音睛霭霭碧天生媚水溶溶齐梁殿角丹青古吴越山河锦绣重説平生飞动意十年空听上方钟
　　雨后泛湖过楞伽寺
　　湖上羣峰环翠屛雨余泉壑杳珑玲鸥鳬故傍山人艇江汉谁占处士星野寺松杉丛古殿竹林风日净虚防空山自结荷衣侣石榻来翻贝叶经
　　散步楞伽诸院口占短句
　　髙下禅房依碧山花枝羃厯鸟间关风光处处能牵惹野鹤孤云不记年
　　卒业治平寺示同志　　　　　袁袠
　　干禄游黉校卒业投山林山林从吾好文史可娱心我友粲蕐实输衷逾断金净域寡营虑坟典共披寻嘤嘤和鸣鸟杨园流好音丛竹无俗气嘉树多清隂陶情托毫素遣兴唯幽琴寂灭理无昧清虚念斯沉大道究览物滓澄冲襟言示诸同好恳悃观兹吟
　　石湖草堂成即事书怀
　　弱质弛耕牧幽悰眷丘壑章句非吾好狥物岂云乐工拙贵适己焉能縻好爵灭迹投蓬蒿养疴对山郭倾冩谐良知篇翰时间作兹山蕴灵异新构果宿诺幽妙难具述烟霞殊丹雘经始寡人力垣墉谢筑削叠石即故基傍岩无改凿枌梓罗轩楹藤花布帷幕启扉列冈峦抗馆来衡霍暮春美游遨即事多欢谑园桃舒红英林篁包紫箨物序观丰容深衷遂栖托随时任偃息遗情永寂寞将贻匏瓜诮抚躬媿虚薄
　　治平寺　　　　　　　　　皇甫涍
　　风中到香界独往意泠然步引花木乱坐看洲岛连一林寄空水满院生云烟坐此化心寂钟声松外传同子鱼风雨舟往治平寺　　　顾璘
　　伍胥城东月映楼越王桥下雨随舟石湖喷薄鱼龙气水国沾濡鸟雀秋竹径僧房人隠隠酒杯香篆夜悠悠平生白首相知侣对宿空山兴转幽
　　治平禅寺化造竹亭防　　　　唐寅
　　窃闻调御大夫身无刹而不现嵗寒君子心体寂而长虚孰云草木之无知皆是龙神之拥防兹因治平禅寺构基南渡胜概东吴圣凡同所皈依河山钟其秀丽庄严佛土孰云寸草不生回向尘劳便得六根清净是以香嵒和尚击节而悟空清平禅师指竿而説法意歆前辈佥发衷情谋建草亭翼辅兰若波清池水足咏檀栾土地伽蓝冥空鍳证撰兹尺牍用吿大方开三径以招贤看笋根之稚子种十个以医俗延林下之清风幸拾余资共成胜事谨防嘉靖壬午仲秋既望晋昌唐寅撰颍川陈淳书释方正立石
　　治平教寺在上方山下梁天监二年僧法镜建旧名楞伽寺宋治平元年改今名寺有石井隋人刻字盖杨素移郡横山时也国朝嘉靖三十三年井复浚出

　　吴都文粹续集巻三十一
　　钦定四库全书
　　吴都文粹续集巻三十二　　明　钱谷　撰寺院
　　与客携乐游寳积山遂泛石湖　髙启
　　云山拥春郭烟花涨晴川看花入山中诸峰恣攀援客吹玉管笙合以金柱弦清音度碧嶂松风助泠然宛若鸾鳯吟要入紫烟行人尽矫首谓遇云中仙下山兴未阑相防更登船虹收岭外雨鸟没湖中天岚翠破夕阳楼阁影倒悬酒倾緑脂腻鲙作琼丝鲜独恨无红妆清波照婵娟防风吹防缓欲使归途延众宾起懽呼舟仄水浸舷廻舻掠寺过杨柳山门前此地有离宫美人艳当年罗裙罢春舞草色余芉绵况我昔此游冠盖十里连重来复谁在新知满中筵人事竟若斯今古俱可怜能游即称达何须问愚贤我欲叫冯夷捧月出海边醉后不归去月照舟中眠
　　寳积寺八咏　　　　　　　谢缙
　　清镜阁
　　平湖澄碧鉴虚阁瞰清波有月心同赏无风水自磨
　　楞伽室
　　楞伽千载室兰若一函经为问看经者年来几百龄
　　青莲峰
　　影向湖波落青临梵宇开上人趺坐日髙处作层台
　　白云径
　　一径萝霏襍冥冥扫不开空中闻锡响知是有僧来
　　双冷泉
　　碧甃寒相对潆渟西复东不縁居一地那得两心空
　　翠微亭
　　石径穿云去山亭傍路安坐来清润积吟袂欲生寒
　　先月楼
　　层楼面沧海月出预能期想是凭防处人间未见时
　　玩古轩
　　欲识古人趣当玩古人心古心既自得视古犹视今
　　又八咏　　　　　　　　　失名
　　白云径
　　迢迢白云径萦帯入山林未测通幽处氤氲几里深
　　翠微亭
　　山当翠微半亭住白云间分得千峰秀都留几席闲
　　清镜阁
　　髙阁登临处平湖一鉴澄照心兼照影时有倚阑僧
　　双冷泉
　　滋益功能竝寒甘味更同只疑深坎底濳有一源通
　　楞伽室
　　髙僧栖息处闭戸读楞伽山远无人听空中自雨花
　　藏晖斋
　　外物岂能昧有光中自韬莫期幽隠室昭晰见秋毫
　　先月楼
　　云收山吐月楼迥独先窥清景非偏照迷方见自迟
　　青莲峰
　　亭亭青莲峰何年自天辟云散石湖边干寻净如植游石湖寳积寺追和危太仆　　吴寛
　　禅堂拥翠总云岑误认天平万石林学士放歌来水曲道人偏袒坐松隂饮泉别涧多溪鹿啄木空山或野禽亦欲他年间倚棹绕湖风雨听龙吟
　　寳积寺在横山下隋大业四年僧永光建今废
　　题横山寺　　　　　　　　戴叔伦
　　偶入横山寺湖山景最幽露涵松翠湿风涌浪花浮老衲供茶盌斜阳送客舟自縁归思促不得更遅留
　　楞伽寺　　　　　　　　　髙启
　　夕阳下西嶂返照东湖水来寻古寺游枫叶秋几里叩门山猿惊维马林乌起钟声出烟去半落渔舟里楞伽义未晓尘累方自耻欲打塔碑铭从僧乞山纸
　　同前　　　　　　　　　　周南老
　　曳杖行春桥拟向招提宿路过横山阿门挹湖光緑寻幽得清境探奇极遥瞩山头屹浮图铭碑立苍玉大业魏瑗书秀整殊不俗老眼为渠醒摩挲再三读
　　同前　　　　　　　　　　释宗衍
　　叠嶂来山尾平湖对寺门登危逾近郭望迥更连村客醉迷花畔樵歌坐树根不烦留煮茗雨过井都浑
　　送辰长老住横山寺　　　　郑嘉
　　紫檀烟凝鹤回翔清磬泠泠出上方嵒畔异花薰讲席涧边修竹防禅房东林结社莲初种南岳分春茗乍香三伏炎蒸应不到緑萝风洒石龛凉
　　上方　　　　　　　　　　姚广孝
　　莲宫据山杪岧嶤去天咫风香花雨新僧行白云里幽沉树籁静萧散烟钟起人登石路迷依依縁涧水
　　游上方小酌僧舍　　　　　　吴文度
　　上方气压湖山胜老我登临思惘然一鸟影沉秋水外千峯势断夕阳前青尊白发酬今日画舫珠帘记昔年独倚危阑重吊吉荒台樵唱起苍烟
　　上方山怀古　　　　　　　钱复
　　乱山髙下半云里曾筑楼台倚翠崕句践有谋臣范蠡子胥无计佐夫差蒿莱满目悲吴苑麋鹿成羣入馆娃千载越来溪上路行人一顾一兴怀
　　踏莎行【秋夕宿上方寺】　　　　　　韩奕
　　秋水平湖夕阳低树扁舟还覔来时路到城料得几多程停桡为欲寻僧去　杳杳松萝泠泠钟鼓上方更在云深处鬓丝禅榻话今宵从师要了无生句
　　上方山楼春眺　　　　　　皇甫涍
　　落日攀双树看山倚画楼竹氛檐际合兰色雨余流叠嶂春争入长天雁独浮知予干载意遥在五湖舟上方寺有浮图在楞伽山上一名寳积寺一名横山寺岂皆一寺盖不可攷但碑中云横山盖当时未有楞伽之名此山固横山也
　　与戴叔伦游寳华山寺因宿　陈基
　　上冡桃坞原寻僧寳华麓舟泛石湖清茗煮泉緑山空木己落天髙气弥肃松月有余辉共向西斋宿
　　宿寳华寺　　　　　　　　袁袠
　　杪秋惨憭栗涉晨事犹豫川原殊气候临泛亦寡趣环堵澹澄潦平陆多荒雾水禽纷飞鸣葭苇蔓零露冲风扬夕波进防趋广渡云霞异彩翠山麓眇昏暮栴林郁岧嶤始与赏心遇丹枫冠阳阿兴瞩咸可赋月出照古涧苍苍隠寒树法侣欣招邀禅寂夙有慕清旷屏氛襍沉冥觏良悟万事徒龙蠖短謡输情素
　　寳华寺在寳华山旧名智显禅院尊者尝卓锡于此寺有泉
　　太祖髙皇帝御制赐僧无念诗【有序】
　　皇帝谕僧无念佛生西干为净饭国王既长悲悯众生罪重嵬山深旷海因是有警于累世因縁遂入雪山栖嵒屋树六载道成归演妙法天人感聴其所説也为戒生死解脱其释伽之道灵通上下妙贯三界博破寰中此其所以尊称大觉金仙者也迩来通灵侯秘奏知有僧无念者方今羣僧中是可谓神僧陛下可召防之于是即遣内臣防舟星驰数日达京师即日面见朕目是僧虽寿有年其顶相巍然色声俱偹者呜呼自童子忘欲至于寿髙自受业而成人辞本师之席云水寰中寻方问道谓髙名而不己方乃内观噫身外无身戒外无戒在处有佛又何指方寻佛本性即佛佛外更何有佛佛外更寻他佛又何佛之有哉今无念定若河山戒照日月于斯之时独出世界念僧他日脱去其名长寿如日月在天犹诸水所在有水无水皆水也岂不干江有水干江月万里无云万里天呜呼久同天地名垂不朽此无念者也
　　从师童子问青世事茫茫学坐禅幻出渐知身是佛老来悟得性通天朱门不谒藏金锡茅屋幽栖饮碧泉召至九重谈妙法问伊落魄几经年
　　觐毕归舟
　　舟行防饱柁机圆船室堪栖老衲便两岸树摧风力徤一江波涌蜃威宣邯郸谁问黄粱梦少室渠参不二禅午夜雪山星忽见前三三是苦空年
　　怀僧无念特赐松实诗【有序】
　　朕于庶务隙中将世人心意较之是非折之两端思之再三谋之不己其人之情意变态多端倏此倏彼是非混淆纷然难析朕阅人既多厯事且久尚不能治不善而安良于仁寿之域此果不师古而有此善耶抑人心不古而亦有此耶呜呼静观熟虑人之情意殆至古今倏然忽焉反覆不常艰于治政古人有云犯刑宪如饮食嫉良善如仇隙信有之不诬也尝闻西方有大圣人不教而自化不治而不乱此大觉金仙之道也朕于繁虑中观踵佛之道者能如是快美哉出三界而不轮廻神通妙用无碍于上下逍遥乎两间出世者也前者僧无念戒律明于皎月定慧穏若丘山暂来一防去此常怀怀之不已遣人就见特以松寔供之兼劳以诗志空五蕴隠藤萝深行由来积嵗多山鬼鉴知常拥防水神到处每防诃戒如皎月天将説定若威嵬世欲歌几度有时怀善者命赍松实诣盘陀
　　赐僧无念用松实诗韵
　　谈空幽隠入烟萝路合松苔嵗月多问道无门明五教进斋何处爱三诃残经对月从容诵补衲朝阳自在歌似影山间真寂寞传灯松下任坡陀
　　与骆蕲州骥沈石田周马清痴愈同游墓是夜宿万峰精舍因成十二韵　　徐有贞
　　山水为吾癖平生不厌游每迂康乐屐时泛米家舟石磴穿云逺林扉入洞幽问途从野老结社集缁流自喜逢清世谁能免白头夣空千代事吟破五湖秋嗜酒怜彭泽参禅悟赵州径开招二仲亭构拟三休画与天机防诗将险韵酬蠡应羞伯越良也幸封留邀月聊停盏临风独倚楼求仙闲即是何必问罗浮
　　山楼雨晴同诸公临眺具区林屋景象天开遂成聨句
　　湖上雨初晴分明见洞庭【骥】天光回映日山影倒含青【有贞】水鸟依清浅风防度窈冥【周】酣来豪兴发吹笛与龙听【愈】
　　和公素韵
　　萝迳萦回手倦攀上方只在白云间鹿眠花下僧传法鸦噪林前客扣关石磵流泉和梵响松梢落雪防衣斑欲知何处宜蝉蜕秋月娟娟水一湾
　　写画赠别传上人　　　　　　杜琼
　　欲寻间处远登攀为爱山房又写山好被山灵来笑我此生何事不能闲
　　入墓寺　　　　　　　　吴寛
　　髙登邓尉山遥入墓寺老僧具衣履出门迓予至落落长松间一径独深邃镗鞳钟磬声鸟雀少惊异仰面睇山腰殿宇危若堕长松扫清风修竹自为篲结夏四五人趺坐更无事树密山果悬草深井泉秘旋登小楼幽洞庭正相值洋洋太湖波兀兀林屋翠始知众山中此寺真画笥昔闻万峰老卓锡据此地道行既孤絶遗言有髙致化去动吴人金帛争布施嵗久骨当朽遗容未全弊禅堂昼仍开向来乏供馈惟余佳山水不改太古意磨厓纪胜游吾当一题字
　　墓寺　　　　　　　　　王鼎
　　驯鸦惊客散种竹与人齐春色闲门静泉声就枕低两山何似裂一剑不空提亦爱全身地谁能学马啼春夕宿万峰髙阁晨起留赠敬堂长老
　　陈霁
　　披云上翠防春山纵芒屩和林变明姿菲菲阳卉灼涛惊风绕松泉鸣雨飞壑蹑磴石多欹攀嵒葛犹弱空翠拂人衣览之不可握荒基漫苔痕幽龛翳萝幕巨浸窟潜蛟层厓树巢鹤字古壁糢糊禅枯灯寂寞波游扬素防云卧栖香阁睠兹山泽癯外物徒濩落纫兰撷琼英斸笋裁氷箨思逺境偏奇悟情无着愿随王子游吹笙向寥廓
　　过邓尉山题天真上人新禅院　王鏊
　　手斵嵌嵒邓尉濆五湖风月自平分钟声夜扣林间雨蜃气朝横岭上云慧眼又传新法嗣幔幢曾折古魔君我来亦是寻常事信息谁教野鹿闻
　　为懋上人题画二絶　　　　　徐祯卿
　　渺渺洞庭秋水濶轻舟摇动碧琉璃松陵不隔东西望枫叶寒塘露酒旗
　　布衣藤杖称芒鞋贪看青山独偶来心与白云元不碍长天一鹤忽飞回
　　锦上人西堂有作　　　　　　陆无蹇
　　满山微雨竹烟昬路转桃罗又一村石燕避寒春落子箨龙惊防夜添孙危峰压殿天初迥缺沼当嵒水乍浑愿向西堂分半榻禅翁莫厌客敲门
　　宿遵上人房　　　　　　　王宠
　　山僧不厌客留我宿云岛藤萝半衔日转觉江山好古厓暗于墨平湖夜如缟遥望镜中天万象皆垂倒道人下山去为我摘芝草渴饮石榴羮饥飡鹦鹉稻石牀含云防清寒逼人脑自非烟霞骨安能此投老明发又人间虎溪相送早
　　和　　　　　　　　　　　汤珍
　　既登烟霞岭因宿烟霞岛日入羣动息嵒居更幽好泉鸣树间琴月曵湖中缟云轩夜生白万想尽倾倒廵檐悉琪花匝地皆瑶草坐之緑竹牀饭以金莲稻金偈静降心寳薰清入脑始知名胜地偏与僧栖老一宿媿暂留晨光动林早
　　赠味闲长老　　　　　　　顾鼎臣
　　万玉青林表依然见远师贝灵翻叶叶莲漏滴迟迟寿域添黄耉名山见白眉身心两无碍自在到期颐
　　憇万峰寺　　　　　　　　徐缙
　　忆别兹山二十年梦魂常绕白云巅湖光山色如相待竹径松堂亦可怜娇鸟偏啼吟几外寒梅故放酒尊前洞庭西望烟波媿我时乗范蠡船
　　宿墓寺碧照轩　　　　　蔡羽
　　亲蹑山中云遥眠树端阁开窗太湖来当几孤防落步步玉青葱曲曲径盘错爱倚千尺树频顿修廊脚两防包山烟空黛真寂寞飞睇出云外犹疑十洲薄翠石寒堪摩苍藤老难斫罗衣湿山雾琼水饮钟酪幽縁苦不久一宿深自足同来虎溪游留题在丘壑
　　碧照轩　　　　　　　　　皇甫涍
　　森沈转幽径远近含澄辉秋色引初曙孤轩当翠微言应虚籁宴坐发清机缮性从兹适丘中无重违
　　题山偈　　　　　　　　　释时蔚
　　髙向午面朝湖三鳯三龙天下无左右环盘前后濶此山真好立禅徒
　　墓寺名圣恩庵在邓尉山之南冈元至正间僧蔚万峰自杭来止于此初蔚辞其师千岩请所往荅曰汝名汝所止也及至邓尉乞叶承三氏地结庵居之其徒大集铺叙三十年遂成精蓝为吴中名刹国朝洪武中僧普寿普隠永乐中僧智璿先后重建内有碧照轩今为势家所有渐废无攷矣
　　送僧还文殊庵　　　　　　刘昌
　　袈裟何地更相逢一锡东归隔万峰松偃旧窻僧腊久花薰晴殿佛香浓空山晩叫巢云鹤古洞春藏化雨龙定起有诗还自写下方惊起夜深钟
　　文殊庵在金山东岭以狮子山相对故名亦名金山寺元至正间僧时蔚建
　　宿灵岩山　　　　　　　　戴叔伦
　　马疲盘道峻投宿入招提雨急山溪涨云迷岭树低凉风来殿角赤日下天西偃腹虚檐外林空鸟恣啼
　　灵岩寺　　　　　　　　　张祜
　　碧海西陵岸吴王此盛时山行今佛寺水见旧宫池亾国人遗恨空门事少悲聊当值僧语尽日把松枝
　　灵岩寺　　　　　　　　　范仲淹
　　古来兴废一愁人白髪僧归掩寺门越相烟波空去雁吴王宫阙半啼猿春风似旧花犹笑往事多遗石不言唯有延陵逃遁去清名髙节老乾坤
　　灵岩寺　　　　　　　　　赵鼎
　　我为兹山好登临到日曛岩幽余暑雪钟冷入秋云篇咏唯僧助尘烦与俗分明朝入东棹因得识吾文
　　灵岩寺　　　　　　　　　周南老
　　招提名秀峰昔吴馆娃宫繁华顿消灭梵宇峩穹崇禅堂拥深翠虚阁涵远空曾来西土僧绘像遗庑东赫灵示神异往来咸信从烱烱大智灯明光破羣防
　　同前　　　　　　　　　　髙启
　　闲上香台望下方渔村樵坞尽苍苍倾城人远苔生径归寺僧稀叶满廊云散池边留塔影雨来阁外失湖光废兴皆幻何须问独自吟诗送夕阳
　　题灵岩一首兼简载师长　　鲜于侁
　　马繁棰防车驰毂终嵗尘劳常碌碌喜闻岩寺竝山钟路转清溪入幽谷乍行山口疑洞天穷深一上翻平田干层台殿隠林木四面石壁生云烟山僧迎门笑相揖为语祖师存往迹屈指于今八百年己在西来达摩前鹤鸣飞上黄金地锡杖涌起清凉泉境称四絶名天下天台石桥乃其亚干峰不改嵗寒时一水最怜秋月夜半生逰学颇艰辛且向空山老此身也知方丈安禅处解笑东西南北人
　　灵岩次庶子学士韵　　　　陈基
　　岧嶤千仞顶髙阁倚空开竿叟栖禅处吴王避暑来汲清寻角井吊古上琴台回首长洲苑层城拥翠埃
　　灵岩
　　石湖解缆日髙舂同上灵岩最上峰绀阙下临波万顷琴台髙入翠千重客因吊古频登阁僧为迎官误撃钟一碧五湖如镜净扁舟归钓计难从
　　游灵岩三首　　　　　　　周伯琦
　　吴宫花草久为尘千仞空山妩黛颦云阁面湖春渺天池浸石碧粼粼诸侯互胜犹争奕三世如来却现身白社楣间留秀气清游访古及芳辰
　　丹梯百折到松林连抱庭杉嵗月深永巷廊虚曾响屧荒冈台古不闻琴蛾眉倾国悲生乐麈尾空谈后视今山下良田川似剪一区那得老云岑
　　重游己隔十三春纎緑娇黄几度新白发无情添世态青山有约待诗人菜花间麦畦摛锦薜荔萦藤树簇鳞香径斜阳啼杜宇回舟圆月挂城闉
　　灵岩山　　　　　　　　　陈方
　　客吴十五载始上灵岩山入门地如削凭险絶跻攀孰云念乡国不复忧险艰回首楚与越茫茫一气间向来朝防时自谓吞百蛮焉知王气衰空忝禅栖间山川自潇洒木石饶斓斑俛首万里外浩歌风雨还
　　题灵岩寺壁　　　　　　　倪瓒
　　我到灵岩古寺中云烟楼阁郁重重今朝醉到山前石留取纶巾挂偃松
　　游灵岩寺
　　此山胜景赏旧逰今日皆非篮舆林间烟暝烂柯谷口忘归
　　灵岩寺　　　　　　　　　曺祯
　　青山台阁共嵯峨玉辇曽于此地过洗砚池头荒藓合采香径里落花多英豪有恨嗟谁在嵗月无情奈老何欲问防夷旧踪迹天风吹起太湖波
　　又　　　　　　　　　　　王珍
　　谷口遥闻晩寺钟又陪吟侣到山中半空楼阁干峯拥十里藤萝一径通松下白云封丈室竹间流水响连筒笑予好酒非陶令结社何惭覔逺公
　　和况太守登灵岩韵　　　　谈震
　　骑马看山度水涯枫林红叶醉霜华欲穷西子曽游处踏遍苍苔一径斜
　　路转峰回石磴遥花容含露湿宫袍涵空阁畔登临处水色山光景倍饶
　　登髙正值菊花时借榻禅房共鹤栖范蠡不来西子去五湖烟雨望中迷
　　登灵岩寺　　　　　　　　刘珏
　　攀尽藤萝蹑尽云上方才到又斜曛花空越女曾游径草没蕲王旧葬坟往事不须逰客叹名山却与老僧分浩歌归去扶残醉惊起松梢几鹤羣
　　游灵岩遇雨次日至灵岩晴　　沈周
　　己向灵岩雨里行灵岩天肯放新晴却从昨日论今日道是无情还有情花下得追佳酒伴石头多认旧题名人生乐地休轻别况此春明与太平
　　陪计常熟游灵岩
　　伯业消沉突此峰使车登览夕阳中衣沾云气疑身举酒挹湖光觉眼空翠雨屧廊苔匼帀緑隂琴石树玲珑下山更吊蕲王墓十丈穹碑万古忠
　　次韵　　　　　　　　　　计宗道
　　直上灵岩第几峰湖山烟景醉眸中吴王宠幸千金地宫殿嵯峩一炬空古井涌泉甘冷冽方池印月碧玲珑豪华己尽徒兴慨酹此椒浆吊世忠
　　灵岩寺　　　　　　　　　虞谦
　　来访中吴第一峰石林髙耸梵王宫灵岩雨过千山碧香径花飘十里红步转长廊空响屧客来深院喜闻钟抱琴更与凌髙顶回首姑苏夕照中
　　次韵　　　　　　　　　　陈颖
　　石磴穿云入乱峰松隂停骑扣禅宫屧廊芳草人何在香径春风花自红千古琴台空对月六时花雨但闻钟危阑俯瞰平湖近一曲渔歌感慨中
　　灵岩寺　　　　　　　　　徐珵
　　灵岩佳境古禅宫殿塔嵯峨透碧空天际湖山苍雾里林间茅店彩霞中猿哀絶顶琴台月鹤唳西施洞口风昔日香魂何处覔惟存余景见遗踪
　　游灵岩　　　　　　　　　邱霁
　　冲风冒雨费跻攀岂是肩舆爱看山蕲国中兴犹有册宋家南去不知还穹碑剥落烟霏外孤塜荒凉草莽间千古英雄有遗恨九泉羞涩懦夫顔
　　同前　　　　　　　　　　赵同鲁
　　灵岩台殿古离宫今日繁华事不同尝胆计成歌舞散捧心人去绮罗空夕阳荒草幽栖处剰水残山感慨中一段兴亡谁管领野花啼鸟自春风
　　同前　　　　　　　　　　聂大年
　　迢迢曲径接平沙一上香台望眼赊幽磵泉浑初过鹿髙林巢动乱归雅白云洞里神仙境緑树隂中释子家下有田园千万顷穰穰禾黍间桑麻
　　同前　　　　　　　　　　杜庠
　　闲将往事问田夫越国兵戈入战图不待馆娃歌舞散知机范蠡己归湖
　　同前　　　　　　　　　　伊乗
　　未惬登临趣兼怀怅望心洞逰环佩逺寺揜薜萝深吴越有兴废河山自古今松风台上起犹似韵清琴
　　送僧住灵岩　　　　　　　王汝玉
　　百花深处寺犹指旧吴宫事往人何在香消径己空今朝送师去兹地阐宗风别意兼乡思依依云树东
　　送僧瀚海住灵岩寺　　　　张适
　　灵岩古招提飞阁涵太空我昔登其上题诗碧云中琴滋松萝雨衣含涧谷风访古思耿耿感时心冲冲于焉送吾子因之寻旧踪境空乱天花林深响鸣钟车行渡石桥僧候依岩松喜子道门秀应能振禅宗
　　灵岩懐古　　　　　　　　刘缨
　　官身在吿无他事故国佳山得肆游画舸春风开碧水皂舆晴日上丹丘饮能从量縁多病句不惊人亦起羞梦幻世情何足较岭云溪月自悠悠
　　访灵岩住持僧一元　　　　　贺元忠
　　一上灵岩感废兴苍茫云树更含情吴王宫阙空遗址智积禅林却擅名香径有踪疑学步琴台絶响似希声悠悠尘世惊千载得继前修数几僧
　　次韵游灵岩　　　　　　　杨循吉
　　岩阳草木本芳幽更有寒泉相绕流学道岂须劳乞鉴入山何用待封留东峰西岭芒鞋下明月清风挂杖头回首古人皆不见休因越喜为吴羞
　　题灵岩　　　　　　　　　邝璠
　　灵岩突兀碧云横啸倚巅峦百怪惊极目乾坤些子大俯身霄汉一毫轻研池墨洗天潢水琴石弦飞山雨声莫漫乗槎犯牛斗好依红日庇苍生
　　灵岩怀古次刘丈缨韵　　　　孙磐
　　簿书堆里抽身出来侍先生山水游预办尊罍供小宴敬从杖履上髙丘皇图浩荡乾坤古伯业凄凉草树羞入夜遐观更奇絶一轮氷鉴自悠悠
　　灵岩　　　　　　　　　　唐寅
　　山鬼踉跄佛殿荒老僧指防説吴王银瓶物化余石井柿叶秋深满屧廊地下有魂悲药剑草间无处问梅梁伯图零落何须问越国如今也鹿塲
　　经灵岩　　　　　　　　　谢琛
　　灵岩之山揷天起山巅吴宫遗故址琴防石井尚依然不见蕐筵歌皓齿春风夜静松涛鸣步屧犹疑环佩声玉钗斜处干戈伏苎萝之女倾人城江头古庙苍烟里伏剑寃哉子胥死谗言悮国贼忠良当时忍心太宰嚭英雄一去霸业倾卧薪尝胆人成名文台宴罢君王乐长颈乌喙谋臣惊玉顔刍狗真成比载入扁舟泛湖水留得空山夜月明蜀鹃叫碎吴人耳欲将兴废问山灵野草年年春自生吴亡越霸今何在慨我千秋万古情
　　和韵　　　　　　　　　　于范
　　湖畔羣山伏且起突兀髙峰余故址行台有约偶登临小径落花印屐齿吴宫不见山鸟鸣管弦化作风雨声当年尤物贮金屋君王无意在江城相逢犹恐梦寐里愿与蛾眉共生死粉黛丛中伯业消不必借剑斩宰嚭麋鹿游时台己倾馆娃犹存旧日名防稽尘埃亦己久寻常兴废何须惊吴下新醅琥珀比芳草遥映春江水防饮况复尽人豪不学巢由浪洗耳题诗笑我愧山灵负却岩花烂漫生豪吟幸有临川手写尽兴亡万古情
　　灵岩歌　　　　　　　　　　徐缙
　　当昔灵岩繁盛时吴王曽此宴西施西施洞口倾城姿管弦歌舞日相随琴台冉冉烟花满香径纷纷兰蕙滋一朝乐极欻生悲越国兵来那得知台上空怜走麋鹿江头却恨投鸱夷离宫别馆今尘迹露井残碑半湮没梵宇萧条山欲頽见此空为人太息我来日暮松风生独立荒丘山月明不縁兴废重回首秪为英雄一怆神
　　游灵岩歌　　　　　　　　　顾鼎臣
　　铁冠使者江海士及己了公家事地官分司得清暇玉堂散吏亦相值追陪李郭飞仙艗晓泛春防真偶尔姑胥浩荡开天景重湖碧峰七十二浮沉防滟各生态黛髻银盘绘屏几古木幽沉伍相祠寒食何人荐芳芷吴子么麽轻战鬬霸业未成谋士死长城岂待玉顔倾故国波生剑光紫扁舟越蠡戒前辙矫矫冥鸿近烟水英雄得丧两安在俯仰乾坤堪一涕湖山羣木罗紫烟灵岩叠巘开青莲小舆伊轧松林午髙情直拟山之巅山肴蔬笋襍绮食郁金美酒摇舲船哨壶羽箭兼胜赏亦有鳯槽和鹍弦山僧指防因借问馆娃旧迹今茫然琴台草长迷香砌古井苔花浸乳泉银床寳柱归何处屧廊施洞名空传当年粉黛皆尤物就中西子飘云仙怪石如人寂无语曾按琼筵听歌舞美人进酒甘如饴不道降王尝胆苦前山髙台凌杳冥镂金为梁玉为柱朝朝暮暮恣行乐台土未干麋鹿聚兴亡岂独悲吴越秦宫汉苑皆芜没骄淫无度忘殷鉴山河王气终消歇我曹抚此百感生欲劝主人为曲突吁嗟富贵能几何电掣沤消真欻忽共君及时且行乐趂取春光明緑髪林深壑杳不可留落日苍苍灏气浮鸣驺归路非吾愿兴在晴沙双白鸥急流解组何年是掉头不共妻孥谋缥缈峰前聊卜筑清泠渊上重夷犹汗漫寻山遍五岳赤虬黄鹤归沧洲东风吹破眼前梦天际浮云千古愁
　　登灵岩赠住持僧云谷　　　　祝允明
　　寻常一种无心物偏与空门法味俱任尔深藏或呈露本来面目自如如
　　登灵岩　　　　　　　　　林庭防
　　春日肩舆野外行緑云髙下晩禾成愁顔刚为贫民解乡思偏于久客生沙鸟向人如欲语山花过眼不知名我来岂为躭游乐欲采豳风奏舜廷
　　同前　　　　　　　　　　陈璚
　　灵岩千古馆娃宫事往名存感慨中形胜当年风景在繁华瞥眼霸图空春归香径游林鹿月上琴台起寺钟老子酣逰挂冠日一畨闲咏付东风
　　灵岩怀古　　　　　　　　朱兖
　　矗矗湖上峰逺近各含态何必蹑兹岩酸风入人肺金碧想故宫歌舞花丛丛吴王乐极时胥骨流江中越山兵马雄前溪是来处色艳霸气消腹心向谁虑琴台云故散香径春仍荣湖风激洞庭遗恨殊未平谁招麋鹿羣日绕西施洞娟娟井中月照破千秋梦
　　游灵岩　　　　　　　　　髙第
　　灵岩下白日万井动秋风衲子坐烟岛田家収嵗功淡云浮世外清磬落霞中我亦躬耕者萧然野思通
　　灵岩访古　　　　　　　　吴一鹏
　　名山只在郡城西细草青青路不迷访古却寻僧作伴凌空聊借石为梯峰头日漏云初破洞口春归鸟自啼风景撩人杯入手兴豪何惜醉如泥
　　其二
　　絶顶登时暑气无羣山环拱一峰孤驭风彷佛来仙侣入眼分明列画图钜井似潭深贮月逺泾如箭直通湖胜游继此真非易休访留连到日晡
　　灵岩寺　　　　　　　　　陆俸
　　霸主余基礼佛坛愁心落日倚阑干猿啼洞口烟萝暝僧扫堦前木叶干麋鹿自游孤月晓鱼龙欲动五湖寒东风不管兴亡恨吹遍梅花万树攅
　　灵岩寺上方　　　　　　　宋无
　　霸业消沉烟树浓吴王台榭梵王宫屧廊人去土花碧香径僧归秋叶红母射岩风动地蛟精徙穴雾迷空明朝江郭重回首寺在翠微苍霭中
　　涵空阁　　　　　　　　　　髙启
　　滚滚波涛漠漠天曲栏髙栋此山巅置身直在浮云上纵目长过去鸟前数杵秋声荒苑树一防暝色太湖船老僧不识兴亡恨只向游人説往年
　　同前　　　　　　　　　　　陈毓
　　层构峰头切太青凭阑恍若遇仙灵窗开俯挹西湖水檐耸髙悬北斗星足底浮云生冉冉目中飞鸟去冥冥百年尘海须臾事谁得身闲几度登
　　灵岩禅寺永乐中燬治间重建今复燬惟存一殿与塔耳
　　尹山寺东庵　　　　　　　王汝玉
　　地涌琉璃界天开翡翠林那知近湫隘谁意得幽寻日丽花台迥云横巨阙深绀园浮露彩琪树带春隂玉涧珠泉滴丹窻緑嶂临梵王红锦服仙女碧瑶簪金作山龙甲朱为海鸟襟鸣钟惊雉舞讲法引猿吟境静尘难染机深虑不侵愿因清净力从此识真心
　　尹山寺夜咏　　　　　　　杨循吉
　　离城至此二十里翻作迟迟半日行古寺夜投僧尽出空廊独步月初明学披梵策言生涩借浴芳泉体洁清僮仆不谙禅黙相翻怜无侣话覊情
　　尹山精舍　　　　　　　　王宠
　　古殿深岩曲朱门碧水开铃声冲鸟落幢影拂云回院入斜丹槛宾迎滑藓苔东来车马道聊尔涤尘埃崇福教寺在长洲县三十一都尹山故称尹山寺梁天监二年僧左律建国朝洪武初名僧永隆常住此隆乞焚身度天下沙门
　　春日与王卿放舟出陈湖东登大觉寺
　　张适
　　晓日沧江踏钓舟为来林下访汤休松间老鹤同僧立栁外闲蜂趂客游半屋云隂分夜榻一池月色荡春流髙深堂上多清供琴罢香生梦亦幽
　　宿东明禅院　　　　　　　吴寛
　　东明院里曽投宿偶见前题一慨然欹枕乱蛩如昨夜入门髙树却多年季方不与元方在小郎还同大郎贤何处玉笙吹未歇山扉新月照人眠
　　和　　　　　　　　　　　李应祯
　　孤舟出熟秋雨晴如风半日到姚城故人天上新沾禄衲子山中旧识名春日暮云无限思炉薰茗椀有余清一夜寒生眠未穏梦回时聴海潮声
　　大觉禅寺在长洲县二十七都大姚山梁天监间僧道邦建寺有东明禅院最为幽胜
　　宿天宫寺　　　　　　　　陆容
　　闲游三日滞天宫窘步西斋雨又风睡起牀头书帙乱兴来墙角酒瓶空防蒙野色迎寒碧狼籍春痕吊落红别后只应如杜老袈裟棋局念旻公
　　再至和前韵
　　此度停桡入梵宫橘花香里坐薰风闲心颇为江山夺实理元非梦幻空云隠小窻禅榻静日斜深殿佛灯红留题欲和鸿泥句谁复才情似长公
　　天宫教寺在胥山南太湖之滨梁天监三年僧汰云开山唐徳宗时重建宋天圣中重修进士张汴记
　　昭明寺记　　　　　　　　　虞集
　　吴中多古佛寺往往有萧梁遗迹郡城西四十里曰锦峰之昭明寺相传以为昭明太子所建故曰昭明或曰锦峰之山产文石中为用器华采炫烂故有是名或曰其寺中据沃壤羣山如屏如翼去寺皆逺无所障蔽其称昭明之名此殆是也然而不见于郡志岂防昌沙汰之后日就颓废修志时冺没不闻故耶宋嘉泰中里人周氏子为僧住穹窿白马寺曰南公归省其父父曰吾老矣汝毋逺离南乃即昭明故址葺之以居辛苦劝乞周父又以其财力助之己而施与者日至厯数十年法堂僧堂厨库粗备土田稍为人所侵有者以渐来复其子本立实相其事南没立躬任作劳思成南之志益殖美壤作佛殿门庑方丈之室度弟子九人约以次相继嗣主院事至元中执事浸用懈惰遂以中微南公之愿力几息矣一真始出乎其间大有以充辟之山林广袤而林木足用土田易治而供糗有余矣屋宇华丽内固外完其计虑久逺者日以周备矣昔之处此者不知有纪述以待来者是以数起数偾相寻于数百年之间而莫之有定独真公知以此为意亦自其积之不易而成之不可忘也噫为佛者之初固不以植生营业为务然而四方名胜之处或困于主者之不一徒众之集乃至失其所依曾不若世继而守之者之为逺也然而得其人则易以兴不得其人则易以衰物理之实然岂特昭明而己哉然则真公欲为记之也宜矣予之先陇在吴者与其寺相望为邻故不辞而为之书锦峰旧有宋穆亲书赐贵臣之家者今留昭明寺云年月日虞集记怀陈寅山人时居西山昭明寺作　髙启
　　闲看西涧月秋阁与僧开正是相思夜钟声君处来
　　昭明寺　　　　　　　　　　陈基
　　山居有余乐纵游良不孤生多济胜具岂辞足力劬处处青莲座人人僧寳珠雨花无宿蔕玉树尽增株劳生局形迹矫首踟蹰
　　昭明教院在吴县锦峰山相传为昭明太子所建或谓山产文石故名然不可考矣唐防昌中废宋嘉泰中白马寺僧南公重建宋理宗书赐郑起潜锦峰二字藏寺中
　　光福舍利塔记　　　　　　崔
　　式观元始觌风夏巢冬穴之时茹毛饮血之世一寒一暑一隂一阳其道虽分万彚犹浑逮乎伏羲氏之王天下也始画八卦造书契由是文籍生焉然后厯尧舜至周孔由是释像兴焉及乎东被大汉尤加崇饰按牟子云佛生西竺假形王家即其生也又拂衣双树脱迹金沙即其灭也虽然示生灭之相讵加恍惚之道何异经巨海者终年不见其涯测虞渊者毕世不知其底吾以此观之佛理不可尽也若夫舍利者即金人之遗骨坚刚不坏变化自然西天敬之立为塔庙昔育王见而不信吴王修以效防迤南移年代颇久大哉寂灭之理岂一鲁男子能探其蕴乎余素不留心畧为叙事故经云若能起塔供养皆获福田此乃圣教所谈事岂虚谬固知为善者天报以福为非者天报以殃虽则妙难求而实精专可验光福寺者即梁九真太守顾氏之家山也士有恶嫌尘网种植善根遂舍林泉建兹佛刹立寺之始斯其由起焉银阙移来洪波架出碧岫孤耸青天下临胜压洞庭势控吴苑上止斗牛之宿旁连太伯之墟何必鼇负蓬莱龙蟠阆苑歇樵翁于片石卧禅子于幽林草树丽而攅花杉萝深而蔽日长松古栢縁情无尘世之机逺岫平湖举目入画屏之色其僧自相谓曰此之灵境爰有上方可以建立亭台而庄严塔庙既而不日不月其功就焉斯塔也梁大同之中建矣唐防昌之末燬焉兴废之由是其一也然则基址虽在而乃烟萝以荒于时咸通中兴天子明睿四方清平野人入朝贤士出世维我吴郡之兴一也鸾鳯异态龙虎殊姿啸傲谁同孤髙自得雪霜徒侵碧松色尘埃难染白璧光严陵卧时国乏贤良郑均升时位齐卿相鱼肠之剑利断鲸鲲龙颔之珠光浮日月烧金屑玉间邀蓬岛之仙钓月歌风隠笑武陵之客公不惟优游儒籍兼亦探奥释门故儒则素王间生于释乃金人谪下则知人情难及智用全殊每登山而踟蹰因惊塔之荒毁是斯塔之将兴一也方景运中天圣徳遐被慈心博施行是日之尧风征当时之汉梦于是三寳起迹十方归心布金秪园图像花界今者又澄清域外镜朗天衢金柯开鼇背之花寳位干银河之浪玉潢丹甑坐分瑞应之符樵子渔翁眠唱太平之曲乃遇我公道穷生灭心达苦空信尘刼之迷途悟法门之了性追吾家之旧迹再葺莲花防吾佛之真身重修寳塔然后増基表刹薙草开林剪荆棘而云平列松杉而洞出时维三月节属九春莺吟风而千般草垂岩而万种建金棺而心动罗寳盖而云隂缁徒共瞻士籍咸悦芙蓉座上飘三界之异香薝萄花园沛诸天之法雨是时也祥云结防氛氲于行道之坛慧日澄华照耀于燃灯之位公乃覩相生善至诚感神遂发善心爰命工者于是依凭气象结构规模初标覆篑之踪渐着凌云之势亦有飞阁周绕回廊接连石工呈奇巧之才梓匠设雕镂之妙壮观而龙蹲虎踞巍峩而仙掌莲峰丹柱屹而星攅雕梁赩而虹指揜映而如蜃吐崚嶒而欲鹏飞不逾一年工筑就毕斯状也险体千仭髙标七层凝然中峙又若神助上穿霄汉下压云根岂剑阁之能齐比炉峰而尚峻鹤归天而一驻云収霁而半开发郢客之诗情壮吴宫之地势金轮缥缈亚日月以髙明雁像参差拂虹蜺而若动伟哉塔之美也其功杳莫继焉至若游人访景淑女寻春入幽径而攀萝步晴厓而拾翠巢鸟映叶岚烟惹衣苔铺石而霞斑花映峰而绮合髙瞻阛阓千家之台榭文迥瞰林峦四面之波涛练色尔乃金飚届节玉露催寒何用悲秋正堪凭槛天朗而云霞弄锦风髙而松篠张琴蒹葭之浦上渔歌蒲蓼之汀边雁影叠浪裁古人之素羣山鬬少妇之眉开谢客之愁襟抒休公之佳咏松间踈韵伴髙鸟而飞来湖上轻烟映孤防而掠去斯景也非公不能领矣斯塔也非公不能剏焉时有住持僧道居文瓒崇建寺皆以髙空皎月深谷奇松挂衣锡而云闲卧烟霞而鹤瘦真宗真理金言积于情田无垢无尘玉莲生于净土且鄙人识比求剑材非利锥焚香敢惮其冥捜扪烛常惭于未达辛苦十载每思蚊梦之征抟跃九衢颇有龙门之志曾劳闭戸何啻仲舒之三年谁念无家更甚相如之四壁惟公不捐质微词陋命作斯文操觚长吟永日忘辍何以着公之美大播芳风词曰
　　皇唐之世运启千秋产公之才当代风流荆聂之气金张之俦但乐风月不干王侯英明少年卓荦公子傲贵防荣时人鹗视洞天常开春风不起金谷看花玉堂携妓南山积石北溟扬波纪公之徳未足为多年月日唐崔鹏记
　　光福寺在吴县邓尉山峰上梁大同间建寺有舍利塔
　　奉慈庵　　　　　　　　　吴寛
　　野寺堪逃暑登登逺扣关林深长碍树路转又逢山石鉢分中饭云房借半间玉茶花落尽坐抚不知还奉慈庵在墓山麓宋靖国元年僧明昕建
　　赋得寒山寺送别　　　　　髙启
　　枫桥西望碧山微寺对寒江独揜扉船里钟声催客起塔中灯照逺僧归渔村寂寂孤烟近官路萧萧众叶稀须记姑苏城外酒乌啼时节送君违
　　寒山寺　　　　　　　　　胡缵宗
　　牢落寒山寺钟声自往年海风临客枕江火傍渔船不听禅心寂偏闻旅思悬谁家管弦急欢笑玉楼边
　　送僧道性往寒山寺　　　　刘溥
　　寒山寺近阖闾城老衲分灯向此行地接枫桥江市逺林开松殿野云平身经暮雨三衣重影度秋湖一鉢轻后夜相思何处是满天霜月更钟声
　　陪元侍御游支硎寺　　　　刘长卿
　　支公去己久寂寞龙华防古木闭空山苍然暮相对林峦非一状水石有余态密竹藏晦明羣峰争向背峰峰对落日步步余青霭香气空翠中猿声暮云外留连南台客想像西方内因逐溪水还观心两无碍
　　宿支硎山房　　　　　　　僧皎然
　　上方精舍逺共宿白云端寂寞千峰夜萧条万木寒山光露下见松色月中看却与西林别归心即欲阑
　　支公诗
　　支公养马复养鹤率性无机多脱畧天生支公与凡异凡情不到支公地得道由来天上仙为僧却下人间寺道家诸子论自然此公惟许逍遥萹山隂诗友喧四座佳句纵横不废禅
　　赠支硎山南僧　　　　　皮日休
　　云侵坏衲重偎肩不下南峰不计年池里羣鱼曾受戒林间孤鹤欲叅禅鸡头竹上开危径鸭脚花中擿废泉无限吴都堪赏事何如来此看僧眠
　　和韵　　　　　　　　　　陆防
　　眉毫霜细欲垂肩自说初栖海岳年万壑烟霞秋后到一林风雨夜深禅时翻贝叶添新藏闲揷松枝防小泉好是清冬无外事匡牀斋罢向阳眠
　　平云阁　　　　　　　　　范成大
　　背倚天峰涌化宫横空阁道卧双虹火云六月应奇絶青琐玲珑八面风
　　铁杖【攴道林遗物】
　　八环流韵寳枝鸣古铁无花紫翠明莫遣闲人容易振泉飞石落鬼神惊
　　金沙【沙中麸金色取炼多不成】
　　庄严福地守灵仙不为人间计子钱一掬斓斒光照眼路旁馋枉流涎
　　游南峰寺有支遁放鹤亭　　髙启
　　每向人间望碧峰石门今得问幽踪路縁风磴泠泠策寺隔烟萝杳杳钟窻下鸟来多堕果亭前鹤去只髙松一龛愿借依香火莫道诗人非戴颙
　　支硎山十三咏　　　　　　姚广孝
　　支硎山
　　南峰一何髙东峰一何壮惟有定余僧时来泉石上
　　报恩寺
　　旧寺烟霞里经营东晋时支郎今不见令我起遐思
　　南池
　　秋深水更清游鳞手可摝后来观咏人谁能继皮陆
　　石室
　　窈窈环苍石隂隂覆白云夜深僧入定钟磬寂无声
　　八隅泉池
　　风回波不动叶落树无声却怜清彻底有谁来濯缨
　　寒泉
　　涓涓石上流和云白于汞闲来试一勺令人毛骨竦
　　石门
　　晓际神龙出宵分猛虎冲白云开复闭苍藓剥还封
　　马迹石
　　堪笑支道林爱马却成癖飞走石苔间干年尚留迹
　　南峰
　　竦立去城遥岚霏近午消奇形常照日雄势独凌霄
　　待月岭
　　盘盘去谷逺矗矗出林危过樵常待月不管到家迟
　　碧琳泉
　　壁间玛瑙红涧底琅玕碧童子为煎茶山瓢汲还涤
　　放鹤亭
　　隠隠岩髙处空亭杳霭间神僧去不返空望鹤飞还
　　牛头峰
　　羣山不同髙一峰岚翠沍缥缈白云间惟见牛头露
　　支硎山十二咏　　　　　　谢缙
　　楞伽院
　　楞伽开静域闻自道林兴山水清佳处由来半属僧
　　南池
　　平池澄晓鉴虚阁涵秋月时有炼形人闲来照须发
　　石室
　　寒逼禅僧定凉醒醉客眠戸枢从不螙嵗月任推迁
　　八隅泉池
　　凿石破苍苔青天地底来夜深寒月映疑是晓奁开
　　石门
　　峭壁拥双扉亭亭来翠微山灵虽解説不禁白云飞
　　寒泉
　　空壑积隂晦层厓沍氷雪下有清冷泉终年流不歇
　　马迹石
　　追风蹄似铁留迹向山深神力犹呵防苔痕不敢侵
　　南峰
　　月出众山窅月落众山黑朝来卷幔看气势凌秋色
　　待月岭
　　诗人一壶酒待月升东岭松壑起涛声山风吹月影
　　碧琳泉
　　涓涓清涧中长洗山僧鉢还将鉢盛去防向玻璃滑
　　放鹤亭
　　久养笼中鹤如何却放归不知初放日曾别主人非
　　牛头峯
　　头角昂藏出经春卧夕曛无人来问喘嘘气自成云
　　同前　　　　　　　　　　沈大本
　　楞伽院
　　林中禅寂地古木丛青霭当年结屋人惆怅今何在
　　南池
　　丙穴暗泉通清漪浸碧空白莲秋未老鱼戏叶西东
　　石室
　　凿石容趺坐还将石作牀山中当夏日此处独清凉
　　八隅泉池
　　不作方圆甃池形似塔形云光来复去孤影湛渟渟
　　石门
　　设户防来往两厓相对青山僧无一物入夜不须扃
　　寒泉
　　饮来如雪味入口带天香流出空山去能令大地凉
　　马迹石
　　支公有骏马已骋千里道留迹在空山犹恋山中草
　　南峰
　　回峰带秋色苍翠耸晴昊涧底有寒梅年年看花早
　　待月岭
　　入谷路己昏逺寺钟声歇烟中人语喧归樵待明月
　　碧琳泉
　　泉流苔石下潆渟映空碧上有踈篁枝苍苍同一色
　　放鹤亭
　　放鹤人何在孤亭横翠微客来亭上坐惟见白云飞
　　牛头峰
　　懒随年共化独坐空山里时有牧童来长鞭驱不起
　　初春山居还城却寄支硎僧院一律
　　扬循吉
　　好山不着诗人句辜负浮岚翠满空梅子蜕花春事半雨声追冷昨宵中来寻茗椀梯幽阁却上篮舆别逺公白发渐添身老大何缘追兴逐东风








　　吴都文粹续集巻三十二
　　钦定四库全书
　　吴都文粹续集巻三十三　　明　钱谷　撰寺院
　　天平山白云禅寺重兴碑　　姚广孝
　　天下佳山水固有矣必遇乎名公伟人以发其迹然后境益胜而名乃着也兴壊理乱措诸事业必赖乎才能智谋有足为者然后见其成效也山水虽佳防名公伟人以发其迹则境之芜没而名之昧昧者葢多矣兴壊理乱防才能智谋有足为者必不能见其效也非惟不能见其效而反致于颠覆陨坠者往往亦多矣故山水事业显隠成壊在乎其人若汲汲欲得其人而人卒不可必得或数千百年之间不求而自得者何也葢物之显隠成壊关乎气运属乎时縁而致然尔岂在有意而为之者哉天平山白云禅寺剏于唐宝厯间至宋天圣宝谛大师来是山见寺之基构狭陋不足容广众始开拓其塲地以成大刹庆厯中文正范公爱其泉石清丽林园茂宻故奏请为香火院忠宣公继父之志遴主法席者谋诸苏长公子瞻遂延致逺録公始革律为禅矣寺之住持非有徳有言者不足以当之故厯代皆名沙门也元末丙午天兵临吴城寺燬于燹罄无所有但荒烟茂草鞠为狐虺之囿矣洪武七年复庵圭禅师来领是寺复庵乃先住持士瞻公之大弟子也其戒行兼优操略并善故寺众与文正公子孙谋曰起寺之废者非复庵不可也于是相率耆彦礼请主之虽寺恒产而赋役甚剧复庵夙夜酬应弗有劳苦况东序比邱智在左右羽翼支费撙羡以兴厥功故大雄之殿方丈之室说法之堂栖禅之所山门廊庑库庾庖湢钟鱼鼔板之设熏炬华之供廿年之间无不备具而未尝持一疏干一人怳然成此大业若地设天造可谓能事毕矣噫天平泉石之清丽甲于中吴文正公为之主维故境益竒而名益振寺极其废得复庵为之中兴而有以见其成效也以斯论之山水虽佳不遇乎名公伟人则境湮而名替兴壊理乱不赖乎才能智谋有足为者必不能见其成效也审矣今复庵之中兴是寺虽经营措集弥嵗不宁略不见其艰难困苦之状可谓才能智谋有足为者矣今年秋以书来北平求予述之以示其后予吴人也天平乃熟游之地复庵与予友颇切知寺之兴废惟详故弗让而为之书乃复系之以诗曰
　　天平之高冠于吴山林木茂蒨云泉潺湲岩岩龙门是为关雄虓既伏猿宁攀胜妙境界佛刹是宜乃创于唐寳谛载治堂构靓深缁徒皈依伟乎范公朝请主维敬延紫石始习禅仪境益其胜名益其彰靡有硕徳莫据猊牀歴代继席皆非寻常人境俱絶可抗大方越嵗丙午天兵临吴歘罹郁攸百燬一无锦绣园林化为邱墟有来游者无不长吁复庵振起効其才能不廿年间众废具兴比邱智在乃同厥心左右赞襄其力孔任栋宇蔚如丹碧烂然有物毕备一如其先济济真侣安居弥坚寅夕禅修天子万年
　　游天平白云禅寺　　　　　钱藻
　　小港通行三十里乱花深浅到山西谁知絶径无闲地还有幽人向此栖檐上泉声龙虎动堦前林影日星低高僧不放白云出欲构岩峦与阁齐
　　再游天平有懐旧事呈夀老　范成大
　　访旧光隂二十年残僧相对两依然木兰已老无花发石竹依前有麝眠万户直须龟手药一龛何用买山钱从今半坐须分我共说昏昏一觉禅
　　题天平寺　　　　　　　　袁桷
　　青鞋高挂天平壁遥指云门三两峰禅榻已容黄叶覆诗瓢从把緑苔封晓风残月千村艣细雨踈烟隔水舂我向京师宜老矣吴山清浅越山浓
　　同前　　　　　　　　　　倪瓒
　　龙门秋月影茶室白云泉不与世人赏瑶草自年年复有天池水松风舞沦涟何当蹑飞鳬一采池中莲
　　送圭复庵还天平寺　　　　释来复
　　白云泉上逺公庵我首栖禅借一龛夜壑松涛寒作雨春林花雾湿浮岚龙门客赋诗成轴虎阜僧来颂有函楚些难回南麓定蒲圑诗与话同参
　　江左多年不得书范公祠下往来踈义田无恙征科后梵刹重新刦烧余火拥芋炉寒榻静水添莲漏夜堂虚袈裟曾习西方观几听晨斋报木鱼
　　天平谒范祠　　　　　　　陈基
　　古木苍藤开寺门清泉白石驻华轩丹青不改天平庙阀阅犹知庆厯尊四面峰峦旗鼓列一村桑柘子孙蕃皇皇冠冕余生气再拜令人媿后昆
　　登天平山访圭禅师　　　　姚广孝
　　逺归吴下寺重上白云泉胜地游非偶名山到是縁僧行晴雪里虎啸夕阳邉开士情何厚茶余话昔年
　　夏日游白云寺二十韵
　　地灵山胜絶触热试幽探斗近龙门险岩深虎穴嵌崕悬藤络石波静竹林潭谷响风前涧峦光雨后岚松骞华葢丽泉出白云甘夏实知青李冬枯识老柟蟒窥嵁匿鼆鹯搏草栖防操径猱行疾遮途蚁战酣岫伸眉细细苔布髪毶沼旭疑盘沐湖天讶镜含归樵仍佩斧游子每停骖一涧分高下双峰自北南煌煌忠烈庙寂寂逺公庵桂聚香为室萝萦翠作龛函文殊贝叶遮萼异优昙刹影晴标逺钟声夕度韽东西廊两两前后众三三法自斋余说禅从浴罢参厯竒宁有倦玩胜已成躭便欲携瓶锡相依讵不堪
　　春日过天平舆上口占
　　乐游那厌去程賖稳稳篮舆胜小车烟栁青邉疑野店露桃红处是山家涧分燕尾泉来细岭转羊肠路入斜趣既有余吟亦就此行应不负韶华
　　次韵答天平复庵师二首
　　清晨荷笠出江城乗兴来参肯待晴云起东山藏刹影水流西涧带钟声茶烧活火尝新味诗寄长牋写旧情便欲泉头分半榻相依谈笑尽余生
　　独客燕山近蓟邱随身瓶锡数年留昨朝过鲁非无乐今日还吴却有愁屋老郊园蛙产灶寒风雨鼠侵裘故交犹得师存爱握手欢呼慰白头
　　寄天平复庵
　　不到天平二十秋老禅宜是雪盈头白云泉上青松下惆怅年来几梦逰
　　题天平夀老方丈　　　　　范成大
　　二十三年再入山此山于我有前縁时人不用怜衰病天与丹房一线泉
　　送夀老往云间行化
　　天平船子过华亭舍卫城中次第行留取鉢盂归院洗东岩新出一泉清
　　天平寺　　　　　　　　　蔡羽
　　石壁如仙掌行人轻路长千重翠峦秀百畆緑隂凉紫磴连瑶阙青岑控石梁白云泉味冽得共逺公尝自吴门至天平白云泉晩兴　　皇甫涍
　　钟声缅回防秀色余西岑防径不知处白云长自深松窗散花雨溪牖揺峰隂独夜泉亭月寥寥期此心白云泉寺在天平山一名天平寺唐宝厯二年僧永安建名白云庵以山有白云泉也宋庆厯间范仲淹以先墓所在奏为功徳寺因赐今额元末燬国朝洪武初僧复庵重建
　　秋日重逰穹窿山海云精舍　　姚广孝
　　昔年曾驻锡此地喜重逰树影兼云合蝉声带雨収涧循松下砌峰绕竹邉楼到后嗟难偶吟踪去复留
　　其二
　　厯厯青山里层崕倚曲房竹云时驻影桂露夕圑香未暮先垂暝方秋已荐凉莫言今索寞自可胜他乡
　　其三
　　岩栖还傍隖复岭自层层叩户频来佃寻蹊每到僧苔深终隠甃树老尚悬藤但可行吟处题诗记我曾
　　其四
　　林屋藏深宻盘盘石径斜过樵惊睡犬回牧乱鸣鸦垣碧萝藏叶篱红槿缀花到时须放浪莫问是他家
　　其五
　　迢递青村外﨑岖紫逻间过林才见日到渡不逢山一室依岩险双扉傍竹闲曾防云际鹤向暮独飞还
　　其六
　　胜处初逰日长疑别有天楼开扉纳月庖接笕通泉钟散羣峰外禽回双树邉也知宜眺望不独可安禅
　　其七
　　地逺尘难到人家半隔溪放禅还磬起晓却凭鸡云度随山窈泉行趂涧低披丛寻藓壁更为刻新题
　　其八
　　积雨秋初霁林园藓防扉葵妍花愈盛橘病实还稀径露香沾屐岚烟翠上衣山翁能引客徐步向斜晖
　　其九
　　一径通林远时闻长者来水光揺定室松影落香台楥为防彪设轩因放鹤开若将吟适兴满眼是诗材
　　其十
　　山人无所事沿堵只栽松黄叶深深屋青烟逺逺峰苔蹊屯鸟迹石厂宿云踪留客同迂步乘昏欲听钟
　　访道衍上人时寓海云　　　　张羽
　　寻僧自补屐古寺夏云中听鸟明闻性防花悟色空风传烟磬逺竹引野泉通便欲捐尘累香灯事逺公
　　宿海云上人房　　　　　　韩奕
　　古刹松间寺闲防梦里身雨声留杖履香气暖牀茵僧话禅心静交情道谊真老来偏好佛从此往来频
　　留海云庵
　　年老人间事不求每从方外乐清游云深古寺疑无暑雨足山田望有秋嘉木千章当径合悬泉十丈下溪流也知賔主相忘乆竹杖篮舆任去留
　　频年度夏此僧房眠食清便礼数忘盘出杨梅堪荐酒瓶添薝卜罢薰香满堦松影斋钟午绕榻泉声客枕凉况有诸生皆向学时时列坐论文章
　　寄海云僧
　　香暗灯明佛殿深梵筵僧散夜沉沉庭梅影转经窗月谁伴高人拥被吟
　　庭雪初消蕙艸香日晴便觉有春光老来事事心皆懒独有登山兴未忘
　　海云院观连理山茶　　　　　吴寛
　　奉慈山茶好标格花开如杯呈玉色海云山茶更竒絶竒处不论红与白两株并植东轩前翠叶如屏遮几席枝柯一一相交加为是同根忍分拆初疑一人独叉手忽作两人仍促膝少焉掉臂才跬步又独控拳当肘腋碧玉磨沙成玦环青丝绹索分徽纆我来庭除稍摩挲引此青蛇受毒螫试量旁榦得三围每扫落花凡一石风霜饱厯三百年未识何人手中植寻常绕树多诗客阶下莓苔留古迹河中曾辱昌黎文西蜀休夸孔明柏世间大树尽有之似此山茶何处得
　　前题次匏翁韵　　　　　　伊乘
　　匏翁诗存古风格譬则毛施真国色涤除烟粉市门妆绰约肌肤天下白海云禅院赋山茶文采风流倾合席两间淑气逄交畅殊本连柯岂轻拆迩来谁遣异荣悴坐减赏心空抱膝常侍貂珰耀左耳诗老偏枯伤右腋扬眉意气彯华缨垂首幽忧系缧纆修容想为过客妍解腕疑逢毒蛇螫分留物色供品题且免随纲入花石百年存殁感交情满纸纵横遗墨迹灵山黄面忆曾拈净土缁衣旧烦植地脉潜通上世茔古形作配前朝柏从知物理有兴衰休徇人情量失得
　　海云寺　　　　　　　　　王宠
　　名山时访旧絶壑爱观泉径隠千重竹林窥一带天疎花迟发幽鸟好音传悟得无生乐行藏不离禅暮春过海云寺写竹石古槎　　倪瓒
　　春尽湖濵偶独来高僧煑茗得谈谐鸟啼花落忽如梦水影苔文浑上堦空咏逺逰悲世俗聊将旷望遣情懐竹林生笋还相别人事睽离亦易乖
　　海云寺在吴县穹窿山北麓宋熈宁间僧性海建姚广孝为僧时常住此内有连理山茶
　　尧峰山佛殿记　　　　　　王鏊
　　吴横山之西南有峰名尧莫知其所始或曰尧时民于此避水也【苏子美诗西南登尧峰俗云尧所基洪水不能没上有万众栖】唐末慧禅师者始建精舎曰免水院宋改曰寿圣寺有宝云禅师继居之防学去来恒数百人元涉国初久茀不治治初有云谷禅师讳茝始谋居之与其徒文通披丛剔荟支倾葺颓嵗余人渐知之云谷轨行峻特通亦戒律清修逺近参谒者日众始相与立山门缭以石垣观音龙王之殿宝云碧玉之沼东斋西隠以次修复而大雄殿费钜未遽议也乆之云谷示寂通矢卒先志乞诸檀越一时钜公名士亦多礼焉于是富者施财贫者施力豫章瓴甓无胫而自至不召而云集大雄之殿倐还旧观矣初予自内阁告归间一造焉峭壁梯空侧足而上及至其颠旷然平夷林壑岩洞之萦纡池沼泉石之秀丽却而望之则太湖万顷浩荡在前而吴兴云间诸峯亦隠隠可见信地之高且胜者也则洪荒之世民聚居以免懐襄之患亦或然欤地虽胜而其芜也乆得人焉居之则芜者治颓者起事之兴废其不在人乎今天下之事废而不举者亦多矣彼独何修有若易易然者乎予诚嘉焉为记其事嵌诸壁
　　尧峰寺　　　　　　　　　高启
　　尧帝何年到名犹在此峰岩留千尺井寺发两时钟僧出因寻菌人来为防松白云深洞里闻有聴经龙
　　同前　　　　　　　　　　周南老
　　横山耸别峰仰陟高岧尧佛宫古唐宇照耀山之椒老松偃翠葢涧壑回鲜飚沼澄碧玉莹龙归白云飘开轩面平湖清辉日可招寻僧特相问峯名何以尧
　　题尧峰寺茝公山房　　　　　伊乘
　　我生素有烟霞癖笋舆清暇穷幽僻隔岭犹闻钟磬音荒苔似断渔樵迹山居老宿霜满髯蒲圑遮眼防楞严神龙聴讲出深洞野鹿啣花常近檐人烟旷絶非凡境石湖倒落晴天影千年文字留断碑百尺辘轳牵古井小童座上送茶瓯软语接耳炉熏浮羮藜饭糗度晨夕草生木落为春秋幻相偶然分主客姓名免使磨厓刻来朝回首白云深半空飞鸟青山色
　　宿尧峰寺　　　　　　　　王鏊
　　尧峰自在诸天上半醉来登不用扶思入湖天同浩荡望穷云树转糢糊五更客梦侵云冷一片禅心对月孤自是世縁犹未了几时同此结跏趺
　　尧峰寺在横山即唐之免水院
　　暑中迁寓甫里精舍　　　　　栁贯
　　城隅亦有果园坊容得幽人借草堂何必渔樵之笠泽故多水石近沧浪过桥稍接鱼虾市泛艇遥连雁鹜乡秋雨几时能破块夜灯休负读书牀
　　夜投白莲寺　　　　　　　徐贲
　　饮别东家叟行投西寺僧无风收阁慢有月罢廊灯竹夜声偏集池寒色似凝无端值诗景清兴觉逾增白莲讲寺在长洲县二十都甫里即陆防别业祠堂在焉宋熙宁六年僧惟吉建
　　觉海庵　　　　　　　　　徐有贞
　　游兴殊未尽强君还共行登山身特健防竹眼偏明醉觉人寰小闲知世事轻芳时莫辜负难得是升平
　　宿觉海庵　　　　　　　　沈周
　　幽居嫌未邃窈窕借云重地湿千茎菌门隂十个松古厨寒食饭虚谷夜分钟起坐月当午推窓见碧峰
　　早起
　　茒峰旧到今又宿一夜顿忘行力劳隔桥虎迹林雨过聒枕鸟声山日高自知狂客兴不浅岂是老禅吾爱逃悠悠竹阁盥潄际恰有防风吹鬓毛
　　下莲峰寻山登觉海　　　　皇甫涍
　　莲峰攀陟罢独下虎溪湄钟动闲云外春浓落日时去携泉竹净行厯石苔滋更践无人境烟霞与兴随觉海庵在贺九岭之东元至元间僧志仁建
　　过碛砂寺　　　　　　　　吴寛
　　日斜湖上过野寺倦登临老树风声合頽垣雨迹深蛟龙潜近浦鸟雀避丛林不见筠溪叟诗禅乆絶音
　　同前　　　　　　　　　　沈周
　　双幢落日倚渔汀北下孤舟此暂停野客偶惊云外犬老僧随揜石邉经沙洲古树藤萝紫大殿遗基荠麦青今夜试留湖上枕疎钟高浪不堪聴
　　碛砂禅寺旧名延圣禅院在长洲县二十六都陈湖北宋乾道间僧道原建元僧圆至记寺有大藏经坊僧云鸟雀不入坊中元时诗僧天隠自江右来居此号筠溪有诗集
　　接待寺八咏　　　　　　　　姚广孝音堂
　　道本静中心秋潭皎月沉无言得真趣何用覔音
　　含晖楼
　　楼高逼层云遥瞰东湖境香断客不来斜阳半帘影
　　挹清阁
　　虚阁映涟漪禅龛隔蕙帷夜寒深雪里正是挹清时
　　止息斋
　　悟得西来意高斋闭止息欲语众人知流云去无迹
　　云深处
　　霭霭复晨昏不断生欲寻支遁宅须待有钟声
　　一掬轩
　　蕉叶度窗隂池春緑涨深谁将一掬水大地作甘霖
　　松花室
　　翠云压真松凉影涵花埒昼静鸟声幽风窗堕晴雪
　　聴闻室
　　谁读贝多文疎帘卷夕曛来聼无碍理江上冷秋云接待教寺在娄门外寺有八景永乐初姚广孝留题宣徳中燬重修
　　游金碧山记　　　　　　　皇甫信
　　吴多佳山水莫不可逰观子生于其间未能尽识未尝不以为恨嵗丙戌三月十日与友人陆君仪吉贺君泽民王君济之辈逰于西山诸君各乘小肩舆入天平予与泽民济之漫步仅一里有寺曰普贤寺之后有山曰金碧崇岩危岑耸挿云雾飞泉瀑布清映珠璧回峰盘纡花木秀丽意者非人间世耶其有神仙辈寓其间也于是入深林渡曲涧穷高而止濯缨溪流箕踞遐睇则与吴之山川厯厯如在足膝而轻云防霭缀青袭翠眇接逺近四望如一而不觉恍然遗去尘氛飘飘然意吾三人者非所谓仙者耶已而日色莽苍林防交宻归鸟飞止鸣声无人于是喜而饮饮而醉醉而卧卧而忘其归也既去仪吉与诸君始自天平还酒罄肴絶力既疲矣谓泽民曰舍车而徒亦有得乎泽民笑曰将舆不若步逺不若近矣乎诸君以为恨夫事有偶得而时有适逢例而广之人生行止动静固不异是欤遂书之以为记
　　普贤教寺在天平山之东牛头峰隖内宋景定间僧智赟建顔汝勲记国朝永乐十三年僧可立昙萼重建
　　阳山大石云泉庵记　　　　吴寛
　　吴城西山连延不絶曰阳山山稍北雄伟特甚其隂石巉然起如人负竒骨而伛者当嵚崟磥硊间有僧居焉名曰云泉庵成化间予与太仆少卿李贞伯吴兴张子静松陵史明古往逰自许市北转入小溪舍舟从平田行仰见石势欲堕举足甚恐入门竹树幽茂薜荔满墙僧縁崕架木有小屋在石下益竒客喜而就宿聨为长句明日太仆大书屋壁复题名石上而去后二十年予再还吴中则太仆以下相继而逝自叹不能独逰而徒得沈启南所作钜图时取而玩之耳一日有僧来谒问其名曰智韬则庵之主人也曰山居辱公题咏后逰者接踵而至大石庵之名暴着于世此皆诗人和篇也予既为书其末智韬复请曰庵未有为记者更乞为书之葢山之有庵相传为宋珍防禅师所创其扁则银青光禄大夫齐国公徳刚所题然莫能攷其为何人也石之大且竒者剒列不一当时与客议此可亭此可堂且轩者尚多今嵗久其地如梦中事不能了了况余且老未知他日归休再能逰否所幸主僧有开拓志来逰者或能成之当再为书之刻厓石上通议大夫吏部左侍郎前詹事府少詹事兼翰林院学士専知制诰长洲吴寛譔
　　吴兴张君渊松陵史君鉴长洲李君甡颍川陈君瑄同观阳山大石聨句　　吴寛
　　岩岩者大石【甡】竒观人所诵遐想十载余【寛】来逰五人共舍舟始登陆【渊】杖防不持鞚是时日当夕【鉴】兹山气逾滃入门信突兀【甡】拾级骇空洞落星何破碎【寛】灵鹫宜伯仲仰观神欲飞【渊】俯瞰心屡恐鳞皴苔藓剥骨立氷雪冻【鉴】神驱道防诃【甡】鬼劈纹错综尊严凛君临【寛】张拱俨賔送环列尽儿孙【渊】拥防等仆从欲假愚公移【鉴】谅匪雍伯种卧鼓慨桴亡【甡】对臼怯杵重猊吻呀未収【寛】龙鬛怒难控凝血宜痛鞭【渊】立肺讵寃讼上漏还启窗【鉴】中通自成衖大惟补天功小可砭肌用分矢肃慎来【甡】浮磬泗濵贡【渊】亷利并攅剑兀臬侧倚瓮峄山辱嬴秦【寛】艮岳遗汴宋节彼民具瞻【渊】壮哉客难奉【鉴】落照红抹赭归云白流汞僧讲防头譍【甡】将射没羽中尘縁契三生【寛】阵图懐七纵【渊】在悬太师击攻玉诗人讽仙煑充腹饥【鉴】俗搘免腰痛瑶琨产惟扬【寛】琅玕出乃雍高题少室名【甡】怪作东坡供半空见玉蝙千仞附青鳯【渊】栖禅余百年问僧仅三众凭虚回曲阑【寛】架壑出飞栋竹幽补堂坳【鉴】树古嵌崕缝窦黑炊烟熏【甡】坎平钟乳拥盘盘栈道危【寛】防防水泉动【渊】登顿足力疲眺望眼界空【鉴】松雪发欲濡潭月手可弄【寛】穷攀任生皲【甡】醉吟防带齆列坐对弯跧【渊】大呼应锽防嗜癖牛李愚【鉴】诗战邹鲁哄拜竒得颠名忧坠成噩梦试与叩山灵傥售捐薄俸【甡】
　　与唐子畏逰阳山大石聨句　　王鏊
　　峻极惟崧高尝闻吉甫诵【寅】石今者何为势若与之共偶来试春衣蹔尔解尘鞚【鏊】登原路屡回入门树争滃【寅】叠处譬为山呀然忽成洞【鏊】横陈类涅槃分峙俨翁仲【寅】啾啾猿度悲跕跕鸟飞恐【鏊】跃冶祥金流摧锋圣铁冻【寅】化工孰燃炉气机潜理综【鏊】一整还一欹谁迎复谁送【寅】阳山划中开虎阜凛旁从【鏊】灵壁岂同侪岐阳真异种【寅】仰窥天阙低侧压坤维重【鏊】蹲猊怒将齧奔马猛难控【寅】有并若肩随或分如鬬讼【鏊】龙象整法筵鼪鼯失家衖【寅】凿须神禹功炼待娲皇用岩岩揖孟轲侃侃立子贡洲邉楼碎槌江上城卧瓮【鏊】凭焉或言晋砰尔倏陨宋【寅】五丁安能驱百神互相奉【鏊】负戴赖鲲鲸防化谢铅汞【寅】支倾力巳疲任大材堪中【鏊】攫拏鬼亦惊秀杰天所纵【寅】好事来重寻佳句时一讽【鏊】宁能辞脚茧且得愈头痛【寅】秦禅偶遗吴汉封当始雍【鏊】扛非九鼎雄富比八珍供【鏊】咄叱起老羝搏拊来仪鳯【寅】太湖隠见防逺山朝揖众【鏊】沉船露危樯败屋横折栋【寅】苔古积成衣藤枯倒穿缝【鏊】赑屭下倒悬嵌空旁或拥【寅】凌兢步难移瑟缩心屡动【鏊】幔亭危冠颠梵宇巧补空【寅】举酒
　　欲浩歌援琴时一弄【鏊阙】　　　　　　　　　云生殿阁浮风发钟磬防【寅】上帝阙九重下界市一哄【鏊】目中无全吴胸次有云梦【寅】便当结幽庐采撷当月俸【鏊】次匏庵阳山大石聫句韵　　　杨循吉
　　巍乎此阳山有石怪可诵形将水怪截势与莲花共仰观一何髙轻陟不可鞚鸟飞必回翔云出自腾滃孤圆外成峤空朗中含洞痩如辟谷良清若食蚓仲深思殆天设乍至令人恐浓萝谁作隂寒泉滴为冻戴庵亦颠危携觞更反综耳脇忽骈攅勒拳时独送巍巍上少林森森下多从荒崕始谁开倒树谅非种在兹三吴间当以九鼎重崇岩借冠冕卑峦听提控劳呼猿固匿被压松堪讼曲躬始得门侧身还入衖拂苔劣容眠收乳兼资用志犹记秦余材曷遗禹贡立久气湿袍啸高声答瓮论年越殷周言时晦唐宋一为佛者居永作逰人奉病宜谧着史寐称抟养汞四方传不诬诸公评切中临谷足还酸乘岭目偏纵支頥讵厌防极口难竭讽鬼凿手须胼鲸负背应痛东岱徒小鲁西华谬推雍悬磬风发鸣香炉烟结供曝沙伏灵鼋食冈停逺鳯是知隆防羣所贵秀合众偷余殿容榱就隙亭阁栋枯藤蔓穿窍长蛇舌撩缝轻清受指弹玲珑脱泥拥芾拜本无忝羽撼乍得动栽培稀尺闲构架靡寸空炎伏凉自生清秋月堪弄林深必赖烛岚酷能作齆星化犹立芒龙吟殊叶防岭狮驯已賔阜虎狞敢哄久嗟隔胜赏频劳落清梦即欲营终栖其奈懐防俸
　　观阳山大石　　　　　　　沈周
　　望望秦余杭首尾行不了大石突其凥翘然一拳挢山体厚藏骨吐秀此特表正类抱中婴头顶露于褓形大气则散趣足喜在小其深虽未即接目逺已好顷来莫能穷继至敢艸艸循墙道林麓记曲乃遗杳登登觉向峻渐渐驾木杪猊峰据门左呵禁口欲齩有磴沿百级有殿嵌山造正殿跨偃石悬身龙嫋矫行人目其下恍惚布四爪转高蹐其背股栗身亦掉镇脑结佛亭所仗力可扰四壁满题句贵贱成襍扫同逰惩涉险旋踵促及早次寻石间寮蜂房互窈窕縁势尽西向局地窄接橑云栈中贯穿所厯平地少山静日自长石瘠人亦槁坐僻觊居安传竒被逰搅阳崕诧唇掀隂窦疑目窅虚含风泠泠湿映云稍稍众皱不可熨乱璺拆兆层叠百宝合正绀或侧缥亘此金刚座千古不可勦危椒压屋脊雷雨常怯倒草木亦作怪牢络万萝茑苍松长深缝本矮枝节老斜见山桃花防红映丛篠草异传多药采掇未谙晓欲宿偿三过衾裯悔忘抱既夕气更佳延月象倍皎尚欠一踏雪意先有瑶岛情状要细述言语未获巧东坡昔袖去援例我非狡山僧苦着相便觉生烦恼
　　同前　　　　　　　　　　徐源
　　兹山有竒观巍峩设形胜神禹刋木避女娲补天剰磷磷柱国臣钧力倏与竞日华生锦绣烟云罩苔径盘桓上中峰仰睇复危磴絶顶谅扪天筋力頋不劲岱宗不可磨此石宜自庆
　　同前　　　　　　　　　　徐缙
　　阳山宿称竒大石更灵怪崕峭忽中空岩连复萦带烟霞敛夕霏荔薜留雾霭未经神禹凿冀受米生拜曰予抱幽僻薄逰竟谁碍攀萝蹑巉岏采芳越森荟道以沉毅超赏与孤高防想念山中人秋空发虚籁虚籁能娱人客心殊未艾何当谢尘纷乘云弄烟瀣
　　同前　　　　　　　　　　方凤
　　殷勤挟小艇迤登大石怪险若神造幽真鬼宅凌汉龙头昻负重背磔倒拽万牛喘列坐千人窄眇视笑一拳端拜俯半额凴肩防胫酸呼酒镇心忒古壁剥旧题灰窦碍頽屐甫快雨忽晴刚醉日欲夕老禅嗜文词短巻盈咫尺挥毫神欲飞云开万峰碧
　　同前　　　　　　　　　　薛章宪
　　陨星自天着山巅与天作石知何年谽谺赑屭断复裂欲堕不堕相钩连硄然蹄股躩且跧霜饕雪虐成坚顽夸娥负山跂一足罔象防河耸两肩嵌空窒罅鬼手刓蜂房聨络僧庐悬崚嶒石磴蛇倒退决往未省愁攀援还从青衣驾赤犊更覔小有穷兠
　　同前　　　　　　　　　　朱节
　　山深閟竒迹步散漫探索春尽强登临与众信云乐岂茫去去还咨度伊谁呜玉琴飞瀑出幽壑扪萝苦多岐蹑磴恃轻屫绕耳响松筠瞥眼惜花萼眺逺挹湖光兴逸超鱼跃倚马擅三长得鸟在一博穿云衣自濡嚼茗泉堪酌薄暝忘言旋余情恋酬酢明月脱沙中清风下飞阁此会良不虚重来订初约
　　与诸寮登大石　　　　　　　胡缵宗
　　昔闻大石大于圜今见大石大于山崚嶒絶顶垒初出缥缈中桥欲悬波涌洞庭高入座防围浒墅近当筵氅衣两两随鹤天路纡回望若仙
　　欲别子循登大石云泉庵　　　皇甫涍
　　惜别向何处山龛到竹林以予独往意怜尔倦防心石壁飞残叶萝轩下夕隂清溪一回首惆怅白云深大石云泉庵在阳山之北麓
　　上方寺置田畴记　　　　　　僧淮海
　　具区为东南之胜湖以顷者三万六千山以名者七十有二天光上下烟云有无风防出没渺乎蓬峤之可到者也夫差留连于销夏毛公栖迟于林屋葢洞庭佳絶处也艸木葱蒨居民淳古业以渔钓艺植五峰尤为崒秀文冈蔓麓佛仙多依而庐孤园寺在其下梁将军吴猛所施盛时众至无所容僧有厌愦闹者陟上方构别业数椽高明澄逺宜禅诵唐防昌六年也厥后嵗增月建成院干淳间有无证修善师出自闽徧参访方迁基考室矻矻垂三十年所当有者必具嘉泰开禧无证再主万夀衲子归心信风倾向昙秀上人复佩师道力于弹指间耸大楼阁于门庋奉血书华严经乃师旧所业也上方之名始着师曰美哉吾莵裘也防恒产曷能久安倾囊尚得千缗属其徒可任者曰元素纠坛立局置畮仅二百入租斛倍之香积院饶云行水至平等无碍永香火于深云传钟鼓于下界巍然窣堵无证固已顶雪垂垂素亦老矣念厥艰难庸诏来者请记余曰道非人不人非仓不支行乞吾法也当时已有过午馁况农末兼并嫉吾病民者伙矣于戯井赋既开病民非一端也今上方营二顷田存千指之众安居而暇食五观之余罔或逸豫盍思所以淑民者而去其所以病民者则素之心可塞也若田乡都比界备载于劵予书其序如此西山之逰栩栩飞动寻香山之留咏访角里之遗迹穿幽透深穷高极逺他日尚能赋之
　　上方寺　　　　　　　　　范成大
　　舣棹古销夏搘笻新上方珠湾锁圆折氷镜沉空光枫缬醉晴日橘黄明早霜闭门松竹径随处有清凉
　　同前　　　　　　　　　　张雨
　　橘林千黄金林尽路逾僻忽临销夏湾云海浩如积绮季不可追空余骐骥迹
　　同前　　　　　　　　　　王宠
　　山水云门会林篁石径防毫光空翠落花雨瀑泉飞麋鹿参金镜莓苔积宝衣浮沉竟何益转觉此生非上方教寺在洞庭西山唐会昌六年僧道彻开山本名孤园寺宋嘉泰间万夀寺僧无证重建始着今额复置田畴僧淮海记
　　祗园寺记　　　　　　　　李居仁
　　释氏称给孤园只陀太子之园也以黄金布地得八十畆施为寺南朝散骑常侍施所居为寺名孤园其心必有契于只陀之心而以名寺耶不然则他人以其事符于施给孤园之事而以寺名耶抑猛之名多载儒典予尝求猛之行夏月不驱蚊恐去已啮亲夫爱亲好善也崇释好善也若猛信善人矣施所居为寺宜乎有其事也复闻猛好道术回豫章江急莫可济画水成陆路而行夫猛好道学长生也好释求不死也若猛者释道兼好者焉施所居为寺宜乎有其事也寺在陈隋间规模壮丽栖僧半千唐初有彻道师者脱俗其间宗风大振实居猛之居既而以人伙务繁无以成学乃作别室于北山麓今上方院也广明间巢冦作寺弛僧絶惟上方克存无恙宋咸淳年僧有名能名门名辉者欲兴其废共力为之遂募缘于乡之巨室铢积寸累成五十余楹亦以猛之址也工毕请记于余余尝阅郡乘知寺肇于猛故不辞而书之
　　只园寺　　　　　　　　　蔡羽
　　空白静云水古木亦萧森钟鼎丹砂厚碑文緑字深溪光动灵籁野旷飒秋隂放棹过湖去青天叠翠岑只园寺在五峰岭下本名孤园寺一名下方寺
　　华山寺记　　　　　　　　僧懐深
　　洞庭华山观音院者本在胥湖之北宋元嘉中会稽内史张裕请于朝而立焉初裕尝事应真谨甚感池产千叶莲因名院曰华山隋大业间废唐开成四年迁于此往时浚治得会昌断石碑其畧云罗浮常安禅师卜其地即里人徐正甫所施也咸通十五载奏赐今名再废于会昌至是复兴有屋十楹视洞庭西峰诸刹最为胜絶处主僧维照笃志学佛材气足以立事尝语其徒曰兹院号观音葢未覩其像名存实亡于是用紫旃檀八百两造像饰以黄金工妙天下并刻诸天十六为大殿以居之规模雄伟动人心目费钱三百万毫累铢积阅二十年厥功乃就弟子维监实左右之既而照公欲刻诸石自太湖泛舟登灵岩谒慈受叟懐深求记其事懐深曰华严经云海上有山多圣贤众宝所成极清净是大宝殿起于层波中鬼工神运岂异此耶请试宴坐反聴黙观则风涛澎湃水石相薄林木鸟兽粥鱼斋鼓由此也喜照公能以成就故乐为之书像造于崇宁五年二月工休于四月殿作于靖康二年之二月落成于建炎改元之七月记以是冬之十月初八日也
　　华山寺即观音院在龙头山之西宋元嘉二年会稽内史张裕池生千叶莲奏建本在胥湖之旁唐开成四年通寺僧契元移置于此宋僧懐深有圆通殿记
　　福源寺田记　　　　　　　　王公振
　　田畴利天下尚矣神农作耒耜后稷教稼穑一或去食人类絶矣释氏虽以虚无为教非田畴则何以哉福源肇于梁之大同废于隋之大业复于唐之贞观大于国朝之绍兴殿宇巍然古迹仅存东西廊庑映带皆比年草创之规模也寺之初未有阡陌庆元改元比邱志宁矢心发愿营浮屠宫抵仪真会里人劳公檀越相与言曰学道无有自虚空入者常住二时葢谋饘粥之计乃慷慨兴念与钱三十万归今之常住慧通戮力营置田二十一畆有竒慧明又募众积勤累年合为八十余畆嵗有常产以充净供始免谋食之忧有金穰之应无水旱之灾彼给孤施园知末而不知本妙意设食可蹔而不可常视此孰胜恒沙有竭此食无竭劳氏之徳溥矣予逰西山十二年知寺僧亦不妄食人之施者于是乎书嘉庆十二年二月望日三山黄公振撰
　　福源寺在毛公坛之南攅云岭梁大同二年吴县令黄祯舍山园置僧普国开山隋废唐贞观中兴
　　华山寺　　　　　　　　　范成大
　　五湖西岸孤絶处栴檀大士来同住性空真水遍清凉随縁出现无方所防泉新洁鉴泉明瀹茗羮藜甘似乳何须苦问莲开未桂子菖花了今古三翁彩笔照青霞从此他山都不数我今闲行作闲客暂借云窗解包具魂清骨冷不成眠彻晓跏趺聴粥鼓脚力有余西隖尽明日湾头更鸣艣却上东山唤徳云别峰应在银涛许寺在西山尽处多泉僧房中数处有之有汤岐公胡茂老孙仲益题诗
　　同孟文质弟元大游华山寺　　陆川
　　岭畔华山仄径通新年防兴有人同桂垂玉筯消残雪壑涌松涛防晩风鸟背日斜屏嶂緑岩腰泉落镜潭空云深更是幽栖处修竹竒杉翠不穷
　　西小湖寺记　　　　　　　曾棨
　　姑苏太湖有山焉磅礴峭防屹然特立湖中山顶有小湖渟澄澈烱若宝镜每太湖风生浪涌则小湖必相应梁大同间达法师始以其地创为寺唐干符中有沉香观音像泛湖而来诸山具舟争迎莫能动独西小湖寺僧诚祷像忽随波低昻一举而上遂至寺像旁杨枝水下滴皆生千叶莲花由是四方水旱疾疫祷莫不騐寺遂大兴宋元之际弛于火栋宇无遗泰定中昌法师始剏观音殿国朝平张氏中山武宁王驻兵于此号令严肃寺得不废永乐初僧惟寅主寺事十余年出其先师康伯宁遗赀兴造闻者争以施始建三圣殿暨廊庑方丈众室像设靡不备高甍钜栋金碧焕发湖波岭岫光彩浮动于是西湖一寺之胜悉复其旧西湖为东南名刹唐白居易宋孙觌咸尝题咏兹来京请记其事遂为之书
　　西小湖寺　　　　　　　　白居易
　　湖上山头别有湖芰荷香气占仙都夜涵星斗分乾象晓映云霓作画图风动白苹天上浪鸟栖寒沼日中乌若非物外多灵迹争得长年水不枯
　　西小湖天台教寺在缥缈北二里乃观音教院也岭有一小湖名海眼每太湖波涛起此中波浪亦涌葢水脉相通云相传唐时有沉香观音像浮波而来诸寺院迎之不可得西小湖晩来迎得之像上有水滴路皆生旱莲至寺有草少许绕像弃之池中即开重台莲花后人杀犬汚其池花不复发国朝永乐十四年僧惟寅重建
　　包山寺　　　　　　　　　范成大
　　仙隖逊半坐精庐迁古幢槁衲昔开山至今坐道塲炽然说慈忍禅海薰戒香穉竹暗寒碧飞松盘老苍船鼓入宴坐红尘隔沧浪藤杖懒归去共倚蒲团牀
　　同前　　　　　　　　　　徐震休
　　屋下清泉屋上山薜萝深处扣禅关寻僧欲问三生话使我能偷半日闲雁没浦云秋色外鹤归庭树夕阳间人生为惜懽逰少石壁题诗记徃年
　　过包山寺赠旭东明　　　　杜琼
　　东明八十守枯禅不出包山已数年闻道我来门口坐两人扶掖下山颠
　　包山寺　　　　　　　　　王宠
　　百岭自回合天开宝树林云藏灵影曳风竹涧泉吟白石参龙象青山习道心网罗空缱绻吾意在高深
　　宿法华寺　　　　　　　　王鏊
　　法华我曾来悬厓纵飞步长松高参天修竹乱无数北冈瞰空濶风防在其下横隂绍千山厯厯皆可睹蓬莱亦咫尺神仙在何处安得乘长风飘然从此渡
　　坐法华后石上望逺寄王元徳
　　午烟孤起碧山厓瓦室参差日影斜只隔盈盈衣带水不知何处是君家
　　法华寺在金铎山之岭
　　与陆无蹇宿资庆寺　　　　蔡羽
　　空壁闻啼鸟云深冷石房春随落花去人自采茶忙叶暗翻经室泉虚防易牀陆郎谿壑主假榻久何妨资庆寺在涵村之阳
　　访翠峰寺和乐天韵　　　　李弥大
　　山浮羣玉碧空沉万倾光涵几许深梵刹楼台嘘气蜃洞天日月浴丹金秋林结緑流连赏春隖藏红次第吟拟泛一舟追范蠡从来世味不关心
　　题翠峰寺　　　　　　　　范成大
　　来从第九天橘社系归船借问翠峰路谁参雪窦禅应真庭下木说法井中泉公案新翻出诸方一任传
　　寄翠峰寺敏仲谦　　　　　释子贤
　　敏公遥住洞庭西咫尺烟波路欲迷落日断霞山叠叠扬舲鼓枻风凄凄鱼龙出没随潮上橘柚参差压树低东崦人家更清絶也思来此作幽栖
　　入翠峰寺　　　　　　　　呉寛
　　步转危峰路豁然梅花丛里见青天春泥不涴登山屐又过长松啜冷泉
　　题翠峰寺　　　　　　　　呉鸣翰
　　野服乗春到梵宫上方佳境似崆峒藤萝翠扫千峰雪薝卜香传一殿风闲听磬声知定起静依潭影觉情空清时未许投簪绂此意还应问逺公
　　游翠峰寺【雪窦道场】　　　　　　徐祯卿
　　香灯闲照古堂虚日午桐隂上井迟尝橘客求藏瓮法煑茶僧乞啜泉诗聴经犹剩当年鹿好事谁摹宿草碑陈迹半销何处问令人空忆翠峰师
　　谢呉东涧惠悟道泉　　　　呉寛
　　试茶曽忆廿年前抱瓮倾来味宛然踏雪故穿东涧屐迎风遥附太湖船题诗寥落懐诸友悟道分明见老禅自媿无能为水记遍将名品与人传
　　和　　　　　　　　　　　　沈周
　　彭亨一器置堂前思此泠泠久缺然借取白云朝幙瓮载兼明月夜同船小分东涧聊知味大吸西江亦喻禅纱帽笼头烟绕鬓煎茶有法是卢传
　　酌悟道泉　　　　　　　　　王宠
　　名泉真乳穴滴滴渗云肤白石支丹鼎青山调水符灵仙飡玉法人世独醒徒长啸千林竹清风来五湖翠峰禅寺在莫厘峰之隂唐将军席温舍宅置苏州志云宋初明觉显禅师住兹山说法时有龙出井罗汉亦隠树而聴寺有悟道泉
　　兴福寺记　　　　　　　　　吴寛
　　吴地多水其最钜者曰太湖太湖中多山其最钜者曰洞庭洞庭为山周可百五十里中有穴相传禹藏治水符于此因名其东十里又一山相距而差小其胜略等人称东洞庭以别之当波涛浩渺间两山对峙郁然苍翠俨如畵图殆道家所谓蓬莱方丈者民环山而居善植果木世擅其利而屋宇闾巷聨络映带忽不知其为山林也其尤胜处往往有佛寺据之成化十五年二月既望予与兵部李公为东洞庭之防自岱心吴氏肩舆行十里许入俞隖得寺曰兴福主僧恩复出迓客延登其后小阁是时梅花方盛开弥望如白云崕谷莫辨山有九隖九隖之水合流循寺门而行松根石罅水声防防意甚乐之予既留诗而去未几北来京师车马尘埃间未尝不思东洞庭之防之乐也一日有僧叩门来谒予熟其貎则昔者复公之徒也其言曰兴福寺久矣甚恨无文字刻石可考往者幸辱逰览惟终畀之此智勤所以来者予尝爱其寺据山水深逺处殊为幽僻宜学佛者居其徒嵗食田园所入可以自足而予所接如复如勤辈又皆恭谨能守戒律称学佛者予何爱一言不为之记耶寺建于梁天监二年传有于将军者所舍宅故在山之麓始居者曰清禅师至唐迁于此嵗久兴废皆莫能知可知者废于国初而深谷邃公复兴之二传仍废而僧亦絶矣景泰间今复公始自其山法海寺从里人之请而来凡建门堂殿阁数十楹而佛像咸具葢智勤实相其事而成之是为记
　　兴福寺山居记　　　　　　王鏊
　　浮屠氏之道有合乎吾儒之所谓静何也达摩西来传佛语心心或挠焉则安得而寂或淆焉则安得而清或翳焉则安得而明是故亦有资乎静也静斯定矣慧矣然后惟其所之静亦动也动亦静也洞庭有湖山之胜而恒患于偪狭所谓俞隖者窈然而深坦然而夷长松参天竒花异果纷峙罗列而兴福寺又据其胜占其幽勤上人又择其巉絶之处作山居焉旦暮焚修终年蔬食年且九十而貎如少壮者非有得于静耶若吾人之所治者由静而安而虑而得其素讲也頋扰扰焉日驰乎外非名则利有若勤之静且専乎是不能无媿于彼也然吾有问焉若勤之静惺惺然専一之中其有所主乎其无所主乎有所主则倚无所主则荡则所谓静而定者其亦难乎故因其居之成为记诸壁而因以问之
　　兴福寺小憇　　　　　　　吴寛
　　九隖寒泉一涧流遥从木末望山头春风未扫禅林雪更为梅花半日留
　　兴福寺在俞隖之南梁天监二年于将军舍宅建清禅师开山国朝成化中僧智勤重修
　　灵源寺　　　　　　　　　叶颙
　　散花丈室静焚香小小云龛稳胜牀须信定中还有定莫言方外更无方青莲满眼非真色白月流金只慧光今日相逢陪软语尘縁俗虑一时忘
　　同前
　　碧螺峰下灵源寺草木无多屋半荒一自先生来卜筑山云山雾尽文章
　　宿灵源寺　　　　　　　　徐祯卿
　　江城岁晩欲回舟山寺擕衾作夜逰爱月不妨寒步影防冠防觉露濡头蒲团对语僧围烛菊宴分题客咏秋怪是思清还废寝钟声为破小堂幽
　　灵源寺在碧螺峰下
　　逰能仁弥勒二寺
　　古殿秋荒落晩曛叩门先怕鹿惊羣灵池石乱金龙隠梵磬声清石洞闻逰客到稀尘裹鉢高僧化后鹤哀云【饭石禅师旧居于此】幽懐未吐烦君问何日禅牀许见分
　　能仁寺在长圻岭之东弥勒寺在饭石峰下
　　宿华严寺　　　　　　　　王鏊
　　归来每向招提宿心若闲云着处安已到家山无去住偶闻尘世有悲欢烟霞自可通禅观草木还应识宰官少小来逰今白发几回欲去更盘桓
　　华严寺在翠峰之阳
　　饭法海寺　　　　　　　　吴寛
　　行尽松杉岭渐平日高深谷喜新晴山栖饭罢浑无事独倚危防聴水声
　　法海寺在莫厘峯之阳
　　三峰寺庄田记　　　　　　曹熈
　　三峰古刹也四面皆平湖遥岑屏列空际山屹乎其中孤絶而巧世人名为小蓬莱以其与人境隔也钟鼓三百年风月三万六千顷胜槩甲于吴中清高之士往往萃焉由是二时之供常苦不继朝营暮求出者劳力居者劳心不知清净之为乐移念虑于米盐细故者多矣上人惠因者欣然有卫道计乃罄囊中物转鬻长生田为善士倡此邦之人争割巳以助成之得田百畆者视嵗乏之数而仅充焉使同堂大徳开单转鉢不必乞诸长舍城中而能具足圆满岂不美欤夫田百畆有限福利无邉嵗月有期斋供无尽食轮既转道心益坚推原所自乌能无纪耶噫事莫难于有始而上人倡之事尤难于有终而善信继之是田也无时而巳是福也亦无时而已西方之圣人教行于中国果且如是而已乎果且不如是巳乎
　　三峯寺在三山唐咸通十三年僧真铨开山
　　徐氏袭庆庵重修记　　　　徐有贞
　　礼不墓祭墓而为之享祠礼乎曰礼无之也其义则有取焉先王之世卿大夫士之祭有庙士庶人之祭有寝固无事乎墓祭也汉立原庙后世因之而卿大夫士庶始有为祠以享于墓者其于礼则逺矣然原其为心则固有孝子顺孙追逺报本之意焉君子于此其可深非之耶光福徐氏吴之望族也家于邓尉之阳而墓于其山之隂以昭穆而数之者余十世焉国初季清之曾大父建宁司训良辅始建享祠于墓左春秋合族而祭即今之袭庆庵是也庵之建距今葢七十余年而日就隳圮季清顾之叹曰先祖之祠子孙坐视其废吾罪多矣遂请于族汝航而新之其祭享之仪一循良辅之规焉季清乃具始末谒予请记以示子孙呜呼季清其贤矣哉世之不肖子孙借先世之业而莫之能振观祖父坟墓有如路傍之废塜荆榛不剪狐不驱薪其树而货其田曾无感慼于中亦独何心哉观于季清之拳拳以奉祠为意而惟恐弗逮其顺悖岂不逺乎君子于是乎有以贤夫季清也虽然予犹有所告于季清古之所谓孝子顺孙者以其克继承乎父祖之志也乃曾祖之为是庵而以袭庆名之固将以贻庆于尔子孙而冀之世继其志焉耳易曰积善之家必有余庆是庆之致必以积善也善不积庆何由而致季清于是孜孜焉以善继之乃子乃孙又孜孜焉以善继之则天之福善必世祐之徐氏之庆其可量乎是为记
　　袭庆庵在邓尉山北
　　题善惠庵八咏　　　　　　刘溥
　　潜心堂
　　松堂坐来久脉脉夜方永明月上寒城不照塔轮影
　　览胜桥
　　修梁拟虎谿野色分南北逰人来复去羣峯耸寒碧
　　緑云轩
　　羃羃昼隂合重重凉影浮清风吹不散洒然孤磬秋
　　翠涛林
　　潮音出东海风洒松梢夕聴耳久无闻喧来讵忘寂
　　白莲治
　　水花涵玉香苦心惬幽素入社方有戒不着窥鱼鹭
　　紫兰室
　　一室大如斗中有万古春罣罥终为累毕竟许谁纫
　　梅牕月
　　南枝本无影皓魄闲自照横斜上踈楞相对成一笑
　　桂苑风
　　西林酿天香鼻端来阵阵僧厨饭初熟适此吹花信善恵庵在长洲县九都元大徳间僧明本开山郏天如记有施茶亭
　　天池寂鉴禅院记　　　　　释克新
　　距姑苏城西一舍皆山五峰环峙者曰华山峰之趾有泉然曰天池大旱不涸池北为寂鉴禅院沙门在公环庵所创者以至正丁酉避兵来爱其地而贤首师别闻聪公施财因巗为屋以居道侣正堂无竭募众资之于是作石殿三间就石肖释迦药师弥陀像其菩萨侍卫之神与供养之具皆石为之又琢石为五十三参于三门左右壁累石作外门门上为重屋夜寘膏火其中曰天灯楼磨崕刻三十五佛名凿池左右立石为弥勒弥陀而屋焉署曰兠率宫极乐国前树梵塔对峙巍然他及禅诵之室庖湢之所賔客之馆咸具如式既成而在以基地为大觉寺业为未备今年大觉以致闰号山五十畆售在在偕其徒菩泽倾槖买之乃来请书其事于石昭示来者按山旧志刘宋时为防稽太守张裕私第裕事佛甚谨因供罗汉而池有千叶青莲花之异复有镜法师于此著书曰法华义行世赵宋乾道间为张秘监别墅有亭馆曰浮槎望湖涤烦钓滩者十余所造圆通像于苍玉洞又肖巳像侍焉由是山名益着以降而寂寥者二百年今环庵于兵戈扰攘之际荆榛莽苍之中不数年化成兰若非夙乘愿力畴克如是耶所谓前身后身未可知也开基日方举一石则泉随石而涌潴之可给二百人其有以夫环庵名道在京口人得度于普应国师中峯本公师事既乆遂升堂奥所至士民向化尝筑庵武庚之上柏丹阳之环谿二邑之人迨今思之行年七十有七精力强健可喜故乐为书之今年洪武二年己酉也其智文辨大禅师苏州府承天能仁禅寺住持克新撰前资善大夫江浙等处行中书省左丞周伯琦书并篆住持沙门端文庵主正敏副庵道隠西序契端性实同立石
　　华山天池院记　　　　　　赵同鲁
　　天池在华山之麓距郡城西二舍许岩石竒秀望之如屏池生千叶莲昔人服之羽化老子枕中记云此地可避难有十一景之目诚三吴灵秀之区也院创于刘宋时防稽太守张裕舍宅为之复有镜法师者著书于此宋乾道间为张秘监别墅既而废弛逾三百禩至正间有环庵在师中峯本公髙弟也始来居之剏庵曰寂鉴建石殿肖石像垒石为门劖石摹五十三参相磨厓勒三十五佛名天灯有楼兠率有宫侔大丛林无所不备自后钟鱼不鸣法龙不吼迨将百年治初寺僧清古潭誓欲修之而力不逮闻天目山有异僧普惠师寓苏之寒山寺将往迎之未果而古潭示寂其徒渊天泉慨然曰吾师之愿不可不竟也谋诸乡耆徳蒋廷用辈偕往礼请师乃幡然赴之法幢一建四众云集贫者効力巧者献伎富贵者投金帛善人厐彦诚首施白金二镒衢工江友文力甃石壁三百余文遂于今年三月八日起建大雄殿庄严三世诸佛旁列阿罗汉像讲法有堂栖禅有所增饰两庑庖库圊湢以次修举落成之日天泉以为恵师之愿力檀施之良心兴建之嵗月不可无记乃砻宻石手疏颠末介予友翁君景和谒文为记余少时尝观黄子乆所绘天池石壁图及高太史诸公之什恨不一览其胜迨今未遑间尝梦入一山瞻石室像而浴清泠之渊寻得其疏并庵记读之其与梦境若合符节吁竒矣哉惠师出大愿力作如幻事化草莽为金碧山川为之改观云烟为之动色予以梦寐之顷获接真境若身履之以偿素愿非其教所谓一切有为法如梦幻泡影者欤虽然土木成壊有数而有不成不壊者存葢佛之为言觉也将以觉羣生沙门之言息也将以息诸妄师能演其教启羣迷为正觉转惑见为真智其有功于象教为何如遂书以复于天泉俾勒诸石系之偈曰
　　顾諟天池水湛然浸虚空虚空原不壊万刼为如是其中青莲花亭亭出泥滓有如清净身色相无染着尝闻枕中记此地可避难龙蛇纵起陆是中常自在刼火炽欲然至此即消灭屏去诸烦恼屏去诸恶业是谓兠率宫是谓极乐国恵师化利功成此希有事檀越争骇奔神输鬼复运栋宇极翚飞庄严最壮丽天人阿修罗一切皆供养凡百供张具种种无不备阿含经有云能补故寺者是为二梵福故寺且云然是非故寺比功徳当云何无量亦无邉以至不可议治五年八月中秋郡人赵同鲁撰文住山道渊立石











　　吴都文粹续集卷三十三
　　钦定四库全书
　　吴都文粹续集巻三十四　　明　钱谷　撰寺院
　　慧聚寺东亭　　　　　　　张方平
　　夜色秋光共泬寥水村篱落晩烟交拄笻回就下山路行防斜阳隠树梢
　　题西隠　　　　　　　　　赵彦端
　　西风数客倚防干野色萧然得细防潦水倍知秋事早夕阳更觉晩山寒小留待月钟无遽半醉题诗烛未残忆得向来幽独处黄精初熟客衣单
　　翠防山居八首
　　闲来石上卧长松百衲袈裟破又缝今日不愁明日饭生涯只在鉢盂中
　　临溪草草结茒堂静坐安然一炷香不是息心除妄想都縁无事可思量
　　老老山僧不下阶双眉恰似雪分开世人若问枯松树我作沙弥亲见栽
　　幼入空门絶是非老来学道转精防鉢中贫富千家饭身上寒暄一衲衣
　　一池荷叶衣无尽数树松花食有余却被世人知住处更移茒舍作深居
　　茒檐静坐千山月竹戸闲栖一片云莫送往来名利客堦前踏破緑苔纹
　　炉中无火已多时早起惟将一衲披莫怪山僧常冷淡夜深无处拾松枝
　　岂是栽松待茯苓且图山色镇长青他年行脚不归去留与人间作画屏
　　访翠防上人　　　　　　　郏侨
　　行客倦奔驰寻师到翠防相防无俗语一笑任天机曲沼淡寒玉横山锁落晖情根枯未得爱此几忘归
　　同前　　　　　　　　　　姚舜明
　　僧腊俗年俱老大儒书佛教旧精勤姑苏一带披缁客四事无如彼上人
　　同前　　　　　　　　　　葢屿
　　圣宋吟诗只九僧诗成往往比阳春翠防阁上今朝见格老词清又一人
　　访凌峰阁贤上人　　　　　郏侨
　　步入凌峰阁寻师师未归凭防寂无语惟见白云飞
　　慧聚寺和唐人韵二首　　　高啓
　　鸣钟警迷方枯僧兀趺牀石姿生寒棱松子落古香殿锁山雨气楼迎海暾光遥望苍苍城愁是车马塲
　　其二
　　烟敛城初出潮来野欲吞危樵縁磴角倦衲憇松根刹表藏林寺钟闻隔海村画龙飞去久空掩殿堂门
　　慧聚寺　　　　　　　　　周南老
　　梁寺依山险叠构传鬼役殿左随龙化遗基尚神迹云归海气昏石润藓花碧林壑生春隂钟鱼鸣午寂僧房见山图佳胜皆目击独有雷火篆灵异人莫识
　　夕秀轩　　　　　　　　　李乘
　　逍遥金地与人踈山静岚光碧有余卜筑当年飞钖卓焚修今日徳星居灵株瑞草人难识明月清风室更虚坐乆半天琼佩响泠泠此理属真如
　　华藏寺　　　　　　　　　张景修
　　白云原未高香砌等林梢侧足随山径低头认鹤巢客清茶破睡僧瘦笋供庖诗句非吾祖何人继孟郊
　　和韵　　　　　　　　　　僧冲邈
　　础润藏云族檐虚压树梢有井龙应蛰无泥燕不巢经常逢夜讲斋不过中庖登临增野兴四望尽寒郊
　　又和　　　　　　　　　　朱谷
　　行行身渐高长袖掠花梢一线道萦鸟千年居等巢地严金衬步天近玉分庖抚掌栖松鹤惊飞雪防郊
　　新建华藏寺　　　　　　　易恒
　　兹山奠海堧高处宅金仙厯刼浮图耸经时古寺迁烟霞深一径楼阁近诸天翠积祗园树苍擎华岳莲巨鼇当胜地孤鹫起平川玉气隂晴见灯光昼夜传空花皆是幻水月不离禅暮景飞蓬逝残花落照悬独寻方外友巳断世间縁坐乆谈理松花落麈前
　　逰昆山华藏寺　　　　　　沈以潜
　　昆仑千里郁岧嶤一壑东吴玉未消石为向阳多出火井因通海暗生潮花明晓嶂深藏寺雨涨春溪欲防桥三岛十洲应不逺海天高望兴偏饶
　　题马鞍山寺集句　　　　　葛次仲
　　全吴临巨浸【皮日休】青山天一隅【李颀】静境林麓好【陆防】胜概凌方壶【李白】野泉洁暧暧烟谷虚攀云造禅扃【韦应物】跻隂筑幽居【谢灵运】道人刺猛虎【李白】复来薙榛芜【杜甫】咄嗟檀施开【杜甫】以有此屋庐【韩愈】侧叠万古石【李白】功就岂斯须【贾岛】磥砢成广殿【防】鬼功不可图【日休】有穷者孟郊【韩愈】过此亦踌躇【孟郊】赋诗留岩屏【李白】词律响琼琚【钱起】我访岑寂境【防】幸与高士俱【应物】时升翠防上【李白】凉阁对红蕖岸帻偃东斋果药襍芬敷【应物】上方风景清华敞绰有余【居易】高窗瞰逺郊【应物】万壑明晴和【齐巳】赏爱未能去【应物】赭霞照桑榆【宋孝武】老僧道机熟闲持贝叶书【栁宗元】秉心识本源【杜甫】高谈出有无茗酌待幽客【李白】顿令烦抱舒【应物】儒道虽异门【浩然】意合不为殊【李白】抖擞垢秽衣【居易】惟有摩尼珠【杜甫】余生愿依止【贾岛】投防谢归途【钱起】
　　华藏讲寺原在马鞍山顶旧名般若宋宣和间信法师者易今名本在山之北麓国朝洪武十三年僧大雅移建于此
　　夜步东寺之西　　　　　　范成大
　　人家帘幙夜香飘灯火萧疎照市桥满院月明春意好小楼吹笛近元宵
　　东禅廊夜二絶
　　澹云如水雾如尘残雪和霜冻瓦鳞织女无言千古恨素娥有意十分春
　　一声黄鹄夜深归栖雀惊鸣触殿扉北斗半垂楼阁外风幡直欲上云飞
　　荐严资福寺在县治东南唐天祐三年镇抚使刘璠舍宅建匡禅师开山五代梁开平三年改昆福院宋大中祥符元年敕改惠严院寻赐今额寺有普照堂【高宗书扁】又有法堂【曾记】泰定二年燬后至元四年僧希贤重建国朝永乐九年僧道良重修
　　逰报国寺　　　　　　　　沈周
　　东昆不到两年强六月来逰是趂忙城里谁家无暑地水邉人说有僧房入门认竹天光晩借榻眠云夜气凉造次题诗才一过不知三过几时偿
　　报国讲寺在县西南
　　常熟县慧日寺修造记　　　　张珽
　　梁僧慧向造大寺三在淮南曰慧照在昆山曰慧聚在常熟曰慧日环常熟之境他佛庐无虑数十所或背冈峦而深隐或面江湖而舒旷其得胜槩固宜独慧日在县西稍北九十步一殿屹立桧柏葱翠当阛阓中乃有山林潇洒意钟磬石鼓之音时彻县斋为令者借以少清胸次为不易得也院从昔名重甲诸刹栴檀林率赡二千指非但为展鉢计颇知相勉参请或在定累日无少懈怠以故主席者必当世龙象然后心恱而诚服嘉定丙子夏五比丘子幸以少师枢使大丞相鲁公之命来住兹土始至之日旱蝗积逋舍宇就敝缁袍稍稍云散幸与佛为谋奋空拳而一新之凡所得施利悉以助修设毫髪无私焉居无何甑中之尘销而戸外之屦满矣于是首兴造事闻者响合富室至捐百金窭人子亦分锥刀至若法堂若库若庖湢若众寮若华严阁若水陆殿既巳次第补葺复制幡幢二十四首以严冥阳之仪剏经函六百余枚以足大藏之数三门両庑旧为贾区卜肆喧啾冗杂亟闻诸公而麾斥之涂以丹雘辉如也继此来者欵门而容改升堂而意消使人折不善之萌者固多谓佛法无益世教不厚诬哉珽来试邑既喜与兰若邻壁故因其求记而有考焉自梁天监初院为十方禅林几千载于此矣中更郁攸碑碣无有老宿或谓三锡勅额曰寿圣曰晏安曰慧日亦口相传以熟尔乾道间僧宜意建佛殿淳熙间僧宗琏建法堂嘉泰间僧祖印慧光又建寝堂丈室皆未就去间关至今乃迄于成是必有数存乎其间断非偶然之故也抑尝诵须菩提经云菩提庄严佛土不尚也世尊何以故庄严佛土者即非庄严是名庄严夫灵山六年鹊顶芦膝佛自处也金碧晃耀十二由旬人奉佛也二者并行初不相悖今慧日奉佛之道备矣若夫离相庄严则在比邱而自得之嘉定十二年解夏日宣教郎知平江府常熟县主劝农公事兼兵马监押龙泉张珽记
　　慧日寺　　　　　　　　　周霞賔
　　尽说梁朝寺谁参向老禅庄严存象教汨没怅尘缘七寳祗园树双金佛地莲海乡烟雾里月落曙钟传慧日寺在常熟县治西稍北梁天监间吴兴僧慧向开山名夀圣又名晏安又名慧日禅院宋绍兴间燬乾道九年僧宜意嘉定间僧子幸先后重修
　　寳严院新建佛殿记　　　　陆綘
　　近代儒家流以韩退之挤佛老贤与不贤皆欲随而去之未熟思之甚矣夫受天命者莫大于君中国其间哲后辟王治乱兴亡之主接迹而不可胜数至于治而兴者则诸儒必曰非人事也天之厯数辅治世而兴者也乱而亡者则诸儒亦曰非人事也天之厯数厌乱徳而亡者也夫如是则治乱兴亡之运莫不推之于天韩退之唐之钜儒也以尧舜禹汤文武周孔之道不行于当世而释氏之教独盛于中国故力排而挤之若原道篇佛骨表皆着辞深切疾痛时君奉之太过者也其所以然者诚欲抑之捄其寖盛未始不为释氏福殆非纳而黜之彼得益其惑遂有防昌之祸岂非道隆则污物盛则衰之效欤天意若曰蠧中国害生民则使大中履防昌之迹如韩文公之比者佐而辅之固当防本塞源矣岂防昌废之未数年而大中复之易如走丸疾如反掌得非天之未厌其教哉噫大道丧而有仁义仁义衰而尚权诈故尧舜禹汤文武周孔之道塞于时襍于覇金仙氏之说其有不兴乎由是源于汉流于魏波于晋宋齐梁间与吾儒老子之教鼎峙于中国若夫本空寂破迷妄以出生入死之説为兴善灭恶之筌蚩蚩之氓从而逺罪则如来真意深乎救世者也而时君奉之或多立寺宇以徼福或广厦崇居以崇教上焉者接之下焉者化之如之何不为后世弊葢崇之者反于其道耳文中子曰斋戒修而梁祚亡非释迦之罪此诚得之我国家四圣御宇烛知化源寺观沿旧而存率禁其剏置僧道限年而入必试以行能故名山胜槩或有所旌异者非道存乎人孰能与于此哉姑苏北走有邑曰常熟邑之西偏有佛宇曰寳严即梁天监中所建也倚山面湖绣若屏障尝有希辨禅师者心悟大乘是焉栖处钱氏覇国时以名闻召归余杭普门寺目为慧照禅师及钱氏献土随召请见赐紫方袍号曰慧明大师维时厌居京国归隠旧刹钱氏以师人境俱胜复赐金五百两建七级浮图一座淳化中太宗皇帝诏赐急就章逍遥咏秘藏诠太平圣惠方凡一百四十三巻奬高风旌善地也院旧名延福天禧中邑尹胡公顺之飞章上请帝可其奏改赐今额焉院有佛殿者积其嵗月了无尺椽明道中武陵龚显始发信心崇修妙果次有东京禅慧院僧清鉴浮杯至止苦行自修谋兹胜縁有若符合复有邑人诸葛頔李仁夀樊福佥恱所闻赞成其事且曰仁祠之兴为我福地今绀宇不立粹容无覩则吾侪何所起信哉由是捐厚施贸良材庀徒僝工审曲面埶即其旧址隆以新创经始于景祐之丙子落成于庆厯之乙酉凡数年而能事毕矣观其壮而不华严而不陋巍乎中者其宇一所以纳高广之座而宅乎毫相也翼其旁者其舍二所以容仪卫之位而列乎寳位也逺而望之若太防之凝帝宇耸在云端迫而察之犹列仙之立汉宫来从方外其为功徳殊胜可思议哉武陵公帑无多藏屋无余润独以兴敝补废皇皇于佛事人所难能矣若夫辨师兴之前鉴公继之后事有冥契岂诬也哉綘里人也因熟于兹山之逰目击诸公之善以文见托得以直书时圣宋庆厯六年嵗在阉茂王正月一日将仕郎守真州扬子县令陆绛记
　　逰寳严院　　　　　　　　王伯广
　　平湖镜净中背贴青峰峦去郭二十里金碧辉波澜是曰寳严境万象郁以盘壮哉窣堵波一瞰天地寛谁懐堕尘鞅几欲招飞鸾我生眇何能山水情所安扁舟几来斯不为开愁端意到自行乐尊酒那追欢何如结青莲起适心外安尘迹身两忘浩然天地间
　　同前　　　　　　　　　　姚愈
　　浮图挿云表列嶂环古刹平湖渺澄波万态天光发我来陟层巅秀色助毫末扁舟返明月万顷玻璃滑
　　同前　　　　　　　　　　陆曦
　　出屋萧萧竹数竿入门襟袖便生寒相期更待梅英发醉棹短篷来细防
　　过寳严万緑山居　　　　　　陈言
　　晓暾划林扉朝隮散岩翠藤舆过山庄藜杖访萧寺水竹湛清华柽椐宻隂翳紫笋擘锦绷红樱摘火齐浊酒长须沽细鳞纎手劙松轩漫敲碁萝径聊息骑安巢羡林鸦照影爱山鷩保我露电躯脱渠风波地且免发催肯贻素丝涕衣食喜有余身心幸无事放歌归去来踈散任羣议
　　寳严禅寺在县西十六里梁天监中建初名延福禅院宋天禧间改今额钱氏时高僧希辨居此后随国入朝赐号慧明大师归隠故处寺有浮图七层相传泗洲僧伽塔第一此为第二仁宗朝赐铜铸东岳圣帝像为伽蓝按中呉纪闻吴越钱王之子祝发于此太宗赐御书急就章逍遥咏圣惠方于寺中而陆綘记所云赐书乃希辨不云钱氏子岂辨即钱氏子耶景祐中重建国朝永乐初始改为寺近为邑人侵占为墓仅有畆余介于其间僧营小屋以栖县令杨子器撰记
　　空心亭记　　　　　　　　段天祐
　　海虞山循常熟州治西北十里而近曰破山直破山之麓有寺曰兴福涧流絶山而下潴为深潭潭之上有空心亭山以厓断石裂得破山之名亭以唐少府常建诗得空心之名海虞之胜萃于破山而破山之秀钟于斯亭孱顔峙其前泠冽渟其下设置既宜而称谓也当人知少府之诗之工而不知所以为工一登斯亭不言而喻矣亭之始莫知为谁嵗月滋久风雨弗支至正五年寺僧澂上人谋撒其故而更剏焉走邑士邹君天防侯君议皆许诺二君人望也既相为先后闻者乐趋而朱君其倡者也落成宏敞雅洁十倍其旧先是崔后二君尝与寺昌上人取少府诗析为韵授四方名士大夫各赋五言一诗至是悉刻梓掲之亭冠以少府诗亭所宜为者始大备以天祐佐是州而山若亭实所逰厯致书属为记惟元气结而为山其秀且竒者所不乏非有文章才艺之士发之未必显于世破山之以秀杰称宜矣必少府诗出而后人知之又必空心之亭立而后人人信之地有待夫人而事有待夫时如此檐甍翚飞栋宇云涌晴隂雨雪光景变幻防者脱尘鞅纵清躅防林樾之荟蔚睇谷岩之硱磳寓聴于琴筑而致迹于氷雪平昔宠荣势利之胶乎中者荡然火烬烟灭其灵台虚明直与潭水相为洞照名亭空心俦曰不宜天祐不敏方将命杖履载笔札从诸君子之后崔君名元方后君名克正朱君名士昭八年九月应奉翰林文字儒林郎同知制诰兼国史院编修官叚天祐记
　　破山寺　　　　　　　　　莫俦
　　久闻胜地有莲宫乘兴来逰杖瘦笻庭老樛枝翠璎珞池生并蒂玉芙蓉飞仙何意来题柱开涧当年想鬬龙归骑回防楼阁处云深隐隐度疎钟
　　同前　　　　　　　　　　李光
　　招提清絶冠诸方溪绕山围胜气藏好在池塘存旧址依然花木隠禅房风生殿角元无暑雨后松篁自有香日暮不教清兴尽更登絶顶瞰防茫
　　同前　　　　　　　　　　陈与义
　　不到龙门十载强断崖依旧挂斜阳金银佛地浮佳气花木禅房接上方羸马暂来还竟去流莺多处最难忘老僧不作留人意防水防山白发长
　　破山寺双头白莲　　　　　陈掞
　　湘南夜永风露清明月耿耿破益平婵娟有人步罗韤琼珰玉佩双娉婷可怜玉骨埋藏久肠断人间无复有岂知化作兰若莲宿契未忘犹并首想应快意洗尘縁不向谢池争取妍玻璃盘中浮玉颊一心稽首西方仙请君以图献天子当与佳禾并周史毋令寂寞堕空山泣月悲云清夜残
　　破山后院　　　　　　　　周霞賔
　　一路入青山禅房树木间竹泉和雨酿梅壑倚云攀塔冷高僧骨岚清俗士顔夕阳钟磬逺相趂采樵还兴福院晤秦文仲学士二首　　陈基
　　兰若临江次层城北海壖地通重译贡门泊孝亷船人事桑田后春光谷雨前未忘栖遯迹来此欲逃禅兵革艰虞际思君减带围折冲存俎豆赞画忝枢机交义陈雷古功名管晏微江城花烂漫莫惜典春衣破山兴福寺在虞山北岭下齐始兴五年邑人郴州刺史倪徳光舍宅为寺名曰大慈梁大同三年改兴福寺旧有飞桥石泉修廊复阁气象雄古多唐时屋堂三柱皆有雷篆倒书竒怪不可识庭有璎珞树左开花右结实池产白莲千叶香色异常有巨钟相传为僖宗咸通九年所赐寺有通幽轩空心亭葢取唐常建诗语厯歳久其迹皆废独石梁外尊胜石幢犹存其上经刻乃宋平原陆展书清劲有法妙迹也寺址修广自官路外山门皆僧业兵火后僧徒散去为人占而为坟比嵗豪右据者不巳地理家以为山破败称不利塟地僧舎故得仅存
　　东灵寺庄田记　　　　　　　陆徽之
　　寿圣东灵寺天台教院教院者肇修于天台六年涉二纪而告备焉基自讲师光瑞而成于今阇黎梵崇佛舎中严讲堂后邃学徒闻而至者无虑百数嵗比不登邑民艰食崇师患无以赡学徒则每推施利之应巳有者悉归之众犹不能给也然而人皆知崇师之能导矣于是僧道贤率诸檀信等买田二百一十畆永为常住供崇师感檀越之厚施也则欲镵石刻其名衔而属为之记予谓吾儒言人情者圣王之田而举修礼陈义讲学本仁以为耕耨播植之喻至于佛说福田亦不过种诸善根而已合而言之其理一也夫方寸之地人皆有之果能极精进之力以致穮蓘芟欲恶之萌以絶萑苇则信善之心生焉可巳也充信善之心无施而不可则所以为利益者广矣且众生以爱故入生死由于爱境有逆有顺而生喜怒造种种业所谓情田福田者于此荒芜矣展转六趣至千万刼本所从来惟有一爱更无余病佛大医王对病为药唯有一舍更无余药常以此药而治此病如水救火应手当灭故当世导师必破人爱欲之萌而起人喜舍之意使人皆知情田福田之说而内自得焉则彼区区在外者何足靳邪况夫檀则能施越则能度生死是诸檀越充信善之心以舍施则将絶爱境而脱生死矣予故言情田福田之利益而归之于导师之救病也
　　寿圣东灵寺在县治西北梁大同中建唐嗣圣二年为中兴寺旧在吴县界神龙元年赐今额移于此宋熙宁元年重修有子院曰延福端平中重建今城隍庙即其地也
　　顶山龙堂记　　　　　　　皮日休
　　礼山林川谷邱陵能出云为风雨见怪物皆曰神礼之宜矣常熟泽国也风雨怪物日作于民祀之则民被其利汝南周君为令之初夏且旱祷于顶山之潭上雨果应于是命工肖其象为宫以防之着之于典以洁其祀连嵗以穰春秋书雩勤民之祀也日休嘉其勤民故书
　　重建龙湫亭　　　　　　　王同祖
　　海虞于吴钜邑也陈州沈公以名进士出宰期月而政成三年而化大行威爱并敷允让咸则优优瞿瞿惟直谅是崇惟恭慎是秉凡境内名山大川以暨羣祠厥有禆于民载在令典者公躬事禋望惟寅罔有弗秋惟虞山之西北曰顶山有龙神祠自天监始代着灵异春秋水旱雩畛礼有加焉务民义也祠旁上方院中涵方池曰龙湫水清莹可鉴无旱涝盈涸实龙所窟也宋令赵崇惠秋旱即湫祷雨輙应乃构亭翼湫之上以介神贶后数更除葺嵗久隳圮不复存矣丙申春沈公以嵗事祼献于祠睹遗址俨然咨嗟警惕曰龙神之灵能为民御灾捍患祀典所饰亭之建所以事神事神所以为民也今废不治曷称所以事神为民之意乃召见邑耆旧王君澄曰亭不建则慢神建则劳民慢神劳民令胥惧焉奈何尔邑之良父老也其图之澄曰敢不式克钦承以事事乃独任其役以故亭翼湫善崩矧湫既龙所窟翼之使山泽之气郁而不宣非宜也爰度湫之北得隙地营之为坚永计亭作于是嵗某月某日浃旬而成夏秋之交甘防应时逺迩欣畅佥谓公之诚感召之也王君于是诣同祖属记其事曰庶以彰公勤民意也窃惟古人善政往往于令见之何也令之职最为亲民其所施为举措无据传下逮輙响应焉是役也严祀事以重民社不为凟鬼兴义举以纾民力不为伤财沈公循良惠爱及民之政可槩见矣夫岂不足以感召神贶哉同祖居邻邦亦与被河润之泽乐闻是举之成且重王君之好义也故为之记嘉靖十五年仲秋望前进士翰林国史编修文林郎昆山王同祖书
　　留题顶山僧居　　　　　　范仲淹
　　吾师仁智心隠然一山起中有白龙泉可洗人间耳平湖数百里爱兹山水音结茅三十年不道日月深笑我名未巳来问无端理却指岭邉云斯焉赠君子
　　顶山　　　　　　　　　　周霞賔
　　路转青枫径泉通古石桥规模灵隠小景象上方遥书壁藤牵袂寻源艸没腰每懐登览日东海暮生潮
　　同前　　　　　　　　　　防凖
　　雨歇黄梅后秋生麦熟前偶同金马客来访玉龙泉竹叶一尊酒榴花五月天不妨扶拄杖行到白云邉顶山夀圣禅寺在顶山之麓梁大同三年石使君舍宅为之因名顶山院宋治平四年改顶山夀圣院后改今名
　　送安公归顶山瑞石庵　　　　王琪
　　谈空一纪余重出访岩居身是汾阳嗣囊惟郭璞书公侯倒屣后泉石结茒初山顶收榛栗经秋信莫疎
　　中峰　　　　　　　　　　林逋
　　中峰一径分盘折上幽云夕照全村见秋涛隔岭闻长松含古翠衰药尚防薰自爱苏门啸懐贤事不羣
　　同前　　　　　　　　　　王伯广
　　蹑径登高亭天逺不敢局疎帘卷危檐飞泉漱寒玉江横缟带明山隠螺髻緑啼鸟破长烟百里在举目云回猛虎啸清风绕岩谷飕飕入青松古淡琴一曲倚阑更凝望斜阳上修竹欲去更迟迟胜槩那可足
　　瑞石庵中峰寺俱在顶山
　　福山大慈寺访僧不遇　　　黄清老
　　欲扣禅关未有诗满山空翠湿人衣竹间倚杖到西日试问白云归未归
　　鹫岭云深杖履幽竹风松影共悠悠何人分得僧家榻坐防南山一片秋
　　大慈寺　　　　　　　　　杨子器
　　朝来骑马入禅闗万顷沧江指顾间芳艸青青春雨歇长松落落暮云闲仙家谁道无蓬岛尘海人言有福山分付老僧休出院居然北往又南还
　　同前　　　　　　　　　　徐濙
　　上方突兀拥层楼竹影扶疎曲径幽花栁年年几春事乾坤日日此江流半窓月色中宵梦千里乡心两地秋抚景只应开口笑牛山何必泪盈眸
　　同诸君子逰大慈寺　　　　徐有贞
　　冒雨冲风泛防舟共君载酒七峰逰海门东望天连水江市西来树隠洲喜有钱刘新制作能无王谢旧风流登楼莫谩题诗句留与山僧作话头
　　大慈教寺在西北四十里福山镇梁太清元年僧普明建天监中又为法水院宋大中祥符元年改今额相传海中有巨木出没波中诸寺求不可得大慈祷而得之遂以为栋名泛海梁元燬国朝洪武初僧善持重建
　　胜法寺　　　　　　　　　孙应时
　　古刹精庐隠茂林断云疎雨正秋隂黄花又见一年事枯木依然千嵗心病酒未能忺独酌懐人无与共清吟僧窓梦觉钟鱼静聴彻寒蛩语夜深
　　同前　　　　　　　　　　李光
　　舍南舍北竹千竿镜净无尘碧玉寒中有老人清似水晩来相对倚防干
　　逰胜法寺兼简深公　　　　陆绾
　　道傍有古寺岿然耸梅林迩来衣褐徒包祸嵗月深埋伏狡兔穴啸聚恶木隂安得智慧劔力斩奸邪心吾师曹溪流所在人依钦郡邑两交疏来发云雷音初如碎瓦砾乃见真球琳瞽者破其瞽瘖者破其瘖有若鸾凤巢无复防枭禽嗟予困吏役海防宜投簪扁舟扣船户清风满衣襟高论松桂间为师挥玉琴
　　胜法寺在梅李镇唐元和中阎将军舍宅为寺院乾元元年置离火宅寺晋开运中改为境宁宋大中祥符元年赐今额至和初更名禅院阎将军今为寺中伽蓝神颇着灵騐人有移家以居者必有蛇蚖见箱箧牀席间寺之东即将军墓也嵗时寺僧设蒲馔祀之西北有洗马池池侧有小冡葢其剑甲所藏也寺废五十年国朝嘉靖中僧某人重建于故处
　　与友人维摩寺小饮　　　　王鼎
　　暂依禅榻息尘机墙外东风昼掩扉欲上高峰寻旧迹轻衫短帽不禁吹
　　维摩寺　　　　　　　　　钱仁夫
　　蔓草芊芊没寺门墙根残刻巳无文败檐犹滴夜来雨高树尚屯窓外云佳境故容僧管领禅床时许客来分传呼且莫穿空谷下有松间饮鹿羣
　　维摩寺在虞山上宋隆兴元年僧法运建
　　游智林寺　　　　　　　　李光
　　扁舟来访小丛林花木通幽院落深旋拂胡牀成午梦闲持贝叶动秋吟竹声瑟瑟生虚籁山意峩峩入素琴更喜老刚能防事手携炉铫自相寻
　　智林寺在李墓村唐乾元元年建初名永安宋大观四年为犯宣祖陵改今额寺旧在地名冈身后以钟声不闻于近而闻于李墓遂徙于此异僧了通尝居之
　　游鸷山寺　　　　　　　　徐恪
　　香刹藏深紫翠坳岩亭长见薜萝交翻经叶上虫书字挂衲枝头鸟寄巢谁似金仙留赐带先参玉版向斋庖日斜茶臼林间响疑是松门过客敲
　　鸷山法轮寺在县西四十五里鸷山南麓
　　养疴白雀寺　　　　　　　王宠
　　香雨洒金沙轻隂蔽日华山蒸飞殿霭海润簇楼霞地僻偏喧鸟林深尚落花载窥清净理牵志梵王家
　　宿白雀寺
　　木鱼声起梵音长子夜焚香礼道塲病客斋心浑不寐万縁都扫事空王
　　繙遍华严防巻经殿堂突兀带春星此身已集禅林侣破衲枯藤野鹤形
　　白雀寺在县治北三十里僧如瑶建
　　吴江圣夀寺　　　　　　　罗处约
　　渔翁沙鸟傍回塘携杖闲吟绕寺廊逺岫不离青草渡片帆时过緑苔墙风狂林木生清籁日暖涟漪动画梁张翰思乡应有意几多屏障水为乡
　　同前　　　　　　　　　　王禹偁
　　松江江寺对峰峦槛外生池接野滩幽鹭静翘春草碧病僧闲说夜涛寒晨斋施笋惟溪叟国忌行香只县官尽日门前照流水濯缨无便泪防干
　　吴江圣夀寺九日冩懐　　　徐衍
　　自笑覊縻作楚囚登高谁复共清游黄花篱外无人至白酒尊前有客愁世事浮云俱滚滚禅心流水两悠悠轻裘肥马徒为尔得似烟霞一钓舟
　　圣寿禅寺在县治西北延夀坊故名北寺吴赤乌间建梁开平间改兴寳院天福七年重修宋天圣三年赐今额淳熙三年重建陈武子记
　　报恩寺风雨与张宪聨句　　高启
　　盲风簸天兴【宪】冻雨翻海防鱼虾落半空【启】蛟龙鬬中野势吞九河黄【宪】功润千里赭怒疑决沙囊【启】振讶欲摧瓦横行天兵驶【宪】大笑电女哆乾坤发生多【启】道路暍死寡潦涨涌涛川【宪】旱去灭烟野谷号竟谁嘘【啓】木撼不自把必变其圣乎【宪】弗迷维舜也隂岑气如炊【啓】高叶声苦打阳乌韬不见【宪】干鹊噤皆哑重翳晦复明【啓】余防歇还洒虽恱灌园人【宪】应愁渡江者侍玉笑楚赋【启】及我惭周雅避思泰山颠【宪】战忆昆阳下既霑想大田【宪】广庇思巨厦桔槔向晩停【启】纨扇未秋舍乱号官私蛙【宪】莫辨来去马卧惊浪喧耳【启】归恐泥没踝勿忧卷茅屋【宪】且喜憇兰若民期嵗有登【启】国荷天锡嘏沛泽宜载歌【宪】斯篇试姑写【启】
　　宿庉村报恩僧院　　　　　朱存理
　　野寺荒烟暮色苍偶来一宿照公房秋深客里知何夕年少僧中有此郎漫説江乡鲈正美试行篱落菊初芳安排诗句归航上白鸟沧波引兴长
　　报恩寺在二十七都唐大中间頋文通舍宅建
　　无碍院牡丹　　　　　　　宋和仪
　　霜气棱棱草木穷花王忽绽曲防中鲜妍首作三吴瑞裁剪何须二月风芳艶巳依银色界清香不断白莲宫出羣品格无双誉珍重人天造化工
　　题月禅师方丈　　　　　　蒋堂
　　我到云房是有縁坐移莲刻聴禅诠江邉异日人应记吏部曾来见大颠
　　阻风宿吴江无碍寺　　　　陈基
　　龙伯留人暂舣舟偶过西寺得诗流僧窓烟景五湖晩泽国雨声三月秋我欲弃官来钓雪谁能作赋共登楼此身何日都无碍共向毘卢性海逰
　　无碍讲寺在常乐坊西故名西寺梁开平间僧本遂建晋天福七年赐额华严贤首讲寺吴越王尝浴于此故名无碍浴池犹存
　　潮音堂诗　　　　　　　　张景修
　　安得并州剪半江诗翁吟就笔头桩过桥渔艇初收钓傍水僧轩不下窓南北虹垂具区濶东西云起洞庭双道人施石心无碍龙鬼应须向此降
　　西轩　　　　　　　　　　王摩
　　歩蹑霜莎入梵宫一轩佳趣属支公剰开青琐延明月疎植修篁待好风笠泽波声春雨里洞庭山色夕阳中江头景物牢笼尽欲寄琴尊此养防
　　西轩洗竹　　　　　　　　杨维桢
　　华严寺里断云师许我来题洗竹诗未论竿头能进步且教节外莫生枝定回午夜秋声减经罢西轩暝色迟从此一尘无染着嵗寒惟有此君知
　　过华严寺赠断云师　　　　成廷珪
　　断云老师如断云无心舒卷自氤氲空山与之结为侣逺道也堪持赠君黑夜雨随龙听法青天风引鹤同羣江湖我亦忘机者半榻今宵喜见分
　　宿吴江墖院　　　　　　　张镃
　　宿云蔽空谿溟蒙我船晓系红蓼丛宿雨滑道树沥漉我车早转青泥冲破程约涉一舍外逺目未快千山供岸傍小店换马去氊裘障冷披防茸须臾巾葢不容展莽莽暗雾逢逢风偕行客舆屡掀适值官骑来幢幢刀弓负带竞硉矹驙驷驖骓騟騘争前迭进步殊窘迫暮始望桥垂虹石塘百丈捍骇浪间有滩碛纷鱼筒雅羣黑白混鸥起帆影乱防还波中笔牀茶灶住此地得句未必惭蒙浮图老屋且投宿解担正听黄昏钟纱笼炙灯照佛古兰席布榻便吾慵恍惊足履未游地欲记倦着新篇工呼僮温酒立懦志逸兴恐失难重逢案邉纸尽莫翻写不觉红日防生东
　　登吴江塔　　　　　　　　王守仁
　　天深北斗望不见更蹑丹梯最上层太华之西目双断衡山以南防独凭渔舟渺去欲尽客子依依愁未胜夜乆月出海风冷飘然思欲登云鹏
　　登吴江塔　　　　　　　　王鏊
　　吴江高塔在与客试来登欲尽五湖胜还升第一层宁境华严寺在东门外梁卫尉卿陆僧瓒舍庄基建严法师开山名华严院东魏太平初重建宋元祐中邑人姚得瑄舍钱四十万缗建浮图七层其邻旧有宁境院绍兴五年并华严为一赐今额并存二院之旧也国朝永乐十三年重修
　　游圆明寺　　　　　　　　吴复
　　不到禅宫二十年庭前古柏已参天衰容自哂多华髪故旧相逢亦白颠劝客新醅春未煮留人苦茗夜重煎一风雨催归兴好向溪头问钓船
　　圆明寺访吕山人　　　　　高启
　　怜君不出户结厦与僧同隂竹行廊逺香花揜殿空饭分斋鉢里书寄藏函中茶宴归来晩西林一磬风圆明寺在二十三都宋干徳间僧月觉建
　　寄頋仲瑛寓法喜寺　　　　谢应芳
　　客来喜得平安信萧寺楼居日掩扃湖近浪揺影白地偏苔泛履防青羣贤方结莲花社小楷犹钞贝叶经嵗晩归舟经甫里好寻渔父过寒汀
　　宿同里法喜寺　　　　　　华幼武
　　九里湖邉寺参差楼阁重空林初落月深殿已闻钟门揜溪流静桥分野色浓暂来生逸兴无计削尘踪法喜寺在二十六都九里村唐武徳中僧西遇建
　　登崇吴寺楼望太湖　　　　钱惟善
　　西望洞庭青挿天蛾眉两防秀娟娟势翻震荡蛟龙窟气浸高寒牛斗躔支遁每招过野寺防曾约种湖田凭防不尽登临兴更驾长风万里船
　　崇吴教寺在充浦村梁开平二年僧妙义建
　　吴江普济寺
　　初到湖邉寺相逢有彻师深悲十年事朗诵四懐诗高栁窥春早寒灯照夜迟宁无一杯酒慰我鬓如丝普济禅寺在震泽镇宋元丰中僧夀善建
　　防吴江永乐寺　　　　　　高启
　　鬓随鹤羽总秋零几日江行思冥夜卧客舟闻咏史朝过僧榻共谈经沙洲雨足莼初紫林隖霜迟橘尚青后欲寻公曾到处留诗应在竹间亭
　　永乐寺在双杨村宋淳祐间僧无际建栁贯记
　　寳觉寺　　　　　　　　　张适
　　留衣山馆乆飞防海城秋迹逐初来雁情亲欲下鸥晩云黄叶渡斜日碧江流正是懐思处聴钟独倚楼寳觉寺在曹村宋绍兴十年僧佛光建
　　寄罗汉寺僧伏虎林　　　　朱良实
　　我将八耋断尘缘爱听松风防瀑泉和靖吟懐梅瘦损濓溪生意草芊绵谋生未许全抛俗问话那能不离禅长想知音在何处他时定泛剡溪船
　　和　　　　　　　　　　　伏虎林
　　黎里人家石上缘幸师来往古林泉梦回竹榻聴猿啸定起松轩防鹤眠暇日每留香积饭长年不离苦空禅老夫亦是幽栖者乆欲相寻共钓船
　　罗汉讲寺在黎里镇宋淳熙三年僧法灯建
　　过吴江永定寺　　　　　　高启
　　乱后僧何去门闲叶落时画昏虫蠧老斋断午禽饥罢说传心法犹防赐额碑不知兴壊理来此岂无悲永定教寺在充村浦
　　吴江泗洲寺二首　　　　　易恒
　　幽寻林壑间春暝防禅关到寺过头杖开门对面山灯传清昼永僧与白云闲欲覔泗洲老高风讵可攀开士僧中彦繙经昼揜关禅心秋水观诗景夕阳山鹤下松云破鹿眠苔径闲老寻栖息地着意欲追攀泗洲寺在芦墟村宋开熙间建
　　接待寺　　　　　　　　　刘涛
　　江浒收防试倚防目围平野望尤寛气吞四泽鹏相近路入三山鹤梦寒压晓防思防浴日凌秋谁许傍观澜应怜低首邉尘客何日风枝得暂安
　　和　　　　　　　　　　　张澂
　　小槛超然着曲防登临聊使壮懐寛浮天野水东南折照座云山紫翠寒风定防虹衔落照夜清绀塔卧防澜自公休暇宜来数寄傲南窓膝易安
　　接待寺在东门外南津口俗称南寺宋绍熙二年僧寂照建名承天万夀禅寺元至元间僧正夀重建改今名
　　题梅堰显忠寺壁　　　　　　景奎
　　千古梅塘寺山门面水开地清尘不到僧好客频来澹墨诗题壁残碑字没苔桫椤树下石云是讲经台显忠教寺在梅堰宋王枢宻祠堂也
　　长桥寺化修造疏　　　　　　释大训
　　开山佛祖焚目祈雨感观音授以药目复明朝廷为建寺昔闻大旱金石流而土山焦爰感精诚天云垂而海水立尽谓暴尫之何益独徴眢目之重明有功生民在祀典犹修其礼大徳我祖而后人不葺其居頋予心之何知视其颡而有泚塔铃自语况多舶趠之风土偶相怜益甚瓢倾之雨尚想美哉轮奂岂曰嗟乎权舆长桥卧波依旧虹蜺天矫高岸为谷向来雨露淋漓敢图逭责亦庶几焉当见勇为而兴起者使黄金同土价愿希一语之仁得白璧照夜光不待立谈之顷百堵皆作万福攸同
　　呉江州水月院记
　　呉江州南五十里有湖数百顷湖中有土阜隆然广可五畆旷古莫有居之者宋嘉熙间僧觉春庐其上曰水月庵六传至允谅谅筑隄以广之作殿堂楼阁悉完好请于帝师易庵为院而求记于予且曰世以良田美宅贵粥豪夺私积之寖广而官之赋役益重于是有不胜其用而病且覆者相望也故吾祖取人所弃而有之以至于吾吾以一身之防寄于水月之上泛泛如虚舟之淩滉瀁何往而不自得哉予谓志卑者徇利乐闲旷者徇境其诱于外而为物所胜一也若是则子之媚夫水月以居之吾为子记之皆外物也能敛念以返观乎内虽宇宙之大虚空之无穷曾无一沤之量而彼水月者又不啻隙中过影耳则子之居将无所寄庸寄吾喙于其间哉虽然虚已必观物则物皆吾用不冺于空不窒乎有中道然也如是而子之媚夫水月以居之吾为子记之载歌水月之章以遗之其孰曰不然辞曰水之逝乎有潮有汐维月之恒亦朏而魄有生遄化孰不如物不有至人防万若一爰执其枢以游化初物我无朕水乎月乎
　　长桥寺与水月寺未知何所今録二文于蒲室集
　　嘉定县昆福讲寺　　　　　僧懐瑾
　　峩峩跨苍穹登临岂辞陡冷风天外来阳鸟槛前走纵目春正妍蹊桃红间栁徙倚漫裁诗不觉日在酉树景感旧懐临风一搔首恍焉凌太虚烦襟复何有
　　昆福讲寺在县西梁天监中监建
　　圆通寺留题　　　　　　　杨贡
　　曾向疁城跨玉騘又乘五马到圆通僧房有榻悬初解暮夜无金睡正浓当道豺狼休踯躅号寒儿女且从容莫言亷范从来少尚有今人可继宗
　　圆通讲寺在拱星坊内至元间里人高氏子为僧名明了舍宅为寺
　　嘉定州南翔寺藏经记　　　　释大防
　　至道无为无言也而所以为以言者将埏埴羣生陶铸圣贤其有为而然乎以本觉明妙之性沦于六趣散于万类形气情欲相禅以生相感以化以荡流无垠故因情而训之以刳情絶欲澄莹精一求返于初而甚矣情之蔽锢性之不克复也乃酌其机随器所授示六趣以果因影响使之逺恶进善以超于圣贤之域导二乘以四谛十二縁荣菩萨以六度万行逮人人妙觉物物全真以备一代化仪而犹曰彰其迹耳若夫显本归旧虽圣罔知岂世智凡识所能拟度哉况性之精防言所不及惟善言言者能言于无言而后可以达无言之言于是有月指筌蹄之喻而启迪将来非教莫宣斯三藏之文为世法寳圣凡显幽所共戴仰如日月于昼夜赖之以为向导也苏之嘉定南翔寺僧祖胜以已别业为经堂庋经于中嵗选净行僧阅之复施田五顷给其费余以备缮修而求记于予予禅者故取直指见性之道与经契合者告之而申以辞曰
　　饷空于缾酌水于缶而水与空非大非小如性囿形形不能囿瞬阅万世芥视八表有觉瞿昙称性而谭虚空为舌万象交参彼昧罔觉或聋而瘖善启其机爰得我心如属于耳如接面命弥隠而显鸟飞鱼泳花雨风清海天如镜孰为檀度曰比丘胜胜即我谋妙斡其枢不有作者徳山之徒视佛不为火书壊庐冥行同趋不既韪与
　　题南翔寺　　　　　　　　葛天民
　　南翔建自梁天监白鹤不归江自转深禅空忆祖师齐昔有老堪今有逺我趂江鸥访逺公逺公不有湖天晩七嵗驱鳬有几房三百苾蒭无半面殿阁参差高入云一堂可着千僧饭古柏槎牙不记年柯如屈铁色苍藓古意偏关倦客懐归舟有句无人遣明日中流遇阿英连宵细说南翔院少待崇莲寳塔成春风共防巢梁燕我欲婆娑借数椽子当力学如吾愿一任江花恼杀人闲邉自数飞花片
　　和韵　　　　　　　　　　僧普洽
　　白鹤南翔何日返香云不动春风转屋为鳞次枕江安江作蛇行到门逺的的明灯金殿寒沉沉复道长廊晩老翁矍铄皎须眉爱客将迎笑盈面自言天监拓基来食指数千犹共饭断碑壁下试摩挲趺剥落生苔藓茫茫往事比寒潮苍烟落日愁难遣遣中何处惬深深玉甃新池开别院二齐已去老堪殂故垒空来巢旧燕吾宗有弟知此懐炊黍功名岂云愿便呼阿买写新诗研池澁拥清氷片
　　南翔寺　　　　　　　　　杨维桢
　　三生石上有因依双鹤偏从石上飞自笑老禅能事毕不随双去复双归
　　同前　　　　　　　　　　道衍
　　齐师不返鹤南翔梵刹如云始自梁防法天临朝拥殿放禅僧出夜循廊碑残亭下思皇宋桧老堦前识李唐事业已经千载久空王谁道有兴亡
　　保宁寺钟楼记　　　　　　徐冲
　　乐一嵗为十二钟武事以钟为伐葢钟与鼓等鼓阳主进钟隂主退乐以钟配地战以金为敛吾儒用钟大矣西方教尚金声铙钹钲磬亦梵部乐寂灭之训宜有取于静退之音其书谓罽賔叱积辠化为九头鱼刀轮舞波断首复生循环不息闻钟少停此縁起也流入中国则曰魄行中隂假声进步人死不灭业通三世悉为因果设余童时见隣有虎适野者童聚戯泥其窍将困钟一声出云杪遂阒然弱冠侍亲谪婺防获自经夜出罔蒙隣寺钟鸣始去扣一夕少止良騐矣世习以钟警迷暴戾潜消乆矣犹乐通和钲退师比也况佛祖誓愿天龙统摄通神明齐生死皆由人心发鼎铸奸屏钟鸣山应吾儒不为竒佛家借以立教士不揣本羡之曰吾不及也鄙之曰吾耻言也是皆不知伦类出姑苏葑门沿吴江百滙为青龙江距海三十六里曰商量湾三精蓝独保宁以石晋天福建屋老而大长廊重楼方一新有吴越钟四百觔开寳九年诸葛氏为报恩山中峰寺作不知何年归于此旧楼且隤法喜聴天台观叹曰吾徒二千指号聋聩司昏晓者庳陋若斯可耻也猛欲撤而新之裘媪申明为倡檀施趋和遂以嘉定壬午嵗嘉平上澣成广三寻缩二尺高七寻盈六尺栱藻重檐四牖咸备予频年以王事往返一夕法喜炷香防茗求为记余指楼而告之曰幻土木之竒焜金碧之辉掲盛时之声钟悬百尺之崔嵬穿逸响于天外振阿含之执仪昔为坠典今登济斯尔所以懽喜众所以难息欤曰然又告之曰东钟西鼓尚隂折阳示无生意以柔刚肠暮息万籁静而清长晨鸡未嘒作而铿锵息者付道业之全缺作者抑妄念之披猖痴扄破鐍夜景发光律心万法岂徒释争讼于曲直之场施形百斛何啻罢怨怼于矛盾之伤继今以始午鼓并镗食轮转法轮翔入耳着心化防反良兆我一身为世津梁此示众未尽知其以语而宣扬合仄曰法喜作楼本心也敢垂乐石四众受持嘉定癸未八月既望记
　　游保宁寺　　　　　　　　薛松心
　　工曲萧梁寺山僧昼掩扉土花封石甃翠竹上人衣海近潮声促廊空木叶飞我来味禅寂相对两忘归保宁教寺在江湾镇石晋天福三年东京大相国寺僧智光所谓龙树法师者驻锡于此募建后周广顺二年赐额元至正八年僧惟正重修国朝永乐六年再建
　　西隠寺空翠亭　　　　　　张南渠
　　人间风日不到处林石照衣顔色鲜半天六月雨苍雪隔水一僧吟白莲座中得趣成三笑竹上题诗今七贤他年此防或可再须借北供醉眠
　　夀乐亭　　　　　　　　　郑元祐
　　西隠西邉夀乐亭六时天乐语檐铃傍人驯鹤行穿竹掠水飞鱼出聴经月到中庭开碧落星从南极上沧溟千年一息那伽定长结慈云拥帝青
　　直节轩　　　　　　　　　杨维桢
　　西枝林中访遗直况有文采锦斑如谁参枯禅到玉版自爱此君如史鱼彭泽风高印绶解空庐雪冷节毛疎道人诗似春秋笔大字琅玕节下书
　　西隠教寺在县西北清教塘元泰定元年僧可悦建僧圆照记
　　普济教寺重修记略　　　　曾棨
　　昆山距县治之东一舍余为太仓其城之南门外有普济寺其先当宋季时有僧结庵于此然旧无田产唯募粮以赡众至元间有五台僧曰普明大师者东逰卓锡于此日击木鱼化募娄江之上时有朱左丞者厌其烦聒令夺木鱼弃掷水中已而泝流而上左丞惊异遂捐赀改今额张士诚据有姑苏寺悉焚荡独存灵山圣像灵屋祥师思欲重创弗惮劳勚俄而神光屡见施者云集即鸠工庀材构堂五间以居众僧国朝洪武辛酉建大佛寳殿癸亥作方丈并为丛林永乐戊子昌梵与梵衍各捐赀并募重建造圆通殿佛氏之教以慈愍济众为心故世之人赡奉向仰以求福田利益者日滋月盛况于其徒克崇奉而归向之以树立而振作之欤普济教寺在州南一里宋末五台僧普明止此遂卓锡建寺元末燬惟灵山一防佛像存焉国朝永乐六年僧梵衍重修
　　淮云寺　　　　　　　　　赵孟頫
　　淮云三十里见者以为竒而况于淮云逺被浙水湄其上耸楼观丹碧何绚丽子孙有如云咸能嗣厥事老我作是诗刋之于乐石庶尔保令名照映沧江色
　　淮南精舎言懐二首　　　　张泰
　　幽独卧禅林经年辍醉吟乆知书可读不耐病相寻鸣鸟夜还曙落花春又深余生凭药饵又感问朝簪年年春不改风雨是花时弱叶终遮树鲜英且附枝屏心居对景随意步临池聊用忘吾病忧中一较诗
　　登淮云毘卢阁　　　　　　陆防
　　危楼高入白云层拂袖闲来试一凭红叶城楼闻断角夕阳溪路见归僧地偏不着尘埃气心逺应超大小乘安得吟邉添两腋九重霄汉快飞腾
　　淮云教寺在城北二里陈泾桥北元大徳六年江浙军器提举頋善夫营祖墓于此建为养夀兰若以其家世淮人不忘其始奏赐今额赵孟頫书扁国朝永乐中平江伯陈瑄重修
　　崇明县奉圣寺　　　　　　程用昭
　　霜落平沙枫叶丹可人情意满空山江梅瘦褪犹疎放山鸟惊猜亦往还孺于兴同秋水逺支郎心与白云闲此时野寺题诗处昨夜穉寒湘竹斑
　　访奉圣寺二首　　　　　　刘秩
　　白马防经日本西偶来此地访招提长廊松树何年种别舘梅花后夜题结社东林思靖节留衣南海愧昌黎江风山月今如此得今宵醉似泥
　　海国瀛洲别有天上人驻锡住经年三花树绕眠云榻七寳池通洗鉢泉清磬响时晨聴讲名香爇罢夜参禅何时来问无生话唤醒人间醉梦縁
　　奉圣禅寺在崇明县东沙唐贞元间僧道成建宋绍兴初里人陆思闲谢之刚拓而大之元泰定甲子至正甲午重修郑元祐记







　　吴都文粹续集巻三十四
　　钦定四库全书
　　吴都文粹续集巻三十五　　明　钱谷　撰桥梁
　　乘鱼桥　　　　　　　　　髙启
　　桥上西行人桥下东流水游人如水流朝暮何时己谁知有飞仙赤脚踏神鲤波警风肃肃渡海秋万里左招骑龙君右携采鸾子笑飡紫云英同歌蕊宫里归来旧城郭千载一日耳下看桥上人还随鸡鸣起去者己如灰来者犹如蚁不解养谷神纷纷自生死
　　同前　　　　　　　　　　周南老
　　范阳水府仙脚踏赤鯶公乘之过此桥飞升凌太空御气鼓两翼飘飘云雾中鱼化仙己逺桥影架晴虹泠泠桥下水随风自西东仙鳞或来迎谁与巧相逢
　　同前　　　　　　　　　　王宾
　　此处正当城市里谁知转眼到蓬莱如今不见真仙过那得神鱼再起来
　　重建夏侯桥记　　　　　　　潘梦旂
　　六飞驻浙吴为辅藩地望崇重视昔有加井邑阜繁于今为最郡治稍西桥曰夏侯以地有夏侯庙得名缔创于皇祐壬辰重修于绍兴辛未刻于壁记于志可攷仅此无他闻焉水环楼堞陆帯阛阓左奉防府旁聨宫寺右亘苏馆次列津侯糟丘镇乎其首鹾庾滨乎其腹人物辐辏使客旁午飞毂驰韀曳裾蹑履交往迭来必由斯桥晓鼓未作声迹嘈杂夜漏未半暂止复动嵗久而敝非两马力将持厥危非一木支寳庆初元邦人相率出力改作使守嘉其志悉捐金以助逺近翕尔而应乃命工师课贠程具木石以仲秋癸丑撤其故而新之下则叠石为址剡内直外如植半圭防以连楹两防对起而合以梁上则铺石甃面空中偃端如浮脩眉翼以扶阑两厢互应而接于逵明年七月工以讫告大容九轨髙纳巨船不峻而隆不削而垂逺而望之巍巍乎其崇近而履之坦坦然其夷厥材孔良厥砌孔坚足以阅千祀而不朽矣夫自行都抵京口渡维扬直都梁临中原咸有通沟贯城以行运舰长虹跨水以便徒趋然其源泉并为一川架波取道无几惟吴呼吸具区灌注五门曲河旁达防派且有飞梁错峙与岐俱多舆辔经隧楼帆过肆左赋美之夜市菱藕春船绮罗韦诗诧之其流所以聚故民愿而富其水清且泚故俗粹而美桥梁道路责在有司吴人尚义争出巳私闾里兴修歴歴可举兹桥底绩其有自哉仆生于吴举于吴随牒四方三十年未尝一日忘父母国甫入都故老贻书述斯役俾作记忻然诺之庻几登名于碑他日归老能从容乎其所若劝施位名金谷品目列之左不复书寳庆二年七月朝散郎郡人潘梦旂记
　　夏侯桥相传夏侯司空建或云桥旁有夏侯庙故名
　　乌鹊桥　　　　　　　　　杨备
　　月满星移水照天南飞乌鹊影翩翩虽然上属斗牛分不为秋河织女填
　　同前　　　　　　　　　　髙启
　　乌鹊南飞月自明恨通银汉水盈盈夜来桥上吴娃过只道天邉织女行
　　同前　　　　　　　　　　周南老
　　古有乌鹊馆桥名因馆旧乌鹊己南飞影落苍石窦彷佛霓横空知是何年构往来频送迎女牛曾邂逅银汉秋逾髙灵槎莫予觏愧非济川才欲进不可又
　　乌鹊桥在吴县东古有乌鹊馆因名白乐天诗云乌鹊桥红帯夕阳
　　顾家桥　　　　　　　　　王賔
　　水落沙虚古防斜垂杨几树有慈鸦将军孝行宜旌表独见桥名称顾家
　　顾家桥在乐桥东孙权虎头将军顾悌家焉悌在官得父书洒扫设几筵拜跪读之居父防痛不见父终哭泣未阕服卒
　　百口桥　　　　　　　　　王宾
　　百口桥边春日斜旧时开遍紫荆花山东人説张公艺此是中吴顾训家
　　百口桥在娄门西东汉顾训五世同居百口同防故名训嵗朝防集行酒子孙三嵗以下皆知位次故又名试饮桥
　　孙老桥　　　　　　　　　王賔
　　白傅经营年纪衰萧萧白髪满头丝孙公管领来修葺又在衰年白髪时
　　臯桥　　　　　　　　　　皮日休
　　臯桥依旧緑杨中闾里犹生隐士风惟我到来居上馆不知何道胜梁鸿
　　同前　　　　　　　　　　陆龟蒙
　　横絶春流架断虹凴防犹想五噫风今来未必非梁孟却是无人继伯通
　　同前　　　　　　　　　　杨备
　　隐士贫居日赁舂物情歌在五噫中钗荆举案何人识犹頼桥邉有伯通
　　同前　　　　　　　　　　髙启
　　阊门啼早鸦拂面见飞花绿水通螭舫红桥过犊车谁寻伯通宅只问泰娘家
　　同前　　　　　　　　　　周南老
　　汉郎臯伯通卜居近西城门前桥突兀时以臯为名大横当孔道来往人营营伯鸾操井臼众中为欢迎岂惟隐士贤乃贵知人明二贤久己矣问桥犹有征
　　同前　　　　　　　　　　王賔
　　伯通家久没桥邉有姓依桥尚逺传非是偶然人记取缘他知得伯鸾贤
　　重建虹桥记　　　　　　　虞集
　　吴都内外皆凿沟浍纳太湖之水以行舟逾絶为梁经纬聫属其高庳修缩视水大小独虹桥在郡阊门西跨官河通驿道为咽喉要处水至桥下滙为回渊折而东行势用剽悍桥旧植以木而加甃嵗久腐桡乃今夏大霖雨遂坏水陆并阻民吏忧骚县长吏计防役大惧不即成郡人邓文贵诣官自言架木非久计请出家财以成之遂以八月乙丑召工画圗尽撤其旧而新之絶水下石欵宻键固累起拱合理致无间下通圜空涵水象月引重过之坚逾寔地泰定元年十月成凡用中统钞十五万贯云夫郑商犒牛敌谋遄沮卜式输财汉用不匮以一民而専有司之美不可无书也故为备载不辞
　　同前　　　　　　　　　　黄溍
　　泰定二年冬十有二月平江阊门外新作虹桥成古者辰角见而除道天根见而成梁有司之事耳春秋常事不书此何以书在有司常事也而此非有司常事者也按郡志桥之载于图籍者三百五十九而为虹桥者三其一在城西若干步即此桥也去年夏大雨水暴溢桥居两水之交莫能与水抗一夕尽圯其地适控通衢徴令赐予布政于逺方或奉贡输赋为行者病谋所以复其故而官帑不可輙发又重以其役厉民未知费所出郡内民人邓文贵请分家赀之半更为石桥以利永久既又以为此有司者之事非细人所得干也乃饬财用庀工徒以听要束焉遂以八月乙丑始阅八甲而告讫功桥之修四百尺而其髙十分修之一五分而杀其二乃与防等脊之广得高之半而趾之广加其什五上设扶防为之备怯其下为门如半月以酾漕河而隄其两垂以度挽者所用钱以缗计者十二万五千有竒役以庸计者二万四千有竒今总管郭公既率僚属觞酒桥上以落其成且谓文贵编戸民非有名田稍食货殖竒赢若他大姓比川梁逵路官寔领之而文贵顾能辍其衣食之余以纾有司之急务不宜无以示劝相乃伐石俾溍执笔书其凡而记焉夫以一大户利物之功而长民者能表树之以寓其风厉之意是皆有司常事之所不及而于法宜书者溍不得辞也
　　夜过西虹桥　　　　　　　　王鏊
　　破楚桥边步偶停夜船灯火散如星馆娃歌舞今何处留得吴歌与客听
　　西虹桥　　　　　　　　　蔡羽
　　引领烟无际凴虚念自深云回满川雁秋起一城碪飒飒阁侵暮纎纎月上林扁舟从此逝把酒不堪禁虹桥在阊门外初木为之元时邓文贵易以石后复以木俗名钓桥成化六年改名永济
　　枫桥　　　　　　　　　　张继
　　月落乌啼霜满天江枫渔火对愁眠姑苏城外寒山寺夜半钟声到客船
　　同前　　　　　　　　　　张祜
　　长洲苑外草萧萧郤算游程嵗月遥惟有别时今不忘暮烟踈雨过枫桥
　　同前　　　　　　　　　　汤仲友
　　出城才七里地僻罕曾过孤塔临官路三门背运河钟鸣惊宿鸟墙矮入渔歌醉里看题壁如今张继多
　　同前　　　　　　　　　　髙启
　　画桥三百映江城诗里枫桥独有名几度经过忆张继乌啼月落又钟声
　　同前　　　　　　　　　　周南老
　　枫桥横广驲西出阊门西火明江上邨霜红映清溪舟冲踈雨过帆收暮烟低钟声来半夜月落林乌啼景为诗人胜二美留唐题每为吊陈迹过此或少稽
　　归至枫桥　　　　　　　　高启
　　遥看城郭尚疑非不见青山旧塔微官秩加身应谬得乡声到耳是真归夕阳寺掩啼乌在秋水桥空乳鸭飞寄语里闾休复羡锦衣今己作荷衣
　　重过枫桥　　　　　　　　张羽
　　晩泊枫桥市冥搜忆旧游月明天不夜江冷水先秋曲防依渔艇高林出戍楼堪嗟名与利白却几人头
　　枫桥夜宿诗【有序】
　　壬寅冬余至吴中诸故老与游石湖上方抵夜还舟宿枫桥饮间陈叟季行为之歌音甚清壮诸老使余为诗和之因以老字为韵云　　徐有贞
　　总角为儒学未饱读书不事登科早金门赋防愧非时聊向沧洲拾瑶草故乡风景初未识每听人来説其好兹因访旧始得还游目喜陪诸父老南湖十月波乍寒霜叶纷纷落如扫轻舟防櫂木兰桡乘风放入湖中岛红菱緑橘荐松醪举觞浩饮开懐抱陈翁醉后高兴发击箸悲歌望苍昊琅然音韵出金石惊起潜鱼跃芳藻小子何知敢申和把笔题诗殊草草月明弭棹宿枫桥狼籍杯盘更倾倒夜半闻钟想慤孙寒山依旧胥门道
　　枫桥　　　　　　　　　　范成大
　　朱门白壁枕湾流桃李无言满屋头墙上浮圗路旁堠送人南北管离愁
　　回舟吴城外将由枫桥转虎丘　陈基
　　阖闾城外枫桥畔欵欵移舟近虎丘不用酒觥更庆罚只携琴册恣遨游儿郎楚楚春生玉兄弟萧萧雪满头负郭不求田二顷一竿拟欲钓沧洲
　　枫桥在阊门西七里豹隐纪谈云旧作封桥后因张继诗相传作枫今天平寺经多唐人书背有封桥常住字
　　顔桥道中　　　　　　　　范成大
　　村村篱落总新修处处田畴尽有秋一段农家好风景稻堆髙出屋山头
　　顔桥通支硎山路
　　许市重造普思桥记　　　　吴寛
　　浒墅在苏州西北境上其民际水而居农贾杂处为吴中一大镇自景泰间朝廷置司于此舟楫停集居民益繁贸易往来以限于官河皆不称便成化初虽尝作桥以免济渡而南北辽絶人迹折旋犹以为不便也里父老相传故有桥在周孝侯庙旁访求之果得石刻题曰普思桥视其时宋庆元三年也乃圗重造而不敢専以户部主事藁城刘君焕方奉命分司于此敏而有为始合言以请君曰是民功也吾何敢阻耶当从而奬厉之他日工部主事贵溪姚君文灏行水至闻其事亦从而相劝之民既乐为则又言于知府史侯侯曰宜又言于廵抚都御史朱公公亦曰宜于是更相告言出财以助凡得白金若干两择治九年五月兴工是年十二月工毕刘君喜其事之果成也曰是桥财费甚钜劳力甚多然而利益甚大不可使后人无所攷也介乡贡进士浦君应祥请文以记夫事之成未有不由于人和者周之作洛曰四方民大和防桥梁之役虽非是之比然而民不欲为则上之人虽驱而使之不能成也至于民既欲为上之人或咈之而不从则其事亦岂能成哉惟夫民欲为之上能从之故虽财用钜而费力多不待逾嵗而穹然坚厚不易为之役遂以告完虽然人则和矣亦惟得其时耳盖吴自古为泽国数被水患今则大熟粒米狼戾民既有秋成之利视义所在慨然施予亦不知吝此事之所以易成也与桥之修一十二丈其广二丈三尺崇如广而坚董其役者曰倪俊凡出财者其姓名则列刻于碑隂云
　　普思桥在浒墅
　　虎山桥　　　　　　　　　吴寛
　　南人相见诧苏州自料西湖让一筹天为渔家开下崦晩宜画舫驻中流新诗已判纵横冩佳景从教次第游孺子歌声何处起落霞孤鹜水悠悠
　　同前　　　　　　　　　　王鏊
　　湖上仙山翠巘重画圗面面对芙蓉人家斜日东西崦野寺浮岚逺近钟我欲濯缨来此处谁能筑室傍前峰放舟又过溪桥去恐有桃源惜未逢
　　同前　　　　　　　　　　蔡羽
　　初出山腹中复见水行处逶迤得平墟苍茫急回顾山梁不为髙延揽自成趣风条薄林翠珍木接叶香前葩未及瘁后萼重竞芳朝游屡过云霞石夜宿曽投松栢房从来不识铜坑面今日青青落吾掌上崦何明媚下崦亦清朗杨花飞飞青锦陂荇叶差差木兰桨前帆灭后榜兴长川引领云凭凭防丝起暖气昬须臾不见西华村东风吹乱鸂鶒羣水西顔色何纷纷系马荒祠忘夕曛
　　秋日虎山桥访朱子羽山居　　皇甫涍
　　春辞五马到云庄头白知君旧省郎二世风流谁得似四愁心事耿难忘归来独卧青山逺不尽懐人秋水长怅望桃源游未遂迢迢孤月限河梁
　　晩过虎山桥
　　杨桡转溪路山影乱晴沄向暮沧洲上闲来白鸟羣微梁廻落日满泽散秋云防有行吟客清歌期尔闻
　　拂曙度虎山桥寻墓
　　谷口望未引前林烟未滋寤言明星夕独向青山时稍稍众峰出荧荧孤月随遥过石梁去庻以邈心期虎山桥在光福西接太湖宋嘉泰中重建元泰定甲子改为圎洞三遂以纪年名泰定桥成化乙未重修郡人陈颀记
　　吴郡溪渎三桥记　　　　　陈霁
　　吴郡横山之麓震泽之濆疏流溉壤以通舟楫陆途四达故多桥其东属吴江为越来溪春秋时越伐吴兵从之入故名南距泽水二百里为越地兹寔吴之故邮也桥曰溪桥溪之支流为笔港脩直如笔取象类也桥曰管渎其南属吴为管渎因以名桥襟山帯泽厥维要区饶稼旧为木梁朽折且尽溪渎皆垒石为之亦且堕齧水中钜石危欹嶪嶪欲奔徒者却顾胁息趋而过舟行者望而忧之经其下惊悸凛汗回视皆相贺或不惮迂路绕出之盖三桥之弗葺先后数年矣尚书工部都水司郎中新喻傅公奉玺书督水利于三吴兴废防滞钜细毕举既二年行郡经震泽临视兹土集耆老问状曰是葺之庶其加崇乎然毋劳尔民下属邑理其役发帑鸠工伐木聚材民争趋之隄堑偕作工用次举缮危以安代木以石拓旧规新高广有加焉糜公私钱十有八万役夫千人始作于治辛酉春三月成于其冬之十月综其事者吴令邝君璠判官吴君秉吴江令刘君泽邑丞于君旺竣事诸吏民谋曰公恵民深矣兹一役也功倍而利博废而克完亟而勿劳不有述也其奚攷引公徳以诏于后乃相与来请为列其事以书于石
　　吴邑重建永安诸桥记　　　　浦应祥
　　吴为苏之首邑而苏寔古都防览周职方延连三江浸滙五湖其波流冲射为濠为堑为溪为渎为津港为陂塘者难以计数茍可以通舟楫处必资桥梁以利涉焉故桥之为数攷之地志城内官桥凡三百九十自其郭外言之则所谓徒杠舆梁者奚啻数倍也承平百年来多所倾圮行者病涉间有好义者欲修葺而作新之顾上之人无有以劝相而倡率之遂至于废坠而不举良可惜也治己未工部郎中新喻傅公奉敕总督江南水利来苏治水之余令曰桥梁道路利于民者不细乃檄有司出公帑为倡而民之好施乐助者听一时要津孔道穷僻陬隅朱防碧甃防不聿新诚盛举也兹者自胥门之西二十里许至木渎为桥者三曰永安永济永福自木渎之东南不数里许有塘曰兴福为桥者四咸是邑公爰咨邑令邝侯璠劝农簿喻君秉躬董其役卑者崇之狭者广之倾者圮者固之上可以通车舆下可以通巨舰信久逺之良圗而非直目前之美观其所以利于民者诚溥且博矣公涖政三载将复明天子命乡之被公之利泽者胥谓予曰公之徳政施于他方者咸有名笔以记公之盛今公去为明天子留而不复至也则公之休美施及吾乡者嵗月流迈能不有所遗忘乎吾辈敢砻砺坚珉请执事文于上庸以树于通衢以昭示于来者执事无靳焉予是其请遂不辞而书之里民姓氏当别叙于碑隂故于此而畧
　　圭普二泾通水建桥记　　　　杨循吉
　　苏之郭惟西为盛而吴寔司之有水焉来自太湖引大濠而别注者南曰圭泾北流三里至途而止北曰普安泾南流亦三里至田而止中隔小溪涉不及膝村民以资澣濯灌溉莫之能贯焉治辛酉胥门浮桥兴邑令任丘邝侯相水至斯叹曰噫是固有别津而人不知也决途凿田其克有济乎于时廵按侍御长沙袁公方只奉上命孜孜治道郡侯汝宁曹公尽力民事尤敦恵爱侯具以请皆慨然许可乃集地之耆年而敏事者语以故咸曰兹川堙塞且数百年今故形具在厐眉之老思复其旧而不可得大夫有意吾侪其何幸则又谕田者俾售之果以地献防日斵土庻民子来不旬月功告成凡用役一千开地四十丈而南壅之决于一日者不与焉沿流而行又随在防剔其遇地之侵官而屋其上者必斥无贷豪强共命惟恐后伐树祛蕴洞为流波一望洋洋靡有阻遏于是鼓楫而过者无虚晷临流而宇者竞厥居黎庻相庆胥来聚观若天造地设理固有定而适乎成也方役之始侯欲广渠容巨舰虑匪卑梁可纳乃作十桥跨其上在北者首普安领其五曰昌禄寿安永福积善富民在南者首圭泾领其三曰通恵张盛丰利七之用石三之用木率取隆显壮于里防朱防緑波照映逺近级以备两徒者便之然后乡人以为舟之出是有二美焉胥不能阻阊不能险是民志也乃谋伐石书伟功谓愚居与水迩宜不得辞愚惟物郁则思通然必遭而后济功成则不朽然必协而后克观之斯渠昔否今亨通于大川其不有遭乎上下一心以建厥勋其不谓协乎虽然由是以求执政之贤不可以不志惟侍御公以公忠持法而宪体振惟郡侯公以亷正率下而牧道立惟令侯承之以勤能洁修而邑政用举是故吾人安堵乐业熈熈乎无所不遂也若夫浚河作梁乃一时余事流泽布庥而亦垂之无穷君子居位而荷通物之任乘建功之基既行之矣可无纪乎哉是以敢笔其详以示于后世与兹流永久
　　饶稼桥记　　　　　　　　莫正
　　桥以饶稼名志丰年也丰年所以为生民立命也召丰年而立民命岂无自而然哉必有大徳大功以涵煦于其间而人莫之知也桥在郡西南二十里南周村之上跨越来溪之支流左右居民务于耕稼亦有以儒为业者是以人无怠荒而俗多谨厚焉桥之创始不可攷旧垒石为堍上横以木嵗久倾摧将有厉掲之患里士卢纲欲葺之而未能也其子雍以文学受知于钦差提督水利工部郎中新喻傅公间以白焉公檄吴县簿喻君秉诣示之君谋于大尹邝侯璠给公钱重建而里之好义者皆乐助乃悉以石为之经始于治辛酉春三月四日落成于夏四月二十八日遂为溪山伟观而行者便焉纲谓不可无述以诏后乃以资财立亭于桥之北块而以碑文见属予惟王政以食为首农事以时为先农事失时而欲为民食足也难矣此桥之所以饶稼名欤抑于是而窃有感焉吴于元末干戈之际沦于僣防苦于虐政尚何饶稼之望哉而我圣祖龙飞为中华主命将出师讨张士诚空其巢穴遂以平吴为畿辅重地今百四十余年惟见黄童白叟熈熈然耕田凿井以乐其乐孰知上之功徳所以涵煦者如此则夫一桥虽小揭以饶稼岂不足以昭上赐而与民同乐也哉余家去桥不逺一里往来于斯习知农事今愿与诸父老率其子弟从事于耒耕之间暇则诵诗书习礼义使父子慈孝兄弟友恭夫妇保守乡里雍睦兴礼让息争讼自然和气薫蒸丰年可望而所谓业儒者亦将出膺时需以圗报于盛时也夫然则是桥之建岂止免厉揭之忧也哉公名潮字日防今礼部尚书体斋公之弟以名进士累今官所至俱有成绩桥梁若越来溪管渎之数处俱为重建非止是而己也谨记
　　吴县康履桥记　　　　　　杨循吉
　　苏环水而城其西曰阊门泾防者五奔流蹙束湍益急舟过輙恐由是前人凿新河以避之而其上因有桥焉以航以涂水陆咸頼利维在人邑政是观先是坏且有年罔率振兴石脱几堕为行游者忧岌如也邝侯任丘人也以名进士来令吴力官勤民百废咸作至是得其宜修状乃召里之谨愿有力者十人俾任其事咸以为当民心开永利欣然共命则使良工伐美石易故以新寔其中而饬其外非迩之圗惟久之谟而侯朝夕临视具授以法増隆之凡二尺车马孔宜大舟得通以其昔危今安克良于行因名之曰康履皆侯意也其经始于治八年十月仅百日工成父老咸曰自侯之来也强革弱宁四境丰晏吾人受康多矣今也又康吾桥其能无书乎盖众谋方合而经生朱臣以具石告夫桥仁举也百冗充庭而能及于是则措心邑事宜无遗焉抑以知贤牧之在上才大而余功建义感而民力随其泽人殆如是也是诚宜碑故述焉而以附十人者之名侯名璠字廷瑞有志康世者也兹邑其小试乎
　　重建胜安桥记　　　　　　夏玑
　　苏城西北虎丘山塘之半有桥曰胜安始于唐旧以木为之至宋端平时里人金暹易以石梁迨我国朝积嵗倾圮不堪于行正统己未廵抚文襄周公郡守况公重建以广旧制自成化以后累遭大水冲激日底于坏甚于往昔行者病之治己未耆民周怿郭鉴劝里中义士蒋琼陆荣为首倡又举寿圣住山僧圎智里人陆钊劝募朱继等相为出资以圗重建白其事于钦差总督河道水部正郎傅公曰此王政之一事乃吾责也又请于郡伯曹公公以为宜时通府陈君长洲刘君吴邑邝君贰尹窦君又复劝谕而奨导之由是琼等遂经始于是年三月乙酉鸠工聚石财皆民助晨夕监督不惮劳苦匠氏効力而落成于夏六月癸未髙加三尺广十有六尺翼以防石行者始免病涉之劳胜安之西不二里许又有桥名范店者亦病于涉公复命粮长江仁老人朱恵等成之于是逺近靡不赞颂水部公之徳且谓不可无记乃筑亭于桥左请予文以刻石垂于永久则琼等体公之心可见桥成公厚劳之莫不踊跃闻风兴起岂曰小补噫天下之道皆然遇水而不贯者非桥梁则患于徒涉也涉水者必桥梁以相济也桥之济物如此况以道兼济天下者是盖傅公相天下之志也民知向义而乐于为善岂非善政之所致欤敬用刻石以为义者之所劝云
　　重建渡水桥记　　　　　　　杨循吉
　　东洞庭峙太湖中心厥惟吴邑之重镇民居鳞次随高下结屋若古桃源耕田树果殆无寸地隙人力作耐勤苦以俭为事防陌经络不下万井其往来上城邑日憧憧然在途摩接无弃隂而宴处者是故道路之宜修急于通都勿可以荒逺视也具区港界二峰之间西五里曰莫厘峰东二里曰武峰其南北贯于太湖太湖本具区也以其水恒出是故以为号焉其流广而且急隔越行旅为必由之要津故有石梁曰渡水废四十年矣里人虑其工巨勿敢圗架木以济高危凛凛每风雨晨夕人之提携负荷过者多恐怖兢业或仆而溺者有之居武峰之下有曰前赋长吴天禬谨愿人也病人之厄慨然思作之邑令邝侯美其志白之郡守史公公大善之遣吏奨劝曰汝必亟成乃绩无终懈惟汝名侯亦曰汝成予其义汝天禬感厉益勉厥事旧石材恶弗可尽用弃之别购材之良者甃焉遂以治九年之九月告成凡长一十六丈高二丈九尺东西为石隄延袤又各四十余丈其费金将百挺而不吝工部姚公方督水利事亦懿而旌之然后山之人大悦勿忧于雨勿惕于夜坦途下视风涛不惊能即驩焉咨嗟以为盛举而今赋长吴恪周元鼎寔具石以来愿有书也余闻立政以泽人为大泽而不费抑又善焉若夫利害非其独有而欲使之倾材以济众非劝其孰能成之于此以见是役之举虽营于下而寔出乎上以二三执政之仁而成斯人之义皆永世不可刋也己其能无述乎然天禬之为是不遗其力而务广其恵故又有余绩者三若迁傍泾之梁出之隄上而道不迂若作屋三楹其旁以迓来往而客有息若浚桥之东故井且亭之而暍者勿病皆其事也是宜得牵连而书故余勿敢畧焉
　　渡水桥在东洞庭一名具区风月桥旧以横木元周富七郎始易以石国朝成化九年吴天禬重建
　　如京桥记　　　　　　　　叶挺
　　皇帝践阼二十一年将有事于规恢饬诸郡守臣治桥梁除道路以便王师征行吴郡古都防由全蜀荆襄湖广江淮而下危樯巨舸往来相衔盘门运河环城尤号要津有桥如虹惟波涛汹荡车马蹙蹑嵗久隤圮且路多濒湖坎窞骅骝过者病焉叅政张公文昌李公俱以硕徳重望来殿是邦朞年调度亦既具举谓桥道勿治未称上防以吴县尉罗相刻意事功乃命经理之尉承命勿避勿疑亟募道者徐妙行帅徒鸠工首甃驿衢达于松江几五十里其旁旧桥有三继踵营治悉用坚整至是桥也益加其工光阐故坝易陶以石夹防云绕巍防翼飞洞门天成面埶山屹在官无费在民无扰厥功告成闻者惊叹因相与言曰凡四方贡赋之所输百工技艺商贾之所辏搢绅豪杰文人隽士之所萃九夷八蛮朝聘防同之所归莫过于京师厥今驻跸钱唐异时还都中原兹桥适孔道寔逺近所必经从者盖以如京名之众曰韪哉合桥与路积工五万为费三十万有竒经始于嘉泰四年正月成于开禧丙寅四月既望民既落之因并识其事朝请郎新知岳州军州事叶挺记朝散郎直龙圗阁新知赣州军州事邹应龙书
　　如京桥即盘门虹桥宋开禧二年重建改今名周虎书三大字刻其下
　　重建越城桥记　　　　　　　张习
　　吴邑西南横山之下衍石湖之水而东注者曰越来溪溪之上湖之澨有石桥名越来溪桥又谓之越城桥盖今之新郭即春秋时句践筑城以伐吴之地筑城彷佛具存而桥与之尤近故名按之所始悉可据可騐者重建于前元之至正再修于国朝永乐之乙未风激湖波日夜淘啮嵗久渐圮邑令文侯为令之三年政安民和常号于众曰王政之一事非杠梁之谓乎其頽而未举伊谁之任乎有以是桥白者侯即首出俸资以率邑之愿助者听选民之耆而良者徐衢等董其事仍谕以其风波冲荡之故锤矴提杙务力倍蓰坚固经始于成化乙亥五月之朔落成于明年丙子六月六日崇广若干丈视旧各加以尺计者二旁増石防下袤石址由是人之所履物之所载咸出焉入焉而无少窒也佥感侯之徳以习为邑人授以石庸记焉攷诸成周之言曰辰角见而雨毕天根见而水涸雨毕而除道水涸而成梁此有司济人分内事也夫何政不果若司民社者视治道梁成事为泛常故民往往有病涉之叹况吴为泽国舟楫之所通行者侯颖敏好古勇于为义凡诸废弛必举而新之则他日为我国家谋猷之逺大岂不犹之治一邑也耶侯名贵字天爵辽阳人成化乙未进士兹奉天章召入宪台司风纪并系此所以慰民去思之槩云越城桥在石湖北口旧名越来溪桥至正间重修
　　重修行春桥记　　　　　　范成大
　　太湖日应咸池为东南水防石湖其派也吴防越垒对立两峙危峰高浪襟帯平楚吾州胜地莫加焉石梁卧波空山映发所谓行春桥者又据其防胥门以西横山以东往来憧憧如行圗画间凡游吴中而不至石湖不登行春则与未始游无异嵗久桥坏人且病涉湖之万景亦偃蹇若无所弹压过者为之叹息豪有力之家相顾环视莫恤漫以诿之官前令陈益刘棠皆有意而勿果作淳熈丁未冬诸王孙赵侯至县甫六旬问民所疾苦则曰政孰先于舆梁徒杠者乃下令治桥补覆石之缺易籍木之腐増为扶防中四周而两旁翼之嵗十二月鸠工讫于明年之四月保伍不知工役不预邑人来观欢然落成而己今天下仕者视剧县如鼎沸屛气怵惕犹惧不既侯于此时从容兴废盖亦甚难四乡之人不能出力倾助者至是始有愧心则相与商畧他日将作亭其上以憇倦游者尚庶几见之今姑识治桥之嵗月亭成将备书云侯名彦真字徳全旧名彦能隆兴元年进士擢第后改今名桥成之明年日南至资政殿学士通议大夫提举临安府洞霄宫范成大记
　　重建行春桥记
　　洪武戊午嵗春三月重建行春桥成设大防以落之邦人士暨道俗防者数千人先是宋淳祐间径山淮海禅师寔来行桥有文在石于是乃请今径山以中禅师行桥以修故事人谓相距百三十有余年犹一日也既事众请揭其槩示诸来者按状洪武七年四月桥坏公私大沮计无所出盖桥当郡西北孔道又山水回合为吴中竒观据要领胜桥不可一日废也明年优婆塞正宗方事经始惧弗克终乃以属长洲僧善成成倾诚劝募寒暑匪懈由是人孚其化钱布米粟之施日至乃大鸠工发财悉撤而新之取石必坚佣工必良植枋必宻以深以为石湖乃具区之委至是束为澄渊湍流剽疾喜与石鬪弗若是不足以支久也役且半防将作大有缮营尽括匠氏以去役几中止秀州人钱元济素习桥事机智便巧并善袭断泅深履险易甚平地来未期月而遂以告完桥之修广制度一仍其旧而坚致过之见者惊喜以为天寔有相之道焉夫桥梁有司之事也使谂于有司则必赋于民民将观望抵牾其能弗扰而集乎就令勿扰而集也则取其苦窳又可冀其坚乆耶佛以慈悲济利天下而桥梁居八福田之一鼓其善以劝而人乐趋之故无烦官厉民而卒溃于成也然嵗丁连侵百费腾涌劬躬尽瘁犹阅三嵗更三手而后成抑何其难也二三子之勤亦已至矣来者思其成之不易尚毋忘嗣葺以永其利可无述乎乡之好义赞助者尚多有人则书于左
　　嵗晩行春桥　　　　　　　王宠
　　弥弥泛星渚翩翩蹑虹桥青山正落日霞彩散层霄天吴静不发广川无纎飚苍林起长烟千丈曝氷绡紫翠杳无端姿态歘横超南畴稻花吐北渚荷香飘禅室隐森荟涌塔翔嶕峣傲然睨天衢鸾鹤纷相邀寝瘵屏中园烦心剧旌揺兹辰散轻策万象同逍遥了得养生理长歌白云謡
　　月夜卧湖梁之上咏苏长公赤壁赋诸子和而歌之乐甚罾人适致白鱼乃遂觞于松下而赋是诗
　　长公胸中足磈礧横览江山发长忾一时感遇迹已陈千年古月今犹在古月今人代不同倐忽浮云日千态我曾高卧石湖梁彷佛赤壁江流长长公不死倐来往风马云车游帝乡琅然夜咏窈窕曲惊起沙上防鸳鸯四山草木猬毛竦星河为之久低昻绡人无声老蛟泣水面金跃虾蟆光气酣风急月正午便须一饮倾千觞白鱼出水如人长鸾刀飞割犹崛强三三五五坐松下翛然落雪隂山凉古来贤达皆如此何必山林减朝市嵇康不厌黄公垆郦生放诞高阳里人生有身贵自适枉向侯门蹑珠履君不见夫差宫句践垒狐兎纷纷啸山鬼
　　夜憇行春桥
　　夏夜繁林莽星桥蹑太虚市朝真翕爀江海一萧踈白露横空下金波满意舒王乔殊可接腾踏五云车中秋夜同王子美朱日宣行春桥看月
　　袁袠
　　欲赏中秋月来陪达旦游月当今夜好客为故人留皓魄浑疑昼寒光更挟秋乘槎吾兴发直欲问牵牛
　　其二
　　月白蟾疑动秋清桂欲凋金波浮绮席彩晕射星桥云遏袁宏啸风传子晋箫遥思牛渚防未必胜今宵
　　八月十三夜行春桥赏月
　　皎月升清汉金波散碧湍光揺牛渚动气敛鹊桥寒乍拟弓将满还愁扇未圑不能明达旦秉烛尽余懽行春桥在横山东茶磨屿下跨石湖上与越城桥聫有石洞一十八
　　重建安里桥记　　　　　　　姜渐
　　苏州府城之东南曰葑门其水陆之要冲有桥曰安里自宋歴元嵗久滋废里人周君初时修真于城东之丹霞馆悯其人民之艰于行也谋于里父老撤而新之经始于甲午秋八月毕工于冬之十一月欲求余文以为记而遭世变故不果阅六年庚子复请记之尝为之言曰文之有记所以志其制作之勤盖古人经久之意也近世承平日久碑铭墓碣无处无之可谓盛矣自兵革屡兴皆靡有孑遗虽古今士大夫之文传不传未可知未尝不窃叹碑之不幸也向使初得予文而刻之则其存可复冀乎矧欲以予不足传之言刻之于既毁之后其不为达人之所慨者希矣辞不获则书其言俾刻之而初亦以多故未遑也大明建国之元年师临于吴凡附城之舆梁悉为内兵所毁独是桥頼今大丞相信国公驻师其前不敢废坏及克城之日师由是而进桥有力焉初窃自庆其功之不冺也复来请曰吾始为是役将以济夫病涉者也又岂知造物者俾我新之留以济夫王师也不然何故毁而新独全乎是宜重记之以夸于无穷也噫余之言其果可传者欤然自甲午至于今盖十有六年一求余文而不果一为记之而不暇刻凡再罹于兵而桥幸不毁终济王师以成大功则予之言果可待而传焉者矣是不可以不记故不辞而具载之使来者有所攷焉
　　安里桥在葑门外
　　葑门塘改造二桥记　　　　　吴寛
　　吴城东为长洲境其南曰葑门门之东有河河上下有塘塘之东曰梅里泾又东曰金泾旧皆有木桥以通七区之人往来者嵗久倾圮人以为患里有义士卢珪廷玉者居常曰珪遗腹子也惟吾父母早世防鞠于伯父以长年十七即自树立成家今幸有田庐而衣食不缺者岂珪之自能哉吾父母积徳之所由也且闻吾父母尝有意于义举而不及为使吾吝所积而不肯为人不惟谓我愚而亦为吾父母辱矣然吾虽常为之顾无以及于众也惟二桥人迹必由者是宜伐石改造为经久计乃召工市材择日兴工以治十年二月始造梅里泾桥桥成里人佥名曰通济明年十月再造金泾桥桥成佥以廷玉之功不可忘也则名曰卢家桥以记之工部郎中张君守之与卢姻家也以其亊当载于文来请且曰葑门有塘长六七里居民稠宻而上塘尤甚塘以土筑土既善崩迨天雨更泥泞行者不便数年前廷玉尝甃以石其费亦不少也乞附书之予尝观于今之人凡积之厚者性必吝故好积者早夜汲汲惟其家是圗自门以外与众共者不肯植一木甃一石者皆是久之其财与身同于澌尽而已不然遭不肖子孙败之至于踈财者异于是然而家益盛身益康子孙又传之久久者于人亊若相反而天道则好还有不可诬者予识廷玉已久固知其为人其治生也无悖入之货其待人也有周急之心及视二桥使若他吝者不以为意必至于大壊人将病涉矣至于泥途不治若无大害然行者有沾濡之苦仆跌之危亦仁人之所不忍也今廷玉不求于闾里不烦于官府一旦捐数百金为此义举不谓之贤哉夫义举人多为之有好名而求人知者有求福田利益如佛氏之徒者君子皆无取焉今廷玉念其父母所谓欲报之徳善继其志者则又出于孝思不又谓之贤哉廷玉常出粟助有司赈饥授承事郎平生义事尚多不能全载予特因守之之请为书此云
　　金泾桥一名卢家桥在葑门塘东
　　重建寳帯桥记　　　　　　陈循
　　苏州府城东南半舎古运河之西有桥曰寳帯按运河自汉武帝时开以通闽越贡赋首尾亘震泽东壖百余里风涛冲激不利舟楫唐刺史王仲舒始作巨隄障之以为挽舟之路寔今为郡之要道也然河之支流断隄而入吴淞江以达于海者隄不可遏桥所为建也仲舒鬻所束寳帯以助工费故因以名宋元以来修葺不继遂至倾圮无遗有司架木以济行旅每有覆溺之患正统七年庐陵周公恂如以工部右侍郎廵抚兹地覩之兴慨乃与知府朱胜谋曰是役工费浩繁不可輙为乃戒有司预备工材之用又四年为十一年公率知府及长洲知县张旻吴县知县叶锡往讣度之所积咸具而俾耆民李禧等董其工桥长千三百二十丈洞其下凡五十有三而高其中之三以通巨舰其用材计石二千六百丈木四万二千五百株灰二十四万三千六百觔铁一万四百觔米二千六百石桥既成咸赞颂曰此周公与朱侯经画之得宜县大夫奉命程督之有方其惠甚大不可无记防锡以攷绩至京师来求为文夫为政之道在于惠民惠民之事茍有所当为虽圣贤亦未尝嫌于劳而不为孔子言政之美而曰惠而不费劳而不怨孟子之谓王政亦曰嵗十一月徒杠成十二月舆梁成而民不病于涉盖谓事之闗于王政虽费且劳亦不为过而况于不劳者乎况于惠而不费者乎诸公之为惠于是邦而能勉圣贤之所乐为其超出于众人之所从政也逺矣斯桥之建舟楫得往来之安行旅无徒涉之患商贾免盗贼之虞郡邑省屡葺之苦其于惠也孰大焉予故嘉之而为记
　　寳帯桥与履吉同赋　　　　袁袠
　　分野表三吴星桥控五湖天河乌鹊起灵渚防虹孤陆海环荒服江淮委具区济川懐壮业駈石想雄图
　　同前　　　　　　　　　　王宠
　　春水桃花色星桥寳带名鲸呑三岛动虹卧五湖平表里闗形壮东南海势倾当知题柱者犹是一书生寳带桥去郡城十里跨澹防湖南北长三十余丈今呼小长桥相传唐王仲舒捐带助建故名宋绍定五年郡守邹应博重治之正统间廵抚周忱又为修治
　　重建尹山桥记　　　　　　钱溥
　　天顺六年秋七月长洲县重建尹山桥成其冬予使交南还县耆老浦嗣昌迓予而请曰尹山距吴城东南十里许有土岿然起若覆笠而枕于运河之阳旧有石梁跨其上废凡四十余年有司惮工钜而费殷仅驾木为梁既高且危每风雨晨夕间商旅提携樵苏负荷而往返者不无奔仆跌溺之虞都宪万安刘公廵抚东吴丛务既饬大慰人望爰命郡守黄岩林侯曰是尹山为民涉之病盍易木以石乎捐俸以倡之桥不逾年而底于成长凡二十二丈三尺高四丈二尺而广视其高三分之一以石计四千五百五十以工计四千九百有竒坚致宏壮视昔有加先是灭渡寳带二桥正统初大司空庐陵周公尝命郡守况侯成之尹山虽同峙吴城之南独遗之而勿举岂非有待二君子乎噫桥聿成于久废之余功甚难也刘公能廓先辈之宏规林侯存心爱物将有过于前守之为者宜其同徳协谋成此有不难也愿为文志之以为颂予曰事出于昔人之所难而成于今日之所易非恵而知为政乎郑子产春秋恵人也捐乘舆以济人于溱洧孟子讥之盖为政有大于此者诸葛武侯尝言治世以大徳不以小恵至于治蜀而桥梁道路靡不缮理然则冬月成梁氏自免于病涉矣何必市恵以邀名哉二君子可谓知为政矣苏人歌颂将逾于乘舆人之颂推是徳于人人当不止于治吴也系以诗曰
　　尹山有桥界于吴域石既云隤木贻其戚都宪治吴大施厥徳命彼郡侯俾复以石过者思焉永其无斁尹山桥跨运河久废天顺六年郡守林一鹗重建
　　重修夹浦桥记　　　　　　　沈焘
　　吴号泽国诸水防于具区流而为三江以入于海水由地中行其最冲要者莫有甚于夹浦其地去郡城四十里在鮎鱼口之下流众流所经水势迅疾舟楫不能横絶中流而渡南通闽浙北接淮扬寔为漕运孔道时或烈风甚雨篙人棹卒每多告艰宋绍兴初建为石桥人皆称便桥有五空因以五星为名西纳具区之水由吴淞以达诸海奔流日夜靡有停息遂为深渊人疑其下伏蛟龙我朝宣徳间一夕大风雨遂倾圮久未有复之者前廵抚工部侍郎文襄周公忱创为浮桥以代之造船一十六艘鎻以铁绳架为浮桥上济渡下通泄权宜无逾此制嵗久屡葺屡坏行者亦每间阻迩者都察院右副都御史泾徐公源与其弟南昌经歴君澄数过此窃以为忧适冬官正郎傅公潮奉敇治水乃具利害白之公临视数四拟复建石梁谋于郡守曹公鳯乃集乡人野老计之濶三十六丈深如五之一或又疑其成之难者乃命长洲尹刘君珂吴江尹孙君杰络绎往返议皆如前公仰思甚切有间曰得之矣毋易前人成制吾但集材鼎新捐荒圗丰而己又令通判沈君溥陈君暐县尹刘君泽复视之皆曰宜然遂増船四艘并旧凡二十选真楠募良工俾县丞窦君喻君秉协董其事自浦南迤北其维之贯之之具悉备于前斤之构之之工咸精于昔又衡于梁者加丰厚之木系于防者尽巩固之方步而履之有若平地俯而视之顿忘其险更置守者六人人有厚给寓有安居旁建屋数楹行而劳者有所憇治庚申季冬十九日桥成乡人聚而观之咸曰休哉不烦吾众而溥其利而享其安其功岂小补哉爰征文于焘刻石以昭不朽焘以为知水道者事防濬利徒涉者建桥梁桥梁建立寔有碍于防濬之势防濬川泽每多畧乎桥梁之举二者将安处乎求其水道防通而桥梁修举并行不悖而彼此均利莫如浮桥其孰能与于此哉传曰如智者亦行其所无事则智亦大矣是役也其庻几乎率由美政步武芳躅不倍乎防濬之道而得乎博济之术则其识量宏逺夫岂晩生末学所能窥哉因叙其颠末俾后之人知所攷云
　　夹浦桥在鮎鱼口下流吴淞江由此起水势迅疾疑有深渊下伏蛟龙宋绍兴初建为石桥国朝宣徳间风雨倾圮遂不复侍郎周忱创造船十六艘锁以铁索架为浮桥至今因之治间都水郎傅潮又为増置倍于昔矣
　　长洲县建官渎朱泾二桥记　　都穆
　　工部郎中新喻傅公以朝命涖吴水利于兹三年凡政之可以利民而行逺者公悉心为之防惮劳瘁而州县亦奉行惟谨莫之敢后公尝谓桥梁者水利之首务惟长洲官渎朱泾二桥在郡东北旧于县寔当要冲嵗久倾坏以为此而弗修则行者病而水道壅非所以为政也乃出在公之银以为之倡而县民马璘曹源等复乐助焉公命县丞窦君専董斯役撤其旧而一新之经始于治庚申秋八月至辛酉春二月而工告完官渎旧修十有五寻崇三寻有四尺广减崇之二朱泾旧修八寻有四尺崇不及二寻广减崇过半今视旧减崇三尺广倍之而洞其下者亦然事虽董于有司趋于小民而所以规画之者大抵皆出乎公是故成之之易而其坚厚雄伟则又可以久逺而非利于一时者也穆尝稽之郡志桥梁之盛唐称三百有九十以今视之其数葢不止是但旧之司水利者皆州县之佐官无専员其任弗隆往往坠废自如而水旱迭患迩年以来涖以廷臣由是其事始重而况忠勤谅直如公者哉是举也官不知费民不告劳而徒者舟者莫不感叹谓公之爱民如此水道之通诚有借焉公之恵不其溥哉窦君俾穆为记将刻诸石示不忘公之功穆吴人也葢尝受公之知而目覩其事故敢执笔而记之公名潮字日防由科甲进士典内翰而至今官政事文学与其兄大宗伯体斋齐名于时
　　官渎桥在娄门外跨至和塘元至正二年建朱泾桥在齐门外
　　冶长泾普济桥记　　　　　杜启
　　长洲县属里有地名野场泾其处多居大家欲重其地美其名也故易云冶长犹陈太史谓相川沈氏之思贤泾也然亦足以知其民之好事易于为义矣泾逶迤若干里西首鹅湖巨浸南尾漕湖相值葢众水之潴也郊原四出则为常熟昆山无锡百里间贸易耕牧吊庆医卜往返之所必由故有木桥名曰普济废己久矣陆行不通若干年治之七年居民周方等欲创为之募钱于众得若干贯间歉岁不时集又虑藏之于私家非便白于郡而贮之官既三年嵗稍稔请钱于官时典郡者他费之且半仅给余钱甃成桥堵自是募缘不属堑坝阻水不通舟行者又三年既而都水郎中傅公奉敇来督三吴水利廵行至其地询知桥事始末以为于官与民有不得不举者存归召知县刘侯议之侯曰如命究厥费数以补给之尚未敷也公又出公帑若干缗俾之尽斥旧规乃磨巨石为之命水利县丞窦董之价充材备民乐趋之不两月告成纵计一百五十尺横一十六尺隆三十三尺上为悬虹之势中穹两垂影饮河流下为偃月之形洞空轮廓帆樯径度直防横楯伟观村落不夸改名以便称谓于是诸用事者请纪石以表公绩呜呼民之义举而几废于官阅歴数年公则兴之侯乃承之始毕民志亦维艰哉固宜书之以示后者劝惩存焉作冶长泾普济石桥记公名潮字日防别号静斋江右新喻人成化辛丑进士歴今官公勤亷恕于凡河道事毕尽心力以为民利类此桥者尤多侯名珂湖广兴国人治丙辰进士初试县为政修整窦山西隰州人出身太学生奉事克谨俾姓名刻于隂
　　普济桥在冶长泾西一名南桥
　　长洲县十字河重建两石桥防　马愈
　　伏以子产以乘舆济人恵而不知为政恵州以犀带布施亦是方便存心虽非雪拥蓝闗马不前奈此流水断桥人不渡因成短防共结良縁恭惟苏州府长洲县乃江南奥区武邱乡彩云里寔吴中胜地水出五湖巨浸地有十字大河南通长荡而北贯鹅津岂但有两个黄鹂鸣翠柳东注漕河而西连野荡却那看几林红叶送秋蝉其东河原有三虹木桥其北桥亦有縻城旧杓苏松常镇行走者旁午相通商贾农工往来者络绎不絶奈何嵗年长久频遭雨雪崩頺又被水势奔冲以致堍石壅塞路途阻滞舟楫难行凡遇公私急务因而溺已者有之更兼风雨不时从而覆舟者无数深为未便良可哀怜于是耆儒施文徳者有轸于中义士虞以勤者愿攸济举两桥不通之利害荷二尹李公之贤明询其所成大为明便爰令防计经营其寔工程浩大其东长二十二丈环洞髙三丈五尺有竒其北桥长一十丈环洞髙视东为弱石防石块今无秦始皇用术鞭来石券石梁安得女娲氏通神炼就杉木打桩桩木千余根尽须钱买油灰陷石石灰数百担也用柴烧騃大去挑坭难道着他忍饿鲁般来下斧也须算与工钱所费不赀急难措手是以持防踵门仰叩达官长者捐金甃石俯求君子贤良庶踊跃而同成胜事浩大而广种善根独力难成巧妇怎煮没米粥众擎易举消得龙王几阵风便须垒石成山全仗挥金似土宋郊度蚁尚然感动天心蔡守黏蛏岂不大为隂隲向此际人人欢喜舍祝己后步步好前程东桥造就要看高似升仙北券落成竚见平如圮下更有相如题柱岂无黄石传书十一月徒杠成十二月舆梁成民何病涉三百年灰不朽三千年石不坏福利无穷谨防成化二十三年四水星舎辛未四月佛诞日大劝縁道人赐进士出身刑部河南清吏司主事在告太湖钓者马愈抑之甫着并书
　　募修韩墅通济桥防　　　　朱存理
　　谚曰脩桥梁利人为事亦曰舍钱财善者发心窃见韩墅村有个板桥年深坏烂倾圯瑞云观伊谁道士日来布施营修是桥也东为龙江西接九里湖寺口而南则同里北即陆道判庄头通济之名其斯得矣方便之事谁不为之吾等不敢狥私匿己公辈犹当见义勇为他日桥成共刻芳名于千古后来过客常觉风景之一新谨疏
　　葑门外马路北募造石桥疏上傅水部
　　伏以出葑门距城三里行由马路望处一桥寔为舟车之要冲勿惮人烟之冷僻陆以直通娄齐门去水则逺接吴淞江来若干将墩尚存古迹而金泾港直泝上游每叹嵗深板桥之欹更愁霜晓泥涂之滑将以鼎新革故施财须仗髙明务欲易石鸠工作事必期永久盛徳万人方便义名千古传扬江国云开突见波淩蝃蝀沙隄柳拂笑看人倚防干谨防辛酉正月
　　修彩云桥防　　　　　　　袁袠
　　彩云桥者据横塘之灵境跨吴防之通津葢四达之所经趋九衢之所辐辏者也年悠嵗久石圮防崩行人咨嗟居民慨叹既妨防息亦病舆徒嘉靖己亥有胥台袁子营别业于斯丘继而处行王翁考新宫于兹壤务躭幽僻永谢尘烦肆顾倾頽爰谋改作于是云门道人矢心发誓差日鸠工展宏基于曩规无烦驱石之费揭雄观于今构兾免从桥之危凡我十方各捐一木务使星辉月偃卧苍龙于水中蝀舞虹骞塡乌鹊于河表自今伊始驷马瞻题柱之人亿万斯年匏叶免褰裳之咏

　　吴都文粹续集巻三十五
　　钦定四库全书
　　吴都文粹续集巻三十六　　明　钱谷　撰桥梁
　　文学桥铭　　　　　　　　黄士毅
　　鲁邹而降道为絶学千五百年起濓续洛寥寥闽派久几复絶再起沧洲教脩日揭无极二五在人一源故不同地时生圣贤吴通上国公即防鲁胡然歴世莫踵公武覩迹亦昧吁方肇祠是用作记意严洒讥嗟予小子世闽产吴敢诵所自沧洲之徒登桥而思刻铭述记期我同心如水洊至能令后学本末易明伪行不作踵公自今
　　文学桥在县治东北子游巷口旧名言偃桥又名醋库宋庆厯五年録事夏秀建国朝初里人陈贞重建
　　重建跨塘桥记　　　　　　　曹纬
　　琴川去京畿八驿而近境大壤平舟车走集东吴之望邑也东吴泽国千泾万渎悠然逝隤然止而皆渚于三江浮于震泽萦帯而下至琴川分为五浦而后入于海其经络于阛阓之间旁注而侧出者乃其一也旧有桥曰跨塘凡迎肃朝廷之命令接劳四方之賔客摩肩总辔憧憧于逵路者莫不由斯嵗籥绵稔雨涝冲毁来往患之邑人欲更为石梁久矣上之人狱讼是务踵武怗视莫肯一屑意淳熈癸卯邑大夫曽公为政之明年也嵗物丰成闾里康阜缙绅父老合辞以请公曰众之所欲茍惮其劳是委民寄于草莽也其可乎然役钜费伙非号召能集要当以身先乃出公帑之余为之倡于是逺近士民靡不感动协议毕力克伸僝功故材不赋而美工不发而多曽不逾时汔奏成绩公谓是桥之新也玉虹蜿蜒直县数百步寔东西取道之首一境阡陌之防名不可以不称乃以邑之地名之曰琴川自公改斵苍珉结址盘固而高广有加也登焉引目则千里在睫晨霏夕霭春秾秋瘠征帆飚见飞鸟明灭瓌竒万态间见层出骚人高士过之心景宜防则停骖啸傲躧步微吟江山之乐自适于意之表虽簪缨之风防月榭仙释之纡岩缭壑兼得之也真所谓处喧嚣而接遐旷者欤何向晦而今显自非公之精诚逸韵其能经营裁画之如是邪且桥梁之兴废先贤以是观人之政岂细事哉子产以乘舆济人于溱洧而孟子讥其恵而不知为政公成梁于暇日民无褰裳濡轨之患过子产逺甚济川之功兆于此矣公天资纯粹以文学世其家于书无所不窥施于有政则应机立断钩隐察伏洞见精宻而归于忠厚凡民五过丽刑缿筩投词有至于庭者涉笔批解而人无不得其情不以吏追民不以政为吏设施见于日用者先定其规模而后从事庭庑肃如也至若通漕渠而贾舰得以贸迁浚福山白茅二浦溉荒芜为膏腴兴学校而子弟知为善之可乐若是者未易一二而详大凡天下胜处非人莫传滁山之林泉以醉翁亭而传西湖之景物以苏公隄而传此桥以公之善政遂为一方之超观将振耀而传无穷也邑人求文以识其事公之治绩赫赫不可掩何待覼缕哉盖人之向慕倾戴而不足者非刋之金石无以垂不冺而慰后人之拳拳也故为之书吉州司理叅军曹纬记
　　跨塘桥旧名信义在县治直南宋淳熈十年县令曽棨建
　　韩氏修造桥梁道路记　　　　桑悦
　　天下之事成于义而败于利义之为字一而己矣视之无形求之无迹颓宇遇之巍巍翼翼曲路得之平平直直城池倾圮有之则饬廪箧落寞值之则溢我为则勇我战则力大至为臣死忠为子死孝扶天纲立人极义其可少之邪是故事以义成不犯五刑物以义得不劳神力交以义结窭贱不絶甚矣哉天下不可无义也练川之娄溪有故家子韩君玞字良玉寔魏国忠献公后平生读书仗义年至六旬顾后无继因慨然曰吾蓄之富聚之则利散之则义可不为济人计邪顾娄溪至邑桥梁俱有未修民或病涉邑侯青城孙君玺以名进士宰本邑政通人和百废具兴兹桥心惧烦民尚未之及遂捐已资自韩泾新圑泾谭泾周泾新漕泾袁泾俞项泾庄泾孙泾为桥者俱以木易石足为久逺计共费白金数百两又造北门城隍桥及砌娄溪街三十丈皆垂成初桥成孙侯申文钦差工部郎中傅公潮大加赏叹批答云一毫不预慨世俗之可憎九桥连修覩斯人之独异又曰与其厚之以币孰若华之以文用旌尚义之贤并作守钱之戒令侯备防帐俾县教谕周成彰之以词并侑以羊尊侯亲下其庐鼓乐前导舆从塞途光辉满路里巷之人无不荣之夫桥之成道路之修使出于官所损不知几家所刑不知几人良玉以独力成之于乡之人前无所损而后有益是岂易得也耶夫藏经有曰积财不施者自己无分五家子有分今良玉以五家之物为万民之利所得不既多乎良玉素以乏嗣为忧桥功之就即产一佳儿名锡有符孙侯昔日奨谕之言他日见之成立而阅诸桥或期驷马之过或咏青龙之现必有待也余以文字为职业因为记其事即可勒之于石以垂永久
　　诸桥在嘉定县
　　常熟县新建迎春桥记　　　　王宗锡
　　常熟县治之东南路接昆山太仓为县通衢旧有桥以木为之易于朽腐修理维艰自吾邑侯下车之明年政事以和即兴废举坠凡学校城隍庙以至诸司公廨东南济农诸仓悉一新之因念桥之颓圮行者病涉且虑木之不能久也乃易以坚石申请于今总理河道工部正郎傅公跃然曰此诚经久圗也即命以行于是召匠计之仍命义民唐政侯佩瞿旭董理其事经始于治己未六月十五日落成于十一月二十八日未几桥即巍然焕然如长虹驾空见者惊喜桥之麓多侯姓旧名侯家桥邑中积嵗迎春皆从大东门地颇近北外有观音堂甚卑隘不堪即亊攷之节令春从东方来非北地所宜况官吏师生粮塘里老以及通县旄倪羣聚而观地不足容邑侯因易以东门总收仓场即事毕经行此桥其地寛其方正父老欢呼咸曰百年因袭之一洗而新之遂改名迎春桥傅公又曰此盛事也不可无言以记其寔邑侯与诸僚佐谓予染指卜商之学征言志之窃惟郑子产以乘舆济人于溱洧孟子讥其恵而不知为政若此桥之建举之者邑侯也成之者傅公也二君子存公平正大之体而有纪纲法度之施所以集此数百年之事功不煦煦为仁鳃鳃为恵利泽及人真可书也他如福山唐墅小山湖桥皆常熟要津旧悉倾圮侯复次第鼎新均未有记亦缺典也兹并入记中以见侯之恵泽如水行地岂特一桥一事己哉邑侯姓杨名子器浙之慈溪人以名进士起家授知昆山高平常熟三县今应召而起大用有期傅公名潮江右新喻世家奉命东南大兴水利功业未量若治农官赵祥县丞张翰杨明主簿郝尚质董资皆能赞襄惟谨可以书矣呜呼后之视今亦犹今之视昔继斯邑者尚当勿替引之是为记
　　迎春桥在东门
　　利往桥记　　　　　　　　钱公辅
　　出姑苏城南走五十里民屋数百间蕞然沙渚之上者今吴江县也东湖之流寔贯城之中隔限南北横可以渡者今吴淞江也隐然长虹截湖跨江便来济往安若履道者初作利往桥也桥本无有庆厯七年冬大理寺丞知县事李问县尉王廷坚嗟邑民之陋鲜慕学者将改立至圣文宣王庙侈大黉馆以进延诸生呼富民譬晓以奉释氏不若助县官兴学民始听且骇居一日心晓意解欢然从命遂输缗钱数百万未几诏禁郡县不可新立学二人胥与谋曰民既从财既输矣倘不能作一利事以便人吾何以谢百姓遂合佣僝工桥役兴焉东西千余尺市木万计闻者异之沮议百端不两月功忽大就即桥之心侈而广之构宇其上登以四望万景在目曰垂虹亭并桥之两涯各翼以亭而表桥之名于其下使往而来者可指以称曰此某桥也初县城为江流所判民半居其东半居其西晨暮往来事无巨细必舟而后可故居者为不利县当驿道川奔陆走者肩相摩橹相接也卒然有风波之变则左江右湖漂泊无所故行者为不便及桥之成行者便而忘向所谓不便居者利而忘向所谓不利议者皆舌强不敢发噫贤人君子措一意兴一役岂直为游观之美登赏之乐哉往往有悦其景物清絶脱落人世者若居之利行之便则茫乎其莫称也虽然湖光万顷与天接白洞庭荐碧云烟战清月秋风夏嚣灭埃断牧讴渔吟喑呜间发榜声棹歌呕哑互引后盼前睨千里一素是亦有足乐焉庭坚之字曰世美精敏沉毅顾其胸中不止乎佐一邑李丞仁厚通雅喜其有能而信从之视事几数月涂巷室闾斩然一变若是桥利大功博可传可记者余固不可以一二书也余观今世人平居燕议时孰不欲求位以伸道试縻以一职则曰职小位隘吾无以伸惟龌龊奉法保己之不暇若世美尽力其任不以小隘自系者余未之见也始则欲设庠序恢教本使民知尧舜周孔之尊及诏条尼之遂能合财力兴功利为永久之便其周旋进退无一不中于道噫岂常人而能至哉世美余友也欲余之文以信本末余尝学春秋太史氏法乃书曰庆厯八年六月二十八日苏州吴江县初作利往桥成
　　吴江州重建长桥记　　　　　袁桷
　　震泽东受羣川汪洋巨浸至吴江尤广衍地为南北冲千帆竞发驶风怒涛舂激喷薄一失便利卒莫能制唐刺史王仲舒筑石隄以顺牵挽宋庆歴八年邑宰李某始建长桥由是各舍舟以途来往若织水啮木腐嵗不一葺葢为民病泰定兀年冬州判张君显祖始涖事曰兹寔首政稽工程财莫知攸出当茂于民民有调役惟浮屠善计度长衢广殿瞬息以具吾语诸众有获广济僧崇敬寔来敬言木为梁弗克支逺易以石其迄有济参知政事黙古斯以督运至吴乃采其议周询以筹首捐资以劝敬复曰作事谋始不可不慎有善士姚行满嘉兴人能任大工役必屈必委绘圗相攸经画毕具咸服姚议于是参政委郡守郭侯鹏翼役未兴丞相达尔罕公朝京师回道由吴江郡白桥议丞相曰吾必首倡即捐万缗而府县士民相胥以劝平章高公贯乃由湖广江西来江浙乃属张均俾终是工杜侯真来守是土亦曰张之言然二年闰正月建桥明年二月桥成长一千三百尺有竒揵以巨石下达层渊积石既高环若半月为梁七十有二酾以剽悍广中三梁为尺三百以通巨舟层防狻猊危石赑屭甃以文甓过者如席旧有亭名垂虹周遭嵯峨因名以増荣观焉是役也敬师鸠徒输财寔三之二赢财十万复以为寳带桥助姚总其纲张均首议出于政事有脗合而是州兴役见知于丞相诚出大幸厥今运舟相聨驿使旁午咸曰丞相谋猷经逺张均美绩由是得书将永无极系之以诗
　　茫茫禹甸昔隣于鱼维四载功兹为具区有失其防群嗷喁喁曰维李侯构兹虹梁经始孔艰任负扬扬嵗老石泐临履若惊张侯涖官饬我初政曰兹桥匪修涉者益病召维耆老货布莫竟相国之来六辔徐徐询行审宜以究以图割其民钱俾民乐输桥既成矣虹飞于江千柱承宇群流廻矼俨予层城烂其轩窗张君筹思相国成之彼清净士式克承之千载永頼庸以铭之
　　吴江长桥铭【有序】　　　　　　释大防
　　泰定间盐官海溢江浙故相托欢公忧之有祷于天竺山谓予言比过吴江见僧作长桥不烦于官而工敏于事吾以万缗助之又阅诸郡志若桥井道路昔之人悉委之僧岂僧有才智而不如耶吾以海患国縻其费民竭其力闵己之劳而羡彼之有成功也予复之曰古之缮修委之僧者非其才智有余恐吏縁奸而工若贾不尽得其宜故托之僧亦权宜尔且事有人力而成之者有修诸人而仰成于天者是不可防论也今言者方兴水利地道不宁公能用葢公之言治以清净使民自安而何有于缮修哉公曰然既而政化大行言水利者亦罢而海循故道矣中外望公如曹参以相齐者相天下而公遽薨惜哉时公所见作桥者僧从雅师立总其役崇敬率众以给其费居士姚行满任劳以终事叅政黙古斯州判张显祖倡义以赞成之桥若干尺费若干缗经始于泰定乙丑二月期年而成后九年州守徳济哈雅作钜阁奉观音像于上以师立之徒永福居之复置田以继其食他日从雅求记于予予以雅尝从中峰于天目宜宏其教以拯夫三界之昬垫而为井为梁为筏之谕且不可得况拘拘从事于木石哉虽然道无不在为与无为中峰之教人如是崇敬敦笃好义度量廓然尝交于予予又受知于托欢公故追忆其语而记其事系之以铭铭曰
　　国之食货资于东南邮传星驰朝吴暮燕万艘千骑水陆防同昔危而安今絶而通岩岩之石我砺我砥孰先履之相君至止君之忧民如援其溺辅以吾道乃煦乃翼天啬其施天下痛之我心匪石敢负所知霖潦夜惊鼍吟风作我安如山禅定寂若寂而恒用人跻寿域于以阐教于以报国
　　重修垂虹桥记　　　　　　钱溥
　　成化十有七年嵗在辛丑暮春之初重修垂虹桥成桥旧名长桥在吴江县治东三里许泄太湖所滀三郡六县之水注三江以入于海书所谓三江既入震泽底定是也然水无所泄必有震凌之患人失其济必有阻溺之虞则是桥也寔据两浙八闽之冲驿使檄递者在焉南北兴贩者往焉葢要地也桥袤千有余尺下开七十二洞跨鲸波之濶耸鳌背之峻人行其上苐见洞庭诸山出没于烟霞缥缈之间而东驶诸海日夜不息此真胜境也歴嵗滋久崩隤日甚殆三之一行者病焉去年冬廵按御史高唐刘公魁过而见之召其治县者修之工钜费繁未易规复其邑有故义官屠晟之妻赵氏闻之抚其姑遗孤承宗叹曰而父积钜资以贻汝兄弟今汝兄弟己殁汝安能保其所有邪令孙壻周禋告于县曰幸毋黩于官毋扰于众愿自为之庻扬夫名于不朽保防孙于有成于是县达于公公且喜曰以一嫠妇若此非有烈丈夫志者不能宜令县学官礼于其门奨励之苏卫指挥杨端董治之周禋则禀赵以酬应之鸠材庀工筹议克合乃出白金千余两经始于其冬不二月遄复其旧焕然维新乃请于公愿立石以记述公曰吾闻春秋常事不书此修桥亦常事也奚容书独以彼称丈夫者多保利蔑义虽至死不悟而赵乃能之宜书以为积而不散者之劝赵亦遣禋谢曰妇人无闻惟公廵我东吴威声义闻自足感人而兴起焉非有所为而为之也余乃叹曰此乃一事而数善并焉公能使民以义而加犬劝人之礼赵能舍财取义而存夫保防之仁况端与禋内外谋合上不负公之托下卒成赵之志皆得牵连书之使后之有事于斯桥者宁不视以为劝乎诗曰
　　诸水牙凑滙成具区霪潦泛溢东海是趋辇石为梁横亘天衢轩豁呈露防测端倪垂虹中断病涉艰虞绣衣使者不言自孚感兹孀妇善保其孤一挥千金惟新是图坱坱修造广袤范模龙翔虎伏玉砌金铺工甫三月雨霁虹舒势控山湖秀敓堪舆檄奏书传如履坦途如矢斯直曽不少迂勒石告成有永不磨
　　长桥　　　　　　　　　　王安石
　　三江五湖口地与天不隔日月所蔽亏东西然白漫漫浸北斗浩浩浮南极谁投此虹蜺欲济两间阨中流杂蜄气防楯相承翼初疑神所为灭没在顷刻晨兴坐其上傲兀至中昃犹怜变化工不谓因人力今君持酒浆谈笑顾宾客颇夸九州物壮丽此无敌荧煌丹砂柱璀璨黄金壁中间不虑始助我皆豪殖喟乎独不可还当采民力
　　同前　　　　　　　　　　叶梦得
　　长桥跨空水弥漫北望登天去无岸洞庭自涌东西山惊涛忽起行人断禹功十年在坤舆东南大浸惟五湖如何狂澜不少限铁马万骑翻长驱
　　吴江长桥　　　　　　　　王令
　　老匠铁手风运斤一挟刃入千山髠明堂有柱不见用此为炎地犹济人西渚巨泽江海通阳侯屡溺惊涛风当道独能支险阻更东安得与天穷莫比垂天绅莫比跨地带渴龙干死苦无鳞絶海失舟踏鲸背秦帝东游逐仙迹絫重肉多飞不得二州水隔不到山借得紫虹千万尺平时尘土埋英雄吾亦弃剑来游东欲观水尽朝宗海安得身乘破浪风为约他年可归处独倚防干不思去季鹰范蠡不足竒待吾为诵归欤句
　　长桥　　　　　　　　　　吴及
　　有客过津亭高歌愿濯缨防干聚烟碧波浪卷秋声蝀饮潇湘渴龙游河汉横夕阳看不厌待看月华生
　　夜泊垂虹　　　　　　　　　孙元京
　　防蝀无晴雨横空不计年长身欺浪渺钜力厌风颠懐古方闻笛题诗且住船飞鸣中夜雁何处得洲眠月下游松江垂虹亭登长桥夜泊南岸口旦防宁境禅院因成十絶呈君勉且寄子通
　　朱长文
　　防衣几度醉江滨今日重来泪满巾惟有旧诗存屋壁岂知投老负垂纶
　　前哲临流猛拂衣身违忧患是先机非才自合居闲旷不泛五湖何处归
　　云动鉴中防桨飞天围林外片帆归防干倚遍日欲暮坐看丹霞生翠微
　　人争轩冕安在哉我爱烟霞归去来鲁望有灵还见笑更回城阙恋尘埃
　　两山映日磨苍玉万顷涵虚皱碧罗不防乐天犹近俗谩将管杂烟波
　　长虹稳卧碧江心梦寐频游觉莫寻欢友相逢清絶处酣歌一夕抵千金
　　漠漠秋烟羃故园沉沉暮色暝渔船月华未出诗翁逺乐事人间少十全
　　银潢倒防入沧溟身近鱼龙夜不惊鸣艣飞空孤雁过渔灯照浦一星明
　　僧舎萧踈竹苇间开轩处处面云山诗家不及禅家乐坐卧湖光百虑闲
　　江里鲈鱼味不羶江头酒美滑如泉长桥为席云为幕秖欠洪崖笑拍肩
　　同杨立之步月垂虹因寄章苏州
　　沈典永
　　万顷澄江白玉寒金波留影动波澜明时难赋离骚事独垫纶巾夜倚防
　　踏翻鳌背歩徘徊万里青山一鉴开欲醉余醅吊清影自怜非是谪仙才
　　斑叶愁随晩叶凋天涯牢落一身遥慿君莫惜松陵月且借江邉照寂寥
　　舟过垂虹　　　　　　　　何应龙
　　垂虹桥下水连天一带青山落照邉三十六陂烟浦冷鹭丝飞上钓鱼船
　　过垂虹　　　　　　　　　姜防
　　自作新词韵最娇小红低唱我吹箫曲终过尽松陵路囘首烟波十四桥
　　长桥玩月　　　　　　　　陈逺
　　世间八月十五夜何处楼防得月多不及吴江桥上望水晶宫殿揖嫦娥
　　长桥　　　　　　　　　　张元
　　云收雾霁水风髙百丈虹桥气势豪疑是玉龙藏爪距潜来江上看波涛
　　万顷平湖水接天湖光天色逺相连虹蜺截雨归未得横在波心几十年
　　记得当年过此桥月明江上暑风消而今重到经行处空有湖光伴寂寥
　　垂虹晩望　　　　　　　　僧晦岩
　　老眼青青望洞庭虹垂断岸月初生滔滔桥下无情水不为吴王洗甲兵
　　垂虹桥　　　　　　　　　沈清女
　　晚来移棹泊垂虹闲倚篷窗问钓翁为甚鲈鱼低价卖年来朝市怕秋风
　　长桥　　　　　　　　　　揭希韦
　　防虹锁湖湖水长影揺洞庭呑三湘霜飞八月橘柚熟我欲打船闻水香晴天晩眺过湖曲歴歴逺树波茫茫客中有懐不得尽无人同上三高堂
　　垂虹感慨　　　　　　　　叶广
　　垂虹桥头浪如雪新筑层城坚胜铁长隄十里土花青尽是吴侬战时血孤儿拾薪临水渚学得楚歌并楚语仰观飞矢在浮图江水江云驶如雨
　　松江长桥　　　　　　　　陈孚
　　松江波万顷桥倚碧云端白鸟穿屏小青天落镜寒夕阳明佛塔秋色老渔竿无限凴防意何时此挂冠
　　垂虹晩坐　　　　　　　　　成廷珪
　　长桥戎马后旗帜尚纷纷吴越东西隔江湖左右分荒哉皮学士去矣范将军谁种千头橘空山卧白云
　　题垂虹亭　　　　　　　　　王逢
　　长虹垂絶岸形势压东吴风雨三江合梯航百粤趋葑田连沮洳蛟室乱鱼鳬私怪防夷子初心握伯圗
　　长桥　　　　　　　　　　萨都拉
　　挿天防蝀势嵯峨截断吴淞一幅罗江北江南连地脉人来人往渡天河龙腰撑出渔舟去鳌背高驼驷马过桥上青山桥下水世人能见几风波
　　吴江长桥　　　　　　　　李坦之
　　架木为梁若路平朱防步步接空明江湖日夜流虹影城郭东西隔水声贾舶聚桥朝作市戍楼挝鼓暮归营三高祠畔垂杨柳撩乱春风吊古情
　　吴江石桥新成　　　　　　宋无
　　五色何年补泬防百弓无地架琼瑶老龙千尺卧寒玉雌霓半空横防绡天路行看星象逼江涛怒息水犀嚣骑鲸便欲超银汉直践台阶挹斗杓
　　垂虹眺望戯作出入韵　　　高文度
　　左右江湖杂帯地天开圗画信豪雄吴淞潮涨天为岸林屋山高云是峰上下炊烟生紫翠去来帆影乱空蒙防干不厌频来倚要豁平生芥蔕胸
　　垂虹　　　　　　　　　　富恕
　　坤轴东南坼两端巨灵擘华压平川玉鲸偃蹇呑三峡彩影连蜷落九天有客吹箫明月下何人酿酒大江前防干三百风烟晩独立苍茫歌洞天
　　同前　　　　　　　　　　钮麟
　　老龙天半倚高寒气压三吴控百蛮江海水声呑合璧东南地坼锁连环玉防凴月天应近石洞藏云夜不闗老我一双题柱手钓鳌犹在五湖间
　　垂虹中秋对月　　　　　　苏舜钦
　　月晃长江上下同画桥横截冷光中云头焰焰开金饼水面沉沉卧彩虹佛氏解为银色界仙家多住月华宫地雄景胜言不尽但欲追随乘晩风
　　垂虹亭词　　　　　　　　苏轼
　　飞梁压水虹影澄清晓橘里渔村半烟草叹今来古往物换人非天地惟有江山不老　雨巾风帽四海谁知我一剑横空几畨过按玉龙未断月冷波寒归去也林屋洞闗无锁认云屏烟障是吾庐任满地苍苔年年不扫
　　垂虹桥　　　　　　　　　刘斯立
　　路隔横临鸟倦飞行人恐犯女星机长虹出浪无冬夏老蜃浮空半是非两岸履声云内合三州帆影月邉归防干独立秋风早岂待鲈鱼始拂衣
　　同前　　　　　　　　　　林景熈
　　地坼东吴海脉连画桥两道跨晴川彩翻河汉蛟龙国势压江湖蝃蝀天几处征帆浮日月四州谯角隔江烟三高逺矣荒祠在一笛防干夕照邉
　　同前　　　　　　　　　　苏辙
　　六月长桥断不收朱防初喜映春流虹腰宛转三百尺鲸背参差十五舟入市樵苏看络绎归家盐酪免迟留病夫最与民同喜卯酉怱怱无复忧
　　长桥　　　　　　　　　　华翥
　　何人防起苍山根挟来压住江流奔三四百尺断虹影七十二湾新月痕玉防雨过苍苔滑石洞舟行清水浑几欲临风又题柱恐惊司马未招魂
　　泊垂虹　　　　　　　　　顾悳辉
　　三江之水太湖东浪激轻舟疾若风白鸟羣飞烟树末青山都在雪花中
　　垂虹桥下新水生白龙庙前雪未晴大风挟帆过江去惊得沙鸥嘎嘎鸣
　　江风吹帆忽数里野花笑日时独行更须对雪开金盏要听隣船搊玉筝
　　次韵　　　　　　　　　　郯韶
　　洞庭之西湖水东客行三日上江风行行塞雁青天外个个轻鸥白浪中
　　江上日日客愁生今朝春雪始放晴舟人捩柂看山影惊起中流鵞鹳鸣
　　鸬鷀鸂鶒总多情荡漾春江取次行日日沙头归雁为郎弹得小秦筝
　　次韵　　　　　　　　　　陈基
　　旭日初生积水东白头波起鲤鱼风洞庭西望平如掌七十二峰圗画中
　　无限客愁撩乱生春寒强半雨初晴烟波万顷深无底彷佛鲛人织杼鸣
　　谁是岑参兄弟情好竒长作渼陂行如今翻动江湖兴月满楼船听按筝
　　垂虹
　　出郭雨如注入舟天欲低飞梁跨云渚嵽嵲亘长霓三江风水急五湖烟月迷夙昔防夷子扁舟此入齐
　　次韵泊舟垂虹倡和
　　何年伐木架危桥鲸浪翻空白雨飘势控三吴虹倒影气呑七泽水通潮重渊有怪犀难照蔓草无名火不烧伯国黄金闻铸像王门白玉想为标功成海上身先退脍熟江东兴可邀嵗月几何流水逝山川如旧古人遥鸿飞矰缴何由篡鹤去樊笼不可招浩荡扁舟归鉴曲寂寥方丈似中条越人尚以鸡为卜楚俗相传鵩类鸮自把文章论隐伏敢将交态较淳浇五湖烟景随时异万里风萍触处漂却忆春晖楼上去为君裁取玉为箫
　　垂虹　　　　　　　　　　高启
　　行人脚底响波涛驱石神鞭是孰操影落蛟龙朝窟暗形垂蝃蝀暮天高烟中去忆防夷逺月下吟夸长史豪几度凭防赏秋色鲈鱼新买系归舠
　　长桥　　　　　　　　　　陶振
　　道人置立半通仙鞭石平湖挿巨川昼鏁玉环轮影缺夜开金镜月华圎万邦冠冕行鼇背三岛神仙出洞天最是晩来烟雨后浪花堆里看龙眠
　　垂虹夜月　　　　　　　　周忱
　　清波卧长桥深潭漾华月肃肃夜景澄微微天籁发幽人亭宇间钩帘坐清絶
　　泊舟垂虹桥　　　　　　　刘珏
　　买酒烹鲈敌暮寒垂虹桥上倚防干行人笑指诗翁嬾不向城中访县官
　　长桥晩兴　　　　　　　　吴頥
　　垂虹桥下波涛壮人在鼋鼍背上行落日帆樯回水驿春风鼓角动江城鲛人织杼潜蛟泣戍卒弯弓过鸟惊七十二峰波浪碧卧听仙客紫鸾笙
　　垂虹桥　　　　　　　　　杜庠
　　天垂防蝀跨三吴桥上分明见画圗七十二湾平作路万千层浪直冲湖石防干外青山小芦苇丛邉钓艇孤老我昔年题柱手举杯今日醉莼鲈
　　舟泊垂虹　　　　　　　　吴一鹏
　　溪亭踈爽枕平波避暑初从此地过高塔风霜僧院古太湖烟水钓舟多试烹莼菜知佳甚欲采苹花奈晩何清玩茗杯成久坐月明随处起吴歌
　　过长桥　　　　　　　　　朱寔昌
　　浪起秋风万顷花吴江一望太湖赊子胥谋畧原仇楚张翰功名尚忆家庙倚虹桥长卧水舟揺月棹逺侵沙不堪夜静鸣孤鹤坐看牵牛忆嵗华
　　秋夜长桥遣兴　　　　　　周仲仁
　　长桥秋夜月华清共坐江头枫树鸣渺渺金波来万里防防玉露落三更隔舟渔火明还灭傍晩山云断复生张翰扁舟何处是高歌尊酒一含情
　　垂虹晩眺　　　　　　　　吴复
　　水落沙明露逺洲楚天万里见飞鸥横空瑞气张华剑浮世功名范蠡舟落日楼台吹笛晚高风木叶下林秋青冥共展图南翼肯学冯唐叹白头
　　夜泊垂虹闻笛　　　　　　谢常
　　翦得柯亭碧玉枝谁家哀怨隔江吹玉闗风急飞霜早银汉云横月上迟停杼想应鲛泪滴倚防聼断雁声悲梅花一夕氷肌痩堪竝愁人独立时
　　垂虹亭　　　　　　　　　孙觌
　　宛宛白虹贯层梯出云半乘云来帝旁立侍玉皇案银河经千里水接天漫漫一杯属明月俯见人影乱张公江海客坐啸白鸥伴寥寥如清风一笑亦可唤明朝驾我轩挿羽流白翰行矣且勿驱来怪安石缓神光射斗南绚若金碧烂出门问何祥铜章付雷焕
　　同前　　　　　　　　　　陈瓘
　　三年为吏住江滨重到江头照病身满眼碧波输野鸟一蓑踈雨属渔人随船晓月孤轮白入座羣山数防春张翰英灵应笑我緑袍依旧惹埃尘
　　同前　　　　　　　　　　米芾
　　断云一叶洞庭帆玉破鲈鱼霜破柑好作新诗寄桑苎垂虹秋色满东南
　　同前　　　　　　　　　　陈珏
　　高压玉龙腰参差雁势朝雄呑五湖濶平揖两山峣防槛中流出炎蒸白昼消暂来尘虑息那复日逍遥
　　夜宿垂虹亭舟中有感　　　　厐元英
　　离家无数里客思便侵凌久拨炉无力频翻被有棱孤蟾如得伴哀雁拟伤矰怪底寒清冽推篷露气凝
　　垂虹亭　　　　　　　　　杨绛
　　埀虹临絶景仙隐寄人间远水平呑野归云补断山空明寛眼界透迥破天悭深羡鸱夷子扁舟竟不还
　　和韵　　　　　　　　　　陈武子
　　行乐江亭上情弥天壤间舟讥王访雪妓鄙谢登山佳致输公擅清欢愧尔悭賔僚陪宴笑兴尽莫轻还
　　同前　　　　　　　　　　祝乂
　　冷浸三江碧青围四面山帆归烟浪杪人住水云间风飐波声碎虹垂雨意闲无端动归兴一棹喜轻还
　　垂虹亭　　　　　　　　　陈直卿
　　西望洞庭突兀东连仙里人家笑指防干三百醉来就此乘槎
　　同前　　　　　　　　　　苏舜卿
　　气象清雄天与邻世间不合有埃尘拟将琴酌酬佳节只恐江山解笑人
　　同前　　　　　　　　　　丁谓
　　悠悠风物四时新苒苒山屏万古春多少江山人不看却来江上看行人
　　同前　　　　　　　　　　钱明逸
　　千里波平瑟瑟风纎云不解翳虚空素娥自有清光在上下清明一鉴中
　　同前　　　　　　　　　　李定
　　一梦江湖三十年青山隐隐水漫漫当时把酒谁人在回首重来独倚防
　　同前　　　　　　　　　　王琪
　　红桥跨浪二千尺桥上危亭在水心六月火云烧万里夜来风细似秋深
　　同前　　　　　　　　　　王毖
　　长桥千步截江洄虹影随波防翠开谁与上皇传信息定从此路入蓬莱
　　夜泊吴江宿垂虹亭　　　　戴良
　　闪闪练月宵棱棱素秋节舍棹上孤亭临江归客佳人殊未来幽意为谁适徘徊当夜半彷佛去天尺仰接银河横俯照星纬逼直疑穹壤连岂有人世隔飘飘形若蜕眇眇思何极居然怯风露聊复就衾席亦既不成寐将何慰兹夕頼有同心人连牀语畴昔
　　垂虹亭　　　　　　　　　无名氏
　　石桥翊翊如游龙上有亭子名垂虹飞梁横跨碧波上砥柱屹立洪涛中气呑具区三万顷目覧洞庭七十峰岩峦显伏固非一江湖合势遥相通醒心丰乐昔称胜斯亭直与之相雄前年烽火亭烧燬刼灰徒逐东流水此邦壮观己萧条喜有孔侯复经始侯家清白素王孙葺旧补残有伦理栋宇翚飞洲渚间窻扉轮奂烟云里庙貌三忠自侯建遗像肃然人敬企邦人士卒共乐成鼓舞歌诗颂侯美从今过客踏灵鳌尽説登临气象豪秋水芙蓉翻锦浪寒汀落日散金涛风帆沙鸟近隐见烟云竹树森相交个中景物吟不足空对山川送游目停杯听我歌此曲并刀快剪吴淞緑
　　垂虹亭　　　　　　　　　倪瓒
　　虚阁春城外澄湖暮色邉飞云忽入户去鸟欲穷天林屋青西映吴淞碧左连登临感时物快吸酒如川
　　垂虹晚眺　　　　　　　　柳贯
　　山光自献一螺青人立垂虹酒乍醒两界星河涵倒影千家楼阁载浮萍欹樯侧柁冲风劲密网疎罾刮浪腥正是鲈鱼忘世味随方我亦且笭箵
　　题垂虹亭　　　　　　　　刘致
　　海神鞭石架穹窿突兀虚亭瞰碧空藻井动揺天上下彩虹拖防水西东贯通百粤连吴防流接三江究禹功周道于今坦如砥梯航喜与万方同
　　垂虹亭秋日遣兴　　　　　宋无
　　满袖玉皇香案烟防蜺背上眺晴川红黄霜树瑚海黒白云光玳瑁天圃空离楼十二玉墀对罢字三千吟毫醉蘸吴江水冩与骑鲸李谪仙
　　垂虹亭　　　　　　　　　僧仁裕
　　珉玒陆续楚连蛮底定狂澜万马还水府有门容棹入洞天无鎻许谁闗高空勒住黄金索沧海浮来碧玉环月夜江楼看蝃蝀长虬横卧翠涛间
　　同前　　　　　　　　　　周宻
　　水国生涯一钓纶荻芽鲈脍四时新安知白首沧洲客不是三高行辈人
　　岸草江花万古春感今懐古最伤神不知一片垂虹月照却凭防几许人
　　同前　　　　　　　　　　李继本
　　金尊緑酒荡晴空花压云鬟舞袖红莫唱何戡渭城曲银筝呜咽怨秋风
　　同前　　　　　　　　　　高启
　　泊舟登危亭江风堕轻帻空明入空眺天水如不隔日落震泽浦潮来松陵驿绵绵洲溆平莽莽蒹葭积凭防不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吹第三笛
　　同前　　　　　　　　　　周南老
　　虚亭架垂虹宛在水中沚江湖界左右防槛俯清泚踈帘动秋碧遥山凝暮紫慿虚际空濶应接殊未己渔歌忽互答声落烟波里扁舟去遥遥可是防夷子
　　垂虹桥在吴江县东门外一名利往又名长桥宋庆厯八年县尉王廷坚以木为之东西长千余尺中有垂虹亭治平三年知县孙觉重修至绍兴间邉军犯淮有建议焚桥者郡守洪遵持不可而县民亦相与聚泣圯下不可焚遂止元泰定二年判官张显祖复甃以石下开七十二洞国朝洪武元年知州孔克中正统元年廵抚侍郎周忱相继修治成化十【七年重】修
　　仙里桥　　　　　　　　　张明达
　　蓬岛徒辽逺瑶池更渺茫波间有林屋只是此仙乡在县治东世传陈昉于此仙去故名下有仙人洞
　　庶宁桥
　　比屋连甍栋居民庶且宁早来渔市散终日败鳞腥在县治右元初改州又称州桥
　　大明桥　　　　　　　　　刘嘉谟
　　东望扶桑路迢迢几万程沧浪将尽处忽见日华生
　　万顷桥
　　巨浸莽无极聊为万顷看世无黄叔度君试倚防干
　　定海桥
　　昔日松江上潮翻定海来而今旧桥水不到半江回
　　甘泉桥　　　　　　　　　倪瓒
　　松陵第四桥前水风急犹须贮一瓢敲火煮茶歌白苎怒涛翻雪小停桡
　　吴江第四桥阻风　　　　　　王逢
　　虹梁雪滩光明灭风着岸胁氷鳞生空邮天晩乱木叶太湖日寒多雁声马周斗酒足自慰龟蒙扁舟有余清囊中青钱不满百聊买小鲜来就烹
　　又名第四桥其下水甚清冽在水品第四
　　新建大有桥记　　　　　　朱存理
　　吴江县治之东四十余里地名莘塔旁有桥嵗久倾圮旧址仅存里人凌通慨行者之病涉也思欲新之而力有不逮乃告于乡之巨室冀助成厥志承事郎周君惟敬慨然捐资助之其妻之祖母赵氏妻母周氏素皆好施闻之亦乐助焉赵尝以白金千两修县城之垂虹桥义声满邑虽厚积而人以为难今兹举也若易易然者凌君遂市石鸠工始于秋七月乙酉落成于九月壬午请予易其名复徴文为记予适至其所秋风泽国黄云满野得覩大有之年欢呼笑语闻于疆亩葢乐斯桥之成也因名之曰大有期以为嵗之兆也众以为然又以为其乡人之庆也乡人之相率助君事欲坚久故君督视惟谨而功颇大所费出自君无吝宜其归功于君诚为义举也己予虽不文恐后人昧于兴创之由故镵石以记成化甲辰十月朔长洲朱存理性甫记并书篆
　　重建獬豸桥铭　　　　　　吴洪
　　吴江尹侯陈君秉钧来涖吾邑之三年政平而人爱悦邑衙之前有桥名州桥久圮行者病之侯乃以丰嵗劝众有力者为之民不劳而功倐成恵于民也寔多其桥名未易也成化癸卯五月六日夜风雨交作侯二鼔就寐梦神衣冠伟然揖而进曰子为斯邑令一下车民无冻馁百废具修是桥之建为民千祀之利也但桥名当易也吾为子告焉子尝览郡志乎是邑仪门旧有亭名獬豸废久而名存子以斯亭名名桥不亦美乎侯答曰獬豸乃神羊能触邪古人取以为御史章服之饰是邑鸿硕显荣之多将兆于兹也神人闻之大笑而去侯觉惊异笔其説以书来京属予铭之予邑人也知侯为详侯以乡贡进士除是官有清白操毅然有为人不可干志在为民省力屡遇威权不少避侯之大节不可及矣士论伟之咸以逺大望侯也况今圣天子简贤任使凡在郡邑有异能者悉诏补侍御侯之建桥而神假梦如此固为吾邑之祯侯之超迁将先兆于兹乎神之灵不妄也今特为铭以镵诸石使后人知是桥之名由兹而立是桥之建由侯而始侯之泽兹邑将与桥同久矣肇工于成化十八年十二月毕工于成化十九年三月侯名秉钧字尧弼铭曰
　　猗欤吴江钜于吴东陈侯之来忧民若恫室家胥悦嵗屡获丰乃凿白石乃建飞虹民不告劳千夫卒从神乃假梦话言从容有亭獬豸载郡志中乃为神羊一角如龙无邪不触无佞不攻易以名桥足振儒风侯乃稽首祯兆是崇桥由此名沄沄朝宗乃期是邑俊髦烈轰致身执法接武登庸孤忠直节咸跻于公我侯超擢兆先此逢神之嘉兹亦罔有穷
　　登平望桥作　　　　　　　顔真卿
　　登楼试长望望极与天平际海蒹葭色终朝鳬雁声近山犹【一作全】彷佛逺水忽微明更览诸公作题髙知姓名










　　吴都文粹续集巻三十六
　　钦定四库全书
　　吴都文粹续集巻三十七　　明　钱谷　撰市镇　坟墓
　　木渎道中风雨雷震大作　　范成大
　　恶风奔云何壮哉溪水欲立山欲摧石防迸裂缆邉树胡牀动揺船底雷灵岩塔后雨脚挂胥口庙前浪花来篷漏衣沾不足惜酒缾倾侧愁空罍
　　木渎去县西南三十里
　　光福塘上
　　指防炊烟隔茫午餐应可寄前庄鸡声人语小家乐木叶草花深巷香春去巳空衣尚絮雨来何晚稻初芒秪今农事村村急第一先陂贮水塘
　　登光福鳯冈　　　　　　　吴寛
　　昔年曾学登山法纵步不忧山石滑舍舆竟上鳯冈头趂此凉风当晩发逺山朝臣抱牙笏近山美人盘鬒髪我身如在巨海中青浪低昂出复没山下人家成市防家家炊烟起曲突梅林屋宇遥隠见一似野鸟巢木末寺僧见山如等闲翻怪羣山竞排闼偶凭高阁发长啸笑我胡为蹑石鉢夕阳满目波洋洋西望平湖更空濶山灵为我报水仙预设清冷供酒渇吴人非不好登山一宿山中便愁杀扁舟连夜泊湖口舟子长篙未须刺懒逰已笑斯人騃狂逰不学前人达若邪云门在于越何必青鞵并布袜
　　光福镇在县西五十里
　　泊横塘　　　　　　　　　倪瓒
　　山寺防茫深渡寒烟苍莽横塘杖梢自挑村酒船头犹带渔郎
　　过横塘　　　　　　　　　吴寛
　　夏半横塘风日多画船载酒压晴波高田得雨皆秔稻长荡翻云尽芰荷未必他年成故事也须随处结行窝悠悠十里城西路此是登山第一歌
　　横塘镇去县西南十三里有横塘风景特胜
　　甫里　　　　　　　　　　高啓
　　长桥短桥杨栁前浦后浦荷花人防旗出酒市鸥送船归钓家风波欲起不起烟日将斜未斜絶胜苕中剡曲金虀玉鲙堪夸
　　唼唼緑头鸭鬭翻翻红尾鱼跳沙寛水浅江穏栁短莎长路遥人争渡处斜日月欲圆时大潮我比天随似否扁舟醉卧吹箫
　　懐甫里　　　　　　　　　倪瓒
　　笻竹依依故里石刋翰墨糢糊厐公力田二顷拾遗扁舟五湖
　　甫里去长洲县东四十里俗名角直浦
　　许市　　　　　　　　　　方回
　　太湖晩山雨白鸟去古冢多无后荒祠岂有灵异峰巉石骨逺树耸人形兵革已苏息废田蒲稗青
　　浒溪　　　　　　　　　　姚广孝
　　青山两防分夕渡舟横口夏雨欲生莲秋风先到栁声残烟寺钟香余茒店酒相见无别人唯逢耕钓叟
　　浒墅送别刘贠外　　　　　胡缵宗
　　去年送客菊初栽今年送客菊全开邓尉雨晴花造次穹窿云净鹤徘徊功名礌礌还堪疏词赋翩翩亦可裁把酒别君君且醉感时休上鳯凰台
　　旧说许市去县西北三十五里一名浒墅详见古迹民居水际农贾襍处为一大镇旧有廵司急递铺景泰中置钞关于此
　　陆墓　　　　　　　　　　韩奕
　　杨栁郭西门人家水上村丰年随处乐生聚向来繁晩饭莼全滑村沽酒半浑逢人询旧俗乔木几家存陆墓去县北二十里因宣公墓在焉
　　舟经荻扁阻风王抑夫田舍　　吴寛
　　嵗暮江村落日悬谁家渔网设平田岸头行客讼风伯堂上主人疑水仙斗酒急呼聊慰藉扁舟欲去重留连荒溪白屋炊烟少县吏那堪横索钱
　　荻扁在十七都鹖冠子云四里曰扁
　　尹山　　　　　　　　　　陈基
　　人传周吉甫遗基在勾吴萧条入墟里泱莽带烟芜岂伊姬臣裔散落在江湖负米林丘下客非隐者徒尹山去县东南十里
　　滞雨夜泊相城寄陈孟贤　　徐有贞
　　江风吹雨阻行舟薄暮孤村且暂留回首那堪望君处白云只在水西头
　　相城访沈启南　　　　　　伊乘
　　此日初登君子堂几回快覩徳星光画图神品惊当代诗法名家逼盛唐云暖石田生玉徧烟晴溪树对门长不才生忝十年后杖履甘随老故乡
　　再往相城忘路误经湖中
　　渚禽格格树苍苍暝色湖光接混茫始信桃花春岸水仙源回首误渔郎
　　行次相城有感　　　　　　王鏊
　　几年约兹逰为访石田叟石田今已亡不使此言负相知三四人挐舟过湖口行行抵相城自夘将及酉四顾何茫然天水合为薮茒屋几人家荒蒲与衰栁本来鱼鳖宫自合鸥鹭有始田者为谁馁也非自取有司事征求亡者逾八九念此为彷徨独立延伫乆作诗当风謡以告民父母
　　相城去县东北四十里
　　许浦按教水军　　　　　　陈造
　　万灶连连俨旧屯朝来喜气袭人温固知除器须平日政复投醪亦至恩帝綍函春周垒壁使星回耀照和门文经武纬君王圣汗简须知纪治原
　　许浦镇　　　　　　　　　周霞賔
　　形势东南地兵戈阻隔时楼船张水阵幕府壮行麾江口冲寒急潮头应月迟空存旧营树夜夜海风吹许浦镇去常熟县东北七十里思政乡宋绍兴置镇及水军寨
　　湖庄即事　　　　　　　　吴堂
　　十五嫁来时东墙桑压枝早禾低处熟盛饭满花瓷自从潦为沴常见水平隄烧桑饷东菑桑湿火力衰儿饥苦啼昼车踏我足胝东圩苗泛青西圩弥弥云是连夜雨海潮漫前陂出门搔首望嵗计嗟安支不愁寒与饥但愁官租迟
　　湖庄市在二都
　　夕次同川　　　　　　　　李继本
　　鸦噪晩凉天新晴景豁然栁桥通水市荷港入湖田鹭影沙头月人烟渡口船相过又相别书到是明年
　　同里　　　　　　　　　　倪瓒
　　依防同里接松陵緑玉青瑶波缭萦为咏江城秋草色独行烟渚暮钟声黄香宅里留三宿甫里门前过几程借书市药时来往不向居人道姓名
　　同里懐元用
　　一水东西云窈窕几家杨栁木芙蓉斋居出入无人到屐齿经行破藓封密竹窗虚秋半雨枫林寺逺日沉钟寄诗为道长相忆想亦依依念去踪
　　夕次同川　　　　　　　　姚广孝
　　长江逺接天一望一茫然夕霭迷沙树寒鸦落渚田林香通佛寺防语到商船野路偏难识经逰况隔年
　　重过同川　　　　　　　　韩奕
　　携家曾此避兵尘川上花开几度春头白重来如故里防花应少旧时人
　　同里镇去吴江县十六里在二十六都有廵检司税课局
　　平望蚊子　　　　　　　　吴融
　　天下有蚊子夜人肤平望有蚊子白昼来相屠不避风与雨羣飞出菰蒲扰扰蔽天黑雷然随舳舻利觜入人肉防形红且濡振篷亦不惧至死贪膏腴舟人敢停棹陆者亦疾趋南北百余里畏之如虎防噫嘻天地间万物各有殊阳者阳为任隂者隂为徒蚊蚋是隂物夜从喧墙隅如何正曦赫呑噬当通衢人筋为尔断人力为尔枯衣巾秽且甚盘馔腥有余岂是阳徳衰不能使消除岂是有主者此乡宜毒荼吾闻蛇与螫避之则无虞吾闻虿有毒见之可疾驱唯是此蚊子逢人皆病诸江南夏景好水木多萧疎此中震泽路风月弥清虚前后几来往襟懐曾未舒朝几防襞积夜仍跧蘧蒢虽然好吟啸其奈难踟蹰人生有不便天意当何如谁当假羽翼直上言洪鑪
　　平望驿　　　　　　　　　张祐
　　一派吴兴水西来此驿分路遥经几日身去是孤云雨气朝忙蚁雷声夜聚蚊何堪秋草色到处重离羣
　　平望驿寄吴兴徐使君之
　　故人为作郡百里到吴兴藻思江湖满公平道路称包山方峻直霅水况澄清伫聴司空第遥知下诏徴
　　平望驿感先辈【李从实周錤二故人】　　李郢
　　芦苇风多驿堠长昔年携手上河梁青云才子鸳鸯季白石山人芝术香骅骥欲陪先道路大川斯济戢舟航少防星动桂枝发重整孤防过水乡
　　过平望　　　　　　　　　顔真卿
　　茫茫菰艸平如地长堤曲似城日暮未知投宿地逢人便向问前程
　　邂逅刘公尤于平望　　　　苏舜钦
　　昔别苹初生离讴发清商契濶几何时迁转尤在梁我亦宦逰者吴防非故乡三考一瞬息扁舟此尚羊邂逅通夕语弭楫水中央淡影月照户清音雁南翔摅意良未尽讵及罗酒浆予去尚千里道路阻且长﨑岖慎所歴无令马黄
　　过平望　　　　　　　　　范成大
　　寸碧闯高浪孤墟明夕阳水栁揺病緑霜蒲蘸新黄孤屿乍举网苍烟忽鸣榔波明荇叶颤风熟苹花香鸡犬各村落莼鲈近江乡野寺对客起楼隂濯沧浪古来离别地清诗断人膓亭前旧时水还照双鸳鸯
　　平望道中　　　　　　　　王恽
　　今日风日好舟行喜清和吴江抵嘉兴逺不百里过解衣坐篷底闲聴吴侬歌大艑从东来帆樯郁嵯峨云是淮海公赴召躭防疴苍皇不少住进棹如飞梭物情忌太盛从者不得多尚余蔽川载意气溢两河有懐陶朱公伯业刋不磨功成委之去敝屣与弃蓑左頋万金槖右頋西施蛾可想不可见五湖烟波
　　平望　　　　　　　　　　陈基
　　下田不忧旱高田正宜雨四野已足霖三吴复无暑盂酒及豚蹄盘羞及鸡黍击鼓乐社翁烧灯御田租
　　泊平望吊真子　　　　　孙锐
　　仙非胜地仙不升地非仙迹地不灵古今絶胜天下景多为羽客梯云軿松江之南平望驿千古清名垂载籍遗基废井虽不存依旧湖光接天碧我闻在昔张真平生活计一钓纶浮家泛宅戯人世鱼为友蒹葭隣故人分符刺苕水东逰歴遍溪山美翩然聨璧至此乡回视尘寰如敝屣酒酣水戯身甚轻席行水面同舟声祥云瑞鹤歘然至泛此凌空归太清西塞山邉飞白鹭其间尽有朝元路緑蓑平日恣遨逰何忍临岐弗相頋争知万顷玻璃中清都紫府遥相通故来成此一竒事欲将名姓传无穷风帆过后沙鸟坠灵迹虽存人不记白苹红蓼自争妍谁识此为真福地何人好事能挥金结庐绘像湖之隂寒泉一盏荐秋菊往来不负诗人心真今在天何处独立河梁望飚驭丹台玉籍若相容携手乘风共归去
　　平望亭　　　　　　　　　瞿衡
　　懒于篷底阅青编来坐亭前一镜天识我鸥闲如旧日问人莺鬭莫知年半竿落日收渔网几树春风系客船邂逅花邉须酌酒囊中賸有卖诗钱
　　平望夜泊　　　　　　　　僧蕉室
　　风静寒塘起暮烟数声秋雁客程前湖波东下青山尽客路南来防鹢连伯国城空惟燐火升仙祠古有题篇夜深何处渔歌发明月芦花野水邉
　　泊平望　　　　　　　　　僧道原
　　计程息劳牵日晩江路永连樯如有待聚泊就村井沙明鸥羣回月出人语静心清独不寐况乃风露冷因思往来客终日困驰骋得非衣食驱无乃縁造请吾人方外士素志慕箕颍胡为渰水宿混迹问鼃黾丈夫别有念此意谁得领人生未闻道如何卧烟景
　　过平望　　　　　　　　　张观
　　唤醒江鸥梦舟行认洞庭石桥浮半月渔火防残星驿路三千客春风十里萍逢山青未了回首又长亭
　　过平望　　　　　　　　　陶振
　　平望桥东倚画舟江天空濶称搜弥漫烟树村墟晩浩荡云涛泽国秋户绕鸭防开驿舍旗揺雉尾见谯楼圣恩优老身康健许着羊裘狎海鸥
　　平望八景　　　　　　　　俞睦
　　雨过南湖水更寛琉璃影里月光寒双莺一去无踪迹夜夜惟防浴素鸾【莺湖夜月】
　　树色依防欲曙天一防残月堕江烟莺湖西畔前朝寺惟有钟声落钓船【殊胜钟声】
　　芦荻萧萧起晩风行人从此挂归篷遥防隔浦含烟树尚带残阳一抹红【逺浦归帆】
　　画栋翚飞耸碧空湘帘高卷绿杨风吴山霅水无穷趣都在凭防一望中【驿楼览胜】
　　当年于頔刺湖州曾筑长隄捍逆流两防晓风杨栁緑王孙得意骋骅骝【頔塘跃马】
　　桃花流水鳜鱼肥之子仙逰尚未归留得青山苔石在行人错认绿蓑衣【真仙迹】
　　溪桥酒店系垂杨好鸟多情唤客尝最爱春风初起处一帘疎雨杏花香【溪桥酒店】
　　几家茅屋住烟村桑柘重重绿映门昨夜莺湖初雨过渐防新涨入篱根【茅屋桑村】
　　平望镇去县东南四十里在二十四都有平望驿廵检司
　　震泽别业自遣　　　　　　陆防
　　数尺防丝堕碧空年年长是惹春风争知天上无人住亦有春愁鹤发翁
　　震泽道中　　　　　　　　王原杰
　　村市萧条数十家扁舟夜泊傍芦花江空嵗晩归心切水逺山长去路賖带水野田鸣落雁连云烟树绕昬鸦劳生徒负灯窗志只合西园学种瓜
　　春过震泽留别【智愚隠苏昌龄】　　　　谢应芳
　　松江太湖春水生湖上白鸥寻旧盟逺公沽酒壮行色坡老赋诗言别情燕子日长书屋静栁花风飏钓丝轻相过不负青山约一棹夷犹两日程
　　震泽分题送李内翰　　　　周鼎
　　湖上雨晴添绿波郎船将发唱吴歌谁知三万六千顷不及侬愁一半多
　　野老乘舟自打桡闲防翡翠戯兰苕连山不断南山口曲水廻通抵近桥
　　太湖东去水相通大浪掀天难使篷今夜且来洲里宿明朝又怕日高风
　　震泽镇去县西南九十里在十都有廵检司
　　过梅堰【在二十都】　　　　　　　陆防【一作务观】
　　春行雾雨暗衡茒儿女随宜治酒肴便觉此身如在蜀一盘笼饼是豌巢
　　过八赤遇雨【在三都】
　　胜事营居触事竒酒甘泉滑鲈鱼肥松江好处君须记风静长江雪落时
　　宿庉村【在廿七都】　　　　　　　僧北涧
　　秋风寄衰栁此景亦萧然月落牛方饮舟行雁未眠蓑衣无吏习茒屋有诗禅村僻人家少烟空水接天
　　栁胥暮归【在二都】　　　　　　　姚广孝
　　归城心欲速短艇夜还乘僧寺烟中磬渔家水际灯遥天昬讶霭高树耸疑陵隔防山偏好徐防想旧登
　　寓栁溪感懐　　　　　　　陶振
　　漂泊东南万里船故乡回首白云邉慈亲白发三千丈客子貂裘二十年韩信每朝常寄食张衡何日赋归田不堪肠断思乡处风雨潇潇暗海天
　　车溪道中【在二十三都】　　　　　　僧善住
　　苇白茒黄溪水清倚篷闲防浪鸥轻板桥横处人家小修竹参天落照明
　　客里蹉跎嵗欲防水邉杨栁尚平安夜来已作还乡梦满目西风客棹寒
　　仲雍墓　　　　　　　　　周霞賔
　　虞墓东山顶岐州万国西人皆怜伯仲心实似夷齐海水龙无害蛮花鸟自啼寂寥懐古意文葆见遗黎
　　同前　　　　　　　　　　傅良玉
　　仲雍古冢已丘墟冢上闲云日巻舒奠荐不闻陈簠簋芟夷端合禁樵苏杜鹃啼血春风老狡兔穿茔夜月孤过客无劳增怅惘至今让徳重勾吴
　　同前　　　　　　　　　　王賔
　　断发文身正隠时清高里面有权宜空山葬处惟荒草到处人来必拜之
　　访仲雍墓　　　　　　　　吴讷
　　虞仲随伯氏冺迹逃荆蛮至今仲雍处犹自称虞山遗迹邈难寻废冢留山间乡邑失开陈嵗逺埋荒菅贱子忝末裔有泪自澘澘谁为禁樵牧陈辞扣天关
　　同前　　　　　　　　　　郑东
　　野鼠穿黄穴遗封百草深死无归国梦人识逸民心峦树冬逾碧江猨夜亦吟海虞山上月梅里共沉沉
　　同前　　　　　　　　　　周师敬
　　贤哉虞仲氏让国来荆蛮防发文其身之死不复还孤冢郁峨峨屹立山之间高风播宇宙邈矣谁能攀青山得以名万古永不刋
　　吴仲雍墓吴地记曰在常熟县西虞山上与言偃冢并列寰宇记曰虞山有仲雍齐女墓
　　吴王阖闾墓　　　　　　　张伯玉
　　东客往来过虎丘橘花渡口维扁舟阖闾宫殿不可见但见古墓寒飕飕忆昔吴王全盛日水犀十万横吴钩楚山既掘荆人冢越垒仍将勾践囚岂谓西施能破国谁知麋鹿上台逰惟有吴王在时月夜深闲照剑池秋
　　同前　　　　　　　　　　高启
　　水银为海接黄泉一穴曾劳万卒穿谩说深机藏盗贼难令朽骨化神仙空山虎去秋风后废榭乌啼夜月邉地下应知无敌国何须深葬剑三千
　　同前　　　　　　　　　　周南老
　　穿土凿山骨积壤崇林丘黄肠锢铜椁玉鳬浮汞沟金精来踞虎瑞兆符眠牛生维寳莫邪于焉殉纯钩池空因剑名寒碧澄隂湫高深胡足恃曷用智力求
　　同前　　　　　　　　　　陈毓
　　下穿老骨瘗铜棺要使先王体魄安金虎气消天地老玉龙光射斗牛寒蓬科有恨埋千载麦饭何人奠一盘休笑子胥无葬所古今庙食拜衣冠
　　干将墓　　　　　　　　　高启
　　干将善铸剑剑成终杀身吴伯亦遂亡神物岂不神始知服诸侯威武不及仁徒劳冶金铁精光动星辰莫邪应同埋荒草千古春青蛇冢间出犹欲恐耕人
　　同前　　　　　　　　　　周南老
　　神物须人就烁身剑乃成厥妻剪爪发投冶濡金精两龙跃而出干将获全生献雌匿其阳杀身逆鳞婴匠门传有冢春莎还自青剑化已云乆吴治墓亦平
　　孙武墓　　　　　　　　　王賔
　　行兵无敌显当年有墓于今是野田八十余篇书在昔流传惟有十三篇
　　孙武墓在城北平门外西北二里
　　要离墓　　　　　　　　　杨维桢
　　金阊亭下路春草没荒丘云是要离冢令人生古愁侏儿三尺余不佩双吴钩中包猛士胆白日照高秋恶死屠骨肉视身若蜉蝣荆轲不了恨庆忌成身谋如何五噫客死与尔同俦
　　同前　　　　　　　　　　周南老
　　细人胆气雄一坐挫壮士臣吴许申胥垂气刺庆忌两勇苦相厄多君囊底智弃妻固非仁杀身始全义西出金阊亭亭下幽扃闭年年草自春举目山河异
　　同前　　　　　　　　　　高启
　　弱夫杀壮士谁敢婴其怒今日古城邉耕人肆侵墓
　　同前　　　　　　　　　　王賔
　　当日要离投庆忌甘从驱使计谋深何如豫让能明白羞效人臣懐两心
　　要离墓在吴县西四里阊门南城内相传在今梵门桥西城下马婆墩旧有炮座基宋嘉定十六年提刑司修城此地多得古塜莫详姓氏
　　琼姬墓　　　　　　　　　高启
　　梦别夫差殿头堕钗零落谁收土昬青镜忘晓月冷珠襦恨秋麋鹿昔来废苑牛羊今在荒丘香魂若怨亡国莫与西施共游
　　同前　　　　　　　　　　徐贲
　　馆娃宫里巳堪愁况值泉台閟小丘月冷宝奁无复晓池空玉雁不知秋萝间旧屋僧来往竹下新亭客过逰不有佳名留郡志谁能识此为停舟
　　琼姬墓在阳山与夫差塜相近
　　吴女墓　　　　　　　　　高启
　　鱼灯照艶魄夜冷珠衣薄白玉土中埋红兰霜后落不乘台上鳯空舞桥邉鹤韩重未归来泉宫秋寂寞
　　同前　　　　　　　　　　周南老
　　鹤舞导灵輀花落埋香玉幽愤为谁娇愁锁春蛾绿不复栖鸳鸯焉知走麋鹿嗟尔韩家儿故为遂所欲相田异死生佳期难再复维鳯鄙众鸟谁能慰防独
　　同前　　　　　　　　　　王賔
　　眼防家国把眉颦无奈芳年病损身歌里分明人聴説苦猜侬意是懐春
　　吴女坟在阊门山塘
　　齐女墓　　　　　　　　　周霞賔
　　帷茀三千里辞亲逺结婚浪传招楚些难返望齐魂兰麝山头土蒿莱郭北门生涯归一瞬标榜至今存
　　同前　　　　　　　　　　张洪
　　南风初劲北风防争长诸姬复娶齐越境定须千两送戒途应拭万行啼望乡不惮登台逺埋恨惟嫌起冢低梦艸萋萋犹泣露倩谁滴向故乡泥
　　同前　　　　　　　　　　吴讷
　　齐景不自强涕出女于吴迢迢三千里百两来姑苏死葬虞山颠北望父母都芳魂逐飘风艶骨归黄垆空余一荒邱月夜嘷饥狐
　　同前　　　　　　　　　　程式
　　宗国中防日勾吴始伯时来归非我志时事有天知身死苏台下心驰淄水湄萋萋芳草墓千古不胜悲
　　同前　　　　　　　　　　郑东
　　突兀孤坟在千年恨尚新荆蛮非偶国盘瓠媿吾人踯躅春啼血狐狸夜得邻营丘无伯业吴治更伤神
　　同前　　　　　　　　　　林大同
　　尝闻齐景公涕出女于吴孟姜志贞烈忧愤身为殂吴亦闵其志卜葬于海虞中宵走飞燐昭明烛太虚有客从宦逰考功朝帝都奕奕有耿光应与忠义俱
　　齐女墓吴越春秋云吴太子娶齐女女思齐而病将死曰必葬我于虞山之颠以望齐国阖闾伤之如其言葬之
　　子游墓　　　　　　　　　王賔
　　有树枯来不记春却依虞仲冢为隣山家相约休樵采十哲人中第九人
　　子游墓在海隅山上史记吴世家注仲雍冢并列
　　朱梁墓
　　行行一里近娄门有汉朱梁坟尚存人欲知他身种徳其家多代出贤孙
　　朱梁墓在娄门东南二里
　　頋三老坟
　　鲁有两生名姓佚人皆嗟惜信其贤分明名姓称耆徳何必忉忉史上编
　　頋三老坟娄门塘北汉頋综为尚书令明帝时三老吴頋氏是其裔
　　梁高士碣　　　　　　　　梁肃
　　有汉高士梁君讳鸿字伯鸾扶风人天元纯白诞其生知囊括道妙而游于世遭汉防缺浇风偃物君以为道不可徇时故安节以高蹈高蹈不可以激俗故登邙以作歌歌不可以遗患故适越以遐遯遯不可以不立故寄食于杵臼是以孟氏恱其道而妻之伯通尚其风而礼之安夫大而遗其细忽夫语而顺乎黙乐则行之忧则违之斯可谓高世之逸民矣原夫天之运也曰明与晦人之道也曰否与泰逹人知否与晦之不可为也故耦而耕狂而歌凿坯以逃荷蓧以晦俭徳避难不成乎名于戯伯鸾非斯人之徒谁与哉唐大厯六年小子旅于吴得君之旧逰焉孟子称闻栁下惠之风者鄙夫寛薄夫敦然则闻鸿之风声亦将舍尔朶頥以观我灵乎乃刋贞石以识遗烈铭曰
　　山隠器车河秘马图伯鸾不行独与道俱太虚无际浮云无系伯鸾伊何冥迹人世直道辱身三黜鲁邦扣马逆谏饿于首阳邈矣伯鸾静而含光作铭皋桥万古是望
　　题梁鸿墓效五噫歌体　　　　高启
　　頋瞻亭皋兮噫丘坟有蒿兮噫鬻舂亦劳兮噫危邦可逃兮噫先生何高兮噫
　　梁高士墓　　　　　　　　　周南老
　　伯鸾抱清节鬻舂苦劳生吁嗟歌五噫岂其相杵声配无徳耀贤曷以成佳名城西礼让乡有此高士茔过者为俯轼路近金阊亭于今冢虽夷指地名犹称
　　同前　　　　　　　　　　王賔
　　忧国心多赋五噫君王清问合寻思埋身客土终佣保正在东京盛治时
　　梁鸿墓在吴县西四里要离冢北
　　祭梁先生文　　　　　　　陆防
　　先生为五噫之歌汉天子闻而病之南走乎大江之波客皋氏之宇下志沉潜而靡他白吴粲以举臼夫人之勤亦多不懐志沉潜而靡乎道之无颇比要离之烈魄冢虽夷而不磨嗟予后先生之千祀聊奉奠而求过俯灌地而仰语頋先生之谓何心褊性诞客他人之宇下不得故垣而自翰身病妻弱白吴民之粲不得故力耕而自获所以法先生之义者庶五噫之可作
　　伯通墩　　　　　　　　　王賔
　　能识梁鸿与孟光生时人已不寻常城西坟上皆荆棘名字流芳却未荒
　　伯通墩在西门即其坟也世称伯通字奉卿
　　汉吴郡丞武开明碑【金石録】
　　右汉吴郡丞武开明碑云君字开明而其名已残缺又云永和二年举孝亷除郎谒者汉安二年迁大长秋丞长乐太仆丞永嘉元年丧母去官复拜郎中除吴郡府丞夀五十七建和二年十一月十六日遭疾卒其可见者如此其他磨灭不可尽识按后汉书大长秋丞一人秩六百石本注宦者又长乐少府位在长秋上及职吏皆宦者又有太仆二千石在少府上丞六百石据志所载中宫及长乐宫官属皆以宦者为之而以史传及汉魏石刻参攷如大长秋少府之类皆襍用士人今武君以孝亷为郎谒者郎中吴郡府丞皆非宦者之职然则两宦官属葢亦襍用士人也【原阙查金石録亦阙】




　　代吴令谢询求为诸孙置守塜人表
　　张悛
　　臣闻成汤革夏而封杞武王入殷而建宋春秋征伐则晋修虞祀燕祭齐庙夫一国为一人兴先贤为后愚废诚仁圣所哀悼而不忍也故三代敦继絶之徳春秋贵柔服之义昔汉高受命追存六国凡诸絶阼一时竝祀亲与项羽对争存亡逮羽之死临哭其丧将以位尝侔尊力尝均势虽功夺其成而恩与其败且暴兴疾颠礼之若旧残戮之尸乃以公葬若使羽位承前绪世有哲王一朝力屈全身从命则楚庙不堕有后可冀伏惟大晋应天顺民武成止戈西戎有即序之人京邑开吴蜀之馆兴灭加乎万国继絶接于百世虽三五道商周称仁洋洋之美未足以喻是以孙氏虽家失吴阼而族防晋荣子弟量才比肩取进懐金侯服佩青千里当时受恩多有过望臣闻春雨润木自叶流根鸱鸮恤功爱子及室故天称罔极之恩圣有绸缪之惠追惟吴伪武烈皇帝遭汉室之弱值乱臣之强首倡义兵先众犯难破董卓于阳人济神器于甄井威震羣狡名显往朝桓王才武弱冠承业招百越之士奋鹰扬之势西赴许州将迎幼主虽元勲未终然至忠已着夫家积义勇之基世传扶危之业进为徇汉之臣退为开吴之主而烝尝絶于三叶园陵残于薪采臣窃痛之伏见平吴之初明诏追録先贤欲封其墓愚谓二君并宜应书故举劳则力输先代论徳则惠存江南正刑则罪非晋防从坐则异代已轻若列先贤之数防诏书之恩裁加表异以宠亡灵则人望克压谁不曰宜二君私奴多在墓侧今为平民乞差五人蠲徭役使四时修防頽毁扫除茔垄永以为常
　　孙王墓辨　　　　　　　　卢熊
　　右汉豫州刺史孙坚坚妻吴夫人及其子防稽太守防三墓并列盘门外三里即今齐升院东南面势据古蛇门正与府治相向祥符图经云孙坚墩方俗称为孙王墓按吴书坚死于初平二年年三十七防死于建安五年年二十六吴氏死于建安七年合葬坚墓黄龙元年权追尊坚为武烈皇帝庙曰始祖墓曰高陵吴氏为武烈皇后防为长沙桓王太元元年八月朔风防高陵松柏石碑蹉动晋阳秋云惠帝元康中吴令河东谢询表为孙氏二君置守冡五人备扫除有诏从之其文张悛所作今载文选陆广防亦云盘门东北二里有吴武烈皇帝并长沙桓王等三墓前志云宋政和六年村民发墓其砖侧有万嵗永藏四篆字得金银簪十数枚有东西银桮初若粲花良久化为腐土并金搔头十数枚金握臂二悉皆如新一瓦熏炉与近世陆墓所制畧似而箱底灰炭犹存焉碑石断缺厪余中平年三字州将遽命揜之所得古物尽归朱勔家洪伯刍香谱亦畧载此事即杨友防所赋孙豫州墓者是也洪氏三庚志云盘门外大冡绍兴二年秋雨隤圯牧童入其间得铜器数种持卖于市乡人往视圯处葢其隧道有石刻书云大吴长沙桓王之墓赤乌三年凡十二字知府沈揆亟命揜塞仍立石表其所滕宬为记袁席之谓防死距赤乌三年巳四十载岂非权称制之乆复改葬乎所得之器縢藏一小镜其背有铭十四字一铜小麟镇纸无欵识以遗席之嘉熙中墓傍土中又得唐孙徳琳墓志云开元十年窆于十四代祖吴武烈皇帝陵东南平地又按丹阳图经载高陵在县西练塘乡吴陵港以传记证之当是坚葬曲阿后迁于吴史不及详载尔滕宬所记谓绍熙中提举常平詹体仁尝命其属表之题曰先贤墓徐谊属宬考订止从俗称孙王墓宬葢据陈夀说破虏葬曲阿及防之薨其将周瑜鲁肃皆赴丧独指此为伯符之墓亦未尝及谢询所表不审三坟同域故论说纷纭自相抵牾在政和知为豫州之墓在绍兴知为长沙之墓皆不能质诸传记以求其说地亦尝为窰故旧志不复详究矣因备载始末传诸好事仍録古今文词如左云
　　行经孙氏陵　　　　　　　　何逊
　　昔在零陵厌神器若无依逐兔争先捷犄鹿竞因机呼吸开伯道叱咤淹江畿豹变纷竒略虎视肃戎威长蛇衂巴汉骥马絶淮淝交防无内御重门岂外扉成功举以弃防徳愎而违水龙忽东骛青葢乃西归朅来以永乆年代暧防防苔石疑文字荆坟失是非山莺空曙响陇月自秋辉银海终无浪金鳬防不飞阒寂今如此望望沾人衣
　　长沙桓王墓下别李绅张南史　刘长卿
　　长沙千载后春草独萋萋流水朝将暮行人东复西碑苔几字灭山木万株齐伫立伤今古相防惜解携
　　长沙王墓　　　　　　　　范成大
　　英雄转眼逐东流百战工夫土一抔荞麦茫茫花似雪牧童吹笛上高丘
　　同前　　　　　　　　　　刘克庄
　　伯畧谁堪敌伯符每开史防想规模一千扫众横江去十七成名自古无警跸未迎归大内英雄可惜死东吴君防末命犹余竞指顾张昭为托孤
　　题孙伯符墓　　　　　　　韩淲
　　自无太史慈孰对孙伯符羣舒有余地周郎或知予既推道南宅以湿谩相濡本拟驰中原扫灭邺下都夭乎许贡客一箭失壮躯黾勉付后事张昭乃其奴赤壁之大攻仅可保全吴公瑾复不长伯业益荒芜至今春草生高坟在姑苏传言尚相防经行倍踟蹰异代嵗月速谁为我非夫酹酒起英爽白杨鸣赤乌荆州忽已分曹刘竟称孤堂堂破虏冢归命诚是俘
　　孙伯符墓下　　　　　　　周弼
　　梧叶萧萧墓草长梦魂曽断九回膓空闻绛帕离漳水谁见黄旗入洛阳虎峙有基宫树老龙盘无庙石城荒赤乌不识桑田变犹自栖栖恋白杨
　　吴桓王墓懐古　　　　　　郑元祐
　　有吴桓王之墓田乃在盘门南郭邉墓中玉鳬乆化土石上赤乌犹记年寒食无人洒麦饭东西满地飘榆钱功昭前王启吴阼葬地合择名山川阖闾城南不百步土薄易致耕夫穿昭纮诸臣号详宻虑不及此宁非愆缅思山东举义日媚灶頋已无诸贤惟王父子起相继黄星闪避东南天假之修龄定四海许下岂容瞒着鞭凿山揜匠等发掘朽壤一抔谁独専白杨萧萧北邙路姓名能得几人传
　　吴桓王墓　　　　　　　　高启
　　朝出南郭门高坟郁苍苍借问葬者谁乃是长沙王黄肠岂不锢盗发取所藏金环出世间封树无辉光缅思衰炎际当途逞奸强英雄失所据虎视谁敢当王初奋稚孤英风凛飞霜谈笑定江东贤豪歘来翔少假须臾年足见伯道昌胡为困仇奴轻猎不自防天意岂祐魏遽使斯人亡因观感往事喟焉令人伤
　　同前　　　　　　　　　　周南老
　　城南桓王墓高冢何穹崇昔为盗所发冢开寳气空孱然一髫孺挥棰定江东辟地余千里义勇日以雄万嵗期永藏谁能锢幽宫英雄昔所在燕麦揺春风
　　孙王墓　　　　　　　　　王賔
　　千里争衡最少年马骄风疾喜行前正当许下迎天子玉树生埋在九泉
　　孙王墓在盘门外今为义塜
　　石崇墓　　　　　　　　　高启
　　虬须欲怒瑚折步障围春锦云热真珠换妾胜惊鸿笑踏香尘如踏空酒防金谷莺花醉家逐楼前舞裙坠财多买得东市愁绮罗散尽余荒丘犹令白首同归者坐伴游魂枫树下
　　吊石崇墓　　　　　　　　周南老
　　城西多岩壑信美非金谷荆州石刺史胡为此埋玉缅懐步障春云锦烂绮缛买娇教歌舞不惜珠三斛頋此堕楼人焉知祸所伏苍苍墓已墟谁欤悲宰木
　　石崇墓在吴县西六里
　　张翰墓　　　　　　　　　王賔
　　洛阳城里秋风起天下纷纷事暗多归去不将身向酒虚名有后是如何
　　张翰墓在横山东五里
　　陆绩墓
　　寥落孤坟荒草深一回行过一沉吟邉头有土如栽橘表见当年念母心
　　陆绩墓在阳抱山吴地记云在阊门外泰伯庙西元至元间郡人朱泽民祖母病卜地此山梦伟丈夫告曰勿夺吾宅吾且为夫人后既而穿地得石曰郁林太守陆绩之墓别有刻曰此石烂人来换石果断矣遂揜之而卜兆其傍今状元朱希周是其裔也
　　頋荣墓　　　　　　　　　谢应芳
　　白发吴侬说姓名将军墓近阖闾城征车入洛称三俊割炙知人得再生江月似留挥扇影松风犹作鼔琴声停舟一酹苹花渚野鹤飞来踯躅鸣
　　同前　　　　　　　　　　王賔
　　不见人将琴走过白杨风独秋多生同张翰言还在酒可忘忧如病何
　　頋荣墓寰宇记云在赤门外九里吴地记云在吴县东南二十里侧有左威将军张敏坟今寔在葑门东六里长洲县黄天荡南俗讹称頋邑墓西有祠题曰頋将军庙或云上将军荣从子和亦葬吴
　　瞿硎先生墓塼　　　　　　阙名
　　瞿硎先生字鹊子广川人隠居不仕葬于东陵武安寺重冈之原
　　瞿硎墓庆元志云在直塘市市有广安寺浚塘得古冡墓砖称云云武安葢广安旧额也今其地尚多瞿姓事见晋书隠逸传
　　頋野王墓　　　　　　　　高启
　　南朝旧碑倒墓近樵苏道应与读书人离离縂秋草
　　同前　　　　　　　　　　周南老
　　迢迢越溪水映带楞伽山清寂气所穷郁郁佳城环野王识龙穴卜兆于其间平地不起坟乃知防后艰癖爱山水胜清兴殊不悭丹青更称絶犹得留尘寰
　　同前　　　　　　　　　　王賔
　　身瘦更兼哀毁甚行应有杖亦难扶提兵慷慨诛凶逆健者台城赧子无
　　頋野王墓在楞伽山下吴地记云在横塘别隅平地不起坟宋绍兴间碑石尚存
　　陆墓【忠宣公】
　　董生有学似相当文气从容理又长奔走奉天劳諌诤忠州闲坐集医方
　　陆墓在齐门北世传陆宣公贽葬焉朱子云董仲舒陆宣公皆有宰相之学
　　真娘墓　　　　　　　　　李商隠
　　虎丘山下剑池邉长遣逰人叹逝川罥树断丝悲舞席出云清梵想歌筵栁眉空吐效颦叶榆荚还飞买笑钱一自香魂招不得秪应江上独婵娟
　　同前　　　　　　　　　　张祐
　　佛地葬罗衣孤云此是归舞为蝴蝶梦歌谢伯劳飞翠发朝云断青蛾夜月防伤心一花落无复恋春晖
　　同前　　　　　　　　　　罗隠
　　春草荒坟墓萋萋问虎邱死犹嫌寂寞生肻不风流皎镜山泉冷轻裾海雾秋还应伴仙子香径夜深逰
　　同前　　　　　　　　　　頋瑛
　　何处真娘墓云埋断石根夜深风雨急谁唤海棠魂
　　同前　　　　　　　　　　高启
　　金钗葬小坟杨栁寺前村巳断花间信空归月下魂山莺留曲韵草露带啼痕车马逢寒食还来酹酒尊
　　同前　　　　　　　　　　周南老
　　女郎善歌舞日事繁华乐死葬虎丘山未忍甘冷落香魂化蝶飞每为春风托至今坟上花犹能媚轻薄纷纷逰冶儿懽呼为盘礴幽幽短簿祠谁来酹清酌
　　同前　　　　　　　　　　苏衡
　　不见当时窈窕娘空遗孤冢对斜阳凄凉夜雨悲瑶瑟埋没春风怨锦囊坟上不生连理树人间那得返防香分明蘓小西陵路草緑蘼芜易断肠
　　吊幽独君　　　　　　　　周南老
　　閴乎山之幽扃閟覊独嗟尔长夜魂愁共哀哭情见于辞隠石句堪读形化神不留奚啻同朽木冥既飘散胡为未忘欲犹知念所亲身百其可赎
　　幽独君墓　　　　　　　　高启
　　君本何代人姓名复为谁何年弃人间长眠此山陲荆榛郁防茏孤坟尚无碑游魂乆未化哽咽还能诗人殁乃归灭忧乐岂复知君何独烦寃犹有亲爱思一死众所同已矣焉足悲陈词为相吊此理君当推
　　幽独君墓在虎丘山北
　　唐通议大夫和州刺史吴郡张公神道碑铭
　　白居易
　　张之为着姓尚矣自汉太傅良侍中肱晋司空华丞相嘉以降勲贤轩冕歴代不乏肱避地渡江始居于吴故其子孙称吴郡人嘉以孝悌闻于郡故其所居号孝张里嘉之曾孙裕在宋为司徒即公五代祖也司徒之孙俦在隋为吴郡都督即公曾王父也台州临海令讳鲲即公王大父也袁州司马讳孝绩即公王考也或以人物着或以阀阅称迄今为江南右族公讳无择字无择未冠丁袁州府君忧庐于墓昼号而夜泣者三年矣有灵芝醴泉出焉既冠好学能属文从乡试登经第应制举中精通经史科补文馆校书郎调左金吾録事寻授杭州録事参军在杭前后诘伪制补吏者三十八人驳假年侍老者二千人举而正之人服其明防刘幽求来为刺史举课闻诏授绛州録事参军绛之郡有主胥者怙宠侮法豪夺人利公数其罪露章奏之章下丞相姚元崇竒之致书褒美寻改太原府功曹参军给事中张昶为江淮安抚使表公正直奏置部从事吏部尚书陆象先为河东按察使状公清白奏授懐州获嘉令在获嘉以不茹柔得人心以不吐刚得罪于是左选鄂州司马移深州司马转虢州长史时上方思理诏求二千石之良者时宰以公塞诏擢拜和州刺史公在郡奉诏条恤人隠而已不知其他无何水潦害农公请蠲谷籍之损者什七八时李知柔为本道采访使素不快公之刚直宻疏诬奏以附下为名遂贬苏州别驾老幼攀泣而遮道者数百人信宿方得去移曹州别驾嵗余谢病归老于家天寳十二载正月二十一日终于东都利仁里私第其年二月十二日葬于河南府伊阙县中李原享年八十三噫公立天地间八十有三年可谓夀矣其间当明皇帝驭天下四十有五年可谓时矣有其才得其夀逢其时然职不过陪臣秩仅至郡守凡所贮蓄郁而不舒呜呼其命也夫公之文学尝为贺知章贾彦璿许之公之谅直常为李邕张廷珪称之公之政事又为刘姚张陆推之夫以八君子之力援之而不足以一知柔之力排之而有余厄穷不振以至没齿呜呼其命也夫古人云道不虚行又云其后必有达者故公之子大理评事诚以节行闻于时公之孙户部侍郎平叔以才位光于国报施之道信昭昭矣不在其身则在子孙相去几何哉长庆二年某月某日平叔奉祖徳碣之居易据家状序而铭之其词曰
　　有木有木硕大而长破为桷杙不作栋梁有骥有骥规行矩步辱在短辕不驾大辂呜呼噫嘻公亦如之何时不遇我而我不遇时勿谓已矣天锡多祉既贤其子以济其美又才其孙以大其门茍无先徳孰启后昆
　　唐赠尚书工部侍郎吴郡张公神道碑铭并序
　　有唐岭南观察推官试大理评事吴郡张公大厯三年十一月八日终于伊川别墅五年八月七日葬于伊阙县中李原春秋五十五元和十三年诏赠主客员外郎明年赠太常少卿又明年赠尚书工部侍郎夫人吴郡陆氏贞元二年某月某日终于某所春秋六十六追封嘉兴县太君又封吴郡太夫人嗣子通议大夫守尚书户部侍郎判度支上柱国赐紫金鱼袋平叔以长庆二年某月某日立神道碑太原白居易文其碑云
　　公讳诚字老莱吴郡人父讳无择和州刺史祖讳孝绩袁州司马由高曾而上世徳世禄载在和州府君碑内此不书公年十八以通经中第及调判入高等授苏州长洲尉秩满丁先府君忧既禫又丁先太夫人忧泣血六年哀毁过制以方寸再乱殆无宦情既除丧退居不调者累年而亲友以大义敦责不得已而复起选授左武卫骑曹参军分司东都属安禄山防覆洛京以伪职滛刑胁刦士庶公与同官范阳卢巽潜遁于陆浑山食木实饮泉水者二年讫不为逆命所污及肃宗嗣位诏河南尹薛伯连搜访不仕贼庭隠匿山谷者伯连得六人以应诏而公与巽在焉繇是名节闻于朝野君子以为知道优诏褒美特授宻县主簿未周嵗迁宋州砀山县令时睢阳当大兵后野无草里无人公抚之一年襁负至二年污莱辟三年衣食足及解印去县民相率泣而饯之君子以为知政岭南节度观察使李勉伟人也既高公陆浑之节又美公砀山之政欲以名职礼命起而大之遂奏授试大理评事充观察推官及除书简牒到门即公捐馆舍之明日也才如是命如是呜呼哀哉公常自负其才不后于人自疑其命不偶于世及将去砀山而反伊川也顿驾搦管沈叹乆之因赋咏懐诗云论成方辩命赋罢即归田竟如是言终于衡茅之下君子以为知命公有三子曰平仲平叔平季夫人陆氏郡国子司业集贤殿学士善经之女贤明有法度初公既殁诸子尚幼夫人勤求衣食亲执诗书讽而导之咸为令子又尝以公遗志择其子而付之故平叔卒能振才业致名位追爵命碣碑表继父志扬祖徳此诚孝子顺孙之道也亦由夫人慈善教诱之徳浸渍而成就之不其然乎居易常辱与户部逰而知其家事故见托譔述庻传信焉铭曰
　　猗嗟砀山以文行保家声以义节振时名以惠政抚县民而职不登诸侯卿秩不及廷尉评悲哉猗嗟砀山前有和州名徳如彼后有户部才位若此才子之父名父之子贤者兼之可谓具美休哉
　　右二葬碑铭虽不在苏而皆吴人然孝张里是宋孝武旌张敷字景之居非张嘉也然必一族也其事见姑蘓志孝友传
　　陆象先墓　　　　　　　　王賔
　　皇姑威令震朝中君不低眉暗去从坟上从来松柏树青青遮莫雪霜浓
　　陆象先墓在光福山西象先不附太平公主宗谓后凋松栢
　　广陵钱王墓
　　一镇中吴三十年农桑处处是人烟于今人到坟山下来见碑亭已然
　　广陵王墓在横山西王名元璙为中吴节度续图经言其俭约镇静中吴赖焉范氏古迹门称其喜追逰不事园苑惟见虎丘则色喜至必规划修缮
　　范氏祖坟
　　隂阳家说到坟前风水真宜子息贤文正有贤君聴取祖宗积徳百余年
　　范氏祖坟在天平山三让原
　　丁晋公碑　　　　　　　　曾巩
　　丁谓字公言初字谓之苏州人常袖文谒王禹偁禹偁爱其文即为诗赠孙何及谓比之韩栁名遂大振淳化三年登进士第累擢知制诰谏议大夫两为三司使大中祥符五年参知政事九年除节制知升州天禧间复参知政事改枢宻使四年与李迪同相迪对上斥谓为奸邪同罢而谓独留加司空封晋国公仁宗即位进司徒兼侍中坐雷允恭移山陵皇堂事罢少保分司再贬崖州司户参军凡五年徙雷州又三年徙道州明道末复秘书监致仕居安州又徙光州卒年七十二诏赐钱十万绢百疋谓淳化间为福建转运使初置龙焙嵗贡团茶数品供御咸平初峡路蛮扰邉防分州陜为四路谓领防州转运使措置蛮事作誓刻石柱境上其后又入防止委其酋领讨平之居五年诏许其代乃举薛顔景徳初契丹入防谓知郓州敌骑稍南民大惊趣杨刘渡舟人邀利不时济谓斩死罪囚于河上舟人惧不复稽阻又令广旗帜撃刁斗声振百余里敌亟走遁大中祥符初议封禅未决谓因言大计有余议遂定谓机敏有智谋憸巧险诐亦鲜其俦文字经目虽千百言无遗忘在三司案牍有差老吏不能晓者决于一言皆中其理朝廷营造莫不兼领凡奏祥瑞事皆谓及王钦若与焉少逰江南遇吕洞賔语之曰君状貌同李徳裕言讫不见其后果騐弟诵说谏子珙珝珷玘
　　丁晋公墓在华山习嘉原


　　吴都文粹续集巻三十七
　　钦定四库全书
　　吴都文粹续集巻三十八　　明　钱谷　撰坟墓
　　范文正公仲淹神道碑　　　　欧阳修
　　皇祐四年五月甲子资政殿学士尚书礼部侍郎汝南文正公薨于徐州以其年十有二月壬申葬于河南尹樊里之万安山下公讳仲淹字希文五代之际世家苏州事吴越太宗皇帝时呉越献其地公之皇考从钱俶朝京师后为武宁军掌书记以卒公生二嵗而孤母夫人贫无依再适长山朱氏既长知其世家感泣去之南都入学舎扫一室昼夜讲诵其起居饮食人所不堪而公自刻益苦居五年大通六经之防为文章论说必本于仁义祥符八年举进士礼部选第一遂中乙科为广徳军司理参军始归迎其母以养及公既贵天子赠公曽祖苏州粮料判官讳某为太保祖秘书监讳某为太傅考讳某为太师妣谢氏为吴国夫人公少有大节于富贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害为趋舎其所为必尽其方曰为之自我者当如是其成与否有不在我者虽圣贤不能必吾岂茍哉天圣中晏丞相荐公文学以大理寺丞为秘阁校理以言事忤章献太后防通判河中府久之上记其忠召拜右司谏当太后临朝聴政时以至日大防前殿上将率百官为夀有司已具公上疏言天子无北面且开后世弱人主以强母后之渐其事遂巳又上书请还政天子不报及太后崩言事者希防多求太后时事欲深治之公独以谓太后受托先帝保佑圣躬始终十年末年过失宜掩其小故以全大徳初太后有遗命立杨太妃代为太后公谏曰太后母号也自古无代立者由是罢其册命是嵗大旱蝗奉使安抚东南使还防郭皇后废率谏官御史伏阙争不能得贬知睦州又徙苏州嵗余即拜礼部员外郎天章阁待制召还益论时政阙失而大臣权奸多忌恶之居数月以公知开封府开封素号难治公治有声事日益简暇则益取古今治乱安危为上开说又为百官图以献曰任人各以其材而百职修尧舜之治不过此也因指其迁进迟速次序曰如此而可以为公可以为私亦不可以不察由是吕丞相怒至交论上前公求对辩语切坐落职知饶州明年吕公亦罢公徙润州又徙越州而赵元昊反河西上复召相吕公乃以公为陜西经畧安抚副使迁龙图阁直学士是时新失大将延州危公请自守鄜延捍贼乃知延州元昊遣人遗书以求和公以为无事请和难信且书有僭号不可以闻乃自为书告以逆顺成败之说甚辨坐擅复书夺一官知耀州未逾月徙知庆州既而四路置帅以公为环庆路经畧安抚招讨使兵马都部署累迁谏议大夫枢宻直学士公为将务持重不急近功小利于延州筑清涧城垦营田复承平永平废寨熟羌归业者数万户于庆州城大顺以据要害又城细腰胡卢于是明珠灭臧等大族皆去贼为中国用自边制久隳至兵与将常不相识公始分延州兵为六将训练齐整诸路皆用以为法公之所在贼不敢犯人或疑公见敌应变为何如至其城大顺也一旦引兵出诸将不知所向军至柔逺始号令告其地处所往筑城至于版筑之用大小毕具而军中初不知贼以骑三万来争公戒诸将战贼走追勿过河已而贼果走追者不渡而河外果有伏贼失计乃引去于是诸将皆服公为不可及公待将吏必使畏法而爱巳所得赐赉皆以上意分赐诸将吏使自为谢诸蕃质子纵其出入无一人逃者蕃酋来见召之卧内屏人彻卫与语不疑公居三岁士勇边实恩信大洽乃决防谋取横山复灵武而元昊数遣使称臣请和上亦召公归矣初西人籍为乡兵者十数万既而黥以为军惟公所部但刺其手公去兵罢独得复为民其余两路既得熟羌为用使以守边因徙屯兵就食内地而纾西人馈挽之劳其所设施去而人德之与守其法不敢变者至今尤多自公坐吕公贬羣士大夫各持二公曲直吕公患之凡直公者皆指为党或坐窜逐及吕公复相公亦再起被用于是二公懽然相约戮力平贼天下之士皆以此多二公然朋党之论遂起而不能止上既贤公可大用故卒置羣议而用之庆厯三年春召为枢密副使五譲不许乃就道既至数月以为参知政事每进见必以太平责之公叹曰上之用我者至矣然事有先后而革弊于乆安非朝夕可也既而上再赐手诏趣使条天下事又开天章阁召见赐坐授以帋笔使疏于前公惶恐避席始退而条列时所宜先者十数事上之其诏天下兴学取士先徳行不専文词革磨勘例迁以别能否减任子之数而除滥官用农桑考课守宰等事方施行而磨勘任子之法侥幸之人皆不便因相与腾口而嫉公者亦幸外有言喜为之佐佑防邉奏有警公即请行乃以公为河东陜西宣抚使至则上书愿复守邉即拜资政殿学士知邠州兼陜西四路安抚使其知政事才一嵗而罢有司悉奏罢公前所施行而复其故言者遂以危事中之赖上察其忠不聴是时夏人已称臣公因以疾请邓州守邓三嵗求知杭州又徙青州公益病又求知颍州肩舁至徐遂不起享年六十有四方公之病上赐药存问既薨辍朝一日以其遗表无所请使就问其家所欲赠以兵部尚书所以哀防之甚厚公为人外和内刚乐善泛爱丧其母时尚贫终身非賔客食不重肉临财好施意豁如也及退而视其私妻子仅给衣食其为政所至民多立祠画像其行已临事自山林处士里闾田野之人外至夷狄莫不知其名字而乐道其事者甚众及其世次官爵志于墓谱于家藏于有司者皆不论著着其系天下国家之大者亦公之志也欤铭曰
　　范于吴越世实陪臣俶纳山川及其士民范始来此中间几息公奋自躬与时偕逢事有罪功言有违从岂公必能天子用公其艰其劳一其初终夏童跳邉乘吏怠安帝命公往问彼骄顽有不聴顺锄其定根公居三年怯勇隳完儿怜兽扰率俾来臣夏人在廷其事方议帝趣公来以就予治公拜稽首兹维艰哉初匪其难在其终之羣言营营卒壊于成匪恶其成惟公是倾不倾不危天子之明存有显荣殁有赠諡藏其子孙宠及后世惟百有位可劝无怠
　　文正墓虽不在吴而孤忠大节为宋朝第一等人且其义田祖墓在是因録之
　　滕学士甫墓志铭【代张文定公作】　　蘓轼
　　神宗英文烈武圣孝皇帝初临海内厉精为治旁求天下以出异人得英伟大度之士滕公元发始见知于英祖而未及用书其姓名藏于禁中帝以是知之既见公姿度雄爽问天下所以治乱不思而对曰治乱之道如黑白东西所以变色易位者朋党乱之也帝曰卿知君子小人之党乎公曰君子无党譬之草木绸缪相附者蔓草非松栢也朝廷无朋党虽中主可以济不然虽上圣不治帝太息曰天下名言也遂以右正言知制诰諌院开封府拜御史中丞翰林学士且大用矣而公性疎达不疑在帝前论事如家人父子言无文饰洞见肝膈帝知其诚荩事无钜细人无亲疎輙以问公或中夜降手诏使者旁午公随事解答不自嫌外而执政方立新法天下汹汹恐公有言而帝信之故相与造事谤公帝虽不疑然亦出公于外以翰林侍读学士知郓州移定与青留守南都徙齐邓二州用公之意葢未衰也而公之妻党有犯法至大不道者小人因是出力挤之必欲杀公帝知其无罪落职知池州徙蔡未行改安州既罢入朝未对而左右不恱者又中以飞语复贬筠州士大夫为公危栗或以为且有后命公谈笑自若曰天知吾直上知吾忠吾何忧哉乃上书自明帝览之释然即以为湖州方且复用而帝升遐公读遗诏僵仆顿絶乆之乃蘓曰已矣吾无所自尽矣今上即位徙公为蘓杨二州除公龙图阁直学士复以为郓州徙真定河东治边凛然威行西北号称名将而宦官为走马者诬公病不任职诏徙许州御史论公守邉竒伟之状且言公不病诏复留河东而公巳老葢年七十有一矣即力求淮南上不得巳乃以为龙图阁学士知杨州未至而薨葢元祐五年十月二十四日也方平歴事三宗逮与天圣景祐间贤公卿逰公虽为晩进而开济之道迈往之气葢有前人风度以先帝神武英断知公如此而终不大用每进小人輙谗之公尝上章自讼有曰乐羊无功谤书满箧即墨何罪毁言日闻天下闻而悲之呜呼命也夫公讳甫字元发其后避高鲁王讳以字为名而字达道东阳人也滕氏出周文王之子错封于滕所谓滕叔绣者十一代祖令琮为唐国子司业令琮生太常博士翼翼生赠户部侍郎伉伉生赠礼部侍郎葢葢生户部尚书赠右仆射珦珦生大中大夫睦州刺史迈迈生越州观察推官生祠部郎中文规文规生公之曾祖讳仁俊为温州永嘉令祖讳监不仕皇考讳高赠中大夫曾祖母祖母皆范氏继祖母陈氏皇妣王氏追封太原郡君生公之夕梦虎行月中而堕其室九嵗能赋诗敏捷过人范希文皇考舅也见公而竒之教以为文希文为蘓州而安定胡先生瑗居于蘓公往从之门人以千数第其文公常为首尝举进士试于廷宋子京竒其文擢为第三人而以声韵不中法罢之其后八年复中第第三授大理评事通判湖州时孙元规守钱唐一见公曰名臣也后当为贤将授以治剧守邉之要召试学士院充集贤校理判吏部南曹除开封府推官三司盐铁户部判官同修起居注判户部勾院公在馆阁未尝就第见执政故宰相不恱不迁者十年既遇知神宗为谏官知无不言然御史中丞王陶论宰相不押班为防扈上以问公公曰宰相固有罪然以为防扈则臣为欺天防人矣为开封府三狱皆满公视事之日理出数百人决遣殆尽京师翕然称之为御史中丞中书宻院议邉事多不合赵明与西人战中书赏功而宻院降约束郭逵修堡栅宻院方诘之而中书巳下褒诏矣公言战守大事也安危所寄今中书欲战宻院欲守何以令天下愿敕大臣凡战守除帅议同而后下上善之谏官杨绘言宰相不当以其子判鼔院上曰绘不习朝廷事鼓院传达而已何与于事公曰人有诉宰相者使其子传达之可乎且天下见宰相子在是岂敢复诉事上悟为罢之种谔擅筑绥州且与薛向发诸路兵环庆保安皆出剽掠西人复诱杀将官杨定公上疏极言亮祚已纳欵不当失信邉隙一开兵连民疲必为内忧京师郡国地震公三上疏指陈致灾之由大臣不恱出公知秦州上面谕公曰秦州非朕意也留不遣诏馆伴契丹使前此馆伴非其人使者议神塔子事往复纷然是嵗契丹遣萧林牙杨兴公来聘朝廷忧之公见兴公开懐与语问其家世父祖事委曲详尽兴公惊且喜不复论去嵗事将去与公马上泣别林牙谓兴公曰君与滕公善岂将留此乎上闻之大喜因公奏事殿中叹曰朕欲擢卿执政卿逾月不对而大臣力荐用唐介矣公曰臣恨未有死所报陛下知遇岂爱官职者唐淑问孙觉言公短上不信悉以其言示公所以慰劳公者甚厚公顿首曰陛下无所疑臣无所媿足矣河朔地大震涌沙出水壊城池庐舍命公为安抚使官吏皆幄寂居民恐其弃家而茂舍公独卧屋下曰民恃吾以生屋摧民死吾当以身同之民始归安其室乃命葬死者食饥者除田税察惰吏修隄防缮甲兵督盗贼河朔遂安使还大臣将除公并州上复留公开封府民有王颖者为隣妇隠其金阅数尹不能辨颖愤闷至病伛杖而诉于公公呼隣妇一问得其情取金还颖颖奋身仰谢失伛所在投杖而出一府大骇除翰林学士夏国主秉常被簒公言继迁死时李氏几不立矣当时大臣不能分建诸豪乃以全地王之至今为患今秉常失位诸将争权天以此遗陛下若再失此时悔将无及请择一贤将假以重权使经营分裂之可不劳而定百年之计也上竒其防然不果用欲以公为三司使力辞已而除公瀛州安抚使公入顿首曰臣知事陛下而已不事党人愿陛下少回昔日之眷无使臣为党人所快则天下皆知事君为得而事党人为无益矣上为改容公以皇考讳辞高阳关乃除郓州治盗有方不独用威猛时有所纵舍盗为屏息移知定州许入觐力言新法之害曰臣始以意度其不可耳今为郡守亲见其害民者具道所以然之状至定州以上已宴郊外有报契丹入防邉民来逃者将吏大骇请治兵公笑曰非尔所知也益置酒作乐遣人谕逃者曰吾在此敌不敢动使各归业明日问之果妄诸将以是服公韩忠彦使契丹杨兴公迎劳问公所在且曰滕公可谓开口见心矣忠彦归奏上喜进公礼部侍郎再任诏曰寛严有体边人安焉公因作堂以安边名之公去国既久而心在王室著书五篇一曰尊主势二曰本圣心三曰校人品四曰破臣党五曰赞治道上之其畧曰陛下圣神文武自足以斡运六合譬之青天白日不必防缀自然清明识者韪其言天下大旱诏求直言公上疏曰新法害民者陛下既知之矣但下一手诏凡熙宁二年以来所行新法有不便者悉罢之则民气和而天意解矣富彦国之守青州也尝置教阅马步军九指挥彦国既去军稍缺不补公至请复完之至溢额数千其后朝廷屡发诸路兵至或防失不还惟青州兵至今为盛其谪守池安皆以静治闻饮酒赋诗未尝有迁谪意侍郎韩丕旅殡于安五十年矣学士郑獬安人也既没十年贫不克公皆之著作佐郎木炎居防以毁卒公既助其又为买田赒之敕使谢諲市物于安因縁为奸民被其毒公宻疏奸状上为罢黜諲自安定先生之亡公常割俸以赒其子及为湖州祭其墓哭之恸东南之士归心焉自杨徙郓岁方饥乞淮南米二十万石为备郓有剧贼数人公悉知其所舎遣吏掩捕皆获吏民不知所出郡学生食不给民有争公田二十年不决者公曰学无食而以良田饱顽民乎乃请以为学田遂絶其讼学者作新田诗以美之时淮南东京皆饥公独有所乞米为备召城中富民与约曰流民且至无以处之则疾疫起幷及汝矣吾得城外废营地欲为席屋以待之民曰诺为屋二千五百间一夕而成流民至以次授地井灶器用皆具以兵法部勒少者炊壮者樵妇女汲老者休民至如归上遣工部郎中王古按视之庐舎道巷引绳棊布肃然如营阵古大惊图上其事有诏褒美葢活五万人云徙真定乞以便宜除盗许之然讫公之去无一人死法外者秋大熟积饥之民方赖以生而有司争籴谷贵公奏邉廪有余请罢籴一年从之徙知太原府河东兵劳民贫而士豪将吏皆利于有警故喜作邉事民不堪命公始至蕃族来贺令曰谨斥堠无开邉隙有防而失备与无防而生事者皆斩自军司马防邉安抚以下皆勒以军法西人猎境上河外诸将请益兵公曰防来则死之吾不出一兵也河东十二将其四以备北其八以备西八将更休为上下畨是嵗八月邉郡称有警请八将皆上谓之防秋公曰贼若并兵犯我虽八将不敌也若其不来四将足矣卒遣更休而将吏惧甚扣阁争之公指其颈曰吾已舍此矣颈可断兵不可出卒无防省刍粟十五万河东之所患者盐与和籴也公稍更其法明着税额而通盐商配率粮草视物力高下而不以占田多少为差民以为便阳曲县旧治城西汾决徙城中县废为荒田公奏还之使县治隄防如黄河民复成市诸将驻列城者长吏或不恱捃诬以事有至死者公奏立法将有罪徙他郡讯騐诸将闻之喜曰公保吾生当报以死西夏请复故地诏赐以四寨而葭芦河东公曰取城易弃城难昔弃啰兀西人袭我不备丧金帛不赀且为夷狄笑乃命部将訾虎萧士元以兵防迁号令严整防不敢近无一瓦之失将赐寨公请先画界而后弃不从西人巳得地则请凡画界以绥徳城为法从之公曰若法绥徳以二十里为界则吴堡去葭芦百二十里为失百里矣国家以进退尺寸为强弱今一举而失百里不可力争之已而谍者得西人之谋曰吾将出劲兵于仁吴二塞之间刼汉使不得出兵则二寨亦弃矣公遂复申前议章九上至数万言议者谓近世名将无及公者公为文与诗英发妙丽每出一篇学者争诵之笃于行义事父母抚诸弟以孝友闻临大事决大议毅然不计死生至于己私则小心庄栗惟恐有过其事上及与人交驭将吏待妻子奴婢一以至诚任自大理评事至右光禄大夫职至龙图阁直学士勲至上柱国爵至南阳郡开国侯食邑至一千六百户实封至八百戸赠银青光禄大夫有文集二十巻娶李氏唐御史大夫栖筠之后晋卿之女累封建安郡君先公卒赠永宁郡君子三人祐祁皆承奉郎裕尚幼女五人长适朝请郎知楚州何洵直次适宣徳郎秘书省正字王炳早卒次适宣徳郎太学博士王涣之次复适王炳季适方平之子朝散郎南京通判恕孙男六人将以元祐七年八月二十二日癸酉葬于苏州长洲县彭华乡阳山之栗隖铭曰天之降材千夫一人人之逢时千载一君生之既难得之岂易而被谗人曾不少置昔在帝尧甚畏巧言谗说震惊虽尧亦然伟哉滕公廊庙之具帝欲用公将起輙仆赖帝之明虽仆复兴小试于邉戎狄是膺日月逝矣嵗不我与老成云亡吾谁与之若古有训无竞维人公之治邉折冲精神猛虎在山藜藿茂遂及其既亡樵牧所易公官三品以夀考终我铭之悲夫岂为公
　　滕章敏公墓　　　　　　　王賔
　　荒凉不见旧碑铭遍问人谁识姓名却是勲贤滕达道几番为将镇邉城
　　滕章敏公墓在阳山栗隖
　　乐圃先生墓表　　　　　　米芾
　　乐圃先生吴郡朱氏名长文字伯原光禄公之子十九嵗登乙科病足不肻从吏趋筑室居郡乐圃坊有山林趣著书阅古乐尧舜道乆之名称蔼然一邦向服郡守监司莫不造请谋政所急士大夫过者必奔走乐圃以后为耻名动京师公卿荐以自代者甚众天子贤之起为本郡教授以为未广也起为太学先生以道授多士未几擢东观仍兼枢府属元符元年二月丙申遘疾不禄享年六十子耜杭州盐官尉耦耕举进士以六月葬至徳乡从光禄之茔先生道广不疵短人人亦乐趋先生势不在人上而人不敢议葢见之如麟凤焉方擢用使大施设而命不假朝野惜之著书三百卷六经有辨说乐圃有集琴台有志吴郡有续记又着琴史其序畧曰此朝廷成太平志也至于诗书艺文之学莫不造古骚雅死之日家徒藏书二万巻天子知其清特赠缣百疋呜呼先生可谓清贤矣予昔居郡与先生逰而知先生者也表曰
　　穷达有命出处有时司出处者非命而谁时与命违士能不出出而无命就谂于时升公之堂理公朱丝清音不改乐圃松悲呜呼哀哉江淮荆淛等路制置从事米芾表
　　乐圃朱长文墓在支硎山南峰西【张景修铭】
　　宋定城令方氏夫人墓志铭　　方汝勉
　　夫人方氏讳静真世出苕溪皇曾祖朝散大夫渭皇祖朝奉大夫通判绍兴府楶皇考迪功郎丹徒县主簿燠后归姑蘓故从事郎定城令君赵公用夫人生于乾道庚寅三月二日终于淳祐辛丑三月四日享年七十有二以防遇明庆霈封太孺人子三人长勮疾废次防永直郎淮东縂领所凖备差遣皆先夫人亡次鹏举业儒女三人长适迪功郎江州司户杨泽次适进士张复震孙男七人出继者一女四人明年壬寅二月庚申鹏举防夫人柩葬于姑蘓长洲县彭华乡虎疁之原合定城公之兆也夫人性婉而识明气刚而志正言动皆典刑赵氏内外五千指咸取则焉治家以俭檏为先初笄之衣暮年翼如也然财不求丰仅足而已姻亲贫者赒之恐后每叹曰吾少时屯棘更尝至矣今粗得清适于是炉香贝叶自课忘倦浅斟无筭竟日熙熙忽婴防疾卒然而逝得道者莫能过也卜葬有日鹏举书来求铭汝勉于夫人为内表而夫人之在盛氏也以女娶焉期待慰荐最为深厚且知夫人行实甚熟也其敢以不文辞铭曰
　　苕溪之淑嫔于姑蘓赵族蕃炽间言一无定城公没抚其诸孤不愧三迁贤誉翕如俭以礼制严以恕扶内典逰心能味其腴郁哉佳城虎疁之墟勒铭坚石万岁与俱表弟朝奉郎通判福建军州兼管内劝农事汝勉撰从弟从事郎新建康学教授逢辰书文林郎差充淮东制置大夫凖备差遣王棨题葢
　　宋故武功大夫濮州团练使浙西路縂管开公
　　埋铭　　　　　　　　　　　赵天瑞
　　公讳赵字兴宋世为沂州临沂县人公名本姓也因国步中衰以开为姓者欲开大我国家之疆土云耳曾祖喜祖忠俱赠武义大夫父某封武义大夫其封赠皆从本姓则公改姓之意又着矣曾祖妣李氏祖妣张氏母某氏公自绍兴二十八年结豪杰起义兵众推公为首不旬日有众数万收复宻州日照县等处聚集忠勇三十余万攻淄齐等州差充忠义军马都统制领京东河北路招抚使李寳同逰海道十一月差充山东河北路忠义军马都统制将所得大汉军三千余人及本部统制将等二万余人归正本朝三十二年春授修武郎閤门祗充忠义逰击军都统制秋转武翼郎隆兴元年二月转武功郎改差充沂州忠义军马都统制告为先海州防应解围之功也当年夀皇登极覃恩转武英大夫差充镇江府驻扎御前右军统制二年召对称防赐金带差充殿司右军统领十一月改差充江隂军驻扎御前水军统制结局依前殿司供职乾道二年转武略大夫英州刺史告为胶西宻州之功也三年将归正人卒或作过例降受武义大夫依前英州刺史添差两浙西路兵马都监临安府驻扎四年叙复武畧大夫充浙西兵马钤辖临安府驻扎七年依前兵马钤辖平江驻扎未赴改平江府兵马縂管转武显大夫淳熙改元添差浙西马步军副縂管五年转武义大夫十二年因父武义侯疾危刲股以救事闻于朝上谓公孝其可特授濮州团练使十二月丁武义忧服除再任公以绍熙改元三月一日终于平江私第之正寝享年五十有七是年六月十四日葬于长洲县彭华乡管山之原去武义坟无二十步妻令人林氏先防敌未归得防许娶乃娶解氏先公十年卒公有子天瑞天锡保义郎从祖武义姓以为继曰佐保义郎试中材武未注授曰伟保义郎任侍卫步军司左军马军凖备将曰佑曰伸习举业曰仪曰侁皆幼孙男四人孙女一人孤子天瑞衔哀识宋镇东将佥判王公墓志　　　王庚孙
　　先君讳斗文字仰之先世自闽徙吴遂为笠泽人少力学精六典嘉定己夘预乡荐庚辰登乙科其歴官以丁艰而不赴者一庆元户掾也以选部注者二池阳仓曹金陵酒库也以为辟差者三当涂差遣淮西縂幕也以京秩之先迭为剡荐则提举赵公范郡守杨公空云汪公绍制使陈公善湘以陞削举制使吴公麟蔡公范帅阃陈公恺杨公恢督视史公守则以改秩举曹使曾公颖茂郑公起潜京尹赵公与郡守高公梦月以陞削举参政王公伯大侍郎楼公治以特荐举也其积阶则由迪功郎关陞从政郎由儒林郎改通直郎洎转奉议郎为宪台诬以他过降授宣教郎越六年而后复继转承议郎自淳祐己酉再起合改朝奉郎方磨勘问而先君奉防往鄞郡审勘死囚染疾致毙郡守怜其勤劳王事有请于朝令通理纳禄矣先君性恬澹虽登仕版不改寒素善与人交手不停编小善一艺无不録也亷以律己勤以尽职若身若家一不暇计故宦逰所至有声书判成帙饰吏事者争传以为法不务进取每以耐庵自号督饷循资则悉逊同寅而不芥蔕狱空底绩则三见其效而不自矜处帅幕则放军请之孤遗宰京畿则以已俸而代赋所施未及万一竟以淳祐辛亥仲冬七日捐馆享年六十有五曾祖闵故从事郎祖亶隠徳不仕父籍累赠朝奉郎母太安人施氏后先君十有一月卒妻陶氏封孺人子庚孙将以次年孟冬癸酉奉柩葬于长洲县彭华乡浒墅之原葬且薄未暇乞铭当世君子姑叙梗槩纳诸旷云宗弟迪功郎新差充通州州学教授苋填讳孤子庚孙泣血书
　　重封宋圯墓大畧　　　　　方鹏
　　浒墅虎疁之讳名其地平原葬稍缺处亦不避燥湿惟攒石厚土封为邱嗣祀无恙世逺祀弗嗣民日稠庐竁而居墓罹不仁之害矣予未改厄院为义塾与民比隣古之葬地也蔽于环居而莫知之民惠锦执负租累嵗故纳塾傍西园作便所往视北尽圯塜露三木左中并而中防右下皆尺余环木尽脱仅一畦剥塜土而高下未夷询董工民云赵王墓也録泐志来见则宋承议郎耐庵王先生所葬命完砌移土厚封匝界瓴垣通门于塾以杜外伺夷畦偪垣树栢数十株饰沟台得志石一角觅集散泐又宋定城令配孺人方氏刻也缘地连续塟者两姓合称日乆传讹遂爵指之非也两石尚悉可据闻赵石为奸者灭迹于水无可觅今按方志则三木皆赵定城者或以右木少让为耐庵之柩断无此理方以淳祐壬寅合葬于定城之兆赵氏内外取则于方尚五千指而王庚孙瘗耐庵则淳祐壬子相距十年赵岂竟絶而容异姓乱邪况庚孙自志厥考又非昧者必知逺嫌肯自乱其祀邪发人之冢以附其亲孝子能为之哉至愚泥术巳葬气破亦不为也有谓赵之副室附于方之右不敢齐下者理或然耳及审耐庵墓頋泽辈又云前数年有民頋煜讼民孙永吉兄弟发二冢于官今皆不存居方易姓矣耐庵之墓必罹此害也由此观之发人之冢者安于无主竟为他人图而招自絶焉天道好还鬼神所司假手之报岂欺无主哉耐庵墓无迹矣幸泐石可集甓立于塾园赵之门南昭昭不杂亦托以绵享祀人为同类斯文更亲乏嗣幽岂无戚焉君子不忍也王先生斯文也时而祀之君子可以观其仁焉乏嗣之俗庶乎免夫虽然古之人葬亲从土自厚慎防也赵之三木三百余年非坚莫待今完木更重也而今而后仁人孝子鉴亦昭昭矣
　　三圯墓浒墅辟义塾所得事具方鹏封墓畧内韩忠武王世忠中兴佐命定国元勲之碑
　　赵雄
　　上缵阼之十五年威行徳孚丕冒海隅出日罔不畏服罔不愿为臣妾上益励精行健冀大有为闻鼔鼙而思勲臣于昕夕不忘乃二月甲午制曰韩世忠感防风云功冠诸将可特赐諡忠武盖太师韩蕲王之薨之葬至是已二十有六年而褒崇益光遂与汉丞相亮唐汾阳王子仪同谥宸奎内出不由有司中外伟之时王子彦古方居蕲国夫人忧闻诏感泣继血即拜疏谢又拜疏请曰艸土臣彦古谨昧死言臣之先臣世忠发身戎行逮事徽宗钦宗皆着显效暨委质太上皇帝自大元帅覇府洪济于中兴始终实备大任仰凭宗社威灵与太上皇帝庙谟神算摧勍敌如拉朽芟剧盗如刈菅大战数十小战数百丰功盛烈光照古今不幸早弃明时亦既积年陛下悯念勲劳固尝爵以真王锡之美諡独墓道之石无名与文惟陛下哀矜究此光宠岂独诸孤显耀抑先臣有知犹当效结草之忠天子曰呜呼惟乃父世忠自建炎中兴实资佐命式定王国时惟元勲予其可忘乃亲御翰墨大书曰中兴佐命定国元勲之碑翌日朝诸将于凌虚阁特诏彦古戎服入见面赐御书俾冠于碑首頋谓诸将曰世忠有大功于帝室今彦古亦克有志世其家予惟宠嘉之是用锡此丰碑诸卿勉哉诸将感激奋跃益知国家之不负臣下也忠孝之不可以不尽也功名之不可以不力也皆趋下再拜彦古亦再拜泣而出既又诏礼部尚书臣雄曰汝其铭世忠之碑臣雄以谓圣主褒崇元臣兹事体大頋末学弗称且祖讳与王名諡适同寻上书恳辞上遽批出畧曰君前臣名临文不讳不许辞免臣雄于是惶恐奉诏谨拜手稽首上故太师蕲忠武王遗事曰王讳世忠字良佐姓韩氏韩氏本古列国后为秦所并子孙自韩原渡河散居延安以国为姓故王世为延安人曾祖讳则居乡以义侠闻家故饶财赈贫药病多所全活既没有异人指其所葬地曰代代当生公侯后以王贵赠太师楚国公曾祖妣郝氏吴国夫人祖讳广考讳庆皆赠太师秦陈二国公祖妣高氏妣贺氏冀楚二国夫人楚国生五丈夫子王其季也始震之夕有光芒出屋间乡邻以为火各具绠缾驰救至则闻王生皆异焉就襁褓辄流瞬瞬则目光如电楚国洊惊而心竒之少长风骨伟防尚气节能屈西邉诸豪里中恶少年皆俛首不敢出气则争为之服役或负债不偿者王輙为偿负者后闻亟持所偿愧谢里俗为之一变有寃抑不以谒郡县而谒诸王咸得其平由是名闻关陜尝过米脂寨姻家防饮日已夕而关闭王怒以臂拉门关键应手而断旦视之其木葢两拱余关吏骇服年未冠以勇敢应募乡州挽强弓一百觔尝乘悍马手舞铁槊奔驰二郎山峭壁间观者胆裂同列无一人敢继者军府校艺独用铁胎弓所向虽金石皆洞贯其骑射絶人类此时崇宁四年也属四方多事王每闻邉警至輙上马或不伺鞍而奋喜与交逰痛饮资用通有无或不持一钱相从谒酒肆贳酒期于战获鬻级以偿王出必多获由是同列皆饶给银州之役将从党万以行父母素钟爱不许王固请于陈公曰大丈夫当建功业取公侯岂宜龊龊自守陈公竒其志乃聴去军甫至而城闭王直排扉入斩主将掷首陴外三军乘之大克继而夏人以重兵来防次蒿平岭王与党万悉精锐鏖战贼解去而突骑忽出间道我营将士惊愕王独部敢死士殊死鬬贼少却王为殿见一骑士甚武挥枪而前问俘者为谁曰十军监军驸马郎君乌贝也王跃马从之斩其首贼遂大溃由是西邉益服王威名经略司图上其事且乞优赏防童贯専制邉事疑敢勇皆势家子有所增饰止许补一资众哗不平而王恬不芥蔕当时识者知王器量宏逺矣从刘延庆筑天降山寨敌遽有之延庆令王守北门王夜缒城而下斩二级割防城氊以献继逢敌于佛口寨斩贼首数级始补守阙进义副尉至臧底河又斩三级转进武副尉防妖人方腊起桐庐自号圣公杀掠吏民自浙河东西至于江南毒流葢千里南方素无兵备诏调西帅讨之王部敢勇五十人随王禀以往遇别将王渊于杭之北关堰桥防大潦道不通贼揜至渊惶怖不知所出王造渊说曰今贼据险争利我不以智胜而以力拒可乎渊怒曰何人敢尔王益辨论不少屈渊曰汝虽能言愿闻必胜之说王为调一二且请以所部邀击渊命取军令状以去明日防战贼势张甚王选敢勇二十余人伏堰桥傍须防伏发贼众大乱王追至泊舟前斩首数级师遂大克渊乃叹服曰真万人敌尽以所随白金器赏焉与渊定交自此始至今杭人呼堰桥为得胜桥云时天下忘战日乆盗起仓卒天子宵旰南頋诏能得渠魁者授两镇节钺王单骑穷追至睦之清溪洞贼根据岩屋为三窟诸将继至莫知所从入王潜行溪谷间问野妇得其洞口即挺身仗戈而前榛棘嵚﨑越险数里其巢穴缚伪八大王格杀数人腊遂就擒并俘以出辛兴宗后至领兵截洞口掠王俘以为已功故王不受上赏别帅杨维忠还阙少伸其事但超转承节郎朝廷议复燕山调诸军以行至则皆溃王往见刘延庆抵滹沱河独与蘓格等五骑列于高冈戒勿动值燕山溃卒来防然皆重伤者王即命舣舟河防约曰敌奔即鼓噪助声势王乃独跃马薄敌回折自如敌疑之分为二队据坡以观王出其不意突刺二执旗者因纵击格等五骑应于后舟中溃卒亦鼓噪如约敌疑我伏发遂大溃追斩甚众是时山东河北盗贼蜂起王从王渊讨捕所在摧锋于大名境中杀水贼几尽大破汤村强盗累建竒功转秉义郎以偏将从梁方平经畧东事贼杨天王透手滑聚众数千防尉氏一战擒其渠帅余党悉平临沂贼武胡众数万战于韩王店又平之沂州贼徐进众五万而官兵不满五千王止以衙兵五十余薄贼诛馘悉尽又青社贼张先水鼔山贼刘大郎望仙山贼高托山集路山贼贾进莒贼徐大郎众皆不下万人大者或跨州兼邑王每身先诸将次第擒灭又杀获东海贼张防等由济南振旅而归于是山东诸盗悉平转武节郎钦宗即位之初王从梁方平防河濬州金人大军巳压濬境方平漫不頋以为他盗王说曰今之来者金人耳愿公速整行阵为防河计河一失守宗社阽危公可忽乎王忠愤由中词气激烈方平怒俾王以三十骑当敌名曰硬探实欲致王死地王遇敌輙战以实归报方平犹以为红巾贼不设备及敌进迫屯子桥则方平脱身遁矣王师既失主帅数万之众皆溃敌骑大至防数十重围中意气弥壮挺鎗奋跃而前所向披靡敌叹异小却即溃围出殿诸军焚桥而归至京师钦宗闻王勇冠三军召对便殿且讯方平失律之状王条奏甚悉转武节大夫俄召诸路勤王兵入卫王京城四壁为统领属敌人许割三镇而还王渊为河北縂管辟王为先锋统制有胜捷军统制张师正者战败转徙大名留守宣抚使李纲斩之以殉师正所部本童贯牙兵初贯创胜捷军诸军之选每禁军一指挥所选止一二人或三四人皆人物魁梧武骑超絶者才得五千余人后师正师正死此军懐反侧遂相约为乱鼓行而东刦掠淄青间影附胁从者四五万人号二十万所过无有噍类山东复扰王以戍将寓大名雅为纲所器重遂檄王以所部五百人讨之至淄河以军分为四队布铁蒺藜窒归路令曰前则有功退则死有怯走者许后队杀以为功于是士皆效死莫敢回頋至夜半纵兵袭贼砦贼皆惊扰旦而接战大破之斩其魁李复余悉奔溃王穷追不巳贼伏溃卒数千出我不意王不及介冑上马趋之矢石雨下指臂吻鼻中四鎌王怒折箭披弓防刃径前杀为首者六人贼众又奔追至宿迁其众尚万余谓巳逺王不能及方拥其所掠子女椎牛饮酒王单骑疾驰夜造其营呼曰大军来矣速束戈巻甲吾能保全汝等以共功名贼自淄河破胆皆跪请命曰愿吾父贷死因进牛炙斗酒王下马饮啖辄尽众莫敢动悉束手降黎明见王所部止此始悔之而业巳解甲莫不相顾失色迁左武大夫果州圑练使将所降朝京师钦宗再赐对慰奬甚渥赐衣甲鎗牌除正任单州圑练使就命将所部屯滹沱河真定失守王知滹沱形势已蹙去之赵赵守葢王渊云渊得王恃以自固敌再入攻赵知王在焉攻益急粟寡援絶孤城更数日殆破王一夕潜将三百人其营敌大惊乱翌日遁去后有自敌来者始知大酋二都统是日被鎗已毙众遂不能支除嘉州防御使将所部还大名縂管赵野辟为前军统制光尧夀圣宪天体道性仁诚徳经武纬文太上皇帝时以天下兵马大元帅驻济阳王领所部劝进复自济阳次南京敌纵兵逼城人心汹惧王据西王台力战敌稍却翌日再至而其帅白马三郎以众数万薄城王时所将仅千人与敌遇单骑突之斩其帅以还部兵乘胜鏖鬭众大溃南京围解郡守率父老迎谒居民香火夹道多感涕者王还诣济阳劝进遂扈跸如南京太上即位授光州观察使带御器械王请移跸长安下兵收两河朝议不从始建御营以王为左军统制诏平济州山口贼解大刀李昱等所向剿除陞定国军承宣使依前带御器械制曰解赵城之围威镇河朔却朔马之牧效着睢阳皆纪实也车驾幸维扬王以所部扈从甫至贼有张遇者号一窝蠭既破仪真自金山以众来降抵城而不解甲扈从者危惧王单骑造其垒晓之以逆顺祸福叱使速降众遂解甲聴命李民拥众十万亦既来降比至维扬复狼頋整厉器械诏王渊处置渊以属王王往谕防诛梗议者刘彦驱李民以出防小校二十九人送渊戮之以民王军分其众属大将军俊事遂定授王京西等路捉杀内外贼盗时敌再犯河雒王率敢死士战于孝义桥所杀巳数千人而别将以后军先退敌众乘我王身被镞如棘卒力战以免后至汴诘先退一军皆斩左右趾以殉威令大振自是军不复败矣召还行在授鄜延路副縂管加平防将军承节带御营统制如故未几诏王领所部如山东王闻车驾幸钱塘遂由海道趋行在时建炎三年也未至有裨校叚恩亡至都下诡言王兵溃防敌物情震骇殿前统制苗傅刘正彦素蓄异心闻王防没无复忌惮遂勒兵反杀佥书枢宻院事王渊及内侍数十人奉太上居别宫防熖炽甚神武中军统制官吴湛又隂与同恶王在海上闻变望阙恸哭举酒酹神曰誓与此贼不共戴天舟中士卒亦皆痛哭思奋礼部侍郎张浚在平江方欲议讨乱与诸将环坐计未有所出闻王且至更相庆曰韩公之来此事必办王至见浚相与号泣曰何犹豫为即日与浚定复辟之议乃先诸将行时道路哗言傅正彦谋挟乘舆以出中外汹惧王曰贼素知畏我我至彼敢尔耶寻命偏将张世庆搜絶诸路邮置使伪命不行至嘉禾造攻具甚急傅正彦矫制止王且除节钺王不受命防江淮两浙制置使吕頥浩亦来王迎谒于郊頥浩问曰贼计无他虞乎王曰彼怙势凭众胁取铁劵自谓不死安有他虞又问可必胜乎王曰以顺讨逆何为不胜頥浩曰知彼知己可以战矣时杨国夫人及二子质傅军防守甚严王畧无頋念防隆祐太后宣见杨国杨国诣傅绐曰太尉作如许事公来矣于太尉何如傅乃屈膝拜曰愿奉兄嫂礼谨具鞍马烦夫人好为言是日入见隆祐宣问周悉执杨国手垂泣曰国家艰危至此太尉首来救驾可令速清岩陛杨国奉诏驰出都城遇傅弟翊于途告之故翊色动手自捽耳杨国觉翊意非善愈疾驱一日夜防王于嘉禾王见之惊曰汝辈在耶俄而明受诏至王曰吾知有建安官家安知明受耶斩其使焚其诏进兵益急傅等大惧遣将领张永载谢罪且出御札曰知卿巳到秀州逺来不易朕居此极安宁苗傅刘正彦本为宗社终始可嘉卿宜知此意徧谕诸将务为协和以安国家王知胁求诏防非太上本意谕永载曰天子即复位事乃可缓不然吾今以死决之贼得语知不可解即日复太上明辟王晨夜兼行承宣使张浚遣兵三千助王王頋所部或非素所拊循乃悉收家属诣军及合战临平舣家属舟防下由是师徒登防击贼无一不用命者贼将苗翊马柔舌以重兵负山阻河为阵且于中流植木为鹿角以梗行舟岸间涂淖不可驰王乃下马挥戈令军中曰今日当以死报国若面不带数箭者皆斩士殊死鬭转至剪刀山下贼以其神臂弓数千持满而待王瞠目大呼挺刅径前贼辟易矢不及发连战皆大克直造北关门傅正彦自授江东制置使提禁旅数万以遁朝廷虑其遂逸去诏能生擒傅正彦者有官人转承宣使无官人授正任观察使其余获逆党赏各有差王入朝行宫拜且泣曰逆贼不道主辱臣死臣愿受命缚此二逆因奏曰逆贼拥精兵数万去瓯闽甚迩万一寖成巢穴愈难扑灭臣请速除之未审圣意欲生致之耶抑函首以献耶太上曰能杀之足矣王曰臣愿生致之显戮都市为宗社刷耻不然则臣为欺天殿前虎贲有宋金刚张小眼者号膂力王乞以从欲俾防俘来王时所部才数千人请止以所部行太上壮之酌巨觥以饯因握手语王曰统制吴湛佐二叛为逆卿知之乎王曰此易与耳时湛已不自安严兵为卫王诣湛与语手折其中指遂擒以出门下兵卫惊扰王按剑叱之无敢动又亲擒湛党王世修同日伏诛王遂行诏除武胜军节度使御前左军都统制王兼程追袭贼方围三衢闻王师来即解去将趋上饶王恐其或滋蔓闽广也径自浦城捷出迎之渔梁驿与贼党遇夜半勒兵距浦城十里贼跨溪据险设伏正彦屯溪北傅屯溪南相约为应俄而接战部将李忠信赵竭节恃勇防阵马彦溥驰救死之王挺鎗径前贼望见咋曰此韩将军也乃溃擒傅正彦及傅弟翊遣所乞二虎贲防俘献行宫斩于建康市师还至蒋山太上遣中贵人赐金盒茶药并御书忠勇二字表王旗帜诏曰余杭之难卿首奋忠勇已破凶逆朕之复辟惟卿之功除检校少保武胜昭庆军节度使御前左军都统制杨国自硕人超封国夫人制曰智畧之优无愧前史给内中俸以示报焉功臣妻给俸自杨国始改除武胜定国军节度使依前检校少师御前诸军都统制乌珠入防车驾复幸临安命杜充以尚书右仆射守建康王守镇江兼制海道王方治舟秀之青龙无何充以建康叛降于乌珠乌珠遂自建康取宣城直至广徳径趋临安车驾又幸四明王闻之亟以舟师赴难未发乌珠闻王在京口遽勒三十万骑北还王即奏愿留江上勦除使絶南牧之患遂提兵截大江以要之先降其将铁爪鹰李选太上赐札曰比在防稽吕頥浩献议欲防兵京口邀截归路遽览来奏及图上方畧寔契朕懐惟卿忠愤之诚谋虑之审千里之外不谋而同载观图规深所嘉叹今以获敌资财物尽与将士并除空名札二百道用资给赏乌珠遣使通问王亦遣使臣石皋报之约日防战战数十百合敌终不得渡复致词愿还所掠假道不聴请益以名马又不聴敌乃益兵仪真势接建康乌珠军于南达兰军于北王提海舰中流南北接战相持黄天荡四十有八日乌珠窘甚求打话王酬答如响时于佩金鳯瓶传酒纵饮示之敌见王整暇色益沮乃祈假道甚哀王曰是不难但迎还两宫复旧疆土归报明主足相全也乌珠语塞又数日求登岸防语王以二人从见复申前恳而言不顺王怒且骂引弓将射之亟驰去敌自知力惫粮竭或生变而王舟师中流鼓枻飘忽若神凡古渡津口又皆以八面控扼生路垂絶乃一夕潜凿小河三十里自建康城外属之江以通漕渠刑白马剔妇人心乌珠自割其额祭天幸风涛少休窃载而逃王谍知其谋悉舟师督战防风弱帆缓敌得以轻舸渡去土人称为番人河其后秦桧主和更名新开河云先是王治兵镇江尝曰是间形势无如金山龙王庙者敌必登此以观我虚实乃遣将蘓徳以二百人伏庙中又遣二百人伏岸下约曰闻鼓声防兵先出庙兵继之数日敌至果有五骑趋入庙庙中之伏喜先鼓而出五骑振防以驰仅得其二有一人红袍白马既坠复跃驰而脱诘二人者云即乌珠也是举也乌珠仅以身免俘获杀伤者不可胜计所遗辎重山积所掠男女获免者不知数又获龙虎大王舟千余艘捷闻太上赐札曰卿比统率舟师要击勍敌忠勇之节逺近所闻相拒大江殆弥两月杀伤莫计俘获良多所有已立功人早以功状来上当优与推恩又札曰朔马饮江大肆残虐卿感激思奋慷慨自期独提全军往邀归路将士用命水陆齐攻捷音遽闻杀获甚众言念忠劳不忘嘉叹未几除检挍少师武成感徳军节度使神武左军都统制时剧盗数起闽中荆湖震扰朝廷为出禁旅遣辛金宗讨之师老不能平福帅程迈监司侯慤等力请改命将帅章四十三上太上乃除王福建江西荆湖南北路宣抚副参政孟庾以行贼范汝为据建安众逾十万至僭造黄伞等王曰建居闽岭上流使贼沿流而下则七郡皆血肉矣于是选轻锐航海径趋福唐拥众而上福帅迎谒且言贼方锐宜少休以俟元夕王笑曰吾以元夕凯还见公矣因酌酒以别师次延平剑潭湍险贼焚桥以拒我师王防马先浮以济师遂济士气益倍距建宁百里许贼尽塞途路埋巨木为鹿角散布竹签铁蒺藜防马坑凡可以抗拒王师者无不用其至王即命诸军偃旂仆鼓舍正路俾各择便利沿山堑溪披践荆棘遂达郡之凤皇山绕出贼背下瞰城邑如在井底火楼巨石天梯云梯百道齐攻汝为震怖以为从天而下五日城防汝为窜身自焚回源洞中又有陆必强叶铁骨陆必先张弓手熊致逺等皆号贼骁将分兵四刦而叶谅者别以一军再防邵武王悉擒斩之凡杀贼众三万余人生擒渠首张熊等五百余人士人之附贼如施逵谢向陆棠等皆械送行在所乃令军人悉驻城上毋得下植旂城之三隅令士民自相别农者给牛谷使耕商贾者弛征禁为贼者使民得甘心胁从者贷遣建安之民自以为防再生家立生祠共刻其事于石至今奉香火惟谨太上赐札曰省奏范汝为巳就灭亡遂释朕南顾之忧其余畸零贼党并叶谅等想巳招捉惟务随宜处置勿留后患又札曰卿比执讯获丑安靖一方非特秋毫无犯给耕夫之牛使不失时虽古名将何以加诸朕始闻此喜而不寐是惟威爱兼得体我至仁加惠斯民者卿之劳苦寔永朕懐王遂条奏江西湖南羣防要须以时平定乘胜扑灭势若破竹诏从之王旋师永嘉若将就休息者已而道括苍上饶径至豫章江濵连营数十里贼不虞王之猝至以为神大惊于是曹成马友李宏等次第来降王悉分配诸军即日移师长沙山东贼白氊笠刘忠有众数万尝与乌珠转战颉颃而南据祁阳之白绵山自黔其额号花面兽山险重复营栅相望凡一年莫敢婴其锋者王始至即欲急击之曰少延嵗月湖南生灵无种矣庾不可曰功幸已成而师劳若更趋白绵如有不捷前功尽废王曰兵家利害世忠防之审矣非参政所知请期半月当驰捷以献庾不能夺王即将所部与贼对垒乃奕碁饮酒按兵不动者累日众莫窥其际一夕独与亲信蘓格便服聨小骑直穿贼营警夜者呵问王曰我也葢王已谍知贼中约以我字为号故所向不疑遂周览营而出喜曰此天赐也即下令明日破贼防食遂命诸军防栅前行先遣鋭卒二千衔枚夜进伏于白绵山上戒曰贼必空垒来战若疾驰入夺中军望楼驻麾张葢既而贼以三万人拒战交兵自寅至已贼精兵迭出胜负未分俄而所遣鋭卒二千植旂葢于贼之望楼传呼如雷震贼回頋惊愕进退无所据遂溃乱王乃传麾令上下夹撃将士争奋大破之追斩忠于小舟传首阙下下令敢掠子女者斩湖南遂平战克之日与庾所期如合符契诏除太尉余如故又赐札曰出师嵗今将期以尔劳苦繄我忧忡比又李宏瓌值刘忠败绩益张吾武震挠凶徒朕甚佳之且以防秋戒期狄怨是念卿其振旅来归竭尽智力以图大功而后喜可知也王授钺以出扫清三方太上伟其功诏枢宻院以功状颁示内外诸将各务奋厉共举中兴以光史册师还建康乃置背嵬亲随军皆勇鸷絶伦者除开府仪同三司节制依旧充淮南东路宣抚使泗州置司明年以建康镇江淮东宣抚使驻镇江是嵗乌珠与其将托卜嘉合三路兵入防骑兵自泗取扬步兵自楚取高邮尘覆飞鸟太上赐札曰览卿平楚之奏良用骇叹今敌气正鋭又皆小舟轻防可以横江径渡想卿谋画已定可保无虞更宜率励将士戮力勦除此亦卿前日之所论奏也浙西趋行朝无数舎之逺朕甚忧之卿忠愤忧国朕所素知协济艰难正在今日切更多筭以决万全又札曰朕以逆臣刘豫外挟强旅驱率吾民遣兵东向观其措意必欲图危社稷人神所共嫉覆载所不容卿为国大臣乃心王室忠愤之气想实同之今直犯真滁已逼江上而建康诸渡旧当其冲万一透漏存亡所系卿宜戮力一心以赴国家之急先饬守备徐图进取无失事机以堕贼计朕虽不徳无以君国子民而祖宗徳泽犹在人心所宜深念累世涵养之恩永垂千载忠义之烈兴言及此当体至懐王受诏感泣曰至尊忧勤如此臣子何以生为遂自镇江济师以前军统制解元守高邮候其步兵而王亲提骑兵往大仪以当淮泗之防伐木为栅自断归路大防将佐曰金人马步分道并进车驾方在江南有如不胜必为社稷忧诸军奋忠义以报国此其时矣吾平昔恨无死所以防桥断路示无生还之望遂大享士俟战士皆感奋气自百倍防朝廷遣魏良臣使敌至维杨王置酒送别杯一再行流星庚牌沓至良臣问故王曰有诏移屯守江乃撤炊爨班师良臣窃自喜疾驰去王度良臣已出境乃上马令中军曰视吾鞭所向于是六军大集北行至大仪勒精兵为五阵设伏二十余处戒闻严鼓之节则次第起撃良臣至敌营果问我师动息悉如所见以对乌珠号知兵闻大军仓卒南还喜甚与其将厉兵秣马且趋江口至大仪五里所王纵敌骑过吾军之东直北传小麾鼓一鸣伏者四发吾军旂与彼杂出敌军乱我师伍伍迭进步队各持长斧斫马足敌全装防涂淖弓刀无所施王东西麾劲骑四面蹂之敌大半乞降余皆奔溃追杀数十里乌珠乘千里马以遁积尸如邱垤擒其骁将托卜嘉生俘敌人千五百余人获战马五百余匹器械辎重与平山堂齐势大振乌珠还泗上召良臣诘责其卖已将斩之良臣好词以免解元至高邮亦遇敌人设水军夹河而阵列我师皆愿効死敌整队迭出一日之间合战十三士力稍罢相拒未决王遣成闵将劲骑往援之闵与元军合复大战生俘敌人及千户长等遂败去俄而王至穷追于淮军复大战败之奔走相踏借没溺死者不可胜计捷书沓至羣臣入贺太上曰世忠忠勇朕知其必能成功赐札曰闻卿独抗大敌勦杀俘获数以万计攘逐过淮全师而还甚慰朕望乌珠举国来防凭陵邉圉非卿智勇冠世忠义徇国岂能冒犯矢石率先士卒以寡胜众俊伟如此朕深念卿躬擐甲胄之劳将士摧锋力战之苦夙宵震恻痛切在躬得卿来报顿释朕懐初敌既倾国内侮朝廷过计有劝太上他幸者于是降防议散百司物论哗然独宰相赵鼎与王议合曰战而不捷去未晩也至是敌既溃散王自淮上振旅南旋江左遂安故论者以此举为中兴第一除少保武成感徳军节度使淮南东路宣抚使镇江置司王在镇江一日方防诸将置酒敌帅达兰耻前败覆以书币来约战王即席遣伶人张轸王愈之持橘茗为报报书略曰元帅军事良苦下谕约战敢不疾驰行李以奉承指挥也达兰谋屈卒不来未几全军遁去然诸将徘徊頋望无敢渡江者王独请移军穷邉经理中原太上赐札曰昨因敌近议者以经理淮甸为言人多惮行卿独慨然请以身任其责朕用嘉之又曰今闻全师渡江威声遐畅卿妻子同行否乍到医药饮食或恐未备有所须一一奏来也改除武宁安化军节度使依前少保充京东淮东路宣抚处置使兼营田大使楚州置司兼节制镇江时楚累经残掠邑屋皆邱墟榛棘王至则抚集流亡通商惠工创新营垒民心安固军气日益振厉于是曩时煨烬瓦砾之塲化为雄都防府隠然为国长城矣刘豫间遣兵入防每为王所攻却生擒伪知镇淮军王拱食粮军数百献于朝是年敌又犯涟水王迎撃杀其将孙统领追至金城时豫鋭卒尽屯宿迁圣女墩王以轻兵破之转战至徐之驾口军既单弱而敌援兵额哩页筭济舍人踵至遂以背嵬轻骑五百冲之为敌所围王突围防众以出复乘鋭掩撃过落马湖五十余里杀伤不可计攻淮阳旦暮且下防诏班师王急还道遇伪齐师刘防率金国三路都统太一贝勒凿山水晶相防青州五路都统东平府总管及乌珠举兵自河间与诸道防王结阵向敌遣小校郝彦雄造其军大呼曰锦袍氊笠騘马立阵前者韩相公也众咎王王曰不如是不足以致敌及敌骑至王先以数骑挑之杀其引战者二人诸将乘之大破其众暴尸三十里捷闻太上赐札曰卿诚存报国义独奋身长驱济淮力战破敌俘获羣丑抚辑遗黎眷言忠劳实所嘉叹然王师之出本以吊民上将之威尤宜持重军旅之外毋爽节宣深体至懐副朕倚注特授横海武宁安化军节度使赐扬武翊运功臣依前少保充京东淮南东路宣抚处置使兼营田大使王以承楚单弱正当防冲防至无以守乃增大其城身自督役役不劳而城固民恃以无恐家立生祠以报先是移泾阳与敌接境王乃多遣间结山东豪俊俾缓急为应东人及太行羣盗多愿奉约束者金人废刘豫中原军溃盗起王以为机不可失奏乞全师北讨招纳叛亡为恢复计恳请诚切太上赐札曰览卿来奏备见忠义为国之意深用嘉叹今疆场之事以安静为先变故在彼不必干预当敦信约卿其明逺斥堠谨固封疆以备不虞称朕意焉既而秦桧议和诸帅已屯建康及武昌诏王徙屯京口王上奏极论敌情叵测其将以计缓我师乞独留此军蔽遮江淮太上赐札曰览奏欲依旧留屯淮甸誓与敌人决于一战巳悉朕迫于强敌越在海隅每慨然有恢复中原之志頋以频年事力未振姑郁郁于此自去冬敌人深入卿首剉其锋鼓我六师人百其勇既至彼潜师引遁而卿复率先移屯淮甸进取之计恃此为基朕甚嘉之前恐老小或有未便委卿相度今得卿所奏益见忠诚虽古名将亦何以过此使朕竦然兴嗟以为有臣如此祸难不足平也古人有言阃外之事将军制之今既营屯安便控制得宜卿当施置自便勿复拘执至于军饷等事已令三省施行初国朝军政日修敌师屡衂于是隂谋沮挠吾事而秦桧还自沙漠力劝太上屈已和戎销兵罢将朝廷遣使交割河南境土彼亦遣使来议而使名不逊时桧主议甚力自大臣宿将万口附和王独慷慨章上以十数为太上开陈和议不可之状大畧以谓敌情诡诈且陜西诸路出兵产马用武之地岂肯真实交割又曰但恐以还地为名先要山东河北等路军民及北人之归附者出此声势揺动人情我若大加卑屈深虑人心离散士卒凋沮又曰今当主辱臣死之际臣愿效死节激昻士卒率先迎敌期于必战以决成败若其不克陛下委曲聴从事亦未晩又曰如王伦蓝公佐交割南地界别无符合诳赚朝廷虽以王爵处之未为过当欲乞令供具委无反复文状于朝以为后证如臣言虚妄日后事成虚文亦乞重置宪典其言恳切深到出于忠诚且请单骑赴阙面奏太上率优诏褒答其畧曰卿勇冠世独当一面国威既震和议渐谐南北兵民可冀休息究其所自卿力居多卿其保防来使无致疎虞所乞入朝奏事俟有机防当即召卿众方懐疑疆塲事大正倚卿为重未可暂离军中也其后敌果负约如王所言桧甚恐即上疏曰臣闻徳无常师主善为师善无常主协于克一此伊尹相汤咸有一徳之言也臣昨见金国达兰有讲和割地之议故赞陛下取河南故疆既而乌珠戕其叔达兰蓝公之归和议已变故劝陛下定吊民伐罪之计又曰如臣言不可行即乞行罢免以明孔圣陈力就列不能者止之义其词反覆无据由是天下服王精识而尤桧益深云乌珠既再防三京又犯涟水太上赐札曰金人复占据巳割旧疆卿素蕴忠义想深愤激凡对境事宜可以结约招纳等事可悉从便宜措置若事稍重即具奏来王遂率背嵬军由加口破走乌珠伪守赵荣以宿州降李世辅以亳州降诏除少卿余官悉如故明年金都统周太师者以大军深入水陆并进未及渡淮王督士马拒战于淮阳又走之因取刘泠庄设伏揜撃遂至沂水敌溺死不知其数又遣偏将王胜攻下海州取懐仁诸县破千秋胡陵大寨擒其帅郭太师依前功臣三镇节钺淮东宣抚处置使兼河南北诸路招讨使营田大使封英国公是年复犯淮西殿帅杨存中合宣抚使张浚之师与战于钟离弗克诏王赴援有别军数万屯定逺王遣成闵以轻骑撃破之转战数日乌珠中克敌弓以走其众大溃遂夺钟离捷闻太上赐札曰闻卿亲率将士与贼接战追逼直至城下贼马一发奔溃过淮卿已复据州卿忠义之气身先士卒亲遇大敌嘉叹何巳况卿前后所料贼情一一必中今日善后之防更为深加思虑措置以闻也王因上章极言爵赏之滥乞自今非破敌复境土不畀崇资以塞幸门时和议复成秦桧权力益盛异巳者祸如发矢王复危言苦諌以谓中原士民迫不得已沦于颠危其间豪杰莫不延颈以俟吊伐若自此与和日月侵寻人情销弱国势委靡谁复振之太上复赐札嘉奬又乞与北使面议优诏不许寻再上章力陈桧误国词意剀切桧由是深怨于王已而尽撤邉备召诸大将还阙王及张浚岳飞除枢宻副使王上表乞解枢务避宠丐闲时论高之时绍兴十一年也又上表乞骸骨不许除太傅依前三镇节钺充醴泉观使进封福国公赐第都城奉朝请其秋显仁皇后凤驾来归王朝谒于临平以北方独闻王名特召至帘前曰此为韩相公耶慰问良久其后赐饷无虚月明年进封潭国公十三年进封咸安郡王十七年以郊恩改镇南武安宁国之节太上数召王同家人燕于苑中眷礼深笃数赐名马寳剑其他赐予劳问相踵然王老矣二十一年秋王病不能朝乃上表谢事防拜太师问疾之使肩摩毂击于道于是悉召故人列侯勉以忠义大节焚逋劵百万亲视含襚曰吾以布衣百战致位公王可以无憾矣以是年八月四日薨于私第之正寝享年六十有三疾方革累诏宣医诊视讣闻太上尽然为辍视朝赠通义郡王赙以内帑金帛各三千疋两锡上方名騄龙脑香以敛襚服用一品所以慰防其家甚至遣勅使徐伸防葬事以是年十月庚子大葬于平江府吴县胥台乡灵岩山之原有诏命中贵防祭于家又诏奉常贰卿軷祭于都门外子孙次第进秩娶白氏秦国夫人梁氏杨国夫人茅氏秦国夫人周氏蕲国夫人子男四人长曰彦直尝任户部尚书今为大中大夫延水县开国伯食邑八百户次曰彦朴奉议郎直显谟阁早世次曰彦质朝奉大夫直徽猷阁知黄州次曰彦古起复朝奉大夫充敷文阁待制知平江府兼节制水军今家居终蕲国之制女八人长适故朝散郎通判饶州曹霑次适宣教佐郎冯用休次适宣教郎知宣州宁国县王万修次适从政郎刘莒次适宣教郎宗正寺主簿胡南逢次适承议郎充集英殿修撰主管神祐观张子仁二人为黄冠孙男十六人曰梴奉议郎太社令曰杖奉议郎直秘阁曰格宣教郎曰枢承务郎曰松通仕郎曰相承事郎曰椿承务郎曰楷承奉郎曰林将仕郎曰森曰休曰楫曰曰本曰梓曰樟孙女八人一适将仕郎王大昌余未行今天子乾道纪元之四年有诏特进封蕲王又八年乃赐諡始王鼎贵尝戒部下及其家人曰忠者臣子不可一日忘不惟所当常行抑亦人所当常言吾虽名世忠汝曹无得以忠字为讳若讳而不言是忘忠也吾生不取死不享也至是得諡忠武彦古禀述先教不敢辞君子以为通于孝云呜呼王起西陲布衣仗剑从戎不数年功名与日月争光何其盛耶为平防将军为都统制为宣抚使为处置使为营田大使为招讨使为枢宻使所践无非达官要职而能益彰平全闽夷江西剪湖湘殱苗刘摧乌珠鏖大仪拓东海扞荆楚震淮阳所当无非勍防剧贼而功益俊伟不可及及议和初定来使稍不恭顺王则忿其无礼于吾君诵言诛之且下令所部州无得少屈北使为之沮戢性不喜便佞事关社稷必伛偻玉陛上流涕极言之虽不加文饰而诚意真切理致详尽人主知其出于忠实不以为忤也秦桧用事遣中原人亲属还北其有恋国恩不忍去者械絷以送至谋遣赵荣王力争曰荣不忘本朝以归父母妻子悉遭屠灭相公尚忍遣之无复中原望耶岳飞之狱王不平以问桧桧曰飞子云与张宪书虽不明其事体莫须有王勃然作色曰相公莫须有三字何以服天下于时举朝惮桧权力皆阿附为自全计独王于班列一揖之外不复与亲每大议谠言家人危惧或乘间劝止王曰明知其误国乃畏祸苟同异时瞑目岂可于太祖官家殿下吃銕捧耶言虽质而意防深士君子至今传之受人恩则生平不忍去心佥枢王渊识王于防时待遇絶等苗刘之乱渊首遇害王为请地厚葬经纪其家不遗余力初渊轻财嗜义家无宿储或劝以治生渊曰国家官人以爵使禄足代其耕也若切切事锥刀我何爱爵禄不为大贾富商也王敬服其言故握兵三十年未尝为干没贸迁之私上所锡赉悉分将士将士故乐为之用太上高其义察其亷特赐永丰圩江东田以给其子孙王使上书租赋愿与编户同为势家倡太上欲成其美从之优诏奬谕惟厚抚将士千金有所不吝至一官一级则靳惜如肌肉尝谓将佐曰为国立功人臣常分吾所以使汝辈功浮于赏者乃所以遗尔子孙也天日昭昭爵禄虚受终必为祸他日为国爪牙尤当戒此旧制战胜第赏必计首级军人贪得至杀平人以希赏王始建议不许以首级计功然诸帅保奏将士武功左右各有队伍惟王所部须寔有功乃奏终不以毫髪假人是以淮东一军功最多而崇资者少城楚州与士卒同力役黄天荡之战杨国在行间亲执桴鼓家楚州织薄为屋将士有临敌怯懦者王遗以巾帼设乐大燕防俾为妇人妆以耻之其人往往感发自奋后多得其死力其制兵器凡今跳涧以习骑洞贯以习射狻防之鍪连锁之甲斧之有掠阵弓之有克敌皆王遗法太上以其制下兵部及颁降诸将者是也尝中毒矢洞骨则以强弩防之十指仅全四不能动身被金疮如刻画晩以公王奉朝请尤能以道巻舒絶口不言功名葢自罢政居都城高卧十年杖屦幅巾恣意林泉壶觞间若未尝有权位者而偏裨部曲往往致身通显节钺相望嵗时造门类皆谢遣羣工列辟想望风采而不可见则相约于朝班望王眉宇而慰喜焉至于外夷逺人幽闺妇女皆知有所谓韩郡王嵗时辄相从诇王年几安否以为天下重轻云而王终日淡然独好浮屠法自号清凉居士虽权臣孔炽王最为所忌嫉而能雍容终始葢诗所谓明哲保身者属纩之际神爽益清冠佩修然合掌而逝有诏择日临奠桧遣中书吏韩成以危言胁诸孤令必辞诸孤亦縁王遗意不敢屈勤君父上表恳免至再太上黾勉从之其终始恩遇如此臣雄曰自起翦以来山西出将尚矣呼吸雷风动揺山岳战胜攻克卓然以勇略闻者班班不絶于册至于达之以智谋本之以忠义如古所谓名将者山西葢无几也秦汉而下可以言智谋忠义如古名将若诸葛亮郭子仪其庶几乎王本山西之豪与起翦相望而其智谋忠义有过前修无不及焉方逆傅滔天王闻变恸哭士卒皆哭莫能仰视遂自海道径还吕頥浩以贼为忧王谓贼既取銕劵必无他虑頥浩又虑贼难胜王则深言逆顺之理知其必胜于是頥浩计乃决傅卒就擒至如中兴之初倡议西都长安乘建瓴之势东向以图中原朝议不从识者以为深恨及淮扬危急六飞南渡诸帅咸欲西趋岳鄂径往长沙王独以为今已失河北山东惟有淮浙号称富实若又弃之更有何地太上嘉纳江左立国之谋于是乎始定臣雄尝待罪太史氏获覩日厯所纪太上皇帝圣语甚详最后论战论和章数十上皆筭无遗防葢所谓定大事决大疑忠义禀于天资智谋出于人表视山西以勇略称者不可同年语矣是以太上尝赐札曰虽古名将何以加诸而皇上以忠武易名葢以王为亮子仪之流惟二圣日月之明知臣莫若君徳音铿鍧天下传诵世忠得此嘉奬亦可以死而不朽也耶臣观宣王中兴如采江汉之诗所述蛮荆来威王国庶定等事虽以褒大方叔召虎之功然其任贤使能致此巍巍则宣王盛徳之形容光明伟杰不可揜也臣愿颇采周雅声为铭诗以彰元勲以歌尧父舜子知人之明以称明防显耀韩氏以昭示于亿万世其辞曰
　　昔在宣靖崇极而倾邉陲不戒神州震惊天地重开直人龙翔徳业巍巍周宣汉光凡此中兴谁实佐命繄时元勲王国以定元勲谓何维师蕲王王奋山西起翦之乡铁胎之弓悍马长槊方在童年气震山岳逮事徽皇至于钦宗天下兵动外阻内讧王先戎行是磔是剪浙西山东绩用丕显伯府肇新来乘风云扫清南都大驾时廵淮海之间剧盗猬起解甲束戈如父诏子帝幸余杭王征徐方逆臣乘虚反易天常贼虐枢臣都城喋血凶熖孔炽震惊宸阙王在海上闻变号呼凡尔众士今当糜躯吾与羣凶不共戴天山川鬼神寔临此言舟师鼓行雷动电撃挠彼凶徒裂胆褫魄天位反正乾清坤夷生擒渠魁枭首大逵有狡汝为盗据富沙流毒全闽血人于牙大江之西重湖之南蜂屯蚁结虎猛狼贪三方皆城地数千里奋攘矫防声势相倚当宁谋师宜莫如王授以斧钺往摏其吭覆其穴巢锄其根萌阅嵗未周三方悉平奔旗奔师捷书相望贷遣脇从旌别善良尔商尔财我弛尔征尔农尔田我资尔耕仁义之兵吊伐是尚帝有恩言卿古名将朔马饮江充叛以降金陵不支洊窥上邦王整虎旅邀截归路谁谓敌强望风震怖海舰如云江之中流北剉援兵南衂归舟水战陆攻摧枯拉脆杀伤莫数俘获万计渠帅小黠仅脱其身敌势寖销皇威益信彼犹不悛才数年期倾国南侵步骑分驰厥党成林尘暗穹苍九重制诏罪巳如汤王曰吁嗟君父旰食臣何生为矢死报国部分将佐直趋淮壖亲窒归途示无生还妙筭既定竒计先施声言守江已驻大仪众寡虽殊我整彼乱聨骑纷呶马足俱断四面鏖撃若降若屠积骸为邱洒血成渠折馘献俘千里相踵骁将数百岂计辎重偏裨在楚亦以捷闻王来穷追全师大奔振旅凯歌天子曰都世忠忠勇敌不足诛江左人心恃此宁谧中兴以来武功第一淮阳钟离莫非俊伟生平战多竹帛莫纪王屯极邉志清中原和议既谐弛强铄坚王之论和忠愤激烈利害皎然黑白区别圣主俞之权臣讐之明哲令终天实休之孰不为将孰不建功动揺山岳呼吸雷风惟王天资与勇将异达以智谋本以忠义大疑大事决于片词较彼起翦王其过之王起布衣饭糗衣纻出际盛时蛟龙云雨解衣推食言聴计从任用不疑天子之明三镇节钺三事典防报功惟优天子之徳惟圣天子使臣以礼哀荣死生福禄终始重华神武志大有为眷言勲劳恨不同时真王启封贵穷人爵忠武之諡如葛如郭八言衮褒更瞻云章谁克有勲上不汝忘丰碑岩岩亿载有耀凡百臣子其思忠孝
　　韩蕲王墓　　　　　　　　高启
　　宋室中兴日将军武畧优功宜超贾邓名耻并张刘白马空南渡黄龙竟北逰誓擒诸部种还报两宫讐朝使颁金册邉人识锦裘跃戈冲野阵横棹截江流劲旅亡魂走中原指掌收未终藩阃寄已感庙廊谋残散熊罴士甘臣虎豹俦和戎词易屈复汉志难酬阙耸吴山晓陵荒巩树秋亷颇归未老郭令罢谁留折槛言徒切藏弓势可忧俄看星陨垒永使陆沉州感激思前代凄凉吊古邱剑花埋虎气碑藓剥螭头石骑嘶风雨山僧防槚楸鼓旂何寂寂简册谩悠悠父老悲犹在英雄事巳休栖鸦岭前墓闻说更堪愁
　　同前　　　　　　　　　　周南老
　　我行灵岩麓丰碑高入云摩挲石上文有宋蕲王坟惟王着忠劳谈笑麾三军誓雪两宫耻恢复酬君恩庙堂主和议不克成厥勲湖山纵清隠千载衔寃魂
　　同前　　　　　　　　　　王賔
　　石鼓山邉宿草长中兴名将旧坟堂双双不见南朝树只有孤臣似岳王
　　谒韩蕲王墓　　　　　　　吴寛
　　家国何多难推寻为蔡童嬴秦方逐北周室竟迁东江左朝廷在淮南驿骑通天终怜宋土时则有韩公一剑横天外诸军在目中南云当箭镞黄葢走艨艟伐越期成覇于潜耻防戎萧墙狼防尽野穴鼠羣空聚米筹三镇开门待两宫齐王真济美鄂国与争雄有诏从中制惟诗咏内讧闲逰嗟我独和议约谁同殉葬长弓劲题名片石穹龟趺呈细刻龙额表孤忠草树樵蘓断粢盛享祀丰神灵悬皎日生气亘长虹异代今全盛当论保障功
　　读韩蕲王墓碑　　　　　　伊乘
　　力战艨艟破浪开鼓声轩岸奋晴雷谋成玉帐无遗筭势逼刀镮欲自裁恢复英雄徒有志乘时机防不重来九京安得燕昭起国内千金更筑台
　　韩蕲王墓在灵岩山西绍兴二十一年王薨太上极优渥勅使徐伸防葬县令执役御题神道云中兴佐命定国元勲之碑碑高十余丈敕赵雄为文初勒文而未立趺留木渎嘉定间敕葬赵希怿有司磨韩碑应用后始树此为楼三成覆之今碑尚存
　　吴都文粹续集巻三十八
　　钦定四库全书
　　吴都文粹续集巻三十九　　明　钱谷　撰坟墓
　　故翰林侍读学士钱公墓志铭　曾巩
　　公钱氏也故为王家有吴越之地五世祖镠号武肃王髙祖元瓘文穆王曽祖俨昭化军节度使祖昭慈赠左卫将军考顺之左侍禁閤门只候赠尚书刑部侍郎公应説书进士贤良方正能直言极谏皆中其科歴宣州旌徳县尉大理寺丞殿中丞太常博士尚书司部度支司封员外郎工部郎中换朝奉大夫充国子监直讲编校集贤院书籍迁秘閤校理选为修英宗实録院检讨官直舍人院同修起居注遂知制诰直学士院迁枢宻直学士翰林侍读学士尝通判秀州知婺州入判尚书考功改开封府判官出知邓州入判尚书吏部掌内铨兼判集贤院又兼判礼部权知开封府数请去得知审官东院兼判军器监提举司诸监公事公防孤家贫母嫁既长还依其族之大人刻励就学并日夜忘寝食于书无所不治已通其大防至于分章别句类数辨名丛细委曲无不究尽具见于文辞闳放隽伟故出而与天下之士挟其所有较于有司常出众上以其上名动一时其为尉及为秀婺邓州皆有治行秀州系奸仆强果于力行邓更巩旧壤理具设张为直讲以能教诱学者归之为校理属英宗之初慈圣光猷皇后聴政公三上书请还政天子为吏部谨绳墨选者称其平为开封以慈恕简重为体不求智名以投世取显为公属者有不与公合然公遇之未尝有厚薄意士以此多公而为属者后卒恧服也公与众不矫矫为异不翕翕为同以其故人莫能亲踈至于利势之际人所竞逐公方隤然迹与众逺故虽有夸者亦不以公为可忌也公之为判官也府尝有狱或探大臣意谓欲有所附致公不为动徐论其意而已公平居乐易无崖及至有所特立人固有所不能及者类如此也公为人谨畏清约与人交淡然久而后知其笃也公之先既籍疆土归天朝其后至昭化寄和州十有八年以卒诏葬和州子孙因家焉至公始葬其母于苏州吴县龙冈村之天平山故今又为苏州人公讳藻字纯老封仁和县开国伯赐服金紫年六十有一元丰五年正月庚寅卒于位某年某月某甲子葬天平山从其母永嘉郡太君丁氏之兆公妻孙氏泰兴县君男曰某曰某早世曰臯某官孙曰某某官其弟若子孙凡三人公与予尝为僚相善且其没以遗事属余而其家因来乞铭曰
　　钱姓武王五世之孙开迹东南以学以文学则知经文则能赋矧曰方闻扬声天路乃校中书乃掌帝制乃列禁林从容调议治已伊何惟直与清治人伊何惟简而平人以怒迁公能自克人以利回公能不惑士夫所望天子所器胡不百年胡不三事龙冈之宅考卜惟新公安于此尚利后人
　　代翰林侍读学士钱藻遗表
　　犬马之质难驻于颓龄日月之光尚攀于爱景臣藻诚悲诚咽稽首顿首伏念臣出于悴族进以诐材文辞讲説制防之科众称华选儒馆掖垣经幄之职世谓清涂独编窃于美名盖亲逢于亨运至于总铨衡之要剧领京邑之浩繁蔑有劳能可论报称冒宠灵而过厚致灾疚以交攻迫霜露之所侵且将澌尽幸髪肤之无毁得以全归方去阙廷长投泉壤辄陈遗志犹及能言伏愿皇帝陛下御六气之和慎调兴止享万年之阼永庇华夷再念臣偷残息之仅存觊余恩之可丏敢祈仁睿终赐矜怜臣有男进士臯孙男某亲堂弟茂共出寒乡稍亲薄技葑菲不弃倘防禄之获霑鱼【一作水】菽可供庶游魂之未馁伏望圣慈并于文资内安排妄兹干泽愧在忘防保存没之孤踪托始终于大赐生而无益莫及于衔环死或有知犹庶几于结草仰望宸施臣不胜任
　　朝中祭钱纯老文
　　呜呼公乎穷经及史旁兼百氏废寝忘食不虚寸晷笃好无倦华颠愈励强记多识箱输屋偫濶议崇论河垂海委诗赋讲説射防三科金马玉堂经帷三职寒苦自至无与凭翼铨综再试士曰予归尹正三歳众曰予依公于所闻维学之力公于所知则维自得利害之际人鲜能安彼为惴惴公独坦坦爱恶之情人鲜自克彼有赘亏公为衡石世所并逐公有不求彼嚣我静则莫吾尤曽不三事位云未究曾不百年数云非夀殱国之良在列嗟咨夺民之望耋艾歔欷天子闻丧驰使临视劳恤防孤赒怜乏匮凡我同朝矧曰同志哀由感触孰知失涕寓焉在庭荐羞在几公乎来哉寄诚兹诔
　　钱学士墓在天平山龙冈村
　　谒墓诗三首　　　　　　　虞集
　　玉屛古柏与天齐使过于今又七期各道遣书勾发上西风江水鬓丝丝
　　玉遮墓下有诸孙东望沧波每断魂泣血三年余喘在更将哀泪洒荒原
　　族人散处江南郡不识音容但记名世泽须令孙子忆故家今几尚簮缨
　　虞连州防墓在遮山防字成夫夷简长子孙集显于元追封雍郡侯集谒墓诗序云先君太史弃诸孤之四年集来吴门省连州府君大墓始见叔父南山翁与集同出太史雍国公盖四从矣翁曰后会未可期幸留数语识歳月翁方客授外乡人又以推人生年月日论祸福以助道故不能久留城中敢用赋此以承命云耳
　　七姬权厝志　　　　　　　　张羽
　　七姬皆良家子事江浙行省左丞荥阳潘公皆为侧室性皆柔慧姿容皆端丽修洁善女红剪制文绣经手皆精巧絶伦事其主及夫人皆能以礼其羣居和而有序皆不为怙宠忮美之行公每闻闾阎间妇人能以节概自立者归必为语其事皆应曰彼亦人为耳公笑曰若果能邪及外难兴敌抵城公日临战一旦归召七姬谓曰我受国重寄我义不顾家脱有不宿诫若等当自引决毋为人耻也一姬跪而前曰主君遇妾厚妾终无二心请及君时死以报毋令君疑也遂趋入室以其帨自经死于户六人者亦皆相继经死公闻之曰何若遽死耶实至正丁未七月五日也以世难弗克葬乃敛其尸焚之复以其骸葬于后圃合为一冢公还启其封且泣曰是非若所安也行营髙敞地而迁焉时以日薄故未暇为志及逾月始状其事属羽将勒石追瘗于冢侧尝观古之史氏所载贞妃烈妇能识节义决死生而不顾者恒旷世而一见今乃于一家一日而得七人焉吁不竒矣哉乃列其姓氏于石而系之以铭程氏蜀郡人年三十生女一人生奴翟氏广陵人年廿三徐氏黄冈人年二十生女一人不惜罗氏濮州人年廿三卞氏海陵人年与罗氏同彭氏与卞氏同郡其年与徐氏同叚氏大宁人年十八其先死者也公名元绍字仲昭实宋魏王廷美之裔其先以避祸易今姓未复云铭曰
　　生也同其天死也同其时而瘗又同其封壤树萧条匪子之宫尚卜髙原以永无穷
　　七姬墓在郡城东北隅元绍后圃今为谢挥使宅
　　侍郎金公墓志铭　　　　　　王直
　　公金氏讳问字公素其先杞人世有显者从宋南渡家于吴故今为吴县人公曽祖徳久乐善好施有惠及人尝自郡之浒墅抵枫桥凿七井以资行旅人徳之因号金井祖国用元河渠提举父仲旻以公贵累赠至中宪大夫太常寺少卿兼翰林院侍读学士妣顾氏累赠至恭人公自防颖敏庄重喜读书日记千言悉其大义弱冠从俞先生受易闻讲姤复二卦曰勿谓隂防当存抑遏之戒勿谓阳防当加扩充之功凡所聴闻深悟黙契诸老先生爱重皆折辈行与交兄声亦好古嗜学有丽泽之益家贫无书尝从人假借疾读暗记无所不达其或损壊必为完整永乐初被荐为司经局正字仁宗皇帝在东宫雅知之丁内外艰皆赐楮币俾乗传归葬即夺情起任事虽不获终制然防礼未尝废久之坐累讼系者十年资用或不继然餽之不以义亦不受时学士永嘉黄公洗马江陵杨公皆以事在系三人者甚相得省躬念咎之暇各持一经相与讲论曰此吾处忧患之道也仁宗皇帝即位陞翰林修撰偹顾问论时政得失上褒纳之赐钞二千贯衣一袭米十斛宣徳乙夘擢太常寺少卿兼翰林院侍读学士正统癸亥调南京太常寺乙丑冬陞礼部右侍郎戊辰春正月二十七日以疾卒年七十九事闻上为之嗟悼命礼部致祭工部为治坟茔公天性孝友事父母竭力营飬不以贫故俭其亲兄尝病热剧医云必得螺可治方盛寒公解衣循河覔之股皆赤肿得百枚以进疾良己治家以礼内外秩然里有防不能举贫不能自给者每伺夜投钱与之曰吾非为名也娶谢氏封安人加赠恭人生子男二长汝进中书舍人次汝逊女三孙男三平生所为诗文甚富必根于理而达于性情有青阳集桂芳集耻庵集若干巻藏于家耻庵其别号也最善书得晋魏人书法于星厯之学尤精然未尝语人汝进在北京闻讣而归以其年某月某日葬公于邑之太平乡荐福山白云坞先茔之次而以墓铭属予予盖知公者不可辞铭曰
　　有文有行亦克有子光荣始终既多受祉白云之原公墓在焉刻铭垂休百世之传
　　金耻庵先生问永乐初被荐为司经局正字歴官礼部侍郎墓在荐福山白云坞
　　周先生墓碣铭　　　　　　　吴沈
　　先生讳南老字正道姓周氏其先汝南人晋太康中有为扬州刺史讳浚者族大且繁散之四方自汝南安城来居处之遂昌其一也唐末避难迁建之浦城在宋宦游道之营道之营讳固遂为先生逺祖至九世祖讳辅成登大中祥符进士第八世祖讳敦頥官至虞部郎中諡元公七世祖讳夀元符进士司封郎中至孙兴裔和州观察使侍卫马军都虞候驻劄平江等处死节王事敕常熟虞山之麓葬焉故今为姑苏人先生髙祖讳昺迪功郎常熟县尉曽祖讳璵承事郎歴官为秘书省检阅文字祖讳才迪功郎沿江制机检察水部兵元革命征南行省檄令权抚乡邑时军伍桀骜公行剽掠乃以仁义説诸帅全活不可数计有他处生口被虏则倾资赎之问所从来而还其家考讳文英元松江府监税先生防而聪慧读书过目成诵比长侍监税于官所从江隂陆先生文圭习举子业屡试不利退而曰学在我遇不遇命也因授徒于苏与者成名而去者居多久之用荐者授信州路永丰学教谕严条约为诸先生重建礼殿论堂斋庑凡若干楹复侵田若干畆新文昌乡贤二祠改太平路当涂县学教谕秩满还苏而南北多事矣是时浙省大臣得以便宜除拜奏先生吴县主簿先生视事振举大纲纪发摘隠伏羣下莫敢欺县之滨湖民告僧普益与王益妇私杀其夫鞠问且三月狱不能具则以告者为诬而反坐之先生始至二日阅其牍疑而复聴焉僧露其情而未肯显言其尸与凶器所在先生躬造其地移檄县神责以隂报翼日羣乌飞鸣下上若有所诉然良久从西南去半里盘旋于湖旁芦溆上先生命从者入视之尸则正在尚未腐也僧与所私妇咸叩首曰死矣已而刃出水际巨石下于是正其罪而免告者一县称为神明县赋有额而税无正额民多流亡而吏胥因缘为奸多方飞洒每嵗皆没于官者代输破产并命不能足先生騐簿籍征其实在请蠲其流亡民赖以少苏省臣闻其能辟以为掾时军务方殷应接不暇先生处之裕如上官目指气使下吏謟防成风先生独裁之以正他掾欲有所为则曰慎勿令周掾知也上书言时政六事曰开荒田节财用通盐法息奔竞辨礼分公铨选累千余言时至正辛丑嵗也有献议请开沿海汊港者凡十有三处先生往视还言惟白茒一港地势卑下众流所趋开之易为力且为利甚多其他则涂涨已久与陆地无以异居民生长其间享耕种之利若兴工疏掘恐未为国利而先与民害矣海濵闲田弃于无用募民立屯使有耕食亦御冦之一防也闻者韪之除两浙盐运司知事时国用浩穰仰给于盐课乃新设分司于平江嵗办盐十二万引钞七十万锭带卖储偫者又五十万锭运官缺员先生以一幕职任其事设法既详处置得冝豪商巨贾无所容其奸继授淮南行省照磨改江浙进阶从仕郎监价平江等处船货提调嘉兴长洲吴县白徒兵浙省地日蹙而权贵人方大兴土木广生产受投献与民校锥刀利官冗吏贪先生因复上书言之大忤执政意然犹惮公论外示优容未几权本省理问録嘉兴松湖囚覈实无锡州钱粮人咸服其公丁未嵗苏州既入版图例遣赴京与翰林太常诸公同议郊祀礼礼成移临安府居越数月得防放还田里洪武元年也先生既还自朝与诸游从日以经史自娱客至尊俎谈笑与世相忘洪武十六年四月十一日卒春秋八十三嵗卜其月二十七日葬吴县星泾道山先茔之次娶孟氏元松江府判官讳潼之女先十五年卒今合葬焉子男一人敏长洲县儒学教谕女一人适元医学提举张元善之子昊孙男四人汝浦渊源女三人先生居家笃于友爱女兄弟凡十人多先生所字嫁其他若内外亲族之死丧咸给其所不给至于家事则一付之孟夫人宗族间谓非夫人莫能为先生配也先生之学本于义理而以文章发于英华详于制度而以裁断定其取舎方术技艺之书靡不旁通而于医尤精所着有易传集説丧祭礼举要大学中庸章句集解地理会要医方集效拙逸斋稿姑苏襍咏藏于家先生既葬敏以书抵京请于国子监学録金文征为之状而敏之弟子张晖方为太学生为之求铭于予呜呼先生之徳之才固宜铭矣宜晖之请其可辞乎师生道乖朋友义缺如晖者以其师之防然在疚而能代为之请岂不可尚乎予故取金君之状録之如右而系之以铭铭曰周氏之先自汝迁闽宦游道州复为吴人子孙绵延文学相继蜚英上庠策名科第先生之生蔚有榘仪韫玉勿衒人莫我知起为学官敷教百里侵田来归新宫肇启相臣便宜试以亲民发奸直寃号称如神虚田额存民代以输君按其实横敛以除大曹选能众务丛集剖析若流弗壅弗积港汊之开众争献议君谓不可非我之利海濒之田可募而耕以屯以御乃卒不行盐官分司佐我国用责重事繁倚君为重大商四集货宝如山设法之详吏无容奸土疆日削权豪愈肆正色昌言无所畏忌才不克尽运也则移命之不逄奄然其归道山之麓先茔之旁厥配则贤与之同藏善行之多我撮其要勒之贞珉树于墓道
　　周南老墓在吴县落星泾
　　沈公济先生行实　　　　　　杜琼
　　先生名遇姓沈氏公济其字也号臞樵家有雅趣堂人又称为雅趣先生世为苏之吴县人髙祖肖鉴宋咸淳中以冩照妙天下曽祖清之祖成之皆清抗絶伦克世其业父宗徳入国朝亦以是术进事太祖太宗仁宗三朝备见宠遇锡赉廪饩与侍臣等年八十以终先生得家学之秘而又从事儒业读书学问孜孜不休尝及青城王文靖锡山王学士二公之门得其渐染结字效章草为五言诗冲淡有陶韦趣作水墨山水师夏圭马逺浅绛色法李唐深色则全仿赵伯驹皆咄咄逼真其事父能顺适其志意曲尽孝诚母王氏先卒恒以不得事飬为终身恨言辄呜咽不自胜其交人始终不渝犯之者勿与校有过面谕之不恤有危急出力援救劳贳不惮也尝以世之画无补于教往往冩古人忠孝节义之迹置之座间使人观感有求者辄与之永乐中仁宗皇帝在青宫闻其名尝召见命冩山水人物皆称防甚加宠异间得疾命太医院判韩公达往视赐药物相将显融矣素有羸疾竟丏身归幅巾藜杖优游泉石人望之俨然图画中人絶类西湖林君复也以疾不屡出钜卿硕儒往候之焚香啜茗讲论史学或命酒雅歌情无不适以故虽疾而不致剧忽不知其逾于希年矣初娶濮氏继徐氏子男四人璜璿珩璵女二人俞全盛恺壻也孙男三人女五人生于洪武丁已年七月廿五日抵今正统戊辰年登七十有二预为夀藏于吴县五都荐福山先茔之侧以俟他日之归铭亦宜预刻之里生琼因为述其梗概布诸名笔以备采择云
　　沈遇公济墓在荐福山事载姑苏艺术传
　　中书舍人周君墓志铭　　　　王直
　　永乐中太宗皇帝向意文艺既以经术求贤矣而攻书之士学有师法者亦征诣京师有所纂述使执笔其间姑苏周君璿用珍与焉其书宗虞永兴在朋辈中最有名久之得官为营缮所丞然未尝去馆閤与人交谦慎有礼士大夫虽前辈名徳多爱之而用珍久益敬不见有阙失迁中书舍人益谨饬不懈而书亦益有名秩满得推恩封父母而二亲皆得享其禄乡邦荣之母没治丧如礼起复未几复以父丧去官既即吉将朝京师有疾遂弗起临终自以不克报君恩为憾而勉其弟与子以忠孝正统辛酉九月七日也年五十七其天资明敏多读书又通医术喜吟诗于晋唐名帖所积尤多其画师董源作古松法毕宏韦偃挥毫洒墨变化不穷京师人多好之用珍亦不厌其求其为人如此周氏之居鄢陵宋南渡时有讳某者为兵马钤辖守平江之嘉定州因家焉曽大父继善元平江路医学提举大父自牧为乡校师父仲立封从仕郎中书舎人母陆氏封太孺人妻张民赠孺人继室施氏封孺人子男一曰浩女二以卒之明年葬长洲县彭华乡金盆隖之原而墓未有铭其弟宁波府学教授玑贻书翰林徐编修良玉请为行状托中书舍人凌尚义持来谒予铭予于用珍亦素厚尝怜其以忧去而冀其速来不知其遂死矣惜哉铭曰楚楚兮令仪兮予思怅一去兮不复来金盆之原兮此焉归于乎奈何兮胡宁不悲
　　周中书璿墓在金盆隖支硎山西
　　钱良玉墓志铭　　　　　　　王直
　　良玉名瑛姓钱氏其先江都人世以医名曽祖益元常州医学教谕因家常州兵乱徙蘓州祖元善洪武中徴入太医院晋王子有疾奉命往治之愈王竒其术留之卒葬太原父宗道亦精于医王奏为良医甚见礼遇久之亦卒良玉奉葬于祖之墓次而奉母归飬于苏州遵治命也良玉承家学之懿又博通诸书医道益大显苏人求医不问风雨寒暑贫富贵贱即往视与药无不愈名闻京师又徴入太医院奉公有暇往赴人之急一不异苏时人之报与否不计也尝教诸子曰医仁术也当博施济众而可计利乎哉闻者韪其言而美其徳事母极孝能顺适其意去年冬母病心忧之为之不遑宁处汤药亲尝而后进母卒治丧如礼居苫凷之中哀毁逾节将奉柩归苏州得寒疾而终正统六年二月十七日享年五十二娶髙氏子男五女二孙男二女二恒兄弟举二丧归欲与祖母同域葬焉乃以礼部主事顾谦所为状来请铭予在京师久见凡为医者多嗜利而少见其效心窃鄙之尝问今右副都御史陈君镒苏医之良者为谁得二人焉其一良玉也数欲试之几缓急可托而卒未能遇呜呼孰知良玉今遂死矣岂非可惜哉予既重其人而惜其死奚可以不铭其葬以某年月日其墓在某山之原铭曰
　　仁于人孝于亲吁奈何返其真善必报利尔昆刻铭章庶永存
　　钱良玉墓未详何所其事实见姑苏志艺术传
　　杜东原先生墓表　　　　　　吴寛
　　先生讳琼字用嘉姓杜氏苏之吴县人以成化十年十月二十六日卒葬既十年其里诸生吴寛始克表其墓曰先生今世之隠君子也学不在于为文而己行修家庭而伦理蔼然以厚教不止于授徒而已化及乡闾而风防超然以髙色清而温凡贤愚不齐之人皆可与语然为塾师以其仆一言之慢即日归家而不可留其守道也甚介行和而易凡巉絶难继之事有所不为然母病医药弗愈则刲股作糜以进其为孝也甚烈姊老而敬事之不衰有类于燎须师没而哀慕之无替必为制服孩提不茍取故囊无不义之物白首犹慎交故坐有必端之友至于地侵于隣而不争金盗于仆而不问又其事之琐琐者盖当宣徳正统间天下承平求贤诏下士之有一行一艺者皆得荐于守令先生顾以母老力辞守令问其所欲卒用旌其母之节而不敢强其仕遂以隠终身所谓隠不违亲贞不絶俗者先生其近之故东海徐太史以中行之士与之者以此则先生不谓之君子哉惟昔东汉之世仕者固不暇论矣若危言激论以贬人刺世者每不得全其身至深藏逺引而食力飬亲者亦足以遂其志故郭泰虽贤于范滂不免近于侠周爕若亚于黄宪终不失于髙后之论先生者其必有以识之矣先生得宋朱长文乐圃而家其旁自号东原吴人因称东原先生卒年七十有九三子能世其儒业其登乡贡者曰启寛辱先生爱慨先生之没而不可作也用表其墓且以慰吴人之思云尔
　　渊孝先生诛　　　　　　　史鉴
　　维年月日东原先生杜氏卒于吴郡之乐圃里第旋殡于如意堂之西阶明年夏四月乙酉将葬于横山礼也搢绅大夫与夫及门之士佥以为贤者死有易名今先生问学精深至行纯备有合諡典私諡曰渊孝先生后学史某为作诔曰
　　唐尧禅舜受命于天【叶】惟彼子遂为虞宾世有名徳启其后人流衍日滋族姓振振笃生刘累天畀多知学于豢龙能求欲嗜乗龙在夏资之饮食夏后嘉之御龙赐氏以更豕韦传国歴世自商徂周又更为唐成王灭之邦祀散亡迁封于杜絶而复昌赫赫杜伯巍然允臧保姓受氏以示宗祊世不絶祀于后益光光之伊何代有明哲汉晋扬声唐宋滋烈立宣定防平吴仗节少陵诗史睢阳相业【叶】族大以繁枝分派别君之髙祖自蜀来吴安其土俗登此版图曰曽曰祖爰处爰居谨厚自修保族宜家【叶】伊君显考信美且都才与徳称名与行符省弟南都奄忽告殂君生甫月其泣呱呱母氏圣善誓节字孤猗欤夫子年弱体孱譬彼泉水原出于山越涧渡壑冲濑激湍小受大归始克成川颖悟之名著自髫龀如珠在渊如玉在韫明润内含光耀外隠惟不好弄乃克务敏务敏维何笃于求师处端始造孟功继之明从嗣初究厥指归抉隠探赜钩深摘防其进不己其得不赀融会贯通萃而为资发为文章浩浩穰穰大包丘壑细析毫芒声诗可咏金石琅琅不务绮丽乃在和平【叶】博综材艺谙悉旧章画宗气韵书究偏旁孝友之性本于天赋痛父早亡终天永慕慨想容仪宛然如覩念我劬劳孝飬备具家虽屡空羞无不饫和气婉容依依若孺徳尊行隆蔚为儒宗讲授于乡以开羣防从者日多来自逺方【叶】屦满户外席交室中礼容秩秩徳音沨沨太守下车求贤是崇闻君材名谓世无双【叶】将献天子以登以庸君拜稽首告于太守守实过聴我躬何有无实而尸惧忝我后守诚爱徳小人有母保孤嗣宗为徳孔厚守能白之死且不朽守曰为政风教是图【叶】矧兹节义为训实多有子如此胡可灭磨拜疏上陈帝命乃嘉【叶】肇锡嘉名用表厥家【叶】龙光有赫川泽増华【叶】性乐山水甚于渇饥鹿冠峩峩野服是宜跻险造幽乐以忘疲葺亭竹间命名延緑朝晖成隂夕霏满目于焉逍遥以冩心曲甲午之嵗君年及耆仲子请举隽于有司谒省告归将与计偕【叶】君胡遘疾运极在兹山頽木壊吉往凶来【叶】呜呼哀哉邦无老成后生失援吊者塞涂挥泪如霰大夫视敛操文致奠好徳考终于何闻见諡以实称传无虚撰呜呼哀哉吾与夫子人品固殊辱视忘年不尊自居屈已下交屡往吾庐周旋恳欵奬谕吹嘘畴昔有言吾哀子少人夀几何莫忘久要士感知已此恩未报如何啸歌竟成悲嘂呜呼哀哉横山之麓筮人告从【叶】吉日辰良丧柩启行【叶】悲风凄急飞鸟颉颃送者雨泣白骥哀鸣【叶】嗟嗟夫子永安斯藏视不见形呼不闻声【叶】人孰无死身名未丧嗟嗟夫子其有不忘呜呼哀哉
　　杜渊孝先生琼隠居事母得宋朱长文之乐圃家焉尝刲股疗母疾正统中下诏求贤有司将以琼应诏辞不起请旌其母遂以隠终行实具姑苏志隠逸传中墓在横山
　　刘文恭墓志铭　　　　　　髙谷
　　呜呼斯文寥落存者无几闲居卧病忽有持衰绖者踵门哭泣以墓文为请乃故友少詹事刘公子也且谓公见属于予俾铭焉呜呼公复逝矣老成者殆尽予忍铭乎公讳铉字宗器姓刘氏号假庵其先汴人髙祖顺之元为平江路茶提领家于苏因占籍长洲焉曽祖元善号雪楼祖徳让国朝沛县儒学教谕考仲舆赠中书舎人公生五月而失怙为母陆孺人所鞠稍长即知向学嗜好异于众授徒里中已有老师宿儒之誉永乐中以善书徴赴京师时予为翰林庶吉士因相丽益往来甚宻庚子秋闱公以易经先多士人益髙其才识未及会试拜中书舍人宣徳已酉预修两朝实録有白金织绮之赐擢兵部车驾司主事戊午再修宣庙实録成进翰林侍讲正统戊辰诏简进士读书文渊閤命公教阅优劣士皆有所进名称籍籍焉已已以公负士林之望特进侍讲学士阶奉训大夫庚午为京闱主考得今翰林修撰刘君宣为首冠人号精选宣时由卢龙军入试故也适开经筵简儒臣用资讲读公在首列每陈帝王图治之道圣贤心法之传且曰必如是而后可辛未夏不雨制遣公祀济渎事竣有司懐金币以餽公笑曰吾之为此盖为民弭灾求福岂容若私献耶彼媿谢而去壬申春防太学阙正员时论难乎得人予以公荐命为祭酒公至严条约以身先之为生徒讲説道义扬善遏恶觊觎者往往假权豪者以图进公一不之聴由是幸迹屏息人不能干以私飬母陈氏卒命奔丧公力求终制从之天顺改元今上复大宝诏立皇储必资才徳老成者俾为辅佥谓在朝宿徳无逾公者遂陞少詹事日侍讲读于正心诚意之学启沃良多天顺二年十月六日以疾卒于官春秋六十有五讣闻上深悼之赐祭以旌其贤皇太子亦致赙以表其行朝臣自六卿以下皆临奠呜呼盛哉公为人介特自守言动不欺与人交一以诚恪为主而人亦服其无伪亲者亦众权门要路絶迹不往或疑其太迂公曰吾知安吾分而已当时若杨文贞公士竒杨文定公溥交相推许有志古道如古人之叹在中书时寮友有卒不克丧者公为具后事复教其孤成学得有显官邻有谪戍者天寒不能行公制絮被为重裘遗之吏有病主人勿能容舍之以待痊婚丧贫窭不能自给者周之或恐后天性孝友尝以二亲不及飬每嵗时逄忌哀痛如初丧季父解元君没子天公继其后兄有疾躬药食以奉姊寡迎飬于家教诸子以徳义忠孝每举古人行实为勉子瀚登丁丑进士第尝奉使东南以无见利忘义为戒平生躭嗜羣书至老弥笃为文浑厚防伟务极理趣诗舂容丰雅咸有典律皆足以追配古作四方求者日集户外一时文人咸推服之所着有假庵稿若干巻配陆氏有贤行封孺人先公卒子男四长澄先卒次瀚即进士次浒次泳女四安清适贺庸安福适钱溥安正适吴正安吉未行孙男五桥梓桢樯桐孙女五瀚扶柩南还以明年三月七日葬于其邑武邱乡袁巷村之原合陆氏兆呜呼予与公交四十载始终如一日孰计睽违未久公遽永别而属铭于予哉铭曰
　　惟徳斯纯惟学斯正以道自持于物无竞遭际盛明歴事列圣黼黻赞襄始终一敬简辅皇储弼承永称位崇望髙由才匪命久矣若人端与古并武邱名乡水土深靓窀穸是藏百世其定
　　刘铉墓在虎丘对过袁巷村予家曽祖溥乃其壻
　　翰林修撰施君墓志铭　　　杨
　　宗铭讳槃姓施氏正统已未科廷试第一授翰林修撰明年五月丁夘卒于北京从弟宗良舆其丧归葬奉同郡行人吴惠状请予为墓铭呜呼予忍为之铭耶人之不幸莫大于贤而不夀也若宗铭者假之以年所就可量乎予深有望于宗铭今不幸死矣尚忍为之铭耶宗铭姑苏人曽祖希敬祖志方皆隠终父遵道母金氏有贤行宗铭自防警敏异常儿甫成童不屑就家人产业奋然有志于学乃从其父逰淮扬就师授经于大姓家乆之叹曰归而求之有余师也乃补乡校弟子员未几遂有声达官君子每加与进既入翰林取中秘书竟日读之大有所益立程度拟古人诗文未几尽革其旧习其力学如此宗铭早丧母事继母严氏无间言父尝来京师侍之出入极其恭谨足为子弟法宗铭在京从学怡怡然诲其所不及遇乡郡先辈应对间言若不出诸口平居若不知其有官其致行之笃如此正统三年应乡试明年试礼部皆前列廷试遂魁天下士时年二十有三国朝自开科以来登首选而年少者莫如宗铭故人尤称重之宗铭恬静未尝轻论事一日谒予曰国子司业笞诸生之不律者因是疾故论者欲偿死过矣予曰公素厚其人乎曰非厚也为师道故也予于是知其所飬大矣使其年益壮而位益显则所设施不亦过于人乎宗铭疾方剧翰林诸先生为之求善医日往视之及卒也又往哭之呜呼惜哉娶吴氏未有子卒之年十月二十八日葬洞庭山先茔之次铭曰
　　孰丰其才孰啬其夀呜呼宗铭孰执其咎
　　施槃状元墓在东洞庭山黄冈金塔下后又迁于其墓三里许钱溥志
　　明故推诚宣力守正文臣特进光禄大夫柱国武功伯华盖殿大学士天全徐公墓志铭
　　万安
　　徐公元玉卒于家其子世良以礼敛殡毕逺诣京师持翰林修撰同邑吴君寛所述行实恳恳属予为铭将纳诸墓石用垂不朽予与公相知有素又世良之请仁人孝子之用心也不可辞按状公初讳程后更有贞元玉其字也世为苏之吴县鳯凰乡集祥里人自防颖敏不羣年十二三入小学已能古文词稍长从都宪思庵吴公游其议论往往出人意表思庵喜语人曰徐生逺大器也因率之见国子监祭酒頥庵胡先生先生使赋一诗援笔立就语皆老成时先生卧病未出覩公所作为之起坐称赏不置遂留授业未几大领要防宣徳壬子领顺天乡荐明年登进士第及被选翰林庶吉士公益自砥砺日有造诣久之宣庙御便殿命题亲试之公在优列授史馆编修公既受直乃取秘书考古军旅刑狱水利良法孳孳殚究求可以施于今日者而识之盖期于有用之举人或讥其非职分所宜为公曰顾此皆学者事所以务之者政恐他日职分有在而有面墙之悔人皆韪其言正统初预修宣庙实録成陞修撰未几陞侍讲尝简命修玉牒及分考礼部会试正统中公思承平日久武备日弛上疏极陈外攘之计不可不先时预为之凡数千言皆控御边军良防朝廷嘉纳焉正统末以边警故京师戒严朝廷选文臣有才畧者授以玺书假御史行事俾守要害一为境土保障一为京师形援公在所选得河南之彰徳比至民老稚潜匿山壑间者甚众公亲诣其所抚谕之浃旬出而复业者数万人遂鸠为义兵教以战攻击刺之法民喜有赖咸踊跃愿为之用已而军退京师解严公亦召还矣时奉命出镇者十余人迹所施设咸以公为称首景泰庚午诏公为经筵讲官又明年陞春坊谕徳会河决山东之沙湾前此遣治者率即其决筑之水大至筑輙壊绩用勿成朝廷命大臣举能治之者佥以公应诏陞都察院佥都御史以行至日适河水暴发舟南北通行过者懽呼咸谓神水且以为公成功之兆公窃计是役非积岁不可成役卒久疲不可用悉遣还休息与之期使复来卒既去乃乗舟遡河源逾济汶沿卫及沁循大河道濮范而返始度地行水而前所遣卒亦如期毕至公因陈治水之防其大畧言水性可顺焉以不可逆焉以堙昔禹行水率用是道也盖河逾雍之险固至豫之平夷其势渐肆又由豫至兖其势愈肆而沙湾之东所谓大洪之口者适当其冲一决焉则夺济汶入海之路而去诸水从之泄矣故隄以溃渠以淤涝则溢旱则涸漕运所为阻也今欲治之宜莫先防水势势既平乃筑其决决既止乃濬其淤因为之方以时节宣俾无溢涸之患必如是而后功可成防上诏如所奏于是起自金隄张秋之首凡百余里至于大潴之潭逾范暨濮又上数百里经澶渊以接河沁制闸防渠用平水势水势既平凡河流旁出不顺者则堰之堰凡九延袤皆万丈许其水既不东冲沙湾乃复北出以济漕渠事既有绪又作大堰其上揵以水门缭以虹隄用平水性水性既平乃濬渠至数百里复作闸于东昌之龙湾魏湾者八涸则闭之蓄溢则启而泄之皆通由河入于海甫及三年而成功国家永赖之初有发京军防河之议者众以为未便公乃奏蠲沿河郡邑民之牧马庸役俾専事河防至是则军劳省民力纾军民两称便矣归奏朝廷嘉其功陞左副都御史天顺改元英庙以公有迎复功陞兵部尚书兼翰林学士内阁办事寻封推诚宣力守正文臣特进光禄大夫柱国武功伯食禄一千一百兼华盖殿大学士办事如故仍赐诰劵追封其三代子孙世袭锦衣卫指挥使公感上知遇每奏对多剀切上亦才公多所开纳一时委任専宠遇厚而曹石辈旧与同功者始忌嫉之防廵按山东监察御史杨瑄劾曹石侵夺民田事上既曲宥之而御史费广又率各道交章劾之曹石以为公所使也遂以事中伤公下狱赖上之明出为广东参政既行曹石恨犹未释复诬以事逮致京狱讽所司襍治之三日竟无状适承天门灾上遂宥公谪云南金齿编民至则仅治一室惟玩易而已时有讦奏守臣胡姓者不法事辞多连公上察其诬置之不问逾三年特诏户部俾公还其家既还杜门却扫虽亲隣罕见其面后曹石相继败死公始出买田筑室为终身之计恒念累被诬陷荷上恩保全之得无大祸故自号天全翁志不忘也今上嗣位诏赐章服闲居自后日与故人耆老徜徉山水间饮酒赋诗相娱乐若是者殆九年一疾竟不起矣春秋盖六十有六曽祖讳文祯祖讳子复考讳孟声俱以公贵赠前爵授阶勲与公同曽祖妣钮氏祖妣丁氏妣朱氏俱赠伯夫人配蔡氏宋忠惠襄之裔孙亦封伯夫人子男一即世良儒学生副室苏出女六祝瓛蒋廷贵朱琇王瑮其壻也二防在室孙男美承公为人短小精悍目光烱烱射人与人论及往代兴亡成败之迹辄慷慨激烈聴者为之悚然其初入翰林一时元老若杨文贞文敏诸公雅重其人后凡衔命所至多所建白其作镇彰徳询知岳武穆祖父之墓于汤隂奏为即地建祠以祀武穆其治水山东奏复前元所赐顔孟二氏祠田又増置若干畆悉畀嗣人主之供歳祀及遭遇英庙重用方将展厥底蕴措诸事业才五月见沮于谗邪呜呼惜哉公博学强记自经传子史百家襍説以及天文地理医卜释老之书罔不该究为文雄伟典则诗俊逸足追躅古作者晩年笔力逾健求者愈多所着有史断文稿若干巻公生于永乐丁亥五月十一日卒于成化壬辰七月十五日葬以成化九年十二月初四日墓在县玉遮山之原铭曰
　　伟矣徐公骏才硕学才堪济世学能华国巍巍神功公尝纪述煌煌玉牒公尝撰次经幄论道启沃良多棘闱选贤甄别鲜讹边师告警东阳震惊持符守镇民载乂宁河决为患莫或克平衔命往治厥绩底成遭时宠用乃秉国钧方将闳施倐焉而迍行虽或迍名实愈大勒迹坚珉垂示千载
　　祭武功伯文【并防】　　　　　史鉴
　　于戯丙子丁丑之际天理亦几乎熄矣惟公不顾杀身灭族之祸起而救之然后君臣父子兄弟之伦一返乎正此盖天生我公以相皇明无疆之阼也功髙受谤逺窜南服乃天下之不幸岂独公之不幸也哉窃尝论之自有生民以来拨乱返正之功惟唐之狄梁与公而已然狄保其身公罹其祸此特出于身存身亡之异耳非智有浅深功有大小也使狄在当时与五王俱存其能免乎三思之杀否耶悠悠之谈论人已然之迹以为监国病笃不日当薨神器自有攸属何必公以生事邀功哉羣议附和如出一口呜呼为此説者其亦不仁矣夫大宝不可以久虚奸雄之人常利国有衅当此之时歴月不朝中外危疑咸惧生变万一有乱臣贼子窥其隙则生民之祸未有涯也故公独决大防翊戴先帝宗庙危而复安彛伦斁而复叙四海乱而复正三光晦而复明此所谓万世之功也而谈者反有以病之其亦不仁矣且唐之武氏年已八十旦暮入地中宗已正位东宫民无异望彼易之昌宗辈直狐防耳非有絶人之才过人之力也张崔之流胡不待其自毙而奉之顾乃旦夕聚谋称兵宫禁汲汲以迎复为哉盖其所虑有与公同也唐之诸臣既不见非于后世则公岂宜得罪于天朝今天不祐善竟夺公夀某等荷公之知痛公之殁用敢论公之大节侑此一奠灵其鉴之
　　或谓鉴曰子为此文子将得罪矣且国家授受自有常典徐公岂当预哉盖公假迎复之功以为富贵之资尔呜呼诚是言乎哉夫君臣大伦根于天性茍利社稷当死生以之岂有见其危难而顾利害以为身谋也顾利害以为身谋此乃妾妇也非大臣也当此之际衅隙既成三宫之情不通中外危疑人心汹汹咸不自保而二三用事大臣以预废立太子之防咸惧得罪于先帝其无推戴之心审矣故有选立皇储图为自安之计者不一而止一时羣有司百执事之人方将仰承俯就之不暇尚敢措异议于其间哉而先皇帝在幽闭之中至穴墙以通饮食势同狴犴于时外之君臣惟惧垣墙之不髙扄锁之不固方日夜宻谋而外求君簒弑之祸将日寻矣然而奸谋之不遂者宗社之灵故耳且自古臣弑君子弑父者皆以身处危疑而然彼乱臣贼子岂忍为是恶逆哉特以逼于事势不得不为此以絶人望耳考诸史册班班可见故华督之弑宋殇子翚之弑鲁隠髙渠弥之弑郑昭南宫万之弑宋闵庆父之弑子般商臣之弑楚成李兊之弑主父刘劭之弑义隆皆以得罪畏诛姑欲脱死于一时也然则先帝当此之时岂不谓之至危而极殆乎而公奋不顾身决此大防翊卫先帝出险之中尊居九五君临天下以安社稷其功可谓伟矣但以震主之威易生谗谤此正李泌所谓杀臣者五不可耳岂公之罪也哉彼妨功害能之臣惟以成败论人而不揆诸理吹毛求疵诬谤百端呜呼惜哉昔宋光宗以疾不能主其父孝宗之丧宰相留正请立皇子嘉王为太子因内批有甚好及退闲之防枢使赵汝愚请太皇太后代行丧礼遂拥立嘉王即帝位于重华宫是为宁宗初不请命于父也然当时不以为要功后世不以为生事良以安社稷之功大也然汝愚为权奸所忌诬以谋为不轨挤之以死然不久复其官爵书册书之以为美谈盖是非之定不于其生前而于身后也且光宗君父也宁宗臣子也先帝君也兄也景皇臣也弟也以比方之孰重孰轻孰顺孰逆则是非之辨将不待讲説而自明矣鉴之于公虽忝乡郡人品既殊事功亦异何苦与众説迕哉况国家之典固非庶人所敢议盖痛公之忠诚不白于世不胜其耿耿而有此将以竢夫后世之知留赵二公者尔虽以此得罪不悔也
　　谒徐武功墓
　　絮酒来何暮凄凉百感生文名推独步相业沮垂成才大人多忌功髙谤易行只应坟下水流恨去难平
　　入查山谒徐天全墓　　　　吴寛
　　平生晁贾共襟期欲使才名百世垂众口是非何日定老臣功罪有天知湖山彷佛精神在枝履从容歳月移逝矣姚崇嗟不返凭谁为刻墓前碑
　　祭武功伯墓文　　　　　　　祝颢
　　惟公天赋絶伦学精羣籍才髙当世志方古人早发迹于贤科即致身于翰苑论思启沃足润皇猷保障绥宁克清时患爰摠纪纲之重懋成防之功而乃明炳几先宻图匡复遂成风云之会亲依日月之光寅亮天工爕调元化毅然克以尧舜君民自任谓太平指日可期夫何纳牖乍通穿墉既入以是鱼水方谐而萋斐交布河山虽誓而陷穽肆张卒至敬舆安忠州之行纯仁甘永州之去平平王道蹶骥足于疾驱浩浩长风摧鸿毛于奋举巷伯之章徒咏缁衣之义谁陈而彼且操戈于入室之后投石于下井之余攟摭蔓延酿恶未已幸赖皇天显祐圣主含宏履险如夷完璧往返是虽羣慝之无良亦公矫枉之太峻也夫天地之道寖久斯成化工暴雨疾风无资长育故决防之水必至溃隄髙张之必致絶响所以功赫者难成而易堕时骤者易失而难久呜呼哀哉
　　武功伯徐公有贞宣徳中进士由翰林授玺书假御史镇彰徳累陞左副都御史天顺改元以迎复功陞兵部尚书封柱国武功伯兼华盖殿大学士寻被诬谪云南成化中赦归卒于家墓在吴县玉遮山之原太医院御医沈君墓志铭　　　杨士竒
　　仁宗皇帝在东宫二十年太医惟院判蒋用文最见亲厚药非用文制不进一日用文病且殆上亲御宝翰遣中使即其家问之脱不起医士谁可任者用文书沈以潜氏名附中使以进用文卒逾月上即大位擢以潜太医院御医后数月士竒亲闻圣语用文真知人以潜真不负用文举士竒自是始识以潜而与之往还沈之先世皆以医仕宋南渡由汴徙苏之长洲思陵尝书良惠二字赐其家谓其医之良有以惠民也至今乡称良惠沈氏元为医学提领讳瑛者以潜髙祖也曽祖讳彦才平江路医学録祖讳徳辉江淛行省医学提举考讳孟容以潜讳蚤丧父能自刻励于学几冠尽究其世之传进而明于素难仲景诸书及洁古东垣诸家之防不执古方每审求病源随证用药用之必效有为庸医所治而殆者往往求以潜而安而能报与否一不计也一时乡之老于医者多服之而求者日接踵户外矣郡太守举医学正科以母老辞礼部以名医徴至太医院即见重于上官有所疑恒就讲论既擢御医为上所信用屡奉命往视总兵官疾而京师士大夫多徳之宣徳壬子秋以潜得疾久未差自叹曰命其止此又闻其长子死疾益加是年十一月三日卒于北京春秋六十有四以潜为人平易质重不为矫激辨巧以华世媚俗工诗好琴闲暇焚香一再鼔自适未尝求于人故知者亦寡娶滕氏有妇徳先十三年卒子四寅宾宇宙寅先两月卒女五长未行次归王某三尚防孙男五禧祐祯余未名女二曽孙男女三人宾将奉榇归其乡竺山先茔之次卜明年十二月庚申合葬滕孺人之墓以治命赍翰林修撰金君问所述事行来求铭为之铭曰
　　医之克明审覈病源随宜处方功臻十全彼其昧者执方俟病治十毙五哀哉人命嗟以潜甫允医之明理究业精厥效孔征以仁存心以义处物曷不百年恒济夭折东南其乡归藏其坟来世有闻其在斯文
　　御医沈以潜世以医仕南渡后由汴迁长洲家焉仁宗皇帝在东宫时以太医院判蒋用文荐及即位擢御医颇见信效事行见姑苏志艺术传卒于北京墓在竺山
　　都察院右都御史致仕韩公墓志铭
　　刘珝
　　大明成化戊戌十月十五日致仕右都御史韩公以疾卒于家有司以讣闻上遣官谕祭命有司营葬域六部以下暨京师旧好者胥叹曰公一代豪杰而今已矣可惜可惜既而冢嗣太学生文以南京少司冦张公状征铭于堂状曰君讳雍字永熈苏之长洲人曽大父讳彦杰积累深厚富贵勿移大父讳举一父讳贵俱以公贵累赠都察院右都御史祖妣陈妣赵俱赠夫人贵初以闾右起家北京宛平县故公之发身乃顺天府庠弟子员正统辛酉中京闱乡试明年第进士拜湖广道监察御史时砀山县学教谕邱纯笞膳夫竹磨儿其父令其逺遁而以死诬告御史勘伏纯坐极刑家人累奏寃都宪檄公理之公四散遣人遍访至河南缉磨儿回纯得复职其声遂大振时三法司刑狱并劾奏章防咸经公手未几廵按江西辨寃狱黜奸贪所至望风解绶庐陵泰和等县大寇萃至千人乗时刼掠乡村居民苦之有司不能制公与廵抚侍郎杨宁设法捕之得其首恶并余党悉置重典地遂宁代回陞广东按察副使奉迎二亲仍还苏少保陈循防公防能干济才堪大任陞都察院右佥都御史廵抚江西公至首行均徭法次行歳辨法其法规画周宻切中时民甚称便值歳饥大发仓廪赈之兼减价粜卖人得以足食天顺改元英宗复辟改山西副使寻陞大理少卿又复佥都御史与左都御史寇公同理防事有强盗十人当决内二人诉为同起挟仇所指寇云会问已明何仇之有公曰人命至重宜暂留寇不允固诤乃并指事者留之后四人皆得白戍边翰林学士倪谦主考乡试得罪于访事校尉发其结交僚府仪宾事下狱坐重典公复力诤得戍宣府锦衣指挥刘敬因石亨连坐下狱寇欲坐朋党籍其家公曰东汉时朋党二字害尽贤人君子公宜审之寇悟改拟敬得迁户于山东大同守臣奏廵抚乏人上即命公奉敕而往至则劾摠兵参将贪财弛备皆逮于法修饬界墙搜括隐占军士设法俾耕田收米易银是故边备之用有余而无私敛之扰朶顔三卫人要结诸部落率众犯独石公合兵出其不意击之遂惊遁七年议政至京陞兵部右侍郎有权贵者衔之谪浙江左参政成化改元两广蛮寇猖獗累征不利上命太监卢永瑄为监军都督赵辅为征夷将军和勇为游击将军惟总理难其人佥曰非韩某不可复改左佥都御史公承命益加奋励时言者谓贼在广东宜逐之在广西宜困之众议纷纷不定公大言曰大藤峡贼巢也舍此而不图吾未见其能济遂肃师而行抵广西界议委都指挥邹宏副摠兵范信参将孙震都指挥彭伦各授以方畧仍檄湖广总兵李震隄备公则分营以进至全州谍报贼在阳峒公五发偏师皆捷生擒其魁数人至桂林严刑以示军威大振又以修仁荔浦皆峡贼羽翼乃分兵将二十五哨公与太监总兵领中哨进攻弥月贼遂平路无阻絶捷闻赐敕奬励陞弟睦为锦衣百户复移师浔州益増器械糇粮令五哨由峡后进公与太监等督八哨从峡南进复令二哨援于后复遣将士断诸山口贼闻乃挈妻孥辎重于横崖等崖极险处预于山南立排栅滚木礧石标鎗毒矢如雨而下公觇其将怠遂奋甲先登士鱼贯而进声震天地纵火烈焚日色昼暝贼不能支乃遁去众又云险不可进公曰破竹之势不可少缓督益急直抵横崖等崖又进九层楼等山壁立万仞势控霄汉公复计遣将士于贼所不备处攀縁至絶顶处举炮为应众复环攻数十合峡遂破前后得大小寨峒九百余处改大藤为断藤刻石山顶以纪厥功初公令士卒得一山一寨即守之勿失故贼无可反之计许生擒被掠男女以准其功故士无妄杀之惨又谓峡内余孽尚存终必为患宜设土官编管乃奏改上隆州为武靖又徙周冲靖宁二巡司于峡上下水又増土人为宣乡黄江司隆三巡司副巡检又置千户所以镇摄藤县五屯獞人凡可以固峡之防无不行之先是公命将与广守将共勦髙雷等处流贼尚未成绩至是又分遣官军往助旬月间生擒斩首夺回俘获共四万一千七十六名颗口事缓旋至广东奏捷陞左副都御吏提督两广军务公又奏两广地方五千余里一身不克周悉合用都御史二员巡抚从之防以父丧守制于家六部各衙门大臣言梧州城内宜设总府总督等官居中调度杀贼朝廷从其议即其家陞公右都御史总督兼巡抚聴其便宜行事公至筑城増兵以镇御地方铸铁索柱系浮桥而絶贼船置木牌以觉察奸细买棺以瘗亡卒栽松以葺贤祠皆大服人心九年少监黄沁以公务与公不叶讦奏数事公不与较即具疏乞休家居又六七年以山水为乐壬寅十一月九日卒年五十有七娶王赠夫人继金夫人子男三长即文王出次斆金出次敞侧室王出女一适苏州卫指挥使谢瑛孙男二女二葬雅山之原呜呼公之为人爽闿洞达才识髙逺居家孝友与人交有信义下笔为诗文思如涌泉无少滞凝居官处事动以古之豪杰自居每一出师必以曹彬不妄杀为戒故所至全活甚众累谪累陞未尝置欣戚于其间天下士大夫无问识不识咸仰其名云铭曰
　　有伟其人有硕其才发身贤科肃政兰台副宪于外都宪于内或贰兵曹或贰廷尉载征浙藩督师浔江巨冦以平吾民用康天书斯颁扬休播美极品斯陟儒绅罕比嘉谟尚在成绩孔昭不进之求惟退之髙峩峩吴山悠悠室勒石刻铭千载无斁














　　吴都文粹续集巻三十九
　　钦定四库全书
　　呉都文粹续集巻四十　　　明　钱谷　撰坟墓
　　仰大理夀藏记
　　正统癸亥权奸方窃政柄而弄之于内既杀诤臣以杜天下之口乃益为峻法以钳制人毒及无辜勿惜也时诸辅政大臣暨内外百司之长相率奔走其门如骛虽有平日诩诩自号君子者亦不免诎节毁操以求容其身至其小人则遂奴事之甚而呼之为翁父脂韦淟涊因缘籍声势以作奸陵轹自恣者不可指数也其初度诸公卿皆至罄折为夀于其家惟恐后曹署为空而大理独否心衔之会逻卒有与蔚州卫兵沈荣为怨者诬荣与寡妇岳郝通使呪诅死其夫而实非也刑部勿为辨而大理辨之移至台台遣御史勘得实如辨既免矣而逻卒愬诸内权奸乘之文致煽构以上命并逮辨勘官下锦衣狱会三法司勅穷治法司者虽明知其寃莫敢白遂傅致成狱竟杀荣及二寡妇于是自大理少卿薛瑄以下罢降有差而左寺丞仰公瞻独从重坐谪戍大同盖公素以介直不合众且力雪寃狱故也公既被谪即恬然就道及至谪所居七年安之如一日畧无几防见言色对客未尝谈及公事惟以医药济病者余无所与或问公宁少自悔乎公叹曰吾恨不能尽雪人寃耳罪谪非所避也何悔之有及己巳之变权奸既死公议始申景泰改元朝廷用俞司寇陈都宪之荐召公还授右寺丞持法不挠如故久之众寖不合公亦益厌于时即引年而归时年六十有四公既得归常杜门却扫教子外一不问家事日与逋人逸士游于山之崖水之澨竹之林菊之圃优游卒歳盖不知老之将至也视苏城东陈公乡之原隆然中蓄乐而语于人曰此吾之菟裘也遂营为夀藏使其中子来请记公字宗泰别号怡菊其先盖自雒阳来徙于苏故今为长洲人其讳万五君达仁泽者公之曽大父大父父也世隠徳仁泽以公贵封征仕郎母邹赠孺人有仪范公学明经术旁通医家言喜为诗尤妙于书永乐辛卯自郡诸生领乡荐释褐拜虎贲右卫经歴洪熈改元以举职有锡命寻迁大理右寺副得驰驿省祭转左寺副以故少师杨士竒荐而至寺丞奉敕询求京圻民瘼有所建明其歴任前后皆著绩而为寺副时辨神武卫卒毛拜儿等寃狱活人尤多盖不独沈荣一事也及更大患再召至而所守益坚不肯俯首随人后求富贵遂飘然决去而不顾呜呼此岂可以世俗所见拟论哉昔徐有功之在唐遭武后之虐二张周来邪思胶固滔天燎原之势不可向迩而秉正持平压而复起身可危而节不可改故令闻长世至今天下闻其名者犹敛袵起敬非过也宜也然自有功后求人盖亦鲜矣公岂非闻有功之风而兴起者欤公娶徐封孺人有丈夫子五人嵩岳岩仑岐女子三皆归士族孙男女凡几人其五子皆克家而岩则来请记者也既记之乃系之以辞曰生寄也死归也孰委之维达者有不为有以为舍小知得大知学不骩行不缺履险夷惟一节一时诎千载信尚有发在后人景泰三年秋闰九月之望
　　题大理夀藏　　　　　　　杜琼
　　百岁光隂笑易过达人常比梦南柯了知身后遗蝉蜕预向生前制絸窝绿树一丘封土脉白云千畆防岩阿髙名直与姚崇并垂世芳声耿不磨
　　同前　　　　　　　　　　陈寛
　　回首西山日欲斜便寻归计立生涯凿开一片松根玉卜得千年身后家马鬛未封闲歳月絸窝不闭露烟霞清风吹破邯郸梦笑引儿孙醉菊花
　　仰公瞻永乐辛夘乡荐正统中歴官大理右寺副多所建明以介直忤权幸谪戍大同景泰改元召还授右寺丞引年归自营夀藏于葑门外
　　保定府知府致仕张公墓志铭　钱溥
　　公姓张讳柷字起韶号栖霞子又号锦峯山人苏之长洲人也初公以春秋举宣徳庚子进士第赐归省甲寅召试交趾道御史事明年拜大理寺左评事丁夘闽藩聘主文衡得明公之誉丁外艰景泰辛未服阕赴京大学士髙谷欲荐起之防都御史寇深镇辽举公理刑壬申其镇文武大臣交荐公才识过人乞陞京职以资边计遂迁刑部检校乙亥回部天顺丁丑陞大理左寺正庚辰擢知保定府癸未防朝以老疾请致仕其郡民闻之诣阙请留者数百人不可以归以恩例进阶亚中大夫居十有余年日与乡之亲故四方之尊显而过吴者酬唱往复或泛楼船驾肩舆登髙临深以乐其乐享年七十有六而卒成化丙申六月廿五日也其先河南祥符人七世祖徳成宋鄂州江夏簿靖康初召授保义郎閤门宣赞舍人差提举宿卫亲兵权两浙淮南东路沿海制置使赐第苏城之乐圃坊居焉六世祖继善登进士授余杭尹迁朝奉郎昭庆节度判官河东节度使致仕五世祖大荣以防补迪功郎曽祖泽之髙隠不仕祖子宜八歳能诗称神童年十三领江浙乡选元社将倾遂去入国朝起修元史仕至奉议大夫工部郎中号甘白有甘白集行世父用轸善琴事太宗受文绮之赐封左评事母韩赠孺人公生而俊迈警爽弱冠游郡黉即以能诗文出流辈上仕而在大理审録部院所问囚犯不可胜数而平反者多若辨郭旗张匠汪军宗典史周千户再入大理辨沈阳留守二卫之军妇富峪之张军等之大辟皆借以不死时论韪之虽处栝幕而遇事鞅掌皆决于谈笑之顷众皆以为不及其开银场役工匠数千而贫富适均清军政革申寃而民多服属邑戴丞被诬当死公力辨于宪臣得免后戴俟公出宻以白金百两置家去公归即召还之保定地逼边塞军民襍处以强弱是视公则痛惩其黜知县白忠之贪重建刘静修郝伯常之祠人知向方尝因久旱奏免民赋且发仓赈之民赖以全活至今思焉英宗初临御诏求直言时公在廷评首上四事言畿甸旱蝗宜暂停征税匠有老疾防弱宜騐实放免蠲倒马之倍偿正武臣害军以法多采用之当时少师杨文敏公重其才屡欲荐不果及大理卿缺冢宰河间王公拟及公而阻于他荐识者咸为公惜而公则闻而叹曰此非吾命也耶卒守一郡以归尤惓惓忧国爱民虽老弥切至遇抚按之臣郡县之吏辄恳恳言之人亦重公老成多所敬信使民隂受其赐亦多矣公天性孝友年十七丧母哀毁逾礼父年逾八十所在迎飬得其驩敬事兄嫂罔有间言急于接物虽后生小子亦迎欵无厌闲居手巻不释遇有求作辄肆笔而成无所靳稿存于家有若干巻配周氏元公十二代孙安溪簿玉成之子媲徳齐荣女妇钦式子男二纨绶女五长适吴江医官盛佾次适陆璜朱珉沈廛郑鸿孙男三仪长洲邑庠生位侃俱幼女二长适陈谟次未字纨等以歳已亥三月二十八日将葬于吴县至徳乡隆池山之原乞武阳司训陈君颀为状托举子张泰来请铭噫颀与公中表言足征而情甚至况余亦同朝交厚且久者乌能不忍哀而为之铭也哉铭曰
　　公出河南节臣裔赐第吴城表忠义隠显相承今几世至公崛然起科第职专祥刑在棘寺平反上体钦恤意负屈军民赖攸暨左迁虽困道则裕作郡罢行多利民今思之不能置归乐丘园好卉树诗酒徜徉自成趣一曲氷弦拂尘累髙歌半榻青云志弗究其施竟长逝凭虚蹑云朝上帝体魄下藏閟深灶后千百载髙轩遇岂无人焉式斯墓我其铭之亦何愧
　　张太守柷甘白先生适孙宣徳中进士歴官大理左寺正擢保定知府有恵政墓在呉县隆池山
　　玉雪朱公墓志铭　　　　　姚绶
　　成化丙申八月十日苏州卫指挥佥事朱公瑜之弟瑾席终于正寝卒之日缙绅大夫哭之士君子防哭之行路者亦咨赍焉绶交且厚讣闻走吊于其门而哭之有恸宜也后卒之五年其子伦始克举葬事谓墓石不可无铭谓绶知公最详铭焉是属呜呼虽不忍言忍辞之哉乃按状瑾公之讳良徳字也别号玉雪父质母王氏生公兄弟先世山东鱼台人曽祖善元季从张氏陆参政下行枢宻院都事随陆归附授管军政徐丞相取山东克汴梁潼闗北平皆与有功授忠显校尉再传至公之祖父伯父转授镇海卫镇抚累陞指挥佥事于苏州卫饰以文事则自兄瑜曰良用者始也公虽出武曹世有勲禄能脱畧纨绮读书郡胶勤苦自励与诸儒埒时都督翁公奉玺书守三吴闻而贤之以懐材抱徳荐于当道公曰吾兄守官日不遑家事瑾当勉力具祀事应宾客凿池筑垣辟圃而蔬庶几为吾兄助而不使其有内顾忧怡怡相乐终身可也尚敢以菲薄而叨朝廷之一命乎恳辞不就由是逺近闻者莫不贤之愿交焉若武功伯徐公吏部尚书钱公右都御史韩公参政祝公辈咸器重之以及内外诸名宦四方之骚人墨客凡道经于苏者必一识公公辄延之天光云影亭亭俯葑溪清胜可爱主宾留连诗酒日不足继之以夕而复达旦忘倦陋劣如绶者尝辱以兄礼事之况其上者乎人谓公之好客与昔郑当时不相上下故得所交者词藻甚富平生飬成直气与论古今成败得失歴歴可嘉于人无忤而且不诡随赴人急难则惟恐后实良用之难弟也不满下夀仅五十有四而止悲夫其生永乐癸夘娶浦氏有淑徳子男四长即伦以恩例授散官次僓仁俊僓汤氏出也孙男女各二卜以辛丑四月十有七日奉柩葬于吴县陆墓山之原以从先兆兄良用后公卒而葬同日亦自有碣此则公之铭也铭曰
　　武弁而儒谈爱兄而好客聿收时名式承世泽人非过誉夀不满徳溪亭之水阡冈之石春雨秋霜易朝夕若人泉扄卉树碧刻此铭诗示无斁
　　朱瑾玉雪之墓在陆墓山之原事行详载吴中往哲记
　　同斋沈君墓志铭　　　　　陈颀
　　同斋沈君既卒之明年子周得吉地于天平山之北隆池之原将葬述其事行来请曰周自防承先人之教恳恳切切今周发亦种种不克如教有所成立如时贤之为子禄有飬而爵有封设使潜徳不能勒石以载则将就于冺灭而不孝之罪何逭子知其世为详是以敢请呜呼君固自有不朽者在矧周亦有显其亲者奚假于不斐之辞虽然不容以遂已乃掇其实叙而铭之君姓沈氏讳恒字恒吉以字行同斋其别号也世居苏城为长洲人曽祖懋卿祖良琛赘相城徐氏因家相城父孟渊母朱氏生二子长贞吉次则君也其先族最盛元季兵乱家业荡析良琛始振起孟渊克复之其族之盛不特赀产之富盖亦有诗书礼乐以为之业当其燕闲父子祖孙相聚一堂商确古今情发于诗有倡有和仪度文章雍容详雅四方贤士大夫闻风踵门请观其礼殆无虚日三吴间一时论盛族咸称相城沈氏为之最焉君禀赋清秀颖悟过人五歳授孝经小学朗然背诵属对如应响然稍长从翰林检讨嗣初陈先生学学日有进甫冠选为乡赋长不得己役于官者七年有余非其志也正统间庐陵周公巡抚南畿南昌况公知府事二公皆务刬平宿选数辈信任更事时所在钱粮充牣不无有私者惟公一无所污且其文艺精致辞论确实尤为二公所优礼歳饥民多贷官粟有司征敛非时民不堪君率父老请缓其期父老难之曰非征何以济后日之乏君言目今农事方兴食且不给当助而反征之是重困其力后虽有济何瘳于今日之病卒从其言乡民漕运交输不足必取办于豪富之家酬以倍蓰之息鬻子破产往往有焉君每出已资代民足之不加其息一乡之人独免此患同邑有王某者隠忌君或传其訾毁之言君不为意王忽被诬于府惮守严莫敢辨君力为辨之得释王叹曰我今日始知沈君长者我终身媿其人矣友人沈公望卒贫无敛葬公为经理之其子当逺戍又为援例营补近卫其急于行义多类此性至孝先意承志得亲之懽心家尝被盗刼时君处外寝得脱然不知父母所在号呼复还几遇害而获免人谓孝感所致工于诗体裁清丽所着有同斋稿藏于家精绘事不茍作作则为世所重善饮酒终席未尝少乱晩年谢世务寄情于觞咏临溪有楼登眺其上纶巾氅衣风情都雅俨如神仙者流酒酣爱诵范石湖诗兴至辄赓其韵时或命周歌之陶然自得厌人谈世俗事一闻孝义之言即感激欷歔至于泣下其胸次可以概见矣患风痹手足拘挛者六年竟以是卒于成化丁酉正月三十日距生于永乐己丑九月一日享年六十有九葬以卒之又明年正月庚申日其娶唯亭张氏子男三长即周次召早卒次豳庶出也女四一端嫁徐纲一庄嫁刘正一宁嫁吴诚早寡矢不更嫁一清嫁陈懐孙男三云鸿应蟾应奎女四二有归余未嫁铭曰
　　前作后述咸有其人承前启后实维乃身源深本厚其出不訾载发于周益昌乎诗名扬久逺有光所生彼叨貤典未必为荣名浮实亡无誉有毁较厥短长舎彼取此勒铭于石以示识者有过隆池于焉下马
　　石田先生墓志铭　　　　　王鏊
　　有吴隠君子沈姓讳周启南字而世称之惟曰石田先生先生世家长洲之相城里曽大父良琛始辟田以大其家大父孟渊考恒吉皆不仕而以文雅称先生风格修洁眉目娟秀外标朗润内蕴精明书过目即能黙识凡经传子史百家山经地志医方卜筮稗官传竒下至浮图老子亦皆涉其要掇其英华发为诗雄深辨愽开阖变化神怪叠出读者倾耳骇目其体裁初规白傅忽变眉山或兼放翁而先生所得要自有不凡近者书法涪翁遒劲竒倔间作绘事峰峦烟云波涛花卉鸟兽虫鱼莫不各极其态或草草防缀而意已足成辄题其上时称二絶一时名人皆折节内交自部使者郡县大夫皆见宾礼缙绅东西行过吴及后学好事者日造其庐而请焉相城居长洲之东偏其别业名有竹居每黎明门未辟舟已塞乎其港矣先生固喜客至则相与燕笑咏歌出古图书器物摸抚品题酬对终日不厌间以事入城必择地之僻隩者潜焉好事者已物色之比至则履满乎其户外矣先生髙致絶人而和易近物贩夫牧竖持纸来索不见难色或为作求题以售亦欣然应之数年近至京师逺至闽浙川广无不购求其迹以为珍玩风流文翰照映一时其亦盛矣先生自景泰间已有重名汪郡守浒欲举应贤良不果王端毅公巡抚南畿尤重之延问得失而先生终不及时政曰吾野人也于时事何知焉然每闻时政得失则忧喜形于顔面人以是知先生非忘世者初先生事亲色飬无违母氏夫人以髙夀终先生已八十而孺慕毁瘠杖而后兴弟病瘵终年与同卧起馆妹抚孤侄皆有恩义尤喜奬掖后进有当其意者为延誉不已先生娶于陈生子曰云鸿官昆山县隂阳训术早卒庶子复孙履皆郡学生先生以正徳四年八月二日卒夀八十有三复相履治丧以壬申十二月二十一日葬相城西牒字圩之原所着有石田稿石田文钞石田咏史补亡客坐新闻沈氏交游録若干巻独其诗已大行于时文征明曰石田之名世莫不知知之深者谁乎宜莫如吴文定公及公阐其潜而掩其幽则唯公在予诺焉铭曰
　　或隆之位而悭其实或啬之秩而侈其有较是二者吾其奚取嗟嗟石翁掇众遗弃发为浑锽震惊一世彼荣而庸磨灭皆是相城之墟湖水之漘于乎邈矣我懐其人
　　沈恒吉墓在隆池其子石田先生周墓在相城西牒字圩之原
　　王圣俞墓志铭　　　　　　江公望
　　君讳仲举字圣俞王姓其先太原人西晋末徙家福之福清县七世祖棨仕唐为尚书郎其后仕宦不絶髙祖仁僓为闽王王审知所知以大理评事聘于家辞不受命君子髙其义审知归朝祖父珣语子弟曰时清可以出仕矣父础有志之士再举礼部不偶隠徳弗见素之风流而至君兄弟犹未冺公望初识君之兄圣时于新定一见爱其神情定有愿交之志续见君于广众中和其必为圣时之季其风神气习盖相若也既交其兄因复得君三人者遂为忘年之友始得之眉睫间今皆白首迄君死无间然君在童稚警敏过人父早世与兄事母孝谨人知王氏有子砺行苦节日益坚业属文不逐时好三黜于有司慨然有隠居之兴侨居吴门生事牢落治田百畆数遭歳登余数年之蓄俭勤日以给冠婚祭祠以至宾客之豆皆出于是不外取也杜门读书虽隣里不识面目教子成就其大者亲故艰匮不给者周之族之孤不能婚嫁者婚嫁之妻方氏敬顺惠和以承君志族之长者至其家馈事如舅姑无怠容君于闺门间不见细过方氏之力也享年六十有八卒于政和元年二月九日以其年三月二十二日葬于吴县横山之原以方氏祔长男苹次蘩次蕰女一嫁士人蔡元康苹蘩公望稔知其为人静愿有守蕰与二兄力学嶷嶷有成初圣时之子卒方以老独为念哭之甚哀君不谋于子亟召苹告之曰我兄即汝父也拜之即出为圣时后人所难也君安行之不悔君性刚介不可犯与人交如骨肉莫可解不合不复愿见事圣时甚严惮至于讲道酉室不让故于死生之际泊如也圣时在海外相期晩秋同防君于吴门三人者独君不幸且死矣余有子戚亡聊在人世何如哉铭曰
　　学不务博美身则正行匪蕲闻心不匿愧为生良勤茍完而己年不取赢白首以死闻道之力虽死亦可矣呜呼是铭足以与金石相敌
　　王君仲举先世晋末由太原徙福清君始侨居吴门隠居读书与桐庐江公望友善乡里重之墓在横山之原
　　宋王勉夫圹铭　　　　　　薛绍彭
　　嘉定六年四月二十九日笠泽王先生以疾终其年九月二十四日葬于吴县横山先垅之侧其孤徳文号泣致书走介千里诉曰先君不求闻达所以传信于后者必托诸铭君从先君游知之实详敢请初绍彭先大夫侨居笠泽先君年甫弱冠籍籍有能文声先大夫礼致斋馆喜曰汝得所矜式矣受业六载开迪宏多先大夫日夕相与优游宴处定为文字交继宰华容力挽偕行先生以亲老辞虽相望荆浙先生得一善必以告绍彭先大夫一觞一咏未尝不属意先生也先大夫平时许与每以逺者大者期之曽不少见于世则次其颠末今何敢辞先生讳楙字勉夫家本福之福清自其曽大父徙平江后居笠泽先生资禀颖悟趋向端方少失所怙事母以孝闻与人交诚实无虚语有义事虽窘匮必竭力为之清淡寡欲刻苦嗜书寛厚长者耻言人过乡里皆谓之善人君子少尝有志功名赠蹬不偶自母夫人没悉弃所习不复逐时好取世资或以劝之泣曰禄不逮亲尚奚望榜所居曰分定斋先大夫及浙西参议陈公造为文以记之富贵利达恬不闗念安于义命若此杜门著书留意古学有野客丛书三十巻巢睫稿笔五十巻丛书门分类聚钩隠抉防考证经史百家下至骚人墨客遗草佚事细大不捐士大夫争先誊冩亲族之仕达者欲锓木以传先生辞之顾语弟子曰吾目未瞑且将有所増益尝以文谒石湖先生一见为之击节雅相推誉客于湖南仓使张公頠之门逾三十年宾主相懽如一日人皆贤之晩得拘挛之疾坐卧未尝废巻易箦之夕神观不乱作诗一絶掷笔而逝享年六十有三诗中有趂着风帆便上船之句胷次夷坦可知娶葛氏能尽妇道男二人徳文纯文业进士呜呼才大者用必宏先生之才独啬于用徳博者夀必遐先生之夀不报其徳命矣夫若其谱系之详与先生履行之美则有枢宻曽公孝寛司諌江公公望之志铭在兹不复録铭曰何才之丰何道之穷横山之中是为先生之宫
　　王君勉夫著书笠泽濵为范文穆所赏有野客丛书行于时墓在横山
　　宋故提干王公圹记　　　　　王敄
　　先君讳徳文字周卿家世福之福清自髙祖仲举徙吴因家焉曽祖讳蕰曽伯祖著作郎苹伊洛髙弟绍兴四年六飞南渡知府事孙公佑以学行荐白衣赐对称防赐秩玉音有通儒之褒嘉熈四年郡侯王遂立祠于学亦先君之请先祖讳大成隠徳不耀父楙号分定居士参议陈公造有记有著书三十巻曰野客丛书石湖先生嘉美为之跋先君防此书谒鳯山李大参性作序家贫力以版行不负前人著述之志书成焚之墓下见者无不涕服先君资禀颖悟笔端有口屡魁京庠士论推重当世名胜争愿纳交显学盛文昌章自豸冠而师建宁交游二十年终始如一日海陵赵守善湘适值边兵毁破城壁委请先君恊力经理董治版筑城壁复完以功奏补承信郎先君蹭蹬不偶弗克以儒科自奋俛首鹖冠调宁国酒税任满太守王实斋复挽留一年庚子歳歉发运史侍郎宅之以时多盗命先君摄华亭尉凡两载余往来湖泖捜捕殆尽无遗类邑人赖以安妥大漕陈垓亦以先君才能敏邵俾兼造船场市舶未几徽守郑宗山奏辟监货务造防纸门及额受赏转承节郎受南桥酒官磨勘拟转保义郎以出仕二十年尚可循转先君耻于右选意欲世科遂置而不问先君手笺鹤山魏先生渠阳诗集析文辨义诂注甚详鹤山嘉之亦既锓板以广其传克斋游丞相佀为之序真西山徳秀杜立斋范王实斋遂皆有防语亦各举先君科目秘监李侍郎心传防云此五人者天下之正人周卿与之游亦无忝于所生矣近防游相召命沓至且有里除之诺方且自喜夫何一疾医药勿疗归正寝而殂矣痛哉先君享年五十七生于绍熈改元四月二十九日终于淳祐六年十月二十二日先君娶周氏男一人敄方志于学忍死竭力择次年五月十二日卜葬于吴县横山桃花坞先茔之侧若夫先君平昔云为操履毕载于前之名胜防序姑掇其大概刻石幽隧以为不朽之识云孝男敄泣血谨书兄奉议郎知处州丽水县主管劝农公事斗文填讳
　　王君周卿墓在桃花坞
　　王賔传【附防】　　　　　　　姚广孝
　　王宾字仲光苏人也父安之善相人之术决人死生休咎其验如影响来求相者肩摩踵接曽无虚日虽紫阁麻衣勿能过之号曰电目湖海间咸呼为王电目云宾生防颖悟有志周孔之道不传父之术七八歳即入乡校几冠自唐虞三代以降至于秦汉唐宋及元上下数百十年间其中圣经贤传诸子百家隂阳厯数山海图志兵政刑律与夫稗官小説之书悉皆览而传记间无所不知者宾于医学尤精用药多神效然未尝肯与富贵人医里巷人贫者及方外人来求医者即趋往诊视施与药饵一不望其报宾貌甚寝其隠也不于山林僦城市一防居之药防其面及肘股皆成疮髽两角短布衣芒屩竹杖行市井间或箕踞道旁露两股爬痒时人见丑恶咸笑之间缙绅中有知宾读书博古亦以其丑而无荐举者宾乃熈熈自若宾性至孝父早丧母在堂奉飬每日飰必亲煮羮必亲调冬寒则温其衾席夏热则凉其枕簟日侍左右不敢逺游宾平生不娶味澹泊无所嗜好多与方外人交或闭户阅佛书以消长日作诗文尚竒崛艰深其辞人读之卒莫能通其义年七十先母卒至疾革时抱母不舎死半晌复苏呼母连声气方絶葬后魂归于家夜二鼓曳履拄杖行呼曰娘娘举室皆惊其母应之曰我在此复曰娘娘儿舍娘娘不得母痛哭既久而息宾之孝行至于此宾之著述甚多稿皆散失不存有吴中名贤纪録吴下古迹诗二集在交游之知已者惟同郡韩先生云
　　君子曰宾竒士也懐材抱徳其隠不居山林而居防市丑其形骸悠悠忽忽行井里间时人皆不识之间缙绅大夫士有知宾读书博学亦以其丑而无荐举者故宾得遂其志而乐于隠也宾平昔奉母至孝虽死为鬼亦不忘乎母而归省焉呜呼宾可谓竒士也耶
　　永乐七年余撰王宾传同郡韩奕公达欲镂版行于四方此亦君子成人之美也公达其可嘉也哉其可嘉也哉是年五月二十五日姚广孝识
　　王君仲光性至孝毁容隠城市作诗文尚竒人无识之者墓亦在横山
　　王君徳广祔志铭　　　　　陈逊
　　处士王徳广卒己二十有一年其配沈氏孺人殁将祔葬处士之墓其孤敏泣告余曰先考葬时日薄事严未暇请铭今葬先妣若不并求志铭则潜徳世系终冺焉无闻敢请按处士讳寛字徳广姓王氏知分别号也其先太原人西晋末徙之福清一世祖綮仕唐为尚书郎八世祖仲举奉议郎其徙家于吴者自仲举始也九世祖著作郎苹伊洛髙弟世多闻人宋绍兴有通儒之褒髙祖行父号云峤曽祖安之善风鉴号电目祖君显父彦常皆有隠徳伯父光庵又以儒医名处士悉得其传人赖以全活者甚众朝廷尝以明医征未赴而卒洪武已酉六月二十七日其生时也宣徳纪元十二月初二日其卒时也春秋五十有八配沈氏讳妙真同邑士良之女有淑徳生子三人长佐早夭次敏娶严氏次政娶蒋氏女四人适陈彧叶茂顾玉朱荣孙男五人鼎节瑾泰珵孙女二人当处士殁时二子尚在孩提间沈氏不惮艰苦抚孤以葺厥家恒恐先业失坠乃课子读书从明师学医其子克绍先业者皆沈之力也孺人生于洪武乙夘十二月十四日殁于正统甲子三月二十八日夀七十而终卜明年三月甲申葬吴县灵岩乡桃花坞先茔之次呜呼人莫大乎知分能知其分者必有所见也处士善保宗祧垂裕后昆以世其业抑非知分之騐耶若沈氏善相厥夫夫殁而善教其子不失故物者其亦贤妇也已铭曰
　　知分之心金石坚克绍世徳振后先乐只令配妇道全抚孤有成才且贤吁嗟殁兮何憾焉并勒铭辞昭永年
　　明故王聩斋先生墓志铭
　　聩斋王君吴下名士以医之良而揜其众长卒莫揜于君子之见知而幽光潜徳逺近来吊者各能言其畧也母沈氏姙七月而生君至老犹颅未合父徳广早世家遂落年十六从韩先生伯承学伯承扣其所尝读先世藏书几何随举随答曰不失为世儒世医家子可教也处一室冩诵不少辍每其师所诊疗巧出意表处録记成帙曲折不遗伯承曰王生所就当不在人后逾年师亡适盛启东先生致御医事闵其孤且贫也曰盍居药设肆以飬母答曰恐家学世继自吾而失先生曰志足以继光庵矣吾受业光庵之门还授之于其裔宜矣留置馆下卒业未几母得乳嵓疾卒大恸脱下颔仆而几絶众亟揉合之良久苏苏绵州性初谕以伤生之教曰贫而孤不有母不有今日哀恸自不能已也绵州贤之抱疾延治者拒不往绵州曰在礼固自得矣如物何强而往其施治一出乎东垣丹溪不立异以徼近效不乗人之危以射厚利不斥言他医之悮曰吾药偶获中耳盖韩盛二师之心传同一仁术君扩充之而及人者大也城内外媪稚愚智皆熟君之名君察脉观色即得其疾所致治无不愈者惟贵势人之疾难治羣工争欲售其能攻补襍施一难也遇下不以礼自重者不茍往往者非所重二难也唯唯取悦孰得尽禁其所欲难之三也奉飬厚而中气素有夺又难之一君则反是凡所遇言辄易入而投剂又竒中名愈逺而愈尊贵者延聘四至或临莅所近虽弗疾亦延访其谨疾致疾之故甚悉君益以礼自持全活者多而心愈下不易其所易不难人之所难每记人某疾某脉某禀受几歳治以某法某剂可起与否详书之不可起之证与脉何似亦详书之积五十年得百一十八籍曰药案其间出竒之见暗与古合某妇患血蛊攻以常法君以安胎之剂调治之且曰当得男即愈已而果然秋日受海道总帅翁公燕谢饰优者为女子侑觞无疾也颊赤面青羸而气防促君谓翁曰火克金之兆也火气司天必死果明年六月咯血死苏人卫千户申志年欲近二十忽昏谵语体燔而咳以伤寒治者易数手雷然而同声也君曰痘也以升均汤与之众相顾疑厥明痘出遍体而愈钖邑邹氏疽发于背不肿起众疡医言起即易为治也君诊之曰击指之脉即起亦不治何言之易众刦以艾起如栗哄然曰保无伤矣竟三日死人又知其不分科而能通也松江富家餽白金数十斤借言于巡抚都御史万安刘公君麾置之曰吾以医见重于公而以利脱人之罪非处已之道又以利而觊公之聴非处人之道既而公廉得之作君之赞曰儒通万理医鸣一家心淳近古质厚孔嘉豫章罗公亦赞曰心常存古人之风郡人吴修撰曰就而挹之儒者之风则其人非良于方而已也尝自撰妇严氏圹志及家谱后识语又辞致可观礼部屡荐起为用以聩废辞居吴城徳庆坊宋以来四百有余年故址也君早孤闻户衰薄仅旧屋五楹门君展拓缔构分与弟中半不以新拓置者为已有也又展为新第者三与仲叔季三子以故第与伯子守先祠风日好时迎飬于诸子之家与客觞咏以乐暮还于伯曰此吾瞑目地也今年闰四月二十七日中风越三日为五月朔旦卒夀七十有二永乐甲午五月廿四日为君生辰卒之年为成化乙己严先卒二十一年继室谷氏卒先二年长男鼎之卒先五年次男节太医院医士次泰邑庠生升贡太学未行次观应名医之征亦未行皆忧制故也五女而夭其一四壻曰庄练陈防李珪张玮玮京闱癸夘贡士孙男七曰槐曰朴曰橒曰谷曰杰曰杲曰庆孙女八曽孙女一君姓王氏讳敏字时勉号讷庵晩以疾不良于聴别号聩斋其心聴之聪未尝聩也弟政字时学号恒轩亦太医院医士此其事行之概其家世之懿自太原徙闽之福清在西晋时逺莫之识其详者唐水部郎棨登咸通三年进士始见于谱为今初祖慎防大雅为三世之祖连取科第自残唐来皆有官四世祖仁僓以髙节不受王审知伪命子孙皆隠于农七世祖弟兄七人宋方盛时出而仕者二人八世祖从兄弟十人仕者三人九世亦仕者三人方南渡之初十世则三人仕十一世如之仕于元者亦如之其世次有二派元季则连三世不仕皆读书而隠我国朝则隠于方术而荐用于时者四人君为世在十有八矣君显彦常曾祖祖也累累谱牒间第进士者十人为中允员外博士节度推官教授佥判提辖干州郡守县令簿阶光禄大夫奉直大夫中大夫奉议宣议朝奉宣教修职从仕等郎封开国男赐紫金绯后先辉映倡明道学于中吴者九世祖著作郎信伯著书立言从游于西山鹤山二先生者十二世祖承节郎徳文光庵先生讳国宾为王氏十五世孙所著述尤多且神于医今之业此其以世其家者皆祖之也其徙来于吴则始于八世祖光禄府君叔康葬吴县横山桃花坞则始于光禄之从兄仲举后皆祔也卜以今十二月十三日祔葬君如礼嘉禾周鼎夙交于君自弱冠至白首如一日铭曰
　　呜呼君有美行在人实多欲尽书之奈片石何尚俟乎他穹碑峩峩具载无遗永耀弗磨
　　欵鹤王君墓志铭　　　　　　祝允明
　　自成化以来江之南北达于京师以及四逺称上医有十全功者曰王先生惟颙然而君无庸誉于明其为人秉忠饬行髙简自爱若氷雪金玉不茍同于人于是更崇其称曰儒行者也既老深飬俟命乃髙夀考终凡其平生交契老宿为文辞赞咏已多而掩幽之志其二子以予有旧好也来属之乃稍为据状述征素尚叙之曰君王氏讳观字惟颙族于长洲最久且望其始出太原晋末徙闽之福清唐水部郎中棨为今谱一世祖三世大雅慎防皆唐季进士四世仁僓不受王审知伪命七世础赠朝请大夫八世仲举赠奉议郎始迁吴九世苹仕宋髙宗为著作佐郎终中大夫称程门髙第弟子十世以下率茂华实至十五世君显为君髙祖曽祖彦常祖徳广考时勉时所称聩斋先生君为聩斋第四子少从文教谕先生洪为进士学既去述聩斋之事其为医操逺识集竒效先后不可胜筭今条大都一二髙御史按吴中病伤寒旦日犹与其乡人饮酒君语郡太守死应不过丙夜众骇且疑不然即然宁若是遽也果半夜死王尚书文肃公过访君防其孙在侧体魁梧无病君视其脉曰有大疹终不可瘉尚书进金请为除治之固辞曰金可受则疾可瘳矣无已少与药塞其请不逾年死郡守曹公病痔漏漏七孔羣医刼之火傅以药弗效君曰不实其虚当奈何能已令服大补剂且甚多孔肉次第盈竟愈后守四会林公疽发于腰才若粟君视之曰在命门无以为也竟如之卫使张君疾众不能察襍治之无騐君曰是内损得之以虚非药石所克众回惑无能更张君法者卒呕血死死乃騐其果伤也太仆少卿李公病嘈襍问君君云火克肺金金不能制木木挟相火而乗脾土脾土冲和之气索矣谷之精液乃不行浊液攒聚以为痰痰因火以动故嘈襍不休宜补土伐木治痰为要为之方从服之愈无锡有李御史宿病疟而不剧比当出按逺方濒行向君乞摄调方药既为之论议劝之曰君不若无行之为善也李不聴遂死中道又里中王荣好酒色歳九月乗时患咳君曰此不可概与时疾论明年清明其殆乎荣固信君闻语澘然涕卒如期死又吴江陈璘病肺切脉亦谓若病本酒色不可治不信吾试道其来夫人色荒则本蹶虚火乃炽遂克金肺既其究也声必瘖酣酒则湿热萃之髓道壅以蚀土脾既斁究必腹胀又土色黄湿热蒸之达外必肤发黄斯三者必无来年不至是也金令司天其不免矣越歳之杪秋果发黄皤其腹音哑七日而死常州守李妻病症腰痛腹鼔满月事闭不下治者用鍼刺走他处痛益甚或主以汤液消之咸不应日加惫君曰彼故气血不周停之以为积盍飬正积当自除不然削本以攻末安所望治投以参苏饮数服乃已一妇人血败通一日夜崩不止六脉尽脱气息垂尽死在呼吸家人姑集羣工饵以胶艾一律比君曰败者既不可止惟生脉生血为当务耳取膏参益以麦门冬五味子饮之顷之脉复血止妇竟活君素无疾迨七十余谓家人吾貌虽若无恙脉歇至无何逝矣比终去其语歳间耳大率君为治每主补不辄为泻若攻击其言曰若人天真完固则荣卫周流而客感莫揺邪淫悉逺孰自以致病耶初金华朱彦修既得河间真传以授戴元礼元礼授王仲光仲光即君曽祖彦常之兄名宾字仲光其道髙狷国初以竒节至孝博学富文为吴中卓行君子风烈挺迈学者称光庵先生其医既精絶用授之韩布伯承盛寅启东复授犹子徳广而聩斋承之还卒业于伯承启东其为儒若医犹光庵也故君之于二道也亦然早丧母事聩斋曲致其方推而之自以世徳蝉聨朝国有移而家美不匮隠显声节蔚炳宗牒所藏唐宋以降数百年遗容诰敕经解文集翰墨巻轴充箱盈目一一装防次类模刻副本穷歳不息或得之他所重购以归先墓数十非一地守祭严谨始祖之封久没于隣偿而复之平居矜严有度无茍訾笑寡所恊谐而当世名徳贵达乃相与甚隆且广如故吴文定公原博李太仆贞伯沈先生启南李宗伯世贤今柱国少傅王公尚书刘公按察事杜公其尤善者也抚察大吏部使者郡太守邑宰宾敬罔或防然不憙交涉必邀致以礼乃往或假以解公府事不屑也成化丙午以名医征入太医院寻丁聩斋丧归终制遂不复出晩年礼部屡移趣为用终不行性详雅好古敏学御家勤肃严内外奉身俭洁翛然轶尘暇辄闭户繙阅研订故藏及经方方术无自逸斯其务儒之著者也初自号杏圃吴令文天爵尝餽之鹤更号欵鹤中歳用例受仕服以正统戊辰五月十八日生正徳辛己二月廿二日卒享年七十四母严氏继母谷氏娶范氏生一子早夭继娶钱氏子男二长曰谷祯国子生次曰谷祥县学生祝氏胡氏二子妇也女二长适吴健早寡次适吴淞而卒孙男二长立贤聘张次桧孙孙女五长许嫁陈其第三许沈其余皆防二子以嘉靖壬午十二月廿四日葬君吴县灵岩乡横山桃花坞新地隣于家茔之右铭曰
　　士也愿兮为行欲嘉而及欲遐而世欲华猗萃其躬而以亢其家大隧之融融兮往见先以无忝若夫无不之也无不之也而耿耿焉者将大芘以振其来于无涯矣乎王君欵鹤墓亦在桃花坞
　　王氏复墓记　　　　　　　　刘缨
　　治十三年夏四月长洲王观惟颙得复其先世之墓于郡西灵岩乡横山桃花隖念其失之久而得之囏思贻示其后人乃磨石请予记而刻之予交惟颙久且深知之实真乃详述其颠末云王氏之先出汉隠士霸魏晋中名徳奕世不可胜举自坦之以后居江左晋室既东有避地迁闽者遂为福清人迨唐咸通间曰棨为尚书水部郎其后世不乏贤至宋曰仲举字圣俞则著作郎程门髙弟苹之父也以著作贵赠奉议郎实始迁吴郡政和元年二月九日卒以其年三月二十二日葬于此地事见江司諌公望所为志本朝卢舎人熊作府志具载冢墓条下且谓其从孙浙西参议大本大本从弟大成大成子楙并祔焉盖宗其尤名者言也著作既以通儒髙节大着于南渡之初后来族益蕃阜而承引得人修于家显于朝政学隠行粲然相望而凡其先之居室邱垅亦相与绍承不替以逮故聩斋处士敏字时勉益宏拓之蔚为三吴之望初数百年来族之葬者不一其地横山之茔虽时祀继修而图乗所传若所谓北坟若参议坟若名安人坟若南坟若新坟者咸在其所谓大坟及二十官人坟六孺人坟则曩以兵戈之扰后遂迷失盖诸坟虽皆在一坞中而各以为封树故耳于是聩斋广询详究于田甲墓丁若山之老耆歴歳始知之真盖为隣壤朱氏所并久矣朱之显者曰天锡自中进士来吴聩斋即造白求复之不许及其仕柱史时观以坟山等图郡墓等志托予与详谕之天钖尚未决后转蜀宪观又累求勿果从后天锡以致仕过吴观乃持图谱志乗与之论辨往返数四昭彰可征朱始词服焉乃举而归之立劵述故以为复据于是所谓大坟者复还于王实即圣俞之藏而王氏始葬之祖也呜呼岂偶然哉昔者鲁失宝玉大弓而复得之孔子作春秋特两笔之夫二者独先君之藏物故其失其得有以为后人之劝惩而圣人致之意焉矧我先祖遗躯之所托耶又况失之久而得之囏岿然无恙魂安魄宁而今而后松楸蘩藻展省不衰不亦善乎故为记之俾其来者知惟颙父子之志之力允为王氏之孝子慈孙功徳兼盛尚相与谨守严防以钦于世世羣相勉为孝子慈孙以无忝其祖考尚有望焉是为记赐进士第中宪大夫都察院右佥都御史奉敕巡抚四川兼提督军务郡人刘缨撰赐进士出身嘉议大夫南京都察院右副都御史前翰林庶吉士刑科给事中长洲陈璚书丹赐进士出身通议大夫都察院右副都御史奉敕巡抚山东地方长洲徐源篆额治十四年歳在辛酉冬十月朔旦十二世孙观立石
　　王氏复墓记碑隂　　　　　祝允明
　　王氏居吴最久且显儒通文业宦积功医大之于忠孝细之于方术五百年来不匮而方滋盛矣哉其徳庆坊之居第桃花坞之茔兆皆即宋代之遗也顷者征君惟颙又得复其先邱之中失者知者皆为之喜而中丞刘公大书之石矣予固辱世契又婣连也知之尤详惟中丞公之坟主在复地故所叙未悉其余乃为列诸其隂曰所谓大坟者其封有五盖七奉议府君仲举与配方著作苹之先配蔡十八儒林府君大中与配陈也二十官人坟者在路家山其封五八府君蘩与配吴二十府君大方与配方百三十府君霦也北坟之封四十一府君蕰与配徐杨袁也参议坟之封二十一参议府君大本与配陆也石安人坟之封一在郑家墩即安人乃参议之先配也南坟之封四十三府君大成与配赵乙讲书府君楙与配葛也六孺人坟在参议坟后六府君之婣与配郭即孺人也新坟之封二十有三承节府君徳文与配周云峤府君敄与配杨电目府君仁美与配李君显府君廷贵与配任君善府君廷吉与配徐一伯康府君利宾与配顾二光庵府君国桢三彦常府君嘉宾与配宋五文玉府君玮与配陆一府君祥与配张知分府君寛与配沈及佐庄诸子孙皆祔焉而政则祔于石安人坟之傍也凡此皆旧地也其外于合又有四封二聩斋之女兄与继配也曰三节推坟之封一节推泰也曰三娘子坟之封也节推先配文而其诸殇则各有所依祔也凡此皆新地也而皆在一隖惟颙又别购地数畆曰全邱其间将俟百年之藏焉嘻举吴中茔兆之久且蕃而能善守复如王氏者果多见乎哉宜中丞公之特笔昭眧也凡所以美今而劝后者已备予无以加赘惟述此以垂示庶览者如指掌勿迷云耳至于诸封之域址坐向殡祔歳月具在图乗志铭藏其家惟颙名观聩斋之季也治十八年歳次乙丑四月望乡贡进士婣生祝允明撰并书篆
　　王氏诸墓在吴县横山桃花隖详见刘尚书缨祝京兆允明复墓记并碑隂
　　明故太医院御医致仕张公墓志铭
　　祝颢
　　成化十九年十月廿七日致仕御医张公以高夀令终于家乡之缙绅逄掖耆英硕彦下至里巷耄倪缁黄士庶匍匐赴吊者源源未已而公之子壻乃合其羣从图举大事以公女兄之子太守盛君为状托其塾宾陈君世本引诸子侄过予谒铭顾惟耄荒无能为役然念公平时每以夀藏之铭见托虽诺而未果今可以存亡易心哉遂为书之公讳豫字至和姓张氏别号恒斋其先汴人有讳彦者仕宋为和州防御使以兵镇吴因家于苏之长洲又三传至端礼始以医名生应元嘉兴路官医提领生元善字性之江浙行中书省官医提举阶保冲大夫卒中书左丞周伯温铭其墓称以医名儒行君子公之曽大父也大父文叔父希文永乐初征入医垣三使海外归自号怡老翁卒巡抚尚书周文襄公铭之称其学博理明重义轻利其室人陈生三子公其仲也自防岐防凝重屹立如山早从陈太史怡庵读儒书精义理及阅朱丹溪传见其由医入儒慨然慕之曰吾本医家可自悖哉继志述事分当然也于是悉取医门诸书昼夜研究日有领悟而未敢自恃及怡庵归析疑辨难沛然无滞出以济人辄收竒效由是请求者门无虚日公既道行益修行检未尝縁幸防以邀功乗危急以射利琴川大姓钱公达患背疽日久恶证悉见诸医环视莫措公指之曰疾虽危盖误尔非本病也宜大补元气犹有生意其家欢幸指廪以酬公笑曰吾治疾来非索也疾愈公达妇翁都宪吴思庵亲为文张之而公则一以利济为心未尝借此以贫富是计故于颠连无告之疾尤惓惓拯治至或助之薪米以纾困者且曰吾非沽名在治法当然尔景泰间东南水疫大作米价腾涌钱法阻滞道殣相望行旅断迹公曰此天时天患非药石可济古谓上医医国者非其时乎乃出余积减价疏通又煮糜作槥济饥揜骼助官赈恤上下赖之因而应格冠带天顺初征天下名医近百人萃京师拔其尤者止七人而公居首遂入禁近擢御医赐敕命锡赉骈蕃誉望赫奕一时名公钜卿往往相亲以图康济而公则以年当休致日就龙钟屡疏乞身久而得请南辕之日都下相知靡不失望及其悬车乡之故旧则又莫不懽欣庆幸而四方求请者益众公亦不以倦勤拒焉盖公平生学术济时活人者不可数计而计其术之精妙者则不可逸而不书公在京时通妙邵真人求公诊脉公惊曰不出六日法当中风时邵固无恙越六日如其言又视太医院使董君伤寒病愈而脉未平语其故公曰防四七日已而五日死又诊俞司冦风疾众云不治公曰可治然必迟而后药力多乃可已而药至百服愈此皆由公学力之至察脉之精而研几之审故凡于病如烛照数计而不毫发也况其笃于仁而勇于义济之以有恒之心哉斯无媿于古人无忝于家声也公生于洪武庚辰四月十九日享年八十有四配顾氏贰室王氏子男三长淮卒次曰沐曰淳女六孙男三楠杞楫孙女五韩襄朱继阙焸陈膺钦沈时澄其壻也沐等以公卒之歳十二月廿五日甲申扶柩葬吴县长洲乡茅隖山之原铭曰
　　医称仁术肇古圣神郑重立教用济生人世降俗湔名浮利胜率意任情民斯不幸侃侃恒斋恪守真传济之以仁功臻十全既光其先复昌厥后自天佑之俾登遐夀长洲之乡令终归藏不亡者存系此铭章
　　张豫墓在茅隖山吴中名医也其兄飬正名頥与王敏齐名
　　仲兄醒庵先生墓志铭　　　陈完
　　呜呼完尚忍铭先生之墓邪念吾文学以传自宋歴三四百年以至于今不絶吾兄弟五人皆承服风接之者中歳兄三人皆早谢独先生与完白首同聚呜呼今先生巳溘先朝露逝矣痛矣完又何忍不铭先生之墓邪先生讳寛字孟贤陈姓也醒庵号也其先家蜀与宋文忠公尧叟同祖尧叟从父讳邺始徙南康之都昌七世至讳篆登宣和进士歴官左朝散大夫明州通判再徙星子篆生永州推官凖有别墅在石屋间讲学时考亭朱子知南康为写石屋书堂凖生池州通判秬常师朱子习义理最精事载郡志秬生靖州判官哇哇生霦霦生咸淳贡士洽洽生元翰林待制全全生征号天倪受学临川吴文正公得所指授又徙苏之吴县征生济南府经歴汝言汝言生翰林检讨继先生之父也先生防颖异读书过目即成诵既长益力学先生性严毅教训甚笃凡天人性命之奥礼乐名物度数之详得于耳提面命而防于归由是清誉勃勃然动人口矣母金孺人殁先生执丧哀毁过礼父官翰林走省侍之时南郡杨少保见而竒之曰他日独步东南及还士林争延师席以不得为歉郡守朱公建社学礼先生为师出其门者皆为名士东吴能诗之士每以所业质焉先生防窜纯纇莫不心醉而去杨尚书翥尝语人曰陈孟贤卿云甘雨也东吴之士将被其泽矣性好洁所居必焚香客至瀹茗论古今兴亡得失及时务之宜其言虽简而察其贤不肖遇之各尽其礼尝励后进曰士而贫多于工商而富当以防耻自重不可干富者之门升斗之粟其孤风雅操过人逺矣好蓄古今书画古器服古名贤巾服人望见之皆曰此东吴大老也故人评先生之诗其雄浑也则江海澄波涵容一碧其和平也则璜珩琚瑀铿锵殿陛之上不求似古人而未始不似也先生风神仪表眉目清朗器识冲逺国子祭酒陈公鉴尝赞其像曰岩岩乎气象之峻也坦坦乎履道之慎也文以承诗书之也坐拥比阶环衿佩挹后尘以芳润也盖非忘世长往庶几不见是而无闷者也议者不以其言为过初先生丧妻年未四十诸孤无依或劝其更娶先生曰吾见后母虐儿忍令吾儿蹈之耶终不聴人皆义之先生志足以立行才足以适用气足以盖世学足以明义嶷然独任斯文之重不得沾一命君子惜之景泰中朝廷命纂修郡志所司征先生总其事歳郡庠乡饮礼宾必于先生郡自守令以下无不即其庐而礼之每宴朝贵独先生布衣与焉年及耄无衰惫态将卒尚读书与家人语自若投其书若将寐者遂卒时成化九年十一月二十三日也吴中贤士大夫皆吊哭之尽哀焉配施氏先卒子男三仪伟佶女一适吴容孙男六元鳯元鸿元卿元福元禄元勲女七曽孙男二贡选女一歳己已八月丙午葬吴县荐福山之原所着醒庵诗集二十巻藏于家铭曰
　　有吴诗派高杨张徐沨沨之音鸣于国初殷敦周匜以变于古卓乎醒庵膺绍其武讽谕抑扬渟蓄渊雅酸醎辨味以防作者淑于乡邦不遗小子化雨之功固不细矣荐福之山松栢郁靓有坟岿然过者起敬













　　吴都文粹续集巻四十
　　钦定四库全书
　　呉都文粹续集巻四十一　　明　钱谷　撰坟墓
　　明故资善大夫礼部尚书兼翰林院学士掌詹事府事加赠太子太保諡文定呉公墓志铭
　　李东阳
　　公姓呉氏讳寛字原博学者称为匏庵先生苏之长洲人祖讳寿宗赠嘉议大夫礼部侍郎考讳孟融累赠亦如之公在成化治间为翰林院修撰迁右春坊右谕徳左春坊左庶子兼侍读进詹事府少詹事兼侍读学士出为吏部右侍郎转左侍兼学士入内阁典诰敕掌詹事府事终礼部尚书兼职如故生宣徳乙卯十二月丙寅卒于治甲子七月戊戌寿七十配陈氏累赠淑人贰室陈氏生二子奭奂以明年乙丑十一月丙申于呉县花园山新阡之原公早学晩达虽有竒遇殊宠而弗究于用天下有遗望焉乌乎恸哉盖公年十二而为府学生十八而应试三十四而举于乡三十八而登进士在官三十三年其得科第也始试久不售已絶意进取提学陈御史士贤见其文竒之敦劝就试为京闱书魁试礼部名第一殿试之日魁选未定宪庙已出御便殿趣读巻众亟拟以省元巻上既赐及第时论翕然其校士则辛丑甲辰为同考丁未壬戌为主考皆在礼部得人为多而壬戌所取为庶吉士者即奉诏受之业读巻例用尚书已未之试公独以侍郎预其讲读侍从则今上在东宫时为讲读官御极初敕充经筵讲官最后乃直日讲而今皇太子讲读又以宫僚长日预侍焉其史事则修宪庙实録兼校正修大明防典充副縂裁比修厯代通鉴纂要亦如之凡此皆翰林职任自部曹复入领者前所鲜见其居丧则在修撰时以父病乞归省年不应例特予告遂终制及以侍郎丁继母忧员载缺吏部仍拟公名服未阕数月朝廷为虚位待之尤仕途所未有其宠遇之典则以三品赐鹤袍犀带诏防称卿春秋丁遣祭先师孔子御殿传制皆用内阁礼以疾告则命医诊视遣中官存问赐酒肉疏米诸物讣闻则命有司治如例而加祭二坛赐镪楮万缗为赙驿给舟车遣官防送超赠太子太保皆出常格若赐諡文定则本朝自南阳公之外一人而已其长子奭以三品防已防为国子生比以旧学防当官其少子奂特命奭为中书舍人而以奂补国学盖上欲大用公而年已不逮故其既没尤为之眷注周悉如此云公识趣髙雅行履端洁孝友天至遇族里有防其居官防慎律物以权势所在未尝宁处既复就清简虽优诏累留而引退不寘惟于学充然自得所为文醇古有法诗得唐格书酷似苏体辞命在朝廷纪载在史局碑版翰墨遍于天下执此亦可以不朽矣奭奉礼部左侍郎李公世贤状请予铭乃哭而为之铭铭曰
　　维世有望间不容伪上有廷论下则舆议逺且贱者无间奴彼懵无知孰强而致其所自致匪爵齿位矧其兼之功讵云易官居六卿孰谓非贵年登七旬夀亦云至惟三不朽公亦有二有徳有言功则未既尚有余地我铭呉公以俟来世
　　文定公墓表　　　　　　　王鏊
　　治乙丑冬十一月丙申我文定公于呉之花园山友人王鏊刻其隧首之碑曰乌乎公其至是耶当宁之所倚海内之所望斯文之所属其遂虚耶乌乎公讳寛字原博世为苏之长洲人祖讳夀宗考讳孟融皆赠吏部右侍郎公生有异质未冠入郡庠辈流方务举业公独博覧羣籍为古文辞下笔有老成风格屡试应天不第以歳资贡入太学东海张汝弼见之曰天下亦有如此贡士也哉江隂卞郎中华伯以诗自负有低头拜东野之句武功伯徐公髙迈少可而折节与交曰馆阁器也公以屡举不利絶意仕进不肯复应举天台陈公士贤时御史董学政于南畿以礼敦遣公不得已入试名在第三时犹谓之屈壬辰防试第一入试大廷又第一授翰林修撰旋被选侍先皇帝于东宫九年进太子右谕徳先帝即位以旧学进春坊左庶子预修宪宗实録成进詹事府少詹事兼侍读学士出为吏部右侍郎久之转左寻以吏部侍郎兼翰林院学士入内阁専掌制诰仍侍今上于东宫充防典副縂裁防典成进礼部尚书兼学士修厯代通鉴纂要仍充副縂裁公素有古学及入翰林凡有所作辄传播中外位益髙望益重天下称为匏庵先生而不敢字每东宫进讲闲雅详明意存讽谏至理乱邪正之际未尝不反复为上诵之今上或少间公率僚属上疏曰窃惟东宫讲学有寒暑风雨朔望令节外一歳之中不过数月一日之内不过数刻况其间又多间人生八嵗出就外傅居宿于外诚欲离近习亲正人也庶民且然况有天下者乎借曰习读于内终不若出就外傅亲近儒臣讲明治道尤多得焉建议者谓元儒呉澄出处不正不冝从祀孔子诏廷议之公言从祀亦观其有益于经传不耳苟有禆于经传则扬雄马融昔皆不废今独得废澄也太皇太后将祔庙诏议其礼公曰昔周祀后稷姜嫄祭于别庙诗谓之閟宫鲁桓公之母仲子不得祔庙春秋书考仲子之宫至宋始有两后并祔之説然岂后世所冝法哉竟如公议公年甫七十数引疾求退屡诏恳留至有学行闻望舆论攸归方切委任无为固辞之语公乃不敢复请载阅月卒治甲子七月十日也讣闻先帝震悼命有司治谕祭者四给驿舟遣官防还特赠太子太保长子奭授中书舍人次子奂补国学生皆异数云公好古力学至老不倦于权势荣利则退避如畏然在翰林时于所居之东治园亭杂莳花木退朝执一巻日哦其中每良辰佳节为具召客分题聫句为乐若不知有官者被选宫僚人或贺之公蹙然曰我何以当此任哉我何以堪此劳哉及诏选日讲尤众所荣而公辞之至再至三当道见其诚不强也及管制诰久众望公柄用而邅回不进意公亦不能无少望公曰吾初望不及此吾处此甚冝之甚安之众意为之冰释及吏部尚书位缺中外皆属公公又辞之甚坚人曰今世亦有不肯为天官冢宰者乎公端清渊穆不溷溷为同不峣峣为异士无贤愚皆靡然归心公亦保合兼容不见畛域平生不闻有毁誉之言亦不见其喜愠之色其古所谓大雅之君子乎公为文不事追琢独严体裁緼借简淡理致悠长为诗用事浑然天成不见痕迹沉着髙壮一洗近世纤新之习为书姿润中时出竒崛虽规模于苏而多所自得雅善裁鉴法书名画一经品定众莫能易乌乎公由侍从致位八座启沃宻勿三十余年其声望隆矣爵位崇矣朝廷防数不为不加矣年至七十不为不寿矣而逺近赍咨若犹未满非以其未尝一日秉钧当路以行其所学邪夫公之所立自足以不朽虽位卑无年未为不贵且夀也况其兼得之邪学之行不行盖有命焉其人奚歉乎予与公生同乡仕同朝相知最深且久故以是表诸墓哀而不怨亦公之志也
　　祭呉文定公文　　　　　　　王鏊
　　我生虽晩从公则旧科第官阶交手授受公为之前我蹑其后乙未之春朝班间簉玉署相随金匮更防乙亥还南防焉在疚公来视之具区之薮至今湖山杰句増秀壬寅至京夙愿忻副各事园亭对开户牖雪月之宵花栁之书有倡斯和有集斯凑诗筒酒筹间道互走有出必偕并镳聫裒陵道驰驱郊坛宿留最后同直文华邃宥经幄敷陈公左予右迹以事同分随年厚叔度之陂公瑾之酎莫知髙深实忘固陋晩有弱息许奉箕帚通家往还不间子妇人事好乖我马东首送我于郊欲别且复我言北来防合斯又稍闻防疴引年屡奏手札频承墨色如黝宜夀而臧事乃大谬乡亡典型国丧耆耉如公徳器天何不佑胡不三事胡不遐夀我登公堂不我云觏不与我言有襜斯匶平生此别情曷云究公其闻乎薄荐觞豆
　　呉文定公寛墓在花园山
　　明故中顺大夫温州府知府文公墓志铭
　　杨循吉
　　治丁巳冬十一月上起南京太仆寺寺丞文公于家以为温州府知府公抵庙堂书力辞不果从遂以单车赴任至之日首释繋徒千人民大悦既而以法约豪强咸遵于令设施详明恵洽黎庶尊礼耆徳风以丕厚盖一年而政化茂行竟用已未六月乙未卒于官年五十有五凡遗所着文章縂三十巻别为奏议三巻琅邪漫抄一巻乌乎伟哉公讳林字宗儒其先衡山人相传以为宋丞相信公之族髙祖俊卿元末镇逺大将军湖广管库都元帅佩金虎符镇武昌曾从祖定逺从髙皇帝平伪汉赐名天龙功授徐州卫左所副千户曽祖定从其兄兵中署散骑舍人始徙浙而祖恵遂居长洲不仕父洪易州涞水教谕赠太仆寺丞母陈氏赠安人继母顾氏吕氏吕以诏防封太安人公举成化壬辰进士宫保尹公典铨除令数人独以公为永嘉曰此我所知能治繁者也公其时英敏精悍尤锐于治每聴政必辟门从人之入观环前后无禁剖决神异辄传为故事有王坚者事李中监为暴于境上率不能制公设防捕而毙之狱众称快者数郡名遂籍籍他所为鲠卓皆类是于是旌为浙令第一而知者咸期以大用父丧解职起复知博平邑小无事惟以劝农诲士为业人甚宜之而抗捍权要犹向风益励不贬凿渠建学虽居弗久亦具有劳可书乙已以绩召还朝众咸拟公必为御史当磊落有所为或曰斯人在小官尚刚讦如是矧列之台端乎竟补南京太仆寺寺丞太仆政久弛弗振部内史皆骄不奉法公为奏按其罪者数人遂着为令得提问官吏其后又以留都教塲将官不当换官马又不送烙凡劾大小把縂等四十余人皆抵罪而词有所连不少借为之清公尽心马事深究其法以必欲报国自効为已任曰吾言幸叨聴其可有见而弗献遂调叙古今事冝论畜牧之计上马防三篇冀其道行初兵部尚书马公尝延公问边畧公辞以未习因请论马遂以谟重至是疏下即议其便者檄公行之防公寻已移疾归归凡六年不起而温人以其永嘉之政思得公甚故朝廷以为守其民喜若获父母穷山谷皆提携出迎惟恐后而不得见温多讼多盗俗尚鬼好溺女悉为科条处分莫不备善郡狱屡空境之暴无一敢肆民生女皆育而前后所毁淫祠殆尽又作俗范训其民而导以化本温用是清谧禾生骈穂其在郡凡连上七疏皆赋役章程不可已之事中一疏以灾异自劾求退而论镇守剥民尤切百姓益敬事公无敢欺而公思归日甚将图潜逸人辄知之闭其城不得行乃留视事以迄于殁然而祷疾哭丧温之人亦于公无废礼焉公博通当世之故遇事敢言以献替为心上初即位大延谠论公适朝京师遂进圣政十事毕论所学皆本诸经术立义醇正得匡益之美其在博平又论邑内徳府赐田子粒事谓官校徴収不便极陈利病乞付有司自具以纳既上或旁惧啮指疑事叵料公不恤卒从所请其民歌焉公尝曰为吏而无建明其何以职盖其素存忠爱固天性然也公为人雅喜交游其于官无所不可为而尤事持防临终或请所嘱大言曰我男子死即死再复何言人谓公谔谔不挠至殁犹壮兹可钦惮云公配祁氏先卒赠安人后配呉氏封安人而仲弟森以进士令郓城且显于时子男三人奎壁俱县学生次室尚幼孙男三人孙女三人奎等卜以卒之年十二月丙申呉县梅湾之原乃以状来俾铭以志铭曰
　　烈烈文公信国是承克肖刚大厥气孔盈包络洙泗知权守经忠戅自许允惟邦桢公才既优仍笃政理连宰二邑咸肃风纪司民之牧衡秉绳履庸靖乃人纳于仁轨帝宠休嘉式还之朝俾职廏圉大阅于郊以威四夷国武光昭司马曰贤拜疏以荐舍旃来归处晦用晏山有考槃道在居息温人讴思佥冀公出天子有命往恢故绩徳风载扬爰徴治实赫焉方隆胡殒之亟有墓于梅来旐翩翩既耕有田惟灵其旋何以世之垂光永延铭刻兹石用质幽
　　文温州林墓在梅湾
　　明故刘文学墓志铭　　　　杨循吉
　　刘君讳嘉防字恊中呉之名士也考讳昌为世大儒著书甚富位广东左防政祖考讳敬封虞衡主事祖妣计氏封安人皆年八十余终即我外大父母是已善隆厚徳茂异生焉舅氏始苦无子在河南祷而得君母李氏君灵质天禀风仪如玉年数嵗据小几习书俨然成文又选古诗摹其格律皆有妙悟舅平生积书充栋殁时君才十五嵗学弥笃为文衮衮千百言不竭诗亦思致清逺隽味有余尝着吊范墓文意甚髙古而用字艰竒读者或棘喙不能通及和予逰山诗平妥丰润又深极畅之致往嵗予北上操舟百里送予抵无锡酌恵山泉始别不惟亲亲之厚而名言清胜犹如昨日也予之归田思得朝夕之士与游于君指实先屈既而竟蹈长暝违我素心春秋止于二十有四嗟乎痛哉君善书结体妍美最得法予获君书未尝不谛观寳爱尝书诗二篇寄予不及全为促至殁后检之尤为予所笃嗜一旦逸去不觉跣足起觅竟忘之念至必惋叹不乐君为人温厚静黙对长者无一剰语居家庭孝慈肫笃而性气超迈髙寄物表不屑羁絷虽士服庠序实淡然有山林情焉配顾氏郡守顾公徳明之女少恭公崇善之妺家亦三世进士子男一人贞方六嵗女一人烛光卜以治九年十月乙酉仰天山之原所与游者祝希哲都敬文徴明唐子畏皆竒士子畏又编其集为之碣文云铭曰
　　呉岳孔秀斯禀则茂嗟殒之骤虽不年而夀
　　刘嘉防乃防政昌之子墓在仰天山
　　明故通议大夫都察院右副都御史徐公墓志
　　铭　　　　　　　　　　　　王鏊
　　正徳已亥正月二十九日都察院右副都御史徐公卒于家讣闻上命有司治事丁丑三月某日于尧峯山之先茔友人大学士王某刻其碑曰公讳源字仲山世家呉长洲君山之泾祖孝质赠通议大夫都察院右副都御史考谅初封工部都水主事赠武选郎中加赠通议大夫都察院右副都御史公少则好学工文有名呉下成化乙酉占南畿乡荐乙未登进士第授工部都水主事理徂徕等处泉源改兵部武库司主事厯职方员外郎武选郎中广东布政司左防政浙江右布政湖广左布政都察院右副都御史巡抚山东初武选最号剧司公至洗心自誓一意奉公权贵请嘱戒门者一切不通而籍其姓名若将行罚者嘱贿遂絶时天下武功爵几二十万坐耗天下絶嗣者以疎逺袭公奏宗派许袭旁支者一切罢之大革冗滥旧例以罪亡者落职公谓罪有轻重以笞杖而革其职不已甚乎人又乐其寛大司马马公甚委重之广东勦云贵猺獞公督粮水陆并进触瘴疠深入师以克济山东嵗饥公与刑部何侍郎分行赈济割临清仓米八万有竒以补嵗漕之数明年徴偿公奏民頼拯给稍苏而又遽征之何殊弗给诏免与民泾王就封于沂以水涸将由陆之国民为骚动公檄所司姑缓之亟发卒浚河水旋至坦然之国公私无扰公凡三莅塲屋浙藩拆巻多儒士御史意欲有所前却公曰科塲所取者文即通牓儒士何伤山东敛银将以鹿鸣宴赆士公曰方筮仕而示以利非为政之体乃已尝代祀岳镇东海斋之夕应时防雨阙里文庙成有白金文绮之赐累疏乞致仕诏驰驿以归公温粹寛仁人称长者而临事执守坚定虽当官涖政未尝一日去书不观文章博雅尤喜为诗力去近世尖新之习书有米家父子风配朱氏封安人加赠淑人子男三栥例授苏州卫指挥同知先卒棠国子生防郡庠生女三孙男三勲烈熊曽孙一予与公交四十余年公弟南昌府经厯澄状公行来请铭铭曰
　　端粹温文以富厥有施于有政亦既克守毁或求全非我所取铭于山阿噫奈公何
　　都御史徐源墓在尧峯山
　　亚中大夫云南按察司副使贺公墓志铭
　　王鏊
　　云南按察司副使贺公讳元忠字泽民其先自宋南渡来家呉包山之阳曽祖孟安祖文昌世有隠徳考防以易学魁应天解试厯官镇江学训福建按察知事以刚直不能随时告归授徒呉中今呉中易学最盛其渊源盖有自云公得家学之秘成化辛酉占解试髙等壬辰登进士授行人司行人擢江西道监察御史巡视漕河河道为通出按广西风裁凛然剔奸振滞黜汚崇良名声大振当道者多才之而亦有不悦者乃除河南按察司佥事以忧去改佥云南按察司抚夷勦寇茂着勲绩镇守黔国公巡抚巡按佥举公资望不当尚滞卑官遂进按察副使兵备金齿腾冲时木邦孟养举兵相攻累嵗不解公躬冒岚瘴谕以威徳事且就绪而固以病乞归矣帐下千人以金赆不受夷人为作却金亭以旌其防云公归林下凡二十四年嵗乙丑诏进亚中大夫正徳丙子八月十日以疾卒春秋七十有一其年十二月廿有六日山之西隖配邹恭人祔子男六泰以进士厯官御史直言被谪叙迁南京刑部郎晋郡庠生艮渐巽孚孙男二安节安世公为人操执坚定面目严冷在道时独持宪纪辈类御史抑首娖娖不敢出一语亲旧或有嘱则厉声曰吾知有国法不知有他他日有言言事当有迹则又厉声曰御史以风闻言事必竢发而后举则焉用御史为家居久矣虽子弟不敢媟见泰以御史按闽中还侍立左右惴惴如也近世仕者多崇宅地广田园以侈相髙公少能以其家富迄老所居狭隘卑陋终不肯覆一瓦增一防曰无为子孙累也冠服敝旧饮馔薄能甘之虽宴享賔客亦不肯随俗奢靡值妓乐必望望然去之出入坐一小航人不知其尝有官也乌乎其可谓笃于自信不为流俗所变者耶铭曰
　　去官逾逺侈日滋滔滔末俗止者谁嗟允夫子矜独持毅然不惑行不随后有考者在扵斯
　　贺元忠副使墓在西洞庭山
　　明故嘉议大夫都察院右副都御史巡抚山东
　　沈公墓志铭　　　　　　　王鏊
　　公讳林字村美沈氏世为苏之长洲人曾大父谧大父洪考杰封奉直大夫晋州知州母张氏封宜人公少好学成化甲午占应天乡试辛丑进士第时方重内轻外或谓公有幸门可得内除公不从出知晋州州人惰而窳公教之树艺教之积蓄修城垣兴学校民间利害以次罢行州之人皆欣然曰小沈吾父母也时年未三十故云治乙酉进南京刑部员外郎中出知四川顺庆府始至庭防镇守镇守骄蹇不为礼公一拜而起镇守怒曰一拜礼乎公曰若不以礼自处安能以礼责人不顾而出巡行二州八邑之间覧观风土询求民瘼俗喜告讦株聫蔓引动至百人公一见立决无所牵引人甚便之郡学湫隘文庙列堂之右撤而迁之建御书楼增置黉舍斋庐庖库祭器又増乐舞生教以声容舞蹈之节暇则亲临程试讲解恳恳无倦士子皆奋文献遂为诸郡甲郡故无城郭乃凿西山之石仞沟洫物土方度髙卑厚薄俄迁云南防政后守成之及蜀防蓝廖辈倡乱所过残破屡至顺庆不能入逺近来依保障民益思之至云南交人忽耀兵境上逺近恇攘公曰吾在此无恐吾请以身当之已而讫无事正徳丁夘入贺圣节时逆瑾盗政内外官守罔不防谒公固不往瑾嗛之铨曹屡上公政不报最后拟山西布政命甫下瑾已遣逻卒诇公公行遇之途抗手而过至摭拾无所得独以沿途乗传白瑾有石文义者适在旁曰沈良吏也文义盖未尝识公而闻公名瑾为免逮系下巡按御史问状家人惧祸不测规以贿免御史亦故缓其狱使得为计公曰无庸隳官禄与隳名节孰重竟落职为民罚米输大同又输沿边佣直怡然以归逆瑾伏诛言者奏起公为广西左布政司单车就道一如云南之治近世有所谓公堂钱者多出赋税之羡名曰公堂尽归私箧虽号良有司亦然公一无所染凡修葺廨宇立坊牌则取之以其余镕范琖斚之属为公府宴享用时巡抚交章剡荐遂进都察院右副都御史巡抚贵州兼理军务时镇筸铜仁乌罗等苗屡出刦掠为患前抚臣率以化外羁縻不究切之公曰是不一揃刈则滋蔓蔓难图也率励将士为深入计预给旗牌招徕安辑诸砦皆归附天生厓囤恃险攻之蔺石毒矢交下人莫敢向迩公调兵先絶其饷道贼已困火鎗飞礟继之贼大窘奔窜俘其众千余牛羊器械无算陈家猛溪九十七砦相率来归给以流官悉贵前二卫庶革土官贪残积自是内境晏然初蓝廖二防横行蜀中数年朝廷大发兵翦之公惧奔迸隣境为患分兵守诸要害蜀寇平荡有犄角之助焉癸酉闻宣宜公讣乞归守制朝廷遣官谕祭比服阕诏起巡抚山东公在贵用兵劳勚成疾继以哀毁在途病加剧遂固乞致仕诏命驰驿以归归四年辛已十月四日卒春秋六十有九嘉靖元年九月十八日呉江罗字圩之新阡公娶计氏封宜人子男二知刚知柔皆国子生女二适引礼舍人史相国子生张秉仁孙男四大谟大谆大雅大中大谟防国子生孙女二公生而端静在众中嘿然若不能言而防然穆然之色人望而知其为君子也筮仕之初呉文定公亟称为处士之秀今少师杨公每言昔在太学为同舎生见公终日手一巻诸生喧哄其旁若罔闻也顺庆之治有遗爱于蜀蜀人至今思之不忘初顺庆民相率立公生祠宪副杨锦至郡以书来曰公何修而得此扵蜀人卢御史师召行县父老请公祠在学宫出入为艰请迁近便许之他日复至则已奭然轮奂卢讶其成之速知其得民之深也题诗叹息而去及家居焚香端坐不以事经心事二亲依依不忍去左右虽燕处未尝敢南向坐初归自蜀弟麓已别居公亟过之出涕曰吾寡兄弟忍分异耶待族属乡党皆有防义乌乎其可谓笃行君子矣铭曰
　　圣贵讷言曰焉用佞啬夫捷给君子攸病万石一家醇谨笃行恂恂沈公实维似之于晋于蜀所至则治政声发闻既去而思苗夷犷顽分北荒服自昔相沿简节疎目公不谓然孰非王土躬率偏师深入其阻林蛮洞蜒无敢违者昔所未有公行不疑仁者之勇乃见于斯公功既成公力斯惫齐鲁翘悬不尚有愒勒石山厓爰告来祀
　　沈都宪林墓旧在吴江罗字圩今迁于长洲县赧墩附封君庸庵墓旁
　　知永年县致仕尤君墓碣　　　王鏊
　　孟子曰人有不为也而后可以有为予观公厚平居恂恂非礼勿践呐呐然言不出诸口至其居官所至有声年未老一旦毅然去之世所谓勇者或未能焉乌乎可不谓贤乎予以是知孟子之言不诬也君讳淳公厚字尤之先自汴扈宋来家于苏三传为良器仕宋提刑司防检曾祖讳义皇湖广布政司经厯祖安礼贵州布政司左防政考忠君以景泰癸酉占南畿乡试会试名在乙榜授浙江之平阳县学教谕以忧去改任济之沾化考最擢知广信之铅山又以忧去改知广平之永年在平阳以身为教隆冬盛暑冠服坐堂上召诸生讲授亲为笔削经义夜则巡行各舍闻书声或见灯烛光则召加奬劳惰者斥之于是诸生奋励人才辈兴平阳法食浙盐而民资闽盐以生不禁则戾法禁之则生乱君于是濶畧苛峻视盐多寡令输粟扵官为凶歳备又请漕他郡粟以实仓庾于是官储充民用足嵗旱出祷三日雨合县霑足而隣境旱如故民歌謡之永年民无宿偫值水旱辄携妻子去其乡所遗田税则里人代输故去住俱困君榜招归之约蠲其力役若干严禁吏胥不得侵牟流者复归不归者计其田分土著民两便之年五十有七慨然曰吾其归哉遂移病不治事当道不许再疏于朝乃得可归吴阖门自守居守者莫或睹其面年七十有八得疾则却药不御盥栉赋诗而逝实治乙未七月朔日也以庚申正月某日葬呉县荐福山之原配郑氏子男四榕朴樾楠樾乡贡进士孙八人君色温气庄不为矫诈巉絶之行取予进退之际尤不茍虽致政归犹为学者指授经义婚丧冠祭必依古昔乌乎其可谓笃行君子矣乎而世莫之知也子少辱公知且知公为深故为碣于墓上以示乡之人
　　尤淳知县墓在荐福山
　　赵处士墓表　　　　　　　王鏊
　　呉有竒士赵姓讳同鲁字与哲年八十有一治十六年九月九日卒某年月日葬长洲县赵墓先茔予表其墓曰宋熈陵第八子恭肃王元俨之后有南阳侯仲旷与其子武节大夫处州兵马钤辖士融随宋南渡家扵睦武节之子义郎不玷监浦江税因家浦江元季有讳良仁者朱彦修髙第弟子所着有天人交气图张士诚召之始来居长洲之金庄良仁生友泰友泰生季敕季敕生处士自元至今赵氏为庶而业儒攻文不衰处士伟躯干志气髙迈自六经诸子至天文地理黄帝岐伯神仙养生之说靡不涉猎为文下笔数千言滔滔莫御身居田里而喜论当世事见人之屈抑与民间利害时政缺失愤然若迫于身有裘巡检者诬民为盗处士论之百方不听乃曰若解盗将安之于县于府于院我必随之裘乃止有王御史者理军籍呉下鍜链齐民以足其数处士争之曰军以卫民也今诬民为军军足民亡何益王为霁威每遇饥嵗则预陈拯济方于郡邑大夫辛丑大饥以郡邑无足论者乃为书诣金陵上巡抚三原王公大要言宋元时苏郡嵗入苗为斛者止三十四万九千至国朝乃至二百六十二万五千九百地昔之地也何加多如是况今年积雨为害吴几为沼而徴科不止民其若之何王公读之甚赏其文而无意于蠲税书至再上三上不得已许减税银若干且欲荐于上亦不果近世论东南水患起于常熟之白茆港开白茆则水患衰堤昆山之沙湖则盗贼息而处士已言于数十年之前矣乌乎处士固未尝有一命之寄也论及世事感激奋发使其食君之禄立乎人之朝其所建白岂止是乎尚肯脂韦突梯观望上下若世之患得患失者乎惜乎其不遇也吾故表之以告夫有位者
　　赵同鲁处士墓在长洲县赵墓
　　藻庵居士自志铭　　　　　邹亮
　　居士姓邹氏名亮字克明世为呉郡人曾祖讳寿良祖讳文华多隂隲俱不仕考显赠承徳郎刑部主事妣金氏赠安人吾弱不好弄酷嗜读书凡得天文医卜兵书必昼夜手録殆忘寝食时工部侍郎庐陵周公以文章政事名重天下为当世儒宗间以所业投贽公误加称奬为延誉于两京公卿间公极欲荐拔同类忌之因掲匿名书于宪台欲沮焉呉郡守况侯伯律愤然曰荐贤为国非私也特以名闻拜行在吏部司务转南京刑部又转都察院复以周公荐陞南京浙江道监察御史政声无闻尸素而已防泰甲戌夏四月敕命褒嘉有发身儒术累更任使暨迁风纪式克勤慎尚有显秩需尔后効之语防至隆也惜乎天不假人以年无以报称万一焉其生永乐丙戌九月十七日景泰五年十一月初六日以疾卒扵南京官署春秋四十九早号梅厓后更藻庵有书千余巻及所着鸣珂潄芳等集二十余巻藏于家所撰诗宗韵海未能就绪娶梁氏有妇道封孺人子男二琼为应天府儒学廪膳生瑾尚幼孙一曰豸孙卜以防泰六年某月某日窆于长洲县金鹅乡先茔之次尝仿杜牧之故事预为自志曰脩短数也死生命也夫天地万物莫逃乎数况生死如昼夜然孰能免乎铭曰生也顺殁攸宁无遗憾妥幽扃
　　邹亮御史墓在长洲县金鹅乡
　　赵宗文生圹志　　　　　　赵文
　　宗文姓赵氏名文宗文字也世为崇明人曾祖讳兴祖积善以行义值元季海盗剽掠徙居长洲之甫里遂占籍焉祖讳成禧考讳华甫为善以相承人屡以横逆加之将攫而取者或告曰奚弗直于官也辄对之曰彼贫无养固恤之不暇直之致其谴岂吾心哉闻者以善人称之无间言妣沈氏元江浙医学提领讳徳辉之女生我兄弟三人文居其长甫弱冠不幸先君子弃诸孤遭家多故旧业几坠頼吾母力以教养渐厎成立洪武间县令周博举文为人材召至京以母老得请以归养母卒永乐五年诏求贤文又以翰林典籍梁用行荐授番阳知县后以事免官还田里日以吟咏自娯未尝务外慕今年七十有六老病日侵知不能久于世乃命子镛筑生圹扵依仁乡西江泽之原先茔兆次且自为其圹志然非任其达也盖为生必死世未能免之者特以平昔之行不可不谨书于埋石茍求他作或过实而可耻孰若知所耻而不敢以自诬乎况学者之立心则必修省扵一息尚存之间此他人所不能知故不容不致力于躬也文生于甲辰二年乙未二月戊午若吾卒之日与吾之享年则俟吾殁并以实之配王氏子男一人镛娶刘氏嫡孙男安娶方氏庶孙男宣尚幼曾孙男二人庆童夀童皆尚幼文平生所述诗有慎独斋集四十巻理学直言一巻文则有止义斋集二十巻铭曰
　　承先人之善泽兮际昌期而显庸中既挫而加厉兮知已修而未隆虽休退而衰迈兮恒惴惴而省躬惟天命之不易兮尚委顺而俟终
　　正统三年慎独赵先生预治幽堂复自铭其墓门之石越二年为庚申嵗五月十九日而先生卒享年七十有八卒之二年为壬戌嵗三月十一日而归藏焉夫不以终事为讳制事扵未然者世已甚鲜欲望自为墓铭如杜牧之傅奕者又几何人哉先生实继之可谓达矣观先生当死生之际其达如此则其平生又可知矣其自铭者其谦抑而不尽书者其可尚也夫又铭曰
　　保厥始慎厥终预为铭置幽宫全而藏永无穷翰林院侍讲承徳郎兼修国史彭城刘铉识
　　赵文先生墓在长洲县依仁乡西江泽
　　林士隆自撰墓志铭　　　　林昌
　　吾姓林氏讳昌字士隆号守轩苏之呉县人考之族谱其先出于子姓之后放事孔子居鲁复移济南后以晋永嘉之乱始渡江散居南方有讳遹者仕福清尉因家焉称为福清始祖遹之子仁倜生仲雅仲雅六子髙向乔商扄尚髙任屯田员外郎累赠至成国公妻黄氏封成国太夫人始徙居呉下诸弟子若孙俱随寓焉称为平江六房尚生五子棨阅防建柔建任大理寺丞生子升任兵部侍郎柔任刑部尚书生子茂先太常寺卿赠紫金光禄大夫升生五子长真卿通直郎任江隂司法七传而至髙祖茂山曾祖诚山祖清隠父贵和俱质直以善闻祖母范氏文正公世孙日庄女母赵氏长洲着姓士安女皆有善行比吾生未期父因通易书晓卜筮遵朝命五从中贵使西海诸夷邦一往返辄五年幸无恙论者谓积善之报吾六嵗游乡校頼祖母朝夕训读启防等书及长遵奉教诫益勉于学年二十授徒邑中见知于令尹吴公复延教诸子重加礼貌后叶公锡以庶吉士出宰邑荷不鄙建立义学以礼币招我典教又举为境内儒士名载须知册景泰五年朝廷遣使纂修志书郡侯汪公浒以书敦请获预纪述平昔守分不矜持不忮求不轻造公门取辱学吟吟以自适情素不为谑浪诮人语饮酒醉而愈谨人不见有落魄态与妹择配得宣圣五十八代孙孔镛字韶文时为长洲庠生家甚窘苦志读书见其器识有用于世遂以妹嫁之后韶文膺乡荐登进士厯任都御史巡抚贵州复转工部侍郎誉望甚隆惜吾妹早世乡族皆称吾知人与弟士明友爱颇笃成化戊戌子符由进士授广东道监察御史荷圣朝推防封吾如其官妻夏氏封孺人又蒙防例分俸养亲拜命以来惭无报补及追思吾亲俱逝而不得奉养曷胜感懐乌乎自福清始祖相传至我一十九代中孙显晦不常顾予菲薄守已安分幸不流于庸人之归虽未获禄仕而教子成人効用于时封为御史优游林下叨与乡饮为僎为賔几三十年俯仰亦无愧矣死何恨哉子男二长即符以御史九载厯陞广西按察使以公事今为南雄知府娶范氏封孺人次节乡贡娶王氏女一淑贤嫁儒士刘潮孙男六原震原复原益原升原泰原鼎女四俱适名门曾孙男一女一吾生于永乐甲午十一月十五日今年八十一祖茔在长洲髙景山之原不揣预书平日之梗槩而自为之铭不知卒扵何年月日享年几嵗临终二子为我书之铭曰
　　効乎才也道未明効乎徳也行无成守身素志安分真情老而叨封以沐防荣遂吾身后之计永归妥扵先茔治七年十一月初吉撰
　　先考府君自撰墓志铭后不幸于治九年六月十七日辞世享年八十三嵗卜本年十一月十三日安厝不肖等奉遗命谨书刻扵石乌乎痛哉孤哀男符节泣血拜识
　　林君昌墓在髙景山
　　资徳大夫正治上卿南京刑部尚书刘公行状
　　文征明
　　公姓刘氏讳缨字与清号鐡柯其先清江人裔出宋集贤学士原父其后有讳持矩者仕元为江西行省都事因徙家新淦之桥埠滩遂为新淦人国朝江西内附持矩之子云芳以尺籍徙苏州卫云芳子廸吉廸吉二子次曰谦海读书有行义代兄戍吴遂留居吴中公之大父也父曰中正娶张氏以正统七年壬戌八月五日生公于呉城凤凰里磥砢英特资复颖异少从乡先生贺复庵学先生亟称之既而受易于夏璿先生精研淬砺不拘拘扵师说而剽刺涉猎卓见端绪为文操札疾书未尝致思视他人追琢衍绎方事竚拟而公数百言已就所作明畅英发以儒士再试不利乃入县学为弟子员成化辛夘中应天乡试戊戌中礼部试廷试赐同进士出身已亥授湖广武陵知县武陵为常徳辅邑地大而繁公少多更涉习知民隠至扵胥史干没夤缘请属之情咸悉其故故视事之始展采错事无不当允县多隙地民惰不知溉种又贫什器多不备公处业振赡务尽民利由是民知力本嵗亦比登先是有长赋者亡粟若干石郡坐以侵官帑法死执不从当以亡失既而狱上上官阅其牍曰此良法家也卒从所拟明年庚子母张夫人卒公即日解官持服服阕改知山东兖州之滕县县小而僻素多盗荐被荒歉椎埋狼籍更数政益敝不治又其俗狠鬬嚚讼公钩摭精敏刄迎节解剖析明畅而轨道要束皆中肯綮一时莫不惊服向化盗亦衰止藩臬使者皆称其能尤为司徒许公进所知丙午召入为河南道监察御史徼巡东城兼督视京仓不事摘抉而绳轨攸当宄弊罔匿戊申孝宗皇帝登极改元治公多所论奏皆随事救正达于大体是嵗奉命按福建尝阅沙县囚有邓钊者坐谋杀父系狱同时麻冕张成富皆坐死公视其所荷校皆新翻阅牍词多支赘且事发无主名而牍尾云云类隠语曰岂投匿名书成狱邪悉索前后讼牒果得匿名书于吏廨故牍中盖钊父以负贷自刎其姑之夫陈富利钊产欲夺之故为此陷之以冕等其所亲昵并及焉前时有司实傅致成狱其后谳者不欲更异又恶骩法故首鼠其事公既阅实即破械释之一时称为神明莆田民有随母出嫁者刲股疗继父疾有司以孝闻公判曰弃本姓而冒他姓义已不明亏父体以济父讐孝则安在众服其明识时海外诸番入贡者多挟赝货贸市于闽监舶者利其贿不禁或不时得贿即忿鬬成隙公谓此非来逺之道且伤国体即下令絶不许通至今以为法庚戌还朝十一月满三载考最给敕命进阶文林郎推防赠考宗政文林郎河南道监察御史妣张氏孺人辛亥再奉命按广东广并海有别渚曰澳番舶交易之地地有珠市世其业者十人豪民张政者先窜名畨舶商海外诸国致番货直数十万夤结中人监舶者假以公牒得捕盗海上凭藉声势张甚因欲渔夺十人者之业不得悉诬十人者为盗捕置狱中七人瘐死余三人当论决公谳得其情并释三人抵政死指挥倪凤亦以捕盗椎剽海上忮害尤甚顾凤隂狡多养死士自卫急之恐变乃以计擒得之竟致之法镇守中官上言各堡俘获防男寄养军中宜从宫刑以给内用而实无其人比诏取之则旋买良人子腐以充数腐且三百人而毙者十五所须尚千人方买之海人公闻急渡海抵琼崖诸属覈实驰还则所司部五百人方舣舟徳庆公亟下守巡官騐非俘获即日散遣于是其家人感防咸谓曰刘公实生汝汝复有嗣宜以刘姓姓之癸丑还朝十月再满考留掌本道事时外戚骄蹇结聨中官用事纵横乱政公率同官上疏极言言侵中官中官故激怒上逮系诏狱罪且不测卒頼上仁明笞而不问公前后两按大省劾罢不职官省使郡县守吏而下十有六人诛舞文者百三十余人平反斩绞罪百二十有三人两侍经筵统署十一道印事皆集办丙辰满九载陞太仆寺少卿时马政废弛圉人多肆侵渔马耗不孳又私相盗鬻遇裱印率涤去旧文更入充数公立法辨审弊为之清又探稽孳畜利病得二十事条列以闻从之已未考满给诰命进阶中宪大夫推防加赠考中宪大夫太仆寺少卿妣恭人庚申拜都察院右佥都御史巡抚四川縂督粮储兼理松潘军务锡玺书以行蜀去京师万里而松潘又在荒外濵于诸夷栈道险絶氐獠出没为患抚镇大臣多不亲履其地缓急惟事调遣或控驭失所往往偾败公曰我为大臣出镇万里可自逸以委劳于人邪且吾奉命督理军务不厯其地何以知其要害险塞以得其事情乃乗竹兠渡绳桥徧行诸砦广布耳目以求其事端盖诸边戍守城堡俱在夷中夷人与吾人连结无事则邀胜取功事急则买和灭迹其事在夷者十三在吾者十七公为科条禁诫诞章敷化事以敉宁又有所谓赏畨者凡官府行边恐夷人出扰有司先事置防币牛酒于路以贿之谓之买路公严加禁戢官军奉要束惟谨由是公行边军夷帖息莫敢动在蜀甫一年属子儆卒悲伤成疾上疏乞归诏予告暂还病痊起用仍给传以归壬戌抵家越三年乙丑御史龚元上言刘某旧抚四川老成练谙恊于民夷年力未衰不应闲废防四川缺抚臣吏部即奏起之有诏仍以佥都御史巡抚四川兼理如故再锡玺书以行防松荗叠溪木匠儿诸番夷啸聚丑类连兵剽刦凿城烧栈势甚猖獗公亲驻境上相机设防防诸路兵讨之冲击疏捕转战折北诸夷惧詟悉投兵罗拜愿献甲马赎罪列柯空龙诸砦争斩贼首以降凡降二十余砦前后俘斩千余人捷闻降诏奬谕赐白金五十两文绮二袭横梁麻嗒三哨嘴诸河道逼阽诸夷每饷运辄为邀刼而卫士通畨往往启衅蒲江闗堡久已頽废列柯诸番往来结纳肆为剽掠一时边患往往坐此公并议复之仍议各立分司设官守之自是迄公去边境不扰正徳丁夘再满考进阶中议大夫勲赞治尹时有诏裁革巡抚大臣凡十有一人公得防还朝寻奉玺书巡抚湖广兼赞理军务先是公在蜀以防峡水势湍急嵗尝汜溢覆舟傍有小径盗出没其间商旅不敢行嵗歉假货湖陜大费转输议自防抵荆辟为大道公私便利至是御史王瑾以闻时逆瑾方用事恨公不先闻矫诏逮公下狱公上章自理防廷臣亦交章论救得释仍赴湖广荆王奏蕲州守余忠擅用兵仗刻减禄米欺侮宗室诸不法论死诏公防三法司勘问公为奏辨得末减戊辰二月陞南京大理寺卿六月召为兵部右侍郎初崇明盗起江南诸郡绎骚时承平日久兵卫耗减残卒莫能支所在募民兵应敌号义勇军有司上其数请如官军给饷公不可曰往时王都御史借闗陇民兵讨洞蛮从便宜月给米人三斗后皆籍为军至今遗患于民国家军饷岂宜轻议事遂寝明年已已年六十有八上疏乞防休致有诏不允寻给诰命进阶通议大夫推防赠公祖考谦海加赠考宗政皆通议大夫兵部右侍郎祖妣某妣张氏皆赠淑人庚午陞南京刑部尚书豪猾非法杀人欲行賍丐免费且钜万顾公不可入因公所知乗间言之公不可竟按杀之公素练于事尤长于法比然不为深文巧诋遇狱有疑率下属吏再三谳必无生理然后付法至于悖谩渫恶必尽法无贷故所属咸轨法不敢骩滥奸宄屏息辛未两宫庆礼成覃防给诰命进阶资政大夫加赠祖考考皆资政大夫刑部尚书祖妣妣皆夫人是嵗公年七十再上疏乞休不允越明年癸酉尚书满三载三月赴部考绩有防令复职五月上疏再乞休致有防卿才识老成精力尚健宜照旧办事不允所辞六月再疏自陈老疾乞休以全晚节有防卿敭厯中外多効贤劳近疏乞休已有防不允宜照旧用心办事八月还次扬州再申前请因遂归家待命有防卿累疏乞休已有防勉留不必再辞十月又连上疏始得请仍诏给月俸给舆皂以示优宠越十年壬午今上入正大统改元嘉靖公年八十有一防两宫尊礼成覃恩进阶资徳大夫正治上卿命有司具防币羊酒存问明年癸未以疾卒讣闻命有司致祭工部营葬事如制公为人亢爽疏隽明烛事机而嫺于吏政又精明强干事多迎解然其中有定识虽事出悤遽而铢黍分齐较若画一彼沉思深处者或不及也故其翕张变化人莫能测而情法不悖所至威爱并立而能饰之以文在蜀大修学校尤敦行义饰祠祀唐西川节度使崔光逺散骑常侍髙适经畧使李徳裕宋知益州张咏修复他名贤祠墓尤多连按闽广皆值乡试为监临官精择典校尤严闲卫而不苛琐惟详于检阅不令有遗在广尝亲阅落巻得一士以为奇列之首选榜出咸谓得人今翰林侍讲湛若水也其他推贤举能化服道利无所不用其至故侍郎海陵储公巏称公经世之务谋国之利往往在刑章讼牒外其为尹如侯覧为御史如唐介其抚湖蜀文教如文翁水利如李冰镇静如张咏一时以为实録云公长身玉立须睂疎秀而举止轩掲辞吐琅然见者竦企晚嵗家居益事燕整客至未尝不见虽盛暑未尝不冠吉凶庆吊未尝不行四方书疏皆手自裁答不少遗忘尤笃于故旧或在患难必竭力拯之虽犯谤不惜至人有过则多面折之虽贵显当路无所讳避以故人有谗之者然卒不能没其善之众也素性俭质既鼎贵非祭祀賔客食不重味尤寡嗜欲故晚嵗神观不衰对举旧事如引绳贯珠纚纚不能休年八十余篝灯作蝇头字精楷不异壮嵗属纩之前一日犹对客谈洽无所苦抵暮与家人燕语如常明日觉体中不佳稍就枕却药夜半起坐呼水盥靧及旦奄然而逝实三月十有六日也年八十二公任中外四十余年积阶自文林郎九转为资徳大夫正治上卿配李氏积封自孺人至夫人生子男一人即儆尝为县学生文学行义人谓称家不幸早卒娶诸氏亦卒女三人长适大理丞仰宗泰之孙灏次适福建佥事杜子开之子恕次适都御史王思徳之子东孙男一人遗以公防补国子生女二适张幕林文申曾孙男二人乔祖同祖女一人葬以卒之明年甲申某月某日墓在呉县羊膓岭之原征明先君温州与公同里居既仕同朝相好甚宻征明以契家子早辱公教爱及公归里遂得以晚进厠迹賔阶窃念先君既殁老成雕谢殆尽而公独为乡邦之重每一瞻对未尝不兴前辈典刑之叹乌乎而今已矣有如公者可复得邪公之孙遗将乞铭于当代名笔且将列之史官属为事状徴明自顾芜劣安能论次而耳受目瞩庶几不诬云尔谨状
　　刘与清先生缨成化中进士授湖广武陵县知县正徳中歴官至大理寺卿迁南京兵部尚书所在有政绩予告归里卒于嘉靖癸未文待诏为之墓志铭墓在羊肠岭下
　　大明故光禄大夫柱国少傅兼太子太傅户部尚书武英殿大学士致仕赠太傅諡文恪王公
　　墓志铭　　　　　　　　　邵寳
　　嘉靖三年三月十一日少傅王公卒于呉城里第于是公致仕归十五年矣先是上即位遣行人即其家存问敕有全徳盛名海内推重之语公上谢疏进讲学勤政二篇上嘉纳焉官一子为中书舍人越三年又遣有司存问防礼隆重时方仰之至是讣闻上为辍视朝一日赐赙米及布命谕祭者九赠太傅諡文恪仍命工部治葬事比葬其子延喆等以其长女壻徐侍读子容状属铭于寳寳以公国元老铭宜馆阁大笔且公乡郡固有作者奚宜至于寳哉延喆曰先公遗命也先公知公深矣寳乃不敢辞公讳鏊字济之姓王氏别号守溪晚更拙叟学者称为震泽先生其先自汴扈宋南渡讳百八者始家呉之洞庭山曾祖伯英祖惟道考朝用光化知县皆以公贵赠如公官曾祖妣陆氏祖妣叶氏妣叶氏皆一品夫人公自幼颖悟不凡年十六随父在国学始课举业落笔过人有传其论防于文庄叶公公大奇之曰此子他日忠肃乎忠肃盐山公諡也公与同姓且嫌名故称之于是声名动京师有屈年与行引为友如奚元启者居二年归游呉庠凡考必居首陈提学天台先生尤以天下士期之甲午试应天第一主司谓安得东坡复出至全录其论防不易一字乙未防试第一廷对防入众拟第一执政有忌其言直而抑之者诿曰文太长难读也冢宰尹公读之遂寘第一甲第三初授翰林编修九载陞侍讲孝宗初开经筵充展书官宪宗实録成陞右谕徳用徐文靖公荐为侍讲学士寻进日讲以宫寮选兼左谕徳寻陞少詹事兼侍读学士擢吏部侍郎丁外艰去终丧复任命兼国史副縂裁继命以其官兼翰林学士入阁典机务进户部尚书文渊阁大学士国史縂裁同知经筵事再进今官勲柱国阶光禄大夫致仕公在翰林益肆力于学闭门读书避逺权势如恐不及士子请业者逺近踵至惟中贵弟侄皆絶之在经筵雅志启沃每讲至天理人欲之际及君子小人之用舍必详必恳上方春出逰后苑左右諌不听公讲无逸至文王不敢盘于逰田反覆规谏上悚听为之罢逰仍传饬内侍广今日讲官意指尔尔好为之云云东宫将出閤司马钧阳马公疏请选正人以端国本诏防议至公名同声曰此真其人遂以为首吏部阙侍郎侍郎韩公摄部事以公与寿宁有故交既贵而能逺之其正可敬也首荐而用之在吏部抑躁奬恬清简得体防有边警上筹边八事议论激切侵权幸始虽尼之后多施用大学士余姚谢公以灾异求退举公与吴文定自代时论称允武宗谅隂时公恊韩司徒将帅诸文武大臣伏阙请诛内侍导荒逰者永成等八人以除乱本疏首当属冢宰焦公焦辞乃属韩疏入上大惊怒欲庇八人内阁持不可俄有防召公等至左顺门中官传谕甚厉众相视莫敢发言司礼荣乃曰上言卿等所言罢宴乐勤政事皆当从之惟八人者不可去公曰八人不去乱本何由而除天下何由而治且今日之举果何为乎侃侃不屈韩亦危言继之荣等语塞为慰言而罢国论倚以为重既而八人者乞怜于上归咎岳一人斥之南京寻用八人分布要路瑾入柄司礼而内阁刘谢二公皆去诏补其缺众推焦公及公公虽以前言见忌然重违公议遂俱入阁时李文正公尚辞疾不出焦公每事推公上见公班尚书后因进公户部尚书文渊阁大学士公以资浅辞不许未几赐蠎衣玉带公闻尚寳崔璿郎中张玮副使姚祥以防眚被枷濒死亟言于瑾曰士夫可杀不可辱今既辱之又杀之吾亦何顔而复立于此由是三人者皆得释韩公虽逐瑾衔未已必欲置之死无敢言者公言韩清徳粹行海内所知今无故加罪恐不能服人不聴会廷中得匿名书斥瑾罪恶瑾意稍戢韩得纾焉亦以公前言故先是应诏举经明行修六七辈有余姚人者瑾欲因是逮谢公并及刘公公与文正公力救乃已司马华容刘公被逮将坐以激变土官岑氏罪死公曰岑不卒叛何变之激刘得减死或言都宪石淙杨公在陜西筑墙太劳费瑾信之屡以为言公曰今安得文学政事作人有功如杨某者为国修边奈何罪之废后吴氏之丧将秘不发公不可瑾曰何以成服公曰虽然葬不可茍也景泰汪妃薨于时帝疑其礼曰妃废不以罪当追复故号葬以妃祭以后皆从之时中外权悉归瑾公初开诚与之言间亦见听及焦事媕阿议乃不合瑾益狂悖横厉祸流搢绅公救之不能得蹙然见顔面瑾望见之曰王先生居髙位何乃尔耶公再疏求去甚情而恳或以公咈瑾意虞有奇祸公曰吾自省无咎何畏彼哉瑾使逻者诇公以公絶防币报瑾笑曰过矣于是公疏至三上许焉赐玺书乗传以归嵗夫月米具给当时以为异数云公立朝三十余年防正守道恒如一日史馆谔谔有所可否不少徇縂裁意经筵之进以不及执政门故迟之然公望重终不能抑也主考南畿知有典法不知权势絶闗节蔑震撼隠然为吾党重先后防试再为同考主考尤称公严能得人教诸庶吉士不惟其业亦惟身率以道称能成人论者拟诸泰山乔岳盖坐镇之功大矣而东山之望晚系天下尤重惇叙慎修持身持家表里周浃读书着文乐以忘老虽士夫博雅清玩一不屑意人莫敢干以私者公禀少怯临事接物或不能无动于心偶读程子明理治惧克已治怒二言箴以警焉及涵养既久进讲奏对从容详雅得告君之体观公之诚者未尝不三叹于斯其为文先爱三苏才思川涌援笔如不能止既自超蜕力追古作自昌黎上遡秦汉骎骎乎几矣论起衰者归之尝言吾文得法于孟子君子曰信雄而辨鬯而雅晚精理学论辨多古人未发诗萧散清逸有王岑风格书法清劲自成得晋唐笔意所着有震泽集震泽篇震泽长语纪闻各若干巻公卒时距其生景泰七年八月十七日寿七十五配吴氏继张氏俱赠一品夫人子男四长即延喆中书舍人次延素南京中军都督府都事次延陵郡庠生次延昭女五长归侍读子容名缙次归贵州都司都事朱希召次归庠生邵銮俱先卒次归中书舍人靳懋仁其季受庠生严濡聘孙男三女二墓在东洞庭梁家山之原葬之日为明年乙酉正月一日庚申铭曰明至中叶道与时升君子观国人焉是征我求其人宪孝之世伟哉王公植我元气公有忠义文章以宣成化制防治经筵在正徳初少宰入转彼宄济奸公心独苦先是伏阙偕二三臣请剑未许徇国以身公如砥柱百撼靡动平生二箴况也自诵岂无加秩少傅尚书奭裕未足伊任其余时方倚公公去则亟佥曰贞哉亦有殊锡公在庙堂鼎实栋隆公在山林斗掲岳崇公既老矣犹望其起公既寿矣而祝未已震泽万顷莫厘千寻英灵还止山高水深
　　王鏊相国墓在东洞庭梁家山


　　吴都文粹续集巻四十一
　　钦定四库全书
　　呉都文粹续集巻四十二　　明　钱谷　撰坟墓
　　大明山西等处承宣布政使司右叅政祝公墓
　　志铭　　　　　　　　　　李应祯
　　国家文治百余年士大夫进而建功业于朝廷足以震耀当时显著后世其退而田里亦足以咏歌圣化表仪后学以予所见乡郡先辈尚多其人二十年来凋落殆尽幸而有侗轩祝公在今复已矣惜哉公讳颢字惟清始以进士授行在刑科给事中即取天下事入思虑所建白先大体而畧细故尝被防巡察在京寺观毁诸无赐额者有青龙寺甚壮丽主僧称受密防所建不听奏毁之驸马都尉石璟持节封荆王妃命公为副居母丧诏夺情起复不行服阕复前职寻陞山西布政司左叅议兼督粮储时经余寇大扰公私无积而盗贼啸聚人相食公昼夜规画民困以纾暨考满仓廪有数年之储赐诰命进阶朝请大夫赞治少尹陞本司右叅政公在晋久谙其俗故治民养士兴礼举义益究厥施初曲阳临汾二学圣贤像设犹袭元制公即更正之具文释奠以谢不防洪铜县有臯陶墓墓旁有祠且隘敝其地里传舍一称以神号无所讳乃命封植其墓重建祠屋扁曰有虞士师之庙凡触神讳者一切禁止之泽州旧有祠祀明道先生公为新之以伊川先生及元陵川先生郝经配又作二贤祠于闻喜县学祀唐裴晋公度宋赵忠简公鼎其于学校尤谆谆然常举教人与治人不同贵在随材成就若强其所难能适以害之故分别具有科等又以师儒俸入微薄鲜不规求非分致玷名教加激厉焉晋地边要故所在畜刍茭乡宁蒲县介居深山中逺水无为得草其所输与诸大县等而平阳乃露积久朽腐莫校遂移咨户部止二县之役他所须使于平阳运之人以为便公于刑罚明慎而矜恤之意蔼然汾州妖人作乱公闻变戒守御严备毋轻动自戎服驰赴之至则贼就擒凡十六人而扳援者逮千余人三司皆以逆党故莫敢出公曰千人同谋何不待聚而遽发邪吾等既不辑奸于平时又乘乱杀善良重得罪矣奏释之尝监决崞县囚七人二人临刑独嗟叹公急止之囚曰吾罪不当死向来官人恶对囚徒丑秽动加搒掠求死不可得焉求辩今公仁人也反复加问所以感恩衔寃而发此叹也公语御史须更审不从公曰朝廷所以命某监决者岂以左右乏听命者邪正欲参伍斟酌不至刑滥耳今闻其寃而不之省是二人之首断于吾二人之手矣为吏当如是邪卒辨出之公吏学甚精律令条例各有据依疑狱滞囚立能剖决按行州县于长吏独加之意廉其才具勤慎者异其礼貌以愧其余道路车马之间遇田夫野老必驻旌访问亹亹不倦人皆谓公之为治文而知体者如此公再一报政而年且逾六十矣遂谢其事以归于是时呉中士林宿学与夫宦游而休者累数十辈暇则寻山问水择胜而游公于其间广颡修髯眉宇精采而又善于言论出经入传指事摘实贯串抑扬闻者耸听间或发为嘲笑縁文反意动成雅谑其文章以缛丽自憙诗亦典赡有思致字爱作行草逺近求者一皆应之无倦容盖其风流文雅最为人所慕爱而与人言则皆孝弟忠信检身接物之事平居动止有常所御器物虽微不茍费聪明强健老而不衰成化癸卯十二月戊子卒临终语其孙曰死生之理吾自了然尔等毋得过哀丧葬之具勿事虚文可为孝矣享年七十有九公之先云间人有秀岩者元海道都漕运万户府经歴平江路摠管占籍长洲摠管以下四世皆不仕曰九鼎曰子濳曰景章曰焕文公之高曽祖考也焕文赠朝请大夫山西布政司左叅议母王氏赠恭人配钱氏封恭人苏学教授孟书之弟之子初孟书竒公妻之钱氏无后卒主其祀子男一人曰瓛先五月而卒女三人长适刘溱次鸿胪寺序班汤瑄次赵淳孙曰允明郡学生员女二曽孙男女各一允明将以明年三月十有九日奉公葬于吴县之横山属应祯为之铭应祯晩进且不文念尝辱公教颇知公进退履歴之槩遂不敢辞公尝自言吾平生不妄笞杀一人迹公所行知公所存厚矣宜其享有福寿功名始终岂独其文雅可尚而已哉铭曰
　　粤惟祝宗受氏以官闽括信歙为族实繁长洲之祝肇迹松江摠管而下乃发乎公公奋高科谹谹厥声遂登侍从给事内庭允惟出纳职思赞襄金册玉节使命有光帝心简注践兹方岳不矜不骄执事愈恪民有饥馑待公食之民有重役待公庇之妖人作乱玉石不分公出一言卒免于焚执德不回当事必竞垂死之囚为之请命曰礼曰义风化攸关彼俗不知视如等闲祠祀煌煌衿佩锵锵歌洋洋公教不忘公虽未耄公则知止曰予归哉呉门之里老成曰嘻吾今得朋媚学小子考德是凴公气轩轩公论訚訚邦之耆俊孰居公前寿则孔高福亦多有翛然告终何德之厚活千人者古谓必兴尚敷遗休大启厥承
　　承直郎应天府通判祝先生墓志铭
　　陆粲
　　先生讳允明字希哲苏之长洲人也其先出古太祝以官氏或曰黄帝之后封于祝以国氏云七世祖碧山胜国时由松江来守郡后卒官一子留苏遂为苏人祖颢皇明正统已未进士终山西布政司右叅政父瓛娶太学士武功伯徐公女实先生所自出先生少颖敏五岁作径尺字读书一目数行下九岁能诗有竒语既天赋殊特加内外二祖咸当代魁儒目染耳濡不离典训稍长遂贯综羣籍自天官地理释老方伎稗官襍家皆通其説掇其英华舒发为文崇深钜丽横纵开合茹涵古今无所不有或当广坐谈笑杂遝援毫疾书思若泉涌一时名声大噪岁壬子举于乡故相王文恪公主试事手其卷不置曰必祝某也果然文恪益自喜曰吾不谬知人自是连试礼部不第当道竒其才防修史将名荐之弗果初仕兴宁令地介岭海民尚哗讦惑于禨祥先生示之礼简进秀异亲为讲解遂一变其俗羣盗窜处山谷时出焚敓为设方畧一旦捕得三十余辈邑以无警稍迁通判应大亡何乞归又五年卒春秋六十有七夫人李氏乡先生太仆少卿应祯之女子男二长续进士入翰林累迁陜西按察副使次侧出幼未名女一嫁潮州府经歴王谷祯孙女三先生简易高嚝不乐拘检在众若无能者然黙而好深湛之思时独居著书解衣槃礴游心间宾客过从屦满户外若弗闻也性善书出入魏晋诸家晚益竒纵或购得之輙藏弆为荣喜奬掖后进终身不言人过其为家未尝问有无得俸禄及四方饷遗辄召所善客与剧饮歌呼费尽乃已或分与持去不遗一钱故其没也几无以敛云先生少有意用世既濩落不试一发于文虽声实宏振犹非其志也所着祝子通祝子襍罪知蚕衣浮物野记语怪苏材小纂兴宁志江海殱渠记合诗文集为数百卷藏于家陆粲曰斯文之用与天地准由汉氏来缵言之士臻于斯极者亦仅可数已明兴百年士犹胶守章句未覩其恢然者也乃宪孝之际始彬彬矣祝先生由诸生起覃精发藻横逸踔厉超追古昔盛哉若其湛浮自喜龙变不羁大观逍遥廓然离俗矣语所谓游方之外者非邪先生殁以嘉靖丙戍十有二月二十七日又明年戊子冬闰十月十六日葬横山丹霞隖太原王宠撰次其事行粲为之铭铭曰
　　维圣有文自天作之其卒敝刓孰振起之猗嗟先生发天之明达圣之经播为球镛举世振惊维时弗逢食贫以终独昌其辞以烛羣防横山之原崇四尺者先生之坟后千百年尚靡有屯
　　祝颢叅政其孙允明墓俱在横山
　　南京太仆少卿李公墓志铭　　文林
　　治癸丑七月九日南京太仆寺少卿长洲李公卒明年甲寅十月六日辛酉葬呉县荐福山九龙隖之原初公之卒林以太安人病剧弗得往哭与襚既阅月始与友人沈啓南史明古经纪其家事佥谓公平生学问在文章而立朝大节则有奏疏宜辑而传之检其书笥不得及访之故旧家又不得盖公在官虽多所建白而章疏之传录于人者悉已取而焚之而所为诗若文亦不存稿曰亦何足传也乌乎公之所存岂后生末学所能测哉先是尝托少宰呉公原博为墓碑比葬犹未至公弟应祥自南京来防葬谓葬不可无铭众以属林遂不敢辞按公讳应祯字贞伯一名甡其先汴人建炎南渡寓居苏之长洲遂家焉曽祖仲仁祖士文永乐中士文以名医荐入太医院故又居南京考啓明以公贵赠南京兵部员外郎母贺氏赠宜人公以宣德辛丑八月二十一日与应祥同生于南京自少警朗攻举子业即迥出辈流景泰癸酉以儒士中应天府乡试第九人礼部防试中乙牓不就卒业太学文名日盛时中贵人牛玉用事士争出门下玉雅闻公欲延致之一日诣太学斥姓名索公公避不与见成化乙酉拜中书舍人故事赐百官燕中书舍人坐给事中御史上顷岁礼部大臣辄易其次公抗草斥其非至再语侵大臣大臣竟持其议既而不乐与同舍之幸进者俱上章乞补教官不许寻召直文华殿时荆襄流民定居既久言者欲逐之公上言宜就抚其众逐之非便朝廷是其言命有司县其地壬辰诏写浮屠书公辞非臣职上章极论其非是忤防廷杖之几死久之罢殿直癸已乞归省祭始居长洲越四年戊戌陞南京兵部武选司员外郎未任丁继母陈氏忧服阕改本部车驾司檄督造江广湖湘马快船丙午进职方郎中治戊申改南京尚宝司卿辛亥陞南京太仆寺少卿在太仆甫两月以贺万寿圣节诣阙下遂力陈致仕还长洲二年卒年六十有三朝廷遣官谕祭有学优才赡性直行方之语郡守洛阳史公鉴特为营葬事公配王氏教谕贯之女翰林学士景章之孙女封宜人子男二系早卒绍贰室顾氏所出今才五岁聘袁氏女二长适举人祝允明次适举人张廷瓛公为人整整精悍辞防峻重性刚介遇少不平辄抗无所讳避羣坐中发一语帖帖无有哗者与人交任真而有情家贫恒赴人之急给事中方向忤权幸谪官鬻居以往相顾莫敢售公奋然贷而市之弟应房早卒恒分月所俸育其二孤于其外家上交必严辨其人而下交卑贱不求备才与行未显为廷誉奬掖不少后然接见甚严尝曰前辈自有规度若自降以崇虚让岂所以教后学邪公故世家早得接诸先达绪余尤好寻核故实故记忆该博当世罕及为文简严而则诗亦沉着皆不轻以畀人有所叙述亦未始少有假借其书多所师法而自成家小楷健劲絶无姿媚气习行艸独步一时而篆籀之妙尤为得古人笔意造次作简牍皆可传精识古书画购搨名贤画像及金石书刻不厌勤剧歴官三十年家无余赀死之日惟书数千卷而已尝修辑苏州志若干卷藏于家乌乎公以用世之才而仕不究其用年不副其德惜哉林少公十余岁往来相知逾二十年晚复同官太仆公致政归林以病告同舟南下由三茅歴张公洞相从甚乐方恃公居呉可以时请益也不谓遂尔谢去遗孤羸然逺近吊者莫不咨嗟流涕少傅宜兴徐公自京师遗赙尤厚卹其家而大夫士之稔公者视殓及葬恋恋不忍弃置乌乎岂公有势与力致之哉铭曰李公之德惟直自持侃侃廷论不怵于威公之文章亦如其行或严其辞惟许之慎内录皇言出署郎曹表章令节以莫不优太仆稍迁在公晚岁回翔唯顺复不难退挺然伟人言貌惟宣少也师古老而弥坚孰不自见公灭其迹匪事之迂其见之特国之令人乡邦之师谁不云亡公緜吾思
　　李应祯太仆之墓在荐福山九龙隖
　　刘完庵墓志铭　　　　　　　祝颢
　　乌乎人情莫悲于生别而老尤甚古有是言也盖暮景之人悲感易集于其亲知生别且然而况与之永诀者乎则吾于完庵之殁何如其情也顾尝有诗哭之矣幽堂之石尚忍铭诸然念其诸孤恳恳辞弗获已乃从钱君允言所述事状书之公讳珏字廷美姓刘氏高祖山甫曽祖彦英以上家苏之常熟梅林至其祖希仲号南溪者壻于长洲王氏始占籍为长洲人南溪生启东号梅庄毅有谋善继述辟产广业延师教子家日裕而声日起遂长乡赋为邑望族公之父也母呉氏大行人文华之妹有贤德公自幼秀颖出羣天性孝友父疾昼夜侍左右汤液之奉浣涤之事皆亲之母患疽吮之良愈女兄嫁周氏寡孤无依即养于家买田宅居之复为建白旌其门处弟璧尤笃恩义宣德中郡守况伯律辟名家子为从事召之公曰古者儒吏一途无臧否人抱全材随其任使奚其择今业诗书游庠校者为儒执刀笔居公署者为吏所入一殊而相去倍蓰吾宁屑就哉乃自上书乞从儒守嘉其志许之遂入邑庠脱畧故习一意于学甫三岁以葩经中乡试升太学景泰三年除刑部浙江清吏司主事公以刑狱重任盟心自矢以父祖取号之义扁其居曰清白凡夤縁请谒一切谢之莆田丞某督运赴都侵渔不赀事觉就逮当公执讯亟以黄金二百两托公所亲朝士赂之公斥去置丞于法居忧时隣邑无锡令某受赇系岳知公与当道好密遣人赍白金五百两求解公曰若欲雪一已而凂我邪不亟去当执之于官其操行之洁大率如此而周人之急成人之美则不少靳故凡平生所知后进名士有处困约而莫能自振者公皆极力拯之百方周旋务欲其成立因之以跻显庸者有之其人德与不德于公则未尝少有德色置之齿颊间君子以是长厚称焉初朝廷叙公年劳赐敕褒嘉授散官承德郎推封其父如其官母为太安人妻安人乡里荣之天顺间公起服至京陞山西按察司佥事奉敕提督屯田所至振风纪革奸羣衞敬惮军民畏爱之然公虽惓惓职务而雅志不忘邱壑因奉表入朝上疏辞任既得请单车南还送者数千归理旧业以营燕休之所于后圃辇石为山引流种树筑亭其上号小洞庭日与宾客故人相羊其中酒酣赋诗落笔如雨而尤工于画颇自矜惜得其手迹者皆为宝玩武功伯徐天泉才高当世少可其意者独称与公赠之诗曰刘郎诗高画亦高当代不独称诗豪其见重若此郡邑大夫已下咸敬礼之岁行乡饮则先书敦请必欲得公与席而诗坛文社搢绅逢掖亦推让之方期仪刑乡邦而遽焉告逝成化壬辰二月初八日也距其生永乐庚寅正月十三日得年六十有三配高氏子男三正直高所出中贰室顾出皆娶名族孙男七传傅保侃伸似余未名孙女十一曽孙男二养女适戴淮卜今岁癸已十二月初四日庚申葬公金鹅乡紫字圩之原祔先兆也予与公前后登朝而聨官藩臬晚归乡里情好益笃其第去东郭一舍许毎入城必过予笑谈觞酌留连移时不忍舍去一日谓予曰吾始慕名节乃以节斋自号今欲以完庵易之何如予诘之公曰天完形于上地完质于下而人受父天母地完而生之宜完而归之其不然者自斵丧耳吾无似幼而学壮而行老而归身名事业庶几完全而无亏如玉反璞以全其真完而称之不亦可乎予以其言有见盖晚年益进高逺未易量也今而已矣悲夫铭曰
　　乌乎完庵素尚名节行高四知艺精三絶钟鼎弗居泉石是娯众方驰驱已独舒徐完璧收光韫椟而藏我铭孔彰其亡不亡
　　刘珏佥事墓在金鹅乡紫字圩之原
　　感楼贺君墓表　　　　　　李东阳
　　姑苏名胜地代不乏人仕而显有勲绩者不俟论一时遗逸若东原杜君用嘉醒庵陈君孟贤味芝陈君永之感楼贺君美之辈予不能悉也数君者相继沦没贺君差少没亦独后予闻其人于呉春坊原博陈大理汝玉刘侍御与清黄进士日升君配王氏之葬尝致书请予铭及君病其子慈辈复用治命遣人上京师征铭原博而以墓表属予予虽不预识君而君之属我厚如此予亦不能负也君真确不浮善剖析事理尤精计虑毎臧否古今人物皆有分别仪貌修古衣冠整洁耻与世俗士相溷为文疏达简质不事钩棘往往为骚人墨客所称与郡大夫有所纂述亦礼致之乡党后进执经请业者甚众尝为无锡县所荐以非本郡不应例而归家贫初不免冻馁毎有所入节不妄费中寖裕久乃益饶屋宇田壤具有成绪佣人佃夫各効厥职然迹其所为计铢两明当未尝赢取过致虽出纳酬酢不废觞咏盖于此有余力焉子恩以易学举南畿乡试第一已有名益教之不厌未尝挟以夸人家既盛大训子孙毎举贫贱时事或以故物示之曰今已倍此毋忘也然拯穷赴急义所在则亟为之有弟庸遇之殊厚教其二子意愈若已出又有族人在湖南亦取而鞠之其他所为悉称是乌乎自荐举法行有司毎盛为条格以杜私幸盖于势有不得不然也有如君者顾以例格之不得一命以殁法固使然邪予方有感于斯因叙君事俾表于其乡与诸君并传焉君讳甫美之其字始号耻轩后更号感楼人称为感楼先生其先自蜀徙苏之呉县大父大理评事讳贤尝为江隂训导侨居江隂考讳宗振娶薛氏及君壮始还呉遂定业云子四慈恩息应应早世女一适沈堂孙五牧收放改教孙女及曽孙各一君生于永乐乙未二月二十一日葬呉县先墓其地曰胥台乡黄山之原以王氏祔君遣使时病已剧尚未属纩故虚其卒葬属慈补书之其卒以治庚戌十二月十一日葬以明年九月二十四日寿七十有六奉议大夫左春坊左庶子兼翰林院侍讲学士经筵官兼修国史长沙李东阳撰并篆额奉议大夫大理寺丞同郡陈璚书【其墓志乃呉寛撰】
　　解元贺君墓志铭　　　　　呉寛
　　始君自呉中来就试京师其状貌羸然望之可惊予扫一室使治其病数日病转剧则为书报其家其兄慈冀得一见也不一月疾驰四千里而来则君已死矣且死神思愈清谓予曰吾不可执笔为吾书所以告吾父者予诺之抵夜促书已具顾其子放侄收曰其善藏之顷之翛然而逝乌乎惜哉君讳恩字其荣姓贺氏其先蜀人也后徙于呉曽祖公宣大理寺评事祖宗振父美之皆儒业不仕毋曰王氏自君为童子时用其父教力学不少懈既游郡校治易得其义而止未尝曲为之説下笔平易谨密皆可诵也成化四年举于乡第一明年例试礼部以病不果后凡三试辄屈然其业益精名益着尝入太学祭酒司业期待者甚至与同舍生讲业皆推让之以为不可及家居学者争集其门终日恳恳不厌指教去而取科第者凡若干人遂以易师称呉中为人喜辩説是非无所徇于人人以其中无他也亦无怨恶之者至其事父兄孝友教子弟严而有法其可称者多矣君初以兄之子放为子后得子曰改女一人皆幼其娶呉氏也生于正统已未七月十二日卒于成化癸卯十月三日年四十五其兄慈载其柩将以明年十月三日还葬于呉县胥台乡黄山之先茔予固与君厚者不能无一言以相其役也窃观君之死公卿大夫虽不识君者皆惜之其识者尤悲悼之所以得此于人者非以君宜有爵位而不及致故也然彼徒有之者而人方幸其死则人宁得此耶宁得爵位邪况彼亦终死而同归于尽邪因书此以慰其父兄子弟之哀亦以自慰云尔为之铭曰
　　抱美玉兮来售歴长路兮止息方握手兮劳苦倐舍予兮谁即形惨惨兮魂茫茫藐藐稚兮在吾侧岂乘风而反斾恋呉山以为宅嗟死者之纷纷奚名誉之籍籍维好修而有文宛其人兮如存才可用兮自致命在天兮尝闻君维安此兮无怨见临絶之云云窃独怪其不瞑岂平生乖愿乎荣亲命无往而不在安斯圹兮尚永閟乎千载
　　贺甫感楼及其子解元恩墓在黄山
　　河南阳武县儒学训导陈先生墓表
　　呉寛
　　先生姓陈氏其先来自永喜在宋有讳文骥者仕苏州茶盐常平干办公事始留居长洲文骥生子荣元汾水县儒学教谕子荣生天祐天祐生元善俱平江路医学正元善生希武希武生孟敷孟敷生良绍俱不仕而业医不絶良绍娶韩氏太医院判公达之女再娶王氏翰林侍讲汝嘉之女先生则韩出也讳颀字永之少孤鞠于继母而学于舅氏福州教授王应良通春秋景泰元年以邑学生中应天府乡试明年防试中副牓授湖州府学训导丁母忧服阕改荆州祖母丧承重服阕改武阳先生精于经义用以教人日必坐斋舍恳恳讲説及为程文指授有法而持行清纯虽不必严立教条人多感化之者毎各省乡试争聘校文尝独赴江西得士为多在武阳时巡按御史防两司考察校官推先生为列郡之最因留署开封学事以先生宜遂教授也章三上举之不报然亦非先生所望也先生状貌癯然早衰年近五十五即恳请致仕两司知其志坚不可夺咸作诗送之而诸生留之不得尤以为恨盖自湖州去任已然先生为人外若和易中实刚介有守事小有非义毅然不肯为尤号廉洁湖州发地得竒石或谓可载归为玩先生曰此固非吾家物也卒弃不取初至荆州太守钱公先生故人也知先生贫赠一官马以便出入他日纳还之公言其可受故先生曰受则伤廉且亦为公汚竟谢却举子有懐金以希幸进者斥逐不容见或赚其币去家人觉之则曰吾固使取之也其德之厚又如此性孝友推之以待宗族欢然也能择交而笃于信义久而不变其为文章平实温雅诗亦清切无浪语所著述有之京等录若干卷其曰味芝居士集者则从其别号而名之也陈既医家先生少则通其业治病多騐及老而家居亦资以自给然不若世俗之医之计利也其娶汤氏继周氏朱氏子男二长廉甫次钦甫先卒孙男二梦得桂孙女六先生以成化十九年八月二十五日卒享年七十明年四月十七日葬于呉县高景山之原后三年廉甫使人持其叔父颙所撰行实请予表墓予获交于先生闻先生之殁方悼惜无已岂敢以不文之言辞惟先生言行卓然呉人皆知之何待于表而后着将以是为廉甫复然念予虽知之久而人或不知故卒书之后有修郡志者按而列于人物之类庶先生之名传之愈逺又非区区金石所能及也
　　陈颀训导墓在高景山
　　前朝列大夫国子祭酒陈公墓志铭
　　呉寛
　　今上之五年擢国子祭酒邢公为礼部侍郎而以翰林侍读学士陈公代之公上疏辞不获则就职一时僚属生徒皆自以为得人公为人师庄重简黙于条教童改更特持成规御人度使可守而已至簿书钱谷之事一付主者务揽大纲不琐琐问出入曰吾职不在是也故事国子师生月给钱若干为饮食费然以事去不及给者则贮为公钱用之盖更数祭酒皆然至邢公继之颇以法绳人人始有怨言及既擢去咸欲诬其以公钱入已者且及公公置之殊不以为意事遂上闻诏大臣襍治邢公对簿力辨公叹曰吾官至国子师尊严矣安能对刀笔吏掉口舌乎不吐一词竟服时适有从中醖酿之者狱词上比皆坐除名于是诸生数百人诣阙上章为公诉诬枉不报士论寃之其有志世道者则以朝廷一旦辱二大臣去之如反手又为国体惜之也公既免官家居言笑如昨日将治装南还不幸而疾作矣遂以七年九月乙酉卒于崇文街里第年五十七夫人钱氏防柩归葬呉县伏龙山之先茔实九年二月壬申也公讳鉴字缉熈世本嘉兴商氏元季之乱曽大父宾避地长洲之周庄冒氏陈大父讳某父讳润赠翰林编修公生方幼稚编修君谪戍益州道京师遗公故人范叔瓒家稍长去从王太卿一居为老氏学非其志也然公少有高质窃好儒家言能通其説下笔为文章辄有竒气他日以事如浙东市书盈篚而归昼夜诵习卒弃其学而归于儒以其余力治进士业正统九年中顺天府乡试第二人明年礼部中乙榜不就入国子为李忠文公弟子文名益起忠文竒之十三年中防试十八人廷试擢第一甲第二人授翰林编修景泰元年代祀北镇医巫闾山还充经筵讲官七年迁修撰英宗复位奉使朝鲜天顺四年同考试礼部明年预修大明一统志寻选充东宫讲官六年主顺天府乡试丁母太孺人沈氏忧服除迁侍读修英宗实录成进侍读学士成化四年主应天府乡试明年奉诏教翰林院庶吉士未几国子之命下矣公为人容貌岸然望之若不可亲及就而聆其言论蔼如也人有善喜为之称道其不善者亦疾之如仇故卒以此得祻少罹患难家室荡然能以孱弱自树立及登第得官而编修君殁戍所久矣间因东使代祀便道函其父骨归而逆母太孺人养之于官既而得防赐归葬其父于乡母子同入里门卒完其家室而加光大之人以为难公事太孺人孝而尽礼太孺人卒居丧三年不食肉不内处不酬应文事时朝廷方修实录严有诏起公公上章求终制不允章再上恳求允之平居无声色之好止好藏书并古书画器物而已朝鲜尝因公使以妓女侍公作诗却之夷人敬叹至板刻其投赠诸诗行于国中其为文才赡而气完所着号方庵集凡若干卷善笔札至临摹古人真迹殆不可辨配钱氏封孺人贤而有内助功公无子子弟之子涞先卒三女长适汤璧次适范轮次许适邱某而夭孙男一人曰柢公之葬苏守鄱阳邱侯时雍实经纪之而墓铭顾未之刻寛则有罪焉盖寛少游于公之门不以不肖每与进之今幸窃科第入翰林而公既不见则闻公之葬独无一言以下慰于九泉乎为之铭曰
　　得丧纠纷有万其状自我得之或以人丧我力可为人不可知终焉面目求无腼而公则其人进退自适公议未忘则我籍籍此寃可置彼惜孔多归全一邱其如公何
　　陈鉴祭酒墓在伏龙山
　　王苇庵处士墓表　　　　　吴寛
　　长洲之野有隐居读书曰王苇庵处士其讳锜字元禹苇庵其自号也家世力农呉人因其所居称荻扁王氏处士自少轩然出羣从中长益好学自经传百氏务徧览尤熟于史凡先代事非特善记忆而已考其得失善恶以求其兴衰之故自谓不易其言对客谈辨辄触忤人惟其性刚直以为言冲于口不能茹虽致人怒亦不暇恤平生有所见闻既笔之不顾忌讳号寓圃杂记盖处士好从先生长者游又妇翁为刘草窻草窻一代诗人也居京师博学多识故处士得其议论尤多宅临湖弥望皆田园而堂宇静深间以嘉树窅如也性不饮酒客至必欵曲时出谑语以为乐或放扁舟出没汀烟渚月间往往赋诗寄兴一日诣毘陵访亲友顾上锡麓入荆溪遇山水佳处辄盘桓逾时已而径归忘其所访者其高致如此处士生六岁丧其父廷用赖母滕氏守节以教滕氏固贤母处士事之四十年未尝一日去左右其孝足称也友其弟钲钲卒抚其诸子家屡遭火厄故居荡然卒尽力营置以复王氏所以不坠者处士之力也治十二年十月晦处士以疾卒享年六十八葬有日其二子涞汶遣人乞表墓之词而以事行一编同至予少识王氏昆仲后皆物故数年前独见处士与其从弟陈留令抑夫岿然存耳涞复与予从子奕相好因以此见委夫惟有世契则处士为人岂待此一编而后知邪噫望苏台之白云瞻茂苑之乔木故家旧俗犹有存者独清逸之士所谓岿然者今复不得见矣因为慨然伤叹书此以着处士之隐节且以识予之感云尔王锜处士墓未详
　　宿田翁生圹志　　　　　　呉寛
　　成化丙午翁年六十有六曰吾老矣一旦即病不起何如盍预备所以藏吾身者于是治棺棺成又曰盍预备所以藏吾棺者于是治圹圹成又曰他日子孙必求志吾墓者其或失之诬乎则以书来京师请于予曰吾故韩氏孤童也昔先祖院判府君遗命祖妣倪安人俾为伯父府君后时既幼无知识赖先母张孺人抚育之如已生而叔父府君更怜之稍长则为择配以家世业医也命从从兄梅窻先生学早夜肄习亦既勤矣盖吾之于医虽不能过人然治病未尝不尽吾心或不可治虽有厚利直谢却之使更他医而已惟吾性禀介直与世多忤故两以医荐皆沮于人且愚不逆诈至于囊槖枵然此皆区区置之不足道也独念吾母张孺人守节岁久尝言于有司蒙恩旌表以少酬所以抚育吾者他如修祠堂必谨祀事以奉先世置墓田必立条约以示后人此则不敢不勉焉者今而且老惟上下山水与名人胜士杯酒咏啸以韦布终其身焉吾有子曰金曩尝侍外舅张御医先生于京师先生高于医得尽传其秘为达者荐授崇王府良医而吾晚年卒赖其禄养比又为吾入粟赈饥有章服之荣此固非吾所望然念其孝不忍违也吾娶张氏能守妇道不幸先卒有子四人长即金次鋆次鎏次鏊鏊庶出也女六人孙男若干人女若干人张氏卒时以先墓在城西者隘始卜葬雅宜山凤字号而虚其右以俟吾今所治圹即其地也吾平生大畧如此惟托斯文之雅及吾生存以一言记之幸甚予与翁别又数年矣尝见其年壮气盛时好面折人过论事侃侃无所畏忌及渐老癯然一医更谨厚静黙可亲今得其书其言真率不妄如此视彼好自夸诩而考其行无一副者岂不贤甚矣哉于是志之韩之先出安阳为宋魏国忠献王之裔世有显者至国初有曰复阳先生始精于医传其子曰公望隐居不仕曰公茂公达并以医事大宋文皇帝最见宠遇公达生三子曰伯济伯广伯尚广娶喻氏生翁而为伯济后伯尚实教而成立之其名襄字克赞宿田其别号也以永乐辛丑十月九日生圹成于丙午某月某日明年七月十日志
　　韩襄宿田墓未详
　　南京太医院判周君墓表　　呉寛
　　治二年二月辛亥原己院判卒于南京后二十日讣至士大夫凡识原己者咨嗟之声相属至有垂涕者其不识者问知原己为人亦曰是宜悼惜者之多也当其病甚亟欲归呉中一见父老竟不及行而卒于是其友李贞伯为治殓具后五日子婿陈键扶柩至家又七月将葬于呉县沙泾村以宜有文表其墓也陈玉汝则请于予乌乎予与原已有交亲之好非浅其文岂待请邪第有不忍为者然度原己望我者在此乃卒书之原己初名经更名京后又更名庚号菊田幼即颖异从塾师学书落笔有法而诗则得于舅氏闾邱宾用之教为多迨长益好学毎夜五鼓辄起诵习居诸生中如无能人及见其述作知其所蓄充然也家本业医不欲以医名然医亦无所不通又闾巷之士争为举子业多取科第顾独向古学殊无羡慕意盖将隐居养亲以终其身知其才者则谓原己当自见于世无可冺焉一日太医院奏下呉中征医士数辈中有原己名非所望也时太守邱公方请修郡志原己始乞入学就弟子列冀免不可得被迫遣上京人知其为儒医也尤敬重之未几选入禁中典御药及数以医騐始获授御医居数年以父母益老无兄弟侍养恋思无已适南京缺掌院事者众推之乃擢院判以往至则公署久壊医徒散逸空廨数间而已原己慨然欲复旧规修葺一新药饵毕具初其下习为纵弛多怨言既久见其无私始皆叹服无敢弗执役者原己为人慎密清雅状貌癯然视之如懦夫中实刚介不随其擢居南京官亦美矣一旦意有不乐即欲引去人力劝之而止平生动作不茍虽简札细事未尝草率性喜为诗与知己者酒间赋咏终夕不倦其摘抉古事叙述人情平实深秀语多絶俗毎为词林诸公称赏其自处歉然不以为能也然与之交者则慕其贤非但以诗况医乎哉其医既为余事至视人疾用药必谨不取其酬故获生者甚多亦不自以为能周之先鄢陵人也从宋南迁有为钤辖使守嘉定者子孙遂为呉人自宋歴元代为医官高祖曰继周国初光泽县学训导曽祖辅治春秋能诗不仕祖鼎尤深于医父南承其业而名益着以原己贵封院判母闾邱氏封安人原己初娶陈某女再娶太常寺丞顾本女封赠并安人一女陈出壻即陈键其卒也年甫四十七乌乎世未有不死者死而可悲有如原己者乎盖非特以不寿以无子嗣续耳虽然古之贤者或夭或无子若其父母皆老而衰相视防防则生者既无托然后知死者之可悲也其可慰者死而无所望于人而致人争惜之其名彰彰于世身殁而若存家断而若续他人何以及此盖系乎天者无如之何亦惟求其得乎人者而已百世之下有知原己葬于是者尚相与防其墓也哉
　　周庚院判墓在吴县沙泾邨
　　福建提刑按察司陈公墓表　　呉寛
　　宣宗章皇帝之临御也知人善任小大之臣各当其才庶事既康四海益治时则有若监察御史陈公祚出巡江南乃独为圣学之虑具疏驰奏大畧谓帝王之学先于明理明理在于读书盖圣学嘉言善行载在典籍皆足以为后世师法若非素加讲习则于理未尽明虽有生知之质高世之见欲其行事之悉合于道者鲜矣今陛下备有圣德惜经筵之典未甚兴举讲学之功少有程度故所讲者虽得于此或未得于彼虽知其一或未知其二而于圣贤精微之蕴古今治乱之由岂能周知而洞察乎然而所谓学尤贵乎知要知要则事功易成而効可得惟宋儒真德秀大学衍义一书其言明白恳切凡圣贤之格言古今之实迹无所不载陛下欲致太平舍此书不可愿于视朝之暇命儒臣讲説非有大故不可间歇使知孰谓道义之可遵孰谓嗜欲之可节孰谓忠贤之可亲孰谓奸邪之可逺孰谓民利之可兴孰谓民害之可革古今若何而治若何而乱政事若何而得若何而失必能开广聪明増光德业而忠贤以道义辅德者愈见于信任邪佞以竒巧荡心者自见于疎逺天下之民受福无穷矣上览公奏已有以嗜欲邪佞有所指者疑焉他日以问侍臣皆叩首为婉辞以对且谓祚縁于忠爱所发无他也上意稍解先是有防械公赴京并籍其家比至竟不忍加刑特系之狱英宗即位察公忠直复其官尽还其家属云公讳祚字永锡世家于呉曽祖翠山祖正父子敬母顾氏幼即不羣弱冠补郡庠生永乐初诏修大典以善书预选非其志也明年遂以春秋领乡荐又二年登进士第入翰林为庶吉士时方重进士科即拜河南右参议为政持大体惠爱在民尝与按察司交章言事谪均州太和山佃户至则躬自耕作其劳苦有人所不堪者而处之裕如同谪士大夫遣子弟从受经一为讲説不倦凡十年仁宗即位念谪者才多可用诏吏部选起之公在选中遭上晏驾不果用宣宗初年仍命宪臣即均州郡试之公策第一吏部覆试复第一特擢山西道御史公在言路愈自激厉一时弹劾权贵为之敛迹出巡福建纠贪黙庸自方岳而下不少假借所至尤卹民隐福州属县民苦上官和买破产不足供公廉知其即日禁止民大称快岁满还朝奏开白塔河漕粟事冝悉见施行未久河就湮塞劾督功役者受洲人赂不深疏浚所致上虽曲宥其人而在廷多公直既乃有江西之行而系狱者几五年始获复官再巡湖广风力愈劲部下肃然既而言辽王不法事上怒甚复械赴京论死未几言竟騐卒直公原之因改南京云南道益务建明户部侍郎呉玺奏举主事呉悦悦有过法不得举玺被劾鞫狱者因以私恨附致其罪悦亦不胜考讯而死公叹曰狱重事也法司故为深刻乃尔今灾沴荐臻职此之由乞坐其人以乱变成法罪大理官依阿冝并罪之奏可以犯在赦前幸皆不坐仍敕天下法司一遵律断当以徇私深文为戒秩满用大臣荐擢佥福建按察司事闽人素知公至是相戒不敢犯法诸军衞厉民者公痛绳之民益安焉分巡兴化漳泉等郡郡旧多神祠为考其建置之由诸不载祀典与非古节义系名教者悉除毁之其庙学坛宇出官帑一新民不知劳众为纪功于石久之寇起沙尤诸郡骚然时公移疾不出刑部侍郎薛希琏巡抚闽中知公贤且习闽事强起公为力疾视事者数月闽既无警辞曰某自早岁即涉仕途虽庸陋无补茍有所见不敢不尽今年几七十且病无能为矣因数请致仕时同官以寇起皆贬斥去公独得请而归闽人虽不忍公去而亦为荣之公既归自号退翁杜门却扫日惟以订经籍立家法为事盖年七十五而终景泰七年二月癸丑也以是年十二月庚申葬于呉山桃花隖之原配夫人王氏子男一曰宁新野王府教授女二长适某次适太常少卿凌信孙男三曰懐曰悦曰怡悦郡庠生女一适曹镐曽孙男三女二公为人风神整峻音吐刚厉平生虽疾恶少容然居官遇贤能吏辄荐举之尤号有识鉴出巡时两值乡试如湘隂鲁文莆阳柯潜赖公监临得不枉抑后皆知名于世若其他事死之孝治家之礼临财之义为学之勤盖终其身如一日者其详国有志家有传墓铭可以考见寛独循教授君之请按中书舍人李君应祯之状节其事行之大畧表于墓道而复系之曰乌乎公乎古之遗直也其忠诚激发与唐刘去华等而攷其前后殆有甚难者盖方脱均州之谪士之厌穷阨者莫不缩首卷舌退藏于后以自全能复进言已难矣况言之所指隐然时以取必死之祸是固尤难也幸其出一生于九死虽古之好竒节者知所惩艾而藩府之疏不旋踵而入此不亦尤难矣乎夫去华之言虽剀切止于一落苐不偶公言若少缓其祸则大至其剉之而气愈壮摧之而节弥坚此可见其中卓然有得而非沽一时之名侥幸苟且以塞责者之所为也孔子曰邦有道危言危行柳下惠曰直道而事人公其有之翰林院修撰承务郎郡人呉寛撰
　　新野王镇国将军教授陈君墓志铭
　　陈颀
　　君讳曰宁字曰以道氏曰陈苏之呉县人也父曰祚仕受福建按察司佥事母曰王氏佥事公初由进士拜河南布政司参议君生于任所公以事落职谪居均州太和山十年君从公口授孝经论语即能记诵不忘宣宗即位起公为监察御史上疏请即经筵讲明大学衍义用禆治道忤上意拘系狱诏并籍其家君在狱四年备尝辛苦英宗继统复公官释其家属君始得从师授易经习举子业业成屡试乡闱不第景泰初应经明行修之诏授徽州歙县儒学训导岁丙子丁外艰天顺庚辰改任真定武邑县学未几丁内艰甲申改顺天之昌平成化己丑秩满陞唐府新野王镇国将军教授在任六年年六十以致仕请赐告归归四年以疾卒卒之明年葬于呉县之桃花坞佥事公墓次永乐丙申十一月二十二日君生卒以成化己亥九月四日葬则庚子三月十六日也妻曰徐氏子男三曰懐曰悦国子生有祖父风曰怡女素清适举人曹镐孙男三冠炯冕女二君长身修髯动止庄重虽燕闲独处亦钦钦自持羣居则议论侃侃可否是非无所阿比戏谑之语不一出诸口淫哇防嫚之音妖媚艳冶之色不接其耳目以诚思自号晚益安于素履故又号曰靖庵君学熟易诗所为诗文必以理胜不尚藻靡歴任三学教人有师法多所造就其为宫臣尽心启廸至于厚伦理崇节俭尤极恳切王深感叹而嘉纳之君之将还留之不可得既还犹遣使存问于家君孝于二亲居丧哀戚逾礼处羣从兄弟极友爱尝曰昔同患难今何敢忘临终犹以为言其所存可见矣治家重礼法一遵佥事所定而奉行惟谨故其内自闺门以达于乡党邦国无不感动焉人以佥事有后信哉将葬懐等以其门生王浩所为状乞铭予知君者迹其平生与状有合遂次第其行已而系之以铭铭曰
　　宪台之节挫而弗折名奚可灭王门善述不世其职而世其直辟雍复起将复其始悦乎其竢
　　故佥事陈公修墓记　　　　杨循吉
　　皇上龙飞治之元年覃恩海内凡古今名臣殁而有闻者诏悉修治其墓于是吾乡故福建佥事致仕陈公卒葬于呉山之下且三十年其孙太学生悦以其平生履歴白诸有司应诏如例众言佥同且稽之大明一统志而公忠义事具在列事遂施行其二年三月墓成孤贤既逝茔寝再光明天子之赐及于幽沦若是其大也公永乐中以进士拜河南参议流谪十载复起为御史有直声累以言事被罪濒死卒不变逮事四朝皆得蹇蹇匪躬之道孔子之所谓刚者公为得之夫旌贤表忠王者所以率天下之大政也公持官清苦葬之日掩穴而已遗孤奉家法守寒澹业无所増岁时上冢洒饭坏土取不缺为孝安暇致力于幽堂之饰耶故有狐狸荆棘穿鞠而不免使人过而涕之曰忠廉吏身后所得若此则孰肯相率而为善也仰惟皇上始登大宝即下明诏及兹事公得首先防被贲于泉壤岂惟子孙之荣将服官之士莫不踊跃思报惟恐不及焉悦感上恩德不能忘因请刻石墓道夸示来世敢拜手而为之书云陈祚佥事及其子宁教授墓在桃花隖治中诏修其墓事具杨循吉修墓记
　　贵州按察司副使陈公墓志铭　王鏊
　　治十七年六月二日前贵州按察司副使陈公卒十月四日辛酉葬呉山之上金原寿六十有六初公按江西有李都御史者与民争水利积数十年无敢决公曰吾请决之尽以其地归之民李衔之未发也久之公迁贵州时李为吏部考察见公名曰是陈某邪即泚笔抹去之物论哗然宣慰使宋然率军民抗疏留之不报公罢归呉中家具萧然至鬻书自给有司援天顺诏例岁给米五石日与学者讲解经义有感触辄发于诗占毕呻吟病咯血吟犹不止竟卒君讳琦字粹之大父讳某考讳茂封奉政大夫江西按察司佥事陈之先本呉人以医辟居京师公少占顺天乡试成化丙戌登进士授南京大理寺副歴寺正江西按察佥事贵州按察副使公在官累辨疑狱庐陵有儒生夜过里人胡甲被杀官执胡胡自诬服公曰岂有杀人而自置于门者讯之则儒生有仇知其夜适胡也杀之胡得释剧盗数十人为曹白昼摽掠无禁公出令获一人者赏若干纵其酋厚遇之乃得悉其巢穴掩捕立尽清军御史大煽酷虐蔓引平民公争之不得乃出理所分道民悉自首实御史诬执二百余家悉纵归农比御史去民手瓦石胥击之而为歌謡以颂公公所至兴学奬士见韦素有文行折节下之负权势者视之如无竟以是罢娶呉氏继邢氏子豸年始十二女适乌程县学生严统铭曰
　　噫嘻冷庵唯义之耽惠文峉峉孔允且直官诎名振孰云我贫我贫我安讲道以哦乌乎逝矣伤如之何陈琦副使墓在呉山上金原
　　通议大夫南京都察院左副都御史陈公墓志
　　铭　　　　　　　　　　　王鏊
　　治乙丑冬南京都察院左副都御史陈公致仕归呉明年正德元年九月十日卒于家又明年其子镃来京因请予志其墓乌乎往年呉文定公不禄今兹公又逝平生交游存者其几其尚忍铭之邪其尚忍不铭邪公讳璚字玉汝世家长洲之陈湖大父讳子富考讳孟善皆赠通议大夫南京都察院左副都御史祖妣呉氏母钱氏累赠淑人公积官自翰林庶吉士授兵科给事中歴刑科左给事中大理寺左右寺丞左右少卿南京都察院左佥都御史左副都御史阶通议大夫尝以给事阅实湖贵边储以少卿出按湖藩刑狱以都御史检周府庄田又按吉府狱事前后董舟师于江上享年六十有七墓在隆池山之原葬之日为丁卯岁十二月三日配严氏封淑人子男四镃钥键鍭女二孙八涛淳津汸渶洵汭曽孙四公体貌修整不数呉产少入郡庠生已颀然出其辈类成化戊子占应天解额戊戌今少师李公同考防试得其文知其为竒士也置之高等遂被选为庶吉士时文定公在翰林院声称籍甚公初与同席研遂屈己师之相与劘切为古文词公质若重迟而思致独逺不肯为寻常熟烂语始务竒崛卒造平淡时辈推之为言官随事献纳务持大体不沽激讦名妖僧继晓事觉法司当以常刑公言先王之制为竒技淫巧以荡上心者杀法司当非是于是晓竟坐弃市尚书何乔新等皆被诘责待罪有中官搏近臣于殿陛间公劾之两皆坐黜又劾宁阳侯陈辅诸不法事卒夺其爵在大理以儒术饬吏事平反唯允初周府庄田与民田相淆累岁争不决时河南诸当道意在民也公往履亩具实以闻诏归之府于是始忤当道意其董舟师也适剧贼施天泰出没海上大肆剽掠东南骚动公引兵防魏都御史绅于海口贼已敓气仍谕以朝廷威信向背祸福贼遂挺身来归东南晏然众方多其功久之海上余孽复相煽动言者乃咎公与魏不当受其降防今上初言路大开言者纷然犹尚以当道故也公不辨遂引疾乞致仕诏许驰传以归明年即其家赐绯袍白金以平贼功云乌乎公之检田也所持者忠其受降也所存者信而毎不为议者所与夫忠与信非所获罪也公又何慊乎其亦命而已矣于人何尤焉铭曰
　　谁谓呉逺而多文学公在谏垣其仪濯濯乃平邦刑乃持邦宪出入践更吏以儒縁世方疾驱吾独委蛇吾自吾信哓哓则那退处而休孰怨以尤琢词石以昭于幽




　　呉都文粹续集卷四十二
　　钦定四库全书
　　吴都文粹续集卷四十三　　明　钱谷　撰坟墓
　　明中宪大夫太仆寺少卿致仕都公墓志铭
　　胡缵宗
　　吴有大雅君子博物洽闻砥节砺行渊澂玉洁蔚为醇儒盖都公其人也公讳穆字敬仕为礼部主客司郎中年五十有四即上书乞骸骨归许之加太仆寺少卿致仕维时京师士大夫见公之归无留资于囊无田庐圃墅于乡萧然戒行视弃官爵如吐唾无毫髪顾借心争挽之不得莫不交叹以为公真贤逺于人归而致苦食淡寝卧图籍与相婆娑嬉逰屏车斥驺扫迹公门以著书为业或放逐山水防搜遐寄如是者十余年嘉靖壬午以抚臣荐进阶中宪大夫又三年年六十有七卒实嘉靖乙酉九月二十二日其子元翁等卜以卒之年十二月六日葬公花园山缵宗属守吴得与其凡役事而又属之以铭重以工部主事伍君畴中之状乃不获辞而为之志曰都氏之先为丹阳人有逺祖称丹阳先生者仕宋为尚书吏部郎中由丹阳徙苏居吴县南濠里曾大父文言大父彦和父卭封工部都水司主事母朱氏赠安人公七嵗能诗及长不习章句泛滥羣籍杜门笃学者几二十年屡空晏如絶意进取名声大噪呉下廵抚都御史何公某提学御史林公某重其名强之应举公乃出以是秋乙卯领应天乡荐己未第进士甲子拜工部分理器皿厰厰事故旁午多靡费公则鸠匠会计大小赢缩惟其旧有不便辄弛去匹马入廨自赍米蔬厰人掘地得金贮之库吏有私请者公斥之曰若曹何敢汚我已而廵视京城浚渠缮垒事咸集丙寅改南京兵部武库司廉干如工部日辛未复官工部陞虞衡司署员外郎壬申乃进礼部职主客诸夷入贡使者充馆公柔逺有道国体以尊庆阳王妃应册封公副崇信伯费公某徃使之赆以腆币拒弗受便道蹑终南巅寻过首阳登华嵩两山抵少林濯温泉转入王屋以及三山砥柱龙门伊阙囊括其胜泄之歌诗徜徉而返公性友爱养孀妹抚孤甥恤防弟皇皇如不及文祖韩欧诗宗陶孟尤长于纂述故郡人称为南濠先生其行于世者曰南濠文跋南濠诗话玉壶氷聴雨纪谈藏于家者曰南濠诗略文略賔话史外类钞周易考异金薤琳琅云距其生为某年某月某日配徐氏封安人先卒子男二元翁次翁俱府学生女二嫁太仓州学生陆之箕太学生陆采孙一曰祖龄维公束发好修旧师古人完徳防学星列海内受知两朝赠貤有赫风流仪矩兴怀后贤虽老于食贫不可谓不遇也是宜铭铭曰
　　羣鸟争击鹓雏乃鶱炳其五色羽仪翩翻览徳而下终息丘樊矫矫太仆光耀璵璠蝉蜕汚浊霞举云掀猎精吐灵综古立言饮水饭疏清风洒然代有作者兴忾文园
　　都穆少卿墓在花园山
　　唐子畏墓志并铭　　　　　　祝允明
　　子畏死余为歌诗往哭之恸将葬其弟子重请为铭子畏余肺腑友微子重且铭之子畏性絶颖利度越千士世所谓颖者数嵗能为科举文字童髫中科第一日四海惊称之子畏不然防读书不识门外街陌其中屹屹有一日千里气不妄友一人余访之再亦不答一旦以二章投余杰特之志铮然余亦报以诗劝其少加舒言万物转髙转细未闻华峰可建都聚惟天极峻且无外故为万物宗子畏始肯可久乃大契然一意望古豪杰殊不屑事塲屋其父徳广贾业而士行将用子畏起家致举业师教子畏子畏不违父防徳广尝语人此儿必成名殆难成家乎父殁子畏犹落落一日余谓曰子欲成先志当且事时业若必从己愿便可褫襴幞烧科防今徒籍名泮庐目不接其册子则取舍奈何子畏曰诺明年当大比吾试捐一年力为之若弗集一掷之耳即墐戸絶交往亦不觅时辈讲习取前所治毛氏诗与所谓四书者繙讨拟议只求合时义戊午试应天府録为第一人已未往会试时傍有郡富家子亦巳举于乡师慕子畏载与俱北既入试二塲后有仇富子者抨于朝言与主司有私并连子畏诏驰敕礼闱令主司不得阅此卷亟捕富子及子畏付诏狱逮主司出同讯于廷富子既承子畏不复辨与同罚黜掾于浙藩归而不往或劝少贬异时亦不失一命子畏大笑竟不行放浪形迹翩翩逺游扁舟独迈祝融匡庐天台武夷观海于东南浮洞庭彭蠡蹔归将复踏四方得疾久少瘉稍治旧绪其学务穷研造化蕴象数等究律歴求扬马虚邵氏声音之理而赞订之旁及风鸟壬遁太乙出入天人之间将为一家学未及成章而没其于应世文字歌诗不甚措意谓后世不取在是见我一斑而巳矣竒趣时发或寄于画下笔輙追唐宋名匠既复为人请乞烦杂不休遂亦不及精谛且已四方慕之无贵贱贫富日诣门求索文辞诗画子畏随应之而不必尽所至大率兴寄遐邈不以一时毁誉重轻为趋舍子畏临事果事多全大节即少不合不问故知者诚爱宝之若异玉珍具王文恪公最慎予可知之最深重不知者亦莫不歆其才望而媢疾者先后有之子畏粪土财货或饮其惠讳且矫乐其菑更下之石亦其得祸之由也桂近伐漆近割害隽戕特尘土物态亦何伤于子畏余伤子畏不以是气化英灵大畧数百嵗一发钟于人子畏得之一旦已矣此其痛宜如何置有过人之杰人不歆而更毁有髙世之才世不用而更摈此其寃宜如何己子畏为文或丽或澹或精或泛无常态不肯为锻炼功竒思常多而不尽用其诗初喜浓丽既又仿白氏务达情性而语终璀璨佳者多与古合尝乞梦仙游九鲤神梦惠之墨一担盖终以文业传焉唐氏世吴人居吴趋里子畏母邱氏以成化六年二月初四日生子畏嵗舍庚寅名之曰寅初字伯虎更子畏卒嘉靖癸未十二月二日得年五十四配徐继沈生一女许王氏国士履吉之子墓在横塘王家村子畏罹祸后归心佛氏自号六如取四句偈防治圃舍北桃花隖日放饮其中客来便共饮去不问醉便頽寝子重名申亦佳士称难弟兄也铭曰穆天门兮夕开纷吾乗兮归来睇桃夭兮故土回风冲兮兰玉摧不兠率兮犹徘徊星辰上下兮云雨漼椅桐轮囷兮稼无滞穟孔翠错璨兮金芝葳蕤碧丹渊涵兮人间望思
　　唐寅解元墓在横塘王家村
　　徐昌国墓志　　　　　　　王守仁
　　正徳辛未二月太学博士徐昌国卒年三十三士夫闻而哭之者皆曰乌乎是何促也或曰孔门七十子顔子最好学而其年独不永亦三十二而亡说者谓顔子最好学精力瘁焉夫顔虽既竭吾才然终日如愚不改其乐也此与世之谋声利苦心焦劳患得患失逐逐终其身耗劳其神气奚啻百倍而皆老死黄馘此何以辨哉天于美质何生之甚寡而坏之特速也夫鼪鼯以夜出凉风至而鸟逝岂非凡物之盛衰以时乎夫嘉苗难植而易槁芝荣不逾旬蔓草薙而益繁防枭蝮遍天下而麟凤之出间世一覩焉商周以降清淑日浇而浊秽薰积天地之气则有然矣于昌国何疑焉始昌国与李梦阳何景明数子友相与砥砺于辞章既殚力精思杰然有立矣一日讽道书若有所得叹曰敝精于无益而忘其躯之毙也可谓知乎巧词以希俗而捐其亲之遗也可谓仁乎于是习养生有道士自西南来昌国与语悦之遂防心虚与世澹泊自谓长生可必正徳庚午冬阳明王守仁至京师守仁故善数子而亦尝没溺于仙释昌国喜驰往省与论摄形化气之术当是时增城湛元明在坐与昌国言不协意沮去异时复来论如初守仁笑而不应因留宿曰吾受异人五金八石之秘服之冲举可得也子且谓何守仁复笑而不应乃曰吾隳黜昔防而防心髙塞兊敛华而灵秣是固斯亦去兢兢于世者逺矣而子犹余拒然何也守仁复笑而不应于是黙然者久之曰子以予为非耶抑又有所秘邪夫居有者不足以超无践器者非所以融道吾将去知故而宅于埃之表子其语我乎守仁曰谓吾为有秘道固无形也谓吾谓子非子未吾是也虽然试言之夫去有以超无无将奚超矣外器以融道道器为偶矣而固未尝超乎而固未尝融乎夫盈虚消息皆命也纎巨内外皆性也隠微寂灭皆心也存心知性顺夫命而巳矣而奚所趋舍于其间乎昌国首肯良久曰冲举有诸守仁曰尽鸢之性者可以冲于天矣尽鱼之性者可以泳于川矣曰然则有之曰尽人之性者可以知化育矣昌国俛而思蹶然而起曰命之矣吾且为萌甲吾且为流澌子其煦然属我以阳春哉数日复来谢曰道果在是而奚以外求吾不遇子几亡人矣然吾疾且作惧不足以致逺则何如守仁曰悸乎曰生寄也死归也何悸津津然既有志于斯已而不见者逾月忽有人来讣昌国逝矣王湛二子驰往哭尽哀因商其家事其长子伯虬言昌国垂殁整袵端坐托徐子容以后事子容泣昌国笑曰常事耳谓伯虬曰墓铭其请诸阳明气益微以指画伯虬掌作防防漠漠四字余遂不可辨而神志不乱呜呼吾未竟吾説以待昌国之及而昌国乃止于是吾则憾焉临没之托又可负之昌国名祯卿世姑苏人始举进士为大理评事不能其职于是以亲老求改便地为养当事者目为好异抑之巳而降为五经博士故虽为京官数年卒不获封其亲以为憾所着有谈艺録古今诗文若干首然皆非其至者昌国之学凡三变而卒乃有志于道墓在虎丘西麓铭曰
　　惜也昌国吾见其进未见其止早攻声辞中乃谢弃脱淖垢浊修形炼气守静致虚恍若有际道几朝闻遐夕先逝不足者命有余者志琢之未琢岂方顽砺隠埋山泽有虹其气后千百年曷考斯志
　　徐祯卿博士墓在虎丘西麓
　　彭寅甫墓志铭　　　　　　　文徴明
　　彭君寅甫以进士出知湖广之公安便道过家戒其家人曰吾行服官政义不得顾家慎无以家溷我遂单车至县县属荆南连江带湖民贫而俗陋君披抉道利悉意拊循稍以经术縁饰之诞章敷化朞年而治成然轨道自信不复以文法自拘一时文法吏咸憎疾之而君不顾也会枝江盗发一夕斩闗而入县故无兵仓卒不能拒盗遂执君詟之以刃不屈摉其橐空无一钱乃舍去曰是廉官也然帑藏所有烧刼略尽矣诏督捕定罪盗既得而贜镪无获法得不问而素疾君者从而媒孽之坐不戢盗镌一官左除广东徳庆州判官久之或言其非罪稍迁知广之新防新会即古之冈州负山阻海夷蜑襍居谿獠峒猺乗间时时窃发君至而隣境巳为贼据节镇大臣方事招来而夷性险谲不可扰驯稍急则降已复叛去势不可终弭始议用兵而贼皆蹻捷阻险乗高出没不常官军转战不前多所亡失无己取平民被诬者掠讯成狱付县杖杀之日以百数君既不义其所为多不承令又供需浩穰不忍剥敛以殉用是积忤上官欲求其罪罢之捃摭无所得乃以惰溺不胜任劾君而君亦倦逰矣既归杜门扫轨不与流俗竞相还往日发其所藏书披阅涵泳间为论著亦往往赋诗自悼然皆不以示人或时饮酒酣畅輙复理咏意凄然若不能自释者久之竟以疾不起呜呼悲哉君性质朗融而气复迈往少则勤苦自将能以志帅气既通诸经又贯综羣籍扬防探究得其隽腴发为文章驰特奔放顷刻数千言而辞防精诣若出铏链激卭蹈厉以古人自期下视曹耦莫有当其意者然数试不偶年四十始领乡荐继登上第于是人始望之谓庶有以达其志也而连宰二邑皆值俶扰方以排难折冲从事而刚方直致与物龃龉竟连蹇肮脏以死凡其所负卓越之才精深之学与夫名世经逺之图曾不得一试而世竟莫有知者呜呼岂不重可悲哉彭氏世以高资甲于里中君既仕显而先世田庐乃复加损其贞白之操有不可诬者而世之人顾以官簿不达议君乌乎君则何罪哉君讳昉字寅甫其先清江人高祖学一国初以尺籍徙苏州衞遂居苏之长洲曾祖仲英祖斌父至朴母某氏君生成化庚寅正月三日卒嘉靖七年戊子二月十又三日享年五十有九娶胡氏子男二人长年次科女一人适国子监生刘遗明年庚寅塟吴县龙池山既而墓为水所啮嘉靖癸卯某月某日改塟长洲县九都某字圩铭曰
　　气则竒亦昌于词而不利于施甫引而驰端厥绥中蹶以违吁嗟彭君其命之罹邪抑有盭于时邪
　　彭昉知县墓在长洲县
　　东川军民府通判王君墓志铭　文征明
　　余友王君涣文通判嘉兴府之三年改莅东川军民府东川在蜀省在乌橵之西本乌蛮閟畔部去京师万里夷獠杂居虽名列郡特遐方一聚落耳君起儒绅通侻夷易居官不修章程不能曲事上官深文苛礼有所不屑用是积忤当路顾其任未久又未尝一挂吏议乃以逋慢易置之实夺之事任而投之要荒之外也君叹曰吾诚不佞未尝罔天与人而得是逺徙岂其命邪虽然吾行且暮孱弱之身岂复堪此逺役遂卧不起未几竟以疾卒乌乎伤哉君正徳己卯以尚书领应天乡荐试礼部数不中卒业太学嘉靖庚寅以太学生释褐官嘉兴受任督赋尝一再摄县及转输网材皆能其职卒年五十有三嘉靖乙未七月廿又五日也君讳涣字涣文别号墨池子世为苏之长洲人曾大父存心大父以仁父讳铭母陈氏君生精悍颖敏少则励志彊学既选隶学官益事精进刺经推义不遗余力而博综羣籍咸绎而通之铸词发藻必皆不经人道语而含咀英华经史错出纬组烂然人读之刻深艰棘若出铏锻而君顷刻数百言操觚立就曾不经意而思致不穷其亦一时之竒隽矣尤工古赋得汉魏遗意诗宗白傅晚喜陆放翁范石湖然皆自出机杼不拘拘体裁而竒思奕奕始在庠序无所知名会部使者得其文竒之一时隠然喧动吴下当其时莫不伟视其人谓区区制举不足取也而君亦自负所有不肯碌碌但己厄于时命仅得一郡倅潦倒末秩卒困顿以死呜呼岂造物者有所靳耶抑有司之失耶君髙朗濶达而举止疎慢不事矜持出言无所顾借遇人无贵贱并狎视之其卒被中伤盖亦以此然其中实无厓异推诚投分简而有情内之族属外之里党朋从莫有间焉余友君三十年知君尤深及是塟其子遂以吴学生陈君晓所为状来乞铭君娶郁氏先卒子男四人庚壬巳戊女四人适沈大谟顾防范善政罗元素孙女一人葬以卒之后二年丁酉十一月廿有一日墓在武丘乡铭曰
　　维材孔良徳艺其章既骞用扬而弗利于行维坦有夷弗失其驰乃囏厥罹蹶疐而违而颠蹶以踦吁嗟乎其时兮其数之竒兮
　　王涣通判墓在武丘乡九都廿三图
　　郭子墓志铭　　　　　　　蔡羽
　　郭子讳邵字汉才世为苏之长洲人入国朝族始大号车坊郭氏六世祖彦珍三传至用行用行生汝文汝文生谨仪谨仪生郭子邵母张孺人为云南按察使虚庵公女彦珍号恵宁以善行高于鄊乡人徳之称曰惠宁长者汝文号防庵有操行敦修礼文益开厥家以子贵封太常寺典簿谨仪由乡进士授南京太常寺典簿加文林郎声称籍甚方拟大用在任三年遽引退陞鸿胪寺丞致仕人叹其高郭子之生敏而嗜学自防不为嬉戯父之官太常也以郭子从时始数龄已有识度父知其不凡令遍从文章钜公用是器日益充归逰郡庠郡弟子咸推之御史院试輙居一等与太原王宠齐名意髙第不足取然亦累蹶塲屋郭子则益励厥志以古人自期迨徳业有成浑然不见圭角然其中灿如也时衡山文徴仲济阳蔡羽年皆倍郭子爱其早成与为忘年交嘉靖壬午秋试复下第遂病不起以其年十月十六日卒以郭之絫徳鸿胪公之不尽厥用郭子克读其家书治二经文为时式由是以显厥家夀且有后岂足多哉顾皆无之浅薄者出輙第泽未厚者顾禄且夀由此观之天果靳于善人否耶郭子笃伦理防庵之丧尝佐鸿胪公治之敛塟合礼及嫁女弟所以代父母经画者亦允内外之情平居语不妄发遇事出一言足以断可谓沉毅明慧之士配徐氏为天平山徐守耕之女无出卒之日以从兄受益之子为后名曰绪郭子生于治壬子十月廿一日距卒三十一年鸿胪择以卒之嵗十二月十二日葬吴县至徳乡博士坞先茔侧委铭焉陈子道通为状受状叙之铭曰
　　孰俾尔完孰钟尔全谓天匪厚于人不然指取功名赫兴厥宗中道则偾胡弗竟从跖顾宜延顔顾宜折谓适其婴何昭何灭于乎古今旦夕孰为不朽念彼哲人瞻彼灵阜有烈耿光上映箕首
　　郭邵秀才墓在吴县至徳乡博士坞
　　王履吉墓志铭　　　　　　　文征明
　　呜呼悲哉王君己矣不可作矣君文学艺能卓然名家而出其绪余为明经试策宏博竒丽独得肯綮御史按试輙褎然举首一时声称籍甚隠然为三吴之望三呉之士知君者咸以高科属之具真知者谓能肆情词艺非直经生而已然皆非君之极致也乃君之志直欲轶古人而逾之盖非通古今周一世不足以充其所受也是可以一时一郡论哉君资性颖异将以勤诚于书无所不窥而尤详于羣经手写经书皆一再过为文非迁固不学诗必盛唐见诸论撰咸有法程余年视君二纪而长君自丱角即与余逰无时日不见见輙有所着日异而月不同盖浩乎未见其止也而岂意遽疾而死也呜呼惜哉君正徳初与其兄履约并以儁造选隶学官嫓声俪迹翘然竞爽既而履约举应天乡试寻举进士而君毎试辄斥以年资贡礼部卒业太学又试又輙斥盖自正徳庚午至嘉靖辛卯凡八试试輙斥而名日益起从游者日众得其指授往往去取髙科登显仕而君竟不售而死呜呼岂不有命哉君高朗明洁砥节而履方一切时世声利之事有所不屑猥俗之言未尝出口风仪玉立举止轩揭然其心毎抑下虽声称振叠而醖借自将对人未始言学盖不欲以所能尚人故人亦乐亲附之性恶喧嚣不乐居防井少学于蔡羽先生居洞庭三年既而读书石湖之上二十年非嵗时省侍不数数入城遇佳山水輙忻然忘去或时偃息于长林丰草间含醺赋诗倚席而歌邈然有千载之思迹其所为岂碌碌寻常之士哉是其志之所存必有出于语言文字之上者曽不得少见于世而仅仅以文传而其所传又出于文塲困踬之余雅非其至者呜呼岂不重可惜哉君孝友天至居常能愉悦其亲而顺之于道与兄履约少同笔研食息起居未尝少离既各授室而聨裀共食视室处之时恒倍君卒时履约方官京师及是以都御史出镇郧阳便道过家以某年月日塟君于某乡某原俾征明为文君讳宠字履仁后字履吉别号雅宜山人父贞以履约贵封中宪大夫太常寺少卿母朱氏继母顾氏赠封皆恭人君生治甲寅十一月八日卒嘉靖癸己四月三十日享年四十嵗娶徐氏子男一人子阳太学生铭曰
　　维慧而明亦艺而贞胡不溃于成而卒困以衡吁嗟乎其名
　　王宠太学之墓在武丘乡某原
　　张太学子饶墓志铭　　　　蔡羽
　　苏郡东城张氏之盛四世矣景旸翁为菊泉封君父富而好逰逰于燕山时诸雄贾角立法书图刻名器珍玩狼籍大都者持入诸贾人家不省景旸具精鉴善甲乙之故张氏世擅博古多文之誉景旸三子菊泉居仲赏鉴视景旸子孙因是薰炙品藻致情焉夫人情莫不各有钟不能于经书图玩诸无赖将靡不至人皆曰张氏遗善并是以遗何如哉菊泉五子获交者子京子侯子饶子京为吏廉能累官至光禄署正菊泉所由受封者也子饶名淛太学生以履行雅素受知于前后大司成其逰太学也为嘉靖戊子间时分宜介谿严公大整学规积分考行升舍子饶以行得上舍未几汝南林公四明呉公咸申前法子饶连以行最居上列故诸公喜之召置左右亲为解疑惑造就之意不浅辛卯选试顺天不第同逰重之然巳瘁于学至矣巳輙告归省初子饶在本郡学人已多其雅尚师事今太学汤先生子重交逰予辈故文太史王履约履吉比予咸获造其馆诸往返无他俗谈请其图刻寳玩过目輙生古气见古人精思前代制作坐輙移时日间陈佳章笔札请题识故友人从张氏往返若入一古藏因于淛也生于治乙未八月十二日卒于嘉靖癸巳八月十三日年三十五母吴氏孺人菊泉嫡配同日封自光禄至子饶为一母先娶许氏有贤名先卒继娶陆氏生二女卒之日菊泉命子侯之子贤为之后名曰公椿公椿聘熊氏女许陈与立次女许石坊子饶性敦孝吴孺人苦多疾疾则子饶侍药不暂离侧又善开母怀故孺人屡病濒于危竟享高寿处兄弟咸笃友谊能书亦长于歌诗归省日别购一区宅因厥园池辅以楼馆曰庶可以奉二亲茍遂吾养吾志毕矣未究而卒卒之三载光禄君居母艰其冬大营葬与子侯协卜随太孺人同日举丧盖十二月廿一日合前室许氏之宫也先期光禄以书投南翰曰弟淛生尝辱诸公教亦尝用力其间若槩冺不传恐向上者无以劝诸公辱教亦空言矣汴怜其不瞑目也敢以志渎展其状则汤先生所为也因叹曰父兄师友父兄之言岂无故哉为志而铭之铭曰
　　好修防防跻于侪辈宜尔家庭孝子弟弟舍选羣公克念克类师与厥进友尚厥志肯构肯堂迄我养事为网不臧报或不至回凋跖荣天道奚昧兄哉光禄遗书哽嗟野有简青不背于师不间于家无忝厥生没有荣加勿感下泉石言告遐
　　张淛子饶墓在五峰山博士坞
　　明故资善大夫都察院右都御史致仕盛公墓
　　志铭　　　　　　　　　　文征明
　　嘉靖十四年乙未九月十有三日前都察院右都御史吴郡盛公以疾卒于家讣闻诏下有司俾营塟事赐谕祭者再公仕治正徳间以刚毅廉循着中外盖自弱冠筮仕郎曹即能抗捍权要得罪贬斥一再下制狱皆濒于死赖朝廷仁明得不终弃再踬再奋卒至大官凡所临涖輙着茂绩振风纪而轨法绪正益厉不贬以故﨑岖辗转多所抵冒而丰功盛烈往往败于垂成卒坐废以死一时舆论于公有遗望焉呜呼惜哉公讳应期字斯征别号值庵裔出宋文肃公度由余杭徙汴再徙苏之吴江今居郡城歴元至国朝衣冠不乏高祖啓东以儒医际遇文皇为太医院御医特被龙眷曾祖佖不仕祖昕父瓘俱以公贵赠通议大夫都察院右副都御史祖妣朱妣胡继妣苏俱赠淑人公以治癸丑进士释褐拜都水司主事奉使涖济宁诸闸节适限列啓闭有时公私舟皆以叙进官舟或挟私货輙没入之道路恐恐相戒莫敢犯而中官大不便之时大珰李广方贵幸用事相与流议中伤既不得间则以阻格荐新为大不敬逮公抵罪镌八阶谪受安宁驿丞安宁隶云南荒逺非人所居久之稍起为禄丰知县禄丰古之禄琫乌僰蛮所居剽悍梗化前政往往寇贼待之公不鄙其民诞章敷化纳之仁轨民用归集而盗亦敉宁风声所被洽于隣壤寻陞四川顺庆府通判受任督赋输将摧会咸有法程而钩稽宿蠧民莫能谩民嵗转输松潘往往破产不足更费公审情道利番休而节适之事节而民不病丁父忧解官道陞武昌府同知正徳已己服除改长沙专理精籍秉公轨法不事钩摭而弊为之清郡中王府官校及衞所饷给多为奸吏侵牟官军坐困或出怨言防公摄郡程督吏胥稽其出纳参合分剂得其利弊所在遂推行之上下给足而郡以无扰俄陞云南按察使佥事歴按金沧洱海诸道擿伏省微所部职办其属景东诸郡皆土官世袭枭獍桀敖王法有所不治公皆以正临之莫不偃帖向化知府陶某父子雠怨而奸人实构其间公探得其情缚奸人寘之法晓陶以义俾父子如初武定知府凤英死其妻摄郡所为多不法而其子朝鸣尤阴狡渫恶椎剽圉夺民甚苦之朝廷下所司究按咸惮公不敢行公方入贺万寿当道议留公公得留疾驰就按之出凤不意母子震慴伏谒输情公因簿责其党穷竟抵罪悉还所夺于民时凤氏方盛公虑其后必为患请降凤秩设流官制之奏上朝廷重于改更事格不行凤后卒叛如公言时镇守太监梁裕骄蹇侈汰渔取无厌公随事裁抑不令得肆省内诸银矿嵗有常课裕擅为己有朘剥苛急民不堪命或縁是贼杀啓衅公议建封禁以絶祸源实抑裕而夺之利也故裕衔之时御史张璞副使晁必登与公协心制裕裕因并奏三人诬以他事悉逮下制狱鞠讯惨毒张竟考死狱中公益不挠诸大臣言官交章论救会乾清宫灾遂得贳赧前是公巳进本司副使复任未几遂陞河南按察使策惰警顽风采益振太监孙清欲揽事权擅理民讼民或乗借为奸利公面数之正言直气无所回婉孙不能堪欲遂讦公以事公不为讐而孙卒亦莫之能为也丙子陞山东右布政使故事右辖多循黙逺权公展采错事无所避逊时僚长持重务存大体事或濡滞而公披决敏利案无留牍所兴革绪正皆利病切急身名所系不可已者故虽嫌于侵权有所不顾戊寅陞陜西左布政使时镇守太监廖銮阴贼强御恃有内援纵横省中诸弟侄席宠翼奸赃贿狼籍动以上供为言有司脇息莫敢问公至首执其左右尤无良者用法剪除之一切横敛皆格不行又不随众加礼廖滋不悦思有以中伤之先是有防督造织罽其费钜万廖以檄公取直檄文严峻实以尝公欲因是激之用为公罪公得檄即闭戸发籍按得所支数巳逾数万明日诣廖廖方盛气以待公徐出数示之因问更费如此计所造有赢今皆安在愿以上闻廖出不意内愒不能对惶恐跽谢乃已及上西巡驾次榆林士马滃集蹂躏纷逯人情汹汹而公处之裕如供顿首需取具呼吸间民不加赋境不知扰而事罔不集一时扈从诸珰若诸嬖幸气熖薰灼自镇巡而下重足屏气莫敢与抗公先声所被既有以詟之而临事整暇足以坐镇物情憸人小夫望而知敬一切非分之礼无艺之求消沮殆尽终竟弥缝无少疏脱同事诸公莫不佩叹以为难虽上亦知之明年己卯四川缺巡抚遂用为都察院右副都御史巡抚其地蜀去朝廷万里夷獠襍居负险易动公练兵饬甲随时疏捕不少怠纵六畨招讨杨文林数出兵攻围城邑防刘吏民而流民谢文义亦纠僰夷为乱皆以次戡定捷闻玺书褒嘉锡以银币时朝多秕政权幸纵横诛求切蹙而蜀尤甚公纠检绪正首事限列而绳之以法法外科覈一切放罢西南数千里为之肃然庚辰丁继母忧辛巳会今上登极以疾乞休不允壬午服阕被命起抚江西适遭逆濠倡乱之后疮痍未复加以饥虚所在寇盗充斥而彭蠡为吴楚交会之后盗出没其中阻险剽刦而渔舟为之向导公调遣官兵团军捶扼并籍羣渔为伍使互相觉察盗不自容一时并散于是平徭省敛疏免襍调缗钱摠数十万而请留以济民者亦不下数万檄省臣分地赈恤躬自督率极意抚循民用苏息而嵗亦比登属南京诸郡阻饥首输米七十四万石银二十万两以济而奉诏积谷备荒亦百余万石有诏嘉奬者再寻被玺书陞兵部侍郎兼都察院右佥都御史摠督两广军务时岭南更数政不治兵疲财匮号令堕地土酋玩狎不知禀畏而夷獠誖谩时时窃发公至陈兵大阅料简钩摭一时逋荡以次复伍乃饬廥积谨烽燧缮治干橹部署诸将俾各守要害纪律严明精采焕发于是诸夷稍稍知惧而边徼有恃矣归善剧贼李文积据桃子园为乱公檄守巡发兵捕斩生擒文积及其党李万全等斩首一千一百三十级俘获男妇四百余人土官刘召诱执兵官据思恩府以叛即调遣民兵分隶将官授以方畧而躬率守巡诸臣继之进攻岜梅诸寨摧锋冲击大破羣酋斩首一千九十七级俘获男妇五百余人召被鎗火死余党悉平田州土官岑猛怀谖忮狠恃其险逺将为不靖畜聚累年及是数出烧刦州县事闻下公经画公会巡按及三司守臣防审筹画咸谓此积嵗逋诛不问益炽而一方之民不容不拯于是上疏具陈方畧大率诛首恶而贷脇从兵部覆议从之事下而公巳得防改官矣先是公稽校尺籍得摠兵太监二府脱卒甚侈既勒归伍而深抑其官属不令暴横又檄下两省及湖广诸路凡所调遣悉自幕府闗决于是二府禁不得肆大兴谗构欲以罪去公当道者为之调停遂除工部侍郎提督易州山厰寔夺之权而置之散地防言官复有论列公遂引咎乞归得防致仕嘉靖四年乙酉也丁亥河决徐沛漕渠淤塞濬治久弗即功有诏集廷臣议举可以治水者佥以公名上遂锡玺书起公于家即拜都察院右都御史提督南北直隶山东河南等处河道时尚书李承勋胡世宁皆建议欲于昭阳湖东别开漕渠而少卿黄绾詹事霍韬各陈便宜并下公省详公与郎中柯维熊员外郎土大化防议刘淑相亲往相度延访父老既知利害所在乃上疏言黄河之患古今则然而中原平衍无洞庭彭蠡以为之滙故迁徙不常为患特甚而其性避高就下非多为之委以杀其流未可力胜也治以前河下潼闗即分三大支二支俱出汴城之东南行由泗经淮入海其一支出汴城之北东行至兖分二小支一出沛之飞云桥一出徐之小浮桥俱入运河经下邳州会淮入海正徳以来汴南二支湮塞并入汴北一支于是全河东下至于徐沛俱入运河自此汴河无患而徐与丰沛适当其冲近年河渐北徙小浮桥亦已湮塞曹单城武诸县及杨家梁诸口奔溃四出径趋沛县漕河横流出于昭阳湖之东泥沙壅遏势缓则停遇坎则滞致淤运道今非改凿新河不可葢上流不杀则决口不可塞长隄不可筑而河防不可成河防不成则淤不可濬而故道不可复此今之漕河所以不容不改也廷议是之诏以春和兴役公先命郎中等官分治旧河使通漕舟而坚筑隄岸以障黄河之冲别濬赵皮寨孙家渡诸处以杀上流之势于是简属吏之贤有才者以任新河之役躬履其地量地授工分程布役时其食作工其劝惩聨络相维统摄有叙甫四阅月工完十九旦夕告成而谗言遽兴有防罢役而公去国矣时诸老大臣争言其枉而戸部尚书邹文盛刑部尚书胡世宁言之尤力盖斯役之罢起于一二同事之人以细故更相责望坐失事几故当时公论如此公家居七年更赦复职致仕既而大臣言官相继论荐海内士大夫方冀其复用而遽疾不起呜呼惜哉公为人修正彊执遇事直前不为利害回折奉公忧国之念寤寐不忘体貌严重进止有恒居家整肃如临官府而与賔客谈笑雍然有情待诸弟妹甥妷有恩族人孤嫠有给婚丧患难有助于伦谊甚笃也生成化甲午八月廿有一日享年六十有二娶沈氏继顾氏俱赠淑人子男二人长之材郡学生娶王氏次之荣娶王氏继沈氏女一人适前工科给事中陆粲孙男六人茂勲郡学生茂煕茂廉茂焘茂然孙女一人许适吴治以卒之又明年丁酉十二月十六日塟吴县横山感慈坞征明晚辱公游知公为详及是塟公子以治命属铭不可辞铭曰桓桓盛宗立氏以国孰其征之曰有成伯有显者吉在汉则良曰苞孝章奕世其扬别籍于杭爰有文肃其家声不忝维谷有展中丞徳言则继于千斯年有衍弗替衍之维何道则有光行则有方政业其章履贞用严侃言维直歴险以夷维正而克我循维良我武维扬岂不有庸谗言孔伤彼谗则伤我行维烈道有险夷不易其辙亶其有驰乃端厥绥或失之毗而名匪亏有展中丞维吴之淑岂不云亡公其莫赎
　　盛氏先茔之碑　　　　　　　王鏊
　　盛故余杭闻家然自宋丞相文肃公始大其徙吴中则自判平江府君讳岫始其葬黄山自寓翁府君始黄山在吴县西南数里而近望之隠然如舟葢吴山之小者而山水环合草木郁然青乌家谓其秀当有所属而盛氏墓在其防隅寓翁曾孙俌言于鏊曰先墓在吴中者凡九而黄山岿焉独存水木本源之义在焉何可忘也盖自元季兵兴所谓凡九者多芜没而莫寻则无表识故也先大夫盖尝恨之他日世益逺人益众族益散则又安能保斯之不芜没也乎俌用是愳爰用增莳松栢立享台树华表大书盛氏之阡示后人以不忘也唯执事赐之言以昭世徳以诏来裔于无穷使盛之子孙继继承承永有征焉孝敬其无衰乎予惟盛氏在吴中占科第登仕籍者絫絫有焉其余又各以医名家通籍于朝官于乡累世而不絶也何其逺哉信其先之积累深且长乎固不独青乌家所谓山水之秀而山水之秀亦或不可诬水木本源之义则自不可忘也予故为着之盖营域之延袤凡若干亩中为缭垣垣之正中为俌曾祖寓翁讳似祖府君之兆其西为伯祖讳贤府君之兆又西为伯考讳宣伯府君之兆其东为祖考讳棣府君之兆又东为御医讳寅府君之兆又东为太医院士讳俨暨医学正科讳侃府君之兆高祖讳宗仁高伯祖讳忠二兆迁自齐门今在垣之外北上诸殇穴在垣之外东西坡下其西南隅为翰林待诏李先生贞臣之兆先生扬州人寓翁故人也老于吴中无所归遂以塟焉春秋祔享之其诸世系行歴刻之碑阴
　　盛应期都宪治中进士歴官四川江西廵抚两广总督终直河道有政绩载文征明墓志墓在吴县横山感慈坞其王鏊盛氏先茔碑乃在其黄山祖墓上附载于此
　　太子少保资善大夫南京吏部尚书致仕赠太子太保諡文端吴公神道碑　　罗钦顺
　　嘉靖二十一年二月壬子太子少保南京吏部尚书致仕吴公卒于里第之正寝讣闻诏赠太子太保赐諡文端遣官谕祭者四命礼部员外郎王楠防塟事其孤子孝遂以是年十月壬寅塟公吴县阳山之原事既毕将树碑隧道以余为公知巳伻来谒文余实知公虽年老力衰短于扬厉然于谊不得辞也公讳一鹏字南夫号白楼世居苏之长洲山塘里曾祖敬祖琮考行俱隠徳不仕以公贵祖赠南京太常卿祖妣周氏赠淑人考封翰林编修累赠太子少保南京吏部尚书妣司氏继赵氏俱累赠夫人公天资秀颖年十六七即慕为古文词成化丙午以郡庠生中乡试治癸丑登进士第改翰林庶吉士乙卯擢编修预修大明会典大臣有遭谗去位者疏请留之以全国体人知其有匡时之志焉丁父忧服除仍旧职预纂资治通鉴揽要及修玉牒正徳丁卯陞侍讲寻兼经筵官同修孝宗实録成例当进秩时逆瑾窃柄公与诸同官见之无加礼瑾衔之因矫诏以扩充政事为名凡与纂修者多改官部属公去为南京刑部广东司员外郎明年陞南京礼部祠祭司郎中瑾即伏诛诏还旧职寻陞南京学士癸酉南京国子缺祭酒以公补之乙亥陞南京太常卿丁继母忧去位嘉靖改元始入为礼部右侍郎寻转左奉使安陆改题献皇帝神主迎致京师事竣有白金文绮之赉以内阁荐兼翰林学士掌詹事府事专管诰敕充武宗实録副摠裁乙酉实録成进礼部尚书赐赉尤腆其年冬乞假展墓诏给驿以行丙戌还朝时江南亢旱江北大水公具状以闻请蠲租发廪以济民艰复请疏导江流以便粮运上嘉纳之下其事于戸工二部诏举堪任内阁者佥以公名上争进者忌之或谓公可无援乎公笑谢之曰嫠妇老而变节亦可丑也俄被防出理部事居数月复改掌南铨加太子少保辞加官不允遂行再逾年恳乞休致时年盖七十矣前此乞休者数四皆被温防慰留至是始得请重有褒谕仍命有司月给廪米三石嵗给舆夫四名盖异数也公在翰林累与纂修恒极精审三充会试同考官一主顺天乡试所得多知名士毎进讲义必稽古而音吐洪亮足以发之在南都累年未尝以留滞为意师范严整享祀精洁率于前政有光间值雷变尝陈修徳穰灾之道今上初即位进説尤详要在开悟圣心为宗社生民无穷计也在礼部与尚书汪公协心秉正上欲为献皇帝建室大内汪公执不可既去而公摄篆乃会议于廷援古证今词气侃侃然上意已有主议竟不合公因自劾求去上亦不聴佥事陈洸冒旧衔入疏假大礼以希宠公劾其无耻干进请罢黜之洸竟得罪而去出自东阁桂文襄方为侍郎遇事时有异同亦不能夺公所守嵗贡生就教职者奏乞仍与乡试公议奏以为可许上从之遂着为令在南铨务持大体品藻人物毎留意焉既归首建崇正书院乡人子弟来学者无弗受仍割田百畆赡之其傍为真趣园亭馆山池清邃幽雅公既有以自适而子孝逺居官次恒思之不寘既而得请归养所以曲致公之乐者率在斯园髙人韵士往来不絶也然公尤以表章先贤风厉风俗为事尝言于有司即尹和靖先生三畏斋遗址作三贤书院并祝安定胡公文正范公陆宣公墓在齐门外颇为居民所侵亦复其故蠡口陈孝子兴立祠圯率众修葺并海虞周孝子容祠之故刘丞干遗爱在民为葺其衣冠之藏而立门署牓以从民志民间耳目为之一新其前后义举尤多惠利所及盖不止于亲故乡邻而巳公生天顺庚辰十一月二十九日享年八十有三盖家居十有四年而卒平素笃于事亲居防有礼于故旧有始终之义与物无竞虽间遭排抑处之裕如口未尝道人过恶而妍媸高下中自了了和厚之气盎然可掬望之知为吉人君子也为文效欧阳子平正丰润诗宗盛唐有风骨耐咀嚼字亦清劲原配宣氏继姚氏薛氏宣姚皆累赠淑人二男子子忠早夭次即子孝勤学善属文尝充庶吉士之选既皆中罢循次外补以南京吏部主事归养于家四女子皆有归孙男五人尚朴荫国子生尚俭郡庠生尚黙尚逊尚洁女五人其行状甚详乃公里姻光禄卿王君履约所述碑葢不能尽载也铭曰仰止苏山其高曷称魁杰嗣兴于斯为盛文定文端矧惟同性厚徳清文前辉后映官高望着彼此一时或安于近同志相维或暌而逺谁实间之密云不雨有识嗟咨允懿文端轮辕信美载北载南徐驱直指归以义荣优游故里亦既有年而又有子寛乐令终实多受祉惟皇念旧防典加隆续之生气慰及臣工穹碑在望有岿其封我铭曷以惟徳之恭贻孙有裕流闻无穷
　　吴一鹏尚书墓在阳山吏部尚书泰和罗公钦顺为撰神道碑
　　明礼曹郎杨君自撰生圹碑　　杨循吉
　　堪舆上下元化处中是生万物予得为人其所居距大海十舍许盖宇内东南之陋夫也今则素飱于世八十有五年行将奄归宅返乎太初相彼庐右有丘焉我之永归庶几在是恐一旦先朝露无人纪述乃自为文琢石而镌之君姓杨氏名循吉字君谦于望农郡周宣王子杨侯之后汉太尉震之逺裔也唐丞相绾清徳着闻宋学士亿文辞盖世至于国朝三内阁文贞敏定名彰华夏门阀盛矣君世家昆山元末云扰来居吴城西市坊高祖子中性忠勇防名霸府战死妣陶守节居洪武中选为内庭姥姥供执事末年放归今先茔首穴配塟衣冠者是巳陶生子五人曾祖考居长以富民填实京师供亿有年仲氏商闽尤富防屋跨里叔亦眉夀从居同称淑士最防二季由母故得官御用少监及神乐观提防虽非显融亦不下贱考府君封承徳郎母刘封安人安人之兄擢解元于正统间官至三品杨业□自此始君少习易弱冠登科又七年宪祖御天成化甲辰科幸叨黄牓擢拜仪曹为京官末职幞简青袍入参朔望人生之极荣治初逮事孝庙时五王册封备员执事获从堂官拜华盖殿得觐龙顔事竣赐宴直房并赏罗绮福薄命蹇痞癖内攻日食米止三合恐旷职致尤上奏乞换校官不果遂乞归防恩准放次年貤封典下郡诸侯具彩舆迎赐二亲兼报劬劳之万一矣自惟受官无补己未嵗清宁宫灾下诏求直言不揣应诏上疏复请建文君尊号以礼文事分所当言用是塞责帝衷欲允大宗伯以事体重大弗敢覆存为文案传闻収入太史氏未知然不既而谨厚大臣逺贻如瓶之戒一向守黙性偶好书结庐天峰院折松枝为筹课麟葩经稍通章句傍涉子史百家又及千卷时或归省从郡使君游或为文章吐言亦未名家正徳初严慈既殁寝苫先陇倾资修筑靡千金既毕大事毎嵗率持斋诵经一百日不出以报如此十三年庚辰嵗武宗在南都防呼试乐府三次扈驾凡九易蓂荚告归是冬复取如京墓辞赴命嵗斋不废明年夏南归别业筑室支硎山下修葺旧闻名云峰广要检书既多稍谙典故然以笔研度日不作生业有负郭田百亩悉卖不存如此又十年皇上龙飞十五年田野间乐闻盛事时则恭逢九庙肇兴上颂文一篇防颁史馆薄表葵藿之敬谅无补益也外华阳求嗣斋仪十卷同进亦防嘉纳金枝应祷庆洽普天而有日精射稿之祥屡见于室竒哉山农共覩非敢妄道是年冬自山西还归故乡埋头隠伏终日维与古圣贤相对轮蹄絶迹亦不尤人自是年益老耳聩目昏龙钟强步起拜必俟扶自知去死不逺昔李白一子逺逰不归不幸类之君配赵生子二一从北上久遨于外未归一丧京口舟中今停柩在殡所庶生二尚防颇赖应门不得学书无绍焉有坟自筑前谿后城亦足偃卧文集方斟酌未成书三四种有完有未完愧无寸长不欲劳他人之笔所贵以自述为不诬故撰其碑云尔诛曰
　　上古人淳夀常百许今兹耋年乆寄逆旅归休何时宜有告语凡人之生口体为主如何到予无一克举彼炫文绣浣衣我处彼富仓箱我乏朝黍静言思之毋乃自取有官不作身日卑无财可悦亲益离古之高行岂汝能追弗防其享但招寒饥原宪长贫李广数竒命也柰何莫为而为抑别有道非时所知景公千驷民称伯夷念昔辞官尝虞早萎岂意还存雪鬓霜髭一夀侥幸他从缺遗人之墓也期千百年我则不必其然亦不必其不然掩骸之后悉付于天畊犁表树皆非己专常存不化惟有神仙广成千嵗亦随云烟不化还孳日增万千宇宙虽大莫能充填三山六水一分之田谷少人多将何具饘乃生变化阴阳互迁前除后续世以相沿大钧制则不足深怜古多达士裸塟未防从容自祭靖节为贤有书方编有文未镌无非糟粕不喜流传且夫生也忧死则否逺耻辱平仇讐万苦千辛一笔都勾以还造物与鸿蒙逰锡汝长眠草绿仍秋所以佚我惟此乐邱自古有死圣谟垂休曾啓手足完躯是谋老佛徒夸忉利瀛洲纒绵不了又起一头大哉简要儒家者流时未委顺至死弥修举此玉符更不他求重负国恩涓埃靡酬亦负罔极自同蜉蝣乌乎伤哉嗟斯人之在世无一日得志遭谗履厄人则遐弃夫亦何愆坐不富贵终当举手永谢尘世陈辞既举请刻以记过者来观莫厌辞费
　　公生天顺戊寅十一月五日卒嘉靖丙午七月二日享年八十有九卒之年十二月十九日葬吴县至徳乡碣字圩之新阡
　　杨氏修墓记　　　　　　　朱存理
　　杨氏墓在吴县十一都雁荡村某字圩杨氏先徳卿府君由昆山徙郡中入洪武初以富民久居京师归营塟地仅四亩卒塟焉子某府君孙某府君咸祔尝有过其地者曰后其有文而显哉迨封承徳府君始拓之积劵凡四十纸为地通二十亩有竒正徳戊辰承徳洎刘夫人以高年相继夀终子礼部主事循吉丧次中日走墓所经营塟事以旧土稍下高之四尺五寸许躬操量度殚心毕力有司遣人助之役悉谢却厥制前立石坊二环帀垣墙坊前有池临池有屋池之阳将规以树植而未遑也明年己酉闰九月朢日合塟承徳夫妇于斯自公卿大夫而下逺近会塟者千人既塟礼部君益葺治不懈谓前制未称访于堪舆家数人厥议弗协顷易隣庐半区倍其值而返其材遂更剏之向东有扉逶迤径自左坊歴祖茔至考妣冢冢前隆阜植桧覆亭明堂中中设香灯几案摘封诰中语扁曰乐善慈惠旁构屋三楹塑高曾祖徳卿府君而下三像于左考妣像于右像之设尊所出着有功也若池之广袤减昔十之几树植加焉撤去池后屋凿堑三围环植蒲柳墓之背积土为崇丘旁筑金星二其平地垦土处开置田五亩兼供税事别建蓼莪亭以为宗人享馂所规模宏博于制弗越杨氏之墓于是乎大备矣窃怪吴中士大夫家牵于风水之説往往弃祖茔不惮数十里以求山地思为子孙利益亦惑矣夫祖宗之心其为后人计于吾岂异哉独君不混流俗一意先墓而加治焉且其墓去家半里而近朝暮谒拜无防樵牧其为利不既多乎君之识见则过人逺矣余受知于君谓不可无述爰为详书创制嵗月以励其后昆俾毋怠焉
　　秋崖圹志　　　　　　　　朱纨
　　此苏长洲第一都之原邑人朱纨归藏之地枕先茔趾射渎狮山导其前阳山浒墅拥其后都防通津经其左虎丘峙焉纨字子纯别号秋厓生于治甲寅九月朔时父圭庵府君以景宁教谕遭诬罢归之二载嫡兄衣作乱出走下邳之二月也生母太宜人施坐蓐中毒不死三日保纨就邑禁仲兄冠夺哺者信宿赖伯父孟辉伯兄清争回冠复遏太宜人饷赖巾网糊口不死居百有十日弛禁百死之身太宜人以百死全之孩提识趋髫龀经史得于府君谆严太宜人左右以底于成内难嵗作歴涉艰险皆口不可言者正徳庚午入郡庠壬申遭嫡母马宜人丧乙亥遭府君丧服阕己卯领乡荐庚辰会举辛亡对大廷赐进士出身观工部政乞差归省天曹惩其初预列外选嘉靖壬午除知景州癸未改开州三年考绩进阶奉直大夫赐诰命丁亥陞南刑部员外郎司浙江巳丑陞郎中改南兵部司职方庚寅改南吏部司考功三年考绩进阶奉议大夫壬辰陞江西布政司右防议甲午入贺不承当轴治第之委陞四川按察司副使整饬威茂兵备实窜之也丙申平沟深诸贼部院上其功赐白金三彩币三丁酉遭太宜人丧寻陞贵州左防政不拜服阕辛丑补山东左防政癸卯陞云南按察使甲辰陞山东右布政使乙己陞广东左布政司时封川奏捷附名荐章赐白金一丙午提调乡试将入觐过家遭人伦之变父子几不免陞都察院右副都御史奉敕巡抚南赣汀漳等处地方提督军务丁未改浙江巡抚兼福建海道提督军务时以海冦猖獗创建此官而禁奸除冦势利家所深害怠与忌者乗之十月入漳州平同安山寇按闽者信谗追论前任之遗得以功赎平生辱荐二十一章至是始一被论然同安非前任所辖也十二月拜敕歴阅海防请以重典刑乱赐军令旗牌八戊申三月至宁波抚海岛倭夷六百余人入城悉受约束四月袭破双屿贼巢五月宁波诈传诏防教夷作乱以杀巡抚为辞于时驻定海以镇羣棼渡炎海入双屿以定不拔之基计贼失其巢往来外洋者一千二百九十余艘上下连战皆捷六月闽人周亮奏革巡抚既而漳囚逸入于海大担屿大步门大江诸警绎骚时疾甚呻吟规画无败绩九月兵部录双屿之功奏旌之赐白金一彩币一十月拜敕改命巡视遂舆疾督兵追贼下温盘南麂诸洋十二月大捷处州矿贼起衢州告急亦平之时经年建白多见阻挠仕途怨讟盈耳闽人林懋和倡狡夷觇我之说命下遣还业就约束者宁波赵文华啗以南京侍郎胁以身后之祸説以市舶之利与屠侨屠大山内外交煽尤力乃连疏请骸骨申辨蹇蹇已酉自温进驻福宁漳海大捷擒佛郎机名王及黑白诸畨喇哒诸贼甚众度其必变乃传令军前执讯斩其渠魁安其反侧先后以闻浙闽悉定五月得请生还困卧萧寺屠侨嗾御史陈九徳论以残横专擅众欲杀之赖圣明在上姑褫职候勘羣非大来窃自叹一介书生叨冒至此静思称塞不过数事在开州恤里甲均戸役在职方革协守之横在江西定安福均粮之籍剖东乡安仁割图之讼在威茂平畨寨处边饷在山东夺守涉之议在广东在赣州平政刮垢而巳然未如今日之自慊也人情如此果贵耳邪遂力疾取所集甓余各卷刋定之着孤臣孽子之槩作俟命辞曰纠邪定乱不负天子功成身退不负君子吉防祸福命而巳矣命如之何丹心青史一家非之一国非之人孰无死维成吾是治后事嘱诸子以登第三十年府君未霑一命之荣不华送死不讣不受吊不祈碑铭配徐氏封宜人子男六贞元郡庠生贞介贞则贞固贞孚贞训邑庠生女一适盛之继孙男七篆符简签簴篇簵女六家世劬劳载永感録自撰圹志虚卒塟月日如左
　　此志甫就不意竟卒卒之日乃已酉冬十二月十六日辛亥也侄男贞元等遵遗命不敢久停遂以明年庚戌正月癸酉日塟兄绍抆泪署尾












　　吴都文粹续集卷四十三
　　钦定四库全书
　　吴都文粹续集巻四十四　　明　钱谷　撰坟墓
　　宋龙洲先生刘公墓表　　　蔡基
　　先生名过字改之庐陵人宋南渡后以诗侠名湖海间陈亮陆游辛弃疾世称人豪皆折气岸与之交宰相周必大闻其人欲客之门下不就故人潘友文宰昆山县延致先生先生雅志欲航海同抵县宿留焉先生卒县主簿赵希楙以友文所赙钱三十万买地马鞍山以塟遂立祠东斋久而墓与祠皆废更一百四十余年为至正十三年州人顾瑛秦约卢熊等闻之州州下其事征诸图籍正其厉域表大石其上题曰宋龙洲先生刘公之墓越六年寺僧立塔其所今知州费侯复初令下僧迁骼复其墓且表树焉遣客殷奎谒予求表墓辞予昔往来娄间屡询其遗墓弗得今幸墓复予何辞于言或谓公一穷诗流耳其诗又局于季宋陋习仅如五季罗昭谏尔何以表树后人哉予曰不然取人以辞不若以节义公尝抗疏光宗请过宫屡与时宰陈恢复方略请甲兵谓中原讨贼之义义士为之激立可以辞客少之乎吾以是复奎使归告费侯刻石为表大元至正二十一年冬十月五日奉训大夫江西等处儒学提举杨维桢撰将仕郎杭州路海宁州判官禇奂书复墓之明年费侯去官石不果立今守高昌偰侯既拜墓遂取其文刻而树之廿三年夏五月十有一日儒学教授蔡基识平江路昆山州偰徯斯判官丁复初儒学教授蔡基提控案牍赵从周都目谢宏道州人朱珪刻
　　复刘龙洲墓　　　　　　　　苏大年
　　平生四海刘龙洲髙卧百尺元龙楼置酒载花过黄鹤江山依旧风云愁区区礼乐嗟南渡江水奔流自东去英雄潦倒竟何成留得当年旧逰处墓头无石写征西墓中无金狐夜啼迷人荆棘不见路伤心禾黍秋凄凄浮云梦境翻今古子孙散落归何所有酒如渑醉世人一滴曾浇坟上土斯文契谊千载同驱除樵牧封宫苍苔朽骨亦解语何以报徳酬诸公梨花寒食东风晓野烟苍莽迷芳草行人来经读残碑仰天共叹英雄老君不见五陵无树起秋风消沉万古斜阳红何如马鞍山边三尺墓多谢诸公肯垂顾
　　同前　　　　　　　　　　潘纯
　　夷门王气横江来秋风落尽梁宫槐凤皇山头驻青盖海门楼阁空中开五国城荒雪如席寒拥旃裘两宫泣帛书不繋雁南飞衰草黄云淡无色君臣自谓虞重华不识何如司马家凤笙龙管将进酒玉阑羯鼔方催花白头遗老空惆怅铁锁长江幸无恙狱中谁捄岳将军人间知有秦丞相搢绅之士皆汗顔山林气压居庸闗那知义胆忠肝者不在貂蝉玉佩间何人好事高千古爱此淳风似邹鲁咸阳寂寞汉诸陵惭愧刘郎一抔土
　　同前　　　　　　　　　　王宾
　　生从诗酒过时光到处闲逰半带狂今日马鞍山塟处一丛枯棘在残阳
　　同前　　　　　　　　　　沈周
　　龙洲先生非腐儒胷中义气存壮图重华请过补缺典一疏抗天肝胆麄中原丧失国破碎终日愤懑夜起呼往筹恢复诣公衮论矛聴盾事大殊芒鞋破韤世涂涩蒯缑短剑秋风孤登髙聊且赋感慨江山故在英雄无权门欲招脚板硬顾逐诗朋兼酒徒寻常一饮空百壶卖文赎券黄公垆酒豪便欲踏东海故人留饮亦须臾玉山固是埋玉地嵗惟三百骨已枯三朝封树再起废人重风节非人驱呜呼人重风节非人驱龙洲龙洲真丈夫
　　刘龙洲墓在马鞍山下有祠后废至正中州人顾仲瑛等请于州立石表其墓
　　明正议大夫吏部左侍郎諡文庄叶公神道碑
　　铭　　　　　　　　　　　彭时
　　公讳盛字与中姓叶世为吴郡昆山人五世祖秀实惇重好义元季有暴僧聚徒事焚刦为乡里害秀实即图上其事于官捕斩之时称为叶义士曾祖茂林妣朱氏祖明赠通议大夫吏部右侍郎妣郭氏赠淑人考春封兵科都给事中赠山西右防政加赠通议大夫吏部右侍郎前母汤母陈俱赠淑人继母沈封太淑人公天资颖异自少博学强记下笔惊人同邑知名士张和见其所业文曰此其志不可量因劝逰邑庠遂骎骎有成矣正统十年举进士授兵科给事中毅然以言责自任十四年英皇北狩郕王监国公率同列劾将臣扈从者失律败事请诛夷之以谢天下然后选将练兵以复不共戴天之讐兴师问罪以雪防尘扵外之耻如此则大纲以正大义以明而圣驾之旋轸可期矣闻者壮之九月监国即位颁赏廷臣公以时艰辞不许十月京城戒严公请罢内府军匠悉遣征操及战骑近城又请令有司熟粮料以给战士遣散卒迎取军器于天津以张外援三四日间凡七八疏悉合机宜师既退公言赏功罚罪治天下要务今日之赏罚既行他日之劝惩攸系赏罚明信则人人力于事功耻无不雪雠无不复矣今効劳如孙镗死事如谢泽韩青皆当赏以示劝其他守闗不严赴难不力者皆当罚以示惩从之十一月陞都给事中时边境未宁大臣有奏留边将守京师者公言今日之事边闗为急往者独石马营不弃则六师何以陷土木紫荆白羊不破则敌骑何以薄都城即此而观边闗不固则京师虽守不过仅保九门无事而巳其如寝陵何其如郊庙坛壝何其如田里之民荼毒何宜急遣固守宣府居庸为便巳而河南陈州流民煽动命公往视公即兼程以进除贪虐赈饥寒威惠并行民用安辑景泰元年春还复上言京城为天下根本而八府旱蝗相仍加以边陲侵扰民不聊生乞议寛恤俾安生理不然臣不能不为社稷忧也八月北人送驾还京将入闗矣有隠名具帖言迎复事者大臣见之顾忌不敢举公曰此野人无情之言达于上感动必矣或沮以匿名书公不顾具疏言之有防令尚书胡濙封进帖虽留中而正论有不泯焉是冬公以南北边师为患不巳上疏请令中外文武要职各陈安边济时之策二年六月天象垂异公又条陈弭灾防患十二事以上及闻禁中颇事逰畋又请举行祖宗午朝故事公当多事之秋遇事辄形于疏每疏不下百千言而大要则以扶忠直抑奸佞恤民生御外患为主其有禆于时政为多三年迁山西布政司右防政监督宣府粮饷寻命协赞独石等处军务先是独石马营八城遇战失守残毁未复公列其利害可兴革者为八条以进次第罢行之八城既复乃立社学以教子弟置医学以济疾病立义冢以瘗死亡设暖铺以便行旅均蔬圃以给将士制度品式纎悉备具而又请官银五千两买牛千余头摘戍卒不任战者俾事佃稼嵗课余粮于官凡军中买马除器劳功恤贫诸费皆于是乎取给自是边人欢洽嵗亦屡登有嘉禾同颖之祥七年冬以外艰去八城之人如失父母连章乞留而公固辞不可天顺二年英宗皇帝嘉其能驿召至京面加奬谕寻擢都察院右佥都御史廵抚两广公乞终制不允至广兴利革弊尤尽厥心旧例广东盐课不出境嵗久盐积商困徃往赂守闗津者越过广西市利公以为聴之则法坏而利归于商禁之则商滞而利归于闗津乃请许盐商计盐多寡入米边饷而后出境于是公私两利焉时广西流贼多入广为害而两广守将颉颃自异是以讨贼不成功公请革两广正将立摠镇于梧州居中调度则众贼可平矣韪其防而不果行公不得巳请益兵英宗命都督顔彪率兵赴之公与彪协议破贼砦八百所擒斩数万人而还或又以杀降谤之而不知实积年反复之贼也天顺八年今上嗣位陞公左佥都御史巡抚宣府修复官牛官田之法垦田益广积粮益多以其余易补战马千八百余匹其屯堡废缺者力修筑之不数月完七百余所兵民始虽怨之既而恃以无恐乃忻戴焉在宣府屡有建白且请行养老之令于边褒恤巳往贤臣为方来劝上嘉纳之三年陞礼部右侍郎五年改任吏部是冬持节封沈府稷山王六年畿内大饥命公巡视真定保定二府赈恤贫困绥辑流亡既还复命赈济京民之饥者全活甚众八年朝臣以河套为西边患有言增兵守险者有言大举搜套驱出河外沿河筑城堡抵东胜徙民佃守其中公受命徃议方略奏言搜河套复东胜此皆事势所难不敢妄意惟增兵守险可为逺图宜令守臣铲削边墙增筑城堡収新军以实边选土兵以助守此不但可责近効而亦足为长便也上是其言九年转左侍郎公自入佐部政每议礼用人从容赞决其间僚长敬信司属悦服焉至若是非部分而闗当时利害系生民休戚者遇诸卿必相辨正因而助益者不少一日坐堂署从事忽疾作不能言舆归西第而卒实甲午三月八日也享年五十有五上闻深悼惜之赐赙钞三千缗諡为文庄遣官谕祭营葬以明年二月十七日塟于邑之积善乡湓渎之原公为人温雅简重崇道谊尚名节言动思跂古人居家执孝友涖官清慎勤恪设施不茍与僚友论事不激不随而言色自若其取人先行检而后才艺然存心寛厚终不及人之过恶所寓门无襍客公退手不释卷考古辨疑殆忘寝食而于世俗声色财利之好澹然不以经心平生为文师欧阳而功业自期于范韩以范公为鄊先正尤景慕焉惜乎大用未究而卒所着诗文奏议总若干卷藏于家公凡再娶先金氏赠淑人继耿氏刑部尚书耿清惠公之女封淑人子男一晨补国子生娶副使张和女女三人一适贡生虞臣一许夏景澄一尚防公之卒也晨不在侧冢宰尹公旻率僚属经纪其丧事既又状公行畀晨奉以征予文且曰先父雅爱先生言幸勿辞而公内弟司业耿君裕又申其意而请因摭状言着其槩系之铭曰
　　古称才难今世尚然彼长此短用各一偏优于政矣其文讵传文或工矣政举弗宣达观于世百靡一全而公兼之宁不为贤惟公问学有本有原公之履操金石其坚清文达识自视无前检身约已犹恐或愆敡歴中外逾三十年忠君爱民心实勤拳言惟婉切用适方圆惠浃于民威行于边缅怀乡衮我道随肩谋谟事业期着后先何志之逺而去之遄位不满徳系命于天墓门有碑徳烈是镌乌乎文庄百世不谖先民有言林宗不惭予读文庄公碑信其行亦识无媿彭公所着也何则同乡稔知其徳业景仰之余不能不为之感叹嵗乙未仲夏梓林识
　　叶盛侍郎墓在昆山县积善湓渎之原
　　浙江按察司副使提督学校张先生墓志铭
　　叶盛
　　英宗皇帝复大位之五年庶政时叙悉如其初于是诏在廷举文学行谊士仍理学政廷臣合辞以南京刑部郎中张和等名上上特陞浙江按察司副使余陞擢有差皆畀之玺书以行盖今天下藩臬十有三浙江固其一云今年夏盛自广赴阙过浙江浙江之三司言张先生病矣先生能仰只徳意涖事甫期廵行遍属学者且至再劳惫过甚病矣既而见属学官弟子皆如三司言未几先生竟卒于其家其郡邑之贤皆奔走哭吊里巷之民多咨嗟悼惜浙之诸司亦皆致奠其门人学子相与会哭者数郡毕集间作为文词以致哀伤之意公卿士夫词苑名流闻其讣莫不叹息曰哲人亡矣噫先生果何为而能得此于人人哉盖先生天资颖敏絶人成童读书数行俱下尤绩学不怠至忘寝食稍长即知谨义利贤否之辨为文章立就已铿锵有竒语闻先生长者有贤名即趋诣请益同邑张伯绪华亭陈文璧翰林尹凤岐皆器重焉正统已未偕弟穆同登进士第廷对之文稿无窜抹读卷者竒其才请寘首选以病目创不果擢第二甲第一人不久移疾家居一时碑版之请戸外之屦恒满执经问业学徒踵至先生率语以科塲易事学者务治身心他日当有益国家耳有以程文请者举题多百余言少二三字先生兀坐数诵经传次牋释一无所遗言出成文诸先泚笔左右伸纸疾书至廹速不及书虽数十人人各不同莫不满意而出后颇厌苦之诸生屡却不可去嵗庚午主考江西乡试五经文字得士为多辛未授南京刑部山东司主事三法司有重狱就咨决所上奏牍皆经详定尚书侍郎不以郎曹礼称以先生遣子从之学俄膺召入翰林与分馆修纂宋元史事翰林素艳先生名既从事皆以同事得人自庆天顺还南京陞署浙江司员外郎明年实授又明年陞陜西司郎中未及书考而提学之命下矣今之士夫君子经先生指教者内而近侍外而藩臬州郡称能官者皆有人假使处先生养士储材之地其所就不既多矣乎提学之任亦重矣天与之年其又可量乎盖先生之不尽其用殆非人力矣虽然士之见重于世用不用其何足校也夫先生性孝友治父母丧一遵朱氏礼以家无厚产惧尝节俸给制衣帛寄其兄以及其弟冀全名节乡先辈汉阳守章士希老无所于归嘉兴朱卤庵其校师也皆为之倡醵金以图其后事廉洁自将权贵之门不一濡足闻忠贤节义之为喜跃如自己出直无他肠有所知必以语人不问交处久近朋友有过举必面折之是是非非不少容贵近臣尝有事怀金过先生者虽怒斥之然犹委曲揜防之不显言于人以是人多惮服之殁之日家无一金之资而逺近敬爱先生者多致赙以毕其丧先生讳和字节之号篠庵张氏昆山名家相传为唐燕国公説之后世有令徳其生邑横塘里曾大父道升大父文裕皆豪士父用礼赘至和塘北何氏遂家北塘又家妙泾之南后以穆贵赠其父奉政大夫刑部山东清吏司郎中母胡氏宜人先生之妻丁氏封宜人子男二懋甫直甫懋甫邑庠生女三长适诸天叙次受聘配叶晨皆出丁宜人次尚防侧出也先生永乐壬辰四月廿六日生卒天顺甲申六月九日卜是年十二月十八日葬马鞍山南城隍庙西之先茔先生之平生见其友吴刘昌华亭夏寅所为传盖于史馆秋台之事加详其于盛累世通家其相视异姓兄弟也南都之会剪烛剧谈有互表祖茔之约而今巳矣盖先生之所厚宜莫如盛虽不忍铭而义宜铭铭曰
　　南峙惟昆娄江洴奔代产豪贤匪独机云猗嗟先生超前轶羣百氏杨澜六籍穷源昌言王廷载笔词垣粤有文衡式临大藩两赞刑书实多平反岂无他人或深以繁十行公方君子之存五色光晶亦大而殷浙俗熙熙童冠诜诜朝勤夕劳輶车轩轩往而不来引领含嚬若人云亡天胡弗仁高坟郁如一丘环如后欲求之于我斯文
　　张和副使墓在马鞍山南城隍庙西
　　明故太中大夫浙江右防政张公墓志铭
　　杨循吉
　　昆山有二张先生公讳穆字敬之于行为季与其兄提刑公同名于时人尊之故并以先生称公家世居昆山之横塘后徙娄上正统己未公与提刑公并登进士第当是时提刑公进士出身第一而公又在会试第二天下荣之公初授工部营缮司主事继移屯田以忧归与其兄服丧有礼乡党称之以为孝起复改刑部主事陞员外郎郎中公晓畅法律持以仁恕其所断无以寃称者盖在景泰甲戌之嵗公以员外郎为会试考官凡曹郎得与此选者非学行超絶者不能有也公之陞郎中也进阶奉政大夫而公之考讳礼亦以先赠主事进郎中妣何氏以安人封进宜人天顺改元英宗皇帝御极锐于图治亲擢在朝之臣任以法官布之天下使绳刺奸弊而公得山东按察副使陛辞上亲御文华殿谕遣兼有宝楮之赉所以倚任公等者甚重公感上知遇思有以为报称至官奉法不阿直声着闻盖在山东者九年用己正物人以为无负诏防成化元年考绩书最例得正三品执政者以公之久伺也举为浙江右防政惟得一级便公也而以公专清军事军曾补伍久不勾补者例解丁查往往多死道路间公独以移文行查不解丁人大便之虽违例不顾也嘉兴知府杨公刚劲人也有疑狱不决公为立剖之杨公不觉下拜公至浙江之二年进表入朝时曹州李公秉在吏部雅知公山东之政欲荐公都宪台适有効奏李公者连及公公遂解官归其橐萧然几无为生门生故人相与买田松江之浒助之公始得济焉提刑公之卒也公事寡嫂最有礼濮州判官者公季弟也亦先卒公抚其孤尤甚厚在山东所至境内则必求先贤之家防之及表葺其墓不以为倦而公之少时所事学师与其举主皆浙人公在浙时巳死公为之或葬或祭无不报者盖公之天性忠厚如此公好读书平生暇时书未尝去手又喜汲引后进而为人性刚直不假借人至评古人亦然茌平之修志也収华歆马周公曰歆汉贼也何可存存周可耳亟命去之而责怒修者故尚书刘公言于叶文庄公曰敬之好直不揜人瑕垢至品量篇翰亦然可忧也后竟以直致谤不容于时而归公以既归之年为成化二十三年丁未三月二十五日卒其生盖永乐十三年乙未十二月二十五日也年七十三配宜人周氏宜人之父为郑府长史侧室有子者邹氏子男一人平甫娶知武安县钟君女女二长适吴县顾禧故礼部主事顾君叔谦子也次适江阴薛章宪县学生平甫将以卒之年十二月二十日葬横塘之原与其兄进贤教谕寅甫乡贡进士安甫奉吾友黄君应龙状来乞铭应龙文宜铭公而以让循吉则循吉何敢当也然循吉先舅氏太中刘府君与公兄弟之间甚厚今提刑公谈笑容止吾家犹能说之盖府君与公兄弟同在南京以古学相友提刑公读汉书一传必三十遍其文雄一时然独重府君人有就乞文者则辞曰何不诣刘虞部然则循吉虽未尝得亲公亦公友之子弟也铭其得辞乎提刑公名重一时公与之颉颃上下人并称为先生提刑公入仕迟享年少而公之年仕皆多且久故其阅歴施设著述之事于提刑公为尤焉公屹然为乡耆徳今巳矣典章故实孰从而质之也此乡后进之不幸也公所着有勿斋集二十卷勿斋公所号也未尽之志其在兹乎后来者盍以求之提刑公讳和字节之者也铭曰
　　昆山之二张人杰雄文章政事美略同公其季也硕而忠赫然其名配长公多才练达智疏通早以治狱声誉充平不挠法仁不容于时英皇再御龙简拔贤俊皆登庸公当此时首进宗匪人达之由帝衷报之难矣乃毕躬煌煌旌节贲山东泰山日观两目空奸顽避走寂无踪惟彼浙藩壮且雄公所宜有曰治戎以民养兵虑其终乃公于此为有功公官日进方显融徳修毁来众口攻飘然拂袖还里中膏车逺迈川津逢公略不以存心胷知时委命乐以雍愚有幸防贤有穷慷慨好论谗之丛于公何恨何忡忡惟公伯子时所宗文章击撞间笙镛公实佐之森前锋不朽奚假乎鼎钟横塘之原伊夜宫三品之葬崇厥封其下多土上多松得失何有拙与工且以元气还鸿蒙乐哉地下兄之从
　　明故祁州知州封奉直大夫刑部员外郎张公
　　墓志铭　　　　　　　　　文征明
　　祁州知州昆山张公致仕家居凡三十有五年年八十有四嘉靖十六年丁酉三月廿又四日以疾终先是公以进士释褐守祁甫四载以母丧去官既免丧遂不复仕时公年艾服吏部尚书马端肃公嘉其静退奏锡四品章服阶朝列大夫致仕越二十有八年子寰升朝推恩封刑部员外郎阶奉直大夫章服如故公始罢官退居横塘即故庐为圃凿方池构亭其上曰天方自称天方子日从亲友文酒燕游闻有佳山水虽逺必至或浃旬累月忘返三吴胜迹登览殆遍良辰令日未始虚掷壶觞在前图史肆列握槊呼卢悠然自适或语及时事辄起避去若将凂焉戊辰巳已之间羣幸用事士夫闲居者或攀附骤贵时当路适公同年故人有意罗致之且寓书问讯公亟揺手谢不与通盖其素性闲旷不乐与时征逐如此其在官乃能勤慎自将不少鳏旷祁故鄙壤民贫而健讼俗喜巫禳公设为科条傅以古训俾诵以自守民信而格讼用衰鲜不事追呼而民乂以安间出省耕因遂钩摭民隠民咸得以自实卒嵗践更用为征调斟度下上式允以均尤勤于赈恤明慎周审不为虚文以至弭盗缉奸摘伏省防悉中綮节凡公所为未始骩法徇民亦不肯苛法以为民病推诚任真轨迹夷易又能饰以儒术故虽不久而文治雍然为一路之冠行部使臣列公治状荐诸朝会去不果用而公亦既倦逰矣公讳安甫字汝勉其先唐宰相燕公之后宋南渡自洛徙吴世居昆山之萧墅元以武胄显国朝有讳道升者稍徙横塘道升生文裕文裕生赠刑部郎中用礼始徙今娄上用礼生四子稹和穆种而和与穆联举进士和仕终淛江提学副使穆淛江参政并有声迹为时名臣公则稹之子也母金氏以景防甲戌十一月七日生公娶徐氏先卒赠宜人子男一人即寰以家学取进士连守济宁濮开三州召为刑部员外郎方侍养在告女一人适临安府经歴赵禧孙男四人恒慕恒纯恒思恒学孙女二人公少以举子知名始为乡校即为部使者识拔比试应天主试者竒其文用为举首魁得他卷偶词气相类遂两黜之巳而发封得君名而同黜者为同邑方岳亦知名士乃甚惜之然次举公竟与方同荐庚戌试礼部遂登上第有司录其文以传一时誉闻甚籍谓且继踵先烈而孤立寡援竟就外补浮湛常调迄以不振呜呼惜哉公为人不立厓异不事矜持与人处无少长戚疏贵贱一待以诚而人信之亦莫有谩之者平生操家有制教子弟以礼而朂之以学独不能治生入官数年先世田庐乃损于旧委心任运曾不置怀顾能举赢急义中外族属以及乡党邻里缓急有求必委曲赴之其尤可书者副使公和防政公穆死皆无后为构特祠置祀田俾羣从子孙世享之盖张氏文献实始于二公公此举非独继絶而已公生臞瘠纎竦貌古而神清被服萧散举止疎慢对客恂恂不能剧谈高论望若愦眊而内蕴精明虽以经术名家而博综羣籍不遗余力竒情逸思发于古文歌诗精警温腴足称合作所着有天方集二十卷雅善摄生而不为没溺既病却药待尽及革手书遗令呼子孙示之泊然而逝呜呼斯可为达也巳寰以是嵗四月十三日葬公横塘祖茔之次距卒才十有九日从治命也于是寰手具事状属予铭铭曰
　　有攸维赢繄禄之征愿言则贞维徳之凝岂有不崇乃心维烈彼啜其腴我行其洁有贤张公徳懿维冲既骞有庸亦饬其躬秩秩方州有民有社弗扰维循爰徳以化匪无荣图我攸有适舍旃来归以宴以息宪宪名宗徳声孔耀孰其承之乃贤有绍不绍其禄绍其忠贞有贤张公矢其英英出正于邦处敷于族既忠亦贞不忝维糓横塘之墟郁兹新阡生斯藏斯以永无諐
　　张穆防政及其侄安甫知州墓并在横塘
　　明故嘉议大夫河南等处承宣布政使司右防
　　政吴公墓志铭　　　　　　　文征明
　　公姓吴氏讳愈字惟谦晚号遯翁世家苏之昆山曾大父子才大父公式皇赠承徳郎刑部主事父凯字相虞仕终礼部主客司主事修正彊执事母笃孝年四十弃官归养以髙年令终鄊人私諡贞孝先生母安人陈氏生正统癸亥八月一日成化戊子以县学生举应天乡试乙未举礼部会试廷试赐进士出身戊戌授南京刑部广东司主事己亥丁母忧甲辰复除本司主事歴员外郎郎中治庚戌陞四川叙州府知府癸亥进河南右防政明年甲子致仕嘉靖元年壬午以登极恩进阶嘉议大夫五年丙戌五月十有九日终于家年八十有四公自少开朗书过目不忘尝诣外舅夏仲昭阅壁间文累数百言阅已取笔书之不遗一字资既颖异又敏学彊解不遗余力既连举得隽益精进不懈初官法比即思明法以达于政毎退自公辄取故狱词翻阅探竟凡事始章程传爰论报悉究而通之事至迎解不烦检会所部兼理畿辅事尤苛剧公省决敏利廷无留狱析律详明所当必允茍得其情虽贵势不避时留守中官骄不奉法会有事当按公持之急中官使人宣言欵公且惧以旤公酬对闲整语直而逊卒竟其狱不少骫骳然不为深文内库遗火事连中司坐死者数人公具狱以比请尚书言情罪既得奚以比为公曰法如是不可逾也尚书执不从狱上何文肃公当谳阅其牍称善曰此吴郎中笔也但所坐非正律宜以比言卒改用此律奏之尚书乃悔不用公言由是益任公毎公当迁辄奏留之凡一再进官皆不离故署防诏大臣举属吏尚书郑时侍郎徐怀聨章荐公堪长藩臬奏上而叙州之命已下叙去京师万里俗犷喜讦吏多并縁为奸公始至判牍日以百数吏故矫列数事尝之公且判且阅徐擿所矫数事讯吏吏即叩头具状公既精敏慧发擿而济以严重有犯必绳以法吏畏民怀讼用衰鲜尤慎刑狱每行县録囚必有平反庆符盗正寝刦县县诬执二十七人皆抵死公审鞫左騐惟二人真盗乃悉纵遣二十五人其后果获余盗贵州都匀用兵叙当转饷而道路险逺公调遣节适民不劳而事集出诸郡上有诏锡楮繦文币旌之所属长宁筠珙夷獠襍居尤剽悍易动公抚以恩信示之礼法久皆怀附然无故不轻调集会抚臣移文发其渠率至省阅习公执不遣曰犬羊之性未易扰伏万一奔迸不可安辑抚臣不以为然必欲致之已而椎剽卤掠旋不可制公手书片楮谕之即复弭帖盖公推诚待物素为夷獠信向如此土官安鳌以马湖叛有诏揜捕而叙实比壤藩臬重臣咸会于叙公言鳌轻剽无逺谋然器甲精利兵亦蹻捷未易攻取不若重围困之彼中无水不一月可坐而降也议未决而鳌弃城走将纠诸夷为乱众相顾不知所为公徐曰鳌在吾彀中矣问故曰彼以郡守将兵接战胜负未可知既离巢穴不过一穷虏耳所辖诸酋长皆其深讐彼且无以自容又何能为因遣人袭而执之曾不血刃而元凶授首及改设流官其丑类不服复啸境上刼郡印为乱众益恇扰公亲叩其垒好言谕之曰若等情有欲言言之朝当处分何以印为且印出朝廷失一印复制一印于我无损若持出特一败铜耳吾怜若以无用之物自陷罪辟故为若言若无以印为也众即委印解散自首事至敉宁公皆在行间谋画多自公出比奏报而赏不及公众为不平公曰叙与虏接师或不竞叙实先受祸此守臣责也今得无恙幸矣敢觊赏乎在郡九年劝农振业兴学教民民靖化洽嵗亦比登乃平徭更赋勾考边储之侵于民者得四十余万输将转调亦数十万廪庾既充以时赈发流庸来归戸口增羡郡以大治在河南兼理屯田时田多为藩府干没及势家渔取或假中官庇覆揜抑诋谲莫敢致语公訾省钩校多所绪正在省一年展采错事方将有为而廷评出矣会蜀士有不悦公者复从中醖酿之而公亦巳倦逰遂致仕去公识虑精审举动详缓每计事尤要其终斟度分剂不少渗漏一时虽若迂逺而积久考成往往有余沿牒往来非公事不輙乗官舫虽逺不给过所部中餽遗一不受亦不以官物遗人尝自言在官经费一钱以上皆注籍令不背覆其所为必视法所在故歴官中外未尝一挂吏议其待属吏特严虽所喜不少假色辞所不喜者亦不辄肆诋挫不立科条不収声誉而质行履方往往出名上故所在政事卓卓而人鲜复称之尤不欲有所附离初登第观政兵部部僚有与当路交比者虽喜公故为引重欲援致要地公谢曰某忝列进士入官自有本末因縁进取非所志也其人媿谢后当路败所引咸坐废黜而公无与时已韪公卓识其后益厉不变浮沉常调者垂三十年晚始解后一奋而竟以谗罢呜乎此足以占公之所立矣家居尤事检持出入起居咸有常度接人和而有辨故虽防笑融洽而人莫敢慢易人有过不面加诮让惟对之不言而巳其待子弟亦然然人毎以是候之顔色所加甚于质责也故诸子若孙咸孑孑自将无少纵弛闺庭雍睦訾毁不闻邑中称诗礼家必首及之雅喜宾客燕设精凿礼文详雅周旋尊俎间终日忘倦晚嵗聪明不衰音吐洪畅俚言遗事忆记歴歴毎对客举似必深竟颠末风流雅尚奕奕照人盖以高年令徳为乡邑之望者二十有二年呜呼今则巳矣有如公者可复得邪公娶夏氏太常卿仲昭女封安人有贤行先公三十年卒无子侧室姚氏生子四人长东浦江县丞次南国子生为仲兄惟明后次西次守中国子生东西皆先卒夏安人生女三人长适王银以子贵赠翰林院编修次陈伸戊辰进士死逆瑾时追赠大理评事次文征明翰林院待诏侧室赵氏生女三人适陆洁朱希韩余一人尚防孙男四人诗访许咏诗国子生访县学生女五人曾孙男二人女三人塟以卒之又明年戊子十二月甲申墓在邑东积善乡兴仁里夏安人祔铭曰显允吴公既贞既实有言庚庚亦顺其徳侃侃贞孝为时令臣弗大厥施发于嗣人宪宪邦刑翼翼盛业岂曰世践光于有烈维烈如何肃肃在公入守郎曹出畴民庸维此叙服獠夷易豗有绩弗谖式柔永怀岂民则怀亦贞厥履穆穆旼旼纳于仁轨道罔赫功成不言天子有诏往奠中原有攸王臣既贞亦蹇时弗我违身则既倦莵裘既营式遄其归公归维何乡人有依显允吴公维民之则出建邦猷处范乡国国则殄瘁斯人云亡后千万年以允有光人亦有言维徳则久我作铭词尚诏厥后
　　吴愈参政墓在吾邑之积善乡兴仁里
　　瞿郎中行状　　　　　　　　方孝孺
　　府君讳嗣兴字华卿姓瞿氏其先居河南后徙通州之海门宋末有讳某者避兵南来至姑苏之常熟家焉生二子青达俱有才力能服其乡人元师破江南有刘将军者徇地至常熟青与达帅里中强壮拜马前迎之有狂犬突出军前众愕然持弓不敢发青直前一箭射杀之众驩曰壮士壮士可官也青曰吾不如弟达遂求旗号俾招谕未降者承制授达百夫长及宋亡迁苏州巡盐大使兼管内六县捕盗转怯怜口提领娶某氏府君其子也府君少时家有禄食日从其徒射猎饮酒为乐不喜学书天资仁善和顺未尝有过年十七怯怜口以例革不寘官提领君家食甚贫府君即折弓矢脱去纨绮故态躬力穑事以养二亲承顔候色惟恐弗至母尝病痈时天热痈溃臭不可闻人皆掩鼻趋过府君跪牀下执蒲葵扇驱蚊蚋以手磨秽剔腐扶起卧不解带者三月至愈乃止母又尝患积气危甚医不能治或告以股肉可瘳乃置刀盂上而祷于神俟刀跃乃可割府君如其言自旦至晡时顿颡于地颡破血流盈面刀弗动府君泣曰天忍不悯我耶我纵以身易母犹母之肉何暇惜乎知刃卒不可动起引刀割肉覆盂中裂帛渍血裹疮戒左右弗泄羮之谬称他肉以进时母不食巳五日矣见羮喜为之握筯食一杯几尽食巳而瘳母后尝感疾思啖菱时菱未花遍市之不得解衣入菱泽中哀呼索之竟日手足皆肿俄得菱实三持归遗母母疾如失既而贫愈甚或隔日一炊府君曰事急矣尚守不变如父母何哉携家入苏城谒多钱家愿尽力多钱家察府君诚信可仗出资财俾贸迁日分其息十之二府君由是稍裕时父母所欲无不致也府君不妄取而好施尝朝出道获人所遗囊有楮帛若干视其名则市中小夫府君坐不贴席走其家还之有遗田宅契书于路者览之曰契书失将起争端迹其人呼与之其人贵家奴失主契畏罪涕泣欲求死叩头谢曰公活我氊工王氏大雪冻馁不能起灶突无烟府君悯之天明携钱二十缗潜投窗隙而去歉嵗出粜有窭人来籴衣不及胫府君受其钱五千阳忘曰汝籴十千邪倍与其粟鬻蔬者过门府君取其五钱授以楮帛十倍曰吾适无钱汝持楮去将以余钱禆我鬻者笑曰吾安有钱禆君耶府君曰第持去俟钱多归我不汝急也其意与之而不欲其知皆此类凡负贩者必多给其直家人怪问其故府君曰彼胼胝手足以求升合利吾忍与之较邪嵗丙申常熟凶民来依者数十辈府君僦舍以馆食之疠气发病者相枕府君躬亲粥药而时进之卒赖以生府君既喜浮屠言读其书豁然若会其意者复阅北溪陈氏性理字义即解其要曰圣贤之学盖如是因戒二子懋庄曰我少不学至老而始悔若等其勉之懋与庄服父训刻志事学庄入国朝为礼部员外郎府君及见之曰吾有望矣洪武乙卯九月府君得疾恐念虑或乱画纸为圈揭屏间常目之二十七日卒于家卒前一日楚府伴读陈子成等道府君将之京师问府君欲何言府君以两手加额曰语吾儿努力供职报天子恩我死不恨享年八十有四庄在礼部絫请于朝未报卒后月余赠将仕佐郎礼部员外郎配蒋氏安人安人事舅姑如府君之孝舅姑或怒则率子女罗拜于前曰新妇诚可怒愿念诸孙贷其罪舅姑意不解悲泣不巳年七十二先九年卒是嵗十月二十三日葬吴县横山梅家湾之原与安人合兆女三人一夭二适某孙男三人绍绪绅曾孙男二女一府君殁明年庄自员外郎拜福建等处承宣布政使司左防政阶通奉大夫当得加赠而意欲图其不朽未暇请云
　　瞿嗣兴孝子墓在吴县横山梅家湾
　　故柳州府通判桑公墓志铭　　杨循吉
　　吴郡思先生桑公少好词赋师司马相如扬雄以其长擅名一时至为他文章皆本是凡为集十巻既而力探羣经自易春秋周礼皆有义释又类合数十家总二十余万言治癸亥六月四日以柳州府通判卒于故邑常熟之寓馆年五十七邑令计君柳进士也尽发其书观之为具敛加厚其将葬也其从弟乡贡进士翘以遗言请铭于我呜呼先生之道裕而能容介而不羣充其辨可羡于将使极其用宜大于匡国胡独以一技名邪先生讳悦字民怿其先有举斋公者仕元为都水庸田副使传六世至廷贡壻于穿山周氏生先生年十九领乡荐絫试礼部不第负才游京师无所屈竟以乙牓授泰和训导三为考官皆大省号能得士秩满冢宰三原公方执政将荐用之不果以资拜长沙府通判又以催科无绩调柳州府柳边氓襍居多窃发先生出入贼巢穴示以恩信来附者万家柳人至为绘像以祀然由是名闻于会府因得召致幕下待以宾礼俾司谋画道方行会父丧归遂不起以至于没盖先生之设施不见者若此先是未卒之前一月友人薛大章梦见先生乗高车拥入防云与屈子遨逰巳而果卒説者谓先生躬萃元精以神明其心志又不大于事业以有蓄焉一旦以死其不逐逐为常鬼亦明矣梦所见殆将然乎先生配章氏故赠都御史孟端女男一人阜先卒女二人长适吴樟吴文恪公四世孙次适归应祥苏州衞援例指挥佥事孙男二人内曰接外曰溥皆嗣阜为后防未克立夫人实主丧事先生先世皆葬故邑虞山今以十月十六日葬湄溪之原从其先君兆礼也在太仓州南四十里与穿山三里而近先属邑今属州故先生又为州人铭曰
　　有才不售泽不大施滇粤纵竒以昌厥词休休三原非不巳知疏直以交始孚终遗黄髪鲐耉世所谓寿贤者不然道徳之富髧彼两童亦既树后祭祀克绍在礼不缪归终于寓邑令是主返葬湄原爰祔父母遗书满家蠙珠琳琅声光若斯不腐以亡百世有考尚于铭章桑思悦穿山人以词赋鸣于时为栁州通判有恵政卒于常熟寓舘墓今在太仓州南四十里湄溪之原
　　明故资善大夫礼部尚书致仕赠太子少保石
　　城李公墓志铭　　　　　　　梁储
　　昔成化戊戌常熟李石城先生始自翰林院编修迁侍讲又九年丁酉迁侍读学士后孝宗登极以先生有青宫讲读旧劳稍迁左春坊左庶子学士如故既而宪庙实録成与先生同职纂修者迁少詹事或太常少卿仍兼学士惟先生迁南京国子祭酒以去虽燕赉加禄之礼不缺焉然出入逺近之间礼意不侔矣説者谓当道厌人好直故用意沮尼于其中岂其然乎既而先生连遭内外艰俱特赐祭塟洎服阕起为太常少卿兼侍读学士遂迁南京礼部右侍郎转左侍郎拜南京吏部尚书复召为礼部尚书时中官刘瑾乱政受某府亲藩重赂欲以镇国将军为郡王怒先生执成法议之将中以危法赖上心垂察止令其致仕以归刘瑾既诛诏吏部疏起旧臣有才识为瑾所摈斥者先生虽名在首列然雅意林泉无复有仕进意矣呜乎当道者能尼人于祭酒之时而不能尼人于宗伯之日刘瑾能怒人于议礼之际而不能怒人于疏起之时况先生防学壮行克全晚节名遂身退贻福无疆是固平生好直之报天定固能胜人也岂瑾辈所干与哉先生讳杰字世贤以世居常熟石城里别号石城雪樵生正统癸亥卒正徳丁丑家谱遭元季丧失无所考今以曾大父居仁府君为始祖云既贵获赠大父济父希润俱礼部左侍郎祖妣徐氏郭氏妣徐氏元配章氏俱淑人侧室曹氏生长子曰而达应例授七品散官继配戈氏生次子曰而进授光禄寺署丞曰而遇授中书舍人皆先生廕也女五人钱奎赵原锡刘梦锡顾荣华翰其壻也孙男四元绍元贵元显元望初先生为编修侍讲时常充经筵及青宫讲读官三为会试同考官两同兵部侍郎及都察院副佥都御史为清理武职贴黄为学士时尝主考顺天府乡试及为殿试读巻又为纂修实録兼校正官为少卿学士时经筵讲读以旧臣仍首为青宫讲读又为纂修大明会典副摠裁官后阙里孔庙灾命奉香帛往祭告为礼部侍郎时因夏旱命祭祷天寿山而雨又为防陵山陵使既没防赐谕祭二坛有司为造坟安塟凡此皆闗系朝政大体故并书之公自防颖悟至老犹手不释卷在仕路四十年归田又十余年有文集若干卷藏于家今其子某等皆淳雅有文行足以增光而裕后先生之泽固未艾也铭曰
　　惟公尚直匪徐与亟虽为当路所抑晚而际遇出入皆荣宗伯归来道若可行虎狼九闗莫达鸿飞竟尔防防予之斯言亦岂足以槩公之平生也耶
　　李杰尚书墓在兴福寺北
　　明故通议大夫都察院左副都御史思庵吴公
　　神道碑　　　　　　　　　徐有贞
　　通议大夫都察院左副都御史致政吴公之卒也有司以闻赐之塟祭如制于是其外孙中顺大夫知荆州府事钱昕状公之事行使来请铭于墓道之碑有贞之少也盖尝从逰于公而荷公之知重斯文之谊惟永弗忘如公之徳之学之官政有贞实皆知之虽不文也其何敢辞乃哭拜受状序其事而铭之公讳讷字敏徳别号思庵吴之士大夫皆称之为思庵先生而不名后公虽贵不以官称乃所重在其徳学焉海虞之吴盖仲雍之苗裔也公之曾大考讳清大考讳天佑考讳遵道遵道仕国初为沅陵簿卒以公贵赠佥都御史妣王氏继陈氏俱赠恭人公之生也早失所恃而逺所怙然天赋高朗能自树立甫七嵗摘五经之文诵之不讹出语有章老成长者巳识其伟器时沅陵方逺官公独侍其祖母继母居海虞且学且养不以忧遗其亲沅陵君彼诬系京师公匍匐诉于廷乞以身代事未白而沅陵君没公扶柩归葬未几而祖母及母亦相继没哀毁几不能存虽在穷约而丧事一毫不茍且敛窆虞祥之礼一依朱子书逺近观礼焉乡人化之治丧乃不用浮屠法母族王陈二氏皆徙逺方公迎养两外祖母于家供养如一其齿益长学益富大江之东称徳义者必首及公而称学术者亦必首及公永乐中旁邑之大夫交辟为校官不就乃荐之朝召试翰林优等且授官或言其善医将使教医生公不愿舍儒从医上疏恳辞焉时仁庙监国因是知公命之即南宫教六卿子弟有荐公行在者文皇召见斋宫奏对称防命日侍仁庙登极翰林学士沈度秋官郎中王传交荐之吏部尚书蹇义以闻上曰是尝教六卿子弟者耶毋使外任即日擢监察御史公素自重又感上知遇遇事直遂知无不言朝野惮之其出巡按至以扶持纲常为巳事在浙江则立高宗九经语孟碑而削秦桧记刺羣贤之文表宣公之奏议褒岳王之精忠而于贵州则以蛮夷襍处务持大体不苛以扰恩威着焉及代还民不逺万里诣阙乞留先是使贡还者率厚所赉而公独无宣宗时以南都留台为重求可任者佥以公应诏进右佥都御史寻陞左副都御史阶通议大夫公执法体刚而用正侃侃之言卓卓之行论者谓其得大臣体未几有与不合者愬之朝公遂以疾求去吏部方秦留之而其辞益力不可夺上宴劳而遣之公既归家事一不问日惟著述以终所志闭门絶扫而士益归向焉初未尝寝疾及易箦无一语之乱是惟天顺元年三月既望也公两娶皆张氏赠封皆恭人有丈夫子二曰钦曰铨女子三长归钱公建次归严显又次归俞昱皆善士孙男四长淳受经于公第进士为御史克肖其风裁不幸早死乡邦惜之次洵浚沫孙女一曾孙男三女一公生洪武壬子享年八十有六葬邑之虞山从先兆也公为人端重纯明履方居约不以穷达易所守其学务遵儒先阐经训以淑人心正士习故凡为文章凿凿焉断断焉根据义理有裨世教不徒作也所着有思庵前后读诗文集小学集解性理羣书补注文章辨体祥刑要览晦庵诗钞文钞草庐文粹诸书悉梓行于世乌乎以吾观乎斯世其功名如公爵列如公者葢多有之矣至求其立心如公制行如公者则未之见焉故少师文贞杨公尝赞其像曰道古人之道心古人之心君子以为笃论然则有贞之为公大书特书而不让者岂门人之私哉盖天下之公也铭曰
　　吴出姬姓实惟周宗海虞之裔祖于仲雍雍后迄今绵歴百代代不乏人及公而大孰不为学公学惟正刋落文词直穷理性孰不为仕公仕惟时进礼退义动合其宜公病士习躐等无序乃训小学为之章句公患官邪淫刑以逞乃着祥刑俾之警省晦庵我师草庐我友力踵前修以觉于后三品之贵八袠之年世谓达尊公其备焉我为斯文揭于墓道尚俾来者于公有攷
　　中奉大夫江西右布政使何公墓表
　　魏骥
　　中奉大夫江西右布政使致仕吴江何公年八十又六以景防四年十一月十三日卒于正寝将以又明年九月十五日塟于里之长山之原先茔之次前期其子玶以兄珰主丧不敢离于殡侧乃独不逺数百里逾湖涉江衰麻踵余门泣拜曰先君没矣当属纩时呼玶辈于前属之恳恳愿求执事数语述其生平刻于墓道今塟有日玶谨奉遗命而来惟执事不靳以副先君之临没言是望复出公平生行实见示又泣而再拜余念公故人也不相见者几二十年风晨月夕未尝不往来于怀以重其为人今而巳矣以其千载不朽者为托且悯玶孝诚切至余何可以不文辞惟公实出吴江望族世以诗礼相传名源字防澄九嵗通四书大义十二能赋诗作文十三读毛氏诗十七读蔡氏书膺推择为郡庠弟子员逰于春坊赞善諡文靖王先生之门而又以周易是明先生见其言行卓卓乃曰是子公辅器也十九失怙独与母居事母朝夕不离其侧且不废所学洪武甲戌膺贡入太学又明年以易领京闱乡荐名在第七主司刻其文以示后学明年会试礼部中乙牓名在第一授山西太原之徳保州学正文行昭彰克称师表膺荐陞山东徳州知州州当南北要冲供给浩穰且罹旱蝗民多乏食公于其间昼夜极力营为致事克济暇则问民所疾苦于利即兴于害即除致民仰之如神明赖之如父母明年蝗生邻境公率父老斋戒祷于祀典神只曰蝗将入境神其止之守者有过神其罪之民无所告神其恤之告毕蝗果不入境于是阖州之民号公曰赛包家盖以公之设心制行通于神明得于黎庶似宋包孝肃公焉耳迨丁母忧民扶老携防告于部使者留公勿行公曰闻父母之丧当见星而行见星而止岂可留而勿行耶部使者以公达大体及出郊上马父老脱公履悬于州门以示去思服阕复膺荐陞梧州府知府值山水骤至人民庐舍漂没无筭民见存者无以聊生众议欲具奏发仓赈济公曰具奏必俟报俟报而发廪民则尽为饿殍矣首出己之俸为僚属倡及官立券借其粟于富民遂得粟若干石由是民获免饥而弗死者甚众毁阖郡之淫祠以耗民财者祠凡若干所革沿江竞渡之戏免民沈溺之患者船凡若干艘至今民不敢变寻以诖误被谪赴交趾英国张公少保戸部尚书黄公所聴调发公于二公一见之顷二公重公辞公动止不凡曰此儒者也面委署交州府学事公严立教条用夏变夷致诸生忻然从教未几选贡得士十有余人至今有位至方岳者焉还朝除吏部考功员外郎时仁庙御极择贤以辅导亲王膺少师蹇公荐擢任郑王府右长史公绘欹器图以进王言其略曰臣欲殿下以盈满为戒王嘉纳其言上闻之特赐诰褒美及侑以白金彩段仍推恩赠及父母久之改除吏部文选郎中膺近臣荐陞江西右布政使时江西民所患者勾补辽东大宁万全各衞所军役为累公即具奏江西之民去北数千里且不禁其地之严寒至则死亡者多乞于见勾数内存留防弱者三千余名于南昌衞操练上允其奏民甚便之其行利于民者多类此在江西三年年已七十即上章乞致仕朝廷以公舆论所推老于从政不许逾年诏许入觐既见上悯其果老遂获赐归既归鹤髪乌纱优防林下者十又六年足迹未尝入城府终日闭门惟焚香手不释卷以适其所适而巳卒之前二日觉四肢微倦呼诸子于前曰术者谓我命止八十六嵗昨得一梦测之相协我死后毋作佛事但得萧山魏尚书公数语述我平生刻于墓道足矣恐路逺不可致耳言讫夷然而逝三日大敛神色如生哭吊者盈门咸曰福徳人也福徳人也曾祖庆逺祖正卿父信之赠奉议大夫郑王府右长史母顾氏赠宜人配陈氏先卒赠宜人继室苖氏封宜人侧室刘氏子男四曰璠曰瓛陈氏所出曰玶苗氏所出曰瑺刘氏所出女两姚信张震其壻也孙男九人曰防曰旭曰升曰晟曰杲曰昭曰暹曰暤曰昻升补邑庠生孙女五邹致章贵生顾宏李宪皆孙壻也一在室曾孙男三曰复防晋平生著述有澄庵稿若干卷藏于家呜呼公于书无所不读于政无所不达其所操所履一以廉介正直是务诚势有所不能怵利有所不能诎者歴事五朝始终一节全而生之全而归之享有高夀得正而毙况又善教其子孙如璠辈诜诜诗礼足以袭珪组续风声是则公尤可谓之不没也其视彼逞智自私以侥幸一世迨没身名俱冺不异与草木同腐者相去为何如也哉余乌得不表其墓以为公乡邦之士劝噫岂特为公之乡邦之士劝哉
　　承节郎赵君墓志　　　　　杨焕
　　淳祐十又二年良月既望友人陈鉴来访余辇毂下发囊啓缄谓余曰此我故东道主之子之书嘱志岵屺鉴义弗忍辞故请于执事曰公讳应龙字子云曾祖瑄祖革父朝俊世居吴之嘉定望族也公防从吴之名士防肄举子业端平间鹤山魏公督视江淮荆湖四州军马公以兵机进摄濠州定逺尉以平寇劳补承信郎嘉熙三年大丞相史公复往视师公语长子泾曰机会之来间不容发吾与若可以拔树功名谒随军转运李公曾伯尾督议将军吕文徳奔走兵间董餫励师迄相其捷特转承节郎子泾补进义校尉李公方委采石镇寄纳仓以示优擢公抱疾嘉熙四年九月之癸亥卒于正寝年四十有六娶同邑安陆之陆氏徽猷之后通判之孙名妙智事公姑和亲族慈孤弱惠贫穷捐廪入庵溥茶汤供乡人多徳之卒时淳祐辛亥五月二十八日也享年五十有八长子泾命诸弟卜用壬午十一月壬寅仝窆于萧水之上四男长男泾进义校尉新两浙转运司淮使次曰嗣发曰英发曰嗣昌二女长适国学进士龚天定次适通州进士顾应环用述以志余闻之哀而感尝慨汝坟遵化之弗行而孝子之洁白世亦鲜俪古意寥寥今行于赵氏之家矣故为之歌大车之卒章曰谷则异室死则同穴以美其有是夫而有是妇也又为之歌既醉之五章曰孝子不匮永锡尔类以美其有是父而宜有是子也承议郎知处州龙泉县主管劝农营田公事杨焕撰
　　明故大中大夫浙江等处承宣布政使司右参
　　政陆公墓碑铭　　　　　　吴寛
　　治七年七月戊申浙江右参政致仕陆公以疾卒于家明年十二月庚申塟于太仓陈门塘先茔初公疾革巳不能言若有所嘱其子者于是其子伸以治命泣请铭其墓上之碑惟予与公同朝二十年相知实深毎重公才操当大用于时一旦顾以浮议而去则公不平之气亦宜假此而发然此亦何足为公重轻哉是宜置之不足道也公讳容字文量姓陆氏先世冒徐氏至公始复未生其母梦紫衣人以笏击其首曰当生贵子已而得公弱嵗颖敏笃学逰乡校不专治举子业日取诸经子史程诵不辍同辈谓非所急曰聊以抵诸君戏耳独与故翰林修撰张亨又太常少卿陆鼎仪友善三人俱以文行闻于乡而公尤为叶文庄公所知天顺三年中应天府乡试成化二年登进士第授南京吏部验封司主事丁外艰服除改兵部职外司擢武库司员外郎再擢职方郎中丁内艰服除改武选司遂陞右参政致仕卒年五十九公在兵部勤于公事边报或急奏疏日三四上动辄数千言皆出于公而虑逺持正士论归之西域贾胡进狮子至陜西嘉峪闗奏乞大臣率军士往迎公言于尚书外夷以竒兽进朝廷既不能却若复往迎宁不贻笑天下后世邪议上遂巳又安南累嵗侵扰邻邦有欲加兵者公言安南臣服中国巳久今事大之礼不亏叛逆之形未见一旦以兵加之恐遗祻不细其事亦巳锦衣百戸韦瑛凶悍附势得罪谪宣府谋再用指良民妖言为功公言于尚书且疏请下法司鞫之瑛竟坐诛而被诬者十余人皆获释京师称快先时捕妖言者多陞官例得世袭愚民被诬死者无数公请除其例狱遂衰都指挥昌佐求为金齿腾冲防将公执不可俄中贵人召公至内谕防公言西南夷要地必得堪为将者守御佐非其人若顺成之异日坏事咎将谁执佐计竟沮他日复有中贵人举都指挥二人为都督佥事者命巳下公益不可言都督大官必积功始得彼何人而欲乱法耶举者市恩专擅尤宜寘之于法以为后戒疏凡再上言甚切直上从之一时虽曲宥其人而自后犯者必罪着为令他所建白若论马政四事论储养台辅教导勲戚爱惜人才久任巡抚经理京衞选练禁兵均平钞法慎重会议又八事及在浙江益究察民隠振作士风行县至桐庐且尝发渔家兄弟杀于潜丐者夫妇事人传以为神明之政焉既乃条例浙中便宜十事悉见施行间因公务入京又论漕渠利病语斥权贵沮事有人所不敢言者盖公少即有志天下如兵刑水利之类有所得辄手书之册后多见于用云公事父母甚孝父病躬奉汤药不离左右者累月尝夜醉归母不乐自是饮必半杯不敢至醉其居丧尽礼三年不入私室人未尝见其嘻笑治家严肃动容凝重若不可亲狎至与人处欢然也性喜聚书政事之余手不释卷见于著述率明切平实为诗文凡若干卷外记录诸书又若干卷陆氏世为苏之昆山人公之曾祖讳福祖讳继宗皆不仕父讳裕以公贵累赠奉直大夫兵部武库司员外郎妣陈氏累封太宜人配张氏河间府通判瑮之女弟封宜人子男一人即伸乡贡进士女二人长适太仓衞指挥使张汉次适镇海衞指挥使武勲皆封淑人孙男二人复阳洊阳女一人铭曰
　　瞻彼昆山韫兹良玉玉匪可贵人秀而毓有美陆公白晳而丰少则有志誓终其躬统师筹边惟大司马我佐其劳操纵用舍朝有成宪憸人妄干以身障之我力桓桓力所可为夷险一视何以为之国有弊事手削章疏观者骇焉我职在是位卑亦言彼愚不知指为沽直知者与之则为尽职为上为徳不宁惟斯出防政事惠泽益施未究厥才归与则速逍遥海滨进退不谷白日自顾吾身独全全而归之瞑于九泉








　　吴都文粹续集卷四十四
　　钦定四库全书
　　呉都文粹续集巻四十五　　明　钱谷　撰坟墓
　　太子中舎致仕范府君铭　　　范仲淹
　　府君讳仲温字伯玉四代祖讳某幽州人也唐末为处州丽水县丞中原乱离遂家于苏台曾祖某事钱氏为中呉军节度判官赠太保祖讳某以神童补官终于秘书监赠太傅考讳某归皇朝厯眞定府武信军掌书记赠太师兼中书令府君即太师仲子也生于京师幼孤还苏台与诸从兄弟居服勤素业孝悌于门中景祐二年以某遇乾元节恩例补试将作监主簿赴调除越州新昌尉以诚接物民用知劝在邑三年盗不及境外计举监杭州余杭县市征能寛其利商旅便之三载以绩闻按察使洎牧守咸有表荐除海宁军节度推官知台州黄岩县庆厯七年海潮大至坏州城人皆逃散没溺者甚众府君教民为桴昼夜救之全活数千人既而上官知其所存请发众以治城府君雅喜利人长于虑事众议筑土为城用甓以傅之府君独不然谓人筑且劳又捍水之冲甓何能久乃集民累土以牛数百蹂之坚而后增至于成复表以长石互相衔枕势莫得动其城八门皆设之闸遇水暴至则障之众服其善台人遂安时又嵗饥州命邑官率富人出谷俾轻其价以救穷民穷民乏资无以得谷府君谕之曰汝籴之十不若与之二三则富人易办而贫人易及众皆恱从饥者获济焉永嘉郡禁盗十四人狱具皆当极法外台请府君虑问府君原盗之情而重其行法固请覆奏朝廷悉恕其死黄岩大邑民数万户讼争盈庭府君専尚仁爱多以理遣至有犯徒刑而非巨蠧者府君必为解其仇讼而决平之民自爱服制置按察使交章荐之府君秩满还家与乡旧逰曰吾乐矣何用官为遂请老朝廷嘉之迁太子中舎致仕皇祐初某来守钱塘与府君议置上田十顷于里中以嵗给宗族虽至贫者不复有寒馁乏贫之忧府君退居四年賔亲盈门以东皋所入日为鸡黍之具故贫而常乐顾隣里乡党有急难则竭力以济之皇祐二年九月十三日以疾不起享年六十有六中外宗亲莫不过哀里人无老少皆涕下其遗爱感人如是之深娶丁氏夫人男五人长曰纯义守将作监主簿四子尚防女四人长适进士李洽次适进士沈充二女在室以其年十一月十三日于吴县天平山三譲原嗟夫某从事四方与府君别动逾千里及余杭得请一获其愿相防未防而有死生之诀泣血洒毫不能成文铭曰乌呼先公五子其三早亾惟兄与我为家栋梁兄又逝焉我独徨徨诸稚在前未知否臧我其教之俾从义方积善不诬厥后其昌
　　范仲温中舎墓在天平山三让原
　　宋故左朝请大夫章公墓志铭　孙觌
　　建安章氏自郇公以文学道徳仕仁宗为宰执声号显融族大以蕃异人軰出事五朝踵相蹑为将相宠禄光大为世间人宋初徙平江者尤称于天下大丞相申公家州南枢密秦公家州北两第屹然轮奂相望为一州之甲吴人号南北章以别之秦公生七子多知名公第三子讳綡字子上为北章氏通亮英敏有大志读书不治章句属文辞典丽有古风秦公任子次及公公推与其弟而束书诣太学受业食淡攻苦穷日夜不息然后挟所有从诸生校于有司元祐二年试国子监中第一遂拔其科学者尊其文传诵以为法调河南府洛阳县主簿范忠宣公尹洛一见待以国士賔礼奬荐僚吏莫敢望于是故相韩公汝玉中书侍郎范公子功李公邦直皆以文行荐于朝就除京兆府府学教授秦公帅泾原奏充主管机宜文字用举者改宣德郎太上皇即位推防迁奉议郎通判镇戎军秦公治兵号名将守邉四年城两州筑九砦生致两大酋斥地数千里威名隠然戎人出塞逺遁将吏极一时之选后多为显人而幕府簿尺籍伍符檄书请奏皆自公手出秦公薨太上皇临其防敕中贵人録尝为机宜者姓名以进免防召对上顾而喜曰名臣子是尝佐其父者他日谋帅无以易卿也除秘书省校书郎居亡何以为陜西路转运判官防五路漕臣分总邉计而公适当秦公旧治手疏便宜数十条钩考财用出入之要窒奸偷罢不急以纾县官餽挽之费皆有法书上而宰相方除不附己者召公还言者随攻之出知湖州言者不已差主管西京崇福宫未几公弟綖以飞语闻而章氏一网尽矣崇宁中蔡京用事久权震中外彗出竟天上感悟免就第凡京所建为天下害趣中书亟罢之中书侍郎刘公秦公壻也京懐之未发它日京复用讽御史诬奏綖盗铸为奸利以并中逵于是诏开封尹李孝寿即吴中署狱连逮千余人敕州县发卒防送钲鼔之声连昼夜不息捕系累月痩死数百人考騐无所得京怒逐孝夀以尝建言御史萧服沈锜代徃狱益急卒不騐又逐御史更用孙杰必煆链如章乃止綖坐是除籍为民徙海上兄弟皆坐非法得罪公又免官覊台州嵗余上辨其诬罢者皆复复公故官通判秀州实大观三年也已而又坐陜西漕事夺三官公移书当路诋京曰朋党交举相谓伊周謇直不平斥为莽卓天下闻而壮之四年复召为校书郎迁仓部贠外郎再迁起居舍人宰相张商英言蔡京绍复熈寕元丰法度率矫诬为奸罔非先帝本意建请置局号皇宋政典择近官范镗刘拯纂集为书黜其妄诏公为编修官御府出笔墨端溪研以赐后尝奏事上追懐秦公且问秦国夫人起居状公顿首言臣等幸因先臣蒙记识不幸屡遭谗慝以见困踬负先臣余教防弟縯臣母怜之未尝一日相舍中被诬陷屏伏田里母子无聊陛下幸哀怜孤老舐犊之爱加惠縯等复还仕籍臣昧死自言罪万死上为动容即日诏复縯官而公终无一言自及秦国遇疾移告驰省而蔡京复相同列有徼进者逢京之怒又中公以危语防遭秦国防防除吏部直注岷州长道县而公亦病矣以政和四年守本官致仕逾年病间即舍旁营一堂号羙防聚书万巻凡国子中秘所有皆具集今古石刻千巻编秦公遗文四十巻奏议三十巻奏议者泾原山川要害行师制胜营阵出入之法公以类分巻每一事为序文识篇首可备一覧而不果上有所感遇则为歌诗音节平缓无戚嗟流落不偶之叹八年落致仕以朝散郎知觧州转朝请郎朝奉大夫宣和二年选部使者去为均州提举两浙常平未至改提防刑狱迁朝散大夫妖人方腊称乱东南新蹂于兵诏升越州为安抚进公直龙圗阁知越州兼管浙东安抚司公事公乐职嗜事所莅有名迹束缚奸吏重足而立爱养百姓则惟恐后解州之神霄宫成廉访使者刘愇病其隘有改筑之意公曰吾民不可以重困即择日斋戒设坛塲台官属行事祠下防其徒入居之事讫驿闻愇意亦已房陵妇人越所部诉其子于均公谢曰房非吾治也又诉于转运使以属公公召诣庭下不以属吏讽谕开晓母子感悔再拜称谢而去秀州嘉兴富人髙安与陈氏有故怨间方腊之乱诬之为盗聚羣恶操兵入其室尽殪之以捕盗徼赏平江长洲陆氏怙富横闾里杀人应捕辄求吏执平人代已公一阅尽得其情状取二人寘诸法众驩以为神明越新去乱人情危惧日三四惊旁郡守将徃徃益兵自卫公至则延问吏民燕集賔佐如平时于是勇敢卒谋变公饬将吏指取无一人脱者一府大震左丞王安中帅燕山求文武士于幕下欲请公俱宰相以公方抚越人不聼五年中贵人谭桢为宣抚使又请公于上朝廷不能夺除公河东河北燕山府路宣抚使司叅谋官磨勘转朝请大夫加右文殿修撰赐三品服松亭关戍卒二千人号食粮军四军之变遂从奚人破景州桢怒欲尽戮其孥公曰若尔则人不复思汉矣桢悟而止时金人纳夏之请割畀拓防故地云中以北二千余里遗之止以朔武归我夏人骎骎向朔州境上桢次河东诏桢发兵讨之公言两国通行嚢槖包藏甚深未可轻动第檄问金人可也而太上皇亲笔督战至八九不已公益持不可曰金人以我纳叛渝盟借为争端若奉诏出师误伤金人邉隙一开则齮龁用首事者坟墓矣今困竭天下尽于燕山讫无善后之防况议云中乎退而疏燕云决不可守之状反复数千言皆社稷安危之决趣桢上之桢读奏大惊曰安得此不祥之言公曰择祸莫若轻盍以微罪行乎为桢极论数日桢不得已摭取一二上之书奏桢罢公落职送吏部更命宣抚使童贯出师遂败绩师再出而燕山七郡与朔武皆不守如公言其年防防上书告老复直龙圗阁致仕七年正月乙未以疾卒于家享年六十有四公少年负所学不由勲阀以文章自奋一出试吏部为范忠宣公所噐天子记姓名禁中以为可备将帅继秦公后公慨然自任以当世之重而孤立一意众媚不容将起辄仆遂弃官老扵家宣和末天下多故诏起公再任而大将争欲引公自助属时久安军政大壊而贪功生事之人方欲徒手搏数百万虎狼之众以侥幸于一试公于是幡然投劾以归卒亦无所就命矣夫诸孤以其年葬公临安县横谿塘头隖之原公所自卜也曽祖频故任尚书刑部郎中侍御史知襍事赠司徒祖访故任礼賔副使赠太尉父楶故任资政殿学士通议大夫太一宫使赠太师秦国公谥荘敏母秦国太夫人和氏公再娶皆王氏文康公之曽孙元配河南县君今配太硕人四子男曰荛曰荷并右朝奉郎曰莱右迪功郎添差监临安府浙江税女嫁晋陵孙觌孙男女十七人曰潭曰溍曰澥曰沕曰浍曰淖曰汻曰洋曰□曰汭曰洞曰滂曰蒙潭溍并右廸功郎汻右将仕郎女适右宣义郎新秀州嘉兴县丞陈文尉进士何显祖防者二人公性刚果胷中无留事与人交明白洞达乐为之尽一言之出终身可复视财如粪土赴人之急不以存亡为觧居官矫矫然见义勇为不计祸福必达其志乃已家无声伎之奉未尝一日去书不读尤尊王氏学著书三十卷醇雅深奥发明经术居多乌乎公之女择所从而归觌四年而公殁矣又七年而公之女亦亡又八年而觌铭公之墓公之事可纪者众矣非搢绅士大夫所共闻者皆不论著故所次止于如此铭曰韡韡章宗维宗巨室秦公有子千夫之特骥堕地走不可系羁籋云追风一抹万蹄视天尺五可阶而上发论慨然帝悦而向权门众趋操篲倚旁矫矫介石君子之刚践艰乗危初终若一方偾而振又以防出孰愠孰怼匪神孰尸谓当乗除以讫耄期命也不祥葢棺永已魁名扬厉阅乆愈伟天定胜人徳逺而兴蔽芾如林视此孙曽
　　章綡龙圗墓在临安县乃吴人也
　　宋故左中奉大夫致仕栁公墓铭
　　绍兴六年五月丁亥左中奉大夫德清县开国男食邑三百户致仕栁公讳瑊字伯玉以疾卒于衢州江山县之寓舍明年其孤右从事郎滋载其柩归平江以十二月庚申葬于阖闾门外同泾原上既葬三年左朝散大夫权发遣信州军州事张公彦状公爵里行治属余铭以閟诸幽乌乎余故人也遂次其语序而志之而系以铭栁氏自河东节度使绰以功德显于唐而将相名臣之族多出于京兆唐末子孙散处河岱之间故仍世为魏郡人曽祖灏故任宣德郎累赠通奉大夫自开府公三世皆葬于庐州合肥今又为合肥人公英妙骏发记诵过絶人属文辞方布帋抒思而数千百言已就与李釡俱驰声场屋间举崇寕五年进士第调淄州淄川县主簿秩满授苏州观察推官知州事盛章去为开封尹而宋康年代为州颇变更章故时约束其僚不悦公者隂谮章以康年所为多公助之章怒愬于上有防移公泰州司仪曹事朝廷城四辅徙康年拱州又以公为干当公事寻差详定九域圗志所编修官改奉议郎除陜府西路转运判官故时关陜以觧盐钞权铁钱轻重百贾欣頼刍粮集塞下如山积而县官无馈师劳民之费自转运务増收钞价以为羡余权货务渔夺觧盐之入供京师币轻货重商旅不至于是始铸大钱又更为夹锡宣抚使童贯又创平货务法益密而物贾日以腾涌公私病之公语贯曰祖宗之法故在公第请于上出片帋行之转败为功如反覆手耳不然徒纷纷无益也贯不悦防移利州路提防刑狱且入对贯始怒旋有防送吏部久之授在京西抵当所宣和四年除知濬州河朔盗起洛州不治诏公代之公至则缮治戎噐增浚城隍料兵筭食弥月而办洛贼张廸者聚党数万人掠鸡泽进薄城度不可攻遂引去手诏嘉之进公两官而中贵人陈宥遣小校于演部胜捷兵次鸡泽而盗已去輙入青城栅执杀社人数百级以捷闻老幼随之号呼载道羣噪谯门下公大惊悉敛所纳级付其家给棺衾瘗之尽拘羣恶以属吏胜捷者童贯所部也狱具方上而贯驰骑檄还所军籍公曰杀人者死又何待焉即日论杀之贯怒劾公专杀朝廷不得已夺所进两官自是官军过州境敛迹无敢犯者有顷公被疾司録事李承劢权州事州兵闻公病唱言仓粟恶逐庾官嗾众为乱公闻变力疾披衣出谯门坐宣诏亭饬二校率其属捕杀首乱者而释其余已而复卧承劢逢贯之怒以公病不任移书驰告贯而自为功居无几公黜三官免归承劢进五官而郡豪纳粟贺就者亦进七官莫测其故久之始悟承劢书所荐云是嵗宣和七年也明年复故官当靖康遂告老以朝奉大夫致仕建炎二年诏起公知蔡州称疾不拜三年落致仕召赴行在又以疾辞差主管台州太平观绍兴元年除福建路提防刑狱未赴改两浙东路寻提举台州明道观于是积官至中奉大夫六年感疾又请致仕遂不起享年六十有六公迈爽开济知世务之要尤长扵议论计一时利害论人物臧否词辩蜂起聼者竦立居官任职有所施舍问义何如未尝顾望少贬以求合既屡触童贯被斥朝廷韪其谅而贯方用事权震天下虽宰相亦惮其威公所至又輙与之遇故终徽宗朝流落不偶命矣夫娶章氏故相申公惇之孙奉议郎持之女封令人恭俭守家法生一男子即滋也监饶州商税务滋防时令人手抄孝经语孟授之解悟过人不自标显年五十六以绍兴九年十二月己未卒十年正月甲申祔于中奉公之墓孙男一人曰楙右登仕郎公弟珷家淮阳建炎之乱盗据其城挺身南走归公公时方上书以郊祀恩任子珷至遂改荐珷今为文林郎徽州军事判官公好古博雅于传记无不通达遇古法书圗画至解衣辍食求之尝登慈恩寺塔顾见唐进士题名人物风流笔迹竒丽慨然懐想至徘徊其下不能去遂捐槖金命工刻石属隠士王持第其嵗月厘为十巻书出一时贤士大夫争得之建炎南渡圗书燔灭公所刻又在长安数千里兵火战塲中秪今一二尚存者尤为世所寳云铭曰呜呼世衰道防兮阉人用事指鹿为马兮欺君之不忌謇謇栁公兮孤立一意孰挤之扵险兮又推之扵将堕懐竒负气兮百不一试埋玉树于土中兮赍恨永已万木如茨兮阖门之趾是为公藏兮子孙受祉
　　栁瑊中奉及其子监务滋墓在阊门外同泾内宋故翰林学士莫公墓志铭　　孙觌
　　绍圣初新宰相用事首按元祐诸臣变更法度和戎弃地之罪生者削籍流窜岭海死者追贬禁锢子孙不用赦除以示永废已而蔡京当国尽疏名氏为四等立石朝堂号奸党碑嗟乎立法本以便民当适变通之宜御戎本以安邉欲纾战鬬之祸而权臣修怨建为绍述胁制上下凡议论之臣疆场之吏輙有一言议令便民解仇安邉皆以隂懐异意动揺国是沮壊先烈入元祐党以故士大夫避防畏祸便文自免终蔡京之世二十六年犹有憸佞中伤文致疑似为害绍述而触大罪者靖康之变金拥骑数万长驱河朔直犯京阙于时台谏争请和戎以偹仓卒不测之难皆斥废不用而二三狂生抗首大言乗险徼幸起于小吏骤擢将相试之一掷卒至悮国二帝防尘中原防没亿万生灵肝脑涂地太上皇狩维扬移跸临安国歩阽危至此极矣而进取之士尚循绍述之利终以和戎为讳此翰林莫公所以投闲置散至于老死不用固其理也靖康元年十一月尼玛哈自河东来顿兵州南青城斡里雅布自河北来顿兵州北刘家寺遣使请渊圣会盟复三关故地时公以翰林学士为馆伴又命防御使髙世赏副公报聘公抵尼玛哈帐中或折以义理或谕以逆顺祻福甚辩凡四反尼玛哈始改请宰相议和亲王割地何防以执政宗室代行尼玛哈大怒不交一谈攻围日急驯致城防防始遣李若水司马朴王伦等告知扈渊圣幸青城予三镇外又割河中府十数州尼玛哈致酒端诚殿面约土地人民还南宋尽敛城内金银犒军而去酒罢渊圣还内而富室大家占吝寳货莫肯赴国家之急敌中移书皇帝卜日再防何防入见请行羣臣力争谓金银不厌其意故邀天子为质且云卜日设有期防尚当辞行人情叵测讵可再乎不聼诘朝渊圣再幸青城有献计者曰天予弗取反受其咎废立之议葢啓于此矣于是宰执侍从中贵人卫士悉分置诸寨中外隔絶不相闻逾月张邦昌请冯澥曹辅以下五十余人公亦在遣中得还邦昌进数从官于政地日诣延和殿后驾玉轩防议俟归师渡河请昭慈太后御帘聼政访大元帅所在劝进践天子位外廷无知者五月太上皇自济州至登至尊六月李纲入相尽按邦昌共事者为伪命入之法除名公自述古殿直学士责授寕江军节度副使潮州安置建炎三年遇恩北归议者论徽宗皇帝北迁公与孙传方欲徼一人之利再徙韶州公既就道妻淑人刘氏诣阙讼寃仍引少保髙世则户部侍郎王侯等十数公为证朝廷下其问騐实如章其年八月得防改正自便脱然无事矣而言者终不置也呜乎噫嘻命矣夫公莫氏讳某字夀朋其先呉兴人徙钱塘又徙平江今为平江呉县人也曽祖延正祖渊左侍禁赠通奉大夫考卞中元祐四年进士甲科以文行为当世大人所噐尤为故相郑公达夫知枢密院张公賔老所厚歴尚书郎卫尉少卿直秘阁知河中府以公贵赠中奉大夫妣太淑人朱氏公为儿时英妙秀发不类童子诵书日千余言操笔为文不由师授自中律吕年十八补太学生一年升内舎二年升上舎四年当政和三年大比试廷中徽宗皇帝擢为第一授承事郎越日特奏名士第一人适与公同姓名徽宗曰非其伦也名实混矣命去偏旁名夀比公入谢防正奉公以兵部外郎从卿贰奏事殿上上顾见公谓正奉曰俦年少耳草数千言文词赡丽皆切当世之务遂为诸儒冠卿可谓善教子矣嘉叹久之授议礼局检讨官四年除秘书省校书郎五年除符寳郎迁起居郎兼国史编修官且召试矣公自以起于书生遭逢千载之遇慷慨感发孤立一意不问权贵人所视天子为知已而大臣怼公不附已移太常少卿台臣承望风防又奏斥公罪为提防南京鸿庆宫宣和二年丁正奉公忧忧除除光禄少卿进国子司业六年召试中书舎人赐服三品同修国史公善属文敏而工先时词臣草后宫书命莫有中上意者制词徃徃多自中出徽宗进二婕妤公当制仍命即日进告告入对御辄有词垣得人之语靖康初除给事中兼侍读直学士院宰相呉敏伺公入直并下六制欲因是以危公公秉一炬解衣却坐一挥而就醇深典丽各得其体渊圣嘉其敏妙防公入对褒誉甚宠除吏部朝士闻之曰宰相以已望人欲挤之而更进可发一大笑也俄拜翰林学士知制诰积官至朝奉大夫爵文安县开国男食邑三百户未几国有大故公亦得罪去矣公又曰金人始议置署路允廸允廸不従尼雅满怒拘留军中防京城父老以张邦昌为请允廸得纵去邦昌既以僭悖诛死而允廸大节宜见褒显以王黼客遂不録邦昌用吕好问为门下侍郎同时共政者皆坐伪命除名籍窜斥岭外而好问以蔡攸客本中之父更进尚书右丞相百官合为二状诣军前乞以土地人民还赵氏如初纳御史防秦桧为首尚书省诲执礼为首后桧论功诵言于朝位宰相执礼虽已死宜防褒赠亦以黼客置不问敌人以刼寨欲覆我军结于都欲灭我国归咎渊臣以至废辱而靖康将相建此议误社稷者皆以富贵福禄衰荣终始若羣臣偶以一眚挂吏议至终身不齿既以为功功同有不赏者既以为罪罪同有不罚者处白善否一出于爱憎东西黒白变色易位非予一夫之休戚也公兄儗字谦仲孝友过人尝为勅令所删定官自公去国亦弃官不仕徙寓华亭筑室居焉有女弟适髙氏而寡馆之舎傍连遣数夫抵临川趣公还营一第夹河相望度一梁跨其上以便徃来防弟俱宦逰四方代期至则从旁僦舎以俟四人者集处一堂一味之甘未尝独享兄先弟从如壎如篪举熈熈然如是十五年谦仲下世公杜门却扫惟读传记着诗文以自娱又十年田园之入不足以卒嵗賔客之奉晨夕之须随所有无澹然自足未尝营一毛头之利弟俱卧疾昆山丞舎公驰小舟冒大暑徃省财过旬公亦遇疾而归卧起如常日无苦忽一旦自兴于榻召家人至前以后事属其子同毕端坐而逝容貌如生里巷姻族奔走惊呼相望出涕真所谓有以善吾死者是嵗隆兴二年七月十五日也享年七十有六有内外制二十四巻四六集十巻真一居士集五十巻辨诬证误录一巻藏于家公事亲孝心意机微輙逆得之仲弟佋蚤世太淑人哭之过时而悲生子未絶乳而母氏亦改适太淑人鞠飬防视至胜衣犹不去侧公遇郊恩当任子首以名闻命下太淑人喜甚由是悼念少衰太学与同舍生刘畴善议以从妹归公方卜日致书币而公廷唱中首选畴踧缩不敢复议公闻之曰吾亲之命有前诺矣今配淑人是也其后淑人诣鼔院上书称寃名动朝廷公得防改正除罪籍还中州殆不偶然也淑人既没公自为文识其事内之圹中葬湖州长兴县嘉瑞鄊大隖之原生二男子曰初右将仕郎蚤卒曰同能传父业效张籍哭韩吏部赋诗百韵纪次公行事之实词句温丽有家法四女适右宣教郎白仲言右文林郎董隣右从仕郎张涛右廸功郎徐瑛孙男曰岐曰道曽孙男女二人其孤同学以其年十二月二十六日合祔于刘淑人之墓公有治命属予铭铭曰翰林初载文中之虎踽踽羣趋御于帝所奏篇甫上褰旒一覩曰大手笔可配燕许擢冠儒科鹏鶱鹄举歴井扪参视天尺五独歩一时声振海宇亟践荣路径跻册府虫篆鸟迹汗简编蒲尽读平生未见之书入尚符玺广内寳储龙文画河洛之圗北门西掖时惟帝俞演纶视草汝言代予思如涌泉沛然莫御一挥六制噫欠之余帝悦而向将贰政途大厦遽颠一柱莫扶汉厄三七炎正中圯两地兴戎云扰糜沸将相误朝天地崩坠一死何逃巢覆卵毁独屏间处待终而已遇疾不药但饬后事言笑未卒趺坐而逝死生之变亦已大矣容貌如生不见小异铭以着之钦于世世
　　莫俦学士墓虽不在呉乃呉人故録
　　明故资政大夫南京刑部尚书顾公墓志铭
　　文徴明
　　嘉靖二十四年乙巳闰正月十有八日辛巳南京刑部尚书顾公以疾卒于金陵里第先是公以考绩还自京师道闻长子屿卒惊惋得疾抵家疾甚乆之竟不起呜呼惜哉公讳璘字华玉别号东桥居士世为苏之呉县人国朝洪武中髙祖通以匠作微工部因占数为上元人曽祖海不仕祖诚以公贵赠资政大夫南京刑部尚书考文号愚逸初封承德郎吏部主事后加赠资政大夫南京刑部尚书祖母陆氏母杨氏俱赠夫人公以应天府学生领治乙邜乡荐明年丙辰举进士庚申授广平县知县甲子徴入为南京吏部騐封司主事进稽勲郎中正德庚午陞河南开封府知府癸酉谪授广西全州知州丙子起知浙江台州府陞浙江布政使司左叅政嘉靖改元册立中宫礼成奉表入贺道陞山西按察使以亲老辞不允寻以病免庚寅起为江西按察使未行陞浙江右布政使转左布政使召为都察院右副都御史廵抚山西上书乞终养忤防落都御史以布政致仕丁酉再起为都察院右副都御史廵抚湖广兼賛理军务己亥陞刑部右侍郎寻改吏部防显陵肇工改工部左侍郎领山陵事进工部尚书事竣还朝改南京刑部尚书公扵是厯任三朝阅五十年厯十九任积阶自文林郎厯十有一资为资政大夫正治上卿公融朗濶达精于吏理能激卬任事初莅广平年甫弱冠或易视之而公关决敏利擿伏若神拊循道利靖而不烦而饰以文学有古循良之风及为开封益更练坚决防盗起燕蓟流刦中原攻围城邑所在绎骚兵部尚书彭公泽奉诏疏捕领兵压境上简公自辅公亦悉心展措练兵饬甲转饷传飱取其呼吸间而解难折冲谋画居多在郡期年随事经理多所绪正而彊执不桡镇守中官廖堂恃逆瑾党援圉夺自恣公摧抑捍蔽每折其萌芽不令得肆瑾诛廖罢去而钱宁用事羣阉方炽王宏者尤誖谩栗疾继廖出镇乗权席宠气焰詟人一时有司或屈节自容公故不为礼有所徴需一不荅嵗时展谒长揖而已用是积忤宏宏方恃宁为援矫诏逮赴锦衣狱狱吏问状公据理执谊抗言条对一无所承宁无已遣逻卒隂探郡中无所得乃文致他比以竟其狱狱成镌三阶徙全全即古零陵郡越在岭峤僻逺荒陋公不鄙夷其民而翊以文教道化更革诚心拊绥乆之民用乂安而士兴于学甫三年而有台州之命台为东南剧郡武卫错居俗犷而喜讦胥吏并縁其间纵横饕诐更数政不治公至爬疏剔抉求得其弊端与利源所在次第兴除之故事武卫诸城郡为修筑更费浩穰率为主守者干没恒一嵗二筑筑輙壊公钩考得所侵渔悉没入为城费檄义士经理而程督之故他城易堕而台所三城特完郡濒海有盐防之利贫民业盐自食苦估烦苛每迂道转输而逻卒乗是为奸利至相贼杀不可止公为弛禁俾得负贩出郡下而薄其税入民用便利而国课亦登故时军饷不时给运军徃徃称贷以需而驵侩得肆侵牟公支放有期而勾稽维审军皆给足而奸民无所牟利矣郡南濒江卑下多水患地有中津桥且壊公修复之因筑石隄而楼其上凡数十楹人初莫喻其防已而夏潦水猝至居民得依楼以避所活以千计乃服公先见云公既久于台悉浙中事宜继以参藩遂得举而行之虽不及久而宏规硕画功绪为多及以左辖重临益谙练宏达而意复周审展采错事惟志所为而厘革积弊若赋发科讁调补吏胥皆利蠧蟠结前政所不敢问者公排根振蔓絶不少纵而画一以守要束章程咸正而核吏不得缘以为奸事绪杂袭文牒纠纷随事剸裁司无留政御史按浙者徃徃袖手无所事事然积不能平乗其解任而蹑寻过误一时虽横被口语而素履明洁望实在人卒亦不能有所污蔑也起抚湖南益事振植湖湘遐旷提封数千里抚臣尊重受计坐理而已公不蹑故迹辂车省循徧厯州郡虽偏乡下鄙莫不临莅防涉险阻蒙犯霜露不少厌却故事廵厯所在必以藩臬守臣自随公悉谢遣轩车简易傔从敛约供顿次舎才足周用民按堵不知为劳念荆湖沃衍而流庸堕施地利有所未尽科输烦扰期防迫促民日益贫公私交病故所至劝农振业平繇复税而擿伏省微轨迹夷易民用安集而嵗亦比登在镇逾年多所建白首言地瘠民贫兵食不足而藩府赋禄无制后继为难又以湖湘控扼邉徼地大事繁御史按部嵗一更代势不得周欲乞添差御史分莅湖南北以广询谋又言外属臣僚多有宏才硕望足充任使者比嵗限以藩府戚属不得内徙此非祖宗旧制乞越例推选以收滞才所言凡数十事皆当时利病深切治理虽不尽施行而论者莫不韪其言云显陵之作役大事繁经费不赀公既长于料简而程省弗懈调发有制视他所营率损费十五而功实倍之规制宏伟翚飞赫奕而民不告病有司不以为烦其经理施置有足多者然此特出其绪余耳非公所用以为才也及是虽典邦刑而留司务简亦不足以尽其用且乡里所在父老姻戚不能无望于公而公执志坚定不肯骳骩以徇茍罹于辜必以法防之豪植强御咸不得肆而怨讟兴矣言者因得假以为辞肆言丑诋而素所忌嫉之人从而醖醸之公虽内省不媿而不胜浸淫之辱竟郁郁以殁呜呼公论不明是非失实使瓌竒卓越之才不获究于明盛之世必有执其咎者君子固有竢于百世之下也然则公复奚憾哉公素长者不虞人诋欺而直谅自信不肯脂韦干誉出入中外垂五十年一时新进多非曹耦公既前辈自处论议之间陵轹奋迅侃侃自将每下视诸人人多不能堪徃徃傍睨切齿而公不知也其得谤受祸殆亦以此平居事亲孝愚逸公病疽公时已五十余与同卧起吮濯扶掖举身亲之肉血淋漓十指皆溃曽不肯自佚以委劳于人初公以亲故一再解官其后出入靡恒而二亲之亡公适皆在告皆得亲奉含敛殆不偶然者处羣从兄弟尤极友爱从弟英玉继公起进士官按察副使仕归而贫而介洁自将公雅知其志虽日与亲接而不轻餽遗然而中心相孚不殊同胞也少学于李璠先生李死一子不立妻万不免饥寒公在官每分俸资给之既又为其子植产旋植旋废而其子卒困以死乃迎养万氏于家死为敛而给其孙如子终其身不衰友人胡钦死妻方氏食贫养姑公俾里中上其事请表于朝凡推核深究文牒徃来咸具于公而一切更费咸自公出至于里党族属婚防缓急亦多倚成于公其于伦谊至重也为文不事险刻而铸词发藻必古人为师见诸论著雄深尔雅足自名家诗尤隽永虽矩矱唐人而劖除陈烂时出竒峭乐府歌词不失汉魏风格问学博深既有资地而才敏气充足以发之自其少时已有名世之志既举进士即自免归大肆力于学时侍讲鲁南王太仆钦佩皆未仕家居皆名能文与相丽泽声望奕然时称金陵三俊及官南曹曹事甚简益淬砺精进居六年而学益有闻自是出入中外所雅逰若李崆峒献吉若何大复仲黙若朱升之徐昌糓皆海内名流一时诗名震叠不啻李杜复出而公颉颃其间不知其孰为髙孰为下也然李杜位皆不达又皆盛年物故公仕最久官亦宠显所厯若沅湘若天台雁宕若衡岳皆山水胜处虽簿书鞅掌而不忘觚翰所至领客燕逰感时懐古临观赋诗风流文雅照映林壑委蛇弛张有古髙贤特达之风及是将解留务徃来吴门寻乡里旧逰期于尽游诸山以毕其平生而事左心违竟成乖越乌乎而今已矣尚忍言哉公所著书曰国寳新编曰近言曰顾氏七记诗文曰浮湘稿曰山中集曰息园集曰登衡小纪总若干巻其生成化丙申七月七日享年七十娶沈氏封夫人子男三人屿嵗贡生娶罗氏峙娶陈氏峻尚防女二人适俞琏赵念孙男八人履祥防为国子生次賔祥元祥耆祥应祥楚祥余防孙女二人曽孙男三人履祥等以卒之明年丙午三月廿七日葬公上元县彭城山之原前事奉公门生太常少卿许谷取为状来乞铭铭曰于穆孝皇立国用明孰言翊之允维邦桢烈烈顾公维时之彦爰外而中式敡用践起家民牧弗夺弗违言饮之德既去而思岂德则周亦坚厥志志植靡移乃言有济扶防兴壊树之风声载踬载奋卒偕以升维靖而恭乃刚弗折式遄其归峻跻华列出将使指入典邦刑以翼以贞以莫不经爰饰用文富兹述作廼古有训仕优而学其学何如亶言华国敷章帝猷咏歌明徳在孝皇日羣献英英发藻摅词式章用明翺翔后先公实曹耦徳音洋洋维学之懋烈烈顾公既瓌既竒学为文宗政为吏师维学维政鲜兹兼徳繄名之髙斯毁之积烈烈顾公连蹇在是岂不显融迄屯厥施彭城之原公兆于斯尚后有考视此刻词
　　顾璘尚书墓在上元县公元吴人故録
　　福建布政司左叅政姜公墓铭　王鏊
　　公姜姓讳昂字恒頫生而端重介特不茍言笑数嵗刻砺读书成化辛酉占应天乡试明年登进士第出知枣强一意爱民凡所决遣皆恃以不寃门无呵卒狱无滞囚三年召试监察御史时方士李孜省得幸公率同列疏论之命斥于午门外以亲老乞改南京河南道出理福建戎籍擢知河南府値嵗大旱公至则雨随之洛人抃舞每晨吏白事退终日开閤观书鞭棰县之不用时母夫人年八十以懐土属病疏乞近郡便养不许疏复再三上至乞降府佐或教授他日除邉逺自劾乃改知宁波宁波闻公至同官皆减去舆马华饰俳优杂剧不一陈于前日本人贡过郡望公迎拜六年复以母老归养进福建布政司左叅政不起且上疏乞终养母卒服阕部使者奏起之而公以某年月日卒某年月日葬郡城之官山公于取予尤不茍在官日买肉少许奉母自食蔬菜子弟学书不得用官纸笔非嵗首未尝燕客不受人馈遗亦未尝餽贻于人权要请托一切报罢以是人多不悦而亦不能毁也姜故汴人扈宋南渡家崇明之西沙元时徙昆山之惠安乡今为太仓州人髙祖讳仲和元海运千户曽祖讳源祖讳箎考讳敏赠文林郎南京河南道监察御史母曹氏封太孺人子男二长龙中应天甲子乡试次淮女三孙男一女二铭曰抑抑姜侯维行之扬皭然不滓为彼玉堂皇假近郡汝其予守色养以终万钟奚有东海洋洋终卧不起呜呼姜侯可谓君子
　　姜昻叅政墓在呉县官山
　　广东按察使赵君墓志铭　　　王鏊
　　成化辛丑春礼部防试天下士呉江赵君栗夫名在第一刻其文稿传播中外名声大起时年甫二十余寻登进士上第授刑部主事厯员外郎郎中浙江按察司副使进广东按察使莅任甫越月卒年四十有九君讳寛栗夫字生而白晢纎弱若不胜衣而警敏絶人自少读书五行俱下其于举业殊不经意下笔即超迈老辈皆推服之及有官益肆力学问自经史以及诸子百家无不淹贯为文防浑秀整行草亦清润时刑曹同官华亭陈一夔昆山秦廷贽天台王存敬皆能诗四人相得欢甚更相倡和时呉文定公在翰林良辰佳节四人輙相过从予时亦徃来公所多相赓和君才尤赡下笔数百言众皆惊其捷服其公吏事初非所长在刑曹久律例通究晓析讼至立解狱无寃滞及董浙江学政能推所学以变其习士无謏闻狭见之陋凡经指授为文皆有程度不以权势动揺有所轩轾髙下遇人坦率不事表暴人以是爱而重之曽祖讳铭黄岩典史祖讳瑛湖州梅溪局大使考讳赐封刑部郎中母沈氏封宜人梅溪善星数君之防也以为必贵特爱之南京国子监学正莫君竒之归以其女子男二禧邑庠生余防禧卜以正徳元年葬君于呉横山灵石峰之麓莫冝人祔铭曰孔翠祥鹓其文既鶱麒麟服辕中道忽踠始谁啓之卒谁居之已乎栗夫爱莫起之
　　赵寛廉使墓在呉县横山灵石峯之麓
　　钱孔周墓志铭　　　　　　　文徴明
　　吾友钱君孔周以髙明踔絶之才负陵轹奋迅之气感慨激卬以豪俊自命雅性濶达不任检制所与游皆一时髙朗亢爽之士若唐君伯虎徐君昌国其所善者视余拘捡龌龊若所不屑而意独亲时余三人与君皆在庠序故防为数时日不见輙奔走相覔见輙文酒燕笑评隲古今或出所为文相订质以为乐既而唐徐起髙科入仕寻皆病亡而汤君子重王君履约履吉虽稍后出而逰好为密葢君喜问学尤好结纳自少至老未尝一日防学亦未尝一日防取友以自益也其所友必胜已者茍不当其意虽富贵有势力者恒白眼视之或取怪怒不防也家本温厚室庐靓深嘉木秀野足以游适时时肆陈圗籍招集竒胜满坐酒壶列前棊局旁临握槊呼卢凭陵翔掷含醺赋诗负轩而歌邈然髙寄不知古人何如也乌乎而今已矣交逰中有如斯人可复得邪性喜蓄书毎并金悬购故所积甚富诸经子史之外山经地志稗官小説无所不有而亦无所不窥尤喜左氏及司马班扬之书读之殆遍遇有所得随手劄记巨积数帙至所不喜虽世指以为切要而君未始一注目也为文竒崛深奥读之棘口不能句然思语丽足自成家而尺牍之妙尤其所长一行数字矢口信笔文意灿然如出铏炼他人沉思极意不能至也早嵗思以功名自奋稍敛锋锷以就文场矩矱亦惟渉猎训故涵泳道腴而已于世所谓帖括关键皆不之省人咸非笑之而提学莆田陈公独识之尝按试第居髙等咸以为疑公曰吾见其文有古意知其非经生常士也余亲闻陈公语喜公能得君而又喜君之为公所得也自陈公去他主司惟取浅近合格者而君不复振矣君自治辛酉至正徳丙子凡六试应天试輙不售而年日益老遂自免归乌乎惜哉君长身玉立被服鲜华而举止轩掲人望而异之谓必有所就而竒穷肮脏迄于不偶乌乎惜哉晩嵗困于征徭家日益落又得末疾行履跛曵每负杖而嬉而髙懐雅致不殊前时文酒过从燕笑谑浪委蛇容与使人意消乌乎君真雄俊不羁之士哉而曽不得一试以死岂不痛哉君讳同爱字孔周别号野亭钱氏其先江都人有讳仲阳者以医名于宋见国史六世祖益仕元为常州府医学教谕避乱来呉遂占籍为长洲人益生太医院医士原善原善生晋府良医宗道宗道生太医院医士良玉玉生伯寛伯寛生汝式自汝式以上世以医显汝式娶何氏生君兄弟二人长同仁太医院御医次即君娶张氏子男二人鹤徴太医院医生娶呉氏竹徴蓟州吏目出后同仁娶朱氏继汤氏女二人长适余长子县学生彭次适陈遇侧室生子男一人复徴娶傅氏女一人适刘司衡孙男五人孙女三人君生成化乙未七月初二日卒嘉靖己酉六月初九日享年七十有五庚戌十二月初一日葬呉县横山铭曰气则扬亦艺而章维命不臧而志弗昌巻而藏而卒困以亡吁其伤
　　故翰林侍讲承直郎王君墓志铭
　　杨士竒
　　宣德元年三月二日翰林侍讲王璡汝嘉卒馆阁自大学士而下咸走会哭已而共嗟咨叹曰当国家用儒之际奈何其防贤者且两朝史事方严奈何防文学老成人相与悼惜不已汝嘉为人惇实内贞外和行修识明学该博尤熟书春秋为文章和平寛厚一傅于理勤职务虽老不倦虽风雨寒暑不自逸而折衷羣议辞气雍容简而适当故所为悼惜之者非徒以寮寀之故交游之私也既卒之两月其子篪奉榇归葬其乡以翰林脩撰张洪所述事状求葬铭余于汝嘉有斯文之契廿有六年义宜铭故序而铭之序曰王氏其先京兆人唐大理卿藻从僖宗幸蜀家蜀之遂宁九世至拯事宋理宗为吏部侍郎遂家苏之长洲生矩之元温州路总管总管生光祖常熟县尉县尉生平孙黄岩盐场司令司令生立中松江府知府三子琏洪武中吏部主事汝玉右春坊右賛善兼翰林编修季汝嘉也自幼喜学问颖敏异羣儿十嵗从师受经下笔敷绎义理已津津动其长者侍松江君宦游浙东西所亲炙日广造诣日深矣平居孝亲敬兄一本于至性尝坐累谪戍五年后举明经为武昌府学训厯九年陞大庾县学教谕所至尽心啓廸学者率见成效初被召修永乐大典为副总裁又召修四书五经性理大全书成皆受重赐遂陞翰林五经博士授迪功郎秩满陞侍讲授承直郎永乐中考乡试应天府广西广东各一考会试礼部三无敢干以私者洪熈初建文阁时翰林学士杨君溥偕汝嘉二人者受命日直其中礼遇甚厚汝嘉与人交久而敬澹而可亲于义当然未尝有所不尽一时王氏之盛汝玉汝嘉先后入翰林汝玉文名闻天下而士君子论行已有道葢于汝嘉无间言云汝嘉防恩赠其父为翰林侍讲承直郎母任生母黄皆为安人封其妻葛安人二男子节篪皆好学有立箎选永乐二十一年乡贡二女子皆有归一孙钦汝嘉没时春秋七十有二庻几可无遗憾者欤铭曰介如石温如玉嗟君子兮不可复兮
　　王侍讲璡与其兄文靖公璲墓并在阳山鳯凰峯下故乡贡进士谢君墓志铭　　　杜琼
　　君讳防姓谢氏维贞字也别号容庵世为苏之长洲人曾祖祐之祖彦达父以澄三世皆隐约里闬不食非其力人皆以善士目之君生而岐嶷不与凡子类未数嵗即嗜读书母平氏怜之輙缩其膏油俾毋夜读君窃入宻室而嘿诵焉既长益究道学归于厥躬其居家奉二亲以孝与其弟维徳笃友爱交朋友以忠信事有不安于义者虽小小不为也业进士业以易经中正统甲子南京秋闱明年防试春官登乙科选得学正职君以不能为人师乞罢卒于家
　　故处士钱伯铉妻张氏墓志铭　金问
　　孺人讳善庆苏之呉邑人曽大父某大父某父仲良俱懐才德不求闻达母周氏有懿行孺人之生性慧而行淑孝经列女传通晓大义凡于女经其母尝曰教而不劳组紃文绣之事族人皆曰巧莫可及既笄择嫁锡山之钱君伯铉乃呉越王十四世叶之孙元永嘉书院山长彦春之子至正从父避兵于呉因而家焉孺人入门以孝敬事舅姑以寛裕待媵妾贞顺之宜恒服于身体忿之色不作于容貌賛画家政井井有条乡里皆曰钱氏得佳妇而家业兴矣是以名门右族莫不以为仪范然伯铉处士尝逰郡庠学举子业厥后弃去以疾而不见试践履儒素有隐君子风不畜羡余及卒家无长物孺人以嫁时装送资贿具棺椁尽祭葬之礼乡族称之若出一口逮夫男女嫁娶毕悉以家务付子妇司之孺人惟奉佛诵经优防自若正统辛酉十一月二十四日以疾终距生于元至正辛丑抵卒之年春秋八十有一子男一曰实娶曹氏女二长静延适同郡陈常安次志延未行孙男二骥娶苏氏骐未娶孙女一适玉峯朱瑀曽孙男一曰浒孙女二俱防卜正统八年癸亥十月初四日呉县胥台乡黄山之原从夫兆也将事郎某公以行状乞铭于予既按状次第而述之铭白钟灵毓秀衣缨之家三从四德良玉无瑕思之古人伊谁其偶梁家之妇陶家之母鬛封四尺胥台之乡其藏其固弥久弥康
　　此七世祖母张氏墓志铭
　　钱处士墓志铭　　　　　　　刘棨
　　处士名孟浒字仲广初号渔隐裔出武肃王镠自浙徙常之锡峯时号砖桥钱氏曽祖鼎赘苏之张氏遂占籍为长洲人祖公隐父惟善俱潜德弗耀母苏氏处士生有志操知经史工绘事容肃貌端气宇爽闿作诗时有警句吾祖宗伯文恭公因以女妻之既壮挟赀游江湖遇佳山水则留连而不忍去诗人学士则亲炙恋慕之隠文僻字则退而考诸书必求其通而后已用是见闻益博噐业益宏而名实籍籍士夫间矣晩年卜筑于憇桥之右开地数弓凿池构亭莳花竹培蔬果春和景明羣芳竞秀秋霜气肃橙橘红黄缟雪漫空绿隂匝地处士皆披巾曳杖逍遥其间咏风月以适性情圗景物以玩造化客至则觞博茶话陶然防其世虑又自号晩圃云最后闻亲藩唐王能下贤乃挟策而往王果贤之为书晩圃且赋诗数什以褒之至有诗宗杜甫画法王维之句大司马公安王公因为之作记葢与其修于壮而成于老也生于宣德壬子二月十七日卒于正德改元九月二十六日享年七十有五元配即吾姑刘氏生一女适祝蕃皆先卒继顾氏生一子曰桓桓以才技徴入京师供事内府配张氏女一适计鳯孙男一曰曽娶唐氏卜某年某月某日葬于黄山祖茔之次既而以墓志请予处士内侄也敢以不文辞乃为之铭曰猗维处士行达言訚鉴古书画服古衣巾遨逰湖海见闻日亲王公野叟即之者亲所亲伊何厥中孔珍晩开小圃乐极天真乗化归尽不亾者存刻铭斯石用式后人中宪大夫太常寺少卿经筵国史官武丘刘棨撰并书
　　此晩圃曽祖府君墓志铭墓在吴县黄山
　　陈基传　　　　　　　　　尤义
　　陈基字敬初台之临海人父祥多闻好学尤善老子清净之説平居常黄冠鹿裘与方士防没时基年甫九嵗越五年母夫人姜氏即命与兄聚于杭从师又四年从内翰金华黄文献公溍受业至正仍纪元之元年从文献逰京师授经筵检讨其徒有为御史者以言责咨于基基谓并后为致乱之本因草谏章力陈其失冀君觉悟以正始也而上方溺爱诘知其由欲置于罪怒且不可测遂引避南归临海奉母夫人西至呉教授诸生备养惟谨为词章必务上法三代下轶汉唐东南声闻为之丕变逺近学者争师之户外之履常满属南北用兵朝廷开以枢密府镇抚南服起君为都事转江浙行中书贠外郎俄陞郎中时平章张士信统兵镇杭基以本职参佐道之以正杭有岳飞坟芜秽弗恭久矣基追慕兴感以状请于朝俾与厯代忠臣并列春秋致祭寻自为文刻石墓上以表其功西湖书院旧有经史书版兵后零落无防即白平章出官钱若干补缀成帙夫以天理民彝泯乱之秋干戈相寻日不暇给基乃以赞佐余力为其所得为使圣经贤传复明于当时崇德报功无媿于往昔虽武夫悍卒闻下风而望余光亦知有所兴起扩而充之是大有功于名教也未几由杭来吴参太尉军府事及太尉自王于呉羣下同声贺之而基独谏止太尉欲杀之不果已而超授内史迁学士院学士阶通奉大夫覃恩二代凡飞书走檄碑铭传记多出于基之手基每以为忧而不以为荣也今国家命将平呉呉臣多见诛杀而基晏然无恐朝论多基之能寻召入预脩元史书成赐金而还洪武三年十月壬午以疾卒于常熟河南里之寓舎得年五十有七娶王氏先四年卒无子以弟之子讷为后女四人长适吴显次适车某三四防皆庻出基平居慎重寡黙与物无竞家人仆未尝见其疾言遽色宗族故旧自浙水东来依率养育奬劝俾各有成士有才德可用必引而进之有丧不能举者为买棺敛恩义过于平生方太尉僚佐彊占民庐基独以已俸买宅天心里即旧屋数椽稍加涂塈环蓺花卉之属号小丹丘休沐之暇輙与客徜徉其中啜茗清谈议论古今出入经史百氏危坐终日嵗时有事于祖考始杀牲以展其孝敬初非薄于朋友也吴国将亾食肉者惴惴焉恐陷鼎镬君子谓基宜保终吉已而果然噫父母全而生之子全而归之若基者其亦可谓克全而无憾者也今藏于家有夷白斋集二十巻观其文雄而趣髙可以黼黻皇猷敷陈帝业而乃使留滞江湖之上驰驱戎行竟赍志以没兹其可惜也夫
　　赠敬初并改字　　　　　　　陈旅
　　敬初防名无逸朋友字之曰敬初比与予同舟北游谓予言曰吾名与字皆有所未安葢无逸者因吴兴陈先生之字也而敬初云者揆之尚书本义则近于僣矣久欲易之以吾父早世无所请命子宗盟之耆长也幸为我易之予遂易其名为基而易其字为敬初云
　　我爱天台陈敬初少日辞家即逺图上书拟献贾生防入闗便弃终军繻八月官河秋水大三江亲舍暮云孤名成归去嵗未晩卜隣有约依东吴
　　石涧先生小传　　　　　　杨炳
　　石涧先生俞琰者吴处士也先世自河南扈宋南渡家洞庭之西山先生雄迈博闻经史过目成诵宋社既屋扫涤旧业驰骋诸家传语天文地志仙书怪牒汪洋竒诡恍惚神防解不习而挈其要领好鼓琴尝疑近代琴操有谱无字失古哲制作之原研究音调述弦歌谱四十余篇禆汉太史之遗朔南以琴名者骇叹之晨兴焚香诵易一过暑寒弗废四十年手钞诸家易説百余巻名曰防要注易经并十翼经传考证古占法纂图等凡四十巻名曰周易集説所以发先儒之蕴又纂校百氏书宻行细字端楷有法垂老不衰喜方士谈学注周易叅同契发挥三篇隂符经觧一巻隂补空同道士邹防之不足又易别传一巻贯融性命推衍程邵张朱言外之意宋状元阮公菊存国初右丞马公性斋皆白首北面先生自言遇隐者授读易法得寰中之秘其阐发圗説演绎参同隂符非苟知之葢尝试之者也间论蔡季通袁机仲虽与订正考覈字义未免臆度夫岂无得而有是言哉至于丹砂化炼刀圭牝神方直造室灵迹昭著不屑为耳方闻溺嗜者匐伏前席祈请丹防先生以养心寡欲之义旁喻善诱来者外恧中服而去终其身不以授人也终嵗寡出葆頥精气益昌于学从防无逺迩饥附而饱去叅政王都中尤卓然者也先生风宇清峻性率机敏畧细节好賔防未尝以有无计然不耐庸俗交华官巨室莫敢延请乐为隠语嘲谐玩世享年七十神闲心虗不累形物体气彊逾中人一日命侍者具汤沭浴更巾衣危坐召仲温进巵酒饮毕曰吾与汝诀矣诸书未偹者成之言既神采不移翛然而逝非达于幽明生死之故者耶先生字玉吾石涧其号云
　　叶伯卬传　　　　　　　　呉敏
　　伯卬名颙东洞庭山后人父国英倜傥豪侠元季兵兴欲教子乡无硕儒缑山王九万避乱依山前叶氏国英遣子从逰叶以富傲国英国英曰我能使儿读书成器齐奴不足齿也国英与长兴耿炳文为友耿延前应奉翰林文字国子助教宇文子真主家塾国英令子就学馆谷丰腆有逾于耿宇文子撤讲来国英家适江浙提学云阳李一初来访一日忽怅怏国英前谢李曰妻子寓旅邸不能不动于中国英曰已令人省问薪炭酒茗醯酱蔬菓之类皆具李惊喜称山中宰相于是与伯英之子偕训颙伯卬大造就而卒业焉后试省浙中上第为和靖书院山长不慊所蕴挟策走燕京防风尘道梗流落濠亳间皇明平一区宇始克来归兵燹之余母弟俱亡家徒四壁立无意于世号浮丘醉史放情诗酒髙歌感慨人多怜之时炳文助讨张士诚累功封长兴侯冨贵烜赫闻伯卬困滞遣使招延防聚通家之好欲为剙第再娶荐于朝而用之伯卬曰时去志违年既知非毋庸是为也呉兴着姓姜仲刚范德张大声徐正敬暨闻儒许雪峤华仲清曹可大呉宗本丁志仁皆订盟知已从防讲学留连卒嵗竟旅死长兴噫麟鳯之获于鲁狩歌于楚狂而不得为祥瑞非其不灵也出非其时也惟士亦然惜哉
　　蠢斋先生传　　　　　　　朱存理
　　隐君子邢氏名量字用理号蠢斋学者称蠢斋先生自少以疾不娶居一巷中萧然室庐读书乐道以终存理少时从先生讲孝经论语日接见先生时年近五十不茹荤酒蔬盐不给其貌甚臞而脩髯服垢履敝混迹庸人未尝一至城府闭门静坐防校诸经及博观子史百家坐中之客惟禅人道侣有显者知先生因造门先生避去家畜一童既死无应门之人邻有代劳薪水者輙辞病革豫自为志有书数百巻卒后悉散去存理收其遗文数篇太史呉君序之呉未仕尝与先生游者也呜呼此所谓独行不愧影独寝不愧衾先生其人也治四年三月廿四日门人朱存理谨书
　　落魄公子传　　　　　　　蔡羽
　　呉文定公兄弟三人其季元晖生子名奕字嗣业元晖蚤世嗣业秀而弱文定居京师弗能从独与母处读书医俗年至二十不屑见四方之士然四方贤士誉呉公子者日益众嗣业不鼎鼎以偷不劬劬以隘不提提柔从不孑孑独立处乎流俗之世而能翩翩乎迈于众也尝嗜杯酒而陶陶乎不至荒也故谓之落魄公子云文定公爱之笃每賔客南来必询嗣业食饮顔色竟以心疾废进士业方文定公居丧位盛门不受谒炎热者求亲于呉公子无所不用其心嗣业则深屏宴息开影翠轩筑紫筠亭日招致髙人人至不谢而入坐定啜茗赋诗复不谢而去炎热者不得间然善文定书尤精籀学至堂无虚席常避客东襌竹堂东襌住持为开竹林焚香煑茗不遑及他务其烹泉香之法呉僧无不传习谓之茶香先生眉目疎秀神采焕发望之如神仙而贵能下士乐而不淫文定既殁炎热者又去而之他嗣业则萧然东庄之上羙箭嘉木环渠隠冈琴酒欵客来即自如钓而饮饮而歌布素之士无少贬挫可谓炎无所得凉无所失矣嗣业事母孝交朋友以道义一时胜流皆与深相得兄弟婚姻咸笃恩义居家律已无事纷华其堂即封君之庐三世无所加正德丁邜母夫人丧之明年其弟祠部君暴变悲痛相继遂病不起是冬卒子二人俅雉賛曰泉不自知其清味之而愈长兰不自知其芳嗅之而愈香温其君子遁迹韬光生不为用死而徬徨山虚其巢水虚其钓竹无主人偕我言笑云兮月兮悠悠我照
　　平思忠传　　　　　　　　　史鉴
　　平思忠者呉江人也少为县吏役满厯京考选授礼部主客司主事维时明兴四十年矣中国彊盛逺裔向慕文皇帝方事招懐诸国朝贡者蹄踵交于道路乌蛮驿至不能容劳赠宴犒馆饩无虚日率主客主之思忠有精力勤敏过人遇事皆应机立办尚书吕震深器之陞为郎中尝以事下狱适北使入贡新任主客者区画多不称防上怒震因言思忠等以微累禁系罪不至去官且习外国事乞宥之以收其后效防可即日释复任初有杨者陜西西安府朝邑县人为刑科都给事中敢直言上特擢为陜西左布政使来部以陜西人例不该除上曰非尔所知也后不为例亦以本贯辞不许葢是时有杨太监者数人在陜西故上以杨往制之也他日上谕执政曰杨初去时颇肯言事近日又黙然矣可选清彊有胆气者一人往叅政以察之吏部以思忠应诏上素识其名命之往而思忠有养子曰平安者私以绫罗度潼关为抱关者所发觧陜西布政司思忠时出行部命收而勿籍思忠归私以物还之思忠感愧不已竟不敢有言尝有某府一推官録事至司思忠知其素贪乃发杖之后其人觧京因招尝以某事纳赃赂思忠刑部并逮至思忠就考适有例凡贪赃官吏妄诈不法者笞杀于市思忠乃诬服谪戍邉会太监刘马儿奉诏市马西域以思忠在主客久多识贾胡请以自随诏释其戍给冠带办事从马儿西扺吐蕃乌斯藏朶甘陇荅等处齐勤防古防都安定于阗诸国而还复免官家居以渔佃自给又数十年卒初苏州知府况钟亦以吏贠起家继思忠为主事及思忠叅政又以嗣其郎中寮寀交承情分甚密钟来知苏州思忠往见之钟迎甚恭呼其妻子出拜谓曰此吾旧长官也饮思忠酒时正暑热命二子扇之思忠辞钟曰某沗知贵郡非无仆可给使令但欲使小儿軰知公为吾故人耳其敬之如此然思忠居贫自守未始以事干钟人以此多之初思忠未贵时知县蒋奎尝延一相者问休咎徧视在座者其言皆了了不失思忠时给事堂下相者数目奎因呼上使相相者曰此人他日富贵位三品然不终奎大笑相者去奎谓坐客曰术士之妄如此一小吏安能顿至三品乎后奎坐事自杀同僚无一显者思忠竟如其言
　　江湖散人传　　　　　　　　陆防
　　散人者散诞之人也心散意散形散神散既无羁限为时之怪民束于礼乐者外之曰此散人也散人不知耻从而称之或笑曰彼病之以散而目之子反以为号何也散人曰天地大者也在太虚中一物耳劳乎覆载劳乎运行差之晷度寒暑错乱望斯须之散其可得耶水土之散稽有用乎水之散为雨为露为霜为雪水之局为潴为洳为潢汚土之散封之可崇穴之可深生可以艺死可以入土之局埙不可以为埏甓不可以为盂得非散能变化局不能耶退若不散守名之筌进若不散执时之权筌可守耶权可执耶遂为散人传以志其后
　　甫里先生传
　　甫里先生者不知何许人也人见其耕于甫里故云【甫里松江上村墟名】先生性野逸无羁检好读古圣人书探六籍识大义就中乐春秋抉摘防防见文中子王仲淹所为书云三传作而春秋散深以为然贞元中韩晋公尝着春秋通例刻之于石【今在润州文宣王庙】一以是学为已任而顚倒漫漶【胡馆切】翳塞无一通者殆将百年人不敢指斥疵瑕先生恐疑悮后学乃书摭而辩之其平居以文章自娱虽幽忧疾病之中落然无旬日生计未尝暂辍防窜涂抹者纸札相压者投于筐箱中厯年不能净写一本或好事者取去后于他人家见亦不复为已作矣少攻歌诗欲与造物争柄然遇事輙变化不一其体裁始则凌轹波涛穿穴险固囚锁怪异破碎陈敌卒造平澹而后已好洁几格【音阁】户砚席絶然无尘埃得一书详熟然后寘于方防值本即校不以再三为限丹黄二毫未尝一日去手所藏虽少咸精寔正定相传借人书有编简断坏者缉之文字谬误者刋之乐闻人为学讲评辨论不倦有无頼者毁拆揉污或藏去不返先生戚然自咎先生贫而不言利问之对曰利者商也今既士矣奈何乱四民之业乎且仲尼孟轲氏所不许先生之居有地数畆有屋三十楹有田畸十万歩【呉田一畆尝二百五十歩】有牛不减四十蹄有耕夫百余指而田污下暑雨一昼夜则与江通无别已田他田也先生由是苦饥困食无升斗蓄积乃躬负畚锸率耕夫以为具【具区之具】具每嵗波虽至不能跳吾防溺吾稼也或讥刺之先生曰尧舜霉【明饥切】瘠大禹胼胝非圣人耶吾一布衣耳不勤劬何以为妻子之天乎且与蚤虱名器雀防仓庾者何如哉先生嗜荈置园于顾渚山下嵗入茶【山在呉兴郡嵗贡茶之所】租十许簿为瓯防之实自为品第书一篇总茶经茶诀之后【茶经陆羽撰茶诀皎然撰】南阳张又新尝为水説凡七等其二曰惠山寺石泉【无锡县】其三曰虎丘寺石井其六曰呉淞江是三水距先生逺不百里髙僧逸人时致之以助其好先生始以喜酒成疾血败气索者二年而后能起有客至亦洁尊置觯但不复引满向口尔性不喜与俗人交虽诣门不得见也不置车马不务庆吊内外姻党伏腊丧祭未尝及时往或寒暑得中体性无事时乗小舟设篷席携一束书茶灶笔牀钓具櫂船郎而已所诣小不防意径还不留虽水禽戛起山鹿骇走之不若也人谓之江湖散人先生乃着江湖散人传而歌咏之由是混毁誉不能入利口者亦不复致意先生性狷急遇事发作輙不含怒寻复悔之屡改不能矣先生无大过亦无出入事不传姓名无有得之者岂涪翁渔父江上丈人之流者乎
　　苏州府新立义冢记　　　　　呉寛
　　上世之人亲死有举而委之于壑者塟埋之制未有也中古始有之葬于中野厚衣之以薪不封不树其制犹未偹也后世作为棺椁其制始备而焚尸之説亦起夫上世荒逺人穴居野处茹毛饮血故亲死不葬可谓薄其亲矣然卒无所谓焚尸者人情之所不忍也其所以不葬者养生送死庻事草畧其道皆然后世宫室饮食皆极其厚则葬埋之制亦厚而卒有焚其尸者岂人情独有所忍哉葢西域谓之茶毘自佛入中国中国之人习见其事不以为怪而从之愚者惑其言之妄贫者乐其法之省不忍之心忘矣顽然与木石相类噫何恶俗之不可变也在国朝洪武三年下诏禁之令天下皆立义冢其后又诏立漏泽园至特载之律令犯者其法甚重圣政推仁可谓泽及枯骨矣苏为郡自国初兵荒之后户口见于版册者其数已甲于天下承平以来生齿益繁殆倍其数死者卜吉安厝固遵礼制至于小民焚尸日亦不絶造饰其语谓之火葬或拾其骨于煨烬之余而埋之甚者直投之水而已愚而贫者固不足论其有知识而力足以葬者亦从而效之噫何俗之恶久而不能变也治十年新蔡曹侯以监察御史出知苏州正身率下令行禁止甫及三年俗乃大变独视其民不以礼葬痛切于已曰此徒禁之而无以处之不可也慨然有义冢之举他日移于巡抚都御史彭公巡按御史王君皆曰盛举也报使行之侯始与僚属择地之髙亢者营之城有六门各立一冢其冢广百畆有竒周植木为限而大书门楣以表识之令初下民感于义或出地以献其购于民者则劝富家及益以官钱平酬其值若地之赋税则嵗以余粮代补其余事悉有区处冢成侯复下令各里有愿立者亦从其便始侯为此询谋于众皆曰固盛举事也奈地有限而人无穷何维侯亦疑之既曰古之有仁心者必有仁政使已之何以守兹土以居民上亦惟尽吾心行吾政终吾任而已吾何暇计且后之继吾者独无吾心吾政乎当复有以处之夫礼缘人情谓人情之可縁者焚尸可以言人情乎虽然民不可以家谕也非载之文词不可防僚友倪林二同知以公事上京师托以为请予闻叹曰此前人所不能行者何意行之于今日哉子产曰为善者不改其度故能有济也侯之为善恐无以助敢不书乎乃悉侯之意以谕其民曰尔有父母有人损其一指尔怒乎尔有妻子有人残其一目尔怒乎尔怒必讼之于官以报其讐今尔父母妻子之死不以土掩覆乃亲置烈火中使其肢体糜烂肠胃断裂非特毁其一指一目而已旁观者犹蹙额泚颡不忍尔固人也非木石也何独忍乎今尔幸遇贤守为尔治塟地尔有丧其安厝于是及尔有力能自择地则迁塟于外不禁使死者得保其骸骨生者得识其坟墓为尔之虑逺矣其功大矣尔民其知之无惑自是敢复有违其制者朝廷法律具在将加尔身无悔凡义冢在某都某圩与顷畆之数及好义之士出地若财者姓名具列之碑隂
　　义冢记　　　　　　　　　阳逢春
　　揜骼埋胔先王之仁也环封泽枯国之制也是故全而归之所以教孝敛形还塟亦以引孝火葬而水瘗斯其悖也久矣干和作沴于斯为烈抑泽国苦无所之匪惟民戾逢春来牧是邑耳目所及恻然弗寕爰求故域未之有稽也乃自郭以东贸田九十有二畆自郭以西贸田五十有四畆旋坎而登土乃与民约良者卜兆无告者归兹土有弗率者刑之以殉越再嵗此风寝息嵗则大稔乃作义冢记嘉靖丙申十月之朔
　　东义冢九十二畆一厘二毫坐落三十保二十二啚姜字圩西义冢五十三畆八分坐落二保十一啚列字圩俱委耆民陈表填筑建立墙门一所以严启闭瓦房五间为守者居之又义冢一所九畆二厘坐落六保六啚馨字圩俱免正粮







　　吴都文粹续集巻四十五
　　钦定四库全书
　　呉都文粹续集巻四十六　　明　钱谷　撰杂文
　　苏州刺史谢上表　　　　　白居易
　　臣居易言伏奉三月四日恩制授臣使持节蘓州诸军事守苏州刺史以刺史臣某月二十九日发东都今月五日到州当日上讫时当明盛宠在藩条只命荷恩以感以惧臣某诚欢诚幸稽首顿首伏惟皇帝陛下嗣膺厯数重造寰区将至升平在先政化询求牧守勤恤黎元实陛下惟良之秩责成共理之日也臣以微陋早忝班行前自中书舍人出为杭州刺史幸免败阙实无政能已防宠荣入改宫相今奉恩寄又分郡符奬饰具载于诏中庆幸实生于望外况当今国用多出江南江南诸州苏为最大兵数不少税额至多土虽沃而尚劳人徒庻而未冨宜择循良之吏委以抚绥岂臣琐劣之才合当任使然既奉成命敢不誓心必拟夕愓夙兴焦心苦节惟诏条是守唯人瘼是求论陛下忧勤之心布陛下慈和之泽则涵育之下疲人自当感恩而嵗时之间防臣或希报政尘渎皇鉴吐露赤诚宠至空惊恩深未答无任惭惶恳激之至谨差军事散散将某乙奉表陈谢以闻臣某诚惶诚恐稽首顿首谨言
　　苏州谢上表　　　　　　　刘禹锡
　　臣某言伏奉制书授臣使持节苏州诸军事守苏州刺史始从郎署出领郡章承命若惊省躬増感伏惟皇帝陛下受上之眷祐扬列圣之耿光大康黎元慎择牧守德音每发品物咸苏臣本书生素无党援谬以薄伎三登文科德宗皇帝擢为御史在台三载例转省官永贞之初权臣领务遂奏録用并闻虚名唯守职业实无朋附竟坐飞语贬在遐藩宪宗皇帝后知事情却授刺史凡厯外任二十余年伏遇陛下应运重光物无废坠收拾耆旧尘忝班行既幸逢时常思展効在集贤院四换星霜供奉新书二千余巻儒臣之分甘老于典坟优诏忽临又委之符竹分忧诚重恋阙滋深石室之书空留笔札金闺之籍已去姓名本末可明申雪无路岂意圣慈纳不隔卑微面辞之日特许升殿天顔咫尺臣礼兢惶不敢尽言空懐试恳谢恩而出生光于九陌之间受训而行布政于五湖之外臣即以今月六日到任上讫伏以水突之后物力索空臣谨宣皇风慰彼黎庶臣闻有味之物蠧鱼必生有才之人谗言必至事理如此古今同途了然辨之惟在明圣伏惟陛下察臣此言则天下之人无不幸甚江海逺地孤危小臣虽雨露之恩幽遐必被而犬马之恋及亲为荣
　　苏州谢赈赐表
　　臣某言伏奉去年三月十五日敕苏州宜赐米一十二万石委刺史据户均给者恩降九天泽流百姓伏以臣当州去年灾沴尤甚水潦虽退流庸尚多臣前月到任奉宣圣防阖境老幼无不涕零询访闾里偹知凋瘵方据事实以便奏论圣慈忧人照烛幽逺特有赈防救其灾荒苍生荷再造之恩歉嵗同有年之庆臣忝为长吏倍万常情无任感激忭跃之至
　　苏州韦中丞自代状
　　苏州状上中书门下诸道盐鐡转运使江淮留后朝议郎守太仆少卿兼御史中丞上柱国赐紫金鱼袋韦应物右臣防恩授苏州刺史伏凖建中元年正月五日制刺史上后举一人自代者前件官厯务皆有名执心不囘临事能断今预职虽重本官尚轻伏以当州者口赋首出诸郡况经灾沴切在抚绥尚省无能輙敢公举司权筦之利诚借乎才流岂弟之风以维邦本非敢臆説以塞诏书今具奏闻
　　苏州上后谢宰相状
　　朝议大夫使持节苏州诸军事守苏州刺史上柱国刘某右某今月六日到州上讫某山东一书生潦倒疎濶在少壮日犹不逮人况今衰迟智力愈短相公哀怜不遇擢授名邦实荷奬惭非令器伏以当州繇大祲之后物力萧然饥寒殒仆相枕于野誓当悉心条理续具奏论才术素空忧劳方始惧无闻问忝负恩知不任瞻望恳迫之至
　　苏州加章服谢宰相状
　　右某素乏吏才谬居剧郡以无庸之器当难治之时恭守教条勤求人瘼伏以圣德柔逺皇明烛幽凡具上陈皆可其奏遂令管见得及疲黎自承雨露之恩非有循良之政猥防朝奬特降命书顾逄掖之腐儒披华章之贵服有黩陟明之典诚招彼其之讥限以官守不获拜谢瞻望荣感心魂载驰
　　苏州谢恩赐加章服表
　　臣某言伏奉去年十一月二十七日诏书加臣赐紫金鱼袋余如故者恩降重霄荣霑陋质虚黩陟明之典恐兴彼其之诗宠过若惊喜深生惧中谢臣起自书生业文入仕德宗朝为御史以孤贞在台顺宗朝为郎官以缘累出省宪宗皇帝浸知其寃特降赦书追赴京国缘有虚心称居清班务进者争先上封者潜毁巧言易信孤愤难伸俄复一麾外转三郡伏遇陛下膺期御宇大振淹滞哀臣宿旧猥见收拾职兼书殿官沗仪曹防劳未宣薄命多故又离署省重领郡符延英面辞亲承教诲衔命即路星言载驰到任之初便逢灾疫奉宣圣泽恭守诏条上禀睿筭下求人瘼才术虽短忧劳则深幸免流移渐臻完复皆承圣化所及遂使人心获安岂由微臣薄劣能致臣素乏亲党家本孤贫年衰无酒食之娯性拙无博奕之艺自领大郡又逢时灾昼夜苦心饮食忘味曾经诬毁每事防虞唯托神明更无媒援岂期片善上达宸聪回日月之重光烛江湖之下国丝纶褒异苦节既彰印绶炜煌老容如少望云天而拜舞岂尽丹诚视环玦以徘徊空嗟白首无任感激屛营之至苏州谢就除礼部员外郎充天章阁待制表
　　范仲淹
　　臣某言伏防圣恩特授臣前件官充职者涣渥自天震惶无地改中台之华序进内阁之清班尽出髙明殊登秘近臣中谢窃念臣发自顔巷賔于舜门一第为荣四方无効爰自书林预选柱籍升华耻汨没以懐安或感激而论事惟慕古人之节讵希英主之知伏惟皇帝陛下禀帝尧之聪明加汉髙之豁达坦圣懐而虚受期鸿化以咸孚念三圣之艰难而成丕业求七人之蹇谔以补大猷臣独愧非才首当清问危言多犯孤立自持斧钺居前雷霆在上敢避枢机之祸终乖药石之良陛下日月垂光江海等量恕其万死假之一麾望已絶于青云咎未更于鸿霈俄易藩宣之寄寕分旰昃之忧忽降纶章荐加宠数而况辟圗书之府窃处于深严践云龙之庭当偹于顾问非名儒而不称岂曲士之能堪矧簉清曹仍居旧治辉荣大集志愿何求敢不内守朴忠外脩景行进退惟道遵圣贤视履之方终始一心副君父育材之造臣无任云云
　　知平江府谢表　　　　　　　孙觌
　　诏绂疏恩忽返南迁之役嚢封避宠又分东顾之忧擢升内阁之华增重全呉之寄中谢伏念臣凭愚防短见诮褊衷触情妄行自作竒祸厚诬若此一死何逃尚寛东市鈇钺之诛永畀南海虫蛇之侣仰止覆盆之照俯矜种豆之寃投豺遽屏于逺方败履再升于华幄岂堪老退治笔砚于西垣止欲归休挂衣冠于神武纯诚备罄全度务从猥分刺史之符再列从臣之托心劳政拙已忧魏瓠之不容寝愕梦惊可见呉牛之尚喘兹葢伏遇皇帝陛下圣谟天纵盛德日新炎正中防肇光武兴王之业小雅尽废赓周宣拨乱之诗深念三呉刓敝之余改畀千里藩宣之重宛其老矣自惟无益于县官卧而防之尚欲兼安夫民吏
　　龙圗阁学士再知平江府谢表
　　内阁寳储促上邃严之直全呉巨屏叨居方面之崇欣逢白首之遗民还复青氊之旧物恍如昨面只忝明恩中谢伏念臣渉世濶踈空惭懵学逢辰休显浸冒官荣独荷三朝识防之恩偏尘两禁髙华之选分符海上渐收迟暮之身改命呉中又玷藩维之重追寻陈迹宣布寛条千里江山不改承平之观四隣鸡犬一空盗贼之余闾里呻吟田莱芜没攀金城之栁衰病何以堪之访元都之桃飘零殆无存者兹葢伏遇皇帝陛下官人作哲厚下施仁俯怜簮履之遗加惠桑榆之晚抚三江之壌悼灵光之独存矜一介之臣望神山而已逺幸擢官于小郡早沐辉荣旋移牧夫通都弥慙保障从此抚绥凋瘵申画封圻虎头食肉犹妄意于古人马革裹尸庶捐躯于异日
　　辞显谟阁待制知平江府状
　　臣资禀蠢愚数忤权要一遭诬防遂寘严科负天下之至寃犯人臣之大恶始则州县观望发卒围守至持梃击柝以卫终则羣盗入室指为奸细又探嚢胠箧而趋妻子流离兄弟奔散暴露野次不知存亡疾病呻吟日与死迫遽叨严诏俾还禁垣削罪籍于城旦之舂收旧物于从臣之槖闾阎惊叹弛拘维之禁交亲改观通问遗之书痛定之余恍如隔世理宜扶惫奔走造朝而积忧薰心形癯骨立负薪有疾力难强于驰驱俟驾而行罪不容于逋慢忱辞上扣全度矜从擢之次对清切之涂畀以方郡承宣之寄重惟凉匪弥积兢皇卧漳濵之疴尚未逃于鬼责冒鹈梁之刺必又致于人言伏望圣慈收还成命俾安田里以保余生虽尝胆卧薪莫追往咎谬当叩辕击壤以俟太平
　　张正甫苏州刺史制　　　　　白居易
　　浙右列城呉郡为大地广人庶旧称难理多选他郡二千石之良者转而迁焉邓州刺史张正甫自领南阳仅经三载广平清简以临其人人安政和治行第一宜以大郡推而广之用旌前劳且伫来効可苏州刺史赐工部尚书浙西江东制置使兼江西安抚大使知平江府文天祥诏
　　朕未堪多难疆圉孔棘御史防不曰艰惟时魁儒秉忠倡义奬率三军入卫社稷国势为之增重人心恃以为安精神折冲文武是宪卿器度才猷克迈前哲惟长江之险要未复畿甸之守偹当严卿以太常伯兼领二使表里撑拓以固吾圉东西运掉以清寇氛儒帅一临士勇百倍用保乂我文祖受民兹惟丰芑贻谋之意防共绥靖纾朕宵旰之忧勤所辞不允正言曾唯奏呉门奥区今为邉地抡魁隽望忠孝勤王军中喧腾小范甲兵之謡河上尚稽光世节制之命徳裕元年八月二十七日
　　工部尚书兼都督府叅賛军事浙西江东制置使兼江西安抚大使知平江府事文天祥除端明殿学士制
　　敕元戎十乗先行式倚真儒之望师中三命承宠遹降方面之权朕若稽先朝之旧章最重承明之邃职内以传畿廷之彦外以褒师阃之贤王素之牧平凉程勘之涖益都皆膺兹选今得其人具官文天祥实学济时英猷纬国文有武偹义防质于神明儒知军情忠忱贯于霜日传檄召兵而志士奋缨冠赴难而国势张不负素定之谋允为寡二之杰翰蕃咨尔修扞疆宇命尔攘除予欲壮浙西之略予欲复江表之封将耸前茅之令军成破竹之威惟任之专者位必崇惟名之至者功必集乃跻班规殿之峻以增华帅闑之严噫邦咸喜戎有良翰茂对陟明之渥身虽外心在王室趣成敌忾之勲德祐元年九月十六日赐端明殿学士浙西江东制置使知平江府事文天祥手诏
　　诏曰卿秉忠忱以济时难倡义旅以卫王室经营四方如召虎奬率三军如武侯爰始常伯之英趣奋制阃之寄将士用命遂迅扫于防氛精神折冲益振扬于胜气有嘉体国之志亟奏克敌之勲元戎啓行周邦咸喜载加钖赉式示眷懐今赐卿金二十两注盌一副金十五两盘盏一副细色二十匹缬罗二十匹龙涎香三十饼度金香盒一具十两清溲香三十帖龙茶十觔至可领也故兹札示其体吾倚注之至意
　　胡琴婢胜儿【出宋无啽呓集】
　　呉俗祈恩泰伯祠争圗舆马献新竒文王三譲周天下翻爱胡琴宠胜儿
　　呉泰伯祠在阊门之西每春市人相率牲醴多圗善马防舆羙女以献饰以金银复以轻绡画侍婢捧胡琴以从其貌胜于旧绘者名之为胜儿盖他献者无以为匹也女巫方舞有进士刘景复送客之金陵置酒于庙东通波馆忽欠伸思寝梦紫衣冠者言曰譲王奉屈刘生随至庙周旋揖譲而坐王语刘生曰适纳一胡琴妓艺精而色丽知吾子善歌故奉邀作胡琴一曲以宠之生初不酣命酌人间酒一杯已醉乃作歌曰繁弦已停杂吹歇胜儿调弄逻娑拨四拢撚三五声唤起邉风对明月大声嘈嘈奔淈淈浪蹙波间倒溟渤小切切怨且咽鬼哭神悲秋蟋蟀侧腕斜挑掣流电春雷直戛腾秋鹘汉妃徒得端正名秦女虚夸有仙骨我闻天寳十年前梁州未作西戎窟纎歌妙舞扬升平不省烟尘遽蓬太平之末兵戈兴汗血奔腾恣唐突宗未到万里桥东洛西京一时没海内臣民皆鼎沸饮恨吞声空咽嗢时看明月望青天怨气冲星成彗孛国门之西八九镇髙城深垒闭闲卒河湟咫尺不能收挽粟推车宁复防今朝闻拨梁州曲使我心神暗超忽胜儿若得邉塞弹征人血泪应阑干吟毕以献王召胜儿授之王之侍儿有妬者以金如意击胜儿刘生惊而寤歌传于呉中
　　王敬伯歌宛转歌二首　　　　唐郎
　　风已清月朗琴复鸣掩抑悲千态慇勤是一声歌宛转宛转和且长愿为双鸿鹄比翼共翺翔
　　日已暮长檐鸟应度此时望君君不来此时思君君不顾歌宛转宛转那能异栖宿愿为形与影出入恒相逐
　　同前二首　　　　　　　　刘方平
　　星参差月二八灯五枝黄鹤瑶琴将别去芙蓉羽帐惜空垂歌宛转宛转恨无穷愿为波与浪俱起碧流中晓将近黄姑织女银河尽九曲锦衾无复情千金寳镜谁能引歌宛转宛转伤别离愿作杨与栁同向玉窻垂
　　同前　　　　　　　　　　　江总
　　九夕天河白露明八月涛水秋风惊楼中恒闻哀响曲塘上复有辛苦行不解何意悲秋气直置无秋悲自生不怨前阶促织鸣偏愁便路捣衣声别燕差池自有返离蝉寂寞讵含情云聚含情四望台月冷相思九重观欲题药诗不成来采芙蓉花已散金尊送曲韩娥起玉柱调弦楚妃叹翠眉结恨不复开寳鬓迎秋更全乱湘妃拭泪洒贞筠防药浣衣何处人步步香飞金薄屐盈盈扇揜瑚唇已言采桑期陌上复能解佩就江滨竞入华堂安寳枕争开羽帐奉华茵不惜独下眼前钓欲许便作后来新后来瞑瞑同玉牀可怜顔色无比方谁能巧笑特窥井乍取新声学绕梁宿处留娇堕黄珥镜前含笑弄明珰采葹摘心心不尽茱茰折叶叶更芳已闻能歌洞箫赋讵是故爱邯郸倡
　　宛转行　　　　　　　　　张籍
　　华屋重翠幄绮席雕象牀逺漏微更踈薄衾中夜凉炉氲暗徘徊寒烟背斜光妍姿结宵态寝壁幽梦长宛转复宛转忆忆更未央
　　王敬伯歌　　　　　　　　李端
　　妾本舟中客闻君江上琴君初感妾叹妾亦感君心遂出合欢被同为交颈禽传杯惟畏浅接膝犹嫌逺侍婢奏箜篌女郎歌宛转宛转怨如何中庭霜露多霜多叶可惜昨日非今夕徒结万里懽终成一宵客王敬伯渌水青山从此隔
　　同前　　　　　　　　　　髙启
　　舟初维琴始荐驿亭边夜相见歌宛转情绸缪解环佩弹箜篌歌易阑情难歇江波寒堕明月緑壶再倾芳音欲违辟彼林鸟逢晨各飞罗衣沾霜城乌忽起明日相思孤棹千里
　　同前　　　　　　　　　　周南老
　　舟泊通波亭琴调离鸾声美人忽相见感此琴中情侍婢出箜篌低回弦始更扣金歌宛转意惨琴复清赠以白玉月落篷窻明少年怪梦作端由起心兵
　　王敬伯事见前集
　　杜兰香下嫁张硕　　　　　　宋邕
　　天上人间两渺茫不知谁识杜兰香来经玉树三山逺去隔银河一水长怨入清尘愁锦瑟酒倾露醉瑶觞遗情更説何珍重擘破云鬟金鳯凰
　　张硕寄杜兰香
　　碧落香销兰露秋星河无梦夜悠悠灵妃不降三清驾仙鹤空成万古愁皓月隔花追叹别飞烟笼树省淹留人间何事堪惆怅海色西风十二楼
　　墉城仙录云初渔父于洞庭之岸闻儿啼声四顾无人惟有三嵗女子在岸侧渔父怜而举之十余嵗天姿竒伟灵顔珠莹殆天人也忽有青童灵人自空而下来集其家携女而去将升天谓渔父曰我仙女杜兰香也谪于人间呉建兴二年复降包山张硕家有侍婢二人大名萱枝小名松枝赠硕诗曰河母处灵岳时游云霄际众女侍羽仪不出墉宫外颷轮送我来岂复处尘秽从我与福俱嫌我与祸防乃出薯蓣子三枚大如鸡子云食此令君不畏风波辟寒暑硕问祷祀如何香曰消摩自可除疾淫祀何益消摩谓药也既成婚授以举形飞化之道香便絶迹不来年余硕闲行忽见香车于山之际惊喜径往造香欲登其车其奴举扞之遂退【闻在西洞庭莫详其处】
　　玉波冷双莲　　　　　　　髙启
　　金风暮剪双头橤啼脸辞秋嫣血紫宫女三千罢笑喧锦云阵冷鸳鸯死满江烟玉流名香寻魂吊影愁茫茫呉天坠露衰红湿一夜波凉小龙泣
　　同前　　　　　　　　　　周南老
　　凉月堕玉波露泣双莲冷琐窻开洞门虚落氷帘影羙人久延竚盈盈素妆靓酒进瑚钟神游蓬海境倚曲歌未终不知秋夜永折得并头花犹思在烟艇
　　芷秀药花【芷即药也香草出呉中者佳】　　　髙启
　　春香上罗襦暗引兰桡渡蝶散揜红房王孙归已暮斜条拂蛾鬓采撷同芳杜脉脉烟雨浓江皋断肠路
　　同前　　　　　　　　　　周南老
　　芷秀杂兰佩药华出云房春露发芳采晴曛散麝香峩峩水晶簪举举云霓裳抽簮瑶盘击扣节歌乐章殷勤赠素绡日射生辉光回首冯夷宫飒然风雨凉
　　唐处士李嬴夜逰震泽逢女郎为歌玉波冷双莲之曲曰此哀呉宫二队长之词又歌其所制并秀药华之曲葢龙女云二曲世皆不传余戯为补之
　　泰娘歌【并引】　　　　　　　　刘禹锡
　　泰娘本韦尚书家主讴者初尚书为呉郡得之命乐工诲之琵琶使之歌且舞无几何尽得其术居一二嵗携之以归京师京师多新声善工于是又捐去故技以新声度曲而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音焦杀以悲雒客闻之为歌其事以足于乐府云
　　泰娘家本阊门西门前绿水环金堤有时妆成好天气走上皋桥折花戯风流太守韦尚书路旁忽见停隼旟斗量明珠鸟传意绀懐迎入专城居长鬟如云衣似雾锦茵罗荐承轻步舞学惊鸿水榭春歌撩上客兰堂暮从郎西入帝城中贵逰簮组香帘栊低鬟缓视抱明月纎指破拨生朔风繁华一旦有销歇题剑无光履声絶洛阳旧宅生草莱杜陵萧萧松栢哀妆奁虫网厚如茧博山炉侧倾寒灰蕲州刺史张公子白马新到铜驼里自言买笑掷黄金月堕云中从此始安知鵩鸟座隅飞寂寞旅魂招不归秦嘉镜有前时结韩寿香消故箧衣山城少人江水碧断雁哀鸿秋雨夕朱弦已絶为知音云鬓未秋私自惜举目风烟非旧时梦寻归路多参差如何将此千行泪更洒潇湘斑竹枝
　　与刘苏州书　　　　　　　白居易
　　梦得阁下前者枉札数幅兼惠答忆春草报白居易下五六章发函披文而后喜可知也又覆视书中有攘臂痛拳之戯笑与抃防甚乐甚乐谁复知之因有所云续前言之戯耳试为留听与阁下在长安时合所着诗数百首题为刘白唱和集巻上下【事具集解中】去年冬梦得由礼部中集贤学士迁苏州刺史郎氷雪塞路自秦徂呉仆方守三川得为东道主阁下为仆税驾十五日朝觞夕咏颇极平生之欢各赋数篇视草而别嵗月易迈行复周星一往一来忽又盈箧诚知老丑冗长为少年者所嗤然呉苑洛城相去二三千里舍此何以启齿而解頥哉嗟乎微之先我去矣诗敌之勍者非梦得而谁前后相答彼此非一彼虽无虚可击此亦非利不行但止交绥未尝失律然得售之句警策之篇多因彼唱此和中得之他人未尝能发也所以輙自爱重今复编而次焉以附前集合前三巻题此卷为下迁前下为中命曰刘白呉洛寄和卷自太和六年冬送梦得之任之作始居易顿首
　　拟孙权答曹操书　　　　　苏轼
　　权白孟徳足下辱书开示祸福使之内杀子布外擒刘备以自効书辞勤欵若出至诚虽三尺童子亦昭然知利害所在矣然仆懐固陋敢略布之昔田横齐之遗虏汉髙祖释郦生之憾遣使海岛谓横来大者王小者侯独能以力自剉不肯以身辱于刘氏韩信以全齐之地束手于汉而不能死于牖下自古同功一体之人英防豪杰之士世乱则借以翦伐承平则理必猜疑与其受韩信之诛岂若死田横之节也哉仆先将军破虏遭汉陵夷董卓僣乱焚烧宗庙发掘陵寝故依袁术以举义师所指城邑响应天下思得董卓而食之不厌不幸此志未遂而无禄蚤世先兄伯符嗣命驰驱锋镝周旋江汉岂有他哉上以雪天子之耻下以毕先将军之志耳不意袁术亦僣位号汚辱义师又闻诸君各盗名字伯符提偏师进无所归退无所守故资江东为之业耳不意有荆轲舞阳之变不以权不肖使统部曲以卒先臣之志仆受遗以来卧薪尝胆感日月之逾迈而叹功名之不立上负先臣未报之忠下忝伯符知人之明且权先世以徳显于呉权若效诸君有非常之志纵不防显戮岂不堕其家声耶汉自桓灵以来上失其道政出多门宦官之乱才息董卓之祸复兴傕汜未诛袁刘割据天下所恃惟权与公及刘备三人耳比闻卓已鲸鲵天子反正仆意公当扫除余孽同奬王室上助天子与宗庙社稷之灵退守藩国无失春秋朝觐之节而足下乃有欺孤之意欲挟天子以令诸侯妄引厯数隂构符命昔笑王莽之愚今窃叹足下防覆车也仆与公有婚姻之旧加之同志相求然自闻求九锡纳椒房不惟同志失望天下甚借借也刘备虽然兵少然仆观其为人雄才大略寛而有容拙于攻取巧于驭人有汉髙祖之余风辅以孔明未可量也且以忠义不替曩昔仆以为今海内所望惟我二人耳仆之有张昭正如备之孔明左提右挈以就大事国中文武之事尽以委之而见教杀昭与备仆岂病狂也哉古谚有之辅车相依唇亡齿寒仆与刘备寔有唇齿相须之势足下所以不能取武昌又不能到成都者呉蜀皆存也今足下使仆取蜀是欲灭呉也蜀亡呉亦随之矣晋以垂棘屈产假道于虞以伐虢夫灭虢是所以取虞虞不知以故及祸足下意何以异此古人有言曰白首如新倾盖如故言以身托人必择所安孟徳视仆岂惜此尺寸之土者哉特以公非所托故也荀文若与公共起艰危一旦劝公譲九锡意便憾卒使忧死矧仆与公有赤壁之隙虽复尽释前憾然岂敢必公不食斯言乎今日归朝一匹夫耳何能为哉纵公不见害交锋两阵之间所杀过当今其父兄子弟寔在公侧怨讐多矣其能安乎季布数窘汉王及即位犹下三族之令矧足下记人之过忘人之功不肯忘文若于九锡其肯赦仆于赤壁乎孔文举与杨德祖海内竒士足下杀之如皁岂复有爱于权天下之才在公右者即害之矣一失江东岂复悔耶甘言重币幸勿复再
　　报韩维书　　　　　　　　　苏舜钦
　　防责以兄弟在京师不以义相就独羁外数千里自取愁苦予岂无亲戚之情防合之乐安肯舍安逸而甘愁苦哉昨在京师不敢犯人顔色不敢议论时事随众上下心志蟠屈固亦极矣不幸适在嫌疑之地不能决然早自引去致不测之祸捽下吏人无敢言共起谤议被废之后喧然未已更欲寘之死地然后为快来者往往钩摘言语欲以传播故闭户不敢见如避兵寇偷俗如此安可久居其间遂超然逺举羁泊于江湖之上不惟衣食之累实亦少避机阱也况血属之多资入之薄常相团聚可乏衣食乎不可也可闭闗常不与人接乎不可也与之言必与之还往人人皆如持国则可不逮持国者必加醸恶言喧播上下使仆不能自明则前日之事未为重也即无此事亦终日劳苦应接之不暇寒暑奔走尘土泥淖中不能了人事羸马饿仆日栖栖取辱于都城使人指背讥笑哀悯亦何顔面安得不谓之愁苦哉此虽与弟兄亲戚相逺而伏腊稍足居室稍寛无终日应接奔走之劳耳目清旷不设机关以待人心安闲四体舒放三商而眠髙春而起静院明之下罗列圗史琴尊以自愉悦有兴则泛小舟出盘阊二门吟啸览古江山之间渚茶野醸足以消忧莼鲈稻蟹足以适口又多髙僧隐士佛庙道观家有园林珍花竒石曲池髙台鱼鸟之留连不觉日暮孔子作春秋而夷呉又曰吾欲居九夷观今之风俗乐善好事知予守道好学皆欣然愿来过从不以罪人相遇虽孔子复生是亦必欲居此也以彼此较之孰为然哉人生内有自得外有所适固亦乐矣何必髙位厚禄役人以自奉养然后为乐今虽侨此亦如仕宦南北安可与亲戚常守耶予窘廹势不得如持国意必使我尸转沟洫肉餧豺虎而后以为安于义何其忍耶诗曰凡今之人莫如兄弟谓兄弟以恩急难必极相救后章曰丧乱既平既安且寕虽有兄弟不如友生谓友朋尚义安寕之时以礼义相琢磨予持国外兄弟也急难不相救又于其安寕之际欲以义相琢磨虽古人所不能受予欲不报乃外吾持国也
　　太祖皇帝围姑苏谕张士诚书
　　葢闻成汤放桀武王伐纣汉祖灭秦厯代帝王之兴兵势相加乃为常事当王莽之亡隋之失国豪杰乗时蜂起圗王业据土地及其定也必归于一天命所在岂容纷然虽有智者事业弗成亦当革心畏天顺民以全身保族若汉之窦融宋之钱俶是也自古皆然非今独异尔能顺附其福有余毋为困守孤城危其兵民自取灭亡为天下笑
　　太祖征张士诚下令
　　王者征伐应天顺人所以平祸乱而安生民也张士诚假元之命叛服不常天将假手于我是用行师以致天讨况士诚启衅多端袭我安丰寇我诸金连兵构祸罪不可逭今命大军致讨止于罪首在彼军民无恐无畏无亡逃窜无废农业已敕大将军约束官军无致掳掠违者以军律论罪布告中外体予至懐
　　伐张士诚谕士民榜
　　伐罪救民王者之师考之往古世代昭然轩辕氏诛蚩尤殷汤征葛伯文王伐崇侯圣王之起兵也非富天下本为救民近观有元之末主居深宫臣操威福官以贿成罪以情免风宪举亲而覈讐有司差贫而卖富庙堂不以为虑方参冗官又改钞法役四十万人湮塞黄河死者枕藉于道哀苦声闻于天致使愚民误中妖术不解偈言之妄诞酷信弥勒之真有冀其治以苏其苦聚为烧香之党根据汝颍蔓延河洛妖言既行凶谋遂逞焚荡城郭杀戮士夫荼毒生灵无端万状元以天下钱粮兵马而讨之略无功效愈见猖獗然而终不能济世安民是以有志之士旁观熟虑或假元氏为名或托乡军之号或以孤兵独立皆欲自为由是天下土崩瓦解予本濠梁之民初列行伍渐至提兵灼见妖言终不能成事又度元运难与成功遂领兵渡江赖天地祖宗之灵及将帅之力一鼔而有江左再战而定浙东陈氏称号据我上防爰兴问罪之师彭蠡交兵元恶授首其父子兄弟面防舆榇既待以不死又封以韩爵将相皆置于朝班民庻各安于田里荆防湖广尽入版圗虽徳未及而政令颇修惟兹姑苏张士诚为民则私贩盐货行刦于江湖兵兴则收聚防徒负固于海岛其罪一也又恐海隅一区难抗天下全势诈降于元坑其参政赵琏囚其待制孙防其罪二也厥后掩袭浙西兵不满万数地不足千里僣号改元其罪三也初寇我邉一战而生擒其亲弟再犯浙省扬矛直捣于近郊首尾畏缩乃又诈降于元其罪四也占据江浙钱粮十年不贡其罪五也阳受元朝之诏隂行假王之令挟制达丞相谋害杨左相其罪六也知元纲已坠公然害其江浙丞相达实特穆尔南台大夫布哈特穆尔其罪七也诱我叛将刦我邉民其罪八也凡此八罪有甚于蚩尤葛伯崇侯虽尧舜禹汤文武与之同世亦所不容理宜征讨以拯天下以济斯民爰命中书左丞徐达率领马步官军舟师水陆并进攻取浙西诸处城池尝戒军士征讨所到殱厥巨魁胁从罔治凢我逋逃臣民被陷军士咸宥其罪其尔人民果能复业即我良民旧有房舍田土依额纳粮以供军储余无科取使汝等永保乡里以全家室此兴师之故也敢有千百相聚旅拒王师者即当移兵勦灭迁徙宗族于五溪两广永离乡土以御邉鄙果有贤哲或全城归附或弃故来降予所赏赐非所敢吝凢予之言信如皓日咨尔臣庻毋或自疑故榜
　　送丁谓序　　　　　　　　王禹偁
　　主上躬耕之嵗仆自长洲宰被召由大理评事得右正言分直东观既嵗满入西掖掌诰且二年矣今之举进士者以文相售嵗数百人朝请之余无不厯览有视其命题而罢者有读数句而罢者有终一篇而止者或诗可采而赋则无有也或赋可称而文则无有也能全之者百不四五况著书立言之士乎去年得富春孙何文数十篇格髙意逺大得经防仆因询诸同列或曰有辽阳者何之同志也其文与何不相上下仆未之信也防有以谓之文示仆视之则前言不诬矣是秋何来访仆既与之交又得谓之履行甚悉且喜其惠顾今春谓来示以新文并律诗与赋向所号进士者皆莫能及也其诗效杜子羙深入其奥其文则皆意不常而语不俗若杂于韩栁集中使能文之士不能辨也自是人争愿识其面而交其心矣翰林贾公尤加叹服是知道之尊人也岂位也乎学之富人也岂货也乎哉今之不勤于道不力于学而望人知者宜视丁氏子之道何如哉值其归赠以序
　　送贡公守平江序　　　　　　王祎
　　上在位二十有三载寤寐治道圗修太平重念天下黎元比嵗失职兴师讨罪久无成功乃更登庸旧臣属以政柄于是纲纪荐饬众正并进始擢南士有时望者为各道亷访使而吾宣城贡公被命莅闽中居无何遽召为礼部尚书而廷议以平江缺守任难其人俄复用公守平江或者以谓宪使膺耳目之司尚书处防舌之地其权位为最要而顾守于一郡于物论疑若有未惬者祎窃以为不然今日郡守之选重矣而平江为江南大郡其守视他郡为尤重以故朝廷恒选刚严硕博之材谙人情而防民隐者托之以郡寄所以尊大藩重外庸也惟公以文儒名家士林之冠冕厯官中外所至绩辄暴着顷曾为都水营田使实治平江其民之利病葢所稔知朝廷视邦选侯其用公为守也固宜公之宏材无施不可亦奚彼此之计乎呜呼惟我祖宗统一宇内百年于兹重熈累洽式臻承平四方无虞烟火万里可谓盛矣夫何四三年间海内鼎沸河之南北淮之东西戎马蹂躏已无完区大江以南列城残毁生灵涂炭亦靡有息肩之所世故之艰难于是殆有不忍言者幸而平江以地利人和之故隐然为南方之保障然餫饷之给比诸郡率十七八百需供亿万计而其民亦已不胜夫凋瘵今公为郡以父母其民寕不有以辑绥抚摩之以阜其财以结其心乎嗟乎财者民之心也不取诸民无以给国用取之无艺无以得民心品调消息之间公得无有术哉是故一城之完朝廷免一城之忧一民之安国家赖一民之力公也任郡寄之重上体宵旰思治之勤而布宣其及下之仁不久政成天子且亟用之当大任矣迩者济南韩公镛守鄱阳南阳成公遵守武昌皆即其官召入参预大政庶防汉世郡守入为三公之意朝廷今日之用公意在此岂非天下士大夫之所望者乎顾祎草泽之人而有当世之志于公之行因区区一言之公平日知祎为最厚将以其言为不佞矣
　　赠萧教谕赴长洲序　　　　　王直
　　萧氏吾邑故家诗书相传也久矣而尤以笃义重乡邑洪武中鹏举先生举贤良太祖皇帝命赋指佞草应口成诗上大喜授苏州府同知以寛厚清慎得名再任山东盐运副使洁亷之操老而弥励至今人能道之彦清其孙也彦清名栾以书经领荐今年防试礼部复中教官选得长洲教谕彦清勤学攻文足以得志于有司其试礼部予实典文衡局以科额于是失彦清予与萧氏有世好意甚惜之而彦清不以望予虽然予固惜失之而喜长洲之得也夫彦伟之才所在有之而不能不赖于师师弟子之所由成也辟若制器然以良才遇良工加之以规矩凖绳而后方圆平直规矩凖绳之不加欲器之方圆平直盖难矣故虽有材而不得成器以适于用者不遇此也今之士孰无可用之心哉其材有大小之不同而无不可用然所以成之皆于师乎望也因其才而笃焉匡直辅翼而振徳之则才既成矣以是而为世用此治功之所以盛也然而遇良师者固有矣其不遇者盖多焉不遇则无以成其才犹未为病也茍遇而弗良师之以不正之习而加之以非道之施中才之士随而变焉岂非学校之不幸哉长洲苏之望县其地多良才今其未仕达者日望于成者不少其前所遇之幸不幸予不能知今而得彦清予知其为幸也彦清之学得于家讲于师友皆圣贤之法言仁义之达道率是而教之为弟子者勉而学焉其才将无不成予故为长洲喜也彦清克笃于是邦人父老必推本于同知公之贤而诵公之徳不衰是彦清能成其祖之名亦所以为教也彦清勉之因书以赠其行
　　送太守况侯述职诗叙　　　　徐有贞
　　大丈夫将有为于斯世必先养其气节气节之固则其中浩然以直遇事而不馁介然以正临变而不敓不馁不敓而后可以任天下之至重处天下之至难矣彼平居悻悻自好恃能舞智以为天下之事无不可为及事变之来无以自守而輙馁以敓者以气节之素失其养也然欲养其气节必其天资之髙脩学之勤而后有以致之若吾苏守况公其庶几乎侯豫章人也才彊识明胸次磊落而熟闻乎道义故能毅然以正自立而显于世其为郎礼部已有伟望时宣宗皇帝在御以天下郡守多不得人命举廷臣之才堪寄者得九人焉特赐玺书谕勉以行盖国朝郡守之赐玺书始此而侯以大宗伯胡公之举实居九人者之首故命之守苏苏畿内重郡也粮赋居天下之半国用所需多于苏焉取之土产有余而民力不足污吏奸豪敓攘其间故虽有冨庶之号民常苦于他郡而为之守者亦难于他郡侯既拜命即以兴利除害为巳任及下车脩政条明禁令一以玺书从事黜污吏检奸豪奏减粮额之重者十之三凡诸不便于民者悉陈革之苏之人始则畏侯之威终则懐侯之惠而乐其利如出幽而明既病而苏也侯去郡者再民輙上书乞留于今七年矣治久而化孚侯坐而抚之民无不顺者故论者皆曰自国初以来有功于吾郡未有如侯之多者且谓侯有行必达有言必达可谓有大丈夫之为者余曰此侯之有为人固知之而不知侯之气节所在也异时谒者专使于外秉威据重以诛求乎民方岳旬宣之臣皆向风而靡部使者亦敛手避焉郡县奉承不暇冀免督责于已遑恤其民乎所在有一二辈輙骚然失寕而苏之聚者常三四十辈以其富庶也诛求常倍于他郡矦之至独挺然以义折之使皆俛首去不得肆乎其害而彼之魁杰者且服公所为谓其人曰况太守清政人也不可犯焉是以朝廷嘉侯之忠而吏民赖侯之徳当是时侯之气节葢已雄于天下矣余尝一见侯与论大丈夫之事业侯固欣然以为得其志而余亦以是与之也虽然侯之为郡守亦重且难矣然天下之事尚有重且难于此者以侯当之而不馁以敓是则余之所望于矦者也惟矦勉之侯以述职赴京师郡之荐绅防饯侯呉门之外各赋诗一章以为侯赠时余适预焉因众所彊而序以弁云
　　送太守况公述职序
　　太守况公之述职将行也郡之大夫士举饯送焉而为之诗文以称道其德羙余系于郡人之末礼不可以独已亦既有赠矣而医学正科盛侃又属言赠之余叹曰太守公政绩之羙信有足称道矣然吾郡能言之士十百其人极口之辞殚笔之力称而道之固已无遗矣使余能言且无以加矧其不能乎敢譲于能者侃曰不然夫羙功颂徳诗人之业也属辞比事春秋之法也子名在词垣而任官史局其于叙述固所当然今郡有贤太守如况公者虽屡书焉不为过也子奚辞焉余偪于侃言而领之然余窃以古之君子之乐赠人以言也不徒羙其所已能尤必赞其所未至故圣如大禹而益犹赞之今诸君之称羙于公盛矣而未有赞其所为者何耶夫以公之所自立而观其志盖不止于今日之所见而吾党之士所为称説乃止而弗进岂忠告于公者哉昔黄霸治郡常为天下第一后为丞相乃无所建明而功名损于前时韩休亦善治郡以恬和易之及既当国则直道匡君有良相风盖大臣之道与为郡异霸明于治民而懵于丞弼若休则可为兼矣故汉书传霸循吏而唐书叙休之相业有以也公之髙才达识其必有见于此者使其果进而大任尚愿宜以霸之所不足者自克以休之有为者自勉可也夫有而不自足者必成其大行而不自止者必至于逺古之君子惟日孜孜求进乎道恒若弗及用圗其逺大之功业而已余不敏亦常有志于斯故喜为公道也公于是而加孜孜焉以求其道则虽唐虞三代岳牧卿尹之功业皆有可致又何韩休之不可及哉遂以是言复于侃而为公赠
　　答况太守问芝草书
　　正统戊午年九月十日太守阁下今月初三日承专使亲札来慰于墓庐且以灵芝事为问良感良愧某之所以营于此者盖以先人平生有乡土之思而某为子不肖不克奉承亲志侍以还乡不幸先人遘疾竟终于京师不孝之愆无以自逭重惟宗祀在身不敢即死所不忍窆于客土扶柩归庶防追承先志之万一以自逭耳岂有纎毫孝行之足言哉既幸克安厝因庐墓所终丧期亦固当尔岂敢沽名钓誉以自附于古人者哉廼者坟堂之上偶生异草三五茎山中人輙相聚观识其是灵芝哄然以为祥瑞某即时明以戒止使勿造妖揑怪岂意好事者遂乃传説入城府以误阁下之听耶阁下以聪明正直闻且尝为礼官所识见逺矣山野鄙人讹言入城正赖阁下约止之奈何従而聴之顾以灵物异事为耶某虽不肖少颇读数行书常恐隳于匪人之域今者不死方圗自立以为报亲之地使天下后世不谓其为不孝子幸矣岂敢复随人造作以自玷耶夫山中之草百数有之自非神农莫能尽识今此草之生某既不能别识亦不敢承误公又何庸问之愿早约止勿复言至幸至幸某固愚蠢者且方在哀疚不文不次惟阁下谅察
　　巳未春正月再复书
　　某稽颡拜复太守阁下年前承问芝草事既以明白回复今者复防教札略其蠢愚顾加奬慰且援引古今的然以为孝徴瑞事至欲枉驾临视某固知感盛德然忧惧滋甚欲即诣府白止之缘在禫服谊不可入公门故不免复覼缕盖尚古之世物无所谓祥瑞者若夫古今瑞圗之载皆汉世以来谬儒傅防之言也六经岂有是哉经中之言祯祥者葢不过吉善之徴云耳某窃有见于此素不信之故平日于文辞耻及祥瑞事今者不幸而逺吾亲独庐于此又不意而有此草生于坟所而致人之讹言纷纷如此也然百草皆山之生也诚亦无怪其生者此山本名青芝岂非素生此草乎其何足为异某既以此晓于山林之人矣但其人好事甚又欲承奉贤府主意遂以为素未尝见此草生就使果非素生亦何必为异山中之物生于山中固其所也不足喜也若其生于人之家庭则非其所矣吾且以为妖而恶之防而去之矣今乃在山而又当堂封之上所不敢除故遂置而不问岂意人之好怪乃至喧传以误阁下之聴如此耶然某窃惟阁下贤明固非可惑者也意者其将振起风化故假此等事以为人人之劝哉然于他人则可以承命于某则不敢何者已既不以为异而顺人以为异已则恶他人之造妖捏怪而复顺之其过有加焉茍以为孝之为徴则所不敢者人岂不自知如某者方惴惴惧以不孝而见谴于天又何以徴乎乃徴诸天是诬天也况此草固地之所生者岂某致之生耶若指地之所生以为已徴是诬地也某虽不肖平生所学不过一诚耳方切切自勉以诚而不足安敢以诬天地乎或者又云阁下之意将以闻于朝廷朝廷又岂可诬哉某固不才无可用于朝廷然区区之心未尝不以朴忠自励者而乃使之为诬此又不敢之不敢者也太守一郡师表凡一举动庶民趋之倘枉驾逺临则必阖郡响动得不大为惊怪耶此又不可之不可者也如将举之则某有逃遁而已必不能从焉哀疚之余不事笔札为阁下所廹忍苦告诚阁下鉴之亮之恕其蠢而与其诚不胜哀感之至
　　送叶元圭知呉县诗序
　　永嘉叶君元圭初以名进士选为庶吉士诏比二十八宿绩学翰林五年而出为苏州之呉江县令至官期月而民大治以母忧去今年起复赴京师得调于呉凡朝之贤士大夫之知君者咸以君之才行学识之茂宜列之朝着赞经纶司风化以大其用而其施乃处之一邑且久于外莫不咨嗟以惜之惟呉之人士闻之则私幸于得贤而为之兴忭以相庆若余之意则又兼处乎二者之间焉葢予与叶君以聨科进士选入翰林同研席者絫年斯文相契之情若兄弟然其为呉江也余送之行既而各以家艰去官不相见者阅五寒暑矣今余自呉之墓庐起复而来适与君防方思与之叙契濶展懐抱而君复有是行夫知之深者期之重余寜不惜君之去然君之所治余父母之邦也君去而大惠吾民又宁不为之私喜耶且呉为泰伯过化之地而子游氏之所生也其民风素厚士习素正而又素为富庶东南财赋所出呉得十二焉然比嵗以来民风寖变而浇薄士习寖流而卑陋而向所谓富庶者亦寖以凋敝寔去而名存究其所以致然者固有由来矣其将振起而复之者独不在于贤守令乎夫欲民风之厚必本之仁化欲士习之正必先之德教若其富则必由乎安养之【阙】而致之然长民者恒急于赋役而缓于教化故卒患其未能复也今幸得贤令如叶君其有所望而振起之矣昔子游以弦歌而治武城固曰君子学道则爱人君之学于道也有素果能推爱人之道而极其至虽天下之大可治而况为县哉君行有日在朝所与同选诸君子相率赋诗送之而推予序其简首
　　送长洲丞邵君宏启序
　　古之人所重者父母之邦而邦大夫尤所加敬焉孔子曰居是邦不非其大夫又曰居是邦事其大夫之贤者夫有可非者未必贤也未必贤者且不非之则其贤者固在所当事矣然此特所居之邦尔非父母之邦也于所居之邦且然况父母之邦乎其礼固宜又加重焉耳矣长洲余父母之邦也凡官于是者皆余之所当敬也况其贤而爱民者哉贤而爱民者虽不吾识固亦吾之所当加敬况其贤而又有斯文交亲之分者哉此予之于邵君所为眷眷而不防者也君名昕字宏启越之余姚人也其从兄脩撰君宏誉实余同官之良而相知之深者初君之以文学才行举而来也余数防之脩撰君所观其仪止而聴其谈吐固己知其所存之厚矣及余丁艰归呉君适为丞于长洲其持已也亷其事上也恭其处寮寀也和其驭吏也明而临民也惠至于儒绅之士有可言者又必待之以礼焉由是上下之人翕然称之皆以为贤余闻之良以为乡邦斯文之休君亦以乃兄之好数枉顾余山中然余以哀事故不及以复也今年君以三载满秩报治于朝词林诸公以脩撰君之故又闻其贤也莫不敬之而赠之以文章余其故可恝然而已耶虽然余之敬君者岂以为謟哉所以为礼也以礼敬人必有所忠告焉可也自今已往君其尚加懋哉持已无斁其明也抚民无斁其惠也待士无斁其礼也夫如是则都髙官而享厚禄当重任而临大事将无往而不可岂惟佐邑之为贤乎君其尚加勉
　　送刘原博序
　　草刘先生原博余之斯文交也原博之先世以医名繇宋暨元代有显者在国朝则故良医公彦敬院判公士賔相继以医国手擅声于天下原博实良医公之孙而院判公之子也然原博之学不专于医自吾儒经世之学书以及诸子百氏之言靡不读读之靡不探其赜而钩其深其于辩析物理议古论今缕缕其弗絶亹亹其不厌也至发为文章苍然古色有作者之风焉原博初举贤良或尼之而止继以文学举又尼而止卒以医举为惠民局官乃始得之知原博者咸以为原博以母夫人髙年在乡陈情乞归省觐既得请而治行其与原博同官及所从游之士谒余谋所以赠之者予曰嗟乎以原博而官于医有不足为者矣余其奚赠哉虽然原博之志殆不止乎医而已也余辈之所以知原博期待原博者亦不止乎医而已也原博固儒者也儒者之事在学与行之修焉耳学不足以明道不足以为学行不足以经徳不足以为行学行之备则以之达焉而可以之穷焉而可以之近焉而可以之逺焉而可达以施之天下穷以守之一身近以行之当时逺以传之后世余也谬以儒名窃有志乎此久矣然质鲁而才下无以副斯志者故愿与原博言之幸其有以相发而进我于道焉若夫医师济生之术原博固不求闻于余余亦无以告之原博至于宁静致逺之道敬恭桑梓之礼又原博之所素敦焉者其待予言哉其待予言哉














　　吴都文粹续集巻四十六
　　钦定四库全书
　　吴都文粹续集巻四十七　　明　钱谷　撰杂文
　　平江路达噜噶齐西夏六十公纪绩碑颂
　　陈基
　　今天子御极之十有七年为至正六年诏公卿辅弼之臣若曰朕将以天下之治责成守令尔尚各举所知以称朕意于是皆拜手稽首曰幸甚臣等不佞敢不慎择其人以无负圣天子嘉恵元元之意乎四方万国至于荒外守土之臣莫不各以其职宣布上恩而平江为都控带楚越所部四州二县地方千里海陆之产饶于古昔国家常以为奉地根本所系实异他壤职师帅任保厘于此者尤难其选居久之有以西夏六十公子约之贤为言者宰相曰是故同知濠州有徳于民者乎此长者可以复明诏矣即奏为平江路达噜噶齐时至正九年也公方持江西部使者节命下即由豫章趣吴郡长民者方临人以严而刀笔吏规规守文不知大体公因怃然叹曰此风其可长子不戢将败吾改之乃以旦日谒先圣先师饬学官増弟子员聘名师用月书季考之法程试之取中式者补郡曹吏寻饬学宫墙广仓庾以储廪粟买学宫南废囿作櫺星门以正庙貎公余政隙輙呼吏属鴈行立从容为言修身理人之术出入经史上下古今亹亹不倦日以为常郡诸生化之争自激昂以明经取进士髙第者至是彬彬焉公方务与民兴利除害防有诏罢长生牛水深围长荡之属省宪遣官与公循行其地而昆山嘉定濒海事故之田病民者为尤甚公因自念使民安其田里而无愁叹之声者二千石之事也今圣天子下寛大之诏茍不以斯时悉除民所疾苦后悔将焉及因防其害力请而免之呉介居东南道路之咽喉有田者常赋之外又以余苗供郡城与吴江平望水陆驿传劳来之需公曰此非政之善也乃以嵗余官粮变钱为子母月取其赢以次责郡曺吏生其费号曰只待民大称便海运梗于盗行者委公按兵昆山之刘家港公身先士卒戮力海事春夏两漕皆以时达京师淮右寇窃发攻陷江东西郡县浙右骚动省宪督吴郡募民大兴筑城之役周余四十里费且钜万然皆不仰之官属方盛暑公不忍其重困语及且泣下时以身出入版筑之间劳苦之海盗复犯昆山公募民为兵选官吏之家居者分守郡地时门之啓闭以偹非常初寇之入杭也行者徴富民引兵入援公曰蘓杭唇齿不应祸且及应之则民不堪命因发所募义兵五百人赴之未防寇陷常继湖烽燧涨空钲鼓四起羽书告急相望资粮兵械什器之求络绎道路人心恟恟公昼则闗决趣办供亿纷纭夜则申严约束以死自誓民頼以无恐居乆之朝廷除行者臣不逺数千里率防古偹御吴郡已而省臣调他省江浙行中书因檄公兼制军事公鞠躬夙夜与士卒同劳苦然不动声色而赏罚号令视前十倍居民安业逺近称之使者间奉诏募民输粟佐江西军视多寡补官有差列郡承风应募比至吴公恳恳为使者言吴民困于粜当春夏米价涌贵斗至钱若干缗小民艰食无頼方发官仓赈粜之寔无以应募使者感公言遂以所余告身还朝廷时论伟之先是酤官止收其税后公私渔冒更取酒酤戸吏徒并思乘隙甚者至破民之产公议立罢之征止常税而已公学醇识正性尚寛和听政决狱务本经义而参之以章程秉志忠贞律身亷恕而将之以勤敏起官自诸生官二千石而退然身若不胜衣始公之下车也士仰其徳乆之吏服其能终也民安其业宰相奏公治行最东南诏嘉之特命増公秩复公位三年吴人室家相庆曰圣天子以公保乂我百姓三载告终引例当代复诏以公私我使吾入有父母出有司命俯仰六载夷险一节晏然不与隣郡之民俱冒矢石殒锋镝膏血涂草野者圣天子之赐也盍刻石载德以昭示无极且公旦暮入参廊庙进陞防阁勲进位崇爵与徳称其大书特书屡书不一书者太史公之职也乃具状授予俾论著公治吴善政刻而颂之以无忘圣天子之赐公以成均上舍生释褐授濠州同知调南平浦城二县长转南阳府同知富宁库提举寻改同知都漕运事由归德知府拜监察御史又陞江西廉访使副除今职云颂曰明明天子子兆民孰宣上恩曰在守臣茫茫疆理广禹旧迹孰先农人布时黍稷济济在廷奉诏拜手慎肃乃僚旁求逺取九州立牧施及八荒各职方物时节来王睠兹吴防东南奥区厥土涂泥化为上腴岂伊人功胜于地力谆谆德音斯民之则孰将眀命徃绥兹土抱其婴孩授之父母宰相荐公天子曰宜彼诚长者朕用弗疑始而吴政逞以刑罚始而吴吏拘以文法公寛理之训之经义大者賔兴小者试吏诜诜多士更化翕然饰其儒宫以表化源公教既施民瘼斯究田畴漏胥驿犒何有公承寛诏上疏贷租使者来责委之吏胥海寇梗漕公威却之船粟亿万徃寔京师蠢尔妖寇蠭起蚁聚蔓延江南屠州防府公成郡城载髙其雉公厉郡兵载奋其士吴城匪城公仁可凭吴兵匪兵公义可乘公哺我饥公拯吾溺去其蟊贼滋我稼穯羽檄交驰以急告公徴求调发斯万不同公曰恤哉此皆王事敢不鞠躬夙兴夜寐有卓治行上达九重天子曰都予懋乃功有臣若斯宜在左右重忧吴人失贤太守诏増公秩诏复公位以公私吴寔天子意公之为吏如汉龚黄公婴其变彼适治康公之爱民如郑国侨始不忍斯终安其教公留拊我公勿去我公不我遗我忍公舍公恵在人公勲在石天子用公眎此成绩
　　海道都漕运万戸府达噜噶齐托音公纪绩碑颂
　　天下之本在京师京师所仰在海运海运所恃在舟楫舟楫之利所以济不通然振古以来有天下者未有海道为渠转漕东南亿万之粟灌注天府以偹粢盛禄廪军旅之储如今日之盛者也盖世祖皇帝闳规大略所以为圣子神孙万世无疆之计殆天授之非人力也一旦有司抚字乖方鲸波鼓怒袭吾粮道坚舟利楫仓黄失措鞠为灰烬于斯时也军国大计茍非得人以济之则祖宗七八十年振古所未有之利将有临流浩叹而已頋何益于事哉此海道都漕运万戸府达噜噶齐托音公所宜大书特书屡书不一书者也初海道之失利也圣天子图新漕政而难其人廷议奏曰今枢宻院断事官臣托音倜傥喜事忠谨絶人读书知古今达事变曩执法御史府谠论不回天下伟之臣等敢昧死请以漕事属托音诏曰可时至正十一年二月也先是毎两漕事竣漕民率以漕隙偹器械舟敝必先期补制谨风信也自海道有变粮艘防没者参半防公下车申严约束且迫漕期众皆凛凛不知所为公乃下令俾买吴楚商船徃来江湖之愿售者并日兼工益小为大且戒曰事贵神速虑多决少兵家所忌此漕事吾以军法治之敢有不用命者乎两漕頼之率皆以时达直沽公用事精勇类如此上大悦诏赐二尊酒副之束帛公曰此特事之权尔非经乆利也易曰通其变使民不倦今漕民告病舟楫不戒危道也变而通之其在斯乎乃移文平江嘉兴湖州松江诸路府选民力之胜任者补充漕戸是时鲸波告急新漕之民利渉无虞因乐为之用而军国大计所谓万世无疆者克复旧常褒劝之礼视前有加而公之事集矣公虽任专海道然茍有以生民利社稷者知无不为去嵗秋吴民阻饥公发漕帑籴粟以赈之今年春阳山愚民窃发纵火剽掠鼓行趋郡西门公身先有司从数骑出万死不顾一生杀获甚众居民安堵省宪闻之皆遣使来贺十五年五月朔日诏拜公为江浙行中书参知政事搃制军民保厘东吴仍督漕事宠赉优渥昭懋绩也漕民因有作而言曰公籴粟赈民民诵之以诗公殄贼安民民刻之以石公重兴漕政恢复海道制权宜如裴耀卿谋经乆如刘晏处身清防仕不废学如韩滉唐有三人倚为鄼侯皆以漕运致位宰相公今之鄼侯也三人之长公实兼之而颂声不作非旷典欤且公居漕防则功在海运位执政则志存藩省异日登台辅秉机要则又将以徳加天下区区之颂于公何有哉虽然无言不酬无徳不报诗之善经也乃砻石徴文论著公漕政颂之公字明善世为防古某部人颂曰　昔秦挽粟漕运乃兴一石之利百斛费并汉唐沿之陆运水行负担操舟乘湍跨陵【其一】或穿襃斜或歴底柱或凿三门或役妇女百险备更万夫疾首庸钱千计得不盈鬴【其二】大哉皇元天辟漕渠匪陆以阻勿川以纡于廓灵海括坤之区嘘吸百源卑以自居【其三】维皇道之济险以德海若骏奔冯夷戮力掖我灵賛我文鹢一波不兴万里斯息【其四】直沽之口析木之津粮艘防同伐鼓奫奫六军腾欢万姓交忻饱我糗粮乐此富殷【其五】大略宏规善建不防诒谋无疆振古莫越孰扬鲸波百恠并发【其六】燔我楼橹梗我粮道出没涛风犯我城堡彼方雷吼此宁电扫孰乖拊循致此俶扰【其七】既刼之舟复寇之粟上阙粢盛下亏廪禄军无见粮民食半菽忧贻当宁议诹秉轴【其八】事有非常得人斯济孰实堪之惟托音氏昔居諌垣抗言不讳使长漕防庶展才智【其九】君命既加公责斯厚金符虎节银章绶秩长万夫势崇列守公辰在公公退在酉【其十】公行雷动公止山立公令一申公事毕集以治兵漕以权济急勇输军储徃实京邑【其十一】帝命伟之宠赐有加公曰斯权经乆则那法贵变通戸别等差损上益下斥寡就多【其十二】漕民核实舟楫利完春馈夏饷风徃浪旋转粟如山弗危以颠佽飞在后阳侯在前【其十三】昔焉效逆今则助顺威德所加载以明信威德伊何不骄不吝明信伊何克亷克慎【其十四】天子曰嘉事立功成受以执政升诸外庭拜命分曺督饷治兵公文且武公允且平率我曺事卫我苍生【其十五】公今在外保厘吴土邑有长城民有父母公行居中进位台辅室有栋梁谷有甘雨【其十六】邑传舆颂野播民謡或闻乡校或采刍荛式歌功德嘉叹贤劳爰勒贞珉永继风骚【其十七】
　　送张州尹序
　　常熟言子游氏之乡也子防当春秋之季列国争衡而其为武城宰独尊信孔子之言歌礼乐以教之及汉兴收秦民于百战之余而相国曺参独师事盖公用其清净之説以治齐而齐大治夫清净之説与君子之道不同然驯而致之亦足以胜残去杀与民休戚则夫学子游之学仕子游之乡而所以迓续爱人之休烈于变易使之淳风頋不益简且易乎然百战之锋或不戢于秦汉争衡之势或不杀于列国于斯时也欲治之以清净之化俾致治于隆古而不先教之以礼乐乎则杼柚其空疮痍未复故今日之务莫要于教民而其为用则莫艰于拯民茍非仁足以周抚字知足以遏彊御才足以综繁剧亷足以律顽贪而又将之以老成彊之以精力如保定张侯庸道者亦乌足以守北门之管钥水陆之咽喉卵翼生民股肱藩省也哉今日用侯与侯之为今日用殆非徇其名而已盖将有以收其实也吾闻之十室之邑必有忠信常熟为吴大州缙绅之徒岂无忠信非公事不至尹之如澹防灭明者乎斯行也吾知其不待盖公而州治矣申公有云为治不在多言頋力行何如耳侯尚勉乎哉
　　送虞秀才序
　　故宋太师虞雍公以雄姿伟畧佐宋中兴出入将相垂二十年其经国大业之着于章疏忠贞气节之形于奏对太史氏所録盖班班焉有志之士闻其风者犹足以兴起而况覩其全书者乎其书旧刻蜀中已而燬于兵四世孙通判寳庆府君将复刻之湖南弗果五世孙参政当国初尤笃意于此防故人眉州史孝祥守兴化闻黄伯固家实有之求之不能得至六世孙学士遭逢盛际复以文章致位通显其侍书奎章阁时尝属闽校官谢中物色之中至闽适闽武官有购得之者将资以见学士未几学士归田里寻捐馆舍自是书之存亡无复以为意者已与予友者曰堪字胜伯于公为八世孙一介布衣困窭无聊自胜伯以上居吴吴子弟与胜伯侪辈者徃徃厌弃笔砚不屑事父兄书自负以班仲叔者无虑十六七否则亦窃自缘饰为公孙子不成其敝犹足以舞文巧诋与乡里少年争长雄胜伯之计顾不出此独折节以绍隆家学经纪遗书为已任间闻松江俞子中为吴理官时得其书于鲁人贾景庄氏将亲徃求之斯行也天其或者未丧于斯文乎吾闻之君子之泽五世而斩胜伯去公八世矣斯文也犹将頼胜伯以弗坠韩愈氏有言莫为之后虽盛弗传若胜伯所谓善为人后者非耶于其行吴之能言者争为诗以相之属予序之
　　送张同知序
　　张君德常由吴县长调同知嘉定州事将行或曰德常为布衣时躬耕阳羡里中读书事亲足以卒嵗盖自以为一世之髙士矣及辟丞吴县寻由丞陞尹出则居官字民入则与子弟侍老先生起居防防如也乆之咸使民化服而县因日以理由是治行为郡称首使者循行州邑而德常遂以最官居上考盖至此而德常虽欲复以布衣髙一世不可得矣及调官海上或曰州视县虽已崇然同知为贰职县视州虽益卑然尹为长吏尹之职固专矣然自辰及酉焉率以事大府虽饥渇不暇饮食者若干年仅得以最考称于时由是言之为尹孰与佐州为贰职亦较然明矣夫鞠躬州县与偃蹇布衣出处固大不侔矣然使事亲读书无或慊于心又庸知造物者非所以玉成德常也哉又曰夫禄所贵乎逮养者以其能推以及民也德常为县治行卓然可称其殆知所推乎自兴兵以来刍粮器械水陆战攻之具取给于州者不一而足而奸吏并縁为市又贸焉日夜侵牟朘剥乎其间田里之民噢咻呻吟而卒未知所休息者由上之人不知所以推之之道也德常既知推之于县矣则夫举而措之于州譬之医者之用药取其已騐之方而试之则病未有痿而不起伛而不信者也德常勉乎哉吾恐同知之席不暇暖而有司将不得以寻绳尺较嵗月于德常矣予与德常善故于其行以或者之言告之然不以颂而以规者盖知之深所以望之厚也
　　大明吴县令邝公遗爱之碑　祝允明
　　日月容光天无吝照而局于躔者有限江河润物人皆仰沐而防其福者不忘安上治民实存良牧至于安之深而三绩必陟治之乆而百里难淹于是恩以陟而始周泽由去而逾觉上之去下之思皆天也非人之所能为也今夫地望莫重于江南臣工莫艰于令长故曰鞭蒲者罢投巫者酷推而究之在在束湿也而况吴之为聚也巍岩巨浸财赋区薮士豪商雄月旦纷午异时为之者惟跋防之患治癸丑天子防士于庭得任丘邝公璠字廷瑞明年吏部以吴县缺令闻天子曰邝其可公至曰是惟国家扶冯又特雄非坚其操立而宏其范模者不可我知为之者矣盖公天授英絶才力豪挺明有以洞阃奥智有以斡枢钤勇有以服彊御果有以树事功而又本之以慤慎居之以庄靖筹焉而无弗获拟焉而无弗中兴焉而无弗成簠簋修洁其持躬也廉废食忘寝其程力也勤裒多益寡其科赋也平均畨时使其力役也准左吐右握其礼才也笃予明夺公其聼讼也神饬礼举义不可具指始学宫多缺观乃引辟正门购拓隅隧移廨植表昉造射圃于邑治则载新门舍祠表尤详于囹圄之间严愼周完囚免非命逺近杠梁鼎立修葺以数十计而西成渡水最钜防川涤潴不一而普安归泾之复最便他如社学仓储之建运河浮桥之设坛壝祠宇之饰洞庭诸山耗税之永蠲者岁六千三百石有竒凡制使被朝命协有司集众思以事事者徃徃公之禆之为多仕优退食又刻楼氏耕织益以治生日用曰便民图纂与吴越春秋金石新编养防大训忠孝诗歌流布之或研精吟述音致深切词华渊雅延邹召枚赓载连牍于是桑稼条登弦歌响腾民人育而鱼鼈若奸盗息而鼠雀稀八年于兹六事交乂今岁壬戌公朝于京师天子曰邑固壮不足以羁吾良惟徽土弗若乏贰佐守汝其徃哉公乃拜命以行既徃而邑之僚属士庶懐恋迫切不能己巳判簿俞君秉姜君亮幕史苏君信吏李镗吴孝粮塘里老王缙徐瑛沈进陈震等千二百人思纪遗爱树之风声佥议既协委笔于仆凡公先后建置邦之尊达如少宰吴公等纪勒丰赫悬诸不刋矣惟古之论政孔子曰获乎上有道周公曰平易近民民必归之圣人亦若是耳异乎今之谈者或一道焉突梯脂韦模棱我三尺以从事曰所以获乎上也虐防畏髙自欺于一朝之革面曰吾民已归矣其然岂然吾未敢信盖所谓获与归者振古难之而今倍焉古难独以已今难兼以人已可力人不可力是以曰倍然君子亦曰已而已矣奚人之问矧所谓巳者天之理也天之所定孰得而迁之故圣人法天命运天机于此拔擢而崇进之其来未可涯涘而因以知公之得于上下者由其合于圣言所以乆而徴去而思其效不于他而于此故曰天也非人也嘻其懋哉粤观古之豪杰或列循吏或标文苑飞华汗竹千载可师今公之善固繁约而求之则所以主之者循也所以行之者文也兼彼此而贯昔今吴士与民何幸亲遭而秾被之肆不量荒简登之琬琰云尔乌乎翦石镵金永口于碑众有诚思我无伪词治十五年秋七月吉旦立石
　　送长洲邢令君诗序
　　黄梅邢公出宰敝邑政明而通化乆而富教方深朝天有期民等攀践尝假诸词诵耆民王锜更什数篇并献行槖颂美不伤于繁复申感无嫌于猥鄙敢复序列焉公之舍我赤子而入朝廷公理在彼则还之者宜私愿在我则留之者得将何慰吾侪之情哉润物之雨匪专一区公在廷陛间调中酌外澄湛圣泽渗浃上下将吾侪终被盥沐孰曰违愿侯其升矣烟霄未涯悠悠众思具如章句
　　太守曹侯十咏诗序　　　　杨循吉
　　今之郡比古诸侯国揆厥治要则必以移风为大然而民不易令令必以身率故从政者鲜克由于是焉其惟正己者为能出令而移民之风风移俗美政化以成宜颂之不能已欤有行之者我郡守曹公是已公初以监察御史来知郡事下车之日合郡肃清得绥柔化暴之道然公之所为嘉兹土者不宁惟是盖苏为江南郡甲民物蕃庶岁赋逾三百万袭承流风尚鬼好奢昧防之正理习博戯之鄙事其他蠧坏雅俗者又非一而足公深恶之以为为国治郡当澄源培根不宜使百姓重困乃先斥其一二大者而以毁滛祠节防费絶赌博禁烧香为首号令一出民相戒弗敢纎毫犯既又为苏人有烧尸之惨则营大冢六区环城而列俾其中又尽发女尼而庐之逐娼优而去之由是人知向方养生送死靡不遵道易浇为淳邪鄙悉去噫此所谓正人君子而能移民之风其功甚大而一本乎躬行之德者也于是少宰吴公首唱一诗以咏毁祠之事而邑之状元毛君编修沈君吴君陈君进士都佥事宪张公胥谓公美政尚多不可遗则皆次第述作若节防费禁博游建冢屏尼逐娼者详矣或曰公尝作兴学校独非绩乎廉正率下独非美乎累致丰年独非德乎继而作者郎中黄君乡进士浦君解元唐君又三人合而书之凡十篇而后公之事偹洋洋乎何其盛也传曰君子之德风又曰其身正不令而行公实有焉盖柄也者风化所由以上下者也独惟我公为能用之以美吴风弗惟其末惟其本不务其小务其大已而果臻实效古道用复此今之称善治者所以不能及欤夫功德盛则歌颂兴公之于苏诚心爱民有父母之道明理道俗有师范之宜纳饥于饱食约荡于眞素推薄于敦厚仁隆义笃不可殚述则其功其德垂于无穷亦蔑以加矣由是而诗歌之作编既成予以郡人请书首简以告太史氏夫孰能御之
　　送贰守和侯考绩诗序
　　郡别驾之职所以佐牧伯宣化理昔晋太保实陟斯任以基三公君子乐之吾苏在江南号称雄邦邦君而下属于贰侯贰以賛治莫难于今盖由我府主广东林公之贤也惟山西和侯以名进士两宰剧邑用绩擢陞是官始至而闇然既而翕然及今而赫然侯连署州县皆以廉介有为驰声于时其平居衣袍蔬食诵古人书自娱而已声利之説不惟不留于耳且不萌于心及其涖事輙如山不移于时我公方以治行为南诸侯冠揆侯之道允合不戾故议则协谋则同事则济用是以靖我邦人而贰于公也无难矣岁治甲子官三年将起报政于天官我公于是率诸大夫暨郡官为诗以播之夫凡政之报也上官长寮輙以其绩书于册将用是为殿最他日考功第其能陟其官以侯言之其最宜然乃公犹以公牍之褒未足以尽意故又着之诗歌焉盖古者列国陈诗以备采录观民风则今诗之作其本是欤侯居官不懈持操甚髙及是政成而徃其将去是而即夫显融也亦不逺矣诗不徒作也昔棫朴之诗以得人为周室颂于斯有焉因公之命敢书以为序
　　送史县侯考绩序
　　维吴大邑冠冕南州握铜符而令兹者厥惟艰哉况乎百里之任在今尤重黄甲于焉歴试乌府由兹简拔岂不以亲民体要大化首先者也君左翊英材中都隽望爰释鹓班之朝来操牛刀之割自临敝土颂声载途以信感人不尚朝三之术用简御物遂兴画一之謡凛兮其防已恂兮其下士绰兮其寛劲兮其不可犯故得四境修六事治书考惟最语无遗褒允矣哉恺悌之不负人也华舲既驾彩鹢将飞望五云以张防端一笏而思对若禹门过而神鲸化若丹药就而金鼎开在此行也防酒在巵何言可复亦聊以补相防之缺酬花县之劳焉嗟我呉人岂不絷白驹于今朝固将公霖雨于天下也维时仲夏麦风清淑冠盖路祖贱子序诗
　　送姜太守改任寕波序　　　王鏊
　　姜侯恒頫初守河南上疏曰臣母老矣愿乞江浙间一郡自効且以便臣之私不报防述职至京复上曰臣母老矣愿乞近郡以便养时宁波缺守诏以畀之于是朝之士夫莫不侈上之仁嘉侯之孝喜得侍其太夫人宁波喜得贤守而河南之人乃独惜其去也于是宁波之仕于朝者求予言为赠噫守令之难也顷予还南歴数十郡县入其疆其六事举者盖少也独得三四人焉耳三四人外盖有环数城而不闻善政者何其难也三四人者其政赫然有闻刑狱减赋税集斯已矣其诚心抚字如古之循吏盖无有也合郡之所利一人以为难焉惮而不行者有矣合郡之所害一人以为难焉惮而不去者有矣故曰如古之循吏盖无有也又况先王之世所以治之教之者哉姜侯纯孝人也廉平岂弟固巳饫于河南其知宁波也无亦自是而推之乎使一郡之老者无失其为老也幼者无失其为幼也是所谓循吏也乎是孝之大者矣孟子曰老吾老以及人之老幼吾幼以及人之幼请以是赠
　　送刘吴县考绩序　　　　　蔡羽
　　昆长之坟衍太仓常熟之泻卤其税三倍于吴而吴之境亦三倍于诸邑以其有名山大水也北起吴市南尽归乌东内三江西薄荆谿湖山相去恒数百里六邻邑之业农不谋工工不谋贾而吴之业作不齐岛居而陆处风土阻越奸胥猾吏得防其上豪杰之党得陵其下六邻之亡人得匿其中四裔不法之徒得冒突而相冦击故令得其人则湖山之间乐非其人则湖山之间忧吴非易为者也正德丙寅春吉水刘公来为吴令适郡有崇明之警修戎器选丁壮供糇粮恒若救水火然而烽火之一日数至为令者内听其民外御其侮日中挥汗张灯而不遑宁如是数月乃已丁夘戊辰之嵗时政乖谬贪暴之徒横索于上非意之变朝不谋夕吴之难为非有甚于逺年也刘公以进士有名首授大邑老才夙学练达之器故能乘时奋发婴其芒刅镇之以静处其艰难治之以本下车未遑首敦教化旌廉节寛民于农桑之间讲其贤能以励其顽钝不激不沮不为竒新而三年之间翕然称治由是吏不敢挟其刀笔胥不敢紊其科条豪强劝而为义以辅其上而慈其下九流之人各顺其道逃亡之息悉为赤子湖山之间盗贼屏息桴鼓不起吴民之乐乃过畴昔而六邻之中咸来则化矣由是观之非吴之难得其人之难也公方考满于部于其行为之序
　　送大参徐公序
　　衒新竒以示誉矫设施以竦众可得于一时不可得于乆逺顺流守常无所斟酌可以得博大之名不可成博大之化斯二者非先王之道也先王之道寛而不慢简而不漏不厉以肃不巧以精始若不快人意终乐且利居之若无能卒成逺大孔子曰无欲速无见小利老子曰其政闷闷其民醇醇是得道者也江西大参永康徐公守苏五年而擢河南参政假左参治苏又逾年而下江西之命其刺苏也六年有畸徐公不新不竒不疾于前不怠于后不巧于始不于终布之优优为之纡纡但见学校化其教田里安其令刑无烦暴赋无苛急下无迫切之情上无废弛之政而公鸡鸣听政张灯而不辍励精图治不自满假其心若一日也夫不事新竒矫激合先王之寛不务博大之名勤励不息合先王之严持是道行之六年厥化大成夫岂尽出于天资哉由公以尚书起家学有端委未仕为名士既仕为名臣自其尝课诸生而观之经义之精理学之渊泛滥磅礴莫得其际其度逺其识髙其取舎公要之不外乎一诚夫负公之诚以济厥学于以临政未有不合于先王之道者也夫士之命固悬于天亦有得于人者如羽之不肖人之所弃也而公录之不置岂意其有璞中之物耶诗曰采葑采菲无以下体人弃我取公之情可见矣兹将去旧治展大藩贤愚之徒不知所为羽也职当赠言敢摭吾邦之庆荷于公者序以献公用为他邦庆
　　送大参胡公序
　　治剧者身殉案牍不遑旰食而已廉者无所取而已者不罚而已三者举其一人以为难若泰安胡公之治苏异于是夫政沸于庭持之不遑宁御之不遑食常情也公婴之平平抚之闲闲不必不意伦次后先米盐无劳考教行焉案牍无侵赋咏间焉视治剧奚若四郊所兴戸口所输交务所防泉布日溢于政堂公视之蔑如知其上供知其出入知其居留乃吏不敢入羡余之计躬自菲薄以化厥属视廉者奚若发奸摘伏以破凶憸严刑大罚以御寇盗于常民有犯笞不见血法流于下食其利而忘其功视者奚若故颂之者无间于四方也乌乎是可以幸致哉亦惟心地才术而已矣夫心不虚则公不至爱不遍矣求廉与得乎才不全则用不周政不畅矣求治剧得乎本之以心地辅之以才术故文章德业并光于时也然皖不足尽移于苏也苏不足尽移于藩也他日藩不足尽将安归乎夫心地包天下者也功业其绪余耳诗曰仲山甫之德柔嘉维则又曰衮职有阙仲山甫补之夫仲山甫有出将入相之望故诗人致意之深也公既效于南国将显猷于东藩德望遂扬于中外矣于是起自藩宣用秉钧尽展公之底蕴亦不日事也予拭目焉
　　送邑侯杨子入觐诗引
　　古闽杨子治吴之三年嘉靖乙酉冬将朝京师诸国子在南雍者请为歌其行或曰杨侯于今何如人也羽曰以新以竒非所以观侯观侯者取其可乆无败而已夫民诈则怨结而风偷逞则彊兼而弱亡不贵贵则爵轻不贤贤则道防不恤衣冠则亷耻不立凡兹皆上之人导之也江以南务新竒立异政者不少恐非遗之以长厚之风长乆之道也无意无必顺俗而治持平守正大小咸得始之以诚终之以诚杨子一人而巳闻牧民之道平易为先如我侯古人中求之可也众曰如子言遂各赋如左
　　送天水胡公序　　　　　　王宠
　　序曰自秦郡县天下而有郡县吏秦吏大抵皆酷也汉良吏为盛班固氏传循酷而吏道偹矣予读循吏传考论其世未尝不喟然叹也盖钩奸摘伏取威树声赫赫乎若掲日月而行者世所称良也至若风学敦礼植本培化使民回心而向道汉吏亦无几焉夫以循名者犹然而况其下乎我皇明受命溥将疆理万国循吏如林然窘于期防书牒者繁焉故圣人作而化窒礼乐衰而风微荐绅先生所扼腕也嘉靖癸未吾师天水胡公自守徙吴吴启于太伯春秋时有季札子防辈兴故其民以廉让文学相髙犹有先王风也然濒海下湿土浮而民惰卒难帖服亦其地然也公下车葺泰伯之宫崇子防之祀广厉学宫躬帅诸生习射乡冠祭之礼饬匏丝管柷金玉之器磬折盘辟示以揖让执经讲解与相问难酬答褒其异者降为主客之仪不期月而吴之风泱泱矣夫吴号难治以金谷溢腾宾传狼籍吏舞法谤刺丛兴也而教化独阙焉岂非降本抑末颠倒无当哉公超然逺覧独追古之人而与之上下摹画奋以泰伯子防为必可师而进我吴于三代之列故化易行而功则倍信道不惑之騐彰明也使吏天下郡县者皆如吏吴之吏王道成矣廼夫廉以逺利明以蔽狱详以理赋严以督奸俭以节费恤以柔民皆炳然为天下称首而求所以纲维鼔运回斡转易则维古之道也故略而弗着焉乃丁亥之秋圣天子擢公为山东左参政吴民丁壮号哭老人儿啼曰公去我乎民将安归于是其门人王宠识公为政之大者以序其行以为他日传循良者告也
　　赠长洲马丞序　　　　　　王鏊
　　古圣王国天下列之土而专治于侯伯长至秦始郡县之后世继继不之改亦势使然也然以下承上莫极于县盖由部省郡以至县而县之任则繁焉故邑之钜者必多其官官皆贤相与恊治事庶能集否则多弗集也长洲为南辅近地民齿财赋甲诸县号称难治宜阳马君思诚以计偕循选铨曺来丞于是县淳谨朴懋力于事事居官且乆禄入薄其贫犹韦布时虽资鋈充仞左右君不一动心故能始终以廉称凡佐肆参令令皆贤之县赖以益治行部使者知其操守檄署他县事者三所徃輙成治毎代归县他县民多爱戴不忍舍信乎能廉则公公则明明则民无所屈抑而宜其慕之之若是也君丞于此地防二考于民愈亲于家愈贫而廉声愈扬其名实固相副矣官阶之登为日不乆苐其民之欲其留尤甚于欲其陟则君之滞于下僚方且自乐固非他官暂来倐去升沈不固视县若传舍然于其民之治与否无暇复谋者比矣噫官有贵贱其为委任则一苟责塞焉则贤矣果何贵贱之有今君如以一日视官以终身视县随所迁转望治而不望擢则长洲治矣他邑治矣嘉靖二年嵗次癸未季冬吉旦
　　赠马丞署事昆山回任序　　　顾鼎臣
　　立贤无方官人以世二者并列于经传凡以辨美恶而存训戒固也自后世观之勲名节义之士多出于世家旧族而编庐之子孙虽或发身科第以取显仕未防多以贿败者何流风余韵无所从来而闻见者小也如前二説岂可遽为定论也哉在先王举错至公至明自在权度存焉耳嘉靖壬午昆尹尹君以考绩去上官择可摄县事者曰必得亷能吏乃以属长洲县丞马君令寘所事事以徃君移治数月得代去昆之士大夫耆老吏民罔弗爱敬倾慕焉交谒予文赠之予素知君名君来时予适以展扫南归目撃一时治效矧彰善吾职也遂乐为之序君体干魁伟资性敦朴庶防古之所谓悃愊无华者且持已公而绳下严故赋政用刑谴讹振弊虽或弗能堪然皆心服无后言属飘风甚雨为烖坏民田庐廵抚李公命徧歴四境视状君捡覈精里胥无敢因縁为奸者既而蠲租振穷之渐被弗替君之力也国初科贡二途并列庶官无有轩轾自后人情向薄法意寖乖科日重而贡日轻士不偶于塲屋积日需次贡礼部入胄监待选吏部且十余年始沾一命虽有轩掲之才莫能自奋因而颓堕者众矣君固尝困顿于是今观其所立岂下于科目士哉本既正而末从之俾职百司登大寮何徃而不可哉盖君河南宜阳故族厥祖讳旭者景泰中起家任内丘知县满九载民腾章吁留遂得増秩再任又满三考齿逾七十累疏乞休以去进退有礼如此其牧民持身之道可以槩见子孙业儒不衰妇或以守节显家世相承传君之所闻见岂区区寒贱鄙野所可拟哉然则立贤官人之法可泥于古训而不论其世哉夫丞贰职也摄事借乘也而获上孚下如此他日为令长治专任乆声绩所就宁知不肖其乃祖哉于乎凡今之牧民者人人如马君则民不穷民不穷则赋役有终礼义可兴而天下治矣嘉靖癸未秋九月既望日赐进士及第奉直大夫左春坊左谕德兼翰林院侍读同修国史经筵日讲官昆山顾鼎臣序
　　嘉定等处万戸郝侯政绩记　黄溍
　　昔成周寓军政于乡遂兵与民一后世析而二之为将帅者徃徃知有兵而不知有民善乎荀卿子之论曰兵要在于附民而已为将帅而不知所以恤民乎若平江十字路万戸郝侯盖知兵之要而得先王军政之遗意者也初予在金华闻侯奉省檄廵盐浙东所过无秋毫之扰心已志之及仕于朝徃来吴下见士大夫咸言郝侯贤今年春官于儒司嘉定州父老陈铭钺等以侯政绩请记于石予既知侯乆重以耆老请谊不得辞因诹其详则曰嘉定为吴之要地襟帯海江毎岁万戸府分官出镇茍非抚驭有方则士哗卒嚣适以病吾民耳今郝侯之来纪律严赏罚信凡麾下士不以一毫挠吾民海隅晏安奸寇屏迹遇岁旱涝捐俸禄为祈祷费徧禜羣祀斋戒笃防雨旸屡应岁既丰则创分府筑阅武场皆出资倡始民怀惠者乐相助初未尝以役劳民也不宁惟是元统二年朝廷徴兵讨广西寇至元四年讨漳寇师行多抄掠毎过吴侯出郊劳谕稔其长曰出师以靖乱也而首为乱可乎且师出以律令已失律后何以战吾既以告若若不听则当从军法其长惕息戒其下毋犯侯令民安堵如故后省檄徴吴郡兵徂漳侯虑其将发必剽夺或乘以报怨下令趣具军资器械夜分啓行平旦民始知军已发莫不感悦时处州沿海翼军陈庆等戍汀之上杭以饷不给四十余日亡去吴戍卒贾世儿亦在行总兵官丽之死刑侯言于行省此等本无叛志苐由主将不恤故惧馁死求茍活耳若当以死惧失士心行省韪其议陈庆等得不死者八十三人他翼之亡命者亦由是得免至若建安乐堂以居军士老疾者虽官与药物常不给侯毎出俸禄以济其乏其于卒伍大率类此侯闻望彰著行省毎有训练按眎必檄侯以徃尝屡至浙东福建诸道数军实察盐禁惠施威布所部州县盐塲莫不以侯之政绩上闻运司宪防帅府行省交章称荐他如广东帅府湖北宪司闻侯令名亦皆荐举而侯退然不敢当性端谨好古嗜学渰贯典籍凡贤士大夫必交交则竭诚尽礼终始若一家居延接宾客鼓琴赋诗泊如也昔侯之曾祖元帅公尝从太祖皇帝定河南祖襄靖公平江南赠効忠宣力功臣正奉大夫江南行省参知政事父明威公踵持武节服劳王家侯以屡世勋旧子弟而务学若醇儒为政若循吏驭兵若古名将无一毫贵官习以侯之贤若此矧吾州之民又沐侯泽茍不纪诸石则不能见吾戴慕之情且无以劝来者予闻父老言因叹曰兵民之判乆矣为将帅而急于防民虽古之善知兵者何以加此然古之名将有爱卒伍而骄士大夫有爱礼君子而日鞭挞健儿后皆不能无弊今侯于卒伍既怀以恩而又能好贤下士不倦是又贤于古人者矣至于成其事业惟其所从来则虽先猷祖训有足取法而其好古嗜学之功亦不可诬也昔晋文公谋元帅赵衰曰却縠可以説礼乐而敦诗书也孙权之雄材大略而自云孤尝读书大有所益及吕防奉权教始就学鲁肃过浔阳輙称其才略非吴下比则侯之德业又独非好古嗜学之功欤侯名天麟世居宣德自元帅公定河南因家宛丘予既为之序其事如左乃为之铭其铭曰
　　海陬之邦控延大江飚惊涛奔籍兵以防桓桓万夫阚如虓虎匪帅之良孰靖其旅猗欤郝侯孔惠孔仁匪惟驭兵实绥吾民我有水旱惟侯之恻是祷是禜保我稼穯嵗时丰穰海壖乐康廏马不哗丛矢在房乃作大府其庭其植我出我资匪借民力民曰宜哉侯岂我需我怀侯惠曷不相诸侯燕賔士渊渊伐鼔有瑟有琴笾豆攸叙邦人来观为侯欢謼岂弟君子胡不乐胥昔尔祖父曰维元勲功载盟府裕于后人曽孙孝恭克绍其猷匪惟世美实予民休天子明圣宜褒尔绩维藩维宣以惠四国赫赫厥声宜公宜卿百禄是膺子孙绳绳我匪俣思人则具知德音不忘永观厥辞奉政大夫江浙等处儒学提举黄溍记
　　送陈忠厚秀才还姑苏序　　邹浩
　　通甫少孤举进士不偶贫甚无以养其母慨然取家藏地理书学焉且歴求一时名人以为师莫不妙尽其长而机圆智独又自得其象数之外操以渉世其术遂显今年秋为先考终大事留数十日语予曰有吉凶失得之騐捷于影响甚可畏不戒不愼差若毫厘则祸起泉下而集其家是谁之过欤欲自脱于天刑难矣或者视权势金帛何似而忘其心殆谓天可诬也我方隂自积德讵敢忽顷有学者怜其勤示其大端已而省其私犹有忘情不知所慎惧将以喜怒行吾术弗与也余听其言而观其行盖君子人也孟子曰君子之所以异于人者以其存心也以仁存心异于人逺矣函人之初设心为利去矢心几何哉特以术驱故卒以人自异况君子乎通甫以千计然其年未老其防未倦其行术未艾也隂德之积自不可以为量数又况学于其门者必皆心同之人乎今江淮闽浙间由指授以显者著录逾四十人而踵继者未止人人以通甫心行术于四方其所业积又岂可以为量数乎通甫有子方十岁知好书成诵日数百言天报将在此乎惟勉旃以待
　　送文温州序　　　　　　　唐寅
　　寅稚冠之岁跌放不检约衡山文璧与寅齿相俦又同井闬然端懿自持尚好不同外相方圆而实有埙篪之美璧家君太仆先生时以过勤居乡一闻寅纵失輙痛切督训不为少假寅故戒栗彊恕日请益座隅幸得逺不齿之流然后先生复賛防誉扬略不置口先后于邦闾耉老于有司无不极至若引跛鼈防驽騟然是先生于后进也尽心焉耳矣且夫周文之圣积累仁义诗人咏之曰得四臣而天下附孔子之教册籍纪焉曰有顔子季路闵曽防夏之徒而道益彰今蓬巷之士颂先王守圏模茹藿冠素羮葵饭脱粟逶迤寛博其异于鼓刀负贩之人若芥髪耳不先有所引擢后有所推戴辅翼其何能自致于青云之上传言曰朋友不信不获乎上矣此后辈之所以必仰頼也其为前辈者道有所论授相与优息而无独知无徒之叹而后辈则髙山在瞻有所标的是上下相成也今之后辈被服骄丽伸眉髙论旁若无忌不复识有前辈之尊与益也是岂长者絶之哉世有后进之彦以寅观则知前辈之用心待人也矣今先生出刺温以病谢不报赴郡有期既当为诗以饯敢又书此以叙寅之所德先生而无可为报者
　　蔡侯平海盗叙　　　　　　　方鳯
　　昔人论弭盗之方惟濵海难为功攻之则风樯奔驶彼利我钝招而杀之则信爽舍之则威损故陆宣公眞文忠公皆以海盗弭于未发者为上功甚至欲择守令之善武者乆其官其曰茍非逆折其萌芽终恐难图于滋蔓论则得矣然亦难矣哉吾苏惟嘉定濒海海盗出没为患前此若刘通施天泰足一揺数郡震扰虽终底擒灭而横罹锋镝靡费惊苦其赋虐之祸亦惨矣嗣其恶者曰崇礼亦施姓隂蓄无頼至五千人巨艘五百号横行水陆民居商舶酷肆刼夺资货山积佯建田屋杂良民中以自盖然出入必以兵卫动輙与王法为抗人视之若虎翼然虽官府亦不敢发养成其恶者殆三十年矣今年夏河南蔡侯以名进士来尹兹邑部使者喜曰巨蠧可剔矣侯承命惟谨旦夜踪迹虚实者凡三月务求不负上官之知而齿颊不一露虽左右信用之人莫知也崇礼于是益纵肆法外挟恶少百余谋污邻妇邻妇度势莫支绐许之娱以酒食而侯已廉得其迹密遣人火其舟挛其党费十夫之力而渠魁就防乌乎何其神哉人之所甚难而侯独甚易之侯岂眞所谓善武者欤鳯不暇逺引姑即二盗者评之擒通时鳯在垂髫万方不获不得已招以不死既而磔于市擒防时其费不赀官蓄告罄拥老弱之颈以赤盗刅于乎二盗起于仓卒成于数百乌合而其害至此若崇礼者逞数十年之积而加以数千悍勇之气一鼔而发江淮亡命应呼纷至东南之害十倍二盗于是乎侯之功之大当享庙食不但上官奬借之荣而已也乡士大夫司空蒲川龚公侍御沈君辈咸乐侯之成功且以为地方庆也方率耆老持礼币再拜稽首以颂侯于庭委鳯为文以张其盛若夫厚学校刬吏奸息浮讼笃僚谊揃无益之费薄征敛之法皆侯之政之善之可书者虽然侯以清才重器志期逺大怡然不以一事之遇自侈他日髙名伟绩当与宣公文忠并称盖区区之私所以望于侯者如此幸相与勉之嘉靖癸未十月望日后昆山方鳯撰
　　崇明勦海寇纪事碑　　　　杨循吉
　　明受天命主中国百四十年于兹丰亨豫大寇易蘖芽我孝宗皇帝既靖宇内修武功遂诛蛮夷之干纪者皆以次削平矣惟是东南啸聚尚稽天刑则兹不能无申焉盖苏内地也不当有盗贼有属邑曰崇明实居海中法制不及恒骄为患徃时金璠刘通辈是已以其渠魁既殱余或寛而不诛故至于今兹尚弗克靖乃治十六年春贼首施天佩钮东山焚杀讐家拒官兵据半洋沙为寇乱未几天佩来归瘐死明年弟天奉乘潮到太仓西门烧船刼兵既而亦俱与东山来归先帝用抚臣魏公绅奏赦其死窜诸遐荒其兄天杰当遣不至复与钮东山煽集寇海上一时有名字附和者其魁以十数曰沈岳秦防黄霑尹克文皆用父子兄弟羽翼刦夺四出甚至掠运艘官粮肆无忌惮事闻廷降玺书切责职吏迹捕甚急不能得正德元年正月钮东山逃归贼党滋盛作军器号衣出入车马张盖鸣金鼔为令以舟纵横其徒至千人恣意杀掠污良人子女不可胜数且谋防其邑及上海城池卫所州县匿不敢报郡守林侯世逺独曰是不加勦絶复何俟急驰白于廵抚都御史艾公璞廵按御史曽公大有廵江都御史张公昊备言宜决讨状会议常州皆如议今上皇帝方嗣大宝图纂先志讨不恭命奏上诏曰可艾张曽三公乃驻吴中调四府五卫军壮得二万人募船得五百艘置军火器械为件一十四万六千五百有奇以属浙江屯田佥事髙公江备倭都指挥王君宪使督之曰港汊要害其各分布以守毌令贼得便又使备其逺境防奔突我师既集艾公曰姑谕之使再徃皆不报贼弥猖獗作声势自庇大肆焚掠自嘉定常熟靖江江隂诸县无不绎骚乆之施天常始来归愿缚羣盗首领自赎而东山天杰果以岳霑等来献皆羁之民舍再令州同知周明徃招余党被留不遣且邀吾归其人顷之乃知出二降贼所为艾公由是怒驰檄取明以还而下天常等于狱决议进讨防上赦亦至于是三公皆诣太仓祃师且申妄杀之禁是年六月六日髙公王君帅师出海分三路薄其沙翌日登岸捣其巢穴贼众奔溃藏匿大纵兵追勦遍南北大洋至于三爿四爿歴时十日贼设间阻我师师遂西旋艾公及二公议以贼必随至益犒士卒督其复进至乃获施安辈殱东山前后抚致七百六十二名口俘获四百二十七名颗烧获船四十九只获凶械四千一百四十三件金银钱珠铜锡绮布衣服麦米等物五万九千六百一十二觔两钱文件石起七月十日全师凯归我无伤焉明日告成于学燕赍有差奏捷上悦赐勅褒奬仍令上诸臣功状冬十一月贼党于阊门外诛徙其妻子逺地是役也经略处置大抵皆出艾公而曽公纲纪其成其供亿则林侯无事不任宣劳为多常守杨和二侯次之而以武进知县余君濓参谋军事同知丁君哲指挥使张君敛以计诱贼皆有功盖始事至贼平甫百日诏改半洋沙为平洋沙添设廵检司一及禁沙船毌得过上江着为令佥曰昔髙皇帝龙飞时吾苏实先中原归附民柔脆奉法令输税受事惟恐后不幸海濵袭为狂愚境土因是污蔑其君子羞之非我羣公侯君相与主张协賛底是大功则天子必将大加兵于吾邦民且震恐死无地矣由是言之克清大憝以宁其人国家利頼生民受福焉可诬也乃请刻石为歌诗以垂无穷且示其无良者永为鉴戒毋再罹宪而以有功官属列之碑隂其辞曰
　　圣朝建国威制中域岂惟版民要荒咸宾孝考临朝征伐四申懵懵海人頋狂而狺匪无斧钺悯其来驯卒赦不诛轻典是因帝徳广大彼冥何知负险怙终自同岛夷海波滔天操舻若驰谓莫予迫暴掠以嬉绛袄裸下霜刅差差有忤必刈不遗货资村落遁逃避命流离列邑威震讹言曰疑艾公曰嗟惟是当伐闻于天子我师乃发鱼鱼我师未至城下旗扬铃鸣有舟悉驾指授方略先塞港汊飞檄徃来靡息昼夜贼惧自暌执党献功先声既致阳许斯从载招其余载缓其攻尚念黎元不过穷如何变生以勤艾公公曰尔师文武将吏皇有明诏寇在必刈凡予同事咸协无异尔其慎杀毌及非戾六月既祃甲寅师行临送于浒挝鼓扬舲襍以棹讴悠悠斾旌贼则有庐或浮海居海居既除水陆并趋遂搜大洋鬼胶其舟去不可得卒为我渔纷纭自沈十死一俘始谁为谋俾贼相缚贼有故新贼有首属其羣既涣厥魁可服七月丁亥振旅凯作公及曽公在洋胥乐衎衎燕饮海雾清廓始时议征众皆谓难彼狃海途我不习船浪舟欹战于何安悉主抚致式养其奸迄乃奏功人寂无言凡兹设施后事先谋裕以笼之迭用刚柔含容奋发荡平靡留执事始终二公林侯二公林侯诏以状上赏不遗细悉预旌奬赫赫元功艾公是长刻石摛文永播遗响
　　江淮平乱碑　　　　　　　王鏊
　　明受天命君万邦九圣相传海防天覆休养生息百五十年絶漠遐荒罔不率服而近甸小丑蠢兹勿靖皇上赫怒兴师越二年始讨平之先是正德初有逆竖盗弄朝祊以滛刑苛政毒海内海内靡然发动逆竪伏诛羣盗遂作五年覇州人刘六与刘七齐彦明相扇起合他盗杨虎横行齐鲁赵魏徐沛间所至张旗盖鸣金鼓屠城破邑发庾溃狱杀戮燔烧奸滛惨毒僵尸被野千里萧然甚者窃名号执王臣截漕舸攻宗藩上初命惠安伯张伟都御史马中锡讨之师乆无功乃逮伟中锡还而兵部左侍郎陆公完毅然以讨贼自任乃命兼都御史节制诸军且调沿邉骁将健卒以行公以六年八月至涿州中外汹汹言六七彦明将以其众入寇宜还师以卫京师公曰吾受命至此有进死无退生乃率兵直前遇贼于覇州之平口遣平副緫泰郭逰击永与战克之又进战破贼于阜城于景州而杨虎复拥众北来众惧不敌适冯副参祯以麾下至与永防合击于景州之宋门店大破之虎仅以身免时天下承平乆民不见兵革一旦盗起所在或溃或死或迎服羣不逞且蜂起从之势不可制及是王师屡捷从贼者始悔且惧公因开以生路立招降帜于军前其众多散去者又命郡县各缮城濬池清野以俟贼至无所掠杨虎既败独帅其众而南九月六七彦明寇漕州诸将合击大败之于曺之裴子岩是役也贼之鋭卒略尽防不能军上复遣中使至督诸军与战于汤隂又大败之永又追败之于穆陵闗刘副搃晖又大败之于滕县七年贼率其余众至下邳淮上搃漕张都御史缙遣兵御之贼破北门有四酋迭进輙毙之乃逡廵遁去参将李瑾又邀击败之贼奔登莱公率诸军追之遇于水浅坡杀其众殆尽六七彦明独挟骁猛三百余骑逸去北奔覇州突过临清又奔湖南又奔湖广刘六随溺水死七与彦明夺船东下犯镇江江隂栖海之狼山忽泝江上犯南京安庆公复被玺书兼程驰至众谓贼且北去公曰贼技穷矣必且复南以窥吴防乃分兵驻京口张搃漕洎王都宪緽俞都宪諌时副搃源各分兵守要害贼果复下据狼山公率兵至江隂防天大风贼船糜碎遣诸将袭之贼奔据山颠矢石雨下晖引所部力战晖与任玺战山北永战山南咸载盾跽行夺其险贼坠岩下死者无算七乘小舟将遁溺海死彦明为宣府游兵所杀杨虎之南下也官军扼之河上虎渡河官军乱石击之溺焉至是羣盗荡平中外乂安议者咸曰盗横南北所至创残罪稔恶盈肆皇天震怒动威以殄灭之予以为惟天佑民惟人顺天惟节制公殚衷许国运筹料敌指付必戡诸大夫戮力抒忠势成犄角诸将士摧锋摩垒贾勇先登相与成此肤功盖天人协应之效也是役也大战十二小战数十斩首一万五千五百有竒降散者不可胜纪七月甲午班师诛余贼于市刦胁者悉纵归之捷闻自节制而下褒赏进爵有差诏建江海祠于狼山相与伐石纪功以示永乆词曰
　　赫赫皇明坐朝万方克享于天锡祚无疆运钟百六奸竖乱朝实生厉阶逺近綘骚盗贼挺起千万为羣血人呀呀虎噬蛇呑城市丘墟邑里荡空有事招徕日奏罔功帝曰来完汝惟予度其徃视师搃吾戎务桓桓虎臣雄邉健儿授尔节钺惟尔指挥公至防师誓清大憝受命徂征无或挠退王师并奋孰吾敢遏曽是螳臂而当车辙载扼其吭载斩其枿盗始奔骇颠踣南北飞走计穷海山之嵚狐妖凭丘鹿铤走隂天厌盗虐海作飓风我师乘之遂殱羣凶王路载夷黔黎相庆江淮克全惟兹天幸始盗之萌竖也当国迄盗诛夷授任必式治乱之萌昭然不忒镌词海崖昭勲惩乱后谁效尤视此京观










　　吴都文粹续集巻四十七
　　钦定四库全书
　　吴都文粹续集巻四十八　　明　钱谷　撰诗
　　八闗斋诗三首　　　　　　　支遁
　　间与何骠骑期当为合八闗斋以十月二十二日集同意者在吴县土山墓下三日清晨为斋始道士白衣凡二十四人清和肃穆莫不静畅至四日朝众贤各去予既乐野室之寂又有掘药之懐遂便独往于是乃挥手送归有望路之想静拱虚房悟外身之真登山采乐集岩水之娱遂援笔染翰以慰二三子之情
　　建意营法斋里仁契朋俦相与期良辰沐浴造闲丘穆穆升堂贤皎皎清心修窈窕八闗客无键自绸缪寂然五习真亹亹励心柔法鼓进三劝激切清训流凄怆愿济阖堂皆同舟明明表圣应此童防求存诚一室里三界賛清幽嘉祥归宰相蔼若庆云浮
　　其二
　　三悔启前朝双忏暨中夕鸣琴戒朗旦备礼寝役萧索庭賔离飘飖随风适踟蹰岐路隅挥手谢内析轾轩驰中田熠熠陵电击息心投倦步铃铃振金防引领望征人怅恨孤思积咄矣形非我外物固巳寂吟咏归虚房守贞玩幽赜虽非一往游且以闲自适
　　其三
　　靖一潜蓬庐愔愔咏初九广汉排林篠流飇洒隙牖从容遐想逸采药登崇阜﨑岖升千寻萧条临万畆望山乐荣松瞻泽哀素桞解带长陵坂婆娑晴川右冷风解烦懐寒泉濯温手寥寥神气畅钦若盘春薮逺度冥三才怳惚防神偶逰观同隠丘愧无连化肘
　　吴趋行　　　　　　　　　梁元帝
　　水里生防翅池心恒欲飞莲花逐牀返何时乗防归吴音清柔歌则窈窕洞彻切于感慕故乐府有吴趋行又曰吴歈皆以音擅天下佗郡不及也陆士衡亦有吴趋行道吴风之清淑兹不复采
　　伍子胥　　　　　　　　　鲍机
　　忠孝诚无报感义本投身日暮江波急谁怜渔丈人楚墓悲犹【一作空】在吴门怨【一作恨】未申
　　王世容歌
　　王世容政无双省徭役盗贼空
　　按呉录曰王镡字世容为武城令民服德化宿恶奔逃故父老歌之
　　呉孙亮初童謡
　　吁汝恪何若若芦苇单衣篾钩络于何相求杨子阁按宋书五行志曰呉孙亮初童謡按杨子阁者反语其石子堈也钩络钩帯也及诸葛恪死果以苇席褁其身篾束其腰投之石子堈后听恪故吏收求之于此堈云
　　呉孙亮初白鼍鸣童謡
　　白鼍鸣背平南郡城中可长生守死不去义无成
　　白鼍鸣　　　　　　　　　　张籍
　　天欲雨有东风南谿白鼍鸣窟中六月人家井无水夜闻白鼍人尽起
　　考宋书五行志曰呉孙亮初公安有白鼍鸣童謡其曰南郡城可长生者有急易以逃也明年诸葛恪败其弟融镇公安亦见袭融刮金印服之而死鼍本有鳞介甲兵之象也
　　孙皓初童謡
　　宁饮建业水不食武昌鱼宁还建业死不止武昌居按宋书五行志曰呉孙皓初童謡按皓寻迁都武昌郡民泝流供给咸怨毒焉
　　晋呉中童謡
　　宁食下湖荇不食上湖莼庾呉没命防复杀王领军按宋书五行志曰晋庾义在呉郡时呉中童謡无防何而庾义王洽相继亡
　　送李擢防江东　　　　　　王昌龄
　　清洛日夜涨微风引孤舟离肠便千里逺梦生江楼楚国橙橘暗呉门烟雨愁东南具今古归望山云收
　　送姚司法归呉
　　呉掾留觞楚郡心洞庭秋雨海门阴但令意逺扁舟送不道沧江百丈深
　　严子瀬东送马处直归苏　　刘长卿
　　望君舟已逺落日潮未退目送沧海防人行白云外江中逺回首波上生微霭秋色姑苏防寒流严子瀬相送苦易散动别知难防从此日相思空令减衣带
　　呉中闻潼闗失守因奉寄淮南萧判官感兴一章并索逺和
　　一鴈飞呉天羇人伤暮律松江风嫋嫋波上片防疾木落姑苏防霜收洞庭橘萧条长洲外唯见寒山出朔马嘶秦云汉兵乱相失闗中因窃据天下共忧栗南楚有琼枝相思怨瑶瑟一身寄沧洲万里看白日赴敌甘负戈论兵勇投笔临风但攘臂择木将委质不如归逺山云卧饭松栗
　　送李员外使还苏州兼呈前袁州李使君
　　别离共成怨衰老更难忘夜月留同舍秋风在逺乡朱弦徐向烛白发彊临觞归献西陵作谁知此路长
　　却赴南邑留别苏防知巳
　　又过梅岭上岁岁北枝寒落日孤舟去青山万里看猿声湘水静草色洞庭寛已料生涯事唯应把钓竿
　　送陆沣还呉中
　　寒潮送客杨柳暮雨沾衣故山南望何处秋草连天独归
　　使回赴苏州道中作
　　春风何事逺相催路尽天涯始却回万里无人空楚水孤防送客到鱼防
　　在江南赠宋五之问　　　　骆宾王
　　井络双源濬阳侯九派长沦波通地穴输委下归塘别岛笼朝蜃连州拥夕阳韫珠成积润让璧动浮光浮光疑折木积润疎圆沚玉轮涵地开剑匣连星起风烟标迥秀英灵信多美怀德践遗芳端操惭谋巳谋巳谬观光牵迹彊凄惶揆拙迷三省劳生昧两忘弹随空被笑献楚自多伤一朝殊黙语千里异炎凉炎凉几迁贸川陆疲臻凑积水架呉涛连山横楚岫风月虽殊昔星河犹是旧姑苏望南浦邯郸通北走北走平生亲南浦别离津潇湘一超忽洞庭多苦辛秋江无绿芷寒汀有白苹采之将何遗故人漳水濵漳濵已辽逺江潭未旋返为听短歌行当想长洲苑露金薫菊岸风佩揺兰坂蝉鸣稻叶秋鴈起芦花晩晩秋云日明亭皋风雾清独负平生气空牵揺落情占星非聚德梦月讵悬名寂寥伤楚奏凄断泣秦声秦声怀旧里楚奏悲无巳郢路少丛防丛防富竒士温辉凌爱日壮气惊寒水一愿重风云三冬足文史文史盛纷纶京洛多风尘犹轻五车富未重一囊贫李仙非易托苏鬼曲难因不惜劳歌尽谁为听阳春
　　夕次旧呉
　　维舟背楚服振防下呉畿盛德三让雄图枕九围黄池通覇迹赤壁畅戎威文物俄迁谢英灵有盛衰行叹防夷没遽惜湛卢飞地古烟尘暗年深馆宇稀山川四望是人事一朝非悬剑空留信忘珠尚识机郑风遥可托关月难依西北云逾滞东南气转微徒怀伯通隠多谢买臣归惟有荒防露薄暮湿征衣
　　赠万生下第还呉　　　　　郎士元
　　直道多不偶美才应息机覇陵春欲暮云海独言归为客成白首入门嗟布衣莼羮若可忆惭出掩柴扉
　　送文畅上人东逰　　　　　权德舆
　　桑门许辩才外学接宗雷防法麻衣净翻经贝叶开尘喧知不染妄想自堪哀载结西方社师逰早晚回
　　送陆书还呉　　　　　　　武元衡
　　君住包山下何年入帝乡成名归旧业叹别见秋光橘柚呉洲逺芦花楚水长我行经此路京口向云阳
　　赠呉门邕上人　　　　　　皇甫曽
　　春山唯一室独坐草凄凄身寂心成道花闲鸟自啼细泉松径里返景竹林西晚与门人别依依出虎谿
　　送陆鸿渐山人采茶回
　　千峰待逋客香茗复丛生采摘知深处烟霞羡独行幽期山寺逺野饭石泉清寂寂然灯夜相思一磬声
　　送滕元擢第归州拜亲　　　岑参
　　送尔姑苏客沧波秋正凉橘懐三颗去桂折一枝香湖上山当舍天邉水是乡江村人事少时作捕鱼郎送禇十二藻擢第归呉觐省　　钱起
　　林表吴山色诗人思不忘向家流水便怀橘防衣香满酌留归骑前程未夕阳怆兹沧海去谁惜杜蘅芳
　　送陆贽还苏州
　　乡路归何早云间喜擅名思亲卢橘熟帯雨客防轻夜火临津驿晨钟隔浦城华亭养仙羽许日再飞鸣
　　送苏州姚长史　　　　　　戴叔伦
　　江城驿路长烟树过云阳舟领青丝缆人歌白玉郎葛衣行柳翠花簟宿荷香别有心期处湖山满讼堂
　　送李明府使苏州便赴告期
　　莫言水国去迢迢白马呉门见不遥枫树林中经楚雨木兰舟上蹋江潮空山古寺千年石翠色寒隄百尺桥早晚卢家兰室外瑚玉佩彻青霄
　　奉送苏州李十五长史丈之任　杜甫
　　星坼台衡地曽为人所怜公侯终必复经术竟相传食德见从事克家何妙年一毛生鳯穴三尺献龙泉赤壁浮春暮姑苏落海边客间头最白惆怅此离筵
　　壮游
　　徃者十四五出游翰墨塲斯文崔魏徒以我似班杨七龄思即壮开口咏鳯凰九龄书大字有作成一囊性豪业嗜酒嫉恶怀刚肠脱略小时辈结交皆老苍饮酣视八极俗物都茫茫东下姑苏防已具浮海航到今有遗恨不得穷扶桑王谢风流逺阖闾丘墓荒剑池石壁侧长洲芰荷香嵯峨阊门北清庙映回塘毎趋呉泰伯抚事泪浪浪枕戈忆勾践渡浙想秦皇蒸鱼闻匕首除道哂要章越女天下白鉴湖五月凉剡溪蕴秀异欲罢不能忘归防拂天姥中岁贡旧乡气劘屈贾垒目短曹刘墙忤下考功第独辞京尹堂放荡齐赵间裘马颇清狂春歌丛防上冬猎青丘旁呼鴈皁枥林逐兽云雪冈射飞曽纵鞚引臂落鸧苏侯据鞍喜忽如携葛彊快意八九年西归到咸阳许与必词伯赏逰实贤王曵裾置醴地奏赋入明光天子废食召羣公防轩裳脱身无所爱痛饮信行藏黒貂宁免敝斑鬓兀称觞杜曲晚耆旧四郊多白杨坐深乡党敬日觉死生忙朱门任倾夺赤族迭罹殃国马竭粟豆官鸡输稻梁举隅见烦费引古惜兴亡河朔风尘起岷山行幸长两宫各警跸万里遥相望崆峒杀气黒少海旌旗黄禹功亦命子涿鹿亲戎行翠华拥呉岳螭虎噉豺狼爪牙一不中胡兵更陆梁大军载草草凋瘵满膏肓备员窃补衮忧愤心飞扬上感九庙焚下悯万民疮斯时伏青蒲廷诤守御牀君辱敢受死赫怒幸无伤圣哲体仁恕寓县复小康哭庙灰烬中鼻酸朝未央小臣议论絶老病客殊方郁郁苦不展羽翮困低昂秋风动哀壑碧蕙捐微芳之推避赏从渔父濯沧浪荣华敌勲业嵗暮有严霜吾观鸱夷子才格出寻常羣凶逆未定侧伫英俊翔
　　送张舍人之江东　　　　　李白
　　张翰江东去正値秋风时天清一鴈逺海濶孤防迟白日行欲暮沧波杳难期呉洲如见月千里幸相思送崔度还呉度故人礼部员外辅国子于其还辄致惓惓之意
　　幽燕沙雪地万里尽黄云朝吹归秋鴈南飞日几羣中有孤凤雏哀鸣九天闻我乃重此鸟防章五色分胡为杂凡禽鸡鹜轻贱君举手捧尔足疾心若火焚拂羽泪满面送之呉江濆去影忽不见踌蹰日将曛
　　金陵送张十一再逰东吴
　　张翰黄花句风流五百年谁人今继作夫子世称贤再动逰呉棹还浮入海船春光白门栁霞色赤城天去国难为别思归各未旋空余贾生泪相顾共凄然
　　赠张旭　　　　　　　　　　李颀
　　张公性嗜酒豁达无所营皓首穷草时称太湖精露顶据胡牀长叫三五声兴来洒素壁挥笔如流星下舍风萧条寒草满戸庭门家何所有生事如浮萍左手持蟹螯右手执丹经瞪目视霄汉不知醉与醒诸宾且方坐旭日临东城荷叶裹江鱼白瓯贮香秔微禄心不屑放神于八纮时人不识者即是安期生
　　春日长安送从弟尉吴　　　李嘉祐
　　春愁能浩荡送别又如何人向呉防逺莺飞汉苑多见花羞白发因尔忆沧波好是神仙尉前贤亦未过
　　送恂上人还呉　　　　　　储光羲
　　洛城本天邑洛水即天池君王既行幸法子复来仪虚室香花满清川杨柳垂乘闲道归去逺意谁能知
　　送沈校书吴中搜书
　　郊外亭皋逺野中岐路分苑门临渭水山翠杂春云春阁多遗典呉台访阙文君王思校理莫滞清江濆赋得馆娃宫送王山人防江东　卢纶
　　苍苍枫树林草合废宫深越水风浪起呉王歌管沈燕归巢巳尽鹤语冢难寻旅泊彼何夜希君抽玉琴
　　送王录事赴任苏州
　　古堤迎拜路万里一防前潮作浇田雨云成煑海烟吏闲惟重法俗富不忧邉西掖今宵咏还须寄阿连
　　驿中望山戯赠渭南尉陆贽
　　官微多惧事多同拙性偏无主驿功山在门前登不得髪毛衰尽落尘中
　　郡楼春宴　　　　　　　　韦应物
　　众乐杂军鞞高楼邀上客思逐花光乱赏余山景夕为郡访凋瘵守程难损益聊假一杯欢暂忘终日迫
　　寄李苏州兼示杨琼　　　　白居易
　　真娘墓头春草碧心奴鬓上秋霜白为问苏台酒席中使君歌笑与谁同就中犹有杨琼在堪上东山伴醉翁
　　答刘梦得白太守行
　　吏满六百石昔贤輙去之秩登二千石今我方罢归我秩讶已多我归惭已迟犹胜尘土下终老无休期卧乞百日告起吟五篇诗【谓将罢官自吟五首】朝与府吏别暮与州民辞去年到郡时麦穗黄离离今年去郡日稻花白霏霏为郡巳周歳半嵗罹旱饥襦袴无一片甘棠无一枝何乃老与幼泣别尽沾衣下惭苏人泣上愧刘君辞苏州李中丞以元日郡斋感怀诗寄示微之及予輙依来篇七言八韵走笔奉答兼呈微之
　　白首余杭白太守落魄抛名来已乆一辞渭北故园春再把江南新嵗酒杯前歌笑徒勉彊镜里形容渐衰朽领郡惭当潦倒年隣州喜得平安友长洲草接松江岸曲水荷花镜湖口老去还能痛饮无春来曾作闲防否凭莺传语报李六倩鴈将书与元九莫嗟一日日催人且贵一年年入手
　　除苏州刺史别洛城东花
　　乱雪千花落新丝两鬓生老除呉郡守春别洛阳城江上今重去城东更一行别花何用伴劝酒有残莺
　　赴苏州至常州答贾舎人
　　杭城隔嵗转苏防还拥前时五马回厌见簿书先眼合喜逢杯酒暂眉开未酬恩宠年空去欲立功名命不来一别承明三领郡甘从人道是粗才
　　去嵗罢杭州今春领呉郡惭无善政聊写鄙怀兼寄三相公
　　为问三丞相如何秉国钧那将最剧郡付与苦慵人岂有吟诗客堪为持节臣不才空饱暖无惠及饥贫昨卧南城月今行北境春鈆刀磨欲尽银印换何频杭老遮车辙吴童扫路尘虚迎复虚送惭见两州民
　　自到郡斋仅经旬日方专公务未及宴逰偷闲走笔题廿四韵兼寄常州李舍人湖州崔郎中仍呈吴中诸客
　　渭北离乡客江南守土臣涉途初改月入境巳经旬甲郡标天下环封及海滨版图十万戸兵籍五千人自頋才能少何堪宠命频冒荣惭印绶虚奬负丝纶【除苏州制云藏于巳为道义施于物为政能在公形骨骾之言合郡有襦袴之乐】病须通脉防流要塞津救烦无若静补拙莫如勤削使科条简摊令赋役均以兹为报効安敢不躬亲襦袴提于手韦弦佩在绅敢辞称俗吏且愿活疲民常【常州】未徴黄覇湖【湖州】犹借寇恂愧无铛脚政【河北三郡相邻皆有善政时为铛脚刺史见唐书】徒忝犬牙邻制诰夸黄绢【美贾常州也】诗篇占白苹【美崔呉兴也】铜符抛不得【自谓也】琼树见无因警寐钟传夜催衙鼔报晨惟知对胥吏未暇接亲賔色变云迎夏声残鸟过春麦风非逐扇梅雨异随轮武寺山如故【武丘寺也】玉楼月自新【郡内东南楼名】池塘闲长草丝竹废生尘暑遣浇神酎晴教晒舞茵待还公事了亦拟乐吾身
　　寄刘苏州
　　去年八月哭微之今年八月哭敦诗何堪老泪交流日多是秋风揺落时泣罢防回深自念情来一倍苦相思同年同病同心事除却苏州更是谁
　　喜刘苏州恩赐金紫遥想贺宴以诗庆之
　　海内姑苏太守贤恩加章绶岂徒然贺賔喜色欺杯酒醉妓欢声遏管弦鱼葺佩鳞光照地鹤衔瑞带势冲天莫嫌鬓上些些白金紫犹来称长年
　　送苏州李使君赴郡二絶句
　　忆抛印绶辞呉郡衰病当时巳有余今日贺君兼自喜八回看换旧铜鱼【予自罢苏州及兹换八刺史也】
　　馆娃宫深春日长【馆娃宫今灵岩寺也】乌鹊桥髙秋夜凉【乌鹊在苏州南门】风月不知人世变奉君直似奉呉王
　　送王卿使君赴任苏州因思花迎新使君感旧逰寄题郡中木兰西院
　　一别苏州十八载时光人事随年改不论竹马尽成人亦恐桑田半为海莺入故宫含意思花迎新使生光彩为报江南风月知至今白使君犹在
　　白太守行　　　　　　　　刘禹锡
　　闻有白太守抛官归旧谿苏州十万戸尽作婴儿啼太守驻行舟阊门草凄凄挥袂谢啼者依然两低眉朱戸非不崇我心如重狴华池非不清意在寥廓栖夸者窃所怪贤者黙思齐我为太守吟题在隠起珪
　　赴苏州酬别乐天
　　呉郡鱼书下紫宸长安厩吏送朱轮二南风化承遗爱八咏声名蹑后尘梁氏夫妻为寄客陆家兄弟是州民江城春色追逰处共忆东都旧主人
　　到郡未浃日登西楼见乐天题诗因即事以寄【乐天自此郡谢病西归】
　　湖上收宿雨城中无昼尘楼依新柳贵池带乱苔春云水正一望簿书来绕身烟波洞庭路愧彼扁舟人
　　早夏郡中书事
　　水禽渡残月飞雨洒髙城华堂对佳树帘庑含晓清拂镜整危冠振衣步前楹将吏俨成列簿书纷来萦言下辨曲直笔端生交争虚怀询病苦怀律操剽轻闗吏告无事归来解簮缨髙帘覆朱阁忽耳闻调笙
　　郡斋书怀江南白尹兼简分司崔宾客
　　谩读图书三十车年年为郡老天涯一生不得文章力百口空为饱暖家绮季衣冠称鬓面吴公政事副词华还思谢病吟归去同醉城东桃李花
　　詶乐天见贻贺金紫之什
　　乆学文章含白鳯却因政事赐金鱼郡人未识闻謡咏天子知名与诏书珍重和诗呈锦绣愿言归计并园庐旧来词客无多位金紫同逰谁得如
　　送从弟戴徃苏州　　　　　张籍
　　杨柳阊门路悠悠水岸斜乘舟向山寺着屐到渔家夜月江柑树秋风白藕花江天诗景好回日莫令赊
　　送陆畅
　　共踏长安街里尘吴州独作未归身胥门旧宅今谁住君过西塘与问人
　　送从弟彤东归
　　云水东南两月程贪归庆节马蹄轻春桥欲醉攀花别野路闲吟触雨行诗价已髙犹失意礼司曽赏防成名旧山风月知应好莫过秋时不到京
　　送从弟彻东归
　　缑山领印知公奏才称同时尽不如奉使贺成登册礼陪班看出降恩书回程去在秋尘里受诏辞归晓漏初早晩行为朝署拜闲坊买宅作邻居
　　送人逰呉　　　　　　　　　李频
　　楚田开霁后草色与君防积水浮春气深山带雨寒毘陵孤月出建业一钟残为把乡书去因收别泪难
　　寻陆鸿渐不遇　　　　　　皎然
　　移家虽帯郭野径入桑麻近种篱边菊秋来未着花扣门无犬吠欲去问西家报道山中去归来毎日斜
　　送司空曙之苏州　　　　　　苗发
　　盘门呉旧地蝉尽早秋时归国人皆乆移家君独迟广陵经水宿建业有僧期若到栖霞寺应看江縂碑
　　戯代李恊律松江有赠　　　　许浑
　　蜀客操琴呉女歌明珠十斛是天河霜凝薜荔怯秋树露滴芙蓉愁晩波兰浦逺乡应解佩柳堤残月未鸣珂西楼沈醉不知散潮落洞庭洲渚多
　　宿望亭馆寄苏州一二同志
　　馆人稀夜自长姑苏城逺树苍苍江湖水落髙楼迥河汉秋归广簟凉月转碧梧移鹊影露低红叶湿萤光西园诗侣应多思莫醉笙歌掩画堂
　　送刘禹锡郎中赴苏州　　　　姚合
　　三十年来天下名衔恩东守阖闾城初惊函谷眠山驿渐入梁园问水程霁日满江寒浪静春风绕郭白苹生虎丘野寺呉中少谁伴吟诗月里行
　　送王闬归苏州　　　　　　刘商
　　深山穷谷没人来邂逅相逢眼渐开云鹤洞宫君未到夕阳防影防时回
　　五湖　　　　　　　　　　汪遵
　　巳立平吴伯越功片防髙飏五湖风不知战国官荣者谁似陶朱得始终
　　西施　　　　　　　　　　　罗隠
　　让髙泰伯开基日贤见延陵复命时未防子孙因防事解崇防榭为西施
　　嘲陆畅　　　　　　　　　元和内人
　　十二层楼倚翠空鳯鸾相对并梧桐双成走报监门卫莫使呉歈入汉宫
　　解嘲　　　　　　　　　　陆畅
　　粉面仙郎选圣朝偶逢秦女学吹箫须教翡翠闻王母不奈乌鸢噪鹊桥
　　送常熟钱尉　　　　　　　范仲淹
　　姑苏防下水如蓝天赐仙乡奉防甘梅淡栁黄春不浅王孙归思满江南
　　依韵和苏州蒋密学
　　余杭偶得借麾来山态云情病眼开此乐无涯谁可共诗仙今日在苏防【白乐天谓韦苏州为诗仙】
　　依韵荅蒋密学见寄
　　东南为守慰衰顔忧事浑祛乐事还鼓吹夜归湖上月楼防晴望海中山奋飞毎羡冥鸿逺驰骋终惭老骥闲此日共君方偃息是非荣辱任循环
　　成都进士杜暹伯升出家名法通徃来吴中
　　苏轼
　　欲识当年杜伯升飘然云水一孤僧若教俯首随缰锁料得如今似我能
　　呉中田妇歌
　　今年粳稻熟苦迟庶见霜风来几时霜风来时雨如防耙头出菌鎌生衣眼枯泪尽雨不尽忍见黄穗卧青泥茒苫一月陇上宿天晴获稻随车归汗流肩頳载入市价贱乞与如糠粞卖牛纳税拆屋炊虑浅不及明年饥官今要钱不要米西北万里招羗儿龚黄满朝人更苦不如却作河伯妇
　　寄贺方回　　　　　　　　黄庭坚
　　少防醉卧古藤下谁与愁眉唱一杯解作江南断肠句只今惟有贺方回
　　癸亥立春日泊舟吴防亭　　范成大
　　去年春盘浙江驿湛湛清波动浮石今年春盘吴防亭冥冥细雨湿髙城天边作客风沙里今年去年成老矣客心古井冷无波过眼人情亦如水忆昔三生住翠微偶来平地着征衣山中故人应大笑扁舟坐稳何当归
　　半塘
　　桺暗阊门逗晓开半塘塘下越谿回炊烟拥柂船船过芳草縁堤歩歩来
　　送丘为下第归苏州　　　　严维
　　沧江一身客献赋空十年明主岂能好今人谁举贤国门税征驾旅食谋言旋皦日媚春水绿苹香客船无媒既不达予亦思归田
　　书情上李苏州
　　东土苗人尚有残皇皇亚相出朝端手持国宪羣僚畏口喻天慈百姓安礼数自怜今日絶风流空记徃年欢误着青袍将十载忍来渔浦却垂竿
　　送魏十六还苏州　　　　　皇甫冉
　　秋夜沈沈此送君阴虫切切不堪闻归舟明日毘陵路回首姑苏是白云
　　维扬送友还苏州　　　　　崔颢
　　长安南下几程途得到防沟吊绿芜渚畔鲈鱼舟上钓羡君归老向东吴
　　赠长洲何主簿　　　　　　戴叔伦
　　挂席逐归流依依望虎丘残春过楚县夜雨宿吴州野寺吟诗入溪桥折笋防到官无一事清静有诸侯
　　口号呉王美人半醉　　　　李白
　　风动荷花水殿香姑苏防上宴呉王西施醉舞娇无力笑倚东窓白玉牀
　　感苏州旧舫　　　　　　　白居易
　　画梁朽折红窗破独立池边尽日防守得苏州船舫烂此身争合不衰残
　　苏州故吏
　　江南故吏别来乆今日池边识我无不独使君头似雪华亭鹤死白莲枯【莲鹤皆苏州同来】
　　将归姑苏南楼饯别送李明府　许浑
　　无处登临不系情一凭春酒醉髙城暂移罗绮见山色才驻管弦闻水声花落西亭添别梦柳隂南浦促归程前期迢逓今宵短更倚朱防待月明
　　呉门送振武李从事
　　晩促离筵醉玉缸伊州一曲泪双双欲携刀笔从新幕更宿烟霞别旧邉马近秋侵紫塞呉防乘月下清江嫖姚若许传书檄坐筑三城看受降
　　呉故宫　　　　　　　　　常建
　　越女歌长君且听芙蓉香满水边城岂知一日终非主犹自如今有怨声
　　呉苑思　　　　　　　　　陈陶
　　今人地藏古人骨古人花为今人发江南何处葬西施谢豹空闻采香没
　　呉姬十首　　　　　　　　薛防
　　夜鎻重门昼亦监眼波娇利瘦岩岩偏怜不怕旁人笑自把春罗等舞衫
　　龙麝熏多骨亦香因经寒食好风光何人画得天生态枕破施朱隔宿妆
　　滴滴春霖透荔枝笔题笺动手中垂天隂不得君王召嚬着青蛾作小诗
　　钿合重盛绣结深昭阳初幸赐同心君知一夜恩多少明日宣教放德音
　　褪红香汗湿轻纱髙卷蚊厨独卧斜娇泪半垂珠不破恨君瞠折后庭花
　　取次衣裳尽带珠别添龙脑裛罗襦年来寄与乡中伴杀尽春蚕税亦无
　　画烛烧兰暖复迷殿帷深密下银泥开门欲作侵晨散已是明朝日向西
　　楼防重叠满天云殷殷鸣鼍世上闻此日杨花初似雪女儿弦管弄参军
　　冠剪黄绡帔紫罗薄施铅粉画青蛾因将素手夸巧从此椒房罢更多
　　自是三千第一名内家丛里独分明芙蓉殿上中元日水拍银盘弄化生
　　歳寒堂三题　　　　　　　范仲淹
　　尧舜受命于天松柏受命于地则物之有松柏犹人之有尧舜也是故圣人观有心而制礼体后凋以辨义丁公神遇鉴寐形焉陶相真栖风韵在矣是物也前言徃行岂徒然哉吾家西斋仅百载二松对植扶踈在轩灵根不孤本支相茂卓然有立俨乎若思霜霰交零莫能屈其性丝桐间发莫能拟其声不出戸庭如在林壑某少长北地近还平江羙先人之故卢有君子之嘉树清阴大庇期于千年岂徒风朝月夕为耳目之资者哉因命其西斋曰歳寒堂松曰君子树树之侧阁焉曰松风阁美之以名居之斯逸由我祖德贻厥孙谋昆弟云来是仰是则可以为友可以为师持松之清逺耻辱矣执松之劲无柔邪矣禀松之色义不变矣扬松之声名彰闻矣有松之心徳可长念兹在兹我族其光矣子子孙孙勿翦勿伐惟吾家之旧物在嵗寒而后知天地怜其材而况于人乎作诗纪之以永长也
　　歳寒堂
　　我夲先唐相奕世天衢行子孙四方志有家在江城双松俨可爱髙堂因以名雅知堂上居宛得山中情目有千年色耳有千年声六月无炎光长如玉壶清于以聚诗书教子修诚明于以列钟鼓邀宾乐升平绿烟亦可知终日在檐楹太阳无偏照自然虚白生不向摇落地何忧歳峥嵘朂哉肯构人处之千载荣
　　君子树
　　二松何年植清风未尝息夭矫向庭戸双龙思霹雳岂无桃李姿贱彼非正色岂无兰菊芳贵此有清德万木怨揺落独如春山碧乃知天地威亦向歳寒惜有声若江河有心若金璧雅为君子材对之毎前席或当应自然化为补天石
　　松风阁
　　此阁宜登临上有松风吟非弦亦非匏自起箫韶音明月万里时何必开绿琴鳯凰下云霓锵锵鸣中林淳如葛天歌太古传于今洁如庖牺易洗人平生心安得嘉宾来当之共披襟陶景若在仙往来吴中岑
　　呉江岸　　　　　　　　　苏轼
　　晓色兼秋色蝉声杂鸟声壮怀销铄尽回首尚心惊
　　晩入盘门　　　　　　　　范成大
　　人语嘲喧晩吹凉万灯火转河塘两行碧柳笼官渡一簇红楼压女墙何处采菱闻度曲谁家拜月认飘香轻裘骏马慵穿市困倚蒲圑入睡乡
　　白云岭
　　路入千峯一线通陆离长剑立天风五年岭客题诗处正在孤云乱石中
　　天平先陇道中时将赴新安掾
　　霜桥氷磵净无尘竹坞梅谿未放春百叠海山乡梦熟三年江路旅愁新松楸永寄孤穷泪泉石终收漫浪身好在隣翁各安健归来相访説真情
　　丙戌闰七月九日与王必大登姑苏防招王俊明陈渊叔耿时举避暑次时举韵
　　始贺火流西还嗟斗斜闰余暑犹彊顔新凉颇难进燥刚渇欲折焦巻秃如烬炎官扶日毂辉赫不停运登临有髙防勇徃得三俊仍将王郎子飞步凌刼仭风从噫气来云作坏山阵乡如垂头鱼忽巳蛰虫振空明晩逾清更要孤月印书生乃易与俛仰更喜愠凭防天为髙举酒山欲近竒书铁锁钩丽句锦窠晕兹逰我辈独难挽软红轫君看笼中鸟宁识咸池韵
　　上沙夜泛七月二日
　　困倚船看斗斜起来风露满天涯亭亭宿鹭明菰叶闪闪凉萤入稻花月下片云应夜雨山根炬火忽人家江湖处处无穷景半世红尘老歳华
　　次韵孙长文泊姑苏馆
　　读书下一灯残忽有诗来为暖寒闻道扁舟春共载雪云虽冷不相干
　　次韵答吴江周尉饮垂虹亭
　　垂虹亭上角巾倾鼍怒龙唫醉不听安得对君浮大白想应嗤我汗新青梦魂舞蝶随春草时节宾鸿防暮汀湖海扁舟须及健莫教明月照星星
　　壬辰天中节赴平江锡宴因怀去年以侍臣摄事捧御杯殿上赐二小诗
　　去歳排塲德寿宫薫风披拂酒鳞红小臣供奉金笼盏亲到虚皇玉座东
　　天中繖动玉舆来万歳三声彻九街想见牙牀当殿过舜裳云委拜尧阶
　　次韵平江韩子师侍郎见寄三首
　　自古四愁湘水深谁将城郭启山林有情碧嶂团栾绕无数朱楼缥缈临蚺鼔掲天惊客坐象鍪航海厌蛮深三千客路长安逺故旧书来直万金【南人以蚺蛇皮作腰鼔响彻异常交趾以象革为兠鍪皆异事】
　　灵泉杖屦浙江头经济长怀尚典州堂上读书朝气爽防前呼月海光浮交情尺素勤双鲤刀笔枯松挽万牛已把三章翻玉府为君击节变蛮讴【子师新作小舎于浙江号灵泉读书堂呼月防皆其处也】
　　前年冲雪过双谿风帽泥鞯骑吹随烂醉依前逢锦瑟好音惟是欠黄鹂功名未试玉璜玦离别频倾金屈巵畴昔北征烦吉梦南征合有梦归时【顷年北使时朝野多妄传被防不归子师家中人忽梦子归翌日过界报到故末句及之莺莺子师家善歌者前年过婺券满巳去】
　　自阊门骑马入越城
　　日影穿云亦未浓夜来疎雨洗清空村前村后东风满略数桃花一万重
　　断桥隤岸数家村雨少晴多减涨防雪白鵞儿绿杨柳日髙犹自揜柴门
　　阊门行送胡子著作汉州
　　前年送君朝明光今年送君还故乡锦官楼上一尊酒万里阊门折杨柳呉波沄沄蜀山苍人生行路如许长相逢相送鬓如雪人生能禁几离别房湖风月开春防石湖水云归去来西棹东防君未了相逢还向阊门道
　　阊门初泛二十四韵
　　淳熈丙午重九后十日家人辈以予久病适新修小舫劝扶头一出以禳祓屯滞遂至北城检挍桃花坞出闗旁漕河望枫桥横塘中路而还故有即事咏景唐律之作
　　好在驰烟路平生载酒行摧藏身乆病契濶歳频更昨日灯花晓今朝稻把晴出门新梦境触目旧诗情水逺推篷天寛倚柂惊转湾添縴挽罨岸并篙撑舫后装儿女舻前酌弟兄醅香新麹嫩茗味小春轻红绉分霜果黄嫣撚夕英缬林疎露屋朱阁静临城桃坞论今昔枫桥管送迎山腰樵担动木末酒旗明竟日窑烟直中流塔影横数防残照满一笛暮江平晒网枫边衍牵缯柳际棚岫云萦石住田水穴隄鸣过渡牛归速穿篱犬吠狞鱼寒犹作阵鴈逺更闻声急橹潮痕出踈钟暝色生邻翁欣问讯逋客愧寒盟一昨成归卧于今负耦耕生涯都塌飒心曲漫峥嵘猿鹤休多怨菰莼尚可羮药囊吾厌苦扶惫且班荆
　　晚步吴故城下
　　意行殊不计榛菅风袖飘然胜羽翰拄杖前头双雉起浮图絶顶一雕盘醉红匝地斜曛暖熨练涵空涨水寒却向东皋望烟火缺蟾光映槲林丹
　　寄虎丘长老
　　谁云簮绂坐成禽亦漫为官漫好音身已备尝生死病心何曾住去来今一波不动月空照万籁无情风自吟持此东归似同志故应分我半牀林
　　送徐叔智运使奉祠归呉中
　　手种湖边花百畆东风日夜催归去当年辛苦种花时不道白头犹未归君如肯过城南陌但向水云红处覔烦呼猿鹤问平安当有畦丁解看客我今江船亦欲东揖迎枫桥成两翁压枝万朶虽过尽尚及巢莲叶中
　　怀龚頥正
　　好在楚龚子秋来情话稀昨承书素説行侍板舆归烟水潮平棹风霜歳晩衣防时真访戴莫待雪花霏
　　吴歈一首送丘宗卿自平江移防稽
　　吴儿与君縁不薄再骑竹马迎南郭吴儿与君縁复浅坐席才温旗脚转东人赋重越吟悲趣了兹段随朝鸡胷竒百炼当活国君岂独私呉与越鹤鸣樟桥猿夜啼匈奴未灭家何为功成他年归结屋好在山花休斩竹【宗卿十三年前尝守吴今复来防年而去越民困于和买盖有意为蠲减之樟桥宗卿卜筑处有山牡丹二夲歳各发百花手植筀竹二十年今一尺围作舍时悉当伐去皆实录席上语也】
　　翻袜轩夜坐闻雨
　　闲门冷落静无哗小閤帘帏密自遮日晩课程丹灶火夜深光景佛灯花人生宁有病连嵗身世略如僧在家步屧寻春非老伴任教风雨唤雷车
　　寿栎东斋午坐
　　屋角静突兀云气低鸿蒙残叶飐疎雨孤花侧凄风北午睡起一笑万事空无人共此意莎阶咽微蛩
　　次韵袁起岩送示郡沼双莲图
　　珠渊玉水折方圆涌出双莲照酒边压倒小湖三级草増光后沼两重莲苕华名字元相并桃叶根株本自连好把吴歈翻楚些阳阿新曲胜当年【洞庭小湖寺旧得瑞象有草绕之投草湖中生三级红莲皮日休有木兰后池重防莲诗云两重元是一重心皆呉中瑞故事而未有双莲之传也】
　　再赋郡沼双莲三絶
　　馆娃魂散碧云沈化作双葩寄恨深千载不偿连理愿一枝空有合欢心
　　池光防槛倚斜晖把酒看花醉不归但许鸳鸯相对浴休惊翡翠一双飞
　　两岐秀罢巳蒿莱春意还从菡蓞回不是使君和气胜此花应向别人开
　　次韵袁起岩喜雨
　　使君精祷动山灵月御俄从毕噣经昨夜云头随皁盖今朝雨脚挂青冥池光拍岸浮州宅湖面粘天涨洞庭賸采吴歈歌歳事传归击壤调中听
　　再次喜雨诗韵以表随车之应
　　仙篆驱龙効水灵佛螺吹梵演云经何须础汗生蒸润便借炉薫作晦冥一念故应周法界万神元不隔明庭昌时圭璧形声应不是周时莫我听
　　三次喜雨诗韵少伸善颂
　　乡非贤牧政通灵防负松陵耒耜经天籁侵晨占少女雨师连夜檄冥作霖岂必求商野召见谁能右汉庭闻道追锋传好语从今侧耳为君听
　　府公录示和题喜雨之作輙次元韵
　　雨挟潮痕涨具区流渠决决绕幽居荷锄日课都忘倦抱瓮天机本不踈且喜水平昌谷稻莫教雷假介休车老翁饱外还多事更把林间种树书
　　赋得桃坞送别　　　　　　髙啓
　　何地芳菲满呉趋曲陌西藏经非汉垒种树似秦溪未曙忽霞起过春犹雪迷叶闻渡江唱花忆映门题折时或旁水游处毎成蹊偶来因送客肠断有莺啼
　　迁娄江寓馆
　　寓形百年内行止固无端我生甫三九东西宜未阑去年宅山陲今年徙江干野性崇俭陋经营惟茍完闲俯平畴幽扉临逺湍岂忘大厦居弗称非所安披榛始来兹霜露凄以寒谁云逺亲爱弟子相与欢室中有美酒歳暮聊盘桓
　　登西城门
　　登城望神州风尘暗淮楚江山帯睥睨烽火接楼艪并呑何时休百骨易寸土向来禾黍地雨露长榛莽不见征战塲那知征人苦马惊西风笳鸟散落日鼓呜呜城下水流恨自今古
　　咏雨酬张进士羽见寄
　　珠碎复丝轻飚回乍拂楹望中来晓峡愁里度秋城沙湿虫应冷荷响露还惊听弦知瑟润卧簟觉帏清一览停云句离抱转难平
　　赋得姑苏防送贾文学麒
　　城上闻啼鸦防前见逰鹿悠悠画帘影薄暮澄潭曲云随歌舞散日与兴亡促美人不归来湖水春更绿思君别后登应尽天涯目
　　闻晩莺时在围城中作
　　昨歳闻歌啭绿隂山院行今朝寝斋雨重听独含情西磵多乔木何为亦到城
　　答宋南宫见寄时寓江上
　　栖寓岂髙遁偶家南渚滨虽欣逺物累终悲寡交亲拏舟近入郭言欲访故人叩门子不在思怀竟难伸归来揜蓬庐幽卧属始春风喧柳意动雪霁禽声新孤逰盼芳物尊酒孰与陈念昔文翰塲弱踪继清尘鸣弦东阁夜飞盖西园晨兹欢与年徂憔悴两未振朝防枉琼藻慰我迟暮勤深情寄妍辞不殊握中珍居屯在守志养素岂辞贫裁章以少答此道愿无沦
　　送家兄西迁
　　昔别归有期此别去何极西迁属事变咎责非巳得家贫无行资空槖辞故国怱怱逐徒旅宛宛谢亲识牵攀不能留恸哭野水侧离鸿为回翔浮云暮愁色别时虽云苦未若别后忆愿行勿忧家养亲自我职殊方气异炎雾秋未息委命毌怨尤长年彊飱食
　　召修元史将赴京师别内
　　承诏趣严驾晨当赴京师佳徴岂不乐独念与子辞子自归我家贫贱乆共之闺门蔼情欢宠德不以天寒室仍罄何忍逺去兹王明待防文不暇頋我私悤悤愧子勤为我烹伏雌携幼送我泣问我旋轸时行路亦已遥浮云蔽川坻宴安圣所戒胡为守蓬茨我志愿裨国有遂幸在斯加餐待后晤勿作悄悄思
　　酬谢翰林留别
　　启常与同郡谢君徽同徴又同官翰林洪武三年七月二十八日上御阙楼召对擢啓戸部侍郎谢为吏部郎中俱以逾省辞即防俞允赐内帑白金放还于乡
　　江左称谢家奕叶多名人君今复秀发琼枝迈风尘頋予沗乡里才华敢论美丹诏偶见徴云萝歘同起谒帝入九闗咫尺瞻天顔从兹缪通籍接武诸公间朝侍青坊读夜陪玉堂宿讲罢分御羮吟成刻宫烛出入在两宫与君无不同自惭本鸥鹭亦得随鹓鸿朝朝禁门下听鸡共骑马上国多故人情亲似君寡并命超列卿宠极翻忧惊我叨掌国计君佐持铨衡偕辞向明主叩天听天语敕赉内帑金东还特相许拜赐出皇都人言似两疏月明照宫锦同棹入中呉呉中故乡道雨歇秋光好青山度水迎喜我归来早落日下长洲分携忽解舟如何到家喜却有别君愁别君去还迩只隔呉江水离思与秋长芦花三十里来徃片防通相期作钓翁髙歌虽鄙野犹可賛王风
　　始归田园
　　辞袂归故里永言遂遐心岂欲事髙塞崇居难自任清晨问田卢荒蹊尚能寻秋虫语左右翳翳桑麻深别来防何时旧竹已成林父老喜我归携榼来共斟问知天子圣欢然散顔襟相期毕租税嵗暮同讴吟
　　其二
　　白露芜草木荒园揜穷秋归来一芟理始觉吾庐幽髙柳防巷疎清川映阁流落日望禾黍离离满西畴乍归意自欣防杖频览防名宦诚足贵猥承惧愆尤早退非引年皇恩未能酬相逢勿称意不是东陵侯
　　送王太守迁云间
　　男屠猪羊女酒共祷神祠留太守太守今年迁太州除书巳下谁能留两州相去无百里失君应愁得君喜安得如君数十人一时尽福东南民
　　忆昨行寄吴中诸故人
　　忆昨结交豪侠客意气相倾无促蹙十年流乱如不知日费黄金出防剧狐裘防茸欺北风霹雳应手鸣雕弓桓公墓下沙草白彷佛地似辽城东马行雪中四蹄热流影欲追飞隼灭归来笑学曺景宗生击黄獐饮其血皋桥泰娘双翠蛾唤来尊前为我歌白日欲没奈愁何回潭水绿春始波此中夜逰乐更多月出东山白云里照见船中笛声起惊鸥飞过片片轻有似梅花落江水天峯最髙明日登手接飞鸟攀危藤龙门路迥不可上松风吹灭岩中灯众客欲归我不能更度前岭缘崚嶒逺携茗器下相喜有白首楞伽僧馆娃离宫已为寺香径无人欲愁思醉题髙壁墨如雅一半欹斜不成字夫差城南天下稀狂游累日却忘归座中争起劝我酒但道饮此无相违自从飘零各江海故旧如今几人在荒烟落日野鸟啼寂寞青山顔亦改须知年少乐事偏当饮岂得言无钱我今自算虽未老豪健巳觉难如前去日已去不可止来日方来犹可喜自古达士有名言但説人生行乐耳
　　贺乐丈南郭新居　　　　　范成大
　　新防燕雀喜竹篱挂藤萝崩奔风涛里得此巢荷西山効爽气南浦供清波防心不在逺容膝何须多先生淮楚俊踏地尝兵戈飘飘万里道芒鞋压闗河风吹落下邑楚语成吴歌岂不有故园荒垣鞠秋莎无容説当归到处皆南柯闭戸长独卧奈客剥啄何防令苍苔石屐齿如蜂窠
　　乐庵初成　　　　　　　　李彦年
　　老子平生可不足庵成那管食无肉终朝闭戸只读书四面开都见竹
　　投老闲居百事宜早眠晏起不论时更长睡足披衣坐倾耳林间听画眉
　　期頥堂
　　百事如今与世违一花一木谩儿嬉莫欺兀兀痴顽老曽睹升平元祐时
　　不服丹砂不茹芝老来四体未全衰有人问我期頥法一味胸中爱坦夷
　　昆山吕正之三男子连中神童科盖奇事也次
　　严别驾韵　　　　　　　　叶衡
　　三秀标姿颖不凡姓名聨列紫微间已知鳯穴梧栖穏谁谓鹏程云路艰孔释当年亲抱送由庄逸驾定追攀发挥更有文章伯髙压淮南大小山
　　送卫状元著作提举淮东　　楼钥
　　通泰牢盆亘海滨官家专欲用儒臣淮南草木生顔色又见龙头第一人
　　羡君持节拜庭帏未老双亲着防衣若遇盖公烦问信坐曺日念旧逰稀
　　屡从尊酒接从容叔宝风姿对座中他日相逢年益老棊坛尚有角雌雄
　　寓居全吴江上　　　　　　姚申之
　　幅巾萧散一枝笻身在水云千顷中抹野乱山随意碧袅林霜叶可怜红
　　松江　　　　　　　　　　司马光
　　呉山黯黯江水清欲雨未雨伤交情扁舟荡漾泊何处红蓼白苹相映生
　　秋风索索连江起暮过烟波十余里长芦痩竹映渔家灯火茫寒照水
　　送杨太祝忱知长洲县
　　三吴佳县首民物旧熈熈专用清谈治非如俗吏为林疎丹橘迥稻熟白芒欹宜使民无忘严修泰伯祠
　　送僧归吴
　　髙枕聊成梦晴空忽见花浮生尽是客何处得为家旅食帝城乆归舟泽国賖勿因菰菜味回首浩无涯
　　虎丘晚归呈同逰　　　　　邹浩
　　虎丘山色最宜秋山下溅溅亦可舟北去几年空好梦东来今日快昏眸邦畿正蔼无双誉杖屦仍逢第一流邂逅髙风许追逐异时应拟岘山头
　　济明不预虎丘之逰作此寄之
　　虎据千年一故丘迩来形胜絶南州池清不碍龙收影防迥犹疑石防头白日青天秋更好幅巾藜杖晓同逰遥知正拥双旌坐直上云峯一凭楼
　　送长洲周丞陞吴县令　　　髙啓
　　青山隔苑墙改邑去非遥官食新添俸民传旧布条稻花迎午放荷叶待秋凋寂寞长洲路空闻五绔謡
　　钱塘送马使君之吴中
　　樟亭离席散遥发画轓车飞雉新阡麦啼莺故苑花望山登郡阁行水到田家莫道凝香句前人独可夸
　　送石明府之昆山
　　茂苑行春罢携琴又向东潮声数里外山色半城中防带桃花雨衣翻柳叶风鸟夷闻善政为有泊船通吴僧日章讲师赴召修蒋山普度佛事既罢东归送别二首
　　万人拥坐听潮音宝刹曾迂玉驾临佛法晓敷三藏秘帝恩春及九原深钟山坐处花频雨练浦归时树欲隂拟问楞伽嗟已别楚江飞锡暮沈沈
　　故乡未解识清容却在金陵阙下逢中禁曽分斋鉢饭上方时叩讲筵钟一防细雨迢迢浦半塔斜阳霭霭峯相送师归忽多感飞云亦恋旧杉松
　　送贾文学以郡荐赴礼部试毕归呉
　　匹马都门晓开呉公新荐贾生才郡中方待传经业阙下先称射防才寒食杏花江店雨春衣柳絮驿程埃惭予东掖叨陪讲难把长干送别杯
　　送邻僧淡云归笠泽
　　徃来海上独离羣雅称身名是淡云经院叶深秋讲散香防鸟下午斋分坐间山偈曽同説别后邻钟不共闻笠泽到时寻旧业菱池漠漠雨纷纷
　　期徐七防云岩
　　忆与青山别几时云僧应恨鹤归迟少知学道贫非病闲爱谈禅偈是诗女浣晓江烟淼淼人行暮苑麦离离明朝风雨还同徃恐负髙僧石上期
　　被召将赴京师留别亲友
　　长送逰人作逺行今朝还自别乡城北山恐起移文诮东观惭叨议论名路去防程天欲近春来十日水初生只愁使者频催发不尽江头话别情
　　入郭过南湖望报恩浮图
　　雨过春陂柳浪香布防归缓怕斜阳渔人为指江城近一墖船头防渐长
　　过保圣寺
　　隔江寒雾隠楼防逺逐钟声放舸来乱后不知僧已去几堆红叶寺门开
　　舟归过斜塘
　　漫漫村塘水没沙清明初过巳无花春寒欲雨归心急懒驻扁舟问酒家
　　舟行晚过张林【张林地名有土山】
　　望山几欲去寻幽此日虽来不暇逰一棹黄昏过山下疎灯络纬满林秋
　　夜至阳城田家
　　东津渡头初月辉南陵寺里逺钟微主人入夜门未揜蒲响满塘鵞鸭归







　　呉都文粹续集巻四十八
　　钦定四库全书
　　呉都文粹续集巻四十九　　明　钱谷　撰诗
　　次韵寄钱翼之　　　　　　杨载
　　有声呉下颇多年长把渔竿钓海边李贺才名过杜牧鲁公书法继张颠尘沙扑面惊吾老星宿蟠胷媿子贤嵗晩著书言足妙青青林竹正宜编
　　和孟东野题昆山寺
　　兰谷负昆冈凿崖安佛牀梯云石磴滑入厨泉水香旦寒鸟相聚月黑龙放光舟行苦局促卒憇殊胜塲次韵髙季廸别后见寄之作　　张羽
　　客中原少寐看月上林端雁叫枫江夜人栖野艇寒浮踪怜断梗搅梦怯奔湍不是孤吟懒离羣自少懽
　　约徐隐君幼文同隐呉兴
　　吴兴好山水子我盍迁居绕郭羣峰列廻波一鉴如蚕余即宜稼樵罢亦堪渔结屋云林下残年共读书
　　畊渔轩寄题徐良夫
　　之子住铜坑人传好事名如何同甲子翻遣昧平生野岸风中钓湖田雨后耕秋天渐凉冷或可赴前盟
　　送人之平江投刺李守
　　送君何防逰一剑古苏州螃蠏黄花节鲈鱼碧水秋寻碑松隖寺按曲酒家楼况尔多能者膺门必见留
　　寄王正仲髙季廸
　　秪恨孤城未觧围围开翻遣别相知夕阳江上悤悤酒细雨灯前草草诗有梦直从花落后无书空过雁来时郭西古寺题名处今日重逰却共谁
　　别后吟成许寄无定知诗境不荒芜新词典雅推摩诘古体优长羡达夫华岳羣峯云霁出梁园万绉日晴敷肯从大厯开元事重拟清谈击唾壶
　　过何山废寺
　　千峯寂寂寺门开石迳春风长緑苔佛阁丹青余瓦砾禅房花木变蒿莱繙经室壊僧应散施食台空鸟自来谁料空门亦如此独临斜日重徘徊
　　悼髙青丘季迪
　　灯前把巻泪双垂妻子惊看那得知江上故人身已没箧中寻得寄来诗
　　消息初传信又疑君亡谁复可言诗中郎防女今痴小遗稿千篇付与谁
　　生平意气竟何为无禄无田最可悲赖有声名消不得汉家乐府盛唐诗
　　寄叔方　　　　　　　　　倪瓉
　　乖阻方徂秋忽然已改年樱桃花楼前开落春风颠乘船到家日雨砌溜涓涓緑酒仍满眼素琴久无弦呼我共斟酌欢极更惘然处穷则已固言达谁当先俯仰叹鸢鱼浮沉各天渊慎勿伤本性木雕而土埏鸾翔安可挽青云气翩翩犹羡羲皇人清风北窗眠
　　江南春
　　汀洲夜雨生芦笋日出曈曚帘幙静惊禽蹴破杏花烟陌上东风吹鬓影逺光揺曙剑光冷辘轳水咽青苔井落红飞燕触衣巾沉香火微萦緑尘
　　春风颠春雨急清泪江竹湿落花辞枝悔何及丝梧哀鸣乱朱碧嗟我胡为去乡邑相如家徒四壁立桞花入水化緑萍风波浩荡心怔营
　　送虞胜伯之云间求先世遗书
　　川谷沄沄浙水波雍公勋业未消磨况当异代求文字尚有闻孙校舛讹京国不闻收汗马草莱终见没铜驼谁陈圣主贤臣颂奈尔隂山敇勒歌
　　故虞胜伯徴君隐居竹义居甫里垂二十年不屑以姓名求知于时之闻人道园先生其叔祖也先世雍公所遗文道园先生欲求而不可得胜伯必欲竭意以购取之可谓有志而不忘其所自矣闻此书旧藏平江俞子中推官宅推官没已久而子俊州尹其弟辄能假以归胜伯非仁人义士之存心乎州尹瓒之故人也因书以为之请陶蓬大尹见之当有以教吾者矣倪瓉顿首
　　次韵答陈叔方早春见懐
　　隔江山翠晩依微隐映江边白板扉事往依依惊岁改老来念念觉前非已看庭草侵行径渐有汀花拂钓矶惭愧诗篇慰幽独白头从此莫乖违
　　清夜哦诗手自书也应把烛倩官奴瘦牛荦确荒田陇肥马蹒跚笑瓠壶且酿松花江水碧更分芝朮岭云腴人间谁覔真子春雨扁舟钓緑蒲
　　白马寺通长老修圆觉期化缘
　　惠逺深心白莲社汤休丽句碧云篇懴摩不懈香灯供般若仍通文字禅雨后春池芹细细月明寒渚竹娟娟东林门外闻钟返惟有陶公妙入
　　贞寿堂诗为吴县尹杨彞作
　　贞寿堂前风日迟夭夭寸草答春晖儿兮事育心无怍母氏康强志不违后日腰悬季子印只今身着老莱衣熈然鹤髪照緑酒金鸭火温香霭微
　　烟雨中过石湖
　　烟雨山前度石湖一奁秋影镜平铺何须更剪松江水好染空青作画图
　　姑苏城外短长桥烟雨空蒙又晩潮载酒曽经此行乐醉乗江月卧吹箫
　　愁不能醒已白头沧江波上狎轻鸥鸥情与老初无染不弃轻躯总是愁
　　苏台懐古
　　望中烟草古长洲不见当时麋鹿逰满目越来溪上水流将春梦过扬州
　　吴中絶句
　　醉唤呉姬踏舞筵风阑花阵亦回旋愁生细雨寒烟外诗在青苹白鸟边
　　发吴江
　　一望洞庭秋水相逢南浦孤篷江千有兴骚客闲居久钓渔翁
　　泛太湖
　　遥接太湖惘然尚留赤壁图景越来溪水东西香雪寒梅飘影
　　登姑胥山
　　呉王馆娃西子两情断送长流麋鹿泪沾荒草故人汗漫重逰
　　过盘门
　　将军南镇勾吴鱼龙跳下江潮无限吁嗟神迹怕闻凄凉洞箫
　　归阖闾浦
　　极目烟江尽头屈指姚城渡口世人不理曲肱自饷黄鸡白酒
　　吴钩行　　　　　　　　　杨维桢
　　吴人杀二子衅成双吴钩吴王下赏令不识钩中愁临钩呼二子飞来父心头百金何足报万户当封侯佩双钩比明月为君嬖者斩防者刖制诸侯开伯烈千秋万嵗光不灭
　　长洲曲
　　长洲水引东江潮潮生暮暮还朝朝只见潮头起郎拖不见潮尾回郎桡昨夜西溪买双鲤恐有郎缄寄连理金刀剖腹不忍食尺素无凭脍还委西溪之水到长洲明日啼红临上头
　　五湖逰
　　鸱夷湖上水仙舟舟中仙人十二楼桃花春水连天浮七十二黛吹落天外如青虬道人谪世三千秋手折一枝青玉虬东扶海日红桑樛海风约住吴王洲呉王洲前校水战水犀十万如浮沤水声一夜入台沼麋鹿已无台上逰歌呉歈舞呉剑招鸱夷兮狎阳侯楼船不须到蓬邱西施郑旦坐两头道人卧舟吹铁笛仰看青天天倒流商老人橘几奕东方生桃几偷精卫填海成瓯窭海荡邙山漂髑髅胡为不饮成春愁
　　吴城怨
　　吴兵夜入郢小弟骄父兄弯弓射天日辇土筑长城长城筑未竟客主老蛮荆
　　夏驾石鼓辞
　　鼓在夏驾山髙一丈径三尺下有磐石为足古谚云石鼓鸣三吴兵
　　周家十圜鼓散落陈仓野犹有夏驾石盘盘驾之下秦鞭血出骨呉猎焦野火夏鼔建不防石鸣知者寡父老惧防言山空石长哑
　　虎丘篇
　　路出女坟湖警跸伯王驱灵池飞霹雳枯冢走于莵老禅犹防石仙鬼只疑狐祖龙来发閟银海又飞鳬
　　香山篇
　　放舟脂塘曲盘逰湖上雷雷鸣湖雨作还泊香山隈美人鬬香草上有九畹栽美人在何所搴芳招归来露下荆棘草鹿上姑苏台
　　金处士歌
　　吴郡人金可父贤智有才艺而自埋于民众皆啧啧以处士称之权贵人以丘园科起处士处士遽絶之曰予幸有庐一区在市闗可以避风雨田一防在郭外亦可以给衣食学圣人之道可以自乐不愿求仕也且仕荣利禄隐乐贞素茍以相易彼此两乖乖而欲强合吾不能已吁处士如可父信其逸而贞者欤维时集贤旧老相与署牒锡号曰贞逸会稽杨维祯乃为之赋诗曰
　　苏州古隐君实始虞仲隐居放言中乎清与权次曰澹台氏言不枝行不径未尝匐足诸侯前五噫之夫将其匹聨耕织为业不废诵与弦亦有天随仙配防夷子理钓船去之五百年求继者孰贤阖闾古城隐曰有处士氏曰金长身而美髯【叶壬】风局孤古古貎疏且沉家不失箴里不失任有余推与人矧肯卖禄入心心阙下足终南【叶吟】贫贱易屈富贵易滛故大隐在闗市不在壑与林鳯皇不能引髙神龙不能深【叶沁】深人呼为处士更加贞与逸号焉知古不如来今吾嗟今之士科隐丘复事王侯行无补阙言无裨谋惟禄食是媒【叶牟】诡贞而隐诡逸而休以为吾人忧放而还涧恚岳陇羞闻处士风其不泚然在颡岂吾人俦
　　城门曲
　　谍报越王兵城门夜不扄孤臣睛不死明月照人青
　　吴农謡
　　吴农竭力耕王田王赋已供常卧眠邓通董贤何为者一生长用水衡钱
　　吴下竹枝歌
　　三箬春深草色齐花间荡漾胜耶溪采菱三五唱歌去五马行春驻大堤
　　家住越来溪上头胭脂塘里木兰舟木兰风起飞花急只逐越来溪上流
　　寳带桥西江水重寄郎书去未回侬莫令错送回文锦不答鸳鸯字半封
　　马上郎君双结椎百花洲下买花枝罟罛冠子髙一尺能唱黄莺舞燕儿
　　白翎鹊噪手双弹舞罢胡笳十八般银马杓中劝郎酒看郎色似赤瑛盘
　　骑马当轩鹄觜靴西风马上鼔琵琶内家队里新通籍不是南州百姓家
　　小娃十岁唱桑中尽道吴风似郑风不信桞娘身不嫁珍珠长络守宫红
　　夜发吴门　　　　　　　　赵孟頫
　　吴树依依吴水流吴中舟楫好夷犹多情最是吴门月又送行人下秀州
　　次姚子敬怀王子庆往吴中
　　阖闾城郭镇姑苏吊古登台百感俱秋水逺随潮影没江云长傍客帆孤吴时花草于今在晋代风流世絶无别后故人须有得已应懐寳问归途
　　姑苏懐古和鲜于伯机韵　　　陆文圭
　　会稽俯伏遣行人吴国池台日日新幙下盟归金甲散宫中舞罢翠眉颦悠悠今古三江水寂寂英雄一窖尘笑问防夷身退后渔商何苦効齐民
　　虎丘留题辛邜三月书于剑池
　　伯业荒丘春草长只聴儿女话真娘虎来墓上犹应怪鹿入宫中尽可伤太息乾坤空浩荡不留豪杰管兴亡属镂抱恨沉江底潭碧犹生古剑光
　　龚子敬同逰桃花坞赵中时适至
　　郭祥卿
　　麦光绕郭挠青浪华气浮空散紫霞小院碧桃留客醉隔林修竹问谁家清明过了春将暮浊酒倾残日又斜一笑相逢诚不易人生看得几韶华
　　呉中寒食　　　　　　　　龚璛
　　寒食清明卖酒家酒瓶乱挿白红花江南蚕子非一种日暖蜂房报午衙八十渔翁罾半破往来醉客路三叉村中女伴无忙事疎雨小塘収漾纱
　　登姑苏台　　　　　　　　丁复
　　白日初髙瓦影黑姑苏台前春拍塞百花缘洲水曲尺小浪羣吹度防鲫晴烟涨暖野荒荒个个西山淡疎碧海风东来扬短篷吴儿坐长歌发逸兴遥将白波去送目飞鸿倦低翮扁舟甚有五湖思风雨漂揺从所泊幸逢大国全盛日地极苍生无裂坼向来时运数更变河山南北烽火隔人攀岩穴恐不险乐土不居何暇择只今城雉多垦凿麋鹿所逰尽桑麦自笑生来但为客五十有家无土著有酒不作懐抱悉明日日出已非昨
　　次可立诗
　　霞边浮玉青霏霏吴中景物天下稀三江入海作春浪五湖满地揺夕晖孤鹤忽与白云起神龙或挟赤鲤飞胡牀抱膝但长啸丈夫安得为轻肥
　　天平山　　　　　　　　　陈方
　　东吴水为州西山兹独秀上有百岁松下有千尺溜况当泉石间野花乱如绣顿足忘仆劳长歌发予陋沉沉范公祠肃肃香火旧碑犹巩洛时寺当风雨后呜呼一代尊庙食今谁守寂寞壮士懐松风动清昼
　　登姑苏台二首　　　　　　萨都拉
　　阊门杨桞自春风水殿幽花泣露丛飞絮年年满城郭行人不见馆娃宫
　　野水满城飞燕子谁家小艇载呉姬姑苏台上一尊酒落日昏鸦无限悲
　　夏驾湖　　　　　　　　　郑元祐
　　吴王城西夏驾湖至今草木青扶疎想见呉王来避暑后宫濯濯千芙渠绀红矗翠总殊絶谁似西施天下无西施醉凭水窓睡曼衍鱼龙张水戯月上湖头王醉醒归舟莲炬繁明星不知左拥右扇者越人日夜窥吴不暂舍
　　魏公祠
　　天平寺里魏公祠翼翼蒸尝奠荐时庙享百年亡国后道求千古圣人知山侵鸟道盘风磴石防鲸牙揷羽旗更上髙亭望吴下墓田秋实正离离
　　送刘长洲
　　中吴号沃土壮县推长洲秋粮三十万民力罢诛求苛时兼并家夜宴弹箜篌今乃呻吟声未语泪先流委肉饿虎蹊于今三十秋畆田昔百金争买奋智谋安知徴敛急召祸死不休髙腴不论值低洼宁望酬卖田复有献惟恐不见収日觉乡胥肥吏台起髙楼坐令力本农命轻波上鸥天意悯困剧南辕卯金侯侯有万金剂探囊令病瘳躄者起雀跃瘖者言嘲啁坐令百里邑奸回息雕锼是皆仁侯惠颂声满道周清朝攷功选赏典无滞留愿侯登廊庙一洗苍生忧
　　玉山佳处为顾仲瑛赋
　　东里东呉积水深海天削出青瑶岑肃侯诸孙有基构界泾筑室如小林石根孚尹【音浮筠】蒸玉气曲窈窕来跫音笼鹤教驯合舞节池鱼出防聴鼓琴楼台花雨众香国书画芸香千古心按歌宁辞夜投辖弹冠又须朝盍簮已傍苔矶学钓弋更上风磴穷登临竹梧参天凤鸾集老夫为尔长歌吟
　　昆山石
　　昆冈曽韫玉此石尚涵辉龙伯珠玑服仙灵薜荔衣一天景动九节剑苖肥阅世忘吾老苍寒意未违
　　灵岩涵空阁
　　吴王宫阙草萋萋飞阁重登意转迷洗砚池边云欲暝拜郊台上日平西湖涵逺浪千帆没树响悲风一鹘栖江海防夷招不返荒烟野草鹧鸪啼
　　逰嘉定道院
　　芙蓉洲上集仙宫环佩声闻缥缈中桂阁吹香天乐下稻田疎脉海潮通呼龙起舞迎初日跨鹤归来御晩风大药已成金鼎堕丹光犹得兆年丰
　　简张仲举待制
　　宵占两两使星东川后迎恩启閟宫海上天灯涵寳月惟中神语防泠风云团芝盖香烟直春入衢尊酒味同况是词臣工致祝鲸波永息岁恒丰
　　送沈仲説逰杭
　　钱塘湖上水西头歴歴山人旧钓逰相府犹余秋水观酒旗多挂夕阳楼春喧车马松间寺夜载笙歌月下舟见説于今总消歇休文到目重凄愁
　　俞石涧读易处
　　先生注易隐南城激石松风答涧声式玉式金王度在一寒一暑嵗功成要参未画须心悟洞彻羣疑贵理明蔀屋见星元是昼寰瀛捩柁可无程义精讵忍辞扪舌乐大何妨枕曲肱雨露每滋庭草緑云霞不防晩山横成林讵舎千章木求友难忘百啭莺岁月推迁陈迹在启蒙常忆酒同倾
　　石湖十二咏
　　石湖
　　沧波千顷何处覔防夷同姓千年后流芳着断碑
　　新郭
　　阖闾剑成郭俄徙傍河山酒斾千家寳今犹作市阛
　　拜郊台
　　吴子筑圆丘祀帝存遗址鲁亦取圣讥大禘同失礼
　　行春桥
　　醉拥捧心过韶华艶绮罗至今湖觜上彩霓卧沧波
　　越来溪
　　始由尝胆凿战舰逐波通今日凭谁占渔家一笛风
　　观音岩
　　碧潭通海眼崖设大士座宛如访天台石梁飞度过
　　治平寺
　　云鸿蕴招提开窓面湖渚时发钟磬音惊散沙鸥侣
　　茶磨峤
　　孤屿突苍翠波环郁盘盘谁嗜先春味当来制凤团
　　楞伽塔
　　危峰峭浮图七级雕阑曲影落湖波心鱼龙骇常伏
　　越公井
　　隋将移城时凿供万夫饮清冷寻丈余倒浸青天影
　　御书亭
　　敕赐宋名臣穹碑载奎画至今孤亭中红光照山白
　　紫薇村
　　公退紫薇省宅种紫薇花千树临山麓秋来粲晩霞
　　赋采香径送吴邑张令陞佐嘉定州
　　泰伯常采药深溪入芳菲攀桂作帷帐纫兰制裳衣坐令文身俗悉从端委归支后世君礼譲日渐违迷阳行棘足蘼芜露沾衣三秀不改度斋房耀灵辉撷之荐瑶席神享民是依
　　寄吴江知州千寿道
　　熈熈爱日仰髙亭亭外天寒渚栢青晩驾朱旛理公事夜烧银烛校余经吹烟白际鱼龙国野稻黄铺雁鹜汀三载政成儒业騐玉堂亲擢暂须停
　　徐良夫耕渔轩逰题
　　幽馆夏初度清林暑气中开轩对流水坐石待薰风花落隖中侧鸟啼山几空耕渔者谁子散发奏丝桐
　　天平祠
　　西望层峦草木青魏公祠下拜仪刑经纶有防廻天地忧乐无时忘阙庭异代蒸尝遵典礼故山香火下神灵浮云变灭知何在闲聴松风语塔铃
　　龙门
　　龙门嶻蘖倚天开防额神龙几度来云起枢中成五色星从罅里见三台更无铁槛嗤山鬼可有金铺上石苔李范党同勲业异御车千古意悠哉
　　发吴门　　　　　　　　　陈基
　　少壮不解武衰老却从军将相北出师歩伍各骏奔伐鼔震城阙树羽隠秋旻水师歘龙骧铁骑纷纭屯军容亦已肃士气悉欲伸载咏东山什感激为逡廵顾予麋鹿姿辱参熊虎羣颓然介胄间见此逢掖臣微禄不逮飬匪材胡足珍驱驰宠辱途俯仰媿君亲秋风吹海涛落木满江津去去勿踟蹰浩歌天宇新
　　平望
　　下田不忧旱髙田正宜雨四野已足霖三吴复无暑盂酒及豚蹄盘箸杂鸡黍击鼓乐社翁烧灯御田祖
　　分题得剑池送夏副枢
　　寳剑斮山石石断余剑防灵池泄海眼絶壁防天根辘轳巻晴雪汹若昆仑翻积厚早弥冽波深夕不浑上驯伏丘虎下饮垂枝猿君行心不渝莹彻鉴兹源
　　访北寺无言讲主留题
　　秋风日萧爽散策入空林有竹心已清无言意弥深襍花不容把疎磬有余音逍遥毘卢境落景驻遥岑
　　昭明寺
　　山居有余乐纵逰良不孤生多济胜具岂辞足力劬处处青莲座人人僧寳珠雨花无宿蒂玉树尽新株
　　天池
　　我览天池作名篇如刺珉搴手亦何为未尝造其濵清诗入朗咏洒然清我身何当托髙翮去访解空人
　　范氏庄
　　田家近芒种客至已黄昏开门列芳席稍稍罗盘飱忠厚有余训诗书弥所敦琴咏衡门下聊复却尘烦
　　咏归操【并序】
　　呉兴沈仲説筑室呉江之曲养其祖母又凿池构亭室之西偏曰咏归毎服田事亲之暇輙挟琴书弦歌其中仲説之言曰昔者孔子感鳯鸟之不至慨图书之不出退而修诗书礼乐之教于洙泗间其徒身通六艺者七十二人孟轲氏曰孔子贤于尧舜又曰禹稷顔回同道嗟乎使孔子得圣人之位其徒固有宅百揆如禹播五谷如弃敷教如契为士如咎繇典礼乐如伯夷如防其所试将不止子冉求之方六七十如五六十公西赤之为小相而致治之效又不止于仲由之所谓三年有勇者已周末造知徳者鲜临河之叹君子盖知道之不行矣于斯时也侍坐之顷乃有如曾防者虽或行有所不掩其所志顾能合于圣人而异于三子者拘拘焉思欲用人之国而其所以浩然与天地上下同流于万物之表者曾不过即其所居之位乐其日用之常而已一时动静雍容见于铿尔舍瑟之际千载而下尚能使人想象兴起宛如衣春服从童冠而风于舞雩之下则夫夫子所以深与之者又讵可以言语形容哉方今圣神御极丕阐人文本诗书而施教原礼乐而敷治必徳如顔渊位之辅相勇如季路任之将帅辩如子贡使使诸侯艺如冉有俾居官尹其下亦且为方岳为百执事由是羣生异类囿形两间者并沐仁义之泽可谓盛矣故走也藐焉一介栖迟垄畆获于事育之余自记狂獧之末咏歌孔子于熈洽之世尚志曾防于咏歌之所其得于天者亦厚矣尚何所愿于外乎临安陈基闻其言而韪之乃为咏归操
　　我朝于田我暮于室曷以自娯有琴有瑟我服惟春我乐惟亲我欲浴乎沂濆匪舟兮孰先我津我欲风乎舞雩匪若人兮孰为我徒我葺我庐我读我书我啜有菽我食有蔬我非恱此新构我咏归兮匪夕伊昼我非爱彼流水我搴衣兮欲沿其沚圣如可作兮我从夫子
　　呉侬謡
　　时至正十四年秋七月海道都漕运万戸府达噜噶齐明善公方籴米赈吴呉民徳之作呉侬謡
　　城上日出走匍匍呉侬负米行且呼漕府君侯长万夫籴米食侬如哺雏君侯运粟输京都都人食税复衣租又以余力苏焦枯连年和籴喧九衢呉侬有粟不得哺遂令斗米如斗珠不贵楮币贵青蚨非侯哀侬釡生鱼昨日儿饥苦呜呜今日饭饱走如驹君侯长漕非剖符不忍赤子坐艰虞使君归朝掌诰谟济世升平乐有余天下米贱酒可沽上及父母下妻孥天子行当赐绛车君侯幸勿驰且驱
　　送侄让还呉
　　西风萧萧鸿雁鸣行子悠悠随斾旌百年衣食仰奔走四海甲兵纷战争猥将笔札事卿相叨备戎行陪俊英军中草檄吾何有马上操觚汝所能人称阿买八分好吾爱永兴戈法精吾女吚嗄学言语汝儿读书知姓名中年窃禄正为此使有石田归力耕汝今还家我羇旅各劝加餐调寝兴升堂拜谒从母儿妹踉跄欣走迎扁舟石湖先上陇霜露既降草木零丁宁为我戒樵牧慎勿剪伤松柏青我欲还山结茒屋五岳逍遥期向平乞身时宰苦未许南望白云伤我情
　　分题太湖送郑同夫
　　朝饮太湖水暮咏太湖秋太湖三万六千顷七十二峯居上头上禀咸池五车气下浸日月防斗牛防夷之舟从此逝功成身退合天道声名万古齐伊周江东步兵轻冕旒长揖齐王归故丘莼羮鲈鱼何足道上与造物同遨逰唐家拾遗巢许流躬畊湖上食杞菊不与浊世俱沉浮三人之生不并世出防虽异心则侔至今血食太湖上上下云气蟠苍虬今君遥别太湖渚鼓枻三髙祠下路借得龙威一夕风送君彭蠡湖头去
　　青丝络马头送李彦章
　　青丝络马头防宦古苏州苏州城东万斛舟前年运粟直沽口送别江亭折杨桞承恩头挿上阳花锡宴尊倾光禄酒江上今年杨桞黄辟书千里有辉光勇骑阃外将军马饱食闽中荔子浆闽中儿女歌白苎把酒劝君为君舞将军好文不好武自古闽中称乐土
　　八里荘寄呉中兄弟
　　晩泊清淮口临风一振衣长河吞巨海平楚没斜晖未觉鲸波险惟忧羽檄飞故园兄与弟欢乐我多违
　　送侄让从军武安
　　送尔徐州去秋风几日程水通彭子国山拥楚王城虎帐瑜暖犀船五两轻从军古云乐今我不胜情
　　其二
　　世乱难为别他乡复暮秋媿予叨入幕念汝独登舟季子裘空敝班生笔误投恨无田二顷归老石湖头癸夘三月十一日常熟阻雨寄呉门分省同官
　　一棹琴川路频年此往还海风寒挟雨戍火夜连山泽国龙分节边城虎防闗故人南省幕退食佩珊珊
　　琴川怀古
　　揖让思虞仲弦歌忆子防学文须到鲁议礼必宗周俎豆今如此干戈苦未休惭非割鸡手安敢话屠牛
　　寄沈仲説
　　欲采芙蓉寄所思秋风江露正离离每因见月懐度可但看诗説项斯溪上燕辞华屋早槎头鱼上碧波迟太平无事差科了归共原泉理钓丝
　　其二
　　野人篱落并江濆竹里流泉竹外云好学槖驼惟种树莫夸司马最能文小桥斜接渔樵路落日争呼雁鹜羣独忆咏归亭上客久留城府思纷纷
　　寄家兄敬徳
　　庭闱一月违温凊兄弟终年叹别离落日有时成独立秋江无防不相思云边白雁初传信篱下黄花预有期甚欲卜隣依北郭故人谁送草堂资
　　秋懐寄玉山
　　江上秋隂十日多思君不见奈愁何风髙泽国来鸿雁雨入汀洲落芰荷公子文章裁瑞锦美人衣袖剪轻罗画船亦欲溪头去聴唱花间缓缓歌
　　次韵郑遂昌奉谒范魏公祠
　　皇皇巻服俨尊祠生气浑如未死时天下功名韩相并闗西威烈夏人知英雄未尽匡君防父老频瞻出牧旂昭代尚贤严祀事诗人聊得荐江篱
　　次韵答秦文中学古
　　舣舟复向三江口载酒欣逢二仲来丘园束帛已加璧将相求贤无弃才桞色緑欺头上雪桃花红映掌中杯也应别后无知己从此柴门不浪开
　　其二
　　娄江系防已十日故旧独逢秦与文气压元龙余子服赋髙司马九重闻西山柱笏聊容我东阁招贤欲待君解却金貂换官酒赏花时节正春分
　　送成夫使呉门督漕事兼寄分院同幕诸公友
　　挂帆南斗畧扶桑奉使宁辞道路长转漕复输沧海粟勤王争羡紫薇郎风生汉节蛟龙避花绕吴宫雨露香同幕故人如见问为言憔悴鬓毛苍
　　次韵谢搃管送梅州判还昆山
　　画船挝鼓待潮回山色留人不受催官酒醉淹罗袖湿离筵愁聴竹枝哀秋风老忆淮南桂暑雨晴収海上埃莫学君家子真叟变称名姓不归来
　　九日简同幕诸公兼寄吴中兄弟
　　官舎萧条淮水濵一尊九日漫相亲那知黄菊篱边客不笑紫薇花下人秋鬓白嗔乌帽侧衰顔红爱緑醅新吴中兄弟应相忆怅倚春风北望频
　　癸邜二月十一日官军发吴门
　　去年移戍秋将半今岁度江春正分晋国偏禆归宿将汉庭旗鼓属元勲戈船十万尽犀弩铁骑三千皆虎贲却笑髙阳老狂客谩慿口舌下齐军
　　送嘉定偰知州
　　偰家公子白狐裘两度出为江海州诛求不废农桑业抚字曾分社稷忧公勤职守古能吏清白传家汉列侯老我叨居玉堂署送君欲泛练川舟
　　哭夷白二首【夷白即陈基也】
　　白发江湖一病身平生积力瘁斯文师门伟器今余几藩国竒才独数君共爱辞华追董贾肯将出处累机云生刍不到黄琼墓目极五湖西日曛
　　老我归来托逺林仙桡犹泛五湖深身名已喜全离乱生死俄闻变古今悬榻空余徐孺恨絶弦真乱伯牙心无端又向溪桥立望断秋鸿泪满衿
　　陪方厓翁緑水园防瞩　　　姚广孝
　　熟防境已常偶到兴偏适园庐依古闉门扉扫尘迹芳景变清和羣植欣滋息云浮曲渠水苔渍隂阶石丛筠减旧緑蔓草余新碧防蜂却乘霁归禽自知夕临幽憇烦局遥思展芳席虽怡静边趣未达喧中寂兹因逢髙士庶以乐无斁
　　奉答髙启季廸
　　清晨长松下聴禽坐逾深兰章忽逺寄光华丽空林讽咏得宻意展玩慰离心春晴见犹简况兹逢暮隂
　　奉答杨基孟载
　　恓恓泊城南春深抱幽独余花犹缀红众树已滋緑兹因尘内居始忆山中屋何时陪骑防吟看旧题竹
　　送友之松江得曙字
　　潮来沙碛平月落海门曙汀蒲转风叶堤栁揺烟絮江头春可怜天涯人独去有歌送君行无酒留君住雪浪没沙鸥云帆出江树回首读书堆青山不知处
　　蠡口夜归
　　日没渡口昏水风着人热渔灯带萤火防光互明灭舟人报水程路遥行欲歇故山不分明目尽心力絶遥想山中人待人仍看月
　　萝径为陈维寅赋
　　舆骑隘难通萦萦循磵曲蔓引行樵歩叶宻邀禽宿影分夜蟾白色帯春烟緑何当携孤琴闲行追妙防
　　登锦峯
　　竒峯起苍旻秀色郁可采灵石丽文华晴空炫霞彩斓斑驳青晕絪緼襍芳霭朝阳映犹辉夕隂膏还蔼或云神丹仙鞭驱过沧海不经野火焚讵逐年歳改肃履晓飞陟昻然立如待延瞩动幽抱架元时有在
　　琴台
　　崇台起云岑夫差日逰宴七弦石上弹闲花落余片风清答松响烟茸草成荐至今想余音泠泠散秋院
　　剑池
　　湛卢埋伏深厓际立危壁波含金气清苔吐铁花碧龙光日夕浮蛙黾俱潜迹临玩复何时吟余慨今昔
　　白云泉
　　隂泄自溶溶锦流仍脉脉输练隔山青飞琼混天白涧草帯幽香壁藓渍余泽昔曾汲饮来依松驻金防
　　与王正仲防穹窿山防题显忠寺
　　隄杨飞花三月后残红已无秾緑有湖山风物尚可人登临又喜同心友峦回径仄不用舆凌空曵杖盘旋走峯飞天外晓云腾瀑流谷底春雷吼烟萝叶蔽啼鸟羽风林果落饥猱手望中隠隠兰若出僧子相逢信非偶暂留倦足憇孤榻欲豁吟眸启孤牖诗聫美景意逾画乳搅新茶味胜酒笑歌俯仰真自得盘桓不计时交酉去来奚足滞予心臧否何曾挂君口却嗟昔日不羁人今得微官即钳杻我于竒胜尽穷讨再理谢屐君须趣只恐天公忤人意风雨颠连不堪久明当归去草堂眠轻桡仍系沙边栁
　　送李炼师还呉
　　荐绅吴下真涧薮独欣东郭多交友我着田衣共颉颃形骸相忘岁年久闲止文章力追古宗常学问曽无茍来仪才广班马伦纵横笔下蛟龙走吹台倜傥如达夫岂特百万成斗酒莱过读书犹满腹议论风飞钳众口幼文词翰俱清俊处敬温润浑如琇仲亷居富曽无骄为学孜孜能谨守吁嗟诸子皆妙年自信黄钟非瓦缶一时声誉震乾坤万丈光芒射牛斗鹤瓢先生清且秀深探道术持枢纽山房每与吾侪会茫然共入无何有我念披缁道不同岂知见爱情尤厚何如简寂慕惠逺至今髙名传不朽原修乃是先生侄道学向之能授受先生尸解已多年不意原修今白首余客朔方将廿稔故交零落存谁某形影相看我尚留命危脆若经霜栁原修忽作燕山防此会须知信非偶灯前笑语不肯歇旧好难忘常握手今秋欲返江南去鹤驭凌风如马趣嗟我老矣不同归雨泣如倾风夜吼
　　八月二十日出城西眺望过枫桥登天平白云寺谒圭上人翌日到西麓时林园靓深庭桂盛开天香满屋可爱因懐韩奕先生不得共玩遂赋此诗以寄
　　我年已老宜逍遥北还未得心遥遥尽言山中秋正好眺望不待山人招清晨拂衣出城去篮舆直过江村桥桥西众山环紫翠陇坂惟见芃芃苗人家门巷尽桑苎经过始觉先萧条沿流路狭曲难认仆子每问肩柴樵虎岩深伏树蓊蔚龙门斗起山岧嶤白云泉头暂防目飞楼涌殿凌层霄主翁留我共禅悦且向竹所开山寮果传石鉢贮圆眼饭来香积炊长腰盘桓自足世外乐两鬓不计清霜凋行行又复过西麓山深那得闻喧嚣松堂昼闲人不到庭桂花发萝烟消沄沄泉底日影动冉冉云外天香飘此时独恨无良友豪吟谑浪从通宵防庵先生旧曽约路逺忍使儿童要先生有道我所爱眎身不寔如芭蕉逃禅往往入深谷交往霅画并杭标何由乗兴忽来此把手欢笑今应饶便当沽酒效慧逺且留靖节倾山瓢
　　舟次松陵
　　一上松陵道秋懐便不同橹鸣渔浦雨帘曵酒家风沙鸟双飞白江枫半帯红离人千万意都在短亭中
　　重经常熟
　　钜邑当呉北官无接送劳水多归海近城半在山髙僧寺余庭栢人家尽野蒿重防逢日暮惆怅促回舠
　　寄髙编修季迪
　　济济登明日雍雍际盛时朝回仍载酒讲罢却删诗寻竹思龙阜看花恋凤池自忘形服外防咏不须期
　　送苏州府都纲还呉
　　纲教临吴郡安僧自有方北山松桂秀茂苑芰荷香杖锡辞天阙袈裟上野航相看嗟别去渺渺水云乡
　　题张山人适乐圃林馆十首
　　去官归故里侨隐倚髙林花月尊前友松风席上琴幽通西崦曲凉入北风深此防堪清赏时来一觧衿
　　其二
　　巷僻无车马闲扉掩薜萝笼驯传信鹤池养换书鵞开径曽妨竹移梁欲避荷子云真好古载酒屡相过
　　其三
　　虗馆何幽絶深藏世少知桞云堆夕槛兰雨积春池恋客瓶存酒頥神局罢碁余生无一事不用慕安期
　　其四
　　室中无异物左右尽图书不共渔樵侣还同水竹居弟曾呈蜡凤客欲弃银鱼我独长来此清谈得绪余
　　其五
　　开牖依林樾迢迢去市遥翠低承雨竹緑碎受风蕉夕岭还侵戸春流欲断桥主人縁爱客时为出山瓢
　　其六
　　逺逺依山郭荆扉向竹开聚萤儿懒出相鹤客频来坐饮杯浮月行吟屐破苔春深花满径蜂蜨为迟回
　　其七
　　花径斜通巷榆林逺隔溪晓庭轻骑集春阁乱莺啼野水流城北云山峙屋西晩来吟兴发独往杖青藜
　　其八
　　一轩开小圃近水更悠然杏栋萦花雾芸宿篆烟竹藏鸠子哺苔衬鹤雏眠此地多风景悠然似辋川
　　其九
　　松桂围林屋遥知处士家踈帘宵进月虗幌晩承霞药味园中木诗材槛外花寻幽来到此母惜去程赊
　　其十
　　林居无俗韵琴史引来賔迳狭难容辙池深可纵禽登山新制屐漉酒旧裁巾我亦耽幽者他年愿托邻
　　寄周鹤林
　　廿载离呉下人传少俊豪久羁燕地逺长想鹤林髙池影涵秋月松声鼓夜涛南还如有日寻访肯辞劳
　　寄王光庵
　　学优何不仕奉母向桑榆今古书千巻乾坤宅一区竹临窓更宻萝绕径偏纡坐上賔朋少无营且自娱
　　羊祜庙【在吴城南大云庵东沿河】
　　探环桑下悟前身幼节知君不酖人祗使才猷扶晋室肯施徳泽被吴民荒祠积雨炉生藓古屋无风壁受尘今日经过思岘首旧碑剥落泪沾巾
　　乱后入城有感
　　槐桞隂残第宅隳行看不忍歩频移歌钟寂寂无今日樵鼔咚咚似旧时人改衣冠逢罕识寺亡台殿到还疑故交况尽东西去独立斜阳倍感悲
　　王汝玉省庐墓回京除翰林院编修兼春坊賛善赋此为贺
　　赐归上冢已还京复喜新除慰友情翰苑修文多宠贵春坊辅賛更恩荣墨濡彩笔松煤腻香染罗袍桂子清行见圣朝应大用不惟吴下播佳声
　　百花洲上逢陆五
　　云间小陆喜能文戯彩娱亲是防闻今日百花洲上见苹香荷影思纷纷
　　送昻上人逰洞庭诸山
　　西风飞锡度如舟来向湖山作胜防七十二峯青一色君看何处独宜秋
　　经无量寿院
　　齐女门边古佛祠小桥流水树参差偶来看竹逢佳士指防园林説旧时
　　十二月廿一日舟出枫桥遇大风河冻河边三宿复歩归西山海云兰若
　　晓发枫桥上野航官河氷合路茫茫岸边食宿连三日谁道家乡是客乡
　　寄陈嗣初　　　　　　　　王汝玉
　　昭代鲜遗逸夫人尚沉沦岂无乗时志华发有慈亲倾家具甘防励操守清贫蹉跎四十载抱防将终身嗟我媿非才叨陪侍从臣荐章岂所惜知子情未伸沧海风霜晩故苑芳华新勉焉慎自保防服髙堂春
　　赠鹤林周初
　　鹤林先生紫烟客丰神秀朗双瞳碧早年学道逃人羣呉越名山遍逰歴静中黙悟天地真却归髙卧桃花春河东姹女未腾化沧溟回首扬红尘丹书召入麒麟殿身披羽衣承燕见从此声华倾上都五侯七贵争迎饯西方神岳髙峥嵘诏遣先生祠百灵道旁奔走二千石人讶真仙降玉京礼成俯伏拜大庭佩环拂地风泠泠四门闳开对黄道五云回防垂金城是时君王方穆清龙顔顾盼喜气生赐以石髓所和之大羮贾生前席何足荣罢朝上疏陈悃诚臣愿乞身终素情纶音重降芙蓉阙特许先生返岩穴路出龙盘山外云帆开扬子江心月青鸾白凤来参差仙之子兮缤纷而相随洞天防防兮千秋一时先生归去兮犹未迟丹台旧种金光草此际花叶方纷披悬知先生交构功已成欲将身与元化并长生之术倘可授我愿相从阆苑行
　　寄耕渔子徐良夫
　　理世无遗逸君何独遁逃方知唐虞盛乃遂巢由髙耕田中吴野下钓五湖涛帝力我安有熈然纵逰遨
　　和徐髙尚同陈胡二文学虎丘逰集
　　中呉饶佳逰兹山极殊观磅礴踞臯陆防岏轶霄汉灵岩南蔽亏震泽西衍曼岧嶤见城堞参差瞻里闬飞甍凌巘出绀宇横林奂余霞皎夕隂初旭缛晴旦宗周昔无象四国争发难阖闾绍遗业傲倪霸东翰雄图未终毕宫车忽云宴年遥代祠忽世变物情换深藏閟雨花曲池羃烟蔓崩厓留凿纹石駮余剑断诸君美无度假日穷幽玩凭峭信多览吊古亦増叹重寻倘能卜偕行愿相賛
　　初辞长洲县庠
　　潜鳞贵幽沉迅翮当上征伊抱孱陋质俯仰难为情进趣既匪任退武复懐惊念往感多变顾始媿将倾兹焉幸返旧防息在柴荆谷行晨晻暧岭眺夕澄明红泉演红涧碧磴披丹英时升烟霞表恍若凌长清素心自昭旷外物徒纷荣愿同战胜者观化保嘉贞
　　古砖篆文歌
　　洪武某年范阳卢公武氏尝过予城南旧居道出僧坊见甃壁古砖上有篆文隠起势甚竒伟公武欲求得之时僧涂垩方饰吝损壊弗肯予今年余复见之因抉壁豪取而公武没已数载遂归于公武犹子次农并作歌纪焉夫此砖不知绵歴几千百年始获发于公武今公武没又数载不为他人持去而余获归于次农是岂物之遇有其时亦世之好事者恒鲜得耶今年实洪武丁邜也
　　范阳卢君好竒古罗网前闻用心苦荒岩穷泽遍探求断画残钩总裒聚昔过僧宇见陶甓上隐遗书可瞻覩斑防不假琢石磨缺角宁烦炼金补剥苔剜藓试研寻浣土涤尘细摩拊未知纎悉无舛讹已觉纵横合规矩疑从盆缶窥禹鼎似向雀蒲获荆楛世逺那能究源委纹完尚可推编部诡形转折龙盘拏逸态飞腾凤骞舞整如康衢驾列驷踞若髙冈蹲怒虎气吞鄢郢练三千价陋咸阳城十五蛇奔虺走莫徒夸剑防弩张安足数范抚既不类臣斯体骨未应同诅楚恍惊孔壁得科斗真讶岐阳逢石鼓吁嗟篆法久变化惆怅简书趋莽卤不知此字谁挥洒欲与籀史争参伍缅想东呉称伯强曽闻季札聴韶濩一时文物岂无传千古字书当有祖后人自合重千金故物不宜充百堵拟令仆夫遂携挟无奈主僧犹吝予中心往来累朝暮躔次周流更子午我昨重来经旧地卢君已没归荒土壁倾僧去物幸存水濯雨淋文不窳巴人那识贵阳春瓯骆由来贱章甫世无博雅同赏鉴独发长吁为収取终然雄剑起丰城毕竟明珠还合浦可怜卢君难复生頼有阮咸能嗣武尝临沧海眺三韩曽入青徐吊梁父箧里富储金石录胷中宏辟图书府愿言持送归寳藏请共知音辨鱼鲁
　　送人归吴
　　相逢不计别来年君鬓如蓬我皓然亲友凋零知几在江湖飘荡喜俱全九重请告承新宠五桞还家老旧田明发京华又分别春风应送洞庭船
　　寄呉中故人
　　乡心离思共依依吴水吴山怅久违客里频看流景换老来偏感故人稀百花僧舎思携酒细雨春林忆采薇一枕漂零江海梦夜深空趂蝶交飞
　　题画送陈孟敷
　　君家门掩绿隂低古木丛篁水郭西我向京华望呉苑桃花只隔武陵溪
　　送赵友同之松江
　　画船晓发鳯城东江上青山云几重秋水遥天三百里片帆一夜到吴松
　　送谢雪坡防御出郭团练　　　杨基
　　朝催筑城夫暮防团结兵民民皆动揺一日十数惊所赖官长贤抚劳得众情防御出郊来父老拜且迎垂髫及戴白罗列车下聴官家百万师自足与寇争汝自守汝乡汝自保汝生闲暇茍不虞仓卒恐见倾我当习汝劳薄尔赋税征父老共感激阗然动欢声旌旗洎甲矛五色稍鲜明岂惟备抄掠大敌固可婴问君何能然子弟卫父兄平川雨初収马嘶鼓咚咚相送不同往极目秋鹰横
　　茂苑思二首
　　辇路秋蓬满野香圑緑湿嫔娥粉黛愁花铅松露泣莺声旧时好玉砌秋归早东家蝴蝶飞烟姿满芳草
　　白门答髙二聘君
　　戊申之秋余谪大梁季廸尝梦余与语若平生明日道路传余已死季廸有梦余诗已酉春正月余获侍亲东归季廸亦应召来京师相对惊喜因出示所赋梦予之作予既感季廸之念而复疑犹梦也歌以答之
　　结交贵知巳不在早与迟嗟予识子晩浅深惟子知每于朋侪间击节赏我辞前年呉城破子居我西驰交逰非不多独念与子离相去日已逺数与祸患罹道路传我死可信子尚疑日暮过我庐为我涕交頥今年我还京适子应诏来【叶】握手发长叹示我梦我诗我昔患难中精爽无不之而子独梦我与子若有期方子梦我初正我念子时春风鸟嘤嘤花发满故枝为卖一斗酒痛饮春江湄生死固常理勿为达士嗤
　　食烧笋留题陈惟寅竹间
　　春雷一声万簮玉参差乱迸莓苔緑斩来扫叶当径燃何异燃萁煮秋菽登盘查牙玉版肥焦尾碎剥苍龙皮山人大嚼无物报写作林间烧笋诗
　　过陈湖赠寄周明府
　　兰苕参差桑柘緑细雨冈头啼布谷人家破产给丁夫麦未上塲蚕已熟无蚕催丝绵无麦督税钱民间此愁谁见怜君侯为我解倒悬
　　闻玉雪将还呉门
　　桑叶重重戴胜飞行人多报故人归鬓从别后星星出花到春深树树稀诗喜官闲能不废身縁谋拙事多违便须出郭相迎迓遮莫南风雨满衣
　　懐王隐君正仲
　　小几支頥却揜书身闲复喜见秋初山林自此纵横落絺绤于人次第疎沙鸟浴江明白鹭水花揺雨淡红蕖相知独有王摩诘两月无诗寄草庐
　　附王半轩次韵寄答
　　懐刺归来卧枕书白云满榻闭门初草未信杨雄病礼法从知阮籍疎短障夕阳悲蟋蟀方塘秋水老芙蕖南村口燥呼难得一任狂风搅敝庐
　　懐髙著作季廸
　　坐看清江饮白虹不知楼阁又秋风弥漫禾黍苍烟外零落芙蓉暮雨中富贵逼人惊变豹文章鸣世岂雕虫清时欲草征西檄只有陈留阮瑀工
　　徴趣赴京
　　乱后人如得生敢于世上望声名诗吟白屋惟安隐诏落丹厓陡失惊凤阙有心求柱棁鲰材何量祗瓶罂不堪故旧愁分手杨桞枫桥第一程
　　送周链师初还呉
　　都春暖碧桃开鸣佩朝天到凤台夜檄雨龙江上发晓呼云鹤洞中来黄精却老和泉煮丹橘娱亲绕舎栽为问长生应有术早修真箓进蓬莱
　　送僧住苏州北禅寺
　　六年江海一论心又聼钟声出禁林归路暖风芳草合讲堂春雨落花深未夸葛老三编论独爱韦郎五字吟水月傍人尘不染待君重振海潮音
　　哭髙季廸旧知
　　鹦鹉才髙竟殒身思君别我愈伤神每怜四海无知已顿觉中年少故人祀托友生香稻糈魂归邱陇杜鹃春文章穹壌成何用哽咽东风泪满衿
　　舟泊浔阳懐申屠衡
　　江烟漠漠草毵毵且泊兰舟近水南一鹭暝投槎外石双鸿低拂树边岚梦随春雨归华屋愁逐东风上短簮桞色渐深人渐逺几时花里共停骖
　　舟中闻邻船吴歌有懐幼文来仪
　　轻帆短楫泝烟波叠渚回舟奈逺何一路诗从愁里得二分春向客中过江通汉水晴偏绿山入湘云晩更多何防思君肠欲断楚妃祠下聴吴歌
　　天平山十四题
　　龙门
　　天开一罅通石古双厓破中有波浪防知是龙飞过
　　石室
　　六丁运神斤凿石为巨屋风雨绕入窓夜夜山鬼宿
　　五丈石
　　星落长百尺风雨忽中断至今雷火焦突兀犹存半
　　白云泉
　　冷冷白云泉流向白云边泉水流不断白云飞上天
　　一线泉
　　石窦小如针泉飞一缕金天风吹不断穿过白云深
　　卓笔峯
　　露藓凝斑管烟萝束紫毫山灵罢挥洒卓立万山髙
　　钓鱼矶
　　父老兆作熊遗石此山久谁掺百丈竿重试连鳌手
　　蟾蜍石
　　神蟇月下来化作千嵗石曽吞玉杵霜清露时时滴
　　头陀岩
　　头陀不可见岩石似当时草长齐眉发云裁百衲衣
　　华盖松
　　飞盖结龙形斜扛九曲青流萤枝上落疑是紫防星
　　飞来峯
　　髙峯似玉台何防忽飞来定向西天竺昙花顶上开
　　四时亭
　　泉声四时清山色四时好不知寒暑移但觉松山老
　　宿云轩
　　盈盈山中云就我檐下宿昨夜云不归空闲半间屋
　　照湖镜
　　团团山中石下照太湖影如何一鉴中三万六千顷
　　初归吴中感事
　　附郭好山逺近绕城流水东西人哭人歌夜月花开花落春风
　　赤山闲居
　　荷锸绕篱栽菊解衣上石观松甘分箪食瓢饮底须千驷万钟
　　抱膝长吟梁父折腰宁媿乡儿酒呼白堕朝饮米杂雕胡晩炊
　　寄陈惟寅惟允
　　坐有重氊食有鱼眼能识字手能书山于秋水船头看家在春波门外居
　　氷
　　连日困毒热思氷不可得因赋五言排律一首书箑上亦庶几望梅止渇之意也仍邀来仪季廸幼文三文学同咏
　　凌室启深藏殊恩锡上方壶清迷练色瓯薄耀寒光当座人俱素登筵体共凉莹含银汞防甘荐蜜脾香浅碧迎歌扇微红映舞裳明愁难作鉴坚恐易成浆瑞拟金窓雪勋髙玉井霜屏惭云母热帘诧水晶凉醉客狂思聂词臣渇愿尝
　　南宴坐僧
　　空岩槁木形入定揜松扄鹤供衔来果猿看诵罢经云霞埋衲重苔藓上鞋青只有樵人识曽因采茯苓
　　泰伯庙
　　古者鲁夫子曾称三让名后来秦失鹿刘项苦相争
　　寄钱翼之
　　作赋拟相如何人诵子虗琴弹中散操扇玩右军书北阙青云近南冠白发疏烦君传遗逸着我入樵渔
　　江南曲
　　遥天碧荡荡逺草绿愔愔并作相思海春来一様深
　　简钱翼之
　　碧树绿芜空乱云故人何防隔江村旧书在手再三读新恨从头又一畨竹帻随行家具活兰亭摹出典刑存几时定访杨雄宅为问太经里言
　　南归云庵
　　云伴老僧居翠防老僧应共白云飞杖藜西去云东去日暮僧归云亦归
　　吴中菊花盛开
　　菊花三百六十种处处名园花不同安得化身千百亿一花着取一吟翁
　　呉江石桥新成
　　五色何年补泬寥百弓无地架琼瑶老龙千尺卧寒玉雌霓半空横彩绡天路行看星象逼江涛怒息水犀嚣骑鲸便欲超银汉直践台阶挹斗杓
　　竹枝词
　　莫折阊门杨桞条带将离恨过枫桥向道春愁不禁荡兰舟长放舻轻揺














　　吴都文粹续集巻四十九
　　钦定四库全书
　　呉都文粹续集巻五十　　　明　钱谷　撰诗
　　立春之二日大雪平地三尺呉中五十年无此
　　雪　　　　　　　　　　　韩奕
　　萧条江县空岁暮寒风积雨雪连日夜平地深三尺逺近寂无喧四顾同十色沾足良可佳有祥讵难识空街人迹断寒光入虗室重衾不知暖厚纩衣犹栗余生近老病起卧但防息缅彼逺道人驱驰正行役在物实同类有懐属此夕
　　寄俞立庵
　　相望才一里不到已多时家似山中住人非世上知草深疑断路水涨讶平池枕簟竹林下乗凉想最宜
　　包山毛公坛
　　防茫太湖心诸山此为最宛如海上国平寛纳幽邃田庐错上下人烟万家聚柤梨及橘柚栽植穷地利想当秦汉间尚未通风气龙蛇不敢窟人迹未始至毛骨竒公仙有福当此地开荒治丹术道成遂仙去嗟余后千年恨不身亲遇愿执洒扫役服勤于鼎器防生倘有分冀沾余粒弃嵯峨三尺坛草药春来异缥缈千仞峯烟霞景仍秘平生出尘想矫首徒仰企浮云影悠悠无从候仙驭山水漫娱人凌风振归袂
　　横山西隐庵
　　孤艇溪邉入千峯雨里登老年虽厌客长夏欲依僧院古青苔满林寒宿雾凝解衣禅榻上未觉有炎蒸
　　黄埭兴国寺
　　粳稻田初熟烟霞日欲西孤舟僧共载古寺鹤同栖树抱溪流合窻隂月影低纪防闲有咏常向壁间题
　　八月十四夜过望亭
　　夜里行船过望亭满塘秋月露初零闲吟忽记唐人咏喜见平田晩稻青
　　送友人还昆山　　　　　　张适
　　雨歇东风曙色防娄江艇子逆潮归花明祖席清尊酒栁拂儒冠白苎衣上水海鱼堪砟鲙近人沙鸟不知机烟尘满眼且归去莫负春山采蕨薇
　　春日登胥门城楼
　　城头华构势翚飞西望吴山落翠微春草荒台麋鹿过夕阳古塞雁鸿归关河万里归兴废城郭千年感是非惟有楼前太湖月夜深依旧弄清辉
　　雨后过海云庵招提寄徐耕渔王耕云
　　雨后穹窿万折青白云粘树湿冥冥寺从栖鹤松边露泉向啼猿峡口听徐孺闲居过径逺王猷茅屋隔林扄相邀共借栖禅榻夜粥灯前煮茯苓
　　送昆山知州任嘉定
　　夕阳江上雨初残杨桞摇金拂马鞍白鸟笑予长送别青山留客共盘桓桃花水泛征帆稳燕子风生祖席寒在路独吟今夜月到州仍作旧时官民罹歉岁伤凋瘵君有长才定治安行见经纶应重托却留遗爱遍江干
　　送长洲主簿兼司税
　　佐令劳才子秋深始到官蒹葭催暮雨蟋蟀泣初寒侯吏迎车近商民望税寛政声藩府重宠擢谅非难
　　寄陈山人寅
　　草堂孤在夕阳村每忆城南绿水园春露尚沾萱草背夜寒忽散鹡鸰原孤鸿归兴寄琴调香蚁忘忧到酒尊寂寞杨雄甘老去百年名姓至今存
　　宿山中徐畊渔宅
　　旧业非忘世新朝似隐沦云生篱径晩花覆石房春子大忧无似书多未是贫酣歌频续烛竟忘主和賔
　　题笠泽陆氏隐居
　　隐居何处所笠泽水西偏赡俗田千畆容身屋数椽桂隂侵座薄桞色映窻妍轩羃花前雾亭分竹里泉磵深忽见日林茂欲无天石壁琴常润书牀砚已穿俯池厓欲堕登树薜相牵瓶贮滋花水帘通煮茗烟蓄书千巻足课子一经传字罢临流憇公余选石眠病多谙药性闲久积书篇奕客争饶子琴僧上断弦寻山穿雨屐看竹棹孤船湮没遵时晦栖迟任性便感恩懐耿耿厌俗思翩翩要我频相过佳章夜共聨
　　与陆天防张南村诸公逰溪西华严庵
　　读书只在松桧林不道春色孤村深鸠啼云暝乱防思花落水流惊客心过溪寻僧兰若僻扫石坐我莎萝隂杖藜田路逐樵返落日已下西湖岑
　　寄道衍上人
　　京国徴行喜早归茅庵屏迹揜柴扉文章留世新编稿絺绤荣身旧赐衣晨鼓忆分天界粥春风还采海云薇相期共向林泉老已悟年来五十非
　　与王正仲夜话
　　寒过已多时春来不爽期花前初熟酒别后只添诗续烛知宵永闻鸡悟睡迟剧谈浑莫倦明发又天涯
　　送坦云轩住中峯寺
　　中峯香刹翠云边支遁昔日曽栖禅白马千年不复返青山万顷只依然师行氷雪岁云暮舟渡吴淞江可怜名地犹来在人胜好勤修业继前贤
　　苏人葛秀才送余至京师及之官又送至大胜驿值大风雪感其髙谊临别赋此
　　君不见昌黎公蓝闗马蹄风雪中又不见玉局翁黄州路遥如阮穷我生今年五十七读书呉山畏人识昔年曽作水曹郎圣恩早赐归蓬荜迩来又越十六年老病囊无挑药钱去年府州忽相荐岂谓聪明不及前茅茨惊忧病増剧展转岁除千感集今年始及趣装行儿女牵衣怜我泣抱疴艰苦至京师上赴天官陈履厯圣恩浩大不加罪命向广西佐方伯青衫白髪老从事自媿才疎难称职腊月出皇都白门啼乱乌乾坤忽变色风雪方载途蹇驴冻屡仆瘦仆饥且痛俄至大胜驿面皮尽黎色丁宁仆莫嗔劳役才第一下车就酒家酒薄殽不佳馁乏敢嫌此情恶良可嗟酒家颇见喜暖汤温我指挹酒为续杯垂情数相语乃知平生交勿薄屠沽子邂逅遇一官问之称孝亷共买金陵酒同上广西船广西在何许浩烟江水舟师数驿程四千三百里大寒遡大江江流急淙淙沙头暂停棹飞浪压蓬窻况乃途路迂老年俄此罹羇情正愁絶忍送葛翁归葛翁悤悤向我别胸中有言不及説我今竭力报皇恩翁亦还家保名节我家呱呱好孙子翁先还家凴寄语到官急遣汝爷归男长读书女鍼黹
　　舟中闻呉歌
　　清湘夜驻木兰桡月落霜天雁唳遥忽聴呉歌惊梦断此身只讶泊枫桥
　　过枫桥留别城西诸友
　　烦君逺饯意偏饶念我离羣乍寂寥祖帐雨催诗欲就邮亭风劲酒频消移舟射渎黄昏近路转江村碧树遥记取今宵分手处乌啼时节过枫桥
　　早春过望亭驿喜晴追次唐嘉祐韵
　　逺墅晴烟散绿苹推篷起坐整衣巾野花开处多临驿水鸟飞来似送人愁里聴穷三日雨客边吟到一分春今朝已有寻芳客来往东风陌上尘
　　宿阊门
　　霜满乌啼夜月寒客窻灯火着愁看故园相去无多路便觉今宵睡不安
　　客金陵送盛寅还吴
　　官栁笼隂半已青俄闻归棹发金陵秦淮雪里春潮长楚甸云开晩日升先我还家缘客久如君多艺更谁能莫辞同醉长千酒明日相思恨不胜
　　送俞立庵应湘府聘
　　鹤书逺聘到岩阿拜手幡然出薜萝天接孤帆秋水濶门闲五栁夕阳多吴云渐杳乡边树湘水防生渚外波此去贤王应待久安车行斾莫蹉跎
　　宿开元精舎
　　落日树隂隂禅幽静客心香烟秋殿寂灯火夜厨深茗熟僧先睡诗成佛对吟自怜躭僻志只合卧云林
　　赋得秦淮夜泊送吴秀才归呉
　　烟雾淡笼月泊舟依浅沙且沽今夕酒聴唱后庭花淮水迎归路呉山看到家乡中莫留滞慈母在京华
　　赋得太湖春水送华以及岁贡
　　浩浩来天目溶溶接汉津光随征櫂逺绿染客袍新瑞雪初销腊恩波总是春明朝禹门外一跃有谁伦
　　赋得剑池送友之京
　　岩树鳞皴生铁花一寒玉清无瑕山中有穴通海脉人间无地埋青蛇居僧经岁不饮井防客常时来煮茶安得干将复飞出赠君佩服归京华
　　枫桥歌送姜秀才归金陵
　　君不见枫桥水奔流直下太湖来环绕阖闾城西地其间风土何佳哉层楼叠榭侵云起望处人家半临水水边歌舞不胜春桥下帆樯停似蚁复有大道接金陵送客每来桥上行山寺钟鸣知夜半渔村月落见灯明今朝却饯呉公子解我金貂沽绿醑帆挂长洲苑外烟衣沾虎阜山头雨暮烟秋雨益凄其别绪离情无限期昔时不是今时景今人还诵昔人诗见説长干花似绮君归更莫思乡里
　　移家将之金陵宿枫桥
　　山寺烟初暝江村月又生辞家无十里不寐到三更犬逐渔灯吠钟催客棹行从兹去乡土宁复是呉氓
　　送医学盛启东之京
　　欲识轩岐学相将上九天祖陈枫叶下席展杏行边暂别烧丹灶来登罨画船衣冠颁赐日雨露想承偏
　　灵岩懐古送瑀上人
　　呉宫成梵刹销歇尚遗名台峙荒琴荐池存涸研绮罗无复见泉石有余清相送师归去重増吊古情
　　送任二尹复官呉县
　　考绩曽闻谒紫宸俄看征棹别江津郎官拜去虽依旧雨露承来又一新古县花明千树晓重城栁色万家春知君徳化吴氓久风俗从兹想更深
　　送金徴士问应书诰荐
　　金卿二十即能文染翰争夸逼右军用笔不愁穷兔颖临池惟爱弄鹅羣常年闭戸稀曽出一日佳声逺自闻忽睹荐章从聘召为书皇诏锡功勋治装早已辞亲旧拜手明当谒帝君花底倾来杯欲尽桞边携处袂将分嗟余蠖守依环堵羡子鹏抟在五云圣代英才超往古家鸡野鹜任纷纭
　　逢沈以潜
　　何处移来一艇间褰衣同憇树隂闲自缘别久多情话不为看山忘却还
　　赋得千人石送沈寅仲
　　林下盘陀石山中不记春竚看无一畆容坐仅千人云防平如砥苔封厚似茵祖筵从广设懽防在逡廵
　　送吴敏学还呉省亲
　　双亲白髪老东吴令子丹心向帝都正及岁寒归故里不辞雨雪载长途无人似尔情偏厚有酒如渑兴不孤他日相思凝望防暮云春树总糢糊
　　登天平白云亭
　　白云泉上白云亭京国归来喜重登欲试坐间谁老健酒酣先上最髙层
　　送韩伯承还呉
　　今朝佳节是花朝相送重来白下桥老语生憎莺舌巧新愁翻压桞眉娇天街有雨尘还少酒巷无风斾自揺咫尺清明归未得羡君先上木兰桡
　　虎邱送别二首
　　天上楼台海上山何年移却在人间不因此地多清胜那得逰人数往还望防已添吟咏兴到时顿解别离顔今朝送客同春去门外白云千顷间
　　相送瀛洲客来登海涌峰岩云腾白虎池剑跃苍龙境胜诗情惬杯深别思浓悤悤分袂处髙塔夕阳舂
　　题杜琼草堂遗意巻二首
　　旧业成都万里桥百花潭北草堂遥门无县吏催租税座有邻翁慰寂寥松影满庭闲白日茶烟绕榻飏清颷酷怜杜甫成诗史翻笑扬雄作解嘲
　　草堂遗址在重构剪荒榛松偃呉门月花移蜀地春流芳知有本继业岂无人喜到琼枝茂诗宗又一新
　　赋得龙门送范原绍应聘
　　凌云峭壁耸崔嵬不待神功禹凿开一径直通天上路双厓隔断世间埃虽无锁钥常闗闭肯放豺狼恣往来今日送君腾跃起从龙为雨润枯荄
　　逰天池访恺上人不遇
　　山中夏将半嘉树敷隂重闲携绿玉杖拄到青莲苔径少行客微存旧防踪临池涤烦襟万壑来松风兰若倚天开岧嶤白云封髙轩蔽嵓穴踈櫺衔翠浓未缘释子共所欣良友同明当发毫素赘言遗恺公
　　送翰林刘孟功侄铉还呉
　　君家呉望族名冠儒林表自昔我先人素有通家好若翁余同庚交谊如管鲍翁也早世久余亦惭衰老阿咸能继业丰姿美年少赋罢拟扬雄诗成惊谢朓一朝省世父治装逺来到欲慰十年别不惮千里道再叙骨月情重讲家庭教谈话每宵分尊卑惬懐抱昨承访蓬荜出迎双屣倒从容问答间寒威顿除扫髙门产麒麟吾侪亦光耀正欣接吟席又复理归棹草色瀛洲新莺声上林早相送出都门春江波浩浩
　　寄苏性初
　　辞亲逰太学歳月去骎骎夜雨青灯梦秋风故国心一官仍未遂三载又将临早晩重归省相随頼有琴
　　寄沈公济
　　萧斋婴疾久不覩沈休文槐畔愁添雨天边目断云丹青夸独歩顾陆愿同羣拟剪西窻烛连牀话夜分
　　过范氏山荘
　　林静书声隔巷闻轮蹄不到絶嚣氛天寒鹤立苍松久童子开扉扫白云
　　正月三日陪陈士初钱孟书防北禅寺访瑾上人不遇分韵得欵字十六韵
　　昨见葭灰飞玉琯己觉阳和布晴暖条风吹緑草荄萌残雪消寒栁条短新正拟欲探春防今朝便有寻诗伴青鞋布韤惯林泉华发心情厌林馆北禅古刹呉城陲眼界清幽尘迹断羣贤偶集本无期去路虽遥亦何惮行行不觉到栴檀一径苍苔平且坦有意来参孚尹师适逢飞锡归迟缓惟存法王梵公像趺坐绳牀右偏袒山童见客逺相迎作礼殷勤为延欵盛来香粒堆饭盂供处白花浮茗盌嗟予夙抱烟霞癖野性不羁久踈嬾深冬逺自白门还巾染黄尘衣未澣幸叨方外相追随得遂闲心适萧散襟懐顿豁吟思増人境俱寂清风满诗成坐待师不还白云散漫无拘管
　　过思庵郊居　　　　　　　周忱
　　故人家住碧溪濆出郭书声白昼闻过访几回因看竹归休何日共论文山容半向窻间出泉脉遥从树底分最是快人心目处连畴秔稻翠如云
　　送举子刘昌赴会试
　　早从侯頖究羣经虎榜新题属妙龄骥出马羣空北土鹏因鹍化运南溟功名有待标青史礼乐行看对大廷席上儒珍期自保一尊相送重丁宁
　　送况郎中任苏州太守
　　擢自仪曺领郡符朱轓熊轼向姑苏身驰驿传声华重手捧天书宠渥殊政洽九江重渡虎时清合浦尽还珠故人尊酒遥相送努力期君展壮图
　　赠草窗先生诗【并序】　　　　　刘铉
　　诗始以道其所自中则伟其才而惜其不偶故归之于命以壮其志末则托予徳之之心而必其逺大虽此皆公之寔而语浅意肤拙于形容进教是幸
　　磊落八尺躯魁梧且雄壮静聴惊论言一见竒貌状早从防侍下两京饱逰访出门狎师友厐卿偕硕相所以韦布间弱冠得声望而翁医垣耉和缓相颉颃朅去捐馆舎东呉逺归朝廷加赙防师保为铭圹吊送来亲朋骈阗车百两累然在衰绖庐墓足怆怆盛暑或忘翣隆冬或不纩时序倐迁移岁月不多譲里闾称孝亷俊英愿隣傍抚临冬官周属郡侯况佥谋起遗野防荐交为张百鸟不如鹗一言亦须尚先皇重璠璵雕琢伺宗匠方期就罍自岂复数盆盎鼎湖龙忽升孤臣竟何仰周南虽滞淹坎坷宁悲怅吹嘘岂无媒兹情畴克谅得非命数竒那关遇防谤奔趋怪卑污洁身虑髙亢消息理固然欲得必由防窗以草为名志与先贤伉满庭春不除生生意深广陟屺空为盱天际孤云飏王事既靡盬滫瀡谁为养心事一于诗激发何慨慷静中聊自怡抑菀赖舒畅短章既舂容长篇亦跌荡府藏出珍竒钧天奏空旷光华掩鱼目铿鍧咽虫响正如巨陂中鱼龙交荡漾苍波合东流滔滔浩难障有时我为歌三叹而一唱岐黄术精深有似淮隂将克捷若有神鏖攻无不当务施济利仁札瘥咸倚仗而余病妻孥药物屡承贶平以补清羸防以駈疟瘴厚徳懐寸心感激忍遗忘拟报持币金恐君憎冗长拟赠述俚辞恐君厌浮诳惟年改元初青阳日方向国家喜清明辅弼元凯行皇猷足黼黻天工共寅亮气和时已康物阜民无恙西山雪霁佳潞水澌流涨肩舆既堪命轻舸宜同榜行厨载山肴玉瓶注家酿俯仰天地寛遨逰迹漫浪灵风飒然生送子云霄上
　　重寄杜用嘉【有序】
　　余往岁雪中因忆使第梅花已奉鄙作欲为来春之佳约张本今既及期复尔踈濶感时对景不能无言盖所以叹流光之易迈嘉会之不偶也
　　去年花开雪飞处殷勤曽赋懐君句欲期来岁故山春携酒林间共欢聚岂知于今花发时又复两地空相思相思正浓花正好千里东西梦魂绕梦魂何处苦思花花总飘零人未老
　　懐陈孟贤
　　缘水园中万竹深当年曽此寄幽寻芹花池上看垂钓杏树坛前聴鼓琴投辖岂能忘旧会分题长忆课新吟别来音问如金玉令我长悬一寸心
　　挽陈怡庵先生
　　门外青山架上书东呉佳处是幽居一庭风雨闲芳草十畆园林隐敝庐伯玉有文垂宇宙太丘无意老乡闾执经犹记相从日寒雪初深聴讲余
　　文入直被恩私曽受先朝圣主知万里康荘骐骥逺九重霄汉鳯皇仪金莲夜草平明诏防笔朝题应制诗夺得锦袍多意气赐陪龙驾宴瑶池
　　故里悬车岁月深春风华髪渐盈簮郑均退后宁无禄防广归来賸有金湖水烟霞同剡曲竹林觞咏似山隂兴阑賔散青天月池上谁歌醉白吟
　　奎星光揜夕云浮邻杵无声巷不讴身世百年虽似夣文章千古更何求诗哀吏部怜张籍諡美河汾念薛収双泪潺湲何处落尽随江水向东流
　　送真上人住姑苏寳觉寺
　　闻説汤休最少年早将心印一灯传滇南乡土浑无梦呉地江山自有縁暮雨踈钟烟树外夕阳孤塔水云边遥知聴法龙来防香散花飞昼满天
　　近得家兄书书语欲促铉归展诵之际不觉怅然
　　弟兄何防忆相违凉月闲斋半揜帏灯下屡看新寄字客边穿尽旧缝衣参辰欲曙随云没乌鹊惊寒绕树飞代马北风犹自恋故园谁道不思归
　　懐瀚儿
　　忆从生汝在京畿膝下晨昏肯暂违温被每同寒夜宿篝灯曽晩朝归留賔欢处传杯酒为我酣时解帯围遥想岁阑风雪里懐亲能不思依依
　　赠送吴江僧会
　　杖锡遨逰上九天袈裟曽拜玉阶前人间无系空身相方外浮名逐世縁残雨踈钟江寺逺夕阳古塔水云连赠言好为论吾道闻説聪明似大颠
　　懐杜用嘉
　　十年胶漆重交情忆昔同门聴讲经词足清新皆白雪笔多神妙在丹青弹碁留扫松边石看竹期过水上亭今夜相思何防切半窻残月上疎櫺
　　挽刘佥事
　　青骢朱节逺观风银汉灵槎万里通频见槖装贻陆贾又劳束帛起申公九天雨露恩常在百岁衣冠蜕已空闻説西湖湖上路甘棠新长旧时丛
　　寄侄淳泽
　　还家见汝倍多情我昔离家汝未生今夜客窗千里梦竹林谁继旧时盟
　　望枫桥
　　乡山遥望翠髙低浒墅桥边日欲西江郭到城无十里不妨月出夜乌啼
　　吴宫怨　　　　　　　　　张楷
　　江空月冷天如水铜龙漏咽沈檀死宫中粉黛一千人醉眼相看娇妬起自入朱帏并翠戸几畨曽得君王数君王好恶自不常岂在区区歌与舞宫门倚天铃索垂冻霜吹老青铜枝玉鸾隐隐背墙去何人邀得君王归君前岂无容妾地旧剑犹存肯终弃
　　移居横山　　　　　　　　谢应芳
　　为爱横山山水清山前筑室小溪萦老夫枕石看云卧儿辈求田雨畊古井寒泉龙有宅孤村夜月犬无声廿年老眼风尘暗犹喜如今见太平
　　送道士谢清一归吴中　　　陈缉
　　丹鼎红光照洞庭天坛月色帯踈星都道士苍精剑上界仙人白凤翎阊阖朝回天荡荡蕋珠经尽昼冥冥欲从杖屦秋山里风雨篝灯采茯苓
　　送魏司业出守姑苏　　　　陶谊
　　东呉父老候麾旌皂盖朱旛五马荣名郡暂须烦魏相诸生久恨失阳城麟符剖玉君恩重燕寝凝香吏牍清指日徴黄下丹诏又看环佩入承明
　　姑苏感事　　　　　　　　王泽
　　天星夜落水犀军又见呉宫走鹿羣睥睨金汤徒自固仓皇玉石竟俱焚将军只合田文死国士应无豫让闻风雨明年寒食节麦盂谁上太妃坟
　　姑苏懐古　　　　　　　　卢大雅
　　胥目悬门乌喙过至今哀怨入呉歌山河不为兴亡改城郭其如感慨何废苑春深芳草满荒台秋尽夕阳多醉来一觉扁舟梦也胜豪华逐逝波
　　吴城懐古　　　　　　　　　王恭
　　姑苏城下刺兰桡却忆吴王古市朝香辇路边春寂寂馆娃宫外草萧萧千年往事空啼鸟半夜踈钟自落潮明发不堪回首处暝烟秋雨过枫桥
　　谒范祠　　　　　　　　　费贞
　　三百余年十六朝惟公勲徳着云霄一时王佐真伊吕十倍雄才过管萧泮水悠悠文泽逺义田奕奕子孙饶焚香拜先生像一束生刍不可招
　　王苏州绿隂堂　　　　　　俞贞木
　　百尺髙槐十畆隂緑云帘幙画堂深魏公相业垂寰宇苏子文章耀古今厯岁风霜空凛凛近时枝叶更森森忠臣孝子天为鉴行见甘棠自作林
　　暮秋留别吴中诸友　　　　黄守
　　苏台秋色雨中残断雁疎砧送早寒白髪不辞今日醉黄花犹作故园看谁言世路知心少自是人生会面难无那明朝江上别宦情离思共漫漫
　　送沈愚归玉峯　　　　　　苏平
　　皇州莺啭桞条新客里那堪此送君归梦不离吴苑月还家髙卧玉峯云江村贳酒逢寒食驿路看山对夕曛最是临岐分手防落花离思共纷纷
　　夫椒山　　　　　　　　　　侯让
　　曽闻吴越此交锋回首苏台伯业空当日断岩流战血至今衰草起腥风裹尸国士浮江上覆面君王死甬东若论灭吴功第一捧心人在馆娃宫
　　絸庵为沈孟渊赋　　　　　丘吉
　　蚕丛国里结珠龛过尽东风雪未干玉蛹吹开圭窦小金蛾飞入瓮天寛氷绒织箔春无隙香絮防头夜不寒留取独纶三百尺明朝相约弄渔竿
　　送陈缉熈修撰使髙丽　　　　丘濬
　　海上天风吹节旄玉堂仙客锦宫袍诏颁龙阙恩初下诗到鸡林价倍髙万仞鳌金浮晓日一江鸭绿涨秋涛逺夷未识中原鳯争覩天章五色毛
　　送桑民怿训导泰和　　　　李东阳
　　十年三度试春闱亲见声名满帝畿甲第久惭唐李郃竒才终误宋刘几功名晩歳非蓬鬓湖海官贫尚布衣试看孤鸿下林薄壮心还向碧天飞
　　吴门　　　　　　　　　　张泰
　　万井烟花绕故都阖闾宫苑日荒芜江魂吼浪空讐越山黛颦秋已破吴台下草深无过鹿城头日落有啼乌英雄老去年华在海日曈曈水满湖
　　东呉棹歌　　　　　　　　汪广洋
　　玻璃冷浸洞庭山霜竹攅攅橘柚斑白髪呉娃笑相语官船不似钓舠闲
　　吴中即景
　　白云収尽晩山青水鸟双飞入翠屏一派歌声何处起采莲人在锦帆泾
　　阊门桞枝词
　　小蛮能唱白家词笑把纎腰鬬桞枝愁絶尊前春未老风流太守鬓成丝
　　江南春　　　　　　　　　张楷
　　满川啼鸟怨残红水国春园桞絮风春雨一番江水濶草防将绿到吴中
　　吴宫　　　　　　　　　　杨时彦
　　画栋云消夜气清宫前沟水作秋声如何醒得吴王醉多少花枝压禁城
　　常熟西郊　　　　　　　　王祎
　　稻禾敛嘉实兰蕙摧孤芳华滋日已歇逰子多慨慷林臯集鸟雀畎畆散牛羊物情各有适心与归云翔
　　吴门赠凌才
　　我家华川上君住兰江濵百里通一水总是金华人自我与君别三载幽燕住及此会吴门朱顔各如故同为异乡客谊重情依依东风足擕手君何复言归归去金华山日有好山色紫翠积芙容绿草眠白石若逢牧羊子为我寄深情莫令猿鹤怨行矣寻初盟
　　呉江别连上人
　　飘零有若此离别复如何情剧酒杯少愁添诗句多荒村黄叶落极浦白鸥波回首相携处秋风玛瑙坡
　　呉中客懐
　　独对一壶酒自斟还自吟句从闲里得愁到醉邉寻拟废班超笔犹懐季子金故庐湖上水谁似蹔幽沉
　　过泖
　　入夜初过泖苍茫兴杳然大星悬树杪新月出帆前夜酒聊供醉渔歌屡恼眠归欤绣川上欲办钓鱼船十一月十日宿陈敬初馆中临别有作
　　岁十一月当严冬江湖水落潜蛟龙萧条长途客旅散而我买棹过呉淞兹行岂为饥饿逼念子髙谊来相从托交同门己十载防被教益开愚憃时时彼此互有激譬持寸筳撞巨钟姑苏台前揽秋色丽正门外寻春容中间欣戚每相系要复终始犹駏蛩一自去春与子别兵戈满眼纷横纵又兹相见恍如梦中夜论议披心胸君言爵禄非所愿但愿撃壤歌时雍却因文章着不朽韬晦飬粹甘为农顾我所愿颇异子谓欲与世相奔冲黄金铸印锦悬绶时至未敢辞侯封丈夫出防虽二致非异愚哲由遭逢得意觖望亦常事所贵自寳如璜琮计长较短议輙久坐聴曙鼓声咚咚人生会合良不易奈此物役相牵攻君留仍泛越来水我去犹对金华峯区区离别不足惜且复醉子双尊醲郊翺自附湜籍辈此事逺矣须追踪
　　登姑苏台有感
　　故垒萧然起暮尘凴髙何处吊忠臣山连呉越东南近天入江湖上下均岁月多因催髪变文章未足济身贫悠然今古无穷恨落日商歌倍损神
　　东归留别呉中一二同志
　　明发阊门一问津梅花有意似留人谁怜孤馆青灯夜遥忆髙堂白髪亲对酒论文期隔岁到家献寿及新春石田茅屋犹无恙飘泊江关惜此身
　　常熟舟中
　　一自归来东海涯每依北斗望京华才疎谩结交防广身逺时惊梦寐賖风雨扁舟今若此功名壮志倍堪嗟故人只在虞山下同看寒梅雪后花
　　呉江客中冬至日
　　十年奔走竟何为转觉谋生事事非时序每惊愁里换家山尝向梦中归呉江岁晩寒波积楚塞天空鸿雁稀酒后登楼倍惆怅缁尘犹满旧征衣
　　呉中送僧　　　　　　　　唐肃
　　师向何方去太湖西复西风传孤磬逺松偃旧房低暖榻常留兎浮杯不驳犀何时城北寺重聴木鸡啼
　　寄呉思庵敏徳　　　　　　　刘溥
　　翩翩孤飞鸿噭噭苦悲鸣凄凄觅故侣悠悠伤我情亲交有君子夙昔着徽声若为久别离愁思极难胜防物尚知求人何忘合并岁月已云逺闗山阻修程惟有托柔词可以通精诚相敦在斯道终当垂令名
　　登苏台懐古
　　一上髙城欲断魂英雄不见水西军属镂剑上飞青血响屧廊中散防云日落寒鸦啼古堞月明金虎出孤坟可怜歌舞宫墙地千古蒿莱走鹿羣
　　寄金文鼎
　　寒暑互来往衡纪迭迁移庭柯辞故荣园梅发新滋抚景成时迈局蹐兴翘思我有素心人令徳仰光仪窘然迫冗役烦促苦萦维抟霄羁防絷吞舟困汚池仁穷狡乃达斯理信可疑愿言慎厥恒毋使此道亏
　　纪懐
　　犀兕秀以角凤鸟文其翰嗟予七尺躯徒立天地问六龄始读书八岁吟成篇十一学驰马赌快争着鞭十三折右臂积恨存伤瘢其年侍家君受诏辞滇南羊肠古木末鸟道青厓端惧有向时失不敢易跻攀行行近一月始上泸江船乗流下瞿塘涛声若雷喧白马既磥磈黄牛何潺湲东下疾如箭瞬息三四滩出峡何所见萧萧江竹斑回头望小姑髙髻云中鬟旦暮屡有闻鹧鸪与清猿逺无羇旅情因在父母前入京见天子宠授家君官赐第全节坊家业裕以寛十四奉严命防学从所安因之逺扬州寻师志弥专但媿驽钝姿义理悟见难十八已成冠二十早结婚家居职近侍日夕奉至尊岁时属廵狩屡作扈从臣皇业开北京庭闱从此分所居未有定使我心烦寃时年二十三辞母省家君惟此去住情愤切廹心肝南风始交夏买舟出龙湾渡江复浮淮心为南北牵千里至吕梁其险不可言乱石列剑防崩流激飞湍澎湃千鼓震冲突万马奔官艘与民舟谁敢相争先次泊数十里樯橹千万竿縆络自先后宻若蛛网悬一舟须五牛百丈相钩连分寸不可上顷刻岂敢延万一有失势人死舟亦翻危哉既如此惕惕伤人顔继至百歩洪咆吼动八垠卫河滥洪波十里九回盘逆流上潞水五日至通津陆行四十里尘满双车轮巍巍见双阙荡荡辟九门家君闻吾至客思即欣欣依依趋膝下眤眤聚至欢如此仅半载命我回南轩南行一月余复至龙河濵老母正忆我闻至释忧煎升堂拜嘉庆慰问何谆谆尔父久在客体气能如前跪答喜无恙家事重劳烦靡靡感岁月不觉十五年迢迢南北京仅得十往还侍养不得并于此常鼻酸江云与塞雪日夜愁相关南京至北京水路余三千潦水或骤至舟行如上天枯涸至没胫闸闭几欲干船底沾泥沙飒飒风雨繁启闸水则过行计数里悭官置运浅夫云是近县民老少立水中裸体恒苦寒曽向皮家沟风雨近黄昏值浅舟不行舟中水溅溅石格舟底碎一夕不敢眠又尝渡淮河挂帆当深渊未济风大作樯断水入船又于扬子江炎空黑云盘指语同舟者风雨在逡廵众言但无害行行勿过论须叟风雨至雷电交轰阗沉沉向昏黑愊愊惨我魂电光烛巨浪排突千银山我舟若扬簸股栗身欲瘫良久幸逢系防江之干随浪上复下摩戛将不聮仓皇裂衣被裸防始得全浩浩髙邮湖甃石与甎岸下贯连木槎牙犹树根或值西北风浪触湖水浑舟行或遭此粉裂不可完我亦惊此恐百计出危颠圣人戒歴险我乃备苦辛若欲求安居定省违二亲昔我宣教公自汴来吴壖彼美白马涧风气郁以蟠六世于斯巨木青轮囷先祖登仕途墓祭礼遂湮寒雨走狐兎秋风折荆榛前年三十二严命致忱恂言归报先徳穹碑勒名文告祭享族属先陇幸一新及乎三十四北上履前因别家才一月闺中失其贤伤哉夫妇情泪下如迸泉今年三十七已继名家姻携之俱北上敢避所厯艰家君老多疾飬礼庶得申老母仍在南临别涕满巾阿姊送弟妇逺至石城闉舍弟挽我衣哭至长江濵悠悠可奈何恻恻将谁陈天地生万物父母生我身父母幸俱在乃使心忞忞我愿天子圣此意早见原不畏行役苦但恨侍养偏又媿学无成久矣负青春壮志日销铄碌碌难自伸人愿得贤子顾我何如人三子总愚騃不异犬与防诗以道性情风化庶以宣吟苦每效之不能致精研舟行适有感述此非自陈隐显后莫知出处前已真巍巍圣主徳昭昭父母恩徒有一寸心不得通青旻此行固犹昨未可即言旋西风送征帆目接江中苹
　　寄陈孟贤
　　啾啾田家雀栖栖枳棘丛卑哉获茍遇反鄙髙梧桐凤鸟奋文翮来仪翔逺风俾与羣雀隣灵徳终自穷氷炭各有性寒热由所从君子防未然此意行当崇
　　赋得卧佛寺送僧因觉初
　　祗园隐琼猊清汉流寳月灵智常湛圆居然示生灭岩岩鹫峯下峩峩表金刹芳防存法言端仪俨禅悦于今二十禩广路多恒辙子得主其宗慈振余烈
　　万寿寺送僧
　　上刹临东城门峙双石幢殿宇既壮丽园林亦芬芳法侣偕祝厘报本理所常香檀泛华炬响梵申瑶章子复违同侪净景开他方愿言朝与夕式此期无忘
　　赋得防虹寿翰林陈检讨嗣初
　　长虹垂青天万丈腾防纹红黄既绚烂青碧尤氛氲朝夕迭东西二气相蒸薫岂但自辉饬山林亦芳芬孔子作春秋化玉古所闻薛生灌香醴金屑来纷纷斯人妙斯道四海昭雄文英华轶班马五色同忻忻悬弧纪华诞乗泉应兹辰赋此表嘉瑞庶可道忱恂
　　送况郡守
　　使车何遥遥驾言朝帝乡载驰复载駈原陆迥且长父老罗道周中心极徬徨扳辕卧车辙愿弗去我旁借问此为谁太守忠且良偕彼古名臣四方允为纲挽挽既勿留惕惕徒自伤公当即归郡慰我遥相望
　　介轩为长洲沈孟渊赋
　　天下有定理中正固无亏君子见其几毅然坚自持乾坤奠髙厚隂阳迭其时品彚各成形动息有攸宜人心具其性仁义谁无之君臣与父子上下分尊卑明审不违常余性咸斯推特立茍在躬贲育安能移人能明斯义固执无他疑外物不我加中心洞无私惟此致休徴大易昭其辞愿言无謟凟允哉当鉴兹
　　送苏性初致仕
　　苏公吴中人风度极雅致昂藏野鹤性贵重瑚琏器早嵗游邑庠颖出异同类心潜春秋学理发天人际声华达天聴修纂预中秘名公相引重所蕴有根柢文章追古作诗篇亦工致鳯皇翔紫霄麒麟卧丹陛绵州古名郡逺在万里外牧者难其人沉忧见先帝爰命公守之于治果有济绵民满深望人心感嘉惠岂意丁内艰解绶归守制故吏拟文翁良有去思计去年服始阕天官有常议众望若绵民公即思谢事忆昔永乐中南都共文会计齿独予少公长十余岁岂惟同邑亲抑有同心义钟山望春云龙河醉秋霁髙吟叶风雅琅然九臯唳时当八九人伟望皆前辈探赜妙古今摆落无荒秽公官即赴蜀去住从判袂胸中富邱壑摸写擅清制穷搜遂逰歴星驾未安税长江泻三峡峨眉倚云髻画意公入神懐思余不寐奈何二年别彼此亲各逝余归极恓惨公还更迢逓聚首越三年愈宻向时契祥琴始一奏北上各有为舟行昧先后望望失次第及余至北都公己安族次孟邻且依栖杨岐释凝滞粤自别先陇未得躬往祭云山屡形梦松楸自深閟向公摅此懐山水亲防缀惟昔曾枉歩布置宛相似心神寓其间暂拭天涯泪拜致深感什袭寳珍卫迨至今年春率意谋韫鋭筋力未衰老天听遂其意二疏去已久亷耻日凋屹然立中流允可劝当世濒行四月初灵雨洗氛翳幡然戒行李髙躅谁可系怅望逺道车飞尘不能蔽何彼廊庙材舎此玉山桂茫茫蓟山云泛泛呉江枻清风一相激意气甚凌厉余独难为别诗饯无婉嬺归我故山中可寄兰蕙思
　　万玉清秋图为金学士公素赋
　　名园占竒胜万玉含清秋主人契幽赏賔从迭追逰髙轩拟蓬壶木石拥沧洲金谷差可仿绿水安能俦况此谢豪权黄金积如邱海舶致珍玩兰车载名讴张筵日为乐丰膳罗庶羞瑶琴奏白雪玉瓉倾黄流鼓钟朝已陈绶帯夕未休亮有佳倩贤周旋义无尤盛时难久恃人事忽相仇繁华会销歇露草生烦忧器覆固戒满水逝谁能収惘然览遗墨故迹庶兹求
　　送呉邑叶大尹考满之京
　　美玉抱贞徳表里无纎尘国士久増重谁能不称珍始自登黄甲聿充东阁賔竒文粲璚藻华誉迈时伦一朝宰呉邑眷眷为斯民天意防斡旋徂秋见阳春兹行报初考维时岁华新人心感离别恓然若霜晨伊昔在京国迹异心实亲请告适卧疴不获展殷勤瘳来转行念怅望生苦辛翔鸿奋广陆岂复倾荆榛江海万里乾坤浩无垠不知理牧间循良今几人大松翳髙防终非蓬蒿隣还当广其惠庶使一欢欣
　　寄侍讲元玉
　　徂冬雨寒雪霏霏遘新春昨者方雍积今者复纷纭四望千里外川途邈难分胡为咫尺天往路不能遵鸿鹄絶来影芳池无跃鳞飞潜尚有碍奚不阻行人借问张平子中懐何由申且待升阳景走马释悲辛
　　送杨贰守歌
　　贤侯杨震之子孙先世清白今尚存早年穷经入太学气质洒洒仍温温比来苏郡作贰守竟赴王事留都门岂无美政惠黎庶在郡数日谁凭论彼时吾亦居辇毂悤悤一识侯面目乡民以役侯者衣食浑如在乡曲借问何为致如此尽道贤侯善抚育众人有事独当前一已无尤自懐足去年归郡属暮秋日日宴坐销民忧一叚清氷夜光白满城和气春风柔令行仅得三四月便着实效醇而优乃知人心乐向善自然感化非要求后来我亦还乡国又见居民颂侯徳教行忠厚得古道政用疏通合常则我既闻之不胜喜可见始终无矫饬若使守令皆如侯四海人人被君泽南风初薰天正晴江竹解箨江鸟鸣三年通计涖官日驷马复作朝天行我与儒门二三子一壶出祖临西城来时更勉当时学莫负如今如此名
　　嘉定族侄遇来询其支谱书以此复之
　　我家世出陶唐后生子有文在其手是为刘累姓始行厯夏商周徳弥久后来有为魏大夫子孙四出逰逺途至居丰沛有盛业支流蕃衍东西都一支逺出中山下十九世孙唐吏部又至七世徙河南马监之孙位司尸金吾将军司戸孙柱国事业昭南昆迨传五世至赵宋始以医学为专门其孙官辙来防汴名数后占祥符县峩峩大宅云翼桥刮骨将军业犹擅曽孙南扈天子车一子逺从来姑苏五孙十曽总翘特互有膴仕称璠璵本朝太宗在潜邸我祖良医亲近侍我父院判主医垣日觐清光侍天子尔祖徙居东海边于今几及八十年至尔从孙仅五代家学久矣忘其传吴中之族盛支系南渡至我凡七世祥符之族众且多谱牒未通心独媿念尔与我心有同寻攷世派来相从欣然为尔举其概绪徳世世其无穷
　　送刘侍讲宗器飬病还吴
　　宗器与予同姓刘予学不如君学优六经一道务该贯诸子百史劳罗搜文章霍霍吐光焰龙翔鳯舞精灵愁嗟予前道久避路相让岂但出一头自从入官二十载史馆两见兼同修三朝寳录粲班马列圣大徳光虞周于今经筵职侍讲髙歩日与防龙防非惟转擢厯清要禆补治道陈嘉猷更嘉丰仪极潇洒珊瑚玉树含清秋山东独歩李承防海内愿识韩荆州予从论交辱欵纳蒹葭倚玉宁无羞自知狷介仰髙义众口愤嫉徒啾啾惭予胸中本无物交君私幸成良谋有如富翁启寳藏随手赠遗皆珍投初焉眇小复何似泛泛不啻沧海沤因君引援颇有得黄河迸裂昆仑丘前年有司谬推荐饥鹘力短难脱鞲君有赠言极慰藉大匠缩手谁赓酬句工韵险造意古凿破混沌精雕锼至今箧笥富珠玉常觉几案森戈矛去年寒风袭君臂三月已过犹未瘳奏章陈请乞归去同事尽欲相挽留二三元老亦自谓贤有在野犹旁搜暂容养疾遂其便肯重瓦砾遗琳球东风二月花满楼野田处处鸣春鸠西山茶笋味正美北郭诗友情方稠吾乡往昔最多士前辈落落如星流君归于道复斯倡大振文气东南陬惟君素志在匡辅况是先帝亲招求遭逢恩遇岂忘报俗子谁敢増愆尤行行保爱早勿药岂独为我行离忧明年三月潞河上下马一俟南来舟
　　送汪清夫赴任苏州郡守
　　停君五马车饮我白玉壶玉壶皎皎浸明月一片清光涵九区君今作守苏州去离思茫茫隔烟树雪山轻重系此行故人无奈临分处昔来挟防朝圣人五云垂辉光景新龙头一笑得才俊草木尽回天地春一朝忽遇烟尘起走马横飞三尺水长驱虎豹赴勤王草浅沙平跃弧矢此邦土壌依京师选防保障经睿思为有长才备文武义胆忠肝天下知春来半月春未暖玉河氷消桞条短浩荡江湖料峭风满眼浮云吹不断明到黄堂春未阑桑麻遍野四隣懽他时倘得还乡愿醉倚华筵赋木兰
　　送盛医学启东
　　客来乗晓发惜别意憧憧月淡官桥树霜清野寺钟束书还故国对酒问衰容遇有南来使云笺好寄封
　　次韵金文鼎见寄
　　缔交成莫逆契合日频来去就怜髙谊迂踈媿不才鳯城寒欲雪龙剑锈生苔偶有经旬别诗篇辱重裁
　　送吴二尹还治
　　复任昆山去从知帝泽深駈驰千里道抚字一生心海树含春雨沙棠散午隂今朝送行处风外响清砧贺翰林陈检讨嗣初飬病还吴次赵宗文韵
　　十年霄汉被朝绅优掌文衡作史臣深荷圣恩乗宠眷忽辞衰病乞间身田园旧业青山老冠盖春风白髪新见説玉堂同集处尚思先帝梦中人
　　其二
　　学贯词林众所师明时咸仰鳯来仪文章妙絶终名世日月光华早见知老去一官诚不忝归来双鬓巳成丝独嗟驽钝无成久徳业相从亦未迟
　　贺况郡守祈雨有感
　　九重宵旰眷苍生亲选廷臣得老成早岁果为霖雨用清时咸仰景星明不张皂盖回天意惟展丹心达圣情已向东吴施福泽声名无媿任专城
　　其二
　　田畴坼夏将过太守深忧奈若何千里早苖思润泽九天甘雨会滂沱至诚有感昭孚应盛徳无私载咏歌岂但农夫获秋望昆虫亦自受恩多
　　送刘伯庆赴任长洲主簿
　　清时佐邑任才贤相送都门怅别筵仇览盛名人共惜贾生长防世争传春风自绕棠梨树古调谁赓白雪篇我欲便懐良惠去长河须待木兰船
　　寄陈都宪有戒
　　兰台清肃着威仪出使闗中众所推陆贽奏章皆合道阳城公论不容私秦川万里风烟静麦陇三年雨露滋玉节尚风归未得衡门何日慰栖迟
　　感懐【为英庙而作】
　　塞雁南飞又北旋上皇音问转茫然孤臣自恨无容地强敌犹存共戴天王衍昔年知石勒谢何日破苻坚京城四塞山河固一望龙沙一涙涟
　　送仰宗太复大理右丞致事
　　棘寺平反与愿违几年辛苦脱朝衣故人共惜英才老圣主深怜往事非才向云霄承旧宠又从乡国赋闲归盛时何处寻踪迹万里沧江一钓矶
　　送陈颀永之赴任湖州司训【颀兄亦见任湖庠训导】
　　湖庠二妙一清门先后荣除荷主恩画舫令兄迎阿弟白头大母见孤孙天涯碧草春无际溪上香茗晩更繁最是埙篪和奏处道塲山色入芳尊
　　送韩允熈赴任广东宪副
　　圣主中兴事逺图台臣分职賛洪谟一杯别酒临东郭五月官船下直沽定使风尘开百越从来人物盛三吴庙堂若建平成议绣斧行宣入帝都
　　送僧道金还姑苏定惠寺
　　野鹤孤云去复还超然不在别离间天河入海倾南斗海月当秋挂北山万里江湖芦叶稳一帘风雨桂花闲送师忆得寻师处双塔南头第几闗
　　寿刑部俞尚书士朝十二韵
　　天辅皇明岳降神嵗临丁夘实申生丕承徳绪超荣禄寅亮天工运大钧每用轻刑延国脉坚将直道济时屯黄金暮夜殊无媿白首春秋夐絶伦法府光腾三印重勲阶香绽五花新致君尧舜心惟切敷治臯防徳有隣兹喜新秋逢诞日仰瞻浮翳散髙旻上林佳气通西省南极诸星拱北辰画箑引风销宿暑玉缸和露醖长春秦中不媿金丝枣吴下虚传翠缕莼云汉昭回曽雨谷海波清浅又生尘他年顿整乾坤了好与松乔作主人
　　与卢中书过虎丘
　　昔人来此寄防踪名字髙题紫翠中刼火苍苔磨灭尽相看还与不题同
　　寄赵宗文
　　解得禅家性外真不将吟思恼闲身殷勤好礼莲花漏莫问攅眉出社人
　　雨中与陈孟文投宿觉海寺庵
　　台殿参差映碧池我来留宿本无期题诗欲纪经行处斜日千山雨到时
　　送刘主事钦谟赴任南京
　　秋入梧桐雨过初黄金台下送行车西风满眼伤离早北事闗心老病余贾谊道孤终是逺张衡愁絶竟何如今朝暂向南都去他日重来挽帝裾
　　送周景通还姑苏
　　塞雁尽南飞西风及授衣不愁孤客老惟喜上皇归雪耻心犹壮还乡梦独稀怱怱一杯酒何必叹相违过沈石田有竹居次徐天全韵　刘珏
　　烟水防茫外舟行一舎余既觅沈东老还寻陶隐居氷三叠弄雪絸八分书醉和阳春曲空踈媿不如
　　送吴匏庵会试
　　秋闱名已动乡闾得意重驱北上车辞父暂抛莱子服致君今用伏生书香飘玉陛传胪防露湿金花锡宴余老我闲居忆知己好音频寄莫教疎
　　送徐天全再赴张湫
　　手足胼胝两鬓秋功成深慰至尊忧竒文五色駈妖鳄砥柱千年障横流载月仙槎才北上冒寒骢马复南防垂名竹帛中丞志不在分封万户侯
　　其二
　　天语新承宠任专御炉烟里玉阶前盐梅自昔堪调鼎舟楫于今已济川麟阁晓云随防笔镐京春酒醉璚筵赠行分得乌丝锦江汉皇华冩数篇
　　贺俞士悦司寇致仕
　　白玉阶前拜上皇赐归争贺沐恩光尚书已结香山社丞相新开绿野堂物外烟霞容我老陌头车马为谁忙缘知蔗境春如海日日邀賔入醉乡
　　送太保陈有戒致仕
　　分陜功成两鬓斑便陈骸骨动龙顔仲翁賸有黄金赠广徳宁无驷马还翠柏十围霜后老白云一片雨余间悬知别后劳清梦只在蓬莱咫尺间
　　逰呉山寳华寺和钱学士原博韵
　　锦绣河山似十洲重阳未到已先逰向平老去偏多兴杜牧重来不厌秋行处却怜云作伴别时还爱雨相留呼童摘取芭蕉叶冩得新诗赠惠休
　　和钱学士原博宴朱玉雪池亭韵
　　水榭风亭列绮筵白头相见各欢然地偏似与三山近人乐无如五福全檀板来歌按竹下黄橙荐酒擘霜前蛮牋醉扫三千字渇骥争奔磵底泉
　　枫桥送宪副刘钦谟
　　阑干三百与云齐势压江桥防处低朱雀飞来山雨外彩虹垂在水城西孤舟夜火诗人泊华表春风贵客题此地逢君乗驷马只疑平歩上天梯
　　送姚郡侯更任镇江
　　从容旌盖出黄堂今日诸侯旧省郎才向呉门作霖雨又从京口布春阳袖归白璧浑无玷移作寒梅不改香我过瓮城须下马坐聴田叟咏甘棠
　　赠夏太常仲昭
　　乞得天恩下九闗容台争似钓台闲白云不作人间雨黄鹤惟思海上山欹枕北窗风澹澹濯缨西涧水潺潺大江南去三千里几防林泉有客还
　　寄林郡侯一鹗
　　乌府当年拜美官朝朝整豸立朝端青霄露滴朱衣湿白日霜飞铁面寒折槛尚为明主重谏章不与别人看丈夫忧乐闗天下出守先令一郡安
　　其二
　　春风吹雨过江沙京口吴门路不賖燕寝有香分别院马蹄无迹到豪家心常恋阙偏多梦鬓为忧民却易华销尽俸金都奉母一经教子是生涯
　　紫薇精舎为陆大参孟昭赋
　　度水穿林不惮賖为邻龙耳在烟霞数株枯柏郎官泪千古清风宰相家石壁扫苔看旧刻竹炉炊火荐新茶知君恋阙心犹切夜夜山中梦翠华
　　送杜公序西秦修志
　　圣主垂衣重典章逺劳修志向咸阳文风到防皆邹鲁事迹収来尽汉唐银烛课书云作纸玉函封进锦为囊悬知太史编摩日才赡惟应説杜郎
　　送张养正起修日录
　　祖席华觞莫漫传至尊当宁正思贤周家孝友称张仲汉室文章重马迁紫塞地寒知雪徧玉堂天近得春先悬知一代书成后圣徳神功播万年
　　送况郡侯
　　先皇择守在廷臣惟我贤侯第一人近向尧天分宠命逺来吴地布阳春疲民得济官租减枮骼沾恩义冢新今日城西回五马笑看父老挽朱轮
　　其二
　　两鬓秋霜一寸丹循良蜚誉满朝端化教薄俗为君子荐及寒儒作美官亷范来时歌尚在寇恂借去日应难履声又入明光殿补衮殷勤佐治安
　　送马进士之穿山
　　五典三坟满案堆君才不让吕东莱池边夜月兰舟泊花里春风绛帐开已见陈蕃待徐孺还期孔子铸顔回多情最是穿山色飞入离筵送别杯
　　送杨郡侯
　　岂弟多年着徳音分符重沐圣恩深阳春有脚来兹郡暮夜无金愧此心风雨一麾劳劝课桑麻千里动歌吟如何便促朱轮去又作他方济旱霖
　　送陈编修缉熈
　　孝行亷名是防闻公门无迹藁无文陈情两度能终制泣血三年不茹荤天上星辰丹鳯阙江南烟雨白鸥羣官船一路行休缓秘阁诸儒待子云
　　赠甘大尹济
　　君手宜调鼎鼐和暂烦花县教弦歌疲民尽怨来苏晩当路曽嫌直道多霜冷玉关皆堕叶月明珠浦不扬波紫泥早晩君应捧思慕其如去后何
　　送仰大理还吴
　　棘寺重登荷圣明赐归深惬暮年情身如泛梗谁非客官得悬车始是荣醉里莺花三畆宅梦中霄汉九重城悬知报国心常在夜夜教儿对短檠
　　答陈醒庵
　　姓名谁为达金銮老去文章尽学韩海上鱼多长作客城西田在不思官音书晓托三湘雁香佩秋纫九畹兰昨日壶觞论契濶菊花丛里得盘桓
　　其二
　　玉堂仙去白云乡更喜风流得仲将紫玉制箫吹别调黄金换酒涤愁肠百年天地双青眼十畆园林一旧庄记得去年同看竹水云深防叩僧房
　　其三
　　画舫频过桞外庄南溪原得近东阳风来絶磵氷无迹月到空山树有光愁里得诗如老杜醉中挥墨过颠张别来两月无清约孤负寒梅一度香
　　赠黎郡博
　　芝草兰花满座香好诗无愧刻青琅灯前教子抄长防马上逢人问故乡剑气夜横低北斗词源春涨倒瞿塘明年诸弟多髙选细看泥金字几行
　　再夀沈絸庵
　　八十遐龄又六期我惭初度独来迟玉桃只许东方得紫气还容令尹知洞里楼台千歳药人间甲子一枰棋多情欲醸沧溟水忝入年年献寿巵
　　寄沈同斋
　　药兰花径断红尘坐阅升平五十春絸纸有书皆晋体锦囊无句不唐人新图冩就多酬客美酒沽来只奉亲昨夜天涯忆君梦西风吹过楚江濵
　　酬杜东原见寄
　　杜郎髙义薄云天惭我交来最有缘花径药阑三畆宅笔牀茶灶五湖船写山不让王摩诘释难曽轻鲁仲连昨日开缄见珠玉老年才思益飘然
　　送沈石田逰金陵
　　丈夫安得守茒茨西上金陵看絶竒为报鳯皇台上月有人来和谪仙诗
　　同天全宴夏太常仲昭第次韵六首
　　席上欢呼总贵郎早春时节醉江乡要知胜事传千载元老题诗赠奉常
　　梅花白白桞条新描出江南一片春莫向东风惜沉醉与君俱是故乡人
　　潮阳太守青云器鳯阁仙郎白雪歌银烛瑶觞郁金酒好情其奈主人何
　　寳马香车看物华春城无防不开花旁人莫笑躭防乐四海于今是一家
　　风流白傅老诗仙制得新词教李娟翠袖送香来绮席玉杯邀月上青天
　　甲第如云枕碧流到门时复有王侯花阑竹径清如洗我亦踈狂五日防
　　祝大叅侗轩祖席
　　诗酒前防未尽情更移瑶席向园亭最怜一树垂杨桞眼为行人特地青
　　寄叶与中
　　一从衔命出金銮玉塞迢遥再拜难惟有长安旧时月几将幽梦到桑干
　　赤城西去到云州禾黍髙低万里秋闻説卢龙皆窜伏禁中颇牧在边头
　　送尤文度归呉中
　　我友整遐装誓将起旋归平明发城邑率彼东路肥爰与二三子祖饯临郊岐中觞趣分袂恨恨使我悲嘤鸣求其友窃慕伐木诗平生携手好何为轻别离行当阻山岫安得覩光仪情敦思苦深久要谅不遗各言崇令徳庶保黄髪期
　　同蔡骐尚逺尤安礼文度朱智仲礼杨翥仲举蔡胄用严逰东山【得剪字】
　　歩出城东门逍遥望云巘累月懐佳逰兹晨遂登践梵宇绕层阿飞楼凌絶岘方塘涵湛碧乔林茂敷衍繁翳幽莫通丰茸纷不剪攀磴穷髙跻缘径屡回转是时微雨散轻霞淡舒巻睇遥素横川俯夷绿盈畎陟降体自便顾盼心已缅况接旷士言复偶释子辩析空理勿昧违喧抱逾展何当此间栖永令浮虑遣
　　寄尤文度
　　苦忆尤参议投簮飬病劳卑栖搃不厌闲散自能髙阶防渊明栁门深仲蔚蒿平生氷雪意犹足重吾曺
　　又寄
　　三年别帝京归卧阊阖城贫病疎朋友艰难倚弟兄香焚瓦鼎细寒拥纸屏清自有床头易时时畅道情约蔡尚逺朱存理蔡用严尤文度杨仲举逰东山
　　东山东望屹如帷久待穿云跻翠防五色烟霞浮寳塔千行松竹防禅扉春来况复芳菲盛客里堪嗟会晤稀为报明朝着双屐及时清赏莫相违
　　送尤文度赴贵州叅议兼寄武昌故人
　　三十年前江汉上清风潇洒共襟期折兰闲咏离骚赋看竹频过孝感祠已幸两京重论旧何堪万里又分岐故人相遇应相问为道非才负圣时
　　送尤安礼【集诗】
　　歌君子之马送友也友人归呉而丽泽之益将日疏逺焉故集诗句以道其情
　　君子之马六辔如丝言念君子如璋如圭其徳不爽敬慎威仪
　　君子之马六辔沃若言念君子如金如玉其徳不回威仪抑抑
　　岂无他人不如友生邂逅相遇徳音不忘惠而好我示我周行
　　言笑宴宴惟予与汝汝转弃予谁与独处中心飬飬往送于野
　　与子成説方何为期既曰归止曷云能来子宁不来悠悠我思
　　送尤先辈归呉
　　门巷萧条过者稀诸孙憔悴日牵衣岂无幕下三千客又送吴中一棹归汉树临风寒自落江云帯雪晩犹飞由来去邑懐桑梓不是还山恋采薇









　　呉都文粹续集巻五十
　　钦定四库全书
　　吴都文粹续集巻五十一　　明　钱谷　撰诗词
　　胥门伍行人庙和节推　　　　　祝颢
　　十年遗庙郡城陬感慨令人吊未休霸主豪华无复见荒台麋鹿至今游愁云惨照青山晩野水寒禽古木秋昭代旌扬明祀永烟波谁问五湖舟
　　送廷美之京
　　送君行酌君酒折断长亭短亭桞长亭短亭路几何山长水远离思多丈夫不作儿女别要使功名昭日月方今天子急贤才章逄济济如云来君今早献刘蕡防我亦行登郭隗台
　　送杨长史先生致仕还吴【翥】
　　早岁适湘汉厠迹戎伍间偃蹇健儿伍心在孔与顔晦养非一朝贤声重丘山岩廊倐征起秉笔随马班亲藩劳辅匡鬓髪日以斑兹辰荷休命谢事遂南还逍遥三让里指日叩柴闗姻朋聚故懽松菊同余闲即此以永日髙风邈难攀
　　寄赠陈都御史【镒】
　　间气生英杰明时岀俊贤神由崧岳降庆自太丘传发迹逰庠校潜心事简编文章深润泽礼乐久陶甄黄甲髙登第青云早着鞭沾恩逢圣主拜赐及韶年乌府风霜肃龙墀雨露偏仁心恒辨狱直道毎绳愆外臬劳周歴中台喜再迁精神通法象地位逼台躔肃政遥临陜司戎坐镇邉股肱资屏翰耳目寄旬宣文武才猷重弥纶体用全英声通草木风采照山川茂绩征三攷褒封自九天龙章颁烜赫驿骑走骈阗欢贺延朝野讴歌遍市防位隆心益下宠盛操弥坚翼翼忠诚着肫肫礼义传臯防期接武韩范允齐肩庸劣惭无似帡幪幸有缘蒹葭非玉并桑梓实珠聫依借心方切睽违思独牵甘棠存赋咏菉竹有诗篇聊托风人意缄词代剡镌
　　集句寄慰韩永熈宪副
　　故园髙士日相亲何用浮名绊此身独在异乡爲异客世情谁是旧雷陈
　　哭施宗铭状元
　　四海文名振一时才长年短信堪悲王曽已际明君岀李贺仍爲上帝知秋雨太湖波夕阳孤冢草离离更怜痛絶亲朋处遗腹亲殇继后儿
　　喜允明生儿二首就以曽孙名孩【已亥七月三日】
　　生平百拙无堪纪独赖君亲覆育防七十五龄三品秩眼前尤喜见曽孙
　　眼前尤喜见曽孙桂窦槐王敢自伦但愿书香长似旧绵绵清白保儒门
　　踏莎行【沈同斋舟中赠小妓防云】
　　花屿初分兰舟重驻防云蓦地来何处当筵欲下又悠扬盈盈似怕人留住　艳似桃花轻如栁絮东风勾引还飞去阳台回首杳无踪多情宋玉空留句
　　况太守【钟】挽诗　　　　　　杜琼
　　天产英豪弼圣君又来吴下福吴民十年威令能移俗百道封章不顾身生受国防期作相死当庙食定爲神蘓台重见羊公石未读遗文泪满绅
　　上方晩眺分题送行
　　春风湖上试登山好景都归晩眺间岚气半空藏梵宇波光一鉴隔尘寰人从疎树隂中过鸟向斜阳影里还话别正须穷胜览不妨今夜宿禅关
　　送徐武功赴贬云南
　　殷勤相劝且加餐临别何须动慨叹李广数竒封爵逺贾生年少得君难青云多士谁推毂白草三邉独据鞍幸遇八荒同乐土不劳书札问平安
　　俞尚书挽诗
　　公昔弃时凌防云直上九天朝圣君手扶日月攀星辰足蹴雷电旋乾坤倒卷渤海相吐吞散爲甘泽滋九垠坐令万谷回阳春有时上下御飚轮又与下土靖妖氛朅来骑箕还汉津世人可望不可亲空抱弓剑生哀吟佳城郁郁环髙坟华表两两撑秋旻宰木万本如云屯石麟对卧虎豹蹲翁仲式称呵防神神出水负苍珉上勒天语旌华勲龙光奕奕照墓门千秋万古英名存
　　登姑蘓郡楼有感
　　独倚危楼思欲迷蒹葭何处越来溪豪华尽逐东流去形胜空存刺史题万井辘轳秋草没几家烟火夕阳低萧条千古长洲苑风雨年年鸟自啼
　　过海虞
　　吴下琴川古有名放舟落日偶经行七溪流水皆通海十里青山半入城齐女墓荒秋草色言公家在旧书声我来正值中秋夜一路吟诗看月生
　　送贾伯起还吴
　　林屋萧萧薜荔悬故园风景尚依然壶觞喜对归来日乡曲惊看老大年緑罩晓烟门外栁碧涵秋水墓前田我家相去无多路莫惜频频放酒船
　　赋得石湖送沈复入监
　　越来溪上五湖东十里行春有路通伯业已随流水去御书犹在野亭空千峰秋色孤防外万顷波光一镜中今日送君从此去恩波应自浩无穷
　　送王孟颙还吴
　　倚门愁老白头亲一棹容归莫暂停千里还家心自乐十年爲客梦初醒河兼易水秋逾碧山入吴门晩更青若见江南旧知已烦君与我道安宁
　　赠徐公望张林山
　　徐孺湖边事事宜几番同醉岂无期留连自喜知音在酩酊应惭得句迟潮落渡头归去后风生席上笑谈时明朝有意来城郭莫惜相过一赋诗
　　送周仲逊告老还吴
　　几年趋事客神京忽挟青嚢别我行优诏既容辞老去故园才得遂归畊山中白酒随时醸炉内丹砂指日成千里到家秋正美黄花不减旧风情
　　送丘寺副丁忧还吴
　　朝冠忽解理扁舟知是归丁母氏忧千里江山魂易断一身衰绖泪难收晨昏定省空劳梦风雨萧条独惨愁扶榇到家寒食近想应庐傍旧松楸
　　修郡志毕太守丘公集宴宝林寺有作
　　贺甫
　　周礼姬旦作鲁史仲尼修法古述郡志无乃仕而优于焉聘儒硕我来独懐羞空空一馁腹昏昏双老眸胜已不见鄙针芥还相投鳯楼让大手户牖予绸缪薄技少得施厚意庻少酬倘不慎斯举其能免其尤光隂易流迈招提三月留乃当端阳节为乐顿忘忧肴核襍然陈笑呼错觥筹頽然一醉眠此外复何求
　　邵侯决防诗
　　吴为水国多大川三江五湖遥相连吴中之水虽浩大罕曽渰没湖乡田奈何连年雨为戾多至旬月或半嵗下流居民无逺图筑隄障水为近利遂令积水阻不通一望百里波涛中鹭浴屋头蛙产灶民生聊与鱼虾同官府谁论旱与水催征急复施鞭棰民无完衣更无食老弱累累寒饿死侯言积水亦可泄所虑而今民力竭不免役民数十辈尽把诸隄一时决诸隄一决水骏奔奔流遥遥入海门等间水去露平壤迅速桥成通逺村东村西村经几度凄惨风烟随水去舍边翳翳蔽桑麻野外茫茫长禾黍侯之惠政今已成损一利百真足称民无水患嵗常稔我侯多福如川増
　　送刘绣衣还朝
　　吴中大旱复大水水旱相仍弥一载水蓄田间又大霖下流壅塞难归海稻禾成实多腐烂罢种麰麦安种菜今嵗民间已乏食不知何以待来嵗当世忧民独我侯是以民心多爱戴我侯还朝当进言台阁诸公大冢宰诸公并力劝至尊安民之法必有在我想安民有何法无过移粟救饥馁损上益下终成益天地不交非是防民不饥兮盗不生赤子亦得免于罪君臣上下安其位老夫白首百无用愿歌太平扬盛美
　　送郡守李公述职诗
　　使君来为吾郡主允矣贤如仲山甫一时寮寀尽推崇七邑人民俱安堵从来善政非一端日増月积那能殚老生跧伏在林下畧书一二传人间前年居民乏生理宰杀畊午鬻诸市马牛有功人所知胡为视之等羊豕吴俗妇女多好游山乗肩舆水乗舟绮罗鲜妍着遍体金珠磊落妆满头使君闻见加悯恻民俗不善思变易乃出禁令张通衢男使畊田女居室今年滛雨浃一春湖波浩荡连通津下民垫溺稻渰没田家老稚含悲辛商羊才去旱魃至长夏骄阳如火炽三旬不雨其奈何豆种南山亦枯瘁使君此际心愈忧廵行省视不少休名山大川躬自祷不谋方士并缁流精诚感假乃如许祈晴輙晴雨即雨从兹水旱不为灾千村万落生禾黍使君三年政有成翩翩五马朝神京但恐留作公与卿谁为慈母安吴氓谁为慈母安吴氓
　　瑞雪爲徐推府作
　　冬令有愆阳贤侯事祷禳一言才布悃六出遂呈祥已赖滋牟麦终期去旱蝗人间和气应歌颂喜洋洋
　　逰海云观茶屏
　　海云庵里种云拥翠重层阅歴数百嵗消磨多少僧鬼神常防卫樵牧敢凭凌春日花开遍浑疑锦作屏
　　送郡守刘公
　　台宪超迁守郡城严威从此变和平民安农亩歌謡起吏散公庭狱讼清属邑自当师俭徳邻封谁不慕亷名三年述职趋朝去补衮行看到上卿
　　送李员外贞伯
　　马头山色担头书千里朝天岂畏途此去陈言同贾董将来治道似唐虞胸中素有丈夫志海内齐称君子儒临别不能同一饮吾家今嵗米如珠
　　送陈佥宪粹之
　　西江宪节昔遥临王事驱驰雪鬓侵自保百年忧国念天知一片爱人心深嫌酷吏频施杖更笑贪夫每受金千里上京何所挟行囊惟有短长吟
　　仲子恩以防试入京防于吴翰林第闻讣二首
　　十五年来一解元解元名好也徒然青云违别鼇头客碧海追随鹤背仙瞑目不瞻天咫尺逰魂空返路三千我今向老人间住入地谁知汝在先
　　携书千里上枫宸端为驱驰病此身自信我心惟乐隠谁知汝意欲荣亲全归不作道傍殣大义得逢天上人自古有生皆有死岂堪衰朽重悲辛
　　感义诗
　　儿子防以防试入京遇有疾乡友吴翰林匏庵先生留止于家而二孙收放亦在焉未几防死匏庵为之棺殓如礼抚教二孙甚至予深徳之因作诗曰感义
　　状头今在鳯皇池故旧心存久不移一子沦亡劳殡殓两孙孱弱赖扶持草莱老我生无报犬马怜渠死有知髙义自能成薄俗人间千古令名垂
　　郡守况公挽诗
　　花外东风不动尘行春无复拥朱轮黎民感徳思贤守圣主论功惜老臣千古封章名不冺九重颁诰墨犹新凛然生气瞻遗像谁谓罗池独有神
　　送陈永之分教湖州【其从兄立之亦司训湖州】
　　乡书新领上神京角艺俄登乙榜名魏阙承恩辞圣主湖庠分教并难兄还家正值三秋景之任才过百里程莫道广文官独冷鳣堂曽见出公卿
　　过虎丘朱氏花园
　　朱氏园林近水滨王孙公子徃来频若将金帛来行赏须与东家种麦人
　　游虎丘嘲同游者
　　穿尽幽林鸟道微闲情适处自忘机同来不解防山意一见青山便欲归
　　在吴中久将北还寄亲友
　　少小生身在逺方归来翻使客心伤故乡虽好不能住却望他乡作故乡
　　宿虎丘僧院晓起题壁
　　吟边虎阜生春梦里罗浮易晓起来欲问东风满院落花啼鸟
　　送陈山人还吴　　　　　　徐有贞
　　烟树津头雨恰晴放舟齐发棹讴声别来不断山中梦归去浑忘世上情应有壶觞招故旧岂无方术授诸生于今多少思乡者谁复如君得遂行
　　送陈主簿还吴
　　久闻佐邑振清风有子登科复亢宗老鳯未应栖枳棘祥鹓今已集梧桐九重楼阁晴云里千里山川夕照中念我吴中桑梓在送君独觉思无穷
　　送萧教谕栾赴长洲儒学栾季父编修孟勤尝与余为同官有文名栾亦克世其学诗以送之
　　丹穴无凡雏渥水无凡驹灵气有所钟毛骨固自殊西昌文献区况子世为儒诸父词林彦光价重璠璵子才复似之妙年振芳誉蔚然竒秀质不与常流俱兹焉官学防重是入仕初勉旃厉髙志升彼青云衢敝乡文教弛振起在师儒子今持铎行所望良不虚聊将一尊酒送子都城隅微雨生朝凉清风动衣裾欲别复不忍执袂少踟蹰赠言情正厚独愧非琼琚
　　送朱文奂经歴还昆山
　　宦辙驱驰嵗月遥秋风两鬓觉萧萧独求间地依田父不恨才髙老幕僚祖道一杯桑落酒沧江千里木兰桡读书堆下幽栖处松菊苍苍晩未凋
　　送徐以宁上舍还昆山省亲
　　角巾防服泛仙舟归省仍欣是尽游充贡己申观国志承颜应慰倚门忧蒹葭洲渚黄昏月橘柚园林白露秋早晩鹤书当趣召故山未许久淹留
　　送汝兵马思聪归吴江焚黄
　　衣锦还乡日焚黄上冢时吴人应共羡汝氏有佳儿江水浮歌棹梅花照酒巵长桥风月夜乗兴好裁诗
　　吴门送徐南伯之京
　　吴门美酒春一壶送君千里之皇都皇都胜概壮且丽天开阊阖青云衢圣明天子正当宁臣工賛辅皆文儒三俊九徳并登用寸长尺善收无余男儿立身当此日可复栖迟在蓬荜取人今也非一途有才俱得爲时出孙阳厩里麒麟多匠石肆中梧槚集鹏击天池风九万鱼跃龙门浪三级怜君才调已出竒入仕此行应可期骏足由来有法相良才未必无人知东风澹澹江波微明当击楫浮渡之壮懐不及恋乡土莫向尊前言别离
　　登穹窿峯二首
　　平生自是好竒人每上竒峯不厌频洞秘阳精生赤汞云盘仙磴挂青旻仰看南斗悬三尺俯瞰齐州一尘好笑退之胸次小却登华顶泪沾巾
　　吴中竒胜説穹窿却喜登临兴不穷秀色敻分羣巘上孤标髙出大江东云连泽国城微见洞与蓬壶路暗通此境人间应自少题诗况有浣花翁
　　寄施尧卿兼简杜用嘉
　　平生心趣在依仁特筑园庐为卜邻宦迹愧如王给事柴门今亦锁松筠
　　忆同闲歩竹林时曾许分栽屋后池秋至緑云知己密独怜诗酒负幽期
　　秋深药圃菊花黄应念隣人在异卿杜老防闲多赋咏莫教嘲诮到西庄
　　别后无时不忆君忆君情绪只纷纷玉堂退日凭轩望目尽江东一片云
　　送卫仪曹以嘉还昆山省墓十解
　　君家玉峰下我住虎丘傍相违无百里所重是同乡【一解】同乡情自亲况有斯文好怜君道谊深能忘我年少【二解】君先登秘阁我亦入翰林虽云不同事却得与同心【三解】我昔丁艰去离郡嵗三阅重见几何时君奚复言别【四解】别君无限情喜是锦衣行聊将五言咏送入櫂歌声【五解】滦河氷解余春波蘸衣绿东风吹片帆去如飞隼速【六解】悬知到家日应不逺清明上陇人争羡乡闾亦有荣【七解】好过读书堆重寻野王墓山川不改观风景应如故【八解】娄东桃与栁遥带百花洲想见行春乐无因得共游【九解】殷勤赠言意何惜为君道官守不可虚还朝定须早【十解】送谭生还吴谭家渎溪在余光福先陇之东北隅三十里
　　春早都门送客还栁条柔弱不胜攀白云飞处知亲舍明月圆时到故山草色烟芜吴苑路桃花水涨渎溪湾我如转省重过此凖拟寻君一扣关
　　送章御史珪罢归常熟分韵得国字
　　孝子不辱亲忠臣不负国平生读书志舍此安所适明时辟言路重是风纪职激浊必扬清错枉须以直古今理共然贤者当自择凉风应秋至惊见鹰隼击霜威一以厉阳和敛余泽怜君今罢去亦已塞言责家居奉慈母还能慰顔色郁予乡里情懐抱岂云怿临岐无可赠怅然空叹息
　　送陈都宪有戒出镇陜西
　　君不见吾乡先正范希文西陲经畧收竒勲安邦笔扫三千字制敌胸藏十万军希文一去四百载芳名伟烈今犹在吴中人物久寂寥却喜于君见风采君才自是当时杰早嵗曽将桂枝折云霄独歩荣绣衣江汉十年持玉节向因陜右民失宁帝心简在命君行行台霜肃中丞府出塞风振将军营民间熈熈兵患息寒者有衣饥有食威行河陇万里余豺狼狐虺皆潜迹去年承召初还京今年拜命复西征圣主深存倚毗意邉氓不释去思情皇州二月春正好白马翩翩踏芳草都门冠盖集如云羣公出祖东郊道鹊印腰悬大如斗弓骑缤纷拥前后丈夫至此亦以竒明良际遇应非偶嗟予小子真狂简每慕希文恨生晩知已平生幸有君心独相亲迹何逺临岐握手语谆谆即别何须泪洒巾愿将勲业聨青史应信吾郷不乏人
　　闻陈都宪有戒陜西救荒之政喜而有赋因其来讯遂寄以贺焉
　　自君按节出皇畿陜右军民得所依甘雨故随骢马注青霜偏傍绣衣飞便宜发粟今应少专制安邉古亦稀他日大书青史上还于乡里有光辉
　　不瞻风采别懐深忽聴西人报好音旌节过时消沴气马蹄到处施甘霖饥民免作沟中瘠行旅羞攘道上金正是愁余还跃喜缄题千里慰子心
　　送乡先生张养正医师　　　韩雍
　　君子抱道徳所志恒在民达则善天下穷亦思济人济人伊何切医道体至仁先生吴中彦医名冠时绅早承家世传羣书探其真疗病固本元制药分君臣死生一脉决其应若有神沉疴一剂起竒效时能臻且其不责报贵欲先贱贫所以贤大夫礼遇隆嘉宾宋清韩伯休鄙哉何足论越人与元化足以继后尘况其卓荦才髙谈妙经纶斯人茍出仕所志回阳春伟哉张先生医中之鳯麟作诗寄遐思用观风陈
　　世儒堂为俞山人石磵后人作
　　昔承俞山人遗我参同契因之访南国知是儒者裔华胄遥遥来传书十余世隠显虽弗同守业不少替卦探伏羲画辞讲三圣繋践履无愧怍著述有文艺手泽尚如新遗像犹未敝山人益克肖讲学了生计阿母守贞节旌书表门第见重瀛洲仙名堂与佳制贤声震三吴庆泽衍千岁朂哉子若孙箕裘谨终励
　　次韵留别徐武功先生
　　公昔秉钧轴清班领斯文明良契鱼水庆防乗风云忠诚帝简知誉望谁不闻松筠振节操兰桂扬芳芬何期麟鳯姿误防豺虎羣一时暂尔屈四海知名尊人情自恶薄世事多纷纭而今媢嫉徒屈指有几存挥毫迹已富著书业尤勤钦仰悬九州韬晦居海濆我惭拜嘉命南陲统三军饯送有佳章深感知已恩驽骀逐骥足茑萝附松根我欲助声光相与流八垠请看周与召同着万世勲
　　次韵留别祝大叅惟清
　　金门同待漏紫塞同行春倐忽三十年流光如隔晨君昔摠邉赋与我常相因筹谋鼓士气谈笑清风尘我有朝天行送别桑干津桑干水清浅难垂任子纶还期钓东溟斯得横海鳞君乃独勇退风节超羣伦金带横绯袍还乡叙交亲湖山称雅志诗酒娱闲身良防屡见招义气髙雷陈若虽乐取友我岂能辅仁而今忽逺违相望如参辰赠我有佳制铿然鸣韶钧阳春和难作鱼目惭混珍
　　葑溪杂兴
　　霜重林已空风髙木愈凋荒园一散歩暮景觉萧条忽见古梅树斜横出篱落揽衣看枝柯相将绽红蕚嵗寒幸有此气味尽可托
　　与冯宪副朱挥使昆玉防东禅
　　幽懐不能遣与客防东禅东禅景如何缭绕水竹笼云烟东堂长老号玉田精采矍铄神气全忽闻门外车马声倒屣迎我欣欣然自言门外好杉树亲手栽植今叅天登堂坐我蒲团上妙香香茗时时传唤来髙徒聪上人頥指气使勤周旋须防开筵列尊爼欵留甚觉心诚防英豪宪副天下士老成挥使人中贤更夸玉雪美公子好诗好礼今无前携得仙家施小童长歌大雅声清圆玉田欢感呼行者青天歌舞齐聨翩一派仙香众侧耳重斟美酒烹肥鲜案前石研压锦笺墨浆如膏笔如椽诸僧罗拜不肯起阑门索我留诗篇君不见逺公结社住白莲一招清节贤名传又不见昌黎有书遗大颠美誉烜赫垂千年愧我无能继古作爱此光景徒留连草草留题拂衣去何须更问三生缘
　　访沈南斋东禅无闻上人方丈有作
　　昨曽访东禅东禅方丈居西偏羣僧不足数但觉玉田和尚贤今晨复访东方丈无闻长老尤髙尚三寸厐眉映雪颠纯诚实有真人相人言无闻世少双一生戒行如氷霜沾泥栁絮吹不动春风上下空颠狂南斋诗伯常来住好诗好画留无数促我题诗惊众僧众僧酣卧知何处
　　送周汉章还吴
　　辕门一相见声价重南金献我平蛮防怜君爲国心别违还锦里崇报待纶音无限思乡意题诗泪满衿
　　寄赠吴中诸友
　　皇华使者日邉来叨拜纶音摠内台四海澄清元有志百僚表率媿非才风霜敢谓揺山岳雨露终期振草莱却叹君防无可报惟将三尺効涓埃
　　寄乡郡朱太守
　　一郡黎元仰福星已魁循吏传中名爱民不数刘寛恕律已还髙伯起清莫叹长才渰白髪终期入相慰苍生独惭浅薄登清要补报无能负圣明
　　送陈善还吴
　　相门才子吴中彦袖挟天风遍九围万里好山吟不尽满船明月载将归陶潜径里香醪熟张翰江头晩稻肥君去养亲吾未得葑城空望白云飞
　　送刘主事昌奉使还京便道归故乡
　　髙第虽登不燕安写骚亭上日忘餐文章渐入欧蘓室风雅将登李杜坛庐岳云开瞻秀爽吴江月满照清寒思家无计相从去东望空劳一永叹
　　送昆山赵进士博还京
　　画舫南防始盍簮锦衣东望又分衿一天风月供清操满目江山伴醉吟归路不辜题柱意到家应慰倚闾心吾乡自古多豪杰接武相期振好音
　　挽刘詹事宗器
　　词林璧水久蜚声晩辅春宫重老成操履一生行古道文章千载占时名调元未见登黄阁观化俄闻上玉京惆怅东风招不起懒挥铁笔写乡评
　　送常熟章主事律归省
　　一门荣显世称良拜宠宁亲更有光海上卧龙犹未起天边鸣鳯忽来翔花迎宫锦秋容好人醉黄封暮景长我亦懐归归莫遂不堪回首白云乡
　　成化巳丑九月八日乡友朱良徳邀武功伯徐阁老曁祝大参维清刘佥宪廷美逰石湖诸名公聨句成章良徳恳求予和故依韵和之
　　吴下衣冠集胜逰扁舟逰遍五湖秋未能执笔陪聨句懒得逢人説运筹绿野文章传在洛赤松心事弃封留赓歌趣我归来兴莫道非才尚黒头
　　游墓次赵行恕大参韵
　　万松径里寺门开故旧来游唤我陪侣伴烟霞空有约品题风物媿无才寒光极目天边水秋气横空月满台海内湖山此竒絶何须更拟访天台
　　赠陈省庵孟贤
　　几年不到醒庵宅今日来临兴自豪愧我文情成简慢喜君诗思益清髙古松嵗晩凌千尺泰岳秋空见一毫况有森森鳯毛在吟坛谁不让风骚
　　成化己丑丁先人忧守制甫半载十二月二十一日忽奉防诏夺情起复进阶右都御史搃督两广军务兼理廵抚事上章辞免陞秩乞留终制不防俞允感而有作
　　苫凷余生心已灰谁知恩命又来催不堪骑马迎丹诏安忍临戎被墨衰孤子上章空有愿圣皇注意莫能回满懐无限君亲感图报惟应罄谫才
　　次韵荅乡里诸耆旧
　　听司藐藐视枚枚知命年来百病催利锁名繮苦羁绊石田茆屋恐荒頽平蛮已喜干戈息辞老行看节钺回却忆江湖众仙友今辰又醉菊花杯
　　近得文儿书报数年间置有田若干畆予窃自思念平生官拙未尝有私积遗文南京惟以常禄付文置产亦未必遽能如此之多诚赖吾儿干瑾才优节缩日用所致也昌黎先生尝有言中世士大夫以官爲家罢则无所于归吾今乃有所归志则遂矣喜甚赋诗美之且期望之
　　乡井良田二十丘吾儿何力遽能求积金自媿元无计干蛊谁知尽有谋半世苦心天不负满懐归兴我何忧老来惟是书香愿愿见成名慰白头
　　江行懐乡里天全侗轩诸老偶成
　　西江北塞岭南壖奔走风尘三十年勇退未能心巳倦专征才歇梦犹悬自缘衰体纒多病敢向明时话独贤苦忆乡园诸大老西风先泛五湖船
　　其二
　　五湖烟景擅江东诸老懽逰有古风凤吹鹍弦范成大笔牀茶灶陆防全抛俗事水云外尽付闲情诗酒中愧我求盟未能得海天长啸思无穷
　　赠乡郡丘太守
　　吾乡太守真豪杰节操文章有古风伯道清名传海外乐天佳句满吴东一麾抚字催科内千里讴歌徳化中却恐邦人留不住飞腾还建济时功
　　次韵酬沈陶庵四絶
　　髙卧东林絶世纷昂昂野鹤在鸡羣三吴人物多相重重尔能诗又喜文
　　东吴诗客竞纷纷沈老诗才自不羣圣主当天现鸣鳯朝阳光彩烂成文
　　连城白璧出蓝田文彩温温美具全堪羡陶庵好诗句更多髙义薄云天
　　十畆家园万顷田稻粱蔬果四时全有时放棹濯缨去水满平湖月满天
　　次韵酬徐武功先生
　　髙卧东山梦正酣相亲无计防归骖交情不改忘年旧珠玉时时下岭南
　　赐还轩冕自南蛮海内常时忆谢安相业终期驾伊吕文名今已并欧韩
　　东吴南越斗牛分夜夜遥瞻忆相君万里何时遂初愿君为龙去我为云
　　海内人龙系我思我思未见忽成诗召司有召今将至且莫临风读楚词
　　次韵荅祝参政维清
　　紫薇堂上解机权归卧江湖一棹烟想与陶朱醉吟处世间万事两茫然
　　敌平南越欲辞权归向东吴避瘴烟翻笑当时窦车骑空将名字勒燕然
　　宝幢院小池　　　　　　　谢防
　　空寮防垢氛一片石间分寒色涵松影秋光涨藓纹定回看浸月行处见浮云长日烹佳茗山童汲取勤
　　上刑科祝先生
　　曽于乡国仰华风迹判云泥西复东依恋门墙徒怏怏贤劳王事久怱怱江南深腊梅将放蓟北隆寒雪未融一寸山谿有茅塞扫除何日受深功
　　赴都留别饯席诸公
　　故园风物晩萧萧愁见新霜脆栁条逺嶂秋清山月小长江云尽水天遥忍看壮志临岐路更引深情到咏謡先报来期二三月劳君相记枫桥
　　送太守况公考绩之京
　　十年父母在吴中草木能知化育功厚徳自能敦薄俗虚心尤急振文风儿童惜去随偏逺天子知名赏定隆为国可行民可止心悬彼此颂难工
　　金台感旧歌
　　东吴自古名都防人物江山共称最太湖春涨拍天蓝茂苑烟销泛空翠忆昔逰观乐未穷连巾接袂数君同山登毎着谢公屐水浴还乗防也风魏収才气多英卓谡谡翩翩耸鸡鹤有时醮水洒黄素元气淋漓盖丘壑继文才子子美孙幽居宛似浣花村青年已作擅塲客遗韵悠悠百世存辞宇谁当号双絶玉质金相有王烈春空丽文蟠彩云秋海澄懐散华月北郭西城日徃来防防心眼几回开那知一别西风里回首相望四千里故园欢洽想依然逆邸萧条思无巳寒尽天涯嵗又新一尊孤赏帝城春缘知江畔寻梅路踏雪行吟少一人过南园俞氏书隠次刘祭酒韵　吴寛
　　鸥渚茅堂古树秋校书人去几人逰山林白日无车马一老牕间着孔邱
　　芳草桥头小路斜书声隠隠识君家醉方丈坐终日黄菊秋深未着花
　　陈僖敏公挽章
　　勾吴山水秀人物见英姿特出斯人类端为后辈师万间当柱石四海仰纲维执法星辰应行威草木知常令三尺谨不使百工隳鐡面严风彩修髯足表仪若金须汝作予采毎畴咨雅量蠡难测清心湼不缁忘家安社稷镇俗坐邉陲破胆惊西贼知名诵小儿方平留画像仁杰立生祠春雨浑无迹秋霜讵有私希文应接武尧叟是连枝徳业昭书传功名付鼎彛一身思进退万室系安危已觉知几早谁云见事迟悬车心尚素解组鬓如丝赤子谁依恃苍天不憗遗朝廷终北极江汉自东驰乡里嗟予晩临文泪满頥
　　悼沈癯樵画史
　　秣陵春日厌驱驰投老吴门白髪垂灯下解衣褩礴处山中持斧啸歌时一贫比宪元非病三絶如防不数痴落日髙堂开繐帐雪峯烟树使人悲
　　过大姚陈玉汝宅饮散宿大觉寺追和赵与哲韵
　　月出平湖积水空上方仙梵隠仙宫似闻薝卜林间雨搃是芙容浦外风有客题诗先到我向僧分榻几人同敲门自怪来何暮投辖传杯恼孟公
　　寄题阳山澄照寺
　　令威禀仙骨化鹤去辽东传闻有遗井乃在青山中山深草木盛苔径谁能穷爰有释氏子于此称蓬宫殿阁颇雄杰林杪见青红髙厓石色古小洞云气通神龙室其地上下雨兼风嵗时郡长吏祈祷屡年丰我昔过东麓落日明丹枫所恨足力弱徒然望巃嵸何时蹑其巅歴覧无悤悤回头发长叹深愧南飞鸿
　　送盛训术还吴江
　　一舸东南去望望故里门夕阳烟市影秋水雪滩痕制药当书案弹琴罢酒尊相过官舍里应是史西村
　　送刘寺正约之江西审刑
　　天子斋居罢舞雩使臣承命出皇都朝端法吏谁为最江右寃民自此无雨脚随车应不断麦苗蔽野未全枯汉庭治狱多超擢拭目相看立要途
　　赋黄楼送李贞伯
　　维河有源星宿同导河积石思神功浊流汗漫忽失道积石却与澶渊通平郊脱辔万马逸一夜径度徐州洪徐州太守蘓长公夜呼禁卒登城墉一身未足捍大患岂无木栅兼竹笼戯马台傍二十里有堤横亘长如虹髙城不浸三版耳挽回鱼鳖仍耆童防河録成天有功黄楼髙起城之东五行有土可制水底用四壁涂青红太守登楼宾客从举杯酹水临长风河伯稽首受约束不敢更与城争雄水流滔滔向东去纡徐演漾殊从容负薪投壁竟何用汉家浪筑宣房宫自公去后五百载水流有尽思无穷我生慕公公不逢安得置我此楼中颖滨淮海独何幸留得两赋摩苍穹鳯池舍人今李邕南行别我何悤悤登髙眺逺必能赋封题须付冥飞鸿
　　送文宗儒知永嘉【用唐人方干送王永嘉韵】
　　同年出宰聨翩去大邑争夸浙水东选士初行常法外期君当在古人中竹房夜照江心月栁浪朝翻海面风此地从来诗景胜还闻防擢论民功
　　题释子芳草堂
　　出吴阊门走山塘山塘北去七里长平郊崛起虎丘寺云树一簇攅青苍我昔家居絶尘事两足只有登山忙舟楫揺揺掠岸去寻竒探胜时徜徉舍舟登岸纵所适四尺古墩当道旁道旁父老説遗迹刘公佐邑殊循良邑人此地曽拜送相与聚土示不忘我欲题诗纪其事碑亭淡淡余残阳倐然欲去更回首忽见侧畔依僧房青松夹道防寺额大书金字何煌煌竹隂萧然槿花合中有丈室并回廊一从京师住三载南方引领徒相望旦朝忽有僧来谒自言来自胥台乡我师出家修苦行吴下知名芳草堂今年新领祠部檄刘公墩邉开道塲敢持绢素乞一语南还留作山门光嗟哉后世重异教三吴尤云炽而昌穹楼杰阁涂金碧直以壮丽充缁黄其间号称彼善者屈指一二无留藏白云寺建为范老表忠观改因岳王只今此寺虽俭朴寺名却为刘公彰此墩可夷碑可仆有僧世守庸何伤投簮还乡防有日拟便入寺寻支郎旧时诗句如可补坐我草堂焚瓣香
　　同年吴克明知嘉定为题马图
　　吴卿别我吴门去手把横图索题句开图见马如见人逸气棱棱百尺身圉人骑度燕河水万里长风生两耳归来饱餤玉山禾吴门草青奈尔何
　　次韵天全翁书遗光禄徐用庄雪湖观梅
　　永和人物数诸王曲水难胜一野航得似太湖三万顷梅花湾里作家乡
　　不逰雁荡即鲈乡又被五湖勾引忙举棹落梅春雪乱开尊临水玉泉香【吴城西有雁荡村吴江有鲈乡亭】
　　我爱涪翁与放翁此翁应在二之中登山临水当年事北郭移舟旧约侬
　　快雪初晴氷满湾长溪未许放舟还坐移月里千株树卧看湖邉万玉山
　　新筑湖西白玉城城中常作看梅行锦袍更向船头坐便有神仙世外情
　　不向山人道姓名词中裴度晩年情江南风月无人管天府新除老上卿
　　天落平湖见鬓丝旁人休笑放舟迟杜陵野老愁泥滓只许青鞵布韤知
　　雪后船窗向晩开孤山杖履胜徘徊戛然何处裳影想见坡仙化鹤来
　　湖口无人踏断槎石梁新筑卧银沙如今要识经营意信歩前山看好花
　　太湖莫作镜湖看聚隖铜坑地更寛日暮最髙峰上立青天尺五即长安
　　良宵朗月在清空始悟身居氷雪中莫唱霓裳羽衣曲人间自有广寒宫
　　爲报春风万树梅年年为汝费深杯徐卿况复能相引不尽青山不拟回
　　过沈启南有竹别业【是日观李成画又观商乙父尊下有铭】
　　繋舟髙栁下又是十年余遥踏无尘径重寻有竹居笔精如宋画器古鉴商书前辈题名在风流邈不如
　　送孔宪副赴广西
　　十年大夫官亦荣萧然被服仍儒生胸中自有万人敌何劳擐甲兼操兵岭南羣蛮昔猖獗干戈满眼尸纵横连民窜伏遍荒野髙州残破余空城是时君来作民牧仰天誓欲安黎民身骑羸马从孱卒瘴岭恶谿循数程羣蛮望见遥相惊我来惟仗信与诚片言开谕才脱口马前罗拜咸输情腰悬木牌悉聴命手防药矢谁违盟弱男寡妇免系累山谷日昏犹哭声惟连惟髙我守令汝獞汝猺我父兄军中主帅骄心萌谓此已降皆可刑独将一身保万口讫今军旅休南征君于异类且有徳斯民眷眷能相倾祝良张乔世重见人物信是吴中英外台迁擢终借寇上国追随争识荆同乡数聆情话好偏怪不肯夸功成迩来用兵贵神速【时有威宁海之袭】下僚旋踵登公卿以君累嵗出死力有司岂合先知名迢迢桂管古所置领再作西南行投荒歴险自无怨公道籍籍归时评功勲聊尔録二四碑文敢拟淮西平
　　分服字韵送姜恒頫御史赴南京便养
　　落花芳草连平陆骢马行行入南服岂无斗酒可留君白头髙堂懐就禄娄水云低异太行秣陵天近如韦曲过庭莫道諌书稀手中自削三千牍
　　送伊徳载赴南京刑部
　　阙下争看进士袍南行又喜入刑曹青云濶歩空尘土丹鳯孤飞好羽毛茂苑百年门巷旧【先世吴人】甲科两世姓名髙【叔侃丙辰进士】不须分禄遥为养甘防公余手自操
　　送沈良臣【家有宋髙宗书良惠堂扁】
　　杏苑春风后车尘带落花儒衣初出郭御扁旧传家易许丁寛讲诗从沈约夸扁舟明日路江上暮云遮
　　寄李贞伯
　　金母桥头置隠居近来清思复何如遥知舶趠风吹尽燕子催人好束书
　　分韵得肃字送林朝信
　　十年戴法冠能使百僚肃共瞻风裁髙鹓班耸孤鹄平生献替心奏草惟自读圣皇记老成昨喜批荐牍议从吏曹公初起假梦卜辍君副臬司万里骋遐防章服増辉煌金貂映朱襮雅志在澄清奸邪首仍触昔闻走豺狼今见蛰蛇蝮团团八桂林得此一枝足薫风吹双旌欲渡江水绿饯别襍交亲天气适炎燠酒防横槊喧醉墨已盈轴羡君有兹行昼锦非所欲实惟家庆全乐哉难具録
　　送沈晋州材美
　　贤名曽是故乡闻壮嵗髙科静不羣座上谁为黄叔度牓中吾爱沈休文鞭蒲此去犹无用符竹从来岂易分吏散午衙公事简定将书史对炉熏
　　送僧永冈归吴住白马寺
　　石缝梅泉一缕清早年依此学无生紫藤垂隖人迂歩白马防经寺得名法席坐挥防拂短官河去上木杯轻山中试茗何时好拟借禅房折脚铛
　　得贺美之书言吴民被灾
　　书来吴下少浮沈入手犹疑得好音泉客美珠俄化血田家新谷巳剜心附毛却恨皮何在竭泽安知水不深肉食词林无寸补短吟聊复代官箴
　　送贺其厚迎其弟觧元其荣丧南归
　　临别悤悤把客裳爱君谁比四明狂只从门外看扶柩肯信诗中咏防墙诸子读书应不废故人沿路定相将明朝我更成寥落西馆尘生六尺牀
　　分题丰乐亭送文宗儒太仆
　　何处亭成乐嵗丰琅邪山在乱云中西南林壑夸尤美六一文词信独工幽谷泉鸣琴操古石屏路转酒船通幸当归马滁阳日此地来逰兴不空
　　送杨君谦
　　子有好学名得之直从防矻矻忘其疲毎以夜为昼谁令不自爱坐与简编鬬旋致心腹间有病肝肺候乡予尝谓子文笔真似舅【钦谟】舅也昔养疴亦在掇科后七日仪部官在告月且又服药未见功具防遂入奏昨朝获俞防顔面喜欲皱西风作新寒南去不可逗相过一何防相别一何骤子去固欣然孰与箴老谬惟予有书癖舍书莫能救譬如病酒人戒饮貌愈痩何如稍饮之病去渐复旧子病偶类兹简编实醇酎茹多仍吐之帋上发竒秀三年当复来观子所成就
　　丁未春试毕送吴中四进士归省
　　毛珵贞甫
　　春牓名髙第几行自夸毛义出吾乡班聨玉陛通朝籍政试银台挟奏章新制衣冠归故里近将舟楫倚回塘君恩浩荡应难忘仰见门前进士坊
　　陆完全卿
　　乡书髙荐赴南宫又见名题甲牓中王弼易编真有得陆机文赋早偏工身辞霄汉天门近宅傍江湖水路通却借君恩为母夀防衣频着舞春风
　　杨锦尚防
　　礼闱曽忝校文章笔势如流欲擅塲已向天门看放牓又传恩诏许还乡画船得意春风顺防服承顔白日长爲语时人莫相羡晏婴心不在扬扬
　　吴鋆汝砺
　　逺承恩诏许宁亲谁是髙堂具庆人逺去不劳东道主暂留真作北都宾贤科始觉文章贵仕版髙题姓字新縂道故乡风物好壮年为国在经纶
　　送赵栗夫归省
　　生当全盛时仍遇至乐事岂因掇髙科不在登贵仕故园寄吴江防钓旧为戯别来余七年徃徃入梦寐家有大父母八袠行且至手题数行书昨者附乡使书云我衰矣久望汝归侍汝父母犹壮归日尚可迟老人风中烛此语真善譬此意岂不知此愿独不遂明主勤万防旷职儆有位故缓归省期俾尽匪懈义而况宵旰间切切在法吏私情苦难伸如絷千里骥遥望天之南安得挿双翅终推舜文心天下以孝治一朝防诏颁跪聴殊足慰又如骥欲奔始脱衔与辔悤悤治行装旧馆视若弃戴感明主防仍给道里费长河引轻舟连日风更利鲈乡适新秋水芳散荷芰日出垂虹桥骈肩看乗驷登堂问起居称夀先举觯此髫者吾儿彼冠者汝季各令向前拜起立亦以次邻里争入门感叹共惊异班白映锦衣三世一堂备此乐难具陈尽出上所赐努力在他年图报端可冀
　　送彭教谕道赴长洲学【先任吴县学】
　　逺为乡邦贺得师扁舟南去莫迟迟还从蘓郡更新学重见胡公举旧规难弟追思如昨曰诸生相已多时清门久忝斯文契赠别安能惜赋诗
　　送贺御史出守蘓州
　　吴民方切九重忧祖道休将五马留朝着久称才御史封疆还属古诸侯香凝燕寝韦郎咏舟过花桥白傅防我忝郡人无以颂拟叨循吏传重修
　　送原已还南京分依字韵
　　溽暑犹未退颇觉槐隂稀栖燕久相识鸣蜩静还飞昨者冒江雨逺来自京畿重念交亲意时时疑我扉晩凉理旧话海月流清辉西堂设卧榻夜永风褰帏惟子官医院绩美谁能讥入朝复陛见咫尺瞻天威铨曹已书最旅舍仍言归谅亦恋老拙所重定省违幸哉被封典防光照庭闱白头自足乐无劳制斑衣行旌向晩动酒尽情依依
　　次韵沈启南自治生圹见寄二首
　　射渎西行水路斜细论形势见隆洼宋儒尚作山林议郭氏真称地理家亲手铭文镌白石邻僧香火傍丹霞久知诗骨偏强健曳枝何妨阅嵗华
　　倚圹髙歌对防厓邻人安得此襟懐门深拱木栽培徧山近浮云坐卧偕曽子启予言不妄庄生息我意终乖司空自有藏身地不学刘伶説便埋
　　夏太常挽章
　　鳯池宣诏荷文皇书艺当年独擅塲蕺岭逺师王逸少鉴湖终赐贺知章垣西笔翰传中舍海上楼船载太常幽室筑成方昼寝谁将前辈拟清狂
　　送李贞伯致仕
　　引去谁谋及故人买田阳羡遂成真张公洞口终期我金母桥邉早置身郡志续修知旧事乡筵初防得嘉宾百年风节人争仰笑对清波白发新
　　送仲山赴广东参政
　　久从夏官卿分署专典选幕府累上功鉴别殊不倦吏胥服精强寮寀推老练以兹绩屡书有最却无殿属当黜幽时诸省多获谴山公重人才启事遂登荐御批由论定岂借气力援参政三品官后世号方面坐镇惟大藩宣化及州县孰云濒海遥炎蒸少霜霰民物夸繁雄此地今称善米粟出要荒赋入同禹甸公田况早収积蓄搃饶羡已不烦催科况乃免鞫谳中年始入广身已脱俗喭鲸波就再涉瘴海亦乗传章服耀金绯真不忝恩眷公余适情暇发箧得诗研山川有诸竒题咏语顷遍此行信堪喜更喜过家便十载别吴门亲友幸相见衣锦当昼行玺书目争行哉不可缓我独重恋恋平生托心知故旧莫予先都下尝合幷秋社异鸿燕时往过园居辨析启文巻海月故延留盘蔬襍藜苋往往入夜还行歌共羣彦孤懐今何如谁复容鄙狷久旱得防雨南风特狂煽城东大道旁树暗时节变嘤嘤求友声黄鸟聴百啭临别心惘然举酒未能饯
　　送朱尧民
　　阵雨起凉飔新秋迎溽暑悤悤即言旋晩共园亭语泥淖一尺深驴军在郊墅路人勿相疑不是从迁举永定寺在予家西唐韦刺史集有咏闲斋北池等古诗至元髙季廸等又有经永定废寺诗厥后构造复完而堂揭海印旧牓乃元台哈布哈所书极雄伟可观今年秋寺忽燬于火予少尝读书于此者因为诗惜之
　　废寺经行处前人句里来一朝不戒火百嵗几抡材斋阁空春树池塘满刦灰旧逰真不忘谁扫读书台过先茔登南横山絶顶时表弟吴子髙侄奎奕及儿子奭奂侍行
　　南山翠色与云齐万级登攀石作梯水入太湖萦白练树依重岭簇青藜雊鸣麦陇闻田雉角解松林遇野麑日莫载瞻茔域近恩光新沐首频低
　　送济之归省
　　氷花欲结潞河湾驿棹南行未许闲恩赐已知千镒重夀容应见两眉弯天髙鸿燕难相值【予再入翰林而济之适去】春到江湖及早还安得从行仍作伴胜防当共了西山【范石湖防洞庭山诗云西山才了又东山予徃年己防东山独欠西山之防耳】
　　哀文宗儒
　　吾乡沈衢州逺致尺书在发书报文侯有疽发于背我忧体肥人此病恐为害犹冀有良医或倚以致瘥忧懐适浃旬浙疏驰独快乃六月七日死期特兼载哀哉此良牧天夺真可怪念昔为永嘉勤政畧不懈豪民户先锄滛鬼祠必壊抚下自仁术百里免凋瘵及此领郡将先声过疆界穷谷争入迎耄倪搃罗拜君初闻再起仕路厌行迈因察民情懽下车始无悔爬梳积弊源一旦决欲溃坐堂日孜孜访问及细碎孰为狼所贪孰为蚊所嘬犴狱满寃囚亲手为破械去嵗东海涯光气作妖怪横飞类鬼车数丈无首戴具防即自劾遂及弊事概谓此如许除吾宁自引退有司格不行当道有窒碍公退长太息空负民所爱吾惟尽职业庻偿为守债使民自安堵守法勿就逮百家立为约礼义相告戒民曰贤侯言敢不各敬佩君终抱忧思弊事卒吾败大者如镕鐡骨髄竭称贷彼力固已穷吾体亦真惫遥遥走一使去求乃至再知已搃爱才不使投匦内孰知今日事俄有此变态凡君求归休民辄叹无赖羣情达铨曹以及寮与寀今也魂茫茫棺归只空廨岂惟民无依失侣嗟我辈久为晩年期几杖作乡防对酒乏清言临事无善诲城西多旧防山色愁晩对有穴未及临泪尽继以嘅
　　美曹太守毁淫祠
　　神邪妖邪我不知相版五色错襍施墙隅小庙瓦数片吴下人家家有之家人有病问卦师师云汝病神所爲杀猪烹羊陈祭品讴歌賛叹上酒巵侑以吹竹仍弹丝献以茶筵具酒席宛如生人宴防时有酒自丰病自危吴人岂皆白须眉如何至死犹不悟恶俗信鬼不信医岂惟生死于神聴商贾出入聴指防贤哉黄堂曹太守谕民此事何不思聪明正直者为神焉肯嗜汝酒与牺祭者得生不祭死神道所好何偏私且彼为神既尊贵身居小庙嗟何卑汝民愚昧诚可悯悯汝徒费空家资太守升堂朝出令民心敬信犹蓍争持神像出门毁烈火三日焚无遗端如人醉今始醒风化顿觉随时移唐有狄公任廵使美政先闻毁淫祠后来入朝作贤相邪鬼安敢侮与欺我愿吴人常奉令自此崇正无复疑祖先为祭祭勿薄五祀当祭祭勿迟遂成美俗载郡志当与贤守名同垂
　　题沈良徳送行图
　　不用髙歌陟屺篇赐归真慰母心悬翟冠自送双笄总防服重裁两袖翩九世医名多积徳一门科第摠称贤吴中秋到慈帏启尽説宜将盛事传
　　送文侍御宗严奉使河南
　　尽説文家好弟兄更夸仲氏绣衣明宪台此日官为重军政多年例巳成花下莫辞清酒薄津头遥望画船轻从来练达民间事不负朝廷是此行

　　吴都文粹续集巻五十一
　　钦定四库全书
　　吴都文粹续集巻五十二　　明　钱谷　撰诗词
　　送陆全卿浙江宪副　　　　　伊防
　　金紫遥瞻故里还佩环才出殿中间台端章疏开丹悃柱下风霜凛旧顔鳯鸟一时真可瑞葭莩先世尚容攀长才拟副为霖望岂学闲云只恋山
　　雨泛长荡夜归阊门二絶句
　　一舟长荡冲烟雨山光树色空蒙里惊人白鹭过前滩枯苇揺风浸寒水
　　钓桥通郭俯清流月照朱帘卷画楼醉里笙歌喧夜市千家灯火似扬州
　　拜查山先茔熊从行
　　京华游宦迹淹留回首吴门是故丘先世本源懐水木几年魂梦绕松楸酒浇宿土山将寂碑翳寒烟草自秋穉子成名重拜扫乡村父老记行驺
　　阊门杨栁枝三首
　　馆娃宫外弄春柔露叶如颦不奈秋徃事搃随歌舞散雨余明月照枝头
　　一树莺声破晓烟浓隂昼满画楼前长条莫遣风霜折留系侬家浪子船
　　憔悴街头车马尘轻盈非复向时春几回偷眼东风里看取中年勇退人【夏御史徳干年及五十告病归居阊门外】
　　谢杨仪部
　　仪部人中英篇章溢竒气虞敦与周彝居然存古制时时获寓目不觉心自醉摩垒坚莫犯引退三舍避未及始仕年封章俄致仕从容进退间士固各有志纷彼龌龊徒焉能识胸次在昔负髙才亦颇遭时忌下笔不一言推奬逮五世后有知子云家声重关系丽藻堪华国胡为置闲地狗监尚有人文园岂容滞
　　官军平海寇
　　二沙环巨浸数里出填淤【填音田填淤出秦凿渠下】险艰旷人迹寇贼萃攸居蒲卢望无际鲜鳞繁可渔専利不知厌力本陋菑畬凌波恣杀掠党类日沦胥奕世济凶恶逋逃百年余犯顺速厥戾虐焰肆狂嘘奉辞行天罚岂遑惜军储简徒除戎器艅艎耀千旟疾雷破山岳天网顿不疎昔为横海鲸今为鼎中鱼巢穴于以空根蔓于以除显戮惩淫慝九土同晏如服獠图善治履霜谨其初
　　蘓武慢【苏台懐古】
　　物换人非千年俯仰伯业竟归何处宝剑埋精铜棺敛魄墓上气销金虎抉目忠魂捧心妖态身后化为尘土叹人间陈迹茫茫零落防碑平楚　空剰取麋鹿荒台蘼芜废苑曽贮当时歌舞红楼夜月画舫春风还逐太平箫鼓五湖烟景那有人争自在渔翁领取醉来时一曲沧浪不管是非今古
　　念奴娇【风雪游虎丘】
　　同云羃野飞鸟尽千里遥空垂雪几度曽逰谁信道不似今番竒絶山削瑶峯路穿琼树此景分明别万羣舞鹤梅花堪并髙防　一两踏冻芒鞵穷幽极险歴尽水晶宫阙凭仗酒兵添气力鏖战风威凛冽收拾满懐乾坤清气不向旁人説明朝短棹剡溪髙兴重发
　　与二弟泛舟游吴氏东庄因寄匏翁
　　文林
　　縁城畛流水榆栁绿防门舣船信登陟忽得吴公园小亭面髙冈萝径隠可扪青山出墙头白云宿篱根歌莺滞池曲防鱼戯波浑繁景当首夏过雨气微温老我独已乐偕有弟与昆清唱散林木起行歴郊原日斜乱人影眷恋忘归辕水木余夙好况兹故情敦故人方宦达乐事谁与论室迩人则遐相忘黯销魂出处各有防一笑覆余尊
　　戊午春将赴温州杨君谦礼部邀饯于虎丘同集者为沈启南韩克賛二老幅巾杖藜韩君从子夀椿与朱性甫青袍方巾唐子畏徐昌国则皆举子巾服而予与君谦独纱帽相对防凡八人而人各为侣适四类不襍
　　鸟歌当离筵东风逼微雨防合饮中仙两两各相侣二老行纡徐二妙足髙举儒袍聨尊生纱乌对宾主酒半散林壑寻诗镂肝腑词峯挽落晖酣战走旁午冥捜隘八极光熖互吞吐珠玑落吾手拾袭谁敢侮悠悠大块内何物不参伍嗟余独行迈弃斥无所与
　　喜桑民怿至自吴门
　　奔走卑官嵗再更江湖偏重别离情逢君怒骂为知已顾我摧頽负此生细雨灯花消午梦青山诗思绕孤城自惭不是临卭令潦倒安能重长卿
　　旧研寄宗严
　　壬辰嵗予试礼部杜用嘉以小端研相赠其唇有窍可以引绳携持自铭其隂为余廷对之兆是嵗果忝进士携研入对大廷及今丁未又十六年矣宗严弟复试礼部遂以付之并寄此诗期廷对之后转以付宗质云
　　短砚棱棱紫玉肤杜陵投赠手亲刳曽携对防朝金阙还拟传家代玉符兄弟登庸输及尔子孙发轫计同吾殷勤付去传胪后转与三郎入仕途
　　江浦道中忆吴中故人
　　回首江南思欲迷梦中谈笑故人违不辞行役青山笑但怪传呼白鸟飞世态昔经多事悟官情今入暮年微何当载酒横塘路扶醉村家看月归
　　还家十韵
　　中外驱驰二十年暂依桑梓息尘缘岂无薄禄终非计幸喜还家莫问田嵗久先庐从敝甚水邉乔木故依然过从喜有贫亲戚检理尤存旧简编千载秋风三径菊一篙春水五湖船饭抄云子长腰米羮煮银丝缩项鳊绕屋溪声林下乐满花影日髙眠晩于世味骎骎淡静觉闲居事事贤作计已逃多辱外收功能及未衰前只应今夜西斋梦不到红云北斗邉
　　邢长洲见顾赠诗次韵奉答
　　寂寞城居恰似村一溪新涨防寒云空嗟葵藿心如炙常佩芝兰手自薫满地江湖期我老大家风月许谁分归来未遣门罗雀车马时时枉使君
　　荷花荡夜归次吴水部徳征韵
　　采芳日暮未言归处处村家揜杼机水漫莲洲愁路防月明沙渚觉鸥飞髙歌小海风波急回首横塘烟火微兰棹屡移尊屡倒不知露下已霑衣
　　陪李瑞卿太守登墓
　　旁湖髙阁千山绕映寺长松一径分偏喜故人来燕集都教宿雨洗尘氛江湖汗漫年俱老冠盖从容酒半醺看遍梅花又归去不知何曰重论文
　　浒墅别李子阳莫归有感
　　野墅沈沈更漏絶美人去去隔山隂轻桡荡月波光碎春树连云夜色深万里秋风黄鹄举五湖烟水白鸥沈乾坤此际元无碍出处从容各有心
　　送吕都宪
　　几年宦海挹光尘今日离筵得暂亲天地酒杯还旧约江湖舟楫正通津何人可寄安危事圣主方求社稷臣见説长安春烂漫江南犹有抱饥民
　　赴温留别停云馆
　　书馆不能别凝情抚曲防心知为乐浅祗觉去家难水石性终在菊松盟又寒殷勤向儿子好防碧琅玕
　　金华道中忆君谦
　　逺别轻千里经行歴万山思君终夕坐出守几时还隄栁吹花尽谿云过雨闲南峯著书处梦里更跻攀
　　忆石田
　　回首未千里相思犹十年逺情收短札近事梦离筵忽忽头都白悠悠心更儿曹能活计家事好抛捐溪面浮林圃山头垒石田与君偶符合来此了前缘
　　京邸秋日懐归
　　京国流尘扑马黄西风都敝客衣裳漫聨班列非通籍悔猎科名去故乡愁外乱云秋梦中山色夜苍苍遥知寂寞南下丛菊无人只自芳
　　次韵石田理坟二首
　　春云撩乱石横斜凿破乾坤气一洼早脱鸡羣方傲世老思蝉蜕更为家羣山奠玉看新鬛孤鹜悲空送防霞封禅无书生自挽几年齐物诵南华
　　吾拾吾形委石厓此民此日入无懐青山同穴于飞愿白首何心造化偕退觉独闲忘世味老应自慰任时乖知君辛苦如君志为殉从将笔札埋
　　用韵送宗儒进士还吴　　　张泰
　　燕南莎草入秋黄都下闺人捣练裳客计蹉跎将问寝主恩珍重许还乡安危逺虑知君素浅薄愁顔愧我苍昼锦相逢耆旧减江湖何处择年芳
　　宗儒有永嘉之行徃饯客楼奉赠长句
　　此来曽并暮江帆一宦看君再向南尊酒乾坤懐徃路扁舟吴越谢征骖月中驯鹤孤标逺天下亷泉此味甘左掖星郎元近御东家诗景岂成躭城楼海色寛秋望水寺钟声节夜谈公暇未妨书里醉道存何惜府中参幽厓白日羣情喜明府青春百事谙见説蛟龙能大小隔年云雨起江潭
　　混堂　　　　　　　　　　沈周
　　混堂鸣版日初红懐垢人人向此中君子欲修除祓事小夫翻习裸裎风未能防已嗟先乱亦复随波惜众同惭徳应多难澣濯不容便论水无功
　　次韵天全翁雪湖赏梅十二咏
　　台垣赐老荷君王山上篮舆湖上航如此湖山昼逰地梅花开遍客还乡
　　少在城中多在乡寻梅犹抵候朝忙新诗似与梅相约诗到成时梅恰香
　　不是春愁鹤发翁风流人物义熈中遥知觞咏清防处小笔湖山似欠侬
　　重峦叠叠水弯弯雪舫寻春醉未还因省玉堂为客夜如今不是梦中山
　　緑尊沽酒出春城春日寻梅湖上行闻道冲风又冲雪旁人不识醉翁情
　　一代文章百代名鼎司纶阁已忘情近来熟理农桑计似谪江南作稼卿
　　湖上寻诗舟去穏尊前赏雪酒行迟优防正是居东日自遣春风人不知
　　梅扑玉缸春酒开雪湖山水共徘徊风流旧属林君复人道先生是再来
　　泛雪吴航胜月槎深深杯色照银沙寒梅钟得平生爱重是江南第一花
　　玉树瑶山画里看乾坤不似酒壶寛醉来草圣三千纸漫使人惊索幼安
　　清防不放酒杯空雪共梅花落酒中玉带朱衣有仙骨画船更在水晶宫
　　黄帽归舟且莫催雪山留客好衔杯梅花况是堪题咏今夜春城判不回
　　悯禾
　　薄禾今兹计狼籍尚栖畆借问胡为尔先时已罹咎五月风雨大潢潦卑莫受田穉俯就没浊浪扼其首排濯潏荡间性命存亦茍天日赫赫出水热烹羣丑二日色已变三日虀在臼我时徃捞观觊活从中剖心存根巳拨欲弃难解手欲拯卒何及怆食内若疚掘土窒渗塍倩车仰邻佑督戽靡日夜救死岂容久并力役老少足絸筋亦纠水面青针芒稍出九死后气力与生意委顿类产妇一一补伤烂行行十八九过时强经营安望如常茂事多于悔祸始竒终变偶七月寻遭风弱本被拗揉折处气当沮虗房但含滫间或见成穗秃稭卧败箒何能毕公租亦莫彀饥口对此发长咨细雨浃昏酉枵腹不堪鼓并欲歌止酒
　　割稻
　　我家低田水没肚五男割稻冻栗股劳劳似共雨争夺稻芽渐向鎌头吐蓬蓬纂纂缀青针稻既生芽米应腐腐余割得尚欢喜计利当存十之五小家伶仃止夫妇稻烂水深无力取口中之食眼中饱忍见穗头沈着土波间粒粒付鱼雁一年生计空辛苦但忧两口不聊生未暇征租虑官府老翁坐对沈灶哭婆亦号咷向空釡云昏月黒忘关门隔壁咆哮一声虎
　　理坟二首
　　官竹园头春曰斜手开新土渐成洼观生似寄谁非客视死如归此是家白髪暂存余电露青山长卧有烟霞劳自假闲诗酒且弄年华与物华
　　卜坟已喜傍云厓未老先曽有是懐鹤表虚名待谁録狐丘宿约与妻偕百年斋里参诸妄一锸泥边打早乖免向君王乞骸骨自山生长自山埋
　　寄宗儒
　　碧云一江分闻道滁山尽属君爱是醉翁亭最好每思防燕读遗文
　　阻雨双娥僧舍与宗儒夜话
　　十宿僧房春未晴故人为我踏泥行老随年去诗成感话引杯长酒在情铃语报风声落落烛枝销防火荧荧浮生踪迹真鸿雪何况于今有宦程
　　闻宗儒除温州喜而有作
　　青阳布区宇庻品乐化工亦闻剖符竹起子髙卧中卧者固自髙恐世卑黄龚功名要人立生才天自庸防至亦何辞达懐乗时通双旌及行日奔走来野翁
　　闻温州消息奉寄
　　白叟黄童拥道周提封百里华辀国人皆好真难事山水重临是旧防康乐篇章动髙兴希文襟抱忆先忧故园野老偏相喜极深思漫倚楼
　　喜宗儒寺丞令弟宗严春试得隽
　　吕防
　　涞水尊翁庆泽深九原真遂髙门心春塘好梦酒连日香土马轻花满簮且置元兄説西抹况闻季弟亦南金家声如此官何物为作丞哉不负吟
　　题畵送文太仆宗儒还吴　　　杜堇
　　南国分司品位清欧阳人望是先生封章激烈公卿畏纳諌如流圣主明随柳傍花吟兴逺敝车羸马去途轻春寒病起还相送二十年前过爱情
　　送吴汝器下第归吴江　　　　王鏊
　　羊家裙上墨如新兄弟才名自昔均【其兄汝砺新第进士】二鸟出为南国瑞一枝回羡曲江春战塲有作还推子当局多迷莫笑人笠泽湖邉平望里且将书巻伴丝纶
　　送杨尚防杨名甫毛贞甫陆全卿四进士归省
　　朱书桦烛夜纵横忽见篇章眼独明暗里投珠人莫顾空中悬鉴我何情相逢一笑平生友此去重来几日程路指娄江东下急夷亭斜日莫潮生【右尚防】
　　南宫笔势见翩翩固也平生意岂然不伐子甘为孟后虚名我自愧卢前杏花燕市春随马枫叶钱塘夜泊船旧日和凝今老矣登庸衣鉢尚须传【右名甫】
　　接官长傍驿邉河来徃君家较独多已向交情知鲍叔岂因笔势误东坡还家未觉关河逺感旧无如嵗月何南望吴门君独去西风落木洞庭波【右贞甫】
　　文章一见一回妍玉树分明在眼前记得陆机年二十亲看贾谊防三千杏花燕月人俱逺枫叶吴霜思独悬南去河流干欲断关津先放防衣船【右全卿】
　　送赵栗夫归省吴江
　　秋入吴江一叶飞归来游子着朝衣乡人始识文章贵仕路休嫌定省稀宝带桥邉舟泛汛白云司里树依依路经震泽人应问太史周南胡不归
　　送僧归洞庭
　　好古多防寺懐山喜见僧此来成北道好去问南能施饭逢谿滤函经被雨腾谁同西崦里竹屋夜深灯
　　送蔡进之还洞庭
　　梦魂长绕太湖邉折柳官亭又一年家世西来峰缥缈客心东去水潺湲林间诗社谁为长吴下乡音我亦便撩乱烟花遇寒食东风胥口唤行船
　　送侄宠
　　逺别忧不忘病别忧其那病也在汝身痛也仍在我道途歴﨑岖风涛恣轩簸欲留谅不能欲去夫岂可起居饮食间安得尽帖妥出入戒垂堂旦暮亲药裹安心是良方坡老语非左我生本衰迟我命亦轗轲子行从此归我去几时果霜天笠泽帆夜月枫桥火故乡风土宜见此病亦颇到家平安书早寄北来舸
　　送秉之还吴
　　不见倐七年相见只三月不知三月后又作几时别别离苦多防苦少风雨萧萧竹晓自笑闲官日日忙夜短情长谈未了我生迂僻寡朋俦坡云海内一子由只今子由又欲去何以慰我平生愁子今去矣我何有为置湖滨田十畆下栽禾黍上木奴菱芡荷花绕前后读书稍暇来朝班我却归卧湖山间
　　吴禹畴副使使便还吴江觐省
　　重明瞻丽正治建初元圣作羣方覩星流使节奔费防颁道里便喜过家门昼日方三接寒暄岂一言趋庭尝独立加饭为平反王事真无暇亲防亦未谖银鱼羞笠泽彩鹢动湘沅石建裙方涤王延被未温法冠惊豸立官诰讶鸾鶱乡里恩光满人生乐事繁羮莫留恋候吏待行轩
　　送韩勋【都宪孙】
　　先公老去我犹及鐡面长身碧眼棱海内安危真可倚军中韩范复谁能精忠已见回枯竹竒事曽闻断大藤昭代象贤多不薄独无雨露到云仍
　　送周院判原巳还任南京得杲字
　　前年送君城东亭今年送君城南道年年长作送行人毎见君归被君恼君生何好只好诗捆载东归搃诗草玉延半舫最留连共月庵前亦倾倒醉中劝我不如归只道金陵山水好人生出处谁得知世路东西难自保难自保云日杲杲
　　顾氏三辰堂
　　顾野王家学有传一经休説汉韦贤风云惯得从龙便岭峤争夸覩鳯先天上星躔真有数吴中谶语不其然髙堂要见三为四屈指从今又几年
　　朱天昭始第进士主予家至明年移居西邻因索赋
　　两年不厌草堂低颇爱晨昏出入齐长日经过无主客秪今相见有东西浊醪尚可墙头过归院那愁柳下迷廏马似知人意思临岐回首再三嘶
　　送钱正术还姑蘓
　　西馆桥边竹隐居昔年曽受异人书不知官爵惟求子可自尘埃早识予忽地相逢还宛若再烦推看定何如韩蘓搃被虚名误试问三星是也无
　　送周进士炯还常熟省亲【同年近仁子】
　　南宫此日谬持衡一见髙文眼为明正喜故人能有子忽闻逺别得无情名因实起何妨早理防心传不厌精此去海虞谁复见读书长日掩柴荆
　　送盛进士应期归娶吴中
　　终生文彩弃繻辰建业秋风擢桂新阙下杏花还属子召南桃叶正宜人上章许得天顔笑奠雁光生故里春大小登科俱入手髙堂况有黒头亲
　　送仲山之任广东参政
　　十年尽送南归人今日谁知还送君归来寂寂揜关卧无语目睇南飞云与君相从亦云久对语真如饮醇酒朱弦疏越音有余明水着盐味多有君才于我真得师簿书堆里还题诗诗词郁硉古鼎器字法痩劲枯藤枝岭南此去无多路目极燕山天尽处青山杳杳不见人秋雁飞来复飞去政成几时召还阙还对共月庵前月
　　赠杨君谦【时君谦有归志】
　　夙懐抱悄独行与世多忤京华二十年壮志遂迟暮悠悠深巷中尽日防来屦杨子独何为逝言逺相顾移家浊沟上破屋终不去人问何以然无乃以吾故朝过讲道暮过话情素君慕哀骀它我思王叔度相见各忺然谁能诘其故我欲永从君君且为我住无为忽去兹云山恣髙翥蓬蒿仲蔚宅依然还魂处
　　一云
　　乱石槎枒几折旋畏途歴尽是平川髙林细防催诗雨深屋方塘悟道泉僧为知名如旧识地疑曽到岂前缘万竿修竹苍烟外欲借琅玕纪嵗年
　　洞庭新居成
　　归来筑室洞庭原十二峯峦正绕门五畆渐成投老计三台谁信野人言郊原便自为邻里水木犹知向本源莫笑吾庐吾自爱檐间燕雀日喧喧
　　过故状元施宗铭坟
　　后生何敢望余芬斗酒还过董相坟行指冈峦低偃月【公塟偃月冈】坐疑文彩上成云两山已雪将军耻【郡志旧传东西洞庭皆将军始居之故两山无文士】四海犹传制防文贾谊天年人莫恨孔光张禹亦徒云
　　吴文定公挽词
　　四海文章伯三朝侍从臣世方迟至理天遽夺斯人冲漠髙难问烦寃臆少伸道从元末献文向国初纯东里渊源近天全授受真正音惊鸑鷟恢网漏麒麟累踬名逾起先登气益振声华当翰苑徳义重儒绅格律维冲澹言词自雅驯时流皆自郐古制或先秦书法顔公逼诗篇杜老邻纶音腾涣汗碑版照嶙峋讲向东朝切规从后殿谆从容天仄聴仁义日前陈内外同瞻岳贤愚但饮醇汪洋从混浊坚白谢缁磷自不惊荣辱何缘睹笑嗔吴山从此重燕谷镇长春在古无蘓子于今有伯淳闲情多落莫要路毎逡廵见説年频引俄嗟嵗在辰九重恩絶等八座望殊伦尚未酬公议寕须秉国钧公身今可赎我分昔尤亲先后官曹接卑髙契谊匀上陵行并马待漏坐聨茵倡和辞盈帙招邀醉洽旬防花常入夜玩月或侵晨送我清风埭期公震泽滨疏闻心独苦书至泽犹新岂谓终天别空含两地辛玉亭盟已散板屋迹俱陈盛徳难为绘髙风不可冺儒林谁作传谁刻陇头珉
　　过子畏别业
　　十月心斋戒未开偷闲先访戴逵来清溪诘曲频回棹矮屋空明浅送杯生计城东三畆菜吟懐墙角一株梅栋梁榱桷都收尽此地何缘有佚材
　　送尤宗阳进士之京
　　南宫昔日谬持衡【叶】笔势曽惊古战塲今日林间还送别九霄一鹗看南翔
　　吴中世徳纪延之喜见春风入彀时莫怪崔公多自説美庄三百在于斯
　　送吴县簿董仁之任鄞丞
　　自顷权奸偷国柄一时在位贪相竞剥民膏血输权门亷耻扫地宁复存谁知小官之中乃有吴县簿守法亷平独如故三年佐县民爱深视金如土民如金毎言吴人穷到骨为此朘削吾何心吴县簿真难得我欲言之顾非职一朝擢官向宁波呜呼奈此吴民何
　　予伏林下睹闾阎之疾苦悯征求之繁多而伤循吏之难得也毎以为恨癸酉六月客有过予盛称海虞胡令之政者为赋诗
　　有客谈胡令炎歊座上清吴侬咸感徳汉吏不求名正自催科拙无如折狱平懐哉不可借送子若为情
　　赠钱元抑
　　诗里休夸五字城一生文字学西京马蹄蹀东风里踏遍燕南几十程
　　天平范氏坟
　　衰年不减登临兴福地灵山捜欲罄城西诸峯吾所嘉就中尤爱天平胜亭亭一盖荷苍冥俨若端人人自敬狮山奔伏象山回支硎秦台皆退聴横山当面横作屛背涌莲花互相映林林万石相拄撑倚揷斗天欹不定蹲如虎豹奋攫噬鶱如鹏鲸恣豪横勇如武士力赑屃秀如女子色娟靓我来敬拜太史坟松栢隂森趋一径忽瞻万笏森向天真气喷薄凛犹劲乃思范公立朝时正色危言拄邪佞兹山固合生兹人崧岳降贤尼孕圣吴山第一称天平宋家第一称文正髙风千古允作合仰止岩岩续前咏
　　与谢宪副徳温逰阳山箭缺至半山寺而止因赋此
　　箭缺搀天知几重半山聊复憇吾慵孤臣何处埋幽愤【夫差杀公孙胜于此】髙阁闲来坐晏舂深院潺湲鸣剖竹悬厓矹硉偃长松回船又过枫桥去卧聴寒山寺里钟
　　喜敬少卿致仕
　　似我归来亦未迟夫君得谢又先之清朝况是悬髙位白社多缘赴夙期到处溪山同载酒故园风物尽裁诗一塲好梦今朝觉却任旁人道是痴
　　四月九日与弟秉之进之过通安桥顾氏庄因偕敬登阳山絶顶
　　阳山髙哉几千丈箭缺遥瞻在天上一朝置我箭缺旁坐觉诸山皆退让太湖汀滢平于杯夫椒包山近相望山腰鸟道何盘盘十歩九折行且叹昌黎正逄衡岳霁太白休歌蜀道难夫差悔悟苦不早公孙白骨纒芳草子胥伯嚭两丘墟天地茫茫人易老划然长啸来悲风一杯敬酹浮丘公何时借我緑玉杖从此拄过扶桑东诗成西日下山去回视山椒但烟雾
　　次韵沈方伯良臣为予七十之夀沈与予同生于庚午又同在郡今同致仕
　　黄髪归来共理田食贫终不羡逢年泮宫灯火怜相并秘阁功名媿独先红药花翻分陜路白鸥沙占太湖边年来太极当吴分莫怪乡人拟二仙
　　赠叶廵按忠
　　鄱阳漏网触奔鲸南国烽烟彻夜明江上貔貅雄逺戍浙西士女赖长城铸山久讶吴王濞防谁怜郭子横见説台端峻风采草间狐兎不须惊
　　送王守防试
　　双珠出南国光耀珊瑚枝一入天府选一嗟沧海遗连城搃无价韫匮亦有时雁行先后耳去去勿复疑
　　送毛百朋之北京应举
　　几年白下避车尘此去争夸脱颖新桂子已传蟾府种杏花还醉曲江春题名早觉光生里捧檄悬知喜为亲八月南来鸿雁便音书寄我莫嫌频
　　送大行人柯君使毕还闽中省亲
　　予窃伏草野无复当世之望忽承九重遣使衔命下贲丘园此三代养老引年之盛礼也斯礼也不见于天下久矣顾予何人而际其盛君使既竣便道归拜太夫人于堂感激之余无以为报因赋诗赠之
　　天王出震万方新草莽还能念老臣诰赐紫泥衔鳯觜服裁文绮损鱼鳞未嫌五马归朝趣且喜双鱼入馔频衰病自怜无补报寸忠还仗达枫宸
　　送盛斯征都宪廵抚江南
　　鸿都兵后望来蘓江左来旬此大夫入夜灾星方退舍讫明甘雨又随车风棱旧仰搴帷外河润新传视篆初文肃家声真不负尚能把笔为君书
　　奉送都堂韩公南征　　　　皇甫信
　　秉钺出神京麾旄动太白百蛮烽火生五岭兵戈积遐荒属圣虑始计降边防扬舲尽炎海耀徳敷周泽涂塈被文命力畊易袵革禽声悦山谿草色荣江碛疆塲无重忧铭彞有绩归来笑伏波何为久劳役
　　奉送三原王公征拜冢宰二首
　　矫矫人中龙飞跃当明时邦桢视羽翰隆栋帝所师三宣既迈臯一徳乃同伊济物性所任化及余遗譬彼青阳发万象含其辉秉鞭妙经纶赫赫康世夷垂绅佑隆理导主居无为
　　皇明辟昌运宿徳登要津寰区涤洪炉化理成陶钧久膺济川任具瞻在斯民论道展调爕申章极敷陈鄙薄值眷顾鱼目谬承珍临岐不能别恻恻伤我神清宵动飞眺仰首惟北辰
　　病起登道山亭
　　杖藜扶我上幽亭万物经心感慨生城郭巳非吴越事江山不改古今情雨余碧草连天色风送黄鹂隔树声眺罢忽惊归去晩马蹄催趂月华明
　　和仲山东吴懐古
　　图伯人亡不纪年荒台寂寂草含烟锦帆想像寒泾上响屧虚无野寺边水涨石池涵宝剑雨销香径落金钿故城斜抱忠臣庙夜夜流光烛上天
　　杨柳枝词五首过吴王故宫作
　　忆昔长条更短条漫将春色试多娇齐云楼上三千宠也向东风学舞腰
　　青丝袅袅拂轻尘翠辇曽经此问津一自阖闾埋虎后淡烟疎雨几番春
　　金色含烟拂画桥曽随轻吹舞宫腰只今道上无人问惟有寒鸦伴寂寥
　　八千歌舞棹防洲翠拂云鬟金鳯头人面只今何处去淡烟深树乱莺流
　　千古豪华事巳休暗风斜雨几春秋惟应炀帝宫前种同带吴王一片愁
　　简启南
　　老去相如苦病纒绛纱笼烛不成眠故人相近如相逺黄耳空教到石田
　　寄薛朝英
　　与君为别意重重谈笑依然梦里逢此夜病身惊起坐小风雨隔林钟
　　送济之
　　多少交防君最亲明朝又欲与君分澘然洒涙西风里不为悲秋祗为君
　　吴江懐旧
　　舟次吴江重感伤吴江江上树苍苍夜深独有娟娟月曽照山人旧草堂
　　和答缉熈先生
　　新诗裁寄故人收句有金声墨欲流为想撚须安字处一天凉月坐髙楼
　　逆旅京华嵗月深枕边愁聴寒砧不知阊阖城头客亦有砧声客心
　　长剑随身客异乡留连诗酒易星霜旧时门下多桃李还傍春风数仭墙
　　送文宗儒太仆还南寺　　　李东阳
　　丰山东面琅邪北官寺临山枕溪侧泉甘石冷花树香幻出春花与秋色东吴才子洋州裔情比琅邪长数尺锦囊绣句压骚人玉麈雄谈惊座客谁令散地容渠懒尽有余才供世剧十年溷迹走风尘三载髙飞未云极问君何曹似是马丞不负君人自惜知君自抱忧国心岂为承平倦刍枥南方一匹累数金方且按图为骥索州官县吏尽日输营下老兵曽未识书生经济须实用谁为吾民苦区画闻君献纳有嘉言肯避旁人嗔越职朝闻吏部书上攷耻以征催买资格嗟予窃禄今无能误向云霄问泉石
　　寄马抑之同年【马号清痴又号华山人养病居蘓州】
　　不见山人又几时浮云流水杳难期头颅自白非因老心事全清却未痴贺监有船多载酒浪仙无寺不题诗祗因闲却经纶手独向空江把钓丝
　　韩都宪公雍挽诗
　　早骑骢马出乌台万里风云亦壮哉岭海威名天下重庙廊谟筭古人才宁知晩节终泉石岂合英魂閟草莱京国少年思识面楚歌声断使人哀
　　长洲朱氏孝门铭【并序】
　　长洲朱孝子颢字景南父病痈亲为吮涤父防当盛暑负土成坟哀痛摧裂致有驯乌之异有司上其事诏旌为孝行之门参政祝惟清有传其孙存理上京师因予友吴吏部原博以请于予比去吴公为速予不置存理素不予识尝访予族祖云阳府君遗文手録见寄予感其义且重吴请作孝门铭以遗之铭曰
　　惟周旧都有宅有表匪徒美观惟善是宝惟六行有教其先在孝有屋可封仁厚之效惟今南畿实古丰镐其孝伊何粤有遗老生有致养死有遗报哀感行路信及禽鸟匪人则然騐彼天道孝门煌煌天子有诏其徳孔燿惟后人是效
　　井井亭铭【有序】
　　蘓之天平山白云泉世传为吴中第一水山半有井味极清冽盖其支派也井旧有亭嵗既久亭井俱废治庚申封翰林编修吴君仲恒命工治井且伐石为亭于是过者防者渴可饮倦可憇皆享君之利不厌也南京工部侍郎徐公甫名其亭曰井井君既卒葬于山麓其子编修一鹏请予铭刻之亭中铭曰
　　有山出云为雨于天其在地也则为井泉凿而之于山之根不滓而襍不淤而浑仰涵星辰俯鉴毫发维泉之饮用之不竭有防防之有亭覆之维名隆隆井实受之嵗久泉湮亭亦云陊有惠封君曰是在我浚深发洪否极终通上为帡幪外廊中空涤烦捄暍仁者之功凡厥徃来载罂载绠既庇其险亦酌其泂锡名孔嘉义取诸井君之去矣逝者如斯郡守之助乡人之思有子斯才泽道以施为江为河奚井之为维家有堂维国有桢为栋为梁矧惟彼亭来者朂哉视我兹铭
　　赠徐祯卿　　　　　　　　李梦阳
　　独处忽不怿揽衣循东厢树木何修修春风起飘扬我友驾在门告言适江湘仓皇挈玉壶迢遥临河阳顾瞻两飞鳬并戏水中央翩翩厉羽翮鸣声一何长奈何防客子一别永相望时泽亮有周天命固有常薄终义所劣别离庸讵伤懿彼回路赠慷慨申此章
　　姑蘓台送李推官士允
　　少年何官骑白马秋日经过古台下回瞻逺虑意慽促下马行歌泪盈把猗嗟筑此谁为台千年弃土犹崔嵬屧廊馆娃瓦砾积美人白骨生青苔枯蒿虫吟莽防防飞云呌雁双徘徊当时金屋玉起楼岂谓台成麝鹿防宝钿黄金裹瑟瑟雨时濯出樵人收李生豪士扶风俦悲歌久抱留连忧世家各谈日一过独废吴越伤春秋复思鸱夷气益奋怒目毎送长涛流抉眼东门事已徃兹台再过君休上日暝烟波湖水深范归恐有同行桨
　　相逢行赠表永之
　　清晨客叩门投我一书札开缄锦云烂铿然玉相戞问客何方来新下黄金台扬鞭指河洛回斾陵髙崖选珍缀琪草探美收璵瑰路逢赤松子并举收氛埃道同心乃神投谊难乖古人重良契岂必声影偕行行报嘉绩贡此明堂材
　　南阳宅访徐祯卿
　　东阁能留第南人暂亦居琴书迁卧内骑马到堂除残树喧巢鹊微风走壁鱼追思秉钧日冠盖烂盈闾
　　顾子谪全州
　　楚城悲逺望君去更悠悠十月逢南雁章江况北流寒沙带宿莽霜月下孤舟明发湘东路应添吊客愁
　　其二
　　苍梧遗舜迹白云秋气愁君得人文地相逢是此州山连夜郎宻瘴入桂林收独有思亲泪非缘逐客流
　　寄王子蘓州
　　三十乌台使投冠竟黒头田园是故里江海有新舟把酒看鸿举开面虎丘不须慨今古吾伴鹿麋防
　　其二
　　独立望南天秋髙月防圆此时一尊酒忆尔隔婵娟并马逰燕日孤舟去越年断肠今万里心折暮江前
　　其三
　　旧交多鬼録吾子独仙郎幸自饶强健何心説庙廊稻输吴郡白橘足洞庭黄饱饭教儿女摊书日沟床
　　闻吴郡黄山人将逰五岳寄赠
　　昨报三吴客将寻五岳逰薜萝应制服春水正宜舟二室云中峻三花烟外浮住居吾近迩先肯到嵩丘
　　其二
　　天柱峯头雪莲花顶畔云朗吟惟李白独徃更黄昏婚嫁今应毕藜鞋有幸分共跻恒岱遍归着五逰文
　　别徐子祯卿得江字
　　我爱南州徐孺子明瑶美璧世无双新从北极看南极便自吴江下楚江日落鹧鸪啼庙口水清斑竹映船祢衡王粲皆黄土千载何人复此邦
　　追旧寄徐子
　　忆昔逢君雪满途遥怜为客向江湖看碑定忆羊开府作赋先投楚大夫日黒鱼龙豗梦泽草青麋鹿上姑蘓空挥玉轸思流水不得骅骝见过都
　　寄徐子
　　徐子南逰涉洞庭楚江风浪眼冥冥朅来振玉朝天子忽漫传书到客心访戴难移剡溪棹问竒曽过子云亭烟沙水国催春发杨柳愁邉却尽春
　　哭徐博士二十韵
　　乾坤风色暮江汉哭斯人棘寺翻飞日文园久病身数竒官竟左才大命须贫放浪原违癖羁淹祗为亲赤城终羽节璧水暂儒绅雕鹗偏垂翮鲸鲵不纵鳞回殂岂道薄屈愤转时屯药石魂能返蛇龙谶亦真楚狂嗟鳯鸟鲁叟泣麒麟邂逅京华始风云气象新簉鹓陪玉笋倚马接华茵宅燕南阳月花吟东部春回头成夙昔开眼渐风尘妻子今谁托文章后益振王乔跨雁鹄傅説化星辰松栢邱坟崛灰沙剑舄陈阊门寒击瓮吴水痛沈珍宿草扁舟阻生刍絮酒伸碑非蔡邕愧诔岂仲宣伦独把延陵剑吞声泪满巾
　　寄徐编修缙
　　题诗传语玉堂宾想像鸣鞭散紫宸玩弄门前金騕褭宛如天上石麒麟徒夸中论流人世实有新诗泣鬼神宻勿愿先谐大轴渔樵久巳属闲身
　　送程生兼寄姑蘓五岳黄山人
　　压枝梅杏累累碧照眼樱桃的的红舟楫大江无昼夜路岐初夏有西东淹留欲暮林间日行坐惟便竹下风秋水一帆湖海上为传双鲤到吴中
　　寄顾台州
　　巾山何似岘山防云岛长和海色幽定有儿童笑山简君今孰与郑台州
　　怪尔分符坐赤城东南遥见海霞生梅开莫寄西来使春到烦求碧玉精
　　赠黄秀才省曽见访　　　　　顾璘
　　养疴伏园庐秉耒顾微养艺苑嘅荒落宾阶缅虚旷黄生大雅流金玉振髙响念我来何遥澄江进吴舫霞裾泛秋尘羽爵洽朝饷披襟神皆融析疑道弥广缱绻淹旬留契合终古赏临岐重解携竚立増惋怅
　　答徐昌谷博士
　　前年共饮燕京酒髙楼雪花三尺厚酣歌彻夜惊四隣世事浮沈果何有一为法吏少书来心结愁云惨不开昨传学省移新籍坐啸空斋日几回
　　剑池歌送李司法赴蘓州
　　干将乃是金天精爪发堕炉神剑成文缦理踊髙价骏马千骑三都城盘鱼腾光壮士死阖闾耻作吴公子鳬雁长埋白虎峰蛟龙竟化寒池水池水泠泠百丈深春花覆水红香沈池头歌舞日欢赏地下谁识君王心君王已去河山改千年符竹纷光彩画防红旌绮句飞章白风流至今在使君才俊倾梁园登朝执法临吴门秦镜光明照人胆汉网踈濶流余防青春多暇应出逰剑池正对齐云楼不厌桥东老居士时来散发共扁舟
　　寄吴县杨尹
　　满目循良事贤侯即古人弹琴变民俗飞舄出风尘棠树千家颂桃花百嵗春枳栖难久滞天上待持钧
　　宴守溪相国园亭
　　黄阁辞荣早丹丘托兴遥蓉池窥海岛芝馆踏烟霄卧处苍生望忧余素发飘当筵心尽醉秋爽讵能销
　　其二
　　窈窕平泉宅清华独乐园烟霞深晩景花竹霭春温招隠临丛桂懐仙倚洞门自惭尘土质聊尔奉琴尊
　　陆子潜子逺携酒过宿赠一首
　　二陆吾邦彦携壶问草亭醇醪雨中醉寒烛夜深青宝气腾双璧人伦赡六经坐余论洽倾耳为君聴
　　答徐昌谷博士
　　旧爱张廷尉今知郑广文髙情疎法网丽藻播词芬台省尔何恋交情殊有闻南楼望明月一倍惜离羣
　　吴门懐古
　　南眺荒原思惘然阖闾城古淡苍烟吴宫已没弹丝处胥渚犹伤赐剑年晴湖浮逺岫萋萋春草下平田长洲废苑那堪问落日祗余麋鹿眠
　　答徐昌谷
　　十年书札阻交亲忽枉篇章转愧人何日行台堪倒屣殊方离恨久伤神杨雄总畏才难敌王翰还要晩共隣肺病一春抛酒盏问竒虚负故园春
　　卧病寄钱元抑
　　潘岳愁多病不禁南楼髙枕独长吟懐人更度西风节望逺徒伤故国心芳草卷帘空暮色乱山回首正秋隂遥怜积雨凋新稼嵗计应资卖赋金
　　逰故相守溪公园亭【见中舍君新栽花木】
　　丞相园亭旧数来平泉花木后重栽武陵桃苑逶迤转太华莲峯绰约开月出众宾俱酩酊云移髙阁更徘徊门墙惠泽思无尽踏遍三槐树下苔
　　文征仲翰苑约防西湖不至次韵奉嘲
　　懐君不见动经年有约犹悭访戴船草阁自含悬榻愧莲舟终少聴歌缘徒闻避俗称髙士未必寻幽损大贤落日依防空伫立海山千防淡苍烟
　　送客归吴
　　草际日华淡水边云意间翩翩五陵客骑马入秋山
　　赠文征仲
　　志士厉清节夫君狷者流举足惟大道邪径焉肯由田仁甫弱冠却赙矜清修元城寡内欲亦自既壮秋揜面过行女闭门拒王侯天然氷玉操不与思虑谋师资吾党少少长咸低头五车聚腹笥发咏崇温柔鲜云淡华泽美玉辞雕锼待诏入金马玩世存薄游脱冠挂神武遂返莼鲈舟頥神击罄室放歌埋剑丘掉笔弄图画尽揜松雪俦乃惊鐡石肠遗韵仍绸缪伯阳信龙物变化不可求
　　赠蔡九逵
　　文章有神秀譬彼造物宰变发云霞章焕为日星采自非研精人妙解讵能逮糟粕莽成苴疮疣祗増痗蔡君事鑚攻搦管四十载攀危屡登天防极已归海谓兹燿烂间乃有黯者在珠得罔象至味失鼎鼐翻然恣挥洒涂辙忽尔改天机互奔凑神化絶需待有灵驱万象无色备五采遂使郊岛徒搃获刻薄罪蹇予离羣久索居亦荒猥日诵林屋编充然饥馁
　　赠蘓州节推陈君天祐赴任
　　星文髙执法地望切专城司马家风峻王畿宦籍荣吴都包海濶震泽际天清此去悬霜月偏临万户明
　　江南乐八首代内作　　　　徐祯卿
　　生长在江南不爱江北往家在阊门西门垂双桞树阳春二月时桃李花参差寄言诸姊妹莫遣恶风吹还乡信自乐望近转于邑阿母见儿归定自持侬泣野鳬生雏时乃在河沚中可怜生羽翼各自恋菰丛橘生江上洲过江化为枳情性本非殊风土不相似人言江南薄江南信自乐采桑作蚕丝罗绮任侬着与郎计水程三月定到家庭中赤芍药烂漫齐着花江南道里长荆襄在何处闻郎昨夜语五月潇湘去
　　赠钱元抑【题小像】
　　钱郎毛髪鬈且防秀骨挿鬓苍厓开骅骝黯黯有竒气一蹴万里空长埃今之画工不可数画马无过曽韩武吴生落魄笔有神不求貌马求貌人英物由来岂殊相麟鳯圣贤俱絶伦却恨丹青损真趣独事毫拂纨素生象蠕蠕指间出大巧无乃遭神怒故人三岁不相见开图忽讶钱郎面小儿八岁快目睛问之咥然呼姓名呜呼画马虽工只画形风云道路俱冥冥岂知钱郎貌如此冯冯大腹储沧溟髙蹄昔蹶未可轻今日近前凡马惊吴江之湄浙之涘我行于南从此始掉头不见眼中人寂莫行歌向湘水
　　王敬止御史始窜海南继移永嘉今自燕中迎其亲就养
　　朱厓昔长窜连州始量移借问东瓯土何如南海湄霞标建台岳桃源带武夷雁山荣桂树象浦合珠漪玉氊非一族海错被珍竒金盘湛碧露【酒名】黄柑满绿枝欢此三春日复惬暮秋时鸣琴坐髙馆抚景幸华池迎舆侍潘令进酒舞莱儿顾以今时笑还怆昔朝离丰泽亨雷雨瑶草变芳蕤永嘉多懋宰建徳易弦丝昔慕文翁化【文宗儒昔宰永嘉有声】今防叶尹慈长沙非逺谪宣室契前思光华冀一接胡越讵能追河东欲有献及此汾隂祠
　　答顾郎中华玉
　　昔居长安西今居长安北蓬门卧病秋潦繁十日不出生荆棘牵泥匍匐入学宫马痩翻愁足无力慵疏颇被诸生讥虚名何用时人识京师卖文贱于土饥肠不救虀盐食去年作吏在法曹月俸送官空署职牀头一瓮不满储囊里无钱作估值归来困顿不得醉儿女荒凉妇叹息今年调官去懊恼苦笑先生禄太啬釡中粟少作糜薄白椀盛来映肤色丈夫但免沟壑辱日饮藜藿胜羊肉平生富贵亦何有羸躯幸自弛畊牧但愿时丰民物安官府清亷盗贼伏人人鼓腹厌粱菽先生虽病甘苜蓿一朝雷雨濯亨衢坐中诸公执中轴先生翛然巻懐退茆斋归向南山卜
　　登半塘寺阁
　　夙有山水慕苦为形役拘澹兹夏日永聊得狎浮图攀云凌广阁霭霭见吴都诸川散林上平野郁芬敷法花垂缥缈晴采动虚无烟火下方襍昏明时态殊境起自生乐疲心忽重蘓因伤人世子扰扰即长途
　　秋日过故尚书吴公池馆
　　平泉旧时里秋日水亭开苑树涧隂合鱼梁山照来野人临逸钓公子进新醅兴尽何须谢垂鞭醉即回
　　其二
　　不见尚书履阶隂空绿苔菊花三径在枣熟众禽来迹为怜幽驻图因好事开秋风悬剑处落日首重回
　　送友人还吴
　　阳月随阳鸟遥从塞上来北人江北望不见陇头梅坐下杨朱泪吟为庄舄哀聊传数行札千里送君回
　　送盛斯徴赴长沙
　　昔愁越嶲千峯仄转入巴渝万里赊岂料圣防怜贾谊犹烦佐郡出长沙蛮中瘴逺三湘水江畔春逢十月花遥聴岳阳楼上笛可能回首忆京华
　　唐生将卜筑桃花之坞谋家无资贻书见让寄此以解嘲
　　予昔攀白日虹蜺干紫庭浮沈帝座侧无人知歳星侧侍公车无所欢聊骑天马出长安南下苍江浮七泽还携谢客弄波澜青蜺中开秀庐岳瀑布洒入千峯寒冥冥仙气贯南斗直欲凌身烧大丹回裾西拂巫山浦浩荡欢心间云雨归来欲奏楚王书汉主上林方好武黄金不遇心自吁白璧无媒翻见侮昨日结交燕少年酣歌击筑市中眠正逢天子失顔色夺俸经时无酒钱入门百结鹔鹴尽笑立文君明镜前却思旧日髙阳侣黄公酒垆何处邉天下绨袍谁不怜郄卿未具山中槖何人为买剡溪田唐伯虎真侠客十年与尔青云交倾心置腹无所惜击我剑拂君缨请歌鹦鹉篇为奏朱丝绳胡为扰扰苍蝇之恶声我今蹭蹬尚如此嗟尔悠悠世上名
　　寄华玉
　　去嵗君为蓟门客燕山雪暗秦云白马上相逢脱紫貂朝回沽酒城南陌燕山此日雪纷纷祗见秦云不见君高天白雁南飞尽千里相思那得闻
　　寄子容
　　芳月髙堂晏辞君楚水逰那知临嵗晩犹此对沧洲津暖空云度江明霁雪浮新诗仍自惜何以离忧
　　登吴城晩眺
　　墟市依依半夕阳凭君指防説兴亡河山满眼孤臣恨天地愁人傀儡塲野鹿绕台烟没草城乌啼夜月含霜繁华搃识丰年乐犹自临风涕两行
　　过故宫六首【即伪周遗址】
　　自畏时讥掩口吟文章曽説筑黄金江山不作千年计枉费英雄万里心
　　城外旌旂蔽日尘宾筵歌酒自逡廵小儿未有平淮捷惭愧围碁晋室臣【士诚建宾筵馆延名士郑元祐辈防戏文墨国城临破犹挥洒不辍】谁使宫城坐陆沈仓庾食尽亦难禁绮罗一把咸阳火犹是豪雄慷慨心【时围久城中食尽李司徒伯升使人输情于王师于是大将军徐达引军破城入先是士诚与妻约曰设事不济辄聚宫自焚士诚见缚即使人纵火人尽焚死】
　　扰扰干戈谁解纷吾能谈笑却三军江山赢尽将何用销得荒郊数尺坟
　　感慨当时壮士心不图行客一沾衿千年刘项元同死垓下何须叹楚音
　　木叶萧萧朝市平空教才子赋芜城百年销尽繁华梦唯有寒蛩泣月明
　　次韵石田登姑蘓台
　　墟城带山色感慨几经防路闇牛羊夕台空蔓草秋忠何辞佞死国竟与恩休忍説干戈事销魂万古愁
　　再咏
　　秋风古城曲落日送清哀吴越今如此忠防安在哉江流背寒郭山色吊荒台不见悬门眦空余血溅苔
　　其二
　　危楼何代谯晩日倚岑寥多病仍伤古悲歌独聴樵恨缄花下骨怒想月中潮忠魄凭谁吊临风诵楚骚
　　其三
　　孤城犹突兀徃事已茫然青草干戈后荒祠豕鹿前云遮双目恨山接五湖船零落争蜗梦兴亡共可怜
　　其四
　　危机岂在明衅酿巳深成剑石真吴寇娃宫有越兵奢淫亡自取孤愤死难平愁杀城南树昏鸦未息争
　　防资庆寺
　　啼禽声断野花疏一径桑麻到净居松偃重门分两院竹开别径有精庐茶炊灶火薪衔鹤饭洗云波鉢绕鱼惭示山僧尘土面灵珠何日防泥淤
　　归自松陵
　　十里风帆日未斜江城春晩见桃花深深门巷无人过燕子还随客到家
　　上林郡侯【思铭】
　　宝册轩墀亲付托句吴土宇古提封腰间左佩绯鱼贵户外分排画防重汉牧循良无峻法唐租平缓不伤农甘棠今日称慈父骢马当年号鐡容奏牍匡时多苦乐文章胜敌有偏锋蹔成逺郡三秋滞堪御长城万里冲报捷荐书惊扰扰愿迟仁泽慰喁喁相逢旧齿曽闻说要与君王少借龚
　　赠唐居士
　　闲居防防醉呜呜转觉微情与世疏贫剰毹毡犹养鹿【伯虎时畜一鹿】病抛鱼肉久甘蔬一龛碧火蒲圑夜十畆黄柑酒瓿车此事若成须报我莵裘随分着吾庐
　　懐邢处士参
　　梨花分月一枝明吟着君诗绕树行闻説里门多下马若为人世可逃名寂寥风雨眠僧舍谈笑杯盘餟豆羮数畆山田是吾志与君终嵗饭香秔
　　读刘秀才诗
　　秀才名嘉字协中夙有文才与余未及见而卒
　　雪白刘郎缟绢裙难将汤饼騐传闻凄凉絶笔登楼咏【协中尝题唐伯虎楼壁云云是后遂病卒】流落谁家吊墓文【又有吊范墓文一篇盖悼宋臣范成大也今无可访】半世苦心惟此在百年评口欲何云寺门秋叶寒相拥下马曽看陌上坟
　　懐伯虎
　　寒灯火张生梦京洛风尘季子金两地相思各明月关山书尺几销沈
　　寄朱隠君性甫
　　自笑千金惜已捐陶然知命且随缘暌疎故旧家家酒狼籍图书处处船布被夜寒孙抱足柴门雪满客无氊陆防草草真成放千首新诗六十年
　　简伯虎
　　麻纸功名笑浪传如今袖里了尘缘交朋零落看书札花月萧条问酒钱数里青山骑犊醉一牀黄叶拥秋眠心期兀兀成幽病谁与髙人办草防
　　寄杨仪曹君谦
　　古道重看荐士篇糠粃合在簸扬前絫絫贫贱遭人唾草草心懐难纸传四海赠襦谁谢眺百年酹酒感杨清才江左今无数试一题诗孰后先
　　过故宫二首
　　那有文章充上宾防稽头白老絫臣当时挥洒临歌处空使冥冥仰絶尘【士诚慕杨维祯之名尝欲客之杨于席上赋诗江南嵗嵗烽烟起塞北年年御酒来如此烽烟如此酒老夫懐抱几时开竟不能屈】
　　合眼左车难论勇百年心事本相同殿前怒赐丁公死始识规模汉祖雄【士诚见太祖瞑日膝坐太祖即命斩李伯升以示士诚】
　　长至日重拜文温州画像
　　平生袍笏宛如存萧瑟登堂破泪防尹父共怜中洛夭汉阡何处百年魂江山易起英雄恨谈笑难酬国士恩寥落一编遗事在【公仲子徴明失温州遗事一巻】几回摩抚揜黄昏







　　吴都文粹续集巻五十二
　　钦定四库全书
　　呉都文粹续集巻五十三　　明　钱谷　撰【全卷原阙】




























　　呉都文粹续集巻五十三
　　钦定四库全书
　　呉都文粹续集卷五十四　　明　钱谷　撰【全卷原阙】




























　　呉都文粹续集巻五十四
　　钦定四库全书
　　呉都文粹续集巻五十五　　明　钱谷　撰诗文集序
　　唐张司业诗集序　　　　张垍
　　司业讳籍字文昌苏州吴郡人也贞元十五年丞相渤海公卞及第歴官太祝秘书郎国子博士水部员外郎国子司业公为古风最善自李杜之后风雅道防继其美者唯公一人故白太傅读公集曰张公何为者业文三十春尤工乐府词章代少其伦又姚秘监尝读公诗云妙絶江南曲凄凉怨女诗古风无手敌新语是人知其为当时文士推服也如此元和中公及元丞相白乐天孟东野歌词天下宗匠谓之元和体律诗贞元以前作者间出大扺互相祖尚拘于常态迨公一变而后章句之妙冠于流品矣自唐末多故臶经离乱公之遗集十不存一予自丙午嵗迨至乙丑嵗相次缉缀仅得四百余篇厘为五巻藏诸箧笥余则更俟博访以广其遗阙云尔翰林学士中书舎人张垍编次
　　唐赠兵部尚书宣公陆公贽翰苑集序
　　权徳舆
　　尝读贾谊书观其经制人文铺陈帝业术亦至矣待之宣室恨得后时遇亦深矣然竟不能达四聪而尽其善排羣议而试厥谋道之难行也亦巳久矣东阳绛灌何代无之嘻一薫一莸善齐不能同其器方凿圆枘良工无以措巧心所以治世少而乱日多大雅衰而正声寝汉道未融既失之于贾傅吾唐不幸复摈弃于陆公公讳贽字敬舆吴郡苏人漂阳令偘之子年十八登进士第应博学宏辞科授郑县尉非其好也省母归夀春刺史张镒有名于时一获晤言大加赏识曁别镒以泉货数万为赆曰愿以此奉太夫人一日之膳公悉辞之领新搽一串而巳是嵗以书判防萃调渭南主簿御史府以监察捜之徳宗皇帝春宫时知名召对翰林即日为学士由祠部员外转考功郎中朱泚之乱从幸奉天时车驾播迁诏书旁午公洒翰即成不复草初若不经思虑及成而奏无不曲尽事情中于机防仓卒填委同职者无不拱手叹伏不能复有所助尝从容奏曰此时诏书陛下宜痛自引过以感人心昔禹汤以罪巳勃兴楚昭以善言复国陛下诚能不恡改过以言谢天下俾臣草辞无讳庶防羣盗革心上从之故行在诏书始下虽武人悍卒无不挥涕激发议者以徳宗克平寇乱不惟神武之功爪牙宣力盖亦资文徳腹心之助焉及还京师李抱真来朝奏曰陛下在山南时山东士卒闻书诏之辞无不感激思奋臣节时臣知贼不足平也公自行在带本职拜谏议大夫中书舎人精敏小心未尝有过艰难扈从行在輙随启沃谋猷特所亲信有时燕语不以公卿指名但呼陆贽而巳初幸梁洋栈道危狭从官前后相失上夜次馆召公不至然号于禁旅曰得陆贽者赏千金顷之公至太子亲王皆贺初公既职内署母韦氏尚在呉中上遣中使迎至京师道路置驿文士荣之丁韦夫人忧去职持防于洛遣人防溧阳之柩附于河南上遣中使监防其事四方赙遗数百万公一无所取素与蜀帅韦南康布衣友善韦令每月置遗公奏而受之服阕复内职权知兵部侍郎觐见之日天子为之兴改容叙予优礼如此内外属望旦夕俟其辅政为窦参忌疾故缓之真拜兵部侍郎知贡举得人之盛公议称之贞元八年拜中书侍郎平章事公以少年入侍内殿特防厚遇不可与世浮沉茍且自爱事有不可必诤之上察物太精躬临庶政失于大体动与公违奸谀从而间之屡至不悦亲友或规之公曰吾上不负天子下不负吾所学不防其他公精于吏事斟酌剖决不爽锱铢其经纶制度具在徳宗实録及窦参纳刘士宁之赂为李巽所发得罪左迁横议者以公与参素不恊归罢相之议于公戸部侍郎判度支裴延龄以奸回得幸害时蠧政物议莫敢指言公独以身当之屡言不可翰林学士呉通忌公先达每切中伤隂结延龄互言公短宰相赵憬公之引防升为同列以公排邪守正心复异之羣邪沮谋直道不胜十年公退为賔客罢政事明年夏旱刍粮不给军校诉于上延龄奏曰此皆陆贽軰怨望鼔煽军人也贬公忠州别驾上怒不可测赖阳城张万福救之获免蜀帅韦令抗表请以贽代巳嵗赂资粮公在南賔闭门却扫郡人稀识其面复避谤不著书唯考校医方撰集验方五十巻行于世江峡十稔永贞初与郑余庆阳城同徴还公已薨时年五十二公之秉笔内署也古扬今雄文藻思敷之为文诰申之为典谟俾狡向风懦夫增气则有制诰集一十巻览公之作则知公之为文也润色之余论思献纳军国利害巨细则有奏章七巻览公之奏则知公之为臣也其在相位也推贤与能举直错枉将斡璿衡而揭日月清氛沴而平泰阶敷其道也与伊説争衡考其文也与典谟接轸则有中书奏议七巻览公之奏议则知公之事君也古人以士之遇也其要有四焉才位时命也仲尼有才而无位其道不行贾生有时而无命终于一恸惟公才不谓不长位不谓不达逢时而不尽其道非命欤裴氏之子焉能使公不遇哉説者又以房魏姚宋逢时遇主克致清平陆君亦获幸时君而不能与房魏争列盖道未至也应之曰道能自吾之在人蜚蝗竟天农稷不能善稼奔车覆辙孔孟亦废规行若使四君与公易时而相则一否一臧未可知也而致君不及贞观开元者盖时不幸也岂公不幸哉以为其道未至不亦诬乎公之文集有诗文赋集表状为别集十五巻其闗于时政昭昭然与金石不朽者惟制诰奏议乎虽巳流行多谬编次今以类相从冠于编首兼畧书其官氏景行以为序引俾后之君子览公制作效之为文为臣事君之道不其伟欤
　　丛书序　　　　　　　　　陆龟防
　　丛书者丛脞之书也丛脞犹细碎也细而不遗大可知其所容矣自干符六年春卧病于笠泽之滨败屋数间盖蠧鱼十余箧伯男儿才三尺许长防【音毁】齿犹未徧教以药剂象梧子大小外研墨泚笔供纸扎而巳体中不堪羸耗时亦隠几强坐内抑郁则外扬为声音歌诗颂赋铭记传序往往杂发不类不次混而载之称为丛书自当援防之一物非敢露世家耳目故凡所讳中畧无避焉笠泽松江之名
　　松陵集序　　　　　　　　皮日休
　　诗有六义其一曰比比者定物之情状也则必谓之才才之备者于圣为六艺在贤为声诗噫春秋之后颂声寖亾降及汉氏诗道若作然二雅之风委而不兴矣在诗有三言四言五言六言七言八言九言之作三言者曰振振鹭鹭于飞是也五言者曰谁谓雀无角何以穿我屋是也六言者曰我姑酌彼金罍是也七言者曰交交黄鸟止于桑是也九言者曰洞酌彼行潦挹彼注兹是也盖古诗率以四言为本而汉氏方以五言七言为之也其句亦岀于毛诗五言者曰携手上河梁是也七言者汉武曰日月星辰和四时是也尔后盛于建安建安以后江左君臣竞以浮艶胜然诗之六义微矣逮及吾唐开元之世易其体为律焉始切俪偶拘于声势然诗云觏悯既多受侮不少其对也工矣尧典曰声依永律和声其为律也甚矣由汉及唐诗之道尽矣吾又不知千祀之后诗之道止于斯而巳邪后有变而作者予不得以知之夫才之备者犹天地之气乎气者止乎一也分而为四时其为春则煦枯发枿如育如防百莳融冶酣人肌骨其为夏则赫曦朝升天地如窑草焦木渇若燎毛发其为秋则凉飔髙瞥若露天骨景爽夕清神不蔽形其为冬则霜阵一防万物皆瘁云沮日惨若惮天责夫如是岂拘于一哉亦变之而巳人之有才者不变则巳茍变之岂异于是乎故才之用也广之为沧溟细之为沟窦髙之为山岳碎之为砾瓦美之为西子恶之为敦治壮之为武贲弱之为处女大则八荒之外不可穷小则一毫之末不可见茍其才如是复能用之则庖丁之牛庆之轮郢之斤不足善谓其神解也意古之士穷达必形乎歌咏茍欲见乎志非文不能宣也于是为其词词之作固不能独善必须人以成之昔周公为诗以贻成王吉甫作颂以赠申伯诗之酬赠其来尚矣后每为诗必多以斯为事咸通七年防兵部令狐员外在淮南今中书舎人农守毗陵日休皆以词获幸悉防以所制命之和各盈编轴亦有名其首者十年大司谏清河公出牧于呉日休为部从事居一月有进士陆龟蒙字鲁望者以其业见造凡数编其才之变真天地之气也近代称温飞卿李义山为之最以鲁望参之未知其孰为之先后也太曰稽其门辟其户眼其键然后乃应况其否者乎予遂以词诱之果复之不移刻由是风雨晦明蓬蒿蘙荟未尝不以其应而为事茍其词之来食则辍之而自饫寝则闻之而必惊凡一年为往体各九十三首今体各一百九十三首杂体各三十八首聨句问答各十有八篇其在外合之凡六百五十八首南阳广文润卿陇西侍御徳师或旅泊之际善其所为皆以词致师词之不多去之速也大司谏清河公有作或命之和亦着焉其余则吴中名士又得三十首除诗外有序十九首总录之得十通载诗六百八十五首汉书曰古者诸侯卿大夫交以邻国以微言相感当揖让之时必称诗以喻其志盖以别贤不肖也予之与生道义志气穷达是非莫不见于是士君子或为之览贤不肖可不别乎哉噫古之将有交绥而退者今生之于予岂是邪生既编其词请于予曰尔有文当为吾序诗道兼日通以名之日休曰诺由是为之序松江呉之望也别名曰松陵请目之曰松陵集
　　甫里陆先生文集序　　　　　樊开
　　唐贤陆龟蒙字鲁望三呉人也幼而聪悟通六籍尤长于春秋尝体江谢赋事名振江右与顔荛皮日休罗隠吴融友性髙洁家贫亲老屈与张博为湖苏二郡佐尝至饶州三月无所诣刺史率官属就见之龟蒙不乐拂衣去居松江甫里多所论撰著呉兴实録四十巻松陵集十巻笠泽丛书八十余篇自谓江湖散人或号天随子甫里先生唐末以左拾遗授之诏下日疾终赠右补阙本朝宋景文公重修唐书仍列于隠逸传今蜀中惟松陵集盛行笠泽丛书未有是书家藏久矣愚谓贮之箧笥以私一人之观览不若镂版而传诸好事度斯文之不坠而鲁望之名复振亦儒者之用心也时圣宋元符庚辰嵗仲秋月郫人樊开题
　　后序　　　　　　　　　　朱衮
　　进退取舎君子之大节惟循于道而不悖然后无媿于圣人之门非明轻重之理知好恶之正者未有不为物所胜也天随子居衰乱之世仕不茍合家于松江躬劳苦甘淡泊而以读书考古为事所养者厚故其文气完而志直言辨而意深一归于尊君爱民崇善沮恶兹非所谓循于道而不悖者邪世所传丛书多舛谬衮既至其邑想其遗风因求善本校证刻之于版俾览者非独玩其辞而巳矣于其志节将取焉政和改元季夏四月毘陵朱衮记
　　同前　　　　　　　　　　叶茵
　　甫里先生吾乡先贤也出处大节巳见本传独著述散漫未有善本今传于世者笠泽丛书松陵集以篇计之仅四百八十一茵居其乡诵其文且和其絶句百八十余首遂于文集中裒集得一百七十一篇合丛书松陵集计六百五十二篇凡可助此书以流行者聚于巻末名曰附录总为二十巻刋寘义庄以广观览其间字画疑者存之舛讹者正之文之有遗逸者行且增补之庶可酬先生泉下之望亦可见茵景慕先哲之意云宝祐五年闰月日叶茵谨识
　　甫里先生文集序　　　　　林希逸
　　汉而下史录诸名家集其残缺不完失灭不可见如欧阳公所叹者不知其几百氏也方其存时或托以交游授之门人付之子孙岂不欲其必传传之必远要之皆不可必其间乃有出于破囊败庋之中几废而幸存者子云不必侯芭太白不必阳冰退之不必李汉子厚不必禹锡千载而后往往不期而进之是岂偶然哉甫里先生之没去今几百载矣遗稿所存仅有松陵笠泽二书其诗似陈拾遗其文似元道州平居以文章自怡虽忧虞疾病无旬日生计未尝暂辍涂窜则其平生所着岂应止尔尝以弃珠遗璧为恨今呉江叶君茵乃作意掇拾而裒益之恳恳勤勤若褚先生之于史记张处度之于冲虚经网罗放失将必有续得而未巳者于先生何忠哉先生之亡研墨泚笔者虽穉紫溪翁鹿门子诸贤皆平昔所深交者岂无一人可任此责苟有焉亦不至散轶如此视叶君殊有媿矣然史称卢携李蔚素与善及当国召拜拾遗诏方下而先生卒以史考之卢李皆相于干符元年五年皆罢而丛书自序乃曰干符六年卧病笠泽是二人既罢而先生犹无恙也若曰六年之冬携等再相则与李蔚无与矣然携附田令孜以进卒为所挤死使先生犹在亦岂斯人可致哉史氏之云若以此为先生惜者误矣宝祐六年冬十有一月朝请郎直宝谟阁林希逸叙
　　重刋甫里先生文集序　　　陆釴
　　长洲甫里为唐陆鲁望先生之隠处故自号甫里先生盖以地也去今六百余祀而流风未冺旧迹犹存遗文俱坠昆山严景和氏居松江之浒密迩甫里素钦甫里之文乃访而重刋之谓余不可以无序也予知陆氏为呉郡四姓之旧晋平原内史陆士衡之诗曰四姓实名家者为可徴焉至先生以髙节称而世并贵其文当时殷文珪览其旧集曰文价沸乎三呉而类唐赋者至于裴晋公白文公之作同编其所着有呉兴实録四十巻松陵集十卷晁氏曰凡六百五十八首笠泽丛书四巻陈氏曰甲乙丙丁诗文杂编朱衮刋于呉江未有四赋用蜀本增入蜀本七巻樊开所序按开序止曰八十余篇而不曰四巻与陈氏所计七巻之数不合丛书松陵集总六百五十二篇并附录为二十巻阅晁氏所校松陵集六巻刋于宝祐中厯胜国以来嵗久板废景和所为重刋者继前贤之胜事诚义举也而丛书四巻八十余篇之数无从补刋矣先生自言平居以诗文自怡防窜涂抹厯年不能写一本或为好事者取去鄱阳马氏録书有小名録三巻周密齐东野语曰先生祠在白莲寺中像设皆唐物咸淳中盛氏子醉仆其像于水满腹皆平生诗文新稿知府倪普更为像腹稿不可复得矣序列先生所著书无小名录集中亦不见序述或在所逸之中岂同与诗文为好事者取去后出而传于今邪抑如晁氏所论无异闻而不书耶所谓腹藏新稿或丛书等成集之故先生既没尚有未及编次者邪殷文珪所览旧集或呉兴实录或丛书或松陵集盖不可知岂巳编者为旧集末集为新稿因置腹中故有新旧之分邪是知先生之制作不独遗逸于当时复遭弃毁于后代为可惜也然其所以为贵者岂専在于文哉惟其立节之髙而巳夫文以昭其节也节以表其文也使徒文焉而节有不立则文者流于一势又何足贵乎先生之生适丁季唐一不中进士举知世之不可为也以髙士召不至史称卢携李蔚当国召拜左拾遗诏下而卒林希逸辩其不然且曰有之决不为卢李軰所致可谓得其心矣至于杨文公谈苑所纪内养鸭事诗家多喜引用茵即故实辨其为诬又以谈苑为别有所据考之文公亦曰出于相传由其一时轻信耳岂别有所据耶以予观于司空图咸通中及第避乱隠中条山僖宗以中书舍人徴拜礼户二部侍郎皆不起又以疾辞朱梁礼部尚书之徴梁史书之殊为失真頼王元之据事考言明其制行之卓幸不汚曲笔其事殆与鲁望类而节幸亦相似譬犹天麟不触世网雪鹤自起鸡羣也方之王维郑防皆能文词书画皆入妙品皆汚伪官不能行郑相如守节可免之言以至于失身后虽皆以诗画得免而良史氏黼衮鈇钺褒贬之公安可废哉因牵聨以书用存素王劝惩之法皮袭美称鲁望之才不减温庭筠李商隠苏长公称表圣诗文髙雅有承平之遗风可谓确论矣表圣之集曰一鸣景和尚求之藏书之家偶刋并传俾读之者因其言而得其节行之详知其不为徒文而明于出处之义流播千载为不朽事则于名教之益也岂小小哉成化丁未春正月之吉赐进士及第奉训大夫右春坊右谕徳邑人陆釴书
　　刻松陵集防　　　　　　　都穆
　　古松陵即今之吴江予同年济宁刘君济民来为邑令谓是集为其邑故物而人未之见授儒士卢雍校勘捐俸刋之予观诗人多尚次韵至元白而益盛唐时萃而成编则有汉上题襟防金及是三集按皮氏自序谓一嵗之中诗凡六百五十八首其富如此则又题襟防金之所无者况其游燕题咏类多呉中之作后之希贤怀古者将于是乎考固呉人所当宝也刘君为政不减古人其刻是集岂直私于一邑盖将公之天下者也治壬戍九月二日前进士呉都穆记
　　范文正公集启　　　　　　　苏轼
　　庆厯三年轼始总角入乡校士有自京师来者以鲁人石守道所作庆厯圣德诗示乡先生轼从旁窃观则能诵习其词问先生以所颂十一人者何人也先生曰童子何用知之轼曰此天人也邪则不敢知若亦人耳何为其不可先生竒轼言尽以告之且曰韩范富欧阳此四人者人杰也时虽未尽了则已私识之矣嘉祐二年始举进士至京师则范公殁既葬而墓碑出读之至流涕曰吾得其为人盖十有五年而不一见其面岂非命也欤是嵗登第始见知于欧阳公因公以识韩富皆以国士待轼曰恨子不识范文正公其后三年过许始识公之仲子今丞相尧夫又六年始见其叔彛叟京师又十一年遂与其季德孺同僚于徐皆一见如旧且以公之遗稿见属为叙又十三年乃克为之呜呼公之功德盖不待文而显其文亦不待叙而传然不敢辞者自以八嵗知爱敬公今四十七年矣彼三杰者皆得从之游而公独不识以为平生之恨若获挂名其文字中以自托于门下士之末岂非畴昔之愿也哉古之君子如伊尹太公管仲乐毅之流其王伯之畧皆定于畎畆之中非仕而后学者也淮隂侯见髙皇帝于汉中论刘项短长画取三秦如指掌及佐帝定天下汉中之言无不酬者诸葛孔明卧草庐中与先主策曹操孙权规取刘璋因蜀之资以争天下终身不易其言此岂口传耳受尝试为之而侥幸其或成也哉公在天圣中居太夫人丧已有忧天下致太平之意故为万言书以遗宰相天下传诵至用为将擢为执政考其平生所为无出此书者今其集二十巻为诗赋二百六十八为文一百六十五其于仁义礼乐忠信孝悌盖如饥渇之于饮食须臾忘而不可得如火之热如水之湿盖其天性有不得不然者虽防翰戏语率然而作必归于此故天下信其诚争师尊之孔子曰有徳者必有言非有言也徳之发于口者也又曰我战则克祭则受福非能战也徳之见于事者也元祐四年四月二十一日龙图阁学士朝奉郎亲知杭州军州事苏轼叙
　　鄱阳顔范二公序　　　　　俞翊
　　鄱阳在江左号古郡昔之为守者固多以贤称者九人而杰出于九贤之中又止唐之颜鲁公本朝之范文正公可谓难得也巳二公名氏在史官大节在天下至于文章散人间虽笔端游戏之余而典雅纯实可以经世而出治垂久而行逺盖其所养得天地之正气故文亦如之然是邦实二公旧治独无墨本而间见于他处诚阙典也翊摄乏来此首访而得之鸠工镂板以传不朽斯人之眷眷二公虽不系于文集之有无然使学士大夫家有其书如潮人之于退之栁人之于子厚因书以致其师仰敬慕之意不犹召南有甘棠之思乎乾道丁亥五月既望邵武俞翊谨识
　　鄱阳刋文正公集引　　　　綦焕
　　鄱阳郡斋州学有文正范公集奏议嵗久板多漫灭殆不可读判府太冲先生尝谓此郡太守名徳如日月之照终古不冺者在唐则顔鲁公本朝则范文正公文正之集士大夫过郡者莫不欲见其可不整治乎于是委属僚以旧京本丹阳集参校且捐公帑刋补之又得诗文三十七篇为遗集附于后其间尚有舛误更俟后之君子访善本订正焉淳熙丙午十二月日郡从事北海綦焕谨识
　　文正公尺牍刋防　　　　　　张栻
　　右文正范公帖得之文定胡公家以刋于桂林郡者栻闻君子言有教动有法其于文正公见之矣观帖虽一时书帖之间亦足以扶世教而垂后法非盛徳者其能然乎敢敬志之以诏来世淳熙三年元日广汉张栻书
　　文正公与兄弟书防　　　　朱子
　　右范文正公与其兄弟之书其言近而易知世之仕者得其説而谨守之亦足以检身而及物矣然所谓仕未尝营私者必若公之先天下之忧而忧后天下之乐而乐事上遇人一以自信不择利害而取舍然后足以充其名而其所论亲僚友以絶壅蔽之萌禁防以杜奸私之渐者引而伸之亦非独効一官者所当知也某年新安朱熹书
　　范忠宣公文集序　　　　　楼钥
　　惟昔贤者皆后世之师表而学者之慕古人则自处有不同如汲黯之慕袁盎司马长卿之慕蔺相如若有不可解于心者本朝先正名徳相继如泰山乔岳景星凤凰事近而易考嘉言善行皆当取则而区区之愚少而读元祐丞相忠宣范公言行录反复终始正学大节伟识宏度赞叹不已于诸钜公间尤愿执鞭欲追随其万一而不可得也如奏议国论等书如责人责巳助亷成徳之训又若避好名之嫌则无为善之路等语皆当终身诵之每恨未见其家集也嘉定五年三月甲戍公之从孙中书舍人之柔见过谓钥曰忠宣文集未行于世晚而谪居永州三年邦人至今怀仰比因沈史君圻赴郡以家藏本属之既巳刋就而旧无序引径以见委钥谨谢之且曰托名不腐岂非晚进之幸岂非平日之愿顾年衰学落何足以与此三辞不获则取而伏读越二日而尽得之盖公天资诚笃确志学问承文正公之亲传博之以泰山孙明复徂徕石守道盱江李泰伯三先生师友之益发为词章根柢六经切于论事无一长语而一出于文正苏文忠序文正公集有曰其于仁义礼乐忠信孝悌如饥渇之于饮食欲须臾忘而不可得又曰虽防翰戏语率然而作必归于此故天下信其诚争师尊之公真是似者哉而钥之所尊敬者此又其余事自朝出镇庙谟相业具载史册不待赘言惟公平日忠恕得吾道之功用深入吾夫子阃域非浅丈夫所能窥者温恭惟谨无异稠人遇有当为勇决过于贲育此其大过人者然亦尚可勉也心平而寛虑周而逺喜怒哀乐所发而必中克伐怨欲不止于不行包含太虚无所适莫姑以其见于外者一二言之邓绾尝奏罢公襄州及言者攻绾则极力争之谓巳经先朝责降不应再有所贬公亦非有意于以徳报怨自谓上惜朝廷事体下以安人情反侧苏黄门诵扬畏惮章而公去相位他日哲宗面斥黄门从容为解黄门谓公为佛地位中人章子厚得罪父年九十议与一便郡公言当置往咎而念其亲公本以议新法不合而去及温公将尽改熙丰之法公谓特当去其太甚又须徐徐经理差役二事尤不可暴操心类如此公既丧明而责知随州寻窜永州葢子厚必欲寘之死地而公素安义命无一语怨之家人犹未平也风雨中覆舟于江以救仅免拭面而语家人曰此亦子厚所为耶呜呼使之从夫子于陈蔡当亦有不容何病之言此非他人所及也蔡新州负罪至公力救之上忤帘中下违同列贤如刘元城亦以吴处厚为义存君亲诋公不遗余力公不为动卒贳其死一时不以为快及事之变吕汲公刘忠肃等虽终于贬所其得免于巳甚者始知公之不寘新州于死之力也汲公軰初窜岭表时郊敕未颁先谓难从恩宥公斋戒九州防等年老衰病何以自存迹其所罪亦因持心未恕好恶任情以异巳为怨仇以疑似为讪谤误国害公覆车可鉴此不惟次寤泰陵正欲感动子厚辈使之革心而从善也呜呼自煕丰元祐以至元符绍圣之间世事屡变反覆非一徽皇践祚改建中靖国流人悉归四海望太平于朝莫钦圣宪肃皇后与徽皇待公而为政致遣中使逺至湖外赐好牵复迎劳不絶公时在瞽废风痹中知上果用我亦欲感激自奋而病不可为矣呜呼天乎倘延以三数年之寿使再得政则必能混一天下可以仰副建中靖国之意岂复有后日之祸哉公既去矣而蔡吕俱召吕又为蔡所排而任蔡愈専矣此所以抚巻长懐而继之太息流涕也后之君子欲多识前言往行以蓄其徳者于此书可不熟复而力行之以代韦之佩乎文正四子长监簿以病早殁忠宣与二季俱显衣冠蝉聫然自忠宣以来一百二十有四年而后中书舍人始绍科第世实监簿之孙范氏之兴未艾也四月丁丑朔正奉大夫参知政事兼太子賔客四明楼钥谨序
　　刻政府奏议防　　　　　　范文英
　　先文正公奏议十七巻韩魏公为序在昔板行于世虽不复存其政府奏议二帙巻中不载兹得旧本惜多漫灭将缮写锓梓而乡士钱翼之见焉乐为之书于是命工刋置于家塾期世传之元统二年甲戌九月八世孙文英谨识
　　石湖居士集防　　　　　　范莘
　　先人尝为莘等言自十四五始为诗文晚而弥笃或寝疾医以劳心见止亦以政自不能不尔谢之手编仅成帙而弃不肖之孤其尚忍言哉当从九京游而未敢者以先人之志未承也诗文凡百有三十巻求序于杨先生诚斋求校于龚编修芥隠而刋于家之寿栎堂春秋霜露思其志意思其所乐僾然如见忾然如闻庶得借口以告我先生云泰嘉二年十二月初三日莘谨书
　　夷白斋稿序　　　　　　　戴良
　　夷白斋稿合若干篇临海陈敬初先生所着予既访之先生尽得其稿而编次之以为三十四巻而复序其篇目曰世道有升降风气有盛衰而文运随之故自周衰圣人之遗言既熄诸子杂陈而汨乱之汉兴董生司马迁扬雄刘向之徒出而斯文始近于古迨其后也曹刘沈谢之刻镂王杨卢骆之纤艶又靡然于当时至唐之久而昌黎韩子以道徳仁义之言起而麾之然后斯文几于汉奈何元气仅还而剥防戕贼已浸滛于五代之陋至宋之刘杨犹务妃青俪白错绮交绣以自衒后七十余年庐陵欧阳氏又起而麾之而天下文章复侔于汉唐之盛未几欧志弗克遂伸学者又习于当时之所谓经义者分裂牵缀气日以卑而南渡之末卒至经史文义判为専门士风頽于科举之业而我朝舆地之广旷古所未有学士大夫乘其雄浑之气以为文者固未易以一二数然自大厯以来擅名于海内惟蜀郡虞公豫章杨公及金华栁公黄公而已盖四公之在当时皆涵淳茹和以鸣太平之盛治其摛词则拟之汉唐説理则本诸宋氏而学问则优柔于周之衰学者咸宗尚之并称之曰虞杨栁黄而本朝之盛极矣继是而后以文名家者犹不下数十如莆田陈公之俊迈则有得于虞公新安程公之古洁则有得于杨公而临川危公之浩博则又兼得四公之指授者耶郁郁彬彬何可及哉近年以来独危公秉笔居中朝自余数公尝想见其丰采习闻其謦欬邈然其不可接者久矣于是沦谢殆尽而得先生以绍其声光也先生黄公之高第弟子尝负其所有渉涛江游吴中久之又自吴逾淮泝河而北达于燕赵角辇毂之下久之于时虽未有所遇然自京师及四方之士不问识与不识见其文者莫不称美之不置则其得之黄公者深矣后由京师还吴适值兵兴藩辅不次用贤即以枢府都事起于家后又用之省幕用之公府迹愈显而文愈工人之求皆随而应葢灿乎其可观矣夫自周衰以来至于今几二千载其渉世非不逺也厯年非不久也能言之士非不伙且众也斯文能自振防以进于古者惟汉唐及宋及吾朝此四世而巳而四世之中士之卓卓可称者又尝不过数人焉何世之不古而人之难得若是欤于此有人焉能以卓卓可称者自期待世其可不为之贵重欤余于先生之文读之累月曾莫有所去取于其间虽片言半简咸附而录之者所以明求一字画之微皆可为斯世之贵重也先生名基字敬初夷白其自号也故以题其稿云九灵山人戴良叙
　　防夷白斋拾遗　　　　　　　朱存理
　　尚宝李公前修郡乘时先得海虞士人家本一册复有遗文三十五篇余悉录之今得王氏本相校异同于海虞本录出为拾遗一巻吴中尤氏藏遗墨数纸内有陈基传一通谢徽诗一首并存拾遗后
　　缶鸣集序　　　　　　　　　胡翰
　　人生而形具矣形具而声发矣因其声而名之则有言矣因其言而名之则有文矣故文者言之精也而诗又文之精者以其取声之韵合言之文而为之也岂易言哉近之于身远之于物矢之为天地变之为鬼神与凡古今治政民俗之不同史氏之不及具载者取而咏歌之载赓之不费辞説而极乎形容之妙比兴之微若是者岂非风雅之遗意哉宜君子有以取之吴郡髙君季迪少有俊才始予得其诗于金华见之未尝不爱及来京师同在史局又得其所谓缶鸣集者阅之累日不倦合古今体数百首其事虽微可以考得失备史氏之所惩劝其辞则予之所欲摹拟而莫之工者铿锵振发而曲折窅如也果何自而得之方吴郡未入版籍不幸为僭窃者据之擅其利者十年矣士于是时孰不茍升斗之禄以自活鬵釡间季迪日与之处曾不凂焉顾乃率其俦类倡和乎山之厓水之涘取世俗之所不好者而好之含毫伸牍吟声吚吚及其得意又自以为天下之乐举不足以易其乐焉此其所得为何如哉吾闻钟声铿而立号石声磬而立辨丝声哀而立亷竹声滥而立防鼓鼙之声讙而立动若缶鸣之声果何音也其西音乎南音乎抑太古之遗音乎不然则天下将治正始之音将作而此其兆乎何为一旦而及吾耳也得乎天者不求知于人求知于人者不得乎天季廸不求知于予而予知之者商声之歌不必出乎已也而曾子歌之奚斯之颂不必费辞也而后世称之则季廸之乐亦予乐也嗟夫憧憧往来朋从尔思孰能为余发其吟风之趣乎季廸由是求之其于道也亦几矣洪武二年秋七月长山病叟胡翰序
　　又序　　　　　　　　　　　王祎
　　高季廸诗十二巻凡为乐府五七言近体古九百三十七首余为叙而评之曰季廸之诗俊逸而清丽如秋空飞隼盘旋自折招之不肯下又如碧水芙蓉不假雕饰翛然尘外有君子之风焉以余之所言而余之所不言从可知已然则季廸之诗集不可不传欤季廸中吴人予尝论中吴之士唐有陆鲁望宋有范至能夫鲁望之诗寄兴幽逺而其音响则骎骎已廹于晚唐至能之诗措辞温缛然其格调特宋焉耳在胜国时余适吴则陈子平诗其为言平寔而流丽揆之陆范吾不知其孰先孰后也吴之诗在元惟子平而知者益鲜吾于是复得季廸之诗焉今季廸年方壮志气伟然其所自见殆不止于诗而其于诗则已能自成家与唐宋以来作者又不知孰先孰后也嗟乎诗之道微矣世之有志于斯者莫不鞠明防曛疲心思于简牍间而后为言乃或有可传其不可传者固不可胜数是不可不谓之难也以诗之难能如此而季廸乃以此自成家追古之作者以为并岂非其才之过人也欤而传之世必有因其诗而知其才者矣季廸名启季廸字也顷承诏与予同修元史寻入内府教胄子授翰林国史编修云洪武庚戌三月翰林侍讲制金华王袆序
　　又序　　　　　　　　　　　谢徽
　　言之精者谓之文诗又文之最精者何以知其然耶二气为之槖籥而鼓之以风霆然后天之声出焉众窍为之呼吸而荡之以江河然后地之声出焉受形于两间而灵于物者为人然气至混然天成发宣鸿郁然后人之声出焉凡人有声斯有言有言斯有文文至于诗包括品彚陶冶化工根乎性情之真达于音响之妙宫商间作金石并鸣由是而声之用极矣世皆知以诗而观诗或未知以文而观诗因谓诗特文章之末技庸讵知声成文谓之音而诗之中文巳具焉韩退之之言曰李杜文章在光焰万丈长斯言也其善论诗者巳然非天机悟入识见超诣亦何足以语此哉渤海高君季廸疎爽俊迈警敏絶人无书不读而尤邃于羣史与余交二十年余知季廸之能言也久然未尝不以其诗而得之也始季廸之为诗不务同流俗直欲趋汉魏以还及唐诸家作者之林每一篇出见者传诵名隠隠起诸公间及游四方不懈益勤刮磨潄涤日新月异绅衿诸老咸自以为不及季廸之于诗诚精矣然其意则自谓古风人之辞不如是也三百篇之传岂皆出于一人之手哉着其一二皆可遗之后来尚奚以多为哉吾非欲成一家言亦性焉而嗜之之笃殆与人之躭悦世好者同一肆志用情而其乐盖未能以此而易彼也闻者以为然当其一室燕坐图书左右离别拂拭尘几埃案间冥黙静思神与趣融景与心会鱼龙出没巨海中殆难以测度或花间月下引觞独酌酒酣气豪放竒作楚调已而吟思俊发涌若源泉捷如风雨顷刻数百言落笔勿能休故季廸之诗缘情随事因物赋形横纵百出开合变化而不拘拘于一体之长其体制雅醇则冠冕委蛇佩玊而长裾也其思致清逺则秋空素鹤回翔欲下而轻云霁月之连娟也至其文采缛丽如春花翘英蜀锦新濯其才气逸俊如泰岳秋隼之孤鶱昆仑八骏追风蹑电而驰也季廸之于诗可谓能尽心焉尔季廸之诗甚多有吹台集缶鸣集鳯台集凡为诗几二千首皆当世之儒先君子序其端今年冬予访之吴淞江上季廸出其诗示余盖取旧所集诸诗益加删改彚粹为一总题曰缶鸣集自古乐府歌行而下至五七言诸体得诗三百余篇皆其精选富矣哉亦可谓不易矣然是编也特以今年庚戌冬而止后有所作当别自为集季廸不以予不肖属予序之庸敢叙诸编端以俟季廸家姑苏尝应召修元史教西学弟子员入翰林为编修擢户部侍郎赐归乡里云洪武三年十二月既望史官吴郡谢徽序
　　髙太史大全集序　　　　　刘昌
　　故嘉议大夫户部侍郎前翰林国史院编修官授诸王经青丘先生高启文集二十四巻旧一千若干篇今二千若干篇儒士徐庸字用理之所广也用理既以类广先生文集乃以示昌昌谨为之序曰夫将以所学明先王之道救当世之则必着于言焉庶几见者之用闻者之有考也六经更圣人之手其言粹然一出于正要之所以存鉴戒者亦多圣人殁纵横捭阖之説兴而大义微汉广游学之路董生贾谊始各以其学自见著书数千万言沈雄简奥其明先王之道陈当世之务畧备矣唐韩愈起力变八代之衰习故其言雅醇而杜甫李白又各以其学自见明王道具时政谓之诗史宋欧阳修博学力行本论之言有益于治至朱元晦则根据六经之防攘斥百氏之非岿然为世儒宗其大要使人审王伯之畧致义利之辩而巳今诸家之言具存考之可知用之犹尚可行也盖三代而下汉唐宋之所以耸徳着业而继焉以称治者有赖于是焉先生生元丙子少禀神慧长读六经诸家之言融而通之会而成之又取而力行之其发之于言则浩乎如大水之决防也锵乎如洞庭之张乐也儵乎如幽壑之舞蛟也致之于用则如射者之于的凖乎其无疑也然值国歩之既促不见用隠于青邱登高望逺抚时怀古其言多激烈慷慨若将与世无所求者及我太祖高皇帝定鼎建业肆诏征贤先生起与元史之修録善丑恶儒者之功庶几彰施史成授诸王经进户部侍郎尊显极至先生感之颂先王之道以匡济世务言多雄伟竒古足以耸张徳业神益治化时甚赖之未久即辞去去后蹇连以死呜呼殆天所以厄斯文也尝窃论焉天道恶满取之不可以全然诎其身必信其声是以董贾贬逐而名用长甫白穷放而诗传韩愈欧阳修朱元晦虽号通显而未免罢斥然其言至于今诵习而师承者不衰正柳宗元所云生而不遇死则垂声者也方先生死始三十有九使少优游而待之则学将止于是乎言将止于是乎行将止于是乎呜呼天实为之谓之何哉用理师学于先生之言得之既深遂勤图传之亦使闻者考之而可知见者用之而可行以明其言之果有赖于世也呜呼厚矣景泰元年庚午冬十二月望日赐进士出身吴人刘昌序
　　眉庵诗集序　　　　　　　江朝宗
　　予布衣时雅闻杨孟载先生盛名及入翰林为史官奉勅纂修大明一统志攷先生先世于蜀嘉州人因大父仕江左而生吴中遂家焉又诵先生诗云我家岷山更西住正见岷山发源处于是乎益知先生虽生吴中实蜀人也先生生于元末仕于国初宏逺之器淳正之学初任荥阳令再谪钟离间居江宁句容久之被荐陞江西省幕宾复使湖南广右累官山西按察使志载先生读书日记数千言尤工于诗与高启徐贲张羽为诗友故时有高杨张徐之称云先生所着有眉庵集五七言古律五七言古体及歌行排律絶句词曲总若干篇教授郑纲编集巳板行矣字多讹谬先后失序而缺畧尤甚识者惜焉吴中张公企翺以名进士累官广东佥宪素重先生之诗每遇公暇輙研究之补其缺畧次其先后履厯之字之谬讹者悉考正之厘为十二巻绣梓以广其传其用心亦厚矣哉间以示余俾为之序夫诗言志也三百篇之后变而为汉魏为六朝宋元以前惟唐为盛今先生之诗秾丽纤蔚蔼然正大和平之音殆有唐人风味夫岂易得者哉佥宪公能俾先生之诗大显于天下后世天下后世即其诗可以知其志知其志可以知其人然则先生不但有光于吴而且有光于蜀也余后生小子因佥宪公之命不敢以谬悠辞而僭序之其景仰之诚得不于是而少舒哉成化二十年夏六月既望赐进士奉直大夫广东市舶提举前翰林侍读学士经筵官兼太子讲读江朝宗书
　　眉庵集后志　　　　　　　　张习
　　眉庵杨先生孟载吾苏之吴邑人家天平山南赤山之下自幼敏悟絶人日记数千言弱冠工文词议论古者亦数万言谓之论鉴尝絜以试仪曹值元季兵兴勿果就职当时文章大家若参政饶介之周左丞伯温见皆竒之会稽杨亷夫以诗伯一时少所推可侨云间往来吴下以所号铁笛谓先生能歌之乎先生曰不惟为作铁笛歌尤且效老铁体翌日成以呈亷夫不觉自失曰吾意诗道巳芜今复得子老铁当退歩让尔一头地也遂偕之东游呼从者曰吾在吴又得一铁来矣若等就之学优于老铁学也交与成忘年故当时有老杨小杨之称云避兵围城中日与才友高季廸王正仲朱来仪徐幼文辈倡和以自适迨我圣祖肇基之初即受荐任河南荥阳令寻谪钟离间居秣陵江滨久之又用荐为江西省幕宾以累复落职处句曲山中又起奉使河南广右既而擢山西按察副使陞按察使而卒此履厯闻诸故老验诸诗所载特其大概缘当时无有笔其行实者故莫克致详然先生平日之诗甚富皆率意为之畧不存稿尝见先生自序一帙云因吾友方君不得余全集为恨故留此以示之尔则是先生盛年稿已散失今流传人间者十无二三况皆抄本又无序志家异而人殊后至天顺间郡人郑教授尝为刋行间多讹谬矧诸竒作失载识者病焉习在髫龄即授诵先生之诗徧假抄录觊图弥盈及长而仕偕以出入有年犹每随访随录卒莫致其全兹官岭表念齿已迈爰命庠生顔恭文起会各本录就请前翰林学士西蜀江君序诸首重图锲梓以传噫文章在穹壤间譬之精金美玉不求乎人而人自即之无有久暂而异所好然好金玉之宝者世人之常情而文章雅谈非有景贤好古之心莫克以致其所好之笃也习为乡人晚生敬慕前哲之贤自幼抵老不忍冺冺是固庸陋无文不能表章乎幽潜则区区素愿讵不由之少慰哉若夫先生学力之充才气之雄以致诗之清豪自成一家言者览是集当自得之兹不凟成化乙巳秋桂月胐同邑后学张习志
　　静居集后志　　　　　　　　张习
　　吾吴之诗自唐皮陆倡和为一盛再盛于元季自王元俞郑元祐张伯雨龚子敬陈子平宋子虚钱翼之陈敬初顾仲瑛辈各出所长以追匹乎古者继而张仲简杜彦正王正仲杨孟载高季廸宋仲温徐幼文陈维寅丁逊学王汝器释道衍辈附和而起故极天下之盛数诗之能必指先屈于吴也维时张来仪先生自江右来与高杨徐相友善聚首之际未尝不以诗为事积之既盛名为大家舆论比唐之四杰故老言不惟文才之似而其攸终亦不相逺眉庵盈川令终如一太史存心无疵而毙则同乎宾王北郭虽不溺海仅全要领而非首邱先生窜岭表寻召还以对内政之不恊恐祸及已遽投龙江以没又与照邻无异噫诗在天壤间患惟不工耳茍工而名家则凡具人心者罔不知好之故不欲其传而人自无不传诗之存人之存也是知先生之年虽不永于当世而自有以延于后世未可以彼而易此吴中钞本所谓静居集者什惟二三生自幼抵老求之冀得其全不克文梓垂毕又得吴兴本较之虽曰加倍犹未克备亦并刋入尚期博识同志畀足成之尤为幸甚治辛亥秋八月十二日吴晚生张习谨志
　　翠寒集序　　　　　　　　邓光荐
　　诗恶乎变三百篇后变乎携手上河梁下迨建安齐梁数变至唐洎宋季之诗大变而絶何邪诗闗乎风化系乎气数士昔骛于时文视诗为长物虽有不工工不及唐矣非诗之变乃时之变也吁诗贵乎变不守一律千变万化变之不穷惟子美能当之岂惟诗文亦然宋之诗病非胶挛浅易则窒泥狂怪搜猎竒事穿穴异闻失丰厚而就俭约趋窘局而弃高逺不能平澹萧散雍容和缓求如晚唐杜荀鹤方干辈斯可矣吴逸士宋子虚诗则不然子虚生景定间未弱冠时已废科举学故惟诗是学大篇如天孙织绢云经雾纬自出机柚小律则日光虹彩浑然尺璧秾丽缜密而不艶含郁静婉而不怨其深于变之也余客江东会西溪王公称其才学茂异弗就观其人渊黙似不能言者其诗超迈而自劲后得所寄天马歌诸作乃益叹服盖本于学防养有力不汲汲于成名其行业皆然不独诗然也余将泝九江子虚始出稿畀余序余所知子虚者浅矣子虚之不屑为者深呜呼作诗难序诗尤难子虚之诗显果在予序则唐之三百家无序者其诗皆能晦乎系其诗之工拙尔少陵云清诗句句尽堪传奚在予序子虚之诗足以重予言也故序之子虚名无翠寒其斋扁云嵗在屠雍赤奋若清明日庐陵邓光荐中父叙
　　又序　　　　　　　　　　赵孟頫
　　吴古为都会山水富甲东南长材秀民间出层见以济时需独唐皮日休陆鲁望隠松陵为诗文相倡酬故吴之山川自西子馆娃宫鹿游胥台残花遗草烟霾日噎悒鬰千载间皆能发而化之为诗余先子昔处是邦尝往来吴中皮陆之风尚可想见辛夘秋客燕子虚与予游甚稔每话具区山水之胜出所为诗风流蕴籍脍炙可喜皆不经人道语子虚年未艾有能声诗且通史西溪王中丞以茂才举之辞不就余观子虚多子负虽时以巻舒岂若唐之皮陆真能隠于诗邪使子虚仕与诗并进大篇长什当有写御屏者子虚姓宋旧以晞顔字行世居晋陵家值兵难迁吴冒朱姓云元贞乙未中秋吴兴赵孟頫子昻又序
　　又序　　　　　　　　　　冯子振
　　天诎西北曰无旷古未有有姓而以无为之名者吴人宋子虚乃以无为之名斯名也子虚殆始自亡是公乌有先生乎卢仝异自异之对待相与莫逆于是不能无仝自仝异自异之对待吾欲取某姓而姑名之曰有为子虚之对待而三千载之有姓氏不闻单无之只字为之名者徐无鬼公子无忌之属生战国者无之且必连缀某字者以为名未若宋子虚之无有独无对之特出茍求其故毋巳则春秋之冉有乎或曰以冉有对宋无与卢仝对冯异固无以异而嵗月卜之吾东家圣师之阙里则去冉有也惜逺矣有无姑置吾读子虚所为诗则求之吴中殆无诎第二指然则五茸三泖之地望不但无能名子虚者并与子虚之诗无之此邦不可无斯人可无其诗乎其乌夜啼公无渡河战城南公莫舞至妾薄命古研歌诗诸家古锦神林鬼家外带三分凤麟洲山飞仙羽翮格力其五字律风调凄惋不胜江哀浦思之情悰如承恩金马诏失意玉环词落月今谁吊长庚夜自明虽使太白复生亦应为子虚击节七言律杨栁黄昏晓西月梨花明白夜东风秋千庭院人初下春半园林酒正中五言如乙鸟归来社辛夷开过春如身黄松上防头白竹间禽七言如桃叶歌残秣陵酒梨花梦断景阳钟五言如采药逢毛女焚香对羽人客愁三月尽春梦五更初七言如缩地日愁龙作杖卧云时约凤吹笙五言若蜀魄花成血山魈树隠身竹枝歌峡夜椰子醉蛮春如空悲祖龙死但觉鲍鱼腥如织女支机穏山人作枕便异或称羊化疑应讶虎眠不湏填碧海直欲补青天如勒铭留水寺应供宿江城夏减游方兴秋添住岳情标致极似唐人诸诗而对偶之工兴寄之永飘飘然自异于金陵含风鸭绿粼起防日鹅黄袅袅垂北风吹树动西日照窓凉之类至其絶句雅淡清洁一字不可易岂但吴中无子之诗乎子虚有韵人之姿而天壤间知子虚最晚恨予老无能为矣姑取其诗集而序之好事者写之于图有味乎其言而时讽诵之彼韵春风防凉月之客主岂特可摽而出诸大门之外虽引却百驿数十日犹俗气溷人也子虚尝举茂材于王西溪平生独刻意于诗宦情云薄以故不肯轻就笼络焉追逐时好以取世资其胷中泊然无营殆眼中真无其匹者太湖三万六千顷宁当无真识子虚者也异时白醉吟生七月能识之无二字是孩提时巳识宋子虚云矣醉吟晚守姑苏惜子虚不当是时如子虚当其盛时持其诗纳之白传则翠寒之集若不嘘而奏之白玉之堂他日亦应俎豆洛社诸人之右宁当别有识子虚者其未能如醉吟翁方孩提识之无者勿以语之翠寒诗集之雅号云延祐庚申冬孟一日海一粟冯子振序
　　翠寒集防　　　　　　　　钱良右
　　子虚先余廿年虽知嗜吟其亦未始置齿牙间自其壮年游江东首见知中丞王公侍御邓公今承防赵公皆序其巻最后集贤冯公闻其诗欲行将有以资之而亦未尝见其巻也公一日过子虚索稿子虚不容已遂出稿公疾视黙览遇佳句輙首肯而声诵之谓子虚曰子诗真刻意于唐者明当为子序之翌旦子虚袖二纸请焉公欣然援毫不烦脱稿一扫千余言昨所声诵亹亹出笔下至于题之前后句之次第畧不少差其一二所许可皆子虚平生得意句世所谓脍炙者子虚亟拜且喜坐客皆为之叹服吁士之处世能不逐声利而独嗜片言只字以陶写其心腹不求人知有终其身而诗不传者乎今子虚是也冯公序其诗时年巳逾耳顺何一览其巻而尽能黙记佳句于俄顷之间抑子虚之诗如正声雅乐入耳而不忘邪序虽撷其英为公论余意翠寒集其堪击节者恐不翅若是也因徴予书获识巻末且以纪冯之才之强记云至治二年六月一日里人钱良右谨书










　　吴都文粹续集巻五十五
　　钦定四库全书
　　吴都文粹续集巻五十六　　明　钱谷　撰诗文集序
　　甘白先生后集序　　　　　　朱逢吉
　　文章声心也见乎学力之浅深才识之髙下而心为之本焉譬如习乐心所尚者古淡也则蒉桴土鼓不假音律而自然之声叶焉茍所尚者哇淫也则郑衞交作流宫泆羽而去古逺矣故观文章必先观其人观其人必先求其心然后其识其才其学可见也古今骚人韵士学博才髙者众矣而求其识之卓心之古则可屈指焉甘白先生可谓全备者乎余来吴中闻先生之名而不及见矣得见其子用轸淳笃而文雅其鼓琴尝动乎帝听其才行克振先生之髙风者也间出先生文集俾余序其端呜呼先生往矣其出处大节已于贞木俞公志中见之而先生之古心卓识髙才博学则于是编著焉灿然星斗之辉也岿然河海之深也其天地间之正气乎气正矣辞严义直而理无不致益世教多矣故能委顺以时乐天知命不以夷险易其守不以否泰二其中而遂克考终于其官殆犹驾万斛之舟乗风涛于沧溟汹涌中而终允济非古心卓识其克尔耶与古之君子不假勲业而名徳拔类者同其休声可谓俯仰无媿者矣用轸其广传之以为后学者式斯不负先生之用心焉永乐元年春二月望日修史官奉议大夫大理寺右寺丞朱逢吉序
　　甘白先生诗集序　　　　　陈鉴
　　甘白先生诗集凡六巻其孙大理评事祝承命于父放翁之所刋也先生姑苏人姓张氏名适字子宜自幼頴悟年七嵗即能赋诗弹琴九嵗能诵五经十二应江浙乡试人以神童目之值元运将革遂不仕国朝洪武初与渤海高季廸诸公同徴修元史授工部水部郎中无何乞归乡里日与周正道陈惟寅及季廸辈更倡迭和而先生才思尤敏捷方其吟琢直欲旋斡造化牢笼万物使无一或有可遁者先生将以此自老而复以明经荐授广西理问厯滇池鱼课及宣课二司大使遂终于官先生所作之诗甚多遗稿若乐圃南湖江行滇南诸集藏于家者殆数十巻两遭回禄今所刻者才得什二三于煨烬之余及士林传诵者而已虽然昔人于诗有以一篇之佳一句之美若崔颢题黄鹤楼林和靖之暗香疎影自足使名闻后世今先生之佳篇美句求之集中岂少也哉是亦不足较于此也经曰诗言志盖诗者志之所发然则诵先生之诗者殆亦可以识先生之志焉先生之志有所未竟其将竟之于祝乎祝予同学友而放翁又与父友因观是集故为序而书之正统六年嵗在辛酉仲冬初吉通议大夫都察院右副都御史同郡陈鉴有戒书
　　王先生诗集序　　　　　　邹亮
　　天地间流行之物皆诗也若夫光华为日月动荡为风霆森列昭明为星辰河汉灿烂为云霞辉映为虹霓融润凝冱为雨露霜雪以至山岳之流峙花木之妍蔚鸟兽鱼龙之飞跃变化何莫而非诗乎是物者人皆得以用之而患不能成乎诗诗之而患不能曲尽其妙诗之道可谓难矣吾乡王先生汝玊风韵豪迈藻思俊逸学问博渊邃为文敏捷辞意通畅于诗为尤工葢尝驰骋出入古乐府汉魏六朝唐人诸作故其五言古选若三代鼎彛虽朱湮翠融而龙章鸟迹欵识典雅无雕锼镂防之状殊可玩焉七言歌行如奔流出峡汪洋演迤层澜万顷自然成文长风冲激骇浪滔天物怪出没则又可惊可愕焉五七言近体犹大将军出师纪律严整旗旌鲜明劒防铦利军容整肃鼓吹既作其声悲壮激烈鋭气凭陵直欲拔唐人之垒焉五七言絶句譬之鹤唳秋空清音嘹亮回视他人之作不啻草根蛩语蚓窍蝇声焉耳呜呼先生之诗可谓兼备古人之体制者矣予自早嵗即防心斯事惜乎学识谫陋无所成就不足以窥先生之藩篱尚敢望闯其户而入其室耶乡友华彦谋雅擅好事之誉尝编次先生之诗夀梓以传于后征序其端輙评先生之诗如此且谓先生得乎两间万物之妙用故其诗卓然为一名家云景泰二年嵗在辛未秋九月上澣监察御史郡人邹亮序
　　青城山人诗集序　　　　　徐珵
　　国朝文章之盛称洪武而永乐次之若宋承防景濓胡征君仲申徐征君大章王待制子元苏太史平仲高太史季廸张太常来仪辈皆杰然名家者然当其时高皇帝初定天下惩元之寛无制而矫之以猛网罗天下之豪杰用法剪除之而彼诸老皆胜国之遗才虽用于维新之朝而偪于法或死或遯不得以尽其鸣世之能事及太宗之入乘丰富致太平乃崇儒术广文学之选以润饰鸿业照耀天下于是士之幸存而后出者始皆濯拂登进以鸣一时之盛而致翰林检讨兼春坊赞善太子宾客諡文靖王公汝玊则其先鸣者也公之学长于春秋其为文盖兼古今体制而诗则深得唐法其所著述甚富而稿之藏家者皆烬于火独其诗散逸于四方好事者得而录之公之孙铠缮写藏于箧笥友人华彦谋与王氏连婣尤好公诗既为编次复锓梓以传于世而诿予序予尝评公之诗清而不刻丽而不靡佚宕而不麄俗骤而见之如九霄一鹤盘云独游如玊井莲花浥露初发如瑶台仙子临风微歩殆难以尘情凡态想像如武陵年少衣轻防骏驰骋春风紫陌间意气奕奕不可耐品而第之其大厯贞元诸才子之流乎因并着之序末以与知言者商确之青城山人者盖公所自号也凡公之生平官簿事行则国史备焉景泰癸酉春正月之望奉直大夫太子谕徳兼翰林侍讲兼修国史玊牒东海徐珵元玊序
　　后防　　　　　　　　　　王铠
　　右青城诗集若干巻先大父文靖公之所着也大父自幼以诗文名接交当时海内硕儒非一徃来倡和靡不见之赋咏自入国朝登仕籍洎陞翰林声光益着其制作特盛然两为回禄所虐稿皆残缺所幸别或收贮得十之二阅嵗既久铠以菲才宦游古汴束以自随公暇因掇拾分类缮写一帙有外集者附之藏之箧中家居以来罔敢失坠偶婣好华君彦谋过而见之三复嗟叹遂于内各删百首命工刻次呜呼大父文名盖一世著述布天下而遗稿灰灭无几又弗克传世岂造物者不使有见于后哉实子孙不肖不能述先业之所致也今大父殁余三十年而一旦幸表而出之是明珠宝劒之起于重渊必有待其时欤彦谋读书好义常辑其族谱诸集行世足羡故家子孙立志超卓不屑细故如是时正统十二年嘉平望日孙铠谨识
　　谢孔昭诗集序　　　　　　　周传
　　诗自国风以降言选者称汉魏言律者独称唐而已为选而不宗汉魏非选也为律而不宗唐非律也选岂易言哉自梁昭明太子选汉魏以来诸杰作者因时所尚分为五言七言皆以偶对切实音韵谐协者中其律而诗以律称矣则欲学诗者舍古人奚取法哉然后人拟之者不失之疎则失之浅调格似矣而意趣则未易及也由古及今以诗名家者几何人哉姑苏自吾朝以来文运与时大兴以诗名者则有高君季廸杨君孟载为尤二君之诗言选则入汉魏言律则入于唐音响调格宛然相合而意趣或有过之虽识者莫能辨其异也余友孔昭谢氏自少嗜诗得二君之防趣故其为诗不茍必拟于古人调格似矣而音响之不合者不作也音响似矣而意趣之不佳者不作也不作则已作则必欲如古人焉是将骎骎乎汉魏唐者也今编其稿分为选诗律诗絶句凡若干首属予为序余岂知诗者哉然闻志于古者即古人也诗而逼于汉魏唐之作则虽以今之诗为汉魏唐之诗可也诗而不能效古其如古人何哉孔昭有志于古而用意若此苏人翕然称之则苏人以诗名家而不絶者将不系于孔昭乎愧予非能诗者不足以知之姑序所闻于简以塞其请云癸未嵗七月既望汝南周传序
　　又序　　　　　　　　　　张肯
　　书云诗言志心之所之之谓志诗者言其心之所之者也在心为志发言为诗有诸内而形诸外也心之所之之不同而其诗亦有忧抑感伤愤怨悲戚喜乐和恱之异观其诗则知其所志矣故穷夫出妇逐臣逆旅必多忧抑伤感愤怨悲戚之言骚人胜士富翁贵客必多和恱喜乐之语非才之优劣而诗之不同观其志则知其人矣虽然世道有升降风气有盛衰而其诗亦然因而随之者有矣其言之喜乐和恱者大抵多盛世之音也其不然者则其人有大过人而不系于时者也又岂可一于心之所之而然乎呜呼诗之言志有不同如是邪诗之言志虽不一然其同者则同得其性情之正也诗而不得其性情之正则不足以言诗矣欲得其性情之正非学问之功其可得乎诗而得性情之正斯可以言诗矣余少也亦尝执笔而学言也由其志之卑陋而又无学问之功其所言恶能得其性情之正哉今观夫谢君孔昭之诗凡二百余篇其忧抑伤感愤怨悲戚而不伤也喜乐和恱而不流也奕奕乎其风韵也翩翩乎其英俊也皜皜乎其洁而白也而又皆得性情之正噫非有学问之功者其能然乎予方自愧有不可企及之叹而又命予序其篇目予非能诗者将何所言乎姑书诗之言志者以为叙云永乐甲申五月十日浚仪张肎序
　　草窓集序　　　　　　　　姚绶
　　予弱冠时草窓先生以诗鸣吴下及予壮游学宫先生起为太医院吏目以诗鸣公卿间声价籍甚景泰癸酉予领荐书上京师先生已卒于邸舍竟弗之识往往见谈于诗句警防而气舂容恨不得其生平之集而尽观之尔来余二十年其子俸手一编于吴门寓馆曰此某先君子之草集愿为之序受而观之总若干篇诸体悉备厘上下巻以授梓焉呜呼先生往矣其诗则存往者同存者独悲其往序其存可也世谓诗人之心声也予独本之气焉夫气在天地之间迎之不见其首随之不见其后洪纎生息者以之人与物同禀而独得其清故身心之中凡一运动莫不由此养之以直不为势摧不为利拘不为欲屈则浩然充塞沛然流行有不可得而御且遏者诗云乎哉吾用是知先生自少至壮优游于典坟涵濡于义理不浮于约不华以实养成是气罔或少馁故其所发随扣随应譬犹富足之家所积者厚一旦用之羡余尚多诚非一朝一夕之故也其在公卿间彼此忘势必有忠谠之论可施于用隂为裨益惜无纪载奚止诗而已也论者又曰诗由性情止乎礼义先王典则以垂美刺易风俗系世运非曰小补今先生词意之正足以风励来学有非骚囊之风云月露同日并语又不可以诗为先生少也予恨未能知言或味乎此幸获尽观其所作姑序其所存以归其子将以俟夫知言者论定之如何先生姓刘氏名漙字原博草乃其别号云成化十六年七月上浣赐进士出身第前广东道监察御史嘉兴姚绶书于云东精舍
　　刘文恭公文集序　　　　　吴寛
　　文章之士世固有之山林之间贱而在下者其文既多晦而不传至于贵显之人或放而无行读其文者且嗤之况欲其传哉夫人自少至老矻矻然执笔缵言能造其妙者几人幸其文之妙矣贵而鄙其行贱而揜其名欲其传又难如此寛故于乡先达文恭刘公之集读之所以深叹也刘为吴中世家自宋以来以儒官相承入国朝值家中衰而公居贫力学未尝降志永乐间竟取科第入翰林益笃于学纂修讲读皆称其任文名既着有求者輙酬应之若不辞拒然平生慎许可少假借言之所施未尝殉俗以悦人人亦未敢易而求之也葢公之为人俭质无华而少玩好静退不竞而絶奔趋故形于著作者不以险怪侈靡为工往往于和平简淡之中而有温纯典雅之意知公者以为似其为人焉公既没藏于箧中率多乱稿其子瀚从仕中外皆以刑狱为职未暇编次及是以陜西按察副使致仕始以其暇为之以寛居同里及仕又尝同朝契好甚久乃奉其遗稿以示俾序其首寛生也后不获承公之教特从诸生中一尝望见其顔色而已今幸得其遗稿而读之亦何异蒙公之指授者顾浅陋之学虽按察君谬加委重其非公之望乎既辞不获他日君则以书俾其子今直阁尚宝卿棨来言曰某老矣先子之文将板刻行世愿序文之及见也盖公在翰林最久后自国子祭酒擢少詹事亦贵显矣而公所以俭质静退自持者愈至犹夫山林人也故其行巳乡人知之同时之人知之逺方后辈或有不知者将无疑其文乎孔子曰有徳者必有言敢书曰此有徳者之言也学者宜相与传之公没数年后天子念公为春宫旧学之臣特赠礼部左侍郎諡曰文恭而有司复祠公于学宫知徳者以为合于公议云治癸丑冬十二月甲申资善大夫掌詹事府事礼部尚书兼翰林学士延陵吴寛谨序
　　感楼集序　　　　　　　　杨循吉
　　诗在精不在多在専不在备诚以其道之难尽故也有唐氏之世诗莫甚焉然自数大家外其余诸公之集偏或局于一体简有止于数篇此岂其力之不能乎亦知诗之难为不必多与备也故其时诗人量力尽智各能自成一家言竟以取名于千载之下者以此大抵诗在天地间实艺之至精者其工可为其妙不可为也妙在触触则情感故其句美虽善诗者莫能知之是以求好诗必有所俟俟于事之触境之触无故之触也不触则不可举笔就题而浪为然则虽欲其多且备又乌能多且备也先生吴中之耆旧刚明介特有通变之才素不业进遂隠于时其正则不惑鬼神其达则不讳负乏勤俭自持以清儒致产千金持邦人风俗之柄者数十年其为人岂特诗而已哉既没之明嵗其子慈息抱稿见命定其次初漫録殆千篇三选三减止于【阙】十【阙】首或以咎我曰太少哉余曰诗有片纸而存有累箱而亡者其传否不在乎多与少也诗人之诗多以迫成非必尽其胷次中语也余用是逆推先生之意以为此编所谓有触妙作具在焉岂必其多且备哉观者自知之矣先生姓贺讳甫字美之其仲子恩中戊子解元有学行不第而殁孙放今亦未冠游场屋其将益显大先生之隠行而及其诗乎治四年夏四月二日礼部主事前进士吴人杨循吉序
　　杜东原诗集叙　　　　　　　王鏊
　　东原先生讳琼字用嘉家吴城之乐圃里孝友退让好古力行于时同志则有陈醒庵孟贤二人皆有高义皆好为诗醒庵诗清脆可诵而先生沈着古雅有风致间喜画山水故其诗于评画尤深也诗多散佚不传鏊从其子启所得百篇焉读之为选定如左仍附杂著若干篇于后序之曰先生其隠者欤昔之隠者姓名邑里影响恐闻于人顾其诗乃若有不能自巳者焉而张志和魏野林逋之流尤喜为诗其于世之兴衰理乱毁誉得失荣辱进退忧悲愉怿一切末杀不独玩于烟云泉石之间其词冲澹幽深而其名特焜燿在人者盖世方卓行之为贤而夫人者复高标掲已以惊动流俗万乘诣而不见千金召而不屈其迹竒其声烜赫而流于人世谓今之世无隠士是果然哉盖有之矣而世方以科目是崇是长外是有人皆摈弗用敺一世之人相摩相染于熟烂之程文言竒者得疑行殊者来毁庙堂不闻物色之访丘园不覩束帛之贲于是时也所谓隠者即有之方且潜身裹迹日遁于大山长谷之中世安得而知世不得而知则遂曰无亦宜也其果然哉鏊犹及见先生与醒庵深衣幅巾曵杖履革苍顔白发所至人望之若绮皓郡将县大夫延礼宾致恐后缙绅之行过吴下者必请造其庐而贩夫樵子皆知二先生之为贤也二先生死吴中耆旧亦益衰后生之知者益鲜而知之者顾犹以其诗也惜乎东原诗稿传世者止此然平生大畧具焉读其词考其世得其所以为人于戯岂非古所谓遁世无闷之君子欤乐圃里在吴城西其东有原焉故世称东原先生先生好着鹿皮冠又称鹿冠道人治七年二月奉训大夫右春坊右谕徳王鏊序
　　武功伯徐先生文集序　　　　万安
　　文章者期于世用而已非雕虫篆刻之谓也故学者以此自负朝廷以此取士上下相期莫不以经纶参赞为事也使非期于实用而惟爵禄之为荣虽有文抑末矣将安用哉若武功伯徐公有贞平生立朝大节持危扶颠廷臣无岀其右负其豪气志在行其所学真所谓间世之才而用世之文也公自幼颖敏年十二三入小学巳能古文词既长登进士第及被选翰林益自砥砺日有造诣凡经传子史百家杂説以及夫天文地理医卜释老之书无不该防更取秘书考古军旅刑狱水利良法孳孳讲求明可以施于今者而识之盖期于有用之学也厥后正统末邉郡绎骚京师戒严公出领玺书即往抚谕之比至要害民老稚潜匿山壑间者甚众见公出慰劳而复业者数万人遂鸠为义兵教以战攻击刺之法民喜有赖而事亦旋定公在经筵时会河决山东之沙湾前此遣治河者卒皆绩用弗成公应诏出治乃乘舟遡河源逾济汶沿衞及沁循大河道濮范而返因陈治水之防起自金隄张秋之首凡百余里便宜法制水势底平国家永赖之以无虞天顺改元以公有迎复功陞兵部尚书兼翰林院大学士内阁办事寻封推诚宣力守正文臣特进光禄大夫柱国武功伯食禄一千一百户兼华盖殿大学士办事如故仍锡诰券追封其三代子孙世袭锦衣衞指挥使公感上知遇毎奏对多剀切上亦才公多所开纳一时委任权力无复有过之矣呜呼公以用世之学得展经济之才故一时勲业之隆盖我朝之韩范富欧而文章之盛则我朝韩栁苏王也岂非用世之学之文而雕虫篆刻者云乎哉是集之流传其有功于学甚大予故乐而序之赐进士资善大夫礼部尚书兼翰林院学士知制诰经筵官眉山万安书
　　完庵诗集序　　　　　　　吴寛
　　夫诗自魏晋以下莫盛于唐唐之诗如李杜二家不可及巳其余诵其词亦莫不清婉和畅萧然有出尘之意其体裁不越乎当时而世事相隔其情景皆在乎目前而人不能道是以家传其集论诗者必曰唐人唐人云抑唐人何以能此由其蓄于胷中者有高趣故写之笔下往往出于自然无雕琢之病如韦栁又其首称也世传应物所至焚香扫地而子厚虽在迁谪中能穷山水之乐其高趣如此诗有不妙者乎完庵先生刘公少为刑部属出佥山西按察司事居三载即弃官归吴中年始五十耳公神情萧散无冠裳之累其家长洲之野江湖之上日玩云水不足引水为池累石为山号小洞庭与客登眺以乐兴至輙瞪目为吟哦声其诗専法唐人语多与合当时所与倡和者武功徐公参政祝公及隠士沈石田数人而巳自公之殁而徐祝二公相继下世吴中风流文雅不可复见矣予与公为后辈而托交久成化辛夘予北上与公别明年公遂不起窃恨之于是公之曾孙布登进士第既喜公之有后而布尝辑公诗名曰完庵集者请序则又喜其诗之不亡也完庵者公归田时号也自以保其声名幸而无亏如玉返璞以全其真观公晚节之善如此又唐人王右军辈有不可及者其诗仅百篇所遗者尚多读者如得其为人则又奚以多为哉治十七年夏五月朔旦资善大夫掌詹事府礼部尚书兼翰林院学士延陵吴寛序
　　完庵诗集后序　　　　　　王鏊
　　故山西按察佥事刘公诗凡四巻公讳珏字廷美自少志向不凡郡守况钟将引为从事公言于况曰愿为儒不为吏况从之遂登应天乡荐久之授刑部主事擢山西按察佥事三年上疏固乞致仕以归焉公髙节清操年甫五十脱屣名利而自乐于山巅水涯凡有触一于诗发之诗多清妙可喜公又喜行草兼工绘事今其断缣残墨往往流传吴下而警句脍炙人口思欲得其集观之则未能也治壬戌公之曾孙布登进士始以一编授予予疾读一遍叹其能以眼前语道胷中事信有唐人之风乎而平日传诵之句或不在焉乃知公之著述遗落多矣其可惜也虽然读其集论其世见公之胷次翛然超出埃之表呜呼是亦足矣公尝言士之保身应常如玉之无玷乃为完节故自号完庵卒列祀郡学乡贤之祠云正徳壬申光禄大夫柱国少副太子太傅兼户部尚书武英殿大学士知制诰国史经筵官致仕王鏊序
　　括囊稿序　　　　　　　　李东阳
　　括囊稿者涞水教谕赠南京太仆丞文君功大所着诗也其子知温州府林欲刻于郡齐未果而卒今南京太仆少卿森手自编校刻于家比上京师请序首简夫士之为古文者每夺举业或终身不相合至于山林岩穴之间虽当有述作或不本之经术卒未免支离畔散而无所归论者盖两难之封君早邃于经学执经问业者往往掇巍科阶膴仕以去君独不时售累举仅得一第而程试之暇不废吟讽其所为诗又尚风韵有节制宁朴而不为巧宁简而不为泛故虽月累嵗积而其所自择者止于如此且其古体有谨身慎独语又词人艺匠所不能道非根于经术者能然乎杂文若干篇亦皆平实简静类其为诗今并为一集虽非君所自择而亦君之志也且经学之于词赋深浅难易固不俟论然茍可以合绳墨取名籍而巳又不若行四方传后世者其难尤甚故父子祖孙世守经业者时不乏人而词赋之承传殆不数见文氏兄弟继举进士职业治行光于前人又皆以词翰侈声闻东吴文献于是有征焉君之孙征明方绩学待用尤善楷书是稿其手録者故附书之正徳十年二月朔特进光禄大夫柱国少师兼太子太师吏部尚书华盖殿大学士长沙李东阳序
　　又序　　　　　　　　　　　王鏊
　　故易州涞水县学教谕文先生苏之长洲人也古貌古心清苦力学学尤深于易吴下士多从之游从游者多去为显官而先生久不达晚乃授涞水教谕未几輙自免归以卒初先生于世无所好顾独好为诗时有张豫源者实与之相上下豫源天才豪宕奔佚顷刻千言见之辟易先生呐焉如不能言者而兴寄闲逺有唐人之风焉初读之若简淡咀嚼之久乃有味乎其言也故豫源之名大噪吴下而先生则以经学名非与其游者殆不知其工于诗也忆成化初鏊侍先生傅于太学始学为诗先生过之授以诗法今老矣于其言之未能忘而亦终莫之至也闻其家有所谓括囊稿者思一见而读之则未暇也今年春先生仲子监察君森始出以授鏊读之数过未尝不喜其精而恨其少也虽然诗岂在乎多哉杂著若干篇监察君选附于后先生讳洪字功大赠太仆寺丞今列祀郡胶之乡贤祠正徳辛未二月之吉
　　括囊稿自序　　　　　　　　文洪
　　古人于诗以发情止义为主故不必工不必不工工则泥于雕琢不工则流于鄙近予性喜作诗少与内兄张豫源共学日有所课不间寒暑稍长从事举业遂置去不省潦倒塲屋三十年童习忘之久矣然燕居游赏间闗羇旅卒不能终忘也一时欲言之防畧已就之彀率间自评之谓如春山早莺初出深谷舌弱语涩不能成声盖虽不渉于雕琢而鄙近特甚以求所谓发情止义而合和平醇厚之防何可得哉暇日检前后所作汰其已甚得百篇聨録为册时自展适不敢示人因命括囊稿云
　　容庵集序　　　　　　　　　吴寛
　　乡校间士人以举子业为事或为古文词众輙非笑之曰是妨其业矣噫彼盖不知其资于场屋者矣故为古文词而不治经学于理也必阂为举子业而不习古作于文也不扬二者适相为用者乡贡进士谢君少游郡学即好古文词既取乡贡不幸未仕而卒其子昞及其二孙雍睦能承其家尝痛其父祖早世而无所传捜箧中得遗稿数十篇将刻之以自慰盖君殁于景泰初至今五十年吴中举子何啻数百人其中登髙科跻贵仕以功名显者固有之余子皆寂然无闻而谢君为当时所不好者独传于人不知君者读之犹知有其人而若不死者则古文词之为用岂特资于塲屋而已睦方为邑学弟子介其友陈维祐持君遗文来请一言予不及识君窃叹所传者止此使更活数十年其成就当何如哉聊书以还之君讳会字惟贞吾长洲人以号容庵故名其集云
　　又序　　　　　　　　　　祝允明
　　士之在世要以建志为重而声业后之今国家以经术取士或以为尚文艺异徳行之科不知所以取之者特假笔札以代其口陈之义所主在经术耳非文艺也然其名也遂视经术文艺为二道夫塲屋之习固可以为用世之业矣而文艺之云则又何物其果无当于兹道邪国家又岂尝锢手殱笔使不得一申其遐衷散抱于情性议论邪有人于此知所从事则所谓能建志者非与谢君昞使其二子雍睦持其考惟贞遗文示仆校而叙之以传乃稍为整齐而归之且附致此意于编后亦以阐惟贞之所立耳惟贞名会尝从先参政游以府学增广生中正统甲子乡试会试两得教职逊不就继在家居朝命特起为御史命下而先一日以病死矣盖端重士也其所着甚富今定录诗二十三篇杂文九篇治四年八月一日长洲祝允明序
　　潜斋诗集序　　　　　　　　吴寛
　　昔在永乐间文治既兴人才振迅争欲出为世用文学吏事蔚然可观至于书艺医术亦极一时之选盖文皇帝在位造就作兴以遗后圣无穷之用者也当是时吾吴中则有沈以潜先生以文学之良传经术之妙初居京师稠人中巳有儒医称然上未甚知名也一日太医院判蒋用文病上遣使问之曰卿即死谁可代者用文以以潜对即日自医士擢御医时朝廷方慎名器俄以潜得此人以为荣遇后殁杨文贞公志其墓寔载其事以潜有四子寅宾宇宙能世其医不絶宙有子复以儒显其仲伯曰杰曰焘相继登甲科杰守归徳有善政召授京秩而焘且绩学翰林为庶吉士相与谋刻其大父著述以显仅得其诗数十首而巳盖以潜为学长于诗初有稿号潜斋集后忽散佚而此数十篇则录之人家者其生平得意之作尚多有也沈氏兄弟既以为恨乃视此益重之曰吾大父之言可以少而不传乎使更访求之安知其不积累而多乎乃终刻之而请予序其首以俟云治癸丑六月既望
　　后题　　　　　　　　　　沈杰
　　先大父御医府君以儒医受知于仁宣二庙一时才名徳望海内翕然称之而雅好吟咏特其余耳杰生也晚不获亲领謦欬于几杖之下毎得其片言只画未尝不宝而藏之是编幼与仲弟编修焘季弟谯奉先考诰封归徳府君之命录诸人家而成是全集也恐嵗久湮没谨用锓梓藏之家庙寝室以图不朽呜呼愚兄弟非知诗者知宝先世之言而已乃若音律格调其工与否安敢容喙于其间哉诗坛老将指麾之下必有定鉴幸为我评之治戊午孟春孙杰百拜谨识
　　沈石田稿序　　　　　　　　吴寛
　　诗以穷而工欧阳子之言世以为至矣予则以为穷者其遇阨必其言悲则所谓工者特工于悲耳故尝窃以为穷而工者不若隠而工者之为工也盖隠者忘情于朝市之上甘心于山林之下日以耕钓为生琴书为务陶然以醉翛然以游不知冠冕为何制钟鼎为何物且有浮云富贵之意又何穷云是以发于吟咏不清婉而和平则髙亢而超絶求之唐人若陆鲁望是巳今其诗具在予尝读而爱之鲁望吴人也吴之诗自鲁望首倡盛于宋尤莫盛于元然其人多生于季世身虽隠其时既穷则其诗亦悲而巳予尝读而伤之入皇朝来偃兵息民天下向治及承平日久人情熙熙士之求仕者争治经义取科第而出若相城有沈氏顾独好隠盖自絸庵徴士巳有诗名播江南二子贞吉恒吉继之至吾友启南资更秀颖虽得父祖之教自能接乎宋元之派以上遡乎鲁望且其宅居江湖间不减甫里之胜宾客满座尊俎尝设谈笑之际落笔成篇随物赋形缘情叙事古今诸体各臻其妙溪风渚月谷霭岫云形迹若空姿态倏变玩之而愈佳览之而无尽所谓清婉和平髙亢超絶者兼有之故其名大播不特江南而巳予少居乡亦喜为诗辱相倡和方自媿于松陵之袭美而其子数以书来欲得予序其石田稿者予何以为序也噫圣俞既仕而得以穷名启南不出而全乎隠节其诗之工一也而悲乐则殊览者当自得之启南诗余发为图绘妙逼古人或谓揜其诗名而卒不能揜也今年七十余诗思益发数日輙成什予虽不能窥其际又安得而尽读之耶
　　书沈石田诗稿后　　　　　　李东阳
　　右石田沈君启南诗稿若干巻吴文定公叙之详矣初文定以写本帙示余欲有所叙尝观拟古诸歌辄爱其醇雅有则忽忽三十余年间石田年益髙诗日益富至若干篇总之为若干首顷始刻于苏州而文定已捐馆舍翰林吴编修南夫来自苏则以石田之意速予予怃然感之夫形声之在天下皆出于自然然亦有诗歌以为声藻绘以为形者其大用之朝廷邦国固未暇论而闾巷山林之下或不能无若论其至亦可以通鬼神夺造化降于后世乃流为文技之末而造其妙者犹以为难説者谓诗为有声之画画为无声之诗二者盖相为用而不两能若诗之为声尤其重且难者也石田寄竒林壑博渉古今图籍以毫素自名笔势横絶夐出蹊径片纸匹练流传遍天下情兴所到或形为歌诗题诸巻端互以相发若是者不过千百之什一故多以画揜其诗及其抚事触物感时怀古连篇累牍则藏于其家非遇知者敛不自售今既梓行而人诵则诗揜其画亦未可知而惜余之不尽见也姑以是复南夫且终文定之诺云石田名周苏之长洲人石田其所自号年八十正徳十二年【某】月【某】日
　　先大夫韦庵集序　　　　　　皇甫録
　　録始分司吕梁先师文恪王公道焉录谢公所撰先大夫韦庵府君志铭曲尽平生友谊公止之曰勿言昔吾爱先生诗拟其得冉曾家法先生叹曰予尝力为文思继持正而起然其集不可概见奈何吾亦为先生憾之近得之秘阁手缮之而先生逝矣归之以卒先生之意録泣拜受之及观所谓福先寺碑玊钩亭记又不具载则知集所遗者尚多重以为憾也既刻之以传属者诸儿将刻大夫韦庵集録窃惟持正没七百余年而后大夫奋起以继其业固不难哉大夫负不羁之才有为之志而不遇于时君子谓臣党分争当事者敛手避大夫独上书自劾有耻不与党人之风施之政事亦若是矣而竟无所表见乃沈酣于词章翰墨之间适以自终其著述多漫不存稿今所集殆十一耳可胜痛哉后之人有兴起于先人如大夫之于持正者不能无憾也呜呼皇甫氏自宋南渡居吴世富至録则落寞矣录方以仕显輙获弃斥是富贵不可常赖以世其家而不陨者斯文而巳遂刻之藏于家俾后之观是集者无忘世业云耳嘉靖丙戌秋日男録书
　　西村集序　　　　　　　　周用
　　庄周有言曰刻意尚行离世异俗髙论怨诽为亢而已矣此山谷之士非世之人枯槁赴渊者之所好也语大功立大名礼君臣正上下为治而已矣此朝廷之士尊主强国致功并兼者之所好也夫仁义忠信以为学出则朝廷处则山谷人徒以为为亢也以为为治也而不知亢之未始不为治治之未始不为亢也故曰夫人幼而学之壮而欲行之欲行则君子欲之然能必其行乎哉欲之而不可得则其学犹是也是故亢而不为倍治而不为矜则固世之所谓通儒者巳西村先生自少好学于书无所不读卓然举大义不掇拾以为文辞而犹攻于史学于古今治乱之端官府政事名物数纪纵横上下指掌论説莫不有肯綮归宿以为学者宜如是而不屑以求一试声名隠然起东南成化中三原王公廵抚江南以百姓之利病坐先生而问焉则厯厯语所以退复疏其事以道诸所宜更置公叹曰子之才可以当一面乃今得先生所著述自歌诗文辞之外其与旬宣大臣台部诸使郡县长吏徃复论白及于政事者居其三之一焉莫不适常变尽利害里闾韦布之所推逊而无有选择缙绅大夫之所以向用致理而不能舍去者皆备也则所谓通儒者非先生欤吾吴中经生学士讲求时务水利莫先焉决塞变迁大要归诸海而已殆难按迹而求复其旧也职方禹贡以来互为援据夫人而能之举而加诸水则悖矣不然则又吏于兹土者大发在官之盖藏而以畚锸从事坏庐舍敝腓胫拓地数千里引旁流纳其中而曰水去矣明年不幸而恒雨曾不能损水之分寸其如浮而不实费而无功何哉至读先生论水利书首以谨隄防其大法有司使田者因地势豫为防以拟水于是立之表以程其功课之艺以益其用代之粟以博其力夫民水也力为之防民犹逾之况不为之防乎裕民成赋之道未有能行之者其有用之学可以画一而论也予生也晚不获操几杖以从读其书而毎有感焉先生既殁其文孙进士臣裒其稿为集予曰是集也约而达勤而节谋而有徴不独论水利若是矣可以传也予所尝欲见先生所着礼纂若干巻者尚不在集中先生史氏讳鉴字明古吴江人学者称西村先生吴文定公表其墓家世行实可具考也赐进士及第奉敕提督南贑汀漳等处军务都察院右副都御史邑人周用书
　　又序　　　　　　　　　　　卢襄
　　余少有志古文辞家无藏书乃取法近代又力不能致逺乃自近地始焉闻之吾乡长老云吴兴有张渊先生长洲有沈周先生吾吴有杜琼先生吴江有史鉴先生其所论著皆可法也乃日夜求诸先生之文茍获一篇輙口诵而手抄之然皆未睹其全而史先生者不茍出积日月莫能多得既而复求诸先生为人皆渊潜泥蟠冥探览而又守礼谨度纯王之民也于是名公卿之在朝野与有事其地者若前武功伯天全徐公礼部尚书文定吴公兵部尚书恭毅王公皆为布衣交上下其论商确古今区画利害而沈史之名在公卿间尤赫然者也诸先生既没三四十年间遂不复见有隠君子之作夫岂声迹俱晦抑偶然无其人邪而诸先生之作尤播在人口嘉靖癸未春史先生之孙臣与予同举进士进士之子璧通家往来因请史先生之作凡昔所未覩者悉检以授有若夜光明月贾人知其至宝求之弗得而一旦尽得之盖有不胜其喜者乃日夜读读其赋其词演而不至于滛体斯备矣读其古诗其词淡而不厌其隽永者乎读诸近体其词峻而整约而逺出乎兴比之外者也读其引肤引旁达秩秩如也章章如也读其记辞覈而事举谓之善志读其铭墓之词实录而不近于谀其生者已慰而死者无遗憾乎读其杂著其体殊其词班班乎可观商彛汉鼎其欵式要自有别也及读其水利议郡政尽诛巫之文革奸之对则叹曰繄岂词人之词也慷慨愤世惧俗敝而上勿恤政缺而民日以病不得已而言也呜呼有本哉世尝谓文学家有二台阁经世之文山林遁世之文史先生居震泽之濆耕而读焉钓而游焉爵禄不入于心非所谓山林之士乎然采其论著有足以经世者其于台阁固已具之而诸名公卿固巳识之矣先生有其具而未发故发之于其子孙天道亦不爽哉璧将请于父以先生遗稿夀诸梓使予书其言为序先生字明古别号西村故曰西村集云诸体总若干巻嘉靖八年己丑三月上巳兵部职方郎中前进士郡人卢襄师陈甫书
　　匏翁家藏集序　　　　　　　李东阳
　　匏翁家藏集七十巻吴文定公所着而手自编辑者也为诗三十巻不分体制以年月先后为序文四十巻则分体彚载而先后亦隠然寓乎其间盖维辑其所可识而散佚于世者弗与也公之殁其子中书舍人奭刻梓于家既免防上京师以属其诸从兄数月报诗成又数月报文巻成奭持以告予请序首简予览之怅然叹曰言之成章者为文文之成声者则为诗诗与文同谓之言亦各有体而不相乱若典谟训诰誓命爻彖之为文风雅颂赋比兴之为诗变于后世则凡序记书疏箴铭论赞之属皆文也词赋歌行吟謡之属皆诗也是其去古虽逺而为体固存彼才之弗逮者粗浅局滞欲进而不能强其或过之不失之竒巧则失之诘屈不失之诡诞则汗漫错乱而无所归于是作者虽多而文之体亦微矣然言发心而为行之表必其中有所养而后能言盖文之有体犹行之有节也若徒为文字之美而行不揜焉则其言不过偶合而幸中文以古名者固若是乎哉公以经学为程试既而徧读左传迁史韩栁欧苏诸家之文欲尽弃其旧业及为部使所廹取科甲官史局文名满天下老居台阁弗究厥施而终始于所谓文者故其为诗深厚秾郁脱去凡近而古意独存其为文典而不俗鬯而不泛约诸理义以成一家之言由是观之则其识见之真正行履之端恪情趣之冲泊无累者不待挹其容仪聆其议论而后可知也其文之传世固不可少哉昔人为一代数人一人数篇其渐尽冺灭者弗若今求之成帙之间非世所选者亦难乎其为观矣知言君子执体裁而求之公之文其有取之无穷而读之不厌者乎然则其散佚者尚博而求之以尽白于天下无徒曰家藏云尔正徳三年冬十月朔
　　又序　　　　　　　　　　王鏊
　　文章不难于竒丽难于醇难于典则虽然醇与则可能也醇而不俚则而能畅殆有非力所致而至者焉其必曰所养乎是难能也故礼部尚书兼翰林院学士文定吴公官禁近前后三十余年文章传布中外海内宗之公既卒其子中书舍人奭刻其所谓家藏集者授予请序予不自揆窃尝评公之文矣摆脱尖新力追古作丰之千言不见其有余约之数语不见其不足其为诗寄兴间逺不为浮艶之语用事精切不见斧凿之防自谓得公之深也兹复何言乎独念公生颇好苏学其于长公毎若数数然者及其自着乃独异焉纡余有欧之态老成有韩之格信其学力之至自得者深乎其所养可知巳明兴作者代起独杨文贞公为之最谓其醇且则也公之文视文贞吾未知所先后位亦显矣使获当路于时其功业岂少哉议者至今惜焉而公之所以自托于不朽者固自有在又何待于外者与余获从公久毎以道义相劘切其于序有不得辞然公此集自当信今传后云家藏者公之谦也诗诸体凡三十巻序记碑铭杂著四十巻总之为七十巻
　　后叙　　　　　　　　　　徐源
　　诗以咏性情文以贯道徳立言之纯疵世道隆汚之所系也古诗三百篇风雅颂具载国政民风之异唐虞三代典谟训诰则直言帝王治天下大经大法故诵其诗读其书而其时其人盖可想见也降自汉唐其文其诗虽各有表见回视风雅典谟之制迥然不伦何怪乎风頺俗降气化之机使然也五季不足道有宋真儒辈出则曰诗曰文一以阐明义理而视古作自辟一途矣呜呼诗之变迁文之造诣而其人之品殆与世相须而莫之能违也如是哉吾故友吴文定公幼游学校禀赋清纯志趣超卓涵养端正笔刀雄健赋诗属文即能鄙逺尘俗追踪古人予也叨陪研席同舍桥门出入相友毎见一诗一文心窃叹异馆阁之具也巳而礼闱廷对果皆首魁自是入官翰林登枢内相日惟文字启沃为职位望日益髙制作日益盛凡友朋宴会离合之私君臣吁咈治化之大形之讽咏着之纪述若雅音毕敔山泉宿潭必底其极者不止千篇而巳也方将愤乐忘老而无何痰作遂殒矣既葬之又明年其子中书舍人奭与其从兄奎奫奕捜阅笥稿得公手笔存录诸体诗凡三十巻序记志説之类凡四十巻自题曰家藏集盖将以遗其后人知精力之有在也奭惧或散失既寿之于梓以公平生知厚莫予先也请序于帙呜呼公之名编盖亦示谦尔若其诗其文予既知之上而朝廷政治下而父子兄弟友朋载之金石碑版散见于四方者其与孝经小学人知传诵者为不逺是皆发乎人情止乎理义浑然治世之音也非吾国家当天运之隆臻治化之美安得有是人而有是言耶是集也固藏之天下藏之人人者也岂特家藏乎哉异时史官采辑当代文章求之珠渊玉海以鸣圣世之盛获见三代之人有不在于是集也耶予不能辞僭为之序正徳三年嵗次戊辰二月朔旦赐进士出身通议大夫都察院右副都御史致仕友人泾徐源书
　　泾集叙　　　　　　　　王鏊
　　泾集者通议大夫都察院右副都御史长洲徐公源之文也公与予同年进士而齿先于予时同年三百人予独善公且相约为古文词志甚鋭务追古作者为徒相与劘切倡和往来然公词出示予毎诎焉自以为弗及也未几公以水部分司山东之宁阳地僻务简益肆力于学及官武选时吴文定公在翰林吴中名士皆集倡和益富而公出补外藩于浙于岭南于湖襄最后以御史中丞巡抚齐鲁所至不独以政事称而尤以文学着闻盖著述滋富矣然予自是与公濶焉久不闻问治末公上疏谢政事予亦旋自内阁告归乃复聚首吴中追思往时之会盖三十余年当时社友几无存者其存而复会于兹独公与予也亦且老矣宁复往时意气之盛然公遇事感触必有作作必以示予顾予学殖荒落不复能一一追和与之上下其议论也而以为恨近世士争治文词以干科第既得第则遂弃去如弁髦盖以时之进退升诎不在是焉耳公虽老矣而好学不倦是非其出于天性者哉固宜其所得之深且邃也而何可使其无传焉故公之门下士与弟季止裒类其诗若文得若干巻刻之而予为之序公名源字仲山泾其所家处也
　　朱性父诗序　　　　　　　杨循吉
　　世以位为诗轻重者小人哉里巷之见也人嗜荣利至于朝市而止矣乃诗亦然雅道防厄评赏不公与世态俱作可叹哉然隠士晦处邱樊之中迹不及四方交不遍天下无丰饩大势以招啖宾客使称巳则其诗何怪不振悲夫惜哉彼市人者斯亦已矣固为骚友以知其诗不肯出一语褒赏至又为指斥排弃者皆然此则又可为太息者也呜呼惟女子则妬惟小人则忌揜能蔽才独何人欤性父居吴葑门之外早嵗力学左图右史殆于忘寒暑一吟一咏用以自适或应亲友之求或写胷臆之见率皆简淡髙古有味有法不落秾丽枯澁二境非深妙入悟乌能然邪性父诗未尝自匿毎亦流布在人家而知其诗者盖鲜性父岂徒自咏自歌而已哉推敲指防务尽情境亦诚欲求赏于知己之士也茍使其终身不遇有碧山双泪之叹则友朋奚辞咎焉今吴中诗家不少何不共扶少借公论于齿牙间乎性父老矣诸公推毂骚坛幸甚
　　朱性父诗序　　　　　　　祝允明
　　古人为诗趣识既卓而齐量又充其命题发思类有所主虽微篇短句未尝无片意新特今人之诗自数大家外能者甚众佳篇亦未尝乏而求其合作者则殊鲜焉予尝究之盖其率有二等而其病之所在则有四其率也守分者多疲词腐韵无天然之态如东邻乞一裾北舍觅一领错杂装掇识者可指而目之曰此东邻裾也北舍领也是可谓之陋循质者多秾唇利口无敦厚之气如丹青涂花伶人倡女茍悦俗目不胜研覈是可谓之浮陋与浮皆非诗道与古背驰无惑乎其不合作也至其所谓四病则趣识凡近蹇歩茍止望不出檐外行不起户限篇句之就如货劵公牒惴惴焉不敢超夐常状之一二抑又齐量寒薄一取便竭言梅必着和羮道鹤不脱九臯至其命题发思往往茍欲娱人不由己主且多为俚题恶目之所萦绕号别纵横居扁龌龊庆生挽死妄颂谬哀大抵生纽情性趂人道路况其摹仿师法泄迩忘逺只知绳武云仍不肯想像宗祖呜呼以二率为之岐涂而四病根乎其衷则何怪乎古诗之不复见哉仆少有志学诗然暗资谫学虽目力稍知毫厘如此而力之不逺率不能砭二竪自致古人亦可哀矣友人朱君性父攻诗有年自集其所赋成帙从前后所操曰鹤岑集曰野航渔歌间以属予序予观君诗之佳已有仪部君之序在无待赘词窃独喜其不坠二岐途有触鄙懐因为之纵论以自致区区之抱如此以相为商度之不知君谓何如也
　　募刻诗疏　　　　　　　　朱存理
　　伏以呕心少日已无锦囊之才流泪终年空有碧云之叹白发因他捜索而生雌黄正我推敲而用抹去若干存来二三早防知赏前辈推毂之恩晚遇校编同侪斤削之力拈出三十年之前选得一百首之外欲望收拾在后之子孙莫若流传先自于朋友刻梓不必如宋板之精鉴藻岂觊拟唐风之盛疏请诸盟义当厚助友生朱存理再拜
　　徐廸功集序　　　　　　　　李梦阳
　　徐廸功集六巻并谈艺录子容寄我豫章予即豫章刋焉印传同好意表廸功文云初廸功殁京师也予在梁子容讣予曰昌谷遗言子序其遗文于是手其文欷歔久之曰嗟乎予忍序吾友文耶麟鳯芝宝世所希遘见遘见之而遽夭灭亡也天生之故夺之耶抑既巳生而或修或短非天所谙哉廸功以赋文起吴中十数年间鸾翔而虎变彬彬乎出人士前矣然竟轗轲夭灭亡也凡此天果弗谙之邪乃予观李唐之李杜轗轲勃贺短夭未始不怜才流涕也然犹异代足寛解孰谓亲遘见之如廸功者云客曰气积久斯漓三代以后圣人罕生孔子以周末故不得位观其大可占其细若是则魏征将为鬼魅之説非耶客曰羣体廸功奚以之也予曰谈艺录备矣夫追古者未有不先其体者也然守而未化故蹊径存焉虽然辞荣而躭寂浮云富贵慷慨俯仰廸功所造诣予莫之防竟矣今详其文温雅以发情微婉以讽事爽畅以逹其气比兴以则其义苍古以蓄其词议拟以一其格悲鸣以示不平参伍以错其变该物理人道之懿阐幽剔奥综记名实即有蹊径厥丽鲜矣修短细大又曷论焉不载廸功履厯以别有志述北郡李梦阳叙
　　防　　　　　　　　　　　　髙第
　　西蜀髙第曰徐廸功予家食巳闻其名窃慕之末由见也比余游京师幸宾次一接其顔色未几廸功遂辞去惜未有以叩益也仅得谈艺录读之余涖长洲始得廸功集以窥其蕴亦甚慰矣如九原之不可作何哉才高为造物之所忌岂谅然与观其祖汉宗魏扢雅扬风盖将与古作者争衡于异代造物其尚能忌之邪吁廸功亦可谓无憾也已余又奚悲哉
　　又防　　　　　　　　　　徐缙
　　右廸功集六巻吾友故国子博士昌谷徐君之所作也余尝校焉以寄献吉遂刻诸豫章然吾乡大夫士犹不多见于是昌谷之子伯虬复刋之家塾云初昌谷甫弱冠游郡庠即攻古文词知所向往谈艺录其一也既举进士与献吉诸君子游而艺益工其寄兴逺修词洁尤长理有古诗人之风焉使天假以年所造岂止是耶虽然是亦足以传矣正徳庚辰春正月三日郡人徐缙识
　　朱敬之集序　　　　　　　　王鏊
　　天之生才甚难而摧之有若易然者夫天欲摧之则勿与之才与之才又曷为亟摧之此理之不可推而天之不可问者也吾洞庭朱氏有子曰敬之生有淑质抱负甚竒学又过苦始读易又读春秋日夜不懈遂得疾年二十八以死敬之好为诗遇事有感輙形于诗年少耳已有悯时病俗之志亦自悼其疾伤其生之不永也余读其词而悲之孔子曰斯人也而有斯疾也斯人也而有斯疾也哀哉吾洞庭近有黄训季行者得第甫授给事中即死吴文与成者甫得第入翰林又即死今敬之未得第又死呜呼吾洞庭之气数邪三人者之不幸邪敬之有诗若干首其兄琰不忍其冺没也欲刻行之余因为之序嘉靖癸未仲冬【敬之名琬】
　　唐伯虎集序　　　　　　　袁袠
　　唐伯虎集二巻乐府诗总三十二首赋二首杂文一十五首内金粉福地赋阙不传唐伯虎者名寅初字伯虎后更字子畏吴人也少有隽才性豪宕不羁家贫不问产业好古文词与京兆祝公允明博士徐公祯卿内翰文公徴明相友善而尤工四六藻思丽色翩翩有竒气然行寔放旷人未之竒也尝上书吴文定公寛览书曰吴安得有此人邪颇为延誉公卿间而提学御史方志恶其不检将黜之比试大学士梁公储读其书惊叹以为异材遂荐第一由是声称籍甚会试礼部众拟伯虎复当首选伯虎亦自负江隂徐经者通贿考官程公敏政家人得其节目以示伯虎且倩代草文字事露逮锦衣衞狱掠问无状先是梁公奉使外夷伯虎将持束帛乞程公文送之竟以此论废为吏耻不就免归文征明以书慰之伯虎答书自明文多载集中乃后益自放纵废洒落魄所著述多不经思语殊俚浅人或规之伯虎曰夫太上立徳其次立功其次立言寅遭青蝇之口而防白璧之玷为世所弃虽有顔冉之行终无以取信于人而防龙之业亦何以自致徒欲垂空言传不朽吾恐子云剧秦蔡邕附卓李白永王之累子厚叔文之讥徒资嗤辱而已且人生贵适志何用刿心镂骨以空言自苦乎宸濠之谋逆欲招致四方材名之士乃遣人以厚币招伯虎坚辞不可至则隂知将有淮南之谋遂徉狂以酒自汚宸濠曰唐生庸妄人耳乃放归得免于难过富春渚想子陵之风慷慨悲歌徘徊者久之筑室桃花坞中读书灌园家无担石而客尝满坐风流文采照映江左外若奢汰而中慕沉勤究内典旁精绘事袠童时尝获侍髙论接杯酒之欢哲人巳逺九京不作抚诵遗文慨仰遐烈爰加搜摭存梗概云尔
　　王履吉集序
　　王履吉者名宠吴人也少负逸材博渉坟籍沉精篇翰下笔绮词壮思滔滔不休补郡学弟子员督学者最其文试必首列然非其好也试于乡輙弗利乃贡入太学比游燕赵观朝庙制度与四方缙绅先生游上下其论议而文益竒归而叹曰夫神龙升于赤霄尺蠖伏于泥淖黄鹄一息千里而斥鷃终日不过蓬蒿此其志大小悬絶何如哉且夫屈伸者时也利钝者命也夫儒者握寸管挟方牍而扬声名于亿载彼得志者曵绂乘朱髙爵丰禄以焜燿一时不知驹驰电灭云浮草腐后世无称焉此与蠖鷃何异哉由是田佃石湖之旁筑室其上临流赋诗益窥古作者之奥而病作矣乃养疴于虞山之白雀寺泄其精于声诗而病乃大作归不逾月竟卒卒之前一日梦两蝴蝶入袖寤而叹曰吾殆已矣夫庄叟之言殆谓吾也嗟乎亦异矣履吉诗初宗李白既乃宗杜故其诗才力雄濶词篇丽赡去轻靡而就沉着尚铺缀而畧陶镕乃白雀集诸篇又复寄兴冲思调清逸遂窥陶谢之堂几入王孟之室矣惜乎天抑其进有志未就故所着仅此然亦足传矣忆与履吉衔杯论文穷夜达旦谓古人之庶几大雅之可作而竟已矣独恨夫天之忌才不少假也昔魏之应刘唐之勃贺咸以才夭近代如姑苏徐祯卿信阳何景明沁水常伦闽郑善夫亦不享年何天之忌才若斯邪岂天既畀之才乃夺之年邪嗟乎履吉古之称不朽者不以年也又何憾哉
　　又序　　　　　　　　　　　顾璘
　　呜呼观今滃然云兴灿然星燿岂不有美于当世之士哉然性缘情泊志以习乖考之温仁成徳固以鲜俦矣姑畧言之自视有余者骄视人有余者妬骄妬所终败于人国乌用士为也得夭犹幸若吾友王履吉氏遹发乡国早闻四方龙鳯为章山海为蕴不谓有余既甚者乎然逡巡若处女俯诎若蒙士自余所覩未尝失色于人及其遇一善觌一才若饥渇之于饮食不厌不止故年逮强仕而海内胜流什五齿交矣乃抱疴长终玉毁牖下呜呼恸乎人皆曰履吉之才不可再得也余独曰履吉之清纯不可再得也盖伤人国焉其兄太常履约氏刻其诗余得而论曰古体五言沉郁有色可愤可乐盖类曹植鲍照七言跌宕浏丽号幽吹而霭春云盖类杜甫岑参近体亦歩骤杜岑而自摅神情殆与盛唐诸家相雄长可谓诗人也特非其致也谓所取于履吉者非以此嘉靖戊戌孟秋望日姑苏顾璘序
　　又序　　　　　　　　　　王守
　　余弟履吉氏弱冠攻古文辞才情俊逸川至云起垂二十年著述盖千余篇余幼共席研交师友蓬蒿环堵弹琴咏歌呴呴朝夕相乐也中嵗慕禄仕散游四方嗟乎遽弃予而逝耶余悲夫才哲之夭伤顾余蹇劣以独存每读其文未尝不呼天而泣也乃选其诗八巻文二巻因年编次庶可考其进云明嘉靖丙申七月一日中宪大夫太常寺少卿前吏科给事中王守撰







　　吴都文粹续集巻五十六
　　钦定四库全书
　　呉都文粹续集补遗巻上　　明　钱谷　撰杂文
　　吴越故东海徐太夫人墓志　李浔
　　夫月满则亏日平则昃盛衰之道古今而同也其有秀而不实者得无痛乎夫人徐氏其先东海人也粤以元降圣盘条仙树之端洎唐后启图析派天潢之侧龙飞鳯翥殷鼎【阙】坛阀阅勲贤无出其右官讳轲任省营田队夫人渤海【阙】吴皓仆射【阙】宣赐褐裳之管辖营田队务文华擅美器宇深夙娴【阙】悌之规抗见熹之色百行之美实无阙焉悲娶【阙】　一卒九乎三纪何期隟驷难追游波莫遏享年五十有六偶暂摄调【阙】于显德三年嵗在丙辰九月庚寅朔五日甲【阙】寝疾
　　殒于吴县今德乡之私第也【阙】　夫人有子六人长曰承嗣効【阙】衙内直番队充副将次曰承宠系营田甲将次承邺营田副将次五儿满儿淡幼稚未効职员有女三人长曰十八娘聘于金氏次曰十九娘在室未从伉俪次廿娘舍弃俗华以投金地于福田寺慕眞坚守缁门精专戒行子聟一人金氏绾新妇二人长曰沈氏次曰曹氏呜呼封树告期防叶吉以十月庚申十四日癸酉窆于吴县胥台乡尚书里阖闾城西去祔五十余里先祖茔之侧礼也杼恐天地长久陵谷变迁令嗣号诉愿勒贞石以志于墓浔忝获知音得不涕泗挥毫叙录其实而为之铭曰
　　委质荒阡凝神上仙绕绕三界茫茫九泉逺岫烟暝髙空月悬声沈永矣松槚萧然
　　右志乃香山潘氏锄头而得章简甫榻得见惠恐嵗久湮没重録于此显德乃五代周世宗三年也据志徐夫人生唐僖宗中和元年
　　宋朝散大夫提举舒州灵仙观章公墓
　　杨时
　　公讳甫字端叔姓章氏公八世祖乃为康州刺史自南康徙居建州之浦城其孙仔钧仕王氏官至太傅仔钊为泉州团练副使兄弟皆有功于闽故号仔钊为小太傅仔钧之后居西村仔钊之后居珠林自是分为二族宋兴防二百年西村世有显人珠林久不振至景德中公之大王父始以进士中甲科而仕至秘书丞公于熈宁三年继登科而后珠林之族浸显矣公资颖悟方幼学已能属文年十四即辞亲求师友薄游江淮间殆十年能自力卒以名闻于时初调抚州临川尉盗有刦行商杀人者吏以枝词蔓其狱连逮者以十数累日情不得公呼囚令环坐以事验之俄引三人出曰汝实为盗余悉纵之使去三人者卒服其辜无异辞其遇事巧发竒中类如此人莫能测也就移寿州寿春令大臣有以公孟子解义进者诏付秘书省除应天府国子监教授用举者改著作左郎官制行换宣德郎知越州山隂县事山隂号繁剧讼牒日纷至公处之裕如也巨猾陆璋辈窜易户名以避征役公阅籍具得其情状坐流配者数人老奸宿吏屏迹听命无敢复自肆者邑大治境内有海塘潴水溉民田嵗久湮塞不治为旱患公鸠徒濬之仍为经画为久计民至今赖焉秩满转奉议郎监左藏北库哲宗即位转丞议郎通判宿州先是南京押纲侍禁史士宗侵耗官米数百石反讼仓官出纳不公狱久不决朝廷以委公至即片言折之士宗虽坐流窜去而自以为不寃又两迁为朝散郎继丁亲忧去职久之除大府寺丞转朝请郎召对称防除府界提举常平等鄢陵旧有双泊河数溢为民害二县以开濬为请公为亲行堤上得旧河经始之意本欲杀惠民河水流而归之蔡河稍加开濬则惠民之注流益悍而蔡河不足以吞纳则为害滋甚不若増濬河外故道双泊虽溢可恃以无患是嵗河朔饥民流而入畿甸者不可以数计公召而廪给之因以用其力故事成民不告病而饥者得以全活公私之利盖两得之也上皇即位转朝奉大夫未防除知防州州为江西剧郡俗健讼公下车痛治妄诉者一人迄公去无或千政犯令者是时承平日久屡丰年天下讳言灾伤无以民病告者公还朝首言淮甸嵗凶宜加赈恤大臣初虽不许感公诚意恳恻故卒从之翌日遣使大发仓廪而民赖以济公之力也崇宁初党论复兴义士胶口无敢窃议者公除郎官得防陛对抗言元祐臣僚削秩投荒皆缘国事陛下即位制令内徙道路交庆今复刻名著籍禁锢其子孙恐非陛下本意臣窃惑焉上虽优容之然亦由是与时论不合矣防宰相曾公布得罪言者因以微文诋公从坐降一官罢寻知泰州遂挂冠退居吴门未防上记其姓名特防落致仕复知泰州之官数月即乞宫祠得提举舒州灵仙观崇宁五年六月八日以疾终于平江府之私第享年六十二嵗以其年十二月十六日葬于吴县长山乡仕墟道士隖之原公庄重简黙而接人以和气行已涖官一本于诚不表襮以自售其论天下事不茍不随期于当理而已方元符末议役法请循元丰时为便或疑其朋附及崇宁陛对抗言党锢非是闻者骇汗乃知公之用心合天下至公无彼时此时之间公以是数忤权贵竟以不遇公仕于朝兄弟请别居公尽以已所当得田业均之且立券与之约毋得辍典卖而其后兄弟之子有破其产者卒赖此以为生公之惇族为之长虑如此公平生无声伎珍竒之好独读书万巻讐校精至手泽具在有文集二十巻孟子解义十四巻曽祖可法故任秘书丞祖偃之不仕父说故任通直郎赠朝奉大夫娶沈氏起居舍人讳季长之女也封宜人公襟度简逺未尝问生事然奋羇旅起家阖门千指有宅以居有田以食夫人之力也其经理家事无巨细皆有节法丰而不侈俭而不陋调睦内外雍如也自政和以来四方无虞仕进者以攀附为荣而夫人独戒其子以宜安素分逺权门盗贼且起无逺官以贻吾忧诸子谨奉其教卒无患闻者服其逺识建炎二年八月二十五日以疾终于正寝享年七十有四以是年十月二十二日祔于公之兆子男八人长愿宣教郎知杭州临安县事次师中早世次慤迪功郎池州士曹掾次愈从政郎和政士曹掾次宪次懋次悊皆业儒未仕女四人长适宣教郎知舒州宿松县事孙实次适朝散郎直秘阁广东路提举常平等事王舜举次适奉议郎秀州司録事邵勲次适奉议郎主管亳州明道宫吕弼中孙男女二十二人建炎之初其子宪不逺数舍诣毘陵踵吾门而告曰先君之亡二十有余年矣而无幽堂之铭其盛德懿行恐遂冺没无传焉敢以是请久之余未暇作也又遭母夫人之丧复以书抵余而请之益至余虽不及见公而公之子宪悊从余游义不得辞也乃为之铭使归而掲之墓上铭曰奋用羇旅砥节不移遵义而行不茍不随党籍之兴公独有言为人不能展也直言铭以昭之庶永其传故翰林检讨陈君墓碑铭　　　杨士竒
　　仁宗皇帝初临御奬用儒术茂兴文治首命在廷举贤荐能于是少保臣士竒言苏陈继其文学宜在侍近即日诏驿召之即至授国子博士明旦入谢改翰林五经博士时初建文阁于思善门之右以储经籍备访问而命翰林学士杨溥董之擢侍讲王进及继等三人副之今上嗣大统诏修两朝实录焉无防赐勅命实录成赐白金及织金文绮衣遂进检讨宣德七年五月自陈老疾奉命致仕归又明年疾加遂不起五月某日也于是其子完走北京求文书墓碑呜呼斯文老成凋丧殆尽士竒忍以衰病而忘情老友哉按其学者大理评事张益状陈氏其先家蜀与宋文忠公尧叟同祖尧叟从父讳邺始徙南康之都昌七世至讳篆登宣和六年进士乙科累官左朝散大夫明州通判再徙星子又五世至讳洽咸淳贡士贡士生元翰林待制讳仝待制生讳征受学临川吴文正公为通儒至正间廷臣交章起之将授之官以介持不偶自引去又徙苏州之吴县娶宋相江文忠公万里之孙生讳汝言博学有才具洪武初仕为济南府经歴所设施秩然条理一郡倚重大将军出师道其境深见奬重娶吴氏初生三女经歴公方以嗣子为念在济南一夕梦白衣大士已而生男即检讨也初名释童更名继字嗣初晚号怡庵嗣初生十月经歴公没母抱之归苏家具萧然惟存书二万巻及蔬地二十亩其母知学问谨礼法守节不嫁以教育遗孤嗣初稍长克自奋励其天资明果曲奉母训外从良师日益见端绪又进而从明经师遂深于易诗又求邃于古文者而师之其为学自经史百氏皆博考深究久而淹贯沛然为文章根义理辨体制严矩矱力去陈言不肯茍率由是声誉蔚然见重于三吴求文者接踵户外而从学日辐辏讲下其施教有本末主敬为要明理为务后在馆阁于商确古今讲论述作之防娓娓皆有所自众推胜之居家笃孝行虽贫而讲授之暇躬治蔬圃以资养甘防恒充有司上其母贞节诏旌表之自是逺近交聘嗣初学官一以亲老辞亲没祭尽礼与人交以诚善者奬掖之不善者面警饬之不肯媕婀茍容穷乏者赈给之没无归者敛之虽官于朝其志泊如盖未尝一日忘幽闲之适既得请归吴中之学者忻忻皆喜得所依而从游者益众既疾革门人请所欲言举西铭存顺没宁答之遂卒春秋六十有五其卒也族婣门生故旧皆临哭郡自守贰以下咸走吊祭逺近大夫士皆嗟叹悼惜其所着诗文有怡庵集四十巻藏于家其配故苏守金防之子俭谨克孝先十二年卒子男五宗寛宏宣完皆志于学女二长适谢璜次在室孙男七传仪仁伟佃佶俌女四其在县之太平乡荐福山之原铭曰
　　有硕其光自陈宗室派衍于蜀英杰森出沿江而东来徙南康再徙阖闾代有奋扬卓乎怡庵克奋于孤幼志桓桓壮夫莫逾有书充栋有畦绕宅昼锄夕诵孝养是力浩乎其学邃乎其文求道请业从游诜诜辟书骈来亲养弗舍晚而幡然玉堂金马抽思发才效勤纪述长简巨防金匮石室冲澹之志食息靡忘引疾谢荣遄复于乡邦有耆俊如璞在石山林草木光辉润泽奄其永逝士林兴悲纷彼俗学伥伥奚归刻词墓前式示来者尚有懐德车过斯下
　　御医赵彦如墓志铭　　　　杨士竒
　　太医院御医赵友同字彦如大臣尝言其文学于上时方修永乐大典即用为副总裁后修五经四书及性理大全书又用为纂修书成皆被宠赐于是知彦如者皆为之喜且意其将有词林翰苑之迁也而彦如亦兾得一职于此为其亲荣未防以母丧去又未防以病不起呜呼惜哉彦如沈实温雅有行义自其少笃志学问手一巻祁寒盛暑不释尝授经前翰林承防金华宋先生为文章贯穿经史优柔缜栗或丰或约必归宿于理今祭酒胡公教谕华亭时首举为训导既而浙江布政司聘考乡试华亭满九载天官考最当陞太子少师姚公言其邃医诏陞太医院御医防浙西水有言彦如知水事者又奉诏从今户部尚书夏公往治之士恒患有所负挟无所遇而不见试也若彦如所长数数见用于世彰明如此其可谓荣遇而无憾也矣彦如系出宋南阳侯仲鑛仲鑛生士翮为武节大夫处州兵马钤辖困家处州士翮生武义郎不玷官浦江子孙又徙家焉曽祖崇傒祖必俊父良仁又徙苏之长洲故彦如今为长洲人母郑氏彦如卒于永乐十六年四月一日春秋五十有五所着有存斋集若干巻藏于家娶邵氏子男三季珣季谅季成女二华信张瑜其壻也孙男一人兴文其子卜以卒之嵗十二月某日葬某乡某原先事以治命赍监御史张循理所具事状来求铭盖余知彦如者铭曰
　　士之所贵实有诸内有蕴而竒贵弗时遗昆冈之产用则为寳为瓒为圭彼此奚较呜呼彦如既试有闻肆予作铭慰其九原
　　偶得墓志铭数篇补録于右
　　彭循字子阳建国三年海贼丁仪等万人据吴太守狄君闻循勇谋以守命循与仪相见陈说利害应时俱散民歌之曰【循传作彭修毘陵人】
　　时嵗仓卒贼纵横大防长弩不可当赖得贤令彭子阳【循时为吴令右事出吴录】
　　第五伦荐谢夷吾文【班固代作】
　　窃见钜鹿太守防稽谢夷吾出身东州英姿挺特少膺儒雅综校图录昔为陪与臣从事奋忠毅之操躬史鱼之节及应选作宰惠敷百里爰牧荆州威行邦国迁守钜鹿政合时雍冝当拔擢使登鼎司臣以顽驽尸禄负乗愿乞骸骨更授夷吾以厌率土之望
　　张霸作郡民语【永元中】
　　城上乌鸣哺父母府中诸吏皆孝子
　　又越贼归附童谣曰
　　弃我防捐我矛盗贼尽吏皆休
　　功曹唐景对太守麋豹问风俗所尚【永兴中】
　　处家无不孝之子立朝无不忠之臣文为儒宗武为将帅
　　东门奂歴吴济隂二郡太守所在贪浊谣曰
　　东门奂取吴半吴不足济隂续
　　许贡表孙防于汉帝云
　　防骁勇与项籍相似宜加赉宠召还京邑若寘于外必为世患
　　蔡洪答刺史周浚论吴士呉展书吴时人
　　士季忠足矫非清足厉俗信可结神才堪干世诚圣世之老臣明时之俊乂也
　　顾荣与亲故书【时传咸为吴国内史故也】
　　传长虞劲直忠果虽非周才亦足贵也
　　吴人歌邓攸云
　　紞如打五鼔鸡鸣天欲曙邓侯挽不来谢令推不去
　　王洽为吴国内史在郡上表云
　　编户僵尸葬薶无主或阖闾饿馁烟火不举
　　刘损为呉郡至阊门入泰伯庙室宇隤毁墙垣不修损怆然曰
　　清尘尚可髣髴衡宇一何摧隤
　　竟陵王子良与呉郡太守安陆昭王书云
　　窃承下风数十年来姑苏未有此政
　　王规为吴郡太守简文帝为作谢章曰
　　臣今驾吉祥之车入勾吴之境驱缇扇之马抚奉德之乡制锦何阶棼丝方始
　　开皇十年江南髙智惠作乱州民顾子元应之刺史皇甫绩遗子元书
　　曩者伪陈独阻声教江东士民困于荼毒朝廷薄伐应时瓦解吴防臣民白骨还肉惟当懐音感德岂冝自同吠主翻成反噬吾是隋将何容外交易子析骸未能相告况足食足兵髙城深堑坐待强援绰有余力何劳踵轻之俗作虚伪之词以此见期必不可得卿冝晓谕黎元能早改迷失道非逺
　　唐燕王灵夔江王元祥滕王元婴相继为苏州性皆庸懦贪暴时语曰
　　宁向儋崖振白不事江滕燕虢
　　独孤及代房琯作祭李刺史文
　　孝友慈惠公廉正直姑苏之役奸锋构难公秉义勇诛其渠魁海防围逼勾吴震骇公率羸师克翦大敌竒谋生于死地贞节见于孤城
　　刘太贞与韦应物书
　　顾著作来已知足下郡斋燕集相契卞何情致畅茂遒逸如此宋齐间沈谢何刘始精于理意缘情体物备诗人之防后之传者甚失其原惟足下制其横流师挚之始闗雎之乱于足下之文见之矣
　　韦夏卿为刺史息民令曰
　　矜老疾活艰民凡在庶物令趣其本
　　赐章岵诏【元丰元年到任】
　　吏不数易然后得以究其才今夫苏剧郡而尔为之守克有能称嘉省厥劳仍其旧服往惟率职不懈以称吾久任之意哉
　　范仲淹举从事张伯玉辞
　　天赋才敏学穷阃奥善言皇王之治博达古今之宜素蕴甚充清节自处
　　邵琪张青反覆为盗命诸将毋得招安知府胡松年上言
　　大军四合连旬不能破贼今贼据通州崇明鎭沙上砦栅之外水浅舟不可行泥深人不可涉本府钱粮已费十三万贯石公私骚然而贼未可睥睨况刘光世兵将多西北人一旦从事江海有掉不能饮食者安能与贼较胜负于矢石间
　　答向子諲乞休诏【绍兴中时知平江府】
　　卿从朕羇绁晚登禁途昔汉二疏以宦成名立乞骸未若方被宠遇神明未衰如卿今日也
　　刘宰赠知平江王遂言
　　士友当亲而贤否不可不辨财利当逺而防计不可不明折狱以情毋为私意所牵荐士以才毋为权要所夺当言则言不视时而退缩可去则去不计利而迟回庶防名节之全
　　吴樵为平江节度推官尝谓人曰【淳祐中】
　　樵居官既久深知吴风吴人尚奢而争胜所事不切宁百万钱嫁女不能拚十万钱教子弟宁舍十万钱遣婢妾不能以一万钱延好师友故使子弟不知书识字但广置田宅计较微利殊不思异时反贻子孙不肖之害故人以獃目之盖以此也
　　王禹偁为长洲令自叙
　　禹偁名利之流也一身之计有亲族妻子焉虽内无妾外无仆不可去者凡百指晨有炊爨夕有脂烛伏腊庆吊居其外月得俸金大半长物是以从官三年徒行而已一邑之政有租庸税调焉土甚瘠而民不懈吏好欺而赋愈重廉其身而浊者忌之直其气而曲者恶之恳无知音动有变畏去年稼多不登编户艰食赋敛之数有乖其期而民部督成于郡郡侯归罪于县鞭笞之人日不下数百辈菜色在面而血流于肤读书为儒胡宁忍此因出吏部考课厯纳质于巨商得钱一万七千市白粲而代输之始可免责春夏以来民有归其直者盖三分有其二焉
　　入朝又上防曰
　　臣旧知苏州长洲县七千余家自钱氏纳土以来朝廷命官七年无县尉使主簿兼领之未尝阙事三年増置县尉未尝立一功以臣详之天下大率如此诚能省尉三千员减俸数十万以供边备寛民赋亦大利也
　　范文正公送钱振常熟主簿归省诗
　　姑苏台下水如蓝天赐仙卿奉防甘梅淡柳黄春尚浅王孙归思满江南
　　振郡人亦吴越之裔
　　黄震为吴县尉请禁复剏焚尸亭呈府文
　　焚尸外域之法凡史传所书仇怨刑戮之酷罪盈恶极乃有焚灭遗骸亦战国以来之事古无有也然杀者常刑焚者非法非法之虐且不可施于诛死之罪人况父母骨肉乎今吾所处中国耶外域耶伤风败俗莫此为甚其亭冝令勿再置
　　徐珵论呉县知县叶圭
　　圭为治一本经术先律己而后齐人惟理之从法之守他无恤也官长承迎之私不行寮吏比周之情不接豪猾敓攘之奸不得行故虽深得细民之心而忌者亦众或轧之于上怵之于下咻之于傍圭坚不动至是循良之效白焉
　　徐谊论水利之切于时者
　　昔下流不疏而水上溢故凿直曲港还三江故道开冝兴百渎所以顺导下流也惟髙原田径乃潴堰之尔昔之言水如单锷夹亶皆是也今开呉淞江下流与宜兴百渎属之海者无虑数十百所异时浦港磬折以趋海今近浦之民多取径直疏决苏湖常秀旧为泽国比年雨或后至种且不入盖围田众而疏道多也小人见利不畏其害围于浅水既为髙田围于茭荡既为稻田二俱不已复有下脚始之重陂太平为平始之良田背水自晒十日不雨农废作业然且承用旧説又将疏之失利害之实矣故旧田沟浍当濬治围田下脚无辄开巳开未塡当捺合今之言水能行是三説则髙原旧田还为衍沃而农不病矣
　　间阅书传中有闗吴中吏治者摘録于此
　　严助谕淮南王
　　今者大王以发屯临越事上尝陛下故遣臣助告王其事朝有阙政遗王之忧陛下甚恨之夫兵固凶器然自五帝三王禁暴止乱非兵未之闻也汉操生杀之柄以制海内之命危者望安乱者仰治今闽越王狠戾不仁陛下为万民安危久逺之计故遣两将屯于境上震威武扬声乡屯曽未防天诱其衷闽王陨命辄遣使者罢屯无后农时南越王甚嘉被惠泽故遣太子入侍此则陛下深计逺虑之所出也事效见前故使臣助来谕王意
　　陆喜西州清论品格篇
　　或问喜薛莹国士之第一者乎答曰以理推之在乎四五之间夫孙皓无道若龙蛇其身濳而勿用趣不可测此第一人也避尊居卑禄代耕养静守约第二人也侃然体国以方见惮执正不惧此第三人也斟酌时宜在乱犹显时献微益此第四人也温防脩愼不为谄首从容保宠此第五人也过此以往不足复数故第二已上多沦没而逺悔吝第二已下有声位而近咎累是以深识君子晦其明而履柔顺也
　　太康中征喜诏曰
　　陆喜等并以贞洁不容皓朝或忠而获罪或退身修志勅所在以礼发遣须到随才授用
　　陆居丧孝顾荣与人书
　　士光气息裁属虑其性命言之伤心
　　晋明帝诏
　　清操忠贞歴职显允其兄弟事君如父忧国如家嵗寒不雕体自风义既委以六军可录以尚书事加散骑常侍
　　王导请婚于陆玩玩对曰
　　培塿无松栢薰莸不同器玩虽不才义不能为乱伦之始
　　华覈荐陆祎表
　　祎体质方刚器干彊固董率之才鲁肃不过才武果毅临财有节夫夏口贼之冲要冝选名将以鎭戍之臣谓莫善于祎
　　华覈荐交州刺史陆表
　　天姿聪朗才通行洁昔歴选曹遗迹可纪还抚交州民心归附商旅平行民无疾疫田稼丰稔州治临海海流秋咸又畜水民得甘食惠风横被化感人神遂凭天威招合遗散在州十有余年内无粉黛附珠之妾家无文甲犀象之珍冝在辇毂股肱王室
　　王僧达为吴郡太守入阊门曰
　　彼有人焉顾琛一公两椽英英门户陆子眞五世内侍我之流亚慧晓清介正立不杂交游张绪称为江东裴乐
　　陆襄为鄱阳内史获郡贼鲜于琮民歌之曰
　　鲜于钞后善恶分人无死赖陆君
　　又解彭李二家忿争民又歌曰
　　陆君政无怨家鬬既罢仇共车
　　陆徽卒太祖下诏曰
　　徽厉志廉洁歴任恬勤奉公尽诚克己无倦褒荣永由不幸夙殒言念在懐以为伤恨可赠辅国将军赐钱十万米二百斛諡曰简子
　　羊希论陆法眞与孙诜书
　　足下同僚陆录事东南名地又张外孙持身至清年髙官下秉操不衰当日夕相与申意
　　顾雍子裕袭爵诏【永安元年】
　　故丞相雍至德忠贤辅国以礼而侯统废絶朕甚愍之其以雍次子裕袭爵为醴陵侯以明着旧勲
　　薛综让顾谭为选曹尚书奏
　　谭心精体密贯道达微才照众物德允众望诚非愚臣所可越先
　　吴大帝征顾承赐顾雍书
　　贵孙子直令问休休至于相见过于所闻
　　顾荣为不复饮酒或问之曰何前醉而后醒耶荣惧乃复饮与杨彦明书曰
　　吾为齐王主簿恒虑祸及见刀与绳每欲自杀
　　汝南王统江夏公卫崇并为庶母制服三年尚书令顾和奏曰
　　礼所以轨物成教故有国家者莫不崇正明本以一其统斯人伦之纪不二之道也为人后者降其所出夺天属之性显至公之义降杀节文着于周典按汝南王统为庶母居庐服重江夏公卫崇本由疎属开国之绪近丧所生复行重制违冒礼度肆其私情皆可下太常夺服若不祗王命应加贬黜诏从之
　　浔阳王子房欲加位号于顾凯之辞曰
　　礼年六十不服戎以其筋力衰谢非复军旅之日况年将八十残生无防守尽家门不敢闻命
　　张温使蜀对大帝曰
　　臣入无腹心之规出无专对之用惧无张老延誉之功又无子产陈事之効然诸葛亮逺见计数必知神虑屈伸之冝推亮心必无疑贰
　　张纯字元基有清才与同郡张俨朱异俱童少往见朱据据闻三人才名试之曰今三贤屈顾其为吾各赋一物然后乃坐夫騕防以迅骤为功鹰隼以轻疾为妙何必积思纯赋席曰
　　席以冬设簟为夏施揖逊而坐君子攸冝
　　俨赋犬曰
　　守则有威出则有获韩卢宋鹊书名竹帛
　　异赋弩曰
　　南岳之干钟山之铜应机命中射隼髙墉
　　张奕卒昭明太子与晋安王令曰
　　近张新安故其人才笔雅亦足嗟惜
　　张岱为吴郡太守齐髙帝赐手勅曰
　　大郡任重乃未欲回换但总戎务殷冝须望实今用卿为防军加给事中
　　齐髙帝赐张融手诏曰
　　见卿衣服粗故诚见素懐蓝缕亦亏朝望今送一通故衣意谓旧乃胜新也
　　恒州刺史张府君墓志铭　　　　张説
　　君讳承休字某呉郡人也留侯与汉播美西京长沙徙吴蔽蔓东土曽祖冲在陈为文帝师入隋为汉王学士祖后授经太宗尊之以祭酒既封新野又赠以宗伯考少师位不充量止于朱阳宰班固称世名忠孝魏武为积善之家昌门一系晖我诸族君受天戬谷传家业艺希言敦行去华崇实非法不由非礼不动精于物理敏于政事窃以南郊斋郎补兖州兵曹丁太夫人忧庐墓三年加人一等再任【阙】州司仓应八科举改郑州录事参军又举贤良方正迁扬州司录参军移苏州常熟令歴政皆有能名加朝散大夫入为司农丞实掌钱谷出为【原阙】使覆囚岭南是司狱讼听折惟允乃授济源令风行畿甸河涧洛师加朝议大夫上柱国拜隆州司马转恒州长史简而有孚权而有中道婴风宪去职就医还京春秋六十有二终于领政里夫人成纪郡天水秦氏庐陵郡公行师之孙嗣公游福之女敬事君子训成诸孤当代之孟母也年六十二终于许州开元九年十月某日合葬于武功之礼让原礼也夫道大难合仕屯而不进德髙有后身没而福流君同生八人半服银艾祚五子率为珪璋比迹于炖煌六龙南郑千室德门济美信有征乎惧陵谷或迁乃勒铭沈石铭曰思文留侯时维皇祖长沙南守分韩东土家有道书门传相府嵬峩重世通径二主诞灵上哲克广斯文造次仁义优游典坟孝乎事亲忠乎事君猗那叔父亦足有云
　　苏州志作昆山人昌门作阊门盖其居阊门也
　　张从师墓志【张说撰文集无此文】
　　冲和纯粹辩博宏达卓荦好古傥荡逸羣忘懐乐道上元二年终葬虎丘西原子惟俭惟静弟从申
　　沈询为昭义节度使侍儿与奴归秦通询将戮之奴惧结牙将为乱攻询灭其家僚友着宴辞云
　　莫打南来雁从他向北飞打时双打取莫遣两分飞范纯仁以弟纯粹在陜虑其于西夏有立功意与之书曰
　　大辂与柴车争逐明珠与瓦砾相触君子与小人鬬力中国与外邦较胜负非惟不可胜兼亦不足胜不惟不足胜虽胜亦非也
　　丁偃初试迩英延讲艺诗
　　白虎前芳揜金华旧事轻天心非不寤垂意在苍生右吴中名人事迹或议论可采者杂録于此
　　滕茂实自为哀词
　　虀盐老书生谬列王都官索米了无补从事敢辞难殊怜复盟好仗节来间闗城守久不下川途望漫漫憸辈果不惜一往何当还牧羊困苏武假道拘张骞流离念窘束坐阅四序迁同来悉言归我独留塞垣形影自相吊国破家亦残呼天曽不闻痛甚伤肺肝相逢有兄弟悼叹安得欢金人自南归得志鞍马间波澜巻大夏一木乃求安世事宁有此聊发我所存爵禄非所慕金珠敢懐贪纵或违我心宁不汗我顔昔燕破齐王羣臣望风奔王蠋独守节燕人有甘言缢首自絶脰感慨今昔闻未尝食齐禄徒以世为氓况我禄数世一死何足论逺或死江海近或死朝昏敛我不须衣裹尸有黄幡题作宋臣墓篆字当深刋我妻尚少艾儿女皆童顽四海无置锥飘流倍悲酸谁当给衣食使不厄饥寒嵗时一酹我聊以慰我魂我魂自悠悠异乡寄沈寃他时风雨夜草木号空山
　　茂实靖康初金人深入假工部侍郎副路允迪出使河东割地太原陷允迪还至代州金人独留茂实兄祹亦在敌尼雅满闻其名将屈为用亦迁之代复从京师取其弟华实以慰其意尝使谕易戎服又驱巾帻稍髙者数人杀之屡加逼胁茂实弗动顾莫能生还乃自为此词以暴其志读其词者忠义之气可以勃然而兴矣
　　张敷死顔延之以书吊其世父湛曰
　　贤弟子少履贞规长懐理要清风素气得之天然言面以来便申忘年之好虽离隔阻而情问无睽薄暮之人冀其方见慰説岂谓中年奄为长往闻问悼心且兼怛痛足下门教敦至兼实家寳一旦丧失何可为懐
　　晋孝武即位诏曰
　　司徒故左长史张敷贞心简立幼树风规居丧毁灭孝道淳至可追赠侍中改其所居为孝张里
　　孟文龙辞元平章史弼等荐书
　　文龙未死惭负神明羣公相国以忠孝文龙为羣公起将何以令今之事君者敢以死辞
　　右皆有闗至性者
　　顾阿瑛自题其像云
　　儒衣僧帽道人鞋天下青山骨可埋若说向时豪侠处五陵鞍马洛阳街
　　玉山风流人豪集中美不胜采复録其题像诗于此
　　湘东王荐顾恊表
　　臣府兼记室参军吴郡顾恊行称乡闾学兼文武服膺道素雅量邃逺安贫守静奉公抗直傍阙知己志不自营年方六十室无妻子臣欲言于官人申其屈滞恊苦执贞退立志难夺可谓东南之遗寳也矣
　　恊卒武帝手诏曰【大同八年】
　　顾恊廉洁自居白首不衰久在省闼内外称善奄然殒丧恻怛之懐不能己巳傍无近亲弥足哀者大殓既毕即送其丧柩还乡并营冢椁并皆资给悉使周办可赠散骑常侍令便举哀
　　郑思肖常赠人云
　　天下皆变吾观其不变惟其不变乃所以变其变者物也不变者道也
　　又云
　　古人重立身今人重养身立身者盖超乎千古之上与天地周流于不知不识之天也养身者惜一粟以活微命役于万物死于万变者也何足道哉
　　思肖自赞其像曰
　　不忠可诛不孝可斩可悬此头于洪洪荒荒之表以为不忠不孝之榜样
　　唐武后征史徳义诏
　　制苏州隠士史徳义志尚虚素履眞确冲谦彰于里闬孝友表于闺庭固辞征辟长往严陵之濑多谢簪裾髙蹈愚公之谷风操可知启沃攸伫特宜优奬委以諌曹
　　滕元发志侍其沔墓
　　士生斯世有进取出力得时行道功烈被于民者有行义脩洁退而讲学为一乡之善士者斯二者用舍不同要皆天下之强立君子也
　　右皆卓行可以风世者
　　公孙圣占词
　　公孙圣呉王夫差时人夫差兴兵将与齐战道出胥门假寐于姑苏之台梦入章明宫见两防蒸而不炊两黑犬嘷以南嘷以北两鋘殖宫墙流水汤汤越其宫堂后房鼓震箧箧有锻工前园横生梧桐命太宰嚭占之嚭曰美哉王之伐齐也章者德锵锵也明者破敌声闻昭明也两防蒸而不炊者圣德气有余也两黑犬嘷以南嘷以北者四海服朝诸侯也两鋘殖宫墙者农功就成田夫耕也流水汤汤越宫堂者隣国贡献财有余也后房箧箧鼓震有锻工者宫女悦乐琴瑟和也前园横生梧桐者乐府鼓声也呉王大悦而心不已复召王孙骆问之骆曰臣鄙浅不能占东掖门亭长长城公弟公孙圣多见博观知鬼神之情状愿王问之王乃召公孙圣圣伏地而泣其妻谓曰子何性鄙今王急召乃涕泣乎圣曰悲哉非子所知今日王午时加南方命属上天不得逃亡非但自哀诚伤呉王吾受道十年隠身避害欲绍寿命不意急召中世自弃故悲与子相离耳遂诣姑苏台吴王告其梦圣曰臣不言声名全言之必死于王前臣闻章者战不胜走傽偟也明者去昭昭就冥冥也入门见防蒸而不炊者不得火食也两黑犬嘷以南嘷以北者黑者隂也北者匿也两鋘殖宫墙者越军入吴伐宗庙掘社稷也流水汤汤越宫堂者宫室墟也后房鼓震箧箧者坐太息也前园横生梧桐者梧桐心空不为用器但为盲僮与死人俱葬也愿大王按兵修德遣下吏肉袒徒跣稽首谢于勾践国可安存身可不死吴王怒曰吾天之所生神之所使顾力士石畨以鐡槌撃杀之
　　右伎术
　　王僧达礼致禇伯玉丘僧珍与僧达书
　　闻禇先生出居贵馆此子灭景云栖不事王侯有年载矣自非折节好贤何以致之
　　僧达答书
　　禇先生从白云游旧矣冀其来比谈芝桂借访薜萝若已窥烟液临沧洲矣
　　吴中流寓髙人韵士不能尽载偶附二书于此
　　姚信上张白妻郁生贞节表
　　臣闻唐虞之政举善而教旌德耀异三王所先是以忠臣烈士显名国朝淑妇贞女表迹家闾盖所以阐崇化业广殖清化使茍有令性幽明俱着茍懐懿姿士女同荣故王蠋建寒松之节而齐王表其里义姑立殊絶之操而鲁侯髙其门臣窃见故郁林太守陆绩女子郁生少履贞特之行幼立匪石之节年始十三适同郡张白侍庙三月妇礼未卒白遭罹家祸迁死异郡郁生抗声昭节义形于色冠盖交横誓而不许奉白姊妺崄巇之中蹈履水火志懐霜雪义心固于金石体信贯于神明送终以礼邦士慕则臣闻昭徳以行显行以爵茍非名爵则劝善不严故士之有诔鲁人志其勇杞妇见书齐人哀其哭乞防圣朝斟酌前词上开天聪下垂坤厚褒郁生以义姑之号以厉两髦之节则皇风穆畅士女改视矣
　　许迈别妻孙氏书
　　欲闻悬溜之响山鸟之鸣以为箫韶九成不能胜也寓景青葱之下栖息岩岫之室以为殿堂广厦不能过也情听所钟志絶于此吾其长别离矣
　　孙答书
　　愚下不才侍执巾栉荣华福禄相与共之如何君子笃其大义轻见斥逐若以此处遐旷非妇人所便昔梁生陟岭孟光是携萧史登台秦女不舍卫人修义夫妇同行老莱逃名伉俪俱逝岂非古人嘉遯之举许君行矣
　　李氏女咏破钱诗
　　半轮残月揜尘埃依稀犹有开元字想得清光未灭破买尽人间不平事
　　右録列女数条
　　梅询赠东禅寺林遇诗
　　出入常携一古藤三衣粗重貌棱棱红尘酒满何曽醉知是僧中第防僧
　　蓑衣眞人何中立诗
　　为问先生意若何不论寒夏只披簑若人防得蓑衣意一路相将入大罗
　　其二
　　白云楼阁在烟霞万里嵯峨是我家莫道太平无一事自然平地有丹砂
　　其三
　　水绿山青好去游花红酒醉几时休转头不觉无常别万古惟存一土丘
　　其四
　　寥寥香散绿沈风野地清闲到处逢买得四今夜月这回认取主人翁
　　其五
　　夜来斗转与星移日出扶桑又落西自有金丹光落落千人万处有谁知
　　其六
　　满眼红云花又新年年香散玉楼春时人笑我顚狂汉我更顚狂笑杀人
　　又杂言诗一首
　　不梳头不澡浴免得堂前妻儿哭或吟诗或唱曲富贵荥华无所欲身贫道不贫六根常具足
　　又五言絶句三首
　　此寺何年造问僧僧不知下马问香草拂尘看古诗活得三千歳仍饶八百年若教缝合眼别是一山川白云山下去山下强人多强人难説话拍手笑呵呵吴中方外灵迹之著者称宋蓑衣真人其诗多流传人间附録于此
　　王防之墓志铭　　　　　　王安石
　　君讳逢字防之姓王氏太平州当涂人也尝举进士不中去以所学教授于是苏州士人从转运使乞君主其学学者尝致数千百人君所奬养成就者多矣乃始以进士起家权南雄州军事判官归试得超等补袁州军事判官留为国子监直讲兼陇西郡王宅教授李某内行修谨君盖有力焉岐国公主既嫁为君求迁有命矣君辞焉乃已君少以文学知名于书无所不观而尤喜易作易传十巻干德指説一巻复书七巻名士大夫多善其书者于是枢密使张公举君可试馆职而宰相无知君者故不用通判徐州以疾不赴求监苏州酒以嘉祐八年正月六日不起年五十九终太常博士君为人乐易笃于朋友故旧于势利无所茍能爱人以得其欢心君皇祖考延嗣祖考皆不仕而皇考以君故赠大理评事前夫人苏氏后夫人陈氏皆无子陈氏名家子亦有贤行以嘉祐八年四月二日葬君苏州呉县三乡陆公原以前夫人苏氏祔焉铭曰
　　宜寿也五十而已宜贵也止于博士谓卒有后也而终无子呜呼夫子命不可与谋其归其永安于兹丘
　　永嘉县君陈氏墓志铭
　　陈氏于苏州为大姓夫人者太子中允讳武之子某官赠太常卿讳郁之孙左赞善大夫讳质之曽孙而太常博士王君讳逢之妻也昭明顺善动有礼法以不及养姑舅也故于祭祀尤谨博士禄赐尽之宗族朋友不足则出衣服簪珥助之而不言选饰妾御进之不忌然博士终无子盖吾闻于博士者如此抚博士之兄子如已子哭博士三年未尝如陈氏除防大贫显者求以为妻族人强之不可又强之则涕泣自誓居顷感疾以死盖吾闻于博士之兄子景元者如此然夫人之行非特出于二人之言凡习陈氏王氏者皆知其为贤而哀其志其封曰永嘉县君其卒于苏州以治平二年十一月九日年三十八其葬以三年十一月某日从博士于阊门之西原铭曰
　　谷也从于此防也随以死归义于命奚伤乎无子王博士逢暨配陈氏皆有贤行见荆公集中
　　尚书兵部员外郎知制诰谢公行状
　　公讳绛字希深其先陈郡阳夏人以试秘书省校书郎起家中进士甲科守太常寺奉祀郎七选至尚书兵部员外郎以卒尝知汝隂县校理秘书直集贤院通判常州河南府为开封府三司度支判官与修眞宗史知制诰判吏部流内钤最后以请知邓州遂葬于邓年四十六其卒以寳元二年公以文章贵朝廷藏于家凡八十巻其制诰世所谓常杨元白不足多也而又有政事材遇事尤剧常若简而有余所至辄大兴学舍庄懿明肃太后起二陵于河南不取一物于民而足皆公力也后河南闻公防有出涕者诸生至今祠公像于学邓州有僧某诱民男女数百人以昏夜聚为妖积六七年不发公至立杀其首弛其余不问又欲破美阳堰废职田复召信臣故渠以水与民而罢其嵗役以卒故不就于吏部所施置类此其在朝大事或谏小事或以言郭太后失位称诗白华以讽争者贬公又救之尝上书论四民失业献大寳箴议昭武皇帝不宜配上帝请罢内作诸音巧因灾异推天所以谴告之意言时政又论方士不宜入宫请追所赐诏又以为诏令不宜轻出数易请繇中书密院然后下其所常言甚众不可悉数及知制诰自以为近臣上一有所不闻其责且预我愈慷慨欲以论谏为吾事故其葬也庐陵欧阳公铭其墓尤叹其不寿用不极其材云卒之日欧阳公入哭其堂椸无新衣出视其家库无余财盖食者数十人三从孤弟妷皆在而治衣栉才二婢平居寛然貌不自持至其敢言自守矫然壮者也谢氏本姓任自受氏至汉魏无显者而盛于晋宋之间至公再世有名爵于朝而四人皆以材称于世先人与公皆祥符八年进士而公子景初等以歴官行事来白愿有述也将献之太史谨撰次如右谨状
　　谢景回墓志铭
　　君姓谢氏讳景回字师复以泰宁军节度掌书记讳崇礼者为曽大父以太子宾客陈留公讳涛者为大父而兵部员外郎知制诰阳夏公讳绛者之少子也幼好学有大志聪明卓然不类童子年十九所为文辞已可传载于是得疾不可治以嘉祐四年十二月丙子弃世于汉东人莫不为谢氏哀之诸兄以八年十月乙酉葬君邓州穰县五垄原之兆而临川王某为铭曰
　　攻乎其为良汰乎其为精吾见其质吾闻其声如或毁之用不既于成哀以铭诗亦慰其兄
　　户部尚书郁公墓志铭　　　　解缙
　　永乐三年八月五日户部尚书郁公薨于位上遣官祭以文命工曹具榇辍朝一日顾翰林学士臣缙等叹息称其才呜呼公之哀荣始终固可美国家所以待臣庶恩礼之厚尤足以激劝于当世公之子孙岂不永有庇赖欤于是其子彬衰麻踵门泣而致公之治命请铭其墓噫公与予交二十年末尝尔汝防狎亦未尝挟长杀敬礼予二人者亦自信为诚实洪武二十二年予侍讲华盖殿中公始受命为户部度支主事赐名新明年改户部司属十二年陞北平部郎中二十四年六月超授嘉议大夫户部右侍郎考满上于庭中称誉擢尚书授资善大夫十三年于兹矣非才而能之乎抑公之盛福其祖考以来积累之庆非偶然而致也公家素饶财慷慨豪举不为龌龊喜宾客乐于赈穷乏不为德色洪武中奏事庭中被顾问天下户口漕运地里险易计数时日应机响答无遗谬自谓刘晏以下不论也晚嵗多疾乃时在告上甚怜之公亦时自语予吾觉衰老恐旦夕先朝露不能报国恩吾平生无卓异惟君知也幸与之铭其墓纪其荣遇而已呜呼公非可谓达欤公苏人也曽祖神和祖瑜父德字铭本公以至正丙戌正月十四日生于呉县洪武元年祖父迁居鳯阳临淮县公随而家焉公娶严氏综理家政严而有绪子彬字孟文亦克孝敬公尝属之予曰他日视之曰余故人之子即吾子之荣也公墓在临淮古城之原铭曰
　　古大司徒职惇典礼驯扰兆民岂惟防计惟公奋身非以岂弟恂恂其容爵禄之器厯官有年光荣后先岂曰有才有得于天岂无人谋不如盛福崇崇其阡临淮之麓
　　尚书郁公神道碑铭
　　国朝复先王之典礼所以付任才能用掌旧典裁成辅相以全天下之士保其初终恩兼新故大小之臣咸称职业班班有可称道者岂惟天祐国家而赐之以多贤亦国家深仁厚泽有以积累克称天心也呜呼岂不盛哉乃洪武戊辰嵗子以年少擢进士为中书舍人直翰林日侍讲华盖殿中时时引选官居上前讲官不避即顾问可否辄以直对一日见凤阳郁公于侪众中姿貌瓌伟音吐宏畅威仪整齐窃心异之上果赐名新即命户部度支主事度支掌内币赐予内直所与文渊阁相通时相见与之议论练达经歴久相善也未防公陞北平部郎中先是户部其属有四是嵗分为十二故有是命进阶奉议大夫二十四年超授嘉议大夫户部右侍郎每奏事庭中玉音顾问天下地里隂阳户口漕运之数民间利害无巨细皆响应无所遗谬在廷之臣莫不以难而让然每事咨度其属能者未尝以精敏自多名位自髙人又莫不以为难及考满晋陞尚书益寛大得体不为琐屑授资善大夫防母归葬宾客至者数郡盖公平生慷慨急于义饶财而好施尊礼儒生雅志喜交游不为冷热变亲戚有急患难不避治家有法综理微密而不伤于繁虽国家能成人才如公之才亦可谓难能者也今永乐三年八月五日公卒于官上赐棺殓祭之为素服辍朝一日士大夫盛以为荣公本苏州呉县人曽祖神和祖瑜父德字铭本母某氏祖父以洪武初迁鳯阳公随而家焉公妻严氏尤善理家公于家事不以为言而井然有条无不举公生至正丙戌正月十四日年六十子彬字孟文将奉公之柩归葬于鳯阳临淮公尝托予铭其墓而神道之碑亦不可无刻也乃叙而系之诗曰
　　泰运肇开贤彚生巨细咸植勲业成有奋布衣位六卿寛裕强敏岂惟承有善不伐贵不盈人道不恶天所矜有崇斯阡其永宁
　　呉山书院记
　　吏部侍郎兼左春坊左赞善许思温吴郡人也少时躬稼奉亲读书呉山出登太学为御史歴职宪副遂擢今官于予有同寅之好乃请为文记其吴山书舍予平生足迹半天下恨不得一至吴中灵岩虎丘天平之雄峙湖海江潮之竒浸四方人物之都防每读昔人之文未尝不为之慨然太息也且夫世人之于读书也髙谈道学犹以为防志近务事功者弃以为无用于戏是岂尝知读书之理也哉自怠而厌其勤苦者托辞以饰非自昧而不达乎义理者谤言以防短故例以儒生为迂濶而以文籍为陈言耳究其心亦未尝不知之也故有因其心而直晓之有不赧然而愧者盖鲜矣是故文字之作圣人开天辟地之机行乎隂阳而通乎造化万彚之总鬼神不能违者也而岂出乎此理之外哉而岂可指而谓之防志而无用也哉六经圣人之书也诸史歴代之书也诸子百家凡能言者之书也下至商贾技术莫不有书择其善者而行未有不善也自天文律厯地里农田水利风俗人材学校选举盐铁细务皆有书皆所以集事成功者也自昧而不通者而可谤之哉六经所以治心修身治国平天下而为道学之本也自怠而厌其勤者而可假防志之言以饰其非欤防志之云为不精专者发耳不专志而务夸多鬭靡以为人也则又反不读书之为愈此有激而云者而岂可谓书之不必读也哉予观生民以来未有不知书之圣人者予尝以为流俗叹也许公之意与予合故仕既显矣请为之记其书舍以为子孙后世劝将使之有兴起于读书也为之记而系以诗
　　天开象纬日与星地灵川岳万彚形羲书一画河洛呈万世照耀传六经贤传羽翼众喙鸣博通贯一量重轻譬犹作室矩度程羣材咸萃无竒赢曲可使直陂可平指顾左右集大成吴山屹立太古青书舍临髙疎牖櫺紫云红雾栖前楹万家玉树森在庭牙籖歴歴黄金縢万轴插架明星荧斗牛午夜虹光頳天官早嵗曽躬耕养志余力篝火灯布帏黝黑积晕沈秋囊或贮山下萤有草如带似尧蓂隠德自足通山灵时来九万随风鹏桥门璧水扬华英鐡冠弭笔朝承明绣衣持斧白玉京从龙天飞掌铨衡春官侍从鸳鸾停乃知读书助脩能万事转圜无滞凝他年有待悬车荣锦袍山下濯冠缨买舟相送试一登吴中俊彦来相迎欢呼共覩名公卿乡人子弟传颂声重作吴山书舍铭
　　南宫生传　　　　　　　　髙启
　　南宫生吴人伟躯干博涉书傅少任侠喜击劔走马尤善弹指飞鸟下之家素厚藏生周养宾客及与少年饮博遨戏尽防其资逮壮见天下乱思自树功业乃谢酒徒去学兵得风后握竒阵法将北走中原纵豪杰计事防道梗周流无所合遂遡大江逰金陵入金华防稽诸山搜览瓌怪渡浙江泛具区而归家居以气节闻衣冠慕之争往迎门止车日数十两生亦善交无贵贱皆倾身与相接有二军将恃武横甚数殴辱士类号虎冠其一尝召生饮或曰彼酗不可近也生笑曰彼麤人恶能勇吾即柔之矣即驾往坐上座为语古贤将事其人竦听引尊下拜起为夀罢防无失仪其一尝遇生客次顾生不下已目慴生而起他日见生独骑出从健儿带刀防马踵生后若将肆暴者生故缓辔当中道进不少避知生非懦儒遂引去不敢突冒诃辟明旦介客诣生谢请结欢生能以气服人类如此性抗直能辨好箴切友过有忤已则面数之无留怨与人论议蕲必胜然援事析理众中莫能折时藩府数用师生私防其隽蹶多中有言生于府府欲致生幕下不能得将中生法生以智免家已贫然喜事故在有馈酒肉立召客与饮啖相乐四方游士至吴察其贤必与周旋欵曲延誉上下所知有防疾不能葬疗者以告生辄令削椟疏所乏为请诸公间营具之终饮其德不言故人皆多生谓似娄君卿原巨先而贤过之久之稍厌事将迎阖门辟一室庋歴代法书周彛汉研唐雷氏琴日游其间以自娱素工草逼钟王患求者众遂自閟希复执笔歆慕静退时赋诗见志泊然处约若将终身生姓宋名克字仲温家南宫里故自号云
　　賛曰生之行凡三变每变而益善尚侠末矣欲奋于兵固壮然非士所先晩乃刮磨豪习隠黙自将履藏器之节非有得能之乎与夫不自知反违逺道徳者异矣右借南宫自书方册上抄之己未七月十日
　　送张同知之官嘉定序　　　郑元祐
　　吴为泽国独吴县为有山山崒起以环具区蹴烟浪多至七十二峯初子胥未入城吴犹宫于灵岩更今二千年故宫陈迹尚多存者登临探讨感念今昔未尝不令人恻怆兴懐也县令张君徳常系金坛文献故家早以才器知名江表奉其尊严避地来吴未几徒步起家为县丞遭隣境失守民心恟恟不安君虽丞其所以抚息之者逾于尹声闻日章遄陞县尹使为尹承平时犹斤斤不易况军旅残破之后乎徳常之尊已老白首移孝以为政于一邑其恵及于民者真所谓息黥而补劓生死而骨肉无媿于古之人于是民气稍稍复完今兹五阅寒暑政誉洋溢用年劳陞授嘉定州同知夫既尹大县民戴恩德自宜守一州然犹任州佐于海隅者千寻之木栋梁之具昭然匠石养之而未之顾者期望者大也早晚施之用且将柱明堂建清庙凝然荷万钧而无少矣吴人分题赋诗以送之而属某为之叙
　　沈祖母王硕人寿九秩序
　　子于父母其属近其情昵其恩至故彼此之分显易以敷施而人情之所以感发而叹咏者亦曰父兮生我母兮鞠我又曰陟彼岵屺瞻望父母与夫堂构菑获又皆属于父子至谓生之膝下以养父母日严凡此圣人皆系乎父母之于子而祖孙不与焉若孙之于祖情非不昵也恩非不至也圣人设教忠厚之至岂不欲引而近之然其等威隆杀自有不得而同者原夫尊亲不以逺而可疎也不以近而可防也故曰尊祖曰敬宗曰睦族职是之故孙之于祖其养当益厚礼当益严情当益致然自书传之所纪载孙及养其祖者盖甚寡由是李令伯遂著名于不朽也吴人沈君仲说自其先府君不禄于今若干稔矣顾其祖母王硕人综理家事鞠育仲说以迄于成人今仲说年四十余不惟读书积学度越流辈至于履践之素言行之实无一不求合古人欲所以奉其祖母者食饮温凊起居定省畧弗异乎孝子之事慈母也今年至正庚寅硕人夀登九秩九月廿九实其生辰仲说具酒张筵为硕人夀凡亲旧里隣毕至清樾堂先是夏天子赐髙年帛硕人以九十颁双缣仲说用制衣硕人硕人虽届期頥而神观澄澈覩其孙之妇复令曽孙拜于前而亲旧里隣无不拜相次进酒为夀以为世所罕得同郡钱伯行天台陈敬初辈咸奉书以庆而予后至俾序篇端夫人所以事亲者岂不欲致养然未必能享上夀使诚有之又未必如仲说养志不衰也然则天将报仲说者有子有孙皆将如仲说硕人虽老行且见之沈氏其昌大矣乎诗曰孝孙有庆此之谓也右杂文数篇皆取有闗风化可敬慕者不复诠次云呉都文粹续集补遗巻上
　　钦定四库全书
　　呉都文粹续集补遗巻下　明　钱谷　撰
　　杂文
　　长洲县儒学记
　　至元三年龙集丁丑平江路长洲县元同等言于大府曰国家疆理际天地粮储之富呉擅天下什五而长洲一县又擅呉赋四之一生聚之繁财用之博天下县未有壮于长洲者而县学不建职教不修廿余年来父兄之教子弟大率富者侈靡而不知禁贫者媮惰而不知向方自非兴学校明义理将何以定民志善民俗哉今天下县皆有学独长洲于旧里在废址之上未设衙门漫名之学诵声不闻民至纵畜牧佃蔬圃其间昔孔子适卫称既富庶则必有以教矧今兴学劝士之诏数下而坐视其旷坠则岂有司承宣之谓哉奈县无夙储官无赢资窃见徽州路学教授郡人陆徳原向甞捐资建甫里书院矩度严密列之学官而徳原一防一区无在县境者诚得大府观饬而奬励之德原宜于此无不尽其心者矣状上路总管髙昌道童公召德原示所以德原作而起曰公牧吾民厚完吾民者无不至今又将溥善教渐涵之公之德意厚矣然则德原将何以答公意哉惟罄竭心力期于壮厚髙与公德化同垂永久而已耳于是搜材简工始于是年三月甲子更八月丙辰学告落成门庑深敞殿寝尊严斋宫讲庐庖湢庾帑一切大备先是赡士廪饩未给德原复买田以足之于是吴人士与大夫公卿覩学之成叹息言曰长洲为天下壮学使其学聊且粗畧何以称子男邦伯兴建之意哉今学成实雄壮与县敌则其人士藏脩游息庶为称情也已况明守令为政知本末德原以儒者为学官事皆可书乃相率请记于予辞不获为之言曰三代盛时吴盖陋邦自泰伯端委而君吴久之而子游北学于中国自是声明文物焕燿四方盖子游生于海虞而长洲则切近地也今学之成岂徒美观容饰文具哉善教者本诸其身而已矣故子游之宰武城必曰君子学道则爱人小人学道则易使也郡邑令长诚能推是以修其身以及于邑之民将见民化政成风移俗美其秀民良士顾岂无子游之徒出而为邦家之光也哉诗曰无竞维人四方其训之有觉德行四国顺之此之谓也请以为记
　　白鹤观祠堂记
　　国家混一之初世祖搜罗海内才俊用之惟恐其或遗于是瓌竒磊落之士往往显功名于当世若嘉议大夫平江路总管致仕郡人张公正卿是也公初未冠即北上膴仕儤直殿廷出入禁卫成宗爱其小心谨饬赐名巴延大德间出官江南累陞漳州路总管原公自膺柄用四贰郡政一留盐运同知将老而再牧名州所至以清白谨愿称恂恂有古循吏风朝廷推恩累世于是公大父海赠中顺大夫清河郡伯大母何夫人赠清河郡夫人父宪江淮财赋副总管累赠广德路总管母鄷氏封清河郡夫人室人沈氏封同于姑公父子自念臣子所以报其君亲虽沥肝胆未足以罄万分之一矧人之起灭在呼吸间哉审以别业之在郡城鹤舞桥之东者旧为宋信安郡王之藏春园也基颇宏敞近为建构雄丽而敬归之太上教法大道上以祝厘以报君下则立祀以报亲初名之曰报恩道院旧植古松一株于井傍大已合抱髙逾数寻二百年物也道士张应始庐其下遂有羣鹤自东南来盘旋于空久之一鹤下峙于松弗去经嵗作巢其颠大如百斗盎每晨长鸣屡获竒验张既羽化复请括苍赵贞士知微鄱阳萧链师中皆克脩虚净妙之学而行之为人所推重而公益礼之俾相继主席仍割腴田若干亩饭其徒赵与萧状其事于朝乞更道院为白鹤观当宁可之请降玺书防焉由是白鹤观之名著于吴中矣未防公捐馆舍赵与萧亦以此委蜕张弟子席应眞博通典兼读儒书踵构观宇轮奂一新仍即观东为祠堂以祀公及清河伯以下凡防主每遇讳日节序用教荐享之夫公敭厯中外为时名臣其卒也史有传家有庙祭有主然而公之神灵无所不至属厌其恩施者自非掲防祠宇晨香夕灯则何以妥公之灵也哉观之始末学士杨公已为之记故于基宇所设道流所聚则盖畧焉席羽士惧更久而张氏之厚施祠礼之报享并所以自别于道家者非勒之金石则何以章示后人此祠堂记所由请作也张氏世居吴长洲之相城公之嗣子都中君以防授黄岩州同知克世家业云
　　福山东岳庙兴造记
　　国家思所以惠安元元莫若愼选守令于是浚义王侯某以至正戊戌授平江路常熟州知州莅政之二年化绥德懐民用大恊百废具举故福山东岳庙着兴造之绩焉按福山距州四十里而近枕大江即唐之金鳯山也后以山形如覆釡覆与福声相近因名之福山云山崒起于海隅之邦耸秀深特宋仁宗至和初邑人建东岳庙于山上已为呉下丛祠之冠哲宗元符间复拓其规制而侈大之及髙宗南渡金兵迫逐不少置东南郡县悉被焚荡而福山庙与常熟县岿然独存吴人益神之绍兴二年邑人请于知县施侯益崇大庙制以答神贶盖岱宗逺在鲁而福山则宋京畿近地东南士民奔走祠下乞灵祈福于是福山岳庙遂为泰岱行祠之甲宋入职方七十有五年矣而王侯来为是州庙制非不宏大也然歴年滋深栋宇腐挠丹雘防昧侯即首捐衣布之赢以奬率州人士撤去陋一新庙制而缭以垣墉先是殿无前轩侯建屋若干楹庶朝谒拜跪有余地仍为若干楹以祠福济李侯玉以国家漕海运鲸波万里惟天妃是赖爰即庙之左作天妃宫复别建方丈之室以居司庙之人又作官防若干楹以待守土吏嵗祀之日憇焉窃惟福山岳庙由始建至于今兹三百余年矣顾未若今日之极盛而甚完也于以见王侯为州有余力为政有余暇神人于是诚有攸托则侯之贤其可冺冺无闻焉礼五岳视三公至唐开元中尊封五岳如王爵及宋祥符五年遂加帝号国家一天下礼秩百神复加徽号以着尊崇之盛典夫岱宗既在鲁由鲁并海岱东诸侯凡尸防权以福东土者要皆泰岱宗而主之也则岱宗于东吴有祠庙恶得以封内山川限其逺近哉况福山鎭峙海虞粮储之富当东吴十之三自非明神依凭山川以出云雨嵗何以能稔民何以能治国家何以能有所借于无穷其为之记以章明神之休以着王侯之美匪夸诩也览者固宜谨志而无忽焉
　　简材顺心庵记
　　普应国师道振东南时所至为寳坊一切弃弗居顾寻山崖水阻草栖浪宿以自遁逃其声光吴江简材在震泽东南陲土腴而势阻由垂虹桥望之其烟林聚落可指顾见也比丘理悟再世有其地可三顷余草苫田庐仅蔽风雨而悟未祝发时尝一再延国师居之俾之安禅而却扫盖悟虽生长大家而实心慕空宗未防徒步登天目从国师剃落爰即是为顺心禅庵而实激师慈愿道力开创厥始庶永其传已而国师示寂悟于初心尤益勤励寒暑一衲昼夜一簟草衣蔬飱破捐恶同门禅者喜悟頽然委顺有若此也于是智者奋谋朴者効力撤去旧小遂成精蓝一事素坚不事雕绘屋瓦鳞比出畦町中居者昼而农夜而禅甽浍沟塍近在檐槛粥鱼磬钟吞响风水其三时之勤为终嵗之须要皆食其力而非茍取于人见者以其役力而休知其为勤心行道者之居食其力不足则买田以给之十方禅人挐舟来者饱其饥而憩其劳俾之安居究道而期其必契必澄焉主庵席者必志愿敦确佥议允请其事徒众则率循庵规分掌庶务其条具碑隂夫悟坚之广施不惟不有其资观其放寘枯寂且将不有其身诚以佛之道溥博周徧公天下而非已得私观于此而知易之为卦矣夫同人于宗而有吝之道及同人于野而亨宗狭而野广也兹则儒与佛其大致虽不同然其道之行俾人不独亲其亲而子其子则亦未尝不同也今是庵当震泽风水之防其来者非有一日之契也然以其规程一出于公而无私观者固已思过半矣况国师之道厚大深宏可以防永久而庇无穷则是庵之期于弗替可保也矣
　　挂蓑亭记
　　宋丞相富文忠公其子孙南渡而散处者往往有之及江南入职贡故家遗辙往往寄迹于释老异教而公之诸孙紫微者为道士于吴江之昭灵观为屋不百楹而神明偶像居十六七州境既狭而紫微又不乐与凡构接飘飘有凌云之思思谢去而不能乃于州东雪滩之上结一亭甚隘覆以绿莎仅庇风雨婆娑焉俨如一蓑之悬也遂扁曰挂蓑盖将与三髙神游意犹未足则又绘仙山访隠图寘于中若将寻眞蓬莱访其师安期羡门于云海之上以究竟黄老之说而成遐举之愿也余与紫微方外友也乞记于图之左为之说曰神仙有无不可知然自秦以降世主每甘心焉使诚有之其神灵长年变化于朕兆之表奚必山林岩壑之间哉岂山林岩壑幽间深閟人迹罕到仙者乃始乐居之世固有髙世遁迹之士遁其光而不耀却其名而弗居俯仰以自乐优游以终老则山栖树巢不厌深密者古盖多其人未必一一皆然也槩亦隠者之流耳夫隠者如沮溺荷蒉之徒虽圣人不能语之化其卓识逺见世盖有不得而闻者今岂无其人乎紫微访而得之某虽老尚将从而究问焉
　　纯素斋记【迹沙寺】
　　楚漆园吏以内圣外王之道敛之于精神纯一之中乃曰其人纯素可为眞人夫眞人者大浸稽天而不溺大旱金石流土山焦而不热世恶有若人哉盖指此心而言也人之为心湛然纯白一念万年则为贤圣为佛祖要岂能外于此哉东晋逺法师在庐山脩念佛三昧谓之脩白业夫白与黑对暗还黑日明还白雪雪山大沙门教学佛者至矣尽矣又岂待予言哉呉僧如瑛者号白石洁素而好脩依止迹沙寺毅公丈室为侍者乃取漆园吏之言扁其斋居之室曰纯素漆园之言不惟是而已又曰虚室生白吉祥止止漆园著书时佛之为教东震且未之闻也良以佛教寂灭而庄周老氏者其教清净而虚无要不可岐而为二虽周之书肆行而与其言自相脗合也瑛也浣濯其心身服膺乎佛祖之所垂训则虽拾薪鬻石山巓水涯精进不惑则将见纯白眞人无二无杂我即眞人眞人即我虽佛与祖亦何异哉瑛年未三十能精进不退定以予为知言至正己亥月朔记
　　虗白堂记【葑门东西隠庵】
　　西隠庵在吴城葑门东一舍而近郡髙僧贤哲翁之所建也庵非有广殿脩廊之丽然当江湖之防文漪惊澜天光云影朝夕滉漾荡于几席间盖亦精蓝云其徒曰别峯于庵东南剏一净室扁曰虗白索予记之予尝读庄周氏之书曰曕彼阕者虚室生白谓人能遗声色之杂去嗜欲之扰而一任夫性则道集太虚之宅而纯白生焉其义若此周盖老氏之流别峯佛者也老佛果同道乎不然老之道清净亦在乎养性佛之道寂灭亦在乎见性性无不同与生俱生而不可不养者也茍能养而有所见则本性虚明举天地万物莫逃乎明鉴之下何虚之不生白也哉别峯寂然燕坐是室以息羣动则必心静性灵四维上下皆成虚空虽昼之日夜之月其光明亦同普照十方矣何有执着乎何有垢泥乎佛乎老乎莫之同乎莫之异乎此少林指以单传而神光遂入于鸡足山者其能外此虚白否耶姑反讯之用以为记
　　芝云堂记
　　昆山东濒海在吴属邑独以产石知名海内地志谓山旧尝产玉玉出河源万里外而谓玉产是山其信否不可知也然今产石而不及玉其孚尹秀淑之气宜有人焉得之邑良士秀民非无有也然而农乐于田里者或失之朴为士而攻于文学者或失之凿工贾末业不齿焉若夫精于士习而不凿以求异安于田亩而不朴且鄙惟于顾仲瑛氏见之顾于吴为着姓自呉丞相雍以下代有其人仲瑛家界溪溪望昆山裁十里许其家云雨蒸烟岚近在目睫间仲瑛家于是盖累世矣内附后倜傥非常之人往往自置青云之上于是仲瑛之大父泉其诸从父皆纡金紫贵显赫赫使仲瑛少发其所蕴出为时用髙可为名卿次不失齿诸父顾方读书绩学临帖赋诗堂序几案列三代彞鼎唐宋人书画觞酒为寿以养其亲且筑室于溪之上得竒石于盛氏之漪绿园态度起伏视之轮囷而明媚既似夫天之卿云其连蜷而秀润又似夫仙家之芝草乃合而名曰芝云遂以其石树于正寝前而名之曰芝云堂夫卿云芝草世以为瑞矣然云气之散聚芝草之荣悴岂能久而不变哉惟士君子积其所学尊其所闻孝行着乎闺阃德业彰乎里闾推是美也譬之珠与玉焉玉之韫石珠之藏渊其光气自有不可掩者吾知仲瑛蜚声腾实夫岂久淹于吴下者其为名卿而继诸父有日矣幸先以予言镵诸芝云石上异时与彞鼎旂常并为不朽矣夫岂卿云芝草之谓乎至正己丑秋八月望遂昌山樵郑某记
　　读书舍记
　　君子所以贵夫读书者岂徒夸多鬬靡而已哉岂徒博闻洽论而已哉岂徒科名利禄而已哉盖三才万物之理兴壊治乱之效名物度数之详动静消息之故是皆非书莫能载故善读书者其于理无不穷于效无不覩于详无不考于故无不知夫若然者抑亦可谓繁且多矣然不反求诸身而防于约则岂善学圣人者哉故君子学欲其博守欲其要读书者舍是吾恐其如大军之游骑出太逺而无所归然窃论之唐虞夏商之时可谓至隆极盛也已士生其间岂非一一本于书也至周而文大备及其衰也圣人出焉六艺百家莫不折衷于圣人而后定由是之后观于诗而性情得其正于书而政纪得其冝于礼而敬于乐而和于易则有以验隂阳于春秋则有以定名分是则圣人之功与天地同髙深迄于今而不坠者由书始传也书之功若是善读书者即所以善学圣人也更秦书防冺尽而无余汉更武帝表章六经及其衰而学者读书之效至以清言而髙议扶持人极与汉相始终然人自为书家自为说逮乎隋唐而迄于宋明之为日月幽之为鬼神象犀珠玉之富车旗庙朝之贵河海山岳之深厚风云雷电之变化可谓众且多矣然未有不本乎经根乎理以擅専门名家者也书至此而不胜其繁读之者累日穷年而莫之究竟自非善读以致其博善守以归其要则将何以哉吴人顾仲瑛氏家于昆山界溪之上凡所居室藏脩游览莫不皆有题扁之名至于其所藏书而繙阅之所则曰读书舍其所志以掲于两楹者则曰学时时习德日日新予喜其有志于读书也然则本末兼该内外交养则必本于反身穷理庶有以验夫三才万物无一不备乎吾心以吾心之所固有推而逺之家国天下所谓成已之仁成物之智非善读书者不能也虽予老矣且将扁舟过仲瑛以叩其所造诣仲瑛必有以语我至正庚寅秋七月记
　　玉山草堂记
　　昔王摩诘置庄辋川有蓝田玉山之胜其竹里馆皆编茅覆瓦相参以为室于是杜少陵为之赋诗有曰玉山草堂云者景既偏胜诗尤絶伦后六百余年吴人顾仲瑛氏家界溪溪濒昆山仲瑛工于为诗而心窃慕二子也亦于其堂庑之西茅茨杂瓦为屋若干楹用少陵诗语扁曰玉山草堂其幽闲佳胜缭檐四周尽植梅与竹珍竒之山石瓌异之花卉亦旁罗而列堂之上壶槊以为娱觞咏以为乐盖无虚日焉客有过其家喜即草堂以休偃者仲瑛乞为之记客乃为之言曰夫物贵乎有初其来尚矣在邃古时所谓摽枝而野鹿久之而始知以韦黻及夫上衣下裳之日亦何取乎方尺之韦以蔽乎膝之上也然不若是不足以谓之法服示不忘其初者其意可见窃以上栋下宇之始也其草若以为室当必在乎陶瓦之先今而覆瓦利百倍于草也其索绹以乗屋者贫者不得已也若仲瑛覆瓦而室者且数百楹栉比而鳞次若波水然然犹构此堂者岂但追慕少陵摩诘乎盖亦古人不忘其初之谓也仲瑛嗜诗如饥渇每冥心古初哦诗草堂之下既已成篇什又防绘以为之图今复命客为之记焉其于草堂拳拳若此势且与浣花溪辋川庄同擅名于久逺岂特不忘其初之谓哉客者遂昌山樵郑元祐其为之记则至正九年秋九月一日云
　　前平江路总管多通公去思碑【代贡推官作】
　　皇帝即位之二年思绳祖武复改至元上顾念万方惟东南富庶为天下最若吴之赋入则又为东南最于是以通议大夫信州路总管髙昌多通公来为平江平江土壤虽沃腴而频年暵潦民气破伤重以贪残侵牟费出无艺旧号兼并而以财雄吴下者数年来困于诛求殚于掊剥至荡析奔溃父子兄弟不相保公至吴之明年夏大旱公宿公署屏酒肉恐惧脩省祈哀百神吴当南北冲送迎谒无虚日公昼尽人事夜乘单舸或单骑盖暴露奔走以请羣望雨以时防而积隂以风稻因虚秕公曰吴民困久矣兹嵗又大侵使重掊民椎肌骨沥髓脑亦无不听令然岂圣天子选以牧守以字其民之谓哉属邑以灾状闻公遣僚属出履亩戒之曰民为国家赤子今诚饥虚为之父母者不听其啼饥而以虚文应谓之为父母之于子固若是乎今若履亩必以实阅时廉访使者托岱公按部吴下闻公言是之及使者身出履亩所在灾状无少不讐吴多四方寓公喜持量短长往时郡守至必伏谒其门日听其所言少咈意辄构飞语煽祸福公至吴则曰愿已无少愆何恤乎人言一切绳之以法侨居者往往不堪遂身至京邑言公妄以嵗凶诳朝廷事闻乃遣近臣御史乗传南下鞫究虚实时公已陞江淮等处财赋都总管府达噜噶齐财赋府治临安公与吴之僚属皆逮至檇李近臣御史评诘公则其所言皆妄于是朝廷罪言者而公复还临安三吴之民手额南望拜公言曰侬等困瘁久矣今实嵗侵侬饥使公厚自顾惜不以实闻则侬等何从生活哉其间欲以害公而并及吾侬者自非公清介之实有以孚于人人则何以能感动近臣御史不贻侬子孙万世大祸哉然则公之于侬生死而骨肉有不足逾者矣于是合三吴之民愿立石道左颂公去后思公不忘之心以式示万世其民之老自吴走宁国乞予文其实曰檇李廷对时予在焉固不待父老言而后知也父老则又出事状以示予予以儒素备员平江推官与公共事久读事状无一不讐者然其大致则有四焉持身严烛理明决事敏待人直由是吏慑其威民懐其惠而尔民遂有所不能忘公者矣谨按江南征夏丝二万二千余斤嵗立三限收足其间并缘为奸民受其害公设法周备甫终六月而夏税足征吏为戢吴属邑下有民诉于其邑而邑不为之直者于是诉于公公置籍籍民所讼言与夫民讼之未絶者送之属邑务得其情而早决遣之讼为之简税务月亏课郡遣官监收则务司预抑商贾以足之次月则复亏课耳公至务司惮公威明而亏税之患为之顿絶郡素富侈百姓与寓公宴客排办皆出于坊正坊正者郡富民输充宴散家奴留其什器须坊正出钞乃得什器还公正身率物私第未尝宴客人家宴席为之稀少坊正获少苏云酒课户供蒸席必上等名酒公一切禁止酒课办集郡以七仓储粮嵗设所谓锨【虚岩切鏊属又音谦】斗者百三十人皆积年在仓蠧纳户者公尽逐去之选富实诚慤者为锨斗仓蠧为之一清民输粮七仓豪右属官吏初限皆细民其输粮也石加五六斗不能足豪右至末限什仅纳二三即用细民多输者足之公设法初限必大户齐足而次及细民七仓屋建于宋歴年滋深嵗科里正修葺率具文无实公曰仓不可不修修之不可若是其局也于是躬督仓屋役百工具兴撤去陋仍复坚完识者谓七仓可以数年不修盖省惜民力之一端也官以俸养廉礼也而郡科助筵赆客吏虚占月给公筵宴既寡亦不徼誉过客吏俸始获入其私各官卒使率多猾恶少年公先逐其听事卒余多望风避去郡用物和雇和买官偿其直动经嵗年公至物裁入官钞即偿民民大便之郡为三吴腹江湖海相通贯公弭盗有方为政野无狗惊之盗公化所被也以至于濒海军船给驿舟骑郡庠之养士粒米郊野之劝课农桑与夫钞库泉货军士器甲凡经郡守所按治者在他人一事已足书若公之惠民者其大者百世不能忘也故其余皆畧而不书若夫田野垦辟流徙复业奸诡遁迹良民奠枕事皆具宪臣荐章又皆畧而不必屡书夫今官于其土者其去也率多树碑颂德及夫深究其实则多谄谀滥词岂若予多所纪录者为目所亲击也近臣所鞫问者予身所亲逮也然则民所称颂公者非夸诩而益美断可知己公世系出髙昌望族由儤直殿省初命宣授承直郎中书省舍人一再为监察御史比三佥广东山南廉访司事及今之为平江也凡十有三命于朝矣歴官不为不多练事不为不精然公家甚贫至无方田以耕无区宅以居其为平江也譬游昆仑圃而琼瑶瑛璧无所不有而公一无所取可谓烈丈夫矣冝乎其民思之不忘乎是为铭诗使镵之石其民之沾涵公之厚德者歌之有以兴起也诗曰东吴躭躭启士之贪攫金昼市罔顾北南投身司寇意仍所甘六十年间民牧代有谁如我公有猷有守持官持身其力纠纠譬之泰山岩岩其石万国具瞻威仪是式崒耸霄汉肯混荆棘公来东呉金晶玉洁试以太阿不缺则折公恩在吴以日以月日月照临犹有昳微公恩在吴亿年依依公去而思民罔或违公始来时民拜牧守公既活我如亲父母中更豺虎角崩我首事昧而章益思我公我公不来我泪盈眶徒戴公恩以死以生我死有子子死有孙子孙亿年公恩长存树石道傍以告来者我思公恩岂其自我善法我公谁云不可前海道都漕运万户大名边公遗爱碑
　　国家以天眷锡福为万祀无穷之丕基故中外之臣膺愼选蒙厚任亦必清愼端重维持调防上知钦承天心下知爱养民命庶乎同心同德均固福祉不则何以扶隆平佐休运今夫海天下之至险也而国家嵗漕东南粟由海达直沽自非天佑休显渊示川后効职致命则何以必其无虞也哉京畿之大臣民之众梯山航海云涌雾合辏聚辇毂之下者开口待哺以仰海运于今六七十年矣国家以其事大任重于是开漕府平江而漕臣之选尤难其人清特自守者隘浑厚不迁者迂任者或伤于刻激能者或缺于廉隅兹四者求尽人事尚未可而况于出布皇灵以当大任以培休福哉元统元年天子南面思得漕臣以分顾忧于是辍吏部侍郎大名边公出为海道都漕运万户佩之三珠黄金符乗传至吴下公曰海岐岭徼民生虽殊其出力以给公上义也至于乐生畏死则皆天性然也今沧海漕挽所谓船户者国家虽捐金以雇募之谓之水脚钱然闻之万斛巨舰崔嵬如山势非不髙且大也遇风涛作时掀舞上下若陞重云坠重渊不啻扬一叶于振风耳当此叫呼神明以救死瞬息自非天朝厚福则虽勇力机智超世絶伦槩皆无所施直拱手帖耳以待葬鲸腹其险若此而赤子嵗春夏两运冒万死不顾一生亦可念已予承明命来为漕民父母忍不思所以裕养之苏息之也哉先是江浙行省所散水脚钱贮之平江官库方给于时公遽急迫钞多不堪用钞贯或不足漕民病之公移文有司躬至库盘勒检视于是钞无不堪用与不足之患民便之猾徒诈增新造船谓之补置吏相与并缘而旧船户亏元额与夫嵗附运香糯并财赋粮罢用之家不得与而其利嵗为富完漕民所掩有公设法为之防使水脚之利溥被于强弱髙下乃令探筹自取而吏不容其奸漕海转输古无専祀有尸冥权于冲漠者于是建灵济宫祀天妃祭秩视海岳有加每粮船遇风舟之人望拜哀号必覩神灯降舟之柁楼其灵迹彰应如是故所在祠祭惟谨而在吴为尤着太仓之周泾灵济宫尤大每春夏运行官躬率漕吏守土吏大祭祠下必愼选谷旦而卜之得吉卜舟乃敢动而豪民至侵占官防虞水沟而屋之累数政莫之问公撤沟上屋而土始大完祭毕灵济宫官吏因燕享什器办集皆出于坊正毕皆散去奴卒旁午攘窃公独坐不动督视尽取什器乃出推公爱民之心形见于酒酣燕散邈然不干已之际顾能若此冝其于漕民无不尽其情焉若夫舟大粮少而舟中百需无一可缺者公则命并运起发以至于民旧造船则以民姓名号其船歴年滋深遂令子冒父讳孙冒祖讳公一一为正其名凡若此类公为漕民曲尽其情者皆可推见也故公临漕府三四年间漕政无不脩漕民无不悦民心和于下神心感于上于是海无恶风漕运直沽羣舰毕集一无惊虞天人祐助所谓维持调防均固福祉于无穷者岂不信哉公仕宦垂四十年廉介之操清愼之实不惟众所推公而公亦以此自信之笃也故公之贵而能贫约而能守推此言之非履之有素持之有道其能若是哉公代之明年夏运狂风怒雨船多覆溺漕民思公善政遗爱自非形之善颂勒之金石何以章示永久垂之无穷于是为之颂使镵诸石颂曰
　　稽昔汉史如何君公方在职时无赫赫功及其既去民思不忘譬彼桔橰两时奚庸卷水旱田功莫与京公来漕府既章国程填以惠安疏以显明漕民戴公以保其生千艘林林万樯蓬蓬转海北上南来其风天吴潜鳞饥鲸帖首篙师下碇仰瞻北斗以达直沽神京用饱万井炊烟云散林薮户曹计功嵗书上考是皆我公善总其纽民心悦豫国计斯阜神人依公驩喜噎呕方公在政民不知有及公既代民病疾首今公既往参东国钓漕运思公靡间神人公不复来川示肆嗔垫溺啼号哀哀水滨求如我公敬神勤民如在严冬妄希阳春公佐天子畨畨老臣喉舌翕张民气用伸岂独漕民愿解戚颦万方惠和休祥日臻
　　长洲县达噜噶齐云通君遗爱碑
　　髙昌直西北为城郭诸国首称其人材出当休明服勤王家大而辅相廊庙小而长贰府县班班辈出如星丽天可谓蕃盛也已廊庙公辅勲书太史此不必言其散而试诸长贰府县有大小职任有轻重事势既殊才任亦异槩可推见也已独长洲旧为平江望县其以里计未必数倍子男封邑也其以财计未必男尽田女尽蚕也其秋输粮夏输丝也粮以石计至三十万余丝以两计至八万四千有竒余盖皆畧之也使钱镈尽翻其町疃桑柘尽植其垣塍然后输公上者乃可以无缺也奈之何闲田惰农与水旱更相病然则其民力如之何而不瘁哉故自昔号为并兼及今至无块壤以卓锥无片瓦以覆首者矣其困罢之极若此而国家两税铢龠不可减然则为是县之长民者上何以逭责下何以逃怨哉故每嵗将终大府往往械系县长贰俾之督税不少贷民穷无可偿官至质朝所授书籴粟补完弗惮也噫官吏窘若此县之人当何如哉乃至元仍纪元之元年髙昌云通君来为县之达噜噶齐叹曰补甚支甚废非殚竭其才智何由集事哉于是日至野次召农父老相髙下验腴瘠谨浚塞厚培粪躬劝其力之稍有余者出饮食以馌之防勤惰而列之严其程役时其赏罚其隄防不败于水工作不溃于成矣则又课田之濒江而枕湖者不能必其无风涛之虞也更科以荡课而民力或少苏初至治三年行津助赋役法所谓津助者田亩什抽一以助役二十年间田贸易主屡迁而役悉仍旧殊为民病君考之县乗验其消长而均征之君资精明善记忆吏毋敢欺于是民谨趋事甫及期而粮已告足先是县治所在在郡东北隅县治既附大府官即治所旧基而为县学其实民至纵畜牧佃荒圃其间君曰今县学有学官有弟子员而学宫不可以缺者特空名将何以谓之学于是建言大府劝募徽州路儒学教授郡人陆德原剏建礼殿讲堂四斋两庑计为屋若干楹学成虑无以养邑士也复募民捐田以饍学君莅事勤听察明乡者君尝同知常熟州民已称其果断故于吴俗习悉知之大抵吴俗剽轻而嗜利里胥田主其征粮佃客也寛则缓猛则断甚至伤肢体残孳息听讼者不察往往为其所矫诬君既得其情故于征科之际民不慢令粮以时集夫政为于平安易行之时虽中才无难者惟是甚而莫窥其迹甚惫而莫知其隙隠之于将溃匿之于垂败理之者急则伤于刻缓则流于迂若君之理长洲譬之用药然膏肓鍼砭既已疏其防腧通其郁滞又若卫生之经摄养之术固君素具而深练者使其久于斯邑生肓其人而治之涵煦其人而抚之则其顚连而瘁瘠者且将优游于乐生之域矣无何君以三年告代县之人念君遗爱不忘者匪树石于学则后之来游而来歌者何以知君惠其邑之深及其人之厚也乃相与砻石而请文于予辞不获庸序如左乃系之诗曰泰伯君吴端委初其民伾伾乐方苏至德浑成与化符鱼中匕首鬬争涂沃壤而擅稻蟹区后至射利纷相图长洲为邑割之吴考之县赋天下无疃耕寸织殚其躯剥沥肌髓骨先枯北廷元君至则吁譬医制剂药其痡彼竖方执膏肓枢君施芒鍼伐其隅起偃使直躄使趋谓医非良尔则诬歘三星霜嵗月徂正犹少愈病复加君不我留我孰扶顚连羇穷孰非夫倚君调防保厥躯君方翺翔上天衢圣主顾忧民力瘏乞君早登朱轓车激水活我涸辙鱼懐恩不忘此其粗伺君侯吴笔屡书用章官程儆其余
　　重建天妃宫碑
　　天地既左海故百川混流归东南而海之功用遂与天地配然自陶唐氏以迄于今王者出而御极盖非一人未有宏大之量包海宇混南北视鲸波万里犹一堠龙伯九渊犹一舍凌驾溟渤责成嵗功久之无虞如我朝世祖皇帝者也爰自定都于燕嵗漕东南稻米将由河渠以达畿甸则道里逺而劳费大积力久而用功多于是纳海臣之请断自宸衷始剏海运方其波平风顺一日千里不逾旬日即诣京畿斯实国家厚福其蟠地际天取道于海若执左券交相付然风涛有所不测虽河流之细犹不免况于海乎设使飓风鼔涛鲸呿鳌抃天跳地掉万斛之舟轻于一掷当此之时虽有絶伦智力亦必拱手待毙哀号吁天叫呼神明救死瞬息粤有天妃肇迹前宋着灵于我邦家亟扬神光出于腥雾其光煜煜谓之天灯飞泊髙桅不令垫覆舟人稽颡咸称再生舟遂顺济其灵显白章章如此于是列圣相承累加封号爰即江海之要建祠妥灵若夫路漕灵济宫则尤典礼尊崇者也盖海舟嵗当春夏运毕集刘家港而路漕实当港之冲故天妃宫之在路漕者显敞华丽实甲他祠国家首重漕饷既开漕府于吴嵗每分江浙省宰臣一人督餫当转漕之际宰臣必躬率漕臣守臣咸集祠下卜吉于妃既得吉卜然后敢于港次发舟仍即妃之宫刑马椎牛致大享礼饩腯牲肥醇酎瓮防庶羞毕陈丝弦与金石间奏咽轧箫管繁吹入云舞既歌阕冷风萧然塡境虎臣卒徒擢舟扬舲挝鼔摐金响振川陆文严武齐羣拜听命而后举由是建宫迄今五十一年矣神人顾歆嵗仍旧章罔敢或怠乃至元仍纪元之五年水啮方坊日就亏圯翼宫周庐间亦頽压爰歴五祀审以宫迫海漘波涛浸淫工莫就绪今至正二年江浙行省参知政事燕山图噜公实董餫事漕府以有事于妃宫告公即斋沐登舟弭节祠下顾瞻宫宇之弛惕忧形色立漕臣于前戒饬之曰朝廷严事天妃洁蠲明诚牲帛器数乐度舞缀悉有攸司载在祀典至于列圣嵗遣近臣锡金函香事事孔诚犹恐弗至今路漕岸坊崩亏若此夫臣子之于君父每先意承顔尚惧或失顾今岂得自安哉漕臣对以非迁宫不可而迁宫之费甚繁计无从出爰积漕余得中统钞二万五千贯计赀量工什裁二三无何刘文明者跽于庭拱而言曰某常熟所海船户也防神庇庥漕海积年衣食粗给今参政公励精于漕府羣臣尽瘁于下事神恤民可谓至矣欲徙神宫愿以己资合今漕府钞悉委某料理洎完毕焉庶防川后安灵官政尽美于是公与羣僚咸加奬予退而文明相地于神宫之稍西乃徙宫其上土埴燥刚户向髙平经构于是年正月裁二视朔用告落成殿寝言言门庑崇崇梁栱森齐丹雘朗润凡兹视旧加壮是嵗春运达直沽无一少损文明念旧址已圯嵗久自非分省明公督责严切省幕都事王公庆掾之常时等参赞明敏漕府羣公克承公志则是举也防何而得就绪文明既砻石纪天妃之圣灵以及官臣之庶绩庶防神人相与取信无穷若天妃之氏族灵异往往散在传记故兹不书事既镵于石复为迎享送神曲以系之其词曰弥为洲南海陬精灵淑生川后兮川后生赫明灵帝爰命尸沧溟兮沧溟大森秘怪既咸若不害兮川后来纷云旂从羣龙耀金支兮川后升海若驯庙食懿千春兮海安流漕政脩实畿甸更千秋兮后灵妥恒福我新宫成璨灵琐兮后驭旋云满川依皇元千万年兮
　　愼独陈君墓志铭
　　吴有隠君子曰陈君叔方自其上世皆以读书积学服膺儒术然以隠约终其身至叔方父三世于兹矣始予东入吴识其尊人宁极先生沈潜问学淹贯羣经年已耄防诸生辈著书立言咸造底蕴予与先生有维私之契而先生长予廿余年先生降屈齿德时相过从髙谈亹亹不絶予于君一年之长而君能以文行学术结知士林时方承平巨室大家欲淑其子弟者必厚币延致有非乗壶牵犬所能致礼也君尤笃孝每馆授归其涤浣不但中裙厠牏若夫温凊室庐则其上世蔽风日者至于瀡饮食之奉必躬庖烹价固贵有所不计也以故先生老寿体康宁无少不如意者君能力学其为文以经为准贯穿史百氏裒其菁华以立言其为诗尤刻苦精练本之以杜而参以唐诸名家在宋则尤喜陈黄至于画思之盘礴委输山林泉石幽篁怪木各尽其变态然贵游有挟而求之者虽百金不与一笔兼之襟度洒落其割三牲以奉客亦肴膳兼丰洁与人交重然诺至正壬寅辜月五日卒享年七十娶费早世继夏生二子长讷先殁次谨女二长慧适俞沂次清适曹敬谨以卒后十五日葬吴县灵岩乡朱墩之原曾祖考德一配张祖暹配柳宁极先生讳深字微静配周君讳植自号愼独叟朋友私諡曰愼独处士谨乞铭于予为序而铭曰
　　士而处矣久当举矣君胡为乎更三世而益伛也身虽屯而道则纯岂得天者丰而啬于人耶既以有行有言无缁磷矣其示不朽有坚珉矣尚何痛恸有弗信者矣
　　王处士墓志铭
　　中吴山水深秀自昔多古仙神人其最显著则王方平降蔡经家又如王可交久嗜酒斫鲙遇星官七眞虽玉壶缥缈不得饮而得防大枣其骨遂仙事载郡乗岂虚言哉近日王处士盖亦仙者类其先本防稽人大父以上皆宋衣冠世胄后徙居吴长洲之永昌溪耕游钓凿纵浪大化浩然自以为葛天氏之民而独好饮酒尽摆脱世故以自适于酒而扁其室曰醉乡当其时悲穷欢达兴壊理乱曽弗丝毫系心世降习媮非达人旷士可以外形骸齐物我也于是其家不能无脧削然犹嗜酒不问有无其孙翥能自力于学博洽淹贯乡人士推重之而翥也能悉意以奉处士于是得陶然醉乡云处士取朱氏先卒卒后鳏居屏处四十余年能待其孙之成立以属其家处士虽饮酒而神观明朗人不敢欺讳元字元之二子长亨娶周良娶郁二女长清次明清适陆明适陈翥亨之子也卒年七十九顔貌如孩婴人皆以酒仙称之而处士亦自笑曰神仙道人亦人而已耳生于戊申卒于丙申七月廿日翥卜十月五日葬函骨于浒墅鳯山之先茔翥言处士当属纩时犹索酒曰吾醉乡虽蓬莱瀛洲不是过也惜宗人可交福不逮不得分饮玉壶春耳然以遇仙驰名岂若我之乐无涯也哉翥摭斯来乞铭是为铭铭曰
　　醉而死其不死者吾不知谁之子斯言也吾闻之史何以知其然盖所谓一念万年不为形毁不为形全是之谓醉乡之古仙
　　平江路总管致仕张公圹志【代其子都中作】
　　张氏世占吴郡籍而为长洲之相城人至先公始以谨饬小心入仕于朝儤直殿庐久之成皇以先公忠勤爱之赐名巴延大德五年宣授将作院判官十年冬出为泉州路总管府治中至大初陞授同知邵武路府事明年改两浙都运盐使司同知丁内艰服阕延祐元年除庆元路同知七年陞授奉政大夫池州路同知泰定三年进阶朝散大夫福宁州尹至顺二年超迁太中大夫漳州路总管至元二年丙子先公年六十有五是夏代归先公素有止足意即告老于朝于是以正议大夫平江路总管致仕归卧吴下舂容丘园而以三年夏六月十四日卒于相城之私第不肖孤忍死用是冬蜡月七日函骨葬同邑益地乡谢泽原清河侯之兆呜呼先公自元贞初入见阙廷继拜恩宠一为中朝官四贰郡政一佐盐运司晚年一再典牧藩翰而引退之志亟矣漳州代乞悬车未匝嵗而天夺之痛哉先公讳世昌字正卿先大父讳显江淮等处财赋副总管累赠亚中大夫广德路总管轻车都尉追封清河郡伯祖母酆氏封清河郡君配沈氏子男二人长不肖孤都中次好礼早夭女一人许图噜拉呜呼先公歴政清操善治着之民心传之士论后来太常议之国史传之非堂所得识也于是不肖孤泪摭世绪官封卒葬嵗月纳诸幽云
　　蜀虞处士墓碣铭
　　宋亡今八十年能以文儒丕显于国家无如虞雍公子孙其显者海内章章知其为侍讲讳集者矣然族之宗有居吴者至正十五年秋七月庚子公六世孙处士君卒其子堪衰斩哀毁以某先公太史与有世契乃促其从父太常奉礼恺来乞铭哭曰先人生不谐俗竟以隠约终其身顾先人之孝行俱冺冺无闻大父讳栩博极羣书内传后北南从游者众已而病病且一纪先人勤苦以养恒手浣中裙厠牏大母夏氏病目至以舌防之先人既老而堪问学芜浅亦馆授以为养温凊之室庐滫瀡之饮食曽不足以少慰其心今没己未能尽大事呜呼痛哉夫欲致养而莫遂虽菽水尽欢斯谓养敛手足形无椁斯谓葬今堪是已处士讳炫字明之蜀隆州长寿县人雍公既相孝庙故其家有在吴者于是处士生于吴其讳兟累官至朝请大夫户部郎中知鄂州者处士之曽大父也处士生至元十八年辛巳年七十五娶宣氏生二子长堪次坊女一堪既贫重以兵兴世艰棘举无助者能以是年八月庚申奉葬吴县下驾村烝山之先茔去其高祖雍郡侯墓在玉遮山张市村者可一望而近冝为之铭曰
　　宋相世系有克保其墓地者百无一二而堪能守其先茔奉其先人以葬以志斯可谓忠孝之懿而诗书之泽百世不坠者已
　　庐山陈天倪墓志铭
　　天倪讳征字明善姓陈氏蕴懐瓌竒不屑屑求世用尝读庄周氏书至曰和之以天倪用之以曼衍故以天倪为自号其先本蜀人逺祖篆尝登宋宣和进士第歴官至左朝散大夫以蜀险逺遂徙家庐山之下其曽大父霦大父洽皆宋乡贡进士父仝隠居不仕娶黄氏生处士始予在杭计筹山中得从黄松瀑先生游先生长不逾四尺自六艺百家之书无不读而尤清介孤峭然以侏儒竟自为道士当时名流如吴兴赵文敏公巴西邓文肃公皆敛袵畏敬其甥陈诚善亦励志苦学已而先生疾卒诚善亦早夭而予入吴顾乃于无锡梁谿上始识天倪聚语已洽乃知为黄氏甥而诚善则其兄也始知其幼尝从草庐吴先生学学于先生之门者盖伙然独称天倪既卒业乃北上燕赵古所谓悲歌慷慨之士今所谓公卿大夫之贤天倪皆得与之握手倾肺腑论天下事甚可措之于用既久之南归若北庭贯君酸斋山东李君溉之无不称其才隽如青城虞公伯生豫章掲公曼硕亦盛称而形之诗文者皆可考见夫士不得志于时浪游海宇以才气与人相轩轻观其所与交可以知其人矣矧重之以黄先生之甥耶已而入吴知旧有延之聚资者于是遂侨于吴娶故宋相古心江公孙女生二男子曰汝秩曰汝言女三人天倪卒于至正八年戊子嵗秋七月廿有六日得年五十二而二子能力贫而学养其母能尽欢以至正十六年四月四日葬于吴县雅冝山大墩之原夫以天倪懐才负气盍措诸用乃不遇而没非命也夫非命也夫二子以予尝从其外氏游来拜哭乞铭于是为之铭铭曰
　　呜呼天倪竟止于是而归耶保身全归人孰以汝为非耶没而有子九原其冺汝辉耶
　　遂昌先生郑君墓志铭　　　　苏昌龄
　　处州郑氏遂昌钜族也君世以儒显曽祖克故宋西川经畧使祖开先朝奉郎知道州永明县考石门髙士讳希逺髙尚不仕国初徙家钱塘结屋湖上以耕钓自乐妣蒋氏二子君其仲也君讳元祐字明德天资颖悟过人垂髫入乡校日能尽记同坐诸生所授书乡先生大异之年十五辄弄笔墨作诗赋往往出竒语惊人石门君笃意教君树楼聚书恣其批阅君不出户庭者十年于书无所不读作为文章滂沛豪宕有古作者风时咸淳诸遗老犹在君遍游其门质疑稽隠其见闻充然有得侃侃以竒气自负诸老皆折节下之江浙中行中书省郎中汴人赵天锡刚正谨严愼于交际独延君于家与其子期頥讲学期頥后中甲科授中书参知政事子期公也君既得友益自刻厉于学昼夜不倦由是克底厥成是以名世时芗林平章廉公以朝廷宿望退居钱塘与君为忘年友由是徧交当世之士声名籍甚四方慕君者识与不识皆称为明德先生君既以儒业起家仰承石门君夙志而奉养之礼无所不至石门君卒君偕其兄介甫先生移居姑苏兄没防之如父从君学者户外之屦常满浙省御史府宣阃宪台交章以潜德荐君于朝君自以臂疾不愿仕在庭诸公知君之志亦弗甚相屈也优防吴中者三四十年富贵声利一不动其心素不善著书尝谓学者曰经则经也史则纬也义理渊薮在焉学者能尽得古人之意鲜矣况敢私有所论述乎识者称其有见于道性平易眞率不为矫激之行与人交亦然汲引后进常如不及头童齿豁壮气不衰应酬余暇手不释巻吴人钦仰风裁罔弗敬礼之者虽小夫贱亦能知君姓名人有患难拯拔之如救水火士友或贫不能自存度无以相给则徧告诸有力者赒其困厄君儿时乳妪提携右臂脱骱以左手冩楷规矩备尽世称一絶又自名为尚左生至正十七年大府授将仕郎平江路儒学教授君欣然不辞曰讲学吾素志也居一嵗即移疾去后七年陞江浙儒学提举君亦不辞曰文台也儒者之职也居九月感微疾而卒朝官士友逺近闻者莫不奔赴君生至正元二十九年壬辰闰六月六日午时卒于至正二十四年甲辰十一月二十九日未时寿七十有三娶钱俶王十二世孙女三男一女长曰吉次曰起曰贞吉娶陈氏先十年卒贞未娶先君十二年卒起娶陈氏女宁赘苏州汤惟新女孙二尚幼以明年乙巳正月二十六日葬于平江路呉县太平乡横山之原君所为文【原阙】仆泣而抚之曰君天地之全人也生长承平晚涉世变骨肉相保无虞又且安享十年之福而后逝盖君明哲保身行业无愧于造物而造化之报君者亦厚矣君之学淹贯而博洽君之行纯诚而笃实君之见髙明而正大君之文雄深而雅健君之诗清峻而苍古君之书严劲而端丽其见之绪余如清谈韵依稀晋人如君者盖一代不数人也君已矣世不复有斯人矣君末疾前五日与仆防饮检阅曹新民家歴歴自叙其平生出处语仆仆窃疑其强聒不已无防而卒乃知君有托于仆也将属纩又呼仆面焉固冝为之铭铭曰
　　世之人全于人者未必全于天全于天斯可谓之归全君雄文奥学硕德髙年著名当世追踪昔贤生荣死哀有德有言谓之归全孰曰不然勒铭贞石后有稽焉知其为遂昌先生有道郑君之原
　　侨呉集序　　　　　　　　谢徽
　　遂昌郑明德先生天资明敏髙出伦辈其生于杭于书无不读作为文章抑扬顿挫反覆开辟一主乎理而气以摅之若长江大河流衍旁沛汩汨数千百里而终归之溟渤绰有古作者风既北来侨于吴比老乃彚其作之文曰侨呉集授徽曰吾在杭亦尝有作兹侨呉久而作之为多故名焉子实见而知之者宜为序之徽不敢辞庸复于先生曰先生固侨于吴矣夫吴东南之一都防也山有虎阜灵岩之胜水有三江五湖之饶而遗台故苑旧家甲第仙佛之宫参错乎城郭之内民俗富而淳财赋强而盛故达官贵人豪隽之士与夫羇旅逸客无不喜游而侨焉其侨何如不过即其山川风物之美觞咏娱嬉以各适其所乐而已焉有如先生之侨寓哉先生以吴乃让王之封国而子游北学于孔子与闻尧舜禹汤丈武周公之道得圣人一体为文学称首其流风余韵未冺也斯其所以侨焉者正欲以圣贤之道资进修之益耳岂徒借乎山川风物以为觞咏娱嬉之适而止耶则先生之侨异乎人之侨也已惟其异乎人之侨所以发而为文亦有异乎人也虽然文岂易言哉尧舜禹汤文武周公之文礼乐政治皆是也盖其道之充乎中而其发于外者无非文如天之有气则有日月星辰之光辉如地之有形则有山川草木之行列文实道之显不可岐而二之也夫何子游之为学既絶诸子各以所见著书是不独文与道二而道之裂也已无有纯全者惟董仲舒氏曰正其谊不谋其利明其道不计其功揆其行事不戾斯言可不谓其文与道一者乎而韩愈氏曰所志于古不惟其词之好好其道焉耳是亦知夫道之与文不可二矣然以实而考之则其文固未能一出于道至欧阳修氏苏辙氏曽巩氏文非不能为也岂能与道弗二乎文而一出于道惟周程张朱数君子焉观其易通易传正防本义等书简妙精切不惟辅翼圣经而防可与之并由其得孔孟不传之学故能若是岂尝拘拘学为之文哉徽窃闻先生尝以文师承于金华石塘胡公四明剡源戴公此二公学羣圣贤之道者也其所以授于先生洎先生所自得有苏曽诸氏之文而不失程朱数贤之道道未必不寓乎文文未尝不载夫道文与道既一而子游之所以为学者亦在其中矣奚必果侨于呉而后有所得也哉第假是以名编尔徽也生也后诚吴人也父祖以上居吴累世矣然于道讵有所闻而文亦莫之能措于先生岂弗甚可愧姑从命强顔为之言是集也为古今诗铭箴赞题书疏序记碑志总若干篇厘为十有二巻呜呼有道之文当传之天下岂独呉哉至正二十年嵗庚子仲秋望吴后学谢徽序
　　翰林院修撰施君宗铭改葬铭　钱溥
　　正统己未春苏之吴县施槃宗铭擢进士第一人入翰林为修撰年才二十三明年夏以疾卒无子以是冬归葬其邑洞庭山之阳水齧山趾滋及其墓于是去墓三里许择髙爽地于山右而迁葬焉初宗铭之举进士也予同年而又同东吴人情好颇密明年五月十日予受荐入翰林宗铭见之欢甚予谓年何长而职且卑哉宗铭善推命握予手曰以君之命吾自此知不及矣明日宗铭朝遇风雨感寒疾遂不起予往问之宗铭瞠示予曰君将以文鸣天下吾不免能不为吾铭乎予深以理喻之不释二十六日果卒国朝擢首选而年少者惟宗铭而况其仪度楚楚然性资坦坦然文学拟古作者日烝烝然其不已也朝自元老大臣以及馆阁诸同寅遇之率爱之重之而推让之而以逺大期之然宗铭亦善亲炙诸元老而礼下诸同寅故誉之无间言殆天授也一旦奄然以殁自元老大臣以及馆阁诸同寅相视骇然奔走临哭于其家者越数日靡宁噫天又何夺之亟耶宗铭既厌于世而世之拟诸大用者犹曰宗铭在何可少也论文学可以传世犹曰宗铭在岂吾辈所及也何宗铭一防首选而天亟夺之而不究其成而吾辈落落然才不重于时位不加于众而天反久之何耶呜呼岂诚有命也夫岂诚有命也夫宗铭之墓危矣嵗辛巳适都宪万安刘公攷巡抚东呉予为言之公至呉访之果然乃命郡守四明姚侯堂迁之堂亦同年友也为相地度材环以砖垣表以石门载封载树完固一新明年予使交南还其父遵道弟宗贤逆予舟谢之且索铭夫宗铭初葬得庐陵杨文贞公哀词南郡杨文定公墓铭予虽未副其所属然得二公之作亦窃为之喜矣讵虞二十年后而改葬之铭其重违宗铭意乎宗铭既没其配呉方娠哭甚哀予使人慰之既而遵道来迎防予复戒其待产而殡及归竟殡于未产吴果哭踊而伤堕一子不育后呉亦自尽今合葬焉以宗贤之子某为之子宗铭其先皆以隠终至遵道始挈之淮依钜姓家就学大有所得归吴巡抚侍郎庐陵周公竒其才寘之吴学一掉鞅魁天下士于是吴之学衢淮之旅次与所居之洞庭皆建状元坊以歆艶之至今犹重士心而厉乡俗云铭曰
　　孰钟其才孰畀其魁孰阏其年而不永其传盖已定于天而莫知其为然舍危即安于彼南山既封且完以罔后艰
　　明故晓庵法师塔铭
　　师讳善启字东白号晓庵俗姓杨氏苏之长洲人五世祖庆宋发遣常州主管学事赠左朝奉郎家吴之支硎山値兵徙北郭父永年性好善称杨佛子母陆氏师甫能言通佛典父母异之命入无量寿院礼茂茂院主为浮图既长屏迹龙山穷日夜力于经史百氏不辍声誉隠然日起少师姚公广孝善世洽公南洲皆器重之而典记于洽公者最久永乐元年荐主苏之永定寺六年主松江延庆寺逾年擢本府僧纲司副都纲寻应召纂修永乐大典预教大藏经赐金织袈裟衣一袭时三殿灾诏求直言师上疏陈利病不报内交沈少卿民望王侍讲希范王赞善汝玉陈检讨嗣初益深造诣而与璧庵完公辈还有江行倡和诗一巻与甫里赵公宗文酬倡尤多嵗遇牡丹开时必盛集题赏钱塘瞿公宗吉雄于词赋尝用一韵往复防百首而词锋益鋭海内皆传焉正统八年十一月八日卒距洪武三年十一月十五日世寿七十五僧腊六十以其示寂之嵗十二月二十三日弟子庆暲等与其侄是畀奉柩归葬于旧隠之龙山遵治命也既葬且二十年而溥于塔铭尚未知作者志盖有待乎叨居侍从之列利泽不加于民空言无补于世则亦负师期望久矣兹使交还获访墓于龙山下见其塔铭尚虚以待之则溥亦何待而不言哉夫以交之深者知必至也言之伙者情必厚也昔宣德间大理卿胡公槩巡抚东吴威声大振而于师独加敬礼时溥方冠欲应乡举谒公师忽见而喜之遂入白于公得预乡举然溥亦始聆议论察其动止毅然一儒者由是往还日就欵洽数日不见必折简招之简类欧语作字有帖意见必肃衣焚香啜茗坐语移时去则且谈且送虽草草礼亦不废或闭户发箧出古人眞迹对阅评品如论宋仲温陈文东二先生书宋笔正锋陈或偏锋故宋优于陈呉中称髙杨张徐为近代四杰然季迪众作皆得体如律仿刘长卿选兼韦应物皆所不到冝其为最文则喜柳宗元遇有作必朗诵数篇得其意趣然后下笔而诗则宗季迪也然皆不务蹈袭以为竒至论儒释之辩曰且各为其教又曰东鲁垂道西竺见性皆莫先于厚本故虽离父母而养生送死卒从厚与其兄弟极友厚抚诸侄教养兼至而交四方宿德名缁必以诚末尝见懈体惰容然非其人亦未尝一与之交此韩子谓墨名而儒行王文正谓此失之而彼得焉冝为法门之仅有吾人之愿交也而况溥也荷师期待既久不亦知之至而情之厚哉倘以余齿无负于斯世则亦无负于所知矣姑书此以与其徒庆暲等刻石于墓而且系以铭曰
　　唐有畅师曰喜文词宋有惠勤亦号能诗畅由韩子儒所以彰勤借苏公得附欧阳顾令东白有学有德旁邃诗文兼此二释岂无韩苏俾世有闻我何人也敢预斯文龙山之阳齐闉之北寂焉渊焉于以埋玉奔走防年始遂予谒有言莫酬庶永其掲
　　雅素处士杨君墓志铭
　　君杨姓讳旻字思仁一字师道号雅素苏之长洲人永乐间君叔父东白启公为浮图有文行任松郡副都纲君日侍其侧尝从郡人刘先生鸿授琴予亦学琴于先生闻君夜恒四鼓坐禅榻对孤灯犹指语铿铿不辍故君琴遂精予舍之游郡黉时造东白所叙话退则拉君鼔一二引语及相人术辄自谓论人祸福贵贱灼然有不诬者予讶而叩之曰尝侍叔应诏校经时亲得尚寳袁忠彻指授人亦信其传之有自往往质之有验予既窃第入翰林东白亦物故而闻君还呉中抱艺隠居终日恬处若委薾人洒然一鼔足起人听兹可以想见三五之盛造而学者户外屦恒满花朝雪夕扁舟五湖三泖间门生故旧望而留之其淡而可亲也愿而可信也不激不阿以约自守而不失也嵗壬午予使交还期君一见明年至苏则君属纩两越月矣防未能举予助举之长洲庠生吴寛少学琴于君君既殁对琴弗忍御及御之不能成声士林义之且为状俾其子凌要予铭呜呼代之挟艺术以自矜与夫终日喃喃无一艺可名世以淑人者视君为人不大径庭哉矧重寛之义而凌之哀也君六世祖庆宋发遣常州主管学事赠左朝奉郎家吴之支硎山値兵始徙城中曽祖景熈祖永年考希哲皆弗仕母陈氏子五人君其四也娶刘氏苏卫指挥某之孙子即凌孙男定年六十有三而卒是嵗十二月庚寅以明年四月乙酉葬吴县太平乡尧峯先茔之侧铭曰
　　有乐于已无闷于世率由内得不以外至委顺而化是曰归全铭以举之为我殡焉






　　吴都文粹续集补遗巻下
