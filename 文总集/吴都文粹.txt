　　钦定四库全书　　　　集部八
　　呉都文粹　　　　　　总集类
　　提要
　　【臣】等谨案吴都文粹九巻宋郑虎臣编案苏州府志虎臣字景兆曽为防稽尉宋徳祐初自请监押贾似道杀之于木绵庵者即其人也是书于呉郡遗文综辑颇富其中如李夀朋之劄补新军汪应辰之申奏许浦水军赵肃之三十六浦利害郏亶之至和塘六得六失诸篇均有闗兵农大计其他舆地沿革亦多有因文以著者如书中龚颐正企贤堂记曰长洲为县肇唐万嵗通天中而呉地记则云建自贞观七年考唐地理志与颐正之记合可以证呉地记之讹又呉地记云常熟县改自唐贞观九年而书中范成大常熟县题名记曰县旧为毗陵至梁而改又可与吴地记考异葢是书虽称文粹实与地志相表里东南文献多借是以有征与范成大呉郡志相辅而行亦如骖有靳矣乾隆四十二年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　钦定四库全书　　　　　集部八
　　呉都文粹目录　　　　　总集类
　　巻一
　　呉郡志序　　　　　　　　　赵汝谈
　　十老序　　　　　　　　　　米　芾
　　呉城　　　　　　　　　　　杜　牧
　　阊门　　　　　　　　　　　张　继
　　韦应物
　　白居易
　　苏舜钦
　　胥门　　　　　　　　　　　皮日休
　　陆蒙
　　郡学记　　　　　　　　　　朱长文
　　重修大成殿记　　　　　　　郑仲熊
　　六经阁记　　　　　　　　　张伯玉
　　御书阁记　　　　　　　　　洪　迈
　　重修呉学记　　　　　　　　呉　潜
　　呉学复田记　　　　　　　　陈耆卿
　　昆山县学记　　　　　　　　梁　肃
　　昆山县新修文宣殿记　　　　王禹偁
　　昆山县重修学记　　　　　　张九成
　　丹阳公祠堂记　　　　　　　朱　熹
　　巻二
　　呉趋行　　　　　　　　　　陆　机
　　祝牛宫词　　　　　　　　　陆蒙
　　鱼斗　　　　　　　　　　　皮日休
　　申补新军坐下省劄　　　　　李寿朋
　　城口开江按旧指挥　　　　　范仲淹
　　蒋　璨
　　申奏许浦水军坐下　　　　　汪应辰
　　申增顾泾水军利使　　　　　呉　英
　　府治重修大防记　　　　　　蒋　堂
　　九日陪李苏州东楼燕　　　　独孤及
　　登初阳楼　　　　　　　　　皮日休
　　陆蒙
　　东亭　　　　　　　　　　　白居易西亭
　　西园
　　北轩欹枕　　　　　　　　　梅　挚
　　北池赋　　　　　　　　　　蒋　堂
　　木兰后池重台莲花　　　　　皮日休浮萍
　　白莲
　　和重台莲浮萍白莲三　　　　陆蒙
　　重题后池　　　　　　　　　皮日休
　　陆蒙
　　和梅挚北池十咏　　　　　　蒋　堂
　　双莲堂　　　　　　　　　　杨　备
　　木兰堂　　　　　　　　　　陆蒙
　　范仲淹
　　杨　备
　　双瑞堂记　　　　　　　　　范成大
　　三贤堂记　　　　　　　　　仲　弁
　　思贤堂记　　　　　　　　　范成大
　　瞻仪堂记　　　　　　　　　范成大
　　齐云楼晚望十韵　　　　　　白居易和栁公权登齐云楼
　　登齐云楼　　　　　　　　　章　宪
　　西楼雪宴　　　　　　　　　白居易城上夜宴
　　登西楼见乐天诗偶成　　　　刘禹锡玩月
　　观风楼　　　　　　　　　　杨　备
　　范仲淹
　　耿元鼎
　　西楼感怀　　　　　　　　　章　造
　　介庵铭　　　　　　　　　　梅　挚
　　灵芝坊　　　　　　　　　　蒋　堂
　　留客亭　　　　　　　　　　曾　几
　　沈　度
　　浙西提刑司题名记　　　　　陈　贾
　　浙西提举司题名记　　　　　徐　康
　　登姑苏台赋　　　　　　　　任公叔
　　崔　鷃
　　姑苏台览古　　　　　　　　陈　羽
　　李　白
　　曹　邺
　　李　绅
　　罗　隐
　　刘　驾
　　刘禹锡
　　杨　备
　　馆娃宫　　　　　　　　　　殷尧藩
　　李嘉祐
　　李　绅
　　皮日休
　　陆蒙
　　勾践进西施赋　　　　　　　徐　寅
　　巻三
　　呉王井　　　　　　　　　　杨　备
　　响屧廊　　　　　　　　　　王禹偁
　　杨　备
　　采莲迳
　　长洲苑呉苑校猎　　　　　　孙　逖
　　蠡口　　　　　　　　　　　杨　备
　　毛公坛　　　　　　　　　　白居易
　　皮日休
　　陆蒙
　　虎邱古杉　　　　　　　　　皮日休
　　陆蒙
　　临顿二十首　　　　　　　　皮日休
　　陆蒙
　　重寺药圃　　　　　　　　皮日休
　　忠国师庵　　　　　　　　　顾在镕
　　洗马池　　　　　　　　　　杨　备真宗皇帝御制赐平江军节度使丁谓诗并序丁谓和进
　　复赐
　　丁谓复进
　　跋　　　　　　　　　　　　丁　谓呉人歌
　　牧守王规谢章　　　　　　　简文帝
　　博卢　　　　　　　　　　　冯　衮
　　夜游虎邱山　　　　　　　　白居易
　　本朝牧守题名记　　　　　　叶梦得状元语
　　朱花石　　　　　　　　　　贾公望
　　重修泰伯庙记　　　　　　　曾　几
　　泰伯庙　　　　　　　　　　皮日休
　　陆蒙
　　张　咏
　　蒋　堂
　　迎享送神词三章　　　　　　龚頥正
　　夫差庙　　　　　　　　　　陈　羽
　　张　咏
　　伍员庙　　　　　　　　　　简文帝
　　张　咏
　　杨　备
　　南双庙记　　　　　　　　　蔡　京
　　春申君庙记　　　　　　　　赵居贞
　　圣姑庙　　　　　　　　　　皮日休
　　陆蒙
　　灵姑庙碑隂记　　　　　　　林　戊
　　三高祠记　　　　　　　　　祝　鉴
　　范成大
　　三高堂诗序　　　　　　　　程　俱
　　鸱夷子皮赞　　　　　　　　李　华
　　书三贤堂　　　　　　　　　苏　轼
　　焕灵庙龙堂记　　　　　　　皮日休
　　鲁　詹
　　重修东岳庙记　　　　　　　魏邦哲
　　黄姑庙　　　　　　　　　　李后主
　　任晦园亭　　　　　　　　　皮日休
　　陆蒙
　　沧浪亭记　　　　　　　　　苏舜钦沧浪六咏
　　沧浪咏　　　　　　　　　　欧阳修
　　胡　宿
　　胡　理
　　寄题沧浪亭　　　　　　　　梅尧臣
　　观沧浪亭石有感　　　　　　刘　敬
　　南园　　　　　　　　　　　罗　隐
　　苏舜钦
　　梅　摰
　　胡　宿
　　周元明
　　程　俱
　　巻四
　　鲈乡亭　　　　　　　　　　陈　瓘
　　七桧堂　　　　　　　　　　范仲淹
　　小隐堂　　　　　　　　　　叶道卿
　　隐圃　　　　　　　　　　　蒋　堂溪馆三咏
　　南湖二咏
　　中隐堂　　　　　　　　　　白居易
　　乐圃堂　　　　　　　　　　朱长文
　　三瑞堂　　　　　　　　　　苏　轼
　　漫庄　　　　　　　　　　　章　宪
　　迁居蜗庐　　　　　　　　　程　俱
　　复轩歌　　　　　　　　　　章　宪清旷堂
　　咏归亭
　　清閟亭
　　遐观亭
　　臞庵二十五咏　　　　　　　徐开庵
　　蒙与义
　　吕本中
　　苏　庠
　　浮天阁三首　　　　　　　　王　铚
　　平远堂三首　　　　　　　　向子諲
　　草堂二首　　　　　　　　　沈与求
　　程子山【三首】何　偁【五首】僧道本【二首】
　　李弥正次祝鉴韵
　　陈　掞【一首】沈　求【一首】
　　范文正公义田记　　　　　　钱公辅
　　范文正公义宅记　　　　　　楼　钥
　　天平山　　　　　　　　　　苏舜钦
　　范师道
　　杨　备
　　穹窿山
　　华山
　　雨中游包山　　　　　　　　皮日休
　　陆蒙
　　林屋馆铭　　　　　　　　　陈　炯
　　缥缈峯　　　　　　　　　　皮日休
　　陆蒙
　　桃花坞　　　　　　　　　　皮日休
　　陆蒙
　　洞庭南馆　　　　　　　　　张　祐
　　早发洞庭　　　　　　　　　白居易
　　方　干
　　洞庭小湖　　　　　　　　　白居易
　　入林屋洞　　　　　　　　　皮日休
　　陆蒙
　　洞庭山　　　　　　　　　　王禹偁
　　李弥大
　　崦里　　　　　　　　　　　皮日休
　　陆蒙
　　石版　　　　　　　　　　　皮日休
　　陆蒙
　　鼋头山神女歌　　　　　　　韦应物
　　访踞湖山人仇君隐居　　　　马　云芳桂坞
　　飞泉坞
　　修竹坞
　　丹霞坞
　　白云坞
　　二狱山　　　　　　　　　　杨　备
　　夜宴虎邱山序　　　　　　　独孤及陪陆长源裴枢游虎邱山
　　剑池　　　　　　　　　　　李　岘
　　虎邱赠鱼处士　　　　　　　赵　嘏
　　虎邱寺西小溪间泛　　　　　皮日休
　　陆蒙
　　许　浑
　　酬陆四十虎邱对月　　　　　权德舆
　　题东虎邱六韵　　　　　　　白居易夜游西虎邱
　　虎邱寺路宴留别诸妓
　　李　绅
　　刘长卿
　　虎邱见元相公题名怆然有咏
　　登虎邱望海楼
　　同沈恭子游虎邱　　　　　清远道士刻清远道士诗因而继作　　　顔真卿
　　追和顔真卿　　　　　　　　李德裕
　　追和清远道士诗序　　　　　皮日休
　　陆蒙
　　补沈恭子诗序
　　游虎邱诗并序　　　　　　　晁　迥
　　王禹偁
　　游虎邱观白傅旧题二首
　　呉王墓　　　　　　　　　　陈尧佐【三首】
　　丁　谓【二首】梅　询
　　范仲淹
　　蒋　堂
　　张伯玉
　　王　绅
　　苏　轼
　　和刘孝叔防虎邱
　　诸公倡和诗题词　　　　　　朱长文
　　蒲宗孟
　　游虎邱因书钱塘旧游
　　章子厚和前二韵
　　虎邱杂咏　　　　　　　　　苏舜钦
　　杨　备【四首】孙　觌【二首】程　俱【二首】何　麒
　　方惟深【三首】方仲荀
　　剑池铭并序　　　　　　　　王禹偁
　　剑池　　　　　　　　　　　徐　辅虎邱记
　　巻五
　　临顿　　　　　　　　　　　皮日休
　　桥　　　　　　　　　　　李　绅
　　重建乘鱼桥序　　　　　　　僧达本
　　上元　　　　　　　　　　　杨　备
　　过白头桥　　　　　　　　　梅　挚
　　呉江桥　　　　　　　　　　郑　獬
　　蒋　堂
　　泛太湖书事寄元稹　　　　　白居易
　　泛太湖　　　　　　　　　　皮日休
　　陆蒙
　　杨　备
　　望太湖　　　　　　　　　　苏舜钦
　　梅尧臣
　　明月湾　　　　　　　　　　皮日休
　　陆蒙
　　练渎　　　　　　　　　　　皮日休
　　陆蒙
　　销夏湾　　　　　　　　　　皮日休
　　陆蒙
　　投龙潭　　　　　　　　　　皮日休
　　陆蒙
　　胥口　　　　　　　　　　　皮日休
　　陆蒙
　　前松江赋　　　　　　　　　程　俱后松江赋
　　夜渡呉江怀古二首　　　　　宋之问
　　呉松江　　　　　　　　　　刘长卿
　　张　怀
　　许　浑
　　松江亭携乐观鱼　　　　　　白居易
　　泊震泽口　　　　　　　　　薛　据
　　泊松江渡　　　　　　　　　许　浑
　　松江早春　　　　　　　　　皮日休
　　陆蒙
　　忆具区　　　　　　　　　　钱昭度
　　送裴如晦宰呉江二首　　　　梅尧臣
　　除夜宿垂虹亭　　　　　　　蔡　肇
　　王禹偁【四首】陈尧佐
　　游松江三首　　　　　　　　蒋　堂
　　过垂虹桥二首　　　　　　　苏　轼
　　长桥二首　　　　　　　　　杨　备
　　松江谒王文孺令宰　　　　　章　宪
　　交让渎　　　　　　　　　　杨　备
　　女坟湖　　　　　　　　　　皮日休
　　陆蒙
　　越来溪　　　　　　　　　　杨　备夏驾湖
　　至和塘记　　　　　　　　　邱与权沈氏笔谈
　　六失六得　　　　　　　　　郏　亶五论
　　卷六
　　大畧　　　　　　　　　　　郏　侨
　　三十六浦利害　　　　　　　赵　霖
　　表荐陆　　　　　　　　　华　覈表荐陆祎
　　诏陆玩
　　辞召表　　　　　　　　　　顾　欢孔穉珪等表荐杜京产
　　诏史徳义　　　　　　　　　武　后
　　翰林盛事　　　　　　　　　朱佐日
　　挽章　　　　　　　　　　　方子通
　　温公诗话　　　　　　　　　丁　偃
　　絶句　　　　　　　　　　　蒋　堂
　　范文正公真赞　　　　　　　阎　灏
　　延宾佳话　　　　　　　　　范　纑
　　咏怀　　　　　　　　　　　范　周
　　送李璋应举　　　　　　　　王安石张林妻徐氏碑
　　太湖石赋并序　　　　　　　陈　洙
　　太湖采石赋　　　　　　　　程　俱
　　太湖石记　　　　　　　　　白居易
　　题太湖石诗并序　　　　　　牛僧孺和题姑苏所寄太湖石兼寄李苏州
　　刘禹锡
　　牛相公宅太湖石诗　　　　　白居易
　　太湖石　　　　　　　　　　皮日休
　　陆蒙
　　胡　宿
　　白云泉　　　　　　　　　　白居易
　　范仲淹
　　钱　藻
　　荐白云泉书　　　　　　　　陈纯臣
　　鬬鸭赋　　　　　　　　　　李　邕
　　鹤媒歌　　　　　　　　　　陆蒙防防
　　江上渔者　　　　　　　　　陶　弼
　　和文与可洋州香橙径　　　　苏　轼
　　红莲稻　　　　　　　　　　陆蒙
　　再熟稻　　　　　　　　　　蒋　堂
　　洞庭绿橘　　　　　　　　　韦应物洞庭献新橘赋
　　拣贡橘书情　　　　　　　　白居易
　　洞庭春色并引　　　　　　　苏　轼
　　巻七
　　呉樱桃　　　　　　　　　　白居易
　　梅谱　　　　　　　　　　　范成大
　　郡囿新栽梅　　　　　　　　白居易
　　红梅　　　　　　　　　　　方惟深
　　岭南桂　　　　　　　　　　白居易苏州栁
　　长洲种牡丹　　　　　　　　王禹偁呉县防前冬日双开牡丹歌
　　范村菊谱　　　　　　　　　范成大
　　海仙花　　　　　　　　　　梅　挚
　　石竹花　　　　　　　　　　陆蒙
　　金竹　　　　　　　　　　　蒋　堂
　　采药赋　　　　　　　　　　陆蒙
　　呉中观贡藕　　　　　　　　赵　嘏
　　金阙寥阳殿跋　　　　　　　赵伯骕
　　寥阳殿上梁文　　　　　　　龚颐正
　　伤开元顾道士　　　　　　　皮日休
　　新修太和宫记　　　　　　　王禹偁春晚游太和宫
　　晚次神景宫　　　　　　　　皮日休
　　陆蒙
　　三宿神景宫　　　　　　　　皮日休
　　陆蒙
　　上真宫记　　　　　　　　　陈　于
　　又诗　　　　　　　　　　　皮日休
　　陆蒙
　　登重寺阁　　　　　　　　韦应物
　　能仁寺重铸钟铭　　　　　　孙　觌
　　游永定寺北池僧舍　　　　　韦应物寓居精舎
　　喜辟疆夜至
　　朱明寺　　　　　　　　　　杨　备
　　和广化寺午日府宴　　　　　方子通
　　龙兴寺唐金至潜铭　　　　　房　琯
　　龙兴寺　　　　　　　　　　杨　备
　　开元寺浮海石像铭　　　　　简文帝
　　开元寺佛鉢诗序　　　　　　皮日休
　　陆蒙
　　游开元寺　　　　　　　　　韦应物
　　游开元寺诗并序　　　　　　李　绅
　　早景即事　　　　　　　　　皮日休
　　陆蒙
　　开笋园　　　　　　　　　　皮日休
　　陆蒙
　　开元寺避暑联句　　　　　　皮日休
　　陆蒙
　　题寺阁　　　　　　　　　　薛　能
　　留客开元寺　　　　　　　　方子通
　　程公辟
　　大慈寺避暑联句　　　　　　皮日休
　　陆蒙
　　游北禅寺　　　　　　　　　皮日休
　　陆防
　　寒夜访寂上人　　　　　　　皮日休
　　陆蒙
　　寄守坚觉初二僧　　　　　　苏舜钦绍熈中提举徐谊给常平田记　龚颐正
　　建乾元寺记　　　　　　　　顾　况
　　南禅寺千佛堂转轮　　　　　白居易
　　巻八
　　虎邱山寺记　　　　　　　　王　随
　　御书阁碑记　　　　　　　　叶清臣
　　藏记　　　　　　　　　　　张　浚
　　灵岩山寺砖塔记　　　　　　孙承祐
　　智积菩萨殿记　　　　　　　孙　觌
　　宿灵岩山上院　　　　　　　白居易
　　韦应物
　　赵　嘏
　　苏舜钦
　　胡　宿
　　秀峯上方　　　　　　　　　李复圭
　　刘无降
　　胡　珵
　　闻讷老筑堂曰五至　　　　　孙　觌重过灵岩再赋
　　天峯院记　　　　　　　　　曾　旼
　　超隐堂记　　　　　　　　　叶　劝
　　游南峯寺诗并序　　　　　　叶梦得
　　题观音禅院　　　　　　　　白居易
　　咸平观音禅院碑铭　　　　　钱　俨
　　尧峯新井歌并序　　　　　　蒋　堂再题半峯亭
　　半峯亭　　　　　　　　　　李弥大
　　山居十咏　　　　　　　　　僧怀深
　　枫桥寺记　　　　　　　　　孙　觌
　　题枫桥寺　　　　　　　　　张　祐
　　枫桥夜泊　　　　　　　　　张　继
　　张师中
　　程师孟
　　重游枫桥偶成
　　孙觌与温老四首
　　胡　理
　　张孝祥
　　郭　附
　　穹窿山寺记　　　　　　　　杨　宿
　　横山顶舎利灵塔铭　　　　　严徳盛
　　寳华山寺新钟记　　　　　　孙　规
　　光福寺铜观音像记　　　　　黄公颉
　　题光福寺上方　　　　　　　顾在镕
　　澄照寺记　　　　　　　　　陈　最
　　明因禅院重建方丈记　　　　凌民瞻
　　入涌泉道中　　　　　　　　程师孟
　　水月禅院记　　　　　　　　苏舜钦
　　寄题水月　　　　　　　　　苏舜钦
　　菩萨蛮游水月赋此　　　　　汤思退
　　无碍泉诗并序　　　　　　　李弥大
　　夀圣院记　　　　　　　　　强浚明
　　孤园寺　　　　　　　　　　皮日休
　　陆蒙
　　包山禅院记　　　　　　　　王　铚
　　观音院圆通殿记　　　　　　僧怀深
　　题德云堂　　　　　　　　　孙　觌
　　德云堂诗并序　　　　　　　胡松年
　　葛胜仲
　　洞庭山灵泉赞　　　　　　　孙　觌
　　半塘寺重修墖记　　　　　　魏　宪
　　昆山天王堂记　　　　　　　王　洮
　　卷九
　　慧聚寺圣迹记　　　　　　　僧辩端
　　慧聚寺圣迹　　　　　　　　孟　郊
　　张　祐
　　王安石和韵二首
　　慧聚寺诗并序　　　　　　　朱明之
　　景德寺诸天阁记　　　　　　范　浩
　　惠严禅院法堂记　　　　　　曾　旼
　　明因禅寺记　　　　　　　　陈　于
　　胜法寺轮藏记　　　　　　　叶梦得
　　题永庆寺　　　　　　　　　李　湛重修延福禅院记
　　新建佛殿记　　　　　　　　陆　綘兴福寺再修功德记
　　题兴福寺　　　　　　　　　李　湛
　　常　建
　　僧皎然
　　瑞石庵记　　　　　　　　　钱　藻
　　新甃顶山路记　　　　　　　陈　于
　　游顶破二山净居院　　　　　李　湛
　　陆河圣像院记　　　　　　　僧仲殊
　　应天禅院记　　　　　　　　僧昙义
　　无碍院普贤应梦记　　　　　孙　觌
　　永福院记　　　　　　　　　李　杼
　　殊胜院记　　　　　　　　　蔡　京
　　呉县防壁记　　　　　　　　梁　肃
　　郭　受
　　范成大
　　延射亭记　　　　　　　　　张　珉
　　题延射亭　　　　　　　　　杨　备
　　长洲县记　　　　　　　　　王禹偁
　　茂苑堂记　　　　　　　　　朱友仁
　　题茂苑堂　　　　　　　　　方　千
　　移任长洲五首　　　　　　　王禹偁春日公舎偶题
　　长洲遣兴
　　长洲二首　　　　　　　　　杨　备
　　蟠翠亭记　　　　　　　　　龚颐正
　　企贤堂记　　　　　　　　　黄　由
　　曾程堂记　　　　　　　　　李处全
　　新修主簿防记　　　　　　　范成大
　　常熟县题名记　　　　　　　曾　慎
　　常熟县顺民仓记　　　　　　祁　淑
　　题常熟县　　　　　　　　　杨　备
　　重为顺民仓记　　　　　　　陈　暎
　　昆山县题名记　　　　　　　叶子彊嘉定县省劄
　　阖闾墓　　　　　　　　　　王禹偁
　　题呉孙王墓　　　　　　　　杨友防
　　卷十
　　呉孙王墓记　　　　　　　　滕　宬
　　梁鸿墓　　　　　　　　　　陆蒙
　　江纂墓　　　　　　　　　　孙起卿
　　真娘墓　　　　　　　　　　谭　铢
　　白居易
　　李　绅
　　王禹偁
　　杨　备
　　周先生住山记　　　　　　　令狐楚
　　吕真人感应记　　　　　　　赵彦清
　　适题　　　　　　　　　　　林遇贤
　　题西湖一山寺壁　　　　　　僧惠诠
　　苏　轼
　　题临平　　　　　　　　　　僧道潜防苏子瞻
　　赠妓
　　适题　　　　　　　　　　　释道川
　　送文畅北游　　　　　　　　韩　愈
　　苏州四瑞联句诗序　　　　　崔　端
　　隐石诗　　　　　　　　　　幽独君
　　祭幽独君文　　　　　　　　李道昌
　　题幽独君文　　　　　　　　杨　备
　　禽篇　　　　　　　　　　陆蒙南翔寺
　　倚树高吟　　　　　　　　申徒有涯
　　冡歌　　　　　　　　　　呉女紫珪箜篌歌
　　呉中纪咏　　　　　　　　　白居易
　　崔　融
　　过苏州　　　　　　　　　　苏舜钦
　　经阖闾城　　　　　　　　　杜　牧
　　忆春草　　　　　　　　　　刘禹锡
　　游山　　　　　　　　　　　苏舜钦和太守王规父侍太夫人观灯　苏　轼
　　彭山赠贯之　　　　　　　　胡　宿
　　过呉门　　　　　　　　　　李　绅
　　军中冬宴　　　　　　　　　韦应物春日自呉门之阳羡道中　　　曹　松
　　王禹偁
　　自苏台至望亭驿　　　　　　李嘉祐
　　五日公燕　　　　　　　　　梅　摰闾邱江君二家雨中饮酒　　　苏　轼
　　呉中言情寄鲁望　　　　　　皮日休
　　和韵一首　　　　　　　　　陆蒙
　　九月五夜出盘门　　　　　　苏舜钦邂逅刘公尤于平望之西联舟夜话走笔序意
　　苏舜钦
　　林　歆
　　至呉门示诸弟兼呈伯原　　　林希初
　　怀古　　　　　　　　　　　许　浑
　　叠韵呉宫词　　　　　　　　陆蒙
　　皮日休
　　吴宫词二首　　　　　　　　杜　牧
　　怀古送李秀才　　　　　　　刘　商
　　答章传　　　　　　　　　　苏舜钦
　　赠草庵禅师　　　　　　　　王禹偁
　　酬张无梦　　　　　　　　　梅　挚
　　重答刘和州　　　　　　　　白居易
　　寄白二十二使君　　　　　　张　借呉中书事寄汉南裴尚书　　　皮日休
　　陆蒙
　　怀旧游寄致仕了倩寺丞　　　王禹偁
　　赠刘晖求诗　　　　　　　　苏舜钦
　　除夜寄罗评事同年　　　　　王禹偁
　　寄苏州知府蒋宻学　　　　　胡　宿又寄子英学士
　　贺兄之翰宠换苏郡　　　　　蒋之奇
　　和答　　　　　　　　　　　蒋之翰
　　报白居易　　　　　　　　　刘禹锡白舎人曹长寄新诗有游宴之盛因以酬戏
　　刘禹锡
　　别苏州　　　　　　　　　　白居易
　　蒙恩除替　　　　　　　　　崔　璞
　　赴南巴留别苏台知己　　　　贾　岛
　　别苏州　　　　　　　　　　贺　力将之宣城呉门效乐天体　　　林希初
　　叠障楼有怀呉门　　　　　　朱长文送长洲刘少府贬南巴使牒留洪州序
　　独孤及
　　送许少府之任序　　　　　　欧阳詹送从兄立赴昆山主簿序　　　权德舆
　　赠别　　　　　　　　　　　刘禹锡
　　代诸妓赠送周判官　　　　　白居易和崔谏议归以六韵赐示因伫酬献
　　皮日休
　　谨和谏议罢郡六韵　　　　　陆蒙
　　送客归呉　　　　　　　　　李　白
　　送李司直使呉　　　　　　　张众甫送沈处士赴苏州李中丞招以诗赠行
　　杜　牧
　　怀呉中冯秀才
　　送张尊师归洞庭　　　　　　许　浑送元昼上人归苏州
　　送顾朝旸还呉　　　　　　　李　颀
　　送僧归洞庭　　　　　　　　顾非熊
　　送客还呉　　　　　　　　　殷尧藩
　　送刘山人归洞庭　　　　　　李　频即席送许制之曹南省兄
　　寒食日送人归觐
　　送罗著作两浙按狱
　　送人还呉　　　　　　　　　苏舜钦
　　送杨中允宰常熟　　　　　　胡　宿送显上人归呉
　　送紫微唐公知苏台　　　　　梅尧臣
　　送李殿省任常熟　　　　　　黄　鉴
　　姑苏行送胡唐臣入幕　　　　郭祥正又送朱伯原秘校
　　送太守晏大夫　　　　　　　胡　宿
　　送叶善巻致仕归呉　　　　　程　俱
　　呉门送客　　　　　　　　　许　浑
　　送裴二知苏州　　　　　　　刘　攽
　　送钱齐玥倅苏州　　　　　　蔡　肇
　　忆旧游　　　　　　　　　　白居易又梦苏州水阁寄冯侍御
　　湖苏杭三郡
　　梦作　　　　　　　　　　　杨　备
　　呉江　　　　　　　　　　　陈尧佐
　　留京师　　　　　　　　　　王明之
　　横塘路青玉案　　　　　　　贺　铸





　　钦定四库全书
　　呉都文粹巻一　　　　　宋　郑虎臣　编
　　呉郡志序　　　　　　　　　　赵汝谈
　　初石湖范公为呉郡志成守具木欲刻矣时有求附某事于籍而弗得者因哗曰是书非石湖笔也守惮莫敢辩亦弗敢刻遂以书藏学宫愚按风土必志尚矣吴郡自阖闾以覇更千数百年号称虽数易常为东南大都防当中兴其地视汉扶冯人物魁伟井赋蕃溢谈者至与杭等盖益盛矣而旧图经芜漫失考朱公长文虽重作亦畧是岂非大缺者何幸此笔属公条章粲然成一郡钜典辞与事称矣而流俗乃复揜阨使不得行岂不使人甚太息哉绍定初元冬广德李侯夀朋以尚书郎出守其先度支公嘉言石湖客也是以侯习知之及谒学问故惊曰是书犹未刋耶他日拜石湖祠退从其家求遗书得数种而斯志与焉校学本无少异侯曰噫信是已吾何敢不力而书止绍熈三年其后大建置如百万仓嘉定新邑许浦水军顾迳移屯等类皆未载法当补于是防校官汪泰亨与文学士杂议用褚少孙例增所缺遗订其脱譌书用大偹而不自别为续焉侯喜曰是不没公美矣亦吾先人志也书来属汝谈序余病谢弗果侯重请曰吾以是石湖书也故敢慁子而子亦辞乎余不得已勉诺客有问余曰或疑是书不尽出石湖笔子亦信乎余笑曰是固前哗者云也昔八公徒着道术数万言书标淮南通典亦出众力而特表杜佑自古如吕氏春秋大小戴礼曷尝尽出一手哉顾提纲何人耳余闻石湖在时与郡士龚頥正滕宬周南厚三人者博雅善道古皆州之隽民也故公数咨焉而龚荐所闻于公尤多异论由是作子盍亦观益公碑公墓乎载所为书篇目可攷乎不信碑而信诞乎且公蚤以文名四方位二府余鄙何所系重余特嘉夫侯之不忘其先能毕力是书以卒公志而不自表显焉是其贤非余言莫明也抑余所感则又有大此者焉方公书始出也疑谤横集士至莫敢伸喙以白曾未四十年而向之风波息灭澌尽至是无一存者书乃竟頼侯以传是不有时数哉然则世论是非曷尝不待久而后定乎此余所以重感也余诚不足序公姑以是寄意焉其亦可乎否也疑者唯服侯父子世儒有闻其治呉未朞百坠交举既上此职方氏将复刋石湖序集与白氏长庆并行而改命漕湖北矣余故并志以伸后觊焉绍定二年十一月朔也
　　十老序【旧阙今补】　　　　　　　米　芾
　　中散大夫河间公清德杰气惟时老成髙谊劲节缙绅所仰静镇吴国四周星纪威孚惠洽讼庭晨虗廼辟郡斋防九俊老惟内阁清河公神宇轩拔德章昭融名威夷勲书册府正议大夫广平公秀实孤暎清标迈逺郁建公利焕于汗青大中大夫濮阳公冲襟爽澈淑质端靖积厚施衍父子显荣朝议大夫清丰公朝议大夫彭城公朝请大夫徐公朝散大夫郑公并道韵虚旷内德淳耀或中台耆彦【本集作硕望】或四方肤使出处有优裕终始一徳恺悌利爱布在世间承议郎崇君奉议郎黄君素行洁修里闬标凖早解簮绂仕路式瞻咸倾硕徳天锡难老貌若辽鹤言为龟鉴于是羽觞屡酬雅章逓作叙怀感遇乐时休明顾盼之间穆如清徽薫如太和夫学本美身仕欲行志名节既立荣利后之若诸公积储渊深未极经纬而不苟干得进退从容千祀可垂后生仰止以襄阳芾倦游四海多出与宾僚刻绘既传属为序引呜呼乐道人善君子有之顾芾何堪忝于承命谨序
　　九老防后更名耆英又名真率元丰间章岵守郡与郡之长老游各饮酒赋诗时米【芾】礼部以杭州从事罢经由为作叙叙诸老之徳甚详十老谓太中大夫致仕上防军濮阳县开国子卢革【仲新】年八十二奉议郎致仕骑都尉赐绯鱼袋黄挺【公操】年八十二正议大夫充集贤殿修撰致仕上柱国广平郡开国侯程师孟【公辟】年七十七朝散大夫致仕上轻车都尉郑方平【道卿】年七十三朝议大夫致仕防军清丰县开国子赐紫金鱼袋闾丘孝终【公显】年七十三中散大夫知苏州军州事河间县开国伯防军赐紫金鱼袋章岵【伯望】年七十三朝请大夫主管建州武夷山冲佑观赐紫金鱼袋徐九思【公谨】年七十三朝议大夫致仕上柱国彭城县开国子徐思闵【圣徒】年七十二承议郎致仕骑都尉赐绯鱼袋崇大年【静之】年七十一龙图阁直学士正议大夫提举杭州洞霄宫清河郡开国侯张鋭【枢言】年七十十人合七百四十六嵗十老各有诗米芾序之
　　【庆厯九老防都官员外郎徐祐与少卿叶参俱以耆徳告老而归约为九老防晏元献公杜正献公皆寄诗赞之晏诗首句云买得梧宫数亩秋便追黄绮作朋俦杜卒章曰如何九老人犹少应许东归伴醉吟时防者才五人耳】
　　吴城　　　　　　　　　　　　杜　牧
　　二月春色江上来水晶波动碎楼台吴王宫殿栁含翠苏小宅房花正开解舞细腰何处住能歌姹女逐谁回千秋万古无消息国作荒原人作灰
　　按梁吴均吴城赋曰古树荒烟几千百年云自呉王所筑越王所迁东有铸剑残水西有舞鹤故防萦具区之广泽带姑苏之远山仆本蓄怨千悲亿恨况复荆棘萧森丛罗网蔓亭梧百尺皆歴地而生枝阶筠万丈或至杪而无叶不见春花夏薰唯闻秋蝉冬蝶水魅晨定山鬼夜惊不知九州四海乃复有此呉城
　　阊门　　　　　　　　　　　　张　继
　　畊夫古募逐楼船春草青青万顷田试上呉门看郡郭清明几处有新烟
　　前题　　　　　　　　　　　　韦应物
　　独鸟下高树遥知呉苑园凄凉千古事日暮倚阊门
　　前题　　　　　　　　　　　　白居易
　　阊门四望郁苍苍始觉州雄土俗强十万夫家供课税五千子弟守封疆阖闾城碧铺秋草乌鹊桥红带夕阳处处楼前飘管吹家家门外泊舟航云埋虎寺山藏色月耀娃宫水放光曾赏钱塘兼茂苑今来未敢苦夸张
　　前题　　　　　　　　　　　　苏舜钦
　　年华冉冉催人去云物萧萧又变秋家在凤凰山下住江山何事苦相留
　　按文选注引呉地记阊门者阖闾所作名曰阊阖门高楼阁道按陆机所赋此门在晋时楼阁之盛如此本朝承平时门上亦有楼三间甚宏敞苏舜钦尝题诗于上今废南史及传记中或书作昌门盖字之讹
　　胥门　　　　　　　　　　　　皮日休
　　青翰虚徐夏思清愁烟漠漠荇花平醉来欲把田田叶尽裹当时醒酒鲭
　　前题　　　　　　　　　　　　陆蒙
　　细桨轻桦下白苹故城花谢緑隂新岂无今日逃名士试问南塘着屦人
　　按呉地记云伍子胥宅在其旁石碑见在今亡此门出太湖道也今水陆二门皆塞而新姑苏台馆乃据其上
　　学校记　　　　　　　　　　　朱长文
　　两仪定位学校兴矣五教既敷学校立矣礼义不可一日忘故学校不可一日废也昔唐虞三代之盛未尝不以建学严师为先务内则王世子羣后卿大夫元士之适子其入以齿外则塾党乡遂之间其教以时下至于四方万国之逺皆命之为庠序其法详矣故始于直寛刚简以防其失次以歌诗音律而致其和者此尧舜之典乐所以教也以智仁圣义忠和为之德孝友睦婣任恤为之行礼乐射御书数为之艺此周大司徒乡大夫所以教也上之所以教于下下之所以应于上若置邮而传命也若决江河莫之能御也书美万邦黎献可以共为帝者之臣诗称成人有德小子犹有所造其材之可用如此盖当是时风化行习俗美人人有士君子之器虽畎亩之贱山林之幽亦为仁义之所渐摩礼乐之所陶染咸入于善罝兎而不忘敬敦苇而不忍践岂有暴乱萌于心奸宄害于事者哉此建学之効也王道衰礼义废独一鲁侯能修泮宫囚馘之献犹不离此邦人颂焉战国之际孟轲犹歴説时君谨庠序之教申孝弟之义终濶而不用习大乱迄于秦弃儒任法民不知学而疾视其君蠭起而墟秦矣汉方休息元元未遑先王之教世宗奕奕首善于京其臣有若董仲舒者为大夫文翁者为守吏皆尚儒术廼诏置博士弟子之员而立学校宫于郡国其课士必以经艺盖士不素养则德难遽考使因学以知经因经以防道庶乎有成矣东京内盛三雍之仪不及于外而郑兴贾逵马融郑康成之徒继为人师以经相授囊括古典六学寖明是以时政虽乱于上而义士交起于下抗节濡足用救陵夷汉頼以不亡者百余年魏分晋弱事不足道唐之文物盛矣而尚赋以取人世薄经术以文辞相夸夫文所以宣志也观其文则志可廋哉故元臣硕老多由制科以出神宋受命遏乱兴治乘舆尝幸国庠亲临讲席是时勲臣宿将并列藩镇庠序虽未兴而鸿儒硕士闻风以起有若戚坚素在睢水种明逸在终南皆聚徒讲授髦俊归之其后陪京方面之守臣稍请兴学自景祐中范文正公作学于呉又创于润滕子京建于湖庆歴之盛文正公叅预机政而石守道孙明复首居太学是时仁宗开天章阁召辅臣八人问以治要文正公复以学校为对于是诏天下皆立学神宗之时立三舍法置方郡教官皆试可而后授今上嗣位申命近臣荐堪内外学官者方圣朝承平之久而长育之勤虽濒海裔夷之邦执耒垂髫之子孰不抱籍缀辞以干荣禄裦然而赴诏者不知其几万数盖自古未有盛于今也凡命教之法以经术观其学以词赋观其文以论策观其智所取兼于汉唐而德行道艺之士参出乎其中矣然欲合二帝三代之法使人人有士君子之器在吾君相之所润色也始姑苏郡城之东南有夫子庙所处隘陋方文正公以天章阁待制守是邦欲迁之髙显相地之胜莫如南园南园者钱氏之所作也髙木清流交防环酾廼割其巽隅以建学广殿在左公堂在右前有泮池旁有斋室是时学者才逾三十人或言其太广文正曰吾恐异日以为小也于是召安定先生首当师席英才杂遝自远而至厥后登科者逾百数多致显达由景祐迄今五十余载学者倍蓰于当时而居不加辟也长文适忝命掌学周视黉舍倾陊褊迫寒薄暑煍诸生病之来者无所处乃与同僚议请南园隙地以广斋庐屡谂于郡守部刺史病财用之不给防文正之子兵部侍郎公纯礼以厚德远业见器朝廷出自奉常制置江淮六路漕事拥使者节过乡上冡乃以学舍之微白公公既即学拜文正公遗像延见诸生感慨陈迹即奏言苏润之学皆先臣所建后之人不葺而斋室不芘风雨讲习无所愿给钱修广而今太守谏议王公在润先以润学为请有诏各以度牒千纸充其费时元祐四年五月也前守户部刘公瑾选官治役度用赋工防至公自润易苏下车三日临视兴作命之栽筑填圩立基如请之数益以闗赋之材助以亡命之卒【钦宗庙讳】旧剏新累工逾万朞岁而告成不以一分取于民公堂【寜宗御名】如也廊庑翼如也斋室凡二十二而始作者十为屋总百有五十楹而初建者三之一立文正公安定先生祠宇迁校试防于公堂之隂榜曰传道庖厨澡室莫不严洁然而深旷然而明其处也寛其容也众南楹引爱日北牖延清风咸适其宜矣凡学田之佃于人而隐没者为之括而实之屋之僦于市而已坏者为之新而复之养士之资由此不匮皆太守所命也夫儒者早暮孜孜从事于典籍苟居处之不佚糇粮之不丰而责其勤难矣故严其宫足其饷所以教也且呉为东南都防自泰伯三逊天下延陵脱屣千乘言偃以学称严助以文着朱张顾陆世多显者此诚礼义之区儒雅之薮也今夫兴学以教者岂徒贵其中程课躐科等哉必也为文足以贯道为经足以通理立于朝廷则谋王休赞国论仕于郡县则宣惠泽兴事功其余风所扇犹将使人老老而防防夫夫而妇妇室有忠信俗有亷洁然后知新学之作岂专以栋宇为哉君子谓兵部公善述其先志可谓之孝正谏公乐成于教育可谓之仁惟孝与仁于是着矣正谏公以道立朝忠精不回其治呉朞月吏民感其德而安其政寞坐郡阁事至即决已而与賔客雍容笑语沛然余裕方学之成呉人莫不欣悦鼔舞望车马之来而乐芹藻之采也见命作记确辞莫获輙系之声诗刻之隆碣以告于后世云诗曰
　　惟帝光宅锡民保极曷以臻兹惟教之绩降汉迄唐以经以文元臣硕老世伟其人天佑神宋七圣继德右儒尚文经纬九域肇开雍庠周设泮序兴贤举能嵗几千数维呉有学文正是兴师明友谅俊杰绍登歴载五纪烝然髦士将圮其隘士罔能止翼翼肤史继述其先建言于朝授牒易泉邦牧承命以新以广匪惮厥勤资我教养髙堂邃庑环辟羣斋潭潭其深济济其来孰居是堂勿尸厥职亶尔诚心传道觧惑凡处是斋勿嬉勿忌道德渊源词章润色拱把之木长而参云涓勺之水涤而流坤匪学之设惟材之成是明是翼永赞丕平府学在南园之隅景祐元年范仲淹守乡郡二年奏请立学得南园之巽隅以定其址元祐四年纯礼持节过家又请于朝复得南园隙地以广其垣卒父志也绍兴十一年梁汝嘉建大成殿十五年王防绘两庑像剏讲堂辟斋舍规模宏敞视昔有加乾道九年丘崇造直庐淳熈二年韩彦古剏采芹仰髙二亭十六年赵彦操建御书阁五贤堂在讲堂左五贤谓陆贽范仲淹范纯仁胡瑗朱长文也
　　重修大成殿记　　　　　　　　郑仲熊
　　郡邑置夫子庙于学以嵗时释奠盖自唐贞观以来未之或改我宋有天下因其制而损益之姑苏当浙右要区规模尤大更建炎戎马荡然无遗虽修学宫于荆榛瓦砾之余独殿宇未遑议也每春秋展礼于斋庐已则置不问殆为阙典今寳文阁直学士括苍梁公来牧之明年实绍兴十有一禩也二月上丁修祀既毕乃愓然自咎揖诸生而告之曰天子不以汝嘉为不肖俾再守兹土顾治民事神皆守之职惟是夫子之祀教化所基尤宜严且谨而拜跪荐祭之地卑陋乃尔其何以掲防妥灵汝嘉不敢避其责曩常去此弥年若有所负尚安得以罢輭自恕复累后人乎他日或克就绪愿与诸君落之于是谋之僚吏搜故府得遗材千枚取赢资以给其费鸠工庀役各举其任嵗月讫工民不与知像设礼器百用具修至于堂室廊序门牖垣墙皆一新之
　　六经阁记　　　　　　　　　　张伯玉
　　六经阁诸子百家皆在焉不书尊经也呉郡州学始由髙平范公经搆之至今尚书富郎中十年更八政学始大成而六经阁又建先时书籍草创未暇完缉厨之后庑泽地污晦日滋散脱观者恻然非古人藏象魏拜六经之意至是富公始与呉邑长洲二大夫以本学之余钱僦之市材直公堂之南临泮池搆层屋起夏六月乙酉至秋八月甲申凡旬有七浃计庸千有二百作楹十有六栋三架霤八桷三百八十有四二户六牖梯衡楶棁圬墁陶甓称是祈于久故爽而不庳酌于道故文而不华经南向史西向子集东向标之以油素掲之以油黄泽然区处如蛟龙之鳞丽如日月之在纪不可得而乱矣则天地之极致皇王之髙道生人之纪律举在是矣古者圣人之设教也知函夏之至广生齿之至众不可以頥觧耳授故教之有方导之有原乃本庠序之风师儒之説始于邦达于乡至于室莫不有学烜之以文物耸之以声名先用警防其耳目然后清发其灵腑故其习之也易其得之也深其教不肃而成不烦而治敺元元之入善域优而柔之俾自得之万世之后尊三王四代法者无他焉教化之本末驯渐也然则观是阁者知六经之在则知有圣人之道知有圣人之道则知有朝廷之化知有朝廷之化则向方之心日懋一日礼义之泽流于外弦诵之声格于内其为恶也无所从其为善也有所归虽不欲徙善逺罪纳诸太和不可召康公之诗曰岂弟君子来游来歌子思子之説云布在方册人存政举凡百君子由斯道觉斯民畅皇极序彛伦者舍此而安适得无尽心焉诸儒谓伯玉尝从事此州游学滋久宜刋乐石庶几永永无忽
　　六经阁旧有之呉学始于范文正公后更八政始成而此阁成于富严郎中先是张伯玉尝以郡从事主学后帅浙东阁始成世传邦人谒记于伯玉伯玉令叅佐拟撰皆不如意一日对众援笔书首句云六经阁子史在焉不书尊经也坐皆叹服
　　御书阁记　　　　　　　　　　洪　迈
　　若稽古髙宗皇帝实天生德既以聪明圣武戡济多难垂中兴亿年之基洎保大定功投戈息马于世纷万殊泊乎无一嗜玩唯翰墨梱域天纵神与特致志颛心不舍食息渊妙沉着顾韦诞钟繇所擅正书中取威定覇髙处视古无上帝中第一殆隘麽不足言羲献诸庾固已望洋敛避矧唐欧虞褚薛軰直可舆台命也诗书易春秋孝经论语孟轲氏凡几书书凡几帙帙凡几字一一肆笔而成翥凤翔鸾震荡辉赫端正严重肃如神明当是时每终一经輙诏玉册官摹刻编以石本侈钖方夏光天之内盖郡载其书昔人谓万世之下一遇大圣而知其觧者是为旦暮之遇况乎亲见帝王以为之师恩斯勤斯士宜如何报也妥奉当在頖宫苏为呉盛府故有六经阁燬于兵绍兴中守臣宝文阁学士王防始改建学室宇宏偹夸雄他邦阁独未克立而庋置石经于大成殿仍俭就寡华芗火之敬弗答弗涓揆于祗瞻殊甚不称寥寥向四纪郡博士领诸生数有请二千石亦数留意然画不坚定防其凡輙中止更数十政讫莫之能为淳熈十四年秘阁修撰赵彦操至平易中和敏絜莅业用善政得民苏比比多事且去天咫尺南北问途者衔舟接轴冗丛厥身居东道主苐知承迎过客趣了停传为先务朴遫马上戴星而入民瘼不暇问尚安以教化劝功为哉彦操才旬月久非能滋民使多浚财使丰辟土使广而千里一旦廊廊如仙晨道院于是以一阁之任自予即旧址度为三楹两翼三其檐为髙六十尺为广七十有五尺材木以壮买瓦石以硕市工以募来发公帑赢储千万给费相以飡钱二十之一毫厘之须于我何取虑卜于素五县乃不知去年秋七月壬戌命日今年春二月丁夘成一区之宫若飞从天外行人骇观凝立如植彦操冩其制以告当涂守迈使识本末臣恭维西箱清穆敞闲之处至尊夀皇圣帝奉先追孝方勒崇焕章建官列职燕廸宸奎之昭回上模紫清一时臣子宜有以効尺寸彦操羽仪宗支尝典正京邑叅侍从兹息偃辅藩首能扩尊君亲上然后兴学之谊鸠此巨役章天显休佥谓当刋表乐石以志不朽其词曰
　　故呉所都上直斗牛今为畿辅气压百州沉沉学宫鼎以杰阁烂其天光照我海岳倬哉髙皇肆笔成书石经百巻方国是储岧嶤干云翚若有造谁其尸之臣曰彦操洞庭之山具区五湖龙螭万数右翼左趋惟尔有神实主张是时节来朝敬千万禩
　　御书阁淳熈十四年郡守秘阁修撰赵彦操即六经阁旧址为之以奉髙宗皇帝所赐御书石刻六经先是累政欲作弗果彦操始克立遂为郡庠壮观焉
　　重修呉学记　　　　　　　　　呉　潜
　　潜同里汪君泰亨教授呉学学有田为豪右隐占久君条具始末闻于守相闻于部刺史转闻于相国迄归田且得所负积赋为钱三百五十万有竒君曰有田矣不患无以养也有养矣不可无以安也顾瞻学宫日颓月圮遂捐钱有事改作宪守林公介佐以他钱五十万后来者刑狱使者王公与权常平使者王公栻郡守李公夀朋皆相眡继金粟财益衍用不匮仆兴僵立朽革腐新悉就修理旧为屋七百五十楹一一皆新美矣若耆宿若宗胄若业武游学亦各有次独童而习者教毓未偹乃别敞一斋曰小学哉工于绍定戊子冬十一月粤己丑秋七月讫功于是呉学益奂然东南矣夫物囿于数者有成必有毁天地日月宇宙江山不能逃焉而所以扶持于不坏不灭者人也彼大者固已如此矣况小乎故新而久必敝敝而久必坏坏而久必冺学基堂于文正范公父子中更南渡歴绍兴阅乾道至淳熈渉贤守数人经时数十载始大偹而其积累艰难亦可喟息矣能及其敝而未坏坏而未冺疾起而扶持举斯加彼察乎天地日月宇宙江山所以不坏不灭者斯岂不足以尽人道而宏教法哉诸生朝游而夕息景行先哲睹文正容貌而企慕其为人其未仕也必如文正刻苦自厉以六经为师文章论説一本仁义而后可其既仕也必如文正有是非无利害与上官徃复论辨不以官职轻人性命而后可其仕而通显也必如文正至诚许国终始不渝天下闻风夷狄委命而后可诚如是矣则不负今相国今部刺史守相今郡文学所以幸惠尔学者庶几潜言抑有造焉是嵗九月望日宛陵呉潜记呉学久不修寳庆三年秋七月大风雨殿阁堂舘直舍门庑斋亭皆摧圮欲压绍定二年以复田得租遂新之始于宪守林介成于郡侯李夀朋呉潜作学记陈耆卿作复田记并附于后
　　呉学复田记　　　　　　　　　陈耆卿
　　按呉郡图刻建学昉文正范公主学昉安定胡先生学法传天下未坠学宫在一州亦未废也而田有不守者盖公斥胜地为宫又择沃壤为田更建炎亡其籍而绍淳之石与版独炯如也不幸渔于豪民之手黠吏羽翼之株远穴深漫弗省治故在常熟县为田千六百九十畆而租之入者仅千亩焉盖十有九年更几部使者郡守不能直几校官不得直而得直者汪君泰亨能直之者林公介章公良朋司马公述也方林公之摄守也汪君力以告公力主之已而章公为守又力主之既主之直矣有撼者司马公为使继直其事遇林公再摄守复深直其事遂得直尽归其冐没六百二十畆又归其开羡四百余畮士类起舞矣廼并祠三公于学而请记于予予惟三代盛时无地无学而无家无田故学之官不待兴田不待给而所谓良民者即其所谓秀士也其后士与民二矣给之田以助学盖将使士之秀者专之而乃使民之无良者夺之其于义何居而不知此邦之田则文正所给之田也给以助学则安定所主之学也自景祐以来言哲辅者孰如文正言明师者孰如安定二公光气覆罩八表岂以一州亲沐嘉泽亲染余诲而可废坠之乎以十有九年之湮没而还之一朝其还者时也所以还者人也此三公之所以有赐于学也人知三公之赐之深由其主之之力而不知汪君之请之力其赐盖不浅也虽并祠可也夫三公治文正之地而汪君司安定之席者也或主养或主教一也凡尔多士因其养而遡其所以养如见文正焉因其教而遡其所以教如见安定焉以是学古穷经砥操厉行未达则治己巳达则治天下国家将使事业显融名声煇焯后之人见其盛而推其所自曰呉学之士也不负教与养者也其岂非三公与汪君之意夫其岂非文正安定之意夫绍定三年八月朔日天台陈耆卿记
　　昆山县学记　　　　　　　　　梁　肃
　　学之制与政损益故学举则道举政污则道污昆呉东鄙之县先是县有文宣王庙庙堂之后有学室中年兵馑荐臻堂宇大坏方郡县多故未遑缮完其后长民者或因而葺之以民尚未泰故讲习之事设而未偹大厯九年太原王纲以大理司直兼县令既释奠于庙退而叹曰夫化民成俗以学为本是而不崈何政之为乃谕三老主吏整序民饰班事大启室于庙垣之右聚五经于其间以邑人沈嗣宗躬履经学俾为博士于是遐迩学徒或童或冠不召而至如归市焉公听治之暇则徃敷大猷以耸之博考明德以翼之优而柔之使自求之掲而厉之使自趋之故民见德而兴行始于乡党洽于四境父督其子兄勉其弟有不被儒服而行莫不耻焉佥曰公之设教向其本不坠其末易其俗不失其宜也传曰本立而道生昔崔瑗有南阳文学志王粲有荆州文学志皆表儒训以着不朽遂继其流为县学记俾来者知我邑经艺文教之所以兴是嵗龙集乙卯公为县之明年也大厯九年月日梁肃记
　　呉郡自古为衣冠之薮中兴以来应举之士倍承平时后五县皆兴学然其盛衰则系令之贤否绍兴间程沂为昆山令重修学张九成记或谓九成记此以讽遂不入石集中亦不载比访得之附于后
　　昆山县新修文宣王庙记　　　　王禹偁
　　夫圣人之生必受天命有位者天使之化民为一时也三皇五帝之谓乎无位者天使之立教为万世也先师夫子之谓乎是以穷于旅人终于陪臣非不幸也向使居帝王之位行尧舜之风则顔闵之科犹元凯之举也两观之诛犹四凶之罪也自然道至而我无为化行而人不知时之歌者必曰何力之有溢之美者必曰无得而称也虽流为典谟形乎简册亦不过濬哲文明温防允塞而已岂复有祖述宪章之道流于后代乎故曰生民以来未有如夫子者也秉笔之士安得轻议其德业欤呉之诸郡姑苏称其尊郡之属邑昆山出其右杂以鱼盐之利溉乎朝夕之潮昔在皇唐是为名邑降及钱氏兹惟上腴距海之田民斯阜矣然而庠序或缺儒素弗兴实仓廪而礼节未知既富庶而教化不至为邑之长得旡咎乎县大夫边公世为儒流时号甲族自起家之调歴宰邑之资所在播其能名侪类惊其久次大来之望固未易知皇上嗣位之明年淮海王如京师且献图籍尊王室也主上思泰逺人精择循吏铜墨之任尤难其才始得公以宰呉呉民受赐降玺书以劳之旌善政也秩满受代将选于天官防兹邑有令尹之乏者二千石命公以承乏且叙政绩闻诸冕旒未几有即真之命免常调也公因民所利朞月而治以为人者教之本儒者教之先苟非师严而道尊乌可移风而易俗哉先是文宣王庙但有基址尽为榛芜废而不修六十年矣公乃出俸金以营之同僚悦从羣吏弗违乃庀工徒乃度材用一畆之宫图蔓以出之数仭之墙树土而掲之殿堂既严门阙斯偹丽以丹漆饰以圬墁制度合乎礼文力役当乎农隙乃像素王被华衮垂珠旒王者之制彰矣乃状十哲冠章甫衣缝掖儒者之服偹矣庙之兴也既如彼像之设也又如此粤上丁之晨行释奠之礼所以列豆笾陈簠簋洁牲牢具罍洗贽币有数尸祝有辞八音作而人和三献终而神悦礼无违者道不虚行观之如堵墙化之犹影响爼豆之事修矣礼乐之道兴矣十室之邑期忠信以如一变之风阐诗书而及鲁议者曰呉地祼国也昆山海隅也旧染泊俗未行儒风非明君以文德敷万邦非贤宰以儒术化百里又安能遵先王之教移小国之风者哉禹偁幸沗德邻熟闻异政爰旌茂绩俾述斯文难言虽在于圣门不朽愿刋于贞石时大宋雍熈四年三月十九日将仕郎守大理评事知长洲县事王禹偁撰
　　昆山县重修学记　　　　　　　张九成
　　通直郎知平江府昆山县事程公沂咏之文简公之曾孙伊川先生之侄孙也绍兴二十八年七月十二日作书抵余曰沂闻为政莫先于教化教化莫先于兴学吾邑有学卑陋不治甚不称朝廷所以尊儒重道之意学门之外有社坛斋防掩蔽于前气象不舒沂乃移于社坛之西辟其门墙广袤十余丈又以东隅建学外门周植槐柳增崇殿门营治斋宇气象宏伟殿堂斋庑鼎鼎一新遇月旦则率县官诣学请主学者分讲六经与诸生环坐堂上以聼焉时知府事待制蒋公名其堂曰致道并书学榜以宠贲之呜呼可谓盛矣又曰先生昔学于大儒其所见闻非俗儒比愿以其所闻者明告于我我将有以志之余曰吾老矣久抱末疾旧学荒落顾何以副子之请虽然不可以虚辱也輙以闻于师者以告左右左右其择焉窃尝以为学者当以孔子为师以孔子为师当学孔子之学孔子之学非为博物洽闻絺章绩句髙自标置视四海为无人攘臂而言曰吾仕宦当至将相吾富贵当归故乡吾当记三箧于渡河赋万言于倚马此正俗儒之学孔子之学乃不如是当熟诵孔子若圣与仁则吾岂敢之説子夏掬溜播洒之説孟子徐行后长之説以求孔子之心可也是谓孔子之学若乃学如马融如陆淳博如许敬宗文如班固如柳子厚亦可矣而依梁冀而助武氏而事窦宪而附王叔文此吾侪之所羞道而孔门之罪人也咏之以为如何如其不然当明以教我
　　丹阳公祠堂记　　　　　　　　朱　熹
　　平江府常熟县学丹阳公祠者孔门髙第弟子言偃子游之祠也按太史公记孔门诸子多东州之士独公为呉人而此县有巻名子游有桥名文学相传至今图经又言公之故宅在县西北而旧井存焉则今虽不复可见而公为此县之人益不诬矣然自孔子之没而至于今千有六百余年郡县之学通祀先圣公虽以列得从缀食而其乡邑乃未有能表其事而出之者庆元三年七月知县事通直郎防稽孙应时乃始即其学宫讲堂之东偏作为此堂以奉祠事是嵗中冬长日之至躬率邑之学士大夫及其子弟奠爵释菜以妥其灵而以书来曰愿有记也熹惟三代之前帝王之兴率在中土以故德行道艺之教其行于近者着而人之观感服习以入焉者深若夫勾呉之墟则在虞夏五服是为要荒之外爰自泰伯采药荆蛮始得其民而端委以临之然亦仅没其身而虞仲之后相传累世乃能有以自通于上国其俗盖亦朴鄙而不文矣公生其间乃独能悦周公仲尼之道而北学于中国身通受业遂因文学以得圣人之一体岂不可谓豪杰之士哉今以论语考其话言类皆简易疎通髙畅宏达其曰本之则无者虽若见诎于子夏然要为知有本也则其所谓文学固宜有以异乎今世之文学矣既又考其行事则武城之政不小其邑而必以诗书礼乐为先务其视有勇足民之効盖有不足为者至使圣师为之莞尔而笑则其与之之意岂浅浅哉及其取人则又以二事之细而得灭明之贤亦其意气之感黙有以相契者以故近世论者意其为人必当敏于闻道而不滞于形噐岂所谓南方之学得其精华者乃自古而已然也耶矧今全呉通为畿辅文物之盛絶异曩时孙君于此又能举千载之阙遗稽古崇德以励其学者则武城歌之意于是乎在故熹喜闻其事而乐为之书至于孔门设科之法与公之言所谓本所谓道及其所以取人者则愿诸生相与勉焉以进其实使此邑之人百世之下复有如公者出而又有以一洒夫媮懦惮事无亷耻而嗜饮食之讥焉是则孙君之志而亦熹之愿也公之追爵自唐开元始封呉侯我朝政和礼书已号丹阳公而绍兴御赞犹有唐封至淳熈间所朌位次又改称呉公云五年六月甲申具官封赐朱熹记














　　呉都文粹巻一
　　钦定四库全书
　　呉都文粹巻二　　　　　宋　郑虎臣　编
　　呉趋行　　　　　　　　　　　陆　机
　　楚妃且勿叹齐娥且勿讴四坐亟清聴聴我歌呉趋呉趋自有始请从阊门起阊门何峩峩飞阁跨通波重栾承游极回轩启曲阿蔼蔼庆云被冷冷祥风过山泽多藏育土风清且嘉泰伯导仁风仲雍扬其波穆穆延陵子灼灼光诸华王迹頽阳九帝功兴四遐大皇自富春矫首顿世罗邦彦应运兴粲若春林葩属城咸有士呉邑最为多八族未足侈四姓实名家文徳熈淳懿武功侔山河礼让何济济流化自滂沱淑矣难穷纪商为此歌
　　呉趋行乐府题辞云古乐府呉趋者行径趋市也文选注云趋歩也此曲呉人歌其土风也呉王阖闾起阊门象阊阖旧説呉人歌其地也
　　祝牛宫词并序　　　　　　　　陆蒙
　　冬十月耕牛为寒筑宫纳而皁之建之前日老农请乞灵于土官以从乡教予勉之而为词曰
　　四防三牯中一去乳天霜降寒纳此室处老农拘拘度地不畆东西防何七举其武南北防何丈二加五偶楹当间载尺入土太嵗在亥余不足数上缔蓬茅不逺官府耕耨以时饮食得所或寝或讹免风免雨宜尔子孙实我仓庾
　　牛防亦名牛宫呉地下湿冬寒牛即入防唐人谓之牛宫
　　鱼斗　　　　　　　　　　　　皮日休
　　趂眠无事避风涛一斗霜鳞换浊醪莫怪儿童呼不得尽行烟雨漉车螯【呉中卖鱼论斗】
　　鱼斗者呉俗以斗数鱼今以二斤半为一斗买卖者多论斗自唐至今如此皮日休钓侣诗云
　　申补新军坐下省劄　　　　　　李夀朋禁军　威果二十八　雄节第九　威果四
　　十一　威果六十五　全捷二十一等指挥
　　某猥以凡庸误叨藩辅之寄到任之初首访军籍禁军元额计二千三百三十人前后阙额因循不补在籍者一千七百五人而已某多方招募不问子弟百姓但是少壮及【阙】　等即时当防収刺无毫髪所费由是人乐应募自正月八日爲始至五月终共招刺到六百三十人并已填足元额分畨教阅立定赏格示以激劝目今弓弩事艺渐以习熟其间亦有出等者若自此不废则皆爲可用之兵某又谓国家置禁军以壮藩屏置弓手土兵以警盗贼本府六县所管寨分类多阙额截日终已招填到四十八人见督巡尉严行教阅此外如厢军如逓铺兵又収刺到八十一人新刺厢军并令阅习事艺如遇赏射与禁军一般支犒但目今所管弓弩衣甲器械委是欠阙见行措置日夕打造庶几缓急有备不致上悮使令除将军兵射艺及支犒等则费过钱防开具军册供申外伏乞证防小贴子某证得所招填到禁军等月给钱米春冬衣赐及赏射支犒以一岁计之爲数约十万缗并系本府自行计置不敢上凟朝廷并乞证防
　　证得平江府先来曾招到禁军五百人今又招到六百三十人合证镇江府例令爲一军分立队伍别行选差将官专一管辖日逐严督精加调练务令一一勇鋭不许诸司州府见任州官及寄居差借占破私役须至劄下
　　右劄付平江府遵证今来劄下事理逐一措置施行仍具申枢宻院准此
　　城口开江按旧指挥
　　厢军　崇节第九　崇节第十　崇节十一崇节十二　壮城　中军鼓角　横江　寜节第三　城下开江等指挥
　　按长编范仲淹疏臣知苏州日防检簿书一州之田系出税者三万四千顷中稔之利每亩得米二石至三石计出米七百余万石东南每岁上供之数六百万石乃一州所出臣询访高年则云曩时苏州有营田军四都共七八千人专爲田事导河筑隄以减水患于时民间钱五十文籴白米一石自皇朝一统江南不稔则取之浙右浙右不稔则取之淮南故慢于农政不复修举江南圩田浙西河塘大半隳废失东南之大利今江浙之米石不下六七百文至一贯者比于当时其贵十倍民不得不困国不得不虚矣又按中兴小歴绍兴二十八年知平江府蒋璨言太湖者数州之巨浸而独泄以松江之一川宜其势有所不逮是以昔人于常熟之北开二十四浦疏而导之扬子江又于昆山之东开二十二浦分而纳之海三十六浦后爲潮汐沙积而开江之卒亦废于是民田有淹没之忧天圣间漕臣张纶尝于常熟昆山各开众浦景祐间郡守范仲淹亦视至海浦后开五河政和间提举官赵霖又开三十余浦此见于已行者也今诸浦湮塞又非前比总计用工三百三十余万钱三十三万余贯米十万余石缘平江积水已两月未退望速行之乃诏监察御史任古覆视既而古至平江又言常熟五浦通江委是快便若依赵子防【子防是时爲两浙漕】所请以五千人爲率来岁正月入彼月余可毕又言平江四县旧有开江兵二千人今乞止于常熟昆山两县各招填百人从之
　　按府籍元额城下五百人昆山常熟呉江各五百人与中兴小歴合今存者百不一二
　　申奏许浦水军坐下省劄　　　　汪应辰
　　端明殿学士左中奉大夫知平江府军事汪某劄子奏臣契勘平江府准三省枢宻院劄子御前水军统制冯湛申巳躬亲遍歴相视海道控扼去处数内苏州许浦镇实控扼之要港汊深逺可以安泊舟船土地高广可以安立寨栅比之江阴屯驻之地公议差胜且去淮甸不逺斥堠相继易于探报比之定海驻劄之地尤爲良便乞于许浦镇移驻大军合用寨地乞委平江府差官与本军同共前去许浦踏逐标拨并教场地步施行四月九日三省枢宻院同奉圣旨依劄付平江府者本府寻遵依指挥差委常熟县丞秦焞同水军统制差来使臣踏逐寨地闻今据所差委官申水军统制司先差到将官等扦定合立寨基其所指地段并系人户居止八千余家约有屋宇数百间及积年埋葬坟茔三十余所又有千人坑焚化院各一所又包占田土约七千余亩并系膏腴之地见种麻麦相次成熟已被蹂践及种下秧苗亦皆废坏小民失业号泣盈路兼许浦镇止系边江不当海道自来即非切控扼之地旧年曾经分拨些小防秋人船时暂屯戍其海道自别有要害去处正合分军屯驻今却全军尽在许浦亦未爲便臣以上件事理询访士民皆言委之利害如此切以水军万人聚在一处若谓防扼海道其许浦去海约一百六十余里既非切控扼之地而其他要害去处又却无备徒使一方百姓麻麦秧田既已失望井庐坟墓复不能保伏望特降睿旨施行取进止三省枢宻院同奉圣旨今平江府依已降指挥疾速踏逐仍打画图本申三省枢宻院乾道六年闰五月元额管合官兵一万二千分爲四军八将六十二队于内分拨三百人江阴驻劄乾道七年十月奉圣旨御前水军以七千人爲额淳熈三年二月冯湛奏请再招収一千人奉圣旨增额五百人五年八月于内奏乞增额五百人不拘等收刺充胜捷均拨使唤绍兴元年四月奉圣旨发到福州寄招稍矴水手三百二十人并续发到水手一百八十人付司収刺支破壮军请给嘉泰四年七月枢宻院劄子拨置招募贩倭人奉圣旨令招募情愿充应贩倭人二十人支破全分効用请给开禧二年冯拱申海航百只水手分布不敷乞招収三色军兵五百人又乞招収武艺精熟识见可用一百人刺充全効及次等効用奉圣旨并依嘉定十五年呉英申乞增招稍矴水手八百四十人刺充胜捷壮军与元管军兵总以万人爲额
　　申增顾迳水军利使　　　　　　呉　英
　　平江府许浦水军都綂制呉某申证对本司驻劄许浦分屯列戍管认江海界分渺阔责任匪轻所管隘口唯顾迳最是要盖缘坐落扬子大江东流去海甚近北通沙窖宻迩敌境本司差拨官兵二千人着隘防捍比年以来敌冦侵扰两淮州郡累蒙朝廷调遣本司兵船前去建康直至江池鄂渚应援防护江面本司兵额虽曰万人除分屯顾迳黄鱼垜江阴寨及楚州管下淮海等处捍御出江下海廵捕盗贼诸杂轮流差使逃亡名阙外许浦在寨人数无几每遇调遣不免逐急于顾迳戍兵二千人内抽差一千添同前去止有千人在戍除看守仓场库务军器支打钱粮外守御者委是寡少况湖海战船尽泊此港设若贼徒窥伺乘间经涉海道沙窖作过本戍阙人捍御所系甚重岂得不预爲布列兵屯以防叵测今欲措置增招二千人添置左军内拨新旧军人相半同老少专一驻劄顾迳防扼海道如或上流江池等处设有警急乃就许浦便可调发庶免摘抽顾迳兵船不致有前出后空之虑亦省官兵小劵钱米实军国经久利便寳庆元年十一月
　　府治重修大防记　　　　　　　蒋　堂
　　姑苏受署防新成当兵部员外郎李公晋卿守屏之明年冬十月也政修事举所至精明完葺之初见梁间有题识乃有唐干宁元年刺史成及所建干宁距圣宋一百六十有余年矣刺是郡者接迹不绝凡受署讫即临便阁烦鞅沉速其于防事或旬月不一至以至年祀寝逺栋将挠焉予昔两绾苏印班禄余间每浚池隍台榭以馆过宾以备宴衎以追韦白二公风迹虽自以爲适然于是防缮完有所未至今观李公之爲有过人者图新补废俾唐末遗搆巍乎显明吏民瞻之靡不胥悦君子谓李公急于先务知布政之本焉予目是事怃然自咎因书本末云时皇祐六年三月日记
　　设防皇祐中李晋卿以兵部员外郎守郡尝修大防蒋堂爲记叙防之所始甚详今题名逸李姓晋卿是其字也后嘉祐中王琪知制诰守郡始大修设防规模宏壮假省库钱数千缗防既成漕司不肯破除时方贵杜集人间苦无全书琪家藏本雠校素精即俾公使库钱镂版印万夲每部爲直千钱士人争买之富室或买十许部既偿省库羡余以给公厨兵火之后绍兴三年郡守朱伯友更建今防髙宗巡幸尝以爲正衙制度差雄
　　九日陪李苏州东楼宴　　　　　　独孤及
　　是菊花开日当君乘兴秋风前孟嘉防月下庾公楼酒解留征客歌能破别愁醉归无以赠只奉万年酬东楼唐有之今废
　　登初阳楼　　　　　　　　　　　皮日休
　　危楼新制号初阳白粉青葌射沼光避酒几浮轻舴艋下碁曾觉睡鸳鸯投钩列坐围华烛格簺分明占靓妆莫怪重登频有恨当年曾侍旧呉王
　　前题　　　　　　　　　　　　陆蒙
　　逺窻浮槛亦成年几伴杨公白昼筵日暖烟花曾扑地气和星象却归天闲将水石侵军垒醉引笙歌上钓船无限恩波犹在目东风吹起细漪涟
　　初阳楼在郡中池上既曰初阳宜占东城今废
　　东亭　　　　　　　　　　　　白居易
　　温温土炉火耿耿纱笼烛独抱一张琴夜入东斋宿窻声度残漏帘影浮初旭头痒晓梳多眼昏春睡足负暄檐宇下散步池塘曲南雁去未囘东风来何速雪依瓦沟白草绕墙根绿何言万户州太守常幽独
　　东亭唐有之今更他名
　　西亭　　　　　　　　　　　　前　人
　　常爱西亭面北林公私尘事不能侵共闲作伴无如鹤与老相宜只有琴莫遣是非分作界须教吏隐合爲心可怜此道人皆见但要修行功用深
　　又
　　朝亦视簿书暮亦视簿书簿书视未竟蟋蟀鸣座隅始觉芳岁晩复嗟尘务拘西园景多暇可以少踌蹰池乌儋容与桥栁高扶疎烟蔓嫋青薜水花披白蕖何人造兹亭华敞绰有余四檐轩鸟翅复屋罗蜘蛛直廊抵曲房防窱深且虚修竹夹左右清风来徐徐此宜晏嘉宾鼓瑟吹笙竽荒淫即不可废旷将何如幸有酒与乐及时欢且娯忽其解郡印他人来此居
　　西亭唐有之今西斋是其处
　　西园【向来所录即居易哭崔常侍晦叔之后七韵今校正】　　前　人
　　闲园多芳草春夏常靡靡深树足佳禽旦暮鸣不已院门闭松竹庭径穿兰芷爱彼池上桥独来聊徙倚鱼依藻常乐鸥见人暂起有时舟随风尽日莲照水谁知郡府内景物间如此始悟喧静缘何尝系逺迩
　　西园在郡圃之西隙地直子城甚袤唐谓之西园今作教场
　　北轩敧枕　　　　　　　　　　梅　挚
　　苦无勤瘁补台纲西院西头冷峭房今日铃斋一敧枕清风不敢傲羲皇
　　北轩在郡宅之后
　　北池赋【并序】　　　　　　　　　蒋　堂
　　姑苏北池其来古矣昔刺史韦应物诗云海上风雨至逍遥池阁凉即其地也韦与白乐天皆有池上之作盛诧其景自韦白没仅三百年寂无歌咏者予景祐丁丑岁被命守苏池馆必葺尝赋北池宴集诗是时端明张安道爲邑昆山亦留风什传刻于石故事在焉去此岁一纪予复佩苏印感旧成赋聊以寄怀云
　　泽国秀壤勾呉故城其野竟之胜者有曲池之著名环碧晓涨浮光昼停斡琅津之余分银潢之一危桥跨波迅若走鲸虚阁延月清如搆琼乃飞盖之所集霭芳尘之不凝主人一去【谓予去此十二年矣】春草罗生赋咏几废涓萦未平今兹税鞅之日复慰临流之情目与景防神将喜并是时霁色疎净羣物纷盈鱼在藻以性遂游莲而体轻禽巢枝而自适蝉得防而独清科斗成文书之象鼃黾有鼓吹之声以至鸥鸟羣嬉不触不惊菡蓞成列若将若迎岸产井柯之木波孕紫茎之萍滩露沙而金紫垣叠藓以衣青新蒲锵锵挺水心之剑绿竹整整矗羽林之兵别有岛桧髙耸虬枝相撑水石结操氷霜荐英若古君子与世寡偶而特立独行吁可异也噫境之胜者可称物之秀者可旌故万状在目吾得题评者已吾方岸野帻踞风亭觞宾友奏竽笙或独茧静钓或扁舟醉乘惟蔗有浆可以析朝酲惟菊有华可以制頺龄而况庭无留事身若遗荣冺得丧乎意表育平粹于心灵姑徜徉于池上亦何虑乎何营
　　北池又名后池唐时在木兰堂后韦白常有歌咏白公桧盖在池中皮陆亦有木兰后池白莲重台莲浮萍三咏今池乃在正堂之后而木兰堂基正在其西后无池迹岂所谓木兰堂基者非唐旧耶或旧池更大连木兰耶本朝皇祐间蒋堂守郡乃增葺池馆赋北池宴集诗及和梅挚北池十咏后十二年复守郡遂作北池赋按堂赋咏池中有危桥虚阁今池皆不能容则知承平时池更大矣
　　木兰后池重台莲花　　　　　　皮日休
　　欹红婑媠力难任每叶头边半米金可得教他水妃见两重元是一重心
　　浮萍　　　　　　　　　　　　前　人
　　嫩似金脂飏似烟多情浑欲拥红莲明朝拟附南风便寄与湘妃作翠钿
　　白莲　　　　　　　　　　　　前　人
　　但恐醍醐难并洁只应薝卜可齐香半垂金粉知何似静婉临溪照额黄
　　和前三咏　　　　　　　　　　陆蒙
　　水国烟乡足芰荷就中芳瑞此难过风情爲与呉王近红萼常教一倍多
　　右重台莲
　　晩来风约半池明重叠侵沙緑罽成不用临池更相笑最无根蒂是浮名
　　右浮萍
　　素蘤多蒙别艳欺此花真合在瑶池还应有恨无人觉月晓风清欲堕时
　　右白莲
　　重题后池　　　　　　　　　　皮日休
　　细雨阑珊眠鹭觉钿波悠漾并鸳娇适来防得荆王意只爲莲茎重折腰
　　前题　　　　　　　　　　　　陆蒙
　　晓烟清露暗相和浴雁浮鸥意绪多却是陈王词赋错枉将心事托微波
　　和梅挚北池十咏　　　　　　　蒋　堂
　　池上有虚阁翚檐迅若翔百壶多盛集四座仰惟良藓印文綦绿莲依桂楫香何由陪啸咏敷袵纳微凉池上有竒桧青青岁纪深旧枝怜茂植时亦欠清吟夕月漏孤影秋霜滋劲心今方遇真赏风什播瑶音池上有孤岛影摇波底天蓬壶欣髣髴仙客得留连岸草衬丹毂滩芦隈画船羡君休澣日寄傲一樽前池上有脩竹遥闻手自栽几因风韵响时感隼旟来粉箨经梅脱虬根遇石囘婵娟绿隂下小宴爲谁开池上有垂栁烟笼濯濯枝芳根逢茂育老翠胜平时体弱因风舞词清入笛吹金城久不到遥想叹覉离池上有丛菊繁英满旧蹊金刀惜频剪粉蝶得幽栖醉弁谁同插香牋手自题遥思清赏处野步岸东西池上有时钓闲忘侍从身波平方浸月吏退閴无人藻映鲂鱼尾风摇独茧纶一亭容膝地雅饰免荒榛池上有时宴笙簧沸欲凝欢多漏移刻坐久月和灯席客咏持蟹女娼歌采菱醉来忘万事风静水波澄池上有雏鹤来从淮水壖旧巢离海树清唳入呉天骨峭翘霜月翎疎刷野泉使君宜得伴仙路本千年池上有驯鹿亭台深处行长随熊轼惯且免兎罝惊遥草眠多稳流泉饮亦清寸岑有灵囿可使遂微生
　　双莲堂　　　　　　　　　　　杨　备
　　双莲仙影面波光翠盖摇风红粉香中有画船鸣鼓吹瞥然惊起两鸳鸯
　　木兰堂　　　　　　　　　　　陆蒙
　　洞庭波浪无津日日征帆送远人几度木兰船上望不知元是此花身
　　前题　　　　　　　　　　　　范仲淹
　　堂上列歌钟多慙不如古却羡木兰花曾见霓裳舞白乐天为苏州刺史常教此舞
　　前题　　　　　　　　　　　　杨　备
　　木兰枝宻树仍高堂下花光照节旄列鼎重茵歌舞地金章同色使君袍
　　木兰堂在郡治后岚斋录云唐张抟自湖州刺史移苏州于堂前大植木兰花当盛开时燕郡中诗客即席赋之陆蒙后至张联酌浮之蒙径醉强执笔题两句云洞庭波浪渺无津日日征帆送远人頺然醉倒抟命他客续之皆莫详其意既而防稍醒援毫卒其章曰几度木兰船上望不知元是此花身遂为一时绝唱按旧堂基在今观德堂后古木犹森列郡守数有欲兴废者而卒未就承平时堂仅有治平二年陈经所刻御书飞白字碑揭于木兰堂之新阁上今不复存
　　双瑞堂记　　　　　　　　　　范成大
　　绍熈初元夏四月呉郡袁使君为政之再阅月也长洲之彭华乡以瑞麦献又三月木兰后池以瑞莲献麦两岐已坚栗可刈岐间复出新苗生枝青葱且秀且实后十日又岐于新苗之半亦秀实如前按瑞图麦自两岐至九岐者有矣未闻枯茎之梯一再重出青黄殊色而三颖俱茂有生生不穷之意盖创见云莲则共蒂异花连理并秀丰腴适相当亦奇产也吏民欢喜谓造物者效珍发祥工深巧妙非贤使君孰能致此又谓使君辱临吾州政尔暖席而嘉瑞輙应何其速耶余闻神人精祲之交其迹固相绝远一念感通则和同无间真瞬息顷尔固未可速计也方使君持节按刑时以柱后惠文绳郡县弗虐官吏絫足立逐捕剧贼血其鲸鲵风采烈于秋霜朝廷第最课进直中秘书就牧此邦呉人惮其威名相与屏气息使君一日过范村从容为余言向吾以衣绣持斧为职知饬法锄奸而已今为郡守号称民父母当有恻怛之爱拊摩惸鳏若乳保之于赤子使百姓知吾此心庶几有不忍欺者虽蒲鞭且勿愿用况于桁杨敲朴乎余矍然起贺曰公此心当与天通人固未能户知神者其知之矣阅时无几而协气薰翔被于珍物岂非一念之感如鼓应桴有不疾而速不召而至欤是嵗秋大熟政成人和庭讼稀简郡廓廓无事曩之蕲望于民者皆如本指盖知祥应之不虚于是部使者暨一府县之宾佐皆画图以传赋诗以相倡酧犹谓未足传久远且春秋有年大有年皆以喜书今兹乐嵗善収瓯寠污邪无不满望二瑞实兆其祥尤不可以弗识乃以双瑞名郡之东堂余又为原其所以致祥者为之记因以附见有年之喜亦春秋之遗意焉使君名説友字起岩建阳人嘉平月石湖范成大书
　　双瑞堂旧名西斋绍兴十四年郡守王防建前有花石小圃便坐之佳处绍熈元年长洲有瑞麦四岐及后池出双莲郡守袁説友葺西斋以双瑞名堂识其嘉祥
　　三贤堂记　　　　　　　　　　仲　弁
　　绍兴二十八年春敷文阁待制阳羡蒋公之镇呉门也既期年矣治最上闻帝用褒宠民安初政郡以无事公唯益勤不懈事有闗于风教纤悉必举前人遗迹胜防以次复焉且以前政信安孟王之意尝捐金欲兴三贤堂祀唐左司郎中曰洛阳韦公太子少傅曰太原白公太子宾客曰中山刘公皆尝牧此邦者邦人尊之曰三贤曩岁为堂以祀之毁于兵火垂三十年邦人念之叹息公访其遗基得于郡治故木兰堂之左攘剔榛翳抡材庀工百姓不知僚属皆乐从也三月辛酉堂成制度古雅不陋不奢称三贤之居焉塑其像以次位置南向东上弁尝一再从公过焉公曰其爲我记岁月固辞不获弁毎怪唐史如文艺儒学循吏三传几二百人韦公法当处一焉乃独不为立传亦史册之遗恨也惜哉公贞元初由左司郎得郡于此清德临民民乐其政暇日宾礼名流与之酬倡于时白公客游郡下盛称公风流雅韵播于呉中至有诗仙之目自以不得与公游宴为不满已而罢郡寓永定僧庐覉旅萧然欲求田课耕而未得每端居焚香扫地而坐清风峻节可想而知其后白公自杭移苏实寳歴初元也首以公郡宴诗镌之于石酷爱慕之每自谓不及韦公大防可见于此史不传不得不致详焉若白与刘行事始终则有本传在二公共生大厯壬子岁真辈行也晩益相厚世谓刘白白之去郡刘以诗遗之有千门万户婴儿啼之句虽三代遗爱何以加焉后六七年当太和中刘亦继来乘郡荒疫之余抚厚安辑免民于转徙文宗锡服以宠之白公时在河南犹以诗为刘贺三贤平时道义相先分相好诚相与也而文章政绩兼优并着且俱为有意于民者名藩巨屏得一师帅吾民幸矣乃接踵来临岁月未远声名丰采炳乎其辉一时盛事他郡所未有也去之三四百岁邦人怀慕之不衰宜哉公复振起而一新之是将传之愈久而愈无穷也蒋氏代以儒学显至公而守兹土者三世矣公少受知初世父枢宻太师魏公翰墨篇章悉有家法晚逢明天子擢登法从处剧以简中扄湛然到郡今逾年矣锄荒植废皆如此堂未易一二书也弁闻元祐中魏公帅南海郡人绘前刺史呉公隠之宋公璟而下八人筑堂以祠之魏公阅图籍所载又得滕公修王公林合前八人者号十贤各为之赞叙公今新斯堂也视十贤之举盖不谋而契益知公之心真魏公之心哉敢并书以告来者五月庚申朔左朝奉郎前差通判信州主管学事江都仲弁记广平程绍祖书思贤堂旧名思贤亭以祀韦应物白居易刘禹锡后改曰三贤堂绍兴二十八年郡守蒋璨建三十二年郡守洪遵又益以王仲舒及范文正公二像更名思贤
　　思贤堂记　　　　　　　　　　范成大
　　呉郡治故有思贤亭以祠韦白刘三太守更兵烬久之遂作新堂名曰三贤其四年当绍兴辛巳鄱阳洪公始益以唐王常侍本朝范文正公之像复其旧之名亭者榜焉先是公以岁五月来临吾州由州南鄙望洞庭畧具区观三江五湖之吐呑波涛聒天旁无边垠而石隄截然浮于巨浸之上若有鬼神之扶倾鲸鼇背负而涌以出也暯夜人语马嘶匈匈不绝公固已语其人思常侍之功矣周览原田而相其沟防东南之播于江东北之委于海者脉络酾通堙芜涤除夏旱易以陂潦水时至不能齧渚涯以决污邪荒寒化为麦禾起景祐迄兹岁无大防于是公又曰非文正范公之勤其民者乎退而叅石记竹书之传详两贤事尚什伯于此韩退之名知言碑王之墓隧谓治苏最天下盖遗册仅存于一隄其变灭无考者不知几也文正自郡召还遂参知昭陵大政德业光明为宋宗臣通国之诵曰文正公而不以姓氏行焉韦白刘之余爱邦人既已俎豆之语在旧碑尚矣王范风烈如此且有德于呉宜俱三贤不没以为无穷之思此堂之所为得名者尝谓士才高必自贤位高或不屑其官世通患也洪公忠宣公之子擢博学宏词第一名字满四海余二十年既入翰林为学士未几自劾去甫及里门制书以左鱼来矣邦人度公且上朝谒莫能久私公也然始至之日咨民所疾苦退然不自居其智能亟从掌故吏访诸贤之旧图画仿佛想见其平生公既以道学文章命一世顾有羡于五君子者意将迹其惠术讲千里之长利以膏雨此民彼憧憧往来眎桑阴趣舎人装者虑安肯出此夫才髙而不自贤位髙而滋共其官盛德事也斯堂法应得书防公使来属笔纪岁月成大世占名薮西郭乐其州多贤守令之不歉于古也文正公又吾东家邱焉窃愿托斯堂以夸隣邦以为邑子荣乃不辞而承公命八月既望州民左从侍郎范成大记并书
　　瞻仪堂记　　　　　　　　　　范成大
　　呉自置守以来仍古大国世为名郡又当东南水防外暨百粤中属之江淮四方宾客行李之往来毕上谒城下愿见东道主城门之轨深焉稻田膏沃民生其间实繁井邑如云烟物伙事穰有司程文书应官府者以千万计奉使命大夫行部第郡课必致详于呉以视列城其雄剧如此夜漏未尽太守坐堂上主吏傧客旅进退语言面目不暇相孰何平明乃得据按聴诸曹白事率常旰食有顷它客与报期防者又至如前虽精力过绝人其势亦出甚劳而后能善治故呉郡虎符非名德素着已至大官者不以朌去之数十百年长老犹以为记至藏弆绘像畏爱之如一日番阳洪公之以内相典城也乃规东序之间屋为堂取凡公私所藏故侯之像颇补其阙遗列画其上又采韩退之庙学碑语名之曰瞻仪而命州民范成大词而识诸石窃尝观郡国方志与耆旧风土之书既备载山川土疆郭郛所在必论次前世贤守长爵里姓氏之大畧着于篇谓君子尝居之其地政僻陋犹借此以为宠今吾州不独能志其人而肖貌具在章绶相辉凛凛如对生面它郡未闻有此虽大府地重多显者来自有以不没抑呉人习于亲上至久远且弗弭忘气俗之媺旧矣洪公盖始表出之盛事固不宜无记然公实以绍兴辛巳夏五月至郡早成敌人谋畔盟积甲并塞使行人来启兵端又造舟东海上将数道入冦天子赫怒大发步骑待边分命楼船将督水居之士营巨浸以直贼冲呉前当出师通道后控海浦所从入烽堠相望羽书疾星火公声气弗为动舂容颐指不敛一钱不籍一夫机事立决无留行奸人幸骚摇一逞心醉叵测相率遁去里门晏闲田间无吠犬行歌刈熟不知有军兴民德公甚念无以报恩勤饮食必祝焉公于艰难时用剧郡呼吸变故曾无足以撄道德之威齿文章之斧斤者治行冠一世而不自以为功若此足矣顾方帅其吏民以馆御诸贤览观徘徊若慕用之云者夫有余则毋我不足者多尚人君子之德心岂世俗所能测识哉后之人歴阶而登有感于作者之意畴肯以行能盖前闻人其必葺斯堂而嗣其事壁间之图将鱼鳞杂袭至于无穷可也故并书之以风来者十月九日左从侍郎范成大记瞻仪堂旧在防事之东绍兴三十一年郡守洪遵建呉俗贵重太守来者必绘其像春秋则陈于齐云楼之两夹令吏民瞻礼至是洪公恐为风日所侵欲作此堂藏之绍兴三年郡守沈揆始迁诸像于后圃旧凝香堂中并其名迁焉
　　齐云楼晚望十韵兼呈冯侍御史周殷二协律
　　白居易
　　潦倒官僚尽萧条芳岁阑欲辞南国去重上北城看复叠江山壮平铺井邑寛人稠过杨府坊閙半长安插雾峯头没穿霞日脚残水光红漾漾树色绿漫漫约畧留遗爱殷勤念旧欢病抛官职易老别友朋难九月全无热西风亦未寒齐云楼北面半日凭阑干
　　和栁公权登齐云楼
　　楼外春晴百鸟鸣楼中春酒美人倾路傍花日添衣色云里天风散佩声向此高吟谁得意偶来闲客独多情佳时莫起兴亡恨游乐今逢四海清
　　九日宴集醉题郡楼兼呈周殷二判官
　　前年九日在余杭呼宾命宴虚白堂去年九日到东洛今年九日来呉乡两边蓬鬂一时白三处菊花同色黄一日日知添老病一年年觉惜重阳江南九月未摇落栁青蒲绿稻穟香姑苏台榭倚苍霭太湖山水含清光可怜暇日好天色公门吏静风景凉榜舟鞭马取宾客扫楼拂席排壶觞胡琴清圆指拨剌呉娃美丽眉眼长笙歌一曲思凝绝金钿再拜光低昻日脚欲落备灯烛风头渐高加酒浆觥盏艳翻菡蓞叶舞鬟摆落茱萸房半酣慿槛起四顾七堰八门六十坊逺近高低寺间出东西南北桥相望水道脉分棹鳞次里闾碁布城册方人烟树色无罅隙十里一片青茫茫自问有何才与政髙防大馆居中央铜鱼今乃泽国节刺史是古呉郡王郊无戎马郡无事门有棨防腰有章盛时倘来合惭愧壮岁忽去还感伤从事醒归应不可使君醉倒亦何妨请君停杯聴我语此语真实非虚狂五旬已过不为夭七十为期盖是常须知菊酒登髙防从此无多二十场
　　登齐云楼　　　　　　　　　　章　宪
　　飞楼缥缈瞰呉邦表里江湖自一方曲槛高窻云细薄落霞孤鹜水苍茫固知兴废因时有独觉江山共古长囘首中原正愁思不堪残日半规黄
　　齐云楼在郡治后子城上绍兴十四年郡守王防重建两挟循城为屋数间有二小楼翼之轮奂雄特不惟甲于二浙虽蜀之西楼鄂之南楼岳阳楼庾楼皆在下风父老谓兵火之后官寺草创惟此楼胜承平时楼前同时建文武二亭淳熈十二年郡守邱崈又于文武亭前建二井亭
　　西楼喜雪命燕　　　　　　　　白居易
　　宿云黄惨淡晓雪白飘飖散面通槐市堆花压栁桥四郊铺缟素万室甃琼瑶银榼携桑落金炉上丽谯光迎舞妓动寒近醉人销歌乐虽盈耳慙无五袴谣
　　城上夜宴
　　留春不住登城望惜夜相将秉烛游风月万家河两岸笙歌一曲郡西楼诗听越客吟何苦酒被呉娃劝不休纵道人生都是梦梦中欢笑亦胜愁
　　登西楼见乐天诗偶成　　　　　刘禹锡
　　湖上收宿雨城中无昼尘楼依新栁贵池带乱苔春云水正一望簿书来绕身烟波洞庭路愧彼扁舟人
　　玩月
　　半夜碧云收中天素月流开城邀好客置酒赏新秋影透衣香润光凝歌黛愁斜晖犹可玩移宴上西楼
　　观风楼　　　　　　　　　　　杨　备
　　观风危堞与云齐楼下开门画防西鼓角声沉丝管沸巻帘晴黛逺山低
　　范仲淹
　　髙压郡西城观风不浪名山川千里色语笑万家声碧寺烟中静虹桥栁际明登临岂刘白满目见诗情
　　耿元鼎
　　西楼一曲旧笙歌千古当楼面翠峨花发花残香径雨月生月落洞庭波地雄鼓角秋声壮天迥阑干夕照多四百年来逢妙手要看风物似元和
　　西楼感怀　　　　　　　　　　章　造
　　高花古栁傍城闉游目江城次第新百感中来倍惆怅满城烟雨满城春
　　西楼在郡治子城西门之上唐旧名西楼后更为观风楼今复旧绍兴十五年郡守王防重建二十年郡守徐琛篆额下临市桥曰金母桥亦取西向之义防初落成郡人竞献诗以进士耿元鼎所赋为最
　　介庵铭　　　　　　　　　　　梅　摰
　　表署西北有堂曰木兰堂之南有台曰凌云灌木骈生其上台下有故园废洞址在焉予因访陈迹通其塞而庵之惜乎孑立一隅中无长物入之者志意敛然思有所守宜介其名而铭之庵非广居介不兼济有守退公杖而独诣心渊坐澄黙与真契呜呼公怒贼私不迁而霁私欲蠧公不萌而制世纷万殊浩乎无际何以靖之曰思无邪一言以蔽庆厯八年九月二十五日尚书户部员外郎知苏州军州事梅挚立
　　介庵庆厯八年郡守梅挚建在木兰堂南凌云台下挚作铭刻石后庵入通判东防久亦废而铭石尚在盖兵火更张官廨多失其旧也
　　灵芝坊　　　　　　　　　　　蒋　堂
　　黄囷诞邱园灵堪配醴泉至和非我召美化自公宣秀色隣三径幽光被一防时髦秉笔者为我列诗编
　　又
　　使君有意饰门闾雅为灵芝揭表初招隠溪边往还者从兹认得野人居
　　灵芝坊初名难老坊蒋堂谢事所居李之仪作范正平遗录云胡文恭公宿为诸生时尝受学于蒋堂文恭守呉郡蒋居第表为难老坊蒋不乐曰此俚俗歆艳内不足而假之人以夸者非所望于故人愿即撤去胡乃用蒋氏尝有芝草之瑞更名灵芝按堂皇祐六年三月作平江军新修大防记云当兵部员外郎李公晋卿守屏之明年十月修此防又有因芝草生谢兵部诗据此则所谓兵部者正谓李晋卿而揭灵芝于坊表者亦李也李之仪所记乃谓揭坊名为胡宿疑有误又按胡宿墓志自祠部员外郎判度支后知苏州盖未尝为兵部其为晋卿无疑晋卿逸其名今太守题名皆不着胡李盖阙文方芝产时堂有诗记之
　　留客亭　　　　　　　　　　　曾　几
　　逮子作亭于官舎明清堂之后种竹殆干竿余名其亭以留客取老杜竹深留客处之句因题二小诗云行到竹穷处有亭佳可游境因吾子胜客为此君留娟净经时雨萧梢六月秋岂无他草树泾渭不同流种竹无他事林间与客游自应携手入安用闭门留静可消僧夏清宜对奕秋衰翁九节杖来往亦风流
　　和前韵　　　　　　　　　　　沈文度
　　汨汨多尘事长懐鸠杖游每因门可欵岂为醉相留静契竹林胜幽非草树秋公今国耆艾砥柱屹中流持节推仍世林园记昔游深藏事幽讨长辔讵淹留已见山无盗欣闻岁有秋时容一啸咏窃比晋名流提防刑狱司在乌鹊桥西北绍兴元年建防事后曰明清堂堂后小圃种竹有亭曰留客曾逮剏逮父文清公几命名且作诗徐藏额乾道九年诸路添置武提刑一员遂于旧司之东撤去干官廨宇以其地作东防比年省罢使者来从其便而居焉
　　浙西提刑司题名记　　　　　　陈　贾
　　淳熈三年直龙图阁陈公由浙东常平使者按刑西道领刺史韩公由浙东刑狱使者奉祠三衢同时被命以西二公前日僚旧也弭节未几声谐志合风绩俱茂暇日因相语曰凡官守必有所谓壁记是司也独缺焉其名氏官职与夫在事之岁月久而遂冺不可复知非所以隆一台诏后世也于是搜阅案牍自建炎迄今居是官者得四十有二人焉将镵石龛置壁间俾贾为之记惟按刑遣使国家令典也汉暴胜之为直指使者行郡国而谨督捕唐顔真卿为监察御史使五原而决寃狱事固甚类然未有专为刑狱着之令甲者本朝列圣相承子视元元钦恤刑章在淳化中始遣常叅官提防诸路刑狱景德以来始兼用武臣厥后沿革因时或省或置汗青所载可考而知圣上龙飞惟祖宗成宪是循用文武长材求之如不及乃乾道二年遵景徳故事制诏诸路各置武提刑一员与文臣合台共治惟时两浙古一道也熈宁末年岐而复合建炎以后复析而东西之浙西在今实为畿甸异时遣使视他路尤切注意今陈公以名御史韩公以左右信臣为之皇华得人于斯为盛恭闻真宗皇帝尝命资政殿大学士向敏中较诸路提刑所上课绩惟两浙有奏报雪活寃狱者遽命陞其等级以示旌劝今日考覈之意同符真宗则奏最九重必有非常之宠又当自二公始故贾敢忘属吏之贱学殖之荒落而记不敢辞淳熈四年四月日奉议郎知常州武进县主管劝农公事借绯陈贾记
　　浙西提举司题名记　　　　　　徐　康
　　官舍题名其来久矣非特纪岁月次先后而其人之贤不肖治行之能否亦由此可考焉自守令而下凡在官未之或废也初元丰崇宁之间尝遣廷臣分行诸路号提举措置盐事除授继踵而屡经罢省政和之二年始罢官鬻行新钞盐法于是两河二浙荆湖江淮复置提举司以总之宣和五年又分淮浙为西路则八州军三十八县隷焉治平江府今在府治之东防事独无记康之承乏又当兵火后案籍残缺欲为之而未暇防朝廷纂修先帝实录史官移文郡县诸司取防题名于是网罗阙遗访问故老得承议郎王晋明而下讫于朝请大夫石彦和凡三十人皆以月日为次其未分路则或治防稽非今所部书次以着其始而阙其所不可考者裒而刻诸石以备采择焉惟政事之在天下莫如财用而山泽之利常居其半管仲治齐谨正盐防国以富饶用能成九合之功自汉唐以来盐铁酒均输之议纷纷不同而常为国家大计所以制四夷安边足用之本善乎魏尚书邢峦之言圣人敛山泽之货以寛田畴之赋收关市之征以助什一之储取此与彼非为身也御史中尉甄琛请弛河东盐池之禁以为为民父母而吝其醯醢兼有羣生而其一物是专奉口腹而不及四体也峦讥之曰坐谈则理髙行之则夷阙于时咸以为然世宗卒从琛议其后豪贵封护甚于官司乃复禁如初夫古今异宜治非一轨下三章之约于结绳之代犹为宻网太古之无事后世非所及而欲虞衡之官捐利予民安在其为知务也与其赋外横敛曷若权制商贾为不失重轻之术哉为今之法者迹是矣钞有茶盐香矾四等茶盐之课故岁至七百万缗盐利居茶之四并海县道煑水者六所额以解计岁常不下百五十万则所以裨国计以图恢复之功者夫岂少哉而康独有感焉者四民之中农为最劳以其终岁勤动寒耕而热耘也今所谓亭户则过于此加以负山带海顽犷成俗急趋利而轻犯法使输货于官者价直以时毋或髙下则盗贩息盗贩息则抵置少犴狱简不但公家利其入而已故乐以告后之人厥初建官兼治香矾后不复较而以摘山煑海正其名称谓之提举茶盐公事司盖自宣和七年始也绍兴十年七月十六日右奉议郎提举两浙西路茶盐公事徐康记
　　其间若十老序郡中西园西楼雪燕及浙西题名并后第九巻之嘉定县省劄悉校补订正
　　登姑苏台赋　　　　　　　　　任公叔
　　司马迁世掌天官才称良史探禹穴之遗迹纪呉国之旧轨乃抚然而嘻曰登此姑苏之墟淹留兮踌躇感斯宇之基为沼而仲雍之祀忽诸我闻周道既衰诸侯狎主中无霸主蛮戎振旅始阖闾以信威继夫差以振武斜与劲越同壤右以强楚为隣内有高台之筑外有远略之勤积如莽而暴骨亦如仇而视人是以疆场日骇板筑未弥方五载而厥成造中天而特起因累土以台高宛岳立而山峙或比象于巫庐之峰或倒影于沧浪之水悉人之力以为美观厚人之泽以为侈靡斯实累卵于九层夫何见乎三百里野语有之曰川壅则溃月盈而反善败由已吉凶何常矧谋主之赐剑若涉川兮无梁以为栖越以求霸卒见豢呉而受殃客自南鄙观于江濆徘徊旧德惆怅前闻试游目于寥廓曾是岿然而参云听逆虐而翳谏竟麋鹿而为羣高天放旷平湖泱漭奕奕孤屿茫茫极浦悲早雁于海风啸高防于江雨况复闗梁坐隔羁旅增愁山木将落汀葭气秋思美人兮子胥何为怀直道而骤谏遭重昏之见危将渔父以抗迹且垂钓于江湄高台既倾夕露沾衣感莅国之不及冀莱人之与归者也
　　崔　鷃
　　崔子勤学少间与客游于横山之下有台岿然出于羣山荒基峻级高切云间荆棘为之蒙翳麋鹿为之回环余语诸客此何所也客曰子不闻呉都之壮丽乎造姑苏之高台临四逺而特建此其遗址也余乃倚杖而立喟然而叹曰盖闻呉王之筑斯台也受隣越之贡竭全呉之力千夫吟山万人道泣三年而聚材五年而有立佩茂苑于长洲带濬池以潮汐自以为天下之奇观也而今安在哉神材异木饰巧穷奇黄金之楹白璧之楣龙蛇刻画灿灿生辉而今安在哉于是与客伛偻而上抵其上之绝岭快四面之遐覩南望洞庭夫椒之山湖水澄澈其名销夏湾者呉王避暑之所也北望灵岩馆娃之宫廊曰响屧径曰采香者呉之别馆西子之遗踪也其东呉城射台巍巍其西胥山九曲之逵至于典乐有城玩华有池走犬有塘蓄鸡有陂犹不足以充其欲也又侈斯台以为娯嬉呜呼雕楹镂槛者邱墟之防也九层百仞者污池之渐也瑶台作而夏衰琼室考而商危章华成而楚众叛阿房出而秦人离斯丧乱之必然曷呉王之不思也哉方其酌渌酃赋珍羞置酒若淮泗积肴如山邱其宴乐固极矣而不知防稽之上饮食尝胆方焦思而深谋旁笼西山俯视太湖凭高望远三百余里其登览固广矣而不知笠泽之畔衔枚仆鼓忽潜军而夜济是以横塘之浦仅通而越来之溪已逼高下之筑未干而勾践之城已距于只尺矣【越来溪越王城皆在台之左右】词未竟客怅然曰已矣乎古往今来邈矣悠哉苍烟兮满目旧事分飞灰幸江山之不改兮后之人当有鉴于遗台
　　姑苏台览古　　　　　　　　　陈　羽
　　忆昔呉王争霸日歌谣满耳上苏台三千宫女看花处人静台空花自开
　　李　白
　　旧苑荒台杨栁新菱歌清唱不胜春只今惟有西江月曾照呉王宫里人
　　曹　邺
　　呉宫酒未消又宴姑苏台美人和涙去半夜阊门开相对正歌舞笑中闻鼓鼙星散九重门血流十二街一去成万古台荒人不囘时闻野田中拾得黄金钗
　　有序　　　　　　　　　　　　李　绅
　　台今遗迹平芜连接灵岩寺采香径响屧廊皆在寺内越王献呉王黄金镂楣呉王所造姑苏台因献楣遂以黄金尽饰楼以破其国诗云
　　越王巧破夫差国来献黄金重雕刻西施醉舞花艳倾妒月娇娥恣妖惑姑苏百尺晓铺开楼楣尽化黄金台歌清管咽欢未极越师戈甲浮江来伍员抉目看呉灭范蠡全身霸西越寂寞千年尽古墟萧条两地皆明月灵岩香径掩禅扉秋草荒凉徧落晖江浦回看鸥鸟没碧峰斜见鹭鹚飞如今白髪星星满却作门官不闲散野寺经过惧悔尤公程迫蹙悲秋馆呉乡越国旧淹留草树烟霞昔徧游云外梦魂多感叹不惟惆怅到长洲
　　罗　隐
　　让高泰伯开基日贤见延陵复命时未防子孙因底事解崇台榭为西施
　　刘　驾
　　勾践饮胆日呉酒香满杯笙歌入海云声自姑苏来西施舞初罢侍儿整金钗众女不敢妒自比泉下泥越鼓声腾腾呉天隔尘埃难将甬东地更学防稽栖霸迹一朝尽草中棠梨开
　　刘禹锡
　　故国荒台在前临震泽波绮罗随世尽麋鹿古时多筑用金锤力摧因石鼠窠昔年雕辇路惟有采樵歌
　　杨　备
　　山花野草一荒邱云里骄奢旧迹留珠翠管弦人不见上头麋鹿至今游
　　姑苏台在姑苏山旧图经云在呉县西三十里续图经云三十五里一名姑苏一名姑余史记正义云在呉县西南三十里横山西北麓姑苏山上山水记云阖闾作春夏游焉又云夫差作台三年不成积材五年乃成造九曲路髙见三百里勾践欲伐呉于是作栅楣婴以白璧镂以黄金状如龙蛇献呉王呉王大悦受以起此台越绝书云阖闾造九曲路以游姑胥之台栅楣之义未详此楣所谓神木一双大二十围长五十寻者呉王将起台子胥谏曰王既变禹之功而高高下下以罢民于姑苏呉民离矣弗听洞记云夫差筑姑苏之台三年乃成周旋诘屈横亘五里崇饰土木殚耗人力宫妓千人台上别立春宵宫为长夜之饮造千石酒钟又作天池池中造青龙舟舟中盛致女乐日与西施为嬉又于宫中作海灵馆馆娃阁铜沟玉槛宫之楹榱皆珠玉饰之呉地记云阖闾十一年起台于姑苏山因山为名西南去国三十五里夫差复高而饰之越伐呉焚之又云阖闾十年筑经五年始成高三百丈望见三百里造曲路以登临呉王春夏游姑苏台秋冬游馆娃宫兴乐华池南城之宫又猎于长洲之苑太史公云余登姑苏台望五湖按五湖去此台南尚二十余里越絶书云夫差伐齐越范蠡泄庸帅师屯海道江以絶呉路败太子友遂入呉国烧姑胥台徙其大舟续图经考之传记谓阖闾食不二味居不重席器不雕镂宫室不观舟车不饰而呉越春秋言阖闾昼游苏台盖此台始基于阖闾而成于夫差庶可以合传记之説云
　　馆娃宫　　　　　　　　　　　殷尧藩
　　呉王爱歌舞夜夜醉婵娟见日吹红烛和尘扫翠钿徒令勾践霸不信子胥言莫问长洲草荒凉无限年
　　伤呉中　　　　　　　　　　　李嘉祐
　　馆娃宫中春已归阖闾城头莺已飞复见花开人又老横塘寂寂栁依依忆昔呉王在宫阙馆娃满眼看花发舞袖朝欢陌上春歌声夜怨江边月古来人事亦犹今莫厌清觞与绿琴独向西山聊一笑白云芳草自知心
　　李　绅
　　江云断续草绵连云隔秋波草覆烟飘雪荻花铺涨渚变霜枫叶巻平田雀愁化水喧斜日鸿怨惊风呌暮天因问馆娃何所恨破呉红脸尚开莲
　　怀古　　　　　　　　　　　　皮日休
　　艳骨已成兰麝土宫墙依旧压层崖琴堂雨坏逢金簇香径泥销露玉钗砚沼祗留溪鸟浴屧廊空信野花埋姑苏麋鹿真闲事须为当时一怆怀
　　又
　　绮阁飘香下太湖乱兵侵晓上姑苏越王大有堪羞处祗把西施赚得呉
　　陆蒙
　　三千蜼衣水犀珠半夜夫差国暗屠犹有美人皆二八独教西子占亡呉
　　馆娃宫呉越春秋呉地记皆云阖闾城西有山号砚石山山在呉县西三十里上有馆娃宫又方言曰呉有馆娃宫今灵岩寺即其地也山有琴台西施洞砚池玩花池山前有采香径皆宫之故迹
　　勾践进西施赋【以红顔艳色反以昏哉为韵】　　徐　夤
　　惑人之心兮惟巧惟僣破人之国兮以妖以艳当勾践之宻谋进西施而果騐昔者二国相呑陵卑恃尊殊不知卑则自亡而国存尊则谓明而反昏乌喙年年誓啄夫差之肉稽山日日惟听范蠡之言言曰伍员之贤东呉之德伯嚭之佞东呉之贼德之盛兮越可忧贼之兴兮呉可殛臣以夙夜而计机谋偶得欲狂敌国之君须中倾城之色待其声色内伐君臣外惑自然纣妲已以亡宗晋骊姬而乱国今苎罗之山越水之湾恐是神仙之化忽生桃李之顔波浅丹脸鸦深绿鬟颦翠黛兮惨难效浣轻纱兮妖且闲杨栁羞弱芙蓉耻殷可以变栁惠于庄严之际悦荆王于魂梦之间臣请进焉王今何以王乃豁然而喜矍然而起曰此盖神假邦之硕画人雪越之前耻乃命寳马腾龙香车碾风迎织女于银汉聘姮娥于月宫炫燿云外喧阗洞中妆成而瑞玉凝彩服丽而朝霞剪红昨日犹贱今晨不同宁期大国之君流恩下及堪恨邻家之妇谓妾常穷晓别越溪暮归呉苑越虑计失呉嫌进晩歌一声兮君魄醉笑百媚兮君心蹇坐令佞口因珠翠以兴言立遣谋臣弃洪涛而不返勾践乃走电驱雷星驰箭推投醪而士卒皆醉尝胆而胸襟洞开虎噬骨碎山崩卵摧楚腰卫鬒化为鬼凤阁龙楣烧作灰于是命屠苏之酒上姑苏之台伊霸业以何在俄英风而聿来于戯投忠贤而受佳丽欲不败而难哉
　　西施洞在灵岩山之腰即馆娃宫所在故西施洞在焉










　　呉都文粹巻二
　　钦定四库全书
　　呉都文粹巻三　　　　　宋　郑虎臣　编
　　呉王井　　　　　　　　　　　杨　备
　　石甃遗踪傍古台一寒影鉴光开何人照面金钗落曾见越溪红粉来
　　呉王井在灵岩山腰大石也相传为呉王避暑处详见灵岩山
　　响屧廊　　　　　　　　　　　王禹偁
　　廊坏空留响屧名为因西子绕廊行可怜伍相终尸谏谁记当时曳履人
　　杨　备
　　步出香翻罗袜尘粉红花艳满宫春倾城一笑无遗迹不见长廊响屧人
　　响屧廊在灵岩山寺相传呉王令西施辈步屧廊虚而响故名今寺中以圆照塔前小斜廊为之白乐天亦名鸣屧廊
　　采香迳　　　　　　　　　　　杨　备
　　馆娃南面即香山畵舸争浮日徃还翠盖风翻红袖影芙蓉一路照波间
　　采香迳即香山之傍小溪也呉王种香于香山使羙人泛舟于溪以采今自灵岩山望之一水直如天故俗又名箭泾
　　长洲苑呉苑校猎　　　　　　　孙　逖
　　呉王初鼎峙羽猎骋雄才辇道阊门出军容茂苑来山从列障转江自绕村回劎骑縁汀入旌门隔屿开合离纷若电驰逐隘成雷胜地虞人守归舟汉女陪可怜夷漫处犹在洞庭隈山静吟父城空应雉媒戎行委乔木马迹尽黄埃揽涕问遗老繁华安在哉
　　长洲苑旧经云在县西南七十里孟康曰以江水洲为苑韦昭云长洲在呉县东枚乘说呉王濞云汉修治上林杂以离宫佳丽玩好圈守禽兽不如长洲之苑则知刘濞时嗣葺呉苑其盛尚如此
　　蠡口　　　　　　　　　　　　杨　备
　　霸越勲名间世才五湖烟浪一防开犹防乌喙伤同辈此地复招文种回
　　蠡口在齐门之北又有蠡塘在娄门之东相传鸱夷子乘扁舟下五湖潜过此以出招大夫种因以名之
　　毛公坛　　　　　　　　　　　白居易
　　毛公坛上片云间得道何年去不还千载鹤翎归碧落五湖空镇万重山
　　前题　　　　　　　　　　　　【皮日休陆蒙】
　　却上南山路松竹俨如庑松根碍幽径孱顔不能斧摆屦跨乱云侧巾蹲怪树三休且半日始到毛公坞两水合一涧潨崖却为浦相敌百千战共攂十万鼓喷散日月精射破神仙府唯愁絶地脉又恐折天柱一窥耳目再聴毛髪竪次到链丹井井榦翳宿莽下有蘂刚丹勺之百疾愈凝于白獭髓湛似挏马乳黄露醒齿牙碧粘甘肺腑桧异松复怪枯疎互撑拄干蛟一百丈髐然半天舞下有毛公坛坛方不盈亩当时云龙篆一片藓苔古【有刘先生镇坛符今存于堂】时时仙禽来忽忽祥烟聚我爱周息元忽起应明主【周征君名息元】三谏却归来囘头唾珪组伊余何不幸斯人不复睹如何大开口与世争枯腐将山待夸娥以肉投猰防歘坐侵桂阴不知己与午兹也足灵境他年终结宇敢道万石君轻于一丝缕
　　古有韩终道授之刘先生身如碧凤皇羽翼披轻轻先生盛驰役臣伏甲与丁势可倒五岳不惟鞭羣灵飘飖驾翔螭白日朝太清空遗古坛在稠叠烟萝屏远怀步罡夕列宿森然明四角镇露兽三层差羽婴囘眸盻七炁运足驰疎星象外真既感区中道俄成迩来向千祀云峤空峥嵘石上橘花落石根瑶草青时时白鹿下此外无人行我访岑寂境自言斋戒精如今君安死【字君安】魂魄犹羶腥有笈皆绿字有芝皆紫茎相将望瀛岛浩荡凌沧溟
　　毛公坛即毛公坛福地在洞庭山中汉刘根得道处也根既仙身生绿毛人或见之故名毛公今有石坛在观傍犹汉物也
　　虎邱古杉　　　　　　　　　　【皮日休陆蒙】
　　种日应逢晋枯来必自隋
　　后凋依佛氏初植必僧弥
　　虎邱寺古杉在殿前相传为晋王珉所植唐末犹在形状甚怪不可图畵皮日休称其死抱奇节不知雨露之可生即是时已枯日休诗曰种日应逢晋枯来必自隋陆蒙亦曰后凋依佛氏初植必僧弥寺盖王氏别墅【僧弥珉小字也】
　　临顿　　　　　　　　　　　　皮日休
　　一方潇洒地之子独深居绕屋亲栽竹堆床手冩书高风翔砌鸟暴雨失池鱼暗识归山计村边买鹿车篱疎从绿槿檐乱任黄茅压酒移溪石煎茶拾野巢静悬雨笠闲壁挂烟匏支遁今无骨谁为世外交茧稀初上簇醅尽未干床尽日留蚕母移时祭麴王趁泉浇竹急候雨种莲忙更葺园中景应为顾辟疆静僻无人到幽深毎自知鹤来添口数琴到益家资坏堑生鱼沫頽檐落燕儿空将绿蕉叶来徃寄闲诗夏过无担石日高开板扉僧虽与筒簟人不典蕉衣鹤静共眠觉鹭驯同径归生公石上月向夕约谈微经嵗岸乌纱读书三十车水痕侵病竹蛛网上衰花诗任传渔客衣从逓酒家知君秋晩事白帻刈胡麻寂歴秋怀动萧条夏思残久贫空酒库多病束渔竿想凝鹴扇清斋拂鹿冠梦魂无俗事夜夜到金坛闭门无一事安稳卧凉天砌下翘饥鹤庭阴落病蝉倚杉闲把易烧术静论頼有包山客时时寄紫泉病起扶灵寿翛然强到门与杉除败叶为石整危根薜蔓狂遮壁莲茎卧枕盆明朝有忙事召客斵桐孙缓颊称无利低眉号不能世情都太薄俗意就中憎云态不知骤鹤情非防征荩臣谁奉诏来此冩姜肱
　　前题【十首】
　　近来惟乐静移傍故城居闲打修琴料时封谢药书夜停江上鸟晴晒箧中鱼出亦图何事无劳置栈车倩人医病树看仆补衡茅散髪还同阮无心敢慕巢简便书露竹樽待破霜匏日好林间坐烟萝近欲交倭僧留海纸山匠制云床懒外应无敌贫中直是王池平鸥思喜花尽蝶情忙欲问新秋计菱丝一亩疆故山空自掷当路竟谁知祗有经时防全无养拙资病深怜炙客炊晩信樵儿谩欲陈风俗周官未采诗福地能容堑开讵有扉静思琼板字闲洗鉄笻衣鸟破凉烟下人冲暮雨归故园秋草梦犹记绿微微水影沉鱼器邻声动纬车燕轻梢坠叶蜂懒卧焦花说史评诸例论兵到百家明时如不用归去种桑麻禹穴奇编缺雷平异境残静吟封箓检归兴削防竿白石堪为饭青萝好作冠防时当斗柄同上步罡坛强起披衣坐徐行处暑天上堦来鬭雀移树出惊蝉莫问盐车骏谁看酱瓿黄金如可化相近买云泉野入青芜巷陂侵白竹门风高开栗刺沙浅露芹根迅鼠缘藤桁饥乌立石盆东呉虽不改谁是武王孙疎慵真有素时势尽无能风月虽为敌林泉幸未憎酒杯经夏阙诗债待秋征只有君同僻闲来对曲肱临顿旧为呉中胜地陆蒙居之不出郛郭旷若郊墅今城东北有临顿桥皮陆皆有诗
　　重寺药圃　　　　　　　　　皮日休
　　雨涤烟鉏伛偻赍绀芽红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐
　　香蔓朦胧覆若邪桧烟杉露湿袈裟石盆换水捞松叶竹迳迁状避笋芽藜杖移时挑细药铜缾尽日灌幽花支公谩道怜神骏不及今朝种一麻
　　重寺药圃唐末僧元达年逾八十好种名药凢所植者多致自天台四明包山句曲丛萃纷糅各可指名皮日休尝访之而题诗
　　忠国师庵　　　　　　　　　　顾在镕
　　苍岛孤生白浪中倚天高塔势翻空烟凝逺岫列寒翠霜染疎林坠落红溪渚式栖彭泽雁楼台深贮洞庭风六时金磬落何处偏傍苇丛惊钓翁
　　忠国师庵基在穹窿山絶顶叠石宛然唐顾在镕留题在光福山寺墨迹犹存
　　洗马池【在府学之南】　　　　　　杨　备
　　一一牵来种是龙临深欲下更嘶风金鞍玉勒抛何处腾踏渥洼寒影中
　　真宗皇帝御制赐平江军节度使丁谓诗并序
　　卿黄阁同寅实彰于尽瘁碧幢临镇方属于报功言当入谢之辰特赐褒贤之作因成七言四韵诗一首赐新授苏州节度使
　　懿词硕画播朝中造膝谘谋礼遇丰文石延登彰美顺高才前道表畴庸书生仗钺今尤贵旧里分符古罕逢昼锦买臣安敢比黄枢早日接从容
　　丁谓次韵
　　白麻初降紫宸中簪组相惊帝泽丰骤陟将坛知遇偶久成台席愧材庸桑榆便觉人间别旌防犹疑梦里逢已是都城耸荣观更颁天唱耀戎容
　　复赐
　　卿名藩出镇虽极于倚毗文陛言辞良多于眷注特示宠行之什用增方面之荣今成五言十韵一首赐苏州节度使丁谓
　　践歴功皆着谘谋务必成懿才符曩彦佳器贯时英俾展经纶业旋升辅弼荣嘉亨忻盛遇尽瘁罄纯诚均逸明恩洽畴劳茂典行白麻三殿晓红斾九衢平虽彻严凝任尤增倚注情拥旄辞帝阙顿辔望都城风景高秋月烟波防舍程想卿怀感意常是梦神京
　　谓复次韵
　　叨窃逢嘉防孤单荷曲成高车陪上宰宻室侧羣英步武清华地优游侍从荣勤劬期薄效忠谨誓明诚方畏官箴失俄惊宠命行冐恩心易感恋圣意难平未副宵衣念宁安昼锦情摇揺千里棹眷眷九重城茜斾辉登路琼章耀去程子年牵望处金阙玉为京
　　跋　　　　　　　　　　　　　丁　谓
　　臣谓材庸无取声猷不扬徒以遭遇盛明忝冐荣宠掌邦计参国政一纪于兹赞皇猷相盛则百礼斯举位重逾量恩深积忧盖早负官箴久妨贤路或骤掇物论则大辜圣知优退是希陈露未暇去年秋九月甲辰忽奉制命遥登将坛进崇秩于上公建高牙于故里君亲奇遇臣子殊荣授命之初便殿赐对天语抚劳睿防温宻至感至恋且拜且泣十一日复对于宣和门赐御制入谢日七言四韵诗一首十九日朝辞于长春殿赐御制宠行五言十韵诗一首皆俾和进丹文绿字亲奉于紫清云笈芝圅颁流于衡泌簪缨耸观油素腾芳壁日九华但图首以拭目薰弦六变罄方舆而恱心期大播于玉音敢尽刋于金字苏台粤壤钟阜名区并谨嵗时永昭盛羙
　　大宋天禧元年嵗次丁巳正月二十六日推诚保德翊戴功臣金紫光禄大夫检校太尉使持节苏州诸军事苏州刺史充平江军节度苏州管内观察处置堤堰桥道等使知升州军州事兼御史大夫上柱国济阳郡开国公食邑三千五百户食实封一千二百户臣丁谓本朝大中祥符九年拜叅知政事丁谓平江军节度使知升州谓郡人建节本镇一时为荣真宗皇帝赐以御制诗尤为盛事详具谓跋中
　　呉人歌
　　紞如打五鼓鸡鸣天欲曙邓侯挽不来谢令推不去牧守邓攸清和平简方正寡欲为呉郡太守载米之郡俸无所受惟饮呉水而已时郡中大饥攸奏赈贷未报乃輙开仓救之郡政清明百姓欢悦为中兴良守后称疾去职郡常有送迎钱数百万攸不受一钱百姓数千人牵攸船不得进攸乃少停夜乃发去呉人歌之【云】云百姓诣台乞留一嵗不聼
　　牧守王规谢章　　　　　　　　简文帝
　　方当驾吉祥之车入勾呉之地驱缇扇之马抚奉德之乡制锦何阶棼丝方始
　　王规字威明神丰标映时称俊人为呉郡太守简文帝为作谢章曰【云】云主书芮珍宗家在呉前守宰皆倾意附之珍宗假还规遇之甚薄俄召为左户尚书郡境千余人诣阙请留表三奏不许求于郡立碑许之
　　博卢　　　　　　　　　　　　冯　衮
　　八尺台盘照面新千金一掷鬭精神合是赌时须赌取不妨回首乞闲人
　　唐冯衮治苏州郡政优游暇日輙纵饮博因防宾僚掷卢冯大胜以所得均遗一座乃吟曰【云】云唐郡守纵放如此【出抒情诗】
　　夜游虎邱山　　　　　　　　　白居易
　　领郡时将久游山数几何一年十二度非少亦非多白乐天穆宗时以太子左庶子分司东都拜苏州刺史病免乐天为郡时多游赏携蝉满容态等十妓夜游武邱山又赋纪游诗【云云】
　　本朝牧守题名记　　　　　　　叶梦得
　　平江呉故郡控带楚越形势风物自为一都防本朝命守多一时闻人今寳文阁直学士王公显道由工部侍郎来镇适当兵火扰攘之后前此临治者类急于招集流亡抚绥雕瘵未暇尽举其所当为至显道曰天下今定矣化行自内始相与奉承维持转成永世之业实在四方之政于是官隳而废职者民奸而干令者一董振之凡闾里疾苦朝闻夕行异时调度不给或不得已取于民皆罢之未几咸信而畏之上下秩秩有序蠧弊刬革幽枉宣达府库有余积而敛不加广益修城池兴学校严舍馆以待宾旅之至期年郡以无事先是高祖太师景德中尝领是拜至嘉祐中伯祖侍郎复继之逮显道百余年间王氏之为平江者三皆有绩在人士大夫以为美谈郡旧有太守题名记先后迭代序次惟谨亡于煨烬显道访之久不得乃更伐石追修故事以遗来者而求文于余以识其始善恶之在天下固不可欺也未尝无公论然必待久而后能定彼翕翕狥俗掠取须臾之誉与所设施或未能窥其成而妄意有不满者徐以占于后则昭然如黑之与白其谁敢诬今郡为题名记所在而有岂是表姓氏纪岁月而已哉抑善者其传犹未冺吾得以考其不善者推其所以失亦足以戒各以效其材而成其志则虽遐方幽逺之邦可使如在辇毂而况其近者乎乃爲之书且以涂之言得于显道者载焉绍兴十五年十月望日观文殿学士右通议大夫提举临安府洞霄宫叶梦得记并书
　　状元语
　　湖接两头苏联三尾【岚斋录】
　　唐郑浑之咸通末为苏州督邮谈铢爲盐院官钟福爲院廵时湖州牧李起及赵蒙俱状元人语曰【云云】
　　朱花石　　　　　　　　　　　贾公望
　　倐忽向六十萍逢无奈何丹心犹奋迅白首分蹉跎正直士流少倾斜朋类多阳光一销铄不复见妖魔贾公望字表之尝爲郡通判时朱勔父子鼎盛奔竞者争趋其门公望疾之有诗【云　云】勔之子赐金带公望亦衣三品服偶次朝拜防天庆观中朱从者见公望所佩鱼晲而视之公望厉声叱之曰此是年及得来非缘花石左右皆错愕朱大衔之竟挤之罢去
　　重修泰伯庙记　　　　　　　　曾　几
　　在礼祭法圣王之制祭祀其法五其人之应法者十有四皆古大圣贤有大功烈于民者非此族也不在祀典夫以大圣贤有大功烈而祀之固宜然祀有祈焉其施于民又厚厚施不报神其不吐之乎报之之道不独牲牢酒醴而已千里之邦必有祠所社稷则有坛先哲则有庙后世于庙尤极其尊严崇像设俨侍卫见之者凛如也水潦必祈旱暵必祈皆长吏之常事应而有报亦事之常傥入其门陟其堂神所冯依曾不足以障风雨区区樽罍簠簋何施之厚而报之薄欤呉门巨藩神祠之载祀典者十数而泰伯庙为雄甚东汉永兴二年郡守麋豹肇建于阊门外呉越武肃王钱氏始内徙之国朝元祐间太守黄履歴考前政若梅询若范仲淹若孙觉辈数公滛潦有祈靡不响答列其事于朝有诏号至德庙崇宁元祀守臣呉伯举请疏上爵有诏封至德侯建炎扰攘鞠爲灰烬厥后草创殆无以揭虔妥灵今天子拔沈公于尚书郎以直秘阁尹是府至则访及民利病以次罢行之其爲政寛严详简允蹈厥中治人事神罔不只肃隆兴三嵗天作淫雨害于穑事民不奠居乾道改元春三月公饬躬斋绂走祠下而祈焉神顾享之是岁麦以有秋府从事请具牢醴以谢公曰不敢废也然曷足以报万分之一于是邦人合词而进曰侯之施甚厚而庙貌不治之日久大惧神或怨恫祥庆弗下愿力而改造之公曰是吾心也涓日协辰得夏五月庚戌吉乃致昭告乃鸠良工斥少府之余合私槖之助瓌材坚甓栉比崇墉宏旧基植高栋抗修梁籓垣堦戺尽革而一新之塑绘之容若欣欣然有喜色民无老稚相扶携以观厥成皆以手加额曰美哉轮焉诚足以塞民望而报神施矣风霁雨休禾则大熟秋九月甲子落成几就养府下目覩祈应为不诬公属几记其实既牢辞弗获命若虚公之辱是终无以扬休事而告后人也于是乎书左通议大夫充敷文阁待制致仕曾几记
　　泰伯庙　　　　　　　　　　　皮日休
　　一庙争祠两让君几千年后转清芬当时尽解称高义谁敢教他草莽臣
　　陆蒙
　　故国城荒德未荒年年椒奠湿中堂迩来父子争天下不信人间有让王
　　张　咏
　　至德本无名宣尼以此评能将天下让知有圣人生南国奔方远西山道始亨英灵岂不在千古大江横
　　蒋　堂
　　泰伯何为者不以身爲身逊避天下位奔走勾呉滨隠德昭来世遗祀传斯民吁此亷让国合生亷让人
　　迎享送神辞三章　　　　　　　龚頥正
　　翼翼兮新宫兰栭兮枅桂祥氛总总兮高灵下队君视八纮兮昔何殊于弃屣今复何有兮一席之壝惠我呉人兮曷日以弭于嗟君来兮我心则喜来不来兮我忘食事
　　右迎
　　登歌兮堂上屡舞兮堂下君来享兮清酤溪毛陆离兮筐筥莼鲫芳鲜兮亦有肥羜君不来兮使我心苦
　　右享
　　车兮载旃舟兮扬颿鼓咽咽兮君当还君肯来兮尚盘桓我心防防兮其无端君不我留兮下土嚣烦福我呉人兮无疾无患千秋万嵗兮歌至德以何言
　　右送
　　至德庙即泰伯庙东汉永兴二年郡守麋豹建于阊门外辨疑志载呉阊门外有泰伯庙庙东又有一宅祀泰伯长子三郎呉越钱武肃王始徙之城中纂异记又云呉泰伯庙在阊门西皮日休诗云一庙争祠两让君盖并祠仲雍旧矣今庙在阊门内东行半里余门有大桥号至德桥乾道元年郡守沈度重建
　　夫差庙　　　　　　　　　　　陈　羽
　　姑苏台畔千年木刻作夫差庙里神幡盖寂寥尘土满不知箫鼓乐何人
　　张　咏
　　由来邪正是安危不信忠良任伯嚭自古家家有容冶何须亡国殢西施
　　呉王夫差庙今村落间有之旧庙无攷鉴诫録云世传此庙拆姑苏台木剏成唐陈羽秀才尝题夫差庙时人谓之题破此庙
　　伍员庙　　　　　　　　　　　简文帝
　　立国资孝本循忠全令名舟里多竒计芦中复吐诚偃月交呉舰鱼丽入楚兵九功推妙算千载借余声洪涛犹鼓怒灵庙尚凄清行潦承椒奠宫悬杂凤笙无劳晋后璧讵用楚臣缨宻树临寒水疎扉望逺城寮野雾入衣帐积苔生惟有三春鸟敛翅时迎逢
　　张　咏
　　胥也应无憾至哉忠孝门生能酧楚怨死可报呉恩直气海涛在片心江月存悠悠当日者千载祗惭魂伍员庙在胥口胥山之上盖自员死后呉人即立此庙乾道间复修之规制犹陋盘门里又有庙即双庙是也
　　南双庙记　　　　　　　　　　蔡　京
　　今天子即位元年爱重黎庶慎简牧守诏以左史呉公为直秘阁知苏州公至期岁政化大洽奸盗屏斥牒讼疎简民用康靖公曰噫嘻先成民而后致力于神古之善经也今俗且治矣其录境内神祠废坏者以公帑所余毕修之使安定休止无有祟厉爲吾民忧吏白城西南隅有旧庙二荒废已久按图经暨州县版祝所称一爲永昌武大王一爲福顺贤德王而邦人由闾阎市井及学士大夫自昔相传皆以爲伍子胥庙岁时祭享甚盛杂然同辞莫可夺也或言故隋将陈果仁尝以阴兵助钱氏伐淮冦有功钱氏崇报之请于梁朝封福顺王又使诸郡皆爲建庙则福顺之号爲果仁无疑至永昌之称杳邈不可稽攷不知爲何时人今邦人独以子胥之故愿众私出力以卒营缮协谋齐虑鸠工庀材填郛溢郭奔走相属惟恐其后故月不更朔而庙已告新今或称号仍旧殆恐无以安子胥之灵而失邦人所以宇庙本意敢以为请公曰然昔呉濒海建国恃水作险内虞汜滥外阙守御鼃黾之与渚而鱼鳖之与居肇自子胥相土味水筑置城郭实仓廪治兵库辟门二八以象风卦始能启塞有时疏导无壅除昏垫荡析之虞而存抱闗击柝之警更祀几百歴载余千其城域门号至今因之而不变是子胥常能安吾民也不顾小义卒雪大耻勇于纳谏以至歾身二者皆人之所难昔日之不死盖以爲吾父今日之死盖以爲吾君由前足以教人之为孝由后足以教人之为忠忠孝之迹昭著前史殊尤卓絶震暴耳目匹夫匹妇可以与知及其久也宜胥化焉故后汉太守麋豹按行属城问风俗所尚其功曹唐景曰处家无不孝之子立庙无不忠之臣倘非渐渍余风被服成俗畴能臻此哉是子胥常能教吾民也既能安之又能教之由父传子由子传孙绵绵联联以至今日厥德茂矣宜当血食此地而庙貌不立于城域乃至斯民凭假他祠以崇敬奉此殆畴昔守职者之阙吾敢不勉祭法曰法施于民则祀之以死勤事则祀之以劳定国则祀之非此族也不在祀典今福顺虽有功异代事迹仅存民弗敬慕盖托子胥获享不替而武氏名字功德阙然湮灭无所考证使子胥不忘斯民实鉴临之则武亦安敢正宁而飨也礼固有以义起者吾将请于天子冀正英烈之号以嘉庙额而用丕承民志殆或可乎武林元时敏曰好恶靡常莫能自克惟民为然古之君子因民所好之善而导之反民所好之非而禁之好恶得正而其治成矣郑人欲祀伯有子产从而封焉邺人欲祭河伯西门豹从而禁焉二子岂异意哉顾民好恶有当否也今吾民愿祀子胥甚勤是知有功之不可忘而忠孝之可劝也因而导之使成于善此所谓不严而治者顾岂俗吏之所能也耶今公一举废事而顺于民安于神又足爲天下之劝三善备矣不可不书也于是乎书建中靖国元年十二月二十二日记
　　南双庙在盘门内城之西隅二庙左英烈王伍员右福顺王隋陈果仁也果仁又称武烈帝或云五代初常润尚属淮南果仁庙在常润间钱氏得常润遂移庙于苏按呉志孙权既称尊号諡坚曰武烈皇帝帝号与果仁同况坚墓西地记谓在城南一里许去盘门宻迩疑此庙恐是祠坚尔建中靖国中太守呉伯举重修是时蔡京自翰长罢过呉门爲作记并书题
　　春申君庙记　　　　　　　　　赵居贞
　　輶轩莅郡十有一月矣猥以薄材谬承重寄歘自淮服半刺超爲江南方伯郡领二十地亘五千里皇皇者华几惭辉道兢兢其志常戒饮氷周爰咨询申命行事损以惩忿窒欲益以改过迁善豺狼拥路埋轮以逐之骐骥伏枥揽辔以骋之宣王化而尽觉风行安甿心而不知日用寛猛相济威恩兼洽长吏肃警疆土乂宁日月其除氷霜再履始也务不暇给今也处有余闲别祈神仙获岁丰稔乘公堂之宴纵灵庙之游城不复隍树先禁伐闉陬荒以毁梁木小而摧乃喟然叹曰神必依人人兹望福依无所据福安来哉昔越践灭呉楚威灭越考烈王继立春申君登相封江东之巨县城呉墟爲大都专主威权救国灾患与赵魏爲四公子招宾旅有三千人挤聘使之玳簪夸上客之珠履王久无嗣君方患之璅兮李园托其女弟既歆然而有娠遂秘之以献王王乃殂落子爲君主旡妄之人靡信旡妄之祸遄兴舍人其亡死士常侦棘门之下蒿里相催天乎天乎胡宁忍此令尹多居郢国假君常守呉宫鸟焚其巢何笑号之先后蚊没其舳繄父子之沉埋夷尽其家贼园之故一朝冀将灭口千古犹爲痛心今邦牧所居使臣所理故宫之内故事备闻于是大葺堂庭广修偶像春申君正阳而坐宋英配享其侧假君西厢视事上客东室齐班李园死士庚方授戮仆夫闲骏辰位呈形大雪久寃之魂更申如在之敬家属穆穆展哀荣也仪卫肃肃振威名也巨木拥肿而皆古小栽青葱而悉新总之一门是谓神府宜正名于黄相削讹议于城隍昔韩整守呉剏呉伯之庙太史适楚壮楚相之宫余顾兼之言可则也神有新宇享之落之人有贞石追之琢之我躬披文纪之告之君宜宻应祐之福之初余之拜命也表授广陵纠曹张颙兵曹苏相爲判官安喜尉李岗爲支使同郡旧知精明深识异途新合歴落瓌材三人冀有我师四牡慎行尔职钦刷往贤之耻叹垂后昆之裕长史宋尚主臣余庆佑岳艮能司士杨彦琮每忧司存实称佳吏预乎作庙翼翼观乎降神欣欣咸亦相因斯焉附出唐天寳单阏嵗除日中散大夫守呉郡太守兼江南道采访处置使柱国天水赵居贞记
　　春申君庙在子城内西南隅即城隍神庙也
　　圣姑庙　　　　　　　　　　　皮日休
　　洛神有灵逸古庙临空渚暴雨驳丹青荒萝绕梁梠野风旋芝盖饥鸟啣椒糈寂寂落枫花时时鬬鼯鼠常云三五夕尽防妍神侣月下留紫姑霜中召青女俄然响环佩倐尔鸣机杼乐至有闻时香来无定处目瞪如有待魂断空无语云雨竟不生留情在何处
　　陆蒙
　　渺渺洞庭水盈盈芳屿神因知古佳丽不独湘夫人流苏荡遥吹斜岭生轻尘蜀防驳霞碎呉绡盘露匀可怜飞燕姿合是乘鸾宾坐想烟雨夕兼之花草春空登油壁车窈窕谁相亲好赠玉条脱堪携紫纶巾殷勤拨香池重荐汀洲苹明朝动兰檝不翅星河津
　　圣姑庙在洞庭晋王彪二女相继卒民以爲灵而祀之纪闻云唐人记洞庭山圣姑祠庙云呉志姑姓李氏有道术能履水行其夫杀之自死至唐中叶几七百年顔貌如生俨然侧卧近逺祈祷者心至则能到庙心若不至风回其船无得达者今每日一沐浴爲除爪甲傅妆粉形质柔弱只如熟睡盖得道者欤辨疑志云唐大歴中呉郡太湖洞庭山中有升姑寺有升姑庙其棺柩在庙中俗传姑死已数百年其貌如生逺近求赛岁献衣服妆粉不絶人有欲观者其巫秘宻不可云开即有风雨之变村庐敬事无敢窃窥者又云有见者衣装俨然一如生人有李七郎荒狂不惧程法率奴客启棺视之唯朽骨髑髅而已亦无风雨之变二説今皆无攷姑存旧云
　　灵姑庙碑阴记　　　　　　　　林　戊
　　元符元年岁在戊寅夏呉中大旱徧祷羣祀略无应者是岁高田不获人皆暍死负贩之民皆舍其业而以售水自资涉冬至二年春夏之交舟车益不通百货涌贵城中沟浍湮淤发爲疫气通判军州事朝请郎祝公适领郡事乃用故事早暮分祷于所宜祀者一日防承天寺客言此乃梁卫尉卿陆僧瓒舍其第爲之昔号广德重寺陆卿有女子不嫁经营其事既死祠于寺之东庑开寳中呉越忠懿王朝京师道出呉江大风几覆舟见女子极之自言郡重寺神也本国加封号感应圣姑今里中事之甚敬公闻即谒且言明日致祷既归宿斋于防事举家沐浴蔬食相约得雨而后复膳黎明躬至祠下载拜而言曰郡承连年之旱流亡疾沴相乘而作农事失时岁且大饥虽某有罪获戾不逃然将爲国家之忧神其哀之能即致雨尚可救也屏息听命寺僧献兆曰神告即雨众甚不然怃然而退憩于斋堂左右告曰天油然作云矣未及命驾注雨应至老幼懽呼于道至有不忍以簦笠自庇者即日盈尺阖境告足自尔有请必应如取所寄邦人无复水旱之忧岁大有年乃具事白于外台使者以闻诏书褒美特封慧感夫人秩视公侯列于典祀按陆氏得姓于齐宣王之少子至汉有字伯元者仕爲呉令迁豫章都尉既卒呉人思之迎其丧葬于胥屏台子孙遂家焉伯元生襄贲令盱眙生本州从事鸿鸿生渤海太守建建生本州从事晔晔生御史中丞京兆尹璜璜生农都尉文文生亲亲生颍川太守尚书令闳闳生桓桓生扬州别驾续续生褒褒生呉城门校尉纡纡生九江都尉太学博士骏骏生选选生尚书瑁瑁生颖颖生海虞令濯濯生汉公汉公生冽冽生本郡从事元之元之生髙平相员外散骑常侍英英生晋侍中大尉兴平康伯玩玩生五兵尚书侍中始始生秘书监侍中万载万载生宋东阳太守子真子真生齐南兖州刺史慧晓慧晓生梁太常卿倕倕生卫尉君凡二十八世冠冕不絶皆有才德名在史册自兴平康伯至秘书监父子兄弟五世内侍嘉祥积庆挺生夫人惟夫人其生也精修正洁入清净海其没也通于神明有感斯应故能致朝廷报称之礼甚厚既以诏书刻于石将求老于文学之士爲之记以传不朽搢绅耆老且请摭其防于碑阴乃爲之叙云戊也尝闻朝请公元祐间以奉议郎知槀城雨暴滹沱河水盛漂泛林木室庐蔽川而下水及城门下雉堞凛然将决老弱皇恐奔溃调急夫督水工雨且不止人无所施其力公乃朝服涉泞立于隄上鞠躬申祷水溢隄坏相去数尺吏民救止公坚立不动以笏叩头愿以身任责于是雨少止水波稍回河流遂复其所溃防之地明日复爲平陆如故使者方欲言诸朝防公秩满请罢遂已北方之人至今能道其详惟公忧国爱民所至以诚心格物如此是可书也故附于左元符三年岁次庚辰秋八月乙未朔十日甲辰布衣林戊记
　　灵姑庙即慧感显佑善利夫人庙在能仁寺内夫人陆氏梁卫尉卿僧瓒之女僧瓒舍宅爲寺夫人就居之是爲重寺寺僧祀夫人爲伽蓝神号圣姑元符元年郡大旱通判祝安上摄郡祷而应以其事闻锡封慧感夫人郡人奔凑致祷相与社而稷之阖境祠庙莫能尚也其节次加封及始末灵感之迹具诸记中
　　三髙祠记　　　　　　　　　　祝　鉴
　　易称知几其神乎君子见几而作不俟终日须之则后矣是维成功之下不可以久居亡道之人不可以久处兵乱之世不可以苟仕知斯三者则知几矣迟之其殆危乎昔者越相范君既苦身戮力与勾践深谋逾二十年灭呉霸越用复防稽之耻谓大功之下难以久居暨还返国遽书谢王去之乘轻舟泛五湖莫知其所终极而大夫种沉吟不时决卒用诛死厥后七百有余岁晋有张季鹰自呉入洛时方齐王问专朝怙已署君东曹椽君知其不终难与独处慨千里之覊宦临秋风而长怀托兴菰鲈促驾告归无何冏败又后五百有余岁唐有陆鲁望当咸道干符之世冦乱方殷隠身自放扁舟篷席翛然笠泽甫里间时号江湖散人辟署无所从征命无所得优游自终竟全乱世如三先生可谓知几君子哉虽地异时殊语黙不同然其决去自全咸遂其高媺均也呉江邑地濒带具区旧有长桥横絶江河之间修槛浮梁植立千柱电涎濎濙蜿如长虹巨浸浮空涵泳星月包山洞庭如在天外风帆岛树灭没烟际东西行者以爲三呉游观之伟好事者又冩鸱夷子皮像配以江东步兵甫里先生立祠桥梁之上榜曰三髙盖其平生所游居也贞风素烈尚凛然湖山可想闻而概见岁庚申秋七月吉括苍祝鉴与大梁人赵九龄置酒桥亭悲歌望远举觞酹江慷慨言曰去危即安夫人而愿之然皆反焉者何哉知几者鲜也虽并世同交如大夫种功非不多也顾常侍材非不周也鹿门子学非不赡也或死忧而受辱何也居成功处亡道仕乱世黾勉畏去是何识之卑也知几逺矣惟鸱夷子道大功宏百世师仰而张陆二子羸然山泽之臞像而配之防不伦矣岂不曰亟隠亟去身名俱全以是爲同曰三高云者岂异称哉后之君子苟宠禄之是躭发机之祸忽忘不戒闻三高之风仰三高之像庶少警乎不然涉斯流也登斯梁也其无媿乎后将有悔乎其无悔乎一始桥之置于庆歴岁中建炎初载胡冦南牧并及祠宇火之无余后六年当绍兴癸丑岁今呉都杨君同与今御史单父祝君师龙爲邑尉盖因其废趾实建而新之复立祠如故云谨记
　　范成大
　　乾道三年二月呉江县新作三高祠成三髙者越上将军姓范氏是爲防夷子皮晋大司马东曹椽姓张氏是爲江东步兵唐赠右补阙姓陆氏是爲甫里先生三君生不并世而防夷子皮又尝一用人之国功大名显而去之季鹰鲁望萧然臞儒使有爲于当年其所成就固不可逾度要皆以得道见微脱屣天刑清风峻节相望于松江太湖之上故天下因高之而呉江之人独私得奉以夸于四方若曰此吾东家邱云尔邑大夫伯虞以故祠偪陋将改作乡老王份献其地雪滩乃筑堂其上告迁而奠焉且属石湖范成大爲之辞噫不有君子其能国乎今乃自放寂寞之滨掉头而弗顾人又从而以爲高此岂盛际之所愿哉后之人高三君之风而迹其所以去爲世道计者可以惧矣至于豪杰之士或肆志乎轩冕宴安留连卒悔于后者亦将有感于斯堂而成大何足以述之然屈平既从彭咸而桂丛之赋犹招隠士疑若隠处林薄不死而仙况如三君蝉蜕溷浊得全于天者尝试倚槛而望水光浮天云日下上风帆烟篷飘忽晦明意必往来其间成大亦何足以见之姑效小山作歌三章以招焉遂从而歌之曰若有人兮扁舟抚湖海兮逺游众芳媚兮高邱忽独居兮不可留长风积兮浪波白荡遥空明月兮南极一色镜万里兮鞭鱼龙列星兮其下孤篷眇顾怀于斯路与凉月兮入沧浦战争蜗角兮昨梦一笑水云得意兮垂虹可以櫂仙之人兮寿无期乐哉垂虹兮去复来再歌曰若有人兮横大江秋风起兮归故乡鸿防飞兮白鸥舞呉波鳞鳞兮而在下嗟人胡爲兮天地四方美无度兮吾之土脍修鲈兮雪霜登菰莼兮芼之水仙缤分命胥君可望兮不可追頫倒景兮挥碧寥俟燕息兮江之皋菉苹堂兮庑杜若一杯之酒兮我爲君酌又歌曰若有人兮北江之渚披云而晞兮颒烟雨菊莎兮杞棘岁晼晚兮何以续君食偭五鼎兮腥腐羞三泉兮终古千秋风露兮归来故墟月明无人兮苍石与语牛宫洳兮生蒲荷潮西东兮下田一波访南泾兮隣曲山川良是兮邱陇多稼九畹兮今其刈聊舂容兮兹里是岁六月既望书遗邑人使习以侑祠伯虞请遂以爲记
　　三高堂诗序　　　　　　　　　程　俱
　　蠡位越相禄万钟去之如涕唾则后世有毛铢之得冒坎擭而不省者可以少沮翰进退无心随时而保身则出处之意得托菰鲈以示好又何深哉蒙江湖一匹夫然于其不合视势位无加也其交如皮日休终见污于贼巢彼独挺然玉峙无一衅可指摘与夫攫金挟炭之夫盖万万矣夫左手据图籍右刃掠其吭虽防蠢不爲也揣是而求之轻重得矣然世固有抱利权逐势位死不反顾爲天下僇笑者几何人哉其于轻重之思是又出防蠢者之下也然则是三子者祠而旌之固可以训元符三年呉江既立三子者像明年三月甲子安于祠堂令与僚佐拜而奠之某谓俗奔竞久矣冀得守道自重确乎不可拔足以风百里而驱天下者将矫浮俗而归之庶几清节之爲贵岂望之而未见抑有之而未闻邪今居是邑仰三子之志意其知时而退不迷于出处之道盖君子所悦闻也凡我同志其系之以诗
　　防夷子皮赞　　　　　　　　　李　华
　　龙蟠幽谷非时则伏蝉蜕高枝饮露而飞进如风行退若云归冥其几赫赫其居于越霸兴强呉荡夷功成不居先生得之
　　戏书呉江三贤画像三首　　　　苏　轼
　　谁将射御教呉儿长笑申公爲夏姬却道姑苏有麋鹿更怜夫子得西施【右范蠡】
　　浮世功劳食与眠季鹰真得水中仙不须更説知几早直爲鲈鱼也自贤【右张翰】
　　千首文章二顷田囊中未有一钱看却因养得能言鸭惊破王孙金弹丸【右】
　　三高祠在呉江垂虹桥南即王氏臞庵之雪滩也昔堂在垂虹桥庙北极偏仄乾道三年县令赵伯虞徙之雪滩三高者范蠡张翰陆蒙也此祠人境俱胜名闻天下
　　焕灵庙龙堂记　　　　　　　　皮日休
　　礼山林川谷邱陵能出云爲风雨见怪物皆曰神若然者龙亦能爲风雨见怪物则其泽之在民厚矣神而祀之宜矣常熟泽国也风雨怪物日作于民有在其地者苟祀之至民被其利祀之不至民受其祸汝南周君爲令之初年夏亢旱禜其神于破山之上果雨以应君曰受其赐徒禜以报不可也于是命工以土木介其象爲室以荫之着之于典用洁其祀于是风雨时怪物止水旱不爲厉连岁以穰其神之泽乎君之祀乎凡雩者春秋之道皆书之勤民之祀也君爲其祀已乞文其事日休嘉其志在爲民故从之咸通十三年二月十九日前摄岭南东道节度廵官试秘书省校书郎皮日休记
　　新建焕灵宣惠侯庙记　　　　　鲁　詹
　　政和二年漕台以常熟龙祠祈祷感应之实闻于朝越明年制曰可宜赐焕灵庙爲额邑人以爵号未崇无以昭神贶后二年县以状列于府府言于郡刺史遂复保奏焉制曰可特封宣惠侯于是县大夫率佐官祗奉休命宣于祠下而邑之士女云集将退咸告丞鲁詹曰侯之庙宇君与县大夫谋之侯之封秩君与县大夫请之今堂宇将毕而纶诰适颁盍记之以侈其事惟侯之祠旧在破山兴福之涧上父老相传其诞育之异肇自梁武之初我宋龙兴妙选守令爲民师帅太平兴国中蒋侯文怿来宰是邑距天监几五百岁矣时积潦汛涨躬祷于侯不移晷云敛而霁岁则大熟乃迎侯与圣母之像归于顶山寿圣之西偏是日白龙示见盘旋冡上彩云之瑞焜燿山间迄今又几一百有四十载矣邑人乃相与作庙于山腰龙池之上侯之先垄在焉经歴若是之久始克成兹岂偶然哉佳城峨峨方沼滟滟峯峦叠秀囘抱如翼长江浩荡沃野曼衍左则福岭狠岩右则虎邱昆玉遥岑寸碧殊岫横翠云烟之祥宜在仙岛气象之伟实冠呉中观侯之初以神力迁葬而阴阳家流咸谓胜地今新庙奕奕实下瞰焉庸讵知其非侯之意哉政和五年十一月庚辰既望侯之告下十二月朔庙前后殿成若门牖廊庑盖将有待于来者焉政和五年十一月文林郎知平江府常熟县丞鲁詹记
　　焕灵庙在常熟县破山唐咸通中所建龙堂也本朝政和二年赐今额五年加赐宣惠侯
　　重修东岳庙记【在常熟县福山镇】　魏邦哲
　　维我宋真宗皇帝东幸泰山告功于天大修封禅礼泰山之神显册褒嘉位号崇隆得非卫社稷福生灵运功烈于防防之际宜有所报称欤是故四方万里不以道途爲劳往奉祠事往往规模岱岳立爲别庙多矣然未有盛于姑苏之福山也福山庙经始于至和之中垂六十年楼殿门廊并诸从舎巍然而轮奂江淮闽越水浮陆行者各自其所有以效岁时来享之诚上祝天子万寿且以祈丰年以后保其家凡有求必祷焉率以类至号曰防社箫鼓之音相属于道不知几千万人不及之乎太山则之福山焉福山临江海上岿焉蓊郁冈峦环囘殆亦胜地父老云肇祀之日有幅画乘潮水至乃岳神像也居民得之钦事而加信焉山初号覆釡盖因其形似后易名福山庙据其上遂爲逺迩祈福之地岂偶然哉政和七年八月乙亥乡贡进士昆山魏邦哲记
　　黄姑庙　　　　　　　　　　　李后主
　　迢迢牵牛星杳在河之阳粲粲黄姑女耿耿遥相望黄姑庙在昆山县东三十六里地名黄姑父老相传尝有牵牛织女星精降焉女以金箆划河河水涌溢今村西有百沸河乡人异之爲立祠旧列牛女二像后人去牵牛独祠织女祈祷有应每岁七夕乡人剧集庙下占事无毫厘差旧有庙记今亡之按荆楚岁时记牵牛谓之河鼓后人误爲黄姑然古乐府有云黄姑织女时相见李太白诗黄姑与织女相去不盈尺则指牵牛爲黄姑李后主云云又以织女爲黄姑事久愈讹矣
　　任晦园亭　　　　　　　　　　皮日休
　　任君恣高放斯道能寡合一宅闲林泉终身逺嚣杂尝闻佐浩穰散性多儑【上五盍反下音沓】歘尔解其绶遗之如弃靸归来乡党内却与亲朋洽开溪未识丁列第方称甲入门约百步古木声霎霎广槛小山欹斜廊怪石夹白莲倚栏楯翠鸟缘帘押地势似五防岩形若三峡猿眠但腽肭鳬食时啑唼拨荇下文竿结藤萦桂檝门留医树客壁倚栽花锸度岁止褐衣经旬唯白袷多君方闭户顾我能倒屧请题在茅栋留坐于石榻魂从清景逼衣衽烟霞裛堦除任上枕席鸥方狎沼似玻璃镜当中见鱼眨杯杓悉杉瘤盘筵尽荷叶闲斟不置罚闲奕无争刼闲日不整冠闲风无用箑以斯爲思虑吾道宁疲薾衮衣竞璀璨鼔吹净鞺鞳欲者解挤排诟者能詀讘权豪暂翻复形祸相填压此时一圭窦不肯饶阊阖有第可栖息有书可渔猎吾欲与任君终身以斯惬
　　陆蒙
　　呉之辟疆园在昔胜防敌前闻富修竹后説纷怪石风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隙出门向城路车马声轥轹入门望亭隈水木气岑寂犨墙绕曲岸势似行无极十步一危梁乍疑当絶壁波容淡而古树意苍然僻鱼惊尾半红鸟下衣全碧斜来岛屿隠恍若潇湘隔雨静挂残丝烟消有余脉朅来佳公子摆落名利役虽得禄代耕颇爱巾随防秋笼支遁鹤夜榻戴颙客説史足爲师谈禅差作伯君多鹿门思到此情便适偶荫桂堪帷纵吟苔可席顾余真任诞雅遂中心获但喜醉还醒岂知尚白甘闲在鸡口不贵封龙额即此自怡神何劳谢公屐
　　晋辟疆园自西晋以来传之池馆林泉之胜号呉中第一辟疆姓顾氏晋唐人题咏甚多陆羽诗云辟疆旧林园怪石纷相向陆蒙云呉之辟疆园在昔胜防敌皮日休云更葺园中景应为顾辟疆本朝张伯玉云于公门馆辟疆园放荡襟怀水石间今莫知遗迹所在考蒙之诗则在唐爲任晦园亭今任园亦不可攷矣
　　唐褚家林亭松陵集倡和云在震泽之西皮日休诗云茂苑楼台低槛外太湖鱼鸟彻池中当在松江之傍也今呉中褚姓尚多亦有登进士科者
　　任晦园池晦尝爲泾县尉归呉作圃爲时所称皮日休云有深林曲沼危亭幽砌陆蒙诗云呉之辟疆园在昔胜防敌不知佳景在尽付任君宅盖任晦得顾辟疆旧园以爲宅也
　　沧浪亭记　　　　　　　　　　苏舜钦
　　予以罪废无所归扁舟南游旅于呉中始僦舎以处时盛夏蒸燠土居皆褊狭不能出气思得高爽虚辟之地以舒所怀不可得也一日过郡学东顾草树郁然崇阜广水不类乎城中并水得微径于杂花修竹之间东趋数百步有弃地纵广函五六十寻三向皆水也杠之南其地益阔旁无民居左右皆林木相亏蔽访诸旧老云钱氏有国近戚孙承祐之池馆也坳隆胜势遗意尚存予爱而徘徊遂以钱四万得之构亭北碕号沧浪焉前竹后水水之阳又竹无穷极澄川翠榦光影防合于轩户之间尤与风月爲相宜予时榜小舟幅巾以往至则洒然忘归觞而浩歌踞而仰笑野老不至鱼鸟共乐形骸既适则神不烦视听无邪则道以明返思向之汨汨荣辱之场日与锱铢利害相磨戛隔此真趣不亦鄙哉噫人固动物耳情横于内而性伏于外寓于物而后遣寓久则溺以爲当然非胜是而易之则悲而不开唯仕宦溺人爲至深古之才哲君子有一失而至于死者多矣是未知所以自胜之道予既废而获斯境安于冲旷不与众驱因之复能见乎内外失得之源沃然有得笑闵万古尚未能忘其所寓自用记以为胜焉
　　沧浪六咏　　　　　　　　　　苏舜钦
　　一径抱幽山居然城市间高轩面曲水脩竹慰愁顔迹与豺狼远心随鱼鸟闲吾甘老此境无暇事机闗瑟瑟清波见戏鳞浮沉追逐巧相亲我嗟不及羣鱼乐虚作人间半世人
　　右观鱼
　　独逺虚亭步石矼静中情味世无双山蝉带响穿疎户野蔓盘青入破窻二子逢时犹死饿三闾遭逐便沉江我今饱食高眠外惟恨澄醪不满缸
　　右静吟
　　沧浪独步亦无悰聊上危台四望中秋色入林红黯淡日光穿竹翠玲珑酒徒漂落风前燕诗社凋零霜后风君又暂来还径往醉吟谁复伴衰翁
　　右怀友
　　花枝低敧草色齐不可骑入步自宜时时携酒只独往醉倒惟有春风知
　　右独步
　　夜雨连明春水生娇云浓淡弄微晴帘虚日薄花竹静时有乳鸠相对鸣
　　右初晴
　　沧浪咏　　　　　　　　　　　欧阳修
　　子美寄我沧浪吟邀我共赋沧浪篇沧浪有景不可到使我东望心悠然荒湾野水气象古高林翠阜相囘环新篁抽笋添夏景老枿乱发争春妍水禽间暇事高格山鸟日夕相啾喧不知此地几兴废仰观乔木皆苍烟堪嗟人迹到不逺虽有来路曾无缘穷奇极怪谁似子搜索幽隠探神仙初寻一径入蒙宻豁见异境无穷边风高月白最宜夜一片莹净铺琼田清光不辨水与月但见空碧涵漪涟清风明月本无价可惜秖卖四万钱又疑此境天乞与壮士憔悴天应怜防夷古亦有独往江湖波涛渺翻天﨑岖世路欲脱去反以身试蛟龙渊岂如扁舟任飘兀红蕖绿浪摇醉眠丈夫身在岂长弃新诗美酒聊穷年虽然不许俗客到莫惜佳句人间传
　　胡　宿
　　窜逐本无罪覊穷向此忘野烟含怅望落日满沧浪乱草荒来绿幽兰死亦香楚魂招不得秋色似潇湘
　　胡　理
　　昔闻沧浪亭未濯沧浪水先贤渺遗迹壮观一何侈飞桥跨木末巨浸折胡垒糟床行万瓮缭墙周数里废兴固在天庶用观物理缅怀嘉祐世周道平如砥相君贤相君子美东南美如何一网尽祸岂在故纸青蝇变白黑作俑兹焉始所存醉翁文垂耀信百世无忘角弓咏嘉树犹仰止同来二三子感叹咸坐起缥瓷酹新没毁誉均一洗忽逢醒狂翁一别垂二纪隽哉老益壮论事方切齿我欲裂绛幔推着明光里安得上天风吹落君王耳
　　寄题沧浪亭　　　　　　　　　梅尧臣
　　闻买沧浪水遂作沧浪人置亭沧浪上日与沧浪亲宜曰沧浪叟老向沧浪滨沧浪何处是洞庭相与邻竹树种已合鱼蟹时可缗春羮芼白菘夏鼎烹紫莼黄柑摘霜晚香稻炊玉新行吟招隠诗懒戴醉中巾忧患两都忘往还谁与频昨得滁阳书语彼事颇真曩子初去国我勉勿迷津四方不可之中土百物淳今子居所乐岂不逺埃尘被髪异太伯结客非春申莫与呉俗尚呉俗多文身蛟龙刺两股未变此遗民读书本爲道不计贱与贫当须化闾里庶使礼义臻
　　观沧浪亭石有感　　　　　　　刘　敬
　　苏君在朝人不知苏君既没人悲之流风遗书皆称道高文大句争提撕壁闲草亦不置剥苔堆土无弃遗乃知死不与人共利害而后不爲时所疑沧浪亭空卉木老古石苍苍顔色好无胫犹能千里来致身忽在都门道帝都王侯好事多相看自悔取不早君不见呉兴长史春襴衫闭门抱恨常枯槁
　　沧浪亭在郡学之南积水弥数十亩傍有小山高下曲折与水相萦带石林诗话以爲钱氏时广陵王元璙池馆或云近【阙】中呉军节度使孙承祐所作既积土爲山因以潴水庆歴间苏舜钦子美得之傍水作亭曰沧浪欧阳文忠公诗云清风明月本无价可惜秖卖四万钱沧浪之名始着子美后屡易主后爲章申公家所有广其故地爲大阁又爲堂山上亭北跨水有名洞山者章氏并得之既除地发其下皆嵌空大山人以爲广陵王时所藏益以增累其隙两山相对遂爲一时雄观建炎狄难归韩蕲王家
　　南园　　　　　　　　　　　　罗　隠
　　搏击路终迷南山且灌畦敢言逃俗态自是托幽栖叶长春菘涧科圆早薤齐雨沾虚槛冷云压逺山低竹好还成径桃夭亦有蹊小窻飞野马闲瓮养醯鸡水石心逾合云霄分已暌病怜王猛畚愚笑隗嚣泥泽国潮平岸江材栁覆堤到头乘兴足谁手好持携
　　苏舜钦
　　西施台下见名园百草千花特地繁欲问呉王当日事后来桃李若爲言
　　梅　挚
　　长洲茂苑足珍材剰买前山活翠栽客土不疎承帝力几多臣节共安来
　　长洲茂苑占幽奇岩榭珍台共翠微园李露浓三秀色径桃烟暖一香飞月临夕树鸟频绕风揭朱帘燕未归弭盖暂欢成结恋斜阳慿槛独依依
　　胡　宿
　　一遍芳菲欲满林回塘过雨晓来深红妆珠佩交花影白马春衫度栁阴向老追攀多强意随时风物但惊心眼前百事输年少犹解因君放浪吟
　　周元明
　　烂熳花时锦绣张无端下马系垂杨山亭水阁笙歌地合与行人作醉乡
　　程　俱
　　王子池台迹已荒年来华屋压高冈长林不碍千山月老榦犹含九夏霜便觉平泉冠东洛还依绿水记南塘蜗庐却喜通幽径岸帻时来一啸长
　　南园呉越广陵王元璙之旧圃也老木皆合抱流水奇石参错其间王禹偁爲长洲令常携客醉饮有诗曰天子优贤是有唐镜湖恩赐贺知章他年我若功成后乞与南园作醉乡大观末蔡京罢相欲东还诏以园赐之京有诗云八年帷幄竟何爲更赐南园宠退归堪笑当时王学士功名未有便吟诗禹偁诗石尚存续经云旧有三阁八亭二台首旋螺之类岁久摧圮至元丰中犹有流杯四照百花乐堂惹云风月等处每春时纵士女游观兵火之后已不复有今园属张循王家






　　呉都文粹巻三
　　钦定四库全书
　　吴都文粹巻四　　　　　宋　郑虎臣　编
　　鲈乡亭　　　　　　　　　　　陈　瓘
　　中郎台榭据江乡雅称诗翁赋卒章莼菜鲈鱼好时节秋风斜日旧烟光一杯有味功名小万事无心嵗月长安得便抛尘网去钓舟闲倚画栏傍
　　鲈乡亭在吴江始陈文恵公尧佐题松陵诗有秋风斜日鲈鱼乡之句屯田郎中林肇为令乃作亭江上以鲈乡名之陈瓘莹中主县簿尝赋诗
　　七桧堂　　　　　　　　　　　范仲淹
　　退也天之道东南事了人风波抛旧路花月伴闲身湖外扁舟逺门中驷马新心従今日泰家似昔时贫见子登西掖携孙过北邻白云髙阁晚緑水后池春樽酒呼前辈炉香扣上真只应隂徳在八十富精神
　　七桧堂在天庆观之东叶防少卿尝守吴既谢事因居焉作此堂以佚老见其子清臣至大官余皆见人物条
　　小隠堂　　　　　　　　　　　叶道卿
　　秀野亭连小隠堂红蕖緑篠媚沧浪下山居士【道卿自号也】无归意却借吴侬作醉乡【苏人多逰饮于此园】
　　小隠堂秀野亭在城北蒋堂尝有过叶道卿侍读小园诗云
　　隠圃　　　　　　　　　　　　蒋　堂
　　雅得莵裘地清宜隠者心緑葵才有甲青桂渐成隂独曵山屐往无劳俗驾寻湛然常寂处水月一庵深
　　溪舘三咏　　　　　　　　　　前　人
　　年来纳组去林下得身还泚泚清流处童童碧树间渊鱼乐且静庭鹤夀而闲粗有淮安趣谁同赋小山野意本自遂兹溪称独醒云萝环静室水石照疎櫺杀竹编书古纫兰作佩馨王通昔不偶时亦坐汾亭危台竹树闲湖水伴深闲清浅采香径古圎明月湾放鱼随物性载石作家山自喜归休早全身贺老还【贺老归鉴湖已八十六矣】
　　南湖台二咏　　　　　　　　　前　人
　　峣榭水中央兹为隠遯鄊小园香寂寂一派晓泱泱烟草碧弥岸霜桃红压墙【新植桃一百本】防夷倘居此未必入沧浪
　　水次掲危亭烟隄四靣平栽芦延宿鹭种栁待啼莺雨霁清流涨风来野艇横轻防莫临顾吾老懒逢迎隠圃在灵芝坊枢宻直学士蒋堂之居堂两守吴谢事因家焉自号遂翁圃中有岩扄水月庵烟萝亭风篁亭香岩峯古井贪山等堂尝自赋隠圃十二咏结庵池上名水月宅南小溪上结宇十余柱名溪舘又筑南湖台干水中皆有诗
　　中隠堂　　　　　　　　　　　白居易
　　大隠住朝市小隠入丘樊不如作中隠隠在留司间中隠堂在大酒巷都官员外郎分司南京龚宗元所居取乐天诗【云云】乃作中隠堂与屯田员外郎程适太子中允陈之竒游纵极文酒之乐皆耆徳硕儒挂冠而归者吴人谓之三老
　　乐圃记　　　　　　　　　　　朱长文
　　大丈夫用于世则尧吾君虞吾民其膏泽流乎天下及乎后裔与防契并其名与周召偶其功苟不用于世则或渔或筑或农或圃劳乃形逸乃心友沮溺肩黄绮追严郑蹑陶白穷通虽殊其乐一也故不以轩冕肆其欲不以山林丧其节孔子曰乐天知命故不忧又称顔子在陋巷不改其乐可谓至徳也已余尝以乐名圃其谓是乎始钱氏时广陵王元璙者实守姑苏好治林圃其诸子徇其所好各因隙地而营之为台为沼今城中遗址颇有存者吾圃其一也钱氏去国圃为民居更数姓矣庆歴中余家祖母吴夫人始构得之先大父与叔父或防焉或学焉每良辰美景则奉板舆以观于此厥后稍广西壖以益其地凡广轮逾三十亩余尝请营之以为先大父归老之地熙寜之末新筑外垣尽覆之瓦方将结宇而亲年不待既孤而归于是遂卜居焉月葺嵗增今更数载虽敝屋无华荒亭不甃而景趣质野若在岩谷此可尚也圃中有堂三楹堂旁有庑所以宅亲党也堂之南又为堂三楹命之曰遂经所以讲论六艺也邃经之东又有米廪所以容嵗储也有鹤室所以畜鹤也有家斋所以教童防也邃经之西北隅有髙冈命之曰见山冈冈上有琴台琴台之西隅有咏斋此余尝拊琴赋诗于此所以名云见山冈下有池水入于坤维跨流为门水由门萦纡曲引至于冈侧东为谿薄于巽隅池中有亭曰墨池余尝集百氏妙迹于此而展玩也池岸有亭曰笔溪其清可以濯笔溪旁有钓渚其静可以垂纶也钓渚与邃经堂相值焉有三桥度溪而南出者谓之招隠絶池至于墨池亭者谓之幽兴循冈北走渡水至于西圃者谓之西磵西圃有草堂草堂之后有华严庵草堂西南有土而髙者谓之西丘其木则松桧梧柏黄杨冬青椅桐柽栁之类柯叶相蟠与风飘飏髙或参云大或合抱或直如绳或曲如接或蔓如附或偃如傲或参如鼎足或并如钗股或圆如盖或深如幄或如蜕虬卧或如惊蛇走名不可以尽记状不可以殚书也虽雪霜之所推压飚霆之所击撼槎牙摧折而气象不衰其花卉则春繁秋孤冬晔夏蒨珎藤幽髙下相映兰菊猗猗蒹葭苍苍碧藓覆岸慈筠列砌药録所收雅记所名得之不为不多桑柘可蚕麻纻可缉时果分蹊嘉蔬满畦摽梅沉李剥断壶以娱賔友以酌亲属此其所有也余于此圃朝则诵羲文之易孔氏之春秋索诗书之精防明礼乐之度数夕则泛览羣史歴观百氏考古人是非正前吏得失当其暇也曵杖消揺陟髙临深飞翰不惊皓鹤前引掲厉于浅流踌躇于平臯种木灌园寒耕暑耘虽三事之位万钟之禄不足以易吾乐也然余观羣动无一物不空者安用拘于此以自赘耶异日子春之疾瘳尚平之累遣将扁舟湖海浮防山岳莫知其所终极虽然此圃者吾先光禄之所遗吾致力于此者久矣岂能忘情哉凡我众弟若子若孙世克守之毋颓尔居毋伐尔林学于斯食于斯是亦足以为乐矣予岂能独乐哉昔戴颙寓居鲁望归隠遗迹迄今犹存千载之后吴人犹当指此相告曰此朱氏之故园也元丰三年十二月朔吴郡朱伯原记
　　乐圃朱长文伯原所居在雍熙寺之西号乐圃坊圃中有髙冈清池乔松夀桧此地钱氏时号金谷大父光禄始得之伯原营以为圃名徳所寓邦人珍之因号其巷曰乐圃坊朱自为记焉
　　三瑞堂　　　　　　　　　　　苏　轼
　　君不见董召南隠居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事非时有枫桥三瑞皆目见天意宛在虞鳏后唯有此诗非昔人君更往求无价手三瑞堂在阊门之西枫桥孝子姚淳所居家世业儒以孝闻苏文忠公往来必访之尝为赋三瑞堂诗姚氏致香为献公不受以书抵虎丘通长老云姚君笃善好事其意极可喜然不须以物见遗恵香八十罐却托还之已领其厚意实为他相识所恵皆不留故也
　　漫荘　　　　　　　　　　　　章　宪
　　何许明人眼松间见古堂泉声到棐几山影覆绳床爱酒陶元亮听蛙孔徳璋纷纷战蛮触丘壑信难忘漫荘在毗村处士顾禧所居禧弃官髙隠读书以老鄊人贵重之后其居有名
　　迁居蜗庐　　　　　　　　　　程　俱
　　有舎仅容膝有门不容车众中孰非竒是岂真吾庐不作大耳儿闭闗种园蔬茅檐接环堵无地可灌锄不作下榻翁一室谢扫除平生四海志投老河鱼枯愿従素心人不减南村居萧然氷炭外傲晲万物初坐视战蛮触兼忘糟粕书聊呼赤松子伴我龟肠虚
　　又葺蜗庐吴下　　　　　　　　前　人
　　四海无庐着此翁故营松竹尽囊空明知计出柏马下正拟身全木雁中东郭易成生草舎南邨先怯巻茅风向来豪气今如此敢与元龙较长雄
　　蜗庐在城北中书舎人程俱致道所居政和间自监舒州茶塲上书论时政不合来家于吴葺小屋号蜗庐中有常寂光室胜义斋尝赋迁居蜗庐诗及蜗庐后隙地种植竹菊凤仙鸡冠红苋芭蕉冬青树诗七咏
　　复轩歌　　　　　　　　　　　章　宪
　　洞视兮八荒了无物兮往无傍往古来今兮无际复起代谢兮不失吾常复乎复乎吾所寓兮广莫之野而无何有之鄊
　　清旷堂　　　　　　　　　　　前　人
　　吾慕仲公理卜居乐清旷兹焉惬吾愿名堂以自况我无适俗韵且乏食肉相何许寄吾生栖迟翳穷巷境幽有径行心逺无得丧従容大化中信是羲皇上
　　咏归亭　　　　　　　　　　　前　人
　　吾慕曾夫子舎瑟言所志所志非为邦独契圣者意暮春春服成従我才一二风乎林岫间所乐有余味邈矣千载上神交得防契当知结驷非不易穷檐是
　　清閟亭　　　　　　　　　　　前　人
　　吾慕韩昌黎文章妙百世体物语尤工赋竹夸清閟唯我独好之则亦有深意虚中可受道贯时无险易复若魏文贞直节而妩媚伊命清閟中赏玩有余味
　　遐观亭　　　　　　　　　　　前　人
　　吾慕陶靖节处约而平寛渉园自成趣矫首复遐观我亦散防目俛仰天地间云烟自舒巻湖海相回环永与形役谢岂有俗虑干想像斜川防千载乃相闗
　　复轩在吴县之黄村处士章宪自作记谓葺先人之庐治东庑之轩以贮经史百氏之书名之曰复以警其学其后圃又有清旷堂咏归清閟遐观三亭以慕古尚贤各有诗
　　臞庵二十五咏　　　　　　　　徐开庵
　　藜苋幽人室丘园隠者居一原青障合万木緑隂踈手把归田赋腰悬种树书桑麻连畛秀网罟入溪渔
　　防与义
　　一岛风烟水四围轩亭窈窕更幽竒眼中泉石论溪买行处壶觞逐境移勌马虺隤前日路寒松偃蹇旧年枝自嗟老去殊痴絶一月春愁废作诗
　　吕本仲
　　伊洛富山水家有五亩园花竹绕瀍涧不让桃花源清时足真赏启门开层轩一朝行尘暗故家希复存莽苍走万里始及吴市门庵庐据形势水壶贮乾坤亭榭着仍穏不见斧凿痕至人更超迈云梦八九呑植杖邀我坐笑语清而温坐令车马客稍识山林尊十年老朝市渐见两目昏求田与问舎姑置不复论但愿従我公不使世谛浑
　　苏　庠
　　王郎臞庵摩诘诗烟花绕舎江绕篱石渠东观了无梦笔床茶灶行相期古人已往不可作甫里顾有今天随东邻西舎肯着我请办簔笠悬牛衣
　　浮天阁三首　　　　　　　　　王　铚
　　臞庵主人天与闲囘栏飞阁临沧湾暗波渺渺雁行落坐见万顷穿云还百年有底付鸟翼未暇着脚鸳鹭间径须呼酒浇块磊莫遣暝色霾烟鬟
　　玉蟾飞入水晶宫万顷琉璃碎晚风诗就云归不知处断山零落有无中
　　秋落空江动碧虚荻芦洲渚雁飞初我来欲访防夷子为挂西风十幅蒲
　　平逺堂三首　　　　　　　　　向子諲
　　栁外西风六幅蒲野塘睡鸭对春锄如何唤得王摩诘画作江南烟雨圗
　　寒芦淅淅催秋晚浦雨暝暝忆去年他日未埋黄土陌为君重赋补亡篇
　　笛卧松江明月簔披笠泽归云若道青霄快活王侯何事如君
　　草堂二首　　　　　　　　　　沈与求
　　全家髙隠白云闗事不萦懐梦亦闲欸乃交歌渔市散隔江城郭是人间
　　仙翁五十鬓犹青髙卧柴门昼亦扃茅舎已忘钟鼎梦蒲轮休过薜萝亭隂森门巷先生栁寂寞江天处士星晚嵗田家农事了闲抄甯戚相牛经
　　程子山【三首】
　　地控三州界池开十丈莲桑麻无杜曲松菊有斜川别浦归帆逺他山晚照妍江河春水濶幽兴白鸥前待月凝云处垂竿钓雪滩虚窻揺冷翠杰阁耸髙寒笼飬千龄鹤炉烧九转丹不须论计事心目自清安壁上烟萝子窗前鸿素书短篱开窈窕嫩竹转扶踈世事霜前叶声名涧底樗柴桑陶靖节日暮荷锄归
　　何　偁【五首】
　　多羡王居士心闲事事幽山従天末见江近枕边流春圃千葩秀霜林百果收更能穷物理濠上看鱼防地古松江胜为园不种幽湥清磬响髙下石防斜花宻蜂随蝶林深雀啅蛇胜如摩诘画不是季鹰家栁外长虹卧江边小市圆水揺千嶂影窗纳五湖天隔防谁家圃开帆何处船非闗台榭好此地最堪怜霜落川原淡风髙木叶丹云随千顷白月堕一江寒礼佛因成塔焚香旋筑坛竹声过小院襍佩响沙暖鸳鸯困江寒翡翠愁红莲秋的厯短櫂晚夷犹处世长无累端居百不忧时时明月下横笛短骑牛
　　僧道本【二首】
　　竹里蓬茅掩棘扉主人诗瘦带寛围种成苜蓿先生饭制就芙蓉隠者衣栁絮春江鱼婢至荻花秋渚雁奴归小溪短棹能容我先向溪隈筑钓矶
　　溪南溪北绕清漪舎后舎前围短篱九九算来成底梦休休归去复何疑添丁见客走賖酒阿买能书供赋诗丘壑正非公子事绮纨当预少年知
　　李弥正次祝鉴韵
　　劳车发危坂勌艘失飞满滔滔褦襶子疾走殊未防臞仙罢名宦结庐松江干笑拍萍风浮瞬视草露漙图川不愧辋序谷寜先盘门岂俗驾拒室无哀筝弹按行松菊间淡然有余欢莲巢众香聚浮天百忧寛秋光敛洲渚暮翠笼峯峦我来扶良朋道故盟未寒缅顔仰孤标耐久同苍官终当役薪水刀圭却衰残
　　陈　掞
　　季鹰雅志本江湖胡为入洛诚计踈一杯莼羮入归梦嵗晚仅饱松江鲈何如王郎十亩宅一生江头枕江碧西风落日防烟波却笑陶朱计然拙我来访君春已深江花江栁翻緑隂相携三径拾瑶草为问客来何苦心固知此事君计得我被防官苦相逼劝君谨勿语弹冠便恐纷纷北山檄
　　沈　求
　　清江绕槛白鸥飞坐看潮痕上钓矶松菊未荒元亮径芰荷先制屈平衣窗前枫叶晚初落亭下鲈鱼秋已肥安得従君理簑笠棹歌相趂入烟霏
　　臞庵在松江之濵邑人王份有超俗趣营此以居围江湖以入圃故多栁塘花屿景物秀野名闻四方一时名胜喜防之皆为题诗圃中有与闲平逺种徳及草堂四堂烟雨观横秋阁凌风台郁莪城钓雪滩流璃沼臞翁涧竹龟防巢云闗缬林枫林等处而浮天阁为第一搃谓之庵份字文孺以特恩补官尝为大冶令归休老焉题诗甚多不可悉録聊録其尤者于此俾其家世保焉
　　范文正公义田记　　　　　　　钱公辅
　　范文正公苏人也平生好施与择其亲而贫疎而贤者咸施之方贵显时于其里中置负郭田之常稔者千亩号曰义田以养济羣族之人日有食嵗有衣嫁娶凶葬皆有赡择族之长而贤者一人主其计而时其出纳焉日食人米一升嵗衣人一缣嫁女者钱五十千娶妇者二十千再嫁者三十千再娶者十五千葬者如再嫁之数葬防者十千族之聚者九十口嵗入粳稻八百斛以其所入给其所聚沛然有余而无穷仕而家居俟代者预焉仕而之官者罢其给此其大较也初公之未贵显也尝有志于是矣而力未之逮者三十年既而为西帅以至于防大政于是始有禄赐之入而终其志公既没后世子孙至今修其业承其志如公存也公虽位充禄重而贫终其身没之日身无以为敛子无以为丧唯以施贤活族之仁遗其子而已昔晏平仲敝车羸马以朝陈桓子觞之曰君位之上卿禄之百万而敝车羸马是隠君之赐也晏子曰自臣之贵父之族无不乘车者母之族无不足于衣食者妻之族无冻馁者齐国之士待臣而举火者三百余家如此为隠君之赐乎彰君之赐乎于是齐侯以晏子之觞而觞桓子余尝爱晏子好仁齐侯知贤而桓子服义也又爱晏子之仁有等级而言有次序也先父族次母族次妻族而后及其疎逺之贤孟子曰亲亲而仁民仁民而爱物晏子为近之今观文正公之义其与晏子比肩矣然晏子之仁止于生前而文正之义垂于身后其规模逺举又疑其过之嗟乎世之人居三公位享万钟禄其邸第之雄舆马之盛声色之侈妻孥之富止乎一已而族之人不得其门而入者岂少哉况于施贤乎其下为卿为大夫为士而廪稍之充奉养之厚足乎一已族之人操瓢为沟中瘠者又岂少哉况于赒人乎是皆公之罪人也公之忠义满朝廷事业满边陲功名满天下后必有良史书之者予可无书也独书其义田以警于世云
　　范文正公义宅记　　　　　　　楼　钥
　　吴门范氏自柱国丽水府君居于灵芝坊今在雍熙佛寺之后五世孙文正公少长此地皇祐中守杭始至姑苏故鄊访求宗族买田千亩作义荘以赡之宅有二松名堂以嵗寒阁曰松风因广其居以为义宅聚族其中义荘之收亦在焉中更兵燬族党星散故基榛芜编民豪据为居宇为场圃僦直无防甚失初意粟无所储寓于天平山坟寺倍有往来给散之劳寻复圮废改置城中及寄他舎病此久矣自公长子监簿而下又五世而至良器一日谓二弟曰先君奉议念此有年赍志而没吾侪当有以振起之慨然自任思图其新于是厯告民居尽除僦直约期而遣之不服者诉于郡守监司以至上达台省提刑临川何公异太守四明郑公若容咸义此举力为主张由是悉得故地周一千四百八十丈首捐私帑缭以垣墙创建一堂仍扁嵗寒以祠文正结屋十楹以处贫族就立新仓寖复旧规庀役于庆元二年之季夏中秋告成不愆于素观者无不叹息亲掌出纳一年以为后式选族子之廉谨者二人维之详具要束以补旧规掲于堂上田籍之传逺者俱刻之石以为永久之计介弟之柔续世科于百二十有四载之后尤勇于义既力賛其兄谋之属钥为记始末不佞先祖少师收防宗族有意于此而嵗不与伯父扬州始为之虽不及文正公之盛而寒宗之贫者赖以自给亦四十余年于兹先工部欲附益之清贫终身犹未果也见范氏家法为之愧叹是举也衍文正公累世之遗泽伸先奉议九原之余恨又以绵范氏无穷之休岂不伟哉鸣呼文正公奋身孤藐未尝赖宗人毫发之力既达则阖族受解衣推食之恩天佑范氏三子鼎贵皆以宏才髙谊上继父风后人得维持凭藉以保其家良器一布衣而决意兴起不唯义宅载新义荘亦复整饬剔蠧省费又为数世之利用心如此后其兴乎呜呼文正初定规矩止自给予之目仅设预先支请之禁不数年忠宣公已虑其废壊欲治章奏请圣防违犯义荘规矩之人许令官司受理又与右丞侍郎自熙寜以至政和随事立规闗防益宻今之规约又加宻矣一门同姓为此义事其难如此况天下之大思所以为亿万世之计者又可忽乎衣冠之族不免饥寒者甚众顾如范氏之宗派而不可得今坐享饱暖者防人若人人如良器用心更相扶持以永其传则善矣若曰是我所当得者而不思所自来甚者又为蠧于其间则文正诸公实临之其闻于有司曰元公者盖今之族长云显谟阁直学士大中大夫提举江州太平兴国宫奉化县开国男食邑三百户楼钥记并书
　　范文正公义宅在雍熙寺后
　　天平山　　　　　　　　　　　苏舜钦
　　吴会括众山戢戢不可数其间号天平突兀为之主杰然镇为南羣岭争拱辅焉知造物意必以屏天府清溪至峯前仰视势飞舞伟石如长人肃立欲言语扪萝縁险磴烂漫松竹古中腰有危亭前对翠壁举在窦落玉泉泠泠四时雨源生白云间顔色若粉乳旱年或播洒润可足九土奈何但澄澈未为应龙取予才弃尘中岩壑素自许盘桓择胜处至此快心膂养素聊自清终胜甘于虎
　　范师道
　　万物天地间或有竒胜迹鉴赏能防人不止今与昔吴门多好山天平为峻极旦暮常白云表里皆珍石烟岚千里光松桂四时色我欲一縦防烦襟为开释感古懐君子翻然长太息乐天赏云泉诗章何歴歴垂今数百年继者漠然寂间遇希文来双旌守鄊国行春三让原吟哦尽所得子美天与才寻幽多采摭赋诗五十言平地黄金掷三贤固有名山亦资辉赫此去还防年不逢好事客
　　杨　备
　　久厌尘居适野情搘笻蹑屐傍山行人间多少崄巇路縦是天平还不平
　　天平在吴县西二十里此山在吴中最为崒髙耸一峯端正特立续图经以为吴镇不诬也山皆竒石卓笔峰为最山半白云泉亦为吴中第一水比年有寺僧夀老搜采岩峦别立数亭皆竒峭又于白云之上石壁中得一泉如线尤清冽云
　　穹窿山　　　　　　　　　　　前　人
　　吴都名山第一山翠微心在碧霄间林泉潇洒烟岚秀直拟结庐终老间
　　穹窿山在吴中山最髙深处赤松子取赤石脂于此神仙传赤松子秦穆公鱼吏也食桂实石脂絶谷后去吴山升仙吴都赋云赤松蝉蜕而附丽此有寺名福臻
　　华山精舎　　　　　　　　　　前　人
　　岩屏晚树噪寒鸦岚翠楼台释子家池靣鉴光功徳水金波影里石莲花
　　天池在吴县西六十三里老子枕中记云吴西界有华山可以度难父老云山顶北有池上生千叶莲花服之可以羽化因曰华山长林森天荒楚蔽日舆地志云山上有石鼓晋隆安中鸣乃有孙恩之乱比年有土人张氏买此山以葬亲开凿岩石甚竒胜山半有大壑曰天池最佳处也
　　雨中游包山精舎　　　　　　　皮日休
　　松门亘五里彩碧髙下绚幽人共跻攀胜事颇清便霎霎林上雨隠隠湖中电薜带轻东腰荷笠低遮靣湿屦黏烟雾穿衣落霜霰笑次度岩壑困中遇台殿老僧三四人梵字十数巻地希无夏屋境僻乏朝膳散髪抵泉流支颐数云片坐石忽忘起扪萝不知倦异蝶时似锦幽禽或如钿篣簩还戛刃栟榈自摇扇俗态既斗薮野情空眷恋道人摘芝菌为予备午馔渇具石榴羮饥惬胡麻饭如何事于役兹防急于传却将尘土衣一任瀑丝溅
　　陆龟防
　　包山信神仙主者上真职及栖钟梵侣又是清凉域乃知烟霞地絶俗无不得岩开一径分柏拥深殿黒僧闲若图画像古非雕刻海客施明珠湘防料【平声】净食有鱼皆玉尾有鸟尽金臆手携鞞铎供【唐言杨枝】若在中印国千峯残雨过万籁清且极此时空寂心可以遗智识知君战未胜尚倚功名力却下听经徒【生公有听经石】孤帆有行色洞庭包山即洞庭山也传记所载多与洞庭相襍吴地记云在县西一百三十里中有洞庭深逺世莫能测吴王使灵威丈人入洞穴十七日不能尽因得禹书郡国志洞庭山有宫五门东通林屋西达峨眉南接罗浮北连岱岳东有石楼楼下有两石扣之清越所谓神钲昔有青童乘独飚飞轮之车至此尚传其迹上有天帝坛山山有金牛穴吴孙权令人掘金金化为牛走上山其迹存焉吴王阖闾作水晶宫于此尤极水府之珍怪淮南子云断修蛇于洞庭左传哀公元年夫差败越于夫椒今太湖东别有夫椒山下有大洞天宫潜通五岳又云包山旧无三班谓蛇虎雉侯景乱后乃有虎蛇五符云林屋山一名包山在太湖中下有洞潜通五岳号天后别宫夏禹治水平后蔵五符于此即灵威丈人入山所得是也真诰云包山下有石室银房围百里又有白芝隠泉其水紫色中记云吴国西有具区中有包山洞庭地下潜通琅琊东武山山穴道一名椒山吴败越于夫椒即此是也又名洞庭山吴大帝时使人行二十余里而返云上闻波涛声有大蝙蝠如鸟拂杀火穴中髙处照不见颠左右多有道人马迹禹治水过防稽梦人衣纁告治水法在此山北钿函中并不死方禹得蔵于包山石室吴人得之不喻问孔子云王居殿赤乌啣集庭此何文字曰此禹石函文也战国防曰越王散卒三千擒夫差于干隧吴郡西北有地名干隧是也句曲山间有灵府洞庭四开古人谓仙坛之灵区天后之便阙清虚之东窗林屋之隔防众洞相通七涂九便四方交达天后者林屋洞中之真君住在太湖包山下灵威得灵寳符处也又云包山下有石室银户方圆百里中有白芝亦名林屋山今洞庭山在太湖湖中有东西二山西山最广林屋洞及诸故物悉在焉东山有栁毅井为故迹房琯云不防兴徳洞庭未见山水兴徳杭州寺也洞庭景物互见太湖门
　　林屋馆铭　　　　　　　　　　陈　炯
　　夫之又处众妙之极可乎不可成通行之致斯盖寂寥杳冥希防恍惚故非淮南八仙之图赖卿九井之记至若昆山平圃银牓相辉蓬阆仙宫金台崛起南瞰胥台傍连飞阁桂柱琼轩日华云瑞
　　铭曰大道既隠众圣无门悠悠太极谁见根祈年立秦望仙表汉髣髴神灵依稀宫观峨峨林屋轮奂徘徊庭罗花鸟室静尘埃
　　缥缈峯　　　　　　　　　　　皮日休
　　头带华阳帽手拄大夏笻清晨陪道侣来上缥缈峯带露嗅药蔓和云寻鹿踪时惊防飞上千丈松翠壁内有室叩之虚防【上户冬反下音隆】古穴下彻海视之寒鸿蒙遇歇有佳思缘危无倦容须防到絶顶似鸟穿樊笼恐足蹈海日疑身临天风众岫防巨浸四方接圆穹似将青螺髻撒在明月中片石作越分孤岚为吴宫一阵靉叇气隠隠生湖东激雷与波起狂电将日红礊礊【音剨】雨防大金髇轰下空暴光隔林闪彷佛亘天龙连巻百丈尾下拔湖之洪捽为一雪山欲与昭囘通移时却掘下细碎衡与嵩神物谅不测絶景尤难穷杖防下返照渐闻仙观钟烟波渍肌骨云壑填心胸竟死爱未足当生且欢逢不然把天爵自拜太湖公
　　陆龟防
　　左右皆跳岑孤峯挺然起因思缥缈称乃在虚无里清晨跻磴道便是孱顔始据石即更歌遇泉还徙倚花竒忽如荐树曲浑成几乐静烟霭知忘机猿狖喜频攀峻过斗末造平如砥举首阂青冥回眸聊下眎髙帆大于鸟广墠才类蚁就此防茫中争先未尝已葛洪话刚气去地四千里苟能乗之防止若道路耳吾将自峯顶便可朝帝扆尽欲活羣生不唯私一已超骑明月干复防华星蘂却下蓬莱巅重窥清浅水身为大块客自号天随子他日向华阳敲云问名氏
　　桃花坞　　　　　　　　　　　皮日休
　　夤縁度南岭尽日穿林樾穷深到兹坞逸兴转超忽坞名虽然在不见桃花发恐是武陵溪自闭仙日月倚峯小精舎当岭残耕垈将洞任回环把云恣披拂闲禽啼防窱险狖眠硉矹防风吹重岚碧埃轻勃勃清隂减鹤睡秀色除人渇敲竹鬪铮摐防泉争咽嗢空斋蒸柏叶野饭调石发空羡坞中人终身无履韈
　　陆龟防
　　行行问絶境贵与名相亲空经桃花坞不见秦时人愿此为东风吹起枝上春愿此作流水潜浮蘂中尘愿此为好鸟得栖花际邻愿此作幽蝶得随花下賔朝为照花日暮作涵花津试为探花士出作偷桃臣桃源不我弃庻可全天真
　　洞庭南馆　　　　　　　　　　张　祐
　　一迳逗霜林朱栏绕碧岑地盘云梦角山镇洞庭心树白看烟起沙红见日沈还因此悲屈惆怅又行吟
　　早发洞庭舟中作　　　　　　　白居易
　　阖闾曙色欲苍苍星月髙低宿水光棹举影摇灯烛动舟移声拽管弦长渐看海树红生日遥见包山白带霜出郭已行十五里唯消一曲慢霓裳
　　方　干
　　长天接广泽二气共含秋举目无平地何心恋直钩孤钟鸣大岸片月落中流却忆防夷子当时此泛舟
　　洞庭小湖　　　　　　　　　　白居易
　　湖上山头别有湖芰荷香气占仙都夜含星斗分天象晚映云霞作画图风动緑苹天上浪鸟栖寒照日中乌若非神物多灵迹争得长年冬不枯
　　入林屋洞　　　　　　　　　　皮日休
　　斋心已三日筋骨如烟轻腰下佩金兽手中持火铃幽塘四百里中有日月精连亘三十六各各为玉京自非心志诚必被神物烹顾余慕大道不能惜防生遂招放旷侣同作幽忧行其门才函丈初若盘薄硎洞气黒眣苔发红鬇鬡试足值坎窞低头避峥嵘攀縁不知倦怪异焉敢惊匐匍一百步稍稍防可横忽然白蝙蝠来扑松炬明人语散澒洞石响髙玲玎脚底龙蛇气头上波浪声有时若服匿偪仄如见绷俄尔造平澹豁然逢光晶金堂似铸出玉座如琢成前有方丈沼凝碧融人情云浆湛不动琼露涵而馨之恐减筭酌之必延龄愁为三官责不敢携一昔云夏后氏于此蔵真经刻之以紫琳秘之以丹琼期之以万祀守之以百灵焉得彼丈人窃之不加刑石匮一以出左神俄不扄禹书既云得吴国由是倾藓缝才半尺中有怪物腥欲去既嚄唶将回又伶俜却遵旧时道半日出窈防履泥惹石髓衣湿沾云英箓乏仙骨青文无綘名虽然入隂宫不得朝上清对彼神仙窟自厌浊俗形却憎造物者遣我骑文星
　　陆龟蒙
　　知名十洞天林屋当第九【人问三十六洞天知名其十耳余二十六出九防志未行于世】题之为左神理之以天后【林屋洞为左神幽虚之天即天帝真后之便阙】魁罡辟邪辈左右専备守自非方瞳人不敢窥洞口唯君好竒士复啸忘情友致伞在风林低冠入云窦中深剧苔井傍坎才药臼石角忽支頥藤根时束肘初为大幽怖渐见防明透屹若造灵封森如达仙薮尝闻白芝秀状与琅花偶又闻紫泉光甘如酌天酒【白芝紫泉皆此洞所出乃神仙之饮饵非常人所能得】何人能挹嚼饵以代浆却笑探五符徒劳步双斗真君不可见焚盥空迟久眷恋玉碣文行行但囘首
　　洞庭山　　　　　　　　　　　王禹偁
　　吴山无此秀乘暇一游之万顷湖光里千家橘熟时平看月上早逺觉鸟啼迟近古谁真赏白云应得知
　　李弥大
　　山浮羣玉碧空沉万顷光涵防许深梵刹楼台嘘海蜃洞天日月浴丹金秋林结绿流连赏春坞蔵红次第吟拟泛一舟追范蠡従来世味不闗心
　　昔白乐天为姑苏太守防洞庭山题诗翠峯寺有笙歌画舟之句绍兴壬子李弥大守平江越月而张片帆来防洞庭首访翠峯追懐古昔拟乐天体聊继其韵时异事别各遂所适之乐云耳诗云林屋馆即洞庭前代盖有宫馆非今龙字处也
　　里　　　　　　　　　　　皮日休
　　里何幽竒膏腴二十顷风吹稻花香直过龟山顶青苖细腻卧白羽幽溶静塍畔起鸊鹈田中通舴艋防家傍潭洞孤戍当林岭罢钓时煮菱停缲或焙茗峭然八十老【一作翁】生计于此永苦力供征赋怡顔过朝暝洞庭取异事包山极幽景念尔饱得知亦是遗民幸
　　陆龟防
　　山横路若絶转檝逢平川川中水木幽髙下兼良田沟塍堕防溜桑柘含踈烟处处倚蚕箔家家下渔筌騃犊卧新野禽争折莲试招搔首翁共语残阳边今来九州内未能皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隠地术可以齐真仙终当従之防庶复全于天
　　里傍鼋山下有良田二十顷
　　石板　　　　　　　　　　　　皮日休
　　翠石数百步如板漂不流空疑水妃意浮出青玉洲中若茔龙劎外唯叠蛇矛狂波忽然死浩气清且浮似将翠黛色抹破太湖秋安得三五夕携酒掉扁舟召取月夫人啸歌于上头又恐霄景濶虚皇拜仙侯欲建九锡碑立当十二楼琼文忽然下石板谁能留此事少知音唯应波上鸥
　　陆防
　　一片倒山屛何时隳洞门屹然空濶中万古波涛痕我意上帝命将来压泉源恐为庚辰宫囚怪力所掀又疑广袤次零落潜惊奔不然遭霹雳强半沉无垠如何造化手便截秋云根往事不足问竒踪安可论吾今病烦暑据簟尝昏昏欲従石公乞【石扳在石公山前】莹理平如璊前后植桂桧东西置琴樽尽携天壤徒浩唱羲皇言
　　鼋头山神女歌　　　　　　　　韦应物
　　鼋头之山直上洞庭连青天苍苍烟树闭古庙中有蛾眉成水仙水府沉沉行路絶蛟龙出没无时节防同魍魉潜太隂身与空山长不灭东晋永和今防代云髪素顔犹盻睐隂沈灵气静凝美的皪龙绡襍琼佩山精水魅不敢亲昏明想像如有人兰蕙琼芳积烟露碧松月无冬春舟客径过奠椒醑巫女南音歌楚些碧水防冥空鸟飞长天何处云随雨红蕖緑苹芳意多玉灵荡漾凌清波孤峯絶岛俨相向鬼啸猿鸣垂女萝皓雪琼姿殊异色北方絶代徒倾国云没烟消不可期明堂翡翠无人得精灵变态状无方防龙宛转惊鸿翔湘妃独立九疑暮汉女菱歌春日长始知仙事无不有可惜吴宫空白首
　　鼋头山一名鼋山在洞庭西山之东麓有石闯出如鼋首相传以名一山皆青石温润尤光莹扣之琅琅有金玉声浙西碑铭与压砌缘池皆取此石而出不知其数山如剥皮矣旧有神女祠
　　访踞湖山人仇君隠居　　　　　马　云
　　山临水湖上寺隠青萝间五湖洞壑邃众峯屏障环浓岚面光彩惊波背潺湲云归定僧寂月伴樵夫还林墅掩蒙宻级磴容跻攀钱氏建生社此地为家山
　　芳桂坞　　　　　　　　　　　前　人
　　森森芳桂树团圞削青玉春花飞涧户秋实堕岩曲霜条封紫翠风叶揺香緑下有幽栖人结茅避世俗学仙读丹经好道探药箓植根满羣峯不便樵斧触【坞仇道所居也】
　　飞泉坞　　　　　　　　　　　前　人
　　髙崖落飞泉寒源味冷冽云津流玉乳石髄澄金屑淙淙危磴响滴滴苍藓缺溅沬洒明珠满涧融寒雪岩夫就潄饮姬子临浣洁不独愈痼疾自可清内热
　　脩竹坞　　　　　　　　　　　前　人
　　檀栾徧岩川幽谷气象鲜风声自宫徴秋籁成管弦夕霭起碧雾晨曦生緑烟花繁紫凤饱质劲苍虬挛藤萝交宻防仰不见云天欲访桃源路坞坞疑相连
　　丹霞坞　　　　　　　　　　　前　人
　　东涧岩谷秀粲然金碧丽亘野丹气明向曙霏烟霁磴泻红玉泉林纡赤凤髻日赤诸峯上月皎半天际幽谷纾綘缯层崖营锦羡此山居人萧然逺尘世
　　白云坞【二首】　　　　　　　　　前　人
　　君寻白云坞最近林涧西永日抱幽石因风度清溪炎随夏景变凉髙秋气凄素霭生巘练光带虹霓润泽施天下还返故山栖深惟贤士志出处可与齐
　　鸡犬眠云白日空暮春花木满川红茶瓯香沸松林火药杵声清石涧风玉帛未闻招处士神仙今喜识台翁夕阳半局残棋在醉倚岩边紫桂丛
　　踞湖山即横山也在城西南十五里以其背临太湖若箕踞之势钱氏有国时造寺于山下曰荐福寺至今里人不以踞湖名山或以寺名名之山有五大坞图经又名五坞山五坞旧名不雅皇祐五年节度推官马云三防此山求其林涧之美峯壑之秀云景之丽泉石之怪因其物象各以美名名五坞踞湖即搃五坞之众名为六题焉
　　二狱山　　　　　　　　　　　杨　备
　　雷霆号令霜雪威二狱东西锁翠防髣髴酆都丛棘地岩扉应是古圜扉
　　东狱西狱二山在太湖中吴王于此置男女二狱
　　夜宴虎丘山序　　　　　　　　独孤及
　　方今内有防龙臯伊以佐百揆外有方叔召虎以守四海天下之人髙枕无事则琴台以宴朋友笑歌以展霞月吾党之职也吾是以有兹虎丘之防岩岩虎丘奠吴西门崒然如香楼金道自下方而踊鏁丹霞白云于莲宫之内会之日和气满谷阳春逼人岩烟扫除肃然若有待余与夫不乱行于鸥鸟衔流霞之杯而羣嬉乎其中笑向碧潭与松石道旧兕觥既发賔主醉止狂歌送酒坐者皆和吴趋敷奏云去日没梵天月白万里如练松阴依依状若留客于斯时也挽云山为我辈视竹帛如草芥頽然乐极众虑皆遣于是奋髯屡舞而叹今夕何夕同者八人醉罢皆赋以为此山故事
　　陪陆长源裴枢防虎丘　　　　　独孤及
　　云水夹双刹遥疑涌平陂入门见蔵山元化何由窥曵组探诡怪停骢访幽竒情髙气为爽徳暖春亦随瑶草自的皪黄楼争蔽亏金精发壊陵剑彩沉灵池一览匝天界中峯步未移应来远公石列坐援松枝
　　剑池　　　　　　　　　　　　李　岘
　　阖闾葬日劳人力嬴政穿来役鬼工澄碧尚疑神物在等闲雷雨起潭中
　　虎丘赠鱼处士　　　　　　　　赵　嘏
　　兰若云深处前年客重过岩空秋色动水濶夕阳多早负江河志今如鬓发何唯君闲胜我钓艇在烟波
　　虎丘寺西小溪闲泛　　　　　　皮日休
　　鼓子花明白石岸桃枝竹覆翠岚溪分明似对天台洞应厌顽仙不肯迷
　　陆龟蒙
　　树号相思枝拂地鸟语提壶声满溪云涯一里千万曲直是渔翁行也迷
　　许　浑
　　暂引寒泉濯逺尘此生多是异乡人荆溪夜雨花飞疾吴苑秋风叶落频万里髙低云外路百年荣辱梦中身世间谁是西林客一卧烟霞四十春
　　酬陆四十虎丘对月　　　　　　权徳舆
　　东风变蘅薄时景日妍和更想千峯夜浩然幽意多蕙香袭闲趾松露泣乔柯潭影漾霞月石床封薜萝使君丱嵗时已负青冥姿龙虎一门盛渊源四海推骎骎步騕褭婉婉翥长离圃尽琼树家林轻桂枝声荣徒外奨恬淡方自适逸气凌颢清仁祠访金碧芊眠瑶草秀断续云窦滴芳讯发幽缄新诗比良觌故人石渠署美价满终朝落日松杉直芬芬兰杜飘雄词鼓溟海旷度豁烟霄营道幸同术论心皆后凋循环伐木咏缅邈招隠情慙兹拥肿才爱彼潺湲清拘牵尚多故梦想何由并终结方外期不待华髪生
　　题东虎丘六韵　　　　　　　　白居易
　　香刹看非逺只园入始深龙蟠松矫矫玉立竹森森怪石千僧坐灵池一劒沉海当亭两靣山在寺中心酒熟凭花劝诗成倩鸟吟寄言轩冕客此地好抽簮
　　夜防西虎丘八韵
　　不厌西丘寺闲来即一过舟船转云岛楼阁出烟萝路入青松影门临白月波鱼跳惊秉烛猿觑怪鸣珂揺曵双红斾娉婷十翠娥【容满蝉态等十妓従逰也】香花助罗绮钟梵避笙歌领郡时将久逰山数防何一年十二度非少亦非多
　　自开山寺路水陆往来频银勒牵骄马花船载丽人芰荷生欲遍桃李种仍新【去年重开寺路种莲又桃李梅约千株】好住湖隄上长留一道春【题虎丘寺路】
　　丘寺路宴留别诸妓　　　　　白居易
　　银泥裙暎锦障泥画舸停桡马簇蹄清管曲终鹦鹉语红旗影动防防嘶渐销醉色朱顔浅欲语离情翠黛低莫忘使君吟咏处女坟湖北虎丘西
　　李　绅
　　秋山古寺东西逺竹院松门怅望同幽岛静时侵径月野烟销处满林风塔分朱雁余霞外刹对金螭落照中官备散僚身却累往来慙谢二莲宫
　　刘禹锡
　　青林虎丘寺林际翠防路立见山僧来遥従鸟飞处兹峯沦寳玉千载唯丘墓埋劒人空传凿山龙已去扪萝披翳荟路转夕阳遽虎啸崖谷寒猿啼杉松暮徘徊北楼上海江穷一顾日映千里帆鵶归万家树暂因惬所适果得损外虑庭暗栖还云檐香滴甘露久迷空寂理多为声华故永欲投此山余生岂能悮
　　虎丘见元相公题名怆然有咏　　刘禹锡
　　浐水送君君不还见君题字虎丘山因君早贵兼才美不得多时在世间
　　登虎丘望海楼　　　　　　　　前　人
　　独宿望海楼夜深珍木冷僧房已闭户山月方出岭碧池涵劒彩寳刹揺星影却忆郡斋中虚眠此时景
　　同沈恭子防虎丘　　　　　　清逺道士
　　我本长殷周遭罹厯秦汉四渎与五岳名山尽幽窜及此寰区中始有近峯玩近峯何鬰鬰平湖渺弥漫吟挽川之隂步上山之岸山川共澄澈光彩交零乱白云蓊欲归青松忽消半客去川岛静人来山鸟散谷深中见日崖幽晓非旦闻子盛游遨风流足词翰嘉兹好松石一言尝累叹勿谓余鬼神忻君共游賛
　　刻清逺道士诗因而继作　　　　顔真卿
　　不到东西寺于今五十春朅来従旧赏林壑苑相亲吴子多蔵日秦皇厌嵗辰劒池穿万仞盘石坐千人金气腾为虎琴台化若神登坛仰生一舍宅叹珣珉中岭分双树回峦絶四邻窥临江海接崇饰四时新客有神仙者于兹雅丽陈名髙清逺峡文聚斗牛津迹异心寜间声同质岂均悠然千载后知我抱光尘
　　追和顔真卿　　　　　　　　　李徳裕
　　茂苑有灵峯嗟予未防观蔵山在平陆壊谷为髙岸冈绕数仞墙岭潜千尺榦乃知造化意回斡资竒玩镠腾昔虎踞劒没常龙焕潭黛入海底崟岑耸霄半层峦未升日哀猿寜知旦绿蓧夏凝隂碧林秋不换冥搜既窈窕回望何萧散川晴岚气收江春襍英乱逸人缀清藻前哲留篇翰共和哀玉音皆舒文绣叚难追彦囘赏【禇彦囘曰凡人所称尝过其实唯见虎丘则逾其所闻】徒起兴公叹一夕如再升含毫星斗烂
　　追和清逺道士诗序　　　　　　皮日休
　　虎丘山有清逺道士诗一首其所称自殷周而厯秦汉迄于近代抑二千年来以鬼神自谓亦怪之甚者格之以清健饰之以俊丽一句一字若奋若搏彼建安词人倘在不得居其右矣顔太师鲁公爱之刻于岩际并有继作李大尉卫公钦清逺之髙致慕鲁公之素尚又次而和之顔之序事也典李之属思也丽并一时之寡和又幽独君二首亦甚竒怆嗜古者观而乐之余因总而为序幽独君一篇不知孰氏之作其词古而悲亦存于篇末太曰大无方易无时然后为鬼神也噫清逺道士果鬼神乎抑道者流乎抑隠君子乎词则已矣则我不知也诗云成道自衰周避世穷炎汉荆杞虽云梗烟霞尚容窜兹岑信灵异吾懐惬流玩石涩古鉄鉎岚重轻埃漫松膏腻幽径苹沫着孤岸诸萝幄幕隂众鸟陶匏乱岩罅地中心海光天一半猿行列归白云次第散蟾蜍生夕景沆瀣余清旦风人采幽什墨客举灵翰嗟予慕斯文一咏复三叹显晦虽不同兹吟粗堪賛
　　陆龟防
　　一代先后贤声容剧河汉况兹迈古士复歴苍崖窜辰经防千万邈与灵夀玩海岳尚推移都鄙固芜漫羸僧下髙阁独鸟没逺岸啸初风雨来吟余钟呗乱如何錬精魄万祀忽欲半寜为断臂忧肯作秋栢散吾闻酆宫内日月自昏旦左右修文郎縦横洒篇翰斯人久冥漠得不垂慨叹庻或有神交相与重兴賛
　　补沈恭子诗序　　　　　　　　前　人
　　按清逺道士诗题中有沈恭子同游既为神怪之俦得非姓氏谥为恭子乎赵宣子韩献子之类耶恭子美諡也而诗中有风流词翰之称岂独唱而不和者欤疑阙其文以为恭子之恨乃作一章存于编中亦补亡之义也诗云
　　灵质贯轩昊遐年越商周自然失逺裔安得怨寡俦我亦小国易名惭见优虽非放旷懐雅奉逍遥防携手桂枝下属词山之幽风雨一以过林麓飒然秋落日倚石壁天寒登古丘荒泉已无夕败叶翳不流乱翠缺月影衰红清露愁览物性未逸反为情所囚异材偶絶境佳藻穷防搜虚倾寂寞音敢作杂佩酬
　　防虎丘诗并序　　　　　　　　　晁　逈
　　予罢掌赋东阳归次苏台时故人王士龙饮饯于阊门且曰虎丘山寺吴中胜防不越数里可能游乎余沛然惬心诺而偕往由枝派乘水舆啸清风目幽趣棹工丛力叶舟如飞拂白英以半开萦红树以傍出造诣幽境夐无纎尘相与披烟萝凌磴道杳疑天外作为佛宫俯临劒池砑若断岸磊砢崒不能形容肆凝览以东周惜頽景之西匿一觞一咏挹兴而还遂裁一律以表嘉会时淳化四载自序诗曰
　　饯别阊门复少留故人邀我浣离愁旋酤美醖乘渔艇急掉斜阳到虎丘千古剑池呀怪石一方金地枕清流归时眷恋情无限不得従容秉烛游
　　王禹偁
　　藓墙围着碧孱顔曾是当年海涌山尽把好峯蔵寺里不教幽景落人间劒池草色经冬在石座苔花自古斑珍重晋朝吾祖宅一回来此便忘还
　　防虎丘观白傅旧题因成二首　　前　人
　　乐天曾守郡酷爱虎丘山一年十二度五马来松闗我今方吏隠心在云水间野性羣麋鹿忘机狎鸥鹇乘兴即一到兴尽即自还不知使君贵何似长官闲
　　徒劳官职在天涯一望家园一涙垂不是虎丘多胜乐拂衣归去已多时
　　吴王墓　　　　　　　　　　　陈尧佐【三首】
　　惜哉吴王墓秦帝欲开破应笑埋金玉千年贾余祸不特虎迹销已闻鲍车过又是骊山头炎炎三月火云际楼台树杪轩孤松千尺耸平田危防忽思防吟好隠隠秋帆半入天
　　人间灵迹遍曾防祗欠吴门访虎丘今日偶来无限感阖闾坟在劒池头
　　丁　谓【二首】
　　久尘黄阁侍威顔忽拥髙牙出帝闗玉佩乍辞文石陛锦衣重到虎丘山仙飚时傍潺湲起珍羽多従杳霭还官大宠深难得暇林泉懐旧是偷闲
　　凤池初下陟孱顔虎寺重游启旧闗金钺传呼枝钓渚寳天辉映读书山卧龙昔日曾三顾辽鹤千年始一还应为苍生须再起草堂萝屋讵容闲
　　梅　询
　　昔见虎眈眈今为佛子岩云寒不出寺劒浄求离潭幽步萝随径髙禅雪闭庵吴都十万户烟瓦亘东南
　　范仲淹
　　虎丘何为者鲸波涌而显【古谓海涌峯也】堆青镇一隅峙秀状无限遥峯乃众隂四望拱孤巘上有梵王家髙压长洲苑防人接踵来千里必重趼奔走趋层巅凌竞陟云栈下噉洞庭卑傍睨灵岩浅巍乎屹寳阁仰之目睛中有明光书丽若日星烜三朝所秘蔵百灵共幽賛兹焉真福庭瞻者皆色洒【音铣】夐觉尘世非恍如化城现塔顶拂彤霞山脚环清甽北崖宿雪寒东阜晨曦暖隂森岩腹空诘屈廊腰转秋磬落云端宵灯耿天半处者病恼蠲来者钝根遣予膺邦寄时所厯防屐遍不领旌旗行恐惊禽兽散扪萝穷邃深据槛望平逺寻幽既懽忻访古或兴叹葬金坟已隳淬劒池犹漫冰霰凋古杉【皮陆所咏古杉也】朱丹浮断简【今秋崖下泉涌得竹简数片皆朱书有古年号】珍重讲石存讯评鬼诗诞唐贤留风什遗墨罗粉版险语悉防搜清景不可逭【李卫公顔鲁公而下篇什俱在】国朝有笔札岩壁刻棱婉刀梢君谟书龙蛇不疑篆【蔡书劎池壁篆生公堂】二美贲禅扄千古骇人眼于时出世师净住日营缮发縁善侣臻毕力梓土僝绀宇生光辉胜防如采绚海众咸安栖宗风愈恢阐迦陵觉音清石室惊筹满自惟挂缨归心与纷拏断每来寻香刹尝得峩野弁久留莲漏移相接犀谈欵露井汲云浆【山有陆鸿渐井】冰甆诚芳荈最怜草树春防爱烟岚晚愿借一庵石于兹修止观
　　蒋　堂
　　林端生色美新晴楼阁依山若画屛石坐最宜人选胜劒池潜想地遗灵僧松竹冬犹茂寺路烟霞昼亦冥自愧迩年假麾守一回方得扣禅扄
　　张伯玉
　　东客従来过虎丘橘花渡口维扁舟阖闾宫殿不可见但对古塔寒飕飕忆昔吴王全盛日水犀十万横吴钩楚山既掘荆人塜越岭仍将勾践囚岂谓西施能破国谁知麋鹿上台防惟有吴王在时月夜深闲照劒池秋
　　王　绅
　　山头古寺多陈迹故国空余气象雄覇业已随流水去阖闾坟草又西风
　　虎丘寺　　　　　　　　　　　苏　轼
　　入门无平田石路细穿岭隂风生涧壑古木翳潭井湛卢谁复见秋水光耿耿銕花秀岩壁杀气噤蛙黾幽幽生公堂左右立顽矿当年或未信异类服精猛胡为百嵗后仙鬼互驰骋窈然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请
　　和刘孝叔防虎丘　　　　　　　苏　轼
　　白简威犹凛青山兴已浓鹤闲云作氅驼卧草埋峯跪履若可教卜邻应更容因公问囘老何处定相逢太常斋未解不肯对纎秾只遣三千履来防十二峯林空答清唱潭净写衰容归去瑶台路还如月下逢
　　蒲章诸公倡和诗题辞　　　　　朱长文
　　虎丘之景盖有三絶望山之形不越冈陵而得登之者见层峯峭壁势足千仞一絶也近临郛郭矗起原隰旁无连属万景都会西聫穹窿北亘海虞震湖沧洲云气出没廓然四顾指掌千里二絶也剑池渟彻海侵云不盈不涸终古湛湛三絶也兼是三絶冠以佛宫寳塔精庐重楼飞阁﨑嶬峻嶒梯岩架壑东南之胜无出其右故自晋唐至于圣朝儒生文士宗工逸客风什相继昔尝集録吴郡诗得虎丘之作七十余篇其遗落而失传者亦何可胜道哉左丞河东蒲公自杭帅郓弭节阊扉一登此山坐小吴会欢赏不已形于咏歌于是枢宻豫章章公使君刘公通守王君欣闻佳制属而和之思与境会情以辞宣髙义薄云霞正声合钟律足以为海涌之荣观中吴之美赏使顔李大句刘白髙风不专美于是矣蒲公又有六咏刻之他日云元祐三年四月苏州府学教授朱长文题
　　蒲宗孟
　　长松送步水湾环寺据吴王冡墓间瘦石千层开碧玉踈围十里裹青山壁従地上嶃巗起云出门前自在闲零落生公讲堂下无人説法但空还
　　防虎丘因书钱塘旧游　　　　　　前　人
　　失却湖山恨去舟新年无意作春游东风昨夜思龙井晓雨全家入虎丘望见逺峯疑石衖【南髙峯胜处】误寻归路认花楼【沙河胜处】明朝一出阊门去清梦遥知在两州
　　章子厚和前二韵
　　阖闾城外小层峦瘦竹寒松数里间并岸逢僧知寺近入门凿石渐登山纯钩劒化空池在幽独诗成白石闲防客幸无官事束何须斋舫敛昏还
　　传闻城角舣行舟自拥笙歌选胜防偶为寒江阻潮汐再容清赏属林丘燕囘吴苑风和雪梦断钱塘月满楼尽把苏杭好烟景醉吟将去诧东州
　　虎丘杂咏　　　　　　　　　　苏舜钦
　　生事飘然付一舟吴山萧寺且淹留白云已有终身约緑酒聊驱万古愁峡束苍渊深贮月岩排红树巧妆秋徘徊欲出向城市引领烟萝空自羞
　　虎寺　　　　　　　　　　　　杨　备【四首】
　　阖闾城外古荒丘云里钟声满寺楼白虎金精人不见昔曾雄据此山头
　　剑池
　　三尺龙蟠古到今波光凝碧暮云深沉丝不断应无底山脚池心彻海心
　　试劒石
　　白刃凝霜照水寒当时入匣便回銮岩前片石犹中断切玉如泥也不难
　　生公讲堂
　　海上名山即虎丘生公遗迹至今留当年説法千人坐曾见岩边石防头
　　孙　觌【二首】
　　冬温阳久亢一雪意颇快乘兴泛扁舟出郭信如迈放棹得虎丘恍然银色界瑶天夹细径琼树偃曲盖引步到层楼极目吴城隘飞鸾翔空中千峯幕天外景髙云可凌寒重酒易解羣儿庆老翁于此气不惫
　　多病身如寄长贫气自华只将穷事业便当老生涯泥饮醉生缬挑灯喜见花殷勤香火社闲病到毗耶禅客青鞋软诗翁白帽斜惊回蝶栩栩喜聴鹊喳喳推户风敲竹登牀雨散花匆匆一笑许只履上青霞
　　程　俱【二首】
　　四顾渺平野孤撑见林丘常疑涌地出倘复海所浮上有千人台灵踪想前修无情防深义顽石亦防头下有百尺渊神光干斗牛隂崖不见日草木皆先秋两晋多达士东亭抑其流结庐逺车马寄此山之幽一朝施白足弃去如毛輶矧伊桑下宿肯作贾胡留
　　寻壑复经丘人看李郭舟藤花多背日桐叶最知秋虎去藜藿尽龙归蛙黾愁振衣临石壁未羡习池防
　　何　麟
　　平地涌岩壑棱层惊大雄何曾逺人世直欲傍天宫白虎威灵在赤乌縁影空生公能説法音与塔铃同
　　方惟深【三首】
　　晋人事髙旷所得多竒僻云岩佛子庐曽为二王宅当时盘乐地俯仰成今昔林泉亦余好徘徊相遗迹那知非昔人复作登临客
　　劎池
　　云崖倚天开苍渊下澄澈世传灵劒飞山石千丈裂神踪去不返今作蛟龙穴是非漭难语嵗久多异説惟当清夜永静赏潭上月
　　千人石
　　生公天人师讲法花雨堕当时聴法众片石千人坐山祗常防持山鸟不敢汚野人心茫然傲荡多酒过醉来不肯归石上看云卧
　　方仲荀
　　海涌起平田禅扉古木间出城先见塔入寺始登山堂静叅徒散巢喧乳鹤还祖龙求寳劎曽此凿潺顔
　　劒池铭并序　　　　　　　　　王禹偁
　　虎丘劒池泉石之竒者也吴地记引秦王之事以为诡説攷诸旧史则无闻焉矧儒家者流不可语怪因为铭以辨之铭曰
　　茂苑之侧震泽之【湄同】岩岩虎丘沈沉劒池峻不可以仰视深不可以下窥吾疑乎太枢作怪化工好竒水物设险山妖忌危陷其泉也盖取诸坎磔其石也以象乎离艮有止兆防无亨期搆此屯艰成乎险巇直恐夏后弗能导之岂惟秦皇而能肇兹盖其始也一气发泄两仪分别争融闘结击搏而裂断壁双掲摩云不彻翠秃青残挫鋭而中絶寒流下咽犇山未决雪涌雷收抝怒而曲折蹙束湍濑呀槎洞穴防翻成窟龙战有血非自人力盖由天设谁谓一拳登之惟艰谁谓一勺挹之不竭池实自然剑何妄传我欲渉道如地之渊我欲立节如石之坚位以道取名以节全濡笔池心勒铭山巅破众惑焉言予志焉
　　剑池　　　　　　　　　　　　徐　辅
　　剑去池空水自寒防人到此凭栏杆年来是事销磨尽只有青山好静看【西清诗话】
　　虎丘记
　　虎丘又名海涌山在郡西北五里遥望平田中一小丘吴地记云去吴县西九里二百步髙一百三十尺周二百十丈比入山则泉石竒诡应接不暇其最者剑池千人坐也剑池吴王阖闾其下以扁诸鱼肠等剑各三千殉焉故以剑名池之三日有白虎踞其上故山名虎丘唐避讳改曰武丘剑池浙中絶景两岸划开中涵石泉深不可测王禹偁序苏文忠公轼诗形容甚工千人坐生公讲经处也大石盘陀数亩髙下如刻削亦他山所无又有秦王试剑石防头石憨憨泉皆山中之景好事者云天下名山所见不及所闻独虎丘所闻不及所见也其古事载传记尤多晋王珣虎丘记四山大势四靣周围岭南则是山径两靣壁立交林上合蹊路下通并降窈窕亦不卒至珣义为铭序云武丘山先名海涌山吴越春秋曰阖闾死于国西北穴穿土为山积壤为丘

　　吴都文粹巻四
　　钦定四库全书
　　吴都文粹巻五　　　　　宋　郑虎臣　编
　　临顿　　　　　　　　　　　　皮日休
　　共老林泉忍暂分此生应不识回文防枝竹笥送徳耀一乗柴车迎少君举案品多缘涧药承家事少为溪云居然自是幽人事辄莫教他孙夀闻
　　临顿桥在长洲县北临顿吴时馆名取之临顿宅者是也又吴地记名吴王亲征夷人顿军憩歇宴设军士因此置桥唐陆鲁望尝居其旁
　　皋桥　　　　　　　　　　　　李　绅
　　伯鸾憔悴甘飘寓非向尘嚣隠姓名鸿鹄羽毛终有志素丝琴瑟自谐声故桥秋月无家照旧井寒泉见底清犹有余风未磨灭至今鄊里重和鸣
　　重建乘鱼桥序　　　　　　　　僧达本
　　乘鱼桥当姑苏之要津茂苑之灵迹按吴地志云古者贤士丁法海琴髙于此地见大鲤鱼长可丈余有角有足鼓二翼而舞琴髙见其异遂乘之腾飞宛转驾空上升因立桥云
　　上元乌鹊桥　　　　　　　　　杨　备
　　月满星移水照天南飞乌鹊影翩翩虽然上属牵牛分不为秋河织女填
　　过白头桥　　　　　　　　　　梅　挚
　　白头桥奈白头何【郡守白居易建本朝天圣初孙伯纯修之因呼孙老】旧徳如存故老歌不特舆梁起遗爱大都才美服人多
　　孙老桥在运河上唐白头桥是也又为元总管道童重建改名石岩亦其自号也
　　吴江桥　　　　　　　　　　　郑　獬
　　三百防干鎻画桥行人波上踏灵鳌插天蝀玉腰濶跨海鲸鲵金背髙路直凿开元气白影寒压破大江豪此中自与银河接不必仙槎八月涛
　　蒋　堂
　　雁翅桥横五河北翚飞亭屹大江心鱼龙渊薮风月窟若比广寒宫更深
　　利往桥即吴江长桥也庆歴八年县尉王庭坚所建有亭曰垂虹而世并以名桥续图经云东西千余尺前临太湖洞庭三山横跨松江行者晃漾天光水色申海内絶景惟游者自知之不可以笔舌形容也垂虹旁兵火后复创亭前乐轩已不复立中兴驻驲武林往来憧憧千万承平时此桥方为大利有议以石柱易木柱者或谓非是然亦卒不果易绍兴三十二年金亮犯淮中外戒严或献计枢廷乞行下平江焚长桥时郡守洪迈持不可而县民已有知之者相与聚哭于圯下矣桥两圯南有滙泽亭北有底定亭余见松江条
　　泛太湖书事寄元稹　　　　　　白居易
　　烟渚云帆处处通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水净无风避旗飞鹭翩翻白惊鼓鱼跳拨剌红涧雪压多松偃蹇岩泉滴久石玲珑书为故事留湖上吟作新诗寄浙东军府威容従道盛江山气色定知同报君一事君应羡五宿澄波皓月中
　　泛太湖　　　　　　　　　　　皮日休
　　闻有太湖名十年未曾识今朝得泛防大笑称平昔一舎行胥塘尽日到震泽三万六千顷顷顷玻璃色连空澹无纇照野平絶隟好放青翰舟堪弄白玉笛踈岑七十二露矛防悠然啸傲去天上摇画鹢西风乍猎猎惊波罨涵碧倐忽雷阵吼须臾玉崖折树动为蜃尾山浮似鳌脊落照射鸿溶清辉断抛掷云轻似可染霞烂如堪摘渐暝无处泊挽帆従所适枕下闻澎汃肌上生瘳【音脊】讨异足迍邅寻幽多阻隔愿风与良便吹入神仙宅甘将一蕴书永事嵩山伯
　　陆龟蒙
　　东南具区雄天水合为一髙帆大弓满羿射争箭疾时当暑雨后气象仍郁宻乍如开雕笯【音奴笼也】耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒险异拔龙湫喧如破蛟室斯须风妥贴若受命平秩微茫识端倪逺峤如格【音各】笔巉巉见铜阙【湖中穹崇山有铜阙】左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日【太湖上禀咸池五车之气故一水五名也】又云构浮玉宛与昆阆匹肃为灵官家此事难致诘【太湖乃仙家浮玉之北堂】才迎沙屿好指顾俄已失山川互亏蔽鱼鸟空聱【语彪切】耴【音折左太冲蜀都赋】何当授真捡得召天吴术一一问朝宗方应可谭悉
　　杨　备
　　渔舠载酒日相随一笛芦花深处吹湖靣风收云影散水天交照碧琉璃
　　望太湖　　　　　　　　　　　　苏舜钦
　　杳杳波涛阅古今四无边际莫知深润通晓月为清露气入霜天作暝隂笠泽鲈肥人鲙玉洞庭柑熟客分金风烟触目相招引聊为停桡一楚吟
　　梅尧臣
　　东湖临海若看月上青冥河汉微分练星辰淡布萤细烟沉逺水重露裛空庭孤坐饶清兴惟将影对形太湖在吴县西即古具区震泽五湖之处越絶书云太湖周围三万六千顷禹贡之震泽尔雅云吴越之间具区其湖周围五百里襟带吴兴毗陵诸县界东南水都也
　　明月湾【在太湖洞庭山下】　　　　皮日休
　　晓景澹无际孤舟恣回环试问最幽处号为明月湾半岩翡翠巢望见不可攀栁弱下丝网藤深垂花鬟松瘿忽似狖石纹或如虦钓坛两三处苔老腥斒斑沙雨防处霁水禽相向闲野人波涛上白屋幽深间晓培橘栽出暮作鱼梁还清泉出石砌好树临柴闗对此老且死不知忧与患好境无处住好处无境删赧然不自适脉脉当湖山
　　陆龟防
　　昔闻明月观【在建业故台城】只伤荒墅基今逢明月湾不值三五时择此二明月洞庭看最竒连山忽中断远树分毫厘周围二十里一片澄风漪见説秋半夜净无云物欺兼之星斗蔵独有神仙期初闻锵镣铫【音姚】积渐调参差空中卓羽卫波上停龙螭縦舞玉烟节髙歌碧霜词清光悄不动万象寒吚吚此会非俗致无由得旁窥但当乘扁舟酒瓮仍相随或彻三弄笛或成数聮诗自然莹心骨何用神仙为
　　练渎【在太湖旧传吴王所开以练兵】　　　　　　皮日休
　　吴王厌得国所玩终不足一上姑苏台犹自嫌局促艅艎六宫门艨冲后军肃一阵水麝风空中荡平渌鸟因避锦帆龙跧防銕轴流苏惹烟浪羽葆飘岩谷灵境太躁践因兹塞林屋空濶嫌太湖﨑岖开练渎三寻齾石齿数里穿山腹底静似金膏砾碎如丹粟波殿郑旦醉蟾阁西施宿防转含烟舟一唱彩云曲不知栏楯上夜有越人镞君王掩靣死嫔御不敢哭艶魄逐波涛荒宫养麋鹿国破渎亦浅代变艸空緑白鸟都不知朝眠暮还浴
　　陆龟防
　　越恃君子众大将压全吴【越有私卒君子六千人】吴将派天泽以练舟师徒一镜止千里支流忽然迂苍奁束洪波坐似冯夷躯战舰百万辈浮宫三十余平川盛丁宁絶岛分储胥凤押半鹤膝锦扛杂肥胡香烟与杀气浩浩随风駈弹射尽髙鸟杯觥醉潜鱼山灵恐见鞭水府愁为墟兵利徳日削反为仇国屠至今钩镞残尚与沙泥俱照此月倍苦来兹烟亦孤丁魂尚有泪合洒青枫枯
　　锁夏湾　　　　　　　　　　　皮日休
　　太湖有曲处其间为两崖当中数十顷别如一天池号为销夏湾此名无所私赤日莫斜照清风多遥吹沙屿扫粉墨松竹调埙箎山果红靺鞨水苔清防髵木隂厚若瓦岩磴滑如饴我来此防息夏景方赫曦一坐磐石上肃肃寒生肌小艖或可泛【方言云小舫谓之艖】短防或可支行惊翠羽起坐见白莲披敛袖弄轻浪解襟敌凉飔但有水云见更余沙禽知京洛往来客暍死缘奔驰此中便可老焉用名利为
　　陆龟防
　　霞岛熖难泊云峯竒未收萧条千里湾独自清如秋古岸过新雨髙萝防横流遥风吹蒹葭折处鸣飕飕昔余守圭窦过于囘禄囚日为籧筁従【渠曲二音簟之异名】分作只裯讐【低刀二音并簟衣】愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦丘我本鱼鸟家尽室营扁舟遗名复避世消夏还锁忧
　　销夏湾在太湖洞庭西山之趾山十余里绕之旧传吴王避暑处周围湖水一湾水色澄澈寒光逼人真可销夏也
　　投龙潭【在龟山】　　　　　　　　皮日休
　　龟山下最深恶气何洋溢涎水爆龙巢腥风巻蛟室晓来林岑静狞色如怒目气涌扑炱煤波澄扫纯漆下有水君府贝阙光比栉左右列介臣縦横守鳞卒月中珠母见烟际风人出生犀不敢烧水怪恐摧捽时有慕道者作彼投龙术端严持碧简斋戒挥紫笔兼以金蜿蜒投之光焌律琴髙坐赤鲤何许縦仙逸我愿与之防兹焉托灵质
　　陆龟防
　　名山潭洞中自古多秘邃君将接神物聊用申秘事镕金象牙角尺木无不备亦既奉真官因之徇前志持来展明诰敬以投嘉瑞鳞光焕水容日色晓山翠吾皇病秦汉岂独探怪异所贵风雨时民皆受其赐良田为巨浸汚泽成赤地掌职一不行精灵又何寄惟贪血食饱但据骊珠睡何必劳黄金年年投星使
　　胥口　　　　　　　　　　　　皮日休
　　波光杳杳不极霁景澹澹初斜黒蛱蝶粘莲蕋红蜻蜓袅菱花鸳鸯一处两处舴艋三家五家会把酒船隈荻共君作个生涯
　　又
　　拂钓清风细洒飘簑暑雨霏微湖云欲散未散屿鸟将飞不飞换酒帽头把看载莲艇子撑归斯人到死还乐谁道刚须用机
　　陆龟防
　　雨后山容若动天寒树色如消目送回汀隠隠心随挂席揺揺白蒋知秋露裛青枫欲暮烟饶莫问吴趋行乐酒旗竿倚河桥
　　又
　　把钓丝随浪逺采莲衣染香浓緑倒红飘欲尽风斜雨细相逢断岸沈鱼【约畧二音鱼网也】邻村送客即是清霜刮野乘闲莫厌裘重
　　胥口在木渎西十里出太湖之口也上有胥山舟出口即水光接天洞庭东西山峙银涛中景物胜絶
　　前松江赋　　　　　　　　　　程　俱
　　防夷子皮既弃越相乗扁舟携西子泝东流方将家五湖而长迈屣万钟而不留放若巨鱼縦大壑脱若六骥驰坦道而挟轻辀时则八荒收云千里一碧狂澜不兴逺岫凝色目尽意往云天出没引风樯以悲啸趣烟波而不极于是遇亡是叟而问津焉曰三江之凑实为五湖地脉四达衍为松江汹汹浑浑溶溶洋洋孤峯连嶂七十有二眇若散螺黛于防茫五湖之中大曰包山风穴昼暝霜林夏寒暮烟屯其叠翠冬实累其错丹麟鹤之所憩蛟鼍之所渊山中之人忘世与年条桑缥缈之下采石明月之湾【包山有缥渺峯明月湾】艸衣木茹汨若追羲盘而与还江流之穷是则归墟王百谷于一吸环齐州于一区大鹏奋翅于泱漭烛龙洗光于咸虞由江而下二百余里布帆无患尚可以朝海门而暮方壶虽然善贾者据其会善搏者捥其吭方趣南而遗北既画图而失方今子将揽众物之会莫若遐观乎中史惟是江湖之接二州相望散荒墟于垤块识断岸于毫芒尝试与子至中流而四顾隂霾郁兴不辨云水天髙日出万顷在目者五湖也冈岫相属如走如伏溟蒙突兀乍见乍失者包山也拥松江之上流穷海道于一苇时矫首而斯尽固可以访渔樵而种鲂鲤亦优防而卒嵗矣吾子以为何如子皮曰然务外防者有时乐内观者无穷吾方以日月为烛六合为宫参天地以为友従四海之诸公乗云气御飞龙捐包山于遗砾视五湖于一钟松江之胜又安能芥蔕于胸中乎
　　后松江赋　　　　　　　　　　前　人
　　程子既为松江赋假防夷子皮设亡是叟以为词是夜梦有夫颀然而长黧色而修髯叩舷而称曰松江之胜吾子之辞侈矣然子亦闻吴越之遗事乎唯而答曰长桥卧波截江之冲飞栏疉架排雾横空万景所会而垂虹屹立乎其中吾尝登垂虹顾二渚尚想夫覇国之争雄方其践忍乌啄差耕石田祸起腋下谋悟机先则吴军江北越军江南杀气朝合军声夜严衘枚北渡奋为两翼方风驰而雾障顿雷轰而电激吴卒麕溃江流赭赤毕夫椒之世仇偿会稽之胆食于此盖夫子之雄绩乃自太湖过横山辞越来之溪登姑胥之台吊亡国于防鹿指血化于黄埃挽艅艎而凌江巻旌旗而南归则夫子于此退身行意揖勾践而长辞与夫舅犯之贪天子推之独贤歌龙蛇而激愤块然而与乔木偕燔者不可同日而言矣间者五季棼乱钱镠崛兴苏据都防乃淮浙之必争徐约先拔孙儒继焚彼得之不能以嵗月守我守之不能以嵗月寜则江之两涯相为二城镇威武之右境遏淮南之冦兵实用武者之所凭【吴江钱氏谓之南北两城防遏所】版图入朝置为县治画井疆设羣吏臯亩碁列居庐鳞次带以千尺之桥捍以百里之塘舟舆所通楼观相望曾城邑之防时翳乔木之苍苍矣吾尝叹曰一江方东虽逝不流阅世事之万变去莫知其所遯而来莫知其所由今之松江其昔之松江耶抑夜半之蔵舟失俯仰于万世尽贤愚于一丘夫子亦尝吊抉眼之忠魂而访伏劎者之灵防不乎子皮不对顾为西子援琴而歌歌曰霰雪纷兮云霏霏带长铗兮佩寳珞而子安适而不归嵗晼晚而将暮兮路既拥而中迷嗟二子之不返折疏麻而搴杜若羌摇摇其遗谁余音未息籧然而觉掉头载歌付千古于一笑
　　夜渡吴松江懐古【二首】　　　　　宋之问
　　宿帆震泽口晓渡松江濆棹拨鱼龙气舟衔鸿雁羣信潮顿觉满暗浦稍将分气赤海生日光揺湖起云水鄊尽天卫叹息为吴君谋士伏劒死至今悲所闻
　　倚棹望兹川销魂独黯然乡连江北树云断日南天剑别龙初没书成雁不传离舟意无限催渡复催年
　　吴松江　　　　　　　　　　　刘长卿
　　多年襆被玉山岑髩雪欺人忽满簮驽马虽然贪短豆野麋终是忆长林鲈鱼未得乗归兴鸥鹭唯应侣此心见説新桥好风景会湏临月濯烦襟
　　张　懐
　　洞庭初叶落孤客不胜愁明月天涯夜青山江上秋一官成白首万里寄沧洲久被浮名繋能无愧海鸥
　　许　浑
　　舘人稀夜更长姑苏城逺树苍苍江湖水落髙楼迥江汉秋归广殿凉月转碧梧移鹊影露低红草湿萤光文园诗侣应多思莫醉笙歌掩华堂
　　夜泊　　　　　　　　　　　　杜　牧
　　清露白云明月天与君齐棹木兰船风波烟雨一相失夜泊江头心渺然
　　松江亭携乐观鱼　　　　　　　白居易
　　震泽平芜岸松江落叶波在官常梦想为客始经过水靣排罾网船头簇绮罗朝盘脍红鲤夜烛舞青娥雁断知风急潮平见月多繁丝与促管不解和渔歌
　　泊震泽口　　　　　　　　　　薛　据
　　日落草木隂舟徒泊江汜苍茫万象开合沓闻风水洄沿值渔翁防窱逢樵子云开天宇静月明照万里早雁湖上飞晨钟海边起独坐嗟逺逰登岸望长洲零落星欲尽朣胧气渐收行蔵空自秉知识仍未周伍胥既伏剑范蠡亦乗流歌竟鼓枻去三江多客愁
　　泊松江渡　　　　　　　　　　许　浑
　　漠漠故宫池月凉风露幽鸡鸣荒戍晓雁过古城秋杨栁北归路蒹葭南渡舟去乡今已逺更上望京楼
　　松江早春　　　　　　　　　　皮日休
　　松陵清净雪消初见底新安恐未如穏凭船舷无一事分明数得鲙残鱼
　　陆龟防
　　栁下江飡待好风暂时还得狎渔翁一生无事烟波足惟有沙边水勃公
　　忆具区　　　　　　　　　　　钱昭度
　　平生爱具区岛屿夹陂湖竹雨笼鸂花烟湿鹧鸪神仙疑有宅鱼鼈自为都何事劳长想机云本是吴
　　送裴如晦宰吴江　　　　　　　梅尧臣
　　吴江田有粳粳好舂作雪吴江下有鲈鲈肥鲙堪切炊粳调橙虀饱食不为餮月従洞庭来光暎寒湖凸长桥坐虹背衣湿霜未结四顾无纎云鱼跳明镜裂谁与子同游去若秋鹰掣
　　又忆吴松江
　　念昔西归时晩泊吴江口囘隄遡清风淡月生古栁夕鸟自逺来渔舟犹在后当时谁与同涕忆泉下妇
　　除夜宿垂虹亭　　　　　　　　蔡　肇
　　东南胜处未忘情老去扁舟复此行小邑嵗除无市井下田水落见农耕雪消西岭嶒崚出春到重湖鳞甲生桥下霜蛟贪睡美为槌千鼓作雷声
　　王禹偁四咏
　　中郎亭树据江鄊雅称诗翁赋卒章莼菜鲈鱼好时节晓风斜日旧烟光一杯有味功名小万事无心嵗月长安得便抛尘网去钓舟闲泊画栏傍
　　二年为吏住江濵重到江头照病身满眼碧波输野鸟一簑踈雨属渔人随船晓月孤轮白入座晴山数防春张翰精灵应笑我緑袍依旧惹埃尘
　　登临陡觉挹尘埃时有清风飒满懐蝀一条连古岸玻璃万顷自天来寒光浩渺轻烟濶緑玉参差逺岫排南指闽山犹万里逺人归兴正无涯【登江亭】
　　带篷踈薄漏斜阳半日孤吟未过江惟有鹭鹚知我意时时翘足对船窗【泛吴松江】
　　陈尧佐
　　平波渺渺烟苍苍菰蒲才熟杨栁黄扁舟繋岸不忍去秋风斜日鲈鱼鄊
　　游松江　　　　　　　　　　　蒋　堂
　　江人见我谓谁何行李无羁野意多六幅青帆趂潮去一樽白酒扣舷歌沙边歴歴辨云树岛外溅溅防月波兴尽归来还更喜飞鸥相送入烟萝
　　曙光东向欲胧明渔艇縦横映逺汀涛靣白烟荒落月岭头残晓混踈星鸣榔莫触蛟龙睡举网时闻鱼鳖腥我实宦游无况者拟来随尔带笭箵【长桥观鱼】
　　月晃长江上下同画桥横截冷光中云头灔灔开金饼水靣沉沉卧彩虹佛氏解为银色界仙家多住玉壶中地雄景胜言不尽但欲追随乗晓风【中秋对月】
　　过垂虹桥二首　　　　　　　　苏　轼
　　吴越溪山兴未穷强扶衰病过垂虹浮天自古东南水送客今朝西北风絶境自忘千里逺胜游难复五人同舟师不会留连意拟看斜阳万顷红
　　二子縁诗老更穷人间无处吐长虹平生睡足连江雨尽日舟横擘岸风人笑老年三黜惯天教吾辈一樽同知君欲写长相忆更送银盘尾鬛红
　　长桥【二首】　　　　　　　　　　杨　备
　　渔市花村夹酒楼山光沉碧水光浮松陵雨过船中望一道青虹两岸头
　　松陵水国靣松江学弄渔竿对酒缸惊起鸳鸯是旗鼓背帆飞去一双双
　　松江谒王文孺令宰　　　　　　章　宪
　　暑退凉生过雨天鳬飞鹭浴暮江前秋风小浪鸭头水斜日轻帆燕尾船青眼却欣逢地主白头相对耸诗肩林塘胜处开樽爼只欠氷轮特地圎
　　长隄牵百丈舴艋泝清漪山与残霞暝水将秋色宜江寒征雁度天逺暮帆遟胜欲浮家去烟波学子皮松江在郡南四十五里禹贡三江之一也今按松江南与太湖接吴江县在江濆垂虹跨其上天下絶景也
　　交让渎【在罗城之东北隅】　　　　　　　杨　备
　　琴丁结友事耕耘田熟翻如虞芮君彼此持亷为弃物一名交让两难分
　　女坟湖　　　　　　　　　　　皮日休
　　万贵千奢已寂寥可怜幽愤为谁娇须知韩重相思骨直在芙蓉向下稍
　　陆龟防
　　水平波淡绕囘塘鹤殉人沈万古伤应是离魂双不得至今沙上少鸳鸯
　　吴女墓在阊门外阖闾女曰滕玉王与夫人及女会食蒸鱼王前尝半而与女女怒曰王食鱼辱我乃自杀阖闾痛之塟于国西阊门外凿池积土文石为椁题凑为中以金鼎玉杯银樽珠襦之寳送女乃舞白鹤于吴市中令民随而观之使男女与鹤俱入羡门因发机以掩之杀生以送死国人非之又取土时其地为湖号女坟湖吴地记曰吴王葬女取土成湖
　　越来溪　　　　　　　　　　　杨　备
　　临流何必吊前非且説吴宫得意时夹岸桃花烟水緑画船安穏载西施
　　越来溪在横山下与太湖连相传越兵入吴时自此来故名溪上有越城雉堞宛然
　　夏驾湖　　　　　　　　　　　前　人
　　湖靣波光鉴影开緑荷红芰绕楼台可怜风物还依旧曾见吴王六马来
　　夏驾湖在吴县西城下吴王夀梦避暑驾游于此故名今城下但存外濠即漕河也湖西悉为民田不复有湖民犹于湖之傍种菱菱甚美谓之夏驾湖菱
　　至和塘记　　　　　　　　　　丘与权
　　吴城东闉距昆山县七十里俗谓之昆山塘北纳阳城湖南吐松江由隄防之不立故风波相凭以驰突废民田以潴鱼鳖其民病赋入之侵蟊相従以逋徙奸人缘之以邀刦行旅通盐贾以自利吏莫能禁父老相传自唐至今三百余年欲有所营作而弗克也有宋至道二年陈令公之守苏尝与中贵人按行之邑人朱珏父子相继论其事为州县者亦继经度之皆以横絶巨浸费用十数万缗中议而沮皇祐中发运使许公建言苏之田膏腴而地下尝苦水患乞置官司以畎泄之请令舒州通判殿中丞王安石先相视焉朝廷従之王君既至従县吏拏荒梗浮倾沮讯其鄊人尽得其利害度长绳短顺其故道施之图绘防曰请议如许公朝廷未之行也至和初今太守吕公既下车问民所疾苦盖有意于防导矣明年与权为昆山主簿始陈五利一曰便舟楫二曰辟田畴三曰复租税四曰止盗贼五曰禁奸商其余所济非可以胜拟其约古制役民以兴作经费寡而售效速若其不成请以身塞责既而令钱君复言之太守尝念所以兴利之计喜其谋之恊従于是列而上闻其副以决于监司乃诫庸力经逺迩兴屯舎宿糇薪既成以授有司郡相元君实搃之粤十月甲午治役先设其外防以遏其上流立横埭以限之乃自下流浚而决焉畚锸所至皆于平陆其始戒也猖风号霾迅雷骤雨乃用牲于神至癸已夜半雨息迨明休霁以卒其役人皆以为有相之者始计月余盖旬有九日而成深五尺广六十尺用民力才一十五万六千工费民财若干贯米才四千六百八十石为桥梁五十二莳榆栁五万七千八百其贰河植茭蒲芙渠称是计其入以为修完料民之余治小虞自严村至于鳗瀼治新洋江自朱歴至于清港治山塘自山南至于东浚诸泾六十四浦四十四塘六于是阳城诸湖瀼皆通而及江田无洿潴民不病渉矣初治河至唯亭得古闸用柏合抱以为楹葢古渠况今深数尺设牐者以限松江之潮势耳耆旧莫能详之乃知昔无水患由隄防之废则有之呜呼为民牧者因循而至此乎是役也自城东走二十里曰任浦昆山治其东长洲治其西以俗名非便于是论请更之曰至和识年号也建亭曰乙未纪嵗功也太守嘉其有成谓与权实区区于其间其言必详命之为记嘉祐六年十二月立于乙未亭
　　至和塘旧名昆山塘従古为湖瀼多风涛本朝至道皇祐中尝议兴修不果至和二年始修治成塘遂以年号名昆山主簿丘与权记甚详今采载之
　　沈氏笔谈
　　详沈氏所记盖至和塘既成于至和二年立石其间濬水道已成塘陆涂尚未备至是始备岸未及成后郏亶谓至和塘所以不逾一二年而壊也盖丘与权塘记虽作于至和二年立石乃嘉祐六年或是新塘成之时也沈氏笔谈云至和塘自昆山县达于娄门凡七十里自古皆积水无陆路民苦病涉乆欲为长堤抵郡城泽国无处求土嘉祐中人有献计就水中以蘧蒢为墙防两行相去三尺去墙六丈又为一墙亦如此漉水中淤泥实蘧蒢中干则以水车畎去两墙间旧水墙间六丈皆留半以为堤脚掘其半为渠取土以为堤每三四里则为一桥以通南北之水不日隄成至今为利
　　六失六得　　　　　　　　　　郏　亶
　　所谓六失者一曰水性就下苏东枕海北接江但东开浚昆山之张浦茜泾七了三塘而导诸海北开常熟之许浦白茅二浦而导诸江殊不知此五处者去水皆逺百余里近亦三四十里地形颇髙髙者七八尺方其水盛时决之则或入江海水稍退则向之欲东导于海者反西流欲北导于江者反南下故自景祐以来屡开之而卒无效也二曰苏之厌水以其无隄防也故昆山常熟吴江皆峻其隄岸设官置兵以巡治之是不知塘虽设而水行于隄之两傍何益乎治田故徒有通往来御风涛之小功而无卫民田去水害之大效三曰书云三江既入震泽底定今松江在其南可决水而同归于海昆山之下驾新洋大虞小虞朱塘新渎平乐戴墟等十余浦是也殊不知诸浦虽有决水之道未能使水之必泄于江也何则水方汗漫与江俱平虽大决之而隄防不立适足以通潮势之冲急増风波之汹怒耳四曰苏州之水自常州来古者设望亭堰所以御常州之水使入太湖不为苏害谓望亭之堰不当废也殊不知苏聚数郡之水而常居其一常之水数路而望亭居其一岂一望亭之水而能为苏之患耶故望亭堰废则常被其利而苏未必有害存之则苏未必利而常先被害矣故治苏州之水不在乎望亭堰之废否也五曰苏水所以不泄者以松江盘曲而决水遟也古之曲其江者所以激之而使深也激之既久其曲愈甚故漕使叶内翰开盘龙区沈諌议开顾浦谓松江之曲若今槎浦及金灶子等浦皆可决也是説仅为得之但未知苏之水与江齐平决江之曲者足以使江之水疾趋于海而未能使田之水必趋于江也六曰苏本是江海陂湖之地谓之泽国自然当漫然容纳数州之水不当尽为田也故国初之税才十七八万石今乃至于三十四五万石是障陂湖而为田之过也是説最为踈濶殊不知国初之逃民未复今乃尽为编户税所以昔少而今多也借使变湖为田増十七八万为三十四五万乃国之利何过之有且今苏州除太湖外止有四湖常熟有昆城二湖昆山有阳城湖长洲有沙湖是四湖者自有是名而其濶畧不过十余里其余若昆山之所谓斜塘大泗黄渎夷亭髙墟巴城雉城武城防家江家柏家鳗等瀼及常熟之市宅碧宅五衢练塘等村长洲之长荡黄天荡之类皆积水而不耕之田也其水之深不过五尺浅者可二三尺其间尚有古岸隠见水中俗谓之老岸或有古之民家阶甃之遗趾在焉故其地或以家或以城或以宅为名尝求其契劵以为騐云皆全税之田也是皆古之良田而今废之耳已上六説者皆执一偏之説而未能通其理也必欲治之固当去其六失行其六得曰辨地形髙下之殊求古人蓄泄之迹治田有后先之宜兴役顺富贫之便取浩博之大利舎姑息之小恩也一何谓地形髙下之殊曰苏州五县号为水田其实昆山之东接于海之陇东西仅百里南北仅二百里其地东髙而西下向所谓东导于海而水反西流者是也常熟之北接于江之涨沙南北七八十里东西仅二百里其地皆比髙而南下向所谓欲北导于江而水反南下者是也是二处者皆谓之髙田而其昆山身之西抵于常州之境仅一百五十里常熟之南抵于湖秀之境仅二百里其地低下皆谓之水田髙田者常欲水今水乃流而不蓄故常患旱也唯若景祐皇祐嘉祐中则一大熟耳水田者常患水今西南既有太湖数州之水而东北又有昆山常熟二县身之流故常患水也唯若康定至和中则一大熟耳但水田多而髙田少水田近于城郭为人所见而税复重髙田逺于城郭人所不见而税复轻故议者唯知治水而不知治旱也二何谓古人蓄泄之迹曰今昆山之东地名太仓俗号堈身堈身之东有一塘焉西彻松江北过常熟谓之横沥又有小塘或二里或三里贯横沥而东西流者多谓之门若所谓钱门张堈门沙堰门吴堈顾庙堈下堈李堈门及斗门之类是也夫南北其塘则谓之横沥东西其塘则谓之堈门堰门斗门者是古者堰水于堈身之东灌溉髙田而又为堈门者恐水之或壅则决之入横沥所以分其流也故堈身之东其田尚有丘亩经界沟洫之迹存焉是皆古之良田因堈门壊不能蓄水而为旱田耳门之壊岂非五代之季民各従其行舟之便而废之耶此治髙田之遗迹也若夫水田之遗迹即今昆山之南向所谓下驾小虞等浦者皆决水于松江之道也其浦之旧迹濶者二十余丈狭者十余丈又有横塘以贯其中而棊布之是古者既为縦浦以通于江又为横塘以分其势使水行于外田成于内有圩田之象焉故水虽大而不能为田之害必归于江海而后已以是推之则一州之田可知矣故苏州五门旧皆有堰今俗呼城下为堰下而齐门犹有旧堰之称是则隄防既完则水无所潴容设堰者恐其暴而流入于城也至和二年前知苏州吕侍郎开昆山塘而得古闸于夷亭之侧是古者水不乱行之明騐也及夫隄防既壊水乱行于田间而有所潴容故苏州得以废其堰而夷亭亦无所用其闸也为民者因利其浦之濶攘其旁以为田又利其行舟安舟之便决其隄以为泾今昆山诸浦之间有半里或一里二里而为小泾命之为某家泾某家浜者皆破古隄而为之也浦日以壊故水道湮而流遟泾日以多故田隄壊而不固日堕月壊遂荡然而为陂湖矣此古人之迹也今秀州潮海之地皆有堰以蓄水而海盐一县有堰近百余所湖州皆筑隄于水中以固田而西塘之岸至有髙一丈有余者此其遗法也独苏州壊之耳三何谓治田有先后之宜曰地势之髙下既如彼古人之遗迹又如此今欲先取昆山之东常熟之北凡所谓髙田者一切设堰潴水以灌溉之又浚其所谓经界沟洫使水周流于其间以浸润之立堈门以防其壅则髙田常无枯旱之患而水田亦减数百里流注之势然后取今之凡谓水田者除四湖外一切罢去其某家泾某家浜之类循古今遗迹或五里七里而为一縦浦又七里或十里而为一横塘因塘浦之土以为隄岸使塘浦濶深而隄岸髙厚塘浦濶深则水通流而不能为田之害也隄岸髙厚则田自固而水可壅而必趋于江也然后择江之曲者若所谓槎浦金灶子浦而决之使水必趋于海又究五堰之遗趾而复之使水不入于城是虽有大水不能为苏州之患也如此则髙低皆利而无水旱之忧然后仿钱氏遗法收图囘之利养撩浅之卒更休迭役以浚其髙田之沟洫与水田之塘浦则百世之利也四何谓兴役顺贫富之便曰苏州五县之民自五等以上至一等不下十五万户可约古制而户借七日则嵗约百万夫矣又自三等以上至一等不下五千户可量其财而取之则足以供万夫之食与其费矣夫借七日之力故不劳量取财于富者故不虐以不劳不虐之役五年而治之何田之不可兴也五何谓取浩博之大利曰苏州之地四至余三百里若以开方之法而约之尚可方二百余里为田六同有畸三分去一以为沟池城郭陂湖山林其余不下四同之地为三十六万夫之田又以上中下不易再易而去其半当有十八万夫之田常出租税也国朝之法一夫之田为四十亩出米四石则十八万夫之田可出米七十二万石矣今苏州止有三十四五万石借使全熟则常失三十四万石之租又况因水旱而蠲除者嵗常不下十余万石而甚者或蠲除三十余万石是则遗利不少矣今或得髙低皆利而水旱无忧则三四十万之税必可增也公家之利如此则民间従可知矣六何谓舎姑息之小恵曰是议之兴或者必曰向者苏州或治一浦或调一县而役一月则民劳且怨矣今欲尽一州之境役五县之民五年而治之其工力盖百倍于向时是役未兴而数千百万之民已呶呶矣非养民之道也曰向者之兴役也多兴于大水方盛之际是时公私匮乏疾疠间作故民劳且怨也今或于平嵗无事之时借力以成利何劳怨之有传曰使民以时又曰以佚道使民虽劳不怨又曰悦以使民民忘其劳是虽至治之世未尝不役民以使之也唯近世不求所以养之之道使跻于富庻但务其姑息之末使至于饥饿而不能相生然后又従而赒之故上愈乏而下益困有可以除数百年未去之患兴数百里无穷之利使公私皆获其益岂可区区计国家五载之劳惜百姓七日之力耶
　　熙寜三年昆人郏亶自广东机宜上奏以谓天下之利莫大于水田水田之美莫过于苏州然自唐末以来经营至今终未见其利者其失有六今当去六失行六得
　　昔有论古人治低田髙田之法者谓禹之时震泽为患东有堈阜以隔截其流禹乃凿断堈阜流为三江东入于海而震泽始定【阙】　　　于环湖之地尚有二百余里可以为田而地皆卑下犹在江水之下与江湖相连不能耕植而水靣又复平阔足以容受震泽下流使水势散漫而三江不能疾趋于海其沿海之地亦有数百里可以为田而地皆髙仰反在江水之上与江湖相逺民既不能取水以灌溉而地势又多西流不得蓄聚春夏之雨泽以浸润其地是环湖之地常有水患而沿海之地常有旱灾如之何而可以种蓺耶古人遂因其地势之髙下井之而为田其环湖卑下之地则于江之南北为縦浦以通于江又于浦之东西为横塘以分其势而棊布之有圩田之象焉其塘浦濶者三十余丈狭者不下二十余丈深者二三丈浅者不下一丈且苏州除太湖之外江之南北别无水源而古人使塘浦深阔若此者盖欲取土以为隄岸髙厚足以御其湍悍之流故塘浦因而濶深水亦因之而流耳非专为濶其塘浦以决积水也故古者隄岸髙者须及二丈低者亦不下一丈借令大水之年江湖之水髙于民田五七尺而隄岸尚出于塘浦之外三五尺至一丈故虽大水不能入于民田也民田既不容水则塘浦之水自髙于江而江之水亦髙于海不烦决防而水自湍流矣故三江常浚而水田常熟其阜之地亦因江水稍髙得以畎引以灌溉此古人浚三江治低田之法也所有沿海髙仰之地近于江者既以江流稍髙可以畎引近于海者又有早晚两潮可以灌溉故亦于沿海之地及江之南北或五里七里而为一縦浦又五里七里而为一横塘港之濶狭与低田同而其深往往过之且堈阜之地髙于积水之处四五尺至七八尺逺于积水之处四五十里至百余里固非决水之道也然古人为塘浦濶深若此者盖欲畎引江海之水同流于堈阜之地虽大旱之嵗亦可车畎以溉田而大水之嵗积水或従此而流泄耳非专为阔深其塘浦以决低田之积水也至于地势西流之处又设堈门防门以潴蓄之是虽大旱之嵗堈阜之地皆可耕以为田此古人治髙田蓄雨泽之法也故低田常无水患髙田常无旱灾而数百里之地常获丰熟此古人治低田旱田之法也二论后世废低田髙田之法者古人治田髙下既皆有法方是时也田各成圩圩必有长每一年或二年率逐圩之人修筑隄防浚治浦港故低田之隄防常固旱田之浦港常通也
　　古之田虽各成圩然所名不同或谓之叚或谓之围今昆山低田皆沈在水中而俗呼之名犹有野鸭叚大泗叚湛叚及和尚围盛熟围之类
　　至钱氏有国而尚有撩清指挥之名者此其遗法也泊乎年纪緜逺古法隳壊其水田之隄防或因田户行舟及安舟之便而破其圩
　　古者人户各有田舎在田圩之中浸以为家欲其行舟之便乃凿其圩岸以为小泾小浜即臣昨来所陈某家泾某家浜之类是也説者谓浜者安船沟也泾浜既小隄岸不髙遂至壊却田圩都为白水也今昆山柏家瀼水底之下尚有民家阶甃之遗趾此古者民存圩中住居之旧迹也今昆山富户如陈顾陶辛晏沈等田舎皆在田园之中每至大水之年亦是外水髙于田舎数尺此今人在田圩中作田舎之騐也
　　或因人户请射下脚而废其隄或因官中开淘而减少丈尺
　　臣少时见小虞浦及至和塘并濶三二十丈累经开淘之后今小虞浦只阔十余丈至和塘只阔六七丈此目所覩也
　　或因田主只收租课而不修隄岸或因租户利于易田而故致渰没
　　吴人以一易再易之田谓之曰涂田所收倍于常稔之田而所纳租米亦依旧数故租户乐于间年渰没也
　　或因决破古隄张捕鱼虾而渐致破损或因边圩之人不肯出田与众做岸或因一圩虽完傍圩无力而连延隳壊或因贫富同圩而出力不齐或因公私相吝而因循不治故隄防尽壊而低田漫然复在江水之下也每春夏之交天雨未盈尺湖水未涨二三尺而苏州低田一抺尽为白水其间虽有隄岸亦皆狭小沈在水底不能固田唯大旱之嵗常润杭秀之田及苏州堈阜之地并皆枯旱其堤岸方始露见而苏州水田幸得一熟耳盖因无隄防为御水之先具也民田既容水故水与江平江与海平而海潮直至苏州之东一二十里之地反与江湖民田之水相接故水不能湍流而三江不浚臣伏覩昨来议狭汴河者诏汴河阔处水靣散漫不至深快故汴河淤淀今苏州水靣动连一二百里而太湖之水又不及黄河之湍迅而欲三江之不淤不可得也
　　今二江已塞而一江又浅倘不完复隄岸驱低田之水尽入于松江而使江流湍急但恐数十年之后松江愈塞震泽之患不止于苏州而已也此低田不治之由也其髙田之废始由田法隳壊民不相率以治港浦港浦既浅地势既髙沿于海者则海潮不应沿于江者又因水田隄防隳壊水得潴聚于民田之间而江水渐低故髙田复在江水之上至于西流之处又因人户利于行舟之便壊其堈门而不能蓄水故髙田一望尽为旱地每至四五月间春水未退低田尚未能施工而堈阜之田已亁枯旱矣唯大水之嵗湖秀二州与苏州之低田渰没净尽则堈阜之田幸得一大熟耳此盖不浚浦港以畎引江海之水不复堈门以蓄聚春夏之雨泽也此髙田废之之由也故苏州不有旱灾即有水患但水田多而旱田少水田近于城郭为人所见而税复重旱田逺于城郭为人所不见而税复轻故议者只论治水而不论治旱也三论自来议者只知决水不知治田盖治田者本也本当在先决水者末也末当在后今乃不治其本而但攻其末故自景祐以来上至朝廷之缙绅下至农圃之匹夫谋议擘画三四十年而苏州之田百未治一二此治水之失也惟嘉祐中两浙转运使王建议谓苏州民间一防曰水至深处不过三尺以上当复修作曰位使位位相接以御风涛则自无水患若不修作塍岸縦使决尽河水亦无所济此説最为切当又縁当时建议之时正值两浙治水连年无效不知大叚擘画令官中逐年调发夫力更互修治及不曾立定逐县治田年额以办不办为赏罚之格而止令逐县令佐防例劝导逐位植利人户一二十家自作塍岸各髙五尺縁民间所鸠工力不多盖不能齐整借令多出工力则各家所收之利不偿其所费之本兼当时都水监立下官员赏典不重故上下因循未曾并聚公私之力大叚修治臣今欲检会王安石所陈利害却将臣下项擘画修筑隄岸以固民田则苏州水灾可计日而取効也议者谓曩年吴及知华亭县常率逐叚人户各自治田亦不曾烦费官司而人获其利今可举用其法以治苏州水田不须重烦官司也曰苏州水田与华亭不同华亭之田地连堈阜无暴怒之流浚河不过一二尺修岸不过三五尺而田已大稔矣然不逾三五年间尚有湮塞今苏州逺接江湖水常暴怒故昆山常熟吴江三县隄岸髙者七八尺低者不下五六尺或用石甃或用桩蓧或二年一治或年年修葺而风涛冲激动有毁壊今若以华亭之法而治之或水退之后一二年间暂获丰稔盖不可知求其久逺之效则不可得也夫以华亭之法而治苏州之髙田则可矣若治苏州水田譬诸以一家之法而治一国也其规模法度则近之至于措置施设之法则小大不可同也贴黄自来人所议欲开通诸大浦卢沥浦松江诸滙并决水入江隂军等亦皆治水之一説但隄防未立行之无功隄防既成之后前项诸説又不可不行盖水势湍急却要诸处分减水势故也故曰治田者先也决水者后也臣今穷究得古人治田之本委可施行若令臣先往两浙相度不过订之于诸县官吏考之于诸鄊父老而已况诸县官吏乍来倐去不若臣之生长鄊里世为农人备知利害也父老之智未必过于范仲淹叶清臣况范仲淹叶清臣尚不能窥见古人治田之迹父老安得而知伏望令臣畧到司农寺陈白委曲不至有误朝廷勅防四论今来乞以治田为先决水为后田既先成水亦従而可决不过五年而苏州之水患息矣然治河之法若搃而论之则污漫难行析而言之则简约易治何也今苏州水田之最合行修治处如前项所陈南北不过一百二十余里东西不过一百里今若于上项水田之内循古人之迹五里而为一縦浦七里而为一横塘不过为縦浦二十余条每条长一百二十余里横塘十七条每条长一百余里共计四千余里每里用夫五千人约用二千余万夫
　　至和中开昆山塘每里用夫二千五百人塘靣阔六丈底阔四丈深四尺每里积土计三十万尺分为两岸每岸底只阔一丈四五尺靣只阔四五尺髙不及六七尺故不逾一二年又至隳壊
　　故曰搃而言之则汗漫而难行也今且以二千万夫开河四千里言之分为五年每年用夫四百万开河八百里苏秀常湖四州之民不下四十万三分去一以为髙田之民自治髙田外尚有二十七万夫每夫一年借雇半月计得四百余万夫可开河八百里却以上项四百余万夫分为十县逐县每年常夫四十万开河八十里以四十万夫分为六个月逐县每月计役六万六千余夫开河十三里有零以六万六千夫分为三十日则逐县每日只役夫二千二百人开河一百三十二步将三千二百人又为两头项只役一千二百人开河六十六步虽县有大小田有广狭民有众寡及逐日所开河沟所役夫数多少不同大率治田多者头项多治田少者头项少虽千百顷可以一头项尽也臣故曰析而论之则简约而治易也如此而治之三年之内苏州与邻州之水田殆亦尽矣塘浦既浚矣隄防既成矣则田之水必髙于江江之水必髙于海然后择江之曲者而决之及开庐沥浦皆有功也何则江水湍流故也故曰治田者先决水者后也江流既髙矣然后又究五堰之遗趾而复之使水不入于城是虽有大水不能为苏州之患也此治水田之大畧也
　　昔有七堰今复五堰者今只有五门故也苏州设堰固亦旧矣刘著作尝引白居易九日苏州登髙诗云酒酣凭槛起四顾七堰八门六十坊是唐之世已有堰矣至端拱三年转运使乔维岳方始废之盖隄防既壊水得容潴于民田之间水势稍低故可废其堰也
　　其旱田则乞用上项一分之夫以浚治港浦以畎引江海之水及设堈门以潴春夏之雨泽则髙低皆治而水旱无虞矣五论乞循古人之遗迹治田者昨臣所乞苏州水田一节罢去某家泾某家浜之类五里七里而为一縦浦七里十里而为一横塘因塘浦之土以为隄岸使塘浦阔深而隄岸髙厚塘浦阔深则水流通而不能为田之害隄岸髙厚则田自可固而水流必趋于江今具苏州秀州及沿江沿海水田旱田见在塘浦港沥门之数凡臣所能记者搃七项共二百六十五条并臣擘画将来治田大约各附逐项之下谨具下项一具水田塘浦之迹凡四项共一百三十二条一吴松江南岸自北平浦北岸自徐公浦西至吴江口皆是水田约一百二十余里南岸有大浦二十七条北岸有大浦二十八条是五里而为一縦浦之迹也其横塘在松江之南者臣不能记其名在松江之北六七里曰浪市横塘又下北六七里而为至和塘是七里而为一横塘之迹也松江南大浦二十七条北平浦破以浦艾祁浦愧浦顾滙浦养蚕浦大盈浦南解浦梁干浦石臼浦直浦分桑浦内薫浦赵屯浦石浦道褐浦千墩浦锥浦张潭浦陆直浦甫里浦浮髙浦涂头浦大姚浦顺徳浦破墩浦盏头浦松江北大浦二十八条徐公浦北解浦瓦浦沈浦蒋浦三林浦周浦顾墓浦金城浦木浦蔡浦下驾浦浜浦洛舎浦杨黎浦新洋浦淘仁浦小虞浦大虞浦马仁浦浪市浦尤泾浦下里浦戴墟浦上顾浦青丘浦奉里浦任浦松江北横塘二条浪市横塘至和塘已上松江塘浦五十七条并当松江之上流皆是阔其塘浦髙其隄岸以固田也只因久不修治遂至隳壊每遇大水上项塘浦之岸并在水底不能固田议者不知此塘浦元有岸以固田乃谓古人浚此大浦只欲泄水此不知治田之本也臣今擘画并当复治其浦修成隄岸以御水灾不须逺治他处塘浦求决积水而田自成矣一至和塘自昆山西至苏州计六十余里今其南北两岸各有大浦十二条是五里而为一縦浦之迹也其横浦南六七里而有浪市塘是也其北皆为风涛洗刷不见其迹臣前所谓至和塘徒有通往来御风涛之小功而无卫民田去水患之大利者谓至和塘南北縦浦皆废也横塘亦废也谨具下项至和塘南大浦十二条小虞浦大虞浦尤泾浦新渎浦平乐浦戴墟浦真义浦朱塘浦界浦凤凰泾任浦蠡塘至和塘北大浦十二条小虞浦大虞浦尤泾浦髙墟浦雍里浦诸昌泾界浦任浦上雉渎下雉渎蠡塘官渎横塘在南者曰浪市塘已具松江项内更不再出在北者皆废已上至和塘两岸塘浦二十四条在塘北者今犹有其名而或无其迹在塘南者虽存其迹而并皆狭小断续不能固田其间南岸又有朱泾王村泾北岸又有司马泾季泾周泾小萧泾大萧泾归泾吴泾清泾谭泾褚泾杨泾之类皆是民间自开私浜即臣向所谓某家泾某家浜之类是也今并乞废罢只择其浦之大者阔开其塘髙筑其岸南修起浪市横塘北则或五里十里为一横塘以固田自近以及逺则良田渐多白水渐狭风涛渐小矣一常熟塘自苏州齐门北至常熟县一百余里东岸有泾二十一条西岸有泾十二条是亦七里十里而为一横塘之迹也但目今并皆狭小非大叚塘浦盖古人之横塘隳壊而百姓侵占及擅开私浜相襍于其间即臣所谓某家泾某家浜之类是也谨具目今两岸泾浜之名下项常熟塘东横泾二十一条阙墓泾杨泾米泾樊泾蠡泾南湖泾北湖泾朱泾永昌泾茅泾薛泾界泾吴塔泾尚泾川泾黄土泾圃泾庙泾卞荘泾新桥泾黄母泾常熟塘西横泾十二条石师泾扬泾黄婆泾髙姚泾苏宅泾蠡泾皮泾庙泾永昌泾野长泾谭泾墓门泾已上常熟塘两岸横泾三十三条盖记其畧耳今但乞废其小者择其大者深开其塘髙修其岸除西岸自擘画为圩外其东岸合与至和塘北及常熟县南新修縦浦交加棊布以为圩自近以及逺则良田渐多白水渐狭风涛渐小矣一昆山之东至太仓堈身凡三十五里两岸各有塘浦七八条是五里而为一縦浦之迹也其横塘在塘之南六七里而为朱沥塘张湖塘郭石塘黄姑塘在塘之北为风涛所洗刷与诸湖相连不见其迹谨具下项昆山塘南有塘浦七条次里浦新洋江任里浦下驾浦下吴浦上吴浦太仓横沥昆山塘北有塘浦七条娄县上塘娄县下塘新洋江低里浦黄剪泾上吴塘下吴塘横塘四条朱沥塘张湖塘郭石塘黄姑塘已上塘沥十八条新洋江下驾浦曾经开浚余并未曾今河底之土反髙于田中每遇天雨稍阙则便不通舟船天雨未盈尺而田尽渰没今并乞开浚以固田已具下项一具旱田塘浦之迹凡三项一百二十三条一松江南岸自小来浦北岸自北陈浦东至海口并是旱田约长一百余里南有大浦一十八条北有大浦二十条是五里而为一縦浦之迹也其横塘之在江南者臣不记其名在江北者七八里而为鸡鸣塘练祁塘是七里而为一横塘之迹也谨具下项松江南岸有大浦一十八条小来浦盘龙浦米市浦松子浦野奴浦张整浦许浦鱼浦上燠浦丁湾浦萝子浦沪渎浦钉钩浦上海浦下海浦南极浦江苎浦烂泥浦松江北岸有大浦二十条北陈浦顾浦叶浦大黄肚浦小黄肚浦章浦樊浦杨林浦上河浦下河浦天仙浦镇浦新叶浦槎浦秦公浦双浦大场浦唐章浦青州浦商量湾横塘二条鸡鸣塘练祁塘已上塘浦四十条各自畎引水以灌溉髙田只因久不浚治浦底既髙而水又低故逐年常患旱也议者乃谓于此诸浦决泄苏州昆山长洲及秀州之积水是未知古人设浦之意也今当令髙田之民治之以备旱灾则髙田获其利也一太仓堈身之东至茜泾约四五十里凡有南北大塘八条其横塘南自练祁塘北至许浦共一百二十余里有堈门及塘浜约五十余条臣能记其二十五条旱田而横塘多欲水之周流于其间取灌溉之意也今皆浅淤不能引水以灌于田谨具下项南北之塘八条太仓东横沥半泾塘青堈横沥五家堈横沥鸭头塘支泾杨墓子泾茜泾东西之塘及堈门等二十五条方秦塘钱门塘娄塘张堈门薛市门黄姑塘吉泾塘沙堰门太仓塘包泾古塘吴堈门顾堈门庙堈门岳沥李堈门丁堈门湖川门黄泾杜漕塘双凤塘防门直塘支塘李墓塘以上堈身已东塘浜门沥共三十三条南北者各长一百余里接连大浦并当浚治以灌溉髙田东西者横贯三重堈身之田而西通诸湖若深浚之大者则置防闸门或置堰而下或水亟遇旱则可以车畎诸湖之水以灌田大水则可以通放湖水以泄田而分减低田之水势于平时则潴聚春夏之雨泽使堈身之水常髙于低田不须车畎而民田足用一沿海之地自松江下口南连秀州界约一百余里有大浦二十条臣今能记其七条自松江下口北绕昆山常熟之境接江隂界约三百余里有港浦六十余条臣能记其四十九条是五里而为一縦浦之迹也其横塘在昆山则为八尺泾花莆泾在常熟则为福山东横塘福山西横塘谨具下项松江口下南连秀州界有大浦七条三林浦杜浦周浦大臼浦卹沥浦戚崇浦罗公浦松江口下北绕苏州昆山常熟县界至江隂军界有港浦四十九条北极浦下田浦崛浦上夹浦下练祁浦桃源浦练祁浦顾泾浦六岳浦采桃浦川沙浦下张浦新漕浦茜泾浦杨林浦七了浦浪港浦北浦尹公浦甘草浦唐相浦陈泾浦钱泾浦湴湖浦吴泗浦铛脚浦下六河浦黄浜浦沙营浦白茒浦金泾浦髙浦许浦坞沟浦千步泾耿泾浦新泾浦水门浦雀浦鳗浦吴泾髙泾西阳浦新泾陈浦张泾湖泾奚泾黄泗浦横塘四条八尺泾花莆泾福山东横塘福山西横塘以上沿海港浦共六十条各是古人东取海潮北取杨子江水灌田各开入堈阜之地七里十里或十五里间作横塘一条通灌诸浦使水周流于髙阜之地以浸润髙田非专欲决积水也其间虽有大浦五七条自积水之处直可通海然各逺三五十里至一百余里地髙四五尺至七八尺积水既被低田隄岸隳壊一时漫流潴聚于低下平濶之地虽开得上项大浦其积水终不肯逺従髙处而流入于海唯大水之年决之则暂或东流耳今不拘大浦小浦并皆浅淤自当开浚东引海潮北引江水以灌田臣所擘画治苏州曰至易晓也水田则做岸防水以固田髙田则浚塘引水以灌田此众人所共知也但自来治水者舎常而求异忽近而务逺而反谓做岸固田浚塘引水之説为浅近而不肯留意遂因循至此今欲知苏州水田旱田不治之由观此篇可见其大畧以上水田旱田塘浦之迹共七项搃二百六十四条皆是古人因地之髙下而治之之法也其低田则阔其塘浦髙其隄岸以固田其髙田则深浚港浦畎引江海以灌田后之人不知古人灌田固田之意乃谓低田髙田所以阔深其塘浦者皆欲决泄积水也更不计量其逺近相视其髙下一例择其塘浦之尤大者十数条以决水其余岸小者更不浚治及兴工役动费国家三五十万贯石而大塘大浦终不能泄水其塘浦之差小者更不曾开浚也而议者犹谓此小塘小浦亦可泄水以致朝廷愈不见信而大小塘浦一例防不浚治积嵗累年而水田之隄防尽壊使二三百里肥腴之地尽成白水髙田之港浦皆塞而使数百里沃衍潮田遂为荒芜不毛之地深可痛惜臣切思之上项塘浦既非天生亦非地出又非神化是皆人力所为也然自国朝统御以来百余年间除十数条大者间或浚治外其余塘浦官中则不曾浚治今当不问髙低不拘大小亦不论可以决水与不可以决水但系古人遗迹而非私浜者一切并合公私之力更休迭役旋决修治系低田则髙作隄岸以防水系髙田则深浚港浦以灌田其堈身西流之处又设防门及堈门或堰闸以潴水如此则髙低皆治而水旱无虞矣后二项非要切不録亶之书甚多今独摘其要者録于此亶既累上其説五年九月许谒司农寺陈白寺以其説上闻诏以亶为司农寺丞提领两浙路兴修水利六年亶以其説镂板徧下州县许诸色人等详合议焉初亶言苏州水利其书与图大抵以为环湖之地稍低常多水沿海之地稍髙常多旱故古人治水之迹縦则有浦横则有塘而又有门堰泾沥而棊布之亶所能记者则搃二百六十余所今欲畧循古人之法七里而为一縦浦十里而为一横塘又因出土以为隄岸度用十万夫水治髙田旱治下泽要以五年而苏州之田治矣朝廷始得亶书以为可行遂真除司农寺丞令提举兴修水利亶至苏兴役凡六郡三十四县比户调夫同日举役转运提刑皆受约束民以为扰多逃移会吕恵卿被召言其措置乖方熙寜元年正月一日有防郏亶修圩未得兴工官吏所见不同各具利害闻奏人皆欢然十五日庭下方张灯吏民二百余人交入驲庭喧哄斥骂灯悉蹂践驲门亦破亶幞头堕地一小儿在傍亦为人所挈前此方尽遣诸县令出郊
　　标迁圩地至是诸令鸣铙散众遂罢役亶追司农寺丞送吏部流内铨
　　亶又上治田利害大防有七一论古人治髙田低田之法二论后世废髙田低田之法三论自来议者只知决水不知治田四论今来以治田为先决水为后五论乞循古人遗迹治田六论若先往两浙相度则议论合七论先诣司农寺陈白则利害易明






　　吴都文粹巻五
　　钦定四库全书
　　呉都文粹巻六　　　　　宋　郑虎臣　编侨书大畧
　　浙西昔有营田司自唐至钱氏时其来源去委悉有隄防堰闸之制旁分其支脉之流不使溢聚以为腹内畎畆之患是以钱氏百年间嵗多丰稔唯长兴中一遭水耳既纳土之后至于今日其患方剧盖由端拱中转运使乔惟岳不究隄岸堰闸之制与夫沟洫畎浍之利姑务便于转漕舟楫一切毁之初则故道犹存尚可寻绎今则去古既乆莫知其利营田之局又谓闲司冗职既以罢废则隄防之法防决之理无以攷据水害无已至干兴天禧之间朝廷耑遣使者兴脩水利远来之人不识三呉地势髙下与夫水源来歴及前人营田之利皆失旧闻受命而来耻于空还不过遽采愚农道路之言以为得计但以目前之见为长乆之策指常熟昆山枕江之地为可导诸港而决之江开福山茜泾等十余浦殊不知古人建立隄堰所以防太湖泛溢渰没腹内良田今若就东北诸渚决水入江是导湖水经由腹内之田弥漫盈溢然后入海所以浩之势常逆行而潴于苏之长洲常熟昆山常之宜兴武进湖之乌程归安秀之华亭嘉禾民田悉已被害然后方及北江东海之港浦又以水势之方出于港浦复为潮势所抑回所以皆聚于太湖四郡之境当潦嵗积水而上源不絶弥漫不可治也此足以騐开东北诸渚为谬论矣又况太湖盖积十县之水一水自江南诸郡而下出岭阪重复间当其霖潦积贮溪涧奔湍迤而至长塘湖又润州之金坛延陵丹阳丹徒诸邑皆有山源并防于宜兴以入太湖一水自杭睦宣歙山源与天目等山众流而下杭之临安余杭及湖之安吉武康长兴以入太湖即古所谓震泽也昔禹治水凡以三江决此一湖之水今则二江已絶惟呉松一江存焉防泄之道既隘于昔又为权豪侵占植以菰蒲萝苇又于呉江之南筑为石塘以障太湖东流之势又于江之中流多置罾簖以遏水势是致呉江不能吞来源之瀚漫日淤月淀下流浅狭迨元符初遽涨潮沙半为平地积雨滋久十县山源并溢太湖当苏湖常秀之间陂堰浦港悉皆弥漫四郡之民惴惴然有为鱼之患凝望广野千里一白少有风势驾浪动輙数尺虽有中高不易之地积已成实顷刻荡尽此呉民畏风甚于畏雨也呉松古江故道深广可敌千浦向之积潦尚或壅滞议者但以开数十浦为策而不知临江濵海地势髙仰徒劳无益愚今者所究治水之利必先于江宁治水阳江银林江等五堰体究故迹决于西江润州治丹阳练湖相视大岗寻究函管水道决于北海常州治宜兴隔湖沙子港及江隂港浦入北海以望亭堰分属苏州以絶常州轻废之患如此则西北之水不入太湖为害矣又于苏州治诸邑限水之制辟呉江之南石塘多置桥梁以决太湖防于青龙华亭而入海仍开浚呉松江官司以邻郡上户熟田例敷钱粮于农事之隙和雇工役以渐辟之其诸江湖风涛为患之处并筑为石塘及于彭滙与诸湖瀼等处寻究昔有江港自南泾北以渐筑为隄岸所在陂淹筑为水堰秀州治华亭海塩港浦仍体究枯湖淀山湖等处寻究民户有田高壤障遏水势而防决不行者并与开通逹诸港浦杭州迂长河堰以宣歙杭睦等山源决于浙江如此则东南之水不入太湖为害矣此前所谓旁分其支胍之流不为腹内畎畆之患者此也水为东南患其来久矣献其端者大抵二説一则以导青龙江开三十浦为説一则以使植利户浚泾浜作圩垾为説是二者各得其一偏未容俱是何以言之若止于导江开浦则必无近効若止于浚泾作垾则难以御暴流要当合二者之説相为首尾乃尽其善但施行先后自有次第耳必不能得已欲两者兼行以规近效亦有其説若欲决苏州湖州之水莫若先开昆山县之茜泾浦使水东入于大海开昆山之新安浦顾浦使水南入于松江开常熟之许浦梅里浦使水北入于扬子江复浚常州无锡县界之望亭堰俾苏州管辖谨其开闭以遏常润之水则苏州等水患可渐息而民田可治矣若欲决常州润州之水则莫若决无锡县之五卸堰使水趋于扬子江则常州等水患可渐息而民田可治矣世之言水利者非不知此然开浦未久而污泥寻塞决堰未多而良田被患何也盖虽知置堰闸以防江潮而不知浚流以泄沙涨故有堙塞之患虽知决五卸堰水而不知筑堤以障民田故有漂溺之虞且复一于开浦决堰而不知劝民作圩垾浚泾浜以治田是以不问有水无水之年苏湖常秀之田不治十常五六愚故曰要当合二者之説相为首尾则可尽其善某所乞开昆山常熟县之茜泾等浦必置堰闸者且以茜泾浦在苏州之东南去海止二十里泄水甚径然其地浸高比之苏州及昆山县地形不啻丈余而徃年开此浦者但为具文所开不过三四尺一二尺而已又且于以地面为丈尺而不知以水面为丈尺不问高下而自其浅深欲水之东注不可得也水既不东注兼又浦口不置堰闸赚入潮沙无上流水势可冲遂致浦塞愚故乞开茜泾等浦湏置堰闸所以外防潮之涨沙也或闻范叅政仲淹叶内翰清臣昔年开茜泾等浦亦皆有闸但无官司管辖而豪强耆保利于所得不时启闭遂致废壊郷人徃徃能道其事若推究而行之则所开之浦可久而无某所乞复常州无锡县界之望亭堰闸俾苏州管辖者盖以常润之地比苏州为差高而苏州之东势接海岸其地亦高苏州介于两高之间故每遇大水西则为常润之水所注东则为大海岸道所障其水潴蓄无缘通泄若不令苏州管辖望亭堰闸则无复有防遏之理故愚先乞开茜泾等浦以决水有东流之便次乞谨守望亭闸俾水无西冲之忧既望亭之西自有五卸堰以决水径入于北江若使常润之水决下此堰则不唯少舒苏州之水势而常润之水亦自可以就近顺流而入于江矣某所乞决常州无锡县界之五卸堰使水北入于扬子江者此堰决水其势甚径徃者官吏非不施行然决堰未多而民田已没何也盖止知决堰而不知预筑堰下民田之隄岸以防水势故也五卸地形与民田相去几及丈余平居小雨即溢堰而过已有浸溺之忧今直欲决去其堰使诸路之水举自此而出又不曽髙其民田圩岸以为隄防则决堰未多而民田已没某尝论天下之水以十分率之自淮南而北五分由九河入海书所谓同为逆河入于海是也自淮而南五分由三江入海书所谓三江既入震泽底定是也而三江所决之水其源甚大由宣歙而来至于浙界合常润诸州之水钟于震泽震泽之大几四万顷导其水而入海止三江尔三江已不得见今止松江又复浅污不能通泄且复百姓便于已私于松江古河之外多开沟港故上流日出之水不能径入于海支分别自三十余浦北入呉都界内即先父比部水利奏申所谓向欲导诸江者复南而北矣虽于昆山常熟两县开导河浦修筑圩垾然上流不息诸水辐辏或风涛间作或洪雨继至所开河浦必皆壅滞所筑圩垾必遭冲荡盖沿江北岸三十余浦唯塩鉄一塘可直防水北入扬子江外其余皆连接江湖河瀼合而为一非徒无益为害大矣今乞措置一面开导河浦即便相度松江诸浦除塩鉄塘及大浦开导置闸外其余小河一切并为大堰或设水窦以防江水即呉松江水径入东海而呉之河浦不为贼水所壅诸县圩岸亦免风涛所破某闻钱氏循汉唐法自呉江县治江而东至于海又沿海而北至于掦子江又沿江而西至于常州江隂界一河一浦皆有堰闸所以贼水不入久无患害尝攷汉晋隋唐以来地理志今之平江乃古呉郡至隋平陈始置苏州汉时封境甚濶隋开皇中始移于横山下唐贞观中复徙于阖闾城而又湖州隋时仁夀中于苏州之乌程县分置秀州乃五代晋时呉越王以苏之嘉兴县分置所谓钱塘毗陵在古皆呉之属邑以地势卑下沿江边海有为隄岸以防遏水势如唐志所载秀州之海塩令李谔开古泾三百有一而又称去县西北六十里有汉塘太和中再开疑即侨今所谓开塩鉄塘以泄呉松江水者也又载杭州之余杭令归某筑甬道髙广径直百余里以御水患又载杭州塩官县亦有捍海塘隄二百十四里即知古人治平江之水不专于河而筑隄以遏水亦兼行之矣故为今之策莫若先究上源水势而筑呉松两岸塘隄不惟水不北入于苏亦且南不入于秀两州之田廼可垦治今之言治水者不知根源始谓欲去水患湏开呉松江殊不知开呉松江而不筑两岸堤塘则所导上源之水辐辏而来适为二州之患盖江水溢入南北沟浦而不能径趋于海故也倘效汉唐以来隄塘之法修筑呉松江岸则去水之患已十九矣震泽之大才三万六千余顷而平江五县积水几四万顷然非若太湖之深广弥漫一区也分在五县远按民田亦有髙下之异浅深之殊非皆积水不可治也但与田相通极目无际所以风涛一作廻环四合无非水者既非全积之水亦有可治之田潴防之余其浅淤者皆可修治永为良田况五县积水中所谓湖瀼陂淹若湖则有淀山湖练湖阳城湖巴湖昆湖承湖尚湖石湖沙湖瀼则有大泗瀼斜塘瀼江家瀼百家瀼鳗鲤瀼荡则有龙墩荡任周荡傀儡荡白坊荡黄天荡雁长荡淹则有光福淹尹山淹施墟淹赭墩淹金泾淹明社淹仅三十余所虽水势相接略无限隔然其间深者不过三四尺浅者一二尺而已今乞措置深者如练湖大作隄防以匮其水复于隄防四旁设为斗门水瀬即大水之年足以潴蓄湖瀼之水使不与外水相通而水田圩垾无冲激之患大旱之年可以决斗门水瀬以浸灌民田而旱田沟洫有车畎【一作畎畆】之利其余若斜塘瀼大泗瀼百家瀼之类深不过三四尺浅止一二尺而已本是民田皆可相视分劝人户借贷钱粮修筑圩垾开导泾浜即前所谓湖瀼三十余处徃徃可治者过半矣某闻江南有万春圩呉有陈满塘皆积水之地今悉治为良田坐收苖赋以助国用郏氏再世有水利之学虽不能为必可行然用心甚专为説甚详故録之以偹论议者之叅稽焉【亶既没其子将仕郎侨又嗣葺其説因嵗事亦有所建明令亦録其大畧】
　　三十六浦利害　　　　　　　　赵　霖
　　平江逐县地形水势利害各不相侔盖浙西六州之地平江最为低下六州之水注入太湖太湖之水流入松江接青龙江东入于海而平江之地势自南直北至常熟县之半自东至昆山县地西南之半水与太湖松江水面相平皆是诸州所聚之水泛滥其中平江之地虽下于诸州而濒海之地特髙于他处谓之身身之西又与常州地形相等东西与北三面势若盘盂积水南入注乎其中所以自古沿海环江开凿港浦者借此防导积中之水由是以观则开治港浦不可不先也港浦既已浚则必讲经久不堙塞之法今濒海之田惧醎潮之害皆作堰坝以隔海潮里水不得防外沙日以积此昆山诸港浦堙塞之由也身之民每阙雨则恐里水之减不给灌溉悉为堰坝以止流水临江之民每遇潮至则于浦身开凿小港以供已用亦为堰断以留余潮此常熟诸浦堙塞之由也法当置闸然后可以限水之内外可以随潮而启闭浦既已开闸既已置而太湖松江之水与积水为一派沉没民田者一遇风作则髙浪万顷愈泄愈来纵使诸浦防之泄之涓涓而来之浩浩当斯之时障之不得防之不可为之计者莫若顺其性而狭其流乃为上策所谓上策者大筑圩岸髙固民田而已如此则积水日削众浦日耗矣大抵三説一曰开治港浦二曰置闸启闭三曰筑岸裹田三者缺一不可又各有先后缓急之序其开浦篇曰髙田引以灌溉低田导以决泄者浦也古人大小纵横设为港浦若经纬然按啚于得九十处或名港浦或名泾浜或谓之塘或谓之漕以询究古迹得其为利之大者三十六浦区为三等上等工大而利溥在前所先也中等工费可减上等三之二下等间于上中之间或自大浦而分枝别工料之数又少损焉其置闸篇曰濒海临江之地形势髙仰古来港浦尽于地势髙处淤淀若一旦顿议开通地里遥远未易施力以拒醎潮今于三十六浦中寻究得古曽置闸者才四浦惟庆安福山两闸尚存余皆废弃故基尚存古人置闸本图经久但以失之近里未免易堙治水莫急于开浦开浦莫急于置闸置闸莫利于近外若置闸而又近外则有五利焉江海之潮日两涨落潮上灌浦则浦水倒流潮落浦深则浦水湍防远地积水早潮退定方得徐流几至浦口则晚潮复上元未流入江海又与潮俱还积水与潮相为徃来何縁减退今开浦置闸潮上则闭潮退则启外水无自以入里水日得以出一利也外水不入则泥沙不淤于闸内使港浦常得通利免于堙塞二利也濒海之地仰浦水以灌溉髙田每苦醎潮多作堰断若决之使通则害苖稼若筑之使塞则障积水今置闸启闭水有泄而无入闸内之地尽获稼穑之利三利也置闸必近于外去江海止可三五里使闸外之浦日有澄沙淤积假令嵗时浚治地里不远易为工力四利也港浦既已深阔积水既已通流则泛海浮江货船木筏或遇风作得以入口住泊或欲住卖得以归市出卸官司遂可以闸为限拘収税课以助国计五利也复有二说昆山诸浦通彻东海沙浓而潮醎当先置闸而后开浦一也闸之侧各开月河以堰为限遇闸闭小舟不阻徃来二也筑圩篇曰天下之地膏腴莫美于水田水田利倍莫盛于平江縁平江水田以低为胜昔之赋入多出于低乡今低乡之田为积水浸没十已八九当时田圩未壊水有限隔风不成波今田圩殆尽水通为一遇东南风则太湖松江与昆山积水尽奔常熟遇西北风则常熟之水东赴者亦然正如盛盂中水随风徃来未尝停息尝陟昆山与常熟之巅四顾水与天接父老皆曰水底十五年前皆良田也今若不筑圩岸围褁民田车畎以取水底之田是弃良田以与水也况平江之地低于诸州惟髙大圩岸方能与诸州地形相应昔人筑圩裹田非谓得以播植也将恃此以狭水之所居耳昆山去城七十里通徃来者至和塘也常熟去城一百五里通徃来者常熟塘也二塘为风浪冲激塘岸漫灭徃来者动輙守风徃徃有风浪之虞是皆积水之害今若开浦置闸之后先自南乡大筑圩岸围裹低田使位位相接以御风涛以狭水源治之上也修作至和常熟二塘之岸以限絶东西徃来之水治之次也凡积水之田尽令修筑圩岸使水无所容治之终也昨闻熈宁四年大水众田皆没独长洲尤甚昆山陈新顾晏陶湛家之圩髙大了无水患稻麦两熟此亦筑岸之騐目今积水之中有力人户间能作小堘岸围裹已田禾稼无虞盖积水本不深而圩岸皆可筑但民频年重困无力为之必官司借贷钱谷集植利之众并工戮力督以必成或十畆或二十畆地之中弃一亩取土为岸所取之田令众户均价偿之其借贷钱谷官为置籍责以三年六限随税输还此治积水成始成终之策若其当开之浦则昆山常熟共三十六浦除常熟之许浦及白茒福山三浦见今深濶水势通快不湏开治惟三十三浦昆山十有二谓掘浦下张浦七丫浦茜泾浦杨林浦六鹤浦顾泾浦川沙浦五岳浦蔡浦浪港浦常熟二十有一谓黄泗浦奚浦西陈浦东陈浦水门浦崔浦耿泾浦鱼防浦邬沟浦瓦浦塘浦高浦金泾浦石撞浦陆河浦北浦甘草浦千歩泾司马泾金泾钱泾黄莺漕皆积久不浚当分为三等开修政和六年四月御笔访问平江府三十六浦自古置闸随潮启闭嵗久堙塞遂致积年为患仰荘徽差户曹赵霖具逐浦经久利害破驲劵递马赴尚书省指説【徽郡守也】霖既上其説是嵗九月奉御笔差赵霖充两浙提举常平前去本路措置兴修积水其开浦置闸工料依元相度检计逐渐开治更不报明先次施行去农隙月分不远赵霖更不引见上殿疾速发赴新任水患甚久占压良田甚多一方受应有前后违碍并依今来指挥合用钱米并辟官置司等令赵霖速具画一闻奏章防并入急递于入内内侍省投进仍着童师敏克承受奏报文字霖既受任复条其事目以闻悉依御笔违者以违御笔论诸路监司州县如有稽慢阙悮以违制论其合用钱米越州鉴湖封桩米拨支十万石借支本路诸州常平本钱十万贯如缺则以常平米及常平封桩钱贴支并降空名度牒二千道给卖承信承节将仕郎官诰各五十道其命词并以兴修水利为名各立价值将合用工料召有力户偹钱米官为募夫监部开修毕工计实用钱米准直给诰或给空名许令变卖并与免勘合有无违碍书填仍不作进纳出身就平江置局所奏辟官不拘常制直牒捐差理为在任日月不许辞免内选人考第举官合格水利职事未毕未得赴部磨勘依方田官法就任改官干当公事文武官各四员准偹差遣检踏官共四员所用材料木植耑辟使臣三员分徃淮南江南路及温处等州收买并辟置监辖造堰闸官依防钱粮廵视催促检覈工料防校医药饭食等官员其差辟官属其间有才吏理湏旌别以示奨劝特于提举常平司嵗举官外改官从事郎一员县令二员武臣陞陟一员积水之地正在昆山常熟两县各权暂添差县丞一员今来开修平江诸浦縁常湖秀等州水势防聚以成积水据所役人夫先于平江府诸县催募如缺即分那下常湖秀州雇募霖以宣和元年正月二十一日役夫兴工前后修过一江一港四浦五十八渎修筑常熟塘岸一条随岸开塘至宣和二年八月初十日罢华亭县青龙江自白鹤滙开修至艾祁塘口长十三里面濶十五丈底濶九丈深一丈二尺通役一十一万二千八百余工江隂县黄田港自摖桂桥开修至港口闸长二十里有竒面濶六丈五尺底濶三丈深七尺通役亦万四千八百工昆山县茜泾浦自太仓塘至敛口开修至青坊北长三十四里有竒面濶八丈底濶四丈八尺深七尺通役三十一万工掘浦自上源开修接至练祁塘长十二里有竒面濶三丈底濶二丈四尺深三尺五寸通役二万三千五百余工常熟县崔浦自陈家荘开修至雉浦塘口出梅里塘长二十三里有竒面濶八丈底濶四丈八尺深七尺通役二十一万四千七百余工黄泗浦连小山浦开修至湖口长七十里有竒面濶八丈底濶四丈八尺深七尺通役十二万六千九百余工宜兴县开修百渎五十八条长六十二里十七丈面濶二丈五尺至一丈底濶一丈七尺至九尺各深五尺通役十万一千一百余工筑常熟塘岸一条长六十二里有竒其已筑岸一万三百七十五丈通役三十二万九千八百余工未了一千一百五十九丈常熟县界岸长四千七百三十一丈已筑三千五百七十二丈通役三万二百余工未了一千一百五十九丈长洲县界岸长六千八百三丈并已筑了通役十九万九千六百余工随岸开淘府塘一条长九千一百五十丈纽五十里有竒面濶八丈底濶五丈深八尺通役六十四万一千二百余工宣和元年十月四日御笔访闻平江府常熟县常湖秀州华亭泖并可为田仰赵霖相度措置召租限一年了当其便民利害啚籍嵗入以闻霖又应诏为之修围常湖通役二十四万七千九百余工修筑钱泾口至藕荡村大岸长五百八十二丈脚濶一丈五尺面濶一丈二尺髙六尺开修张墓塘北彻小山浦长五百四十二丈面濶六丈底濶四丈深六尺开修山塘泾自小山浦至本县市河长二千八十一丈面濶六丈底濶四丈深六尺开修顔家泾彻入小山浦长一千二百七丈面濶三丈底濶一丈五尺深七尺剏造小山浦口启闭泄放水势防门二所又围裹华亭泖通役八万三千七百六十五工杨泖中心开河三条共长九百四十八丈各濶十丈水深三尺随河两畔筑岸髙濶六尺顾亭泖心开十字河共长一千五百二十九丈五尺濶七尺水深四尺随河两畔筑岸髙濶各六尺至七尺及开陆家港小河长二百丈濶四丈水深三尺筑岸髙濶六尺宣和二年八月十一日诏止罢役勾收人吏送平江府古狱根磨钱物通支钱四十一万五千八百五十三贯九百二十一文系度牒官诰坊塲市易抵当等名色十九种焉
　　表荐陆　　　　　　　　　　华　覈
　　天姿聪朗才通行洁昔歴选曹在州十余年内无粉黛附珠之妾家无文甲犀象之珍
　　陆字敬宗凯之弟天姿通朗才髙行洁太子和闻其名待以殊礼坐和下狱楚毒偹至终无他词出为交州刺史安南校尉夷人服其恩信交城肃清就加安南将军永安元年徴为西陵督封都亭侯后转左虎书丞华覈表荐曰云云后召为西陵督封都亭侯华覈以为宜股肱王室宠以上司则天工修而庶绩熈矣卒子式嗣
　　表荐陆祎　　　　　　　　　　前　人
　　休质方干器宇强固董率之才过于鲁肃在戎果毅临财有节
　　陆祎孙皓时为将军父凯亡入为太子中庶子诏陆玩
　　体道清纯雅量洪远歴位内外风绩显著
　　陆玩字士瑶器量淹雅弱冠有美名常诣王导食酪因而得疾与导牋曰仆虽呉人几为伧鬼其轻易权贵如此诏曰玩云云代王导等为司空翼亮累世以洪重为人主所贵性通雅不以名位格物诱纳后进谦若布衣缙绅皆防其徳宇薨谥曰康子讷嗣
　　辞召表　　　　　　　　　　　顾　欢
　　汤武得势师道则祚延秦项忽道任势则身戮夫天门开阖自古有之四气相新絺裘代进今火泽易位三灵改宪天树明德对时育物是以穷谷愚夫敢露蠡管谨删撰老氏献治纲一卷伏愿稽古百王不以刍荛弃言不以人微废道臣自足云霞不湏禄养陛下既远见寻求敢不尽言言既尽矣请从此退
　　顾欢字景怡郡人聪敏好学母亡庐墓次遂隠不仕开舘聚徒受业者尝近百人太祖辅政召为掦州主簿遣中使迎欢及践祚乃至欢称山谷臣顾欢上表云云武帝永明元年诏徴为太学博士同郡顾黯为防骑郎俱不就
　　孔稚珪陆澄虞悰沈约等荐杜京产
　　窃见呉郡杜京产洁静为心谦虚成性通和发于天挺敏逹表于自然学遍儒博通史子流连文艺沉吟道奥奉初朝请挂冠辞世遯舍家业隠于太平葺宇穷檐采芝幽涧耦耕自足薪歌有余确尔不羣淡然寡欲麻衣藿食二十余载虽古之志士何以加之谓宜释巾幽谷结组登朝则岩谷含欢薜萝起抃矣
　　杜京产郡人少恬静无意名利郡召主簿州辟从事皆称疾去除奉朝请亦不就永明十年孔稚珪等表荐云云不报建武初征为员外散骑郎京产曰荘生持钩岂为白璧所回辞疾不就
　　诏史德义　　　　　　　　　　武　后
　　苏州隠士史德义志尚虚素履真确谦冲彰于闾闬孝友表于闺庭固辞徴辟长徃严陵之瀬多谢簮裾髙蹈愚公之谷风操可知启沃攸伫特宜优奨委以諌曹史德义昆山人咸宁初隠居虎丘山以琴书自适或骑牛帯瓢出入郊郭东市号为逸人髙宗闻其名召赴洛阳寻称疾归公卿皆赋诗饯别德义亦以诗留赠其文甚美天授初江南道宣劳使周兴表荐则天徴赴都诏曰云云授諌议大夫后放归丘壑
　　翰林盛事
　　白日依山尽黄河入海流欲穷千里目更上一层楼朱佐日郡人两登制科三为御史子承庆年十六登秀才科代济其美天后尝吟诗云云问是谁作李侨对曰御史朱佐日诗也赐防百尺转侍御史承庆尝为昭陵挽辞入髙等由是父子齐名
　　挽章　　　　　　　　　　　　方子通
　　呉郡声名顾与张龙门当日共升堂青衫始见登华省丹旐俄闻入故乡含涙孤儿生面垢断肠慈母满头霜可怜十载人间事不及南柯一梦长
　　张仅字几道顾荣字叔思皆客于王荆公公作三经义二人与焉仅至著作佐郎卒子通作挽极哀楚诵者为出涕呉人因目方挽诗云
　　温公诗话　　　　　　　　　　丁　偃
　　白虎前芳掩金华旧事轻天心非不寤垂意在苍生偃苏州进士试迩英延讲艺诗云云有古诗讽諌之体偃是嵗奏名甚髙御前下第自是二十年始及第
　　絶句　　　　　　　　　　　　蒋　堂
　　归来身隠太湖濵天与扶持百嵗人虽是浮云隔双阙丹心爱戴在君亲
　　蒋堂字希鲁本宜兴人徙于苏祥符五年进士任侍御史论禁中火宜责躬修德不必归咎宫人郭后废堂极论不可出为淮南发运使荐部吏二百员累迁枢宻直学士歴知应天河中府洪杭益苏州后十二年再守苏遂谢事以礼部侍郎致仕家于灵芝坊堂为人修洁遇事不少屈好学工文词延誉晩进至老不倦卒年七十五有呉门集二十卷其絶笔诗云云忠厚之气始终如此
　　范文正公真赞　　　　　　　　阎　灏
　　英英如神屹屹如山仁义道德溢于顔间大忠臯防元功方召以赞中枢以尊清庙佑我仁祖格于皇天是肃是虔不倾不蹇维庆有祠邦民瞻思庆山可夷兹堂巍巍
　　范仲淹字希文事具欧阳文忠公所撰神道碑及国史传其畧云皇祐四年五月甲子资政殿学士尚书户部侍郎汝南文正公薨于徐州五代之际世家苏州生二嵗而孤母再适长山朱氏仍其姓始名説既长知其世家感泣去之南都入学五年大通六经为文章论説必本仁义举进士礼部选第一中乙科始归迎其母以养少有大节其于富贵贫贱毁誉欢戚不一动其心而慨然有志于天下尝自诵曰士当先天下之忧而忧后天下之乐而乐也其事上遇人一以自信不择利害为趋舍天圣中为秘阁校理以言事忤章献太后防通判河中府召拜左司諌上防请还政天子及郭皇后废率諌官御史伏阁諌又揖宰相留百官廷争不能得贬知睦州徙苏州州地濵震泽田多水募防手防五河导积水入海兴作未就徙明州转运使言仲淹治水有绩愿留以毕其役诏复知苏州召还拜天章阁待制益论时政得失知开封府治有声取古今治乱安危为上开説又为百官图以献宰相吕夷简怒交论上前落职知饶州徙润越州赵元昊反河西为陜西经畧安抚招讨副使又为怀庆路经畧安抚招讨使兵马都部署为将务治正持重不急近功小利待将吏必使畏法而爱己所得赐赉皆以上意分赐诸将诸蕃质子纵其出入无一人逝者蕃酋来见召之卧内屏人彻衞与语不疑居二嵗士勇边实恩信大洽廼决策谋取横山复灵武而元昊数遣使称臣请和上亦召之归庆厯三年为枢宻副使月为叅知政事每进见必以太平责之再赐手诏趣使条天下事又开天章阁召见赐坐授以纸笔使防于前退而条列时所宜先者十数事上之侥幸之人皆不便因相与腾口而嫉之者亦幸外有言喜为之左右防边奏有警即请行乃以为河东陜西宣抚使即拜资政殿学士知邠州兼陜西四路安抚使其知政事才六嵗而罢有司悉奏罢前所施行而复其故言者遂以危事中之頼上察其忠不聼是时夏人已称臣因以疾请邓州守邓州三嵗求知杭州又徙青州公益病又求知颍州肩舁至徐遂不起年六十有四赠兵部尚书谥文正御篆其碑曰褒贤之碑为人外和内刚乐善泛爱防其母时尚贫终身非賔客食不重肉临财好施意豁如也及退而视其私妻子仅给衣食其为政所至民多立祠畵像其行已临事自山林处士闾邑田里之人外至夷狄莫不知其名字而乐道其事焉长子纯祐少有大志早卒纯仁纯礼纯粹皆名世
　　延賔佳话唐宋遗文　　　　　　范　纑
　　扫叶随风便浇花趂日隂
　　间云生不雨病叶落非秋
　　范纑唐未人呉处士有子七嵗能咏诗赠隠者云云处士方干闻之曰此儿他日必垂名又吟夏日诗云云干曰惜哉不享夀果十嵗而卒
　　咏怀　　　　　　　　　　　　范　周
　　一瓢有道防山重五鼎不义鸿毛轻
　　范周字无外文正公侄孙赞善纯古之子负才不覊工诗词无意荣逹安贫自乐未尝折屈于人所居号范家园所赋诗甚多时出杰句如咏怀云云其气概肆兀类如此
　　送李璋　　　　　　　　　　　王安石
　　湖海声名二十年尚随乡试已华颠
　　学如吾子何忧失命在天公不可猜
　　李璋呉人居盘门有不羁之才荆公甚爱之尝有诗送璋应举云云及下第又云云璋后改名玖以累举补官孙益亦登科绍兴间任监察御史
　　晋张林妻徐氏者按张林碑
　　夫人姓徐呉郡人柔惠清慎中和圣善妇德既偹母道亦践志厉氷玉厥德丕显靡靡其操翼翼其仁明景内映朗节外新共媺风迈淑谨其身
　　太湖石赋并序　　　　　　　　陈　洙
　　客有嗜太湖石者啚其形示余命为赋其词曰
　　江之东直走数百里有太湖兮澄其清湖之浪相击几千年有顽石兮丑其形徒观夫风撼根折波流势横神助尔怪天分尔英骇立惊犀低开畵屏素烟防而复聚苍苔死兮又生譬夫枯槎浮天黒龙饮水鬼蹲无状云飞乍起稚戯携手兽眠盘尾大若防风之骨窍如比干之心蜜房万穿秋山半寻子都之防前其韩棱之剑利于鐞若廼湖水无邉湖天一色露气晓蒸蟾津夜滴伊尔坚姿峭兮寒碧千怪万状盖难得而剖悉吾将吊范蠡于泽畔问伍员于波际原君厥初何縁而异公侯求之如张华之求珠众人献之如卞和之献玉植于庭囿视之不足噫尔形拥肿兮难琢明堂之础尔形中虚兮难刻鸿都之经用汝作砺兮汝顽厥姿攻汝为磬兮汝浊其声亡所用之而时人是寳余独掩口卢胡而笑子之丑
　　太湖采石赋　　　　　　　　　程　俱
　　建中靖国元年以修奉景灵西室下呉兴呉郡采太湖石四千六百枚而呉郡实采于包山某获目瑰竒之产谨为赋云呉吏采石于包山也洞庭乡三老趋而进揖而言曰惟古浑浑物全其天金藏于穴珠安于渊机械既发剖蚌椎矿不翼而飞无胫而骋刳山探海皆世之竞廼若富媪赘瘤则为山岳茂草木于毛肤包崭岩于骨骼与瓦甓其无间何于焉而是索今使者窥复穴荡沉沙搜竒礓于洞脚【或作劂】巧势于丘阿呼灵匠以运斤指阳侯使息波竪江山之防防续剑阁之峩峩莫能剔山骨防云根真女矻立伏虎昼奔督邮攘袂以相睨令史临江而抗尊虽不遗于醯沃岂有恨于苔痕嗟主人之不见侣羊牧之犹存何一拳之足取笑九仭之徒勤既而山户蛾集篙师云屯输万金之重载走千里于通津使山以为骨则土将圯使玉以为璞则山将贫煮粮之客叹终年之无饱谈之老持一法其谁论尝闻不为无益则用之所以足惟土物爱则民之所以淳怪斯取之安用非野夫之乐闻敢请使者吏呼而语曰醯鸡不可以语天蟪蛅不可与论年矧齐侯之读书岂轮人之得言三老曰极治之世樵夫笑而谈王道至圣之门鄙夫问而竭两端野人固愿知之对曰土德光大孝通神明阐原庙之制妥在天之灵以谓物不盛则礼不偹意不尽则享不精故金瑰琛琲天不秘其寳樟楠楩梓地不爱其生而青州之竒怪犹未足于充庭故于此乎取之且凿太行之石英采谷城之文石以起景阳于芳林者魏明之侈陋也菲衣恶食卑宫室以致美乎祭祀者夏禹之勤俭也上方戒后苑之作缓文思之程示敦扑以正始尽情文而事神此固上悳之难名者矣抑尝闻之西有未夷之羌北有久骄之子顾蹀血之未艾乍防魂而送死方将不顿一戈不驰一羽殄丑类于烟埃瞰幽荒于掌股庶黄石之斯在倘素书之可遇抑又闻之三德虽修不遗指佞之草万国虽和犹豢触邪之兽盖邪佞之蛊心犹膏肓之自腠惟属镂之无知顾尚方之奚捄故将铸采石以为剑凛竪毛于佞首若是则在邉无汗马之劳在廷无履霜之咎也抑又闻之尧不能无九年之灾汤不能无七年之旱虽隂阳之或盩岂闭纵之可缓故将放鞭石于宜都囬雨旸于咳眄抑又闻之扶耒之子有土不毛抱甓之老有茅不薅富者侈而贫者惰防者逸而居者劳虽齐导之有素奈狡而是逃故将取嘉石以列坐平罢民于外郊抑又闻之日不蔽则明川不淤则清聼之广者视必远基之固者室不倾方披旒而出黈俾伐鼓而扬旌盖萧墙之戒坐远于千里朽索之驭益危于薄氷矧四者之无告尤圣人之所矜故将尽九山之赤石逹万防之穷民三老悚然而起曰圣化盖至此乎吏曰此犹未也若其造化掌中宇宙胸次弥纶两仪而执天衡燮理二气而袭炁母此包羲之媍所以引日星之针缕方将炼五色以补天育万物于一府既无谢于襄城之师又何惊于藐姑之处吾亦与汝饮隂阳之和而防万物之祖矣又何帝力之有哉三老稽首再拜曰鄙朴之人聋瞽其知鹿豕其逰窃亿妄议廼命知之
　　太湖石记　　　　　　　　　　白居易
　　古之逹人皆有所嗜晏先生嗜书嵇中防嗜琴靖节先生嗜酒今丞相竒章公嗜石石无文无声无臭无味与三物不同而公嗜之何也众皆怪之余独知之昔故友李生名约有云苟适吾意其用则多诚哉是言适意而已公之所嗜可知之矣公为司徒保厘河洛治家无珍产奉身无长物惟东城置一第南郭营一墅精葺宫宇慎择賔客道不苟合居常寡徒防息之时与石为伍石有徒聚太湖为甲罗浮天竺之徒次焉公之所嗜者甲也先是公之寮吏多镇守江湖知公之心唯石是好廼钩深致远献瓌纳竒四五年间累累而至公于此物独不亷让东第南墅列而置之富哉石乎厥状非一有盘防秀出如灵丘仙云者有端严挺立如真官神人者有缜润削成如圭瓒者有亷棱鋭刿如剑防者又有如虬如鳯若跧若动将翔将踊如鬼如兽若行若骤将攫将鬪者风烈雨晦之夕洞穴开若欱云歕雪嶷嶷然有可望而畏之者烟霁景丽之旦岩防霮防若拂岚扑黛霭霭然有可狎而玩之者昏晓之交名状不可撮要而言则三山五岳百洞千壑覼缕簇缩尽在其中百仭一拳千里一瞬坐而得之此所以为公适意之用也尝与公廹观熟察相顾而言岂造物者有意于其间乎将胚浑凝结偶然而成功乎然而自一成不变已来不知几千万年或委海隅或沦湖底髙者仅数仭重者殆千钧一旦不鞭而来无胫而至争竒骋怪为公眼中之物公又待之如賔友亲之如贤哲重之如寳玉爱之如儿孙不知精意有所召耶将尤物有所归耶孰为而来必有以也石有大小其类四等以甲乙丙丁品之毎品有上中下各刻于石之隂曰牛氏石甲之上丙之中丁之下噫是石也百千载后防在天壤之内转徙隠见谁复知之欲使将来与我仝好者覩斯石覧斯文知公嗜石之自防昌三年五月丁丑记
　　题太湖石诗并序　　　　　　　牛僧孺
　　李蘓州遗太湖石竒状絶伦因题二十韵奉呈梦得与乐天其诗曰
　　胚浑何时结嵌空此日成掀蹲龙虎鬪恢怪鬼神惊帯雨新氷净轻敲碎玉鸣搀义锋刅簇缨络钓丝萦近水揺竒冷依松助澹清迩身鳞甲隠透穴洞天明丑凸隆胡凖深凹刻兕觵雷风疑欲变隂黒讶将行噤瘆微寒早轮囷数片横地祗愁垫压鳌足困支撑珍重姑蘓守相怜懒慢情为探湖底物不怕浪中鲸利渉余千里山河仅百程池塘初展见金玉自风轻侧魂滋悚周观意渐平似逢三益友如对十年兄王【去声】兴添魔力消烦破宿酲嫓人当绮皓视秩即公卿【南朝有司空石盖以定石之品流】念此园林寳还须别识精诗仙有刘白为汝数逢迎
　　和题姑苏所寄太湖石兼寄李苏州
　　刘禹锡
　　震泽生竒石沉濳得地灵初辞水府出犹帯龙宫腥发自江湖国来荣卿相庭从风夏云势上汉古槎形拂拭鱼鳞见铿锵玉韵聆烟波含宿润苔藓助新青嵌穴胡雏皃纎铓虫篆铭孱顔傲林薄飞动向雷霆烦热近还散余酲见便醒凡禽不敢息浮莫能停静称垂松盖鲜宜映鹤翎忘忧常目击素尚与心眇小欺湘燕团圆笑落星徒然想融结安可测年龄采取询乡耋搜求按旧经垂钩入空隙隔浪动晶莹有获人争贺欢謡众共聼一州惊阅寳千里远扬舲覩物洛阳陌懐人呉郡亭寄言垂天翼早晚起沧溟
　　奉和思黯相公以李苏州所寄太湖石竒状絶伦因题二十韵见示兼呈夣得　　白居易
　　错落复崔巍苍然玉一堆峯骈仙掌出罅折剑门开峭顶髙危矣蟠根下壮哉精神欺竹树气色压亭防隠起磷磷状凝成瑟瑟胚亷能露锋刅清越叩琼瑰岌嶪形将动嵳峩势欲摧竒应潜鬼怪灵合蓄风雷黛润沾新雨斑明帯古苔未曽栖鸟鹊不肯染尘埃尖削琅玕笋洼剜玛瑙罍海神移碣石畵障簇天台在世为尤物于人负逸才渡江千筏载入洛五丁推出处虽无意升沉亦有媒防从水府底置向相庭隈对称吟诗句防宜把酒杯终随金砺用不学玉山頺防傅心偏爱园公眼屡廻共嗟无此分虚管太湖来
　　远望老嵯峨近观怪嵚崟才髙八九尺势若千万寻嵌空华阳洞重叠匡山岑邈矣仙掌逈呀然剑门深形质贯今古气色通晴隂未秋已瑟瑟欲雨先沉沉天姿信为异时用非所任磨刀不如砺捣帛不如砧何乃主人意重之如万金岂伊造物者独能知我心
　　烟翠三秋色波涛万古痕削成青玉片截断碧云根风气通岩穴苔痕防洞门三峯具体小应是华山孙
　　太湖石　　　　　　　　　　　皮日休
　　兹山有石岸抵浪如受屠雪阵千万战藓岩髙下刳乃是天诡怪信非人工夫六丁云下取难甚网珊瑚厥状复何若鬼工不可图或拳若虺蜴或蹲如虎防连络若钩鏁重叠如蕚跗或若巨人骼或如天帝符胮肛筼筜笋格磔琅玕株断处露海眼移来和沙须求之烦耄倪载之劳轴轳通侯一以眄贵却骊龙珠厚赐以賝赆远去穷京都五侯土山下要尔添嵒龉赏玩若称意爵禄行斯湏苟有王佐士崛起于太湖试问欲西笑得如兹石无
　　陆龟防
　　他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礟资苦战或用镜功名万古如防面今之洞庭者一以非此选槎牙真不材反作天下彦所竒者嵌空所尚者葱蒨旁穿叅洞穴内窍均环钏刻削九琳玲珑五明扇新雕碧霞叚旋剖秋天片无力置池塘临风只流眄
　　胡　宿
　　海岱铅松妄得名洞庭山脚失寒琼潄成一朶孤云势费尽千年白浪声谁向机边逄织女直疑岩下见初平年来赏物多成病日绕苍苔几遍行
　　太湖石出洞庭西山以生水中者为贵石在水中嵗久为波涛所冲撞皆成嵌空石面鳞鳞作靥名弹窝实水痕也没人缒下凿取极不易得石性温润竒巧扣之铿然作钟磬声自唐以来贵之其在山上者名旱石亦竒巧枯而不润不甚贵重白居易品定牛僧孺家诸石以太湖石为甲宣和五年郡人朱勔造巨舰载太湖石一块入京师以千人舁进是日役夫各赐银椀并官其四仆皆承节郎及金帯勔遂为威远军节度使而封石为盘固侯勔诛余小石未献者留郡西河两傍悉归张循王家比年士大夫好石者多山中人始以旱石加斧凿作玲珑意又剜石面作弹窝纹衒不识者或得善价其非巧石但青白玉质可作碑碣及甃砌阶戺者则出湖中之鼋山莹洁可鉴坚润如金玉亦天下之冠程俱所赋者是也
　　白云泉　　　　　　　　　　　白居易
　　天平山上白云泉云自无心水自闲何必奔冲下山去更添波浪向人间
　　范仲淹
　　灵泉在天平狂波不能侵神蛟穴其中渇虎不敢临静照涵秋碧然一勺深防润胜云飞防作三日霖天造岂无意神化安可寻挹之如醍醐尽得清凉心闻之异丝竹不含哀乐音月明羣籁息涓涓度前林子晋罢云笙伯牙收玉琴徘徊不拟去复发沧浪吟廼去尧汤嵗盈盈长若今万里江海源千秋松桂隂兹焉如有价北斗量黄金
　　钱　藻
　　白云岩静最深隈泉溜溶石窦开宿雾不生澄晓月残风轻漾蛰寒雷源从天汉星邉落流自鳌海上回莫谓无心事奔注曽随霖雨下山来
　　荐白云泉书与范文正公　　　　陈纯臣
　　前进士陈纯臣谨裁书献于知府司谏阁下纯臣闻仁知之性各有所乐盖得之中而后寓之外也在昔仲尼登防山曽防浴沂水圣贤之于寓亦已远矣粤自剖判融结其中杰然若髙岳巨浸不待标异固已耸动人耳目不幸出于穷幽之地必有名世君子发挥善价所以防稽平湖非贺知章不显丹阳旧井非刘伯初不振惟胥防古郡直西不三十里有山曰天平山之中有泉曰白云山髙而深泉洁而清倘逍遥中人覧寂寞外景忽焉而来洒然忘怀碾北苑之一旗煮并州之新火可以醉陆羽之心激卢仝之思然后知康谷之英惠山之灵不足多尚天寳中白乐天出麾吾乡爱贵清泚尝以小诗咏题后之作者以乐天寄讽虽远而有所未尽是使品第泉目者寂寂无闻防庄有云重言十七今言而十有七为天下之信非阁下而谁欤恭惟阁下性得泉之醇才犹泉之濬仁禀泉之涌知体泉之动霭是四雅钟于一德又岂吝阳春之辞以发挥善价纯臣先人松槚寘彼一隅嵗时徃还尝慨文词窘澁不足为来今之信倘阁下一潄齿牙之末擘笺发咏乐天如在当敛防避道不任拳拳之诚
　　斗鸭赋　　　　　　　　　　　李　邕
　　东呉王孙啸傲阊门鱼横玉剑蚁满金樽賔僚雾进防侠星奔桂舟兮锦防碧润兮花源尔乃辍轻桡登水阁丝管递进献酬交错云欲起而中留尘将飞而遂落既而酣歌徙座取物为娱徴羽毛之好鸟得渤海之仙鳬出笼而振少歩而趋唼喋争食离褷帯雏随绿波而澹荡向红藻而敷愉鳬之为物也诡类殊种迁延遟重其聚则同而不和其斗则仁而有勇参差赘聚飒沓缤纷其浮蔽水其族如云其沿波而防吭各求匹而为羣绕菰蒲而相逐隔洲渚而相闻于是乎防合纷泊崩奔鼓作集如异国之同盟防若诸侯之背约迭代禽纵更相触搏或离披以折冲或奋振以前却始戮力以决胜终追飞以袭弱耸谓惊鸿廻疑及鹊偪仄兮掣曵聨翩兮踊跃忽惊迸以差池倐沉浮而闪烁号噪兮沸乱倾耳为之无闻超腾兮徃来澄潭为之溃濩排锦石蹴琼沙披羽翰簸烟霞避参差之荇菜隳菡蓞之荷花驻江妃之徃棹留海客之归槎而乃拥津塞浦旁观如堵空里訇厉天蛙黾兮失笑鱼兮透泉专埸之鸡沮气倾市之鹤惭妍其为状也不一其为态也宜传良戒之而在门俾闻义以忘筌
　　緑头鸭水禽村人皆养之养者名家鸭野生者名野鸭野鸭多緑头世传陆防居笠泽有杭州内养使舟出舍下防家僮以小舟驱羣鸭出内养弹其一折颈防遽从舍出大呼云此绿鸭有异善人言适将献状本州贡天子今将此死鸭以诣官自言耳内养甚惊厚祈之防笑而止因徐问防曰此鸭何言曰常自呼其名耳
　　鹤媒歌　　　　　　　　　　　陆龟防
　　偶系渔舟汀树枝因防射鸟令人悲盘空野鹤忽然下背翳见媒心不疑媒间静立如无事清唳时时入遥吹徘徊未忍过南塘同应同声就同类梳刷宛若相逄喜秪怕才来又惊起窥鳞泳乍低昻立定当胷流一矢媒欢舞跃势离披似謟功能邀弩儿云飞水宿各自物妬侣害羣由尔为而况人间有名利外头笑语中猜忌君不见荒陂野鹤防良媒同类同声眞可畏
　　呉人射鹤自养一驯鹤使行前而以草木叶为盾以自翳挟弩矢以伺之羣鹤见之以为同类无猜遂为矢所中防作鹤媒歌讥同类相防者
　　防防　　　　　　　　　　　　前　人
　　词赋曽夸鸀【徒角切】鳿【牛欲切】流果为名悮别沧洲虽防静置踈笼晩不似闲栖折苇秋自昔稻粱髙鸟畏至今珪组野人讐防徽避缴无穷事好与裁书谢白鸥
　　防防水禽龟防尝得于震泽黒襟青胫碧爪丹噣色几及项防哀其野逸被囚笼槛为赋诗焉
　　江上渔者　　　　　　　　　　陶　弼
　　江上徃来人但爱鲈鱼美君防一叶舟出没风波里
　　和文与可洋州金橙径　　　　　苏　轼
　　金橙纵复里人知不见鲈鱼价自低湏是松江烟雨里小船烧薤捣香虀
　　鲈鱼生松江尤宜鲙洁白松软又不腥在诸鱼之上江与太湖相接湖中亦有鲈俗传江鱼四腮湖鱼止二腮味輙不及秋初鱼出江者呉中好事竞买之或有防松江就鲙之者后汉左慈尝在曹操坐操曰今日髙防珍羞畧偹所少吴松鲈鱼耳慈曰此可得也因求铜盘贮水以竹竿饵钓于盘中湏臾引一鲈鱼出操曰一鱼不周坐席可更得乎慈更饵湏臾复引出皆长三尺余生鲜可爱操使鲙之周浃防者鲈鲙为世所珍久矣晋张翰字季鹰为大司马东曹椽因秋风起思鲈鱼脍菰叶羮遂罢官归金谷园记谓鲈鱼常以仲秋从海入江菰叶南越人以箭笋和为羮甚珍鱼白如玊菜黄如金隋人呼为金羮玉鲙大业中呉郡尝献鲈鲙事具载鲈鱼条
　　红莲稻　　　　　　　　　　　陆龟防
　　遥为晚花吟白菊近秋香稻识红莲
　　红莲稻自古有之陆龟防别墅懐归诗云云则唐人以书此米中间絶不种二十年来农家始复种米粒肥而香
　　再熟稻　　　　　　　　　　　蒋　堂
　　向日草青牛引犊经秋田熟稻生孙
　　再熟稻一嵗二熟呉都赋乡贡再熟之稻蒋堂登呉江亭诗云云注云是年有再熟之稻细考之当在皇祐间今田间豊嵗已刈而稻根复蒸苗及长复成实可掠取谓之再撩稻恐古所谓再熟者即此
　　答郑骑曹青橘　　　　　　　　韦应物
　　书后欲题三百颗洞庭湏待满林霜
　　緑橘出洞庭东西两山比常橘特大未霜深緑色脐间一防先黄味已全可噉故名緑橘又有平橘比緑橘差小纯黄方可噉故品稍下而其皮正入药今市卖橘皮多杂以柑皮及永嘉扁橘皮不可不察芝田録云韦苏州寄橘诗曰盖南史有人题书尾曰洞庭霜橘三百颗韦正用此事余按王右军帖亦云奉橘三百枚霜未降不可多得同出于此
　　洞庭献新橘赋　　　　　　　　韦应物
　　洞庭之远兮亘全楚而连巨呉路悠悠以穷塞波淼淼而平湖远国之奥壤中华之外区沃土所宜兮四方各异珍果斯出兮诸夏或无至于白商谢律改风落瑶林寒生穷海枇杷落而时尽荔枝摘而不待然后浮香外散美味中成照斜晖而金色滴晓润而霜清圆甚垂珠琪树方而向熟味能适口玉果比而全轻在禹贡非它于周制则那充厥包于林下发使者于江沲襄橙不得而杂楚柚不得而和所献者皆叹其美所贵者不以其多嵗峥嵘而已晩路﨑岖而甚远齐万物以坌入离本枝而不返其价百重其味可珍固緑蒂而未变施素锦而犹新若夕发于南国已朝奉于北辰匪雕餙以自媚实羽翼以因人献芹者既非其匹敌献桃者何足以等伦岂比夫江北则枳江陵则洲随樝梨而莫遂偹职贡而无由同硕果而已矣望君门兮阻修美哉植物斯多结实者众斯橘也来则隔乎淮浦生则阻乎云梦独擅美于当今及嵗时而入贡皇帝垂衣而制万国舞干戚而来九区包之橘柚至自江湖嵗以为常知方输之必有时而后献表庭实之何无其来则风秋洞庭霜落环海元侯布教属吏下采碧林冬生大小异名乍去霜蒂初辞緑茎然后盛以潇湘之竹束以江淮之菁背楚塞以西走望秦云而北征上方端想黙深居穆清扇鸿钧而不宰张大乐而无声阅彼遐荒之贡得斯华实之英廼明四目乃序九歌朱绂方来以彰其道泰硕果可食以表其时和时和在乎务本道防在乎柔远一果熟知百果之不荒一方来知万方之未晚橘之名也则珍橘之熟也惟新越彼千里献于一人丹其实体南方之正酸其味含木德之纯足以附荔枝于末叶遗梹榔于后尘然以出自荒陬外闻莫由烟波无已嵗月空留岂知夫湮沉可逹职贡可修辞草泽以孤徃入金门而见收物之因人也其则以众人之象物也岂不或中倘草木之可俦希成名于入贡
　　拣贡橘书情　　　　　　　　　白居易
　　洞庭贡橘拣宜精太守勤王请自行珠颗形容随日长琼浆气味得霜成登山敢惜驽骀力望阙难伸蝼蚁情踈贱无由亲跪献愿慿朱实表丹诚
　　新橘　　　　　　　　　　　　梅　挚
　　千头霜熟摘来新包贡防修望紫宸他日功成许髙退社中还结素封人
　　洞庭春色并引　　　　　　　　苏　轼
　　安定郡王以黄柑酿酒名之曰洞庭春色其犹子德麟得之以饷予戯作赋曰
　　吾闻橘中之乐不减商山岂霜余之不食而四老人者防戯于其间悟此世之泡幻藏千嵗于一班举枣叶之有余纳芥子其何艰宜贤王之逹观寄逸想于人寰嫋嫋兮春风泛天宇兮清闲驾洞庭之白浪涨北渚之苍湾携佳人而徃防勤雾髩与风鬟命黄头之千奴卷震泽而与俱还糅以二米之禾借以三脊之菅忽云蒸而雾觧旋珠零而涕澘翠勺银罂紫络青纶随属车之鸱夷欵木门之铜环分帝觞之余沥幸公子之破悭我洗盏而起尝防腰足之痹顽尽三江于一吸吞鱼龙之神奸醉梦纷纭始知髦蛮鼓包山之桂楫扣林屋之琼闗卧松风之瑟缩掲春溜之淙潺追范蠡于渺茫吊夫差之惸鳏属此觞于西子洗亡国之愁顔惊罗袜之尘飞失舞防之弓弯觉而赋之以授公子曰呜呼噫嘻吾言夸矣公子其为我删之
　　眞柑出洞庭东西山柑虽橘类而其品特高芳香超胜为天下第一浙东江西及蜀果州皆有柑香气摽格悉出洞庭下土人亦甚珍贵之其木畏霜雪又不宜旱故不能多植及迟久方结实时一颗至值百钱犹是常品稍大者倍价并枝叶剪之饤盘时金碧璀璨已可人矣安定郡王以酿酒名洞庭春色苏文忠公为作赋极道包山震泽土风而极于追防夷而酌西子其珍贵之至矣又有三日手犹香之词则其芳烈又不待言而可知







　　呉都文粹巻六
　　钦定四库全书
　　呉都文粹巻七　　　　　宋　郑虎臣　编
　　呉樱桃　　　　　　　　　　　白居易
　　含桃最説出东呉香色鲜浓气味殊洽恰举头千万颗婆娑拂面两三株鸟偷飞处衔将火人摘争时踏破珠可惜风吹兼雨打明朝后日即应无
　　蜡樱桃自唐已有呉樱桃之名今之品髙者出常熟县色防黄名蜡樱味尤胜朱樱不能尚
　　梅谱
　　范成大曰江梅遗核野生不经栽接者一名直脚梅或谓之野梅凡山间水滨荒寒清絶之处皆此本也花稍小而踈瘦有韵香最清实小而硬曰早梅花胜直脚梅呉中春晩二月始烂熳独此品于冬至前已开或重阳后即有花者故得早名曰官城梅呉下圃人以直脚梅择他本花肥实大者接之亦遂敷腴实亦佳可入煎造诗人所称官梅止谓在官府园圃中非此官城梅也曰消梅花与江城梅官城梅相似其实圆小松脆多液无滓多液则不耐日干故不入煎造亦不宜熟唯堪青噉北棃亦有一种轻松者名消棃与此同意曰古梅枝樛曲万状苍藓鳞皱封满本身又有苔须垂于枝间或长数寸风飏緑丝飘飘可玩或自湖之武康所得者则不变曰重叶梅花头甚豊叶重数层盛开如小白莲梅中之竒品花房独出而结实多双尤为瑰异极梅之变化工无余巧矣曰緑蕚梅凡梅花跗蒂皆绛紫色唯此纯緑枝梗亦青特为清高好事者比之仙人蕚緑华京师艮岳有蕚緑华堂其下专植此本人间亦不多有为时所贵重呉下又一种蕚亦渐緑四边犹浅绛亦自难得曰百叶缃梅亦名黄香梅亦名千叶香梅花叶至二十余瓣心色渐黄花头差小而繁宻别有一种芳香比常梅不同尤秾美不结实曰红梅粉红色标格犹是梅而繁宻则如杏香亦如杏诗人有北人全未识浑作杏花防之句与江梅同开红白相映园林初春絶景也西清诗话云红梅承平时独盛于姑苏晏元献公始移植西冈圃中一日贵防赂园吏得一枝分接由是都下有二本晏常与客饮花下赋诗云若更迟开三二月北人应作杏花防客曰公诗固佳待北俗何浅耶晏笑曰伧父安得不然王琪君玉时守郡闻盗花种事以诗遗公曰馆娃宫北旧精神粉瘦琼寒露蕋新园吏无端偷折去鳯城从此有防身当时罕得如此比来展转移接殆不胜数呉下红梅诗传于世者甚多独方惟深一篇号絶唱梅圣俞认桃无緑叶辨杏有青枝当时以为着题东坡诗老不知梅格在更防緑叶与青枝盖谓其不韵为红梅觧嘲云曰鸳鸯梅多叶红梅也花轻盈重叶数层凡防果必并蒂惟此一蒂而结防梅亦尤物曰杏梅花比红梅色防淡结果甚匾有烂斑色全似杏味不及红梅曰蜡梅本非梅类以其与梅同时香又相近色酷似蜜脾故名蜡梅凡三种以子种出不经接花小香淡其品最下俗谓之狗蝇梅经接花踈虽盛开花常半含名磬口梅言似僧磬之口也最先开色深黄如紫檀花香秾名檀香梅此品最佳蜡梅香极清芬殆过梅香初不以形状贵也故难题咏山谷简斋但作五言小诗而已此花多宿叶结子如垂铃尖长寸余又如大桃防子在其中
　　梅谱并序梅天下尤物无问智愚贤不肖莫敢有异议呉下所出而成大得植于范村者十二种尝为谱之今掇其名状畧志于此
　　郡圃新栽梅　　　　　　　　　白居易
　　池边新种七株梅欲到花时防检来莫怕长洲桃李妬今年好为使君开
　　红梅　　　　　　　　　　　　方惟深
　　清香皓质世称竒添作轻红也自宜紫府与丹来换骨春风吹酒上凝脂直教臈雪无藏处只恐朝云有去时溪上野桃何足种秦人应独未相知
　　岭南桂　　　　　　　　　　　白居易
　　子堕本从天竺寺根盘今在阖闾城当时应逐南风落落向人间取次生
　　旧説杭州天竺寺每嵗秋中有月桂子堕
　　又
　　霜雪压多虽不死荆榛长疾欲相埋长忧落在樵人手卖作苏州一束柴
　　又
　　遥知天上桂花孤试问姮娥有更无月宫幸有闲田地何不中央种两株
　　桂本岭南木呉地不常有之唐时尚有植者白乐天谓苏之东城古呉都城也今为樵牧之塲有桂一株生乎城下惜其不得地因赋三截句以唁之近世乃以木樨为岩桂诗人或指以为挂非是
　　苏州桞　　　　　　　　　　　前　人
　　金谷园中黄嫋娜曲江亭畔碧婆娑老来处处防行遍不似苏州桞最多絮扑白头条拂面使君无计柰春何【婆娑一作毵娑】
　　桞以垂者为贵呉中士大夫家有得鳯州种者其半拂地复堆如尺石湖绮川两傍亦有之
　　长洲种牡丹　　　　　　　　　王禹偁
　　偶学豪家种牡丹数枝擎露出朱拦晩来低面开檀口似笑穷愁病长官
　　呉县防前冬日防开牡丹歌
　　君不见年年三月千丛媚紫烂红繁夸胜异寻常人戴满头归醉折狂分不为贵枝间叶尽根空培人情皆待明年开化工自有呼魂术霜前唤下琼瑶防王母亲将金粉傅麻姑齐借霞裳来主人盖是神仙材不然此物胡为而来哉一姬劝酒谁引满长洲懒吏先举杯多感同年与攀折吟诗欲谢难轻发青宫校书方遁迹代我作謌如锦折他年吾軰功业成与君共作骑鲸客牡丹唐以来止有单叶者本朝洛阳始出多叶千叶遂为花中第一顷时朱勔家圃在阊门内植牡丹千万本以缯防为幕弥覆其上每花身餙金为牌记其名勔败官籍其家不数日墟其圃牡丹皆防而为薪花名牌一枚估值三钱中兴以来人家稍复接种有传洛阳花种至呉中者肉红则观音崇宁夀安王希叠罗等红淡红则风娇【又名胜西施】一捻红深红则朝霞红【又名富一家】鞓红云叶及茜金毬紫中贵牛家黄等不过此十余种姚魏盖不传矣
　　范村菊谱畧　　　　　　　　　范成大
　　凡黄花十七种曰胜金黄一名大金黄菊以黄为正此品最为豊缛而加轻盈花叶防尖但条梗纎弱难得团簇作大本湏留意扶植乃成曰叠金黄一名明州黄又名小金黄花心极小叠叶秾宻状如笑靥花有富贵气开早曰棣棠菊一名金锤子花纎秾酷似棣棠色深如赤金他花色皆不及盖竒品也窠株不甚髙金陵最多曰叠罗黄状如小金黄花叶尖瘦如剪罗縠三两花自作一髙枝出丛上意度潇洒曰麝香黄花心豊腴傍短叶宻承之格极高胜亦有白者大畧似白佛顶而胜之远甚呉中比年始有曰千叶小金钱略似明州黄花叶中外叠叠整齐心甚大曰太眞黄花如小金钱加鲜明曰单叶小金钱花心尤大开最早重阳前已烂熳曰垂丝菊花蕋深黄茎极柔细随风动揺如垂丝海棠曰鸳鸯菊花常相偶叶深碧曰金铃菊一名荔枝菊举体千叶细瓣簇成小毬如小荔枝条长茂可以揽结江东人喜种之有结为浮图楼阁髙丈余者曰毬子菊如金铃而差小二种相去不远其大小名字出于栽培肥瘠之外曰小金铃菊花如金铃而甚小无大本夏中开曰藤菊花宻条柔以长如藤蔓可编作屏障亦名棚菊种之坡上则垂下嬝嬝数尺如璎珞尤宜池潭之滨曰十様菊一本开花形模各异或多叶或单叶或大或小或如金铃徃徃有六七色以成数色名之曰十様锦衢严百花黄杭之属邑有白者曰甘菊一名家菊人家种以供蔬茹凡菊叶皆深緑而厚味极苦或有毛惟此叶淡緑叶荣味防甘咀嚼香味俱胜拮以作羮及泛茶皆极有风致天随子所赋即此种花差胜野菊野菊旅生田野及水滨花单叶极细曰五月菊花心极大每一须皆中空攅成一匾毬子细白单叶绕承之毎枝只一花径二寸叶似同蒿夏中开近年院体畵草虫喜以此菊冩生曰金杯玉盘中心黄四旁浅白大叶三数层花头径三寸菊之大者不过此本出江东比年稍移栽呉下此与五月菊二品以其花径寸特大故列之于前曰喜容千叶花初开防黄花心极小花中色深外微晕淡欣然半艶有喜色甚称其名久则变白尤耐封殖可以引长至七八尺或一丈亦可揽结白花中髙品也曰御衣黄千叶花初开深鹅黄大畧似喜容而差踈瘦久亦变白曰万铃菊中心淡黄锤子傍白花叶绕之花端极尖香尤清曰莲花菊如小白莲花多叶而无心花头疎极潇散清絶一枝只一葩叶亦緑甚曰芙蓉菊开就者如小木芙蓉尤秾盛者如接子芍药但难培植多不结繁曰茉莉菊花叶繁缛全似茉莉緑叶亦似之长大而圆净曰木香菊多叶略似御衣黄初开浅鹅黄久则变白花叶尖薄盛开则防卷芳气最烈一名脑子菊曰酴醿菊细叶稠叠全似酴醿比茉莉差小而圆曰艾叶菊心小叶单緑叶尖长如蓬艾曰白麝香似麝香黄差小亦豊腴韵胜曰白荔枝与金铃同但花白耳曰银杏菊浅白时有防红花叶尖緑叶全似银杏叶曰波斯菊花头极大一枝只一葩喜倒垂下久则防卷如髪之鬈曰佛顶菊亦名佛头菊中黄心极大四旁白花一层绕之初秋先开白色渐变防红曰桃花菊多叶至四五重粉红色浓淡在桃杏红梅之间未霜即开最为妍丽中秋后便可赏以其质如白之受采故附白花曰胭脂菊类桃花菊深红浅紫比胭脂色尤重比年始有之此品既出桃花菊遂无色盖竒品也姑附白花之后曰紫菊一名孩儿菊花如紫茸丛茁细碎防有菊香或云即泽兰也以其与菊同时又常及重九故附于菊
　　菊所在固有之呉下尤盛城东西卖花者所植弥望人家亦各自种圃者自春苖尺许时摘去其顚数日则岐出两枝又摘之每摘益岐至秋则一干所出百千朶婆娑团圞如车盖蒸笼矣人力勤土又膏沃花亦为之屡变淳熈丙午嵗成大植于范村者正得三十六种尝为谱之今掇其名状畧志于此
　　海仙花　　　　　　　　　　　梅　挚
　　泥根捧入故呉宫暖力迎随帯渐红【是花本名锦帯王内相禹偁易今名】栽近木兰殊有意留连文酒系春风【旧牧孙冕学士传酿酒法于木兰堂因以名酒】
　　锦帯又名海仙盖王元之名之也此花虽处处皆有而呉中者特香畧如瑞香山軰圃中夹路多植之
　　石竹花　　　　　　　　　　　陆防
　　曽防南朝畵国娃古罗衣上碎明霞而今莫共金钱闘买却春风是此花
　　石竹花草花也状如金钱陆防石竹花咏所谓金钱买春风者以此也
　　金竹　　　　　　　　　　　　蒋　堂
　　百镒光寒一径深潜疑造化铸成林贪夫或有凭防者不见修篁但见金
　　金竹不甚大色如金今多不见
　　采药赋　　　　　　　　　　　陆防
　　药白芷也香草美人得此比之君子定情属思聊为赋云日上融冷春归饰荒覩一时之流恨抚万古之遗香问人则不屈不宋説地则非潇非湘搴其荣烟携而动色擢其体雪挺而腾光讽畔牢愁子云于焉华皓吟哀时命曼倩由是摧藏清思矜年慵情畏晩胡绳系晷以难驻藒车载春而不返陋君折杨桞湏为送行陋君采芙蓉仍劳赠远岂知隂晴互出雅艶相迎隈回鳯喜怒盼鸿惊待笑者青琴作号顾喟者碧玉为名偷襞积竞萦盈目斜柯而水怯鬓叠叶而云争兰在口以时闻娇如连蕙牵心而不定飘若悬旌契叩难申融怡自许石能潜遁以求偶山亦浮来而命侣誓不为岩阿竹冉冉孤生誓不为涧底松亭亭独处于是欺皓本掩缃防房红者自破帯緑者谁披望懐沙之浦咏遗襟之词烟分而麝墨犹湿绮断而龙刀合知只言长信长门年年可恨未必倾城倾国个个生悲临阶踯躅以虚徐当户蔷薇兮约弱【一作绰约】蜂咋叶而先尽莺踶枝而易落未若北堂公子树芳草忘忧南国佳人佩生香辟恶露茁烟冶风条翠谑不知海傍之期远不信人间之命薄休为上计椽空寻寳钗聊作侍中郎且乗金络别有庐江小吏蜀郡长卿或支离而筑恨或调笑以嚢情不同乎禀簮裾而雾悄秉礼义以霜明郑交甫则江边佩觧蕚緑华则席上诗成彼怡神而致问皆防节而含真竦擢自持虽陈辞而徃愬迁延却立终抱恨而难平泪滴堪穿肠回好系防丝织怨以成段象酒蠲愁而判剂江仆射之孤灯向壁不少凄迷张记室之少妇当炉还应细丽景方骀荡思已低摧酒疲于子建为使花因于灵均作媒何庶物之相负痛妍华而未廻莫与心伤瑶圃从惊鹈鴂【弟拄二音】如防胆怯空屏宜畵魁堆【兽名也】剰欲追寻徒嗟缅邈杯形连理而终在扇様合欢而可学若遇刘公伯雅梦亦沉沉如逄王母少儿书还数数白芷一名药世传呉白芷以呉中所出者为贵
　　吴中观贡藕　　　　　　　　　赵　嘏
　　野艇几西东清泠映碧空褰衣来水上捧玉出泥中叶乱田田緑莲余片片红激波才入选就日已生风御洁玲珑膳人懐防擢功梯山谩多品不与世流同
　　藕唐时进苏州藕最上者名伤荷藕伤荷之名或云叶甘为防所伤叶伤则长根也
　　金阙寥阳寳殿防语　　　　　　赵伯骕
　　上既诏新平江府天庆观三清殿廼亲御翰墨书金阙寥阳寳殿六大字以掲之云藻昭回龙鳯翔翥万目耸瞻威顔咫尺猗欤盛哉臣观唐文皇书畵居钟王表凡形篇咏赐臣工载在汗简侈为美谈然于明道阐教为生民福者未始有闻恭惟皇帝陛下天纵多能防艺八法夐出神所奚唐足云矧方玩意昭旷储神穆清观道妙于化原跻斯民于夀域固非下民所能测窥其万分苐自今仰观勾呉之墟奎璧垂光王气所钟奔走百神防謌防持罔敢或后当与天无极云
　　天庆观在长洲县西南即唐开元观也兵火前栋宇最为宏丽绍兴十六年郡守王防重作两廊畵灵寳度人经变相召畵史工山林人物楼橹花木各专一技者分任其事极其工致淳熈六年圣祖殿火提刑赵伯骕摄郡重建三清殿淳熈三年郡守陈岘建初道士募縁御前亦有所赐始克成就八年至尊夀圣皇帝赐御书金阙寥阳寳殿六字为殿额
　　寥阳殿上梁文　　　　　　　　龚頥正
　　在昔呉郡于今汉辅诞惟仙圣之宅有严壮丽之区与日月以蔽亏式表中天之华阙帅云霓而来御蔚为上帝之髙居庆基岳峙以当阳琳宇星罗而拱极南端洞逹正殿穹崇维时三境之常尊骈集九光之法驾螭蟠万础遗址故存翚飞百楹羣目未覩方重熈累洽之运正远至迩安之时曽是殊庭莫还旧观其何以伫颷防于蠁甄灵贶于幅员皇上睠言不吝有司之费夀宫申祝亶储二圣之休守臣承睿志以致防上士不崇朝而乐施至人示化髙道勤心占营宣于瑶光萃梓材于荆楚莫不霞舒引墨雷动挥斤是度而是宜不震而不竦琼檐绣栱倐若化成金戺玉阶殆非人境伫结绮粲朝暾之采想觚棱宿霏烟之祥仰规太紫之圆方俯尽鬼神之情状下锵鸣之玉珥知足称于降临睨安帖之瑶坛庶永蕃于祠奉考其经始曽不淹辰斯举应龙之修梁可后巨鳌之窃抃敢伸善颂以佐欢謡
　　抛梁东沧海防茫一望中晹谷扶桑朝玉殿郁然和气御灵风
　　抛梁西震泽重湖玉浪低风雨调和时节好不烦香火咏朝隮
　　抛梁南咫尺神都汉辅三丙位有星长灿烂两宫天夀与之参
　　抛梁北金榜云房新表出一念通神本圣功八荒有道开皇极
　　抛梁上风马云车来有象上元八景是天宫万嵗千秋输景贶
　　抛梁下日夕层坛降报谢昭垂乾象报豊年开阐坤珍资道化
　　伏愿上梁之后慈闱康夀宸扆尊隆德教并恢于彤管仁恩长树于青宫国栋无挠王臣尽忠邉圉永消于兵革编民益劭于耕农千里絶扎瘥之盩四民均亭毒之功恊气旁薄而扶舆下九鳯五龙于平世髙灵偃蹇而骄服肃千乘万骑于浮空永佑太平之极治普臻希静之其风
　　伤开元顾道士　　　　　　　　皮日休
　　协晨宫上启金扉诏使先生坐蜕归鹤有一声应是哭丹无余粒恐潜飞烟凄玉笋封云篆月惨琪花葬羽衣肠断雷平旧防处五芝无影草防防
　　观中有金寳牌眞宗所赐永镇于地者兵火独全六朝旧物也殿后通神庵淳熈八年左街道箓李若济奉命建庵额三字亦御书先是有何道人者绍兴初徃来提举司或观前眞武堂草积中被髪颠狂以簑衣蔽形故号簔衣道人寒暑不避不与人亲或云时有一语中人灾福两朝间遣使降香问其安否然庵则未始迁也
　　新修太和宫记　　　　　　　　王禹偁
　　夫大道无名强其名而彰用至教无类聚其类而诱人得之者同出而异名失之者贱彼而贵我自昔皇纲既紊世教多门虽分之而有三亦统之而为一盖应机以设殊途而归者矣矧夫伯阳之道宣父所师尚清净以化民体希夷而应物用之理国则弃智絶圣追轩昊之淳风以之修身则抱朴含章异巢由之素隠无欲观妙有感则通邈乎远哉不可得而言矣苏州太和宫者唐毕瑊之别业也瑊之子师顔及其子宗逸避巢冦之乱从而家焉先是道士戴省甄者长洲人也防防其父随母归于毕氏宗逸无子戴实嗣焉与兄子弃俗入道淮海王之有国也五世其昌三教具举顾毗陵之勍敌建呉门之巨屏利用御冦匪亲不居节度使钱公文奉茅土是分缁黄尤盛乃以子主开元观省甄处洞宫寻属兄也云亡委兹棣蕚母兮不造伤彼棘心且念出破琴之家继卧瓮之后林乌返哺以无及桑防受食而有懐思舍田园肇兴寳宇爰以己巳嵗申牒而请命焉则神德启运之九年开寳纪号之二祀也钱氏赐额曰太和乃与弟子呉芝主而建焉于是剪榛芜以树垣墉浚污潦以开池沼伐彼良木鸠于梓人系日以僝功随方以募众亦既无怠斯焉告成倬彼仙乡忽如神化则有上清之殿事天尊也北极之堂列仙官也星坛三级侈祠祀也霜钟万钧警昬旭也绘事尽妙晬容有仪芝盖云軿宛若瑶池之防氷肤雪态依然姑射之人其或民罹扎瘥嵗有水旱则必祷三官而禳谢修七斋之威仪霜清歩虚露冷直箓章醮具矣福祐随之实天神之攸凭生民之所怙也尔乃就水以治槛因髙而创亭竒花移茂苑之春怪石减洞庭之翠夏笋锦折秋荷盖圆纎埃不生众卉自茂渔人误入应谓桃源海客遐瞻更迷蓬岛姑苏胜概此实尽之暨圣上承干许王入觐随图籍而效贡已在提封攷碑篆以无闻曷虞陵谷禹偁字人多暇访道于兹爰述斯文用垂来裔振弦歌而化俗尚愧子防乘风云而上天焉知老氏谨为铭曰苏防南趾震泽东涘其谁居之毕公之里其谁嗣之戴氏之子弃兹浮世依彼门乃兴宫宇肇自田园厥功既辑其教弥尊他山未勒秘宇空存敢书事迹贻于后昆
　　修和宫在盘门外五里旧太和宫政和中改赐今名绍兴间道士朱至仁复建
　　春晩防太和宫诗　　　　　　　王禹偁
　　数里新萍夹岸莎春来乘兴宿烟萝随风蝴蝶颠狂甚当路花枝采折多绛节参差抽苦笋翠钿狼籍撤圆荷湖山满眼不休去空羡渔翁雨一簔
　　晓次神景宫　　　　　　　　　皮日休
　　夜半幽梦中扁舟似鳬跃晓来到何许俄倚包山脚三百六十丈攅空利如削遥瞻但徙倚欲上先矍铄浓露湿莎裳浅泉渐【音尖】草屫行行未一里节境转寂寞静径侵泬防仙扉傍岩防松声正清絶海日方照灼歘临幽虚天万想皆摆落坛灵有芝菌殿圣无鸟雀琼帏自廻旋锦旌空粲错鼎气为龙虎香烟混丹雘凝防出次云黙聼语时鹤緑书不可注云笈应无钥时来鸟思喜崦里花光弱天籁如击琴泉声似枞铎清斋洞前院敢负科约空中悉羽章地上皆灵药金醴可酣畅玉豉堪咀嚼存心服燕胎叩齿读龙蹻福地七十二兹焉永堪托在兽乏虎防于防不毒蠚尝闻择骨録仙志非可作緑肠既朱髓青肝复紫络伊余乏此相天与形貌恶每嗟原宪瘇常恐齐侯疟终然合委顿刚亦慕寥廊三茅亦尝住竟与珪组薄欲问包山神来賖少岩
　　陆防
　　晓帆逗碕岸髙歩入神景洒洒襟袖清如临蕋珠屏虽然羣动息此地常寂静翠涧有寒锵碧花无定影凭轩羽人傲夹户天兽猛稽首朝元君褰衣就虚省呀空雪牙利潄氷石齿冷香母未垂婴芝田不论顷遥通河汉口近抚松桂顶饭荐七白蔬杯酾九光酩人间附尘躅固陋真钳颈肯信抃鳌倾犹疑夏防氷津荡琼垄紫水滴金鼎尽出氷霜书期君一披省
　　三宿神景宫　　　　　　　　　皮日休
　　古观岑且寂幽人情自怡一来包山下三宿湖之湄况此深夏夕不逢清月姿玉泉浣衣后金殿添香时客省髙且敞客牀蟠复竒石枕冷入脑笋席寒侵肌气清寐不着起坐临堦墀松隂忽防照独见萤火芝素鹤警防露白莲明暗池櫺帯乳藓壁缝含云防闻磬走魍魉见烛奔覊雌沆瀣欲滴沥芭蕉未离披五更山蝉响醒发如吹篪杉风忽然起飘破歩虚词道客巾屦异上清朝礼仪明发作此事岂复甘趋驰
　　陆防
　　灵踪未遍寻不觉溪色暝回头问栖所稍下杉萝迳岩居更幽絶涧户相隠映过此即神宫虚堂惬云性四轩尽踈逹一榻何清零【去声】仿佛闻玉笙敲铿动凉磬风凝古松粒露压修荷柄万籁既无声澄明但心聼希防辨眞诰若授灵皇命尺宅按来平华池潄余净频窥宿羽丽三吸晨霞盛岂独冷衣襟便堪遗造请徒探物外趣未脱尘中病举手谢灵徜徉事归艇
　　灵祐观在洞庭西山古称百廊三殿林屋洞在焉旧名神景宫唐干符二年建内有林屋洞洞中景物具详于祥符图经本朝天禧五年诏郡守康孝基重建今废
　　上眞宫记　　　　　　　　　　陈　于
　　苏州之南四十里有湖曰太湖即古震泽也又西四十里有山曰洞庭即古包山也山蹲太湖心而形势嶻嶭气象耸秀非人世所宜奄据而传者皆以为神明多宫乎此盖山之中有灵府曰林屋幽虚之天即洞天之第九也又有毛仙公之坛即福地之四十三也又山之西飘渺之南北际湖之阳即梁隠士叶顺昌之宅也大同四年隠士捐宅以资道而奏可其为宫即今之夀圣上眞宫也山与尘土隔而宫又当山屏环合之交人亦信其为神仙之别隠也崇冈伏岭云烟之所封而不防防岩丽谷泉瀑之所潄而不枯舒焉而明莫知其为昼惨焉而晦莫知其为夜盖山间之朝昏也芳林茂草虎狼之所留而霜雪不能凋岫花野实禽狖之所胜而人力不能攘金石之润不以暑而焦桂松之青不以寒而改盖山间之四时也累朝昏以为月而不其速积四时以为嵗而不见其久幽人已徃而遯者谁【阙】荒区相仍而来者谁继此其年歴愈滋而遗绪易替也天圣八年州怆其如此乃于天庆观选道士叶绍先以主之山林之居其朋以木石其防以鹿豕而间焉不葺则蔂蔓荒我室荆棘芜我路矣况绵久哉绍先至即诛秽以治庐非特肃神位而已又以晏内处也封土以崇墉非特限坌莾而已又以威外侮也宫室既閟神明既容山蔬圃茹足以食终日道术礼醮足以化众人迄至和改元绍先亡令朱超政代之即其嗣也超政又能谨励其守而光明其传以斋戒摄心之逸不以夷险动也以针药救人之急不以贫富辞也举包山之民无远近无小大皆称其为先生也盖昔之所以废至二人而兴昔之所不足至二人而备使数百年之踪粲然复在者岂非人之所难能欤余因为之説曰冲虚以生白体静以生明而杳焉其太无者道之真也以心君神以神主气而休焉其无情者道之用也与物非搆而仁之以其不忍与我非撄而应之以其无对由是而精之则神也由是而神之则仙也术传于秘不传于露用欲其晦不欲其彰全眞于太阳所以不轻其升天养形于太隂所以不疑其夜觧盖德之隂阳与天地合即将以相天地而焉为天地所相行之宻必与鬼神通即将以役鬼神而焉为鬼神所役出入其独俯仰不齐此古之所谓至人而寂寥千百年间无一人也使吾道之不明于天下者为智者不知乎此而愚者不能用也使吾道之不行于天下者为信者不笃乎此而欺者好行诈也今之名山有如洞庭者固多矣其能奋振吾道以兴坏济物者有如二人亦可谓难见矣余所以乐为记其大畧而又为之説如此文林郎守常熟县尉陈子撰
　　又诗　　　　　　　　　　　　皮日休
　　迳盘在山肋缭绕穷云端摘菌杖头紫縁崖屐齿刓半日到上眞洞宫知造难防户启眞景斋心方可观天钧鸣响亮天禄行蹒跚琪树夹一径万条青琅玕两松峙庭际恠状吁可叹大螾腾共结修蛇飞相蟠皮肤坼甲胄枝节擒犴罅处似天裂朽中如井眢丽褷风声疣跁跒地力痑【音摊】根上霜钳釱空中狂波澜合时若苍莽濶处如轘辕俨对无覇阵静问严陵滩灵飞一以防山都焉敢干两廊絜寂歴中殿髙巑岏静架九色节闲悬十絶幡防风时一吹百寳清防珊昔有叶道士位当升灵官欲笺紫微志唯食红锦丹既遂隠龙去道风由此残犹闻绛目草徃徃生空坛羽客两三人石上谭泥丸谓我或龙胄粲然与之懽衣中紫华冷食次白芝寒自觉有眞气恐随风力抟明朝若更住必拟隳儒冠
　　陆防
　　尝闻升三清眞有上中下官居乗佩服一一自相亚霄裾或霞粲侍女忽玉姹坐进金碧腴去驰颷歘驾今来上眞观恍若心灵讶祗恐暂神防又疑新羽化风余撼朱草云破生瑶榭望极觉波平行虚信烟借间闻飞帙静倚宿鳯架俗状既能遗尘冠以卸人间方大火此境无朱夏松盖防日车泉绅施天罅穷幽不知倦复息芝园舍锵佩引凉姿焚香礼遥夜无情走声利有志依闲暇何处好迎僧希将石楼借
　　上眞宫在洞庭山上旧上眞观梁大同四年建
　　登重寺阁　　　　　　　　　韦应物
　　时暇陟云构晨霁澄景光始见呉都大千里郁苍苍山川表明丽湖海吞大荒合沓臻水陆骈阗防四方俗繁节又暄雨顺物亦康禽鱼各翔泳草木遍芬芳于兹省甿俗一用劝农桑诚知虎符忝但恨归路长
　　能仁寺重铸钟铭　　　　　　　孙　觌
　　太平兴国之初平江节度使孙承祐铸大铜钟于能仁寺为楼三层居之后百五十年当建炎庚戌盗入平江能仁大火一夕烬又四年绍兴癸丑寺僧行和者募众力更铸钟成为铜万三千觔晋陵孙觌为之铭曰法音无碍遍满大千际天轶海无量无邉众生执迷驰走空聚聼蚁为牛梦舂作鼓矫乱顚倒妄认前尘声色交骛不守其眞粤有大士修三摩地出大音声而作佛事燧木革金以燔以镕铸此东序千石之钟蛇以目闻猪以足聼水鸟风林更相和应除聋破瞆一击而通八方上下地狱天宫一切满中十类四相凡厥声闻俱证无上
　　能仁禅寺在长洲县西北二里即梁重寺入国朝为承天寺庭列怪石俗传钱王立前有一土山故又名防蛾寺寺有铜无量夀佛像高丈余宣和巾禁寺观桥梁名以天圣皇王等八字因改今额
　　防永定寺北池僧舍　　　　　　韦应物
　　宻竹行已远子规啼更深緑池芳草气闲斋春树隂晴蝶飘兰径防蜂绕花心不遇君携手谁复此幽寻
　　寓居精舍　　　　　　　　　　韦应物
　　政拙欣罢守闲居初理生家贫何由徃梦想在京城野寺霜露月农兴羇旅情聊租二顷田方课子弟畊眼暗文字废身闲道心清即与人羣远岂谓是非撄
　　喜辟疆夜至　　　　　　　　　韦应物
　　子有新嵗庆独此苦寒归夜叩竹林寺山行雪满衣深炉正燃火空斋共掩扉还将一樽对无言百事违永定寺在呉县西前梁所置
　　朱明寺　　　　　　　　　　　杨　备
　　不悌争分不义财旧居金碧照楼防何縁半夜狂风雨时里却飞钱帛来
　　朱明尼寺在吴县西北东晋时邑人朱明舍宅为寺旧传朱明富而孝友其弟聼妇言坏宅欲辟兄离居明以金谷尽与弟唯留空室一夕大风雨悉飘财寳还明宅弟与其妇愧而自缢明乃舍宅为寺
　　和广化寺午日府宴致仕诸公　　方子通
　　使君潇洒上宾门金地无尘昼敞闗风静箫声来世外日长仙景在人间诗成郢客争挥翰曲罢呉姬一破顔此节东南无此防高名千古映湖山
　　广化寺在长洲县学西一十歩梁乾元三年诸葛氏舍宅为之名崇呉禅院本朝大中祥符元年改赐今额中更兵火夷为灰烬都僧正清立以医药利施一方所得赀不以厚其藏而以建大殿塑三世佛大菩萨斋堂十方佛殿淳熈二年其徒复以余槖剏经楼龚頥正为之记其畧如此
　　龙兴寺碑序　　　　　　　　　房　琯
　　厥初道在人和上皇取象以济其畧中古淳薄人散东周出礼以顺其动后代浇极人妄西方流化以复其情夫动与理违静与道遇诗书之义尚乎聪明其终动以乖乗戒之防反乎视聼其终静以适然则先王之作其未尽欤如来之道其无上欤观其数乗方驾愚智各新其业大慈一贯胎化咸遂其情法要飏言佛性可以悬得禅宗隂契菩提可以程至通天上地下之事逹前生后舟之理歴刦必遇其胜因累生固成其圆果轮廻极厄无物不尽非释迦如来孰能至于此乎精宫为归诚之地比丘是觉后之人非明主良臣孰能崇于此乎此宇宙我髙祖创集之我烈祖润色之则天皇后中防之孝和皇帝再兴之此龙兴寺则孝和之天下诸州各建同号所以庆王业也虽栋宇已立而装持未严开元十七年天火下焚仅获半存州将皇三从叔无言圣帝绪禀受自髙发虑存诚与庶品不类于彼无度外之物在我无累已之人广不可寻深难以测政成化漙身逸俗康位居藩牧与天子共理亲则叔父与人主同家防社稷深于他臣视龙兴别于余寺兴言多感举意大成以家率先施钱数万合境僧尼等道防一体物通十方同力来奉佛塔此州是阖闾故国防伯始封习俗尚华人士克让闻义风偃舍财云集上座戒严长江气雄心朗才杰寺主行防外想遗形苦心坚行相与戮力营衞受仗州主由是发人取材辇货购匠川流咽塞道路相望体制谘决于公输环巧采竒于众艺程式既定百工齐举素无特起旧有増饰正殿之西霤蔓长庑之南垂廓开房室增加廐库高阁叠起以下覆三门并建以相挟如少华之承西岳少室之拱维嵩彩翠虹新栾栌云宻歘尔已就宛然化城右驿亭左城堞亘望直视【阙】南齐启背倚阛阓俯朝盈夕防之人前枕通荘阅朝京通越之士地当聚落之腹壮为塔庙之首标呉中之巨丽实天下之景福向若众生无缘则佛不出世象教何由及此乎圣祀非长则帝不出震龙兴何以建寺乎州无贤牧则黎庶不化财力何以得广乎百祥毕备成是寳功足可以光扬前烈孚佑下人也琯浮客一过舍舟投体目骇竒功心赏直节轻诸叙事不甚明畅铭而颂之实在能者铭曰在昔元命运革唐德天象有归神器载复天人用庆津扇福乃命率土崇之法堂锡名取类栋宇以光善本物持净亦神防发地腾熖莫知其故疎缀烟销廻廊烬去半落层搆斜通平地烈烈皇叔搃我古城象设不觏风埃咸盈崩残不葺忠孝何并乃广其施诱人助成英英郡贰亦既同声粲粲僧士谁非防情投心雾塞效信泉倾旧制俄满新规更营龙跳透槛虎翼飞甍与国同刦配天作程假词绍美吁其以惊贞元中造寺僧元壹神悟寺主灵俊上座灵琬都维那灵经营结搆心广愿成化摄有缘舍施云防取材斩木骤水奔山骛途数千尅期以就戊寅嵗刺史给事中京兆韦公夏卿言念栋宇修复碑纪起废爰获旧文重此刻立时十四年又十月十五日建东海徐知古书前守扬州髙邮县尉沈宁篆额
　　龙兴寺　　　　　　　　　　　杨　备
　　高刹长旛敞净居方袍圆笠照通渠龙兴旧额加新榜不见金轮皇帝书
　　龙兴寺在呉县西南梁所置绍兴间于官仓瓦砾中得房琯所作寺碑韦夏卿再立者
　　开元寺浮海石像铭　　　　　梁简文帝
　　盖闻轩后之图载浮河洛秦王之璧更涌沧溟昭潭之洲乗清源而西泛蓬莱之岫逐安流而南徙况夫道由慈善应起灵觉是以无方之迹随机示现无縁之力因物成感晋建兴元年癸酉之嵗呉郡娄县界松江之下号曰沪渎此处有居人以渔者为业挂此詹纶无甄小魪布斯九罭常待六鳌迳望海中若二人像朝视浮沉疑诸蜃气夕复显晦乍若濳火于是谓为海神即与巫祝同徃祈七盘圜鼔先奏盛唐之歌百味椒浆屡上东皇之曲遂乃风波骇吐光景晦明咸起渡河之悲窃有覆舟之惧相顾失色于斯而返又有受持黄老好尚神仙职在三洞身帯八景更竭丹欵复共奉迎尊像沉躯没而不见经歴旬日遐迩俱闻呉县华里朱膺清信士也独谓大觉大慈将宏化迹乃沭浴清斋要请同志与东灵寺帛尼及胡伎数十人乗船至沪渎口顶礼皈依歌呗赞德于时防风送棹淑景浮波云舒盖而未移浪开花而不喷虽舟子招招弗能远骛而灵相峩峩渐来就浦仰观神像嶷然双返非因鹢首讵假龙桥岂借银连宁湏玉轴背各有题一名维衞一名伽叶于是时众踊跃得未曾有复惧金仙之姿非凡所徙试就提捧豁尔胜舟指燕宫而西归望葑门而一息道俗侧塞人祗恊庆膺家住近通元寺乃孙权为乳母陈氏之所立也亦一邦之胜地胥山之神塔乃迁像于此寺武夫数百咸不能胜共怪曰朱膺帛尼二人之力而能捧持不觉为异今人工甚盛确乎不移此非精诚弗能致也乃复竭心同时稽颡然后廼动至自舟中故知据井夜飞实无以异石不能重有觉凭焉后有外国沙门释法开来称彼国众圣所记云东方有二石像及阿育王塔若能恭徃礼觐防无量罪免离三涂礼已而去中大通四年嵗在壬子临沙汝灵侯奉勅更造铜光二枚其一高九尺其一高八尺五寸铜迈丹阳耻论刘向之术区选攻金无俟嵇康之鍜既锼既镌是磨是铣晔如光定湛似日轮亦当远照三千普瞻色像遥覩十方俱闻説法岂止惜命小鸟忻入影中重罪众生还逄爱日而已哉呉郡僧正慧法师深修五定净持七支于三寳中尽力宏防立摩尼之胜殿制飞行之寳塔至于庄严妙色实有厥劳昔鲁圣云亡尚追仪于有若楚臣殒世亦托似于优旃放勲之后更图长乐之画文命之君不絶稽命之防或传诸徃牍或布在前言或赞述盈耳或夀宫虚置况远追应身近现灵迹不铭不勒何以称扬乃为铭曰
　　巍巍大像堂堂最胜慧日独圜无生永证愍此鱼钩伤兹螺孕乍动慈舟时延寳乗留住待缘独有传应传应伊何寳兹灵像履氷晨防凌涛夜上七众有凭九垓知仰照此眞容开斯俗网千轮足起万字胸书身横五分衣刻三铢嗟尔末俗心王所驱颡浮氷沬命役驰驹宜宏希向必尽勤劬覩相尘防闻声惑祛湛然神迹长处全吴
　　开元寺佛鉢诗并序　　　　　　皮日休
　　按释法显传云佛鉢本在毗舍离今在干陀衞竟若千百年当复至西月支国若千百年至于阗国若千百年当至屈茨国若千百年当复来汉地晋建兴二年二圣圣像浮海而至沪渎僧尼軰取之以归今存于开元寺后建兴八年渔者于沪渎沙汭上获之以为臼类乃荤而用焉俄有佛像见于外渔者始以为异意沪渎二圣之遗祥也乃以鉢供之迄今尚存余遂观而为之咏因寄天随子
　　帝青石作緑氷姿【佛律云此鉢帝青玉石也四天王所献也】曽得金人手自持拘律树边斋防后提罗花下洗来时乳麋味断中天觉麦麨香消大刦知从此共君亲顶戴针风应不等闲吹
　　陆防
　　空王初受逞神功四鉢湏臾现一重【至今鉢縁有四重也】持次想添香积饭覆时应帯歩罗钟光寒好照金毛鹿响静堪降白耳龙从此寳函香里现不烦西去诣灵
　　防开元寺　　　　　　　　　　韦应物
　　夏衣始轻体逰歩爱僧居果园新雨后香防照日初緑隂生昼静【一作寂】孤花表春余符竹方为累形迹一来踈
　　开元寺诗并序　　　　　　　　李　绅
　　此寺多太湖石有峯峦竒状者顷年多防寓于此及太和七年徃来皆不复到寺中石亦大半无也
　　十层花宇眞毫相数仭峯峦閟月扉攒立寳山中色界散周香海小轮围坐隅咫尺窥岩壑外高低辨翠防难保尔形终不转莫令偷拂六铢衣
　　开元寺客省早景即事　　　　　皮日休
　　客省萧条柿叶红楼防如畵倚霜空铜池数滴桂上雨金铎一声松杪风鹤静时来珠像侧鸽驯多在寳幡中如何尘外虚为契不得支公此防同
　　陆防
　　日上罘罳叠影红一声清梵万缘空防褷满地贝多雪料峭入楼于阗风水榭初抽寥泬思竹犹挂梦魂中灵香散尽禅家接谁共殷源小品同【辨正论亦有九流一曰禅家者流殷浩读小品经下二百籖疑义以问支道林】
　　开元寺开笋园寄章上人　　　　皮日休
　　园鏁开声骇鹿羣满林觧箨水犀纹森森竞林稍雨争穿石上云并出亦如鵞管合各生还似犬牙分折烟束露如相遗何明朝不茹荤
　　陆防
　　春龙争地养檀栾况是防林雨后防迸出似豪当垤嵲孤生如恨倚防干凌虚势欲齐金刹折赠光宜照玉盘更待锦苞零落后粉环髙下挶烟寒
　　开元寺避暑聨句
　　烦暑虽难避僧家自有期泉廿于马乳苔滑似龙漦【日休】任诞襟全散临幽榻旋移松行将雅拜篁阵欲交麾【防】望塔青识登楼白鸽知石经森欲动珠像俨将怡筒簟临杉穗纱巾透雨丝静谭蝉噪少凉歩鹤随遅【日休】烟重廻蕉扇风轻拂桂帷对碑呉地説开卷梵天词积水鱼梁坏残花病枕欹怀君潇洒处孤梦绕罘罳【防】
　　题寺阁　　　　　　　　　　　薛　能
　　一阁见一郡乱流仍乱山未能终日住尤爱暂时闲唱棹呉门去啼林杜宇还高僧不可羡西景掩禅闗
　　留客开元寺　　　　　　　　　方子通
　　昼锦新坊路稍西兴来携客就僧扉樽前倒玉清无比笔下铿金妙欲飞篮轝直湏乗月去榜歌时聼采菱归流传白雪呉城满顿觉炎歊一夕防
　　程公辟
　　仙老论文小徃还多才令尹独能攀携觞歩入千花界借榻清临一水间笑语不惊沙鸟去襟怀犹过野僧闲城中此地无人爱坐对西南见好山
　　开元寺在呉县西南即后唐同光钱氏所徙寺也寺有晋时浮海来二石像及佛鉢兵烬后二像犹存鉢亦为一僧藏去得脱今寺中世寳之相传渔人以贮荤茹鉢遂破璺视其璺处色采绚烂非玉非石不可名状
　　大慈寺避暑聨句
　　歊蒸何处避来入戴颙宅逍遥脱单绞放旷抛轻防爬搔林下风偃仰涧中石【日休】残蝉烟外响野鹤沙中迹到此失烦襟潇然揖禅伯藤悬叠霜蜕桂倚支云锡【防】清隂竪毛髪爽气舒筋脉逐幽随竹书选胜铺苮席鱼跳上紫芡蝶化缘青壁【日休】心是玉莲徒耳为金磬敌吾宗昔髙尚志在羲皇易岂独断韦编几将刓鉄擿【防】天书既屡降野抱难自适一入承明庐盱衡论今昔流光不容寸斯道甘枉尺【日休】既起谢儒亦翻商羽翼封章帷幄遍梦寐江湖日摆落函谷尘高欹华阳帻防诏去云无信归来鹤相识半病夺牛公全慵捕鱼客少防光一防落此芒磔索【日休】释子问池塘门人废幽頥堪悲东序寳忽变西方籍不见歩兵诗空怀康乐屐蒙髙名不可効胜境徒堪惜墨沼转踈芜斋逾閴寂遅遅不能去凉飔满杉栢【日休】日下洲岛清烟生苾蒭碧俱怀出尘想共有吟诗癖终与净名防还来雪山觅【防】
　　逰北禅寺　　　　　　　　　　陆防
　　连延花蔓映风廊岸帻披襟到竹房居士祗今开梵处先生曽是草堂清樽林下防香印远岫中挂鉢囊今日有情消未得欲将名理问思光
　　皮日休
　　戚歴杉隂入草堂老僧虽见似相忘吟多几转莲花漏坐久重焚栢子香鱼惯斋时分净食鸽能闲处伴禅床云林满眼空羇滞欲对弥天转自伤
　　寒夜访寂上人　　　　　　　　陆防
　　月楼风殿静沉沉披拂霜华访道林鸟在寒枝栖影动人依古堞坐禅深明时尚阻青云歩半夜犹追白石吟自是海边鸥伴侣不劳金偈更降心
　　皮日休
　　院寒青霭正沉沉霜栈干鸣入古林数叶丹书松火暗一声金磬桧烟深陶濳见社无妨醉殷浩谈经不废吟何事欲攀尘外契除君皆有利名心
　　大慈寺在长洲县北皮陆集云晋戴颙宅也至唐司勲陆郎中居之后以为寺号北禅院
　　寄守坚觉初二僧　　　　　　　苏舜钦
　　曽携旧书卷来宿古禅林方外求知性诗中得赏音炉开山夜静门掩雪天隂几上一寒砚灯前三苦吟韵强顔汗落句切鬓丝侵玉就还重琢河穷更远寻穴争探乳虎沙独防良金字稳天星转篇终海月沉唱训同纪录得失暗规箴木铎不狥路薫风难和琴半生谁引手中道比分襟分野三吴濶年华二纪深师方传祖印我欲谢朝簮岭外烟岚地湖邉云水心情牵张翰鲙梦想陆机禽松下莓苔石何年重访临
　　报恩光孝禅寺在长洲县东南即旧天宁万夀禅院也徽宗时以为祝夀道塲后即以为荐严之地改今额
　　绍兴中提举徐谊给夀宁万嵗院常平田记
　　龚頥正
　　两浙西路常平荼塩使者治平江自行殿驻临安视昔畿内若节诞弥奉觞称夀两宫之庭时为盛典先期环月率其属即府城东隅防塔夀宁万嵗禅院建祝圣道塲偹极严奉是院肇唐咸通建本朝雍熈创造防塔至道初赐以御书遂改今额乾道中始革律焉规模比旧増新四众皈仰云水坌集为一大丛林建院之民王氏舍负郭田五百八十余亩撞钟击鼓食者日倍师尝经营而惧弗赡绍熈二年前太常丞徐公以新安高第就畀使者节两朝所知德意孚达朞年于此利兴害除防昆山属邑宗王有田七千余畆没入于官一时贵近相先规取牒诉旁午公晓以令甲皆不应得命有司召佃如式而长老德溥因以千畆为请公委有司给之抑权放势平讼息争不惟法理适宜人无加喙而院之众借是庶几资以无乏祷祠之地报上义深夫一用至公而二美具非公其孰能之德溥属頥正记本末于是乎书公永嘉人徐谊字子宜学有师承德业宏远固将推之朝廷见之天下与来世此盖未足云三年上元日具位龚頥正记
　　夀宁万嵗院在长洲县东南旧罗汉院也寺有二塔对峙俗名防塔寺
　　建乾元寺记　　　　　　　　　顾　况
　　五蕴十二入八界此上三科能包万法因缘生为有无自性为空空有融一即中道义虽石船渡海蚊背负山不为希有事僧法珣与和合众法藏等造乾元寺者晋髙士戴逵子颙之宅也乾元初节度使郑旻之奏云观察使李涵李道昌皆有力大臣求无上道以心无所愿无边受者实与虽空不败有为有灭无为有为之体有为无为之用无生无灭无相无为无名无法説无言语法以无言语説故有相大乗有观法门无相大乗无观法门于法有所得有相大乗义于法无所得无相大乗义所得无所得二俱眞一乗之义也为妙因果譬如种子依地而生又如大地能荷羣有虚空之体大于天地天地有尽虚空无尽如来之体大于虚空光明虚觉圆寂万亿故于无住本建乎诸法不动眞际恒沙烦恼莫不断除鱼吞钩虎落穽蛾拂火此众生自取其毒道本平坦树本清凉佛在提摩竭掲国成等正觉诸弟子栖乎茂林借彼祥草厥后因时设教犹着敝衣行次乞食及徃忉利省摩耶夫人优塡王铸金刻木始用胶漆泥布佛有像自此始也与佛在时功德无异于是给孤长者造祗洹精舍木田底迦造龙宫精舍竺干法兰造洛阳白马寺佛图澄造邺中九百七十三寺释道安造襄阳一十五寺远法师造庐山西林东林寺度法师造摄山栖霞寺杯渡法师造南陵隠静寺传大士造东阳防林寺思大师造衡阳南岳寺智者大师造天台国清玉泉等三十五寺畧也湼槃无前无后般若无新无旧法珣上人重旧德不轻新学门人清玦请况于经藏中抄佛心説永示无极文曰
　　倬哉迷卢横亘大千百亿日月藕丝贯穿蚊背负之飞登梵天尘劳为海般若为船截生死流是曰希有大哉乾元寔则不朽和众云集珣称为首佛告善来寳坊崇哉法雨洒埃慈云徘徊
　　乾元寺唐有之今不知所在据顾况记云晋戴逵宅皮陆集又以此禅寺为戴宅则此即今北禅寺矣
　　南禅寺千佛堂转轮经藏石记　　白居易
　　千佛堂转轮经藏者先是郡太守居易发心蜀沙门清闲矢谟呉僧常敬正神益等僝功商主邓子成等施财院僧法等蒇事太和二年秋作开成元年春成堂之费计缗万藏与经之费计缗三千六百堂之中上盖下藏盖之间轮九层佛千龛彩绘金碧以为饰环盖悬镜六十有三藏八面面二门丹漆铜锴以为固环藏敷座六十有四藏之内转以轮止以柅经函二百五十有六经卷五千五十有八藏成经具之明年苏之缁白徒聚谋曰今功德如是谁其尸之宜请有福智僧越之妙喜寺长老元遂禅师为之主宜请初发心人前本郡守白太傅为之记佥曰然师既来教行如流僧至如归供施逹嚫随日而集堂有羡食路无饥僧防者学者得以安给惠利饶益不可思量师又日与苾蒭众升堂焚香合十指礼千佛然后启藏发函鸣犍椎唱伽陀授持读讽十二部经经声洋洋充溢虚空上下近远有情识者法音所及无不防福法力所摄鲜不归心恍然巽风一变至道所得功德不自觉知由是而言是堂是藏是经之用信有以表旌觉路也脂辖法轮也示火宅长者子之便门也开毛道凡夫生之大窦也亶其然乎又明年院之僧徒三诣雒都请余为记夫记者不唯纪年月述作焉亦在乎辨兴废示劝戒也我释迦如来有言一切佛及一切法皆从经出然则法依于经经依于藏藏依于堂若堂坏则藏废藏废则经坠经坠则法隠法隠则无上之道几乎息矣呜呼凡我国土宰官支提上首及摩摩帝辈得不防奉而防念之乎得不保持而增修之乎经有阙必补藏有隙必葺堂有坏必支若然者眞佛弟子得福无量反是者非佛弟子得罪如律开成四年二月一日记
　　南禅寺唐有之今不知所在













　　呉都文粹卷七
　　钦定四库全书
　　吴都文粹卷八　　　　　宋　郑虎臣　编
　　唬丘山寺记　　　　　　　　　王　随
　　夫黄判质肇自乎太极融结辨位式分于方域凡钟灵秀之气悉为胜异之壤图志具载言不可已姑苏乃呉防剧都茂苑名封川涂当闽越之冲分次应斗牛之宿膏田多稼嵗储以之流衍云屋比居风俗于焉富庶俯重湖之缥渺烟景何穷睇百城之纡余金刹相望虎丘山者按吴地记云本名海涌山去吴县西九里二百歩髙一百三十尺周二百一十丈越絶书曰吴王阖闾塜在吴县阊门外名曰虎丘下池广六十歩水深一丈五尺铜棺三重澒池六尺玉鳬之流扁诸之剑鱼肠三千在焉发卒六十万人治之葬之三日白虎踞其上故有兹号又世説云秦皇帝因防海石自沪凟经此山乃欲发坟取寳忽有白虎出而拒之始皇挺剑刺虎虎奔而隠因改为虎丘焉故上有剑池或曰秦皇试剑池亦谓之磨剑池今则长十有三丈濶余三寻其深则莫可测矣古诗云剑池无底浸云根又云沉沉剑池水直上连沧溟后以唐祖庙讳更为武丘云其山又有响师虎泉陆羽茶井眞娘墓生公防石壁现其鬼诗林迳回其仙驭诡异之迹莫可悉述云岩寺即晋王氏伯仲珣珉舍别业以创焉始于一山中分两寺故顔鲁公诗云不到东西寺于今五十春今则合而为一先是至道中岳牧贰卿魏公庠改为禅刹延清顺尊者演法主之彼美招提实为絶境粉垣回缭外莫覩其崇峦松门鬰深中逈藏于嘉致故前贤诗云老僧祗怕山移去日暮先教鎻寺门又云宿云侵晓去不待寺门开若乃层轩翼飞上出云电华殿山屹旁碍星日景物清辉寮宇岑寂千年之鹤多集四照之花竞折垂组彯缨之彦靡不登临逹心了义之人终焉宴息允所谓浙右之壮观天下之灵迹者矣其有古髙僧之行乐诸名公之咏题编録尽存差难偹叙禅师用慈道行明洁智怀渊廓自招提宗唱克奉神君屡飞翰于云鸾析文于金石愧先圣之叹輙成章于狂斐效头陀之碑聊寓言于仿佛云尔时天圣二年嵗次甲子六月二十八日翰林侍读学士中散大夫守尚书礼部侍郎同知通进银防司门下封駮事防军琅邪郡开国侯食邑一千九百户寔食封二百户赐紫金鱼袋王随撰
　　御书阁碑　　　　　　　　　　叶清臣
　　眞宗文明武定章圣元孝皇帝光宅天下二十有五年武威夷裔文经覆载礼修乐侈刑平政一天地并况震于珍物乃东登防山降禅社首西奠汾睢南防苦县典章人物辉灼方夏飞升胜实卓越古今天纵将圣兴学时敏百斤中程七行俱下详延英俊寝寻经艺披编日仄防翰宵分帝庸赓歌道谐筌崒圣有谟训义光简册体千万簏留神小学三元秉焕八象流景丞相臣谓臣拯相与文雅侍从之臣发瑶笈披琼蕴编第为集凡三百巻请从刋摹以传永久制曰可景祐体天法道钦文聪武圣神孝德皇帝缵庆基接神统孝善继志功能昭前思先皇帝馨德茂烈巍巍郁郁圣言睿藻云章日丽非书之黄素防以文锦检于玉匣藏在石室则何以比隆六籍昭厥万祀于是司空上舆地之志职方辨九山之物分道遣使咸钖其副则呉郡之虎丘存焉兹山据姑苏之右地负干阳之胜丛生万石崛起平皋讲席坦乎千人剑泉呀其百尺松篁搃翠烟岚异色宜有神物舍于寳坊前此守土臣实臣度初基尊奉即山而宇寒暑再离风雨无頼景祐四年冬十月知军事臣堂始大前构彻故以新奏取郡民絶籍而财入县官者钱一百七十万以售工材移通判军州事臣宋卿经始虑素程工董役肇日短讫于驷见更五甲子阁成无虑费竹木章个八百役夫兵手指二十二万不出帑一金不调里一民民不知役而渠屋弥望凡为巾槴韫覆之物皆称阁而具防柟宻础材理坚致藻楣文棁光彩转重檐四廻景阳不曜飞陛横出乔林在下熏厨凝香而赑屭髹奁含辉而庨豁伟哉丽乎兹可以壮龙之负载倬云汉之昭明者已先是永熈宸翰九轴帝书一品垂贲岫幌弥歴年所先朝寳跗入石册六十二分辉奎曲并集为赐今皇帝飞云洒妙墨本三十重光祖武嗣有恩颁至是落成并置其上维三圣继统昭明防艺若三辰二曜珠连璧合虽尧文禹律昌作武述何以过此惟堂以直清通敏行已从政忠而爱君不以远迩惟宋卿方严肃给裕民急吏勤以办事顺成休绩斯书斯阁斯人之頼臣清臣尝为史官记天子言动持使者符节得按察郡县观圣人临下之赫与守臣严上之恭敢书始事铭于乐石词曰
　　天有文华日星地有文秀昆溟圣有文垂典经粤宋二宗功迈德隆天律有融我皇定保绳武祖考笔墨精妙大人继明三后重英仪邻宣精香籖寳帙金匮石室四方驰驲吴治长洲上当斗牛其鎭武丘茂林修竹龙蟠虎伏其地惟福直有眞文乃圣乃神抚临其人守臣推忠结宇再重与山比崇猗金简有字韬于委羽惟道家主藏订诸蓬渚亶羣玉之山上符册府天为大宗是则文化成世无极山斯朽石斯泐飞阁秘书时万时亿景祐五年十月七日两浙诸州水陆计度转运副使提防市船司本路劝农使及管勾茶塩矾税朝奉郎守太常丞直史舘骑都尉赐紫金鱼袋臣叶清臣撰
　　藏记　　　　　　　　　　　　张　浚
　　吴郡山水秀丽虎丘号胜处世传阖闾葬此地气腾出秦皇使人求剑虎存其上因以名焉晋王珣与弟珉宅石涧之东西已而舍为佛刹本朝至道中革律为禅绍兴八年余谪居零陵住持宗逹以书抵余曰我与绍隆同嗣法于圆悟禅师实继洒扫隆常建立转轮大藏效弥勒示现礼制施轴于中负戴其上规模甚伟僧法靉法清法悟为之劝邦人李方髙次第输财方议卜筑隆适告寂我不敢以胜事难集为觧夙夜究力益励精诚再閠寒暑工绩俯就平髙益下栋宇翼如琅函贝叶辉灿焜燿信士邹珉目视口叹尽捐所有独力荘严于我法中为大缘事敢以请记且当天下无事时当世名儒间以财为病矧兵革迭兴军储或匮勤役费用理容未安然我尝思之邉徼之变其来有自因欲生爱因爱生贪因贪生忿欲爱贪忿是谓无明展转交攻激为鬪乱怨深祸结殆不偶然我佛以清净立教使人回心归善一念倘正和气自生其于教化似非小补是以有请而无愧余闻佛为一大事因缘故出现于世种种警喻发明空理丁宁反覆务息尘劳现大光明饶益照耀妙用神通不可思议古人指摘之意盖病夫不知虚静修已区区致恭以佞之也又病夫落髪披缁之徒易浸以溢流宕南畆其教可轻疵哉将见斯藏之成覩相増信由信趋善宿习退转眞证圆通孝弟和睦之心油然而起宜勤守防用永其传藏始建于绍兴丁巳春正月至冬十一月告成复授资政殿大学士左宣奉大夫福建路安抚使兼知福建张浚为之记
　　云岩寺即虎丘寺晋司徒王珣及弟司空王珉之别业也咸和二年舍以为寺即剑池而分东西今合为一寺之胜闻天下四方防客过吴者未有不访焉
　　灵岩山寺砖塔记　　　　　　　孙承祐
　　呉灵岩山即古呉王夫差之别苑也太湖渺白涵其侧虎丘防翠映其后自余冈阜川渎沃野上田环绕帯萦若视诸掌代迁人异倬为佛祠愚守藩之七防也属丙子嵗冬先国妃居共气之亲钟断臂之祸诗人罔极聊可谕其哀素王尚右未足申其制由是显营雁塔冥助翟衣于山之椒累砖而就基其岩所以远骞崩之患黜其材所以絶朽蠧之虞不挥郢匠之斤止运陶公之甓自于经始迨尔贺成凡九旬有六日仍以古佛舍利二颗亲书金刚般若一编寘彼珍函藏诸峻级美欤山耸地以千仭塔防山而九层巍巍下瞰于娑婆杳杳平观于寥泬才疑涌出或类飞来如日之升无远弗届可以高擎天盖可以久鎭地舆实在报先妃之慈荐先妃之福也觉云承足定水澄心拂石仙衣尚为防转无垢佛土终正菩提抽毫直书用偹陵谷
　　智积菩萨殿记　　　　　　　　孙　觌
　　梁天监中以呉王馆娃宫故地为灵岩寺成有异僧负鉢囊以入憇殿庑下长身黧面梵相竒古其徒莫之省也夜半索笔墨自图其像于殿之东壁而去黎明不知所在众始惊异之居无几有胡僧顾见其畵惜曰此西山智积菩萨像也何为在此于是道俗奔走来观稽首皈依如师出世唐宰相陆象先呉人也有弟失其名得危疾国医不能疗一日有僧扣门问疾象先引至卧内僧索杯水噀之一噀而病良已象先惊谢出金帛数床弗受顾谓其弟曰我灵岩僧他日还呉来过我遂去不复见其年象先弟入尚书为郎观察桂管道吴中趋灵岩如约问僧所舍无有遍从寺僧求之亦非是方怅然欲还俄见壁间所畵像肖焉如言如笑如见师友惊喜亟拜施钱五千万修供作佛事徘徊数日而后去其事载于呉越国沙门智贤之文传于山中父老之口见于大乗经菩萨品云惟灵岩故刹更隋唐五代四百余年至宋兴始改赐秀峯禅院绍兴中诏赐今太傅咸安王韩公荐先福更号显亲崇报而丛林之盛为东南冠智积旧有殿在院之东庑庳廹破露不足以称四方祈向奉事之意长老智讷饬其徒募众力大之髙甍巨桷雄视一方像设中严云披月满极荘严相好之妙人天环绕梵呗之声震动山谷于是讷过余于晋陵求文以为记余曰众生执迷展转六趣出没生死莫觉莫悟惟佛菩萨哀悯一切或示现神通或化出光景天龙负殿山鬼筑垣卓钖而石泉涌挥麈而雨花坠凡所见闻同悼齐喜投体皈命斋心悔过厌离五浊如燖鸡出汤欣慕至道如亡子见母如瞽发蒙如迷得路发菩提心修无上道轻财乐施造种种福百世之后陵荅变迁蜕骨所藏传衣所寓在在处处照耀大千一覩遗像心目了了恍如宿昔曽受佛记今防林大士泗州僧迦灵岩智积皆是也讷公出世三十年説法行道化服同异凡所建立人劝成之隆楼杰阁穹堂广宇几徧淮呉岂止智积一殿而已
　　宿灵岩上院　　　　　　　　　白居易
　　髙髙白月上青林客去僧归独夜深荤血屛除惟对酒歌钟放散只留琴更无俗物当人眼但有泉声洗我心最爱晓亭东望好太湖烟水緑沉沉
　　娃宫屧廊寻以倾砚池香迳又欲平二三月时但草緑几百年来空月明使君虽老颇多思擕觞领妓处处行今愁古恨入丝竹一曲凉州无限情直自当时到今日中间歌吹更无声
　　始入松路永独忻山寺幽不知临絶槛乃见西江流呉岫分烟景楚甸散林丘方悟闗塞渺重轸故园愁闻钟戒归骑憇涧惜良防地踈泉谷狭春深草木稠兹焉赏未极清景【一作淡】期杪秋
　　前题　　　　　　　　　　　　赵　嘏
　　明月溪头寺防声满橘洲倚栏香迳晚移石太湖秋树老云归尽防荒水更流无人见惆怅独上最髙楼
　　前题　　　　　　　　　　　　　苏舜钦
　　古来兴废一愁人白髪僧归掩寺门越相烟波空去雁呉王宫阙半啼猿春风似旧花犹笑徃事多遗石不言唯有延陵逃遁去清名髙节在乾坤
　　前题　　　　　　　　　　　　　胡　宿
　　宿枕依乡馆天机陡觉清一闻山鸟语瞥见野麋情峭木揺霜气踈泉曵玉声简书催俗驾日两竿明
　　前题　　　　　　　　　　　　　胡　宿
　　夕钟初断海鲸音投宿香园半翠岑氷簟浸床消客梦水帘澄月伴僧吟雄风拂袵清凉极珎树交柯翠翳深一夜汉隂机事息草堂虚论破烦襟
　　秀上方　　　　　　　　　　　李复圭
　　呉王昔日馆娃宫殿阁鳞差轶碧空寂寂香魂招不得惟余松栢韵天风
　　前题　　　　　　　　　　　　　刘无降
　　晓乗轻舸出江城晚上篮舆却倦行尽日松风响岩谷小听作乱泉声
　　前题　　　　　　　　　　　　　胡　珵
　　摄身下蓬莱放浪云水迹非无简书畏心赏寄泉石亭亭云间塔胜地闲自昔梯云上青如鸟着两翼化城出天半寳甃坦如席环山划中断裂地开震泽峩峩东西观阙倚空碧千寻采香径剑卧涟漪直当年舘娃宫六月避暑夕琴防延薰风【阙】女曵阿锡牛耳争齐盟鸟喙已荐食百家甬东村托足归无宅焉知陵谷变大厦响千舄矧兹风尘际楼殿踊山脊安隠大火中显允象教力兴予浩刦叹万法本空寂
　　闻讷老筑堂榜曰五至赋此　　　　孙　觌
　　老人昔记观河处白髪苍顔只如故湛然不与生防期始信真心有常住公今忘物兼忘我坎止流行无不可桑下了无三宿恋壁间一坐九年过振履忽逐秋鸿徃浮杯又趂春潮上一片孤云自在飞不落人中去来想
　　后七年过灵岩寺再赋二首　　　　孙　觌
　　猊坐诸天绕龙龛百鬼营扪萝穿窈窕拄防上峥嵘雨送秋声入风迎夜气生降肛一鼍吼撇烈两鳬惊独诣超神界真游梦化城防吟更有味琢雪闘僧清
　　老讷僧中龙得度佛三界诛茒制不借剖竹作如意徴心讯空王礼足依梵帝住世无三宿因縁有五至百年杞国忧四大偃师戯应作如是观浮云本无蒂
　　显亲崇报禅院在灵岩山顶旧名秀寺吴馆娃宫也梁天监中始置寺有智积菩萨旧迹土人奉事甚谨今为韩蕲王功德寺改今名
　　天院记　　　　　　　　　　　曽　
　　阖闾城西二十余里山之巅有禅院祥符诏书赐名天考于啚记所谓报恩山南院者是也记言晋僧支道林因石室林泉置报恩院唐之大中改为支山禅院晋之天福改南峯额予先世松槚在羊肠山之朝阳嵗时展省屡过天尝访遗诗旧刻求其地之所在以叅騐之而唐人刘长卿逰支硎山寺皮日休陆防宿报恩寺水阁题支山南皆为赋诗寳歴以后州刺史白居易刘禹锡亦有报恩寺诗按长卿至德中尝为监察御史日休防松陵唱和出咸通年又言南院额故相国裴休所书也休乃大中宰相于是一时而报恩支山南三名并存则知记所载大中天福更名者误也今山下楞伽院有石刻言院即报恩遗址原田中有报恩惠敏律师塔碑言建塔于寺之西南隅当八隅泉池之上中兰若之下碑望楞伽正在东北而记所谓石室者亦在楞伽人犹谓之支遯庵自庵前西向登山可数百歩林中一径入中院自径前南行其登弥髙又数百歩乃至天峯北僧院其依一山而道周有石盘薄平广泉流其上清泚可爱居易诗云净石堪敷坐清泉可濯巾其谓是也昔庄周言庖丁之刀十九年若新发于硎陆德明释硎磨石也余谓此石其平如砥支硎之名宜取诸此而石文又有如蹏涔者人谓之马迹石故禹锡诗云石文留马迹峯势耸牛头日休龟防与穰嵩起南池聨句亦曰翠出牛脰耸苔深马迹讹又曰文硎辟亦过牛头峯今在天峯之南此其可考者禹锡诗云又有泉眼潜通海之语与夫松陵诗所言承阁南池惠敏碑所言八隅泉池皆已湮没失其故处而裴公书额亦不复见矣若山下石室山半石门天峯之傍有待月岭下有碧琳泉又有放鹤亭其址犹在而刘白皮陆之所赋咏皆不及之此又不可考者也昔逸少既谢防稽安石犹卧东山遯乃与之从游自放虚寂之境而有登临之适故时人以为髙逸遯之所游多矣维呉之报恩越之沃洲最着沃洲有养马坡放鹤峯故此山亦有马迹石放鹤亭传言遁常畜马纵鹤其説皆有理趣非窘拘于浮屠法者也遁之没已七百余年而事之传于名迹者犹不冺其为世所慕如此近嵗僧德兴者始传禅法于天峯维住持者十来人矣德兴之始来茅屋土阶仅御风雨后有文启慧汀赞元维广者大増葺之基土架土上瓦下甓堂殿庖库廊庑寮阁门庭戺街次第完洁东有浴室西有憇庵佛貎经藏无不严具以其治之非一人积之非一日而能终始如一故頼以成就其财赀则取之州人非一家也予尝以职事获阅书于太史氏因见景德四年有建言者曰民佞佛费财宜加禁止上曰佛教本乎修心至于禅学为益滋大于是言者不行盖先王以道治天下使人心化而不自知故其盛时眘独而无思犯礼者非必士民也释氏心法之妙殆不失先王道化之意乃知前圣后圣其揆一也岂虚言哉斌公长老夙受法于明因禅师又深通顺观肇论之防心地乃逹无所底滞予之道友也一日谓予曰天自德兴新之且及百年愿有所请予谓沃洲居易为之记矣而报恩寂寥未有记者因为考论本未书以畀之
　　超隠堂记　　　　　　　　　　　叶　劝
　　佛子弃亲出家本欲摆脱名利自非上根法器了逹根源未有不为名利所防虽大善知识亦不免于求名而利附焉故必开张铺席以求出世至于终老而不返一曰欲以利益众生一曰欲以开导羣迷此特自为之辞尔焉有能利益众生开导羣迷而不知所以自求安隠以遁其形耶余道友才公则不然虽尝由万夀首座住天峯禅院才得旬嵗即兴退休之念防予觧官南归亦思与之相近因出槖装为营小居于能仁【精舍】乃名其所居之堂曰超隠盖佛以清净为本虚无淡泊为宗而垂世立教禅律两行专説法相是真是实即谓之律説有非有説无非无当体不离湛然常住即名为禅自逹摩传此心印靣壁九年不立文字不假声闻而第一义谛复然流通遍周沙界自尔以来灯灯相传照耀大千启发昏防证菩提果超出世间与佛同体得兹道者才公有焉昔绍圣末余掾澧易谒长老自龄于夹山时防下禅人无虑二百軰而軰軰谈公不容口由此始识公于此山之库下形骨清癯标韵高古无异于孤云独鹤然稍稍接之语言莫非善巧柔輭议论风起至于亹亹之处如泉窦始开悉自胸中流出所谓深得辨才三昧者见知既已如此之超然矣而又能于兹时出超然防俗之见以求隠处而退休焉其度越稠人广众卓絶数等矣以是而名兹堂非虚言也堂两楹五架粗完洁不侈不陋真道人所居余不记其土木之工而粗记公超然隠居之意如此
　　游南峯寺诗并序　　　　　　　叶梦得
　　游南峯寺独登待月岭而还长老才上人云欲作亭岭上以待予再至因以诗赠
　　泽国钟下流有山独西南标竒借明眼夙昔多穷探腹背金碧钟鱼半精蓝支郎放鹤地妙觧无余谈髙木气未炎緑隂正清酣我懒倦登陟兹行咤犹堪幽寻虽云初佳处黙已谙乆欲谢尘滓徃问弥勒龛平生术九九晚识前三三才也实可人穷年玩烟岚胸中有定水万境濳包含严霜扫赪紫老榦余楩楠噉蔗要自佳食茶亦云甘坐断方丈室天花雨毵毵笑我窘世网何如老眠蚕我今已觧缚真理宻自躭但恐爱山意多求尚成贪愿借待月岭重开石头庵偃松久傲兀碧琳放澄涵言寻觉城路更欲从徧叅
　　天峯院在吴县西二十五里南峯山亦名支硎山即东晋髙僧支遁别庵也皇朝祥符五年刺史秦羲奏赐今名
　　题观音禅院　　　　　　　　　白居易
　　好是清凉地都无系绊身晚晴宜野寺秋景属闲人净石堪敷坐寒泉可濯巾自慙衰髩上犹帯郡庭尘
　　咸平观音禅院碑铭　　　　　　钱　俨
　　天下之名郡言姑蘓古来之名僧言支遁以名郡之地有名僧之踪复表伽蓝绰为胜防至于传法不冺眞风则纪之以文信无愧矣苏州观音禅院即东晋支公道林所建支硎寺也伊昔二众同居舍宇尤广其山有支公马迹及所居石室存焉唐景龙中诏更名报恩及瑞陵初圯海内精宇人祗号咽兹寺在圯例献文缵嗣佛日再中旃檀之林枯荑毕秀时太原尹卢公简求方牧是邦与僧清贽相善乃劝舍俸钱复新缔架大中五年请僧洪宪主之宪即豫章希运禅师之法嗣也自咸通甲申嵗至于干德甲子嵗九百余年陵谷迭迁香华中辍其年二月有永嘉禅学沙门文谦尝驻锡姑苏永光兰若颇以佛事结诸众缘寻诣天台大寂韶公禅师之法席愿齿入室之列大寂示之曰汝虽越人非越地可居其当化人于呉地耳于是遂如大寂之教复来茂苑防僧正安公以报恩旧地辟而住持是为今观音禅院矣复有本郡都知兵马使赵承遇及司理判官张仁某等同经度之获石铭于殿基承遇以下名氏皆如铭之所记盖宿縁符契也未几谦师徙居上方所度弟子三十余人今之恩公上人盖白眉也亦礼大寂得其宗防退而阐法席于先师之精舍昭善继也恩公苦行有闻谈尤峻适居放鹤之地雅契安禅之怀早嵗师尝入京师时愚方预常叅一得相面今师沿前防之邂逅防本寺之寅缘欲愚为文以纪其事愚以向之所言信无愧者乃纪而铭之云时大宋咸平六年六月忠果确勇功臣金州管内观察使判和州军州事光禄大夫捡校太傅兼御史大夫上柱国彭城郡开国公食邑六千户实食封一千一百户钱俨撰
　　观音禅院在报恩山亦曰支硎山寺即古报恩寺也
　　尧峯新井歌并序　　　　　　　蒋　堂
　　尧峯颢暹禅师有道行居常游吾门一日且曰山中凿石造井逾嵗仅成既冽而甘大为丛林之利愿得纪述以久其传因作歌云
　　白云莽莽青山头一穴四面飞泉流其初山间旧井涸枯肠燥吻海众羞于时大士寳云者頥指土胍智虑周山灵所感道心爽檀施聿来工力鸠云锸齐下远雷动石火内击飞星稠百尺虚空廓地表【凿井求水出上一尺即百尺虚空见内书】一清冽呀深幽人疑从天堕月窟或问何处移龙湫次则其徒骇殊胜竞持应器尝甘柔饥狖连臂喜跳掷渇鸟引喙鸣钩辀碧甃光中辘轳晓银牀侧畔梧桐秋寳方金地互相映谷鲋坎蛙难此留傍晲江形小衣帯下窥湖面卑浮沤何兹凿饮有功利一掬入口醍醐优热者濯之昏钝决病者沃之沈痼瘳而我时邀墨客去松涧远挈都篮游净瓶汲引试香荈雅具罗列无腥瓯【茶经膻鼎腥瓯非器也】比之玉乳不差别【曲阿有玉乳泉】诮彼链丹多谬悠【俗传天竺有链丹而茶经水记皆不载】今兹泉眼在鲁坞所喜云液邻莵裘【鲁坞乃尧峯地予所居去之一舍】苎翁既徃乏鍳者水记未载予将修此山此井永不废此歌其庶传南州
　　再题半峯亭
　　何名半峯亭尧路之半游客趋层崖斗上多股战寳云搆兹轩接心引不倦所冀冠盖来少休松石畔雄视金仙居巍乎倚云汉自此更攀缘湏臾跻彼岸
　　李弥大
　　云峯何岧嶤去天余几丈其下蔚华林幽禅屹相向我游先朝暾海日射巾杖飞盖不湏持歩歩苍松障山僧知我来罗立鳬雁行提携两行人为我谈实相一种勿琴三叹无声唱开轩面东南千里入俯仰西登妙高防更欲兹旷望土断泽绕山烟涛渺云浪恐是六鼇连蓬壶堕苍莽又疑鲸入海偃脊起青嶂时方老火炽金石流欲炀湏臾变云雨为作雄风壮翻手回凉秋掀舞千林响谁云免水宫自是神龙藏三髙如可作吾欲五湖访洗足巨浸心振衣孤峯上寄语夸夺流得饱但相忘长哦可当歌踏月下空旷
　　山居十咏　　　　　　　　　　僧怀深
　　湛湛平湖浸月明渔歌吹断晓风清坏衣防顶跏趺坐不称诗情称道情【右清辉轩】
　　深静含秋一鉴寛清甘聊酌齿牙寒灵岩自笑穷山骨明月泉悭只欲干【右碧玉沼】
　　聊向苍藤挂六环满莎嘉致伴幽闲防眸净洗防不厌欲结遮头草一间【右多境岩】
　　寳云珠草广禅林凿石穷源意亦深常叹甘泉不当路汪洋空有济人心【右寳云井】
　　古洞深沉莫敢窥森隂草木野云飞白龙何处淹头角天下苍生待汝归【右白龙洞】
　　笑日野花青嶂下歌春幽鸟白云间寳陀大士全身露懊恼游人空防山【右观音岩】
　　寒松门底如张盖接引嘉賔眼倍青方丈老人迎送少未应因汝下幽庭【右偃盖松】
　　下视羣山尽子孙孤髙直与月轮分善财不用别峯觅只此休时见德云【右妙髙峯】
　　禅板蒲团消永日明净几映踈筠一炉香尽六时过转觉山家气味眞【右东斋】
　　匿影长嫌山未深闭门莫放俗尘侵如今满眼事奔走欲向何人话此心【右西隠】
　　尧峯院在呉县横山即唐免水院也院有十景谓清辉轩碧玉沼多境岩寳云井白龙洞观音岩偃盖松妙髙峯东斋西隠也
　　枫桥寺记　　　　　　　　　　孙　觌
　　平江自唐白公为刺史时即事赋诗已有八门六十坊三百桥十万户为东南之冠诗云茂苑太繁雄是也逮干符光启间大盗防出争为强雄而武肃王钱镠以破黄巢诛董昌之功尽有浙东西之地五代分裂诸藩据数州自王独尝顺事中国有宋受命尽籍土地府库帅其属朝京师遂去其国盖自长庆讫宣和更七代三百年呉人老死不见兵革覆露生养至四十三万家而呉太伯庙栋犹有唐昭宗时宁海镇东军节度使钱镠姓名书其上可谓盛矣建炎盗起官寺民居一夕为煨烬而枫桥寺者距州西南六七里枕漕河俯官道南北舟车所从出而岿然独无恙殆有数焉寺无石志按呉郡啚经实妙利普明塔院而不着经始之嵗月唐人张继张祐尝即其处作诗记游吟诵至今而枫桥寺亦遂著名于天下太平兴国初节度使孙承祐重建浮屠七成峻峙盘固人天鬼神所共瞻仰至嘉祐中始改赐普明禅院而雄杰伟丽之观滋起矣属有天幸仅脱于兵火而官军蹂践寺僧逃匿頽檐委地飘瓦中人卧榻之上仰视天日四壁萧然如逃人家绍兴四年长老法迁者防其徒入居之而相其室无不修铢积寸累扶颠补败栋宇一新可支十世寺有水陆院严丽靓深龙象所栖升济幽明屡出灵响尤为殊胜而塔之役最大更三年而后就一日迁老过余言曰愿有纪也余尝怪天下多故县官才匮力屈天子减膳羞大臣辞赐金将吏被介胄以死士大夫毁车杀牛而食而吾民则当输家财助邉率尝睊睊然举首蹙额疾视其上无慨然乐输之意而佛之徒无尺寸之柄无左右介绍之先瓦盂锡杖率尔至门则倒衣吐哺躧履起迎惟恐后已乃捐金币指囷廪舍所甚爱如执左券交手相付无难色此何道也今观迁老积精营作练学苦空敝衣粝食不以一毫私其身日以饬蛊坏起頽仆为急又饬其徒二三軰持鉢扣门或持簿乞民门日有获焉惟资以治寺以故一方道俗皆向慕之凡所欲为无不如志故成就如此今乡县之长人者晨拥百吏坐一堂之上赫然如神明之临又阻声威以怛之而后吏得以投其隙吾欲以柔道理之量其力之所堪任而与之为均无急之以期无使吏廹之上下休戚共为一体人人欢然忻戴如驹犊婴儿之慕以尽夫为民父母之道夫以子弟而事父母其于奉佛固间然矣故着余之所欲言为记使归刻焉绍兴十六年七月日晋陵孙觌记
　　题枫桥寺　　　　　　　　　　张　祐
　　长洲苑外草萧萧却算重防嵗月遥唯有别时今不忘暮烟疎雨过枫桥
　　枫桥夜泊　　　　　　　　　　张　继
　　月落乌啼霜满天江枫渔火对愁眠姑苏城外寒山寺夜半钟声到客船
　　张师中
　　呉门多精蓝此寺名犹古距城七里余冠盖日旁午斜径通采香远岫对栖虎寺扉横野桥塔影落前浦
　　张孝祥
　　朝辞海涌千人石暮宿枫桥半夜钟明月馆娃宫里去洞庭呼起一帆风
　　四年忽忽两经过古岸依然窣堵波借我绳床销午暑乱蝉鸣处竹隂多
　　郭　附
　　师子山云漠漠越来溪水悠悠钟到客船未晓月和渔火俱愁咫尺横塘古塔连绵芳草长洲一老翛然自在时时来系扁舟
　　穹窿山寺记　　　　　　　　　杨　宿
　　穹窿禅院者唐防昌六年之所建也先是萧梁下诏取梅梁于兹地致白马之奠感明神之征所谓白马坞即兹院之址也至唐宣宗改元大中重兴梵宇法眷承绍六世于兹事旷缮完迨今百载飞梁朽以虹天危檐压而翼摧则燥湿之患是生矣大教不冺招来信人今上嗣位之八年粤有当院徒弟奉安发志必葺果得檀那继踵而至自夏侯钟离二氏等一百五十余人咸蠲净缗鼎新大壮殿堂爽垲廊庑轇轕璇题次第以辉鲜金地廻环而严洁于戯阿含所云若能补故寺者是谓二梵之福则安师之兴葺能事有是夫诸檀信之慈悲喜舍有是夫魁兹胜事愿勒贞珉聊奋直笔为记嵗时皇宋景徳四年五月九日记
　　福臻禅院在吴县西南四十五里穹窿山旧经云梁天监二年置今记云唐防昌六年建寺有米芾大书诗两壁字画竒逸至今存焉
　　横山顶舍利灵塔铭　　　　　　严德盛
　　窃以至理无言非言无以寄理踪无体非体无以曰踪然则八千种好呈应身之妙三十二相表化质之妍至如献土童儿聚沙稚子尚获无穷之报犹成莫尽之因况撒身命重财崇诸圣业者乎但树因之最无过起塔崇福之重讵甚建幢而银青光禄大夫呉郡太守李显者乃华阳杞梓江汉芳兰夙布素诚少匡王国吐纳风雷之际出处朱紫之庭縻爵峻于其身隆基茂于徃业温良洽于郡国孝友睦于闺门建节赞治张振化风门虽望族世载公卿安仁乐智之心无违终食谦明惠厚之德造次必存仍共奨劝郡部官人奉为皇帝皇后齐王六宫眷属各舍七珍同崇八福在郡城之西山顶上营起七层之寳塔以九舍利置其中金瓶外重石椁周防留诸弗朽遇刦火而不烧守诸不移漂刦水而不易时有龙华道塲比丘法首者嵗居龆龀即起逾城之心年将志学仍持航海之自离亲舍俗三十许年洞识苦空明闲法要诚心内发梦外酧时闻此山是古之佛殿乃共于此所成斯胜业愿寳铎常揺法轮恒转舍生廻向归心上通有顶之天傍及无邉之地同离生死之苦俱成湼槃之乐其词曰
　　相焉是灭法矣非生盖纒虚萃渇爱徒盈不无不有何体何名业风既息法水便清以兹胜地令德来持功施合矩化动成规如云出岫状月临池清流不倦贻铭无疲防心局体国归共慕施彼七珍崇斯六度下被羣品上资天祚万福荘严千灵辅防少宣令问特秀苗聚轮转三有驰流六通独善非德兼济为功俱成法雨用息尘笼大隋大业四年嵗次戊辰九月辛未朔八日戊寅立铭呉郡司户严德盛制文司仓魏瑗书
　　寳积寺在横山下亦名楞迦寺山顶有塔隋人所书塔铭碑石全好字画秀整絶类虞褚大抵隋人书法兼传晋宋间造意甚可珎今録之
　　寳华山寺新钟记　　　　　　　孙　规
　　寳华山智显禅院面震泽之洪澜背长洲之故苑左控洞庭之峻右挹灵岩之巅刻蟠之阈相望游麋之墟宻迩眞三呉之佳地一方之上游先是梁天监中有僧号憨憨者至自梵天营立香界植锡杖之故所化灵源之尚存年祀滋深缔架几圯国朝祥符乙卯嵗故府侯崇仪秦公羲当岿然之未坠思勉矣而可兴其畴尸之以有能者即以今心印师居焉増庳为髙变陋成丽防殿之类岌起金碧垂一纪间精庐克偹
　　智显禅院在吴县西南三十里寳华山
　　光福寺铜观音像　　　　　　　黄公颉
　　光福寺距城七十里有铜像观音其始作者与其嵗月予不得知也康定改元六月志里张氏于庙傍之泥中覩焉时久旱弗雨相与言曰观音示现殆有谓乎乃具梵仪祷焉既时雨降以是凡有祷而无弗获者州人必请命于刺史而致敬无不得其感报夫道之在天下其废兴有数而出处有命亦惟其时而已盖习俗沉迷之日久矣必将有以薫沐其邪意启廸其善心教令既不足以敺之于是时圣人出而辅世其在呉越则若四明之奉化防林钱塘之天竺是也或因乎俗之所趋或寓乎物之所感显相示化变出不穷以是因缘不假言説凡见闻者随其愿求各有所得则虽顽嚚抵冐之人亦将有以善其心况拫性之厚者乎则其所以辅世者岂小补哉此其佛教行乎中国人之所頼以悔罪祈福者宜乎旷世歴年而弗絶也予母葬于寺之西南尝过其上僧蕴恭屡求为记予不得辞也因序其事云
　　题光福上方　　　　　　　　　顾在镕
　　苍岛孤生白浪中倚天髙塔势翻空烟凝远岫列寒翠霜染踈林坠碎红溪渚远栖彭泽雁楼防深贮洞庭风六时金磬落何处偏傍苇丛惊钓翁
　　光福讲寺在吴县西南邓尉山峯上旧有铜像观音嵗有水旱輙具礼迎奉入城有祷必应又尝为人盗去寻复得之
　　长洲县西北阳山下澄照寺记　　陈　最
　　佛宇之兴其来尚矣自竺干入洛象教归周琅函流贝叶之文寳塔閟玉毫之相莫不图诸爽垲树乃精蓝苟非背山而面林左泉而右石何以延大千之开士启孤独之名园是故鹫岭雄标世尊因而説法防林秀防惠远由是奠居盖人境之两殊亦古今而一致苏州郡城之西北三十五里山曰阳山山之下寺曰澄照先是唐防昌中丁某施白马涧宅为白鹤寺后有龙兴寺僧智又因游其上纵目周覧嗟其年祀寝远名额仅存榛莽靡除基址甚隘于是鸿胪卿左卫大将军曹茂逹六代孙祚舍祠堂基以搆寺不改旧额因而迁之始剏茒茨数十间而已观其冈峦环合岩谷洞砑眞佛者之津梁乃道林之形胜灵启其地人兴厥谋决智力而有开获神明之来乂寺中有灵泉濳发莫穷其源决泄盖自于神功防凿岂因于人力引山渠者数溉民田者百塍水旱不更其浅深远迩必沾其润利为国彭城威显公尝而异之因改曰仙泉我宋祥符初始赐今额干德中乂公既没上足蕴明嗣而续之香火无废道者蕴与亦乂公弟子也勇猛精进出于常伦痛先志之未终发精心而善诱由是智者献谟壮者效用经始勿亟举而新之启广殿以安晬容饰华龛以庋大藏厨有库香积之供成僧有堂如云之众集晨昏是警鼔钟于百尺之防水陆致防设位于五层之阁而又置懴院法华院亭榭髙掲房廊缭周焕然不胜其壮观矣开寳中太保韩公承德复舍梳洗楼为塔院详其始末叙厥废兴见征芜词用纪珍琰时天禧五年十一月二十一日记
　　明因禅院重建方丈记　　　　　凌民瞻
　　世之为放旷曼衍之言者指宇宙为极矣如来眎宇宙犹一沤也尝以大千世界为言斯多矣而未极其广也尝又以殑伽沙世界为言斯广矣而未得为无量也然则无量者非世论所可计矣如来能以如是无量世界置诸虚空而不堕纳诸芥子而不廹掷之方外而无动沃之巨浸而不溺神化无方理絶思议是荘严偈云净土如所欲受用皆现前盖言诸佛如来游戯三昧自在若此虽欲贸梵世于忍土迁内苑于鹫峯固为不难然且狥湏逹之请而经营舍衞之室忍其虚府库殚智力而后成岂神境妙用不足尚耶呜呼非具大悲者孰能与于此众生差别如见钝要以檀施摄其初心由是言之祗因精舍岂一手一足为之哉兹院成于国初景祐中璿玠师颇易旧宇其间未葺者日益隳圯长老唯广师补漏支欹迨已四稔尺椽寸甓不以强人凡兴斯縁莫非乐施熈宁七年四月二十七日始工后十月而工毕坎髙増卑广倍旧址欂栌榱桷亦攻坚材圬墁斵削皆聚良匠美哉轮奂不日而成如天持来如地涌出物不终否在人而兴僝工之始予尝谓师曰弟子贫不能以财施弱不能以力施他日愿施鄙文赞胜事明年师故遗书来岳阳从索斯记师尝住天峯盖有甚大缘事未尝刻一言今及记此者是欲摄我以文施因得记其嵗月焉
　　明因禅院在呉县西南横山下即荐福山感慈禅院
　　入涌泉道中　　　　　　　　　程师孟
　　小航时过越溪头当日呉宫事可求西子冶容来作饵伍员忠愤反为仇虽无别馆虹蜺帯【呉都赋云寒暑隔阂于邃宇虹蜺廻帯于云馆】但有荒防麋鹿游髙望太湖千万顷夕阳依旧水东流
　　穷冬未见六花飘春意防防动桞梢千丈龙形蟠暮岭一条虹影落溪桥阊门飞跨何清泚茂苑繁雄未寂寥切幸早归频出郭西山隠客不湏招
　　因省先茔到故都不妨闲歩问耕夫水云苍莽遥连洞田野低洼稍近湖秋熟几家收橘柚日生众口借菰蒲今朝偶得西华稲僧饭年年出玉腴
　　道出横塘跨石梁塘南塘北稲花香风吹舴艋轻如驶日照浮图峻若翔远岸渔樵三两两近村鵞鸭一行行回头却指城南路云屋朱楼气鬰苍
　　寒林已见早梅芳尽日临流野兴长门外牛羊人自得篱邉鸡犬盗谁防三江夜色沧浪白千里秋香防防黄借问船中何所有橙虀鲈脍酒先尝
　　舟行如叶泛长川觧水吴儿力可全风急輙先千浪破岸欹能把一防牵湖沉目影山头畵云漏天光雨足悬试向中流东北望城南寳塔在门前
　　告老清朝分自安从今荣悴不相闗有愁方见田家乐无事才知钓叟闲世故要防终始后人生未免是非间妇坆更在公茔侧一舸犹夷遂徃还
　　谁何不欲早忘机今已髙年古亦稀翠桞隂中黄鸟过青山影里白鸥飞新春已到无髙下故里重过有是非人意不知毛羽意声声犹道不如归
　　涌泉院在呉县西南横山之下旧为程师孟光禄香火院故程公赋诗甚多比年其家不振伐木毁屋以其地卖为刘孝韪侍郎之墓
　　水月禅院记　　　　　　　　　苏舜钦
　　予乙酉嵗夏四月来居呉门始维舟登灵岩之巓以望太湖俯视洞庭之山岿然特起云霞采翠浮动于沧波之中予时据阑竦首精爽下堕欲乗风跨落景以翺翔乎其间莫可得也自尔平居缅然思于一到惑于险説而未果行则常若有物偪塞于胸中是嵗十月遂招徐陈二君浮轻舟出横金口观其洪川荡潏万顷一色不知天地之大所能并容水程泝洄七十里而远初宿社下逾日乃至入林屋洞陟毛公坛宿包山精舍又泛明月湾南望一山上縻苍烟舟人指云此所谓缥缈峯也即岸歩自松间出数里至峯下有佛庙号水月者阁殿甚古像设严焕旁有澄泉洁清甘凉极旱不枯不类他水梁大同四年始建佛寺至隋大业六年遂废不存唐光化中有浮屠忠勤者歴游四方至此爱而不能去复于旧址结庐诵经后因而屋之至数十百楹天祐四年刺史曹珪以明月名其院勤老且死其徒嗣之迄今七世不絶国朝大中祥符初有诏又易今名予观震泽受三江吞齧四郡之封其中山之名见图志者七十有二唯洞庭称雄其间地占三乡户率三千环四十里民俗眞朴歴嵗未尝有诉讼至于县吏之庭下皆树桑栀柑柚为常产每秋髙霜余丹苞朱实与长松茂树相差间于岩间望之若图绘金翠之可爱缥缈峯又居山之表民已少事尚有嵗时织紃树艺捕采之劳浮屠氏本以清旷远事物已出中国礼法之外复居深远絶胜之地壤断水慑人迹罕至数僧宴坐寂黙于泉石之间引而与语殊无纎芥世俗间气韵其视舒舒其行于于岂上世之遗民者耶予生平病闷鬱塞至此霍然破散无余矣反覆身世惘然莫知但如蜕觧俗骨傅之羽翰飞出乎八荒之外吁其快哉后二年其徒惠源造予乞文识其居之废兴欣其诚请揽笔直述且叙昔游之胜焉
　　寄题水月　　　　　　　　　　前　人
　　参差峯岫昼云昏入望交萝浊浪奔震泽涌山来此岸华阳连洞到东门日生树挂红霞脚风起波摇白石根闻有上方僧住处橘花林下采兰荪
　　积翠湖心迤长洞防萧寺两交光鸟行黒防波涛白枫叶红连橘柚黄人我絶时隈树石是非来处接帆樯如何遂得追游性摆却营营不急忙
　　菩萨蛮【游水月】　　　　　　　　汤思退
　　畵船横絶湖波练更上雕鞍穷翠巘霜橘半垂黄征衣尽日香钟声云外聼金界将松映何处是华山峯峦杳霭间
　　无碍泉诗并序　　　　　　　　李弥大
　　水月寺东入小青坞至缥缈峯下有泉澄莹澈冬夏不涸酌之甘冷异于他泉而未名绍兴二年七月九日无碍居士李似矩静养居士胡茂老饮而乐之静养以无碍名泉主泉僧愿年为煮泉烹水月芽为赋诗云瓯研水月先春焙鼎煮云林无碍泉将谓苏州能太守老僧还觧觅诗篇
　　水月禅院在洞庭山缥缈峯下梁大同四年建隋大业六年废唐光化中僧志勤因旧址结庐天祐四年刺史曹珪以明月名之皇朝祥符间诏易今名山有无碍泉绍兴间始名
　　夀圣院记　　　　　　　　　　强浚明
　　元祐八年九月辛巳同郡钱君愼防过余言曰昔我先王既荒吴越维子若孙分建藩屏我髙祖广陵宣义王实鎭呉中父子再世嗣有节钺逮我皇祖同封始去而仕于朝然自广陵而下四世皆葬于苏晋天义辛丑嵗曽祖威显公始建寺于呉山之麓以为薫修之所因其山名之曰呉山院本朝天圣丁卯嵗主僧惟久尝迁其寺少南既又迁瓦坞最后迁宋坞则今所建寺之地也治平中赐今名夀圣院殿初屋才数十间僧徒甚寡嵗久益坏而僧之来者日众先将军为出缗钱二十万俾其徒怀政合众财以新之然后瞻礼有殿讲説有堂井庐庖湢无不完具又俾其徒怀遇即寺之侧相衍沃之地辟田亩百嵗更丰凶不资擅施而寺常足食先是法堂独卑陋不称寺僧智来又侈大之以増其旧此寺之兴逾百年更三迁歴吾家四世而后大偹其成之难如此幸此寺日益新僧之来者日益众则钱氏之兴可知己恐后来者亡以考也吾子试为我书之余曰唯唯词曰
　　武肃多子大王小侯厥初启宇十有三州分建子弟维藩维屏维时中吴式控外境广陵受钺开壤千里文穆之兄武肃之子生有其土死即葬之父子孙曽相望累累在昔天福当威显公相方视址爰作佛宫桓桓将军世济其美百年于兹寺更三徙浮图惟乆实繁有徒修敝徙废不忘其初太湖之濵呉山之原断石刻词敢告后昆
　　夀圣院在呉县西南二十里晋天福五年吴越国中吴军节度使威显公奉文创建以奉其父广陵王元璙墓祀初名呉山院至本朝治平中改赐今额崇宁元年威显之孙奉议郎赐绯鱼袋钱公着立石俾承议郎行少府监丞云骑尉强浚明为之记
　　孤园寺【在洞庭山梁散骑常侍呉猛宅也舍宅为寺】　　皮日休
　　艇子小且兀縁湖荡白芷萦纡泊一碕宛到孤园寺萝岛凝清隂松门湛虚翠寒泉飞碧螭古木闘苍兕钟梵在水魄楼防入云肆岩边足鸣树杪多飞鸓香莎满院落风泛金靃靡静鹤啄栢蠧闲猱弄榅倚小殿薫陆香古经贝多纸老僧方瞑坐见客还强起指兹正险絶何以来到此先言洞壑数次语眞如理磬韵醒闲心茶香凝皓齿申之刼贝布馔以防檀饵刻得清浄终身欲依止可怜陶侍读身列丹防位雅号曰胜力亦闻师佛氏【陶隠居常梦见佛像谓已曰尔当作七地大王号曰胜力】今日到孤园何妨称弟子
　　陆防
　　浮屠从西来事者极梁武岩幽与水曲结架无遗土穷山林榦尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼防生人露风雨今来四百载像设藏雪浦轻鸽乱驯鸥鸣钟和朝橹庭蕉裂旗斾野蔓差缨组石上觧空人前聼经虎林虚叶如织水净沙堪数徧问得中天归修释迦谱
　　包山禅院记　　　　　　　　　王　铚
　　靖康元年夏五月慈受大士普照禅师怀深住大相国寺慧林禅院之六年力祈还山优诏不许命大丞相喻防所以留师者靡不尽也师确不可夺拂袖出都徧走江浙所至山川城邑僧俗拥众欢迎瞻顶焚香夹道如佛行化灵岩蒋山虚二禅席以待而两山之人遮道不得行师姑慰其意皆少留而去最后得洞庭包山废院欣然驻钖巻械为终焉计兹院自六朝之初为胜地梁天监中始再崇葺唐髙宗赐名显庆为大丛林庇千僧陆蒙皮日休所赋包山精舍是也政和中防豪用事撤以修其坟寺瓦木涤地俱尽渊圣皇帝诏复其名而旧寺僧法聪为师以请既至山平江府令其弟子初主院事然頽基断址四顾荒寒而富者献财巧者献技壮者献力不数月殿堂门室钟经与楼皆具师平日未尝求施兵烬之后尤不烦人而施者自远而至唯恐弗受于是禅居靓深岿然出云烟之上矣夫洞庭别名震泽又曰松江又曰笠泽又曰具区道家谓一水五名上禀咸池五车之气而包山即林屋洞天下有洞穴水濳行地中无徃不逹号为神仙天后便阙洞中产白芝紫泉乃仙馔天醴环以七十二峯而明月之湾缥缈之峯毛公之坛尤为尘外净境传称黄帝访道所幸而夏禹治水藏素书于此至吴王阖闾得之以问孔子盖仙圣所宅得名数千年远矣地分东西两山院在西山之巅巨浸囬环四絶无地天水相际一碧万顷风涛豪汹旁接沧溟下则鱼龙之所窟宅上则虎豹之所伏藏藤萝胶轕橘柚蔽亏深林森木横生倒植纳天风海日于穷崖絶壑之间所谓烟云生于歩武隂晴变于几席猿鸟悲啸昼夜清寂而水作限断远与世隔盖江海之外无际之山孤耸于不测之渊无逾此者东南号山之富此又东南百水所钟之地也窃尝论古昔学道之士必游走四方以极天下壮观登髙望远广其耳目使万境森然纳于胸中然后见闻深博道学明偹释氏之教亦然自出家祝髪则一衲一食水浮陆走区薄风霜以求师问法务见一切世间艰难险阻情伪利害然后心境廓然知无一当留者故于道为近思斯院之成人与地称山川改色来者瞻敬殊不知师所见岂在于此视天宫化城金色世界释帝龙天之居与夫光明藏海毗卢法界皆吾一性之内非远非近无去无来今我行住坐卧莫非四方净土岂厌此乐彼有所分别而更他境于一念之外哉此师之逹观一视如法无彼此不眷眷于一居也然则仆今所言皆师所不取也其如院废兴嵗月与师居此本心以待其徒传永远而无穷者亦不可以不记也于是乎书绍兴二年正月戊寅记
　　包山禅院在呉县西南一百二十里院有旧钟云梁大同二年置为福愿寺天监中再葺唐上元九年改为包山寺髙宗赐名显庆寺本朝靖康间慈受大师怀深居之诏复赐旧名院亦复兴
　　观音院圆通殿记　　　　　　　僧怀深
　　洞庭华山观音院者本在胥湖之北宋元嘉中防稽内史张裕请于朝而立焉初裕尝事应真谨甚感池产千叶莲因名院曰华山隋大业间经毁废暨开成四年始迁于此徃时浚治得防昌断石刻其畧云罗浮常安禅师卜其地即里人进士徐正甫所施也逮咸通十五载奏赐今名再废于防昌至是复兴有屋数十楹视洞庭西峯诸刹最为胜絶处主僧维照笃志学佛材器足以立事尝语其徒曰兹院虽号观音盖未覩其像名存而实亡矣或问观音安在吾将何辞以对于是发广大心欲令一切睹相闻名悉防觧脱乃用紫防檀八百两造菩萨像饰以黄金丹砂珍珠琉璃端严瑞相工妙天下并刻诸天十有六尊荘严毕偹为大殿以居之规模雄伟动人心目费钱几三百万毫累铢积阅二十年厥功乃就来者作礼叹未曽有弟子维鍳实左右之既而照公欲刻诸石自太湖泛舟登灵岩谒慈受叟怀深求记其事怀深曰华严经云海上有山多圣贤众寳所成极清净勇猛大夫观自在为利众生住此山是大寳殿跨起于层波之中真若鬼工神运所谓普陀落迦山者岂异此耶余闻菩萨从闻思修入三摩地乃至心精遗闻圆融无碍悲愍羣品迷本循声是故不动道塲渉入诸国广施无畏饶益众生请试宴坐反聼嘿观则风涛澎湃水石相薄林木鸟兽粥鱼斋鼓莫非三十二应身八万四千手眼徧周法界又何止于一方耶虽然不假乎像无以乐圆通之防径俾夫见闻者各随根器普皆证入或由此也欤独喜照公能以如幻三昧成就不思议事故乐为之书像造于崇宁五年一月工休于四月殿作于靖康二年之二月落成于建炎改元之七月作记以是冬之十月初八日也
　　题德云堂　　　　　　　　　　孙　觌
　　千丈银山屹嵩华浪涌云屯天一罅榜舟夜并鼋鼍窟杖藜晓入鸡豚社处处人家橘柚垂竹檐茅屋青黄亚牛羊出没怪石走蛟龙起伏苍藤挂楼殿青红隠半山两腋清风防髙驾饥防窥灯佛帐寒华鲸吼粥僧趺下世味久谙真嚼蜡老境得闲如噉蔗山灵知我欲归耕一夜筑垣应绕舍
　　题德云堂诗并序　　　　　　　胡松年
　　余罢自平江谋居霅川过洞庭西山暂寓观音院德云堂坐挹湖山胜防亦足以少洗簿书役矣数年兵火之祸何所不至独此地清凉安穏岂非林屋洞天金庭玉柱为神仙窟宅有物常防持耶余愿挂冠终老此间也诗云
　　小舟乗风飞鸟过万顷云涛纵掀簸此行要是快平生无数青山笑迎我山根隠约见人家槿篱茅屋埋烟霞宛似秦人种桃处川原远近纷香葩杖藜径踏华山去试问莲开今何许路迷絶防松筠身到半山聼鱼鼔道人为我开云堂是中境界浑清凉幽磬时和野鸟语飞泉暗防岩花香文书照眼本吾事雁骛着行败人意造物似怜厌世嚣挈置湖山烦一洗何人夜呼隠去来向来得防真山崖金庭玉柱永不改人间刦火空飞灰
　　葛胜仲
　　弱水无风到海山慈容亲礼紫旃檀亭亭寳刹凌云近湛湛清流潄玊寒橘瘦暗飘红万颗竹迷曽莳緑千竿藕花不是南朝梦真有残香透畵防
　　观音院在洞庭山宋元嘉安禅师所建华山院也隋大业间废唐开成间再建咸通间赐今名
　　灵泉赞　　　　　　　　　　　孙　觌
　　良哉大士溢此灵泉世有热恼一酌而痊方池何产三级红莲无实可味有根弗传世纪大士浮海而来擕此二物寘之山隈青青之枝其洒此哉跹跹之衣其裂此哉唯此小湖实补陀山我来稽首瞻仰尊顔挹水啜之清入肺肝尘垢销落身心荡然嗟嗟此土奉事弗笃百尺頽基数椽败屋如泗僧迦习玩成渎对面却迷贵耳贱目惟圣悯狂存乎克念归斯受之匿瑕磨玷弗畀莫求弗施已厌信受之者亦得是曕汝心如泉然弗迁汝身如莲离垢芳鲜大士可之讵曰舍旃一弹指顷超证无邉
　　洞庭西山湖中观音教院在呉县西南一百五十里即旧小湖院也相传唐干符中有沉香观音像泛太湖而来小湖僧迎得之有草绕像足投之小湖生千叶莲花至今有之
　　半塘重修塔记　　　　　　　　魏　宪
　　半塘圣夀浮屠按旧记云晋义熈十一年名法华塔诏赐国材以建由晋歴唐距宋兴凡一再改造嵗久寖坏先君开府覧之慨然若契夙愿实始修焉建炎庚戌之乱塔复废宪不孝顾瞻余烬夕惕于怀曰此吾先君所植德者也畴不敢勉于是倾赀度财载加营缮绍兴七年七月二日工告讫功初道生法师有童子能诵法华经死葬半塘其后过客夜闻诵经声迹之莫见其人旦视童子塜有青莲花塔之建盖权舆于此迨今几八百年矣而鸠工之始役夫夜方寝复闻诵经声琅然出塔数夕不絶呜呼异哉僧了勤以其事来告因为之书显谟阁直学士左大中大夫提举江州太平观呉郡开国侯食邑一千二百户食实封一百户魏宪记
　　半塘法华院在长洲县西北七里防云桥西寺有稚儿塔晋道生法师有诵法华经童子死葬此义熈十一年商人谢本夜泊此岸闻诵经声旦寻求见坟上生青莲花郡以闻诏建是塔号法华院绍兴七年重修鸠工之始夜闻诵经声于塔中数夕不絶
　　昆山天王堂记
　　有释氏子宅于马鞍山下者一日忽扣太原王生洮促足角坐涵意欲泄不能者数四顷乃作曰欲以天王堂事劳笔端谨按释氏书云天王生于阗国作童儿时犹能血镟射妖遂去走天竺遇金仙子授记防阎浮提补多闻王腾云跨汉靸鬼撚魔霞帜雪防指勾摧泮竟镇妙髙北面水精宫中为药叉官长吁竒怪事孔门弟子慙于语然儒以正直为神今天王能射妖摧魔用壮防世是亦正直也复何惭之哉按马鞍山踊出平原中絶顶暗望他山百余里縁接培塿咸沟穿塍织坦然铺出复多竒石支叠危柱释氏筑室凿倚山半今天王堂实翼西北隅塑状岳耸屹然拄空金精狞环力溢膺腕彘卒象伍作为部落堂宇宏丽四檐飞翚庥灵庇像若瞍瞒被甲担戈立于烟霭洮因劳其费进曰非某力能皆邑氏为之塑实成于张度堂寔成于俞师甫吁大凡力于耕者一人切于获者三人岂偶然于天王哉释氏子姓阙号清建姓赵号良顗时唐大中三年乡贡进士王洮立










　　呉都文粹巻八
　　钦定四库全书
　　呉都文粹巻九　　　　　宋　郑虎臣　编
　　慧聚寺圣迹记　　　　　　　　僧辩端
　　至道二年冬端自杭州至于姑苏遂谒郡太守尚书户部员外郎陈公一见若旧识乃盘桓于是邦得游其属邑三年春二月届于昆山县寓慧聚寺未数日防公听理之暇出廵水塘相继而至又得以陪从嘉赏周览古迹且目其孤峦竒秀屹立天际曰马鞍山也羣岫相去皆百里而逺极顶四视东连溟渤西接洞庭原隰沟塍坦然铺着初至寺陞殿寻碑读记厥石断壊其文残阙年月名氏皆蔑然也乃询诸寺人有耆年宿齿者徴以旧传乃得唐人博陵崔子向所记之文畧叙其事先是梁天监十年有帝之门师呉兴沙门释慧向姓懐氏乆居内寺一旦归省而至是山有息焉之志因放锡禅坐于山脇石室间以二虎为侍师方运筹思立精舍忽有神人见师之前曰愿施千工以成其事其夜风雷震吼林木号怒近山之人闻扑斵之声翌日而竒石矗叠广阶骈城其方截如也延袤一十七丈髙显一十二尺盖山神之后鬼工也时宰县者异其事闻刺史奏武帝因造寺焉遂立正殿于其上勅张僧繇绘神于二壁图龙于四柱毎云隂天瞑则鳞甲皆润潗潗然及有浮萍者或曰多兴疾雷鼓巨浪于江海间后勅僧繇画鎻以制之泊唐武宗防昌中诏毁天下佛宇兹寺尝在毁间大中五年宣宗皇帝重阐释门故寺僧清江以其灵迹闻郡守韦公于是奏再兴焉凡今殿阁像设非梁制也唯神砌存尔观其神迹规制皆穷竒极壮造化所成信非人力逰者观之莫不虩然心慑而股栗魂惊而魄骇苟非向师至德通于神明又畴克臻于是耶苟非山王灵感昭于有德又胡能成其绩耶又前后曽未有郡牧至此者今陈公博古闻异来而覩之乆以嘉叹因谓端曰前记湮没来者昩其所从请摭其实庶垂于永乆端虽菲才忝辱厚命故抽毫以书时至道三年孟夏也
　　慧聚寺圣迹　　　　　　　　　孟　郊
　　昨日到上方片霞封石牀钖杖莓苔青袈裟松栢香晴磬无短韵昼灯含永光有时乞鹤归还访逍遥场
　　张　祐
　　寳殿依山险凌虚势欲吞画檐齐木末香砌压云根逺影窻中岫孤烟竹里村凭髙聊一望归思隔呉门
　　和前二首　　　　　　　　　　王安石
　　僧蹊蟠青苍莓苔上秋牀露翰饥更清风蘤逺亦香扫石出古色洗松纳空光乆游不忍还廹迮冠盖场峰岭互出没江湖相吐吞园林浮海角台殿拥山根百里见渔艇万家藏水村地偏来客少幽兴秪桑门
　　慧聚寺诗并序　　　　　　　　朱明之
　　离常熟至昆山泊慧聚寺而诗情犹壮复为二章附于五题盖山鸡自爱其尾亦欲以多为贵也
　　古寺有逺名欲游先梦生飞猿磵底啸灵鸟云间鸣影宻楼台众香繁艸树荣何年照佛火灿灿长光明石林髙月生藓阁疎磬鸣宿鸟梦难就空僧魂更清香风动花影岩瀑飞玉声遥夜坐来短但余天外情昆山县慧聚寺在县西北三里昆山一名马鞍山世传殿基乃梁天监中鬼工所造半叠石室为虚阁缥缈如仙府他山佛宇未有其比山上下前后皆择胜为僧舍云窻雾阁间见层出不可形容绘画也呉人谓昆山为真山似假山最得其实大畧见张祐孟郊诗及盖屿所作图序皇祐中王荆公以舒州倅被防来相水利夜至寺秉炬登山阅张孟诗一夕和之遂为山中四絶一山中登临胜处古上方为冠月华阁妙峯庵次之山之上下又有留云翠屏翠茂夕秀诸轩及凌峯翠微垂云诸阁不可尽纪淳熈中月革先焚上方次之既而寺灾煨烬无遗自唐以来名贤题咏石刻殿柱雷火篆书又杨惠之所作天王像李后主所书扁榜一扫无迹今惟山图仅存于收藏之家石亦燬矣山后掘地多得竒石玲珑纎巧好事者甚贵之号昆山石
　　景德寺诸天阁记　　　　　　　范　浩
　　浮屠氏传西竺一乗流入中国倡天堂地狱祸福报应之说风动世俗波从信向者往往悔恶徙业而归之善其亦有补于教化矣昌黎尝言自其西来四海驰慕结楼架阁上切星汉处处严奉髙栋重檐鬬丽夸雄自唐已然虽妙言论如退之亦叹其不可遏止也昆山普贤教院有阁翚飞下俯鳞宇碧櫺丹栱隠雾延晖森列诸天势欲浮动使人立凛凛生肃心毎陈供瓣香氛霭鬱防神若天堕驭风而翔云谛观恍然复疑身之排金阙而簉琼楼也予尝访襌者昙益固见住持讲僧渊问谁为此其言政和癸巳苾蒭义明演经丐钱创兴普贤院邑人沈饶募縁増堂庑以侑道埸今年夏五月沈又感梦率众建阁豪姓辛珍独又画刻诸天十六尊像逺迩信向摩肩投体祷福祈年应不旋踵念此殊胜縁要须书以信诸世因请予记之靖康丙午季冬既望奉议郎新济王康王祁王府记室范浩记
　　景德寺在昆山县西南即东晋所置寳马寺
　　惠严禅院法堂记　　　　　　　曽　旼
　　昆山县治之东有禅院曰惠严始唐末嗣禅师以佛学名一时故镇遏使刘璠为建院以处之嗣师既去其徒以世及续居者百五十余年屋老而敝徒不能葺熈宁四年主僧惟已请如嗣师故事复以院待学众之来游县以闻州命选于众乃得惠元禅师畀以住持于是四方之士不期而自集一境之民不言而心化因相与视其屋则又皆曰此岂人法之所宜者遂谋新之乡人闻命乐输以助先为法堂寝室凡二十楹始事于元丰元年之秋来歳仲夏二日毕工师曰不与俗交非兴化为人也则记其事以慰作者之勤其得已乎而法堂寝室岂特以休耆寿者之身佛之法传乎其中矣非知吾法者不能为也以书属余曰幸为记之予闻释氏之书曰所言法者谓众生心是则摄一切法释氏之言心法如此则吾先圣人所谓天下之至神者是也夫心之为物微妙寂通故用之弥满六虚废之莫知其所不古不今神而无方信乎广大髙明超于名迹岂言与书之所能尽哉是以学者欲其深造于道而自得之也当梁之世释氏之教最为盛时然学其法者亦泥于言学其书者亦忘其真天竺之师逹摩始自其国来其晓人也直示道心使之研几见独尽豁幽滞则广大髙明皆我固有岂如老身穷年敝精神于名迹而已者乎于斯时也道之不明乆矣闻其风恱之者六通四辟如醯鸡之发其覆而见天地之大全虽中国之士大夫欲息于道者亦从之游故传其法者所居而众至所教而诚服待人之饷而后食待人之衣而后衣或汛求于人而人亦不以为厌也其居之至则崇栋广宇极于壮丽敝则众相与新之而人亦不以为侈也盖闻其道而心化者皆将虚己以游于世则其骄吝之意消而能尊道轻财固不足言也惟此堂室师之居此湛兮渊静廓然朝彻资道之侣遝至而时集显问于堂宻叩于室宜其迷者自觉疑者自信神悟心照不知其然堂室虽无与于人法亦人法之所依也则作而新之者其泽岂易竭哉时元丰二年八月初一日常州团练推官将仕郎试秘书省校书郎前充曽州州学教授曽旼撰
　　惠严禅院在昆山县东三百歩梁所造昆福院也常熟县东五十里明因寺新改禅寺记
　　陈　于
　　常熟县东七十里有双鳯乡有村支塘而寺于其间曰明因昔尝曰永昌又名再昌至于国朝祥符改元始易今额至熈宁六年遂为禅寺土不变壊人不更聚而名目之不同者时异事异实亦尊佛而已佛以一无冐一切有以一真破一切妄一切法是有我何使之无我本无无今安得有一切法是妄我何使之真我自非真今安得妄一有一妄为有情故一无一真为无情故此禅律所由判也东西分祖南北异宗以摄成名律以见理名禅此禅律所由盛也夫律为渐禅为顿而为之徒者以禅受仆方以律传父子因而反戈自伐与俗同汚其不见僇于世者无几初僧文晓由是与流辈有不平者以事至有司遂攘臂鼓众更律为禅自今日始县为闻府二下僧籍搜可为领导者众荐今禅师绍瞻而府可之师至其徒有不恱者豫空其室以遁其頽垣壊壁萧然如无人之墟师收付遗众缮葺故庐鸣钟击鼓晨唱夕和欣欣如也规范仅举徒众仅安嵗輙大凶而水且旱百里荒芜其八人輙大疫而逋且逃十室虚其九严不转之心奉一实之事根无利钝应病用药其徒以此亲施无厚薄均福田相乡人以此敬八年于今而门之外导长泾以利众长泾之上营石桥以便行堂室龛殿虽未及美而小康矣因师请记之论次如此若夫门未华殿未绀而丈室未敝此必有待于他日余不得而书也元丰四年五月十五日前常熟县尉陈于撰
　　胜法寺轮藏记　　　　　　　　叶梦得
　　佛法自汉入中国即与其言皆来然未尝若是侈也至晋宋周隋之间鸠摩罗什之徒出更相传译转相付授于是其书之至者日以广源流既逺往往失其本真梁武帝时始有言心法者一切以廓然无我为宗不立文字佛氏之学遂判为禅律两岐其后更数百年学心法者虽益盛然其书未尝卒废自隋开皇至唐开元贞元以来凡列于目者曰大乗小乗曰律曰论剖分甲乙鳞次栉比虽假托疑似谬妄之辞苟不叛其说亦莫不具在其传至于今不絶昔吾儒者之言仅出于中国其道在天下昭然若掲日月而中遭秦火虽六经不得为全书残编断简出于屋壁邱墟之余与一时遗老所诵习虽幸而获存然颠倒错谬固已不胜其弊其他诸子百家各以其艺自名于时者近数十年逺或百年皆已湮没无闻而佛氏去中国数万里其言率一译而后见乃全而有之愈乆而益着何也岂其言皆足以示后行逺使人欲废而不可欤盖为之学者皆知信其所习而尊其所闻相与谨守严奉手传口诵而不敢慢非有意于借资取便阶梯所欲尝探而忽忘之者然也常熟姑苏别邑梅里镇又在邑之东北海上有寺曰胜法故无藏经崇寕二年长者道渊始募众縁为之渊强力明果学心法者也居胜法二十一年与始至之日无异工既成见余霅上曰并海之民不耕而渔其习以多杀为事而不畏罪与之言吾理则惑教以其书则怠惟转输藏侈极雕刻彩绘之观以致其庄严之意可使凡徼福悔过者一皆効诚于此吹蠡代鼓机发轴运神象设骇于目而音声接于耳不待发函展巻而其心固已有所向矣然邑民瘠而艰施嵗且多潦有欲成其事者而屈于力其力足以及之者而窘于歳盖竭吾勤而后能成不有记其畧无以慰此志也因请余文至再三不已夫物之盛衰存亡固不可皆以力致然未有不存乎人者服儒衣冠者徧天下不能尽有其传而佛氏独能持久若此是必有当其责者因推其所以然书以遗之非特志渊之勤而已也政和五年六月十日记
　　胜法寺在常熟东三十五里
　　题永庆寺　　　　　　　　　　李　湛
　　岩扉开早凉谷鸟逺分翔花气湿幽径磬声清上方云生松涧底花落藓池傍致有遗荣志移时坐石牀永庆寺在常熟县西北四十五里
　　重修延福禅院记【在常熟县】　　　李　湛
　　苏州常熟县海隅山旧有延福禅院盖出于梁天监之初自唐防昌废毁存者无几端拱二年今长老惠明大师希辩荷天子荣命归止于斯而乡耋里氓为之舍土木畚锸之功大作广宇峻厦不五歳而告成于是有隆博而门者有炳焕而亭者有显壮而堂者有邃丽而室者有虚掲危累而塔者有双延相敞而庑者有表门背室纡遮峭植而垣者抱塔之趾又有围覆壊架四十而院者居髙而顾望周旋自下以相【去声】之翼舒鳞萃辉照可鉴防竒集胜状不能尽即以主者处师俾悉得而专有之师当钱氏列国时从学于天台山既大成而有闻被召入为惠智禅师居普门寺演法暨余杭国除随诏诣阙上御滋福殿引见宣授紫罗命服及内府帛五十疋复赐师今号留之京师天寿寺淳化三年上御制草书急就章一巻逍遥咏一十一巻秘藏铨三十巻太平圣恵方一百册藏焉恐后未谕其来故按其实以録之至道二年冬十月二十四日乡贡进士李湛记
　　新建佛殿记　　　　　　　　　陆　绛
　　近代儒家流以韩退之辟释老贤与不贤皆欲随而去之未熟思之甚矣夫受天命者莫大于君中国其间哲后辟王治乱兴亡之运接迹而不可胜数至于治而兴者则诸儒必曰非人事也天之数辅治世而兴者也乱而亡者则诸儒亦曰非人事也天之数厌乱德而亡者也夫如是则治乱兴亡之运莫不推之于天韩退之有唐之大儒以尧舜禹汤文武周孔之道不行于当世而释氏之教寖盛于中国故力排之若原道篇佛骨表之类皆着辞深切疾时君奉之太过其所以然者诚欲抑之捄其寖盛未始不为释氏福迨言弗纳而身贬也彼得以益其惑遂有防昌之祸岂非道隆则汚物盛则衰之效欤然防昌废之未数年而大中复之易如走丸疾如反掌得非天未厌其教乎噫大道而有仁义而尚狙诈金仙氏之说其有不兴乎由是源于汉流于晋宋齐梁间与吾儒老子之教鼎峙于中国若夫本空寂破迷妄以出生入死之说为兴善灭恶之筌蚩蚩之氓从而逺罪则如来真意深乎救世者也而时君奉之或多立寺宇以徼福或广度僧尼以崇教上焉者佞之下焉者化之如之何不为后世弊盖崇之者反于其道焉耳文中子曰斋戒修而梁国亡非释迦之过此言得之我国家四圣御极灼知化源寺观沿旧而无所创置僧道限年而入必讯以行能故天下名山胜防非道存乎人孰能与此姑蘓走百里有邑常熟邑西偏有佛宇曰寳严即梁天监中所建也倚山面湖秀若屏障尝有希辩师者心悟大乘是焉栖处钱氏伯国时以名闻名归余杭钱氏献土随诏请见赐紫方袍号曰惠明大师既而厌居京国归隠旧刹钱氏以师人境俱胜复施金五百两造七级浮图淳化中太宗皇帝访赐急就章逍遥咏秘藏铨太平圣惠方凡一百四十三巻以旌髙风院名旧曰延福天禧中邑尹胡顺之飞章上请改赐今额院佛殿嵗久无尺椽明道中武陵顾显邑人李仁寿等捐厚资贸良材经始于景祐之丙子落成于庆歴之乙酉壮而不华丽而不陋绛里人也偶为兹山之游目击诸公之善以文见托得以直书时庆歴六年正月一日记寳严禅院在常熟县西一十三里旧名延福天禧中改赐今名
　　常熟县兴福寺再修功德记
　　此寺始自齐始兴五年因邑人彬州牧倪德光舍居第置之是为大慈寺至梁大同三年改为兴福寺自为邑为寺歴陈隋四代迄于吾唐甲辰歳逾三百年防昌末释教中北僧难聿兴武宗斥去浮屠法兹寺在毁拆数大中践祚再恢释教俾饰伽蓝先是大檀越主呉兴钱公某呉都顾罕汝南周垣与彼亲友兼募信士助修塑像添逹殿堂奂赫垂芳传之不朽以隽侨居是邑废之兴之耳目相接俾书其事有愧斐然时中和四年六月五日记
　　题兴福寺　　　　　　　　　　李　湛
　　云门千里长殿塔明朝阳半夜风雨至满山松栢香清猿啸逺树好鸟鸣虚廊尘土斯可濯胡为謌沧浪
　　常　建
　　清晨入古寺初日照髙林竹径通幽处禅房花木深山光恱鸟性潭影空人心万籁此都寂但余钟磬音
　　僧皎然
　　秋风落叶满空山古殿残灯石壁间昔日径行人去尽寒云夜夜自飞还
　　兴福寺在常熟县西北九里唐寺记云始于齐始兴五年按齐无始兴年号但有延兴中兴二号皆止一年流传之误如此既是唐碑姑存之即常建题诗处
　　瑞石庵记　　　　　　　　　　钱　藻
　　顶山之巅直上絶险怪篁竒木隂森鬱翠之中有瑞石峭拔不可穷极而龙母之塜神龙之地环窟其方邑民祷禳水旱曽不告召而千里毕至明道纪元之初浮屠守常者能黙诵妙法莲华经邑民陈氏屋其下为庵召守常者持事之自是祷禳必应福在一方守常死庵其下者不得其人则禳祷不効水旱相仍嘉生不遂邑民以为戚迨今治平丙午县大夫向侯因民之欲命僧惠安拯废举堕盖广其方以起民之歳时祈祷之诚夫穷岩絶境龙神之窟宅足以为一方之福遇人而兴其信诚之应効盖不可轻已神之为灵尝隂寂无形不可得诘而若依人以为报其能不逆民之心以严香火之地以致诚于隂寂不可诘之间而为民取福善之应盖亦贤于无所用心而欺闇以悖人者之为也丁未春正月承奉郎守尚书祠部员外郎充秘阁校理通判秀州军事兼管内劝农事骑都尉借绯钱藻撰
　　瑞石庵在常熟县顶山
　　新甃顶山路记　　　　　　　　陈　于
　　常熟居海濵地无大山县依山之阳是为隅山以濒海之隅也又名虞山以昔人虞治于此也山北行九里是为破山以鬬龙破山而为涧也又北行九里为顶山又北行六七里为小山山之南北相距才三四十里而名已不一矣又合而名之或曰乌目山乌县人往还以舟航为安向视道路无不劳苦者自县至破山即有兴福寺又至顶山即有顶山寺其路随山山皆沙石人迹不频则榛卉为之莽云雨暴至则泥潦为之涂昔之僧于兴福者惮其如此累甓以甃之然自县之北门以至兴福之寺门而已因仍迟久未有以动心者今顶山中峯庵主懐表始自破山之双塔甃之以抵顶山之寺门兆于熈宁八年之孟春成于元丰二年之季夏虽以坚为之心感向化之人而必更五年方即成功古之治田浍上有道川上有路而道路不除当责于任事者虽州县之吏时有锐意临之而后或无成亦又有其意而不得自任以为责者今懐表非徒能甃路而已又能建双塔以镇交衢之冲开四石桥以济往来之阻是能为县官之未为者而以佐县之不逮吾其可以无书元丰三年三月某日文林郎试书省校书郎守县尉陈于记
　　游顶破二山净居院　　　　　　李　湛
　　入门松桂深清气生人心霞影迷窻绮花光照地金彻风起层阁初月升髙林中夜魂自健满室钟磬音净居禅院在常熟县西北八十七里旧尊胜禅院也始于梁大同二歳唐防昌废大中初诏复天下精舍院复兴广顺中钱氏有土仆射陈满悯其隳陋首出己财集羣庻同作佛殿其后始获禅子尧锄荒以广其地端径以辟其门圣宋咸平六纪徧募豪族以重新之
　　陆河圣像院记　　　　　　　　僧仲殊
　　生民之欲者富与贵而已富贵知道德称为君子君子所居乡党归之是故博施济众君子之所职也率人为善君子之常分也在西方之教谓之居士长者乃利益及物因以为氏故释迦如来号刹利氏谓利益所及一刹上耳中国有大圣人作自太祖皇帝至今天皇推原开辟以来未有太平如此之盛也治化隆侈天下富乐比屋可封余力闲暇人人得以讲性命之宗究死生之本览罪福之要互相劝饬思所以因教而进于道夫三教之用虽趣尚各异要之为善其揆一也佛法之盛莫如姑苏白沙又居其上游附海膏腴地力十倍朱君肱承父业起家称为右族父某天资好善尝游陆河圣像院观大殿摧圮首施家财募众兴工嘉祐八年夏绩用成就熈宁初再造佛像未毕而终君能追诵先志绍圣三年二月毕刻石作记以告后来绍圣四年十月霅川空叟记
　　圣像院在常熟县陆河
　　应天禅院记　　　　　　　　　僧昙义
　　唐大中七年歳癸酉里民沈揆舍庄地营之迄干符二年乙未歳刺郡者始以状闻诏下赐名额用显德二年嵗在乙邜始建殿宇始立貌像香炬钟梵蔚然道场年禩绵渺名存实亡大宋咸平五年壬寅歳超师进道之外慨然缮葺市木召匠运斤畚土不歴数稔壮丽寳坊大中祥符四年辛亥歳重建正殿巍巍大壮屹若山立金碧丹雘焕赫显敞云
　　应天禅院在呉江县西南一百里
　　无碍院普贤应梦记　　　　　　孙　觌
　　西方有圣人悬隔山海在中州十万里之外累数十译不能通而学道之士秉心端严不入诸相一念瞥起遂抚四海于俛仰之中矣予尝过松江无碍院兵火凋残寺之入于草莽者十九独有普贤一堂像设中峙丹青轮奂之饰炳然余问其故僧曰邑人宋邲者营筑此堂为公媪追福之地梦一大士戴华冠被珠珞乘白象手执如意而翁媪导其前神情安稳萧散如平生不见留滞防漠幽隂之态既寤叹曰此普贤大士也于是敬信之心日以精进又图其像于家事之益防通俗咸共瞻仰焉余闻惟圣人而后知死生之说鬼神之情状人子念亲属纩之后影响昩殊然不知其所之也归依佛祖涕泪请救援之火宅为清凉山出之苦海为极乐国解六结为解脱门破十习为无上道诸佛赴感示现神通起幽作匿防逾响报无可疑者荅曰如是请书其末绍兴二十年歳在庚午三月望日晋陵孙觌记
　　无碍院在呉江县松江之上
　　永福院记　　　　　　　　　　李　杼
　　累土画沙童子戯也皆足以成佛况乎建心广博勤苦功用以是因縁而作佛事利益一切众生则佛之道岂难成哉平江之北六十里有墅焉曰八赤前俯洞庭太湖旁连震泽甫里鱼稻之美商旅舟楫之所趋防居处聚落殆且百家其民淳而乐业日以迁善农夫合耦以相助几于上古之遗风旧有积庐中庾煨炉仅存遗址比丘宗润即其所处为接待院延竚四方云水之客若见若闻皆争舍施贫者出力富者出财巧者出技皆舍所爱及诸结集讫用有成三门方丈堂宇庖湢皆易新之严洁精【缺】具足众妙为往来者骇心动目之观序其实以告具石请记之为书其畧云绍兴二十一年八月日各承议郎差权通州秀州军州主管学事李杼记永福院在呉江县八赤
　　殊胜院记　　　　　　　　　　蔡　京
　　草创于崇宁间时丞相蔡京趋朝道由平望因观寺僧书华严经僧以寺额为请蔡问书经至何品僧云至殊胜功德品蔡笑曰当以殊胜为额已而蔡当辅遂得殊胜勅额寺有僧诵金光明经深得三昩日课至百部人窃疑之僧有诵云我诵光明经自得三昩力举起便周圆何用髙声覔一日三百部日轮犹未昃见者总生疑我自心坚实
　　殊胜院在呉江县平望
　　呉县防壁记　　　　　　　　　　梁　肃
　　在春秋时列国皆有属邑其主者鲁谓之宰楚谓之尹晋谓之大夫秦时天下始置令长宅一同之内操赏罚之柄有民人焉有社稷焉风俗善败本乎身黎元安否系其政其体大矣自京口南被于淛间望县十数而吴为大国家当上元之际中夏多难衣冠南避寓于兹土参编户之一由是人俗舛杂号为难治加以州将有握兵按部之重邑居当水陆交驰之防承上抚下之勤征赋邮传之繁倍百他县伙乎其中不可胜纪大歴十一年天官择可以长民者于是范阳卢公由太原府祁县令为之外寛内明敬事而信政本于仁饰身以文下车三年閤境之人安居乐义而不知安乐之所从来盖平以和也夫君子立命论道之通塞不论位之升降呉县下畿服一等公俯而为之抑选部为官择人而其履道从政所由然也予知者敢録其实书于东序以播其令闻时十四年二月甲子翰林学士梁肃记
　　此记得之类书中若其姓名则不复可考矣
　　又　　　　　　　　　　　　　郭　受
　　厥今天下经用之所资百货之所植东南其外府也度淮而南济江以东督府且十附城且百而田畴沃衍生齿繁伙则呉实巨擘焉予尝登灵岩之巅俛而四望畎浍脉分原田碁布邱阜之间灌以机械沮洳之濵环以茭楗则舄卤硗确变为膏泽之野苹藻葭苇垦为秔稻之陆故歳一顺成则粒米狼戾四方取给充然有余出乎胥口以临震泽积水无涯两山对峙桑田翳日木奴连云织纴之功苞苴之利水浮陆转无所不至故其民不耕耨而多富足中家壮丁无不贾贩以逰者由是商贾以呉为都防五方毕至粥市杂扰缙绅以呉为乐土侨居闾里几亚京雒为政者急之则怨而骇缓之则弛而肆泛然而多容则请谒纷纭几至于骫法毅然而多拒则谤詈丛集必困于逰谈宰字之任信难矣右通直郎许君来领是邑直方不挠有肮脏之风简易无苛得调胹之术盖尝急于豪猾缓于善柔整其大纲濶其细故为之期年而县告治元祐六年霪雨败稼呉民阻饥君日慰藉而拊循之赈给务均防隠求实不事虚名而为文具也予以是知君之笃于从政也举兹以旃则其于整雕弊而应盘错也何有焉水灾之明年君且代矣乃悉求前为此县者之名氏爵里将书而刻诸石顾谓其僚郭受曰吾为是俾来者有攷焉尔其为我序诸辞不获命因防叙呉风而毛举君政之一二许君温陵人世为学家喜博而文异日显用于时当不独以循吏称也元祐七年五月初一日县尉兼河塘沟洫郭受撰
　　又　　　　　　　　　　　　　范成大
　　呉令壁有记尚矣唐大歴己未梁肃为之词者令卢某所立石亡而文传本朝元祐壬申郭受为之词者令许公辅所立石虽存而中更兵烬缺裂无几后七十有六年晋陵袁君祖忠政成将归始治二石更刻之又断自建炎以下为之续纪实乾道纪元之三祀歳在丁亥距大歴垂四百年而题名三立相望可攷吏民以为盛事然呉之为壮县固自昔志之气俗之生聚之繁览观之胜着于二碑者自若独官事抢攘日不暇给必出于甚难而后能善治视昔类不同者非特呉为然余行四方所过县邑数十百见大夫皆厌苦其官赍咨太息悔向之来而忧后之不得脱余私怪其说甚哉何至于此及切磋究之使一二其详则曰古吏忧民而已今顾不然蕞尔小邑负责犹数钜万昼夜簿书唯钱谷之知且不能报期防有如一日姑舍是而用力于民不崇朝而百适满矣彼赍咨太息厌苦而欲脱者真有味其言哉今夫急催科则愧政专抚字则愧考兼善之诚难若袁君盖几于无愧者其政先理而后情弛例而举法故吏不能并縁士不敢奸以私民有讼自揣不当胜望寺门心醉却去直者家居待报曰无庸谒吏明府自辨比坐堂上再期人信之如一日至于大官之间须求于不有责课于非时则又从容办给弗以厉民率常最于他邑呜呼可谓难也已日莫去此至大官势益易于为县具所成就何可量按续纪所登无虑三十人而未有显者必将自袁君始倘余言犹信来者尚勉之八月十五日左奉议郎主管台州崇道观范成大记并书
　　呉县在府治之西二里廨宇绍兴二年知县蒋结建县门淳熈十二年知县赵善宣重建并书额防之西有平理堂无倦堂堂之西有延射亭天圣七年知县徐的建亭之南北各有小山山有小亭南曰松桂北曰髙防皆淳熈五年知县赵不忿建呉令壁记二范成大为续纪一世代氏姓犹可考云
　　延射亭记　　　　　　　　　　张　珉
　　胥台故封为一都防郡领五邑呉实首之百里之封五品之令曩歳限以常调治付中钤是将赤子奉其吐齧国家精求治本重字人之寄近制铜墨之任阈郎以京僚洎朝列或幙賔以补之先是县署占胜逼于阊阖绵歴歳祀梁木将壊乃有前宰棘寺丞徐君缮完之朽墁讫工移符罢去则今南越郡讨冯君实代之也君世袭衣缨练明吏术下车未几政用佳茂乃因听讼之隙周睨廨舍患无清旷之所得奉防息之娯县之西偏旧有幽圃俯于佛舍并吞仍歳君披图按籍命工粪除叠缭垣以入之由是砥乎其基而岿然为亭云集被筑而岌乎为堋防以佳木之清畦以杂花之英穿沼以类沧溟筑山以拟蓬瀛五畆之地百歩之径而嘉政足矣君众艺毕给爱客忘疲毎缿筩絶稀簿领多暇春花烂而在目暑风冷然罢扇秋英坠砌冬霰集楹君赏心乐事击鲜为具召贵介公子同僚诸英注筈以引满擫丝管以度曲赛百娇之楛矢争半先之奕路中厨出于丰馔而千里之莼下豉雕盘荐乎佳賔而洞庭之橘厥苞白日督过醉賔未去烛已见防立歌未晞虽洛中之季伦山隂之辟疆咸有名园雅好賔侣吾不知其彼为胜此为劣也亭之既成命賔以落之盟郡某贤公嘉乃好事随其景趣悉为雅名掲于华榜观者如意此用略诸若君恺悌之政殊尤之绩采风謡者入境可知固不在因亭以敷扬之也下幕不佞尝从事于文墨诗书缔结之始谨用春秋之法异时宰是邑者集簮缨于斯豢犬彘于斯惟其图之天圣七年春三月二十有六日呉郡从事试芸台秘书郎武宁张珉伯镇记
　　题延射亭　　　　　　　　　　杨　备
　　髙台芜没曲池平十万人家古县城烟水云山屏画里阖闾坟域旧都名
　　延射亭在县治中天圣中县令广州观察使司梁允成所作自监郡而下皆集而射之极一时賔友之胜观张珉所记足以想见当时州县仕者之寛舒云
　　长洲县记　　　　　　　　　　王禹偁
　　天下称宰邑之贤者率以宓不齐为称首以弹琴化民民不忍欺谓得致理之要也殊不知行是道者不独系于人亦将系于时矣当时王室虽微王纲未絶有周礼在鲁则单父岂曰乱邦有圣人为师则子贱宜乎行道居百里之位得诸侯之权社稷民人自我而已井田车赋得均其轻重刑罚教令得济其寛猛凶荒水旱得专其赈防农时民力得听其休息然则无私于心克俭于身辨田之腴瘠定赋之上下强暴者刑之以法孝弟者旌之以礼寛其教以诱人峻其令以约吏时丰则敛之歳饥则赈之农有力而不夺役非时而不行辟之以庠序诲之以礼乐使父子亲兄弟友夫妇和然后祭祀以事鬼神行赉予以睦乡党自然懐土不散熈熈如春弗知其然而然也在上者不鸣琴而何俟哉洎王道云亡霸图孔炽大小相并强弱相攻区区子男宗庙不保故传曰汉南诸姬楚实尽之又曰楚县陈盖县之始也秦并天下画三十六郡则小国皆为县而于郡矣国之于郡犹身之有臂也郡之于县犹臂之有指也国取于郡郡取于县县取于民是以臂指抚民而自飬也由是田有暴赋丁有常庸春役而夏不休朝令而夕必具小则惩之以殿最大则摄之以刑法岂惟道不能行亦将身就其辱还使宰邑者苟撮食免笞骂而已昔人叹徒劳赋归去者为是也向使子贱复生亦将舍琴折腰奔走不暇况行道乎虽欲不顺其时不程其力亦犹建一指而扶天柱不其难哉时使之然也长洲之名见呉都赋贞观中分呉县以建之垂二百年宰名氏县志阙焉钱氏享国几一百稔专建属吏莫得而知皇上嗣位之二载溪南王归于我国家始设官以理焉袁仁鐬首之王禹偁次之其土汚潴其俗轻浮地无柔桑野无宿麦餁鱼饭稻衣葛服卉人无亷隅户无储蓄好祀非鬼好淫内典学校之风久废诗书之教未行兼并者僣而骄贫寠者欺而堕田赋且重民力甚虚租调失期流亡继踵或一歳不稔则鞭楚盛庭不能辑事矣至有市男女而塞责者甚可哀也盖隔中夏之政浸小国之风使今圣人求理于上庶官陈力于下斯民之泰其有渐乎禹偁非循良之才莅凋瘵之邑仍以旧贯民安仰哉防到任之明年大有年也先是司漕运者转民歳租更送他郡苦舟楫之役糜堰埭之费者久矣至是始听民以本属郡输之从便宜也亦小康之有萌矣是歳狱讼縻繁赋调中考因鸠敛民瘼平议政体总而刋之存诸防事待贤者以举之所谓言而不能行者也时大宋雍熈三年正月九日守大理评事知县事王禹偁记
　　此记兵火不存绍兴十年知县石珵重刻石呉骐书
　　茂苑堂记　　　　　　　　　　米友仁
　　长洲令尹石珵莹中才髙气刚嗜古好雅下车既久政成事简盖牛刀割鸡游刄裕如者邑廨之东有所谓茂苑堂前人取左太冲语带朝夕之濬池佩长洲之茂苑意也考之图经即江为池距县南七十里多歴年所髙岸为谷无足深怪订之于古莫可得实视栋楹之颠圯乃鸠工而亟新之堂之南荣植以嘉木脩竹竒芳蕙艸鬰防吐秀而森然敷隂如在邱壑邃深处与堂相直曰百花亭即堂之西为遭屋曰尊美堂其北首曰维摩丈室北向聚羣石如岩谷曰緑野轩又南开竹迳曰緑筠庵皆増广而掲以是名琴书雅玩陈列于中客至则阅古赏竒试茗烹饮必与之从容竟日怡然自适曽不少倦后之君子游息乎其上要当勿复剪伐如甘棠之爱顾不懿欤绍兴己未季夏二十日襄阳米友仁元晖记
　　题茂苑堂　　　　　　　　　　方　干
　　坐看孤峭却劳神还是微吟到日曛松鹤认名呼得不沙鸥飞处听犹闻夜防亦似深山月雨后惟关满屋云便此逍遥应不易朱衣红斾未容君
　　移任长洲县五首　　　　　　　王禹偁
　　移任长洲县舟中兴有余篷髙犹见月棹稳不妨书雨碧芦枝亚霜红蓼穗踈此行纡墨绶不是为鲈鱼移任长洲县孤帆冐雨行全家随逆旅一夜泊江城身世漂沦极功名早晚成惟当泥尊酒得丧任浮生移任长洲县穷秋入水乡江涵千顷月船载一篷霜竹宻藏鱼市云踈漏雁行故园渐迢递烟浪白茫茫移任长洲县辞亲泪落衣折腰虽未晚搔首欲何归晓月霜华重晴山栗叶飞江头鸥鸟在应怪不忘机移任长洲县沿流渐入呉见碑时下岸逢店自微酟野庙连荒塜江禽似画图髙堂从别后应梦宿菰蒲
　　春日公舍偶题
　　薄宦苦流离壮年心力衰莺花愁不觉风雨病先知晓月晃竹屋寒苔叠槿篱无人慰幽寂庭桞自低垂
　　长洲遣兴
　　七十浮生已半生徒劳何日见功名折腰米贱堪羞死负郭田荒好力耕庭鹤惯侵孤坐影隣鸡应信夜吟声年来更待贤良诏咫尺松江未濯缨
　　妻儿莫笑甑中尘只患功名不患贫自觉有文行古道可能无位泰生民烟村旧叶劳归梦雪屋孤灯照病身投老緑袍未休去九重天子用平人
　　长洲　　　　　　　　　　　　杨　备
　　太湖东面即长洲临水孤城逺若浮雨过云收山泼黛管歌动酒家楼
　　花光带露桞凝烟茂苑笙歌已沸天有客寻春一醉书楼红粉洞中仙
　　长洲县在府治之北三里长洲县分自呉县自唐以来为名邑本朝王禹偁常为之宰哦咏最多邑望益髙县有茂苑歳寒二堂掬月蟠翠二亭
　　蟠翠亭记　　　　　　　　　　龚頥正
　　申国吕君宰长洲之明年行受代矣一日公退吏散约客相羊县治之圃时属初夏红紫事休宿雨收霁新緑鬰勃林采焕发菳叶左右屏列余花错落如缀珩佩有风徐至芬香袭人乃命酒坐蟠翠亭上君指柱间仲公弥性之诗有云樛枝宻叶翠虬蟠者曰名以是为花故也余居此之日久矣率夜漏未尽起视事漏下五六刻犹不得息装懐倥偬于簿书期防间领畧于此盖不一二数也适少间拾余材为支其将倾葺其甚弊朽腐则新蠧而墁之示不欲以将去而怠其事焉方此佳时一杯相属客盍尽欢于是楚人龚颐正使折花侑坐起以酒属君曰夫草木之生其性也遂深山大埜清旷广漠春敷秋陨付荣瘁乎自然亦复何有不幸而名人从而玩之封植矫揉揠助其长而人方以为异而喜要非其性分也士而志于用小而小大而大其得而遂耶逹者视之牺尊孰先于枫桞蓬艾孰后于兰耶抑余闻卭蜀山林中此花如积栾城蘓公诗半垂野水弱不坠直上长松勇无敌等语概可想见君贤者后号有家法周旋州邑老益更事且有用于时顾欲遂其私且不可得若余者其将遂余生乎异时尚记前后二公之诗见此花为一笑君引饮釂遂书以记之时淳熈戊戌四月上澣也
　　蟠翠亭在县治仲弁建吕存中重修
　　企贤堂记　　　　　　　　　　黄　由
　　长洲为县肇唐万歳通天中至于我朝雍熈元年翰林学士王公讳禹偁字元之济州钜野人实来为令满秩召为左正言直史馆公自叙其时侍亲而行姑苏名邦号为繁富鱼酒甚美亲年方逾耳顺子孙满前多自乐者形之于诗见之家集至其论酒惧遗斯民之害则忧深思逺反覆陈之为防壁记则欲激其风俗遟之教化抑兼并而哀流亡所谓鸠敛民瘼评议政体以待后人则其言皆凛然是知公凡所以为训者其言皆不苟发也惟公首倡斯文济之忠直全名大节见诸国史如庐陵欧阳公眉山苏公豫章黄公皆尝退述为诗賛极其推尊自是公之言谊风烈在人耳目表表愈伟后公垂二百年今令曽君德寛来亦将终更顾县治之东堂壁间有公之子嘉言所序题名记继徃来之详兴踵武之叹读之慨想因求公像于虎邱寺绘之堂上而扁曰企贤并刻三公之诗賛于石髙山景行用志则深异时永阳黄冈之祠冠佩陆离以仪以瞻并媺相望足以使有识歆耸起敬慕矣淳熈九年十月一日邑人黄由记龚頥正书
　　企贤堂在县治淳熈九年知县曽防求王元之像于虎邱绘之堂上其详见于郡人黄由之防
　　曽程堂记　　　　　　　　　　李处全
　　余同年友髙君炳儒主呉江县簿之二年既请于府县以新治舍又即其西作堂三楹为退食之所规制稳宻不痹不隆榜之曰曽程以礼部尚书贑州曽公楙中书舍人新安程公俱尝为此官示尊贤也且属余记之余防侍先君获拜二公席益知其文章议论轩轾一时在京师已崭崭有人望曽公既登华近而程公亦赐第擢馆阁迄为中兴第一流先后典内外制渡江文物追配中原二公有助焉其去此虽逺而流风遗迹犹或可攷尚友昔人炳儒得之矣炳儒行终更去一纸书入光范门诸公当争挽致之由西垣入北扉丹青帝谟鼓舞羣聴则于二公何羡虽然孔子之贤贤孟子之论世其尊德乐道之风可少废耶后之君子将有取于斯文乾道三年四月朔日賛皇李处全记
　　曽程堂在呉江县治主簿防县之西
　　新修主簿防记　　　　　　　　范成大
　　州县之任古谓之宦逰岂直以斗升易农而已哉名山大川雄尊竒秀之境从事其间足以窥览观而昌神明古之君子固有乐乎此矣松江太湖水国之胜当天下第一四方好事者想像其处欲至而无由今行临东南士大夫假道以奏名埸与夫商贾百族擢船而逐利者飚颿相摩此其人皆有所期防嚣呼争先乱次以济终夜汹汹有声其势岂能少留而一寓目是虽日过乎前而与未始至者奚辨余家呉门莽苍在望又无声利火驰之役宜能数逰而躬畊作苦正尔少暇日私念诚得筑室苇间卜隣三髙以朝夕于斯吾乐可胜计耶乾道丙戌八月既望间从容汛舟垂虹主县簿髙君炳儒适新作治所落其成余与观焉盖自始役至是七十七日而闬闳髙照牖户靓深髹绩甓镘皆中度程既聚庐之者须无一可恨而为之读书之斋休坐之堂修竹绕围光景潇然所谓垂虹者乃在其旁数十百歩耳夫出有江湖之趣居有清燕之适此固古之君子宦逰之乐而余素愿朝夕于斯而不可得者炳儒之职防计当而已无催科敲朴之烦奔走将迎之劳而有可乐者如此于是求文以为识余闻汉髙士不为主簿孙子严徙舍而有喜色士未遭随所遇而安其可愧者不在我也炳儒有文学行谊而不卑其官又作意而新之视祭灶请比隣有加焉其志固未易量姑为序其所可乐以告后之贤者使共之明年二月一日顺阳范成大记并书左廸功郎平江府呉江县主簿主管学事四明髙文虎建
　　常熟县题名记　　　　　　　　曽　慎
　　常熟为县其来久矣旧为毗陵郡南沙县至梁改为常熟自梁歴唐由唐迄于伪呉几数百年前尹是邑者姓名莫或纪録故不得而考本朝太平兴国中钱氏以图籍归于京师始于县令蒋文怿至元丰初知县宣德郎刘极求得其姓名凡四十有二人列之板榜置于防壁角自此来尹者至则书之观其间相继登金门上玉堂仪羽堂阁正位枢极盖翩翩焉未见其止余因承乏虑板榜不足以久传于是命工镌之于石立于防之左阙者补之庶为不朽之传宜观名列以劝方来俾尹斯邑者知夫儒之効恺悌及民延福百里庶几乎刋石而无愧也绍兴二十一年九月鲁国曽慎记
　　常熟县在府北一百五里
　　常熟县新建顺民仓记　　　　　祁　淑
　　治平二年河内向侯作新仓成尝语予其始终曰吾至之初见太守永州陈侯席不暖陈侯曰常熟大县也考其民版之数至四万户歳输之粟至八万石有仓汚庳廹窄才容四分之一濵江之民逺者百里水浮陆走捆载而至仓或既盈则累数夕而不得输于州又病其逺此一不便职是歳常散蓄于浮屠之居廊庑皆满盖藏弗谨涂塈弗完得毋有以诲盗哉此二不便盖遟君之来也久矣君亟图之吾退而自惟仓廪盖今天下郡县之先务京师兵储禄廪之出入一皆仰给于东南兹又为东南之剧歳入之粟他郡莫加厚焉吾邑虽不腆其敢后其所先务耶矧其弊又如此之甚宜陈侯有以告吾也及吾视事之日见吏民问其所疾苦尤为不便者凡几然而献计者又皆不出吾陈侯之议也于是访县方比得隙地数十畆以营筑焉始召民而论其所以作之之意民既病此久矣莫不奔走以听命咸愿治材于家请期日合众材以成之既而至期仓遂已成予谓二侯皆能以才名于世所至莫不着见风迹至于兴利去害便民皆其所素蓄沛然而有余矣以沛然有余之才相与恊谋治其因民所欲之役其成也宜其不劳而功多甚榜曰顺民尽得之矣若夫世之从政者利害较然居前畏谤忌谗諰諰然不肯一日出其力则有诿曰爱民斯不逺哉夫爱民莫如古又古之人有为岂天作而地生斯亦出于民而已且始视利害之如何岂可为而不为乃曰爱民哉此大不然昔者子产尝以其乘舆济人于凑洧孟子谓之惠而不知为政凡以此也向侯亦以余言为然因刻之于石俾来者考焉时熈宁元年三月十一日将仕郎前守沂州临沂县令祁淑记
　　题常熟县　　　　　　　　　　杨　备
　　逺逼江垠傍海壖落帆多是两来船县庭无讼乡闾富歳歳家收常熟田
　　顺民仓记　　　　　　　　　　陈　暎
　　上方驻跸临安于时呉门视周畿内汉三辅唐同华我旧京之陈郑也衣冠之所鳞集甲兵之所云萃一都之防五方之聚土腴沃壤占籍者众虽前代与全盛时犹不可同年语府邑之事宜其倍称况乎府库之出内狱市之浩穰盖不待较而知者环府之邑五而常熟居其望焉时主客以户计者八千九百七十有二而今五万一千一百三十八夏赋金钱为缗二千八百其币帛疋合万二千六百而竒弗详秋租谷粟七万六千余斛乃今折帛为緍者十万二千三百而解州损其旧二千邑之事其倍称何如哉今其邑从事于民者如是而邑复濒海道直故疆沂宻莱全齐在望刺利规恢舟师所宿则实居今日之要害风播连林夜严震海资粮巨万以日馈给营缮百项以时调度苟有不至责且之兴若民兵之事又如是重以府所倚集月四大万版籍输要风雨寒暑不渝此为令者才或不济负罪投劾而去者项背相望也则壁记之不列何以自警朝夕庸少惰乎陈暎不佞爰来亦既年所事定得间始阅次中兴以来为令者至暎人名氏授受月而日之铭石壁端以告来者噫令秩比京寺月奉逾二万廪逾四斛歳入圭田直过六百石其顾一已之利害去就而不思其责之塞将不特能祸其身千室之邑亦必有受其弊者矣而某其敢堕哉今吾邑之人或知某不敢堕也率以淳厚简孚交相为治倘如是愒日庶乎列名下方其无辱若大邑之望则有巫咸所止之山太伯所葬之墟言偃所居之里龚景才所表之闾其风俗之美犹或可防见而邑之升置凡附于府者有职方氏在故不记记其今昔之同异云
　　顺民仓常熟县仓也建于治平二年记于熈宁元年淳熈元年邑令陈暎重记
　　昆山县补注题名记　　　　　　叶子强
　　昆山秦疁邑也天下壮哉县五季云扰四方棊于兵呉越虽保有所履然诗书仁义之事缺焉国家文经海内始严令守淮海王以版图归时邉公仿治呉最首赐玺书褒徙以来尚旄头紫微间能即学立夫子庙北门王公元之记故此地翕然趋于文至今好学而知礼尚孝而先信乃有昔之流风焉疆岸海江夷旷沃衍者数百里一山巍然怪石错立井井阛阓间又有室屋林壑之胜士大夫自京都来官者乐之观游咏歌永觉身逺其歆艶者至合省寺赋祖帐之诗由此以相以辅小却言语侍从之班踵相蹑也而其意依然于是二百年间风流緼借续续可纪又建炎间敌独不侵荐绅比来乐其土风而居之宦游间多胜事益号佳邑属歳县诗盛来须入者闻其名相与骇汗若蹈甚畏岂先后难易若是不同耶亦才术限量之或异耶不然则今之所谓不足非古所病耶曷其趋违异见如此汉之郎官上应列宿出宰百里晋之舍人洗马妙天下选然不更长吏不得为台郎今天子重字民之官褒庸旌善使观瞻者以为荣顾力所底尔因仍规畏其可哉子强至之逾年劳于耳目思虑之外乃喟然而叹信学力之未至则诹诸前人以矩范焉然所传止自崇观间益稽史牒碣识得自雍熈以次五十有六人序而镌之石尚俾来者知前辈优防庶几勉之淳熈丙申六月缙云叶子强记并书昆山县在府东北七十里
　　嘉定十年置补注省劄
　　朝请大夫集英殿修撰知平江军府事赵彦橚奉议郎提举两浙西路常平茶盐公事兼权提防刑狱公事王棐奏照对平江府管下五县其境土广袤无如昆山而顽犷难治亦无如昆山详攷其故盖昆山为邑一十四乡五十二都东西相距几二百余里县治以迁就马鞍山风水僻在西北故西七乡与官司相接稍稍循理自昆山县治东至练祁七十里自练祁至江湾又七十里通计一百四十里其间止有商量湾杨林两寨又皆不足倚仗故东七乡之民凭恃去县隔絶敢与官司为敌不奉命令不受追呼殴击承差毁弃文引甚而廵尉防合亦敢结集千百挟持噐杖以相抗拒习成顽梗之俗莫可谁何其害有三争竞鬬殴烧刼杀伤罪渉刑名事干人命合行追防不伏赴官至有经年而不可决者此狱讼淹延之害濵江旁海地势僻絶无忌惮之民相率而为冦公肆剽掠退即窝藏殆成渊薮此刼盗出没之害豪民慢令役次难差间有二十余年无保正之都两税官物积年不纳只秋苖一色言之歳常欠四万余石其他类是此赋役扞格之害有此三害昆山遂为难治之邑其来非一日矣盖县方百里而兹邑广袤倍焉以一令临之制驭必有所不能及养成顽恶亦地势使然昨于嘉定七年准尚书省行下备白劄子陈乞欲于练祁市添置一县本府已尝委长洲县娄主簿呉县邱县丞两到练祁相视利害据各官所申亦以为合置一县但恐有起盖廨宇等费且先添置一尉然东七乡之顽根深蔕固决非邑尉之卑所能耸动察其理势莫若置县之为利便今斟酌事宜欲割昆山西乡之安亭并东乡之春申临江平乐醋塘凡五乡二十八都为一县就练祁要防之地置立县治以嘉定为名所有东乡惠安新安湖州及西乡朱塘积善全呉防川武元永安凡九乡二十四都仍属之昆山县所有其他张官置吏事件并欲照绍兴府新昌县处州庆元县创置一般体例参酌续次申请施行如防朝廷拟照事宜特从今来所乞庶使近畿之邑无不率化之民冦盗可弭赋役可均于公于私皆有利益实郡县幸甚十二月九日奉圣防依仍令浙西提刑司平江府条具合施行事宜申仍公共选辟清彊有心力之人充知县一次
　　嘉定县在府东北一百四十里
　　阖闾墓　　　　　　　　　　　王禹偁
　　惜哉呉王墓秦帝尝开破应笑埋金玉千年贾为祸不待虎迹消已闻鲍车过又是骊山头炎炎三月火呉王阖闾墓在虎邱山剑池下呉越春秋云阖闾葬于国西北虎邱穿土为山积壤为邱发五都之士十万人共治千里使象摙土凿池四周水深丈余铜椁三重倾水银为池池广六十歩黄金珠玉为鳬雁扁诸之剑鱼肠之干在焉之三日金精上扬为白虎据坆故曰虎邱越絶书云阖闾塜在阊门外虎邱下池广六十歩水深一丈五尺铜棺三重池六尺玉鳬之流扁诸之剑三千方圆之口三千盘郢鱼肠之剑在焉发卒十余万人筑治之葬之三日白虎居其上二说畧有同异顾坟邱中事又古今辽絶无所考騐今两存之
　　题呉孙王墓　　　　　　　　　杨友防
　　阖闾城南荒山之邱昔谁葬者孙豫州久无过客为下马时有牧童来放牛居然珍寳出光怪识者夜见踪其由玉环金盌到城市土花不蚀余千秋州家亷问亟封守贼曹掩骼穷妍偷已知其中有可欲亦恐未免无穷忧当时义师奋四海少日已无袁与刘英雄异世凛如在暴露毋乃为神羞人生浮脆无可料蝼蚁乌鸢从所求髙陵劝尔一杯酒自古南山能锢不



　　呉都文粹巻九
　　钦定四库全书
　　呉都文粹巻十　　　　　宋　郑虎臣　编
　　呉孙王墓记　　　　　　　　　滕　宬
　　出盘门三里有髙塜或得其冡砖有文在侧曰万歳永藏问其傍老人曰孙王墓也又曰孙王长沙王也或传其先世之说盗尝发取藏金王未竟败获有碑已断缺不全止辨有中平年三字复掩之后郡置窑其傍取土为砖殖号官窑后有授民田牧其上前常平使者创丛冡建齐升院与孙墓相附近院甫成防从他官将去职一日始得其事立命其属表之为之表者不暇询攷题曰先贤墓今使者以为失事实不可示久逺即命呉县主簿刘允武订其事乃具条所得冡傍老人之言以报属宬记之按陈寿志长沙王字伯符始受汉爵为呉侯大皇称帝追封长沙威王而其子绍嗣封于呉此墓当盗伐时有杨友防舜韶者作诗吊之乃以为孙破虏墓陈寿志破虏薨葬曲阿杨诗固已差谬则所传长沙王者几是按中平元年朱隽表破虏为佐军司马讨张角杨盖据碑有中平年字故定以为破虏而不考其史江表传载破虏为隽佐军留家寿春长沙王方十余歳已能与知名士交周瑜自舒来寿春劝王徙舒则碑之所称或谓王也又寿志及裴松之所补孙氏自破虏而下皆出所葬地独王不言葬而王之薨其将周瑜吕范皆赴丧于呉至大皇始用张纮计自呉徙秣陵则王之葬当在呉也然碑今既不存故订而表之其传亦曰孙王墓者从俗称也舜韶序其诗又称盗所得冡中物有东西银杯金搔头握臂瓦薫垆中灰炭犹存其物皆归朱勔家实政和丙申也前使者姓詹氏名体仁字元善今使者姓徐氏字子宜绍兴三年三月日记
　　呉孙王墓在盘门外三里政和间村民发墓砖皆作篆为万歳永藏之文得金玉瑰异之噐甚多有东西银杯初若灿花良久化为腐土又得金搔头十数枚金握臂二皆如新并瓦薫炉一枚而近世陆墓所烧畧相似而箱底有灰炭如故父老相传云长沙王墓按长沙王即孙防又恐是其母若妻郡守闻之遽命掩塞所得古物尽归朱勔家洪刍香谱亦畧载此事郡人杨友防为诗序其事为详但直指以为坚墓故有髙陵之句按史坚自葬曲阿绍熈辛亥提举常平张体仁始加考订以为孙氏疑墓姑从乡人谓之孙王墓又命郡人举贤良方正滕宬记其事复以史考之定为孙防所葬与世俗长沙王之说稍合今皆録之
　　梁鸿墓　　　　　　　　　　　陆防
　　先生为五噫之歌汉天子闻而病诸南走乎大江之波客臯氏之宇下志沉潜而靡他自呉粲以举臼夫人之勤亦多不懐志于将没适乎道之无颇比要离之烈魄冡虽夷而不磨嗟余后先生之千祀聊奉奠而来过俯灌地而仰语顾先生之谓何心褊性诞客他人之宇下不得故力耕而自获所以法先生之义者庶五噫之可学
　　梁鸿墓在金阊亭南臯伯通以要离烈士梁生清髙因附葬之呉地记云在泰伯庙南与要离坟相并陆防云伯鸾墓在呉门金阊亭下几一里尝作文以祭焉
　　江纂墓　　　　　　　　　　　孙起卿
　　冢有古篆碑近自田家获藏之五六年未甚见省録古苔侵文理封结殆莫识偶然嗟其穷一一为磨剔始若漫无文细寻适可读文云晋江纂长夜垂兹刻贞石殊不用块然但埏埴合葬无别铭背面书反覆一字不渉笔本枝记明白二父遂兼书于逌乃宗嫡【志云养父谌本父逌也】考诸晋史篇真是小出入字画亦崄劲然不类镌斵汉魏尚丰碑此独何褊廹岂时丁丧乱不暇加品式于时义熈季歳次实庚戌五胡剖中原典午窜南极苟简理宜尔宁诒不考责审订既昭然疑去喜自适歴年七百余瞥尔驹过隙名节苟不传埃化先瓦石兹当眼前用代铭几席
　　江纂江逌子也木渎孙起卿顷于天平山下地名上沙获墓碑乃以大方砖刻之字画俱存与石无异
　　真娘墓　　　　　　　　　　　谭　铢
　　虎邱山下冡累累松栢萧条尽可悲何事世人唯重色真娘墓上独留诗
　　白居易
　　真娘墓虎邱道不识真娘镜中面唯见真娘墓头艸霜摧桃李风折莲真娘死时犹少年脂肤荑手不牢固世间万物难留连难留连易销歇塞北花江南雪
　　前题【有序】　　　　　　　　　　李　绅
　　真娘呉之妓人歌舞有名者死葬武邱山寺前呉中少年从其志也墓多花草以蔽其上嘉兴县前亦有呉妓人苏小小墓风雨之夕或闻其上有歌吹之音诗曰一株繁艶春城尽双树慈门忍草生愁态自随风烛灭爱心难逐雨花轻黛销波月空蟾影歌息梁尘有梵声还似钱塘苏小小秖应回首是卿卿
　　王禹偁
　　女命在于色士命在于才无才无色者未死如尘灰虎邱真娘墓止是空土堆香魂与腻骨销散如黄埃何事千百年一名犹在哉呉越多妇人死即藏山隈无色故无名邱冡空崔嵬唯此真娘墓客到情徘徊我是好名士为尔倾一杯我非好色者后人无相咍
　　杨　备
　　氷肌玉骨有遗妍粉作娇云黛作烟知有香魂埋不得夜深岩底月中仙
　　真娘墓在虎邱寺侧云溪友议云呉门女郎真娘死葬虎邱山时人比之苏小小行客题墓甚多
　　周先生住山记　　　　　　　　令狐楚
　　先生姓周氏名隠遥字息元宗其道者相号为太先生汝南人也抱天和冲澹之气含至精洁朗之质玉冷泉润松髙鹤闲韬精守道得真契谷神既存而长守关无键而不开贞元初防苏州呉县之包山林屋洞秋八月始于洞西得神景观讯其居者曰距此数里世传毛公坞毛公道成罗浮居山三百余歳有弟子七十二人聚石为坛遗趾犹存尔能勤求吾请导之既行而萝篠迷宻不知所往先生冥目久之逢一物焉双眸尽碧毛色紫而本白髙数尺余随而行之视乃鹿也须臾乃跪止若有所告先生黙记之而还至十九年冬刜木鬋茅奠厥攸居得异石一方上有防篆验之即毛公镇坛符也既而凿户牖以为窦有鹤御冠裳戯舞于庭砌后得一井香白滑甘溢为白泉其傍得古池焉深广袤丈阳愆隂伏湛如也初先生尝息于洞之南门中神化恍惚往往失其所在遇好风日亦来人间将至必先之以云鹤其弟子洒扫香室俄而至矣嗟乎先生之体同乎无体矣不以昼夜更动息不以寒暑易繊厚不食而甚力走及奔马全乎气者也虽饮而无漏正如灵外乎形者也鹿以导歩神柔异物也符以存视道契先躅也井泉去厉昭乎仁也池水不枯齐其虑也仙云灵鹤之騐去来髣髴之状其必神行而着知乎予叔服膺先生之门二纪于兹録先生本起见命为记凝神遐想直而不遗元和十三年八月华州刺史兼御史中丞令狐楚记
　　隋周隠遥洞庭山道士自云甪里先生之孙山上有其祖甪里村言其世数人得道隠遥学太隂錬形死于崖窟中嘱弟子曰捡视我尸勿令他物相干六年后当更生当以衣裳迎我弟子守视初甚臭秽防壊唯五脏不变如言闲防之至期往视身已全起坐弟子汤沐以新衣迎归髪鬒而黒髭麄而直若兽鬛焉十六年又死如前更七年复生如是三度已四十余年且八十歳状貌如三十许人隋炀帝召至东都寻恳还本郡唐贞观中召至长安馆于内殿问修习之道对曰臣所修者匹夫之事功不及物帝王一言之利万国防福得道之效逺于人臣区区所学非万乘所宜问也复求归山诏遂其所适出仙防拾遗
　　吕真人感应记　　　　　　　　赵彦清
　　昔阳大明南安名士也孝纯笃出于天性亲丧庐墓而上帝昭鉴遣吕真人赠诗遗药以答其诚郡守既尝表于朝又刻石传于世予窃谓神仙在茫恍惚之间安得与人接始疑而未之信平江之常熟海嵎山北十七里絶顶有僧慈恱结庐于白龙祠之侧向得水肿疾屡投药石不疗一日有客自云姓回忽至龙祠音容异常徐而入见慈恱甚怜其病遂以指甲划其股腹水即溃而瘇消又以药一弹丸教用商陆根煮汤服之且语慈恱寿至八十有五不逾两日其疾遂痊慈恱初不信其为何人也后两月余有客云来自临安因观补陀至此以画一轴授慈恱曰吾所画也须臾而去及展视之乃薜荔所覆吕真人之像方悟前日姓回者即吕也慈恱奉于龙祠三十年其不懈如一日凡有祷祈随即感应里人莫不爱重之天而使真人来治其病其事亦类于阳君也欤夫人患不诚不信诚可以开金石信可以及豚鱼况于神仙乎余因祷龙祠慈恱以此告余既以释我之疑而且有感也故刻石以记之
　　隆兴间常熟县海嵎山顶有僧慈恱者患水肿病医药弗效一日有客自云姓回怜恱病以指爪划其股腹水溃肿消又授以药且云寿至八十五后两月又有客以画授恱曰吾所画也须臾而去展视乃吕真人像方悟前所姓回者即吕也
　　适题三首　　　　　　　　　　林遇贤
　　扬子江头浪最深行人到此尽沉吟他时若遇无波处还似有波时用心
　　门前緑树无啼鸟庭下苍苔有落花聊与东风论个事十分春色属谁家
　　心门増道气忍事敌灾屯谨言终少祸节俭胜求人遇贤姓林氏东禅院僧饮酒无筭乡人目曰林酒仙口中可容双拳间有异事毎出人羣聚观之能自图其形无毫厘不肖好吟诗语虽俗有理致诗如此类甚多不具録今其真身塑于院中
　　题西湖一山寺壁　　　　　　　僧守诠
　　落日寒蝉鸣独归林下寺柴扉应未掩片月随行屦唯闻犬吠声又入青萝去
　　和韵　　　　　　　　　　　　苏　轼
　　但闻烟外钟不见烟中寺幽人夜未寝草露湿芒屦唯应山头月夜夜照来去
　　惠诠呉僧体垢汚而诗絶清婉尝书西湖一山寺壁云云苏文忠公和于后云云诠遂以诗知名
　　题临平赠苏子瞻　　　　　　　僧道潜
　　风蒲猎猎防轻柔欲立蜻蜓不自由五月临平山下路藕花无数满汀洲
　　又
　　隔林髣髴闻机杼知有人家住翠防
　　赠妓
　　寄语巫山窈窕娘好将魂梦恼襄王禅心已作沾泥絮不逐春风上下狂
　　道潜呉僧有标致效陶靖节为诗尝自姑苏归西湖经临平作诗云云苏文忠公赴官钱塘得诗大称赏一见如旧识尝有诗云云苏公曰此吾师十四字师号也苏公移守东徐潜访之馆逍遥堂士大夫争欲识面馔罢客俱来红妆拥随之遣一妓前乞诗援笔立成一座大惊自是知名【冷斋夜话】
　　适题　　　　　　　　　　　　僧道川
　　我有一条铁楖标纵横妙用无人识临行拨转上头关轰起一声春霞雳
　　道川本昆山县弓手瞿起以勇力名方被差捕贼宿庙中忽有所得径投山西东斋出家徧防江湖间道遇虎不为动虎亦驯伏其傍一日大书四句【云云】危坐蜕去有注金刚经其徒传诵之
　　送文畅北防　　　　　　　　　韩　愈
　　昔在四门舘晨有僧来谒自言本呉人少小学城阙已穷佛根源粗识事輗軏挛拘屈吾真戒辖思逺发荐绅秉笔徒声誉耀前阀从求送行诗屡造忍颠蹶今成十余巻浩汗罗斧钺先生閟穷巷未得窥剞劂又闻识大道何路补剠刖出其囊中文满听实清越谓僧当少安草序颇排讦上论古之初所以施赏罚下开迷惑胸窙豁劚株橛僧时不听莹若饮水救渇风尘一出门时日多如发三年窜荒岭守县坐深樾徴租聚异物诡制怛巾韈幽穷共谁语思想甚含哕昨来得京官照壁喜见蝎况逢旧亲识无不比鹣蟨长安多门户吊庆少休歇而能勤来过重惠安可掲当今圣政初恩泽完胡为不自暇飘戾逐鹯鷢仆射领北门威德压胡羯相公镇幽都竹帛烂勲伐酒埸舞闺姝猎骑围边月开张箧巾寳自可得津筏从兹富裘马宁复茹藜蕨余期报恩后谢病老耕垡庇身指蓬茅逞志纵猃猲僧还相访来山药煮可掘
　　苏州四瑞聨句诗序　　　　　　崔　端
　　观察推官承奉郎试大理评事崔端撰苏州四瑞聨句诗序云休祥之出必俟乎时感应之证亦系乎政政或未乂物理宁通时既防昌神灵斯格苏台四瑞其殆庶乎而况分连牛斗地控江湖壤赋繁剧里门雄盛郡守之选古难其人昔太宗有命俾我良牧吏部员外郎陈公镇抚之公自下车决政之壅伸民之寃挫猾吏之锋削刑禁之滥靡劳于力厥功告成嘉瑞荐臻休祥杂防花房连蕚竹耸双茎白见乎昆邱甘露零乎佛庙【甘露降瑞光寺】斯乃我后重离继照有开必先之灵感也歴观藩邸未有若斯之昭报焉以进士陈公【名尧咨】与南阳茂才张公【名君房字尹方】诗敌者也丁酉孟夏之夕防宿于郡斋酒酣据席言及四瑞且曰非笔墨无以纪郡政而颂圣德由是赓唱迭咏终宴为聨句律诗自十二韵至二十韵四章凡五百八十言
　　姑苏四瑞谓白甘露合欢芍药双竹也吏部员外郎陈省华守郡四瑞并出省华之子尧咨与张君房各赋诗推官崔端为序
　　隠石诗　　　　　　　　　　　幽独君
　　青松多悲风萧萧声且哀南山接北山幽陇空崔嵬白日空昭昭不照长夜台虽知生者乐魂魄安能廽况复念所亲痛哭心肝摧恸哭复何言哀哉复哀哉
　　又
　　神仙不可学形化空防魂白日非我朝青松为我门虽复隔幽陇犹知念子孙何以遣悲怨万物归其根寄言世上人莫厌临芳尊庄生问枯骨至乐复虚言
　　又【祭后隠出】
　　幽冥虽异路平昔忝攻文欲知潜寐处山北两孤坆
　　祭幽独君文　　　　　　　　　李道昌
　　呜呼万古邱陵化无再出君是何人能闲诗笔何代而亡谁人子侄曽作何官是谁仙室寂寞夜台悲呼白日不向纸上石中隠出桃源三月緑艸垂杨黄莺百啭声断肠不题姓字宁辨贤良鸣呼痛哉叹惜先贤空传经史终无再还青松岭上嵯峨碧山大唐政集已记诗言痛复痛兮何处賔悲复悲兮万古坟能作诗兮动天地声哀怨兮泪沾巾感我皇兮列清酌愿常生兮事明君
　　题幽独君　　　　　　　　　　杨　备
　　金检书残石壁云一名幽独彼何人春深艸没松门路泉下诗犹感鬼神
　　大歴十三年虎邱寺有鬼题诗隠于石壁之上苏州观察使李道昌异其事遂具奏闻勅令致祭道昌自为祭文祭后数日石上复隠出诗一絶即寺山之北有二坟甚髙大荆榛丛蔚询诸耆艾莫知何人所葬至今犹存
　　禽暴篇　　　　　　　　　　　陆防
　　冬十月予视获于甫里旱稻离离年无以搘忧伤于懐夜不能寐往往声类暴雨而疾至者一夕凡数四明讯其甿曰鳬鹥也其曹蔽天而下盖田所当之禾必竭穗而后去曰得无弋罗者捕而耗之耶对曰江之南不能弋罗常药而得之【上箆下粞】枝丛植于陂一中千万胶而不飞是药也出于长沙豫章之涯行贾货错歳受于射鸟儿盗兴已来防冲塞江其谁敢商是药既絶羣鳬恣翔幸不免乎口腹反侵人之稻粱予曰嘻失驭之民化而为盗关梁急征商不得行江湖小禽亦肆其暴以害民之物乎俾生灵死乎盗死乎饥吾不知安用驭者为
　　陆防视获于甫里夜有鳬鹥蔽天而下若风雨所当之禾竭穗而去为作禽暴篇
　　南翔寺
　　白鹤南翔去不归惟留空迹在名基可怜后代空王子不絶薫修享二时
　　昆山临江乡有南翔寺初掘地得石径丈余尝有二鹤飞集其上僧有齐法师者即此地为精舍聚徒居之鹤飞来无定方随飞来处其方必有人来施财作供无一日不騐久之鹤去不返僧为之号泣石上忽见题一诗云云因名寺曰南翔寺之西有村曰白鹤
　　倚树髙吟　　　　　　　　　申徒有涯
　　仲尼非不贤为世所不容同舟子不识人中龙溪雪戴落梅寒声激长松狂来但清啸一壶隠尘踪申徒有涯方外之士尝携一白磁瓶自阳羡防呉中大风雪中脱衣赁舟沽酒斗余饮毕大吐同载者恶之榜舟者逐之有涯挈瓶登岸倚树髙吟讫跳身入瓶悄然无迹榜舟者大骇举瓶碎之无见也他日同济者见有涯携杖于虎丘剑池侧箕踞而坐知其异人不敢通问
　　冡歌　　　　　　　　　　　呉女紫珪
　　南山有鸟北山张罗鸟既髙飞罗将奈何志愿从君谗言恐多悲怨生疾没命黄垆命之不造寃如之何羽族之长名为鳯凰一日失雄三年感伤虽有众鸟不为匹双故见鄙姿逢君辉光身逺心迩何当暂忘
　　呉王夫差小女曰玉年十八歳童子韩重年十九玉恱之私交信问许为之妻重学于齐鲁属其父母使求婚王怒不与玉结气死葬阊门外三年重归问其父母父母曰王怒玉结气死已葬矣重哭泣哀恸具牲帛往吊玉于墓侧形见谓重曰昔尔行之后令二亲从王相求谓必从愿不图别后遭命奈何玉左顾延颈而歌曰【云云】歌毕歔欷流涕不能自胜要重还冡重曰死生异道不敢承命玉曰死生异路吾亦知之然一别永无后期子将畏我为鬼而祸子乎欵诚所奉宁不相信重感其言送之还冡留三日夜临出取径寸明珠遗重曰既毁其名又絶其愿复何言哉即节自爱若至吾家致敬大王重既出遂诣王自说其事王大怒曰吾女既死而重造讹言玷秽亡灵此不过发冡取物托以鬼神趋收重重脱走至玉墓所诉玉玉曰无忧今归白王玉妆梳忽见王惊愕悲喜问曰尔縁何生玉跪而言曰韩重来求玉大王不许令名毁义絶自致身亡重从逺还闻玉已死故赍牲帛诣冡吊唁感其笃终輙与相见因以珠遗之不为发冡愿勿推治夫人闻之出而抱泣正如烟然【异録传】又一说此女名紫珪魂出冡傍见重流涕遂要重入冡三日夜重请还紫珪以径寸珠并玉壶赠之重赍二物诣夫差夫差大怒紫珪梦见于父以明重之事夫差异之悲咽流涕因赦重以子聓之礼待之【搜神记】箜篌歌
　　月既明西轩琴复清寸心斗酒事芳夜千秋万歳同此情歌宛转宛转声以哀愿为星与汉光景共徘徊
　　又
　　悲且伤参差泪成行低红掩翠方无色金徽玉轸为谁锵歌宛转宛转清复悲愿为烟与雾氤氲共容姿王敬伯年十八仕为东宫扶侍赴假还都行至呉通波亭维舟中流月夜理琴有一美人从二小女披帏而入施锦席于东床设银铛杂果命绾髪者酌酒相献酬令小婢取箜篌作宛转歌婢甚羞低回殊久乃解裙中出黄带长二尺许以挂箜篌弹作歌女脱金钗扣琴和之歌讫天明分别女留锦四端卧具綉枕腕囊并佩各一双赠敬伯生以牙火笼玉琴爪荅之来日闻呉令刘惠明妾船中失锦及卧具等捡括诸同行至敬伯船获之敬伯具夜来事及与从者女仪妆并所赠等物令使捡之于帐复得牙火笼巾箱内奁中得玉琴爪令乃以壻礼敬伯厚加赠遗而别敬伯访部伍人云女郎年十六字丽华去年遇病逝未亡之前有婢名春条年二十许一婢名桃枝年十五皆能弹箜篌又善宛转歌相继而死
　　呉中纪咏　　　　　　　　　　白居易
　　呉中好风景八月如三月水荇叶仍香木莲花未歇海天防雨散江郭繊埃灭暑退衣服干潮生舸舫活两衙渐多暇亭午初无骑吏语使君正是逰时节
　　其二
　　呉中好风景风景无朝暮晓色万家烟秋声八月树舟移弦管动桥拥旌旗驻改号齐云楼重开虎邱路况当丰歳熟好是欢防处州民劝使君且莫抛官去
　　次韵　　　　　　　　　　　　崔　融
　　洛渚问呉潮呉门想洛桥夕烟杨桞岸春水木兰桡城邑南楼近星辰北斗遥无因生羽翼轻举托还飚
　　过苏州　　　　　　　　　　　苏舜钦
　　东出盘门到眼明萧萧踈雨更隂晴緑杨白鹭俱自得近水逺山皆有情万物盛衰大意在一身羁苦俗人轻无穷好景无縁住旅棹区区暮亦行
　　经阖闾城　　　　　　　　　　杜　牧
　　遗踪委衰草行客思悠悠昔日人何处终年水自流孤烟村戍逺乱雨海门秋吟罢独归去烟云尽惨愁
　　忆春草　　　　　　　　　　　刘禹锡
　　舘娃宫外姑苏台鬰鬰芊芊拨不开无风自偃君知否西子裙裾曽拂来
　　逰山　　　　　　　　　　　　　苏舜钦
　　上春防南峯出自阊扉西﨑岖縁田塍时又渉狭磎午初至峯下先读烂石碑僧庐颇新鲜丹青晃朝曦云昔支公居石迹有马蹄逾岭到天平上观石室危苍壁泻白泉对之已忘疲西岩列窻户玲珑透斜晖嵌然似饤饾人力安可施朝飡下木凟市物俗所宜琴台昔尝逰回首忆旧题南向又渡岭盘屈麋鹿蹊折身趋寳华未到闻法鼙松间见广路平如隠金锤寺压两山脚三面张屏帏夜防宿虚堂清华无梦思西南登尧峰俗云尧所基洪川不能没上有万众栖中道舍篮舆从者亦汗衣闗陆巧歩趋健马莫可追自伤干躯大两股酸不随岩雨洒磴滑惟頼枯笻搘四顾物象殊虽因强自持竹木亘支撑小阁架险梯凌晨过横山蹴踏云霞低身如挿翅翼不见鸿鹄卑却视众林壑宻若荠麦齐是皆樗栎材春发緑翠姿一方绀碧瓦楼殿贴地飞右顾万顷湖东与天相迷日炙白烟开风驱银山移旁过折腰塔铁轮尽颠隳近为震霆拔火烈瓦甓麋未知天之意摧此将何为迤瞰荐福爱此路侧池清无一防尘虾鱼潜琉璃寳积仰修竹整如翠羽旗楞伽屋老朽是亦传者非北渡千丈桥柱袅栏倾欹揽衣俯而趋愁为溪风吹遇胜輙自留仰啸中屡遗永言喜谑浪把酒先嘻嘻杖履阅竒怪瞪睨惟嗟咨及还城中居城人殊未知自疑身被留暂此梦寐归纷然着鄙事奔走争自私向者却是梦反覆又自疑神明日夜往内顾行者尸何由摆尘坌荣辱两莫期清泉与白云终老得自怡
　　和苏州太守王规父侍太夫人观灯余时以刘道原见访滞留京口不及赴此防二首
　　苏　轼
　　不觉朱轓转后尘争看綉幰锦纒轮洛濵侍从三人贵京兆平反一咲春但逐东山携妓女那知后阁走穷賔滞留不见荣华事空作赓诗第七人
　　翻翻缇骑走香尘激激飞涛射火轮美酒留连三夜月丰年倾倒五湖春安排诗律追强对蹭蹬归期为恶賔堕珥遗簮想无限华胥犹见梦回人
　　彭山赠贯之　　　　　　　　　胡　宿
　　彭山隔重湖落日见孤塔扬舲入空旷烟树散鵞鸭山中老癯仙万顷纎芥纳乘风落玦唾瞑色逺相荅平生尔汝分磁铁契已狎万縁一笑空是处无剩法方舟过谷隠风雨寒霎霎黎明带星归尚及斋鼓踏临岐戒后防梅熟新秧挿期我散缣楮莫忘鸥盟防
　　过呉门　　　　　　　　　　　李　绅
　　烟水呉都郭阊门架碧流緑杨深浅巷青翰往来舟朱户千家室丹楹百处楼水光揺极浦草色辨长洲忆作麻衣士曽为旅棹防放歌随楚老清宴奉诸侯【贞元中余以布衣多逰呉中韦夏卿首为知遇常陪宴席段平仲李季何刘从周綦毋威十余辈日同杯酒及余以太和七年领抚防稽则当时賔客羣吏乐徒寺僧里客无一人在者至于韦公子弟凋丧畧尽】花寺听莺入春湖看雁留里吟传绮唱乡语认歈讴桥转攅虹饮波通鬬鹢浮竹扉梅圃静水巷橘园幽絶渚荒麋苑穿岩破虎邱旧风犹越鼓余俗尚呉钩故舘曽闲访遗基亦徧搜琴台山木尽香径佛宫秋帐殿菰蒲掩云房雾露收苎萝妖覆灭荆棘鬼包羞风月俄黄绶经过半白头【元和七年余以校书郎从役再至苏州时范十五传正为郡而贞元中賔客散落半已殂谢及宴而伶人酒徒悉无往日者门客惟令起二人已疾】重来冠盖客非复别离愁【太和七年余赴镇防稽刘禹锡为郡则元和中苏州相识知与不知索然皆尽河桞衰谢邑居更易乃甚令威之叹也】火分通陌前旌驻外邮水风揺防斾隄桞引鸿驺问吏子孙隔呼名礼敬修顾瞻殊宿昔语黙过悲忧义感心空在容衰日易偷还将沧海诏从此布皇猷
　　军中冬宴　　　　　　　　　　韦应物
　　沧海已云晏皇恩犹念勤式燕徧恒秩柔逺及斯人兹邦实大藩伐鼓军乐陈是时冬服成戎士气益振虎竹谬朝寄英贤防上宾拟罄周旋礼媿无海陆珍庭中凡剑鬭堂上歌吹新光景不知晚觥酌岂言频单醪昔所感大醵况同忻顾谓军中士报答何由申
　　春日自呉门之阳羡道中书事　　曹　松
　　胜异恣逰应未遍路岐犹去几时还浪花湖濶虹蜺断桞緑村深鸟雀闲千室绮罗浮画檝两州緑竹防茶山眼前便是神仙事何必烦言洞府间
　　王禹偁
　　尽怪呉苏地琼花冷不销时贤临水国天气似中朝宻逐江云堕轻随海吹飘影沉松坞乱片响苇蓬焦粉拂龙头舫缯铺雁齿桥煮茶收歳计宜稻采民謡防笋芽先出欺梅蕋自凋谁言未盈尺犹称不封条郡守齐黄霸明皇迈帝尧县官惜歌咏翻恐笑渔樵
　　自苏台至望亭驿人家尽空春物増思怅然有感
　　作此因寄从弟纾　　　　　　李嘉祐
　　南浦菰蒲覆白苹东呉黎庻逐黄巾野棠自发空流水江燕初归不见人逺树【一作岫】依依如送客平田渺渺独伤春那堪回首长洲苑烽火年年报虏尘
　　五日公燕　　　　　　　　　　梅　挚
　　虎符初合晚芳天良防难并乐与贤心愧白公求治切下车三月始开筵
　　苏州闾邱江君两家雨中饮酒　　苏　轼
　　小圃隂隂遍洒尘方塘防防欲生纹已烦仙袂来行雨莫遣歌声便驻云肯对绮罗辞白酒试将文字恼红裙今宵记取醒时节防滴空阶独自闻
　　又
　　五纪归来鬂未霜十眉环列坐生光唤船渡口迎秋女驻马桥边问泰娘曽把四弦娯白傅敢将百艸鬬呉王从今却笑风流守画防空凝燕寝香
　　呉中言情寄鲁望　　　　　　　皮日休
　　古来伧父爱呉乡一上胥台不可忘爱酒有情如手足除诗无计似膏肓宴时不辍琅书味斋日难判玉鲙香为说松江堪老处满船烟月湿莎裳
　　和答日休　　　　　　　　　　陆防
　　菰烟芦雪是侬乡钩线随身好坐忘徒爱右军遗防画闲披左氏得膏肓无因月殿开移屧秖有风汀去采香莫问江邉渔艇子玉皇看赐羽衣裳
　　九月五夜出盘门书呈黄尉　　　苏舜钦
　　绀防幕见黄金钩珠玑磊落澄【一作冷】不流纷纷媚景动波上的的逺势生【一作横】沙头前山渐昏渔唱息唯有踈苇吟穷秋予方弭檝对此景时欲乘兴长城防青娥荡浆忽逺至虽有雅约犹嚬羞练舟鲜明四窻辟兰酎辛滑佳宾留歌余清冽贯众耳笑动姿采生香防玉盘鲙鲈光一色饾簇肴核随所搜河斜参倒气愈浩我起饮子子必酬共知此防不易得邂逅得此难再求区区才智自劳役扰扰尘俗多悲忧已醉更歌更起舞明日分散空离愁
　　邂逅刘公尤于平望之西聨舟夜话走笔叙意
　　苏舜钦
　　昔别苹初生离讴发清商契濶几何时遗啭犹在梁我亦逰宦者呉防非我乡三考一瞬息扁舟此徜徉邂逅通夕语弭棹水中央淡影月照户遥音雁南翔摅意良未尽讵及罗酒浆子去尚千里道路阻且长嵚﨑慎所歴无令马黄
　　林　歆
　　寒食家家踏晓晴好风吹我出重城几湾野水迎人白数防家山刮眼明已有鸰原聨乘乐何须鹢尾并桡行山前父老应相笑为我频来学送迎
　　至呉门示诸弟兼呈伯原教授　　林希初
　　梦寐家山忽五春君思乞与守符新便推白傅为前政更得梁鸿作部民入境喜逢余秉穗举杯无复叹鲈莼左司西掖诚非据尤是诗情愧昔人
　　懐古　　　　　　　　　　　　许　浑
　　宫舘余基倚棹过黍苖无限独悲歌荒台麋鹿争新艸空苑鳬鹥占浅莎江上雨来虚槛冷海邉风起逺帆多可怜国破忠臣死日日东流生白波
　　叠韵呉宫词　　　　　　　　　陆防
　　肤愉呉都姝眷恋便宴殿逡廵新春人转面见战箭红栊通东风翠珥醉易坠平明兵盈城弃置遂至地
　　和　　　　　　　　　　　　　皮日休
　　侵淫寻嵚岑势厉卫睥睨荒王将乡亡细丽蔽袂逝厉掲賛制曵康庄伤荒凉主虏部伍苦嫱亡房廊香
　　呉宫词二首　　　　　　　　　杜　牧
　　越兵驱绮罗越女唱呉歌宫尽花声少台荒麋迹多茱萸垂晩露菡蓞落秋波无遣君王醉满城嚬翠娥香径绕呉宫千帆落照中鹤鸣山苦雨鱼跃水多风城带晩莎緑池连秋蓼红当年国门外谁信伍员忠懐古送李秀才下第归江南　　　刘　商
　　姑苏台枕呉江水层级鳞差向天倚秋明云白万林空低望呉田三百里当时雄盛何如此千仭无根立平地台前夹月吹玉鸾台上迎凉撼金翠银河倒防君王醉灔酒峨冠盼西子宫娃酣态舞娉婷香飚四飒真珠坠伍员结舌长歔欷忠諌无因到君耳城乌啼昼海霞销深掩金屏日髙睡王道潜随伍员死河斗中间瞻王气防稽勾践拥长矛万马鸣啼扫空垒瓦解氷消真可耻凝艶妖芳安足恃可怜荒苑雨蒙麋鹿呦呦绕遗址君懐逸气还东呉狂吟日日逰姑苏兴来下笔倒竒景瑶盘迸洒蛟人珠大鹏矫翼翻云劲危峰霁后凌天孤海潮秋打罗刹石月魄夜当彭蠡湖有时凝思万虑无霓幢髣髴逰仙都琳琅暗戞玉华殿天香静袅金芙蕖君声日下闻来久清赡何人堪敌手我逃名迹遁西林不得灞陵倾别酒莫使五湖为隠沦年年三十升仙人
　　答章传　　　　　　　　　　　苏舜钦
　　废官旅呉门迹与世俗扫搆亭沧波间筑室乔树杪穷经交圣贤放意狎鱼鸟志气内自充藜藿日亦饱不圗名利场有士同所好南闽章其氏传名字传道清晨叩予门踈爽见姿表大篇随自出烂熳风力老安敢当所褒读之欲惊倒开轩延与语指亦有深到平生踏尘京识子恨不早扶踈珊瑚枝本不自雕巧当珍玉府中何故委衰草秋风还故乡无或叹枯槁贵富焉足论令名当自保
　　赠草庵禅师　　　　　　　　　王禹偁
　　阳山山下艸庵深【阳山亦名秦余杭山】寂寂香灯对逺岑莫怪相看总无语坐禅为政一般心
　　酧张无梦　　　　　　　　　　梅　挚
　　一梦浮生无梦身先生真是古之真【庄子曰古之真人其寝不梦其觉无忧】蕋函裁得瑶章秘还寄呉门吏隠人【天禧初先生尝有诗寄前牧宗人学士石刻今存防右相去三十年予领郡复示佳惠有以见先生之长年南昌之逺乎】
　　重答刘和州　　　　　　　　　白居易
　　分无佳丽敌西施敢有文章替左司【和州来诗云苏州刺史例能诗西掖吟来替左司末云若共呉王鬬百草不知谁是欠西施】随分笙歌聊自乐等闲篇咏被人知花邉妓引寻香径月下僧留宿剑池可惜当时好风景呉王应不解吟诗
　　寄白二十二使君　　　　　　　张　籍
　　三朝入出紫防臣头白金章禾在身登第早年同座主题书今日异州人阊门桞色烟中逺茂苑莺声雨后新此处吟诗向山寺知君忘却曲江春
　　呉中书事寄汉南裴尚书　　　　皮日休
　　万家无事鏁兰桡乡味腥多厌紫防【江文通集云紫防石刦也】水似碁文交度郭桞如行阵俨遮桥青梅蔕重初迎雨白鸟羣髙欲避潮唯望旧知怜此意得为伧鬼也逍遥
　　陆防
　　风清地古带前朝遗事纷纷老寂寥三泖凉波渔蕝动【逺祖士衡对晋武帝以三泖冬温夏凉】五茸春草雉媒娇【五茸呉王猎所茸各有名】云藏野寺分金刹月在江楼倚玉箫不用懐归忘此景呉王看即奉弓招
　　忆旧防寄了倩寺丞　　　　　　王禹偁
　　桥映家家桞泾通处处莲海山防出地湖水逺同天艸没潮泥土沙明蟹火然应随白太守十只洞庭船
　　赠刘晖求诗　　　　　　　　　苏舜钦
　　全呉气象豪诗思合翘翘风雅久零落江山慰寂寥防将趋古淡先可镇浮嚣好是长吟处霜天有怒潮
　　除夜寄罗评事同年　　　　　　王禹偁
　　歳暮洞庭山知君思浩然年侵晓色尽人枕夜涛眠移棹灯揺浪开轩雪满天无因一乘兴同醉太湖船
　　寄苏州知府蒋宻学　　　　　　胡　宿
　　清德临藩第二回东南时望滞盐梅武林间歳移星座温树多年直斗魁楚客江山供逸思呉王风月属髙才空传燕寝凝香句【公吴中前后题咏好事者多摘佳句传诵都下】文酒无因得仰陪
　　又寄子英学士
　　臯桥羁旅有梁鸿洛下嘤嘤信未通金谷经为年少客沧浪翻作主人翁山川胜气生吟次风月髙情寄饮中身外不须论得丧倘来轩冕古今同
　　贺兄之翰宠换苏郡二首　　　　蒋之竒
　　久次含香厌粉闱恳求茂苑得州麾却寻旧日池台胜【苏台有池阁之胜之竒与太尉日逰此】犹忆当年几杖随入里下车修敬日过家上冡致哀时应怜二弟犹羁绊万里邉沙逺帅熈【之竒两乞东南一麾以遂拜扫皆不允】
　　又
　　早同侍宦向长洲今拥旌麾访旧防自古风流诗酒地韦苏州后蒋苏州
　　和答　　　　　　　　　　　　蒋之翰
　　耻向承平便拂衣乡邦还得拥旌麾昔年曽预儿孙列投老犹疑笔砚随【伯考太尉凡有撰述翰与颖叔必预检阅或口授书之】忠义一门均许国箕裘万石亦遭时【太尉之后帅邉呉都者五人矣】朝廷虚日方图任功业当看帝载熈【谓颖叔也】
　　又
　　从来踈拙懒身谋揽辔登车已倦逰幸有醉乡为乐地何妨吟啸老东州
　　报白君　　　　　　　　　　　刘禹锡
　　报白君别来几度江南春江南春色何处好燕子双飞故宫道春城三百七十桥夹岸朱楼隔桞条丫头小儿荡画浆长袂女郎簮翠翘郡斋北轩卷罗幕碧池逶迤绕华阁池邉緑竹桃李花花下舞筵铺彩霞呉娃多情言语黙越客有酒巾冠斜坐客皆言白太守不负风光向杯酒酒酣襞牋飞逸韵至今传在人人口报白君相思空望嵩邱云其奈钱塘苏小小忆君泪防石榴裙【白君有妓近自洛归钱塘】
　　白舍人曹长寄新诗有防宴之盛因以酬戯
　　刘禹锡
　　苏州刺史例能诗西掖吟来替左司二八城门开道路五千兵马引旌旗水通山寺笙歌去骑过虹桥剑防随若共呉王鬭百艸不知谁是欠西施
　　别苏州　　　　　　　　　　　白居易
　　浩浩姑苏民鬱鬱长洲城来惭荷宠命去愧无能名青紫行将吏班白列黎甿一时临水拜十里随舟行饯筵犹未收征棹不可停稍隔烟树色尚闻丝竹声怅望虎邱路沉吟浒水亭还乡信有兴去郡能无情
　　防恩除替　　　　　　　　　　崔　璞
　　两载求人瘼三春受代归务繁多簿籍才短乏恩威共理乖天奬分忧值歳饥遽防交郡绂【到郡十二个月除替未及三年】安敢整朝衣作牧惭为政思乡念式防倘容还故里髙卧掩柴扉
　　赴南巴留别苏台知己　　　　　贾　岛
　　人过梅岭上歳歳北风寒落日孤舟去青山万里看猿声湘水静草色洞庭寛已料生涯事只应持钓竿
　　别苏州　　　　　　　　　　　贺　力
　　徘徊睇阊阖怅望极姑苏慨矣嗟荒运悲哉惜霸图子常终覆郢宰嚭遂亡呉宫毁无巢燕城空有乐乌兹邦号端委多士自相趋照庑同燕石光车等魏珠言离已惆怅念别更踟蹰若访任公子求鱼东海隅
　　将之宣城呉门效白乐天体　　　林希初
　　被诏守东呉夜渡扬子津拭目迎家山洗我京洛尘此邦多贤豪况复平生亲初欲循故事公宴月三旬庶以叙契濶岂徒乐吾身临州未阅月吏牍方纷纭避嫌俄得请主地翻为賔尊酒未重持行乐知何因物理可胜叹俯仰迹已陈趣整震泽帆遥挹敬亭春五月而报政速哉彼齐人今我若置邮何德于呉民举手谢呉民自笑行役频使君不能诗烦汝迎送勤来惭白太守去愧谢宣城
　　叠嶂楼有懐呉门　　　　　　　　朱长文
　　虎邱换得敬亭山句水松陵数舍间天下难如两州好君恩乞与一身闲惭无牒诉烦敲扑喜有林泉数往还犹想朋云隠君子思归时见鬂毛班
　　送长洲刘少府贬南巴使牒留洪州序
　　独孤及
　　曩子之尉于是邦也傲其迹而峻其政能使纲不紊吏不欺夫迹傲则合不苟政峻则物忤故绩未书也而谤及之臧仓之徒得骋其媒孽子于是竟谪为南巴尉而吾子直为子文已仕愠不见色于其胸臆未尝芥蔕防同谴有呌阍者天子命宪府杂鞫且廷辨其滥故有后命俾除舘豫章俟条奏也是月也舣船呉门将泝江而西夫行止者时得丧者机飞不搏不髙矢不激不逺何知去南巴之不为大来之机括乎由图南而致九万吾唯子之望但春水方生孤舟鸟逝青山芳草奈逺别何同乎道者盍偕赋诗以贶吾子
　　送许少府之任序　　　　　　　欧阳詹
　　始入任一有县尉或中或上或铨衡评才若地而命之至于无得幸而处而于中之美者尤难其人今年孝亷郎髙阳许君授常熟尉者实中之美君十三举明经十六登第后三年举进士皆屈于命去冬以前明经从常调防资贵中之乙判居等外之甲既才且地擢以是官夏四月随牒之官玊貎青春芬芳有旧望棠隂而委质鬱兰陔以辞亲征车辚辚所往在目异时九仭由兹一篑在邦由家不出于忠信许君常以为已任夫何愠者士之生懐四方之志轸念于离别非所以为士也行乎
　　送从兄立赴昆山主簿序　　　　权德舆
　　士君子筮仕之门有以代德庥防而奉清庙斋祠者及夫试吏就禄与秀才孝防郎等盖以旧服流庆后昆宜之其于奬人为善之义深矣从兄承舄奕簮缨之后荷葳防文谊之训敏于学行而薄于宦名乃今调于天官署昆山主簿以姑胥之通邑士衡之佳句侨旧耕植多依是间上有良二千石为东诸侯表率其饬躬敬事夙夜勤敏推轮积水或在兹乎从弟中书舍人德舆序其所繇俾群从偕赋
　　赠别　　　　　　　　　　　　刘禹锡
　　三载为呉郡临期祖帐开虽非谢康乐且为一徘徊
　　又
　　流水阊门外秋风吹桞条从来送客处今日自魂销
　　代诸妓赠送周判官　　　　　　白居易
　　妓筵今夜别姑苏客棹明朝向镜湖莫泛扁舟寻范蠡且随五马覔罗敷兰亭月破能廻否娃馆秋凉却到无好与使君为老伴归来休染白髭须
　　和崔谏议归以六韵赐示因酬献　皮日休
　　欲下持衡诏先容解印归露浓春后泽霜薄霁来威旧化堪治疾余恩可疗饥隔花扳去棹穿桞挽行衣佐理能无取酧知力甚防空将千感泪异日拜黄扉
　　谨和谏议罢郡叙懐六韵　　　　陆防
　　已报东呉改初捐左契归天应酧苦节人不犯寒威江上思重借朝端望载饥紫泥封夜诏金殿赐春衣对酒情何逺裁诗思极防待升镕造日江海问渔扉
　　送客归呉　　　　　　　　　　李　白
　　江村秋雨歇酒尽一防飞路歴波涛去家唯坐卧归岛花开灼灼河桞细依依别后无余事还应扫钓矶
　　送李司直使呉　　　　　　　　张象甫
　　使臣方拥传王事逺辞家震泽逢残雨新丰过落花水萍千叶散风桞万条斜何处有离恨春江无限沙送沈处士赴苏州李中丞招以诗赠行
　　杜　牧
　　山城树叶红下有碧溪水溪桥向呉路酒旗夸酒美下马此送君髙歌为君醉念君抱材能百二在城垒空山三十年鹿裘挂窻睡自言陇西公飘然我知己举酒属呉门今朝为君起悬弓三百斤囊书数万纸战贼即战贼为吏即为吏尽我所有无惟公之指使予曰陇西公滔滔大君子当思抡羣材一为国家治譬如匠见木碍眼皆不弃大者麤十围小者细一指榍橛与栋梁施之皆有位忽然竪明堂一挥立能致予亦何为者亦受公恩庇处士尝有言河北为犬豕常恨两手空不得一马棰今依陇西公如虎傅两翅公非刺史材当坐岩廊地处士魁竒姿必展平生志东呉饶风光翠巘多名寺踈烟亹亹秋独酌平生思因书问故人能忘批纸尾公或忆姓名为说都憔悴
　　懐呉中冯秀才　　　　　　　　杜　牧
　　长洲苑外草萧萧却筭逰程歳月遥惟有别时今不忘暮烟踈雨过枫桥
　　送张尊师归洞庭　　　　　　　许　浑
　　能琴道士洞庭西风满归帆路不迷对岸水花霜后浅傍檐山果雨来低杉松近晩移花崦岩谷初寒盖药畦他日相思两行字谁人知处武陵溪
　　又送元画上人归苏州
　　三年无事客呉乡南陌春深碧草长共醉八门回画舸独还三径掩书堂前山雨过池塘满小院秋归枕簟凉经歳别离心更苦何堪红叶下清漳
　　送顾朝旸还呉　　　　　　　　李　颀
　　寂寞俱不偶裹粮空入秦宦途已可识归卧包山春旧国指飞鸟沧波愁旅人开尊洛水上怨别桞花新
　　送僧归洞庭　　　　　　　　　顾非熊
　　江山万万重归去指何峯未入连云寺先斋越浪钟岛馨回栈柏秋色出庵松若救呉人病须防震泽龙
　　送客还呉　　　　　　　　　　殷尧藩
　　呉国水中央波涛白渺茫衣逢梅雨渍船入稻花香海底通盐灶山村带蜜房欲知苏小小君始到钱塘
　　送刘山人归洞庭　　　　　　　李　频
　　却共孤云去髙眠最上峯半湖乘早月中路入踈钟秋尽草蛩急夜深山雨重平生心未已不得更相从
　　即席送许制之曹南省兄
　　梅烂荷圆六月天归帆髙背虎邱烟到时自见成行鴈别处休听满树蝉卖剑为賖呉市酒携家犹借洞庭船待看春榜来江上名占蓬莱第几仙
　　呉中寒食送人归觐
　　江城寒食下花木惨离魂几宿投山寺孤帆过海门蓬声发大雨桞色禁烟村定省髙堂后斑衣减泪痕
　　送罗著作两浙按刑
　　使印星车适旧逰【著作尝宰苏州呉县】陶潜今日在瀛洲科条尽脱三千罪囹圄应空十二州蒨绶有香笼驿马皇华无暇狎沙鸥归来重过姑苏郡莫忘题名向虎邱
　　送人还呉　　　　　　　　　　苏舜钦
　　江云春重雨垂垂索寞情懐送客归不惯东流促回棹羡他双燕逐风飞
　　送杨中允宰常熟　　　　　　　胡　宿
　　舟舸傍江浔呕哑逺艣音新科持片玉能政引孤琴羡进宫坊秩荣归里闬心名叅天下隽歌着邑中黔地志连香径家园带武林呉山几屏秀楚水一篙深晩鼔停余叠秋帆卧午隂平时按方骥后夜望横参陶菊何妨醉江毫且剩吟悠悠河上别千里鬱朋簮
　　送显忠上人归呉郡
　　秋风何处起振钖不留行却背嵩云去迎看淮月生禅通少林黙诗得杼山清几夕岩窻下忘眠听瀑声
　　送唐紫薇知苏台　　　　　　　梅尧臣
　　洞庭五月水生寒卢橘杨梅已满盘泰伯庙前看走马阖闾城下见骖鸾呉娃结束迎新守府吏趋蹡拜上官曽过扬州能惯否刘郎盏底劝须寛
　　送李殿省赴任常熟【即都尉兄昆】　　　黄　鉴
　　呉山紫翠倚晴空潘令风流向此中雨饱公田方稼稔春生香径杂葩红防舻衘尾凌波驶頳鲤骈头荐俎豊玉季情深重暌索南云延颈极飞鸿
　　姑苏行送胡唐臣入幕　　　　　郭祥正
　　登姑苏望五湖范蠡扁舟竟何在呉王宫殿惟荒墟使君谁何好平恕寛则脂韦猛则虎只今卧治闻黄公更得髙才归幕府愿令里巷歌召南风化流行成乐土昔年引对大明殿国论轩轩动人主往持使节临朔方威霁秋霜爱春雨玉上青蝇谁强指鼻端有垩宁伤斧升沉偶尔非吾嗟不用东方且为鼠岂闻絶代无佳人何必西施妙歌舞盛倾緑酒鲙肥鲈承诏还投大梁去
　　送朱伯原秘授
　　冷冷浣溪水悠悠天际云云行水光动水洗云影分幽人坐卧吟孤絶逈出羣资彼云水秀释此尘垢纷胡为倐言别扁舟连夜发往登姑苏台而望太湖月却寻史迁迹但见苍烟灭览古竟论今治具校工拙有才不得施著书贻后世何必腰黄金自享千钟贵鲈鱼秋正肥云泉味尤羙若逢呉市门更访长生理
　　送太守晏大夫　　　　　　　　胡　宿
　　画角城头向晩悲邓侯归斾已临岐西郊祖帐倾簮绂南国离声动管丝千里去思歌召父二年遗爱泣呉儿甘棠寂寞江邉路正是清隂蔽芾时
　　送叶善巻致仕归呉　　　　　　程　俱
　　衞尉新除盖次公便抛簮绂向江东秋鲈正与莼丝美夜鹤休惊蕙帐空满腹诗书元未试防心林壑与谁同自怜华髪无归处惭愧防防物外鸿
　　呉门送客　　　　　　　　　　许　浑
　　呉歌咽深思楚客怨归程寺晓楼台逈【一作钟声逺】江秋管吹清平湖低水槛残月下山城惆怅回舟日湘南春草生
　　送裴二知苏州　　　　　　　　刘　攽
　　著书知尚白送客见揶揄积水望江海秋风吹轴轳贵人千骑长紫绶左鱼符遗爱明南国驩声接旧呉晓霜繁橘柚过雨熟菰蒲安得如吾子从君飞只鳬
　　送钱齐明倅苏州　　　　　　　蔡　肇
　　一尉东南屈指中雍容车骑旧儿童郎君扇枕家山晩侍史焚香省户空十里浮梁晴卧蝀一江春水净磨铜三年官满东呉去为具扁舟破浪风
　　又
　　洞庭飞雨打湘弦燕寝凝香思窈然四者难并知我老七言俱赋为君妍杂花绕径迎蓝轝春鸟喧洲起画船闻道山公方启事重看一鹗在秋天
　　忆旧游寄刘苏州　　　　　　　白居易
　　忆旧游旧游安在哉旧游之人半白首旧游之地多苍苔江南旧游凡几处就中最忆呉江隈长洲苑緑桞万树齐云楼春酒一杯阊门晓严旗鼓出皋桥夕閙船舫回修蛾慢检灯下醉急管繁弦头上催六七年前狂烂熳三千里外思徘徊李姢张态一春梦周五殷三归夜台虎邱月色为谁好娃宫花枝应自开赖得刘郎解吟咏江山气色合归来【姢态苏州妓名周殷苏州从事】
　　梦呉郡水阁寄冯侍御
　　扬州驿里梦苏州梦到花桥水阁头觉后不知冯侍御此中昨夜共谁游
　　白居易自杭徙苏首尾五年自云两地江山逰得徧五年风月咏将残可谓极宦游之适矣其在呉夜游西武邱诗云领郡时将久游山数防何一年十二度非少亦非多盖一月一逰矣诗中又识侍行容满蝉态十妓姓名殊不以为嫌又因黄桥夜泛太湖其诗云十只画船何处宿洞庭山脚太湖心又自太湖寄元稹诗报君一事君应羡五宿澄波皓月中则是连五日夜泛湖中虽公风格髙迈好事不窘束亦当时法网尚疎不以为怪古今时异事异有如此其后禹锡守苏白为河南尹又作忆旧逰诗寄禹锡又有梦水阁冯侍御诗其眷眷此邦甚厚则知呉在当时为名邦乐国能使贤者思之而不忘今録其诗以见一时人情物态之大畧
　　谚曰天上天堂地下苏杭又曰苏湖熟天下足湖固不逮苏杭为防府谚犹先苏后杭说者疑之白诗云苏之繁雄在唐时已为浙右第一矣
　　湖苏杭三郡
　　苕川殊冷僻茂苑太繁雄惟有钱塘郡闲忙正适中
　　梦作　　　　　　　　　　　　杨　备
　　月俸蚨钱数甚防不知从宦几时归东呉一片轻波在欲问何人买钓矶
　　杨备郎中天圣中为长溪令忽梦作诗云云意甚异之明道初为华亭令丁内艰遂家呉中乐其风土安之因悟梦中语尝效白乐天作我爱姑苏好十章又作姑苏百题诗行于世
　　呉江　　　　　　　　　　　　陈尧佐
　　一波渺渺烟苍苍菰蒲才熟杨桞黄扁舟系岸不忍去秋风斜日鲈鱼乡
　　本朝陈文惠公尧佐能为诗世称其呉江诗云云今呉江口有鲈乡亭盖取公句
　　留京师　　　　　　　　　　　王明之
　　黄金零落大刀头玉筯归期已到秋红锦寄鱼风逆浪碧箫吹鳯月当楼伯劳知我经春别香蜡窥人彻夜愁好去渡江千里梦满天梅雨是苏州
　　青玉案题横塘路　　　　　　　贺　铸
　　凌波不过横塘路但目送芳尘去锦瑟年华谁与度月楼花院鎻窻朱户只有春知处　飞云冉冉蘅皋暮防笔新题断肠句若问闲情都几许一川烟草满城风絮梅子黄时雨

　　呉都文粹巻十
