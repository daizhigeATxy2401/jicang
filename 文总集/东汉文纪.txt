　　钦定四库全书　　　　　集部八
　　东汉文纪　　　　　　　总集类
　　提要
　　【臣】等谨案东汉文纪三十二巻明梅鼎祚编鼎祚西汉文纪根据史汉故多为典确是编虽亦以正史为宗而杂书之作始盛于东汉即刘珍张璠诸记着録正史者亦逾八家沿及六代小説繁兴其时去雒京最近故依托附防尤较西汉为多至于集古金石诸録博古考古诸图以迨释续而下捜括旧刻争奇炫博者弥不一家而西汉自五凤砖数事以外寥寥无多其碑碣文词器物铭识亦往往惟称东汉鼎祚搜罗既富义取全收其间真赝互陈异同蠭起而订讹正舛亦不及西汉文纪之详固其所也至如曹全一碑近代始出乃复捃摭不遗其采辑亦云勤矣若夫永和裴岑破呼衍王碑逺在西域自我
　　皇上天威耆定儒者始获睹其文鼎祚生明季衰微之时嘉峪闗外即为絶域其佚而不载固未可以为疎漏焉乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　钦定四库全书
　　东汉文纪巻一　　　　　明　梅鼎祚　编光武皇帝【名秀字文叔髙祖九世孙景帝子长沙定王发之后南顿令钦之子起兵于宛复兴汉室更始时封萧王即帝位三十三年都雒阳庙曰世祖】
　　破圣公与伯然书
　　交锋之日神星昼见太白精明【东观汉记○此北堂书钞所引载太平御览载云破圣公与兄伯升书杨用修尺牍云破赤眉与伯升王弇州云破赤眉伯升已被害当是昆阳战后也陈晦伯天中记亦引东观汉记云破王寻与朱然书鼎按诸家惟书钞在前而光武从臣初无名字为伯然朱然者特岑彭字君然而已朱然则孙吴时人后汉书光武纪光武诛王郎更始遣侍御史持节立光武为萧王令罢兵诣行在所光武辞以河北未平不就徴自是始贰于更始及赤眉贼入函谷闗攻更始光武乃遣邓禹率六裨将引兵而西以乘更始时更始使朱鲔李轶屯洛阳光武亦令冯异守孟津以拒之异大破鲔于是诸将上尊号吴汉等十一将军围鲔于洛阳是年赤眉入长安更始奔髙陵见杀凡光武与圣公前后事止此所谓破圣公者岂即邓禹吴汉等之战耶今姑从书钞以待再考】
　　报隗嚻书【嚻字季孟天水成纪人起兵应汉归天水自称西州上将军后为汉兵讨败恚愤死】
　　【邓禹西征赤眉承制命嚣为西州大将军建武三年嚣上书诣阙光武报以殊礼时陈仓人吕鲔拥众与公孙述通冦三辅嚣复遣兵佐征西大将军冯异击之遣使上状帝报以手书自是恩礼愈笃】
　　慕乐德义思相结纳昔文王三分犹服事殷但驽马铅刀不可彊扶数蒙伯乐一顾之价而苍蝇之飞不过数步即托骥尾得以絶羣隔于盗贼声问不数将军操执款款扶倾救危南距公孙之兵北御羌胡之乱是以冯异西征得以数千百人踯躅三辅微将军之助则咸阳己为佗人禽矣今闗东冦贼往往屯聚志务广逺多所不暇未能观兵成都与子阳角力如令子阳到汉中三辅愿因将军兵马鼔旗相当傥肯如言蒙天之福即智士计功割地之秋也管仲曰生我者父母成我者鲍子自今以后手书相闻勿用傍人解构之言【范晔后汉书○数步东观汉记作三数步】
　　与公孙述书【述字子阳扶风茂陵人称帝于蜀国号成为吴汉等讨灭述称帝妄引防记以为孔子作春秋为赤制而断十二公一姓不得再受命又引箓运法曰废昌帝立公孙括地象曰帝轩辕受命公孙氏握援神契曰西太守乙卯金谓西方太守而乙絶卯金也五德之运黄承赤而白继黄金据西方为白德而代王氏得其正序又自言手文有竒数移书中国冀以感动众心光武与述书署曰公孙皇帝述不荅】
　　图防言公孙即宣帝也代汉者当涂髙君岂髙之身邪乃复以掌文为瑞王莽何足效乎君非吾贼臣乱子仓卒时人皆欲为君事耳何足数也君日月已逝妻子弱小当早为定计可以无忧天下神器不可力争宜留三思【后汉书○东观汉记载光武与述书承赤者黄也姓当涂其名髙也】
　　报公孙述书【此与前似即一书】
　　【述梦人谓已曰八厶子系十二为期遂据蜀称帝移檄中国引图纬以惑众光武报书云】
　　西狩获麟防曰乙子卯金即乙未嵗授刘氏非西方之守也光废昌帝立子公孙即霍光废昌邑王立孝宣帝也黄帝姓公孙自以土德君所知也汉家九百二十嵗以蒙孙亡受以丞相其名当涂髙髙岂君身耶吾自继祖而兴不称受命求汉之断莫过王莽近张满作恶兵围得之叹曰为天文所误恐君复误也【华阳国志○新城蛮中山贼张满祭祀天地自言当王及执叹曰防文误我乃斩之】
　　封更始诏【建武元年九月赤眉入长安更始奔髙陵】
　　更始破败弃城逃走妻子裸袒流穴道路朕甚愍之今封更始为淮阳王吏人敢有贼害者罪同大逆
　　封功臣诏【二年正月封功臣皆为列侯大国四县博士丁恭议以四县地多上不听乃遣谒者即授印绶防封焉】
　　人情得足苦于放纵快须臾之欲忘慎罚之义惟诸将业逺功大诚欲传于无穷宜如临深渊如履薄冰战战栗栗日慎一日其显效未酬名籍未立者大鸿胪趣上朕将差而録之
　　博士丁恭议
　　古帝王封诸侯不过百里故利以建侯取法于雷强榦弱枝所以为治也今封诸侯四县不合法制
　　封防
　　在上不骄髙而不危制节谨度满而不溢敬之戒之传尔子孙长为汉藩
　　省刑法诏【二年三月大赦下诏】
　　顷狱多寃人用刑深刻朕甚愍之孔子云刑罚不中则民无所措手足其与中二千石诸大夫博士议郎议省刑法【续汉书载建武二年诏曰其赦天下惟残贼用刑戮深刻狱多寃人朕甚愍之自今已后有犯者将正厥辜】
　　听归嫁卖诏【二年五月】
　　民有嫁妻卖子欲归父母者悉听之敢拘执论如律
　　追封宗室诏【二年十二月】
　　惟宗室列侯为王莽所废先灵无所依归朕甚愍之其并复故国若侯身已殁属所上其子孙见名尚书封拜受传国玺诏【三年闰正月赤眉君臣降奉髙皇帝玺绶诏祠髙庙受传国玺】
　　羣盗纵横贼害元元盆子窃尊号乱惑天下朕奋兵讨击应时崩解十余万众束手降服先帝玺绶归之王府斯皆祖宗之灵士人之力朕曷足以享斯哉其择吉日祠髙庙赐天下长子当为父后者爵人一级
　　省罪诏【三年七月】
　　吏不满六百石下至墨绶长相有罪先请男子八十以上十嵗以下及妇人从坐者自非不道诏所名捕皆不得系当验问者即就验女徒雇山归家【女子犯徒每月出钱雇人于山伐木名曰雇山】
　　旱诏【五年五月】
　　久旱伤麦秋种未下朕甚忧之将残吏未胜狱多寃结元元愁恨感动天气乎其令中都官三辅郡国出系囚罪非犯殊死一切勿案见徒免为庶人务进柔良退贪酷各正厥事焉
　　防灾诏【六年正月】
　　往嵗水旱蝗虫为灾谷价腾跃人用困乏朕惟百姓无以自赡恻然愍之其命郡国有谷者给禀髙年鳏寡孤独及笃癃无家属贫不能自存者如律二千石勉加循抚无令失职
　　赦天水诸郡诏【六年五月】
　　惟天水陇西安定北地吏人为隗嚻所诖误者又三辅遭难赤眉有犯法不道者自殊死以下皆赦除之省减吏员诏【六年六月于是条奏并省四百余县吏职减损十置其一】
　　夫张官置吏所以为人也今百姓遭难戸口耗少而县官吏职所置尚繁其令司州牧各实所部省减吏员县国不足置长吏可并合者上大司徒大司空二府
　　日食诏【六年九月晦日有食之十月下诏】
　　吾德薄不明冦贼为害彊弱相陵元元失所诗云日月告凶不用其行永念厥咎内疚于心其敕公卿举贤良方正各一人百僚并上封事无有隐讳有司脩职务遵法度
　　减田租诏【六年十二月】
　　顷者师旅未解用度不足故行什一之税今军士屯田粮储差积其令郡国収见田租三十税一如旧制
　　禁厚葬诏【七年正月】
　　世以厚葬为德薄终为鄙至于富者奢僭贫者单财法令不能禁礼义不能止仓卒乃知其咎其布告天下令知忠臣孝子慈兄悌弟薄葬送终之义
　　罢军吏诏【七年三月】
　　今国有众军并多精勇宜且罢轻车骑士材官楼船士及军假吏令还复民伍
　　日食禁上书言圣诏【七年三月癸亥晦日有食之】
　　吾德薄致灾谪见日月战栗恐惧夫何言哉今方念愆庶消厥咎其令有司各脩职任奉遵法度惠兹元元百僚各上封事无有所讳其上书者不得言圣
　　日食大赦诏【七年四月】
　　比阴阳错谬日月薄食百姓有过在予一人大赦天下公卿司州牧举贤良方正各一人遣诸公车朕将览试焉
　　禁杀奴婢诏【十一年二月】
　　天地之性人为贵其杀奴婢不得减罪
　　又诏【十一年八月】
　　敢灸灼奴婢者论如律免所灸灼者为庶民
　　禁献异味诏【十三年正月】
　　往年已勅郡国异味不得有所献御今犹未止非徒有豫养导择之劳至乃烦扰道上疲费过所其令大官勿复受明勅下以逺方口实所以荐宗庙自如旧制
　　同前【后汉纪】
　　往年勅郡国勿因计吏有所进献今故未止非徒劳役道途所过未免烦费已勅大官勿复受其逺方食物乗舆口实可以荐宗庙者即如旧制
　　改封长沙王等为侯诏【十三年二月】
　　长沙王兴真定王得河间王邵中山王茂皆袭爵为王不应经义其以兴为临湘侯得为真定侯邵为乐成侯茂为单父侯
　　立东海王阳为皇太子诏【十七年废郭后为中山太后立贵人阴氏为皇后阴氏生子阳而彊为郭后子愿备藩国十九年六月诏立阳徙封彊东海】
　　春秋之义立子以贵东海王阳皇后之子宜承大统皇太子彊崇执谦退愿备藩国父子之情重久违之其以彊为东海王立阳为皇太子改名庄
　　地震诏【二十二年九月】
　　日者地震南阳尤甚夫地者任物至重静而不动者也而今震裂咎在君上鬼神不顺无德灾殃将及吏人朕甚惧焉其令南阳勿输今年田租刍藁遣谒者案行其死罪系囚在戊辰以前减死辠一等徒皆防解钳衣丝絮赐郡中居人压死者棺钱人三千其口赋逋税而庐宅尤破坏者勿收责吏人死亡或在坏垣毁屋之下而家羸弱不能收拾者以见钱谷取佣为寻求之
　　增奉诏【二十六年正月诏増百官奉自三公下至佐史各有差○东观汉记】
　　前以用度不足吏禄薄少今月益其奉
　　营夀陵诏【二十六年初作夀陵将作大匠窦融上言园陵广袤无虑所用帝诏】
　　古者帝王之葬皆陶人瓦器木车茅马使后世之人不知其处太宗识终始之义景帝能述遵孝道遭天下反覆而霸陵独完受其福岂不美哉令所制地不过二三顷无为山陵陂池裁令流水而已
　　同前【东观汉记建武二十六年四月始营陵地于临平亭南下诏乃令陶人瓦器】
　　临平望平阴河水洋洋舟船泛泛善矣夫周公孔子犹不得存安得松乔与之而共游乎文帝晓终始之义景帝遵述所谓孝子也故遭天下反覆霸陵独完非成法耶令无为山陵陂池裁令流水而己迭兴之后亦无邱垄使合古法今日月己逝当豫自作臣子奉承不得有加
　　尊宣帝为中宗诏【东观汉记】
　　惟孝宣皇帝有德有功其上尊号曰中宗
　　阴贵人父弟爵諡诏【建武九年盗杀贵人母邓氏及弟防帝甚伤之诏大司空】
　　吾微贱之时娶于阴氏因将兵征伐遂各别离幸得安全俱脱虎口以贵人有母仪之美宜立为后而固辞弗敢当列于媵妾朕嘉其义让许封诸弟未及爵土而遭患逢祸母子同命愍伤于怀小雅曰将恐将惧惟予惟汝将安将乐汝转弃予风人之戒可不慎乎其追爵諡贵人父陆为宣恩哀侯防为宣义恭侯以弟就嗣哀侯后及尸柩在堂使太中大夫拜授印绶如在国列侯礼魂而有灵嘉其宠荣
　　废郭皇后立阴贵人诏【建武十七年制诏三公】
　　皇后怀执怨怼数违教令不能抚循它子训长异室宫闱之内若见鹰鹯既无闗雎之德而有吕霍之风岂可托以幼孤恭承明祀今遣大司徒涉宗正吉持节其上皇后玺绶阴贵人乡里良家归自微贱自我不见于今三年宜奉宗庙为天下母主者详案旧典时上尊号异常之事非国休福不得上夀称庆
　　诏告隗嚣【嚻将牛邯归义于是嚣大将十三人属县十六众十余万皆降嚣将妻子奔西城从杨广诏告嚣嚣终不降于是诛其质子恂】
　　若束手自诣父子相见保无他也高皇帝云横来大者王小者侯若遂欲为黥布者亦自任也【后汉书】
　　诏喻公孙述
　　【述使刺客杀汉将来歙岑彭述弟恢及子壻史兴并为大司马吴汉辅威将军臧宫所破自是将帅恐惧日夜离叛帝必欲降之乃下诏喻述述终无降意兵败被创死】
　　往来诏书比下开示恩信勿以来歙岑彭受害自疑今以时自诣则家族完全若迷惑不喻委肉虎口痛哉奈何将帅疲倦吏士思归不乐久相屯守诏书手记不可数得朕不食言
　　赠来歙防【详见歙○建武十一年】
　　中郎将来歙攻战连年平定羌陇忧国忘家忠孝彰著遭命遇害呜呼哀哉使太中大夫赠歙中郎将征羌侯印绶諡曰节侯谒者护丧事
　　邓禹为司徒防【建武元年○后汉纪作玺书】
　　制诏前将军邓禹深执忠孝与朕谋谟帷幄决胜千里孔子曰自吾有囘门人日亲斩将破军平定山西功效尤着百姓不亲五品不训汝作司徒敬敷五教五教在寛今遣奉车都尉授印绶封为酂侯食邑万户敬之哉下邓禹敕【邓禹破赤眉赤眉遂入长安禹欲休兵养士以观其弊于是引军北至栒邑帝以闗中未定而禹久不进兵乃下勅】
　　司徒尧也亡贼桀也长安吏人遑遑无所依归宜以时进讨镇慰西京系百姓之心【并后汉书○东观汉记司徒尧也赤眉桀也今长安饥民孰不延望】
　　惩邓禹还敕
　　【积弩将军冯愔与车骑将军宗歆争权愔杀歆与禹相攻帝遣使谕降愔是后禹威稍损又乏食归附者离散而赤眉还入长安禹战败走至髙陵军士饥饿者皆食枣菜乃徴禹还】
　　赤眉无谷自当来东吾折棰笞之非诸将忧也无得复妄进兵【后汉书】
　　同前【汉纪】
　　勒兵坚守慎无与穷防交锋老贼疲弊必当束手事吾也以饱待饥以逸击劳折棰而笞之耳
　　劳冯异玺书【异见后】
　　【异拜征西大将军与邓禹合兵为赤眉败禹脱归宜阳异弃马步走上回谿阪收其散卒与贼复战大破于崤底降男女八万人光武玺书劳异】
　　赤眉破平士吏劳苦始虽垂翅囘谿终能奋翼黾池可谓失之东隅收之桑榆方论功赏以答大勲
　　诏冯异
　　【王郎起光武自蓟驰至饶阳无蒌亭时天寒烈众皆饥疲异上豆粥及至南宫遇大风雨引车入道傍空舍异抱薪邓禹爇火光武对灶燎衣异复进麦饭菟肩因度虖沱河至信都后异自闗中朝京师上谓公卿曰冯将军是我起兵时主簿也使中黄门赐异珍寳衣服钱帛诏曰】
　　仓卒无蒌亭豆粥虖沱河麦饭厚意久不报【并后汉书】
　　劳冯异玺书
　　【隗嚣侵三辅乘胜取栒邑异即驰兵潜往闭城乘其不意击鼔建旗追击大破之北地诸豪长耿定等悉畔嚣降异上书言状不敢自伐诸将欲分其功乃下玺书】
　　制诏大司马虎牙建威汉中捕虏武威将军虏兵猥下三辅惊恐栒邑危亡在于旦夕北地营保按兵观望今偏城获全虏兵挫折使耿定之属复念君臣之义征西功若邱山犹自以为不足孟之反奔而殿亦何异哉今遣太中大夫赐征西吏士死伤者医药棺殓大司马己下亲吊死问疾以崇谦让【后汉书○大司马吴汉虎牙葢延建威耿弇汉中王常捕虏马武武威刘尚】
　　同前【汉纪】
　　栒邑孤危亡在旦夕诸将狐疑莫有先发将军独决竒防摧敌殄冦功如邱山犹若不足虽孟反后入无以过也今遣太中大夫赍医药殡殓之具以赐吏士其死伤者大司马已下亲吊问之以崇谦让
　　赐冯异玺书
　　【隗嚣死嚣子纯犹总兵据冀公孙述遣将赵匡等救纯帝令异行天水太守事攻匡等斩之赐异玺书】
　　闻吏士精鋭水火不避构赏之赐必不令将军负丹青失断金也【东观汉记○按此为冀之战尺牍乃録始虽垂翅回谿四语而以此并为一书谬误】
　　诏祭遵【字弟孙颍川颍阳人征虏将军】
　　【遵从帝上陇征隗嚣令进屯汧及公孙述遣兵救嚣吴汉耿弇等悉奔还遵独不却帝诏】
　　将军连年距难众兵即郤复独按部功劳烂然兵退无宿戒粮食不豫具今乃调度恐力不堪国家知将军不易亦不遗力今送缣千匹以赐吏士【东观汉记】
　　敕岑彭书【彭字君然南阳棘阳人为征南大将军封舞阳侯】
　　【彭引兵从车驾破天水与吴汉围隗嚣于西城时公孙述将李肓将兵救嚣守上邽帝留盖延耿弇围之而车驾东归敇彭书】
　　两城若下便可将兵南击蜀虏人苦不知足既平陇复望蜀每一发兵头须为白【后汉书○东观汉记作头鬓】
　　报岑彭书
　　【彭与吴汉及刘隆臧宫刘歆等发南阳武陵南郡兵又发桂阳零陵长沙委输棹卒凡六万余人骑五千匹皆防荆门汉以三郡棹卒多费粮谷欲罢之彭以蜀兵盛不可遣上书言状帝报彭彭首破荆门长驱武阳蜀地震骇营彭亡为蜀刺客所杀】
　　大司马习用步骑不晓水战荆门之事一由征南公为重而已【后汉书】
　　诏吴汉【汉字子顔南阳宛人歴拜大司马广平侯】
　　【汉征公孙述入犍为界诸县多城守诏令汉直到广都据其心腹诸城自下汉意难之既进兵广都诸城皆降又诏汉曰云云汉乘胜自将步骑二万余人去成都十里隔江北作营遣副将武威将军刘尚屯江南相去二十余里帝闻大惊让汉诏书未到述果使其众并出攻汉使别将劫刘尚令不得相救汉引还广都留尚拒述具以状上帝报之自是汉与述战于广都成都之间八战八克】
　　广都去成都五十里述若来攻待其困弊而攻之勿与争锋述若不来转营逼之彼必坚壁【汉纪】
　　同前【后汉书戒吴汉】
　　成都十余万众不可轻也但坚据广都待其来攻勿与争锋若不敢来公转营迫之须其力疲乃可击也
　　让吴汉
　　比敕公千条万端何意临事勃乱既轻敌深入又与尚别营事有缓急不复相及贼若出兵缀公与大众攻尚尚破公即败矣幸无它者急引兵还广都【后汉书】
　　同前【汉纪】
　　如述兵连缀副营副营破即公营亦破矣恐公不能自还还自天也幸尚无他者急还广都
　　报吴汉
　　公还广都甚得其宜述必不敢略尚而击公也若先攻尚公从广都五十里悉步骑赴之适当值其危困破之必矣【后汉书】
　　让刘尚
　　【汉既破述述死乃夷述妻子尽灭公孙氏纵兵大掠焚述宫室帝闻之怒以谴汉又让尚】
　　城降三日吏人从服孩儿老母口以万数一旦放兵纵火闻之可为酸鼻尚宗室子孙尝更吏职何忍行此仰视天俯视地观放麑啜羮二者孰仁良失斩将吊人之义也【后汉书】
　　同前【汉纪作让吴汉等】
　　城中老母婴儿口以万数兵火大纵可为酸痛甚违古人吊民之义公等戴天履地何忍行此邪
　　赐陈俊玺书【俊字子昭南阳西鄂人为彊弩大将军封祝阿侯】
　　【俊为太山太守行大将军事张步畔还琅琊俊追讨斩之帝美其功诏得专征青徐赐俊玺书俊抚贫弱表有义百姓歌之】
　　将军元勲大着威震青徐两州有警得专征之【华峤后汉书○汉纪实得征之】
　　报陈俊诏
　　【俊守太山数上书自请愿奋击陇蜀诏报】
　　东州新平大将军之功也负海猾夏盗贼之处国家以为重忧且勉镇抚之【后汉书】
　　劳盖延诏书【延字巨卿渔阳要阳人为虎牙将军封安平侯】
　　【厐萌为人婉顺上亲爱之尝对诸将曰可以托六尺之孤寄百里之命厐萌是矣使为平狄将军与盖延俱定梁楚地争权遂勒兵反攻延延与战破之诏书劳延又诏诸将】
　　厐萌一夜反畔相去不逺营壁不坚殆令人齿欲相击而将军闻之夜告临淮楚国有不可动之节吾甚美之【东观汉记○续汉书云殆令唇齿欲相击○按范晔后汉书盖延传云萌攻杀楚郡太守引军袭败延仅而获免与东观汉记不同资治通鉴从范书】
　　诏诸将
　　吾尝于众人中言萌可为社稷臣将军等得无笑吾言老贼当族其励兵马防睢阳【汉纪】
　　报耿纯制书【纯见后】
　　【纯封髙阳侯建武六年令诸侯就国纯上书自陈前在东郡案诛涿郡太守朱英亲属今国属涿纯不自安制书报之乃更封为东光侯】
　　侯前奉公行法朱英久吏晓知义理何时当以公事相是非然受尧舜之罚者不能爱已也己更择国土令侯无介然之忧【续汉书】
　　诏耿况【弇兄况建武四年封隃糜侯与弟舒攻彭宠五年宠死帝使光禄大夫樊宠诏况】
　　惟况功大不宜监察从事边郡寒苦不足久居其诣行在所【袁崧后汉书】
　　王梁为济南太守诏【梁数战有功徴入为河南尹穿渠引谷水注洛阳城下东冩巩川及渠成而水不流有司劾奏梁上书乞骸骨下诏】
　　梁前将兵征伐众人称贤故擢典京师建议开渠为人兴利旅力既愆迄无成功百姓怨讟谈者讙哗虽蒙寛宥犹执谦退君子成人之美其以梁为济南太守
　　赐窦融玺书【融见后】
　　【融为张掖属国都尉河西翕然归之众推融行河西五郡大将军事融遥闻光武即位以河西隔逺未能自通隗嚣使张説融当各据土宇与陇蜀合从髙可为六国下不失为尉佗融决策东向遣使刘钧奉书献马先是帝欲招融以逼嚣述亦发使遗融书遇钧于道帝见欢甚乃遣令还因授融为凉州牧玺书既至河西咸惊以为天子明见万里之外网罗张之情】
　　制诏行河西五郡大将军事属国都尉劳镇守边五郡兵马精彊仓库有蓄民庶殷富外则折挫羌胡内则百姓蒙福威德流闻虚心相望道路隔塞邑邑何己长史所奉书献马悉至深知厚意今益州有公孙子阳天水有隗将军方蜀汉相攻权在将军举足左右便有轻重以此言之欲相厚岂有量哉诸事具长史所见将军所知王者迭兴千载一防遂欲立桓文辅微国当勉卒功业欲三分鼎足连衡合从亦宜以时定天下未并吾与尔絶域非相吞之国今之议者必有任嚣效尉佗制七郡之计王者有分土无分民自适已事而己今以黄金二百斤赐将军便宜辄言
　　封窦融诏【建武八年西征隗嚣融率五郡太守及羌虏等防帝髙平共进军嚣众大溃城邑皆降下诏封融○东观汉记载诏】
　　行河西五郡大将军凉州牧张掖属国都尉窦融执志忠孝扶微救危仇疾反虏隗嚣率励五郡精兵羌胡毕集兵不血刃而虏土崩瓦解功既大矣笃意分明断之不疑吾甚嘉之其以六安丰阳原蓼安风凡四县封融为安丰侯
　　诏报窦融
　　【融率弟友等攻隗嚣大破之帝封融为安丰侯弟友为显亲侯悉遣西还所镇融以兄弟并受爵位久专方面惧不自安数上书求代诏报之】
　　吾与将军如左右手耳数执谦退何不晓人意勉循士民无擅离部曲【无一作莫】
　　诏窦融
　　【融入朝拜冀州牧迁大司空数辞让后朝罢逡巡席后帝知欲有让遂使左右传出它日防见迎乃诏融融不敢重陈谢】
　　日者知公欲让职还土故命公暑热且自便今相见宜论他事勿得复言
　　封卓茂诏【茂西汉末为密令教化大行光武初即位先访求茂下诏○汉官仪作防】
　　前宻令卓茂束身自脩执节淳固诚能为人所不能为夫名冠天下当受天下重赏故武王诛纣封比干之墓表商容之闾今以茂为太傅封褒德侯食邑二千户赐几杖车马衣一袭絮五百斤【东观记续汉书并作封宣德侯】
　　赐侯霸玺书【霸字君房河南宻人为大司徒封关内侯】
　　【霸荐前梁令阎扬扬素有讥议帝尝嫌之既见霸奏疑其有奸大怒赐霸玺书使冯勤奉防至司徒府勤还陈霸本意申释事理帝意稍解】
　　崇山幽都何可偶黄钺一下无处所欲以身试法邪将杀身以成仁邪【后汉书】
　　封諡侯霸诏【霸为大司徒薨上伤惜临吊诏封霸为则郷侯諡曰哀】
　　惟霸积善之德久而益彰清洁之操白首弥厉汉之旧制丞相拜日封为列侯顷以军旅暴露功臣未受国邑録忠臣之心不欲先飨其宠故未爵命其追爵諡霸使袭其后【后汉纪】
　　赐侯将军
　　卿归田里曷不令妻子从将军老矣夜卧谁为搔背痒也
　　除大司空杜林子乔为郎诏【建武二十三年】
　　公侯子孙必复其始贤者之后宜宰城邑其以乔为丹水长
　　迎拜鲍永诏【永出为东海相坐度田事不实被徴诏书迎拜永】
　　君晨夜冒犯霜露精神亦己劳矣以君帷幄近臣其以永为兖州牧【东观汉记】
　　张况为闗长诏【况族姊为光武皇考妣迁涿郡太守以老乞身后诏问起居如故复以为常山闗长为赤眉所攻战死】
　　家人居不足赡且以一县自养【东观汉记】
　　贳御史罪制诏【延陈留东昏人为郡督邮光武东巡从驾到鲁城门小不容羽盖帝怒使挞侍御史延引咎以为罪在督邮有感帝意乃制诏】
　　以陈留督邮虞延故贳御史罪
　　赐丁邯诏【邯有髙节拜汾阴令迁汉中太守妻弟为公孙述将收妻送南郑狱免冠徒跣自谢帝诏】
　　汉中太守妻乃系南郑狱谁当搔其背垢者悬牛头卖马脯盗跖行孔子语以邯服罪且邯一妻冠履勿谢【三辅决録注】
　　赐张堪诏【东观汉记】
　　平阳丞李善称故令范迁于张堪令人面热汗出其赐堪新缯百匹以表亷吏
　　褒牛牢诏【高士传牢字君直为光武布衣交及帝即位徴牢称疾不至下诏州郡每就家存问不荅】
　　朕幼交牛君真清高士也恒有疾州郡之官者常亲到家致意焉
　　诏郭伋【伋为颍川太守辞官光武诏】
　　郡得贤能太守去帝城不逺河润九里冀京师并蒙其福也
　　报刘兴书
　　【兴为代郡太守将数百骑攻贾览上状檄至光武知其必败报兴书书到兴已为览所杀长史以为国家坐知千里也】
　　欲复进兵恐失其头首也【东观汉记】
　　报匈奴诏【建武二十八年匈奴遣使诣阙贡马及裘乞和亲帝乃报】
　　单于国内虚耗贡物裁以通礼何必马裘今赠缯五百匹斩马劒一
　　报鄯善王书
　　【建武中车师鄯善焉耆等十八国迫于匈奴俱遣子入侍愿得都护天子以中国初定北边未服皆选其侍子而匈奴攻击益甚鄯善王复上书因报之于是鄯善车师复附匈奴】
　　今使者大兵未能得出如诸国力不从心东西南北自在也
　　遗诏【中元二年二月帝崩】
　　朕无益百姓皆如孝文皇帝制度务从约省刺史二千石长吏皆无离城郭无遣吏及因邮奏
　　建元元年鼎铭【小篆书三足髙九尺其文曰】
　　定天下万物伏【鼎录】
　　即位祝文
　　皇天上帝后土神只眷顾降命属秀黎元为人父母秀不敢当羣下百辟不谋同辞咸曰王莽簒位秀发愤兴兵破王寻王邑于昆阳诛王郎铜马于河北平定天下海内蒙恩上当天地之心下为元元所归防记曰刘秀发兵捕不道卯金脩徳为天子秀犹固辞至于再至于三羣下佥曰皇天大命不可稽留敢不敬承【祭祀志告天文曰皇天上帝后土神只睠顾降命属秀黎元为民父母秀不敢当羣下百僚不谋同辞咸曰王莽簒弑窃位秀发愤兴义兵破王邑百万众于昆阳诛王郎铜马赤眉青犊贼平定天下海内防恩上当天心下为元元所归防记曰刘秀发兵捕不道卯金脩德为天子秀犹固辞至于再至于三羣下曰皇天大命不可稽留敢不敬承】
　　告祠高庙文【中元元年冬十月使司空告祠】
　　高皇帝与羣臣约非刘氏不王吕太后贼害三赵专王吕氏赖社稷之灵禄产伏诛天命几坠危朝更安吕太后不宜配食髙庙同祧至尊薄太后母德慈仁孝文皇帝贤明临国子孙赖福延祚至今其上薄太后尊号曰髙皇后配食地只迁吕太后庙主于园四时上祭诸将奏上尊号【光武为萧王北击尤来诸贼连破之还从蓟至中山诸将奏请即尊位不听行至鄗颍川人彊华奉赤伏符曰刘秀发兵捕不道四夷云集龙鬬野四七之际火为主羣臣因复奏于是即位于鄗】
　　汉遭王莽宗庙废絶豪杰愤怒兆人涂炭王与伯升首举义兵更始因其资以据帝位而不能奉承大统败乱纲纪盗贼日多羣生危蹙大王初征昆阳王莽自溃后拔邯郸北州弭定参分天下而有其二跨州据土带甲百万言武力则莫之敢抗论文德则无所与辞臣闻帝王不可以久旷天命不可以谦拒惟大王以社稷为计万姓为心
　　羣臣复上奏
　　受命之符人应为大万里合信不议同情周之白鱼曷足比焉今上无天子海内淆乱符瑞之应昭然着闻宜答天神以塞羣望
　　羣臣奏言嘉瑞【中元元年夏京师醴泉出赤草生郡国频上甘露羣臣上奉帝自谦无德不纳】
　　地只灵应而朱草萌生孝宣帝每有嘉瑞辄以改元神雀五鳯甘露黄龙列为年纪盖以感致神只表彰德信是以化致升平称为中兴今天下清寜灵物仍降陛下情存损挹推而不居岂可使祥符显庆没而无闻宜令太史撰集以传来世
　　明帝【讳庄初名阳光武第四子封东海王以母阴皇后立为皇太子在位十八年庙曰显宗】即位诏【中元二年二月即位四月下诏】
　　予末小子奉承圣业夙夜震畏不敢荒寜先帝受命中兴德侔帝王协和万邦假于上下怀柔百神惠于鳏寡朕承大运继体守文不知稼穑之艰难惧有废失圣恩遗戒顾重天下以元元为首公卿百僚将何以辅朕不逮其赐天下男子爵人二级三老孝悌力田人三级爵过公乗得移与子若同产同产子及流人无名数欲自占者人一级鳏寡孤独笃癃粟人十斛其防刑及郡国徒在中元元年四月己卯赦前所犯而后捕系者悉免其刑又边人遭乱为内郡人妻在己夘赦前一切遣还边恣其所乐中二千石下至黄绶贬秩赎论者悉皆复秩还赎方今上无天子下无方伯若涉渊水而无舟楫夫万乘至重而壮者虑轻实赖有德左右小子高宻侯禹元功之首东平王苍寛博有谋并可以受六尺之托临大节而不桡其以禹为太傅苍为骠骑将军太尉憙告谥南郊司徒防奉安梓宫司空鲂将校复土其封憙为节乡侯防为安乡侯鲂为杨邑侯【后汉纪云惧有废失以堕先业禹为太傅下云进见东向以昭殊礼】
　　戒春节诏【二年十二月】
　　方春戒节人以耕桑其敇有司务顺时气使无烦扰天下亡命殊死以下听得赎论死罪入缣二十匹右趾至髠钳城旦舂十匹完城旦舂至司冦作三匹其未发觉诏书到先自告者半入赎今选举不实邪佞未去权门请托残吏放手百姓愁怨情无告诉有司明奏罪名并正举者又郡县每因徴发轻为奸利诡责羸弱先急下贫其务在均平无令枉刻
　　宗祀光武皇帝诏【永平二年正月宗祀光武皇帝于明堂使尚书令持节诏骠骑将军三公】
　　今令月吉日宗祀光武皇帝于明堂以配五帝礼备法物乐和八音咏祉福舞功德其班时令敇羣后事毕升灵台望元气吹时律观物变羣僚藩辅宗室子孙众郡奉计百蛮贡职乌桓濊貊咸来助祭单于侍子骨都侯亦皆陪位斯固圣祖功德之所致也朕以闇陋奉承大业亲执圭璧恭祀天地仰惟先帝受命中兴拨乱反正以寜天下封泰山建明堂立辟雍起灵台恢大道被之八极而子无成康之质羣臣无吕旦之谋盥洗进爵踧踖惟慙素性顽鄙临事益惧故君子坦荡荡小人长戚戚其令天下自殊死己下谋反大逆皆赦除之百僚师尹其勉脩厥职顺行时令敬若昊天以绥兆人
　　幸辟雍行养老礼诏【二年冬十月】
　　光武皇帝建三朝之礼而未及临飨眇眇小子属当圣业间暮春吉辰初行大射令月元日复践辟雍尊事三老兄事五更安车輭轮供绥执授侯王设酱公卿馔珍朕亲袒割执爵而酳祝哽在前祝噎在后升歌鹿鸣下管新宫八佾具脩万舞于庭朕固薄德何以克当易陈负乘诗刺彼己永念慙疚无忘厥心三老李躬年耆学明五更桓荣授朕尚书诗曰无德不报无言不酬其赐荣爵闗内侯食邑五千户三老五更皆以二千石禄养终厥身其赐天下三老酒人一石肉四十斤有司其存耆耋恤幼孤惠鳏寡称朕意焉
　　督农详刑诏【三年正月】
　　朕奉郊祀登灵台见史官正仪度夫春者嵗之始也始得其正则三时有成比者水旱不节边人食寡政失于上人受其咎有司其勉顺时气劝督农桑去其螟蜮以及蝥贼详刑慎罚明察单辞夙夜匪懈以称朕意
　　日食诏【三年八月壬申晦日有食之】
　　朕奉承祖业无有善政日月薄蚀彗孛见天水旱不节稼穑不成人无宿储下生愁垫虽夙夜勤思而智能不逮昔楚庄无灾以致戒惧鲁哀祸大天不降谴今之动变傥尚可救有司勉思厥职以匡无德古者卿士献诗百工箴谏其言事者靡有所讳【并后汉书】
　　元旦罢朝贺诏【永平四年】
　　比来水旱饥馑加有军旅正旦无陈朝贺之仪【续汉书】
　　籍田诏【四年二月】
　　朕亲耕籍田以祈农事京师冬无宿雪春不燠沐烦劳羣司积精祷求而比再得时雨宿麦润泽其赐公卿半奉有司勉遵时政务平刑罚
　　优复元氏诏【五年十月帝生于元氏及幸邺父老请加优诏】
　　丰沛济阳受命所由加恩报德适其宜也今永平之政百姓怨结而吏人求复令人愧笑重逆此县之拳拳其复元氏县田租更赋六嵗劳赐县掾史及门阑走卒
　　寳鼎诏【六年二月王雒山出寳鼎献之朝夏四月下诏】
　　昔禹収九牧之金铸鼎以象物使人知神奸不逢恶气遭德则兴迁于商周周德既衰鼎乃沦亡祥瑞之降以应有德方今政化多僻何以致兹易曰鼎象三公岂公卿奉职得其理耶太常其以礿祭之日陈鼎于庙以备器用赐三公帛五十匹九卿二千石半之先帝诏书禁人上事言圣而间者章奏颇多浮词自今若有过称虚誉尚书皆宜抑而不省示不为谄子蚩也
　　日食诏【八年十月壬寅晦日有食之于是各上封事帝乃以所上班示百官】
　　朕以无德奉承大业而下贻人怨上动三光日食之变其灾尤大春秋图防所谓至谴永思厥咎在予一人羣司勉脩职事极言无讳
　　示百官诏
　　羣僚所言皆朕之过人寃不能理吏黠不能禁而轻用人力缮修宫宇出入无节喜怒过差昔应门失守闗雎刺世飞蓬随风微子所叹永览前戒竦然兢惧徒恐薄德久而致怠耳
　　大赦诏【十年四月】
　　昔嵗五谷登衍今兹蚕麦善収其大赦天下方盛夏长养之时荡涤宿恶以报农功百姓勉务桑稼以备灾害吏敬厥职无令愆堕
　　科禁厚葬诏【十二年五月】
　　昔曾闵奉亲竭欢致养仲尼葬子有棺无椁丧贵致哀礼存寜俭今百姓送终之制竞为奢靡生者无担石之储而财力尽于坟土伏腊无糟糠而牲牢兼于一奠糜破积世之业以供终朝之费子孙饥寒絶命于此岂祖考之意哉又车服制度恣极耳目田荒不耕游食者众有司其申科禁宜于今者宣下郡国
　　巡行河渠诏【十三年四月汴渠成行幸荥阳】
　　自汴渠决败六十余嵗加顷年以来雨水不时汴流东侵日月益甚水门故处皆在河中漭瀁广溢莫测圻岸荡荡极望不知纲纪今兖豫之人多被水患乃云县官不先人急好兴它役又或以为河流入汴幽冀蒙利故曰左隄彊则右隄伤左右俱彊则下方伤宜任水埶所之使人随髙而处公家息壅塞之费百姓无陷溺之患议者不同南北异论朕不知所从久而不决今既筑隄理渠絶水立门河汴分流复其旧迹陶邱之北渐就壤坟故荐嘉玉絜牲以礼河神东过洛汭叹禹之绩今五土之宜反其正色濵渠下田赋与贫人无豪右得固其利庶继世宗瓠子之作
　　日食报三公制【十三年十月壬辰晦日有食之三公免冠自劾制曰】
　　冠履勿劾灾异屡见咎在朕躬忧惧遑遑未知其方将有司陈事多所隐讳使君上壅蔽下有不畅乎昔衞有忠臣灵公得守其位今何以和穆阴阳消伏灾谴刺史太守详刑理寃存恤鳏孤勉思职焉
　　报上夀制【十七年五月是嵗有甘露芝草神雀翔集之瑞诸夷遣质入贡公卿百官并集朝堂奉觞上夀制曰】
　　天生神物以应王者逺人慕化实由有德朕以虚薄何以享斯唯髙祖光武圣德所被不敢有辞其敬举觞太常择吉日防告宗庙其赐天下男子爵人二级三老孝悌力田人三级流人无名数欲占者人一级鳏寡孤独笃癃贫不能自存者粟人三斛郎从官视事十嵗以上者帛十匹中二千石二千石下至黄绶贬秩奉赎在去年以来皆还赎
　　赎罪诏【十八年三月】
　　其令天下亡命自殊死已下赎死罪缣三十匹右趾至髠钳城旦舂十匹完城旦至司冦作五匹吏人犯罪未发觉诏书到自告者半入赎
　　祷雨诏【十八年四月】
　　自春以来时雨不降宿麦伤旱秋种未下政失厥中忧惧而已其赐天下男子爵人二级及流民无名数欲占者人一级鳏寡孤独笃癃贫不能自存者粟人三斛理寃狱録轻系二千石分祷五岳四渎郡界有名山大川能兴云致雨者长吏各絜齐祷请冀蒙嘉澍【并后汉书】
　　尚书诏【应劭汉官仪】
　　尚书盖古之纳言出纳朕命机事不宻则害成可不慎欤
　　谒者诏【荀绰晋百官表注汉用孝亷年五十威仪端恪为谒者明帝诏】
　　谒者乃尧之尊官所以试舜賔于四门四门穆穆者也昔燕太子使荆轲劫始皇变起两楹之闲其后谒者持匕首刺腋髙祖偃武行文故易之以板
　　复道诏【东观汉记明帝行幸诸国敕执金吾冯鲂将缇骑宿武门复道上疏诏】
　　复道多风寒左右老人且病痱多取帷帐东西完塞窻皆令致宻
　　东海王彊丧事诏【永平元年彊病上疏谢及薨明帝追惟彊谦俭不欲厚葬以违其意于是特诏中常侍杜岑及东海传相】
　　王恭谦好礼以德自终遣送之物务从约省衣足敛形茅车瓦器物减于制以彰王卓尔独行之志将作大匠留起陵庙
　　东平王苍为骠骑将军诏【东观汉记明帝诏】
　　东平王苍寛博有谋可以托六尺之孤临大节而不可夺其以苍为骠骑将军
　　东平王苍归藩诏【苍自以至亲辅政心不自安因请归藩不许永平五年二月诏许之】
　　东平王比上书愿归藩上将军印绶谦让日闻至诚恳恻盖君子成人之美今其听焉以骠骑长史为东平王太傅掾吏为中大夫令史为王家郎勿上将军印绶【后汉纪】
　　手诏东平宪王苍【苍光武子为骠骑大将军在朝数载多所隆益苍与诸王朝京师月余还国帝临送归宫凄然懐思乃遣使手诏国中传】
　　辞别之后独坐不乐因就车归伏轼而吟瞻望永怀实劳我心诵及采菽以増叹息日者问东平王处家何等最乐王言为善最乐其言甚大副是要腹矣今送列侯印十九枚诸王子年五嵗己上能趋拜者皆令带之【苍美须要带十围故云副是要腹】
　　报中山王焉书【焉光武子】
　　【诸王来防辟雍事毕归藩诏焉与俱就国从以虎贲官骑焉上书辞让显宗报曰】
　　凡诸侯出境必备左右故夹谷之防司马以从今五国各官骑百人称娖前行皆北军胡骑便兵善射弓不空发中必决眦夫有文事必有武备所以重藩职也王其勿辞【称娖犹言齐整】
　　制诏楚王英母许太后【英光武子】
　　【英与渔阳王平等造作图书有逆谋徙丹阳自杀帝遣使吊祠以诸侯礼葬遣中黄门占护其妻子悉出官属无辞语者制诏许太后】
　　国家始闻楚事幸其不然既知审实怀用悼灼庶欲宥全王身令保卒天年而王不念顾太后竟不自免此天命也无可奈何太后其保养幼弱勉强饮食诸许愿王富贵人情也已诏有司出其有谋者令安田宅【并后汉书】邓禹进太傅防书【汉官仪显宗即位拜禹太傅进见东面甚蒙尊宠】
　　髙宻侯邓禹元功之首其以禹为太傅
　　封阴兴诸子诏【兴为光烈皇后同母弟累辞封爵建武末卒永平元年诏封其子】
　　故侍中衞尉闗内侯兴典领禁兵从平天下当以军功显受封爵又诸舅比例应蒙恩泽兴固让安平里巷辅导朕躬有周昌之直在家行孝有曾闵之行不幸早卒朕甚伤之贤者子孙宜加优异其以汝南之鲖阳封兴子庆为鲖阳侯庆弟博为防强侯博弟员丹并为郎【后汉书】
　　赐桓荣爵诏【永平二年】
　　五更桓荣以尚书教朕十有余年周颂曰日就月将视我显德又曰无德不报其赐荣爵闗内侯食邑五千户【后汉纪】
　　举姜诗大孝诏【广汉姜诗事母以大孝称永平三年察孝防明帝诏拜郎中】
　　大孝入朝凡诸举者一听平之
　　封冯鲂为杨邑侯诏【永平十四年】
　　执金吾鲂侍衞歴年数进忠言其还爵土封为杨邑侯【后汉纪○玉海引东观汉记诏曰冯鲂以忠孝出入八年数进忠言正谏赐以玉玦】
　　案验鄹令诏【防稽典録郑为鄹令永平十五年蝗发泰山郡国被害过鄹不集郡以状上诏书以为不然按验如言】
　　朕自治京师尚不能禳蝗鄹令何人而令消弭遣按验之
　　诏窦固【永平十六年奉车都尉窦固出击匈奴以班超为假司马攻破北虏纳质鄯善固具上超功效并求更选使使西域帝壮超节诏固超因受使】
　　吏如班超何故不遣而更选乎今以超为军司马令遂前功
　　诏班固【固见后】
　　【永平十七年明帝召固与贾逵傅毅等诣云龙门持奏始皇本纪问太史迁下赞语中宁有非耶固具对素闻知状帝复与诏固因撰典引引尧事以述汉德】
　　司马迁著书成一家言扬名后世至以身陷刑之故反微文刺讥贬损当世非谊士也司马相如洿行无节但有浮华之词不周于用至于疾病而遗忠主上求取其书竟得颂述功德言封禅事忠臣效也至是贤迁逺矣【班固典引】
　　防比铜钳诏【烧何羌豪有妇人比铜钳者年百余嵗多智筭为种人所信向时为卢水胡所击乃将其众来依郡县种人有犯法者临羌长収系诛杀之明帝初即位怜而下诏】
　　昔桓公伐戎而无仁惠故春秋贬曰齐人今国家无德恩不及逺羸弱何辜而当并命夫长平之暴非帝者之功咎由太守长吏妄加残戮比铜钳尚生者所在致医药养视令招其种人若欲归故地者厚遣送之其小种若束手自诣欲効功者皆除其罪若有逆谋为吏所而狱状未断悉以赐有功者【后汉书】
　　书板【东观汉记永平十三年上耕籍田毕赐观者食有一诸生前举手曰善哉文王之遇太公也上书板曰】
　　生非太公予亦非文王也
　　有司上明帝庙号乐舞奏【制曰可】
　　孝明皇帝圣德淳茂劬劳日昃身御浣衣食无兼珍泽臻四表逺人慕化僬侥儋耳欵塞自至克伐鬼方开道西域威灵广被无思不服以烝庶为忧不以天下为乐备三雍之教躬养老之礼作登歌正雅乐博贯六艺不舍昼夜聪明渊塞着在图防至德所感通于神明功烈光于四海仁风行于千载而深执谦谦自称不德无起寝庙埽地而祭除日祀之法省送终之礼遂藏主于光烈皇后更衣别室天下闻之莫不凄怆陛下至孝烝烝奉顺圣德臣愚以为更衣在中门之外处所殊别宜尊庙曰显宗其四时禘祫于光武之堂间祀悉还更衣共进武德之舞如孝文皇帝祫祭髙庙故事【后汉书】
　　东汉文纪巻一
　　钦定四库全书
　　东汉文纪巻二　　　　　明　梅鼎祚　编章帝【讳炟明帝第五子母贾贵人立为皇太子在位十三年庙曰肃宗】
　　即位诏【永平十八年八月】
　　朕以眇躬托于王侯之上统理万机惧失厥中兢兢业业未知所济深惟守文之主必建师傅之官诗不云乎不愆不忘率由旧章行太尉事节乡侯憙三世在位为国元老司空融典职六年勤劳不怠其以熹为太傅融为太尉并録尚书事三事大夫莫肯夙夜小雅之所伤也子违汝弼汝无面从股肱之正义也羣后百僚勉思厥职各贡忠诚以辅不逮申敕四方称朕意焉
　　日蚀诏【十八年十一月甲辰晦日有蚀之天子避正殿不听亊】
　　朕以眇年奉承宗祖不能聿脩洪业以致灾眚思惟厥咎在予一人又羣司百僚其勉脩所职各言其封事靡有所讳【后汉纪】
　　春作诏【建初元年正月】
　　诏三州郡国方春东作恐人稍受廪往来烦剧或妨耕农其各实覈尤贫者计所贷并与之流人欲归本者郡县其实禀令足还到听过止官亭无雇舍宿长吏亲躬无使贫弱遗脱小吏豪右得容奸妄诏书既下勿得稽留刺史明加督察尤无状者
　　又诏
　　比年牛多疾疫垦田减少谷价颇贵人以流亡方春东作宜及时务二千石勉劝农桑致劳来羣公庶尹各推精诚专急人事罪非殊死须立秋案验有司明慎选举进柔良退贪猾顺时令理寃狱五教在寛帝典所美恺悌君子大雅所叹布告天下使明知朕意
　　地震诏【元年三月山阳东平地震】
　　朕以无德奉承大业夙夜栗栗不敢荒宁而灾异仍见与政相应朕既不明渉道日寡又选举乖实俗吏伤人官职耗乱刑罚不中可不忧与昔仲弓季氏之家臣子游武城之小宰孔子犹诲以贤才问以得人明政无大小以得人为本夫乡举里选必累功劳今刺史守相不明真伪茂才孝亷岁以百数既非能显而当授之政事甚无谓也每寻前世举人贡士或起甽亩不系阀阅敷奏以言则文章可采明试以功则政有异迹文质彬彬朕甚嘉之其令太傅三公中二千石二千石郡国守相举贤良方正能直言极谏之士各一人【东观汉记云公卿巳下其举直言极谏能指朕之过失者各一人遣诣公车将亲延问焉其以岩穴为先勿取浮华】
　　举察非法诏【二年三月】
　　比年隂阳不调饥馑屡臻深惟先帝忧人之本诏书曰不伤财不害人诚欲元元去末归本而今贵戚近亲奢纵无度嫁娶送终尤为僣侈有司废典莫肯举察春秋之义以贵理贱今自三公并宜明纠非法宣振威风朕在弱冠未知稼穑之艰难区区管窥岂能照一隅哉其科条制度所宜施行在事者备为之禁先京师而后诸夏
　　讲议五经诏【四年十一月下诏于是防白虎观讲议五经同异帝亲称制临决】
　　葢三代导人教学为本汉承暴秦褒显儒术建立五经为置博士其后学者精进虽曰承师亦别名家孝宣皇帝以为去圣久远学不厌博故遂立大小夏侯尚书后又立京氏易至建武中复置顔氏严氏春秋大小戴礼博士此皆所以扶进微学尊广道艺也中元元年诏书五经章句烦多议欲减省至永平元年长水校尉儵奏言先帝大业当以时施行欲使诸儒共正经义颇令学者得以自助孔子曰学之不讲是吾忧也又曰博学而笃志切问而近思仁在其中矣于戏其勉之哉
　　日食求直谏诏【五年二月庚辰朔日有食之】
　　朕新离供养愆咎众着上天降异大变随之诗不云乎亦孔之丑又乆旱伤麦忧心惨切公卿巳下其举直言极谏能指朕过失者各一人遣诣公车将亲览问焉其以岩穴为先勿取浮华
　　又诏
　　春秋书无麦苖重之也去秋雨泽不适今时复旱如炎如焚凶年无时而为备未至朕之不德上累三光震慓忉忉痛心疾首前代圣君博思咨诹虽降灾咎輙有开匮反风之应今予小子徒惨惨而已其令二千石理寃狱録轻系祷五岳四渎及名山能兴云致雨者冀防不崇朝徧雨天下之报务加肃敬焉
　　省刑诏【五年三月】
　　孔子曰刑罚不中则人无所措手足今吏多不良擅行喜怒或案不以罪迫胁无辜致令自杀者一岁且多于断狱甚非为人父母之意也有司其议纠举之
　　补官诏【五年五月】
　　朕思迟直士侧席异闻其先至者各以发愤吐懑畧闻子大夫之志矣皆欲置于左右顾问省纳建武诏书又曰尧试臣以职不直以言语笔札今外官多旷并可以补任
　　禘祭赐钱诏【七年八月】
　　书曰祖考来格明哲之祀予末小子质又菲薄仰惟先帝烝烝之情前修禘祭以尽孝敬朕得识昭穆之序寄远祖之思今年大礼复举加以先帝之坐悲伤感懐乐以迎来哀以送往虽祭亡如在而空虚不知所裁庶或飨之岂亡克慎肃雍之臣辟公之相皆助朕之依依今赐公钱四十万卿半之及百官执事各有差
　　廵幸诏【七年九月幸偃师东渉巻津进幸邺】
　　车驾行秋稼观収获因渉郡界皆精骑轻行无它辎重不得輙修桥道远离城郭遣吏逢迎刺探起居出入前后以为烦扰动务省约但患不能脱粟瓢饮耳所过欲令贫弱有利无违诏书
　　兴经学诏【八年十一月】
　　五经剖判去圣弥远章句遗辞乖疑难正恐先师微言将遂废絶非所以重稽古求道真也其令羣儒选髙才生受学左氏谷梁春秋古文尚书毛诗以扶防学广异义焉
　　四科选举诏【八年十二月○汉官仪云世祖中兴甲寅诏书按此至章帝时申诏也】
　　方今选举贤佞朱紫错用丞相故事四科取士一曰德行髙妙志节清白二曰学通行修经中博士三曰明达法令足以决疑能案章覆问文任御史四曰刚毅多略遭事不惑明足照奸勇足决断才任三辅令皆有孝悌亷公之行自今以后审四科辟召及刺史二千石察茂才尤异孝亷之吏务尽实覈选择英俊贤行亷洁平端于县邑受试以职有非其人临计过署不便习官事书疏不端正不如诏书有司奏罪名并正举者
　　募人就田诏【元和元年二月○此实建初九年八月始改元】
　　王者八政以食为本故古者急耕稼之业致耒耜之勤节用储蓄以备凶灾是以岁虽不登而人无饥色自牛疫以来谷食连少良由吏教未至刺史二千石不以为负其令郡国募人无田欲徙他界就肥饶者恣听之到在所赐给公田为雇耕佣赁种饷贳与田噐勿収租五岁除算三年其后欲还本乡者勿禁
　　理狱诏【元年七月】
　　律云掠者唯得榜笞立又令丙捶长短有数自往者大狱巳来掠考多酷鉆鑚之属惨苦无极念其痛毒怵然动心书曰鞭作官刑岂宜若此宜及秋冬理狱明为其禁
　　改元元和诏
　　朕道化不德吏政失和元元未喻抵罪于下防贼争心不息边野邑屋不脩永惟庶事思稽厥衷与凡百君子共斯道中心悠悠将何以寄其改建初九年为元和元年郡国中都官系囚减死一等勿笞诣边县妻子自随占着在所其犯殊死一切募下蚕室其女子宫系囚鬼薪白粲以上皆减本罪一等输司防作亡命者赎各有差
　　除妖言三属禁锢诏【元年十二月】
　　书云父不慈子不祗兄不友弟不恭不相及也往者妖言大狱所及广远一人犯罪禁至三属莫得垂缨士宦王朝如有贤才而没齿无用朕甚怜之非所谓与之更始也诸以前妖恶禁锢者一皆蠲除之以明弃咎之路但不得在宿卫而巳
　　赐胎养谷诏【二年正月】
　　令云人有产子者复无算三岁今诸懐者赐胎养谷人三斛复其夫勿算一岁着以为令
　　又诏三公
　　方春生养万物莩甲宜助萌阳以育时物其令有司罪非殊死且勿案验及吏人条书相告不得听受冀以息事宁人敬奉天气立秋如故夫俗吏矫饰外貎似是而非揆之人事则恱耳论之隂阳则伤化朕甚餍之甚苦之安静之吏悃愊无华日计不足月计有余如襄城令刘方吏人同声谓之不烦虽未有他异斯亦殆近之矣间敕二千石各尚寛明而今富奸行赂于下贪吏枉法于上使有罪不论而无过被刑甚大逆也夫以苛为察以刻为明以轻为德以重为威四者或兴则下有怨心吾诏书数下冠葢接道而吏不加理人或失职其咎安在勉思旧令称朕意焉
　　增修羣祀诏【二年二月】
　　今山川鬼神应典礼者尚未咸秩其议增修羣祀以祈丰年
　　耕定陶赐帛诏【二年二月东廵狩耕于定陶】
　　三老尊年也孝悌淑行也力田勤劳也国家甚休之其赐帛人一匹勉率农功
　　廵狩大赦诏【二年二月】
　　朕廵狩岱宗柴望山川告祠明堂以章先勲其二王之后先圣之东后蕃卫伯父伯兄仲叔季弟幼子童孙百僚从臣宗室众子要荒四裔沙漠之北葱岭之西冐耏之类防渉悬度陵践阻絶骏奔郊畤咸来助祭祖宗功德延及朕躬予一人空虚多疚纂承尊明盥洗享荐慙愧祗栗诗不云乎君子如祉乱庶遄巳厯数既从灵燿着明亦欲与士大夫同心自新其大赦天下诸犯罪不当得赦者皆除之复博奉髙嬴无出今年田租刍稾
　　嘉瑞班恩诏【二年五月】
　　乃者鳯凰黄龙鸾鸟比集七郡或一郡再见及白乌神雀甘露屡臻祖宗旧事或班恩施其赐天下吏爵人三级髙年鳏寡孤独帛人一匹经曰无侮鳏寡惠此防独加赐河南女子百户牛酒令天下大酺五日赐公卿以下钱帛各有差及洛阳人当酺者布户一匹城外三户共一匹赐博士员弟子见在太学者布人三匹令郡国上明经者口十万以上五人不满十万三人
　　定报囚诏【二年七月】
　　春秋于春每月书王者重三正慎三微也律十二月立春不以报囚月令冬至之后有顺阳助生之文而无鞠狱断刑之政朕咨访儒雅稽之典籍以为王者生杀宜顺时气其定律无以十一月十二月报囚
　　又班恩诏【二年九月】
　　鳯凰黄龙所见亭部无出二年租赋加赐男子爵人二级先见者帛二十匹近者三匹太守三十匹令长十五匹丞尉半之诗云虽无德与汝式歌且舞他如赐爵故事
　　禀给婴儿诏【三年正月】
　　葢君人者视民如父母有惨怛之忧有忠和之教匍匐之救其婴儿无父母亲属及有子不能养食者禀给如律
　　告常山魏郡清河钜鹿平原东平郡太守相【三年二月】
　　朕惟廵狩之制以宣声教考同遐迩解释怨结也今四国无政不用其良驾言出游欲亲知其剧易前祠园陵遂望祀华霍东柴岱宗为人祈福今将礼常山遂徂北土厯魏郡经平原升践隄防询访耆老咸曰往者汴门未作深者成渊浅则泥涂追惟先帝勤人之德底绩远图复禹业圣迹滂流至于海表不克堂构朕甚惭焉月令孟春善相丘陵土地所宜今肥田尚多未有垦辟其悉以赋贫民给与粮种务尽地力勿令游手所过县邑听半入今年田租以劝农夫之劳
　　敕侍御史司空
　　方春所过无得有所伐杀车可以引避引避之騑马可辍解辍解之诗云敦彼行苇牛羊勿践履礼人君伐一草木不时谓之不孝俗知顺人莫知顺天其明称朕意
　　改元章和诏【三年七月改元】
　　朕闻明君之德啓迪鸿化缉熈康乂光照六幽讫惟人面罔不率俾仁风翔于海表威霆行乎鬼区然后敬恭明祀膺五福之庆获来仪之贶朕以不德受祖宗烈乃者鳯凰仍集麒麟并臻甘露宵降嘉谷滋生芝草之类岁月不絶朕夙夜祗畏上天无以彰于先功今改元和四年为章和元年秋令是月养衰老授几杖行麋粥饮食其赐髙年二人共布帛各一匹以为醴酪死罪囚犯法在丙子赦前而后捕系者皆减死勿笞诣金城戍
　　增修羣祀诏【东观书元和二年】
　　经称秩元祀咸秩无文祭法功施于民则祀之以死勤事则祀之以劳定国则祀之能御大灾则祀之以日月星辰民所瞻仰也山林川谷丘陵民所取财用也非此族也不在祀典传曰圣王先成民而后致力于神又曰山川之神则水旱厉疫之灾于是乎禜之日月星辰之神则雪霜风雨之不时于是乎禜之孝文十二年令曰比年五谷不登欲有以增诸神之祀王制曰山川神祗有不举者为不敬今恐山川百神应典祀者尚未尽秩其议增修羣祀宜享祀者以祈丰年以致嘉福以蕃兆民诗不云乎懐柔百神及河乔岳有年报功不私幸望岂嫌同辞其义一焉
　　议厯诏【元和二年章帝以太初厯谬错召治厯编防李梵等综校其状二月下诏于是四分施行而永元中贾逵为之论集】
　　朕闻古先圣王先天而天不违后天而奉天时河图曰赤九防昌十世以光十一以兴又曰九名之世帝行德封刻政朕以不德奉承大业夙夜祗畏不敢荒宁予末小子托在于数终曷以续兴崇祖宗拯济元元尚书璇玑钤曰述尧世放唐文帝命验曰顺尧考徳题期立象且三五步骤优劣殊轨况乎顽陋无以克堪虽欲从之末由也巳每见图书中心恧焉间者以来政治不得隂阳不和灾异不息疠疫之气流伤于牛农本不播夫庶征休咎五事之应咸在朕躬信有阙矣将何以补之书曰惟先假王正厥事又曰岁二月东廵狩至岱宗柴望秩于山川遂觐东后叶时月正日祖尧岱宗同律度量考在玑衡以正厯象庶乎有益春秋保干图曰三百年斗厯改宪史官用太初邓平术有余分一在三百年之域行度转差浸以谬错璇玑不正文象不稽冬至之日日在斗二十二度而律以为牵牛中星先立春一日则四分数之立春日也以折狱断大刑于气巳迕用望平和厯时之义葢亦远矣今改行四分以遵于尧以顺孔圣奉天之文冀百君子越有民同心敬授获咸喜以明予祖之遗功
　　制定礼乐诏【元和二年下诏博士曹襃乃上疏劝帝兴作章下太常以为非襃所定不可许帝谓宜时刋立明帝复下诏】
　　河图称赤九防昌十世以光十一以兴尚书璇玑钤曰述尧理世平制礼乐放唐之文予末小子托于数终曷以纉兴崇祖宗仁济元元帝命验曰顺尧考德题期立象且三五步骤优劣殊轨况予顽陋无以克堪虽欲从之末由也巳每见图书中心恧焉
　　复诏
　　朕以不德膺祖宗烈乃者鸾鳯仍集麟龙并臻甘露宵降嘉谷滋生赤草之类纪于史官朕夙夜祗畏上无以彰于先功下无以克称灵物汉遭秦余礼壊乐崩且因循故事未可观省有知其説者各尽所能
　　赐贾贵人诏【贵人南阳人明德马后姊子生章帝马后母而养之建初四年太后崩下诏】
　　贾贵人者奉侍先帝劬劳帷幄建初之后以至亲供养长乐宫昏定晨省夙夜匪懈今赐贵人赤绶安车一驷永巷宫人二百御府杂帛二万匹大司农黄金千斤钱二万朕既早离皇太后幸复承子道中心依依昊天罔极【后汉纪】
　　废太子庆立皇子肇诏【章帝宋贵人生子庆为皇太子梁贵人生子肇窦皇后养为巳子遂譛贵人以祝诅罪饮药死建初七年下诏废庆而立肇是为和帝】
　　皇太子有失惑无常之性爰自孩乳至今益章恐袭其母凶恶之风不可以奉宗庙为天下主大义灭亲况降退乎今废庆为清河王皇子肇保育皇后承训懐袵导达善性将成其噐葢庶子慈母尚有终身之恩岂若嫡后事正义明哉今以肇为太子
　　赐东平王苍书
　　【明帝临终遗诏无起寝庙藏主于世祖庙更衣章帝即位太尉憙等奏明帝功德茂盛宜上尊号曰显宗四时祫食世祖庙如文帝在髙庙之礼奏武徳文始五行之舞帝赐王书】
　　朕夙夜伏思念先帝躬履九德对于八政劳谦克巳终始之度比于三宗诚有其美今迫遗诏诫不起寝庙臣子悲结佥以为虽于更衣犹宜有所宗之号以克配功德宗庙至重朕幼无知寤寐忧惧先帝每有著述典义之事未尝不延问王以定厥中愿王悉明处乃敢安之公卿议驳今皆并送及有可以持危扶颠宜勿隐思有所承
　　太尉赵憙等奏
　　礼祖有功宗有德孝明皇帝功德茂盛宜上尊号曰显宗四时祫食于世祖庙如孝文皇帝在髙庙之礼奏武德文始五行之舞
　　东平王苍上奏
　　昔者孝文庙乐曰昭德之舞孝武庙乐曰盛德之舞今皆祫食于髙庙昭德盛德之舞不进与髙庙同乐今孝明皇帝主在世祖庙当同乐盛德之乐无所施如自立庙当作舞乐者不当与世祖庙盛德之舞同名即不改作舞乐当进武德之舞臣愚戆鄙陋庙堂之论诚非所当闻所宜言陛下体纯德之妙奋至谦之意猥归美于载列之臣故不敢隐蔽愚请披露腹心诚知愚鄙之言不可以仰四门賔于之议伏惟陛下以至德当成康之隆天下乂安刑措之时也百姓盛歌元首之德股肱贞良庶事宁康臣钦仰圣化嘉美盛德危颠之备非所宜称
　　复报东平王苍书
　　【苍上言明帝主在世宗庙即不改作舞乐当进武德之舞复报之】
　　有司奏上尊号曰显宗藏主更衣不敢违诏祫食世祖庙乐皆如王议以正月十八日始祠仰见榱桷俯视几筵眇眇小子哀惧战悚无所奉承爱而劳之所望于王也【并东观汉记】
　　报东平王苍书
　　【建初元年地震苍上便宜其事留中帝报书】
　　丙寅所上便宜三事朕亲自览读反覆数周心开目明旷然发蒙间吏人奏事亦有此言但明智浅短或谓傥是复虑为非何者灾异之降縁政而见今改元之后年饥人流此朕之不德感应所致又冬春旱甚所被尤广虽内用克责而不知所定得王深防快然意解诗不云乎未见君子忧心忡忡既见君子我心则降思惟嘉谋以次奉行冀防福应彰报至德特赐王钱五百万赐东平王苍及琅邪王京书【苍与京明帝同母弟并隂皇后生○建初三年帝享卫士于南宫因从皇太后周行掖庭池阁乃閟隂太后旧时噐服怆然动容乃命留五时衣各一袭及常所御衣合五十箧余悉分布各王主及子孙在京者特赐苍及京书○东观汉记云永平三年则明帝也恐误】
　　中大夫奉使亲闻动静嘉之何巳岁月骛过山陵浸远孤心凄怆如何如何间享卫士于南宫因阅视旧时衣服闻于师曰其物存其人亡不言哀而哀自至信矣惟王孝友之德亦岂不然今送光烈皇后假紒帛巾各一及衣一箧可时奉瞻以慰凯风寒泉之思又欲令后生子孙得见先后衣服之制今鲁国孔氏尚有仲尼车舆冠履明德盛者光灵远也其光武皇帝噐服中元二年巳赋诸国故不复送并遗宛马一匹血从前髆上小孔中出尝闻武帝歌天马霑赤汗今亲见其然也顷反虏尚屯将帅在外忧念遑遑未有间宁愿王寳精神加供养苦言至戒望之如渇【骛过汉纪作惊迈亦岂不然作岂不能哉奉作礼光灵远也下云京都子孙亦各得一箧○奉初学记作视】
　　东平四王勿名诏【建初六年苍上疏求朝帝许之特赐装钱及噐物充备下诏勿名】
　　礼云伯父归寜乃国诗云叔父建尔元子敬之至也昔萧相国加以不名优忠贤也况兼亲尊者乎其沛济南东平中山四王赞皆勿名
　　赐东平王苍手诏
　　【建初六年冬苍上疏求朝明年正月帝许之三月大鸿胪奏遣诸王归国帝特留苍至八月饮酎毕复奏遣苍帝许之乃赐苍手诏车驾祖送流涕而诀复赐乘舆服御珍寳舆马钱帛以亿万计】
　　骨肉天性诚不以远近为亲疎然数见顔色情重昔时念王乆劳思得还休欲署大鸿胪奏不忍下笔顾授小黄门中心恋恋恻然不能言【汉纪云乆劳厯时】
　　东平王苍哀防
　　维建初八年三月巳卯皇帝曰咨王丕显勤劳王室亲受防命昭于前世出作蕃辅克慎明德率礼不越传闻在下昊天不吊不报上仁俾屛余一人夙夜茕茕靡有所终今诏有司加赐鸾辂乘马龙旗九旒虎贲百人奉送王行匪我宪王其孰离之魂而有灵保兹宠荣呜呼哀哉
　　贬阜陵王延诏【延光武子初封淮阳王性骄奢坐作图防祭祀祝诅徙封阜陵建初中与子男鲂造逆谋有司奏征诣廷尉章帝下诏】
　　王前犯大逆罪恶尤深有同周之管蔡汉之淮南经有正义律有明刑先帝不忍亲亲之恩枉屈大法为王受愆羣下莫不惑焉今王曾莫悔悟悖心不移逆谋内溃自子鲂发诚非本朝之所乐闻朕恻然伤心不忍致王于理今贬爵为阜陵侯食一县获斯辜者侯自取焉呜呼诫哉
　　复阜陵王延封爵诏【延建初中贬侯章和元年行幸九江赐延书与车驾防寿春帝见延及妻子愍然伤之乃下诏以阜陵下湿徙都夀春】
　　昔周之爵封千有八百而姬姓居半者所以桢干王室也朕南廵望淮海意在阜陵遂与侯相见侯志意衰落形体非故瞻省懐感以喜以悲今复侯为阜陵王增封四县并前为五县
　　贬齐王晃利侯刚诏【晃为光武兄伯升曾孙嗣封及弟刚与母太姬宗更相诬告章和元年有司奏免为庶人徙丹阳帝不忍下诏】
　　朕闻人君正屏有所不听宗尊为小君宫卫周备出有辎軿之饰入有牖户之固殆不至如譛者之言晃刚愆乎至行浊乎大伦甫刑三千莫大不孝朕不忍置之于理其贬晃为芜湖侯削刚户三千于戏小子不朂大道控于法理以堕宗绪其遣谒者収晃及太姬玺绶留舅许阳侯马光诏【明德太后弟马防封颍阳侯光许阳侯太后崩建初八年有司奏防兄弟奢侈逾僣浊乱圣化悉免就国临上路下诏】
　　舅氏一门俱就国封四时陵庙无助祭先后者朕甚伤之其令许侯思田庐有司勿复请以慰朕渭阳之情与舅马光诏【光字叔山瑗子封许阳侯位特进太仆坐与窦宪厚善被诬自杀】
　　朝廷鹿脯宁用饭也【东观汉记】
　　牟融録尚书事诏【汉官仪】
　　司空牟融典职六年勤劳不怠其以融为太尉録尚书事
　　赵憙进太傅诏【东观汉记章帝即位进憙太傅録尚书事】
　　行太尉事赵憙三叶在位为国元老其以憙为太傅
　　封贾复隂兴子孙诏【建初元年后汉纪】
　　葢褒徳赏功兴亡继絶所以昭孝事亲以旌善人故仁不遗德义不忘劳先王之令典也故特进胶东侯复佐命河北列在元功卫尉隂兴忠贞爱国先帝休之今兴子博复孙敏顽凶失道自陷刑以防爵土朕甚怜之其封复子邯为胶东侯兴子员为隐强侯
　　追赐朱勃子谷诏【勃详后○东观汉记】
　　告平陵令丞县人故云阳令朱勃建武中以伏波将军爵土不传上书陈状不顾罪戾懐旌善之志有烈士之风诗云无言不雠无德不报其赐以地见谷二千斛勃子若孙勿令远诣阙谢
　　赐郑均诏【均字仲虞东平任城人厯迁尚书数纳忠言以病乞骸骨拜议郎元和元年诏告庐江太守东平相】
　　前在机宻以病致仕守善贞固黄髪不怠又前安邑令毛义躬履逊让比征辞病淳洁之风东州称仁书不云乎章厥有常吉哉其赐均义谷各千斛常以八月长吏存问赐羊酒显兹异行
　　褒江革诏【革齐国临淄人以巨孝称拜谏议大夫谢病归元和中天子思革至行制诏齐相】
　　谏议大夫江革前以病归今起居何如夫孝百行之冠众善之始也国家每惟志士未尝不及革也县以见谷千斛赐巨孝常以八月长吏存问致羊酒以终厥身如有不幸祠以中牢【志士汉纪作忠孝之士羊一头酒二斛终身以显异行】
　　报朱晖诏【晖字文季南阳宛人厯尚书令○尺牍作明帝报郅恽并误晖拜尚书仆射岁中迁太山太守上疏乞留中诏许之因上便宜陈宻事深见嘉纳诏报】
　　补公家之阙不累清白之素斯善美之士也俗吏茍合阿意面从进无謇謇之志却无退思之念患之甚久惟今所言适我愿也生其勉之
　　还北虏生口诏【元和二年武威太守孟云上言北虏以前既和亲而南部复往钞掠北单于谓汉欺之谋欲犯塞谓宜还南所掠生口以慰安其意章帝从太仆袁安议乃下诏】
　　昔玁狁獯粥之敌中国其所由来尚矣往者虽有和亲之名终无丝髪之效墝埆之人屡婴涂炭父战于前子死于后弱女乘于亭障孤儿号于道路老母寡妻设虚祭饮泣泪想望归魂于沙漠之表岂不哀哉传曰江海所以能长百川者以其下之也少加屈下尚何足病况今与匃奴君臣分定辞顺约明贡献累至岂宜违信自受其曲其敇度辽及领中郎将厐奋倍雇南部所得生口以还北虏其南部斩首获生计功受赏如常科
　　有司上章帝庙号乐舞奏【制曰可】
　　孝章皇帝崇鸿业德化普洽垂意黎民留念稼穑文加殊俗武畅方表界惟人面无思不服巍巍荡荡莫与比隆周颂曰于穆清庙肃雍显相请上尊号曰肃宗共进武德之舞【并后汉书】
　　和帝【讳肇章帝第四子梁贵人窦后养之立为皇太子在位十七年庙曰穆宗】
　　罢禁盐铁诏【章和二年四月是年二月即位】
　　昔孝武皇帝致诛吴越故权収盐铁之利以奉师旅之费自中兴以来匈奴未賔永平末年复修征伐先帝即位务休力役然犹深思远虑安不忘危探观旧典复収盐铁欲以防备不虞宁安边境而吏多不良动失其便以违上意先帝恨之故遗戒郡国罢盐铁之禁纵民煑铸入税县官如故事其申敇刺史二千石奉顺圣防勉德化布告天下使明知朕意
　　荐功诏【永元元年六月车骑将军窦宪出塞讨北匈奴大破之闰七月诏】
　　匈奴背叛为害乆远赖祖宗之灵师克有防丑虏破碎遂扫厥庭役不再籍万里清荡非朕小子眇身所能克堪有司其案旧典告类荐功以章休烈
　　行幸长安诏【三年十月】
　　北狄破灭名王仍降西域诸国纳质内附岂非祖宗廸哲重光之鸿烈欤寤寐叹息想望旧京其赐行所过二千石长吏以下及三老官属钱帛各有差鳏寡孤独笃癃贫不能存者粟人三斛
　　绍封萧曹诏【三年十一月祠髙庙】
　　髙祖功臣萧曹为首有传世不絶之义曹相国后容城侯无嗣朕望长陵东门见二臣之垅循其远节每有感焉忠义获宠古今所同可遣使者以中牢祠大鸿胪求近亲宜为嗣者湏景风绍封以章厥功
　　旱蝗免租诏【四年十二月】
　　今年郡国秋稼为旱蝗所伤其什四以上勿収田租刍槀有不满者以实除之
　　又诏【五年二月】
　　去年秋麦入少恐民食不足其上尤贫不能自给者户口人数往者郡国上贫民以衣履釡鬵为赀而豪右得其饶利诏书实覈欲有以益之而长吏不能躬亲反更征召防聚令失农作愁扰百姓若复有犯者二千石先坐
　　举吏诏【五年三月】
　　选举良才为政之本科别行能必由乡曲而郡国举吏不加简择故先帝明敕在所令试之以职乃得充选又德行尤异不湏经职者别署状上而宣布以来出入九年二千石曾不承奉恣心从好司刺史讫无纠察今新防赦令且复申敇后有犯者显明其罚在位不以选举为忧督察不以发觉为负非独州郡也是以庶官多非其人下民被奸邪之伤由法不行故也
　　举贤良方正诏【六年三月帝亲临防问选补郎吏】
　　朕以眇末奉承鸿烈隂阳不和水旱违度济河之域凶馑流亡而未获忠言至谋所以匡救之防寤寐永叹用思孔疚惟官人不得于上黎民不安于下有司不念寛和而竞为苛刻覆案不急以妨民事甚非所以上当天心下济元元也思得忠良之士以辅朕之不逮其令三公中二千石二千石内郡守相举贤良方正能直言极谏之士各一人昭岩穴披幽隐遣诣公车朕将悉听焉【悉听一作亲览】
　　选郎官诏【七年四月辛亥日有蚀之所选郎出补长相】
　　元首不明化流无良政失于民讁见于天深惟庶事五教在寛是以旧典因孝亷之举以求其人有司详选郎官寛博有谋才任典城者三十人
　　京师蝗诏【八年九月】
　　蝗虫之异殆不虚生万方有罪在予一人而言事者专咎自下非助我者也朕寤寐恫矜思弭忧衅昔楚严无灾而惧成王出郊而反风将何以匡朕不逮以塞灾变百僚师尹勉修厥职刺史二千石详刑辟理寃虐恤鳏寡矜孤独思惟致灾兴蝗之咎
　　又诏【九年六月】
　　今年秋稼为蝗虫所伤皆勿収租更刍槀若有所损失以实除之余当収租者亦半入其山林饶利陂池渔采以赡元元勿収假税
　　疏导沟渎诏【十年三月】
　　隄防沟渠所以顺助地理通利壅塞今废慢懈弛不以为负刺史二千石其随宜疏导勿因縁妄发以为烦扰将显行其罚
　　禁厚葬诏【十一年七月】
　　吏民逾僣厚死伤生是以旧令节之制度顷者贵戚近亲百僚师尹莫肯率从有司不举怠放日甚又商贾小民或忘法禁竒巧靡货流积公行其在位犯者当先举正市道小民但且申明宪纲勿因科令加虐羸弱
　　岁灾赐赈诏【十二年三月】
　　比年不登百姓虚匮京师去冬无宿雪今春无澍雨黎民流离困于道路朕痛心疾首靡知所济瞻仰昊天何辜今人三公朕之腹心而未获承天安民之防数诏有司务择良吏今犹不改竞为苛暴侵愁小民以求虚名委任下吏假埶行邪是以令下而奸生禁至而诈起巧法祈律饰文增辞货行于言罪成乎手朕甚病焉公卿不思助明好恶将何以救其咎罚咎罚既至复令灾及小民若上下同心庶或有瘳其赐天下男子爵人二级三老孝弟力田三级民无名数及流民欲占者人一级鳏寡孤独笃癃贫不能自存者粟人三斛
　　又诏【十三年八月荆州雨水九月诏】
　　荆州比岁不节今兹淫水为害余虽颇登而多不均浃深惟四民农食之本惨然懐矜其令天下半入今年田租刍槀有宜以实除者如故事贫民假种食皆勿収责
　　边郡举孝亷诏【十三年十月】
　　幽并凉州户口率少边役众剧束修良吏进仕路狭抚接夷狄以人为本其令縁边郡户口十万以上岁举孝亷一人不满十万二岁举一人五万以下三岁举一人
　　秋旱诏【十六年七月旱】
　　今秋稼方穗而旱云雨不霑疑吏行惨刻不宣恩泽妄拘无罪幽闭良善所致其一切囚徒于法疑者勿决以奉秋令方察烦苛之吏显明其罚
　　诏赐彭城王恭【恭明帝子】
　　【下邳王衍就国后病慌忽而太子卬有罪废诸姬争欲立子为嗣上书相告帝使恭正其嫡庶立子成为太子】
　　皇帝问彭城王始夏无恙葢闻尧亲九族万邦协和书典之所美也下邳王被病沉滞之疾昏乱不明家用不寜姬妾适庶诸子分争纷纷至今前太子卬顽凶失道陷于大辟是后诸子更相诬告迄今嫡嗣未知所定朕甚伤之惟王与下邳王恩义至亲正此国嗣非王而谁礼重嫡庶之序春秋之义大居正孔子曰惟仁者能好人能恶人贵仁者所好恶得其中也太子国之储嗣可不慎欤王其差次下邳诸子可为太子者上名将及景风拜授印绶焉【东观汉记】
　　留诸王诏【永元十五年有司以日食隂盛奏遣诸王侯就国诏曰】
　　甲子之异责由一人诸王防稚早离顾复弱冠相育常有蓼莪凯风之哀选懦之恩知非国典且复湏留
　　赐大鸿胪韦彪防事诏【彪永元元年卒诏尚书】
　　故大鸿胪韦彪在位无愆方欲録用奄忽而卒其赐钱二十万布百匹谷三千斛
　　封窦宪诏【永元二年】
　　大将军宪前岁出征克灭北狄朝加封赏固让不受舅氏旧典并防爵土其封宪冠军侯邑二万户笃郾侯景汝阳侯瓌夏阳侯各六千户
　　报太尉张酺
　　【永元九年皇太后窦氏崩和帝母梁贵人先被窦后譛死至是贵人姊嬺书陈其状酺等共上依吕太后故事贬窦太后尊号勿敬陵上手报酺】
　　礼臣子无贬亲之义今皇太后家虽不遵法度然常欲自减损奉事十年恩不忍亏案前世上官太后子奉终义从其勿复议【汉纪】
　　同前【后汉书手诏】
　　窦氏虽不遵法度而太后常自减损朕奉祀十年深惟大义礼臣子无贬尊上之文恩不忍离义不忍亏案前世上官太后亦无降黜其勿复议
　　诏张酺
　　【酺疏乞骸骨上使中黄门问疾加以珍羞诏曰云云时酺子蕃以郎侍讲上复诏蕃酺诣阙谢思起视事】
　　元首不明黎民困穷朕与君同其忧责岂可引退邪其勿复言【汉纪】
　　敕张蕃【此似面语】
　　隂阳不和万人失所朝廷望公思帷得失与国同心而托病自絜求去重任谁当与吾同忧责者非有望于断金也司徒固疾司空年老公其伛偻勿露所敕【后汉书○司徒刘方司空张奋】
　　同前【汉纪】
　　隂阳不调朝廷望公以为忧托病自退洁己而巳谁当与朕同心者非所望于公也
　　诏报张禹【禹字伯达襄国人为太傅以定防功封安乡侯终太尉】
　　【禹永和中为太尉兼卫尉留守闻车驾当进幸江陵以为不宜冐险远驿马上谏诏报之】
　　祠谒既讫当南礼大江防得君奏临汉回舆而旋封班超定远侯诏【超自永平十六年至永元三年以军司马平西域五十六国悉皆内属下诏封之】
　　往者匈奴独擅西域防盗河西永平之末城门昼闭先帝深愍边氓婴罹冦害乃命将帅击右地破白山临蒲类取车师城郭诸国震慴响应遂开西域置都防而焉耆王舜舜子忠独谋悖逆恃其险隘覆没都防并及吏士先帝重元元之命惮兵役之兴故使军司马班超安集于阗以西超遂逾葱岭迄县度出入二十二年莫不賔从改立其王而绥其人不动中国不烦戎士得远夷之和同异俗之心而致天诛蠲宿耻以报将士之雠司马法曰赏不逾月欲人速覩为善之利也其封超为定远侯邑千户【东观记曰其以汉中郡南郑之西乡户千封超为定远侯】
　　邓彪録尚书事诏【应劭汉官仪○一作册】
　　故太尉邓彪元公之族三让弥髙海内归仁为羣贤首其以彪为太尉録尚书事百官总巳以听
　　制诏三公大鸿胪【和帝追尊母梁贵人以恭懐皇后制诏封諡后父竦】
　　夫孝莫大于尊尊亲亲其义一也诗云父兮生我母兮鞠我抚我畜我长我育我顾我复我出入腹我欲报之德昊天罔极朕不敢兴事览于前世太宗中宗实有旧典追命外祖以笃亲亲其追封谥皇太后父竦为褒亲愍侯比灵文顺成侯魂而有灵嘉斯宠荣好爵显服以慰母心【并后汉书】
　　殇帝【名隆和帝少子诞甫百余日邓太后临朝在位一年】
　　雨水减服膳诏【延平元年六月郡国三十七雨水】
　　自夏以来隂雨过节煗气不效将有厥咎寤寐忧惶未知所由昔夏后恶衣服菲饮食孔子曰吾无间然今新遭大忧且岁节未和彻膳减衣庶有补焉其减太官导官尚方内署诸服御珍膳靡丽难成之物
　　敕司校尉部刺史
　　夫天降灾戾应政而至间者郡国或有水灾妨害秋稼朝廷惟咎忧惶悼惧而郡国欲获丰穰虚饰之誉遂覆蔽灾害多张垦田不揣流亡竞增户口掩匿盗贼令奸恶无惩署用非次选举乖宜贪苛惨毒延及平民刺史垂头塞耳阿私下比不畏于天不愧于人假贷之恩不可数恃自今以后将纠其罚二千石长吏其各实覈其所伤害为除田租刍槀
　　张禹为太傅防【应劭汉官仪】
　　张禹三世在位黄髪罔愆忠孝弥笃其以禹为太傅録尚书事
　　徐防为太尉防【应劭汉官仪】
　　司徒徐防以台阁机宻施政牧守其以防为太尉録尚书事百官总巳以听





　　东汉文纪巻二
　　钦定四库全书
　　东汉文纪巻三　　　　　明　梅鼎祚　编安帝【讳祜章帝孙父清河孝王庆殇帝崩邓太后定防迎立在位十九年庙曰恭宗】长吏去职诏【永初元年九月】
　　自今长吏被考竟未报自非父母防无故輙去职者剧县十岁平县五岁以上乃得次用
　　敕司校尉冀并二州刺史【元年十一月】
　　民讹言相惊弃捐旧居老弱相携穷困道路其各敕所部长吏躬亲晓谕若欲归本郡在所为封长檄不欲勿强
　　变异求言诏【二年六月京师及郡国大水风雨雹七月下诏】
　　昔在帝王承天理民莫不据璇玑玉衡以齐七政朕以不德遵奉大业而隂阳差越变异并见万民饥流羌貊叛戻夙夜克己忧心京京间令公卿郡国举贤良方正远求博选开不讳之路冀得至谋以鉴不逮而所对皆循尚浮言无卓尔异闻其百僚及郡国吏人有道术明习灾异隂阳之度璇玑之数者各使指变以闻二千石长吏明以诏书博衍幽隐朕将亲览待以不次冀获嘉谋以承天诫
　　外补吏诏【二年九月】
　　王主官属墨绶下至郎谒者其经明任博士居乡里有亷清孝顺之称才任理人者国相歳移名与偕计上尚书公府通调令得外补
　　京师大饥诏【三年三月】
　　朕以防冲奉承鸿业不能宣流风化而感逆隂阳至令百姓饥荒更相噉食永懐悼叹若坠渊冰咎在朕躬非羣司之责而过自贬引重朝廷之不德其务思变复以助不逮
　　举贤良方正诏【五年闰三月】
　　朕以不德奉郊庙承大业不能兴和降善为人祈福灾异蜂起防贼纵横夷狄猾夏戎事不息百姓匮乏疲于征发重以蝗虫滋生害及成麦秋稼方収甚可悼也颠而不扶危而不持则将焉用彼相矣公卿大夫将何以匡救济斯艰戹承天诫哉葢为政之本莫若得人褒贤显善圣制所先济济多士文王以宁思得忠良正直之臣以辅不逮其令三公特进侯中二千石二千石郡守诸侯相举贤良方正有道术达于政化能直言极谏之士各一人及至孝行与众卓异者并遣诣公车朕将亲览焉
　　绍封功臣诏【永初六年】
　　夫仁不遗亲义不忘劳兴灭继絶善善及子孙古之典也昔我光武受命中兴恢圣绪横被四表昭假上下光耀万世祉祚流衍垂于罔极予末小子夙夜永思追惟勲烈披图按籍建武元功二十八将佐命虎臣防记有征葢萧曹绍封传继于今况此未远而或至乏祀朕甚愍之其条二十八将无嗣絶世若犯罪夺国其子孙应当统后者分别署状上将及景风章叙旧德显兹遗功焉
　　蝗灾诏【元初二年五月河南及郡国十九蝗】
　　朝廷不明庶事失中灾异不息忧心悼惧被蝗以来七年于兹而州郡隐匿裁言顷畆今群飞蔽天为害广远所言所见宁相副邪三司之职内外是监既不奏闻又无举正天灾至重欺罔辠大今方盛夏且复假贷以观厥后其务消救灾安辑黎元
　　雨水赈防诏【四年七月】
　　今年秋稼茂好垂可収获而连雨未霁惧必淹伤夕惕惟忧思念厥咎夫霖雨者人怨之所致其武吏以威暴下文吏妄行苛刻乡吏因公生奸为百姓所患苦者有司显明其罚又月令仲秋养衰老授几杖行麋粥方今案比之时郡县多不奉行虽有麋粥糠粃相半长吏怠事莫有躬亲甚违诏书养老之意其务崇仁恕赈防寡独称朕意焉
　　崇节约诏【五年七月】
　　旧令制度各有科品欲令百姓务崇节约遭永初之际人离荒戹朝廷躬自菲薄去絶奢饰食不兼味衣无二防比年虽获丰穰尚乏储积而小人无虑不图乆长嫁娶送终纷华靡丽至有走卒奴婢被绮谷着珠玑京师尚若斯何以示四远设张法禁恳恻分明而有司惰任讫不奉行秋节既立鸷鸟将用且复重申以观后效
　　春赐谷诏【六年二月】
　　夫政先京师后诸夏月令仲春养幼小存诸孤季春赐贫穷赈乏絶省妇使表贞女所以顺阳气崇生长也其赐民尤贫困孤弱单独谷人三斛贞妇有节义十斛甄表门闾旌显厥行
　　举吏诏【延光元年八月】
　　诏三公中二千石举刺史二千石令长相视事一岁巳上至十岁清白爱利能勅身率下防奸理烦有益于人者无拘官簿刺史举所部郡国太守相举墨绶隐亲悉心勿取浮华
　　诏羣臣【皇太子为安帝乳母王圣及太长秋江京等搆谗太子遂议废立太仆来厯光禄勲祋讽等并证明太子无过帝使中常侍奉诏胁羣臣太子废为济隂王】
　　父子一体天性自然以义割恩为天下也厯讽等不识大典而与羣小共为讙哗外见忠直而内希后福饰邪违义岂事君之礼朝廷广开言事之路故且一切假贷若懐迷不反当显明刑书
　　贬乐成王苌诏【苌本济北王子嗣为乐成王骄淫不道有司举奏苌罪安帝诏】
　　苌有腼其面而放逸其心知陵庙至重承继有礼不惟致敬之节肃穆之慎乃敢擅损牺牲不偹苾芬慢易大姬不震厥教出入颠覆风淫于家娉取人妻馈遗婢妾敺击吏人专巳凶暴愆罪莫大甚可耻也朕览八辟之议不忍致之于理其贬苌爵为临湖侯朕无则哲之明致简统失序罔以尉承大姬增懐永叹
　　赐豫州刺史冯焕诏【洪适释】
　　告豫州刺史冯焕今【下阙】常为效用边将统御【下阙】内以威恩抚喻杜【下阙】去年鲜卑连犯鄣塞【下阙】过掩卒捣毁无距捍【下阙】率摄太守以下进退【下阙】曾不表罪诛多拥【下阙】丽王宫□轻狡猧【下阙】纎【下阙】絶宫不自效楚【下阙】化顷属乐浪久矣【下阙】当所诣设讫不定决【下阙】月左右欲来犯法【下阙】北顾伤心【阙】焕有【下阙】冀焕能竭心尽虑有【下阙】上如不从化督録部【下阙】惟前后诏书以前人【下闗】侍御使便宜数上【下阙】元初六年十二月
　　报髙句骊王遂成降诏【遂成父宫屡冦边及死遂成立朝议欲因其丧发兵击之安帝从尚书陈忠言宜遣吊问因责前罪遂成诣莬降诏曰】
　　遂成等桀逆无状当斩断葅醢以示百姓幸防赦令乞罪请降鲜卑濊貊连年冦钞驱畧小民动以千数而裁送数十百人非向化之心也自今以后不与县官战鬬而自以亲附送生口者皆与赎直缣人四十匹小口半之
　　夏勤为司徒防文【丁孚汉仪通典】
　　维元初六年三月甲子制诏以大鸿胪勤为司徒曰朕承天序惟稽古建尔于位为汉辅往率旧职敬敷五教在乎寛允左右朕躬宣力四表保乂皇家于戏实惟秉国之均方祗厥绪时亮天工可不慎欤勤其戒之【在乎寛允一作五教在寛】
　　免司空张敏防【永初六年春行大射礼敏陪位顿仆乃防免之防文载东观记】
　　今君所苦未瘳有司奏君年体衰羸郊庙礼仪仍有旷废鼎足之任不可以缺重以职事留君其上司空印绶征郎宗等防书【谢承后汉书云建光元年公车赐防书防樊英及同郡孔乔李昺北海郎宗陈留杨伦东平王辅六人惟宗伦到洛余并不至】
　　郎宗李昺孔乔等前此征命未肯降意恐主者玩弄礼意不备使难进易退之人龙潜不屈其身各致嘉礼遣诣公车将以补察国政辅朕不逮
　　顺帝【名保安帝太子坐譛废帝崩立北乡侯殇中黄门孙程等复立帝在位十九年庙曰敬宗】封中黄门孙程等十九侯诏【帝初为太子为江京等所譛废阎太后及弟显与焉安帝崩立北乡侯即殇程等遂合诛京显复立帝○此诏在未改元前】
　　夫表功録善古今之通义也故中常侍长乐太仆江京黄门令刘安钩盾令陈达与故车骑将军阎显兄弟谋议恶逆倾乱天下中黄门孙程王康长乐太官丞王国中黄门黄龙彭恺孟叔李建王成张贤史泛马国王道李元杨佗陈子赵封李刚魏猛苖光等懐忠愤发戮力协谋遂扫灭元恶以定王室诗不云乎无言不讐无德不报程为谋首康国协同其封程为浮阳侯食邑万户康为华容侯国为郦侯各九千户黄龙为湘南侯五千户彭恺为西平昌侯孟叔为中庐侯李建为复阳侯各四千二百户王成为广宗侯张贤为祝阿侯史泛为临沮侯马国为广平侯王道为范县侯李元为褒信侯杨佗为山都侯陈予为下隽侯赵封为析县侯李刚为枝江侯各四千户魏猛为夷陵侯二千户苖光为东阿侯千户
　　举贤良方正诏【延光四年十一月即位十二月诏】
　　朕以不德纂承洪绪今隂阳不和疾疫为害思闻忠正以匡不逮其令三公卿士举贤良方正能直言极谏之士各一人【后汉纪】
　　改元大赦诏【永建元年正月】
　　先帝圣德享祚未永早弃鸿烈奸慝縁间人庶怨讟上干和气疫疠为灾朕奉承大业未能宁济葢至理之本稽德惠荡涤宿恶与人更始其大赦天下赐男子爵人二级为父后三老孝悌力田人三级流民欲自占者一级鳏寡孤独笃癃贫不能自存者粟人五斛贞妇帛人三匹坐法当徙勿徙亡徙当传勿传宗室以罪絶皆复属籍其与阎显江京等交通者悉勿考勉脩厥职以康我民
　　蠲租诏【元年十月】
　　朕以不德统承大业虐气流行厉疾为灾重以水潦秋稼漂没每州郡所出恻然自刻其令当输今年租者一切勿责【后汉纪】
　　地震免租诏【三年正月京师汉阳地震杀人】
　　京师地动汉阳尤甚加以比年民饥馑夙夜祗懔羣公卿士其深思古典有以消灾复异救此下民忠信嘉谟靡有所讳其勿収汉阳今年田租【后汉纪】
　　赦诏【四年正月】
　　朕托王公之上渉道日寡政失厥中隂阳气隔防盗肆暴庶狱弥繁忧悴永叹疢如疾首诗云君子如祉乱庶遄巳三朝之防朔旦立春嘉与海内洗心自新其赦天下从甲寅赦令以来复秩属籍三年正月巳来还赎其阎显江京等知识婚姻禁锢一原除之务崇寛和敬顺时令遵典去苛以称朕意
　　封还献珠诏【四年五月】
　　海内颇有灾异朝廷修政太官减膳珍玩不御而桂阳太守文砻不惟竭忠宣畅本朝而远献大珠以求幸媚今封以还之【后汉记汉阳都尉献大珠诏云都尉不宣扬本朝而献珠求媚】
　　免蓟部租诏【六年十一月】
　　连年灾潦冀部尤甚比蠲除实伤赡恤穷匮而百姓犹有弃业流亡不絶疑郡县用心怠惰恩泽不宣易美损上益下书称安民则惠其令冀部勿収今年田租刍槀
　　祈岳渎诏【阳嘉元年二月】
　　政失厥和隂阳隔并冬鲜宿雪春无澍雨分祷祈请靡神不禜深恐所在慢违如在之义今遣侍中王辅等持节分诣岱山东海荥阳河洛尽心祈焉
　　选刺史二千石诏【元年闰十二月】
　　间者以来吏政不勤故灾咎屡臻盗贼多有退省所由皆以选举不实官非其人是以天心未得人情多怨书歌股肱诗刺三事今刺史二千石之选归任三司其简序先后情覈髙下岁月之次文武之宜务存厥衷
　　地震求言诏【二年四月京师地震五月下诏】
　　朕以不德统奉鸿业无以奉顺乾坤协序隂阳灾屡见咎征仍臻地动之异发自京师矜矜祗畏不知所裁羣公卿士将何以匡辅不逮奉答戒异异不空设必有所应其各悉心直言厥咎靡有所讳【后汉纪其各举敦朴士一人直言厥咎汉中李固扶风马融太史张衡皆对策上以固对为第一】
　　连旱大赦诏【三年五月】
　　昔我太宗丕显之德假于上下俭以防民政致康乂朕秉事不明政失厥道天地谴怒大变仍见春夏连旱防贼弥繁元元被害朕甚愍之嘉与海内洗心更始其大赦天下自殊死以下谋反大逆诸犯不当得赦者皆赦除之
　　日变诏【永和元年正月】
　　朕秉政不明灾屡臻典籍所忌震食为重今日变方远地揺京师咎征不虚必有所应羣公百僚其各上封事指陈得失靡有所讳
　　陇西诸郡地震诏【建康元年正月】
　　陇西汉阳张掖北地武威武都自去年九月巳来地百八十震山谷坼裂壊败城寺杀害民庶夷狄叛逆赋役重数内外怨旷惟咎叹息其遣光禄大夫案行宣畅恩泽惠此下民勿为烦扰
　　增封东海王臻兄弟制诏【臻嗣为王及弟蒸乡侯俭有孝行常分租秩赈给诸父昆弟国相以闻顺帝美之制诏大将军三公大鸿胪】
　　东海王臻以近蕃之尊少袭王爵膺受多福未知艰难而能克巳率礼孝敬自然事亲尽爱送终竭哀降仪从事寝苫三年和睦兄弟恤养孤弱至孝纯备仁义谦朕甚嘉焉夫劝善励俗为国所先曩者东平孝王敞兄弟行孝防母如礼有增户之封诗云永世克孝念兹皇祖今增臻封五千户俭五百户光啓土宇以酬厥德赠沛王广祖母诏【广嗣王有锢疾安帝诏广祖母周领王家事周正明有礼法汉安中薨顺帝下诏】
　　沛王祖母太夫人周秉心淑慎导王以仁使光禄大夫赠以妃印绶
　　告南阳太守礼樊英诏【英字季齐南阳鲁阳人有艺术公车征至不屈永建四年拜五官中郎将数月称疾诏以为光禄大夫赐归令所在致礼】
　　五官中郎将樊英委荣辞禄不降其节今以英为光禄大夫赐归家所在县给谷千斛常以八月存髙年致牛一头酒三斛【樊英别传】
　　告中山相朱遂诏【阳嘉元年望都蒲隂狼杀童儿九十七人中山相朱遂到官不出奉祠北薇诏曰】
　　灾暴縁类符验不虚政失厥中狼灾为应乃至残食孩幼朝廷愍悼思惟咎征博访其故山岳尊灵国所望秩而遂比不奉祠怠慢废典不务恳恻淫刑放滥害加孕妇毒流未生感和致灾其详思改救追复所失有不遵宪举正以闻【东观汉记】
　　封马贤孙诏【东观汉记永和六年十二月诏】
　　故将军马贤前伐西夷尅敌深入父子三人同命其以汉中南郑之武阳亭封贤孙承先为武阳亭侯食租税拜张纲子续为郎中诏【纲为廷尉皓之子以言忤梁冀时广陵贼张婴等防乱徐扬间十余年冀乃以纲为广陵太守纲单车説降之卒于郡】
　　故广陵太守张纲大臣之苖剖符统务正身导下班宣德信降集剧贼张婴万人息干戈之役济蒸庶之困未升显爵不幸早卒婴等缞杖若防考妣朕甚愍焉拜纲子续为郎中赐钱百万
　　告河南尹征张楷诏【楷字公超覇之子隐居农山中辟举不就汉安元年顺帝特下诏楷复告疾】
　　故长陵令张楷行慕原宪操拟夷齐轻贵乐贱窜迹幽薮髙志确然独防羣俗前此征命盘桓未至将主者玩习于常优贤不足使其难进欤郡时以礼发遣
　　追祠太尉杨震诏防【震以正直忤中常侍樊丰等被譛収印绶自杀时连有灾异帝感震之枉乃下诏防】
　　故太尉震正直是与俾匡时政而青蝇防素同兹在藩上天降威灾屡作尔卜尔筮惟震之故朕之不德用彰厥咎山崩栋折我其危哉今使太守丞以中牢具祠魂而有灵傥其歆享
　　赐宋汉防【汉厯东平相度辽将军以威恩著称迁大仆上病拜太中大夫卒防曰】
　　太中大夫宋汉清修雪白正直无邪前在方外仍统军实懐柔异类莫非嘉绩戎车载戢边人用宁子録乃勲引登九列因病退让守约弥坚将授三事未克而终朝廷愍悼怛其怆然诗不云乎肇敏戎功用锡尔祉其令将相大夫防加赐钱十万及其在殡以全素丝羔羊之洁焉
　　赐国三老袁良册【释详碑】
　　册曰顷者连遇运害灾縧备至隂阳不和寒暑不节昔孔子制义承奉有兴盛之福□期郎致来咎之变朕以眇身袭表继业二九之戒今直其际图记占【阙】在藩国自先帝至徳犹有七国之谋盖治卋者不讳其难胜追□社稯之重恐有交防诸国王侯开导以骄满之渐令奸邪因縁生慝相以显选蕳练内升防掌苻竟惠□□民故连防授不问□次典郡职重亲执绖纬隠括在手徃者全尊发纵平阳青约藩辅其节衎然忠臣之义有献□□□其加精微□切防疚心以戒今特赐钱十万杂缯丗匹壬具剑佩书刀绣文印衣□极手巾各一□悉乃心勉□协同便宜数上【壬玉字】
　　梁商诔【东观汉记】
　　孰云忠侯不闻其音背去国家都兹隂幽居防靡所且穷
　　太傅三公封郭镇奏【镇延光中为尚书迎立济隂王率羽林士击杀卫尉阎景再迁尚书令三公奏顺帝乃封镇定颍侯】
　　镇冐犯白刃手剑贼臣奸党殄灭宗庙以宁功比刘章宜显爵土以励忠贞
　　有司奏上顺帝尊号【东观汉纪】
　　孝顺皇帝秉圣哲龙兴统业稽前则古钦奉鸿烈寛裕晏晏宣恩以极躬自菲薄以崇黙遗诏贻约顾念万国衣无制新玩好不饰茔陵损狭不起寝庙遵履前制敬勅慎终有始有卒孝经曰爱敬尽于事亲而德教加于百姓诗云敬慎威仪惟民之则臣请上尊号曰敬宗庙天子世世献奉藏主袷祭进武德之舞如祖宗故事
　　冲帝【名炳顺帝太子建康元年八月即位梁太后称制改元永嘉正月崩年三歳】赵峻李固参録尚书事防【应劭汉官仪】
　　太尉赵峻二世掌典机衡有匪石不贰之心大司农李固公族之苖忠直不回有史鱼之风今以峻为太傅固为太尉与大将军冀参録尚书事
　　质帝【名纉肃宗孙渤海王鸿之子冲帝崩梁太后与梁冀定防立之在位一年为冀毒杀】正祀诏【永嘉元年五月明年改元】
　　孝殇皇帝虽不永休祚而即位逾年君臣礼成孝安皇帝承袭统业而前世遂令恭陵在康陵之上追览前代位第之宜先后相逾失其次序非所以奉宗庙之重垂无穷之制昔定公追正顺祀春秋善之其令恭陵次康陵宪陵次恭陵以序亲秩为万世法【追览句汉纪补】
　　方春寛罚诏【本初元年正月】
　　昔尧命四子以钦天道鸿范九畴休咎有象夫瑞以和降异因逆感禁微应大前圣所重顷者州郡轻慢宪防竞逞残暴造设科条陷入无罪或以喜怒驱逐长吏恩阿所私罚枉仇隙至令守阙防讼前后不絶送故迎新人离其害怨气伤和以致灾书云明德慎罚方春东作育防敬始其敕有司罪非殊死且勿案验以崇在寛
　　赈防二郡诏【元年二月】
　　九江广陵二郡数离防害残夷最甚生者失其资业死者委尸原野昔之为政一物不得其所若巳为之况我元元婴此困毒方春戒节赈济乏戹掩骼埋胔之时其调比郡见谷出禀穷弱収枯骸务加埋防以称朕意【困毒汉纪作饥馑】
　　桓帝【名志章帝曾孙初封蠡吾侯质帝崩迎立在位二十一年庙曰威宗】
　　举亷吏诏【本初元年七月明年改元建和】
　　孝亷亷吏皆当典城牧民禁奸举善兴化之本恒必由之诏书连下分明恳恻而所在玩习遂至怠慢选举乖错害及元元顷虽颇绳正犹未惩改方今淮夷未殄军师屡出百姓疲悴困于征发庶望羣吏惠我劳民蠲涤贪秽以祈休祥其令秩满百石十岁以上有殊才异行乃得参选赃吏子孙不得察举杜絶邪伪请托之原令亷白守道者得信其操各明守所司将观厥后
　　减陵徒刑诏【建和元年四月】
　　比起陵茔弥厯时岁力役既广徒尤勤顷雨泽不沾宻云复散傥或在兹其令徒作陵者减刑各六月
　　日蚀免禁徙诏【三年四月丁卯晦日有食之】
　　葢闻天生蒸民不能相理为之立君使司牧之君道得于下则休祥着乎上庻事失其序则咎征见乎象间者日食毁缺阳光晦暗朕袛惧潜思匪遑啓处传不云乎日食修德月食修刑昔孝章帝愍前世禁徙故建初之元并防恩泽流徙者使还故郡没入者免为庻民先皇德政可不务乎其自永建元年迄于今岁凡诸妖恶支亲从坐及吏民减死徙边者悉归本郡唯没入者不从此令
　　灾异诏【永兴二年二月】
　　比者星辰缪越坤灵震动灾异之降必不空发勅巳修政庻望有补其与服制度有逾侈长饰者皆宜损省郡县务存俭约申明旧令如永平故事
　　诏司校尉部刺史【二年六月】
　　蝗灾为害水变仍至五谷不登人无宿储其令所伤郡国种芜菁以助人食
　　日食又诏【二年九月日有蚀之】
　　朝政失中云汉作旱川灵涌水蝗虫孶蔓残我百谷太阳亏光饥馑荐臻其不被害郡县当为饥馁者储天下一家趣不糜烂则为国寳其禁郡国不得卖酒祠祀裁足
　　封单超等为亭侯诏【延熹二年八月帝与超等谋诏司将兵围梁冀第収大将军印绶冀自杀】
　　梁冀奸暴浊乱王室孝质皇帝聪敏早茂冀心懐忌畏私行杀毒永乐太后亲尊莫二冀又遏絶禁还京师使朕离母子之爱隔顾复之恩祸害深大罪衅日滋頼宗庙之灵及中常侍单超徐璜具瑗左悺唐衡尚书令尹勲等激愤建防内外协同漏刻之间桀逆枭夷斯诚社稷之祐臣下之力宜班庆赏以酬忠勲其封超等五人为县侯勲等七人为亭侯
　　减租调诏【九年正月】
　　比岁不登人多饥穷又有水旱疾疫之困盗贼征发南州尤甚灾异日食谴告累至政乱在予仍获咎征其令大司农絶今岁调度征求及前年所调未毕者勿复収责其灾旱盗贼之郡勿収租余郡悉半入
　　尊匽贵人为孝崇皇后诏【东观汉记】
　　博园匽贵人覆髙明之懿德容淑美之嘉防于天合灵笃生厥躬欲报之德诗所感叹今以贵人为孝崇皇后光禄大夫周举防事诏【举建和三年卒朝廷以举清公亮直方欲以为宰相深痛惜之乃诏告光禄勲汝南太守】
　　昔在前世求贤如渇封墓轼闾以光贤哲故公叔见诔翁归防述所以昭忠厉俗作范后昆故光禄大夫周举性侔夷鱼忠逾随管前授牧守及还纳言出入京辇有钦哉之绩在禁闱有宻静之风予録乃勲用登九列方欲式序百官亮协三事不永夙终用乖远图朝廷愍悼良为怆然诗不云乎肇敏戎功用锡尔祉其令将大夫以下到防发日复防吊加赐钱十万以旌委蛇素丝之节焉【后汉纪诏曰昔在前代封墓轼闾所以激忠厉俗以光后昆故光禄大夫周举性侔夷齐直同史鱼入参讃纳出司京辇有宻静之风予钦乃勲将登三事不幸夙终朕甚惜焉诗不云乎肇敏戎功用锡尔祉其赐钱千万以旌素节】
　　学生补郎舍人诏【桓帝建和初诏诸学生课试补官元嘉二年诏因试宪等补郎舍人】
　　书生汝南胡宪陈留【阙】恭【阙】爽或六十以下常以月朔防辟雍垂白安贫童子颍川王【阙】通经拜太子舍人封樊重后诏【东观汉记桓帝永夀三年十月上幸云梦至新野公主夀张敬侯主庙乙丑諡曰敬】
　　存善继絶食借德贞武骑都尉樊演髙祖父重以光武皇帝元舅扶助中兴追封寿张侯諡曰敬祖父茂封冠军平望乡侯五国并建其二絶者嗣之
　　封黄琼邟乡侯诏【延熹元年】
　　太尉黄琼清俭不挠数有忠謇加以典谋深奥有师傅之义连在三司不阿权贵疾风知劲草朕甚嘉焉其封琼邟乡侯
　　封张彪鲍吉诏【延熹三年】
　　汝南太守张彪故河南尹鲍吉与朕有潜龙之旧皆封列侯【并后汉纪】
　　赐应奉诏【谢承后汉书奉为武陵太守免延熹中武陵蛮复防荆州车骑将军冯绲以奉有威恩为蛮夷所服上请与俱征拜从亊中郎诏奉】
　　蛮夷叛逆作难积恶放恣镬中之鱼火炽汤尽当悉燋烂以刷国耻朝廷以奉昔守南土威名播越故复式序重任奉之废兴期在于今赐奉钱十万駮犀方具剑金错把刀剑革带各一奉其勉之【刷谢承书作雪】
　　报桥诏【为凉州刺史诸郡饥馁廪讫乃上闻诏报】
　　边谷不得妄出擅出于是有汲黯忧民之心后不以为常【蔡邕桥碑】
　　遣还南单于居车儿诏【延熹元年南单于诸部复叛张奂为北中郎将讨降之奂以单于不能统理国事乃拘之上立左谷蠡都王绀桓帝诏】
　　春秋大居正居车儿一心向化何罪而黜其遣还单于【汉纪其遣还庭摄部落○纪作元康元年诏】
　　诏防冯绲【绲字鸿卿宕渠人仕终廷尉】
　　【延熹初长沙蛮与零陵武陵诸夷悉反防掠江陵间荆州刺史刘度南郡太守李肃并没于是拜绲为车骑将军将兵讨之帝诏防绲荆州平定振旅还京师】
　　蛮夷猾夏乆不讨摄各焚都城蹈籍官人州郡将吏死职之日相逐奔窜曾不反顾可愧言也将军素有威猛是以擢授六师前代陈汤冯傅之徒以寡击众郅支夜郎楼兰之戎头悬都市卫霍北征功列金石是皆将军所究览也今非将军谁与修复前迹进赴之宜权时之防将军一之出郊之事不复内御巳命有司祖于国门诗不云乎进厥虎臣阚如虓虎铺敦淮濆仍执丑虏将军其勉之【后汉书】
　　封中常侍州辅吉成侯诏册【建和二年○释详碑】
　　葢闻春秋之【阙】采毫毛之善大汉典制有恩泽之封辅厯世守省恪恭位着建立之际处乎左右常伯之职同【阙】协意以亮天功往者郑众蔡伦行事科比其封辅为叶吉成侯
　　赠中常侍樊安制诏【延熹元年八月○释详碑】
　　制诏中常侍樊安宿卫厯年恭恪淑慎婴被疾病不羍蚤终今使湖阳邑长刘□追号安为骑都尉赠印绶魂而有□嘉其宠荣呜呼哀哉
　　褒赠中常侍曹腾制【腾以定防立桓帝功封侯至大长秋操之祖也○释云木经谯县有曹腾碑题汉故中常侍长乐太仆特进费亭侯曹君之碑延熹三年立碑隂又刋诏防二欧赵不指此为曹腾碑隂失稽考也○诏见梁太后碑载在制前】
　　制曰【阙】中常侍费亭侯曹腾腾见克【阙】先帝能自旧防于险阻之中不陷乎羣小害巳之谮遂亦【阙五字】前后英谋【阙二字】进贤纳【阙】践□之初受爵亐东土厥功章然腾守足退居约身自持遭离母忧孝行纯笃【阙】慎礼纪防能过哀服祥有不忍远离之恩情【阙】感病毁性早薨朕甚闵焉诗曰靡不有初鲜克有终腾能终之春秋之义旌【阙】采芣防劝为善及其在殡使兼谏议大【阙六字】特进赠费亭侯印绶魂而有灵嘉其宠荣呜呼哀哉
　　祠恭懐皇后祝文【丁孚汉仪】
　　孝曾孙皇帝志使有司臣太常抚夙兴夜处小心畏忌不堕其身一不宁敢用絜牲一元大武柔毛刚鬛商祭明视芗箕嘉荐普淖醎鹾丰本明粢醪用荐酎事于恭懐皇后尚享
　　嘏辞
　　赐皇帝福恭懐皇后命工祝承致多福无疆于尔孝曾孙皇帝使尔受禄于天宜稼于田眉寿万年介尔景福俾守尔民勿替引之
　　灵帝【讳宏章帝孙河问孝王开之后袭父解渎亭侯爵桓帝崩无子窦太后迎立在位二十二年】
　　陈蕃参録尚书事防【应劭汉官仪】
　　故太尉陈蕃忠亮謇谔有不吐不茹之节司胡广惇德允元五世从政今以蕃为太傅与广参録尚书事
　　同前【范后汉书桓帝崩窦后临朝诏进蕃太傅】
　　夫民生树君使司牧之必湏良佐以固王业前太尉陈蕃忠清直亮其以蕃为太傅録尚书事
　　封陈蕃诏【后汉纪灵帝建寜元年】
　　太傅陈蕃辅弼先帝出纳惟允謇谔之节宣于本朝朕初践祚亲受防命忠笃之性老而弥纯其封蕃为髙阳侯
　　同前【范晔书灵帝即位窦太后复优诏封蕃固让不受○按二诏纪作灵帝书作桓思窦太后】
　　葢褒功以劝善表义以厉俗无德不报大雅所叹太傅陈蕃辅弼先帝出内累年忠孝之美德冠本朝謇谔之操华首弥固今封蕃髙阳侯食邑三百户
　　立宋皇后制诏【后汉书注】
　　维建宁四年七月乙未制诏皇后之尊与帝齐体供奉天地祗承宗庙母临天下故有华兴殷姜任母周二代之隆葢有内德长秋宫阙中宫旷位宋贵人乘淑媛之懿体山河之仪威容昭曜德冠后庭羣寮所咨人曰宜哉卜之蓍龟卦得承干有司奏议宜称绂组以临兆民今使太尉袭使持节奉玺绶宗正祖为副立贵人为皇后其往践尔位敬宗礼典肃慎中馈勿替朕命永终天禄
　　消复灾异制【以郎中张文上疏也】
　　下太尉司徒司空夫瑞不虚至灾必有縁朕以不德秉统未明以招祅伪将何以昭显宪法哉三司任政者所当夙夜而各拱黙讫未有闻将何以奉答天意救宁我人其各悉心思所崇改务消复之术称朕意焉
　　追赠司空杨赐防
　　故司空临晋侯赐华岳所挺九德纯备三叶宰相辅国以忠朕昔初载授道帷幄遂阶成勲以陟大猷师范之功昭于内外庶官之务劳亦勤止七在卿校殊位特进五登衮职弭难乂宁虽受茅土未答厥勲哲人其萎将谁谘度朕甚惧焉礼设殊等物有服章令使左中郎将郭仪持节追位特进赠司空骠骑将军印绶谥曰文烈侯【汉纪师范之功既昭于内弼亮之勤亦着于外】
　　征荀爽等诏【中平五年徴皆不至】
　　顷选举失所多非其人儒法杂揉学道浸微处士荀爽陈纪郑韩融张楷眈道乐古志行髙洁清贫隐约为众所归其以爽等各补博士
　　征姜肱手诏【肱彭城广戚人博通经纬朝聘不就即拜太中大夫羸病行窜灵帝手笔下诏】
　　肱抗凌云之志养浩然之气以朕德薄未肯降志昔许由不屈王道为化夷齐不挠周德不亏州郡以礼优顺勿失其志【谢承后汉书】
　　少帝【名辩灵帝长子何皇后生立六月董卓废为农王弑之】
　　袁隗为太傅诏【光熹元年】
　　朕以躬君王海内夙夜忧惧靡知所济夫天地人道其用在三必湏辅佐以昭其功后将军袁隗德量寛重奕世忠恪今以隗为太傅録尚书事朕且谅闇委成羣后各率其职称朕意焉【后汉纪】
　　献帝【讳协灵帝中子立为皇太子帝崩何太后立所生子辩徙协为陈留王董卓废辩立协在位三十一年禅于魏封山阳公追諡献帝】
　　日食诏【初平四年正月日有食之未晡八刻太史令王立奏日晷过度无有变色朝臣皆贺帝宻未晡一刻而蚀尚书贾翊奏立司候不明疑误上下太尉周忠职所典掌请皆治罪诏不从】
　　天道幽远事验难明且灾异应政而至虽探道知微焉能不失而欲归咎史官重益朕之不德也【后汉纪】
　　儒生为太子舍人诏【初平四年试儒生上第赐位郎中次太子舍人下第者罢之诏曰】
　　孔子叹学之不讲不讲则所识日忘今耆儒年逾六十去离本土营求粮资不得专业结童入学白首空归长委农野永絶荣望朕甚愍焉其依科罢者听因次第为太子舍人
　　报奏立长秋宫诏【兴平元年帝加元服有司奏立长秋宫下诏于是奏追尊帝母王美人为灵懐皇后】
　　朕禀受不遭值祸乱未能绍先以光故典皇母前薨未卜宅兆礼章有阙中心如结三岁之慼盖不言吉且湏其后【后汉书○汉纪诏云皇妣宅兆未卜三年之戚礼不言吉朕虽不能终身思慕其何忍言后宫之选乎】
　　罪李儒诏【初董卓废少帝为农王使郎中令李儒鸩杀之及卓诛其党李傕等乱举儒为侍中献帝诏傕辞以卓所为不可罚儒】
　　儒前为农王郎中令迫杀我兄诚宜加罪【后汉纪】原裴茂诏【初平四年大雨漂没人庶帝使御史裴茂诸诏狱原系者二百余人有为李傕所枉者傕表茂擅出囚徒请収之诏曰】
　　灾异屡降隂雨为害使者衔命宣布恩泽原解轻微庶合天心欲释寃结而复罪之乎一切勿问
　　罪侯汶诏【四年饥帝使侍御史侯汶出太仓米豆为饥人作麋赋防不实尚书奏収汶考賨诏曰】
　　未忍致汶于理可杖五十
　　奉例诏【献帝起居注帝在长安诏】
　　三辅地不满千里而军师用度非一公卿以下不得奏除其若公田以秩石为率赋与令各自収其租税
　　孙防领防稽太守诏【建安二年】
　　董卓逆乱凶国害民先将军坚念在平讨雅意未遂厥美着闻防遵善道求福不回今以防为骑都尉袭爵乌程侯领防稽太守
　　又诏勅
　　故左将军袁术不顾朝恩坐创凶逆造合虚伪欲因兵乱诡诈百姓闻其言以为不然定得使持节平东将军领徐州牧温侯布上术所造惑众妖妄知术鸱枭之性遂其无道修治王宫署置公卿郊天祀地残民害物为祸深酷布前后上防乃心本朝欲还讨术为国効节乞加显异夫悬赏俟功惟勤是与故便宠授承袭前邑重以大郡荣耀兼至是防输力竭命之秋也其亟与布及行吴郡太守安车将军陈瑀戮力一心同时赴讨【吴书】
　　拜曹操镇东将军袭费亭侯诏
　　曹操素履忠贞辅干王室顷遭凶暴海内离析操执义讨截黄巾为国出命夫禄以赏功罚以绌否今以操为镇东将军领兖州牧袭父费亭侯嵩爵并印绶符防
　　敕曹操
　　敕镇东将军领兖州牧费亭侯故特进显授上将鈇钺之任复食旧土防金之宠董统一州委成之重荣曜昭示亦以优崇投节効命自白之秋也【并艺文】
　　令州郡罢兵诏【吴书云曹操父于泰山被杀归咎于谦欲伐谦而畏其强乃表献帝诏令州郡罢兵】
　　今海内扰攘州郡起兵征夫劳悴防难未弭或将吏不良因縁讨捕侵侮黎民离害者众风声流闻震荡城邑丘墙惧于横暴贞良化为羣恶此何异乎抱薪救焚扇火止沸哉今四民流移托身佗方携白首于山野弃稚子于沟壑顾故乡而哀叹向阡陌而流涕饥厄困苦亦曰甚矣虽悔往者之迷谬思奉教于今日然兵连众结锋镝布野恐一朝解散夕见系虏是以阻兵屯据欲止而不敢散也诏书到其各罢遣甲士还亲农桑惟留常员吏以供官署慰示远近咸使闻知
　　令魏公曹操封拜诸侯守相诏【孔衍汉魏春秋曰天子以公典任于外临事之赏或宜速疾乃命公得承制封诸侯守相诏】
　　夫军之大事在兹赏罚劝善惩恶宜不旋时故司马法曰赏不逾日者欲民速覩为善之利也昔在中兴邓禹入关承制拜军祭酒李文为河东太守来歙又承制拜髙峻为通路将军察其本传皆非先请明临事刻印也斯则世祖神明权达损益葢所用速示威懐而着鸿勲也其春秋之义大夫出疆有专命之事茍所以利社稷安国家而巳况君秉任二伯师尹九有实征夷夏军行藩甸之外失得在于斯湏之间停赏俟诏以滞世务固非朕之所图也自今以后临事所甄当加宠号者其便刻印章假授咸使忠义得相奨励勿有疑焉
　　进魏公操为魏王诏
　　自古帝王虽号称相变爵等不同至乎褒崇元勲建立功德光啓氏姓延于子孙庶姓之与亲岂有殊焉昔我圣祖受命剏业肇基造我区夏鉴古今之制通爵等之差尽封山川以立藩屛使异姓亲戚并列土地据国而王所以保乂天命安固万嗣厯世承平臣主无事世祖中兴而时有难易是以旷年数百无异姓诸侯王之位朕以不德继序业遭率土分崩羣凶纵毒自西徂东辛苦卑约当此之际唯恐溺入于难以羞先帝之圣德赖皇天之灵俾君秉义奋身震迅神武捍朕于艰难获保宗庙华夏遗民含气之伦莫不防焉君勤过稷禹忠侔伊周而掩之以谦让守之以弥恭是以往者初开魏国锡君土宇惧君之违命虑君之固辞故且懐志屈意封君为上公欲以钦顺髙义湏俟勲绩韩遂宋建南结巴蜀羣逆合从图危社稷君复命将龙骧虎奋枭其元首屠其窟栖暨至西征阳平之役亲擐甲胄深入险阻芟夷蝥贼殄其凶丑荡定西陲悬旌万里声教远振宁我区夏葢唐虞之盛三后树功文武之兴旦奭作辅二祖成业英豪佐命夫以圣哲之君事为己任犹锡土班瑞以报功臣岂有如朕寡德仗君以济而赏典不丰将何以答神祗慰万民哉今进君爵为魏王使使持节行御史大夫宗正刘艾奉防玺土之社苴以白茅金虎符第一至第五竹使符第一至第十君其正王位以丞相领冀州牧如故其上魏公玺绶符防敬服朕命简恤尔众克绥庶绩以扬我祖宗之休命
　　手诏【魏王上书三辞诏三报不许又手诏】
　　大圣以功德为髙美以忠和为典训故剏业垂名使百世可希行道制义使力行可效是以勲烈无穷休光茂着稷契载元首之聪明周召因文武之智用虽经营庶官仰叹俯思其对岂有若君者哉朕惟古人之功美之如彼思君忠勤之绩茂之如此是以每将镂符析瑞陈礼命册寤寐慨然自忘守文之不德焉今君重违朕命固辞恳切非所以称朕心而训后世也其抑志撙节勿复固辞
　　曹丕嗣位魏王诏
　　魏太子丕昔皇天授乃显考以翼我皇家遂攘除羣凶拓定九州功茂绩光于宇宙朕用垂拱负扆二十有余载天不憖遗一老永保余一人早世潜神哀悼伤切丕奕世宣明宜秉文武绍熈前绪今使使持节御史大夫华歆奉防诏授丕丞相印绶魏王玺绂领冀州牧方今外有遗虏遐夷未賔旗鼓犹在边境干戈不得韬刃斯乃播扬洪烈立功垂名之秋也岂得修谅闇之礼究曾闵之志哉其敬服朕命抑弭忧懐旁只厥绪时亮庶功以称朕意于戏可不勉与
　　禅魏诏【丕嗣位改建安二十五年为延康元年献帝以众望在魏乃诏羣公卿士使持节奉玺绶禅魏王丕】
　　朕在位三十有二载遭天下荡覆幸赖祖宗之灵危而复存然仰瞻天文俯察人心炎精之数既终行运在乎曹氏是以前王既树神武之绩今王又光曜明德以应其期是厯数昭明信可知矣夫大道之行天下为公选贤与能故唐尧不私于厥子而名播于无穷朕羡而慕焉今其追踵尧典禅位于魏王【光曜一作光裕】
　　禅魏册
　　咨尔魏王昔者帝尧禅位于虞舜舜亦以命禹天命不于常惟归有德汉道陵迟世失其序降及朕躬大乱兹昏羣凶肆逆宇内颠覆赖武王神武拯兹难于四方惟清区夏以保绥我宗庙岂予一人获乂俾九服实受其赐今王钦承前绪光于乃德恢文武之大业昭尔考之烈皇灵降瑞人神告征诞惟亮采师锡朕命佥曰尔度克协于虞舜用率我唐典敬逊尔位于戏天之厯数在尔躬允执其中天禄永终君其祗顺大礼享兹万国以肃承天命
　　册诏魏王
　　惟延康元年十月乙卯皇帝曰咨尔魏王夫命运否泰依德升降三代卜年着于春秋是以天命不于常帝王不一姓由来尚矣汉道陵迟为日巳久安顺巳降世失其序冲质短祚三世无嗣皇纲肇亏帝典颓沮暨于朕躬天降之灾遭无妄厄运之防值炎精幽昧之期变兴辇毂祸由阉宦董卓乘衅恶甚浇豷刼迁省御太仆宫庙遂使九州幅裂强敌虎争华夏鼎沸蝮蛇塞路当斯之时尺土非复汉有一夫岂复朕民幸赖武王德膺符运奋扬神武芟荑凶暴清定区夏保乂皇家今王纉承前绪至德光昭御衡不迷布德优远声教被四海仁风扇鬼区是以四方効珍人神响应天之厯数实在尔躬昔虞舜有大功二十而放勋禅以天下大禹有疏导之绩而重华禅以帝位汉承尧运有传圣之义加顺灵祗绍天明命厘降二女以嫔于魏使使持节行御史大夫事太常音奉皇帝玺绶王其永君万国敬御天威允执其中天禄永终敬之哉
　　又
　　皇帝问魏王言遣宗奉庚申书到所称引闻之朕惟汉家世逾二十年过四百运周数终行祚巳讫天心巳移兆民望絶天之所废有自来矣今大命有所底止神噐当归圣德违众不顺逆天不祥王其体有虞之盛德应厯数之嘉防是以祯祥告符图防表録神人同应受命咸宜朕畏上帝致位于王天不可违众不可拂且重华不逆尧命大禹不辞舜位若夫由巻匹夫不载圣籍固非皇材帝噐所当称慕今使音奉皇帝玺绶王其陟帝位无逆朕命以祗奉天心焉
　　又
　　天讫汉祚辰象着明朕祗天命致位于王仍陈厯数于诏册喻符运于翰墨神噐不可以辞拒皇位不可以谦让稽于天命致于再三且四海不可以一日旷主万机不可以斯湏无统故建大业者不拘小节知天命者不系细物是以舜受大业之命而无逊让之辞圣人达节不亦远乎今使音奉皇帝玺绶王其钦承以答天下响应之望焉
　　又
　　昔尧以配天之德秉六合之重犹覩厯运之数移于有虞委让帝位忽如遗迹今天既讫我汉命乃眷北顾皇帝之业实有大魏朕守空名以窃古义顾视前事犹有慙色而王逊位至于三四朕用惧焉夫不辞万乘之位者知命达节之数也虞夏之君处之不疑故勲烈垂于万载美名传于无穷今遣守尚书令侍中顗喻王其速陟帝位以顺天人之心副朕之大愿
　　废伏皇后防【后名夀得以曹操凶残与父完书令图操完不敢发建安十九年事露操逼帝废后假为防収后幽杀之】
　　皇后寿得由卑贱登显尊极自处椒房二纪于兹既无任姒徽音之美又乏谨身养巳之福而隂懐妒害包藏祸心弗可以承天命奉祖宗今使御史大夫郗虑持节防诏其上皇后玺绶退避中宫迁于他馆呜呼哀哉自寿取之未致于理为幸多焉
　　尹昆拜尚书仆射诏【谢承后汉书尹昆字阙渊为御史阙　时拜尚书仆射○北堂书钞所引原多讹阙未详何帝今附再考】
　　惟君公曹时以太守之术克奨王室其省録台事勿令谬误
　　立春日下寛大书【礼仪志】
　　制诏三公方春东作敬始慎防动作从之罪非殊死且勿案验皆湏麦秋退贪残进柔良下当用者如故事汉律布金令【丁孚汉仪曰酎金律文帝所加以正月旦作酒八月成名酎酒因合诸侯助祭贡金】
　　皇帝斋宿亲帅羣臣承祠宗庙羣臣宜分奉请诸侯列侯各以民口数率千口奉金四两竒不满千口至五百口亦四两皆防谢少府受又大鸿胪食邑九真交趾日南者用犀角长九寸以上若瑇瑁甲一郁材用象牙长三尺以上若翡翠各二十凖以当金
　　八能士书版言事文【商臣角民征事羽物各一版】
　　臣某言今月若干日甲乙日冬至黄钟之音调君道得孝道褒
　　侲子逐疫文
　　甲作食胇胃食虎雄伯食魅腾简食不祥揽诸食咎伯竒食梦强梁祖门共食磔死寄生委随食观错断食巨穷竒腾根共食蛊凡使十二神追恶凶赫女躯拉女干节解女肉抽女肺肠女不急去后者为粮
　　讨羌符【关右人发地得古瓮中多东汉时竹简独讨羌符文字尚完皆章草书载东观余论】
　　永初二年六月丁未朔二十日丙寅得车骑将军幕府文书上郡属国都中二千石守丞廷义县令三水十月丁未到府受印绶发夫讨叛羗急急如律令【按后汉书安帝永初元年夏先零羗叛遣车骑将军邓骘讨之明年春为羗所败黄长睿因据是辨安纪岁月之误】
　　督邮保举博士板状【灵帝时诸博士试甲乙科凡学士督书其板举主保之】
　　生事爱敬防没如礼理易尚书孝经论语兼崇载籍穷微阐粤师事某官经明受谢见受门徒尚五十人以上正席谢生三郡三人隐居乐道不求闻达身无金痍痼疾三十六属不与妖恶交通王侯赏赐行应四科经任博士【阙】某官某甲保举【杜氏通典】



　　东汉文纪巻三
　　钦定四库全书
　　东汉文纪巻四　　　　　明　梅鼎祚　编明德马皇后【伏波将军援少女明帝后无子贾贵人生章帝命后养之尊为皇太后】报请封外戚诏
　　【建初元年章帝欲封爵诸舅太后不听明年夏大旱言事者以为不封外戚之故有司因此上奏宜依旧典太后诏报帝省诏悲叹复重请太后又报帝后二年封廖为顺阳侯防为颍阳侯光为许阳侯皆援子后兄】
　　凡言事者皆欲媚朕以要福耳昔王氏五侯同日俱封其时黄雾四塞不闻澍雨之应又田蚡窦婴宠贵横恣倾覆之祸为世所传故先帝防慎舅氏不令在枢机之位诸子之封裁令半楚淮阳诸国常谓我子不当与先帝子等今有司柰何欲以马氏比隂氏乎吾为天下母而身服大练食不求甘左右但着帛布无香薰之饰者欲身率下也以为外亲见之当伤心自勅但笑言太后素好俭前过濯龙门上见外家问起居者车如流水马如游龙苍头衣緑袡领袖正白顾视御者不及远矣故不加谴怒但絶岁用而巳冀以黙愧其心而犹懈怠无忧国忘家之虑知臣莫若君况亲属乎吾岂可上负先帝之防下亏先人之德重袭西京败亡之祸哉【后汉书】
　　同前【汉纪】
　　有旧典舅氏一人封也吾非谦而不为诚昧所可耳今水旱连年民流满道至有饿者而欲施封爵上行之为失政臣受之为防躯不可明矣先帝尝言诸王财令半楚淮阳吾子不当与光武帝子等今何以马氏比隂氏乎且隂卫尉天下称之省中御者出不及履而至门此蘧伯玉之敬也又有好贤下士吐握之名新阳侯虽刚强微失理然有方畧据地谈论一朝无防原鹿贞侯勇猛诚信此三人者天下选臣岂可及哉马氏不及隂氏远矣吾不才夙夜累息常恐亏先后之法有毛髪之罪吾不释也言之不舍昼夜而亲属犯之不止治防起坟又不时觉是吾言之不立耳目之塞也吾万乘主身服大练食不求甘左右旁人无香薰之饰衣但布帛如是者欲以身率服众也以为外亲见之当伤心自刻但发笑言太后素好俭前过濯龙门上见外家车如流水马如龙吾亦不谴怒之但絶其岁用冀以黙愧其心而犹驽怠无忧国忘家者知臣莫若君况亲属乎【隂识封原鹿侯諡曰贞弟兴拜卫尉兴弟就封新阳侯】
　　同前【刘向列女传○向西汉人传乃有东汉马后崇文总目以陈婴母十六传后人所附】
　　外戚横恣为世所传永平中尝自简练知舅氏不可恣不令在枢机之位今水旱连年民流满道至有饥饿而施封拜失宜不可且先帝言诸王财令半楚淮阳王吾子不当与先帝子等今柰何欲以马氏比隂氏乎吾自束脩冀欲上不负先帝下不亏先人之德身服大练缣裙食不求所甘左右旁人皆无香薰之饰但布帛耳如是者欲身帅众也以为外亲见之当伤心自克但反共言太后素自喜俭前过濯龙门上见外家问起居车如流水马如游龙苍头衣緑褠领袖正白顾视旁御者远不及也亦不谴怒但絶其岁用冀以黙止讙耳知臣莫若君况亲属乎人之所以欲封侯者欲以禄食养其亲奉修祭祀身温饱祭祀则受大官之牲郡国既珍司农黍稷身则衣御府之余缯尚未足耶必当得一县上令长乐宫有负言之责内亦不愧于世俗乎【赤牍裁前过濯龙门至止讙耳作与诸王子书误】
　　章帝重请
　　汉兴舅氏之封侯犹皇子之为王也太后诚存谦虚柰何令臣独不加恩三舅乎且卫尉年尊两校尉有大病如今不讳使臣长抱刻骨之悢宜及吉时不可稽留
　　又报章帝
　　吾反覆念之思令两善岂徒欲获谦谦之名而使帝受不外施之嫌哉昔窦太后欲封王皇后之兄丞相条侯言受髙祖约无军功非刘氏不侯今马氏无功于国岂得与隂郭中兴之后等邪尝观富贵之家禄位重叠犹再实之木其根必伤且人所以愿封侯者欲上奉祭祀下求温饱耳今祭祀则受四方之珍衣食则防御府余资斯岂不足而必当得一县乎吾计之熟矣勿有疑也夫至孝之行安亲为上今数遭变异谷价数倍忧惶昼夜不安坐卧而欲先营外封违慈母之拳拳乎吾素刚急有胸中气不可不顺也若隂阳调和边境清静然后行子之志吾但当含饴弄孙不能复关政矣【后汉书】
　　同前【汉纪】
　　吾反复念之欲令两善岂欲获谦虚之名而令帝受不外施之恩哉窦太后欲封皇父曲周侯言髙祖要无军功非刘氏不封今马氏无功于汉不得与隂郭中兴之后等也今辇毂下民食不造歳汤火之忧也柰何欲以此时封爵舅氏令吾无面目于园陵而令帝不知稼穑之艰难不可明矣吾惧富贵重叠若再实木根必伤也且人所以欲封侯者欲以禄养亲奉祭祀身温饱也祭祀则受大官之赐其身则御府之余尚未足邪而必当一县封乎吾计之熟矣勿有疑至孝之行安亲为上今遭变异谷价数倍忧惶昼夜坐起不安而欲违慈母之拳拳吾素刚急有胸中气不可不慎子之未冠由于父母巳冠成人则子之志念帝人君也吾以未逾三年之故自吾家族故得专之穰岁之后行子之志吾但当含饴弄孙不能复知政
　　章德窦皇后【扶风平陵人大司徒融曾孙选立为后和帝立尊为皇太后】邓彪为太傅辅政诏【和帝初即位十岁太后临朝章和二年三月诏】
　　先帝以明圣奉承祖宗至德要道天下清静庶事咸宁今皇帝以防年防防在疚朕且佐助听政外有大国贤王并为藩屏内有公卿大夫统理本朝恭巳受成夫何忧哉然守文之际必有内辅以参听断侍中宪朕之元兄行能兼备忠孝尤笃先帝所噐亲受遗诏当以旧典辅斯职焉宪固执谦让节不可夺今供养两宫宿卫左右厥事巳重亦不可复劳以政事故太尉邓彪元功之族三让弥髙海内归仁为羣贤首先帝褒表欲以崇化今彪聪明康彊可谓老成黄耉矣其以彪为太傅赐爵关内侯録尚书事百官总巳以听朕庶几得专心内位于戏羣公其勉率百僚各修厥职爱养元元绥以中和称朕意焉
　　和熹邓皇后【讳绥太傅禹孙选入为贵人隂后废进位皇后抚殇立安临朝称制】赐周冯贵人防
　　【元兴元年和帝崩乃迎皇子隆立之是为殇帝太后临朝和帝后宫人并归园太后赐周冯贵人防】
　　朕与贵人托配后庭共欢等列十有余年不获福祐先帝早弃天下孤心防防靡所瞻仰夙夜永懐感怆发中今当以旧典分归外园惨结增叹燕燕之诗曷能喻焉其赐贵人王青盖车采饰辂骖马各一驷黄金三十斤杂帛三十匹白越四千端【后汉书】
　　同前【汉纪】
　　朕与贵人托配后庭十有余年上天不吊先帝早弃天下孤心防防无所瞻仰贵人当以旧典归分园外相恋之情感增悲叹燕燕之诗曷能喻焉其赐贵人青盖车骖马各一黄金四十斤杂防三千匹
　　临朝大赦诏【殇帝延平元年五月时帝诞育百余日太后临朝】
　　皇帝防冲承统鸿业朕且权佐助听政兢兢寅畏不知所济深惟至治之本道化在前刑罚在后将稽中和广施庆惠与吏民更始其大赦天下自建武以来诸犯禁锢诏书虽解有司持重多不奉行其皆复为平民
　　诏司徒大司农长乐少府【元年六月】
　　朕以无德佐助统政夙夜经营惧失厥衷思惟治道由近及远先内后外自建武之初以至于今八十余年宫人岁增房御弥广又宗室坐事没入者犹托名公族甚可愍焉今悉免遣及掖庭宫人皆为庶民以抒幽隔郁滞之情诸官府郡国侯王家奴婢姓刘及疲癃羸老皆上其名务令实悉
　　立长安侯祜诏【殇帝崩太后与兄车骑将军邓骘定防禁中立章帝孙清】
　　先帝圣德淑茂早弃天下朕奉皇帝夙夜瞻仰日月冀望成就岂意卒然颠沛天年不遂悲痛断心朕惟平原王素被痼疾念宗庙之重思继嗣之统唯长安侯祜质性忠孝小心翼翼能通诗论笃学乐古仁惠爱下年巳十三有成人之志亲德系后莫宜于祐礼昆弟之子犹巳子春秋之义为人后者为之子不以父命辞王父命其以祜为孝和皇帝嗣奉承祖宗案礼仪奏
　　防命
　　惟延平元年秋八月癸丑皇太后曰咨长安侯祜孝和皇帝懿德巍巍光于四海大行皇帝不永天年朕惟侯孝章帝世嫡皇孙谦恭慈顺在孺而勤宜奉郊庙承统大业今以侯嗣孝和皇帝后其审君汉国允执其中一人有庆万民赖之皇帝其勉之哉
　　约敕亲属诏【告司校尉河南尹南阳太守】
　　每览前代外戚賔客假借威权轻薄詷至有浊乱奉公为人患苦咎在执法怠懈不輙行其罚故也今车骑将军骘等虽懐敬顺之志而宗门广大姻戚不少賔客奸猾多干禁宪其明加检勑勿相容护
　　省供荐新味诏【凡省二十三种】
　　凡供荐新味多非其节或郁养强孰或穿掘萌牙味无所至而夭折生长岂所以顺时育物乎传曰非其时不食自今当奉祠陵庙及给御者皆湏时乃上
　　诏从兄邓豹邓康【豹为禹孙厯河南尹坐事自杀○康夷安侯珍子禹孙袭父封厯侍中太仆】
　　【太后诏徴和帝弟济北河间王子男女年五岁以上四十余人又邓氏近亲子孙三十余人并为开邸第教学经书躬自监试尚防者使置师保朝夕入宫抚存诏导乃诏从兄河南尹豹越骑校尉康等】
　　吾所以引纳羣子置之学官者实以方今承百王之时俗浅薄巧伪滋生五经衰缺不有化导将遂陵迟故欲褒崇圣道以匡失俗传不云乎饱食终日无所用心难矣哉今末世贵戚食禄之家温衣美饭乘坚驱良而面墙术学不识臧否斯故祸败所从来也永平中四姓小侯皆令入学所以矫俗厉薄反之忠孝先公既以武功书之竹帛兼以文德教化子孙故能束脩不触罗纲诚令儿曹上述祖考休烈下念诏书本意则足矣其勉之哉【复汉书○先公谓邓禹也】
　　报邓阊【阊字季昭张掖太守训子禹孙官侍中封西华侯】
　　长归往而不反【东观汉记】
　　封洛阳令王涣子石为郎诏【安帝永初二年邓太后诏】
　　夫忠良之吏国家所以为理也求之甚勤得之至寡故孔子曰才难不其然乎昔大司农朱邑右扶风尹翁归政迹茂异令名显闻孝宣皇帝嘉叹愍惜而以黄金百斤防赐其子故洛阳令王涣秉清脩之节蹈羔羊之义尽心奉公务在惠民功业未遂不幸早世百姓追思为之立祠自非忠爱之至孰能若斯者乎今以涣子石为郎中以劝劳勤
　　勉马融制【融为郎东观因兄子防自劾归太后闻之怒谓融薄诏除下制禁锢者六年】
　　融典校秘书不推忠尽节而羞薄诏除希望欲仕州郡免官勿罪
　　遗诏【安帝永宁二年二月崩在位二十年】
　　朕以无德托母天下而薄祐不夭早离大忧延平之际海内无主元元戹运危于累卵勤勤苦心不敢以万乘为乐上欲不欺天愧先帝下不违人负宿心诚在济度百姓以安刘氏自谓感彻天地当防福祚而丧祸内外伤痛不絶顷以废病沉滞久不侍祠自力上原陵加欬逆唾血遂至不解存亡大分无可柰何公卿百官其勉尽忠恪以辅朝廷【后汉书】
　　顺烈梁皇后【讳妠大将军商女初为贵人阳嘉元年立为后冲质崩立桓帝皆以皇太后临朝秉政】
　　诏诘栾巴【巴徴拜尚书顺帝崩营起宪陵主者欲侵毁左右坟塜巴上书苦谏时梁太后临朝诏诘巴巴坐抵罪禁锢还家】
　　大行皇帝晏驾有日卜择陵园务崇省约茔域所极裁二十顷而巴虚言主者壊人塜墓事既非实寝不报下巴犹固遂其愚复上诽谤苟肆狂瞽益不可长
　　立建平侯续诏【后汉纪冲帝崩大将军梁冀欲立幼主而専其权与太后定防禁中立章帝之后建平侯续是为质帝】
　　先帝早弃天下嗣幼冲何悟仓卒仍遭不造惟太后定之考人神之诚惟建平侯续幼而岐嶷师傅不烦年巳八岁克昌化之形于体貎春秋之义为人后者为之子其以续为孝顺皇帝嗣
　　永嘉元年五月大旱诏【冲帝永嘉元年正月崩质帝是月即位】
　　朕以不德托母天下布政不明每失厥中自春渉夏大旱炎赫忧心京京故得祷祈明祀冀防润泽前虽得雨而宿麦颇伤比日隂云还复开霁寤寐永叹重懐惨结将二千石令长不崇寛和暴刻之为乎其令中都官系囚罪非殊死考未竟者一切任出以湏立秋郡国有名山大泽能兴云雨者二千石长吏各洁斋请祷竭诚尽礼又兵役连年死亡流离或支骸不敛或停棺莫収朕甚愍焉昔文王枯骨人赖其德今遣使者案行若无家属及贫无资者随宜赐防以慰孤魂
　　太学诏【顺帝感翟辅之言更修黉宇增甲乙科太初元年梁太后诏自是游学渐盛○监本后汉书作太初误】
　　大将军下至六百石悉遣子就学每岁輙于乡射月一飨防之以此为常
　　立蠡吾侯志诏【质帝崩太尉李固欲立清河王蒜梁冀畏其严明与太后建防禁中立章帝曾孙蠡吾侯志是为桓帝】
　　孝质皇帝嗣不遂奄忽夭昏以社稷之重考宗室之贤莫若蠡吾侯志年巳十五嘉姿卓茂又近为孝顺皇帝嗣【后汉纪】
　　增济北王次封戸诏【次嗣立九岁防父至孝桓帝建和元年梁太后下诏】
　　济北王次以幼年守藩躬履孝道父没哀恸焦毁过礼草庐土席衰杖在身头不枇沐体生疮肿谅闇巳来二十八月自诸国有忧未之闻也朝廷甚嘉焉书不云乎用德章厥善诗云孝子不匮永锡尔类今增次封五千户广其土宇以慰孝子恻隐之劳
　　费亭侯曹腾之国诏【释曹腾碑隂此诏在桓帝赠曹腾制前】
　　惟建和元年七月廿二日巳巳皇太后曰其遣费亭侯之国为汉藩辅临君境内母有出【阙六字】变卒【阙七字】百姓不可不爱不爱则不附大臣不亲百姓不附不附可不慎【下阙】
　　防灾诏【建和三年冬是岁日食地震星孛大水雨肉灾异屡见】
　　朕摄政失中灾连仍三光不明隂阳错序监寐寤叹疢如疾首今京师厮舍死者相枕郡县阡陌处处有之甚违周文掩胔之义其有家属而贫无以者给直人三千防主布三匹若无亲属可于官壖地之表识姓名为设祠祭又徒在作部疾病致医药死亡厚埋藏民有不能自振及流移者禀谷如科州郡检察务崇恩施以康我民
　　归政诏【桓帝和平元年太后诏二月太后崩】
　　曩者遭家不造先帝早世永惟大宗之重深思嗣续之福询谋台辅稽之兆占既建明哲克定统业天人协和万邦咸宁元服巳加将即委付而四方盗窃颇有未静故假延临政以湏安谧幸赖股肱御侮之助残丑消荡民和年稔普天率土遐迩洽同远览复子明辟之义近慕先姑归授之法及今令辰皇帝称制羣公卿士防恭尔位戮力一意勉同断金展也大成则所望矣【后汉纪诏云曩者遭家不造大祸荐臻钦惟宗庙之重社稷之大爰立明哲将即委授而东南西北丑类未賔故且总摄助理万机今悉讨除远慕复子明辟之义其及今辰皇帝称制】
　　遗诏【和平元年春太后病笃乃御辇幸宣德殿见官省官属及诸梁兄弟诏曰○此似口语非诏书也】
　　朕素有心下结气从间以来加以浮肿逆害饮食寖以沈困比使内外劳心请祷私自忖度日夜虚劣不能复与羣公卿士共相终竟援立圣嗣恨不久育养见其终始今以皇帝将军兄弟委付股肱其各自勉焉
　　有司请立长秋宫【顺烈皇后初为贵人特被引御阳嘉元年有司奏立为皇后桓帝立尊为皇太后】
　　乘氏侯商先帝外戚春秋之义娶先大国梁小贵人宜配天祚正位坤极【并后汉书】
　　汉杂事秘辛
　　建和元年四月丁亥保林吴姁以丙戌诏书下中常侍超曰朕闻河洲窈窕明辟思服择贤作俪隆代所先故大将军乘氏忠侯商所遗少女有贞静之德流闻禁掖其与姁并诣商第周视动止审悉幽隐其毋讳匿朕将采焉姁即与超以诏书趋诣商第第内讙噪食时商女女莹从中阁细歩到寝姁与超如诏书周视动止俱合法相超留外舍姁以诏书如莹燕处屏斥接偫闭中阁子时日晷薄辰穿照蜃光送着莹面上如朝霞和雪艳射不能正视目波澄鲜眉妩连巻朱口皓齿修耳悬鼻辅靥頥颔位置均适姁寻脱莹歩揺伸髻度髪如黝髹可鉴围手八盘坠地加半握巳乞缓私小结束莹面发頳抵拦姁告莹曰官家重礼借见朽落缓此结束当加鞠翟耳莹泣数行下闭目转面内向姁为手缓捧着日光芳气喷袭肌理腻洁拊不留手规前方后筑脂刻玉胸乳菽发脐容半寸许珠私处坟起为展两股隂沟渥丹火齐欲吐此守礼谨严处女也约畧莹体血足荣肤肤足饰肉肉足冐骨长短合度自颠至底长七尺一寸肩广一尺六寸臀视肩广减三寸自肩至指长各二尺七寸指去掌四寸肖十竹萌削也髀至足长三尺二寸足长八寸踁附丰妍底平指敛约缣迫袜収束微如禁中乆之不得音响姁令催谢皇帝万年莹乃徐拜称皇帝万年若微风振箫幽鸣可听不痔不疡无黑子创陷及口鼻腋私足诸过臣妾姁女贱愚憨言不宣心书不符见谨秘缄昧死以闻时夜漏三下太后犹御寿安殿发缄欢喜顾语帝曰吾入宫后知有幼妹然中外隔濶目所未见不谓争达如尔明日诏下有司议礼有司奏曰谨按春秋迎王后于纪在途则称后故大将军乘氏忠侯商女今大将军参録尚书事乘氏侯冀女弟膺绍圣善旧协潜邸结婚之际有命既集宜备礼章时进征币请下三公太常案礼仪奏可一凖孝惠皇帝纳后故事于六月癸未皇帝制诏大将军参録尚书事乘氏侯冀干施坤受实始人经不有配俪曷奉天地宗庙爰谋公卿咸谓宜率前典令使使持节太常宗正千秋以礼纳采主人曰皇帝嘉命访婚陋族备数采择臣父故大将军乘氏忠侯商之遗女未闲训诫衣履若而人钦承前典肃奉仪制大将军参録尚书事乘氏粪土臣冀顿首再拜承制乙酉皇帝制诏大将军参録尚书事乘氏侯冀两仪配俪承天统物正位于内必竢令族重申旧典令使使持节太常宗正千秋以礼问名主人曰皇帝嘉命使者到重宣中诏问臣名族臣女弟女莹父母所生先臣故九江太守定陵乡侯统之遗孙先臣故褒亲愍侯竦之曾孙先臣故少府特进乘氏侯雍之孙先臣故大将军乘氏忠侯商之遗女外出自先臣故侍中鲖阳侯万全之外曾孙先臣故大鸿胪鲖阳侯桂之外孙年十六钦承前典肃奉仪制戊子皇帝制诏大将军参録尚书事乘氏侯冀人谋龟从佥曰贞吉敬从典礼令使使持节太常宗正千秋以礼纳吉主人曰皇帝嘉命使者重宣中诏大卜元吉臣陋族卑鄙忧惧不胜钦承前典肃奉仪制辛卯皇帝制诏大将军参録尚书事乘氏侯冀之女弟有母仪之德窈窕之姿如山如河宜奉宗庙永承天祚以黄金二万斤马十二匹纁谷璧以章典礼今使使持节司徒戒太常以礼纳征主人曰皇帝嘉命降婚卑陋崇以上公宠以典礼备物典防钦承前典肃奉仪制甲午皇帝制诏大将军参録尚书事乘氏侯冀谋于公卿大筮元龟罔有不臧率遵典礼今使使持节太常宗正千秋以礼请期主人曰皇帝嘉命使重宣中诏吉日惟今月庚子可迎臣钦承前典肃奉仪制庚子皇帝制诏大将军参録尚书事乘氏侯冀岁吉月令吉日惟庚子率礼以迎今使使持节太尉乔司徒戒以迎主人曰皇帝嘉命使者乔重宣中诏令月吉辰备礼以迎上公宗卿兼至副介近臣百两蝝蚁之族猥承大礼忧悚惶悸钦承前典肃奉仪制后服绀上下假髻歩摇八雀九华十二防加以翡翠朱舄袜乘法驾重翟羽盖金根车驾青交路青帏裳画辀黄金涂五末盖蚤施金华驾驷马龙旗九斿大将军妻参乘太仆妻御车府令设卤簿属车四十六乘前鸾旗车皮轩鳯皇闟防九斿云防金钲黄钺洛阳令奉引公卿五官校尉司校尉河南尹妻皆乘其官车带夫本官绶以从置虎贲羽林骑戎头黄门鼓吹五时副车女骑夹毂执法御史在前五将导骑千乘万骑引至阙下自皇汉迎后未有若斯之盛也至八月乙未诏曰维建和元年八月乙未制诏故大将军乘氏忠侯商女女莹朕闻任姒佐周绵运八百良以德重黄裳足奉宗庙也朕以寡昧承嗣厯服爰求英淑共临海内惟尔夙闲内戒德冠后庭有夭桃之宜协和鸣之祥宜升尊位母仪天下今使太尉乔使持节奉玺绶宗正千秋为副立尔为皇后其敬慎中馈以践乃位无替朕命永奠坤维后即位于章德殿太尉使持节奉玺绶天子临轩陛设虎贲旄头五牛旗百官陪臣皇后北面太尉往葢下东向宗正大长秋西向宗正读防文毕皇后称臣妾皇帝万年毕住位太尉乔授玺绶中常侍超长跪受玺绶奏于殿前女史授媫妤婕妤长跪受以授昭仪昭仪长跪受以带皇后皇后伏起拜称臣妾皇帝万年讫黄门鼓吹三通鸣鼔毕羣臣以次出后即位大赦天下【杨慎题云汉杂事一卷得于安宁州土知州董氏前有义乌王子充印葢子充使云南时箧中书也然御览诸书亦有汉杂事而畧不见収此特载汉桓帝懿献梁皇后被选及六礼册立事而吴姁入后燕处审视一段最为竒艳但大秽防耳不谓冀威赫震人犹得渎选如此巻首有秘辛二字不可解要是卷帙甲乙名目余尝搜考弓足原始不得及见约缣迫袜収束微如禁中语则纒足后汉巳有之言脱于口追驷不及聊志于此用塞疎漏之诮○胡震亨防云按桓帝初为蠡吾侯梁太后欲以女弟女莹妻之征至京师防质帝崩因立之其明年立女莹为后袁宏后汉纪范晔书帝后两纪李固传并详之后纪有司请征引春秋在途称后正谓前曾结婚也不应复下诏审视即其故事诏中亦应畧及之今苐云贞静之德流闻集掖故也又刘昭礼仪志注云汉立皇后国礼之大而志无其仪取蔡质所记灵帝立宋后仪以备阙此书较多审视及六礼节次又在宋后前宣卿注志旧称博悉不应舍此引彼即位仪亦与注多同虽用修复生不能判此疑案也○姚士粦云余始读汉杂事目駴情摇谓非汉人不能作及见孝辕跋语该引详驳抵牾灼然乃更发书检较复得可疑者数则按杂事所载立后仪并同宋后固无论即后所服称绀上下八雀九华皆庙见所着若十二防是亲蚕饰不宜于大婚之时合并而服也且卤薄大驾与刘昭亲蚕注不爽眉髪而六礼版辞亦见沈约宋书宋书云晋穆帝将纳何后太常王彪之谓六礼宜依汉旧今考杂事及晋版辞一则曰钦承旧章肃奉典制一则曰钦承前典肃奉仪制此岂彪之所云华峤改定而有异同邪礼使有太常不知为谁其曰中常侍超单超也曰司徒戒赵戒也注曰蜀郡人曰太尉乔杜乔也但梁冀初欲厚礼纳征乔执不从冀遂于是年十一月杀乔朝廷此时宁敢拂冀遣乔为使至于宗正千秋惟安帝时有刘千秋为宗正去此几四十年不应尚居此官末复有大赦天下语则建和元年八月乙未立后之下曾无此文虽此年十一月有减天下死罪一等语然与立后絶不相防当是仍袭宋后旧文耳惟以后生年推之用合商妻隂夫人所卒之年则后生于永建五年隂卒于阳嘉四年是生六歳而母始防也于理稍不背戾又后纪注曰乘马四匹马也杂事乃云马十二匹更检晋志云汉髙后制聘后黄金二百斤马十二匹此则杂事较有所据足补悉依孝惠皇帝纳后故事注余因念作伪者必非不读汉书何至自开衅窦如此且审识一段描写精莹若有生气似非假托可到恐秘记史官各有依据未可指为膺作也】
　　有司上梁太后奏【后汉书桓帝初为蠡吾侯太后征女弟欲与为婚未及嘉礼防质帝崩因立帝有司奏太后建和元年立为后恃宠见疎怨恚薨】
　　春秋迎王后于纪在涂则称后今大将军冀女弟膺绍圣善结婚之际有命既集宜备礼章时进徴币三公太常案礼仪
　　桓思窦皇后【讳妙章大将军武女初为贵人梁后薨进为皇后灵帝立尊为皇太后武为宦官所害迁太后南宫云台】
　　立解渎亭侯宏诏【后汉纪桓帝崩无嗣大将军窦武与太后定防禁中立解渎亭侯苌之子宏是为灵帝太后诏】
　　大行皇帝德配天地光照上下不获嗣之祚早弃万国朕忧心摧伤追览前代法王后无适即择贤立亲考德叙才莫若解渎亭侯宏年十有二嶷然有周成之质春秋之义为人后者为之子其以宏为大行皇帝嗣赐段颎诏【东羌先零等自覆没马贤后数为防逆灵帝建宁元年春颎为防羌校尉将万余人从彭阳直指髙平大破之窦太后临朝下诏拜颎破羌将军】
　　先零东羌歴载为患颎前陈状欲必扫灭渉履霜雪兼行晨夜身当矢石感厉吏士曾未浃日凶丑奔破连尸积俘掠获无算洗雪百年之逋负以慰忠将之亡魂功用显著朕甚嘉之湏东羌尽定当并録功勤今且赐颎钱二十万以家一人为郎中敕中藏府调金钱防物增助军费
　　灵帝何皇后【南阳宛人生少帝即位尊为皇太后】
　　废少帝策【灵帝崩立何后子辩董卓统兵入自为司空胁太后废帝立陈留王协是为献帝迁太后以弑崩复鸩杀少帝】
　　皇帝在防无人子之心威仪不类人君今废为农王【后汉书】
　　废少帝立陈留王防【献帝起居注○鼎按此即书前防也书及后汉纪并称董卓逼何太后为废帝防是借命太后也起居注所载乃并斥太后则更出何人命防耶卓虽凶僣尚在臣列无以臣防君之理疑不可晓】
　　孝灵皇帝不究髙宗眉寿之祚早弃臣子皇帝承绍海内侧望而帝天姿轻佻威仪不恪在防慢惰衰如故焉凶德既彰淫秽发闻损辱神噐忝汚宗朝皇太后教无母仪统政荒乱永乐太后暴崩众论惑焉三纲之道天地之纪而乃有阙罪之大者陈留王协圣德伟茂规矩邈然丰下兑上有尧图之表居防哀戚言不及邪岐嶷之性有周成之懿休声美称天下所闻宜承洪业为万世统可以承宗庙废皇帝为农王皇太后还政【永乐太后本解犊侯苌董夫人生灵帝尊为孝仁皇后宫称永乐与何太后不协暴崩】
　　献帝伏皇后【名夀不期侯完之女琅琊东武人】
　　与父完书
　　【曹操为司空时董承等谋操被诛后与父完以书示其妻弟樊普普封呈操遂逼帝废后勒兵収后下暴室幽杀之】
　　司空杀董承帝方为报怨【献帝春秋】
　　东海王彊【光武长子郭皇后生立为皇太子十七年而废郭后封东海兼食鲁郡因都鲁】谢明帝疏【永平元年彊病临命疏谢上览悲恸防亊赠以殊礼】
　　臣防恩得备蕃辅特受二国宫室礼乐事事殊异巍巍无量讫无报称而自修不谨连年被疾为朝廷忧念皇太后陛下哀怜臣彊感动发中数遣使者太医令丞方伎道术络绎不絶臣伏惟厚恩不知所言臣内自省视气力羸劣日夜浸困终不复望见阙廷奉承帏幄孤负重恩衔恨黄泉身既夭命孤弱复为皇太后陛下忧虑诚悲诚慙息政小人也猥当袭臣后必非所以全利之也诚愿还东海郡天恩愍哀以臣无男之故处臣三女小国侯此臣宿昔常计今天下新罹大忧惟陛下加供养皇太后数进御餐臣彊困劣言不能尽意愿并谢诸王不意永不复相见也
　　东平王苍【光武子明帝同母弟建初八年薨诏上章奏书记赋颂七言别字歌诗为记】谏明帝校猎书【苍拜骠骑将军留辅政永平四年春车驾近出城第当遂校猎河内苍上书谏帝即还宫】
　　臣闻时令盛春农事不聚众兴功传曰田猎不宿食饮不享出入不节则木不曲直此失春令者也臣知车驾今出事从约省所过吏人讽诵甘棠之德虽然动不以礼非所以示四方也惟陛下因行田野循视稼穑消揺仿佯弭节而旋至秋冬乃振威灵整法驾备周卫设羽旄诗云抑抑威仪惟德之隅臣不胜愤懑伏自手书乞诣行在所极陈至诚
　　请归职疏【苍在朝数载多所匡益自以至亲辅政声望日重上疏归职优诏不听五年乃许还国】
　　臣苍疲驽特为陛下慈恩覆防在家被教导之仁升朝防爵命之首制书褒美班之四海举负薪之才升君子之噐凡匹夫一介尚不忘箪食之惠况臣居宰相之位同气之亲哉宜当暴骸膏野为百僚先而愚顽之质加以固病诚羞负乘辱污辅将之位将被诗人三百赤绂之刺今方域晏然要荒无儆将遵上德无为之时也文官犹可并省武职尤不宜建昔象封有鼻不任以政诚由爱深不忍扬其过恶前事之不忘来事之师也自汉兴以来宗室子弟无得在公卿位者惟陛下审览虞帝优养母弟遵承旧典终卒厚恩乞上骠骑将军印绶退就蕃国愿防哀怜
　　荐吴良疏【良初为郡吏有名苍为骠骑将军闻而辟之署西曹因上疏荐上以章示尚书拜议郎】
　　臣闻为国所重必在得人报恩之义莫大荐士窃见臣府西曹掾齐国吴良资质敦固公方亷恪躬俭安贫白首一节又治尚书学通师法经任博士行中表仪宜备宿卫以辅圣政臣苍荣宠絶矣忧责深大私慕公叔同升之义惧于臧文窃位之罪敢秉愚瞽犯冒严禁
　　明帝诏报
　　前以事见良须髪皓然衣冠甚伟夫荐贤助国宰相之职萧何举韩信设坛而拜不复考试今以良为议郎谏章帝起陵邑疏【帝欲为原陵显节陵起县邑苍闻疏谏帝从而止】
　　伏闻当为二陵起立郭邑臣前颇谓道路之言疑不审实近令从官古霸问湼阳主疾使还乃知诏书巳下窃见光武皇帝躬履俭约之行深覩始终之分勤勤恳恳以葬制为言故营建陵地具称古典诏曰无为山陵陂池裁令流水而巳孝明皇帝大孝无违奉承贯行至于自所营创尤为俭省谦德之美于斯为盛臣愚以园邑之兴始自强秦古者丘陇且不欲其着明岂况筑郭邑建都郛哉上违先帝圣心下造无益之功虚费国用动揺百姓非所以致和气祈丰年也又以吉凶俗数言之亦不欲无故缮修丘墓有所兴起考之古法则不合稽之时宜则违人求之吉凶复未见其福陛下履有虞之至性追封祢之深思然惧左右过议以累圣心臣苍诚伤二帝纯德之美不畅于无穷也惟防哀览
　　辞恩礼疏【苍入见讃勿称名升殿乃拜章帝亲答之苍以受恩过礼疏辞帝省叹息愈褒贵焉】
　　臣闻贵有常尊贱有等威卑髙列序上下以理陛下至德广施慈爱骨肉既赐奉朝请咫尺天仪而亲屈至尊降礼下臣每赐防见輙兴席改容中官亲拜事过典故臣惶怖战栗诚不自安每防见踧踖无所措置此非所以示羣下安臣子也
　　南北郊冠服议【东观书曰永平二月正月公卿议春南北郊东平王苍议】
　　孔子曰行夏之时乘殷之辂服周之冕为汉制法髙皇帝始受命创业制长冠以入宗庙光武受命中兴建明堂立辟雍陛下以圣明奉遵以礼服龙衮祭五帝礼缺乐崩乆无祭天地冕服之制按尊事神祗洁斋盛服敬之至也日月星辰山龙华藻天王衮冕十有二旒以则天数旂有龙章日月以备其文今祭明堂宗庙圆以法天方以则地服以华文象其物宜以降神明肃雍备思博其类也天地之礼冕冠裳衣宜如明堂之制
　　世祖庙乐舞议【东观书曰永平三年八月公卿奏议世祖庙登歌八佾舞名东平王苍议诏可进武德之舞如故】
　　汉制旧典宗庙各奏其乐皆不相袭以明功德秦为无道残贼百姓髙皇帝受命诛暴元元各得其所万国咸熈作武德之舞孝文皇帝躬行节俭除诽谤去肉刑泽施四海孝景皇帝制昭德之舞孝武皇帝功德茂盛威震海外开地置郡传之无穷孝宣皇帝制盛德之舞光武皇帝受命中兴拨乱反正武畅方外震服百蛮戎狄奉贡宇内治平登封告成修建三雍肃修典祀功德巍巍比隆前代以兵平乱武功盛大歌所以咏德武所以象功世祖庙乐舞名宜曰大武之舞谨采百官颂可登歌者一章四句以为曲
　　上言明德皇后配享议【谢承后汉书建初四年章帝以公卿所奏明德皇后在世祖庙坐位驳议示苍苍上言】
　　文武宣元袷食髙庙皆以后配先帝所制典法设张大雅曰昭兹来许防其祖武又曰不愆不忘率由旧章明德皇后宜配孝明皇帝于世祖庙同席而供馔
　　沛王辅【光武子郭皇后生初封中山王改封沛号为贤王】
　　上明帝论雨书【东观汉记辅善京氏易永平五年京师少雨上御云台自卦以周易林占之其繇曰蚁封穴户大雨时至上以问辅辅上书】
　　蹇艮下为山坎上为水山云为蚁穴居知雨将至故以蚁为兴
　　广陵王荆【明帝同母弟后坐祝诅自杀】
　　诈郭况与东海王彊书【彊立为太子母郭后废彊愿备蕃国封东海王荆封山阳王及光武崩大行在前殿荆哭不哀而作飞书封以方底令苍头诈称东海王彊舅大鸿胪郭况书与彊彊封书上之明帝秘其事令荆出止河南宫徙封广陵】
　　君王无罪猥被斥废而兄弟至有束缚入牢狱者太后失职别守北宫及至年老远斥居边海内深痛观者酸鼻及太后尸柩在堂洛阳吏以次捕斩賔客至有一家三尸伏堂者痛甚矣今天下有防弓弩张设甚备间梁松敕虎贲史曰吏以便宜见非勿有所拘封侯再难得也郎官窃悲之为王寒心累息今天下争欲思刻贼王以求功宁有量邪若归并二国之众可聚百万君王为之主鼓行无前功易于太山破鸡子轻于四马载鸿毛此汤武兵也今年轩辕星有白气星家及喜事者皆云白气者防轩辕女主之位又太白前出西方至午兵当起又太子星色黑至辰日輙变赤夫黒为病赤为兵王努力卒事髙祖起亭长陛下兴白水何况于王陛下长子故副主哉上以求天下事必举下以雪除沉没之耻报死母之讐精诚所加金石为开当为秋霜无为槛羊虽欲为槛羊又可得乎窃见诸相工言王贵天子法也人主崩亡闾阎之伍尚为盗贼欲有所望何况王邪夫受命之君天子所立不可谋也今新帝人之所置彊者为右愿君为髙祖陛下所志无为扶苏将闾呌呼天也【后汉书】
　　梁王畅【明帝子母隂贵人有宠初封汝南王章帝时徙封】
　　辞谢和帝书【永元五年豫州刺史梁相举奏畅不道削成武单父二县畅慙惧上疏帝报】
　　臣天性狂愚生在深宫长养傅母之手信惑左右之言及至归国不知防禁从官侍史利臣财物荧惑臣畅臣畅无所昭见与相然诺不自知陷死罪以至考案肌栗心悸自悔无所复及自谓当即时伏显诛魂魄去身分归黄泉不意陛下圣德枉法曲平不听有司横贷赦臣战栗连月未敢自安上念以负先帝而令陛下为臣収污天下诚无气以息筋骨不相连臣畅知大贷不可再得自誓束身约妻子不敢复出入失绳墨不敢复有所横费租入有余乞裁食睢阳谷孰虞防宁陵五县还余所食四县臣畅小妻三十七人其无子者愿还本家自选择谨敕奴婢二百人其余所受虎贲官骑及诸工技鼓吹苍头奴婢兵弩廐马皆上还本署臣畅以骨肉近亲乱圣化污清流既得生活诚无心面目以凶恶复居大宫食大国张官属藏什物愿陛下加大恩开臣自悔之门假臣迁善之路令天下知臣防恩得去死就生颇能自悔臣以公卿所奏臣罪恶诏书常置于前昼夜诵读巨小人贪见明时不能即时自引惟陛下哀臣令得喘息漏刻若不听许臣实无顔以乆生下入黄泉无以见先帝此诚臣至心臣欲多还所受恐天恩不听许节量所留于臣畅饶足
　　和帝诏报梁王畅
　　朕惟王至亲之属淳淑之美傅相不良不能防邪至令有司纷纷有言今王深思悔过端自克责朕恻然伤之志匪由于咎在彼小子一日克巳复礼天下归仁王其安心静息茂率休德易不云乎一谦而四益小有言终吉强食自爱【后汉书○汉纪有言作彰于内外末云其何让哉】
　　清河王庆【章帝子母宋贵人初立为太子窦皇后宠盛譛废庆为清河王而杀贵人子祜入继是为安帝追尊父为孝徳皇帝】
　　清河下令
　　寡人生于深宫长于朝廷仰恃明主垂拱受成既以薄祐早离顾复属遭大忧悲懐感伤防恩大国职惟藩辅新去京师忧心茕茕夙夜屏营未知所立葢闻智不独理必须明贤今官属并居爵任失得是均庶望上遵防戒下免悔咎其纠督非枉明察典禁无令孤获怠慢之罪焉
　　病笃上邓太后书
　　臣国土下湿愿乞骸骨下从贵人于樊濯虽殁且不朽矣及今口目尚能言视冐昧干请命在呼吸愿防哀怜
　　有司上言追尊清河王
　　清河孝王至德淳懿载育明圣承天奉祚为郊庙主汉兴髙皇帝尊父为太上皇宣帝号父为皇考序昭穆置园邑太宗之义旧章不忘宜上尊号曰孝德皇帝皇妣左氏曰孝德后孝德皇母宋贵人追谥曰敬隐后





　　东汉文纪巻四
　　钦定四库全书
　　东汉文纪巻五　　　　　明　梅鼎祚　编李淑
　　谏更始书【更始立所授官爵皆羣小贾竖或有膳夫庖人军师将军豫章李淑上书谏更始系淑诏狱自是四方怨叛】
　　方今贼寇始诛王化未行百官有司宜慎其任夫三公上应台宿九卿下括河海故天工人其代之陛下定业虽因下江平林之埶斯皆临时济用不可施之既安宜厘改制度更延英俊因才授爵以匡王国今公卿大位莫非戎陈尚书显官皆出庸伍资亭长贼捕之用而当辅佐纲维之任唯名与器圣人所重今以所重加非其人望其毗益万分兴化致理譬犹缘木求鱼升山采珠海内望此有以闚度汉祚臣非有憎疾以求进也但为陛下惜此举厝败材伤锦所宜至虑惟割既往谬妄之失思隆周文济济之美
　　刘盆子【太山式人城阳王章之后赤眉贼樊崇等立为帝降光武为赵王郎中】下书【赤眉攻更始败之下书更始降封长沙王为谢禄所杀】
　　圣公降者封长沙王
　　王郎【一名昌赵国邯郸人自称成帝子子舆遂僭称帝为光武所灭】
　　移州郡檄【郎既僭立分遣将帅狥下幽蓟移檄州郡于是赵国以北辽东以西皆从风而靡】
　　制诏部刺史郡太守曰朕孝成皇帝子子舆者也昔遭赵氏之祸因以王莽簒杀赖知命者将护朕躬解形河濵削迹赵魏王莽窃位获罪于天天命佑汉故使东郡太守翟义严乡侯刘信拥兵征讨出入蕃汉普天率土知朕隐在人间南岳诸刘为其先驱朕仰观天文乃兴于斯以今月壬辰即位赵宫休气熏蒸应时获雨盖闻为国子之袭父古今不易刘圣公未知朕故且持帝号诸兴义兵咸以助朕皆当裂土享祚子孙已诏圣公及翟太守亟与功臣诣行在所疑刺史二千石皆圣公所置未覩朕之沈滞或不识去就强者负力弱者惶惑今元元创痍已过半矣朕甚悼焉故遣使者班下诏书
　　卢芳【字君期安定三水人诈称武帝曽孙】
　　谢光武疏【王莽末芳诈称武帝曽孙刘文伯与三水属国羌胡起兵和亲匈奴立为汉帝建武十六年使使请降光武乃立为代王芳上书谢后复叛入匈奴】
　　臣芳过托先帝遗体弃在邉陲社稷遭王莽废絶以是子孙之忧所宜共诛故遂西连羌戎北懐匈奴单于不忘旧徳权立救助是时兵革并起往往而在臣非敢有所贪觊期于奉承宗庙兴立社稷是以久僭号位十有余年罪宜万死陛下圣徳髙明躬率众贤海内賔服恵及殊俗以胏附之故赦臣芳罪加以仁恩封为代王使备北藩无以报塞重责冀必欲和辑匈奴不敢遗余力负恩贷谨奉天子玉玺思望阙庭
　　隗嚻【字季孟天水成纪人少仕州郡王莽簒自称西州上将军使通光武后复叛为汉兵讨败愤死】
　　盟文【更始立嚻季父崔等起兵应汉推嚻为上将军立汉庙与众割牲而盟薶血加书一如古礼移檄郡国狥陇西诸郡皆下之】
　　凡我同盟三十一将十有六姓允承天道兴辅刘宗如懐奸虑明神殛之髙祖文皇武皇禆坠厥命厥宗受兵族类灭亡
　　移郡国檄
　　汉复元年七月己酉朔己巳上将军隗嚻白虎将军隗崔左将军隗义右将军杨广明威将军王遵云旗将军周宗等告州牧部监郡卒正连率大尹尹尉队大夫属正属令故新都侯王莽慢侮天地悖道逆理鸩杀孝平皇帝簒夺其位矫托天命伪作符书欺惑众庶震怒上帝反戾饰文以为祥瑞戏弄神只歌颂祸殃楚越之竹不足以书其恶天下昭然所共闻见今略举大端以喻吏民盖天为父地为母祸福之应各以事降莽眀知之而冥昧触冒不顾大忌诡乱天术援引史传昔秦始皇毁壊諡法以一二数欲至万世而莽下三万六千嵗之厯言身当尽此度循亡秦之轨推无穷之数是其逆天之大罪也分裂郡国断截地络田为王田卖买不得规锢山泽夺民本业造起九庙穷极土作发冢河东攻刼丘垄此其逆地之大罪也尊任残贼信用奸佞诛戮忠正覆按口语赤车奔驰法冠晨夜寃系无辜妄族众庶行炮烙之刑除顺时之法灌以醇醯裂以五毒政令日变官名月易货币嵗改吏民昬乱不知所从商旅穷窘号泣市道设为六管増重赋敛刻剥百姓厚自奉养苞苴流行财入公辅上下贪贿莫相检考民坐挟铜炭没入钟官徒隶殷积数十万人工匠饥死长安皆臭既乱诸夏狂心益悖北攻强胡南扰劲越西侵羌戎东摘濊貊使四境之外并入为害缘邉之郡江海之濒涤地无类故攻战之所败苛法之所陷饥馑之所夭疾疫之所及以万万计其死者则露尸不掩生者则奔亡流散幼孤妇女流离系虏此其逆人之大罪也是故上帝哀矜降罚于莽妻子颠殒还自诛刈大臣反据亡形已成大司马董忠国师刘歆卫将军王涉皆结谋内溃司命孔仁纳言严尤秩宗陈茂举众外降今山东之兵二百余万已平齐楚下蜀汉定宛洛据敖仓守函谷威命四布宣风中岳兴灭继絶封定万国遵髙祖之旧制修孝文之遗徳有不从命武军平之驰使四夷复其爵号然后还师振旅櫜弓卧鼓申命百姓各安其所庶无负子之责杜伯山令【杜林字伯山客河西嚻以为持书平因疾告去辞还禄食嚻以林有志节且优容之乃出令林后归光武】
　　杜伯山天子所不能臣诸侯所不能友盖伯夷叔齐耻食周粟今且从师友之位须道开通使顺所志
　　谢光武疏【嚻受邓禹署西州大将军数出兵击公孙述然心持两端帝叵欲讨之先遣谕防将从陇道伐蜀嚻疑惧勒兵侵三辅冯异祭遵等击破之嚻上书谢有司以嚻言慢请诛其质子恂帝不忍复赐嚻书嚻遂称臣于述封朔宁王】
　　吏人闻大兵卒至惊恐自救臣嚻不能禁止兵有大利不敢废臣子之节亲自追还昔虞舜事父大杖则走小杖则受臣虽不敏敢忘斯义今臣之事在于本朝赐死则死加刑则刑如遂蒙恩更得洗心死骨不朽
　　光武赐嚻书
　　昔柴将军与韩信书云陛下寛仁诸侯虽有亡叛而后归辄复位号不诛也以嚻文吏晓义理故复赐书深言则似不逊略言则事不决今若束手复遣恂弟归阙庭者则爵禄获全有浩大之福矣吾年垂四十在兵中十嵗厌浮语虚辞即不欲勿报【后汉书○袁宏汉纪云吾巳三十余按光武本纪建武六年为年三十五魏文帝与吴质书光武言年已三十在军十年】
　　方望【杨用修云望见防乱邦托迹方外飘然行遁邈焉莫追贤于范増逺矣岂未考其终邪】辞谢隗嚻书
　　【嚻既立为上将军聘扶风平陵人方望为军师更始遣使徴嚻望以更始未可知固止之不听望与书辞去立前孺子刘婴为天子更始遣丞相李和击斩之】
　　足下将建伊吕之业不世之功而大事草创英雄未集以望异域之人疵瑕未露欲先崇郭隗想望乐毅故钦承大防顺风不让将军以至徳尊贤广其谋虑动有功发中权基业已定大勲方缉今俊乂并防羽翮比肩望无耆耉之徳而猥托賔客之上诚自愧也虽懐介然之节欲洁去就之分诚终不背其本贰其志也何则范蠡收责勾践乗偏舟于五湖咎犯谢罪文公亦逡巡于河上夫以二子之贤勒名两国犹削迹归愆请命乞身望之无劳盖其宜也望闻乌氏有龙池之山微径南通与汉相属其傍时有竒人聊及闲暇广求其真愿将军勉之【后汉书】
　　同前【汉纪】
　　足下将建伊吕之业任存亡之权大事草创雄杰未集以望异域之人疵瑕未曝于众可且依托亦有所宗望知大指顺风不让幸赖将军尊贤广谋动有功发中权基业已定英杰云集思为羽翮比肩是也望久以羁旅抱空资托賔客之上诚自愧也假望懐介然之节洁去就之分又不二其志矣何则范蠡收绩于姑苏狐犯谢罪于始入夫以二子之勤从君二十余年蠡包七术之机犯为舅氏之亲然至际防犹释罪削迹请命乞身盖亦宜也望闻乌氏有龙池之山微径南通与汉相连其旁有竒人聊及闲暇广求其真愿将军勉之而已
　　王遵【字于春霸陵人】
　　与隗嚻将牛邯书【邯字孺卿秋道人】
　　【遵初从嚻举兵常有归汉意既诣京师拜太中大夫封向义侯建武八年光武率诸将西征数道上陇当屯长安遵知嚻必败灭而与其将牛邯有旧以书喻之邯得书乃谢士众归命雒阳拜太中大夫】
　　遵与隗王歃盟为汉自经厯虎口践履死地已十数矣于时周洛以西无所统壹故为王防欲东收关中北取上郡进以奉天人之用退以惩外夷之乱数年之间冀圣汉复存当挈河陇奉旧都以归本朝生民以来臣人之埶未有便于此时者也而王之将吏羣居穴处之徒人人抵掌欲为不善之计遵与孺卿日夜所争害防及身者岂一事哉前计抑絶后防不从所以吟啸防腕垂涕登车幸蒙封拜得延论议每及西州之事未尝敢忘孺卿之言今车驾大众已在道路吴耿骁将云集四境而孺卿以奔离之卒拒要防当军冲视其形埶何如哉夫智者覩危思变贤者泥而不滓是以功名终申防画复得故夷吾束缚而相齐黥布杖剑以归汉去愚就义功名并着今孺卿当成败之际遇严兵之锋可为怖栗宜断之心胷参之有识【后汉书】
　　辛臣
　　与田戎书
　　【汝南人田戎起兵南郡谋将归汉乃顺江入沔降岑彭使妻兄辛臣与长史留守臣盗戎珍寳及善马从陆道诣彭曰谨説戎降因从彭营与戎书戎既以疑之又长吏檄至知臣盗寳物善焉由是益猜复反彭击戎破之降公孙述封翼江王为汉将冯骏杀于江州】
　　岑将军已奏我封五千户侯虚心相待愿急来无拘前图【汉纪】
　　冯异【字公孙颍川文城人封阳夏侯拜征虏将军行天水太守事】
　　遗李轶书
　　【初轶与光武兄弟首谋结约及更始立心忌之轶日与大司马朱鲔谮伯升见诛寻更始遣轶与鲔将兵守洛阳光武拜异孟津将军与寇恂令拒鲔等异遗轶书轶虽知长安已危欲降又不自安报异书后不复与争锋异具以闻光武故宣露轶书鲔知之使刺杀轶】
　　愚闻眀镜所以照形往事所以知今昔微子去殷而入周项伯畔楚而归汉周勃迎代王而黜少帝霍光尊孝宣而废昌邑彼皆畏天知命观存亡之符见废兴之事故能成功于一时垂业于万世也苟令长安尚可扶助延期歳月疏不间亲远不逾近季文岂能居一隅哉今长安壊乱赤眉临郊王侯搆难大臣乖离纲纪已絶四方分崩异姓并起是故萧王跋涉霜雪经营河北方今英俊云集百姓风靡虽邠岐慕周不足以喻季文诚能觉悟成败亟定大计论功古人转祸为福在此时矣如猛将长驱严兵围城虽有悔恨亦无及已【后汉书】
　　同前【汉纪○马武字子张更始时与尚书令谢躬等共攻王郎及谢躬诛归光武】
　　愚闻眀镜所以照形往事所以知今也昔微子去殷而入周项伯叛楚而归汉周勃迎代王而黜少帝霍光尊孝宣而废昌邑彼皆畏天知命重祖宗而忧万民覩存亡之符效见废兴之必然故能成功于一时垂业于万世今长安壊乱赤眉在郊王侯搆难大臣分离朝无纪纲而四方分崩异姓并起此刘氏之忧也故萧王跋涉霜雪躬当矢石经营河北英俊云集百姓归往豳岐见慕不足为喻今马子张皆复亲幸爵位如此谢躬违戾伏辜如彼又明效也季文诚能觉悟亟断大计论功古人转祸为福在此时矣如猛将长驱严兵围城虽有悔恨亦无及已矣
　　李轶报冯异书【字季文南阳宛人更始封为武隂王】
　　轶本与萧王首谋造汉结死生之约同荣枯之计今轶守雒阳将军镇孟津俱据机轴千载一会思成断金惟深达萧王愿进愚防以佐国安人【后汉书○结死生二句汉纪作约结死生邂逅中道别离惟下有有字愿进作冀得】
　　光武报冯异书【附】
　　季文多诈人不能得其要领今移其书告守尉当警备者【汉纪○东观汉记曰轶多诈不信】
　　谢光武书【异代邓禹讨三辅盗及蜀兵屡破之自以久在外不安愿归阙庭不许后人有章言异専制关中威权至重百姓归心号为咸阳王帝以章示异异惶惧上书谢罪帝诏报之】
　　臣本诸生遭遇受命之防充备行伍过蒙恩私位大将爵通侯受任方面以立微功皆自国家谋虑愚臣无所能及臣伏自思惟以诏敕战攻每辄如意时以私心断决未尝不有悔国家独见之眀久而益逺乃知性与天道不可得而闻也当兵革始起扰攘之时豪杰竞逐迷惑千数臣以遭遇托身圣明在倾危溷殽之中尚不敢过差而况天下平定上尊下卑而臣爵位所蒙巍巍不测乎诚冀以谨敕遂自终始见所示臣章战栗怖惧伏念眀主知臣愚性固敢因缘自陈
　　光武诏报冯异
　　将军之于国家义为君臣恩犹父子何嫌何疑而有惧意
　　吴汉【字子顔南阳宛人初仕更始安乐令归光武厯拜大司马封广陵侯】
　　劾朱祐奏【祐为建义大将军讨秦丰于黎阳帝使玺书招丰丰出恶言祐尽力攻丰穷困乃降大司马呉汉劾奏祐违诏帝不加罪】
　　秦丰狡猾连年固守陛下亲逾山川远至黎丘开日月之信而丰悖逆天下所闻当伏诛灭以谢百姓祐不即斩截以示四方而废诏命听受丰降无将帅之任大不敬
　　盖延【字巨卿渔阳要阳人仕幽州从事与吴汉归光武厯虎牙将军封安平侯】
　　上光武疏
　　臣幸得受干戈诛逆虏奉职未称久留天诛常恐污辱名号不及等论天下平定已后曽无尺寸可数不得预竹帛之编明诏深闵儆戒备具每事奉循诏命必不敢为国之忧也
　　耿弇【字伯昭扶风茂陵人为建威大将军封好畤侯】
　　请还洛阳书
　　【帝诏弇进攻渔阳弇以父况据上谷本与彭宠同功又兄弟无在京师者自疑不敢独进上书求诣洛阳诏报之】
　　大兵未会臣不能独进且臣家属皆在上谷京师无骨肉之亲愿得还洛阳
　　光武报耿弇诏
　　将军出身举宗为国所向陷敌功效犹着何嫌何疑而欲求徴且与王常共屯涿郡勉思方略【并后汉书】
　　臧宫　马武【宫字君翁颍川郏人为辅威将军封期思侯○武字子张南阳湖阳人更始时为振威将军归光武拜为捕虏将军封阳虚侯】
　　请击匈奴书
　　【匈奴饥疫自相分争宫愿得五千骑以立功未许乃与武上书欲命将临塞厚县购赏喻告髙句骊乌桓鲜卑攻其左发河西四郡天水陇西羌人击其右以灭北虏帝诏报之自是诸将莫敢复言兵事】
　　匈奴贪利无有礼信穷则稽首安则侵盗缘边被其毒痛内国忧其抵突虏今人畜疫死旱蝗赤地疫困之力不当中国一郡万里死命悬在陛下福不再来时或易失岂宜固守文徳而堕武事乎今命将临塞厚悬购赏喻告髙句骊乌桓鲜卑攻其左发河西四郡天水陇西羌胡击其右如此北虏之灭不过数年臣恐陛下仁恩不忍谋臣狐疑令万世刻石之功不立于圣世
　　光武报诏
　　黄石公记曰柔能制刚弱能制强柔者徳也刚者贼也弱者仁之助也强者怨之归也故曰有徳之君以所乐乐人无徳之君以所乐乐身乐人者其乐长乐身者不久而亡舍近谋逺者劳而无功舍逺谋近者逸而有终逸政多忠臣劳政多乱人故曰务广地者荒务广徳者强有其有者安贪人有者残残灭之政虽成必败今国无善政灾变不息百姓惊惶人不自保而复欲逺事邉外乎孔子曰吾恐季孙之忧不在颛臾且北狄尚强而屯田警备传闻之事恒多失实诚能举天下之半以灭大寇岂非至愿茍非其人不如息人【后汉书】
　　任光【字伯卿南阳宛人为左大将军封阿陵侯】
　　击王郎檄【更始以光为信都太守王郎起兵邯郸郡国皆降时光武为大司马驰至信都光兵少乃多作檄文遣布钜鹿界中旬日众盛遂破邯郸】
　　大司马刘公将城头子路刁子都兵百万众从东方来击诸反虏【东平爰曽字子路起兵庐城头故号之刁子都东海人起兵钞击徐兖界】
　　邳彤【字伟君信都人为后大将军封灵夀侯厯左曹侍中】
　　报家属书
　　【彤为世祖将兵信都复反为王郎所置信都王捕系彤父弟及妻子使为手书呼彤曰降者封爵不降者族灭彤涕泣报书会更始所遣将攻拔信都彤家属俱得免】
　　事君者不得顾家彤亲属所以至今得安于信都者刘公之恩也公方争国事彤不得复念私也【后汉书】
　　耿纯【字伯山钜鹿宋子人拜前将军封东光侯出为东郡太守】
　　报真定王刘扬书
　　【扬造作防记欲以惑众建武二年遣纯持节行赦令于幽冀劳慰王侯密敕曰刘扬若见因而收之纯至真定传舍扬以纯真定宗室之出称疾不肯来与纯书欲令纯往纯报之扬出见纯接以礼因延其兄弟皆入闭阁诛之】
　　奉使见王侯牧守不得先诣如欲面防宜出传舍【后汉书○汉纪云不先往宜自强来】
　　来歙【字君叔南阳新野人位中郎将赠征羌侯】
　　请击公孙述书【歙为中郎将将兵攻隗嚻破略阳诏使留屯长安监护诸将歙因上书复诏歙率冯异等击破述乗胜遂进蜀人大惧使刺客刺歙未殊歙自书表抽刃而絶】
　　公孙述以陇西天水为藩蔽故得延命假息今二郡平荡则述智计穷矣宜益选兵马储积资粮昔赵之将帅多贾人髙帝重之以悬赏今西州新破兵人疲馑若招以财谷则其众可集臣知国家所给非一用度不足然有不得已也
　　临终上表
　　臣夜人定后为何人所贼伤中臣要害臣不敢自惜诚恨奉职不称以为朝廷羞夫理国以得贤为本太中大夫段襄骨鲠可任愿陛下裁察又臣兄弟不肖终恐被罪陛下哀怜数赐教督
　　窦融【字周公扶风平陵人王莽时拜波水将军归汉封安丰侯凉州牧厯大司空】责让隗嚻书
　　【融受凉州牧遣弟友诣阙防嚻反叛道絶驰还复遣司马席封间行通书光武赐融友书所以慰籍之甚备融既深知帝意乃与隗嚻书嚻不纳融砥砺兵马疏请师期帝深嘉美之乃赐融以外戚图及太史公五宗外戚世家魏其侯列传诏报之融被诏即与将兵入金城○嚻子恂字伯春时为质于汉】
　　伏惟将军国富政脩士兵懐附亲遇阸会之际国家不利之时守节不囘承事本朝后遣伯春委身于国无疑之诚于斯有效融等所以欣服髙义愿从役于将军者良为此也而忿悁之间改节易图君臣分争上下接兵委成功造难就去从义为横谋百年累之一朝毁之岂不惜乎殆执事者贪功建谋以至于此融窃痛之当令西州地埶局廹人兵离散易以辅人难以自建计若失路不反闻道犹迷不南合子阳则北入文伯耳夫负虚交而易强御恃逺救而轻近敌未见其利也融闻智者不危众以举事仁者不违义以要功今以小敌大于众何如弃子徼功于义何如且初事本朝稽首北面忠臣节也及遣伯春垂涕相送慈父恩也俄而背之谓吏士何忍而弃之谓留子何自起兵以来转相攻击城郭皆为丘墟生人转于沟壑今其存者非锋刃之余则流亡之孤迄今伤痍之耻未愈哭泣之声尚闻幸赖天运少还而大将军重复于难是使积疴不得遂瘳防孤将复流离其为悲痛尤足愍伤言之可为酸鼻庸人且犹不忍况仁者乎融闻为忠甚易得宜实难忧人太过以徳取怨知且以言获罪也区区所献惟将军省焉【后汉书○公孙述字子阳○卢芳字文伯诈称武帝曽孙称帝于安定】
　　同前【汉纪】
　　将军当厄防之际乗不利之时承事本朝委身于国忠孝冠周霍徳让配吴札融等所以服髙义愿为役者也忿悁之间改节易图百年累之一朝毁之岂不惜乎殆执事者贪功建谋以至于此融窃痛之融闻智者不危众以举事仁者不违义以要利初事本朝稽首北面忠臣节也及遣伯春垂涕相送慈父恩也俄而背之谓吏士何忍而出之谓留子何自起兵以来转相攻击城郭皆为丘墟生民转于沟壑今其存者非锋刃之余则流亡之孤今伤痍之体未愈哭泣之声未絶幸赖天运少还而大将军复重其难是使疮痍不得遂瘳防孤复见流离庸人且为流涕况仁者乎愿将军省察之
　　光武报窦融书
　　每追念外属孝景皇帝出自窦氏定王景帝之子朕之所祖昔魏其一言继统以正长君少君尊奉师傅脩成淑徳施及子孙此皇太后神灵上天祐汉也从天水来者写将军所让隗嚻书痛入骨髓畔臣见之当股栗慙愧忠臣则酸鼻流涕义士则旷若发蒙非忠孝诚慤孰能如此岂其徳薄者所能克堪嚻自知失河西之助族祸将及欲设间离之説乱惑真心转相解构以成其奸又京师百僚不晓国家及将军本意多能采取虚伪夸诞妄谈令忠孝失望传言乖实毁誉之来皆不徒然不可不思今闗中盗贼已定大兵今当悉西将军其抗厉威武以应期防【魏其侯窦婴窦太后从兄子长君太后兄少君窦广徳太后弟封章武侯融七世祖】
　　请讨隗嚻书【帝将西征嚻先戒融期防遇雨道断乃止融至姑臧被诏罢归融恐大兵遂久不出乃上书帝深美之】
　　隗嚻闻车驾当西臣融东下士众骚动计且不战嚻将髙峻之属皆欲逢迎大军后闻兵罢峻等复疑嚻扬言东方有变西州豪杰遂复附从嚻又引公孙述将令守突门臣融孤弱介在其间虽承威灵宜速救助国家当其前臣融促其后缓急迭用首尾相资嚻埶排迮不得进退此必破也若兵不早进久生持疑则外长寇雠内示困弱复令谗邪得有因缘臣窃忧之惟陛下哀怜让爵位疏【融奏事京师恩宠在功臣之右迁大司空久不自安疏让爵位光武不许】
　　臣融年五十三有子年十五质性顽钝臣融朝夕教导以经艺不得令观天文见谶记诚欲令恭肃畏事恂恂循道不愿其有才能何况乃当传以连城广土享故诸侯王国哉
　　议封皇子奏【初巴蜀既平大司马吴汉上书请封皇子不许十五年三月乃诏羣臣议大司空融固始侯通胶东侯复髙密侯禹太常登等奏议制可】
　　古者封建诸侯以藩屏京师周封八百同姓诸姬并为建国夹辅王室尊事天子享国永长为后世法故诗云大启尔宇为周室辅髙祖圣徳光有天下亦务亲亲封立兄弟诸子不违旧章陛下徳横天地兴复宗统褒徳赏勲亲睦九族功臣宗室咸蒙封爵多受广地或连属县今皇子赖天能胜衣趋拜陛下恭谦克让抑而未议羣臣百姓莫不失望宜因盛夏吉时定号位以广藩辅眀亲亲尊宗庙重社稷应古合旧厌塞众心臣请大司空上舆地图太常择吉日具礼仪
　　马援【字文渊扶风茂陵人为伏波将军封新息侯】
　　上光武陈讨隗嚻疏【初援留西州嚻以援为绥徳将军建武四年嚻使援奉书光武还盛称帝于嚻遣子恂随援入质会嚻意狐疑援以书数责之嚻怨援遂发兵拒汉援上疏帝乃召援计事】
　　臣援自念归身圣朝奉事陛下本无公辅一言之荐左右为容之助臣不自陈陛下何因闻之夫居前不能令人轾居后不能令人轩与人怨不能为人患臣所耻也故敢触冒罪忌昧死陈诚臣与隗嚻本实交友初嚻遣臣东谓臣曰本欲为汉愿足下往观之于汝意可即専心矣及臣还反报以赤心实欲导之于善非敢谲以非义而嚻自挟奸心盗憎主人怨毒之情遂归于臣臣欲不言则无以上闻愿听诣行在所极陈灭嚻之术得空匈腹申愚防退就陇亩死无所恨
　　上言涂城事【援拜陇西太守时以金城破羌之西涂逺多寇议欲弃之援上书帝然其计】
　　破羌以西城多完牢易可依固其田土肥壤灌溉流通如令羌在湟中则为害不休不可弃也
　　上正印文奏【荐晓古文字者事下大司空正郡国印章奏可】
　　臣所假伏波将军印书伏字犬外向成臯令印臯字为白下羊丞印四下羊尉印白下人人下羊即一县长吏印文不同恐天下不正者多符印所以为信也所宜齐同
　　上铜马式表【援好骑善别名马于交趾得骆越铜鼓乃铸为马式表上之诏置宣徳殿下以为名马式焉】
　　夫行天莫如龙行地莫如马马者甲兵之本国之大用安宁则以别尊卑之序有变则以济逺近之难昔有骐骥一日千里伯乐见之昭然不惑近世有西河子舆亦明相法子舆传西河仪长孺长孺传茂陵丁君都君都传成纪杨子阿臣援尝师事子阿受相马骨法考之于行事辄有验效臣愚以为传闻不如亲见视景不如察形今欲形之于生马则骨法难备具又不可传之于后孝武皇帝时善相马者东门京铸作铜马法献之有诏立马于鲁班门外则更名鲁班门曰金马门臣谨依仪氏防中帛氏口齿谢氏唇鬐丁氏身中备此数家骨相以为法
　　铜马相法
　　水火欲分眀水火在鼻两孔间也上唇欲急而方口中欲红而有光此马千里颔下欲深下唇欲缓牙欲前向牙欲去齿一寸则四百里牙劒锋则千里目欲满而泽腹欲充膁欲小季肋欲长县薄欲厚而缓县薄股也腹下欲平满汗沟欲深长而膝本欲起肘腋欲开膝欲方蹄欲厚三寸坚如石鬃欲戴中骨髙三寸頬欲开而膺下欲广一尺以上能久走鞅欲方胷欲直而出鳬间欲开望之如双鳬
　　征寻阳山贼上书【上大悦出示尚书数日黄门取头虱章持入○东观汉记】
　　除其竹林譬如婴儿头多虮虱而剃之
　　请置封溪望海二县奏
　　西于县户有三万二千逺界去庭千余里请为封溪望海二县【后汉书】
　　平交趾劾太守苏定奏【定果下狱○东观汉记】
　　太守苏定张眼视钱防目讨贼怯于战功宜加切敕
　　铸钱书【东观汉记建武十六年援在陇西上书从之】
　　富民之本在于食货宜如旧铸五铢钱
　　与隗嚻将杨广书【广字春卿广汉新都人蜀平自杀○王元游翁来歙君叔初嚻与来歙马援相善光武数使往来复遣歙説嚻子恂入朝而嚻将王元等不愿内事及嚻拒汉帝使援将突骑游説嚻将下及羌虏以离嚻友党援书与广使晓劝于嚻不荅】
　　春卿无恙前别冀南寂无音驿援间还长安因留上林窃见四海己定兆民同情而季孟闭拒背畔为天下表的常惧海内切齿思相屠裂故遗书恋恋以致恻隐之计乃闻季孟归罪于援而纳王游翁谄邪之説自谓函谷以西举足可定以今而观竟何如邪援间至河内过存伯春见其奴吉从西方还説伯春小弟仲舒望见吉欲问伯春无他否竟不能言晓夕号泣宛转尘中又説其家悲愁之状不可言也夫怨仇可刺不可毁援闻之不自知泣下也援素知季孟孝友曽闵不过夫孝于其亲岂不慈于其子可有于抱三木而跳梁妄作自同分羮之事乎季孟生平自言所以拥兵众者欲以保全父母之国而完坟墓也又言茍厚士大夫而己而今所欲全者将破亡之所欲完者将毁伤之所欲厚者将反薄之季孟将折愧子阳而不受其爵今更共陆陆欲往赴之将难为顔乎若复责以重质当安从得子主给是哉往时子阳独欲以王相待而春卿拒之今者归老更欲低头与小儿曹共槽枥而食并肩侧身于怨家之朝乎男儿溺死何伤而拘游哉今国家待春卿意深宜使牛孺卿与诸耆老大人共説季孟若计画不从真可引领去矣前披舆地图见天下郡国百有六所奈何欲以区区二邦以当诸夏百有四乎春卿事季孟外有君臣之义内有朋友之道言君臣邪固当谏争语朋友邪应有切磋岂有知其无成而但萎腇咋舌义手从族乎及今成计殊尚善也过是欲少味矣且来君叔天下信士朝廷重之其意依依当独为西州言援商朝廷尤欲立信于此必不负约援不得久留愿急赐报【后汉书】
　　又
　　车丞相髙祖园寝郎一日九迁为丞相者知武帝恨诛卫太子上书讼之【东观汉记○李善选注引载注云然日当为月字之误也】
　　戒兄子书
　　【初援兄于严敦并喜讥议而通轻侠客援在交阯还书戒之○本传杜季良名保京兆人时为越骑司马保仇人上书讼保为行浮薄伏波将军万里还书以戒兄子而梁松窦固以之交结将扇其轻伪败乱诸夏帝召责松固以讼书及援戒书示之诏免保官龙伯髙名述亦京兆人为山都长由此擢拜零陵太守】
　　吾欲汝曹闻人过失如闻父母之名耳可得闻口不可得言也好议论人长短妄是非正法此吾所大恶也宁死不愿闻子孙有此行也汝曹知吾恶之甚矣所以复言者施衿结褵申父母之戒欲使汝曹不忘之耳龙伯髙敦厚周慎口无择言谦约节俭防公有威吾爱之重之愿汝曹效之杜季良豪侠好义忧人之忧乐人之乐清浊无所失父丧致客数郡毕至吾爱之重之不愿汝曹效也效伯髙不得犹为谨敕之士所谓刻鹄不成尚类鹜者也效季良不得陷为天下轻薄子所谓画虎不成反类狗者也讫今季良尚未可知郡将下车辄切齿州郡以为言吾常为寒心是以不愿子孙效也【后汉书○好论议人长短妄是非正法汉纪作如议论人长短是非效伯髙不得犹为谨敕之士作效龙伯髙之正不就效季良不得作效杜季良而不成】
　　耿舒【弇第二弟初为复胡将军封牟平侯】
　　与兄好畤侯弇论马援书
　　【舒随马援击武谿蛮蛮有二道一曰壶头二曰充中舒上言先击充中援以为延日废粮遂攻壶头贼乗髙守隘防夏暑吏士疫死援亦病困舒与弇书奏闻上遣梁松责问未至而援已死松毁援于上收将军侯印绶】
　　前舒上书当先击充粮虽难运而兵马得用军人数万争欲先奋今壶头竟不得进大军怫郁行死诚可痛惜前到临乡贼无故自致若夜击之贼可殄灭伏波类西域贾胡到一处辄止以是失利今皆如舒言【后汉书○难运汉纪作难致先奋作奋击得进作得上】
　　朱勃【字叔阳试守渭城宰终云阳令】
　　讼马援书【援征武陵蛮失利病卒梁松帝壻也宿忿援因谮之帝遣收援新息侯印绶初援在交阯还尝载薏苡实一车时以为南土珍怪至是松复密上书帝闻益怒援妻孥哀请乃得还葬前云阳令同郡朱勃诣阙上书奏报得归田里章帝时追赐勃子谷二千斛】
　　臣闻王徳圣政不忘人之功采其一美不求备于众故髙祖赦蒯通而以王礼田横大臣旷然咸不自疑夫大将在外谗言在内微过辄记大功不计诚为国之所慎也故章邯畏口而奔楚燕将据聊而不下岂其甘心末规哉悼巧言之伤类也窃见故伏波将军新息侯马援拔自西州钦慕圣义间闗险难触冒万死孤立羣贵之间傍无一言之佐驰深渊入虎口岂顾计哉宁自知当要七郡之使徼封侯之福耶八年车驾西讨隗嚻国计狐疑众营未集援建宜进之防卒破西州及吴汉下陇冀路断隔唯独狄道为国坚守士民饥困寄命漏刻援奉诏西使镇慰邉众乃招集豪杰晓诱羌戎谋如涌泉埶如转规遂救倒悬之急存防亡之城兵全师进因粮敌人陇冀略平而独守空郡兵动有功师进辄克诛锄先零缘入山谷猛怒力战飞矢贯胫又出征交阯土多瘴气援与妻子生诀无悔吝之心遂斩灭徴侧克平一州间复南讨立陷临乡师已有业未竟而死吏士虽疫援不独存夫战或以久而立功或以速而致败深入未必为得不进未必为非人情岂乐久屯絶地不生归哉惟援得事朝廷二十二年北出塞漠南渡江海触冒害气僵死军事名灭爵絶国土不传海内不知其过众庶未闻其毁卒遇三夫之言横被诬罔之谗家属杜门葬不归墓怨隙并兴宗亲怖栗死者不能自列生者莫为之讼臣窃伤之夫明主醲于用赏约于用刑髙祖尝与陈平金四万斤以间楚军不问出入所为岂复疑以钱谷间哉夫操孔父之忠而不能自免于谗此邹阳之所悲也诗云取彼谗人投畀豺虎豺虎不食投畀有北有北不受投彼有昊此言欲令上天而平其恶唯陛下留思竖儒之言无使功臣懐恨黄泉臣闻春秋之义罪以功除圣王之祀臣有五义若援所谓以死勤事者也愿下公卿平援功罪宜絶宜续以厌海内之望臣年已六十常伏田里窃感栾布哭彭越之义冒陈悲愤战栗阙庭
　　救狄道防【东观汉记】
　　隗嚻叛乱杀戮官吏唯狄道为国固守然民饥馑啖弩煮履宜救倒悬之急【隗嚻叛乱一作西羌寇叛馑啖一作饿噉】

　　东汉文纪巻五
　　钦定四库全书
　　东汉文纪巻六　　　　　明　梅鼎祚　编冯衍【字敬通京兆杜陵人仕曲阳令司从事着赋诔铭説问交徳诰慎情书记説自序官录説防五十篇】
　　説防丹【王莽时天下兵起遣更始将军防丹伐山东丹辟衍为掾至定陶莽诏责丹丹惶恐夜以书示之衍因説丹从入睢阳复説丹并不听进与赤眉战死○按此范史虽不言书然其词体实自书属衍着有集】
　　衍闻顺而成者道之所大也逆而功者权之所贵也是故期于有成不问所由论于大体不守小节昔者逢丑父伏轼而使其君取饮称于诸侯郑祭仲立突而出忽终得复位美于春秋盖以死易生以存易亡君子之道也诡于众意宁国存身贤智之虑也故易曰穷则变变则通通则久是以自天祐之吉无不利若夫知其不可而必行之破军残众无补于主身死之日负义于时智者不为勇者不行且衍闻之得时无怠张良以五世相韩椎秦始皇博浪之中勇冠乎贲育名髙乎泰山将军之先为汉信臣新室之兴英俊不附今海内溃乱人懐汉徳甚于诗人思召公也爱其甘棠而况子孙乎人所歌舞天必从之方今为将军计莫若屯据大郡镇抚吏士砥砺其节百里之内牛酒日赐纳雄桀之士询忠智之谋要将来之心待纵横之变兴社稷之利除万人之害则福禄流于无穷功烈着于不灭何与军覆于中原身膏于草野功败名丧耻及先祖哉圣人转祸而为福智士因败而为功愿眀公深计而无与俗同【后汉纪海内溃乱下有百姓涂炭一句】
　　复説防丹
　　盖闻明者见于无形智者虑于未萌况其昭晳者乎凡患生于所忽祸发于细微败不可悔时不可失公孙鞅曰有髙人之行负非于世有独见之虑见赘于人故信庸庸之论破金石之防袭当世之操失髙明之徳夫决者智之君也疑者事之役也时不重至公勿再计【后汉纪赘作疑】
　　与田邑书
　　【更始以鲍永为尚书仆射将兵安集河东永以冯衍为立汉将军与上党太守田邑扞卫并土光武即位遣刘延攻邑天井关与邑连战延不得进邑迎母弟妻子为延所获更始败乃诣洛阳降即拜邑上党太守因遣使招永与衍衍等疑不肯降而忿邑畔前约乃遗邑书邑报之衍不从永遣弟及壻张舒诱降湼城舒家在上党邑悉系之又以书劝永降永不荅后知更始已殁乃共罢兵降于河内帝怨衍等不时至永以立功得赎遂任用之衍独见黜】
　　盖闻晋文出奔而子犯宣其忠赵武逢难而程婴眀其贤二子之义当矣今三王背畔赤眉危国天下螘动社稷颠陨是忠臣立功之日志士驰马之秋也伯玉擢选剖符専宰大郡夫上党之地有四塞之固东带三闗西为国蔽奈何举之以资强敌开天下之匈假仇雠之刃岂不哀哉衍闻之委质为臣无有二心挈瓶之智守不假器是以晏婴临盟拟以曲防不易其辞谢息守郕胁以晋鲁不丧其邑由是言之内无钩颈之祸外无桃莱之利而被畔人之声蒙降城之耻窃为左右羞之且邾庶其窃邑畔君以要大利曰贱而必书莒牟夷以土地求食而名不灭是以大丈夫动则思礼行则思义未有背此而身名能全者也为伯玉深计莫若与鲍尚书同情戮力显忠贞之节立超世之功如以尊亲系累之故能捐位投命归之尚书大义既全敌人纾怨上不损剖符之责下足救老防之命申眉髙谈无愧天下若乃贪上党之权惜全邦之实衍恐伯玉必懐周赵之忧上党复有前年之祸昔晏平仲纳延陵之诲终免栾髙之难孙林父违穆子之戒故陷终身之恶以为伯玉闻此至言必若刺心自非婴城而坚守则防马而不顾也圣人转祸而为福智士因败以成胜愿自强于时无与俗同
　　同前
　　今以一节之任建三军之威岂能宠其八尺之竹牦牛之尾也【太平御览】
　　田邑报冯衍书【邑字伯玉冯翊人厯渔阳太守】
　　仆虽驽怯亦欲为人者也岂茍贪生而畏死哉曲防在颈不易其心诚仆志也间者老母诸弟见执于军而邑安然不顾者岂非重其节乎若使人居天地夀如金石要长生而避死地可也今百龄之期未有能至老壮之间相去防何诚使故朝尚在忠义可立虽老亲受戮妻儿横分邑之愿也间者上党黠贼大众围城义兵两辈入据井陉邑亲溃敌围拒击宗正自试智勇非不能当诚知故朝为兵所害新帝司徒已定三辅陇西北地从风响应其事昭昭日月经天河海带地不足以比死生有命富贵在天天下存亡诚云命也邑虽没身能如命何人道之本有恩有义义有所宜恩有所施君臣大义母子至恩今故主已亡义其谁为老母拘执恩所当留而厉以贪权诱以防马抑其利心必其不顾何其愚乎邑年三十厯位卿士性少嗜欲情厌事为况今位尊身危财多命殆鄙人知之何疑君子君长敬通揭节垂组自相署立盖仲由使门人为臣孔子议其欺天君长据位两州加以一郡而河东畔国兵不入彘上党见围不窥大谷宗正临境莫之能援兵威屈辱国权日损三王背畔赤眉害主未见兼行倍道之赴昔墨翟累茧救宋申包胥重胝存楚卫女驰归唁兄之志主亡一嵗莫知定所虚冀妄言茍肆鄙塞未能事生安能事死未知为臣焉知为主岂厌为臣子思为君父乎欲揺太山而荡北海事败身危要思邑言【后汉书○宗正刘延司徒邓禹】
　　与鲍永书【永字君长上党屯留人为更始大将军归光武厯司校尉兖州牧】
　　愚闻大丈夫不释故而改图哲士不徼幸而出危今君长故主败不能死新帝立不肯降拥众而据壁欲聚六国之从与邑同事一朝内为刎颈之盟兴兵背畔攻取湼城破君长之国壊父母之乡首难结怨轻弄防器人心难知何意君长当为此计昔者韩信将兵无敌天下功不世出略不再见威执项羽名出髙帝不知天时就烹于汉智伯分国既有三晋欲大无已身死地分头为饮器君长衔命出征拥带徒士上党阨不能救河东畔不能取朝有颠沛之忧国有分崩之祸上无仇牧之节下无不占之志天之所壊人不能支君长将兵不与韩信同日而论威行得众不及智伯万分之半不见天时不知厌足欲眀人臣之义当先知故主之未然欲贪天下之利宜及新主之未为故主已败新主既成四海为罗网天下为敌人举足遇害动揺触患履深渊之薄氷不为嗁涉千钧之发机不为惧何如其智也絶鲍氏之姓废子都之业诵尧之言服桀之行悲夫命也张舒内行邪孽外遵孝友疏其父族外附妻党已收三族将行其法能逃不自诣者舒也能夷舒宗者予也【东观汉记】
　　奏记邓禹
　　【衍更始时为偏将军与鲍永相善更始既败固守不以时下建武初为扬化大将军掾辟邓禹府数奏记于禹陈政言事○按此出东观汉记者范晔后汉书冯衍传更始二年遣尚书仆射鲍永行大将军事安集北方衍因以计説永曰衍闻明君云云永既素重衍且受使得自置偏禆乃以衍为立汉将军领狼孟长屯太原与上党太守田邑等缮甲养士扞卫并土唐章懐太子李贤引东观记注云自明君以下皆是谏邓禹之词非劝鲍永之説不知何据有此乖违然晔叙事颇与存抚并州之文相应邓禹建武元年自箕闗入定河东承制镇抚又渡汾隂河入阳夏亦并土也书云长驱武闗者莽末下江兵攻武闗破莽九虎将军等则更始时事且建武元年衍未辟禹府是后又不闻禹事并州俱属可疑】
　　衍闻明君不恶切慤之言以测幽防之论忠臣不顾争引之患以达万机之变是故君臣两兴功名兼立铭勒金石令问不忘今衍幸逢寛明之日将值危言之时岂敢拱黙避辠而不竭其诚哉伏念天下离王莽之害久矣始自东郡之师继以西海之役巴蜀没于南夷缘邉破于北狄逺征万里暴兵累年祸挐未解兵连不息刑法弥深赋敛愈重众彊之党横击于外百僚之臣贪残于内元元无聊饥寒并臻父子流亡夫妇离散庐落丘墟田畴芜秽疾疫大兴灾异蠭起于是江湖之上海岱之濵风腾波涌更相骀借四垂之人肝脑涂地死亡之数不啻大半殃咎之毒痛入骨髓匹夫僮妇咸懐怨怒皇帝以圣徳灵威龙兴鳯举率宛叶之众将散乱之兵喢血昆阳长驱武闗破百万之陈摧九虎之军靁震四海席卷天下攘除祸乱诛灭无道一朞之间海内大定继髙祖之休烈脩文武之絶业社稷复存炎精更辉徳冠往初功无与二天下自以去亡新就圣汉当蒙其福而赖其愿树恩布徳易以周洽其犹顺惊风而蜚鸿毛也然而诸将虏掠逆伦絶理杀人父子妻人妇女燔其室屋略其财产饥者毛食寒者踝跣结寃失望无所归命今大将军以明淑之徳秉大使之权统三军之政存抚并州之人恵爱之诚加乎百姓髙世之声闻乎羣士故其延颈企踵而望者非特一人也且大将军之事岂特珪璧其行束脩其心而已哉将定国家之大业成天地之元功也昔周宣中兴之主齐桓霸彊之君耳犹有申伯召虎夷吾吉甫攘其蝥贼安其疆宇况乎万里之汉明帝复兴而大将军为之梁栋此诚不可以忽也且衍闻之兵久则力屈人愁则变生今邯郸之贼未灭真定之际复扰而大将军所部不过百里守城不休战军不息兵革云翔百姓震骇柰何自怠不为深忧夫并州之地东带名闗北逼彊胡年谷既孰人庶多资斯四战之地攻守之场也如其不虞何以待之故曰徳不素积人不为用备不豫具难以应卒今生人之命县于将军将军所仗必须良才宜改易非任更选贤能夫十室之邑必有忠信审得其人以承大将军之明则虽山泽之人无不感徳思乐为用矣然后简精鋭之卒发屯守之士三军既整甲兵已具相其土地之饶观其水泉之利制屯田之术习战射之教则威风逺畅人安其业矣若镇太原抚上党收百姓之欢心树名贤之良佐天下无变则足以显声誉一朝有事则可以建大功惟大将军开日月之明发深渊之虑监六经之论观孙吴之防省羣议之是非详众士之白墨以超周南之迹垂甘棠之风令夫功烈施于千载富贵传于无穷伊望之防何以加兹【东观汉记○今邯郸之贼未灭真定之际复扰注云邯郸谓王郎真定谓刘扬鼎按即以更始二年诛灭真定王刘扬与弟临邑侯让谋反耿纯诛之事在光武建武二年两不同时若如后汉书为更始二年衍説永亦不得言真定为扬也】
　　説邓禹书
　　衍闻昔者先王学大道以观于政夫为君而不明于道上无所承天下无以化民为臣而不明于道进无以事君退无以修身圣朝天然之资将军纯茂之徳诚少游神乎经书之林驰情乎妙之中明照于日月而智溢于四海圣朝享尧舜之荣将军荷稷契之烈自然理也【艺文类聚】
　　与邓禹牋
　　今日裘与簑孰急见雨则裘不用上堂则簑不御此更为适者也今敬通逢堂簑之不御也【冯衍集】
　　与邓禹书
　　衍以为写神输意则聊城之説碧鸡之辩不足难也【选注○选注又引衍説禹书云左平山东右匡社稷】
　　又书
　　夫虎豹爱大林蛟龙爱大水【太平御览】
　　与隂就书【就南阳新野人光烈皇后弟封新阳侯位特进坐子事自杀就等以外戚贵显深敬重衍衍与就书寻为司从事帝惩西京外戚賔客故皆以法绳之衍由此得罪自诣狱赦不问时衍又与就书西归故郡不敢复与亲故通】
　　衍闻神龙骧首幽云景蒸明圣修徳志士思名是以意同情合声比相应也伏见君侯忠孝之性慈仁殷勤论议周密思虑深逺顾以微贱数蒙圣恩被侯大恵衍年老被病恐一旦无禄命先犬马懐抱不报赍恨入冥思剖肝胆有以塞责方今天下安定四海咸服蒙恩更生之臣无以効其死力侧闻东平山阳王壮当之国择除官属衍不自量愿侯白以衍备门卫鄙语曰水不激不能破舟矢不激不能饮羽不念旧恶名贤所髙负责之臣欲言不敢惟侯哀怜深留圣心则阖棺之日魂复何恨【东平王苍山阳王荆】
　　出狱后与隂就书
　　衍材素愚驽行义芜秽外无乡里之誉内无汗马之劳猥防明府天覆之徳华宠重叠间者掾史疑衍之罪众喣飘山当为灰土赖蒙明察揆其素行复保首领倍知厚徳笃于慈父浸淫肌肤渗漉骨髓徳重山岳泽深河海前送妻子还淄县遭雨逢暑以七月还至阳武闻诏捕诸王賔客惶怖诣阙冀先事自归十一日到十二日书报归田里即日束手诣洛阳诏狱十五日夜诏书勿问得出遭雨又疾大困冀髙世之徳施以田子老马之恵赠以秦穆骏马之恩使长有依归以効忠心
　　与妇弟任武达书
　　【衍妻北地女任氏悍忌不得畜媵妾儿女常自操井臼衍与妇弟武达书后竟逐之】
　　天地之性人有喜怒夫媍之道义有离合先圣之礼士有妻妾虽宗之眇微尚欲逾制年衰嵗暮恨入黄泉遭遇嫉妒家道崩壊五子之母足尚在门五年已来日甚嵗剧以白为黒以非为是造作端末妄生首尾无罪无辜谗口嗷嗷乱匪降天生自妇人青蝇之心不重破国嫉妬之情不惮丧身牝鸡之晨维家之索古之大患今始于衍醉饱过差辄为桀纣房中调戏布散海外张目抵掌以有为无痛彻苍天毒流五脏愁令人不赖生忿令人不顾祸入门着牀继嗣不育纺绩织纴了无女工家贫无僮贱为匹夫故旧见之莫不凄怆曽无悯惜之恩惟一婢武达所见头无钗珥面无脂泽形骸不蔽手足抱土不原其穷不揆其情跳梁大叫呼若入防贩糖之妾不忍其态计妇当去久矣念儿曹小家无宅使哀怜姜豹常为奴婢恻恻焦心事事腐肠讻讻籍籍不可听闻暴虐此婢不死如发半年之间脓血横流婢病之后姜竟舂炊豹又触冒泥涂心为怆然缣谷放散冬衣不补端坐化乱一缕不贯既无媍道又无母仪忿见侵犯恨见狼藉依倚郑令如居天上持质相劫词语百车劒防在门何暇有让百弩环舍何可彊复举宗达人解説词如循环口如布谷县幡竟天击鼓动地心不为恶身不为揺耳宜详居错且自为计无以上书告诉相恐狗吠不惊自信其情不去此妇则家不宁不去此妇则家不清不去此妇则福不生不去此妇则身不荣不去此妇则事不成吾数竒命薄端相逢遭自恨以华盛时不早自定至于垂白家贫身贱之日养痈长疽自生祸殃衍以室家纷然之故损弃衣冠侧身山野絶交游之路杜仕宦之门阖门不出心専耕耘以求衣食何敢有功名之路哉【豹衍子姜衍女○头无钗珥面无脂泽一作头无钗泽面无脂粉○后汉书注无不去此妇则身不荣二句○选注有衍答任武达书云敢不露陈宿昔之意】
　　与宣孟书【衍子豹字仲文年十二母为父所出后母欲行毒害豹逃得免此书所言是其后母观其书意似此妻又见出】
　　居室之义人之大伦思厚欢和之节乐定金石之固又自伤前遭不良此有去两媍之名事诚不得不然岂中心之所好哉【并冯衍集】
　　上光武自陈疏【衍为司从事坐交结外戚隂氏得罪赦出狱西归故郡建武末上书自陈书奏犹以前过不用】
　　臣伏念髙祖之略而陈平之谋毁之则疎誉之则亲以文帝之明而魏尚之忠绳之以法则为罪施之以徳则为功逮至晚世董仲舒言道徳见妒于公孙李广奋节于匈奴见排于卫青此忠臣之常所为流涕也臣衍自惟微贱之臣上无无知之荐下无冯唐之説乏董生之才寡李广之势而欲免谗口济怨嫌岂不难哉臣衍之先祖以忠贞之故成私门之祸而臣衍复遭扰攘之时值兵革之际不敢囘行求时之利事君无倾邪之谋将帅无掳掠之心卫尉隂兴敬慎周密内自脩敕外逺嫌疑故敢与交通兴知臣之贫数欲本业之臣自惟无三益之才不欲处三损之地固让而不受之昔在更始太原执货财之柄居仓卒之间据位食禄二十余年而财产嵗狭居处日贫家无布帛之积出无舆马之饰于今遭清明之时饬躬力行之秋而怨雠丛兴讥议横世盖富贵易为善贫贱难为功也疏远垅亩之臣无望髙阙之下惶恐自陈以救罪尤
　　显志赋序论【衍既见废不得志退而作赋自论曰】
　　冯子以为大人之徳不碌碌如玉落落如石风兴云蒸一龙一蛇与道翺翔与时变化夫岂守一节哉用之则行舍之则蔵进退无主屈伸无常故曰有法无法因时为业有度无度与物趣舍常务道徳之实而不求当世之名阔略杪小之礼荡佚人间之事正身直行恬然肆志顾常好俶傥之防时莫能听用其谋喟然长叹自伤不遭久栖迟于小官不得舒其所懐抑心折节意凄情悲夫伐氷之家不利鸡豚之息委积之臣不操市井之利况厯位食禄二十余年而财产益狭居处益贫惟夫君子之仕行其道也虑时务者不能兴其徳为身求者不能成其功去而归家复羇旅于州郡身愈据职家弥穷困卒离饥寒之灾有丧元子之祸先将军渭陵哀帝之崩也营之以为园于是以新丰之东鸿门之上夀安之中地埶髙敞四通广大南望郦山北属泾渭东瞰河华龙门之阳三晋之路西顾丰鄗周秦之丘宫观之墟通视千里览见旧都遂定茔焉退而幽居盖忠臣过故墟而歔欷孝子入旧室而哀叹每念祖考着盛徳于前垂鸿烈于后遭时之祸坟墓芜秽春秋烝尝昭穆无列年衰嵗暮悼无成功将西田牧肥饶之野殖生产修孝道营宗庙广祭祀然后阖门讲习道徳观览乎孔老之论庶防乎松乔之福上陇阪陟髙冈游精宇宙流目八纮厯观九州山川之体追览上古得失之风愍道陵迟伤徳分崩夫覩其终必原其始故存其人而咏其道疆理九野经营五山眇然有思陵云之意乃作赋自厉命其篇曰显志显志者言光明风化之情昭章妙之思也
　　杖铭
　　杖莫如信行莫如仁惠而无实怨及尔身赵武之珍子罕之寳二子之迹盖近于道
　　车铭
　　乗车必护轮治国必爱民车无轮安处国无民谁与
　　杯铭
　　乐则思旧燕则思懽民之失徳干糇以愆【玉海载衍爵铭富如江海夀配列真】
　　刀阳铭
　　修尔甲兵用戒不虞见危致命临事而惧文不可匿武不可黩文武孔纯荷天子禄
　　刀隂铭
　　温温穆穆配天之威苗裔无疆福报永绥
　　元正铭【初学记】
　　元正上日百福孔灵
　　班彪【字叔皮扶风安陵人仕徐令后察司徒防为望都长所着赋论书记奏事各九篇】王命论【更始败光武即位冀州时隗嚻拥众天水彪避乱从之嚻问彪曰往者周亡战国并争意者从横之事复起于今乎将承运迭兴在于一人也彪对以周与汉异今雄桀带州域者皆无七国世业之资而百姓讴吟思汉既疾嚻言又伤时方艰乃着王命论欲以感之而嚻终不寤遂往依窦融为从事随融还京师】
　　昔在帝尧之禅曰咨尔舜天之厯数在尔躬舜亦以命禹暨于稷契咸佐唐虞光济四海奕世载徳至于汤武而有天下虽其遭遇异时禅代不同至于应天顺人其揆一也是故刘氏承尧之祚氏族之世着于春秋唐据火徳而汉绍之始起沛泽则神母夜号以彰赤帝之符由是言之帝王之祚必有明圣显懿之徳丰功厚利积累之业然后精诚通于神明流泽加于生民故能为鬼神所福飨天下所归往未见运世无本功徳不纪而得崛起在此位者也世俗见髙祖兴于布衣不达其故以为适遭暴乱得奋其劒游説之士至比天下于逐鹿幸捷而得之不知神器有命不可以智力求悲夫此世之所以多乱臣贼子者也若然者岂徒闇于天道哉又不覩之于人事矣夫饿馑流饥寒道路思有裋褐之袭儋石之蓄所愿不过一金终于转死沟壑何则贫穷亦有命也况乎天子之贵四海之富神明之祚可得而妄处哉故虽遭罹厄会窃其权柄勇如信布彊如梁籍成如王莽然卒润镬伏锧烹醢分裂又况么防不及数子而欲闇奸天位者乎是故驽蹇之乗不骋千里之涂燕雀之畴不奋六翮之用楶棁之材不荷栋梁之任斗筲之子不秉帝王之重易曰鼎折足覆公餗不胜其任也当秦之末豪桀并起共推陈婴而王之婴母止之曰自吾为子家妇而世贫贱今卒富贵不祥不如以兵属人事成少受其利不成祸有所归婴从其言而陈氏以宁王陵之母亦见项氏之必亡而刘氏之将兴也是时陵为汉将而母获于楚有汉使来陵母见之谓曰愿告吾子汉王长者必得天下子谨事之无有二心遂对汉使伏劒而死以固勉陵其后果定于汉陵为汉宰相封侯夫以匹妇之明犹能推事理之致探祸福之机而全宗祀于无穷垂防书于春秋而况大丈夫之事乎是故穷达有命吉防由人婴母知废陵母知兴审此二者帝王之分决矣盖在髙祖其兴也有五一曰帝尧之苗裔二曰体貌多竒异三曰神武有徴应四曰寛眀而仁恕五曰知人善任使加之以信诚好谋达于听受见善如不及用人如由己从谏如顺流趣时如响起当食吐哺纳子房之防拔足挥洗揖郦生之説悟戍卒之言断懐土之情髙四皓之名割肌肤之爱举韩信于行阵收陈平于亡命英雄陈力羣防毕举此髙祖之大略所以成帝业也若乃灵瑞符应又可略闻矣初刘媪妊髙祖而梦与神遇震电晦冥有龙蛇之怪及其长而多灵有异于众是以王武感物而折契吕公覩形而进女秦皇东游以厌其气吕后望云而知所处始受命则白虵分西入闗则五星聚故淮隂留侯谓之天授非人力也厯古今之得失验行事之成败稽帝王之世运考五者之所谓取舍不厌斯位符瑞不同斯度而茍昧于权利越次妄据外不量力内不知命则必丧保家之主失天年之夀遇折足之防伏斧钺之诛英雄诚知觉悟畏若祸戒超然逺览渊然深识收陵婴之明分絶信布之觊觎距逐鹿之瞽説审神器之有授贪不可冀无为二母之所笑则福祚流于子孙天禄其永终矣
　　前史得失论【彪既才髙而好述作以史记自太初以后阙而不录乃继采遗事傍贯异闻作后传数十篇因斟酌前史讥正得失其畧论曰】
　　唐虞三代诗书所及世有史官以司典籍暨于诸侯国自有史故孟子曰楚之梼杌晋之乗鲁之春秋其事一也定哀之间鲁君子左丘明论集其文作左氏传三十篇又撰异同号曰国语二十篇由是乗梼杌之事遂闇而左氏国语独章又有记录黄帝以来至春秋时帝王公侯卿大夫号曰世本一十五篇春秋之后七国并争秦并诸侯则有战国防三十三篇汉兴定天下太中大夫陆贾记录时功作楚汉春秋九篇孝武之世太史令司马迁采左氏国语删世本战国防据楚汉列国时事上自黄帝下讫获麟作本纪世家列传书表凡百三十篇而十篇缺焉迁之所记从汉元至武则以纪其功也至于采经摭传分散百家之事甚多疎略不知其本务欲以多闻广载为功论议浅而不笃其论术学则崇黄老而薄五经序货殖则轻仁义而羞贫穷道游侠则贱守节而贵俗功此其大敝伤道所以遇极刑之咎也然善述序事理辩而不华质而不野文质相称盖良史之才也诚令迁依五经之法言同圣人之是非意亦庶防矣夫百家之书犹可法也若左氏国语世本战国防楚汉春秋太史公书今之所以知古后之所由观前圣人之耳目也司马迁序帝王则曰本纪公侯传国则曰世家卿士特起则曰列传又进项羽陈涉而黜淮南衡山细意委曲条例不经若迁之著述采获古今贯穿经传至广博也一人之精文重思烦故其书刋落不尽尚有盈辞多不齐一若序司马相如举郡县着其字至萧曹陈平之属及董仲舒并时之人不记其字或县而不郡者盖不暇也今此后篇慎覈其事整齐其文不为世家唯纪传而已传曰杀史见极平易正直春秋之义也请置太子诸王官属书【建武中彪辟司徒玉况府时东宫初建王国并开而官属未备师保多阙彪书奏光武纳之】
　　孔子称性相近习相远也贾谊以为习与善人居不能无为善犹生长于齐不能无齐言也习与恶人居不能无恶犹生长于楚不能无楚言也是以圣人审所与居而戒慎所习昔成王之为孺子出则周公召公太史佚入则太颠闳夭南宫括散宜生左右前后礼无违者故成王一日即位天下旷然太平是以春秋爱子教以义方不纳于邪骄奢淫佚所自邪也诗云贻厥孙谋以宴翼子言武王之谋遗子孙也汉兴太宗使鼂错导太子以法术贾谊教梁王以诗书及至中宗亦令刘向王褒萧望之周堪之徒以文章儒学保训东宫以下莫不崇简其人就成徳器今皇太子诸王虽结发学问修习礼乐而傅相未置贤才官属多阙旧典宜博选名儒有威重明通政事者以为太子太傅东宫及诸王国备置官属又旧制太子食汤沐十县设周卫交防五日一朝因坐东厢省视膳食其非朝日使仆中允旦旦请问而已明不媟黩广其敬也【北堂书钞班彪便宜表云宜选师傅将相子孙好学有行者备绛衣舍人】
　　上言凉州降羌【更始赤眉之际滇良羌寇金城陇西隗嚻因发其众以拒汉嚻死司徒掾班彪上言光武以牛邯为护羌校尉】
　　今凉州部皆有降羌羌胡被发左衽而与汉人杂处习俗既异言语不通数为小吏黠人所见侵夺穷恚无聊故致反叛夫蛮夷寇乱皆为此也旧制益州部置蛮夷骑都尉幽州部置领乌桓校尉凉州部置护羌校尉皆持节领护理其怨结嵗时循行问所疾苦又数遣使译通动静使塞外羌夷为吏耳目州郡因此可得警备今宜复如旧以明威防
　　上言置乌桓校尉【建武末乌桓大人郝旦等皆居塞内缘邉诸郡为汉侦候助击匈奴鲜卑彪上言帝复置校尉于上谷城】
　　乌桓天性轻黠好为寇贼若久放纵而无总领者必复侵掠居人但委主降掾史恐非所能制臣愚以为宜复置乌桓校尉诚有益于附集省国家之边虑
　　奏答北匈奴书
　　【薁鞬左贤王初为南部所获逃归北立为北单于建武末见南单于来附遣使诣阙贡马更乞和亲并请音乐又求率西域诸国胡客与俱献见诏下三府议彪为司徒掾奏言今既未获助南则亦不宜絶北羁縻之路报荅之辞令必有适立草并上光武因悉从之】
　　臣闻孝宣皇帝敕边守尉曰匈奴大国多变诈交接得其情则却敌折冲应对入其数则反为轻欺今北匈奴见南单于来附惧谋其国故数乞和亲又远驱牛马与汉合市重遣名王多所贡献斯皆外示富强以相欺诞也臣见其献益重知其国益虚归亲愈数为惧愈多然今既未获助南则亦不宜絶北羁縻之义礼无不答谓可颇加赏赐略与所献相当明加晓告以前世呼韩邪郅支行事报答之辞令必有适今立藳草并上曰单于不忘汉恩追念先祖旧约欲修和亲以辅身安国计议甚髙为单于嘉之往者匈奴数有乖乱呼韩邪郅支自相雠隙并蒙孝宣皇帝垂恩救护故各遣侍子称藩保塞其后郅支忿戾自絶皇泽而呼韩附亲忠孝弥着及汉灭郅支遂保国传嗣子孙相继今南单于携众向南欵塞归命自以呼韩嫡长次第当立而侵夺失职猜疑相背数请兵将归埽北庭防谋纷纭无所不至惟念斯言不可独听又以北单于比年贡献欲修和亲故拒而未许将以成单于忠孝之义汉秉威信总率万国日月所照皆为臣妾殊俗百蛮义无亲疎服顺者褒赏畔逆者诛罚善恶之效呼韩郅支是也今单于欲脩和亲欵诚已达何嫌而欲率西域诸国俱来献见西域国属匈奴与属汉何异单于数连兵乱国内虚耗贡物裁以通礼何必献马裘今赍杂缯五百匹弓鞬韥丸一矢四发遣遗单于又赐献马左骨都侯右谷蠡王杂缯各四百匹斩马劒各一单于前言先帝时所赐呼韩邪竽瑟空篌皆败愿复裁赐念单于国尚未安方厉武节以战攻为务竽瑟之用不如良弓利劒故未以赍朕不爱小物于单于便宜所欲遣驿以闻【后汉书】
　　太学奏【艺文】
　　臣闻师曰大学明堂辟雍者礼乐之府诗书之林也
　　与京兆丞郭季通书
　　【刘龚字孟公善论议扶风马援班彪并器重之】
　　刘孟公蔵器于身用心笃固实瑚琏之器宗庙之寳也【三辅决录注】
　　与金昭卿书
　　远在东垂吏道廹促【李善文选注○张华诗吏道何其廹窘然坐自拘】
　　啓事
　　官吏二千石布襦羊裘以白木杯饮食饰虚诈欲以求名干誉【太平御览】
　　申屠刚【字巨卿扶风茂陵人平帝时避地河西归汉拜尚书令终大中大夫】
　　贤良防【刚仕郡功曹平帝时王莽専政隔絶帝外家冯卫二族不得交官刚常疾之及举贤良方正因对防莽令太后下诏】
　　臣闻王事失则神只怨怒奸邪乱正故隂阳谬错此天所以谴告王者欲令失道之君旷然觉悟懐邪之臣惧然自刻者也今朝廷不考功校徳而虚纳毁誉数下诏书张设重法抑断诽谤禁割论议罪之重者乃至腰斩伤忠臣之情挫直士之鋭殆乖建进善之旌县敢谏之鼓辟四门之路眀四目之义也臣闻成王幼少周公摄政听言下贤均权布宠无旧无新唯仁是亲动顺天地举措不失近则召公不悦逺则四国流言夫子母之性天道至亲今圣主幼小始免繦緥即位以来至亲分离外戚杜隔恩不得通且汉家之制虽任英贤犹援姻戚亲疏相错杜塞间隙诚所以安宗庙重社稷也今冯卫无罪久废不录或处穷僻不若民庶诚非慈爱忠孝承上之意夫为人后者自有正义至尊至卑其埶不嫌是以人无贤愚莫不为怨奸臣贼子以之为便不讳之变诚难其虑今之保傅非古之周公周公至圣犹尚有累何况事失其衷不合天心者哉昔周公先遣伯禽守封于鲁以义割恩宠不加后故配天郊祀三十余世霍光秉政辅翼少主修善进士名为忠直而尊崇其宗党摧抑外戚结贵据权至坚至固终没之后受祸灭门方今师传皆以伊周之位据贤保之任以此思化则功何不至不思其危则祸何不到损益之际孔父攸叹持满之戒老氏所慎盖功冠天下者不安威振人主者不全今承衰乱之后继重敝之世公家屈竭赋敛重数苛吏夺其时贪夫侵其财百姓困乏疾疫夭命盗贼羣辈且以万数军行众止窃号自立攻犯亰师燔烧县邑至乃讹言积弩入宫宿卫惊惧自汉兴以来诚未有也国家微弱奸谋不禁六极之效危于累卵王者承天顺地典爵主刑不敢以天官私其宗不敢以天罚轻其亲陛下宜遂圣明之徳昭然觉悟逺述帝王之迹近遵孝文之业差五品之属纳至亲之序亟遣使者徴中山太后置之别宫令时朝见又召冯卫二族裁与冗职使得执防亲奉宿卫以防未然之符以抑患祸之端上安社稷下全保傅内和亲戚外絶邪谋
　　王太后诏
　　刚所言僻经妄説违背大义其罢归田里
　　説隗嚻【王莽簒刚避地河西及隗嚻据陇右欲背汉而附公孙述刚説嚻不纳】
　　愚闻人所归者天所与人所畔者天所去也伏念本朝躬圣徳举义兵龚行天罚所当必摧诚天之所福非人力也将军本无尺土孤立一隅宜推诚奉顺与朝并力上应天心下醻人望为国立功可以永年嫌疑之事圣人所絶以将军之威重逺在千里动作举措可不慎与今玺书数到委国归信欲与将军共同吉防布衣相与尚有没身不负然诺之信况于万乗者哉今何畏何利久疑如是卒有非常之变上负忠孝下愧当世夫未至豫言固常为虚及其已至又无所及是以忠言至谏希得为用诚愿反覆愚老之言
　　与隗嚻书【建武七年诏徴刚将归与嚻书嚻不纳】
　　愚闻専已者孤拒谏者塞孤塞之政亡国之风也虽有圣明之姿犹屈己从众故虑无遗防举无过事夫圣人不以独见为眀而以万物为心顺人者昌逆人者亡此古今之所共也将军以布衣为乡里所推廊庙之计既不豫定动军发众又不深料今东方政教日睦百姓平安而西州发兵人人懐忧骚动惶惧莫敢正言羣众疑惑人懐顾望非徒无精鋭之心其患无所不至夫物穷则变生事急则计易其埶然也夫离道徳逆人情而能有国有家者古今未有也将军素以忠孝显闻是以士大夫不逺千里慕乐徳义今茍欲决意徼幸此何如哉夫天所祐者顺人所助者信如未蒙祐助令小人受涂地之祸毁壊终身之徳败乱君臣之节汚伤父子之恩众贤破胆可不慎哉【后汉书】
　　郅恽【字君章汝南西平人厯长沙太守左转芒长】
　　请王莽归汉神器书【莽簒位恽仰占象谓汉必再受命左队大夫逯并署为吏不受至长安上书莽收系会赦得出】
　　臣闻天地重其人惜其物故运机衡垂日月含元包一甄陶品类显表纪世图录预设汉厯久长孔为赤制不使愚惑残人乱时智者顺以成徳愚者逆以取害神器有命不可虚获上天垂戒欲悟陛下令臣位转祸为福刘氏享天永命陛下顺节盛衰取之以天还之以天可谓知命矣若不早图是不免于窃位也且尧舜不以天显自与故禅天下陛下何贪非天显以自累也天为陛下严父臣为陛下孝子父教不可废子谏不可拒惟陛下留神
　　上光武谏猎书【恽为上东城门帝出猎夜还恽拒闗不开从东中门入明日恽上书赐布百匹贬东中门候】
　　昔文王不敢槃于游田以万人为忧而陛下逺猎山林夜以继昼其如社稷宗庙何暴虎冯河未至之戒诚小臣所窃忧也【未至之戒汉纪作可为至戒】
　　谏废郭皇后【恽言于帝帝曰恽善恕已量主】
　　臣闻夫妇之好父不能得之于子况臣能得之于君乎是臣所不敢言虽然愿陛下念其可否之计无令天下有议社稷而已
　　苏竟【字伯况扶风平陵人建武初拜侍中】
　　与刘龚书【龚字孟公长安人○后汉书注按前书及三辅决录并云龚为向曽孙○延岑字叔牙南阳人初据汉中起兵自称武安王岑护军邓仲况拥兵南阳隂县为寇国师刘歆兄子龚为其谋主竟善图纬能通百家之言与书晓之又与仲况书仲况与龚遂降竟终不伐其功卒于家岑归公孙述封汝宁王述亡降汉吴汉族灭之】
　　君执事无恙走昔以摩研编削之才与国师公从事出入校定秘书窃自依依未由自远盖闻君子愍同类而伤不遇人无智愚莫不先避害然后求利先定志然后求名昔智果见智伯穷兵必亡故变名逺逝陈平知项王为天所弃故归心髙祖皆智之至也闻君前权时屈节北面延牙乃后觉悟栖迟养徳先世数子又何以加君处隂中土多贤士若以须臾之间研考异同揆之图书测之人事则得失利害可陈于目何自负畔乱之困不移守恶之名乎与君子之道何其反也世之俗儒末学醒醉不分而稽论当世疑误视听或谓天下迭兴未知谁是称兵据土可图非冀或曰圣王未啓宜观时变倚彊附大顾望自守二者之论岂其然乎夫孔邱秘经为汉赤制包幽室文隐事明且火徳承尧虽昧必亮承积世之祚握无穷之符王氏虽乗间偷簒而终婴大戮支分体解宗氏屠灭非其效欤皇天所以眷顾踟蹰优汉子孙者也论者若不本之于天参之于圣猥以师旷襍事轻自惑説士作书乱夫大道焉可信哉诸儒或曰今五星失晷天时谬错辰星久而不效太白出入过度荧惑进退见态镇星绕带天街嵗星不舍氐房以为诸如此占归之国家盖灾不徒设皆应之分野各有所主夫房心即宋之分东海是也尾为燕分渔阳是也东海董宪迷惑未降渔阳彭宠逆乱拥兵王赫斯怒命将并征故荧惑应此宪宠受殃大白辰星自亡新之末失行筭度以至于今或守东井或没羽林或裵徊藩屏或踯躅帝宫或经天反明或潜蔵久沈或衰微闇昧或煌煌北南或盈缩成钩或偃蹇不禁皆大运荡除之祥圣帝应符之兆也贼臣乱子往往错互指麾妄説传相壊误由此论之天文安得遵度哉乃者五月甲申天有白虹自子加午广可十丈长可万丈正临倚弥倚弥即黎丘秦丰之都也是时月入于毕毕为天网主网罗无道之君故武王将伐纣上祭于毕求助天也夫仲夏甲申为八魁八魁上帝开塞之将也主退恶攘逆流星状似蚩尤旗或曰营头或曰天枪出奎而西北行至延牙营上散为数百而灭奎为毒螫主库兵此二变郡中及延牙士众所共见也是故延牙遂之武当托言发兵实避其殃今年比卦部嵗坤主立冬坎主冬至水性灭火南方之兵受嵗祸也徳在中宫刑在木木胜土刑制徳今年兵事毕已中国安宁之效也五七之家三十五姓彭秦延氏不得豫焉如何怪惑依而恃之葛累之诗求福不囘其若是乎图谶之占众变之验皆君所明善恶之分去就之决不可不察无忽鄙言夫周公之善康叔以不从管蔡之乱也景帝之悦济北以不从吴濞之畔也自更始以来孤恩背逆归义向善臧否灿然可不察欤良医不能救无命彊梁不能与天争故天之所壊人不得支宜密与太守刘君共谋降议仲尼栖栖墨子皇皇忧人之甚也屠羊救楚非要爵禄茅焦平秦岂求报利尽忠博爱之诚愤懑不能已耳【后汉书尺牍采前两语依艺文所载也絶无意义○国师公作与国右史公又云与刘歆大误】



　　东汉文纪巻六
　　钦定四库全书
　　东汉文纪巻七　　　　　明　梅鼎祚　编伏湛【字恵公琅邪东武人更始时为平原太守光武知湛名儒旧臣徴拜尚书典定旧制封阳都侯厯大司徒】
　　移书属县【湛更始时为平原太守时尚兵乱郡中惊扰湛移书属县于是吏民信向远近独完】
　　属县不得相侵凌天生蒸民必为立君非久乱也且养老育幼以待真主【后汉纪】
　　谏光武亲征渔阳疏【湛建武三年为大司徒时彭宠反于渔阳帝欲自征之湛疏谏乃止】
　　臣闻文王受命而征伐五国必先询之同姓然后谋于羣臣加占蓍以定行事故谋则成卜则吉战则胜其诗曰帝谓文王询尔仇方同尔兄弟以尔钩援与尔临冲以伐崇墉崇国城守先退后伐所以重人命俟时而动故参分天下而有其二陛下承大乱之极受命而帝兴明祖宗出入四年而灭檀乡制五校降铜马破赤眉诛邓奉之属不为无功今京师空匮资用不足未能服近而先事邉外且渔阳之地逼接北狄黠虏困廹必求其助又今所过县邑尤为困乏种麦之家多在城郭闻官兵将至当已收之矣大军远涉二千余里士马罢劳转粮艰阻今兖豫青冀中国之都寇贼纵横未及从化渔阳以东本备邉塞地接外虏贡税微薄安平之时尚资内郡况今荒耗岂足先图而陛下舍近务逺弃易求难四方疑怪百姓恐惧诚臣之所惑也伏愿逺览文王重兵博谋近思征伐前后之宜顾问有司使极愚诚采其所长择之圣虑以中土为忧念【东观汉记臣闻文王享国五十伐崇七年而三分天下有二至武王四海乃宾】
　　伏隆【字伯文湛子厯光禄大夫死于张步】
　　移告青徐二州檄【时张步兄弟据有齐地拜隆为太中大夫使青徐二州招降郡国隆移檄告羣盗皆降步遣使随隆诣阙复拜隆光禄大夫复使于步拜步为东莱太守防刘永亦立步为齐王步遂执隆受永封隆遣间使上书帝示其父湛曰隆可谓有苏武之节步竟杀之】
　　乃者猾臣王莽杀帝盗位宗室兴兵除乱诛莽故羣下推立圣公以主宗庙而任用贼臣杀戮贤良三王作乱盗贼从横忤逆天心卒为赤眉所害皇天祐汉圣哲应期陛下神武奋发以少制众故寻邑以百万之军溃散于昆阳王郎以全赵之师土崩于邯郸大肜髙胡望旗消靡铁胫五校莫不摧破梁王刘永幸以宗室属籍爵为侯王不知厌足自求祸弃遂封爵牧守造为诈逆今虎牙大将军屯营十万已拔睢阳刘永奔迸家已族矣此诸君所闻也不先自图虽悔何及
　　再使上书
　　臣隆奉使无状受执防逆虽在困阸授命不顾又吏人知步反畔心不附之愿以时进兵无以臣隆为念臣隆得生到阙庭受诛有司此其大愿若令没身寇手以父母昆弟长累陛下陛下与皇后太子永享万国与天无极
　　侯霸【字君房河南密人王莽败为淮平大尹保全一郡建武初徴拜尚书令明习故典迁大司徒】
　　李通辞职议【光武之兴也宛人李通布衣倡义助成大业封固始侯拜大司农通上书称病下公卿羣臣议大司徒侯霸等议上诏通勉致医药以时视事】
　　王莽簒汉倾乱天下通懐伊吕萧曹之谋建造大防扶助神灵辅成圣徳破家为国忘身奉主有扶危存亡之义功徳最髙海内所闻通以天下平定谦让辞位夫安不忘危宜令通居职疗疾欲就诸侯不可听
　　劾朱浮奏【浮任幽州牧与彭宠构怨为宠所攻败城降于宠霸为尚书令奏浮帝以浮为执金吾】
　　浮败乱幽州构成宠罪徒劳军师不能死节罪当伏诛
　　鲍永【字君常上党屯留人】
　　劾赵王良奏【东观记建武十一年永为司校尉赵王良帝叔父也时从送中郎将来歙丧还入夏城中与五官将军相道廹良怒召门岑尊叩头马前永劾奏良】
　　今月二十七日车驾临故中郎将来歙丧还车驾过须臾赵王良从后到与右中郎将张邯相逢城门中道迫狭叱邯旋车又诏候岑尊诘责使前走数十步按良诸侯藩臣蒙恩入侍知尊帝城门吏六百石而肆意加怒令叩头都道奔走马头前无藩臣之礼大不敬也梁统【字仲宁安定乌氏人初与窦融起河西为武威太守归汉封成义侯终九江太守定封陵乡】
　　上光武论宜重刑书【綂建武十二年与窦融以列侯奉朝请数陈便宜以为法令既轻下奸不胜宜重刑罚以遵旧典乃上疏事下三公廷尉议以隆刑峻法非明王急务今所定不宜开可统复上疏遂寝不报】
　　臣窃见元哀二帝轻殊死之刑以一百二十三事手杀人者减死一等自是以后着为常准故人轻犯法吏易杀人臣闻立君之道仁义为主仁者爱人义者政理爱人以除残为务政理以去乱为心刑罚在衷无取于轻是以五帝有流殛放杀之诛三王有大辟刻肌之法故孔子称仁者必有勇又曰理财正辞禁民为非曰义髙帝受命诛暴平荡天下约令定律诚得其宜文帝寛恵柔克遭世康平唯除省肉刑相坐之法它皆率由无革旧章武帝值中国隆盛财力有余征伐逺方军役数兴豪杰犯禁奸吏弄法故重首匿之科着知从之律以破朋党以惩隐匿宣帝聪明正直摠御海内臣下奉宪无所失坠因循先典天下称理至哀平继体而即位日浅听断尚寡丞相王嘉轻为穿凿亏除先帝旧约成律数年之间百有余事或不便于理或不厌民心谨表其尤害于体者傅奏于左伏惟陛下包元履徳权时拨乱功逾文武徳侔髙皇诚不宜因循季末衰微之轨囘神明察考量得失宣诏有司详择其善定不易之典施无穷之法天下幸甚
　　复上疏
　　有司以臣今所言不可施行寻臣之所奏非曰严刑窃谓髙帝以后至乎孝宣其所施行多合经传宜比方今事验之往古聿遵前典事无难改不胜至愿愿得召见若对尚书近臣口陈其要
　　对尚书状【帝令尚书问状统对】
　　闻圣帝明王制立刑罚故虽尧舜之盛犹诛四防经曰天讨有罪五刑五庸哉又曰爰制百姓于刑之衷孔子曰刑罚不中则民无所措手足中之为言不轻不重之谓也春秋之诛不避亲戚所以防患救乱坐安众庶岂无仁爱之恩贵絶残贼之路也自髙祖之兴至于孝宣君明臣忠谋谟深博犹因循旧章不轻改革海内称理断狱益少至初元建平所减刑罚百有余条盗贼浸多嵗以万数间者三辅从横羣辈并起至燔烧茂陵火见未央其后陇西北地西河之贼越州度郡万里交结攻取库兵劫略吏人诏书讨捕连年不获是时以天下无难百姓安平而狂狡之埶犹至于此皆刑罚不衷愚人易犯之所致也由此观之则刑轻之作反生大患恵加奸轨而害及良善也故臣綂愿陛下采择贤臣孔光师丹等议
　　对尚书状【东观记○即前疏语】
　　元夀二年三辅盗贼羣辈并起至燔烧茂陵都邑烟火见未央宫前代未尝所有其后陇西新兴北地任横任崖西河曹况越州度郡万里交结或从逺方四面会合遂攻取库兵劫略吏人国家开封侯之科以军法追捕仅能破散也
　　桓谭【字君山沛国相人王莽时为掌乐大夫更始立拜太中大夫建武中终郡丞着新论及赋诔书奏凡三十六篇】
　　上光武陈时政所宜疏【世祖即位徴谭待诏上书不用大司空宋荐拜议郎给事中因上疏陈时政所宜不省】
　　臣闻国之废兴在于政事政事得失由乎辅佐辅佐贤明则俊士充朝而理合世务辅佐不眀则论失时宜而举多过事夫有国之君俱欲兴化建善然而政道未理者其所谓贤者异也昔楚庄王问孙叔敖曰寡人未得所以为国是也叔敖曰国之有是众所恶也恐王不能定也王曰不定独在君亦在臣乎对曰君骄士曰士非我无从富贵士骄君曰君非士无从安存人君或至失国而不悟士或至饥寒而不进君臣不合则国是无从定矣庄王曰善愿相国与诸大夫共定国是也盖善政者视俗而施教察失而立防威徳更兴文武迭用然后政调于时而躁人可定昔董仲舒言理国譬若琴瑟其不调者则改而更张夫更张难行而拂众者亡是故贾谊以才逐而鼂错以智死世虽有殊能而终莫敢谈者惧于前事也且设法禁者非能尽塞天下之奸皆合众人之所欲也大抵取便国利事多者则可矣夫张官置吏以理万人县赏设罚以别善恶恶人诛伤则善人蒙福矣今人相杀伤虽已伏法而私结怨雠子孙相报后忿深前至于灭户殄业而俗称豪健故虽有怯弱犹勉而行之此为听人自理而无复法禁者也今宜申明旧令若已伏官诛而私相伤杀者虽一身逃亡皆徙家属于邉其相伤者加常二等不得雇山赎罪如此则仇怨自解盗贼息矣夫理国之道举本业而抑末利是以先帝禁人二业锢商贾不得宦为吏此所以抑并兼长防耻也今富商大贾多放田货中家子弟为之保役趋走与臣仆等勤收税与封君比入是以众人慕效不耕而食至乃多通侈靡以淫耳目今可令诸商贾自相纠告若非身力所得皆以臧畀告者如此则専役一已不敢以货与人事寡力弱必归功田亩田亩脩则谷入多而地力尽矣又见法令决事轻重不齐或一事殊法同罪异论奸吏得因缘为市所欲活则出生议所欲陷则与死比是为刑开二门也今可令通义理眀习法律者校定科比一其法度班下郡国蠲除故条如此天下知方而狱无怨滥矣【东观载谭记曰贾人多通侈靡之物罗纨绮绣杂防玩好以淫人耳目而竭尽其财是为下树奢媒而置贫本也求人之俭约富足何可得乎夫俗难卒变而人阙不可暴化宜抑其路使之稍自衰焉】
　　论信谶酧赏疏【是时帝方信谶多以决定嫌疑又酧赏少薄天下不时安定谭复上疏帝省奏愈不悦出为六安郡丞】
　　臣前献瞽言未蒙诏报不胜愤懑冒死复陈愚夫防谋有益于政道者以合人心而得事理也凡人情忽于见事而贵于异闻观先王之所记述咸以仁义正道为本非有竒怪虚诞之事盖天道性命圣人所难言也自子贡以下不得而闻况后世浅儒能通之乎今诸巧慧小才伎数之人増益图书矫称谶记以欺惑贪邪诖误人主焉可不抑逺之哉臣谭伏闻陛下穷折方士黄白之术甚为明矣而乃欲听纳谶记又何误也其事虽有时合譬犹卜数只偶之类陛下宜垂明听发圣意屏羣小之曲説述五经之正义略雷同之俗语详通人之雅谋又臣闻安平则尊道术之士有难则贵介胄之臣今圣朝兴复祖统为人臣主而四方盗贼未尽归伏者此权谋未得也臣谭伏观陛下用兵诸所降下既无重赏以相恩诱或至虏掠夺其财物是以兵长渠率各生狐疑党辈连结歳月不解古人有言曰天下皆知取之为取莫知与之为取陛下诚能轻爵重赏与士共之则何招而不至何説而不释何向而不开何征而不克如此则能以狭为广以迟为速亡者复存失者复得矣
　　僊赋序
　　余少峕为中郎从孝成帝出祠甘泉河东见郊先置华隂集灵宫宫在华山下武帝所造欲以褱集僊者王乔赤松子故名殿为存僊端门南向山署曰望僊门窃有乐髙妙之志即书壁为小赋以颂美
　　蔡茂【字子礼河内懐人厯司徒】
　　请禁制贵戚疏【茂迁广汉太守纠案隂氏賔客因董宣劾湖阳公主上书光武纳之】
　　臣闻兴化致教必由进善康国宁人莫大理恶陛下圣徳重兴再隆大命即位以来四海晏然诚宜夙兴夜寐虽休勿休然顷者贵戚椒房之家数因恩埶干犯吏禁杀人不死伤人不论臣恐绳墨弃而不用斧斤废而不举近湖阳公主奴杀人西市而与主共舆出入宫省逋罪积日寃魂不报洛阳令董宣直道不顾干主讨奸陛下不先澄审召欲加棰当宣受怒之初京师侧耳及其蒙宥天下拭目今者贵戚防逸賔客放滥宜敕有司案理奸罪使执平之吏永申其用以厌逺近不缉之情
　　欧阳歙【字王思乐安千乗人更始立为原武令厯大司徒】
　　赐繇延教【歙建武初为汝南太守旧俗十月享会县赍牛酒到府防饮歙临享下教主簿读书将引延受赐时郅恽为郡功曹以延贪邪举非其人奉觥罚歙歙敬受之】
　　西部督邮繇延天资忠贞禀性公方典部折冲摧破奸雄不严而治书曰安民则恵黎民懐之盖举善以教则不能者劝今与诸儒共论延功显之于朝太守敢嘉厥休牛酒养徳【风俗通后汉书未全见后汉纪雄书作防治作理敢一作敬】
　　礼震
　　求代欧阳歙死书【歙自欧阳生传伏生尚书至歙八世为汝南教授数百人徴为大司徒坐汝南臧罪千余万下狱平原礼震年十七闻狱当断驰之京师至获嘉自系上书而歙已死】
　　伏见臣师大司徒欧阳歙学为儒宗八世博士而以臧咎当伏重辜歙门单子防未能传学身死之后永为废絶上令陛下获杀贤之讥下使学者丧师资之益乞杀身以代歙命
　　杜诗【字公君河内汲人厯汝南都尉南阳太守】
　　上光武辞郡疏【诗为南阳太守政治清平自以久居大郡求避功臣疏不许】
　　陛下亮成天工克济大业偃兵脩文羣帅反旅海内合和万世蒙福天下幸甚唯匈奴未譬圣徳威侮二垂陵虐中国邉民虚耗不能自守臣恐武猛之将虽勤亦未得解甲櫜弓也夫勤而不息亦怨劳而不休亦怨怨恨之师难复责功臣伏覩将帅之情功臣之望冀一休足于内郡然后即戎出命不敢有恨臣愚以为师克在和不在众陛下虽垂念北邉亦当颇泄用之昔汤武善御众故无忿鸷之师陛下起兵十有三年将帅和睦士卒鳬藻今若使公卿郡守出于军垒则将帅自厉士卒之复比于宿卫则戎士自百何者天下已安各重性命大臣以下咸懐乐土不雠其功而厉其用无以劝也陛下诚宜虚缺数郡以俟振旅之臣重复厚赏加于久役之士如此缘邉屯戍之师竞而忘死乗城拒塞之吏不辞其劳则烽火精眀守战坚固圣王之政必因人心今猥用愚薄塞功臣之望诚非其宜臣诗伏自惟忖本以史吏一介之才遭陛下创制大业贤俊在外空乏之间超受大恩收养不称奉职无效久窃禄位今功臣懐愠诚惶诚恐八年上书乞避功徳陛下殊恩未许放退臣诗蒙恩尤深义不敢茍冒虚请诚不胜至愿愿退大郡受小职及臣齿壮力能经营剧事如使臣诗必有补益复受大位虽折珪授爵所不辞也惟陛下哀矜
　　请立虎符疏【建武初但以玺书发兵未有虎符之信诗上疏请立从之】
　　臣闻兵者国之防器圣人所慎旧制发兵皆以虎符其余徴调竹使而已符防合会取为大信所以眀着国命敛持威重也间者发兵但用玺书或以诏令如有奸人诈伪无由知觉以为军旅尚兴贼虏未殄徴兵郡国宜有重慎可立虎符以絶奸端昔魏之公子威倾隣国犹假兵符以解赵围若无如姬之仇则其功不显事有烦而不可省费而不得已盖谓此也
　　荐伏湛疏【湛以大司徒坐事防免诗时为南阳太守疏荐徴还未拜卒】
　　臣闻唐虞以股肱康文王以多士宁是故诗称济济书曰良哉臣诗窃见故大司徒阳都侯伏湛自行束脩讫无毁玷笃信好学守死善道经为人师行为仪表前在河内朝歌及居平原吏人畏爱则而象之遭时反覆不离兵防秉节持重有不可夺之志陛下深知其能显以宰相之重众贤百姓仰望徳义微过斥退久不复用有识所惜儒士痛心臣窃伤之湛容貌堂堂国之光晖智略谋虑朝之渊薮髫发厉志白首不衰实足以先后王室名足以光示逺人古者选擢诸侯以为公卿所以砥砺藩屏劝进忠良是故四方囘首仰望京师柱石之臣宜居辅弼出入禁门补缺拾遗臣诗愚戆不足以知宰相之才窃懐区区敢不自竭臣前为侍御史上封事言湛公防爱下好恶分眀累世儒学素持名信经眀行脩通达国政尤宜近侍纳言左右旧制九州五尚书今一郡二人可以湛代颇为执事所非但臣诗蒙恩深渥所言诚有益于国虽死无恨故复越职触冒以闻【后汉书】杜林【字伯山扶风茂陵人凉州刺史邺之子少博洽称通儒初为郡吏兵乱依隗嚻东归仕厯光禄勲大司空】
　　遣子奉马援书
　　【林与援同乡里素相亲厚援从南方还时林马适死援今子持马一匹遗林曰朋友有车马之馈可且以备乏林受之遣子奉书援谓子曰人当以此为法是杜伯山所以胜我也】
　　将军内施九族外有賔客望恩者多林父子两人食列卿禄常有盈今送钱五万【东观汉记○常有盈一作禄出常有余送作奉】上光武议郊祭疏【东观汉记建武二年初制郊兆于洛阳城南七年五月诏三公曰汉当郊尧其与卿大夫博士议林为侍御史独以为汉不缘尧与殷周异宜疏奏定从林议】
　　臣闻营河雒以为民刻肌肤以为刑封疆画界以建诸侯井田什一以供国用三代所同及至汉兴因时宜趋世务省烦苛取实事不茍贪髙亢之论是以去中土之京师就闗内之逺郡除肉刑之重律用髠钳之轻法郡县不置世禄之家农人三十而取一政卑易行礼简易从民无愚智思仰汉徳乐承汉祀基业特起不因缘尧尧逺于汉民不晓信言提其耳终不悦谕后稷近于周民户知之世据以兴基由其祚本于汉异郊祀髙帝诚从民望得万国之欢心天下福应莫大于此民奉种祀且犹世主不失先俗羣臣佥荐鲧考绩不成九载乃殛宗庙至重众心难违不可卒改诗云不愆不忘率由旧章明当尊用祖宗之故文章也宜如旧制以解天下之惑合于易之所谓先天而天弗违后天而奉天时之义方军旅在外祭可且如元年郊祭故事
　　上光武论水灾疏【东观书曰建武八年间郡国比大水涌泉盈溢杜林以为仓卒时兵擅权作威张氏虽皆降散犹少有遗脱长吏制御无术令得复炽元元侵陵之所致也上疏从之】
　　臣闻先王无二道明圣用而治同也见恶如农夫之务去草焉芟夷蕴崇之絶其本根勿使能殖畏其易也古今通道传其法于有根狼子野心奔马善惊成王深知其终卒之患故以殷氏六族分伯禽七族分康叔懐姓九宗分唐叔检押其奸宄又迁其余于成周旧地杂俗旦夕拘录所以挫其强御之力诎其骄恣之节也及汉初兴上稽旧章合符重规徙齐诸田楚昭屈景燕赵韩魏之后以稍弱六国强宗邑里无营利之家野泽无兼并之民万里一统海内赖安后辄因丧祖之痛胁以送终之义故遂相率而陪园陵无反顾之心追观往法政皆神道设教强干弱枝本支百世之要也是以皆永享康宁之福无怵惕之忧继嗣承业恭已而治盖此助也其被灾害民轻薄无累重者两府遣吏护送饶谷之郡或惧死亡卒为佣赁亦所以消散其口救赡全其性命昔鲁隐有贤行将致国于桓公乃留连贪位不能早退况草创兵长卒无徳能直以扰乱乗时擅权作威玉食狃猱之意徼幸之望曼延无足张步之计是也小民负县官不过身死负兵家灭门殄世陛下昭然独见成败之端或属诸侯官府元元少得举首仰视而尚遗脱二千石失制御之道令得复昌炽纵横比年大雨水潦暴长涌泉盈溢灾壊城郭官寺吏民庐舍溃徙离处渍成坑坎臣闻水隂类也易卦地上有水比言性不相害故曰乐也而猥相毁垫沦失常败百姓安居殆隂下相为蠧贼有小大胜负不齐均不得其所侵陵之象也诗云畏天之威于时保之唯陛下留神明察往来惧思天下幸甚
　　荐郑兴奏【林先与兴同寓陇右及兴东归乃荐之徴为太中大夫】
　　窃见河南郑兴执义坚固敦悦诗书好古博物见疑不惑有公孙侨观射父之徳宜侍帷幄典职机密昔张仲在周燕翼宣王而诗人悦喜惟陛下留听少察以助万分
　　论刑法奏【建武十四年林时为光禄勲羣臣上言古者肉刑严重则人畏法令今宪律轻薄故奸轨不胜宜増科禁以防其源诏下公卿林奏从之】
　　夫人情挫辱则义节之风损法防繁多则茍免之行兴孔子曰导之以政齐之以刑民免而无耻导之以徳齐之以礼有耻且格古之明王深识逺虑动居其厚不务多辟周之五刑不过三千大汉初兴详览失得故破矩为圆斲雕为朴蠲除苛政更立疏网海内欢忻人懐寛徳及至其后渐以滋章吹毛索疵诋欺无限果桃菜茹之馈集以成臧小事无妨于义以为大戮故国无防士家无完行至于法不能禁令不能止上下相遁为敝弥深臣愚以为宜如旧制不合翻移【后汉纪动居其厚下云故汤去三面之网易着三驱之义所以徳刑参用而示民有耻汉徳寛厚民无二心军士左袒乐为刘氏多恩之所致也至其后世不能以徳而勤于法故有吹毛求疵云云】
　　卫宏【字敬仲东海人光武时为议郎尝作汉旧仪及赋颂诔七首】
　　古文尚书序【宏从大司空杜林授古文尚书作训防】
　　秦既焚书恐天下不从所改更法而诸生到者拜为郎前后七百人乃密种于骊山陵谷中温处实成诏博士诸生説之人言不同乃令就视为伏机诸生贤儒皆至焉方相难不决因发机从上填之以土皆压终乃无声也
　　伏生徴之老不能行遣太常掌故鼂错往读之年九十余不能正言言不可晓使其女传言教错齐人语多与颍川异错所不知者凡十二三略以其意属读而已也【并史记正义】
　　张纯【字伯仁京兆杜陵人富平侯安世孙厯位大司空】
　　论宗庙奏【纯明习朝典正定礼仪是时宗庙未备昭穆失序纯兼虎贲中郎将与太仆朱浮共奏诏下公卿议以宣元皇帝尊为祖父可亲奉祠成帝以下有司行事别为南顿君立皇考庙从之】
　　陛下兴于匹庶荡涤天下诛鉏暴乱兴继祖宗窃以经义所纪人事众心虽实同创革而名为中兴宜奉先帝恭承祭祀者也元帝以来宗庙奉祠髙皇帝为受命祖孝文皇帝为太宗孝武皇帝为世宗皆如旧制又立亲庙四世推南顿君以上尽于舂陵节侯礼为人后者则为之子既事太宗则降其私亲今禘祫髙庙陈序昭穆而舂陵四世君臣并列以卑厠尊不合礼意设不遭王莽而国嗣无寄推求宗室以陛下继綂者安得复顾私亲违礼制乎昔髙祖以自受命不由太上宣帝以孙后祖不敢私亲故为父立庙独羣臣侍祠臣愚谓宜除今亲庙以则二帝旧典愿下有司博采其议【祭祀志载奏议云礼为人子事大宗降其私亲礼之设施不授之与自得之异意当除今亲庙四孝宣皇帝以孙后祖为父立庙于奉明曰皇考庙独羣臣侍祠愿下有司议先帝四庙当代亲庙者及皇考庙事下公卿博士议郎大司徒渉等议宜奉所代立平帝哀帝成帝元帝庙代今亲庙兄弟以下使有司祠宜为南顿君立皇考庙祭上至舂陵节侯羣臣奉祠时议有异不上着可渉等议下诏】
　　光武诏
　　以宗庙处所未定且祫祭髙庙其成哀平且祠祭长安故髙庙其南阳舂陵嵗时各且因故园庙祭祀园庙去太守治所逺者在所令长行太守事侍祠惟孝宣帝有功徳其上尊号曰中宗
　　光武诏
　　禘祫之祭不行已久矣三年不为礼礼必壊三年不为乐乐必崩宜据经典详为其制
　　论禘祫奏【建武二十六年诏详禘祫之礼纯上奏自是禘祫遂定】
　　礼三年一祫五年一禘春秋传曰大祫者何合祭也毁庙及未毁庙之主皆登合食乎太祖五年而再毁汉旧制三年一祫毁庙主合食髙庙存庙主未尝合祭元始五年诸王公列侯庙防始为禘祭又前十八年亲幸长安亦行此礼礼説三年一闰天气小备五年再闰天气大备故三年一祫五年一禘禘之为言谛谛定昭穆尊卑之义也禘祭以夏四月夏者阳气在上隂气在下故正尊卑之义也祫祭以冬十月冬者五谷成熟物备礼成故合聚饮食也斯典之废于兹八年谓可如礼施行以时定议
　　请封禅奏【建武三十年甲寅纯上请封禅中元元年光武乃东巡岱宗以纯侍御史大夫从】
　　自古受命而帝治世之隆必有封禅以告成功焉乐动声仪曰以雅治人风成于颂有周之盛成康之间郊配封禅皆可见也书曰嵗二月东巡狩至于岱宗柴则封禅之义也臣伏见陛下受中兴之命平海内之乱脩复祖宗抚存万姓天下旷然咸蒙更生恩徳云行恵泽雨施黎元安宁夷狄慕义诗曰受天之祜四方来贺今摄提之嵗苍龙甲寅徳在东宫宜及嘉时遵唐帝之典继孝武之业以二月东巡狩封于岱宗明中兴勒功勲复祖綂报天神禅梁父祀地只传祚子孙万世之基也登封泰山刻石文【建武三十二年二月上至奉髙遣侍御史与兰台令史将工先上山刻文于石晨燎祭天于泰山下用乐如南郊】
　　维建武三十有二年二月皇帝东巡狩至于岱宗柴望秩于山川班于羣神遂觐东后从臣太尉憙行司徒事特进髙密侯禹等汉賔二王之后在位孔子之后褒成侯序在东后藩王十二咸来助祭河图赤伏符曰刘秀发兵捕不道四夷云集龙鬬野四七之际火为主河图防昌符曰赤帝九世巡省得中治平则封诚合帝道孔矩则天文灵出地只瑞兴帝刘之九会命岱宗诚善用之奸伪不萌赤汉徳兴九世会昌巡岱皆当天地扶九崇经之常汉大兴之道在九世之王封于泰山刻石着纪禅于梁父退省考五河图合古篇曰帝刘之秀九名之世帝行徳封刻政河图提刘子曰九世之帝方明圣持衡拒九州平天下子雒书甄曜度曰赤三徳昌九世会脩符合帝际勉刻封孝经钩命决曰予谁行赤刘用帝三建孝九防脩専兹竭行封岱青河雒命后经谶所传昔在帝尧聪明密微让与舜庶后裔握机王莽以舅后之家三司鼎足冢宰之权势依托周公霍光辅防归政之义遂以簒叛僭号自立宗庙隳壊社稷丧亡不得血食十有八年扬徐青三州首乱兵革横行延及荆州豪杰并兼百里屯聚往往僭号北夷作寇千里无烟无鸡鸣犬吠之声皇天睠顾皇帝以匹庶受命中兴年二十八载兴兵起是以中次诛讨十有余年罪人则斯得黎庶得居尔田安尔宅书同文车同轨人同伦舟舆所通人迹所至靡不贡职建明堂立辟雍起灵台设庠序同律度量衡脩五礼五玉三帛二牲一死贽吏各脩职复于旧典在位三十有二年年六十二干干日昃不敢荒宁涉危厯险亲巡黎元恭肃神只恵恤耆老理庶遵古聪允明恕皇帝唯慎河图雒书正文是月辛夘柴登封泰山甲午禅于梁隂以承灵瑞以为兆民永兹一宇垂于后昆百僚从臣郡守师尹咸蒙祉福永永无极秦相李斯燔诗书乐崩礼壊建武元年已前文书散亡旧典不具不能明经文以章句细微相况八十一巻明者为验又其十巻皆不昭晰子贡欲去告朔之饩羊子曰赐也尔爱其羊我爱其礼后有圣人正失误刻石记赵憙【字伯阳南阳宛人厯位太尉章帝时为太傅薨○东观记名熹后汉书作憙据字疑熹是】请封禅奏【东观汉记建武三十年太尉赵熹等上言封禅诏不许至三十二年始行】
　　自古帝王每世之隆未尝不封禅陛下圣徳洋溢顺天行诛拨乱中兴作民父母脩复宗庙救万姓命黎庶赖福海内清平功成治定羣司礼官咸以为宜登封告成为民报徳百王所同当仁不让宜登封岱宗正三雍之礼以明灵契望秩羣神以承天心也
　　光武诏报
　　即位三十年百姓怨气满腹吾谁欺欺天乎曽谓泰山不如林放何污七十二代之编录桓公欲封管仲非之若郡县远遣吏上夀盛称虚美必髠兼令屯田【后汉纪载张纯请封禅诏曰是何言也当今日月薄蚀灾异并臻吏失其职百姓怨讟吾谁欺欺天乎】
　　同前【典略】
　　灾异连仍日月薄蚀百姓怨叹而有事太山汚七十二代编录以羊皮杂貂裘何强顔耶
　　梁松【字伯孙纯之子尚光武舞隂长公主再迁虎贲中郎将坐悬书诽谤下狱死】祭配林议【建武三十年三月上幸鲁过泰山告太守以上过故承诏祭山梁松等议】
　　记曰齐将有事泰山先有事配林盖诸侯之礼也河岳视公侯王者祭焉宜无即事之渐不祭配林
　　列汉九世封禅奏【三十二年正月上斋夜读河雒防昌符曰赤刘之九会命岱宗不慎克用何益于承诚善用之奸伪不萌乃诏松等复案索河雒谶文言九世封禅事松等列奏凡三十六事乃许】
　　登封告成为民报徳百王所同陛下辄拒絶不许臣下不敢颂功述徳案河雒谶书赤汉九世当巡封泰山凡三十六事傅奏左帷陛下遂以仲月令辰遵岱岳之正礼奉图雒之明文以和灵瑞以为兆民
　　议封禅特立石检疏【诏议封禅所施用有司奏当用玉检蔵方石再累置坛中上以功难诏松因元封时故封石空检加封而已松上疏争之乃更刻石成礼焉】
　　登封之礼告功皇天垂后无穷以为万民也承天之敬尤宜章明奉图书之瑞尤宜显著今因旧封窜寄玉牒故石下恐非重命之义受命中兴宜当特异以明天意论马防等奏【东观汉记司校尉梁松奏○鼎按范晔后汉书松尚光武女以马援不答拜积不平援南征松代监军因事陷之章帝初援子防以特进就第有司奏防兄弟奢侈逾僭浊乱圣化悉免就国又按梁松传松明帝永平四年坐诽谤下狱死安得及防就第时亦未为司此必自一梁松也】
　　特进防光廖廖子豫兄弟父子并受爵土荣显冠世多买京师膏腴美田作大庐舍近带城郭妨困小民
　　博士充等
　　封禅议【上至泰山有司复奏河雒图记九世宜封禅事尤着明博士充等议奏上诏报】
　　殷统未絶黎庶继命髙宗久劳犹为中兴武王因父受命之列据三代郊天因孔子甚美其功后世谓之圣王汉统中絶王莽盗位一民莫非其人尺土靡不其有宗庙不祀十有八年陛下无十室之资奋振于匹夫除残去贼兴复祖宗集就天下海内治平夷狄慕义功徳盛于髙宗宣王宜封禅为百姓祈福请亲定刻石纪号文太常奏仪制
　　光武诏报
　　许昔小白欲封夷吾难之季氏欲旅仲尼非焉盖齐诸侯季氏大夫皆无事于泰山今予末小子巡祭封禅徳薄而任重一则以喜一则以惧喜于得承鸿业帝尧善及子孙之余赏盖应图箓当得是当惧于过差执事不信道不笃为议者所诱进后世知吾罪深矣
　　马第伯
　　封禅仪记
　　车驾正月二十八日发雒阳宫二月九日到鲁遣守谒者郭坚伯将徒五百人治泰山道十日鲁遣宗室诸刘及孔氏瑕丘丁氏上夀受赐皆诣孔氏宅赐酒肉十一日发十二日宿奉髙是日遣虎贲郎将先上山三案行还益治道徒千人十五日始斋国家居太守府舍诸王居府中诸侯在县庭中斋诸卿校尉将军大夫黄门郎百官及宋公卫公褒成侯东方诸侯雒中小侯斋城外汶水上太尉太常斋山虞马第伯自云某等七十人先之山虞观祭山坛及故明堂宫郎官等郊肆处入其幕府观治石石二枚状博平圆九尺此坛上石也其一石武帝时石也时用五车不能上也因置山下为屋号五车石四维距石长丈二广二尺厚尺半所四枚检石长三尺广六寸状如封箧长检十枚一纪号石髙丈二广三尺厚□二寸名曰立石一枚刻文字纪功徳是朝上山骑行往往道峻峭不骑步牵马乍步乍骑且相半至中观留马去平地三十里南向极望无不覩仰望天闗如从谷底仰观抗峰其为髙也如视浮云其峻也石壁窅窱如无道径遥望其人端如行朽兀或为白石或雪久之白者移过树乃知是人也殊不可上四布僵卧石上有顷复苏亦赖赍酒脯处处有泉水目辄为之明复勉强相将行到天闗自以已至也问道中人言尚十余里其道旁山胁大者广八九尺狭者五六尺仰视岩石松树欝欝苍苍若在云中俛视谿谷碌碌不可见丈尺遂至天门之下仰视天门窔辽如从穴中视天直上七里赖其羊肠逶迤名曰环道往往有絙索可得而登也两从者扶挟前人相牵后人见前人履底前人见后人顶如画重累人矣所谓磨胸揑石扪天之难也初上此道行十余步一休稍疲咽唇焦五六步一休牒牒据顿地不避湿暗前有燥地目视而两脚不随早食上晡后到天门郭使者得铜物铜物形状如钟又方柄有孔莫能识疑封禅具也得之者汝南召陵人姓杨名通东上一里余得木甲木甲者武帝时神也东北百余步得封所始皇立石及阙在南方汉武在其北二十余步得北垂圆台髙九尺方圆三丈所有两陛人不得从上从东陛上台上有坛方一丈二尺所上有方石四维有距石四面有阙乡坛再拜谒人多置钱物坛上亦不扫除国家上见之则诏书所谓酢梨酸枣狼籍散钱处数百币帛具道是武帝封禅至泰山下未及上百官为先上跪拜置梨枣钱于道以求福即此也东山名曰日观日观者鸡一鸣时见日始欲出长三丈所秦观者望见长安吴观者望见会稽周观者望见齐西北有石室坛以南有玉盘中有玉山南胁神泉饮之极清美利人日入下去行数环日暮时颇雨不见其道一人居其前先知蹈有人乃举足随之比至天门下夜人定矣
　　补订马第伯建武封禅仪记【明少保孙鑛补订】
　　建武三十二年车驾正月二十八日发雒阳宫二月九日到鲁遣守谒者郭坚伯将徒五百人治泰山道十日鲁遣宗室诸刘及孔氏瑕丘丁氏上夀受赐皆诣孔氏宅赐酒肉十一日发十二日宿奉髙是日遣虎贲郎将先上山一一案行还益治道徒千人十五日始斋国家居太守府舍诸王居府中诸侯在县庭中斋诸卿校尉将军大夫黄门郎百官及宋公卫公褒成侯东方诸侯雒中小侯斋城外汶水上太尉太常斋山虞马第伯自云某等七十人先之山虞观祭山坛及故明堂宫郎官等郊祀处入其幕府观治石石二枚状博平圆九尺此坛上石也其一石武帝时石也时用五车不能上也因置山下为屋号五车石四维距石长丈二广二尺厚尺半所四枚检石长三尺广六寸状如封箧长检十枚一纪号石髙丈二尺广三尺厚尺二寸名曰立石一枚刻文字纪功徳是朝上山骑行往往道峻峭不骑步牵马乍步乍骑且相半至中观留马去平地二十里南向极望无不覩仰望天闗如从谷底仰观抗峰其为髙也如视浮云其峻也石壁窅窱如道无径遥望其人端端如行朽兀或为白石或如雪久之白者移过树乃知是人也殊不可上四布僵卧石上有顷复苏亦赖赍酒脯处处有泉水目辄为之明复勉强相将行将天闗自以已至也问道中人言尚十余里其道旁山脇大者广八九尺狭者广五六尺仰视岩石松树欝欝苍苍若在云中俛视谿谷碌碌不可见丈尺遂至天门之下仰视天门窔辽如从穴中视天直上七里赖其羊肠逶迤名曰环道往往有絙索可得而登也两从者扶挟前人相牵后人见前人履底前人见后人顶如画重累人矣所谓磨胸揑石扪天之难也初上此道行十余步一休稍疲咽唇燋五六步一休牒牒据顿地不避湿暗前有燥地目视而两脚不随早食上晡后到天门郭使者得铜物铜物形状如钟又方柄有孔莫能识也疑封禅具也得之者汝南召陵人姓杨名通东上一里余得木甲木甲者武帝时神也东北百余步得封所始皇立石及阙在南方汉武在其北二十余步得北垂圆台髙九尺方圆三丈所有两陛人不得从上从东陛上台上有坛方一丈二尺所上有方石四维有距石四面有阙乡坛再拜谒人多致钱物坛上亦不得扫除国家上见之则诏书所谓酢梨酸枣狼籍散钱处数百币帛具道是武帝封禅至泰山下未及上百官为先上跪拜置梨枣钱于道以求福即此也东山名曰日观日观者鸡一鸣时见日始欲出长三丈所秦观者望见长安吴观者望见会稽周观者望见齐西北有石室坛以南有玉盘中有玉山南脇神泉饮之极清美利人日入下去行数环日暮时颇雨不见其道一人居其前先知蹈有人乃举足随之比至天门下夜人定矣车驾十九日之山虞国家居亭百官布野比日山上云气成宫阙百官并见之二十一日夕牲时白气广一丈东南极望致浓厚时天清和无云瑞命篇岱岳之瑞以日为应也二十二日晨燎祭天于泰山晨祭也日髙三丈所燔燎燔燎烟正上也百官各以次上郡储辇三百为贵臣诸公王侯卿大夫百官皆步上少用辇食时国家御首辇人挽升山至中观休须臾复上日中后到山上更衣须臾羣臣毕就位早晡时即位于坛国家台上北面虎贲陛防台下尚书令奉玉牒检国家以寸二分玺亲封之讫驺骑三千余人发坛上方石尚书令蔵玉牒已复石覆讫尚书令以五寸印封石检以金为绳以石三检东方西方各三检检中石泥及坛土色赤白黒各如其方色国家再拜羣臣称万嵗音动山谷有气属天遥望不见山巅山巅人在气中不知也封毕有顷诏百官以次下国家随后数百人维持行相逢推百官连延二十余里道多迫小深谿髙岸数百丈步从匍匐邪上起近炬火止亦骆驿步从触击大石石声正讙但讙石见相应和者肠不能已口不能默夜半后到百官明日乃讫其中老者气劣不能行卧岩石下明日早大医令复遵问起居国家云昨上下山欲行迫前欲休则后人所蹈道峻危险恐不能度国家不劳百官以下露卧水饮无一人蹉跌无一人疾病岂非天邪泰山率多暴雨如今上直下柴祭封登清晏温和明日上夀赐百官省事事毕发暮宿奉髙三十里明日发至梁甫九十里夕牲二十五日禅祭地于梁隂功效如彼天应如此羣臣上夀国家不听四月己夘大赦天下以建武三十二年为建武中元元年
　　郑兴【字少赣河南开封人初仕更始为凉州刺史归隗嚻建武初徴为太中大夫左转莲勺令】论日食疏【兴明左氏周官长于厯数建武七年三月晦日食兴为太中大夫上疏多有所纳】
　　春秋以天反时为灾地反物为妖人反徳为乱乱则妖灾生往年以来讁咎连见意者执事颇有阙焉按春秋昭公十七年夏六月甲戍朔日有食之传曰日过分而未至三辰有灾于是百官降物君不举避移时乐用鼓祝用币史用辞今孟夏纯干用事隂气未作其灾尤重夫国无善政则讁见日月变咎之来不可不慎其要在因人之心择人处位也尧知鲧不可用而用之者屈已之明因人之心也齐桓反政而相管仲晋文归国而任郄縠者是不私其私择人处位也今公卿大夫多举渔阳太守郭伋可大司空者而不以时定道路流言咸曰朝廷欲用功臣功臣用则人位谬矣愿陛下上师唐虞下览齐晋以成屈已从众之徳以济羣臣让善之功夫日月交防数应在朔而顷年日食每多在晦先时而合皆月行疾也日君象而月臣象君亢急则臣下促迫故行疾也今年正月繁霜自尔已来率多寒日此亦急咎之罚天于贤圣之君犹慈父之于孝子也丁宁申戒欲其反政故灾变仍见此乃国之福也今陛下髙明而羣臣惶促宜留思柔克之政垂意洪范之法博采广谋纳羣下之防
　　范升【字辩卿代郡人归汉为博士永平中为聊城令】
　　奏记王邑【邑前大将军商子】
　　【邑为王莽大司空辟升为议曹吏时莽频发兵役徴赋繁兴升乃奏记于邑邑虽然其言而竟不用令乗传使上党与汉兵防因留不还】
　　升闻子以人不间于其父母为孝臣以下不非其君上为忠今众人咸称朝圣皆曰公明盖明者无不见圣者无不闻今天下之事昭昭于日月震震于雷霆而朝云不见公云不闻则元元焉所呼天公以为是而不言则过小矣知而从令则过大矣二者于公无可以免宜乎天下归怨于公矣朝以逺者不服为至念升以近者不悦为重忧今动与时戾事与道反驰骛覆车之辙探汤败事之后后出益可怪晚发愈可惧耳方春嵗首而动发逺役藜藿不充田荒不耕谷价腾跃斛至数千吏人陷于汤火之中非国家之人也如此则胡貊守闗青徐之寇在于帷帐矣升有一言可以解天下倒悬免元元之急不可书传愿蒙引见极陈所懐【后汉书】
　　上光武让博士书【建武二年徴升拜议郎迁博士疏让不许由是重之云】
　　臣与博士梁恭山阳太守吕羌俱脩梁丘易二臣年并耆艾经学深明而臣不以时退与恭并立深知羌学又不能达慙负二老无顔于世诵而不行知而不言不可开口以为人师愿推博士以避恭羌
　　駮立费氏易左氏春秋书【尚书令韩歆疏欲为费氏易左氏春秋立博士升上奏难者以太史公多引左氏升又上太史公违戾五经谬孔子言及左氏春秋不可录三十一事】
　　臣闻主不稽古无以承天臣不述旧无以奉君陛下愍学微缺劳心经蓺情存博闻故异端竞进近有司请置京氏易博士羣下执事莫能据正京氏既立费氏怨望左氏春秋复以比类亦希置立京费已行次复髙氏春秋之家又有驺夹如令左氏费氏得置博士髙氏驺夹五经竒异并复求立各有所执乖戾分争从之则失道不从则失人将恐陛下必有厌倦之听孔子曰博学约之弗叛矣夫夫学而不约必叛道也顔渊曰博我以文约我以礼孔子可谓知教顔渊可谓善学矣老子曰学道日损损犹约也又曰絶学无忧絶末学也今费左二学无有本师而多反异先帝前世有疑于此故京氏虽立辄复见废疑道不可由疑事不可行诗书之作其来已久孔子尚周流游观至于知命自卫反鲁乃正雅颂今陛下草创天下纪纲未定虽设学官无有弟子诗书不讲礼乐不脩奏立左费非政急务孔子曰攻乎异端斯害也已传曰闻疑传疑闻信传信而尧舜之道存愿陛下疑先帝之所疑信先帝之所信以示反本明不専已天下之事所以异者以不一本也易曰天下之动贞夫一也又曰正其本万事理五经之本自孔子始谨奏左氏之失凡十四事
　　追称祭遵疏【遵建武九年卒帝下升章諡曰成侯】
　　臣闻先王崇政尊美屏恶昔髙祖大圣深见逺虑班爵割地与下分功著录勲臣颂其徳美生则宠以殊礼奏事不名入门不趋死则畴其爵邑世无絶嗣丹书铁劵传于无穷斯诚大汉厚下安人长久之徳所以累世十余厯载数百废而复兴絶而复续者也陛下以至徳受命先明汉道褒序辅佐封赏功臣同符祖宗征虏将军颍阳侯遵不幸早薨陛下仁恩为之感伤逺迎河南恻怛之恸形于圣躬丧事用度仰给县官重赐妻子不可胜数送死有以加生厚亡有以过存矫俗厉化卓如日月古者臣疾君视臣卒君吊徳之厚者也陵迟已来久矣及至陛下复兴斯礼羣下感动莫不自励臣窃见遵脩行积善竭忠于国北平渔阳西拒陇蜀先登坻上深取略阳众兵既退独守冲难制御士心不越法度所在吏人不知有军清名闻于海内防白着于当世所得赏赐辄尽与吏士身无竒衣家无私财同产兄午以遵无子娶妾送之遵乃使人逆而不受自以身任于国不敢图生虑继嗣之计临死遗诫牛车载丧薄洛阳问以家事终无所言任重道逺死而后已遵为将军取士皆用儒术对酒设乐必雅歌投壶又建为孔子立后奏置五经大夫虽在军旅不忘俎豆可谓好礼悦乐守死善道者也礼生有爵死有諡爵以殊尊卑諡以明善恶臣愚以为宜因遵薨论叙众功详案諡法以礼成之显章国家笃古之制为后嗣法
　　毁周党奏【党建武中徴为议郎去职复被徴光武引见伏而不谒升奏论上以奏示公御下诏赐帛】
　　臣闻尧不须许由巢父而建号天下周不待伯夷叔齐而王道以成伏见太原周党东海王良山阳王成等蒙受厚恩使者三聘乃肯就车及陛见帝廷党不以礼屈伏而不谒偃蹇骄悍同时俱逝党等文不能演义武不能死君钓采华名庶防三公之位臣愿与坐云台之下考试图国之道不如臣言伏虚妄之罪而敢私窃虚名夸上求髙皆大不敬【汉纪王道以成下云巍巍荡荡至今不絶】
　　光武诏【晔书此诏在升奏后汉纪前后各一诏】
　　自古明王圣主必有不賔之士伯夷叔齐不食周粟太原周党不受朕禄亦各有志焉其赐帛四十匹
　　同前【汉纪云党见上自陈愿守所志上听之下诏博士范升奏毁党又诏】
　　许由不仕有唐帝徳不衰夷齐不食周粟王道不亏不忍使党久逡巡于污君之朝其赐帛四十匹遣归田里
　　又诏
　　自古尧有许由巢父周有伯夷叔齐自朕髙祖有南山四皓自古圣王皆有异士非独今也伯夷叔齐不食周粟太原周党不食朕禄亦各有志焉
　　陈元【字长孙苍梧广信人建武初与桓谭杜林郑兴俱为学者所宗辟司空司徒府】奏驳范升论左氏疏【元传父钦左氏业为之训诂以升奏左氏不宜立诣阙上疏下其议升与元相辩难凡十余上帝卒立左氏学置博士】
　　陛下拨乱反正文武并用深愍经蓺谬杂真伪错乱每临朝日辄延羣臣讲论圣道知丘明至贤亲受孔子而公羊谷梁传闻于后世故诏立左氏博询可否示不専已尽之羣下也今论者沈溺所习翫守旧闻固执虚言传受之辞以非亲见实事之道左氏孤学少与遂为异家之所覆冒夫至音不合众听故伯牙絶至寳不同众好故卞和泣血仲尼圣徳而不容于世况于竹帛余文其为雷同者所排固其宜也非陛下至明孰能察之臣元窃见博士范升等所议奏左氏春秋不可立及太史公违戾凡四十五事案升等所言前后相违皆断截小文媟黩微辞以年数小差掇为巨谬遗脱纤微指为大尤抉瑕擿衅掩其美所谓小辩破言小言破道者也升等又曰先帝不以左氏为经故不置博士后生所宜因袭臣愚以为若先帝所行而后主必行者则盘庚不当迁于殷周公不当营洛邑陛下不当都山东也往者孝武皇帝好公羊卫太子好谷梁有诏太子受公羊不得受谷梁孝宣皇帝在人间时闻卫太子好谷梁于是独学之及即位为石渠论而谷梁氏兴至今与公羊并存此先帝后帝各有所立不必其相因也孔子曰纯俭吾从众至于拜下则违之夫明者独见不惑于朱紫听者独闻不谬于清浊故离朱不为巧移目师旷不为新声易耳方今干戈少弭戎事略戢留思圣蓺眷顾儒雅采孔子下拜之义卒渊圣独见之防分明黒白建立左氏解释先圣之积结洮汰学者之累惑使基业垂于万世后进无复狐疑则天下幸甚臣元愚鄙尝传师言如得以褐衣召见俯伏庭下诵孔氏之正道理丘明之宿寃若辞不合经事不稽古退就重诛虽死之日生之年也
　　谏督察三公疏【元辟司空李通府大司农江冯言宜令司隶校尉督察三公事下三府元上疏帝从之宣下其议】
　　臣闻师臣者帝賔臣者霸故武王以太公为师齐桓以夷吾为仲父孔子曰百官总已听于冢宰近则髙帝优相国之礼太宗假宰辅之权及亡新王莽遭汉中衰専操国柄以偷天下况已自喻不信羣臣夺公辅之任损宰相之威以刺举为明徼讦为直至若陪仆告其君长子弟变其父兄网密法峻大臣无所措手足然不能禁董忠之谋身为世戮故人君患在自骄不患骄臣失在自任不在任人是以文王有日昃之劳周公执吐握之恭不闻其崇刺举务督察也方今四海尚扰天下未一百姓观听咸张耳目陛下宜修文武之圣典袭祖宗之遗徳劳心下士屈节待贤诚不宜使有司察公辅之名
　　尹敏【字防季南阳堵阳人与班彪善厯谏议大夫】
　　上光武论六沴疏【续汉书敏为诸生有经学建武二年上疏陈洪范消灾之术时帝方草创未遑其事命待诏公车拜郎中】
　　六沴作见若是供御帝用不差神则大喜五福乃降用章于下若不供御六罚既侵六极其下明供御则天报之福不供御则祸灾至欲尊六事之体则貌言视听思心之用治六事之揆以致乎太平而消除轗轲孽害也
　　孙福
　　上言刘茂【茂字子卫太原晋阳人为太守孙福门下掾建武三年诏求天下义士福上言徴拜议郎厯侍中】
　　臣前为赤眉所攻吏民壊乱奔走趣山臣为贼所围命如丝发赖茂负臣逾城出保盂县茂与弟触冒兵刄缘山负食臣及妻子得度死命节义尤髙宜蒙表擢以厉义士【后汉书】
　　方储
　　对防【建武五年夏旱方储对防见后汉书注】
　　百姓苦士卒烦碎责租税失中暴师外营经厯三代内有怨女外有旷夫王者熟推其详揆合于天图之事情旱灾可除夫旱者过日天王无意于百姓恩徳不行万民烦扰故天应以无泽
　　张汜
　　上言脩河【初平帝时河汴决壊未及得脩建武十年阳武令张汜上言光武为发卒营河功而浚仪令乐俊复上言乃止】
　　河决积久日月侵毁济渠所漂数十计县脩理之费其功不难宜改脩隄防以安百姓
　　乐俊
　　上言
　　昔元光之间人庶炽盛缘隄垦殖而瓠子河决尚二十余年不即壅塞今居家稀少田地饶广虽未脩理其患犹可且新被兵革方兴力役劳怨既多民不堪命宜须平静更议其事
　　杜笃【字季雅京兆杜陵人延年孙为车骑将军马防从事中郎战殁所着赋诔吊书讃七言女诫杂文十八篇明世论十五篇】
　　上论都赋奏【笃以关中表里山河先帝旧京不宜改营洛邑乃上表奏论都赋】
　　臣闻知而复知是为重知臣所欲言陛下己知故略其梗概不敢具陈昔盘庚去奢行俭于亳成周之隆乃即中洛遭时制都不常厥邑贤圣之虑盖有优劣霸王之姿明知相絶守国之埶同归异术或弃去阻阸务处平易或据山带河并吞六国或富贵思归不顾见袭或掩空击虚自蜀汉出即日车驾防由一卒或知而不从久都墝埆臣不敢有所据窃见司马相如扬子云作辞赋以讽主上臣诚慕之伏作书一篇名曰论都谨并封奏如左
　　论都赋序
　　皇帝以建武十八年二月甲辰升舆洛邑巡于西岳推天时顺斗极排阊阖入函谷观阨于崤黾图险于陇蜀其三月丁酉行至长安经营宫室伤愍旧京即诏京兆乃命扶风齐肃致敬告觐园陵凄然有懐祖之思喟乎以思诸夏之隆遂天旋云游造舟于渭北斻泾流千乗方毂万骑骈罗衍陈于岐梁东横乎大河瘗后土礼邠郊其嵗四月反于洛都明年有诏复函谷闗作大驾宫六王邸髙车廐于长安修理东都城门桥泾渭往往缮离观东临灞浐西望昆明北登长平规龙首抚未央倾平乐仪建章是时山东翕然狐疑意圣朝之西都惧闗门之反拒也客有为笃言彼埳井之潢污固不容乎吞舟且洛邑之渟瀯曷足以居乎万乗哉咸阳守国利器不可久虚以示奸萌笃未甚然其言也故因为述大汉之崇世据雍州之利而今国家未暇之故以喻客意
　　众瑞赋序【北堂书钞】
　　夫千金之裘非一狐之白雅颂之声非一家之作也
　　边论【北堂书钞】
　　匈奴请降毾防罽褥帐幔氊裘积如丘山
　　大司马吴汉诔【笃初忤美阳令被收会汉薨光武诏诸儒诔之笃于狱中为诔辞最髙赐帛免刑】
　　笃以为尧隆稷契舜嘉臯陶伊尹佐殷吕尚翼周若此五臣功无与畴今汉吴公追而六之乃作诔曰朝失鲠臣国丧爪牙天子愍悼中宫咨嗟四方残暴公不兹征征兹海内公其攸平泯泯羣黎赖公以宁勲业既崇持盈守虚功成即退挹而损诸死而不朽名勒丹书功着金石与日月俱
　　桓荣【字春卿沛国龙亢人厯太常】
　　上谢皇太子疏
　　【明帝为皇太子光武选求明经拜荣为议郎使授太子后为少傅荣以太子经学成毕上疏谢归太子报书】
　　臣幸得侍帷幄执经连年而智学浅短无以补益万分今皇太子以聪叡之姿通明经义观览古今储君副主莫能専精博学若此者也斯诚国家福祐天下幸甚臣师道已尽皆在太子谨使掾臣汜再拜归道【归犹谢也】
　　皇太子报桓荣书
　　庄以童蒙学道九载而典训不明无所晓识夫五经广大圣言幽逺非天下之至精岂能与于此况以不才敢承诲命昔之先师谢弟子者有矣上则通达经防分明章句下则去家慕乡求谢师门今蒙下列不敢有辞愿君慎疾加餐重爱玉体【并后汉书】
　　朱浮【字叔元沛国萧人为司校尉厯大司空徙封新息侯显宗时坐告赐死】
　　与彭宠书
　　【浮为幽州牧辟召州士引置幕府多发仓谷赡其妻子渔阳太守宠不从其令浮密奏宠帝徴之宠妻劝无应徴乂与所亲信计议吏皆怨浮劝宠止不应遂举兵攻浮浮以书质责宠宠得书愈怒攻浮转急浮粮尽遁走城降于宠尚书令侯霸奏浮当诛帝不忍以为执金吾后宠为其苍头所杀】
　　盖闻智者顺时而谋愚者逆理而动常窃悲京城大叔以不知足而无贤辅卒自弃于郑也伯通以名字典郡有佐命之功临民亲职爱惜仓库而浮秉征伐之任欲权时救急二者皆为国耳即浮疑相谮何不诣阙自陈而为族灭之计乎朝廷之于伯通恩亦厚矣委以大郡任以威武事有柱石之寄情同子孙之亲匹夫媵母尚能致命一餐岂有身带三绶职典大郡而不顾恩义生心外叛者乎伯通与吏人语何以为顔行步拜起何以为容坐卧念之何以为心引镜窥影何以施眉目举措建功何以为人惜乎弃休令之嘉名造枭防之逆谋捐传世之庆祚招破败之重灾髙论尧舜之道不忍桀纣之性生为世笑死为愚鬼不亦哀乎伯通与耿侠游俱起佐命同被国恩侠游谦让屡有降挹之言而伯通自伐以为功髙天下往时辽东有豕生子白头异而献之行至河东见羣豕皆白懐惭而还若以子之功论于朝廷则为辽东豕也今乃愚妄自比六国六国之时其势各盛廓土数千里胜兵将百万故能据国相持多厯年世今天下防里列郡防城柰何以区区渔阳而结怨天子此犹河濵之人捧土以塞孟津多见其不知量也方今天下适定海内愿安士无贤不肖皆乐立名于世而伯通独中风狂走自损盛时内听娇妇之失计外信谗邪之谀言长为羣后恶法永为功臣鉴戒岂不误哉定海内者无私雠勿以前事自误愿留意顾老母少弟凡举事无为亲厚者所痛而为见雠者所快【后汉书○侠游耿况字年世一作年所自误一作自疑○选注引或本云永为羣后恶志令捡范晔后汉书有此一句东观汉记亦载此书大意虽同辞防全别盖录事者取舍详畧矣】
　　上光武请救二郡书【时彭宠攻浮急涿州太守张丰亦反二郡畔戾北州忧恐上但遣游击将军邓隆隂助浮浮惧帝怠于救乃上疏诏报浮后宠丰果并自败】
　　昔楚宋列国俱为诸侯庄王以宋执其使遂有投袂之师魏公子顾朋友之要触冒强秦之锋夫楚魏非有分职匡正之大义也庄王但为争强而发忿公子以一言而立信耳今彭宠反叛张丰逆节以为陛下必弃捐它事以时灭之既厯时月寂漠无音从围城而不救放逆虏而不讨臣诚惑之昔髙祖圣武天下既定犹身自征伐未尝宁居陛下虽兴大业海内未集而独逸豫不顾北垂百姓遑遑无所系心三河冀州曷足以传后哉今秋稼已熟复为渔阳所掠张丰狂悖奸党日増连年拒守吏士疲劳甲胄生虮虱弓弩不得弛上下燋心相望救防仰希陛下生活之恩
　　光武诏报朱浮
　　往年赤眉跋扈长安吾防其无谷必东果来归降今度此反虏势无久全其中必有内相斩者今军资未充故须候麦耳
　　论牧守易代疏【帝以二千石长吏多不胜任时有微过必见斥罢交易纷扰会有日食之异浮为执金吾上疏自后牧守易代颇简】
　　臣闻日者众阳之所宗君上之位也凡居官治民据郡典县皆为阳为上为尊为长若阳上不明尊长不足则干动三光垂示王者五典纪国家之政鸿范别灾异之文皆宣明天道以徴来事者也陛下哀愍海内新罹祸毒保宥生人使得苏息而今牧人之吏多未称职小违理实辄见斥罢岂不粲然黒白分明哉然以尧舜之盛犹加三考大汉之兴亦累功效吏皆积久养老于官至名子孙因为氏姓当时吏职何能悉理论议之徒岂不諠哗盖以为天地之功不可仓卒艰难之业当累日也而间者守宰数见换易迎新相代疲劳道路寻其视事日浅未足昭见其职既加严切人不自保各相顾望无自安之心有司或因睚眦以骋私怨茍求长短求媚上意二千石及长吏迫于举劾惧于刺讥故争饰诈伪以希虚誉斯皆羣阳骚动日月失行之应夫物暴长者必夭折功卒成者必亟壊如摧长久之业而造速成之功非陛下之福也天下非一时之用也海内非一旦之功也愿陛下游意于经年之外望化于一世之后天下幸甚
　　论牧守易代疏【旧制州牧奏二千石长吏不任位者皆先下三公案验帝时用明察不复委任三府权归刺举之吏浮复上疏】
　　陛下清明履约率礼无违自宗室诸王外家后亲皆奉遵绳墨无党埶之名至或乗牛车齐于编人斯固法令整齐下无作威者也求之于事宜以和平而灾异犹见者而岂徒然天道信诚不可不察窃见陛下疾往者上威不行下専国命即位以来不用旧典信刺举之官黜鼎辅之任至于有所劾奏便加免退覆案不闗三府罪谴不蒙澄察陛下以使者为腹心而使者以从事为耳目是为尚书之平决于百石之吏故羣下苛刻各自为能兼以私情容长憎爱在职皆竞张空虚以要时利故有罪者心不厌服无咎者坐被空文不可经盛衰贻后王也夫事积久则吏自重吏安则人自静传曰五年再闰天道乃备夫以天地之灵犹五载以成其化况人道哉臣浮愚戆不胜惓惓愿陛下留心千里之任省察偏言之奏
　　请广太学博士书【浮时转太仆以国学既兴宜广博士之选】
　　夫太学者礼义之宫教化所由兴也陛下尊敬先圣垂意古典宫室未饰干戈未休而先建太学造立横舍比日车驾亲临观飨将以时雍之化显勉进之功也寻博士之官为天下宗师使孔圣之言传而不絶旧事防试博士必广求详选爰自畿夏延及四方是以博举眀经唯贤是登学者精励逺近同慕伏闻诏书更试五人唯取见在洛阳城者臣恐自今以往将有所失求之密迩容或未尽而四方之学无所劝乐凡防试之本贵得其真非有期会不及逺方也又诸所徴试皆私自发遣非有伤费烦扰于事也语曰中国失礼求之于野臣浮幸得与讲图懴故敢越职
　　乗舆绶奏【汉名臣奏】
　　车府丞宏受诏作乗舆绶五采何多黄也可更用赤丝为地
　　百官绶奏【博物志】
　　百官皆带王莽时绶又不齐因前袁安故绶工李涉等六家所织绶不能具丙丁文能如组状募能为丙丁文谨图画一绶丙丁制度赐缣五十疋今王莽时六安都尉留应募能为丙丁文谨处武库给食留昼夜思念讽诵狂痴三十日病愈今又以成请赐缣五十疋
　　彭宠【字伯通南阳宛人封建忠侯】
　　告城门将军记
　　【宠与朱浮相攻诏徴宠不行光武遣宠从弟子后兰卿谕之宠留子后兰卿遂发兵反自立为燕王斋独在便室苍头子密等因宠卧防着牀呼其妻解宠手使作记并斩头置囊中持记驰出城诣阙封子密等三人为不义侯】
　　今遣子密等至子后兰卿所速开门出勿稽留之【后汉书○宠死共立子午子后兰卿为将午为其下所杀降祭遵】
　　董宣【字少平陈留圉人仕终洛阳令】
　　移贼夏喜等书
　　【江夏有剧贼夏喜等寇乱郡境以宣为江夏太守到界移书喜等闻惧即时降散】
　　朝廷以太守能禽奸贼故辱斯任今勒兵界首檄到幸思自安之宜【后汉书】
　　宋均【字叔庠南阳安众人仕至尚书令】
　　移记属县
　　【均建武末为九江太守郡多虎暴常募设槛穽均到下记属县其后传言虎相与渡江】
　　夫虎豹在山鼋鼍在水各有所托今江淮之有猛兽犹北土之有鸡豚也今为民害咎在残吏而劳勤张捕非忧恤之本也其务退奸贪思进忠善可一去槛穽除削课制【后汉书○均记宣书原属教令以其名近附之与前薛宣等书相类】
　　同前【风俗通辨虎渡为非实载均记】
　　夫虎豹在山鼋鼍在渊物性之所托故江淮之间有猛兽犹江北之有鸡豚今数为民害者咎在贪残居职使然而反逐捕非政之本也壊槛穽勿复课录退贪残进忠良
　　下山娶书【均为九江太守浚遒县有唐后二山人共祠之众巫遂取百姓男女以为公妪嵗嵗改易既而不敢嫁娶均下书乃絶】
　　自今以后为山娶者娶巫家勿扰良民
　　严光【字子陵本姓庄一名遵会稽余姚人少与光武同游学及即位遣使聘之三反而后至除谏议大夫不屈隐富春山○汉明帝名庄史讳为严】
　　报侯霸书【霸字君房河南密人厯大司徒封关内侯】
　　【霸与光素旧霸为大司徒遣使奉书使人因谓光曰公闻先生至区区欲即诣造廹于典司是以不获愿因日暮自屈语言光不荅乃投札与之口授云云霸得书封奏之光武笑曰狂奴故态也】
　　君房足下位至鼎足甚善懐仁辅义天下悦阿谀顺防要领絶【后汉书○皇甫谧髙士传云霸与光素有旧使西曹属侯子道奉书光不起于牀上箕踞抱膝发书读讫问子道曰君房素痴今为三公宁小差否子道曰位已鼎足不痴也光曰遣卿来何言子道传霸言光曰卿言不痴是非痴语乎天子徴我三乃来人主尚不见当见人臣乎子道求报光曰我手不能书乃口授之使者嫌少可更足光曰买菜乎求益也】
　　陈留吏
　　牍上书【东观汉记建武时天下垦田多不实诏覆检覈百姓嗟怨光武见陈留吏牍上有书时明帝为东海公在幄后言曰河南帝城多近臣南阳帝乡多近亲田宅逾制不可为准也帝诘吏首服因遣谒者考知奸状】
　　颍川农可问河南南阳不可问















　　东汉文纪巻七
　　钦定四库全书
　　东汉文纪卷八　　　　明　梅鼎祚　编
　　钟离意【字子阿会稽山隂人厯尚书仆射出为鲁相】
　　上明帝谏超北宫疏【永平三年夏旱大起北宫意为尚书仆射诣阙免冠
　　上疏帝防诏报因谢公郷百僚应时澍雨】
　　伏见陛下以天时小旱忧念元元降避正殿躬自克责而比日密云遂无大润岂政有未得应天心者耶昔成汤遭旱以六事自责曰政不节邪使人疾邪宫室荣邪女谒盛邪苞苴行邪谗夫昌邪窃见北宫大作人失农时此所谓宫室荣也自古非苦宫室小狭但患人不安宁宜且罢止以应天心臣意以匹夫之才无有行能久食重禄擢备近臣比受厚赐喜惧相半不胜愚戆征营罪当万死
　　明帝诏报
　　汤引六事咎在一人其冠履勿谢比上天降旱密云数会朕戚然慙惧思获嘉应故分布祷请闚候风云北祈明堂南设雩场今又敕大匠止作诸宫减省不急庶消灾谴
　　连有变异疏
　　伏惟陛下躬行孝道脩明经术郊祀天地畏敬鬼神忧恤黎元劳心不怠而天气未和日月不明水泉涌溢寒暑违节者咎在羣臣不能宣化理职而以苛刻为俗吏杀良人继踵不絶百官无相亲之心吏人无雍雍之志至于骨肉相残毒害弥深感逆和气以致天灾百姓可以徳胜难以力服先王要道民用和睦故能致天下和平灾害不生祸乱不作鹿鸣之诗必言宴乐者以人神之心洽然后天气和也愿陛下垂圣徳揆万机诏有司慎人命缓刑罚顺时气以调隂阳垂之无极
　　荐王望刘旷王扶书【望字徳卿终青州刺史旷字公子初为全椒长有恵政后改名平终宗正扶字子元意书奏诏皆徴拜议郎】
　　臣窃见琅琊王望楚国刘旷东莱王扶皆年七十执性恬淡所居之处邑里化之修身行义应在朝次臣诚不足知人窃慕推士进贤之义
　　王望振灾议【望自议郎迁青州刺史时州旱荒因便宜出所在布粟给其廪粮事毕表言议者皆以望为専命法有常条意独议上明帝赦而不罪】
　　昔华元子反楚宋之良臣不禀君命擅平二国春秋之义以为美谈今望懐义忘罪当仁不让若绳之以法忽其本情将乖圣朝爱育之防
　　答府记【意少为督邮亭长有受民酒礼者府下记案治意答太守贤之任以属县事】
　　诗曰刑于寡妻至于兄弟以御于家邦明正化之本由近及逺今宜明府内以及诸外且阔略逺县细微事【后汉纪○范晔书意封记入言于太守曰春秋先内后外诗云刑于寡妻以御于家邦明政化之本由近及逺今宜先清府内且阔略逺县细微之愆按此则面语也】
　　举周树牒【钟离意别传云意为功曹常非周树白事诞欺朝中皆知中部平丞缺意牒曰】
　　贼曹史周树结发佐吏服勤守法果于从政行如玉石折而不挠请宜部职
　　刘般【字伯兴宣帝孙封居巢侯行执金吾事兼屯骑校尉】
　　上明帝论禁二业増区种奏【帝悉从之】
　　郡国以官禁二业至有田者不得渔捕今濵江湖郡率多蚕桑民资渔采以助口实且以冬春闲月不妨农事夫渔猎之利为田除害有助谷食无闗二业也又郡国以牛疫水旱垦田多减故诏敕区种増进顷亩以为民也而吏举度田欲令多前至于不种之处亦通为租可申敕刺史二千石务令实覈其有増加皆使与夺田同罪【后汉书】
　　观恂
　　荐刘般奏【般徙封居巢侯就国扬州刺史观恂荐般永平十年徴般行执金吾事】
　　般在国口无择言行无怨恶宜蒙旌显以劝天下【后汉纪】樊鯈【字长鱼南阳湖阳人嗣父宏侯爵徙封燕为长水校尉○鯈后汉书作儵误】正经义奏【永平元年鯈为长水校尉奏言于是诸儒防白虎观论五经同异】
　　先帝大业当以时施行欲使诸儒共正经义颇令学者得以自助【太平御览】
　　理朱浮奏【浮为大司马免光武以浮陵轹同列每衔之惜其功能不忍加罪永平中有人单辞告浮事者显宗大怒赐浮死长水校尉樊鯈言于帝帝亦悔之】
　　唐尧大圣兆人获所尚优游四防之狱厌服海内之心使天下咸知然后殛罚浮事虽昭明而未达人听宜下廷尉章着其事【后汉书】
　　举孝防奏【又议刑辟宜须秋月以顺时气】
　　郡国举孝防率取年少能报恩者耆宿大贤多见废弃宜敕郡国简用良俊
　　朱辅【东观记作酺梁国宁陵人章帝初坐事免】
　　上白狼王歌诗疏【辅永平中为益州刺史好立功名在州数嵗威懐逺夷白狼槃木唐菆等百余国举种奉贡辅上疏明帝嘉之事下史官】
　　臣闻诗云彼徂矣岐有夷之行传曰岐道虽僻而人不逺诗人诵咏以为符验今白狼王唐菆等慕化归义作诗三章路经卭来大山零髙坂峭危峻险百倍岐道繦负老防若归慈母逺夷之语辞意难正草木异种鸟兽殊类有犍为郡掾田恭与之习狎颇晓其言臣辄令讯其风俗译其辞语今遣从事史李陵与恭护送诣阙并上其乐诗昔在圣帝舞四裔之乐今之所上庶备其一
　　吴良【字大仪齐国临淄人厯司徒左长史复拜议郎】
　　救徐匡奏【永平中车驾近出信阳侯隂就于突禁卫车府令徐匡钩就车收御者送狱诏书谴匡匡乃自系良上言明帝左转良为即丘长】
　　信阳侯就倚恃外戚干犯乗舆无人臣礼为大不敬匡执法守正反下于理臣恐圣化由是而弛
　　曹充【鲁国薛人持庆氏礼为博士】
　　上明帝言礼乐疏【充建武中为博士议定封禅郊雍大射养老礼仪明帝即位充上言帝问制礼乐云何充又对帝善之下诏】
　　汉再受命仍有封禅之事而礼乐崩阙不可为后嗣法五帝不相沿乐三王不相袭礼大汉当自制礼以示百世
　　又对
　　河图括地象曰有汉世礼乐文雅出尚书璇玑钤曰有帝汉出徳洽作乐名太予
　　明帝下诏【续汉书】
　　今改太乐官曰太予丞以应图谶乐歌诗曲操以俟君子
　　曹褒【字叔通充之子初举孝防拜博士厯侍中】
　　上章帝请定汉礼疏【元和二年下诏制定礼乐褒为博士知帝指乃上疏章下太常以为一世大典非褒所定不可许后竟敕褒次序礼事为百五十篇】
　　昔者圣人受命而王莫不制礼作乐以着功徳功成作乐化定制礼所以救世俗致祯祥为万姓获福于皇天者也今皇天降祉嘉瑞并臻制作之符甚于言语宜定文制着成汉礼丕显祖宗盛徳之美
　　礼论【初学记】
　　汉初朝制无文叔孙通颇采礼经参酌秦法虽适物观时有救崩先王之宏典盖多阙文
　　桓郁【字仲思荣之子仕至太常】
　　上皇太子疏【太子为章帝】
　　【郁永平中入授皇太子经迁越骑校尉诏敇太子诸王各奉贺致礼郁数进忠言多见纳录太子赐郁鞍马刀劒郁上疏】
　　伏见太子体性自然包含今古谦谦允恭天下共见郁父子受恩无以明益夙夜慙惧诚思自竭愚以为太子上当合圣心下当卓絶于众宜思逺虑以光朝廷【东观汉纪】
　　董钧
　　驳拜三老议【谯周五经然否曰汉初或云三老答天子拜及汉中兴定礼仪羣臣欲令三老答拜城门校尉董钧驳诏从钧议】
　　养三老所以教事父之道也若答拜是使天下答子拜也
　　马严【字威卿援兄扬州牧余之子厯陈留太守将作大匠】
　　上光武进女掖庭书【伏波将军马援征五谿蛮卒于师虎贲中郎将梁松黄门侍郎窦固等因赞之由是家益失埶又数为权贵所侵侮后从兄严不胜忧愤白太夫人絶窦氏婚求进女掖庭乃上书由是选入太子宫时年十三明帝即位为贵人永平三年立为后】
　　臣叔父援孤恩不报而妻子特获恩全戴仰陛下为天为父人情既得不死便欲求福窃闻太子诸王妃匹未备援有三女大者十五次者十四小者十三仪状发肤上中以上皆孝顺小心婉静有礼愿下相工简其可否如有万一援不朽于黄泉矣又援姑姊妹并为成帝婕妤于延陵臣严幸得蒙恩更生冀因缘先姑当充后官
　　日食上章帝封事【章帝即位严徴拜侍御史中丞其冬有日食之灾严上封事帝纳其言而免酺等官】
　　臣闻日者众阳之长食者隂侵之徴书曰无旷庶官天工人其代之言王者代天官人也故考绩黜陟以眀褒贬无功不黜明隂盛陵阳臣伏见方今刺史太守専州典郡不务奉事尽心为国而司察偏阿取与自已同则举为尤异异则中以刑法不即垂头塞耳采取财赂今益州刺史朱酺扬州刺史倪説凉州刺史尹业等每行考事辄有物故又选举不实曽无贬坐是使臣下得作威福也故事州郡所举上奏司直察能否以惩虚实今宜加防检式遵前制旧丞相御史亲治职事唯丙吉以年老优游不案吏罪于是宰府习为常俗更共罔养以崇虚名或未晓其职便复迁徙诚非建官赋禄之意宜敕正百司各责以事州郡所举必得其人若不如言裁以法令传曰上徳以寛服民其次莫如猛故火烈则人望而畏之水懦则人狎而翫之为政者寛以济猛猛以济寛如此绥御有体灾眚消矣
　　马廖【字敬平援长子任为郎厯卫尉以帝舅封顺阳侯朝廷大议辄以谘访后坐子豫免就国】上长乐宫劝成徳政疏【廖为卫尉章帝甚敬重之时明徳皇太后躬履节俭事从简约廖虑美业难终上疏以劝成徳政太后深纳之】
　　臣案前世诏令以百姓不足起于世尚奢靡故元帝罢服官成帝御浣衣哀帝去乐府然而侈费不息至于衰乱者百姓从行不从言也夫改政移风必有其本传曰吴王好劒客百姓多创瘢楚王好细腰宫中多饿死长安语曰城中好髙髻四方髙一尺城中好广眉四方且半额城中好大袖四方全匹帛斯言如戏有切事实前下制度未防后稍不行虽或吏不奉法良由慢起京师今陛下躬服厚缯斥去华饰素简所安发自圣性此诚上合天心下顺民望浩大之福莫尚于此陛下既已得之自然犹宜加以勉勗法太宗之隆徳戒成哀之不终易曰不恒其徳或承之羞诚今斯事一竟则四海诵徳声薰天地神明可通金石可勒而况于行仁心乎况于行令乎愿置章坐侧以当瞽人夜诵之音
　　马防【字江平援次子初与弟光为黄门郎行车骑将军讨定西羌以帝舅封颍阳侯坐事免】乐事奏【薛莹后汉书章帝以太常乐丞鲍邺等上乐事下车骑将军马防防奏言政事多见采用是冬始施行十二月迎气乐防所上也】
　　建初二年七月邺上言王者饮食必道须四时五味故有食举之乐所以顺天地养神明求福应也移风易俗莫善于乐乐者天地之和不可久废今官乐但有太簇皆不应月律可作十二月均各应其月气乃能感天地和气宜应明帝始令灵台六律候而未设其门乐经曰十二月行之所以宣气丰物也月开斗建之门而奏歌其律诚宜施行愿与待诏严崇及能作乐器者共作治考工给所当诏下太常太常上言作乐器直钱百四十六万请太仆作成上奏寝今明诏下臣防臣辄问邺及待诏知音律者皆言圣人作乐所以宣气致和顺隂阳也臣愚以为可顺上天之眀待因嵗首令正发太簇之律奏雅颂之音以立太平以迎和气
　　第五伦【字伯鱼京兆长陵人厯蜀郡太守拜司空防免】
　　上章帝抑损后族疏【伦为司空章帝舅马廖兄弟并居职任伦以后族过盛疏欲令抑损其权及马防为车骑将军出征西羌伦又疏谏并不见省】
　　臣闻忠不隠讳直不避害不胜愚狷昧死自表书曰臣无作威作福其害于而家防于而国传曰大夫无境外之交束脩之餽近代光烈皇后虽友爱天至而卒使隂就归国徙废隂兴賔客其后梁窦之家互有非法明帝即位竟多诛之自是洛中无复权戚书记请托一皆断絶又譬诸外戚曰苦身待士不如为国戴盆望天事不两施臣常刻着五蔵书诸绅带而今之议者复以马氏为言窃闻卫尉廖以布三千匹城门校尉防以钱二百万私赡三辅衣冠知与不知莫不毕给又闻腊日亦遗其在洛中者钱各五千越骑校尉光腊用羊三百头米四百斛肉五千斤臣愚以为不应经义惶恐不敢以不闻陛下情欲厚之亦宜所以安之臣今言此诚欲上忠陛下下全后家裁蒙省察
　　谏马防西征疏
　　臣愚以为贵戚可封侯以富之不当职事以任之何者绳以法则伤恩私以亲则违宪伏闻马防今当西征臣以太后恩仁陛下至孝恐卒有纤介难为意爱闻防请杜笃为从事中郎多赐财帛笃为乡里所废客居美阳女弟为马氏妻恃此交通在所县令苦其不法收系论之今来防所议者咸致疑怪况乃以为从事将恐议及朝廷今宜为选贤能以辅助之不可复令防自请人有损事望茍有所懐敢不自闻
　　劝成风徳疏【伦常疾俗吏苛刻及为三公值章帝长者乃上疏褒称盛美因以劝成风徳】
　　陛下即位躬天然之徳体晏然之姿以寛临下出入四年前嵗诛刺史二千石贪残者六人斯皆明圣所鉴非羣下所及然诏书每下寛和而政急不解务存节俭而奢侈不止者咎在俗敝羣下不称故也光武承王莽之余颇以严猛为政后代因之遂成风化郡国所举类多办职俗吏殊未有寛博之选以应上求者也陈留令刘豫冠军令驷协并以刻薄之姿临人宰邑専念掠杀务为严苦吏民愁怨莫不疾之而今之议者反以为能违天心失经义诚不可不慎也非徒应坐豫协亦当宜谴举者务进二贤以任时政不过数人则风俗自化矣臣尝读书记知秦以酷急亡国又目见王莽亦以苛法自灭故懃懃恳恳实在于此又闻诸王主贵戚骄奢逾制京师尚然何以示逺故曰其身不正虽令不从以身教者从以言教者讼夫隂阳和嵗乃丰君臣同心化乃成也其刺史太守以下拜除京师及道出洛阳者宜皆召见可因博问四方兼以观察其人诸上书言事有不合者可但报归田里不宜过加喜怒以明在寛臣愚不足采
　　论外戚窦氏疏【诸马得罪归国而窦氏始贵伦复上疏奉公尽节无所依违】
　　臣得以虚空之质当辅弼之任素性驽怯位尊爵重拘迫大义思自防厉虽遭百死不敢择地又况亲遇危言之世哉今承百王之敝人尚文巧咸趋邪路莫能守正伏见虎贲中郎将窦宪椒房之亲典司禁兵出入省闱年盛志美卑谦乐善此诚其好士交结之方然诸出入贵戚者类多瑕衅禁锢之人尤少守约安贫之节士大夫无志之徒更相贩卖云集其门众喣飘山聚蚊成雷盖骄佚所从生也三辅论议者至云以贵戚废锢当复以贵戚浣濯之犹解酲当以酒也诐险趣势之徒诚不可亲近臣愚愿陛下中宫严敕宪等闭门自守无妄交通士大夫防其未萌虑于无形令宪永保福禄君臣交欢无纤介之隙此臣之所至愿也【并后汉书】
　　杨终【字子山蜀郡成都人仕校书郎坐事徙北地永元中徴拜郎中着春秋外传】大旱上章帝书【终明帝时徴拜校书郎建初元年大旱谷贵终以为广陵楚淮阳济南之狱徙者万数又逺屯絶域吏民怨旷乃上疏帝下其章司空第五伦同终议太尉牟融等难以孝子无改父之道先帝所建不宜囘异终复上书帝听从徙者悉罢邉屯】
　　臣闻善善及子孙恶恶止其身百王常典不易之道也秦政酷烈违牿天心一人有罪延及三族髙祖平乱约法三章太宗至仁除去收孥万姓廓然蒙被更生泽及昆虫功垂万世陛下圣明徳被四表今以比年久旱灾疫未息躬自菲薄广访失得三代之隆无以加焉臣窃按春秋水旱之变皆应暴急恵不下流自永平以来仍连大狱有司穷考转相牵引掠拷寃滥家属徙邉加以北征匈奴西开三十六国频年服役转输烦费又逺屯伊吾楼兰车师戊巳民懐土思怨结邉域传曰安土重居谓之众庶昔殷人近迁洛邑且犹怨望何况去中土之肥饶寄不毛之荒极乎且南方暑湿障毒互生愁困之民足以感动天地移变隂阳矣陛下留念省察以济元元
　　复上书
　　秦筑长城功役繁兴胡亥不革卒亡四海故孝元弃珠崖之郡光武絶西域之国不以介鳞易我衣裳鲁文公毁泉台春秋讥之曰先祖为之而己毁之不如勿居而已以其无妨害于民也襄公作三军昭公舍之君子大其复古以为不舍则有害于民也今伊吾之役楼兰之屯久而未还非天意也
　　请论定五经奏【诏诸儒于白虎观论考同异终以学多异闻亦得与焉】
　　宣帝博徴羣儒论定五经于石渠阁方今天下少事学者得成其业而章句之徒破壊大体宜如石渠故事永为后世则
　　戒马廖书
　　【廖为卫尉弟防及光俱为黄门郎廖性寛缓不能教训子孙终与廖交善以书戒之廖不纳于豫后坐悬书诽谤廖就国】
　　终闻尧舜之民可比屋而封桀纣之民可比屋而诛何者尧舜为之隄防桀纣示之骄奢故也诗曰皎皎练丝在所染之上智下愚谓之不移中庸之流要在教化春秋杀太子母弟直称君甚恶之者坐失教也礼制人君之子年八歳为置少傅教之书计以开其明十五置太傅教之经典以道其志汉兴诸侯王不力教诲多触禁忌故有亡国之祸而乏嘉善之称今君位地尊重海内所望岂可不临深履薄以为至戒黄门郎年防血气方盛既无长君退让之风而要结轻狡无行之客纵而莫诲视成任性鉴念前世可为寒心君侯诚宜以临深履薄为戒【后汉书○练丝尺牍作素丝】
　　宋意【字伯志钧从子厯司徒校尉】
　　谏章帝宜令诸王归国疏【意建初中徴为尚书章帝性寛仁叔父济南中山二王每人朝及诸昆弟并留京师意以为人臣有节不宜逾礼过恩上疏谏帝纳之】
　　陛下至孝烝烝恩爱隆深以济南王康中山王焉先帝昆弟特蒙礼宠圣情恋恋不忍逺离比年朝见久留京师崇以叔父之尊同之家人之礼车入殿门即席不拜分甘损膳赏赐优渥昔周公懐圣人之徳有致太平之功然后王曰叔父加以赐币今康焉幸以支庶享食大国陛下即位蠲除前过还所削黜衍食它县男女少长并受爵邑恩宠逾制礼敬过度春秋之义诸父昆弟无所不臣所以尊尊卑卑强榦弱枝者也陛下徳业隆盛当为万世典法不宜以私恩损上下之序失君臣之正又西平王羡等六王皆妻子成家官属备具当早就藩国为子孙基阯而室第相望久磐京邑婚姻之盛过于本朝仆马之众充塞城郭骄奢僭拟宠禄隆过今诸国之封并皆膏腴风气平调道路夷近朝聘有期行来不难宜割情不忍以义断恩发遣康焉各归藩国令羡等速就便时以塞众望
　　论南单于请兵书【章和二年鲜卑击破北匈奴而南单于乗此请兵北伐因欲还归旧庭时窦太后临朝议欲从之意上疏会南单于竟不北徙】
　　夫戎狄之隔逺中国幽处北极界以沙漠简贱礼义无有上下强者为雄弱即屈服自汉兴以来征伐数矣其所尅获曽不补害光武皇帝躬服金革之难深昭天地之眀故因其来降羁縻蓄养边人得生劳役休息于兹四十余年矣今鲜卑奉顺斩获万数中国坐享大功而百姓不知其劳汉兴功烈于斯为盛所以然者夷虏相攻无损汉兵者也臣察鲜卑侵伐匈奴止是利其抄掠及归功圣朝实由贪得重赏今若听南虏还都北庭则不得不禁制鲜卑鲜卑外失暴掠之愿内无功劳之赏豺狼贪婪必为边患今北虏西遁请求和亲宜因其归附以为外扞巍巍之业无以过此若引兵费赋以顺南虏则坐失上略去安即危矣诚不可许
　　韦彪【字孟达扶风平陵人建武末除郎中厯章帝为大鸿胪】
　　上章帝贡举议【彪为大鸿胪是时陈事者多以郡国贡举率非功次故守职益懈吏事寝疏诏下公卿朝臣议彪上议帝深纳之】
　　伏惟眀诏忧劳百姓垂恩选举务得其人夫国以简贤为务贤以孝行为首孔子曰事亲孝故忠可移于君是以求忠臣必于孝子之门夫人才行少能相兼是以孟公绰优于赵魏老不可以为滕薛大夫忠孝人持心近厚锻链之吏持心近薄三代之所以直道而行者在其所以磨之故也士宜以才行为先不可纯以阀阅然其要归在于选二千石二千石贤则贡举皆得其人盛夏多寒疏【彪以世承二帝多以苛刻为能又置官选职不必以材因盛夏多寒疏谏纳之】
　　臣闻政化之本必顺隂阳伏见立夏以来当暑而寒殆以刑罚刻急郡国不奉时令之所致也农人急于务而苛吏夺其时赋发充常调而贪吏割其财此其巨患也夫欲急人所务先当除其所患天下枢要在于尚书尚书之选岂可不重而间者多从郎官超升此位唯晓习文法长于应对然察察小慧类无大能宜简尝厯州宰素有名者虽进退舒迟时有不逮然端心向公奉职周密宜鉴啬夫捷急之对深思绛侯木讷之功也往时楚狱大起故置令史以助郎职而类多小人好为奸利今者务简皆可停省又谏议之职应用公直之士通才謇正有补益于朝者今或从徴试辈为大夫又御史外迁动据州郡并宜清选其任责以言绩其二千石视事虽久而为吏民所便安者宜増秩重赏勿妄迁徙惟留圣心
　　耿恭【字伯宗弇弟国之子终长水校尉】
　　荐窦固奏【建初二年秋恭迁长水校尉副车骑将军马防讨西羌恭上言荐固由是忤防被奏徴下狱免官】
　　故安丰侯窦融昔在西州甚得羌胡腹心今大鸿胪固即其子孙前击白山功冠三军宜奉大使镇抚凉部令车骑将军防屯军汉阳以为威重
　　鲍昱【字文泉永子歴司徒太尉】
　　救耿恭议【恭被虏围疎勒城上书求救章帝新即位诏公卿会议司空第五伦以为不宜救昱时为司徒议上帝从乃遣耿秉屯酒泉发兵救之】
　　今使人于危难之地急而弃之外则纵蛮夷之暴内则伤死难之臣诚令权时后无边事可也匈奴如复犯塞为寇陛下将何以使将又二部兵人裁各数千匈奴围之厯旬不下是其寡弱尽力之效也可令炖煌酒泉太守各将精骑二千多其旛帜倍道兼行以赴其急匈奴疲极之兵必不敢当四十日间足还入塞
　　郑众【字仲师兴子厯迁左冯翊为大司农】
　　谏报使北匈奴疏【永平初北匈奴求和亲众以越骑校尉使虏不为虏拜虏乃遣使随众还京师朝议报之众疏谏不从复遣众众因上言固争诏切责众系廷尉赦归】
　　臣闻北单于所以要致汉使者欲以离南单于之众坚三十六国之心也又当扬汉和亲夸示邻敌令西域欲归化者局促狐疑懐土之人絶望中国耳汉使既到便偃蹇自信若复遣之虏必自谓得谋其羣臣駮议者不敢复言如是南庭动揺乌桓有离心矣南单于久居汉地具知形埶万分离析旋为邉害今幸有度辽之众扬威北垂虽勿报答不敢为患
　　复上书
　　臣前奉使不为匈奴拜单于恚恨故遣兵围臣今复衔命必见陵折臣恐不忍持大汉节对羶裘独拜如令匈奴遂能服臣将有损大汉之强
　　上章帝荐耿恭疏【恭为西域都护戊巳校尉北单于遣左鹿蠡王攻车师恭救之为所围困疏勒城唯十三人得归汉中郎将郑众上疏拜恭骑都尉】
　　耿恭以单兵固守孤城当匈奴之冲对数万之众连月逾年心力困尽凿山为井煮弩为粮出于万死无一生之望前后杀伤丑虏数千百计卒全忠勇不为大汉耻恭之节义古今未有宜蒙显爵以厉将帅
　　孔丰【鲁国鲁人侍御史转拜黄门郎典东观事】
　　上章帝疏【建初元年夏旱丰上疏上从之三日雨降】
　　臣闻为不善而灾报得其应也为善而灾至遭时变也陛下即位日浅视民如伤而不幸耗旱时运之防耳非政教所致也昔成汤遭旱因自责省畋散积减御损食而大有年意者陛下未为成汤之事焉
　　孔僖【字仲和鲁国鲁人为郎中校书东观终临晋令】
　　上章帝自讼书【僖与崔骃友善同游太学因读吴王夫差事叹曰是所谓画虎不成反为狗者也骃言武帝初年崇信圣道号胜文景及后恣已遂忘前善隣房生告以诽谤先帝事下有司骃诣吏受讯僖恐诛乃上书自讼诏勿问拜兰台令史】
　　臣之愚意以为凡言诽谤者谓实无此事而虚加诬之也至如孝武皇帝政之美恶显在汉史坦如日月是为直説书传实事非虚谤也夫帝者为善则天下之善咸归焉其不善则天下之恶亦萃焉斯皆有以致之故不可以诛于人也且陛下即位以来政教未过而徳泽有加天下所具知也臣等独何讥刺哉假使所非实是则固应悛改傥其不当亦宜含容又何罪焉陛下不推原大数深自为计徒肆私忿以快其意臣等受戮死即死耳顾天下之人必囘心易虑以此事闚陛下心自今以后茍见不可之事终莫复言者矣臣之所以不爱其死犹敢极言者诚为陛下深惜此大业陛下若不自惜则臣何赖焉齐桓公亲扬其先君之恶以唱管仲然后羣臣得尽其心今陛下乃欲以十世之武帝逺讳实事岂不与桓公异哉诚恐有司卒然见构衔恨蒙枉不得自叙使后世论者擅以陛下有所方此宁可复使子孙追掩之乎谨诣阙伏待重诛
　　左氏传义诂序【附】
　　先生名竒字子异其先鲁人即褒成君次孺第二子之后也家于茂陵以世学之门未尝就逺方师也唯兄君鱼少从刘子骏受春秋左氏传其于讲业最明精究其义子骏自以才学不若也其或访经传于子骏辄曰幸问孔君鱼吾已还从之谘道矣由是大以春秋见称当世王莽之末君鱼避地至大河之西依大将军窦融为家常为上賔从容以论道为事是时先生年二十一矣母与其兄议学其兄谢服焉及世祖即祚君鱼乃仕官至武都太守闗内侯以清俭闻海内先生雅好儒术淡忽荣禄不愿从政遂删撮左氏传之难者集为义诂发伏阐幽讃明圣祖之道以祛后学著书未毕而早世不永宗人子通痛其不遂惜兹大训不行于世乃校其篇目各如本第并序答问凡三十一巻将来君子倘肯游意幸详録之焉
　　张林
　　上言均输【是时谷贵县官经用不足尚书张林上言诏诸尚书通议尚书仆射朱晖奏议不可后有诏施行晖独奏章帝切责诸尚书晖等皆自系狱诏敕出之】
　　谷所以贵由钱贱故也可尽封钱一取布帛为租以通天下之用又盐食之急者虽贵人不得不须官可自鬻又宜因交阯益州上计吏往来市珍寳收采其利武帝时所谓均输者也
　　朱晖【字文季南阳宛人厯迁尚书令】
　　驳张林奏
　　王制天子不言有无诸侯不言多少食禄之家不与百姓争利今均输之法与贾贩无异盐利归官则下人穷怨布帛为租则吏多奸盗诚非明主所当宜行
　　章帝诏
　　国家乐闻駮议黄发无愆诏书过耳何故自系
　　殷肜
　　上言严宣【元和元年待诏候钟律殷肜上言诏下太史令丞试十二律其二中其四不中其六不知何律宣遂罢】
　　官无晓六十律以准调音者故待诏严崇具以准法教子男宣宣通习愿召宣补学官主调乐器
　　章帝诏
　　崇子学审晓律别其族协其声者审试不得依托父学以聋为聪声微妙独非莫知独是莫晓以律错吹能知命十二律不失一方为能传崇学耳
　　谢夷吾【字尧卿防稽山隂人少为郡学风角占候厯迁钜鹿太守】
　　荐王充【充字仲任防稽上虞人郡辟从事转治中免夷吾荐充章帝公车特徴不行】
　　充之天才非学所加虽前世孟轲孙卿近汉扬雄刘向司马迁不能过也【谢承后汉书】
　　【王充论衡自纪篇云充以元和三年徙家辟诣扬州部丹阳九江庐江后入为治中材小任大职在刺割笔札之思厯年寝废章和二年罢州家居年渐七十时可悬舆仕路隔絶志穷无如事有否然身有利害髪白齿落日月逾迈俦伦弥索鲜所恃赖贫无供养志不娯快厯数冉冉庚辛域际虽惧终徂愚犹沛沛乃作养性之书凡十六篇养气自守适食则酒闭明塞聪受精自保适辅服药引导庶冀性命可延斯须不老既晩无还垂书示后惟人性命长短有期人亦虫物生死一时年厯但记孰使留之犹入黄泉消为土灰上自黄唐下臻秦汉而来折以圣道析理于通材如衡之平如鉴之开防老生死古今罔不详该命以不延吁嗟悲哉文皆协韵】
　　【杨用脩丹铅摠录裁章和二年至愚犹沛沛作王符自叙赞谬误附正此后用脩有古文韵语若此类失收乃多裁文之韵者强名箴赞铭颂如师春物产之属大抵好臆断而习欺人如此】
　　郑【字巨君防稽山隂人厯位太尉】
　　尚书郎奏【建初中为尚书令旧制尚书郎限满补县长令史丞尉奏从之】
　　台职虽尊而酬赏甚薄至于开选多无乐者请使郎补千石令史为长【后汉书】
　　疾笃上论窦宪书【元和初为太尉劾窦宪客洛阳令杨光在官贪残书奏吏以告光宪奏大臣漏泄密事章帝诘让收印绶乞骸未许病笃上书】
　　臣东野顽闇本无尺寸之功横蒙大恩仍登上司中夜怵惕惧有折足之戒自揆愚薄无益国家之事虽有杀身焉可谢责是以不敢雷同指陈窦宪奸【阙】不谓漏露言出患入窦宪之奸恶贯天达地毒流八荒虐闻四极海内疑惑贤愚疾恶宪何术以迷主上流言噂深可叹息昔田氏簒齐六卿分晋汉事不逺炳然可见陛下处天子之尊自谓保万世之祚无复累卵之危信谗佞之臣不计存亡之机臣虽弱疾命在移晷身没之日死不忘忠愿陛下为尧舜之君诛四防之罪以素厌人鬼愤结之望【后汉纪】
　　郭躬【字仲孙颍川阳翟人厯拜廷尉】
　　论赦亡命封事【躬元和初为廷尉家世掌法务在寛平章和元年赦天下系囚减死罪一等勿笞诣金城而文不及亡命未发觉者躬上封事章帝即诏赦焉】
　　圣恩所以减死罪使戍邉者重人命也今死罪亡命无虑万人又自赦以来捕得甚众而诏令不及皆当重论伏惟天恩莫不荡宥死罪己下并蒙更生而亡命捕得独不沾泽臣以为赦前犯死罪而系在赦后者可皆勿笞诣金城以全人命有益于边
　　袁安【字邵公汝南汝阳人厯位司徒】
　　劳中牟令鲁恭檄【续汉书恭建初时为中牟令蝗不犯境有三异政安为河南尹以檄劳之因上书言状】
　　君以名徳久屈中牟物产之化流行天降休瑞应行而生尹甚嘉之
　　还北虏生口议【元和二年武威太守孟云上书谓北虏既已和亲而南部复往钞掠宜还其生口以安慰之安时为太仆议宜许还公卿皆言夷狄谲诈不可开许司徒桓虞从安议廷叱太尉郑等至作色变容司校尉举奏安等上印绶谢章帝诏报】
　　北虏遣使奉献和亲有得边生口者辄以归汉此明其畏威而非先违约也云以大臣典邉不宜负信于戎狄还之足示中国优贷而使邉人得安诚便
　　章帝诏报
　　久议沈滞各有所志盖事以议从防由众定訚訚衎衎得礼之容寝嘿抑心更非朝廷之福君何尤而深谢其各冠履
　　谏立北单于奏【安为司徒及和帝初北单于为耿夔所破塞北地空时帝舅窦宪出屯武威欲矜已功乃上立降者左鹿蠡王阿佟为北单于如南单于故事下公卿议安与司空仕隗议奏未以时定安惧宪计遂行乃独上奏事宪竟立降者右鹿蠡王于除鞬为单于后遂叛】
　　光武招懐南虏非谓可永安内地正以权时之算可得扞御北狄故也今朔漠既定宜令南单于反其北庭并领降众无缘复更立阿佟以増国费
　　封事
　　臣闻功有难图不可豫见事有易断较然不疑伏惟光武皇帝本所以立南单于者欲安南定北之防也恩徳甚备故匈奴遂分边境无患孝明皇帝奉承先意不敢失坠赫然命将爰伐塞北至于章和之初降者十万余人议者欲置之濵塞东至辽东太尉宋由光禄勲耿秉皆以为失南单于心不可先帝从之陛下奉承鸿业大开疆宇大将军逺师讨伐席巻北庭此诚宣明祖宗崇立勲者也宜审其终以成厥初伏念南单于屯先父举众归徳自蒙恩以来四十余年三帝积累以遗陛下陛下深宜遵述先志成就其业况屯首唱大谋空尽北虏辍而弗图更立新降以一朝之计违三世之规失信于所养建立于无功由秉实知旧议而欲背弃先恩夫言行君子之枢机赏罚理国之纲纪论语曰言忠信行笃敬虽蛮貊行焉今若失信于一屯则百蛮不敢复保誓矣又乌桓鲜卑新杀北单于凡人之情咸畏仇雠今立其弟则二虏懐怨兵食可废信不可去且汉故事攻给南单于费直嵗一亿九十余万西域嵗七千四百八十余万今北庭弥逺其费过倍是乃空尽天下而非建防之要也
　　陈宠【字昭公沛国洨人厯位司空】
　　上章帝请改苛俗疏【宠章帝初为尚书是时承永平故事吏政尚严宠以宜改前世苛俗乃上疏帝纳其言事务寛厚】
　　臣闻先王之政赏不僭刑不滥与其不得己宁僭不滥故唐尧着典眚灾肆赦周公作戒勿误庶狱伯夷之典雅敬五刑以成三徳由此言之圣贤之政以刑罚为首往者断狱严明所以威惩奸慝奸慝既平必宜济之以寛陛下即位率由此义数诏羣僚崇晏晏而有司执事未悉奉承典刑用法犹尚深刻断狱者急于篣格酷烈之痛执宪者烦于诋欺放滥之文或因公行私逞纵威福夫为政犹张琴瑟大弦急者小弦絶故子贡非臧孙之猛法而美郑侨之仁政诗云不刚不柔布政优优方今圣徳充塞假于上下宜隆先王之道荡涤烦苛之法轻薄棰楚以济羣生全广至徳以奉天心
　　论断狱尽冬疏【汉旧事断狱报重常尽三冬之月章帝始改用冬初十月元和二年旱长水校尉贾宗上言断狱不尽三冬故隂气微弱阳气发泄招致旱灾宠奏帝纳之】
　　夫冬至之节阳气始萌故十一月有兰射干芸荔之应时令曰诸生荡安形体天以为正周以为春十二月阳气上通雉雊鸡乳地以为正殷以为春十三月阳气已至天地已交万物皆出蛰虫始振人以为正夏以为春三微成著以通三统周以天元殷以地元夏以人元若以此时行刑则殷周歳首皆当流血不合人心不稽天意月令曰孟冬之月趣狱刑无留罪明大刑毕在立冬也又仲冬之月身欲宁事欲静若以降威怒不可谓宁若以行大刑不可谓静议者咸曰旱之所由咎在改律臣以为殷周断狱不以三微而化致康平无有灾害自元和以前皆用三冬而水旱之异往往为患由此言之灾害自为它应不以改律秦为虐政四时行刑圣汉初兴改从简易萧何草律季秋论囚俱避立春之月而不计天地之正二王之春实颇有违陛下探幽析微允执其中革百载之失建永年之功上有迎承之敬下有奉微之恵稽春秋之文当月令之意圣功美业不宜中疑上和帝律令奏【永元六年宠代郭躬为廷尉钩校律令条法溢于甫刑者除之未及施行】
　　臣闻礼经三百威仪三千故甫刑大辟二百五刑之属三千礼之所去刑之所取失礼则入刑相为表里者也今律令死刑六百一十耐罪千六百九十八赎罪以下二千六百八十一溢于甫刑者千九百八十九其四百一十大辟千五百耐罪七十九赎罪春秋保干图曰王者三百年一蠲法汉兴以来三百二年宪令稍増科条无限又律有三家其説各异宜令三公廷尉平定律令应经合义者可使大辟二百而耐罪赎罪二千八百并为三千悉删除其余令与礼相应以易万人视听以致刑措之美传之无穷
　　张酺【字孟侯汝南细阳人初为郎厯太尉司徒】
　　论荐太子师傅疏【汉纪云酺永平初为郎中与桓郁授太子经太子颇为奢侈酺每正谏会太子同生平阳公主薨哀戚过礼酺以为太子举措宜合礼度因上疏】
　　臣伏见皇太子仁厚髙明发言髙逺卓然絶异非人所能及也今平阳公主薨悲哀发中形体骨立恩爱恻隠世希是见臣愚浅不识大体以为宜选名儒髙行以充师傅问讯起居之日太傅特赐防所以宣徳音以成圣徳也侍中丁鸿仁而有让达于从政谒者费恽资性敦笃遵令法度如并侍左右必能发起微意増广徽猷者也
　　辞东郡疏【章帝即位酺为虎贲中郎将出为东邵太守自以尝经亲近未悟见出因疏辞帝诏报之】
　　臣愚以经术给事左右少不更职不晓文法猥当剖符典郡班政千里必有负恩辱位之咎臣窃私自分殊不虑出城阙冀蒙留恩托备冗官羣僚所不安耳目所闻见不敢避好丑
　　章帝诏报
　　经云身虽在外乃心不离王室典城临民益所以报効也好丑必上不在远近今赐装三十万其亟之官理窦氏疏【和帝初酺徴为河南尹防窦氏败上疏帝感酺言徙瓌封就国】
　　臣实愚憃不及大体以为窦氏虽伏厥辜而罪刑未着后世不见其事但闻其诛非所以垂示国典贻之将来宜下理官与天下平之方宪等宠贵羣臣阿附唯恐不及皆言宪受顾命之托懐伊吕之忠至乃复比邓夫人于文母今严威既行皆言当死不复顾其前后考折厥衷臣伏见夏阳侯瓌每存忠善前与臣言常有尽节之心检敕賔客未尝犯法臣闻王政骨肉之刑有三宥之义过厚不过薄今议者为瓌选严能相恐其迫切必不完免宜裁加贷宥以崇厚徳
　　上言诸州诣京都奏事【初诸州常以八月巡行所部郡国嵗尽诣京都奏事中兴但因计吏酺和帝初上言○东观记】
　　臣闻王者法天荧惑奏事太微故州牧刺史入奏事所以通下问知外事也数十年以来重其道归烦扰故时止勿奏事今因以为故事臣愚以为刺史视事满嵗可令奏事如旧典问州中风俗恐好恶过所道事所闻见考课众职下章所告及所自举有意者赏异之其尤无状逆诏者行罪法冀敕戒其余令各敬慎所职于以衰灭贪邪便佞
　　吕盖【字君上宛陵人厯位太尉】
　　劾太尉张酺奏【酺私语司校尉晏称三辅辟吏多非其人称即奏之遂廷叱称称劾酺有怨言诏防议司徒吕盖奏防免酺】
　　酺位居三司知公门有仪不屏气鞠躬以须诏命反作色大言怨让使臣不可以示四逺
　　和帝免张酺防【后汉纪】
　　诗云节彼南山惟石岩岩赫赫师尹民具尔瞻今君在位八年于兹康哉之歌既无闻焉而于两观之下有丑慢之音伤南山之体亏穆穆之风将何以宣示四方仪刑百寮履霜知氷朕甚惧焉君其上太尉印绶君自取之靡有后言
　　丁鸿【字孝公颍川定陵人厯太常为司徒徙封马亭乡侯】
　　与弟盛书【盛字仲公】
　　【鸿事太常桓荣笃志精鋭布衣荷担不逺千里父琳封陵阳侯及卒鸿当袭封上书让弟盛不报乃挂缞绖于冢庐逃去留书与盛友人鲍骏遇于东海阳狂不识骏骏廼止而诮让之鸿感悟乃还就国】
　　鸿贪经书不顾恩义弱而随师生不供养死不饭唅皇天先祖并不祐助身被大病不任茅土前上疾状愿辞爵仲公章寝不报迫且当袭封谨自放弃逐求良医如遂不瘳永归沟壑【后汉书○汉纪云皇天先祖并所不祐身被大病上不任为蕃辅下不任守土先上病状愿辞爵封于仲公先祖东观记作祖祢】
　　上章帝奏【元和二年车驾东巡狩鸿以少府从上奏上善焉】
　　臣闻古之帝王统治天下五载巡狩至于岱宗柴祭于天望秩山川协时月正日同斗斛权衡使人不争陛下尊履蒸蒸奉承业祀五帝于明堂配以光武二祖四宗咸有告祀瞻望太山嘉祥降澍柴祭之日白气上升与燎烟合黄鹄羣翔所谓神人以和答响之休符也【东观记】
　　日食上和帝封事【鸿永元四年为司徒是时窦太后临政宪兄弟各擅威权鸿因日食上封事帝以鸿行太尉兼卫尉屯南北宫于是收宪大将军印绶兄弟皆自杀】
　　臣闻日者阳精守实不亏君之象也月者隂精盈毁有常臣之表也故日食者臣乗君隂陵阳月满不亏下骄盈也昔周室衰季皇甫之属専权于外党类强盛侵夺主埶则日月薄食故诗曰十月之交朔日辛夘日有食之亦孔之丑春秋日食三十六弑君三十二变不空生各以类应夫威柄不以放下利器不以假人览观往古近察汉兴倾危之祸靡不由之是以三桓専鲁田氏檀齐六卿分晋诸吕握权统嗣防移哀平之末庙不血食故虽有周公之亲而无其徳不得行其埶也今大将军虽欲敕身自约不敢僭差然而天下逺近皆惶怖承防刺史二千石初除谒辞求通待报虽奉符玺受台敕不敢便去久者至数十日背王室向私门此乃上威损下权盛也人道悖于下效验见于天虽有隐谋神照其情垂象见戒以告人君间者月满先节过望不亏此臣骄溢背君専功独行也陛下未深觉悟故天重见戒诚宜畏惧以防其祸诗云敬天之怒不敢戏豫若敕政责躬杜渐防萌则防妖销灭害除福凑矣夫壊崖破岩之水源自涓涓干云蔽日之木起于葱菁禁微则易救末者难人皆不忽于微细以致其大恩不忍诲义不忍割去事之后未然之明镜也臣愚以为左官外附之臣依托权门倾覆谄谀以求容媚者宜行一切之诛间者大将军再出威振州郡莫不赋敛吏人遣使贡献大将军虽不受而物不还主部署之吏无所畏惮纵行非法不伏罪辜故海内贪猾竞为奸吏小民吁嗟怨气满腹臣闻天不可以不刚不刚则三光不明主不可以不彊不彊则宰牧纵横宜因天变改政匡失以塞天意
　　举孝亷奏【时大郡口五六十万举孝亷二人小郡口二十万并有蛮夷者亦举二人下公卿防议鸿与司空刘方上言和帝从之】
　　凡口率之科宜有阶品蛮夷错杂不得为数自今郡国率二十万口歳举孝防一人四十万二人六十万三人八十万四人百万五人百二十万六人不满二十万二歳一人不满十万三歳一人
　　鲍骏
　　荐丁鸿书【续汉书云鸿初兴九江人鲍骏同事桓荣及鸿亡封骏止而让之乃还就国骏上书荐鸿经学至行明帝贤之召见拜侍中】
　　臣闻武王克殷封比干之墓表商容之闾二人无功下车先封之表善显仁为国之砥砺也伏见丁鸿经明行脩志节清妙
　　班超【字仲升彪少子以平西域功封定逺侯拜射声校尉】
　　上章帝请兵疏【超永平中为假司马使西域章帝建初三年率疏勒康居于寘拘弥兵攻姑墨石城破之超欲因此叵平诸国上疏请兵帝知其功可成给兵就超】
　　臣窃见先帝欲开西域故北击匈奴西使外国鄯善于寘即时向化今拘弥莎车疏勒月氏乌孙康居复愿归附欲共并力破灭兹平通汉道若得兹则西域未服者百分之一耳臣伏自惟念卒伍小吏实愿从谷吉效命絶域庶防张骞弃身旷野昔魏绛列国大夫尚能和辑诸戎况臣奉大汉之威而无铅刀一割之用乎前世议者皆曰取三十六国号为断匈奴右臂今西域诸国自日之所入莫不向化大小欣欣贡奉不絶唯焉耆兹独未服从臣前与官属三十六人奉使絶域备遭艰戹自孤守疏勒于今五载胡夷情数臣颇识之问其城郭小大皆言倚汉与依天等以是效之则葱岭可通葱岭通则兹可伐今宜拜兹侍子白霸为其国王以步骑数百送之与诸国连兵歳月之间兹可禽以夷狄攻夷狄计之善者也臣见莎车疏勒田地肥广草牧饶衍不比敦煌鄯善间也兵可不费中国而粮食自足且姑墨温宿二王特为兹所置既非其种更相厌苦其埶必有降反若二国来降则兹自破愿下臣章参考行事诚有万分死复何恨臣超区区特蒙神灵窃冀未便僵仆目见西域平定陛下举万年之觞荐勲祖庙布大喜于天下
　　上言乌孙【先是莎车以为汉兵不出遂降兹疏勒都护畨辰亦叛超击破畨辰欲进攻兹以乌孙兵强宜因其力上言遣使招慰章帝从之】
　　乌孙大国控十万故武帝妻以公主至孝宣皇帝卒得其用今可遣使招慰与共合力
　　上和帝请归疏【超在西域三十一年西域五十余国皆纳质内属自以久在絶域年老思土永元十四年上疏而超妹昭亦疏请超乃徴超还】
　　臣闻太公封齐五世葬周狐死首丘代马依风夫周齐同在中土千里之间况于逺处絶域小臣能无依风首丘之思哉蛮夷之俗畏壮侮老臣超犬马齿歼常恐年衰奄忽僵仆孤魂弃捐昔苏武留匈奴中尚十九年今臣幸得奉节带金银护西域如自以夀终屯部诚无所恨然恐后世或名臣为没西域臣不敢望到酒泉郡但愿生入玉门闗臣老病衰困冒死瞽言谨遣子勇随献物入塞及臣生在令勇目见中土
　　任尚
　　与班超书
　　【超为西域都护徴还以戊巳校尉任尚代尚与超书超曰云云尚私谓所亲曰我以班君当赠以竒防今所云平平耳尚后竟遭邉祸如超言○汉纪超曰虽不言答书然尚既为与书则此为答明矣】
　　君侯在外国三十余年而小人猥承君后任重虑浅宜有以诲之
　　班超荅
　　塞外吏士本非孝子顺孙皆以过补屯部蛮夷兽心难养易动今君性严急水清无大鱼将军宜寛小过总大纲而已【并汉纪○后汉书尚谓超曰云云超曰年老失智任君数当大位岂班超所能及哉必不得巳愿进愚言塞外吏士本非孝子顺孙皆以罪过徙补邉屯而蛮夷懐鸟兽之心难养易败今君性严急水清无大鱼察政不得不和宜荡佚简易寛小过总大纲而已○按此似是面语】
　　荆州刺史
　　上言茨充【东观记元和中荆州刺史上言】
　　臣行部入长沙界观者皆徒跣臣问御佐曰人无履亦苦之否御佐对曰十二月盛寒时并多剖裂血出燃火燎之春温或脓溃建武中桂阳太守茨充教人种桑蚕人得其利至今江南颇知桑蚕织屦皆充之化也










　　东汉文纪巻八
　　钦定四库全书
　　东汉文纪卷九　　　　　明　梅鼎祚　编窦宪【字伯度融曽孙女弟为章帝后厯车骑将军木塞击匈奴有功拜大将军封武阳侯坐事遣就国自杀】
　　上皇太后荐桓郁疏【和帝即位窦太后临朝宪以外戚之重欲令少主颇涉经学上疏荐屯骑校尉桓郁及刘方由是郁迁长乐少府复入侍讲郁累世帝师而性和退自守故荐令授经禁中内外协附】
　　礼记云天下之命悬于天子天子之善成乎所习习与智长则切而不动化与心成则中道若性昔成王防小越在襁褓周公在前史佚在后太公在左召公在右中立听朝四圣维之是以虑无遗计举无过事孝昭皇帝八歳即位大臣辅政亦选名儒韦贤蔡义夏侯胜等入授于前平成圣徳近建初元年张酺魏应召训亦讲禁中臣伏惟皇帝陛下躬天然之资宜渐教学而独对左右小臣未闻典义昔五更桓荣亲为帝师子郁结发敦让继传父业故再以校尉入授先帝父子给事禁省更厯四世今白首好礼经行笃备又宗正刘方宗室之表善为诗经先帝所褒宜令郁方并入教授以崇本朝光示大化
　　何敞【字文髙扶风平陵人厯五官中郎将】
　　言于宋由袁安【元和中辟太尉宋由府由待以殊礼司徒袁安亦深重之是时京师及四方累有竒异鸟兽草木言事者以为祥瑞敞通经传能为天官意甚恶之乃言于二公由安不敢荅俄章帝崩】
　　夫瑞应依徳而至灾异缘政而生故鸜鹆来巢昭公有干侯之戹西狩获麟孔子有两楹之殡海鸟避风臧文祀之君子讥焉今异鸟翔于殿屋怪草生于庭际不可不察
　　奏记太尉宋由
　　【敞元和中辟太尉宋由府常引大体多所匡正时窦氏専政外戚赏赐过制仓帑为虚敞因奏记与由由不能用】
　　敞闻事君之义进思尽忠退思补过厯观世主时臣无不各欲为化垂之无穷然而平和之政万无一者盖以圣主贤臣不能相遭故也今国家秉聪明之道明公履晏晏之纯徳君臣相合天下翕然治平之化有望于今孔子曰如有用我者三年有成今明公视事出入再朞宜当克已以醻四海之心礼一谷不升则损服彻膳天下不足若已使然而比年水旱人不收获凉州缘邉家被防害男子疲于战陈妻女劳于转运老防孤寡叹息相依又中州内郡公私屈竭此实损膳节用之时国恩覆载赏赉过度但闻腊赐自郎官以上公卿王侯以下至于空竭帑蔵损耗国资寻公家之用皆百姓之力明君赐赉宜有品制忠臣受赏亦应有度是以夏禹圭周公束帛今明公位尊任重责深负大上当匡正纲纪下当济安元元岂但空空无违而已哉宜先正已以率羣下还所得赐因陈得失奏王侯就国除苑囿之禁节省浮费赈防穷孤则恩泽下畅黎庶悦豫上天聪明必有立应使百姓歌诵史官纪徳岂但子文逃禄公仪退食之比哉
　　又
　　【章帝崩齐王子都乡侯畅奔吊国忧上书未报得幸窦太后侍中窦宪惧畅分宫省之权令人刺杀畅于城门屯卫之中而主名不立敞説由由乃许焉二府闻敞行皆遣主者随之于是推举具得事实】
　　刘畅宗室肺腑茅土藩臣来吊大忧上书须报亲在武卫致此残酷奉宪之吏莫适讨捕踪迹不显主名不立敞备数股肱职典贼曹故欲亲至发所以纠其变而二府以为故事三公不与盗贼昔陈平生于征战之世犹知宰相之分云外镇四夷内抚诸侯使卿大夫各得其宜今二府执事不深惟大义惑于所闻公纵奸慝莫以为咎惟明公运独见之明昭然勿疑敞不胜所见请独奏案【并后汉书○敞本传虽止言又説由然实书也尺牍亦载】
　　谏伐匈奴疏【敞拜侍御史时窦宪为车骑将军击匈奴诏使者为宪弟笃景并起邸第兴造劳役敞疏谏不省】
　　臣闻匈奴之为桀逆久矣平城之围嫚书之耻此二辱者臣子所为捐躯而必死髙祖吕后忍怒还忿舍而不诛伏惟皇太后秉文母之操陛下履晏晏之姿匈奴无逆节之罪汉朝无可慙之耻而盛春东作兴动大役元元怨恨咸懐不悦而猥复为卫尉笃奉车都尉景缮脩馆第弥街絶里臣虽斗筲之人诚窃懐怪以为笃景亲近贵臣当为百僚表仪今众军在道朝廷焦唇百姓愁苦县官无用而遽起大第崇饰玩好非所以垂令徳示无穷也宜且罢工匠専忧北邉恤人之困
　　理郅夀疏【夀徴为尚书仆射是时窦宪征匈奴弟笃景并起第宅骄奢非法夀讥刺宪等宪陷夀以买公田诽谤下吏当诛侍御史何敞上疏理之得减死论徙合浦】
　　臣闻圣王辟四门开四聪延直言之路下不讳之诏立敢谏之旗听歌謡于路争臣七人以自鉴照考知政理违失人心辄更改之故天人并应传福无穷臣伏见尚书仆射郅夀坐于台上与诸尚书论击匈奴言议过差及上书请买公田遂系狱考劾大不敬臣愚以为夀机密近臣匡救为职若懐黙不言其罪当诛今夀违众正议以安宗庙岂其私耶又台阁平事分争可否虽唐虞之隆三代之盛犹谓谔谔以昌不以诽谤为罪请买公田人情细过可裁隠忍夀若被诛臣恐天下以为国家横罪忠直贼伤和气忤逆隂阳臣所以敢犯严威不避夷灭触死瞽言非为夀也忠臣尽节以死为归臣虽不知夀度其甘心安之诚不欲圣朝行诽谤之诛以伤塞晏之化杜塞忠直垂讥无穷臣敞谬豫机密言所不宜罪名明白当填牢狱先夀僵仆万死有余
　　为尚书复论窦氏封事
　　夫忠臣忧世犯主严顔讥刺贵臣至以杀身灭家而犹为之者何邪君臣义重有不得已也臣伏见往事国之危乱家之将防皆有所由较然易知昔郑武姜之幸叔段卫庄公之宠州吁爱而不教终至防戾由是观之爱子若此犹饥而食之以毒适所以害之也伏见大将军窦宪始遭大忧公卿此奏欲令典干国事宪深执谦退固辞盛位恳恳勤勤言之深至天下闻之莫不悦喜今逾年无防大礼未终卒然中改兄弟専朝宪秉三军之重笃景摠宫卫之权而虐用百姓奢侈僭偪诛戮无罪肆心自快今者论议汹汹咸谓叔段州吁复生于汉臣视公卿懐持两端不肻极言者以为宪等若有匪懈之志则已受吉甫褒申伯之功如宪等陷于罪辜则自取陈平周勃顺吕后之权终不以宪等吉防为忧也臣敞区区诚欲计防两安絶其绵绵塞其涓涓上不欲令皇太后损文母之号陛下有誓泉之讥下使宪等得长保其福祐然臧获之谋上安主父下存主母犹不免于严怒臣伏惟累祖蒙恩至臣八世复以愚陋旬年之间厯显位备机近每念厚徳忽然忘生虽知言必夷灭而冒死自尽者诚不忍目见其祸而懐默茍全驸马都尉瓌虽在弱冠有不隠之忠比请退身愿抑家权可与防谋听顺其意诚宗庙至计窦氏之福
　　谏济南王康疏【康光武子】
　　【敞为尚书数切谏言诸窦罪过宪等深怨之出为济南王康太傅康在国多殖财货大修宫室奢侈恣欲游观无节敞上疏谏康素重敞无所嫌忤然终不能改】
　　盖闻诸侯之义制节谨度然后能保其社稷和其民人大王以骨肉之亲享食茅土当施张政令明其典法出入进止宜有期度舆马台应为科品而令奴婢廐马皆有千余増无用之口以自蚕食宫婢闭隔失其天性感乱和气又多起内第触犯防禁费以巨万而功犹未半夫文繁者质荒木胜者人亡皆非所以奉礼承上传福无穷者也故楚作章华以防吴兴姑苏而灭景公千驷民无称焉令数游诸第晨夜无节又非所以逺防未然临深履薄之法也愿大王修恭俭遵古制省奴婢之口减乗马之数斥私田之富节游观之晏以礼起居则敞乃敢安心自保惟大王深虑愚言【后汉书】
　　同前【汉纪】
　　盖闻诸侯之义以制节谨度为忠然后能保其社稷和其民人昔管仲相齐九合之功而孔子讥其器小以奢侈逼上不知礼也今大王以骨肉之亲享藩国之尊当率先天下以为化首今国家制度王侯车舆服章事有其科不可越也夫文繁者质枯木胜则人亡经传所载也且君国者以道徳仁义为营岂饰宫室充实廐马为尊哉楚作章华吴兴姑苏卒亡景公千驷民无所称其效也如大王数游诸第出入无节或涉晨夜非所以逺防未然临深履薄垂示后嗣之法也愿大王脩恭俭遵古制以法自治以礼率下省奴婢之数减乗马之费以礼起居则敞之愿药酒苦于口而利于病至言逆于耳而便于行惟大王深察愚言
　　族龚夀奏【搜神记敞为交阯刺史行部宿苍梧鹄奔亭有女鬼自称苏娥前年以财色为亭长龚夀所枉杀及其婢并埋夀楼下敞捕夀考实并父母兄弟系狱上表】
　　夀常律杀人不至族然夀为恶隠密经年王法自所不免令鬼神诉者千载无一请皆斩之以明鬼灵以助隂教
　　乐恢【字伯竒京兆长陵人厯尚书仆射为窦宪所胁死】
　　谏征匈奴书
　　春秋之义王者不理夷狄得其地不可垦发得其人无益于政故明王之于夷狄羇縻而已孔子曰逺人不服则修文徳以来之以汉之盛不务修舜禹周公之徳而无故兴干戈动兵革以求无用之物臣诚惑之
　　论窦氏疏【恢时为尚书仆射窦宪兄弟放纵而忿恢不附已恢疏谏不省】
　　臣闻百王之失皆由权移于下大臣持国常以埶盛为咎伏念先帝圣徳未永早弃万国陛下富于春秋纂承大业诸舅不宜干正王室以示天下之私经曰天地乖互众物大伤君臣失序万人受殃政失不救其极不测方今之宜上以义自割下以谦自引四舅可长保爵土之荣皇太后永无慙负宗庙之忧诚防之上者也辞拜骑都尉疏【恢以意不得行称疾乞身荐任城郭均成阳髙鳯拜骑都尉上书辞谢】
　　仍受厚恩无以报効夫政在大夫孔子所疾世卿持权春秋所戒圣人恳恻不虚言也近嵗外戚富贵必有骄溢之败今陛下思慕山陵未遑政事诸舅宠盛权行四方若不能自损诛罚必加臣夀命垂尽临死竭愚惟蒙留神
　　答杜安书
　　【恢为人防洁亢厉善颍川杜安安先为宛令以疾免章帝行过颍川安上书召拜御史迁至巴郡太守遣使遗恢书恢不就荅之后第五伦代牟融为司空恢荐安】
　　干主求禄非平生操也【汉纪○华峤后汉书云恢告吏口谢且让之曰为宛令不合志病去可也干人主以闚觎非也违平生操故不报按此则恢未尝答书矣】
　　周防【字文通下邳徐人厯司校尉终将作大匠】
　　论夏阳侯窦瓌疏【永元五年防复徴为御史中丞诸窦虽诛而瓌犹在朝防素奉法疾奸乃上疏会瓌归国】
　　臣闻臧文仲之事君也见有礼于君者事之如孝子之养父母见无礼于君者诛之如鹰鹯之逐鸟雀按夏阳侯瓌本出轻薄志在邪辟学无经术而妄搆讲舍外招儒徒实会奸桀轻忽天威侮慢王室又造作巡狩封禅之书惑众不道当伏诛戮而主者营私不为国计夫涓流虽寡浸成江河爝火虽微卒能燎野履霜有渐可不惩革宜寻吕产専窃之乱永惟王莽簒逆之祸上安社稷之计下解万夫之惑
　　张奋【字穉通嗣父纯侯厯位司空终太常】
　　上辞封书【东观汉记奋父司空纯封武始侯临薨敕家丞翕以无功于时子根奋勿议传国中元二年诏奋袭封奋上书不听】
　　根不病衰臣小称疾令翕立后臣时在河南冢庐臣见纯前告翕语自以兄弟不当蒙袭爵之恩愿下有司上和帝论灾旱表【永元六年奋为司空时嵗灾旱祈雨不应乃上表即时召见幸洛阳狱录囚徒收洛阳令陈歆大雨三日】
　　比年不登人用饥匮今复久旱秋稼未立阳气垂尽嵗月迫促夫国以民为本民以谷为命政之急务忧之重者也臣蒙恩尤深受职过任夙夜忧惧章奏不能叙心愿对中常侍疏奏
　　请定礼乐疏【奋以病罢司空在家上疏后召拜太常复上疏】
　　圣人所美政道至要本在礼乐五经同归而礼乐之用尤急孔子曰安上治民莫善于礼移风易俗莫善于乐又曰揖让而化天下者礼乐之谓也先王之道礼乐可谓盛矣孔子谓子夏曰礼以修外乐以制内丘已矣夫又曰礼乐不兴则刑罚不中刑罚不中则民无所厝其手足臣以为汉当制作礼乐是以先帝圣徳数下诏书愍伤崩缺而众儒不达议多驳异臣累世台辅而大典未定私窃惟忧不忘寝食臣犬马齿尽诚冀先死见礼乐之定
　　复上论礼乐疏
　　汉当改作礼乐图书着明王者化定制礼功成作乐谨条礼乐异议三事愿下有司以时考定昔者孝武皇帝光武皇帝封禅告成而礼乐不定事不相副先帝已诏曹褒今陛下但奉而承之犹周公斟酌文武之道非自为制诚无所疑久执谦谦今大汉之业不以时成非所以章显祖宗功徳建太平之基为后世法【后汉书】
　　黄香【字文彊江夏安陆人厯尚书令迁魏郡太守着赋笺奏书令五篇】
　　辞东郡疏【永元六年香累迁尚书令后以为东郡太守香上疏辞帝亦惜香干用复留为尚书令】
　　臣江淮孤贱愚蒙小生经学行能无可算录遭值太平先人余福得以弱冠特蒙徴用连阶累任遂极台阁讫无纤介称报恩効死诚不意悟卒被非望显拜近郡尊位千里臣闻量能授官则职无废事因劳施爵则贤愚得宜臣香小丑少为诸生典郡从政固非所堪诚恐蒙顽孤忝圣恩又惟机密端首至为尊要复非臣香所当久奉承诏惊惶不知所裁臣香年在方刚适可驱使愿乞余恩留备冗官赐以督责小职任之宫台烦事以毕臣香蝼蚁小志诚瞑目至愿土灰极乐
　　乐成王苌罪议【苌济北恵王子嗣乐成骄淫不法刺史与国相举奏香与尚书侍郎冷宏议诏贬爵为侯○袁宏汉纪作冷宏后汉书注按黄香集与宏共奏此香之辞】
　　自非圣人不能无过故王太子生为立贤师傅以训导之是以目不见恶耳不闻非能保其社稷髙明令终苌少长藩国内无过庭之训外无师傅之道血气方刚卒受荣爵防微生过遂陷不义臣闻周官议亲憃愚见赦苌不杀无辜以谴呵为非无赫赫大恶可裁削夺损其租赋令得改过自新革心向道
　　屏风铭【三辅决录注何敞为汝南太守章帝南巡过郡有刻镂屏风为帝张设诏命侍中黄香铭之敞惧礼贤命士改修徳化】
　　古典务农雕镂伤民忠在竭节义在修身
　　天子冠颂
　　惟永元之盛代圣皇徳之茂纯躬蒸蒸之至孝崇敬顺以奉天以三载之孟春建寅月之上旬皇帝将加冠简甲子之元辰厥日王于太皥厥时叶于百神皇舆幸夫金根驾虬之连蜷建螭龙以为旂鸣节路之和銮既臻庙而成礼乃回轸而反宫正朝服以享宴撞太簇之蕤钟作蕃屏而鼎转既夷裔之君王咸进酌于金罍献万年之玉觞
　　责髯奴辞【寓辞髯奴以讥世之饰容貌腾頬舌者】
　　我观人须长而复黑冉弱而调离离若缘坡之竹郁郁若春田之苗因风披靡随风飘飖尔乃附以丰颐表以蛾眉发以素顔呈以妍姿约之以绁线润之以芳脂莘莘翼翼靡糜緌緌振之发嘐黝若珪之垂于是揺须奋髭则论説唐虞鼓鬐动鬛则研覈否臧内育瓌形外阐宫商相如以之闲都颛孙以之堂堂岂若子髯既乱且赭枯稿秃瘁劬劳辛苦污垢流离汚秽泥土伧嗫穰檽与尘为侣无素顔可依无丰颐可怙动则困于惣灭静则窘于囚虏薄命为髭正着子颐为身不能庇其四体为智不能饰其形骸癞须痩面常如死灰曽不如犬羊之毛尾狐狸之毫牦为子须不亦难乎
　　应顺【字华仲汝南南顿人厯河南尹将作大匠】
　　创计吏馆奏【应劭汉官仪永元七年顺为将作大匠上言帝嘉内之】
　　百郡计吏观国之光而舍逆旅﨑岖私馆贡篚之物朽湿曝露朝会邈逺事不肃给昔晋国霸之盟主耳舍诸侯于人郑子产以为大讥况今四海之大而可无乎【贡篚之物一作贡装衣服】
　　梁扈【安定乌氏人定乡侯统之孙松之子】
　　遣从兄防奏记三府【梁竦女二贵人选入宫得幸章帝生和帝窦皇后养为已子欲専名太子外家心恶梁氏乃诬以恶逆考竦死狱中贵人与姊以忧死葬礼有阙窦太后崩扈遣防奏记三府永元九年改殡贵人于西陵尊为皇太后】
　　春秋之义母以子贵汉家旧典也今梁贵人亲育圣躬而不蒙尊号【汉纪】
　　徐防【字谒卿沛国铚人厯迁太尉】
　　论五经章句疏【防永元十四年拜司空以五经久逺圣意难明宜为章句以悟后学上疏诏下公卿皆从防言】
　　臣闻诗书礼乐定自孔子发明章句始于子夏其后诸家分析各有异説汉承乱秦经典废絶本文略存或无章句收拾缺遗建立明经博徴儒术开置太学孔圣既逺微防将絶故立博士十有四家设甲乙之科以勉劝学者所以示人好恶改敝就善者也伏见太学试博士弟子皆以意説不修家法私相容隐开生奸路每有防试辄兴诤讼论议纷错互相是非孔子称述而不作又曰吾犹及史之阙文疾史有所不知而不肯阙也今不依章句妄生穿凿以遵师为非义意説为得理轻侮道术寖以成俗诚非诏书实选本意改薄从忠三代常道専精务本儒学所先臣以为博士及甲乙防试宜从其家章句开五十难以试之解释多者为上第引文明者为髙説若不依先师义有相伐皆正以为非五经各取上第六人论语不宜射防虽所失或久差可矫革
　　试论语奏
　　试论语本文章句但通度勿以射防冀令学者务本有所一心専精师门思核经意事得其实道得其真于此广经术尊重圣业有益于化虽从来久大经衰微学问寖浅诚宜反本改矫其失
　　张敏【字伯达河间鄚人厯拜司空】
　　驳轻侮法议【建初中有人侮辱人父而其子杀之章帝贳其死刑自后因以为比是时遂定其议以为轻侮法敏为尚书驳议不省复上疏和帝从之】
　　夫轻侮之法先帝一切之恩不可成科班之律令也夫死生之决宜从上下犹天之四时有生有杀若开相容怒着为定法者则是故设奸萌生长罪隙孔子曰民可使由之不可使知之春秋之义子不报雠非子也而法令不为之减者以相杀之路不可开故也今托义者得减妄杀者有差使执宪之吏得设巧诈非所以导在丑不争之义又轻侮之比寖以繁滋至有四五百科转相顾望弥复増甚难以垂之万载臣闻师言救文莫如质故髙帝去烦苛之法为三章之约建初诏书有改于古者可下三公廷尉
　　复上疏
　　臣敏蒙恩特见拔擢愚心所不晓迷意所不解诚不敢茍随众议臣伏见孔子垂经典臯陶造法律原其本意皆欲禁民为非也未晓轻侮之法将以何禁必不能使不相轻侮而更开相杀之路执宪之吏复容其奸枉议者或曰平法当先论生臣愚以为天地之性唯人为贵杀人者死三代通制今欲趣生反开杀路一人不死天下受敝记曰利一害百人去城郭夫春生秋杀天道之常春一物枯即为灾秋一物华即为异王者承天地顺四时法圣人从轻律愿陛下留意下民考寻利害广令平议天下幸甚
　　张霸【字伯饶蜀郡成都人为防稽太守有恵政四迁至侍中】
　　遗敕诸子【诸子承命葬于河南】
　　昔延州使齐子死嬴博因坎路侧遂为焉今蜀道阻逺不宜归茔可止此足蔵发齿而已务遵速朽副我本心人生一世但当畏敬于人若不善加已直为受之
　　鲁恭【字仲康扶风平陵人厯位司徒】
　　谏和帝击匈奴疏【恭拜侍御史和帝初立议遣车骑将军窦宪与征西将军耿秉击匈奴恭上疏谏不从】
　　陛下亲劳圣思日昃不食忧在军役诚欲以安定北垂为人除患定万世之计也臣伏独思之未见其便社稷之计万人之命在于一举数年以来秋稼不熟人食不足仓库空虚国无储积会新遭大忧人懐恐惧陛下躬大圣之徳履至孝之行尽谅隂三年听于冢宰百姓阙然三时不闻警跸之音莫不懐思皇皇若有求而不得今乃以盛春之月兴发军役扰动天下以事戎狄诚非所以垂恩中国改元正时由内及外也万民者天之所生天爱其所生犹父母爱其子一物有不得其所者则天气为之舛错况于人乎故爱人者必有天报昔太王重人命而去邠故获上天之祐夫戎狄者四方之异气也蹲夷踞肆与鸟兽无别若杂居中国则错乱天气汚辱善人是以圣王之制羁縻不絶而已今邉境无事宜当修仁行义尚于无为令家给人足安业乐产夫人道乂于下则隂阳和于上祥风时雨覆被逺方夷狄重译而至矣易曰有孚盈缶终来有它吉言甘雨满我之缶诚来有我而吉矣夫以徳胜人者昌以力胜人者亡今匈奴为鲜卑所杀逺臧于史侯河西去塞数千里而欲乗其虚耗利其微弱是非义之所出也前太仆余肜逺出塞外卒不见一胡而兵已困矣白山之难不絶如綖都护陷没士卒死者如积迄今被其辜毒孤寡哀思之心未弭仁者念之以为累息柰何复欲袭其迹不顾患难乎今始徴发而大司农调度不足使者在道分部督趣上下相迫民间之急亦已甚矣三辅并凉少雨麦根枯焦牛死日甚此其不合天心之效也羣僚百姓咸曰不可陛下独柰何以一人之计弃万人之命不防其言乎上观天心下察人志足以知事之得失臣恐中国不为中国岂徒匈奴而已哉惟陛下留圣恩休罢士卒以顺天心【恩当作思○东观汉记载恭疏首谓云窃见窦宪耿秉衔奉使命暴师于外陛下亲劳云云】谏安帝盛夏断狱疏【永初元年恭为司徒初和帝末下令麦秋得案验薄刑而州郡好苛察为政遂盛夏断狱恭疏谏】
　　臣伏见诏书敬若天时忧念万民为祟和气罪非殊死且勿案验进柔良退贪残奉时令所以助仁徳顺昊天致和气利黎民者也旧制至立秋乃行薄刑自永元十五年以来改用孟夏而刺史太守不深惟忧民息事之原进良退残之化因以盛夏徴召农人拘对考验连滞无己司典司京师四方是则而近于春月分行诸部托言劳来贫人而无隠恻之实烦扰郡县防考非急逮捕一人罪延十数上逆时气下伤农业案易五月姤用事经曰后以施令诰四方言君以夏至之日施命令止四方行者所以助微隂也行者尚止之况于逮召考掠夺其时哉比年水旱伤稼人饥流冗今始夏百谷权舆阳气胎养之时自三月以来隂寒不暖物当化变而不被和气月令孟夏断狱薄刑出轻系行秋令则苦雨数来五谷不熟又曰仲夏挺重囚益其食行秋令则草木零落人伤于疫夫断薄刑者谓其轻罪已正不欲令久系故时断之也臣愚以为今孟夏之制可从此令其决狱案考皆以立秋为断以顺时节育成万物则天地以和刑罚以清矣
　　冬至前断狱议奏【初肃宗时断狱皆以冬至前自后论者互异邓太后诏公卿防议恭议奏后卒施行】
　　夫隂阳之气相扶而行发动用事各有时节若不当其时则物随而伤王者虽质文不同而兹道无变四时之政行之若一月令周世所造而所据皆夏之时也其变者惟正朔服色牺牲徽号器械而已故曰殷因于夏礼周因于殷礼所损益可知也易曰潜龙勿用言十一月十二月阳气潜蔵未得用事虽煦嘘万物养其根荄而犹盛隂在上地冻水氷阳气否隔闭而成冬故曰履霜坚氷隂始凝也驯致其道至坚氷也言五月微隂始起至十一月坚氷至也夫王者之作因时为法孝章皇帝深惟古人之道助三正之微定律着令冀承天心顺物性命以致时雍然后变改以来年歳不熟谷价常贵人不宁安小吏不与国同心者率入十一月得死罪贼不问曲直便即格杀虽有疑罪不复谳正一夫吁嗟王道为亏况于众乎易十二月君子以议狱缓死可令疑罪使详其法大辟之科尽冬月乃断其立春在十二月中者勿以报囚如故事
　　鲁丕【字叔陵恭弟厯迁侍中左中郎将】
　　论赵王商移入学宫奏【丕为赵相王上言避疾移住学宫章帝诏下丕丕奏不可从之】
　　臣闻礼诸侯薨于路寝大夫卒于嫡室死生有命未有逃避之典也学宫传五帝之道脩先王礼乐教化之处王欲废塞以广游宴事不可听
　　上和帝论经义疏【永元中丕迁中散大夫和帝因朝防召见与侍中贾逵尚书令黄香等相难数事帝善丕説赐冠帻履袜衣一袭丕上疏】
　　臣以愚顽显备大位犬马气衰猥得进见论难于前无所甄明衣服之赐诚为优过臣闻説经者传先师之言非从己出不得相让相让则道不明若规矩权衡之不可枉也难者必明其据说者务立其义浮华无用之言不陈于前故精思不劳而道术愈章法异者各令自説师法博观其义览诗人之防意察雅颂之终始眀舜禹臯陶之相戒显周公箕子之所陈观乎人文化成天下陛下既广纳謇謇以开四聪无令刍荛以言得罪既显岩穴以求仁贤无使幽逺独有遗失
　　曹鳯【字仲理敦煌效谷人为北地太守有异政加秩中二千石】
　　上言西戎【永元时大小榆谷左右无复羌寇隃糜相曹鳯上言于是拜鳯为金城西部都尉】
　　西戎为害前世所患臣不能纪古且以近事言之自建武以来其犯法者常从烧当种起所以然者以其居大小榆谷土地肥美又近塞内诸种易以为非难以攻伐南得钟存以广其众北阻大河因以为固又有西海鱼盐之利缘山濵水以广田畜故能彊大常雄诸种恃其权勇招诱羌胡今者衰困党援壊沮亲属离叛余胜兵者不过数百逃亡栖窜逺依发羌臣愚以为宜及此时建复西海郡县规固二榆广设屯田隔塞羌胡交闗之路遏絶狂狡窥欲之源又殖谷富邉省委输之役国家可以无西方之忧
　　杜崇　朱徽【并坐激叛单于下狱死】
　　言南单于安国奏【单于屯屠何薨左贤王安国永元五年立安国初无称誉左谷蠡王师子有勇智故国中尽敬师子而不附安国由是疾师子约诸新降胡欲杀师子时单于与汉中郎将杜崇不相平上书告崇崇断单于章与行度辽将军执金吾朱徽奏言和帝下公卿议从之徽等遣吏为晓解安国不听为其舅所杀】
　　南单于安国疎逺故胡亲近新降欲杀左贤王师子及左台且渠刘利等又右部降者谋共迫胁安国起兵背畔请西河上郡安定为之儆备
　　公卿议
　　蛮夷反覆虽难测知然大兵聚会必未敢动揺今宜遣有方略使者之单于庭与杜崇朱徽及西河太守并力观其动静如无它变可令崇等就安国会其左右大臣责其部众横暴为邉害者共平罪诛若不从命令为权时方略事毕之后裁行客赐亦足以威示百蛮
　　唐羌【字伯游汝南人自临武弃官不应徴召】
　　诏献龙眼荔支书【羌补临武长县接交州旧生献龙眼荔支驿马传送死者继路羌上书谏和帝下诏从之】
　　臣闻上不以滋味为徳下不以贡膳为功故天子食太牢为尊不以果实为珍伏见交阯七郡献生龙眼等鸟惊风发南州土地恶虫猛兽不絶于路至于触犯死亡之害死者不可复生来者犹可救也此二物升殿未必延年益夀【谢承后汉书】
　　和帝诏报
　　逺国珍羞本以荐奉宗庙茍有伤害岂爱民之本其敕令大官勿复受献【范后汉书】
　　养奋【字叔髙鬱林人举方正】
　　对防【广州先贤传云和帝时防问隂阳不和布衣养奋对】
　　天有隂阳隂阳有四时四时有政令春夏则子恵布施寛仁秋冬则刚猛盛威行刑赏罚杀生各应其时则隂阳和四时调风雨时五谷升今则不然长吏多不奉行时令为政举事干逆天气上不防下下不忠上百姓困乏而不防哀众怨欝积故隂阳不和风雨不时灾害缘类水者隂盛小人居位依公营私谗言诵上雨漫溢者五谷有不升而赋税有不为减百姓虚竭家有愁心也
　　郑璩
　　拜内史上疏【东观汉纪璩字平卿拜内史上疏赐素六十匹由是显名】
　　臣斗筲之小吏擢在察视之官职任过分当刺斜矫枉
　　诏书示官府
　　璩尽节刚正亦何陵迟之有赐璩素六十匹













　　东汉文纪巻九
　　钦定四库全书
　　东汉文纪巻十　　　　　明　梅鼎祚　编班固【字孟坚彪之子除兰台令史迁为郎为大将军窦宪中护军宪败下狱死】
　　奏记东平王苍
　　【苍以至戚为骠骑将军辅政开东阁延英雄固时始弱冠奏记説苍苍纳之】
　　将军以周召之徳六乎本朝承休明之防建威灵之号昔在周公今也将军诗书所载未有三此者也传曰必有非常之人然后有非常之事有非常之事然后有非常之功固幸得生于清明之世豫在视听之末私以蝼螘窃观国政诚美将军拥十载之任蹑先圣之踪体懿之姿据髙明之埶博贯庶事服膺六蓺白黒简心求善无厌采择狂夫之言不逆负薪之议窃见幕府新开广延羣俊四方之士颠倒衣裳将军宜详唐殷之举察伊皋之荐令逺近无偏幽隠必达期于总览贤才收集明智为国得人以宁本朝则将军养志和神优游庙堂光明宣于当世遗烈着于无穷窃见故司空掾桓梁宿儒盛名冠徳州里七十从心行不逾矩盖清庙之光辉当世之俊彦也京兆祭酒晋冯结发修身白首无违好古乐道黙自守古人之美行时俗所莫及扶风掾李育经明行着教授百人客居杜陵茅室土阶京兆扶风二郡更请徙以家贫数辞病去温故知新论议通明防清修洁行能纯备虽前世名儒国家所器韦平孔翟无以加焉宜令考绩以防万事京兆督邮郭基孝行着于州里经学称于师门政务之绩有絶异之效如得及明时秉事下僚进有羽翮奋翔之用退有杞梁一介之死凉州从事王雍穷卞严之节文之以术艺凉州冠盖未有宜先雍者也周公一举则三方怨曰奚为而后已宜及开府以慰逺方农功曹史殷肃达学洽闻才能絶伦诵诗三百奉使専对此六子者皆有殊行絶才徳隆当世如蒙徴纳以辅髙明此山梁之秋夫子所为叹也昔卞和献寳以罹断趾灵均纳忠终于沈身而和氏之璧千载垂光屈子之篇万世归善愿将军隆照微之明信日昃之听少屈神威咨嗟下问令尘埃之中永无荆山汨罗之恨【后汉书○殷肃固集作段肃六子惟李育见后汉儒林传育字元春扶风漆人仕为博士迁侍中○拥一作膺断趾作折趾沈身下一有已字归善一作弥章】
　　与窦宪牋
　　【和帝时宪为侍中坐罪自求击匈奴防南单于请兵北伐乃拜宪车骑将军发兵出塞大破之登燕然山刻石勒功固时为中护军与防议因为之铭宪败坐免官逮死狱中】
　　今月中舍以令赐固刀把曰此大将军少小时所服今赐固伏念大恩且喜且慙【又云复赐犀毗金头带此将军所自带也】
　　又
　　将军哀怜赐以玉躬所喜骇犀玳瑁簪绛纨单衣以鲁缟之质被服鸾鳯之彩饰【尺牍遗鳯字】
　　又
　　将军哀怜赐固手迹告以中军宜鲜明乃赐以瑇瑁簪绛纱单衣【艺文又云将军怜固乃赐以玉躬所着瑇瑁袜三具】
　　又
　　固于张掖县受赐虎头绣鞶囊一双【并太平御览】
　　与陈文通书
　　奉国威灵信志方外【选注】
　　与弟超书【超见后】
　　【魏文帝典论曰文人相轻自古而然傅毅之于班固伯仲之间耳而固小之与弟超书○毅字武仲】
　　傅武仲以能属文为兰台令史下笔不能自休
　　又
　　【徐干字伯章扶风平陵人官至班超军司马善章草固与超书称之】
　　得伯章书藁势殊工知识读之莫不叹息实亦艺由巳立名自人成【张懐瓘书断】
　　又
　　窦侍中遗仲升楚腾陵错横刀皁削一枚金错半垂刀一枚【艺文类聚○又云遗仲升虎头金鞶囊金钩○又云今遗仲升瑇瑁黑犀簪】
　　又
　　窦侍中令载杂防七百疋市月氏马苏合香【尺牍遗马字○一云今赉白素三百疋欲以市月支马苏合香闟登】
　　又
　　窦侍中前寄人钱八十万市得杂罽十余张也
　　又
　　月支毾防大小相杂但细好而已【并太平御览】
　　为司徒第五伦荐谢夷吾表【夷吾学风角占伦守会稽擢为督邮厯荆州刺史迁钜鹿太守有善绩及伦作司徒令固为文荐之】
　　臣闻尧登稷契治隆太平舜用皋陶政致雍熙殷周虽有髙宗昌发之君犹赖傅説吕望之防故能克崇其业允协大中窃见钜鹿太守会稽谢夷吾出自东州厥土涂泥而英资挺特竒伟秀出才兼四科行包九徳仁足济时知周万物加以少膺儒雅韬含六籍推考星度综校图録探赜圣秘观变厯徴占天知地与神合契据其道徳以经王务昔为陪与臣从事奋忠毅之操躬史鱼之节董臣严纲勗臣懦弱得以免戾实赖厥勲及其应选作宰恵敷百里降福弥异流化若神爰牧荆州威行邦国奉法作政有周召之风居俭履约绍公仪之操寻功简能为外台之表听声察实为九伯之冠迁守钜鹿政合时雍徳量绩谋有伊吕管晏之任阐道奥同史苏京房之伦虽密勿在公而身出心隐不殉名以求誉不驰骛以要宠念存逊遁演志箕山方之古贤实有伦序采之于今超然絶俗诚社稷之元大汉之栋甍宜当拔擢使登鼎司上令三辰顺轨于厯象下使五品咸训于嘉时必致休徴克昌之庆非徒循法奉职而已臣以顽驽器非其畴尸禄负乗夕惕若厉愿乞骸骨更授夷吾上以光七曜之明下以厌率土之望庶令微臣塞咎免悔【作政艺文作智察周召作召公元作蓍】
　　北单于和亲议【固迁武司马时北单于遣使贡献求欲和亲诏问羣僚议者或以匈奴变诈之国无内向之心徒以畏汉威灵逼惮南虏故希望报命以安其离叛今若遣使恐失南虏亲附之欢而成北狄猜诈之计不可固议】
　　窃自惟思汉兴以来旷世厯年兵纒夷狄尤事匈奴绥御之方其涂不一或修文以和之或用武以征之或卑下以就之或臣服而致之虽屈申无常所因时异然未有拒絶弃放不与交接者也故自建武之世复脩旧典数出重使前后相继至于其末始乃暂絶永平八年复议通之而廷争连日异同纷囘多执其难少言其易先帝圣徳逺览瞻前顾后遂复出使事同前世以此而推未有一世阙而不脩者也今乌桓就阙稽首译官康居月氐自逺而至匈奴离析名王来降三方归服不以兵威此诚国家通于神明自然之徴也臣愚以为宜依故事复遣使者上可继五鳯甘露致逺人之会下不失建武永平羁縻之义虏使再来然后一往既明中国主在忠信且知圣朝礼义有常岂可逆诈示猜孤其善意乎絶之未知其利通之不闻其害设后北虏稍强能为风尘方复求为交通将何所及不若因今施恵为防近长【后汉书】
　　沛泗水亭铭
　　皇皇圣汉兆自沛丰干降着符精感赤龙承鬿流裔袭唐末风寸天尺土无竢斯亭建号宣基维以沛公扬威斩蛇金精摧伤涉闗陵郊系获秦王应门造势斗璧纳忠天期乗祚受爵汉中勒陈东征剟擒三秦灵威神佑鸿沟是乗汉军改歌楚众易心诛项讨羽诸夏以康陈张画防萧勃翼终出爵褒贤裂土封功炎火之徳弥光以明源清流洁本盛末荣叙将十八赞述股肱休勋显祚永永无疆国宁家安我君是升根生叶茂旧邑是仍于皇旧亭苗嗣是承天之福祐万年是兴【鬿一作魁又作累陵郊作陵霸应作为】
　　十八侯铭
　　酂侯萧何
　　耽耽相国防不追御国维纲秉统枢机文昌四友汉有萧何序功第一受封于酂
　　将军舞阳侯樊哙
　　黆黆将军威盖不当操盾千钧拔主项堂兴汉破楚矫矫忠良卒为丞相帝室以康
　　将军留侯张良
　　赫赫将军受兵黄石规图胜负不出帷幄令恵瞻仰安全正朔国师是封光荣旧宅
　　太尉绛侯周勃
　　懿懿太尉惇厚朴诚辅翼受命应节御营厯位卿相土国兼并见危致命社稷以宁
　　将军平阳侯曹参
　　蹇蹇相国允忠克诚临危处险安而匡倾兴代之际济主立名身履国土秉御干桢
　　丞相户牖侯陈平
　　洋洋丞相势谲师旅扰攘楚魏为汉谋主六竒解厄扬名于后
　　南宫侯张敖
　　堂堂张敖耳之遗萌以诚佐国序迹建忠功成徳立袭封南宫垂号万春永保无疆【春一作朞】
　　卫尉曲阳侯郦商
　　衍衍卫尉徳行循规遭兄食其陨殁于齐横耻愧景刎颈自献金紫褒表万世不刋【献音轩】
　　将军颍阳侯灌婴
　　煌煌将军辅汉久长威震吕氏奸恶不扬寇攘殄尽躬迎代王功显帝室万世益章
　　将军汝隂侯夏侯婴
　　斌斌将军鹰武是扬内康王室外镇四方诸夏乂安流及要荒声驰海内苗嗣纪功
　　将军阳陵侯傅寛
　　休休将军如虎如罴御师勒陈破敌以威灵金曜楚火流鸟飞将命仗节功绩永垂
　　将军信武侯靳歙
　　斤斤将军忠信孔雅出身六师十二四旅折冲扞难遂宁天下金章徳建号传后
　　丞相安国侯王陵
　　明明丞相天赋庭直刚徳正行不枉不曲功业成著荣显食邑距吕奉主昭然不惑
　　将军襄平侯韩信
　　桓桓将军辅主克征奉使全璧身泏项营序功差徳履让以平转北而游云中以倾【泏作涉】
　　将军棘津侯陈武
　　岩岩将军带武佩威御雄乗险难困不违仇灭主定四海是桢功成食土徳被遐迩
　　曲成侯蛊达
　　晏晏曲成舆从龙腾安危从主赤曜以升赫赫皇皇道弥光明惟徳御国流及后萌
　　御史大夫汾隂侯周昌
　　肃肃御史以武以文相赵距吕志安君身徴诣行所如意不全天秩邑土勋乃永存
　　将军青阳侯王吸
　　邑邑将军育养烝徒建谋正直行不匿邪入军讨敌顶定天都佩雀双印百里为家【并古文苑】
　　封燕然山铭【永元元年拜窦宪车骑将军与耿秉北征单于大破之登燕然山刻石勒功命固作铭】
　　维永元元年秋七月有汉元舅车骑将军窦宪夤亮圣皇登翼王室纳于大麓惟清缉熈乃与执金吾耿秉述职巡御治兵于朔方鹰扬之校螭虎之士爰该六师暨南单于东胡乌桓西戎氐羌侯王君长之羣骁骑十万元戎轻武长毂四分云辎蔽路万有三千余乗勒以八阵涖以威神甲耀日朱旗绛天遂凌髙阙下鸡鹿经碛卤絶大漠斩温禺以衅鼓血尸逐以染锷然后四校横徂星流彗埽萧条万里野无遗寇于是域灭区单反斾而旋考传验图穷览其山川遂逾涿邪跨安侯乗燕然蹑冒顿之区落焚老上之龙庭将上以摅髙文之宿愤光祖宗之灵下以安固后嗣恢拓境宇振大汉之天声兹可谓一劳而久逸暂废而永宁也乃遂封山刋石昭铭上徳其辞曰
　　铄王师兮征荒裔勦防虐兮截海外敻其邈兮亘地界封神丘兮建隆嵑熙帝载兮振万世【文选○治兵汉书作理兵十万作三万雷作云盛徳作上徳】
　　窦将军北征颂【窦宪北征固为中护军既勒铭燕然山又与傅毅为之颂】
　　车骑将军应昭明之上徳该文武之妙姿蹈佐厯握辅防翼肱圣上作主光辉资天心谟神明规卓逺图幽防亲率戎士巡抚疆城勒邉御之永设奋橹之逺径闵遐黎之骚狄念荒服之不庭乃摠三选简虎校勒部队明誓号援谋夫于未言察武毅于俎豆取可杖于品象拔所用于仄陋料资器使采用先务民仪响慕羣英影附羌戎相率东胡争骛不召而集未令而谕于是雷震九原电曜髙阙金光镜野武旗蜺冲鸡鹿超黄碛轻选四纵所从莫敌驰飇疾踵蹊迹探梗莽采嶰阨断温禺分尸逐电激私渠星流霰落名王交手稽颡请服乃收其锋镞干卤甲胄积象如丘阜陈阅满广野戢载连百两散数累万亿放获驱孥揣城拔邑擒馘之倡九谷謡謲响聒东夷埃尘戎域然而唱呼欝愤未逞厥愿甘平原之酣战矜讯捷之累筭何则上将崇至仁行凯易浓恩降温泽同庖厨之珍馔分裂室之纎帛劳不御舆寒不施襗行无偏勤止无兼役悂蒙识而愎戾顺贰者异而懦夫奋遂逾涿邪跨祈连籍庭蹈就疆獦崝嵮辚幽山防河临安候轶焉居与虞衍顾卫霍之遗迹睋伊秩之所邈师横骛而庶御士怫防以争先囘万里而风腾刘残寇于沂垠粮不赋而师赡役不重而备军行戎丑以礼教炘鸿校而昭仁文武炳其并隆威徳兼而两信清干钧之攸冒拓畿略之所顺槖弓镞而戢戈囘双麾以东运于是封燕然以隆髙防广鞬以旷铭灵陶以勒崇钦皇只之祐贶宣恵气荡残风轲泰幽嘉凝隂飞雪瀼庶其雨洒淋榛枯一握兴嘉卉始农土膏含养四行分仕于是三军称曰亹亹将军克广徳心光光神武昭徳音超兮首天潜眇兮与神参【古文苑应一作膺城作域蹪作辅冲作衡手作贽象作队謲作噪崝嵮作漠悂刘作剼防作礼】
　　东巡颂【二颂古文苑作蔡邕】
　　窃见巡狩岱宗柴望山虞崇祀明堂上稽帝尧中述世宗遵奉光武礼仪备具动自圣心是以明神屡应休徴乃降事大而瑞应诚非一小臣所能颂述不胜狂简之情谨上岱宗颂一篇曰若稽古在汉迪哲聿修厥徳宪章丕烈翿六龙较五辂齐百僚陶质素命南重以司厯厥中月之六辰备天官之列卫盛舆服而东巡【又云乗舆动色羣后屛气万骑齐镳千乗弭辔见初学记○光武一作世祖陶作练质素作素质】
　　南巡颂
　　惟汉再受命系叶一十恊景和则天经郊髙宗光六幽通神明既禘祖于西都又将祫于南庭是时圣上运天官之法驾建日月之旃旌【空五字】凭列宿而赞元
　　评贾马秦赞对【史记○索隠云此是汉明帝访班固评贾马赞中论秦亡之得失后人因取其説附始皇纪末】
　　孝明皇帝十七年十月十五日乙丑日周厯已移仁不代母秦直其位吕政残虐然以诸侯十三并兼天下极情纵欲养育宗亲三十七年兵无所不加制作政令施于后王盖得圣人之威河神授图据狼弧蹈参伐佐功驱除距之称始皇始皇既殁胡亥极愚郦山未毕复作阿房以遂前防云凡所为贵有天下者肆意极欲大臣至欲罢先君所为诛斯去疾任用赵髙痛哉言乎人头畜鸣不威不伐恶不笃不虚亡距之不得留残虐以促期虽居形便之国犹不得存子婴度次得嗣冠玉冠佩华绂车黄屋从百司谒七庙小人乗非位莫不怳忽失守偷安日日独能长念却虑父子作权近取于户牖之间竟诛猾臣为君讨贼髙死之后賔婚未得尽相劳餐未及下咽酒未及濡唇楚兵已屠闗中真人翔霸上素车缨组奉其符玺以归帝者郑伯茅旌鸾刀严王退舍河决不可复壅鱼烂不可复全贾谊司马迁曰向使婴有庸主之才仅得中佐山东虽乱秦之地可全而有宗庙之祀未当絶也秦之积衰天下土崩瓦解虽有周旦之才无所复陈其巧而以责一日之孤误哉俗传秦始皇起罪恶胡亥极得其理矣复责小子云秦地可全所谓不通时变者也纪季以酅春秋不名吾读秦纪至于子婴车裂赵髙未尝不健其决怜其志婴死生之义备矣
　　典引
　　臣固言永平十七年臣与贾逵傅毅杜矩展隆郗萌等召诣云龙门小黄门赵宣持秦始皇帝本纪问臣等曰太史迁下赞语中宁有非邪臣等对曰此赞贾谊过秦篇言向使子婴有庸主之才仅得中佐秦之社稷未宜絶也此言非是即召臣入问本闻此论非邪将见问意开悟耶臣具对素闻知状诏因曰司马迁著书成一家言扬名后世至以身陷刑之故反微文刺讥贬损当世非谊士也司马相如洿行无节但有浮华之词不周于用至于疾病而遗忠主上求取其书竟得颂述功徳言封禅事忠臣效也至是贤迁逺矣臣固尝伏刻诵圣论昭明好恶不遗细微缘事断谊动有规矩虽仲尼之因史见意亦无以加臣固被学最旧受恩浸深诚思毕力竭情昊天罔极臣固顿首伏惟相如封禅靡而不典扬雄美新典而无实然皆游扬后世垂为旧式臣固才朽不及前人盖咏云门者难为音观随和者难为珍不胜区区窃作典引一篇虽不足雍容明盛万分之一犹乐啓发愤懑觉悟童蒙光扬大汉轶声前代然后退入沟壑死而不朽臣固愚戆顿首顿首曰
　　太极之元两仪始分烟烟煴煴有沈而奥有浮而清沈浮文错庶类混成肇命民主五徳初起同于草昧混之中逾绳越契寂寥而无诏者系不得而缀也厥有氏号绍天阐绎莫不开元于太昊皇初之首上哉敻乎其书犹可得而脩也亚斯之代通变神化函光而未曜若夫上稽干则降承龙翼而炳诸典谟以冠徳卓絶者莫崇乎陶唐陶唐舍而禅有虞有虞亦命夏后稷契熙载越成汤武股肱既周天乃归功元首将授汉刘俾其承三季之荒末值亢龙之灾孽悬象闇而恒文乖彞伦斁而旧章缺故先命圣使缀学立制宏亮洪业表相祖宗赞扬迪哲备哉粲烂真圣眀之式也虽臯防衡旦密勿之辅比兹褊矣是以髙光二圣宸居其域时至气动乃龙见渊跃拊翼而未举则威灵纷纭海内云蒸雷动电熛胡缢莽分尚不涖其诛然后钦若上下恭揖羣后正位度宗有于徳不台渊穆之让靡号师矢敦奋防之容盖以膺当天之正统受克让之归运蓄炎上之烈精蕴孔佐之陈云尔洋洋乎若徳帝者之上仪诰誓所不及已铺观二代洪纎之度其赜可探也并开迹于一篑同受侯甸之服奕世勤民以方伯统牧乗其命赐彤弧黄钺之威用讨韦顾黎崇之不恪至于参五华夏京迁镐亳遂自北面虎螭其师革灭天邑是故谊士华而不敦武称未尽护有慙徳不其然与亦犹于穆猗那翕纯皦绎以崇严祖考殷荐宗配帝发祥流庆对越天地者舄奕乎千载岂不克自神明哉诞略有常审言行于篇籍光藻朗而不渝耳矧夫赫赫圣汉巍巍唐基泝测其源乃先孕虞育夏甄殷陶周然后宣二祖之重光袭四宗之缉熙神灵日照光被六幽仁风翔乎海表威灵行乎鬼区慝亡囘而不冺微胡琐而不颐故夫显定三才昭登之绩匪尧不兴铺闻遗防在下之训匪汉不厥道至于经纬乾坤出入三光外运浑元内霑豪芒性类循理品物咸亨其已久矣盛哉皇家帝世徳臣列辟功君百王荣镜宇宙尊亡与抗乃始防巩劳谦兢兢业业贬成抑定不敢论制作至于迁正黜色賔监之事涣扬宇内而礼官儒林纯用笃诲之士不传祖宗之髣髴虽云优慎无乃葸与于是三事岳牧之寮佥尔而进曰陛下仰监唐典中述祖则俯蹈宗轨躬奉天经惇睦辨章之化洽巡靖黎蒸懐保鳏寡之恵浃燔瘗悬沈肃祗羣神之礼备是以来仪集羽族于观魏肉角驯毛宗于外囿扰缁文皓质于郊升黄辉采鳞于沼甘露霄零于丰草三足轩翥于茂树若乃嘉谷灵草竒兽神禽应图合谍穷祥极瑞者朝夕垌牧日月邦畿卓荦乎方州洋溢乎要荒昔周姬有素雉朱鸟秬黄之事耳君臣动色左右相趋济济翼翼峨峨如也盖用昭眀夤畏承聿懐之福亦以宠灵文武贻燕后昆覆以懿铄岂其为身而有颛辞也若然受之亦宜勤恁旅力以充厥道啓恭馆之金縢御东序之秘寳以流其占夫图书亮章天哲也孔繇先命圣孚也体行徳本正性也逢吉丁辰景命也顺命以创制因定以和神答三灵之蕃祉展放唐之明文兹事体大而允寤寐次于心瞻前顾后岂蔑清庙惮敕天命乎伊考自遂古乃降戾爰兹作者七十有四人有不俾而假素罔光度而遗章今其如台而独阙也是时圣上固以垂精游神苞举艺文屡访羣儒俞咨故老与之斟酌道徳之渊源肴覈仁义之林薮以望元符之臻焉既感羣后之谠辞又悉经五繇之硕虑矣将絣万嗣扬洪辉奋景炎扇遗风播芳烈久而愈新用而不竭汪汪乎丕天之大律其畴能亘之哉唐哉皇哉皇哉唐哉【文选○汉书民主作人主起作始臯防上有前圣字宸作辰服作所服方伯作伯方黄钺作黄戚恪作格离与螭同华作伟配作祀囘作迥霑作浸诲作论髣髴作彷佛来仪上有鳯凰字洋溢作羡溢周姬作姬因定作定性天命作天也作乎慼作成景炎作炎景】
　　答賔戏【并序】
　　永平中为郎典校秘书専笃志于儒学以著述为业或讥以无功又感东方朔扬雄自喻以不遭苏张范蔡之时曾不折之以正道明君子之所守故聊复应焉其辞曰
　　賔戏主人曰盖闻圣人有一定之论烈士有不易之分亦云名而已矣故太上有立徳其次有立功夫徳不得后身而特盛功不得背时而独彰是以圣哲之治栖栖遑遑孔席不防墨突不黔由此言之取舍者昔人之上务著作者前烈之余事耳今吾子幸游帝王之世躬带绂冕之服浮英华湛道徳矕龙虎之文旧矣卒不能摅首尾奋翼鳞振拔洿涂跨腾风云使见之者影骇闻之者响震徒乐枕经籍书纡体衡门上无所蒂下无所根独摅意乎宇宙之外鋭思于毫芒之内潜神黙记縆以年嵗然而器不贾于当己用不效于一世虽驰辩如涛波摛藻如春华犹无益于殿最也意者且运朝夕之防宅合防之计使存有显号亡有美諡不亦优乎主人逌尔而笑曰若賔之言所谓见世利之华闇道徳之实守窔奥之荧烛未仰天庭而覩白日也曩者王涂芜秽周失其驭侯伯方轨战国横骛于是七雄虓阚分裂诸夏龙战虎争游説之徒风飑电激并起而救之其余焱飞景附霅煜其间者盖不可胜载当此之时搦杇磨钝鈆刀皆能一断是故鲁连飞一矢而蹶千金虞卿以顾盼而捐相印夫啾发投曲感耳之声合之律度淫鼃而不可听者非韶夏之乐也因势合变偶时之会风移俗易乖迕而不可通者非君子之法也及至从人合之衡人散之亡命漂説羇旅骋辞商鞅挟三术以钻孝公李斯奋时务而要始皇彼皆蹑风尘之会履颠沛之势据徼乗邪以求一日之富贵朝为荣华夕为顦顇福不盈眦祸溢千世防人且以自悔况吉士而是赖乎且功不可以虚成名不可以伪立韩设辩以激君吕行诈以贾国説难既遒其身乃囚秦货既贵厥宗亦坠是以仲尼抗浮云之志孟轲养浩然之气彼岂乐为迂阔哉道不可以贰也方今大汉洒埽羣秽夷险芟荒廓帝纮恢皇纲基隆于羲农规广于黄唐其君天下也炎之如日威之如神函之如海养之如春是以六合之内莫不同源共流沐浴徳禀仰太龢枝附叶着譬犹草木之殖山林鸟鱼之毓川泽得气者蕃滋失时者零落参天地而施化岂云人事之厚薄哉今吾子处皇代而论战国曜所闻而疑所觌欲从堥敦而度髙乎泰山懐氿滥而测深乎重渊亦未至也賔曰若夫鞅斯之伦衰周之防人既闻命矣敢问上古之士处身行道辅世成名可述于后者黙而己乎主人曰何为其然也昔者咎繇谟虞箕子访周言通帝王谋合神圣殷説梦发于传岩周望兆动于渭濵齐甯激声于康衢汉良受书于邳垠皆俟命而神交匪词言之所信故能建必然之策展无穷之勲也近者陆子优游新语以兴董生下帷发藻儒林刘向司籍辩章旧闻扬雄覃思法言太皆及时君之门闱究先圣之壸奥婆娑乎术蓺之场休息乎篇籍之囿以全其质而发其文用纳乎圣徳烈炳乎后人斯非亚欤若乃伯夷抗行于首阳栁恵降志而辱仕顔渊乐于箪瓢孔终篇于西狩声盈塞于天渊真吾徒之师表也且吾闻之一隂一阳天地之方乃文乃质王道之纲有同有异圣哲之常故曰慎修所志守尔天符委命供己味道之腴神之听之名其舍诸賔又不闻和氏之璧韫于荆石隋侯之珠蔵于蚌蛤乎歴世莫眂不知其将含景曜吐英精旷千载而流光也应龙潜于潢污鱼鼋媟之不覩其能奋灵徳合风云超忽荒而躆昊苍也故夫泥蟠而天飞者应龙之神也先贱而后贵者和隋之珍也时暗而久章者君子之真也若乃牙旷清耳于管弦离娄眇目于毫分逢蒙絶技于弧矢般输摧巧于斧斤良乐轶能于相驭乌获抗力于千钧和鹊发精于鍼石研桑心计于无垠走亦不任厠技于彼列故密尔自娱于斯文
　　难岩周
　　太古之世不车不舟陆足以游不栋不宇巢穴而处
　　奕防
　　大冠言博既终或进而问之曰孔子称有博奕今博行于世而奕独絶博义既奕义不述问之论家师不能説其声可闻乎曰学不广博无以应客北方之人谓棊为奕而説之举其大略厥义深矣局必方正象地则也道必正直神明徳也棊有白黒隂阳分也骈罗列布效天文也四象既陈行之在人盖王政也成败臧否为仁由己危之正也夫博悬于投不専在行优者有不遇劣者有侥幸踦拏相凌气势力争虽有雄雌未足以为平也至于奕则不然髙下相推人有等级若孔氏之门囘赐相服循名责实谋以计防若唐虞之朝考功黜陟器用有常施设无祈因敌为资应时屈伸续之不复变化日新或虚设豫置以自护卫盖象庖羲罔罟之制隄防周起障塞漏决有似夏后治水之势一孔有阙壊穨不振有似瓠子泛滥之败一棊破窐亡地复还曹子之威作伏设诈突围横行田单之竒要厄相劫割地取偿苏张之姿固本自广敌人恐惧三分有二释而不诛周文之徳智者之虑也既有过失能量弱强逡巡需行保角依旁却自补续虽败不亡缪公之智中庸之方也上有天地之象次有帝王之治中有五霸之权下有战国之事览其得失古今略备及其晏也至于发愤忘食乐以忘忧推而高之仲尼概也乐而不淫哀而不伤质之诗书闗雎类也纰専知柔隂阳代至施之养性彭祖气也外若无为黙而识净泊自守以道意隐居放言逺咎悔行象虞仲信可喜感乎大冠论未备故因问者喻其事
　　拟连珠【北堂书钞】
　　臣闻公输爱其斧故能妙其巧明主贵其士故能成其治
　　臣闻良匠度其材而成大厦明主器其士而建功业臣闻听决价而资玉者无楚和之名因近习而取士者无伯王之功故璵璠之为寳非驵侩之术也伊吕之佐非左右之旧也
　　臣闻鸾鳯养六翮以凌云帝王乗英雄以济民易曰鸿渐于逵其羽可用为仪吉
　　臣闻马伏皁而不用则驽与良而为羣士齐僚而不职则贤与愚而不分
　　难庄论【艺文类聚】
　　众人之逐世利如青蝇之赴肉汁也青蝇嗜肉汁而忘溺死众人贪世利而陷罪祸【选注功徳论朱轩之使鳯举于龙堆之表】
　　两都赋序
　　或曰赋者古诗之流也昔成康没而颂声寝王泽竭而诗不作大汉初定日不暇给至于武宣之世乃崇礼官考文章内设金马石渠之署外兴乐府协律之事以兴废继絶润色鸿业是以众庶説豫福应尤盛白麟赤雁芝房寳鼎之歌荐于郊庙神雀五鳯甘露黄龙之瑞以为年纪故言语侍从之臣若司马相如虞丘夀王东方朔枚臯王褒刘向之属朝夕论思日月献纳而公卿大臣御史大夫倪寛太常孔臧大中大夫董仲舒宗正刘徳太子太傅萧望之等峕峕间作或以抒下情而通讽谕或以宣上徳而尽忠孝雍容揄扬着于后嗣抑亦雅颂之亚也故孝成之世论而録之盖奏御者千有余篇而后大汉之文章炳焉与三代同风且夫道有夷隆学有粗密因时而建徳者不以逺近易则故臯陶歌虞奚斯颂鲁同见采于孔氏列于诗书其义一也稽之上古则如彼考之汉室又如此斯事虽细先臣之旧式国家之遗美不可阙也臣窃见海内清平朝廷无事京师修宫室浚城隍而起苑囿以备制度西土耆老咸懐怨思冀上之睠顾而盛称长安旧制有陋洛邑之议故臣作两都赋以极众人之所曜折以今之法度
　　马仲都哀辞【北堂书钞载班固马仲都哀辞按此不似固自序似人为叙其亊也】
　　车骑将军顺文侯马仲都明帝舅也从车驾于洛水浮桥马惊入水溺死帝顾谓侍御史班固于马上三十步遂为哀辞
　　傅毅【字武仲扶风平陵人少博学为兰台令史后为窦宪司马着诗赋诔颂七激连珠】窦将军北征颂
　　逮汉祖之龙兴荷天符而用师曜神武于幽冀遇白登之重围何獯鬻之桀虚自上世而不羁哀昏戾之习性阻汉广之荒垂命窦侯之征讨蹑卫霍之遗风奉圣皇之明策奋无前之严锋采伊吾之城璧蹈天山而遥降曝名烈于禹迹奉旗鼓而来旋圣上嘉而褒宠典禁旅之戎兵内雍容以询谟外折冲于无形惟倜傥以远委精虑于朝廷
　　明帝诔【选注明帝颂荡荡川渎既澜且清】
　　惟此永平其徳不囘恢廓鸿绩遐方是懐明明肃肃四国顺威赫赫盛汉功徳巍巍躬履圣徳以临万国仁风恵云布雨集武伏蚩尤文腾孔墨下制九州上系皇极丰美中世垂华亿载冠尧佩舜践履五代三雍既洽帝道继备七经宣畅孔业淑着明徳慎罚尊上师傅薄刑厚赏恵慈仁恕明并日月无有偏照譬如北辰与天同曜发号施令万国震惧庠序设陈礼乐宣布璇玑所建靡不奄有贡篚纳赋如归父母正朔永昌冠带儋耳四方共贯八极同轨【并艺文类聚】
　　北海王诔【艺文作传龙误古文苑傅毅】
　　永平七年北海静王薨于是境内市不交易途无征旅农不修亩室无女工感伤惨怛若丧厥亲俯哭后土仰愬皇旻于是羣英列俊静思勒铭惟王勲徳是昭是明存隆其实光耀其声终始之际于斯为荣乃作诔览视昔初若论往代有国有家篇籍攸载贵尠不骄满罔不溢莫能履道声色以卒惟王建国作此蕃弼抚绥方域承翼京室对扬休嘉光昭其则温恭朝夕敦循伊徳
　　扇铭
　　翩翩素圆清风载扬君子玉体赖以宁康冬则龙潜夏则鳯举知进知退随时出处
　　七激【毅以明帝求贤不笃士多隐处故作七激以为讽】
　　徒华公子托病幽处游心于妙清思乎黄老于是通子闻而往属曰仆闻君子当世而光迹因时以舒志必将铭勒功勲悬着隆髙今公子削迹蔵体当年陆沈变度易趣违拂雅心挟六经之指守偏塞之术意亦有所蔽与何图身之谬也仆将为公子论天下之至妙列耳目之通好原情心之性理综道徳之弥奥岂欲闻之乎公子曰仆虽不敏固愿闻之通子曰洪梧幽生生于遐荒阳春后荣涉秋先雕晨飇飞砾孙禽相求积雪涐涐中夏不流于是乃使夫游官失势穷摈之士泳溺水越炎火穷林薄歴隐深三秋乃获断之髙岑梓匠摹度拟以斧斤然后背洞壑临絶谿听迅波望层崖太师奏操荣期清歌歌曰陟景山兮采芳苓哀不惨伤乐不流声弹羽跃水叩角奋荣沈微穆感物寤灵此亦天下之妙音也子能强起而听之乎通子曰单极滋味嘉防之膳刍豢常珍庶羞异馔涔养之鱼脍其鲤鲂分毫之割纤如发芒散如絶縠积如委红殊芳异味厥和不同既食日晏乃进夫雍州之梨出于丽隂下生芷隰上托桂林甘露润其叶醴泉渐其根脆不抗齿在口流液握之摧阻批之离坼可以解烦悁悦心意子能强起而食之乎通子曰骥騄之乗龙骧超摅腾虚鸟踊莫能执御于是乃使王良理辔操以术教践路促节机登飇驱前不可先后不可追逾埃絶影倐忽若飞日不转曜穷逺旋归此盖天下之骏马子能强起而乗之乎通子曰三时既逝季冬暮歳防终统庶卉零悴王在灵囿讲戎简旅于是驷骥騄乗轻轩麾旄旗鸣八鸾陈众车于广隰散列骑乎平原属罘网以弥野连罻罗以营山部曲周匝风动云旋合围促阵禽兽骇殚仆不暇起穷不及旋撃不待刃骨解肉离摧牙碎首分其文皮流血丹野羽毛翳日于是下兰臯临流泉观通谷望景山酌防酒割芳鲜此天下之至娱也子能强起而观之乎通子曰崇馆侈饰洞房华屋楹桷雕藻文以朱绿层台百仞临望博见俯视云雾骋目穷观园薮平夷沼池漫衍禽兽羣交芳草华蔓于是賔友所欢近览从容詹公沈饵蒲且飞红纶不虚出矢不徒降投钩必获控加双俯尽深潜仰殚轻翼日移怠倦然后防息列觞酌醴妖靡侍侧被华文曳绫縠弭随珠佩琚玉红顔呈素蛾眉不画唇不施朱发不加泽升龙舟浮华池纡帷翳而永望镜形影于流偏滔滔以南北似汉女之神游笑比目之双跃乐偏禽之匹嬉此亦天下之欢也子能强起而与之游乎通子曰汉之盛世存乎永年太和协畅万机穆清于是羣俊学士云集辟雍含咏圣术文质发蒙达羲农之妙防照虞夏之典坟遵孔氏之宪则投顔闵之髙迹推义穷类靡不博观光润嘉美世宗其言公子翟然而兴曰至乎至徳圣道天基允臧明哲用思君子所常自知沈溺久蔽不悟请诵斯语仰子法度
　　贾逵【字景伯扶风平陵人谊九世孙初为郎与班固并校秘书歴左中郎将侍中领骑都尉】条奏左氏传大义书【逵博通经学尤明左氏传国语为之解诂章帝降意儒术建初元年诏逵入讲白虎观云台帝善逵説使发出左氏大义长于公谷者逵条奏】
　　臣谨擿出左氏三十事尤着明者斯皆君臣之正义父子之纪纲其余同公羊者什有七八或文简小异无害大体至如祭仲纪季伍子胥叔术之属左氏义深于君父公羊多任于权变其相殊絶固以甚逺而寃抑积久莫肯分明臣以永平中上言左氏与图谶合者先帝不遗刍荛省纳臣言写其传诂蔵之秘书建平中侍中刘歆欲立左氏不先暴论大义而轻移太常恃其义长诋挫诸儒诸儒内懐不服相与排之孝哀皇帝重逆众心故出歆为河内太守从是攻击左氏遂为重雠至光武皇帝奋独见之明兴立左氏谷梁会二家先师不晓图谶故令中道而废凡所以存先王之道者要在安上理民也今左氏崇君父卑臣子强榦弱枝劝善戒恶至明至切至直至顺且三代异物损益随时故先帝博观异家各有所采易有施孟复立梁丘尚书欧阳复有大小夏侯今三传之异亦犹是也又五经家皆无以证图谶明刘氏为尧后者而左氏独有明文五经家皆言颛顼代黄帝而尧不得为火徳左氏以为少昊代黄帝即图谶所谓帝宣也如令尧不得为火则汉不得为赤其所发明补益实多陛下通天然之明建大圣之本改元正歴垂万世则是以麟鳯百数嘉瑞杂遝犹朝夕恪勤游情六蓺研几综微靡不审覈若复留意废学以广圣见庶防无所遗失矣【玉海春秋序云孔子览史记就是非之説立素王之法】
　　荐刘恺疏【恺当袭父居巢候爵让弟宪遁逃避封章和中有司奏絶恺国章帝特优假之至永元十年有司复奏侍中贾逵上书和帝纳之下诏许让乃徴恺拜为郎】
　　孔子称能以礼让为国于从政乎何有窃见居巢侯刘般嗣子恺素行孝友谦逊絜清让封弟宪潜身逺迹有司不原乐善之心而绳以循常之法惧非长克让之风成含之化前世扶阳侯韦成近有陵阳侯丁鸿鄳侯邓彪并以髙行絜身辞爵未闻贬削而皆登三事今恺景仰前脩有伯夷之节宜蒙矜宥全其先功以増圣朝尚徳之美
　　和帝诏
　　故居巢侯刘般嗣子恺当袭般爵而称父遗意致国弟宪遁亡七年所守弥笃盖王法崇善成人之美其听宪嗣爵遭事之宜后不得以为比
　　厯论【永元中复令史官以九道法望验无有差跌逵论集状后之议者用得折衷】
　　逵论曰太初厯冬至日在牵牛初者牵牛中星也古黄帝夏殷周鲁冬至日在建星建星即今斗星也太初厯斗二十六度三百八十五分牵牛八度案行事史官注冬夏至日常不及太初厯五度冬至日在斗二十一度四分度之一石氏星经曰黄道规牵牛初直斗二十度去极二十五度于赤道斗二十一度也四分法与行事候注天度相应尚书考灵曜斗二十二度无余分冬至在牵牛所起又编防等据今日所在牵牛中星五度于斗二十一度四分一与考灵曜相近即以明事元和二年八月诏书曰石不可离令两候上得算多者太史令等元和二年至永元元年五嵗中课日行及冬夏至斗一十一度四分一合古厯建星考灵曜日所起其星间距度皆如石氏故事他术以为冬至日在牵牛初者自此遂黜也逵论曰以太初厯考汉元尽太初元年日朔二十三事其十七得朔四得晦二得二日新厯七得朔十四得晦二得三日以太初厯考太初元年尽更始二年二十四事十得晦以新厯十六得朔七得二日一得晦以太初厯考建武元年尽永元元年二十三事五得朔十八得晦以新厯十七得朔三日晦三得二日又以新厯上考春秋中有日朔考二十四事失不中者二十三事天道参差不齐必有余余又有长短不可以等齐治厯者方以七十六歳断之则余分稍长稍得一日故易金火相革之卦象曰君子以治厯明时又曰汤武革命顺乎天应乎人言圣人必厯象日月星辰明数不可贯数千万歳其间必改更先距求度数取合日月星辰所在而已故求度数取合日月星辰有异世之术太初厯不能下通于今新厯不能上得汉元一家厯法必在三百年之间故谶文曰三百年斗厯改宪汉兴当用太初而不改下至太初元年百二嵗乃改故其间有先晦一日合朔下至成哀以二日为朔故合朔多在晦此其明效也逵论曰臣前上传安等用黄道度日月望多近史官一以赤道度之不与日月同于今厯望至差一日以上辄奏以为变至以为日却缩退行于黄道日得行度不为变愿请太史官日月宿簿及星度课与待诏星象考校奏可臣谨案前对言冬至日去极一百一十五度夏至日去极六十七度春秋分日去极九十一度洪范日月之行则有冬夏五纪论日月循黄道南至牵牛北至东井率日日行一度月行十三度十九分度七也今史官一以赤道为度不与日月行同其斗牵牛舆鬼赤道得十五而黄道得十三度半行东壁奎娄轸角亢赤道十度黄道八度或月行多而日月相去反少谓之日却案黄道值牵牛出赤道南二十五度其值东井舆鬼出赤道北五度赤道者为中天去极俱九十度非日月道而以揺准度日月失其实行故也以今太史官候注考元和二年九月以来月行牵牛东井四十九事无行十一度者行娄角三十七事无行十五六度者如安言问典星待诏姚崇并毕等十二人皆曰星图有规法日月实从黄道官无其器不知施行案甘露二年大司农中丞耿夀昌奏以图仪度日月行考验天运状日月行至牵牛东井日过度月行十五度至娄角日行一度月行十三度赤道使然此前世所共知也如言黄道有验合天日无前却望不差一日比用赤道密近宜施用上中多臣校案逵论永元四年也至十五年七月甲辰诏书造太史黄道铜仪以角为十三度亢十氐十六房五心五尾十八箕十斗二十四四分度之一牵牛七须女十一虚十危十六营室十八东壁十奎十七娄十二胃十五昴十二毕十六觜三参八东井三十舆鬼四栁十四星七张十七翼十九轸十八凡三百六十五度四分度之一冬至日在斗十九度四分度之一史官以郭日月行参望虽密近而不为注日仪黄道与度转运难以是以少循其事逵论曰又今史官推合朔望月食加时率多不中在于不知月行迟疾意永平中诏书令故太史待诏张隆以四分法署望月食加时隆言能用易九六七八支知月行多少令案隆所署多失臣使隆逆推前手所署不应或异日不中天乃益逺至十余度梵统以史官注考校月行当有迟疾不必在牵牛东井娄角之间又非所谓朓侧匿乃由月所行道有逺近出入所生率一月移故所疾处三度九歳九道一复凡九章百七十一歳复十一月合朔旦冬至合春秋三綂九道于数可以知合朔望月食加时据官注天度为分率以其术法上考建武以来月食凡三十八事差密近有益宣课试上
　　霍融
　　论漏刻奏【永元十四年待诏太史霍融上言诏下太常令史官与融以仪校天课度逺近太史令舒承梵等对其年十一月甲寅和帝下诏】
　　官漏刻率九日増减一刻不与天相应或时差至二刻半不如夏厯密【续汉书不如夏厯合晷景刻漏四十八箭晷景为刻少所违失】
　　舒承梵等对
　　案官所施漏法令甲第六常符漏品孝宣皇帝三年十二月乙酉下建武十年二月壬午诏书施行漏刻以日长短为数率日南北二度四分而増减一刻一气俱十五日日去极各有多少今官漏率九日移一刻不随日进退夏歴漏随日南北为长短密近于官漏分明可施行
　　和帝诏
　　告司徒司空漏所以节时分定昏明昏明长短起于日去极远近日道周不可以计率分当据仪度下参晷景今官漏以计率分昏明九日増减一刻违失其实至为疏数以耦法太史待诏霍融上言不与天相应太常史官运仪下水官漏失天者至三刻以晷景为刻少所违失密近有验今下晷景漏刻四十八箭立成斧官府当用者计吏到班予四十八箭文多故魁取二十四气日所在并黄道去极晷景漏刻昏明中星刻于下
　　崔骃【字亭伯涿郡安平人与班固傅毅同时齐名为长岑长不之官而归着诗赋铭诵书记表七依婚礼结言达防酒警合二十一篇】
　　达防【骃常以典籍为业未遑仕进时人讥其太静将以后名失实骃拟扬雄解嘲作达防以答焉○华峤书曰骃讥扬雄以为范蔡邹衍之徒乗衅相倾诳曜诸侯者也而云彼我异时又曰窃赀卓氏割炙细君斯皆士之赘行而云不能与此数公者同以为失类而改之也】
　　或説己曰易称备物致用可观而有所合故能扶阳以出顺隂而入春发其华秋收其实有始有极爰登其质今子韫椟六经服膺道术厯世而游髙谈有日俯钩深于重渊仰探逺乎九干穷至赜于幽微测潜隐之无源然下不步卿相之庭上不登王公之门进不党以讃已退不黩于庸人独师友道徳合符曩真抱景特立与士不羣盖髙树靡隂独木不林随时之宜道贵从凡于时太上运天徳以君世宪王僚而布官临雍泮以恢儒疏轩冕以崇贤率惇徳以厉忠孝扬茂化以砥仁义选利器于良材求镆铘于明智不以此时攀台阶闚紫闼据髙轩望朱阙夫欲千里而咫尺未发蒙窃惑焉故英人乗斯时也犹逸禽之赴深林蝱蚋之趣大沛胡为嘿嘿而久沈滞也答曰有是言乎子茍欲勉我以世路不知其跌而失吾之度也古者隂阳始分天地初制皇纲亡绪帝纪乃设传序歴数三代兴灭昔大庭尚矣赫胥罔识淳朴散离人物错乖髙辛攸降厥趣各违道无常稽与时张弛失仁为非得义为是君子通变各审所履故士或掩目而渊潜或盥耳而山栖或草耕而仅饱或木茹而长饥或重聘而不来或屡黜而不去或冒訽以千进或望色而斯举或以役夫发梦于王公或以渔父见兆于元若夫纷浓塞路防虐播流人有昏垫之戹主有畴咨之忧条垂藟蔓上下相求于是乎贤人授手援世之灾跋涉赴俗急斯时也昔尧含慼而臯陶谟髙祖叹而子房虑祸不散而曹绛奋结不解而陈平权及其防合道从克乱弥冲乃将镂珪册显功铭昆吾之冶勒景襄之钟与其有事则褰裳濡足冠挂不顾人溺不拯则非仁也当其无事则躐缨整襟规矩其歩徳让不修则非忠也是以险则救俗平则守礼举以公心不私其体今圣上之育斯人也朴以皇质雕以唐文六合怡怡比屋为仁壹天下之众异齐品类之万殊参差同量坏冶一陶羣生得理庶绩其凝家家有以乐和人人有以自优威械蔵而俎豆布六典陈而九刑厝济兹兆庶出于平易之路虽有力牧之略尚父之厉伊臯不论奚事范蔡夫广厦成而茂木畅逺求存而良马絷隂事终而水宿蔵场功毕而大火入方斯之际处士山积学者川流衣裳被宇冠盖云浮譬犹衡阳之林岱隂之麓伐寻抱不为之稀蓺拱把不为之数悠悠罔极亦各有得彼采其华我收其实舍之则蔵己所学也故进动以道则不辞执珪而秉柱国复静以理则甘糟糠而安藜藿夫君子非不欲仕也耻夸毗以求举非不欲室也恶登墙而搂处叫呼衒鬻县旌自表非随和之寳也暴智燿世因以干禄非仲尼之道也游不伦党茍以徇己汗血竞时利合而友子笑我之沈滞吾亦病子屑屑而不已也先人有则而我弗亏行有枉径而我非随臧否在予唯世所议固将因天质之自然诵上哲之髙训咏太平之清风行天下之至顺惧吾躬之秽徳勤百亩之不耘絷余马以安行俟性命之所存昔孔子起威于夹谷晏婴发勇于崔杼曹刿举节于柯盟卞严克捷于彊御范蠡错埶于会稽伍员树功于柏举鲁连辩言以退燕包胥单辞而存楚唐且华颠以悟秦甘罗童牙而报赵原衰见防于壶飱宣孟收徳于束脯吴札结信于丘木展季効贞于门女顔囘明仁于度毂程婴显义于赵武仆诚不能编徳于数者窃慕古人之所序
　　与窦宪书
　　【骃初为宪上客窦太后临朝宪以重戚出内诏命骃献书戒之后宪为车骑将军辟骃为掾及出击匈奴道路多不法骃为主簿前后奏记数十指切长短宪不能容出为长岑长】
　　骃闻交浅而言深者愚也在贱而望贵者惑也未信而纳忠者谤也皆所不宜而或蹈之者思効其区区愤盈而不能已也窃见足下体纯淑之姿躬髙明之量意美志厉有上贤之风骃幸得充下馆序后陈是以竭其拳拳敢进一言传曰生而富者骄生而贵者傲生富贵而能不骄傲者未之有也今宠禄初隆百僚观行当尧舜之盛世处光华之显时岂可不庶防夙夜以永众誉申伯之美致周邵之事乎语曰不患无位患所以立昔冯野王以外戚居位称为贤臣近隂卫尉克己复礼终受多福郯氏之宗非不尊也阳侯之族非不盛也重侯累将建天枢执斗柄其所以获讥于时垂愆于后者何也盖在满而不挹位有余而仁不足也汉兴以后迄于哀平外家二十保族全身四人而已书曰鉴于有殷可不慎哉窦氏之兴肇自孝文二君以淳淑守道成名先日安丰以佐命着徳显自中兴内以忠诚自固外以法度自守卒享祚国垂祉于今夫谦徳之光周易所美满溢之位道家所戒故君子福大而愈惧位隆而益恭逺察近览俯仰有则铭诸几杖刻诸盘杅兢兢业业无殆无荒如此则百福是荷庆流无穷矣【后汉书】
　　与窦宪牋
　　主簿崔骃言今旦汉阳太守棱吏卒数十人皆臂鹰牵狗陈于道侧云欲上幕府骃闻传曰禽兽之皮不足以备器用其肉不可以将献养则公不举焉礼公侯非糜兕射且以服猛为民除害因以登临器械也故晋唐叔射兕于徒林以为大申夫鹰犬所获不过雉兔而有歴险阻之难斯乃细人匹夫之事非王侯大人所为要资也骃幸得充下馆序在众贤后乗是以竭其惓惓敢进一言【太平御览○北堂书钞载牋云主簿职在拾遗夙夜致思智虑浅短何益也○选注载奏记云珥笔持牍拜谒曹下】
　　与窦宪牋【南单于请兵北伐拜宪车骑将军金印紫绶官属依司空】
　　君侯以野幕为府前世封青故事也
　　与窦宪牋
　　将军穷絶天阻万里长途【并北堂书钞】
　　太尉诸箴
　　天官冢宰庶僚之率师锡有帝命虞作尉爰叶台极妥平国域制军诘禁王旅惟式九州用绥羣公咸治干戈载戢宿纒其纪上之云据下之云戴茍非其人斁我帝载昔周人思文公而召南咏甘棠昆吾隆夏伊挚盛商季世颇僻礼用不匡无曰我强莫余敢丧无曰我大轻战好杀纣师百万卒以不艾宰臣司马敢告在际
　　司徒箴
　　天监在下仁徳是兴乃立司徒乱兹黎烝茫茫庶域率土祁祁民具尔瞻四方是维干干夕惕靡怠靡违恪恭尔职以勤王机敬敷五教九徳咸事啬人用章黔甿是富无曰余恃忘余尔辅无曰余圣以忽执政匪用其良乃荒厥命庶绩不怡疚于尔禄丰其折右而鼎覆其餗书歌股肱诗刺南山尹氏不堪国度斯徒臣司众敢告执藩
　　大理箴
　　邈矣臯陶翊唐作士设为犴狴九刑允理如石之平如渊之清三槐九棘以质以听罪人斯殛防旅斯并熙乂帝载旁施作明昔在仲尼哀矜圣人子罕礼刑卫人释艰释之其忠勲亮孝文于公哀寡定国广门敻哉邈矣旧训不遵主慢臣骄虐用其民赏以崇欲刑以肆忿纣作炮烙周人灭殷夏用淫刑汤誓其军卫鞅酷烈卒殒于秦不疑加害祸不反身嗟兹大理慎于尔官赏不可不思断不可不防或有忠能被害或有孝而见残吴沈伍胥殷割比干莫遂尔情是截是刑无遂尔心以速以殛天鉴在顔无细不录福善灾恶其效甚速理臣思律敢告执狱
　　虎贲中郎箴
　　赫矣帝臣爰奋厥武桓桓征夫矫矫其旅王师是成戎事是御惟鸟之鹖惟霆之发出翼王路入司阶闼功成闲邪忧其萌蘖
　　河南尹箴【御览作扬雄误西汉无河南尹】
　　茫茫天区画冀为京商邑翼翼四方是营唐虞商周河洛是居成王郏鄏以处鹑墟诸夏劲强是从是横彻我墙屋而师尹不匡霸夺其权宗器以分图籍迁齐九鼎入秦爰作卿士以尹王州风化攸兴万国承流【古文苑○爰作四句见太平御览案入秦下有阙句今改一作之经】
　　酒箴
　　丰侯沈酒荷甖负缶自戮于世图形戒后【御览】
　　仲山父鼎铭
　　鼎耳革其行塞雉膏不食方雨亏悔终吉有福足胜其任公餗乃珍于髙思危在满戒溢可以永年天之大律
　　车左铭【三铭古文苑作傅毅】
　　虞夏作车取象玑衡君子建左法天之阳正位受绥车不内顾尘不出轨鸾以节步彼言不疾彼指不躬览于道永思厥中【夏文苑作氏】
　　车右铭
　　择御卜右采徳用良询纳耆老于我是匡惟贤是师惟道是式箴阙旅贲内顾自敕匪皇其度匪愆其则越戒敦俭礼以华国【俭文苑作约】
　　车后铭
　　敬其在路体貌思恭望衡顾毂允慎兹容无或好失匪盘于游顾省厥遗虎尾斯求昭徳塞违抑盈以无虽有三晋欿然若虚【失音逸】
　　樽铭
　　惟嵗之元朝贺奉樽金罍牺象嘉礼具存献酬交错万圀咸欢【圀古国字】
　　袜铭【古文苑】
　　机衡建子万物含滋黄钟育化以养元基长履景福至于亿年皇灵既祐祉禄来臻本枝万世子子孙孙
　　缝铭【太平御览】
　　惟嵗之始承天嘉徳皇灵制巧愿乐斯国丝绥克贽以思朝迪
　　刀劒铭
　　欧冶运巧铸锋成锷麟角鳯体玉饰金错
　　又
　　龙渊太阿干将莫邪带以自御煜煜吐花
　　刻漏铭
　　天徳顺动人以立信乃作斯策以咸渥润封传今览爰暨四极
　　六安枕铭【言六面皆安也】
　　枕有规矩恭一其徳承元宁躬终始不忒
　　扇铭
　　有圆者扇诞此秀仪晞露散霾拟日定规朗姿玉畅恵风时披
　　上四巡颂表【崔骃序有四巡颂】
　　臣闻阳气发而鸧鹒鸣秋风厉而蟋蟀吟气之动也唐虞之世樵夫牧竖击辕中韶感于和也臣不知手足之动音声敢献颂云
　　西巡颂序
　　惟永平三年八月己丑行幸河东志曰君举必书是故工歌其诗史立春秋若夫声管不发雅颂罔记
　　惟秋谷既登上将省敛平秩西成巡畿于西郊因斯万物凝徳缓俗昔既春游今乃秋稼
　　南巡颂序
　　建初九年秋谷始登犹斯嘉时举先王之大礼假于章陵遂南巡楚路临江川以望衡山顾九嶷叹虞舜之风是时庶绩咸熙罔可黜陟
　　惟休蒸之鸿徳允天覆而无遗壮云行之博恵淑雨施于庶黎
　　东巡颂【元和二年章帝东巡狩○一作傅毅】
　　伊汉中兴三叶于皇惟烈允迪厥伦矩坤度以范物规干则以陶钧于是考上帝以质中总列宿于北辰开太微敞禁庭延儒林以谘询岱岳之事于时典司耆耉载华抱实逌尔而造曰盛哉大汉既重雍而袭熙世増其徳唯斯岳礼久而不脩此神人之所庆幸海内之所想思颂有乔山之征典有徂岳之巡时迈其邦民斯攸勤不亦宜哉乃命太仆训六驺闲路马戒师徒于是乗舆登天灵之威路驾太一之象车升九龙之华旗建扫霓之旌旄裒胡耉之元老赏孝行之畯农【阙】三军霆激羽骑火烈天动雷霆隐隐辚辚登天灵之威辂驾太乙之象车躬东作之上务始八正于南行【古文苑厥伦下有纉王命汉兴句民作人训作驯驺作辔】
　　北巡颂序
　　元和三年正月上既毕郊祀之事乃东巡出于河内纳青兖之郊囘冀州礼北岳圣泽流浃黎元被徳嘉瑞并集乃作颂曰
　　禋洁享祈歆尝百神爰始赋政授务于人雍容清庙谧尔无虞垂拱穆穆神行化驰
　　登中山天帝观神农将省阳谷相天功巡东作【并初学记】
　　汉明帝颂
　　帝乃负扆执胄覆珪运斗杓以酬酢酌酒旗之玉巵
　　北征颂【太平御览】
　　人事协兮皇恩得金精扬兮水灵伏顺天机兮把刑徳戈所指兮罔不克
　　杖颂
　　爰植根于湘浦承雷夏之洪泽寓浮云而贻我合天生之质直用以为杖饰以犀角王母扶持永保百禄夀如南极子孙千亿
　　章帝諡议【太平御览】
　　臣闻号者功之表諡者行之迹据徳录功各当其实孝经曰天地明察神明章矣
　　反都赋序
　　汉歴中絶京师为墟光武受命始迁洛都客有陈西土之富云洛邑褊小故略陈败之机不在险也
　　大将军西征赋序【艺文】
　　主簿骃言愚闻昔在上世义兵所克工歌其诗贤陈其颂书之庸器列在明堂所以显武功也
　　博徒论【太平御览】
　　博徒见农夫戴笠持耨以芸蓼荼面色骊黒手足胼胝肤如桑朴足如熊蹄蒲望垅亩汗出调泥乃谓曰子触热耕耘背上生盐胫如烧椽皮如领革锥不能穿行步狼跋蹄戾胫酸谓子草木支体屈伸谓子禽兽形容似人何受命之薄禀性不纯
　　又【北堂书钞】
　　牛臛羊脍炙鴈煮鳬鸡寒狗热重案满盈
　　适逢长史抚绥于车蒸羔包鳖餁鹄煎鱼但到酒罏不醉无归
　　七依
　　客曰乃导山之梁不周之稻砻以絺绤砥以柔韦洞庭之鲋灌水之鳐滋以阳朴之姜蔌以夀木之华鹾以大夏之壃酢以越裳之梅反宇垂阿洞门金铺丹柱雕楹飞阁层楼于是置酒乎防游之堂张乐乎长娱之台酒酣乐中美人进以承宴调欢欣以解容迥顾百万一笑千金振飞縠以长舞袖袅细腰以务抑扬当此之时孔子倾于阿谷栁下忽而更婚老聃遗其虚静扬雄失其太此天下之逸豫宴乐之至盘也公子岂能兴乎客曰彭蠡之鸟万万而羣荆山之兽亿亿而屯云合风散隐隐震震乃命长狄使驱兽夷羿作虞人腾句喙以追飞骋韩卢以逐奔弓弹交错把弧控弯繁弱鼓千钧死兽借聚如山选取上鲜献之庖人
　　婚礼结言【艺文类聚】
　　乾坤其徳恒久不已爰定天纲夫妇作始乃降英媛有淑其仪姬姜是侔比则姚妫载纳嘉贽申结鞶褵梁鸿【字伯鸾扶风平陵人受业太学归乡里肃宗时东出关易姓运期名燿字侯光终于吴】安丘严平颂【鸿仰慕前世髙士而为四皓以来四十四人作颂○鼎按髙士传安丘望之京兆长陵人治老子经恬静不求进宦号曰安丘丈人汉成帝尝宗师焉鸿盖颂安丘及严君平二人也玉海引鸿本传及选注自明丹铅录乃云鸿安丘成都人与严君平善作君平诔则以鸿安丘别为一人矣未详用修所出恐郢书之误】
　　无营无欲澹尔渊清【选注○尔丹铅录作然】













　　东汉文纪巻十
　　钦定四库全书
　　东汉文纪卷十一　　　　明　梅鼎祚　编张禹【字伯达赵国襄国人歴拜太尉】
　　上言邓太后【殇帝延平元年禹迁太傅録尚书事太后以帝初育禹以重臣居禁内上言从之】
　　方谅闇密静之时不宜依常有事于苑囿其广成上林空地宜且以假贫民
　　上言新野君表【邓太后母新野君病太后车驾幸其第禹时为太尉与司徒夏勤司空张敏俱上表比三上固争乃还宫】
　　新野君不安车驾连日宿止臣等诚窃惶惧臣闻王者动设先置止则交防清道而后行清室而后御离宫不宿所以重宿卫也陛下体烝烝之至孝亲省方药恩情发中久处单外百官露止议者所不安宜且还宫上为宗庙社稷下为万国子民
　　奏事【前汉有安昌侯张禹今按后汉百官志云世祖中兴务存简约并官省职丞相司直以建武十八年省则于此奏事合】
　　臣闻天有三光以成其化方今三公之官不僃丞相独领天下万事最众多明不尽独见诚非一人之所作也案令丞相奏事司直持案长史将簿中二千石奏事皆与其丞合縁以臣下各得尽心竭诚而事明公【太平御览分载今合】
　　邓骘【字昭伯禹长子为虎贲中郎将封上蔡侯】
　　上邓太后辞封疏【殇帝崩太后与骘等定策立安帝永初元年封骘上蔡侯及弟悝等并封侯食邑各万户骘等辞让逃避间闗诣阙上疏自陈至于五六乃许之】
　　臣兄弟污秽无分可采过以外戚遭值明时托日月之末光被云雨之渥泽并统列位光昭当世不能宣賛风美补助清化诚慙诚惧无以处心陛下躬天然之姿体仁圣之徳遭国不造仍离大忧开日月之明运独防之虑援立皇统奉承太宗圣策定于神心休烈垂于不朽本非臣等所能万一而猥推嘉美并享大封伏闻诏书惊惶慙怖追观前世倾覆之诫退自惟念不寒而栗臣等虽无逮及逺见之虑犹有庶几戒惧之情常母子兄弟内相敕厉冀以端慤畏慎一心奉戴上全天恩下完性命刻骨定分有死无二终不敢横受爵土以増罪累惶窘怔营昧死陈乞
　　法雄【字文强扶风郿人终于南邵太守】
　　移书属县【雄为南郡太守滨带江沔有云梦薮泽永初中多虎狼患赏募张捕反为所害雄移书属县是后虎患稍息人获以安】
　　凡虎狼之在山林犹人之居城市古者至化之世猛兽不扰皆由恩信寛泽仁及飞走太守虽不徳敢忘斯义记到其毁坏槛穽不得妄捕山林
　　樊准【字幼陵鯈族孙歴尚书令光禄勲】
　　论兴儒学疏【邓太后临朝儒学陵替凖上书太后纳其言是后屡举方正敦朴仁贤之士】
　　臣闻贾谊有言人君不可以无学故虽大舜圣徳孳孳为善成王贤主崇明师傅及光武皇帝受命中兴羣雄崩扰旌旗乱野东西诛战不遑啓处犹然投戈讲艺息马论道至孝明皇帝兼天地之姿用日月之明庶政万几无不简心而垂情古典防意经艺毎飨射礼毕正坐自讲诸儒并听四方欣欣虽阙里之化矍相之事诚不足言又多征名儒以充礼官如沛国赵孝琅邪承宫等或安居结驷告归乡里或丰衣博带从见宗庙其余以经术见优者布在廊庙故朝多皤皤之良华首之老每防防则论难衎衎共求政化详览羣言响如振玉朝者进而思政罢者退而偹问小大随化雍雍可嘉期门羽林介胄之士悉通孝经博士议郎一人开门徒众百数化自圣躬流及蛮荒匈奴遣伊秩訾王大车且渠来入就学八方肃清上下无事是以议者毎称盛时咸言永平今学者盖少逺方尤甚博士倚席不讲儒者竞论浮丽忘謇謇之忠习諓諓之辞文吏则去法律而学诋欺鋭锥刀之锋断刑辟之重徳陋俗薄以致苛刻昔孝文窦后性好黄老而清静之化流景武之间臣愚以为宜下明诏博求幽隠发扬岩穴宠进儒雅有如孝宫者征诣公车以俟圣上讲习之期公卿各举明经及旧儒子孙进其爵位使纉其业复召郡国书佐使读律令如此则延颈者日有所见倾耳者月有所闻伏愿陛下推述先帝进业之道【东观汉记准疏云光武受命中兴之初羣雄扰于冀州旌旗乱于大泽然犹投戈讲学息马论道孝明皇帝尤垂意于经学即位删定乖疑稽合图防封师太常桓荣为闗内侯亲自制作五行章句毎享射礼正坐自讲诸儒并听四方欣欣是时学者尤甚冠带缙绅逰辟雍观化者以亿万计】论灾异疏【凖再迁御史中丞永平初连年水旱灾异郡国饥困凖上疏太后从之悉以公田赋与贫人】
　　臣闻传曰饥而不损兹曰太厥灾水春秋谷梁传曰五谷不登谓之大侵大侵之礼百官偹而不制羣神祷而不祠由是言之调和阴阳实在俭节朝廷虽劳心元元事从省约而在职之吏尚未奉承夫建化致理由近及逺故诗曰京师翼翼四方是则今可先令太官尚方考功上林池籞诸官实减无事之物五府调省中都官吏京师作者如此则化及四方人劳省息伏见被灾之郡百姓凋残恐非赈给所能胜赡虽有其名终无其实可依征和元年故事遣使持节慰安尤困乏者徙置荆扬孰郡既省转运之费且令百姓各安其所今虽有西屯之役宜先东州之急如遣使者与二千石随事消息悉留富人守其旧土转尤贫者过所衣食诚父母之计也愿以臣言下公卿平议
　　荐厐参疏【参初拜左校令坐法输作若卢及凉州先零羌反凖为御史中丞上疏荐之邓太后纳其言即于徒中召拜谒者使西督三辅诸军屯】
　　臣闻鸷鸟累百不如一鹗昔孝文皇帝悟冯唐之言而赦魏尚之罪使为邉守匈奴不敢南向夫以一人之身折方面之难者选用得也臣伏见故左校令河南厐参勇谋不测卓尔奇伟髙才武畧有魏尚之风前坐微法输作经时今羌戎为患大军西屯臣以为如参之人宜在行伍惟明诏采前世之举观魏尚之功免赦参刑以为军锋必有成效宣助国威
　　厐参【字仲达河南缑氏人歴太尉】
　　徒中上羌事书
　　【参为左校令坐法输作永和元年凉州先零羌反遣车骑将军骘讨之参于徒中使子俊上书邓太后即召拜谒者而召骘还四年羌冦转盛兵费日广且连年不登谷石万余参奏记于骘骘欲从参议众多不同乃止】
　　方今西州流民扰动而征发不絶水潦不休地力不复重之以大军疲之以逺戍农功消于转运资财竭于征发田畴不得垦辟禾稼不得收入抟手困穷无望来秋百姓力屈不复堪命臣愚以为万里运粮逺就羌戎不若总兵养众以待其疲车骑将军骘宜且振旅留征西校尉任尚使督凉州士民转居三辅休徭役以助其时正烦赋以益其财令男得耕种女得织絍然后畜精鋭乗懈沮出其不意攻其不僃则邉人之仇报奔北之耻雪矣
　　奏记车骑将军邓骘
　　比年羌寇特因陇右供徭赋役为损日滋官负人责数十亿万今复募发百姓调取谷帛衒卖什物以应吏求外伤羌虏内困征赋遂乃千里转粮逺给武都西郡涂路倾阻难劳百端疾行则钞暴为害迟进则谷食稍损运粮散于旷野牛马死于山泽县官不足輙贷于民民巳穷矣将从谁求名救金城而实困三辅三辅既困还复为金城之祸矣参前数言宜弃西域乃为西州士太夫之所笑今茍贪不毛之地营恤不使之民暴军伊吾之野以虑三族之外果破凉州祸乱至今夫拓境不寜无益于彊多田不耕何救饥敝故善为国者务怀其内不求外利务富其民不贪广土三辅山原旷逺民庶稀疏故县邱城可居者多今宜徙邉郡不能自存者入居诸陵田戍故县孤城絶郡以权徙之转运逺费聚而近之徭役烦数休而息之此善之善者也【后汉书】
　　张俊
　　谢邓太后书【俊蜀郡人有才能元初中为尚书郎郎朱济丁盛不修行欲举奏之因共私求俊短得与司空袁敞子书封上之下狱当死敞坐交通自杀俊临刑邓太后驰骑减死论俊假名上书谢当时皆哀其文】
　　臣孤恩负义自陷重刑情防意讫无所复望廷尉鞠遣厥刀在前棺絮在后魂魄飞扬形容巳枯陛下圣泽以臣尝在近密识臣貎状伤臣眼目留心曲虑特加徧覆丧车复还白骨更肉披棺发椁起见白日天地父母能生臣俊不能使臣俊当死复生陛下徳过天地恩重父母诚非臣俊破碎骸骨举宗腐烂所报万一臣俊徒也不得上书不胜去死就生惊喜踊跃触冐拜章
　　刘毅【北海敬王子】
　　上安帝请注邓太后徳政书【安帝初邓太后临朝多徳政平望侯刘毅欲令早有注纪上书从之】
　　臣闻易载羲农而皇徳著书述唐虞而帝道崇故虽圣明必书功于竹帛流音于管弦伏惟皇太后膺大圣之姿体乾坤之徳齐踪虞妃比迹任姒孝弟慈仁允恭节约杜絶奢盈之源防抑逸欲之兆正位内朝流化四海及元兴延平之际国无储副仰观乾象参之人誉援立陛下为天下主永安汉室绥静四海又遭水潦东州饥荒垂恩元元冠盖交路菲薄衣食躬率羣下损膳解骖以赡黎苖恻隠之恩犹视赤子克巳引愆显扬仄陋崇晏晏之政敷在寛之教兴灭国继絶世録功臣复宗室追还徙人蠲除禁锢政非惠和不圗于心制非旧典不访于朝泽洋溢充塞宇宙洪泽丰沛漫衍八方华夏乐化戎狄混并丕功着于大汉硕加于生人巍巍之业可闻而不可及荡荡之勲可诵而不可名古之帝王左右置史汉之旧典世有注纪夫道有夷崇治有进退若善政不述细异輙书是为尧汤负洪水大旱之责而无咸熙假天之美髙宗成王有雉雊迅风之变而无中兴康寜之功也上考诗书有虞二妃周室三母修行佐徳思不逾阈未有内遭家难外遇灾害览总大经营天物功徳巍巍若兹者也宜令史官着长乐宫注圣徳颂以敷宣景燿勒勳金石悬之日月摅之罔极以崇陛下烝烝之孝
　　陈忠【字伯始宠子歴拜尚书令】
　　豫通帝意疏【安帝始亲朝事时连有灾异诏举有道公卿各上封事忠为尚书虑言事者必有激切乃上疏豫通帝意纳之】
　　臣闻仁君广山薮之大纳切直之谋忠臣尽謇谔之节不畏逆耳之害是以髙祖舍周昌桀纣之譬孝文嘉爰盎人豕之讥武帝纳东方朔宣室之正元帝容薛广徳自刎之切昔晋平公问于叔向曰国家之患孰为大对曰大臣重禄不极諌小臣畏罪不敢言下情不上通此患之大者公曰善于是下令曰吾欲进善有谒而不通罪至死今明诏崇髙宗之徳推宋景之诚引咎克躬谘访羣吏言事者见杜根成翊世等新蒙表録显列二台必承风响应争为切直若嘉谋异策宜輙纳用如其管穴妄有讥刺虽苦口逆耳不得事实且优防寛容以示圣明无讳之美若有道之士对问髙者宜垂省览特迁一等以广直言之路
　　论郡县盗贼疏【安帝即位以后频遭元二之戹盗贼并起郡县莫肯纠发忠独以为忧上疏】
　　臣闻轻者重之端小者大之源故隄溃蚁穴气泄鍼芒是以明者慎微智者识几书曰小不可不杀诗云无纵诡随以谨无良盖所以崇本絶末钩深之虑也臣窃见元年以来盗贼连发攻亭刼掠多所伤杀夫穿窬不禁则致强盗强盗不断则为攻盗攻盗成羣必生大奸故逃亡之科宪令所急至于通行饮食罪致大辟而顷者以来莫以为忧州郡督録怠慢长吏防御不肃皆欲采获虚名讳以盗贼为负虽有发觉不务清澄至有逞威滥怒无辜僵仆或有局蹐比伍转相赋敛或随吏追赴周章道路是以盗发之家不敢申告邻舍比里共相压迮或出私财以偿所亡其大章着不可掩者乃肯发露陵迟之渐遂且成俗冦攘诛咎皆由于此前年渤海张伯路可为至戒覆车之轨其迹不逺盖失之末流求之本源宜糺増旧科以防来事自今强盗为上官若他郡县所糺觉一发部吏皆正法尉贬秩一等令长三月奉赎罪二发尉免官令长贬秩一等三发以上令长免官便可撰立科条处为诏文切敕刺史严加糺罚冀以猛济寛惊惧奸慝顷季夏大暑而消息不协寒气错时水涌为变天之防异必有其故所举有道之士可防问国典所务王事过差令处暖气不效之意庶有谠言以承天诫
　　议丧服疏【元初三年有诏大臣得行三年丧忠因此上言孝宣皇帝旧令人从军屯及给事县官者大父母死未满三月皆勿徭令得葬送请依此制太后从之至建元中尚书令祝讽尚书孟布等奏以为孝文皇帝定约礼之制光武皇帝絶告寕之兴贻则万世诚不可改宜复建武故事忠上疏宦竖不便竟寝忠奏】
　　臣闻之孝经始于爱亲终于哀戚自天子下至庶人尊卑贵贱其义一也夫父母于子同气异息一体而分三年乃免于怀抱先圣縁人情而着其节制服二十五月是以春秋臣有大丧君三年不呼其门闵子虽要绖服事以赴公难退而致位以究私恩故称君使之非也臣行之礼也周室陵迟礼制不序蓼莪之人作诗自伤曰瓶之罄矣惟罍之耻言巳不得终竟子道者亦上之耻也髙祖受命萧何创制大臣有寜告之科合于致忧之义建武之初新承大乱凡诸国政多趣简易大臣既不得告寜而羣司营禄念私鲜循三年之丧以报顾复之恩者礼义之方实为雕损大汉之兴虽承衰敝而先王之制稍以施行故籍田之耕起于孝文孝防之贡发于孝武郊祀之礼定于元成三雍之序偹于显宗大臣终丧成乎陛下圣功美业靡以尚兹孟子有言老吾老以及人之老幼吾幼以及人之幼天下可运于掌臣愿陛下登髙北望以甘陵之思揆度臣于之心则海内咸得其所
　　论妖变疏【忠转为仆射时帝数遣黄门常侍及帝乳母王圣女中侍伯荣往来甘陵而伯荣负宠骄蹇所经郡国迎为礼谒又霖雨积时河水涌溢忠上疏】
　　臣闻位非其人则庶事不叙庶事不叙则政有得失政有得失则感动阴阳妖变为应陛下毎引灾自厚不责臣司臣司狃恩莫以为负故天心未得隔并屡臻青冀之域淫雨漏河徐岱之滨海水盆溢兖豫蝗蝝滋生荆扬稻収俭薄并凉二州羌戎叛戾加以百姓不足府帑虚匮自西徂东杼柚将空臣闻洪范五事一曰貎貎以恭恭作肃貎伤则狂而致常雨春秋大水皆为君上威仪不穆临莅不严臣下轻慢贵幸擅权阴气盛强阳不能禁故为淫雨陛下以不得亲奉孝徳皇园庙比遣中使致敬甘陵朱轩軿马相望道路可谓孝至矣然臣窃闻使者所过威权翕赫震动郡县王侯二千石至为伯荣独拜车下仪体上僣侔于人主长吏惶怖谴责或邪謟自媚发人脩道缮理亭传多设储跱征役无度老弱相随动有万计赂遗仆从人数百匹顿踣呼嗟莫不叩心河间托叔父之属清河有陵庙之尊及剖符大臣皆猥为伯荣屈节车下陛下不问必以陛下欲其然也伯荣之威重于陛下陛下之柄在于臣妾水灾之发必起于此昔韩嫣托副车之乗受驰视之使江都误为一拜而嫣受欧刀之诛臣愿明主严天元之尊正乾纲之位职事巨细皆任贤能不宜复令女使干错万机重察左右得无石显泄漏之奸尚书纳言得无赵昌譛崇之诈公卿大臣得无朱博阿傅之援外属近戚得无王凤害商之谋若国政一由帝命王事毎决于巳则下不得偪上臣不得干君常雨大水必当霁止四方众异不能为害
　　论三府任轻疏【时三府任轻机事専委尚书而灾变咎辄切免公台忠以为非体疏諌忠意常在褒崇大臣待下以礼】
　　臣闻君使臣以礼臣事君以忠故三公称曰冡宰王者待以殊敬在舆为下御坐为起入则参对而议政事出则监察而董是非汉典旧事丞相所请靡有不听今之三公虽当其名而无其实选举诛赏一由尚书尚书见任重于三公陵迟以来其渐久矣臣忠心常独不安是故临事战惧不敢穴见有所兴造又不敢希意同僚以谬平典而谤讟日闻罪足万死近以地震防免司空陈褒今者灾异复欲切让三公昔孝成皇帝以妖星守心移咎丞相使贲丽纳説方进方进自引卒不蒙上天之福徒乖宋景之诚故知是非之分较然有归矣又尚书决事多违故典罪法无例诋欺为先文惨言丑有乖章宪宜责求其意割而勿听上顺国典下防威福置方员于规矩审轻重于衡石诚国家之典万世之法也
　　尚书郎奏【御览引俊汉书】
　　尚书为王喉舌而诸郎多文俗鲜有雅才毎为诏文宣示内外转相求请也
　　荐刘恺疏【安帝始亲政事朝廷多称司空刘恺防太尉马英策罢忠时为尚书荐恺诏拜恺太尉】
　　臣闻三公上则台阶下象山岳股肱元首鼎足居职协和阴阳调训五品考功量才以序庶僚遭烈风不迷遇迅雨不惑位莫重焉而今上司缺职未议其人臣窃差次诸卿考合众议咸称太常朱伥少府荀迁臣父宠前忝司空伥迁并为掾属具知其能伥能説其经书而用心褊狭迁严毅刚直而薄于艺文伏见前司徒刘恺沈重渊懿道徳博偹克让爵土致祚弱弟躬浮云之志兼浩然之气频歴二司举动得礼以疾致仕侧身里巷处约思纯进退有度百僚景式海内归怀往者孔光师丹近世邓彪张酺皆去宰相复序上司诚宜简练卓异以厌众望
　　劾陈禅奏【永寕元年西南夷掸国王献乐及幻人明年元防作之于庭安帝与羣臣共观大奇之禅为谏议大夫独言帝王之庭不宜设夷狄之技尚书陈忠劾奏禅左转为障尉】
　　古者合欢之乐舞于堂四夷之乐陈于门故诗云以雅以南韎任朱离今掸国越流沙逾县度万里贡献非郑卫之声佞人之比而禅庭讪朝政请劾禅下狱
　　荐周兴疏【兴为尚书令周荣子以荣忠节除兴为郎中少有名誉永寕中尚书陈忠疏荐兴为尚书郎】
　　臣伏惟古者帝王有所号令言必雅辞必温丽垂于后世列于典经故仲尼嘉唐虞之文章从周室之郁郁臣窃见光禄郎周兴孝友之行着于闺门清厉之志闻于州里蕴匮古今博物多闻三坟之篇五典之策无所不览属文着辞有可观采尚书出纳帝命为王喉舌臣等既愚闇而诸郎多又俗吏鲜有雅才毎为诏文宣示内外转相求请或以不能而专巳自由辞多鄙固兴抱奇怀能随辈栖迟诚可叹惜
　　太官宜着两梁冠奏【荀绰晋百官表注云建光中尚书陈忠奏】
　　令史质堪上言太官宜着两梁尚书孟希奏太官职在鼎俎不列陛位堪欲令比大夫两梁冠不宜许臣伏惟太官今职在典掌王饔统六清之饮列八珍之馔正百品之羞纳四方之贡所奉尤重用思又勤明诏慎口实之御防有败之奸増崇其选侍御史主捕案太医令奉方药供养符节令掌幡信金虎故位从大夫车有韬沂冠有两梁所以殊亲疎别内外也太官令以供养言之为最亲近以执事言之为最烦多令又髙选又执法比太医令科同服等而冠二人殊名实不副又博士秩卑以其传先王之训故尊而异之令服大夫之冕犹此言之两梁冠非必列于陛位也建中初太官令两梁冠春秋之义大于复古如堪言合典可施行克厌帝心即听用之
　　议厯奏【安帝延光二年中谒者亶诵言当用甲寅元河南梁丰言当复用太初尚书郎张衡周兴以为九道法最宻诏书下公卿详议太尉恺等上侍中施延等议太初过天日一度望失正月以晦见西方食不与天相应元和改从四分虽宻于太初复不正皆不可用甲寅元与天相应合圗防可施行博士黄广大行令任佥议如九道河南尹祉太子舍人季等四十人议即用甲寅元当除元命苞天地开辟获麟中百一十四嵗推闰月六直其日或朔晦望二十四气宿度不相应者非一用九道为朔月有比三大二小皆疏逺元和变厯以应保干图三百嵗斗厯改宪之文四分厯本起图防最得其正不宜易恺等八十四人议宜从太初尚书令忠上奏上纳其言遂改厯事】
　　诸从太初者皆无他效验徒以世宗攘夷廓境享国久长为辞或云孝章改四分灾异率甚未有善应臣伏惟圣王兴起各异正朔以通三统汉祖受命因秦之纪十月为年首闰常在嵗后不稽先代违于帝典太宗遵脩三阶以平黄龙以至刑犴以错五者以备哀平之际同承太初而妖孽累仍疴祸非一议者不以成数相参考真求实而泛采妄説归福太初致咎四分太初厯众贤所立是非巳定永平不审复革其望四分有谬不可施行元和凤鸟不当应厯而翔集逺嘉前造则丧其休近讥后改则隠其福漏见曲论未可为是臣輙复重难衡兴以为五纪论推步行度当时比诸术为近然犹未稽于古及向子歆欲以合春秋横断年数损夏益周考之表纪差谬数百两厯相课六千一百五十六嵗而太初多一日冬至日直斗而云在牵牛迃濶不可复用昭然如此史官所共见非独衡兴前以为九道密近今议者以为有阙及甲寅元复多违失皆未可取正昔仲尼假顺马之名以崇君之义况天之厯数不可任疑从虚以非易是
　　张珰
　　陈制虏三策【北虏连与车师入寇河西议者因欲闭玉门阳闗以絶其患延光二年炖煌太守张珰上书陈三策尚书陈忠疏奏和帝乃以班勇为西域长史破平车师】
　　北虏呼衍王常展转蒲类秦海之间专制西域共为冦钞今以酒泉属国吏士二千余人集昆仑塞先击呼衍王絶其根本因发鄯善兵五千人脇车师后部此上计也若不能出兵可置军司马将士五百人四郡供其犂牛谷食出据栁中此中计也如又不能则宜弃交河城收鄯善等悉使入塞此下计也
　　陈忠请置炖煌校尉疏
　　臣闻八蛮之寇莫甚北虏汉兴髙祖窘平城之围太宗屈供奉之耻故孝武愤怒深惟久长之计命遣虎臣浮河絶汉穷破虏庭当斯之役黔首陨于狼望之北财币縻于卢山之壑府库单竭杼柚空虚筭至舟车赀及六畜夫岂不怀虑久故也遂开河西四郡以隔絶南羌收三十六国断匈奴右臂是以单于孤特鼠窜逺藏至干宣元之世遂偹蕃臣闗徼不闭羽檄不行由此察之戎狄可以威服难以化狎西域内附日久区区东望扣闗者数矣此其不乐匈奴慕汉之效也今北虏巳破车师埶必南攻鄯善弃而不救则诸国从矣若然则虏财贿益増胆埶益殖威临南羌与之交连如此河西四郡危矣河西既危不得不救则百倍之役兴不赀之费发矣议者但念西域絶逺防之烦费不见先世苦心勤劳之意也方今邉境守御之具不精内郡武衞之偹不修敦煌孤危逺来告急复不辅助内无以慰劳吏民外无以威示百蛮蹙国减土经有明诫臣以为敦煌宜置校尉案旧増四郡屯兵以西抚诸国庶足以折冲万国震怖匈奴
　　刘恺【字伯豫居巢侯刘般子以让弟爵徴拜议郎歴位太尉】
　　长吏行服议【恺元初二年为司徒旧制公卿二千石刺史不得行三年丧由是丧礼并废元初中邓太后诏长吏以下不为亲行服者不得典城选举时有上言牧守宜同此制议者以为不便恺独议上从之】
　　诏书所以为制服之科者盖崇化厉俗以孝道也今刺史一州之表二千石千里之师职在辩章百姓宣美风俗尤宜尊重典礼以身先之而议者不寻其端至于牧守则云不宜是犹浊其源而望流清曲其形而欲景直不可得也
　　臧吏减罪议【安帝初清河相叔孙光坐臧抵罪増锢二世永寕时居延都尉范邠复犯赃罪诏下三公廷尉议司徒杨震等议依光比恺独议上有诏太尉议是】
　　春秋之义善善及子孙恶恶止其身所以进人于善也尚书曰上刑挟轻下刑挟重如令使臧吏禁锢子孙以轻从重惧及善人非先王详刑之意也
　　班勇【字宜僚超少子有父风为西域长史以攻焉耆兵后期下狱免】
　　置西域副校尉议【永初初勇为军司马出敦煌迎都防还罢都防俊西域絶无汉吏元初六年敦煌太守曺宗遣长史索班屯伊吾车师前王及鄯善王皆来降后数月北单于与车师后部攻没班撃走前王畧有北道鄯善王急求救宗请出兵击匈奴因复取西域邓本后诏勇诣朝堂防议公卿多以为宜闭玉门闗遂弃西域勇上议尚书等又难勇勇对于是从勇议复敦煌郡营兵置西域副校尉】
　　昔孝武皇帝患匈奴彊盛兼总百蛮以逼障塞于是开通西域离其党与论者以为夺匈奴府藏断其右臂遭王莽簒盗征求无厌胡夷忿毒遂以背叛光武中兴未遑外事故匈奴负强驱率诸国及至永平再攻敦煌河西诸郡城门昼闭孝明皇帝深惟庙策乃命虎臣出征西域故匈奴逺遁邉境得安及至永元莫不内属防间者羌乱西域复絶北虏逐谴责诸国备其逋租髙其价直严以期防鄯善车师皆怀愤怨思乐事汉其路无从前所以时有叛者皆由牧养失宜还为其害故也今曺宗徒耻于前负欲报雪匈奴而不寻出兵故事未度当时之宜也夫要功荒外万无一成若兵连祸结悔无及巳况今府藏未充师无后继是示弱于逺夷暴短于海内臣愚以为不可许也旧敦煌郡有营兵三百人今宜复之复置防西域副校尉居于敦煌如永元故事又宜遣西域长史将五百人屯楼兰西当焉耆兹径路南彊鄯善于窴心胆北扞匈奴东近敦煌如此诚便
　　朝议置西域副校尉难对
　　尚书问勇曰今立副校尉何以为便又置长史屯楼兰利害云何勇对曰昔永平之末始通西域初遣中郎将居敦煌后置副校尉于车师既为胡虏节度又禁汉人不得有所侵扰故外夷归心匈奴畏威今鄯善王尤还汉之外孙若匈奴得志则尤还必死此等虽同鸟兽亦知避害若出屯楼兰足以招抚其心愚以为便长乐衞尉镡显廷尉綦母叅司校尉崔据难曰朝廷前所以弃西域者以其无益于中国而费难供也今车师巳属匈奴鄯善不可保信一旦反覆班将能保北胡不为邉害乎勇对曰今中国置州牧者以禁郡县奸猾盗贼也若州牧能保盗贼不起者臣亦愿以要斩保匈奴之不为邉害也今通西域则虏埶必弱匈奴必弱则为患微矣孰与归其府藏续其断臂哉今置校尉以扞抚西域设长吏以招怀诸国若弃而不立则西域望絶望絶之后屈就北虏縁邉之郡将受困害恐河西城门必复有昼闭之儆矣今不廓开朝廷之徳而抱屯戍之费若北虏遂炽岂安邉久长之策哉太尉属毛轸难曰今若置校尉则西域络绎遣使求索无厌与之则费难供不与则失其心一旦为匈奴所迫当复求救则为役大矣勇对曰今设以西域归匈奴而使其恩徳大汉不为钞盗则可矣如其不然则因西域租入之饶兵马之众以扰动縁邉是为富仇雠之财増暴夷之埶也置校尉者宣威布徳以系诸国内向之心以疑匈奴觊觎之情而无财费耗国之虑也且西域之人无他求索其来入者不过禀食而巳今若拒絶埶归北属夷虏并力以冦并凉则中国之费不止千亿置之诚便
　　李郃【字孟节汉中南郑人举孝防五迁尚书令歴司空复为司徒】
　　上安帝复祀六宗奏【李氏家书云郃通五经善河图风星为司空侍祠南郊不见六宗祠上奏帝从之元初六年更立六宗祠于雒阳西北】
　　案尚书肆类于上帝禋于六宗六宗者上不及天下不及地傍不及四方在六合之中助阴阳化成万物汉初甘泉汾阴天地亦禋六宗孝成之时匡衡奏立南北郊祀复祀六宗及王莽谓六宗易六子也建武都雒阳制祀不道祭六宗由是废不血食今宜复旧制度
　　日蚀上书【元初六年十二月戊午朔日有蚀之司空郃上书帝深纳其言后二嵗邓太后崩上收考中人赵任等在中宫有废立谋】
　　陛下祗畏天威惧天变克己责躬博访羣下咎皆在臣力小任重招致咎征去年二月京师地震今月戊午日蚀夫至尊莫过乎天天之变莫大乎日蚀地之戒莫重乎震动今一嵗之中大异两见日蚀之变既为尤深地动之戒揺宫最丑日者阳精君之象也戊者土主任在中宫午者火徳汉之所承地道安静法当由阳今乃専恣揺动宫阙祸在萧墙之内臣恐宫中必有阴谋其阳下图其上造为逆也灾变终不虚生推原二异日辰行度甚为较明譬犹指掌宜察宫阙之内如有所疑急摧破其谋无令得成脩政恐惧以答天意十月辛夘日有蚀之周家所忌乃为亡征是时妃后用事七子朝令戊午之灾近相似类宜贬退诸后兄弟羣从内外之宠求贤良征逸士下徳令施恩恵泽及山海【李氏家书】
　　上天变疏【古今注曰永建元年二月甲午客星入太微五月甲子月入斗李氏家书曰时天有变气李郃上书陈】
　　臣闻天不言县象以示吉防挺灾变异以为谴戒昔齐桓公遭虹贯斗牛之变纳管仲之谋令齐去妇无近妃宫桓公听用齐以大安赵有尹史见月生齿龁毕大星占有兵变赵君曰天下共一毕知为何国也下史于狱其后公子牙谋弑君血书端门如史所言乃月十三日有客星气象彗孛入天市梗河招揺枪棓十六日入紫宫迫北辰十七日复过文昌泰陵至天船积水间稍微不见客星一占曰鲁星歴天市者为谷贵梗河三星备非常泰陵入星为防丧紫宫北辰为至尊如占恐宫庐之内有兵丧之变千里之外有非常暴逆之忧鲁星不得过度尊宿行度从疾应非一端恐复有如王阿母母子贱妾之欲居帝旁耗乱政事者诚令有之宜当抑逺饶足以财王者权柄及爵禄人天所重慎诚非阿妾所宜干豫天故挺变明以示人如不承慎祸至变成悔之靡及也
　　朱宠
　　追讼邓骘书【建光元年邓太后崩安帝复封骘为上蔡侯位特进帝多不徳而乳母王圣见太后久不归政虑有废置及崩宫人因诬告悝等先从尚书邓访取废帝故事遂废悝等诸子侯为庶人逼迫皆自杀骘遣就国与子并不食而死大司农末宠痛骘无罪乃肉袒舆榇上疏追讼之宠免官帝亦颇悟祠骘中牢】
　　伏惟和熹皇后圣善之徳为汉文母兄弟忠孝同心忧国宗庙有主王室是赖功成身退让国逊位歴世外戚无与为比当享积善履谦之祐而横为宫人单辞所陷利口倾险反乱国家罪无申证狱不讯鞠遂令骘等罹此酷滥一门七人并不以命尸骸流离怨魂不反逆天感人率土丧气宜収还冡次宠树遗孤奉承血祀以谢亡灵
　　周磐【字坚伯汝南安成人三迁重合令皆有政思母弃官】
　　令二子【磐母殁公府三辟并不应建光元年嵗朝集诸生讲论因令二子月望忽终】
　　吾日者梦见先师东里先生与我讲于阴堂之奥既而长叹岂吾齿之尽乎若命终之日桐棺足以周身外椁足以周棺敛形悬封濯衣幅巾编二尺四寸简写尧典一篇并刀笔各一以置棺前示不忘圣道
　　杨震【字伯起农华阴人年五十始仕州郡歴太尉以直諌忤诸幸臣被搆收印绶自杀】諌安帝内宠书【震永寕元年为司徒明年邓太后崩内宠始横乳母王圣子女伯荣出入宫掖传通奸贿震疏諌帝以示阿母等而伯荣尤骄淫与故朝阳侯刘防从兄瓌通瓌遂以为妻得袭防爵位侍中震深疾之复诣阙疏奏不省】
　　臣闻政以得贤为本理以去秽为务是以唐虞俊乂在官四凶流放天下咸服以致雍熙方今九徳未事嬖幸充庭阿母王圣出自贱微得遭千载奉养圣躬虽有推燥居湿之勤前后赏过报劳苦而无厌之心不知纪极外交属托扰乱天下损辱清朝尘防日月书诫牝鸡牡鸣诗刺哲妇丧国昔郑严公从母氏之欲恣骄弟之情几至危国然后加讨春秋贬之以为失教夫女子小人近之喜逺之怨实为难养易曰无攸遂在中馈言妇人不得与于政事也宜速出阿母令居外舍断絶伯荣莫使往来令恩徳两隆上下俱美惟陛下絶婉娈之私割不忍之心留神万几诫慎拜爵减省献御损节征发令野无鹤鸣之叹朝无小明之悔大东不兴于今劳止不怨于下拟迹往古比徳哲王岂不休哉
　　复论刘瓌袭封疏
　　臣闻髙祖与羣臣约非功臣不得封侯故经制父死子继兄亡弟及以防簒也伏见诏书封故朝阳侯刘防再从兄瓌袭防爵为侯防同产弟威今犹见在臣闻天子专封封有功诸侯专爵爵有徳今瓌无他功行但以配阿母女一时之间既位侍中又至封侯不稽旧制不合经义行人喧哗百姓不安陛下宜览镜既往顺帝之则諌论阿母起第及樊丰等书【震延光二年为太尉时诏遣使者大为阿母修第中常侍樊丰侍中周广谢恽等更相扇动倾揺朝廷震疏諌不从丰等遂诈作诏书调发司农钱谷大匠材木各起家舍役费无数震因地震复上疏】
　　臣闻古者九年耕必有三年之储故尧遭洪水人无莱色臣伏念方今灾害发起弥弥滋甚百姓空虚不能自赡重以螟蝗羌夷抄掠三邉震扰战鬬之役至今未息兵甲军粮不能复给大司农帑藏匮乏殆非社稷安寜之时伏见诏书为阿母兴起津城门内第舍合两为一连里竟街雕修缮饰穷极巧技今盛夏土王而攻山采石其大匠左校别部将作合数十处转相追促为费巨亿周广谢恽兄弟与国无肺腑枝叶之属依倚近幸奸佞之人与樊丰王永等分威共权属托州郡倾动大臣宰司辟召承望防意招来海内贪污之人受其货赂至有臧锢弃世之徒复得显用白黒溷淆清浊同源天下讙哗咸曰财货上流为朝结讥臣闻师言上之所取财尽则怨力尽则叛怨叛之人不可复使故曰百姓不足君谁与足惟陛下度之
　　地震复论周丰等疏
　　臣蒙恩僃台辅不能奉宣政化调和阴阳去年十一月四日京师地动臣闻师言地者阴精当安静承阳而今动揺者阴道盛也其日戊辰三者皆土位在中宫此中臣近官盛于持权用事之象也臣伏惟陛下以邉境未寜躬自菲薄宫殿垣屋倾倚枝柱而巳无所兴造欲令逺近咸知政化之清流商邑之翼翼也而亲近幸臣未崇断金骄溢逾法多请徒士盛修第舍卖弄威福道路讙哗众所闻见地动之变近在城郭殆为此发又冬无宿雪春节未雨百僚燋心而缮修不止诚致旱之征也书曰僭恒晹若臣无作威作福玊食唯陛下奋干刚之徳弃骄奢之臣以掩訞言之口奉承皇天之戒无令威福久移于下
　　救赵腾疏【河间男子赵腾诣阙上书指陈得失顺帝怒收考诏狱结以罔上不道震疏救之不省腾竟伏诛】
　　臣闻尧舜之世諌鼓谤木立之于朝殷周哲王小人怨詈则还自敬徳所以达聪明开不讳博采负薪尽极下情也今赵腾所坐激讦谤语为罪与手刃犯法有差乞为亏除全腾之命以诱刍荛舆人之言
　　来歴【字伯珍中郎将歙曽孙嗣歙爵歴太仆免永建初拜车骑将军复为大鸿胪】废太子议【歴延光二年迁太仆明年皇太子惊病避安帝乳母王圣舍太子乳母王男防监邴吉等以为圣舍新缮造犯土禁不可久御与圣及女永等互相是非圣永譛男吉幽死因搆谗太子帝怒召公卿防议废立歴与太常桓焉廷尉张皓议皓退而上疏并不省废太子为济阴王歴复固争免官削国租】
　　经説年未满十五过恶不在其身且男吉之谋皇太子容有不知宜选忠良保傅辅以礼义废置事重此诚圣恩所宜宿留
　　张皓【字叔明犍为武阳人歴司空复为廷尉】
　　諌安帝废太子疏【事详来歴】
　　昔贼臣江充造构谗逆至令戾园兴兵终及祸难后壶闗三老一言上乃觉悟虽追前失悔之何逮今皇太子春秋方始十嵗未见保傅九徳之义宜简贤辅就成圣质
　　諌顺帝系考赵腾书【永建初皓为司空时清河赵腾上言灾异收腾繋考所引党辈当伏重法皓疏諌帝乃悟减罪一等】
　　臣闻尧舜立敢諌之鼔三王树诽谤之木春秋采善书恶圣王不罪刍荛腾等虽干上犯法所言本欲尽忠正諌如当诛戮天下杜口塞諌争之源非所以昭徳示后也
　　翟酺【字子超广汉雒人歴将作大匠坐诬逮得释】
　　諌安帝宠幸外戚书【酺拜尚书时安帝追感祖母宋贵人悉封其家又元舅耿宝及皇后兄弟阎显等并用威权酺上疏谏不省】
　　臣闻微子佯狂而去殷叔孙通背秦而归汉彼非自疎其君时不可也臣荷殊絶之恩蒙值不讳之政岂敢雷同受宠而以戴天履地伏惟陛下应天履祚歴值中兴当建太平之功而未闻致化之道盖逺者难明请以近事征之昔窦邓之宠倾动四方兼官重绂盈金积货至使议弄神器改更社稷岂不以埶尊威广以致斯患乎及其破坏头颡堕地愿为孤豚岂可得哉夫致贵无渐失必暴受爵非道殃必及今外戚宠幸功均造化汉元以来未有等比陛下诚仁恩周洽以亲九族然禄去公室政移私门覆车重寻宁无摧折而朝臣在位莫肯正议翕翕訿訿更相佐附臣恐威权外假归之良难虎翼一奋卒不可制故孔子曰吐珠于泽谁能不含老子称国之利器不可以示人此最安危之极戒社稷之深计也夫俭徳之恭政存约节故文帝爱百金于露台饰帷帐于皁囊或有讥其俭者上曰朕为天下守财耳岂得妄用之哉至仓谷腐而不可食钱贯朽而不可校今自初政以来日月未久费用赏赐巳不可筭敛天下之财积无功之家帑藏单尽民物雕伤卒有不虞复当重赋百姓怨叛旣生危乱可待也昔成王之政周公在前召公在后毕公在左史佚在右四子挟而维之目见正容耳闻正言一日即位天下旷然言其法度素定也今陛下有成王之尊而无数子之佐虽欲崇雍熙致太平其可得乎自去年巳来灾谴频数地坼天崩髙岸为谷修身恐惧则转祸为福轻慢天戒则其害弥深愿陛下亲自劳防研精致思勉求忠贞之臣诛逺佞謟之党损玉堂之盛尊天爵之重割情欲之欢罢宴私之好帝王图籍陈列左右心存亡国所以失之鉴观兴王所以得之庶灾害可息丰年可招矣
　　上顺帝兴学奏【酺为将作大匠上言及免后遂起太学开拓房室】
　　孝文皇帝始置一经博士武帝大合天下之书而孝宣论六经于石渠学者滋盛弟子万数光武初兴愍其荒废起太学博士舍内外讲堂诸生横巻为海内所集明帝时辟雍始成欲毁太学太尉赵熹以为太学辟雍皆宜兼存故并陈至今而顷者頽废至为园采刍牧之处宜更脩缮诱进后学
　　陈图书之意奏【益都耆旧传曰时诏问酺阴阳失序水旱隔并其设销复兴济之本酺上奏陈图书之意帝从之】
　　汉四百年将有弱主闭门听难之祸数在三百年之间宜升歴改宪行先王至徳要道奉率时禁抑损奢侈宣明质朴以延四百年之难
　　刘光等【光字仲辽太尉矩之弟歴位太尉】
　　条案即位礼仪奏【顺帝以安帝永寕元年立为皇太子母李氏为阎皇后所害安帝乳母王圣与宦者江京樊丰等谮废太子为济阴王及安帝崩阎与兄车骑将军显立北乡侯数月薨中黄门孙程等迎立济阴王尚书令刘光奏制曰可】
　　孝安皇帝圣徳明茂早弃天下陛下正统当奉宗庙而奸臣交构遂令陛下龙潜藩国羣僚逺近莫不失望天命有常北乡不永汉徳盛明福祚孔章近臣建策左右扶翼内外同心稽合神明陛下践阼奉遵鸿绪为郊庙主承续祖宗无穷之烈上当天心下厌民望而即位仓卒典章多缺请条案礼仪分别具奏












　　东汉文纪巻十一
　　钦定四库全书
　　东汉文纪巻十二　　　　明　梅鼎祚　编梁商【字伯夏安定乌氏人少以外戚拜郎中袭父封乘氏侯女为顺帝后为执金吾拜大将军】辞国土疏【商长女次姬选入掖庭为顺帝贵人拜商侍中屯骑校尉阳嘉元年有司依旧奏加商位特进増国土商让不受书十余上帝敦谕之商又上书让校尉乃许以特进就第】
　　禄命过厚受祖考多福又托日月末光以斗筲之材乗君子之器惧有负乗之累不守歴世之荣诚不如旧制与左贤同科
　　议屯骑校尉书
　　臣托椒房蒙被荣宠兼官二职非材可堪受宠战栗惊惧惶戚不遑寜处披露赤诚敢遂狂狷谨上屯骑校尉印绶
　　辞子不疑为步兵校尉书【永建四年以商次子不疑为步兵校尉商上书上许之以为侍中奉车骑都尉】
　　不疑童孺猥处成人之位是以寝不安席食不甘味昔者晏平仲辞鄁殿以守其富公仪休不爱鱼食以定其位臣虽不才亦愿固福禄于盛世故敢布腹心触罪归诚【并后汉纪】
　　上顺帝寛狱疏【商以后父为大将军宠任谦柔虚巳而宦者反忌商永和四年中常侍张逵等共譛商及中常侍曺腾孟贲云图议废立帝不听收逵等伏诛辞多连及商惧多侵枉乃上疏罪止坐者】
　　春秋之义功在元帅罪止首恶故赏不僭溢刑不淫滥五帝三王所以同致康乂也窃闻考中常侍张逵等辞语多所牵及大狱一起无辜者众死囚久系纎微成大非所以顺迎和气平政成化也宜早讫竟以止逮捕之烦
　　论招降羌胡表
　　【永和五年南匈奴左部句龙王吾斯车钮等背叛寇河西围美稷度辽将军马续击破之遂更屯聚中郎将陈以单于不能制下偪迫自杀商以羌胡新反党众初合难以兵服宜令续以恩信招降顺帝从之商移续等书于是右贤王部抑鞮等诣续降】
　　匈奴寇畔自知罪极穷鸟困兽皆知救死况种类繁炽不可单尽今转运日增三军疲苦虚内给外非中国之利窃见度辽将军马续素有谋谟且典邉日久深晓兵要毎得续书与臣策合宜令续深沟髙壁以恩信招降宣示购赏明其期约如此则丑类可服国家无事矣
　　移马续等书
　　中国安寜忘战日久良骑野合交锋接矢决胜当时戎狄之所长而中国之所短也彊弩乘城坚营固守以待其衰中国之所长而夷狄之所短也宜务先所长以观其变设购开赏宣示反悔勿贪小功以乱大谋【后汉书】
　　梁冀
　　步兵校尉让书【东观汉记】
　　列校之职上应天工下厌羣望实非愚臣所宜
　　霍谞【字叔智魏郡邺人歴少府廷尉】
　　奏记梁商
　　【有诬谞舅宋光于大将军商以为妄刋诏书坐系洛阳狱掠考困极谞时年十五奏记商商髙谞才智即为奏原光罪】
　　将军天覆厚恩愍舅光寃结前者温教许为平议虽未下吏断决其事巳蒙神明顾省之听皇天后土实闻徳音窃独踊跃私自庆幸谞闻春秋之义原情定过赦事诛意故许止虽弑君而不罪赵盾以纵贼而见书此仲尼所以垂王法汉世所宜遵前脩也传曰人心不同譬若其面斯盖谓大小窳隆丑美之形至于鼻目众窍毛髪之状未有不然者也情之异者刚柔舒急倨敬之间至于趋利避害畏死乐生亦复均也谞与光骨肉义有相隠言其寃滥未必可谅且以人情平论其理光衣冠子孙径路平易位极州郡日望征辟亦无瑕秽纎芥之累无故刋定诏书欲以何名就有所疑当求其便安岂有触冐死祸以解细微譬犹疗饥于附子止渴于鸩毒未入肠胃巳絶咽喉岂可为哉昔东海孝妇见枉不辜幽灵感格天应枯旱光之所坐情既可原守阙连年而终不见理吁嗟紫宫之门泣血两观之下伤和致灾为害滋甚凡事更赦令不应复案夫以罪刑明白尚蒙天恩岂有寃谤无征反不得理是为刑宥正罪戮加诬侵也不偏不党其若是乎明将军徳盛位尊人臣无二言行动天地举措移阴阳诚能留神沛然晓察必有于公髙门之福和气立应天下幸甚
　　同前【汉纪】
　　谞闻春秋之义原情定罪传曰人心不同其若面焉斯盖谓其天下窳隆广狭髙卑之形耳至于鼻从目横眉在眼上未有不然者人心异者刚柔舒急倨敬之间至于趋利避害畏死乐生亦复同也谞与光骨肉之亲义有相隠言光寃结未有可信请以人情平之光衣冠子孙径路平易位极州郡日望征辟亦无瑕秽纎芥之累无故刋定诏书欲何救解就有所疑当以道理求便安能触冐死祸以解微细譬诸附子疗饥酖毒止渇未入腹胃咽喉巳絶岂可为哉光不定制书情既可原台阁执事知而不治吁嗟紫宫之门泣血两观之下伤和致灾为害滋甚明将军徳盛位尊人臣无二言行动天地举措移阴阳诚肯留神省察沛然信理必有于公髙门之福和气立应天下幸甚
　　虞诩【字升卿陈国武平人为朝歌长武都太守破冦羌著名歴尚书令】
　　上顺帝自讼书【诩永建元年为司校尉数月间多所论劾百官侧目三公奏诩盛夏拘系无辜为吏人患诩上书自讼帝为免司空陶敦】
　　法禁者俗之隄防刑罚者人之衔辔今州曰任郡郡曰任县更相委逺百姓怨穷以茍容为贤尽节为愚臣所发举臧罪非一二府恐为臣所奏遂加诬罪臣将从史鱼死即以尸諌耳
　　劾中常侍张防奏【防特用权势毎请托受取诩辄案之屡寝不报诩自系廷尉上奏坐输左校以宦者孙程等申救赦出防徙邉】
　　昔孝安皇帝任用樊丰遂交乱嫡统几亡社稷今者张防复弄威柄国家之祸将重至矣臣不忍与防同朝谨自系以闻无令臣袭杨震之迹
　　諌止义钱疏【诩征拜议郎迁尚书仆射是时长史二千石听百姓谴发输赎号义钱托为贫人储因以聚敛诩上疏自此而止】
　　元年以来贫百姓章言长吏受取百万以上者匈匈不絶谴发吏人至数千万而三公刺史少所举奏寻永平章和中州郡以走卒钱给贷贫人司空劾案州及郡县皆坐免黜今宜遵前典蠲除权制
　　上言台郎
　　台郎显职仕之通阶今或一郡七八或一州无人宜令均平以厌天下之望
　　荐左雄疏【雄永建初征拜议郎数言事诩以雄有忠公节疏荐雄为尚书】
　　臣见方今公卿以下类多拱默以树恩为贤尽节为愚至相戒曰白璧不可为容容多后福伏见议郎左雄数上封事至引陛下身遭难戹以为警戒实有王臣蹇蹇之节周公谟成王之风宜擢在喉舌之官必有匡弼之益
　　请复陇西三郡疏【建寜元年陇西种羌反校尉马贤击破之种人皆降至四年凉州无事诩上疏请复置三郡从之令徙者还县】
　　臣闻子孙以奉祖为孝君上以安民为明此髙宗周宣所以上配汤武也禹贡雍州之域厥田惟上且沃野千里谷稼殷积又有兹盐池以为民利水草丰美土宜产牧牛马衔尾羣羊塞道北阻山河乗阸据险因渠以溉水舂河漕用功省少而军粮饶足故孝武皇帝及光武筑朔方开西河置上郡皆为此也而遭元元无妄之灾众羌内溃郡县兵荒二十余年夫弃沃壤之饶损自然之财不可谓利离河山之阻守无险之处难以为固今三郡未复园陵单外而公卿选懦容头过身张解设难但计所费不圗其安宜开圣徳考行所长
　　谏增赋南蛮奏【永和元年武陵太守上书以蛮夷率服可比汉人增其租赋诩时为尚书令奏諌不从其冬澧中溇中蛮果争贡布反】
　　自古圣王不臣异俗非徳不能及威不能加知其兽心贪婪难率以礼是故羁縻而绥抚之附则受而不逆叛则弃而不追先帝旧典贡税多少所繇来久矣今猥增之必有怨叛计其所得不偿所费必有后悔
　　寜阳主簿
　　诉县令书【簿诣阙诉其县令之枉积六七嵗不省乃上书顺帝大怒持章示尚书劾以大逆诩驳之帝纳诩言笞之而巳】
　　臣为陛下子陛下为臣父臣章百上终不见省臣岂可北诣单于以告怨乎
　　虞诩驳尚书劾寜阳主簿
　　主簿所讼乃君父之怨百上不达是有司之过愚憃之人不足多诛
　　左雄【字伯豪南阳湼阳人拜议郎歴尚书令章表奏议多所匡肃】
　　上顺帝陈吏事疏【雄再迁尚书令上防陈事帝感其言申下有司考其真伪详所施行】
　　臣闻柔逺和迩莫大寜人寜人之务莫重用贤用贤之道必存考黜是以臯陶对禹贵在知人安人则黎民怀之分伯建侯代位亲民民用和穆礼乐以兴故诗云有渰凄凄兴雨祁祁雨我公田遂及我私及幽厉昏乱不自为政褒艳用权七子党进贤愚错绪深谷为陵故其诗曰四国无政不用其良又曰哀今之人胡为虺蜴言人畏吏如虺蜴也宗周既灭六国并秦坑儒冺典刬革五等更立郡县县设令长郡置守尉什伍相司封豕其民大汉受命虽未复古然克慎庶官蠲苛救敝悦以济难抚而循之至于文景天下康乂诚由靖寛柔克慎官人故也降及宣帝兴于仄陋综覈名实知时所病刺史守相輙亲引见考察言行信赏必罚帝乃叹曰民所以安而无怨者政平吏良也与我共此者其惟良二千石乎以为吏数变易则下不安业久于其事则民服教化其有政理者辄以玺书勉励增秩赐金或爵至闗内侯公卿缺则以次用之是以吏称其职人安其业汉氏良吏于兹为盛故能降来仪之瑞建中兴之功汉初至今三百余载俗浸雕敝巧伪滋萌下饬其诈上肆其残典城百里转动无常各怀一切莫虑长久谓杀害不辜为威风聚敛整办为贤能以理已安民为劣弱以奉法循理为不化髠钳之戮生于睚眦覆尸之祸成于喜怒视民如冦雠税之如豺虎监司项背相望与同疾疢见非不举闻恶不除观政于亭传责成于期月言善不称徳论功不据实虚诞者获誉拘检者离毁或因罪而引髙或色斯以求名州宰不覆竞共辟召踊跃升腾超等逾匹或考奏捕案而亡不受罪防赦行赂复见洗涤朱紫同色清浊不分故使奸猾枉滥轻忽去就拜除如流缺动百数乡官部吏职卑禄薄车马衣服一出于民防者取足贪者充家特选横调纷纷不絶送迎烦费损政伤民和气未洽灾不消咎皆在此今之墨绶犹古之诸侯拜爵王庭舆服有庸而齐于匹防叛命避负非所以崇宪明理育元元也臣愚以为守相长吏和有显效者可就増秩勿使移徙非父母丧不得去官其不从法禁不式王命锢之终身虽防赦令不得齿列若被劾奏亡不就法者徙家邉郡以惩其后乡部亲民之吏皆用儒生清白任从政者寛其负筭増其秩禄吏职满嵗宰府州郡乃得辟举如此威福之路塞虚伪之端絶送迎之役损赋敛之源息循理之吏得成其化率土之民各寜其所追配文宣中兴之轨流光垂祚永世不刋
　　论冦贼疏【永建时青冀扬州盗贼并起海内扰乱雄与仆射郭防共上疏不省】
　　冦贼连年死亡大半一人犯法举宗羣亡宜及其尚微开令改悔若告党与者聴除其罪能诛斩者明加其赏
　　上言孝防限年【自是牧守莫敢轻举迄于永熹选举得人】
　　郡国孝防古之贡士出则宰民宣协风教若其面墙则无所施用孔子曰四十而不惑礼称强仕请自今孝防年不满四十不得察举皆先诣公府诸生试家法文吏课牋奏副之端门练其虚实以观异能以美风俗有不承科令者正其罪法若有茂才异行自可不拘年齿諌封爵封事【顺帝初废为济阴王乳母宋娥与黄门孙程等共议立帝遂封娥为山阳君又封大将军梁商子冀襄邑侯雄上疏不听复諌奏防复有地震缑氏山崩之异雄复疏諌帝竟封娥以交遘后失爵】
　　夫裂土封侯王制所重髙皇帝约非刘氏不王非有功不侯孝安皇帝封江京王圣等遂致地震之异永建二年封阴谋之功又有日食之变数术之士咸归咎于封爵今青州饥虚盗贼未息民有乏絶上求禀贷陛下干干劳思以济民为务宜循古法寜静无为以求天意以消灾异诚不宜追録小恩亏失大典
　　复諌
　　臣闻人君莫不好忠正而恶谗防然而歴世之患莫不以忠正得罪谗防蒙幸者盖听忠难从谀易也夫刑罪人情之所甚恶贵宠人情之所甚欲是以时俗为忠者少而习谀者多故令人主数闻其美稀知其过迷而不悟至于危亡臣伏见诏书顾念阿母旧徳宿恩欲特加显赏案尚书故事无乳母爵邑之制唯先帝时阿母王圣为野王君圣造生谗贼废立之祸生为天下所咀嚼死为海内所欢快桀纣贵为天子而庸仆羞与为比者以其无义也夷齐贱为匹夫而王侯争与为伍者以其有徳也今阿母躬蹈约俭以身率下羣僚蒸庶莫不向风而与王圣并同爵号惧违本操失其常愿臣愚以为凡人之心理不相逺其所不安古今一也百姓深惩王圣倾覆之祸民萌之命危于累卵常惧时世复有此类怵惕之念未离于心恐惧之言未絶于口乞如前议歳以千万给奉阿母内足以尽恩爱之欢外可不为吏民所怪梁冀之封事非机急宜过灾戹之运然后平议可否
　　又疏諌
　　先帝封野王君汉阳地震今封山阳君而京城复震专政在阴其灾尤大臣前后瞽言封爵至重王者可私人以财不可以官宜还阿母之封以塞灾异今冀巳髙让山阳君亦宜崇其本节
　　上言扑罚九卿【是时大司农刘据以职事被谴召诣尚书传呼促迫加以捶扑雄上言帝从改之】
　　九卿位亚三事班在大臣行有佩玉之节动有庠序之仪孝明皇帝始有扑罚皆非古典
　　段恭
　　理厐参疏【参永建时为太尉录尚书事以忠直忤防为司所按称疾不得防茂才孝防上计掾广陵段恭因防上疏诏遣视参疾】
　　伏见道路行人农夫织妇皆曰太尉厐参竭忠尽节徒以直道不能曲心孤立羣邪之间自处中伤之地臣犹冀在陛下之世当蒙安全而复以谗佞伤毁忠正此天地之大禁人主之至诫昔白起赐死诸侯酌酒相贺季子来归鲁人喜其纾难夫国以贤化君以忠安今天下咸欣陛下有此忠贤愿卒宠任以安社稷
　　张纲【字文纪晧子为御史忤梁氏出为广陵太守贼皆散降】
　　上顺帝諌宠宦官书【帝委纵宦官时纲辟髙第为御史常感激退而土书不省】
　　诗曰不愆不忘率由旧章寻大汉初隆及中兴之世文明二帝徳化尤盛观其理为易循易见但恭俭守节约身尚徳而巳中官常侍不过两人近幸赏赐裁满数金惜费重人故家给人足夷狄闻中国优冨任信道徳所以奸谋自消而和气感应而顷者以来不遵旧典无功小人皆有官爵冨之骄之而复害之非爱人重器承天顺道者也伏愿陛下少留圣思割损左右以奉天心劾梁氏奏【汉安元帝纲以八使狥行风俗埋车轮于洛阳都亭曰豺狼当道安问狐狸遂奏劾冀等时冀妹梁后方有宠言不用】
　　大将军冀河南尹不疑蒙外戚之援荷国厚恩以刍荛之资居阿衡之任不能敷扬五教翼讃日月而专为封豕长蛇肆其贪叨甘心好货纵恣无底多树谄谀以害忠良诚天威所不赦大辟所宜加也谨条其无君之心十五事斯皆臣子所切齿者也
　　胡广【字伯始南郡华容人举孝廉为尚书郎歴迁太尉拜太傅着百官箴诗赋铭颂箴吊诸解诂二十二篇】
　　上顺帝諌立后疏【帝欲立后而贵人有宠者四人议欲探筹以神定选广为尚书仆射与尚书郭防史敞疏諌从之以梁贵人良家子立为后】
　　窃见诏书以立后事大谦不自专欲假之筹策决疑灵神篇籍所记祖宗典故未尝有也恃神任筮既不必当贤就值其人犹非徳选夫岐嶷形于自然伣天必有异表宜参良家简求有徳徳同以年年钧以貎稽之典经断之圣虑政令犹汗往而不反诏文一下形之四方臣职在拾遗忧深责重是以焦心冐昧陈闻
　　驳尚书令左雄察举限年书【雄议改察举之制限年四十以上儒者试经学文吏试章奏广复与敞防上书驳之不从】
　　臣闻君以兼览博照为徳臣以献可替否为忠书载稽疑谋及卿士诗美先人询于刍荛国有大政必议之于前训谘之于故老是以虑无失策举无过事窃见尚书令左雄议郡举孝廉皆限年四十以上诣生试章句文吏试牋奏明诏既许复令臣等得与相参窃惟王命之重载在篇典当令县于日月固于金石遗则百王施之万世诗云天难谌斯不易惟王可不慎与盖选举因才无拘定制六奇之策不出经学郑阿之政非必章奏甘奇显用年乖强仕终贾扬声亦在弱冠汉承周秦兼览殷夏祖徳师经参杂覇轨圣主贤臣世以致理贡举之制莫或囘革今以一臣之言刬戾旧章便利未明众心不厌矫枉变常政之所重而不访台司不谋卿士若事下之后议者剥异异之则朝失其便同之则王言巳行臣愚以为可宣下百官参其同异然后览择胜否详采厥衷敢以瞽言冐干天禁惟陛下纳焉
　　百官箴叙【太平御览】
　　箴諌之兴所由尚矣圣君求之于下忠臣纳之于上故虞书曰予违汝弼汝无面从退有后言墨子著书称夏箴之辞【古文苑载百官箴序云初扬雄依虞箴作十二州二十五官箴其九箴亡阙后涿郡崔骃及子瑗又临邑侯刘騊駼増补十六篇广复继作四篇文甚典美乃悉撰次首目为之解释名曰百官箴凡四十八篇鼎按此范后汉书胡广传言广所着箴之意非序也又有冠此于扬雄诸箴题之曰百官箴亦非】
　　侍中箴【白帖】
　　皇矣圣上神居天处勤求俊良是弼是辅匪懈于位庶工以序昔在周文创徳西隣朂闻上帝赖兹四臣辛尹是访八虞是询济济多士乂用有勲文公钦若越兴周道亦惟先正克慎左右常伯常任寔为政首降及厉王不祗不恪防彼宗夷用肆其虐惟败天命冦戎并作圯坠宗绪寝庙靡托无曰我贤不选至亲无曰我仁安用嬖人籍闳饰顔秽我神武邓通擅铸不终厥后中书窃命石作旤髙安防袂哀用无主侍中司中敢告规矩
　　邉都尉箴【太平御览】
　　巍巍上圣光被八垠矧惟内面防不来宾季末陵迟王泽壅隔戎狄作难鬼方骚逖桓桓猛将是攘是辟殷宗周宣用显其绩大汉龙兴念存治平荡荡率土来同门屛守抚其民尉典其戎五才竝用文武程功
　　陵令箴【太平御览】
　　昔在黄帝葬野衣薪礼极哀【阙】不树不封瓦棺暨周聚夏咸谓坏不毁肤贿不害生是谓皇极百王此经故厚不可使王薄不可王孙乃眷西顾爰短孝文陵臣司墓敢告守之
　　印衣铭【白帖】
　　明明上皇旌以命服纡朱怀金为光为饰迈种其泽抚寜四国宣慈和柔嘉维则克厌帝心膺兹多福登位歴夀子孙千亿
　　笥铭
　　休矣斯笥凡器为式受相君子承此印绂帝命所赉用褒令徳佩以自修服以自敕忠肃恭懿鲜不为则靡悔靡吝神人致福【古文苑】
　　征士法髙卿碑【蓺文类聚】
　　言满天下发成篇章行充宇宙动为仪表四海英儒履义君子企望来臻者不可胜纪也翻然凤举匿燿逺遯名不可得而闻身难可得而覩为尧舜所知不饮洗耳之水超越青云之上徳逾巢许之右所谓逃名而名我随避声而声我追者巳揆君分量轻宠傲俗乃百世之师也其辞曰邈徳膺懿资圣典研道机彪童蒙作世师辞皇命确不移亚洪崖超由夷垂英声扬景晖
　　吊夷齐文【蓺文类聚】
　　遭亡辛之昏虐时缤纷以芜秽耻降志于污君溷雷同于荣势抗浮云之妙志遂蝉蜕以偕逝徼六军于河渚叩王马而虑计虽忠情而指尤匪天命之所谓赖尚父之戒慎镇左右而不害
　　王隆小学汉官篇注序【后汉书注】
　　前安帝时越骑校尉刘千秋校书东观好事者樊长孙与书曰汉家礼仪叔孙通等所草创皆随律令在理官藏于几阁无纪録者久令二代之业闇而不彰诚宜撰次依拟周礼定位分职各有条序令人无愚智入朝不惑君以公族元老正丁其任焉可以已刘君甚然其言与邑子通人郎中张平子参议未定而刘君迁为宗正卫尉平子为尚书郎太史令各务其职未暇恤也至顺帝时平子为侍中典校书方作周官解説乃欲以汉次述汉事防复迁河间相遂莫能立也述作之功独不易矣既感斯言顾见故新汲令王文山小学为汉官篇略道公卿外内之职旁及四夷博物条畅多所发明足以知旧制仪品盖法有成易而道有因革是以聊集所宜为作诂解各随其下缀续后事令世施行庶明厥防广前后愤盈之念増助来哲多闻之览焉
　　史敞等
　　荐胡广为陈留郡书【时陈留郡阙职尚书史敞等荐广】
　　臣闻徳以旌贤爵以建事明试以功典谟所美五服五章天秩所作是以臣竭其忠君丰其宠举不失徳下忘其死窃见尚书仆射胡广体真履规谦虚温雅博物洽闻探赜穷理六经典奥旧章宪式无所不览柔而不犯文而有礼忠贞之性忧公如家不矜其能不伐其劳翼翼周慎行靡玷漏密勿夙夜十有余年心不外顾志不茍进臣等窃以为广在尚书劬劳日久后母年老既蒙简照宜试职千里匡寜方国陈留近郡今太守任缺广才略深茂堪能拨烦愿以参选纪纲頽俗使束脩守善有所劝仰
　　郎顗【字雅光北海安丘人州郡辟召举有道方正及后公车征并不行为同县凶人孙礼所杀】上顺帝论灾异章【顗少传父京氏易昼妍精义夜占象度顺帝时灾异屡见阳嘉二年公车征顗乃诣阙拜章书奏帝复使对尚书】
　　臣闻天垂妖象地见灾符所以谴告人主责躬脩徳使正机平衡流化兴政也易内传曰凡灾异所生各以其政变之则除消之亦除伏惟陛下躬日昃之听温三省之勤思过念咎务消祗悔方今时俗奢佚浅恩薄义夫救奢必于俭约极薄无若敦厚安上理人莫善于礼脩礼遵约盖惟上兴革文变薄事不在下故周南之徳闗睢政本本立道生风行草从澄其源者流清溷其本者末浊天地之道其犹鼔籥以虚为徳自近及逺者也伏见往年以来园陵数灾炎光炽猛惊动神灵易天人应曰君子不思遵利兹谓无泽厥灾孽火烧其宫又曰君髙台府犯阴侵阳厥灾火又曰上不俭下不节炎火并作烧君室自顷缮理西苑修复太学宫殿官府多所搆饰昔盘庚迁殷去奢即俭夏后卑室尽力致美又鲁人为长府闵子骞曰仍旧贯何必改作臣愚以为诸所缮脩事可省减禀防贫人赈赡孤寡此天之意也人之庆也仁之本也俭之要也焉有应天养人为仁为俭而不降福者哉土者地祗阴性澄静宜以施化之时敬而勿扰窃见正月以来阴闇连日易内传曰久阴不雨乱气也蒙之比也蒙者君臣上下相冐乱也又曰贤徳不用厥异常阴夫贤者化之本云者雨之具也得贤而不用犹久阴而不雨也又顷前数日寒过其节氷既解释还复凝合夫寒往则暑来暑往则寒来此言日月相推寒暑相避以成物也今立春之后火卦用事当温而寒违反时节由功赏不至而刑罚必加也宜须立秋顺气行罚臣伏案飞参察众政以为立夏之后当有震裂涌水之害又比荧惑失度盈缩往来渉歴舆鬼环绕轩辕火精南方夏之政也政有失礼不从夏令则荧惑失行正月三日至乎九日三公卦也三公上应台阶下同元首政失其道则寒阴反节节彼南山咏自周诗股肱良哉着于虞典而今之在位竞托髙虚纳累钟之奉忘天下之忧栖迟偃仰寝疾自逸被策文得赐钱即复起矣何疾之易而愈之速以此消伏灾兴致升平其可得乎今选举牧守委任三府长吏不良既咎州郡州郡有失岂得不归责举者而陛下崇之弥优自下慢事愈甚所谓大纲疎小纲数三公非臣之仇臣非狂夫之作所谓发愤忘食恳恳不巳者诚念朝廷欲致兴平非不能面誉也臣生长草野不晓禁忌披露肝胆书不择言伏锧鼎镬死不敢恨谨诣阙奉章伏待重诛
　　对尚书七事
　　臣闻明王圣主好闻其过忠臣孝子言无隠情臣僃生人伦视听之类而禀性愚戆不识忌讳故出死忘命恳恳重言诚欲陛下修乾坤之徳开日月之明披图籍按经典览帝王之务识先后之政如有阙遗退而自改本文武之业拟尧舜之道禳灾延庆号令天下此诚臣顗区区之愿夙夜梦寐尽心所计谨条序前章畅其防趣条便宜七事具如状对
　　一事陵园至重圣神攸冯而灾火炎赫迫近寝殿魂而有灵犹将惊动寻宫殿官府近始永平嵗时未积便更修造又西苑之设禽畜是处离房别观本不常居而皆务精土木营建无巳消功单贿巨亿为计易内传曰人君奢侈多饰宫室其时旱其灾火是故鲁僖遭旱修政自敕下钟鼓之县休缮治之官虽则不寜而时雨自降由此言之天之应人敏于影响今月十七日戊午征日也日加申风从寅来丑时而止丑寅申皆征也不有火灾必当为旱愿陛下较计缮修之费永念百姓之劳罢将作之官减雕文之饰捐庖厨之馔退宴私之乐易中孚传曰阳感天不旋日如是则景云降集沴息矣二事去年以来兑卦用事类多不效易传曰有貎无实佞人也有实无貎道人也寒温为实清浊为貎今三公皆令色足恭外厉内荏以虚事上无佐国之实故清浊效而寒温不效也是以隂寒侵犯消息占曰日乗则有妖风日蒙则有地裂如是三年则致日食阴侵其阳渐积所致立春前后温气应节者诏令寛也其后复寒者无寛之实也夫十室之邑必有忠信率土之人岂无贞贤未闻朝廷有所赏拔非所以求善赞务济元元宜采纳良臣以助圣化
　　三事臣闻天道不逺三五复反今年少阳之嵗法当乗起恐后年以往将遂惊动涉歴天门灾成戊巳今春当旱夏必有水臣以六日七分之可知夫灾之来缘类而应行有玷缺则气逆于天精感变出以戒人君王者之义时有不登则损滋彻膳数年以来谷收稍减家贫户馑嵗不如昔百姓不足君谁与足水旱之灾虽尚未至然君子逺览防微虑萌老子曰人之饥也以其上食税之多也故孝文皇帝绨袍革舄木器无文约身薄赋时致升平今陛下圣徳中兴宜遵前典惟节惟约天下幸甚易曰天道无亲常与善人是故髙宗以享福宋景以延年
　　四事臣窃见皇子未立储宫无主仰观天文太子不明荧惑以去年春分后十六日在娄五度推步三统荧惑今当在翼九度今反在栁三度则不及五十余度去年八月二十四日戊辰荧惑歴舆鬼东入轩辕出后星北东去四度北旋复还轩辕者后宫也荧惑者至阳之精也天之使也而出入轩辕绕还往来易曰天垂象见吉凶其意昭然可见矣礼天子一娶九女嫡媵毕具今宫人侍御动以千计或生而幽隔人道不通欝积之气上感皇天故遣荧惑入轩辕理人伦垂象见异以悟主上昔武王下车出倾宫之女表商容之闾以理人伦以表贤徳故天授以圣子成王是也今陛下多积宫人以违天意故皇多夭嗣体莫寄诗云敬天之怒不敢戏豫方今之福莫若广嗣广嗣之术可不深思宜简出宫女恣其姻嫁则天自降福子孙千亿惟陛下丁寜再三留神于此左右贵幸亦宜惟臣之言以悟陛下盖善言古者合于今善言天者合于人愿访问百僚有违臣言者臣当受茍言之罪
　　五事臣窃见去年闰十月十七日巳丑夜有白气从西方天苑趋左足入玉井数月乃灭春秋曰有星孛于大辰大辰者何大火也大火为大辰罚又为大辰北极亦为大辰所以孛一宿而连三宿者言北辰王者之宫也凡中宫无节政教乱逆威武衰微则此三星以应之也罚者白虎其宿主兵其国赵魏变见西方亦应三辅凡金气为变发在秋节臣恐立秋以后赵魏闗西将有羌冦畔戾之患宜豫宣告诸郡使敬授人时轻徭役薄赋敛勿妄缮起坚仓狱僃守卫囘选贤能以镇抚之金精之变责归上司宜以五月丙午遣太尉服干戚建井旟书玉版之策引白气之异于西郊责躬求愆谢咎皇天消灭妖气盖以火胜金转祸为福也【谢承后汉书金精之变太尉所掌宜责以菑异】
　　六事臣窃见今月十四日乙卯巳时白虹贯日凡日傍气色白而纯者名为虹贯日中者侵太阳也见于春者政变常也方今中官外司各各考事其所考者或非急务又恭陵火灾主名未立多所收捕僃经考毒寻火为天戒以悟人君可顺而不可违可敬而不可慢陛下宜恭己内省以备后灾凡诸考案并须立秋又易传曰公能其事序贤进士后必有喜反之则白虹贯日以甲乙见者则谴在中台自司徒居位阴阳多谬久无虚己进贤之策天下兴议异人同咨且立春以来金气再见金能胜木必有兵气宜黜司徒以应天意陛下不早攘之将负臣言遗患百姓
　　七事臣伏惟汉兴以来三百三十九嵗于诗三基髙祖起亥仲二年今在戌仲十年诗汜歴枢曰卯酉为革政午亥为革命神在天门出入听言神在戌亥司候帝王兴衰得失厥善则昌厥恶则亡于易雄雌秘歴今值困乏凡九二困者众小人欲共困害君子也经曰困而不失其所其唯君子乎唯独贤圣之君遭困遇险能致命遂志不去其道陛下乃者潜龙养徳幽隠屈戹即位之元紫宫惊动歴运之防时气已应然犹恐妖祥未尽君子思患而豫防之臣以为戌仲已竟来年入季文帝改法除肉刑之罪至今适三百载宜因斯际大蠲法令官名称号舆服器械事有所更变大为小去奢就俭机衡之政除烦为简改元更始招求幽隠举方正征有道博采异谋开不讳之路臣陈引际防恐犯忌讳书不尽言未敢究畅
　　台诘郎顗
　　对云白虹贯日政变常也朝廷率由旧章何所变易而言变常又言当大蠲法令革易官号或云变常以致灾或改旧以除异何也又阳嘉初建复欲改元据何经典其以实对
　　对台诘
　　方春东作布徳之元阳气开发养导万物王者因天视听奉顺时气宜务崇温柔遵其行令而今立春之后考事不息秋冬之政行乎春夏故白虹春见掩蔽日曜凡邪气乗阳则虹蜺在日斯皆臣下执事刻急所致殆非朝廷优寛之本此其变常之咎也又今选举皆归三司非有周召之才而当则哲之重毎有选用辄参之掾属公府门巷賔客填集送去迎来财货无已其当迁者竞相荐谒各遣子弟充塞道路开长奸门兴致浮伪非所谓率由旧章也尚书职在机衡宫禁严密私曲之意差不得通偏党之私或无所用选举之任不如还在机密臣诚愚戆不知折中斯固逺近之论当今之宜又孔子曰汉三百载计歴改宪三百四嵗为一徳五徳千五百二十嵗五行更用王者随天譬犹自春徂夏改靑服绛者也自文帝省刑适三百年而轻微之禁渐以殷积王者之法譬犹江河当使易避而难犯也故易曰易则易知简则易从易简而天下之理得矣今去奢即俭以先天下改易名号随事称谓易曰君子之道或出或处同归殊涂一致百虑是知变常而善可以除灾变常而恶必致于异今年中竟来年入季仲终季始歴运变改故可改元所以顺天道也臣顗愚蔽不足以答圣问荐黄琼李固并陈消灾之术四事书【书奏特诏拜郎中辞病不行至四月京师地陷夏大旱秋鲜卑入马邑城破代郡兵明年西羌冦陇右皆畧如顗言】
　　臣前对七事要政急务宜于今者所当施用诚知愚浅不合圣听人贱言废当受诛罚怔营惶怖靡知厝身臣闻刳舟剡楫将欲济江海也聘贤选佐将以安天下也昔唐尧在上羣龙为用文武创徳周召作辅是以能建天地之功増日月之耀者也诗云赫赫王命仲山甫将之邦国若否仲山甫明之宣王是赖以致雍熙陛下践祚以来勤心众政而三九之位未见其人是以灾害屡臻四国未寜臣考之国典验之闻见莫不以得贤为功失士为败且贤者出处翔而后集爵以徳进则其情不茍然后使君子耻贫贱而乐富贵矣若有徳不报有言不醻来无所乐进无所趋则皆怀归薮泽修其故志矣夫求贤者上以承天下以为人不用之则逆天统违人望逆天统则灾降违人望则化不行灾降则下呼嗟化不行则君道亏四始之缺五际之戹其咎如此岂可不刚健笃实矜矜栗栗以守天功盛徳大业乎臣伏见光禄大夫江夏黄琼耽道乐术清亮自然被褐怀宝含味经籍又果于从政明达变复朝廷前加优宠宾于上位琼入朝日浅谋谟未就因以丧病致命遂志老子曰大音声希大器晩成善人为国三年乃立天下莫不嘉朝廷有此良人而复怪其不时还任陛下宜嘉隆崇之恩极养贤之礼征反京师以慰天下又处士汉中李固年四十通游夏之艺履顔闵之仁洁白之节情同皦日忠贞之操好是正直卓冠古人当世莫及元精所生王之佐臣天之生固必为圣汉宜蒙特征以示四方夫有出伦之才不应限以官次昔顔子十八天下归仁子奇穉齿化阿有声若还琼征固任以时政伊尹傅説不足为比则可垂景光致休祥矣臣顗明不知人伏听众言百姓所归臧否共叹愿泛问百僚覈其名行有一不合则臣为欺国惟留圣神不以人废言谨复条便宜四事附奏于左
　　一事孔子作春秋书正月者敬嵗之始也王者则天之象因时之序宜开发徳号爵贤命士流寛大之泽垂仁厚之徳顺助元气含养庶类如此则天文昭烂星辰显列五纬循轨四时和睦不则太阳不光天地溷浊时气错逆霾雾蔽日自立春以来累经旬朔未见仁徳有所施布但闻罪罚拷掠之声夫天之应人疾于影响而自从入嵗常有蒙气月不舒光日不宣曜日者太阳以象人君政变于下日应于天清浊之占随政抑扬天之见异事无虚作岂独陛下倦于万机帷幄之政有所阙欤何天戒之数见也臣愿陛下发扬干刚援引贤能勤求机衡之寄以获防金之利臣之所陈輙以太阳为先者明其不可久闇急当改正其异虽微其事甚重臣言虽约其防甚广惟陛下乃眷臣章深畱明思【蒙气谢承后汉书作霜气】二事孔子曰靁之始发大壮始君弱臣强从解起今月九日至十四日大壮用事消息之卦也于此六日之中雷当发声发声则歳气和王道兴也易曰雷出地奋豫先王以作乐崇徳殷荐之上帝雷者所以开发萌牙辟阴除害万物须雷而解资雨而润故经曰雷以动之雨以润之王者崇寛大顺春令则雷应节不则发动于冬当震反潜故易传曰当雷不雷太阳弱也今蒙气不除日月变色则其效也天网恢恢疎而不失随时进退应政得失大人者与天地合其徳与日月合其明璇玑动作与天相应雷者号令其徳生养号令殆废当生而杀则雷反作其时无嵗陛下若欲除灾昭祉顺天致和宜察臣下尤酷害者亟加斥黜以安黎元则太皓悦和雷声乃发
　　三事去年十月二十日癸亥太白与嵗星合于房心太白在北嵗星在南相离数寸光芒交接房心者天帝明堂布政之宫孝经钩命决曰嵗星守心年谷丰尚书洪范记曰月行中道移节应期徳厚受福重华畱之重华者谓嵗星在心也今太白从之交合明堂金木相贼而反同合此以阴陵阳臣下専权之异也房心东方其国主宋石氏经曰嵗星出左有年出右无年今金木俱东嵗星在南是为出右恐年谷不成宋人饥也陛下宜审详明堂布政之务然后妖异可消五纬顺序矣
　　四事易传曰阳无徳则旱隂僭阳亦旱阳无徳者人君恩泽不施于人也阴僭阳者禄去公室臣下専权也自冬渉春讫无嘉泽数有西风反逆时节朝廷劳心广为祷祈荐祭山川暴龙移市臣闻皇天感物不为伪动灾变应人要在责己若令雨可请降水可禳止则嵗无隔并太平可待然而灾害不息者患不在此也立春以来未见朝廷赏録有功表显有徳存问孤寡赈恤贫弱而但见洛阳都官奔车东西收击纎介牢狱充盈臣闻恭陵火处比有光曜明此天灾非人之咎丁丑大风掩蔽天地风者号令天之威怒皆所以感悟人君忠厚之戒又连月无雨将害粟麦若一粟不登则饥者十三四矣陛下诚宜广被恩泽贷赡元元昔尧遭九年之水人有十年之蓄者简税防灾为其方也愿陛下早宣徳泽以应天功若臣言不用朝政不改者立夏之后乃有澍雨于今之际未可望也若政变于朝而天不雨则臣为诬上愚不知量分当鼎镬
　　杨伦【字仲理陈畱东昏人前后三征皆以直諌不合】
　　论赃吏任嘉书【伦顺帝初拜侍中时邵陵令任嘉贪秽迁武威太守有人奏嘉奸赃多引将相大臣伦上书坐结鬼薪以伦数进忠言特原之】
　　臣闻春秋诛恶及本本诛则恶消振裘持领领正则毛理今任嘉所坐狼籍未受辜戮猥以垢臭改典大郡自非案坐举者无以禁絶奸萌往者湖陆令张叠萧令驷贤徐州刺史刘福等衅秽既章咸伏其诛而豺狼之吏至今不絶者岂非本举之主不加之罪乎昔齐威之覇杀奸臣五人并及举者以弭谤讟当防不防黄石所戒夫圣王所以听僮夫匹妇之言者犹尘加嵩岱雾集淮海虽未有益不为损也惟陛下留神省察
　　自上书【伦为梁商长史不合出补常山王傅敕司催发伦留朝歌以疾自上帝下诏征诣廷尉原罪】
　　有畱死一尺无比行一寸刎颈不易九裂不恨匹夫所执强于三军
　　顺帝诏
　　伦出幽升髙宠以藩傅稽留王命擅止道路托疾自从茍肆狷志
　　王堂【字敬伯广汉郪人】
　　下掾史教【堂永建中迁汝南太守捜才礼士乃教掾史自是委诚求当不复妄有辞教】
　　古人劳于求贤逸于任使故能化清于上事缉于下其宪章朝右简覈才职委功曺陈蕃匡政理务拾遗补阙任主簿应嗣庶循名责实察言观效焉自是委诚求当不复妄有辞教
　　同前【钟抗良吏传】
　　简覈众职委功曺拾遗补阙委主簿仰恃明俊古人有言劳于求贤逸于得士太守不敢妄有符教
　　田羽
　　荐法真奏【真字髙卿雄之子为闗西大儒同邵田羽荐真前后四征皆不屈】
　　处士法真体兼四业学穷典奥幽居恬泊乐以忘忧将蹈老氏之髙踪不为纁屈也臣愿圣朝就加衮职必能唱清庙之歌致来仪之凤矣
　　郭正
　　称法真论【真友人郭正颂真乃共刋石颂之】
　　法真名可得闻身难得而见逃名而名我随避名而名我追可谓百世之师者矣
　　段翳【字元章广汉新都人习易明风角以隠终】
　　筒中书【有一生来学积年辞归翳为合膏药并以简书封筒中生到葭萌与吏争度挝破从者头开筒得书创者用愈】
　　到葭萌与吏鬬头破者以此膏裹之
　　邉韶【字孝先陈畱浚仪人文学知名歴尚书令为陈相】
　　论厯奏【顺帝汉安二年尚书侍郎邉韶上言诏下公卿百官杂议太史令虞恭治厯宗防等议奏可】
　　世微于数亏道盛于得常数亏则物衰得常则国昌孝武皇帝摅发圣思因元封七年十一月甲子朔旦冬至乃诏太史令司马迁治厯邓平等更建太初改元易朔行夏之正干凿度八十分之四十三为日法设清台之验六异课效觕密太初为冣其后刘歆研几极深验之春秋参以易道以河圗帝览嬉洛书乾曜度推广九道百七十一嵗进退六十三分百四十四嵗一超次与天相应少有阙谬从太初至永平十一年百七十嵗进退余分六十三治厯者不知处之推得十二度望不效挟废术者得窜其説至永和二年小终之数寖过余分稍増月不用晦朔而先见孝章皇帝以保干图三百年斗厯改宪就用四分以太白复枢甲子为癸亥引天从筭耦之目前更以庚申为元既无明文托之于获麟之嵗又不与感精符单阏之嵗同史官相代因成习疑少能钩深致逺案望足以知之
　　虞恭宗诉建厯议
　　建厯之本必先立元元正然后定日法法定然后度周天以定分至三者有程则厯可成也四分厯仲纪之元起于孝文皇帝后元三年嵗在庚辰上四十五嵗嵗在乙未则汉兴元年也又上二百七十五嵗嵗在庚申则孔子获麟二百七十六万嵗寻之上行复得庚申嵗嵗相承从下寻上其执不误此四分厯元明文圗防所着也太初元年嵗在丁丑上极其元当在庚戌而曰丙子言百四十四嵗超一辰凡九百九十三超嵗有空行八十二周有奇乃得丙子案嵗所超于天元十一月甲子朔旦冬至日月俱超日行一度积三百六十五度四分度一而周天一匝名曰嵗嵗从一辰日不得空周天则嵗无由超辰案百七十嵗二蔀一章小余六十三自然之数也夫数出于杪曶以成毫厘毫厘积累以成分寸两仪既定日月始离初行生分积分成度日行一度一嵗而周故为术者各生度法或以九百四十或以八十一法有细觕以生两科其归一也日法者日之所行分也日垂令明行有常节日法所该通逺无已损益毫厘差以千里自此言之数无縁得有亏弃之意也今欲饰平之失防法垂分恐伤大道以步日月行度终数不同【阙】章更不得朔余一虽言九道去课进退恐不足以补其阙且课厯之法晦朔变以月食天验昭著莫大焉今以去六十三分之法为厯验章和元年以来日变二十事月食二十八事与四分厯更失定课相除四分尚得多而又使近孝章皇帝厯度审正图仪晷漏与天相应不可复尚文曜钩曰髙辛受命重黎説文唐尧即位羲和立禅夏后制徳昆吾列神成周改号苌分官运斗枢曰常占有经世史所明洪范五纪论曰民间亦有黄帝诸厯不如史官记之明也自古及今圣帝明王莫不取言于羲和常占之官定精微于晷仪正众疑秘藏中书改行四分之原及光武皇帝数下诏书草创其端孝明皇帝课校其实孝章皇帝宣行其法君更三圣年歴数十信而征之举而行之其元则上统开辟其数则复古四分宜如甲寅诏书故事
　　塞赋序
　　可以代博奕者曰塞其次也试习其术以惊睡救寤免昼寝之讥而巳然而徐核其因通之极乃亦精妙而足美也故书其较略举其指归以明博奕无以尚焉
　　汉荥渎石门碑【水经注云碑铭嵗逺字多沦缺】
　　惟阳嘉三年二月丁丑使河堤谒者王诲疏达河川述荒庶土云大河冲塞侵齧金堤以竹笼石葺苇土而为遏坏隤无巳功消亿万请以滨河郡徙疏山采石垒以为鄣功业既就徭役用息未详诏书许诲立功府乡规基经始诏荥加命迁在沇州乃简朱轩授使司马登令纉茂前绪称遂休功登以伊洛合注夫河南则縁山东过大伾囘流北岸其势欝蒙涛怒湍急激疾一有决溢弥原淹野蚁孔之变害起不测盖自姬氏之所常蹙昔崇鲧所不能治我二宗之所劬劳于是乃跋渉躬亲经之营之比率百姓议之于臣伐石三谷水匠致治立激岸侧以捍鸿波随时庆赐説以劝之川无滞越水土通演役未逾年而功程有毕斯乃元勲之嘉课上徳之表也昔禹修九道书録其功后稷躬稼诗列于雅夫不惮劳谦之勤夙兴厥职充国民亦【缺】得湮没而不章焉故遂刋石记功垂示于后其辞【缺】　使河堤谒者山阳东昏司马登字伯志代东莱典城王诲字孟坚河内太守宋城向豹字伯尹丞汝南邓方字徳山怀令刘丞字季意河堤掾匠等造陈留浚仪邉韶字孝先颂










　　东汉文纪巻十二
　　钦定四库全书
　　东汉文纪卷十三　　　　明　梅鼎祚　编张衡【字平子南阳西鄂人累迁太史令侍中出为河间相征为尚书所着有周官训诂及诗赋铭七言灵宪应间七辩巡诰悬图凡三十二篇】
　　上安帝论疫灾疏【延光四年京都大疫衡明年上封事】
　　臣窃见京师为害兼所及民多病死死有灭戸人人恐惧朝廷燋心以为至忧臣官在于考变禳灾思任防救未知所由夙夜征营臣闻国之大事在祀祀莫大于郊天奉祖方今道路流言佥曰孝安皇帝南巡路崩从驾左右行慝之臣欲征诸国王子故不发丧衣车还宫伪遣大臣并祷请命臣处外官不知其审然尊灵见罔岂能无怨且凡夫私小有不蠲犹为谴谪况以太秽用礼郊庙孔子曰曾谓泰山不如林放乎天地明察降祸见灾乃其理也又间者有司正以冬至之后奏开恭陵神道陛下至孝不忍距逆或发冢移尸月令仲冬土事无作慎无发盖及起大众以固而闭地气上泄是谓发天地之房诸蛰则死民必疾疫又随以防厉气未息恐其殆此三年欲使知过改悔五行传曰六沴作见若时共御帝用不差神则不怒万福乃降用章于下臣愚以为可使公卿处议所以陈术改过取媚神只自求多福也上顺帝陈事疏【阳嘉中政事渐损权移于下衡上疏陈事又疏禁图防】
　　伏惟陛下宣哲免明继体承天中遭倾覆龙徳泥蟠今乗云高跻磐桓天位诚所谓将隆大位必先倥偬之也亲履艰难者知下情备经险易者达物伪故能一贯万机靡所疑惑百揆允当庶绩咸熙宜获福祉神只受誉黎庶而隂阳未和灾眚屡见神明幽逺冥鉴在兹福仁祸淫景向而应因徳降休乗失致咎天道虽逺吉凶可见近世郑蔡江樊周广王圣皆为效矣故恭俭畏忌必防祉祚奢淫謟慢鲜不夷戮前事不忘后事之师也夫情胜其性流遯忘反岂惟不肖中才皆然茍非大贤不能见得思义故积恶成衅罪不可解也向使能瞻前顾后援镜自戒则何陷于凶患乎贵宠之臣众所属仰其有愆尤上下知之褒美讥恶有心皆同故怨讟溢乎四海神明降其祸辟也顷年雨常不足思求所失则洪范所谓僭恒旸若者也惧羣臣奢侈昬逾典式自下逼上用速咎征又前年京师地震土裂裂者威分震者人扰也君以静唱臣以动和威自上出不趣于下礼之政也窃惧圣思厌倦制不专已恩不忍割与众共威威不可分徳不可共洪范曰臣有作威作福玉食害于而家凶于而国天鉴孔明虽疎不失灾异示人前后数矣而未见所革以复徃悔自非圣人不能无过愿陛下思惟所以稽古率旧勿令刑徳八柄不由天子若恩从上下事依礼制礼制修则奢僭息事合宜则无凶咎然后神望允塞灾消不至矣
　　请禁图防疏【初光武善防中兴之后儒者争学圗纬附以妖言衡以虚妄上疏请禁】
　　臣闻圣人明审律歴以定吉凶重之以卜筮杂之以九宫经天验道本尽于此或观星辰逆顺寒燠所由或察龟防之占巫觋之言其所因者非一术也立言于前有征于后故智者贵焉谓之防书防书始出盖知之者寡自汉取秦用兵力战功成业遂可谓大事当此之时莫或称防若夏侯胜眭孟之徒以道术立名其所述着无防一言刘向父子领校秘书阅定九流亦无防録成哀之后乃始闻之尚书尧使鲧理洪水九载绩用不成鲧则殛死禹乃嗣兴而春秋防云共工理水凡防皆云黄帝伐蚩尤而诗防独以为蚩尤败然后尧受命春秋元命包中有公输班与墨翟事见战国非春秋时也又言别有益州益州之置在于汉世其名三辅诸陵世数可知至于图中讫于成帝一卷之书互异数事圣人之言埶无若是殆必虚伪之徒以要世取资徃者侍中贾逵擿防互异三十余事诸言防者皆不能说至于王莽簒位汉世大祸八十篇何为不戒则知图防成于哀平之际也且河洛六蓺篇録已定后人皮傅无所容簒永元中清河宋景遂以歴纪推言水灾而伪称洞视玉版或者至于弃家业入山林后皆无效而复采前世成事以为证验至于永建复綂则不能知此皆欺世罔俗以昧执位情伪较然莫之纠禁且律歴卦九宫风角数有征效世莫肯学而竞称不占之书譬犹画工恶图犬马而好作鬼魅诚以实事难形而虚伪不穷也宜收藏图防一禁絶之则朱紫无所典籍无瑕玷矣
　　论举孝廉疏【汝南谢廉河南赵建年始十二各能通经尚书令左雄并奏拜童子郎自是负书来学云集京师侍中张衡上疏○此顺帝时】
　　自初举孝廉到今二百年必先孝行行有余力乃草文法耳今诏书一以能诵章句结奏案为限虽有至孝不当其科所谓损本而求末者也自改试以来累有妖星震裂之菑是天意不安于此法故也
　　论贡举疏
　　古者以贤取士诸侯岁贡孝武之代郡举孝廉又有贤良文学之选于是名臣皆出文武并兴汉之得人数路而已夫书画辞赋才之小者匡国理政未有能焉陛下即位之初先访经术听政余日观省篇章聊以游蓺当代博奕非以教化取士之本而诸生竞利作者鼎沸其高者颇引经训风喻之言下则连偶俗语有类俳优或窃成文虚冒名氏臣每受诏于盛化门差次録第其未及者亦复随辈皆见拜擢既加之恩难复收改但守俸禄于义已加不可复使理人及任州郡昔孝宣防诸儒于石渠章帝集学士于白虎通经释义其事优大文武之道所宜从之乃若小能小善虽有可观孔子以为致逺则泥君子故当致其大者逺者也【并杜氏通典】
　　水灾对策
　　水者五行之首滞而逆流者人君之恩不能下及而教逆也【敦煌实録】
　　日蚀上表【衡为太史令表奏○后汉书注云不详是何年三月】
　　今年三月朔方觉日蚀此郡惧有兵患臣愚以为可敕北邉须塞郡县明烽火逺斥堠深藏固闭无令谷畜外露
　　请专事东观疏表
　　臣仰干史职敢徼官守窃贪成训自忘顽愚愿得专于东观毕力于纪记竭思于补阙俾有汉休烈比久长于天地并光明于日月昭示万嗣永永不朽也
　　求合正三史表【初学记】
　　臣伏见陛下思光先绪以典籍为本而史书枝别条异不同一贯建武以来新载未就
　　条上司马迁班固二史
　　易称宓戏氏王天下宓戏氏没神农氏作神农氏没黄帝尧舜氏作史迁独载五帝不记三皇今宜并録又一事曰帝系黄帝产青阳昌意周书曰乃命少皥清清即青阳也今宜实定之
　　与崔瑗书
　　【衡善机巧尤致思于天文隂阳歴筭尝好经与瑗书】
　　乃者朝贺明日读太经知子云特极隂阳之数也非特传记之属心实与五经拟汉家得二百岁卒乎四百岁其兴乎足下累世穷道极防子孙必命世不絶冝幅写一通藏之以待能者【陆绩述○陆绩云汉元至今四百年矣其道大显】
　　同前【后汉书作衡谓崔瑗而文畧异】
　　吾观太方知子云妙极道数乃与五经相拟非徒传记之属端力精思以揆其义使人难论隂阳之事汉家得天下二百岁之书也复二百岁殆将终乎所以作者之数必显一世常然之符也汉四百岁其兴矣【章懐太子注云并衡与崔瑗书○后汉书今本无端力一句汉纪亦云衡谓崔瑗而语前后相互端力作竭已】与特进书【安帝闻衡善术学征拜郎中再迁太史令顺帝初再转复为太史令】
　　蓬莱太史之秘府道家所贵衡再得当之窃为幸矣【北堂书钞○选注衡与特进书以为铅刀强可一割○又云其言之不慙恃惠子之知我○又云酸者不能不苦于言】
　　东巡诰
　　惟二月初吉帝将狩于岱岳展义省方观民设教丙寅朏率羣賔备法驾以祖于东门乙酉观礼于鲁而休齐焉巳丑届于灵宫是日也有鳯双集于台壬辰祀上帝于明堂帝曰咨予不材为天地主懐栗翘翘百僚万机心之谓矣孰朕之劳上帝有灵不替朕命诞敢不祗承凡庶与祭于坛墠之位者曰懐尔邦为实愿先帝载厥太宗以左右朕躬羣臣曰帝道横被旁行海表一人有韪万民赖之从巡助祭者兹惟嘉瑞乃歌曰皇皇者凤通知时萃于山趾与帝邀期吉事有祥惟汉之祺帝曰朕不敢当亦不敢蔽天之吉命【艺文类聚】
　　绶笥铭
　　南阳太守鲍徳有诏所赐先公绶笥传世用之徳更理笥衡时为徳主簿作铭曰
　　懿矣兹笥爰藏寳珍金缨组履文章日信皇用我赐俾作帝臣服其令服鸾封艾缗天祚明徳大赉福人垂光厥世子孙克神厥器惟旧中实惟新周公惟事七防有隣【古文苑】
　　南阳文学儒林书赞【北堂书钞】
　　南阳太守上党鲍君愍文学之防废懐儒林之陵迟乃命匠修而新之崇肃肃之仪扬济济之化
　　大司农鲍徳诔
　　昔君烈祖平显奕世敬叔生牙美管交赖至于中叶种徳以迈种徳伊何去虚适参建旄屯留其茂如林降及我君总角有声遗防万谷宠禄斯丁守约勤学克劳其形濬哲之资日就月成业业学徒童防求我舍厥徃着去风即雅济济京河实为西鲁昔我南都惟帝旧郷同于郡国殊于表章命亲如公弁冕鸣横若惟允之实耀其光导以仁惠教以义方习射瞿相享老虞庠羌髠作虐艰我西邻君斯整旅耀武月频蠢蠢戎虏是慴是震知徳者鲜惟君克举既厌帝心将处台辅命有不永时不我与天实为之孰其能御股肱或毁何痛如之国防遗爱如何不思
　　司空陈公诔
　　敬仲初育发繇卜筮凤飞观国流光末裔天祚眀徳徳茂于公入孝出友爰肃爰邕兼学多识穷理知机徳音孔昭翻尔灰飞赋政二城还集皇闱公实省之亹亹庶绩公实静之蔼蔼百僚公实愍之乃陟司空纂禹之迹导扬徽庸致训京畿协和万邦万邦既协殊服来同眇论前绩莫与比踪
　　司徒吕公诔
　　昔吕皇祖帝交之绪伯夷秩唐唐宗允叙四岳在虞敷土佐禹克厌帝心姓姜氏吕登是南邦以家以处降及于周穆侯作辅寡于九族九族用寜登受八命衮职靡倾黄耳金铉公餗以盈绰兮其寛皦兮其清既明且哲式保令名斿旍从风驷牡超骧去此宁防归于幽堂室防防脩夜弥长
　　七辨
　　无为先生祖述列仙背世絶俗唯诵道篇形虗年衰志犹不迁于是七辨谋焉曰无为先生淹在幽隅藏声隐景刬迹穷居抑其不韪盍徃辨诸乃阶而就之虚然子曰乐国之都设为闲馆工输制匠谲诡焕烂重屋百层连阁周漫应门锵锵华阙双建雕虫彤緑螭虹蜿蜒于是弹比翼落鹂黄加双鶤经鸳鸯然后櫂云舫观中流搴芙蓉集芳洲纵文身搏潜鳞探水玉防琼根妆明月之照曜玩赤瑕之璘豳此宫室之丽也子盍归而处之乎雕华子曰清白醴蒲陶醲嘉肴杂醢三臡七菹荔枝黄柑寒梨韩榛沙饧石蜜逺国储珍于是乃有刍豢腯牲麋麛豹胎飞鳬栖鷩养之以时审其齐和适其辛酸芳以姜椒拂以桂兰防稽之菰冀野之粱珍羞杂遝灼烁芳香此滋味之丽也子盍归而食之安存子曰淮南清歌燕余材舞列乎前堂递奏代叙结郑衞之遗风扬流哇而脉激楚鼙鼓协吹竽籁应律金石合奏妖冶邀防观者交目衣解忘带于是乐中日晩移即昏庭美人妖服变曲为清改赋新词转歌流声此音乐之丽也子盍归而听诸阙丘子曰西施之徒姿容脩嫮弱顔回植姸夸闲暇形似削成腰如约素淑性窈窕秀色美艳鬒发髻光可以鉴靥辅巧笑清侔流盼皓齿朱唇的皪粲练于是红华曼理遗芳酷烈侍夕先生同兹宴□假明兰灯指图观列蝉绵宜愧夭绍纡折此女色之丽也子盍归而从之空桐子曰交阯緅絺筒中之纻京城阿缟譬之蝉羽制为时服以适寒暑驷秀骐之駮骏载軨猎之輶车建采虹之长旃系雌霓而为旗逸骇飚于青邱超广汉而永逝此舆服之丽也子盍归而乗之依衞子曰若夫赤松王乔羡门安期嘘吸沆瀣饮醴茹芝驾应龙戴行云桴弱水越炎氛览八极度天垠上游紫宫下栖昆仑此神仙之丽也子盍行而求之先生乃兴而言曰吁美哉吾子之诲穆如清风啓乃嘉猷实慰我心矫然倾首邪睨圃轩臂矫翼将飞未举髣无子曰在我圣皇躬劳至思参天两地匪怠厥司率由旧章遵彼前谋正邪理谬靡有所疑旁窥八索仰镜三坟讲礼习乐仪则彬彬是以英人底材不赏而劝学而不厌教而不倦于是二八之俦列乎帝庭揆事施教地平天成然后建明堂而班辟雍和邦国而悦逺人化明如日下应如神汉虽旧邦其命维新而先生乃翻然回面曰君子一言于是观智先民有言谈何容易予虽防蔽不敏指趣敬授教命敢不是务
　　应间【顺帝初衡复为太史令衡不慕当世积年不徙自去史职五载复还乃设客间作应间以见其志】
　　有间余者曰盖闻前哲首务务于下学上达佐国理民有云为也朝有所闻则夕行之立功立事式昭徳音是故伊尹思使君为尧舜而民处唐虞彼岂虚言而已哉必旌厥素尔咎单巫咸实守王家申伯樊仲实干周邦服衮而朝介圭作瑞厥迹不朽垂烈后昆不亦丕欤且学非以要利而富贵萃之贵以行令富以施惠惠施令行故易称以大业质以文美实由华兴器赖雕饰为好人以舆服为荣吾子性徳体道笃信安仁约已博艺无坚不鑚以思世路斯何逺矣曩滞日官今又原之虽老氏曲全进道若退然行亦以需必也学非所用术有所仰故临川将济而舟檝不存焉徒经思天衢内昭独智固合理民之式也故尝见谤于鄙儒深厉浅揭随时为义曾何贪于支离而习其孤技耶参轮可使自转木雕犹能独飞巳垂翅而还故栖盍亦调其机而铦诸昔有文王自求多福人生在勤不索何获曷若卑体屈已美言以相尅鸣于乔木乃金声而玉振之用后勲雪前吝婞佷不柔以意谁靳也应之曰是何观同而见异也君子不患位之不尊而患徳之不崇不耻禄之不伙而耻智之不博是故艺可学而行可力也天爵髙悬得之在命或不速而自懐或羡旃而不臻求之无益故智者偭而不思阽身以徼幸固贪夫之所为未得而豫防也枉尺直寻议者讥之盈欲亏志孰云非羞于心有猜则簋飱馔脯犹不屑餐旌瞀以之意之无疑则兼金盈百而不嫌辞孟轲以之士或解短褐而袭黼黻或委臿筑而据文轩者度徳拜爵量绩受禄也输力致庸受必有阶浑元初基灵轨未纪吉凶分错人用朣朦黄帝为斯深惨有风后者是焉亮之察三辰于上迹祸福乎下经纬歴数然后天步有常则风后之为也当少昊清阳之末实或乱徳人神杂扰不可方物重黎又相颛顼而申理之日月即次则重黎之为也人各有能因艺受任鸟师别名四叔三正官无二业事不并济昼长则宵短日南则景北天且不堪兼况以人该之夫龙迎夏则凌云而奋鳞乐时也涉冬则淈泥而潜蟠避害也公旦道行故制典礼以尹天下惧教诲之不从有人之不理仲尼不遇故论六经以俟来辟耻一物之不知有事之无范所考不齐如何可一夫战国交争戎车竞驱君若缀旒人无所丽烛武县缒而秦伯退师鲁连系箭而聊城弛柝从往则合横来则离安危无常要在说夫咸以得人为枭失士为尤故樊哙披帷入见髙祖髙祖踞洗以对郦生当此之防乃鼋鸣而鼈应也故能同心戮力勤恤人隐奄受区夏遂定帝位皆谋臣之由也故一介之策各有攸建子长谍之烂然有第夫女魃北而应龙翔洪鼎声而军容息溽暑至而鹑火栖寒氷沍而鼋鼍蛰今也皇泽宣洽海外混同万方亿丑并质共剂若修成之不暇尚何功之可立立事有三言为下列下列且不可庶矣奚冀其二哉于兹缙绅如云儒士成林及津者风摅失涂者幽僻遭遇难要趋偶为幸世易俗异事势舛殊不能通其变而一度以揆之斯契船而求剑守株而伺也冒愧逞愿必无仁以继之有道者所不履也越王句践事此故厥绪不永捷径邪至我不忍以投步于进苟容我不忍以歙肩虽有犀舟劲檝犹人涉卬否有须者也姑亦奉顺敦笃守以忠信得之不休不获不吝不见是而不惽居下位而不忧允上徳之常服焉方将师天老而友地典与之乎髙睨而大谈孔甲且不足慕焉称殷彭及周聃与世殊技固孤是求子忧朱泙曼之无所用吾恨轮扁之无所教也子覩木雕独飞愍我垂翅故栖吾感去鼃附鸱悲尔先笑而后号也斐豹以毙督燔书礼至以掖国作铭髙以牛饩退敌墨翟以萦带全城贯髙以端辞显义苏武以秃节效贞蒲且以飞矰逞巧詹何以沈钩致精奕秋以棋局取誉王豹以清讴流声仆进不能参名于二立退又不能羣彼数子愍三坟之既頺惜八索之不理庶前训之可钻聊朝隐乎柱史且韫椟以待价踵顔氏以行止曾不慊夫晋楚敢告诚于知己
　　浑仪【后汉书注】
　　赤道横带浑天之腹去极九十一度十分之五黄道斜带其腹出赤道表里各二十四度故夏至去极六十七度而强冬至去极百一十五度亦强也然则黄道斜截赤道者则春分秋分之去极也今此春分去极九十少秋分去极九十一少者就夏厯景去极之法以为率也上头横行第一行者黄道进退之数也本当以铜仪日月度之则可知也以仪一岁乃竟而中间又有隂雨难卒成也是以作小浑尽赤道黄道乃各调赋三百六十五度四分之一从冬至所在始起令之相当值也取北极及衡各诚防之为轴取薄竹篾穿其两端令两穿中间与浑半等以贯之令察之与浑相切摩也乃从减半起以为八十二度八分之五尽衡减之半焉又中分其篾抝去其半令其半之际正直与两端减半相直令篾半之际从冬至起一度一移之视篾之半际夕多黄赤道几也其所多少则进退之数也从北极数之则元极之度也各分赤道黄道为二十四气一气相去十五度十六分之七每一气者黄道进退一度焉所以然者黄道直时去南北极近其处地小而横行与赤道且等故以篾度之于赤道多也设一气令十六日皆常率四日差少半也令一气十五日不能半耳故使中道三日之中若少半也三气一节故四十六日而差今三度也至于差三之时而五日同率者一其实节之间不能四十六日也今残日居其策故五日同率也其率虽同先之皆强后之皆弱不可胜计取至于三而复有进退者黄道稍斜于横行不得度故也春分秋分所以退者黄道始起更斜矣于横行不得度故也亦每一气一度焉三气一节亦差三度也至三气之后稍逺而直故横行得度而稍进也立春立秋横行稍退矣而度犹云进者以其所退减其所进犹有盈余未尽故也立夏立冬横行稍进矣而度犹退者以其所进增其所退犹有不足未毕故也以此论之日行非有进退而以赤道重广黄道使之然也本二十八宿相去度数以赤道为强耳故于黄道亦进退也冬至在斗二十一度少半最逺时也而此厯斗二十度俱百一十五强矣冬至宜与之同率焉夏至在井二十一度半强最近时也而此厯井二十三度俱六十七度强矣夏至宜与之同率焉
　　灵宪
　　昔在先王将步天路用之灵轨寻绪本元先准之于浑体是为正仪立度而皇极有逌建也枢运有逌稽也乃建乃稽斯经天常圣人无心因兹以生心故灵宪作兴曰太素之前幽清静寂漠防黙不可为象厥中惟灵厥外惟无如是者永乆焉斯谓溟涬盖乃道之根也道根既建自无生有太素始萌萌而未兆并气同色浑沌不分故道志之言云有物浑成先天地生其气体固未可得而形其迟速固未可得而纪也如是者又永乆焉斯谓厐鸿盖乃道之干也道干既育有物成体于是元气剖判刚柔始分清浊异位天成于外地定于内天体于阳故圆以动地体于隂故平以静动以行施静以合化堙欝构精时育庶类斯谓太元盖乃道之实也在天成象在地成形天有九位地有九域天有三辰地有三形有象可效有形可度情性万殊旁通感薄自然相生莫之能纪于是人之精者作圣实始纪纲而经纬之八极之维径二亿三万二千三百里南北则短减千里东西则广增千里自地至天半于八极则地之深亦如之通而度之则是浑已将覆其数用重钩股悬天之景薄地之义皆移千里而差一寸得之过此而往者未之或知也未之或知者宇宙之谓也宇之表无极宙之端无穷天有两仪以儛道中其可覩枢星是也谓之北极在南者不着故圣人弗之名焉其世之遂九分而减二阳道左回故天运左行有验于物则人气左嬴形左缭也天以阳回地以隂淳是故天致其动禀气舒光地致其静承施明天以顺动不失其中则四序顺至寒暑不减致生有节故品物用生地以灵静作合承天清化致养四时而后育故品物用成凡至大莫如天至厚莫若地地至质者曰地而已至多莫若水水精为汉汉用于天而无列焉思次质也地有山岳以宣其气精种为星星也者体生于地精成于天列居错跱各有逌属紫宫为皇极之居太防为五帝之廷明堂之房大角有席天市有坐苍龙连踡于左白虎猛据于右朱雀奋翼于前灵圏首于后黄神轩辕于中六扰既畜而狼鼋鱼鼈罔有不具在野象物在朝象官在人象事于是备矣悬象着明莫大乎日月其径当天周七百三十六分之一地广二百四十二分之一日者阳精之宗积而成鸟象乌而有三趾阳之类其数竒月者隂精之宗积而成兽象隂之类其数耦其后有凭焉者羿请无死之药于西王母姮娥窃之以奔月将往枚筮之于有黄有黄筮之曰吉翩翩归妹独将西行逄天晦芒毋惊毋恐其后大昌姮娥遂托身于月是为蟾蜍夫日譬犹火月譬犹水火则外光水则含景故月光生于日之所照魄生于日之所蔽当日则光盈就日则光尽也众星被耀因水转光当日之冲光常不合者蔽于地也是谓闇虚在星星微月过则食日之薄地其明也繇暗视明明无所屈是以望之若火方于中天天地同明繇明瞻暗暗还自夺故望之若水火当夜而扬光在昼则不明也月之于夜与日同而差防星则不然强弱之差也众星列布其以神着有五列焉是为三十五名一居中央谓之北斗动变挺占实司王命四布于方为二十八宿日月运行歴示吉凶五纬经次用告祸福则天心于是见矣中外之官常明者百有二十四可名者三百二十为星二千五百而海人之占未存焉防星之数盖万一千五百二十庶物蠢蠢咸得系命不然何以总而理诸夫三光同形有似珠玉神守精存丽其职而宣其明及其衰神歇精斁于是乎有陨星然则奔星之所坠至则石文曜丽乎天其动者七日月五星是也周旋右回天道者贵顺也近天则迟逺天则速行则屈屈则留回留回则逆逆则迟迫于天也行迟者觌于东觌于东属阳行速者觌于西觌于西属隂日与月此配合也摄提荧惑地侯见辰附于日也太白辰星见昏附于月也二隂三阳参天两地故男女取焉方星巡镇必因常度茍或盈缩不逾于次故有列司作【缺】曰老子四星周伯王逄芮各一错乎五纬之间其见无期其行无度实妖经星之所然后吉凶宣周其祥可尽蔡邕表志曰言天体者有三家一曰周髀二曰宣夜三曰浑天宣夜之学絶无师法周髀数术具存考验天状多所违失故史官不用惟浑天者近得其情今史官所用台铜仪则其法也立尺圆体之度而具天地之象以正黄道以察发敛以行日月以步五纬精防深妙万世不易之道也官有其器而无本书前志亦阙而不论臣求其旧文连年不得在东观以治律未竟未及成书案略求索窃不自量卒欲寝伏仪下思惟精意案度成数扶以文义润以道术着成篇章罪恶无状投畀有北灰灭两絶世路无由宜博问羣臣下及岩穴知浑天之意者使述其义以裨天文志撰建武以来星变彗孛占验着明者续其后【隋书】
　　灵应【太平御览】
　　昆仑东南有赤县之州风雨有时寒暑有节苟非此州南则多暑北则多寒东则多阳西则多隂故圣王不处焉
　　马融【字季长援兄子严之子校书郎歴南郡太守复拜议郎】
　　广成颂【融拜校书郎诣东观典校秘书是时邓太后临朝骘兄弟辅政谓文徳可兴武功宜废遂寝搜狩之礼息战陈之法故猾贼从横乗此无备融乃感激以为文武之道圣贤不坠五才之用无或可废元初二年上广成颂以讽諌颂奏忤邓氏滞于东观十年不调】
　　臣闻孔子曰奢则不逊俭则固奢俭之中以礼为界是以蟋蟀山枢之人并刺国君讽以太康驰驱之节夫乐而不荒忧而不困先王所以平和府藏頥养精神致之无疆故戛击鸣球载于虞谟吉日车攻序于周诗圣主贤君以增盛美岂徒为奢淫而已哉伏见元年以来遭值戹运陛下戒惧灾异躬自菲薄荒弃禁苑废弛乐悬勤忧潜思十有余年以过礼数重以皇太后体唐尧亲九族笃睦之徳陛下履有虞烝烝之孝外舍诸家每有忧疾圣恩普劳遣使交错稀有旷絶时时宁息又无以自娱乐殆非所以逄迎太和禆助万福也臣愚以为虽尚颇有蝗虫今年五月以来雨露时澍祥应将至方涉冬节农事闲隙宜幸广成览原隰观宿麦劝收藏因讲武校猎使寮庶百姓复覩羽旄之美闻钟鼔之音欢欣喜乐鼓舞疆畔以迎和气招致休庆小臣蝼蚁不胜区区职在书籍谨依旧文重述搜狩之义作颂一篇并封上浅陋鄙薄不足观省
　　臣闻昔命师于鞬櫜偃伯于灵台或人嘉而称焉彼固未识夫雷霆之为天常金革之作昏明也自黄炎之前传道罔记三五以来越可略闻且区区之酆郊犹廓七十里之囿盛春夏之苗诗咏囿草乐奏驺虞是以大汉之初基也宅兹天邑总风雨之防交隂阳之和揆厥灵囿营于南郊徒观其埛场区宇恢胎旷荡藐夐勿罔寥豁欝泱骋望千里天与地莽于是周阹环渎右矕三涂左概嵩岳面据衡隂箕背王屋浸以波溠夤以荥洛金山石林殷起乎其中峨峨硙硙锵锵隆穹槃回嵎峗错崔神泉侧出丹水湼池怪石浮磬燿焜于其陂其土毛则防牧荐草芳茹甘荼茈萁芸蒩昌本深蒲芝荋堇荁蘘荷芋蕖桂荏鳬葵格韮菹于其植物则林包竹藩陵蔽京珍林嘉树建木丛生椿梧栝柏柜柳枫杨丰彤对蔚崟頟槮爽翕习春风含津吐荣铺于布濩蓶扈蘳荧恶可殚形至于阳月隂慝害作百草毕落林衡戒田焚莱柞木然后举天网顿八弦揫敛九薮之动物缳櫜四野之飞征鸠之乎兹囿之中山敦云移羣鸣胶胶鄙騃噪讙子野听耸离朱目首策乱陈子筹昏于时营围恢廓充斥川谷罦罝罗羉弥纶阬泽臯牢陵山校队案部前后有屯甲乙相伍戊巳为坚乗舆乃以吉月之阳朔登于疏镂之金路六骕騻之龙建雄虹之旌夏掲鸣鸢之脩橦曳长庚之飞髾载日月之太常栖招揺与弋注枉矢于天狼羽毛纷其髟鼬扬金防而拖玉瓖屯田车于平原播同徒于髙冈旃旝掺其如林错五色以摛光清氛埃扫野塲誓六师搜隽良司徒勒卒司马平行车攻马同教达戒通伐咎鼓撞华钟猎徒纵赴榛丛徽婳霍奕别骛分奔骚扰聿皇往来交舛纷纷回回南北东西风行云转匈隐訇黄尘勃滃闇若雾昬日月为之笼光列宿为之翳昧僄狡课才劲勇程气狗马角逐鹰鹯竞鸷骁骑旁佐轻车横厉相与陆梁聿皇于中原绢猑蹏鏦特肩脰完羝防介鲜散毛族梏羽羣然后飞鋋电激流矢雨坠各指所质不期俱殪窜伏扔轮发作梧轊祋殳狂击头陷颅碎兽不得猭禽不得瞥或夷由未殊颠狈顿踬蝡蝡蟫蟫充衢塞隧葩华蓱布不可胜计若夫鸷兽毅虫倨牙黔口大匈哨后缊巡欧纡负隅依阻莫敢婴御乃使郑叔晋妇之徒暌孤刲刺裸裎袒裼冒柘搓棘枳穷浚谷底幽嶰暴斥虎搏狂兕狱熊抾封狶或轻訬趬悍廋疏防领犯歴嵩峦陵乔松履脩樠踔攳枝杪标端尾苍蜼掎猨木产尽寓属单罕罔合部罾弋同曲类行并驱星布丽属曹伍相保各有分局矰碆飞流纤罗络縸游雉羣惊晨鳬辈作翚然云起霅尔雹落尔乃观髙蹈改乗回辕泝恢方抚冯夷防句芒超荒忽出重阳厉云汉横天潢导鬼区径神场诏灵寳召方相驱厉疫走蜮祥捎罔两拂游光枷天狗緤坟羊然后缓节舒容裴回安步降集波籞川衡泽虞矢鱼陈罟兹飞宿沙田开古蛊翚终葵扬闗斧刋重氷拨蛰戸测潜鳞踵介旅逆猎湍濑渀薄汾挠沦灭潭渊左挈夔龙右提蛟鼍春献王鲔夏荐鼈鼋于是流览徧照殚变极态上下究竟山谷萧条原野嵺愀上无飞鸟下无走兽虞人植旍猎者効具车田罢旋入禁囿栖迟乎昭明之观休息乎髙光之榭以临乎宏池镇以瑶台纯以金堤树以蒲栁被以绿莎防漾沆漭错紾槃委天地虹洞固无端涯大明生东月朔西陂乃命壶涿驱水蛊逐罔螭灭短狐簎鲸鲵然后方余皇连舼舟张云帆施蜺帱靡飔风陵迅流发棹歌纵水讴淫鱼出蓍蔡浮湘灵下汉女游水禽鸿鹄鸳鸯鸥鹥鸧鸹鸬鹢鹭鴈防鷉乃安斯寝戢翮其涯鲂鱮鱏鳊鰋鲤鲿魦乐我纯徳腾踊相随虽灵沼之白鸟孟津之跃鱼方斯蔑矣然犹咏歌于伶萧载陈于方防岂不哀哉于是宗庙既享庖厨既盈车徒既简器械既攻然后摆牲班禽淤赐犒功羣师叠伍伯校千重山罍常满房俎无空酒正案队膳夫巡行清醪车凑燔炙骑将鼓骇举爵钟鸣既觞若乃阳阿衰裴之晋制阐鼃华羽之南音所以洞荡匈臆发明耳目疏越蕴慉骇恫底伏锽锽鎗鎗奏于农郊大路之衢与百姓乐之是以明徳耀乎中夏威灵畅乎四荒东隣浮巨海而入享西旅越葱岭而来王南徼因九译而致贡朔狄属象胥而来同盖安不忘危治不忘乱道在乎兹斯固帝王之所以曜神武而折遐冲者也方今大汉收功于道徳之林致平于仁义之渊忽搜狩之礼阙槃虞之佃闇昧不覩日月之光聋昬不闻雷霆之震于今十二年为日久矣亦方将刋禁台之秘藏发天府之官常由质要之故业率典刑之旧章采清原嘉岐阳登俊杰命贤良举淹滞拔幽荒察淫侈之华誉顾介特之实功聘畎畆之羣雅宗重渊之潜龙乃储精山薮歴思河泽目矖鼎俎耳听康衢营傅说于胥靡求伊尹于庖厨索胶鬲于鱼盐听甯戚于大车俾之昌言而宏议轶越三家驰骋五帝悉览休祥总括羣瑞遂栖凤凰于高梧宿麒麟于西园纳僬侥之珍羽受王母之白环永逍遥于宇内与二仪乎无疆贰造化于后土参神施于昊干超特达而无俦焕巍巍而无原丰千亿之子孙歴万载而永延礼乐既阕北辕返斾至自新城背伊阙反洛京
　　东巡颂【安帝亲政召融还郎署复在讲部出为河间王廐长时车驾东巡岱宗融上东巡颂帝竒其文召拜郎中】
　　允迪在昔绍烈陶唐殷天衷克揺光若时则运琼衡敷六典经八成肆类乎上帝实柴乎三辰禋祀乎六宗祗燎乎羣神遂发号羣司申戒百工卜筮称吉蓍龟袭从南征有时冯相告祥清夷道而后行曜四国而扬光展圣义于巡狩喜圻畤而咏八荒指宗岳以为期固岱神之所望散斋既毕越翼良辰棫槱增搆烈火燔燃晖光四炀炎烂薄天萧香肆升青烟冒云珪璋峩峩牺牲洁纯欝鬯宗彝明水樽空桑孤竹咸池云门六八匝变神只并存【太平御览经八成下有变和万殊总领神明二句】
　　上安帝请厐参等书【元初中参为防羌校尉击先零羌为其所败乃称病引兵还坐诈征下狱校书郎中马融上书请之书奏赦参等】
　　伏见西戎反畔防钞五州陛下愍百姓之伤痍哀黎元之失业单竭府库以奉军师昔周宣猃狁侵镐及方孝文匈奴亦略上郡而宣王立中兴之功文帝建太宗之号非惟两主有明叡之资抑亦扞城有虓虎之助是以南仲赫赫列在周诗亚夫赳赳载于汉策窃见前防羌校尉厐参文武昭备智略逺既有义勇果毅之节兼以博雅深谋之姿又度辽将军梁慬前统西域勤苦数年逺留三辅功效克立间在北邉单于降服今皆幽囚陷于法网昔荀林父败绩于邲晋侯使复其位孟明视防师于崤秦伯不替其官故晋景并赤狄之土秦穆遂覇西戎宜逺览二君使参慬得在寛宥之科诚有益于折冲毗佐于圣化
　　上论日蚀疏【建光四年三月戊午朔日有蚀之在胃十二度陇西酒泉朔方各以状上史官不觉是时融为许令上书】
　　伏读诏书陛下深惟禹汤罪已之义归咎自责寅畏天戒详延百僚博问公卿知变所自审得厥故修复往术以答天命臣子逺近莫不延颈企踵苟有隙空一介之知事愿自效贡纳圣听臣伏见日蚀之占自昔典籍十月之交春秋传记汉注所载史官占羣臣密对陛下所观览左右所讽诵可谓详悉备矣虽复广问陷在前志无以复加乃者茀气于参臣前得敦朴之人后三年二月对策北宫端门以为参者西方之位其于分野并州是也殆谓西戎北狄其后种羌叛戻乌桓犯上郡并凉动兵验略效矣今复见大异申诫重谴于此二城海内莫见三月一日合辰在娄娄又西方之宿众占显明者羌及乌桓有悔过之辞将吏防勲之名臣恐受任典牧者茍脱目前皆粗图身一时之权不顾为国百世之利论者美近功忽其逺则各相不大疢病伏惟天象不虚老子曰图难于其易也为大于其细也消灾复异宜在于今诗曰日月告凶不用其行四国无政不用其良传曰国无政不用善则自取谪干日月之灾故政不可不慎也务三而已一曰择人二曰安民三曰从时臣融伏惟方今有道之世汉典设张侯甸采衞司民之吏案绳循墨虽有殿最所差无几其陷罪辟身自取祸百姓未被其大伤至邉郡牧御失和吉之与凶败之与成优劣相悬不诫不可审择其人上以应天变下以安民窃见列将子孙生长京师食仰租奉不知稼穑之艰又希遭阨困故能果毅轻财施与孤弱以获死生之用此其所长也不拘法禁奢泰无度功劳足以宣威逾滥足以伤化此其所短也州郡之士出自贫苦长于检柙难专赏罚不敢越溢此其所长也拘文守法遭遇非常狐疑无断畏首畏尾威恩纎薄外内离心士卒不附此其所短也必得将兼有二长之才无二短之累参以吏事任以兵法有此数姿然后能折冲厌难致其功实转灾为福孔子曰十室之邑必有忠信如丘者焉以天下之大四海之众云无若人臣以为诬矣宜特选详誉审得其真镇守二方以应用良择人之义以塞大异也【马融集汉书注】
　　上顺帝乞自効疏【融阳嘉中大将军梁商表为从事中郎转武都太守时西羌反叛征西将军马贤与防羌校尉胡畴征之稽乆不进融知其将败上疏乞自効朝廷不能用】
　　今杂种诸羌转相钞盗宜及其未并亟遣深入破其支党而马贤等处处留滞羌胡百里望尘千里听声今逃匿避回漏出其后则必侵冦三辅为民大害臣愿请贤所不可用闗东兵五千裁假部队之号尽力率厉埋根行首以先吏士三旬之中必克破之臣少习学蓺不更武职猥陈此言必受诬罔之辜昔毛遂厮养为众所蚩终以一言克定从要臣惧贤等专守一城言攻于西而羌出于东且其将士必有髙克溃叛之变
　　为梁冀诬奏太尉李固书【质帝初立梁太后委任宰辅固多所匡正冀每相忌疾遂诬奏固时融在座为冀章草冀长史吴祐面责融曰李公之罪成于卿手冀怒起入祐亦竟去书奏太后不听】
　　臣闻君不稽古无以承天臣不述旧无以奉君昔尧殂之后舜仰慕三年坐则见尧于墙食则覩尧于羮斯所谓聿追来孝不失臣子之节者太尉李固因公假私依正行邪离间近戚自隆支党至于表举荐达例皆门徒及所辟召靡非先旧或富室财赂子壻婚属其列在官牒者凡四十九人又广选贾竖以补令史募求好马临牕呈试出入逾侈辎軿曜日大行在殡路人掩涕固独胡粉饰貎搔头弄姿槃旋偃仰从容冶步曾无惨怛伤悴之心山陵未成违矫旧制善则归已过则归君斥逐近臣不得侍送作威作福莫固之甚臣闻台辅之位实和隂阳璇玑不平冦贼奸轨则责在太尉固受任之后东南跋扈两州数郡千里萧条兆人伤损大化陵迟而诋疵先主苟肆狂狷存无廷争之忠没有诽谤之说夫子罪莫大于累父臣恶莫深于毁君固之过衅事合诛辟
　　与谢伯世书
　　顷愦愦愁思犹不解懐思在竹间放狗逐麋晩秋涉冬大苍出笼黄棘下莵芼以干葵以送余日兹乐而已【蓺文类聚○愦愦尺牍作愤愤误以送一作自送】
　　与窦伯向书【章字伯向好学有文与马融崔瑗同好更相推荐融与章书】
　　孟陵奴来赐书见手迹欢喜何量次于面也书虽两纸八行行七字七八五十六字百一十二言耳【马融集○后汉志注马融对防曰大中之道在天为北辰在地为人君】
　　忠经序
　　忠经者盖出于孝经也仲尼説孝者所以事君之义则知孝者俟忠而成之所以答君亲之恩明臣子之分忠不可废于国孝不可弛于家孝既有经忠则犹阙故述仲尼之说作忠经焉今皇上含庖轩之姿韫勋华之徳弼贤俾能无逺不举忠之与孝天下攸同臣融岩野之臣性则愚朴沐浴徳泽其可黙乎作为此经庶少禆补虽则辞理薄陋不足以称焉忠之所存存于劝善劝善之大何以加于忠孝者哉夫定髙卑以章目引诗书以明纲吾师于古曷敢徒然其或异同者变易之宜也或对之以象其意或迁之以就其类或损之以简其文或益之以备其事以忠应孝亦着为十有八章所以洪其至公勉其至诚信本为政之大体陈事君之要道始于立徳终于成功此忠经之义也谨序
　　高彪【字义方吴郡无锡人除郎中校书东观终内黄令】
　　遗马融书
　　【彪为诸生游太学有雅才而讷于言尝从马融欲访大义融疾不获见乃覆刺遗融书融省书慙追还之彪逝而不顾】
　　承服风问从来有年故不待介者而谒大君子之门冀一见龙光以叙腹心之愿不图遭疾幽闭莫啓昔周公旦父文兄武九命作伯以尹华夏犹挥沐吐餐垂接白屋故周道以隆天下归徳公今养疴傲士故其宜也【后汉书】
　　同前【后汉杂事】
　　伏闻髙问为日久矣冀一见龙光叙腹心之愿以啓其蔽不图辞之以疾昔周公父文王兄武王九命作相以尹华夏犹握沐吐食以接白屋之士天下归徳歴载邈矣今君不能相见宜哉
　　赠第五永箴【彪为郎中校书东观时京兆第五永为督军御史使督幽州百官祖饯于长乐观皆赋诗彪作箴蔡邕等甚美其文】
　　文武将坠乃俾俊臣整我皇纲董此不防古之君子即戎忘身昭其果毅尚其桓桓师尚七十气冠三军诗人作歌如鹰如鹯天有太乙五将三门地有九变邱陵山川人有计防六竒五间总兹三事谋则咨询无曰巳能务在求贤淮隂之勇广野是尊周公大圣石碏纯臣以威克爱以义灭亲勿谓时险不正其身勿谓无人莫识已真忘富遗贵福禄乃存枉道依合复无所观先公髙节越可永遵佩藏斯戒以厉终身【并后汉书○吴皇象文武帖明作昭师作吕黄伯思东观余论云作史者避晋讳非也范曅宋人宁当避晋或是司马彪续汉诸书所传曅未之改耳○总兹二句曅书所无越可永遵帖作永越可遵】
　　许慎【字叔重汝南召陵人少博学经籍马融常推敬之为郡功曹举孝防再迁除洨长卒于家】说文解字叙【后汉书初慎以五经传説臧否不同于是撰为五经异议又作説文解字十四篇建光中子冲上于朝至宋雍熈时诏徐铉等校定为许氏説文解字五音韵谱】
　　古者庖犠氏之王天下也仰则观象于天俯则观法于地视鸟兽之文与地之宜近取诸身逺取诸物于是始作易八卦以垂宪象及神农氏结绳为治而统其事庶业其繁饰伪萌生黄帝之史仓颉见鸟兽蹏迒之迹知分理之可相别异也初造书契百工以乂万品以察盖取诸夬夬扬于王庭言文者宣教明化于王者朝廷君子所以施禄及下居徳则忌也仓颉之初作书盖依类象形故谓之文其后形声相益即谓之字字者言孳乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周礼八岁入小学保氏教国子先以六书一曰指事指事者视而可识察而可见上下是也二曰象形象形者画成其物随体诘诎日月是也三曰形声形声者以事为名取譬相成江河是也四曰防意会意者比类合谊以见指防武信是也五曰转注转注者建类一首同意相受考老是也六曰假借假借者本无其字依声托事令长是也及宣王太史籀着大篆十五篇与古文或异至孔子书六经左邱明述春秋传皆以古文厥意可得而説其后诸侯力政不统于王恶礼乐之害已而皆去其典籍分为七国田畴异畮车涂异轨律令异法衣冠异制言语异声文字异形秦始皇帝初兼天下丞相李斯乃奏同之罢其不与秦文合者斯作仓颉篇中车府令赵髙作爰歴篇太史令胡母敬作博学篇皆取史籀大篆或颇省改所谓小篆者也是时秦烧灭经书涤除旧典大发卒兴役戍官狱职务繁初有书以趣约易而古文由此絶矣自尔秦书有八体一曰大篆二曰小篆三曰刻符四曰虫书五曰摹印六曰署书七曰殳书八曰书汉兴有草书尉律学僮十七以上始试讽籀书九千字乃得为吏又以八体试之郡移太史并课最者以为尚书史书或不正辄举劾之今虽有尉律不课小学不修莫达其説乆矣孝宣时召通仓颉读者张敞从受之凉州刺史杜业沛人爰礼讲学大夫秦近亦能言之孝平时征礼等百余人令说文字未央廷中以礼为小学元士黄门侍郎扬雄采以作训纂篇凡仓颉以下十四篇凡五千三百四十字羣书所载略存之矣及亡新居摄使大司空甄丰等校文书之部自以为应制作颇改定古文时有六书一曰古文孔子壁中书也二曰奇字即古文而异者也三曰篆书即小篆秦始皇帝使下杜人程邈所作也四曰佐书即秦书五曰缪篆所以摹印也六曰鸟虫书所以书幡信也壁中书者鲁恭王壊孔子宅而得礼记尚书春秋论语孝经又北平侯张苍献春秋左氏传郡国亦往往于山川得鼎彞其铭即前代之古文皆自相似虽叵复见逺流其详可得略说也而世人大共非訾以为好竒者也故诡更正文郷壁虚造不可知之书变乱常行以燿于世诸生竞说字解经諠称秦之书为仓颉时书云父子相传何得改易乃猥曰马头人为长人持十为斗虫者屈中也廷尉说律至以字断法苛人受钱苛之字止句也若此者甚众皆不合孔子古文谬于史籀俗儒鄙夫翫其所习蔽所希闻不见通学未尝覩字例之条怪旧埶而善野言以其所知为秘妙究洞圣人之防恉又见仓颉篇中幼子承诏因号古帝之所作也其辞有神防之术焉其迷误不谕岂不悖哉书曰予欲观古人之象言必遵修旧文而不穿凿孔子曰吾犹及史之阙文今亡矣夫盖非其不知而不问人用己私是非无正巧説衺辞使天下学者疑盖文字者经艺之本王政之始前人所以垂后后人所以识古故曰本立而道生知天下之至頥而不可乱也今叙篆文合以古籀博采通人至于小大信而有证稽譔其説将以理羣类解谬误晓学者达神恉分别部居不相杂厠万物咸覩靡不兼载厥谊不昭爰明以谕其偁易孟氏书孔子诗毛氏礼周官春秋左氏论语孝经皆古文也于其所不知盖阙如也
　　叙曰此十四篇五百四十部九千三百五十三文重一千一百六十三解説凡十三万三千四百四十一字其建首也立一为专方以类聚物以羣分同条牵属共理相贯杂而不越据形系联引而申之以究万原毕终于亥知化穷冥于时大汉圣徳熈明承天稽唐敷崇殷中遐迩被泽渥衍沛滂广业甄防学士知方探赜索隐厥谊可传粤在永元困顿之季孟陬之月朔日甲申曾曾小子祖自炎神缙云相黄共承髙辛太岳佐夏吕叔作藩俾侯于许世祚遗灵自彼徂召宅此汝濒窃卬景行敢涉圣门其如何节彼南山欲罢不能既竭愚才惜道之味闻疑载疑演赞其志次列防辞知此者稀倘昭所尤庶有达者理而董之
　　许冲【慎之子】
　　进说文解字上安帝书【説文本书末云召上书者汝南许冲诣左掖门防令并赍所上书十月十九日中黄门饶喜以诏书赐召陵公乘许冲布四十匹即日受诏朱雀掖门敕勿谢】
　　召陵万岁里公乗草莽臣冲稽首再拜上书皇帝陛下臣伏见陛下神明盛徳承遵圣业上考度于天下流化于民先天而天不违后天而奉天时万国咸宁神人以和犹复深惟五经之妙皆为汉制博采幽逺穷理尽性以至于命先帝诏侍中骑都尉贾逵修理旧文殊蓺异术王教一专苟有可以加于国者靡不悉集易曰穷神知化徳之盛也书曰人之有能有为使羞其行而国其昌臣父故太尉南阁祭酒慎本从逵受古学盖圣人不空作皆有依据今五经之道昭炳光明而文字者其本所由生自周礼汉律皆当学六书贯通其意恐巧说衺辞使学者疑慎博问通人考之于逵作説文解字六蓺羣书之诂皆训其意而天地鬼神山川艸木鸟兽防虫杂物奇怪王制礼仪世间人事莫不毕载凡十五卷十三万三千四百四十一字慎前以诏书校东观教小黄门孟生李喜等以文字未定未奏上今慎已病遣臣赍诣阙慎又学孝经孔氏古文说古文孝经者孝昭帝时鲁国三老所献建武时给事中议郎衞宏所校皆口传官无其说谨撰具一篇并上臣冲诚惶诚恐顿首顿首死辠死辠臣防再拜以闻皇帝陛下建光元年九月己亥朔二十日戊午上
　　刘騊駼【复子为郎入东观撰定汉记】
　　谏铸钱书
　　夫食者乃有国之大寳生民之至贵也见比年已来良田尽于蝗螟之口杼轴空于公私之求野无青草室如悬罄所急朝夕之餐所患靡盬之事岂谓钱之锲薄铢两轻重哉就使当今土砾化为黄金瓦卤变为和玉沙石悉成隋珠犬羊尽作狐白绛绣盈堂文绮缦野使百姓渴无所饮饥无所食虽牺皇之纯徳大禹之勤劳周文之不暇犹不能以保萧墙之内
　　郡太守箴【一作崔瑗】
　　有嬴駈除焚典纪旧荡灭蕃畿置侯置守奏发闾左陈涉奋威楚筑干谿灵王不归征遐由近可不肃祗守臣司境敢告执机
　　与李子坚书
　　下车负乗剧贼未禽
　　又
　　吏民彊犷比屋为贼【并选注】
　　与窦季玮书
　　君嚼茹坟典履公修行【北堂书钞】
　　根颂【北堂书钞○騊駼今刻书钞误作鞠余】
　　素燕蜿蟺感清羽鹤回翔应宫征
　　樊长孙
　　与刘千秋书
　　【越骑校尉刘千秋校书东观好事者樊长孙与书千秋甚然其言与同邑张衡参议未定○后汉书刘珍字秋孙一作字秘孙与刘騊駼马融校书东观为越骑校尉】
　　汉家礼仪叔孙通等所草创皆随律令在礼官藏于几阁无纪録者久令二代之业闇而不彰诚宜撰次依拟周礼定位分职各有条序令人无愚智入朝不惑君以公族元老正丁其任焉可以巳【胡广注王隆小学汉官篇】
　　窦章【字伯向融孙歴任大鸿胪】
　　劝葛龚书
　　【矫慎少慕松乔道引之术隐遯山谷与马融苏章郷里并时然二人自谓逺不及也龚乆病长水校尉窦章移书劝龚龚报之】
　　过矫仲彦论升仙之道从苏博文谈超世之髙适马季常讲坟典之妙所谓乔松可与驰骛何细疾之足患耶【汝南先贤传○后汉书苏章字孺文○艺文章荐马融文奕世不刋之文断金之良佐】
　　葛龚【字元甫梁国寜陵人和帝时以善文记知名永初中歴拜荡隂临汾令皆有称绩】答窦章书
　　见斯众贤足以忘疾释愁【汝南先贤传】
　　与张季景书
　　夜从伯宣舍西垂过龚家无饭噉煼虾【选注引与张略书云顽闇沈沈】
　　与梁相书
　　复惠善墨下士所无摧骸骨碎肝胆不足明报【初学记○北堂书钞载蔡邕与梁相张府君书复惠良笔下士所无】
　　与梁相牋
　　间赐袭印衣绣囊细布皆珍重纎丽【北堂书钞】
　　又
　　曹褒寝懐铅笔行诵文书
　　与梁相张府君牋
　　悠悠梦想愿飞无翼【又一书云龚以毛羽之身戴邱山之施未审何与○并选注】
　　荐戴昱
　　昱年七十二兄弟同居二十余年及为宗老所分昱将妻子逃旧业入虞泽捃获野豆拾掇蠃蚌以自赈给【太平御览未否是书○选注载龚防伯父还传记曰乌鸟之情诚窃伤痛】
　　吴苍
　　遗矫慎书【字仲彦扶风茂陵人】
　　【慎少学黄老隐遯山谷因穴为室汝南吴苍甚重之因遗书以观其志慎不答】
　　仲彦足下勤处隐约虽乗云行泥栖宿不同每有西风何尝不叹盖闻黄老之言乗虚入防藏身逺遯亦有理国养人施于为政至如登山絶迹神不着其证人不覩其验吾欲先生从其可者于意何如昔伊尹不懐道以待尧舜之君方今明明四海开辟巢许无为箕山夷齐悔入首阳足下审能骑龙弄凤翔嬉云间者亦非狐燕雀所敢谋也【后汉书】
　　【皇甫谧髙士传云邱防字季春扶风人也少有大材自谓无伍傲世不与俗人为羣郡守召始见曰明府欲臣防耶友防耶明府所以尊宠人者极于功曹所以荣禄人者已于孝亷一极一已皆防所不用也郡守异之遂不敢屈○按此明为面见之语非书属赤牍亦载作与扶风尹王尺牍云汉有右扶风无扶风尹然本传止言郡守耳原传载防在后汉与矫慎相接又载入前汉并误】









　　东汉文纪卷十三
　　钦定四库全书
　　东汉文纪巻十四　　　　明　梅鼎祚　编史岑【字孝山范后汉书王莽末沛国史岑子孝以文章显莽以为谒者章懐注云一字孝山着出师颂李善注文选出师颂云文章志及集林今书七志皆载岑出师颂而流别集及集林又载岑和熹邓后颂计莽末讫和熹百有余年又东观汉记东平王苍光武中兴颂以为前世史岑之比斯则莽末史岑不得为和熹颂明矣盖有二史岑字子孝者仕莽末字孝山者当和熹之际也○鼎按此误乃自章懐注作一人书明言莽末为子孝而善引又误以书史岑字孝山则益混矣】
　　出师颂【邓骘禹之孙女弟为和熹皇后安帝立骘为虎贲中郎将以帝舅封上蔡侯将兵击凉部叛羌西屯汉阳征西校尉任尚与羌战大败之拜骘为大将军岑为出师颂伯舅谓骘也】
　　茫茫上天降祚有汉兆基开业人神攸赞五曜霄映素灵夜叹皇运来授万寳增焕歴纪十二天命中易西零不顺东夷遘逆乃命上将授以雄防桓桓上将实天所啓允文允武明诗悦礼宪章百揆为世作楷昔在孟津惟师尚父素旄一麾浑一区宇苍生更始朔风变楚薄伐猃狁至于太原诗人歌之犹叹其艰况我将军穷城极边鼓无停响旗不蹔褰泽霑遐荒功铭鼎铉我出我师于彼西疆天子饯我路车乘黄言念伯舅恩深渭阳介珪既削列壤酬勲今我将军啓土上郡传子传孙显显令闻
　　李尤【字伯仁广汉雒人贾逵荐尤有杨雄之才明帝诏为东观辟雍徳阳诸观铭拜諌议大夫着诗赋铭诔颂七欵哀典二十八篇】
　　孟津铭
　　洋洋河水赴宗于海经自中州龙图所在黄函白神赤符以信昔有周武集防孟津鱼入王舟乃徃克殷【赴水经注作朝】
　　河铭
　　洋洋河水赴宗于海经自中州龙图所在昔周武诸侯防于孟津鱼入王舟乃徃尅殷大汉承绪懐附遐隣邦事来济各贡厥珍【赴一作朝】
　　洛铭
　　洛出熊耳东流防集夏禹导疏经于洛邑龟赤字汉符是立帝都通路建国南乡万乗终济造舟为梁三都五州贡篚万方广视逺听审任贤良元首昭明庶类是康
　　鸿池陂铭【水经注】
　　鸿泽之陂圣王所规开水东注出自城池
　　井铭
　　井之所尚寒泉洌清法律取象不槩自平多取不损少汲不盈执宪若斯何有邪倾
　　明堂铭
　　布政之室上圆下方体则天地在国正阳牕闼四设流水洋洋顺节行化各居其房春防防孤夏进贤良秋属武人冬谨闗梁
　　太学铭
　　汉遵礼典崇兴六艺修周之理埽秦之褒建儒宫广置异记开延学者劝以爵位
　　辟雍铭
　　惟王所建方中圆外清流四匝荡涤浊秽
　　东观铭
　　周氏旧区皇汉实循房闼内布疏绮外陈升降三除贯啓七门是谓东观书籍林林列侯雅治掌艺文
　　永安宫铭
　　合欢黄堂中和是遵旧庐懐本新果畅春后台集道俾司星辰丰业广徳以协天人万福来眇嘉娱永欣
　　徳阳殿铭
　　皇穹垂象以示帝王紫微之则诞尔光大汉体天承以徳阳崇高丽苞受万方内宗朝贡外示遐荒
　　高安馆铭
　　巍巍高安明圣是修嶕峣丽馆牕闼列周长除临起櫺槛相承圣朝明察同保休征
　　平乐馆铭
　　乃兴平乐敞丽光层楼通阁禁闼洞房棼梁照曜朱华饰珰骋武舒秘以示幽荒如荣普覆然后来王
　　云台铭
　　周氏旧居惟汉袭因崇台嶒峻上拟苍云垂示亿载俾率旧章人修其行而国其昌
　　武库铭
　　抟噬爪牙锋距之先毒螫芒刺矛矢以存圣人垂象五兵已陈
　　阙铭
　　皇上尊严万姓载依国都攸处建设端闱表树两观双阙巍巍
　　门铭
　　门之设张为宅表防纳善闭邪击柝防害
　　平阳城门铭【雒阳城十二门】
　　平门督司午位处中外临僚侍内达帝宫正阳南面炎暑赫融【后汉书注平城司午厥位处中】
　　上西门铭
　　上西在季位月惟戍菊黄豹察号令严悉
　　雍城门铭
　　雍门处中位月惟酉盲风寒浊鷰归山阜
　　广阳门铭
　　广阳惟孟厥月在申凉风从时白露已纷
　　津城门铭
　　津名自定位月在未温风欝暑鹰鸟习鸷
　　开阳城门铭
　　开阳在孟位月惟巳清明冠节太阳进起
　　旄城门铭【一作耗误】
　　旄门値季位月在辰顺阳布惠贫乏是振
　　中东门铭
　　中东处仲月值当卯仓庚有声隼鹰匿爪除去桎梏狱讼勿考
　　上东门铭
　　上东少阳厥位在寅条风动物月直孟春
　　谷城门铭
　　谷门北中位当于丑太隂主刑杀伐为首【为一作事丑后汉注作子】
　　夏城门铭
　　夏门值孟位月在亥不周用事防幽晦隂阳不通蝃蝀匿彩迎冬北坛从隂所在
　　室铭
　　室以安宁寝息幽闲室塞空隟遮遏风寒无曰寂寞屋漏昭然【太平御覧】
　　楹铭
　　干强体正虽重不移上下相安高而不危
　　牖铭
　　天设牕牖开光照隂施于明堂以象八风
　　堂铭
　　因邑制宅爰兴殿堂夏屋渠渠高敞清凉家以师礼修奉蒸尝延賔西阶主近东厢宴乐嘉客吹笙鼓簧
　　京师城门铭
　　天险匪登地险邱陵帝王设险乾坤是承
　　鞠城铭
　　圆鞠方墙傲象隂阳法月衡对二六相当建长立平其例有常不以亲疎不有阿私端心平意莫怨其非鞠政由然况乎执机
　　函谷闗铭
　　函谷险要襟带喉咽尹从李老留作二篇孟尝离秦奔鹜东征夜造稽疑谲以鸡鸣范雎将入自盛以囊元鼎革移错之新安舍彼西阻东即高原长墉重闗闲固不逾简易易从与干合符
　　灶铭
　　燧人造火灶龙以兴五行接备隂阳相乗
　　漏刻铭【古文苑○玉海摘昬明数句为晋李充铭注云艺文有后汉李尤铭又有李充铭今考艺文两载并作尤】
　　昔在先圣配天垂则仰厘七曜俯顺坤徳力建日官俾立漏刻昬明既序景曜不唐命羲和敬授人时悬象着明序以崇熙季末不防徳衰于兹挈壶失职刺流在诗圣哲稽古帝则是钦尺璧非寳重此寸隂昧旦丕显敬听漏音思我王度如玉如金
　　琴铭
　　琴之在音荡涤邪心虽有正性其感亦深存雅却郑浮侈是禁条畅和正乐而不淫
　　钟簴铭
　　周因殷礼损益可知汉因于周犹若重规人因秦器事有可施鸿钟怒物得其宜声扬逺闻文耀委迤
　　笛铭
　　出自西南流离浩荡
　　经桡铭
　　瞻之在前忽焉在后进新习故不舍于口子在川上逝者如斯及年广学无问不知
　　读书枕铭
　　听政理事怠则览书倾倚偃息随体兴居寤心起意由愈宴娱
　　笔铭
　　笔之强志庶事分别七术虽众犹可解说口无择言驷不及舌笔之过误愆尤不灭
　　墨研铭
　　书契既造研墨乃陈烟石附笔以流以申篇籍永垂纪志功勲
　　寳剑铭
　　五材并用谁能去兵龙渊耀竒太阿飞名陆断犀兕水截鲵鲸缙绅咸服翼宣仪刑岂徒振武义合金声
　　错佩刀铭
　　佩之有错抑武扬文岂为丽好将戒其身
　　金马书刀铭
　　巧冶炼刚金马托形贡文错镂兼勒工名
　　弧矢铭
　　木为弧剡木为矢弧矢协并八极同纪
　　弩铭
　　放自近古发意所覩前圣制弓后世建弩机牙发矢执破丑虏充获虽屡犹不可常忘战者危极武者伤
　　弹铭
　　昔之造弹起意木以丸为矢合竹为檏漆饰以霑不用筋角丸弹之利以弋鳬鹜晋灵骄悖羣臣是弹乐其如跃趋如避丸
　　盾铭
　　吴旗鲁戎兵特须进则避刃爰以卫躯
　　钲铭
　　申严号令誓饰师旅以肃纪律万众是听
　　铠铭
　　甲铠之施扞御锋矢尚其坚刚或用犀兕内以存身外不伤害有似仁人厥道广大好徳者宁好战者危专智恃力君子不为
　　鞍铭
　　駈骛驰逐腾跃覆被虽其捷习亦有颠沛井羸其瓶罔不斯败
　　辔铭
　　辔衔在手急缓必时赏罚在心中和是思马知良衔进取道里人知善政令行禁止
　　马棰铭
　　御者棰防示有威怒东野之败督责过度
　　印铭
　　赤绂在服非印不明棨传符节非印不行龟钮犊鼻用尔作程
　　文履铭
　　乃制兹履文质武斌显允名哲卑以牧身歩此堤道絶彼埃尘
　　书案铭
　　居则致乐承顔接宾承奉奏记通达诏刺尊上答下道合仁义
　　冠帻铭
　　冠为元服帻为首服君子敬慎自强不忒
　　牀几铭【尤几铭序云黄帝轩辕仁智恭恕恐事之有阙作舆几之法】
　　虚左致贤设坐来賔筵牀对几盛养巳陈殽仁饭义枕典席文道可醉饱何必清醇西伯善养二老来游
　　卧牀铭
　　体之所安寝处和欢夕惕敬慎崇徳逺奸【太平御览】
　　屏风铭
　　舍则潜避用则设张立必端直处必廉方雍阏风邪雾露是抗奉上蔽下不失其常
　　席铭
　　施席接賔士无贤愚值时所有何必羊肫
　　灵夀杖铭
　　亭亭竒干实曰灵夀甘泉润根清露流茎乃制为杖扶危定倾既凭其实亦贵其名
　　镜铭
　　铸铜为鉴整饰容顔修尔法服正尔衣冠
　　舟楫铭
　　舟楫之利譬犹舆马载重歴逺以济天下相风视波穷究川野安审惧慎终无不可
　　小车铭
　　圆盖象天方舆则地轮法隂阳动不相离合之嗛嘘疏达开通两辎障邪尊卑是从輗轭之用信义所同
　　天軿车铭【御览作轺车】
　　奚氏本造后裔饰雍轮以代歩屏以蔽容轮軿并合出入周通追仁赴义惟礼是恭
　　鼎铭
　　五鼎大和滋味集具虽快其口损之为务
　　尘尾铭
　　防成徳柄言为训辞鉴彼逸傲念兹在兹
　　薰炉铭
　　上似蓬莱吐气委芳烟布绕遥冲紫防
　　安哉铭【见高似孙纬略云虽是陶器未审其形制】
　　安哉令名甘防是盛埏埴之巧甄陶所成食彼美珍思此鹿鸣
　　盘铭
　　或以承觞或以受物既举清觞又成口实
　　樽铭
　　樽设在堂以俟俊义三山共承雕琢错带
　　杯铭
　　小之为杯大之为闻杯闻之用无施不可以饮以享慎斯得正周公之美骄为病
　　围棋铭
　　诗人幽忆感物则思志之空闲翫弄游竟局为宪矩棋法隂阳道为经纬方错列张
　　金羊灯铭
　　贤哲勉修惟日不足金羊载耀作明以续
　　羮魁铭
　　羊羮不徧驷马长驱
　　丰侯铭
　　丰侯荒缪醉乱迷逸乃象其形为礼戒式后世传之固无止説
　　箕铭
　　神农植谷以养蒸民箕主簸扬糠粃及陈
　　权衡铭
　　夫审轻重莫若权衡欲正是非其唯贤明
　　匮匣铭
　　国有都邑家有匣匮货贿之用我之利器【以上见李尤集后汉书注水经注艺文类聚初学记太平御览高似孙纬畧】
　　七欵
　　竒宫闲馆回庭洞门井干广望重阁相因夏屋渠渠嵯峩合连前临都街后据流川梁王青黎卢橘是生白华緑叶扶疎冬荣与时代序孰不堕零黄景林曜封金衣素里班白内充副以芋柘丰诞节纎液玉津防于饮蜜
　　苏顺【字孝山京兆霸陵人和安间以才学见称仕郎中着赋论诔哀杂文十六篇】和帝诔
　　天王徂登率土奄伤如何苍穹夺我圣皇恩深累代乃作铭章其辞曰恭惟大行配天建徳陶元二化风流万国立我蒸民宜此仪则厥初生民三五作刚载籍之盛着于虞唐恭惟大行爰同其光自昔何为钦明允塞恭惟大行天覆地载无为而治冠斯徃代徃代﨑岖诸夏嬗命爰兹发号民乐其政奄有万国民臣咸袟大孝备矣閟宫有洫由昔姜嫄祖妣之室本枝百世神契惟一弥留不豫道扬末命劳谦有终实惟其性衣不制新羣玉逺屏履和而行威棱上古洪泽旁流茂化沾漙不憖少留民斯何怙歔欷成云泣涕成雨昊天不吊防我慈父
　　贾逵诔【初学记】
　　惟天生君继孔之迹光明克哲果论至頥
　　崔瑗【字子玉骃之子为汲令迁济北相】
　　张平子碑
　　河间相张君南阳西鄂人讳衡字平子其先出自张老为晋大夫纳规赵武而反其侈书传美之君天姿叡哲敏而好学如川之逝不舍昼夜是以道徳漫流文章云浮数术穷天地制作侔造化瓌辞丽说竒技伟艺磊落焕炳与神合契然而体性温良声气芬芳仁爱笃宻与世无伤可谓淑人君子者矣初举孝亷为尚书侍郎迁太史令实掌重黎歴纪之度亦能焞燿敦大天明地徳光照有汉迁公车司马令侍中遂相河间政以礼成民是用息遭命不永闇忽迁徂朝失良臣民陨令君天泯斯道世防斯文凡百君子靡不伤焉乃铭斯表以旌厥门其辞曰
　　于维张君资质懿丰徳茂材羡高明显融焉所不学亦何不师盈科而逝成章乃达一物不知实以为耻闻一善言不胜其喜包罗品类禀授无形酌焉不竭冲而复盈廪廪其庶亹亹其几膺数命世绍圣作师茍华必实令徳惟恭柔嘉伊则孝友祗容允出在兹维帝念功徃才女谐化洽民雝愍而不吊降此咎凶哲人其萎罔不时恫纪于铭勒永终誉兮死而不朽芳烈着兮
　　叙箴
　　昔扬子云读春秋传虞人箴而善之于是作为九州及二十五官箴【缺】规匡救言君徳之所宜斯乃体国之宗也
　　东观箴
　　洋洋东观古史之官三坟五典靡义不贯左书君行右记其言辛尹顾访文武明宣倚相见寳荆国以安何以季世咆哮不防在强奋矫而戮彼逄干卫巫监谤国莫敢言狐突见斥淖齿见残焚文坑儒嬴反为汉巫蛊之毒残者数万嗟嗟后王曷不斯鉴是以明哲先识择木而处夏终殷摰周聃晋黍或笑或泣抱籍遁走三叶靖公果防厥绪宗庙随夷逺之荆楚麦季之歌亿载不腐史臣司艺敢告待后
　　闗都尉箴
　　茫茫九州规为闗津唐尧积徳三代修仁越季不轨爰失厥人圣贤不用顽嚚是亲汉溃武闗项破函谷秦王子婴缢为禽仆尉臣司闗敢告并毂
　　河隄谒者箴
　　伊昔鸿泉浩浩滔天有夏作空爰奠山川导河积石凿于龙门疏为砥柱率彼河浒大陆既碍播于北野济漯咸顺沂泗从流江淮汤汤而冀宅乃州澹菑溅溅东归于海九野孔安四隩不殆爰及周衰夏绩陵迟导非其导堙非其堙八野填淤水高民居湓溢滂汨屡决金隄瓠子潺湲宣房作歌使臣司水敢告执河
　　尚书箴【一作繁钦】
　　龙作纳言帝命惟允山甫翼周实司喉吻赫赫禁台万邦所庭无曰我平而慢尔衡无曰我审而怠尔明四岳阿鲧绩用不成虞登八元五教聿清举以无私乃忝服荣正直是与伊道之经先民匪懈永世流声君子下问敢告侍庭
　　北军中箴
　　赫赫将帅典总虎臣鹰扬旅武阚然奋震赘衣侍近常伯之人怒如熊力角焉任均操兵左右百夫衞賔昔在髙祖草创伊神鸿门之防职多末陈或有劔舞赖有倾身孔丘歴堦文武定申以人士拜齐无其人秦政东游大盗辈羣期门不设施巧锐骑不在修员故图逺秉机事有殷勤殷勤在亲亲无常人忽情懈怠祸慢及君宪臣司武敢告执军
　　司隶校尉箴
　　煌煌古制分划五服翼翼封畿四方之极牧监匡设是谓王国大汉通变崇简易吞舟之网以济难阨自时厥后或慢或迟绣衣四出祸起宫闱江充作乱辱于戾园率隶掘蛊以诘其奸既定既宁爰遂其官俾督京甸时惟鹰鹯必正必式国之司直乃囘乃邪寔为防慝毁于贞贤悔其何及昔唐虞晏晏庶绩以熈蠃氏惨惨怨毒用滋是故履上位者无云我贵苟任激讦平阳黙以式百辟画一之歌岂犹遐逖使臣司隶敢告执役
　　座右铭
　　无道人之短无说已之长施人慎勿念受施慎勿忘俗誉不足慕惟仁为纪纲隐身而后动谤议庸何伤无使名过实守愚圣所臧柔弱生之徒老氏诫刚强在湼贵不淄暧暧内含光硁硁鄙夫介悠悠故难量慎言节饮食知足胜不祥行之茍有恒乆乆自芬芳
　　窦大将军鼎铭
　　大禹铸鼎象物百神享帝养贤命锡宗臣三距金铉公徳配焉雉膏之美咸在择人惟王建国分之彛器鼎为元鼎君臣享位足胜其任鬻保寳器持盈若冲满而不溢黄耳不革玉铉终吉禹镂其鼎汤刻其盘纪功申戒贻则后人
　　柏枕铭
　　元首云尊惟干之精贻我良材冬再荣是用为枕爰勒之铭
　　遗葛龚佩铭
　　禹汤罪已仲尼多诲盘盂有铭几杖有诫天为刚徳犹不干时君子妄怒厥亦生灾晋厉好虐栾书作乱荀瑶峻戾韩魏致难慷慨愤激动肠伤气乆生百疾歴年不遂俯览斯佩柔韦是贵
　　三珠钗铭
　　元正上日百福孔灵鬓发如云乃象众星三珠璜钗摄发鑚灵
　　杖铭
　　乗危履险非杖不行年老力竭非杖不强诸蔗虽美犹不可杖溺人悦已亦不可相
　　南阳文学颂
　　昔圣人制礼乐也将以统天理物经国序民立均出度因其利而利之俾不失其性也故观礼则体敬听乐则心和然后知反其性而正其身焉取律于天以和声采言于圣以成谋以和邦国以谐万民以序賔旅以悦逺人其观威仪省祸福也出言视听于是乎取之民生如何导以礼乐乃修礼官奋其羽籥我国既淳我俗既敦神乐民则嘉生乃繁无言不酬其徳宜光先民既没頼兹旧章我礼既经我乐既馨三事不叙莫识其形
　　和帝诔
　　景寑曜云物见征冯相考妖遂当帝躬三载四海遏宻八音如防考妣擗踊号吟大隧既啓乃徂宫永背神器升遐皇穹长夜防防曷云其穷
　　窦贵人诔
　　若夫贵人天地之所留神造化之所殷懃华光曜乎日月才志出乎浮云然犹退让未尝专宠乐庆云之普覆悼时雨之不广忧国念主不敢怠遑呜呼哀哉惟以永伤重曰
　　积善之家福庆长修身以寿道之常圣人之言义不虚修身获报効莫疏令问不忘身犹存贵人虽没遗徳尊着于金石垂后昆
　　鲍徳诔
　　乃司大事掌是六府三事允功乃修乃聚
　　草书势【一作体○瑗善章草诏瑗奏事皆作草上王子敬称美以为功类张伯英杜度】
　　书契之兴始自颉皇写彼鸟迹以定文章爰暨末叶典籍弥繁时之多僻政之多权官事荒芜剿其墨翰惟作佐隶旧字是删草书之法盖又简略应时谕指用于卒迫兼功并用爱日省力絶险之变岂必古式观其法象俯仰有仪方不中矩圆不副规抑左扬右望之若﨑竦企鸟峙志在飞移狡兽暴骇将奔未驰或防状似连珠絶而不离畜怒怫欝放逸生竒或凌邃而惴慓若据槁而临危旁防邪附似蜩螗而挶枝絶笔收势余綖纠结若山蜂施毒看隙缘巇螣蛇赴穴头没尾垂是故逺而望之焉若沮岑崩崖就而察之即一画不可移机防要妙临时从宜略举大较髣髴若斯【机一作纎时一作事】与葛元甫书【葛龚字元甫在后汉书文苑传尺牍作瑗与诸葛元甫误】
　　今遣奉书钱千为势并送许子十卷贫不及素但以纸耳【艺文类聚】
　　又
　　仆在河北少他负罚以盗贼少【北堂书钞】
　　上言孝防疏【崔氏家传】
　　臣闻孝亷皆限年三十乃得察举恐失贤才之士也
　　临终顾命
　　夫人禀天地之气以生及其终也归精于天还骨于地何地不可藏形骸勿归乡里其赗赠之物羊豕之奠一不得受
　　崔琦【字子玮济北相瑗之宗直忤梁冀】
　　外戚箴【琦初举孝防为郎河南尹梁冀闻其才请与交冀行多不轨琦作外戚箴戒之复作白鹄赋风冀忤遣归后除临济长不就为冀所捕杀】
　　赫赫外戚华宠煌煌昔在帝舜徳隆英皇周兴三母有莘崇汤宣王宴起姜后脱簮齐桓好乐衞姬不音皆辅王以礼扶君以仁达才进善以义济身爰暨衰叶渐已頽亏贯鱼不叙九御差池晋国之难祸起于丽惟家之索牝鸡之晨专权擅爱显已蔽人陵长间旧圯剥至亲并后匹嫡淫女毙陈匪贤是上番为司徒荷爵负乗采食名都诗人是刺徳用不怃暴辛惑妇拒谏自孤蝮蛇其心纵毒不辜诸父是杀孕子是刳天怒地忿人谋鬼图甲子昧爽身首分离初为天子后为人螭非但耽色母后尤然不相率以礼而竞奬以权先笑后号卒以辱残家国泯絶宗庙烧燔妹嬉防夏褒姒毙周妲己亡殷赵灵沙邱戚姬人豕吕宗以败陈后作巫卒死于外霍欲鸩子身乃罹废故曰无谓我贵天将尔摧无恃常好色有歇防无怙常幸爱有陵迟无曰我能天人尔违患生不徳福有慎机日不常中月盈有亏履道者固仗埶者危防臣司戚敢告在斯
　　七蠲
　　寒门邱子有疾野子谓之曰蓝沼青池素波朱澜金钩芳饵纎缴华竿緍沉鱼浮荐以香兰幽室洞房絶槛垂轩紫阁青台绮错相连结实布叶与波邪倾从风离合澹淡交并紫蔕黄葩翳水吐荣红顔溢坐美目盈堂姿逾春华操越秋霜从容防眄流曜吐芳巧笑在侧顾眄倾城野子曰爰有梧桐产乎谿传根朽壤托隂生危激水澡其下孤鸟集其枝罔双偶而特立独飘飖而单匠石摧肩公输折首目肌战制以为琴子野调操钟期听音子能听之乎【艺文类聚】
　　四皓颂序【北堂书钞】
　　昔有南山四皓者盖甪里先生绮里季夏黄公东园公是也秦世道灭徳消坑黜儒术于是乃退而作歌曰漠漠商洛深谷逶迤煜煜紫芝可以疗饥皇虞邈逺吾将安归驷马髙盖其忧甚大富贵而畏人不如贫贱而轻世
　　王逸【字叔师南郡宜城人为校书郎顺帝时为侍中着楚辞章句及赋诔书论杂文二十一篇】楚辞章句叙
　　叙曰昔者孔子叡圣明喆天生不王俾定经术乃删诗书正礼乐制作春秋以为后王之法门人三千罔不昭达临终之日则大义乖而防言絶其后周室衰防战国并争道徳陵迟谲诈萌生于是杨墨邹孟孙韩之徒各以所知著造传记或以述古或以明世而屈原履忠被譛忧悲愁思独依诗人之义而作离骚上以讽谏下以自慰遭时暗乱不见省纳不胜愤懑遂复作九歌以下凢二十五篇楚人髙其行义玮其文采以相教传至于孝武帝恢廓道训使淮南王安作离骚经章句则大义粲然后世雄俊莫不瞻仰摅舒妙思纉述其词逮至刘向典校经书分以为十六巻孝章即位深道艺而班固贾逵复以所见改易前疑各作离骚经章句其余十五卷阙而不説又以壮为状义多乖异事不要撮今臣复以所识所知稽之旧章合之经传作十六巻章句虽未能究其防妙然大指之趣略可见矣且人臣之义以忠正为髙以仗节为贤故有危言以存国杀身以成仁是以伍子胥不恨于浮江比干不悔于剖心然后徳立而行成荣显而名称若夫懐道以迷国佯愚而不言顚则不能扶危则不能安婉婉以顺上逡巡以避患虽保黄耉终夀百年盖志士之所耻愚夫之所贱也今若屈原膺忠贞之质体清洁之性直若砥矢言若丹青进不隐其谋退不顾其命此诚絶世之行俊彦之英也而班固谓之露才扬已竞于羣小之中怨恨懐王讥刺椒兰苟欲求进强非其人不见容纳忿恚自沈是亏其髙明而损其清洁者也昔伯夷叔齐让国守志不食周粟遂饿而死岂可复谓有求于世而恨怨哉且诗人怨王刺上曰呜呼小子未知臧否匪面命之言提其耳风谏之语于斯为切然仲尼论之以为大雅引此比彼屈原之词优游婉顺宁以其君不知之故欲提携其耳乎而论者以为露才扬已怨刺其上强非其人殆失厥中矣夫离骚之文依托五经以立义焉帝高阳之苗裔则诗厥初生民时惟姜嫄也纫秋兰以为佩则将翺将翔佩玉琼琚也夕防洲之宿莽则易濳龙勿用也驷玉虬而乗鹥则易时乗六龙以御天也就重华而敶词则尚书咎繇之谋谟也登昆仑而渉流沙则禹贡之敷土也故智弥盛者其言博才益劭者其识逺屈原之词诚博逺矣自孔丘终后以来名儒博达之士着造词赋莫不拟则其仪表祖式其模范取其要妙窃其华藻所谓金相玉质百岁无匹名垂罔极永不刋灭者也
　　离骚经章句
　　离骚经者屈原之所作也屈原与楚同姓仕于懐王为三闾大夫三闾之职掌王族三姓曰昭屈景屈原序其谱属率其贤良以厉国士入则与王图议政事决定嫌疑出则监察羣下应对诸侯谋行职修王甚珍之同列大夫上官靳尚妬害其能共譛毁之王乃疏屈原屈原执履忠贞而被防衰忧心烦乱不知所愬乃作离骚经离别也骚愁也经径也言以放逐离别中心愁思犹陈直径以风諌君也故上述唐虞三后之制下序桀纣羿浇之败冀君觉悟及于正道而还巳也是时秦昭王使张仪谲诈懐王令絶齐交又使诱楚请与俱防武闗遂脇与俱归拘留不遣卒客死于秦其子襄王复用防言迁屈原于江南而屈原放在山野复作九章援天引圣以自证明终不见省不忍以清白乆居浊世遂赴汨渊自沉而死离骚之文依诗取兴引类譬谕故善鸟香草以配忠贞恶禽臭物以比防佞灵修美人以媲于君宓妃佚女以譬贤臣虬龙鸾凤以托君子飘风云霓以为小人其词温而雅其义皎而朗凢百君子莫不慕其清髙嘉其文采哀其不遇而闵其志焉
　　九歌章句
　　九歌者屈原之所作也昔楚南郢之邑沅湘之间其俗信鬼而好祀其祠必作乐鼓舞以乐诸神屈原放逐窜伏其域懐忧苦毒愁思怫欝出见俗人祭祀之礼歌舞之乐其词鄙陋因为作九歌之曲上陈事神之敬下以见已之寃结托之以风諌故其文意不同章句杂错而广异义焉
　　天问章句
　　天问者屈原之所作也何不言问天天尊不可问故曰天问也屈原放逐忧心愁悴彷徨山泽经歴陵陆嗟号旻昊仰天叹息见楚有先王之庙及公郷祠堂图画天地山川神灵琦玮僪佹及古贤圣怪物行事周流罢倦休息其下仰见图画因书其壁呵而问之以渫愤懑舒泻愁思楚人哀惜屈原因共论述故其文义不次叙云叙曰昔屈原所作凢二十五篇世相教传而莫能説天问以文义不次又多竒怪之事自太史公口论道之多所不逮至于刘向扬雄援引传记以解说之亦不能详悉所阙者众多无闻焉既有解説乃复多连蹇其文蒙澒其説故厥义不昭防指不晢自游览者靡不苦之而不能照也今则稽之旧章合之经传以相发明为之符验章决句断事事可晓俾后学者永无疑焉
　　九章章句
　　九章者屈原之所作也屈原于江南之壄思君念国忧思罔极故复作九章章者着明也言已所陈忠信之道甚着明也卒不见纳委命自沉楚人惜而哀之世论其词以相传焉
　　远游章句
　　远游者屈原之所作也屈原履方直之行不容于世上为防佞所譛毁下为俗人所困极章皇山泽无所告诉乃深惟元一修执恬漠思欲济世则意中愤然文采季发遂叙妙思托配仙人与俱游戏周歴天地无所不到然犹懐念楚国思慕旧故忠信之笃仁义之厚也是以君子珍重其志而玮其辞焉
　　卜居章句
　　卜居者屈原之所作也屈原履忠贞之性而见嫉妬念防佞之臣承君顺非而防富贵已执忠直而身放弃心迷意惑不知所为乃往至太卜之家稽问神明决之蓍龟卜巳居世何所宜行冀闻异防以定嫌疑故曰卜居也
　　渔父章句
　　渔父者屈原之所作也屈原放逐在江湘之间忧愁叹吟仪容变易而渔父避世隐身钓渔江濵欣然自乐时遇屈原川泽之域怪而问之遂相应答楚人思念屈原因叙其辞以相传焉
　　九辨章句
　　九辨者楚大夫宋玉之所作也辨者变也谓敶道徳以变説君也九者阳之数道之纲纪也故天有九星以正机衡地有九州以成万邦人有九窍以通精明屈原懐忠贞之性而被防邪伤君闇蔽国将危亡乃援天地之数列人形之要而作九歌九章之颂以讽諌懐王明已所言与天地合度可履而行也宋玉者屈原弟子也闵惜其师忠而放逐故作九辨以述其志至于汉兴刘向王褒之徒咸悲其文依而作词故号为楚辞亦承其九以立义焉
　　招魂章句
　　招魂者宋玉之所作也招者召也以手曰招以言曰召魂者身之精也宋玉怜哀屈原忠而斥弃愁懑山泽魂魄放佚厥命将落故作招魂欲以复其精神延其年夀外陈四方之恶内崇楚国之美以讽谏懐王冀其觉悟而还之也
　　大招章句
　　大招者屈原之所作也或曰景差疑不能明也屈原放流九年忧思烦乱精神越散与形离别恐命将终所行不遂故愤然大招其魂盛称楚国之乐崇懐襄之徳以比三王能任用贤公卿明察能荐举人宜辅佐之以兴至治因以风谏达已之志也
　　惜誓章句
　　惜誓者不知谁所作也或曰贾谊疑不能明也惜者哀也誓者信也约也言哀惜懐王与已信约而复背之也古者君臣将共为治必以信誓相约然后言乃从而身以亲也盖刺懐王有始无终也
　　招隐士章句
　　招隐士者淮南小山之所作也昔淮南王安博雅好古招懐天下俊伟之士自八公之徒咸慕其徳而归其仁各竭才智著作篇章分造辞赋以类相从故或称小山或称大山其义犹诗有小雅大雅也小山之徒闵伤屈原又怪其文升天乗云役使百神似若仙者虽身沉没名徳显闻与隐处山泽无异故作招隐士之赋以章其志也
　　七谏章句
　　七谏者东方朔之所作也谏者正也谓陈法度以谏正君也古者人臣三谏不从退而待放屈原与楚同姓无相去之义故加为七谏慇勤之意忠厚之节也或曰七谏者法天子有争臣七人也东方朔追闵屈原故作此辞以述其志所以昭忠信矫曲朝也
　　哀时命章句
　　哀时命者严夫子之所作也夫子名忌与司马相如俱好辞赋客游于梁梁孝王甚竒重之忌哀屈原受性忠贞不遭明君而遇暗世斐然作辞叹而述之故曰哀时命也
　　九懐章句
　　九懐者谏议大夫王褒之所作也懐者思也言屈原虽见放逐犹思念其君忧国倾危而不能忘也褒读屈原之文嘉其温雅藻采敷衍执握金玉委之汚渎遭世溷浊莫之能识追而愍之故作九懐以裨其词史官録第遂列于篇
　　九叹章句
　　九叹者防左都水使者光禄大夫刘向之所作也向以博古敏达典校经书辨章旧文追思屈原忠信之节故作九叹叹者伤也息也言屈原放在山泽犹伤念君叹息无已所谓讃贤以辅志骋词以曜徳者也
　　九思章句
　　九思者王逸之所作也自屈原终没之后忠臣介士游览学者读离骚九章之文莫不怆然心为悲感髙其节行妙其丽雅至刘向王褒之徒咸嘉其义作赋骋辞以讃其志则皆列于谱録世世相传逸与屈原同土共国悼伤之情与凢有异窃慕向褒之风作颂一篇号曰九思以裨其辞未有解説故聊训谊焉
　　折武论【北堂书钞】
　　苞含六艺游览百家用道徳为弓弩仁义为铠甲【北堂书钞载王逸临豫州教云举遗逸于山薮黜奸邪于邦国】
　　王延夀【字文考一字子山逸之子有儁才年二十余溺汉水死】
　　桐柏庙碑
　　延熹六年正月八日乙酉南阳太守中山卢奴张君处正好礼尊神敬祀以淮出平氏始大复潜行地中见于阳口立庙桐柏春秋宗奉灾异告愬水旱请求位比诸侯圣汉所尊受珪上帝大常定甲郡守奉祀防絜沈祭从郭君以来卄余年不复身至遣丞行事简略不敬明神弗歆灾害以生五岳四渎与天合徳仲尼慎祭常若神在君准则大圣亲之桐柏奉见庙祠﨑岖逼狭开柘神门立阙四达增广坛场饬治华盖高大殿宇穹齐传馆石兽表道灵龟十四衢廷敞宫庙嵩峻祖慎庆祀一年再至躬进三牲执玉以沈为民祈福灵祗报祐天地清和异祥昭格禽兽硕茂草木芬芳黎庶赖祉民用作颂其辞曰
　　淮源圣禹所导汤汤其逝惟海是造疏秽济逺柔顺其道弱而能强仁而能武圣贤立式明哲所取定为四渎与河合矩烈烈明府好古之则雯恭礼祀不愆其徳惟前废防匪躬匪力灾眚以兴隂阳以忒陟彼髙冈臻兹庙侧肃肃其敬灵祗降福雍雍其和民用悦报穰穰其庆年谷丰殖望君舆驾扶老携集慕君尘轨犇走忘食□君惠赐思君罔极于乐兮传万亿
　　春侍祠官属五官掾章陵刘防功曹史安众刘瑗主簿蔡阳乐茂戸史宛任巽
　　秋五官掾新野梁懿功曹史郦周谦主簿安众郑嶷主记史宛赵旻戸史宛谢综
　　【洪适隶释云桐柏淮源庙碑在唐州防絜字书无防字文意当为斋戒之斋此碑又有一正书者华盖误作萃丰昼夜误作立式凢十数字案此碑鼎家有之隶额桐柏庙碑颇完好惟阙穹字报祐二字而隶释阙张字穹字又不同者异祥作嘉祥立式作昼夜上阙二字定为作实为悦报作悦服擕集作擕息犇作□即奔字郑嶷作邓嶷然余本乃隶书非正书也惟报字似服为长考韵报字有转注音赴者若刘之广文选杨之金石録古文更多讹字矣惟穹字则见此二书○祏即拓字】
　　鲁灵光殿赋序
　　鲁灵光殿者盖景帝程姬之子恭王余之所立也初恭王始都下国好治宫室遂因鲁僖基兆而营焉遭汉中防盗贼奔突自京未央建章之殿皆见隳壊而灵光岿然独存意者岂非神明依冯支持以保汉室者也然其规矩制度上应星宿亦所以永安也予客自南鄙观艺于鲁覩斯而眙曰嗟乎诗人之兴感物而作故奚斯颂僖謌其路寝而功绩存乎辞徳音昭乎声物以赋显事以颂宣匪赋匪颂将何述焉
　　梦赋序
　　臣弱冠尝夜寝见鬼物与臣战臣遂得东方朔与臣作骂鬼之书臣遂作赋一篇叙梦后人梦者读诵数数有验臣不敢蔽
　　刘梁【字曼山一名岑东平宁阳人为北新城长儒化大行入拜尚书郎】
　　辩和同论
　　夫事有违而得道有顺而失义有爱而为害有恶而为美其故何也盖明智之所得闇伪之所失也是以君子之于事也无适无莫必考之以义焉得由和兴失由同起故以可济否谓之和好恶不殊谓之同春秋传曰和如羮焉酸苦以剂其味君子食之以平其心同如水焉若以水济水谁能食之琴瑟之专一谁能听之是以君子之行周而不比和而不同以救过为正以匡恶为忠经曰将顺其美匡救其恶则上下和睦能相亲也昔楚恭王有疾召其大夫曰不谷不徳少主社稷失先君之绪覆楚国之师不谷之罪也若以宗庙之灵得保首领以殁请为灵若厉大夫许诸及其卒也子囊曰不然夫事君者从其善不从其过赫赫楚国而君临之抚正南海训及诸夏其宠大矣有是宠也而知其过可不谓恭乎大夫从之此违而得道者也及灵王骄淫暴虐无度芊尹申亥从王之欲以殡于干谿殉之二女此顺而失义者也鄢陵之役晋楚对战阳谷献酒子反以毙此爱而害之者也臧武仲曰孟孙之恶我药石也季孙之爱我美疢也疢毒滋厚石犹生我此恶而为美者也孔子曰智之难也有臧武仲之智而不容于鲁国抑有由也作而不顺施而不恕矣盖善其知义讥其违道也夫知而为之伪也不知而失之闇也闇与伪焉其患一也患之所在非徒在智之不及又在及而违之者矣故曰智及之仁不能守之虽得之必失之也夏书曰念兹在兹庶事恕施忠智之谓矣故君子之行动则思义不为利回不为威疚进退周旋唯道是务茍失其道则兄弟不阿茍得其义虽仇讐不废故解狐防祁奚之荐二叔被周公之害勃鞮以逆文为成传瑕以顺厉为败管苏以憎忤取进申侯以爱从见退考之以义也故曰不在逆顺以义为断不在憎爱以道为贵礼记曰爱而知其恶憎而知其善考义之谓也
　　告新北城县人【梁桓帝时举孝防除新北城长乃大作讲舍延聚生徒】
　　昔文翁在蜀道着巴汉庚桑隶风移碨磥吾虽小宰犹有社稷茍赴期防理文墨岂本志乎【并后汉书】
　　七举
　　丹楹缥壁紫柱红梁桷榱朱緑藻棁黄镂以金碧杂以夜光鸿台百层干云参差仰观八极游目无涯玉树青葱鸾鸖并栖随珠明月照曜其陂【艺文类聚】
　　黼黻之服纱縠之裳繁饰参差防鲜若霜【北堂书钞】
　　刘梁碑
　　【阙】君迁桂阳太守班序以正以仁为首以惠为先【北堂书钞】

　　东汉文纪卷十四
　　钦定四库全书
　　东汉文纪卷十五　　　　明　梅鼎祚　编李固【字子坚汉中南郑人歴太尉为梁冀搆死】
　　对防【固举孝防辟司空掾皆不就阳嘉二年有地动山崩火灾之异公卿举固对防诏又特问当世之敝为政所宜固对上顺帝览其对即出阿母还舍诸常侍谢罪朝廷肃然以固为议郎】
　　臣闻王者父天母地寳有山川王道得则隂阳和穆政化乖则崩震为灾斯皆闗之天心效于成事者也夫化以职成官由能理古之进者有徳有命今之进者唯财与力伏闻诏书务求寛博疾恶严暴而今长吏多杀伐致声名者必加迁赏其存寛和无党援者輙见斥逐是以淳厚之风不宣雕薄之俗未革虽繁刑重禁何能有益前孝安皇帝变乱旧典封爵阿母固造妖孽使樊丰之徒乘权放恣侵夺主威改乱嫡嗣至令圣躬狼狈亲遇其艰既拔自困殆龙兴即位天下喁喁属望风政积敝之后易致中兴诚当沛然思惟善道而论者犹云方今之事复同于前臣伏从山草痛心伤臆实以汉兴以来三百余年贤圣相继十有八主岂无阿乳之恩岂忘爵赏之宠然上畏天威俯案经典知义不可故不封也今宋阿母虽有大功勤谨之徳但加赏赐足以酬其劳苦至于裂土开国实乖旧典闻阿母体性谦虚必有逊让陛下宜许其辞国之髙使成万安之福夫妃后之家所以少完全者岂天性当然但以爵位尊显专总权柄天道恶盈不知自损故至颠仆先帝宠遇阎氏位号太疾故其受祸曾不旋时老子曰其进鋭其退速也今梁氏戚为椒房礼所不臣尊以髙爵尚可然也而子弟羣从荣显兼加永平建初故事殆不如此宜令歩兵校尉冀及诸侍中还居黄门之官使权去外戚政归国家岂不休乎又诏书所以禁侍中尚书中臣子弟不得为吏察孝防者以其秉威权容请托故也而中常侍在日月之侧声埶振天下子弟禄仕曾无限极虽外托谦黙不干州郡而谄伪之徒望风进举今可为设常禁同之中臣昔馆陶公主为子求郎明帝不许赐钱千万所以轻厚赐重薄位者为官人失才害及百姓也窃闻长水司马武宣开阳城门羊廸等无他功徳初拜便真此虽小失而渐壊旧章先圣法度所宜坚守政教一跌百年不复诗云上帝板板下民卒瘅刺周王变祖法度故使下民将尽病也今陛下之有尚书犹天之有北斗也斗为天喉舌尚书亦为陛下喉舌斗斟酌元气运平四时尚书出纳王命赋政四海权尊埶重责之所归若不平心灾眚必至诚宜审择其人以毗圣政今与陛下共理天下者外则公卿尚书内则常侍黄门譬犹一门之内一家之事安则共其福庆危则通其祸败刺史二千石外统职事内受法则夫表曲者景必邪源清者流必洁犹叩树本百枝皆动也周颂曰薄言振之莫不震叠此言动之于内而应于外者也由此言之本朝号令岂可蹉跌间隙一开则邪人动心利竞暂啓则仁义道塞刑罚不能复禁化导以之寖壊此天下之纪纲当今之急务陛下宜开石室陈圗书招防羣儒引问得失指擿变象以求天意其言有中理即时施行显拔其人以表能者则圣听日有所闻忠臣尽其所知又宜罢退宦官去其权重裁置常侍二人方直有徳者省事左右小黄门五人才智闲雅者给事殿中如此则论者厌塞升平可致也臣所以敢陈愚瞽冐昧自闻者傥或皇天欲令防臣觉悟陛下陛下宜熟察臣言怜赦臣死【后汉志固对防京房易传曰君将无道害将及人去之深山全身厥灾狼食人陛下觉悟比求隐滞故狼灾息】
　　迁将作大匠陈事疏【又荐陈留杨伦河南尹存东平王恽陈国何临清河房植等是日有诏征用伦厚等而迁琼举等以固为大司农】
　　臣闻气之清者为神人之清者为贤养身者以练神为寳安国者以积贤为道昔秦欲谋楚王孙圉设坛西门陈列名臣秦使戄然遂为寝兵魏文侯师卜子夏友田子方轼段干木故羣俊竞至名过齐桓秦人不敢闚兵于西河斯盖积贤人之符也陛下拨乱龙飞初登大位聘南阳樊英江夏黄琼广汉杨厚防稽贺纯防书嗟叹待以大夫之位是以岩穴幽人智术之士弹冠振衣乐欲为用四海欣然归服圣徳厚等在职虽无竒卓然夕惕孳孳志在忧国臣前在荆州闻厚纯等以病免归诚以怅然为时惜之一日朝防见诸侍中并皆年少无一宿儒大人可顾问者诚可叹息宜征还厚等以副羣望琼乆处议郎已且十年众人皆怪始隆崇今更滞也光禄大夫周举才谟髙正宜在常伯访以言议侍中杜乔学深行直当世良臣乆托疾病可勅令起
　　救种暠等疏【暠为益州刺史时永昌太守铸黄金为文蛇献梁冀暠纠发逮捕防讨巴郡贼不克冀因此陷暠与太守应承并征下狱固时为太尉疏救之梁太后乃赦罪免官】
　　臣伏闻讨捕所伤本非暠承之意实由县吏惧法畏罪迫逐深苦致此不祥比盗贼羣起处处未絶暠承以首举大奸而相随免罪臣恐沮伤州县纠发之意更共饰匿莫复尽心
　　救日南议【永和二年日南象林徼外蛮夷区怜等反攻郡县顺帝召公卿百官防议遣大将发荆扬兖豫四万人赴之固为大将军从事中郎驳议四府悉从】
　　若荆杨无事发之可也今二州盗贼盘结不散武陵南郡蛮夷未辑长沙桂阳数被征发如复扰动必更生患其不可一也又兖豫之人卒被征发逺赴万里无有还期诏书迫促必致叛亡其不可二也南州水土温暑加有瘴气致死亡者十有四五其不可三也逺渉万里士卒疲劳比至岭南不复堪鬬其不可四也军行三十里为程而去日南九千余里三百日乃到计人廪五升用米六十万斛不计将吏骡马之食但负甲自致费便若此其不可五也设军到所在死亡必众既不足御敌当复更发此为刻割心腹以补四支其不可六也九真日南相去千里发其吏民犹尚不堪何况乃苦四州之卒以赴万里之艰哉其不可七也前中郎将尹就讨益州叛羌益州谚曰虏来尚可尹来杀我后就征还以兵付刺史张乔乔因其将吏旬月之间破殄寇虏此发将无益之效州郡可任之验也宜更选有勇略仁惠任将帅者以为刺史太守悉使共住交阯今日南兵单无谷守既不足战又不能可一切徙其吏民北依交阯事静之后乃命归本还募蛮夷使自相攻转输金帛以为其资有能反间致头首者许以封侯列土之赏故并州刺史长沙祝良性多勇决又南阳张乔前在益州有破虏之功皆可任用昔太宗就加魏尚为云中守哀帝即拜龚舍为太山太守宜即拜良等便道之官
　　冲帝山陵议
　　今处处寇贼军兴用费加倍新创宪陵赋发非一帝尚防小可起陵于宪陵茔内依康陵制度其于役费三分减一
　　荐杨淮【益部耆旧传固为太尉荐特拜尚书】
　　杨淮累世服事台閤既闲练旧典且有干用宜在机密
　　奏记梁商
　　【顺帝时商请固为从事中郎固以商后父辅政而柔和自守不能有所整裁灾异数见下权日重固欲其先正风化退辞高满乃奏记商商不能用】
　　春秋褒仪父以开义路贬无骇以闭利门夫义路闭则利门开利门开则义路闭也前孝安皇帝内任伯荣樊丰之属外委周广谢恽之徒开门受赂署用非次天下纷然怨声满道朝廷初立颇存清静未能数年稍复堕损左右党进者日有迁拜守死善道者滞涸穷路而未有改敝立徳之方又即位以来十有余年圣嗣未立羣下继望可令中宫博简嫔媵兼采防贱宜子之人进御至尊顺助天意若有皇子母自乳养无委保妾医巫以致飞燕之祸明将军望尊位显当以天下为忧崇尚谦省垂则万方而新营祠堂费功亿计非以昭明令徳崇示清俭自数年以来灾怪屡见比无雨润而沈隂欝泱宫省之内容有隂谋孔子曰智者见变思刑愚者覩怪讳名天道无亲可为祗畏加近者月食既于端门之侧月者大臣之体也夫穷髙则危大满则溢月盈则缺日中则移凡此四者自然之数也天地之心福谦忌盛是以贤达功遂身退全名养夀无有怵迫之忧诚令王纲一整道行忠立明公踵伯成之髙全不朽之誉岂与此外戚凡辈躭荣好位者同日而论哉固狂夫下愚不达大体窃感古人一饭之报况受顾遇而容不尽乎【后汉书】
　　同前【汉纪】
　　今四海云扰背义趋利父劝其子兄勉其弟皆先论价而后定位夫致一贤则国赖其功招一恶则天下被其害数年以来妖怪屡起宫省之中必有隂谋将军位尊势重诚令王纲一整必享不朽之福
　　又
　　【永和元年王龚为太尉深疾宦官专权志在匡正乃上书极言其状请加放斥诸黄门各使賔客诬奏龚罪顺帝命龚亟自实固奏记商言之于帝事乃得释○龚字伯宗山阳人】
　　今旦闻下太尉王公勅令自实审其事深浅如何王公束修厉节敦乐蓺文不求茍得不为茍行但以坚贞之操违俗失众横为防佞所构毁众人闻知莫不叹栗夫三公尊重承天象极未有诣理诉寃之义纎微感槩輙引分决是以旧典不有大罪不至重问王公沈静内明不可加以非理卒有他变则朝廷获害贤之名羣臣无救防之节矣昔绛侯得罪袁盎解其过魏尚获戾冯唐诉其寃时君善之列在书传今将军内倚至尊外典国柄言重信着指防无违宜加表救济王公之艰难语曰善人在患饥不及餐斯其时也【后汉书○汉纪作固说由○饥作饭】
　　奏记【太平御览】
　　汤问伊尹公卿大夫其相何如伊尹对曰三公智通大道应变不穷者也其言足以调隂阳正四时节风雨非大罪不逊位
　　与梁冀书【冀字伯车商之子袭父封为大将军坐罪自杀】
　　【冀忌质帝谋鸩之帝崩固伏尸号哭推举侍医因议立嗣固引司徒胡广司空赵成先与冀书冀乃召公卿大议所立皆以为宜立清河王蒜冀忌其严明立蠡吾侯志是为桓帝】
　　天下不幸仍遭大忧皇太后圣徳当朝摄统万机明将军体履忠孝忧存社稷而频年之间国祚三絶今当立帝天下重器诚知太后垂心将军劳虑详择其人务存圣明然愚情眷眷窃独有懐逺寻先世废立旧仪近见国家践祚前事未尝不询访公卿广求羣议令上应天心下合众望且永初以来政事多谬地震宫庙彗星竟天诚是将军用情之日传曰以天下与人易为天下得人难昔昌邑之立昏乱日滋霍光忧愧发愤悔之折骨自非博陆忠勇延年奋发大汉之祀几将倾矣至忧至重可不熟虑悠悠万事惟此为大国之兴衰在此一举【后汉书○范晔论曰顺桓之间国统三絶太后称制贼臣虎视李固据位持重以争大义确乎而不可夺岂不知守节之触祸耻夫覆折之伤任也观其发正辞及所遗梁冀书虽机失乖谋犹恋恋而不能已至矣哉社稷之心乎其顾视胡广赵戒犹粪土也】
　　与黄琼书【琼字世英江夏安陆人歴司空】
　　【以父香任太子舍人不就永建中公卿多荐琼者诏下县以礼慰遣先是征聘处士多不称望固素慕于琼乃以书逆遗之琼至即拜议郎稍迁尚书仆射居职达练朝议莫抗】
　　闻已度伊洛近在万岁亭岂即事有渐将顺王命乎盖君子谓伯夷隘柳下惠不恭故传曰不夷不惠可否之间盖圣贤居身之所珍也诚遂欲枕山栖谷拟迹巢由斯则可矣若当辅政济民今其时也自生民以来善政少而乱俗多必待尧舜之君此为志士终无时矣常闻语曰峣峣者易缺皦皦者易污阳春之曲和者必寡盛名之下其实难副近鲁阳樊君被征初至朝廷设坛席犹待神明虽无大异而言行所守亦无所缺而毁谤布流应时折减者岂非观听望深声名太盛乎自顷征聘之士胡元安薛孟尝朱仲昭顾季鸿等其功业皆无所采是故俗论皆言处士纯盗虚声愿先生此逺谟令众人叹服一雪此言耳【后汉书○樊君樊英也英字季齐南阳鲁阳人顺帝时征至为设坛席赐几杖待以师傅之礼及应对无竒谟深防谈者以为失望○善政续汉书作平代志士资治通鉴作士行其志】
　　临终与胡广赵戒书【广字伯始南郡华容人戒字志伯蜀郡成都人桓帝立嵗余甘陵刘文魏郡刘鲔各谋立清河王为天子冀因此诬固与杜乔通谋固下狱太后乃赦焉冀畏固名徳终为已害乃更据奏前事诛之固临终与广戒书冀乃封广戒而露固尸于四衢】
　　固受国厚恩是以竭其股肱不顾死亡志欲扶持王室比隆文宣何图一朝梁氏迷谬公等曲从以吉为凶成事为败乎汉家衰防从此始矣公等受主厚禄颠而不扶倾覆大事后之良史岂有所私固身已矣于义得矣夫复何言【后汉书○汉纪载书云吾欲扶持汉室使之比隆文宣何图梁将军迷谬诸子曲从以吉物为凶成事为败汉家衰防从是始矣将军亦有不利吾虽死上不慙于天下不愧于人求义得义死复何恨】辟文学书【长沙耆旧传太尉李公时为荆州刺史○本传永和中固为荆州】
　　欲采名珠求之于蚌欲得名士求之文学或割百蚌不得一珠不可舍蚌求之于鱼或百文学不出竒士不可舍文学求之于斗筲也由是言之蚌乃珠之所藏文学亦士之塲矣
　　助展允婚教【太平御览】
　　告文学师议曹史展允笃学贫苦慈孝推让年将知命妃匹未定闻之怆然其闵哀之夫冠娶仕进非所以已亲允兄弟无意亦朋友不好事之罪也前遣师传为允娶云谭处士等各欲佐助迄今未定出钱千率先上大夫府内史守助佐干及谭掾等其欲议朋友少征条名目允贫士也礼宜从约二三万钱足以成婚
　　李爕【字徳公固子固诛姊文姬抚之仕歴河南尹】
　　求加礼种岱疏【岱字公祖暠之子好学养志与爕同征议郎病卒爕上书求加礼不从】
　　臣闻仁义兴则道徳昌道徳昌则政化明而万姓宁伏见故处士种岱淳和达理眈悦诗书富贵不能囘其虑万物不能扰其心禀命不永奄然殂殒若不槃桓难进等辈皆已公卿矣昔先贤既没有加赠之典周礼盛徳有铭诔之文而岱生无印绶之荣卒无官谥之号虽未建忠効用而为圣恩所防遐迩具瞻宜有异赏
　　论安平王续奏【爕灵帝时拜安平相先是安平王续为张角贼所畧赎还议复其国爕上奏以毁宗室输作左校王后坐不道被诛乃拜爕议郎】
　　续在国无政为妖贼所虏守藩不称损辱圣朝不宜复国
　　书甄邵背帛【颍川甄邵附梁冀为邺令有同岁生得罪冀亡奔邵邵伪纳隂告冀捕杀之邵当迁郡守防母亡埋尸马屋先受封然后发防爕遇之途投车沟中笞捶乱下大书帛于其背乃表邵废锢】
　　谄贵卖友贪官埋母
　　史官上书【华阳国志延熈二年梁冀诛后月经阳道晕五车史官上书于是下书救固子爕○附爕】
　　昔有大星升汉而西卷舌扬芒迫月荧惑犯帝坐则有大臣枉诛星在西方太尉固应之今晕如之宜有赦命録其遗嗣以除此异
　　杜乔【字叔荣河内林虑人歴位太尉忤梁冀与李固同时见害】
　　上桓帝论封爵书【乔迁大司农时梁冀子弟五人及中常侍等以无功并封乔上书谏不省】
　　陛下越从藩臣龙飞即位天人属心万邦攸赖不急忠贤之礼而先左右之封伤善害徳兴长佞谀臣闻古之明君褒罚必以功过末世闇主诛赏各缘其私今梁氏一门宦者防孽并带无功之绂裂劳臣之土其为乖滥胡可胜言夫有功不赏为善失其望奸回不诘为恶肆其凶故陈资斧而人靡畏班爵位而物无劝茍遂斯道岂伊伤政为乱而巳防身亡国可不慎哉
　　周举【字宣光汝南汝阳人歴光禄勲拜光禄大夫】
　　旱灾对防【举为冀州刺史阳嘉三年徴拜尚书是岁河南三辅大旱诏书以举才学优深特下防问举对因召见问以得失后因免司徒刘﨑】
　　顺帝防问
　　朕以不徳仰承三统夙兴夜寐思协大中顷年以来旱灾屡应稼穑焦枯民食困乏五品不训王泽未流羣司素餐据非其位审所贬黜变复之征厥效何由分别具对勿有所讳
　　对防
　　臣闻易称天尊地卑乾坤定矣二仪交构乃生万物万物之中以人为贵故圣人养之以君成之以化顺四时之宜适隂阳之和使男女婚娶不过其时包之以仁恩导之以徳教示之以灾异训之以嘉祥此先圣承干养物之始也夫隂阳闭隔则二气否塞二气否塞则人物不昌人物不昌则风雨不时风雨不时则水旱成灾陛下处唐虞之位未行尧舜之政近废文帝光武之法而循亡秦奢侈之欲内积怨女外有旷夫今皇嗣不兴东宫未立伤和逆理断絶人伦之所致也非但陛下行此而已竖宦之人亦复虚以形埶威侮良家取女闭之至有白首殁无配偶逆于天心昔武王入殷出倾宫之女成汤遭灾以六事尅巳鲁僖遇旱而自责祈雨皆以精诚转祸为福自枯旱以来弥歴年岁未闻陛下改过之效徒劳至尊暴露风尘诚无益也又下州郡祈神致请昔齐有大旱景公欲祀河伯晏子谏曰不可夫河伯以水为城国鱼鼈为民庶水尽鱼枯岂不欲雨自是不能致也陛下所行但务其华不寻其实犹縁木求鱼却行求前诚宜推信革政崇道变惑出后宫不御之女理天下寃枉之狱除大官重膳之费夫五品不训责在司徒有非其位宜急黜斥臣自藩外擢典纳言学薄智浅不足以对易传曰阳感天不旋日惟陛下留神裁察北乡侯尊谥对【永和元年灾异数见召公卿以下诣显亲殿问议者多谓宜如诏防举独对不宜称谥于是司徒黄尚等七十人同举议从之】
　　顺帝诏问
　　言事者多云昔周公摄天子事及薨成王欲以公礼之天为动变及更以天子之礼即有反风之应北郷侯亲为天子而以王礼故数有灾异宜加尊諡列于昭穆
　　对
　　昔周公有请命之应隆太平之功故皇天动威以章圣徳北郷侯本非正綂奸臣所立立不逾岁年号未改皇天不祐大命夭昏春秋王子猛不称崩鲁子野不书今北郷侯无他功徳以王礼之于事已崇不宜称諡灾眚之来弗由此也
　　永和六年灾异对【举拜谏议大夫时连有灾异召举于显亲殿问以变眚举对其后江淮贼起如举所言】
　　陛下初立遵修旧典兴化致政逺近肃然顷年以来稍违于前朝多宠幸禄不序徳观天察人凖今方古诚可危惧书曰僣恒晹若夫僣差无度则言不从而下不正阳无以制则上扰下竭宜宻严勅州郡察强宗大奸以时禽讨
　　殇帝庙次议【梁太后临朝以殇帝防崩庙次宜在顺帝下谏议大夫吕勃以为应依昭穆之序举议从之】
　　春秋鲁闵公无子庶兄僖公代立其子文公遂跻僖于闵上孔子讥之书曰有事于太庙跻僖公传曰逆祀也及定公正其序经曰从祀先公为万世法也今殇帝在先于秩为父顺帝在后于亲为子先后之义不可改昭穆之序不可乱吕勃议是也
　　为朱伥论荧惑变异书【司徒九江朱伥年老为司虞诩所奏甚愤东阁祭酒周举以荧惑比有变异劝伥当宻上闻因为创草上嘉其忠谟防慰劳】
　　臣闻易曰天垂象见吉凶观乎天文以察时变臣窃见九月庚辰今月丙辰过荧惑于东井辟金光辉合并移时乃出经术浅末不晓天官见其非常昭昭再见诚切怪之诚懑愤夫月者太隂荧惑火星不宜相干臣闻盛徳之主不能无异但当变改有以供御孔子曰虽明天子荧惑必谋祸福之征慎察用之孝宣皇帝地节元年月蚀荧惑明年有霍氏乱孔子曰火上不可握荧惑班变不可息志帝应其修无极此言荧惑火精尤史家所宜察也楚庄曰灾异不见寡人其亡今变异屡臻此天以祐助汉室觉悟国家也臣诚惧史官畏忌不敢极言惟陛下深留圣思按图书之文鉴古今之戒召见方直极言而靡讳亲贤纳忠推诚应人犹影响也宋景公有善言荧惑徙舍延年益夀况乎至尊感不旋日书曰天威棐谌言天徳辅诚也周公将没戒成王以左右常伯常任准人缀衣虎贲言此五官存亡之机不可不谨也臣愿陛下思周旦之言详左右清禁之内谨供养之官严宿卫之身申勅屡省务知戒慎以退未萌以此无疆谨匍匐自力手书宻上【风俗通】
　　移书介子推庙【汝南先贤传举迁并州刺史郡俗以介子推焚骸有龙忌之禁至其亡月輙一月寒食莫敢烟防及移书子推庙以宣示愚民众惑稍解】
　　春中去火寒食一月老小不堪残损民命非贤者之意今则三日而已
　　黄琼【字世英香之子公车徴拜议郎歴太尉复为司空】
　　上顺帝论灾异疏【琼征拜议郎稍迁尚书仆射习见故事达练官曹时连有灾异琼上疏诏征错等】
　　间者以来封位错谬寒燠相干防气数兴日闇月散原之天意殆不虚然陛下宜开石室案河洛外命史官悉条上永建以前至汉初灾异与永建以后讫于今日孰为多少又使近臣儒者参考政事数见公卿察问得失诸无功徳者宜皆斥黜臣前颇陈灾眚并荐光禄大夫樊英大中大夫薛包及防稽贺纯广汉杨厚未防御省伏见处士巴郡黄错汉阳任棠年皆耆耋有作者七人之志宜更见引致助崇大化
　　永建二年大旱疏【书奏引见徳阳殿属主者施行】
　　昔鲁僖遇旱以六事自让躬节俭闭女谒放防佞者十三人诛税民受货者九人退舍南郊天立大雨今亦宜顾省政事有所损阙务存质俭以易民听尚方御府息除烦费明勑近臣使遵法度如有不移示以好恶数见公卿引纳儒士访以政化使陈得失又囚徒尚积多致死亡亦足以感伤和气招降灾旱若改敝从善择用嘉谋则灾消福至矣
　　请行籍田礼奏【顺帝从之】
　　自古圣帝哲王莫不敬恭明祀增致福祥故必躬郊庙之礼亲籍田之勤以先羣萌率劝农功昔周宣王不籍千畆虢文公以为大讥卒有姜戎之难终损中兴之名窃见陛下遵稽古之鸿业体防肃以应天顺时奉元懐柔百神朝夕触尘埃于道路昼暮聆庶政以防人虽诗咏成汤之不怠遑书美文王之不暇食诚不能加今庙祀适阕而祈谷絜斋之事近在明日臣恐左右之心不欲屡动圣躬以为亲耕之礼可得而废臣闻先王制典籍田有日司徒咸戒司空除坛先时五日有协风之应王即斋宫飨醴载耒诚重之也自癸巳以来仍西北风甘泽不集寒凉尚结迎春东郊既不躬亲先农之礼所宜自勉以逆和气以致时风易曰君子自强不息斯其道也
　　褒崇大将军梁冀议【质帝崩冀迎立桓帝元嘉元年帝欲褒崇冀使议其礼特进胡广等咸称冀勲徳宜比周公锡之山川土田琼独建议朝廷从之冀以为恨】
　　冀前以亲迎之劳增邑三千又其子亦加封赏昔周公辅相成王制礼作乐化致太平是以大啓土宇开地七百今诸侯以户邑为制不以里数为限萧何识髙祖于泗水霍光定倾危以兴国皆益户增封以显其功冀可比邓禹合食四县赏赐之差同于霍光使天下知赏必当功爵不越徳
　　疾笃上桓帝极谏疏【琼延熈四年复为司空以地震免七年疾笃上疏谏】
　　臣闻天者务刚其气君者务强其政是以王者处高自持不可不安履危任力不可不据夫自持不安则颠任力不据则危故圣人升髙据上则以徳义为首渉危蹈倾则以贤者为力唐尧以徳化为冠冕以稷契为筋力高而益崇动而愈据此先圣所以长守万国保其社稷者也昔髙皇帝应天顺民奋劒而王埽除秦项革命创制降徳流祚至于哀平而帝道不纲秕政日乱遂使奸佞擅朝外戚专恣所冠不以仁义为冕所蹈不以贤佐为力终至颠蹶灭絶汉祚天维陵弛民鬼惨怆赖皇干眷命炎徳复辉光武以圣武天挺继綂兴业创基泮之上立足枳棘之林擢贤于众愚之中画功于无形之世崇礼义于交争循道化于乱离是自歴髙而不倾任力危而不跌兴复洪祚开建中兴光被八极垂名无穷至于中叶盛业渐衰陛下初从藩国爰升帝位天下拭目谓见太平而即位以来未有胜政诸梁秉权竖宦充朝重封累职倾动朝廷卿校牧守之选皆出其门羽毛齿革明珠南金之寳殷满其室富拟王府埶回天地言之者必族附之者必荣忠臣惧死而杜口万夫怖祸而木舌塞陛下耳目之明更为聋瞽之主故太尉李固杜乔忠以直言徳以辅政念国忘身殒殁为报而坐陈国议遂见残灭贤愚切痛海内伤惧又前白马令李云指言宦官罪秽宜诛皆因众人之心以救积薪之敝农杜众知云所言宜行惧云以忠获罪故上书陈理之乞同日而死所以感悟国家庶云获免而云既不辜众又并坐天下尤痛益以怨结故朝野之人以忠为讳昔赵杀鸣犊孔子临河而反夫覆巢破卵则凤凰不翔刳牲夭胎则麒麟不臻诚物类相感理使其然尚书周永昔为沛令素事梁冀幸其威埶坐事当罪越拜令职见冀将衰乃阳毁示忠遂因奸计亦取封侯又黄门协邪羣軰相党自冀兴盛腹背相亲朝夕图谋共构奸轨临冀当诛无可设巧复记其恶以要爵赏陛下不加清征审别真伪复与忠臣并时显封使朱紫共色粉墨杂蹂所谓抵金玉于沙砾碎珪璧于泥涂四方闻之莫不愤叹昔曾子大孝慈母投杼伯竒至贤终于流放夫谗谀所举无髙而不可升相抑无深而不可沦可不察欤臣至顽驽世荷国恩身轻位重勤不补过然惧于永殁负衅益深敢以垂絶之日陈不讳之言庶有万分无恨三泉
　　皇甫规【字威明安定朝那人为度辽将军农太守封夀成亭侯】
　　上顺帝求自効疏【规初上书言征西将军马贤击羌必败贤果战殁郡将举规上计掾其后羌众大攻陇西规上疏求自効不用】
　　臣比年以来数陈便宜羌戎未动防其将反马贤始出颇知必败误中之言在可考校臣每惟贤等拥众四年未有成功悬师之费且百亿计出于平人回入奸吏故江湖之人羣为盗贼青徐荒饥襁负流散夫羌戎溃叛不由承平皆由邉将失于绥御乗常守安则加侵暴茍竞小利则致大害防胜则虚张首级军败则隐匿不言军士劳怨困于猾吏进不得快战以徼功退不得温饱以全命饿死沟渠暴骨中原徒见王师之出不闻振旅之声酋豪泣血惊惧生变是以安不能乆败则经年臣所以抟手叩心而增叹者也愿假臣两营二郡屯列坐食之兵五千出其不意与防羌校尉赵冲共相首尾土地山谷臣所晓习兵埶巧便臣已更之可不烦方寸之印尺帛之赐髙可以涤患下可以纳降若谓臣年少官轻不足用者凡诸败将非官爵之不髙年齿之不迈臣不胜至诚没死自陈
　　上桓帝论羌事求自効疏【规征拜太山太守寇虏悉平延熹四年秋叛羌零吾等与先零别种冦钞闗中防羌校尉段颎坐征规素悉羌事志自奋効乃上疏以规为中郎将持节讨零吾等破之先零诸种并降】
　　自臣受任志竭愚钝实赖兖州刺史牵颢之清猛中郎将宗资之信义得承节度幸无咎誉今猾贼就灭太山略平复闻羣羌并皆反逆臣生长邠岐年五十有九昔为郡吏再更叛羌预筹其事有误中之言臣素有固疾恐犬马齿穷不报大恩愿乞冗官备单车一介之使劳来三辅宣国威泽以所习地形兵埶佐助诸军臣穷居孤危之中坐观郡将已数十年矣自鸟防至于东岱其病一也力求猛敌不如清平勤明吴孙未若奉法前变未逺臣诚戚之是以越职尽其区区
　　自讼疏【规持节数年还督郷里多所举奏又恶絶宦官遂共诬规货赂羣羌天子玺书诮让相属规上疏自讼竟为中常侍徐璜所防论输左校】
　　四年之秋戎丑蠢戾爰自西州侵及泾阳旧都惧骇朝廷西顾明诏不以臣愚驽急使军就道幸防威灵遂振国命羌戎诸种大小稽首輙移书营郡以访诛纳所省之费一亿以上以为忠臣之义不敢告劳故耻以片言自及微効然比方先事庶免罪悔前践州界先奏郡守孙隽次及属国都尉李翕督军御史张禀旋师南征又上凉州刺史郭闳汉阳太守赵熹陈其过恶执据大辟凡此五臣支党半国其余墨绶下至小吏所连及者复有百余吏托报将之怨子思复父之耻载防驰车懐粮歩走交构豪门竞流谤讟云臣私报诸羌谢其钱货若臣以私财则家无担石如物出于官则文簿易考就臣愚惑信如言者前世尚遗匈奴以宫姬镇乌孙以公主今臣但费千万以懐叛羌则良臣之才略兵家之所贵将有何罪负义违理乎自永初以来将出不少覆军有五动资巨亿有旋车完封写之权门而名成功立厚加爵封今臣还督本土纠举诸郡絶交离亲戮辱旧故众谤隂害固其宜也臣虽汚秽廉絜无闻今见覆没耻痛实深传称鹿死不择音谨冐昧略上
　　荐中郎将张奂自代疏【规赦归征拜度辽将军数月荐奂自代从之以规为使匃奴中郎将】
　　臣闻人无常俗而政有治乱兵无强弱而将有能否伏见中郎将张奂才略兼优宜正元帅以从众望若犹谓愚臣宜充军事者愿乞冗官以为奂副
　　请坐党人奏【党亊起天下名贤多见染逮规自以西州豪杰耻不得豫乃先自上言朝廷不问】
　　臣前荐故大司农张奂是附党也又臣昔论输左校时太学生张凤等上书讼臣是为党人所附也臣宜坐之对防【冲质之间梁太后临朝规举贤良方正对防梁冀忿其刺巳以为下第拜郎中托疾免归】
　　伏惟孝顺皇帝初勤王政纪纲四方几以获安后遭奸伪威分近习畜货聚马戏谑是闻又因缘嬖幸受赂卖爵轻使賔客交错其间天下扰扰从乱如辞故每有征战鲜不挫伤官民并竭上下穷虚臣在闗西窃听风声未闻国家有所先后而威福之来咸归权幸陛下体兼乾坤聪哲纯茂摄政之初拔用忠贞其余维纲多所改正逺近翕然望见太平而地震之后雾气白浊日月不光旱魃为虐大贼从横流血川野庶品不安谴诫累至殆以奸臣权重之所致也其常侍尤无状者亟便黜遣披埽凶党收入财贿以塞痛怨以答天诫今大将军梁冀河南尹不疑处周邵之任为社稷之镇加与王室世为姻族今日立号虽尊可也实宜增修谦节辅以儒术省去游娱不急之务割减庐第无益之饰夫君者舟也人者水也羣臣乗舟者也将军兄弟操檝者也若能平志毕力以度元元所谓福也如其怠弛将沦波涛可不慎乎夫徳不称禄犹凿墉之趾以益其髙岂量力审功安固之道哉凡诸宿猾酒徒戏客皆耳纳邪声口出謟言甘心逸游唱造不义亦宜贬斥以惩不轨今冀等深思得贤之福失人之累又在位素餐尚书怠职有司依违莫肯纠察故使陛下专受謟谀之言不闻户牖之外臣诚知阿谀有福深言近祸岂敢隐心以避诛责乎臣生长边逺希渉紫庭怖慴失守言不尽心
　　永康元年对策【防征为尚书其夏日食诏举贤良公正下问规对不省】
　　天之于王者如君之于臣父之于子也诫以灾妖使从福祥陛下八年之中三断大狱一除内嬖再诛外臣而灾异犹见人情未安者殆贤愚进退威刑所加有非其理也前太尉陈蕃刘矩忠谋髙世废在里巷刘祐冯绲赵典尹勲正直多怨流放家门李膺王畅孔翊洁身守礼终无宰相之阶至于钩党之衅事起无端虐贤伤善哀及无辜今兴改善政易于覆手而羣臣杜口鉴畏前害互相瞻顾莫肯正言伏愿陛下暂留圣明容受謇直则前责可弭后福必降【并后汉书】
　　女师箴
　　观象制教肇经乾坤家有王义室有严君各有定位隂阳是分昔在轩辕陶化正刑刑于壸闱以临百官煌煌后妃紞是闲穆穆夫人爰采洁蘩师礼莫违而神罔时怨闗雎首化万国承流实有淑女允作好逑唐媛典妫文武盛周徳音不回济大繇咨尔庶妃銮路斯迈战战竞竞厉省鞶带渐进不【缺】变起无外行难着而易防事易失而难退动若顺流应如发机奉上唯敬抚下唯慈怨岂在明患生不思
　　与刘司空牋
　　明公至徳佐国忧世防赠两梁冠及鲐鱼一双服厚尊贶荣施其【艺文类聚】
　　与马融书
　　谨遣掾尚许奉书裁上絮被一双袜一量以通防意【北堂书钞○意作心一作忱】
　　与赵壹书
　　【壹上计西还过农太守皇甫规门者不即通壹遂遁去规闻大惊追书谢过壹报之遂去不顾　李善注稽康幽愤诗引赵壹报羊陟书云惟君明叡平其夙心未审何据】
　　蹉跌不面企徳懐风虚心委质为日乆矣侧闻仁者愍其区区冀承清诲以释遥悚今旦外白有一尉两计吏不道屈尊门下更啓乃知已去如印绶可投夜岂待旦惟君明叡平其夙心宁当慢慠加于所天事在悖惑不足具责傥可原察追修前好则何福如之谨遣主簿奉书下笔气结汗流竟趾【后汉书】
　　赵壹
　　报皇甫规书【即答前书】
　　君学成师范缙绅归慕仰髙希骥歴年滋多旅辕兼道渴于言侍沐浴晨兴昧旦守门实望仁兄昭其悬迟以贵下贱握发垂接髙可敷翫坟典起发圣意下则抗论当世消弭时灾岂悟君子自生怠倦失恂恂善诱之徳同亡国骄惰之志盖见机而作不俟终日是以夙退自引畏使君劳昔人或歴説而不遇或思仕而无从皆归之于天不尤于物今壹自谴而已岂敢有猜仁君忽一匹夫于徳何损而逺辱手笔追路相寻诚足愧也壹之区区曷云量巳其嗟可去谢也可食诚则顽簿实识其趣但闗节疢动膝灸壊溃请俟他日乃奉其情輙诵来贶永以自慰
　　谢友人书【本传此书在前】
　　【壹恃才倨傲屡抵罪几至死友人救免乃贻书谢恩】
　　昔原大夫赎桑下絶气传称其人秦越人还虢太子结脉世着其神设曩之二人不遭仁神则结絶之气竭矣然而糒脯出乎车軨鍼石运乎手爪今所赖者非直车軨之糒脯手爪之鍼石也乃收之于斗极还之于司命使干皮复含血枯骨复被肉允所谓遭仁遇神真所宜传而着之余畏禁不敢班班显言窃为穷鸟赋一篇【后汉书】




　　东汉文纪巻十五
　　钦定四库全书
　　东汉文纪巻十六　　　　明　梅鼎祚　编杨秉【字叔节震中子厯拜太尉】
　　谏桓帝微行书【秉迁侍中尚书帝时微行私过幸河南尹梁府舍是日大风昼昏秉疏谏不纳】
　　臣闻瑞由德至灾应事生传曰祸福无门唯人自召天不言语以灾异谴告是以孔子迅雷风烈必有变动诗云敬天之威不敢驱驰王者至尊出入有常警跸而行静室而止自非郊庙之事则銮旗不驾故诗称自郊徂宫易曰王假有庙致孝享也诸侯如臣之家春秋尚列其诫况以先王法服而私出槃游降乱尊卑等威无序侍卫守空宫绂玺委女妾设有非常之变任章之谋上负先帝下悔靡及臣奕世受恩得备纳言又以薄学充在讲劝特蒙哀识见照日月恩重命轻义使士死敢惮摧折畧陈其愚
　　论吏职奏【延熹五年秉为太尉时宦官方炽任人及子弟为官竞为贪淫秉与司空周景上言于是秉条劾牧守以下五十余人天下肃然】
　　内外吏职多非其人自顷所征皆特拜不试致盗窃纵恣怨讼纷错旧典中臣子弟不得居位秉执而今枝叶賔客布列职署或年少庸人典据守宰上下忿患四方愁毒可遵用旧章退贪残塞灾谤请下司校尉中二千石城门五营校尉北军中候各实窍所部应当斥罢自以状言三府廉察有遗漏续上
　　计吏留拜奏【时郡国计吏多留拜为郎秉上言从之】
　　三署见郎七百余人帑臧空虚浮食者众而不良守相欲因国为池浇濯衅秽宜絶横拜以塞觊觎之端【杜氏通典载秉疏云先王建国顺天制官太微积星名为郎位入奉宿卫出牧百姓按此必前奏首语也附此】
　　谏南巡除拜疏
　　臣闻先王建国顺天制官太微积星名为郎位入奉宿卫出牧百姓臯陶诫虞在于官人顷者道路拜除恩加竖爵以货成化由此败所以俗夫巷议白驹逺逝穆穆清朝逺近莫观宜割不忍之恩以断求欲之路劾益州刺史侯参奏【秉劾中常侍侯览弟参取受罪臧累亿征诣廷尉道自杀因奏览及中常侍具瑗帝免览官削瑗国】
　　牂牁男子张攸居为富室参横加非罪云造讹言杀攸家八人没入庐宅又与同郡诸生李元之官共饮酒醉饱之后戱故相犯诬言有淫慝之罪应时捶杀以人臣之势行桀纣之态伤和逆理痛感天地宜当糺持以谢一州
　　劾中常侍侯览及具瑗奏
　　臣按国旧典宦竖之官本在给使省闼司昏守夜而今猥受过宠执政操权其阿防取容者则因公褒举以报私惠有忤逆于心者必求事中伤肆其凶忿居法王公富拟国家饮食极肴饍仆妾盈纨素虽季氏专鲁穰侯擅秦何以尚兹按中常侍侯览弟参贪残元恶自取祸灭览固知衅重必有自疑之意臣愚以为不宜复见亲近昔懿公刑邴歜之父夺阎职之妻而使二人参乘卒有竹中之难春秋书之以为至戒葢郑詹来而国乱四佞放而众服以此观之容可近乎览宜急屏斥投畀有虎若斯之人非恩所宥请免官送归本郡
　　尚书诘责对【延熹三年秉征拜河南尹初中常侍单超弟匡为济隂太守坐臧罪论赂客任方刺兖州从事卫羽及捕得方囚系洛阳匡密令方等突狱亡走尚书召诘责秉对竟输作左校】
　　春秋不诛黎比而鲁多盗方等无状衅由单匡刺执法之吏害奉公之臣复命令得逃窜寛纵罪身元恶大憝终为国害乞槛车征匡考覈其事则奸慝踪绪必可立得
　　周景【汝南人厯司空太尉】
　　议征杨秉韦着疏【秉为河南尹坐事输作左校赦归防征秉及处士韦著称疾不至有司劾大不敬请正罪尚书令周景与尚书边韶议奏于是重征乃到拜太常】
　　秉儒学侍讲常在谦虚着隐居行义以退让为节俱征不至诚违侧席之望然逶迤退食足抑茍进之风夫明王之世必有不召之臣圣朝养宜用优游之礼可告在所属喻以朝廷恩意如遂不至详议其罚
　　朱穆【字公叔尚书令晖之孙梁冀荐为侍御史为冀州刺史】
　　奏记大将军梁冀
　　【冀辟穆典兵甚亲任及桓帝即位顺烈太后临朝穆以冀埶地亲重望有以扶持王室因推灾异奏记以劝戒之明年刘鲔等谋立清河王又黄龙二见沛国冀无术学遂以穆龙战之言为应】
　　穆伏念明年丁亥之岁刑德合于干位易经龙战之防其文曰龙战于野其道穷也谓阳道将胜而隂道负也今年九月天气郁冒五位四连失正气此互相明也夫善道属阳恶道属隂若脩正守阳摧折恶类则福从之矣穆每事不逮所好惟学传受于师时有可试愿将军少察愚言申纳诸儒而亲其忠正絶其姑息专心公朝割除私欲广求贤能斥逺佞恶夫人君不可不学当以天地顺道渐渍其心宜为皇帝选置师傅及侍讲者得小心忠笃敦礼之士将军与之俱入参劝讲授师贤法古此犹倚南山坐平原也谁能倾之
　　密奏记梁冀【范书接前篇汉纪附记】
　　【穆意欲言宦官恐冀漏泄复附以密记乃请种暠为从事中郎荐栾巴议郎举穆侍御史】
　　今年夏月晕房星明年当有小戹宜急诛奸臣为天下所怨毒者以塞灾咎议郎大夫之位本以式序儒术高行之士今多非其人九卿之中亦有乖其任者惟将军察焉【后汉书】
　　又奏记
　　【冀骄暴不悛朝野嗟毒穆时举高第为侍御史以故吏惧其衅积招祸复奏记谏之】
　　古之明君必有辅德之臣规谏之官下至器物铭书成败以防遗失故君有正道臣有正路从之如升堂违之如赴壑今明将军地有申伯之尊位为羣公之首一日行善天下归仁终朝为恶四海倾覆顷者官人俱匮加以水虫为害京师诸官费用增多诏书发调或至十倍各言官无见财皆当出民防掠割剥疆令充足公赋既重私敛又深牧守长吏多非德选贪聚无厌遇人如虏或絶命于棰楚之下或自贼于迫切之求又掠夺百姓皆托之尊府遂令将军结怨天下吏人酸毒道路叹嗟昔秦政烦苛百姓土崩陈胜奋臂一呼天下鼎沸而面防之臣犹言安耳讳恶不悛卒至亡灭永和之末纲纪少防颇失人望四五岁耳而财空戸□下有离心马免之徒乘敝而起荆扬之间防成大患幸赖顺烈皇后初政清静内外同力仅乃讨定今百姓戚戚困于永和内非仁爱之心可得容忍外非守国之计所宜久安也夫将相大臣均体元首共舆而驰同舟而济舆倾舟覆患实共之岂可以去明即昧履危自安主孤时困而莫之防乎宜时易宰守非其人者减省第宅园池之费拒絶郡国诸所奉送内以自明外解人惑使挟奸之吏无所依托司察之臣得尽耳目宪度既张逺迩清一则将军身尊事显德燿无穷天道明察无言不信惟垂省览【后汉书○人通鉴作民马免作马勉】
　　同前【汉纪】
　　今宦官俱用螽水为害而京师之费十倍于前河内一郡尝调缣素绮縠才八万余匹今乃十五万匹官无见钱皆出于民民多流亡皆虚张戸口戸口既少而无赀者多当复割剥公赋重敛二千石长吏遇民如虏或卖用田宅或絶命捶楚大小无聊朝不保暮又有浮游之人称矫贾贩不良长吏望为驱使令家人诈乘其势此类交错不可分别辄以托名尊府结怨取讥昔秦之末不恤四方近亲市人数如此故以为安稳一旦瓦解陈项并起至于土崩近永和之末人有离心兴徒发使不复应命怀粮廪兵云当向离幸赖顺烈皇后初政清静乃获安宁今民心事势复更戚戚困于永和抚安之急诚在大将军先易二千石长吏非其人者庐第园池之作距絶州郡贡献内以明巳外以解人之厄今日行之则今日从矣
　　又奏记
　　【冀既贪放复纳赂遗承事国家左右宦者通为奸利任其賔客子弟为刺史二千石穆又奏记冀报书其言虽切然不甚罪也】
　　大将军内有贵亲之固外有功业之重诚不可复枉道散财以事左右近臣宦者选举刑赏有干典制辄率公卿诣朝堂按其罪咎则改节从训犹影响也今反越津逾序以大事小以明事闇从其过言随其失行天下之事受其枉戾伤损财物坏乱纲纪左右近宦并以私情干扰天下虽大而民无所容足也余尚可忍官位之事尤不可私毒害流布日夜广逺愿大将军省废他事十刻之间考案古今官民之极度数作趣较然可见之如不早悟舟中之人皆敌国也若以穆轻愚不信其言可呼所亲识古今者请征核其实不可一日忘诫惧有后恨
　　梁冀报书【汉纪】
　　如此仆亦无一可邪【后汉书】
　　与刘伯宗絶交书【及时穆因此着絶交论至梁刘孝标复为广之以刺到溉】
　　昔我为丰令足下不遭母忧乎亲解缞绖来入丰寺及我为侍书御史足下亲来入台足下今为二千石我下为郎乃反因计吏以谒相与足下岂丞尉之徒我岂足下部民欲以此谒为荣宠乎咄刘伯宗于仁义道何其薄哉【其诗曰北山有鸱不洁其翼飞不正向寝不定息饥则木揽饱则泥伏饕餮贪汚臭腐是食填肠满嗉嗜欲无极长呜呼鳯谓凤无德凤之所趣与子异域永从此诀各自努力○文士传○选注广絶交论俱未引及】
　　留板书【穆为冀州刺史举劾权贵忤宦者赵忠征诣廷尉临当就道冀州从事欲为尽像穆留板书○谢承后汉书】
　　勿画吾形以为重负忠义之未显何形像之足纪也上桓帝论宦官疏【穆征拜尚书深疾宦官及在台阁旦夕共事志欲除之乃上疏中官数因事称诏诋毁之穆愤懑卒公卿共表追赠益州太守】
　　按汉故事中常侍参选士人建武以后乃悉用宦者自延平以来浸益贵盛假貂珰之饰处常伯之任天朝政事一更其手权倾海内宠贵无极子弟亲戚并荷荣任故放滥骄溢莫能禁御凶狡无行之徒媚以求官恃埶怙宠之辈渔食百姓穷破天下空竭小人愚臣以为可悉罢省遵复往初率由旧章更选海内清淳之士明达国体者以辅其处即陛下可为尧舜之君众僚皆为稷契之臣兆庶黎民蒙被圣化矣
　　崇厚论【穆感时浇薄慕尚敦笃乃作崇厚论】
　　夫俗之薄也有自来矣故仲尼叹曰大道之行也而邱不与焉葢伤之也夫道者以天下为一在彼犹在己也故行违于道则愧生于心非畏义也事违于理则负结于意非惮礼也故率性而行谓之道得其天性谓之德德性失然后贵仁义是以仁义起而道德迁礼法兴而淳朴散故道德以仁义为薄淳朴以礼法为贼也夫中世之所敦已为上世之所薄况又薄于此乎故夫天不崇大则覆帱不广地不深厚则载物不博人不敦厐则道数不逺昔在仲尼不失旧于原壤楚严不忍章于絶缨由此观之圣贤之德敦矣老氏之经曰大丈夫处其厚不处其薄居其实不居其华故去彼取此夫时有薄而厚施行有失而惠用故覆人之过者敦之道也救人之失者厚之行也往者马援深昭此道可以为德诫其兄子曰吾欲汝曹闻人之过如闻父母之名耳可得闻口不得言斯言要矣逺则圣贤履之上世近则邴吉张子孺行之汉廷故能振英声于百世播不灭之遗风不亦美哉然而时俗或异风化不敦而尚相诽谤谓之臧否记短则兼折其长贬恶则并伐其善悠悠者皆是其可称乎凡此之类岂徒乖为君子之道哉将有危身累家之祸焉悲夫行之者不知忧其然故害兴而莫之及也斯既然矣又有异焉人皆见之而不能自迁何则务进者趋前而不能顾后荣贵者矜巳而不待人智不接愚富不赈贫贞士孤而不恤贤者戹而不存故田蚡以尊显致安国之金淳于以贵埶引方进之言夫以韩翟之操为汉之名宰然犹不能赈一贫贤荐一孤士又况其下者乎此禽息史鱼所以专名于前而莫继于后者也故时敦俗美则小人守正利不能诱也时否俗薄虽君子为邪义不能止也何则先进者既往而不及后来者复习俗而追之是以虚华盛而忠信微刻薄稠而纯笃稀斯葢谷风有弃予之叹伐木有鸟鸣之悲矣嗟乎世士诚躬师孔圣之崇则嘉楚严之美行希李老之雅诲思马援之所尚鄙二宰之失度美韩棱之抗正贵丙张之裕贱时俗之诽谤则道丰绩盛名显身荣载不刋之德播不灭之声然后知薄者之不足厚者之有余也彼与草木俱朽此与金石相倾岂得同年而语并日而谈哉
　　絶交论
　　或曰子絶存问不见客亦不荅也何故曰古者进退趋业无私游之交相见以公朝享防以礼纪否则朋徒受习而巳曰人将疾子如何曰宁受疾曰受疾可乎曰世之务交游也久矣敦千乘不忌于君犯礼以追之背公以从之其愈者则孺子之爱也其甚者则求蔽过窃誉以赡其私事替义退公轻私重居劳于听也或于道而求其私赡矣是故遂往不反而莫敢止焉是川渎并决而莫敢之塞游豮蹂稼而莫之禁也诗云威仪棣棣不可选也后生将复何述而吾不才焉能规此实悼无行子道多阙臣事多尤思复白圭重考古言以补徃过时无孔堂思兼则滞匪有废也则亦焉兴是以敢受疾也不亦可乎
　　公卿表旌朱穆【后汉书穆延熹六年卒公卿共奏追赠益州太守】
　　穆立节忠清防恭机密守死善道宜蒙旌宠策诏襃述桓帝赠朱穆益州刺史诏【诏即用前表中语惟刺史与太守不同见蔡邕朱公叔鼎铭】
　　尚书朱穆立节忠亮世笃尔行防恪机任守死善道不幸而卒朝廷悯焉今使权谒者中郎杨贲赠穆益州刺史印绶魂而有灵嘉其宠荣
　　袁着
　　劾梁冀书【冀凶纵日甚郎中汝南袁着年十九不胜其愤诣阙上书冀密捕笞杀之】
　　臣闻仲尼叹凤鸟不至河不出图自伤卑贱不能致也今陛下居得致之位又有能致之资而和气未应贤愚失序者埶分权臣上下壅隔之故也夫四时之运功成则退髙爵厚宠鲜不致灾今大将军位极功成可为至戒宜遵悬车之礼高枕頥神传曰木实繁者披枝害心若不抑损权盛将无以全其身矣左右闻臣言将侧目切齿臣特以童蒙见拔故敢忘忌讳昔舜禹相戒无若丹朱周公戒成王无如殷王纣愿除诽谤之罪以开天下之口
　　延笃【字叔坚南阳犨人以博士征拜议郎著作东观迁侍中】
　　仁孝论【笃为京兆尹忤梁冀以病免归教授家巷时人或疑仁孝前后之证笃乃论之】
　　观夫仁孝之辩纷然异端互引典文代取事据可谓笃论矣夫人二致同源总率百行非复铢两轻重必定前后之数也而如欲分其大较体而名之则孝在事亲仁施品物施物则功济于时事亲则德归于巳于己则事寡济时则功多推此以言仁则逺矣然物有由微而着事有由隐而章近取诸身则耳有听受之用目有察见之明足有致逺之劳手有饰卫之功功虽显外本之者心也逺取诸物则草木之二始于萌芽终于弥蔓枝叶扶疏荣华纷缛末虽繁蔚致之者根也夫仁人之有孝犹四体之有心腹枝叶之有本根也圣人知之故曰夫孝天之经也地之义也人之行也君子务本本立而道生孝悌也者其为仁之本与然体大难备物性好偏故所施不同事少两兼者也如必对其优劣则仁以枝叶扶疏为大孝以心体本根为先可无讼也或谓先孝后仁非仲尼序回参之意葢以为仁孝同质而生纯体之者则互以为称虞舜顔回是也若偏而体之则各有其目公刘曾参是也夫曾闵以孝悌为至德管仲以九合为仁功未有论德不先回参考功不大夷吾以此而言各从其称者也【本根御览作充实】
　　与前越嶲太守李文德书
　　【笃忤大将军梁冀以病免归教授乡里文德素善于笃时在京师以笃有王佐之才欲令公卿引进之笃乃为书止文德后遭党锢卒于家】
　　夫道之将废所谓命也流闻乃欲相为求还东观来命虽笃所未敢当吾昧爽栉梳坐于客堂朝则诵羲文之易虞夏之书厯公旦之典礼览仲尼之春秋夕则消摇内阶咏诗南轩百家众氏投间而作洋洋乎其盈耳也涣澜兮其溢目也纷纷欣欣兮其独乐也当此之时不知天之为葢地之为舆不知世之有人己之有躯也虽渐离击筑傍若无人髙凤读书不知暴雨方之于吾未足况也且吾自束脩已来为人臣不陷于不忠为人子不陷于不孝上交不谄下交不黩从此而殁下见先君逺祖可不慙赧如此而不以善止者恐如教羿射者也慎勿迷其本弃其生也【后汉书】
　　又与李文德书
　　吾食赤乌之防麦饮化益之醴折张骞大宛之防歃晋国郇瑕之盐【太平御览○郇瑕下一有氏字○宋云化益即伯益也世本曰化益作井】
　　贻刘佑书【佑字伯祖中山安国人】
　　【佑三转大司农厯三卿辄以疾辞乞骸骨归田里遂杜门絶迹每三公缺朝廷皆属意于佑以赞毁不用笃贻之书后佑复为河南尹】
　　昔太伯三让人无德而称焉延陵髙揖华夏仰风吾子怀蘧氏之可巻体子之如愚防妙通冲而不盈蔑三光之明未暇以天下为事何其邵与【后汉书】
　　与髙义方书【高彪】
　　今兹以五经为鼎簠书传为俎边祖述尧舜宪章文武未暇蜯也宜勿以为念【太平御览○高彪集五经为府藏杂艺为庖厨】
　　与段纪明书【段颎字纪明武威姑臧人厯拜太尉防日食自劾饮酖死颎厯迁防羌校尉击烧当八种羌破之遂至河首积石山出塞二千余里笃书谓此也】
　　得知穷名极逺大捷而反虽齐桓之制【阙】　令文之服流沙霍将军之【阙】到祁连辛武贤之义絶丑虏蔑以加焉莫不鱼烂云除震惧稽颡矣【北堂书钞】
　　陈【字叔珍上党氏人厯尚书忤梁冀不食死】
　　论并凉边事疏【为京兆尹防羌胡寇边桓帝以世谙边俗拜度辽将军临行上疏帝乃更选幽并刺史除并凉一年租赋】
　　臣蒙恩累世驰骋边垂虽展鹰犬之用顿毙胡虏之庭魂骸不返荐享狐狸犹无以塞厚责荅万分也至臣顽驽器无鈆刀一割之用过受国恩荣秩兼优生年死日永惧不报臣闻三辰不轨擢士为相蛮夷不恭拔卒为将臣无文武之才而忝鹰扬之任上慙圣朝下惧素餐虽殁躯体无所云补今西州边鄙土地塉埆鞍马为居射猎为业男寡耕稼之利女乏机杼之饶守塞候望悬命锋镝闻急长驱去不图反自顷年以来匈奴数攻营郡残杀长吏侮畧良细战夫身膏沙漠居人首系马鞍或举国掩戸尽种灰灭孤儿寡妇号哭空城野无青草室如悬罄虽含生气实同枯朽往岁并州水雨灾螟互生稼穑荒耗租更空阙老者虑不终年少壮惧于困戹陛下以百姓为子品庶以陛下为父焉可不日昃劳神垂抚循之恩哉唐尧亲舍其子以禅虞舜者是欲民遭圣君不令遇恶主也故古公杖策其民五倍文王西伯天下归之岂复舆金辇寳以为民惠乎近孝文皇帝感一女子之言除肉刑之法体德行仁为汉贤主陛下继中兴之统承光武之业临朝听政而未留圣意且牧守不良或出中官惧逆上防取过目前呼嗟之声招致灾害胡虏凶悍因衰缘隙而令仓库单于豺狼之口功业无铢两之効皆由将帅不忠聚奸所致前凉州刺史祝良初除到州多所纠罚太守令长贬黜将半政未逾时功効卓然实应赏异以劝功能改任牧守去斥奸残又宜更选匈奴乌桓防羌中郎将校尉简练文武授之法令除并凉二州今年租更寛赦罪埽除更始则善吏知奉公之祐恶者觉营私之祸胡马可不窥长城塞下无候望之患矣
　　赵典【字仲经蜀郡成都人太尉戒子厯迁长乐少府卫尉】
　　谏开鸿池奏【典建和初四府表荐厯迁侍中时帝欲广开鸿池典谏帝纳其言而止】
　　鸿池泛溉巳且百顷犹复增而深之非所以崇唐虞之约巳遵孝文之爱人也
　　论封爵奏【典建和中为大鸿胪时恩泽诸侯以无劳受封典奏不从】
　　夫无功而赏劳者不劝上忝下辱乱象千度且髙祖之誓非功臣不封宜一切削免爵土以存旧典
　　赵芬等
　　诣巴郡刺史但望自讼
　　【桓帝以并州刺史但望为巴郡太守勤防民隐郡文学掾宕渠赵芬掾农冯尤垫江龚荣王祈李温临江严就胡良文恺安汉陈禧阆中黄阊江州母成阳誉乔就张绍牟存平直等诣望自讼望深纳之郡戸曹史枳白望】
　　郡境广逺千里给吏兼将人从冬往夏还夏单冬复惟逾时之役怀怨旷之思其忧丧吉凶不得相见解缓补绽下至薪菜之物无不躬买于市富者财得自供贫者无以自支是以清俭夭枉不闻加以水陆艰难山有猛禽思迫期防陨身江河投死虎口咨嗟之叹厯世所苦天之应感乃遭明府欲为更新童儿匹妇懽喜相贺将去逺就近释危蒙安县无数十民无逺迩恩加未生泽及来世巍巍之功勒于金石乞以文书付计掾史人鬼同符必获嘉报芬等幸甚【华阳国志】
　　史枳
　　白但望
　　芬等前后百余人厯政讼诉未蒙感悟明府运机布政稽当皇极为民庶请命救患德合天地泽润河海开辟以来今遇慈父经曰奕奕梁山惟禹甸之有倬其道韩侯受命比隆等盛于斯为美
　　但望【字伯阖泰山人厯并州刺史巴郡太守】
　　请分巴郡疏【永兴二年三月上疏朝议未许至献帝初平巴郡分为永宁固陵】
　　谨按巴郡图经境界南北四千东西五千周万余里属县十四盐铁五官各有丞史戸四十六万四千七百八十口百八十七万五千五百三十五逺县去郡千二百至千五百里乡亭去县或三四百或及千里土界遐逺令尉不能穷诘奸凶时有贼发督邮追案十日乃到贼巳逺逃踪迹絶灭罪录逮捕证验文书诘讯即从春至冬不能防讫绳宪未加或遇德令是以贼盗公行奸宄不絶荣等及陇西太守冯含上谷太守陈说往者至有刼阆中令杨殷终津侯姜昊伤尉苏鸿彭亭侯孙鲁雍亭侯陈巳殷侯乐普又有女服贼千有余人布散千里不即发觉谋成乃诛其水陆覆害杀郡掾枳谢盛塞威张御鱼复令尹寻主簿胡直若此非一给吏休谒往还数千闭囚须报或有弹劾动便厯年吏坐喻科恐失冬节侵疑先死如当移传不能待报辄自刑戮或长吏忿怒寃枉弱民欲赴诉郡官每惮还往太守行桑农不到四县刺史行部不到十县郡治江州时有温风遥县客吏多有疾病地势刚崄皆重屋累居数有火害又不相容结舫水居五百余家三江之防夏水涨盛坏散颠溺死者无数而江州以东濵江山险其人半楚姿态敦重垫江以西土地平敞精敏轻疾上下殊俗情性不同敢欲分为二郡一治临江一治安汉各有桑麻丹漆布帛渔池盐铁足相供给两近京师荣等自欲义出财帛造立府寺不费县官得百姓懽心孝武以来亦分呉蜀诸郡圣德广被民物滋繁增置郡土释民之劳诚圣主之盛业也臣虽贪大郡以自优暇不忍小民颙颙蔽隔谨具以闻【并华阳国志】
　　臧旻
　　讼第五种书【永寿中种为兖州刺史忤中常侍单超遂以太山贼事陷种徙朔方超外孙为朔方守稸怒以待之种旧掾孙斌追脱种以匿其友闾甄氏数年徐州从事臧旻上书讼之防赦出卒于家】
　　臣闻士有忍死之辱必有就事之计故季布屈节于朱家管仲错行于召忽此二臣以可死而不死者非爱身于须防贪命于茍活隐其智力顾其权畧庶幸逢时有所为耳卒遭高帝之成业齐桓之兴伯遗其亡逃之行赦其射钩之讐拔于囚虏之中信其佐国之谋勲效传于百世君臣载于篇籍假令二主纪过于纎介则此二臣同死于大马沈名于沟壑当何由得申其补过之功建其竒奥之术乎伏见故兖州刺史第五种杰然自建在乡曲无苞苴之嫌步朝堂无择言之阙天性疾恶公方不曲故论者说清高以种为上序直士以种为首春秋之义选人所长弃其所短录其小善除其大过种所坐以盗贼公负筋力未就罪至征徙非有大恶昔虞舜事亲大杖则走故种逃亡苟全性命冀有朱家之路以显季布之防愿陛下无遗须防之恩令种有持忠入地之恨
　　寇荣【恂曽孙】
　　上桓帝自讼书【荣少知名桓帝时为侍中性矜絜自贵见忤权宠从兄子尚帝妹从孙女入后宫左右益恶之延熹初陷以罪辟与宗族免归故郡荣奔阙自讼诏以荣擅去边捕之逃窜数年乃自亡命中上书帝愈怒遂诛荣】
　　臣闻天地之于万物也好生帝王之于万人也慈爱陛下统天理物为万国覆作人父母先慈爱后威武先寛容后刑辟自生齿以上咸蒙德泽而臣兄弟独以无辜为专权之臣所见批抵青蝇之人所共搆防以臣婚姻王室谓臣将抚其背夺其位退其生受其埶于是遂作飞章以被于臣欲使坠万仞之阬践必死之地令陛下忽慈母之仁发投杼之怒尚书背绳墨案空劾不复质确其过寘于严棘之下便奏正臣罪司隶校尉冯羡佞邪承防废于王命驱逐臣等不得旋踵臣奔走还郡没齿无怨臣诚恐卒为豺狼横见噬食故冐死欲诣阙披肝胆布腹心刺史张敬好为谄防张设机网复令陛下兴雷电之怒司隶校尉应奉河南尹何豹洛阳令袁腾并驱争先若赴讐敌罚及死没髠剔坟墓但未掘圹出尸剖棺露胔耳昔文王葬枯骨公刘敦行苇世称其仁今残酷容媚之吏无折中处平之心不顾无辜之害而兴虚诬之诽欲使严朝必加滥罚是以不敢触突天威而自窜山林以俟陛下发神圣之听啓独覩之明拒谗慝之谤絶邪巧之言救可济之人援投溺之命不意滞怒不为春夏息淹恚不为顺时怠遂驰使邮驿布告逺近严文克剥痛于霜雪张罗海内设罝万里逐臣者穷人迹追臣者极车轨虽楚购伍员汉求季布无以过也臣遇罚以来三赦再赎无验之罪足以蠲除而陛下疾臣愈深有司咎臣甫力止则见埽灭行则为亡虏茍生则为穷人极死则为寃鬼天广而无以自覆地厚而无以自载蹈陆土而有沈沦之忧逺岩墙而有镇压之患精诚足以感于陛下而哲王未肯悟如臣犯元恶大憝足以陈于原野备刀锯陛下当班布臣之所坐以解众论之疑臣思入国门坐于胏石之上使三槐九棘平臣之罪而阊阖九重陷穽歩设举趾触罘罝动行絓罗网无缘至万乘之前永无见信之期矣国君不可讐匹夫讐之则一国尽惧臣奔走以来三离寒暑隂阳易位当暖反寒春常凄风夏降霜雹又连年大风折拔树木风为号令春夏布德议狱缓死之时愿陛下思帝尧五教在寛之德企成汤避逺谗夫之诫以宁风旱以弭灾兵臣闻勇者不逃死智者不重困因不为明朝借垂尽之命愿赴湘沅之波从屈原之悲沈江湖之流吊子胥之哀臣功臣苖绪生长王国惧独含恨以葬江鱼之腹无以自别于世不胜狐死首邱之情营魂识路之怀犯冐王怒触突帝禁伏于两观陈诉毒痛然后登金镬入沸汤麋烂于炽防之下九死未悔悲夫久生亦复何聊葢忠臣杀身以解君怒孝子殒命以宁亲怨故大舜不避涂廪浚井之难申生不辞姬氏谗邪之谤臣敢忘斯议不自毙以解明朝之忿哉乞以身塞重责愿陛下匄兄弟死命使臣一门颇有遗类以崇陛下寛饶之惠先死陈情临章涕泣泣血涟如
　　徐璜
　　白言日蚀【梁冀别传云延熹元年五月甲戌晦日蚀在栁七度常侍徐璜召太史陈援诘问乃以实对冀怨援收杀狱中】
　　臣切见道术家常言汉死在戌亥今太岁在丙戌五月甲戌日蚀柳宿朱雀汉家之贵国宿分周地今京师是也史官上占去重见轻
　　李云【字行祖甘陵人】
　　露布上桓帝书【云好学善隂阳举孝廉迁白马令延熹二年中常侍单超等以诛梁冀功封列侯又立掖庭民家女亳氏为皇后后家封者四人是时地数震裂众灾频降云忧国将危乃露布上书移副三府上怒逮黄门北寺狱大鸿胪陈蕃等救云不纳云死狱中】
　　臣闻皇后天下母德配坤灵得其人则五只来备不得其人则地动摇宫比年灾异可谓多矣皇天之戒可谓至矣髙祖受命至今三百六十四岁君期一周当有黄精代见姓陈项虞田许氏不可令此人居太尉太傅典兵之官举厝至重不可不慎班功行赏宜应其实梁冀虽持权专擅虐流天下今以罪行诛犹召家臣搤杀之耳而猥封谋臣万戸以上髙祖闻之得无见非西北列将得无解体孔子曰帝者谛也今官位错乱小人谄进财货公行政化日损尺一拜用不经御省是帝欲不谛乎
　　冯绲【字鸿卿巴郡宕渠人厯屯骑校尉复为廷尉】
　　上桓帝疏【绲为车骑将军击长沙蛮前后将帅宦官辄陷以折耗军资绲上疏尚书朱穆奏绲以财自嫌失大臣之节诏勿劾】
　　埶得容奸伯夷可疑茍曰无猜盗跖可信故乐羊陈功文侯示以谤书愿请中常侍一人监军财费【后汉书】
　　尚书朱穆駮奏【后汉纪】
　　臣闻出郊之事将军制之所以崇威信合事宜也即绲有嫌不当荷任即绲无嫌义不见疑乐羊战国陪臣犹赖见信之主以全其功况唐虞之朝而有猜嫌之事哉绲设虚端以自阻卫为臣不忠
　　张磐【字子石丹阳人以清白称终庐江太守】
　　列状廷尉【磐延熹中为交阯刺史时度尚为荆州刺史前破贼余党走苍梧伪上言苍梧贼入荆州界征磐下廷尉辞状未正防赦磐不肯出狱因自列状诏征尚以功见原】
　　前长沙贼胡兰作难荆州余党散入交阯磐身膺甲胄渉危履险讨击凶患斩殄渠帅余烬鸟窜冐遁还奔荆州刺史度尚惧磐先言怖畏罪戾伏奏见诬磐备位方伯为国爪牙而为尚所枉受罪牢狱夫事有虚实法有是非磐实不辜赦无所除如忍以茍免永受侵辱之耻生为恶吏死为敝鬼乞传尚诣廷尉面对曲直足明真伪尚不征者磐埋骨牢槛终不虚出望尘受枉
　　应奉【字世叔汝南南顿人厯司隶校尉着汉事及感骚三十篇】
　　谏桓帝立田贵人疏【邓皇后败田贵人方幸欲建立奉为司隶校尉以微贱不宜超登后位疏谏帝竟立窦皇后】
　　臣闻周纳狄女襄王出居于郑汉立飞燕成帝嗣泯絶母后之重兴废所因宜思关雎之所求逺五禁之所忌
　　理李膺等疏【膺延熹二年再迁河南尹表按宛陵大姓羊元羣臧罪行赂宦官反坐膺输作左校时廷尉冯绲大司农刘祐亦得罪司隶校尉应奉上疏理膺等乃悉免刑】
　　昔秦人观寳于楚昭奚恤莅以羣贤梁惠王玮其照乘之珠齐威王荅以四臣夫忠贤武将国之心膂窃见左校弛刑徒前廷尉冯绲大司农刘祐河南尹李膺等执法不挠诛举邪臣肆之以法众庶称宜昔季孙行父亲逆君命逐出莒仆于舜之功二十之一今膺等投身彊御毕力致罪陛下既不听察而猥受谮诉遂令忠臣同愆元恶自春迄冬不蒙降恕遐迩观听为之叹息夫立政之要记功忘失是以武帝舍安国于徒中宣帝征张敞于亡命绲前讨蛮荆均吉甫之功祐数临督司有不吐茹之节膺着威幽并遗爱度辽今三垂蠢动王旅未振易称雷雨作解君子以赦过宥罪乞原膺等以备不虞
　　爰延【字季平陈留外黄人拜大鸿胪】
　　上桓帝论客星经帝坐封事【延自魏郡太守征拜大鸿胪时太史令上言星异常密以问延因上封事】
　　臣闻天子尊无为上故天以为子位临臣庶威重四海动静以理则星辰顺序意有邪僻则晷度错违陛下以河南尹邓万有龙潜之旧封为通侯恩重公卿惠丰宗室加顷引见与之对博上下媟黩有亏尊严臣闻之帝左右者所以咨政德也故周公戒成王曰其朋其朋言慎所与也昔宋闵公与彊臣共博列妇人于侧积此无礼以致大灾武帝与幸臣李延年韩嫣同卧起尊爵重赐情欲无厌遂生骄淫之心行不义之事卒延年被戮嫣伏其辜夫爱之则不觉其过恶之则不知其善所以事多放滥物情生怨故王者赏人必酬其功爵人必甄其德善人同处则日闻嘉训恶人从游则日生邪情孔子曰益者三友损者三友邪臣惑君乱妾危主以非所言则悦于耳以非所行则玩于目故令人君不能远之仲尼曰唯女子与小人为难养近之则不逊逺之则怨葢圣人之明戒也昔光武皇帝与严光俱寝上天之异其夕即见夫以光武之圣德严光之高贤君臣合道尚降此变岂况陛下今所亲幸以贱为贵以卑为尊哉惟陛下逺谗防之人纳謇謇之士除左右之权寤宦官之敝使积善日熈佞恶消殄则干灾可除
　　史弼【字公谦陈留考成人厯河东太守终彭城相】
　　论渤海王悝封事【悝桓帝弟僭傲多不法弼为北军中上封事帝不忍下其事后悝竟坐逆谋贬】
　　臣闻帝王之于亲戚爱虽隆必示之以威体虽贵必禁之以度如是和睦之道兴骨肉之恩遂昔周襄王恣甘昭公孝景皇帝骄梁孝王而二弟阶宠终用防慢卒周有播荡之祸汉有爰盎之变窃闻渤海王悝慿至亲之属恃偏私之爱失奉上之节有僭慢之心外聚剽轻不逞之徒内荒酒乐出入无常所与羣居皆有口无行或家之弃子或朝之斥臣必有羊胜伍被之变州司不敢弹纠傅相不能匡辅陛下隆于友于不忍遏絶恐遂滋蔓为害弥大乞露臣奏宣示百僚使臣得于清朝明言其失然后诏公卿平处其法法决罪定乃下不忍之诏臣下固执然后少有所许如是则圣朝无伤亲之讥渤海有享国之庆不然惧大狱将兴使者相望于路矣臣职典禁兵备御非常而妄知藩国干犯至戚罪不容诛不胜愤懑谨冐死以闻
　　刘淑【字仲承河间乐成人举贤良方正拜议郎厯侍中虎贲中郎将与窦武等为宦官所害】日食对防【后汉纪延熹八年正月丙申晦日有食之诏公卿校尉举贤良方正各一人河间刘淑对○范书云永兴二年淑对防为天下第一】
　　臣闻立天之道曰隂与阳立人之道曰仁与义故夫妇正则父子亲父子亲则君臣通君臣通则仁义立仁义立则隂阳和而风雨时矣夫吉凶在人水旱由政故势在臣下则地震坤裂下情不通则日月失明百姓怨恨则水旱暴兴主上骄盈则泽不下流由此观之君其纲也臣其纪也纲纪整则万目张君臣正则万国理故能父慈子孝夫信妇贞兄爱弟顺如此则隂阳和风雨时万物得所矣
　　襄楷【字公矩平原隰隂人举方正征博士并不就】
　　上桓帝论灾异疏【桓帝时宦官専朝政刑暴滥又比失皇子灾异尤数楷善天文隂阳之术延熹九年自家诣阙上疏不省十数日复上疏即召诣尚书问状尚书上其对诏下有司处正尚书承诏奏劾楷论刑】
　　臣闻皇天不言以文象设教尧舜虽圣必厯象日月星辰察五纬所在故能享百年之寿为万世之法臣窃见去岁五月荧惑入太微犯帝坐出端门不轨常道其闰月庚辰太白入房犯心小星震动中耀中耀天王也傍小星者天王子也夫太微天廷五帝之坐而金火罚星扬光其中于占天子凶又俱入房心法无继嗣今年岁星久守太微逆行西至掖门还窃执法岁为木精好生恶杀而淹留不去者咎在仁德不修诛罚大酷前七年十二月荧惑与岁星俱入轩辕逆行四十余日而邓皇后诛其冬大寒杀鸟兽害鱼鼈城傍竹栢之叶有伤枯者臣闻于师曰栢伤竹枯不出三年天子当之今洛阳城中人夜无故呌呼云有火光人声正諠于占亦与竹栢枯同自春夏以来连有霜雹及大雨雷而臣作威作福刑罚急刻之所感也太原太守刘瓆南阳太守成瑨志除奸邪其所诛剪皆合人望而陛下受阉竖之谮乃逺加考逮三公上书乞哀瓆等不见采察而严被谴让忧国之臣将遂杜口矣臣闻杀无罪诛贤者祸及三世自陛下即位以来频行诛伐梁寇孙邓并见族灭其从坐者又非其数李云上书明主所不当讳杜众乞死谅以感悟圣朝曾无赦宥而并被残戮天下之人咸知其寃汉兴以来未有拒谏诛贤用刑太深如今者也永平旧典诸当重论皆须冬狱先请后刑所以重人命也顷数十岁以来州郡玩习又欲避请谳之烦辄托疾病多死牢狱长吏杀生自已死者多非其罪魂神寃结无所归诉淫厉疾疫自此而起昔文王一妻诞致十子今宫女数千未闻庆育宜修德省刑以广螽斯之祚又七年六月十三日河内野王山上有龙死长可数十丈扶风有星陨为石声闻三郡夫龙形状不一小大无常故周易况之大人帝王以为符瑞或闻河内龙死讳以为蛇夫龙能变化蛇亦有神皆不当死昔秦之将衰华山神操璧以授郑客曰今年祖龙死始皇逃之死于沙邱王莽天凤二年讹言黄山宫有死龙之异后汉诛莽光武复兴虚言犹然况于实邪夫星辰丽天犹万国之附王者也下将畔上故星亦畔天石者安类坠者失埶春秋五石陨宋其后襄公为楚所执秦之亡也石陨东郡今陨扶风与先帝园陵相近不有大丧必有畔逆按春秋以来及古帝王未有河清及学门自坏者也臣以为河者诸侯位也清者属阳浊者属隂河当浊而反清者隂欲为阳诸侯欲为帝也太学天子敎化之宫其门无故自坏者言文德将丧教化废也京房易传曰河水清天下平今天垂异地吐妖人厉疫三者并时而有河清犹春秋麟不当见而见孔子书之以为异也臣前上琅邪宫崇受于吉神书不合明听臣闻布谷鸣于孟夏蟋蟀吟于始秋物有微而志信人有贱而言忠臣虽至贱诚愿赐清闲极尽所言
　　济河清上疏【水经注引续汉书延熹九年济隂东郡济北平原河水清襄楷上疏明年宫车晏驾征解渎侯为汉嗣是为灵帝○按此前书及之然此似自为一疏范晔书襄楷传絶不及济河若诸候征应事】
　　春秋注记未有河清而今有之易干凿度曰上天将降嘉应河水先清京房易传曰河水清天下平天垂异地吐妖民厉疾三者并作而有河清春秋麟不当见而见孔子书以为异河者诸侯之相清者阳明之征岂独诸侯有窥京师也
　　复上书
　　臣伏见太白北入数日复出东方其占当有大兵中国弱四夷强臣又推步荧惑今当出而潜必有隂谋皆由狱多寃结忠臣被戮德星所以久守执法亦为此也陛下宜承天意理察寃狱为刘瓆成瑨亏除罪辟追录李云杜众等子孙夫天子事天不孝则日食星鬬比年日食于正朔三光不明五纬错戾前者宫禁所献神书专以奉天地顺五行为本亦有兴国广嗣之术其文易晓参同经典而顺帝不行故国不兴孝冲孝质频世短祚臣又闻之得主所好自非正道神为生虐故周衰诸侯以力征相尚于是夏育申休宋万彭生任鄙之徒生于其时殷纣好色妲己是出叶公好龙真龙游廷今黄门常侍天刑之人陛下爱待兼倍常宠继嗣未兆岂不为此天官宦者星不在紫宫而在天市明当给使主市里也今乃反处常伯之位实非天意又闻宫中立黄老浮屠之祠此道清虚贵尚无为好生恶杀省欲去奢今陛下嗜欲不去杀罚过理既乖其道岂获其祚哉或言老子入夷狄为浮屠浮屠不三宿桑下不欲久生恩爱精之至也天神遗以好女浮屠曰此但革囊盛血遂不盻之其守一如此乃能成道今陛下婬女艳妇极天下之丽甘肥饮美单天下之味奈何欲如黄老乎
　　对尚书状
　　臣闻古者本无宦官武帝末春秋髙数游后宫始置之耳后稍见任至于顺帝遂益繁炽今陛下爵之十倍于前至今无继嗣者岂独好之而使之然乎
　　尚书奏劾襄楷
　　宦者之官非近世所置汉初张泽为大谒者佐绛侯诛诸吕孝文使赵谈参乘而子孙昌盛楷不正辞理指陈要务而析言破律违背经艺假借星宿伪托神灵造合私意诬上罔事请下司隶正楷罪法收送洛阳狱
　　荀爽【字慈明一名谞颍川颍隂人拜郎中厯光禄勲进司空】
　　对策【桓帝延熹九年太常赵典举爽至孝拜郎中对策陈便宜奏闻即弃官去】
　　臣闻之于师曰汉为火德火生于木木盛于火故其德为孝其象在周易之离夫在地为火在天为日在天者用其精在地者用其形夏则火王其精在天温暖之气养生百木是其孝也冬时则废其形在地酷烈之气焚烧山林是其不孝也故汉制使天下诵孝经选吏举孝廉夫丧亲自尽孝之终也今之公卿及二千石三年之丧不得即去殆非所以增崇孝道而克称火德者也往者孝文劳谦行过乎俭故有遗诏以日易月此当时之宜不可贯之万世古今之制虽有损益而谅闇之礼未尝改移以示天下莫遗其亲今公卿羣寮皆政教所瞻而父母之丧不得奔赴夫仁义之行自上而始敦厚之俗以应乎下传曰丧祭之礼阙则人臣之恩薄背死忘生者众矣曾子曰人未有自致者必也亲丧乎春秋传曰上之所为民之归也夫上所不为而民或为之故加刑罚若上之所为民亦为之又何诛焉昔翟方进以自备宰相而不敢逾制至遭母忧三十六日而除夫失礼之源自上而始古者大丧三年不呼其门所以崇国厚俗笃化之道也事失宜正过勿惮改天下通丧可如旧礼臣闻有夫妇然后有父子有父子然后有君臣有君臣然后有上下有上下然后有礼义礼义备则人知所厝矣夫妇人伦之始王化之端故文王作易上经首乾坤下经首咸恒孔子曰天尊地卑乾坤定矣夫妇之道所谓顺也尧典曰厘降二女于妫汭嫔于虞降者下也嫔者妇也言虽帝尧之女下嫁于虞犹屈体降下勤修妇道易曰帝乙归妹以祉元吉妇人谓嫁曰归言汤以娶礼妇其妹于诸侯也春秋之义王姬嫁齐使鲁主之不以天子之尊加于诸侯也今汉承秦法设尚主之仪以妻制夫以卑临尊违乾坤之道失阳唱之义孔子曰昔圣人之作易也仰则观象于天俯则察法于地覩鸟兽之文与地之宜近取诸身逺取诸物以通神明之德以类万物之情今观法于天则北极至尊四星妃后察法于地则昆山象夫卑泽象妻覩鸟兽之文鸟则雄者鸣雊雌能顺服兽则牡为唱导牝乃相从近取诸身则干为人首坤为人腹逺取诸物则木实属天根荄属地阳尊隂卑葢乃天性且诗初篇实首关雎礼始冠婚先正夫妇天地六经其防一揆宜改尚主之制以称乾坤之性遵法尧汤式是周孔合之天地而不谬质之鬼神而不疑人事如此则嘉瑞降天吉符出地五韪咸备各以其叙矣昔者圣人建天地之中而谓之礼礼者所以兴福祥之本而止祸乱之源也人能枉欲从礼者则福归之顺情废礼者则祸归之推祸福之所应知兴废之所由来也众礼之中婚礼为首故天子娶十二天之数也诸侯以下各有等差事之降也阳性纯而能施隂体顺而能化以礼济乐节宣其气故能丰子孙之祥致老寿之福及三代之季淫而无节瑶台倾宫陈妾数百阳竭于上隂隔于下故周公之戒曰不知稼穑之艰难不闻小人之劳惟耽乐之从时亦罔或克寿是其明戒后世之人好福不务其本恶祸不易其轨传曰截趾适屦孰云其愚何与斯人追欲丧躯诚可痛也臣窃闻后宫采女五六千人从官侍使复在其外冬夏衣服朝夕禀粮耗费缣帛空竭府藏征调增培十而税一空赋不辜之民以供无用之女百姓穷困于外隂阳隔塞于内故感动和气灾异屡臻臣愚以为诸非礼聘未曾幸御者一皆遣出使成妃合一曰通怨旷和隂阳二曰省财用实府库三曰修礼制绥眉寿四曰配阳施祈螽斯五曰寛役赋安黎民此诚国家之利天人之大福也夫寒热晦明所以为岁尊卑奢俭所以为礼故以晦明寒暑之气尊卑侈约之礼为其节也易曰天地节而四时成春秋传曰唯器与名不可以假人孝经曰安上治民莫善于礼礼者尊卑之差上下之制也昔季氏八佾舞于庭非有伤害困于人物而孔子犹曰是可忍也孰不可忍洪范曰惟辟作威惟辟作福惟辟玉食凡此三者君所独行而臣不得同也今臣僭君服下食上珍所谓害于而家凶于而国者也宜畧依古礼尊卑之差及董仲舒制度之别严笃有司必行其命此则禁乱善俗足用之要【荀氏家传载爽对防曰臣闻火生于木故其德孝汉之諡帝称孝其义取此也故汉制天下皆诵孝经选吏则举孝廉以孝务自尽夫丧亲自尽孝之终也今二千石不得行三年丧非所以崇孝道而称火德也顷者汉嗣数乏枝叶不繁其咎未必不由此往者文帝劳谦自约行过乎俭故有遗诏以日易月此所谓夷惠激俗当身而巳非贯万世为后嗣法者也】
　　贻李膺书【膺字元礼颍川襄城人厯长乐少府及陈窦之败收捕钩党诣诏狱考死膺为司隶校尉遭党事下狱赦免归乡里居阳城山中天下士大夫皆高尚其道及陈蕃免太尉朝野属意于膺爽恐其名高致祸欲令屈节以全乱世为书以贻之】
　　久废过庭不闻善诱陟岵瞻望惟日为岁知以直道不容于时悦山乐水家于阳城道近路夷当即聘问无状婴疾阙于所仰顷闻上帝震怒贬出鼎臣人鬼同谋以为天子当贞观二五利见大人不谓夷之初旦明而未融虹蜺扬辉弃和取同方今天地气闭大人休否智者见险投以逺害虽匮人望内合私愿想甚欣然不为恨也愿怡神无事偃息衡门任其飞沈与时抑扬【后汉书】
　　与郭叔都书
　　陈季方才德秀出超世逸羣金相五质文章虎变终军贾谊诚无以加宜遂贡之宰朝盛其龙光盐车之骥自非伯乐无以显名采光剖璞以独见寳实为足下利之【陈谌字季方颖川许人与父寔兄纪并着高名】
　　让孝廉记
　　伏惟孝廉古之贡士贤则光君愚则亏政爽以迂暗荷当大选【并北堂书钞】
　　女诫
　　诗云泉源在左淇水在右女子有行逺父母兄弟明当许嫁配适君子竭节从理昏定晨省夜卧早起和顔悦色事如依恃正身洁行称为顺妇以崇螽斯百叶之祉婚姻九族云胡不喜圣人制礼以隔隂阳七岁之男王母不抱七岁之女王父不恃亲非父母不与同车亲非兄弟不与同筵非礼不动非义不行是故宋伯姬遭火不下堂知必为灾傅母不来遂成于灰春秋书之以为髙也
　　胡腾【字子升桂阳人官至尚书】
　　上言桓帝【帝廵南阳腾为防驾从事公卿贵戚徴求役费腾上言从之自是肃然】
　　天子无外乘舆所幸即为京师臣请以荆州刺史比司隶校尉臣自同都官从事
　　杨乔【字圣逹乌伤人前后数上书言政事见谢承书】
　　荐孟尝书【尝为合浦太守有惠政以病自上桓帝时尚书同郡杨乔上书荐尝竟不用】
　　臣前后七表言故合浦太守孟尝而身轻言微终不蒙察区区破心徒然而巳尝安仁义耽乐道德清行出俗能干絶羣前更守宰移风改政去珠复还饥民蒙活且南海多珍财产易积掌握之内价盈兼金而尝单身谢病躬耕垄次匿景藏采不扬华藻实羽翮之美用非徒腹背之毛也而沈沦草莽好爵莫及廊庙之寳弃于沟渠且年岁有讫桑榆行尽而忠贞之节永谢圣时臣诚伤心私用流涕夫物以逺至为珍士以稀见为贵槃木朽株为万乘用者左右为之容耳王者取士宜拔众之所贵臣以斗筲之姿趋日月之侧思立微节不敢茍私乡曲窃感禽息亡身进贤
　　上谏【防稽典録】
　　臣闻之曾子扣舷易水鱼闻入渊鸟惊参天
　　朱防
　　劾单安徐盛奏【河东太守单安河内太守徐盛中常侍单超徐璜之弟也慿宠渎货防为司隶校尉奏诏安盛廷尉治罪】
　　此等皆宦竖昆叔刀锯之余横蒙恩私剖符三河不能思展命力以荅天地敢张豺狼之口吞噬百姓之命罪深衅重人鬼同疾臣衔命操斤翦其凶丑辄考核赃罪事皆伏上【汉纪】
　　牢顺
　　奏李膺等党人书【后汉纪延熹时河内张成有道术知当大赦使女杀人李膺为司隶收成杀之中常侍侯览等教成弟子牢顺上书诏收膺等三百余人悬金搆逋而党人之议始于此至灵帝复皆禁锢】
　　司隶李膺御史中丞陈蕃汝南范滂颍川杜密南阳岑晊等相与结为党诽谤朝廷迫胁公卿自相荐举三桓专鲁六卿分晋政在大夫春秋所讥
　　同前
　　赦者天子所以布大德于天下枯苏解难者也而膺等公于赦后论杀无忌方命为虐行其私威且膺等养太学游士结列郡生徒更驱驰为部党诽讪朝政疑乱风俗不可长













　　东汉文纪巻十六
　　钦定四库全书巻
　　东汉文纪巻十七　　　　明　梅鼎祚　编陈蕃【字仲举汝南平舆人与窦武谋诛宦官事泄曹节等矫诏诛死】
　　上桓帝驳讨贼举孝廉茂才疏【蕃迁拜尚书时零陵桂阳山贼为害公卿议遣讨之又诏下州郡一切皆得举孝廉茂才蕃疏驳以此忤左右出为豫章太守】
　　昔高祖创业万邦息肩抚养百姓同之赤子今二郡之民亦陛下之赤子也致令赤子为害岂非所在贪虐使其然乎宜严敕三府隐覈牧守令长其有在政失和侵暴百姓者即便举奏更选清贤奉公之人能班宣法令情在爱惠者可不劳王师而羣贼弭息矣又三署郎吏二千余人三府掾属过限未除但当择善而授之简恶而去之岂烦一切之诏以长请属之路乎
　　荐徐穉等疏【延熹二年蕃为尚书令与仆射胡广等上疏桓帝备礼征之不至】
　　臣闻善人天地之纪政之所由也诗云思皇多士生此王国天挺俊乂为陛下出当辅弼明时左右大业者也伏见处士豫章徐穉彭城姜肱汝南袁闳京兆韦着颍川李昙德行纯备着于人听若使擢登三事协亮天工必能翼宣盛美增光日月矣【光续汉书作辉】
　　救李云书
　　李云所言虽不识禁忌干上逆防其意归于忠国而巳昔高祖忍周昌不讳之谏成帝赦朱云领之诛今日杀云臣恐剖心之讥复议于世矣故敢触龙鳞冒昧以请
　　谏封赏逾制内宠猥盛疏【蕃时迁为光禄勲上疏为出宫女五百余人但赐儁爵关内侯万世南乡侯】
　　臣闻有事社稷者社稷是为有事人君者容悦是为今臣蒙恩圣朝备位九列见非不谏则容悦也夫诸侯上象四七垂耀在天下应分土藩屏上国高祖之约非功臣不侯而闻追录河南尹邓万世父遵之微功更爵尚书令黄儁先人之絶封近习以非义授邑左右以无功传赏授位不料其任裂土莫纪其功至乃一门之内侯者数人故纬象失度隂阳谬序稼用不成民用不康臣知封事巳行言之无及诚欲陛下从是而止又比年收敛十伤五六万人饥寒不聊生活而采女数千食肉衣绮脂油粉黛不可訾计鄙谚云盗不过五女门以女贫家也今后宫之女岂不贫国乎是以倾宫嫁而天下化楚女悲而西宫灾且聚而不御必生忧悲之感以致兵革水旱之困夫狱以禁止奸违官以称才理物若法亏于平官失其人则王道有缺而令天下之论皆谓狱由怨起爵以贿成夫不有臭秽则苍蝇不飞陛下宜采求失得择从忠善尺一选举委尚书三公使褒责诛赏各有所归岂不幸甚
　　谏校猎疏【延熹六年车驾幸广城校猎蕃疏谏不纳】
　　臣闻人君有事于苑囿唯仲秋西郊顺时讲武杀禽助祭以敦孝敬如或违此则为肆纵故臯陶戒舜无教逸游周公戒成王无槃于游田虞舜成王犹有此戒况德不及二主者乎夫安平之时尚宜有节况当今之世有三空之厄哉田野空朝廷空仓库空是谓三空加兵戎未戢四方离散是陛下焦心毁顔坐以待且之时也岂宜扬旗耀武骋心舆马之观乎又前秋多雨民始种麦今失其劝种之时而令给驱禽除路之役非贤圣恤民之意也齐景公欲观于海放乎琅邪晏子为陈百姓恶闻旌旗舆马之音举首嚬眉之感景公为之不行周穆王欲肆车辙马迹祭公谋父为诵祈招之诗以止其心诚恶逸游之害人也
　　让太尉疏【延熹八年为太尉疏让不纳】
　　不愆不忘率由旧章臣不如太常胡广齐七政训五典臣不如议郎王畅聪明亮达文武兼资臣不如防刑徒李膺
　　火灾疏【后汉纪云延熹八年连月有火灾诸宫寺或一日三四发又夜有讹言击鼓相惊蕃与刘茂皆上书不省】
　　古之火皆君弱臣强极隂之变也前始春而狱刑惨故火不炎上前入春节连寒水氷暴风折树又八九州郡并言陨霜杀菽春秋晋执季孙行父水为之氷夫气则景星见化错则五星开日月蚀灾为巳然异为方来恐卒有变必于三朝唯政可以巳之愿察臣前言不弃愚忠则元元幸甚
　　谏请刘瓆等疏【蕃与司徒刘矩司空刘茂共谏帝不说有司奏劾蕃独上疏不纳防官由此怨蕃弥甚】
　　臣闻齐桓公脩霸务为内政春秋于鲁小恶必书宜先自整饬后以及人今寇贼在外四支之疾内政不理心腹之患臣寝不能寐食不能饱实忧左右日亲忠言以疎内患渐渍外难方深陛下超从列侯继承天位小家畜产百万之资子孙尚耻愧失其先业况乃产兼天下受之先帝而欲懈怠以自轻忽乎诚不爱巳不当念先帝得之勤苦耶前梁氏五侯毒徧海内天啓圣意收而戮之天下之议冀当小平明鉴未逺覆车如昨而近习之权复相扇结小黄门赵津大猾张汜等肆行贪虐奸媚左右前太原太守刘瓆南阳太守成瑨纠而戮之虽言赦后不当诛杀原其诚心在乎去恶至于陛下有何悁悁而小人道长营惑圣听遂使天威为之发怒如加刑诞巳为过甚况乃重罚令伏欧刃乎又前山阳太守翟超东海相黄浮奉公不挠疾恶如雠超没侯览财物浮诛徐宣之罪并蒙刑坐不逢赦恕览之从横没财巳幸宣犯衅过死有余辜昔丞相申屠嘉召责邓通洛阳令董宣折辱公主而文帝从而请之光武加以重赏未闻二臣有专命之诛而今左右羣竖恶伤党类妄相交搆致此刑谴闻臣是言当复嗁诉陛下深宜割塞近习豫政之源引纳尚书朝省之事公卿大官五日一朝简练清髙斥黜佞邪如是天和于上地洽于下休祯符瑞岂逺乎哉陛下虽厌毒臣言凡人主有自勉强敢以死陈
　　极谏党事疏【延熹九年李膺等以党事下狱考实蕃疏极谏帝托以辟召非人策免蕃】
　　臣闻贤明之君委心辅佐亡国之主讳闻直辞故汤武虽圣而兴于伊吕桀纣迷惑亡在失人由此言之君为元首臣为股肱同体相须共成美恶者也伏见前司校尉李膺太仆杜密太尉掾范滂等正身无玷死心社稷以忠忤防横加考案或禁锢闭隔或死徙非所杜塞天下之口聋盲一世之人与秦焚书坑儒何以为异昔武王克殷表闾封墓今陛下临政先诛忠贤遇善何薄待恶何优夫谗人似实巧言如簧使听之者惑视之者昏夫吉凶之效存乎识善成败之机在于察言人君者摄天地之政秉四海之维举动不可以违圣法进退不可以离道规谬言出口则乱及八方何况髠无罪于狱杀无辜于市乎昔禹巡狩苍梧见市杀人下车而哭之曰万方有罪在予一人故其兴也勃焉又青徐炎旱五谷损伤民物流迁茹菽不足而宫女积于房掖国用尽于罗纨外戚私门贪财受赂所谓禄去公室政在大夫昔春秋之末周德衰微数十年间无复灾眚者天所弃也天之于汉悢悢无巳故殷勤示变以悟陛下除妖去孽实在修德臣位列台司忧责深重不敢尸禄惜生坐观成败如蒙采录使身首分裂异门而出所不恨也让封疏【灵帝即位窦太后优诏封太傅蕃为髙阳侯蕃疏让章前后十上竟不受】
　　使者即臣庐授髙阳乡侯印绶臣诚悼心不知所裁臣闻让身之文德之昭也然不敢盗以为名窃惟割地之封功德是为臣熟自思省前后厯职无它异能合亦食禄不合亦食禄臣虽无素洁之行窃慕君子不以其道得之不居也若受爵不让掩面就之使皇天震怒灾流下民于臣之身亦何所寄顾惟陛下哀臣朽老戒之在得
　　论诛宦官疏【蕃初争立窦太后及灵帝时与后父窦武谋诛中官乃先上疏太后不纳谋败与武并见害】
　　臣闻言不直而行不正则为欺乎天而负乎人危言极意则羣凶侧目祸不旋踵钧此二者臣宁得祸不敢欺天也今京师嚻嚻道路諠哗言侯览曹节公乗昕王甫郑防等与赵夫人诸女尚书并乱天下附从者升进忤逆者中伤方今一朝羣臣如河中木耳泛泛东西耽禄畏害陛下前始摄位顺天行诛苏康管霸竝伏其辜是时天地清明人鬼欢喜柰何数月复纵左右元恶大奸莫此之甚今不急诛必生变乱倾危社稷其祸难量愿出臣章宣示左右并令天下诸奸知臣疾之
　　上书【汝南先贤传】
　　昔明帝时公主为子求郎不许赐钱千万左右问之帝曰郎天官也以当叙德何可妄与人耶今陛下以郎比一把菜臣以为反侧也
　　责诸尚书书
　　【桓帝崩窦后临朝以蕃为太傅录尚书事时新遭大丧国嗣未立诸尚书畏惧权宦托病不朝蕃以书责之诸尚书惶怖皆起视事】
　　古人立节事亡如存今帝祚未立政事日蹙诸君柰何委荼蓼之苦息偃在牀于义不足焉得仁乎【后汉书】
　　窦武【字游平融孙拜大将军女为皇太后封闻喜侯为宦官所害】
　　谏桓帝党议疏【武永康初为司校尉时内官专宠李膺杜密等为党事考逮武疏谏因以病上还侯印绶诏原膺等诸狱轻者皆出之】
　　臣闻明主不讳讥刺之言以探幽暗之实忠臣不恤谏争之患以畅万端之事是以君臣并熈名奋百世臣幸得遭盛明之世逢文武之化岂敢怀禄逃罪不竭其诚陛下初从藩国爰登圣祚天下逸豫谓当中兴自即位以来未闻善政梁孙寇邓虽或诛灭而常侍黄门续为祸虐欺罔陛下竞行谲诈自造制度妄爵非人朝政日衰奸臣日彊伏寻西京放恣王氏佞臣执政终丧天下今不虑前事之失复循覆车之轨臣恐二世之难必将复及赵高之变不朝则夕近者奸臣牢脩造设党议遂收前司校尉李膺太仆杜密御史中丞陈翔太尉掾范滂等逮考连及数百人旷年拘录事无效验臣惟膺等建忠抗节志经王室此诚陛下稷卨伊吕之佐而虚为奸臣贼子之所诬枉天下寒心海内失望惟陛下留神澄省时见理出以厌人鬼喁喁之心臣闻古之明君必须贤佐以成政道今台阁近臣尚书令陈蕃仆射胡广尚书朱防荀绲刘祐魏朗刘矩尹勲等皆国之贞士朝之良佐尚书郎张陵妫皓苑康杨乔边韶戴恢等父质彬彬明达国典内外之职羣才并列而陛下委任近习专树饕餮外典州郡内干心膐宜以次贬黜案罪纠罚抑夺宦官欺国之封案其无状诬罔之罪信任忠良平决臧否使邪正毁誉各得其所寳爱天官唯善是授如此咎征可消天应可待间者有嘉禾芝草黄龙之见夫瑞生必于嘉士福至实由善人在德为瑞无德为灾陛下初行不合天意不宜称庆【后汉书】
　　论常侍封爵表【时诸黄门无功而侯武上表】
　　陛下即位以来梁孙邓亳贵戚专势侵逼公卿略驱吏民恶熟罪深或诛灭相续以常侍黄门窃弄王命欺罔竞行谤讟争入忠臣李固杜乔在朝必竭忠奉之节觉其奸萌因造妖言陷之祸门陛下不察加以大戮寃感皇天痛入后土贤愚悲悼小大伤摧固等既没宦党受封快凶慝之心张豺狼之口天下咸言直如死道边曲如钩封公侯谣言之作正为于此陛下违汉旧典谓必可行自造制度妄爵非人今朝廷日衰奸臣专政臣恐有胡亥之难在于不久赵高之变不朝则夕臣实怀愚不惮瞽言使身死名著碎体粪土荐肉狐防犹生之年虽尊官厚禄不以易之也谨冒死陈得失之要凡七十余条伏惟陛下深思臣言束骸候诛【后汉纪】
　　大寒表【谢承后汉书】
　　今冬大寒过节毒害鸟兽爰及池鱼城傍松竹皆为伤絶【松竹书钞作竹柏伤絶作伤死】
　　张俭【字元节山阳高平人厯卫尉】
　　劾侯览奏【俭为车部督邮览家防东为中常侍俭劾览览后陷俭为党人】
　　中常侍侯览起第十六区皆高楼四周连阁洞门绮井莲花壁柱防画鱼肉台苑拟诸宫阙【张璠汉纪】
　　张升【字彦真陈留尉氏人为外黄令党锢去官竟诛死】
　　白鸠颂序
　　陈留郡有白鸠出于郡界太守命门下曹吏张升作白鸠颂
　　与任彦坚书
　　今将老弱处于穷泽渐渍汀泞当何聊赖【选注○选注又与彦坚书绸缪惠好庶蹑高踪○此一引作张坚与任彦升书则梁任昉也互异】
　　刘瑜【字季节广陵人拜议郎窦武欲大诛宦官引为侍中武败瑜被诛】
　　上桓帝陈事疏【延熹八年太尉杨秉举瑜贤良方正上书陈事拜为议郎】
　　臣瑜自念东国鄙陋得以丰沛枝被蒙复除不给卒伍故太尉杨秉知臣窃闚典籍猥见显举诚冀臣愚直有补万一而秉忠谟不遂命先朝露臣在下土听闻歌谣骄臣虐政之事逺近呼嗟之音窃为辛楚泣血涟如幸得引录备答圣问泄写至情不敢庸回诚愿陛下且以须防之虑览今往之事人何为咨嗟天曷为动变盖诸侯之位上法四七垂文炳燿关之盛衰者也今中官邪孽比肩裂土皆竞立嗣继体传爵或乞子疎属或卖儿市道殆乖开国承家之义古者天子一娶九女娣侄有序河图授嗣正在九房今女嬖令色充积闺帷皆常盛其玩饰冗室空宫劳散精神生长六疾此国之费也生之伤也且天地之性隂阳正纪隔絶其道则水旱为并诗云五日为期六日不詹怨旷作歌仲尼所録况从幼至长幽藏殁身又常侍黄门亦广妻娶怨毒之气结成妖眚行路之言官发略人女取而复置转相惊惧孰不悉然无縁空生此谤邹衍匹夫杞氏匹妇尚有城崩霜陨之异况乃此辈咨怨能无感乎昔秦作阿房国多刑人今第舍增多穷极竒巧掘山攻石不避时令促以严刑威以正法民无罪而覆入之民有田而覆夺之州郡官府各自考事奸情赇赂皆为吏饵民愁郁结起入贼党官辄兴兵诛讨其罪贫困之民或有卖其首级以要酬赏父兄相代残身妻孥相视分裂穷之如彼伐之如此岂不痛哉又陛下以北辰之尊神器之寳而微行近习之家私幸宦官之舍賔客市买熏灼道路因此暴纵无所不容今三公在位皆博达道艺而各正诸己莫或匡益者非不智也畏死罚也愿陛下设置七臣以广谏道及开东序金縢史官之书从尧舜禹汤文武致兴之道逺佞邪之人放郑卫之声则政致和平德感祥风矣臣悾悾推情言不足采惧以触忤征营慴悸上皇太后备内书【大将军窦武与太傅陈蕃谋诛宦官曹节等太后沈豫未决瑜素善天官时太白出西上书太后事败武蕃并见害太后迁云台瑜亦及难】
　　太白犯房左骖上将星入太微其占宫门当闭将相不利奸人在主傍愿急防
　　与陈蕃窦武书
　　星辰错乱不利大臣前所谋者事宜速断之【汉纪】刘陶【字子竒一名伟颍川颍隂人济北贞王勃之后举孝廉厯侍御史拜谏议大夫著书数十万言】
　　上桓帝陈时事疏【陶游太学时大将军梁冀专朝桓帝无子连岁荒灾乃上疏陈事不省】
　　臣闻人非天地无以为生天地非人无以为灵是故帝非人不立人非帝不宁夫天之与帝帝之与人犹头之与足相须而行也伏惟陛下年隆德茂中天称号袭常存之庆循不易之制目不视鸣条之事耳不闻檀车之声天灾不有痛于肌肤震食不即损于圣体故蔑三光之缪轻上天之怒伏念高祖之起始自布衣拾暴秦之敝追亡周之鹿合散扶伤克成帝业功既显矣勤亦至矣流福遗祚至于陛下陛下既不能增明烈考之轨而忽高祖之勤妄假利器委授国柄使羣丑刑芟刈小民雕敝诸夏虐流逺近故天降众异以戒陛下陛下不悟而竞令虎豹窟于麑场豺狼乳于春囿斯岂唐咨禹稷益典朕虞议物赋土蒸民之意哉又令牧守长吏上下交竞封豕长蛇蚕食天下货殖者为穷寃之魂贫馁者作饥寒之鬼高门获东观之辜丰室罗妖叛之罪死者悲于窀穸生者戚于朝野是愚臣所为咨嗟长怀叹息者也且秦之将亡正谏者诛谀进者赏嘉言结于忠舌国命出于谗口擅阎乐于咸阳授赵高于车府权去已而不知威离身而不顾古今一揆成败同埶愿陛下逺览强秦之倾近察哀平之变得失昭然祸福可见臣又闻危非仁不扶乱非智不救故武丁得传说以消鼎雉之灾周宣用申甫以济夷厉之荒窃见故冀州刺史南阳朱穆前乌桓校尉臣同郡李膺皆履正清平贞高絶俗穆前在冀州奉宪操平摧破奸党扫清万里膺厯典牧守正身率下及掌戎马威扬朔北斯实中兴之良佐国家之柱臣也宜还本朝挟辅王室上齐七跃下镇万国臣敢吐不时之义于讳言之朝犹氷霜见日必至消灭臣始悲天下之可悲今天下亦悲臣之愚惑也铸钱议奏【时有人言以货轻钱薄故致贫困宜改铸大钱亊下四府及太学能言之士陶上议乃止】
　　圣王承天制物与人行止建功则众悦其事兴戎而师乐其旅是故灵台有子来之人武旅有鳬藻之士皆举合时宜动顺人道也臣伏读铸钱之诏平轻重之义访覃幽微不遗穷贱是以藿食之人谬延逮及盖以为当今之忧不在于货在乎民饥夫生养之道先食后民是以先王观象育物敬授民时使男不逋畆女不下机故君臣之道行王路之教通由是言之食者乃有国之所寳生民之至贵也窃见比年巳来良苗尽于蝗螟之口杼柚空于公私之求所急朝夕之餐所患靡盬之事岂谓钱货之厚薄铢两之轻重哉就使当今沙砾化为南金瓦石变为和玉使百姓渇无所饮饥无所食虽皇义之纯德唐虞之文明犹不能以保萧墙之内也葢民可百年无货不可一朝有饥故食为至急也议者不达农殖之本多言铸冶之便或欲因縁行诈以贾国利国利将尽取者争竞造铸之端于是乎生盖万人铸之一人夺之犹不能给况今一人铸之则万人夺之乎虽以隂阳为炭万物为铜役不食之民使不饥之士犹不能足无厌之求也夫欲民殷财阜要在止役禁夺则百姓不劳而足陛下圣德愍海内之忧戚伤天下之艰难欲铸钱齐货以救其敝此犹养鱼沸鼎之中栖鸟烈火之上水木本鱼鸟之所生也用之不时必至燋烂愿陛下寛锲薄之禁后冶铸之议听民庶之谣吟问路叟之所忧瞰三光之文耀视山河之分流天下之心国家大事粲然皆见无有遗惑者矣臣尝诵诗至于鸿鴈于野之劳哀勤百堵之事每喟尔长怀中篇而叹近听征夫饥劳之声甚于斯歌是以追悟匹妇吟鲁之忧始于此乎见白驹之意屏营彷徨不能监寐伏念当今地广而不得耕民众而无所食羣小竞起进秉国之位膺扬天下鸟钞求饱吞肌及骨并噬无厌诚恐卒有役夫穷匠起于板筑之间投斤攘臂登高逺呼使愁怨之民向应云合八方分崩中夏鱼溃虽方尺之钱何能有救其危犹举函牛之鼎絓纎枯之末诗人所以眷然顾之潸焉出涕者也臣东野狂闇不逹大义縁广及之时对过所问知必以身脂鼎镬为天下笑
　　讼朱穆书【永兴中穆为冀州刺史忤宦官徴还输作左校太学诸生刘陶等数千人上书讼穆乃赦之】
　　伏见弛刑徒朱穆处公忧国拜州之日志清奸恶诚以常侍贵宠父子兄弟布在州郡竞为虎狼噬食小人故穆张理天纲补缀漏目罗取残祸以塞天意由是内官咸共恚疾谤讟烦兴谗隙仍作极其刑谪输作左校天下有识皆以穆同勤禹稷而被共鲧之戾若死者有知则唐帝怒于崇山重华忿于苍莫矣当今中官近习窃持国柄手握王爵口含天宪运赏则使饿富于季孙呼噏则今伊顔化为桀跖而穆独亢然不顾身害非恶荣而好辱恶生而好死也徒感王纲之不摄惧天网之久失故竭心怀忧为上深计臣愿黥首系趾代穆校作上灵帝论张角疏【陶拜侍御史钜鹿张角伪托大道妖惑小民陶与奉车都尉乐松议郎袁贡连名上疏】
　　圣王以天下耳目为视听故能无不闻见今张角支党不可胜计前司徒杨赐奏下诏书切敕州郡防送流民防赐去位不复补録虽防赦令而谋不解散四方私言云角等窃入京师觇视朝政鸟声兽心私共呜呼州郡忌讳不欲闻之但更相告语莫肯公文宜下明诏重募角等赏以国土有敢回避与之同罪
　　论寇贼疏【时寇贼方炽陶忧致崩乱复上疏陈当今要急八事八事言天下大乱皆由宦官为所谮收下黄门北寺狱掠按死】
　　臣闻事之急者不能安言心之痛者不能缓声窃见天下前遇张角之乱后遭边章之寇每闻羽书告急之声心灼内热四体惊竦今西羌逆类私署将帅皆多段颎时吏晓习战陈识知山川变诈万端臣常惧其轻出河东冯翊钞西军之后东之函谷据阸高望今果巳攻河东恐遂转更豕突上京如是则南道断絶车骑之军孤立关东破胆四方动摇威之不来叫之不应虽有田单陈平之策计无所用臣前驿马上便宜急絶诸郡赋调冀尚可安事付主者留连至今莫肯求问今三郡之民皆以奔亡南出武关北徙壶谷氷骇风散唯恐在后今其存者尚十三四军吏士民悲愁相守民有百走退死之心而无一前鬬生之计西寇浸前去营咫尺胡骑分布巳至诸陵将军张温天性精勇而主者旦夕迫促军无后殿假令失利其败不救臣自知言数见厌而言不自裁者以为国安则臣蒙其庆国危则臣亦先亡也谨复陈当今要急八事乞须防之间深垂纳省
　　段颎【字纪明武威姑臧人厯太尉被奏诣廷尉饮鸩死】
　　上桓帝诏问羌事奏【颎为并州刺史破定西羌而东羌先零等数寇三辅度辽将军皇甫规中郎将张奂招降又叛桓帝诏问颎颎上言听如所上】
　　桓帝诏
　　先零东羌造恶反逆而皇甫规张奂各拥强众不时辑定欲颎移兵东讨未识其宜可参思术略臣伏见先零东羌虽数叛逆而降于皇甫规者巳二万许落善恶既分余寇无防今张奂踌躇久不进者当虑外离内合兵往必惊且自冬践春屯结不散人畜疲羸自亡之埶徒更招降坐制强敌耳臣以为狼子野心难以恩纳埶穷虽服兵去复动惟当长矛挟胁白刃加颈耳计东种所余三万余落居近塞内路无险折非有燕齐秦赵从横之埶而久乱并凉累侵三辅西河上郡已各内徙安定北地复至单危自云中五原西至汉阳二千余里匈奴种羌并擅其地是为痈疽伏疾留滞胁下如不加诛转就滋大今若以骑五千步万人车三千两三冬二夏足以破定无虑用费为钱五十四亿如此则可令羣羌破尽匈奴长服内徙郡县得反本土伏计永初中诸羌反叛十有四年用二百四十亿永和之末复经七年用八十余亿费耗若此犹不诛尽余孽复起于兹作害今不暂疲人则永宁无期臣庶竭驽劣伏待节度上灵帝言东羌奏【建宁初张奂上言东羌虽破余种难尽颎性轻果虑负败难常宜且以恩降可无后悔诏下颎颎复上言】
　　臣本知东羌虽众而輭弱易制所以比陈愚虑思为永宁之筭而中郎将张奂说虏强难破宜用招降圣朝明监信纳瞽言故臣谋得行奂计不用事埶相反遂怀猜恨信叛羌之防饰润辞意云臣兵累见折衂又言羌一气所生不可诛尽山谷广大不可空静血流汚野伤和致灾臣伏念周秦之际戎狄为害中兴以来羌寇最盛诛之不尽虽降复叛今先零杂种累以反覆攻没县邑剽略人物发冢露尸祸及生死上天震怒假手行诛昔邢为无道卫国伐之师兴而雨臣动兵涉夏连获甘澍岁时丰稔人无疵疫上占天心不为灾伤下察人事众和师克自桥门以西洛川以东故宫县邑更相通属非为深险絶域之地车骑安行无应折衂案奂为汉吏身当武职驻军二年不能平寇虚欲修文戢戈招降犷敌诞辞空说僣而无征何以言之昔先零作寇赵充国徙令居内煎当乱邉马援迁之三辅始服终叛至今为鲠故逺识之士以为深忧今傍郡戸口单少数为羌所创毒而欲令降徒与之杂居是犹种枳棘于良田养虺蛇于室内也故臣奉大汉之威建长久之策欲絶其本根不使能殖本规三岁之费用五十四亿今适朞年所耗未半而余寇残烬将向殄灭臣每奉诏书军不内御愿卒斯言一以任臣临时量宜不失权便【并后汉书○北堂书钞引东观记颎上书又掠得羌侯君长金印四十三铜印三十一锡印一枚及紫绶三十八黄绶二枚尉印五枚皆簿入】
　　张敞
　　奏记王畅【畅字叔茂龚子厯位司空】
　　【畅为南阳太守疾南阳帝乡贵戚多不法因奋厉威猛豪党衅秽莫不纠发受赃不自首实者尽八财物使吏发屋伐树堙井夷灶功曹张敞奏记谏之畅更从寛政教化遂行】
　　五教在寛着之经典汤去三面八方归仁武王入殷先去炮烙之刑高祖鉴秦惟定三章之法孝文皇帝感缇萦蠲除肉刑卓茂文翁召父之徒皆疾恶严刻务崇温厚仁贤之政流闻后世夫明哲之君网漏吞舟之鱼然后三光明于上人物悦于下言之若迂其效甚近发屋伐树将为严烈虽欲惩恶难以闻逺以明府上智之才日月之曜敷仁惠之政则海内改观实有析枝之易而无挟山之难郡为旧都侯甸之国园庙出于章陵三后生自新野士女沾教化黔首仰风流自中兴以来功臣将相继世而隆愚以为恳恳用刑不如行恩孳孳求奸未若礼贤舜举臯陶不仁者逺随防为政晋盗奔秦虞芮入境让心自生化人在德不在用刑【后汉书】
　　崔寔【字子真一名台字元始骃之孙厯五原太守拜尚书数月免所着有碑论箴铭答七词文表记书凡十五篇】
　　政论【寔除为郎明于政体吏才有余论当世便事数十条名曰政论指切时要言辨而确当世称之仲长綂曰凡为人主当写一通置之座右】
　　自尧舜之帝汤武之王皆赖明哲之佐博物之臣故臯陶陈谟而唐虞以兴伊箕作训而殷周用隆及继体之君欲立中兴之功者曷尝不赖贤哲之谋乎凡天下所不理者常由人主承平日久俗渐敝而不悟政寝衰而不改习乱安危怢不自覩或荒耽嗜欲不恤万机或耳蔽箴诲厌伪忽真或犹豫岐路莫适所从或见信之佐括囊守禄或疎逺之臣言以贱废是以王纲纵弛于上智士郁伊于下悲夫自汉兴以来三百五十余岁矣政令垢翫上下怠懈风俗雕敝人庶巧伪百姓嚣然咸复思中兴之效矣且济时拯世之术岂必体尧蹈舜然后乃理哉期于补防决坏支柱邪倾随影裁割要措斯世于安宁之域而巳故圣人执权遭时定制步骤之差各有云设不彊人以不能背急切而慕所闻也葢孔子对叶公以来逺哀公以临人景公以节礼非其不同所急异务也是以受命之君每辄创制中兴之主亦匡时失昔盘庚愍殷迁都易民周穆有阙甫侯正刑俗人拘文牵古不达权制竒伟所闻简忽所见乌可与论国家之大事哉故言事者虽合圣德辄见掎夺何者其顽士闇于时权安习所见不知乐成况可虑始茍云率由旧章而巳其达者或矜名妬能耻策非巳舞笔奋辞以破其义寡不胜众遂见摈弃虽稷契复存犹将困焉斯贾生之所以排于绛灌屈子之所以摅其忧愤者也夫以文帝之明贾生之贤绛灌之忠而有此患况其余哉故宜量力度德春秋之义今既不能纯法八世故宜参以霸政霸政则宜重赏深罚以御之明着法术以检之自非上德严之则理寛之则乱何以明其然也近孝宣皇帝明于君人之道审于为政之理故严刑峻法破奸轨之胆海内清肃天下密如荐勲祖庙享号中宗筭计见效优于孝文及元帝即位多行寛政卒以堕损威权始夺遂为汉室基祸之主政道得失于斯可监昔孔子作春秋褒齐桓懿晋文叹管仲之功夫岂不美文武之道哉诚达权救敝之理也故圣人能与世推移而俗士苦不知变以为结绳之约可复理乱秦之绪干戚之舞足以解平城之围夫熊经鸟伸虽延厯之术非伤寒之理呼吸吐纳虽度纪之道非续骨之膏盖为国之法有似理身平则致养疾则攻焉夫刑罚者治乱之药石也德教者兴平之粱肉也夫以德教除残是以粱肉理疾也以刑罚理平是以药石供养也方今承百王之敝值戹运之防自数世以来政多恩贷驯委其辔马骀其衔四牡横奔皇路险倾方将拑勒鞬辀以救之岂暇鸣和銮清节奏哉昔高祖令萧何作九章之律有夷三族之令黥劓斩趾断舌枭首故谓之具五刑文帝虽除肉刑当劓者笞三百当斩左趾者笞五百当斩右趾者弃市右趾者既殒其命笞挞者往往至死虽有轻刑之名其实杀也当此之时民皆思复肉刑至景帝元年乃下诏曰加笞与重罪无异幸而不死不可为民乃定律减笞轻捶自是之后笞者得全以此言之文帝乃重刑非轻之也以严致平非以寛致平也必欲行若言当大定其本使人主师五帝而式三王荡亡秦之俗遵先圣之风弃茍全之政蹈稽古之踪复五等之爵立井田之制然后选稷契为佐伊吕为辅乐作而凤凰仪撃石而百兽舞若不然则多为累而巳
　　政论【太平御览○按此乃前论中语】
　　君以审令为明臣以奉令为忠故背制而行赏谓之作福背令而行罪谓之作威作威则人畏之作福则人归之夫威福者人主之神器也譬之操莫邪执其柄则人莫敢抗失其柄则还见害也
　　政论
　　昔者圣王立井田之制分口耦地各相副适使人饥饱不偏劳逸齐均富者不足僭差贫者无所企慕
　　政论
　　仆前为五原太守土地不知缉绩冬积艸伏卧其中若见吏以草纒身令人酸鼻吾乃卖储峙得二十余万诣鴈门广武迎织师使巧手作机乃纺以教民织
　　谏议大夫箴
　　于昭上帝迪兹既哲匪于水鉴惟人是察处有诵训出有旅贲木铎之求爰纳遒人各有攸讯政以不纷昔日大禹拜承昌言癸辛暴戾虐及于天逢于周厉慢德不蠲喣喣胥谗人谤乃作不顾厥愆是讨是格庶类不堪流之彘宅防人之口譬诸防川岂不速止溃乃潺湲【阙二字】尚塞言拥为贼默默之然用颠厥国谏臣司议敢告执翼
　　太医令箴【太平御览】
　　动不肆勤静不寔逸有疾归太医无能恤晋平好内四时是一非鬼非食惑以自失虽以秦和焉所施术太上【阙二字】防疾萌芽媵理不触骨髓柰何
　　大赦赋序
　　惟汉之十一年四月大赦涤恶弃秽与海内为始亹亹乎恩隆平之进也寔就而赋焉
　　荅讥
　　客有讥夫人之享天爵而应睿哲也必将振民毓德弭难济时故或阶媵以纳说或桎梏而不辞或撃角以自衒或养老以待期及其规合策从勲绩克章拨乱夷险九合一匡圣人大寳唯斯为光令子游精太清潜思九厉节缥霄抗志浮云口愿甘而恒苦身乐逸而长勤志求贵而永卑情好富而困贫慕容名而失厚思虑劳乎形神荅曰子徒休彼绣衣不知嘉遯之独肥也且麟隐于遐荒不纡机穽之路凤皇翔于寥廓故节高而可慕李斯奋激果失其度胥种遂功身乃无处观夫人之进趋也不揣已而干禄不揆时而要防或遭否而不遇或智小而谋大纎芒毫末祸亟无外荣速激电辱必弥世故曰爱饵衔钩悔在鸾刀披文食豢乃啓其毛若夫守恬履静澹尔无求沉缗濬壑栖息高邱虽无炎炎之乐亦无灼灼之忧余窃嘉兹庶遵厥猷【艺文类聚】
　　何休【字邵公任城樊人精研六经世儒无及诏拜郎中病辞太尉陈蕃辟之蕃败坐废后拜议郎迁谏议大夫】
　　春秋公羊经传解诂序【休既废锢乃作公羊解诂覃思不闚门十有七年经纬典谟不与守文同说又作公羊墨守及辟司徒羣公表休道术深明宜侍帷幄】
　　昔者孔子有云吾志在春秋行在孝经此二学者圣人之极致治世之要务也传春秋者非一本据乱而作其中多非常异义可怪之论说者疑惑至有倍经任意反传违戾者其势虽问不得不广是以讲诵师言至于百万犹有不解时加酿嘲辞援引他经失其句读以无为有甚可闵笑者不可胜记也是以治古学贵文章者谓之俗儒至使贾逵缘隙奋笔以为公羊可夺左氏可兴恨先师观听不决多随二创此世之余事斯岂非守文持论败绩失据之过哉余窃悲之久矣往者略依胡毋生条列多得其正故遂隐括使就绳墨焉
　　郭泰【字林宗太原介休人辟太常举有道不应】
　　苏不韦复雠议【不韦父金城太守谦为大司农李暠前枉害不韦年十八潜伏刍廥凿寺北垣地达暠寝杀其妾并及小儿复掘暠父冢断头祭父墓暠捕求不得愤恚死何休以方伍员泰闻而论之议者于是贵焉】
　　子胥虽云逃命而见用强呉慿阖庐之威因轻悍之众怨雪旧郢曾不终朝而但鞭墓戮尸以舒其愤竟无手刃后主之报岂如苏子单特孑立靡因靡资强雠豪援据位九卿城阙天阻宫府幽絶埃尘所不能过雾露所不能沾不韦毁身憔虑出于百死冒触严禁陷祸门虽不获逞为报巳深况复分骸断首以毒生者使暠怀忿结不得其命犹假手神灵以毙之也力唯匹夫功隆千乘比之于员不以优乎【袁山松后汉书泰与陈留盛仲明书云足下诸人为时栋梁】
　　徐稚【字孺子豫章南昌人家贫常自躬耕恭俭义让非礼不言】
　　诫郭林宗书【稚时宦竖专权汉室侵乱林宗周旋京师诲诱不息稚以书诫之林宗感悟曰谨拜斯言以为师表○后汉书稚与茅容诀谓容曰为我谢郭林宗云云】
　　大木将颠非一绳所维何为栖栖不遑宁处【汉纪】
　　申屠蟠【字子龙陈留外黄人辟召不行隐居精学】
　　奏记外黄令梁配
　　【蟠同县大女侯玉为父报雠杀夫之从母兄姑怒执玉送吏时县令梁配将断其狱蟠年十五自精舍诣县奏记具以状闻减死一等】
　　伏闻大女侯玉为父报仇狱鞠以法不胜感悼巳情敢陈所闻昔太原周党感春秋之义辞师复雠当时论者犹高其节况玉女弱内无同生之谋外无交游之助直推父子之情手刃莫大之讐当时闻之人无勇怯莫不张胆增气轻身重义攘臂高谈称羡其美今闻玉幽执牢槛罪名巳定皆心低意阻惆怅悲叹蟠以玉之节义厯代未有足以感无耻之孙激忍辱之子若其在昔尚当旌庐表墓以显后嗣况事在清听不加以义【汉纪】同前【杜预女记云大女缑玉者陈留缑氏女也夫从母兄弟杀其父玉乃为父报仇其杀主至亲缚玉付吏狱竟当行刑有名士申屠子龙者嘉其义勇奏记于县○后汉书从缑】
　　伏闻大女缑玉为父报雠狱鞠巳决不胜感悼之情敢陈所闻昔太原周党感春秋之义辞师复雠当时论者犹高其节况玉女弱耳无所闻心无所激内无同生之谋外无交游之助直推父子之情奋发忿怒之心手刀刺雠僵尸流血当时闻之人无勇怯莫不彊胆增气轻身殉义攘袂高谈称羡其美今闻玉幽执穽槛罪名巳定心低意沮怅恨长叹蟠虽愚昧以为玉之节义厯代未有定足以感无耻之孤激忍辱之子假玉不值明时尚望追旌闾墓显异后嗣况事在清听不加八议哀矜之贷诚为朝廷痛之
　　黄忠【陈留郡人】
　　与申屠蟠书
　　【蟠初隐芒砀之间免于党祸为何进所辟逾年不至进欲胁以威刑使忠与蟠书蟠不答】
　　大将军幕府初开征辟海内并延英俊虽有高名盛德不获异遇至如先生特加殊礼优而不名设几杖之坐引领东望日夜以冀弥秋厯冬经迈二载深拒以疾无惠然之顾重令爰中郎昭畅慇懃至于再三而先生抗志弥高所执益固将军于是怃然失望而有媿色自以德薄深用咎悔仆窃论之先生高则有余智则不足当今西戎作乱师旅在外国军异容动有刑宪今颍川荀爽舆病在道北郡郑北面受署彼岂乐羁牵者哉知时不可佚豫也且昔人之隐虽遭其时犹放声絶迹巢栖茹薇其不遇也则裸身大笑被发狂歌今先生处平壤游人间吟典籍袭衣裳行与昔人谬而欲蹈其迹拟其事不亦难乎仆愿先生优游俯仰贵处可否之间孔氏可师何必首阳备托臭味庶同休戚是假飞书以喻左右【汉纪】
　　同前【后汉书】
　　前幕府初开至如先生特加殊礼优而不名申以手笔设几杖之坐经过二载而先生抗志弥高所尚益固窃谓高节有余于时则未今颍川荀爽载疾在道北海郑北面受署彼岂乐羁牵哉知时不可逸豫也昔人之德遭时则放声灭迹巢栖茹薇其不遇也则裸身大笑被发狂歌今先生处平壤游人间吟典籍袭衣裳事异昔人而欲速蹈其迹不亦难乎孔氏可师何必首阳















　　东汉文纪巻十七
　　钦定四库全书
　　东汉文纪巻十八　　　　明　梅鼎祚　编刘嚣【字重宁长沙人厯太仆司空】
　　上灵帝立宋皇后奏
　　尚书令臣嚣仆射臣鼎尚书臣旭臣乘臣谟臣诣稽首言伏惟陛下履干则坤动合隂阳羣臣大小咸以长秋宫未定遵旧依典章表仍闻厯时乃听今月吉日以宋贵人为皇后应期正位羣生兆庶莫不式舞易称受兹介祉诗云干禄百福子孙千亿万方幸甚今吉日以定臣请太傅太常条列礼仪正处上羣臣妾无得上寿如故事臣嚣臣鼎臣旭臣乘臣滂臣谟臣诣愚闇不达大义诚惶诚恐顿首死罪稽首再拜以闻
　　杨赐【字伯献农华隂人太尉震孙秉子厯位司空】
　　上灵帝论青蛇灾异疏【赐侍讲灵帝于华光殿迁少府光禄勲熹平元年青蛇见御座帝以问赐赐上封事】
　　臣闻和气致祥乖气致灾休征则五福应咎征则六极至夫善不妄来灾不空发王者心有所惟意有所想虽未形顔色而五星以之推移隂阳为其变度以此而观天之与人岂不符哉尚书曰天齐乎人假我一日是其明征也夫皇极不建则有蛇龙之孽诗云惟虺惟蛇女子之祥故春秋两蛇鬬于郑门昭公殆以女败康王一朝晏起关雎见防而作夫女谒行则谗夫昌谗夫昌则苞苴通故殷汤以之自戒终济亢旱之灾惟陛下思干刚之道别内外之宜崇帝乙之制受元吉之祉抑皇甫之权割艳妻之爱则蛇变可消祯祥立应殷戊宋景其事甚明
　　手书密谏灵帝疏【赐熹平五年为司徒是时朝廷爵授多不以次帝好微行游幸外苑赐复上疏】
　　臣闻天生蒸民不能自理故立君长使司牧之是以唐虞兢兢业业周文日昃不暇明慎庶官俊乂在职三载考绩以观厥成而今所序用无他德有形埶者旬日累迁守真之徒厯载不转劳逸无别善恶同流北山之诗所为训作又闻数微行出幸苑囿观鹰犬之埶极槃游之荒政事日堕大化陵迟陛下不顾二祖之勤止追慕五宗之美踪而欲以望太平是由曲表而欲直景郤行而求及前人也宜絶慢慠之戱念官人之重割用板之恩慎贯鱼之次无令丑女有四殆之叹遐迩有愤怨之声臣受恩偏特忝任师傅不敢自同凡臣括囊避咎谨自手书密上
　　蜺妖对奏【赐复拜光禄大夫光和五年有虹蜺昼降嘉德殿前帝引赐及议郎蔡邕等入金商门崇德署使中常侍曹节王甫问以祥异祸福所在赐仰天而叹乃书对甚忤节等邕坐直对抵罪赐以师傅恩得免】
　　臣闻之经传或得神以昌或得神以亡国家休明则鉴其德邪辟昏乱则视其祸今殿前之气应为虹蜺皆妖邪所生不正之象诗人所谓蝃蝀者也于中孚经曰蜺之比无德以色亲方今内多嬖幸外任小臣上下并怨諠哗盈路是以灾异屡见前后丁宁今复投蜺可谓孰矣按春秋纎曰天投蜺天下怨海内乱加四百之期亦复垂及昔虹贯牛山管仲谏桓公无近妃宫易曰天垂象见吉凶圣人则之今妾媵嬖人阉尹之徒共专国朝欺罔目月又鸿都门下招防羣小造作赋说以虫篆小技见宠于时如驩兠共工更相荐说旬月之间并各拔擢乐松处常伯任芝居纳言郄俭梁鹄俱以便辟之性佞辩之心各受丰爵不次之宠而令缙绅之徒委伏畎亩口诵尧舜之言身蹈絶俗之行弃捐沟壑不见逮及冠履倒易陵谷代处从小人之邪意顺无知之私欲不念板荡之作虺蜴之诫殆哉之危莫过于今幸赖皇天垂象谴告周书曰天子见怪则修德诸侯见怪则修政卿大夫见怪则修职士庶人见怪则修身唯陛下慎经典之诫图变复之道斥逺佞巧之臣速征鹤鸣之士内亲张仲外任山甫断絶尺一抑止槃游留思庶政无敢怠遑冀上天还威众变可弭老臣过受师傅之任数蒙宠异之恩岂敢爱惜垂没之年而不尽其慺慺之心哉谏造毕圭灵琨苑疏【五年冬赐拜少府光禄勲复上疏奏帝欲止以侍中任芝等谄言遂令筑苑】
　　窃闻使者并出规度城南人田欲以为苑昔先王造囿裁足以修三驱之礼薪莱刍牧皆悉往焉先帝之制左开鸿池右作上林不奢不约以合礼中今猥规郊城之地以为苑囿坏沃衍废田园驱居人畜禽兽殆非所谓若保赤子之义今城外之苑巳有五六可以逞情意顺四节也宜推夏禹卑宫太宗露台之意以慰下民之劳与王允书【允字子师太原祁人厯司徒诛董卓为其党李傕所杀】
　　【允为豫州刺史破黄巾别党于贼中得中常侍张让书允具以闻灵帝深切责让让由是怨允谮之于帝诏征允治罪遇赦还官后百余日复征赐为太尉与允书何进请得减死】
　　若以张让事百日再征宜深思之【汉纪○范晔后汉书赐不欲允更楚辱遣客谢之曰君以张让之事故一月再征凶慝难量幸为深计】
　　袁隗【字次阳汝南汝阳人厯位太傅为董卓所诛】
　　与人书
　　赵瑶在缑氏猛虎敛迹百里均耳叔平何难【华阳国志○按华阳志赵瑶字元珪琰字稚珪南郑人凡七兄弟皆以令德着闻瑶少有公望始为缑氏袁赵二公相与书亦不言袁赵为何尺牍作袁隗与人聊从之○敛迹一作归迹】
　　谢弼【字辅宣东郡武阳人仕府丞去官忤中常侍曹节从子东郡太守绍收考死】上灵帝陈得失疏【建宁二年诏举有道之士弼对防除郎中时青蛇见前殿大风拔木弼应诏上封事左右恶之出为广陵府丞○志作熹平元年】
　　臣闻和气应于有德妖异生乎失政上天告谴则王者思其愆政道或亏则奸臣当其罚夫蛇者隂气所生鳞者甲兵之符也鸿范传曰厥极弱时则有蛇龙之孽又荧惑守亢裴囬不去法有近臣谋乱发于左右不知陛下所与从容帷幄之内亲信者为谁宜急斥黜以消天戒臣又闻惟虺惟蛇女子之祥伏惟皇太后定策宫闼援立圣明书云父子兄弟罪不相及窦氏之诛岂宜咎延太后幽隔空宫愁感天心如有雾露之疾陛下当何面目以见天下昔周襄王不能敬事其母戎狄遂至交侵孝和皇帝不絶窦氏之恩前世以为美谈礼为人后者为之子今以桓帝为父岂得不以太后为母哉援神契曰天子行孝四夷和平方今邉境日蹙兵革蜂起自非孝道何以济之愿陛下仰慕有虞蒸蒸之化俯思凯风慰母之念臣又闻爵赏之设必酬庸勲开国承家小人勿用今功臣久外未蒙爵秩阿母宠私乃享大封大风雨雹亦由于兹又故太傅陈蕃辅相陛下勤身王室夙夜匪懈而见防羣邪一旦诛灭其为酷滥骇动天下门生故吏并离徙锢蕃身巳往人百何赎宜还其家属解除禁网夫台宰重器国命所继今之四公唯司空刘宠断断首善余皆素餐致寇之人必有折足覆餗之凶可因灾异并皆罢黜征故司空王畅长乐少府李膺并居政事庶灾变可消国祚惟永臣山薮顽闇未逹国典策曰无有所隐敢不尽愚用忘讳忌伏惟陛下裁其诛罚
　　张奂【字然明敦煌酒泉人厯迁少府大司农以忤宦官禁锢归田里】
　　上灵帝言灾应疏【建宁二年夏青蛇见御坐轩前又大风雨雹霹雳拔树诏言灾应奂时拜大司农上疏上深纳之】
　　臣闻风为号令动物通气木生于火相须乃明蛇能屈伸配龙腾蛰顺至为休征逆来为殃咎隂气专用则凝精为雹故大将军窦武太傅陈蕃或志宁社稷或方直不囘前以谗胜并伏诛戮海内黙黙人怀震愤昔周公葬不如礼天乃动威今武蕃忠贞未被明宥妖之来皆为此也宜急为改葬徙还家属其从坐禁锢一切蠲除又皇太后虽居南宫而恩礼不接朝臣莫言逺近失望宜思大义顾复之报
　　奏记司校尉段颎
　　【奂前为度辽将军与颎争撃羌不平及颎为司欲逐颎归敦煌将害之奂忧惧奏记谢颎颎虽刚猛省书哀之卒不忍也】
　　小人不明得过州将千里委命以情相归足下仁笃照其辛苦使人未反复获邮书恩诏分明前以写白而州期切促郡县惶惧屏营延企侧待归命父母朽骨孤魂相托若蒙矜怜壹惠咳唾则泽流黄泉施及防寞非奂生死所能报塞夫无毛发之劳而欲求人邱山之用此淳于髠所以拊髀仰天而笑者也诚知言必见讥然犹未能无望何者朽骨无益于人而文王葬之死马无所复用而燕昭寳之傥同文昭之德岂不大哉凡人之情寃则呼天穷则叩心今呼天不闻叩心无益诚自伤痛俱生圣世独为匪人孤微之人无所告诉如不哀怜便为鱼肉企心东望无所复言【后汉书○汉官仪司州部河南雒阳管三辅三河农七郡故颎称曰州将焉】
　　与延笃书【奂为使匈奴中郎将坐梁冀故吏免官禁锢四岁复拜武威太守按书京师有禁急之语疑是时与笃书】
　　惟别三年无一日之忘京师禁急不敢相闻岂不怀归畏此简书年老气衰智尽谋索每有所处违宜失便北为儿车所讐中为马循所困真欲入三泉之下复镇之以大石厄乎此时也且太隂之地氷厚三尺木皮三寸风寒惨洌剥肌伤骨但此自非老惫者所堪而复加之以师旅因之以饥馑众难聚集不可一二言也聋盲日甚气力寖衰神耶当复相见者从此辞矣【艺文类聚】
　　延笃荅张奂书
　　离别三年梦想言念何日有违伯英来惠书盈四纸读之三复喜不可言【并艺文类聚○离书钞作惟言作忆惠书盈四纸作惠纸四张三复作反复○选注引与奂书云烈士殉名立功立事也】
　　又与延笃书
　　吾与叔坚剖心相知岂以流言相猜邪【初学记】
　　诫兄子书
　　汝曹薄祜早失贤父财单艺尽今适喘息闻仲祉轻傲耆老侮狎同年极口恣意当崇长幼以礼自持炖煌有人来同声相道皆称叔时寛仁闻之喜而且悲喜叔时得美称悲汝得恶论经言孔子于乡党恂恂如也恂怐者恭谦之貌也经难知且自以汝资父为师汝父宁轻乡里耶年少多失改之为贵蘧伯玉年五十见四十九年非但能改之不可不思吾言不自克责反云张甲谤我李乙怨我我无是过尔亦巳矣
　　与宋季文书
　　览手迹知遂遵南山之志继四贤之踪时止则止时行则行其道光明奂以鄙固少复道训于今五十载矣
　　与隂氏书
　　笃念既密文章灿烂名实相副奉读周旋纸弊墨渝不离于手
　　报崔子玉书【永夀元年奂为安定属国都尉撃南匈奴瑗以顺帝时卒此疑与寔】
　　今月三日举家来此本非所规贪突贼阵【并艺文类聚】
　　与崔子真书【寔字子真一名台台字元始瑗子】
　　仆以元年到任有见兵二百马如羖羊矛如锥锬楯如榆叶【羖羊一作牾锥锬一作铁锥○选注引奂与崔元始书云匈奴若非其罪何肯吞声○又与崔子书人生实难所务非此】
　　与孟季尉书【尉一作卫】
　　素苦悸逆顷者益甚百病所归月衰日损【并太平御览】
　　与许季师书
　　不面之濶悠悠旷久饥渇之念岂当有忘【选注○选注与屯留君书气厉流行伤贤害善○与公超书下笔怆恨泣先言流○张楷字公超】
　　遗命【光和四年卒诸子从之】
　　吾前后仕进十要银艾不能和光同尘为谗邪所忌通塞命也始终常也但地底防防长无晓期而复纒以纩緜牢以钉密为不喜耳幸有前窀朝殒夕下措尸灵牀幅巾而巳奢非晋文俭非王孙推情从意庶无咎吝【窀续汉书作穿】
　　张芝【字伯英奂之子太尉辟公车有道征皆不至号张有道】
　　与太仆朱赐书【赐杜陵人时称上书】
　　【赵袭炖煌太守先是杜伯度崔子玉以工草书称于前世袭与罗晖亦以能草颇自矜夸故芝尝与袭同郡太仆朱赐书○王愔文字志度字伯度京兆杜陵人三辅决录注袭字元嗣先是杜伯度崔子玉以工草书称于前代袭与罗晖拙书见蚩于张伯英英颇自矜高与朱赐书○王僧防名书录罗晖赵恭与芝同时见称西州众颇惑之芝与朱寛书自白】
　　上比崔杜不足下方罗赵有余【艺文类聚】
　　与朱使君书
　　正气可以销邪人无其衅妖不自作【后汉赵一非草书云窃览有道张君所与朱使君书称云云诚可谓信道抱真知命乐天者也若夫褒杜崔沮罗赵忻忻有自臧之意者无乃近于矜伎贱彼贵我哉】
　　与李幼才书
　　【弭生字仲叔其父贱故伯英与李幼才书】
　　弭仲叔高德美名命世之才非弭氏小族所当有新丰瘠土所当出也【三辅决录注】
　　张昶【字文舒芝弟并善草书】
　　西岳华山堂阙碑铭【文并书】
　　易曰天地定位山泽通气然山莫尊于岳泽莫盛于渎山岳有五而华处其一渎有四而河在其数其灵也至矣圣人废兴必有其应故岱山石立中宗继统太华受璧秦胡絶绪白鱼入舟姬武建业寳珪出水子朝丧位布五方则处其西列三条则居其中若广袤竒虫山经有纪矣是以帝王巡狩亲五岳而告至觐方后而考礼故经有望秩之禋典有生殖之祀葢所以崇山川而报功也四海一统天子秉其礼诸侯力政疆国摄其祭奉其邑曰华隂也久矣乃纪于禹贡而分秦晋之境奉鄙晋之西则曰隂晋边秦之东则曰宁秦邑既迁徙礼亦如之二国力争以奉以祭其城险固基趾犹存故老之言未殒于民也逮至大汉受命克乱不愆不忘旧名是复率礼不越故祀是尊厯叶增修防恭又备一祷三祀终岁而四以迄于今而世宗又经集灵之宫于其下想乔松之畴是游是憇郡国方士自逺而至者充岩塞崖乡邑巫觋宗祀乎其中者盈谷溢谿咸有浮飘之志愉悦之色必云霄之路可升而越果繁昌之福可降而致也故殖财之寳黄玉自出令德之珍卿相是毓匪惟嵩高降生申甫此亦有焉天有所兴必先废之故殷宗周宣以衰致盛是时也王业中缺大化陵迟郡县既毁财匮礼乏庭庙倾坏坛塲芜秽祭祀之礼有缺焉于是镇逺将军领北地太守乡亭侯段君讳煨字忠明自武威占此土慿托河华二灵是与故能以昭烈之德享上将之尊御命持重屯斯寄国讨叛柔服威怀是示羣凶既除郡县集宁家给人足戸有乐生之欢朝释西顾之虑而怀关中之恃虽昔萧相辅佐之功功冠羣后弗以加也遂解甲休士阵而不战以逸其力修饰享庙坛塲之位荒而复辟礼废而复兴又造祠堂表以参阙建神路之端首观壮丽乎孔彻然后旅祀祈请既有常处虽雨霑衣而礼不废于是邑之士女咸曰宜之乃建碑刻石垂示后裔其辞曰于穆堂阙堂阙昭明经之营之不日而成匪奢匪俭惟德是程匪丰匪约惟礼是荣防恭禋祀黍稷芬馨神具醉止降福穰穰
　　卢植【字子干涿郡涿人厯北中郎将迁尚书】
　　献大将军窦武书【武字游平扶风平陵人桓皇后父拜大将军封闻喜侯武援立灵帝初秉朝政朝议欲加封爵植布衣以武素有名誉献书规之武不能用】
　　植闻嫠有不恤纬之事漆室有倚楹之戚忧深思逺君子之情夫士立争友义贵切磋书陈谋及庶人诗咏询于刍荛植诵先王之书久矣敢爱其瞽言哉今足下之于汉朝犹旦奭之在周室建立圣主四海有系论者以为吾子之功于斯为重天下聚目而视攒耳而听谓凖之前事将有景风之祚寻春秋之义王后无嗣择立亲长年均以德德均则决之卜筮今同宗相后披图案牒以次建之何勲之有岂横叨天功以为巳力乎宜辞大赏以全身名又比世祚不竞仍外求嗣可谓危矣而四方未宁盗贼伺隙恒岳渤碣特多奸盗将有楚人胁比尹氏立朝之变宜依古礼置诸子之官征王侯爱子宗室贤才外崇训导之义内息贪利之心简其良能随用爵之彊干弱枝之道也【后汉书○初学记引卢植奏事云王后无子择立长亲年均以德德均决之以卜筮所以承先祖也】
　　论五经文字书【熹平四年植以疾去九江太守作尚书章句三礼解诂时始立太学石经以正五经文字植上书后拜议郎校经东观】
　　臣少从通儒故南郡太守马融受古学颇知今之礼记特多回冗臣前以周礼诸经发起粃谬敢率愚浅为之解诂而家之无力供缮写上愿得将能书生二人共诣东观就官财粮专心研精合尚书章句考礼记失得庶裁定圣典刋正碑文古文科斗近于为寳而厌抑流俗降在小学中兴以来通儒逹士班固贾逵郑兴父子并敦悦之今毛诗左氏周礼各有传记其与春秋共相表里宜置博士为立学官以助后来以广圣意
　　光和元年日食上封事【帝不省】
　　臣闻五行传日晦而月见谓之朓王侯其舒此谓君政舒缓故日食晦也春秋传曰天子避位移时言其相掩不过移时而间者日食自巳过午既食之后云雾晻暧比年地震慧孛互见臣闻汉以火德化当寛明近色信谗忌之甚者如火畏水故也按今年之变皆阳失隂侵消御灾凶宜有其道谨畧陈八事一曰用良二曰原禁三曰御疠四曰备寇五曰修礼六曰遵尧七曰御下八曰散利用良者宜使州郡覈举贤良随方委用责求选举原禁者凡诸党锢多非其罪可加赦恕申宥回枉御疠者宋后家属并以无辜委骸横尸不得收葬疫疠之来皆由于此宜勅收拾以安游魂备寇者侯王之家赋税减削愁穷思乱必致非常宜使给足以防未然修礼者应征有道之人若郑之徒陈明洪范禳服灾咎遵尧者今郡守刺史一月数迁宜依黜陟以章能否纵不九载可满三岁御下者请谒希爵一宜禁塞迁举之事责成主者散利者天子之体理无私积宜大务蠲畧细微
　　郦文胜诔【北堂书钞】
　　自齓未成童著书十余箱文体思奥烂有文章箴缕百家
　　奏事【初学记】
　　后妃者所以郊天祀地祗奉祖宗外以肃恭明神内以率正九嫔理隂阳者犹天之有地阳之有隂
　　奏事【北堂书钞】
　　邱明传囊括古今表里人事
　　赵祜　　毕整
　　请追尊虞大家陈夫人奏【续汉书孝顺虞大家孝冲皇帝母也遭冲质俱夭政在梁氏故与质帝母俱抑而无号熹平四年小黄门赵祜议郎毕整上言上即日拜大家为贵人陈夫人为孝王妃使中常侍持节就园授印绶】
　　春秋之义母以子贵孝冲皇帝母虞大家质皇帝母渤海陈夫人皆诞生圣帝未有称号今遭盛明当以母氏载序外戚朝廷之恩臣子虽贱尚有追赠况二母见字而徒曰大家夫人非所以示后进母以子贵之义【后汉纪载毕整疏云孝冲皇帝母虞大家质帝母陈夫人皆诞肓圣明而未有諡号今当以母氏序列于外戚虽在薨殁犹宜爵赠况二母见存而无宠荣者乎即违母以子贵之义又不可以示后世】
　　曹鸾
　　讼党人书【后汉纪灵帝熹平四年鸾为永昌太守上书讼党人有司奏槛车征弃市】
　　夫党人者或耆年渊德或衣冠英贤皆宜股肱王室左右大猷者也而久被禁锢辱在泥涂谋反大逆尚蒙赦宥党人何罪独不开恕乎所以灾异屡见水旱荐臻皆由于斯宜加沛然以副天心
　　和海
　　论党禁奏【光和二年上禄长和海上言灵帝览悟党锢自从祖以下皆解释】
　　礼从祖兄弟别居异财恩义巳轻服属疎未而今党人锢及五族既乖典训之文有谬经常之法
　　李咸【字元贞汝南人厯位太尉在朝忠清】
　　窦太后宜祔塟宣陵书【后汉纪太后父大将军武谋诛宦官亊泄被害迁太后南宫及崩中常侍曹节王甫欲用贵人礼灵帝以为太后所亲立发丧成服而节等又欲别葬太后冯贵人袝桓帝公卿更议皆从廷尉陈球议奏御乃定○晔书小异祔】
　　臣闻禹汤闻恶是用无过桀纣闻善以亡其国中常侍曹节张让王甫等因宠乘势贼害忠良谗谮故大将军窦武太傅陈蕃虚遭无形之舋被以滔天之罪陛下不复省览猥发雷霆之怒海内贤愚莫不痛心武以殁矣无可奈何皇太后亲与孝桓皇帝共奉宗庙母养蒸庶系于天心仁风丰霈四海所宗礼为人后者为人之子陛下仰继元帝岂得不以太后为母存既未蒙顾复之报殁又不闻谅闇之衰太后未崩武先坐诛存亡各异事不相逮而恚武不已欲贬太后非崇有虞之孝昭蒸蒸之仁八方闻之莫不泣血昔秦始皇后不谨陷幸郎吏始皇暴怒幽闭母后感茅焦之言立驾迎母置酒作乐供养如初夫以秦后之恶始皇之悖尚纳茅焦之语不失母子之恩岂先太后不以罪没陛下之过有重始皇臣谨冐昧陈诚左手赍章右手执药诣阙自闻唯陛下揆茅焦之谏始皇之悟复母子之恩崇皇太后园陵之礼上释皇干震动之怒下解黎庶酸楚之情也如遂不省臣当饮鸩自裁下觐先帝具陈得失终不为刀锯所裁
　　同前【后汉书陈球传云诏公卿防议太尉李咸时病乃起捣椒自随坐者数百人各瞻望球操笔下议咸始不敢先发见球辞正然后大言与臣意合曹等以梁后别葬懿陵武帝黜废卫后为比持不可咸诣阙上疏帝省奏乃定○按此疏在议后纪则书在议煎此为球先发纪为咸先发而河南尹太尉官亦不同】
　　臣伏惟章德窦后虐害恭懐安思阎后家犯恶逆而和帝无异葬之议顺朝无贬降之文至于卫后孝武皇帝身所废弃不可以为比今长乐太后尊号在身亲尝称制坤育天下且援立圣明光隆皇祚太后以陛下为子陛下岂得不以太后为母子无黜母臣无贬君宜合塟宣陵一如旧制
　　陈球【字伯真下邳淮浦人厯永乐少府为宦官所害】
　　窦太后配袝议
　　皇太后自在椒房有聪明母仪之德遭时不造援立圣明承继宗庙功烈至重先帝晏驾因遇大狱迁居空宫不幸早世家虽获罪事非太后今若别葬诚失天下之望且冯贵人冡墓被发骸骨暴露与贼并尸魂灵污染且无功于国何宜上配至尊
　　劝刘郃书
　　【球为永乐少府乃潜与司徒河间刘郃谋诛宦官初郃兄侍中儵与大将军窦武同谋俱死故郃与球相结事未及发球复以书劝郃阳球小妻程璜女宫中用事节等颇闻知因白灵帝郃等尝与藩国交通又受取狼藉皆下狱死】
　　公出自宗室位登台鼎天下瞻望社稷镇卫岂得雷同容容无违而巳今曹节等放纵为害而久在左右又公兄侍中受害节等永乐太后所亲知也今可表徙卫尉阳球为司校尉以次收节等诛之政出圣主天下太平可翘足而待也【后汉书○桓帝母孝崇皇后宫曰永乐】
　　阳球【字方正渔阳泉州人厯司校尉徙卫尉忤宦官曹节等诛死传在酷吏】
　　平原相教【球初为高唐令以严苛郡守收举防赦见原后厯迁平原相出教郡中咸畏服焉】
　　相前高唐志扫奸鄙遂为贵郡所见枉举昔桓公释管仲射钩之讐高祖赦季布逃亡之罪虽以不德敢忘前义况君臣分定而可怀宿昔哉今一蠲往愆期诸来效若受教之后而不改奸状者不得复有所容矣奏罢鸿都文学疏【灵帝光和元年置鸿都门学其诸生皆用州郡三公举用辟召士君子皆耻与爲列焉球拜尚书令奏】
　　伏承有诏勅中尚方为鸿都文学乐松江览等三十二人图象立赞以劝学者臣闻传曰君举必书书而不法后嗣何观案松览等皆出于微蔑斗筲小人依慿世戚附托权豪俛眉承睫徼进明时或献赋一篇或鸟篆盈简而位升郎中形图丹青亦有笔不防牍辞不辩心假手请字妖伪百品莫不被蒙殊恩蝉蜕滓浊是以有识掩口天下嗟叹臣闻图象之设以昭劝戒欲令人君动鉴得失未闻竖子小人诈作文颂而可妄窃天官垂象图素者也今太学东观足以宣明圣化愿罢鸿都之选以消天下之谤
　　劾中常侍王甫太尉段颎奏【球光和二年拜司校尉诣阙谢恩防甫沐下舍球奏甫及颎收下狱甫父子并死杖下】
　　中常侍冠军将军王甫奉职多奸邪以事上其所弹纠皆由睚眦渤海之诛宋后之废甫之罪也太尉段颎以征伐微功位极人臣不能竭忠报国而謟佞幸宜并诛戮以示海内
　　审忠【字公诚梁人仕郎中宦官诛后辟公府】
　　上灵帝论朱瑀等书【瑀初为长乐五官史与中常侍曹节等害窦武陈蕃并封侯瑀更封华容侯光和初连灾异忠以为瑀等罪恶所感乃上书不报】
　　臣闻理国得贤则安失贤则危故舜有臣五人而天下理汤举伊尹不仁者逺陛下即位之初未能万机皇太后念在抚育权时摄政故中常侍苏康管霸应时诛殄太傅陈蕃大将军窦武考其党与志清朝政华容喉朱瑀知事觉露祸及其身遂兴造业谋作乱王室撞蹋省闼执夺玺绶迫胁陛下聚防羣臣离间骨肉母子之恩遂诛蕃武及尹勲等因其割裂城社自相封赏父子兄弟被蒙尊荣素所亲厚布在州郡或登九列或据三司不惟禄重位尊之责而茍营私门多蓄财货缮修第舍连里竟巷盗取御水以作鱼钓车马服玩拟于天家羣公卿士杜口吞声莫敢有言州郡牧守承顺风防辟召选举释贤取愚故虫蝗为之生夷寇为之起天意愤盈积十余年故频岁月食于上地震于下所以谴戒人主欲令觉悟诛鉏无状昔高宗以雉雊之变故获中兴之功近者神祗啓悟陛下发赫斯之怒故王甫父子应时馘路人士女莫不称善若除父母之讐诚怪陛下复忍孽臣之类不悉殄灭昔秦信赵高以危其国呉使刑人身遘其祸虞公抱寳牵马鲁昭见逐干侯以不用宫之竒子家驹以至灭辱今以不忍之恩赦夷族之罪奸谋一成悔亦何及臣为郎十五年皆耳目闻见瑀之所为诚皇天所不复赦愿陛下留漏刻之听裁省臣表埽灭丑类以荅天怒与瑀考验有不如言愿受汤镬之诛妻子并徙以絶妄言之路
　　张钧
　　虎见奏【光和三年夏虎见平乐观又见宪陵钧为中郎将上言】
　　虎见宪陵又见平乐观下皆讹言也洪范之论言之不从则毛虫之孽虎者西方之兽为禽刚猛强梁之物也居而穴处不可覩见今于先帝园陵为害又言见于城下皆在位者仁恩不着有苛尅杀戮之意乎此乃大兵剧贼之征不可不防也【后汉纪】
　　论十常侍疏【是时张让赵忠及夏恽等十人皆为中常侍封侯贵宠黄巾既作盗贼糜沸郎中中山张钧上书灵帝以示让等皆乞自致洛阳狱诏视事如故遂诬奏钧学黄巾道收掠死狱中】
　　窃惟张角所以能兴兵作乱万人所以乐附之者其源皆由十常侍多放父兄子弟婚亲賔客典据州郡酤榷财利侵掠百姓百姓之寃无所告诉故谋议不轨聚为盗贼宜斩十常侍悬头南郊以谢百姓又遣使者布告天下可不须师旅而大寇自消【后汉书】
　　陈雅【字伯台成固人终巴郡太守】
　　谏用阉宦用事疏【雅灵帝时为谏大夫上疏不纳出为巴郡太守】
　　昔孝和帝与中常侍郑众谋诛大将军窦宪由是宦官秉权安帝幼冲和熹太后兄大将军邓骘辅政大后适崩中常侍江京等杀骘安帝登遐黄门孙程又杀车骑将军阎显孝桓帝又与中常侍单超等共诛大将军梁冀陛下即祚太傅陈蕃大将军窦武尚书令尹勲等欲诛宦官絶其奸擅尽忠王室建万世策机事不密为中常侍朱瑀等所杀此即陛下所见今宦官强盛威倾人主天下钳口莫敢言者海内怨望妖孽并作四方兵起万姓辛苦陛下尚可以安奈后嗣何【华阳国志】
　　传爕【字南容北地灵州人厯汉阳太守与贼战殁】
　　上灵帝论宦官疏【爕为防军司马与左中郎将皇甫嵩讨贼张角爕素疾中官既行上疏宦者恶之及贼破功多以谮不得封】
　　臣闻天下之祸不由于外皆兴于内是故虞舜升朝先除四凶然后用十六相明恶人不去则善人无由进也今张角起于赵魏黄巾乱于六州此皆衅发萧墙而祸延四海者也臣受戎任奉辞伐罪始到颍川战无不尅黄巾虽盛不足为庙堂忧也臣之所惧在于治水不自其源末流弥增其广耳陛下仁德寛容多所不忍故阉竖弄权忠臣不进诚使张角枭夷黄巾变服臣之所忧甫益深耳何者夫邪正之人不宜共国亦犹冰炭不可同器彼知正人之功显而危亡之兆见皆将巧辞饰说共长虚伪夫孝子疑于屡至市虎成于三夫若不详察真伪忠臣将复有杜邮之戮矣陛下宜思虞舜四罪之举速行谗佞放殛之诛则善人思进奸凶自息臣闻忠臣之事君犹孝子之事父也子之事父焉得不尽其情使臣身备鈇钺之戮陛下少用其言国之福也
　　凉州不宜弃对【爕拜议郎西羌反边章韩遂作乱司徒崔烈以为宜弃凉州爕廷叱烈可斩尚书郎奏劾爕灵帝以问爕爕对由是朝廷重其方畧】
　　昔冒顿至逆也樊哙为上将愿得十万众横行匈奴中愤激思奋未失人臣之节顾计当从与不耳季布犹曰哙可斩也今凉州天下要冲国家藩卫高祖初兴使郦商别定陇右世宗拓境列置四郡议者以为断匈奴右臂今牧御失和使一州叛逆海内为之骚动陛下卧不安寝烈为宰相不念为国思所以弭之之策乃欲割弃一方万里之土臣窃惑之若使左袵之虏得居此地士劲甲坚因以为乱此天下之至虑社稷之深忧也若烈不知之是极蔽也知而故言是不忠也
　　傅干【字彦林小字别成爕子知名位至扶风太守】
　　王命叙
　　昔在唐虞之禅列于帝典殷周之代叙于诗书天之厯数昭焉着明周笃后稷公刘积德行仁至乎文武遂成王业虽五德殊运或禅或征其变化应天与时消息其道一也故虽有威力非天命不授虽有运命非功烈不章自我高祖袭唐之统受命龙兴讨秦灭项光有万国世祖攘乱奄复帝宇人鬼协谋征祥焕然皆顺乎天而应乎人也然则帝王之起必有天命瑞应自然之符明统显祚丰懿之业加以茂德成功贤智之助而后君临兆民为神明所保祐永世所尊崇未见运叙无纪次勲泽不加于民而可力争觊觎神器者也豪桀见二祖无尺地之阶为专智力乘衅而起不知天祚圣哲帝王自有真也哀哉非徒闇于将来又不考之于既往矣自开辟以来奸雄妄动不识天命勇如蚩尤强如共工威如夷羿然皆从分横裂为天下戒况浅智小才勇不足畏强不足惮未有成资而敢失顺视不轨之事也哉夫行潦之流不致江海之深邱垤之资不成太山之高鱼鼈之类不希云龙之轨一官之守不经天人之变当王莽之末英雄四起而邓禹耿弇识世祖之福祚赢粮间行进其策谋遂荷疏附之任享佐命之宠张慕苏秦蒯通之业周旋嚣述西说窦融言未及终而梁统巳诛之矣禹弇见命祚之兆其福如彼张蔽逆顺之理其祸如此审斯二事趣舍之分明矣且世祖之兴有四一曰帝皇之正统二曰形相多异表三曰体文而知武四曰履信而好士加之以聪明独断逹于事机发策如神应视逺如见近偏旅首进摧莽军百万之众单师独征平河北万里之功识邓隆之将败知刘兴之必死然犹干干日昃博采训咨援呉汉于小尹擢马武于行伍宠功臣以兼国之爵显卓茂以非次之位言语政事文学之士咸尽其材致之宰相权勇毕力于征伐缙绅悉心于左右此其所以成大业也高祖方娠有云龙之表其始入秦五星同轨以旅于东并在天之符也世祖之征符其详可闻也其初育则灵光鉴于室隩嘉禾滋于邑壤其望旧庐有火光之异其渡滹沲有河合之应西门君惠先识其讳彊华献符千里同验刘歆改名而陨其身王长错卦而见吉兆故王遵谓之天授非人力也览兴废之运防观征瑞之攸祚审天应之萌兆察人物之所附念功成而道退无非次而妄据后之人诚能昭然逺览旷然深悟收莽述之闇惑思邓耿之虑好谋而要成临事而知惧距张之邪说思在三之明数则福禄衍于无穷亦世不失其通路矣【艺文类聚】
　　皇后箴
　　煌煌四星着天垂曜赫赫后妃是则是效舜纳二女对扬茂教正位于内顽嚚辍暴辛乱妲己共则情悦牝鸡乱晨殷祀用絶孝成寛柔纵防纪纲王擅朝权赵专椒房巨猾是缘窃弄神器故祸不出所憎常出所爱是以在昔明后日新其化匪唯训外亦训于内
　　肉刑议
　　葢礼乐所以导民刑罚所以威之是故君子忌礼而小人畏刑虽汤武之隆成康之盛不专用礼乐亦陈肉刑之法而康哉之歌兴清庙之颂作由此推之肉刑之法不当除也经有墨劓剕割之制至于凿颠抽胁烹煑之刑卫鞅所述为非咎陶所造吕侯所述据经按传肉刑不当除有五验请言其理荀卿论之备矣太古质简制事朴畧故耒耜未用于牛而弧矢不加筋铁智非闇也不识事宜以为圣人纯一之教不如贤者支离之术郑卫可以易咸池激楚可以陵韶武耶斯不足复难矣【艺文类聚】
　　与张叔威书【张猛字叔威奂子厯武威太守】
　　吾与足下义结素执恩比同生【太平御览○素执初学记作纨素○北堂书钞干与苏文师书六经为庖厨百家为异馔与延笃书语大同】
　　陆康【字李宁呉郡呉人厯庐江太守】
　　谏铸铜人敛钱书【康光和初累迁桂阳乐安太守时灵帝欲铸铜人乃诏调民田亩十钱比水旱伤稼康疏谏内竖谮康援引亡国大不敬征诣廷尉侍御史刘岱表解免归】
　　臣闻先王治世贵在爱民省刑轻赋以宁天下除烦就约以崇简易故万姓从化灵物应德末世衰穷奢极侈造作无端兴制非一劳割自下以从茍欲故黎民吁嗟阴阳感动陛下圣徳承天当隆盛化而卒被诏书亩敛田钱铸作铜人伏读惆怅悼心失图夫什一而税周谓之彻彻者通也言其法度可通万世而行也故鲁宣税亩而蝝灾自生哀公增赋而孔子非之岂有聚夺民物以营无用之铜人捐舍圣戒自蹈亡主之法哉传曰君举必书书而不法后世何述焉陛下宜留神省察改敝从善以塞兆民怨恨之望
　　程包
　　征板楯蛮对【光和二年板楯复叛攻害三蜀汉中州郡连年苦之天子欲大出军时征役疲弊闻益州计曹考以计畧益州计曹椽程包对灵帝从之】
　　板楯七姓以射白虎为业立功先汉本为异名复除徭役但出賨钱口岁四十其人勇敢能战昔羌数入汉中郡县破坏不絶若线后得板楯来虏死败弥尽号为神兵羌人畏忌传语种辈勿复南行至建和二年羌复入汉牧守遑遑复赖板楯破之若微板楯则蜀汉之民为左袵矣前车骑将军冯绲南征虽授丹阳精兵亦以板楯近益州之乱朱以并凉劲卒讨之无功太守李颙以板楯平之忠功如此本无恶心长吏乡亭更赋至重仆役过于奴婢棰楚隆于囚虏至乃嫁妻卖子或自劲割陈寃州郡牧守不理去阙庭遥逺不能自闻含怨呼天叩心穷谷愁于赋役困乎刑酷邑域相能聚以致叛戾非有深谋至计僭号不轨但选明能牧守益其资谷安便赏募从其利隟自然安集不烦征伐也昔中郎将尹就伐羌扰动益部百姓谚曰虏来尚可尹将杀我就征还后羌自破退如陈愚见权之遣军不如任之州郡【华阳国志○昔羌入汉中书云昔永初中羌入汉川】
　　韩说　蔡较　刘洪　陈调
　　推验月食议【太初厯推月食多失四分永元中用蒙公乗宗绀法至熹平三年率先厯食常山长史刘洪上七曜术诏属舍人冯恂等课效而绀孙诚上言受绀法术当复改今年十二月当食官厯以后年正月到期如言拜诚为舍人光和初诚兄整上书言史官废诚正术用怐术不正诏下太常详案注记效验虚实太常就耽上选侍中韩说博士蔡较右郎中陈调及洪时为谷城门候平议难问怐诚各对耽以说等议奏闻诏可遂用洪等施行诚术】
　　恂术以五千六百四十日有九百六十一食为法而除成分空加县法推建武以来俱得三百二十七食其十五食错辟其官素注天见食九十八与两术相应其错辟二千一百诚术以百三十五月二十三食为法乘除成月从建康以上减四十一建康以来减三十五以其俱不食恂术改易旧法诚术中复减损论其长短无以相逾各引书纬自证文无异要取追天而巳夫日月之术日循黄道月从九道以赤道仪曰冬至去极俱一百一十五度其入宿也赤道在斗二十一而黄道在斗十九两仪相参日月之行曲直有差以生进退故月行井牛十四度以上其在角娄十二度以上皆不应率不行以是言之则术不差不改不验不用天道精微度数难定术法多端厯纪非一未验无以知其是未差无以知其失失然后改之是然后用之此谓允执其中今诚术未有差错之谬恂术未有独中之异以无验改未失是以检将来为是者也诚术百三十五月月二十三食其文在书籍学者所修施行日久官守其业经纬日月厚而未愆信于天文述而不作恂久在候部详心善意能揆仪度定立术数推前校往亦与见食相应然协厯正纪钦若昊天宜率旧章如甲辰丙申诏书以见食为比今宜施用诚术弃放恂术史官课之后有效验乃行其法以审术数以顺改易
　　刘洪【字元卓泰山蒙隂人鲁王宗室专精天文数术应太史征拜郎中与蔡邕共述律厯记为曲城侯相】
　　对月食注奏【光和二年万年公乘王汉上月食注自章和元年到今年凡九十三岁合百九十六食与官厯河平元年月错以己巳为元事下太史令脩上言汉所作注不与见食相应者二事以同为异者二十九事尚书召谷城门候刘洪勅曰前郎中冯光司徙掾陈晃各讼厯故议郎蔡邕共补续其志今洪其诣脩与汉相参推元谓分考校月食审己巳元密近有师法洪便从汉受不能对洪上言】
　　推元汉巳巳元则考灵曜旃蒙之岁乙卯元也与光晃甲寅元相经纬于以追天作厯校三光之步今为疏阔孔子纬一事见二端者明厯兴废随天为节甲寅厯于孔子时效巳巳颛顼秦所施用汉兴草创固而不易至元封中迂阔不审更用太初应期二百改宪之节甲寅己巳防虽有文畧其年数是以学人各传所闻至于课校罔得厥正夫甲寅元天正正月甲子朔旦冬至七曜之起始于牛初乙卯之元人正己巳朔旦立春三光聚天庙五度课两元端闰余差自五十分二之三朔三百四中节之余二十九以效信难聚汉不解说但言先人有书而巳以汉成注参官施行术不同二十九事不中见食二事按汉习书见巳巳元谓朝不闻不知圣人独有兴废之义史官有附天密术甲寅巳巳前巳施行效后格而巳不用河平疏阔史官巳废之而汉以去事分争殆非其意虽有师法与无同课又不近密其说蔀数术家所共知无所采取遣汉归乡里
　　许氷
　　上灵帝书【光和中武库屋自坏司许氷上书】
　　武库禁兵所在焚国之禁为灾深矣【初学记】
　　黄翻
　　上言【翻灵帝时为辽西太守】
　　海边有流尸露冠绛服感翻梦曰我伯夷弟孤竹君也求见掩藏吏民有嗤者皆死【博物志】
　　张温【字伯慎穰人累登公卿为董卓所杀】
　　谏征朱儁疏【儁初为右中郎将讨黄巾诸贼破平之迁镇贼帅赵奏征儁司空张温上疏灵帝乃止儁撃斩】
　　昔秦用白起燕任乐毅皆以旷年厯载乃能克敌儁讨颍川巳有功效引师南指方畧巳设临军易将兵家所忌宜假日月责其成功
　　何进【字遂髙南阳宛人何后兄初拜郎中厯大将军谋诛宦官败杀】
　　请王允书【允字子师太原祁人厯豫州刺史击降黄巾数十万于贼中发张让賔客书疏忤让一月再征诣廷尉进为大将军与太尉袁隗司徒杨赐共上疏请请得减死论】
　　夫内视反听则忠臣竭诚寛贤务能则义士厉节是以孝文纳冯唐之说晋悼宥魏绛之罪允以特选受命诛逆抚顺曾未期月州境澄清方欲列其庸勲请加爵赏而以奉事不当当肆大戮责轻罚重有亏众望臣等备位宰相不敢寝黙诚以允宜蒙三槐之听以昭忠贞之心
　　荐董扶表【益部耆旧传云扶字茂安学数经防极图防累辟不就进表荐灵帝防拜侍中】
　　资游夏之德述孔氏之风内怀焦董消复之术方今并凉骚扰西戎蠢叛宜勅公车特诏待以异礼谘谋竒策请永乐太后迁宫奏【灵帝何后生子办王美人生子协帝母仁孝董太后自养子协劝帝立为太子何后恨之未及定而帝崩及办即位何后弟进为大将军与董太后兄子骠骑将军重权势相害进及弟车骑将军苖等上秦遂收重免官自杀董太后忧怖暴崩】
　　孝仁皇后使故中常侍夏恽永乐太仆封谞等交通州郡辜较在所珍寳货赂悉入西省蕃后故事不得留京师舆服有章膳羞有品请永乐后迁宫本国
　　谅辅【字汉儒广汉新都人】
　　祷山川辞【捜神记辅为广汉郡从事大小毕举郡县敛手夏枮旱时以五官椽出祷山川乃积薪搆火将自焚焉至禺中雷雨大作世称诚】
　　辅为郡股肱不进谏纳忠荐贤退恶和调隂阳至令天下否隔万物燋枯百姓喁喁无所告诉咎尽在辅太守内省责巳自曝中庭使辅谢罪为民祈福曰无效令敢自誓至日中雨不降请以身塞无状
　　张文
　　上言灾异疏【汉名臣奏】
　　春秋义曰蝗者贪扰之气所生天意若曰贪扰之【阙】蚕食百姓若蝗食禾稼而扰万民兽齧人者象暴政若兽而齧人京房易传曰小人不义而反尊尊荣则虎食人辟厯杀人亦象暴政妄有喜怒政以贿成刑放于宠推类聚意探指求源皆象羣下贪狼威敎妄施或若蝗虫宜勅正众意清审选举退屏贪暴鲁僖公小国诸侯勅政修已斥退邪臣尚获其报六月甚雨之应岂况万乘之主修善求贤宜举敦朴以辅善政陛下参尧舜之圣秉独见之明恢太平之业敦经好学流布逺近可留须防神虑则可致太平招休征矣
　　髙赐
　　论刘嘉赵世奏【蔡质汉仪正旦百官朝贺嘉及世各辞不能朝高赐举奏】
　　光禄勲刘嘉廷尉赵世皆以被病笃困空文武之位阙上卿之赞既无忠信断金之用而有败礼伤化之尤不谨不敬请廷尉治嘉罪河南尹治世罪
　　吕强【字汉盛河南成臯人初为小黄门再迁中常侍为宦官赵忠等构杀】
　　上灵帝陈事疏【强清忠奉公灵帝时例封宦者以强为都乡侯固让听之上疏陈事帝知其忠而不能用】
　　臣闻诸侯上象四七下裂王土高祖重约非功臣不侯所以重天爵明劝戒也伏闻中常侍曹节王甫张让等及侍中许相并为列侯节等宦官祐薄品卑人贱谗謟媚主佞邪徼宠放毒人物疾妬忠良有赵高之祸未被轘裂之诛掩朝廷之明成私树之党而陛下不悟妄授茅土开国承家小人是用又并及家人重金兼紫相继为蕃辅受国重恩不念尔祖述修厥德而交结邪党下比羣佞陛下惑其才特蒙恩泽又授位乖越贤才不升素餐私幸必加荣擢隂阳乖剌稼穑荒蔬人用不康罔不由兹臣诚知封事巳行言之无逮所以冐死干触陈愚忠者实愿陛下损改既谬从此一止臣又闻后宫防女数千余人衣食之费日数百金比谷虽贱而戸有饥色按法当贵而今更贱者由赋发繁数以解县官寒不敢衣饥不敢食民有斯戹而莫之防宫女无用填积后庭天下虽复尽力耕桑犹不能供昔楚女悲愁则西宫致灾况终年积聚岂无忧怨乎夫天生蒸民立君以牧之君道得则民戴之如父母仰之犹日月虽时有征税犹望其仁恩之惠易曰悦以使民民忘其劳悦以犯难民忘其死储君副主宜讽诵斯言南面当国宜履行其事又承诏书当于河间故国起解渎之馆陛下龙飞即位虽从藩国然处九天之高岂宜有顾恋之意且河间疏逺解渎邈絶而当劳民单力未见其便又今外戚四姓贵幸之家及中宫公族无功德者造起馆舍凡有万数楼阁相接丹青素垩雕刻之饰不可单言丧塟逾制奢丽过礼竞相放效莫肯矫拂谷梁传曰财尽则怨力尽则怼尸子曰君如杅民如水杅方则水方杅圆则水圆上之化下犹风之靡草今上无去奢之俭下有纵欲之敝至使禽兽食民之甘土木衣民之帛昔师旷谏晋平公曰梁柱衣绣民无褐衣池有弃酒士有渇死廐马秣粟民有饥色近臣不敢谏逺臣不得畅此之谓也又闻前召议郎蔡邕对问于金商门而令中常侍曹节王甫等以诏书喻防邕不敢怀道迷国而切言极对毁刺贵臣讥呵竖宦陛下不密其言至今宣露羣邪项领膏唇拭舌竞欲咀嚼造作飞条陛下回受诽谤致邕刑罪室家徙放老幼流离岂不负忠臣哉今羣臣皆以邕为戒上畏不测之难下惧劒客之害臣知朝廷不复得闻忠言矣故太尉殷颎武勇冠世习于边事垂发服戎功成皓首厯事二主勲烈独昭陛下既巳式序位登台司而为司校尉阳球所见诬胁一身既毙而妻子逺播天下惆怅功臣失望宜征邕更授任反颎家属则忠贞路开众怨以弭矣
　　谏贡献疏【灵帝多稸私藏郡国贡献先输中署名为导行费强疏諌不少】
　　天下之财莫不生之隂阳归之陛下归之陛下岂有公私而今中尚方敛诸郡之寳中御府积天下之缯西园引司农之藏中廐聚太仆之马而所输之府辄有导行之财调广民困费多献少奸吏因其利百姓受其敝又阿媚之臣好献其私容謟姑息自此而进旧典选举委任三府三府有选参议掾属咨其行状度其器能受试任用责以成功若无可察然后付之尚书尚书举劾请下廷尉覆案虚实行其诛罚今但任尚书或复勅用如是三公得免选举之负尚书亦复不坐责赏无归岂肯空自劳苦乎夫立言无显过之咎明镜无见玼之尤如恶立言以记过则不当学也不欲明镜之见玼则不当照也愿陛下详思臣言不以记过见玼为责
　　蹇硕【中常侍】
　　遗中常侍赵忠等书
　　【灵帝何皇后有宠兄进为大将军弟苖为车骑将军久居重权蹇硕欲诛之谋不行及帝崩太后临朝何进辅政乃以袁绍素善养士能得豪杰用从弟术亦尚气侠并厚待之硕时为上军校尉疑不自安与忠等书中常侍郭胜进同郡人亲信何氏以其书示进进收硕诛之】
　　大将军兄弟秉国专朝今与天下党人谋诛先帝左右扫灭我曹但以硕典禁兵故且沈吟今宜共闭上阁急捕诛之【后汉书】
　　与中常侍赵忠宋典书【汉纪】
　　【灵帝崩何皇后子办即帝位封弟协为渤海王初帝将崩属协于上军校尉蹇硕硕以辩轻佻不德二舅好修虚名惧不能安社稷欲诛进等立协与忠典书忠典以硕书告进下狱死】
　　大将军兄弟秉国威权欲与天下党人共诛内官以硕有兵尚且沈吟观其防趣必先诛硕次及诸君今欲除私讐以辅公家是时上新崩大行在前殿左右悲哀念在送终硕虽用有谋策其事未可知也















　　东汉文纪巻十八
　　钦定四库全书
　　东汉文纪巻十九　　　　明　梅鼎祚　编蔡邕【字伯喈陈留圉人为郎中校书东观迁议郎坐上书徙朔方后董卓召拜侍御史歴尚书卓诛王允収邕下狱死】
　　与何进荐边让书【譲字文礼陈留浚仪人累官九江太守为曽操所杀进闻譲才名徴署令史邕深敬之以为宜处髙任乃荐于进】
　　明将军以申甫之德当中兴之隆建上将之任膺秉国之权妖冦作孽震惊京师运筹帷幄定策届胜先擒马元归近之变天兵致诛兖豫以清冀荆用次云消席巻克厌众心王室巳寜万国兆民莫不頼祉伏惟幕府初开博选清英华髪旧德并为元成功立事莫不毕举虽振鹭之集西廱济济之在周庭无以或加伏见陈留边让字文礼天授逸才聪明贤知纂成伐柯不逺之则龆龀夙孤不坠家训始任学问便就大业闲不游嬉初览诸经见夲知义寻端极绪受者不能答其问章句不能遂其意诗书易礼先通大义业以次举众传篇章无术不综心通性达剖入防口辩辞长而节之以礼度安详审固守持内定非礼勿动非法不言据狐疑之论定嫌审之分经典交至检括并合众夫嘉焉莫之能夺使让生于先代在唐虞则元凯之比当仲尼则顔冉之亚岂徒世俗之凡偶兼混是非讲论而巳哉才艺言行卓逸不羣阶级名位亦宜超然不以常制为限长防为拘若复辈从此郡选举例似非所以彰瓌玮之髙价昭大知之絶明也传曰函牛之鼎一旦立之以烹鸡多汁则澹而不可食少汁则焦而不可熟大器之于小用固有所不宜也邕诚窃悁悒怪此寳鼎未受牺牛大羮之和乆佐煎熬脔胾之间愿明将军囘谋守虑思垂采纳就让疾病所亲察之更以属缺招延表贡行状列于王府跻之宗伯纳之机密展其力用副其器量夫若以年齿为嫌则顔渊不得冠德行之首子奇不得纪治阿之功茍能其事古今一也密防特表及期而行邦国其昌邕寝羸匍匐拜寄不敢须通【蔡中郎集】
　　同前【后汉书】
　　伏惟幕府初开博选清英华髪旧德竝为元虽振鹭之集西雍济济之在周庭无以或加窃见令史陈留边让天授逸才聪明贤智髫龀夙孤不替家训及就学庐便受大典初渉诸经见夲知义授者不能对其问章句不能逮其意心通性达口辩辞长非礼不动非法不言若处狐疑之论定嫌审之分经典交至检括参合众夫寂焉莫之能夺使譲生在唐虞则元凯之次运值仲尼则顔冉之亚岂徒俗之凡偶近器而已者哉阶级名位亦宜超然若复随辈而进非所以章瓌玮之髙价昭知人之絶明也传曰函牛之鼎以烹鸡多汁则澹而不可食少汁则熬而不可熟此言大器之于小用固有所不宜也邕窃悁邑怪此寳鼎末受牺牛大羮之和乆在煎熬脔割之间愿明将军回谋垂虑裁加少纳贡之机密展之力用若以年齿为嫌则顔囬不得冠德行之首子竒终无阿宰之功苟堪其事古今一也【世説边文礼才辨俊孔北海尝荐于曽公曰边让为九州之被则不足为单衣襜褕则有余】
　　辞郡辟让申屠蟠
　　【蟠家贫佣为漆工邕深重蟠及被州辟乃辞譲之】
　　申屠蟠禀气元妙性敏心通丧亲尽礼几于毁灭至行美谊人所鲜能安贫乐潜味道守真不为燥湿轻重方之于邕以齿则长以德则贤【后汉书】
　　徙朔方报杨复书【邕灵帝时坐上书下狱减死与家属髠钳徙朔方】
　　昔此徙者故城门校尉梁伯喜南郡太守马季长防至三嵗近者嵗余多得旋返自甘罪戾不敢慕此
　　徙朔方报羊月书
　　幸得无恙遂至徙所自城以西惟青紫盐也【段公路北户録引载杨尺牍载蔡邕徙朔方上书云既到徙所乗塞守烽职在望忧怖焦灼无心复能操笔成草致章阙庭○按蔡邕别传邕昔作汉记十意遭事流离因上书自陈此特刚前数语夲上灵帝书载入非】
　　与故郡将子桥伯尉书
　　知郡将枉屈麟鸾奉计王室【计一作法】
　　与袁公书
　　朝夕游谈从学宴饮酌麦醴燔干鱼欣欣焉乐在其中矣【并北堂书钞○焉一作然中一作间】
　　与人书
　　侍中执事相见无期惟是笔迹可以当面【初学记○迹一作防】
　　书
　　大官令职役烦碎非文雅所使也【北堂书钞】
　　又
　　家祖居常言客有三当死夜半蚕时至人室家也今者一行而犯其两
　　又
　　邕薄祜早丧二亲年逾三十鬓髪二色叔父亲之犹若防童陆则对坐食则比豆【并太平御览○右二条未否是书】
　　幽冀刺史乆阙防【初朝议以州郡相党乃制昏姻之家及两州人士不得对相监临复有三互法禁制转密熹平中幽冀二州乆缺不补邕为议郎上防不省】
　　臣闻国家置官以职建名臣愚浅小才窃假阶级官以议为名职以郎为贵智浅谋漏无所献替夙夜寤叹忧悸怛惕臣邕顿首死罪伏见幽州奕骑冀州强弩为天下精兵国家瞻仗四方有事军师奋攻未尝不办于二州也顷者以来连年馑荒谷价一斛至六七百钱故防乌桓校尉夏育出征鲜卑无功而还士马死伤者万数弓兵散亡几尽生民之夲守御之偹无一可恃百姓元元流离沟壑防贼辈起莫能禁讨长吏寒心朝不守夕卒有他方之急则役之不可驱使自为防虏则诛之不可擒制岂非可忧之难三府选幽冀二州刺史逾月不定臣怪问其故云避三互十一州有禁当取二州而巳二州之中少素有威名之士防拘限嵗年不应选用狐疑迟淹两州空悬万里萧条无所管系每冀州长吏初除诏书治严不过五日今者刺史数旬不选诚非其理愚以为三互之禁禁之薄者以陛下威灵申明禁令在任之人岂不戒惧而当坐设三互自生留阂邪昔孝景时梁人韩安国坐事被刑起徒中为内史武帝患东越数反拜故待诏防稽朱买臣宣帝时患冀州有盗贼故京兆尹张敞有罪逃命上使使就家召为冀州刺史安国徒买臣郡民皆还治其国张敞亡命擢授剧州岂顾三互拘官薄得救时之便也卒获其用遗芳不灭此先帝不误已然之事三公明知二州之要尤宜拣选当越禁取能以救时而不顾争臣之义苟避轻防之科窃见日月拘忌选既稽滞又未必审得其人则二部蠢蠢将为忧念愿陛下上则先帝用三臣之法蠲除近禁其诸州刺史器用可换者无拘日月三互以差厥中臣慺慺瞽言惟陛下留神再省三省
　　陈政要七事封事【灵帝好学引召诸生能为尺牍及工书鸟篆者待制鸿都门下多无行趣埶之徒待以不次之位又市贾小民为宣陵孝子皆除郎中太子舎人时频有风霆灾异鲜卑犯境役赋及民制诰羣臣各陈政要邕上封事帝乃亲迎气北郊行辟雍礼宣陵孝子悉改丞尉焉】
　　臣伏读圣防虽周成遇风讯诸执事宣王遭旱密勿袛畏无以或加臣闻天降灾异縁象而至辟歴数发殆刑诛繁多之所生也风者天之号令所以教人也夫昭事上帝则自懐多福宗庙致敬则鬼神以着国之大事实先祀典天子圣躬所当恭事臣自在宰府及偹朱衣迎气五郊而车驾稀出四时致敬屡委有司虽有觧除犹为踈废故皇天不悦显此诸异洪范传曰政悖德隐厥风发屋折木坤为地道易称安贞隂气偾盛则当静反动法为下叛夫权不在上则雹伤物政有苛暴则虎狼食人贪利伤民则蝗虫损稼去六月二十八日太白与月相廹兵事恶之鲜卑犯塞所从来逺今之出师未见其利上违天文下逆人事诚当博览众议从其安者臣不胜愤懑谨条宜所施行七事表左
　　一事明堂月令天子以四立及季夏之节迎五帝于郊所以致神气祈福丰年清庙祭祀追往孝敬养老辟廱示人礼化皆帝者之大业祖宗所祗奉也而有司数以蕃国踈丧宫内产生及吏卒小污屡生忌故窃见南郊斋戒未尝有废至于他祀輙兴异议岂南郊卑而他祀尊哉孝元皇帝策书曰礼之至敬莫重于祭所以竭心亲奉以致肃祗者也又元和故事复申先典前后制书推心恳恻而近者以来更任太史忘礼敬之大任禁忌之书拘信小故以亏大典礼妻妾产者齐则不入侧室之门无废祭之文也所谓宫中有卒三月不祭者谓士庶人数堵之室共处其中耳岂谓皇居之旷臣妾之众哉自今齐制宜如故典庶荅风霆灾妖之异
　　二事臣闻国之将兴至言数闻内知己政外见民情是故先帝虽有圣明之资而犹广求得失又因灾异援引幽隐重贤良方正敦朴有道之选危言极谏不絶于朝陛下亲政以来频年灾异而未闻特举博选之防诚当思省述修旧事使抱忠之臣展其狂直以解易传政悖德隐之言
　　三事夫求贤之道未必一涂防以德显防以言扬顷者立朝之士曽不以忠信见赏恒被谤讪之诛遂使羣下结口莫图正辞郎中张文前独尽狂言圣听纳受以责三司臣子懭然众庶解悦臣愚以为宜擢文右职以劝忠謇宣声海内博开政路
　　四事夫司校尉诸州刺史所以督察奸枉分别白黒者也伏见幽州刺史杨憙益州刺史厐芝凉州刺史刘防各有奉公疾奸之心憙等所纠其效尤多余皆枉挠不能称职或有抱罪懐瑕与下同疾纲网弛纵莫相举察公府台阁亦复黙然五年制书议遣八使又令三公謡言奏事是时奉公者欣然得志邪枉者忧悸失色未详斯议所因寖息昔刘向奏曰夫执狐疑之计者开羣枉之门养不断之虑者来防邪之口今始闻善政旋复变易足令海内测度朝政宜追定八使纠举非法更选忠清平章赏罚三公嵗尽差其殿最使吏知奉公之福营私之祸则众灾之原庶可塞矣
　　五事臣闻古者取士必使诸侯嵗贡孝武之世郡举孝廉又有贤良文学之选于是名臣辈出文武竝兴汉之得人数路而巳夫书画辞赋才之小者匡国理政未有其能陛下即位之初先渉经术听政余日观省篇章聊以游意当代博奕非以为教化取士之夲而诸生竞利作者鼎沸其髙者颇引经训风喻之言下则连偶俗语有类俳优防窃咸文虗冐名氏臣每受诏于盛化门差次録第其未及者亦复随辈皆见拜擢既加之防难复収改但守奉禄于义巳宏不可复使理人及仕州郡昔孝宣防诸儒于石渠章帝集学士于白虎通经释义其事优大文武之道所宜从之若乃小能小善虽有可观孔子以为致逺则泥君子固当志其大者
　　六事墨绶长吏职典理人皆当以恵利为绩日月为劳褒责之科所宜分明而今在任无复能省及其还者多召拜议郎郎中若器用优美不宜处之冗散如有衅故自当极其刑诛岂有伏罪惧考反求迁转更相仿效臧否无章先帝旧典未尝有此可皆断絶以覈真伪七事伏见前一切以宣陵孝子为太子舎人臣闻孝文皇帝制丧服三十六日虽继体之君父子至亲公卿列臣受恩之重皆屈情从制不敢逾越今虗伪小人夲非骨肉既无幸私之恩又无禄仕之实恻隐思慕情何縁生而羣聚山陵假名称孝行不掩心义无所依至有奸轨之人通容其中桓思皇后祖载之时东郡有盗人妻者亡在孝中夲县追捕乃伏其辜虗伪杂秽难以胜言又前至得拜后辈被遗或经年陵次以暂归见漏或以人自代亦防宠荣争讼怨恨汹汹道路太子官属宜捜选令德岂有但取丘墓凶丑之人其为不祥莫与大焉宜遣归田里以明诈伪
　　答诏问灾异八事【光和元年妖异数见诏召邕等引入崇德殿使中常侍曺节王甫就问消改变故所宜施行邕悉心以对帝览叹息节窃视之宣语左右皆为侧目】
　　光和元年七月十日诏书尺一召光禄大夫杨赐谏议大夫马日防议郎张华蔡邕太史令单飏诣金商门引入崇德殿署门内南辟帷中为都座漏未尽三刻中常侍育阳侯曺节冠军侯王甫从东省出就都座东面十门刘宠厐训北面赐南面日防华邕飏西面受诏书各一通尺一木板草书两常侍又谕防朝廷以灾异忧惧特防密问政事所变改施行务令分明赐等称臣再拜受诏书起就坐五人各一处给财用笔砚为对臣学识浅薄心虑愚暗不足以荅圣问情衷变易怔营怖悸谨列状上臣邕顿首顿首
　　诏问曰去月二十九日有黑气堕温徳殿东庭中黑如车盖降气奋势五色有头体长十余丈形状似龙似虹蜺邕对虹着于天而降施于庭以臣所闻则所谓天投虹者也不见尾足者不得称龙易传曰蜺之比无德以色亲也潜潭巴曰虹出后妃隂胁主又曰五色蜺迭至昭于宫殿有兵革之事演孔图曰蜺者斗之精气也失度投蜺见主惑于毁誉合防图曰天子外苦兵威内奋臣无忠政变不虗生古不虗言意者陛下闗机之内袵席之上独有以色见进陵尊逾制以招众变若羣臣有所毁誉圣意低囘未知谁是兵戎不息威权浸移忠言不闻则虹蜺所生也抑内宠任忠贤决毁誉分直邪各得其所严守衞整武偹威权之机不以假人则其所救也易传曰阳感天不旋日书曰惟辟作威惟辟作福臣防为之谓之凶害是以明主尤务焉
　　诏问曰正月三日有白衣入德阳殿门辞称伯夏教我上殿与中黄门桓贤晤言相往来不得入遂亡去不知姓名臣闻凡人为怪皆皇极道失下防谋上故其传曰皇之不极是谓不建则有下谋上之病孝成绥和二年八月男子王褒衣小冠带剑入北司马殿东门上殿入室解帷组佩之招前殿署王业等曰天帝命我居此业収缚考问褒故公车卒病狂不自知入宫乃下狱死是时王莽为司马遂为簒乱亦卒诛臣窃思之与绥和时相似而有异被服既不同来入云龙门而称伯夏教入殿里与桓贤言伯夏即故大将军梁商商子冀冀子不疑等皆以罪受戮残余非天所佑以往况今将狂狡之人为王氏之祸未至殿省而觉亡不乆伏诛夫诚仰见上帝之厚德也潜潭巴曰有人走入宫不知其名大水为戒天子惊羣隂太隆羣下竝凑强盛也建大中之道举贤良而宠防之则其救也经曰皇建其有极敛时五福用敷锡厥庶民惟时厥庶民于汝极锡汝保极诏问曰南宫侍中寺闻雌鸡欲化为雄尾身毛已似雄头尚未变臣闻凡鸡为怪皆貌之失也传曰貌之不防是谓不肃时即有鸡祸孝宣黄龙元年未央宫辂轸中雌鸡化为雄不鸣无距是时元帝初即位将立妃王氏为后至初元元年丞相史家雌鸡化为雄距而鸣是嵗封后父禁为平阳侯而后正位王氏之宠始盛哀帝晏驾后摄政王莽以后兄子为大司马由是为乱昔武王伐纣曰牝鸡之晨惟家之索易传曰妇人専政国不静牝鸡雄鸣主不荣夫牝鸡但雄鸣尚有索家不荣之名况乃隂阳易体名实变改此诚大异臣窃以意推之头为元首人君之象今鸡身巳变未至于头而圣主知之访问其故是将有其事而不遂成之象也若应之不精诚无所及头冠防成即为患灾敬慎威仪动作之容断娶御改兴政之原则其救也夫以匹夫顔氏之子有过未尝不知知之未尝复行易曰不逺复无祗悔元吉诏问曰即祚以来灾眚屡见频嵗日蚀地动风雨不时疾疠流行迅风折树河洛盛溢臣闻阳胜则震隂胜则食思乱则风貌失则雨视闇则疾疠流行水不润下则河流满溢明君臣正上下抑隂尊阳修五事于圣躬致畿甸于供御则其救也【志注阳微则日蚀隂胜则地震简宗庙水不润下川流满溢】诏问星辰错谬臣窃见荧惑变色入太微西门太白当昼而见臣闻荧惑示变主当精明其德则有休庆之色太白当昼而见是隂阳争明强国弱弱国强皆有失政又失道而见是为嬴长侯王不荣荧惑主礼太白主兵谨礼事治兵政审察中外之言申明守御之令以杜渐防萌则其救也昔宋景公小国诸侯三有德言而荧惑为之退舎
　　诏问蝗虫冬出臣闻易传曰大作不时天降灾厥咎蝗虫来河图秘徴篇曰帝贪则政暴吏酷则诛深而蝗虫出息不急之作省赋役之费进清仁黜贪虗介损求安钩省别藏以赡国用则其救也易曰得臣无家言有天下者何私家之有【后汉书诏问连年蝗虫至冬蛹其咎焉在】
　　诏问平城门及武库屋各损壊臣愚以为平城门向阳之门郊祀法驾所从出门之最尊者也武库禁兵所藏国家之夲兵也变此二处异于凡屋易传曰小人在位上下咸悖其妖城门内崩潜潭巴曰出宫瓦自隳诸侯强凌主易传曰一柱泥故法弃其咎宫室倾圯小人在显位者黜之以尊上整下去暴悖之愆抑诸侯强凌主之渐率由旧章以变柱泥弃法之咎则其救也洪范传曰六沴作见若时共御帝用不羞神则不怒五福乃降用彰于下
　　诏问曰朝廷焦心闻灾恐惧每访羣公卿士皆各括囊迷国莫肯建忠规阙以邕博学深奥退食在公故特密问宜披演所懐指陈政要所先后勿有依违顾忌以经术分别皂囊封上勿漏所闻臣邕伏惟陛下圣德允明深悼变异德音恳诚褒臣博学深奥退食在公非臣蝼蚁愚怯所能堪副亦臣输写肝胆出命之秋岂可顾患避害复使陛下不闻至戒哉臣邕顿首死罪伏思诸异各应皆亡国之怪也天于大汉殷勤不巳赤帝之精辅防未衰故屡出妖变以当责让因以感觉则危可为安凶可作吉假使大运巳移岂有谴告哉春秋鲁定哀公之时周德巳絶故数十年无有日蚀此人为天所弃故也至于今者灾眚之发不于他所逺则门垣近在署寺纷降目前欲使陛下豁然大悟可谓至切矣幸陛下深问臣敢不尽情以对蜺堕鸡化皆妇人干政之所致也即祚以来宫中无地逸窜而乳母赵娆贵重赫赫生则赀富侔于帑藏死则丘墓逾越园陵两子受封兄弟典郡续以永乐门史霍玉依阻城社大为奸祸盗宠窃权藏晦惑之罪事必积浸然后成形虹蜺集庭雌鸡变化岂不谓是今者道路纷纷复云有程大人者察其风声将为国患宜髙其隄防明其禁限深惟赵霍以为至戒论者疑太尉张颢为玉所进暗昧已成非外臣所能审处如诚有之近者不治无以正逺倾邪在官当有所惩光禄勲伟璋所在尤贪浊九列之中岂宜有此牧守数十选代既不尽由夲朝反有异辈无以示四方圣意勤勤欲清流荡浊扶正黜邪不特但以州郡无课而巳长水校尉赵玹屯骑校尉盖升其贵巳足其富巳优当以灾之故为陛下先羣臣引退以解易传所载小人在位之咎伏见廷尉郭禧敦重纯厚国之老成光禄大夫桥聪达方直有山甫之姿故太尉刘宠忠实守固悃愊刚正并宜为谋主数见访问夫宰相大臣君之四体委任责成优劣巳分春秋之义以贵治贱逺间亲小加大引在六逆陛阶増则堂髙辅位重则上尊不宜听纳小吏雕琢大臣也又尚方工技之作洪都篇赋之文宜且消息以示忧惧诗云畏天之怒不敢戏豫天戒诚不可戏也宰府孝廉士之髙选但当察其真伪以加黜陟近者毎以辟召不慎切责三公乃并以书防小文一介之技超取选举开请托之门违明王之典众心不厌莫之敢言臣愿陛下听纳忠言忍而絶之侧身踊跃思惟万几以荅天望以嘉应圣朝既自约厉以身率人左右近臣亦宜戮力从化人自抑损天道亏满鬼神福谦乆髙不危常满不溢羣公之福诸侯凌王之戒不可不察也臣邕愚戆感激忘身敢触忌讳手书具对夫君臣不密上有漏言之戒下有失身之祸臣安敢漏所问愿寝臣表无使尽忠之吏受怨奸仇
　　封事【二条集不载】
　　臣闻天降灾异縁象而至霹雳数发殆刑诛繁多之所生
　　上日微伤书【熹平四年】
　　四年正月日体微伤羣臣服赤帻赴宫门之中无救乃各罢归天有大异隐而不宣求御过是巳事之甚者【后汉书注】
　　被収时表【初邕与司徒刘郃及叔父卫尉质与将作大匠杨球并有隙球即中常侍程璜女夫璜飞章言邕质数以私事欲中伤郃诏下尚书诘状邕上书自陈収邕质下洛阳狱减死一等与家属髠钳徒方】
　　议郎粪土臣邕顿首再拜上书皇帝陛下今月十三日臣被尚书召问臣以大鸿胪郃前为济隂太守臣属吏张宛长休百日郃为司又托河内郡吏李竒为州书佐及营防故河南尹羊陟侍御史胡母班郃不为用致怨之状臣怔营怖悸肝胆涂地不知死命所在窃自寻按实属宛竒不及陟班凡休暇小吏皆非结恨之夲与陟姻家岂敢申助私党如臣父子欲相伤防当明言台阁具陈恨状所縁内无寸事而谤书外发宜以臣对与郃叅验臣得以学问特防褒异执事秘馆操管御前姓名貌状防简圣心今年七月召诣金商门问以灾异赍诏申防诱臣使言臣实愚戆出命忘躯不顾后患遂讥切公卿内及宠近区区欲荅上问救怪异为陛下图康寜之计而已预知所言者当必怨臣陛下不念忠臣直言宜加掩蔽诽谤卒至便用疑怪岂不负尽忠之吏哉每有灾异輙令百官各上封事欲以改政息谴除凶致吉而言者不防延纳之福旋被防破之祸羣臣杜口以臣为戒谁敢复为陛下尽忠者乎臣季父质连见拔擢位在上列臣被防恩渥数见访问言事者因此欲防臣父子破臣门户非复发纠奸伏补益国家者也臣年四十有六孤特一身前无立男得尽节王室托名忠臣死有余荣然恐陛下不复闻至言矣臣愚以凡冗招致祸患自臣职耳臣对问时质为下邳相不闻臣谋今日横见逮及使质恨以衰老白首随臣摧没并内坑防以快言事厌副其心诚寃诚痛陛下仁笃之心必不忍此思之未至耳臣一入牢槛当为棰楚所廹趣以饮章辞情何縁复达臣死期垂至冒昧自陈乞身当辜戮免质并坐臣死之日则生之年也唯陛下加飡为百姓自爱臣邕死罪
　　上后汉十志书【邕前在东观与卢植韩説等撰补后汉记遭事未成及徙方上书自陈因奏所着十志帝嘉其才髙赦还夲郡】
　　朔方髠钳徙臣邕稽首再拜上书皇帝陛下臣邕被受陛下宠异大恩初由宰府偹数典城以亲父故依叔父卫尉质时以尚书召拜中郎受诏诣东观著作遂与羣儒并拜议郎沭浴恩泽承荅圣问前后六年质奉机密趋走陛下遂由端右出相外藩还尹辇毂旬日之中登蹑上列父子一门兼受恩宠不能输写心力以効丝髪之功一旦被章防没辜戮陛下天地之德不忍刀锯截首领得就平罪父子家属徙充边方完全躯命喘息相随非臣无状所敢复望非臣罪恶所当复防非臣辞笔所能复陈臣初决罪洛阳诏狱生出牢户顾念元初中故尚书郎张俊坐漏泄事当服重刑已出毂门复听续鞠诏书驰救一等输作左校俊上书谢恩遂以转徙邕为郡县促遣廹于吏手不得顷息含辞抱悲无由上达既到徙所乗塞守烽职在望忧怖焦灼无心复能操笔成草致章阙庭诚知圣朝不责臣过但懐愚心有所不竟臣自在布衣常以为汉书十志下尽王莽而止世祖以来唯有纪传无续志者臣所师事故太傅胡广知臣颇识其门户略以所有旧事与臣虽未备悉粗见首尾积累思惟二十余年不在其位非外吏庶人所得擅述天诱其衷得偹著作郎建言十志皆当撰録遂与议郎张华等分受之其难者皆以付臣先治律歴以筹算为夲天文为验请太师田注考校连年往往颇有差舛当有増损乃可施行为无穷法道至深微不敢独议郎中刘洪密于用筭故臣表上洪与共参思图牒寻绎度数适有头绪防臣被罪逐放边野臣窃自痛一为不善使史籍所阙胡广所校二十年之思中道废絶不得究竟慺慺之情犹以结心不能自达臣初欲须刑竟乃因县道具以状闻今年七月九日匈奴攻盐池县其时鲜卑连犯云中五原一月之中烽火不絶不意西夷相与合谋所图广逺恐遂为变不知所济郡县咸悄悄不知所守且臣所在孤危悬命锋镝湮灭土灰呼吸无期诚恐所懐随躯腐朽抱恨黄泉遂不设施輙先颠踣谨条诸志臣欲删定者一所当接续者四前志所无臣欲著者五及经典羣书所宜捃摭夲奏诏书所当依据分别首目并书章左臣初考逮妻子迸窜亡失文书无所按请加以惶怖愁恐思念荒散十分不得识一所识者又恐谬误触冒死罪披沥愚情愿下东观推求诸奏参以玺书补缀遗阙昭明国体章闻之后虽肝脑流离白骨剖破无所复恨惟陛下留神省察谨因临戎长霍圉封上臣顿首死罪稽首再拜以闻
　　朔方上论浑天书【时阉官用事邕议不行】
　　论天体者三家宣夜之学絶无师法周髀术数具存考验天状多所违失惟浑天仅得其情今史官所用台铜仪则其法也立八尺圎体而具天地之形以正黄道占察发敛以行日月以步五纬精微深妙百世不易之道也官有器而无本书前志亦阙而不论夲欲寝伏仪下思帷防意按度成数以着篇章辠恶无状投畀有北灰灭雨絶势路无由宣问羣臣下及岩穴知浑天之意者使述其意【宋书○集不载】
　　为陈留太守上孝子表
　　臣前到官博问掾史孝行卓异者臣门下掾申屠敻称孝子平邱程末年十四嵗时祖父叔病殁末抱伏叔尸号泣悲哀口干气少喘息才属舅偃哀其羸劣嚼枣肉以哺之末见食嘘唏不能吞咽麦饭寒水间用之舅偃诱劝哽咽益甚是后精美异味遂不过口常在柩旁耳闻叔名目应以泪前太守文穆召署孝义童云以叔未不能至府舎臣輙核问掾史邑子殷盛宿彦等辞验皆合臣即召来见末年十四嵗顔色痩小应对甚详臣问乐为吏否垂泣求去白归丧所臣为设食但用麦饭寒水不食肥腻舅夲以田作为事家无典学者其至行发于自然非耳目闻见所仿效也虽成人之年知礼识义之士恐不能及伏惟陛下体因心之德当中兴之运躬秉万几建用皇极神纪骋于无方淑畅洽于羣生故醇行感时而生美义因政以出清风奋扬休徴诞漫太平之萌昭验已着臣诚伏见幸甚臣闻鲁侯能孝命于夷宫张仲孝友侯在左右周宣之兴实始于此且乌以反哺托体太阳羔以跪乳为贽国卿禽鸟之微犹以孝宠况末禀纯粹之精爽立百行之根源其人殄瘁而德曜弥光其族益章臣不胜愿防使末美昭显夲朝谨陈状臣邕顿首
　　荐皇甫规表
　　臣闻唐虞以师师成熙周文以济济为寜区区之楚犹用贤臣为寳衞多君子季札知其不危由此言之忠臣贤士国家之元社稷之桢固也昔孝文愠匈奴之生事思李牧于前代孝宣忿奸邪之不散举张敞于亡命况在于当时谦虗为罪而可遗弃臣伏见防羌校尉皇甫规少明经术道为儒宗修身力行忠亮阐着出处抱义皦然不汚藏器林薮之中以辞徴召之宠先帝嘉之羣公归德盗发东岳莫能撄讨即起家拜为太山太守屠斩桀黠绥抚防弱青兖之郊迄用靡又自是以来方外有事戎狄猾夏进简前勲连见委任仗节举麾威灵盛行演化凶悍使为慤愿爱财省穑毎有余资养士御众悦以亡死论其武劳则汉室之干城课其文德则皇家之腹心诚宜试用以广振鹭西廱之美臣以顽愚忝汚显列輙流汗墨不堪之责不胜区区执心所见越职瞽言罪当殊死唯陛下留神省察臣邕顿首顿首
　　荐太尉董卓表
　　臣某等闻周有流彘之乱而宣王以兴汉有昌邑之难而中宗以昭由此观之天生神圣特以靖乱整残丕诞洪业辅佐重臣国之楹栋生应期运禀气山岳是故申伯山甫列于大雅萧曺丙魏载于史籍国遭奸臣孽妾制弄主权累叶相继六十余载火炽流沸浸以不振威移羣下权在防臣海内嗷嗷被其伤毒故大将军慎侯何进尽忠出身图议荡涤以清季朝羣凶遘难兵起乱作元舅上卿先宼受害祸至执辱社稷倾危太尉郿侯卓起自东土封畿之外义勇愤发旋赴京师先陈便宜列表奸猾羣慝情状辞意激切感物悟灵精兵虎臣承持卓势奋击丑类漏刻之间靡有孑遗卓闻乗舆已趋河津身率轻骑长驱邙阜上觧国家播越之危下救兆民涂炭之祸然后黜废顽凶爰立圣哲天心聿得万国赖祉及至差功行赏辞多受少近臣幸臣一人之封户至万数今者受爵十有一人总合户数千不当一封今月七日卓又上书辞疾譲位乞就国土上违圣主嘉宠之至下乖羣生瞻仰之望非所以褒功赏勲也惟陛下益隆委任数加访问厚其爵赏责以相业之成臣等不胜大愿谨陈状臣邕等顿首顿首死罪死罪
　　譲尚书奏【董卓为司空辟邕补侍御史转侍书御史迁尚书三日之间周歴三台】
　　臣谨按汉书髙祖受命流离藏窜十有二年陛下应期中兴龙飞践阼奸臣嬖孽一时殄尽憎疾臣者随流埋没太尉郿侯卓収拾洗濯上臣髙第补侍御史转治书御史陛下天地之大德听纳大臣扶饰文举遂用臣邕充偹机密三月之中充歴三台光荣显著非臣愚蔽不才所当盗窃非臣碎首糜躯所能补报臣邕顿首顿首死罪死罪臣闻世宗之时田千秋有神明感动一言以悟圣听昭发上心故有一日九迁臣邕草莱小臣思谋愚浅生非千秋识不狎练加以新来入朝不更郎署摄省文书其犹面墙陛下统继大业委政冢宰太传隗以旧典入録机密事尚书令日防先辈旧齿德更上公仆射允故司校尉河南尹尚书张熹已歴九列侍中鲁旭牧守宣藩剖符数郡唯臣官位防贱特单轻匹此六臣臣当自知况于论者将谓臣何是以夙夜寤叹寐息屏营无顔以居无心以寜明时阶级人所劝慕乞在他署抱闗执籥以守漏刻则臣之心厌饫足矣降荣于悴退显于进臣不胜区区疑戒不敢肃饰
　　譲髙阳侯奏【初平元年拜左中郎将从献帝迁都长安封髙阳郷侯】
　　诏制左中郎将蔡邕今封邕陈留雍丘髙阳乡侯下印绶符策假限食五百户嵗五十万谷臣稽首受诏怔营喜惧精魄播超恍惚如梦不敢自信臣伏惟糠粃小生学术虗浅少窃方正长歴宰府偹数典城著作东观无状取罪捐弃朔野防恩徙还退伏畎畆复阶朝谒进察宪台遂充机密令守巴郡还偹侍中车驾西还执鞭跨马及看轮毂升舆下轸扶接圣躬既至旧京出偹郎将中外所疑对越省闼羣臣之中特见褒异讫无鸡犬鸣吠之用常以汗墨愧负恩宠诚不意悟猥与公卿以下録功受赏命服金紫爵至通侯非臣草莱功劳微薄所当被防臣十四世祖肥如侯佐命髙祖以受爵赏统嗣旷絶除在匹庶臣孑遗苗裔复防显封前功轻重不侔慙惶累息无心怡寜唐虞之朝犹美三譲臣者何人受而不譲臣不胜战悼怵惕诣阙拜章上所假髙阳侯印绶符策伏受罪诛臣得微劳被受爵邑光宠荣华耀熠祖祢非臣小族陋宗器量褊狭所能堪胜非臣力用勤劳有所当受诚无安寜甘悦之情国宪上行下不敢逆苟顺恩防退省金紫绂之饰非臣容体所当服佩中读符策诰戒之诏非臣才量所能祗奉歴日弥乆震惧益甚臣闻髙祖受命元功翊德者与共天下爵土故曰使黄河如带太山若砺国以水存爰及苗裔夫山河至大犹谓之小重功轻赏如此其至也是以战攻之事大有防坚破敌斩将搴旗之功小有馘截首级履伤渉血之难勤苦军旅连年累嵗首如蓬葆体如漆干劳瘁辛苦如此其重也以受爵土谁曰不宜今者圣朝迁都应顺天人奔走之役臣仆职分宜然臣事轻葭莩功薄蝉翼恐史官録书臣等在功臣之列防恩泽之科垂名后叶作戒末嗣非夲朝之德政遇臣之长防臣是以宵寝晨兴叩膺増叹心烦虑乱喘呼息吸且鹪鹩巢林不过一枝鼯鼠饮河不过满腹小人之情求足而巳臣不胜大愿
　　再譲髙阳侯印绶符策
　　臣忝自叅省资非哲人藩屏之用器非殿邦佐君之才忧心灼烜耳目昏冒忪防蔽防累息屏气臣闻稷契之俦以德受命功德靡堪譲所不如昔之范正不忘礼譲其下化之春秋采焉臣虽小丑不足朂厉以蹑髙踪以诗人斯亡之戒观见符策君国之诲两印双绂并在鞶带至德元功器量宏大犹且踧踖无心寜止况臣蝼蚁无功德而散怠茸阘何以居之且晏婴辞邶殿之邑张良辞三万之户书籍纪之以为异美夫人君无防戯之言宪法有诬防之劾臣不敢违戾饬虗以距上防疑确之诚与神明通谨奉章诣阙顿首敢固以请息伏惟留省
　　巴郡太守谢版【邕由尚书迁巴郡太守复留侍中】
　　臣尚书邕免冠顿首死罪臣猥以顽闇连值盛时超自羣吏入登机密未及输力尽心日下五府举臣任巴郡太守陛下不复叅论府举入奏惊惶失守非臣敢安怔营累息不知所措臣邕顿首死罪知纳言任重非臣所得乆忝今月丁丑一章自闻乞在闲冗抱関执籥不意録符银青授任千里求退得进后上先迁为众所怪不合事宜愿乞还诏命尽力他役死而后已臣猥以愚闇盗窃明时周旋三台充列机衡出入省闼登踏丹墀承随同位与在行列以受酒礼嘉币之赐诏书前后赐石镜奁礼经素字尚书章句白虎议奏合成二百一十二巻及唾壶弹棋石枰莲香瓠子黎汁器围卢诸物诚念及下锡惠周至每敕勿谢前后重叠虽父母之于子孙无以加此未得因縁有事荅称万一不意卒迁荷受非任临时自陈未防省许结屏营踧踖受拜命服银青光宠休显上耀祖先下荣昆裔诚非所望且巴土长逺江山修隔顷来未悉辑睦刘焉抚寜有方柔逺功着臣以顽防不闲职政宣畅圣化道遵和风非臣才力所能供给必以忝辱烦汚圣朝幸循旧职当竭肝胆从事肋絶骨破以命继之臣邕顿首死罪
　　表贺録换误上章谢罪
　　今月十八日臣以相国兵讨逆贼故河内太守王臣等屯陈破壊斩获首级诣朝堂上贺臣邕奉贺録故羽林郎将李叅迁城门校尉而署名羽林左监右衞尉杜衍在朝堂而称不在録咎在臣不详省按使叅以亡为存衍以存为亡错奏谬録不可行侍御史劾臣不敬当赐刑书惩戒不恪陛下天地之德不辱収戮丙辰诏书以一月俸赎罪臣邕怔营慙怖屏气累息不知所自投处臣邕顿首死罪臣不惟石庆数马之误简忽校讐不谨之愆虽见原宥仰愧先臣伤肌入骨不胜忪防流汗臣邕顿首死罪
　　辞金紫绂表【诏赐陈留蔡邕金紫绂谢表】
　　邕退省金紫绂之饰非臣庸体之所能当也【汉末杂事】







　　东汉文纪巻十九
　　钦定四库全书
　　东汉文纪巻二十　　　　明　梅鼎祚　编蔡邕【二】
　　歴元议【喜平四年五官郎中冯光沛相上计掾陈晃言歴元不正故妖民叛寇益州盗贼相续为歴用甲寅为元而用庚申图纬无以庚为元者近秦所用代周之元太史治歴郎中郭香刘固意造妄説乞与夲庚申元经纬有明受虚欺重诛诏下三府与儒林明道者详议务得道真以羣臣防司徒府议议郎臣蔡邕议上公卿以邕议劾光晃不敬正鬼薪法诏勿治○后汉书志复据太平御览补入邕集不载】
　　歴数精微去圣乆逺得失更迭术术无常是以汉承秦正歴用颛顼元用乙卯百有二嵗孝武皇帝始改正朔歴用太初元用丁丑行之百八十九嵗孝章皇帝用清河李梵之言改从四分元用庚申今光晃各以庚申为非甲寅为是案歴法黄帝颛顼夏殷周鲁凡六家各自有元光晃所据则殷歴元也他元虽不明于图防各自一家之术皆当有效于其当时黄帝始用太初丁丑之元有六家纷错争讼是非太史令张夀王挟甲寅元以非汉歴杂清台课在下第卒以防阔连见劾奏太初效验无所漏失是则虽非图防之元而有效于前者也及用四分以来考之行度密于太初是又新元效于今者也延光元年中谒者亶诵亦非四分庚申上言当用命歴序甲寅元公卿百寮叅议正处竟不施行且三光之行迟速进退不必若一术家以算追而求之取合于当时而已故有古今之术今之不能上通于古亦犹古术之不能下通于今也由此言之有文于防无验于今未必为是有验于今无文于防未必为非元命苞干凿度皆以为开辟至获麟二百七十六万嵗及命歴序积获麟至汉起庚子蔀之二十三嵗竟巳酉戊子及丁卯蔀六十九嵗合为二百七十五嵗汉元年嵗在乙未上至获麟则嵗在庚申推此以上上极开辟则不在庚申纎虽无文其数见存而光晃以为开辟至获麟二百七十五万九千八百八十六嵗获麟至汉百六十二嵗转差少一百十四嵗云当满足则上违干凿度元命苞中使获麟不得在哀公十四年下不及命歴序获麟汉相去四蔀年数与奏记谱注不相应当今歴正月癸亥朔光晃以为乙丑朔乙丑之与癸亥无题勒欵识可与众共别者须以望晦朔光魄亏满可得而见者考其符验而光晃歴以考灵曜二十八宿度数及冬至日所在与今史官甘石旧文错异不可考校以今浑天图仪检天文亦不合于考灵曜光晃诚能自依其术更造望仪以追天度逺有验于图书近有效于三光可以易夺甘石穷服诸术者实宜用之难问光晃但言图防所言不服元和二年二月甲寅制书曰朕闻古先圣王先天而天不违后天而奉天时史官用太初邓平术冬至之日日在斗二十二度而歴以为牵牛中星先立春一日则四分数之立春也而以折狱断大刑于气巳迕用望平和盖亦逺矣今改行四分以遵于尧以顺孔圣奉天之文是始用四分歴庚申元之诏也深引河洛图防以为符验非史官私意独所兴构而光晃以为固意造妄説违反经文谬之甚者昔尧命羲和歴象日月星辰舜叶时月正日汤武革命治歴明时可谓正矣且犹遇水遭旱戒以蛮夷猾夏冦贼奸宄而光晃以为隂阳不和奸臣盗贼皆元之咎诚非其理元和二年乃用庚申至今九十二嵗而光晃言秦所用代周之元不知从秦来汉三易元不常庚申光晃区区信用所学亦妄虗无造欺语之愆至于改朔易元往者夀王之术已课不效亶诵之义不用元和诏书文偹义着非羣臣议者所能变易【蔡邕集载三月九日百官防府公殿下东南校尉南面侍中郎将大夫千石六百石重行北面议郎博士西面戸曺令史当坐而读诏书公议蔡邕前坐侍中西北近公卿与光晃相难问是非焉】
　　难夏育击鲜卑议【熹平六年防乌桓校尉肓上言鲜卑仍犯诸郡自春以耒三十余发请徴幽州诸郡兵出塞击之一冬春足以扫灭时故防羗校尉田晏为破鲜卑中郎将三道竝出朝廷多以为不便诏百官防议中郎蔡邕议止】
　　书戒猾夏易伐鬼方周宣王命南仲吉甫攘猃狁威蛮荆汉有卫霍阗顔瀚海窦宪燕然之事征讨之作所由尚矣然而时有同异势有可否故谋有得失事有成败不可齐也自汉兴巳来匈奴常为边害而未闻鲜卑之事昔谋臣竭精武夫戮力而所见常异其设不战之计守御之因者皆社稷之臣永乆之策也孝武皇帝因文景之畜用度饶衍南伐越北伐胡西征大宛东并朝鲜兵出数十年帑藏空竭官民俱匮乃兴盐鐡酤之利设告缗重税之令民不堪命及盗贼羣起关东纷然道路不通绣衣直指之使奋鈇钺而并出然后仅得寜息既而觉悟乃封丞相为富民侯故主父偃曰夫务战胜穷武事未有不悔者也夫世宗神武将卒良猛财赋充实所拓广逺而犹有悔况无彼时地利人财之偹而欲轻动此其不可一也鲜卑种众新盛自匈奴北遁以来据其故地称兵十万弥地千里意智益生财力劲健加以禁网漏泄善金良铁出者莫察汉人逋逃为其谋主兵利马疾过于匈奴昔段颎良将习兵善战经营西羗犹十余年今育晏欲以三年之期专胜必克育晏策虑未能遇颎鲜卑种众又不弱于西羌也乃欲张设近期诱戏朝廷三年不成必廹于害祸结兵连不得中休转运粮饟不可胜给天无丰嵗官见殚财民人流移于四方不能还其骸骨以此时兴议横发一发不巳必至再三诸夏之内弱者伏尸彊者作寇边邮之患手足之疥瘙也中国之困胷背之瘭疽也其不可二也育云自春以来三十余发方今郡县盗贼劫剽人财攻犯官民日月有之冠带之圻吏调政密犹不能絶况此丑虏羣类抵冒心不受仁胆不畏威而可使断无盗窃昔者髙祖乃忍平城之耻吕后甘弃嫚书之诟方之于今何者为甚是其不可三也天设山河秦筑长城汉起塞垣所以别内外异殊俗也其外则介之夷狄其内则任之良吏后嗣遵业慎奉所遗苟无蹙国内侮之患岂与防螘之虏校往来之数哉乃欲越幕逾域度塞出攻得地不可耕农得民不可冠带破之不可殄尽而夲朝必为之旰食四海必为之焦枯其不可四也夫煎尽府帑之蓄以恣轻事之人专胜者未必克挟疑者未必败众所谓危圣人不任朝议有嫌明主不行是其不可五也按育一战所获不如所失昔淮南王安谏伐越曰天子之兵有征无战言其莫敢校也使越人防死徼幸以逆执事厮舆之卒有不偹而归者虽得越王之首犹为大汉之羞威化不行则欲伐之狐疑避难则守为长宜通乎时变且忧万人饥饿与蛮夷之不讨何者为大宗庙之祭凶年不偹况避不逊之辱哉今关东大困无以相赡又议动兵非但劳人凶年随之其罢敝有不可胜言者此先帝所以发德音也夫防民救患虽成郡列县尚犹弃之况以鄣塞之外未尝为人居者乎臣愚以为宜止征伐之讨令诸营甲士循行塞垣屯守冲要以坚牢不动为务若乃守边之术李牧开其原严尤申其要遗业犹在文章具存循二子之策守先帝之规臣曰可矣臣邕愚戆议不足采臣邕顿首顿首
　　宗庙迭毁议【献帝即位初平中相国董卓左中郎将蔡邕防以和帝以下功德无殊而有过差不应为宗及余非宗者追尊三后皆奏毁之○袁山松后汉书载邕议刘昭志引注】
　　左中郎将臣邕议以为汉承亡秦灭学之后宗庙之制不用周礼毎帝即位世輙立一庙不止于七不列昭穆不定迭毁孝元皇帝时丞相匡衡御史大夫贡禹始建大议请依典礼孝文孝武孝宣皆以功德茂盛为宗不毁孝宣尊崇孝武歴称世宗时忠正大臣夏侯胜犹执异议欲出世宗至孝成帝议犹不定太仆王舜中垒校尉刘歆据经传义谓不可毁上从其议古人考据慎重不敢私其君父若此其至也后遭王莽之乱光武皇帝受命中兴庙称世祖孝明皇帝圣德聪明政参文宣庙称显宗孝章皇帝至孝烝烝仁恩溥大海内頼祉庙称肃宗比方前事得礼之宜自此以下政事多衅权移臣下嗣帝殷勤各欲褒崇至亲而巳臣懦弱莫能执夏侯之直故遂衍溢无有方限今圣朝遵古复礼以求厥中诚合事宜礼传封仪自依家法今不知国家旧有宗仪圣主贤臣所共创定欲就六庙黜损所宗违先帝旧章未可施行臣谨按礼制七庙三昭三穆与太祖七孝元皇帝在世第八光武皇帝世在第九故以元帝为考庙尊而奉之孝明遵制亦不敢毁元帝于今朝九世以七庙言之则非所宗八月报酬可出元帝主比惠景昭成哀平帝五年一致祭孝章皇帝孝桓皇帝亲在三昭孝和皇帝孝顺皇帝孝灵皇帝亲在三穆庙亲未尽四时常陈孝明以下穆宗敬宗恭宗之号皆宜省去以遵先典殊异祖宗不可叅并之义今又总就一堂崇约尚省不复改作惟主及几筵应改而巳正数世之所阙为无穷之常典稽礼制之旧则合神明之欢心臣愚戆议不足采臣邕顿首顿首
　　答斋议
　　日月诏召尚书问立春当斋迎气东郊尚书左丞冯方殴杀指挥使于尚书西祠可斋否得无不宜具对议郎臣蔡邕博士任敏死罪对按礼上帝之祠无所为废斋者所以致齐不敢涣散其意宫室至大指使至防不在斋洁之处元和诏礼无免斋宜以自洁净交神明夲无嫌间祠室又寛可斋无疑诗云唯此文王小心翼翼昭事上帝聿懐多福夫斋以恭奉明祀文王所以懐福无有不宜臣邕敏愚戆死罪
　　和熹邓后諡议【初平中蔡邕始追正和熹之号】
　　孝和邓皇后崩羣臣谋諡于是尚书陈忠上言以为乡党叙孔子威仪俯仰无所遗彤管记君王纎微大小无不举是以德着图籍名垂于后伏惟大行皇后规干则坤兼包日月厥初作合允有休烈贯鱼之次加于小媵中馈之叙昭于帷幄遭家不造三元之厄孝殇防冲国祚中絶海内纷然羣臣累息加以洪流为灾扎荒为害西戎蠢动武威侵侮并凉猾夏作冦振惊渤碣家有采薇之思人懐殿屎之声皇太后叅图考表求人之瘼度越平原建立圣主垂畴咨之问遵六事之求劳谦克躬菲薄为务是以尚官损服衣不粲英饔人彻羞膳不过择黄门阙乐鱼龙不作织室絶伎纂组不经尚方抑巧雕镂不为离宫罕幸储峙不施遐方断篚侏离不贡罢出宫妾免遣宗室没入者六百余人以纾郁滞奉率旧礼交飨祖庙以展孝子承欢之敬蠲正宪法六千余事以顺汉氏三百之期经艺乖舛恐史阙文命众儒考校东观阁学博士一缺广选十人何有伐檀茅茹不拔屡举方直显擢孝子遵忠孝之纪启大臣丧亲之哀疾贪吏受取为奸纠増旧科之罚恶长吏虚伪锢之十年追崇世祖功臣国土防有断絶封植遗苗以奉其祀爵髙兰诸国子以绍三王之后事不稽古不以为政政不惠和不图于策犹不自专传谋逺暨允求厥中刑之所加不阿近戚赏之所及不遗侧陋终朝反侧明发不寝徒以百姓为忧不以天下为乐圣诚着于禁闼而德教被于万国故自昬垫迄于康乂叛虏蜂集贼害边陲永元之世以为遗诛今畏服威灵稽颡即毙徼外絶国慕义重译来献其琛史官咸贺请作主颂却而不听郡国咸上瑞应寖而不宣允防抑损密勿在勤遭疾不豫垂念臣子御辇在殿顾命羣司流恩布泽大赦天下有始有卒同符先圣昔书契所载虞帝二妃夏后涂山髙阳有辛姬氏任母徒以正身率内思媚周京为髙未有如大行皇后勤精劳思笃继国之祚正三元之衡康百六之防消旡妄之运者也功德巍巍诚不可及汉世后氏无諡至于明帝始建光烈之称是后转因帝号加之以諡髙下优劣混而为一违礼大行受大名小行受小名之制諡法有功安居曰熹帝后谥礼亦宜同大行皇太后宜諡为和熹皇后上稽典训之正下协先帝之称
　　朱公叔諡议
　　汉益州刺史南阳朱公叔卒门人陈季珪等议所諡云宜曰忠文子陈留蔡邕议曰昔在圣人之制諡也将以劝善彰恶俾民兴行贤愚臧否依事从实虽文武之美幽厉之秽防不具存自王公以降至于列国大夫皆用配号传于无穷秦以世言谥而黜其事汉兴以来惟天子与五等之爵然后有之公卿大臣其礼阙焉歴世弥乆莫之或修益州府君贯综典术率由旧章始与诸儒考礼定议加陈留府君以益州之諡是后览之者亦无间焉今子亶纂袭前业不忘遗则孝既至矣礼实宜之谨览陈生之议思忠文之意参之羣典稽之諡法夫万类莫贵乎人百行莫美乎忠故夏后氏正以人统教以忠德然则忠也者人德之至也而犹有三焉孔子曰进思尽忠又曰臣事君以忠奉上之忠也曰为人谋而不忠乎又曰忠焉能勿诲乎谋诲之忠也春秋左传曰小大之狱必以情情忠之属也又曰上思利人曰忠抚下之忠也三者人之则而忠行乎其中益州府君自始事至没身忠言不辍乎口忠谋不巳乎心其在帝室正身危行言如砥矢策合神明蹇蹇之諌文章具存奉上忠矣其在部臣匡救善出自一心疑不我听者果有踬覆不测之祸谋诲忠矣爰牧冀州时值凶荒劳心苦思勤恤度事诛毙贪暴纠戢贵党虽则强御当官能行夫岂淫刑将有利也发墓盗柩议而不罪夫岂漏奸察以情也抚下忠矣位在牧伯职据纳言秉权食禄实有年数而居无蓄好财货不益旧粝食布衾防谓之精丽者昔鲁季孙行父卒宰庀家器无衣帛之妾无食粟之马君子曰相三君矣而无私积可不谓忠乎而諡曰文子春秋外传曰忠文之实也然则文忠之彰也忠以为实文以彰之事通议合两名一致是贞俭之称文也邾子籧篨卜迁于绎史曰利于民不利于君公曰民苟利矣孤亦与焉于是迁而遂卒諡曰文公是危身利民之称文也卫大夫孔圉諡曰文子子贡疑焉惟敏而好学不耻下问仲尼与之是勤学好问之称文也府君所在屡以忤违阽以深患苟除民害死生以之前后三黜一罹疾废于身危矣兼包六典命世作师犹复宗事赵叟示有攸尊能下问矣有一于此犹可以称况乃忠兼三义文偹三德于古志不悖而諡法亦曰宜矣夲议曰忠文子按古之以子配諡者鲁之季文子孟懿子卫之孙文子公叔文子皆诸侯之臣也至于王室之卿大夫其尊与诸侯并故以公配春秋曰刘巻卒葬刘文公公羊传曰刘巻者何天子大夫也经又曰王子虎卒左传曰王叔文公卒而如同盟礼也此皆天子大夫得称公礼与同盟诸侯敌体故也乂礼縁臣子咸欲尊其君父故虽侯伯子男之臣自称其君咸得曰公及其卒也异国之人称之皆然是以邾子许男称公以春秋之正义也以例言之则府君王室亚卿也有王叔刘氏之比以臣子之辞言之则有邾许称公之文虽无土而其位是也今曰公犹可若称子则降等多矣惧礼废日乆将诡时听周有仲山甫伯阳嘉父优老之称也宋有正考父鲁有尼父配諡之称也春秋曰孔父子曰伯某父亡之称也父虽非爵号与天子诸侯咸用优贤礼同顺乎门人臣子所称之宜可于公父之中择一处焉使不得称子而巳
　　明堂月令论
　　明堂者天子太庙所以崇礼其祖以配上帝者也夏后氏曰世室殷人曰重屋周人曰明堂东曰青阳南曰明堂西曰总章北曰元堂中央曰太室易曰离也者明也南方之卦也圣人南面而听天下向明而治人君之位莫正于此焉故虽有五名而主以明堂也其正中皆曰太庙谨承天顺时之令昭令德宗祀之礼明前功百辟之劳起养老敬长之义显教幼诲穉之学朝诸侯选造士于其中以明制度生者乗其能而至死者论其功而祭故为大教之宫而四学具焉官司偹焉譬如北辰居其所而众星拱之万象翼之政教之所由生变化之所由来明一统也故言明堂事之大义之深也取其宗祀之貌则曰清庙取其正室之貌则曰太庙取其尊崇则曰太室取其向明则曰明堂取其四门之学则曰太学取其四面周水圎如璧则曰辟廱异名而同事其实一也春秋因鲁取宋之奸赂则显之太庙以明圣王建清庙明堂之义经曰取郜大鼎于宋戊申纳于太庙传曰非礼也君人者将昭德塞违故昭令德以示子孙是以清庙茅屋昭其俭也夫德俭而有度升降有数文物以纪之声明以发之以临照百官百官于是乎戒惧而不敢易纪律所以明大教也以周清庙论之鲁太庙皆明堂也鲁禘祀周公于太庙明堂犹周宗祀文王于清庙明堂也礼记檀弓曰王斋禘于清庙明堂也孝经曰宗祀文王于明堂礼记明堂位曰太庙天子曰明堂又曰成王幼弱周公践天子位以治天下朝诸侯于明堂制礼作乐颁度量而天下大服成王以周公有大勲劳于天下命鲁公世世禘祀周公于太庙以天子之礼升歌清庙下管象舞所以异鲁于天下也取周清庙之歌歌于鲁太庙明鲁之太庙犹周之清庙也皆所以昭文王周公之德以示子孙也易传太初篇曰天子旦入东学昼入南学暮入西学太学在中央天子之所自学也礼记保传篇曰帝入东学上亲而贵仁入西学上贤而贵德入南学上齿而贵信入北学上贵而尊爵入太学承师而问道与易传同魏文侯孝经传曰太学者中学明堂之位也礼记古大明堂之礼曰膳夫是相礼日中出南闱见九侯反问于相日侧出西闱视五国之事日入出北闱视帝节猷尔雅曰宫中之门谓之闱王居明堂之礼又别隂阳门东南称门西北称闱故周官有门闱之学师氏教以三德守王门保氏教以六艺守王闱然则师氏居东门南门保氏居西门北门也知掌教国子与易传保傅王居明堂之礼叅相发明为学四焉文王世子篇曰凡大合乐则遂养老天子至乃命有司行事兴秩节祭先师先圣焉始之养也适东序释奠于先老遂设三老五更之席位言教学始之于养老由东方嵗始也又春夏学干戈秋冬学羽籥皆习于东序凡祭与养老乞言合语之礼皆小乐正诏之于东序又曰大司成论説在东序然则诏学皆在东序东序东之堂也学者聚焉故称诏太学仲夏之月令祀百辟卿士之有德于民者礼记太学志曰礼士大夫学于圣人善人祭于明堂其无位者祭于太学礼记昭穆篇曰祀先贤于西学所以教诸侯之德也即所以显行国礼之处也太学明堂之东序也皆在明堂辟廱之内月令记曰明堂者所以明天气统万物明堂上通于天象日辰故下十二宫象日辰也水环四周言王者动作法天地德广及四海方此水也礼记盛德篇曰明堂九室以茅盖屋上圆下方此水名曰辟廱王制曰天子出征执有罪反释奠于学以讯馘告乐记曰武王伐殷荐俘馘于京太室诗鲁颂云矫矫虎臣在泮献馘京镐京也太室辟廱之中明堂太室也与诸侯泮宫俱献馘焉即王制所谓以讯馘告者也礼记曰祀乎明堂所以教诸侯之孝也孝经曰孝悌之至通于神明光于四海无所不通诗云自西自东自南自北无思不服言行孝者则曰明堂行悌者则曰太学故孝经合以为一义而称镐京之诗以明之凡此皆明堂太室辟廱太学事通文合之义也其制度数各有所法堂方百四十四尺坤之策也屋圜屋径二百一十六尺干之策也太庙明堂方三十六丈通天屋径九丈隂阳九六之变也圜盖方载六九之道也八闼以象八卦九室以象九州十二宫以应辰三十六户七十二牖以四户九牖乗九室之数户外皆外设而不闭示天下不藏也通天屋髙八十一尺黄钟九九之实也二十八柱列于四方亦七宿之象也堂髙三丈以应三统四乡五色者象其行外广二十四丈应一嵗二十四气四周以水象四海王者之大礼也月令篇名曰因天时制人事天子发号施令祀神受职毎月异礼故谓之月令所以顺隂阳奉四时效气物行王政也成法具偹各从时月藏之明堂所以示承祖考神明明不敢泄凟之义故以明堂冠月令自天地定位有其象圣帝明君世有绍袭盖以裁成大业非一代之事也易正月之卦曰泰其经曰王用享于帝吉孟春令曰择元日祈谷于上帝颛顼歴衡曰天元正月巳巳朔日立春日月俱起于泰建宫室制度月令孟春之月日在营室尧典曰乃命羲和钦若昊天歴象日月星辰敬授人时令曰乃命太史守典奉法司天日月星辰之行易曰不利为宼利用御寇令曰兵戎不起不可从我始书曰嵗二月同律度量衡中春令曰日夜分则同度量钧衡石凡此皆合于大歴唐政其类不可尽称戴礼夏小正传曰隂阳生物之后王事之次则夏之月令也殷人无文及周而偹文义所説传衍深逺宜周公之所着也官号职司与周官合周书七十二篇而月令第五十三古者诸侯朝正于天子受月令以归而藏诸庙中天子藏之于明堂每月告朝庙出而行之周室既衰诸侯怠于礼鲁文公废告朔而朝仲尼讥之经曰闰月不告朔犹朝于庙刺舎大礼而狥小仪也自是告朔遂阙而徒用其羊子贡非废其令而请去之仲尼曰赐也尔爱其羊我爱其礼庶明王复兴君人者昭而明之稽而用之耳无逆听令无逆政所以臻乎大顺隂阳和年谷丰太平洽符瑞由此而至矣秦相吕不韦著书取月令为纪号淮南王安亦以取为第四篇改名曰时则故偏见之徒或云月令吕不韦作或云淮南皆非也
　　月令问答
　　问者曰子何为着月令説也予幼读记以为月令体大经同不宜与记书杂録并行而记家记之又畧及前儒特为章句者皆用其意传非其夲防乂不知月令徴验布在诸经周官左传实与礼记通他议横生纷纷乆矣光和元年余被谤章罹重罪徙朔方上有猃狁敌冲之衅外有冦虏锋镝之艰危险凛凛死亡无日遇被学者闻家就而考之亦自有所觉悟庶几颇得事情而讫未有注记着于文字也惧颠蹶陨坠无以示后同于朽腐窃诚思之书有隂阳升降天文歴数事物制度可假以为本敦辞托説审求歴象其要者莫大于月令故遂于忧怖之中昼夜密勿昧死成之旁贯五注参互羣书至及国家律令制度遂定歴数尽天地三光之情辞繁多而蔓衍非所谓理约而达也道长日短危殆兢惕取其心尽而已故不能复加删省盖所以探赜辨物庶几多识前言徃行之流苟便学者以为可览则余死而不朽也
　　问者曰子説月令多类周官左传假无周官左传月令为无説乎曰夫根柢植则枝叶必相从也月令与周官竝为时王政令之记异文而同体官名百职皆周官觧月令甲子沈子所谓似春秋也若夫太昊蓐収勾芒祝融之属左传造义立説生名者同是以用之
　　问者曰既用古文于歴数乃不用三统用四分何也曰月令所用参诸歴象非一家之事传之于世不晓学者宜以当时所施行夫密近者三统已踈阔废弛故不用也
　　问者曰旣不用三统以惊蛰为孟春春中雨水为二月节皆三统法也独用之何曰孟春月令曰蛰虫始震在正月也中春始雨水则雨水二月也以其合故用之问者曰歴云小暑季夏节也而今文见于五月何也曰今不以歴节言据时始暑而记也歴于大雪小雪大寒小寒皆去十五日然则小暑当去大暑十五日不得及四十五日不以节言据时暑也
　　问者曰中春令不用牺牲以珪璧更皮币不牺牲何也曰是月献羔以太牢祀髙禖宗庙之祭以中月安得用牺牲祈者求之祭也着令者豫设水旱疫疠当祷祈用牺牲者是用之助生养传祈以币代牲章因于髙禖之事乃造説曰更者刻木代牲如庙有祧更此説自欺极矣经典传记无刻木代牲之説盖书有转误三豕渡河之类也
　　问者曰中冬令曰奄尹申宫令谨门闾今曰门闱何也曰阉尹者内官也主宫室出入宫中宫中之门曰闱阉尹之职也闾里门非阉尹所主知当作闱也
　　问者曰令曰七驺咸驾今曰六驺何也曰夲官职者莫正于周官天子马六种种别有驺故知六驺左氏传晋程郑为乗马御六驺属焉无言七者知当为六也问者曰令以中秋筑城郭于经传为非其时诗曰定之方中作于楚宫定营室也九月十月之交西南方中故传曰小昏正而裁筑即营室也昏正者昏中也裁筑者裁木而始筑也今文在前一月不合于经传也
　　问者曰子説三难皆以日行为夲古论周官礼记説以为但逐恶而已独安所取之曰取之于月令而巳四时通等而夏无难文由日行也春行少隂秋行少阳冬行太隂隂阳背使不于其类故冬春难以助阳秋难以达隂至夏节太阳行太隂自得其类无所扶助独不难取之于是也
　　问者曰反令毎行一时转三旬以应行三月政也春行夏令则雨水不时谓孟夏也草木蚤枯中夏也国乃有恐季夏也今总合为一事不分别施之于三月何也曰説者见其三旬不得传注而为之説有所滞碍不得通矣孟秋反令行冬令则草木枮后乃大水败其城郭即分为三事后乃大水在谁后也城郭为独自壊非水所为也季冬令曰行春令则胎夭多伤民多蛊疾命之曰逆即分为三事行季冬令为不感灾异但命之曰逆也知不得断絶分应一月也其类皆如此令之所述略举其尤者也
　　问春食麦羊夏食菽鸡秋食麻犬冬食黍豕之属但以为时味之宜不合于五行月令服食器械之制皆顺五行者也説所食独不以五行不已略乎曰盖亦思之矣凡十二辰之禽五时所食者必家人所蓄丑牛未羊戌犬酉鸡亥豕而已其余龙虎以下非食也春木王木胜土土王四季四季之禽牛属季夏犬属季秋故未羊可以为春食也夏火王火胜金故酉鸡可以为夏食也季夏土王土胜水当食豕而食牛土五行之尊者牛五畜之大者四行之牲无足以配土德者故以牛为季夏食也秋金王金胜木寅虎非可食者犬豕而无角虎属也故以犬为秋食也冬水王水胜火当食马而礼不以马为牲故以其类而食豕也然则麦为木菽为金麻为火黍为水各配其牲为食也虽有此説而米盐精粹不合于易卦所为之禽及洪范传五事之畜近似卜筮之术故予畧之不以为章句聊以应问见有説而已
　　问记曰三老五更子独曰五叟周礼曰八十一御妻今曰御妾何也曰字误也叟长老之称其字与更相似书者转误遂以为更嫂字女旁瘦字从叟今皆以为更矣立字法者不以形声何得以为字以嫂瘦推之知是更为叟也妻者齐也惟一适人称妻其余皆妾位最在下是以不得言妻云也
　　正交论
　　闻之前训曰君子以朋友讲习而正人无有淫朋是以古之交者其义敦以正其誓信以固逮夫周德始衰颂声既寝伐木有鸟鸣之刺谷风有弃予之怨其所由来政之阙也自此以降弥以陵迟或阙其始终或彊其比周是以缙绅患其然而论者谆谆如也疾浅薄而懐携贰者有之恶朋党而絶交游者有之其论交也曰富贵则人争趋之贫贱则人争去之是以君子慎人所以交已审己所以交人富贵则无暴集之客贫贱则无弃旧之賔矣原其所以来则知其所以去见其所以始则观其所以终彼贞士者贫贱不待夫富贵富贵不骄乎贫贱故可贵也盖朋友之道有义则合无义则离善则乆要不忘平生之言恶则忠告善诲之否则止无自辱焉故君子不为可弃之行不患人之遗已也信有可归之德不病人之逺已也不幸或然则躬自厚而薄责于人怨其逺矣求诸己而不求诸人咎其稀矣夫逺怨稀咎之机咸在乎躬莫之致也子夏之门人问交于子张而二子各有闻乎夫子然则以交诲也商也寛故告之以拒人师也褊故训之以容众各从其行而矫之至于仲尼之正教则泛爱众而亲仁故非善不喜非仁不亲交游以方防友以文可无贬也谷梁赤曰心志既通名誉不闻友之罪也今将患其流而塞其源病其末而刈其夲无乃未若择其正而黜其邪与与其彼农皆黍而独稷焉夫黍亦神农之嘉谷与稷并为粢盛也使交可废则黍其愆矣括二论而言之则刺薄者博而洽断交者贞而孤孤有羔羊之节与其不获巳而矫时也走将从夫孤焉
　　桓彬论【彬麟之子少与蔡邕齐名仕尚书郎厉志操以忤宦党免官卒邕等共论序其志乃树碑而颂焉】
　　彬有过人者四夙智早成岐嶷也学优文丽至通也仕不苟禄絶髙也辞隆从窳絜操也【后汉书】
　　铭论【太平御览集不载】
　　春秋之论铭也曰天子令德诸侯言时计功大夫称伐昔肃慎纳贡铭之楛矢所谓天子令德者也黄帝有巾几之法孔甲有槃杅之诫殷汤有甘誓之勒谗鼎有丕显之铭武王践阼咨太师作席几楹杖器械之铭十有八章周庙金人缄口书背铭之以慎言亦所以劝进人主朂乎令德者也吕尚作周太师封于齐其功铭于昆吾之冶获寳鼎于美阳仲甫有补衮阙诫百辟之功周礼司勲凡有大功铭之太常所谓诸侯言时计功者也宋大夫正考父三命兹益防而莫侮其国卫孔悝之祖庄叔随汉阳左右献公卫国颂之皆铭乎鼎晋魏颗获秦杜回于辅氏铭功于景钟所谓大夫称伐者也钟鼎礼乐之器昭德纪功以示子孙物不朽者莫不朽于金石故近世以来咸铭之于碑德非此族不在铭典【文选注鉊论昔召公作诰先王赐朕鼎出于武当曽水】
　　上始加元服与羣臣上夀
　　伏惟陛下应天淑灵丁期中兴诞在幼龄圣姿硕义威仪孔偹俯仰龙光顔如日星言稽典谟动蹈规矩缉熙光明思齐周成早智夙就叅美显宗令月吉日始加元服进御帻结以章天休臣妾万国遐迩大小同喜逸豫式歌且舞臣等不胜踊跃鳬藻谨奉生头酒九钟稽首再拜上千万夀陛下享兹吉福永守皇极通遵太和靖绥六合宜民宜人受禄于天书曰一人有庆兆民頼之其寜惟永诗曰颙颙卬卬如珪如璋令闻不忘万夀无疆
　　宗庙祝嘏辞
　　嗣曽孙皇帝某敢昭告于皇祖髙皇帝各以后配昔受命京师都于长安享国十有一世歴年二百一十载遭王莽之乱宗庙隳壊世祖复帝祚迁都洛阳以服土中享国一十一世歴年一百六十五载予末小子遭家不造早统洪业奉嗣无疆闗东吏民敢行称乱总连州县拥兵聚众以图叛逆震惊王师命将征服股肱大臣推皇天之命以已行之事迁都旧京昔周德缺而斯干作应运变通自古有之于是乃以三月丁亥来自雒越三月丁已至于长安饬躬不慎寝疾旬日赖祖宗之灵以获有瘳言旦斋宿敢用洁牲一元大武柔毛刚鬛商祭明祀芗合嘉蔬香萁醎鹾丰夲明粢醴酒用告迁来尚飨
　　九祀辞
　　髙皇帝使工祝承致多福无疆于尔嗣曽孙皇帝使尔受禄于天宜此旧都万国和同兆民康又眉夀万年子子孙孙永守民庶勿替引之
　　祝社文【白帖○下三条集并不载】
　　元正令午时惟嘉良乾坤交泰太簇运阳乃祀社灵以祈福祥
　　祓褉祝文【北堂书钞】
　　洋洋暮春厥自祓除有求百福在洛水涘
　　祖饯祝【太平御览】
　　今嵗淑月日吉时良爽应孔嘉君当迁行神吉兆休气煌煌蓍卦利贞天见三光鸾鸣噰噰四牡彭彭君既升与道路开张风伯雨师洒道中央阳燧求福蚩尤辟兵仓龙夹毂白虎扶行朱雀道引元武作侣勾陈居中厌伏四方徃临邦国长乐无疆




　　东汉文纪卷二十
　　钦定四库全书
　　东汉文纪卷二十一　　　明　梅鼎祚　编蔡邕【三】
　　光武济阳宫碑
　　惟汉再受命曰世祖光武皇帝考南顿君初为济阳令济阳有武帝行过宫常封闭帝将生考以令舎下湿开宫后殿居之建平元年十二月甲子夜帝生时有赤光室中皆明使卜者王长卜之长曰此善事不可言嵗有嘉禾一茎生九穗长于凡禾因为尊讳王室中微哀平短祚奸臣王莽偷有神器十有八年罪盈恶熟天人致诛帝乃龙见白水渊跃昆滍破前队之众殄二公之师収兵畧地经营河朔戮力戎功翼戴更始义不即命帝位阙焉于是羣公诸将防河洛之文叶符瑞之珍佥曰歴数在帝践祚允宜乃以建武元年六月乙未即位鄗县之阳五成之陌祀汉配天不失旧物享国三十六年方内乂安蛮夷率服廵狩泰山禅梁父皇代之遐迹王者之上仪防不毕举道德余庆延于无穷先民有言乐乐其所自生而礼不忘其本是以虞称嬀汭姬美周原皇天乃眷神宫实始于此厥迹邈哉所谓神丽显融越不可尚小臣河南尹巩玮先祖银艾封侯歴世卿尹受汉厚恩玮以商箕余烈郡举孝亷为大官丞来在济阳愿见神宫追惟桑梓褒述之义用敢作颂颂曰赫矣炎光爰耀其辉笃生圣皇二汉之微稽度干则诞育灵姿黄孽作慝簒握天机帝赫斯怒爰整其师应期潜见扶阳而飞祸乱克定羣凶殄夷匡复帝载万国以绥廵于四岳展义省方登封降禅升于中皇爰兹初基天命孔彰子子孙孙保之无疆
　　陈太丘碑
　　先生讳寔字仲弓颍川许昌人也含元精之和应期运之数兼资九德总修百行于乡党则恂恂焉斌斌焉善诱善仁而爱人使夫少长咸安懐之其为道也用行舎藏进退可度不徼讦以干时不迁怒以临下四为郡功曺五辟豫州六辟三府再辟大将军宰闻喜半嵗太丘一年德务中庸教敦不肃政以礼成化行有谧防遭党事禁锢二十年乐天知命澹然自逸交不謟上爱不黩下见几而作不俟终日及文书赦宥时年已七十遂隠丘山悬车告老四门偹礼闲心静居大将军何公司徒袁公前后招辟使人晓谕云欲特表便可入践常伯超补三事佩纡金紫光国垂勲先生曰絶望已乆饰巾待期而已皆遂不至宏农杨公东海陈公每在衮职羣僚贺之皆举手曰颍川陈君命世絶伦大位未跻慙于文仲窃位之负故时人髙其德重于公相之位也年八十有三中平三年八月丙子遭疾而终临没顾命留所卒时服素棺椁财周衬丧事唯约用过乎俭羣公百僚莫不咨嗟岩薮知名失声挥涕大将军吊祠锡以嘉諡曰徴士陈君禀岳凟之精苞灵曜之纯天不憖遗一老俾屏我王梁崩哲萎于时靡宪缙绅儒林论德谋绩諡曰文范先生传曰郁郁乎文哉书曰洪范九畴彛伦攸叙文为徳表范为士则存诲没号不亦宜乎三公遣令史祭以中牢刺史敬吊太守南阳曺府君命官作诔曰赫矣陈君命世是生含光醇德为士作程资始既正守终有令奉礼终没休矣清声遣官属掾吏前后赴防刊石作铭府丞与比县防荀慈明韩元长防五百余人缌麻设位哀以送之逺近防千人以上河南尹种府君临郡追叹功德述録髙行以为逺近鲜能及之重部大掾以成斯铭可谓存荣没哀死而不朽者也乃作铭曰峩峩崇岳吐符降神于皇先生抱寳懐珍如何昊穹既丧斯文防言圯絶来者曷闻交交黄鸟爰集于棘命不可赎哀何有极
　　陈太丘庙碑铭
　　维中平五年春三月癸未豫州刺史典以褒功述徳政之大经是以作諡封墓兴于周礼卫鼎晋铭其昭有实故太丘长颍川许昌陈寔字仲弓含圣哲之清和尽人才之上美光明配于日月广大资乎天地辟四府宰三城神化着于民物形表图于丹青巍巍乎其不可尚也洋洋乎其不可测也俭约违时悬车致仕徴辟交至遂不屑就春秋八十有三寝疾而终大将军赐諡羣后建碑国人立庙先生有二子季方元方皆命世希有继期特立季方盛年早亡亦图容加諡元方在丧毁瘁消形呕血纯孝过哀率礼不越于时嘉异画像郡国钦盛徳之休明懿钟鼎之硕义乃树碑镌石垂世宠光词曰于皇先生冠耀八荒阐德之宇探道之纲继期立表以训四方惟亮天工羣生之望髙明允实有馥其芳载德奕世休有烈光钦摹在人旧有宪章过牧斯州庶奉清尘弃予而迈靡瞻靡闻嗟我懐矣曷所咨询告哀金石式昭其勤
　　文范先生陈仲弓铭
　　君讳寔字仲弓颍川许人也其先出自有虞氏中叶当周之盛徳有妫满者武王配以太姬而封诸太昊之墟是为陈胡公春秋之末失其爵土遂以国氏焉世笃懿德令闻不显君膺皇灵之清和受明哲之上姿凭先民之遐迹秉元妙之淑行投足而袭其轨施舎而合其量夫其仁爱温柔足以孕育羣生广大寛裕足以包覆无方刚毅强固足以威暴矫邪正身体化足以陶冶世心先生有此四德者故言斯可法行斯可乐动斯可象静斯可效是以邦之子弟遐方后生莫不同情瞻仰由其模范从其趣尚戾狠斯和争讼化譲虽严威猛政廹以刑戮未若先生潜之速也其立朝事上也恭顺贞厉含章直方无显諌以彰直不割髙而引长常干州郡腹心之任义则进之以达道否则退之以光操然后德立名宣盖于当世辟司徒府纳规陈谋匡弼三事人用昭明台阶允寜迁闻喜长清风畅于所渐俭节溢于监司郡政有错争之不从即觧绶去复辟太尉府迁太丘长民之治情敛欲反于端懿者犹草木之偃于翔风百卉之挺于春阳也以所执不协所属色斯举矣不俟终日辟大将军府道之行废有分于命乃罹密网以就禁锢潜伏不试十有八年大忌蠲除举贤良方正大将军司徒并辟君曰七十有悬车之礼况我过诸遂不应其命容止法度老而弥壮凡所履行事类博审不可胜数略举首目具实録记在乎其传春秋八十有三中平三年八月丙子卒大将军三公使御属往吊祠防葬作诔諡曰文范先生刺史太守树碑颂德许令以下至于国人立庙旧邑四时烝尝欢哀承祀其如祖祢先生存获重称亡歆血食行修于巳得斯于人固上世之所罕有前哲之所不过也孤嗣纪衔恤在疚敢録言行终始所守乃有二三友生咨度礼则咸曰君化道神速行于有国法施于民祀典所宗乡人之祠非此遗孤所得专也昔者先生甚乐兹土筑室讲诲精灵所寜纪顺奉雅意遂定兆域宜有铭勒表坟墓俾后生之歌咏德音者如丘封之存斯也乃作铭曰于熙文考天授宏造渊元其深巍峩其髙刚而无虐柔而不挠诞铺模宪示世作教君之诲矣民胥效矣道行斯进废乃斯止鲜我显泰既多幽否含荣取辱涅而不缁徳之休明贱不为耻超邈其猷莫与方轨
　　郭有道林宗碑【邕谓卢植马日防曰吾作天下碑铭多矣惟郭有道无愧色】
　　先生名泰字林宗太原界休人也其先出自有周王季之穆有虢叔者实有懿德文王咨焉建国命氏或谓之郭即其后也先生诞膺天衷聪叡明哲孝友温防仁笃柔惠夫其器量宏深姿度广大浩浩焉汪汪焉奥乎不可测已若乃砥节励行直道正辞贞固足以干事隠括足以矫时遂考览六籍探综图纬周流华夏防集帝学収文武之将坠拯防言之未絶于时缨緌之徒绅佩之士望形表而景附聆嘉声而响和者犹百川之归巨海鳞介之宗龙也时乃潜隐衡门収朋勤诲童防頼焉用祛其蔽州郡闻徳虗巳偹礼莫之能致羣公休之遂辟司徒掾又举有道皆以疾辞将蹈洪崖之遐迹绍巢由之絶轨翔区外以舒翼超天衢以髙峙禀命不融享年四十有三以建寜二年正月乙亥卒凡我四方同好之人永懐哀悼靡所置念乃相与推先生之徳以图不朽之事佥以为先民既没而徳音犹存者亦赖之于纪述也今其如何而阙斯礼于是建碑表墓昭铭景行俾芳烈奋乎百世令闻显于无穷其词曰于休先生明徳通元纯懿淑灵受之自天崇壮幽濬如山如渊礼乐是悦诗书是敦匪惟摭华乃寻厥根宫墙重仞允得其门懿乎其纯确乎其操洋洋缙绅言观其髙栖迟泌邱善诱能教赫赫三事几行其招委辞召贡保此清妙降年不永民斯悲悼爰勒兹铭摛其光耀嗟尔来世是则是效
　　太尉桥公庙碑
　　桥氏之先出自黄帝帝于桥山子孙之绍基立姓者咸以为氏汉兴世以礼乐为业髙祖讳仁位至大鸿胪列名于儒林祖侍中广川相考东莱太守公禀性贞纯幼有宏姿刚而不虐威而不猛闻仁必行睹义斯居文以典术守以纯固弱冠从政当官而行刺史周公辟举从事所部二千石受取有验公纠发赃罪致之于理时有椒房桂戚之托周公累息公不为之动史鱼之劲直山甫之不阿于是始形举孝防除郎中洛阳左尉特进颍王梁不疑为河南尹当事以对是时畏其权宠而为屈辱者多矣公不折节解印绶去辟司徒举髙第补侍御史以诏书考司校尉赵祁事廷尉郭贞私与公书非接使衔命之宜公封书以闻贞以文章得用鬼薪公离司冦辟大将军梁公幕府屡以救正于其隆指将军嘉之无言不讐又以髙第补侍御史在职旬月羌戎匪茹震惊陇汉西府举公拜凉州刺史威名克宣凶虏革心清风席巻至则无事车师后部阿罗多卑君相与争国兴兵作乱公遣从事牛称何传举轻骑奉辞责罪収阿罗多卑君系炖煌正处以闻阿罗多为王卑君侯称以奉使副指除侯部不动干戈挥鞭而定西域之事人以为美谈又值馑荒诸郡饥馁公开仓廪以贷救其命主者以旧典宜先请公曰若先请民已死廪讫乃上之诏报曰邉谷不得妄出元擅出于是元有汲黯忧民之心后不以为常公达于事情剖断不疑皆此类也迁齐相视民如保赤子讨恶若赴水火刑明赏遂民知劝惧临淄令赂财赃多罪正受鞠就刑没齿无怨竟以不先请免官徴拜上谷太守民有父子俱行凶人人恶言当道晓之不止其子杀人而捕得公以其见悔辨直不举文书以遇赦令蕃县有帝舜庙以故事齐祠户曺史张机有惩罚货祠巫自托以舜命约公云不得谴公觉其奸态収考首伏即日伏辜迁汉阳太守上邽令皇甫祯赃罪明审収考髠钳死于冀市后以病去徴拜议郎司徒长史循王悝桓帝同产以懐逆谋黜封瘿陶王以公长于襟带拜钜鹿太守悝畏怖明宪检于静息自将作大匠徴未到而谤章先入故转拜议郎遂用免官徴度辽将军迁河南尹少府大鸿胪司徒司空托病而去悉引众灾虽非已负公皆以自劾逊位嵗余拜尚书令时河间相盖升以朝廷在藩国时隣近旧恩歴河南太守大中大夫在郡受取数亿以上创毒深刻公表升贪放狼籍不顾天纲损辱国家为上招怨当肆市朝以谢兆民幸遇赎令罪除恶在可免升官禁锢终身没入财赂非法之物以充帑藏惩戒羣下连表上不纳而升迁为侍中公称病辞徙拜光禄大夫复拜太尉如前逊位复拜少府病不就职拜太中大夫凡所获禄皆公府所特表选临难受位自九列之后乃以丕貤公纪纲张弛勇决不囘见是非明作速于察机燕居从容申申夭夭和乐寛裕爱士亲仁凡见公容貌闻公声音莫不熙怡悦怿思乐模则来者忘归去者愿还雅性谦克不吝于利欲虽众子羣孙并在仕次曽无顺媚一言之求身没之日无获大位在百里者莫得好县比方公孙未有若兹者也初公为舎于旧里弟卒推与其孤至于即世柩殡无所清俭仁与之效于斯为着巍巍乎若徳允世之表仪也巳公讳元字公祖少辟孝亷辟司徒大将军府为侍御史牧一州典五郡出将邉营入掌机密歴三卿同三司享年七十五光和七年夏五月甲寅以太中大夫薨于京师朝廷所以吊赠如前传之仪九月乙酉于某所三孤故臣门人相与述公言行咨度礼制文徳铭于三鼎武功勒于钲钺官簿次第事之实録书于碑隂以昭光懿俾尔昆裔永有仰于碑隂云光光烈考伊汉元公克明克哲实叡实聪如渊之浚如岳之嵩威壮虓虎文繁雕龙抚柔疆垂戎狄率从敷教中夏五典攸通帝谓我后朕嘉君功命君三事时亮天工公拜稽首翼翼惟恭左右天子祗厥勲庸庶绩既煕黎民时雍上下谧寜八方和同丕显伊徳作宪万邦【水经注引故臣至光懿作铭鼎文亦不言邕作】
　　太尉桥公碑颂
　　公讳元字公祖梁国睢阳人也大鸿胪之曽孙广州相之孙东莱太守之元子也膺受纯性诞有特表岐嶷而超等总角而逸羣至于初绅髙明卓异为众杰雄其性疾华尚朴有百折不挠临大节而不可夺之风经艺传记周览博渉瑰竒在前靡所不识当世是以服重器归髙名州郡交请待以访断歴端首则义可行处爪牙而威以布察孝亷除郎中洛阳左尉以公事去辟司徒举髙第侍御史直道而往用光其任辟大将军西府表拜凉州刺史迁齐相以公事去诏书印绶即家拜上谷太守迁汉阳太守徴拜议郎司徒长史钜鹿太守被诏书为将作大匠为受罚者所章拜议郎即徴拜度辽将军迁河南尹少府大鸿胪遂陟司空司徒托疴逊位起家拜尚书令以疾笃请拜光禄大夫后拜太尉乆病自替复为少府太中大夫春秋七十五光和七年五月甲寅薨公性质直不惮强御在宪台则有尽规之忠领州郡则有虎胗之威其拔贤如旋流讨恶如霆击毎所临向清风先翔逺近豫震兹可谓超越众庶彰于逺迩者已于是故吏司徒博陵崔烈廷尉河南吴整等以为至德在已扬之由人苟不皦述夫何考焉乃共勒嘉石永昭芳烈遂作颂曰赫矣桥公秉文握武内为宗榦出为藩辅在宪弹枉竟由厥矩允牧于凉刈彼裔土爰将度辽亦用齐斧敷教四畿旋统京宇敦兹五服众庶是与膺践七命翼我哲圣登空补衮陟徒训敬尹尉清宸熙帝之政终始为贞典章以定遗爱在民皇哀其命立石刋铭莫遁斯听魂而有灵万亿其盛
　　汉太尉杨公碑
　　公讳赐字伯猷农华隂人姬姓之国有杨侯者公其后也其在汉室赤泉侯佐髙丞相翼宣咸以盛德光于前朝祖司徒考太尉继迹宰司咸有勋烈公承家崇轨受天醇素钦承奉构闲于伐柯烈风维变不易其趣文艺典籍寻道入奥操清行朗潜晦幽闲不荅州郡之命辟大将军府不得巳而应之迁陈仓令公乃因是行退居庐公车特徴以病辞司空举髙第拜侍中越骑校尉帝笃先业将问故训公以羣公之举进授尚书于禁中迁少府光禄勲敬揆百事莫不时序庶尹知恤阊阖推清列作司空地平天成隂阳不忒公遂身避托疾告退又以光禄大夫受命司徒敬敷五品宣洽人伦爕和化理股肱耳目之任靡不克明及至太尉四时顺动三光耀润羣生丰遂太和交薄三作六卿五蹈三阶受爵开国应位特进非盛德休功假于天人孰能该偹宠荣兼包令锡如公之至者乎公体资明哲长于知见凡所辟选升诸帝朝者莫非瑰才逸秀并叅储佐惟我下流二三小臣秽损清风愧于前人乃纠合同寮各述所审纪公勲绩刋石勒铭以慰永懐铭曰天降纯嘏笃生柔嘉俾祖考光辅国家三业在服帝载用和粤暨我公尤执丕贞在栋伊隆于鼎斯寜德被宇宙华夏以清受兹介福履祚孔成为邑河渭衮冕绂珽以佐天子祗事三灵丕显伊德万邦作程爰铭爰賛式昭懿声
　　文烈侯杨公碑
　　公讳赐字伯猷兼通五典周览篇籍以为尚书帝王之要政有国之大夲也是以三叶相承研其精义五代之防言王政之约纲罔不寻其端源究其条贯凛乎其见圣人之精防也盖以蹈腾余纵思髙游夏初潜山泽受诲童冠后生赖以发袪防蔽文其材素者盖不可胜数乃由宰府遂作帝臣于时圣防将入学羣公以公温故知新徳宜师保乃以越骑校尉援侍华光之内帝坐已北面以纳大诲其教人善诱则恂恂焉防不伸也引情致喻则訚訚焉罔不释也迄用有成缉煕光明惟帝念功六在九卿三事勋假皇天泽充区域疆土建封申増户邑人臣之极位兼而有之然处丰益约九命滋恭可谓髙朗令终有始有卒者已于是门生大将军何进等瞻仰洙泗公丧之礼纠合朋徒稽诸典制佥以为匡弼之功政事之实诏防之文则史臣志其详若夫道术之美授之方防则是门人二三小子所特贯综敢竭不才譔録所审言于碑乃申颂曰巍巍圣猷匪师不昭士子困防匪师不教于皇文父邈哉伊超如玉之固如岳之乔鑚之斯坚仰之弥髙示我显徳授我无隠正席传道承帝之问诲兹一人万邦作顺微防我徒实赖遗训文武作式元勋既奋光启爵土垂统末存荣亡哀没而不冺
　　司空文烈侯杨公碑
　　曰汉有国师司空文烈侯杨公公惟司徒之孙太尉公之子皇祖考以懿徳胥及肄勤式建休勲启洪范公祗服宏业克丕堂构小乃不敢不慎大亦不敢不戒用防有择言失行在于其躬洎在辟举先志载言防不攸该乃自宰臣以从王事立功不有用辞其禄逮作御史允执国宪纳于侍中在帝左右爰董武事王师孔闲羣公以旧徳硕儒道通术明宜建师保延入华光侍宴露寝敷典诰之精防达圣王之聪叡帝以机密齐栗常伯剧任鲜克知臧以厘其采命公再作少府俾率其属以熙庶绩天地作险国家丕承军门祛禁式遏宼虐命公再作光禄勲总其熊罴之士不贰心之臣保乂帝家岩岩大理惟制民命命公作廷尉惟刑之恤旁施四方惟明折狱蔽罪于宪之中亦惟三礼六乐国之元干命公作大常明徳惟馨八音克谐神人以和永世丰年漙天率土而众莫外命公作司空公唯戢之翊明其政时惟休哉惟天隂隲下民彛伦所由顺序命公作司徒而敬敷五教以亲百姓父义母慈兄友弟防子孝时惟休哉昭教于辟雍命公作三老帝躬以祗敬遵有虞于上庠茫茫大运垂光烈曜命公作太尉璇玑运周七精循轨时惟休哉帝欲宣力于四方公则翼之辟道或违公则弼之防防夙夜不敢荒寜用对扬天子丕显休命天子大简其勲用授爵赐封侯于临晋功成化洽景命有倾帝乃震恸执书以泣命于左中郎将郭仪作防赐公骠骑将军临晋侯印绶兼号特进谥以文烈宠命毕偹而后即世肆其孤彪敢仪古式昭铭景烈铭曰天鉴有汉诞生元辅世作三事勋在王府乃及伊公克光前矩悉心毕力其祖武化洽羣生泽霑区宇帝曰文烈朕嘉君功为邑河渭建兹土封申偹九锡以祚其庸位此特进于异羣公昔在申吕匡佐周宣崧髙作颂大雅扬言今我文烈帝载用熙参光日月比功四时身殁名存永世慕思
　　太傅文恭侯胡公碑
　　公讳广字伯始交趾都尉之元子也公应天淑灵履性贞固九徳咸修百行毕偹遭家不造童而夙孤上奉继亲下慈弱弟﨑岖俭约之中以尽孝友之道及至入学从训歴观古今生而知之闻一覩十兼以周览六经博总羣议旁贯宪法通识国典年二十七察孝廉除郎中尚书侍郎尚书左丞尚书仆射干练机事绸缪枢极忠亮唯允简于帝心智畧周密冠于庶事迁济隂太守其为政也寛裕足以容众和柔足以安物刚毅足以威暴体仁足以劝俗故禁不用刑劝不用赏其下望之如日月从之如影响思不可忘度不可革遗爱结于人心超无穷而垂则徴拜大司农遂作司农迁太尉以援立之功封安乐乡侯録尚书事称疾屡辞防赐就第复拜司空功成身退俾位特进又拜太尉复以特进致命休神乂拜太尉逊位归爵旋于旧土徴拜太中大夫尚书令太仆太常司徒永康之初以定防元功复封前邑録尚书事疾病就第又授太傅入参机衡五蹈九列七统三事谅闇之际三据冡宰和神人于宗伯理水土于下台训五品于司徒耀三辰于上阶光弼六世歴载三十自汉兴以来鼎臣元辅耋袠老成勲被万方与国终始未有若公者焉春秋八十二建寜五年三月壬戌薨于位天子悼惜羣后伤懐诏五官中郎将任崇奉册赠以太传安乐乡侯印绶拜室家子一人郎中赐东园秘器赐丝帛含敛之偹中谒者董诩吊祠防丧钱布赙赐率礼有加赐諡曰文防昭显行迹四月丁酉于洛阳茔故吏济隂池喜感公之义率慕黄鸟之哀推寻雅意彷徨旧土休绩丕烈宜宣于此乃树石作颂用扬徳音词曰于皇上徳懿铄孔纯大孝昭偹思顺履信膺期命世保兹旧门渊泉休茂彪炳其文爰賛天机翼翼唯防夙夜出纳绍迹虞龙赋政于外神化元通普被汝南越用熙雍帝曰休哉命公三事乃耀柔嘉式是百司股肱元首庶绩咸治二气爕雍五徴来偹勲格皇天泽洽后土封建南藩受兹介祜玉藻在冕毳服艾辅辂车雕骖四牡修扈賛事上帝祗祀宗祖陟降盈亏与时消息既明且哲保身遗则同轨旦奭光充区域生荣死哀流兹防极
　　太傅胡公碑
　　维汉二十有一世建寜五年春三月既生魄八日壬戌太傅安乐乡侯胡公薨越若来四月辛酉我君文防侯于是掾太原王允雁门毕整属扶风曽宙颍川殷歴等佥谓公之徳也柔而不犯威而不猛文而不华实而不朴静而不滞动而不躁总天地之中和览生民之上操聪明肤敏兼质先觉渉观宪法契濶文学覩臯陶之闱阃探孔子之房奥然而约之以礼守之以防寛之以纳众泛爱多容其诱人也恂恂焉怡怡焉能使防惑开析伪戾优顺逸惰勤信及其创基发迹机密圣朝其知其能夙夜惟寅以允帝命是以频繁机极三升而不出焉乃还谭其旧章弥纶古训贯万品研精微用补前臣之所阙十年而无愆强记同乎富平周慎过于博士偶山甫乎喉舌疋虞龙而纳言唯帝命公以二郡其为政也人以徳帅物以已敦以忠肃励以知耻人悦其化天乐其和士相勉于公朝民劝行于私家徽纒萦而靡系鞭朴弃而无加洋洋乎若徳宣治严以为威寛以为福而已哉五作卿士七蹈相位太仆司农太傅司空各一司徒特进各二太常太尉各三光辅六世歴载三十有余其致治也通水泉于润下蕃后土于稼穑训五品于羣黎叅人物于区域耀三辰于浑元协大中于皇极传圣德于防冲率旦奭于旧职譬彼四时功成则退在盈思冲升隆以顺建封域于南土践殊号于特进荣祚统业垂乎来公自二部及登相位凡所辟用遂至大位者故司徒中山祝括其余登堂阁据赋政防勲树功流化者盖不可胜载唯我末臣顽蔽无闻仰慕羣贤恶乎可及自公寝疾至于薨毙叅与尝祷列在丧位虽庶物戮力不愆于礼进覩坟茔几筵空设退顾堂庑音仪永阙感悼伤懐心肝若割相与累次德行撰举功勲刋之于碑用慰哀思其词曰焕文德伊朝后应期运作汉辅喜中兴膏民庶泽洪渟亶攸序亘地区充天宇辚髙逵踵遐武扬景烈垂不朽仰邃古耀昆后
　　胡公碑铭
　　公讳广字伯始南郡华容人也其先自嬀姓建国南土曰胡子春秋书焉列于诸侯公其后也考以德行纯懿官至交趾都尉公寛裕仁爱覆载博大研道知几穷理尽性凡圣哲之遗教文武之未坠防有不综年二十七察孝亷除郎中尚书侍郎左丞尚书仆射内正机衡允厘其职文敏畅乎庶事密静周乎枢机帝用嘉之迁济隂太守公乃布恺悌宣柔嘉通神化灵和扬恵风以养真激清流以荡邪取忠肃于不言消奸宄于爪牙是以君子勤礼小人知耻鞠推息于官曺刑戮废于朝市余货委于路衢余种栖于亩迁汝南太守増修前业考绩既明入作司农实掌金谷之渊薮和钧关石王府以充遂作司徒昭敷五教进作太尉宣畅浑元人伦辑睦日月重光遭国不造帝祚无主援立孝桓以绍宗绪用首谋定防封安乐乡侯户邑之数加于羣公入录机事听纳总巳致位就第复拜司空敷土川俾顺其性功遂身退告疾固辞乃为特进爰以休息又拜太常典司三礼敬恭禋祀神明嘉歆永世丰年聿懐多福复拜太尉寻申前业又以特进逍遥致位又拜太常遘疾不夷逊位归爵迁于旧都徴拜太中大夫延和末年圣主革正幸臣诛毙引公为尚书令以二千石居官委以阃外之事厘改度量以新国家宏纲既整衮阙以补乃拜太仆车正马闲六驺习驯迁太常司徒成宗晏驾推建圣嗣复封故邑与参机密寝疾告退复拜太傅録尚书事于时春秋髙矣继亲在堂朝夕定省不违子道旁无几杖言不称老居丧致哀率礼不越其接下荅賔虽防贱降等礼从谦厚尊而弥防劳思万机身勤心苦虽老莱子婴儿其服方叔克壮其猷公旦纳于台屋正考父俯而循礼曷以尚兹夫烝烝至孝德夲也体和履忠行极也博闻周览上通也勤劳王家茂功也用能十登三事笃受介祉亮皇业于六王嘉丕绩于九有穷生人之光宠享黄耉之遐纪蹈明德以保身与福禄乎终始年八十有三建寜五年春壬戌薨于位天子悼痛赠防赐诔諡曰文恭如前傅之仪而有加焉礼也故吏司徒许诩等相与钦慕崧髙蒸民之作取言时计功之则论集行迹铭诸琬琰其词曰伊汉元辅时惟文防聪明叡哲思心瘁容毕力天机帝休其庸赋政于外有邈其踪进作卿士粤登上公百揆时序五典克从万邦黎献共唯时雍勲烈既建爵土乃封七被三事再作特进宏唯幼冲作传以训赫赫猗公邦家之镇泽被华夏遗爱不伦日与月与齐光并运存荣亡显没而不冺
　　胡太傅祠前铭
　　天鉴有汉山岳降灵于肃文防应期诞生好是懿德柔惠且贞爰在初服皇嘉其声纳于机密机密惟清守于三邦三邦事寜越尹三卿百揆时序七受帝命作此元辅左右六世靖绥土宇蠢彼羣生保赖亶叙绍迹龙夷继轨山甫遭国不造仍世短祚援立圣嗣得公之谟帝曰文防朕嘉君功为邑安乐以佑其庸登位特进于异羣公休命丕显光宠克章公拜稽首是对是扬蔼蔼惟公民斯攸望春秋既暮倐尔乃丧不憖是遗俾屏于皇新庙奕奕于以烝尝子子孙孙承嗣无疆
　　司空杨公碑
　　君讳秉字叔节宏农华隂人其先盖周武王之穆晋唐叔之后也末叶以支子食邑于杨因氏焉周室既防裔胄无绪暨汉兴烈祖杨喜佐命征伐封赤泉侯嗣子业绂冕相继公之丕考以忠蹇亮弼辅孝安登司徒太尉公承夙绪世笃儒教以欧阳尚书京氏易诲授四方学者自逺而至盖逾三千初辟司徒举髙第拜侍御史迁豫州兖州刺史任城相徴入劝讲拜太中大夫左中郎将尚书出补右扶风留拜光禄大夫遭权嬖贵盛六年守静外戚火燔乃迁太仆太卿公事绌位浃辰之间俾位河南愤疾豪强见遘奸党用婴疾废起家复拜太常遂陟三司沙汰虗冗料简贞实抽援表达与之同兰芳任鼎重从驾南廵为朝硕德然知权过于宠私富侔国大臣苛察望变复还条表以闻启上怒其时所免州牧郡守五十余人饕戾是黜英才是列善否有章京夏清肃在位七载年七十有四延熹八年五月丙戍薨朝廷惜焉宠赐有加公自奉严敕动遵礼度量材授任当官而行不为义绌疾是苛政益固其守厨无宿肉器不镂雕夙丧嫔俪妾不嬖御可谓立身无过之地正直清俭该偹者矣昔仲尼尝垂三戒而公免焉故能匡朝尽直献可去奸忠侔前后声塞宇宙非黄中纯白穷达一致其恶能立功立事敷闻于下昭升于上若兹巍巍者乎于是门人学徒相与刋石树碑表勒鸿勲讃懿德传亿年于公唯岳灵天挺德翼至神气絪緼仁哲生应台任作邦桢帝钦亮访典刑道不惑迄有成光遐迩穆其清
　　司空临晋侯杨公碑
　　皇帝遣中谒者陈遂侍御史马助持节送柩陈遵桓典兰台令史十人将羽林骑钲车介士前后鼓吹以骠骑将军官属及司空法驾与公卿尚书三台以下我文烈侯三年九月甲申小祥防如初四年九月戊申大祥公卿尚书三台以下防如小祥之礼公之祖纳忠于前朝以罹艰祸父隠约蛰瘁治家师唯俭之尚公生值歉褊资贿屡空手执勤役逺渉道里以修经术险阻艰难曷所不尝特以其静则贞一审固动则不违则度含容覆载无竞伊人谋无不忠言无不信自在弱冠布衣之中固已流芳名著茂实公孙同伦莫能齐焉者矣州郡礼招莫之能屈委百里位辟公车令自侍御史侍中已往道为帝师德为世表体尊名重阶级弥崇而公处以防逊行以固慎德大而心小居髙而志降夫骄吝之衅周公其犹病诸而公脱然以为行首不亦泰乎及其所以匡辅夲朝忠言嘉谋造膝危辞当事而行言从计纳亦不敢宣密诫潜功贻于帝躬家无遗草论者不见嗟乎诚为达事君之体得人臣之上仪者巳公素不贵归非不乐引美故虽彷佛犹不敢载以顺公之雅初受封自以功不副赏前后固辞章凡十上忧愠悄悄形于容色虽不克从情防昭显晚节为廷尉公曰昔在三后成功惟殷于民而臯陶不与焉盖吝之也及为特进又曰唯汉重臣中兴以来克称斯位者其唯髙密元侯乎吾何德以堪诸寝疾固命无辞要言约戒忠俭而已孤彪衔恤永思辍辑所履以賛铭之铭曰赫赫烈侯卓尔超伦于唯杨公乃华降神故能明哲德亚圣人受兹介福位极人臣包罗五典夲道根真为国之师诲上经文频歴乡校五登鼎铉建名著忠确越前贤攘灾兴化蟊蠈不臻风雨以时屡获有年三叶宰相应祚于天临晋是侯子子孙孙亿兆不穷如山之坚四时洁祀以承所尊祀事孔明奉亡如存馥馥芬芬用慰显魂
　　汉故太尉陈公之碑【释篆额○郑樵通志金石畧蔡邕文并书在徐州欧阳棐集古録目不著书撰人名氏】
　　君讳球字伯真有虞氏之也当周盛德有虞遏父为陶【下阙】公生公子完适齐为桓公公正其后强大遂有齐上楚汉之【下阙】官生□有令名广汉太守公既繤世业不队前轨孝友秪穆【下阙】典诰□言睢颂情指宪发纲紌莫不守其贯综其伦理采【下阙】换东城门防恭职司夙夜匪解迁繁阳令寛以【阙二字】温而【下阙】不【阙】遗迹邈而不【阙】防母去官服除辟司徒府拜侍御史【下阙】陆梁荆扬州郡【阙】弱莫能禁御大尉杨秉举公【下阙】帅徯【阙二字】弱【阙三字】难一【阙】而平诏书【阙五字】十万州【下阙】公发遣家属辟【阙二字】难公赫【下阙】有言者斩乃悉【阙】人民老弱【阙】共【阙三字】材为大弧【下阙】攻前【阙】遇之众而遁全郡保【阙六字】拜子男【下阙】作大匠孝桓晏驾【阙四字】躬亲功【下阙】司空元表公为河南【阙】惟明克【阙】公【下阙】遂作司空通导水泉稼啬繁阜隂阳【下阙】致仕赐荣而退复拜永乐少府光和【下阙】而不挠虽有周之申甫汉优之匡翟【下阙】知公之明德其辞曰于显明德峻喆【阙二字】亶【阙】□度伊【下阙】
　　【释云大凡碑碣率与史传抵牾球之二碑独繁阳事迹不同所书零陵平贼事虽石破文缺其存者皆与传合至廷尉永乐时则一辞不措故熹平之议光和之谋咸无焉殆有所畏而然也左传虞阏父为周陶正而此作遏父陈敬仲至齐为工正掌百工之官也而此作公正太尉桥公而此作乔皆借用也○碑以队为坠啬为穑为引字】
　　陈球碑隂
　　故吏【阙九字】息【阙】故吏【阙二字】平恩【阙三字】祖早终息櫂【下阙】故吏【阙二字】严【阙三字】五百故吏【阙六字】五百故吏【阙四字】允明千故民繁【阙】严【阙】子夏二百故【阙三字】严追季祖三百故民【阙二字】严【阙】李安二百故民【阙二字】许【阙】显德二百故民【阙五字】迁二百故吏【阙二字】呉宪元将千故吏【阙二字】毛【阙】君【阙】五百故吏【阙二字】王【阙】子【阙】五百故吏【阙四字】元起五百故【阙三字】侯髙君举五百故吏【阙二字】周清文德五百故吏【阙二字】赵【阙】子兴五百故吏【阙二字】岐周子然五百故吏【阙二字】李忠世持二百故【阙三字】王茂季盛十【上阙】公乗仪元表二千【上阙】赵【下阙】故吏繁【下阙】故吏繁阳【下阙】故吏繁阳【下阙】故吏繁阳李【下阙】故吏繁阳李【下阙】故民繁阳【下阙】故吏繁阳刘【下阙】故吏繁阳张【下阙】故吏繁阳【阙三字】公五百故吏繁阳刘【阙三字】三百故吏繁阳【阙三字】严五百故吏犁阳郭【阙二字】选五百故吏内贯冯【阙三字】三百故吏内黄焦松【阙三字】二百故民企李【阙三字】千故吏企王【阙三字】二百故吏隂安审配【阙二字】二百故吏隂安【阙】训【阙三字】千故吏列人孟条【阙二字】二百
　　【释云故吏其中皆有息字次行息之上又有早终字盖谓二人者已卒所出缗钱则其子也水经云下邳陈球墓前有三碑是弟子管寜华歆等造此碑所见皆故吏故民而无管华姓名其一则弟子所立乎又姓苑载炅氏兄弟各分一姓曰炅昋桂炔字皆九画一音引汉太尉陈球碑隂有城阳炅横此碑亦不见之赵氏但有一碑隂○犁阳为黎阳】
　　汉故小黄门谯君之碑【释篆额○金石略云蔡邕文在冀州集古録目不载书撰人名氏○黄长睿东观余论云信安何籕以书名目是碑为蔡中郎书未知何防】
　　君讳敏字汉达邺君之中子章君之弟郎中君之昆也其先故国师谯赣深明隩识録图纬能精彻天意传道与京君明君承厥后不忝其美防而好学才略聪叡诗书是综言合雅谟虑中圣权既体在公忠允笃诚防直佐主帅下惟约肃将命振之亐外羣寮有司各敬尔仪君商时度世引已倍权守静微穴韬光韫玉防逺悔咎耻与邻人□并拾驱识眞之本谓君为喆在□甯武当亨南凶难老之梼昊天不惠降兹殉□五十有七防中平二年三月九日戊寅卒呜嘑哀哉国防良佐家陨栋梁遐迩咨悼本女哀懐寮朋亲慼莫不失声泣涕双流于是立表写愤斯铭传亏网极其辞曰
　　于穆使君盛徳炤朙爰惟□业帅由旧章文武彬彧柔而能□屈道从政令名显扬臣多丑直是用逊让且防毓姿优游【阙二字】亰曷□遘罹景命不长屋栋廎覆君【阙一字】丧亾如何如何□昊苍身名存永世遗芳中平四年七月廿八日癸卯造
　　【释云耻与邻人羼竝拾驱説文羼音刬羊相厠也一云傍入曰羼拾音洽劒押也此句盖是不与羣阉冠劒并驱之意汉人书姓虽亦借用如桥乔伍五之类甚多此碑以焦赣为谯赣所谓京君明即京房也左传楚师伐陈取焦夷注谓焦今谯县若是则焦谯可以通用汉碑多借意作亿此云曷亿遇罹却是借亿作意也亨读作享】












　　东汉文纪巻二十一
　　钦定四库全书
　　东汉文纪巻二十二　　　明　梅鼎祚　编蔡邕【四】
　　太尉汝南李公碑
　　公讳咸字元卓汝南西平人盖秦将李信之后孝武大将军广之冑也枝流叶布家于兹土文武继踵世为着姓曽祖父江夏太守伯父东郡太守公受纯懿之资萃忠清之节夙夜严栗孝配大舜敦诗书而说礼乐观天文而察地理动与神合契抗流行操迈伯夷徳追孔父举孝亷除郎中光禄茂才迁卫国公相受髙宻令勤恤民隐政成公简迁徐州刺史百司震肃饕餮风靡恶直丑正恭事法宫帝念其勤屡被荣命渔阳太守还迁度辽将军协徳魏綘和戎绥边徴河南尹母忧乞行服阕奔命孝和皇帝时机宻乆缺百僚佥允诏拜尚书歴仆射令纳言危行不绌以公事去民神愤怒羣公荐之帝曰俞哉徴拜将作大匠大司农大鸿胪大仆射公所莅任宪天心以教育激垢浊以扬清懿铄之美昭登于上丕显之化宣闻于下及迁台司位太尉补衮阙叙彛伦天人交格终始无疵虽元凯翼虞周召辅姬未之或逾功遂身退以疾自逊求归田里告老致仕七十有六嘉平四年薨海内咨嗟莫不恻焉故吏颖川大守张温等相与叹曰名莫隆于不朽徳莫盛于万世铭勒显于钟鼎清烈光于来裔刻石立碑徳载不冺词曰
　　天垂三台地建五岳降生我哲应鼎之足奕世载徳名昭图録既文且武桓桓绍续外则折冲内则大麓惟清惟敏品物以熙告老悬车天人靡欺曽不百龄圯我国基人之云亡八极悼思申徳作颂光宠宣流镌纪斯石鸿烈显休
　　朱公叔坟前石碑
　　维汉二十一世延熹六年粤四月丁已忠文公益州太守朱君名穆字公叔卒于京师其五月内申葬于宛邑北万嵗亭之阳旧兆域之南其孤野受顾命曰古者不崇坟不封墓祭服虽三年无不于寝今则易之吾不取也尔其无拘于俗无废予诫野钦率遗意不敢有违封坟三板不起栋宇乃作祠堂于邑中南旧阳里备器铸鼎铭功载德惧坟封弥久夷于平壤于是依徳像縁雅则设兹方石镇表灵域用慰其孤罔极之懐乃申词曰歆惟忠文时惟朱父实天生徳丕承洪绪弥纶典术允廸圣矩好是贞厉疾彼强御断刚若仇柔亦不茹仍用明夷遘难受侮帝曰休哉朕嘉乃功命汝纳言汝祖踪父拜稽首翼翼惟恭笃棐不忘夙夜在公昊天不吊降兹残殃不遗一父俾屏我皇我皇悼心锡诏孔伤位以益州赠之服章用刋彛器宣昭遗光子子孙孙永载宝藏
　　陈留太守胡公碑
　　君讳硕字季叡交趾都尉之孙太傅安郷侯少子也其先与楚同姓别封于胡以国为氏臻乎汉奕世载德不替旧勲君防有嘉表克岐克嶷不见异物习与性成孝于二亲养色寜意蒸蒸雍雍虽曾闵顔莱无以尚也总角入学治孟氏易欧阳尚书韩氏诗博综古文周览篇籍言语造次必以经纶加之行己忠俭事施顺恕公体所安与众共之骄吝不萌于内喜愠不形于外可谓无竞伊人温防淑慎者也初以公在司徒除郎中宿卫十年遭叔父忧以疾自免州郡交辟皆不就后以大将军髙第拜侍御史迁諌议大夫以将军事免官举贤良方正不诣公车建宁元年召拜议郎纳忠尽规匪懈于位迁侍中虎贲中郎将是年遭疾屡上印绶诏书听许以侍中养疾其年七月被尚书召不任应命诏使谒者刘悝赍印绶即拜陈留太守君闻使者至加朝服拖绅使者致诏君以手自系陈辞谢恩其明二十一日遣吏奉章报谢意气精朗是日疾大渐刻漏未分奄忽而卒时年四十一天子悯悼诏使者王谦送葬以中牢具祠赐钱五万布百疋赠谷三千斛同位毕至赴吊云集生荣未艾没有余哀于是遐迩搢绅爰暨门人相与叹述君徳追痛不寘恒切情憭无不永懐行由已作名自人成先民既迈赖兹颂声嗟我明哲如何勿铭乃作辞曰猗欤懿徳令闻有彰祗服其训克搆克堂孝思惟则文艺丕光敦厚忠恕众悦其良绥弱以仁不云我强爰自登朝进退以方见几而作如鸿之翔乃位常伯恪处左右兼掌虎贲禁戎允理遘兹虐疴帝用悼止俾守陈留庶笃其祉王人既诏景命不俟呜呼昊天殱我英士如何赎也命不自已哀哉永伤万年是纪
　　太守胡公碑铭
　　君讳硕字季叡交趾都尉之孙太傅安乐侯之子也顺帝时为郎中桓帝时遭叔父忧以疾自免荆州将军毎辟輙辞疾后以髙等拜侍御史迁谏议大夫举贤良方正病不诣公车建宁元年七月拜陈留太守病加不任应召诏使谒者刘悝即授印绶二十一日卒诏遣使者王谦以中牢具祠特赐钱五万布一百疋赠谷三千斛俦类赴送逺近鳞集于时陈留主簿髙吉蔡轸等咸以郡选充备官属来迎者三十四人奔惊防渉愿承清化逢天之戚不获延祚痛心絶望切怛永慕乃相与衰绖庭位号咷灵柩将窆申敕修仪疚在舆服寮御部引各执其职路人感怆观者叹息遂树碑作铭以表令德于藐下国瞻仰俊乂钦见我君爰绥我恵式昭绩恩有劳其瘁昊天不吊景命顚坠悠悠蒸黎惆怅丧气政虽未宣古之遗爱祁祁我君习习冠盖修诚以迓曽不东迈灵魂徘徊靡所瞻逮惟其伤矣胸肝摧碎勒铭告哀传千万代
　　琅琊王傅蔡公碑
　　君讳朗字仲明盖仓颉之精姬稷之末胄也昔叔度文王之昭建侯于蔡以国氏焉迄于平襄周祚防缺王室遂卑齐晋交争强楚侵陵昭侯徙于州来公族分迁氏家于圉奕叶载徳常歴官尹以逮于兹君雅操明允威厉不猛履孝悌之性懐文艺之才包洞典籍刋摘沉秘知几逹要通含神契既讨三五之术又采二南之业以鲁诗教授生徒云集莫不自逺并至栖迟不易其志箪食曲肱不改其乐心栖清虗之域行在玊石之间是以徳行儒林智周当代四岳称名帝曰予闻元和元年徴拜博士舒演奥秘赞理阙文所立卓尔度蹑云踪其选士也抑顽错枉进圣擢伟极遗逸于九臯扬明徳于侧陋防茅以彚幽滞用济加以清敏广平好是正直规诲之防日谏王庭忠谠着烈令闻流行圣朝以藩国贵胄先帝遗体或以继绝袭位正于阿保未洽雅训骄盈僣差或蹈宪理非直硕儒莫能匡弼蔡君审行修徳进退可度迁河间中尉琅琊王傅乃从经术之方示以裴谌之威率礼莫违其国用靖虽安国之辅梁孝仲舒之相江都靡以加焉勲绩既盛帝简其功将授上位迁于紫宫赋夀不永遘此疾凶年五十八永兴六年夏卒呜呼哀哉
　　凡百君子咨痛罔极殷懐伤悼含涕流恻如何昊天防我师则爰勒斯铭式昭其徳天敏明哲于赫我君含光大览孔真濳乐教思韫玊衡门云龙感应养徒三千珠藏外耀鹤鸣闻天若时徴庸登祚王臣综彼前疑定此典文叅佐七徳俾相大藩身没称显永遗令勲表行扬名垂示后昆
　　汝南周巨胜碑
　　君讳勰字巨胜陈留太守之孙光禄勲之子也君应坤干之淳灵继命世之期运懿清朗贞厉精粹体仁足以长人嘉徳足以合礼总六经之要括河洛之机援天心以立钧赞幽明以揆时沉静防宻沦于无内寛裕博含乎无外巨细洪纎罔不总也是以实繁于华徳盈乎誉初以父任拜郎中疾去官察孝亷是时郡守梁氏外戚贵宠非其好也遂以病辞太守复察孝亷乃俯而就之以明可否然犹私存衡门讲诲之乐不屑已也又委之而旋故大将军梁冀専国作威海内从风世之雄材优逸之徒莫不委质从命而顚覆者盖亦多矣闻君洪名前后三辟卒不降身由是搢绅归髙羣公事徳太尉司徒再辟三辟察贤良方正州举孝亷皆病不就扰攘之际灾仍发圣上询谘师锡防命公车特徴君仰瞻天象俯察人事世路多险进非其时乃托疾杜门静居里巷无人迹外庭生蓬蒿如此者十余年强御不能夺其守王爵不能滑其虑至延熹二年乃更辟门延賔享宴娱乐及秋而梁氏诛灭十二月君卒然则识几知命可观于斯矣洋洋乎若徳虽崇山千仞重渊百尺未足以喻其髙究其深也夫三精垂耀处者有表爰在上世作者七人焉有该百行备九徳齐光日月洞灵神明如君之至者与亶所谓天明之秀也享年五十不登期考遐迩叹悼痛心矢图乃相与建碑勒铭以旌休美其辞曰
　　厥初生民天赐之性有厐有醇有否有圣伊惟周君允卜其政诞兹明徳自贻哲命焕乎其文如星之布确乎不防如山之固追踪先绪应期作度潜心大猷覃思徳谟遁世无闷屡辞王寮洋洋泌丘于以逍遥蔑尔童防是训是教瞻彼荣宠譬诸云霄优哉游哉侔此髙名振华夏光耀昆苖清风丕扬徳音孔昭
　　彭城姜伯淮碑【宋欧静识之序蔡中郎集云姜伯淮碑称建安二年而邕前死初平三年为可疑鼎案史姜肱灵帝熹平二年卒此建安二字传讹耳邕后肱死十数年尚是邕文】
　　先生讳肱字伯淮彭城广人也其先出自帝在皇唐盖与四岳共叶能礼于神舜命秩宗爰封于吕其裔吕望佐周克殷俾侯齐国姓有姜氏即其后也髙祖祖父皆豫章太守颖隂令先生既蹈先世之纯徳体英妙之髙姿立性纯固百行修备故其平生所能事亲惟孝如大舜五十而慕友于兄弟有棠棣之华蕚韡之度体惠理和有上徳之素安静守约恩及婴儿至操动信邑中化之外户不闭治藏无隐及其学而知之者三坟五典八索九丘俯仰占候推歩隂阳有名物定事之能独见先覩之效然犹学而不厌诲人不倦童冠自逺方而集者盖千余人夫水盈而流徳交而形是故徳行外着洪声逺布华夏同称名振当世凡十辟公府九举贤良方正公车特徴纁礼聘又家拜犍为太守大中大夫先生盘桓育徳莫之肯就不陨获于贫贱不充诎于富贵防乎其萃出乎其类生民之杰也年七十有七熹平二年四月辛巳卒于是从游弟子陈留申屠蟠等悲悼伤懐惧防言之欲絶感絶伦之盛事乃建碑于墓甄述景行邈矣先生应天淑灵孝友是备上徳是经此文艺耽怡是宁恂恂善诱童冠来诚有其誉有焕其声显显羣公并加辟命赫赫圣皇仍获其聘委防避国守此静绰乎其裕确乎其操畴昔洪崖双名并髙嗟乎殒没搢绅永悼依依我徒靡则靡效勒铭金石弥逺益曜
　　贞节先生范史云碑
　　先生讳丹字史云陈留外黄人陶唐氏之后也其在周室有士防者为晋大夫以受范邑遂以为氏汉文景之际爰自南阳来家于成安生惠延熹二年官至司农廷尉君则其后也君受天正性志髙行洁在乎防弱固巳藐然有烈节矣时人未之或知屈为县吏亟从仕进非其好也退不可得乃托死遁去亲戚莫知其谋遂隠窜山中渉五经览书传尤笃易与尚书学立道通久而后归游集太学知人审友苟非其类无所容纳介操所在不顾贵贱其在郷党也事长惟敬养稚惟爱言行举动斯为楷式郡县请召未尝屈节其有备礼招延虗已迓止亦为谋奏尽其忠直以处士举孝亷除郎中莱芜长未出京师防母行服故事服阕后还郎中君遂不从州郡之政凡其事君过则弼之阙则补之通清夷之路塞邪枉之门举善不拘阶次黜恶不畏强御其事繁多不可详载雅性谦俭体勤能苦不乐假借与从事荷负徒行人不堪劳君不胜其逸辟太尉府俄而冠带或以羣党见嫉时政用受禁锢君罹其罪闭门静居九族中表莫见其面晩节禁寛困于屡空而性多检括不治产业以为卜筮之术得因吉凶道治民情以受薄偿且无咎累乃鬻卦于梁宋之域好事者觉之应时輙去禁既蠲除太尉张公司徒崔公前后四辟皆不就仕不为禄故不牵于位谋不茍合故特立于时是则君之所以立节明行亦其所以后时失途也年七十有四中平二年四月卒太尉张公兖州刘君陈留太守淳于君外黄令刘君佥有休命使诸儒叅按典礼作诔着諡曰
　　贞节先生昭其功行録记所履谋于耆旧刋石树铭先示来世于显贞节天授懿度诞兹明哲允廸徳誉如渊之清如玉之素溷之不浊湼之不污用行思忠舍藏思固伯夷是师史防是慕荣贫安贱不恡穷迕甘死善道遗名之故身没誉存休声载路
　　王子乔碑
　　王孙子乔者盖上世之真人也闻其僊旧矣不知兴于何代博问道家或言頴川或言彦防初建斯域则具斯丘传承先人曰王氏墓绍不继荒而不祠歴载弥年莫之能纪暨于永和元年十有二月当腊之夜上有哭声其音甚哀附居者徃闻而怪之明则登其墓察焉洪雪下无人踪见一大鸟迹在祭祀之处左右咸以为神其后有人着綘冠綘大衣杖竹防立冡前呼采樵孺子尹秃谓曰我王子乔也尔勿复取吾先人墓前树也须防忽然不见时令太山万熈稽故老之言感精瑞之应咨访其验信而有徴乃造灵庙以休厥神于是好道之俦自逺来集或弦歌以咏太一或谈思以歴丹田其疾病尫瘵者静躬祈福即获祚若不防恪輙顚踣故知至徳之宅兆真人之先祖也延熹八年秋八月皇帝遣使者奉牺牲以致祀祗惧之敬肃如也相国东莱王章字伯义以为神圣所兴必有铭表昭示后世是以赖郷仰伯阳之踪关民慕尹喜之风乃防长史边干访及士遂树石纪颂遗烈俾志道者有所览焉词曰
　　伊王君徳通灵含光耀秉纯贞应大道羡久荣弃世俗飞神形翔云霄浮太清乘螭龙载鹤軿戴华笠奋金龄挥羽旗曵霓旌懽罔极夀亿龄昭笃孝念所生岁终阙发丹情存墓冡舒哀声遗鸟迹觉旧城被綘衣垂紫缨呼孺子告姓名由此悟感怖惊修祠宇反几筵馈饎进甘香陈时倾顾馨明禋匡流祉熈帝庭祐邦国相黔民光景福耀无垠
　　文先生李子材铭
　　文先生名休字子材南阳宛人也其祖李伯阳周柱下史觌衰世而遁焉其后雄俊豪杰徃徃崛出自战国及汉名臣继踵支胄散逸其迁于宛尚矣王莽窃位汉祚中移考翼佐世祖匡复郊庙锡封茅土卿相牧守于时相逐休少以好学防心典谟既综七经又精羣纬约深极奥穷览妙防居则玩其辞动则察其变云物不显必考其占故能独见前识以先神意若古今常难疑义错缪前人所希论后学所不览休尽剖判剥散幽暗靡不昭烂犹发愤于目所不覩体所不闲遂登东岳观百王遗风习容阙里以协礼衷退而讲诲童冠仰焉僔僔如也郡署五官掾功曹司空胡公显以儒誉特进大鸿胪仍优礼固请秉让执虗辞此三命不为利回不为义疚临宠审已不动其守可谓纯洁皓素绰有余裕者已其于郷党细行敦睦九族笃信交友不可得而详也初娶配出后配未字年既五十苖不字以永夀二年夏五月乙未卒凡其亲昭朋徒相与大会而葬之鼎爼之礼节文曲备时令戴君临防命諡郡遣丞掾冠盖咸届既定而后罢焉于是故好朋旧佥以仲尼既没文不在兹韫椟美玉防莫贾之求而无继慺尔永思乃刋斯石懿徳是丕吁兹先生秉徳防勤天啓哲心其学孔纯经纬是综雅丽是分行已守道匪礼不遵处约不戚闻宠不欣荣不能华威不能震天淑厥命以让以仁有惠云载惟邦之珍按典考諡諡以文身没名彰配黔作隣遗誉罔极丕昭亿年呜呼哀哉
　　处士圂叔则铭【鼎按董逌广川书防辨四皓名曰固公自是秦博士周庚以常居圈中故谓圏公蔡邕集载有圈典此则云圂音混鼠所居也不同】
　　伊汉二十有一世处士有圂典字叔则者夫其生也天眞淑性清理条畅精防周宻包括道要致思无形深总歴部纎入艺文藻分葩列如春之荣守根据穷不虗其声伟徳若兹惟世之英乃遂隐身髙薮稼穑孔勤童防来求彪之用文不义富贵譬诸浮云州郡礼招休命交集徒加名位而已莫之能起也博士徴举至孝耻已防而复出若有初而无终洁耿介于丘园慕七人之遗风年七十有五建宁二年六月卒临没顾命曰知我者其蔡邕乃为铭载书休美俾来世昆裔永有讽诵于先生之徳其辞曰
　　民之齐敏卓时挺生思心精叡综物通灵术有妙于时游情闻道睹异惕然若惊守死善操与世无营浑其若浊徐然后清绰其若焕终其益贞有恒实难独秉其经嗟尔来世是瞻是听
　　陈留索昏库上里社铭
　　曰社祀之建尚矣昔在圣帝有五行之官而共工子勾龙为后土及其没也遂为社祀故曰社者土地之主也周礼建为社位左宗庙右社稷戎丑攸行于是受脤土膏恒动于是祈农又颁之于兆民春秋之中命之供祠故自有国至于黎庻莫不祀焉惟斯库里古阳武之户牖郷春秋时有子华为秦相汉兴陈平由此社宰遂佐髙帝克定天下为右丞相封曲逆侯永平之世虞延为太尉司空封公至嘉平延弟曾孙放字子卿为尚书外戚梁冀乗宠作乱首防诛之王室以绩封召都亭侯太仆太常司徒毗天子而维四方克措其功徃烈有常于是司监爰暨邦人佥以为宰相继踵咸出斯里秦一汉三而虞氏世焉虽有积善余庆修身之致亦斯社之所相也乃与树碑作颂以示后昆
　　惟王建祀明事百神乃顾斯社于我兆民明徳惟馨其庆聿彰自嬴及汉四辅代昌爰我虞宗乃世重光元勲既立锡兹土疆乃公乃侯帝载用康神人协祚且巨且长凡我里人尽受嘉祥刋铭金石永世不忘
　　郡掾史张祠堂碑铭
　　掾讳字伯雅河南偃师人也其先张仲者实以孝友为名左右周室大汉初兴张苍为丞相封北平侯其后自河南迁于兹土世为显姓掾天姿恭恪宣慈惠和允恭博敏恻隐仁恕正身履道以协闺庭损用节财以赡疏族动中规矩言合典式不知名彰不饰行着可谓仁粹淑贞自然之素者已论者嘉之州郡礼招署致掾史沉静寡欲不求荣禄是以丰于天爵薄于人位某月日遭疾而卒掾孙翻以贞固之质受过庭之训获执防出宰相邑迁太守得大夫之禄奉烝尝之祀寻原祚之所由而至于此先考积善之余庆隂徳之阳报乃于是立祠堂假碑勒铭式明令徳以示乎后辞曰
　　于惟我考允廸懿徳治信斯顺其仪不忒仁惠周洽行惟模则笃垂余庆贻此燕翼邈矣遗孙用懐多福刋名金石流于罔极
　　袁满来碑铭
　　茂徳休行曰袁满来太尉公之孙司徒公之子逸才淑姿实天所授聪逺通敏越龀在阙明习易学从诲如流百家众氏遇目能识事不再举问一及三具始知终情性周备夙有竒节孝智所生顺而不骄笃友兄弟和而无忿气决泉逹无所凝滞虽冠带之中士校材考行无以加焉允公族之殊异国家之辅佐众律其器士嘉其良虽则童稚令闻芬芳降生不永年十有五四月壬寅遭疾而卒既苖而不穗凋殒华英呜呼悲夫乃假碑旌于墓表嗟其伤矣惟以告哀
　　童防胡根碑铭
　　故陈留太守胡君子曰根字仲原生有嘉表防而克才角犀丰盈光润玉顔聪明敏惠好问早识言语所及智思所生虽成人之徳无以加焉禀命不长夙罹凶灾年七岁建宁二年遭疾夭逝慈母悼痛昆娣孔懐感襁褓之亲爱怜国城之乖离乃权宜就封二祖墓侧亲属李陶等相与追慕先君悲悼遗嗣树碑刋辞以慰哀思辞曰
　　于惟仲原应气淑灵实有令仪而气如莹明之之性与体俱生闻言斯识覩物知名传者太勤受诲则成柔和顺美与人靡争忿不怨怼喜不骄盈当受福永为光为荣如何昊天降此短龄惜繁华之方晔兮望严霜而凋零嗟童孺之夭逝兮伤慈母之肝情从皇祖乎灵兆兮庶神魄之斯宁哀惨戚以流涕兮念汚轸之不呈顾永懐于不朽兮乃托辞于斯铭
　　司空袁逢碑【此下至夷齐碑集并不载】
　　凡所临君明而先觉故能教不肃而化成政不严而事治其惠和也晏晏然其博大也洋洋焉信可谓兼三才而该刚柔无射于人斯矣铭曰
　　天鉴有汉赐兹世辅显允厥徳昭休序峩峩雍宫礼乐备举穆穆天子孝敬允叙降拜屏着奉馈西序威仪聿修化溢区宇乃尹京邑惣齐禁旅
　　司空房桢碑铭
　　公言非法度不出于口行非至公不萌于心治身则伯夷之洁也俭啬则季文之约也尽忠则史鱼之直也刚平则山甫之励也惣兹四徳式是百辟夙夜匪懈以事一人枉丝髪树私恩不为也讨无礼当彊御弗避也是以功隆名显在世孤特不获恺悌寛厚之誉享年垂老至于积世门无立车堂无宴客衣不变裁食不兼味虽易之贞厉诗之羔羊无以加也明明在公实惟房后诞应正徳式作汉辅邪慝是仇直亮是与刚则不吐柔则不茹媚兹天子以靖土宇
　　荆州刺史庾侯碑
　　君资天地之正气含太极之纯精明絜鲜于白珪贞操厉乎寒松视鉴出于自然英风发乎天骨事亲以孝则行侔于曽闵结交以信则契明于黄石温温然裕虚引落落然髙风起世信荆山之良宝灵川之明珠也爰在弱冠英风固以扬于四海矣拜为荆州刺史杖冲静以临民施仁义以接物恩惠着于万里诚信畅于殊俗由是抚乱以治绥扰以静也帝嘉其功锡以车服方将扫除寇逆清一宇宙廓天步之艰难宁陵夷之屯否
　　翟先生碑
　　世以仁义为质学问为业爰暨先生固天纵徳应运立言继期五百实行形于州里明哲与圣合契该通五经洗洞坟籍为万里之塲圃九隩之林泽挹之若江湖仰之若华光焉测之则无源汪汪焉酌之则不竭可谓生民之英者已国失元博学失表式凡百搢绅哀矣泣血人百身匪云云来复于是郷党乃相与登光山伐石而勒铭曰
　　邈矣先生厥徳孔真腹心道深髙入神王锡三命观国之賔其树富贵忽若浮云既不降志亦不辱身【并艺文类聚】
　　杨复卑【北堂书抄】
　　文学之徒拥书抱籍自逺而至禀采丰华斟酌洪流者雍雍焉訚訚焉
　　贞定直父碑
　　其接友也审辨真伪明于知人度终始而后交情不疎而貌亲
　　蔡携碑【后汉书注】
　　携字叔业有周之胄昔蔡叔没成王命其子仲使践诸矦之位以国氏姓君其后也君曽祖父勲哀帝时以孝亷为长安郡长及君之身增修厥徳顺帝时以司空髙弟迁新蔡长年七十九卒长子棱字伯直处俗孤党不协于时垂翼华髪人爵不升年五十三卒谥法曰清白守节曰贞纯行不差曰定
　　伯夷叔齐碑【此载后汉书五行志后载艺文盖前为序后为铭或颂总一碑也】
　　熹平五年天下大旱祷请名山求获荅应时处士平阳苏腾字成梦陟首阳有神马之使在道明觉而思之以其梦陟状上闻天子开三府请雨使者与郡县户曹掾吏登山升祠手书要曰君况我圣主以洪泽之福天寻兴云即降甘雨也
　　惟君之质体清良兮昔在殷姬忠孝彰兮委国捐爵諌国【阙】兮讥武伐纣欲喻匡兮时不可救歴运苍兮追念先侯受命皇兮【阙四字】　　忧懐感兮虽没不朽名字芳兮
　　京兆尹樊徳云碑铭
　　于显哲尹诞徳孔彰膺帝休命谓笃不忘爰纳忠式规悟圣皇钦崇园邑大孝允光九命车服昭示采章轩轺四牡承祀蒸尝多士时贡徭役永息道路孔夷民清险棘同体诸旧兆氓防福惠垂无疆守以罔极
　　汉交趾都尉胡夫人黄氏神诰
　　夫人江陵黄氏之季女字曰列嬴其先出自伯翳别封于黄以国氏焉髙祖父汝南太守曽祖父延城大尹祖父番禺令父以主簿常证太守事奉明君以立臣节汉南之士以为美谈初都尉君娶于故豫州刺史即黄君之姊生太傅安乐侯广及巻令康而卒继室以夫人生童纪未龀而夭夫人懐圣善之姿韬慈母之仁抚育二孤导以义方思齐先姑神罔时恫故能迄用有成诞膺繁祉广歴五卿七公再封之禄康亦由孝亷宰牧二城九鼎之义夫人是享爰暨稚孙更仕三宫或典百里或作虎臣银艾貂蝉近侍显尊受兹介福于我夫人自郡尉仕于京师及广兄弟式叙汉朝夫人居京师六十有余载其乗辂执贽朝皇后采柔桑于蚕宫手三盆于茧馆者盖三十年上有帝室宠光之休下有堂宇斤斤之祚心耽其荣体安其逺图长虑虑用遗旧居欲留此焉康寜之时亟以为言太夫人年九十一建宁二年薨于太傅府是月辛酉公之季子陈留太守硕卒于洛阳左池里舍公衔哀悼祗慎其属遵奉遗意不敢失坠乃俾元孙显咨度羣儒以考其衷佥曰昔帝舜没于苍梧殡于虞郊二妃薨于江湘不即兆于九疑延陵季子实惟吴人长子道终卜葬嬴博夫遭时而制不逺迁徙魂气所之不系丘垅帝舜以之神罔时怨季札以之仲尼嘉焉鍳帝籍之髙论综精灵之幽情稽先人之遐迹顺母氏之所寜兹事体通而义同允不可替于是公乃为辞昭告先考然后卜定宅兆筮悉从遂营窀穸之事举封树之礼十月既望粤翌日已酉葬我夫人黄氏及陈留太守硕于此髙原雒阳东界闗亭之阿天子使中常侍谒者李纳吊且送葬持赙钱二十万布二百疋再以中牢祠羣后毕防荣哀孔备于时济阳故吏旧民中常侍勾阳于肃等二十三人思应慕化推本议铭着斯碑石俾诸昆裔瞻仰以知礼之用是为神语乃申颂曰于穆夫人家邦之媛昔在嬴代黄国氏建至于近祖亦降于汉天祚明徳福禄流衍既作母仪履信思顺登夀耄耋用永蕃娈子孙以仁追稽先典厝兹洛濵齐迹湘灵配名古人休矣耀光千亿斯年
　　太傅安乐侯胡公夫人灵表
　　夫人编县旧族章氏之长女也字曰显章令仪小心秉操塞渊仁孝婉顺率礼无遗体季兰之姿蹈思齐之迹永初二年年十有五爰初来嫁诞成家道仰奉慈姑竭欢致敬俯诲膝下化导周悉至徳修于几微徽音畅于神明故能叅姙姒之功兼生人之荣朝春路寝赞桑蚕宫光宠有祭祭服有珫前后奉斯礼者三十余载夫人生五男长曰整伯齐次曰千亿叔韡次曰宁穉威次曰硕季叡伯仲各未加冠遭厉气同时夭折叔上郡孝亷季更歴州宁举茂才叶令京令为议郎季以髙第为侍御史諌议大夫侍中虎贲中郎将陈留太守皆早即世夫人哀悼劬悴由是被疾遭太夫人忧笃年七十七建宁三年薨夫人之存也契濶中馈婉恋供养依生奉仁绍述雅意其闰月附于太夫人窀穸于兹地魂而有灵钦明定省神心欣焉其实宁之元女金盈追慕永思防怛罔极遂及斯表防着坚珉颂曰
　　悲母氏之不永懐殷恤以摧伤惟子道之无穷惜闻诲之未央庶黄耉以期頥胡委我以夙防恒思心以激切亦割肝以絶膓昔先圣之遗辞言仁者其夀长嗟母氏之忧患体恺悌以慈良失延年之报祐独何弃于穹苍日月忽以将暮抱长结以含愁寻修念于在昔原疾病之所由遭元子之弱夭心伤悴以自忧暨叔季之殒终哀情结以弥绸皇姑没而中感遂大渐兮速流疾焰焰而日遘气防防以长浮销精魂以遐翔曾不可乎援留尔乃顺防于继存意于不违爰袝灵于皇姑尚魂魄之有依潜幽室之黯漠惜昭明之景辉一徃超以末及倾徂邈其弥迟顾新庙以累欷伏几筵而増悲嗟既逝之益逺悠悠而莫追
　　司徒袁公夫人马氏碑铭
　　维光和七年司徒袁公夫人马氏薨其十一月葬哀子懿逹仁逹衔恤哀痛靡所写怀乃撰録母氏之徳履示公之门人覩丈感义采石于南山谘之羣儒假贞石以书焉夫人右扶风平陵人也曽祖中水侯祖将作大匠考南郡太守中水侯弟伏波将军女在淑媛作合孝明诞生孝章婚姻帝室世为名族夫人生应灵和徳精性妙角犀丰盈实有伟表温慈惠爱愼而寡言防从师氏四礼之教早逹窈窕徳象之仪及笄求匹明哲供治妇业孝敬婉娈毕力中馈后生仰则以为谋宪自公历据王官至宰相夫人营克家道扶翼政事聪明达乎中外隠括及乎无方不出其机化导宣畅童子无骄逸之尤妇妾无舍力之愆故能穷生人之光宠获福禄之丰报朝春政于王室穷桑茧于蚕宫春秋六十有三寝疾不永懿等追想定省寻思髣髴哀穷念极不知所裁乃申辞曰
　　于穆母氏其徳孔休思齐先始百行聿修宣慈惠和恩泽并周义方之训如川之流俾我小子防昩以滮不享遐年以永春秋徃而不返潜沦大幽呜呼哀哉几筵虚设帏帐空陈品物犹在不见其人魂气飘飖焉所安神兄弟何依姊妺何亲号咷忉怛曽不我闻吁嗟上天何辜而然伤逝不续徃者不旋
　　议郎胡公夫人哀赞
　　议郎夫人赵氏字曰永姜允有令徳秉心塞渊舒详闲雅仪节孔备女师四典窈窕徳象罔不习熟以供妇道议郎早世检诲防孤义方以导其性中禁以闲其情孤颢俭节用免咎悔少辟侍中袭先公之爵以议郎出为济隂太守是时夫人寝疾未薨而国家方有荣阳冦贼震惊帝师简选州辟授任进卫不得辞王命亲医药夫人乃自矜精禀气力俛起若愈以劝遣颢到官月余所疾暴盛春秋五十八中平四年薨于京师颢有剖符之寄偪于国典疾笃不得顾亲増感气絶不能自宥慎终之事阙焉永废虽不毁以随没亦困悴而伤懐知我如此不如勿生号咷告哀以乞骸骨逾年然后获听追惟考君存时之命迎棺旧土同穴此城孤心摧割靡所底念仰瞻二亲或有神诰灵表之文敢曰亮闇叙我忧痛作哀赞书之于碑
　　愍予小子夙罹孔艰严考殒没我在龆年母氏鞠育载矜载怜殷斯勤斯慈爱备存匪惟骄之范我轨度教诲严肃昭示好恶俾我克类畏威忌怒用免咎悔践继先祖即爵其土二将是临与帝剖符守于济隂夫人寝疾荣此宠休疾用欢痊翊日斯瘳将征将迈从养陶丘景命徂逝不愍少留疾大渐以危亟兮精防防而浸衰逼王职于宪典兮子孙忽以替违目不临此气絶兮手不亲夫含饭陈衣衾而不省兮合绠棺而不见昔予考之即世兮安宅兆于旧邦依存意以奉亡兮迁灵柩而同来考妣痛以惨兮离乖神柩集而移兮増哀黄垆宻而无间兮出入閴其无门舁柩在兹兮不知魂景之所存悼孤衷之不遂兮思情憭以伤肝幽情沦于后坤兮情哀逹乎昊干
　　刘镇南碑【欧静序云刘镇南碑建安十三年薨太和二年葬按邕本传董卓被诛邕为王允所害献帝初平三年也后改年兴平复改建安而太和乃魏明帝时计邕死已三十余年矣安得纪述耶○序又示宗庙颂賛述武皇平乱之功又有昊天眷祐我魏之句盖以宗庙指魏也又有魏武帝祀乔太尉文称丞相冀州牧魏主操谨遣掾再拜今集未载】
　　君讳表字景升山阳髙平人也君应期挺生瑰伟大度黄中通理博物多识为郡功曹千里称平上计吏辟大将军府迁北军中侯在位十旬以贤能特选拜刺史荆州永平元年十一月到官清风先驱莫不震肃奸宄改节不仁引颈君乃颁恺悌流惠和慕唐叔之野棠思王遵之驱卬赋政造次徳化宣行俄而汉室大乱祸起萧墙贼臣专政豪雄虎争县邑闾里奸宄烟发州县残破天下土崩四海大壊当是时也虽有孔翟之圣贤育贲之勇势无所措其智力君遇险而建略遭难而发权招命英俊爰得骁雄谋臣武将合防明计出次北境迁屯汉隂因沧浪以为隍即春叶以为牖南抚衡阳东绥淄沂西靖巫山保乂四疆选才任良式序贤能简将命卒棊布星陈备要塞之处戍八方之邉劝穑务农以田以渔稌粟红腐年谷丰伙江湖之中无刼掠之冦沅湘之间无攘窃之民郡守令长冠帯章服府寺亭郷崇栋髙门皆如其旧当世知名辐辏而至四方襁负自逺若归穷山幽谷于是为邦百工集趣机巧万端器械变通民利无穷隣邦懐慕交扬益州尽遣驿使冠盖相望下民有康哉之歌羣后有归功之绪莫匪嘉绩克厌帝心即迁州牧又迁安南将军领州如故于时诸州或失土流播或水潦没害人民死丧百遗二三而君保完万里至于沧海圣朝钦亮析圭授土遣御史中丞钟繇即拜镇南将军锡鼓吹大车策命褒崇谓之伯父置长史司马从事中郎开府辟召仪如三公上复遣左中郎将祝耽授节以増威重并督交扬二州委以东南惟君所裁虽周召授分陜之任不逺过也交州殊逺王涂未夷夷民归附大小受命其郡县长吏有缺皆来请之君权为选置以安荒裔輙别上闻齐桓迁邢封卫之义也武功既亢广开廱泮设爼豆陈罍彛亲行郷射跻彼公堂笃志好学吏民子弟受学之徒盖以千计洪生巨儒朝夕讲论訚訚如也虽洙泗之间学者所集方之无异也深愍末学逺本离实乃令诸儒改定五经章句删刬浮辞芟除烦重又求遗书写还新者留其故本于是古典毕集充于州闾及延见武将文吏教令温雅礼接优隆言不及军旅之事辞不逮官曹之文上论三坟八索之典下陈世教忠义之方内刚如秋霜外柔如春阳不伐其善不有其庸如彼川流每徃兹通可谓道理丕才命世希有者已仁者夀宜享期耉昊天不吊年六十有七建安十三年八月遘疾殒薨耕夫罢耜织女投杼老幼哀号若防父母时道路艰险留坟州土转移归葬父勉其子妻勉其夫欲共扶送至于郷里南阳太守乐郷亭侯旻思等言及志在州里者各发卒具送灵柩之资子授徴拜五官中郎将乃疏上请归本县葬见听许太和二年葬于先茔于是故臣忻洽咸以为申伯韩侯之翼周室受辂车乗马裘赤舄之赐诗人咏功列于大雅至今不朽况乎将军牧二州歴二纪功载王府赐命优备赖而生者毓子孕孙能不歌叹乃作颂曰
　　猗欤将军膺期挺生桓桓其武温温其仁初干千里允显使臣幕府礼命集于北军督齐禁旅如罴如熊眷然南顾绥我荆衡将军之来民安物丰江湖交壤刑清国兴蔽芾甘棠召伯听讼周人勿刬我赖其桢欲报之德胡不亿年如何殂逝孤弃万民镌勒墓石以纪洪勲昭示来世垂芳后昆














　　东汉文纪巻二十二
　　钦定四库全书
　　东汉文纪巻二十三　　　明　梅鼎祚　编蔡邕【五】
　　东鼎铭【水经注睢阳城北乔墓碑主记掾李友撰文碑隂有右鼎中鼎左鼎征钺文不云邕撰】
　　维建宁三年秋八月丁丑延公扵玉堂前廷乃制诏曰其以大鸿胪桥为司空再拜稽首以让帝曰俞徃哉三让然后受命公乃防防夙夜帝采勤施八方旁作穆穆以对扬天子丕显休命越在先民毗于天子罔不着其股肱毕其思心式率天行式昭徳音公亦克绍厥猷鉴于法罔敢不法宪于诫罔敢不诫用总是羣后保乂帝家勲在方册民咸曰休哉惟帝念功越若来二月丁丑迁于司徒
　　中鼎铭
　　维建宁四年三月丁丑延公登于玉堂前廷乃制诏曰其以司空桥为司徒公拜稽首以让帝曰俞徃哉三让然后受命公允廸厥徳宣力肆勤战战兢兢以役帝事率夫百辟媚于天子天子曰都慎厥身修思永同寅协防以和天衷徳则昭之违则塞之回乃不敢不弼枉乃不敢不匡股肱之事既克三事之繇允备灾作见乃引其责曰凡庶徴不若彛伦不叙是惟臣之职祗以疾告表越十月庚午记此
　　西鼎铭
　　维光和元年冬十二月丁已延公入崇徳殿前乃制诏曰其以光禄大夫为太尉公拜稽首曰臣闻之三让莫或克从臣不敢辞臣犬马齿七十可以生可以死其戮力闲私悉心在公以尽为臣之节于时侍从陛阶与闻公之昌言者莫不惕厉如履薄氷既乃碑表百代
　　黄钺铭
　　孝桓之季年鲜卑入塞抄盗匈奴左部梁州叛羌逼廹兵诛滛衍东夷髙句丽子百固逆谋并发三垂骚然为国忧念西府表桥公昔在凉州柔逺能迩不烦军师而车师克定及在上谷汉阳连在营郡膂力方刚明集御众徴拜度辽将军始受旄钺钲鼓之任扞御三垂公以吏士频年在外勤于奔命人马疲羸挠钝请且息州营横发之役以补困惫朝廷许之于是储廪丰饶室罄不悬人逸马同弓劲矢利而经用省息官有余资执事无放散之尤簿书有进入之嬴治兵示威戎士踊跃旌旗耀日金鼔霆奋守有山岳之固攻有必克之势羌戎授首于西疆百固氷散于东邻鲜卑收迹烽燧不举眎事三年马不帯鈌弓不受彄是用镂石作兹征钺军鼓陈之东阶以昭公文武之勲焉铭曰
　　帝命将军秉兹黄钺威灵振耀如火之烈公之在位羣狄斯柔齐斧罔设人士斯休
　　朱公叔鼎铭
　　忠文朱公名穆字公叔有殷之胄防子启以帝乙元子周武王封诸宋以奉成汤之祀至元子启生公子朱其孙氏焉后自沛迁于南阳之宛遂大于宋爵位相袭烈祖尚书令肃宗之世守于临淮考曰实为陈留太守乃及忠文克慎明徳以绍服祖襧之遗风悉心臣事用媚天子显允其勲迹寻综六艺契濶驰思所以啓前惑而觉后疑者亹亹焉虽商偃其犹病诸初举孝亷除郎中尚书侍郎独念运际存亡之要乃陈五事谏谋深切退处畎畆以察天象验应着焉孝顺晏驾贼发江淮时辟大将军府实掌其事用拜宛陵令非其好也遂以疾辞复辟大将军再拜博士髙第作侍御史明司国宪以齐百寮矫枉董直罔肯阿顺以黜其位潜于郎中羣公并表乃迁议郎登于东观纂业前史于时冀州凶荒年馑民匮而贪婪之徒乗之为虐锡命作牧静其方隅乃摅洪化奋灵武昭令徳塞羣违贞良者封植残戾者芟夷去恶除盗无俾比而作慝用陷于非辜复徴拜议郎病免官徴拜尚书清一以考其素正直以醇其徳出纳帝命乃无不允虽龙作纳言山甫喉舌靡以尚之享年六十有四汉皇二十一世延熹六年夏四月乙巳卒于官天子痛悼诏曰尚书朱穆立节忠亮世笃尔行防恪机任守死善道不幸而卒朝廷悯焉今使权谒者中郎杨贲赠穆益州刺史印绶魂而有灵嘉其宠荣呜呼哀哉肆其孤用作兹宝鼎铭载休功俾后裔永用享祀以知其先之徳
　　九疑山铭
　　岩岩九疑峻极于天触石肤合兴播连云时风嘉雨浸润下民芒芒南土实赖厥勲逮于虞舜圣徳光明克谐顽傲以孝蒸蒸师锡帝世尧乃授徴受终文祖璇玑是承泰阶以平人以有终遂葬九疑解体而升登此崔嵬托灵神仙
　　樽铭
　　酒以成礼弗愆以滛徳将无醉过则荒沈盈而不冲古人所箴尚鉴兹器懋朂厥心【朂玉海作勉】
　　警枕铭
　　应龙蟠蛰濳徳保灵制器象物示有其形哲人降鉴居安虑倾【太平御览】
　　衣箴
　　今人务在奢严志好美餙帛必薄细衣必轻暖或一朝之宴再三易衣私居移坐不因故服
　　盘铭
　　华盘就用以享嘉賔内纳其实外若真
　　祖徳颂
　　昔文王始受命武王定祸乱至于成王太平乃洽祥瑞毕降夫岂后徳熈隆渐浸之所通也是以易嘉积善有余庆诗称子孙保之非特王道然也贤人君子修仁履徳者亦其有焉昔我烈祖暨于予考世载孝友重以明徳率礼莫违是以灵祗降之休瑞兎扰驯以昭其仁木连理以象其义斯乃祖祢之遗灵盛徳之所贶也岂我童防孤稚所克任哉乃为颂曰
　　穆穆我祖世笃其仁其徳克明惟懿惟醇宣慈惠和无竞伊人岩岩我考莅之以庄増崇丕显克构其堂是用祚之休徴惟光厥徴伊何于昭于今园有甘棠别榦同心坟有扰兎宅我栢林神不可诬伪不可加析薪之业畏不克荷矧贪灵贶以为己华惟予小子岂不是欲干有先功匪荣伊辱
　　胡广黄琼颂【灵帝熹平六年图画太傅胡广太尉黄琼于省内诏议郎蔡邕为颂见谢承书】
　　岩岩山岳配天作辅降神有周生申及甫允兹汉室诞育二后曰胡曰黄方轨齐武惟道之渊惟徳之薮股肱元首代作心膂天生蒸民有则有类我胡我黄钟厥纯懿巍巍特进仍践其位赫赫三事七佩其绂奕奕四牡沃若六辔衮职龙章其文有蔚叅曜干台穷宠极贵功加八荒羣生以遂超哉邈乎莫与为二
　　京兆樊惠渠颂
　　洪范八政一曰食周礼九职一曰农有生之本于是乎出货殖财用于是乎在九土上沃为大田多稔然而地有埆塉川有垫下溉灌之便行趍不至明哲君子创业农事因髙卑之宜驱自行之势以尽水利而富国饶人自古有焉若夫西门起邺郑国行秦李氷在蜀信臣治穰皆此道也阳陵县东其地衍隩土气辛螫嘉谷不植草莱焦枯而泾水长流溉灌维首编户齐氓庸力不供牧人之吏谋不假给盖常兴役犹不克成光和五年京兆尹樊君讳陵字徳云勤恤人隠悉心政事苟有可以恵斯人者无闻而不行焉遂谘之郡吏申于政府佥以为因其所利之事者不可已者也乃命方略大吏麴遂令伍琼揣度计利揆程经用以事上闻副在三府司农遂取财于豪富借力于黎元树柱累石委薪积土基跂工坚体势强壮折湍流欵旷陂防之于新渠疏水门通窬渎洒之于畎畆清流浸润泥潦浮游昔日卤田化为甘壤粳黍稼穑之所入不可胜筭农民熈怡恱豫相与讴谈疆畔斐然成章谓之樊惠渠云其歌曰
　　我有长流莫或遏之我有沟浍莫或逹之田畴斥卤莫修莫厘饥馑困悴莫恤莫思乃有樊君作人父母立我畎畆黄潦膏凝多稼茂止惠乃无疆如何勿喜我壤既营我疆斯成泯泯我人既富且盈为酒为酿蒸彼祖灵贻福惠君夀考且寜
　　樊陵颂序【后汉书注】
　　前汉户五万口有十七万王莽后十不存一永初元年羌戎作虐至光和领戸不盈四千园陵蕃卫粢盛之供百役出焉民用匮乏不堪其事
　　陈留太守行小黄县颂【艺文类聚集不载】
　　大颢为政建时春阳我君劝止戾兹小黄济济羣吏摄齐升堂乃训乃厉示之宪方原罪以心察狱以情钦于刑滥惟务求轻有辜小罪放死从生化洽矣黔首用宁惟以作颂式昭徳声
　　考城县颂【艺文类聚】
　　暧暧路北至汉城劝兹穑民东作是营农桑之业为国之经我君勤心徳音邈成率尔苖民慎不敬听女执伊筐男执其耕申戒羣僚务在寛平罪人赦宥囹圄用清
　　颍川太守王立颂【立义葬流民邕为颂】
　　哀此骼骴寛体孤魂遭水为泥逢风成尘殓以时服葬以洛濵【北堂书抄】
　　五灵颂
　　大梁乗精白虎用生思叡信立绕于垣坰
　　麟颂
　　皇矣大角降生灵兽视明礼修麒麟来孚春秋既书尔来告就庶士子鉏获诸西狩
　　焦君赞
　　猗欤焦君常比墨衡门之下栖迟偃息泌之洋洋乐以忘食鹤鸣九臯音亮帝侧乃徴乃用将受衮职昊天不吊贤人遘慝不获一志并此四国如何穹苍不照西域惜哉朝廷防兹旧徳恨伊学士将何法则
　　太尉陈公赞
　　公在百里有西产之惠赐命方伯分陜余庆余庆伊何兆民其观少者是懐老者是安纲纪文王文王用平东督京辇京辇用清乃登三事三事以宁契稷之佐具于尧庭今则由古于穆诞成【艺文类聚○竹賛云绿润碧鲜绀文紫钱】
　　济北相崔君夫人诔
　　维延熹四年故济北相崔夫人卒呜呼哀哉世防母仪宗殒宪师哀哀孝子靡所瞻依凡百赴吊至止增悲投涕歔欷共叙赫姿乃为诔曰
　　清和有铄时惟哲母令仪令色爰以资始塞渊其心淑慎其止于母斯勤在子斯敏仰览篇籍俯厘丝枲多才多艺于何不有休誉邈焉允女之英乃及崔君惟徳是行其徳伊何实粹实明防恭事几契濶中馈敦此婉顺疾彼攸遂思齐徽音晨兴夜寝穆穆其猷莫之与二天祚明徳底之方谷于赫崔君膺兹祉禄夫人有翼此清淑仁风温润义惠优渥推恩中外施浃疏族食不兼膳服不纎縠以俭为荣以奢为辱堂堂其惟世之良于其令母受兹义方训以柔和董以严刚怒不伤爱喜不乱庄纳之轨度终然允臧是用登隮享其宠光虽则崇盛犹匪宁息同其妇子茂师其职服贵无荒尊不舍力宻勿不忘惟徳之极昔在共姜陪臣之母劳谦纺绩仲尼是纪矧兹夫人帝室命妇犹日孜孜复礼克己人亦有言仁者夀长宜登永年黄耉无疆昊天不吊降此残殃寝疾弥留精爽悴伤惨怛孝子惴惴其惶靡神不举无药不将呜呼哀哉于是孝子长叫气絶复苏号呼告哀不知其辜昊天上帝忍吊遗孤寻想逰灵焉识所徂呜呼哀哉既殡神柩薄言于归冡宰丧仪循礼无遗切切防主瘠羸哀哀情兮长慕涕兮无晞行旅挥涕千里于咨乃谋卜筮言考其良建彼兆域于时翳藏窀穸无时有阳灯烛既灭马道纳光形影不见定省何望嗟其哀矣不可弥忘日月代序古有如丧由斯夫人荣烈有章配彼哲彦既隆且昌顾景赫奕馈供孔将惟以慰懐庻无永伤呜呼哀防
　　吊屈原文
　　鸋鸯轩翥鸾凤挫翮啄碎琬琰宝其瓴甋皇车奔而失辖执辔忽而不顾卒坏覆而不振顾抱石其何补【艺文类聚北堂书抄邕吊屈原文逈隔世而遥吊托白水而腾文】
　　释诲【闲居翫古不交当世感东方客难及扬雄班固崔骃之徒设疑以自通乃斟酌羣言韪其是而矫其非作释诲以戒厉云尔】
　　有务世公子诲于华顚胡老曰盖闻圣人之大宝曰位故以仁守位以财聚人然则有位斯贵有财斯富行义达道士之司也故伊挚有负鼎之衒仲尼设执鞭之言寗子有清商之歌百里有豢牛之事夫如是则圣哲之通趣古人之明志也夫子生清穆之世禀醇和之灵覃思典籍韫椟六经安贫乐贱与世无营沉精重渊抗志髙包括无外综析无形其己久矣曽不能防萃出羣扬芳飞文登天庭序彛伦扫六合之秽慝清宇宙之埃尘连光芒于白日属炎气于景云时逝嵗暮黙而无闻小子惑焉是以有云方今圣上寛明辅弼贤知崇英逸伟不坠于地徳者建宰相而裂土才羡者荷荣禄而蒙赐盍亦回涂要至俛仰取容辑当世之利定不防之功荣家宗于此时遗不灭之令踪夫独未之思邪何为守彼而不通此胡老慠然而笑曰若公子所谓覩暧昧之利而忘昭晢之害専必成之功而忽蹉跌之败者已公子谡尔敛袂而兴曰胡为其然也胡老曰居吾将释汝昔自太极君臣始基有羲皇之洪宁唐虞之至时三代之隆亦有缉熈五伯扶防勤而抚之于斯已降天纲纵人纮弛王涂坏太极陁君臣土崩上下瓦解于是智者骋诈辩者驰説武夫奋畧战士讲鋭电骇风驰雾散云披变诈乖诡以合时宜或画一策而绾万金或谈崇朝而锡瑞珪连衡者六印磊落合纵者骈组陆离隆贵翕习积富无涯据巧蹈机以忘其危夫华离蒂而萎条去榦而枯女冶容而滛士背道而辜人毁其满神疾其邪利端始萌害渐亦芽速速方毂夭夭是加欲丰其屋乃蔀其家是故天地否闭圣哲潜形石门守晨沮溺耦耕顔歜抱璞蘧瑗保生齐人归乐孔子斯征壅渠骖乗逝而遗轻夫岂傲主而背国乎道不可以倾也且我闻之日南至则黄钟应融风动而鱼上氷蕤賔统则防隂萌蒹葭苍而白露凝寒暑相推隂阳代兴运极则化理乱相承今大汉绍陶唐之洪烈荡四海之残灾隆隠天之髙拆絙地之基皇道惟融帝猷显丕汦汦庶类含甘吮滋检六合之羣品跻之乎雍熈羣僚恭已于职司圣主垂拱乎两楹君臣穆穆守之以平济济多士端委缙綎鸿渐盈阶振鹭充庭譬犹钟山之玉泗濵之石累圭璧不为之盈采浮磬不为之索曩者洪源辟而四隩集武功定而干戈戢玁狁攘而吉甫宴城濮防而晋凯入故当其有事也则蓑笠并载擐甲扬锋不给于务当其无事也则舒绅缓佩鸣玉以歩绰有余裕夫世臣阀子御之族天隆其祐主丰其禄抱膺从容爵位自从摄须理髯余官委贵其进取也顺倾转圜不足以喻其便逡廵放屣不足以况其易夫夫有逸羣之才人人有优赡之智童子不问疑于老成瞳蒙不稽谋于先生心恬澹于守髙意无为于持盈灿乎煌煌莫非华荣明哲泊焉不失所宁狂滛振荡乃乱其情贪夫狥财夸者死权瞻仰此事体躁心烦闇谦盈之效迷损益之数骋驽骀于修路慕骐骥而増驱卑俯乎外戚之门乞助乎近贵之誉荣显未副从而顚踣下获熏胥之辜髙受灭家之诛前车已覆袭轨而骛曽不鉴祸以知畏惧予谁悼哉害其若是天髙地厚局而之怨岂在明患生不思战战兢兢必慎厥尤且用之则行圣训也舍之则藏至顺也九河盈溢非一凷所防带甲百万非一勇所抗今子责匹夫以清宇宙庸可以水旱而累尧汤乎惧烟炎之燬熸何光芒之敢扬哉且夫地将震而枢星直井无景则日隂食元首寛则望舒朓侯王肃则月侧匿是以君子推防达着寻端见绪履霜如氷践露知暑时行则行时止则止消息盈冲取诸天纪利用遭泰可与防否乐天知命持神任已羣车方奔乎险路安能与之齐轨思危难而自豫故在贱而不耻方将骋驰乎典籍之崇涂休息乎仁义之渊薮盘旋乎周孔之庭宇揖儒墨而与为友舒之足以光四表收之则莫能知其所有若乃丁千载之运应神灵之符闿阊阖乗天衢拥华盖奉皇枢纳防于圣徳宣太平于中区计合谋从己之图也勲绩不立予之辜也凤山翳雾露不除踊跃草菜祗见其愚不我知者将谓之迂修业思真弃此焉如静以俟命不斁不渝百岁之后归乎其居幸其获称天所诱也罕漫而已非己咎也昔伯翳综声于鸟语葛卢辨音扵鸣牛董父受氏于豢龙奚仲供徳于衡辀倕氏兴政于巧工造父登御于骅骝非子享土扵善圉狼瞫取右于禽囚弓父毕精于筋角佽飞明勇于赴流夀王创基扵格五东方要幸扵谈优上官効力扵执盖羊据相于运筹仆不能叅迹于若人故抱璞而优游扵是公子俛首降阶忸怩而避胡老乃扬衡含笑援琴而歌歌曰
　　练予心兮浸太清涤秽浊兮存正灵和液畅兮神气宁情志泊兮心亭亭嗜欲息兮无由生踔宇宙而遗俗兮眇翩翩而独征
　　篆势【唐张懐瓘书断分载作大篆小篆賛】
　　字画之始因于鸟迹苍颉循圣作则制文体有六篆巧妙入神或象文或比龙鳞纾体放尾长翅短身颉若黍稷之垂颍蕴若虫蛇之棼緼扬波振击龙跃鸟震延颈胁翼势欲凌云或轻举内投防本浓末若絶若连似水露缘丝凝垂下端从者如悬衡者如编杪者邪趣不方不圆若行若飞岐岐翾翾逺而望之若鸿鹄羣逰络绎迁延廹而视之湍际不可得见指挥不可胜原研桑不能数其诘屈离娄不能覩其隙间般倕揖让而辞巧籕诵拱手而韬翰处篇籍之首目粲粲彬彬其可观摛华艳于纨素为学艺之范闲嘉文徳之懿蕴作者之莫刋思字体之俯仰举大略而论旃【或象文二句书断小篆賛又作文鍼列栉比龙鳞为学艺之范闲作为六艺之范先】
　　势
　　鸟迹之变乃惟佐蠲彼繁文崇此简易厥用既行体象有度奂若星阵鬰若云布其大径寻细不容髪随事从宜靡有常制或穹窿恢廓或栉比鍼列或砥防平直或蜿蜒缪戾或长邪角趣或规旋矩折修短相副异体同势奋华轻举离而不絶纎波浓防错落其间若钟簴设张庭燎飞烟崭嵓崔嵯髙下属连似崇台重宇层云冠山逺而望之若飞龙在天近而察之心乱目竒姿谲诞不可胜原研桑所不能计宰赐所不能言何草篆之足筭而斯文之未宣岂体大之难覩将秘奥之不传聊伫思而详观举大略而论旃
　　上原陵记【谢承后汉书】
　　建宁五年正月车驾上原陵蔡邕为司徒掾从公行到陵见其仪忾然谓同坐者曰闻古不墓祭朝廷有上陵之礼始为可损今见威仪察其本意乃知孝明皇帝至孝恻隠不可易旧或曰本意云何昔京师在长安时其礼不可尽得闻也光武即世始葬于此明帝嗣位逾年羣臣朝正感先帝不复闻见此礼乃师公卿百寮就园陵而创焉尚书陛西陛为神坐天子事亡如事存之意苟先帝有葛之属男女毕会王矦大夫郡国计吏各向神坐而言庻几先帝神魂闻之今者日月久逺后生非时人但见其礼不知其哀以明帝圣孝之心亲服三年久在园陵初兴此仪仰察几筵下顾羣臣悲切之心必不可堪邕见太傅胡广曰国家礼有烦而不可省者不知先帝用心周宻之至于此也广曰然子宜载之以示学者邕退而记焉
　　述行赋序
　　延熹二年秋霖雨逾月是时梁冀新诛而徐璜左悺五侯擅贵于其处又起显明苑于城西人徒冻饿不得其命者甚众白马令李云以直言死鸿胪陈君以救云抵罪璜以余能鼓琴白朝廷敕陈留郡守遣余到偃师病不前得归心愤此事遂托所过述而成赋
　　笔赋序【初学记○下并集不载】
　　昔苍颉创业翰墨作用书契兴焉夫制作上圣立宪者莫先乎笔详原其所由究察其成功铄乎焕乎不可尚矣【初学记○御览邕伤故栗赋序人有折蔡氏祠前故栗者故作斯赋】
　　连珠【北堂书抄】
　　道为知者设马为御者良贤为圣者用辨为知者通
　　广连珠【太平书抄】
　　臣闻目瞤耳鸣近夫小戒也狐鸣犬嘷家人小妖也犹忌慎动作封镇书符以防其祸是故天地示异灾变横起则人主恒恐惧而修政【又云叅丝之绞以弦琴缓张则挠急张则絶】
　　九惟【此九惟之一】
　　人惟困乏忧心殷殷天之生我星宿值贫六极之厄独遭斯勤居处浮无以自任冬日栗栗上下同云无衣无褐何以自温六月徂暑炎赫来臻无絺无绤何以蔽身无食不饱永离懽欣【古文苑】
　　女训【太平御览】
　　舅姑若命之鼓琴必正坐操琴而奏曲若问曲名则舍琴兴对曰某曲坐若近则琴声必闻若逺左右必有赞其言者凡鼓小曲五终则止大曲三终则止无数变曲无多少尊者之听未厌不敢早止若顾望视也则曲终而后止亦无中曲而息也琴必常调尊者之前不更调张私室若近舅姑则不敢鼓独若绝远声音不闻鼓之可也鼓琴之夜有姊妺之宴则可也
　　女诫【太平御览】
　　心犹首面也是以甚致饰焉面一旦不修则尘垢秽之心一朝不思善则邪恶入之咸知饰其面不修其心惑矣夫面之不饰愚者谓之丑心之不修贤者谓之恶愚者谓之丑犹可贤者谓之恶将何容焉故览照拭面则思其心之洁也傅脂则思其心之和也加粉则思其心之鲜也泽髪则思其心之顺也用栉则思其心之理也立髻则思其心之正也摄鬂则思其心之整也
　　礼女始行服纁纁綘也綘正色也红紫不以为防服缃緑不以为上服缯贵厚而色尚深为其坚纫也
　　劝学【艺文类聚】
　　螾无牙輭弱不便穿穴洞地食尘饮泉
　　蔡邕畵像颂【东国宗敬邕不言名咸称蔡君兖州陈留并图畵形象而颂之曰】
　　文同三闾孝齐参骞【蔡邕别传】












　　东汉文纪巻二十三
　　钦定四库全书
　　东汉文纪巻二十四　　　明　梅鼎祚　编郑【字康成北海髙密人隐居著述称为纯儒献帝在许都征为大司农道卒】
　　伏后敬父完礼议【献帝皇后父屯骑校尉不其亭侯伏完朝贺公庭完拜如众臣及皇后在离宫后拜如子礼三公八座议或以为皇后天下之母也完虽后父不可令后独拜于朝或以为当交拜令后存人子之道完不废人臣之义又子尊不加于父母虽曰天王后犹曰吾季姜欲令完犹行父法后専奉子礼公私之朝后当独拜或以为皇后至尊父亦至亲交拜则父子无别完拜则伤子道后拜则损至尊欲令公朝者完拜如众臣于公宫后拜如子不知四者何是正礼郑议邴原驳】
　　四者不同抑有由焉天子所不臣者三其一后之父母也天子尚不臣况于后乎春秋鲁隐公二年纪裂繻来逆女冬伯姬归于纪又桓八年祭公来遂逆王后于纪九年纪季姜归于京师或言逆女或言逆王后盖义有所见也女虽嫁为邻国夫人其尊无以加于父母嫁于天子者此虽巳女仍言曰王后明当时之尊得加父母也纪季姜归于京师更称其字者得行礼而戒之其尊安可加父母耳今不其亭侯在京师礼事出入宜从臣礼若后息离宫及归寜父母从子礼
　　丞相徴事邴原驳
　　孝经云父子之道天性也明王之章先陈事父之孝女子子出降其父母妇人外成不能二统耳春秋左氏传曰纪裂繻来逆女列国噂同逆者谦不敢自成故以在父母之辞言之礼敌必三让之义也祭公逆王后于纪者至尊以无外辞无所屈成言曰王后纪季姜归于京师尊已成称季姜从纪子尊不加扵父母之明文也如皇后扵公庭官僚之中令父独拜违古之道斯义何施汉髙五日一朝太上皇家令讥子道不尽欲防感之令太上皇拥篲却行称臣虽去圣久逺礼文阙然父子之义五品之常不易之道宁为公私易节公庭则为臣在家则为父是违礼而无常也【通典】
　　艺论【太平御览】
　　诗者歌讽喻之声也礼者序尊卑之制崇让合敬春秋者古史所记之制动作之事也左史所记为春秋右史所记为尚书
　　又【通鉴外纪】
　　遂皇之后歴六纪九十一代至伏羲始作十二言之教
　　又【玉海】
　　汤登尧台见黒乌至武皇渡河白鱼跃文皇赤雀止户秦穆公白雀集于车
　　诗谱序【以其列诸侯世及诗之次故名谱】
　　诗之兴也谅不于上皇之世大庭轩辕逮于高辛其诗有亡载籍亦蔑云焉虞书曰诗言志歌永言声依永律和声然则诗之道放于此乎有夏承之篇章泯弃靡有孑遗迩及商王不风不雅何者论功颂徳所以将顺其美刺过讥失所以匡救其恶各于其党则为法者彰显为戒者着明周自后稷播种百谷黎民阻饥兹时乃粒自传于此名也陶唐之末中叶公刘亦世修其业以明民共财至于太王王季克堪顾天文武之徳光煕前绪以集大命于厥身遂为天下父母使民有政有居其时诗风有周南召南雅有鹿鸣文王之属及成王周公致太平制礼作乐而有颂声兴焉盛之至也本之由此风雅而来故皆録之谓之诗之正经后王稍更陵迟懿王始受譛亨齐哀公夷身失礼之后邶不尊贤自是而下厉也幽也政教尤衰周室大坏十月之交民劳板荡勃尔俱作众国纷然刺怨相寻五覇之末上无天子下无方伯善者谁赏恶者谁罚纪纲絶矣故孔子録夷王懿王时诗讫于陈灵公滛乱之事谓之变风变雅以为勤民恤功昭事上帝则受颂声福如彼若违而弗用则被劫杀大祸如此吉凶之所由忧娱之萌渐昭昭在斯足作后王之鉴于是止矣夷厉已上歳数不明太史年表自共和始歴宣幽平王而得春秋次第以立斯谱欲知源流清浊之所处则循其上下而省之欲知风化芳臭气泽之所及则傍行而观之此诗之大纲也举一纲而万目张解一巻而众篇明于力则鲜于思则寡其诸君子亦有乐扵是与
　　戒子益恩书【郑别传子益字益恩孔融举为孝亷融为黄巾所围赴难殒身疾笃自虑以书戒子益恩】
　　吾家旧贫不为父母羣弟所容去厮役之吏游学周秦之都徃来幽并兖豫之域获观乎在位通人处逸大儒得意者咸从奉手有所授焉遂博稽六蓺麤览传记时覩秘书纬述之奥年过四十乃归供养假田播殖以娱朝夕遇阉尹擅执坐党禁锢十有四年而防赦令举贤良方正有道辟大将军三司府公车再召比牒并名早为宰相惟彼数公懿徳大雅克堪王臣故宜式序吾自忖度无任扵此但念述先圣之元意思整百家之不齐庶几以竭吾才故闻命罔从而黄巾为害萍浮南北复归邦郷入此歳来已七十矣宿素衰落仍有失误案之礼典便合传家今吾告尔以老归尔以事将闲居以安性覃思以终业自非拜国君之命问族亲之忧展觐坟墓观省野物胡尝扶杖出门乎家事大小汝一承之咨尔防防一夫曾无同生相依其朂求君子之道研鑚勿替敬慎威仪以近有徳显誉成于僚友徳行立于已志若致声称亦有荣于所生耳可不深念耶吾虽无绂冕之绪颇有让爵之髙自乐以论赞之功庻不遗后人之羞末所愤愤者徒以亡亲坟垅未成所好羣书率皆腐敝不得于礼堂写定传与其人日西方暮其可图乎家今差多于昔勤力务时无恤饥寒菲饮食薄衣服节夫二者尚令吾寡恨若忽忘不识亦已焉哉【后汉书○麤别传作究觐作孝胡作曷咨尔作吾】
　　郑氏婚礼谒文赞
　　九子之墨藏于松烟本姓长生子孙图边
　　又
　　嘉禾为谷班禄是宜吐秀五七乃名为嘉【并初学记】
　　又
　　秔米馥芬婚礼之珍
　　又【女贞】
　　女贞之树柯叶冬生寒凉守节险不能倾
　　又
　　鴈隂阳待时乃举冬南夏北贵其有所
　　又
　　鸳鸯鸟雄雌相对飞止相匹【并艺文类聚】
　　又
　　金钱为质所歴长久金取和明钱用不止
　　又
　　长命之缕女工所为【太平御览】
　　又
　　舍利为兽兽而能谦礼义乃食口无讥諐【太平御览】
　　又
　　巻栢药草附生山顚屈巻成性终无自神【太平御览】
　　赵商子【河内人字子声○晋李宓传宓释河内赵子声讥诗赋之属二十余篇】诣郑康成学书
　　夫学之于人犹土地之有山川也珍宝扵是乎出犹树木之有枝叶本根于是乎庇也
　　遗文书
　　北海郑字康成学之渊府今与业共徃就之故皆不暇领命【并北堂书钞】
　　髙诱
　　淮南鸿烈解叙
　　淮南王名安厉王长子也长髙皇帝之子也其母赵氏女为赵王张敖美人髙皇帝七年讨韩信扵铜鞮信亡走匈奴上遂北至楼烦还过赵不礼赵王赵王献美女赵氏女得幸有身赵王不敢内之扵宫为筑舍于外及贯髙等谋反发觉并逮治王尽收王家及美人赵氏女亦与焉吏以其得幸有身闻上上方怒赵王未理也赵美人弟兼因辟阳侯审食其言之吕后吕后不肯白辟阳侯亦不强争及赵美人生男恚而自杀吏奉男诣上上命吕后母之封为淮南王暨孝文皇帝即位长弟上书愿相见诏至长安日从游宴骄蹇如家人兄弟怨辟阳侯不争其母于吕后因椎杀之上非之肉袒北阙谢罪夺四县还归国为黄屋左纛称东帝坐徙蜀严道死于雍上闵之封其四子为列侯时民歌之曰一尺缯好童童一升粟饱蓬蓬兄弟二人不相容上闻之曰以我贪其地耶乃诏四侯而封之其一人病薨长子安袭封淮南王次为衡山王次为庐江王太傅贾谊諌曰怨讐之人不可贵也后淮南衡山卒反如贾谊言初安为辩逹善属文皇帝为从父数上书召见孝文皇帝甚重之诏使为离骚赋目旦受诏日早食已上爱而秘之天下方术之士多徃归焉于是遂与蘓飞李尚左吴田由雷被毛枝伍被晋昌等八人及诸儒大山小山之徒共讲论道徳统总仁义而着此书其防近老子淡泊无为蹈虗守静出入经道言其大也则焘天载地说其细也则沦扵无垠及古今治乱存亡祸福世间诡异瓌竒之事其义着其文富物事之类无所不载然其大较归之于道号曰鸿烈鸿大也烈明也以为大明道之言也故夫学者不论淮南则不知大道之深也是以先贤通儒述作之士莫不援采以验经传以父讳长故其所着诸长字皆曰脩光禄大夫刘向较定撰具名之淮南又有十九篇者谓之淮南外篇自诱之少从故侍中同县卢君受其句读诵举大义会遭兵灾天下棊峙亡失书传废不寻修二十余载建安十年辟司空掾除东郡濮阳令覩时人少为淮南者遂陵迟于是朝餔事毕之间乃深思先师之训参以经传道家之言比方其事为之注解悉载本文并举音读典农中郎将弁揖借八巻刺之防揖身丧遂亡不得至十七年迁监河东复更补足浅学寡见未能悉其所不逹注以未闻唯博物君子览而详之以劝后学者云尔
　　赵咨【字文楚东郡燕人为东海相徴拜议郎】
　　勑子书
　　【咨疾将终告其故吏朱祗萧建等使薄敛素棺借以黄壤不听子孙改之乃遗书勑子于是奉行时称明逹】
　　夫含气之伦有生必终盖天地之常期自然之至数是以通人逹士鉴兹性命以存亡为晦明死生为朝夕故其生也不为娱亡也不为戚夫亡者元气去体真魂游散反素复始归于无端既已消仆还合粪土土为弃物岂有性情而欲制其厚薄调其燥湿邪但以生者之情不忍见形之毁乃有掩骼埋窆之制易曰古之葬者衣以薪藏之中野后世圣人易之以棺椁棺椁之造自黄帝始爰自陶唐逮扵虞夏犹尚简朴或瓦或木及至殷人而有加焉周室因之制兼二代复重以墙翣之饰表以旌铭之仪招复含敛之礼殡葬宅兆之期棺椁周重之制衣衾称袭之数其事烦而害实品物碎而难备然而秩爵异级贵贱殊等自成康以下其典稍乖至于战国渐至穨陵法度衰毁上下僣杂终使晋侯请隧秦伯殉葬陈大夫设参门之木宋司马造石椁之奢爰暨暴秦违道废徳灭三代之制兴滛邪之法国赀迷于三泉人力单于郦墓玩好穷于粪土伎巧费扵窀穸自生民以来厚终之敝未有若此者虽有仲尼重明周礼墨子勉以古道犹不能御也是以华夏之士争相陵尚违礼之本事礼之末务礼之华弃礼之实单家竭财以相营赴废事生而营终亡替所养而为厚葬岂云圣人制礼之意乎记曰防虽有礼哀为主矣又曰丧与其易也宁戚今则不然并棺合椁以为孝恺丰赀重襚以昭恻隐吾所不取也昔舜葬苍梧二妃不从岂有匹配之防守常之所乎圣主明王其犹若斯况扵品庶礼所不及古人时同即防时乖则别动静应礼临事合宜王孙裸葬墨夷露骸皆逹于性理贵于速变梁伯鸾父没巻席而葬身亡不反其尸彼数子岂薄至亲之恩亡忠孝之道邪况我鄙闇不徳不敏薄意内昭志有所慕上同古人下不为咎果必行之勿生疑异恐尔等目厌所见耳讳所议必欲改殡以乖吾志故逺采古圣近揆行事以悟尔心但欲制坎令容棺椁棺归即葬平地无坟勿卜时日葬无设奠勿留墓侧无起封树于戏小子其勉之防吾蔑复有言矣【后汉书】
　　郦炎【字文胜范阳人】
　　对事
　　客问郦炎曰吴王昌不传子而传兄弟四人传者将以致国乎季札季札不受虽有僚立阖闾之弑春秋犹以不受为义不杀为仁而桓谭以吴之簒弑灭亡衅由季札札不思上放周公之摄位而下慕曹臧之谦让名已细矣春秋之趋岂谓公乎炎曰夫四王之轻命致国乎季子谓其能流庆百世也季子不受内有簒弑之乱外致灭亡之祸虽知洁已之可为不惟宗庙之絶祀其痛矣问曰周制诸侯父死子继若札从先私志受非所继是浮行岂节义之谓与阖闾之欲国盖縁札之雅意故曰季子虽至不吾废也今如吾子之云则君子何称乎炎曰光知季子仁而无权故肆意焉季子不能讨是则春秋所讥仁而不武无能达也子之云公羊也公羊不以父命辞王父命以王父命辞父命不以家事辞国政以国政辞家事卫辄拒父犹谓之可况以国治簒弑之子乎祭仲行权公羊嘉之云君可以死易生国可以存易亡季子不然犹可善乎此盖公羊之失非义之通者也周公诛二叔不为不仁宋穆受兄国不为不义君子急病而让夷故践明堂朝诸侯非荣其位为时之急也以季子之才君国子民行化四方与夫勾践相去几何若令向时见国危乱慕周公急时之义思先君致国之意摄政持统迈其威徳奚翅迁都琅琊尚征上国朝齐宋郑鲁卫执玉之君哉孔子称可与立道未可与权权反经而善圣之达节者也季子守节之士故非其量度乎问者因又谓炎曰古者圣人封建诸侯皆云百里取象于雷雷者何取也炎曰易震为雷亦为诸侯雷震惊百里曰何以知之炎曰以其数知之夫阳动为九其数卅六隂静为八其数卅二震一阳动二隂静故曰百里问者称善【古文苑】
　　遗令书【四首炎有文才州郡辟命皆不就后病风慌忽性至孝遭母忧病甚发动妻始产惊死妻家讼之收系狱因病不能理遂死狱中】
　　白严考之神坐炎荷天之罪以致于死名殁身弊神而有知炎之归觐在旦夕之间耳若其无知将何面目少见灵魂哉其自即安其自爱臣去矣乱矣永灭亡矣
　　又
　　白老母无懐忧懐忧何为无増悲増悲何施寒必厚衣无炎谁为毋厚衣暑必轻服无炎谁为母轻服弃炎无念此常厚衣不尤不怨此常轻服圣人达于死生贤者力而慕之炎之中心私有所慕每读汉书杨王孙裸葬班固以为贤于秦始皇意常壮之然裸以见先人若炎不为也其布巾取覆头布衣用蔽形具棺取容身凿地取容棺若获罪于众耶石椁速朽蠲其罪哉坚固不加丧葬无渎先君之兆域必于瘠确之处而已呼甘陵夫人共居也【章樵云炎病不省母已死念之至此可谓孝根于性矣○华佗传甘陵相夫人胎死腹中甞从佗治炎妻新乳而死故云】
　　又
　　白兴让考丧早葬让之等元昆勉之以老母相累不可使老母无曹也加供养谢嫂以老母相托若死者复知必使其言不愧【章樵云兴让当是兄之子】
　　又【郦篇州书皆字学之书七平盖效枚乗七发体】
　　嗟防邈之遗孤其名曰止戈汝长自为之宁咨尔止戈汝未有所识吾谓汝有所识其先见汝耳汝未有所闻吾犹谓汝耳有所闻而告汝人之防也非父则母非昆则弟非姊则妺人之孤也齓齿其少矣汝之孤也曾未满两旬汝无自以为防弱物有防弱于汝者乃其长而繁焉后稷弃之寒氷隘巷矣汝比之犹逸焉于菟之在虎乳极矣汝比之犹易焉乃终不在乃始在在惧惟生无惧管蔡之逸厥终乃不逸之易厥终不易言咨嗟止戈汝能言则赞之顾言汝能行则履我之所训刚焉柔焉弱焉强焉学焉愚焉仕焉隐焉惧汝身之柔可不厉汝以刚乎惧汝之刚可不厉汝以柔乎惧汝之弱可不训汝以强惧汝之愚可不朂汝以学惧汝之隐可不勅汝以仕乎消息汝躬调和汝体思乃考言念乃考训必博学以著书以续受父母久业我十七而作郦篇二十四而州书矣二十七而作七平矣其赋诵诔自少为之苟我戒汝尅从祭为甘茍示戒汝克违梁奠为苦汝无逸于丘无湎于酒无安于忍事君莫如忠事亲莫如孝朋友莫如信修身莫如礼汝哉其勉之下邳卫府君我之诸曹掾督邮济北府君我由之成就陈留韩府君察我孝亷陈留杨使君辟我右北平从事祭酒今我溺于地下思恩则孤而靡报汝有可以倒防背戈无孤之矣陈留蔡伯喈与我初不相见吾仰之犹父不敢以为兄彼必爱以为弟九江卢府君吾父事之张公裒张子传幼业王延夀王子衍我之朋友也鲜于中优吾先姑之所出也若不足焉汝茍足徃而朝觐之汝不敏徃从之学焉汝苟徃取任焉咨尔止戈吾蔑复有言焉其永览于此维熹平六年冬十二月乃裂裳书【古文苑】
　　范冉【一作丹字史云陈留外黄人为莱芜长未上辟三府】
　　遗令【冉违时絶俗为激诡之行惟与汉中李固河内王奂善中平二年卒临命遗令勑子】
　　吾生于昏闇之世值乎淫侈之俗生不得匡世济时死何忍自同于世气絶便敛敛以时服衣足蔽形棺足周身敛毕便穿穿毕便埋其明堂之奠干饭寒水饮食之物勿有所下坟封髙下令足自隠知我心者李子坚王子炳也今皆不在制之在尔勿令郷人宗亲有所知也
　　赵岐【字邠卿京兆长陵人初名嘉生扵御史台字台卿歴位太常】
　　与友书
　　【岐取马融兄敦女宗姜融外戚豪家岐常鄙之不与相见尝与其友书】
　　马季长虽有名当世而不持士节三辅髙士未曽以衣裾撇其门也【三辅决録注○别传云岐娶融从妹融尝至其家宴饮作乐日夕乃出岐与友书曽读周官二义不通不徃贱融如此○衣一作华】
　　遗令【岐仕州郡以亷直疾恶见惮年三十余有重疾自虑奄忽乃为遗令敕兄子其后疾瘳永兴二年辟司空掾】
　　大丈夫生世遯无箕山之操仕无伊吕之勲天不我与复何言哉可立一圆石于吾墓前刻之曰汉有逸人姓赵名嘉有志无时命也奈何
　　三辅决録序
　　三辅者本雍州之地世世从公卿吏二千石及高赀皆以陪诸陵五方之俗杂防非一国之风不但系于诗秦豳也其为士好髙尚义贵于名行其俗失则趣埶进权唯利是视余以不才生于西土耳能听而闻故老之言目能视见衣冠之俦心能识而观其贤愚常以冬修夜梦黄髪之士姓名明字子真与余寤言言必有中善否之间无所依违命操笔者书之近从建武以来暨扵斯今其人既亡行乃可书玉石朱紫由此定矣故谓之决録矣
　　孟子题辞
　　孟子题辞者所以题号孟子之书本末指义文辞之表也孟姓也子者男子之通称也此书孟子之所作也故总谓之孟子其篇目则各自有名孟子邹人也名轲字则未闻也邹本春秋邾子之国至孟子时改曰邹矣国近鲁后为鲁所并又言邾为楚所并非鲁也今邹县是也或曰孟子鲁公族孟孙之后故孟子仕扵齐防母而归葬于鲁也三桓子孙既以衰防分适他国孟子生有淑质夙防其父防被慈母三迁之教长师孔子之孙子思治儒术之道通五经尤长扵诗书周衰之末战国纵横争兵争强以相侵夺当世取士务先权谋以为上贤先王大道陵迟隳废异端并起杨朱墨翟放荡之言以干时惑众者非一孟子闵悼尧舜汤文周孔之业将遂湮微正涂壅底仁义荒怠佞伪驰骋红紫乱朱于是则慕仲尼周流忧世遂以儒道逰于诸侯思济斯民然由不肯枉尺直寻时君咸谓之迂濶于事终莫能聼纳其说孟子亦自知遭苍姬之讫录值炎刘之未奋进不得佐兴唐虞雍熈之和退不能信三代之余风耻没世而无闻焉是故垂宪言以贻后人仲尼有云我欲托之空言不如载之行事之深切着明也于是退而论集所与髙弟弟子公孙丑万章之徒难疑答问又自撰其法度之言著书七篇二百六十一章三万四千六百八十五字包罗天地揆序万类仁义道徳性命祸福粲然靡所不载帝王公侯遵之则可以致隆平颂清庙卿大夫士蹈之则可以尊君父立忠信守志厉操者仪之则可以崇髙节抗浮云有风人之托物二雅之正言可谓直而不倨曲而不屈命世亚圣之大才者也孔子自卫反鲁然后乐正雅颂各得其所乃删诗定书系周易作春秋孟子退自齐梁述尧舜之道而著作焉此大贤拟圣而作者也七十子之畴防集夫子所言以为论语论语者五经之錧鎋六艺之喉襟也孟子之书则而象之卫灵公问陈于孔子孔子答以爼豆梁惠王问利国孟子对以仁义宋桓魋欲害孔子孔子称天生徳于予鲁臧仓毁鬲孟子孟子曰臧氏之子焉能使予不遇哉防意合同若此者众又有外书四篇性善辨文说孝经为正其文不能深不与内篇相似似非孟子本真后世依放而托之者也孟子既没之后大道遂绌逮至亡秦焚灭经术坑戮儒生孟子徒党尽矣其书号为诸子故篇籍得不泯灭汉兴除秦虐禁开延道徳孝文皇帝欲广游学之路论语孝经孟子尔雅皆置博士后罢传记博士独立五经而已讫今诸经通义得引孟子以明事谓之博文孟子长扵譬喻辞不廹切而意已独至其言曰说诗者不以文害辞不以辞害志以意逆志为得之矣斯言殆欲使后人深求其意以解其文不但施于说诗也今诸解者徃徃摭取而说之其说又多乖异不同孟子以来五百余载传之者亦已众多余生西京世寻丕祚有自来矣少防义方训渉典文知命之际婴戚于天遘屯离骞诡性遁身经营八纮之内十有余年心勦形瘵何勤如焉尝息肩弛担于济岱之间或有温故知新雅徳君子矜我劬瘁睠我皓首访论稽古慰以大道余困吝之中精神遐漂靡所济集聊欲系思于翰墨得以乱思遗老也惟六籍之学先觉之士释而辨之者既已详矣儒家惟有孟子闳逺防妙蕴奥难见宜在条理之科于是乃述已所闻证以经传为章句具载本文章别其指分为上下凡十四巻究而言之不敢以当逹者施于新学可以寤疑辨惑愚亦未能审于是非后之明者见其违阙倘改而正诸不亦宜乎
　　陈纪【字元方颍川许人太丘长寔子以至徳称歴官大鸿胪】
　　论复肉刑书【纪初为此论太中大夫孔融驳难之以众议不同乃止】
　　惟敬五刑以成三徳易着劓刖灭趾之法所以辅政助教惩恶息杀也且杀人偿死合于古制至于伤人或残毁其体而才剪毛髪非其理也若用古刑使淫者下蚕室盗者刖其足永无淫放穿窬之奸矣【后汉纪】
　　孔融【字文举鲁国人孔子二十世孙为北海太守歴少府为曹操所害着诗颂碑文论议六言防文表檄敎令书记二十五篇】
　　肉刑议【时论者多欲复肉刑融建议乃卒不改】
　　古者敦厐善否不别吏端刑清政无过失百姓有罪皆自取之末世陵迟风化坏乱政挠其俗法害其人故曰上失其道民散久矣而欲绳之以古刑投之以残弃非所谓与时消息者也纣斮朝渉之胫天下谓为无道夫九牧之地千八百君若各刖一人是下常有千八百纣也求俗休和弗可得己且被刑之人虑不念生志在思死类多趋恶莫复归正夙沙乱齐伊戾祸宋赵髙英布爲世大患不能止人遂为非也适足絶人还为善耳虽忠如鬻权信如卞和智如孙膑寃如巷伯才如史迁逹如子政一离刀锯没世不齿是太甲之思庸穆公之霸秦南睢之骨立卫武之初筵陈汤之都赖魏尚之守邉无所复施也汉开改恶之路凡为此也故明徳之君逺度深惟弃短就长不茍革其政者也【不别艺文作区别化作俗人作民】
　　肉刑论【太平御览】
　　今之洛阳道桥作囚徒于厮役十死一生故国家尝遣三府请诏月一案行又置南甄官使者主养病徒仅能存之语所谓洛阳豪徒韩伯宻加笞三百不中一髠头至耳髪诣胜此自为刑非国法之意
　　又【太平御览】
　　贤者所制或逾圣人水碓之巧胜于断木掘地
　　马日防加礼议【献帝都许融迁少府每朝防访对引正定议初太傅马日殚使山东至淮南数有意袁术术夺取其节欲逼为军师日防遂饮恨而毙及防还朝廷议欲加礼融独议上从之】
　　日防以上公之尊秉髦节之使衔命直指宁辑东夏而曲媚奸臣为所牵率章表署用辄使首名附下罔上奸以事君昔国佐当晋军而不挠宜僚临白刃而正色王室大臣岂得以见胁为辞又袁术僣逆非一朝一夕日防随从周旋歴嵗汉律与罪人交关三日己上皆应知情春秋鲁叔孙得臣卒以不发扬襄仲之罪贬不书日郑人讨幽公之乱斵子家之棺圣上哀矜旧臣未忍追案不宜加礼
　　论荆州牧刘表疏【表不供职贡僣行郊祀拟斥乗舆诏下其事融上疏】
　　窃闻领荆州牧刘表桀逆放恣所为不轨至乃郊祭天地拟仪社稷虽昏僣恶极罪不容诛至于国体宜且讳之何者万乗至重天王至尊身为圣躬国为神器陛级县远禄位限絶犹天之不可阶日月之不可逾也每有一竖臣辄云图之若形之四方非所以杜塞邪萌愚谓虽有重戾必宜隐忍贾谊所谓掷防忌器盖谓此也是以齐兵次楚唯责包茅王师败绩不书晋人前以露袁术之罪今复下刘表之事是使跛牂欲闚髙岸天险可得而登也案表跋扈擅诛列侯遏絶诏命断盗贡篚招呼元恶以自营卫専为羣逆主萃渊薮郜鼎在庙章孰甚焉桑落瓦解其埶可见臣愚以为宜隠郊祀之事以崇国防
　　奏宜准古王畿制书【融奏宜准古王畿之制千里寰内不以封建诸侯献帝从之曹操潜忌具论封建渐广风郗虑以防法奏免融】
　　臣闻先分九圻以逺及近春秋内诸夏而外夷狄诗云邦畿千里惟民所止故曰天子之居必以众大言之周室既衰六国力征授赂割裂诸夏镐京之制商邑之度歴载弥乆遂以闇昧秦兼天下政不遵旧革刬五等扫灭侯甸筑城万里濵海立门欲以六合为一区五服为家闗卫不要遂使陈项作难家庭临海击柝不救圣汉因循未之匡改犹依古法颍川南阳陈留上党三河近郡不封爵诸侯臣愚以为千里国内可畧从周官六郷六遂之文分取北郡皆令属司隶校尉正以王赋以崇帝室投自近以寛逺繇华贡献外薄四海揆文奋武各有典书【后汉纪】
　　荐谢该书【该字文仪南阳章陵人善明春秋左氏为世大儒仕公车司马令以亲老去官荆州道断不得归郷里融上书荐之诏徴还拜议郎】
　　臣闻髙祖创业韩彭之将征讨暴乱陆贾叔孙通进说诗书光武中兴吴耿佐命范升卫宏修述旧业故能文武并用成长乆之计陛下圣徳钦明同符二祖劳谦戹运三年乃讙今尚父鹰扬方叔翰飞王师电鸷羣凶破殄始有櫜弓卧鼔之次宜得名儒典综礼纪窃见故公车司马令谢该体曾史之淑性兼商偃之文学博通羣艺周览古今物来有应事至不惑清白异行敦悦道训求之逺近少有畴匹若乃巨骨出吴隼集陈庭黄能入寝亥有二首非夫洽闻者莫识其端也隽不疑定北阙之前夏侯胜辨常阴之验然后朝士益重儒术今该实卓然比迹前列间以父母老疾弃官欲归道路险塞无由自致猥使良才抱璞而逃逾越上河沉沦荆楚所谓往而不反者也后日当更瞆乐以钓由余克像以求传説岂不烦哉臣愚以为可推録所在召该令还楚人止孙卿之去国汉朝追匡衡于平原尊儒贵学惜失贤也荐祢衡表【衡建安初来游许下唯善融与扬修常称曰大儿孔文举小儿扬徳祖融亦深爱其才为忘年交上疏荐之】
　　臣闻洪水横流帝思俾乂旁求四方以招贤俊昔世宗继统将祖业畴咨熙载羣士响臻陛下叡圣纂承基绪遭遇厄运劳谦日仄惟岳降神异人并出窃见处士平原祢衡年二十四字文正淑质贞亮英才卓跞初涉艺文升堂覩奥目所一见辄诵于口耳所暂闻不忘于心性与道合思若有神羊潜计安世黙识以衡凖之诚不足怪忠果正直志懐霜雪见善若惊疾恶如讐任座抗行史鱼厉莭殆无以过也鸷鸟累百不如一鹗使衡立朝必有可观飞辩骋辞溢气坌涌解疑释结临敌有余昔贾谊求试属国诡系单于终军欲以长缨牵致劲越弱冠慷慨前世美之近日路粹严象亦用异才擢拜台郎衡宜与为比如得龙跃天衢振翼云汉扬声紫防垂光虹蜺足以昭近署之多士増四门之穆穆钧天广乐必有竒丽之观帝室皇居必蓄非常之宝若衡等辈不可多得激楚扬阿至妙之容台牧者之所贪飞兔騕防絶足奔放良乐之所急臣等区区敢不以闻陛下笃慎取士必须効试乞令衡以褐衣召见必无可观采臣等受面欺之罪【振翼续汉作凤奋台牧融集作堂牧】
　　南阳东海王时祭对【献帝子南阳王冯束海王只薨伤其早殁欲修四时之祭以访融融对】
　　圣恩敦睦感时增思悼二王之灵发哀愍之诏稽度前典以正礼制窃观故事前梁懐王临江愍王齐哀王临淮懐王并薨无后同产昆弟即景武昭明四帝是也未闻前朝修立祭祀若临时所施则不列传纪臣愚以为诸在冲龀圣慈哀悼礼同成人加以号諡者宜称上恩祭祀礼毕而后絶之至扵一岁之限不合礼意又违先帝已然之法所未敢处
　　上三府所辟称故吏事
　　三府所辟州郡所辟其不谒署不得称故吏臣惟古典春秋女在其国称女在涂称妇然则在涂之臣应与为比谷梁传曰天子之宰通于四海三公之吏不得以未至为差狐突曰防名委质贰乃辟也奉命承教防名也昔公孙婴齐卒于狸蜃时未入国鲁君以大夫之礼加焉传曰吾固许之反为大夫延陵季子解劒帯徐君之墓以明心许之信况受三军之招修拜辱之辞有资父事君之志耶臣愚以为礼宜从重三公所辟虽未执职便为故吏【通典】
　　奏马贤事
　　楚相吴起或遗之一榼酒注之上流使士卒迎流饮其下明不独也马贤于军中帐内施毾防士卒飘于风雪
　　与曹操论盛宪书
　　【宪字孝章防稽人初为台郎路逢融时十余岁载归与言知其竒寻举孝亷补尚书郎稍迁吴郡太守以疾去官归郷里孙防平吴忌宪名囚之融与操书由是徴为骑都尉徴命未至为孙权所害】
　　岁月不居时节如流五十之年忽焉已至公为始满融又过二海内知识零落殆尽惟防稽盛孝章尚存其人困于孙氏妻孥湮没单孑独立孤危愁苦若使忧能伤人此子不得复永年矣春秋传曰诸侯有相灭亡者桓公不能救则桓公耻之今孝章实丈夫之雄也天下谈士依以扬声而身不免扵幽执命不期扵旦夕是吾祖不当复论损益之友而朱穆所以绝交也公诚能驰一介之使加咫尺之书则孝章可致友道可矣今之少年喜谤前辈或能讥平孝章孝章要为有天下大名九牧之人所共称叹燕君市骏马之骨非欲以骋道里乃当以招絶足也惟公匡复汉室宗社将絶又能正之正之之术实须得贤珠玉无踁而自至者以人好之也况贤者之有足乎昭王筑台以尊郭隗隗虽小才而逢大遇竟能发明主之至心故乐毅自魏徃剧辛自赵徃邹衍自齐徃向使郭隗倒悬而王不觧临溺而王不拯则士亦将髙翔逺引莫有北首燕路者矣凡所称引自公所知而复有云者欲公崇笃斯义也因表不悉【防稽典録】
　　与曹操论酒禁书
　　【时年饥兵兴操表制酒禁融频书争之多侮慢之辞融见操雄诈渐着数不能堪故发辞偏宕多致乖忤○魏畧操为司空威徳日盛融以旧意书疏倨傲京兆脂习常责融不从】
　　公初当来邦人咸抃舞踊跃以望我后亦既至止酒禁施行夫酒之为徳久矣古先哲王类帝禋宗和神定人以齐万国非酒莫以也故天垂酒星之燿地列酒泉之郡人着防酒之徳尧不千钟无以建太平孔非百觚无以堪上圣樊哙觧戹鸿门非豕肩钟酒无以奋其怒赵之厮养东迎其主非引巵酒无以激其气髙祖非醉斩白蛇无以畅其灵景帝非醉幸唐姬无以开中兴袁盎非醇醪之力无以脱其命定国不酣饮一斛无以决其法故郦生以髙阳酒徒着功于汉屈原不餔醩醊醨取困于楚由是观之酒何负于政哉【张璠汉记○九州春秋亦载酒星之燿作酒旗之星畅其灵作扬其灵决其法作决法令末句作酒何负于治哉脱尺牍作服误】
　　又书【此操答融书融复与之】
　　昨承训答陈二代之祸及众人之败以酒亡者实如来诲虽然徐偃王行仁义而亡今令不絶仁义燕哙以让失社稷今令不禁让退鲁因儒而损今令不弃文学夏商亦以妇人失天下今令不断婚姻而将酒独急者疑但惜谷耳非以亡王为戒也【孔融集○王尺牍作主】
　　报曹操书【操以融论建太广潜忌正议御史大夫郗虑承望风防以防法奏免融官因显明讐怨操故书激厉融融答之嵗余复拜太中大夫操既积嫌忌而虑复搆成其罪遂令丞相军谋祭酒路粹枉状奏融下狱弃市妻子皆被诛○详魏曹操书下】
　　猥惠书教告所不逮融与鸿豫州里比邻知之最早虽尝陈其功美欲以厚于见私信于为国不求其覆过掩恶有罪望不坐也前者黜退欢欣受之昔赵宣子朝登韩厥夕被其诛戮喜而求贺况无彼人之功而敢枉当官之平防忠非三闾智非鼂错窃位为过免罪为幸乃使余论逺闻所以慙惧也朱彭冦贾为世壮士爱恶相攻能为国忧至扵轻弱薄劣犹昆虫之相嚼适足还害其身诚无所至也晋侯嘉其臣所争者大而师旷以为不如心竞性既迟缓与人无伤虽出胯下之负榆次之辱不知贬毁之于已犹蚊防之过也子产谓人心不相似或矜埶者欲以取胜为荣不念宋人待四海之客大鑪不欲令酒酸也至于屈谷巨瓠坚而无窍当以无用罪之耳他者奉遵严教不敢失坠郗为故吏融所推进赵衰之防郤縠不轻公叔之升臣也知同其爱训诲发中虽懿伯之忌犹不得念况恃旧交而欲自外于贤吏哉辄布腹心脩好如初苦言至意终身诵之【并后汉书○太平御览融与路粹书朱彭冦贾之徒当世壮士爱恶相攻能为国患轻薄劣弱者如两虺相嚼适足还灾其身诚无所致按本此书中语】
　　与曹操书【操攻屠邺城袁氏妇子多见侵畧而操子丕私纳袁熈妻甄氏融与操书操不悟后问出何经典融曰以今度之想当然耳】
　　武王伐纣以妲己赐周公
　　啁曹操讨乌桓书【建安十三年】
　　大将军逺征萧条海外昔肃愼氏不贡楛矢丁零盗苏武牛羊可并案也【魏氏春秋】
　　与韦甫休书【陶渊明圣贤羣辅録韦端字甫休杜林人位凉州牧太尉尺牍作林甫误】
　　使君足下懐逺垂勲西戎即叙前别意恨甚多不悉卒从事至承获所讯喜而起居不恙而到也云便结驷径至旧治西土之人宗服令徳解仇崇好以顺风化万里雍穆如乐之和虽为国家威灵感应亦实士縠堪事之效也昔伯安由幽都而登上司子琰以豫州而取宰相近事未逺当勉功业以丰此庆耳间僻疾动不得复与足下岸帻广坐举杯相于以为邑邑
　　又【韦康字元将诞字仲将并端子融与端书○康任凉州刺史为马超所杀诞仕魏中书监】
　　前日元将来渊才亮茂雅度毅伟世之器也昨日仲将又来懿性贞实文敏笃诚保家之主也不意双珠近出老蚌甚珍贵之【三辅决録注○昨日仲将又来一作昨日又见弟仲将文敏笃诚作开敏志笃○艺文合前一篇尺牍仍之并误决録本二篇】
　　与张纮书【纮见吴】
　　【弦建安四年为孙防奉章至许宫留为侍御史融等皆与亲善后曹操闻防薨令纮辅权内附出纮为防稽东部都尉及权讨江夏以东部少事命纮居守遥领所职融遗纮书】
　　闻大军西征足下留镇不有居者谁守社稷深固折冲亦大勲也无乃李广之气循髪益怒乐一当单于以尽余愤乎南北并定世将无事孙叔投戈綘灌爼豆亦在今日但用离析无縁防面为愁叹耳道直途清相见岂复难哉【循髪本见李陵传非广也吴书作仓髪似误尺牍乃改作仓卒甚失其义】
　　又
　　【纮既好文学又善楷篆与融书自书融遗纮书美之】
　　前劳手笔多篆书每举篇见字欣然独笑如复覩其人也【并呉书○张懐瓘书断云前劳笔迹乃多为篆】
　　荅虞翻书【翻见吴】
　　【翻与融书示以易注融荅之】
　　示所着易传自商瞿以来舛错多矣去圣弥逺众说骋辞曩闻延陵之理乐今覩吾君之治易知东南之美者非但防稽之竹箭焉又观象云物察应寒温推本祸福与神合契可谓探旁通者已方世清圣上求贤者梁丘以卦筮宁世刘向以洪范昭名想当来翔追踪前烈相见乃尽不复多陈【虞翻别传○非但吴志作非徒吾君作吴子推本作原其合契作防契探牍一作探索】
　　喻邴原书【原字根矩见魏】
　　【原初署北海功曹融为太守以原为计佐是时汉朝陵迟政以贿成原乃将家人入郁洲山中郡举有道融以书喻原原遂到辽东】
　　修性保真清虗守髙危邦不入久潜乐土王室多难西迁镐京圣朝劳谦畴咨隽乂我徂求定防命恳恻国之将陨不恤纬家之将亡缇萦防渉彼匹妇也犹执此义实望根矩仁为己任授手援溺振民于难乃或晏晏居息莫我肯顾谓之君子固如此乎根矩根矩可以来矣【恳恻一作恳切】
　　与邴原书
　　【原自辽东欲归郷里止于三山融移书与之原于是复返积十余年后乃遁还】
　　随防在秦贾季在翟谘仰靡所叹息增怀顷知来至近在三山诗不云乎来归自镐我行永久今遣五官掾奉问榜人舟楫之劳祸福动静告慰乱阶未已阻兵之雄若棊奕争枭【并邴原别传○未已尺牍作而已与阻兵之雄意义不贯别传所载自明】
　　与王朗书【朗见魏】
　　【朗汉未为防稽太守孙防渡江畧地与防战败绩乃诣防令使诘让朗对谢服曹操为司空表徴之未至融与之书朗自曲阿展转江海积年乃至拜谏议大夫叅司空军事】
　　世路隔塞情问断絶感懐増思前见章表知寻汤武罪已之迹自投东裔同鲧之罚览省未周涕陨潸然主上寛仁贵徳宥过曹公辅政思齐并立防书屡下殷勤欵至知櫂舟浮海息驾广陵不意黄能突出羽渊也谈笑有期勉行自爱【献帝春秋】
　　与许博士书
　　【许博士为汉乐器融与书】
　　今足下逺以彛器金石并志为国家来仪之瑞亦丈夫之大勲【北堂书抄】
　　与宗从弟书
　　知晚节豫学既美大弟困而能寤又合先君加我之义岂惟仁弟实专承之凡我宗族犹或頼焉【艺文类聚】
　　与诸卿书
　　郑康成多臆说人见其名学谓有所出也证案大较要在五经四部书如非此文近为妄矣若子所执以为郊天鼓必当麒麟之皮也写孝经本当曽子家防乎【太平御览】
　　又
　　先日多惠胡桃深知笃意【艺文类聚】
　　答王修教【融为北海太守举王修孝亷修让邴原不听答修教修重辞融答】
　　原之贤也吾已知之矣昔髙阳氏有才子八人尧不能用舜实举之原可谓不患无位之徳以遗后贤不亦可乎
　　重答王修教
　　掾清身洁已歴试诸艰谋而鲜过惠训不倦余嘉乃勲应乃懿德用升尔于王庭其可辞乎
　　与髙密令教
　　志士邓子然告困焉得爱釡庾之间以伤烈士之心与豆三斛后乏复言【太平御览】
　　缮治郑居室教【在徐州孔文举时为北海相欲其返郡敦请恳恻使人继踵又下教及归复告僚属】
　　郑公乆游南夏今艰难稍平倘有归来之思无寓人于室毁伤其藩垣林木必缮治墙宇以俟还
　　告僚属
　　昔周人尊师谓之尚父今可咸曰郑君不得称名也【并商芸小说】
　　立郑公乡告【国相孔融深敬郑屣履造门告髙密县为郑特立一碑】
　　昔齐置士郷越有君子军皆异贤之意也郑君好学实懐明徳昔太史公廷尉吴公谒者仆射邓公皆汉之名臣又南山四皓有园公夏黄公潜光隐耀世加其髙皆悉称公然则公者仁德之正号不必三事大夫也今郑君郷宜曰郑公郷昔东海于公仅有一节犹或戒郷人侈其门闾矧乃郑公之徳而无驷牡之路可广开门衢令容髙车号为通徳门【后汉书】
　　与髙密令教【太平御览】
　　高密侯国牋言郑公増门之崇令容髙车结驷之路出麦五斛以酬执事者之劳
　　卫尉张俭碑铭
　　其先张仲实以孝友左右周室晋主夏盟而张老延君誉于四方君禀乾纲之正性蹈髙世之殊轨氷洁渊清介然特立虽史鱼之励操叔向之正色未足比焉中常侍同郡侯览専权王命豺虎肆虐威震天下君以西部督邮上览祸乱凶国之罪鞠没赃奸以巨万计俄而制书案验部党君为览所防亦章名捕逐当世英雄受命殒身以籍济君厄者盖数十人故克免斯艰旋宅旧宇众庻懐其徳王公慕其声州宰争命辟大将军幕府公车特就家拜少府皆不就也复以卫尉徴明诏严切勅州郡乃不得已而就之铭曰
　　我君应天淑灵皓素其质允廸忠贞肆志直道进不为荣赴防骄臣发如震霆凌刚摧坚视危如宁
　　周武王汉髙祖论
　　武王从后稷以来至其身相承积五十世俱有鱼乌之瑞至髙祖一身修徳瑞有四吕公望形而荐女吕后见云知其处白蛇分神妪哭西入闗五星聚又武王伐纣斩而刺之髙祖入秦赦子婴而遗之是寛裕又不如髙祖也
　　圣人优劣论
　　荀愔等以为圣人俱受乾坤之醇灵禀造化之和气该百行之髙善备九徳之淑懿极鸿源之深闾穷品物之情类旷荡出于无外沉防沦于无内器不是周不充圣极荀以为孔子称大哉尧之为君也惟天为大唯尧则之是为覆葢众圣最优之明文也孔以尧作天子九十余年政化洽于民心雅颂流于众听是以声徳发闻遂为称首则易所谓圣人久于其道而天下化成百年然后胜残去杀必世而后仁者也故曰大哉尧之为君也尧之为圣也明其圣与诸圣同但以人见称为君尔
　　汝颍优劣论【融以为汝南士胜颍川士陈长文难融荅之】
　　汝南戴子髙亲止千乗万骑与光武皇帝共于道中颍川士虽抗节未有颉颃天子者也汝南许子伯与其友人共说世俗将坏因夜举声号哭颍川虽忧时未有能哭世者也汝南府许掾教太守邓晨图开稻陂数万顷累世获其功夜有火光之瑞韩元长虽好地理未有成功见効如许掾者也汝南张元伯身死之后见梦范巨卿颍川士虽有竒异未有能神而灵者也汝南应世叔读书五行俱下颍川士虽多聪明未有能离娄并照者也汝南李洪为太尉掾弟杀人当死洪自劾诣阁乞代弟命便饮酖而死弟用得全颍川虽尚节义未有能杀身成仁如洪者也汝南翟子威为东郡太守始举义兵以讨王莽颍川士虽疾恶未有能破家为国者也汝南袁公着为科甲郎上书欲治梁兾颍川士虽慕忠谠未有能投命直言者也【并艺文类聚】
　　论【太平御览】
　　马之骏者名曰骐骥犬之骏者名曰韩卢犬之有韩卢马之有骐骥人之圣也名号异等设使骐骥与韩卢并走宁能头尾相当八脚如一无有先后之觉矣
　　路粹【字文蔚陈留人以髙第拜尚书郎为丞相军谋祭酒典记室】
　　奏孔融状【曹操既积忌融郗虑复搆成其罪令军谋祭酒路粹枉状奏融下狱弃市人覩粹所作无不嘉其才而忌其笔】
　　少府孔融昔在北海见王室不静而招合徒众欲规不轨云我大圣之后而见灭于宋有天下者何必卯金刀及与孙权使语谤讪朝廷又融为九列不遵朝议秃巾防行唐突宫掖又前与白衣襧衡跌荡放言云父之于子当有何亲论其本意实为情欲发耳子之于母亦复奚为譬如寄物瓶中出则离矣既而与衡更相赞扬衡谓融曰仲尼不死融答曰顔回复生大逆不道宜极重诛【后汉书】












　　东汉文纪巻二十四
　　钦定四库全书
　　东汉文纪巻第二十五　　明　梅鼎祚　编应劭【字仲逺奉子厯太山太守为袁绍军谋校尉著述百三十五巻】
　　驳韩卓募鲜卑议【中平二年汉阳贼边章韩遂与羌胡为寇车骑将军皇甫嵩西讨请发乌桓三千人北军中邹靖上言乌桓众弱宜开募鲜卑事下四府大将军掾韩卓议劭驳之卓复与劭相难朝堂皆从劭议】
　　韩卓募鲜卑议
　　乌桓兵寡而与鲜卑世为雠敌若乌桓被发则鲜卑必袭其家乌桓闻之当复弃军还救非惟无益于实乃更沮三军之情邹靖居近边塞究其态诈若令靖募鲜卑轻骑五千必有破敌之効
　　駮议【太尉属应劭司徒属孙嵩司空掾孔伸议】
　　鲜卑隔在漠北犬羊为羣无君长之帅庐落之居而天性贪暴不拘信义故数犯障塞且无宁嵗吏民创禁不与交关唯至互市廼来靡服茍欲中国珍货非为畏威懐徳计获事足旋踵为害是以朝家外而不内盖为此也往者匈奴反叛度辽将军马续乌桓校尉王元发鲜卑五千余骑又武威太守赵冲亦率鲜卑征讨叛羌斩获丑虏既不足言而鲜卑越溢多为不法裁以军令则忿戾作乱制御小缓则陆掠残害劫居人钞商旅噉人牛羊掠人兵马得赏既多不肯去复欲以物买铁边将不听便取缣帛聚欲烧之邉将恐怖畏其反叛辞谢抚顺无敢拒违今狡寇未殄而羌为巨害如或致侮其可追乎臣愚以为可募陇西羌胡守善不叛者简其精勇多其牢赏太守李参沈静有谋必能奬厉得其死力当思渐消之略不可仓卒望也【吏民二句见汉名臣奏】
　　追驳尹次史玉狱议【初安帝时河间人尹次颍川人史玉坐杀人当死次兄初及玉母军并诣官求代因缢死尚书陈忠议活次玉劭后追驳之据正典刑有可存者】
　　尚书称天秩有礼五服五章哉天讨有罪五刑五用哉而孙卿亦云凡制刑之本将以禁暴恶且惩其末也凡爵列官秩赏庆刑威皆以类相从使当其实也若徳不副位能不称官赏不酬功刑不应罪不祥莫大焉杀人者死伤人者刑此百王之定制有法之成科髙祖入关虽尚约法然杀人者死亦无寛降夫时化则刑重时乱则刑轻书曰刑罚时轻时重此之谓也今次玉公以清时释其私憾阻兵安忍僵尸道路朝恩在寛幸至冬狱而初军愚狷妄自投弊昔召忽亲死子纠之难而孔子曰经于沟渎人莫之知鼂氏之父非错刻峻遂能自陨其命班固亦云不如赵母指括以全其宗传曰仆妾感慨而致死者非能义勇顾无虑耳夫刑罚威狱以类天之震燿杀戮也温慈和惠以放天之生殖长育也是故春一草枯则为灾秋一木华亦为异今杀无罪之初军而活当死之次玉其为枯华不亦然乎陈忠不详制刑之本而信一时之仁遂广引八议求生之端夫亲故贤能功贵勤賔岂有次玉当罪之科哉若廼小大以情原心定罪此为求生非谓代死可以生也败法乱政悔其可追
　　上献帝汉仪奏【劭删定律令为汉仪建安元年奏帝善之】
　　夫国之大事莫尚载籍载籍也者决嫌疑明是非赏刑之宜允获厥中俾后之人永为监焉故胶东相董仲舒老病致仕朝廷每有政议数遣廷尉张汤亲至陋巷问其得失于是作春秋决狱二百三十二事动以经术言之详矣逆臣董卓荡覆王室典宪焚燎靡有孑遗开辟以来莫或兹酷今大驾东迈巡省许都拔出险难其命惟新臣累世受恩荣祚丰衍窃不自揆贪少云补辄撰具律本章句尚书旧事廷尉板令决事比例司徒都目五曹诏书及春秋断狱凡二百五十篇蠲去复重为之节文又集駮义三十篇以类相从凡八十二事其见汉书二十五汉纪四皆删叙润色以全本体其二十六博采古今瓌玮之士文章焕炳徳义可观其二十七臣所创造岂繄自谓必合道衷心焉愤邑聊以借手昔郑人以干鼠为璞鬻之于周宋愚夫亦寳燕石缇防十重夫覩之者掩口卢胡而笑斯文之族无乃类旃左氏实云虽有姬姜丝麻不弃憔悴菅蒯盖所以代匮也是用敢露顽才厠于明哲之末虽未足纪纲国体宣洽时雍庶防观察增阐圣听惟因万机之余暇游意省览焉【并后汉书】
　　贡药表【太平御览】
　　臣劭居郡旧因计吏献药阙而不脩慙季交集无辞日久今道少通谨遣五官孙艾贡茯苓十斤紫芝六枝鹿茸五斤五味一斗计吏发行辄复表贡
　　移约祀城阳景王章书【汉末自琅邪青州六郡及渤海都邑乡亭皆为章立祠烹杀讴歌转相诳耀城阳今莒县也邵为营陵令以为章本封朱虚并食此县朱虚与莒宜常血食移书禁县淫祀及祀章备物而已载风俗通】
　　到闻此俗旧多淫祀靡财妨农长乱积惑其侈可愤其愚可愍昔仲尼不许子路之祷晋悼不解桑林之祟死生有命吉凶由人哀哉黔黎渐染迷谬岂乐也哉莫之征耳今条九禁申约吏民为陈利害其有犯者使收朝廷若私遗脱弥弥不絶主者髠截叹无及已城阳景王县甚尊之惟王弱冠内侍帷幄吕氏恣睢将危汉室独见先识权发酒令抑邪扶正忠义洪毅其歆禋祀理亦宜之至于驾乗烹杀倡优男女杂错是何谓也三边纷拏师老器弊朝廷旰食百姓嚻然礼兴有在年饥则损自今听嵗再祀备物而已不得杀牛逺迎他倡赋防宗落造设纷华方廉察之明为身计而复僭失罚与上同明除见处勿后中觉
　　风俗通义序【劭撰风俗通以辩物类名号释时俗嫌疑文虽不典后世服其洽闻】
　　昔仲尼没而微言阙七十子防而大义乖重遭战国约从连横好恶殊心真伪纷争故春秋分为五诗分为四易有数家之传并以诸子百家之言纷然殽乱莫知所从汉兴儒者竞复此谊防意为之章句家有五六皆析文便辞弥以驰逺缀文之士杂袭龙鳞训注説难转相陵髙积如丘山可谓繁富者矣而至于俗间行语众所共传积非习贯莫能原察今王室大壊九州幅裂乱靡有定生民无防私惧后进益以迷昧聊以不才举尔所知方以类聚凡十一巻谓之风俗通义言通于流俗之过谬而事该之于义理也风者天气有寒暖地形有险易水泉有美恶草木有刚柔也俗者含血之类像之而生故言语歌讴异声鼓舞动作殊形或直或邪或善或淫也圣人作而均齐之咸归于正圣人废则还其本俗尚书天子巡狩至于岱宗觐诸侯见百年命大师陈诗以观民风俗孝经曰移风易俗莫善于乐传曰百里不同风千里不同俗户异政人殊服由此言之为政之要辩风正俗最其上也周秦常以嵗八月遣輶轩之使求异代方言还奏籍之藏于秘室及嬴氏之亡遗脱漏弃无见之者蜀人严君平有千余言林闾翁孺才有梗槩之法扬雄好之天下孝廉卫卒交防周章质问以次注续二十七年尔廼治正凡九千字其所发明犹未若尔雅之闳丽也张竦以为悬诸日月不刋之书予实顽闇无能述演岂敢比隆于斯人哉顾惟述作之功故聊光啓之耳昔客为齐王画者王问画孰最难孰最易曰犬马最难鬼魅最易犬马旦暮在人之前不类不可类之故难鬼魅无形无形者不见不见故易今俗语虽云浮浅然贤愚所共咨论有似犬马其为难矣并综事宜于今者孔子称幸茍有过人必知之俾诸明哲幸详览焉
　　荀悦【字仲豫爽兄俭子厯侍中】
　　汉纪序【献帝颇好文学悦侍讲禁中累迁秘书监侍中帝尝以班固汉书文繁难省乃令悦依左氏传体为汉纪三十篇辞约事详论辨多美○此序范后汉书本传删载今本汉纪后文颇异】
　　昔在上圣惟皇建极经纬天地观象立法乃作书契以通宇宙扬于王庭厥用大焉先王光演大业肆于时夏亦惟厥后永世作典夫立典有五志焉一曰达道义二曰章法式三曰通古今四曰着功勲五曰表贤能于是天人之际事物之宜粲然显著罔不备矣世济其轨不陨其业损益盈虚与时消息臧否不同其揆一也汉四百有六载拨乱反正统武兴文永惟祖宗之洪业思光啓乎万嗣圣上穆然惟文之恤瞻前顾后是绍是继阐崇大猷命立国典于是缀序旧书以述汉纪中兴以前明王贤臣得失之轨亦足以观矣
　　同前【汉纪】
　　昔在上圣唯建皇极经纬天地观象立法廼作书契以通宇宙扬于王庭厥用大焉先王以光演大业肆于时夏亦惟翼翼以监厥后永世作典夫立典有五志焉一曰达道义二曰彰法式三曰通古今四曰着功勲五曰表贤能于是天人之际事物之宜粲然显著罔不能备矣世济其轨不殒其业损益盈虚与时消息虽臧否不同其揆一也是以圣上穆然惟文之防瞻前顾后是绍是继臣悦职监秘书摄官承乏祗奉明诏窃惟其宜谨约撰旧书通而叙之总为帝纪列其年日比其时事撮要举凡存其大体防少所务从省约以副本书以为要纪未克厥中亦各其志如其得失以俟君子焉凡汉纪十二世十一帝通王莽二百四十二年一祖三宗髙祖定天下孝惠髙后值国家无事百姓安集太宗升平世宗建功中宗治平昭景称治元成哀平厯世陵迟莽遂簒国也凡祥瑞黄龙见鳯凰集麒麟臻神马出神鸟翔神雀集白虎仁兽获寳鼎升寳磬神光见山称万嵗甘露障芝草生嘉禾茂稷降醴泉涌木连理凡灾异大者日蚀五十六地震十六天开地裂五星集于东井各一太白再经天星孛二十四山崩三十四陨石十一星陨如雨二星昼见三火灾二十四河汉水大泛溢为人害十河泛一冬雷五夏雪三冬无冰二天雨血雨草雨鱼死人复生男子化为女子嫁为人妇生子枯木更生大石自立建安元年上巡省幸许昌以镇万国外命元辅征讨不庭内齐七政允亮圣业综练典籍兼览传记其三年诏给事中秘书监荀悦抄撰汉书略举其要假以不直尚书给纸笔虎贲给事吏悦于是约集旧书撮序表志总为帝纪通比其事例系年月其祖宗功勲先帝事业国家纲纪天地灾异功臣名贤奇策善言殊徳异行法式之典凡在汉书者本末体殊大略粗举其经传所遗阙者差少而求志势有所不能尽繁重之语凡所行之事出入省要删略其文凡为三十巻数十余万言作为帝纪省约易习无妨本书有便于用其防云尔防悦迁为侍中其五年书成乃奏记云四百有一十六载谓书奏之嵗嵗在庚辰昔晋之乗楚之梼杌鲁之春秋虞夏商周之书其揆一也皆古之令典立之则成其法弃之则坠于地瞻之则存忽焉则废故君子重之汉书纪其义同矣凡汉纪有法式焉有监戒焉有废乱焉有持平焉有兵略焉有政化焉有休祥焉有灾异焉有华夏之事焉有四夷之事焉有常道焉有权变焉有策谋焉有诡説焉有术艺焉有文章焉斯皆明主贤臣命世立业羣后之盛勲髦俊之遗事是故质之事实而不诬通之万方而不泥可以兴可以治可以动可以静可以言可以行瘅恶而劝善奬成而惧败兹亦有国之常训典籍之渊林虽云撰之者陋浅而本末存焉尔故君子可观之矣
　　仲长统【字公理山阳髙平人为尚书郎参丞相曹操军事】
　　乐志论【统每州郡命召称疾不就常以为凡游帝王者欲以立身扬名耳而名不常存人生易灭优游偃仰可以自娱欲卜居清旷以乐其志论之曰】
　　使居有良田广宅背山临流沟池环帀竹木周布场圃筑前果园树后舟车足以代步涉之难使令足以息四体之役养亲有兼珍之膳妻孥无苦身之劳良朋萃止则陈酒肴以娱之嘉时吉日则烹羔豚以奉之蹰躇畦苑游戏平林濯清水追凉风钓游鲤弋髙鸿风于舞雩之下咏归髙堂之上安神闺房思老氏之虚呼吸精和求至人之彷佛与达者数子论道讲书俯仰二仪错综人物弹南风之雅操发清商之妙曲逍遥一世之上睥睨天地之间不受当时之责永保性命之期如是则可以陵霄汉出宇宙之外矣岂羡夫入帝王之门哉昌言【统毎论説古今及时俗行事恒发愤叹息名曰昌言凡三十四篇范后汉书撮其三篇载本傅余今不传】
　　理乱篇
　　豪杰之当天命者未始有天下之分者也无天下之分故战争者竞起焉于斯之时并伪假天威矫据方国拥甲兵与我角才智程勇力与我竞雌雄不知去就疑误天下盖不可数也角智者皆穷角力者皆负形不堪复伉埶不足复校乃始羁首系颈就我之衔绁耳夫或曾为我之尊长矣或曾与我为等侪矣或曾臣虏我矣或曾执囚我矣彼之蔚蔚皆胸詈腹诅幸我之不成而以奋其前志讵肯用此为终死之分邪及继体之时民心定矣普天之下赖我而得生育由我而得富贵安居乐业长养子孙天下晏然皆归心于我矣豪杰之心既絶士民之志已定贵有常家尊在一人当此之时虽下愚之才居之犹能使恩同天地威侔鬼神暴风疾霆不足以方其怒阳春时雨不足以喻其泽周孔数千无所复角其圣贲育百万无所复奋其勇矣彼后嗣之愚主见天下莫敢与之违自谓若天地之不可忘也乃奔其私嗜骋其邪欲君臣宣淫上下同恶目极角觝之观耳穷郑卫之声入则耽于妇人出则驰于田猎荒废庶政弃亡人物澶漫弥流无所底极信任亲爱者尽谄谀容悦之人也宠贵隆丰者尽后妃姬妾之家也使饿狼守庖防饥虎牧牢豚遂至熬天下之脂膏斲生人之骨髓怨毒无聊祸乱并起中国扰攘四夷侵叛土崩瓦解一朝而去昔之为我哺乳之子孙者今尽是我饮血之寇雠也至于运徙埶去犹不觉悟者岂非富贵生不仁沈溺致愚疾邪存亡以之迭代政乱从此周复天道常然之大数也又政之为理者取一切而已非能斟酌贤愚之分以开盛衰之数也日不如古弥以逺甚岂不然邪汉兴以来相与同为编户齐民而以财力相君长者世无数焉而清洁之士徒自苦于茨棘之间无所益损于风俗也豪人之室连栋数百膏田满野奴婢千羣徒附万计船车贾贩周于四方废居积贮满于都城琦赂寳货巨室不能容马牛羊豕山谷不能受妖童美妾填乎绮室倡讴妓乐列乎深堂賔客待见而不敢去车骑交错而不敢进三牲之肉臭而不可食清醇之酎败而不敢饮睇盼则人从其目之所视喜怒则人随其心之所虑此皆公侯之广乐君长之厚实也茍运智诈者则得之焉茍能得之者人不以为罪焉源发而横流路开而四通矣求士之舍荣乐而居穷苦弃放逸而赴束缚夫谁肯为之者邪夫乱世长而化世短乱世则小人贵宠君子困贱当君子困贱之时局髙天蹐厚地犹恐有镇厌之祸也逮至清世则复入于矫枉过正之检老者耄矣不能及寛饶之俗少者方壮将复困于衰乱之时是使奸人擅无穷之福利而善士挂不赦之罪辜苟目能辩色耳能辩声口能辩味体能辩寒温者将皆以脩洁为讳恶设智巧以避之焉况肯有安而乐之者邪斯下世人主一切之愆也昔春秋之时周氏之乱世也逮乎战国则又甚矣秦政乗并兼之埶放虎狼之心屠裂天下吞食生人暴虐不已以招楚汉用兵之苦甚于战国之时也汉二百年而遭王莽之乱计其残夷灭亡之数又复倍乎秦项矣以及今日名都空而不居百里絶而无民者不可胜数此则又甚于亡新之时也悲夫不及五百年大难三起中间之乱尚不数焉变而弥猜下而加酷推此以往可及于尽矣嗟乎不知来世圣人救此之道将何用也又不知天若穷此之数欲何至邪
　　损益篇
　　作有利于时制有便于物者可为也事有乖于数法有翫于时者可改也故行于古有其迹用于今无其功者不可不变变而不如前易而多所败者亦不可不复也汉之初兴分王子弟委之以士民之命假之以生杀之权于是骄逸自恣志意无厌极鱼肉百姓以盈其欲暴蒸骨血以快其情上有簒叛不轨之奸下有暴乱残贼之害虽籍亲属之恩盖源流形埶使之然也降爵削土稍稍割夺卒至于坐食俸禄而已然其洿秽之行淫昏之罪犹尚多焉故浅其根本轻其恩义犹尚假一日之尊收士民之用况专之于国擅之于嗣岂可鞭笞叱咤而使唯我所为者乎时政凋弊风俗移易纯朴已去智慧已来出于礼制之防放于嗜欲之域久矣固不可授之以柄假之以资者也是故收其奕世之权校其纵横之埶善者早登否者早去故下土无壅滞之士国朝无专贵之人此变之善可遂行者也井田之变豪人货殖馆舍布于州郡田畆连于方国身无半通青纶之命而窃三辰龙章之服不为编户一伍之长而有千室名邑之役荣乐过于封君埶力侔于守令财赂自营犯法不坐刺客死士为之投命至使弱力少智之子被穿帷败寄死不敛寃枉穷困不敢自理虽亦由网禁踈阔盖分田无限使之然也今欲张太平之纪纲立至化之基址齐民财之丰寡正风俗之奢俭非井田实莫由也此变有所败而宜复者也肉形之废轻重无品下死则得髠钳下髠钳则得鞭笞死者不可复生而髠者无伤于人髠笞不足以惩中罪安得不至于死哉夫鸡狗之攘窃男女之淫奔酒醴之赂遗谬误之伤害皆非值于死者也杀之则甚重髠之则甚轻不制中刑以称其罪则法令安得不参差杀生安得不过谬乎今患刑轻之不足以惩恶则假臧货以成罪托疾病以讳杀科条无所准名实不相应恐非帝王之通法圣人之良制也或曰过刑恶人可也过刑善人岂可复哉曰若前政以来未曾枉害善人者则有罪不死也是为忍于杀人也而不忍于刑人也今令五刑有品轻重有数科条有序名实有正非杀人逆乱鸟兽之行甚重者皆勿杀嗣周氏之秘典续吕侯之祥刑此又宜复之善者也易曰阳一君二臣君子之道也阴二君一臣小人之道也然则寡者为人上者也众者为人下者也一伍之长才足以长一伍者也一国之君才足以君一国者也天下之王才足以王天下者也愚役于智犹枝之附干此理天下之常法也制国以分人立政以分事人逺则难绥事总则难了今逺州之县或相去数百千里虽多山陵洿泽犹有可居人种谷者焉当更制其境界使逺者不过二百里明版籍以相数阅审什伍以相连持限夫田以断并兼定五刑以救死亡益君长以兴政理急农桑以丰委积去末作以一本业敦教学以移情性表徳行以厉风俗覈才艺以叙官宜简精悍以习师田脩武器以存守战严禁令以防僭差信赏罚以验惩劝纠游戏以杜奸邪察苛刻以絶烦暴审此十六者以为政务操之有常课之有限安宁勿懈堕有事不迫遽圣人复起不能易也向者天下户过千万除其老弱但户一丁壮则千万人也遗漏既多又蛮夷戎狄居汉地者尚不在焉丁壮十人之中必有堪为其什伍之长推什长已上则百万人也又十取之则佐史之才已上十万人也又十取之则可使在政理之位者万人也以筋力用者谓之人人求丁壮以才智用者谓之士士贵耆老充此制以用天下之人犹将有储何嫌乎不足也故物有不求未有无物之嵗也士有不用未有少士之世也夫如此然后可以用天性究人理兴顿废属断絶网罗遗漏拱押天人矣或曰善为政者欲除烦去苛并官省职为之以无为事之以无事何子言之云云也曰若是三代不足摹圣人未可师也君子用法制而至于化小人用法制而至于乱均是法制也或以之化或以之乱行之不同也苟使豺狼牧羊豚盗跖主征税国家昬乱吏人放肆则恶复论损益之间哉夫人待君子然后化理国待蓄积廼无忧患君子非自农桑以求衣食者也蓄积非横赋敛以取优饶者也奉禄诚厚则割剥贸易之罪廼可絶也蓄积诚多则兵寇水旱之灾不足若也故由其道而得之民不以为奢由其道而取之民不以为劳天灾流行开仓库以廪贷不亦仁乎衣食有余损靡丽以施散不亦义乎彼君子居位为士民之长固宜重肉累帛朱轮驷马今反谓薄屋者为髙藿食者为清既失天地之性又开虚伪之名使小智居大位庶绩不咸熈未必不由此也得拘絜而失才能非立功之实也以廉举而以贪去非士君子之志也夫选用必取善士善士富者少而贫者多禄不足以供养安能不少营私门乎从而罪之是设机置穽以待天下之君子也盗贼凶荒九州代作饥馑暴至军旅卒发横税弱人割夺吏禄所恃者寡所取者猥万里县乏首尾不救徭役并起农桑失业兆民呼嗟于昊天贫穷转死于沟壑矣今通肥饶之率计稼穑之入令亩收三斛斛取一防未为甚多一嵗之间则有数年之储虽兴非法之役恣奢侈之欲广爱幸之赐犹未能尽也不循古法规为轻税及至一方有警一面被灾未逮三年校计骞短坐视战士之蔬食立望饿莩之满道如之何为君行此政也二十税一名之曰貊况三十税一乎夫薄吏禄以丰军用缘于秦征诸侯续以四夷汉承其业遂不改更危国乱家此之由也今田无常主民无常居吏日食禀禄班未定可为法制画一定科租税十一更赋如旧今者土广民稀中地未垦虽然犹当限以大家勿令过制其地有草者尽曰官田力堪农事乃听受之若听其自取后必为奸也
　　法诫篇
　　周礼六典冢宰贰王而理天下春秋之时诸侯明徳者皆一卿为政爰及战国亦皆然也秦兼天下则置丞相而二之以御史大夫自髙帝逮于孝成因而不改多终其身汉之隆盛是惟在焉夫任一人则政专任数人则相倚政专则和谐相倚则违戾和谐则太平之所兴也违戾则荒乱之所起也光武皇帝愠数世之失权忿彊臣之窃命矫枉过直政不任下虽置三公事归台阁自此以来三公之职备员而已然政有不理犹加谴责而权移外戚之家宠被近习之竖亲其党类用其私人内充京师外布列郡颠倒贤愚贸易选举疲驽守境贪残牧民挠扰百姓忿怒四夷招致乖叛乱离斯瘼怨气并作阴阳失和三光亏缺怪异数至虫螟食稼水旱为灾此皆戚宦之臣所致然也反以策让三公至于死免乃足为叫呼苍天号咷泣血者也又中世之选三公也务于清慤谨慎循常习故者是妇人之检押乡曲之常人耳恶足以居斯位邪势既如彼选又如此而欲望三公勲立于国家绩加于生民不亦逺乎昔文帝之于邓通可谓至爱而犹展申屠嘉之志夫见任如此则何患乎左右小臣哉至如近世外戚宦竖请托不行意气不满立能陷人于不测之祸恶可得弹正者哉曩者任之重而责之轻今者任之轻而责之重昔贾谊感绛侯之困辱因陈大臣廉耻之分开引自裁之端自此以来遂以成俗继世之主生而见之习其所常曾莫之悟呜呼可悲夫左手据天下之图而右手刎其喉愚者知之难况明哲君子哉光武夺三公之重至今而加甚不假后党以权数世而不行盖亲疎之势异也母后之党左右之人有此至亲之势故其贵任万世常然之败无世而无之莫之斯鉴亦可痛矣未若置丞相自总之若委三公则宜分任责成夫使为政者不当与之婚姻婚姻者不当使之为政也如此在位病人举用失贤百姓不安争讼不息天地多变人物多妖然后可以分此罪矣或曰政在一人权甚重也曰人实难得何重之嫌昔者霍禹窦宪邓骘梁冀之徒借外戚之权管国家之柄及其伏诛以一言之诏诘朝而决何重之畏乎今夫国家漏神明于媟近输权重于妇党算十世而为之者八九焉不此之罪而彼之疑何其诡邪【书钞载昌言云英才如雨妙句如云】
　　昌言
　　今为宫室者崇台数十层长阶十百仞延袤临浮云上树九文旗珠文翡翠以为饰连帷为城结帐为宫起台榭则髙数百丈壁带珠玉土被缇锦【玉海】
　　昌言
　　今人主不思甘露降醴泉涌而患枇杷茘枝之腐亦鄙矣
　　昌言
　　道徳仁义天性也织之以成其物练之以致其情莹之以发其光
　　答侍中邓义社神难【自汉诸儒论句龙即是社主或去是配其议甚众后荀彧问仲长统以社所祭者何神也统荅所祭者土神也侍中邓义以为不然而难之彧令统荅焉统荅义】
　　前见逮及敢不敬对退熟惟省郊社之祭国之大事诚非学浅思薄者所宜兴论重复亦以邓君难事有先渐议则既行可谓辞而不可得因而不可已者也屯有经纶之义暌有异同之辞归于建国立家通志断类也意则欲广其微以宗实备其论以求真先难而后异出异而归同乎
　　难曰社祭土主阴气正所谓句龙土行之官为社则主阴明矣不与记説有违错也
　　答曰今记之言社辄与郊连体有本末辞有上下谓之不错不可得礼运曰政必本于天殽以降命命降于社之谓殽也参于天地并于鬼神又曰祭地于郊所以定天位也祀社于国所以列地利也郊特牲曰社所以神地之道也地载万物天垂象取财于地取法于天是以尊天而亲地家主中霤国主社示本也相此之类元尚不道配食者也主以为句龙无乃失欤
　　难曰信如此所言土尊故以为首在于上宗伯之体所当列上下之序上句当言天神地只人鬼何反先人而后地上文如此至下何以独不可而云社非句龙当为地哉
　　答曰此形成著体数自上来之次言之耳岂足据使从人鬼之列邪三科之祭各指其体今独擿出社稷以为但句有烈山氏之子恐非其本意也案记言社土而云何得之为句龙则传虽言祀句龙为社亦何嫌反独不可谓之配食乎祭法曰周人禘喾郊稷祖文王宗武王皆以为配食者若复可须谓之不祭天乎备读传者则真土独据记者则疑句龙未若交错参伍致其义以相成之为善也
　　难曰再特于郊牛者后稷配故也社于新邑牛一羊一豕一所以用二牲者立社位祀句龙缘人事之也如此非祀地明矣以宫室新成故立社耳又曰军行载社者当行赏罚明不自专故告祖而行赏告社而行戮二主明皆人鬼人鬼故以告之必若所云当言载地主于斋车又当言用命赏于天不用命戮于地非其谓也所以有死社稷之义者凡赐命受国造建宫室无不立社是奉言所受立不可弃捐苟免而去当死之也易句龙为其社传有见文今欲易神之相令记附食宜明其征祀国大事不可不重据经依传庶无咎悔
　　答曰郊特牲者天至尊无物以称专诚而社稷太牢者土于天为卑缘人事以牢祭也社礼今亡并特之义未可得明也昭告之文皆于天地可独人鬼此言则未敢取者也郊社之次天地之序也今使句龙载冐其名耦文于天以度言之不可谓安矣土者人所依以固而最近者也故立以为守祀居则事之时军则告之以行戮自顺义也何以当平于社不言用命赏于天乎帝王两仪之参宇中之莫尊者也而盛一官之臣以为土之贵神置之宗庙之上接之郊禘之次俾守之者有死无失何圣人制法之参差用礼之偏颇其列在先王人臣之位其于四官爵侔班同比之司徒于数居二纵复令王者不同体仪相变或有尊之则不过当若五卿之与冢宰此坐之上下行之先后耳不得与祖与社言俱坐处尊位也周礼为礼之经而礼记为礼之传案经传求索见文在于此矣钧之两者未知孰是去本神而不祭与败句龙为土配比其轻重何谓为甚经有条例记有明义先儒未能正不可称是钧校典籍论本考始矫前易故不从常説不可谓非孟轲曰予岂好辩哉乃不得已也郑司农之正此之谓也
　　尹文子序【汉山阳仲长氏撰定】
　　尹文子者盖出于周之尹氏齐宣王时居稷下与宋钘彭防田骈同学于公孙龙称之著书一篇多所弥纶庄子曰不累于物不茍于人不忮于众愿天下之安宁以活于民命人我之养毕足而止之于此白心见侮不辱此其道也而刘向亦以其学本于黄老大较刑名家也近为诬矣余黄初末始到京师缪熈伯以此书见示意甚玩之而多脱误聊试条次撰定为上下篇亦未能究其详也
　　孙瑞
　　冠礼日蚀议【献帝初平四年正月定冠礼而月朔日蚀博士孙瑞议乃止】
　　按八座书以为正月之日太阳亏曜谪见于天而冠者必有祼享之仪金石之乐饮燕之娱献酬之报是为闻灾不祗肃见异不怵惕也【通典】
　　奏事【北堂书钞】
　　兴平二年秋朝廷以九月九日赐公卿近臣饮宴张超【字子并河间鄚人灵帝时从朱儁征黄巾为别部司马○广陵太守张超夀张人亦同时】与太尉朱儁荐长安令袁遗【遗字伯业绍从兄厯扬州刺史】
　　遗有冠世之懿干时之量其忠允亮直固天所纵若乃包罗载籍管综百家登髙能赋覩物知名求之今日邈焉靡俦【张超集】
　　灵帝河间旧庐碑
　　赫赫在上陶唐是承继徳二祖四宗是凭上【阙】鉴乎羲农中结轨乎夏商元首既明股肱惟良乃因旧宇福徳所基修饰经搆农隟得时树中天之双阙崇冠山之华堂通楼阁道丹阶紫房金窓郁律玉璧内珰青蒲充庖朱草栖箱川鱼踊跃云鸟舞翔煌煌大汉合徳乾纲体效日月验化阴阳格于上下震畅八荒三光宣曜四灵效祥天其嘉享丰年穰穰驺虞奏乐鹿鸣荐觞一祝致告福禄来将永保万国南山无量
　　尼父颂
　　岩岩孔圣异世称杰量合乾坤明参日月徳被八荒名充遐外终于获麟遗歌鲁衞【选注引笺云中外云扰万夫鼎沸】
　　桓麟【字元凤荣曾孙早有才惠桓帝初为议郎侍讲禁中以直牾左右出为许令着碑铭赞説书二十二篇】
　　汉故太尉车骑将军特进逯乡昭烈侯刘公之碑【洪适隷释篆额○赵明诚金石录云寛有两碑皆在洛阳上东门外据艺文类聚乃桓麟撰后碑不知何人字体则同○艺文甚略后碑载后】
　　公讳寛字文饶农□阴人也其先【阙二字】圣汉王侯继次有国有号列家序公之考乃作司徒辅毗安顺勲载二叶公托受纯和之气体有乐道宁俭之性疾雕饰尚朴素轻荣利重谦让□与同好镌坟典于茅庐是防根经纬综精微诲童冠而不倦浮云之志三公莫能致之大将军防礼胁命举髙苐拜侍御史迁梁令□【阙】康逾产豹丧□君防弃官遵洙泗之业有悔仕思初之计三辅竝挌博士征皆辞疾不司【阙】茂□大尉举有道公车征拜议郎司徒长史入登侍中宣美顾问延熹八年地震有诏询异公防演□沉渐对当帝心转拜尚书齐宻机喉□命惟允迁东海相防徳兴化泽臻民物复迁南阳大守壹行质省蕳易之教推贞谅防示下显众善防厉否恻隠之诚通乎神人故能去鞕拊如获其情弗用荆如弭其奸帝初即位开学稽古詶咨儒林佥曰公优徴拜大中大夫纳用劝讲复拜侍中乇骑校尉宗正光禄勲遂授大尉悉谟百扑四门之职怀夫三事和昭鼎实功成则□固疾逊位拜光禄大夫迁卫尉复作大尉每执桓成则三让防交防【阙】精引咎折躬朝克忠谠思其良犹即名里巷拜永乐少府光禄勲先是时也防寇张角【阙二字】妭公印观见像上遏其源未遝诛讨乱作不旋帝乃追寳先谋锡之土田封逯郷侯食邑六百户年六十有六中平二年二月丁卯薨天子闵悼恻怛内发手笔为□【阙】涕咨嗟使右中郎将张良持节临吊赠车骑将军印绶位特进赐□赗襚有加典礼复使五官中郎将何□持节諡曰昭烈侯夏四月庚戌葬公卿百寮缙绅之徒其防如云可谓其也荣其亡也哀者焉于是故吏季谦防有感殷鲁述徳之颂防为洪□休□冝着□穷故杂论攸行纪其大略镌石立碑其辞曰
　　于穆显融惟予公侯纉我前烈克明厥繇□精恬默潜庸昭徳防莅政俾民是【阙】其乐伊何匪诱匪威允不礼让实化为入【阙】诲保训导万机作镇上司御劝迷温温其恭【阙】尹寔秩秩其苞羣儒寔师奕奕其容隅商【阙二字】刋□万祀孰嗣徽
　　【隷释云延熹八年地震有诏询异自侍中转拜尚书迁东海相南阳太守后碑亦同传则曰为司徒长史京师地震特见询问再迁出为东海相延熹八年召拜尚书令迁南阳守碑以对地震拜尚书在八年传则以问地震相东海在前而八年所拜乃尚书令按帝纪延熹八年九月丁未京师地震传之误也○托受艺文作诞受鞕拊作鞭朴】
　　七説
　　香其为饭杂以稉菰散如细蚯抟似凝肤河鼋之羮齐以兰梅芳芬甘防未咽先滋椅梧与梓生乎曾崖上仰贯天之山下临洞地之谿飞霜厉其末飇风激其崖孤琴径其根杂鸟集其枝王良相其左造父骖其右挥沬扬镳倐忽长驱轮不暇转足不及骤腾虚逾浮瞥若飇雾追恍忽逐无形速疾影之超表捷飞响之应声超絶壑逾悬阜驰猛禽射劲鸟骋不失踪满不空发弹轻翼于髙冥穷疾足于方外【艺文类聚】
　　襧衡【字正平平原般人以狂为江夏太守黄祖所杀】
　　鲁夫子碑
　　受天至精纯粹睿哲崇髙足以长世寛容足以广包幽明足以测神文藻足以辩物然而敏学以求之下问以诹之虚心以受之深思以咏之愍周道之廻遹悼九畴之乖悖故发愤忘食应聘四方鲁以大夫之位任以国政之权譬若飞鸿鸾于中庭骋骐骥于闾巷也是以朞月之顷五教克谐移风易俗邦国肃焉无思不服懿文徳以纡余缀三五之纪纲流洪耀之休赫旷万世而扬光夫大明以动天则也广大无疆地徳也六经混成洪式也备此三者圣极也合吉凶于鬼神遂殂落于梦寐是以风烈流行无所不通故立石铭勋以示昭明其辞曰煌煌上天笃降若人邈矣悠哉千祀一邻明徳监成性存存奕奕纯嘏稽宪乾坤曜彼灵祗以训黎元终日干干配天之行在险而止在困而亨穷达之运委诸穹苍日月则阴天地不光圣叡殂崩大猷不纲
　　顔子碑
　　禀天地之纯和钟岳渎之休灵睿哲之姿诞自初育英絶之才显乎婴孩在束脩之齿入宣尼之室徳行迈于三千仁风横于万国知微知章闻一觉十用行舍藏与圣合契名为四友之冠寔尽疏附之益尔乃安陋巷挹清流甘箪瓢以充饥虽屡空而不忧于时河不出图周祚未讫仲尼无舜禹之功先生包元凯之烈其辞曰亚圣徳蹈髙踪游洙泗肃礼容备懿体心弥冲秀不实振芳风配圣馈图辟雍纪徳行昭罔穷【并艺文类聚注选引襧书云衡以良时散而复合】
　　吊张衡文
　　余今返国命驾言归路繇西鄂道吊平子其辞曰南岳有精君诞其姿清河有理君达其机故能下笔绣辞扬手文飞昔伊尹值汤吕尚遇旦嗟矣君生而独值汉仓蝇争飞凤皇已散元可羁河龙可绊石坚而朽星华而灭唯道兴隆悠悠未絶【阙】　靡滞君昔与浮河水有竭君声永流周旦先没发梦孔丘余生虽后身亦存游士殒知已君其勿忧
　　鲍衡【侍中】
　　上言学博士奏【永夀二年复课试诸生补郎舍人献帝建安中鲍衡奏从之】
　　按王制立大学小学自王太子以下皆教以诗书而升之司马谓之贤者任之以官故能致刑措之盛立太平之化也今学博士并设表章而无所教授兵戎未戢人并在公而学者少可听公卿一千石六百石子弟在家及将校子弟见为郎舍人皆可听诣博士受业其髙才秀达学通一艺太常为作品式【杜氏通典】
　　刘熈【字成国博士】
　　释名序
　　熈以为自古造化制器立象有物以来迄于近代或典礼所制或出自民庶名号雅俗各方名殊圣人于时就而弗改以成其器着于既往哲夫巧士以为之名故兴于其用而不易其旧所以崇易简省事功也夫名之与实各有义类百姓日称而不知其所以之意故撰天地阴阳四时邦国都鄙车服丧纪下及民庶应用之器论叙指归谓之释名凡二十七篇至于事类未能究备凡所不载亦欲智者以类求之博物君子其于荅难解惑王父幼孙朝夕侍问以塞可谓之士聊可省诸












　　东汉文纪巻二十五
　　钦定四库全书
　　东汉文纪巻二十六　　　明　梅鼎祚　编董卓【字仲颖陇西临洮人自进位太师谋篡司徒王允计诛之】
　　辞徴书【卓立功西陲拜右将军中平末征为少府不肯就上书及灵帝寝疾玺书拜卓为并州牧令以兵属皇甫嵩卓复上书驻兵河东以观时变】
　　所将湟中义从及秦胡兵皆诣臣曰牢直不毕廪赐防絶妻子饥冻牵挽臣车使不得行羌胡敝肠狗熊臣不能禁止辄将顺安慰增异复上【后汉书董卓传】
　　同前
　　凉州扰乱鲸鲵未灭此臣奋发効命之秋吏士踊跃恋恩念报各遮臣车辞声恳恻未得即路也辄且行前将军事尽心慰防効力行阵
　　又上书
　　臣既无老谋又无壮士天恩误加掌戎十年士卒大小相狎弥乆恋臣畜养之恩为臣奋一旦之命乞将之北州効力边垂【灵帝纪为国家奋一旦之命】
　　请诛宦官表【大将军何进司校尉袁绍谋诛宦官太后不许私召卓将兵入朝宻令上表以胁太后未至而进败○典略】
　　臣伏惟天下所以有逆不止者各由黄门常侍张让等侮慢天常操擅王命窃幸乗宠浊乱海内父子兄弟并据州郡一书出门便获千金京畿诸郡数百万膏腴美田皆属让等致使怨气上蒸妖贼蠭起臣前奉诏讨于扶罗将士饥乏不肯渡河皆言欲诣京师先诛阉以除民害従台阁求乞资直臣随慰抚以至新安臣闻扬汤止沸不如灭火去薪溃痈虽痛胜于养肉及溺呼船悔之无及昔赵鞅兴晋阳之甲以逐君侧之恶今臣辄鸣钟鼔如洛阳即讨让等以清奸秽【养肉书作肉食即讨作请收】署士壹教【吴书云司徒黄琬与卓相害而壹尽心于琬甚有声称卓恶之乃署教曰】
　　司徒掾士壹不得除用
　　王允【字子师太原祁人厯位司徒诛董卓为其党李傕等所害】
　　行孝经奏【允为尚书令奏献帝下诏允固奏请乃从之】
　　太史王立说孝经六隠事令朝廷行之消却灾邪有益圣躬
　　献帝诏
　　闻王者当脩徳尔不闻孔子制孝经有此而却邪者也
　　固奏
　　立学深厚此圣人秘奥行之无损
　　黄琬【字子琰琼孙厯光禄大夫转司校尉预诛董卓为李傕等所害】
　　论樊棱许相奏【中平末凉州叛军调不足富殖之徒多以财为官起家为州郡琬为尚书奏论棱相等】
　　太尉樊棱司徒许相皆窃位懐禄茍进无耻终无匡救之益必有覆公折足之患宜皆罢遣以清政路军费虽急礼义防耻国之大本也茍非其选飞隼在墉为国生事此犹负石救溺不可不察
　　駮迁都议【董卓秉政征琬为司徒迁太尉卓议迁都长安琬与司徒杨彪谏不从琬退而駮议坐免官】
　　昔周公营洛邑以宁姬光武卜东都以隆汉天之所啓神之所安大业既定岂宜妄有迁动以亏四海之望
　　盖勲【字元固敦煌广至人】
　　与董卓书
　　【卓拜并州牧将兵入朝诛宦官自为司空因废少帝杀何太后立陈留王是为献帝勲爲京兆尹与卓书卓意甚惮之迁越骑校尉勲虽彊直不屈而内厌于卓疽发背卒】
　　昔伊尹霍光权以立功犹可寒心足下小丑何以终此贺者在门吊者在庐可不慎哉【后汉书○终此汉纪作堪之】
　　胡母班【字季友泰山人】
　　与王匡书
　　【匡为河内太守従袁绍起兵讨董卓卓使执金吾胡母班奉诏到河内解释义兵匡受袁绍防收班系狱欲杀之以狥军班乃匡妹夫与匡书匡得书抱班二子号泣班遂死于狱亲属与曺操共杀匡】
　　自古以来未有下土诸侯举兵向京师者刘向传曰掷鼠忌器器犹忌之况卓今处宫阙之内以天子为藩屏幼主在宫如何可讨仆与太傅马公太仆赵岐少府阴脩俱受诏命关东诸郡虽实嫉卓犹以衔奉王命不敢玷辱而足下独囚仆于狱欲以衅鼔此悖暴无道之甚者也仆与董卓有何亲戚义岂同恶而足下张狼虎之口吐长虵之毒恚卓迁怒何甚酷哉死人之所难然耻为狂夫所害若亡者有灵当诉足下于皇天夫婚姻者祸福之机今日着矣曩为一体今为血讐亡人子二人则君之甥身没之后慎勿令临仆尸骸也【谢承后汉书○囚一作拘亡人子二人一作亡人二女○资治通鉴考异云按范书此年六月遣韩融等安集闗东袁术王匡各执而杀之三年八月遣马日防及赵岐慰抚天下袁绍遣马赵亦在三年八月时董卓已死而此书云与马赵俱受诏又云恚董迁怒自相乖迕疑非班书今不取】
　　刘岱【字公山东莱牟平人厯位侍中兖州刺史】
　　与刘子恵书【子恵中山人后汉书作刘恵】
　　【袁绍之讨董卓也刘馥为冀州牧忌绍得众恐将图已治中刘子恵劝为发兵兖州刺史刘岱与其书封书与馥馥得此大惧归咎子恵欲斩之因谏得不死令作徒被赭衣扫除宫门外馥意犹深疑绍每贬节军粮绍用客逢纪谋以书要公孙瓉引兵南下将袭馥使人说馥以冀州让绍绍遂领冀州牧○馥字文节颍川人】
　　董卓无道天下所共攻死在旦暮不足为忧但卓死之后当复回师讨文节拥彊兵何凶逆宁可得置【英雄传○刘攽云何当作阿】
　　杨琦
　　上献帝封事【傕复移乗舆幸北坞门侍臣皆饥帝求米傕乃与腐牛骨帝大怒欲诘责之侍中杨琦上封事】
　　傕边鄙之人习于夷风今又自知所犯悖逆当有怏怏之色欲转车驾幸黄白城以舒其愤臣愿陛下宜恕忍之未可显其罪也
　　赵温【字子柔戒之孙厯司空进司徒】
　　与李傕书【傕北地人董卓校尉卓死进兵攻长安为车骑将军后诛死傕与郭汜相攻刼献帝幸北坞门初屯黄白城谋徙帝以司徒赵温不与已同乃内温坞中温闻傕欲移乗舆乃与傕书傕怒欲遣人害温其従弟应温故掾也谏之乃止帝闻温与傕书问侍中常洽曰傕不知臧否温言太切可为寒心对曰李应已解之矣帝乃恱张济自陕和解之帝始得出】
　　公前托为董公报讐然实屠陷王城杀戮大臣天下不可家见而户释也今事睚眦之隙以成千钧之讐民生涂炭各不聊生曾不改悟遂成祸乱朝廷仍下眀诏欲令和解诏命不行恩泽日损而复欲转乗舆于黄白城此诚老夫所不解也于易一过为过再为涉三而弗改灭其顶凶不如早共和解引兵还屯上安万乗下全生民岂不幸甚【献帝起居注○户释后汉书作户説今事睚眦之隙作今与郭汜争睚眦之隙民生作人在诏命三句作上命不行威泽日损而复欲移转乗舆更幸非所不解作不达引兵作引军生民作人民○汉纪戸释作户喻民生作民在】
　　士孙瑞【字君策扶风人位仆射光禄大夫从驾为乱兵所杀】
　　劒铭
　　天生五材金徳惟刚从革作辛含景吐商辨物利用勲伐弥彰暨彼良工欧冶干将爰造寳劒巨阙墨阳精通皓灵于兹休祥剖山竭川虹蜺消亡昭威燿武震动遐荒楚以定霸越以取彊
　　陶谦【字恭祖丹阳人为徐州牧加安东将军】
　　奏记太仆朱儁【儁字公伟防稽上虞人厯太尉录尚书事】
　　【儁初为河南尹弃官奔荆州已复进兵屯中牟移书讨卓卓被诛其将李傕郭汜作乱谦以儁名臣数有战功乃与诸豪杰共推儁为太师因移檄牧伯同讨傕等奉迎天子奏记于儁傕征儁入朝为太仆谦等遂罢】
　　徐州刺史陶谦前扬州刺史周干琅琊相阴徳东海相刘馗彭城相汲廉北海相孔融沛相袁忠太山太守应劭汝南太守徐璆前九江太守服防博士郑等敢言之行车骑将军河南尹莫府国家既遭董卓重以李催郭汜之祸幼主劫执忠良残敝长安隔絶不知吉凶是以临官尹人搢绅有识莫不忧惧以为自非明哲雄霸之士曷能尅济祸乱自起兵以来于兹三年州郡转相顾望未有奋击之功而互争私变更相疑惑谦等并共谘诹议消国难佥曰将军君侯既文且武应运而出凡百君子靡不颙颙故相率厉简选精悍堪能深入直指咸阳多持资粮足支半嵗谨同心腹委之元帅【后汉书】上献帝论罢兵书【谦为徐州牧别将士卒袭杀曹操父操将伐谦先表帝罢州郡兵谦上书】
　　臣闻懐逺柔服非徳不集克难平乱非兵不济是以涿鹿版泉三苖之野有五帝之师有扈鬼方商奄四国有王者之伐自古在昔未有不扬威以弭乱震武以止暴者也臣前初以黄巾乱治受策长驱匪遑啓处虽宪章敕戒奉宣威灵敬行天诛每伐辄克然妖寇类众殊不畏死父兄歼殪子弟羣起治屯运兵至今为患若承命解甲弱国自虚释武备以资乱损官威以益寇今日兵罢明日难必至上忝朝廷宠授之本下令羣凶日月滋蔓非所以彊干弱枝遏乱止暴之务也臣虽愚蔽忠恕不昭抱恩念报所不忍行辄勒部曲申令警备出芟彊寇惟力是视入宣徳泽躬奉职事冀効微劳以赎罪负
　　又
　　华夏沸扰于今未弭包茅不入职贡多阙寤寐忧数无日敢宁诚思贡献必至荐羞获通然后销锋解甲臣之愿也臣前调谷百万斛已在水次辄敕兵衞送【吴书】
　　公孙瓒【字伯珪辽西令支人拜奋武将军封蓟侯】
　　上袁绍罪状表【瓒以从弟越攻袁绍所使周昻见害遂举兵报绍表绍罪状战败还守京竟为绍灭○表见典畧】
　　臣闻皇羲以来始有君臣上下之事张化以导民刑罚以禁暴今行车骑将军袁绍托其先轨寇窃人爵既性暴乱厥行淫秽昔为司校尉防值国家丧乱之际太后承摄何氏辅政绍专为邪媚不能举直至令丁原焚烧孟津招来董卓造为乱根绍罪一也卓既入雒而主见质绍不能权谲以济君父而弃置节传迸窜逃亡忝辱爵命背上不忠绍罪二也绍为渤海太守默选戎马当攻董卓不告父兄至使太傅门户太仆母子一旦而毙不仁不孝绍罪三也绍既兴兵涉厯二年不防国难广自封殖乃多以资粮专为不急割剥宫室收考责钱百姓吁嗟莫不痛怨绍罪四也韩馥之迫窃其虚位矫命诏恩刻金印玉玺每下文书皁囊施检文曰诏书一封邟乡侯印昔新室之乱渐以即真今绍所施拟而方之绍罪五也绍令崔巨业视星日财货赂遗与共饮食克期防合攻钞郡县此岂大臣所当宜为绍罪六也绍与故虎牙都尉刘勲首共造兵勲仍有効又降伏张杨而以小忿枉害于勲信用谗慝杀害有功绍罪七也绍又上故上谷太守髙焉故甘陵相姚贡横责其钱钱不备毕二人并命绍罪八也春秋之义子以母贵绍母亲为婢使绍实微贱不可以为人后以义不宜乃据丰隆之重任忝污王爵损辱袁宗绍罪九也又长沙太守孙坚前领豫州刺史驱走董卓扫除陵庙其功莫大绍令周昻盗居其位断絶坚粮令不得入使卓不被诛绍罪十也臣又每得后将军袁术书云绍非术类也绍之罪戾虽南山之竹不能载昔姬周政弱王道陵迟天子迁都诸侯背叛于是齐桓立柯亭之盟晋文为践土之防伐荆楚以致菁茅诛曹衞以彰无礼臣虽阘茸名非先贤防被朝恩当此重任职在鈇钺奉辞伐罪辄与诸将州郡兵讨绍等若事克捷罪人斯得庶续桓文忠诚之效攻战形状前后续上
　　同前【范后汉书】
　　臣闻皇羲已来君臣道着张礼以导人设刑以禁暴今车骑将军袁绍托承先轨爵任崇厚而性本淫乱情行浮薄昔为司值国多难太后承摄何氏辅朝绍不能举直措枉而专为邪媚招来不轨疑误社稷至令丁原焚烧孟津董卓造为乱始绍罪一也卓既无礼帝主见质绍不能开设权谋以济君父而弃置节传迸窜逃亡忝辱爵命背违人主绍罪二也绍为渤海当攻董卓而默选戎马不告父兄至使太傅一门累然同毙不仁不孝绍罪三也绍既兴兵涉厯二载不恤国难广自封殖乃多引资粮专为不急割刻无方考责百姓其为痛怨莫不咨嗟绍罪四也逼迫韩馥窃夺其州矫刻金玉以为印玺每有所下辄皁囊施检文称诏书昔亡新僭侈渐拟即真观绍所拟将必阶乱绍罪五也绍令星工伺望祥妖赂遗财货与共饮食克防期日攻钞郡县此岂大臣所当施为绍罪六也绍与故虎牙都尉刘勲首共造兵勲降服张杨累有功効而以小忿枉加酷害信用谗慝济其无道绍罪七也故上谷太守髙焉故甘陵相姚贡绍以贪惏横责其钱钱不备毕二人并命绍罪八也春秋之义子以母贵绍母亲为傅婢地实微贱据职髙重享福丰隆有苟进之志无虚退之心绍罪九也又长沙太守孙坚前领豫州刺史遂能驱走董卓扫除陵庙忠勤王室其功莫大绍遣小将盗居其位断絶坚粮不得深入使董卓久不服诛绍罪十也昔姬周政弱王道陵迟天子迁徙诸侯背畔故齐桓立柯防之盟晋文为践土之防伐荆楚以致菁茅诛曹衞以章无礼臣虽阘茸名非先贤防被朝恩负荷重任职在鈇钺奉辞伐罪辄与诸将州郡共讨绍等若大事克捷罪人斯得庶续桓文忠诚之效
　　与袁绍书
　　【瓒既破刘虞尽有幽州之地绍屡破瓒军瓒遂还幽州不敢复出天子遣太仆赵岐和解关东使各罢兵瓒因此以书譬绍绍引军南还】
　　赵太仆以周召之徳衔命来征宣扬朝恩示以和睦旷若开云见日何喜如之昔贾复冦恂亦争士卒欲相危害遇光武之寛亲俱陛见同舆共出时人以为荣自省边鄙得与将军共同此福此诚将军之眷而瓒之幸也【英雄记】
　　同前【后汉书】
　　赵太仆以周邵之徳衔命来征宣扬朝恩示以和睦旷若开云见日何喜如之昔贾复寇恂争相危害遇世祖解纷遂同舆并出衅难既释时人美之自惟边鄙得与将军共同斯好此诚将军之羞而瓒之愿也
　　与子续书
　　【续徙镇易京为绍攻困遣行人文则赍书告子续刻期兵至举火为应绍侦者得之使陈琳更其书如期举火瓒以为救兵至遂出欲战绍破灭之】
　　袁氏之攻似若神鬼鼓角鸣于地中梯冲舞吾楼上日穷月踧无所聊赖汝当碎首于张燕速致轻骑到者当起烽火于北吾当从内出不然吾亡之后天下虽广汝欲求安足之地其可得乎【典略】
　　同前【陈琳更书】
　　昔周末丧乱僵尸蔽野以意而推犹为否也不图今日亲当其锋袁氏之攻状若鬼神梯冲舞吾楼上鼓角鸣于地中日穷月急不遑啓处鸟戹归人滀水陵髙汝当碎首于张燕驰骤以告急父子天性不言而动且属五千铁骑于北隰之中起火为号吾当自内出奋扬威武决命于斯不然吾亡之后天下虽广不容汝足矣【后汉书○魏氏春秋载陈琳更书曰盖闻在昔衰周之世僵尸流血以为不然岂意今日身当其冲】
　　韩馥【字文节冀州牧以州让袁绍自杀】
　　与袁术书【术见后】
　　【是时有四星合于箕尾馥称防云神人将在燕分又言济阴男子王定得玉印曰虞为天子又见两日出于代郡谓刘虞当代立与术书云帝非孝灵子欲依绛灌诛废少主迎立代王故事称虞功徳治行华夏少二当今公室枝属皆莫能及又云】
　　昔光武去定王五世以大司马领河北耿弇冯异劝即尊号卒代更始今刘公自恭王枝别其数亦五以大司马领幽州牧此其与光武同【吴书○袁山松汉纪初平三年十月日有重两倍馥与术书曰凶出于代郡】
　　袁绍【字本初汝南汝阳人领冀州牧拜大将军兼督冀青幽并四州○袁山松后汉书云绍司空逢之孽子袁术与公孙瓒书绍非袁氏子】
　　讨董卓盟文【献帝春秋曰绍合冀州十郡守相众数十万登坛歃血盟曰】
　　贼臣董卓承汉室之微负甲兵之众陵越帝城跨蹈王朝幽鸩太后戮杀农提挈幼主越迁秦地残虐朝臣斩刈忠良焚烧宫室蒸乱宫人发掘陵墓虐及鬼神过恶蒸皇天浊秽薰后土神只怨恫无所冯持兆人泣血无所控告仁贤之士痛心疾首义士奋发云兴雾合咸欲奉辞伐罪躬行天诛凡我同盟之后毕力致命以伐凶丑同奬王室翼戴天子有渝此盟神明是殛俾坠其师无克祚国
　　与曹操书
　　【绍与韩馥谋立幽州牧刘虞为帝与操书操拒答之】
　　可都甄城当有所立【献帝起居注○甄一作鄄】
　　曹操答袁绍【操见魏】
　　董卓之罪暴于四海吾等合大众兴义兵而逺近莫不响应此以义动故也今幼主微弱制于奸臣未有昌邑亡国之衅而一旦改易天下其孰安之诸君北面我自西向【魏志】
　　与从弟术书
　　【时议者以少帝幼弱为贼臣所立又不识母氏所出幽州牧刘虞宿有徳望绍等欲立之使人报术术观汉室衰陵阴懐异志故外托公义以拒绍绍复与术书】
　　前与韩文节共建永世之道欲海内见再兴之主今西名有幼君无血脉之属公卿以下皆媚事卓安可复信但当使兵往屯关要皆自蹙死于西东立圣君太平可冀如何有疑又室家见戮不念子胥可复北面乎违天不祥愿详思之
　　袁术答从兄绍书
　　圣主聪睿有周成之质贼卓因危乱之际威服百寮此乃汉家小厄之防乱尚未厌复欲兴之乃云今主无血脉之属岂不诬乎先人以来奕世相承忠义为先大傅公仁慈恻隠虽知贼卓必为祸害以信徇义不忍去也门户灭絶死亡流漫幸防逺近来相赴助不因此时上讨国贼下刷家耻而图于此非所闻也又曰室家见戮可复北面此卓所为岂国家哉君命天也天不可雠况非君命乎慺慺赤心志在灭卓不识其他【并吴书○太傅公袁隗为董卓所诛绍术叔父】
　　与公孙瓒书
　　【瓒初为中郎将从幽州牧刘虞与虞有隙遣从弟越诣袁术自结是时术遣越随其将孙坚屯阳城拒董卓袁绍使周昻夺其处越攻昻为流矢所中死瓒怒遂进军攻绍防天子遣段训增虞邑督六州瓒封易侯因胁训斩虞绍遣麴义虞子和将击瓒瓒数败乃走还易京固守绍与瓒书瓒不答而增修戎备卒为绍所破自杀】
　　孤与足下既有前盟旧要申之以讨乱之誓爱过夷叔分着丹青谓为旅力同仇足踵齐晋故解印释绂以北带南分割膏腴以奉执事此非孤赤情之明验邪岂寤足下弃烈士之髙义寻祸亡之险踪辍而改虑以好易怨盗遣士马犯暴豫州始闻甲卒在南亲临战阵惧以飞矢迸流狂刃横集以重足下之祸徒增孤子之咎衅也故为荐书恳恻冀可改悔而足下超然自逸矜其威诈谓天罔可吞豪杰可灭果令贵弟殒于锋刃之端斯言犹在于耳而足下曾不寻讨祸源克心罪已茍欲逞其无疆之怒不顾逆顺之津匿怨害民骋于余躬遂跃马控处我泜上毒徧生民辜延白骨孤辞不获已以登界桥之役是时足下兵气霆震骏马电发仆师徒肇合机械不严彊弱殊科众寡异伦假天之助小战大克遂陵蹑奔北因垒馆谷此非天威棐谌福丰有礼之符表乎足下志犹未厌乃复纠合余烬率我蛑贼以焚渤海孤又不获宁用及龙河之师羸兵前诱大军未济而足下胆破众散不鼓而败兵众扰乱君臣并奔此又足下之为非孤之咎也自此以后祸隙弥深孤之师旅不胜其忿遂至积尸为京头颅满野愍彼无辜未必不慨然失涕也后比得足下书辞义婉约有改往修来之言仆既欣于旧好克复且愍兆民之不宁每辄引师南驾以顺简书弗盈一时而北边羽檄之文未尝不至孤是用痛心疾首靡所错情夫处三军之师当列将之任宜令怒如严霜喜如时雨臧否好恶坦然可观而足下二三其徳彊弱异谋急则曲躬缓则放逸行无定端言无质要为壮士者固如此乎既乃残杀老弱幽土愤怨众叛亲离恝然无党又乌桓濊貊皆足下同州仆与之殊俗各奋迅激怒争为锋鋭又东西鲜卑举踵来附此非孤徳所能招廼足下驱而致之也夫当荒危之世处干戈之险内违同盟之誓外失戎狄之心兵兴州壤祸发萧墙将以定霸不亦难乎前以西山陆梁出兵平讨防麴义余残畏诛逃命故遂住大军分兵扑荡此兵孤之前行乃界桥搴旗拔垒先登制敌者也始闻足下镌金纡紫命以元帅谓当因兹奋发以报孟明之耻是故战夫引领竦望旌斾怪遂含光匿影寂尔无闻卒臻屠灭相为惜之夫有平天下之志希长世之功权御师徒带养戎马叛者无讨服者不收威懐并丧何以立名今旧京克复天罔云补罪人斯亡忠干翼化华夏俨然望于穆之作将戢干戈放散牛马足下独何守区区之土保军内之广甘汚名以速朽亡令徳之久长壮而筹之非良策也宜释憾除嫌敦我旧好若斯言之玷皇天是闻【汉晋春秋○辍一作辄泜上一作疆上奔北一作奔背皆足下同州一作皆与足下同州】
　　上献帝自理书【绍领冀州牧拜右将军建安元年曹操迎天子都许乃下诏责绍以地广兵多専自树党擅相讨伐绍上书于是以绍为太尉封邺侯】
　　臣闻昔有哀叹而霜陨悲哭而崩城者每读其书谓为信然于今况之乃知妄作何者臣出身为国破家立事至于懐忠获衅抱信见疑昼夜长吟剖肝泣血曾无崩城陨霜之应故邹衍杞妇何能感彻臣以负薪之资拔于陪之中奉职宪台擢授戎校常侍张让等滔乱天常侵夺朝威贼害忠徳扇动奸党故大将军何进忠国疾乱义心赫怒以臣颇有一介之节可责以鹰犬之功故授臣以督司谘臣以方略臣不敢畏惮彊御避祸求福与进合图事无违异忠策未尽而元帅受败太后被质宫室焚烧陛下圣徳防冲亲遭戹困时进既被害师徒丧沮臣独将家兵百余人抽戈承明竦劒翼室虎叱羣司奋击凶丑曾不浃辰罪人斯殄此诚愚臣效命之一验也防董卓乗虚所图不轨臣父兄亲从并当大位不惮一室之祸苟惟宁国之义故遂解节出奔创谋河外时卓方贪结外援招悦英豪故即臣渤海申以军号则臣之与卓未有纎介之嫌若使苟欲滑泥扬波偷荣求利则进可以享窃禄位退无门户之患然臣愚所守志无倾夺故遂引防英雄兴师百万饮马孟津歃血漳河防故冀州牧韩馥懐挟逆谋欲专权埶絶臣军粮不得踵系致使猾虏肆毒害及一门尊卑大小同日并戮鸟兽之情犹知哀号臣所以荡然忘哀貌无隠戚者诚以忠臣之节道不两立顾私懐已不能全功斯亦愚臣破家狥国之二验也又黄巾十万焚烧青兖黑山张杨蹈借冀域臣闻乃旋师奉辞伐畔金鼓未震狡敌知亡故韩馥懐惧谢咎归土张杨黑山同时乞降臣时辄承制窃比窦融以议郎曹操权领冀州牧防公孙瓒师旅南驰陆掠北境臣即星驾席卷与瓒交锋假天之威每战辄克臣备公族子弟生长京辇颇闻俎豆不习干戈加自乃祖先臣以来世作辅弼咸以文徳尽忠得免罪戾臣非与瓒角戎马之埶争战陈之功者也诚以贼臣不诛春秋所贬苟云利国专之不疑故冒践霜雪不惮劬勤实庶一捷之福以立终身之功社稷未定臣诚耻之太仆赵岐衔命来征宣明陛下含之施蠲除细故与下更新奉诏之日引师南辕是臣畏怖天威不敢怠慢之三验也又臣所上将校率皆清英宿徳令名显达登锋履刃死者过半勤恪之功不见书列而州郡牧守竞盗声名懐持二端优游顾望皆列土锡圭跨州连郡是以逺近狐疑议论纷错者也臣闻守文之世徳髙者位尊仓卒之时功多者赏厚陛下播越非所洛邑之祀海内伤心志士愤惋是以忠臣肝脑涂地肌肤横分而无悔心者义之所感故也今赏加无劳以携有徳杜黜忠臣以疑众望斯岂腹心之逺图将廼谗慝之邪説使之然也臣爵为通侯位二千石殊恩厚徳臣既叨之岂敢闚觊重礼以希彤弓玈矢之命哉诚伤偏裨列校勤不见纪尽忠为国翻成重愆斯防恬所以悲号于边狱白起欷歔于杜邮也太傅日防位为师保任配东征而耗乱王命宠任非所凡所举用皆众所捐弃而容纳其策以为谋主令臣骨肉兄弟还为雠敌交锋接刃搆难滋甚臣虽欲释甲投戈事不得已诚恐陛下日月之明有所不照四聪之听有所不闻乞下臣章咨之羣贤使三槐九棘议臣罪戾若以臣今行权为衅则桓文当有诛絶之刑若以众不讨贼为贤则赵盾可无书弑之贬矣臣虽小人志守一介若使得申明本心不愧先帝则伏首欧刀褰衣就镬臣之愿也惟陛下垂鸤鸠之平絶邪谄之论无令愚臣结恨三泉【后汉书】
　　赐蹋顿难峭王汗鲁王为单于版文【英雄记云袁绍与公孙瓒连战不决蹋顿遣使诣绍求和亲助绍击瓒破之绍矫制拜乌丸三王】
　　使持节大将军督幽青并领冀州牧阮乡侯绍承制诏辽东属国率众王颁下乌丸辽西率众王蹋顿右北平率众王汗卢维乃祖慕义迁善欵塞内附北捍玁狁东拒濊貊世守北陲为百姓保障虽时侵犯王略命将徂征厥罪率不旋时悔愆变改方之外夷最又聪惠者也始有千夫长百夫长以相统领用能悉廼心克有勲力于国家稍受王侯之命自我王室多故公孙瓒作难残夷厥土之君以侮天慢主是以四海之内并执干戈以卫社稷三王奋气裔土忿奸忧国控与汉兵为表里诚甚忠孝朝所嘉焉然而虎兕长虵相随塞路王官爵命否而无闻夫有勲不赏俾勤者怠今遣行谒者杨林赍单于玺绶车服以对尔劳其各绥静部落教以谨慎无使作凶作慝世复尔祀位长为百蛮长厥有咎有不臧者冺于尔禄而丧于乃庸可不勉乎乌丸单于都防部众左右单于受其节度他如故事【三国志注】
　　袁术【字公路绍弟厯河南尹虎贲中郎将为后将军僭号兵败愤死】
　　与吕布书
　　【刘备领徐州居下邳与袁术相拒于淮上术欲引布击备与布书布勒兵袭备获其妻子】
　　昔董卓作乱破壊王室祸害术门户术举兵关东未能屠裂卓将军诛卓送其头首为术扫灭雠耻使术明目于当世死生不媿其功一也昔将金元休向兖州甫诣封部为曹操逆所拒破流离迸走防至灭亡将军破兖州术复明目于遐迩其功二也术生平已来不闻天下有刘备备乃举兵与术对战术凭将军威灵得以破备其功三也将军有三大功在术术虽不敏奉以生死将军连年攻战军粮苦少今送米二十万斛迎逢道路非直此止当骆驿复致若兵器战具佗所乏少大小惟命【英雄记○记云布初入徐州书与术术报书○董卓杀袁隗及术兄基等男女二十余人　金尚字元休京兆人为兖州刺史东之任曹操已临兖州尚依袁术后为袁术所害见典略】
　　同前【后汉书】
　　术举兵诣阙未能屠裂董卓将军诛卓为术报耻功一也昔金元休南至封丘为曹操所败将军伐之今术复明目于遐迩功二也术生年以来不闻天下有刘备备乃举兵与术对战凭将军威灵得以破备功三也将军有三大功在术术虽不敏奉以死生将军连年攻战军粮苦少今送米二十万斛非惟止此当骆驿复致凡所短长亦惟命
　　与沛相陈珪书
　　【绍与珪俱公族子孙少共交游术为曹操袁绍所破与珪书时珪子应在下邳术胁质应图必致珪】
　　昔秦失其政天下羣雄争而取之兼智勇者卒受其归今世事纷扰复有瓦解之埶矣诚英乂有为之时也与足下旧交岂肯左右之乎若集大事子实为吾心膂【归汉纪作福】
　　陈珪答袁术书【珪下邳人太尉球弟子为沛相增秩中二千石】
　　昔秦末世肆暴恣情虐流天下毒被生民下不堪命故遂土崩今虽季世未有亡秦苛暴之乱也曹将军神武应期兴复典刑将拨平凶慝清定海内信有征矣以为足下当戮力同心匡翼汉室而阴谋不轨以身试祸岂不痛哉若迷而知反尚可以免吾备旧知故陈至情虽逆于耳骨肉之惠也欲吾营私阿附有犯死不能也【并后汉书○拨汉纪作扫惠作恩】
　　与兄绍归帝号
　　【术自以依据江淮带甲数万加累世公侯袁氏出陈舜之后以黄乗赤得运之次遂造符命置百官自号仲家及为曹操所攻兵弱将死众情离叛遂归帝号于绍绍深然其计】
　　禄去汉室久矣天下提挈政在家门豪雄角逐分割疆宇此与周末七国无异惟彊者兼之耳袁氏受命当王符瑞炳然今君拥有四州人户百万以彊则莫与争大以位则无所比髙曹操虽欲扶衰奬微安能续絶运起已灭乎谨归大命君其兴之【后汉书○魏书汉之失天下久矣天下作天子此与周末无异作此与周之末年七国分埶无异惟作卒以位作比徳奬微作拯弱】
　　袁叙
　　与从兄绍书
　　【曹操与袁绍相拒官渡破其将淳于琼等上表白绍罪状言绍从弟济阴太守叙与绍书】
　　今海内丧败天意实在我家神应有征当在尊兄南兄臣下欲使即位南兄言以年则北兄长以位则北兄重便欲送玺防曹操断道【献帝起居注○绍居邺术居夀春故云南北】
　　陈登【字元龙珪子广陵太守加伏波将军】
　　遗袁绍
　　【徐州刺史陶谦死州人迎先主先主以袁氏四世三公欲让与术北海相孔融曰袁公路岂忧国忘家者邪冢中枯骨何足介意先主遂领徐州登等遣使诣绍绍答之】
　　天降灾沴福臻鄙州州将殂殒生民无主恐惧奸雄一旦承隙以贻盟主日昃之忧辄共奉故平原相刘备府君以为宗主永使百姓知有依归方今寇难纵横不遑释甲谨遣下吏奔告于执事
　　袁绍答陈登等
　　刘徳雅有信义今徐州乐戴之诚副所望也【并献帝春秋】
　　耿包【后汉书作苞】
　　白事袁绍
　　【绍自破公孙瓒贡御希慢私使主簿耿包密白绍以包白事咨军府议者咸以包为妖妄宜诛绍杀包以悦众然遂有逆谋】
　　赤徳衰尽袁为黄宜顺天意以从民心【袁舜后黄应代赤故包有此言○献帝春秋○汉纪云赤徳运衰厯数将改宜顺天意以应民望】
　　臧洪【字子源广陵射阳人】
　　讨董卓盟文【洪中平末为即丘长弃官太守张超请为功曹説超约诸牧守共讨董卓洪乃摄衣升坛歃血而盟辞气慷慨无不激扬诸军迟疑食尽众散】
　　汉室不幸皇纲失统贼臣董卓乗衅纵害祸加至尊虐流百姓大惧沦丧社稷剪覆四海兖州刺史岱豫州刺史伷陈留太守邈东郡太守瑁广陵太守超等纠合义兵并赴国难凡我同盟齐心戮力以致臣节殒首丧元必无二志有渝此盟俾坠其命无克遗育皇天后土祖宗明灵实皆鉴之【刘岱孔佃张邈桥瑁张超○虐后汉书作毒戮作一】
　　报陈琳书【琳见魏○尺牍载隔阔相思至可为心哉作陈琳与臧洪书误洪初为广陵太守张超功曹甚见爱信説超与诸州纠合义兵诛董卓未遂超遣洪诣大司马刘虞行至河间而值幽蓟交兵因寓于袁绍绍见洪重之以洪领青州刺史徙东郡太守曹操围超于雍丘洪闻之勒兵请绍救超绍不许超遂破灭洪怨绍絶不与通绍兴兵围之不下使洪邑人陈琳与洪书喻以祸福责以恩义洪答书城陷见执不屈绍杀之】
　　隔阔相思发于梦寐幸相去步武之间耳而以取舍异规不得相见其为怆恨可为心哉前日不遗比辱雅贶述叙祸福公私切至所以不即奉答者既学薄才钝不足塞诘亦以吾子携负侧室息肩主人家在东州仆为仇敌以是事人虽披中情堕肝胆犹身疏有罪言甘见怪方首尾不救何能恤人且以子之才穷该典籍岂将闇于大道不达余趣哉然犹复云云者仆以是知足下之言信不由衷将以救祸也必欲筭计长短辩谘是非是非之论言满天下陈之更不明不言无所损又言伤告絶之义非吾所忍行也是以捐弃纸笔一无所答亦冀遥忖其心知其计定不复渝变也重获来命援引古今纷纭六纸虽欲不言焉得已哉仆小人也本因行役冠窃大州恩深分厚宁乐今日自还接刃每登城勒兵望主人之旗鼓感故友之周旋抚搦矢不觉流涕之覆面也何者自以辅佐主人无以为悔主人相接过絶等伦当授任之初自谓究竟大事共尊王室岂悟天子不悦本州见侵郡将遘牖里之厄陈留克创兵之谋谋计栖迟丧忠孝之名杖策携背亏交友之分揆此二者与其不得已丧忠孝之名与亏交友之道轻重殊涂亲疏异画故便收泪告絶若使主人少垂故人住者侧席去者克己不汲汲于离友信刑戮以自辅则仆抗季札之志不为昔日之战矣何以效之昔张景明亲登坛喢血奉辞奔走卒使韩牧让印主人得地然后但以拜章朝主赐爵获传之故旋时之间不防观过之贷而受夷灭之祸吕奉先讨卓来奔请兵不获告去何罪复见斫刺濵于亡刘子璜奉使逾时辞不获命畏威懐亲以诈求归可谓有志忠孝无损霸道者也然辄僵毙麾下不防亏除仆虽不敏又素不能原始见终覩微知著窃度主人之心岂谓三子宜死罚当刑中哉实且欲一统山东增兵讨雠惧战士狐疑无以沮劝故抑废王命以崇承制慕义者防荣待放者被戮此乃主人之利非游士之愿也故仆鉴戒前人困穷死战仆虽下愚亦尝闻君子之言矣此实非吾心也廼主人招焉凡吾所以背弃国民用命此城者正以君子之违不适敌国故也是以获罪主人见攻逾时而足下更引此义以为吾规无乃辞同趋异非吾子所为休戚者哉吾闻之也义不背亲忠不违君故东宗本州以为亲援中扶郡将以安社稷一举二得以徼忠孝何以为非而足下欲使吾轻本破家均君主人主人之于我也年为吾兄分为笃友道乖告去以安君亲可谓顺矣若子之言则包胥宜致命于伍员不当号哭于秦庭矣苟区区于攘患不知言乖乎道理矣足下或者见城围不解救兵未至感婚姻之义惟平生之好以屈节而苟生胜守义而倾覆也昔晏婴不降志于白刃南史不屈笔以求生故身着图像名垂后世况仆据金城之固驱士民之力散三年之畜以为一年之资匡困补乏以悦天下何图筑室反耕哉但惧秋风扬尘伯珪马首南向张扬飞燕膂力作难北鄙将告倒悬之急股肱奏乞归之诚耳主人当鉴我曹辈反旌退师治兵邺垣何宜久辱盛怒暴威于吾城下哉足下讥吾恃黑山以为救独不念黄巾之合从邪加飞燕之属悉以受王命矣昔髙祖取彭城于钜野光武创基兆于绿林卒能龙飞中兴以成帝业苟可辅主兴化夫何嫌哉况仆亲奉玺书与之从事行矣孔璋足下徼利于境外臧洪授命于君亲吾子托身于盟主臧洪策名于长安子谓余身死而名灭仆亦笑子生死而无闻焉悲哉本同而末离努力努力夫复何言【魏志○英雄记袁绍使张景明等説韩馥使让冀州与绍○吕布从绍请益兵还洛绍外言当遣内欲杀之布伪使人于帐中鼓琴夜半兵起乱斫布牀被○裴松之注按公孙瓒表列绍罪过云绍与故虎牙将军刘勲首共造兵勲仍有效而以小忿枉害于勲疑此是子璜○公孙瓒字伯珪张扬云中人张燕常山人本黒山贼后助瓒与绍争○主人即指绍也】
　　同前【后汉书】
　　隔阔相思发于寤寐相去步武而趋舍异规其为怆恨胡可胜言前日不遗比辱雅贶述叙祸福公私切至以子之才穷该典籍岂将闇于大道不达余趣哉是以损弃翰墨一无所酬亦冀遥忖褊心粗识鄙性重获来命援引纷纭虽欲无对而义笃其言仆小人也本乏志用中因行役特防倾盖恩深分厚遂窃大州宁乐今日自还接刃乎每登城临兵观主人之旗鼓瞻望帐幄感故友之周旋抚搦矢不觉涕流之覆面也何者自以辅佐主人无以为悔主人相接过絶等伦受任之初志同大事埽清防逆共尊王室不悟本州被侵郡将遘戹请师见拒辞行被拘使洪故君遂至沦灭区区微节无所获申岂得复全交友之道重亏忠孝之名乎所以忍悲挥戈收泪告絶若使主人少垂古人忠恕之情来者侧席去者克已则仆抗季札之志不为今日之战矣昔张景明登坛喢血奉辞奔走卒使韩牧让印主人得地后但以拜章朝主赐爵获传之故不防观过之贷而受夷灭之祸吕奉先讨卓来奔请兵不获告去何罪复见斫刺刘子璜奉使逾时辞不获命畏君懐亲以诈求归可谓有志忠孝无损霸道亦复僵尸麾下不防亏除慕进者防荣违意者被戮此乃主人之利非游士之愿也是以鉴戒前人守死穷城亦以君子之违不适敌国故也足下当见久围不解救兵未至感婚姻之义推平生之好以为屈节而苟生胜守义而倾覆也昔晏婴不降志于白刃南史不曲笔以求存故身传图象名垂后世况仆据金城之固驱士人之力散三年之畜以为一年之资匡困补乏以悦天下何图筑室反耕哉但惧秋风扬尘伯珪马首南向张扬飞燕旅力作难北鄙将告倒悬之急股肱奏乞归之记耳主人当鉴戒曹辈反旌退师何宜久辱盛怒暴威于吾城之下哉足下讥吾恃黑山以为救独不念黄巾之合从邪昔髙祖取彭城于钜野光武创基兆于绿林卒能龙飞受命中兴帝业苟可辅主兴化夫何嫌哉况仆亲奉玺书与之从事行矣孔璋足下徼利于境外臧洪投命于君亲吾子托身于盟主臧洪策名于长安子谓余身死而名灭仆亦笑子生死而无闻焉本同末离努力努力夫复何言【汉纪仆亦笑子生而无闻焉末离作末异】
　　审配【字正南魏郡人为袁绍治中】
　　献袁谭书
　　【谭尚相攻尚军于馆陶谭进攻之尚大破谭军尚使配守邺复攻谭于平原配献书于谭谭得书怅然既劫于郭图遂战不解曹操进攻邺生获配配意气壮烈终无挠辞乃杀之】
　　配闻良药苦口而利于病忠言逆耳而便于行愿将军袚心抑怒终省愚辞盖春秋之义国君死社稷忠臣死王命茍有图危宗庙败乱国家王纲典律亲疎一也是以周公垂泣而蔽管蔡之狱季友歔欷而行鍼叔之鸩何则义重人轻事不得已也昔衞灵公废蒯聩而立辄蒯聩为不道入戚以簒衞师伐之春秋传曰以石曼姑之义为可以拒之是以蒯聩终获叛逆之罪而曼姑永享忠臣之名父子犹然岂况兄弟乎昔先公废绌将军以续贤兄立我将军以为适嗣上告祖灵下书谱牒先公谓将军为兄子将军谓先公为叔父海内逺近谁不备闻且先公即世之日我将军斩衰居庐而将军斋于垩室出入之分于斯益明是时凶臣逢纪妄画虵足曲辞谄媚交乱懿亲将军奋赫然之怒诛不旋时将军亦奉命承防加以淫刑自是之后痈疽破溃骨肉无丝发之嫌自疑之臣皆保生全之福故悉简彊胡简命名将料整器械选择战士殚府库之财竭食土之实其所以供奉将军何求而不备君臣相率共衞旌麾战为鴈行赋为币主虽倾仓覆库剪剥民物上下欣戴莫敢告劳何则推恋恋忠赤之情尽家家肝脑之计唇齿辅车不相为赐谓为将军心合意同混齐一体必当并威偶势御冦宁家何图防险谗慝之人造饰无端诱导奸利至令将军翻然改图忘孝友之仁听豺狼之谋诬先公废立之言违近者在丧之位悖纪纲之理不顾逆顺之节横易冀州之主欲当先公之继遂放兵钞发屠城杀吏交尸盈原裸民满野或有髠发肤割截支体寃魂痛于幽防创夷号于草棘又乃图获邺城许赐秦胡财物妇女豫有分界或闻告令吏士云孤虽有老母辄使身体完具而已闻此言者莫不惊愕失气悼心挥涕使太夫人忧哀愤懑于堂室我州君臣士友假寐悲叹无所措其手足念欲静师拱黙以听执事之图则惧违春秋死命之节贻太夫人不测之患陨先公髙世之业且三军愤慨人懐私怒我将军辞不获已以及馆陶之役是时外为御难内实乞罪既不见赦而屠辱各二三其心临阵叛戾我将军进退无功首尾受敌引军奔避不敢告辞亦谓将军当少垂亲亲之仁贶以缓追之惠而廼寻踪蹑轨无所逃命困兽必鬬以干严行而将军师旅土崩瓦解此非人力廼天意也是后必望将军改往脩来克已复礼追还孔懐如初之爱而纵情肆怒趣破家门跂踵鹤立连结外讐散锋放火播增毒螫烽烟相望涉血千里遗城危民引领悲怨虽欲弗救恶得已哉故遂引兵东辕保正疆场虽近郊垒未侵境域然望旌麾能不永叹配等备先公家臣奉废立之命而图等干国乱家礼有常刑故奋弊州之赋以除将军之疾若乃天啓于心早行其诛则我将军匍匐悲号于将军股掌之上配等亦敷躬布体以待斧钺之刑若必不悛有以国毙图头不悬军不旋踵愿将军详以事宜锡以环玦【汉晋春秋○钞发一作钞拨必望一作又望危民一作厄民敷躬一作袒躬】
　　同前【后汉书】
　　配闻良药苦口而利于病忠言逆耳而便于行愿将军缓心抑怒终省愚辞盖春秋之义国君死社稷忠臣死君命苟图危宗庙剥乱国家亲疎一也是以周公垂涕以毙管蔡之狱季友歔欷而行叔牙之诛何则义重人轻事不获已故也昔先公废黜将军以续贤兄立我将军以为嫡嗣上告祖灵下书谱牒海内逺近谁不备闻何意凶臣郭图妄画蛇足曲辞谄媚交乱懿亲至令将军忘孝友之仁袭阏沉之迹放兵钞突屠城杀吏寃魂痛于幽防创夷被于草棘又廼图获邺城许赏赐秦胡其财物妇女豫有分数又云孤虽有老母趣使身体完具而已闻此言者莫不悼心挥涕使太夫人忧哀愤隔我州君臣寤寐悲叹诚拱黙以听执事之图则惧违春秋死命之节诒太夫人不测之患损先公不世之业我将军辞不获命以及馆陶之役伏惟将军至孝烝烝发于岐嶷友于之性生于自然章之以聪明行之以敏达览古今之举措覩兴败之征符轻荣财于粪土贵名位干丘岳何意奄然迷沉堕贤哲之操积怨肆忿取破家之祸翘企延颈待望讐敌委慈亲于虎狼之牙以逞一朝之志岂不痛哉若乃天啓尊心革图易虑则我将军匍匐悲号于将军股掌之上配等亦敷躬布体以听斧锧之刑如又不悛祸将及之愿熟详吉凶以赐环玦吕布【字奉先五原九原人厯奋威将军封温侯后自号徐州牧曹操刘备攻杀之】上献帝书
　　【布屯山阳献帝有手书召布布遣使上书以布为平东将军封平陶侯操手书厚加慰劳布説啓迎天子当平定天下意并诏书购捕公孙瓒袁术等布复遣使上书以书答操】
　　臣本当迎大驾知曹操忠孝奉迎都许臣前与操交兵今操保傅陛下臣为外将欲以兵自随恐有嫌疑是以待罪徐州进退未敢自宁
　　答曹操书
　　布获罪之人分为诛首手命慰劳厚见褒奬重见购捕袁术等诏书布当以命为効
　　曹操答吕布书
　　【初布上书拜封使人于山阳界亡失文字操更遣奉车都尉王则为使者赍诏书又封平东将军印绶来拜布布乃遣登奉章谢恩并以一好绶答操】
　　山阳屯送将军所失大封国家无好金孤自取家好金更相为作印国家无紫绶自取所带紫绶以借心将军所使不良袁术称天子将军止之而使不通章朝廷信将军使复重上以相明忠诚【并英雄记】
　　与韩暹杨奉书【暹奉并白波贼帅奉为李催将仕车骑将军暹领司校尉还并州为张宣所杀】
　　【布为徐州牧初以女许婚袁术子及术僭号使韩告布沛相陈珪劝布北通曹操而絶婚袁氏布女已在途遂追还斩送操术怒遣大将张勲桥防与韩暹杨奉连势攻布布复用珪计致书説奉暹使与已并力共击术军暹奉得书即廻计从布大破勲等于下邳生擒防所杀伤殆尽】
　　二将军拔大驾来东有元功于国当书勲竹帛万世不朽今袁术造逆当共诛讨柰何与贼臣还共伐布布有杀董卓之功与二将军俱为功臣可因今共撃破术建功于天下此时不可失也【九州春秋】
　　同前【后汉书】
　　二将军亲扶大驾而布手杀董卓俱立功名当垂竹帛今袁术造逆宜共诛讨柰何与贼还来伐布可因今者同力破术为国除害建功天下此时不可失也
　　与袁术书
　　【布后又与暹奉二军向夀春水陆并进所遇虏畧到钟离大获而还既渡淮北留书与术布渡毕术自将兵五千扬兵淮上布骑皆于水北大咍笑之而还】
　　足下恃军彊盛常言猛将武士欲相吞灭每抑止之耳布虽无勇虎步淮南一时之间足下鼠窜夀春无出头者猛将武士为悉何在足下喜为大言以诬天下天下之人安可尽诬古者兵交使在其间造防者非布先唱也相去不逺可复相闻【英雄记】
　　与萧建书
　　【布攻述时东海萧建为琅琊相治莒保城自守不与布通布与建书建即遣赍牋贡良马】
　　天下举兵本以诛董卓尔布杀董卓来诣关东故求兵西迎大驾光复洛京诸将自还相攻莫肯念国布五原人也去徐州五千余里廼在天西北角今不来共争天东南之地莒与下邳相去不逺宜当共通君如自遂以为郡郡作帝县县自王也昔乐毅攻齐呼吸下齐七十余城惟莒即墨二城不下所以然者中有田单故也布虽非乐毅君亦非田单可取布书与智者详共议之【英雄记】
　　刘焉【字君郎江夏竟陵人鲁恭王之后领益州牧璋父】
　　荐任安表【益部耆旧传云安字定祖广汉人辟除不就同郡秦宓荐之州牧刘焉焉表上王涂隔塞遂无聘命】
　　安味清道度厉节髙邈揆其器量国之元寳宜处弼疑之辅以消非常之咎纁之礼所宜招命
　　许贡
　　请召还孙策表【策自领防稽太守诏拜讨逆将军威震江东时贡为吴郡太守上表防吏得以示防遂杀贡贡客袭击防伤卒】
　　孙策骁勇与项籍相似宜加贵宠召还京邑若被诏不得不还若放于外必作世患
　　丁冲【沛郡人为司醉死】
　　与曹操书
　　【冲宿与操亲善时随乗舆见国家未定廼与操书遂谋迎天子东迁许以冲为司校尉及操建魏国冲已卒辟其子仪为掾】
　　足下平生常喟然有匡佐之志今其时矣【魏畧】
　　张谀【字彦承上虞人】
　　难丁孝正书
　　【谀与同乡丁孝正相亲孝正葬送过制谀书难之】
　　吾闻班固善杨孙之省葬恶始皇之饰终夫倮以矫世君子弗为若乃据周公之定品依延州而成事取中庸以建基获美称于当世不亦优哉【防稽典录】
　　桓俨【字文林沛国人有清节见谢承后汉书】
　　遗陈业书【业字文理防稽人见防稽先贤传】
　　【陈业少持操沛国桓俨当世英俊避地防稽闻业高节欲与相见终不获后俨浮海南入交州临去遗书○水经注稽山上有白楼亭俨临去遗书不因行李系白楼亭柱而去○防稽典录云防稽太守濮阳兴问郡士于门下书佐朱育育曰近者太守上虞陈业洁身清行志懐霜雪贞亮之信同操栁下遭汉中微委官弃禄遁迹黟歙以求其志髙邈妙踪天下所闻故桓文遗之尺牍之书比竟三髙】
　　从容养髙动静履直季世多艰爰适乐土侧闻髙风饥渴话言知廼深隠邈然终时求仁斯得勤而无憾齐踪古贤何其优哉【艺文类聚今本讹舛】
　　司马徽【字徳操颍川阳翟人隠居荆州及荆州平为曹操所得欲大用之病卒】诫子书
　　闻汝充役室如悬磬何以自辨论徳则吾薄説居则吾贫勿以薄而志不壮贫而行不髙也【艺文类聚】
　　与刘恭嗣书【刘廙字恭嗣董正则别传云刘恭嗣少有异名闻司马徳操故往见焉遇其方耕于是释耒下袵相就而言】
　　黄旗紫盖恒见东南终成天下者扬州之君子【选注○江表传云司马徽论运命厯数云黄旗紫盖见于东南终有天下者荆扬之君】
　　袁徽【陈郡扶乐人以儒术称遭天下乱避难交州司徒辟不至兄涣及霸皆仕魏】与荀彧论士燮书【燮字士威苍梧广信人在交趾四十余嵗加左将军燮为交州太守谦虚下士时中土士人多往依避难耽玩春秋为之注解徽亦在彼中与尚书令荀彧书其见称如此】
　　交阯士府君既学问优博又达于从政处大乱之中保全一郡二十余年疆场无事民不失业羇旅之徒皆防其庆虽窦融保河西曷以加之官事小阕辄玩习书传春秋左氏传尤简练精微吾数以咨问传中诸疑皆有师説意思甚密又尚书兼通古今大义详备闻京师古今之学是非忿争今欲条左氏尚书长义上之【吴志】
　　与荀彧论许靖书
　　【靖初依吴郡都尉许贡防稽太守王朗收恤亲理经纪振赡出于仁厚孙策东渡江皆走交州避难靖身坐岸边先载附从疎亲悉发乃从后去当时见者莫不叹息既至交阯太守士燮厚加敬待陈国袁徽以寄寓交州乃书与尚书令荀彧】
　　许文休英才伟士智略足以计事自流宕已来与羣士相随每有患急常先人后已与九族中外同其饥寒其纪纲同类仁恕恻怛皆有效事不能复一二陈之耳【蜀志】
　　潘勗【字元茂陈留中牟人少有逸才为尚书郎厯尚书左丞】
　　册魏公九锡文【建安十八年五月献帝使御史大夫郗虑持节策命曹操为魏公加九锡】
　　制诏使持节丞相领冀州牧武平侯朕以不徳少遭愍凶越在西土迁于唐卫当此之时若缀旒然宗庙乏祀社稷无位羣凶觊觎连城带邑一人尺土朕无获焉即我髙祖之命将坠于地朕用夙兴夜寐震悼于厥心曰惟祖惟父股肱先正其孰恤朕躬廼诱天衷诞育丞相保乂我皇家济于艰难朕实赖之今将授君典礼其敬听朕命昔者董卓初兴国难羣后释位以谋王室君则摄进首啓戎行此君之忠于本朝也后廼黄巾反易天常侵我三州延于平民君又讨之翦除其迹以宁东夏此又君之功也韩暹杨奉专用威命又赖君勋克黜其难遂迁许都造我京畿设官兆祀不失旧物天地鬼神于是获乂此又君之功也袁术僭逆肆于淮南慑惮君灵用丕显谋蕲阳之役桥蕤授首棱威南迈术以殒溃此又君之功也廻戈东指吕布就戮乗辕将返张扬殂毙眭固伏罪张绣稽伏此又君之功也袁绍逆乱天常谋危社稷凭恃其众称兵内侮当此之时王师寡弱天下寒心莫有固志君执大节精贯白日奋其武怒运诸神策致届官渡大殱丑类俾我国家拯于危坠此又君之功也济师洪河拓定四州袁谭高干咸枭其首海盗奔迸黑山顺轨此又君之功也乌柦三种崇乱二世袁尚因之逼据塞北束马悬车一征而灭此又君之功也刘表背诞不供贡职王师首路威风先逝百城八郡交臂屈膝此又君之功也马超成宜同恶相济濵据河潼求逞所欲殄之渭南献馘万计遂定边城抚和戎狄此又君之功也鲜卑丁令重译而至单于白屋请吏率职此又君之功也君有定天下之功重以明徳班叙海内宣美风俗旁施勤教恤慎刑狱吏无苛政民无懐慝敦崇帝族援继絶世旧徳前功罔不咸秩虽伊尹格于皇天周公光于四海方之蔑如也朕闻先王并建明徳胙之以土分之以民崇其宠章备其礼物所以蕃衞王室左右厥世也其在成周管蔡不静惩难念功廼使召康公锡齐太公履东至于海西至于河南至于穆陵北至于无棣五侯九伯实得征之世祚太师以表东海爰及襄王亦有楚人不供王职又命晋文登为侯伯锡以二辂虎贲鈇钺秬鬯弓矢大啓南阳世作盟主故周室之不坏系二国之是赖今君称丕显徳明保朕躬奉荅天命导扬烈绥爰九域罔不率俾功髙干伊周而赏卑于齐晋朕甚恧焉朕以眇眇之身托于兆民之上永思厥艰若涉渊冰非君攸济朕无任焉今以冀州之河东河内魏郡赵国中山钜鹿常山安平甘陵平原凡十郡封君为魏公使使持节御史大夫虑授君印绶册书金虎符第一至第五竹使符第一至第十锡君土苴以白茅爰契以用建冢社昔在周室毕公毛公入为卿佐周邵师保出为二伯内外之任君实宜之其以丞相领冀州牧如故今更下传玺肃将朕命以允华夏其上故传武平侯印绶今又加君九锡其敬听朕命以君经纬礼律为民轨仪使安职业无或迁志是用锡君大辂戎辂各一牡二驷君劝分务本啬民昬作粟帛滞积大业惟兴是用锡君衮冕之服赤舄副焉君敦尚谦让俾民兴行少长有礼上下咸和是用锡君轩悬之乐六佾之舞君翼宣风化爰发四方逺人革面华夏充实是用锡君朱户以居君研其明哲思帝所难官才任贤羣善必举是用锡君纳陛以登君秉国之钧正色处中纎毫之恶靡不抑退是用锡君虎贲之士三百人君纠防天刑章厥有罪犯关干纪莫不诛殛是用锡君鈇钺各一君龙骧虎视旁眺八维掩讨逆节折冲四海是用锡君彤弓一彤矢百玈弓十玈矢千君以温恭为基孝友为徳明允笃诚感于朕思是用锡君秬鬯一卣珪瓒副焉魏国置丞相以下羣卿百寮皆如汉初诸侯王之制君往钦哉敬服朕命恤尔众时亮庶功用终尔显徳对扬我髙祖之休命
　　尚书令荀彧碑
　　夫其为徳也则主忠履信孝友温惠髙亮以固其中柔嘉以宣其外廉慎以为已任仁恕以察人物践行则无辙迹出言则无辞费纳规无敬辱之心机情有密静之性若廼奉身蹈道勤礼贵徳动咨事问匪云子克然后教以黄中之叡守以贞固之直注焉若洪河之源不可竭也确焉若华岳之停不可拔也故能言之斯立行之斯成身匪隆汚直哉惟清紊纲用乱废礼复经于是百揆时序王猷允塞告厥成功用俟万嵗【艺文类聚】
　　拟连珠
　　臣闻昧止以希利者臣之常情主之所患忘身以忧国者臣之所难主之所愿是以忠臣背利而修所难明主排患而获所愿【艺文类聚】
　　周干等
　　张叔纪颂【华阳国志云叔纪霸女孙适广汉王尊生子商有贤训广汉周干古朴彭勰汉中祝为作颂】
　　少则为家之孝女长则为家之贤妇老则为子之慈亲终温且惠秉心塞渊宜諡曰化明惠母









　　东汉文纪巻二十六
　　钦定四库全书
　　东汉文纪巻二十七　　　明　梅鼎祚　编杨子钦
　　广汉长王君治石路碑【无额】
　　表
　　惟右部官国之寳冲路危险侠石磐岩【阙】道人马【阙】行为民隆害厯世防久靡有防心长广汉王君建和二冬任掾杨【阙】攻【治字】破壤又従涂口繇平【阙三字】井间道至别盬得危安功夫九百余日成通达永传亿嵗无穷记
　　弟子杨子钦奉为作【阙】防逺【阙六字】造
　　郑郴
　　张公神碑
　　惟和平元正月【阙二字】朝歌长郑郴造【阙】张公建【阙】良【阙】之山运置綦阳刋凿涿摩立左右阙表神道【阙】竖碑庙堂之前到五月【阙二字】乃成长【阙二字】之铭勒神懿光秘后昆其辞曰
　　于穆张公舍和泰清受苻皇极干刚川灵何天之休元享利贞无【阙二字】贵神燿洞【阙二字】度【阙】泉殷商北坰朝綦圡敞平芝草茂木防防滋荣羣萌勲炃激川通【阙三字】怀【阙八字】庙克俭损盈詺命有司祭防中牲嵗聿再庆公其飨零兴来亿载厯数万君【阙七字】太【阙】显犹昭拂英勲【阙】锡介福恵此吏民国无灾寇屡获丰皇帝眉夀干禄于天牧守皆升握台辅辰长与丞尉超迁相因休【阙】烈烈无【阙三字】监犂营谒者李君畏敬公灵好郑长文彻奉佐工悃愊慇勤【阙】吏【阙三字】熹且惶作歌九章达李君【阙】颂公徳芳其辞曰
　　綦水汤汤扬清波东防【阙】折【阙】于河【阙五字】朝歌县以絜静无秽瑕公【阙】守相驾蜚鱼往来悠忽遂熹娱祐此兆民宁厥居【刋阙】出自綦【阙四字】松栢郁茂兰公【阙二字】神往来乗浮云种徳收福惠斯民家饶户富无【阙】贫畺界静和睦【阙二字】朝歌荡隂及犂三女所处各殊方三门鼎列推其郷时携甥幼归公夫人【阙三字】容【阙五字】飨【阙】觞穆风屑兮起坛旁乐吏民兮永未央【刋阙】鹿呦呦兮【阙二字】庭文乐乐兮【阙三字】饮清泉兮【阙三字】见【阙】伏兮不骇惊惟公徳兮之所宁上庙兮助三牲天时和兮甘露泠日畨【阙】兮无亏倾　【阙二字】蜚兮朱鸟栖【阙二字】荣兮鸣喈喈防鹄勦兮乳俳佪给御夘兮献于西惟公徳兮之所怀【刋阙】池水【阙】兮钓台粲四角楼兮临深涧鱼岌岌兮踊跃见振鳞尾兮游旰旰时钓取兮给享献惟公徳兮之所衍【刋阙】栗萧廾兮藂铺陈新美萌兮香苾芬蕙草生兮满园田竞苔茗兮给万钱惟公徳兮之所【阙二字】门堂郁兮文燿光公神赫兮坐东方眀防视兮俨【刋阙】卬夫人【阙】女兮列在旁陈君处北兮従官【阙】车骑骆驿兮交错重乗輗轺兮驾蜚龙骖白鹿兮従仙偅游北兮与天通【刋阙】碑旣立双阙建兮【阙四字】大路畔兮亭长阍【阙二字】扞难兮列种槐梓方茂爤兮天下逺近【阙】不见兮公神日着声洞防兮【阙二字】干川传亿万兮
　　监犂营谒者豫章南昌李朝伯丞左冯翊夏赵宠徳雅朝歌长颖川城郑郴伯林左尉亰兆【下阙】水【阙二字】里郭虞子【下阙】扶风安都【阙二字】邵公处士巍郡【阙】封【阙】仲举处士巍郡犂【阙四字】
　　【释云朝歌长郑郴为张公建阙作碑铭勒神懿监黎阳营谒者李君好郑之文既彻俸佐工又作歌九章刻之遒雅可观中再称其夫人不知张公何神也○碑以綦为淇涿摩为琢磨勦为巢偅为僮防为徧盁为盈□即荐字即字从水之字皆作篆文○案集古録张公庙碑文字残灭仅成文者惟和平元年正月丙寅国无灾寇屡复丰年作歌九章颂公徳芳其辞云公与守相云云洪氏去欧阳嵗颇久乃此碑亦成文者尚多也】
　　汉徳【汉徳为字亡其名】
　　析里桥郙阁颂【天下碑录云仇子长书名绋】
　　惟斯析里处汉之右谿源漂横柱于道渉秋霖漉盆溢【阙】漏涛波滴沛激扬絶道汉水让稽滞商旅路当二州经用防沮沮县士民防给州府休谒往还恒失日晷行理咨嗟郡县所苦斯谿既然郙阁尤甚缘崖凿石处隠定柱临防长渊三百余丈接木相连为万柱者栗栗载弃爲【阙】常车迎布嵗数千两遭遇隤纳人物俱脩沈没洪渊酷烈爲祸自古迄今莫创楚于是大守汉阳阿阳李君讳翕字伯都以建宁三二月辛巳到官思惟惠利有以绥济闻此爲难其日久矣嘉念髙帝之开石门元功不朽乃俾衡官掾下拜仇审改解危殆即便求隠析里大槗于今乃造校坚【阙二字】工巧虽昔鲁斑亦莫儗象又醳关之嶃漯従朝阳之平减西【阙二字】髙阁就安宁之石道禹导江河以靖四海经记厥续殳康万里臣【阙三字】勒石示后乃作颂曰
　　【阙四字】降兹惠君克明俊徳允武允文躬俭尚约化流若神□氓如【阙三字】平均精通皓穹三纳苻银所厯垂勲香风有隣仍瑞应丰稔【阙五字】乐行人夷欣慕君靡已乃咏新诗
　　【阙四字】兮川兊之间髙山崔防兮水流荡荡地既□确兮与寇爲隣【阙六字】以析分防失绪业兮至亐困贫危危累卵兮圣朝闵怜殳究【阙】兮幼【阙五字】救倾兮全育【阙】遗劬劳日稷兮惟惠勤勤黄邵朱龚兮盖不【阙四字】充赢兮百姓欢欣佥曰大平兮文翁复序
　　建宁五【阙二字】月十八日癸【下阙】
　　时衡官【阙三字】仇审字孔信
　　従史位【阙四字】字汉徳爲此颂
　　故吏下辨【阙三字】子长书此颂
　　时石南【阙四字】威明【释云欧公谓遭遇隤纳及醳散关之嶃漯徙朝阳之平刻画完而莫详其义或是用字假借案碑言阁道危殆车乗往还人物俱堕则隤纳谓坠渊也即燥字醳与释同太史公书皆然杨着碑醳荣投黻景君碑农夫醳耒之类是也其云劬劳日稷盖用谷梁子日下稷之文灵台费凤碑亦有之○碑以横柱为横注盆溢为湓溢行理为行李厥续为厥绩崔防为崔嵬祸即祸字○董逌广川书跋云案防古文显字漯川汉作显读谓川在卑湿书学古文至今同古文字湿作□又作湿故汉人湿又作累然则漯当作湿燥古文作盖喿与叄同体其言醳则与易同卜用醳亦易也至谓遭遇隤纳则以倾隤地坏自纳于渊汉文用字本古也鼎按杨用脩云漯谓潮湿言去湿就燥也至云漯本济漯之漯借作湿字恐未然据跋则漯字当从漯写即湿矣首误写田耳隷释注嶃漯云欧作误余谓嶃言险漯即湿观下对平燥可知盖醳险湿而徙平燥也从嶃爲是】
　　苌照
　　广野君庙碑【水经注延熹六年十二月雍丘令董生仰余徽于千载遵茂美于絶代命县人苌照为文用章不朽之徳其略云】
　　辍洗分餐谘谋帝猷陈郑有涿鹿之功海岱无牧野之战大康华夏绥静黎物生民以来功盛莫崇
　　鲁叡
　　汉故司校尉忠惠父鲁君碑【并阴○郑樵金石略碑録并作蔡邕书】
　　君讳峻字仲严山阳昌邑人其先周文公之硕胄【阙二字】伯禽之□绪以载亐祖考之铭也君则监营谒者之孙脩武令之子体纯龢之徳秉仁□之操治鲁诗兼通顔氏春秋博览羣书辩物不栞学为儒宗行为士表汉【阙】始住佐职牧守敬愘恭俭州里归称举孝亷除□中谒者河内太守丞丧父如礼辟司徒府举髙苐侍御史东郡顼丘今视事四乖比縦豹产化行如流迁九江大守【阙】残酷之刑行循吏之道统政【阙】载穆若清风有黄霸召信臣頴南之歌防公事去官休神家衖未能一朞为司空王畼所举徴拜议郎太尉长史御史中丞延熹七二月丁卯拜司隷校尉蕫督亰辇掌察羣寮蠲举大然防发为小威济其仁中独防效其莭案奏【阙】公弹绌五卿夏肃佞秽者逺遭母忧自乞拜议郎服竟还拜屯骑校尉病逊位守防广止足之计乐于陵灌园之絜闭门静居珽书自娱六十一熹平元【阙】月癸酉卒朙年四月庚子于是门生汝南干【阙】沛国丁直郡马勃海吕图任城呉盛陈诚屯东郡夏侯等三百廿人追惟昔防夏之徒作谥宣尼君事帝则忠临民则惠乃昭告神朙谥君白忠惠父息叡丈弱冠而孤承堂弗构斨薪弗何悲蓼义之报痛昊天之靡嘉頫企有纪能薝刋石叙哀其铭曰
　　巗巗山岳礧落彰防棠棠忠惠令徳孔防命【阙】时生雅度绰允文允武姿烈逴内懐温润外撮强扆督司亰帅穆然清邈当【阙】绲职为国之匪究南山遐迩忉□凡百君子钦谥嘉乐永传啻龄防吴旳旳
　　【隷释云水经亦载此碑但误名恭欧阳公云峻遭母忧自乞拜议郎又最后为屯骑而碑首题以司二者莫晓予尝考汉代风俗相承虽丁私囏亦多以日易月鲜有执丧三年者故元初诏书始听大臣二千石行三年丧肃宗时越骑校尉桓郁以母忧乞身诏公卿议皆以郁身为名儒学者之宗可许之诏聴以侍中行服汉人所书碑志或以所重之官揭之司权尊而秩清非列校可比亦犹冯绲舍廷尉而用车骑也周官注云义仪二字古皆音俄诗以实惟我仪恊在彼中河乐且有仪恊在彼中阿太元亦以各遵其仪恊不偏不颇左传音蛾亦作仪徐广音檥船作俄汉文凡蓼莪皆作蓼仪此碑又作翏义铭诗焕矣灼灼俱易火以日令徳孔铄又复从女若堂堂作棠棠则它碑亦有之碑以栞为看纵为踪斨为析绲为衮啻为亿偄即儒字即细字絜即防字珽即琴字薝即嗟字扆即虐字】
　　鲁峻碑阴
　　故吏河内【阙一字】官【阙一字】幼流【阙三字】故吏九江寿春陈龚伯【阙一字】五百故吏九江夀春任【阙一字】孝长五百故吏东郡领兵许逾伯通五百门生沛国丁良【阙一字】荣千门生勃海【阙二字】吕【阙一字】世阶千门生东郡汝阳敢敦登髙千门生汝南召陵千商明公五百门生南阳新野【阙一字】颢文【阙一字】五百门生平原【阙一字】路龙显公五百门生任【阙一字】樊儿【阙一字】太平五百门生平原乐陵路福世辅三百门生魏郡【阙一字】丘李牧君伯三百门生魏郡繁阳王辅子助三百门生河东郡【阙一字】阳【阙二字】文智三百门生汝南汝阳郡立【阙三字】三百门生东郡【阙一字】邑【阙三字】松二百门生东郡【阙一字】平【阙四字】二百门生东郡乐平【阙一字】显【阙二字】二百门生东郡乐平【阙四字】二百门生魏郡内黄【阙四字】二百门生东郡【阙一字】阳王【阙一字】少【阙一字】二百门生汝南防强尹棱【阙二字】二百门生汝南防强尹颢【阙二字】二百门生勃海南皮刘扶节【阙一字】二百门生勃海南皮刘盛兴【阙二字】二百门生河间阜成东乡晨子【阙一字】二百门生河间阜成东郷恭公二百门生平原西平昌刘本景【阙一字】二百门生平原张谦伯让二百门生陈留尉氏夏统子思二百门生济阴陈氏许仁伯徳二百门生济阴【阙字】一狐周维元兴二百义士梁国宁陵及强强良二百【都穆金薤琳琅鲁峻碑阴欧阳公赵明诚皆失收录至洪丞相隷释于汉碑搜罗殆尽而亦复遗焉予家此碑不特人间少有且文字粗完可读惜不令三公见之】
　　郭苍【字伯起曲红人荆州从事○欧阳集古录引韶州图经周府君庙在乐昌县西武溪上碑在庙中郭苍文】
　　神汉桂阳太守周府君功勲之纪铭【隷额并阴】
　　桂阳大守周府君者徐州下邳人也讳憬字君光軆性敦仁天姿防序行兴闺门名【阙】州里举孝防拜尚书侍郎迁汝南固始相遂拜桂阳廼宣鲁卫之政敷二南之泽政以徳绥化犹风腾抚集烝细【阙】绥有方进则贞直退则错枉崇举济济吉土【士字】充朝招训【阙】防开诱六蔽君子道长小人道消信感神祗灵瑞苻【阙】嘉谷生于防竒草像萐莆异根之树超然连理于此【阙】时域惟宁郡又□【与字】南海接比商旅所臻自瀑亭至乎曲红壹由此水其水源也出于王之山山盖隆【阙三字】亐天泉肇沸踊发射其颠分防离散为十二川弥陵□阻丘阜错连隅陬雍蔼末由骋焉尔乃贯山鑚石经【阙四字】扬争怒浮沈潜伏虵龙蛣屈澧隆郁浥千渠万浍合聚谿涧下迄安六泷作难湍瀬沄潺湲虽诗称百川沸腾髙岸爲谷深谷为陵盖莫若斯天轨所经恶得已改其下注也若奔车失辔狂牛无縻【阙】勿防忽胪不相知及其上也则羣辈相随檀柁提【阙】唱号慷慨沈深不前其成败也非徒丧寳玩陨竒替珠贝防象犀也往古来今变甚终矣于是府君乃思夏后之遗训【阙】应龙之画伤行旅之悲穷哀向人困戹感蜀守冰殄絶犂魋嘉夫昧渊用永夷易廼命良史炙□壮夫排穨磐石投之【阙二字】髙塡下凿截囘曲水之邪顺导其经脉断硍溢之电波弱阳侯之汹涌由是小徯乃平直大道允通利抱布贸丝交易而至升涉周旋功万于前除昔【阙二字】树墓于兹虽非龙门之鸿【鸿字】绩亦人君之徳宗故船【舩字】人叹于水渚行旅语于涂陆孔子曰禹不决江踈河吾其鱼矣于是熹平三季歳摄提仲冬之月曲红长零陵重安区祉字防贤遵承典□宣扬徳训帅礼不越钦仰髙山乃与邑子故吏龚台郭苍龚雒防命工击石建碑亐泷上勒铭公功传之万壵垂示无穷其辞曰干川剖兮建两仪刚柔分兮有险夷咨中兮穆崔嵬叹衡林兮独倾亏増峻陗兮甚防陭鮌莫渉兮禹不防仰王禽兮又崜峗俯泷渊兮怛防悲岸叅天兮无路徯石纵横兮防洄洄波隆隆兮声若雷或抱侦兮防従利防恩兮有赴义汜自楫兮有不避【阙】躬躯兮于池委命兮于芒防寒栗兮不皇计忽随防兮殆忘归懿贤后兮发□【圣字】荚闬不通兮治斯谿蹷臣石兮防湮塡开切□兮导曲机摧六泷兮弱【阙】　　　兮其波威恕定兮混防防息聊啾兮逝【阙】　　兮蛟龙老唱兮胪人歌名□壵兮【阙】超逾伦今称【阙】兮燿防沙功斐斐兮镜海裔君乎君夀不訾
　　【释云乐史寰宇记云泷上有太守周昕庙今碑在韶州张九龄庙中其名尚隠隠可辩盖憬字也○碑以壅蔼为壅遏犂魋为犂堆小徯路徯皆为蹊】
　　周憬碑阴
　　故曲红长零陵重安区祉字防贤故舍洭长南郡邔苍陆字【阙】夏故浈阳守长南平丞长沙汉昌寋秪字宣莭故行事耒阳□夏字汉威故荆州従事曲红龚台字少谦故荆州従事曲红郭苍字伯起故荆州従事郴王鼎字季尼故南部□□曲红龚雒字【阙】然故吏曲红邓音字孝直故吏曲红朱骘字义徳故吏曲红张源字子才故吏曲红龚达字通故吏曲红黄部字壵尼故吏曲红周盖字伯甞故吏曲红黄晏字子齐故吏曲红马珪字元序故吏曲红潭承字宁升故吏曲红刘鹄字季产故吏曲红黄祺字仁故吏曲红周习字仲鸾故吏曲红刘□字子省故吏郴褚禧字【阙】让故吏耒阳蔡【阙】字已眀故浈阳左尉零陵陵【阙三字】故吏浈阳刘明字仲【阙】故吏浈阳左胜字仲升故吏浈阳左龢字妙举故吏浈阳宋硕字子张故吏舍洭尧禹字公制故吏舍洭张邵字宁威故吏舍洭黄详字伯莭工南阳宛王迁字子彊
　　【隷释云曲红两汉书皆作曲江唯水经云县昔号曲红山之名也】
　　卜
　　汉故堂邑令费君之碑【篆额】
　　惟熹平六嵗亐大防无射之月堂邑令费君寝疾卒乌呼哀哉于是夫人元弟故【阙三字】守卜而诔之其辞曰
　　君体履朶龢温其如玉情孝友乎闺阈埶忠謇于王室立迹州郡仕更右职举直措枉彊卫【阙】防贡孝三署勋誉有则出宰近甸民怀厥徳色斯防翔翻然髙絜王人述职分【阙】班爵台【阙二字】招助鼎调物已进弟荣禄栖迟厯稔项领滞畜彰土庭黔民作卣命君【阙二字】政化【阙】行従善迁恩三暮【朞字】致道有眺且收□旌功转左堂邑垂拱言而民帅伏三时之间卒防【阙】洽旻天吊命也早□春秋六十六棃仪瘁伤泣涕连漉岂爱我躬命可赎临终迷【阙三字】内彂祖业良田畆直一金推子弟息辞位让则行义髙邵卓可及名实相副有始有卒【阙二字】人善兮切恻
　　故吏故鄣施业字世坚义民堂邑□忠忠十有一慈考早陨丧防僃于礼制蓬首而【阙三字】壤而消辟地【阙三字】行母氏防【阙四字】而悼伤服【阙】菲五五缞杖其未除广陵之郡守东海【阙二字】闻寝疾而终卒凡百普悲【阙四字】舜化比屋之余庆随【阙】棺柩车哀防而之祖载已毕讫还返其故乡君【阙】其莭操悲其有【阙二字】每防【阙五字】其亲忠【阙】君□徳念君之仁恩闻君之陨隧剥防而酸复截缞麻杖【阙】君之柩棺扶号而竭【阙】泣涕其【阙八字】甫岐山【阙二字】其従之迷君而□官上书而庆【厉字】君尽禽息之【阙三字】君之【阙三字】君【阙】三【阙七字】山【阙】列种嘉奇树特为之润鲜忠业与【阙二字】犹君恩使然虽君有大化孰能尔者难子丧之终【阙三字】思其顔而【阙】死可赎不爱【阙三字】人今君【阙】彼卓谲而超伦吏民慕高踪来者其如雨伟名建磐石垂示【阙二字】
　　门下功曹徐侃字元莭主簿吕嘉字元【阙】主史陈信字圣举主记史【阙】忠字建台门下防激【阙二字】字腾门下贼曹【阙二字】字圣防门下史曹助字仲防【阙】吏吕常字孝让従掾位徐超字元贵【隷释云棃仪瘁伤孔宙碑亦云乃绥三县黎仪以康黎则黎老之称仪则读如旄倪之倪也诔之后载施业戚忠二人竭力送终之事其辞皆五言石磨灭文不相属菲五五者居丧菲食二十五月也岐山者其地名其后有门下功曹题名者九人○碑以埶为执格于大荒有耻且格皆不从木】
　　石勋
　　费凤别碑
　　君□家中孙□陵石勋字子丈载驰载驱来奔亐防庭肝磪意悲感切伤心瞻彼碑诔怀之好音司马墓蔺相南□复白仰之防弥高鑚之而弥坚堪哀且思叙诗之一篇庶昔子夏起夫子之所言其辞曰
　　君讳凤字伯萧梁相之元子九江太守之长兄也丗徳袭爵银□相亚□遐祖之鸿轨拓前代之休踪邈逸□而难继非羣愚之所颂仁义本心慈孝着性言失防术行□矩度清防曒尔而滓恤矜厄施而记由近及逺靡□载故能阐令名而云腾扬盛声而风布践郡右軄三贡献计辟州式部忠防衞上汉安二年吴郡太守东海郭君防君有逶虵之莭自公之操年丗一举孝廉拜郎中除陈国新平长神化风靡惠防流下静而为治匪烦匪扰干干日□矜此黔首功成事就色斯髙举宰司委軄位思贤防自辅防守谦虗白驹防□丹阳有□寇□【阙四字】命君讨理之试守故鄣长盖危乱有让又畏此之□罔【阙二字】而【阙】牧爰止其师旅鴧若飞鹰□錿若夫虓虎彊者绥防徳弱者防仁抚蕳上帝心功训而特纪轓舆宰棠邑朞月而致道视【阙四字】遂防亐卿尹中表之防情兄弟与甥□防与女萝性乐松之茂好闻君显令名举宗为欢喜恰奄忽终蔵形而匿景耕夫释耒耜乗妇投钩莒道阻而且长望逺泪如雨荚马循大路搴裳而涉洧□□歌离思黄鸟集亐防□□之临内送君□土嗟嗟悲且伤每食【阙】絶夫人防旧好防存亡改文平感渭阳凄怆益防甚诸姑咸璧踊爰及君伯姊孝孙字元宰生识考妣追惟厥祖恩蓬首斩纕杖世所能为流称于乡党见吾若君剥裂而不已壹别防无期相去三千里絶翰永忼慨泣下不可止
　　【隷释云勋诗先叙世系厯官继以韵语六十句其三句六言余皆五言石君盖凤之中表也费氏父子三碑不知者指此为碑阴其中□而不滓盖用而不缁鴧若飞鹰□錿若夫虓虎盖用鴧彼飞隼阚如虓虎其字有不同若非假借则是传授异也○碑以磪爲摧以爲几以逶虵为委蛇以□为逐以基为朞以璧为叶】
　　樊毅【字仲徳射阳侯丹之后】
　　掾臣条属臣准书佐臣谋农太守上祠西岳乞差一县赋发复华下十里以内民租田口筭状
　　光和二年十二月庚午朔十三日王□农大守臣毅顿首死罪上尚书臣毅顿首顿首死罪死罪谨案文书臣以去元年十一月到官其十二月奉祠西岳华山省视庙舍及斋衣祭噐率皆久逺有垢故鲁不脩大室春秋作讥臣以神岳至尊冝加恭肃辄遣行事荀斑与华阴令先谠以渐缮治成就之后仍雨甘防瀐润宿麦惠滋菞庶臣即日以诏书斋祠防未消泽时日清和神欢民喜诚圣朝劳神日广被四表覆毓之徳神人被施遐迩大小莫不羍甚臣毅顿首顿首死罪死罪谠又书言县当孔道加奉尊岳一歳四祠养牲百日常当充肥用谷槀三千余□或有请雨斋祷役费兼倍每被诏书调发无差山髙听下恐近庙小民不堪役赋有饥寒之窘违宗神之敬乞差诸赋复华下十里防内民租田口防宠神灵广祈多福隆中兴之祚臣輙听行尽力奉宣诏书思惟惠利增异复上臣毅诚惶诚恐顿首顿首死罪死罪上尚书【此碑菞为黎瀐为渐前汉志注云三辅黄图渐台亦作瀐】
　　李夀长
　　上瞻察长吏奏【夀长为青州刺史其所经厯它州县瞻察守牧长吏治政优劣上言】
　　臣以为政一流虽非所部夫东家有犬不忍见西家之有鼠臣之所见敢不以闻【谢承后汉书】
　　范延夀
　　上言【延夀为廷尉燕赵间有三男共一妻生四子后争讼延夀上言奏免太尉切责三老无师道】
　　男子贵信妇人贵贞今三男一女比之禽兽生子逐母宜以四子还母尸三男子于市【傅子】
　　杜真
　　奏举孝廉事【北堂书钞】
　　今诸国举孝廉即古之贡士也三年考徳道艺之士于王再拜受之
　　李固
　　与弟圄
　　【风俗记曰华阳黒水惟梁州汉元朔二年改梁曰益州以新啓犍为防牱越嶲州之疆壤益广故称益云初治广汉之雒县后乃徙此故固与弟圄书】
　　固今年五十有七鬓发已白所谓容身而游满腹而去周观天下独未见益州耳昔严夫子尝言经有五涉其四州有九游其八欲类此子乎【水经注○王云此非李太尉也太尉益州人年五十四鼎按献帝起居注帝遣中郎将李固持节拜李傕为大司马则又一李固矣未详此复为何】
　　刘广世
　　七兴
　　子康子有疾王先生往焉曰壮之马慉不征路其荷衡也跃似惊禽其即行也翚若游鹰飇骇风逝电发波腾影不及形尘不暇兴
　　赵壹
　　非草书
　　余郡士有梁孔达姜孟頴者皆当世之彦哲也然慕张生之草书过于希顔孔焉孔达写书以示孟頴皆口诵其文手揩其篇无怠倦焉于是后学之徒竞慕二贤守令作篇人撰一巻以为秘玩余惧其背经而趋俗此非所以道兴世也又想罗赵之所见嗤沮故为説草书本末以慰罗赵息梁姜焉窃览有道张君所与朱使君书称正气可以消邪人无其舋妖不自作诚可谓信道抱真知命乐天者也若夫褒杜崔沮罗赵忻忻有自臧之意者无乃近于矜伎贱彼贵我哉夫草书之兴也其于近古乎上非天象所垂下非河洛所吐中非圣人所造盖末之末刑峻网密官书烦冗战攻并作军书交驰羽檄分飞故为草趣急速耳示简易之指非圣人之业也但贵删难省烦损复为单务取易为易知非常仪也故其赞曰临事从宜而今之学草书者不思其简易之防直以为杜崔之法龙所见也其扶柱桎诘屈叐乙不可失也齓齿以上茍任涉学皆废仓颉史籕竞以杜崔为楷私书相与庶独就书云适迫遽故不及草草本易而速今反难而迟失指多矣凡人各殊气血异筋骨心有踈密手有巧拙书之好丑在心与手可强为哉若人顔有美恶岂可学以相若耶昔西施心疹捧胷而颦众愚效之秪增其丑赵女善舞行步媚蛊学者弗获失节匍匐夫杜崔张子皆有超俗絶世之才博学余暇游手于斯后世慕焉专用为务钻坚仰髙忘其罢劳夕惕不息仄不暇食十日一笔月数丸墨领袖如皂唇齿常黑虽处众坐不违谈戏展指画地以草刿壁臂穿皮刮指爪摧折见防出血犹不休辍然其为字无益于工拙亦如效颦者之增丑学步者之失节也且草书之人盖伎艺之细者耳乡邑不以此较能朝廷不以此科吏博士不以此讲试四科不以此求备征聘不问此意考绩不课此字徒善字既不达于政而拙草无损于治推斯言之岂不细哉夫务内者必阙外志小者必忽大俯而扪虱不暇见地仰而观虮不暇见天天地至大而不见者方鋭精于虮虱乃不暇焉第以此篇研思鋭精岂若用之于彼七经稽厯恊律推步期程探钩深幽赞神明鉴天地之心推圣人之情析疑论之中理俗儒之诤依正道于邪説侪雅乐于郑声兴至徳之和睦大伦之清穷可以守身遗名达可以尊主致平以兹命世永鉴后生不以渊乎
　　赵爽【字君卿○宋鲍澣之序云崇文总目及李籍周髀音义皆云赵君卿不详何代人孝序文浑天有灵宪之文灵宪乃张衡所作则君卿其亦魏晋间人乎今本作汉】
　　周髀算经序
　　夫髙而大者莫大于天厚而广者莫大于地体恢而廓落形脩广而幽清可以象课其进退然而宏达不可指掌也可以晷仪验其长短然其巨阔不可度量也虽穷神知化不能极其妙探索隠不能尽其微是以诡异之説出而两端之理生遂有浑天盖天兼而并之故能弥纶天地之道有以见天地之则浑天有灵宪之文盖天有周髀之法累代存之官司是掌所以钦若昊天恭授民时爽以暗蔽才学浅昧邻髙山之仰止慕景行之轨辙负薪余日聊观周髀其指约而逺其言曲而中将恐废替濡滞不通使谈天者无所取则辄依经为图诚冀頽毁重仞之墙披露堂室之奥庶博物君子时迥思焉
　　杨孚【后汉时议郎着交州异物志异物志见隋书】
　　鲛鱼赞【异鱼图赞引交州异物志旧赞○鼎按物产之纪若后汉杨孚交州异物志吴万震南州异物志隋沈莹临海水土异物志诸书叙述多韵语杨用异鱼图赞及丹铝录纪物产率裁以为赞实非其伦也注云旧赞亦无的据今聊附之】
　　鲛之为鱼其子既育惊必归母还入其腹小则如之大则不复
　　鰕鱼赞【异鱼图赞引异物志旧赞○案隋志杨孚别有异物志而太平御览载此云异物记亦不言赞】
　　鰕实四足而有鱼名头尾类鳀岐岐而行长生山涧出入沉浮云是嬾妇怨怼自投
　　梁夫人嫕
　　上和帝讼梁贵人书【嫕梁竦之长女南阳樊调之妻孝和皇帝之姨恭懐皇后之同产姊也初竦有三男三女肃宗纳二女为贵人小贵人生和帝窦皇后养以为子诸窦恐梁氏得志遂譛杀二贵人而陷竦等以恶逆竦考死狱中家属徙九真及和帝立永元九年窦后崩诸窦以罪诛放竦兄子扈遣从兄防奏记三辅以为梁贵人亲育圣躬不防尊号求得申议嫕从民间上书自讼帝乃引见留止宫中嫕素有行操加号梁夫人擢樊调为羽林左监尊贵人恭懐皇后封竦为褒亲愍侯并封其三子】
　　妾同产女弟贵人前充后宫防先帝厚恩得见宠幸皇天授命诞生圣明而为窦宪兄弟所见譛诉使妾父竦寃死牢狱骸骨不掩老母孤弟逺徙万里独妾遗脱逸伏草野常恐没命无由自达今遭值陛下神圣之运亲统万机羣物得所宪兄弟奸恶既伏辜诛海内旷然各获其宜妾得苏息拭目更视乃敢昧死自陈所天妾闻太宗即位薄氏防荣宣帝继统史族复兴妾门虽有薄史之亲独无外戚余恩诚自悼伤妾父既寃不可复生母氏年殊七十及弟棠等逺在絶域不知死生愿乞收竦朽骨使母弟得归本郡则施过天地存殁幸赖曹大家班昭【字惠班一名姬扶风曹世叔妻司空掾班彪之女博学髙才世叔早卒有节行法度和帝诏续兄固汉书八表及天文志召入宫令皇后诸贵人师事焉号曰大家所着赋颂铭诔问注哀辞书论疏令十六篇】
　　上和帝请征兄超还书【超在西域三十余嵗上疏乞归昭亦书请超和帝乃征超还】
　　妾同产兄西域都防定逺侯超幸得以微功得防重赏爵列通侯位二千石天恩殊絶诚非小臣所当被防超之始出志捐躯命冀立微功以自陈効防陈睦之变道路隔絶超以一身转侧絶域晓譬诸国因其兵众每有攻战辄为先登身被金夷不避死亡赖防陛下神灵且得延命沙漠至今积三十年骨肉生离不复相识所与相随时人士众皆已物故超年最长今且七十衰老被病头发无黑两手不仁耳目不聪明扶杖乃能行虽欲竭尽其力以塞报天恩迫于嵗暮犬马齿索蛮夷之性悖逆侮老而超旦暮入地久不见代恐开奸宄之源生逆乱之心而卿大夫咸懐一切莫肯逺虑如有卒暴超之气力不能从心便为上损国家累世之功下弃忠臣竭力之用诚为可痛也故超万里归诚自陈苦急延颈逾望三年于今未防省录妾窃闻古者十五受兵十六还之亦有休息不任职也縁陛下以至孝理天下得万国之欢心不忘小国之臣况超得备侯伯之位故敢触死为超求哀匄超余年一得生还复见阙庭使国永无劳逺之虑西域无仓卒之忧超得长防文王葬骨之恩子方哀老之惠诗云民亦劳止迄可小康惠此中国以绥四方超有书与妾生诀恐不得相见妾诚伤超以壮年竭忠孝于沙漠疲老则便捐死于旷野诚可哀怜如不防救防超后有一旦之变冀幸超家得防赵母卫姬先请之贷妾愚戆不知大义触犯忌讳
　　上邓太后论邓骘乞身疏【永初中太后兄大将军邓骘以母忧上书乞身太后不欲许以问昭昭因上疏太后从而许之于是骘等各还里第焉】
　　伏惟皇太后陛下躬盛徳之美隆唐虞之政辟四门而开四聪采狂夫之瞽言纳蒭荛之谋虑妾昭得以愚朽身当盛明敢不披露肝胆以効万一妾闻谦让之风徳莫大焉故典坟述美神祗降福昔夷齐去国天下服其廉髙太伯违邠孔子称为三让所以光昭令徳扬名于后者也论语曰能以礼让为国于从政乎何有由是言之推让之诚其致逺矣今四舅深执忠孝引身自退而以方垂未静拒而不许如后有毫毛加于今日诚恐推让之名不可再得縁见逮及故敢昧死竭其愚情自知言不足采以示虫螘之赤心【四舅谓骘悝阊】
　　女诫七篇【昭作女诫七篇有助内训马融善之令妻女习焉女妺曹丰生亦有才惠为书难之辞有可观文心雕龙云班昭家诫足为女师】
　　鄙人愚暗受性不敏防先君之余宠赖母师之典训年十有四执箕箒于曹氏于今四十余载矣战战兢兢常惧黜辱以增父母之羞以益中外之累夙夜劬心勤不告劳而今而后乃知免尔吾性疎顽教导无素恒恐子谷负辱清朝圣恩横加猥赐金紫实非鄙人庶防所望也男能自谋矣吾不复以为忧也但伤诸女方当适人而不渐训诲不闻妇礼惧失容它门取耻宗族吾今疾在沉滞性命无常念汝曹如此每用惆怅间作女诫七章愿诸女各写一通庶有补益禆助汝身去矣其勗勉之
　　卑弱第一
　　古者生女三日卧之床下弄之瓦砖而斋告焉卧之床下明其卑弱主下人也弄之瓦砖明其习劳主执勤也齐告先君明当主继祭祀也三者盖女人之常道礼法之典教矣谦让恭敬先人后已有善莫名有恶莫辞忍辱含垢常若畏惧是谓卑弱下人也晩寝早作勿惮夙夜执务私事不辞剧易所作必成手迹整理是谓执勤也正已端操以事夫主清静自守无好戏笑洁齐酒食以供祖宗是谓继祭祀也三者茍备而患名称之不闻黜辱之在身未之见也三者苟失之何名称之可闻黜辱之可逺哉【是谓卑弱后汉书无是谓二字】
　　夫妇第二
　　夫妇之道参配阴阳通达神明信天地之义人伦之大节也是以礼贵男女之际诗着关雎之义由斯言之不可不重也夫不贤则无以御妇妇不贤则无以事夫夫不御妇则威仪废缺妇不事夫则义理墯阙方斯二事其用一也察今之君子徒知夫妇之不可不御威仪之不可不整故训其男检以书传殊不知夫主之不可不事礼仪之不可不存也但教男而不教女不亦蔽于彼此之数乎礼八嵗始教之书十五而至于学矣独不可依此以为则哉【礼义一作义理】
　　敬顺第三
　　阴阳殊性男女异行阳以刚为徳阴以柔为用男以强为贵女以弱为美故鄙谚有云生男如狼犹恐其尫生女如防犹恐其虎然则修身莫如敬避强莫如顺故曰敬顺之道妇之大礼也夫敬非他持久之谓也夫顺非它宽裕之谓也持久者知止足也寛裕者尚恭下也夫妇之好终身不离房室周旋遂生媟黩媟黩既生语言过矣语言既过纵恣必作纵恣既作则侮夫之心生矣此由于不知止足者也夫事有曲直言有是非直者不能不争曲者不能不讼讼争既施则有忿怒之事矣此由不尚恭下者也侮夫不节谴呵从之忿怒不止楚挞从之夫为夫妇者义以和亲恩以好合楚挞既行何义之存谴呵既宣何恩之有恩义既废夫妇离矣【存一作有离矣书作离行】
　　妇行第四
　　女有四行一曰妇徳二曰妇言三曰妇容四曰妇功夫云妇徳不必才明絶异也妇言不必辩口利辞也妇容不必顔色美丽也妇功不必功巧过人也清闲贞静守节整齐行已有耻动静有法是谓妇徳择辞而説不道恶语时然后言不厌于人是谓妇言盥浣尘秽服饰鲜洁沐浴以时身不垢辱是谓妇容专心纺绩不好戏笑防斋酒食以奉賔客是谓妇功此四者女人之大徳而不可乏者也然为之甚易唯在存心耳古人有言仁逺乎哉我欲仁而仁斯至矣此之谓也【功巧一作工巧浣一作洗酒食一作酒肉】
　　专心第五
　　礼夫有再娶之义妇无二适之文故曰夫者天也天固不可逃夫固不可离也行违神只天则罚之礼义有愆夫则薄之故女宪曰得意一人是谓永毕失意一人是谓永讫由斯言之夫不可不求其心然所求者亦非谓佞媚苟亲也固莫若专心正色礼义居洁耳无涂听目无邪视出无冶容入无废饰无聚防羣辈无看视门户此则谓专心正色矣若夫动静轻脱视听陜输入则乱发壊形出则窈窕作态説所不当道观所不当视此谓不能专心正色矣
　　曲从第六
　　夫得意一人是谓永毕失意一人是谓永讫欲人定志专心之言也舅姑之心岂当可失哉物有以恩自离者亦有以义自破者也夫虽云爱舅姑云非此所谓以义自破者也然则舅姑之心柰何固莫尚于曲从矣姑云不尔而是固宜从令姑云尔而非犹宜顺命勿得违戾是非争分曲直此则所谓曲从矣故女宪曰妇如影响焉不可赏【犹宜一作犹当】
　　和叔妹第七
　　妇人之得意于夫主由舅姑之爱已也舅姑之爱已由叔妺之誉已也由此言之我臧否誉毁一由叔妺叔妺之心复不可失也皆莫知叔妺之不可失而不能和之以求亲其蔽也哉自非圣人鲜能无过故顔子贵于能改仲尼嘉其不贰而况妇人者也虽以贤女之行聪哲之性其能备乎是故室人和则谤掩外内离则恶扬此必然之埶也易曰二人同心其利断金同心之言其臭如兰此之谓也夫嫂妺者体敌而尊恩疏而义亲若淑媛谦顺之人则能依义以笃好崇恩以结援使徽美显章而瑕过隠塞舅姑矜善而夫主嘉美声誉曜于邑隣休光延于父母若夫惷愚之人于嫂则托名以自髙于妺则因宠以骄盈骄盈既施何和之有恩义既乖何誉之臻是以美隠而过宣姑忿而夫愠毁訾布于中外耻辱集于厥身进增父母之羞退益君子之累斯乃荣辱之本而显否之基也可不慎哉然则求叔妺之心固莫尚于谦顺矣谦则徳之柄顺则妇之行凡斯二者足以和矣诗云在彼无恶在此无射其斯之谓也【贤女一作妇人】
　　秦嘉【字士防陇西人】
　　与妻徐淑书【陇西秦嘉隽秀之士妇徐淑亦以才美流誉桓帝时嘉为上郡掾其妻寝疾还家不获面别嘉以书遣迎淑荅之】
　　不能养志当给郡使随俗顺时僶俛当去知所苦故尔未有瘳损想念悒悒劳心无已当涉逺路趋走风尘非志所慕惨惨少乐又计往还将弥时节念发同怨意有迟迟欲暂相见有所属托今遣车往想必自力【蓺文类聚○未有瘳损姚寛西谿丛语作尚未有瘳风尘作飞尘】
　　徐淑【刘子史通云东汉贤明妇人如徐氏动合礼仪言成规矩毁形不嫁哀恸伤生此才徳兼美者也董祀妻文词有余节防不足蔚宗传标列女徐淑不齿而蔡琰见书欲使彤管所载将安凖的】
　　答夫秦嘉书
　　知屈珪璋应奉嵗使策名王府观国之光虽失髙素皓然之业亦是仲尼执鞭之操也自初承问心愿东还迫疾未宜抱叹而已日月已尽行有伴想严装已办发迈在近谁谓宋逺企子望之室迩人遐我劳何如深谷逶迤而君是涉髙山岩岩而君是越斯亦难矣长路悠悠而君是践氷雪惨烈而君是履身非形影何得动而辄俱体非比目何得同而不离于是咏萱草之喻以消两家之思割今者之恨以待将来之欢今适乐土优游京邑观王都之壮丽察天下之珍妙得无目玩意移往而不能出耶【未移丛语作惟亟咏萱草之喻作诵萱草之咏伴列旧作伴例误】
　　嘉重报妻书
　　车还空反甚失所望兼叙逺别恨恨之情顾有怅然间得此镜既明且好形观文彩世所希有意甚爱之故以相与并寳钗一双好香四种素琴一张常所自弹也明镜可以鉴形寳钗可以耀首芳香可以馥身素琴可以娱耳【一云今致好香四种各一斤可以除秽又云今致寳钗一双价值千金可以耀首又云今奉麝香一斤可以辟恶气○顾有丛语作顾尤且好作妍媸形作及好香作妙香闲书钞作顷文彩作文藻世所希有作为世所希】
　　妻又报嘉书
　　既惠令音兼赐诸物厚顾殷勤出于非望镜有文彩之丽钗有殊异之观芳香既珍素琴益好惠异物于鄙陋割所珍以相赐非丰恩之厚孰肯若斯览镜执钗情想髣髴操琴咏诗思心成结敕以芳香馥身喻以明镜鉴形此言过矣未获我心也昔诗人有飞蓬之感班婕妤有谁荣之叹素琴之作当须君归明镜之鉴当待君还未奉光仪则寳钗不列也未侍帷帐则芳香不发也【并艺文类聚○太平御览云今君征未旋镜将何施明镜鉴形当待君至】
　　又
　　今奉金错盌一枚可以盛书水琉璃盌一枚可以服药酒【艺文类聚○太平御览又云今奉旄牛尾拂一枚可拂尘垢○又奉今往龙虎组织履一緉○又云今奉细布袜二量○又云今奉严器中物几具○又云今奉越布手巾二枚】
　　窦妻【字叔髙平陵人】
　　别夫书
　　【状貌絶异天子使出其妻妻以公主妻悲怨寄书及歌与时人怜而传之名古怨歌亦名艳歌○摰虞三辅决录注云叔髙以明经为郡上计吏朝防数百人叔髙仪状絶众天子异其貌以公主妻之叔髙时自有妻不敢以闻方欲迎妻与决未发而诏叔髙就第○王俭褚渊碑汉结叔髙晋姻武子方斯蔑如也】
　　弃妻斥女敬白窦生卑贱鄙陋不如贵人妾日以逺彼日以亲何所控诉仰呼苍旻悲哉窦生衣不厌新人不厌故悲不可忍怨不可去彼独何人而居斯处【艺文类聚○古怨歌云茕茕白兔东走西顾衣不如新人不如故】
　　【华阳国志汉中士女云杜泰姬南郑人赵宣妻也生七男七女若元珪稚圭有望五人皆令徳其教男也曰中人情性可上下也在其检耳若放而不检则入恶也昔西门豹佩韦以自寛宓子贱带以自急故能改身之恒为天下名士戒诸女及妇曰吾之委身在乎正顺及其生也恩存于抚爱其长之也威仪以先后之体貌以先后之恭敬以监临之懃恪以劝之孝顺以内之忠信以发之是以皆成而无不善汝曹庶几勿忘吾法也○按此本非书尺牍删取教男之语为寄子元珪季珪】
　　蔡琰【字文姬邕女博学有才辨嫁卫仲道夫亡汉末乱为南匈奴左贤王所获曹操赎嫁董祀】蔡邕石室神授笔势【邕字伯喈东汉陈留圉人官至右中郎将初入嵩山学书于石室中得素书八角垂芒写史籒李斯用笔势读诵三年遂通其理尝居一室不寐恍然一客厥状甚异授以九势言讫而没】
　　蔡琰曰【琰邕之女】臣父造八分时神授笔法曰书肇于自然自然既立阴阳生焉阴阳既生形气立矣藏头防尾力在字中下笔用力献酧之丽故曰势来不可止势去不可遏书有二法一曰疾二曰澁得疾澁二法书妙尽矣夫书禀乎人性疾者不可使之令徐徐者不可使之令疾笔惟软则奇怪生焉九势列后自然无师授而合于先圣阴阳者结字防画上皆覆下下以承上递相映带无使反背转笔左施右顾无使筋节露藏锋画出入之路左先右至廻右亦尔【此处脱去藏头势后求而补之】防尾画势尽用力收之疾势出于啄磔之中又在竪防之腹掠笔左出攅锋峻趯用之澁势悉在紧驭战行之法横鳞竪勒之规
　　蔡字传神授永字八法集论【法书苑云蔡氏神授凡十二诀永字第五先贤神授不形纸笔】
　　【八法集论未详所出庐陵萧氏
　　书谱题曰神人八法潞阳李氏书法题曰永字八法萧详于李
　　今从之】
　　南单于屯屠何
　　上窦太后请讨北庭奏【屯屠何章和二年立时北虏大乱加以饥蝗南单于将并北庭防章帝崩窦太后临朝单于上言太后以示耿秉上言因自陈効用永元元年以秉为征西将军与车骑将军窦宪出朔方击北虏大破之】
　　臣累世恩不可胜数孝章皇帝圣思逺虑遂欲见成就故令乌桓鲜卑讨北虏斩单于首级破壊其国今所新降虚渠等诣臣自言去嵗三月终发虏庭北单于创刈南兵又畏丁令鲜卑遯逃逺去依安侯河西今年正月骨都侯等复共立单于异母兄右贤王为单于其人以兄弟争立并各离散臣与诸王骨都侯及新渠帅杂议方略皆曰宜及北虏分争出兵讨伐破北戍南并为一国令汉家长无北念又今月八日新降右须日逐鲜堂轻从虏庭逺来诣臣言北虏诸部多欲内顾但耻自发遣故未有至者若出兵奔击必有响应今年不往恐复并一臣伏念先父归汉以来被覆载严塞明大兵拥防积四十年臣等生长汉地开口仰食嵗时赏赐动辄亿万虽垂拱安枕慙无报效之地愿发国中及诸部故胡新降精兵遣左谷蠡王师子左呼日逐王须訾将万骑出朔方左贤王安国右大且渠王交勒苏将万骑出居延期十二月同防虏地臣将余兵万人屯五原朔方塞以为拒守臣素愚浅又兵众单少不足以防内外愿遣执金吾耿秉度辽将军邓鸿及西河云中五原朔方上郡太守并力而北令北地安定太守各屯要害冀因圣帝威神一举平定臣国成败要在今年已敕诸部严兵马讫九月龙祠悉集河上唯陛下裁哀省察
　　耿秉上言北虏事【附】
　　昔武帝单极天下欲臣虏匈奴未遇天时事遂无成宣帝之世防呼韩来降故边人获安中外为一生人休息六十余年及王莽簒位变更其号耗扰不止单于乃畔光武受命复懐纳之缘边壊郡得以还复乌桓鲜卑咸胁归义威震四夷其效如此今幸遭天授北虏分争以夷伐夷国家之利宜可听许
　　黄巾贼
　　移曹操书
　　【操领兖州牧击黄巾贼贼稍折退乃移书操操设奇防战战辄禽获】
　　昔在济南毁壊神坛其道乃与中黄太一同似若知道今更迷惑汉行已尽黄家当立天之大运非君才力所能存也【魏志○宋书天文志云黄巾贼起云苍天已死黄天当立此魏氏依刘向自云土徳之符也】
　　鲜于冀【鬼】
　　自理表【水经注建武二年西河鲜于冀为西河太守作公廨未就而亡后守赵髙计功用二百万五官黄秉功曹刘适言四百万钱冀乃鬼见白日导从入府与髙及秉等对共计校定为适秉割匿冀乃书表自理其畧言付髙上之车马皆灭不复见秉等伏地物故髙以状闻诏下还冀西河田宅兼为差代以弭幽中之讼】
　　髙贵不尚节畆垄之夫而箕踞遗类研密失机婢妾其性媚世求显偷窃银艾鄙辱天官易讥负乗诚髙之谓臣不胜鬼言谨因千里驿闻
　　刘伯文【鬼】
　　冥中与儿佗书
　　【建安四年武陵女子李娥病死埋城外已十四日比舍蔡仲闻塜中有声发出遂活自言为司命误召到得遣出过西门适见外兄刘伯文相劳问以书一封与其儿佗娥乃致伯文书佗识其纸是父亡时送箱中也书不可晓诣费长房读之到期于城南待之果至闻有呼声曰佗来汝得我所寄李娥书不邪因与药一丸辟来年妖厉】
　　告佗当从府君出案行当以八月八日日中时武陵城南沟中畔顿汝是时必往【干寳搜神记】













　　东汉文纪巻二十七
　　钦定四库全书
　　东汉文纪巻二十八　　　明　梅鼎祚　编无名氏【此下并无撰人名氏而有年代可考者○梅鼎祚曰东汉之际碑碣盛行后魏郦道元水经注宋郑樵金石畧仅存其目欧阳修集古赵明诚金石二録颇证其事至乾道中洪适始为释全文具矣然什九多桓灵时其文亦多謇涩诡僻盖衰氏之征也近代都太常穆杨大史慎徐令献忠各有纪述一二为前贤所未睹记者今并采辑其漫灭不成句读者省】蜀郡大守何君阁道碑【无额○光武中元二年】
　　蜀郡太守平陵何君遣掾临邛舒鲔将徒治道造尊楗阁袤五十五丈用功千一百九十八日建武中元二年六月就道史任云陈春主
　　【隶释云蜀人以为尊楗阁碑栈路谓之阁道非楼阁之阁也卭僰九折坂盖其地范书光武之纪年二曰建武曰中元祭祀志云以建武三十二年为建武中元元年宋莒公纪年通谱云纪志俱出范氏而所载不同梁武帝大同大通俱有中字亦宪章于此宋时韩玉汝得一铜枓其铭云新始建国天鳯上戊六年又金州得一钲其铭云新始建国地皇上戊二年案王莽始建国之后改天鳯又改地皇二器与碑特相类殆莽汉之际习俗相尚以即位初元冠于新厯之上故此碑有建武中元之文尔】
　　嘉州夹江县磨崖碑【释云磨崖四百余字盖和帝永元八年也崖石增长字体失真附羊窦道注止四十四字】
　　平乡眀亭大道北与茂阳西与青衣越嶲通界回曲危险扶风王君为君兴利除害遣掾何章脩治故书崖以颂之
　　青衣尉赵孟□羊窦道碑
　　羊窦道旧故南上髙山下八【入字】深谷危骏囘□百妵患苦永初六年青衣尉南安赵孟□更易由此道滨江平泽无盗贼差近廿里骑马儋□水弱得过除去危难行人万姓莫□恩传于无究乎
　　维世青衣尉赵君故治所书佐郡随牒除到官六日郡召守蜀鐡官长积四月治状刅眀徙守成都今后还归尉官羊窦故道髙危君虔□【穿字】崖易道盗贼徴止□弱徃来无患时典【典字】主通道者积谿故吏梁□捕盗贼王防百姓过者皆□防君□夀万年　书此盛巨永元十一月九日造
　　【隶释云碑以徴为惩骏即峻字□即更字儋即襜字□即过字】
　　故谒者景君墓表【隶额○碑隂安帝元初元年】
　　惟元初元年五月丁夘故谒者任城景君卒呜呼【阙二字】国丧淑臣朝失贞良同【阙四字】吏无【阙四字】瞻学者靡【阙六字】纪徳【阙二字】生有爵号殁【阙】其功【阙二字】追【阙二字】即辞云惟君束仁知【阙】兴门【阙】发政【阙】然【阙三字】尔【阙五字】风兼体【阙二字】明哲幽通言信行防谦防允躳【阙一字】不【阙二字】不防人【阙】勇匪石外和内公疾遁曲【阙】诡随【阙十字】通【阙二字】义命栗肃以【阙】理政治孝亲忠君【阙】嘉命挽【阙】敬应【阙八字】股肱耳目【阙四字】弹【阙】刋枉茹刚吐□五官功骨骾之臣【阙二字】严【阙二字】祖之贞史任之直公【阙】浩清辟□从事【阙】邦之雄喧动万里□郡位升察举孝防百国之宗能文绣【阙】【阙】心【阙四字】光【阙】帝庭【阙五字】问股肱龙升鳯翔进退【阙】便【阙二字】公刘姿【阙六字】益【阙】昌【阙四字】逝【阙二字】降年百□失气京师鄂惊皇帝赙【阙五字】大【阙三字】其福【阙五字】兴【阙】轨【阙】端剖苻北海【阙二字】所【阙六字】寇攘【阙二字】而有【阙二字】□【阙】兮　　　【阙】曰【阙一字】孔【阙】曰【阙二字】兮曰【阙四字】无□兮异色【阙】艾知命亡兮不【阙】百【阙四字】兮【阙七字】兮更去【阙二字】是其【阙】兮【阙】动后昆芳【阙】将兮【阙五字】永昌兮纪此铭【隶释云东都自路都尉始见墓阙盖表阡铭圹之滥觞也有文而传于今则自景君始齐葬穆妃议立石志王俭以为非礼经所出元嘉中顔延之辈为之遂相祖述尔梁任昉作文章缘起又云墓碑自晋始子考郦氏水经所载汉刻已不少今汉人墓刻犹存数十百碑其云始于晋宋非也○碑以刋枉为纠枉鄂惊为愕】
　　景君碑隂
　　诸生服义者
　　义士北海张敏字公辅弟子济北茬平尊字伯尊弟子山阳南平阳方亰字□平弟子济北□平吴良字威贤弟子齐国临□宋成字子賔弟子齐国临□刘封字汉辅弟子鲁国下吕昌字永兴弟子乐安髙宛牟龙字文卋弟子清河灵刘翼字仲禹弟子清河灵□防字辅公弟子清河灵□福字道弟子巍郡□田朗字季持弟子巍郡内黄景茂字元恺弟子山阳湖□尹仓字升进弟子山阳湖□董旧字元夜
　　郯令景君阙铭【元初五年】
　　惟元初四年三月丙戌郯令景君卒以五季二月【阙四字】序君存时恬然无欲乐道安贫信而好古非法不言治欧阳尚书传祖父河南尹父步兵校尉□门徒上録三千余人明眀侧陋逺近照闻【阙】司聘请防化下邳未极绩续毋□之子无随没俯就礼毕故府复请司空大常愽士竝举髙经君为其元假涂郯【阙】奸耶洒心澄激清静荚书裦叹□【阙】黄耉终始无□被病丧身归于幽□祖载之日游魂象生路皆【阙】朱艸【阙二字】达巷方轨涕泣霣【阙】诸生服义百有余人乃剜片石纪【阙】行【阙】见【阙】懐徳闻自叹吟千秋万世【阙二字】为【阙二字】积徳【阙二字】堂坛罗【阙】阙【阙】防魂而有灵【阙】无【阙】
　　山阳麟鳯碑【隶释云二物共一石像下有赞碑隂有记○无额○顺帝永建元年】凤凰像赞
　　天有奇鸟名曰凤皇时下有徳民冨国昌黄龙嘉禾皆不隠藏汉徳巍巍分布宣扬
　　麒麟像赞
　　天有竒兽名曰麒麟时下有徳安国冨民忠臣竭节义以脩身阙愆采善明眀我君
　　碑隂记【隶释云最后有铭辞皆篆文而不载】
　　永建元年山阳太守河内孙君新刻瑞像
　　汉故益州太守北海相景君碑【篆额顺帝汉安二年】
　　惟汉安二年仲秋【阙二字】故北海相任城景府君卒歍□哀防国【阙二字】寳英□夫畴列宿亏精晩学后时于何穹仓布命授期有生有死天寔为之岂夫人据彼勊道是故吏诸生相与论曰上卋羣后莫流光【阙】无穷垂芬燿书篇身殁而行眀体亡而名或着形像列图或□颂菅□【字】后来咏其烈竹帛叙其勲乃作诔曰伏惟明府受貭自天孝弟渊防帅礼蹈仁根道核艺抱淑守真皛白清方勊已治身寔渘寔刚乃武乃文遵孝谒假阶司农流惪元城兴利恵民强衙防莭微弱防防威立泽宣化行如神帝嘉厥功授防苻命守郡益州路遐率亲躬作逊让夙宵朝廷建英忠谠辨秩东衍玺追嘉锡据北海相部城十九□【邻字】□归向分眀好□先防敬让残伪易心轻黠逾竟鸮枭鸣分子还养元【二】□□蒙祐防寜蓄道□惪【阙】祉防荣纷纷令仪眀府体之仁义道术眀府膺之黄朱邰父眀府三之台辅之任眀府冝之防病被徴委任致仕民【阙】思慕逺近掻首农夫醳耒商人空市随轝饮泪奈何朝廷□我慈父去官未旬病乃困危珪璧之貭临卒回歔【阙】霣絶奄忽【阙】孝子憉颠倒剥摧遂【阙】勊寤永潜长归州里鄊党陨涕□哀故吏忉怛歔欷□佪四海盖惊伤褢大命【阙】期寔惟天【阙】眀主设位眀府就臣子欱养眀府弗防歍歔哀防
　　□曰积幽穸【阙三字】兮【阙四字】翔议郎兮再命乕将绥元【二】兮荚榘谟主忠信兮羽衞潘屏抚万民兮【阙四字】恩【阙二字】兮冝防□【阙】榦□兮永麋寿□臣子兮仁敦海外着甘棠兮【阙】石勒铭【阙】亡兮
　　【隶释云济州任城有景氏三碑皆不着其名字其前已有诔曰其后有□曰者乱省其乚也其文曰冝防鼎字书无字当是借作拂取辅拂之义赵氏云碑隂载故吏自都昌台丘暹而下十九人皆作脩行汉隶循脩二字颇相近恐是借用尔碑以仓为苍以渘为柔以衙为御以醳为释以为恸以麋为眉貭即质字□即恋字防即恶字□即奔字褢即懐字□即弃字】
　　故敦煌长史武君之碑【额桓帝建和元年】
　　建和元年太歳在丁亥二月辛已朔廿三日癸夘长史同【下阙】
　　敦煌长史武君讳斑字宣张昔殷王武丁乆伐鬼方元功章炳勲臧王府官族分析囙防为氏焉武氏盖其后也商周徦厯丗圹逺不陨其美汉兴以来爵位相踵【阙】朝忠臣君幼【阙】顔闵之楙质长敷斿夏之文学慈惠寛【阙】孝友妙苞罗术蓺贯洞圣【阙】慱兼【阙二字】耽综典籍【阙三字】纯求福不回清声美行阐形逺近州郡贪其髙贤【阙二字】请以【阙二字】岁举【阙】翼紫宫【阙二字】诏除光玉室有【阙】于国帝庸嘉之掌司古【阙】领校秘斫【阙】幽微追昔刘向辩贾之徒比【阙】万矣时戎【阙二字】匡正一【阙二字】朝廷惟忧【阙二字】有司【阙二字】举君斑到官之日【阙】疠吏士哮乕之怒薄伐【阙九字】并百姓赖之邦域既寜乆劳于外当还本朝以叙左右以永嘉元年【阙】月【阙】日遭疾不【阙】哀【阙】于是金乡长河间髙阳史恢等追惟昔日同歳郎署感【阙】为自古在昔先圣与仁【阙二字】兴替【阙二字】人存生荣死哀是【阙】万年伊君遗徳【阙】孔之珍故【阙】石铭碑以旌眀徳焉其辞曰于惟武君允徳允恭受天休命积祉所钟其在孩提岐嶷发踪谦【阙】守约唯谊是从孝深凯风志絜羔羊乐是【阙二字】恬此【阙】光孳孳临川闚见【阙】廧□仰萁首微妙通【阙】然清邈【阙六字】升【阙】为帝股肱扶助大和万民蒙显宗【阙二字】史官书功昊天上帝降兹鞠凶晻忽徂逝【阙四字】不享【阙】耇大命【阙二字】百辽惟【阙】后帝感伤学夫防士女凄怆【阙】表金门令问不忘垂【阙】后昆万载叹诵
　　尚书丞沛国萧曹芝【阙】宣成武令中山安憙曹种【阙二字】丰令下邳良成徐崇【阙二字】故陈防府丞鲁国鲁【阙四字】防东长齐国临□【阙】纪伯允书此碑严祺字伯曽
　　【隶释云斑为从事梁之犹子吴郡府丞开眀之元子执金吾丞荣之兄也以冲帝永嘉元年卒碑者后三年同舎郎史恢曹芝六人所立】
　　从事武梁碑
　　【官夀残失】　　威宗建和之元年开眀为其兄立阙刻其【阙】成行摅骋技巧委虵有章垂示后嗣万卋不亡其辞曰防徳通幽防眀兮隠居靖处休曜章兮乐道忽荣垂兰芳兮身殁名【阙四字】
　　【释云从事武君碑在济之任城武君名梁以威宗元嘉元年卒孝子仲章等立此碑舆服志古者有冠无帻秦后稍稍作顔题汉文乃崇其中为屋衣冠童子帻无屋者亦未成人也此碑及武荣碑皆有阙帻传讲之文盖谓其未冠之年已能传道讲学也武君屡辞辟召不闚权门逾七望八爵秩不跻故铭无可铺叙而其后云孝子孝孙躬脩子道竭家所有选择名石南山之阳擢取妙好色无班黄前设坛墠后建祠堂良匠卫改雕文刻画罗列成行摅骋技巧委虵有章若曰松萩窀穸之事不应辞费如此此碑长不半寻广才尺许既无雕画技巧亦非罗列成行其辞决不为碑设也详味之似是指石室画像尔碑中防即贰字遭即遭字防即坛字即墠字○鼎按此释乃碑原文今本首有官夀残失四字必洪后并失前文一段校刻者冩此四字于首抄传者误混大字耳刻其下有阙文而孝子孝孙至罗列一段则在成行之上也】
　　武梁祠堂画像【无额】
　　伏戯仓精初造工业画卦结防以理海内
　　祝诵氏无所造为未有者欲罚未施
　　神农氏知宜教田辟土种谷防振万民
　　黄帝多所改作迼兵【阙二字】裳立宫宅
　　帝颛顼髙阳者黄帝之孙而昌【阙二字】子
　　帝俈髙辛者黄帝之曾孙也
　　帝尧放勲其仁如天其知如神就之如日望之如云帝舜名重华
　　夏禹长于地理【阙一字】泉【阙二字】隂随【阙二字】退爲肉夏桀【自伏戯至夏桀是一段】
　　菅仲　齐桓公　曺子□桓　鲁庄公
　　【阙二字】郎中【阙一字】　専诸炙鱼刾□吴王　吴王
　　荆轲　樊于其头　秦武阳秦王【自菅仲至秦王是一段】
　　【阙二人名】　　　豫让□身防报知己　【阙一人名】
　　齐王　无盐媿女钟离春【自豫让至无盐是一段】
　　梁髙行　奉金者　使者
　　【阙一人名】　　　胡妻　秋胡
　　义姑姉　姑姉儿　卫将军【自梁髙行至卫将军是一段】
　　【阙一人名】　　　使者
　　长妇儿　梁节姑姉　捄者　姑姉其室失火取兄子徃輙得其子赴火如亡示其诚也
　　【阙二人名】　　　后母子　前母子　齐继母
　　亰师莭女　怨家攻者【自使者至怨家攻者是一叚】
　　蔺相如赵臣也奉壁于秦　秦王
　　范且　【阙二　　　自蔺相如至人名　　　范且是一段】
　　曽子　　孝防通神明贯感【阙一字】只着乎朱方后丗凯式【阙二字】无纲
　　子骞后母弟　子骞父　闵子骞【阙一字】母居丧【阙一字】移子骞【阙一字】寒御【阙一字】失【阙一字】
　　老莱子楚人也事亲至孝衣服斑连婴儿之态令亲有驩君子嘉之孝道大焉　莱子母　莱子父
　　丁兰二亲终后立木为父邻人假物□乃借与【自曾子至丁兰是防戏下一段】
　　处士　县功曹【是豫让下一段】
　　【阙一人名】　　　榆母
　　渠父　邢渠哺父
　　永父　蕫永千乗人也
　　章孝母　朱明　宋眀弟　朱眀妻
　　李氏遗孤　忠孝李善
　　休屠像　骑都尉【自榆母至骑都尉是梁髙行下一段】
　　【阙一人名】
　　义□羊公　乞□者
　　汤父　巍汤【阙一字】
　　孝【阙一字】【阙一字】者
　　孝子　孝孙【阙一字】父【自羊公至孝孙父是梁节姑下一段】
　　【金石録云武氏石室画像武氏有数墓在济之任城墓前有石室四壁刻古圣贤像释引任城武梁碑辞云雕文刻画罗列成行摅逞技巧委虵有章因以武梁祠堂画像名之】
　　故司校尉楗为杨君颂【额建和二年】
　　惟巛灵防位川泽股躬泽有所注川有所通余□之川其泽南隆八方所逹益域为充髙祖受命兴于汉中道由子□出入秦建防帝位防汉诋□【焉字】后防子□路歮难更随围□复通堂光凡此四道垓鬲□【尤字】艰至于永平其有四年詺书开余凿通石门中遭元二西夷虐残桥梁絶子□复脩上则县□屈曲流□下则人【入字】防【冥字】□写输渊平阿□泥常荫鲜晏木石相距利磨确□临危枪砀履尾心寒空舆轻骑遰防弗前□□狩虵蛭毒□未秋截霜稼苗□【夭字】残终年登匮餧之患卑者防□尊者弗安愁苦之难□可具言于是眀知故司校尉楗为武阳杨君厥字孟文深执忠伉数上奏请有司议駮君遂执争百咸従帝用是聴废子由斯得其度经功饬尔要敝而晏平清凉调和烝烝□宁至建和二仲冬上旬汉中太守楗为武阳王升字稚纪渉厯山道推序本原嘉君眀知美其仁贤勒石颂徳防眀厥勲其辞曰
　　君徳明【二】焫焕弥光刾过拾遗厉清八荒奉魁承杓绥亿衙彊春宣圣日秋贬若霜无偏荡【二】真睢防方寜静烝庶政与干通辅主匡君脩礼有常咸晓地理知世纪纲言必忠义匪石厥章□大莭谠而益明揆徃卓今谋合朝情醳艰即安有勲有荣禹凿龙门君其继踪上顺□【斗字】极下荅川皇自南自北四海攸通君子安乐庶土【士字】悦防商人咸□农夫永同春秋记异今而纪功垂□亿载世【二】叹诵
　　序曰明防仁知豫识难易原度天道安危所归勤【二】竭诚荣名休丽
　　五官掾南郑赵字季南属裦中鼂汉彊字产伯书佐西戌王□字文寳主
　　王府君闵□道【阙】难分置六部道挢特遣行丞亊西戌辅服字显公都督掾南郑巍整字伯玉后遣赵诵字公梁案察中曹卓行造作石万世之基或解髙格下平易行者欣然焉
　　伯玉即日従署行丞事守安阳长
　　【释云水经及欧赵皆谓之杨厥碑蜀中晚出杨淮碑云司校尉杨君厥讳淮守伯邳大司隶孟文之元孙也始知两碑皆以厥为语助此乃后政颂其勲徳故尊而字之不称其名顺帝纪延光四年诏益州刺史罢子午道通裦斜路盖从其所请也邓骘传元二之灾注云元二即元元也古书字当再读者即于上字之下为小二字后人不晓遂读为元二或同之阳九或附之百六良由不悟致兹乖舛岐州石鼔铭凡重言者皆为二字明验也赵氏云此碑有曰中遭元二西夷虐残桥梁断絶若读为元元则为不成文理疑当时自有此语予按孔耽碑云遭元二轗轲人民相食若作元元则下文不应乂言人民汉注之非明矣王充论衡云今上嗣位元二之间嘉徳布流三年零陵生芝草五本四年甘露降五县则所云元二者盖谓即位之元年二年也○碑以余谷为斜谷充为冲诋为抵歮为澁防为隂辽为僚□狩为毙兽衙为御纵为踪□为喜为积西成为西城鬲即鬲字即涂字断即断字即磐字遰即滞字防即碍字即恶字彊即彊字□即□字醳即释字继即继字】
　　汉故平都侯相蒋君之碑
　　君讳【阙】字【阙二字】其先出自【阙二字】后稷之【阙】至于成王先有天下锡地【阙】畿俾侯于蒋囙而【阙九字】秦【阙二字】诸夏【阙三字】耻捐【阙二字】土【阙三字】曰【阙】遐阻【阙】居来南适彼荆【阙四字】汉君之祖考【阙四字】为交州刾史従父交阯太守【阙】防输力王室以防臣莭功列天府令问不已君纉厥绪载徳不【阙三字】山之【阙八字】秉【阙二字】之芳刑膺顔夏之殊行孝犮着于闺门弟顺称于郷党敦书说礼【阙二字】好仁【阙四字】事【阙三字】学优则仕厯郡五官掾功曺正色立于朝有孔父【阙三字】前后牧以礼辟命委质承【阙九字】行成于内名播于外再为计掾光光挢挢与【阙二字】乃时亰师百郡觐防莫不【阙十字】中昭【阙五字】之则夙□惟寅【阙三字】翼天【阙二字】礼朝迁明徳出宰豫章平【阙十字】季文之清约【阙二字】约之政布恺悌之化经国以礼【阙二字】以义异郡黔首繦负归【阙九字】君文不犯顺武不违敌赏善罚否宽猛恊中【阙】济清瑛遵五迸四仁慈春夏威若【阙九字】臧囹圄空虚路靡怨【阙四字】睦宇宙称平三载考绩功业眀当防苻【阙】受福无疆【阙】天不吊降灾贤良【阙】六十有五元嘉二年三月甲午卒遭疾不豫【阙】卒于官国丧惠君朝失桢干百【阙】悲恨若郑亡产遐迩【阙三字】女増叹【阙】曹忉怛【阙二字】罔极【阙二字】爱敬终以哀慼礼毕祥除余悲凭亿瞻望坟茔循墓俳佪松柏【阙】防涕泣怆凄感慕诗人蓼蓼者仪追颂遗训刋之珪其辞曰
　　于穆林烝寔干所生【阙二字】挺出【阙】性纯清文为儒宗武则干城颙颙昻昻临朝有光宿卫紫微虔恪在勤典国治民其化若【阙三字】州郡【阙二字】银皇矣上帝赋命不均丧汉良辅社稷之镇防人君子胡不万年改世不朽【阙】防后昆
　　【隶释云学记蛾子时术左传蛾析皆读蛾为蚁史记索隠读淳化鸟兽虫蛾亦作蚁汉碑书蓼莪皆作蓼仪亦有作蓼义者诗人以仪与河阿叶韵则是读仪为俄也此以蓼蓼者仪叶涕泣怆凄刋之元珪则又读如本字大学云迸诸四夷释迸为屏后汉传有遵五迸四之文此碑亦然盖汉人传鲁论有如此者碑以芳刑为芳形挢挢为矫矫凭亿为凭臆清瑛为清英】
　　孔庙置守庙百石卒使孔龢碑【无额永兴元年】
　　司徒臣雄司空臣□稽首言鲁前相瑛书言詺书崇圣道勉【阙】蓺孔子作春秋制孝经【阙二字】五经演易系辤经纬天地幽讃神明故特立庙襃成侯四时来祠事已即去庙有礼器无常人掌领请置百石卒史一人典主守庙春秋飨礼财出王家钱给大酒直湏报谨问大常祠曺掾冯牟史郭辤对故事辟礼未行祠先圣师侍祠者孔子子孙大宰大祝令各一人皆备爵大常丞□祠河南尹给牛羊彖鸡【阙二字】各一大司农给米祠臣愚以为如瑛言孔子大圣则象干□为制作先世所尊祠用众牲长吏备【阙二字】欲加宠子孙敬恭朙祀传于罔极可许臣请鲁相为孔子庙置百石卒史一人掌领礼器出王家钱给大酒直他如故事臣防臣戒愚戆诚惶诚恐顿首顿首死罪死罪臣稽首防闻制曰可
　　元嘉三年三月廿十【七字】日王【壬字】寅奏雒阳宫
　　司徒公河南原武吴【阙】字季髙
　　司空公蜀郡成都赵□字意伯
　　元嘉三年三月丙子朔廿十日壬寅司徒防司空□下鲁相承书从事下当用者选其年卌防上经通一蓺杂试通利能奉先圣之礼为宗所归者如詺书书到言
　　永兴元年六月甲辰朔十八日辛酉鲁相平行长史事卞守长擅叩头死罪敢言之
　　司徒司空府壬寅詺书为孔子庙置百石卒史一人掌主礼器选年卌防上经通一蓻杂试能奉先圣之礼为宗所归者平叩头叩头死罪死罪谨案文书守文学掾鲁孔龢师孔宪戸曹史孔览防杂试龢脩春秋严氏经通髙第事亲至孝能奉先圣之礼为宗所归除龢补名状如牒平惶恐叩头死罪死罪上　司空府
　　讃曰魏大圣防防弥章相乙瑛字少卿平原髙唐人令鲍曡字文公上党屯人政教稽古若重规矩乚君察举守宅除吏孔子十九世孙麟防请置百石卒史一人鲍君造作百石吏舎功垂旡竆于是始【阙】
　　【隶释云石刻可以见汉代文书之式者有史晨祠孔庙碑樊毅复华租碑太常耽无极山碑与此而四此一碑之中凡有三式三公奏于天子一也朝廷下郡国二也郡国上朝廷三也兖州图经以为钟繇书非繇魏太和四年卒去永兴七十八年○碑字彖即豕防即赫○金石録云赵戒字志伯碑云意伯疑避桓帝讳改百石阙里志并作百户】
　　孔谦碣【无额永兴二年】
　　孔谦字徳让者宣□公廿世孙尉君之子也幼体兰石自然之姿长膺清妙孝友之行防述□脩□秋经升堂讲诵深究圣指弱冠而仕厯诸曹史秊廿四永兴二秊七月遭疾不□
　　【隷释云都尉君者太山都尉宙也孔融别传云宙有七子融之次第六载于谱録者惟有谦襃融三人襃之名见史晨碑】
　　益州太守无名碑【无额桓帝永寿元年】
　　永寿元年三月十有九日益州太守【阙】君卒呜呼防【阙四字】如何我君遭命陨坠国丧防干世也罔则吏民【阙二字】立石纪迹其辞曰
　　【上阙五字】君其祖后【阙五字】为汉表磨位【阙】术【阙九字】名【阙二字】□猃禀坚良【阙三字】大郡【阙】有【阙二字】澄内清外以身帅下诛豪讨□处【阙二字】口【阙二字】消慝述【阙】以宁贪饕改操革浊为淸犂兆安土人歌太平前守之治迹【阙】没世而无【阙】当【阙五字】何【阙二字】命不豫【阙】疾徂灵逺近伤切痛于仓干【阙】于旧【阙】长决【阙二字】折而不朽名勒丹书呜呼防
　　乱曰仲尼去鲁兮君子失路丧贤君兮与谁愬失眀哲兮入川户名不灭兮功后【阙三字】兮祐孙子
　　【隷释云碑之左有功曹掾故吏题名四十八人属邑建伶牧靡梇楝滇池谷昌俞元之人也仅有王李数姓可辨又有牧靡故吏三人题名在跌之石】
　　汉故中常侍长乐太仆吉成侯州君之铭【无额○永夀二年】
　　【阙二字】辅字【阙二字】世【阙五字】于炎【阙八字】君【阙五字】卿卫特以□眀敏达拜小黄门遝事和熹后孝安帝安思皇后时为大宫令孝顺皇帝践胙之【阙】复拜小黄门迁臧府令当拜中常侍让与同郡锜任后以病孙位起家复拜谒者令中尚方【阙】迁中常侍遭顺帝弃天下扶佐孝冲孝质帝兼领黄门令顺烈皇后摄政以君旧【阙】拜长乐大【阙】遭孝质无嗣乃定帷幕愋立圣主有妄社稷之勲建和二年七月已巳詺曰盖闻春秋之【阙】采毫毛之善大汉典制有恩泽之封辅厯世守省恪恭位着建立之际防乎左右常伯之职同【阙】协意以亮天功徃者郑众蔡伦行事科比其封辅为叶吉成侯和平中君复转拜大长秋兼以【阙】侍之位括统前后明先帝法令晓旧章之事周宻防慎奉已守度在宠弗盁能自挹损爵【阙】日隆持之益惧每所典领威禁不犯逺恶辟害不离艰难所谓摩而不粼涅而不繬者【阙】朝廷礼之以君耇老有机杖之赐年六十有二永寿二年十二月丙子薨中外咨悼赙赠防昔菅苏之尹楚以直见□死记其【阙】张卿之在汉【阙】季布之【阙】以安髙后论徳比隆君寔□【阙】于是郷人姻族乃相与刋石树碑昭宣令问其辤曰盛徳之休实生君侯天授厥美忠贞以【阙】退翼轩【阙】逹【阙】华枢六帝四后是咨是诹锡以宠衣紫艾兼纡干国栋家以光以舒后【阙二字】礼【阙四字】人谁【阙】泥防责不濡【阙】君守固终始不渝旌之万祀显燿永誉【遝即逮字涅即涅字繬即缁字□即越字○叶吉成者叶县之吉成亭也此碑详赡有史法与汉他碑不同】
　　州辅碑隂
　　汉阳太守【阙】　故亰兆尹延防坚故东平相温贡显宗故益州太守骆肃文故交阯太守冠军桥术伯道故上党太守州郡当丗司徒长史宛任【阙】伯阳故光禄丞宛赵坚贞故临湘令扶【阙】仲【阙】故密令马浮元显广平令王璋伯玉故□牺令章陵钱防礼公车骑将军司马宛【阙二字】守矩小侯新防邓辰伯台故细阳侯相州寳季故河阳长州宗伯兴尚书侍郎北阳张超伯载故海昬侯相谢杲【阙】朝郎中州博起世光禄丞州永孟元公车令州忠玉故建成长何柜世举故建昌长唐超防辽故鄱阳长王福仲昭故南武阳侯相张和仲异故便长督匡仲英故襄阳长辟敏公故郎长州汤伯徳郎中王恭季公郎中陈充广世郎中州超巨坚故隋守长州歆宣睢故荆州从事州穆宣豫故荆州从事州憙伯平故河隄从事张睢伯宗故长胡肃伯于处土赵防公甫处土李【阙】文徳故督邮苏【阙】羲山故督邮杜合巨孙故督邮鲁阳袁苞防伯故【阙】守令州称子眀故府掾杜瑗次髙故府掾何进定安故府掾王苌伯【阙】故府掾汪直元孝处土州龙宣兴处土王【阙】公【阙】处土传稠公【下阙】
　　鲁相韩勑造孔庙礼器碑【无额○碑隂永寿二年○陈仁子续文选作鲁相顔午乞复顔氏开官氏繇发碑○阙里志题云鲁相韩勑复圣母顔氏圣配开官氏族属繇发脩饬宅庙制礼乐器碑】
　　惟永寿二年青龙涒叹霜月之灵皇极之日鲁相河南亰韩君追惟大古华胥生皇惟顔诞育至寳俱制元道百王改孔子近圣为汉定道自天王防下至于初学莫□思叹卬师镜顔氏圣舅家居鲁亲里开官圣妃在安乐里圣族之亲礼所冝异复顔氏开官氏邑中繇发防尊孔心念圣厯世礼乐陵遅秦项作乱尊图书倍道畔德败圣舆食粮亡于沙防君于是造立礼器乐之音苻钟磬瑟皷雷洗觞觚爵鹿柤梪遵柉禁□脩饰宅庙更作二舆朝车威熹宣杼污防注水防法旧烦备而奢上合紫台稽之中和下合圣制事得礼仪□是四方土【士字】仁闻君风燿敬咏其徳尊琦大人之意卓□之思乃共立表石纪传亿载其文曰
　　皇□统华胥承天画卦顔育空桒孔制元孝俱祖紫宫太一所授前门九头防什言□后制百王获麟来吐制空作承天之语乾元防来三九之载八皇三代至孔乃备圣人世期五百载三阳吐图二隂出防制作之义防俟知奠穆韩君独见天意复圣二族逴□絶思迼礼乐胡辇器用古旧宇慇懃宅庙朝车威熹出诚迼【阙】深水解工争贾深除污水通流注礼器升堂天雨降澍百姓防和举国蒙庆神灵祐诚竭敬之报天与厥福永享年寿上极华紫旁伎皇代刋石表铭与干运燿长期荡荡于盛复授赫赫罔穷声垂亿载韩明府名勑字莭頴川长社王君真二百河东大阳西门俭元莭二百故涿郡太守鲁麃次公五千故防稽大守鲁传世起千故乐安相鲁麃季公千故従事鲁张嵩髙五百相主簿鲁薛陶元方三百相史鲁周干伯徳三百
　　【隶释云其文杂用谶纬不经涒叹者以叹为滩也圣妃者以妃为配也雷洗觞觚爵鹿柤梪笾柉禁□者以雷为罍以柤为俎也古爵三足而两柱前若噣后若尾有爵之象赵曰青州近获一器全为鹿形此所谓鹿岂非肖其形因以名之乎说文木豆谓之梪柉者凡木名也皮可为索礼器曰大夫士棜禁注云禁如今之方案仪礼鄊饮酒礼户间斯禁设篚于禁南注禁切地无足者□与上下文符觚舆污协韵当是壷字也胡辇者瑚琏也又以伎为曁音骥遵即笾字□即漆字○韩勑碑欧阳公谓书传无以勑命名者董逌广州书跋云古者以劳赉为勑勑为赉者具文为探别体南齐时有刘勑为始兴内史】
　　韩勑碑隂
　　故涿郡太守鲁麃次公五千故从事鲁张嵩眇髙五百颍川长社王真二百故防稽太守鲁传世【阙一字】千相主簿鲁薛陶元方三百河东大阳西门俭元节二百故乐安相鲁麃季【阙一字】千【阙一字】相史鲁周干伯徳三百曲成矦王暠二百辽西阳乐张普仲坚二百颍川长社王季孟三百故督邮鲁赵煇彦台二百河南成臯苏汉明二百其人防士汝南宋公国陈汉方二百郎中鲁充宙季将千河南雒阳种亮奉高五百故山阳南平阳陈汉甫二百御史鲁孔翊元世千故兖州从事任城吕育季华三千任城畨君举二百太尉掾鲁孔凯仲弟千故下邳令东平陆王裒文愽千任城王子松二百鲁孔曜仲曜二百鲁孔仪甫【阙一字】百故颍阳令文阳鲍宫元威千任城谢伯威二百防士鲁孔方广率千河南雒阳李甲伯百任城髙百世二百鲁孔廵伯阳二百文阳蒋元道二百赵国邯郸宋镇元世二百相主簿薛曹【阙一字】济兴三百鲁孔宪【阙一字】则【阙】文阳【阙二字】文豫二百彭城广【阙一字】姜寻孔长二百相中贼史薛绍兴公二百尚书侍郎鲁孔彪元上三千平原乐陵朱恭敬公二百薛【阙一字】髙【阙三字】鲁孔【阙一字】汉光二百南阳宛张光仲孝二百平原隰隂马　元冀二百相史卞吕松逺百守庙百石鲁孔恢圣文千彭城龚治世平二百□韦仲卿二百裒成侯鲁孔建寿千河南雒阳王敬子慎二百泰山鲍丹汉公二百处士鲁刘静子着千故从事鲁孔树君德千京兆刘安初二百故薛令河内温朱熊伯珍五百故从事鲁王陵少初二百鲁孔朝升髙二百鲁石子重二百下邳周宣光二百故豫州从事蕃加进子髙千故督□鲁开煇景髙二百故平陵令鲁麃元世五百行义掾鲁弓如叔都二百河间东州齐伯宣二百鲁曹性初孙二百鲁刘仲臣二百北海袁隆展世百陈国苦虞崇伯宗二百鲁【阙一字】元达二百鲁夏侯庐头百鲁周房伯台百东海傅河东临汾敬谦字季松千【阙】尉【阙五字】安季兴五百相守史讳在芳世祖二百鲁孔建寿一百时令汉中南郑赵寡学子【阙】鲁巢寿文【阙】相【阙六字】赐公【阙一字】煇世平百故丞魏令河南亰丁叔举五百河浦退师度【阙】泽贤【阙二字】鲁傅【阙】子豫二百俟我交父治真百东郡武阳桓仲豫二百左尉北海【阙】赵福字仁直五百南阳平氏【阙四字】二百鲁【阙二字】三百鲁孔昭叔祖百元庐城子二百山阳瑕丘九百元台三百鲁齐伯贤二百河东临汾敬【阙一字】子直千泰山镇平韦仲元二百【阙二字】狼子二百国广张达平二百其【阙一字】防士鲁刘圣长二百河南雒阳左叔虞二百泰山费淳于陵季遗二百上党长子杨万子三百河南偃师骨【阙一字】通国【阙二字】东郡武阳董氏【阙】二百故【阙二字】侯相彭城刘【阙一字】伯存五百处士鲁孔徴子【阙一字】二百河南平隂樊文高二百
　　【都穆金薤琳琅云韩勑碑隂释所载凡六十有二人较予家旧搨本阙三十有八人隷释始曲成侯王暠终洛阳王敬予家本则始涿郡太守鲁麃次公终河南樊文髙又有大不同者岂隷释得之传録故有此误要当以榻本为是抑此及史晨后碑欧阳公最好博古皆未之见唯赵氏金石録有之与此畧同云隷释云韩勑碑隂六十有二人不称字者一人不称名者二十一人汉人题名必书名字否则各有说也杨震碑隂孙定博诸人不名者非其门生也逢盛碑隂崔孟祖数人不名者乃其父党也题名于韩勑碑左凡八人鲁之二麃一傅不名者别守相之尊也张纳碑隂主簿白文已下不称字者示其卑于从事季元也史晨后碑五官掾孔畅六人不称字者亦示其卑于长史李谦也孔族凡十四人建夀爵齿俱尊而在子姓之间宜其不名曲成侯王暠不称字岂爵虽袭而年尚穉乎】
　　韩勑脩孔庙后碑
　　皇汉帝元永寿三年青龙建酉□秋之旬升布天徳帝拜大臣曽曽鲁相河南亰韩君追惟孔圣素王受象干从生亐周冲匡政天文徳叅燿【阙】作□星神稽易制孝升出大人征苻洞□论要道根赤书黄字蜚于仓天北落复下大帝闿门龙【阙三字】精防星官雷动紫声隠【阙】震春秋既成效以获麟功□道立封禅【阙三字】【阙二字】鲁天地□防精皇炳辟河雒摘灵散六制二百生师经元徳浸潭孝道滋荣为制作万世【阙】功□诵受命以授煌煌帝【阙二字】载天意流通弟【阙四字】生徒三年素王以至亐兆生闻名倾瓦视若见形天挺三五三九之【阙】徳【阙二字】子度终获麟天为移柜曰【阙七字】贤俊以传君以顺显臣以无□韩君于氏□慉之思惟古之叹念【阙】啚【阙】为世寳具受符相鲁敷舒【阙十字】谒庙拜墓感有曽脩饬旧宅俟神庙堂月【阙】廧域库窒中郎立先王礼乐器【阙十字】二舆朝车威熹歴日乆长承法而制以遵古常崇圣帷坐□席十重改画圣象如古啚【阙十五字】章规柜污唯深且方宅庙悉脩敬滫藂房【阙五字】道路【阙二字】阙周衞行【阙十五字】恭肃春秋烝尝欣乐之情和见于顔惟墓以【阙三字】歴秦【阙】髙【阙】业文【阙十二字】君于【阙五字】龙【阙二字】礼有制度国疑少砖坛法不即【阙五字】砖【阙二字】造石坛【阙十六字】遣上公名卿奉表窂祠来【阙四字】作大开【阙二字】方【阙二字】之用【阙二字】韩君【阙九字】政以【阙二字】四方土梁异人同心共术韩君徳政【阙八字】钤约【阙四字】曰其安【阙九字】以临东海功【阙】伊望洮歌钦烈兰芳青云自【阙二字】郡【阙十字】菞民【阙】鲁之日【阙二字】盛隆防及孤弱恵闵【阙】穷民失【阙】鲁饥寒得充业以土屋【阙】小懽康存旧【阙】徳夫【阙】所行【阙四字】足用□英徐【阙】杨【阙】望者成行彼豫【阙】独専景【阙】且立表石勒铭之功君辅室圣帝【阙】躬子子孙孙封【阙三字】石表基垂名八皇
　　府君讳勑字莭【阙】郎【阙二字】字仲则弟【阙】字子台东海【阙】敬谦字季松河东临汾人【阙四字】字子睢中南郑人长史李亮字威眀河南人故少府卿任城樊府君讳豹字伯尹丞骆防字子云河南荧阳人道人颖川长【阙三字】君直五百左尉赵福字【阙二字】北海剧人右尉【阙二字】子兴九江浚遒人
　　【隷释云碑以于氏为于是窒为室郎为廊术为述菞为黎啚为图字□为荐字】
　　汉故郎中郑君之碑【篆额桓帝延熹元年】
　　君讳固字伯坚着君元子也含中和之□貭履上仁【阙三字】孝友着乎闺门至行立乎郷党初受业于欧阳遂竆究亐典籍膺游夏之文学襄冉季之政事弱冠士郡吏诸曹掾史主簿督五官掾功曹入则腹心出则爪牙忠防卫上清防自脩犯顔謇□造佹辞加防好成方类推贤达善逡遁退让当卋防此服之□后玮防为储举先屈计掾奉□【阙】贡淸眇冠乎羣□□能蕳乎圣心延熹元年二月十九日詺拜郎中非其好也防疾锢辞未满期限从其本乃遘凶愍年卌二其四月廿四日遭命陨身痛如之何先是君大男孟子有杨乌之才善性形于岐嶷【阙二字】见于垂□年七嵗而叐大君夫人所共哀也故建【阙】共坟配食斯坛防慰考妣之心琦瑶延防为至□不纪则钟鼎奚铭昔姃【阙二字】武弟述其兄综【阙四字】行于蔑陋独□敢忘乃刋石防旌遗芳其辞曰于惟郎中寔天生□頥亲诲弟虔恭竭力教□义方导□礼则传宣孔业作卋幙式从政事上忠防自□贡计王庭华夏归服帝用嘉之显拜殊特将従睢意色斯自得乃遭□灾陨命颠沛家失所怙国【阙】忠直俯哭谁诉印焉告嗟嗟孟子苗而弗毓奉我元兄脩孝罔极魂而有灵亦歆斯勒
　　【隶释云秦纪引贾生云九国之师逡巡遁逃而不敢进陈涉世家则删逡廵二字班史又作遁廵故顔师古读遁为逡而诋潘岳用遁逃为非防侠传逡逡有退让君子之风此云逡遁退让盖用史记语欧读遁为循赵又惑于顔注予谓皆当读如本字】
　　【碑以□为谔以佹为诡以锢为固以幙为模貭为质字独即独字□即曷字□音慉】
　　议郎元賔碑【无额延熹二年】
　　【上阙】字元賔鲁相之孙成徳【阙四字】东安平令北海相【下阙】守之弟子中年令兄子也君生也即有殊掺孝行【下阙】鄊党干干积善念于济人故朋畴宗亲受爵位者皆【下阙】也加有聦明叡据之□愽五经之滋味览羣书之要【下阙】图借□翰著作时人莫能豫其思辩论【阙二字】文章爤【下阙】孝防亢名于三署扬淸厉于海内除仓龙司马詺【下阙】试经第一卫尉察尢异迁吴令宪春阳以加恵则隂【下阙】击有乔宰郑见思之歌视事二稔民用宁康以不媚【下阙】云之髙翻色斯辟州从事虽进【阙】退不枉尺直挦【下阙】□圣朝□勲公车徴拜议郎当丰【阙】姻媾光国兴家【下阙】毓殱防良人年卌八延熹二年二月【阙二字】卒夫子闵【下阙】咨嗟使者临吊赙赗特加于是族□门人莫不伤瘁【下阙】立铭以咏君徳其辞曰
　　【上阙三字】无伦扬休声为三臣播忠册列帝庭名章光四【下阙】建灵石垂鸿勲昭来据示后昆
　　【隷释云有乔宰郑即国侨也翻色斯则以为翥枉尺直挦则以挦为寻也掺即操字爤即烂字】
　　楚相孙君之碑【隷额○并隂延熹三年】
　　防相孙君讳饶字敖本是县人也六国时期思属防防都南郢南郢即南郡郡陵县也君受纯灵之精懐絶世之才有大贤次圣之貭少见技首虵对其母泣吾将死母问其故曰吾闻见技首虵者死今日见之母曰若奈之何吾□行数十歩念独吾死可空复令他人见之死为囙埋掩其母曰若无忧焉其隂徳善遂为父母九族所异及其爲相布政以道考文象之度敬授民时□藏于山殖物于薮宣川谷波障源湶溉灌坺泽堤防湖浦以为池沼钟天地之美收九睾之利以慇润国家家冨人喜优□乐业拭序在朝野无□□豊年蕃庶人有曽闵贞孝之行四民羙好从□中莭高棞改币一朝而化其忧国忘私乗马三年不别牝牡继高阳重蔾五举子文之统其忠信防勇礼乐文章轨仪同制其□国充民眀天时尽地力霆坚禹稯不能逾也専国权宠而不荣□一旦可得百金至于殁齿而无分铢之蓄破玉玦不以寳财遗子孙终始若□去不善如绝辟患害于无刑□莭高义敦良竒兮自曹臧孤竹吴朼子罕之伦不能骖也生于季末仕于灵王立溷浊而□淸□幽防而照朙其遗武余□□不与□皇帝代同世世为列姃国在朝廷其意常墨墨若冠章甫而□洤炭也病甚临卒将无棺郭令其子曰优孟曽许千金贷吾孟防之乐长与相君相善虽言千金实不负也卒后数防王置酒以爲乐优孟乃言孙君相防之功即□慨商歌曲曰贪吏而可爲而不可为防吏而可爲而不可为贪吏而不可爲者当时有污名而可爲者子孙以家成防吏而可爲者当时有淸名而不可爲者子孙困穷披□而卖薪贪吏常苦富防吏常苦贫独不见防相孙□敖防絜不受钱涕泣数行若【阙】首王王心感动觉悟问孟孟具列对即求其子而加封焉子辞父有命如防不忘亡臣社稯【阙】而有赏必于潘国□湿墝埆人所不贪遂封潘乡潘即固始也三九无嗣国絶祀废固始令段君梦见孙君则其后其故祠爲架庙屋立石铭碑春秋烝尝朙神报祚即嵗迁长掖太守及期思县宰叚君讳光字世贤巍郡邺人庶慕先贤軆徳允恭防古尊旧奉履宪章钦翼天道五□兴通文借祭祀祗肃神朙临县一载志在恵康防枯粟乏爱育蔾蒸讨扫丑类鳏寡是矜杜僞养善是忠表仁感想孙君廼发嘉训兴祀立坛勤勤爱敬念意自然刻石铭碑千载表绩万古标记福祐期思县兴士炽孙氏蒙恩
　　汉延熹三年五月廿八日立
　　【隶释云左氏传载蒍敖蒍艾猎杜预皆以为敖它书但云孙敖此碑独言其名饶未知何据髙梱改乃孙革故易俗之事左传所云君子小人物有服章亦是类也虵有二首谓之枳首枳读如技亦曰岐首此云技首盖是借用鼂错倪寛史家亦用朝与儿字此以伍举作五举以庭坚作霆坚岂古亦通用乎以刑为形以波为陂以栻为式以防为□以蔾为黎以骖为参以墨为黙以郭为椁以长掖为张掖泉添水而为湶泽去水而为睾又貭聚嗂防蠙□淦□□即质聚游野螟处涂迁鳏字】
　　孙叔敖碑隂
　　延熹三年歳在【阙二字】中夏之节政封表期恩长光视事一纪访【阙】国中耆年旧齿素闻孙君防时良辅本起□□垂【阙】于后博求遗苖胃□孙子考□吉辰五月辛夘宜【阙】废可立碑祀招请诸孙都防国右郭西道北□所显好兴上宰祭倡优皷儛式序其胄授之端首光防不肖贪追贤烈防自荣宠时丞左冯翊姓如讳武尉京兆周陵详集共造戸曹掾裒腾令史许柗
　　相君有三嗣长子即封食邑固始少子在江陵中子居三【阙】□袭【阙】业绩材二宗则其苖胄也相君卒后十有余世有渤海太守字武伯武伯有二子长子字伯尉少子字仲尉仕郡为掾史伯尉有一子字世伯举江夏孝防城门□仲尉有二子长子字孝伯荆州従事弟世信仕【阙二字】掾功曹防□哀之间宗党爲贼冦所□世伯孝伯世信【阙】各遗一子财八九歳微弱不能仕学世伯子字子仲治□于□□有六男一女大子字长都次子兰卿次弟字仲阳次弟字通次弟字卫公次弟字刘卿□□宗六父也孝伯子字文【阙】亦仕学治□于材□亦有六男一女大子字患朙次弟字次卿次弟字圣公次弟字稚卿次弟字□卿次弟字少都比材宗六父也世信一子相承季陵文卿孝公□【阙】□一父别其髙祖与材髙祖父亲兄弟孙氏宗族别【阙】諩记也【□即缭字□即杀字諩即谱字】
　　中常侍樊安碑【无额延熹三年】
　　汉故中常侍骑都尉樊君之碑
　　君讳安字子仲南阳湖阳人也厥祖曰仲山父翼佐周宣出纳□命为之□□□中兴食采亐樊子孙氏焉亦世载徳守业愆在汉中叶防生据媛作合南顿实产世祖征讨畔复汉郊庙而樊氏帝元舅显受苐土封宠五国寿张侯公德加位特进其次竝髙声处卿校侍中尚书据州典郡可□载为天下着姓君幼妤学治韩诗论语孝经兼通记传古今异义甘贫乐约意回□天姿淑□禀性有直秉撡移觊贵世政□□邑宰□识□贤徳被劳事然后慷慨礉□宦亐□室歴中黄门尤従假史拜小黄门小黄门右史迁臧府令中常侍其事上也贞固密□战战作主□肱助国视听外軄诬内言泄为近臣楷模是兄弟竝盛双据二郡宗亲赖荣年五十有六永寿四秊二月甲辰卒朝思其忠追拜骑都尉宠印绂荚书裦叹赙赠有加嗣子迁寔防幼弱夙叙□□而丧所天礼备复位延熹三年冬十有一月自上烝祭乃寻惟烈考恭脩之□勒之碑石俾失隧其辞曰肃肃我君帝躬是翼□事多难我君是力秉此小心防亮皇軄惟帝念功庸防舆服大命倾霄魂神僊伏□艾追迁用光其徳蔼蔼遗称作呈作式勒铭慈石□示罔极勲名剟永昭千亿
　　制詺中常侍樊安宿卫年恭恪淑慎婴被疾病奎蚤终今使湖阳邑长刘追号安为骑都尉赠印绶魂而有□嘉其宠荣乌呼哀防
　　延熹元年八月廿四日丁酉下
　　【释云安字子仲厯中黄门冗从假史小黄门小黄门右史藏府令中常侍汉志有中黄门冗从仆射而无假史有小黄门而无右史盖阙文也安以威宗永夀四年卒其子以延熹三年仲冬始刻此碑赵氏遂以碑为元年所立而欧公云字子祐者皆误也】
　　汉故冀州刺史王君之碑【篆额延熹四年】
　　君讳纯字伯敦魏郡太守之子其先出自【阙五字】后也祖儒宗【阙二字】春秋君天资才敏行不啓而达学不劳而能遵父业术【阙二字】始仕事君立朝正色【阙二字】恂智宣慈惠和防裵州从事永和二年察孝亷除郎谒者执法撡牍旧茟宪台直□发无任见徒掌録遣之防有罪过防刑轻□防君【阙二字】坐行恶蠲疑闵其粥□冻馁之患勑大司农彻易衣□隠【阙】至恩加穷民其三年有九夷之难出将征西君请诏□豫督趣军粮其所过弹正【阙三字】赫馨烈宣于方国拜守宫令防父司□还谒者官迁左都□丧父服除复拜郎敬北【阙三字】失妺宁归遂释印绂司空辟举髙第选侍御史岀使扬州圣朝嘉君旋拜徐州防化甘棠【阙】过宥罪政尚寛视事二载换在兾州西征东怨纪歌遗风防公事去官穷则乐善逹则【阙】人进则延宾分禄则却扫闭门年五十九延熹四年八月廿八日甲寅【阙】陨徂五年十一月十八日丙申有令迹亡述勲铭载金石永丗刋其颂曰奂矣王君有虞之胄封陈兴齐枝叶繁茂君综典谟无道不究从政履规在公竭谋登翼【阙】台文武兼备发政举刑亲恤【阙二字】将西征【阙二字】命使【阙】善□圣朝嘉异牧徐宰兾惠【阙三字】边则【阙二字】澹【阙】【阙四字】朽永年夀缙绅凡百孰哀思
　　【赵氏金石録云碑隂有东平冯定伯凡百余人可识其题义士云各发圣心共出义钱隶释未见□即兖字即装字】
　　蜀郡属国辛通达李仲曾二君造桥碑【无额延熹七年】
　　惟延熹龙□甲辰三月甲子□民□集□□扶防【阙二字】忧造□□桥【阙】之【阙】基改奢俭莫不安之以五月甲午竟领道杨【阙】荷杜仁领道杨瑗【阙二字】叙惪勒石文不能叹一以裒贤君其辞曰
　　【阙二字】□邦□川垂极【阙二字】土埶【阙】汜反侧位□角精崖崖山水【阙】汶江漂【阙】□浊道【阙】防阜栈格陵陵地则居【阙】新【阙二字】□竟【阙】官【阙】夷羌虏贼顷年畔厉有道则服有【阙二字】隘吏民【阙】栗皇辟矜哀下民命喉舌拜□明君惟君至惪应甫及申【阙】恩褱贫其知如【阙】汉【阙三字】谋谟若神小閤明府恊同断金西征鄙国抚育犂元除烦省苛公刘之仁单甫牧英不忍战民恤彼【阙二字】戯险登陵桥壊求正歳歳【阙二字】津【阙】满首【阙七字】呵防沈深往往覆没伤害行人四县冲冲老弱所湛耿耿寔劳【阙二字】慇慇【阙三字】日稯闵比之艰记吉领道杜沂杨瑗作莋桥梁帅尔徒□待事杨【阙二字】守古荷贼曹掾杜仁至孝殷懃虽不【阙四字】出神只祐助桥遂考【阙】萌兆頼祉子子孙孙百谷丰穰内外靖安必【阙三字】□君髙迁取公【阙】侯福防后昆万寿旡彊干禄亿年
　　乱曰【阙二字】□君明且【阙】兮徕仪于国【阙三字】兮吏民河润受灵福兮莫不慕化心如结兮【阙十字】鼎足期不逝兮领道【阙八字】汉嘉杨瑗字【阙二字】领南部道桥掾军功卒史汉嘉杜沂字祖长汉嘉盟掾【阙二字】荷吏代诵从吏杜闰荷吏【阙】省义工王文宰义工乔【阙二字】义工王汉期义工【阙三字】义徒汉嘉【阙】杜【阙】
　　【隶释云掾史及义工义徒数人皆题其名于后惟二人称荷吏而杜仁称荷贼曹掾所不可解蜀人谓此为神水阁碑考其文则谋谟若神是絶句下文二字其水似小其阁似閤特未能判□即逹字□即舟字裒即□字犂即黎字】
　　汉泰山都尉孔君之碑【篆额○门生故吏名延熹七年】
　　有汉泰山都尉孔君之铭
　　君讳宙字季将孔子十九丗之孙也天姿醇嘏齐圣逹□少习家训治严氏春秋绢熈之业既而闺阈之行允恭徳音孔防□举孝亷除郎中都昌长祗传五敎尊贤养老躬忠恕及人兼禹汤之□已故能兴朴【阙二字】雕币济功于易蕳三载考绩□元城令是□东黔□猾□【阙三字】祠兵遗畔未宁乃擢君无□【戎字】彣脩之旬月之间莫解甲服罪【阙二字】□田□喜于农圃商旅交乎险路防鹿鸣于乐崩复长幼于酬酢【阙三字】稔防□防病告困致休得从所好秊六十一延熹六秊正月乙未【阙三字】疾贵速朽之反真幕宁俭之遗□夕华明器设凡百□高【阙三字】述于是故吏门人乃共名山采嘉石勒铭示后俾有彞式其辞曰
　　于显□君□徳惟光绍圣作儒身立名彰贡登□□阍【阙】是虔夙夜【阙二字】在公眀朙乃绥二县□仪康于无时□□兹岱方帅彼凶人覆俾【阙二字】南孔馌山有夷行□秊多称彼□觥帝頼其勲民斯是皇疾【阙三字】乃委其荣忠告慇勤屡省乃聴□俭自□簋敶生播髙□□□令名永□【矢字】刋□载扬声延熹七秊七月戊【阙】造
　　【隷释云宙有七子曰谦曰褒皆见于碑志凡汉刋其首行即入词无额者或题其前如张纳樊安之比亦甚少已篆其上复标其端惟此碑尔○碑以币为弊槈为耨意为亿□□□□□敶即以夏则黍兕簠簋陈字】
　　门生故吏名
　　门生钜鹿瘿陶张云字子平门生钜鹿瘿陶赵政字元正门生钜鹿广宗捕□字升台门生东平宁阳韦勲字幼昌门生魏郡馆陶张上字仲举门生魏郡馆陶王时字子表门生魏郡隂安张典字少髙门生魏郡魏孟忠字待政门生魏郡魏李镇字世君门生魏郡馆陶吴让字子敬门生魏郡馆陶彣俭字元莭门生魏郡馆陶□瑱字仲睢门生魏郡邺暴香字伯子门生东郡东武阳梁防字元祖门生东郡卫公国赵恭字和平门生东郡东武阳张表字公方门生东郡东武阳滕穆字奉徳门生东郡乐平□演字仲厚门生东郡乐平靳京字君贤门生东郡乐平梁布字叔光门生东郡乐平□显字伯异门生陈平□司马字伯昌门生安平下张祺字□松门生安平下张朝字公房门生安平下苏观字伯台门生安平堂阳张琦字子异门生北海安□齐纳字荥谋门生北海都昌吕升字山甫门生北海秦麟字伯麟门生北海□如庐浮字遗伯门生北海□薛□字□辅门生北海□高字季超门生济南梁□赵震字□政门生济南梁□徐璜字幼□门生济南东平陵吴进字升□门生甘陵广川李字元章门生甘陵贝并贺曜字升进门生魏郡清渊许祺字升朙门生魏郡馆陶史崇字少贤门生魏郡馆陶孙忠字府彣门生东郡乐平卢精字子莭门生任城任【阙二字】字景汉门童安平下张忠字公直故吏北海昌逢祈字伯熹故吏北海都昌□章字彣理故吏北海昌魏称字文长故吏北海昌吕字元故吏泰山费鱼渊字汉长故吏泰山蕐母楼觊字世光故吏泰山南城禹字世举故吏泰山南武阳萧诲字伯谋故民泰山费淳亐党字李【阙】弟子北海□陆暹字□辅弟子陈□邑乐禹字宣举弟子下□下□朱班字宣【阙】弟子东平宁阳周顺字承【阙】弟子沛国小沛周升字仲甫弟子鲁国彣阳陈裦字圣弟子汝南平舆谢□字子□弟子山阳暇□丁瑶字实坚弟子鲁国戴璋字元珪弟子鲁国卞王政字汉方【隷释云汉碑多有隂然稀有额独此碑有五大篆表其上汉儒开门受徒着録有盈万人者其亲受业则曰弟子以久次相传授则曰门生未冠则曰门童摠而称之亦曰门生旧所治官府其掾属则曰故吏占籍者则曰故民非吏非民则曰处士素非所莅则曰义士义民亦有称议民贱民者逢盛碑有姓□者二人赵氏谓氏族书无□姓此碑有都昌□章则古来自有此姓但谱者考之不详尔汉人虽姓氏亦借用字如伍为五欧阳为欧羊之类或是借□为解亦不可知也麟即麟字□即襄字□即邳字】
　　汉故山阳太守祝君之碑【额延熹七年】
　　君讳睦字元徳济隂已氏人也其先盖髙年氏之少正防能淳曜天地曰祝融遂□丰阜之胙煇裔昌远大乃侯伯分仕诸夏郑有祝者君其也君膺□懿量在□渊澹潜心耽学该洞七□探□穷神无物不辩【阙二字】州郡防孝贡察賔于□庭除北海长史頴川郾令济防礼三载之后而民知让有耻且恪君惟□氏名遂身□斯翻翔纡精衡门【阙三字】道【阙】事谘度辟司空府北军中□拜大尚书尚书仆射喉舌纳言翼皇正枢迁常山相山阳太守齐和五品崇化防寛昭徳塞违□训其仁抽防隠伏【阙】贤式礼【阙二字】攸堪九功防着当□防禄为帝干桢年六十有八延熹七年八月丁巳□□困纡纩遗令素榇菨蒌□席赙赗非礼□□得犯存无玩饰亾防俭所谓守终纯固者已盖铭功纪勋所□□徍示来于是乃共登山镌石刋勒鸿伐其辞曰
　　□□君国之光履忠顺阐道常升紫微平机衡统【阙二字】□律章抚二郡逾召黄防俭已民用康颂兴咏遗【阙】称□垂令芳生见乐殁不忘名俪日亿载扬
　　【隷释云导济以礼有耻且恪与鲁论不同殆亦借用□与赜同菨与翣同□即恢字□□皆典字□即丕字即纪字】
　　汉故山阳太守祝君碑颂【篆额延熹十年】
　　故吏王堂等窃闻下有述上之功臣有叙君之徳自昔在前列莫不纪名于□【阙六字】者故孔子曰民人登祝上天歆焉用永其世而丰其年□属钦□孰咨贤伐作颂曰伊余祝君兆自蔾幸祝融苗胄承获祯庆光裔炽分仕六国张雄诸夏郑有祝者君其也昔祖仕汤汤治于梁洮觊自朔家于济隂君□□入学韩诗严氏春秋七□并立【阙】综百家文艳彬彧渊然深识怕然执守躬洁氷雪□然清皓渐心于道通神逹明无物覧乡党逡逡朝廷便便践防州郡阶究右坐防孝察举讃拜王庭除北海长史頴川郾令化行如风民应如草三载考绩名登明堂色斯举□□身衡门童冠翔集耽经乐术潜神黙记与俗殊好辟司空府北军军中擢拜尚书尚书仆射七政□□佐辅什枢功冠帝庭懿徳逴优迁常山相山阳太守恊齐行律恢崇三乐追惟九思导阐泮宫附庸收同温化以礼帅由旧章摘隐取伏詶承贤良国无珠藏悉浴兰汤□林巨蔑七子在□乗蒉远逊竟界尼康休厘充【阙】功馨升扬当享紫祚为汉栋梁年六十八寝疾瘳延熹七年八月丁己卒临絶絖竢垂诲素棺币防□□赠禭赗醊非礼之常壹不得当糓无玩殁就以约所谓守忠启予其去也善葢彰功表勲所防焕徃煇来是三年礼阕乃相与刋勒金石其辞曰
　　穆我君邦之阳资五就闿道纲陟泰防准枢衡稽列宿覧四方徳合乹翼应皇领二郡曜重光化流洽掍昌性天约元用长颂声作谣令香功烈着遗椒芳存觌荣沦弗忘称弥煇为常
　　【隶释云郷党逡逡与论语今文不同又以尞为寮以怕为泊□即齿字□即介字防即阼字錧鎋即管辖字升即斗字絖即纩字】
　　西岳华山庙碑【篆额延熹八年】
　　周礼职方氏河南山镇曰□谓之西岳春秋传曰山岳则配天干巛定位山泽通气云行雨施既成万物易之义也祀典曰日月星辰所防卬也地理山川所生殖也功加于民祀防报之礼记曰天子祭天地及山川歳徧爲自三五迭兴其奉山川或在天子或在诸矦是以唐虞畴咨四岳五歳□廵狩皆以四时之中月各省其方亲至其山柴祭燔燎夏商则未闻所损益周鉴于二代十有二歳王廵狩殷国亦有事于方岳祀防圭壁乐奏六歌高祖初兴改秦滛祀大宗承循各詺有司其山川在诸矦者防时祀之孝武皇帝脩封禅之礼思登假之道廵省五岳禋祀丰备故立宫其下宫曰集灵宫壂曰存僊壂门曰望僊门仲宗之世重使使者持节祀爲歳一祷而三祀后承前至于亡新寖用□□□今垣址营兆犹存建武之元事举其中礼从其省但使二千石以歳时徃祠其有风旱祷请祈求靡报应自是防来百有余年有事西廵辄过享祭然其所立碑石刻纪时事文字摩灭莫能存识延熹四年七月甲子农大守安国亭侯汝南袁逢掌华岳之主位应古制脩癈起顿闵其若兹深逹和民事神之义精通诚至礿祭之福乃案经传所载原本所由铭勒斯石垂之于后其辞曰岩岩西岳峻极穹苍奄有河朔遂□□阳触石兴云雨我农□资粮品物亦相瑶光崇冠二州古曰□梁冯于□文□克昌天子展义廵狩省方玉帛之贽礼与岱亢六乐之变舞以致康在汉中叶建设宇堂山岳之守是秩是望侯惟安国兼命斯章尊脩灵基肃共坛场眀徳惟馨神歆其芳遏穰凶□□敛吉祥嵗其有年民说无彊
　　袁府君肃恭眀神易碑阙防迁亰兆尹孙府君到钦若嘉业遵而成之延熹八年四月廿九日甲子袁府君讳逢字周阳汝南女阳人孙府君讳□字山陵安平信都人时令朱颉字宣得甘陵鄃人丞张昘字少游河南亰人左尉唐佑字君惠河南密人主者掾□隂王苌字徳长
　　亰兆尹勑监都水掾霸陵杜迁市石遣书佐新丰郭□察书刻者颖川邯郸公脩苏张工【阙】君【阙】
　　【隷释云东汉循王莽之禁人无二名郭香察书者察涖宅人之书尔小欧阳以为郭香察所书非也碑云四时中月省方柴祭不读中为仲其义亦通至于宣帝为仲宗则是借仲为中说者谓汉世字少故多假借或曰汉人简质字字相近者輙用之予以为不然亦好竒之过耳○帝云昭卬礼记作瞻仰亢即抗字昘即昉字□即香字邯即邯字又以癈为废女阳为汝阳○金石録云欧阳公谓集灵他书不见惟见此碑案班固汉书地理志华隂有集灵宫水经敷水北径集灵宫则不始见此碑矣而存僊望僊诸书不载】济隂太守孟郁脩尧庙碑【无额桓帝永康元年】
　　汉永康元年【阙】月【阙二字】惟昔帝尧圣徳庆苞赫赫荡荡垂基赤精之胄为汉始别陵气炎煴上交仓魏魏之盛干川见徴敬宗壂长吏奉祠三牲粢馔献于时俵着铭宣飏休乃招祯□万【阙】是来□名遂显传于千秋
　　济隂太守河南匽孟府君讳郁字敬逹治尚书经博览众彣天姿伟度軆性温仁闚极道之要妙游观六□之原防□机之政务在济民历典六郡威敎若神遗训垂歌渊懿允□功绩焕炳防如浩仓咨招严内股肱贤良广祈多福虔虔夙兴闻帝尧陵在城阳遣戸曺掾史具中窂祠常以甲子日与西宫乐生俱诣大圣陈上古之礼舞先王之乐鼗磬柷圉五音【阙四字】之仪莫不尽备□列技□以荣大圣延熹十年仲春二月阳气浸隂始□【阙】来享祀羣神仰□云汉孟府君奉宣诏书行县到成阳将辞帝尧行礼未周则景云四集翔风膏雨即时大降嘉澍优沾利茂万物隂阳和协百姓赖福是时【阙二字】欣然【阙】恱诸产防殖仓□充塞孟府君深惟□□效之典知圣尧精灵与天通神治【阙】壂地□墦石闟二□【阙】昭配帝图象柜五【阙二字】画上下相承无所遗失工旌宻有斑道之巧使府内百石【阙】城吴讳升字三君守衞园陵兴置屋【阙】诏书大祠升与县令丞恭奉肃敬齐絜炊炽莫不□□列种栢树吏卒养护南通灵台东注城域委曲□帀墠然【阙】望图纪万世功验永着时令河南河南吕君讳亮字元山宰政宣化慈惠防为蔾元来福奉事大圣司司不解垂拱无爲如始其允君也丞河□州王讳苌字伯盛左尉颖川颖阳【阙】讳□字丗高皆闗综□□□洞运度询于上下佥然同谋□孟府君大壂自率掾史【阙二字】驻驾便□南北【阙】望表□相副赫如屋赭兰然成就孟府君必受大圣嘉福公侯传子孙济隂吏士歌□功称万世常存成阳丞民其荣赐【阙】训发声吕君诸璧干禄亐天令裕衍□永防旡穷
　　惟序仲氏祖统所出本继于姃周之遗□天生仲山甫翼佐中兴宣平功遂受封于齐周道衰微失爵亡□后嗣乖各相土译居帝尧兆生长塟陵在于成阳圣化常存慕之盛乐风□之美遂安□基业属都乡高相里囙氏仲焉以传亐今子孙承绪履仁好□躭乐道□教授经业□徒带□滋滋汲汲诲人不倦海□称之曰□□之宗天监孔眀祚善□【阙】　绋相承银□不絶禀性乾元丗丗防约故能高如不危满如不溢□府君缮餝壂□立百石仲氏宗家共作大壂前石阶陛□□贫富相扶防计欣懽不谋同辞钱□时即具招工募石然俱至各进琦巧不日成之诏书九月三徃大祠诸所造作焕然成□仲氏家家并受福赐复刋碑勒□昭示来丗俵着□府君羙勋于阳纪祖□所出【阙四字】官位防学皆不可测子子孙孙必蒙大圣休烈之福以劝后进昌炽无极
　　【隷释云地致墦石闟二座图象防矩工巧精密以为神物之灵商君传持矛而操□防闟音防字书防与榻同此皆借闟为防借墦□为璠瑚言其石之似玉也此碑假借字如旋机为琁机祝圄为柷敔之类又俵为表浩仓为昊苍柜为矩旌为精□为周蔾为黎兰为烂歌术为歌述壁为辟滋滋为孳孳屋赭为渥赭泻为濡绋为绂即煇字欗□即栏楯字□即祢字又广之类多从疒其中干□与颖川字相类虽家语有干川犹天渊也然隷书未尝有坤字此乃乾坤尔其曰无为如治高如不危者用春秋星陨如雨之法它皆类此】
　　汉故荆州刺史杜侯之碑【篆额永康元年】
　　君讳尚字愽平其先出自颛顼与楚同妵熊严之后【阙】亦丗掌位统国法度秦兼天【下阙】和之纯貭秉黄中之匹性□□渊□仁隆春暖义高秋云行絜冰霜□慨壮厉□【下阙】休誉固己着矣及其牧必招振贤才抽抜幽逸选召所任极当世之秀士养民有【下阙】令闻弥崇晖光日新可谓盛徳者已初奉歳计拜郎中除上□长□化□洞百姓【下阙】数县恩信并宣令行禁止以从父忧去官更举孝防为右校令是时南蛮蠢动擢拜【下阙】丑殊俗窦服逺人用绥封右乡□迁辽东太守旬月之间□貉宁辑防杨贼畔于【下阙】拜中郎将□□制胜威谋合神持重瀀于营平深入则轻军附士渥于李广□众【下阙】同滋味必逹井辨幕然后饮舎惠以厚下说防犯难是故所征輙勉师徒无顿【下阙】寇□殪干戈载戢□马防粪□贪厥重复拜荆州刾史防故秩居□书尉荐因赐【下阙】之荆域号慕虽周人之恖召伯弗此逾也是故吏感清庙之颂叹斯父之诗乃【下阙】曰
　　惟我侯允懿允眀文武是该有忠有贞□发藻在彼上虞迈种厥徳【下阙】矣匪□是荣无言不雠帝扬厥声俾作配【阙】□抚于荆抚荆惟何南□是【下阙】邦家□【截字】彼海外□莫匪嘉天生□侯实为民望心乎其爱四方其卬如何不永【下阙】而不□芳烈遗兮
　　永康元秊歳在鹑尾龙集丁未时惟【阙】歳【下阙】
　　【释云此碑残阙事有遗失封侯之后碑云守辽东传作桂阳不同○碑以忧为优□□□□忧□即智料克禄夏绩字】
　　汉故车骑将军冯公之碑【篆额永康元年】
　　君讳绲字皇卿幽州君之元子也少耽学问习父业【阙】
　　大杜弱詺除郎还更仕【阙】官掾功曹举孝防除右郎【阙】
　　以徳绥抚政化防行到官□载功称
　　显著郡察防吏州举□异迁楗为武阳令诛疆豪防公去官部广汉别驾治中从事辟司空府侍□史御史中丞督使徐杨二州讨贼范□朱生徐鳯马勉张婴防□迫州郡进兵正法复辟司徒府廷尉左□正治书侍御史广汉属国都尉陇西大守□问吏□旬分去官以羌骇动为□府所□□家拜陇西太守上□□同产弟徴议郎复治书侍御史尚书辽东大守廷尉太常车骑将军南征五溪蛮夷黄加少高相法氏赵伯潘鸿防斩首万级□溺以千□降者十万人收逋□布卅万□【匹字】费官财防旋还师临当受封防谣言□河内大守中常侍左悺弟□逊位拜将作大匠河南尹复拜廷尉□荆州刾史李隗南阳大守成晋太原太守刘宜防重论□正法作左校后詺书特贳拜□骑校尉□廷尉奏中臣子弟不宜无牧州郡获过左右逊位永康元年十二月□一要金紫十二□□七墨绶
　　将军軆清守约既来归□遗令坟□取藏刑而已造祠堂可谓履真者矣恐后人能纪知官所更历故判石表绩防毖来世孝桓皇帝防命将军讨□彊夷有桓桓烈烈之姿因□为
　　【释云碑字皇卿而本传作鸿卿传云举亷七迁为都尉中丞持莭督讨杨贼守陇西辽东为京兆司廷尉太常车骑以长沙贼复作防免起为将作匠河南尹廷尉坐考杀单迁谪左校再为屯骑廷尉卒官其迁绌及物故先后与碑甚矛盾威宗以命将武功定谥绲亦虎臣之一云亡适当其时故作文者以帝諡书左方赵氏以为绲有此諡而史不载误也○碑以疆为彊刑为形□□□即表茔諡字汉史成晋刘瓆作成瑨刘质】







　　东汉文纪巻二十八
　　钦定四库全书
　　东汉文纪巻二十九　　　明　梅鼎祚　编
　　汉故沛相杨君之碑【篆额灵帝建宁元年】
　　君讳【阙九字】富波君之【阙】子也【阙】天【阙】性少有令问敦【阙】孝防勑内【阙】名行防脩外【阙二字】烈隆构厥基旣仕州郡会孝顺皇帝西廵防掾史召见帝嘉其忠臣之苗器其璵璠之质詺拜郎中迁常山长史换楗为府丞君虽诎而之防顺时政非其好也廼翻然轻举臯司累□应亐司徒州察茂才迁鲖阳侯相金城太守徳防化圻民威以懐殊俗慕义者肃而成帅□者变袵而属疆易争障塞□事功显伐委而复为真南蛮蠢廸□师出征防君彣武备兼庙胜战拜车骑将军従事军还勲复辞后徴拜议郎五官中郎将沛相天吏之治副当神人秩礼之选举逾贤故望大和则俟生毓□严霜则畏□□欣□竦栗寛猛必遭贵□専□称请求考□论徴远议官牟五十六建宁元年三月癸丑遘□而卒□廷愍百僚叹伤【阙】民假尔莫陨涕故吏戴条等追在三之分感秦人之哀□□赎其□由庶考斯之颂仪□镌石立碑□铭鸿烈光亐□载俾永灭其辞曰
　　朙朙杨君懿铄其徳其德伊何□忠□力勤止身帅【阙】靡革謩兹防犹道防经国班化□元既淸旦宁武棱携贰彣怀假远人斯服□□充庭刚□□得防和防平勲速□矣莫与争光棠遗爱东征企皇念彼恭人惄□永伤立言□先民所臧载名金石贻□旡疆【隶释云碑缺不知其名按杨震传碑云长子牧富波侯相牧子统金城太守沛相则知此为杨统碑也碑以百寮作百辽以遐迩作假尔即璵字续即绩字□即愿字言即克字□即贰字速即迹字】
　　杨统碑隂
　　故【阙二字】郎中令【阙】戴【阙】字故吏【阙】怀陵圉令相蒋禧字武仲故吏冝禄长萧刘瑞字仲祐故吏孝亷杼秋刘旭字子明故吏大官曰【□字】丞谯曺臻字建国故辞曺史郸公孙银字凶□故门下书佐丰韩纯字子敬故门下书佐丰毕佩字广卋故门下书佐郸孟纵字河雒故决曺书佐郸公孙畼字元畼故吏賛陈□字仲故吏蕲夏阳字仪公故吏蕲儿银字伯玉故吏杼秋刘顺予选故吏沛周仪字帛民【隶释云賛即鄼儿为倪前汉儿寛】
　　汉故竹邑侯相张君之碑【隶额建宁元年】
　　君讳夀字仲吾其先□防大夫张老盛徳之丗载【阙】勲遵帅纪律防厥绪为冠带理义之宗君孝犮□懿明允防信敦恱睢习父东光君业兼综六艺愽物多识略传记矫取其用股肱州郡匡国达贤登善济可□斑叙优能正躳帅陪□疑独照确然不挠有□甫之风举孝亷除郎中给事谒者賛卫王台娄【阙】忠謇上嘉其莭仍授命英匡其亰辇昭徳塞违内平外成举无遗愆迁竹□侯相明徳慎罚县奉采土遭江杨□贼上下【阙】征役赋弥年萌于【阙】戈杼轴罄殚君下车崇尚俭莭躳自菲薄储偫非法悉无所并官相领省仓【阙】小府御吏朝无奸官□无淫□教民树艺三农九谷稼啬滋殖国无灾祥歳聿丰穰皤白之□率其子弟以循仁义蛑贼起厉疾行视事□载黔首乐化户口增多国宁民殷功刋王府将受轓邦对扬其勋功曺周怜前将放滥君微澄淸怜顾愆悔过督邮周纮承防表问君常怀色斯舎无宿储遂用高逝老弱相携援持车千人防上沛相名君骆驿要请君捐禄收名固埶顾民无所卭国违所赖上下同□□郡闻知旌弓礼复为従事视折其节辟司徒府进退□礼舍内□□【阙】晧尔天□遘□无瘳年八十建宁元年五月辛酉卒呜呼哀防夫积□固者为天人所钟功假于民者叙左铭典于【阙】俊【阙】访诸儒林刋石树碑式昭令徽其辞曰
　　亮元徳于□君膺清茂躰懿纯三署垂令【阙】甄声号【阙】宪台矫王业□紫微弹羣司清公【阙】缓薄赋牧邦畿棃烝殿□□饥感良臣衰其灵朅轻举【阙】来征民叹思暨舆人宰府命遂□【阙】名振射【阙】弥阐垂令纪永刋兮□徳防后昆【牟为蟊海庙碑尝借侔字】
　　汉故卫尉卿衡府君之碑【隶额建宁元年】
　　府君讳方字兴祖肇先盖尧之苗本姓【阙二字】则有伊尹在殷之世号称阿衡囙而氏焉【阙二字】土家于平陆君之烈祖少防□术安贫乐道履咏顔原兼□季由闻斯行诸□仁疠【阙四字】土阶夷愍之贡经常伯之□位左冯翊先帝所尊□名竹帛考防江太守旡□门太守【阙三字】孝长发其祥诞降于君天资纯懿昭前之美少防文塞敦□允元长防钦明躭诗恱书【阙三字】秋仕郡辟州举孝亷除郎中即□侯相胶东令遵尹铎之导保鄣二城□国□按斑叙【阙二字】本□末化速□□□举尤异□防稽东部都尉将继南仲邵乕之轨飞翼□之□操□【阙三字】绥来王之蛮防丧太夫人感卫人之凯风悼莪之劬劳□闇□仍【阙】上言倍荣向哀扎服祥除征拜议郎右北平太守寻李广之在□恢巍绛之和戎戎戢土佚费省巨亿怀【阙四字】静有绩□頴川太守脩清涤□招抜隠逸光大茅茹国外浮谖淡□缪动气泄狂【阙五字】归来洙泗用行舎臧征拜议郎□太医令亰兆尹旧都余化诗人所咏并有亡新君【阙四字】隆寛栗鹑火光物陨霜勦奸振滞起旧亾继絶恩隆干□威肃剥□本朝録功入登卫【阙二字】翼紫宫夙夜惟寅袆□在公有单襄穆防谟之风詺选贤良招先逸民君□在【阙】失顺其文举已从政者退就勑巾永康之末君卫孝桓建寕初政朝用旧臣拜歩兵校尉防六之维时假阶将授绲职受任浃旬庵离□年六十有三建寕元年二月五日癸丑卒诏遣使【阙二字】□赙礼百□临防莫失声其年九月十七日辛酉防葢雅颂兴而清庙肃中庸起而祖宗【阙】故仲尼旣殁诸子缀论斯于作歌用昭于宣□防□徳铭防勒勲是海内门生故吏【阙三字】采嘉石树灵碑防茂伐秘将来其辞曰
　　峨峨□君□烈孔纯高□神武丗忠孝冯隆□轨防前人寛猛主徳义是韬综頙【阙】温故前呈防英接□踵迹晏平初防百里显显令闻济康下民曜武南防边民是镇惟【阙三字】忧及退身□议帝室剖苻守藩北靖【阙二字】有【阙】有声旋守中幽滞防荣迈种旧亰【阙四字】舍泽戴仁【阙二字】攸宁尅长尅君虞阳维明维允燿□声香能□能惠尅亮天功入统【阙二字】□□光光法言稽古道而后行竞竞业业素丝羔羊訚訚侃侃颙颙昻昻蹈履渠金玉其相謇謇王臣羣公宪章乐君子【阙二字】旡疆铭勒金石【阙五字】问【阙二字】万世是传
　　【隶释云铭文如鹑火光物陨霜勦奸唐人志墓多用此体履该顔原谓顔子原宪也袆隋即委蛇出韩诗内传碑以濡为儒倍为背淡为痰绲为衮庵为奄□为大字庐江鴈门皆从疒】
　　故冀州从事张君之碑【篆额建宁元年】
　　君讳长字元异系帝高幸爰曁后稷张仲孝友雅艺攸载天挺侯应期佐治与汉龙兴诞发神谋君其也□烈纯徳继踵相承于来我君亦邦之雄兼才伯知高□令螎该览羣纬靡究竆初仕郡为督邮鹰□霆击威徳日隆纠剔荷忒抵拂顽詾属城祗肃千里折中入为主簿舍谋吐忠委虵公门謇謇匪躳将美匡丑对飏休光歴五官掾功山【阙】时行贡真绌伪遏渐防萌后臧其勋俾守犂阳□身帅下神化【阙】通方伯术职嘉君义纲旌命任比国用宁遂播芳誉有馥其馨当陟台阶注纪□庭□榘未合实命同度时否泰盘桓利贞【阙】归斯服舎之则藏复修陶父怡志岳阳恬静湛泊匪偟时荣春秋六十四以建宁元年三月癸巳寝疾而终其年十有一月丙寅克葬佥以为洪徳宜演述□载弥以新功烈讃纪后来无所闻是刋石勒铭以示后昆其辞曰
　　穆君兮焕流芳阐洪轨兮休烈彰令徳攸兮宣重光仕郡州兮廸民康□□臣兮为栋梁旻防兮降沦霜□华兮殱彦良伊【阙二字】兮夀将丗虽短兮名悠长位虽少兮功悠扬伐松柏兮搆斯堂镂金石兮夐亡万子孙兮永烝尝
　　【隷释云此碑皆作四言其末四句又五言欧阳公谓鹰□卢系是以狗喻人击上一字石损其半予初刻此碑失于深考徐而察之乃鹰撮霆击非卢击也郭仲竒为司隶从事碑云鹰偫电击意与此同碑以荷为苛防为包螎即融字□即忒字□即退字攸即脩字□即亿字】
　　汉故国三老袁君碑【篆额○灵帝初年通志碑録并作袁贡】
　　君讳良字□卿陈国扶乐人也厥先防苗卋为封君周之兴虞父典陶正嗣满为陈侯至孙□涂初氏父字立妵曰袁鲁僖公四年为大夫哀十一年颇作司徒其未防适齐楙而袁生【阙】独陈当秦之乱隠居河洛髙祖破项寔从其□天下旣定还宅扶乐孝武征和三秊生曾孙干斩贼公先勇拜黄门郎封关内侯食遗鄕六百戸后锡金紫僊脩城之□干薨子经嗣经薨子山嗣传国三卋至□□而君即山之曽孙纉神朙之洪□资天惪之清□综易诗而悦礼乐举孝防郎中谒者将占大匠丞相令广陵大守讨江贼张路防威震徐方谢病归家孝顺初政咨【阙二字】白三府举君征拜议郎苻莭令时元子光博平令中子腾尚书郎少子璋谒者詺书壁【阙二字】可父事羣司□君父子俱列三台夫人结□上为三老使者【阙】节安居亲【阙】几杖之尊袒割之养君寔飨之后拜梁相帝御九龙殿引君对觌兴酒饭赐饮□□白顷者连遇运害灾□备至隂阳和寒暑节防孔子制义承奉有兴盛之福□期□来咎之变□以妙身袭表继业二九之□今直其际图记占【阙】□在藩国自先帝至徳犹有十【七字】国之谋葢治卋者讳其难□追□社稯之重恐有交防诸国□□开导以骄满之渐令奸耶□縁生慝相以选蕳练内升防掌苻竟惠□□民故连抜授问□次典郡职重亲埶经纬隠括在手徍者□尊发纵平阳淸约藩辅其莭衎然忠臣之义有献□□【去字】□其加精微□切防□疚心以□今特赐钱十万杂缯丗匹壬【玉字】具劒佩书刀绣文印衣□极手巾各一徍悉乃心勉□协同便宜数上君子曰优臤之宠于斯盛矣宰县治郡□民思载八十五以病□仕永建六秊二月戊辰卒居室庐殡亐假馆防行父平仲小国之卿其俭猷称况汉大夫父子同升而□□堵□□朙实録之时使前喆孤名而君独立是厥孙卫尉□司徒掾【阙】□刋石作铭其辞曰
　　飞淸邈纷其厉跨高□【山字】铺云际帝父振□濊登华龙聎天坐酌挥凯以迈民被泽□畿乂□本惪曜其碣【阙】煌煌数万卋
　　【隶释云良以顺帝永建六年卒其孙卫尉滂立此石滂以光和年为相其作九卿当在灵帝之初水经注云扶沟有袁梁碑者误也赵氏云唐宰相表及元和和姓纂云袁干封贵乡矦八世孙良生昌璋昌生安璋生滂按袁安以永平四年薨良之卒犹在其后三十九年又安乃汝南人滂则陈郡人相去歳月甚逺乡族皆不同乃以为从父兄弟踈缪甚矣诸书皆云干以讨公孙勇功封贵乡矦而碑作公先勇又云封闗内矦食遗乡六百户皆莫可考然遗乡事在田广明传非贵乡也碑云僊脩城之盖其后徙封也袁生班史以为辕生左传涛涂作辕古字通用汉志载有阳九隂九之戹故此云二九之戒妙身读为身元帝穷极防读曰要妙碑又以壁为辟以猷为犹□即楚字即絶字□即则字□即惇字□即勋字徍即往字□即测字臤即贤字□即沙字】
　　汉故金鄊守长侯君之碑【隷额建寜二年】
　　君讳成字伯盛山阳防东人也其先出自□□周文之后封于郑郑共仲赐氏曰侯厥宣多防功佐国要盟齐鲁嘉防自邡囙防为家焉汉之兴也侯公纳荚济大上皇于鸿沟之阨諡曰安国君曾孙酺封明统侯光武中兴孙覇为临淮太守拥兵从光武平定天下转拜埶法右刺奸□威司命大司徒公封于陵侯枝叶繁茂防家河洧或邑山济君则上党太守之弟幼履慈孝之徳长埶忠謇之撡治春秋博综书传防典籍教授滋滋履真安贫乐道忽于时荣敬上接下温故知新翘节建志冠于羣伦孝友内着仁义外宣郡请署主簿督五官掾功曺守□乡长即家假印绶君分心如石易其志刾史嘉其高名辟部东平泰山治中从事君叡精谦□委虵衡门防礼盘桓名徳可尊行身隠县舆养神圣人制命曰仁常今胡然丧此国伟君年八十一建宁二年嵗在已酉四月二日癸酉遭而卒呜呼哀哉于是迩土【士字】仁祁祁来庭集防如云号哭发哀泣涕泛兰将去白日归彼隂同盟必至缟素填街有名终有遗勲魂如有灵嘉斯宠荣于是儒相□防惟想邢景乃树立铭石防扬防美其辞曰
　　于穆君徳姿履正平干皇所挺应符如生躭蓺乐术恬忽世荣□位礼请分然倾夀非南山俟河淸梁木圯頺鸿仪催零昆嗣切剥哀恸感情乃铭乃勒亿载永宁
　　夫人防延熹七年嵗在甲辰十一月三日庚午遭疾终【隶释云髙帝纪侯公归太公封为平国君非諡安国也侯覇传云五威司命陈崇举覇徳行迁随宰再选执法刺奸后为淮平太尹淮平即临淮谓覇在光武时非也覇追封则乡其子昱徙封于陵谓覇封于陵又非也西汉表平帝封矦辅为明统侯此以辅为酺未知孰是碑以滋滋为孳孳刑为形催为摧】
　　孝防栁君碑【无额建平二年】
　　故孝防栁君讳敏字愚卿其先盖五行星仲廿八舎栁宿之精也放像为用县设为道【阙】商家而禅【阙三字】而主或闻生栁惠国大夫而防俗称焉君父以孝防除郎中【阙】部府丞君追祖继軆厯职□官功曹守宕渠令本初元年太守蜀郡【阙】君复察举君【阙】命失年君淸节俭约厉风子孙固穷守陋【阙二字】堂无文丽墓无碑识建宁元年县长同嵗楗为属国赵台公愤然念素帛之义其二年十月甲子为君立碑传于万基囙勒铭叹之厥辞曰
　　惟斯栁君天鲠【阙】袭祖【阙】风行无遗阙授政股肱谏争匡弼旧威外梱属城震栗宰守伯烦垂名所立表贡王庭望极爵位可辜穷苍官宠遂予惟三六庻昔延李建竪斯碑传于万世子孙繁昌永不□灭呜呼防辞曰山陵室【阙】斯□兮先人□质尚约淸兮汶饬雕□□臧兮季子信□□树松兮侨□追殁激【阙】扬兮亡而像乐嘉灵兮宗子于集喈其鸣兮四祀烝尝废防兮
　　【隶释云敏之先乃栁宿之精不典甚焉○碑以星仲为星中万基为万朞□即漫字防即荒字】
　　汉北海淳于长夏君碑【篆额建宁三年】
　　君讳承字□□东莱府君之孙大尉掾之□子右□郎将弟也累叶牧守印绂典防十有余人皆□任其位名□其□是故宠禄传亐卋□□着亐□室君钟其□受性渊□□和履仁治诗尚书兼览羣艺靡寻畼州郡更请屈已匡君为主簿督□□官掾功曹上计掾守令冀州从事所□执宪弹绳纠枉忠絜清肃进□防礼允道防爱先人后已克让有终察孝行大传胡公歆其徳□□俯就□□公四府归高除淳亐长到官正席流恩裦□纠奸示恶旬月化行□俗改易轓轩六□飞跃临津日则月晧天吊韯此良人秊五十有六建宁三秊六月苵已淹疾卒官呜呼痛防臣辟踊悲动左右百姓号咷若丧考妣□孤愤泣□□伤摧□铭金石惟防告□其辞曰
　　于穆□祖天挺应期佐时理物纵先轨积德勤约燕亐孙子君之羣□并时繁祉明明君徳令问已高山景行慕前贤□同如籣意□末止□遭寃叐终其纪夙卋霣□早丧□□抱器幽潜永归蒿里痛矣如之行路感动党魂有灵□后□
　　【隶释云郭仲竒鲁峻赵圉令高外黄诸碑及此碑绍纵先轨皆以纵为踪萧何传发纵指示兽处顔师古注云书本皆不为踪字读者乃为踪迹之踪非也汉人固多借用顔氏注殆未然○碑以薰为勲淹为奄咳为孩慼为戚党为傥□即防字□即退字恋即辔字】
　　鲁相史晨祀孔庙奏铭【无额建宁三年】
　　建宁二年三月癸夘朔七日已酉鲁相臣晨长史臣谦顿首死□上尚书臣晨防首防首死□死□臣防□恩受任苻守□在奎娄周孔旧□不能阐徳政恢崇□变夙夜忧□累息屏营臣晨顿首顿首死□死□臣以建宁元年到官行秋飨饮酒畔宫毕复礼孔子宅拜谒神□仰瞻□桷俯视几筵灵所冯依肃肃犹而无公岀酒脯之祠臣即自以奉钱脩上案食□具以叙小节不敢空谒臣伏念孔子干巛所挺西狩获麟为汉制作故孝经援神挈曰□制命帝夘行又尚书考灵燿曰□生仓际触期稽度为赤制故作春秋以明文命缀纪撰书脩定礼仪臣以为素王稽古德亚皇代虽有褒成世享之封四时来祭毕即归国臣伏见临壁□日祠孔子以大窂长吏备爵所以尊先师重□化也夫封土为社立稯而祀皆为百姓兴利除害以祈丰穰月令祀百辟卿土【士字】有盖于民矧乃孔子徳焕炳光于上下而本国□居复礼之日阙而不祀诚朝廷圣恩所□特加臣寑息□□情所思惟臣辄依社稯出王家谷【阙】秋行礼以共烟祀余胙赐先生执事臣晨顿首顿首死□死□臣尽力思惟庶政□称为效增异辄上臣晨诚惶诚恐顿首顿首死□死□上尚书【阙】　时副言太傅太尉司徒司空大司农府治所部从事
　　昔仲尼汁光之精大帝所挺顔母毓灵承敝遭衰黑不代仓辙环应聘叹鳯不臻自卫反鲁养徒三千获麟□作□门见征血书着纪黄玉应主为汉制道审可行乃作春秋复演孝经删定六艺象与天谈钩河擿雒却揆未然□□荡荡与干比崇
　　【隶释云永兴元年孔龢碑载吴雄奏用辟雍礼春秋飨孔庙出王家钱给大酒直距此才十有七年史晨复云到官秋飨无公出酒脯之祠至于自用奉钱乞依社稷出王家谷以共禋祀此盖有司崇奉不防旋踵废格也孔龢碑中吴雄奏章则云奏雒阳宫此亦奏牍乃云上尚书者郡国异于朝廷不敢直逹帝所因尚书以闻也樊毅复华下民租奏其式与此同○碑以仓为苍烟为禋汁为叶□即怖字□即契字即响字】
　　史晨飨孔庙后碑【无额】
　　相河南史君讳晨字伯时従□骑校尉拜建宁元年四月十一日戊子到官乃防令日拜【阙】孔子朢见阙观式路□跽旣至升堂屏气拜手□肃屑僾髣髴若依依旧宅神之所安春秋复礼稽度□而无公岀享献之□钦囙春飨导物嘉防述脩壁雍社稯品制即上尚书叅防苻验乃敢承祀余胙赋赐刋石勒铭并列本奏大汉延期弥厯亿万时长史庐江舒李谦敬让五官掾鲁孔畼功曺史孔淮户曹掾薛东门荣史文阳马琮守庙百石孔讃副掾孔刚故尚书孔立元丗河东太守孔□元上防士孔裦文礼皆防庙堂国县贠冘吏无大小空府竭寺咸俾来观并畔宫文学先生埶事诸弟子合九百七人睢歌吹苼考之六律八音克谐荡耶反□奉爵称夀相乐终日于穆肃□上下蒙福长享利贞与天无极
　　史君飨后部史仇誧县吏刘耽防补完里中道之周左□垣□决作屋涂色通大沟西□里外南注城池恐县吏□民侵扰百姓自防城池道濡麦给令还所敛民钱财
　　史君念孔渎顔母井去市□远百姓酤买不能□香酒美□于昌平亭下立防市囙彼左右咸所乐
　　又勑渎井复民餝治桐车马于渎上东行道□南北各种一行校
　　□夫子冡顔母井舎及鲁公冡守吏凡四人月与佐除【隶释云前碑再奏请之章此碑叙飨礼之盛其补墙垣治凟井种梓守冢皆在飨庙之后○碑以文阳为汶阳濡为壖□为荐字宂即冗字□即墙字壊即壊字□即肉字】
　　汉故郎中马君之碑【篆额建寜三年】
　　君讳江字元海者济隂乘氏人【阙三字】之长孙汤官丞之元子其先帝□顼翳嬴之后丗在赵国以功封赵赐号马服囙遂氏焉暨于君身干灵特挺岐防有度然清妙长有令称通韩诗经賛业圣典左书右琴明于光上之术显于君臣之道郡将平原髙君深昭其徳防和平元年举孝亷除郎中谦虚接下冠名三署昊天不【阙】遭离阙疠□元嘉三年正【下阙】失贞干仕丧仪宗于是盟轨辽丑缟素来赴惨痛号咷者可胜数矣夫人寃句曺氏终温防咸曰女师年五十五建宁三年十二月卒君中弟字文绪位主薄督志行【阙】期落落自有大莭年□二早世短折故茔廹□兆告斯士先君之庚地【阙】防还敞【阙五字】神东看祖祢西睠旧庐皇神仿佛爰【阙二字】居乃【阙】碑铭勒勲其辞曰
　　铄鸿徳□舍光【阙】天爵卫紫【阙】声【阙】着于用【阙】榱桷其人亡【阙五字】藏顾几筵凄襄伤嗟诗云感凯风叹寒泉惟梓□【阙】灵【阙】期【阙四字】裔永克昌殁朽乆弥章【隶释云碑中仕丧仪宗仕读为士辽丑为寮丑仿佛读为髣髴】
　　汉故慎令刘君墓碑【隶额建宁四年】
　　君讳脩字伯麟従事君【阙十六字】履和而至少罹囏苦身服田畮动乎俭□□□【阙七字】弟克谐□于乡党逊逊如也卑谦博爱恕已接人【阙六字】政事君则安上竭莭求声誉故为五福所归流神朙所【阙三字】时兄弟竝典干城子孙盈门克昌堂构非至徳□粹□孰能与【阙】斯举孝防除郎□□将事去官辟从事司徒掾典掌边事迁□令行□为之政崇澹泊防惠利素苦风□到官朞月见臣吏勑儿子人命嘑吸欲烦扰吏民欲生见旧土归终于家百姓追逐扣马轮遂复还年六十七建宁四年五月甲戌卒二弟龙纯孪哀孔怀孤生防协郃长号恩慕立此碑铭表景行□辞曰
　　于惟君徳忠孝正□至行通洞髙朙□克鬼神富谦受兹□福知命延引舆旋归忽然轻举□曒防葵人皆有亡贵终誉兮□贵□□名著兮
　　【隶释云古之经籍未有雕本学者各习其师故其文不一此碑云郷党逊逊如也祝睦碑则云郷党逡逡皆与论语异乂有动乎俭中鬼神富谦亦与今之易不类渟即淳字□即介字】
　　汉故博陵太守孔府君碑【篆额○并隂建宁四年】
　　君讳彪字元上孔子十九世之孙頴川君之元子也君少履天姿自然之□师礼爽好恶愆考衷度衷身践言龙徳而学至谷浮斿尘埃之外防焉泛而俗郡将嘉其所履前后聘召盖不□已乃翻尔束带论竆理直道事人仁必有勇可防托六授命如毛诺则宿美之至也莫不归服举孝廉除郎中传昌长疾病□宿【阙】迁【阙】亰府丞未出亰师遭大君忧泣逾臯鱼丧过乎哀谨畏旧章服竟还署试拜尚书侍郎无偏无党遵王之素可黜否出【阙二字】度日□位伫所□肃拜治书御史膺皇陶之廉恕【阙二字】叅之【阙五字】律祗用旣平【阙】博陵太守郡阻山【阙三字】以□馑斯多草窃罔【阙】贼刘□张丙防白日攻□□家不命君下车之初【阙】五教以博【阙】削四凶以胜残乃【阙三字】爰尚桓桓抍马□害丑类已殚路拾遗斯民防安发号施宪每合天心【阙】之所以强人义之所欲以【阙三字】姓乐政而归于徳望如父母顺如流水迁下邳相河东太守举此【阙三字】君子风也未怒而惧令而従云行雨施【阙二字】大和海内归公卿之任矣劳而伐有实若□固执谦需防病辞官去位阖【阙】以孝竭【阙】余暇□弹琴击磬【阙二字】之味而改其静上帝棐谌天秩未究将据师辅之纪【阙】纲而疾弥流乃磒乃【阙二字】九建宁四年七月辛未【阙三字】哀防魂神超迈兮遗孤忉絶于嗟想形【阙二字】哀远念欲生羣臣号咷靡所复逞夫逝徃可追兮功【阙三字】识惟君之轨迹兮如列宿之错置易建八卦揆□□辞述而作彭祖赋诗皆讃所见于时颂【阙二字】是【阙】吏崔【阙三字】王沛防伏信好古敢咏【阙】乃刋斯石钦铭洪基昭示后昆申锡鉴思其辞曰
　　穆穆□君大圣之胄惇懿允元□其秀惟防精诞生忠良奉应郡贡亮彼我【阙】克明王道辩物居方周【阙四字】也□名朝无秕政直防惟淸岀统华夏化防防成奸猾□迸贤倚【阙】庭帝重乃勋自【阙二字】征所临如神【阙六字】之翰先民自程宜乎三事金铉利贞而防白驹俾世□□当享眉耉莫匪尔极大【阙三字】邈矣意于嗟悲兮【阙三字】息□□庻几复焉所力咨乎朽没而徳伊尹之休格于皇天惟□君绩表于丹青永永无涯与日月并于嗟【阙二字】于以慰灵
　　碑隂
　　故吏司徒掾博陵安平崔烈字威考故吏齐【阙】博陵安平崔恢字行孙故吏□氏令博陵安平王沛字公豫故吏司空掾博陵安国刘惪字伯桓故吏外黄令博陵安国刘杨字子长故吏白马尉博陵齐□字子周故吏五官掾博陵安平刘麟字幼公故吏五官掾博陵安平王瑶字祖故吏五官掾博陵安平孟循字敬节故吏五官掾博陵高阳史应字子声故吏五官掾博陵南深泽程祺字伯友故吏五官掾博陵南深泽程祚字元祐故吏五官掾博陵安国刘机字【阙】阁
　　【金石録云孔君自博陵迁河东而碑额题博陵莫晓何谓隶释云汉人题碑固有用前官如冯绲鲁峻者俱自有说此碑隂有故吏十三人皆博陵之人也盖其函甘棠之惠痛夏屋之倾相与刋立碑表故以本郡题其首也此碑作文多用经传语考衷度衷周调有之可以托六歇后甚矣史汉书宿留读皆去声郭林宗赍刺就谒仇覧请其留宿与此疾病留宿同碑以肴为文沂为涯即荐字即字美即羙字折即拯字□即蠲字□即系字□即漫字□大奚切与而切】
　　武都太守李翕西狭颂【无额建宁四年】
　　汉武太守汉阳阿阳李君讳翕字伯天姿明敏敦诗恱礼膺禄美厚继世□吏幼而□卫弱冠典城有阿郑之化是防三苻□□黄龙嘉禾木连露之□动顺经古先之防博爱陈之防徳□示之防好□肃而成严而治朝中惟静威仪□□督□部軄岀府门政约令行强□□知诈愚属县趍教无对防之事儌外来庭面缚二千余人年糓屡登仓庚惟□百姓有蓄粟麦五钱郡西狭中道危难阻峻缘崖俾阁两山壁立隆崇造云下有测之□阨苲促廹防【财字】□车□进能济息□驻数有□覆霣隧之周过者创防□□其栗君践其险若渉渊□【水字】叹曰诗所谓如集亐木如临亐□斯其殆防困其事则为设备□□之为患无已勑衡官有秩李瑾掾仇□□常繇道徒鐉烧破祈刻□确嵬减高埤平夷正曲柙□土石坚固广大可防夜渉四方□雍行人□悀民歌徳惠穆如清风□□斯石曰
　　赫赫明后□嘉惟则克□克君牧守三国三国淸平咏歌懿徳□降丰稔民防货稙威恩并隆逺人賔服鐉山□渎路防安直继禹之迹亦世赖福
　　建宁四年六月十三日王寅造时府丞右扶风陈仓吕国字文寳
　　故府掾【阙】孟字
　　【隶释云李君治武都桥道前后三处磨崖栈险架桥则郙阁凿崖治路则西狭天井○为剖苲为窄隧为坠悀为踊植为殖□即恶字】
　　李翕黾池五瑞碑【无额】
　　黄龙　白鹿　木连理　嘉禾　露降　承露人君昔黾池脩□嵚之道徳治精通□黄龙白鹿之瑞故□画其像
　　【隶释云李君昔治黾池臻此瑞物及西狭磨崖因刻于前非碑隂也】
　　汉故北军中郭君碑【篆额建寜四年】
　　君讳【阙】字仲竒元城君之苐四子其先葢周之胄绪虞邴建国享土受胙政衰道失晋克其□遭□项之际髙祖初起运天苻命秦擿防遂定汉基枝叶□列国郡或頴川冯翊公卿校尉将相州郡令问休贵自东郡卫国家乎河内彼亦世载徳防臻于君君惠兄竹邑侯相次尚书侍郎次济北相顺弟临沂长次徐州刺史次中山相次雒阳令咸以孝廉公府茂选贞亮曒白翼翼瑛□配周之八为国桢干君幼有岐嶷天然之资长有明肃雅之撡刚毅多略有山甫之纵沈懿□笃为万夫之望【阙】为郡五官掾功曹司隷中都官従事乕视眈眈鹰□电□贵□肃承莫不畏惮三辟将军府征书□□贞亮直方謇謇衎衎忠信可结义然后谏举廉比阳长□教加仁施惠康焉于之武防抑彊改邑移风遗□□忘闻兄疾病率尔逝将□职有阙赖君【阙】匡复辟司徒拜军中候当授【阙】城万里膺扬念妨弟路逊位□荣脩黄老之术谦守足之让禄有究命有短长【阙】临孔明残陨贞良卒被□□奄忽徂亡年六十有六建宁四年九月丙子卒五年三【阙四字】孝孤忉乎悲剥裂行路泣血辟踊伤絶凡百君子靡哀恻丧国之镇朝失模式【阙二字】奂乎位未副徳刋石甄表以昭极其辞曰
　　铄明徳□郭君外忠絜内资亲烈桓桓焕有文所临【阙三字】风崇和睦□防仁□斯发威若神动规柜礼义遵徽纵功加民感兄疾电捐官妙【阙三字】海闻亮矣淸□匹伦爵不副命乖分土【士字】歔□□增叹孝流涕□伤肝魂□餝号有劳【阙四字】永勒金石示后昆
　　【隶释云碑以纵为踪掩为奄陆为睦□即慼字借作戚□□柜□即嬴云恸矩欷字】
　　成阳灵台碑【篆额○并隂建宁五年】
　　惟帝尧母昔者庆都□□穹精氏妵曰伊軆兰石之操履柜之度则干川之象通三光之曜游观河濵感赤龙交始生尧厥后尧来祖统庆都告防河龙尧三河有龙授图躬行圣政防育苗萌火阳之盛先闇后明遂防侯伯□践帝宫庆都僊殁葢防亐兹□人莫知名曰灵台上立黄屋尧所奉祠下营防水神龙所熹灵隐刑汾踊波□比目□鱼濯鳞通泉□菟□生□台涯贯长厯乆崇如【阙二字】三代改易荒废不五运精还汉受□期兴烕继絶如尧爲之承祠基年□鱼复生故有□□啬夫鱼卫仕驿宪□鱼服之延夀【阙二字】之□道小衰沮遂遭亡新□祠絶矣于是故廷尉仲□深惟大汉隆盛徳被四表大平未至灵瑞未下四夷侵军甲数扰匪皇啓居日禝不□案考典河洛秘□汉感赤龙尧之苗胄当尧祠追远复旧复【治字】黄屋推□圣意灾生变见天以谴告前后奏上陈叙大义□祥塞咎为汉来祚朝廷克省帝纳其谋歳防春秋奉大窂祠时廷尉选位连自表奏詺英嘉命遂见聴【阙二字】为大中大夫归黄壂令月吉日□立□兴业防工□夷平上合天意下应【阙五字】餝五色□精上阙通天戸向少阳前设大壂俟神之堂地□石墠其下淸凉可舞几【阙】防【阙】大章时济隂太守郡审晃成阳令博陵菅遵各遣大掾辅助仲君之营之日成之神灵精气依怙于人废之则亡存之则神复□羣宗贫富相均共慕市碑着立功训【阙】勒石铭中门之表卜择元日齐革精诚先荐毛血谨慎犠牲祈祠□福神享其灵雨时降百□□成幽荒□服徐方来庭万国蒙祉犂元赖□莫被徳咸歌颂声其辞曰
　　于赫□都徳□大兮承神精燿统□□兮爰生□尧名盖世兮上受苻命□帝制兮广被之防□荒外兮厯纪盁【□字】千垂遗爱兮陵庙复崇□大祭兮上来多怙降福沛兮万国禧宁□不赖兮光宣美勋永【阙】□兮垂视冈极亿万歳兮
　　济隂太守魏郡隂安审君讳晃字元让従公车令来成阳令博陵蠡吾菅君讳遵字君台従东明门司马【阙】丞頴川新汲尹茂字伯举迁下邳尉尉颖川襄城杨调字君举仲诉伯海従右中□将迁钜鹿太守仲球伯仪従太尉掾迁吕长仲选孟高辟司徒府迁徙不絶皆兴茂大圣黄屋之力
　　建宁五年五月造
　　【隶释云淮南子坠形训载海外三十六国西北方有无继民□鱼在其南注云□鱼如鲤鱼有神灵者乘行九野□读如蚌字书蚌或作防□无□字也所谓□鱼疑即此尔卫士驿宪当读为卫仕驿献○碑以不夏为不暇刑为形□为灭基为朞犂为黎徳彼广彼为被□即恢字筵即延字□即荐字】
　　灵台碑隂
　　司徒掾仲选孟高岀钱二千钜鹿太守仲防伯海岀钱万吕长仲球伯仪岀钱三万七千五官掾仲着孟岀钱二千従事仲谟升高岀钱二千督仲□伯敬岀钱二千督仲鄷伯逺岀钱二千主吏仲浮辅岀钱二千主吏仲均季逺岀钱二千主吏仲【阙】伯豪岀钱二千主吏仲耽伯通岀钱二千主吏仲遐季甫岀钱二千主吏仲昙仲贺岀钱二千主吏仲盖升高岀钱二千主吏仲福惠岀钱二千主吏仲焭子台岀钱二千主吏仲夀宣徳岀钱二千主吏仲□仲进岀钱二千主吏仲璜景鸾岀钱二千督仲邰子周岀钱二千主吏仲调子蹇岀钱二千主吏仲客生岀钱二千主吏仲阿东岀钱二千主吏仲阿先岀钱二千主吏仲子材岀钱二千主吏仲阿光岀钱二千督外孙闾丘郴景信岀钱四千义民陈□岀钱二千
　　右仲氏门宗前所防计□黄屋岀钱名
　　司徒掾仲选孟高岀钱千四百钜鹿太守仲防伯海钱千四百吕长仲球伯仪岀钱三千二百□事仲谟升高岀钱千四百督仲□伯敬出钱千四百督仲升台出钱千四百主吏仲福惠岀钱千四百主吏仲璜景鸾岀钱五百主吏仲调子蹇出钱千四百督仲邵子周岀钱千四百主吏仲炽客生出钱千四百主吏仲东阿东出钱千四百主吏仲阿同出钱四百义民陈□弟富富弟赎出钱千　惟仲阿东年在元冠幼有中质遵柜□上好仁义见羣従无者代出钱万以立碑大意翻然君子善之恩加骨【阙】乡朝所称县令菅君即请署门下议生都市掾官未可测矣【阙】主吏仲□字武出钱五百
　　右仲氏宗门所防计立作石碑诵出钱名　　守皇屋啬夫仲民主【阙】中【阙三字】同【阙一字】州里称术【阙五字】令菅君欲造皇屋壂□来□忠良咸白福闾葵溢【阙二字】【阙】周理字文机【阙五字】严萌将作福更县掾功曹府诸曹史守尉【下阙】
　　【隶释碑以皇屋为黄屋遵矩□规为遵矩蹈规碑诵为碑颂称术为称述】
　　汉故民吴公碑【隶额灵帝熹平元年】
　　熹平元年十二月上旬吴公仲山少立名迹约□防已莭□无只贪□进隠匿□间府县请名未曾□城守鲜食贫苦豫□□兄弟三人居其中央事长接幼岀入□详元少幸□卋早亡□□葢载□十有长年寿未究而遭祸央子孙饮□呼招□还与卋□□感奈□□惟公徳美布惠州里远近□求□无有春秋□□【贷字】给与无已人意率导化理市庭□渠□□空□□防遗□皆置门□先亡为防幼弱娶妇□恩者无□□悲嗟□□社里其恩□施□谁照矣公□有三息遗□二庄无□少徳父有余□东西南□□起□高□□观□色宗诸邂逅连有得兼官微□□□大□慙亡父□□夙□□有□□□□□盖□零有□水徂挺□□□矣矣子孙万□
　　【隶释云字画谲怪兼有篆笔□者人知其为忧□者若□非□若疆非疆盖其甚异者碑以祸夫为祸殁河为何襜为瞻零为灵阙即闚字□即弃字□即祸字叱即以字□即庭字】
　　东海庙碑【无额○并隂熹平元年】
　　惟永夀元年春正月有汉东海相南阳【阙一字】君【下阙】念四时享祀有常每□壹切□则陁崩门吏【下阙】费者永宁凡尊□祗敬鬼神寔为黔□祈福【下阙】咸慕义民相□四面并集乃部掾何□左崇【下阙】殿作两傅起三楼搆旣立事业毕成俊防镌石欲【下阙】非仁也故遂阙而不着初县典祠虽有□【阙六字】请求姑息之源濒海盐【阙】月【阙十字】贫富俱均下容奸【阙】仁忧【阙三字】惠康民赖其利【阙一字】熹平元年夏四月东海相山阳满君【阙四字】初防令【下阙】进瞻坛【阙】退宴礼堂嘉羡君功既尔【阙三字】是乃退咨【下阙】惜勋绩着后世无闻遂作颂曰
　　浩浩仓海百川之宗经落八极潢【阙二字】洪波润【下阙】物云雨岀焉天渊【阙三字】祯祥所【阙】昔在前代昭事百【下阙】有司齐肃□力四时奉祠盖亦所以敬防明神报功【下阙】阙倚倾铄桓君是缮是脩【阙二字】慕【阙】日而成功【下阙】孙【阙一字】退述爰勒斯铭芳烈永着【阙】载垂馨
　　碑隂
　　阙者秦始皇所立名之秦东门阙事在史记
　　【隶释云秦东门事乃颂所谓倚倾之阙者】
　　广汉属国侯李翊碑【无额熹平二年】
　　君讳翊字辅国柯太守曾孙谒者孙从事君之元子也其先出自萁子之苗奕世载徳迄君之身幼有贞□谦约之操长柯芬芳成人之行通经综纬兼究古睢初【阙】妣□勤思尽情及继母嗣承慈爱如前养则竭力克勤和顔名显近逺论者称焉郡守嘉□礼请署督五官功曺守长朝有申甫之莭居则曽闵之风延熹六年太守东莱李君懿其高絜顺天报国察举孝廉除郎中特慕供养常托疾在家时益部□穰为三府所选拜广汉属国侯到官膺扬威褱防文得殊俗驩心拨理之□至建宁元年遭从事君忧去官二交追孪咏其棠竭孝道防送终□松柏而□礼服旣尽州郡争取羣【阙】诸郡深执□匪栖迟不就童冠相娱闺门□□夷史之高着临究前轨当为国之□臣穹旻【阙】逝皇祚永年五十四防熹平二年卒凡百惨怆同时感伤九□内外莫絶伤是乃采石勒铭垂示后昆
　　□□惟忠属国李发□邑屋声冠方嵎贡徳王室显名辽畴□侮镇戎经为大儒考忧释绋公义皁休终而有礼□荣兼殊没而□曜比列陵嗟兮魂灵乌呼悲夫
　　【隶释云长柯之柯或借为荷二交者歳在换也磐匪者匪石不可转也比列陵于者似倒用于陵以趂韵也碑以□柯为牂柯□禳为扰攘刑为形辽为尞绋为孪即恋字□即御字】
　　儒娄先生碑【篆额熹平三年】
　　先生讳□字元考南阳隆人也曾祖父□春秋防大夫侍讲至□官中郎将祖父太常博主征朱□司马亲父安贫守贱不可荣以禄先生童孩多竒岐嶷有志捥传业好学不猒不脩廉隅□小行温然而防慨然而义善与人交久而能敬荣沮溺之耦耕山林之杳蔼遁世无闷□佚浄漠衡门下学上逹有朋自远冕绅莘莘朝夕讲习乐防忘忧郡县礼请终不回顾高位□禄固不动心蔍□大布之衣□蔬菜之食蓬户茅宇棬枢牖乐天知命确乎其可防也是以守道识真之主【士字】高尚其事乡防州邻【阙】亲□□年七十有八熹平三年正月甲子禄国人乃相与论惪处谥刻石作铭其词□
　　皇□先生褢惪惟明优春秋□有成知贱为□与世无争衡门礼仪滋醇穷下茍知我者天身殁声鬯千载作珍緜之日月与金石
　　【隶释云图经谓之翟先生碑欧阳公问之王洙原叔以李冰阳篆文证之始知元儒为娄姓西汉纪从官给事官司马中者注云宫之外门为司马门盖今之皇城门也东汉志宫掖门凡七每门一司马考之于碑元賔为苍龙司马沈君为北屯司马则主南宫门者刘曜为朱爵司马灵台碑管遵为东明司马则主北宫门者娄君之祖为朱爵司马而书作朱□者犹帝尧碑以继作□校官碑以刬作戋省其文也又有两脩字皆作攸音大奚切音与而切蔍即麤字□即粝字□即爱字裹即懐字】
　　娄夀碑隂
　　故五官掾娄【阙】伯三百故守长史掾夏光渊二百故从事【阙二字】张千故府掾【阙】子【阙】二百故五官掾陈季高三百故府掾终百众五百故督终仲行千故从事终□向二百故督终伯康千故督范仲隐二百故府掾娄伯五千故校官祭酒娄伯就五百故府掾陈徳贤四百故府掾终□兴二百【下阙一人】防□夏仲高二百防□夏幼高二百防□娄元【阙】三百防□终永梁二百防□娄元【阙】三百防□张□【阙】百防□娄□都二百故守叶令终文胜二百故督陈玮公二百故督娄□生五百故府掾娄仲绚百故府掾娄敬【阙二字】百防□【阙】仲顺二百防□吕和考二百【下阙】心防□豊子能三百防□娄宣卿二百防□夏伯明四百防□陈子让二百防□冯永南三百防□邓□敬三百防□娄【阙】台五百防□娄幼碧五百故従事南郡许孔□三百故従事【阙】阳【下阙】故五官掾【阙】都尹纣【阙】五百故督【阙二字】仲仪二百故督【阙二字】百故督【下阙】防□邓超【下阙】防□【阙】郁【下阙】防□友赵文三百防□汝南【下阙】防□【阙四字】百防□【下阙】防□【阙三字】二百防□【阙三字】二百防□【阙二字】君【阙】百【下阙二人】防□【阙二字】举【阙】百防□【阙二字】明百防□【阙三字】二百【诸人所书皆其字】
　　汉故繁阳令杨君之碑铭【篆额○并隂熹平三年】
　　【上阙二十九字】弟富波君之少子也生姿令喆长履忠孝立仁行道实体弥隆卋授尚书为国师辅君述而好古少传祖业兼苞载籍靡周览英儒仰则景附其高应礼州郡仍奉贡觐□类假尔□服归称大驾省方为郡功曹召见専对□压帝心擢拜郎中除右都闲□宫卫闱闼肃焉迁繁阳令崇徳尚俭防兴政化和毓威恩防移风俗壄□奸囘宿命□□学吏□精横侍者常百余人咸训□诲帅防【阙】邻远归□爰集疆场州郡嘉异并上絶□大司农刘佑□□表将有命授防叔父太尉公薨委荣轻举投□如遗吏民攀辕老弱轫轮追慕跋盖二千余人续守阙上书厯年运谷万斛助官振贫防气还君自非慈爱孰能若兹有司耸昧莫能识察君防已防□□□求趋功弗有复入亐林处靖衡门童冠如云故乃名问俞髙休声益着三府□□□入宰□常登茂御复绍祖烈旻穹惠年五十一熹平三年三月已丑卒国失其良民望永絶亰□凡百靡愍悼故吏臣叫天诉□□乎何及哀矣慛偒感惟旣□徳之隆者莫盛不□乃共追□厥勲镌石后俾延□軨□□翳□其辞曰
　　惟降灵于□朙君□天钟庆诞徳孔醇温□博敏贞皦□伦帝嘉忠□乃詺宠光防禁宫夙夜是勤命出作宰淸风穆神委蔑成勲赴义长逝民思遗□奔告亐□颀审真莫肯慰杨□伲乐志缙绅仰从三公并招当为国晖寿□【阙二字】早叶陨林朋徒潺湲士女□悲□百其身□防予铭颂石【下阙】
　　【隶释云杨君者太尉震之孙富波相牧之子太尉秉之犹子沛相统之亲昆弟高阳令着之从昆弟也碑以徦尔作遐迩犆作特□作□俞作愈軨作龄□即克字速即迹字防即防字□即退字坠即地字即乃字□即坠字】
　　繁阳令碑隂
　　故功曺吏【下阙】故功曺史成功豫伯举故功曺史王月伯师故功曺史【阙二字】元祐故功曺史□俊叔严防□功曺□休季盛防□功曺申璆幼厚防□功曺公乗仪元表防□功曺□【阙】伯尹故民张掖季助故民□详子琦故民张顺台故民张商伯玮故功曺史张叡孔朙故功曺史□备仲载故功曺史□升志贤故功曺史魏□兴故功曺史蕫尚叔海故功曺史成功【阙二字】珪防□功曺【阙】誉甫防□功曺程琦叔【阙】防□功曺冯【阙】子珪故功曺史【下阙】故功曺史巍【阙三字】故功曺史樊曜子珪故功曺史程【阙】伯盛故功曺史□伯载故民□长沮【阙】子辅故吏成功【阙】幼□故主簿张合元考故功曺史蕫元政故功曺史良坚子石故吏杜茂□才故吏韩氷君政故功曺史冯亿仲载故吏冯防敬祖故吏冯烈元轨故吏【阙】义仲盛故吏□宫子行故功曺史刘璜子云故功曺史樊充国荣故功曺史张琰子瑶故吏胜屠琰季严防□功曺【阙】尹仲【阙】故民冯【阙】幼【阙】故民富【阙】祖故吏【阙一字】□遂故吏张遂季祐故吏尹贵仲持故吏张立仲徳故吏李羕元纲故吏张时子节故吏□【阙】文长故吏冯种元妙故门下史巍昱元夏故吏申贞子明故吏申根徳故吏申巨妙才故吏胜屠曜子节故吏成功宜元助故吏常曜少贤故吏申微卋政故吏申甫伯举故吏申仲【阙】故吏申肜【阙】故吏□廉仲让故吏申龢仲训故吏申真仲真故民叚肃子□故民樊兴子上故民吴方季远至孝□君威故吏宋连建兴故吏张讃幼议故吏张烈仲考故吏张纯子淑故民冯嘉祉故民侯临伯故民□进仲进故吏段寅季冯故吏邵腾文光故吏程表故吏□严伯□故吏许贞元表故吏闗敏【阙】安故民周演少平故吏申曾伯徳故吏武奂季整故【阙三字】君【阙】防□逯瓖徳玮防□张进子朙防□范谭子亮故民赵表元故民防副幼豪故民防愔子才故民刘影方故民张运季方故吏程勑伯严故吏□裒景博故吏程周仲宻故吏段术元艺故吏马盛盛朙故吏成功连建贤防□黄□子敬故吏鞠像伯严故吏段官元显故民杜忠文政故民李冰元固故民□叔子助故民公乘柱汉举故民【阙二字】伯观故民段羕元頴故吏薛谊升举故吏焦武彣伯故民薛恬仲□故民张隗子□故吏骆盛进兴故吏梁平子衡故民周普子助故吏程玮伯珪故民李羕元高故民武普伯让故民□佥子严故民□贞伯亮故民杨方子远故民□祥伯慎故门下史杨直子璜故门下佐公孙夀元寿故门下佐路炽子盛故门下佐杜良伯信故门下佐邓澄元景故小吏【阙】□子卫故民【下阙】典作者马子朙【隶释云繁阳令碑隂凡百三十有四人不书郡邑皆繁阳之人也尝仕于异邦惟一朗陵长亦称故民者桑梓之敬也帝纪安帝威宗献帝皆尝詺公卿郡国举至孝之士列传荀爽赵咨崔寔皆尝为九卿本郡所举此有至孝沮□盖是此科欧公论韩勑云前世见于史传未有名勑者此碑又有程勑则汉代不独一韩勑也范史及韩卑所用勑字甚多是时盖上下通用非若后世有鸾台鳯阁之拘虽勑本音徕去声然韩字叔节程字伯严详其义皆当读与饰同非劳徕之徕也】
　　汉循吏故闻憙长韩仁铭【篆额隶释不载】
　　熹平四年十一月甲子朔廿二日乙酉司隶【阙二字】河南尹校尉空闇典统非任素无绩勲宁善【阙二字】仁前在闻憙经国防礼刑政□中有子产君【阙二字】尉表上迁槐里令除书未到防幸命丧身【阙一字】为祀则祀之王制之礼也书到郡遣吏防少窂祠【阙一字】勤异行勋厉淸恵防旌其美竖石讫成表言如律【阙二字】十一月廿二日乙酉河南尹君丞憙谓亰写【阙二字】坟道头讫成表言防月丗日如律令
　　【元赵秉文防云此碑出亰索间荥阳令李辅之行县发地□之字画类刘寛碑韩仁汉循吏不见于史而见于此○正大六年荥阳县令李天翼再立石今存】
　　帝尧碑【篆额熹平四年】
　　帝尧者盖防丗之圣王也其先出自块□翼火之精有神龙首出于常羊【阙九字】生赤【阙十字】也名纪见乎河雒爰嗣八九庆都与赤龙交而生伊尧及尧之生也不【阙】凡防□【阙七字】龙顔【阙】角眉【阙】八莱谡自侯伯游河之上龙负衔投□授与然后尧乃受命蜀鹿【阙十六字】□圗书察度□□九州统□理闻名应□纬顺晷然后风化大洽普天【阙三字】【阙十字】功成告让遂禅□黄圣汉龙兴纉尧之绪祠防上犠曁于亡新圮汉之业礼祠【阙五字】祀【阙】是故廷尉卿【阙二字】防为大圣亲垂隆烈遗歌在民而坛场夷替屏□无位非所防表神圣【阙五字】民者【阙四字】爲【阙三字】复旧□造立灵庙防一大窂春秋秩祠是防好道之畴自逺方集防琴【阙三字】一防谭【阙二字】厯丹田【阙三字】疴者□恭祈福即获□若□愘辄赴瘨故知至徳之宅□实真圣之祖也熹平四冬十二月济隂太守河南张宠丞颖川李政成阳令陈国郑真故钜鹿太守仲诉故广宗长仲选故吕长仲球【阙】丞【阙十一字】百石已氏让礼防咸各有【阙一字】追慕圣烈乃共立坛墠刋碑纪石已章圣徳【阙】后【阙二字】有【下阙】
　　赫大圣弈孔祯纯性发兰石生自馥芬琦表射出双握嘉文排啓闛阖驰步【阙十二字】顺叙五□用训民作忒化洽百蛮厯运遭七乃禅□焉功绵日月名勒菅立□庙□【阙】休神【阙九字】厘□湘黔民亿□□祉无沂故济隂太守刘郃字季承渔阳泉州人也自防体别枝尧之裔胄下车出奉【阙】万为祠□弱【阙七字】至于朔旦特复五百称□玄孙防叙嘉敬□祠属县君防为奉事神圣礼虔当【阙】□崇□濯防汁【阙三字】勑县【阙二字】设供曺掾史令养牲犠即尧陵庙神亨灵洞赥已嘉瑞李树连理生尧【阙】图【阙】府殿夙早【阙】拜迁【阙】中大夫后太守河南张宠防拟前绪到官始初出钱二千敬□礼祠临立坛碑特复【阙四字】羣【阙二字】为【阙】始【阙六字】学徒莫劝乐咸曰张父敦□已徳厉□已仁将获祯应齐风前人鸾皇【阙十八字】解将悉臻矣密勿匪休将悉至矣熹平四年十二月十日癸卯立时将作吏胡能守尧掾仇伯爰【阙十四字】掾成【阙十四字】余
　　【隶释云帝王世纪炎帝一曰魁隗氏此云块者犹包犠之为伏羲也春秋纬曰庆都出观三河有赤龙负图下有人衣赤面八采兊上丰下足履翼星奄然风雨龙兴庆都合而有娠既乳视尧如图表兹所谓翼火之精也炎帝传八世故曰爰嗣九尧在位七十载故曰厯运七蔡邕集有王子乔碑凡六十字与此同其间云或琴以歌太乙或谭恩以厯丹田其有疾疴尫瘵者静躬祈福即获其祚正此碑之□文也○碑以菜为采慑为摄奕为亦汁为叶闺为闾沂为垠即布字防即继字】
　　汉尹宙碑【熹平六年】
　　君讳宙字周南其先出自有殷廼迄于周世作师尹赫赫之盛因以为氏吉甫相周宣勋力有章文则作颂武襄猃狁二子着诗列于风雅及其孙言多世事景主载在史典秦兼天下侵暴大族支判流迁或居三川或徙赵地汉兴以三川为頴川分赵地为钜鹿故子心腾州杨县致位执金吾子孙以银艾相继在頴川者家于傿陵克纉祖业牧守相亚君东平相之防稽太守之曾富波侯相之孙守长社令之元子也君体温良恭俭之徳笃亲于九族恂恂于乡党交朋防友贞贤是与治公羊春秋经传通书传仕郡厯至汉督邮五官掾功曹守昆阳令州辟从事立朝正色进思尽忠举衡以处事淸身以厉时高位不以为荣卑官不以为耻舎纯履轨秉心惟常亰夏归徳宰司嘉焉年六十有二遭罹寝疾熹平六年四月已夘卒于是论功叙实宜勒金石廼作铭曰
　　于铄明徳于我尹君宠锡之胄奕世载勋纲纪本朝优劣殊分守摄百里遗爱在民左翼牧伯诸夏肃震当渐鸿羽为汉辅臣位不副徳夀不随仁景命不永早即幽昏名光来世万祀不泯
　　【徐献忠金石文云右碑是汉灵帝时作前无题后无书撰人名长一丈余广四尺许额中一孔径三四寸孔傍有篆书从铭二字文是隶书如蔡中郎笔近日鄢陵地中得之嘉靖十七年通政鄢陵刘讱以遗许吏部谷董生子元复以贻予者也】












　　东汉文纪巻二十九
　　钦定四库全书
　　东汉文纪卷三十　　　　明　梅鼎祚　编无名氏
　　樊毅脩华岳碑【无额光和二年十月】
　　山经曰泰华之山削成四方其髙五千仭广十里周礼识方氏华谓之西岳祭视三公者以能兴云雨产□物通精气有益人则祀之故帝防受尧厯数亲自□省设五鼎之奠燎□埋致敬神祗艾用昭明百谷繁殖犂民时□鸟兽率儛鳯皇来仪曁夏殷周未之有改也其德休明则有祯祥荒淫臊濊防灾必降秦违其典璧遗鄗池二□防亡汉祖应运礼遵陶唐祭则获福亦卋克昌亡新滔逆鬼神亨违武之初彗扫顽凶更率旧章□用牡牲牷必充天惟醇祐万国以康光和二年有汉元舅五侯之胄谢阳之孙白樊府君讳毅字仲德承考让国家于河南防职州郡辟公府除防东长中都令诛强□抚瘠民二鄙防清命守斯邦威隆秋霜恩逾冬日景化旣宣由复夕愓惟宠禄之报顺民之则孟冬十月斋祀西岳防传狭足防尊卑庙舎乆□屋倾亚卋室春秋作讥特部行事荀斑与县令先谠以渐补冶设中外舘图珍琦畵□□岳渎之精所出祯秀役干时而功已着暂劳乆逸神永有慿自古泰山邴色由存五岳尊同哀此勤民独不赖福乃上复十里内上商农赋充厌帝心嘉瑞仍□风雨应时瀸润品物君举必书兄乃盛徳惠及神人可无述焉是功曹郭敏主簿袭户曹史许礼等遂刋石铭勒鸿勋□曜□軨永有昭识其辞曰
　　两仪剖判清浊始分阳凝成山隂积为川泰气防□洪波□臻尧命伯禹决江开汶□灵旣□【阙二字】□民乃列祀典辬于羣神因渎祭地岳以配天□主遵永亨厯年赤锐煌煌受兹□福亰夏宻清殊俗宾服令问违可谓至德徳音孔昭实惟我后出自中兴大汉之舅本枝繁昌延庆长乆俾守西岳逹奉神礼改傅饰庙灵则有济降瑞□祚景风凯□惟风及雨成我稷□民用章康艾室宇刋铭纪诵充配梁甫
　　【隶释云华岳有樊毅碑二华亭华柤及此碑五侯之胄谢阳之孙按范书樊氏矦者五国樊丹封射阳矦毅即丹后也水经泚水西南流谢水注之樊丹封谢阳矦即其国射阳在广陵髙祖封顷纒为射阳矦据此则传以丹为射阳误也○碑以识方为职方□为禋犂为黎濊为秽瀐为渐兄为况啻軨为亿龄□即舜字畣即荅字□即介字○集古录云其文彬彬可喜此碑即时立而太守乃生称讳金石录云周人以讳事神名终将讳之而礼卒哭乃讳汉宣帝诏曰古天子之名难知易讳今上书触讳者赦之则西汉生死皆称讳矣生而称讳见石刻者不独此碑也】
　　汉故太尉陈公之碑【篆额后碑】
　　君讳球字伯真广汉太守之元子也葢周六代妫满继□建国于陈遝完徂齐实为陈氏公【下阙】父自营州来宅海淮世躭典籍兼通勤诲振裘褐即征荅宰司荷显贡者继世而传焉至公【下阙】刚寡欲【阙】□惠和髙明柔克甘味道防强学博物凡坟素遗训圣贤立言掬精极防无【阙】不究【下阙】除郎中尚书苻莭郎恒陵园令换中东城门迁繁阳令养老长孤救灾匡困化以善扰逆以【下阙】牟厥泽鸿醇则百姓敬之如神祗爱之如慈亲矣曁于绩遭继母忧祀纪向阕羣公争招遂【下阙】拜侍御史尔时蛮【阙】贼胡兰李硑等蜂□蛾动剥落荆扬出命将輙有奔北之困太尉杨【下阙】公严【阙】曲陈为鵞为【阙】兵扬霆激朞月献防有诏厚赐荣书叹述续遇畔兵朱葢等建【下阙】三牧二守零之宐初【阙】阻【阙】土地平夷编木为城□有过□未甞防亢盖等望【下阙】以为【阙二字】入便就馆谷公慨然抑妻子以镇民心擐甲登埤亲防吏士身当锋【下阙】围城至乎旬有六日伤熖稍逸仍随馘截威震南夷功光王室诏拜子为郎【下阙】优【阙二字】荣事列【阙二字】迁魏郡太守徴拜将作大匠防孝桓皇帝□实掌梓宫【阙】事身安荼【下阙】南阳太守父病去官居家半引授廷尉八议寔【阙二字】无羍民乃迁卫尉遂作司空【阙】土【阙二字】济可黜否不【阙】盈□仕复拜廷尉进登太常三祀咸【阙二字】时西戎王选能【阙二字】朝【下阙】举荒伤干戈斯戢【阙三字】黜又拜永乐少府□六十有二光和【下阙】执法三应苻守八作卿【阙二字】任相【阙】愼在宰割【阙二字】茂□树【阙】为志【下阙】特立【阙二字】顾秉心兹隆天命弗【阙】呜呼哀哉【阙】是凡我困蒙洒扫之【下阙】廓【阙】虚愍将【阙】稚泣涕涟如惟【阙】朽□左传纪乃相【阙三字】勲绩铭【阙】石【下阙六字】临万国降兹【阙】□爰作民牧逺镇南【阙】近抚【阙】服芟【阙五字】凶□【虐字】播恩【下阙】升大鹿沛乎如川【阙】犹岳【下阙】休休之志天【阙】为之堕我梁【下阙】忽思是用鑚勒永【阙】万基
　　【隶释云汉人隶法有所谓省文者如爵之为□鹤之为寉是也经传多书蚁作蛾似亦是省文左传蛾析戴记蛾子时术列子未聚禽兽防蛾黄帝纪淳化鸟兽虫蛾元帝纪白蛾羣飞蔽日长杨赋扶服蛾伏皆读蛾为蚁隶释仲秋下旬碑有蛾附之句此云蜂聚蛾动赤蚁省也即引字】
　　阬君神祠之碑铭【篆额○并隂光和四年】
　　天地□位山【阙七字】岳渎诸侯【阙】事其细【阙】祭法白□林川谷有益民【阙二字】在祀典夫中□之山者盖华岳之軆也石隄树谷南通啇雒防属熊耳百川钟□充崖满谷时有盛雨彭濞涌溢弃髙趋下扬波跳沬是阬防爲之夤承写其流北注诸渭蠲渫滀暴使不为害前□通利吏民兴贵有御史大夫将军牧伯故为立祠以报其功自亾新已来其祀□癈□稍堙塞隄防沮溃漂□田畴□败亭市神怒民怨县遂以□贱仕宦失官踣弊不震迄光和四年作詻之嵗令河东闻憙【阙】君讳【阙】字君【阙】爲政以徳五敎时序肃恭明神敬奉禋祀勤防民隐而除其害愍一县之陵迟惧【阙】至之无备追惟伯禹遏治之利乃复□治□□通利其水绍旧祀袥其祠使民报祈视社稷其有徴拜州郡辟召皆当耒辞大小有差□□君尚飨后之人是遵是奉神必据焉【阙九字】光和四年六月辛未造【阙六字】丞陈陈夏龚叔渊左尉金城令居张德元【阙】有秩长安贾福仲鲛田亮伯南苏憙仲夏髙绀子彊苏璋元兴路阳子慎【阙二字】仲义苏立仲节李卲伯李政□安王胜元超赵荣宣昌侯荣【阙】方赵殷仲理王汉侯杨习元永苌防季万□冲景升赵济子成但邵仲云田芝子□张珪子珪栢梁子顺来临选髙许倾【阙二字】杨平长方李珍伯【阙】丁封汉侯李和元永范建子顺吕泉文渊田表文饰王范方李纪徳和靳苗长南贾熙子宁任观【阙二字】呉楞子方张巽谦李衡升擢王琦威贤张元载□□元明王衍元升田谦敬让赵□季都刘翔进方王颂子睢王咸宁梁和子阳马【阙】选髙【阙】仲公升髙郭义君思苏祯元升闵汉国宁郭歆贤明郭仲楗赵嵩玮髙劔翊子翊田和髙盛□排扬服国先贾靓子上慈仁安国张信□信
　　【隶释云县令裴毕字君先立碑无县令姓名据水经得之有二陵古称地险盖水阜髙深雨盛水集有阬以储之则可以疏泄溉注而无湓溢之患自晋魏以来谓之五部神庙庙有石隄西戍树谷五楼先生东防御史王剪将军之像考其文意盖谓前世阬不堙塞水泉通利地产人物有至御史将军牧伯之贵者后人不考亦以名其神尔光和之四年龙集辛酉此碑以作噩爲作詻者出西汉天文志碑之末有题名六十六人云有秩长安知其皆长安人也李翕碑云衡官有秩李瑾仓颉碑云莲勺左卿有秩卫弹碑云有秩定陵杜则汉志有秩郡所署□百石掌一乡人户五千则置言其官裁有秩也○碑以彭为澎□即阬字袥即拓字】
　　殽阬碑隂
　　【上阙五人】樷【散字】鹄伯鸾【阙】龙子恩梁伯然张叙敬升钟乾元逊王裴仲辅王典让呉中文和王肃伯雄徐相子柜【阙】茂宣德张鸿子恩杜赜元载姚堂元政樷【阙】举孔仲【阙二字】卫伯□【阙十一人】赵翔徳鸾李暠子师尹擢升先李【阙二字】礼史暠君义史訇德和张棐彦辅王贤善靳训彦德田珠王史柜升王凤德鸾解训元袭马彤仲选董衡奉德王兴升侯徐称升举【阙七人又阙二字】景传分览孔纪【阙二字】文德张【阙】延明季览景豪程【阙】孔台寿翼彦瑛呉【阙】文平王兰元台李义孝鸾郑续嗣杨防罗【阙十八字】　右郡吏名
　　王祺孔鸾吴楚林呉颂仲升王衡相如樷常德渊灌珠升明张防广汉郭永子长分演仲□费常伯临药授博文蕫【阙】德和【阙三字】信【阙】相【阙二字又阙一人】张训【阙二字】李操卿王巽仲□田昌世昌姚恪文珪苌【阙】元和【阙】旧□夏广政方戴玘文直闵芳玮瑛张祺叔盖王晧景然张奉文鸾田俱伯俱李玹永齐赵超文材陈异子都髙广广宁方珪叔珪薛胡威甫救举遂兴韩髙元寳尹广元佐王方叔叚袁渡广世【阙二人又阙二字】升【阙二字】蒋仲谋田翕伯佑郭曙元良王【阙】叔海田楞威甫赵抚葢【阙】来仁伯仁马阿买田式文嗣王亰子亰李龙升和阳常子骞赵授保受厐龙子赣李【阙二字】义王酺云甫救昘文曜田宁叔威姚丰富【阙】杨晖进【阙】张宗宣平范甫次君【阙二字】子云【阙四人又阙二字】明胡放子封王葢葢徳李康季邑苏排□排苏香伯志借昌仲昌田岚仁卿马砀□砀苌冬冬生王云文谦缑群伯羣徐位建明赵逹文逹李柫汉威赵□□昌尹升和张炅子师略阳亰师张宠孟升李泛长珠徐衡仲绪杜渊季渊【阙】忠子信王忠长和赵春孟春王览文进【阙二字】阿【阙一字又阙一人】王尊长珪杨□子【阙】上官季弟杨道□道寋亮君谦【阙】满成杨□石□北宫世平杨宁长宁呉累元累许和元德刘□□兴刘盛子上刘奉阿奉刘兴阿兴刘绪长升郑文文平袁带□平朱长桂所【房字】张辅伯辅【阙二字】孟坚王远□兴苹选孟方陈友□友潘亰阿亰北宫子禄朱汜伯【阙】李延延方靳政方政车春阿春田孙慎子慎王贺元贺□长阿长张选□安田髙长髙鱼升升明赵始始昌杨明阿明杨阳阿阳张丙阿丙李靓孔和赵墨阿黒李贤阿贤张长阿长李南阿南巍骞伯信李诲元称药子长杨览文博侯□文都张佥元行王进【阙】楷田暜元台苏【阙】伯台杨祺伯昌孙恪文敬桓公平范叙文彊刘文文载呉鸿子超赵懿子□潘建文徳虞协选和陈歩□才朱□子□史容子容杨吉文行【阙】远子远北宫阿猛王刚季【布字】张侯孟都张蕃市生骆绍承先苏都□丈马金阿金赵览文博车诩季诩靳平巍憙【阙】憙【阙】汜文丈田黒阿黑【阙一人】吴【阙三字】田【阙】阿羣髙悰子珪陈倾阿倾杜寔阿寔韩广广宁任员阿员赵防阿越田擢子【阙】王台□台田【阙】孝【阙】夏侯阿升吴道文建王尊阿尊龙曜文曜于纲升髙冯羣阿羣松龙文献吴凤阿鹄赵众文徳李超元徳【阙】文和侯畼文义田寄阿寄詹观阿【阙】田【阙二字】贾【阙】仲【阙一字义阙一人】田【阙三字】李崇阿崇来暠升髙杨才逹升赵长阿长龙宁阿宁带官阿宫苏永德长王忠阿忠张湘元【阙】李曜才张兰兰卿史式阿式郑俭□莭董逯升髙任羣阿羣潘升阿升杨敞阿敞田通升逹严别阿保赵客阿生田谠阿谠龙就德任迁阿迁张金阿金陈奉文和髙扬宣举【阙三字】逹【阙一人】寿葢阿葢张飞龙贾凤阿奉王脱万歳略阳孝弟赵尊元敬【阙】玉【阙】瑛戴【阙】文持赵【阙】元崇夏统子治田受子道髙眞子愼杨通子通张睢子升张宁子安吴丙子升【阙】豪文贺隗益阿盛张汉子【阙】甄谋子谋侯选子选张睢睢【阙】孙龙子【阙】赵坚子坚巍生长生金【阙三字】杜【阙三字又阙一人】略阳子【阙】季偃子【阙】秦卢孔卢杨【阙】子【阙】乐朝朝卿王炅阿炅
　　三公山碑【隶额光和四年】
　　封龙君　灵山君
　　【上阙二字】分气建立干□干为物父□为物母运生六子【阙二字】为【阙】□土为山【阙二字】风雨天有九部地有八极天地通【阙】神明别序州有九山□【阙】成土北【阙】之山【阙】升【阙】阻上为祈首□【阙】隂寳南号三公厥体嵩厚峻极于天□帝【阙】二郡宗祀【阙】奉【阙三字】公嘉佑【阙】为形□触石【阙】云不崇而雨隂【阙】氛廓莫不【阙一字】徳配五□王公所绪四时珪璧月醮酒脯【阙】公降□【阙六字】□志列【阙】羣后或在王庭辅翼圣主飏雨时降和其寒暑年丰嵗稔分□稷□仓府旣盈以谷士女【阙二字】得进陈其□俎黄龙白□伏在山所□□【阙二字】亿两为耦草木畼茂巨仭不□下民知禁顺时而取皆受徳化非性能者□明公垂防极保我国君羣犂百姓【阙】受元恩光和四□嵗在辛酉四月【阙】□朔二日甲子元氏左尉上郡白土樊玮字子义玮【阙】要【阙二字】陵侧陋出従幽谷迁于乔木□在中州尸素食禄【阙】以弱【阙】归于【阙】族【阙】眀【阙】讙【阙】以【阙】足观听【阙二字】道无拾遗消扞【阙】难路无怨讟□应亷选贡名王室灵祗福祚施□【阙】册于是感恩【阙二字】立铭勒石乃作颂曰
　　俨俨明公民所瞻兮凶【阙】窈窕石岩岩兮髙仓【阙二字】羣神兮兴云致雨除民患兮长吏肃□【阙二字】心兮四时奉祀稷【阙】兮用【阙五字】兮百姓家给国富殷兮仁爱下下民附亲兮遐迩携负来若云兮或有薪采投辐檀兮或有【阙】鬼阻出【阙】兮或有【阙四字】耘兮或有隠遁辟语言兮或有恬淡飬晧然兮或有呼吸求长存兮跂行喙息皆【阙】恩兮【阙】佑樊玮出谷迁兮封矦食邑传子孙兮刻石纪徳示后昆兮永永不【阙】亿载年兮
　　举将南阳冠军君姓冯讳廵字季祖【阙】六经之要柝【阙三字】防厯受命北征为民父母攘去冠□【阙】用无【阙】奸【阙】越竟民移俗改恭肃神祗敬而不怠皇灵【阙】佑风雨时节农【阙】埶耜或耘或耔童妾□馌敬而宾之稼□穰穰谷至【阙】钱粟如火咸褢仁心君姿前喆乔□季文防【阙】稂秀不为苛烦愍俗陵迡【阙二字】咨【阙】山无隐士薮无逸民褢道以徳慕此【阙二字】百姓欧歌□我惠君功叅周邵受禄天长履景福子子孙孙
　　【阙】长史甘陵陵夏方字伯阳令亰兆新丰王翊字元辅丞河【阙二字】武李【阙】字公兴　石□刘元
　　【隶释云三公之碑隶额两旁又有封龙君灵山君六隶字颇大郡国志常山国元氏注云有石塞三公塞所谓三公塞即此山也石塞即白石山也白石碑云县界有六名山三公封龙灵山先得法食无极山碑载光和诏书出元氏县钱给三公山四时祠具又云三公山与龙灵山无极山共兴云雨盖封龙与灵山是两山之名揭其神于额之旁者即是配食三公之祠故碑中有鼎足之文也颂云俨俨明公民所瞻兮碑云愿名公垂恩防极保我国君盖以明公称山之神而谓国相为国君也○碑以仭为牣犂为黎叔为菽秀为莠迡为遅欧为讴鼎为鼎字□即黍字□即凶字芓即耔字□即壶字褢即怀字】
　　无极山碑【篆额光和四年】
　　光和四年【阙】月辛邜朔廿二日壬子大常□□丞敏顿首上
　　尚书谨案文书男子常山盖髙上党范迁诣【阙三字】为元氏三公神【阙二字】本初元二月癸酉光和二年二月戊子诏书出其县钱给四峕祠具去年五月常山相廵遣吏王勲三【阙】□诣三公山请雨山神即使髙傅言令勲裦归【阙】雨可□三公山即与龙灵山无极山共兴云交雨国相廵元氏令王翊各白塞神山复使髙与迁及县吏和卞令俱诣大常为无极山神索灋食比三公山臣疑高迁言实辄移本国【阙】覈今常山相书言部督邮书掾成熹□讯实问熹县令翊各言无极山与□□俱生肳上至軆可三里所立石为軆二丈五尺所政南【阙】上【阙】青下黄白色前政平可布两大席山周帀廿余在西南丗里县界有名山其三公□龙灵山皆□灋食每长吏祈福吏民祷告如言有騐乞合无极山比三公□龙灵山祠【阙】七牲出用王家钱小费蒙大福尊神防珪璧为信臣愚防为如廵言为民来福防祠祀爲本请少府给珪璧本市祠具如癸酉戊子诏书故事报臣□愚□顿首顿首上
　　尚书
　　制白可
　　大尚承书□事
　　【上阙】月十七日丁丑尚书令忠奏雒阳宫
　　光和四年八月辛酉□十七日丁丑尚书令忠下光和四年八月辛酉□十七日丁丑大常□丞敏下
　　常山相【阙】□事下承【阙】用者如詺书书到言
　　昔在礼防国有名山能□材用兴云出雨为民来福除央则祀元氏县有先峕三公□龙灵山已□法食而独未光和四年二月所子大男盖髙上党范迁奏记大常大常下郡国相南阳冯府君咨之前志【阙】问耆傁佥防为寔神且明每国县水旱及民疾病祷祈辄应旹有报又有终南之敦物与岱崇之柗及杨□之□【阙】涤荡为材用是乎出官民是乎给在礼秩祀有功必报今旹无极山应灋食诚其宜耳是言大常奏可其年八月丁丑诏书□其九月更造神庙□祏祠宫置吏牺牲□制月醮旹祠礼与三山同乃立碑铭德颂山之神为其□曰
　　巗无极厥軆魏魏嵩【阙】万常□【阙二字】梯□谷千刄窈窕□隈楙林□□仓气蔚伊【阙】碍□【阙】□□遥望俨然即就有威触石肤寸兴云祁祁雨我公田遂及我私百糓用成家有其资祷请祈应速不迡鸟兽艸木畨茂隆【阙四字】猥神为之哀钦案礼防咨古遗则功加民官报其徳今□七牲珪璧法食改舘兴庙恢祏宇室增益吏役防君下职月醮旹祀肃植齐□【阙】必博硕酒必嘉□粢盛馨香如礼失□君歆享降福孔【阙】官名祷祈佥【阙】宻勿有防禳解报应可必【阙二字】灋食将祐我君我君高【阙】泉多子孙君其遗庆副称云
　　常山相南阳□军冯廵字季祖长史頴川【阙】申屠【阙】字【阙二字】元氏令亰兆新丰王翊字元辅丞河内【阙二字】左尉上郡白土【阙二字】字【阙二字】祠祀掾【阙】贤防香【阙】椽和【阙五字】祠仁徳椽樊防史吴宜小吏呉黑光和四年十月十三日【阙三字】石【阙二字】造
　　【隶释云蔡质汉宫典仪曰司隶城门校尉上尚书言顿首上下言诚皇恐顿首上谒者上尚书顿首死罪上下言诚皇恐顿首死罪上今所有者史晨樊毅两碑皆用谒者式与蔡説合惟此碑其后但再称顿首又太常称臣而丞不称莫详其制碑云有终南之敦物岱宗之松杨越之篠荡盖以敦物为终南所产与松篠同科今经史多作惇物注云山之名也顔之推谓诗之有渰萋萋兴云祁祁当是兴雨赵氏据此碑云汉以前本皆作兴云因顔氏改之予按左雄传已作兴雨祁祁则汉代言诗者自不同由唐以来定本始以兴雨为正非因顔氏也○碑以塞为赛央为殃条为篠刄为仭畨茂为蕃茂灋即灋字覈即覈字□□即天地字□即从字□即戆字袥即拓字□即杶字傁即叟字左传赵傁传傁是也】
　　汉故稾长蔡君之颂【隶额光和四年】
　　君讳湛字子德河□武人也其先【阙】周封【阙二字】叶文王采食蔡【阙五字】其氏麻世卿尹有功王室迄于大汉□践繁隆□任台翼外作股肱元初之【阙三字】扰攘君衔诏东扫其□宰化【阙】苻守吴郡□【阙二字】复牧青州□声所加【阙三字】□爱树之美湛其□子也少耽七典【阙二字】硕材【阙二字】州郡名寳乡党辟州从事上【阙三字】举孝防以疾辞让应司府除广川长公事去官复辟太尉以熹平四年六月乙卯詺书除【阙四字】政也躬清洁以革秽班五礼以齐众官不劳民亦□事于斯【阙二字】孝翕习而帅【阙三字】萧涤而云消尔乃来幽秀于岩列啸【阙二字】于闾阎钦耆贤以【阙】命【阙】齐□以殊礼【阙三字】良【阙】足而思莭为恶迎化而移心【阙】□清和而琬琰时雨应气而投间嘉祥臻【阙四字】生年糓丰储嵗有其成逺邻附就户口増前视事三年迁髙邑令吏民追思如【阙三字】朝夕思焉夫播礼以正□少律以擿奸□为而穪治荡荡有功【阙】飞陶唐氏其孰能【阙三字】乎郑产宻豹之徒殆不及矣葢良君兴遗爱【阙】民栞铭树古今之通义也于是吏【阙三字】栗尹防相与合防立碑起颂斯石焉其辞曰穆穆蔡君国之俊□应礼【阙二字】不降其光乃就台鼎厉足髙【阙】协羙公门□职是望【阙】赋广川不挫其芳乃□色厉更迹惟良舒羽来临我国是煌靡【阙】不【阙】□□不通民用宁【阙】□□以康三载勲防功蹬王府命作髙邑临拜州【阙】吏民追思乃铭其叙昭示【阙】裔亦孔之表君徳含洪有君子道四焉
　　圣朝明哲以爵宠贤光和四年十二月甲【阙】诏书拜并州刺史　光和四年七月七日丁【阙二字】
　　【隶释云颂后又志其并州之除盖续书也碑以荡为汤飞为非麻即防字即布字即则字即厉字□即祷字】
　　校官之碑【隶额光和四年】
　　盖汉三百八十有七载【阙】于【阙】铭功着斯金石畀诔曰溧阳长潘君讳干字元卓陈国长平人盖防大传潘崇之末绪也君禀资南【阙】之【阙】德之絶掺髫髦克敏【阙】学典谟祖讲诗易剖演奥艺外览百家众儁挈圣抱测之谋秉髙世之分屈私□公卽仕佐上郡位既重孔武□箸疾恶义形□风征防执讯获首除曲阿尉□奸戋□□息譱欢履菰竹之防蹈公仪之絜察防除兹初□清肃赋仁义之风【阙三】之迹□化放虖岐周流爱防虖【阙】亲臤寳□进直退慝政优优令仪令色狱□呼嗟之寃□□叩匈之结□孤頥老表孝贞莭重义轻利制户六百有□正繇□自毕百姓心欢官失实于是逺人聆声景附乐受一防旣来安之复役三年惟泮宫之敎反失□之礼构学宫宗防招徳旣安且宁于侯用张□豆用□发彼有的□□【阙】闲钟磬县矣亐□乐焉乃□叙曰翼翼圣慈惠我蔾蒸贻我潘君平兹溧阳彬尨﨣武扶弱抑彊【阙】刈骾防流恶忠咨疑元老师臤□朋学童□琢质绣章寔天生德有汉将兴尚旦在防我君今【阙】艾遂尹三梁永□支百民人所彰子子孙孙卑尒炽昌
　　丞沛国铚赵勲字□伯左尉河内汲蕫竝字公□右尉□章南昌程阳字孝遂
　　时将□吏名户掾杨淮议掾李就议掾桧戸史贺【阙】□掾位侯祖主记史吴超门下史吴训门下史呉翔门下史时球【阙七字】光和四年十月已丑朔廿一日已酉造
　　【隶释云此碑绍兴十三年溧水尉喻仲逺□之固城湖中其间用字刬省其刀贤去其贝干侯用张者周礼士以三耦射豻侯大射礼用千字尚旦在昔者似谓太公周公也碑以蔾为犂卑为俾□即从字□即厉字□即垂字□即智字即退字□即野字□即责字□即蔓字□即房字○元至顺四年文学掾单禧复为此碑释文补正洪氏其不同者二十七字载金薤琳琅今亦采入○且宁单释作以宁】
　　逢童之碑【篆额○并隂光和四年】
　　童子讳盛字伯弥薄令之孙遂成君之曾孙安平君之孙五官掾之长子也胎怀□气生克自然捬育孩嘤弱而能言至于垂髦□惠□防过庭受□退诵诗礼心开意审闻一知十书昼柜制中园日就月将学有绢熈才亚后橐当为师楷自天生授罔不在初谓当□□令仪令□齐珪角列朝进仕究竟人爵克啓厥后以彰明德嗣昭达何寤季世颢天不惠伯彊泾行降此大戾年十有二嵗在恊给五月乙巳□噏不反犮陨精晃苗而不□命有□无可奈何慈父悼伤割哀回鲤其十二月丁酉而安措诸永潜黄没而不于是门生东武孙理下宻王升□感憿三成一列同义故共刋石叙述才美以铭不朽其辞曰
　　嘉慈伯弥天授其姿□克岐防聪□敏逹当蓫迆立号连基时非三代苻命无恒人生在世夀无金石身潜名彰于后叶　光和四年四月五日丁卯立
　　【释云才亚后橐当为师楷甘罗曰项橐七嵗为孔子师赵广汉传銗筩之銗字项缿有项音故借后为銗又借缿为项也嵗在未曰协洽史记亦作叶洽又作汁洽此作协给亦借也制中园者又借为范而用园为模也碑以柜为矩奈河为柰何憿为激迆为委虵□即智字啓即啓字□即蚤字】
　　逄盛碑隂
　　五官掾崔孟祖五官掾吕仲谦敬賔周便祖梁怀则司文盛邮后升
　　右县中士大夫
　　髙宻徐承兴祖平夀孙嘉世宾下宻王升髙【阙】琅邪东武孙理子义
　　右家门生
　　刁眞解子逄信伯台
　　【隶释云后升已右曰县中士大夫者其父党也故不名刁眞逄信在家门生之左又其微者】汉故安平相孙府君之碑【隶额○并隂光和四年】
　　府君讳根字元石司空公之伯子乐安太守之兄子汉阳太守侍御史之兄□氏令之考厥先出自有殷商之系子汤之苗至于东吅大□□仁圣□宐周封干之墓裔分柝避地匿轨姓曰孙为【阙四字】各以文宪将相诸国君其胄也于君权舆发基有嶷受性明叡闻一知十诵诗习借硑综其真讲【阙二字】童冠营发愤临川教诲倦莭撡忼慨毅仲行束□立朝政事敏通心小志大日宵在公【阙四字】琦其分【阙】式叙在位极骥之路察孝抱疚中司乃就匡□以忠三事归称迁郸长兴吏所好去【阙四字】奂有成□雍奴令先施受威而猛换元氏考城令以塞延竚后我之望圻甫考绩埾朝蕳【阙四字】议大夫升降闛闼天子是禆谠言未列遭公夫人忧憔悴消形齿见口服阕徴拜议郎谒者【阙四字】济济衎謇挠□荆州刾史蠢尔猃狁【阙二字】手稽□徳泽防征速于置圣上贪昵徴拜议郎□【阙四字】坐无防辅弼唐虞上稽【阙】古功纪宗□无善章□安平相遵脩前列五□【阙】访□□之誉□【阙四字】温之仁以寕土彊求已媚以去官阖门守家竞时荣飬育孤穉以保夀□上干弗祐获疾固【阙二字阙】七十有一以光和四十二月乙已卒呜呼有哀孝嗣夙夜舎严父孝孙临殡礼服承后□怛有感【阙】惟古圣孔尼丧鲤赢缩有命可増损于是握粟卜葬中坰冠【阙】奔赴充衢塞庭同胞恻怆涕泪交零吥吥竖子号咷失声故吏门生邦人咸曰令问弗铭【阙】勒孰覩孰闻乃立石碑昭名防其辞曰皇矣府君含德厚纯恢廓术艺以道莅民行行义勇无猾傧抑抑珪质光□有晖绥强以【阙二字】弱以仁罚恶以威赏善【刋阙】恩仲伯拨乱蔡□谪防【阙】岩恪正犯子飬【阙】珉化与产【阙】配防九防【阙】相彼大国东菅俭损晏宣慈惠和□可诎桓桓烈烈刚可折【阙三字】城【阙四字】其【阙四字】父【阙三字】袉子孙【阙一字】【阙】
　　【隶释云司空者名郎永夀中自太常为三公姓氏书未尝以孙氏为比干之后碑云至于东吅大虐□仁圣武定周封干之墓説文音吅为喧按班孟坚幽通赋云东厸虐而殱仁注云厸古邻字谓纣也仁即三仁也碑中之语盖出于此则是以吅为厸以□为殱即为戕也闛读为阊傧读为賔□□□□斆□防即虐耽鞶鼎彛教赫域字】
　　孙根碑隂
　　中军督孙象孙彦龙大中孙孝考舎人孙延叔愽昌领校孙叔渊孙九原大中孙始中大中孙长国舎人孙长声舎人孙长陵中郎孙休声大中孙子固五官掾孙真伯五官掾孙称仁舎人孙元防中郎孙长宰舎人孙固大中孙伦伯大中孙遗绪阳丰长孙长升郎中孙长恂大中孙秋舎人孙登文舎人孙方声舎人孙孟初中郎孙绍世计史孙穆旡孙孟昭驸马都尉孙孟陵计史孙元俊孙元威大中孙叔元孙仲俊孙士应舎人孙巨先计掾孙朝鳯督邮孙长威孙彦威大末尉孙仲春孙士威孙威孙令舆孙虎孙应阳孙仲有孙休仁孙伯誉孙世治孙宗嗣孙延熈孙来舒孙义伯孙子云益【阙】领校孙夷叔孙延嗣中郎孙穉承孙元中孙稚始孙时祖孙道安孙林夏孙祖房孙世羣孙通孙林舒孙方晃孙休明【阙二字】领校终利士杨孙望之大中王延祖孙宣瑜孙令机中郎孙长同孙承初【阙】世龙孙长应终利延世孙俊延终利茂真孙长春终利道机驸马都尉王应明闵世孙震光孙士侈孙世祖孙祚舎人王仲基孙长元王延夏孙叔元刘俊文孙士基刘孟真孙林衡闾丘长龙孙嶷万君翁孙初基孔季【阙】孙上英孔世俊孙【阙】徐士英孙【阙二字】浩景同督邮孙徴时孙班梁王□春刘彦【阙】孙武龙大中王【阙二字】孙庆髙郎中【阙二字】台孙长芝【阙】洪度祭酒孙士中舎人闾丘长世孙公仪孙【阙】周孙景秋孙世尼孙林祖孙祖林孙孟袒孙林季孙叔祖孙列秋孙武秋孙延基孙世治孙景安孙道文孙休英孙万春孙祖伦舎人孙稚龙孙泰斌孙道开孙士昭孙斌初孙道宁孙长里孙元春孙雄真孙元安孙龙舒孙伯康孙仲丰孙【阙二字】孙□孙干泰孙宣明孙黄伯孙祖孙公威孙泰夏孙休祖孙平叙孙林夏孙君冲孙威明孙泰远孙君雅孙君治孙弦藐孙泰云孙道伦孙泰真孙子长孙泰冲孙威平孙□奉孙次昌孙元齐大中孙长明孙【刊阙】发大中孙延宗孙钦伯大中孙延武孙万应孙□将孙令元孙伟范孙宣祖舎人孙伟明孙道林孙龙威孙长平孙武祚【阙二字】领校卢【阙二字】五官掾孙彛仲大中王彦康孙平舒舎人王彦祖孙羲叔王延林孙承舒王祖孙伯智孙祖仲孙士孙寳计史孙孟本孙大石孙士和孙洪基孙延威孙阳治孙祖初孙阳季舎人孙发孙列【阙】孙世固孙稚权孙晖中孙泰权孙治孙道徴孙元祖孙惠儒孙武胄孙泰真孙初平孙顾期孙宠孙尚忠舎人孙徳林孙威御孙惠明孙【阙】公孙令明孙【阙】元孙穆恭孙景威孙定表孙景云孙方伦孙□【阙】孙彦伯孙景【阙】孙长舒舎人孙【阙】应孙【阙】元
　　【隶释云碑隂有尝仕县邑者则阳丰长太末尉是也其称驸马都尉祭酒舎人中郎五官掾督邮计史计掾则汉官也有博昌领校等数人张纳碑亦有领校安汉长樊敏称领校巴郡太守盖是未命于朝者其中军督则非汉官甚明又有大中十四人陈胜传以朱房为中正两汉无之魏陈羣始择州之有鉴裁者为中正晋宣帝加置大中正故有大小中正乃是晋官似是孙根后裔众多谱其名于上世之碑隂也】
　　汉故凉州刺史魏君之碑【篆额光和四年】
　　君讳【阙】字元□京兆【阙】□都尉□【下阙】有毕万者□去仕防逄勋封秦【下阙】良爰曁于君禀干气□纯□履輶奚□【下阙】圣喆【阙五字】苞容允执防恭其仕州郡也躬素忠謇犯而勿欺兼综宪法通识百典【下阙】孝亷除郎中尚书侍郎右丞遭泰夫人忧服阕还防拜尚书侍郎秉总【下阙】廷绩特拜左丞每在选举逊让匪石鑚前忽后遂耽思旧章寻防贯【阙】能【下阙】枢衡匡□九年而冈□西羌放动余类末□詶咨羣□惟徳是与拜凉州刾史【下阙】流防荡耶志乐季文粟帛□□公仪彻织庖园□莭崇文徳防来逺班【下阙】下□戎服干戈戢臧施舎弗劵求善猒举不失选官不易方百工惟时【下阙】有优洋洋奂乎若徳光燿乎诸牧盖四时□序功成则君屡辞以疾三【下阙】无□而□式度可革币芾其纵而□耇徃□□来升春秋【阙】十光和四【阙】民失慈父四海□内莫匪摧伤于是故吏茂丈云中大守汉阳【阙】胄从事【下阙】威较琰□逺万里断制□裳感恩奔哀乃与门生平原曹□防【阙】山【阙】石【下阙】
　　于使君旣膺渘德贡蹑帝宇入叅文昌出化西土仁义充衍泽洽【下阙】徳世记其轨辞疾轻居弃荣潜处卒苻宿究是台辅三方失【阙三字】黯【下阙】沮落不舜禹二书【阙】应臻于已丑辰五盈□犹有代序【阙】兹后土光燿【下阙】尚书令农宜阳周嘉彦英故并州刾史伯栁髙故州刾史朱虗炅□公迁故东莱太守梁国砀陈【阙二字】乐浪太守□述元□议郎河南巩王暹元海阳令逄牧左伯【阙二字】令沛国【阙】周龙兴齐【下阙】簿令皇恭义胶东令东莱黄【阙】仲眞尚书郎畨寻【阙】上【阙】故广宗长淳于孙典礼【阙】故孝亷严【阙】景【阙】故【阙二字】部司【阙】河南张循【阙二字】
　　【隶释云碑有京兆牙都尉五字而缺其一盖安帝所置虎牙都尉也汉人书碑庙号如太宗官名如太尉太常太守太中地名如太原太阳之类皆作大泰山亦作大此碑载魏君之母却作泰夫人其用字故相反如此其间弗倦作弗卷夷戎作彛戎它碑所未尝用者又以詶咨羣尞为畴咨羣寮芾其纵为蔽芾其踪□即彛字】
　　汉故行梁相事砀孔君之神祠【隶额光和四年】
　　君讳耽兄弟三人君□长先出自殷烈□家者质故君字伯本初鲁遭亡新之□苗冑防□始定兹者□阳□来君少治礼□元二輱轲人民相□舞土苐茨躬□蔆澫消□瘦□防飬其亲慈仁质桷精静□信天授之性飞其学也治产小有追念祖母故舞魂构是君乎竭□□防惆憀惟蓼仪防怆悢恃□郭蔵造占堂穻增土种柏孝心达寞平石上见□虵有顷复亡放笼罗之救穷禽防戹小弟升髙游□畜积道富贫君引共居余秊虽赇舛如义合故天应厥证木生连理□□一焉下则□人上则洪茂馨卓流布县请署主簿功曹府招稽议郡将乌程沈府君表病委职署君行事□□孰长印蔽防领文书秊□皓旹县车家巷黄□□老背有胎表孙息敖姚□乐夀考观金石之消知万物有终始图千载防洪虑定吉兆于天府目覩工匠□所营心欣悦所□其内洞房四通外则长庑功赋合出世万防光和五秊□□壬戌夏六月讫□此行夫君子钦羙□謌如颂曰
　　君之德兮性自然蹈仁义履防纯隠至兮□虵皇□象兮木理连□兽兮放舎旃享□荣兮景号宣逹情性兮覩未然永亿□兮传功勲刋石祠兮示喆□【子□述父臣□録君故纪焉时君□七十二自所立作君子飒□内至时已更诸曹史□承诏纪行手自注石治师同县朱□朱祖并□畜】
　　【隶释云汉故行梁相事砀孔君之神祠梁国古砀郡其祠在砀也碑中輱作轗刑作形飞作非□作绂胎作台卦作朴作恻从字有作□者此碑防从为□盖省文也即最字菜即采字罕即字字防即字廿音入世音悉盍切音息入切汉碑俱用此数字】
　　白石神君碑【篆额光和六年】
　　盖闻经国序民莫急于礼礼有五经莫重于祭祭有二义或祈或报报以章德祈以弭□古先哲王类帝禋宗望于山川徧于羣神建立□设坛屏所以昭孝息民辑寕上下也白石神君居九山之数叅三条之壹兼将军之号秉斧钺之威体连封龙气通北岳幽讃天地长育万物触石而出肤寸而合不终朝日而防雨沾洽前后国县屡有祈请指日刻期应时有验犹自抱损不求礼秩县界有六名山三公封龙灵山先□法食去光和四年三公守民盖高防始爲无极山诣大常求法食相县以白石神君道徳灼然乃具载本末上尚书求依无极为比即见听许于是遂开袥□改立殿堂营宇旣□礼秩有常县出经用备其牺牲奉其珪璧絜其粢盛酒欣欣燔炙芬芬敬叅明祀降福孔殷故天无伏隂地无鱻阳水无沉气火无灾燀时无物无害生用能光逺宣朗融昭明年谷嵗熟百姓丰盈众升五钱国界安宁尒乃陟景山登峥巆采石勒功名其辞曰
　　岩岩白石峻极大清晧晧素质因体为名惟山降神髦士挺生济济俊乂朝野充盈灾害不起五糓熟成乃依无极圣朝见听遂兴灵宫于山之阳营宇之制是度是量卜云其吉终然允臧匪奢匪俭率由章华殿清闲肃雍相图灵像穆穆皇皇四时禋祀不愆不忘择其令辰进其馨香牺牲玉帛黍稷稻粮神降嘉祉万夀无畺子子孙孙永永畨昌
　　光和六年常山相南阳冯□字季祖长史颍川申屠熊【阙三字】元氏令亰兆新丰王翊字元辅丞河南李邵左尉上郡白土樊玮祠祀掾吴宜史解防石师王明
　　【隶释云其文有云居九山之数参三条之一赵氏莫晓三条为何语按尚书正义曰从导防至敷浅原旧説以为三条地里志云禹贡北条之荆山则在冯翊懐徳县南条之荆山则在南郡临沮县是旧有三条之説也故马融王肃皆以导岍为北条西倾为中条嶓冡为南条自岷山之南至敷浅原别以岷山为首不与大别相接则岷非三条也殽阬碑云中条之山者盖华岳之体南通商雒以属熊耳其文与正义合○碑以畨昌为蕃昌袥即拓字】
　　汉故成阳令唐君颂【篆额光和六年】
　　君讳扶字正南頴川郾人也其先出自庆都赤□生尧王有天下大号为唐治□□熹尊天重民禅位虞【阙】光爰苐土通天三统苗胄□分相土居囙氏唐爲累□合柞□天之□嗣弥光为汉台辅君父孝防郎中早卒季父蜀郡从弟防稽防稽从弟南阳君从兄东莱太守南阳弟司空公在朝逶随正色竭忠为国讨防六侯俱封□土袭爵金缙十三君继厥绪少有岐防耽道好古敦书咏诗综纬河雒底究羣典戋纽士进守舞阳丞弱冠守昆阳尉頴阳令隠练州郡所临有□【迹字】帝嘉其德特拜郎中察能治除豫章鄡阳长夷粤□防怶强难化君威飏武视防好恶蛮貉振叠稽□服【阙】上前逋千有余万盗贼衰息境界晏然三载有成州郡诤□迁成阳令承先圣之轨见讃像之高踪遂兴无为之治优贤飏厯表譱绌恶遵九德以绥民崇晏晏之惠康风移俗易莫革心朝有公卓家有叅骞分郏之治侵隆君追惟尧德广被之恩依陵亳庙造立投堂四童冠抠衣□□著录千人朝益莫习衎衎訚訚尼父投鲁曷防□加□□瑞应木连理生白莬□鸠游君园庭荡荡之治莫能名焉三司察功朝廷审真防君威恩竝流文武兼兴东莱海濵湏君防宁诏书换君昌阳令吏民慕恋士女惟艰捺□君车轮得行君臣流涕□路琅玕迫有詺命靡由□还是故从事仲字仲□张躬万□邮仲郡掾闾葵【阙】仲瑝处士王【阙】蕫闾葵班防乃共刋石树颂歌君之羙其辞曰
　　赫赫唐君帝尧之苗氏族一各任所安本同末异盖谓斯焉君体焕炳有芬有馨如山如□嵩如倾如【阙】如海澹如盈惟直如□【矢字】秉铨防衡在朝肃肃闺门防防亷逾伯絜如珪璋赋政亐外爰及鬼方汇夷永降寇贼迸亡黎庶攸宁黔首□康防德绥抚宣恩六阳防仁恤弱防义抑彊恩由春夏威加秋霜赏罚分审白黑着明忧耆闵稚侮□矜耽乐道述咀嚼七经五六六七训导若神接下施与投财如捐吏服其徳民归其恩父父子子君君臣臣自举拘烦囹圄空虗国无□民徳及草防泽流无□蜎飞蠕动咸頼我君令称德音常
　　光和六年二月壬午朔廿五日丙午处士闾葵班恋念唐君爲立碑【阙】斑字宣髙春秋严氏大子让公谦斑□次□谦治尚书欧阳次亷仲絜小夏侯耽经史兮履仁义内和陆兮外□□防家财兮讃君号诸学【阙】兮相埤□垂后□兮之誉
　　【隶释云授堂者讲授之堂五六六七者用曾防冠者童子之文也司空者名珍熹平二年自太常拜中常侍唐衡之弟也延熹中衡与宦官共诛梁冀受封世谓之五矦即讨暴俱封事也汇夷者汇泽之盗也朝有公卓即孟公绰也家有叅骞以叅为参即曽闵也亷逾伯叔即夷齐也分郏则反夹爲郏此用字之异者又有题名云成阳令颍川颍隂髙讳某成阳丞广阳□史珍玮寳盖是刻于碑首之防者○抪防音如布戸不顺理也碑以诤为争棃为黎述为术陆为睦埤为裨□为受】
　　郃阳令曺全碑【光和七年三月隶释不载】
　　君讳全字景完敦煌效谷人也其先盖周之胄王秉干之机翦伐殷商旣□尔勲福禄攸同封弟叔振铎于国因氏焉秦汉之际叅夹辅王室世宗廓土竟子孙迁于雍州之郊分止右扶风在安□处都或居陇西或家敦煌枝分叶布所在爲雄君髙祖父敏举孝亷威长史巴郡胊忍令张掖居延都尉祖父凤孝亷张掖属国都尉丞右扶风□麋侯相金城西部都尉北地太守父琫少贯名州郡不羍早世是以位不副德君童龀好学甄极毖纬无文不综贤孝之性根生心收飬季祖母供事继母先意承志存亾之敬礼无遗阙是以乡人为之谚曰重亲致欢景完易世载徳不陨其名及其从政清拟夷齐直慕史鱼厯郡右职上计掾史仍辟凉州常为治中别驾纪纲万里朱紫不谬出典诸郡弹枉纠邪贪暴洗心同僚服徳逺近惮威建宁二举孝亷除郎中拜西域戊部司马时疏勒国王和徳□父簒位不供职贡君兴征讨有□□之仁分醪之惠攻城□战谋若涌泉威牟诸贲和徳面缚归死还振旅诸国礼遗且二百万悉以簿官迁右扶风槐里令遭同产弟忧弃官续遇禁冈潜隠家巷七光和六复举孝防七三月除郎中□酒□禄福长詙□张角□兵幽兾□□□杨同时并动而县民郭家防复造乱燔烧城寺万民□扰人褢不安三郡告急羽檄仍至于时圣主谘诹羣僚咸曰君哉转拜郃阳令收合余烬芟夷残迸絶其本根遂访故□商防艾王敞王毕防恤民之要存慰高抚育□□以家钱籴米□赐盲大女桃婓防合七首药神明膏亲□亭部吏王辠程横防与有疾者咸蒙瘳防惠政之流甚置邮百姓繈负反者如云戢治□屋市肆列陈风雨时莭嵗获丰农夫织妇百工戴恩县前以河平元遭白茅□水灾害□于戊之间兴造城郭是后姓及脩身之士官位不登君乃闵缙绅之徒不济开南寺门承望□郷眀而治庶使学者李儒栾程寅防各获人爵之报廓广听事官舎廷曹廊閤升降揖让朝觐之阶费岀民役不干时门下掾王敞録事掾王毕主簿王厯戸曹掾秦尚功曺史王颛防嘉□奚斯甫之美乃共刋石纪功其辞曰
　　懿明后徳义章贡王庭征鬼方威布烈安殊防还旅临槐里感孔懁赴丧纪嗟逆贼燔城市特受命理残圯芟不臣宁黔首缮官寺开南门阙嵯峨望□山郷明治惠沾渥吏乐政民给君髙升极鼎














　　东汉文纪巻三十
　　钦定四库全书
　　东汉文纪卷三十一　　　明　梅鼎祚　编汉故司从事郭君碑【篆额灵帝中平元年】
　　君讳究字长全波人也其先出自郭应运挺度寔有懿徳文武谘焉条枝云疏班【阙】华夏丗载令问昭前之光咸摅谟理物佐时君则元城君之孙雒阳君之适南和尚书济北军中临沂徐州中山君之从子也河岳降祚而有跲孝弟□肃与性俱成温慈和覩义轻财懐刑谠舎已从人蹈中庸之路处匹直之节内省疚兼姿【阙】问物格能【阙】临疑弗惑弱践郡厯主簿邮□官掾功守令长舍章吐忠或从王事严□【庄字】可恐顺可爱进譱替否所举见则虽赵武之佐晋宋甫之厉色惨防撰功君其□诸辟司隷从事郡部都官眈眈鹰扬所莅防齐翕然之论风飞川流本朝察孝贡器帝庭恬荣忽浮委爵礼让羣公侧席书垂置邮幸祚命登六辰春秋廿八而中平元秊嵗在甲子三月而葬悲夫破镆□之刄而宰元摧晨风之翼而厉天耆侄士女呜悒惟□【慼字】孤嗣叫号涕零如雨咸曰【阙】晨有殁防数犹终自古迄兹孰能保生荣死哀弈贵遗称敢慕卫悝讃先之义乃伐石兴碑防厥魂俾后永有鉴焉其辞曰
　　□我君皇精蕰良昭徳塞违克纪克纲握柜综【阙】歩履方麟□清朝委虵自公栋隆千里庶绩艾康佐命牧伯扶义遏私【阙】防弹枉属防改【阙】荣名京邑□知防当享爵寿□汉辅毘灵祗贪哀逝叶翼□喆人其徂万夫惨慛铭勲□石以慰孔褱
　　【隷释云公羊以虞虢为虞郭此碑遂以虢叔为郭叔邢为刑侄为耋为铄慛为催】
　　都卿正卫弹碑【额中平二年】
　　【阙四字】国【阙六字】公【阙】伯子【阙】吕【阙二十四字】其【阙十六字】国【阙】劳用民【阙九字】一【阙十字】相扶助卒【阙】曰【阙二十五字】不彊迄亐中平二年正月【阙】令【阙】国宁陵【阙】君讳字【阙十四字】中【阙】以府丞董察【阙二字】抚昆阳承【阙】乱之余【阙】称圣烈【阙】有林官凡处【阙】循【阙六字】轸既到庶【阙】亐【阙二字】愍夫繇役之不【阙】乃【阙】□【阙三字】圣之【阙二字】亐有【阙】防【阙二字】忠于是乎轻赋【阙】敛调【阙二字】富结单言府斑蕫科例收其【阙四字】之目临时慕□不烦居民时太守东郡□□丞济隂华林优防民隐钦若是由【阙五字】郡校刘【阙】爲民约【阙三字】乎无穷自是之后黎民用宁吏无荷扰之烦防无愁痛之【阙二字】囙民所利斯所谓惠康之□【阙】景均之【阙三字】也政之【阙二字】是乎成役之艰苦是【阙二字】颂曰【阙三字】命徛欤我君敦诗説礼宁徳亐民底【阙】轻赋帅约孔均繇役防【阙二字】士不【阙六字】我好爵聿怀多【阙】明徳惟馨民防【阙二字】耕千耦梵梵稷亐骨【阙二字】永【阙】不【阙五字】中明慧通【阙】若五大夫服厉【阙四字】爲【阙】掌领【阙】书【阙二字】单钱复不【阙】吏【阙五字】若其【阙】导有功
　　时【阙二字】范秩字元防尉曹掾都【阙】字汉賔史张芑字子才有秩□陵杜则字孝【阙七字】守字国寳陈【阙四字】
　　【隶释云水经鲁阳县有南阳都乡正卫为碑平氏县有南阳都乡正卫弹碑此则其一也赵氏误认卫为街遂云莫晓其何碑盖是纪述守令繇役条教也前书食货志月为更卒已复为正注云更卒谓给郡县一月而更者正卒谓给中都官者卫宏汉官旧仪民年二十三为正一嵗为卫士一嵗为材官习射御骑驰战阵又云民给正卫材官年五十六老衰乃得免为民酸枣今刘熊碑云愍念烝民劳苦不均为作正弹造设门更此云都卿正卫弹者与刘君碑同碑以梨爲黎荷为苛梵梵为芃芁□即顾字瓌即瓌字□即野字】
　　汉故幽州刺史朱君之碑【篆额中平二年】
　　君讳字伯□广陵太守之孙昆阳令之元子也君系祖考之鸿轨履太和之【阙三字】□载德陨【阙二字】仁义成于束脩孝弟□其本性然而□已下士劳谦克【阙五字】厚载多容察孝亷除郎中侍郎防将事去官三府更辟防太尉髙第【阙五字】堂之论建逺之议磥落焕炳临疑独逝故能光明越闻显于区夏英声【阙五字】公族亐时益州蛮夷侵□边鄙陆梁山野为害日甚朝廷防君文能【阙二字】武【阙三字】御史中丞讨波乱略君统整羣帅方谋并设威神庭电烛亐上下至【阙五字】郡【阙四字】授手乞降永昌太守曹鸾上【阙】解党防纠擿获戾晋靡潜亏【阙】巷羣【阙六字】辟輙以疾辞鲜卑数犯鄣塞佥复举君幽州刾史尔乃迈种【阙九字】禁防纠奸宄□□□时雨之防品物除恶如农夫之务去草□【阙九字】其畺土门卫施□而无怵惕百姓复屯其城邬出塞追□【阙十字】咨叹荣【防字】詺并防君为式命少延六十四防光和六【阙十字】故吏牟化等佥以为夫有嘉功杞而辍或铭钟鼎书【阙】是述【阙九字】已乃立碑□而□颂曰
　　星精壹緼冯仪□人我君受之膺其淑真研宗□艺实好斯文【阙九字】□徽馨名□允升蠢尔夷貉荡我边氓衔命使武气飊腾董防【阙八字】幽方□天常抚防仁徳涣若风翔分命部队出竟观兵【阙】禽逺驱【阙七字】甲绥我土畺降□永匮民之望烈烈遗勋景炎弥光
　　【释云磥落爲磊落庭电爲霆电壹緼为絪緼□即播字○水经注云故吏别驾从事史右北平无中牟化中平二年造碑碑隂故吏姓名悉蓟涿及上谷北平人○广川书防云欧阳文忠谓字迹不见史传堇见此碑华阳国志灵帝熹平中蛮夷反御史中丞朱将并劲兵讨之】
　　故外黄令髙君碑【隶额中平二年】
　　【上阙十四字】师求仁无逺【阙六字】师事【阙二字】尉汝南许公【阙】在精横昼【阙十字】敏□义理恢廓天地之道【阙二字】王公之事令问【阙】章为斆者宗裒积篇借万【阙四字】明于左氏栢帝时上立博章文襜施□乎斑贾亰□硕儒海内儁靡不拟【阙】于是郡请州【阙二字】栢不就□亏数四蔑势利之权庶防乎仁义之道【阙二字】孝亷【阙二字】征行【阙】病【阙】就【阙四字】被朱衣【阙】歩三署恬虚守约五十以斆农杨公爲光禄勲乃【阙】表君【阙二字】取【阙四字】观踔兮【阙二字】所着斐然兮难迨超等出羣迁外黄令圣朝宗防特加礼馈【阙】以【阙】刀祖钱三万【阙七字】咏到官【阙】古讥今奢烦不妄滥恩如皓春狱□生邦无怨声百工【阙二字】咸列厥所中和之化洞亐□亚三单密莫与比纵州郡表政琹称纪功垂当监典为牧为守人鬼之谋□期朝莫君举将頴川太守南阳文府君征诣廷尉君感纲纪捐官卦义吏民攀车解衔脱轨遂志确然终不反顾皇行载驱不日系路饥不及飡□以生疢光和七季龙在困敦月次火六日丙申卒邦防桢干家失□梁辽党感恸凡百切伤衬柩旋归故吏门生奔送相随盈道充涂如云如【阙二字】旐翩翩靡不哀慛痛兮陨殁不待耆耋昭徳亐铭其辞曰
　　光光髙君命□作蕃流化外黄□□雚檀当【阙】州尹【阙】理隂阳【阙二字】申甫稽功猗衡笃礼崇义忽于官荣【阙二字】逝将节行然何天助顺而不祐焉遘疴不永□失鲠臣孤嗣【阙】絶□【阙】无声百辽叹伤圣朝愍怆【阙二字】令徳亡有神魂身殁名纪阐于万祀
　　惟中平二年龙斿若月次皇纪郡守庐江龙舒范府君假公矦之尊来典鄙邦防终追逺惟旧思【下阙】
　　【隶释云范书髙彪传外黄作内黄误説书者以阿衡为倚平正义曰古人读阿倚同音故以阿为倚此铭以猗衡对申甫若取音同则是借猗作伊若以偏旁假借则倚阿皆与猗相近也碑以襜为瞻为刑纵为踪辽为寮潜为澘进即达字□即夏字狱即犴字□即俟字即鹑字□即随字】
　　刘寛后碑【中平某年○黄伯思东观余论云碑在洛阳尉射圃中蔡中郎书】
　　【上阙四字】文饶农华隂人也祖出自【阙九字】臣王矦相继□汉中微失其爵土【阙五字】世祖□□仍有显位光辅王室公之考作司徒亏安【阙三字】勲绩昭乎前朝公以嵩髙之门好谦俭之操衣粝食履寒苦周览五经汜笃尚书【阙三字】微濳隐讲诲世之荣利滑其守州郡礼招王公并辟皆不诎志大将军辟举【阙】第【阙三字】迁梁令防旧君去官博士征三府辟皆又到司隷校尉察茂材太尉【阙三字】有道征【阙五字】长史侍中延熹八年地震为异圣朝咨问公防对□嘉党克猒帝心引尚书出【阙五字】谧静虽龙左纳言山甫喉□□防尚焉迁东海相南阳太守公之【阙】性也□而能【阙五字】裕凯弟□竞伊人及其涖官统政推是心也防御万事故【阙】民见徳义而兴行【阙五字】让而争政肃而威宣敎舒而徳洽帝将入学选定讲【阙三字】举公□叅诲【阙五字】大中大夫劝讲亐□光之内迁侍中屯骑校尉宗正光禄勲太尉股肱元首宣【阙弋字】臣工允勑帝载粤熹寝疾逊位复光禄大夫卫尉太尉【阙二字】交防独引其咎【阙五字】拜永乐少府光禄勲先是时妭民张角造为耶孽逆节有萌公【阙四字】闻罪诛未【阙五字】用首谋先覩封逯乡侯食邑六百户春秋六十有六防中平【阙】【阙】月丁卯薨【阙六字】张良锡□叹悼赠防车骑将军印绶位特进赗襚□敛【阙】备【阙】礼有加□遣五【阙七字】曰昭烈矦诏□休命宜宣□□庸器铭勒若古有训门生郭异等【阙】公永慕【阙七字】绋□防慰怀洵涕述高廼共□石建碑式序鸿烈其辞曰【上阙八字】幕祖武允廸□道□如何眈此谟用【阙】圣主纳诸轨度统【阙】三事【阙九字】行雨海隅缉熈羣生赖祚降命□融民【门】悠幕生荣亾哀声载路
　　门生頴川段苞亰兆【阙二字】河内李照等共所兴立【隶释云公之考刘琦顺帝时为司徒】
　　汉荡隂令张君碑
　　君讳迁字公方陈留已吾人也君之先出自有周周宣王中兴有张仲以孝友为行披览诗雅焕知其祖髙帝龙兴有张良善用萧何在帷幕之内决胜负千里之外析珪于留文景之间有张释之建忠弼之谟帝游上林问禽狩所有苑令不对更问啬夫啬夫事对于是进啬夫为令令退为啬夫释之议为不可苑令有公卿之才啬夫喋喋小吏非社稷之重上从言孝武时有张骞广通风俗开【阙】畿防南苞八蛮西羁六戎北震五狄东勒九夷荒逺旣賔各贡所有张是辅汉世载其徳爰旣且于君盖其繵縺纉戎鸿绪牧守相系不殒髙问孝弟于家中謇于朝治亰氏易聪丽略艺于从畋少为郡吏隐练职位常在股肱数为从事声无细闻征【阙】中除谷城长蛰月之务不闲四门臈正之际休囚归贺八月民不烦于乡随就虗落存恤髙年路无拾遗黎种宿野黄巾初起烧平【阙】市斯县独全子贱孔蔑【阙二字】道区别尚书五教君从其寛诗云恺悌君隆其恩东里润色君垂其仁邵伯分陜君懿于棠晋阳佩西门带君之体素能防其勋流化【阙】基迁荡隂令吏民颉防随送如云周公东征西人怨思奚斯讃鲁孝父颂段前喆遗芳有功不书后无述焉于是刋石整表铭勒万载三代以来虽逺犹近诗云旧国其命惟新【阙三字】于穆我君旣敦旣纯雪白之性孝友之仁纪行来本兰生有芬克岐有兆绥御有勋利器不觌鱼不出渊国之良干垂爱在民沛棠树温温恭人乾道不缪唯淑是亲旣多受祉永享南山千禄无疆子子孙孙
　　惟中平三年嵗在摄提二月震节纪日上旬阳色防感思旧君故吏韦萌等佥然同声赁师孙兴刋石立表以示后昆共享天祚亿载万年【金薤琳琅○都穆云此碑予官京师时尝于景太史伯时处见旧榻本不及録近得之友人文征仲按隷释云东汉及魏其碑到今不毁者十才一二凡欧赵录中所无者世不复有子生去宋数百年而此本两见欧赵録中盖未尝载隷释并隷续亦无其文通志金石略所载碑目虽多然亦未之及乃知昔人之言未必可信而旧物之在天壤间者固不可尽谓之无也】
　　赵相刘君碑【无额中平四年】
　　君讳衡字元宰济南东平陵人也厥先尚矣圣汉龙兴【下阙】王爰啓冀土迁于岱隂自康侯以来弈世夲承君□【阙】颂之纯【阙】丁炎【阙】之运时放依【下阙】相王【阙二字】其孚藻发于成就繤周行而弥长不【阙二字】竝之【阙二字】蹈【阙二字】之则不【阙】师训之范而践四教人道所谓义方【阙二字】所谓言忠信不师而自【阙】者也是【阙】雄防协服莫不归称仕【下阙】侯【下阙】于【阙】勃海王帝之冡弟不遵宪典君以特选为郎中令弹枉【阙】慝匡弼【阙二字】以【阙】兄琅琊相亡即曰轻举州察茂材【阙】除蓨令迁张掖属国都尉以病征拜议郎【阙】辽东属国都尉不【阙】赵相在位三【下阙】左疚【阙二字】行【阙】议郎【阙二字】连征不就君之始仕为吏师仍绥亰【阙】兴惠训【下阙】陟功西尉渠捜荒服来王后迁于赵叙民种徳威懐【阙】立【阙】清【阙二字】匡【阙二字】直【阙二字】俗恶容悦之宻【阙】承【阙】灵以【阙二字】□锡【阙】福三夀佗朋旻穹不吊【阙三字】疾年五十有三以中平四【阙】二月戊午□其四月已酉葬梁木圯坠闵嗣孤【下阙】所自律【阙】栞勒【阙三字】诒声伐于后昆其辞曰
　　于穆我君家之【阙】正已帅义求福不回【阙】言以道逺【阙】先几【阙二字】有疾百侯佥咨舎徳何取将【阙】名【阙】如何弗【阙三字】云亡天方【阙】靡【阙】肯降【阙】殁而名垂善【阙】令终休烈孔【阙】永【阙二字】风爰勒金石千载遗芳
　　【隶释云渤海王帝之家弟不遵宪典君以特选为郎中令渤海王名悝威宗之母弟也灵帝纪熹平元年书渤海王被诬谋反自杀○碑以范为范□即卒栞即刋字】
　　巴郡太守都亭侯张府君功徳叙【无额并隂中平五年】
　　巴郡太守都亭侯张府君功徳叙
　　君讳纳字子郎勃海南皮人也其先【阙二字】之胄立姓定氏应天文像炎汉龙兴侯维□枝滋布竝极爵秩君之曾祖曁其先考轨迹相继俱【阙三字】州追侔昔人丕显其光种羙积徳寔乃毓君膺大□之防姿烝烝之孝友综览责典靡古不通察孝防除郎中尚书侍郎夙宵在公匪亐軄迁甘陵□句令亲病去官念【阙二字】复义章海内辟司空司徒府厉【阙二字】引股桓弗就复辟大尉举髙第□侍御史廸谟□谐宻靖王室扬州防贼陆梁佗难五府表君中丞【阙二字】武汾沄所向□殪日移晷收功献捷省息钱谷还充府帑朝以【阙四字】骚震剖符守任绥慰□散【阙二字】□者征克大勋丙子玺书封都亭侯姃公曲阜尚父营□周啓【阙五字】自君到官也勤思干干【阙】暇□菲身约俭时□丽清逾公仪絜如素丝□甄秀异抽防孤【阙五字】以内照外贪饕革悔奸【阙二字】刑无斧钺之周犴无拘□之人胊忍蛮夷滔夭蠢动乗虚唐□【阙五字】忿【阙】斯怒爰整干戈□【阙二字】耽则有获羣丑慴怖絶迹幽□【窜字】镇集乖俾宁业宇防□涷馁【阙八字】赋出梁益频【阙二字】杼柚其空□流转漕□□输沮戊申詺书腾前付冀道逈且艰潮【阙六字】上□如常章虽得【阙二字】家行哨然愍悼民亦劳止繇是辞疾阖閤委政中阏敦慈养之【阙七字】之怨故太尉掾王【阙三字】府丞李元掾史张勤黎景冯经赵中母防蒲胜犹潭等庻□奚斯【阙二字】之义共论叙纪着休烈刋【阙二字】颂其辞曰
　　【阙四字】笃生我君姿兼申甫□艳【阙二字】帅典稽古正始顺元允恭肃恪唯礼是遵乃训五品教在□□【阙五字】干□其润如雨其主【阙二字】旣脩沮梪导我以文且□□暴建□□勋四竟□谧群庻□安□□【阙三字】德慕思昔在邵伯今也复【阙三字】穆矣卓尔超伦亐□令问光乎□年【隷释云立姓定氏应天文像盖谓二十八有张宿其不经与桞敏碑同有残缺不见守巴郡事盖在朐忍蛮夷蠢动之下此碑乃掾属李元等为之碑隂各书曹掾之名而不称故吏则是张君在郡之日所立也碑以汾沄为纷纭以澹为瞻以哨为悄以沮梪为爼豆以□为亿责即坟字即懈字□即曩字□即寂字】
　　张纳碑隂
　　益州从事宕渠李元字次公行丞事从掾位江州然存字元夊主簿江州白文主纪掾阆中黄机録事掾江州王□上计掾安汉赵瓌曹掾宕渠李思议曹掾朐忍扶古议曹掾江州上官延议曹掾安汉陈阜议曹掾枳杨本文学主事掾任穆从掾位严晏从掾位阆中杨虵从掾位宕渠冯誉从掾位宕渠李竝文学掾阆中周□尉曹掾安汉【阙】昕金曹掾宕渠【阙】林漕曹掾安汉【阙】业法曹掾江州【阙】洽集曹掾江州【阙】兵曹掾江州【阙】□比曹掾江州【阙】盛功曹史宕渠【阙】经□事掾宕渠【阙】训文学掾江州【阙】阿□事掾充国【阙】□□事掾枳贠【阙】□事掾枳张【阙】□事掾宕渠【阙】敏□事掾枳章【阙】□事掾安汉王业文学主事史阆中张荣奏曹史江州董国奏曹史宕渠沈□户曹史宕渠李舍户曹史垫江龚祖户曹史充国李□戸令史垫江宋亶献曹史宕渠□防辞曹史江州母辞曹史安汉陈□戝曹史充国□遗贼曹史江州然防戝曹史平都张恃戝曹史宕渠曲右贱曹史枳牟梁决曹史宕渠王安右金曹史安汉范谋左金曹史宕渠王裦左仓曹史充国杨徐右仓曹史江州尹裴左漕曹史安汉曹已右漕曹史垫江田嵎法曹史江州愠益右集曹史江州张南右兵曹史垫江夏晋比曹史充国何镡中部督安汉陈南部阆中王汤监市掾阆中赵应领校安汉长江州上官旦中部案狱阆中□有府后盗贼枳李街文学史江州鈆迁守属江州丁盛守属江州谒恭守属安汉郭兴守属充国谁将守属宕渠李平守属充国王可守属安汉杨连守属安汉邠升
　　中平五年三月上旬书君升台祚承天百福子孙千亿【隷释云从事及丞则书其字主簿以下掾使并书名盖一郡之吏也】
　　汉故圉令赵君之碑【隷额献帝初平元年】
　　君讳【阙】字【阙】建【阙四字】繤其绪温良恭俭敦诗【阙六字】积而能菲薄其身博施【阙八字】芬芳畼于诸夏郡仍优署五官掾功曹州辟从事司徒杨公辟以兄忧至其后司徒袁公仍辟【阙二字】除新【阙】长迁圉令播徳二城风曜穆清当【阙八字】防被疾去官六十有八以中平五年冬十一月壬寅卒【阙十七字】斯咏【阙十七字】纪伐以毖后昆其辞曰天寔髙唯圣同戱我君羡其纵体仁蹈中庸所临厯有休功追景行亦难双刋金石示万邦
　　初平元年十二月廿八日立
　　益州太守髙眹脩周公礼殿记【无额○初平五年○金石略云蔡邕书】
　　汉初平五年仓龙甲戌旻天季月筑周公礼壂始自文翁应斯□度开建畔宫立堂布观庙门相钩□司□延公辟相承□亐甲□故府榇潼文君増造吏寺二百余间四百年之际变异蠭启旋机常壬衡失统强桀并兼人襄侥□战兵雷合民□失命烈火飞炎一都之舍官民寺□同日一朝合为灰炭独文翁石庙门之两观礼乐崩坥风俗混乱诵读已絶倚□□夫礼兴则民寿乐兴则国化郡将陈髙君节苻典境斯十有三载防直乱曲□匡救济民涂炭闵斯□□【阙三字】防学者表仪【阙四字】大小推诚兴复第馆八音克谐鬼方来观爲后昌基【阙】神不【阙】
　　【隷释云献帝初平五年正月改元兴平此碑书初平九月者天下方乱置邮稽晩也梓潼文君建武中益州太守文参也礼殿柱皆削方此刻于东南一柱亦木尔欧阳以为文翁石柱记误也○碑以旋玑为璇机以为扰以蠭启作蜂起□恐作蔓壬衡即玉衡○广川书防云昔人尝疑朕非臣下可制名魏文帝时夏侯覇父名朕仕于汉】
　　汉故领校巴郡太守樊府君碑【篆额献帝建安十年】
　　君讳敏字升达肇祖□戯遗苗后稷爲尧种树舍潜于岐天□亶甫乃萌昌发周室衰微霸伯匡弼□爲韩魏鲁分爲杨充矅封□土河东□汉之际或居于□防集于梁君纉其绪□南西畺濵近圣禹饮汝茹汸□角好学治春秋严氏经贯穸【究字】道度无文不睹于是国君备礼招请濯冕显□杰立忠謇有夷史之直卓宻之风乡党见归察孝除郎永昌长史迁宕渠令布化三载遭母忧五五断仁大将军辟光和之中京师扰□防狐绥绥冠履同嚢投核长驱毕至枕□国复重察辞病不就再奉朝娉十辟外防常爲治中诸部从事举直错枉谭思旧制弹饕纠贪务鉏民秽患苦政俗喜怒佗律案罪□【杀字】人不□倡□告子属孙散若此者入墓门州里佥然号曰吏师季□□米巫疟续蠢青奸狡并起陷附者众君执一心赖无□耻复辟司徒道隔徃牧伯刘公二卋钦重表授巴郡后汉中秋老□【乞字】身防助义都尉养疾闾里又行裦义校尉君仕爲人禄爲已□大度軆蹈萁防常穷台绲松□协轨八十有四嵗在汁洽纪验期臻奄□臧形凡百咸痛士女涕泠臣子裦术刋勒铭其辞曰
　　于戏□考经徳炳朙劳谦损益耽古俭清立朝正色能无挠廎威恩御下持满亿盈所厯见慕遗歌景形书载防义股肱干桢有物有则模楷后生宜叅鼎铉稽建皇灵王路阪险鬼方庭恒戢莭足轻宠贱荣故【阙】大选而捐陪臣晏婴殿防矦距齐非辞福也乃辟祸兮【阙】辞白演元垂【阙】岳渎【阙二字】兮金精大佐寔生贤兮【阙】欲救民徳弥大兮遭偶阳九百六防兮当【阙】遐秊今遂逝兮歍□哉魂神【阙】兮
　　建安十年三月上旬造石土刘盛息懆书
　　【隷释云碑额称领校巴郡太守者朝无成命也二刘谓焉与璋米巫谓张修与鲁五五与费凤碑菲五五同义谓二十五月也投核防核为劾也京师扰攘防狐绥绥谓中官用事也助义都尉裦义校尉史防未之见刘焉到蜀以张鲁督义司马则皆刘焉创制者嵗在未曰协洽此作汁与协同又以扰□爲扰攘朝娉为朝聘谭思为燂思倡□为猖獗裦术为裦述题刚为题纲领即顾字禹即禹字□即杀字歍呼即鸣呼字】
　　汉故益州太守高君之碑【隷额建安十四年】
　　君讳頙字贯方其先出自帝颛顼之苗裔乎逢伯陵者殷汤受命陵有功食采齐【阙】乐色世爲正卿氏采建姓至髙【阙】爲桓公将南阳之师而成鲁【阙】美于春秋讫汉【阙】有四城【阙八字】□外家【阙三字】道至君立【阙五字】亲仁乐善防心无借无【阙三字】翔【阙十字】仕郡辟州清寋之【阙】沦时【阙】举孝亷【阙九字】州表蜀郡北部府丞武【阙】令【阙】阿郑之【阙二字】赋晏【阙】之【阙】性试守广汉属国都尉犹宓子之在宻□【配字】李牧之镇代试守益州太守【阙三字】之【阙】罚膺求由之政事斑芳声于国畿理髙满之危溢当登绲职绥【阙】时□运【阙】未济天降【阙】殃【殃字】害【阙】贞良建安十四年八月于官卒臣吏播举而悲叫棃庶踊泣而忉怛追恩念义缞绖□侧困佗颂曰
　　穆穆我君帝□之胄匡辅齐桓【阙】无其偶苗裔流衍【阙】彼梁州惟君立莭卓尔絶殊学【阙】从政【阙】无茹宰城子牧惠泽沾优剖苻典郡威徳【阙二字】示民敬让阏断苞组宜享辅【阙】徳将舒干流【阙】戾【阙】见陨徂凡百凄怆痛乎何辜□尔后嗣子孙之谟
　　【隶释云铭有阏断苞组之句下文以舒徂辜模协韵知其以组为苴明矣辅齐侯者谓髙徯也碑亦以绲为衮梨为黎】
　　汉故绥民校尉骑都尉桂阳曲红灌阳长熊君之碑【隶额建安二十一年】
　　君讳【阙】字子【阙】其先盖帝□顼髙阳氏之苗裔周有天下成王建国防绎封楚庆祚【阙三字】于【阙三字】亦世载徳丗余代君髙祖父筹自汝南吴【阙五字】子灵王孙大汉龙兴【阙】举乡【阙】议郎南廵郡国封龙平【阙三字】祖父旻举【阙二字】大司马郊隧【阙】曽祖父□守长州辟元【阙六字】君【阙四字】应上计【阙】祖父师【阙二字】上计掾君【阙】□字汉举更□主簿□官【阙二字】三奏辟頙志皓首衣□应就君立□唯仁与【阙十字】祖父【阙二字】治欧羊尚书六日七分少仕州郡临朝謇鄂孔甫之撡防忠孝称更诸曹【阙二字】贼曹主记史主簿□官功曹州【阙八字】举孝亷上计掾兴平元年八月二十八日王寅诏书除补桂阳曲红长旣敦文武爲政果达临化宣惠所去遗绩视事六载荆【阙八字】奔【阙】掩迫之周罹灾致□【阙】郡渍乱镇南将军荆州牧侯山刘君讳表字景升以君□纯履正出自帝宇缅荣轻举厉志疾【邪字】牧侯【阙】□【阙】爲民所安命还绥民校尉领曲红长□莅□□政隆上古□移归懐繈负而至吏民□诵曰彼熊父兮解我患周安我【阙】移遭母忧【阙二字】去官九应防王室威【阙】君功显宿着海内谘美拜骑都尉受命立灌阳县长六载无为而治稽则先民【阙二字】附□无怨旷声君春秋七十有一以廿一三月廿七日丙寅卒官吏民怀慕官属□从黄郭【阙二字】奚汤【阙】扶还□【阙】哀如雕伤□见农夫泣泪路堣皆懹凄怆哀我惠君君同产弟朢季公貭性忼慨史鱼之直吏功曹列掾都梁长早终君长子爯孝存姿□敦良躭志好学博覧艺【阙二字】曹列【阙】三奏辟召于州终昔周文公作颂宋成父公子□斯追羡遗绩纪述前勲于是刋碑以示后绲其词曰
　　□□熊君迁基【阙】宇汉兴代项廵行南土显封受□遂□延祖絫叶休隆君其绪明盛徳字牧城社所在有绩银之祚河雒挺录爲国毗辅懿懿其撡穆穆其姿光光其行桓桓其威清虚澹泊后嗣式序秩之应实赖后昊天忽然枕荣终祐丧我良则国失良辅其也荣其亾也哀铭勒金石没而朽灵也有知祐福子孙支于相生吉而无咎【咎字】诗云嘉乐君子□□令徳延于无极追叙君兮□纯精名称于州里兮枢机发动执忠贞兮溷乱而惑身事污君兮捐土□而进退崇礼约行兮举动而趺遭浊而自靖兮泥而滓秽呜呼君兮匪石是爲州【阙】


　　东汉文纪巻三十一
　　钦定四库全书
　　东汉文纪卷三十二　　　明　梅鼎祚　编
　　仙人唐君碑【篆额并隂】
　　君字公□成固人盖帝尧之【阙四字】之故能举家【阙□字】去上陟皇燿统御隂阳腾清蹑浮命寿无疆虽王公之尊四海之富曾【阙五字】毛天地之性斯其□贵者也耆老相传防为□□居□二□君为郡吏【阙四字】土域啖防有眞人左右莫察而君独进美又従而敬礼之眞人者遂与【阙】期聟谷口山上乃与君神药曰服药以后当移意万里知鸟兽言语是时府在西成去家七百余里休谒猍转景即□阖郡惊焉白之府君従为御史□□防车被具君乃画地为□召□诛之视其腹中果有被具府君【阙】宾燕欲従学道公□顷无所进府君怒勑尉部吏□公□妻子公□乃先归谷口呼其师告防戹急其师与之归防药饮公□妻子曰可去矣妻子孪家忍去又曰岂欲得家俱去乎妻子曰固所□也是乃以药涂屋柱饮牛马六畜须防有大风云来迎公□妻子屋宅六畜翛然与之俱去　昔高松崔白皆一身得道而公□举家俱□盛矣传曰贤者所泽流百世故使□乡春夏母蚊蜹秋冬鲜繁霜蛊□遐去其螟□百谷收入天下莫知斯德祐之效也道□羣仙德润故乡知德者鲜世莫纪
　　汉中太守南阳郭君讳芝字公载脩北辰之政驰周邵之风歆乐唐君神灵之美以为道重者名邵德厚者庙尊乃发嘉教躬捐奉钱倡率羣羲缮广斯庙【阙】和祈福布之兆民刻石昭音扬君灵誉其辞曰
　　【阙】　遂享神药超浮云兮□【下阙】
　　碑隂
　　故江阳守长成固杨晏字平仲东部成固左分字元术故江阳守长南郑杨□字伯愼处□南郑祝字元□司徒掾南郑祝杨字孔逹处□南郑祝岱字子□故益州从事南郑祝忱字子文处□南郑祝□字德灵处□南郑祝崇字季□太守史南郑祝荣字文□太守史南郑赵英字才处□南郑刘通字海【阙】故裦中守尉南郑赵忠字元楚【阙二字】南郑杨鳯字孔鸾
　　【释云博物志城固县壻乡有唐公□得道升仙水经注云智水川有唐公房祠公房升仙之曰壻行未还不获同阶云路约以此川为居言无繁霜蛟虎之患因号壻乡后汉志褒中有唐公防祠或作防或作昉皆误○□即莽字□即壻字□即鼠字挛即恋字】
　　酸枣令刘熊碑【篆额并隂】
　　君讳熊字□【阙】广陵海西人也厥祖天皇大帝垂精接感笃生圣明【阙】仍其则子孙享之分源而流枝叶扶疏出王别受爵列土封矦载德相继□显【阙五字】光武【阙】皇帝之广陵王之孙俞卿矦之季子也诞生照明岐防逾絶长【阙四字】柴守约履勤体圣心□敦五经之玮图兼古业覈其妙行修言道【□五字】宜亰夏莫师卬六籍五典如源如既练州郡卷舒委防忠贞【阙】效官【阙三字】出省杨土流化南城政犹北辰众星所从三祝有成来臻我邦循东【阙】之惠柳【阙】礼官赏进□顽约之防礼博之防文政敎始初愼徽五典勤□民□【阙】心顾下【阙二字】仁恩如冬日威猛烈炎夏贪究革情清修劝慕德惠潜流鬯芳旁布尤愍县【阙】济济之仪孜孜之逾帅□后学致之防泮草上之风莫向应悦诲日新防【阙二字】素七业勃然而兴咸居今而好古虽未尽道善必有所由处民之秉□寔我刘父其人鲁无君子斯焉取旃允我刘父言善诱人讲礼习聆匪徒丰学屡获有年【阙】载克成神民协欣两相伤故德友归焉自古在昔先民有佗洪勲则甄盛德【阙】表诸来世垂之□极裦贤表善扬幽抜□式序在位能授宜官无旷事【阙二字】为正防为更愍念烝民劳苦均为佗正弹造设门更富者独逸乐贫者【阙】顺四时积和感畼岁为丰穰赋税烦寔我刘父吏民爱若慈父畏若神明悔【阙】令德清越孤竹德牟产竒诚宜裦显照其宪则乃相【阙】咨度诹询采摭谣言刋【阙】诗三章其辞曰
　　清和穆铄寔惟干□惟岳降灵笃生我君服骨□圣允钟厥醇诞生岐防言协阙坟□德震燿孝行通神动履防文彰□缤成是正服防道德民【阙】有父子然后有君臣理财正辞束帛戋戋【阙】梦刻像鹤鸣一震天临保汉寔生【阙】勲明试赋授夷夏已亲嘉赐来抚潜化如神其神伊何灵□伤人【阙】猗欤明□秉道之枢养【阙】之福惟德之偶渊乎其长涣乎成功【阙】暇民豫新我【阙】通用行则逹防诱我邦赖兹刘父用説其篆泽零□丰黔首歌颂
　　【释云碑叙力役之事犹详以卒为更之上有为正二字而阙其余董仲舒云月为更卒巳复为正小民安得不困注云更卒谓给郡县一月而更者正卒谓给中都官者西京更有三品后虽改易官不得人则害常自若也水经云酸枣城有县令刘孟阳碑今碑损其一字欧阳公不知碑在酸枣无以名其官遂谓之俞乡矦季子碑赵氏云光武子广陵王荆以谴死李利涉编古命氏云荆生俞乡矦平平生彪袭封防此熊当为彪之弟然则于光武乃其曾孙而曰孙碑之误也唐王建题此碑诗云苍苔满字土□风雨消磨絶妙辞不向图经中旧见无人知是蔡邕碑○碑以亨为享殷为隐究为穴逾为谕偶为隅鹤在鸣上省文作寉】
　　刘熊碑隂
　　故征试博士【下阙】故华长苏眞【下阙】华长戴燿【下阙】故上计掾【下阙】故郎中讨宠三百故□州従事仇审季【阙】三百故【阙】事君仇方孟□三百故外黄守令尹松大德五百故雍□守令李保世德三百故雍□守令【阙】穆元宪三百故外黄守令李卓卓异三百故守东昬长苏胜德阳二百故五百掾王暹宜孟三百故雍□守令王习河三百故邮左位宣高二百故邮李□景德二百故邮李征景台二百故邮苏翔山甫二百故邮杨茂季曾二百故邮顔亮光祖二百故郡曹史李豫妙高二百故郡曹史顔诗惠祖二百故郡曹史杨□丗□二百故郡曹史王仁公直二百故郡曹史王贡叔防二百故郡曹史苏□□【阙】二百故郡曹史仇惟成二百故郡列掾李表宪防二百故郡文学李义子仁二百故□仪守丞李璜伯瓌二百故【阙二字】守丞仇邵景传二百故陈守尉樊殖仲举二百故河隄従事【阙】万世【阙三字】故河隄従事李□【阙三字】故□州书佐尹雒眞五百故雍□守尉李谦子山二百故外黄守尉诚咸升卓二百故功曹尹愼元节二百故功曹邴磐世高二百故功曹苏信君咨二百故功曹马昻卓举二百故功曹三颂季宁二百故功曹尹眞元眞二百故功曹马汜解卿三百故功曹苏□文睢二百故功曹苏【阙】景眞二百故【阙四字】伸絶二百故功曹毛仪睢方二百故功曹李儒公林二百故功曹苏奉奉祖二百故功曹皮周睢眞二百故功曹杨芬伯曾二百故功曹顔孝举二百故功曹□□山祖三百故功曹常周周二百故功曹田宣宣孟三百故功曹仇【阙】博二百故功曹左鳯皇五百故功曹李性孝慈三百故功曹李防子让三百故主簿衞宣宣防二百故主簿张芝【阙】眞二百【阙一人】従掾位李奉奉明二百従掾位【阙二字】子然三百従掾位尹彬睢方三百従掾位王东公举三百従掾位左宜扶风二百従掾位景殖叔敬二百従掾位张除叔【阙】二百従掾位张临【阙二字】二百従掾位李荣德二百従掾位左修敬祖三百従掾位宋盖季甫三百従掾位马萌子明二百従掾位陈揖文让二百従掾位彭来祖二百従掾位挦横公节三百处士宋【阙】仲博三百处士许宗彣祖二百处士李相成祖二百处士王鳯德升三百处士焦鳯德皇二百处士顔【阙】子礼五百处士尹官高二百处士苏位云防五百处士李胜子才三百处士纪珪孝范三百处士董悝防五百处士苏玮孔五百处士屈孔子玮三百处士李綝奉和三百处士【阙二字】宜五百处士尹茂孔才四百处士尹玮璜五百处士尹【阙】德横五百处士殷郁【阙】德二百处士李礼公仪三百处士邵畺孔才五百处士崔鹄孝才五百处士【阙二字】昭明三百处士殷经德明三百处士防椆景直五百处士朝庠元序五百处士尹悺孝让五百处士尹雄云防二百处士许将荣五百处士玉【阙】德让五百处士殷□直五百处士殷沉元像二百处士杨商子翼三百处士苏艳公三百处士桃诗云五百处士马仪周三百处士马郡彦朝五百处士公【阙二字】云五百处士曹长□五百处士【阙三字】仲章五百处士【阙三字】博五百处士王叔璜五百处士马顺德【阙】三百处士【阙四字】五百处士樊【下阙】处士【下阙】处士苏恩公【阙】五百处士苏穆公□【阙】百处士【阙二字】德【阙二字】百处士杜【阙】璜五百处士左仪德祖二百处士张【阙】子让五百处士张【阙】元表三百处士【阙四字】三百处士杜【阙】子惠五百好学尹【下阙】二百好学韩雕子【阙四字】百好学鲁庠子序二百好学李泉叔【阙】二百好学阎仲明二百好学诚【阙二字】□二百好学张章子章二百好学寇高高二百好学雄就子成二百好学江【阙】敬台二百好学毛郃彣和二百好学集寄子琚二百好学李恭敬让二百好学宋茂【阙】二百好学宋□万岁二百好学稽详子季二百好学赵穉景【阙】二百好学张武成二百好学焦方子政二百好学【下阙】好学【下阙】好学苏【下阙】好学许礼文燿【已下石皆下阙】好学程当子【阙】好学李墨子【阙】好学李仲仲好学尹朝子【阙】好学【阙二字】子【阙】好学左重松好学李汉子汉好学李泰子【阙】好学尹□【阙二字】好学衞阿子【阙】好学江眞好学赵【阙】子贤好学李墅子防好学【阙二字】吉甫好学张侣叔【阙】好学挦【阙】子和好学李周子周好学王福子禄好学翟冯子【阙】德行苏仓子盈【阙】好学【阙】好【阙】好【阙】好【阙】
　　汉故梁相费府君之碑【篆额】
　　梁相讳泛字仲虑□邦之人也其先季彣为鲁大夫有功封费囙为姓秦项兵□避亐此□家焉卋业稼穑好学礼乐大汉之【阙】官司相继絶而复续□梁府君防孝友□行闻乡□仕更郡右寋□质直在公履法察孝廉除郎中七骑司马迁萧令□民如子先□后罚流黙之化奉防忠信守防敦笃在位九百姓移风苛慝佗奸□发变争路销推让道生三□不断狱祯祥感应时沛有蝗独入□由□显名国防状闻朝廷嘉诸拜梁相宣慈惠【阙】帅自正当□台阶延究曷耉被病逊位春秋八十卒二字纂【阙】鳯由宰府□堂□令政九江大守适孙均感奚斯之义刋铭石勒美俾【阙】览焉其辞曰
　　□□显祖德□铄播勋前□硕基业遗爱民福流后□庻【刋阙】昌【刋阙】堂【刋阙】□功烈休矣末昆勠力【赵明诚金石録云费有两姓音读不同源流亦异其一音蜚嬴姓出于伯翳史记所载费昌费中楚费无极汉费长房其后也其一音秘姬姓出于季友琅邪费氏及梁相者其后也○释云鲁僖赐季友汶阳之田碑作季文误又以寋鄂为謇谔即氏字坠即地字】
　　汉故光禄勲东平无盐刘府君碑【篆额】
　　君讳曜字季尼盖孝文枝胄梁孝河东之裔孙也祖考山阳令显考柏人令【阙】防孝【阙】公府歴三县令【阙二字】孝【阙】开阳长【阙二字】从事守长早终君天姿孝友【阙】拜乐【阙二字】长乞宿衞除郎中谒者大官令丧母服阕□为郎中朱爵司马昆阳【阙三字】视事九年防拘夹自【阙】无游谈之照迁居延都尉　克嘉绩特授议郎书【阙六字】用康机【阙四字】河内大守【阙二字】改心旬月之【阙】【引字】领【阙五字】然高【阙四字】没齿母【阙二字】丗防【阙三字】大【阙六字】敎【阙四字】逊位旋□【阙四字】水校尉【阙二字】宗正卫尉光禄勲【阙六字】未基月【阙八字】正忠【阙】衞上皦然守节切书王府【阙四字】皇极七十三寑疾【阙九字】七日□□【阙】□【阙二字】没【阙四字】赙【阙】礼赠毕备【阙二字】荣亡哀【阙三字】贵是故吏阳安【阙】令郭【阙】门生肪【房字】阙等【阙】其徒【阙】乃共立碑刋石【阙四字】其辞曰
　　天临大汉锡明喆寔【阙二字】君【阙五字】城统邦【阙十一字】澄九列三履宗伯防【阙八字】命倾殁勒勲金【阙七字】歍呼哀哉【碑以歴为缺基为朞】
　　汉故太尉杨公神道碑铭
　　【刋本阙三字】字伯起【阙十九字】氏焉圣汉龙兴杨憙佐命充项□钖【阙四字】公侯之胄必复其始是防神祗降□乃生于公赏履忠贞恂美且仁博学甄防靡道又朙尚书欧阳河洛纬度竆神知变与圣同苻鸿渐衡门羣英云集咸共饮酌其流者有逾三千至德通洞天爵应贻我三鱼防章□德逺近由是知为亦□继朙而出者矣州郡虚已竞防礼抬大将军辟举茂丈除襄城令迁荆州刾史东莱涿郡太守所在先阳春防化后秋霜防宣威寛猛惟中五敎时序功洽三□闻于帝亰征旋本朝歴大仆大常遂究司徒大尉立朝正色恪勤竭忠无德□靡恶形将训品物防济大清而青蝇嫉正丑□实繁横共构譛慷慨□薨于时羣后卿士凡百黎萌靡欷歔垂涕悼其为忠获罪干监孔昭神鸟送葬王室感寤奸佞伏辜公功乃□追録元勲书慰劳赙赗有加除二子郎中长子□富波侯相次让赵常山相次秉寔能纉修复登上司陪陵亰师次奉黄门侍郎□子统金城大守沛相让子着高阳令皆防宰府为官奉遵先训易世替天钟嘉□永世□极统之门人汝南陈炽等縁三义一颂有清庙故敢慕奚斯之追述树石于坟道其辞曰
　　穆穆杨公命世而生乃台吐燿乃降精朙朙天子实公是匡防防六合实公是光謇謇其直皦皦其清□矣盛德万世垂荣勒勲金石日月同炯
　　【释云杨氏墓在陜州阌乡所存碑凡四此碑乃其孙沛相统之门人汝南陈炽等所立碑载诸子官秩凡四人而传云震五子误也】
　　杨震碑隂
　　河东孙防博河东唯彦渊河东刀仲凯汝南张伯玉河间刘公显河间贾伯锜河间刘子显博陵刘显祖中山刘文章彭城闾□□成中山石元宻山阳赵敬德山阳赵辅朔山阳子则魏郡刑升高魏郡刘杨先河南杨中和农脯子文彭城刘德祖沛国朱彦祖沛国朱季优沛国儿伯玉【阙三字】仪公【阙一人】中山张升举平原翟伯眞勃海高文镹甘陵传君璋河南张眞明鲁国朱登高汝南尹伸宗汝南周升举汝南陈□则汝南□满公彭城虞泰伯河东冯德时涿郡张子岐陈留蕫公憙河内樊公琦河内张□辅河内张子威河内湼君兴汉阳张孟东郡刘季义魏郡岐伯犀【阙一人】汝南【阙】宪长汝南袁子□汝南张文灵勃海黄仲博勃海杨伯耳【牙字】勃海吴仲犀勃海公玉子举河南马子丈河南闵通逺河南赵公防南阳衞彦公南阳程辅时南阳董仲谒颍川史季济河东杨仲夏河东上官仲祖河东杜辅汉河东张通国河东马国兴河东陈彦光河东姚德卿河东阳成惠朙广汉杨茂遂常山【阙三字】常山马适【阙】太原吴玮高北海赍安祖太原刘文高中山张仲妙中山孙仲成中山刘玮起中山齐叔谦扶凮郭子仁扶凮马伯超魏郡信成君严魏郡孙子防魏郡石垚兴魏郡郭子睢魏郡郭子尚冯翊贾仲谦冯翊孙元鳯冯翊孙升国冯翊刘长冯翊杨季朙冯翊赵子惠冯翊防建侯冯翊苏文夏亰兆田元矩【阙一人】亰兆左元台大原杜叔茂大原韩孝逹梁国富公辅梁国刘伯恪山阳李仲声南阳王文徽陵张伯宝甘陵董季【阙】甘陵赵公【阙】陵宋□【阙】陵韩汉【阙】甘陵马公【阙】陵田亢【阙】陵王仲【阙】钜鹿游望【阙】钜鹿赵仲茂钜鹿三川宣【阙】陈田季举陈王升台东郡防君举东郡高伯德东郡樊□举河东任升朙【阙一人】冯翊【阙三字】山阳苗元农薄君朙郡郡张□则汝南张季【阙】汝南【阙】宣则南阳【阙】孔伯勃海宋王□勃海吴公士南阳杨仲宁魏郡李子承冯翊张子则河南南宫进朙亰兆袁子方河东【阙】文伉冯翊救□卿勃海刑公节勃海孙叔【阙】勃海李公山勃海綦母仲魏勃海吴子谦勃海邢伯德勃海石季博安平【阙】汉贤【阙四字】博【阙二字】右文宠陵阎季防陵公孙□博陵□君威陵传子观魏郡郭子坚魏郡冯伯海魏郡刘仲显魏郡王伯宻魏郡焦仲违涿郡古师子操汝南井□博汝南尹仲恭汝南薛景宾汝南区德荥汝南季文度汝南孙子斌汝南费卓成汝南何辅兴汝南谢季升南阳衞伯光南阳眞仲忽南阳眞孝祖河南鲁妙丈济隂【阙三字】钜鹿宋文防大原王子廉魏郡李升山勃海纪雒□魏郡刘子祐魏郡刘建昌冯翊顼文几河东董子翼汝南【阙】仲祖汝南郑孝慈汝南张季方汝南文伯思勃海王显防南阳左孝伯陵韩仲昭魏郡【刋本阙三字】房魏郡沐季兴頴川解子则頴川王仲方頴川燕仲智頴川虞公彦頴川刘伯瑜博陵李季□博陵李辅政【阙一人】钜鹿鲁子仁河间李伯浮河间赵季防河间刘德和平原陶丘辅汉平原刘子忠安平吴显博安平严子夏陈留耿子高南阳陈子才
　　【释云杨震碑隂可识者百九十余人皆其孙之门生也岁月相距又逺故不名汉碑刑形邢三字多互用此碑有刑升高刑公节疑若借用作邢却又有邢伯德岂刑自一姓乎即师字即胥字】
　　汉故高阳令杨君之碑【篆额并隂】
　　【上阙十字】之情穷七道之□【阙】综书借【阙三字】贤仕郡歴五官掾功司□事仍辟大尉迁定頴侯相持防儒学诏书勑定经东观顺丘之指蠲歴□之疑天子□焉擢□议郎迁高阳令德以柔民刑防威奸是防□庶爱若冬日□如□旻恩洽化未□有成颀甫斑□方授□苻闻母氏疾病孝烝内发醳荣投□步出城寺衣暇□车俟驾载驰【阙二字】躬亲尝□追防曾参继迹乐正百行之主斯为盛复辟司徒举治攑思善侯相遭从兄沛相忧笃义忘宠飘然轻举位淹名显闻于下宜干帝室作国辅臣上天惠悐【憖字】遗年五十有三【阙三字】年十月廿八日壬寅卒凡百陨涕缙绅慛伤门徒小子丧兹师范悲将焉告卭叫穹苍感三成之义惟铭勒之制皆所已纪盛德传无穷者也若兹不刋后晢曷闻故树斯石防昭厥勲其辞曰
　　干钟德于我杨君其德伊何如玉如莹烝烝其孝恂恂其仁躬尚节俭【阙十一字】
　　文纲纪典謩【阙四字】
　　【释云杨君名著太尉震之孙常山相让之子碑缺其名得之震碑诗以圻父为作祈父此云颀甫盖又借用碑以未基为未朞醳荣投黻为释荣投绂师范为师范穹仓为穹苍□即拜字□即秋字防即踪字】
　　杨着碑隂
　　【上阙二字】孙甫【阙】钜鹿时稚明巍郡公孙□阳巍郡□□明魏郡申【阙二字】巍郡吴【阙二字】中山张季兴彭城丁季珍五东郡杨卓成【阙四字】秋河东【阙】子河河东李顺英中山李景特博陵信都晏和南阳李长龙南阳吕武康【上阙】千【阙】
　　河东杜仲异河东李子严五博
　　陵王仲台五博陵【刋阙】公义河内马仲师巍郡李孟贤【阙二字】许元宾平原孙伯仁右后公门生【阙】
　　汝南陈万昌汝南尹仲恭勃海高文□勃海孙
　　叔直河东孙定博彭城闾企□成彭城刘徳祖涿郡张子岐冯翊上官孝兰冯翊于元歴鲁国朱登高北海齐安祖东郡刘季义河间【阙三字】河间刘子显
　　右四人五百
　　右沛君门生
　　河东常仲尝河东任□河河东相里文调河东枝光河东侯子宣
　　右人五百
　　河东杨公博河东赏威立河东卢文式河东卢叔河东卢子辩河东【阙】文和河东常文则河东杨景鸿河东常德寅防稽李子义广汉古世巍郡扈子明右三人沛君坐
　　汉故荆州从事苑君之碑【篆额】
　　汉故荆州从事苑君讳鎭字仲弓南阳茿阳人也其先出自苑柏何为防乐正世掌朝礼之制失其官次侈自僣【阙】采替绌春秋録防譔祖诸世有苑子园寔能纪隂阳之理其称防而显【阙】名著遂兹盛建功子孙爰居来宅茿阳君即其胄也居肇建仁义之基始创五福之衢韬律大杜综□陶甫侯之遗风故易称师出律五用是纲平柱理政防宪□须律定纪功绩【阙】德【阙】州里水蓄流速行着即□先公门之忠尽节君父□登朝阶为郡督邮列掾膺姿管苏靖佚衞上方平阿严而【阙】清分之声曒然发越州伯是闻备礼招纳部江夏过郡县莫云披风靡畏威褢德垂芳遗□纪謌亐今当陟秦阶配燿丘嵩寿极旄早世陨终景胙之三叶州郡官有世功位即继伦于是乃钦树石甄德表勋其辞曰
　　于惟从事茂德翔芊搆基崇业侯室侯堂防拟季文仁若春风□继志礼为宗匡□【阙】慈爱与世无伤上德德身翳名章灵永迈矣享斯荣光
　　【释云范史云律谢臯苏而制令数易注以苏为司冦忿生此云膺姿管苏谓夷吾与忿生也供与共同即歴字褢即怀字继即絶字防即絜字】
　　故执金吾丞武君之碑【隷额】
　　君讳荣字□和治鲁诗经韦君章句阙帻传□孝经论语汉书史记左氏国语广学甄防靡贯综乆斿大学然高厉鱻双匝【匹字】学优则仕为州书佐郡曹史主簿邮五官掾功曹守从事平卅六汝南蔡府君察举孝亷【阙二字】郎中迁执金吾丞遭孝柦大忧屯守武□【慼字】哀悲加遇害气遭疾陨灵【阙四字】君即吴郡府卿之中子敦煌长史之次弟也亷孝相承亦世载德防【阙四字】命【阙】竟台衡盖观德于始述行于终于是刋石勒铭垂示无穷其辞曰
　　天降雄彦资才卓茂仰高鑚坚允文允武内干三署外【阙】旅【阙】勒□守威【阙】武【阙】旗绛天雷震电举燿赫然陵惟哮□当遂服□【阙】之元辅天何□降此【阙】咎乎君仁如寿爵副德位称功咸□伤怆逺近哀同身没【阙二字】万世讽诵
　　【释云阙帻者未冠帻之称语在武梁碑中鱻古鲜字鱻于双匹者鲜双寡匹也】
　　督邮碑【无额】
　　督邮讳斑字子翁司吾君少子尚书之小弟【下阙】翁□中和之匹气揽生民之上撡舍仁孝之【下阙】愼终亐追逺尚德乎归厚敦济济集门宇【下阙】乘时而茍求儒家无【阙三字】从政之得亡【下阙】啧意□业遂悉包之握枢运棋要道氏综百【刋阙】贪请【刋阙】显云光匡化衞君卓有殊踪及国为曹史邮固【下阙】六艺虞精孔流□【柔字】逺而迩防恩又新自同寒苦服麤【下阙】蹈寛大襜然淡亮有老氏非凡所识贤【下阙】可具书众善之报实谓永寿掌文怀宝道审当【下阙】霣顔氏遇诸嗟□【我字】吉士与比为畴刑藏【下阙】兆共发愤猛刋石勒铭传之亐后其辞曰
　　昂昂子翁如珪如璋乐古道思纬经【下阙】栋梁秕谬【阙】録仲夏霣霜隠仪厚土【下阙】灵眞身潜名显斿精大呜呼【下阙】
　　【释云啧志啧读为頥氏综氏读为是】
　　浚仪令衡君之碑【有额】
　　君讳立字元节其先出自伊尹阿衡官有【刋本阙】为氏君其胄也曾祖父防儒林清节建【刋阙】于【刋阙二字】官至左冯【下阙】出【刋阙】固【刋阙二字】君□有嘉撡长而【刋阙二字】传帅【刋阙】业【下阙】友【刋阙二字】尊贤汜爱含【刋阙】髪为县功曹无儋石之稸乃【刋阙】絜已约【下阙】仕为【刋阙】史迁萧尉纪吾浚善良隠【阙五字】见怀【下阙】然乃志高蹈濯鳞常为【刋阙】从【阙】昭【刋阙】朝政【下阙】望有【刋阙刋阙】人诸友哀伤悼相与论述【刋阙】防为先【刋阙】殁问【刋本阙】者也【刋阙】刋斯石防铭【刋阙】代其辞曰
　　于穆从事淑愼广渊柔嘉其德仪问芬其芬如何允孝允【阙六字】有烈勲宜享难老彭祖为吅昊天不吊降此
　　咎氛呜【刋阙】痛感【刋本阙七字】　　　　此有灵贻厥后昆【释云其先出自伊尹衞尉卿衡方碑亦云伊尹称阿衡因而氏焉二人盖同族也碑以吅为厸古邻字阙】本周末嗣□氏袭防兴勃海君孙伯着之碑【额上阙一字】
　　胄周别封氏衞□邑而为性焉【刋阙】汉【刋本阙三字】□【刋本阙】王舅□时□□进朝侯大仆光禄□□□营持□【刋本阙三字】□充列王室遇谤亐吕委□捐尔调官沛上□卜罔□安措东山子□孝弟笃学应□举止选位至国都尉□府□勃海大守功德涣彰【阙三字】　　伯着勃海君□季景长子也二七府召礼性□□□身学□□略通□墨敏疾仪□茂盛议者观防谓复□银之□而乎大岁丁死娉妻氏旬期着横遇躳度□防□卜奄遂□殁岂魂俱□父哀母悲伤其【刋阙】□【刋阙】怛【刋阙】陨□□逺近凄怆失气伯着【刋阙】卿相□【阙十六字】伯着【下阙】
　　【释云世祖建武三年章帝章和元年威宗建和元年献帝建安十二年皆丁亥也碑有太岁丁亥字当是建武或章和年所刻者碑云而为性焉以性为姓也亰晁府丞以晁为兆也□即之字即是字□即中字即京字□即丞字□即事字夫即才字□即笔字即字防即始字躬即邪字□即不字□即霣字惟□字未详】
　　汉故赵国相□府君之阙碑【隷额】
　　高祖父讳窦字伯着孝廉河南令侍御史九江大守【刋本阙】　君子望字伯右校令望子陟孝亷朐忍令【刋本阙】陟弟朗字仲□孝廉农令武都大守朗弟劝
　　字【刋阙】孝廉成臯令赵国相劝子煜字稚【阙】孝廉资中长江令【阙三字】都尉自右校君以旧墓在水阙而坟墓多地势【刋本阙五字】　　斯造坟垅树碑铭至赵国府君在官五载莅政清平有甘棠之化秊五卒于官故吏民汉中太守邯郸【刋阙四字】　　等慕恋恩德刋石称颂焉
　　郭先生之碑【隷额】
　　先生讳辅字甫成其先出自有周王季之中子为文王卿士采食于虢□亐武王锡而封之后世谓之郭春秋之时为防所并遭战国秦汉子孙流分来居荆土氏国立姓焉传云圣贤之后必有逹者先生应焉其少也孝友而悦学其长也寛舒如好施是防宗亲归怀乡防高尚直已而行年五十有二遇疾而终有四男三女咸高贤姣孋富贵显荣可谓子孙繁者已其季女明文頴川之夫人也感惟妣克昌之德登山采石致亐墓道邑人缙绅刻石作歌昭示来嗣其辞曰
　　寔惟先生虢仲之裔盛德遗祀休矣亦世孝友贞信仁恕好惠直已自求不欲荣势绰绰令人获道之□笃生七子钟天之祉堂堂四俊硕大婉敏娥娥三妃行追大姒叶叶昆嗣福禄茂止克昌厥后身去烈镌石作歌昭示万祀【敏音未在音止祀音以】
　　【释云碑无岁月时代欧阳以为汉碑赵以为魏晋字书今碑有两昭字晋人所讳疑此是魏刻】
　　故相府小史夏堪碑【隶额】
　　【刋本阙三字】曹小史夏堪字□德帝禹之精苗【刋阙】□之遗【刋本阙四字】　零陵太守之根嗣也易世承系休祚仍垂印绋【刋本阙三字】艳罔托堪继令纵受气蹈眞□洗【刋阙】奉亲恭顺【刋阙二字】束脩撡□□苛获县选初涉府朝典职首曹□【刋阙】施布天殱良善卒□瘆疴霣命叐摧国□贞收传宠官□临□慈恩感踊族姻追伤□会谢氏并灵合柩古命有之仲泥何防呜呼哀哉其辞曰
　　嗟□德舍□勲质珪玉性馥芬视【阙】撡骐顔悓龙阶望浮云尺水津未疆春□萌遭雹霜寿究魄蜚扬情悲切着篇章刋石铭传万【绋为纹辽为寮为】
　　广汉属国夫人碑【无额○广汉属国李翊碑在熹平二年】
　　广汉属国夫人节行絜静德□古之圣母早失匹【匹字】寿□耉□愤然□称列□厥辞曰
　　昔□衞姃辅齐□桓文母道周室获蕃亏夫人臧侯苗焉自彼适斯蹈礼伉言恭顺承舅孝行布宣述嫔慈惠□逹防樊继姑入室勤养育理家道羣宗为轩求福囘撡无遗□【愆字】约身纺绩殖贿圃园敬姜诲子敖隂恩男三女二廱穆闺门女则哲礼男则与权节□逾古训烦九族和亲若叶附根岁大渊□精魂奄昏飞神天庭收荆都莫歏息涕零乌呼明智有德咸曰何辜害□仁良颠【阙】叐俎咸路人泣霑泥涂逝而返子孙呱呱
　　叹曰隂阳分钟律滋星月列兮有四时神防防万姓熹寿十二九九期五三未【末字】襄在姃秋发春□殆周公九成称灾靡黄□盖夭胎世有皇气所裁赴鸿渊逝来鳯延颈泣交頙鹓□悲涕陨零寐耿耿慛伤情彼仓天愬神灵切剥年荣兰□亡丧英谁不忉作偯声畴匹号鸣杞之□感动城陟四极兮升天庭曰司命政平飞螽□害仁良魂魄孤独焭焭陈礿祠返所生幽见孝厥荆嗟曰遐适窅【二】
　　【释云于戏夫人臧□苗焉盖夫人之姓臧也其后叹辞九九十二之数殊未易晓中有重文数句惟其末三处字不再出其间假借字防鹓□作鹓雏螽□作螽防它碑所无即拳字焭即防字窅即防字□即眉字】
　　汉故富春丞张君碑【篆额】
　　君讳【阙】字【阙】龙【阙】君之第三子【阙】君之弟【下阙】承父兄【下阙】□□□悔游居出【阙】孝友宣闻忠信澜【下阙】涉贯多【阙】通朝立节正言卓【下阙】如松岁寒而不凋【阙十六字】州从事临疑吐【下阙】深【下阙】其操【阙】智【阙】君【阙】之尤可称【下阙】有秩除吴郡【下阙】约清间教【下阙】丞道遘【阙】疾三年癸亥景命不禄君【阙】严平李德上感【下阙】新市富春各复早世既陨慈恕续嗣不茂哀心摧剥靡【下阙】碑古今之常乃登山采石刋照厥勋其辞曰
　　峨峨富春膺姿清烈孝拟防骞人无间伐与友必信乆而【阙】密【阙三字】敬州闾称实佐政流化□歌吴域位细德□礼让雝穆曷寤旻穹此此英喆哀矣永徂命不可追周至仁弗能扞违铭勋示后防章厥辉
　　【释云张君之名髣髴如字士人以为张湛亦非也碑字磨灭多不成章而铭诗可读其间云三年癸亥景命不禄考东都歴年凡三癸亥永平与光和之六年延光之二年是也】
　　郎中郭君碑【额】
　　汉郎中郭【下阙】君业【阙】安命书所【阙五字】肃【阙六字】其【下阙】主簿邮【阙】帅【下阙】守【阙二字】思【阙二字】以齐其民【阙二字】氏其殆庶几【阙】其有之是以似之以孝廉【阙三字】郡【阙】功【阙二字】树【阙】室与【阙二字】如【阙二字】临【阙】如【阙二字】祠烝尝惠兄仲犀奉缪乡【阙】终阙举【阙】台阁以尹王室遭□【阙】旬医莁【阙】防【阙三字】剥切天子使□羣后咸怨防人违殂絶【阙】寒之性既纳嫔【阙二字】颂周南之【阙】遭【阙二字】之谊为人后者为之子州郡【阙】□俊艾叙圣逾哲君之功烈【阙】铭天府乃共刋石树碑式旌【下阙】阙矣郭君柔嘉惟则静【阙】重猗【阙】令色【阙】德惟【阙】威仪是力従善惩恶谗慝斯【阙】功千里【阙二字】咸【阙】孰不呼天怀忠伤絶元兄继世贞【阙】守节壶【阙三字】载典籍矣追顔骖冉通神明矣后人【阙二字】永不【阙】矣
　　鲁相谒孔庙残碑【原无名】
　　【上阙】许【阙】帝命英授俾相亐鲁吉月令辰钦谒【下阙】□□【阙】藏宝览鸿基之旷荡观林木之窈【下阙】扬美风而动物和隂以兴雨假尔収仰【下阙】访之儒稽之典谟圣德设章先民有【下阙】在貭檏春秋烝尝几以获福昔周人【下阙】成共立碑石因而铭之咸自纪借天【下　上阙　阙】史字德东海况基人【下阙】儒字仲睢东海郯【阙】
　　【释云碑以况基为祝其乃春秋夹谷之地又假尔为遐迩貭即质】
　　汉无终山阳雍伯天祚玉田之碑
　　玉田县西北有阳公坛社即阳公之故居也阳公名雍伯雒阳人是周景王之孙食采阳樊春秋之末爰宅无终至性笃孝父母终没葬之于无终山山高八十里而上无水雍伯置饮焉有人就饮与石一斗令钟之玉生其田北平徐氏有女雍伯求之要以白璧一双媒氏致命雍伯至玉田求五双徐氏妻之遂嫁焉性不好宝玉田自去今犹谓之为玉田
　　汉上谷长史侯相碑【自此至阙林山文并见水经注】
　　侯氏出自仓颉之侯逾殷歴周各以氏分或着楚魏或显齐秦晋卿士为斯其裔也食于华阳
　　汲县太公庙碑
　　太公望君河内汲人也县民故会稽太守杜宣白令崔瑗曰太公甫生于汲旧居犹存君与高国同宗太公载在经传令临此国宜正其位以明尊祖之义于是国老王喜廷掾郑笃功曹邵勤等咸曰宜之遂立坛祀为之位主
　　漳河神坛碑
　　河内修武县张导字景明以建和三年为钜鹿太守漳津泛滥土不稼穑导披按地图与丞彭参掾马道嵩等原其逆顺揆其表里脩防排通正水路功绩有成民用嘉赖
　　洛阳建春桥石柱铭
　　阳嘉四年乙酉壬申诏书以成下漕渠东通河济南引江淮方贡委输所由而至使中谒者魏郡清渊马宪监作石桥梁柱敦敕工匠尽要妙之巧攒立重石累高周距桥工路博流通万里云云河南尹邳崇防承渤海重合双福水曹掾中牟任防史王防史赵兴将作吏睢阳申翔道桥掾成睾卑国洛阳令江双丞平阳降监掾王腾之主石作左北平山仲三月起作八月毕成
　　豫州从事皇毓碑
　　殒身州牧隂君之罪时年二十五临睢长平与李君二千石承轮氏夏文则高其行而悼其殒州国咨嗟旌闾表墓昭叙令德式示后人
　　冠盖里碑铭【水经注云宜城县有太山山下有庙汉末名士居其中刺史二千石卿长数十人朱轩华盖同会庙下荆州刺史行部雅叹其盛号为冠盖里而刻石铭之】
　　蛾娥南岳烈烈离明寔敷乂君子以生惟此君子作汉之英德为龙光声化鹤鸣
　　筑阳县阙林山文
　　君国者不跻高堙下先时或断山冈以通平道民多病守长冠军张仲瑜乃与邦人筑断故山道作此铭汉祝长严防碑【和平元年○金石録云政和中下邳县民耕地得之碑云】
　　惟汉中兴卯金休烈和平元年岁治东宫星属角房月建朱乌中吕之均万物慈射华泽青葱蚑行蠕动咸守厥常人物同授独遭灾霜颠霣徂落寿不寛经设三命君获其央年六十九【又云伊叹严君讳防字少通兆自楚族祖考相承招命道术治严氏春秋冯君章句又云防为郡掾史会稽诸暨尉乌程毗陵余暨章安山隂长以病去官后为丹阳陵阳丞守春谷长举孝廉迁东牟侯相下邳祝长典牧十城所在若神其后有铭铭为五言颇残阙难读云】
　　汉丹阳太守郭旻碑
　　君讳昊字巨公有周之裔也【又云】治律小杜防仕州郡察孝廉除郎中谒者迁敬陵园令廷尉左平治书侍御史狱刑无颇宪台如砥以父忧去官选拜郎中侍御史遭母忧服除复拜郎中治书侍御史迁冀州刺史征拜尚书是时淮夷蠢逆帝畴咨绥防书褒俾守丹阳为政四年以公事去官年过耳顺寝疾颓延熹元年十月戊戌卒其十二月丙申葬微言絶矣诸子曷仰三载礼阕廼羣相与刻石勒铭【最后云昔君即世虽立碑颂裁足载字加有瑕缺君之弟故太尉薨归葬旧陵于是从子立五原太守鸿议郎某及孙某缺懐祖之德乃更刻石不改旧文盖用昭明祖勲也】
　　汉故廷尉仲君之碑【金石録碑在濮州雷泽】
　　君讳定圣汉龙兴家于成阳父张掖广汉太守以父勲拜琅邪太守南阳隂府君察孝不行南郡胡公除济隂复举孝廉拜尚书左丞除郎中迁彭城吕长征试博士太傅下邳赵公举君高行迁豫州刺史将军从事符节令豫章太守征议郎拜大尚书逊位复征拜将军长史迁城门校尉执金吾拜大中大夫迁廷尉卿托病乞归脩尧灵台黄屋卅余上听拜太中大夫台成事讫上以君先帝旧臣防请令州郡以礼特遣熹平元年孟秋上旬君遘疾不瘳于是门生养徒故吏乡党刋石勒铭树碑表道焉【赵明诚云两汉迁拜次第史不能详石刻类皆摩灭此碑独悉故着之胡公者广也赵公者峻也按定汉史无传惟风俗通元和姓纂具载】
　　黄香墓碑【苏州志宋乾道初梅里苏忠翊直卜葬得古冡乃黄香墓碑刻书】
　　延陵慈父葬子嬴博孟光贞妇窆夫于吴【碑隂乃会稽东部都尉张纮诔又有薛综修祠日月题刻可辩者八字子琼孙琬位登三事】
　　汉名臣奏【白帖○后汉志有东平国无盐县】
　　伏门东平国无盐县山中有大石无故一夕自起立臣愚以为石者隂类殆有微人当绍起者汉兴来与今再见其一正以昭帝无继嗣见今又以陛下无继嗣复见
　　汉名臣奏
　　天隂雨人之病为之先动是隂相应而起也天将隂雨又使人睡卧者隂气也
　　汉名臣奏【白帖】
　　汉得隂山匈奴长老遇之未尝不哭
　　公卿荐挚恂【高士传恂字季直高士峻十二世孙永和中和帝博求名儒公卿荐恂公车徴及大将军窦宪举贤良并不就】
　　恂行侔曾闵学拟仲舒文防长卿才同贾谊诚瑚琏器也宜在宗庙为国桢辅
　　诸儒钟皓颂【皓字季明頴川长社人以笃行称征为廷尉正博士林虑长皆不就及终诸儒为之颂】
　　林虑懿德非礼不处悦此诗书琴乐古五就州招九膺台辅逡巡王命卒岁容与【后汉书】
　　孔仲山讃【孔嵩字仲山宛人与山阳范式为友家贫赁为阿里街卒及式为太守遣迎嵩式识之下车把臂曰子怀道卒伍不亦痛乎嵩曰侯嬴贱役城门卑位古人不耻何痛之有故其讃云○按此讃不详孰撰以嵩后汉附】
　　仲山通逹巻舒无方屈身厮役挺秀含芳
　　汉资中古碑伏羲賛【见史子坚格】
　　伏羲苍精初造工业画卦结绳以理海内【内音越】
　　汉阳太守铭
　　敦方足以正众邪肃清足以济殊俗不吐刚而謟上不茹柔而黩下
　　双鱼洗铭【政和元年饶州得双鱼洗六其二曰元味二年有隐起篆字】
　　富贵昌宜侯王
　　窆石铭【宋元祐二年永城下得石如丰碑其上刻铭盖窆石也下棺之器○窆方验切】
　　沛国临濉时窆石室永建六年五月十五日太岁在未所遭作大吉利窆石室候来归我有之【亚宋董逌广川书跋】平原国卫士
　　狐呪【青州平原国和帝以封子怀王胜风俗吏奸倍于民给卫士吏赋狐肉从假钱积岁余吏无偿意衞士恚恨取狐肉沃以酒呪之】
　　狐肉狐肉尾斯尾斯身躯虽小钱多私之【阚骃十三州志】汉十二辰鉴铭【宣和博古图鉴説云所藏特汉唐之器鉴背铭有作国史语而为四字有效栢梁而为七言如言尚方玉堂者用于奉御也如言宐官宐矦王者用之百执也如言宐子孙者用以藏家也若千秋万岁之语美颂也十六符篆辟邪也因以意分乾象水浮诗辞善颂诸门又摘铭中数字为名实无定议汉有丹阳外其称汉者亦以辞近古质尔今悉録之而语同者以类从不必原次】
　　链冶铜锡去其滓辟除不祥宐古木长葆二亲利孙子辟如□众乐典祀寿□金石西王母飞来言之始自有纪【古诗类苑载十二辰鉴铭云名言之始自有纪链冶铜锡去其滓辟除不祥宜吉水长保二亲利孙子辟如仙众乐典祀寿比金石方西王母○按博古图前文为是类苑多改削原文以取成章非也】
　　又汉十二辰鉴铭
　　□宜官佚葆【刋阙】子□龙之里保镜始左青龙右白虎前朱雀后武【頴川顿氏镜铭云前朱雀后武左青龙右白虎宜官佚保子孙】
　　汉三神鉴铭
　　吾作明镜幽链三商配像万疆竞从序道敬奉贤良周刻册祀百身长乐众事主阳福禄正明富贵安乐子孙蕃昌贤者高显士至公卿与师命长【士一作位】
　　神像鉴铭
　　吾作明镜幽錬三商位至三公
　　神人三兽鉴铭
　　吾作明镜幽錬三商颂以长芳
　　四神鉴铭
　　吾作明镜幽链三商周刻典祀
　　汉册礼鉴铭
　　吾作明镜幽链三商周刻典祀配像万疆自身康乐万福攸同百清并友福禄宐祥富贵安宁子孙蕃昌增年益寿与师命长
　　【徐氏金石文云古之冶镜取金气盛而链以三岁或三月以周乾坤五五之数故曰三商】
　　宜官鉴铭
　　吾作明镜幽链三铜用祈典祀配服万畺　四众天六治殷殆典方贲天子孙千层代代承承典丰
　　尚方鉴铭【一○类苑作六花水浮鉴铭误】
　　尚方作镜母大伤左龙右虎掌四旁朱鳯武和隂阳子孙备具居中央长保二亲乐富昌兮宐矦王兮
　　尚方鉴铭【二】
　　尚方作镜眞大好上有仙人不知老渴饮玉泉饥食□浮游天下敖四海寿比金石之国保【类苑末三字云佳且好无浮游句】
　　尚方鉴铭【三○博古图名仙人不老鉴今统作尚方】
　　尚方作镜眞大好上有仙人不知老渴饮玉泉饥食□寿如介石【下阙】
　　尚方鉴铭【四○博古尚方□子孙铭】
　　尚方作镜四夷服多贺国家人民息胡虏殄灭天下复风雨时节五谷熟长保二亲子孙力传吉后世乐母极兮
　　汉青盖鉴铭【与前语大同】
　　青盖作镜四夷服多贺国家人民安胡虏殄灭天下阳风雨时节五谷熟长孙孙朔阳天
　　汉尚方鉴铭【博古作神人鉴上即尚也】
　　上方作镜神人食英玉饮渴泉驾文龙乘浮升
　　汉长生鉴铭
　　调刻冶镜日月清明【刋阙】五得商羽声天地和合子孙成常保夫妇乐长生
　　【徐氏金石文云此言得商羽声盖金精成链与律相和以合夫妇之道殆奁中物也】
　　汉九子鉴铭
　　九子作巧而工兮吉利兮
　　汉清明鉴铭【首有□当是吉字】
　　汉有善铜出丹阳和以银锡清且明左龙右虎尚三光朱雀武顺隂阳【且一作如东坡云如即而字若左传星陨如雨之例按图原文】又清明镜铭【仇池笔记云元丰中东城自齐安过黄州获一镜其背铭字若粟大篆欵甚精妙白阳疑白水之阳其铜黑色如漆照人微小古镜然此道家聚形之法也】
　　汉有善铜出自白阳取铸为镜清明而光左龙右虎辅之两傍
　　又清明鉴铭
　　汉有善锡出丹阳取之为镜清且明【右并博古图他若服有颂始青清白诸鉴不成文者不録】
　　飞精镜铭
　　水银隂精百錬成镜【龙城録云三代物也后有八字近籕篆○龙城伪书】
　　颍川顿氏镜铭
　　明白鳯凰双琼瑶装隂阳合为配日月常相对
　　铁印铭【王子年拾遗记安帝永初时令吏民入钱为官有琅邪王溥即中尉王吉之后家贫不得仕乃于洛阳市佣书美形貌又多文词以是致富先尝穿井得铁印有铭后以一亿钱输官得中垒校尉三田一土垒字也中垒校尉掌北军垒门故曰军门主簿】
　　佣力得富钱至亿庾一土三田军门主簿











　　东汉文纪卷三十二
