　　钦定四库全书　　　　集部七
　　懐清堂集目録　　　　　别集类六　【国朝】巻一
　　古今体五十四首
　　巻二
　　古今体六十四首
　　巻三
　　古今体七十六首
　　巻四
　　古今体五十四首
　　巻五
　　古今体四十九首
　　巻六
　　古今体九十四首
　　巻七
　　古今体七十三首
　　巻八
　　古今体九十一首
　　巻九
　　古今体六十五首
　　巻十
　　古今体六十五首
　　巻十一
　　古今体九十七首
　　巻十二
　　古今体六十首
　　巻十三
　　古今体五十八首
　　巻十四
　　古今体六十三首
　　巻十五
　　古今体六十五首
　　巻十六
　　古今体七十四首
　　巻十七
　　古今体五十首
　　巻十八
　　古今体五十六首
　　巻十九
　　古今体一百一首
　　巻二十
　　古今体六十首
　　【臣】等谨案懐清堂集二十巻
　　国朝汤右曽撰右曽字西厓仁和人康熈戊辰进士改庶吉士官至吏部右侍郎兼翰林院掌院学士浙江诗自西泠十子之后竞以藻绘相髙而气骨渐弱右曽以清鲜朗润一洗其习初从学扵王士祯称入室弟子后以使事入黔体制一变诗格益进大抵鍜链澄汰而出之以神韵当时士论翕然推之其名与查慎行相埒而慎行赠诗有蓬莱领袖得诗仙之句所以倾服扵右曽者尤至沈徳潜亦谓浙诗前推竹垞后推西厓两家之间莫有能越之者今观二家之集朱彛尊学问有余而才力又足以运掉故能镕铸变化惟意所如右曽才足肩随而根柢深厚则未免稍逊齐驱并驾似未易言然亦近人之卓然挺出者也乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀




　　钦定四库全书
　　怀清堂集巻一
　　吏部侍郎汤右曽撰
　　过愚溪
　　我读蝜蝂传居尝念髙危栁侯亦知道未用讥诃为慷慨功与名失坠差豪厘【栁诗岂知千仞坠只为一豪差】文墨本小道况乃工奕棊羣小既喧豗国事几纷披风波一蹉跌逺逝湘水湄扣舷动哀吟离骚咏江蓠西山万古色冉溪清涟漪种漆思南国成器讵可期三亭衰草没故迹谁复知兹溪非云愚使君失意时潨潨潄寒石清潭有余悲我来愚溪上更咏溪居诗
　　栁子祠
　　丹茘遗碑字芳椒酹酒痕清溪自寒色返照入祠门种术风露晩结茅山水源平生灵爽在夜夜呌哀猿
　　钴鉧潭
　　沿流直过西山西水声激激风凄凄澄彻底不受泥一堆寒碧浮玻璃崇台延槛望秋月天髙气迥忘卑栖千年剥蚀潭上字空聴落日号荒鸡
　　晓游朝阳岩
　　言寻朝阳岩烟日初防影清晖媚幽姿散步得妙领连娟浮嵓防逺目试一骋俯瞰潇水流含漪千顷探竒下幽窟潜蛟舞浪井虚徐清风来萧洒俗縁屏林梢法华寺防梦凄已冷清音非弦匏吟啸坐日永
　　汉阳渡
　　朝趋武昌城暮指汉阳树风波出没间一日两回渡江邉老人见我熟笑我往来计真误停辛贮苦不得言破防青衫在行路既不能春风细浪沙棠舟玉箫金管坐两头又不能渔舠一叶舞空快踏浪上下随鳬鸥乘此两版船截彼万里流千丈俯蛟室九渊跨龙湫张风无帆捩无柁一夫双桨如烟浮呉儿非解水楚俗寜善泅波澜谈笑意自得勇若壮士挟两辀歘忽江心翻白鼍颠风雪浪髙峩峩急雨打面如飞梭牵船幸傍沙岸住不尔性命随涛波呜呼性命随涛波艰难岐路奈尔何
　　黄鹤楼
　　金梯玉房不可求谁跨沧海凌瀛洲溶溶云雾江汉上百尺逺抱空中楼问楼始何年千载嵗月遒刦火烧不尽云此仙人留仙人驾鸿靷凤去黄鹤尚落清江头舒翼绣桷奔矫首紫甍浮我来轩窻开面面恍踏鹤背汗漫乘风游妙絶般与倕斧斤穷雕象形防意俨飞动青田万里谁当俦楼中羽客来丹丘玉顔百錬须髯脩传闻风月最佳夜一声铁笛横清秋潜蛟起舞老龙泣霓旌翠旗今在不西土亦何事来此维轻舟楼前觱篥声楼下江水流孤云飘落百蛮路仙骨未换仍羁愁竒兰铺【永州西三十里有兰生松巅丛径丈许土人云昔有人盗之为雷所击道旁枯松尚
　　存】
　　千年屈曲虬龙枝兎丝女萝萦绕之风霜晼晩不相保虽有亲爱谁得知岭南寄生丛神木万防葳防攒老槲漫山麄俗那足道可惜幽人在空谷艺畹从知傍水涯孤芳一任荒榛曲一朝下上随天风贤哉大夫如此松移根千尺摩苍穹雨露黙与神灵通本榦蕃滋枝叶茂秋花浅碧春芽红夜半小儿思引手空际惊霆逢鬼守道傍老树空轮囷电尾煜煜烧为薪兰兮兰兮性守贞木有本兮水有源藤牵葛附尔何取纵得荣华非本根
　　飞鸾桥
　　晓起望驿堠晩饭投山村衡州十日来日苦风雨昏泥涂鞾韈不得洗快心娯目谁复论朝来滩声作雷吼雪浪遥齧苍山根仆夫顾我叹中心増劳烦俄然絶境得披豁长桥逺跨罗水源横亘三百尺连延二十门云中忽投驾海霓潮上倐露浮天鹍忆昔行人久病涉浮梁连筰随波翻万夫徙石镇蛟穴千锤积鐡防鲸吞重添飞楼临缥缈更架杰阁聴潺湲我来一步一移目四山苍翠手可扪恍如平江风輭舳舻衔尾过下水防见舒舒旛又如康庄之道接轸数十乘蹶张讵有犊破辕若施帷幕布瑶席便合歌舞行金尊天寒转惜水势减不及春夏看崩奔好景潜已移过眼那复存后山冥蒙雾雨繁前山嵚崟虎豹蹲忧虞苦多安乐少一身万里劳心魂
　　自江口放船入洞庭
　　千山万山防极浦暮烟苍然俯平楚浮空云梦细莫数洞庭七百天奥府日东月西相吞吐环混宇宙自振古潜蛟老龙蓄云雨湘妃汉女迭歌舞我来落景巴陵东万顷漾作金盆红塔势矗矗烟蒙蒙滉瀁恰得生防风斜挂帆席推庳篷快哉手招浮丘翁岳阳楼髙翠嵌空君山螺黛盘当中
　　磨崖碑
　　青螺蜀栈真危哉西下逝水寜东回移军六合巻清霁中兴大业由天开衡山山人谒灵武鱼水道合无暌乖桓桓忠勇李与郭手执枹鼔如霆雷奸防满盈神鬼怒将相和协功名偕金妃木母火当殪刲屠家祸谁胚胎二京收复凯歌入父老泣下长安街烟花紫禁列冠冕龙车鹤驾青春囬艰难秦越共肝胆安乐骨肉相嫌猜飞龙小儿窃国柄表里宫掖乱所阶长庆楼空夹城闭玉房朱户生青苔凄凉西内情尚尔摘况自歌黄台漫郎摛辞意深痛涪翁吊古留余哀春秋史法非颂体石湖晩出空讥排平生两眼熟拓本爱此片石江山隈蓬州垂老嗟逺窜嵗久妙墨重摩揩摄衣拾级厯千尺孤亭下瞰云涛堆抚时感旧増叹息啼猿落月同徘徊
　　我行二首
　　我行乱山间登顿力已勤下踏欲崩石上穿始生云隂霾错昏昼髙低乱氤氲一身涂路长何由息劳筋天邉有防翼哀鸣呼其羣山外啼清猿凄防讵可闻官道人烟絶空见水沄沄频年困兵戈谁恋榆与枌比者贼虽灭尚未囘官军
　　饥肠已雷鸣日暮况风雨遥望苍山根晩横烟一缕仆夫举示我喜色上眉宇叩门乞酒浆安眠借廊庑相视但睢盱谁解相噢咻懐哉佳主人逆旅心独苦穷山多盗贼深夜走豺虎防身有何术防命贱如土
　　湘山寺二首
　　花雨飘寳幢防风韵塔铃驯鸽上斋鉢老僧闲诵经客子入门来佛灯晩荧荧被径蔓萝葛闻香啓幽扄法界优昙华三嵗始一零【寺有千日莲三年一开落】廊深苔藓古地僻草木灵缅惟咸通来日月如奔霆颀然金粟老彷佛长眉青
　　林喧鸟知曙钟殷寺初晓踏石穿烟霏屈曲罗翠篠暗泉寻石罅海眼逗云表湘流去逶迤青山明镜绕云重岩岫复水逺鳬鸥小平生慕跻攀志与禽向矫香门昨夜梦一去堕缥缈怅焉解缆行飞鞚尚林杪
　　桂林使院呈石林编脩
　　漏永凄风响阁铃语防残烛尚荧荧五湖南下悲身事百粤西来傍使星枕石本难欹处稳看花不拟醉邉醒途穷肯问诸侯礼歌舞筵中酒肉腥【时中丞以下皆请相见谢不往也】
　　话蜀中事
　　尚余苦热在秋林更带蛮溪水毒淫三峡波涛似雷吼谁言如线复如鍼
　　纳凉
　　薄扇轻罗称野情筠牀筒簟有余清孤懐能到古人少万感尽从闲处生倒挽九牛真细事独扛百斛亦空名西风取次成追忆鲈鲙何由入旅羮
　　读陆辛斋先生感事诗
　　寛大何来见赐租催科日夜下台符七言字字堪挥涕一幅流民郑侠图
　　夜中大风雨得二絶句
　　巴陵南下嵗将徂骇浪惊风走畏途今夜聴来孤枕上恍疑身又落江湖
　　尚有轮囷醉胆横十年心事短歌行墙根老树縁何意也作冰河鐡马声
　　秋月一首寄家兄
　　自从汉江来六见月圆缺徘徊穿房栊曲折散林樾清辉岂不美可惜照离别揽衣步前除夜久众星没惟余短墙下露冷草虫咽念我同懐人踟蹰待明发
　　野步
　　散步聊乘兴斜阳独自来鸟鸣松迳寂风过竹扉开种菜先除蝗烧田尚灰村童讶客至三两互惊猜牛羊下陇坂墟屋上炊烟野店残阳路山桥落叶邉蒸壶亲火穿笕细分泉闲觉为农乐供家不用钱
　　防乔石林编脩使粤集后
　　使节南溟万里长乘潮解缆兴徜徉玉堂人物风流在泥酒游山总不妨
　　桂管归来已二年眼中厯厯旧山川伤心漓水闗邉路一度看诗一惘然
　　读汪叔寜见诒之作兼懐令弟蛟门比部
　　防将摹拟笑当涂陶谢风流今在无只有韦家好兄弟诗如水淡见工夫
　　日暮散步登城西楼
　　积雨始晴霁欣然试出门防烟生委巷残照入孤村畦长新蔬甲池添旧水痕独游人迹少一一看鸦翻雉堞参差外江湖俯仰中危楼坐凭眺秋色敞虚空帆樯影萧萧芦荻风翩然幽兴在且欲问防鸿寓目即成趣荒村小市邉弥漫分野水防防对秋田隔垄呼牛笛归人采芡船为农真自乐辛苦得丰年归路犹延伫佳时惜易过人投暝色去寒入袷衣多防閙烟中鸭陂荒雨后荷小诗聊记取有兴即髙歌
　　别乔无功
　　感时无那嵗嶒嵘轣辘征车想去程冰合河壖狐过迹雪晴江上雁归声异乡兄弟依依在落日郊原莽莽平尚计为君留十日酒邉豪气正纵横
　　简乔云渐
　　淮南插脚二年住嵗月过眼如回飊蟏蛸入户蛬绕砌时慰幽独来朋交书巢风义我师友一见便叹髙山髙叩门造请敢辞懒木铎谬与黄钟调君真采择及葑菲明信谓可羞溪毛巷南巷北灯火近舎西舎东梦寐遥酒杯茗椀时到我肯令三日无佳招爱君散髪卧江海风味颇似斜川陶平生俗事不挂眼朱黄防勘忘昏朝诗骚苦语肺腑出自煮何啻河鱼膏昨遣髯奴致双鲤始闻谢病收羣嚣遥知秋堂冰雪冷鸣檐夜雨风萧骚要从欢喜生防恙【用山谷语】吾诗聊可供谈嘲湖平木脱烟水濶独雁呌羣天寂寥鱼舠放浪发兴极一闲脱手谁能邀少须健饭续前防三五同踏城西郊天公此福未吝与待放海月生烟梢
　　闰六月二十日王方若生日为作长句
　　王郎生时六月闰到此始经三度逢乘除强弱到六厯坐觉仪象罗心胸古人推算法则尔为子夸説如竒踪君当招客我当贺一饮三百玻璃钟西风初生梧防防剧暑未退号莎蛬海东月上声影絶秋河一道来摇溶擥衣四顾莫叹息且变愁寂为欢悰明年四十君始满赤手往看骑生龙不尔南山北山里一锸便作躬耕农鬈鬈垂发百嵗母二顷亦可谋尸饔况兼儿郎好笔牍阿侯玉雪看姿容一生辛苦母乃僻那用万户争先封是时我亦寻旧隐江南的的围羣峯山兄渔弟足潇洒墨场酒地思追从短篷倘肯勤过我待扫花径呼诸侬诗成放笔一大笑隣寺忽打烟楼钟
　　赠王昆绳
　　秋风飒飒吹惊沙横林一抺飞霜花掩闗窻户忽已冷日看髙楼盘栖鸦俄传有客访我至姓氏久遣傍人夸东阳大小吾所羡得一已足慰蒹葭悲歌感慨燕赵士翻与江左争风华掀髯为我论作者直欲上古穷羲娲中间雅郑各判别往往丽则兼淫哇蝉连入耳意不厌妙语散出纷天葩君来十日未为久造请忙似逰春车我亦时过话诗律归路每待防阳斜城北乔生吾好友主既不恶宾殊嘉花笺小幅日召我道此笃爱无疵瑕明灯絮语似梦寐酒杯吟巻忘天涯五更烛跋未肯住直待东海升青霞裁成长句贻赠我龙腾凤翥相纷拏凭陵意气流辈少似子笔力谁能加我诗委靡媿大手气慑不振惟咨嗟留题纸尾亦徒尔聊复赠行当马挝
　　寄汪舟次检讨
　　如瘖思语每掉舌如饥説食先流涎鲰生独坐空馆里侧想逰屐心茫然青鞵布韈性所好欲往追蹑无因縁倾城灯前上元夜坎坎伐鼔歌喧阗待公不来踏筵舞浮江一舸春风颠光隂蚕市忆故国旅梦常绕东南天传闻使者近持节煌煌千骑来聫翩旌旄遥驻御史府笳吹时到西湖船正逢四月五月后梅雨洗出山娟娟探幽要使单骑并选胜不惜衣裳褰题名山寺三百六傍人拟作飞空仙酒酣倒吸波底月笔落遥散风中烟凤阁文词新有様翰林风月谁当传欢逰自叹不同赏空忆倒载回朱骈秋风初生木叶脱我欲归扫三椽眠是时公倘未即去便合一日争千年
　　偶成
　　梅花娇小杏花憨此段春愁了不堪一蹴轻弦双燕子唤囘归夣到江南
　　酬潘广文主见贻四首
　　大雅委荆榛斯人久寥落吾生苦不早心迹长寂寞穷年抱遗经防尚夙有托谁能导其源浩浩观海若海上有君子身老道益尊读书七十年细大悉讨论檀弓言物始读学百不存叹息耳食子焉能窥篱藩忠义在天下皎若行白日卓哉三四公【广文昔与防社陈夏及吾乡陆陈诸公游】事载史臣笔君今老书生奋袖谈一一行成稗官録用以补阙逸
　　我昔逰呉中窃窥一语妙【广文以事落职今复为诸生】今兹淮南路半面接言笑晩将零落意托契到年少张裴彼何人往事重凭吊
　　题乔子毅小照
　　白衣青舫得闲身防曲霓裳一幅巾池上风流今在否相看已是巻中人
　　刦火销沈嵗月迁不将人事扰天全朱顔绿髪还如昨弹指过来廿八年
　　柘水舟中遇大雨
　　青天荡荡忽变色黒云如山嵼立一条倒挂日脚明万弩齐张雨防急时来自是风雷防幽处如闻鬼神集吾舟小比蜗牛庐苦怨肠饥衣更湿乐哉顷刻移隂晴雨过犹带龙涎腥纵横乱赴塘下水磊落已见天邉星蛙鸣池上声閤閤萤流草际光荧荧谿回渐近人语閙依约防防篱灯青
　　观俞锦泉家乐
　　我醉来为蘂宫客丹梯直上三十级红牙檀板才一声珠裙美人雁行立平开寳靥玉色匀小曵罗襦香气袭谁其主者芙蓉仙紫衫两部回春妍云窻雾阁到今夕絶艺一一谁争先白雨催来羯鼔防緑腰撚出琵琶弦宜春院中搊轧筝双成座上吹和笙一枝鐡水龙吟三尺玉箫雏凤鸣忽闻清音起重叠姊妹桃根复桃叶等闲听出犹可怜况是蛾眉好腰衱歌扇新开琼树花舞衫旧罥春风蝶不记今宵正三五璧月中天夜巳午哀丝急管烂不收肯捉回鞭踏街鼓巴牋叠幅当报投更索鬪酒飞觥筹狂言一发惊座不欲为越女三年留
　　赠两淮廵鹾六首
　　大海环东莱沧波无极明公生其间昂藏万夫特早入承明门丹台动顔色许身良卓荦当官必正直谟谋见真儒献替赖羣力翽翽朝阳桐威凤占五徳
　　古者设諌官上可比宰相君不及尧舜心耻常怏怏直前论事时百折气逾壮公来簪白笔髙议殿廷上时清主既圣直道少疑谤还闻补五丝辛苦意不忘
　　三代制国用其本在力田后世算钱刀利尽民力朘俗儒每病此我见不谓然山海天地藏百姓讵敢専但勿较分铢寛大众所便今看周孔心未读管晏篇
　　缅惟郑公乡乃在公井里渊涵富经术千载继前轨上之窥皇坟下遂逮子史余事为诗言雅音被宫徴银钩勤翰墨烂烂光照几岂徒风节殊廷诤传諌纸
　　嚢无金门粟家有珠履人名流例爱士黙黙情自亲道义收礲错诗书浩涯津琰琬韫已辉椒房香可纫乃知气类广更叹品藻真引领仰末风愿言揖后尘
　　二年都城客取友素心最侧闻公子贤一见下交葢是时迫严冬雪意飘酒外风流甫觞咏马嘶促行斾怊怅犹至今归帆亦呉防通门懐半刺节下整襟带
　　海陵官舎送冯大木归徳州限韵
　　江上昔相见秋风红蓼时广陵斗酒别残雪挂松枝荏苒过三月殷勤赠片辞冷灰离恨剧属思未嫌迟千里归心疾聴君醉后谈此宵唯接烛何计可留骖玉鲙轻飞雪朱盘脆擘柑且留今夕夣犹自绕江南别袖牵仍絶征鞭挽不停路分残月白诗待逺山青磵口肩双兎沙头倒一瓶只应怜寂寞晤语忆寒防我数东归近幽居兴未涯雪消看种秫土润遣移花湖雨千丝细江云百尺斜防时君一访烟水认浮家懐清堂集巻一
　　钦定四库全书
　　懐清堂集巻二
　　吏部侍郎汤右曽撰
　　题新城王清逺园居十三首
　　石帆亭
　　渺渺云中帆茫茫烟际水何年一片影吹入户庭里静听波涛喧卧看岚翠起
　　樵唱轩
　　石脉转岭背樵歌出林隂讵有旷士懐自然太古音赏心与之遇杳杳不可寻
　　半偈阁
　　古之学道人往往躭禅悦青莲穷妙相白足讲入灭香清半偈余便是阿难説
　　大椿轩
　　有目抵虓虎其精为青羊八千纪春秋防此君子堂人间斤斧声嵗月安得长
　　双松书坞
　　种松傍檐楹偃亚双榦直抽防及春华六月结成实偓佺古仙人服之好顔色
　　小华子冈
　　崇冈俯逶迤寒山防萦复红泉碧涧路永与清景逐弄月下潺湲麻源第三谷
　　小善巻
　　何年灵境辟苍藓洞门古冉冉封香云毵毵落花雨我爱服玉方欲往访钟乳
　　春草池
　　芳草倐已春茸茸一池碧不知池上水清浅生防尺良防惬素襟幽梦寄遥夕
　　三峯
　　谁将三芙蓉削出太华顶岩峦穿窈窕冰雪照清迥揽衣此孤鶱灏气排空防
　　啸台
　　琴瑟终假器笙竽止谐俗不如激清音发齿粲如玉回风结流川髙台写遗曲
　　石丈
　　丈人岩岩姿贞期邈难对风霜识本性娟好谢俗态长与躭竒人晩节共栖退
　　竹迳
　　捎云出万竿漏月穿防个风来忧成韵幽响日相和扫迳延清隂弹琴夜深坐
　　緑萝书屋
　　静知世网踈淡与古言防秋堂一散帙防勘丹墨外昼长寂无人防风动萝带
　　题画
　　金炉三尺火防红寳篆香销锦帐空皓腕一抛珠钿落囘身斜倚玉屏风
　　鬓乱钗横不上楼夜来孤夣到并州分明认得萧闗路白草黄沙一片秋
　　仲秋释奠
　　海甸同文日桥门释奠时牲牢遵旧典肸蠁肃神仪道统三才合儒宗百世师器犹存俎豆祀已重坛壝律应清商管斋先上戊期侵阶开紫陛列仗拥黄麾韵欲流金石尊看洁象牺璆悬存虡业瑶篚荐堂基素壁留香久灵风巻幔迟僾如函丈接炳若日星垂醴酌思遗版车攻有旧碑槐隂当殿合松葢拂云欹仙草依幽砌文芹漾碧漪清时脩礼乐上相主盘匜调爕勲方大精虔意不疲丹楹浮翡翠碧瓦防琉璃瑞气澄清霭祥光接曙曦渊源继顔闵名徳重皋防璧水羣贤在兰台百籍披宗风传绛帐家法守皋比吾道今安仰斯文总在兹青衿诸弟子聫袂献声诗
　　和寄家兄广厓
　　七字诗来洗旅尘荆花斋阁句清新看云白日怜狂弟听雨闲宵忆古人梦里独归江上路病余最怯酒邉身何时真了村南约未用山堂更买隣
　　秋霁出逰白马湖兼到近村杂成十絶句
　　出郭真成烂漫逰水村随处寄悠悠眼明初见湖邉路苍莽风烟一片秋
　　露凉咽咽草虫鸣素练烟消出晓晴又是碧花红穗了一年秋意可怜生
　　欹斜防曲入僧蹊小辟松门不厌低意在有无思一语便从花下捉谈犀
　　陂湖遥隔埭西东蹋水呼来舫子通小试袷衣寒入早豆花雨过蓼花风
　　防株水栁绕荒荘双桨停来与乞浆独缆虚舟人迹少鸬鷀两两上鱼牀
　　浩荡驯鸥认得侬平生湖海豁心胸西南一派烟波里絶忆当时甫里钟【湖心旧有甫里寺晓暮閴钟声今故址为湖水荡尽】
　　自擘菰浆剥芡珠芳鲜到处足行厨鲙残二寸银丝滑可抵鲈鱼入馔无
　　篱豆老齐舒蕚贴水苹多乱着花也自能红复能白一枝笑插防檐斜
　　门馆萧森防碧苔谁家亭子净氛埃斜阳抵死催人去红板桥头首重回
　　防防渔灯集网师半规纎月又生时河桥小市归舟晩光景流连十絶诗
　　防焦山
　　十年夣焦山游志未一副今晨峭帆往快若逢交旧巃嵸蔽隂翳曲折见径窦老僧山泽癯惊喜遇邂逅似讶客精防山灵黙相佑初来风防雨少过云脱岫压江台阁杰年深新缔搆江声日夜壮万马战场走闻之已惊诧防命况相凑八年十回往得非天所宥稍髙渐防宻更上益深秀林端鼠暗窥叶堕乌早救松风飒然至清若下寒溜野花乱青红艶若春气逗经霜石削劈斧皴不就岩扉想髙躅叹息龟鹤夀竒文古鼎篆茫昧失句读千年瘗鹤铭防画不可究江沙埋防尺漫灭人不守石竒露光怪如坐卧起仆风水相吐吞上下忽空透君臣分佐使各各位左右隂厓攀荆榛午钟闻一扣隐隐睇林麓菅茅防间覆絶顶遐瞩浩然塞宇宙江分一柱撑水触两厓鬭莫肖张耒诗亘古如龟伏兹山名浮玉万金不可购投畀众富儿一钱不肯授四时变态殊目未一经觏山僧言其然吾言非嘲诟金山塔势矗对张机与彀海门昏不辨天水一浮沤铜坑东卸来北固始回首广陵残钟没步髙颿收斜阳又西倾朝昏异状霞涨倒景红万里堆缬绣波平闲榜人风定憩川后眺览凡想涤佳境谁当酬僧厨摘野蔬晩饭始蒸馏照殿一灯昏负墙古佛瘦平生幽讨兴常将夜继昼禅房竹露零甘液胜饮酎山清入定空不闻夜下漏月出五更初落落散列宿江平面如镜靴文防作皱扶桑翻日车羲和辔驰骤欲上未上时金波防腾蹂圌山好屏障红妆遮蒨袖惊巢鸦乱翻浴日雉朝雊兹游厯厯贫儿忻骤富其如鬼揶揄司命不见祐明仍掉头去髣髴难刻镂犹然作诗言文芜防亦陋
　　舟中与惠砚溪阻风
　　与君昨聫吟忍冻及遥夜压叔陋驱争东野驾生未分二斗理合避三舎送笼身在笯服皁防难卸戏发楚人些不学夀陵唶风霜正穷沍天地方叱咤眠枕支未稳诗材巧相借开山要凿空伐国必乘罅我踈衿露肘子宻带连胯赠刀报岂无献璧祸早嫁勉作三鼔竭其奈终日嗄闻声笑扣缶咀味想啖蔗靡宻争充盘涓滴俱入斚疑有百城拥不输一钱价柁死鱼负蛰冰触人彻瓦拨灰寒沈烟落烬夜添桦薄技更刀奏狂喙落纸怕湎思壑谷饮猎想云梦射空然屠门嚼反似梁国吓百战鐡不持一处囚肯赦出膏真自煮择地那禁防神来琢肝肾皮相説胁髂夸多獭未祭絶笔麟已获浮空海气幻瞥眼电光乍强弩穿已末坚城久难下祭如既灌余酒似不驩罢谨当奉秦帝不敢望宋霸子吟慎毋然寸鳍看变化
　　三月三日同钱幼鲲雨泛湖上
　　两峯如髻复如鬟雨后平湖空翠间脩褉难逢有今日放船正好看青山诗坛鹅鹳全军敛野局渔樵一席闲惆怅轻桡容易去不曾洗足到禅闗
　　真州词二首
　　估客髙桅收江头浪如屋一笑轻千金来就青楼宿宻意真珠稠双悬玳瑁钩回灯相笑语夜夜住真州
　　雨
　　防幔复侵帘更踈漏转添稍闻凉气入防怯晓风尖跳户蛙先喜翻檐鹊试占人间惆怅意只是晩亷纎
　　江上感时物偶忆故乡二首
　　我昨别家日始见含桃风梅子方生仁蔷薇渐抽丛一度月圆缺花事倐已空嬾宜【堂名】堂中坐照眼樱珠红登之白角槃防以青丝笼渇羌本知味爱此醍醐融翻从矮堕底怪许匀圆同金衣佳公子日夕窥帘栊一饱吾不许最胜东呉东旸溪防万树谨防如守宫可怜好顔色乐府青楼中热思逐弹丸不借浆寒攻但恐梅雨渍蠧或生蝱虫
　　江南夏浅时乐事粲可数悠扬花信风霑洒豆子雨隂隂桑覆垅脉脉膏流土呉蚕方上蔟缲丝知防缕蚕眠豆亦熟农书旧曽谱青葱偶摘塍輭美初出釡西来【庵名】有禅老分饷日卓午怜我征衫尘旧业荒老圃炉烟巻清昼坐久茶泛乳赖此宿酲醒口腹非小补我欲归南山一顷种烟坞采撷充野庖灌溉烦地主惜哉不得往念此犹起舞
　　逰夏氏五里亭别业同曹武歌友莱隣湘昆季
　　五里亭回得此庄万鸦归阵正斜阳清池蘸岸旧痕緑脩竹满山新粉香谷口人家常寂寂洞中乔木转苍苍三千去路愁炎毒愿借风轩六月凉
　　重五杂忆诗三首
　　闲寻旧梦八年前水阁秦淮小有天风细月华人不到茜红帬上倚筝弦
　　寜儿掌上记初生防滴踈桐夜雨声角黍筵将汤饼防恰教两事一齐行
　　忆昨江风作意狂青山山下倚危樯剧怜万里归舟客不得杯黏午日黄
　　清流闗
　　清流闗前岩月宿行人早行车轣辘年年一片青草痕没尽南唐战场镞
　　晓行
　　信马闲行有底忙诗人风味野人装旅程梁宋初飘泊离思秦呉正渺茫四野欲沈明逺烧五更将絶趁防凉箧中苦讶衣裳薄压体如霑九月霜
　　汴京杂感四首
　　清渠照出锦帆迟千载烟杨尚作丝一様伤心莫回首樊楼春酒最浓时
　　烽火东门万事非打毬谁复御场衣只应花鸟无拘管尚自年年汴水飞
　　休将羯鼓忆升平惆怅无人空月明拍按师师筵上曲马行灯火梦东京
　　连理芭蕉玉色芝故宫无复旧堂基宪王殁后风流絶谁冩哀音乐府词
　　延津道中
　　悠悠疲马出延津触暑清羸旅病身正要薄云成小雨好教官道压逰尘浆思半呷村姬乞路失三义野老询一辆太平车子里全家安乐是何人
　　题唐六如呉彩鸾写唐韵图
　　蘂珠小谪又经年重叠书完九万牋却笑仙家新活计也如人世卖文钱
　　题周昉妃子出浴图
　　薫风殿角得防凉玳押冰帘困日长第一华清好梳掠晩来才罢玉池汤
　　道上蝶
　　白汗怜方困青陵见似稀已迟春艶艶还逐梦依依弄影悠扬过分香晼晩归迎风有纨扇切莫绕罗衣
　　秋日登吹台
　　浩刼曽传防兵火此台百尺犹嵯峩谁其逰者杜髙李四顾封中淮济河八月九月秋景澈今人古人遗恨多草黄骐骥尔且病木马不食行如何
　　陈升庵招游苏门百泉
　　五更月堕天西南残星耿耿配两三出门风轻马蹄快衣上一带侵山岚苏门县前解铃防困思小憩投茅庵贤侯东海我好友劝我劫劫姑留骖台符吏牍剧衡石一笑不问先幽探西门七里林谷绕斜日半岭烟云含涓涟已到百泉上清晖杰阁凭眈眈水妃何年此防步明珠错落遗风潭千鬟万髻作顔色太行倒插緑玉篸清泠忽听响琴筑驶激更不容螺蚶吾徒解衣聊快意健笔往往兼雄谈昔者东游过趵与此清泚同所妉水晶盘中泻冰雪一勺便瘿吾犹甘【水性悍急饮之辄瘿居人于十里外方汲】桃竹园西得防路下者扪壁髙乘篮青山久无俗士驾白石尚有仙人函啸台鸾凤杳何处遗诀或者留彭聃重游后防谁与必归路欲覔觞酒酣环山三帀梦应熟瞥眼一过心常贪便防休争百足蚿纒裹莫作三眠蚕人生婚嫁有时毕便合夜雨同防参
　　来安道中闵蝗诗
　　我闻政成蝗不灾天意潜自防防回推原人事理可信不尔淮徐之民何有哉去年秋田苦蟊螣吁嗟有谷人得食冬来大雪三尺彊犹賸遗蝗蔽天黒宻不能使举网齐遮邀炽不能使纵火俱燔烧农夫释耒各叹息胼手胝足徒为劳旧传此物旱之徴防雨一洗如秋蝇只今山川不神龙溺职上帝悯尔应遣油云蒸矧今农功初良苗甫鬱鬱收获及西成尚可五六月腹心虽烦忧物理有衰歇两年遭旱复遭蝗此是何人任其阙劝农努力耕尔田清平官府才且贤
　　上某中丞
　　帝简维良佐时清有大贤中丞双印绾副相緑车聫冀北祥云合天南福曜悬陛辞多感激宸眷独勤拳锁钥蛮荒地开张节钺权到时梅正发去后月长圆百越遮灵宅三泷俯大川林翔五色雀水酌九龙泉掠防遮藤叶褰帷绕木绵儿童欣瑞日父老喜佳年善政经纶逺清操金石坚四知传介守三畏接真传琼树何由采丹砂不直钱严刑冰案减私税耏门蠲惠路沾千里仁风播八埏蒸黎资教育多士乐陶甄海舶鸿鳞集花村甲乙编丽楼更防防烟坞鼓阗阗抚字真宜亟疮痍剧可怜谠言双阙奏文诰六条宣饬纪风常肃匡时俗屡湔豺狼羣破胆梁栋早须肩汲引收防士疵瘢凛属员时丰家室聚官好吏民便式训招陈寔逰谈逐鲁连瑚寜撒网瑇瑁不开筵山馆无停辙桥门絶放船十陈盐荚论三复二南篇帘啓花间市门开月底防柔桑经广陌瑞麦织新阡蜑户讴声徧蛮乡舞曲妍铃斋排锦石防府卧雕鋋畴入陈琳室来看王俭莲严徐殷仰止帬屐望周旋黄木湾头路沈香浦外田韩碑朱篆刻尹诵緑书镌令誉传方外清名到日邉猷齐稷契浅学逊云渊早嵗身辞越频年客寄燕诗宗匡氏鼎礼述服家防落拓囊如叶萧条业似禅林宗巾累垫东郭履频穿孔坐谈曽剧陈筵醉欲眠鵞谿裁十幅麟角秃三千把巻思枚马烧丹访偓佺呈材羞碌碌收笼愧戋戋谢府诗书积程门礼乐全执经称弟子披雾豁拘挛官舎曩留屐云亭待草玲珑开绮馔安稳策花韀残腊冰霜后迎春雨露先提携邀誉久拂拭感恩偏苞凤程方逺台莺诏特迁双旌光照耀六纛影蹁跹岭外人欢甚朝端论翕然镇南声最着分陜任尤专亮采先三事畴咨答九天臣心方似水元化正乗干爕理调汤鼎赓歌入舜弦惟应桃李列丞相植门前
　　题水村图
　　梅子雨过麦陇黄蔓水流菰叶香江南夏浅好时节水村处处分新秧新秧分时蚕上蔟呉蚕结茧莹如玉缲丝得谷网得鱼船头醉歌船尾宿河豚欲上芦芽生清江波写镜面平呉儿踏浪不踏土防防帆影浮空明十家五家矮茅屋门前乌桕树浓緑林梢雨歇呼鹁鸠原上耕忙催布谷艑郎唱艣何处来青山如画须当杯烟中防防见孤寺塘外隐隐闻轻雷长安三年饱尘土归梦江乡剧连弩今年久旱气鬱蒸白汗翻浆愁卓午陆生叩门贻此图挂壁似有清风俱山兄渔弟莫相笑我亦识字耕田夫
　　耳疾排闷五首
　　年逾三十一衰翁百病侵寻急箭攻牛蚁不闻差自在更休方法想治聋
　　移持杂卉傍轩楹零落真惭得地生剩有一枝红芍药半开应识主人情
　　急雨俄惊泻瓦沟恰从久旱豁烦忧梦中讶许清凉境萧飒陂塘五月秋
　　茆檐苫葢一弓强两面虚明八扇窻个是侬家新活计锦葵石竹胆瓶双
　　青绫防度玉堂眠归梦江乡辄惘然第一清诗吟望处万株红药曲防前
　　沈度汪谕徳招集丁香花下以耳病不赴书此作答
　　从教寳网奏英韶病后音闻半寂寥酒伴只思春社盏药畦屡梦故山苗蹉跎胜日看花约惭愧先生折简招寄语温风好将防他时还拟一攀条
　　忆昨分曹立韵时觞飞犹讶酒行迟座中强半多呉语江左由来重沈诗豪饮更为今日防繁花重发去年枝碧山学士何由见【去岁钱越江学士同饮花下今下世矣】地下尊前两寄思
　　送延津赵令
　　岳麓山昏黯黯天短篷风雪洞庭船澧兰沅芷思公子官阁红炉十二年
　　太行遥压廪延城防影鞭丝我旧经君去巻帘西阁望玲珑削出半天青
　　送友人南归
　　别酒重行簇马蹄半年情好惜分携春回塞北冰初坼人到江南栁渐齐一带晓光迷鹤市防湾浅水绕香溪美人楼阁花桥路待我归寻防笔题












　　懐清堂集巻二
　　钦定四库全书
　　懐清堂集巻三
　　吏部侍郎汤右曽撰
　　寄侍读乔石林
　　六年清梦绕江滨闲却防龙许国身豹尾昔陈天上事渔竿今作水邉人儒宗经术归康济汗简文章识雅驯遥忆东风挑菜节万条烟栁射湖春
　　出城西门
　　今晨风日佳晻暧淡初旭空烟散林端浅水明城曲西郊路才指幽意纷相逐始悟尘中人嵗月常局促沈防或凿坯防赏剧秉烛吾生迫世纷谁敢希髙躅聊复谢埃壒灵境寻信宿
　　憩兰若
　　寒林栖鸽午鸣钟步屧闲行冷梵宫十里萧条黄叶路白杨吹尽墓田风
　　过八里庄道中作
　　始出门头村郊路就平旷秋山忽满眼翠色上屏障差差白塔影渺渺青莲相幽讨已可期诸峯入吟望
　　至香山寺
　　入林闻妙香临流乱清影松风坐盘石孤意相与永花宫俯岧嶤云物入秋冷鸟雀时一喧斜阳下髙岭登香山絶顶因宿来青轩和合肥相公韵
　　香山古寺危峯巅飞鞚欲蹑无因縁今晨得到翠防顶杰阁千仞凭风烟四山围合看厯厯长路放旷穷绵绵桑干一线白窈渺太行万里青钩连八陉地脉考图志胜槩直欲吞幽燕珠宫绀殿久零落老树诘屈根株纒旧传两松怒龙攫雷雨失一归重渊恒河七寳缅经始中丞故石今谁传明昌大定全盛日猎火夜照长围圆斋厨嵗供太仓米土木屡费司农钱祭星台荒杳何处空复太乙祠神仙囘头逝水各陈迹风铃檐铎犹当年来青一轩瞰空濶女墙低亚藤萝悬我来九月霜始杀万株柿叶红霞鲜泉声淙淙响下界鸟语一一闻诸天须臾烟暝月出岭一弯眉妩窥婵娟半嵓逺火出林杪中夜清磬鸣山前朝霞公今风雅主胜地往往留诗篇同逰乐宋两佳士各以秀句驱争先清言啜茗足幽赏底用剧饮飞觥船频年尘土杂梦寐一夕喜就山房眠明朝遍踏四百寺双屐未到心欣然
　　十八盘
　　梯级青防未觉难始知人事异悲欢秋风正爱萦纡路枉笑羊肠百八盘
　　水尽头
　　探山避荦确踏石畏磢错定非善逰人济胜两芒屩我闻水源头迢逓入榛薄居人导我前步步进还却下如临深渊上如梯髙阁水细流涓涓沙明石凿凿琐碎陨繁星髙闳张广幕绣若藻采披划然斧斤削溪回路频转淙琤下畧彴再过乃得之源深流不涸得非兹山根元气有橐籥或者百川水各各通海若昔闻此两源今者泻一壑其下有伏流沸出玉泉脚水清可以鉴泉甘可以勺小憩登顿疲徐悟防赏乐归途穿防茸草树纷枝格樱桃花万树春来想灼灼寒林饶脱叶絶涧有堕雀溅溅水渐逺仙迳迷采药回首烟霞姿麤能举其畧
　　退谷
　　斗米食不尽八驺竟何益不如山中人嵗嵗挂萝薜侍郎搆茅亭缅想栖遯迹风流去已逺散髪待来客抗懐各飞沈幽意抱云石流觞聊复尔更往理轻策
　　早至碧云寺
　　羣山忽开豁烟波出秋晓漙露晞草根朝阳升霞表隂森槐径入岩殿驾缥缈入门泻幽泉纡直防槛绕廊深尘漠漠钟逺声杳杳讵知困登陟临憩已木杪晩秋落桂子败叶冷荷沼四虚起孤亭碎玉响风篠徘徊冲襟写萧散尘虑少万籁同窅然遗迹絶飞鸟
　　龙泉庵
　　卢师千年厓石古大青小青久无主飞来此地穴龙湫日出青天作云雨池中金鲫数【上声】百余中有五色非常鱼细看恐此是神物夜半欲去雷风俱
　　九日大风寒甚不得访平坡秘魔诸胜
　　投床倦不闻斋鼓选胜行须待晓钟夜半风声撼茅屋朝来冷气逼云峯频添白袷衣仍薄再上青山兴已慵惭愧老僧为后约可能踏雪到深冬
　　登杨园小楼二首
　　飒防惊颷乍入林倦来还此一登临青山依旧看如画昨夜入山如许深
　　两年曽共山翁醉修褉风花满习池九日今朝太萧摵可知荣悴不同时【乙丑丙寅两从昆山相公修褉于此】
　　答陈蔼公
　　閴寂懐朋交跫然喜足音况我与夫子投分兰与金懐中三嵗字字灭不可寻堂上张徽弦离思满玉琴昨来到京国有如磁引鍼相访朝日晖嘤嘤鸣林禽幽人去何所履迹青苔隂剥啄贻尺书悲商叩中林上言离别意下感揺落心君才老始用藏器讵不深陵谷阅变迁孤懐抱嵜嵚至言久乃信至寳众所钦愿复忍须臾勿怨鬓雪侵穷秋门巷冷落叶枝櫹槮迟君复来过清言戞璆琳
　　乔侍读造一舟名曰云装烟驾之舫贻诗索和次韵四首
　　书库琴亭白傅池青苹防动独来时只应细桨虚徐去未用髙帆美满吹腾上乍惊龙化速退飞常笑鹢行迟晩来波静川如练呼客清醪与共持
　　鸭头初涨绿漪生节序秾华取次更画檝最宜三月出艶歌从绕百花行风光谷口遥相失烟水侯家淡不争红防樱桃深处泊小浮舴艋一沤轻
　　霜叶万株屏外直沙禽一防镜中开闲敲乌榜暮云合自下碧塘初雪来夜半踏冰围虎落天寒分火上龙堆何如庳着蓬窻了兴到闲逰兴尽回
　　烟际轻桡破浪纹眠鸥宿鹭一羣羣穿桥防月半规上濯足清流防派分物外髙寒成小筑卷中冰雪得斯文蒹葭不尽懐人意持赠惟应寄岭云
　　王亷一新居落成招诸同年宴集赋赠
　　巷陌乌衣选胜偏吹笙曲洛有芝防名都花石春髙下上相堤沙路接连絇舄三千朱邸月防干十二碧城烟卿才公望如君少行马门施未偶然
　　帘外轻寒冷防枝霓裳三叠按歌时云归巫峡仙娥雨月艶秦淮乐府词【时演阮光禄春灯谜剧】宻席防囘低桂烬新声连夜蔟蛮丝使君旧有铜鞮曲好付红儿与雪儿
　　送陈斑舆归昆山
　　扬州富瑶琨磊落入包贡鬱为瑚琏姿寳气出鸿洞陈郎江左来文采迥殊众图成青海马绣出玉窻凤就我论诗言妙义寄循讽上追猗那体屹立架榱栋次写山水音清泠发嘲弄西昆亦何者温李名伯仲一一穷其源顾我媿区霿幽州迫残嵗行辀千里冻一咏南陔诗云外绕归梦闲曹冰雪冷别饯虚腊瓮看子江乡行翩然蹑飞鞚良材尽用地甔石非屡空譬穿杨三叶所发必命中归欤隐不腓长路此相送
　　自黄村归经草桥五首
　　按鹰台北接春郊信马闲行未觉遥尺五城南好光景到天烟色栁条条
　　消息隂阳得审观莳花未讶看花难此间别有芳菲节十月中旬进牡丹
　　右安门外旧池亭别墅参谋堂右丞今日草桥清浅水还留一缕照衰兴
　　夭桃秾杏一时开上巳风光次第来尚有殿春红芍药连塍十里到丰台
　　玉溪髙唱继金荃妙语何人解别传最忆颍亭词赋手骑风七尺紫泾仙
　　题写生豆荚图二首
　　种豆何须种一区藤墪瓜架尽疏芜江南小笔徐崇嗣枉写蜂蝉茄菜图
　　恰称行园抱瓮情披图风嫋一枝横秋来帘阁疎踈雨鸭脚篱邉蟋蟀声
　　寄乔石林侍读二首
　　先生拂袖到沧洲闻道双桡日出逰种树防年知渐大傍湖一水更宜秋娟娟月吐窻中雾泛泛烟轻海上鸥自倚红亭新篴子蚤凉天气换歌头
　　铭钟勒鼎且由他六载双丸似掷梭丝竹闲情足陶写海山回首失风波枯棊白黒输赢惯故纸兴衰感慨何我是淮南旧宾客每凭清梦到岩阿
　　九月四日防黒龙潭作
　　吹梦不到城南坰衣袂忽举风泠泠不知缰鞚落何所仙宫人寂昼不扄入门老鸦与人语丹粉剥落潜精灵隂森古栢閟三五碑石缺蚀谁所铭缭垣中有太古穴下根无地穿穷溟华阳黒水坼坤轴昆明刼火烧元形移来一片太隂色方池圆甃凝深青羊髯有珠得岂易象乘咒鉢行当聴频年畿辅困旱魃祠宫牢醴留余馨撞钟考鼓树葆羽白日往往闻惊霆只今时和雨旸若大有况絶秋田螟空潭寂寞九渊蛰我来临眺凭轩櫺荒陂防亩乱鳬鸭败苇弥望疑洲汀人生适意无小大疎豁坐爱风中亭国西山翠在眉睫尘劳如醉吹还醒长安歌舞五侯宅此地谁挈沙头瓶同防欲散我亦去却畧槛外须臾停水荭自媚砌前色寒蝶未退花邉翎移时啜茗雪乳泛盏杓漫自劳隣丁斜阳欲下理归策回首尚带龙涎腥
　　寄乔云渐二首
　　逺道俄传有报章斜封玉版认行行两年幻出明珠翳半夜潜回若木光喜极屡呼賖酒券人还劝闭读书堂一身老去真须惜镜里呉丝看鬓霜
　　何处刘郎技入神照来秋水复双清光从银海波中覔影自金箆刮处生药物开州张太祝方书阳里郑康成思君九月黄花节作意看花分外明
　　水廊絶句
　　池枯荷叶井凋桐橙子舒黄柿吐红水槛自行还自立作寒一阵扑帘风
　　和沈南疑移家都下诗次韵
　　老松十围埋雪霰神龙咫尺蟠沙泥人生遇合讵可料四时扰扰空轮蹄嗟哉呉兴沈夫子四十尚困盐与虀往年同举京兆试雪粒散落收稗稊衰芦飒飒咽朔雁宵梦喔喔思呉鸡君归卜筑五湖曲志士不厌山深栖重来説经过太学侏儒嚢粟愁顔低我闻巻阿咏吉士朝阳瑞羽鸣菶萋由来难嫁必倾国美人夭采争春荑君才于世合致用未怨赤脚嗟跛奚三涂八难累岂免何肉往往同周妻君家儿郎三玉雪丰盈已露顔角犀瑶琨箘簵入包贡吾言左券非无稽秋窻独树弄明月句法一律提昌黎于莵文采万人敌只手便拉赤豹麛洛城数间足潇洒渭滨千亩无町畦朱丝瑶瑟荐清庙阊阖倾听钓天迷坐奏云门戞韶石讵得玩世歌简兮
　　九日登慈仁寺毘卢阁
　　大海一粟浮神鼇平地涌出无波涛鲰生早衰困筋力风驾两腋嵬嵬髙危栏望到飞鸟没细与鹰眼争秋毫豁然四虚倚空濶下睇万木环周遭车驰马骤涨尘底始信物外容吾曹蓐收西行欲弭节坐觉嵗月流滔滔霜清日薄作重九来此佛寺持松醪先贤故事试续説五经逸字谁题餻
　　晩过妙光阁
　　披藓香门入穿云小阁登松间耿残照天外刷秋鹰胜节清防数流年百感増西风重九日吹灔酒三升
　　送金道州令平山
　　团团窥青防漫漫覆后土武功太白去三百鄠杜城南离尺五手摩日月凌星辰下嘘为风润为雨人生宦迹风中萚逺者忧虞近者乐往年万里栁州祠瘴雾漫天愁插脚归来骑马古邠州仍持手版谒督邮邉居萧条穷邑冷四年掣电惊回头今秋得邑逾岭海意外谁遣台符留乐哉新垂畿县绶冯翊扶风闗左右邉沙惨淡防见无蛮雨沈防犹记否故人置酒行送君君才磊落志轶羣丰车肥马何足云往操郑刀携宋斤君不见滹沱之南恒岳背一缕遥接垂天云
　　题敦好堂集后三首
　　书郎家世尽凌烟更有才名万口传年少承恩知第一每从扈从奏甘泉
　　卜筑名园傍上林承宫连阁对千寻尽罗星宿看文雅别遣风云入赋心
　　渌水亭西脆管哀先生宾阁为重开座中应有邯郸竺叹息天人未易才
　　题徐电发检讨枫江渔父图二首
　　爱君雅颂猗那手闲向烟波理钓丝一片悠悠暮江色蓼红苹白月黄时
　　泛泛眠鸥漾浴鳬华辀虽小称菰芦却将秀岭仙岩意并作秋江静钓图
　　八月十二夜月下访俞陈芳病起用吕山浏韵
　　东隣有佳人机杼响空巷文头巧图绣妙手生姸状朝来双蛾颦忍病辞不放雁鸿初起势风里防千丈旁观皆叹息谓子众人望讵识达者心一笑齐得防古匳涩苔纹露冷花当吕侯千金字宫徴各谐畅譬如假髙衢偪仄见坦荡君还作才语我已得诗様诙嘲杂风月脱畧忘礼让平生述作意丘壑有防尚杯行再三论兴已寄霞上
　　明日陈芳以对月枉寄一首见贻依韵奉答
　　年来飞雨散西东歌舞欢场似夣中才子蚤知眉最白佳人容易颊销红病余气尚飞腾在醉后词犹顾盼雄领取平秋月三五故穿窈窕入帘栊
　　送翁康贻南归
　　金明池路杏花丛兄弟欢逰约畧同零雨散时人欲别故山遮处梦还通百年骚雅晴轩笔六月虚凉水阁风一様恩袍烂银色羡君归着北堂中
　　寄懐陆履贞表弟
　　别来三见嵗堂堂良讯封题日防行薄病定知新健在雅诗未害逺分将香生艺苑芸为局价出连城玉有坊不坠风流端赖汝底须饮酌笑诸郎
　　烛花二首
　　忽漫花如笑真将愁作笼无情抛玉腕有恨带金虫焰吐荧荧碧光揺薄薄红相看始遥夜莫怨晓昽作意开何事闗情有隐忧随风飘别馆和雨暗空楼心肯煎熬灭啼因防滴休剪刀声最苦凄絶是清秋
　　送梁药亭归南海
　　图牒不到罗浮巅中有云气相钩连瑶宫璇房七十二造幽屐齿无因縁爱君架屋此中住便作平地飞空仙烟霞潇洒入骨相风雨离合来诗篇昨年走马到京邑春官名字人争传楞伽一本学士院晩入不看前阶甎宣武门西得小筑手置花石争春妍巻帘烟穗上袅袅倚杯月色流娟娟长安驺呼满广陌髙车大马交喧阗相如谢病杜门卧时与文士穷丹铅我生于世百无好默坐兀兀枯僧氊穷秋落叶记送子古藤老屋风霜穿灯青火冷共聫句飓风鲸浪遮南天五年回首等梦寐万事过眼真云烟春风一枝同砌植猥以蓬艾随芳荃诗书臭味自夙昔文字嗜好犹当年豪唫始知笔有力痛饮那顾嚢无钱人生踪迹剧过雨一尊别酒仍花前太官未赐百索轴长路已捉蟠桃鞭到家五月六月节四山茘子红无邉归携词客陈与屈美人一曲寻花田故交隔越霄汉外欲往逺道愁连千唯当作书勤报我更寄仙蝶飞翩翩
　　东王石谷
　　岐薛诸王宾友俱右丞名迹贵倾都君从劫火传家法愿乞山居农作圗
　　顾伊在侍郎廵抚河南寄赠四首
　　喜传尺一日华东道路歌呼逺近同闗内流移方在洛天邉霖雨正思公淇园便下千竿竹少室还栖百尺桐忧国定须康济手挽将八节应条风
　　闻命才为宿夕留圗书一巻压轻邮江湖冲雪浮单舸鼔角驱风笑八驺儒者有人方大用太平无事更何求冰心一片嵩阳月遥挂青防万里秋
　　廿载谈经朶殿开尚留三礼在容台
　　主恩特赐旌旄出民困从苏召杜来得士水南兼水北济时公望复公才穿花豹尾清吟路忆到梁园日防回文章杨叶记三穿才子承家最少年猥以通门随麈尾每留小饮到花前浮沈自笑三千牍揺襞虚劳九万笺只待公还秉元化中和有颂愿雕镌
　　题黄砚芝中允黄山采芝圗
　　夜槌灵鼓防江邉四十七濑波聒天平生常笑郦道元黄山胜絶脱不编搜剔异境谁最先夸娥巨灵知孰贤天都巉巉逼星躔云海下幕变化嬗我夣欲往尘劳牵披圗恍惚置我前划然翠壁千仭悬好山不防来连连中有百道丹砂泉异花香草金碧聫枸杞夜吠龙蛇纒松根茯苓忘嵗年春阳濯濯万色鲜浓緑画出修眉娟髙原下隰暄且妍行歌樵客花驾肩中间忽置万顷田桃花茅屋飘红烟短辕车子小乌犍鸡豚散出村东偏门外浅水浮漪涟内有至人谈妙秀峯往往规巨然花竹间出宷与筌问谁作者形神全王郎妙擅秋豪颠江夏才子人中仙属写此圗畅幽悁永嘉开凿意所便天台石梁跨蘂渊方瞳緑发疑偓佺道衣潇洒回风褰奴背古音嚢五弦巾箱或贮金简篇玉堂铃索厌八甎爱此寂静山中眠他年追逰许攀縁采药便从葛稚川三月十八日过海棠院花将败矣用东坡定惠院东海棠诗韵同山浏让水次厚作
　　闲坊无事疏草木欲饭青精饵黄独花时日日宜出防败意生憎阿戎俗慈仁海棠春似锦钿车不减驰金谷我来防日颠风吹玉雪两株欹佛屋燕宫遨头数往事防骑清歌兼竹肉红潮乍退粉态匀宿醉残妆看未足一株已占春一国窈窕况逢双女淑幽昏偶桂尔何人念此真令一捧腹故人相邀共题句诗争竒葩字瘠竹林檎木徒浪传肯令贵耳不信目娇红晕紫眼未见浣花诗老虚留蜀东坡妙语传瘴乡如刷伏鸾梳隐鹄古来尤物知者少岂独孤芳委榛曲对花叹息花无言万感茫茫仍拨触
　　梦儿在官感成四首
　　耿耿灯残焰沈沈夜向防似闻风飒防应识尔精灵噩梦昏常乱哀魂感易醒最怜身老大妙士手书铭娇小初来日怜渠尚鬬强岂知虫蠧叶不耐草飞霜医药迟真悔平生想若狂枕邉犹髣髴还捉旧衣裳念我沦飘久从知教督疎门衰真赖汝年小即知书下笔能惊座清言数起余硬黄临故帖墨沈尚如初老骥心空壮童乌泪不干我衰三月剧汝死一门单骨月分张痛文章付托难失珠惊觉后恸絶抚遗棺
　　题乔石林侍读万里归舟圗三首
　　采得鲛珠自百蛮春帆防幅白云间清江朝暮画帘卷下上数峯如髻鬟
　　九疑山深乱啼南岳庙前乌欲栖孤城杳霭一声角湘水潋潋浮玻璃
　　犹记春流倚艣枝六千里外得归迟此中大有题诗客夜半亭举火时
　　题青溪钓隠圗三首
　　七里滩邉正落晖渔歌遥唱晩天归戴公山下秋风路黄叶人家住翠防
　　好景婆娑日数回江山防叠翠屏开烟波尽处暮潮落恐有片帆天际来
　　知君摩诘是前身画里诗中两逼真一片江天好吟思千秋长傍钓台人
　　送俞苍文二首
　　忽慢攀条怅逺行杏花寒食数归程分明仍在庐江驿同聴淋浪夜雨声【子巳未曽留懐寜传舎十日】
　　澄江如练谢家诗千载风流入夣思君是后来称独步合应题在小孤祠
　　赠歌者时郎
　　雕阑屈曲上花钩行遍花隂逈自愁聴出一声新乐府始知江左最风流
　　妙絶南朝琼树词空余宰相写乌丝秦淮三月花如雪一曲防肠谁得知
　　三年隋苑鬭繁华定子当筵醉脸斜水调莫歌歌最苦雷塘防亩野田花
　　梨花着雨淡生春小阁浓香拨一尊莫向湘南唱红豆弦凝管咽欲销魂
　　琵琶筝笛等闲空萧寺房廊夜夜风忆得扇纨零雨别防回惆怅蜡镫红
　　除夜二首
　　眼看小嵗又嶙峋叠鼓喧喧动四隣松燎桃符千里夣朱衣画袴五陵人细思胜事随年减黙数清防入夜频长信新闻
　　遗诏下更无帖子写宜春
　　迟回节物每惊嗟垂尽真怜赴壑蛇先饮屠苏非少日浪书鬱垒向天涯醉从司命争阿堵痴忆添丁舞髻丫准备归鞍到江路小红刚放一枝花













　　懐清堂集巻三
　　钦定四库全书
　　懐清堂集巻四
　　吏部侍郎汤右曽撰
　　同查查浦俞陈芳防悯忠寺
　　幽州辽宋来悯忠寺最古缅昔缔构初贞观实英主长策御区域四荒罗牖户鸭头漏带水海外跨极浦葢金好须髯作事曹马伍凶残义宜取岂曰此裔土闗门士十万一一手摩抚英公应秘记西岭吼虓虎瑀公卧若龙东莱骇钲鼓传烽入塞垣破阵圗幕府登山纪功徳天子神且武岂知栁城南花生骨已腐哀忠塟遗骼杰搆辟宿莽要将龙象力洗此刀韣苦厥后上将旗聫翩三十五俘获献昭陵谈笑收五部所恨莫离支生未伏锧斧我来防凭吊事往难覼缕荒碑半剥落莓苔渍伏雨及此晩日晴松隂转廊庑梵音寄喧寂秋容迷仰俯朋好得两三笔力挽强弩千年如转烛万里想负羽待考金石文前史非小补
　　过双林寺
　　髙栁鸣蝉已到门小桥雨壊昼昏昏茶香一勺知新味鸿爪何年识旧痕乍落槐花秋梦冷自翻荷叶午风喧痴人未用痴相惜寳带华缨一笑论
　　寄俞锦泉舎人三首
　　石家勾管好风光红袖围中倒緑觞十二年来如昨夣舞筵犹记旧衣香
　　碧阑干畔月胧明天禄圗书纵复横的是神仙有才子艶歌声外读书声
　　屋梁防载寄相思不遣防霜防鬓丝闻道先生新气象酒邉潇洒百篇诗
　　送呉青厓
　　初惊半面蓟门霜乍别河干暑雨凉共羡少年先入洛岂知才子倦防梁庭分玉树枝枝秀堂有槐花冉冉香每到经楼最髙处始知季虎气堂堂
　　题杨青村黔行圗
　　盘江水淙溅五溪石竦桀天寒迫残嵗我友万里别垂腰大令绶行意惨不悦我还笑谓君有美此才杰虎头食肉志固已轻九折岂比碌碌人跬步惮栖息志士有髙驾良马无停辙龙蛇百尺姿正要饱霜雪夜郎古荒服勇鬭剧猊抉只今知诗书诸生习绵蕝往看文翁化鱼贯就行列官闲亦何有俗朴门不闭陋邦虽苦贫往往富金鐡催科幸无扰得酒笑且咥昔者君先人曽持使者节六州思羊公遗爱犹可説至今百蛮地士女为哽咽君还访旧经碑字未磨灭耕烟今逸老妙手写幽絶山川与城郭好景非一设梯天一握近拔地寸步劣最爱巉巉峯云里见牡凸果然有此境遄往计当决况闻有丹砂磊砢出灵穴清诗照絶徼光比孤月洁还为风土吟寄我写劳结
　　题范夫人画三絶句
　　新蝉
　　栁絮才髙早擅名丹青余事亦天成闲将鸾凤鸳鸯手写出新蝉第一声
　　黄葵
　　金陵小笔画葵黄千载同拈此瓣香绮绣一丝容不得道家装束淡衣裳
　　红蓼
　　江南蓼岸红无数多傍鱼牀与钓槎标格一枝看更好不须辛苦作丛花
　　李丹壑前辈见示白门集
　　十年诵君诗三年隔君面闗河邈风雨尘土委笔砚君行曽防时日月如急箭别程槐黄黄乡梦江练练天邉念朋好云外踈鸿雁每思合并难执手笑且抃寒暄无恙外冰雪探一巻君才双雕玉粹美无可拣十五登承眀丽藻压羣彦词塲防老宿敛手避文战贞淫别雅郑同异考笺传沈酣嵗月来体制看数变萧闲白门集暑雨冷夏簟一曲长干行飘零防歌扇秦淮好帘幕杨栁万条线一一思旧经悠悠托深眷江花开五色妙语让君擅沿流泝淮淝走马过梁汴懐人吊古作一字一黄绢烟霄携防笔仍自入吟院顾余诚迂愚辱君屡殊眄防门笃旧友雅咏谐宻宴国香兰九畹讵比蓬艾贱琅管俗耳惊云锦凡目还君绣鸳鸯金鍼覔谁见
　　移种白丁香两株
　　闲从老圃得深谈灌植茅斋小似龛种树寜为十年计看花自笑一春贪轻隂昼永移帘押残梦香清扑枕函爱尔抱丛干防雪寸根衔取送江南
　　次钱蓼湑见贻韵
　　只手谁能障巨河空惊五色眼中过新愁岸栁低攀袂昨梦宫花輭衬鞾楚泽三秋吟坠露汉庭一笑失横波先生贝齿侏儒饱底用风前想玉珂
　　南荣有轩三楹缚竹为篱植杂卉其中以为防息偃仰之地四首
　　读书惜已老看花悔不早平生此二恨耿耿挂襟抱七年京城居庭未见寸草天机纷六凿世网触九恼岂知物外闲熙春自娟好形骸叔夜土木太枯槁吾师郭林宗逆旅亦洒扫
　　枳棘编作篱薜茘栽为墙年年贮秋雨草树半已荒京国苦风埃此乐安可望盆盎得生意露下明月光破蛰走百虫昨来防雨凉呼童缚竹埤花药一两行
　　文无催我归海棠破昨梦牵牛始引蔓锦带已羃空纎纎白棣花万防雪吹冻胜春如佳人朱顔酒防中光随暮色敛香与晓风送嬾知世縁踈静悟物态众防肝与虫臂扰扰争羣动
　　南园飞蝴蝶翩翩若有情花房酿防蜂戢戢如有声暄妍感时节辛苦各自营我来卷帘坐读书轩南荣一饷亦云乐千载如可并异时王安丰眸子秋水清嗟哉营营子爝火安得明
　　送吕山浏之临朐
　　读书把丹铅作吏就朱墨书围足潇洒吏事有程式吕侯风雅才开卷欣独得当其下笔妙魁磊百夫特只今亲簿书民事纷已逼莫轻百里宰大小各奉职才从百练老节自寸莛植此中惟宜酒毋乃负饮食又笑朱子元奋髯太强力吾师葢公意刑名本道徳齐州桑麻川沃土惟赤埴烟雨劝春田灯火催夜织但期毕租税未用忧盗贼君才无不宜贤者讵可测三年课治行天际翔羽翼看君任諌诤伟矣邦司直
　　送家兄子方之清流
　　行路何必蚕丛难千涡万沫新罗滩磋磨一线千仞底篙师谈笑无波澜山重水复阻烟雾孤城小驿开茅菅君今行持部牒去舴艋一叶凌飞湍隂崖暝谷溅急雪坐觉六月溪风寒到官梅雨歇清暑万山茘子方舒丹讼庭无事数花落石上时有青苔斑清平长官父老喜儒雅吏治琴书闲对床应念老兄弟扰扰嵗月惊双丸平生僻性爱水石念此不得同跻攀飞车恍若行万里坐我絶壑危峯间清猿夜夜月挂树素馨一一香连山闽州芳草满沮泽百本好寄幽人兰
　　送魏禹平之济南【时赴李观察幕】
　　七十二名泉娥姜水第一北为大明湖湖寺隂负日开轩面鱼鸟水木最明瑟物理感废兴故址亡六七惟余浄池水滥若咒泉溢年深壮蓬苇弥望日防宻缅昔厯下亭少陵有健笔千年觞咏地野水荡为潏使君北海裔文雅迈流匹经营还旧观比者工甫毕豁达排天字空明俯泉室十顷开镜匳一片拭琴漆济南多名士土风足纪述意犹不自厌千里尽侨肸君今囊书往文字提一律虚徐夏景清散落濠上帙照眼荷芙渠红妆翠擎出轻舠弄烟水旧梦俄已失从君续前防欲往恐难必
　　次韵送王令诒之茂名二首
　　王防风月蚤知名绾绶南巴万里城雪客有时还隠鹭金衣何处不闻莺桄榔叶暗侵杯斚翡翠巢低偃斾旌京洛旧防重记否六街尘土閙春饧
　　各以篇章鬬苦吟门前马骤复车骎分笺共打兰陵鉢索句休言单父琴海上着绯从政始鬓邉吹雪旧交深蛮乡夜雨应囘首珍重琼瑰赠别心
　　题松南钓矶图【为令诒作】
　　春波鳞鳞逺涵碧孤月冏冏暝吐白万条杨栁五湖风三尺纶竿一片石巻中渔钓谁画本江左风流此词客坐来兴寄殊闲闲望神光犹脉脉平生廊庙才自大梦寐江湖性所适细观鸥境讶许寛囘首羊肠等闲窄云根沙鸟来有信矶畔春潮没无迹先生甫里编庳篷丈人江上容安宅筣笓细碎安足道笭箵纵横竟何益明年海上拔鲸牙大笑天邉坐鼇脊
　　送金孝绪之徳兴丞
　　扁舟泛彭蠡云物入九夏落帆嵗寒山林木森绕舎官闲亦何有俗俭人事寡想见蓝田尉哦诗古松下同方若霞沚晩过迎仙观得九青六麻二首
　　重过藓迳与莎亭人似飞鸿此又经好景一年看厯厯秋光万防散星星松廊斜日隂初转石砌闲花晩欲零芝葢霓旌俱寂寞空余薜茘短墙青
　　玉清归路有栖鸦不羡唐昌观里花冰齿犹寒青石髄囘头已防赤城霞壶中浩刼匆匆过镜里霜毛渐渐加仙酒余杬尚堪买烦君重到蔡经家
　　夀徐少司空四首
　　丹毫鸣佩玉丁东岳峻风标仰岱嵩七叶英华传仆射九州水土倚司空谟谋朝右勲名大喉舌天邉地望崇眷注方隆开济日共看一徳赞元功
　　螭坳槖笔廿年余一代文章重直庐鹤禁每开前殿讲龙香时啓太清书三霄露下珠交映五朶云裁锦不如昨日南宫司玉尺元和嘉祐转移初
　　身兼忠孝古无伦斑防承顔色笑频补衮日携慈母线循陔节防北堂春堦前羣从芳兰秀膝下诸郎玉树新最是素丝清节久俸钱恒散故交贫
　　如公金石固风期节贯暄寒冰雪姿爱士数搜辕下足防才曾献卷中诗洪炉久荷钧陶力哲匠亲为儒雅诗八月秋风歌进酒露华方浥鳯凰枝
　　题王茂京给諌仿荆闗青柯坪圗
　　洪谷天成气态殊闗穜古淡足工夫出蓝标格无差别一様秋山楼观图
　　题李松岚翠防寺圗
　　我爱西南峯三五总娟好何当领絶境佛阁破霜晓隂隂秋树暗一一寒泉绕他年两芒鞋双塔记林杪
　　送李约山之官凉州
　　似君文采驾枚邹忽漫乘轺过陇头司马一官新按部河西千里旧防秋邉庭铙吹传才子父老壶浆拜郡侯满泛葡萄倚横笛桃花春醉古凉州
　　送沈昭嗣之官监利
　　东阳才子河阳令防服还乡破腊新千里江山方捧牒一船琴鹤便迎亲邑中霜橘探懐美郭外湖鱼人馔频况是官闲诗思好渚宫西上待吟春
　　夀大司成呉楞香
　　巍峩今儒宗公如五岳岱延陵大贤后世逺典型在诗书承累叶彪炳发千载传家棣华亭闻者知友爱中有养亲园花药粲多态公初读书处黄山小楼对下有百尺谿溪声喧云碓烟光变朝暮山势争向背发而为文章卓荦压前代起衰真大手落落谁与配炜如金殿草锵然玉堂佩公之博雅性虫鱼收细碎公得闽洛诠金石闻謦欬衮衮长安尘公独乐恬退澄心观往复贞志絶尤悔髙深讵窥测约畧举其概平生门下士湜籍凡防辈昨年校春官锄剔理芜秽本以采兰荪何图壮蓬艾青衫上讲堂辱公勤教诲百家搜寳秘六义精剪裁侍坐每夜分烛跋见至再右曽薄材资有闻行不逮懐恩无所报拊心常自痗公为王谢门玉树种庭内海国珠贝光天孙锦无纇清和好时节晴云巻黮防一尊持献公南山翠如黛夀考咏作人菁莪资灌溉他年秉枢轴防名置夹袋
　　送潘集生之官曲沃
　　连璧风神十倍加牵丝路指太行斜七年杏苑初懐绶一县檀郎只种花诗境小胥安笔砚官情老父话桑麻铜琶锦瑟新声好笑拂青鸾照脸霞【集生新纳燕姬】
　　送钱叔鬯之官阆溪
　　金明池上杏园偏犹忆宫袍称少年家有诗名传大厯官从云栈入西川山回剑阁春风早水接嘉陵夜雨悬闻道阆中花最好归栽梧掖柏台邉
　　题放鹤图
　　仙禽无凡姿矫矫九秋翮稻粱生计防云水归梦积主人意闲逺共尔风露夕举杯向青防弹琴坐白石
　　上玉峯徐公四首
　　三星魁下指东呉万壑流环海若趋宇宙大名前代少制科髙第一门俱防龙望自中朝峻杨墨言从别派驱开济心劳勋徳重始知经国在醇儒
　　迩英进讲日曈昽一奏豳诗早达聪讽议每移
　　明主意清严犹见古人风国家大手知无敌禁掖亲题叹絶工天下文章公望在韩欧阳有起衰功
　　海岳英华葢代人由来絶业逈殊伦六经屡折羣儒角九服齐扶大雅轮无事心常爱丘索有才谁不仰陶钧每看元老虚懐处吐握风流一旦亲
　　春官玉尺手亲持科目光华此一时尝惜文辞伤篆刻独将经术作宗师士当失意犹无恨材苟懐竒定见知只有公门惭小草也滋化雨伴仙芝
　　送朱敬如出守九江三首
　　望郎文采敌枚邹旌葢南行及晩秋三十宿宜新月色二千石是古诸侯门前炉拥一峯秀郭外江看九流髙咏琵琶亭上路使君何减白江州
　　世家乔木有清风复榭重防玉一丛我爱清吟此才子人言好士类司空雪车冰柱风标似秋月春云意度同合与匡庐作贤主瀑泉万斛在胸中
　　闲分翠管擘云笺文字师门托契偏贪借异书常万轴共持杯酒又三年眼中簿领心期少望里江山梦到先觞咏情懐官况味北来时遣驿书传
　　上陈太宰四首
　　青汉瑚辟作窗看公谈笑便经邦人间争御李元礼天下不名张曲江华岳西来通蜿蟺黄河东下聴铮摐笃生合是山川力拔地擎天那得双
　　太常髙第早知名兄弟才华鹤算程雅以文章司琐闼正从经术重公卿寳书天上含毫入香案云邉领仗行每到
　　九重嗟赏处玉堂铃索悄无声
　　曽将诗格压羣流大国齐盟数泽州倚出半峯姑射雪坐来脱叶洞庭秋撑肠平贮五千巻頫首休论三十筹王【新城】李【合淝】一时清望在每耽佳句辄防搜
　　韩欧阳在许谁同屏底门生仰末风小草栽培嗟薄植大钧陶播倚元功霜清或解孤生竹弦寂还收未防桐自顾何人最惆怅敢将启事望山公
　　送潘尹之官太仓四首
　　输与髯卿此一官只教髙枕劝加餐铜坑红绽杨梅熟先上潘郎瑇瑁盘
　　分得君王符竹来宦名虽小亦悠哉太平且喜稀公事拨了文书近酒杯
　　呉中旧事未全荒画本诗篇王太常今日东园好风景不妨骑马数徜徉
　　曲残红豆最相思何处鍼楼祝喜丝好为春风买桃叶待教唱我渡江词
　　雪霁寓斋小集
　　跫然鼪鼯径足音未易闻翩然鸾鹤姿叩门来数君数君髙世才聚或动星文辉光借蓬荜謦欬生风云朝来防霰集既霁仍清芬闭门手古帖不换千鵞羣车迹到亭午醆杓逮夜分要当劘诗垒岂徒列酒军我方同公荣不饮亦自醺如香爇百和乍染犹氤氲仰屋笑著书此语古曽云吾徒亦何事纠轧长纷纷退之爱文字苦嘲盘馔荤踏筵果可致寜当避罗裙陋彼下士语细响同蝇蟁吾欲清其源三沐复三薫醉侯沈麹蘖左史诵典坟知味出醖酿欲殖非耕耘文堂共麾幢诗酒两策勲熹防待朝影黯黮留斜曛












　　懐清堂集巻四
　　钦定四库全书
　　懐清堂集巻五
　　吏部侍郎汤右曾撰
　　赠乔石林侍读四首
　　南宫风月已多时得路烟霄去较迟闲与墨卿为职业冷看芸府是曹司闗心小贮铜匜火过眼慵争玉局棊那更宦途论巧拙防花累石足幽期
　　有才如此合腾鶱尺一俄闻
　　诏防传泚笔露分仙掌上题名香绕
　　御屏邉遭逄鱼水眞千载顾盼风云便九天第五何因减骠骑品题况自玉皇前
　　漫将铅椠笑儒丘稽古荣看礼数优一赋旧曾传豹尾七年今始上螭头清班旷典知无愧密侍殊恩可易酬公等自堪当世用不徒文采重枚邹
　　每逢下直即谈经万巻书围一草亭笔海涛声天墨池云气雨冥冥山图落手懐孤徃酒地当杯笑独醒萧散肯容无事在即看魁下是三星
　　题殷彦来岁寒吟集后【先有渔洋山姜两先生赠句】
　　歌声金石出闲居氷雪峥嵘岁渐除谁解何郎有佳句一时沈范两尚书
　　王赤抒舍人署其斋曰野航邀共赋诗因次原韵
　　浅浦深湾一叶舟粳炊船尾鲙船头沧波倚檝心常在画舫名斋事更幽虹贯月时随荡漾浪如山处尽遮留舍人懐抱清于水闲咏陂塘菡萏秋
　　花朝实君仪部招同诸子小集分韵得山字锄字
　　饮食烦君召疎慵笑我顽酒宜排日醉人趁一春闲坐覔林中草心贪雪后山百花开渐近鸟语变闗闗手自营珍味交亲意有余未嫌官俸薄常恐酒杯疎防蟹门生议缾罂隔岁储艰难吾后约菜把出烟锄
　　送式如侄南归
　　蓬山芸阁賸闲身雨雪春来卧浃旬职事敢论三代史俸钱不救一官贫庾郎鲑菜无兼味谢氏乌衣有雅人每念竹林前会在爱君谈麈徃来频
　　买得青帆欲渡江脩门别路水淙淙笑人多蜡防山屐为我归营聴雨迸石斑斑墙外笋拨醅灔滟腊前缸燕云吴树劳相忆梦里烟波尺鲤双
　　送履中长老
　　没膝街泥雨雪频苦留莫漫笑因循师应桑下仍三宿我已花前负一春衣鉢只如飞鸟迹江山好在野云身十年座下称都讲的有香门未了因
　　赐金园图歌【为桐城尚书作】
　　今之元老桐城公廿年论道蓬莱宫手扪星辰夹日月蒸为甘雨嘘和风许身眞当稷契比髙志夙与烟霞通公家枞阳好岩壑楚山不断青摩空龙眠翠壁看面面乱入窈窕穿珑山庄【李伯时】故址留粉本公亦别墅环其中敞开堂轩复架阁密挿杨栁疎栽桐徃年兼金赐内府特以开凿烦神工珍材岂分岱畎北异植或徙温房东君臣契合恩礼异书防所载谁能同我公风尚秉清素耻以富贵夸豪雄门前五亩耦沮溺但课岁事观农功雨余丰茸春稻緑霜后防防秋塍红爱山岂必山中人我闻此语东坡翁公方为国作梁栋明堂九室凌苍穹鉴湖未须乞于越緑野漫自怜髙嵩栖丘饮谷事岂易逺梦空逐归飞鸿虞山逸老妙圗画纸尾薄技余雕虫公之文章浩河汉下笑涓滴流潨潨它年从逰许裵迪千里会买烟江篷
　　病中查悔余以诗见懐即次原韵
　　萧然敝几倦犹凭僮触屏围唤不譍病觉雪风侵骨泠贫忧药物与年增蒙蒙自防藏灰火冏冏长悬照夜灯多谢先生好诗句愈风檄手更谁能
　　送陈斐公南还二首
　　防褷残雪照河干送尔烟波倚櫂还爱弟心伤春草碧老亲健喜舞衣斑隐居学道人争许独行持门事本艰竹伞藤鞵泉石路多应难似旧时闲
　　俗学眞羞禄可干草堂归梦羡君还雨余翠竹穿小花下红鱼嚼影斑静爱著书人未老贫怜负米岁方艰它时夜语香灯灺照尽恒河悉等闲
　　次韵张声伯孝亷见寄
　　早携防笔压神州兄弟才名入选楼不少吹嘘得任沈独将风格继梅欧聮翩宦迹青云上屈注词源碧海流遥想新诗满河陇太行冰雪拥前驺
　　题朱北山寒雀图
　　芭蕉叶枯霜已裂腊梅枝冻雪欲折寒雀忍寒拳两翼桥邉何者弹古舌
　　去年所种篱间杂花次第皆放
　　一年前此挿花丛也有滋培长飬功小草无名虽琐细孤根得地亦青葱经春雪大开差晩直北风多扫易空牋乞天工同爱惜数枝婀娜照帘栊
　　与张九如表叔夜话
　　人生常飘飘风雨从所适五年如夣寐半面此良觌落身簿尉中趋走上官檄王程无东西氷雪就逺役长安僦居住斗米太仓籴通懐任舒巻豁意写肝鬲我时困尫羸终日卧向壁殷勤数问讯药饵巾蒙羃先生丈人行髙曾旧亲戚犹记我童孩绕床梨枣覔巢倾故家燕管咽隣人笛念旧增歔欷抚时入感激于今太夫人济上且安宅虽衰犹善饭至孝神理格尊前一杯酒聊用减忧慽晨鳬市已买早韭畦可摘欢防二三子情话朝及夕君留能兼旬夜待虚白
　　合肥相公居庐三年常有白燕翔集作诗寄呈
　　祯祥召有由幽隐理不隔允矣大孝人天地为感格我公曾闵性纯懿洞金石禄养四十年爱日虑弥迫出践百僚上丹青炳功绩入侍慈母顔婴孩伺喜戚临危呼苍旻吁祷躬自责泪尽属纩辰血洒衫袖赤乃知终身慕万口争叹息
　　朝廷恩礼殊中使问络绎煌煌贞松字宠命
　　至尊锡碑綍归阡原辟踊临窀穸恻怆三年防倐若驷过隙骨立居倚庐长号昼连夕悲泉夜濆涌枯树秋萧摵寒吹振空山凄风结广陌灵禽海上至皎皎刷毛翮防褷冰雪姿暎此麻衣白飞鸣不无意下上从所适终朝户庭间栖止松与栢徃者梦投懐瑞世生旦奭今兹幽埏上感召精诚积世衰行谊薄頺波借公激岂惟在庙堂名德树准的即今苴绖际坐见风俗易元化调鼎台人伦笃儒硕载赓白燕词史乘流舄奕
　　晨起闻同舍诸君有丰台之防口占
　　出郭休慿问讯书羣公作计未全疎醵钱先日谋沽酒好事东家许借驴一带緑杨依水逺万畦红药破烟初可知鄠杜防应徧卧病清愁忍笑予
　　酬惠元龙庻常三首
　　故人久疎索羸病卧逾时合药期仍卜看花约屡辞细泉鸣石鼎鬬雀堕檐枝佳句劳相忆清愁罥乱丝载酒楚江上哦诗淮海濵风流前日事惆怅十年人移竹闲聴雨留花晩占春交情垂老大白发数茎新三载蓬山住情亲等弟兄青云看后軰防笔失先生土肯埋龙气风须送鹤程蹉跎君莫叹得酒再三倾题悔余芦塘放鸭图同钱石臣用鸭字
　　昔者崔白与徐熙各各芦塘画秋鸭君从十年图此本千里随身在行笈江湖尘外饶啄食寒暑囊中等裘箑浮沤漾影光动揺接荇穿蒲波唼喋岂同先生住甫里亦与好景共清霅君才如掉溟渤鲸出语能令万夫压六鳌一钓连龙伯下笑防邉觜啑啑道士鵞宁有意笼海滨鸥本无心狎秋堂夜雨重把巻卧病经时寒白袷也知幽事同襟期恍与髙人接眉睫几时倚桨随君去出险心如下防峡惊涛摆阖骇浪输浅水芦花梦犹怯君家兄弟深契托岂比恒情称欵洽不妨诗酒成三人共宅清漳我应夹南隣叩门船肯借北阙朝天履休趿识路知归暝向村沿流自逺晨放牐家鸡野鹜莫分别聚讼纷然议禘祫只今秋帆理数幅别酒盈尊且勤呷闲来放鸭偶尔尔画里看人空劫劫桃弓休问踏浪儿卿去还应用卿法
　　初秋病中遣懐四首
　　一夜西风飒已秋雨余防润在衣篝暄凉觉阴晴异造请忙因疾病休碧藓嫩初侵露砌夕阳沈更暎帘钩不巾不韈差疎快望里桥虹晩欲收
　　鹤长鳬短总堪嗤忍病清斋燕坐时食蛤蜊宁知许事索槟榔乃笑长饥可知说士甘扵肉差喜谈兵畧似棊倦即髙眠醒便起半萦香篆上铜匜
　　归欤乡井兴何如菜把难营隙地锄世上争能无事事闲中聊复借书书鸡虫得失何闗我蛮触纷纭可笑渠痩骨年来无一把栖心只合在清虚
　　幽处微闻草木香安排笔格与茶牀雅思对客闻才语暇輙繙书检药方芝桂膎胰随措置龙蛇虎鼠任料量蓬头散帯丘明士吐论纵横或未妨
　　题项霜田秋树读书圗
　　司空三十车一过不再读岂知琅嬛洞万籖未流目况复千年来烟海浩简牍宝装不触手缇褁空架屋予生虽苦晩好古念久蓄幽森皇坟书宝秘金石録涓滴乞残沈氤氲丏余馥所恨椎鲁姿伸纸必三复得一九已忘枵然负此腹年来更芜废尘土盗寸禄狐史一笔无空名滥史局此心耿耿在讵便髙阁束譬如拨灰深温黁火犹宿每逢佳士语輙接遥夜烛徐徐涉波澜浩浩脱邉幅君从故乡来别更六寒燠平生旧防好命驾烦屡辱时时歌新诗清音戞寒玉兴来为长句千言笔应秃旁史乘事朗若目亲瞩刘郎真善人能使家令伏自春卧羸病拥被苦瑟缩喜君谈天口博辩如灸毂东方多澹辞诙啁语尤酷君才实具美分了十人足酒邉徴雅令犹足咜庸俗我虽愧如归君每来不速锱铢较文字粗粝餍蔬防秋期整归鞍湖海兴已逐携持视此图令我纸尾续一编秋树根溜雨苍皮蹙金天爽气豁眸子湛秋緑行当借一鸱从君旧山麓虽贫或未害日煮二升粟
　　题折枝荷花图
　　兰桡桂檝倚来频翠葢红妆晩更新不用鉴湖三百曲一枝留待若耶人
　　题王赤抒纳凉图【取少陵竹深留客处荷净纳凉时诗意】
　　写得新图野趣长恍游竹迳过莲塘风开月影一林瘦雨作湖声六月凉髙节最宜霜后色苦心犹带水邉香先生标格氷壶里未省人间有暑光
　　正月十三日东江席上同姜西溟赵蒙泉吴元朗张汉瞻宫友鹿用子瞻岐亭韵
　　东风吹何时栁色染新汁连朝晓梦里花朶压红湿入春春未动马蹄空得得闲来叩君门推瓮饮须急不知陂塘外拍拍几鳬鸭喜心刲鲜腴暖气上巾羃闻君宦防乐腰下金带赤爱君名士风手中羽扇白谈谐二三子取醉半堕帻酒酣哦新诗诗成鬼应泣纎纎月始生旋圆俄复缺人生几良会珍重座巾客年年试灯期莫忘此宵集
　　再用前韵送王雄飞之阳山
　　六年勤过从墨费几斗汁半从酣醉后霑洒衫袖湿浪掷虚牝金与君两何得不知空釡里饥肠转逾急闲来绕阶除羣心妬花鸭君如瑚琏器蹔用疏布羃玉川一先生并少婢脚赤故园刧火后弥望衰草白书剑久飘蓬发疎不满帻才髙身欲老相对如雨泣宁甘伏枥歌未用唾壶缺贤侯在中路行矣万里客期君岭海隅维舟或来集
　　徐道积招集碧山堂感赋
　　仍到司空绿野堂酒人词客旧欢场一生知已伤存殁十载逢君各老苍天上鹓鸾堪接武尊前鸿雁自成行阑干十二春风地几树繁花月似霜
　　赋得明月照积雪【次新城公韵】
　　幽寻耿无寐灭烛夜分时起视雪千里微明月半规寒光坐超忽素影共防褷谁似王夫子巡檐独咏诗
　　匏瓜
　　小园亲种得苦叶覆柔条老借霜斤断轻留竹杖挑无风声寂寂醉月影萧萧岁晩南村外巢由好共招与雄飞饮毕尔荣宅主人夜话塞上战功殊可喜也
　　小来气决早知闻老去谈兵尚一欣曾击骁腾云下贼尽惊鼓角地中军红灯爱就文人语绣甲亲从武库分驻跸山前鏖战处白衣谁省旧功勲
　　曲阜顔太宜人七十寿三首
　　华胄传邹鲁贤声着郝钟璇闺闻内则画防自名宗峩岭千寻雪天陵百尺松长应纪彤史令德偹温恭最忆传烽日城危压阵云九秋霜遽肃七日玉几焚刃血殷重袖冰心凛一军闺帷有竒节瀛海接英芬仙苑三珠树争看绕砌栽隔纱由母教视草见门才小劫销沈后还丹次第来鸾封下重叠令序正恢台
　　上掌院彭公四首
　　崇朝已遍泰山云亚相名髙海内闻此日师儒尊五纬向来物望重三君回
　　天事每闻朝右掩巻诗常聴夜分一様勒铭钟鼎在却输公是寄斯文
　　鹤书曾记日华东朶殿晴开曙色红万里清文罗阙下百年遗老访淹中量才谁是渊云敌下笔真无枚马工天上宝书题第一五花香散墨池风
　　十年芸局淡延襟别有耽佳好古心半篆香边看冉冉八驺车下任骎骎间随客品酒清浊爱读书如山浅深只有济南王学士时时花底共微吟
　　五阅仙翁日月壶忆从槐市列生徒人间名字荣诸葛阁下文章比大苏久识防鱼潜沼乐待携野鹤出林孤旧师仍是嵩阳客笑奉金箱五岳图
　　莽式歌
　　莽式者乐舞之名也岁以季冬习礼部畧如古者百戏之属甲戌十二月十四日余得寓目乃为作歌
　　季冬腊日烹黄羊傩翁侲子如俳倡嗔拳杂伎閙里社细腰疉鼔喧村场太平有象自廊庙五兵角觝修总章春官都试平旦集万人聮袂东西厢南箕北斗供搂繁丝轧竹同清扬闝惊出林吼虓虎很讶当道蹲封狼划然忽变战场态金戈鐡马声锵锵左旋右抽娴进止先偏后伍纷低昂弓弯不射刃不斫徐以一矢定寇攘髣髴观兵耀德意讵止武力夸多方帣韝鞠起上寿千年万年歌未央昆明池头夹棚路洛阳楼下列炬光麟洲小水跨鸭緑九部亦得谐宫商紫罗防边挿鸟羽綘抹额上摇金铛轻身似出都卢国假面或着兰陵王盘空筯斗最竒絶如电防磹星光芒解红俄作小儿舞文衣綷防顔霜戏马防边身便旋鬬鸡坊底神飞翔踏歌两两试灯节秧鼔面面熙春阳牵丝底用魁子阿鹊雅擅籧篨娘双童夹镜技浑脱晩出絶艺惊老苍弄丸一串珠落手舞剑百道金飞铓我闻殿前陈百戏缅昔制作传汉唐鱼龙曼衍虽技巧亦与民物闗禨祥赐酺悬知俗安乐拔河为卜年丰穰只今殿廷虡悬备兜离僸佅咸宾将鸣球拊石洽至德散乐亦预钧天张恍从輶轩采謡咏正以鞮鞻懐要荒书郎羸马久憔悴乍与鲍老同颠狂爰居纵骇钟鼔飨舞鹤自应参差行千周万帀状倐忽舌挢目心苍茫作歌形容莫究悉窃喜六律调归昌
　　东臯草堂看杏花歌
　　清晨叩门折柬呼树头劝酒闻提壶芳郊走马意不厌况有十里春风俱东畬晓烟林木暗一带细草茸茸铺万钱几爼笑多事三月樱笋烦新厨王孙天上本龙种文采复与常人殊喜闻佳士甘胜肉爱拂官纸柔于肤今晨召客昨宵徃先扫襌榻温僧炉香界庵前一把手两腋风驾登烟途晕香亭子森翠绕细泉入盏浮云腴风条露叶转蒙密瞥眼仙杏花千株金明压防十年事惆怅昔梦成老夫妍姿恰宜丽日暎憨态欲遣香云扶看红看白情未足惜花惜玉懐仍孤只今佳时促芳宴它日雅会思吾徒嬉春排日合洪醉东走脱兎西飞乌巾年丝竹本陶写一串颇爱歌喉珠沙头玉瓶酒不尽罍尊欢笑杂路隅栁条未放谢家絮蛱蝶新上滕王图草堂重开割鲜罢更抄云子炊雕胡城门曛黄归辔急恋此光景留须臾乡心毎念一区宅归兴空忆千头奴羡君城南尺五地文酒之会无时无竹炉铜碾纷雅具清词妙寄非俗儒东风落手先一笑芳径未遂沾泥涂林亭韦杜倘许借斗酒更拟明朝沽
　　送张卣臣学士祭告南岳
　　尉通重译懐柔答万灵天书颁北极祀事肃南溟衡岳仙人宅文昌使者星九疑聨属逺防笔启幽扄典礼修三楚提封接五谿烽销青海北文谕夜郎西共识天威肃须令王会齐百蛮应震詟京观筑鲸鲵
　　汉瞻南行诗以赠之
　　如海长安城小一萍挂半肩寄图籍两耳聒梵呗时时从朋好清尊叙情话吾子昻藏人一徃喜疎快胸中九云梦细碎肯蔕芥屡踏举子场辛苦不得解蹉跎好名字尚有文可卖平生韩吏部混茫接髙派两穷适相遭合岂待媒介爱如北方蛩防比南海魪吟牋拂诗成醉马堕饮败风流赌棊槊余事犹为画所嗟不得意青山涴尘霾西风一飒沓客子感秋屇结束还旧乡修途逺行迈三年慈母心笑口北堂拜家临太湖水朝夕看澎湃青莲网白棘果否路荒怪幽居洵可乐即事足潇洒相期春雨余行园翦新薤








　　懐清堂集巻五
　　钦定四库全书
　　懐清堂集巻六
　　吏部侍郎汤右曾撰
　　出国门别诸子
　　王程趣办严结束事逺役昨宵故人酒离思纷已迫今朝城南门风雨晦行迹依依恋亲爱怨违隔须臾意不忍况在岁年别青山去逶迤待此万里客遥怜牂牁水漾漾瘴云白回头九衢尘灯火梦畴昔清防知几时怅望劳思积
　　涿州
　　南涉沟连北涉沟肃皇无复旧宫楼鳯池院里新眉色一带青山入涿州
　　获鹿懐古
　　石邑西来入乱云花光岚气渐氤氲清思童水千岩束险接陉山一线分东海青林神女庙南荒黄屋尉陀坟茫茫旧史堪慿处剩有苍烟送夕曛
　　憩曹氏水亭
　　澄鹿泉水流出碧山岑幽迳一支泻虚亭四面临翠深滋竹色云薄散林阴濯足石潭曲松风清我心
　　为家兄篆辛题烟江图
　　画出长江叠嶂图青林潮没片帆孤归心己逐鸱夷子一防烟波落五湖
　　兄弟东山志趣同可怜束带已成翁心知不爱髙官职楼阁江天梦想中
　　韩明府席上
　　索争将风月清梨园小部最知名人间歇絶花奴手九岁谁传羯鼓声
　　眞定道中
　　滹沱一水抱城回惨惨平芜朔吹哀全赵山河平似掌晩来风雨过寒台
　　顺德懐陈叔毅
　　赵国檀台已废丘几行云树接沙沟草中蝌蚪书应在城下鸳鸯水自流酒肉朱门堪失笑风埃青鬓足闲愁最怜覔句陈无已短防方为梁宋防
　　登丛台
　　霸图销歇入闲凭云阁岧嶤最上层斜日烟芜迷二水悲风猿鹤散三陵美人池畔蛾眉浅鼎士台中袨服曾不断太行山莽苍西来犹似识衰兴
　　磁州道中
　　夹隄栁色暎泉流滏口清源滙曲沟二十里中荷叶路水风吹緑到磁州
　　过郑州雨后道泞肩舆杂出村落畦陇间青葱弥望甚可乐也
　　午炊荥河饭晩指郑城宿雨后清风生一日变凉燠仆夫畏泥泞迂道几萦曲落身禾麻中平野舞净緑敷荣己可爱未暇计成熟平生老农书虽好未竟读防官田园兴久矣念空蓄但求阳羡米敢盗太仓粟吾侪亦何须衣食望粗足提筐出村女聨袂共墙屋怅焉感逺逰万里双转毂
　　出西门一絶句
　　髙低坡陇到今存槐栁隂中碌碡村我亦天涯念兄弟斜风细雨郑西门
　　寄钱石臣洛阳
　　谷城伊阙郁青苍水北山南古洛阳第一邦人重经术遗碑存否蔡中郎
　　北地深知苦旱多千金遗堨近如何铜龙古噐非难得便是元康继太和
　　渌水池应付刧灰团焦光气本天开由来磊落英雄事爱尔髙欢酒一杯
　　九僧遗集叩禅闗诗社风流逝不还何日县南三十里龙门诸寺接香山
　　春鸟秋蝉相续鸣东阳门外聼松声伊川修竹真堪买便合移家住洛城
　　东禾黍绕茅茨驱马悠悠周道迟望里何由见宛【平】洛几回循讽右丞诗
　　禹州赠吴尉
　　颇爱人间杜五郎闭门不出十年强先生可是黎阳尉试覔凉阴一本桑
　　六六峯前好卜居丈人涧上未全疎苏州莫漫嗟卑吏春草生时合著书
　　马上
　　一天凉露斗斜横罗荐轻寒近五更残梦白河三十里水荭花气杜鹃声
　　卧龙冈
　　古之求志人徃徃杂耕钓呜呼诸葛公伊吕得同调隆中吟梁父妙意寄歌啸三分限王业一隅割巴徼艰危气逾振成败事难料万骑祁山东长星晦光耀英雄襟上泪时徃不可吊我来卧龙冈目尽逺山眺蜿蜒西南断千里自嵩少遥峯衔落日小阁耿余照虚寝荫疎槐上或施萝茑英灵犹髣髴蜀魄子规呌成都八百桑古柏賸遗庙极望劳峨岷夜猿同噭噭
　　新野
　　今日乐莫乐水上两菖蒲不知何年花一笑风回裾公私乱蛙声两部鸣不已安得挟弹过湛湛一池水
　　白水村
　　风俗东都记文章西鄂存赤符千岁歴白水数家村铜马何知帝苍龙尚有孙原陵萧瑟久里社荐盘飱
　　襄阳懐古
　　马蹄一蹴失荆门百战山河残角声估客帆樯依断戌人家水竹暗孤城干戈格鬬英雄事宾从风流江汉情邺下诸郎如虎兕不争刘表一书生
　　大隄曲
　　去去隄下舟望望隄上楼鲤鱼风信急汉水不西流宛转唱桃叶哀怨歌竹枝拦街白铜鞮何如襄阳儿美人楚云端明珰大隄下一曲歌落梅肯换千金马结伴踏青防新妆待明发日暮行雨归自惜双罗韈緑水浸红纱横塘汉曲五月南风生一夕北人宿郎网缩项鳊一网出千头持妾金错刀欲前却还羞王师北征大防凯旋恭纪
　　忆趋班剑属车旁万乘旌旄下朔方共识霆威临北户一时兵气压西羌朱旗晴闪
　　天王字青海秋寒太白芒郁郁闗门吹急雪大风云起看飞扬
　　春迟苜蓿尚枯荄竟夕丛生天马来九驿山川皆禹服万灵风雨防轩台前军一战妖氛灭边燧全销絶域开诸将不须分道入六师争唱凯歌回
　　阴山天外挿长屏积甲髙齐熊耳形碛北己遮唐塞隧漠南敢近汉边庭规恢社稷基磐石一用干戈势建瓴万帐降人皆不杀始知寛大在
　　朝廷
　　极北心殷隔九闗喜闻霄汉防书颁温禺防献燕然下阿布思擒瀚海还
　　庙算如神收絶幕侍臣刻石纪封山自惭喻蜀西南徼威德应须晓百蛮
　　登岘山亭至甘泉寺
　　篮舆呕轧傍城隈积雾霾阴黯不开一磴自穿云气入万峯争送雨声来山川浩荡今如此裘带风流安在哉千载牛山共挥涕古苔秋井易心哀
　　云藏岩谷昼冥冥忽聴天风响佛铃草际老僧迎客至烟中脩竹入门青坐来瀛海茫茫地尽失山川漠漠形休问葡萄拨醅后甘泉一酌自清泠
　　午后忽开霁襄樊歴歴在目
　　谁教洗出翠姢姢恰与青鞵布韈便飞洒雨犹行下界笑谈人己坐诸天云生重觉衣裳润谷转还欣草树连不数太行晴了了山灵亦似旧因縁
　　习家池
　　贤达不买名况乃尽醉时山翁坐镇日酩酊何所为举鞭问爱将拍手笑童儿风流迳千载流咏髙阳池
　　临鳯皇滩望鹿门诸山
　　汉广讵轻涉况此骤风雨既霁昏翳除白浪犹掀舞江亭晩置酒怅望临极浦隔江鹿门山列嶂淡可数中有隐君子尘枉笑州府崔徐亦雅防牀下谁客主襄阳耆旧尽樵牧烟中坞蔡州髙唱歇渺云端树南睇渔浦潭水深鱼所聚渔人竞赛神坎坎丛祠鼓会看澄潭下巨鳞出网罟
　　明日复过滩上
　　我昨凌飞湍足蹋千仞石涛波不可渡万窍号竟夕坐笑片帆耳蛟龙尔何惜空令云木杪隔此栖遯迹明朝初日亮马嘶行意迫林端霞色明沙外练光白顿惊夷险异波輭稳如席重留岂不佳严程逺于役车中省登览嗒然怳夙昔青山争向背眷眷昨防客汉江还送我十里照衣碧顾此云物闲羡彼鱼鸟适人生如蓬飘西东我何择但愧抱瓮老五亩得安宅鱼梁近可指何处云梦泽回望谷隐山山寺失咫尺它年覰熊縁还着永嘉屐
　　斑竹铺北十里
　　晓起风露湿暗中草木香微闻虫啾唧渐觉山低昻一线縁蚁上中休似蛰藏荆南己如此愁絶瘴云乡
　　龙山寺楼
　　清絶龙山寺松杉六月寒斜光低雉堞逺势出樯竿云物堪销夏江天入倚防传闻潭五色步屣试求看【五色潭在寺左侧】
　　荆州
　　剩础遗隍问旧疆龙门马牧总茫茫接天波浪三江口横地风云百战场尚有帆樯下巴蜀无多户口在耕桑不堪原野萧条地吹角重城倚夕阳
　　戎马壬申逮甲申万家烟火几家存人如刲豕屠羊惨事异黄巾青犊论妖树祸生天北极怪风寒卷郡南门龙陂桥外坡陀血谁洗忠臣九地魂
　　地形天险楚江寛欲借荆州自古难虚笑百人称武吏岂同列郡领材官云台特给亲军仗玉帐新登上将坛骏马健儿君识否时平政要重师干
　　黄滩一线势危哉骇浪惊涛打岸回水国分麞空入市秋风卧虎想登台迅从巫峡千盘下浊比洪河万里来每念筑堤能捍水始知髙氏亦雄才【髙氏堤五百三十里】
　　孱陵
　　沙杂山厨饭风吹野馆灯江深波浪恶月黑到孱陵公安城东门驾小舟沿陂湖入不翳禅院
　　散带披襟村路东小桥流水晓烟中行穿径窄家家竹唤得帆轻叶叶风但有僧皆堪入社况逢酒恰载连筒【时舟子方以买酒至邑】緑漪笑尔波三尺一任蛟龙万仞宫尘中无地避炎蒸濯足沧浪胜蹋氷清梵依依烟寺出竒峯歴歴火云升百年着我眞浮客一饭何人愧老僧菱叶荷花双桨路他时聊记昔防曾
　　晩过来云庵
　　暑光渐退晩凉天羽扇絺衣就夜禅脩竹徧栽隣迳后清江横绕寺门前无猜沙鸟应如我重到山云不记年一室优昙花是否盆中草木总苍然
　　夜半渡兰江比晓至新田铺冈峦林木郁然深秀顿忘行役之劳矣
　　泽国多清川方舟得屡渡兰江波似镜双檝自沿泝昨来白沙洲沙际起宿鹭还寻洗墨池崖崩己非故来云佛灯上一缕香烟度澄波延余赏暝色入徐步三更天风生缺月光微吐星芒翻上下黯黮沈水雾列炬栖鸟惊征夫即前路
　　性怯既畏马且还登我车登车苦颠顿梦寐无安舒复起揽衣裳暗中思故书澧阳旧有兰可纫不可锄只今白石上齿齿谁复余物理异今昔人事同盈虚时见荒陂中清露洗芙蕖
　　山腰列骑疎熹微见曙色天光一以辨万象谁得匿岩峦走坡陀苍翠浄如拭髙低林木暗清泉流湜湜冥蒙南山云俄顷满山北山灵欲出雨久旱润黍稷吾行叩村扉一笑得饱食
　　朱立山太守见枉新诗奉答
　　夜凉巻帙自回环坐聴青梦里还彷佛白绵红雨句谢公亭外旧青山【太守有白绵铺细草红雨落芳溪句徃时在敬亭作也】
　　夜郎西下最思君水复山长去住分栁叶湖边连夕雨桃花洞口万重云
　　澄江如练日哦诗公事萧闲昼漏迟亦有清平贤太守不曾拜表贺龙池
　　朗州司马行吟处野水荒烟一片平今日武陵溪上路与君同聴竹枝声
　　白马渡
　　山势垂将絶江声撼殷空磴初盘鸟道人欲倚天风偪仄喧呼急艰难道路巾逺看帆影落烟渚晓蒙蒙入桃源山牵萝扪葛拾级而上洞穴宛然还过遇仙桥细流淙淙欲求渔人缆船之所了不可得故碑亦剥落无复存者
　　狭路披榛入仙源杳不逢空余石桥水苍藓认遗踪山鸟幽自哢溪云闲更封野僧无一事饭罢午时钟世外神仙宅云中鸡犬声舍舟何路入沿棹有人行闻道春来水桃花几瓣横年年流出在长共楚江清
　　长阪铺雨后
　　苍溪西去总山程水穴风岩尽意行隔岭云含残雨气抱枝蝉带蚤秋声峯攒古木阴阴秀雪溅奔泉浏浏清正是暑消千嶂里緑黏芳草爱初晴
　　辰龙闗
　　束马悬厓险闗门郁不开居然横防地曾此挂弓回浩荡妖星落苍茫野吹哀兵家争间道为语勒铭才【诸将破贼从郭家溪小路入】
　　马鞍山
　　山行日以髙起伏势未已盘纡众峯尽一峯倚天起峯峯相罗络云气间其里云生始肤寸万状变谲诡须防满太虚一气失俯视雷声如婴儿雨在絶壑底不图人间世险絶转可喜汗漫乞天浆嵌空抉石髓正从九州外防此一水
　　七盘岭
　　百里转絶壁万木枝交撑下临不测溪浩浩但有声今来登歴异目击心己惊四虚无依倚岩崿起峥嵘石塌容足劣径垂如发萦急雨吹山风重阴匿光晶山髙风转削飒然飘衿缨古人仗忠信入险无异营性命絶可怜烦忧一时并青林隐鬼火白日来山精谁能御魑魅懐缅伤我情
　　七夕词
　　鍼楼河汉低露气晩凄迷此夕清猿呌良人过五溪脩纎月一痕长眉画初嫁可怜新女儿烧香绣帘下为君买香罗裁为金缕衣春风着来舞蛱蝶一双飞
　　辰州江楼
　　楚泽深来地转灵浮香沅芷绕回汀竹郎祠外昏山雨燕子岩边叠画屏五岭佛桑开更白【岭表有红佛桑顷在太守斋中乃更见白者】两京虀菜采还青武陵一曲吹笛言语侏不可听
　　漫成
　　天星寨髙山入云羣苗防若猿猱羣十余年前此窟穴木营下屯诸军堂堂大将执枹鼓汾阳逺孙阚虓虎莫道潭中巨鲤鱼横海长鲸膏碪斧
　　村市钞夺愁精夫汉家賨布充国租熟苗吚嚘生苗乐顺宜噢喣逆当诛红旗山下人相呼丈二尚有君王殳辰阳莫轻楚门户逺控粤蜀滇黔隅
　　锦州大姓彭与田愿比内郡兴国年长官宣慰吁可惜表里侦伺为诸奸正嘉以还频作孽麻泸二邑无炊烟安得感恩秦刺史组练三千誓同死
　　官军至多苗不畏【不怕军多怕粮多此昔苗语也】餽饟不继兵且退箐林伏弩利鋋矛一纵猎火宜髙秋人言石垒果可筑上因悬厓下深谷地形天险人必争州家官府尤清平昔者乾道卢阳西特与诸蛮布威信武安不救马邑戮古重徼功启边衅方今
　　天子德唐尧四门穆穆九译朝如天好生性不杀苗乎苗乎尔莫骄
　　江楼晩坐
　　危栏外涔涔暮雨来江山抱城郭灯火间楼台浊浪浮槎逺崩涛触石回三川惊暴涨愁絶且当杯
　　江涨行
　　君不见辰州城南夜将午冯夷江心起槌鼔老蛟跋浪濳虬舞六丁天符遣行雨江声如雷轰百怪雨脚如麻垂万缕沈沈三日白昼冥仰视漏天那得补万溪环滙崩奔流泛溢渐逼中南楼间茅我亦江岸住日侧水势聨方舟初来中星斗近尔日户内鱼虾稠天瓢顿翻两龙子海眼谁鎭三犀牛穷山大树蔽江下傍水老屋随波浮灾祥未省五行志頽压自为千家愁街中乘船朝入市父老惊嗟童穉喜传说曾经万歴时七十余年重见此人家半扉何足道屋瓦沙痕留水底心惭河内乘轺车浪说周南滞太史百忧集行路难明朝欲徃愁飞湍驱鼋役鹊不得渡中夜敧枕危难安从来楚俗重祷祀江神应复哀我顽香烟未絶风西南宿雨欲洗山拖蓝
　　晩霁二首
　　枕席涛澜上人间忧患长身眞蹋鼇背路尚阻羊肠日月终开霁风雷已退藏忽传江涨落喜极倒衣裳每恐髙城决犹欣巨浸平鲸鲵终窟宅燕雀且生成捍患时方急横流祸不轻漫劳喧鼓角悲健杂江声
　　咏古
　　伏波三辅英寄迹闗陇间晩成遇英主名并萧曹扇据鞍矍铄翁垂老征羣蛮壶头咽喉搤成功讵云难道暑水毒滛跕跕愁飞鸢曵足视鼔噪见者犹哀怜身死印绶收勲髙赏不延伤哉薏苡车防鼎应雕镌观其诫子弟刻鹄逺咎愆谁能易世后擩哜防未然峩峩铜柱标长留极南天蛮祠喧箫鼔珓斚亦告防巫言神醉止野老舞跹跹突兀虚殿瓦岁久溜雨穿薄帷飘回风仿像识遗顔缅思云台画吊古留余澘
　　三闾身既放长铗带陆离瑶圃驾青虬昆仑骖白螭恢之言弥广侘傺世莫知上沅乘舲船凝滞江水湄辰阳既夕宿溆浦行逶迟去国日渐逺云日交蔽亏雪霰一以零幽岩淡无姿洞庭波佳人见何时汀洲搴杜若客与将遗谁葅醢百不悔謡诼言其私芳馨与腥臊讵得同器施荜路启山林钟虡倐将移夷陵秦火入章台犹射麋云雨巫山阳武闗归无期试招汨罗魂悲风满灵旗弟子亦摇落烦寃作楚词
　　夜郎竟长流天末懐李白咨嗟赤霄里铩此鸾鳯翮四明狂歌人天台坐忘客一见惊仙骨八极可挥斥赋诗上金銮非常主恩泽翻然乞身去浩荡事逺适悠悠平台春泛泛沧海夕东南波连山浔阳夜挂席水军旌旃满名髙见驱迫浮烟挥赐金顺逆不再择九天一飘堕万里遂窜谪江潭憔悴容辽海流离迹匡山懐旧隐头白归梦隔声名王中允行在奏凝碧郑老云海间地下谁荡涤人生遭逢异徃者非一格羽衣黄楼中追想年五百当时投魍魉此乐得犹昔文章光焰长放逐天地窄嗟哉武阳山万古一片石
　　殊方
　　猺獠音接巴渝旧俗同鸦锄荷蛮女桐子拾溪童土禁丹砂穴家收白蜡虫殊方风物异油素媿扬雄
　　船溪驿
　　久习静便趣矧兹岩壑邻溪风凉送暑山月夜留人好开书帙牀虚拂簟尘谁知是淹泊延伫夙心亲
　　大龙门【时暴涨甫落】
　　巻波吞岸谷炊黍少人家沧海眞驱石恒河只散沙断崖崩碨老树卧槎牙晩景頽檐下风吹杜若花
　　沅江驿楼
　　飞梁千尺偃长鲸斜日烟霏紫翠横曾忆乱山沅水驿【徐珌沅州驿词云秋欲暮路入乱山深处】惯经迁客舞州城倚帘江映琉璃色傍舍秋寒蟋蟀声正是愁心孤迥处龙标明月晩还生【龙标城距州五十里】
　　回龙闗
　　擘开翠硖迅湍流洗出晴云秀岭浮拂拭西风衣上雨回龙闗下暮江楼
　　相见坡
　　清风生山巅微雨在山脚后山路始穷前山壁又削飞龙中忽断奔马势旋郤两山郁嵬峩一水相互络泄云天光漏仄壁石气错俯逐饮涧猿仰睇投林雀髙低总臲下上殊苦乐彼途俄复经此路邈如昨千里同一瞬青冥倚寥廓
　　飞云岩
　　苍然月潭寺秀絶飞云岩玲珑窔奥坼幽閟神灵潜千年水穿溜点滴渗石乳垂垂万峯窠鑪鞴不得补
　　即事
　　山谷阴晴异西南气偏螺纹苗女髻鸡尾马郎颠饱食愁香米侵肤畏瘴烟犹防孔翠毒不敢饮流泉
　　清平县
　　麻峡古阨塞歴代蛮所争盘旋三重壁陗削万仞城峻极香炉峯百万容胜兵瀵水户可汲沃畴人可耕在地有设险谁能废承平明初防戍卒九千此连营百年阅武场草长蟪蛄鸣所以正德中羣苗复纵横锐师下贵竹劲旅来湖荆百道絶梯冲战功何由成适会长至夜衔枚巻麾旌火焚焰照天诸酋犹宿酲奸凶鬼神怒雷雨殱满盈七亭访遗址落日悲风生黄猴落灯间故老难指名空余重冈路草木飒秋声
　　髙眞观
　　溶溶浴仙池三百歴年久仙人浴不起池下石犀守伟哉张千户殷勤报己厚铁椎椎金鱼封侯印如斗可怜仙縁薄凡骨亦速朽懐中枣尺余米汁那得取
　　平越客舍见田纶霞少司宼题壁
　　麻哈江声夜击撞西风老屋字斜行蛮书一巻秋灯里不独登临忆侍郎















　　懐清堂集巻六
　　钦定四库全书
　　懐清堂集巻七
　　吏部侍郎汤右曾撰
　　八月十五夜试院煎茶用东坡韵作二首
　　鏁防万窍蛄蚓生石鼎三沸苍蝇鸣清风过雨差一快巻幔忽飏茶烟轻阁门之井非第二煮水蛮陬此何意要将氷雪涤烦煎清清泠泠落夜泉石花蒙顶来自蜀顾渚万芽如屑玉一车载茗不疗饥犹胜观瓶居井眉木兰始芽瑶草茁一啜已有清香随君不见露寒桂满今宵好细泛风帘淅淅时
　　门外立鹄惭诸生老夫投牀作雷鸣楼头纸落如飞雪沈宋时名谁重轻休论扬一与益二险阻西来识天意淄渑别白勤烹煎由来相士如品泉相如子云出西蜀昆吾宝刀于阗玉楚宫细腰常忍饥城中佳人矜广眉各争好尚异妆束轻裾利屣行追随君不见牵萝补屋谁氏子絶代风流羞入时
　　黔阳絶句
　　西南诸寨接牂牁风俗传来火济多红犵狫连花犵狫白罗罗杂黑罗罗
　　依稀九驿认龙场乌撒平开蜀道长莫怪西溪水呜咽至今妇女说奢香
　　白白红红绣袂花盘丝绘蜡尽堪夸自吹木叶银环女者卜河边问宋家
　　清凉山下蹑云行飞越峯初振鬛鸣髙栁斜阳易萧索百年陵谷养龙坑
　　荜拨阴繁呼蒟酱芙蓉色斸丹砂一丛露洗卬王竹六月风开鼓子花
　　刺梨秋后正舒芒擘得黄柑齿颊香不是瘴昏青草候客柈也自进槟榔
　　四十三盘闗索岭五千余仞相见坡阿蒙阿孛休劳苦听唱山前山后歌
　　得晴三日即神仙【谚曰乌撒天常披氊三日不雨是神仙】谷暗云埋是漏天却怪一旬山雨絶中秋分外月轮圆
　　羊肠鸟毳路将穷如线钩连六诏通一匹练遮滇海马万牛脊断振山铜
　　僰童蛮女竞相将翠罽花铃一两行细雨黄丝驿前过丛祠香火竹三郎
　　阎梅公中丞出观家乐
　　烧残绛蜡月胧明百和香中吹玉笙一片防云飞不散曲栏干外歌声
　　探喉一串玉盘珠华屋神仙絶代无恼乱中丞筵上见梨园弟子李仙奴
　　审音荀令与周郎檀板铜槽共一牀山雨乍收帘月白听风听水按伊凉
　　玉雪儿郎发未齐嫩丛兰蕙出香溪南朝琼树无人见娇小宫莺恰恰啼
　　管咽弦停意浅深云六扇漏初沈己迷秦客风花路休笑吴儿木石心
　　东山与梅谿长老
　　巉絶发昙寺樵人细迳分路黄秋后叶山黑雨余云驯鸽投空下疎钟入定闻蚤耽清净义花界宿氤氲闻道峩嵋老心空日坐禅髩丝蛮岭雪乡味蜀山泉飞锡来千里哦诗剰几篇黄花兼翠竹节物两悠然
　　自百盈泉至黔灵山寺
　　忆昔冐雨东山行山寺粥鼓传新晴云中黛色几千尺两脚已靸芒鞵轻寒花脩竹自闲丽赤髭白足相邀迎孤亭崔崒出林罅下睇万瓦浮连甍黔灵一峯隔岭背但见紫翠烟峦并归来合眼想娟妙坐觉天宇开峥嵘今晨欵门少宾客襟带萧散帷斋清公防三日会当去十里肯惜防山程疎风细雨引前路小蝶繁秋英道逢樵客看碁罢亦有田父冲烟耕鸡鸣竹里淡日色犬吠坞外喧溪声屚趵亭中一水昼夜百度无亏盈清甘未得借瓢饮空负桑苎煎茶情草中覔路转蒙密岩顶踏迳频回萦琳宫突兀佛塔涌古木上与栏干平祗园弟子越千指尽学寂灭谈无生青山门外几风雨一缕坐看香烟横维摩方丈清昼掩天女一笑花为荣寻诗问法两无碍空手欲控横江鲸法华鱼肉何足啖自煮蔬防炊香秔万钱讵抵一饱乐盘案巳洗秋营营蛮花峒草足潇洒斗大未可轻山城他年林端发薝卜道人记我曾留名
　　龙里别钱苍浮兼寄王介夫杨青村汪道百
　　驿馆灯初炧天边雁失羣溪声寒潄玉岭树细参云别酒一宵罢孤懐万里分怜君好才调蛮府作叅军风流王武子边徼十年迟州县官曹屈声名
　　人主知萧条闲岁月意气好男儿漏鼔山城夕明灯想后期
　　杨侯出宰日遗老赠图经官舍如庵小荒山入县青离杯宛犹昨夜雨忽同聴爱尔溪风句清音共窅防烟沈青草瘴月上铁溪鱼执手时未几凄风岁欲除苔痕渍雨后枫叶得霜初好共娇儿语琅琅闻读书
　　重经髙眞观
　　羽化亦云久灵扉长不扄石池云晻霭檐桂雪葱青月白起鸾吹天寒梳鹤翎丹经遗诀在吾欲寄頽龄
　　倒马坡望张三丰仙影
　　岧岧青云梯泛泛紫烟路似闻驾鸿人凌虚从此去真人塞其内外像非所务大哉宇宙间神防无不寓西驰追金鸦东走逐玉兎挥戈纵可回运化等尘露不见昆仑顶精魄得长驻
　　鎭逺寄道百
　　投分固胶漆托契共芝兰弱岁为兄弟忧乐每相闗如何中分飞参差各羽翰风雨一乖暌惊嗟合并难合并安可期倐忽成对面念子蛮中居五年不相见睢盱视殊俗顦顇领异县每得懐袖书书来增缱绻缱绻临萧晨欢笑旋酸辛行辀倚门左饯道出城闉离言岂为繁悲至不得陈但语各努力门户寄一身一身不自由念我与子同来如浮水萍去若冲风蓬悯悯日月逝析析兰蕙丛二顷种秫田懐哉归老农老农讵易学艰难少生理敝屣累妻孥斗米恋禄仕坐君临池阁倚君读书几沈吟身世间忧来谁举似
　　鐡谿
　　一水弄清晖沿流屡回转山光坐超忽明媚翠微浅穿沙湍瀬激絶壁屏障展縁溪迳逶迤置足石频选渔樵分野席一笑谢轩冕长潭数防儵懐古寄余缅岩端花雨落翠色自舒巻苔滑仙人桥竒懐阻防衍松根隐修蛇云外闻吠犬阴崖寒鐡色千尺髙偃蹇蛮荒人迹稀荆棘密不翦古来佳山水梳剔人所显欲镵岩峦幽小笔媿雕篆徘徊怅将归寒露夕己
　　中河山佛阁懐道百
　　霜重水澄碧清江澹淡波故人天末逺佛阁晩来过雁齿万樯列蛾眉羣岫多幽期成独徃惆怅对山阿
　　登舟
　　马歇休筋力舟行任起居喜随鸥去逺忆共雁来初乡思萦闲日邮籖报睡余殷勤托双鲤万里夜郎书
　　自平溪至便水
　　五更江起雾暗里荡双桨汹汹无停声浩浩信长徃推篷暂窥临艓子浪花上川光互明灭山影迷俯仰缆船呼晨炊风日渐晃朗澄澄碧波映皎镜平似掌回湍成圆渊触石怒涛响滩行屡纡直石骨转森爽天寒竒姿露刻画劳万象千林散青红絶境见无两晨霞互彬駮云锦乱泱漭縁流怳旧山水尽忆弭榜永懐沧洲趣蹔此清尊赏
　　枫木塘
　　如此江山卧不起兀兀篷窗云睡美坐令拊掌笑儿童飞桨声中靧面水起看岭云断复续更夸霜叶红间紫佳时九月十月中孤棹千山万山里青螺髻绾石簇簇白玉盘堆水弥弥防褷羽落沙鸟喧防防田红野老喜村中嫁女捉鵞鸭船上呼儿数鲂鲤几叠屏风碎锦斑一匳明镜香云委渔灯隐隐衬霞上塔火沈沈出水底湖南风物足留连不独骚人咏芳芷
　　横江
　　红楼白舫家家好翠壁丹崖面面稠佳处眞思市门隐生来爱作贾胡留三江雨气连沅口九叠山光望靖州枉史亭前懐古客西风荆棘野塘秋
　　溆溪值骤风雨
　　邅回信所如溆溪日云暮淰淰四山雨冥冥一江雾惊风吹弱缆势挟短篷去舟人走相呼童仆屡顾有客方歌啸矫首义陵路华葢千仞山桃花万年树
　　辰阳舟中
　　善巻古先生闭户养芝术年年丹砂水清浅洞门出福地閟幽栖烟萝望中失
　　南山孰云移感此风雨暮一峯如静女防娟水北住相向淡无言飞云日来去
　　清浪滩寄查浦
　　子昔谈此如秋河梢濆撇漩险莫过中宵不寐念今日一叶果落千盘涡惊霆过耳电闪目乍劈急箭投飞梭雷洄清浪三十里虎牙石怒声相磨滩师为言伏秋涨驾天白浪髙嵬峩横江大艑不敢下袖手但聴渔郎歌只今天寒潦水缩香火尚乞神防呵下滩波平水滟滟秀色诸岭纷坡陀盛衰苦乐互更迭物理如此人谁何念君秋风不得意席防尚没黄尘窝种成不惜五石瓠网去己失千寻柯古来才大有时用四十未可悲蹉跎既不能手把锄又不能肩负戈兎毫千尖扫皆秃文章小技用则那人间主客尽偪仄与子安得辞风波系缆水之湄晩饭山之阿江天风月等闲有添个雨笠兼烟蓑唾壶击缺人不怜老骥谁秣琼山禾劝君莫学王处仲须学神仙张志和
　　江上晩泊
　　飞霰凄以零重阴沍还止靡靡寒威积浩浩夕风起落帆逗前浦竹苇数家市畏虎思蚤眠炊烟尚墟里懐归逝川逺日夜向东驶风灯夜凌乱水国天弥怅望离绪多凄断谁复理
　　发益阳
　　行舻将安穷南溟阻澜汗交流滙沅澧川路俄己半风波话辛勤寝兴错昏旦萧条意不惬凄厉岁云晏伊余初祗役苕华正堪玩百卉今已腓奄忽衣裘换蒹葭天水永鳬鹜汀洲乱落日长沙人微风洞庭岸遥岑眄欲尽近虑澹巳散鼓枻聊一吟悟赏非情叹
　　见月
　　地霁气逾肃天髙寒更爽頽阳既西倾皓魄复东上余霞澄防防张乐楚天广孤光初出匣素景俄映幌号籁叶辞条流哀雁沈响念当穷阴节共此清商赏遥帷灭灯烛冥坐寄遐想眄睇西南星烂烂见三两投浦逺烟暝沦照夕波徃杳杳依行帆悠悠送归桨惊鱼时拨刺邻船响夜榜
　　湘阴
　　清江如玦环落日防金碧帝子防不返潇湘水沈夕荠树逺含青水花寒吐白行舰隐回洲礧礧泝浅流旅泊淹迁次动息异沈浮天长没归雁江逺疾去舟去舟曾几时雪消春草滋西南风信恶心急行转迟留将送归檝美满髙桅吹
　　望长沙作
　　湘流若浮空列岫出遥溆水逺不可极的的烟帆举兰茝凄己衰风波杳何许日暮吊湘君微云敛平楚
　　泊长沙西门追念旧防有感
　　玉砾金沙俨画图水清了了见樗蒲湖南宾客今顦顇暮雨湘西聴鹧鸪
　　同刘青岑防岳麓寺
　　孤櫂随轻风江波澹容与欢言故人驾共此霜洲渡遵岸草径微层阴岭云沍去雁飞且鸣惊麏走还顾威纡陟崖厂隐见蔽烟树入院闻佛香悠然得微悟石门寒叶积竹笕暗泉度窗中洞庭野木末潇湘路松闗映残雪时新物已故诺公诗家流雕琢有秀句相将共防衍徃复惬欢趣暧暧日隐村沈沈水生雾归桡杂灯火山气上烟露人生流电惊双鬓易衰素期君簿书暇有约勤来赴
　　登云麓峯望南岳歌
　　我闻三神山逺在东海东神山怳惚路难到世上五岳蟠胸中忆临沧溟倚日观九万曾踏扶摇风昨辞蓬莱建羽节阳景一翳迷髙嵩西南万里入罗鬼似堕幽井窥圆穹东还云梦吞八九张乐己在轩辕宫七十二峯青聨属苍梧天外云蒙蒙清湘水流环九面南岳神鎭齐三公灵妖物怪薮藏纳丹防赤幕光曈昽峯峯低昂宛相次独有紫葢争祝融雷风穴互开阖玉书金简留穹窿岣嵝山尖蝌蚪字人迹欲到路巳穷使者虚亭花药绕山人仙骨烟霞通似闻緑发有毛女不少翠羽来青童离宫福地入缥缈目所眺瞩攀跻同衡阳县前昔骋望压阵嵼云排空仙山咫尺俗縁误况今百病中交讧升髙视逺腰脚软左右扶掖如衰翁道人铁瓦缅遗构拜岳之石髙巃嵸九疑清猿怨遥夜洞庭落日浮孤篷汉女幽兰冉冉翠楚妃泪竹斑斑红振衣周览穷上下忽与意思增清雄人间扰扰等蠛蠓愼勿变化随沙虫君不见回雁峯来八百里挥手欲驾冥飞鸿
　　至舟中复得一絶句
　　渡头碧缕郊门栁扇底红鳞野寺鱼一种闲情两惆怅风帘残烛照繙书
　　黄陵庙
　　初日黄陵庙微茫楚塞分烟中尘漠漠祠下水沄沄丛冷葳防竹湖荒散漫云何人酌椒醑寂寞酹湘君
　　江夏寄朱悔人王孟谷
　　长安旧俦侣防好在斯文徃者己陈迹髯兮尤逸羣荆门寒翳雪梦泽晩连云凄断郢中唱孤懐正忆君赠别玉河栁烟条春景初头陀寺前雪复此感离居汉上数归棹湘中阙报书殷忧结之子消息比何如
　　赤壁谒苏公祠
　　东逝随流波孤舟日沿越晩经齐安郭振迅夕飚发水恶不可渡连山浮溟渤系缆陟台基登闉瞩岑樾蒙茸翦己久轩敞树华阙名贤迹偶经万古斗柄揭楚泽丛香草余芳殊未歇当时冯宫幽怪鉴毛发江沙涨坼岸渐逺波匼窟拾级连岩髙天长鸟飞没垣墉起迢逓林麓傍隆窣缟衣揖羽流緑髓链金骨忧来思洗醆浩荡酹江月
　　逰寒溪西山
　　刘郎洑下波隐天杨叶洲边初扣舷清江如画浪伏息武昌樊口山依然峩峩几尺开烟鬟吴宫美人顔如莲千年台殿沈野水石上空有金牛眠寒谿氷雪冻始坚涸絶不复流涓涓溪桥一线度微迳孤寺泠落生炊烟九曲亭中荒草菅西山佛阁危峯颠仰穿蒙密入木杪下俯旷放罗山前老僧饥癯不能饘阶下唳鹤清吭圆回廊塔院旧香火一指犹说南宗禅松风阁下松叅天斤斧斩伐根株连神光夜发认何处千牛乳泼菩萨泉东坡居士久得仙髙安酒官诗几篇秦张雅防等蝉蜕涪翁妙墨今谁传窊樽石上醒醉顔风霜退谷如春妍漫郎文采磨不尽江水日夜鸣溅溅南湖一片浮漪涟渚日欲没孤霞鲜菱茭菰蒲岁晩尽莽莽楚薮如平田一邱一壑性所便云腴涧实随因縁风波流泊今偶尔江山主客长年年
　　武昌经吴故城
　　黄旗飐东南汉坻此深阻襟带越江沔筦钥重樊楚炎灵运四百剑玺遗区防龙战争分崩鹿犄失守府老瞒思窃国天子不都许狮儿起江东名字剧乳虎英雄葢世畧叱咤轻项羽堂堂紫髯公早继父兄武英贤备帷帟士马交鼖鼓疾雷破山红骖驔空北户濡须出舻舳整暇孰敢侮天堑长悠悠国险民安堵犬牙崇雉堞鳯集建楼橹裘冕祀东郊圭币荐后土袁山广猎场豹尾神大姥时平离殿起艳质歌且舞至今节度石连娟想眉怃钓台洒酒面荒哉頼仲父霸圗迹己陈江声晩余怒茫茫五水逆浪打次浦
　　将至九江见庐山
　　阴风清旦歇江影明湾澴烟中浔阳郭云外匡庐山汀葭离披尽沙鸟飞鸣还宿意冀申写灵境何由攀阻风九江舟中雪后寒甚羁愁旅况輙见于篇
　　急沬轧碕岸吹漂断通津帆席分归风邈矣庐宫神冰雪意萧摵羁旅事艰辛寄言褚谘议空此平生亲夙昔山泽防柴桑缅髙节清风古犹今化迁名不灭睠言旧墟里翳翳原上雪从公千载余约心自流恱湓城带萦纡湓水淼茫至长懐沈冥子北亭老遗世沙雨浔阳门霜钟二林寺清醑能见访一酌径须醉【乐天江州诗有寻李十一云可怜冲雨客来访阻风人小榼沽清醑行厨煮白鳞】
　　逐客未赐环酒官亦沦谪当时携妻孥曾此江上宅惊涛慈湖峡逺梦齐安驿怅矣感滞留庻慰风波夕
　　上钟山
　　天寒水涸沙一痕石钟之山下见根夏秋百川滙彭蠡遥触赤岸浮青湓是时石钟始有声噌吰镗鞳风吐吞南音函胡北清越非丝非竹摇精魂翏翏一噫吹万有眞宰无朕妙语言眉州老仙去已久后者无继知谁论长松千尺窥月卧嫩篠万个交风喧山僧雅具看山眼布金此地开祗园岩藏诘曲户向背下或如堕髙如轩去来今在一弹指老鹤已瘗巢空存茶香一啜梦清逺江驶万里流胚浑既佳光景忍言去愿结净社依香门
　　放舟至下钟山
　　空蒙一片云满湖西南风起吹樯乌渊渊且止发船鼓秀絶下钟山色无褰裳直上防猿狖乐哉一幅寒林图絶顶飘飖目四豁左右江湖空濶烟波尽处洲渚微髣髴扶桑见穷发天旋地转不少留回看星气忽己周扁舟岁晩梦吴越匡庐五老空船头衔舻如山万商集使者缨旌骑吹入行人扰扰竞锥刀落日悠悠下城邑前临巨石纷盘陀仰看絶壁青嵯峩玲珑窈窕万窍出安得瀄汨生流波风声水声奈尔何只今埋没尘沙多无之琴张素壁岁久抑郁恐不和一歌如扣镡再歌哀知音洞庭木脱水深深天髙月白风入林或鼓或考声钦钦岭猿江雁同夜吟潜蛟出聴老龙泣渔父沧浪知此心
　　彭泽
　　宿云初巻雨斑斑迎櫂神鸦杳霭间烟里栁遮彭泽县夜来潮落小孤山青螺峯色寒应敛锦瑟年华客未还欲折梅花寄归信尚怜踪迹滞江闗
　　马当山
　　喉吻从来说吕梁古今险已茫茫君看白日青天在弄水乘潮过马当
　　除夕泊芜湖
　　一年腊尽可怜宵桦烛椒盘总寂寥荏苒岁时淹旅宿青红儿女又明朝玉堂故事书春帖茒屋丰年望斗杓闲与村翁话畴昔渐看灯火上江桥
　　元日登梁山絶顶
　　看山万里行未足蜡屐复此凌天门五丁凿开岩谷走两戒截出江流奔垂天之鹏羽翮奋横海有鲸鬐鬛翻东西屹立如有意吴头楚尾为藩垣辛盘上日帆落蚤白沙一道清江村欹斜得路蹑飞鞚下看落日如朝暾疎林木叶寒不脱已变凛冽回春温琳房金碧挿天汉举手似可星辰扪谢公青山纷在眼渐与夕照岚阴昏扁舟径欲下牛渚怪魅不数鱼与鼋十年以来逢此日仗下广乐陈临轩享王鞮殿廷舞缨緌簪履华星繁归对妻孥日已旰人事请谒犹烦喧山中清净今何有道人与我皆忘言水底潜鳞适浩荡云边逸翮辞笼樊一年回首风雹过又与桃李书朱旛惜哉花开我己去酌酒且满屠苏尊
　　采石矶
　　入春二日风和柔来寻采石追前防骑鲸人去三千秋缥缈尚结空中楼登临旷然销百忧江波澄澄静微流髙舻如积连汀洲天鸡晨鹄戏圆沤下访古碣断不收四壁光彩丹青留萧郎落笔秀且遒名山嵬崫洪涛浮恍陟玉室凌丹邱啸傲五岳轻公侯清风亭下思小休长松落落罗道周如古君子苍髯脩道人三四彭聃俦下临洞穴岩窗幽神镵鬼斧工雕锼俯仰今古同悠悠云胡不乐吾己媮一声欵乃随棹讴飘然不系乗虚舟
　　雪后望钟山
　　建春门外郁岧嶤紫气曾传接绛霄飘洒钟山夜来雪盘盘云际玉龙腰
　　晩出长千里
　　青谿还傍莫愁湖一片斜阳夕草铺玉树歌残惊鐡马宝衣烧尽失金鳬楼空烽火山犹绕冰断秦淮水半枯惆怅长干小儿女夜深啼杀缭墙乌
　　夜半发青山晓抵京口
　　荡潏生洪涛扬舲逺天际鲸鱼掉其尾一纵千里逝微茫晓钟声遥落金山寺
　　琉璃河题壁
　　緑树阴浓露未晞槐根青翠湿人衣平桥野店日初上隔水乳鸦零乱飞













　　懐清堂集巻七
　　钦定四库全书
　　懐清堂集巻八
　　吏部侍郎汤右曾撰
　　丁丑三月二十一日晩过韬光禅院
　　涧桥徙倚老松根肃肃岩扉自不喧坐觉清风生石壁行穷脩竹见山门依依烟郭江光绕点点林鸦海气昏却怪白沙春涨濶防人指防说潮痕
　　晩至湖上
　　出郭尘事絶晩来幽兴滋緑尊明月下红雨桃花时烟水忽己暝櫂歌安所之南屏夜钟发昨与山僧期
　　过吴门某氏别业
　　鸣禽变春声首夏开闲园置酒度髙阁扫石临前轩疎花蔫日长众卉交风暄孤桐翠新引密竹阴已繁嘉宾盛壶觞兀兀杂笑言适意各异趣宁知寂与喧
　　题宋牧仲中丞西陂鱼麦图
　　漫叟江湖句翛然独会心将家时未可许国意方深池馆澄波曲襟顔嘉树阴西陂烟景好展巻得幽寻蒹蒲岸萧萧水竹居图中人自逺濠上兴何如散帙从漂麦临池学种鱼谢公邱壑性雅与世情疎雪苑今词伯平生分最亲横流思大老古意见绵津水影漾己緑烟条发更新萧闲有何事鱼鸟照风神
　　题宋山言授诗图
　　人间诗句鬬豪雄谁解萧闲语更工文采争如宋公子五言冰雪是家风【山谷诗翰林尚书宋公子文采风流今尚尔】
　　自有门庭一瓣香金鍼度与绣鸳鸯承家徐庾多新体文字锱铢细覆量
　　佛香入院一篇诗河曲分吟记徃时今日披图见顔色江湖落月十年迟
　　清水湾遇乔无功
　　落日生层阴屯云抱湖尾风波客程阻淮海夕流驶隄回隐行帆邂逅见之子絮语明灯初离悰宵梦里堆盘饤蔬果散帙烂文史清吟悯疮痍霪潦去年水深思理人术感叹夜中起
　　五月十七夜防纵櫂园
　　停云淡欲无清川相与闲临泛自成趣何必江湖间落日漾彩翠微风散襟顔纷衍草木丛坐久宛深山暮禽共烟暝孤月随棹还沿洄遂忘归水际门不闗洞箫起层闼清响结幽潺波心骑赤鲤亭上放白鹇何当乞刀圭仙药解我顽
　　纵櫂园四首
　　幽居适野性况此青林间小阁夜来雨夕阳池上山风蒲翠影乱水鸟沧洲闲钓艇射陂曲烟波时徃还主人兰台客昔侍未央宫抗议赤墀侧拂衣沧海东风波去不息流泊始无穷寂寂著书地凄凄寒露丛安步穿桥缓衔杯入座迟水清盘石上风起夕凉时栁下收鱼笱芦根立鹤儿邻人暮吹笛长忆竹林期流水抚遗轸钟期失赏音逶迤泉壑地零落死生心罥水池花夕连城海气阴孤懐待明月有叹必盈襟
　　赠乔云渐
　　昔防淮海滨嘉会君子同别袂一以判十年阻西东读书秋堂清漉酒春醅红志士秉髙节宁知道方穷出处理匪齐离心抱忡忡连年相思札缄彼南飞鸿颇忧目近轻云翳虚空端居结遥念何由豁羣蒙
　　君有东臯田近在射湖曲漫漫秋塍黄猗猗夏畦緑公家井税毕伏腊资亦足河伯昨告灾千里等沈陆肃肃哀鸿征啾啾饥乌宿髙人甘藜苋俭岁供饘粥时吟琼琚篇晃古光蓄松门微月上茶乳泛新馥澹尔静者心宁为万物逐
　　乔柯有卑荫清源无浊流束发追羣彦与子心绸缪懐玉被布褐遐哉今白头叩门知缓急稻粱非身谋昔者郑公业衣食常不周又闻徐常侍倾家卖车牛懐君髙世行太息前贤俦
　　纡辔指京邑投鞅蹔淮壖四序纷回薄感叹非朱顔堂上尊酒陈欵曲平生欢深愧鸡黍约凶年艰盘飱欲分俸钱薄踟蹰未敢言儿郎皎琼树世业书一编小筑松石下深心豪素间勤当注玉液余念且勿闗
　　题乔无功梅花书屋图
　　泠蕊幽香自到门一钩寒月近黄昏赋心合在横斜处知是淮南第几村
　　淮阴舟中别乔介夫
　　泝流乘风涛落帆淮鎭泊萧萧原上雨分洒入林薄茅檐灯火微隄缆菅蒯弱长河风浩浩竟夕梦犹噩明晨揽衣裳屯云翳遥郭愁心依故处有酒不能酌况我同懐人须臾成离索秋堂读书夜风雨事如昨十年各飞沈所至异苦乐方将共防处心迹本寂寞买田未敢期农事慕东作
　　题介夫小照
　　屋后藏书万巻新门前野水碧粼粼卢郎如此丰神好不是牛栏鸡栅人
　　送旵山和尚归徐州
　　缾鉢自兹去支公眞胜流帆低泊淮鎭花落到徐州余亦慕栖隐年来感薄防羽衣明月下他日记黄楼
　　桃源晓发寄方若及无功介夫兄弟
　　鸡鸣首北路不见淮南树相望己相思别来曾几时黄河流天外行子飞征葢飞葢路己逺黄河去不返愿逐河上舟渡河入淮流河淮水同注到君门前住倘君烹河鱼烦视腹中书
　　雨宿红花铺
　　夕阳明复翳苍烟黯不收暮山沈楚色凉雨入齐州细草裛余润荒陂赴乱流夜灯檐淅沥孤馆飒先秋
　　农家
　　农家此墟落无事掩门扉草际饷田去烟中驱犊归槿篱闻犬吠茅屋有鸡飞薄税输官早应知吏到稀
　　郯城道中
　　残枝宿雨滴初日蚤霞明原上横雾气林中喧鸟声行人渡野水驿骑转荒城寂寞劳歌者因之感旅情
　　道上
　　出门随动息际晓渐葱茏葭菼媚幽色水云澄逺空緑槐山店雨红蓼野塘风满眼自留翫休嗟途路中
　　渡沂水
　　一苇问舟子沦漪复此间澄襟照流水暄景弄湲潺沙逺川光灭人稀渡口闲悠然津济乐谁信浪如山
　　沂州懐古
　　南山之南北山北无田何由可得食正复何用得食为古人髙节三叹息少年雅慕东冈陂朝事诗书暮钓弋如今老大转自笑养鸡牧豕无心力琅琊城头啼饥乌羸骖劫劫朝复晡不须更觅谢仁祖得米但就陶胡奴
　　再渡沂水憩林中作
　　屡问渔人渡若为林叟期微波沙瀬激茂树午阴移花影宿蝴蝶川光隐鹭鸶遥遥白云岭心忆入山迟
　　槿花
　　鲜鲜木槿花青枝间红蕚不待怨秋风朝开暮还落
　　将至丰城集
　　废陇深泥没平芜断岸侵悠悠古时路草草异乡心汲井茅茨下解鞍榆栁阴卧闻牛下铎是物有知音
　　沙亭峪始入山
　　岳势己垂尽客来心乍欣渠鸣沙上雨雷起峪中云从此岩峦接遥知烟霭分东临沧海上一道翠氤氲
　　望雨【时在蒙阴道上】
　　横风自西来飞雨行东峯峯峯雨气接合防阴云重下有隐君子含景佩苍龙歌啸方自得闭门聴夜舂
　　雨中晓发
　　遥山殷雷声衾枕忽己曙出门转骖騑惨顔怨徒御蔽翳阳景亏淹宿阴云互激激涧声厉齿齿山骨露人冲烟光出鸟惊暝色赴霁日林半明回风雨还度蒙山杳何许茫昧郊门树析麻向中原剥枣懐徃路清风吹襟袂一过澹百虑夷涂良独难安得辞局步
　　雨霁
　　既霁气色佳日照前山明宿云尚回合稍稍南风生南风一披拂倐使阴曀清隔林送蝉响夹岸乱蛙声昨来山雨过水溢遂绕城兹焉己归壑犹怯褰裳行丛生蓬与蒿欣欣自兹荣下田蓺嘉禾禾偃流纵横爱憎一以别遂伤造物平吾生亦一物营己讵非情
　　雨中防歴下亭分赋
　　纷埃各有营佳防偶然遂漾舟清川上飒防风雨至路穷屡屈曲桡回引幽翠泠泠葭苇丛蒙蒙水云地兹亭废己久风雅心所识经营方在今照壁碑版字潭烟沈暝色浦树激寒吹采采湖中花芳洲欲谁遗伊余同懐客壶觞邈髙致碧筩还小饮香尽人己醉酒酣步前楹跳波看鱼戏湖声万荷叶的皪乱珠坠鹊华隐不见钟动山南寺缅彼千载人窈然沧洲意
　　九日琉璃厰登髙同刘若千作
　　冬官抟埴岁有程千夫许许雷发声蓬莱宫中陶万瓦岁久土积山峥嵘登山一笑此何有却与今年作重九天边斜日暎孤云望里西风帯衰栁忆昔慈仁飞阁中四虚突兀撑青空昨岁蛮江骤风雨云幙周遮艳歌舞岂知万里从天涯
　　帝城复采黄金花悠悠感事黙惆怅茫茫望古空咨嗟君不见宋公戏马台英雄格鬬余蒿莱又不见杜老云安宴词客哀时泪如霰我曹幸际太平日瀚海烽销新罢战佳节犹堪继觞咏书郎莫漫忧贫贱河冰昨夜冻桑干积雪隐见浮云端苍茫临眺日欲落激激衣上风吹寒日饮无何爱犀首且归与子同杯酒
　　送查浦之兰州
　　君去过洮水闗门落木空黄河绕天外白草满榆中悲壮寒城角萧梢大漠风书生有燕颔辛苦笑雕虫万里通西极
　　王师献凯旋三河遗孽少列郡戌兵闲幕府风云上才人文酒间霜中明猎火小队出萧闗
　　送别青门侧相思陇水头因风音防雨雪向边州苜蓿连天逺琵琶出塞愁金城方畧在暂尔借前筹二月十三日赵蒙泉孙松坪查亭王令诒查声山王赤抒吴西斋史蕉饮小集寓斋
　　忧端来无时忽尔旷沈寂平生慕栖隐早岁邻缁锡朝梵香入林夜钟寒卧壁蹉跎世縁误老大饱更歴懐人路杳杳抚旧事的的凄断五条弦中心有离析
　　披帷来朋知劝我泛清觞云此忘忧物聊以寛中肠一酌虑暂遣沈思绪弥长满堂各欢娱向隅黙自伤幽幽日沈夕防防花辞房萧条感离室半焰余灯光
　　故人海曲归【令诒新自粤还】握手共花底寒暄五流易一官偶然耳讽谕髙州謡澄明盘谷水牛刀虽一割歌冁然喜乃知才且贤匪直风物美嗟嗟同袍者寂寞校三豕
　　与令诒话旧
　　五岭清猿外相思云海间故人还执手尊酒为开顔吏议三年误离忧半鬓斑逢春易惆怅花落忆还山
　　为令诒题写眞二图
　　梅花村晏坐
　　前年君过大庾岭清梦每到罗浮巅梅花开时雪万树蛮乡地僻心悠然归寻图画记畴昔万里回看如咫尺想见参横月白时酌酒对花谁主客
　　竹溪聴雨
　　焚香永日坐萧洒散烦襟可是清泠子翛然江海心幽藂喧过雨浅水戏防禽他日山阴兴应縁修竹林
　　晩登亭寓楼
　　风日登临好乘闲还重寻春泉静逾碧岚翠晩来深三月烟花节中年哀乐心檐阴黯将夕窗外有羁禽
　　题梅桐崖抱琴图
　　先生冰雪心夙谐山水趣泠泠十指下古意窅然遇门前敬亭山色闲谷溪屋后鸣潺潺神仙中人图画里瀑布松风试一弹
　　出右安门防诸园亭至座主宛平公丰台别墅看花尽日作八絶句
　　伤花泪草我何堪三月幽居闭一龛忽忆寻春春己去又随飞絮出城南
　　幽禽出谷似闗情野水分畦漫漫平一道丰茸芳草路緑杨影里桔槔声
　　淮王载酒少经过门馆萧条挂薜萝闲觉清风入廊槛緑鳞鳞起水微波
　　桥回漠漠野田青荷叶菱花接逺汀多少懐人伤逝意一时并上水边亭
　　晓色昽锦障开殿春花事数丰台天公雨露园公力等是批红判白来
　　休嗟狼藉市门前绕郭栽多万畛连当日洛阳全盛日一枝姚魏直千钱
　　太傅林亭初到时银筝弦拨玉箫吹花光二十年如昨老大心情付鬓丝
　　遗山诗老惊仙语下笔王郎含古春亷赵风流总消歇钓鱼台下养花人
　　大雨中出广渠门
　　滑滑深泥没膝初长安街市欲生鱼艰难去马来牛迹萧瑟盲风涷雨余但觉人间尽虞坂不知何处是髙车隔林灯火冥蒙起恐有幽人闲读书
　　新寺【万歴时中宫建岁久圮废寺僧募赀重修】
　　一径阴浓薜荔墙偶随放梵赞公房松梢细滴长廊雨佛院微明小炷香空自布金思长者至今纨扇剰昭阳【旧宫扇尚存】百年兴废须臾事意树心花入道场
　　过汪东川祭酒所园新居
　　髙卧园林日掩扉先生眞与俗情违旧因看竹人曾到新见巢梁燕又飞香灺始知清昼永庭闲细数落花稀何来剥啄门前客十丈红埃未拂衣
　　次韵西斋毒热见寄
　　清冷何路驾飞车奈此焦沙铄石余暑炽无縁重命酒日长聊喜得繙书握环人似萧闲甚熨局门知造请疎数亩江乡菱芡地尔时眞羡结茅居
　　短庑深知美荫难丛生况望绕珠玕一瓯香茗因留客两部鸣蛙不属官颇爱称身冰簟滑每思应指玉琴寒何郎苦热休题句大火西流取次看【何逊苦热篇云愿以三伏晨催促九秋换】
　　效乐天体和赤抒下帘见寄
　　忆君六扇湘帘下吟出新诗冰齿寒当槛花宜垂处见近秋月待巻来看小加障蔽流尘少似觉虚明拓地寛瓜饮时时兼茗饮人间闲杀是枝官
　　和赤抒鹭雏
　　好事谁分雪色雏羽毛未满态先殊一阑花下看鱼戏八月秋深共鹤孤恰与野航添物色引教幽梦落江湖更慿妙絶丹青手写入莲塘蓼岸图【唐边鸾有鹭下莲塘图周滉有蓼岸鹭鸶图】
　　送令诒之铜仁任
　　之官鸟道外丛木子规啼人物余三户云山入五溪秋风沅水上明月夜郎西旅雁稀消息全家好共携昔恨播州逺今来逺更加铜人空没水金穴枉披沙才子乌罗长山城白葛花祗余官舍好云木似仙家苖猺俗未革教化尔能为酌酒聴蛮语焚香读楚辞方书防瘴疠禄米给亲知讵免为贫仕归田且后期轺车昔于役回首楚天长山静鸣铜鼓林深拜竹王故人从此去逺道若相将别后能遥忆音书未可忘
　　送赵明府之合浦
　　岭海清泉酌更寒牛刀小试取琴弹采珠不用千余日一宿争还为长官
　　晩同声山原衡饮亭寓楼
　　花鸟春来己旧防窗中落叶倐惊秋故人好在重携手【原衡新自檇李至】明月生时更上楼青嶂晩从烟际出玉河寒傍槛前流与君长簟西风夜不待啼乌也白头
　　再用前韵和原衡
　　三年与子阻同逰
　　帝里风光及杪秋归计尚虚黄菊宅愁懐多傍夕阳楼悲欢事与浮云去富贵心如逝水流他日相思肯相访应从栁市更南头
　　送蒙泉之定陶任
　　十载金闺籍蹉跎甫一官未应悲老大己自饱艰难局步骅骝厄惊涛溟渤寛浮云俄顷事一笑为加餐陶唐有遗俗朴野几人家天逺三朡国春饶一县花讼堂余鸟雀农谱课桑麻雉乳渐渐麦知应劳使车散绶彤墀侧疎槐荫直庐畴咨民瘼切召见
　　主恩初问俗懐甎逺谈经坏壁余君看一升饭何似五车书
　　徃者文章契诸贤骨肉亲【谓乙亥冬丙子春文酒旧防】风流随逝水张饮复萧晨鸿雁清秋节林泉我軰人他年鸡黍约肯就越江滨
　　夜雨
　　昨夜窗中月今夕林外雨庭轩落木声儿女残灯语忽闻秋管引弥觉离思苦清川日东流懐人何许
　　送内人防至潞河
　　营斋十万不闗渠况复长贫愿总虚零落郊门送归日两行白旐一輀车
　　也解浮尘万事休谁能华屋不山邱爱河毕竟何时涸老泪无端只暗流
　　一寻徃事一伤神风雨漂摇共苦辛料得夜台回首处尚怜庑下伯鸾贫
　　三年睡起失骊珠恸哭愁云下直沽【乙亥秋孺人以儿官防归亦由潞河南下】今日重来呜咽水夜风萧瑟飐樯乌
　　小儿学语似初莺掌上怜如玉刻成【小儿屺孺人尤爱怜之】遣向灯前诵论语令君聴取读书声
　　凄凉横笛不须吹宛转哀思未是悲一夜孤舟娇女哭峡猿啼到断肠时
　　一语重泉闻不闻平沙独鹤呌秋羣纸钱飞尽残缸灭有梦如何不梦君
　　君归埋骨旧青山逝矣余行老衲还经巻药罏相伴住结茅已就屋三间
　　八月十五夜
　　澄明望秋月惆怅入遥帷白露霑衣袂青苔没履綦鸟惊飘砌叶风动隔墙枝独有伤心者偏经摇落时九日同西溟赤抒西斋蕉饮登慈仁寺毘卢阁以亭木叶下五字为韵
　　闲居当重九凄若病叶零稍思谢尘劳偶来叩禅扄升髙展逺眺杰阁起亭亭防氛敛己无豁达天字青飘风飒然至响戞殿角铃顾此浮念遣恍惚逢仙灵
　　葱茏春阳敷景物丽青奄忽被霜露侧耳寒蛩号四运行复周狂驰无乃劳不如一杯酒为欢寻我曹泥涂未云卑嵩华何必髙方寸起灭间万里争秋毫
　　危栏俯万井苍然见乔木蔼蔼
　　帝王州朱甍接华屋髙门艳罗绮清吹激丝竹美人方宴终兰房扇余馥宁知云端士荡荡散防目仰观青冥逺俯视白日速
　　凉飔征雁起落日轻霞接悠悠天末云防防林中叶授衣及凛秋缝素有闺妾忽念泉下人衰泪俄映睫霜天枯百草夜火山南猎安得回壮心走马逐防侠
　　荣瘁各有时黄花又堪把举俗爱佳节美酒斟满斚层轩凭穷秋西流弱水泻飞尘横绮道车马在其下人生无贤愚意得即潇洒时哉引頽龄晩节冀休假









　　懐清堂集巻八
　　钦定四库全书
　　懐清堂集巻九
　　吏部侍郎汤右曾撰
　　次韵答焦饮
　　百年不待羊胛熟浮世风轮空轣辘与君得闲即相觅何用陈遵留尺牍忆昨春官共上时杏花寒食炊饧粥兰台职司亦何有十载堆盘饱蔬防精神虚费空自笑蝼蚓蛟螭杂篇幅酒人未散燕市中荆卿悲歌渐离筑夜防烛跋软语接徃徃屏风触倦仆前年君过南海南五岭清猿绕云木蛮江风雨我归檝自着短衣歌独速尔时相望不相亲空有离懐常在腹
　　帝城聨袂杪秋节采采黄花不盈匊方期尊酒同欢娱岂意惊颷变歌哭劳生自叹扣庄缶爱弟何心赋贾鵩相看顦顇销壮心谁念虎头飞食肉浮云变灭根尘净香火名山愿己宿连天风雪常闭门不碍打头低置屋佟钟山副使将之鳯阳出所画见贻赋此道别
　　凌凌悬秋光秋声撼我屋忽惊尺素到秋色俄满目霜中万木脱一丛抱寒竹离离危石旁幽花媚黄菊使君贻赠我厚意勤所朂要令岁寒姿臭味同草木岂惟妙墨少兼有新诗辱绸缪契分深文雅襟情独西风迫重九清旷邈川陆离杯出城南数别日己促钟离建吴会寿春枕淮渎中丞持节时十载风转烛羊公碑石在士女杂歌哭今来得使君遗爱继前躅人才备文武【出郡志】民力恤杼轴自兹为政闲转令幽兴熟清香余燕寝白日稀吏牍过江六朝山方寸纸可缩冶城超世想染翰风谡谡应怜埃底逺梦绕林麓清防未可同勤当寄尺幅
　　先太孺人忌日
　　四十年来泪眼枯斜阳望望断残芜筵前毎羡探懐橘林下常悲反哺乌马鬛封卑怜宦薄虎儿才少觉身孤伤心遗墨巾箱久零落芸香半有无【先太孺人手书诗集久存笥中微伤蠧蚀近复籖整】
　　对芋年时自惨凄遇鲑当食更酸嘶半丛苦竹寒泉潄一树冬生故垅低鞠追随伤爱子珍新料简失贤妻每当露泠霜清日犹似儿时失母啼
　　次韵赤抒题西斋新居兼柬戴占防
　　买宅应须更买隣南园北曲一时新支分茶灶清闲地位置书牀淡荡人客到每吟嘉树好醉归何用长官嗔就中斗室香浓处合有桃花玉洞春
　　赤抒枉约城南之逰会雨不果怅然有作
　　晓雾冥蒙雨渐晴几回惆怅绕廊行己辜韦曲看花约空忆章台走马声风磴隔年醒宿酒水亭他日聴残莺思君帘阁闲慿处不少伤春懐旧情
　　题朱文盎月波吹笛图
　　不知何处最髙寒万顷光中白玉盘倚出秋风一声笛青天碧海总漫漫
　　可惜征衫依旧青仍携铁篴过江亭浔阳西上方空濶定有蛟龙夜出聴
　　早春过碧山堂
　　蓓蕾花枝冻未抽暖风行压百花头鱼龙戏里看灯影鵞鹳军中鬬酒筹入座迥含今古意懐人别有管弦愁不须惆怅东防雪始叹年来似水流
　　宴坐
　　宴坐焚香亦自佳山灵物色到幽斋一峯秀割刚当户老树根穿欲迸堦农圃心情闲甲子壶觞风月旧朋侪绿莎行迳篱门里好语吴中寄笋鞵
　　圣驾幸阙里恭纪
　　古有崇儒礼今方论道年文明光上下声教被垓埏理契轩图始功参姒范先无为
　　皇建极有纵
　　圣希天絶学思洙泗遗风尚管累朝勤爼豆六代备宫悬至德涵无始元符叶自然灵襟三殿里宝思五云边遥接翔鸾步亲分绣鳯鞯风雷环宿衞邹鲁睇山川入径珪簪肃登堂金石宣晬仪回葆吹展事益琼笾酒挹金盘露香分玉阙烟羮墙
　　宸思切雨露
　　主恩偏特下期门葢频颁太府钱殊荣分后裔旷典及先贤鳬峄新封雪沧浪未改泉市添槐更密手植桧还圎睿藻星辰丽
　　天题琬琰镌百王归凖则万象入陶甄相圃观风俗云台锡土田共欣时履泰方际位乗干盛事辉今古髙词载简编赓歌逢景运短笔更裁篇
　　恭览
　　御书笃志经学四字赐韩侍郎为作歌
　　金壶瑶札贞观年神豪飞洒如云烟清风美徳近臣赐寳贵何啻青瑶镌雍熈淳化变朝体摛染所及神明全攀车受贶继前典儒臣苏李恩犹偏明良际防鱼水合翰墨照耀星辰悬方今
　　圣人轶三五文思至徳苞坤干九州焜煌八表格倬彼云汉赓诗篇墨花泮涣邈天上人间风月何由传春官宗伯起吴会退之永叔知谁先九经纵横森武库百家倾泻流奔泉猗与国桢郁梁栋寂与文士穷丹铅遗文如见伏生语奥义欲废康成笺公卿大夫重经术文儒致用非徒然殊恩自得稽古力异数不问官曹迁忽颁四字灿奎斗嘉乃六籍勤排穿
　　天章云锦烂五色乍荫髙栋扶脩椽通都叹息传盛事求观车马争喧阗鑪锤万象羲颉上并包八体钟王前嘘嘘云雾气腾地荡荡日月光流天岂惟笔精更墨妙遥识
　　主圣兼臣贤庙堂从容论道暇坐倚瑶瑟鸣朱文章黼黻光册府谟益赞簪裾聨庆云葩郁甘露结时有瑞气萦珠躔焘冐子孙绵世世永与玉轴琅函编
　　送姜友棠防东兖即还四明
　　秋气入东郡感君羁旅心杜陵昔防地髙李共登临落日空裘马寒芜自古今渡江冰雪后好寄越中吟
　　题黄尊古上都秋色图
　　落日牛羊下逺村平沙万马别开屯君看没鹘盘雕处莽莽青山是塞垣
　　八月穷边雪片麤角弓鸣处草全枯上都一片清秋色却是寒林大小图
　　送九如表叔之太和任
　　花外潘舆望若仙飞来天柱县门前知君不爱西昌尉爱去闲叅玉版禅【吉安产玉版笋】
　　闻道章江接贡江十年幽梦付篷窗洄沿山谷祠前水好寄鲤鱼时一双
　　蕉
　　乍喜灵苗一叶生烟中新翠出檐楹小来己爱横窗色老去应怜聴雨声入夜最宜清露洗几时眞见緑阴成寄言防笔题诗客半展斜开信此情
　　病起遣懐四首
　　俗虑从知了不闗絺衣芒屩称疎顽居如潘岳城三面人笑王微屋一间墙角秋阴黄叶早门前野水白鸥闲也知亦有欣然处拄颊西南防防山
　　何妨席且教温味道躭书业力存偶以剪蔬叨地主不曾食肉慕屠门草荒场圃虫鸣急秋入菰蒲雨打喧从道王城歌吹海一身却傍老农村
　　疾甚清羸暑更加重帘曲曲为周遮病昏目力抛书籍客妙清言冰齿牙两巻檀弓寻物始一篇秋水送年华日长髙着青油幔好防堦除手种花
　　离骚美酒好风神常忆卢郎最可人万事那容多皂白一生所得是因循亭景物秋无主子墨生涯甑有尘暑意渐消凉入早黑龙潭下雨来频
　　题耕烟老人画
　　东风一萌芽楚泽几芳草离离杂石暎茸茸出波好洞庭连天见鹜羣子规冥冥啼不闻霏微台下神女雨缥缈水上江妃云一幅生绡剪不得春来沅水桃花色碧杜红蘅亦有情玉箫金管空相忆满载潭州百斛酒春帆直下麋湖口赤沙青草欲合时云梦轩然吞八九此时客意殊茫茫骖龙帝子防潇湘浮空近见戏鲔影接日逺没飞鸿行我念前防怳如失重见耕烟老人笔彷佛君山螺髻青月明幽咽湘灵瑟传闻石穴潜通吴神仙窟宅诚有无包山云物閟清都烦翁泼墨还作图
　　送髙两诗南归
　　悬榻故人去论文前会稀惊风还逓响征雁不同飞白袷寒将巻青山久念归因君寄朋好会采旧山薇休嗟不得意辛苦为浮名落日古原上闲门秋草生晩菘和露摘时稼面场平一悟静中乐深知达者情
　　画兰
　　三千年覰玉壶空阿母留将几叶红今日人间太零落兎葵燕麦任春风
　　香草争书入楚词漫搴沅芷扈江篱握兰每待春相问空谷无人自不知
　　简野航
　　晨兴入公门归休午阴寂疎帘静不巻髙林雨余滴解带北牖眠烦暑欣已涤沈忧旷无所冥念淡自适欵户轮鞅稀闲坊选幽僻摘芳苔暗径搆石云生壁昨宵风雨中杯酒转愁惕念我同懐者何由展良觌
　　立秋前一日陈六谦民部见过
　　焚香小院气氤氲寂寞谁过访子云忽讶清光暎鹥尾又添佳句咏鵞羣【新城司冦赠诗有鵞羣句】林中解带消秋暑石上繙书爱夕曛明日西风飘一叶井梧防防似先闻立秋日顾九恒查悔余同集翁萝轩寓斋分赋以立秋二字为韵
　　炎氛何时休火云嵼立凉飔忽暗动爽气己先入一春复一秋年年客京邑惟惊客鬓改催归日夜急忧生情未免学道时犹及萧条晩来雨飒飒林表集如共阴虫悲恍闻孤士泣
　　不乐今何为四序倐复周百川水东注谁能挽西流且持玉巵醪欢言酌朋俦兹日非昨日脱叶初知秋故心一以移两腋风飕飗亲知访我至许作半日留明灯巷南陌踪迹眞云浮
　　雨中六首
　　一雨良复佳久雨何时霁欣厌已异心物情故多蔽卜居深巷僻荏苒此再岁入秋暗愁霖屋漏避无计惟余窗前树作风雨势纨扇委箧中秋衣行当制残灯耿照壁忽感下泉逝
　　昔在芸阁居日髙犹晏眠今来披简牍束带随众贤职事敢云疲尘劳遂己牵况此泥活活聴鼔行朝天偪仄九衢中寸步成险艰既归任偃仰得性复陶然
　　阶除莳众花不待清池注娟娟洗幽竹羃羃生湿雾新英擢脩茎葱蒨孤桐树隙地蕃草木闲心寄场圃长廊自周行雨防讵知数小儿诵论语琅琅自成趣阴曀何由开聊此慰朝暮
　　生不识杯铛无縁更论酒区区身后名大笑复何有膏兰徒自焚金石讵为寿神方链上药欲驻頽年久寸田养黄芽不救白骨朽年年秋井塌望古一搔首
　　抱瘵虽积歳缮性常恬如幽居多暇日朋好亦未疎何来困拳局没髁街生鱼故人数叩门【悔余】独自绕我庐扪竹爱新粉暎窗寻故书主人出何事旧雨空愁予我友尚书郎【西斋】比屋在西邻每共文字防爱逾骨肉亲惊嗟会面稀霪潦亦浃旬谁知巷南北邈若江海人公家出入劳私舍升斗贫岂无世患干临风一愁辛干没有时己不负秋与春
　　萝轩为李寅谷写秋成图赋一诗其上
　　负郭二顷田太仓一囊粟二者竟谁可烱烱念自蓄朝叩故人门高堂散蒸溽忽惊秋景满西成纷在目依依面场圃暧暧见墟曲时稼久己登新酒行可漉年丰无吠犬岁晩休叱犊田父何所云鸡黍同近局披图还太息此是腹中欲【王俭语】颍上思薄田杜陵觊微禄悠悠秉耒意千载恒相属秋风有时起归驾何当促借君风雅笔洗此烦脑毒李侯金闺人雅尚拔流俗平生髙逺性常恐古人独田园不可期山资几时足不如南山下种豆及时熟傍舍生烟霏连村入云木惟应寻二老披草徃来数
　　送杜大宗伯归秀水
　　夕梦青山朝抗章吴丝新防鬓边霜鼎钟勋业光前史鱼稻心情忆故乡秘殿从知稀履迹上台犹自辨衣香两朝耆旧风流在归日先开会老堂
　　遗荣髙节古无俦深重
　　君恩许赐休剩有书名满台阁依然传癖在春秋【先生好左氏传手自注释】九门祖帐来天上一曲湖光绕秀州径欲从公轻舸去招呼海鹤狎江鸥
　　过可园简王敏行郎中
　　寂歴虚斋境更幽不妨无事日闲逰窗中密竹风惊夜槛外丛花雨打秋每见草书留几上时来浊酒过墙头与君鸡黍为邻并暇即招寻便休
　　送令诒归松江
　　去国名何减还山意有余未成三亩隐且傍九峯居乡物传鲈鲙门生议蠏胥他时小儿子看读五车书不信时清日长令老故园贞筠如挺拔俊鹘必腾鶱物望归封事
　　天心重直言会从阊阖里还认旧巢痕
　　新月效义山体
　　风露晩来清如钩新月生未嗟轮尽掩似吐镜微明扇侧黄金殿眉纎白玉京殷勤待三五莫漫怅亏盈
　　柬西斋时入直武英殿仍用前韵
　　文雅今谁似萧闲不愿余忽闻青客还上玉堂居检校防幽蠧传钞令小胥茂先多未见别有洞天书每叹松成葢犹思杏满园孤鸣怜鹤警【谓西亭】分路试鸾鶱职事兼书府官曹本正言西庄【谓了谿】同下直频视日斜痕
　　九月四日奉陪韩宗伯碧山堂桂花下作
　　淮南消息比何如喜见连丛破蕚初海曲移来秋馥郁月中分出影扶疎偶随杖履成髙会不少琴尊在广除闻道杼山诗句好一枝端合寄尚书【顔尚书有谢陆处士杼山寄桂花诗】
　　桐城相国致政归里赋呈四首
　　第一人须第一官干光遥防防云端清标岳立嵩衡峻雅量春浮澥渤寛鱼水君臣前代少冰霜风节古人难忽思弄艇烟江去梦把枞阳旧钓竿
　　三十余年禁苑来平临紫阁领丹台九陔天际司霖雨五色杓南望上台啓沃心眞符
　　圣主陶钧力为养羣材文章一代悬词律
　　御制诗酬日几回
　　涟漪太液水西东
　　赐第恩教近紫宫报国每添双鬂雪浮家新借半帆风萧然襆被常如客去矣莺花稳付公三月江南芳草緑谢家池馆画图中
　　倾都张饮接重城政事堂开国老行六万钱【汉制丞相俸钱月六万】从宾阁散五千巻压相车轻青春作伴承殊渥【公以冬月予告上特命春月行】白社投闲称逺情他日频劳中使问会思
　　金鼎再和羮
　　送曹峨嵋先生南归
　　桥门未絶记韦编座里春风十八年今日重持一杯酒旧来双鬓各苍然【右曾甲子乙丑间在太学先生时为本堂师】
　　不须千骑出东方一曲菰芦几泊桑尺五城南韦杜客全家烟雨入吴乡
　　髙情眞与俗情违花外红堂客到稀江月低时沙路阔只应愁见鹡鸰飞
　　浮名何止一稊轻懐挟风流万古情梦去海棠春一国江南燕燕与莺莺
　　头颅景尚嫌迟六十狂生笑食其种豆山南亦行乐丹徒长忆布衣时
　　飞仙踪迹定何年蚁穴蜂衙絶可怜他日茅山问丹诀菖蒲潭在草堂前
　　买宅无劳更买邻江山风月等闲亲青溪九曲题诗处谁省龙标此后身
　　春明雅会罢饧餐后约浮舟计日难好瀹溪茶待桑苎更分麴米饷云安
　　移居
　　尝笑酣中客瓮底呼不醒又嗤法士愚规规动引经寓意于酒非酒人天倪和如暄景春移居何者是最乐得与数子成比邻北风漂沙寒日白层冰嵯峨厚地坼坐思庙堂勤政理恐有咿嚘未安宅太平纵使无阙事驽下终惭负言责归来闭门学雕虫时过勤苦无成功翰林彩笔明光宫【耑木查浦】故人长杨文荐雄【悔余】今夕何夕欢此饮焰焰蜡烛铜盘红莫嫌酒苦薄莫愁尊易空年年舟载碧瓮百洞庭春色来江东只今冬菹酸更绿恰称腐儒饭脱粟晨鳬夜鲤足屠门鵞炙牛心任华屋人生会少别离多清漳共宅时几何我当举酒君当歌三更起立霜月苦河汉惊风吹逝波
　　除夕用少陵飞腾暮景斜五字为韵同悔余查浦作五首
　　仕宦十五年日夜苦思归思归竟无成一笑知我非寸禄盗太仓悯此八口饥不念独行士穷山懐采薇世累良己牵初心乃多违凄厉岁云晏倦鸟还退飞
　　潜虬神渊底如丝气或腾雕鹗望赤霄逺击有威棱我今黙自思进退两无慿惟见齿发改转讶年岁增齿落不足叹发白不必憎所苦百年内忧患还相仍拂我挂壁爇我照字灯天寒百虫絶痴钝余冻蝇
　　徃者不可追滔滔水东注来者讵几时虽新行复故徃来无容已古今犹旦暮兹焉共守岁岁岂为我驻一觞泛屠苏朋来暖寒沍欢悰甫欲集哀念潜已赴回头十年中骨肉死亡屡惟余老大身抚节增错
　　晨鸡未喔咿夜烛光犹炳四邻喧爆竹伴我空斋冷是时月既晦荡荡无留景登楼啓窗扉残雪在西岭饾饤盘筵杂綷縩儿女靓吾衰不挂眼寂寞安晩境差喜文字间上下得驰骋
　　九陌入朝火照耀惊林鸦醉困方欲眠奈此童仆哗门前髙车驰街鼓己五挝促起理衣裳仰看北斗斜岁华还复春吾生亦有涯幸生
　　圣人世九域方一家明年返敝庐生事勤桑麻还将元会仪归与野老夸












　　懐清堂集巻九
　　钦定四库全书
　　懐清堂集巻十
　　吏部侍郎汤右曾撰
　　和新城先生早春三咏
　　花下
　　逰丝白日春昼余亭亭脉脉花枝疎不妨靓好如静女冶叶倡条空笑渠
　　春日忆樊川旧逰
　　南山苍翠去天低铃驮秋风记旧题【谓公奉使蜀道】今日樊川重囘首落花残雨灞陵西
　　雪中梅花
　　如花雪己暎似雪花争发暖气欲融春横枝先郤月
　　为王敏行佥事题文贞公丛竹图
　　緑沈曾记三百本琼粉还怜十数竿少不如多君自领万条寒碧画中看
　　尚书髙节世应无小笔犹留丛竹图昨日翠琅玕下过新添五色鳯凰雏
　　题汪悔斋太常观海图
　　天书一夕下东溟奎壁曾占使者星今日乗槎问遗事只应留得大荒经
　　神逰八极本仙才叹息骑鲸去不回弱水西流三万里更从何处指蓬莱
　　恭祝
　　万夀诗
　　巍巍至徳仰我
　　皇苞毓天地符隂阳府脩事和百度章端拱上理登虞唐九服作息安耕桑蠲租
　　赐复厚盖藏膏雨时布和风翔协气感召嵗屡穰民諴物阜来嘉祥重译万里脩贡筐逺及乌弋黄支乡升平讵将咨儆忘宵衣旰食常弗遑爱民勤政冠百王高深圣学难测量逺绍洙泗渊源长两仪万象穷豪芒旁耽图史罗缥缃百家诸子咸该详天葩
　　睿藻日月光珠毫宝翰悬焜煌小臣簪笔螭坳旁纪神圣功职所当遭逢景运赓明良麒麟游囿鳯集冈朱草荣砌芝生房祥图仙牒殊未央亿万宝厯歌无疆
　　送李总宪归里
　　乞归乍许
　　诏书新鸾鹤飘然自在身长有清风留宪府谁从嘉石辨寃民【公在法司核儗平反甚多】廿年鱼水君臣契一夕林塘梦寐亲取次烟花满吴防为公吟望五湖春
　　东门张饮画成图自昔轮经大雅扶爱士名争归沈范累朝族自重崔卢烟消驿外晨排马月出台端夜集乌它日防烦中使问肯教乡思老莼鲈
　　上孝感相公四首
　　遥望杓南第一星清时名徳重
　　朝廷致
　　君心己超三代力学功尤在六经家泝水源江汉白人如岳峙岱嵩青调元四十年来事勲业应看鼎鼐铭烽销王防万方同宻侍谋深倚相公忧乐每闗天下计髙闲真见古人风【公力请解阁务专领书局】雨来沧海云生壁日出扶桑翠埽空不是书防金匮里谁知元老格天功【右曽充政治典训纂修官见公奏对语多人所不能言者】
　　儒宗一代富研搜学海长悬万古流苍籀文竒探秘简咸韶音古戞鸣球每从别派驱杨墨自有微言接孔周东观遗书南史笔早传褒贬继春秋【明史出公一手】
　　春官桃李五成行别有门庭一瓣香曾侍康成趋石室早因子固拜欧阳清心肯慕神仙宅硕画长留政事堂七十朱顔人见否吴丝未防鬓边霜
　　题查逸逺先生学圃图三首
　　王气销青盖高人在白衣岭云终不出海鹤只孤飞雨后红姜熟秋来绿芋肥偶然同老圃聊息汉隂机用意无人识于陵日灌园嘉蔬比君子香草念王孙儒术名元大幽居道益尊永懐耆旧传文雅在清门小劫过风雨披图尚见之芝兰丛发日裙屐共逰时白鳯委蛇态青山偃蹇姿无由牀下拜应恨我生迟
　　题萝轩画梅
　　小笔风流自一家草堂寒色上梅花青羊宫路千株雪最爱横枝竹外斜
　　风流裘带寄斯文过岭清诗迥出羣今日烟霏豪素上墨花犹带海南云
　　寄淮南友人
　　别君每忆淮南树客舍河壖几风雨归来空壁耿银灯谁复高歌听金缕三年执手如梦寐终夜重思对牀语休从塞马论得失肯与狙公争喜怒君才郁郁蛟龙姿白日雷霆起烟雾时来腾达非难事紫蟹白鱼且归去依人暂就臯伯通乞米应思谢仁祖儿郎玉雪己可爱况伴维摩有天女三山地轴隐嶙峋空见清泉如泼乳似君磊落吾所伏尔雅虫鱼不妨注
　　闻陈斐公为余料理山庄竹木兼完屋舍嵗晩思归慨然有作
　　病夫思负暄南荣日屡曝心闲万想灭所苦归不速忽传山中书似与清景逐山中亦何有架茅几间屋往时贤使君【山庄明副使包公所营】挂冠此卜筑百年阅兴废高岸移深谷只今摧翳余旧观己难复但余潺潺水屈曲绕林麓青山争横从云表峙绿玉楼中一骋望苍翠纷满月我归定何日佳处梦己熟譬如长饥人说食甘于肉平生莼鲈兴念岂有令仆二顷不愿余山资底须足遥忆飞来孤天竺割一峯吾庐在其下面面青芙蓉昔有古先生知此山所从藏舟在巨壑夜半无留踪安知鹫岭西他日不再逢岩峦含窈窕落落风入松幽禽怪毛羽下写澄潭容灵隐古招提山门烟翠重时放出林梵或闻亭午钟禅诵课六时吾老性己慵但于斗室内虚白生心胸洞中呼老猿石门苍藓封时来理公岩唤起下龙山地多硗确负耒谢老农桑箔饲眠蚕【隙地十余畆皆种桑】薄绵衣可缝杂种桃李梅花时各丰茸最爱万竿碧翠色无春冬真堂作记人兴己如酒浓
　　先人有幽宫去此咫尺地经营得数椽亦为敦祀事霜露以时零松柏手勤植厐公嵗上冡斑白偕童稚壶觞逮馂余屡舞跹跹醉兹堂聚同姓欢防连信次听泉过野亭饭僧入山寺昔者先大夫丙舍接埏劫灰三纪余古木沈寒吹攀号再念此窃禄偶然遂承家有遗书凿楹付来嗣中间一木石未可轻弃置法公释门旧【法防长老数遣侍者锄理荒废】飞锡再三至鉢底咒老龙时时出防视柴荆具茗饮后约或不愧惟当治尺宅勿使风雨萃低头拜东野退之昔曾云常恨不相从所愿身为云云龙相追逐我窃举似君忆托臭味初气挹秋兰芬萧然出埃学道亦己勤手披楞伽字口诵贝多文自从堕地来宁识羶与荤周妻未为累大布自褁帬白晳好儿郎秀頴渐有闻吾家老禅伯【家兄广厓】脱巾谢俗氛时时从子逰初地収放纷念昔三人居亦足开其羣秋吟山月皎春蹋陌草薰少壮能几时白髪不可耘我衰又多病如何离乡枌并隣墟曲中虽贫心所欣寸田养黄芽不救野火焚期君得灵药庶共刀圭分
　　寄题梅东敝居
　　梅东桥接白洋桥杨栁须栽几万条好与遮留春色住老夫暮暮复朝朝
　　癸未除夕前四日书蕉饮使滇集后四絶句
　　应复南中见防云知君笔落动星文五花山寺昆明路谁共题襟马上分
　　海雨山风手自携不从二防觅珠犀益州使者空持节但拜南厓缥碧鸡
　　山采青铜井煮盐西南幕府利权兼一时诗巻都将去【集中仿长庆体三首言滇事甚悉】翻笑先生太不廉
　　仙人柱下两芒鞵旧梦慿君唤却囘天末故人零落尽【予去夜郎八年阎中丞以下强半物故】白头无分得重来
　　题载书圗恭送渔洋先生请假归新城
　　四纪列彤闱致君尧舜如大儒经世务所得古人书职宻典机衡心清抱冲虚一念沧海曲遥情赋归与顾思明主恩欲言复踌躇但申邱垄请未及齿髪疎
　　至尊眷老臣温语闻直庐尚书天喉舌公行不再除蹔赐休沐闲五月田园居渚鸿任翔集山云从巻舒张饮东都门何如昔二疏仆夫秣征马门生扶篮舆压轸三万轴过此不愿余清风谁当传图绘禹鸿胪风神照鱼鸟情话乐里闾黄花九秋节采采盈衣裾丹雀衔书来翩翻下林墟公其出为国未可云遂初
　　喜雪
　　预恐来年旱三冬雪片稀如花犹未集似絮已纷飞喜极因呼酒寒添更着衣竹间闻淅沥冻雀亦知归正月六日喜得雪时尚未立春犹腊尾也
　　六花侵夜忽分飘宿麦初霑一寸苗已信遗蝗应入地尚嫌积雪未封条红楼日上融仍湿紫陌尘飞暖易消圣主郊坛正祈糓喜逢上瑞应今朝
　　扈从
　　大驾南巡阅河舟行至河西务同张侍郎劬斋陈副宪
　　实斋用风字
　　帝为勤民出时和应协风人如星拱北
　　恩共水流东列舰勾陈转乗槎河汉通桃花春涨濶更试濬川功
　　恭读
　　御制黄舩记
　　乗流每羡龙骧逺引缆争传鹢首轻大知独先周万物至仁实欲济羣生雕文缋防曾无取巨浪冲风了不惊捧出
　　奎章齐照耀始知精意寓川衡
　　恭读
　　御制拟田家春日诗
　　劝耕频嵗
　　主恩加东陌西阡望
　　翠华正以春和乗月令每萦
　　睿思是田家陇余佳麦知民乐村逺垂杨隔市哗彷佛豳风歌稼穑太平有象发
　　天葩
　　恭读
　　御制乙酉仲春南巡船窗偶作调寄栁梢青词
　　氤氲淑气散千畦鳯舸徐行转大堤六合同春知帝力八风从律自
　　天题祥烟时傍牙樯绕瑞羽常随桂櫂低最是读书勤乙夜每忘月落御窗西
　　扈从
　　大驾南巡阅河
　　安澜方庆奏功新善后尤烦
　　睿虑频万世利应留泽国十行
　　诏已下波臣星占共指连牛斗槎泛还如上汉津自愧河清非颂手空随
　　仙跸纪南巡
　　恭覩
　　上亲校射
　　遥传校射建金麾七萃分行尽虎罴已息烽烟全盛日未忘弧矢太平时广场地接风云气曲岸
　　天临日月姿的晕三穿
　　神艺少万人惊叹见真竒
　　崇光寺楼懐吴允哲
　　十七年前我到时老僧犹指旧松枝依然竦竦竹侵迳不改潺潺水入池桃李秾华收昨梦风埃蓬勃入新诗一杯茗叶山楼上几度思君与共持
　　附北信后作一絶句
　　故乡谁道似天涯旅思茫茫未有家转忆王城三月尾两株如雪压栏花
　　雨中逰摄山栖霞寺
　　偶与灵境契得随缁侣寻沿洄一溪水出入万松林寺忆齐梁古嵓从紫翠深欣然税尘鞅犹是在山心便踏飞梯去烟萝絶磴悬清香度千佛防雨散诸天亲洗涧邉术还烹池上泉【白乳泉也】摄生期此地未敢望仙缘
　　题河上集后八首呈泽州相公
　　云际摇溶春涨迟浮查日月傍天池长虹贯月沧江夜想见龙蛇绕笔时
　　海山空濶杳闻琴徽指推移不可寻公在昆仑最髙顶八风嶰谷有遗音
　　龙旂羽盖楚江邉万姓歌声沸管弦慿仗丹青元化手写将秀句满吴天
　　一曲青溪一首诗桃花苑外独吟时风流宰相承平日郤笑檀桥只赌棊
　　行随渔唱与樵风逸兴岩扉窈窕中亦有青山好风日无由骑马待山公【右曽有小墅在飞来峯左公被诏防逰灵隐日右曾先在而不知也】谁将逸响继咸韶旧隐莲洋已寂寥【河中吴天章五言髙絶时类公作】清泚王官谷中水空余飞瀑洒中条
　　褒从一字借春秋小泊寒花古戍楼【公在沧州甎河驿有见懐诗】咏罢虚舟意超越潮回沧海已东流
　　百年奎壁河东地万古诗情一钥多囘首太行千尺雪山川人物两嵬峩
　　济州北麦大熟呈京江泽州两相公
　　黄云覆野麦登场喜觉连村饼饵香几郡流移归北阙两年冠盖满东方
　　至尊旰食忧民切元老訏谟体国长稷契功名韩杜笔应添乐嵗好篇章
　　李暎碧先生祠
　　抠衣犹得荐溪苹异代清风俎豆新直笔空闻传旧史【先生有南北史合注与今本小有同异】角巾每自号遗民丹台泪洒危言日沧海名高勇退人长傍逋翁旧林麓待穿雪柏贯霜筠
　　七月三日病起至楼上
　　颇觉登临嬾秋来卧病初闲听林外雨困拨手中书抄饭疎钟后焚香倚枕余喧卑无地免只合此楼居习静欣隣接萧萧祗树林每闻清夜梵时感入山心白日哀湍防清霜冷叶禁那堪衰谢意断续与年深过雨果新熟交风豆亦肥心常爱林木户恰对烟霏一夕居多暇三年到恨稀自今勤泛埽高处置书帷次新城先生韵送陈六谦郎中出守石阡
　　竹歌西下楚天长白纳乌蛮又一乡他日欲寻人物志风流应记旧曹郎
　　离尊犹忆绕前除【谓丙子秋典试入黔时】万里征轺逐贡书谁料十年还此别西风渺渺独愁予
　　遥看按节下且兰荒徼﨑岖为一官叱驭尚留心事在握蛇骑虎不艰难
　　山城斗絶望迢迢不噉防榔食已消莫怪瘴云低地黑五溪风土接三苗
　　龙底江濵古石田此行未用怅飞鸢侍中防要挥毫手待赐黄金附耳蝉
　　题王于谢小照
　　少年白晳何事来下烟波钓筒一掩一重山碧春来春去花红
　　绮堂先生请假南还用东坡送仲元贶王元直韵作五诗奉送并索和章时癸未十一月朔后四日
　　浮杯潋灔欲别执手殷勤有言试问一枝栖托何如万里飞鶱
　　扁舟东下吴防独夜一篷雪来呕哑柔艣人静欵乃渔歌梦囘
　　何异登仙此行非闗乆厌承明慈母手中防线佳儿膝下书声
　　杜鹃劝我归去已是迟君一年它日追思前防九门风雪依
　　行投林下征鞅寄谢山中故人看花踏月沽酒莫负湖边好春

　　懐清堂集巻十
　　钦定四库全书
　　懐清堂集卷十一
　　吏部侍郎汤右曾撰
　　寒云寺
　　寂寞寒云寺云来特地寒壊墙尘自合老柏榦皆攒厨欲分香饭天教趁冷官贝多真实语只道汝心安
　　修武道中
　　懐旧山阳里天高落木空覆杯岩石上吹笛竹林中寂寞人埋照昻藏鹤入笼达生差可托嵇阮此遗风次新城先生韵题王秋史二十四泉草堂图
　　七十二泉上家泉望水泉【泉名】由来著书地不记种松年世外三亩宅山南一朶烟诗人好邻并白雪旧楼前城南校射答赵丰原太守即用见贻原韵
　　龙门雪将下先集乃维霰如山巻牍空静若僧退院城南辟广场农功出余羡旗门好身手文雅事一变前临三池上定水花几瓣【城南景明寺有二池邢子才碑文云金花映日又云信徒法侣持花成薮】囘头洛阳尘烽火忆苦战吾曹太平日吊古如梦电风雅得使君才具当八面拊髀思颇牧讵不在乡县富贵大槊耳士取意所便宁必老书生兀兀破万巻相对共一笑斗酒且懽宴
　　赠王孟糓疉前韵
　　嵗寒青松枝百尺饱霜霰佳人纨扇曲凄断凉叶院先生包古言如贾三倍羡蓬莱清浅水几阅市朝变搴来青芙蓉一一手中瓣如何老骥伏不令猛士战防当洒天瓢玉女开笑电今朝风雪夜灯火故人面嵩阳寻旧师百里阻山县且留访伊阙快马短衣便石脉散淙流韦郎旧吟巻相期二三子携手共防宴
　　送王秋史再疉前韵
　　洛城三日雪庭宇复飞霰子抱卓荦才不归学士院来言不得意买田思阳羡论道阻江湖坐看浮云变家邻华不注天际青一瓣抱此静者心不问蛮触战昨试礼部作迅速走惊电暗中识光芒鬷蔑无半面【予在礼闻最后得秋史巻素亦不相识也】将规读书处不少山水县子其慎自持狱市视民便文章经国事撑拄五千巻终期赓猗那言从柏梁宴
　　嵗暮感懐三疉前韵
　　迫兹嵗晏晨摵摵响风霰忆彼少年日隂隂宿花院来者讵得知往者徒可羡雕镌肝肾竭顦顇齿髪变天寒除架日瓜摘无留瓣严霜一以零不救脱叶战欲寻三乘法机锋拟掣电不尔入醉乡腊瓮拨醅面文章差底病那用惊九县甘思腊膎美暖想腰脚便亦有小儿郎之无甫开卷春盘犹可及归觅团圞宴
　　赵丰原太守招逰龙门香山竟日效乐天体
　　宾防聨骑出城闉山水佳时气色新防用清商随一部不须明月作三人余霞似绮连嵩少残雪如花舞洛濵多谢风流贤太守十分先借水邉春
　　香山泉上懐韦苏州
　　韦郎昔著书暇从山水逰永日未能去爱兹泉上幽泉水至今碧漾漾寒藻浮灵液冬不枯煦若春和柔夕潭潋彩翠散缀明珠稠涵虚本同源润物或殊流感此悟物理喟焉思前脩临池两嘉树树老枝相樛攀条为然斯人邈难求大海粟一颗终古貉一邱不知后视今感叹有此不
　　石楼滩
　　积铁山幽幽溅波石齿齿不见楼上人时闻滩下水
　　洛中絶句
　　南北由来嗜好殊幽人风味不全孤玉川三百团团月一字何曾道酪奴
　　庾郎鲑菜二十七嗤防何来李令公洛鲤伊鲂非俊味白头韭出客盘中【志称洛韭至美果然】
　　屠儿割肉妓儿绳敏捷当时甄李能何事江南老常侍只将片石説韩陵
　　士马并州剧乱麻浄宫兠率洗铅华洛川多少兴亡恨惆怅年年杨白花
　　微君之故乃泥中婢亦知诗似郑公不解双声定何语冠军家自有春风
　　南园池馆乆飞灰将相功名何有哉三十六峯云雪路只应招鹤更归来【裴晋公有南园静兴诗】
　　子粒芒红检校频两京薄产事艰辛将书苦忆东屯老伊阙年年有好春
　　香山寺里留遗集杯酒何如身后名今日桥红沙白路一篇长恨旧风情
　　龙门雪下有佳期车马渐渐水上迟但使都防遗事在未嫌欧尹不同时
　　破垣遗灶天王院隂雨元功剰几家歌管层层春处处梦中犹看洛阳花
　　除夕奚里铺
　　云林入幽处烟火半岩间家饮洛川水门临少室山祝鸡翁寂寂饮鹤涧潺潺今夕是何夕翛然心更闲
　　黑石渡
　　昨从邙山来今从邙山去邙山朽骨万万古惟有行人朝复暮黄金蚀尽白石烂蝼蚁三泉尚知处我来欲酹酒一杯落日荒荒下前渡
　　元日发巩县
　　看山四面碧嶙峋且免车中邑邑人残雪未消前度腊寒梅已带乍囘春老知时节心情减闲觉风花景物亲二十年来两元日天门顶上洛河濵【丁丑元日舟次白沙村登天门山絶顶】
　　过虎牢闗风日晴美
　　关门设险笑徒劳絶壁缘云旧虎牢黑色小儿空百战也从洛口塞成臯
　　才言今日已春还春在融融冶冶间栁意渐苏波渐活东风先上虎牢闗【闗上有清泉夹植杨栁】
　　须水店壁有题句云风满山头月满城坐深衣袂觉秋生何人解识吟蛩语此是江南露下声后二语絶佳不知谁作也依韵一首
　　遥知木叶下秋城七字吟来太瘦生最是水天凉月夜人间惆怅子弦声
　　元夜在汴城偶念孟元老所记东京灯火之盛感慨系之杂成断句
　　春波细细縠纹生歌扇飘残宛转声帝子不传新乐府词人空説旧东京
　　从教百戏幻鱼龙花阵香山几万重九十尺连青汉起可能留得最髙峯【艮岳有一峯最高至九十只】
　　千枝万影朶楼开一道银河泻露台天上忽飞金鳯下云中时看玉龙回
　　两行绮陌界朱杈灯火三更夜市哗月到五楼明似水一重缥瓦一莲花
　　重添两夜试灯期犹说钱王纳土时鹁鸽旋中光转路人争踏五花儿
　　万嵗山前望贡云香中百和最氤氲逰蜂冶蝶非时见先绕双奴玉线裙【宣和间汴京元夜有使唤蜂蝶之术】
　　萧条相国寺如村指防菩提叶叶翻谁信当时正月半【范石湖诗夜夜长如正月半】绿牕朱戸尽欢门
　　王傅宅邉春月皎太师桥畔午风和【刘子翚汴京纪事诗夜月池台王傅宅春风杨栁太师桥】试教防检蜂儿看黄雀披绵有几多【蔡京防检蜂儿见在数目有三十七秤王黼盛时库中黄雀鲊积屋二楹】
　　窠石空留四画图赦书着脚语何愚乌犀白玉烦缇裹重入思陵巻轴无
　　水底秋千水上舟试灯才罢又春逰纪闻南烬稗官笔风雨移州梦汴州
　　郏县阻雪不得谒苏公墓
　　江河万古防同流天半峨嵋汝水头长恨身宫坐磨蝎空懐归计老菟裘党人遗籍悲他日瘴海余生尽此州苹藻墓门思一拜乱山风雪闭松楸
　　逰风穴寺
　　为爱连峯好连峯窈窕间清泠风出穴曲折寺藏山翠柏隂皆合丛篁宻不删门生傍篮轝应识老夫闲
　　喜公池
　　喜公池上坐竹里暗泉闻细脉中峯落淙流下界分半规如得月一缕欲生云万个筼筜外翛然鸾鹤羣
　　墙角杏花
　　长红小白态交加一队春中五杏花他日东风梦临汝莺莺燕燕各天涯
　　风穴
　　万窍忽怒号林摧巨石走太虚只一噫盛自土囊口我尝笑斯语索之无何有兹焉乗风飚絶顶延伫乆言寻万古穴槖籥落吾手竒踪目亲撃虚牝神所守何必天西南仇池九十九萧梢如欲起先已在跟肘应苏乆沈疾乍醒初中酒下山憩茅庵絶境屡囘首归驾岂免促平生觉多负兰台快哉雄歌舞乐速朽冷然北窗下输尔山中叟
　　栁湖用东坡寄子由韵
　　邱上那复更有邱尔雅误读笑刻舟宛中宛宛一湖水坐觉寒碧生船头一生拍浮此便足何必鼎食罗珍羞家在江湖狎渔钓舟居陆处知谁优扣舷似泛溟涨濶浮芥便作坳堂逰天公寒暖提一律噀雨占晴定何术昨来蛱蝶飞作团今去黄蜂酿成蜜空余隄栁絮翻扑谁信山茶榦蟠屈【子由有咏开元寺山茶诗】浮世眠食功与劳休论奴仆今旌旄宛邱先生读书处美酒饮罢余离骚我衰学废瓶罍耻马肆还来持尺棰差胜六年言责地终日一谈惟唯唯【用蒋俨贻田防岩书语】食蜊万事宁复知蜡屐此生当着几文书堆案日有程乐哉此举非无名【时以校射出郭】沿湖一叶恣来去矫翼沙鸥个个轻
　　子由读书台
　　铜狄摩挱五百年旱湖几尺水生烟鸥边莫笑舟如叶门外犹疑浪接天梨枣有时看得道弟兄相望忆归田一尊花下提壶共二老风流尚俨然
　　陈州先后得元朗及家兄篆辛下世消息
　　空斋对酒不能持两日开书两度悲梦里池塘失康乐曲中山水忆钟期旧来门戸真何托尔后诗篇待寄谁太昊陵西频感叹无缘重问百茎蓍
　　睢阳秋暑转炽因次东坡人皆苦炎四字韵诗作四首
　　欲割秋间六六鳞鲤鱼风未起青苹小诗亦有偶然作高枕偏宜率尔人手握冷蛇仍自热心调狂象苦难驯月寒日暖飞光速始羡仙壶万古春
　　白汗翻浆日日皆如山巻牍对公斋时当火见三庚伏人笑烟昏七窍霾秋思江南花似雪饮徒河朔酒如淮惟应一饷清凉乐冻雨倾瓢水上堦
　　邹生枚叟已黄土高李风流难指数说士深知视肉甘守官谁信如荼苦青蝇白鸟【蚊也白鸟营营出金楼子】空营营衰鬓华颠余缕缕先生罢酒且休矣门外紞如打晓鼔星河耿耿夜厌厌渐觉氷轮影挂檐嵗月坐惊蛛网戸暄凉行看燕辞帘【计秋分时始得去】一杯沆瀣应知渇八尺琉璃好避炎睡足风轩念羸老敢言不病壮夫痁
　　赋得防云淡河汉
　　路迥飘将断河明淡不飞西流水清浅左界雨霏防斜度穿针阁遥停织锦机似闻瑶殿里裁作不寒衣天宇纎埃敛风林残滴闻光穿榆歴歴影散月纷纷半巻随河霁全消入夜分九秋闲淡意只似雨余云
　　同祝良仲项蛟藩王雪子夜泛栁湖
　　欲采湖中花值此良夜永翩然一棹出明月浩千顷茫茫蒲莲海泛泛渔钓艇拨触船底声摇溶波上影劳生牵物役百年苦鼎鼎讵意鞅掌余获兹幽絶境此邦许我老茅茨结孤迥季鹰或思吴欧公常慕颍人生苟适意异县等同井嘉二三子贤高世比张邴偶然逰赏处别有天机秉境寂物态闲心清尘虑省严城数漏鼓坐久风露冷夤縁遂忘归鱼鸟逐清景遥闻九臯外孤鹤时一警
　　晩过简可太守汝阳池上讲堂
　　莲塘一夜霜万叶飒已枯争言秋可悲况当嵗行徂嵗徂何足惜衰鬓非故吾昨来汝南行先贤传有无往者利如锥只今竞锱铢我惭文翁化刀布蜀物俱习歌述徳诗欲选杨何徒手脱眼复暗文字愁糢糊悯兹经月劳忽得一饷娱宛宛开明镜虹梁烂神扶玉堂清且严似入仙人壶邦君自公暇结搆城南隅百顷面风漪谈防罗文儒我忝廿年旧懐抱亦不孤西风吹木叶落日低浮图囘睇甘露门佛香生宝趺光景既复佳还来立斯须分火照归骑惊起城上乌
　　再到汝阳
　　目极淮西古戍楼乌乌残角似边愁一池鵞鸭寒波没八代文章断碣留夜半火光穿虎落晓来寒色犯貂裘病夫自笑摧頺甚风雪连天入蔡州
　　沽酒行次胡抑斋侍讲见贻原韵奉答
　　冰雪冻天地腊瓮忽已香破殻新鵞儿欲取大杓尝康成饮一斛八尺颀而长叔夜玉山頺不用人扶将先生温克姿性如九酝良独醒视皆醉濡首时一昻晋安饷五经不误缥与缃往嵗闗陇间检校费几囊至今沃芦管曾不羶黄羊归来好事载时就元亭扬风味念麯生倾倒有索郎顾影每独尽闲和渊明章且莫嗤恶客【不饮者为恶客出元次山集】害马入欢场亦莫厌醉侯此药未腐肠试共法士语大笑恐不详美哉惟江公妙论入防茫
　　夜半至栁湖宿苏氏园
　　前临栁湖口月色照履迹十里寒烟中犬吠林外雪马烦车亦殆予亦倦于役稍喜灯烛光开门迟来客卧疴汴城闲寂无事偶于斋东隙地编竹篱杂植丛花小草期春夏间防宻争发亦可爱也因题一首
　　窄窄编门短短篱藤纒花绕便能竒十年种树心应嬾三月成隂事未迟嵗久莫愁秋雨壊日晴惟待好风吹老夫管领春光在桃李无言自不知
　　明日复用前韵
　　千条万叶欲穿篱幻出空斋一段竒漳浦自怜多病乆刘郎不恨看花迟新欢良夜金尊满往事邻家玉笛吹丝竹中年赖陶写若论儿辈莫教知
　　次韵查悔余见贻
　　风急天仍雪春寒书苦隂故人空谷访衰病隔年侵老辨中边味禅空爱染心忽蒙题好句一字一兼金海内称诗伯天边阅嵗寒霜松心共古溟涨笔争寛蓬户延新益兰台忝旧官应怜衰谢意只作朽株看
　　淇汲道中与毛扆再
　　淇汲春风已满川花花叶叶各欣然轻烟薄雾熹防日最是诗中画里天
　　哀怨犹传水上声驿门花事十年情【丙子入黔与扆再同过此】太行山下东风路头白重来并马行
　　闻道说诗传世业不须捧檄羡微官二王遗法分明在落笔从人袖手看
　　泣玉投珠苦乱真一篇穷鸟尚长贫二千石不如逢掖始信威明是可人【时将之京】
　　将逰黄华防病不果寄题四絶句
　　世缘道味本难兼方丈维摩病转添梦到青山看飞雨一条倒挂水精帘
　　避暑宫犹故址存炎天冰雪瀑流翻晋阳万骑图中见霸气西风贺六浑
　　何处天花引佛幢数弓闲地拓春窗此身只合针锋隐底用山僧四十双
　　片石莓苔劫火余王郎妙墨比何如隆虑山下秋风早满谷黄花夜读书
　　奉文寺西廊
　　飏幕风高花事稀苹蒲一树思依依只应三月长廊下记取年年似雪飞
　　道旁妃
　　窗中玉女烟雾空地下香骨埋春风层城珠树有摇落无赖野棠红故宫盘龙古镜回双颈省识钗茸昔花影防云一散不归来呜咽泉源寒玉冷人间嵗月秋复春时百物随轻尘土中拾得黄金雀囘首可怜倾国人楚魂湘魄无休歇白道年年直如髪珠帘断尽望京楼犹照罗衣旧明月
　　百泉试院喜雨
　　防山出飞泉散作百道乳欢喜千小儿一洗饥渴苦我持此愿力黙坐何所补大哉天公仁悯此欲焦土山中气变倐忽云生缕竹间骚屑呜晩来泉上雨隂连太行秀地入啸台古得酒对明灯中夜更起舞
　　百泉苏氏小楼
　　垂栁垂杨緑可怜一春水细生烟小楼光景常如画独客心情只似襌红药喜霑三月雨青山长忆百门泉此身婚嫁行将了或恐岩栖有旧缘
　　试院水亭
　　萧萧夕苇呜磔磔春禽语堦下济水深窗中太行雨
　　题山瀑泉图
　　倒挽大海流忽下青天来万古一匹练日走空中雷栖贤坐禅客静听如婴孩仁者心不动声闻何有哉看画如看山恍与支许偕红叶飞林杪白云宿山隈当时谪仙人笑口为之开欲从乞涓滴防作万琼瑰
　　四月十七日晩霁宿香山寺
　　忽涌珠宫眼乍明毗耶长者旧经行门临水态山容好客到终风暴雨晴杨栁老无飞剰絮琵琶凄断谱余声白毫光里黄金色幻出鱼龙绕化城【是夕张烟火戏】
　　城南兰若
　　偶因送客入孤村一带苍烟绕寺门长者更谁金可布人间不信石能言【内有周使君碑】含风细叶虫吟早带雨幽花鸟踏翻墙下萧郎两丛竹它年防见汝生孙
　　立秋前一日吹台奉送雄飞蛟藩雪子南归同用秋字作一篇
　　宾客平台访昔逰浩歌酒罢重离忧可知旧雨胜今雨他日杭州説汴州楼阁尚烘三伏暑林臯又到一年秋登高作赋须公等天上黄河绕郭流
　　秋榜放寄万生西田
　　锦衣玉食李方叔秾李夭桃秦少防毷氉秋风诗笔在且从南岳鬬诸刘【谓刘太乙庶常昆弟】
　　紫泉山下稻畦香朱老东邻有草堂莫遣清樽负重九桂花零落菊花黄
　　九日
　　白髪依时至黄花太瘦生亡何聊可饮重九爱兹名【渊明九日诗举俗爱其名】病废眈书课间余抱瓮情暂来篱下坐指防説秋英
　　立春日
　　苜蓿先生到骨贫一尊酒尚可娱宾丞哉数慢应如我老矣无能只畏人冷暖暗移银箭水颠狂任閙土牛春小饥忍待明年麦日望东郊雪意新
　　日长
　　雨荒三径掩蓬蒿赢得吴葵几尺高谁道日长无一事野人门外送樱桃
　　三月廿七日偕诸友人吹台小饮
　　晏温天气景冲融胜地招邀胜侣同节物今朝春更夏【是日立夏】亭台昨夜雨兼风九原宾客思公子万乗旌旗谒故宫倚遍栏杆独惆怅落霞遥映酒杯红
　　赠别陈五玉
　　相逢两世记交情书记翩翩方盛名早对杨梅人已异新题鹦鹉座皆惊土风偶采陈留传地主应叨许氏评【李义山诗叨蒙许氏评谓真意大令也】三度春灯上元夜他时莫忘汴州城【丁亥戊子己丑元夕五玉皆就余大梁】
　　大梁归吴宝崖以四絶句见贻依韵奉答
　　百川东下几西回樗栎天教飬不才千树桃花等闲事底须惆怅看花来
　　公事谁如松下哦可怜辛苦学隂何三年入座春风少千里懐人夜月多
　　飞镞尘埋古汴京百年诵賸遗声须知食肉封侯地笑尔书生说管城
　　壶中日月巻中诗燥湿弦从指上知拔俗云谁出新语为邻自古爱清词
　　题吴寳崖雪龛煨芋图
　　异时求仙人辛苦为服食年年饵丹砂未见生羽翼不如寸田里日夜扫荆棘此身如芭蕉霜霰将嵗逼宁知雪龛老有此冰玉色芋火衡山阳竒踪出伏匿披图感遗事宰相读书力啖此毋多言仙骨防当识
　　古意一篇答山言编脩
　　佳人坐华屋织锦寄相思脉脉穷巷女寒衣白素丝兰苕春有赠桂蘂秋方期婉娈保嵗晏非云云起时
　　雨后月出复为云掩
　　团团白玉盘潋潋黄金色沈沈清虚府荡荡水精域经旬积雨洗明镜浄如拭坐望夜景澄忽怅天宇黑冰蟾虽蹔好奈此虾蟆食未成如轮满已妬为直喟然增烦忧何由豁胸臆淅沥仍空堦翻飞少归翼何当扫昏翳一为破侧塞清风飒然来真宰信有力
　　题卢素公庶常抱经图
　　昔者吾先君友生求海隅通经鄙章句独得博士卢风雨四十年壊壁余榛芜两家子弟中君握瑾与瑜世业明春秋学先啖赵徒我闻圣人义一字悬褒诛五石与六鹢详略徒区区三传诚穿穴专门守拘迂如何尽舍旃虚空寻坦途君博且知要荟萃羣言殊少翁修先业授受写此图秀骨清而丰未觉列仙癯我老乆废学西家一愚夫窃闻古经术本以应时须君方上玉堂佐化若唐虞毋为决事比后世讥醇儒
　　闲居遣懐
　　负疴得闲居谁云常寡欢寝迹穷巷里故人青云端时时来相存劳苦问燠寒间或具酒食亦未陋儒酸言咏风月佳良夜每向阑因思三月病岂不在一官及兹未朝请转幸启处安既安何所须大笑挂壁冠
　　昨日苦郁蒸赤脚不可韈中宵气变淅淅凉飔发轩窗忽飞雨逺梦落清越朝来疎钟动冠盖趋
　　天阙泥滑讵可行迫此后期罚繄余独何事睡起意未歇既晏加我餐乍凉栉我髪嬾慢防当免眷焉竟此月谢彼燕颔姿称此山岩骨
　　爱山不在山田歌非知田古尝有此语吾宁不谓然猿鹤文或移沮溺心相关山林与钟鼎天性各所便古有独行士九十常饥寒矧余东冈陂自守乃不坚连年复衰疾览镜非朱顔亲旧半怛化自顾良独难行归秉我耒犹及秋风前
　　鷃或疑九霄鱼尝乐千里岂知樊篱间不出盆盎里去来随运化小大冇物理我家南山南衣食粗可纪闲思琴书防逰值风日美招邀到缁锡谈笑及儿子峩峩岱与嵩下视蚁蛭比瀛海环九州坳堂一杯耳
　　前年梁宋交三月冬无雪去嵗复苦旱中夏失雨泽我乗使者车忧虞朝逮夕江淮又大水弥望失阡陌粒米贵于珠念此肺肝热昨来长安住升斗太仓籴兹焉复连隂秋稼恐不实行愁米价贵何以安我室
　　至尊轸民艰公卿屡前席訏谟庙堂事聊复守蓬荜布衣一言死何况明主恩诵诗及此篇感激衰涕繁十年为誎官事每上殿论迂濶乖众议数防
　　天语温虽防古人节庶几职事存三年复来归冗散日闭门江东频水旱饥饿愁黎元进既谢言责退伤乆疾魂太行未云险中有虎豹蹲咫尺生涛澜蛟螭讵无痕报国事已矣终身归灌园
　　喜冯文子至
　　欣闻故人驾来共菊花时吴防几时发嵩阳隔嵗期烟波三载濶风雪一官迟揽镜休嗟叹岧嶤緑玉枝





　　懐清堂集巻十一
　　钦定四库全书
　　懐清堂集巻十二
　　吏部侍郎汤右曾撰
　　东便门外某氏园别山言授一聿脩峙公
　　文章报国愧虚名
　　诏下轺车指旧京待访神渊龙起处应经絶塞雁归程潮回沧海浮家去日落青山罢酒行公等莫嗟垂老别未除豪气尚纵横
　　宿通州试院
　　依然襆被宿寒防触迕闲愁白髪星唤起嵩阳旧时梦三更风撼阁前铃
　　潞河
　　云物入清旷秋声两岸蝉含情西潞水也自解澄鲜
　　京东州县多被蝗害
　　蔽天从西来声若殷雷奔投东倐而下一下无千村万万攒黑蚁布野如云屯遗蝗复生蝻下食尽草根欲秉畀炎火种多不胜燔积雨则扫除安得天瓢翻捕蝗载令甲州邑愁思繁扑灭少后期章劾肯见原击鼔集众力解鞍伤客魂古有不入境得非政理存我欲因事规小吏何足论
　　蓟州城北二十里僧舍
　　身许双峯未有涯耳听门外响三车高人住世仍忘世穷子还家讵是家半缺月如悬破镜一条水似漾长蛇思量入道今衰老旋得欢娱旋叹嗟
　　望盘山
　　深松隠上盘中盘杳何许白嵓岚气湿已作前林雨归来采樵人衣上云几缕
　　借枕僧廊眠东轩满山翠淙淙桃花水散落桃花寺已似随清风泠然引而至
　　玉田
　　仙人石一升石烂不堪煮持归南山下种作好眉妩已讶只成双复惊一得五荧荧絶代子未笑心先许
　　雨宿沙河驿
　　出塞一身逺将家八口同百年均是客多病乆成翁蟋蟀寒灯雨蟏蛸破驿风犹欣小儿子笑语寂寥中【儿子学基方几嵗牵衣绕膝差慰旅懐】
　　卢龙道中
　　山形谷势何多端轮摧轴折车过难两崖对束巨石碍一迳斜转隂云盘下复泥深行不得我马哀嘶病无力愁霖积淖闗塞长始信人间路偪仄
　　兔耳山
　　放浪天教养不才四年踪迹亦竒哉题诗嵩少三花去走马平营五顶来【兔耳其一也】眼见海神鞭后石手扪仙客奕时台飘飘似把浮邱袖笑看沧溟水一杯
　　榆闗驿懐先兄篆辛
　　呜咽桑干水三年不忍经榆闗闗下路愁见暮山青小驿逢鸿雁西风痛鹡鸰感恩余故吏【榆闗驿吏先兄令乐亭时遇之有思】欲语涕交零
　　望海冈歌
　　西逾连峯山东上望海冈海中滉瀁亦何有但见积水青茫茫忽然虚无中浮出蜃气黄秦皇岛边一线起欻见逦迤随风长精灵下聚珠贝阙光影上驾虹霓梁传闻此地海有市高秋澄澈疑可望五城十二楼隐现波中央人间那得峩嵋老神所劳矣争开张穷壖毫髪入大荒白虹荡荡浮龙骧海童邀路不敢过渔父一叶歌沧浪尘中忧患未可量头白死生空尔忙舟中啸咏谢安石台上轻举燕昭王环洲仙草菖蒲香郁夷金雾含晶光成尘何处辨五岳枯倒重见生扶桑不思骖麒麟亦莫翳鳯凰鲸鱼掉尾几万里送我羽节朝东皇昔逰洞庭卧岳阳空明倒景摇潇湘未骑砀水赤鲤去复看析木青鸾翔笑尔椿槿谁短长超然已入无何乡挥手为谢安期生如瓜之枣不足尝
　　澄海楼
　　大海东回水波恶如山浪打长城脚千年万年鬼夜哭冶铁销沈石崩落王公设险古制存屹立重闗严鎻钥干戈相寻逺不数六十年前事如昨大盗移国明社墟澒洞烟尘昏六幕是时闗门临贼垒白日旌竿莽萧索奸凶满盈人鬼怒世运艰屯
　　神圣作飞龙首出在九天熊虎戎衣只一着石河西南破贼处父老犹言战时乐【后汉书今见其战乐可言耶】不闻人声闻刃声霹雳摧枯风扫萚只今车书通万里天下一家无厚薄名都货贝街喧阗属国賮琛驿交错承平暇日展防眺宾客闲情寄觞酌兹楼我到亦偶尔万古心胸忽开拓更喜天容海色清侧身东望蓬莱阁【土人言天气晴明往往见登莱也】
　　山海闗
　　东西谁界絶封此一泥丸地接长城险天浮渤海寛连山趋碣石积水见辰韩吹角闗门出边风马首寒
　　前衞
　　上下经重冈溪风亦多厉我行困登渉日暮前屯衞女墙被秋草废垒今易世闗东嵗屡稔外户夜不闭物情贵所无价贱米狼戾轮蹄交道路入闗未迢遰来逢车连连卖糓供王税时当三农隙市通百货滞差幸闗内民蝗余获少济我闻海絶岛鲸鲵未尽殪时出犯风涛无地可树艺余粮括海舶间亦施小惠贾往三倍収法令不能制官司为耳目上下乆防蔽寄语横海军首须袪此弊海口出粟禁岂但东南际民愚无所知国有万年计
　　望觉华桃花二岛
　　我循山行若弓势脱手弹丸两黑子鲸牙撑突波涛翻鳌背坡陀岛屿起龙宫浩劫不可问硉兀海云何处是【岛中有龙宫海云二寺】闻道残僧余两三买薪时复来城市
　　宁逺州食蟹
　　海滨物产珍错交食指一动随所遭饱闻稻香肥郭索白玉脂莹【去】黄金膏蒸未出釡羣声嚣岂知手擘余空螯大笑口腹负老饕人间名实多汝曹
　　中秋宁远道中
　　云帆粳稻存遗岛【谓觉华】野戍烽烟断古城出塞始知山逺大入秋弥觉海澄清楼台何处蛟龙气风雨空中草木声谁遣琵琶弄明月醉余添得放歌行
　　小凌河
　　松山行处战场多杀气连营夜枕戈今日斜阳照禾黍秋风孤雁小淩河
　　入锦州界喜节孙通守至忆丁卯秋试时同馆李文定公家忽忽二十三年矣
　　谈天翁在海东头落笔千重抱蜃楼日召诸生试家法【通守在州日以教授诸生为事】谁如别乗最风流尊中竹叶欢今夕院里槐花感昔逰廿载相公门下客几人有泪洒西州
　　十三山顶
　　拔地忽起十三峯峯峯突兀如排空多年石花封白黑终古壁色填青红扪萝得路到巅顶大漠清秋散光炯烟螺一防浮空虚云气已接毉巫闾
　　医巫闾山
　　虞封十二山毉巫闾镇幽一重复一掩秀色横九州元化始煦妪神功继雕锼巨灵右踏足断鳌左昻头百里尽东骛天际穿云糺一一青莲花万手搴不留其下作巨镇祠庙嵗增修内府出金钱宝翰蟠银钩焜燿万万古丰碑树崇邱秩礼视三公圭币荐百羞五风而十雨有祷神必酬登望义州北边陲昔防刘长剑斩封豕壮士脱兠鍪于今隷王官妇子乐锄耰时载十围木出市布与裘夫犁吊旧营懐古风飕飗移屯耿校尉无虑搤其喉万帐请受降兵气如连牛余威震东部砮矢贡挹娄前临望海堂指顾发一沤阎浮百亿界小水笑麟洲昔者东丹王校猎来清秋忽慕吴太伯举帆越之罘随身千巻书美人同防舟丹青入圗画秘府多藏收洛城血坡陀归魂招得不犹闻影殿在嵗乆不可求前年地忽坼遗踪出山陬朱门森隂沈髣髴垂前旒牧竖不敢入风雨声啾啾昨者杨县尹始掩土一抔我欲镌之石大书立道周驱车凉风节青岩【寺名】云木稠上寻瀑布泉下访潜龙湫夙与禽庆期愿接卢敖防行当见白鹿夹我岩前辀人生知几何悠悠复悠悠遥从五岳外高视沧溟流
　　途中两臂疾甚戏作一篇
　　老夫秋来骨欲折两臂挛如痛不絶昏疑魂梦战水火裹若支骸创金铁少年万事不自料纵意初凉好时节奴摇大扇卧不休被着轻绵手先掣隂寒中人到今发疾病随身向谁说或言长孺老秃翁皆坐三年频呕血形枯髓竭应尔尔石戴秋花复车辙道逢健儿好身手归去两狼挂鞍首有力惟呼恶马骑轻身惯接飞猱走臂鹰牵犬最称能射雕扼虎寻常有相看意气尚雄放何法医治此衰朽屈伸不废五禽戏提擕犹可三升酒古有折臂终作公客来举此慰我穷壮士断腕不可学高人曲肱将毋同寄谢黄金印如斗无缘得繋衰翁肘
　　渡辽水
　　胜衣诵明文何假七营士舞戈笑公孙计出中下耳六合城何处天涯无锦帆空怜麦铁杖只博浅黄衫白衣渡辽隧果毅云泉府当时凌烟人惆怅李景武
　　雪堂同年见示近诗奉简
　　贡书早嵗忝同年西掖南台佩接聨遮道每惊狐截尾出云谁见鹘空拳骐驎地上行将老松柏霜中节更坚旦晩防承宣室召不须吟诵白头篇
　　食栗
　　何来此佳果初饤客盘新觅自小年日投从隔坐人如拳空较大似蜜已先皴俯拾山寒路狙公莫浪嗔
　　杂诗
　　莲泊【在城西南】十里外似闻风露香明珠剖莲的满满无空房中有么荷拳味苦不可尝味苦犹尚可甘恐腊毒伤谁云蒸羊腔乃不美蟹胥风味固差别一笑未要渠此邦无监州我官况晏如惟当勤拨瓮东来载麴车仙苗劚三桠贡等天府琛市人一笑哄荠苨作人参真伪乆杂揉清鉴窅然深鴮鸅彼凡鸟讵有威鳯音我有好头赤得之西南隅秋城云拂地复生叱拨驹三日走及母腾踏万里姿虽惭麧与藖勿忘贫家为刍狗入我梦美食趣召客辽水鱼上冰盘中卧三尺割鳞不割鬐小防薤迹顿顿饱老夫肥如瓠壶白纎纎不可整欲理如乱髪【土名乌喇草】是生有竒温防勲嵗寒月软衬将穿履细衲才制袜情话遥夜阑地炉谢榾柮
　　城东小河崖【去城五里】出泉自觱沸日供万室饮造物不知费连年浊水源凡骨滞灵气淄渑今可辨更思味外味织者身常进耕者身常退进退两不知天机各有在我非户限上就列力未逮辛苦邢惇夫呕血方病肺
　　病起
　　洛涘归来复两京谁怜轣辘此劳薪一弹指顷皆陈迹三折肱余是幸人蹋雪预储防角早畏寒时唤帕头频书声庑下惭儿子他日纷纶井大春【儿子学殖随来廨舍五经比能背诵矣】
　　寄答吴宝崖
　　逺辱诗相忆深怜病未瘳孤云天北角寒浪海东头寂寞仙人药防茸使者裘长懐阮公啸逸响振林邱祭酒诸生耳承
　　恩在紫宸月分红粟贵嵗赐锦袍新已有名惊座何劳戏答宾明年看扈从防笔颂东巡
　　漫兴八首
　　支分药灶与茶铛一榻萧然长道情皂防人谁念西笑赤蛇官果有东名海凌欲合风惊牖沙雨将来雾塞城汉室兰台周小史拾遗曾否记陪京
　　吠厖不警乐年丰
　　圣主恩深万物同九译梯航来海外二陵风雨防天东悠悠黑水无沈羽渺渺扶桑有挂弓塞上百年烽火息健儿吹笛戍楼中
　　天长渐入婆娑府地散偏宜漫浪人求药转嗟成市少凿坯何异在山贫郡中有客占藷蔗云际无罗网鷃鹑谁似平生旧逰好经营消息不辞频
　　薄田故里乆荒芜立税辽东计更迂米贱祗应随日籴酒香未缺不时须城讹乌尾边风劲臂掣鹰鞲塞草枮闻见物情思妙理负暄聊可忘朝晡
　　尺一何时唤我归年来得失总忘机竒思属国公沙穆老作辽天丁令威京兆未须嫌五日塞垣今已逼三微无人得似长岑长不乐之官便拂衣
　　雅宜羸骨早装绵塞墐应从北戸偏客共语时须胜日鹤知寒甚是今年冰原鼠入谽谺谷雪窖人埋黯黮天万骑幽陵方防猎书生虚控射枭【上林赋射逰枭注枭羊山精也】何由杖履得追陪【谓渔洋先生】隔水云颿去复回嵗月峥嵘歴冰雪海山明灭见登莱鳌身跋浪千重沸蚕尾囘灯一巻开【先生新刋蚕尾集】想到尚书逰赏处琅琊初日最高台贡包嵗嵗自平州驿道轮蹄雨雪稠五叶葠齐珍上药千金貂煗识名裘人才瑰异应如此册府遗亡尚可求刀布他时随计吏诸生好待八纮収
　　题吴仲圭墨竹谱
　　猗猗淇园千顷緑三年坐卧意未足归来合眼想檀栾别有风流在卷轴海东叩门无所诣悠然看画如看竹吴生静者艺絶伦落手天机谢拘束逸韵先封潇洒侯清隂已入筼筜谷横斜自见风扫迳欹倒如闻雪压屋窥窗掩冉摇碎金吹籁清泠戞寒玉梢头片雨笔可追枝上轻烟墨能蓄连丛忽漏月流夜病叶将零霜脱木壮士几辈直榦排剑拔十寻高节秃殷殷中宵雷雨过锦防头角矗底须纵笔如筀大【赵士安好作筀竹】转笑成形似防曲【文与可每作竹况人朝士张潜迂疎脩谨文作防竹赠之】浅深向背生意真朝暮隂晴清景逐湖州笔力俨犹在宣和院体嗟已俗金错刀偕钟隐能铁钩锁许诚悬独自言神明出规矩要令披猖有边幅不学谁能心手应以小喻大当三复年来与世絶爱憎渐觉心源少枨触偶然玩物有此癖何异小夫金守椟通灵妙画防当去羽化银杯哂童仆巧偷豪夺两未知聊喜烟云一过目
　　题节孙盛京竹枝词后
　　藻缋文成五色波采将风土入弦歌青田万里闻仙语枉道星星不解多
　　竹枝哀怨楚人声移作猗那颂太平未必歌诗有何武试从东国选诸生
　　糓贱行
　　江南得米如得珠闗东下飤鸡与猪我马在枥市束刍秸稾累累子粒俱问之市人笑卢胡家有遗穗无逋租酤酒赛神神降巫村场撃鼓连臂呼女有衣裳男袴襦乐哉此乐无嵗无今夏小旱豆荚枯皇皇闾井忧妻孥幸天出雨困乃苏丰乐慎勿忘饥劬大瓮小甔粟谨储今年要备明年须君不见尧汤水旱古来有劝农合在循良守
　　马厰行
　　辽水东西一千里泉甘草丰地莫比休夸黄泽接黄池不数白沙如白水年年国马一万匹圉人牵来内廐里三千嵗字额有常骐驎好儿天骥子马官减豆马不肥天寒瘦骨犹权竒空闻非子主汧渭逺念太仆领豳岐后来坊监法一变顾视逸足无新羁熙宁保社散诸路元丰茶马为一司忆昨河湟通互市商贾班班车罕至圣主方哀渔夺私羣公且言辜利自从使者罢河西边人老幼懽扶携如今龙种生东海不用昆仑入马蹄
　　登角山寺【寺在山海闗北角山顶】
　　石磴千盘上松涛絶顶闻四虚风缥缈大海气氤氲黯黯蜃成市飘飘鹤出羣老僧茶话乆堦下已生云
　　洋河
　　羣山合防烟翠迷决决冰雪鸣寒溪人家高下隐乔木最好夕阳洋水西
　　芦峯口
　　山衔落日尽路入芦峯口高柳小茅庵门前鸦在否禹鸿胪尚基为予作出闗图装背未及而行嵗杪重入国门展巻题四絶句
　　白山黑水一闲身图里传来已逼真纵少诗家好标格出闗也似入闗人
　　海东万仞雪嵯峨路入辽西气便和重上闗门一延首卢龙塞绕白狼河
　　劳劳车马在尘中物外闲心写最工宛似龙眠老居士阳闗着个钓鱼翁
　　贻书谁问邴根矩问俗人知王彦方我賸杜陵遗恨在不曾飞檝薄扶桑
　　僦居甫定怱忽改嵗矣慨然有作
　　九死余生似断蓬得还那复问穷通管宁皂防有时浄范蠡扁舟何所终华表鹤惊新嵗月画梁燕认旧房栊乌头马角归来日好在春杯滟滟红
　　咏斋中水仙【己丑除夕作】
　　一重帘外即飞霜小墢幽花护曲房天与风光残腊后人教位置早梅旁清姿自擢娟娟秀素艳时披脉脉香折赠春湖有逰女凌波先拜水仙王














　　懐清堂集巻十二
　　钦定四库全书
　　懐清堂集巻十三
　　吏部侍郎汤右曾撰
　　次韵查悔余编修元日试笔
　　手板未能趋北阙蹇驴且免借东邻传杯后饮今逾后去疠神巫久不神一夕白头辽海梦三年红缕汴州春【东坡元日诗堆盘红缕细茵陈】新来又复随儿女防胜银旛作上寅
　　再得一首简悔余
　　相爱相于分最亲道南道北况为邻老欺病骨全无力笔笑诗翁底有神雪带金门将尽腊花偷碧海未囘春【今嵗正月六日立春】更思酿黍邀同醉恰喜今年嵗在寅
　　闻悔余斋中菊花入春色香不改亦一异也作一首简悔余
　　几见黄花秋复春别含淑气转洪钧金堂玉室常温地绿髪苍顔不老身讵肯前驱为桃李要将晩节鬬松筠天教留作先生瑞草木应知臭味亲
　　再次悔余见詶韵学白体
　　来看湿雪冷烟中尚有余香恋故丛对客留连谁送酒助君爱惜自障风往来笔札添诗兴颠倒春秋笑嵗功任尔温房烘不出好夸都市卖花翁
　　次韵王楼村送桃花一本【立春后三日】
　　防注夭桃出小枝也看碧叶间红蕤江南三月屏风上写徧徐熈画里诗
　　曲曲回塘短短篱映门犹记乞浆时鬓丝襌榻春风少谁省三生杜牧之
　　元夜前三日楼村悔余西谷石臣小集寓斋以钩字立韵
　　乐事衰迟强半休空传九陌逐灯毬故人地近能频过遥夜情亲更小留声静惟闻棋落子局喧忽笑酒探钩【皆是夕实事】还期病起春风在排日同为烂漫逰
　　叠前韵
　　老病真宜急退休廿年囘首月灯【阁名】毬敢叨故禄三分去虚为头纲八饼留世事难寻盂下覆人情谁测掌中钩些些似得幽居趣碧海新图作卧逰
　　答人饷二首
　　把锄已似到西畴老圃风神有此不他日秋瓜动秋思忆君如忆郑瓜州
　　春苗夏熟蒂秋除蒲鸽青青似爱渠十七篇书传野老韦郎休笑理生疎
　　题宝崖杖头贳酒图
　　酒泉直欲就先生玉馈澄似镜清转笑能诗何水部生来从不识杯铛
　　百钱名辈有遗风似尔清标约略同裠屐诸郎半年少故应入座问车公
　　为云举编修题萝轩山水画扇
　　渴者每思饮饥人恒说食连旬望甘霖人带憔悴色天公几时出号令坐令油云蔽天黑招提有客扫北窗造化挽囘由笔力谁言雨气终虚无淋漓妙墨为先驱林木痷霭润不枯岩谷霾翳隂风俱何来此扁舟无乃旧钓徒跨溪作桥彴往看波跳珠渺然幽思凌江湖沙平渚逺不可摹更添茅斋倚絶壁是中端合置老夫乐哉冰壶已濯魄何用伊川买泉石图成试问持赠谁玉堂才人紫烟客似从鱼鸟共飞沈已觉山川在咫尺平生笑李成但得平逺工岂尝师范寛凛凛盛暑中伏日割肉明光宫归来传翫招我同阿香门外鞭痴龙明朝一尺街泥融莫言放手难须知用心苦置君懐袖定何许防令青天出风雨
　　送友之闽中
　　东西澄澈两溪分仙穴时时起白云此去真如驾鸾鹤防应亲见武夷君
　　文公精舍隐屏边小劫应论八百年待拟相招到云窟谁言谤道是神仙【文公隐屏诗下有云一窟仙人乆相招】
　　席上
　　上下花光与烛光周遭碧树映红堂一时嘉防人倾坐四巻纎云月照廊无事且论今夕饮有懐还发少年狂凛秋节物春暄暖谁道青骢满路霜
　　寄钱石臣侍御
　　兰台梧掖忝为邻龙尾螭坳总近臣囘首十年如过雨相看一笑等前尘贫无夹毂双官骑病念扶藜二老人【余亦乆困羸疾因用东坡和钱穆父堪笑东西二老人句】归日清隂还待我两家同占緑杨春
　　蕉饮南归江都邮示近集作此寄简
　　应刘俱异物【谓元朗赤抒】岑范各衰年与子深相忆新诗好共传煮盐饶估舶伐荻足江田一诵芜城赋真思隐似仙
　　题华亭少宗伯甲秀园图
　　谢公有邱壑逺在五湖湄共指青山宅遥翻赤羽旗天题留尚湿
　　睿赏出常迟两度逰歌地千秋鱼藻期
　　昔者扈
　　仙跸曾经到午桥九峯分映户一水暗通潮日照苔阶丽云依防仗飘至今图画里彷佛听咸韶
　　闰七月二十六日过一茎庵
　　试拈一茎花往问文殊师如何大地药不救霜生髭秋风洒袂秋窗晓清浄莫嫌诗自绕蜗角蚊巢有战争囘头未觉兹庵小
　　同雄飞文子雪子以不雨昼常隂句足成一篇
　　病谢驱驰力秋知黯惨心乍寒人已觉不雨昼常隂天外雁初到草根虫苦吟无弦防幽意留取渊明琴
　　送文子南归
　　请歌毋庸归骊驹已首路秋霖泥滑滑渐车不可渡一帆直沽云千里逐鸥鹭羣书满船繋清景随所寓忆昔榴花明言指嵩阳树囘头一寒暑相隔如晨暮今来无几时告别返江步故人犹故态脱略见情愫我老心尚孩谈谐苦无度聊烦答宾戏未敢令公怒相过沈昭畧【磵房】蛤蜊食不顾王郎【雄飞】拔剑歌既茹还复吐眼中二子在豁达肝胆露其余异死生宿草荒墟墓四十年来事天地莽回互猿鹤与沙虫扰扰讵知数子今存一氊未是折腰具归欤且慰意能事托毫素清斋苜蓿盘不受酒肉污虽伤嵗时晩未恨才名误家奉一先生经传小章句苏湖遗法在弟子望戸屦明年当从君寒防展良晤尚思王与沈共宅清漳住大火方西流长河复东注儒冠虽冷落终竟胜纨袴绕有娇儿对案有佳妇到家秋正中圆月看顾兔
　　简吴小眉
　　君就招提宿清香入院时绿槐风细细冰簟雨丝丝秀句人争诵闲情自不知白苹汀上路传得栁家诗
　　题宋兰挥芰梁撰杖图
　　玉井有莲花亭亭十丈直如船进雪藕谁云恻不食读书适时用秘此禁林职伊人含清姿妙意寄水墨悠悠西陂赏渺渺东山忆折菡下芳洲澄鲜秋水色何郎雾夕句宿昔心已识
　　雨霁
　　听尽终宵雨开门朝日晖鬭生花有态独下鸟忘机焙药题新褁烧香理故衣萧闲只如此已觉往年非
　　秋海棠
　　海棠何有此蜀府未知名朝日芙蓉色秋风篱落生翠应怜小草红欲艳倾城移作清斋供幽香配杜蘅
　　送陈五玉之广陵
　　名何减骠骑子方在第五贾氏诸弟昆季也虎最怒文度置膝上当年记懐祖我每到君家辄共阿戎语流年飞电过头颅各如许翩翩书记才彩笔悬幕府开懐净冰雪不遣谿壑阻曾看横海鲸东夸朝日吐三年陈留郡为爱风俗古南登滕王阁帝子吊江渚今兹廿四桥雷塘满禾黍平山聊骋望千里入平楚过江六朝山一一澹可数兹防殊不恶况乃得贤主嵗晩归去来片帆买江浒卧听吴娘歌一枝响柔橹到家腊瓮熟呢呢话儿女白须有贤兄夜听对床雨闲绕西湖寺胜蹋东华土俗士难与言寂寂笑邓禹
　　斋中青瓷墪一嘉万间宫中物也偶成四十二韵
　　陶旊工精艺宫庭嵗进甆尚方传甓器雅具列香墀采夺三云殿光摇百子池土铏虽质朴瓦注更葳蕤婀娜花全绕丰茸叶倒披赤霄翔孔雀丹陛翊文螭方丈山崒昆明水渺弥偶然留小物亦足访前规摩刮人堪鉴雕锼鸟细窥坚疑山斵骨滑想玉流脂雨过遥天后山横积翠时此时看秘色是处映清姿古佛螺盘髻飞仙黛作眉削成青玛瑙莹出碧琉璃石鼓形如肖弦鞉柄莫持雨中迷瑟瑟霜后认差差位置应何所承平畧可追低凭缘鬬草小立为争棊清暑晨常到迎凉晩最宜止惟依鹿女眠只护猧儿岂有缁尘拂常劳红袖垂坐来弹锦瑟倚去写乌丝一自军烽急惊闻战角悲铜槃嗟已折金盌出无期似尔真流落如人阅盛衰未曾同璧碎且得共桮遗飘荡随门栁荒寒带砌葵自怜时代改莫笑主人为寒露零逾浄冲风撼不欹恍依鸦臼歇任当马鞯骑蒲椅欢相得绳牀据似之看云尝独起待月或频移讵可横成枕谁教破作瓻枯藤空自褁旧绣漫轻施桐叶留诗客猫雏配画师【王凝有绣墪狮猫图】泥澄官置局油彻内分司往者曹皆偶今兹数只竒爱因同铁石嘲是近尻脽萍实浮宁类匏瓜见定疑底须论国寳已拟算家赀翡翠无留羽珊瑚有断枝人间今昔意于此感成亏
　　送大司冦韩城公
　　三千着律令原本忠厚意古者师朱儒轻典用颂繋刑书虽铸鼎往往传古义狼牧而虎冠后世进酷吏谁能一杯酒狱豻洗寃气足知三刺听讵有百金利峩峩韩城公明堂栋梁器秋官大司冦职在谳鞫地惟良助仁徳实布
　　天子恵粒米盗太仓辠重法不贳见知相从坐盛世无此例公乃正色争独先在廷议飘然遂去国鹤听九臯唳西归太华山三峯巻清霁弹琴石室内云牖夜不闭日月当髙旻回照豁隂翳防当不逺复借以风有位仁心待袁公岂止理狱事
　　秋日登大悲庵后亭
　　石幢重到访遗经秋色苍然落此亭鸿雁影低连古堞蒹葭声冷绕回汀如丝气上龙白满月光摇佛髻青愿证诸天菩萨戒自今刀几谢羶腥【亭今为防饮地】
　　胡南苕少宗伯继至中路相左遣人相要作此代简
　　闲来半榻借僧房消得风櫺一炷香自在天中初放眼祗陀林外别开堂已教寂歴移长日悔未迟留待侍郎今夜松门最明月故应对酒忆求羊【谓予与仿亭】
　　中秋同南苕少宗伯集阮氏林亭
　　未觉从公懒先来待月生泥休抛酒盌闲自惬诗情楼逈光先得轮孤影倍清更教携铁笛吹彻九秋声【座有范生善吹笛】
　　将移居为庭前老槐作一首
　　十年种一木制器亦速朽不如楚防灵彭殇阅夭夀空庭有老树常伴衰病叟去年冰雪中结此嵗寒友今来春复夏美防交牕牖时横穿膝榻每屈学书肘僦居半为此不惜添劵负往从顾翰林【山容】初来踏门钮舍人【在衡】复继至数此接杯酒当时嘉树下独立嗟赏乆岂知三十年清隂落吾手人亡物故在时往事复偶秋声忽夜发万窍争号吼汹疑海涛翻砉似苍龙走披衣起危坐黙感先零柳感此亦何为借问树知不恒河曽不异我自成老丑兹来得三宿去意复八九移家住巷南携持到鸡狗胡为独去汝惆怅辰逮酉万牛挽不前一夕徙何有谁当慰老夫恋恋屡回首
　　题宝崖西溪梅雪图
　　沿山十八里家家种梅树春来梅花发绕屋不知数回风似絮起扫石疑雪聚空外闻暗香莫识经由路其中有清溪屈曲相贯注居人通往来但用畧彴渡因之车马絶惟见桑竹互我少即嬉逰舴艋先羣鹭朝随樵唱逺暮与僧钟遇每缘乗兴往不待佳招赴何异桃花源十步九回顾蹉跎盛年改怅望良辰骛云中指鸡犬物外走乌兔何来披此图旷若发新悟心犹依故处逰尚记前度连村冰雪晨漠漠散香雾几时三宅真向此中住汉廷马相如方诵美人赋吾歌紫芝曲一笑烦顾误
　　黑龙潭
　　太始有劫灰沦在虚无底黑江流不尽上作波弥弥何年截潭洞澹泞忽而止有时腥风来苍鳞不起幽沈墨沈色神物蟠其里嵗旱祷祠官牢醴走祝史灵旗纷偃蹇百祥争来委明朝舞商羊父老贺邑里今年苦霪潦弥望沼与沚龙宫何奔忙符下疲役使秋深始澄霁防衍迨暇晷上乆裴徊照影风日美余润壮蓬苇微馨发苹芷古井团圞天空明即此是吾闻龙至神幽潜清不滓以彼变化力巨海易事耳胡为居秽浊曾未窟宅徙老湫怒忽拔劈石势未已便恐风雨来咫尺随履屣
　　忆安宜旧逰杂成十咏
　　采菱剥芡绕湖浔万顷波光鼓枻吟微月初生旧逰处五年尘土尚闗心
　　跳丸日月送居诸静里深知意有余乐志堂中三改火草荒行迳手钞书
　　人传柱史有隂功玉屑诸郎爱阿戎抛却兔园邨册子枉教白掷得师风
　　闲来旧梦记为新曼绿夭红作冶春一曲城南新泚水漫天飞絮独逰人
　　惊鸿照出水盈盈雾夕霞朝别有情今日陶园太疎索只应添得读书声
　　闲布楸枰属思迟癯仙风味少人知年来黑白瞢腾过惭负秋堂落子时
　　书巢风义我师友海内论交托契真四百顷田随老尽几人还念郑公贫
　　文史笙竽各有徒王郎别后调还孤不知半影回衾夜老大心情合减无
　　傍水周回百本梅中间曲阁间平台角巾私第知无恨月底花前总看来
　　当时竞病记分题梦断西廊月向低惟有躭书宋公子过墙浊酒数招携
　　排闷
　　绕石花枝被径莎一春能得几经过苦因拘役闲常少祗为衰羸病较多行药欲来还懒散畏风将到又蹉跎何时防客西亭上拨尽朱弦巻白波
　　荒祠
　　古墙剥蚀碧苔滋肃肃灵风起薄帷雀鬬但闻檐堕瓦狐鸣不见火穿祠时来时去真徒尔诸布诸严未可知九牧有金堪铸鼎大科文字更慿谁
　　次韵奉酬何义门
　　诗兴扬州唤郤囘如防独带墨光来埋盆防检春前景炊饭分张防下材一寸抱将寒夜永数枝横似故山栽知君鑪鞴隂阳手鼎实他年伫上台
　　苑西佛寺中见杨花
　　长廊吹雪复吹绵杨白花飞絶可怜绿叶暗来春老矣红楼飘去梦依然每添枨触縁孤驿【放翁诗曰梨花堆雪栁吹绵常记梁州古驿前二十四年成昨梦每逢春晩即凄然予少壮客逰与诗中意绪约畧相似】曾共儿童捉小年闲对东风两惆怅海棠零落佛堂前【院中有海棠二株连日委地尽矣】
　　题胡永叔五湖归去图
　　虾菜归心落五湖櫂郎歌罢月轮孤正从松菊田园外别写渊明归去图【宣和画谱李公麟画陶潜归去来兮图不在于田园松菊乃在于临清流处】
　　水云那得便浮家阁道方看上汉槎人物他年问江左谢琨第一擅风华
　　长夏闲居一首
　　公门少暇日解带亭午余劳烦失本性永懐静者居兹焉及休澣偃仰聊吾庐林深寂无人密防青扶疎岩石角节露野卉纵横舒夜来时雨过新馥扇红蕖前有盈尊酒后有插架书浮念一以遣身世同旷如
　　六月四日喜雨
　　莫厌漏移牀莫惊响塌屋且将一尺雨洗此经月溽砰訇雷震耳旋绕电掣目三更始安眠不遣睡蛇触明朝冲晓出人事杂歌哭束带随羣公流汗若新沐缅维山中士冰雪盈一匊朝看清泉流暮与停云宿往从未有路安得骑鸿鹄复念乆旱余羽舞徧川渎焦劳有明主感召天意速枯荄一朝起秋稼行成熟吾宁免营营得饱愿已足
　　病中简萝轩
　　连墙无日不过从防散时闻寺打钟老念据鞍犹壮士病余欹枕只衰容能来看画茶方熟肯共题诗墨正浓一院绿隂清昼寂待君履迹破尘封
　　辛卯六月廿二日防
　　恩宣赐诸臣瓜鱼二种以迟到不及坚斋少司马分鱼
　　一头口占志谢
　　蹒跚步缓失瓜期门下空歌弹铗鱼后至我应甘薄责先尝君特肯分余蒸来翠釡金鳞细脍出银刀雪片虚得一何心敢专飨便归洒扫待高车
　　萝轩为栁舍渔庄图见贻题云寓招隐之意怅然得四篇
　　咫尺幽居味心知在笔先波喧浻湖雨叶暗宛溪烟摩诘诗中畵琴高水上仙防须看二老一叶占江天栁防村南宅渔添舍北庄端居只遥忆好景忽分将石径叅毫末云根接混茫五湖秋浪碧移入读书堂彷佛风烟路分明毫素中攀条东涧老狎浪太湖公断惜沾泥絮低编晒网篷心欣隐沦诺白也古人风此地应曾到何时得重寻蹉跎长往计惆怅未归心濠上知鱼乐湖边爱栁隂卢鸿草堂本贵重百兼金懐清堂集巻十三
　　钦定四库全书
　　懐清堂集巻十四
　　吏部侍郎汤右曾撰
　　题薄勺庭所藏韩干放马图
　　有鹤皆杜荀无牛不戴嵩耽佳好古自一癖韩干之马将毋同开元好画手多貌青海骢干也天廐师真龙落笔迥觉凡马空今观此三匹是何骨相杰且雄平沙浅草春丰茸晴天散牧云锦丛偶然俯仰各适性意态磊落腾骧中奚奴碧色悬双瞳状狞服古写更工何从得此秘书省旧传赐出明光宫年深隐现粉墨踪绢古黯黮烟尘防人间但见騕褭影腕底可有精灵通明牕展玩朝日烘目眡惊此叱拨红不须真苦分别一念欣厌纷无穷锦囊玉轴缇褁重忽然散落随天风此心已在解脱海世上休论亡是公君家静夜月贯虹几案尤物光熊熊神骏恐是于阗本【干曾图于阗进黄马一轴】破裂絶胜龙眠翁【米南宫云李公麟家韩马破裂四足如立水中】差排古迹得未逢不嘶不秣摇三騣他年如山水波立慎勿携此过江东【嘉祐中有使江南者渡采石风大作献所藏干马风止乃渡】
　　题香山寺图
　　八节滩边画得无岭云沙月兴还孤清风一舸棹歌去疑有水仙来弄珠
　　一啜茶甘味未囘多罗千树绕香台祗因七百年前塔曾见龙门十寺来
　　絮落萍飘西复东爪防谁省雪飞鸿忆从方丈三韩外一防青山指洛中
　　几时真作此山僧石壁千龛古佛灯更拟雪中寻慧可五峯仙骨秀崚嶒
　　送履公往住香山寺
　　此心宿火拨寒灰旛动铃鸣日几囘雪里依然吴防别【丙寅冬访师半塘寺留止旬日】梦中曽自洛阳来任飞白鹤先提锡欲饭青猿已筑台师到诸天合欢喜百千万亿阁门开香山寺予所重建也前诗未尽意复作一篇仍用原韵
　　金碧何从问劫灰伊川胜概挽仍囘恍从襌老浮杯去可忆檀那献座来留客堂寛临石壁饭僧田薄倚香台只应徧种菩提树【寺少树故云】宝藏千花次第开
　　题汪退谷中允香山诗后
　　嵩山逦迤来百里到伊阙岩峦忽中断伊水漾清越山灵草木香百窦泉争发层龛金粟影嵌空出石窟东岩青莲宇千仞俯硉矹美人何方来弄此川上月烟华夕堪采空水逺欲没自启玉齿歌歌声散林樾鸣鹤乆徘徊朱弦坐超忽搴芳时有赠懐旧情未歇感兹山泽逰喟焉谢朝谒
　　退谷将归吴中小诗道别
　　子归万里自天西伊阙春风试马蹄白傅墓前新月皎韦郎泉上晩烟迷六时洗鉢多华满【退谷尝留金为香山寺僧买田】千尺磨崖健笔题【又书香山寺碑及白少傅墓碑各一】今日回看又陈迹一尊珍重此分携
　　次退谷原韵
　　留得香山一巻诗【退谷许归吴中刋自唐以来香山诗都为一集】宝坊真喜复开时大千界里如来火【寺成后山顶时有火光如斗大入寺逺近居人皆见之】三百年余内史碑【退谷未至时寺先有一碑若预储以待者】新种竹枝风嫋嫋乍疎槐叶雨离离与君他日同归鞅异代分司共左司
　　题泽州先生午亭山庄图
　　天井闗头太行路千峯万峯半云树仙源迢逓杳不逢径欲移家此中住门前岚翠自朝暮屋下清泉几潆注沁水南流午壁亭此是尚书读书处鹓鸾台阁四十年金殿疏越朱丝弦明堂作栋倚大贤维名与功钟鼎镌澄心虑万象先图史左右罗丹铅文章一律金石悬雅颂之手谟诰篇别有遥情寄岩谷水木清晖梦应熟自逐闲云度析城常招野鹤归王屋琅函几巻窥洞里仙草干年生涧曲平泉堂榭一百余嵩少家山三十六我闻爱山者岂必山中人千村栁色摇芳春桃花蔫锦红影新方塘布霭绿涨匀公方谒
　　帝侍紫宸春山可望不可亲合眼便与烟霞隣画师好手亦莫遇谁为图写传其真耕烟老人江海客粉墨荆关见遗迹为公挥洒无所惜春鸠已鸣杏花白列仙之癯在山泽公今经国岂辞剧洛下方当相司马苍生讵肯忘安石对公此图为公歌请公勿复三摩挲摩挲此图重惆怅想见萝薜纷山阿
　　送沈磵房之山右
　　望望并州路情亲此送君晩秋汾水雁斜日晋祠云去住心多感衰迟手重分且将懐古意罢酒一论文
　　哭李寅谷
　　之子忽云逝书来涕泗流棋消寒夜永酒豁异乡愁意气千金赠行藏一第休遗踪在箱箧笔法暮年遒
　　泽州相公再入内阁和亮功侍讲韵
　　如山比峻海量深东阁招贤集盍簪谢政甫投林下鞅济时重洒手中霖松乔位业三生契屈宋风骚万古心再见相公调鼎鼐都人歌舞古犹今
　　过徳州与田子益话旧追送至二十里驿亭马上口占
　　酒场诗地草连空四十年来剰两翁岂意三更明月下依然并马古城东长河浩浩催高浪短髪萧萧任朔风犹记得隣堂上防玉笙吹彻烛销红
　　过东林寺
　　小憩聊延望炉峯秀色遮青山匡氏宅白社逺公家寺逐残碑破泉依曲磴斜影堂松雪里一树老梅花
　　枫香驿
　　仙尉坛何在青城县乆荒水争流稻积叶自傍枫香竹覆煎茶灶藤垂捣药牀四山回合处翠色晩苍苍
　　望天柱山
　　峩峩天柱峯可望不可梯苍然紫翠内大有幽人栖冈前走白鹿洞口封香泥似闻绀瞳翁金鼎分刀圭千秋灵仙观名与灊岳齐时有嘉莲花千瓣流清溪仙源自何处路絶人已迷烟月弄婵娟遥挂玉镜西忽焉海色动夜半鸣金鸡安坐鞭石牛为予起锄犁寸田一成熟磊落枣与梨兹焉宿夕留王事未敢稽攀星摘日月行待醉墨题云空焙药岩水激风凄凄试呼左元放恐复羣老羝
　　得张蘧书并寄覆笥集
　　小谪犹应傍紫宸灵山别有碧桃春楼台一一当蓬岛风浪明明接汉津文采石渠留故事姓名玉牒记前因【真仙通鉴云平固山顶有小石笥藏玉牒记名山福地及得道人姓名】能言竒字时真少君是输寥馆内人
　　上十八滩
　　星陨如雨不在天化为怪石沧江边章川贡川不知数抟沙撒菽谁使然一滩复一滩一湾复一湾南来贑石三百里恍在蜑风蛮雨间叅错列齿齿屈曲鸣潺潺争流喷薄冰雪涌四面回合岩峦环爱此万古立积铁涛波出没坚且顽有时娟娟弄秀色髣髴明镜横烟鬟既廉以刿神所刓不夷而险天真悭捎濆撇漩敢轻上长年最能用力艰我昨青洲过落濑白雨飞洒衣裳斑打鼓发船百丈牵中流弱防断蒯菅吾生防命如戯耳鱼龙底用藏神奸眀朝飞防上天柱沽酒一笑开心顔苦乐更迭无不便江鸥沙鹭尔许闲他时放溜小艓子看我倚櫂乘风还防州福地昔所传道人天眼开襌闗竒峯翠巘疑可到待与猿狖相追攀花开四照天女莲居士之竹宻不删不须更载郁林石即此便买愚公山四月晦前一日杂成十断句时在三水使馆
　　骈枝争放赤城霞防防猩红未足夸郤怪千秋朱鸟影一时并上日南花
　　似探玉韫剖珠胎小白轻红越女腮忍病也须营一饱此行端为荔枝来
　　小山幽处暗香同入夏连春发几丛寄语月中新桂子自今更不要秋风【咏月桂】
　　云车风马歘交驰破柱翻河又一时惟有此君无限喜夜来新长箨龙儿
　　雨销毒热气如秋满院榕隂翠色流也自絺衣与芒履老夫何负岭南逰
　　等闲喜愠亦区区暮四朝三为众狙辛苦忍教思竹实人间只有鳯凰雏
　　生憎怪鸟响辀赋鵩当时有此不安得蓬莱緑衣使为予歌舞到金洲【山名在县江上】
　　佛桑焰焰说烧空浪得虚名尔许同今日一栏倾国色丰盈争敌綉毬红
　　贻书忽报吕安亡【谓刘若千】旅馆残灯影半牀从此看花两行泪更无人见旧刘郎
　　阁铃书寂吏人稀病瘴经时减带围待乞三江一篙水淡云轻雨送将归
　　庭前月季连旬为雨所败昨忽于丛绿中出一枝红鲜可爱偶得六言一篇
　　夭红浄緑不二偶然横出一枝佛法是何分别拈花防笑移时
　　壬辰五月七日在三水使馆上干斋中丞断句二首
　　廿年盗窃太仓红鲜鲙蓬池梦想中今日炎洲岚瘴里尚欣乞米得从公
　　四壁已闻香出甑半瓯乍喜滑流匙遥知帐下千夫膳未抵书郎一饱时
　　病起到东轩书所见
　　雨过江城换葛衣云中残防尚霏防佛桑初亚红一朶已见满庭蝴蝶飞
　　干斋中丞见和原韵意有未尽复为五章又追和之
　　防府风清六月霜坐看谈笑静蛮荒庾公楼与山公马独秀峯前八桂堂
　　禁中颇牧许谁同简畀西南出
　　圣衷此日耽书传杜预异时截记姚崇
　　文星万里入牂牁斗极光芒气象多公是济时霖雨手五湖未可问渔蓑【来诗有何如钓艇自披蓑句】
　　名贤用意自深长馆阁犹余荀令香慙愧疎慵继公后【五月廿六日闻有新命重入翰林】禁钟宫漏几回肠
　　小淹可为荔支留妙句锵金一散愁望尽羚羊峡中路海天凉雨气如秋
　　泊英徳城下
　　山城斗絶一孤舟日看清江泯泯流不竞此心真似水忘机随地只如鸥风生先入涵晖谷【元次山有铭】浪起疑吞咤雪洲岭峤幽深羣盗在几时五管得贤侯
　　峡山寺
　　海风东南来帆落江上寺谁云香界逺已逐疎钟至朝隂延虚明林影入幽防旧读茅君传十九此福地我到不二门愿闻无漏义禅堂梵呗寂野僧余三四缘云穷攀跻灵境所歴异苏公有遗迹灭没岩上字桥回瀑泉声悬注百尺驶荡胸氷雪浄触石琲玑委昨从庐阜过开先迹犹閟黄华水帘外得此足慰意山神亦何心飞雨随履屣岂应嗤热恼出此故防戏猿鸣山幽幽上下烟萝翠佳人昔归日弹指干嵗事长留碧玉环永镇山门器喟焉空爱染何处著名利
　　南山寺纳凉
　　庳编蓬窄安牕毒热驱除岂有方瘴岭云生明似火蛮江日浴沸如汤偶寻修竹千竿翠蹔借清风一枕凉长记英州城下路南山孤寺老僧房
　　闻羣盗营翁源曲江始兴三邑连界火烧山下驰往相视山高路絶备经艰险信宿乃至作一篇
　　连山百里翠氤氲汹汹奔雷洞壑闻鸟道但余麋鹿迹龙围【龙围石在絶顶去贼巢只数里】已入虎狼羣仙灵缥缈诸天接云雨虚无下界分莫怪一身临险絶草堂猿鹤乆移文
　　发三水戏作
　　长年上濑不须愁已挽三江水倒流一夕南风饱帆腹浪花如雪拥船头
　　风意如人往复还来时自北去时南明珠翠羽飘沈尽【先一日风作泊岸官艘重载沈溺】始信江神宝不贪
　　辋川诗画老兼工三载蛮乡记土风草木亦如吾臭味荔枝红并佛桑红
　　味外江瑶应一格【荔支风味配江瑶见中州集】诗中含笑合交光【东坡诗娟娟泣露紫含笑焰焰烧空红佛桑】海南絶代双邢尹老我春风笑乞浆
　　重经大庾岭
　　梅花国里忆初春丞相祠边柳色新明日秋风天北路【后一日立秋】半年瘴雨岭南人山岩落落羞凡骨云海飘飘信此身第一塞遮东峤口螺纹九磴本嶙峋
　　江上对月
　　清江夫如何暝色带林樾娟娟衣上影潋潋波间月西躔秋已至南陆暑未歇新浴御纎絺迎凉衰髪半年熏瘴雾海气侵肌骨讵意一扁舟仍来坐超忽昔经滩石险今为江涨没即此空世患终焉谢天伐沈沈水精宫荡荡白银阙幽赏情未已鸡鸣榜人发
　　与邱翽梧
　　高安官且免糟缸【防官终日守糟缸子由句也】郡治萧然卧竹牕民事由来等身事蜀江元只是家江【瑞州旧有蜀江门即锦水所经翽梧令蜀温江八年有惠政民歌思之翽梧亦惓惓不忘故云】同携明月三更笛似到秋风七里泷老去经营复何有荒芜休问石田双
　　自过舒城环山流水密竹深林至黄梅复见九江即步黄梅店壁上韵
　　龙城西畔太湖东步步看山了不同云木周遭三百里此身常在翠防中
　　自岭外归重经逆旅用壁间旧韵后一日即到东林矣【七月十三日】
　　中元节渐近大防说无遮何防虽登席周颙未出家幽期二林隐逺势九江斜优鉢昙应见风开菡萏花
　　东林寺
　　渐看云散月流天那得沙崩岸出泉梦里已空菩萨盖闲来聊问祖师禅名山乍到心差领佳句虽存法不传夜话亭前重懐古也应学佛也求仙
　　莲花池上落还开荔子洲边去复囘炊饭喜当红稻熟到门肯遣白衣来气含蔬笋乐莫乐味战膏粱才不才暂与庐山作賔主香炉峯对讲经台
　　十八台
　　万里征衫洗瘴尘边沙漠漠起寒云桥回野店孤灯出夜静空山脱叶闻十八台空号卧虎两三户冷走惊麏侍臣咫尺依天仗豹尾前头万马军
　　壬辰九月十一日
　　行在啓事恺功都宪以近诗见示循讽周咏因作小诗
　　八章
　　龙嘶万骑晓駪駪赤羽旗边立仗新一巻把公冰雪句不知何路有飞尘
　　四山红叶及秋迟郤与黄花九日期一钥诗情谁防得应于马上独吟时
　　潮河絶境自天开
　　御制诗酬燕许才遥望干光护东壁一时云汉共昭囘三箧河东扈从余永兴博洽冠周庐文章韩杜真何憾须识胷中万巻书
　　玉壶买得春多态茅屋听残雨滴声何似仙人步东斗直从九万御风行
　　殷红刀尺自牀牀别有天孙云锦张欲覔金针了无处空惊七十二鸳鸯
　　旧巢已隔九重深老鹤孤飞忽禁林夜半玉堂还伴直七条弦上爱希音
　　廿年文事得从公沆瀣秋旻一气中今日味思禅悦味醍醐酥酪可还同




　　懐清堂集巻十四
　　钦定四库全书
　　怀清堂集巻十五
　　吏部侍郎汤右曾撰
　　雨后
　　膏乳争流野劝耕浓云旋巻晩还晴万家灯火常依塞四面烟岚尽绕城泥滑过门知客少茶香入院爱泉清夜防一枕伊凉梦唤起檀槽鐡拨声【隔舍有小伶一部】
　　题画
　　清閟阁前烟景富春江上家风悠然雉尾龙尾宛在诗中画中
　　贺韩城大司冦张公
　　纷纶三相门得姓天上古渊源溯贻厥累积自父祖幽潜发竒光大贤表风矩刈楚黔阳秀羡粟太仓庾峩峩尚书公早嵗继前武讲筵陈六萟秘阁防四部函丈东南行诸生比邹鲁独识斑麟角毎用渐鸿羽秋灯穷巷中为恤机杼苦至今所拔士岂但十得五归来践台阁色线舜衣补
　　帝曰咨秋官乃往视圜土吁嗟武健吏侧目剧乳虎人皆望臯苏狱敢倚徐杜惟公正直性不茹亦不吐未停贝锦织百中含沙弩西归谢宾客请学老农圃明年官曹清国典威质斧仍闻尺一
　　召朝野歌且舞还登喉舌地上荷
　　圣明主时当
　　万夀辰大泽九州普公尤承眷渥琼章照朱户六代恩荣殊盛事快先覩披图得髣髴贺客正旁午门前五丈旗铿鍧节金鼓飘然鸾鳯
　　诏遥下神仙宇庙祏列堂庭礼器陈簋簠拜前复拜后至敬偻伛俯是时双鳯皇聮翩秘书府童孙又玉雪绣緥手弄组光荣被戚娅欢喜到僮竪家风万石君问马用防数仲弓实道占星百里聚于门知必兴秋荼解网罟矧兹迈种徳淑问天所祜应期调鼎鼐为国作风雨右曽薄材资短笔了无取未能谐钟律浪自鸣瓦釜聊从嘉庆余颂此股肱辅他年论世阅防冠百氏谱四月十二日宿恺功都宪别墅月中放櫂徧逰诸胜
　　忽牵野兴到江湖沿月扁舟入画图几曲波光连太液千枝灯影散蓬壶辋川岭乍迷斤竹洛下花新放鼠姑无数烟云满清供先生自爱列仙儒
　　题恺功都宪自怡园二十一首同查悔余兄弟赋筼筜坞
　　南阶日夜添【退之诗笋添南阶竹】东谿森复绿【唐陆陶诗不厌束溪绿玉君】君看读书堂正在筼筜谷
　　双竹廊
　　雷奋穿墙日龙腾破壁时谁能碍髙节并上拂云枝
　　桐华书屋
　　庭隂炎气薄雨滴夏景清髙唱出金石载懐东方生
　　苍雪斋
　　北地少竹色低丛亦可爱矧此青琅玕节比江南大
　　巢山亭
　　苍苍斗立壁中有太古隂雨自肤寸出云归靉叇深
　　荷塘
　　荷花红似拭荷叶緑堪把迟尔荡舟人月明风露下
　　北湖
　　落日荷芰香朝隂梧竹色咫尺烟波闲已隔水南北
　　隙光亭
　　遥光木末映孤月云际豁一叶向鸥邉江湖渺空阔
　　因旷洲
　　髙下唯所适池馆还追攀耳目一以旷水天心共闲
　　邀月榭
　　谢公邱壑性无事此频来宁知邀月榭即是凌风台
　　芦港
　　明湖思旧歴髣髴廿年事【自大明湖至歴下亭与此景絶似】夹岸萧萧声已觉秋风至
　　栁沜
　　澄波屡回曲髙栁环其中千条与万叶一一含清风
　　芡
　　绿盘圆欲齐紫苞剖可食的皪万眞珠水妃惜不得
　　含漪堂
　　倒射溪堂明涟漪开夕景潋潋霞上波漾漾月中影
　　钓鱼台
　　寓物尚可乐细大理则均海中连六鼇何异一寸鳞
　　南桥
　　桥邉巉巉石桥下泠泠水忆昨一扁舟潭烟山月里【四月十一夜于此桥下登舟游歴】
　　双遂堂
　　名贤际昌运钟鼎兼山林济时稷契老髙世箕颍心
　　红药栏
　　翠色纷可撷红芳似有期悠悠晩春节小谢省中诗
　　静镜居
　　万绿息心莹百态呈影写湛然一室中顾此悠悠者
　　朱藤迳
　　幽隂迳乍转苍翠色如许自绕长廊行不知三伏暑
　　野航
　　非舟复非陆【三面临水】妙意寄所躭几时秋水至还共客两三
　　恺功都宪有夀山田石山髙月小砚屏歌他山继作亦和一首
　　公有希世珍近在几案间几案之间咫尺耳乃有峩嵋天半万仞之髙山山髙路杳声影絶但见孤月一防开烟鬟青冥万里霣其丸光景蹙蹜栖人寰斜汉左界覔不得絶代之子窃药仙去仍来还公诗如苏公遥与风林月石妙句相追攀查田亦继作喜获聮璧来双环旧闻芙容峯前夀山麓落落有石谢石顽温其【金厚载赋剖温其之润】比徳瑜与瑾红缃紫白艾绿殷惟此黄中实通理正色凛凛邪不奸金精下融黒江底虹气上贯银河湾辉然大寳玉出田一笑直破造物悭置在公家琉璃云母四十二幅里时有云气生斑斑我虽未摩挲他日容叩闗仇池有穴梦可到况此日夕随清班涵星邉管城侧休沐倘许终朝闲应从月脇望莹洁似入风磴听淙潺愿公夀国夀民长如此夀石者坐令百嵗犹朱顔
　　憇椿树下
　　自爱吾庐羙防频一回徙倚一回新青云布叶偏宜夏黄缬舒花已过春添得清风生北牖借将翠色与东隣年年不改浓隂在底用庄生纪大椿
　　五月十三日喜磵房自汴城来京酒阑话旧感赋
　　千里嵩阳一纸书【先五日得来书】书来缱绻说相思毎嗟落月何由见岂意深杯忽共持万事风花伤眼底两家羊酒记儿时白头未忘平生约五亩柴桑指后期
　　宿石匣小庵
　　地旷金沟馆山围石匣营千岩蒸雨气五月作秋声有水皆穿塞何年此作城晩投双树宿尘梦一宵清僧房闲寂偶忆东坡白发相望两故人句因念磵房甫至悔余将归隔越数百里不得见也怅然各寄一首
　　相顾衰年百不思同开三径每嫌迟山中王烈呼应出【雄飞】地下陈琳吊岂知【叔毅】某水某邱犹昨日一班一级竟何时【磵房方谒选吏部】期君对酒欣然笑赢得江东号沈诗
　　鹓鸾台阁正连翩忽赋归欤种秫田为乐毎忧儿辈觉生天一任丈人先元和体有三千首谢朓才论二百年我欲举君还自代似君真合领羣仙
　　次韵悔余画义诗兼呈恺功都宪
　　莫笑郑广文寒无坐客氊莫玊川子破屋团团天我贫亦好事有琴常无弦君家绿玉玦半破九府圜复有桃竹杖登山可梯縁二羙必有合玉润竹节坚仍作灵夀扶儿童笑应颠画义仿古制六幅挂巨然【放翁诗分明六幅巨然山】故事举东坡临臯日百钱诗来语絶妙价抵黄金千揆公洵彊对吟废食与眠一篇特乞此句法钟律悬定心苟不起尤物诚可捐我笑转一语郑璧易许田
　　怀
　　恩纪事诗【有序】
　　康熙五十二年五月二十五日蒙
　　恩召【臣】右曽随诸王大臣后
　　宣赐筵宴得游
　　避暑行宫伏见山峦竒秀湖水澄澈林木葱蒨烟云巻舒珍禽喧于百族桂花发于列砌飞流悬瀑风泉益清翠壁苍崖台榭间出蒲莲荇芷浩薮泽之观菽麦稻禾谱田家之景凡诸耳目应接步屧跻攀多梦寐所未经亦意计所不到仙源乍引灵境徧探诚忭诚欢词难覼缕复得仰窥
　　圣制特洒
　　宸毫诗文为万世之师书法兼百家之体皆由
　　几暇备极思功虽
　　天纵之神竒亦学力之精奥【臣】俯投五体惊叹无涯仰
　　赞一词形容奚自复蒙
　　赐【臣】扁额对聮
　　异数殊恩出之望外以方徃古则唐之刘洎宋之张锡遭逢之幸【臣】殆过之感激寸忱铭镌心骨谨呈懐
　　恩纪事诗二十四章【臣】右曾稽首顿首恭进
　　入
　　宫门
　　苑籞红泉绕翠岑
　　万几余暇始登临宁知清暑迎凉地尽是諴民阜物心
　　登舟
　　摇溶桂檝漾兰舟青雀晴飞彩鹢浮欲到蓬莱三万里应从瀛海更乗流
　　赐宴
　　仙人六膳出珠宫九奏箫韶率舞同百子池头万年树侍臣身在防云中
　　无暑清凉
　　碧树周阿夏景清三才万物厪
　　皇情毎寻解愠歌薫句已觉凉飔殿角生
　　万树园
　　遥青不断绿云铺万木苍然总画图对面千林有瑶岛蓬壶髙处望方壶
　　趵突泉
　　洑流喷薄雪成堆润物资生一窦开直送
　　恩波到东海俱从天上发源来
　　石矶观鱼
　　穿蒲戯藻自游行集垂钩了不惊自是
　　至仁周万物一鳞一鬛总生成
　　瀑布
　　曾从庐阜防岩瀑忆到黄华问水帘今日银河天半落恍疑两地一时兼
　　石壁
　　回崖防嶂翠浮空峭壁巉巉揷水中直是五丁开不得天然叠出锦屏风
　　曲水流觞
　　波回芷岸接菱汀曲水流杯眼乍经总为
　　帝书真第一恍从兰渚到兰亭
　　双湖夹镜
　　夹镜澄明倒碧虚四山晴翠绕周庐分明图画西湖景此景西湖较不如
　　稻田麦陇
　　稻垂麦仰足隂阳土厚泉甘草木香防吐双岐衔九穗一星天上应农祥
　　上帝阁
　　圣心原自合
　　天心诚敬由来昭格防此日髙居瞻绛节六时仙乐海潮音
　　西岭晨霞
　　轩窗面面纳红霓左是丹台右玊梯毎惜寸隂勤乙览晨霞红映数峯西
　　芝迳云隄
　　殊形特似产芝房行尽云根别有庄横截一隄银汉绕大罗天在水中央
　　白樱桃
　　青丝笼里盛犹早白玉盘中防不殊毎向上兰宫树望匀圆万颗水精珠
　　金莲花
　　移根幸植玊阶旁寳地莲台万品香天与十分端正色承
　　恩先借御袍黄
　　驯鹿
　　仙岩时有绛云封槲叶隂邉自养茸待到千年毛尽白仍骖赤骥御苍龙
　　雁
　　将雏挟子共因依瑶草金沙翠羽肥从此随阳天直北年年更不要南飞
　　草荔枝
　　龙沙小草孕琼浆
　　赐出金盘得共尝一自嘉名
　　天锡与海南不记荔支香
　　恭读
　　御制麦秋诗
　　墨海烟云五色鲜
　　宸毫洒向麦秋天自今金匮瑶函里并入豳风豳雅篇
　　恭读
　　御制乌须文
　　皇心无伪亦无欺盥诵
　　天章谟典垂宵旰但期民尽乐不辞防防上霜髭
　　恭覩
　　亲洒宸翰
　　笔力真看挽万钧包罗百代典型新自从羲画开天后古徃今来只
　　一人
　　恩赐扁额对聮
　　勉思清白勤官守敢谓文章侍直庐五色荣光照蓬荜子孙世世寳
　　天书
　　纪
　　恩诗【有序】
　　闰五月初二日二十日复防
　　恩召【臣】右曾随扈从
　　颁赐珍膳两逰
　　避暑行宫清漪翠嶂随境而皆澄鲜美木佳花逾时而弥畅遂接芬芳于耳目发清旷于心神
　　君父之恩至于再三臣子之荣溢于涯分似兹感激莫可名言又【臣】留止热河殆将经月窃见五风十雨击壤歌衢场麦既已毕登秋禾行复大稔闻各行省莫不皆然此皆我
　　皇上万夀昌期
　　上帝眷佑鸿禧纯嘏日盛月新正未有艾我
　　皇上受福于
　　天即锡福于民【臣】诚踊跃懽忭上庆
　　一人永膺无之庇下喜万姓长享太平之乐手舞足蹈莫知所云也又【臣】所歴山亭池馆皆有
　　御题仰见我
　　皇上典学勤政阜物宁人之至意当此丰亨和防之日弥懐忧勤惕厉之心发于至诚形于实政此真自古圣帝明王所不能逮旬日中更得仰读
　　御制朱子全书序及理学论发内圣外王之全功析三才万物之奥义直范围乎百代洵包括夫六经文章之事至此极矣更得恭诵
　　御制文光果及温泉应诗呈形肖物比兴之防该宣化授时亭育之功溥法度之精密意义之宏深自汉魏以及唐宋専门名家者皆莫及也【臣】庸虚弇鄙未获窥见万一惟是心悦诚服口不能宣复撰纪
　　恩七言律诗四首仰请
　　圣训【臣】右曾稽首顿首恭进
　　君恩重许到行宫复岭澄湖望不穷仍泛灵槎渡河汉复骖法驾上崆峒神臯路逈环仙境福地天开养圣躬长愿万年调玉烛五云楼阁翠防中
　　讴歌东陌复西阡瑞麦嘉禾满塞壖人庆六旬逢圣节天教九徧丰年中和气与隂阳防易简心通造化先昨日山灵出时雨为迎仙跸到温泉
　　松风别殿倚层岑寳字琼章许遍寻孝养陔华崇帝徳阜成民物见
　　天心文包理数图书秘诗叶咸韶雅颂音挥翰万言成顷刻由来
　　圣学至髙深
　　茏葱佳气接芳原淑景晴开阊阖门三谒
　　帝台当昼永毎承
　　宸幄似春温风前红蕚穿波出槛外金英耀日緐小草亦蒙天地徳防材难报
　　圣明恩
　　次韵樱桃
　　塞外熟应晩枝头摘尚先味逾英豆美【山樱桃名英豆】色并若榴然宻缀璎相似偷窥鸟作縁山家清供好况乃近宫壖
　　次韵野鸡卵
　　雉子斑犹未虞人网已罗草深疑乍乳麦秀得全窠破殻完差少堆盘累已多俊思宾阁味【四月中在苑西曽以食余】一色耀银锅
　　闰五月廿四日与玉叔通政经憇长山峪北小茅庵
　　烟光岚翠洗氛埃忆昨茅亭絶涧隈白雨忽催人共去青山应识我重来森森灌木隂皆合寂寂岩扉呌不开与子共乗风雨腋便从此路上丹台【前月二十二日至庵中被　命追还热河】
　　题许不弃先人瓯香书画册
　　二王遗法未销亡十纸分明似过江想见夕佳楼上客虬龙风雨夜穿窗
　　画手诗人两并传寒藤古木入苍烟百年浩刼抛残后犹记风流水墨仙






　　怀清堂集巻十五
　　钦定四库全书
　　怀清堂集巻十六
　　吏部侍郎汤右曾撰
　　槐
　　与作西清故事传槐龙舞翠后堂前隂浓布叶五六月防杙空腔几百年树古幸无人剪伐地偏不受物纠纒晩凉风露斋居夜影在中庭月在天
　　以一尊送狮峯先生
　　酿出中泠水分张扬子城百壶残嵗买千里小船迎紫蟹霜添味黄花夕缀英送君明月夜不负景山鎗
　　挽履公
　　履公昔少年意气多感激追逐幽并儿驰骋游侠窟常跨追风骑时穿没羽石一朝忽大笑脱去头上帻言从释门老屡登角巾席谈义入空空遇事犹咄咄曾同孙叔处三上贾譲防参问北寺囚拥防南冠客至今称义士方外弃可惜我忆初识师江上月初魄画灰仙洞古煨芋山楼夕云水自此分懐抱终不隔前年到京国告我将逺适我谓师已衰是处可飞锡龙门芜没久寳地我所辟请留香火社冀践支许迹灵山草亦香仙源水更碧三年弹指耳禅老倐已寂秋林剰遗蜕云海无留翮前生忆君房后防话圆泽余此露电身衰泪犹一滴
　　癸巳重九前六日送吴紫莓南还
　　清游山水间日念从故人故人翻就我豗蹴十丈尘此来问何事廿载观国宾泮宫芹可采弟子行侁侁可怜苜蓿盘不救博士贫矧闻中台选比嵗多积薪明朝告我归秣马膏车轮霜天雁行逺篱落黄花新恨不从子归说归已苦频譬如画地饼欲噉知无因薄田亦可耕钓竿亦可缗所惜江海上未易着此身飘飘白须翁归与静者邻儿郎立门户文笔已足珍西湖天下景妙絶无冬春应共王与章游赏昏及晨上为冲风翼下为潜水鳞飞沈定何如此义难具陈
　　送朱旦平南归
　　客中送客逈添愁归及江村事事幽经嵗旅程尝并马往时仙侣忆同舟【谓乙酉扈　跸杨州始相见时】湖声莲叶堪销夏乡思鲈鱼不待秋应念梁园词赋地白苹风起更重游
　　蚤春书斋
　　趿履行仍輭褰衣坐毎偏梅花初腊月栁色半春天冉冉旋移籥悠悠忽到年渐看芳意动物态各欣然
　　题蔡双瞻劝耕课读图
　　田歌未必便知田才地乌衣览举先归及清溪花绕屋稻香十顷在门前
　　六诗三笔驾诸刘腕脱儿郎未肯休他日读书花屿上老夫还为阿戎留
　　三月二十三日入藤花花事将阑矣
　　一年容易及花时待到花开防较迟【旬余在　万夀经坛】槐栁隂
　　中春已老燕莺声外蝶先知绿云片片将成幄紫玉条条尚缀枝三百年来遗事尽【花为吴文定公手植】风流留得在曹司
　　遂宁冢宰有作因次其韵
　　緐英宻叶自年年常在朱防碧槛前罨画溪从新竹绕【罨画溪两岸多朱藤许浑咏紫藤云家近江南罨画溪】平泉潭共绿萝悬【李徳裕有思平泉潭上紫藤诗】龙蛇屈曲盘空上罽珥丰茸压架偏岂敢对公终不饮【用包孝肃羣牧司赏花事】惜花较似醉差贤
　　冢宰又有防衣亭藤花诗再次其韵
　　曾听三霄鳯响清翛然鹤骨本来轻天教国老顔长驻【太公年九十余康健如少时去年春曽来此】人对花枝眼倍明帘外似添香百和鬓邉能扫雪千茎【常春藤使白髪还鬒见唐书】剑闗西望频回首忠孝知公万古情
　　甲午首夏送杨且园之江西司马任
　　竹林前防共裵回【谓于役懐州时】京国重逢酒一杯自昔荀陈传地望于今览举识门才诗题嘉祐江亭好官佐鄱阳秋月来【李白送弟赴鄱阳司马诗期此秋月满】石藏山头茶泛乳千峯翠色越窑开
　　浴佛日
　　拂地帘垂净几尘髙槐影落鸟声频偶思浴佛方今日自爱清斋亦旧因湖上放生谁入防山中烧笋欲尝新诸天更乞曼陀雨为洗红埃热恼人【时久旱故云】
　　题宋喜起晴川望雨图
　　使君昔登黄鹤楼晴川极望空悠悠使君复上晴川阁重向楼中招黄鹤江汉交流清复清髙桅大艑汉阳城苍然暮雨洪山路犹识使君吟眺处
　　又题晴川望雨图
　　手挽二石弓目识一丁字大笑两不如刈禾田家子田家望嵗嵗屡丰菖蒲叶绿桃花红村南烟舍许我同【亦拟村南买烟舍子孙相约事耕耘义山句】归当与子成两翁
　　送髙则原之永宁同磵房作
　　连山古洛阳势尽西南倾熊耳更巉絶削出永固城邑承诗礼遗【见范文正公志】俗少锥刀争年来嵗苦旱十室九不耕颇闻穷谷中时有枹鼓鸣问谁职抚字而令盗弄兵诏下得贤侯抃舞走孤防袴襦足我衣芋豆饱我羮从今得休息丰嵗余笑声子有国士风竒节自夙成读书十行下不取博士名防中甲乙科讵曰乡里荣廿载游侠窟鞍马从幽并南浮逾江淮海风彯缦缨手定沟洫志身载樏輴行幕府资俊贤鉴洞心更精旁搜百家术独徃万古情我小同里闬结爱弟与兄中间几聚散如月有亏盈去留虽殊趋喧寂无异营兹焉重送子暑雨方淙琤前望洪河寛取途旧汴京单车轘辕道嵩少紫翠横子虽未到官父老欢相迎莹争明镜彻洁爱寒泉清期子数年中手当把麾旌男儿济时了官爵脱屣轻归来寻二老茗饮同柴荆【谓予与磵房】惠休耽佳句昭畧非狂生
　　题阮于岳少司空罗浮香梦图
　　先生梦到罗浮村万株玊雪摇清芬蓬莱宫中绿衣使一片化作朝飞云胜情髙寄今安有蛮榼三升花下酒双羊路入读书堂借问南枝着花否【梅都官诗风雪双羊路梅花山下村在宣城西南】
　　题廖长林少司农小照
　　华缨寳带镇随身白石清泉梦想频那得萧闲遽如许未妨自写集贤真
　　参差玉树已连丛岂独黄门有父风添我图中老宾客尚思酒食溷秦公
　　查浦移居作一篇代柬
　　宅南雅与栁郎亲去作青杨巷里人命驾便如千里逺望衡犹记两家春朝昏步屧前真懒风月谈谐后要频祭灶有期应召我不论新旧总比隣
　　过查浦新居疉前韵
　　欣然扫径得情亲坐觉清风逺趂人竹叶一丛还听雨荷花六月可留春暂休簿牍归差蚤未厌茶到肯频咫尺虽嗟门巷隔他年终作五湖隣
　　送方文辀之官丰润【时六月朔】
　　百里郎官永济乡六街同听雨浪浪不论防防秋田熟已喜台符免捕蝗
　　醴泉一酌夏应寒【图经醴泉镇其北】豆饭蒸壶爱长官我笑汧阳未知味定无余想到猪肝【地产猪肉至美故戏之】
　　立秋后一日恺功都宪苑西别业观荷偶得六絶句同查浦侍讲作
　　依旧城南韦曲游芰荷香里入汀洲水邉已有泠然意今日西风昨日秋
　　平泉草木手亲栽十顷风荷烂漫开闲倚水晶宫馆立待公那得便归来
　　优昙妙句析尘空【都宪有园中白莲花诗至工】转语还思举问公等是千华避顔色未须爱白更嫌红【嫌红种白莲见长庆集】
　　蓬池并赐鲙芳鲜隔嵗槎浮近斗邉最是阆风西阁上下看万叶尽田田【去年闰五月十九日在塞垣请　旨归京师　特命再留一日次蚤偕都宪　召入行宫湖中观新荷时西岭晨霞阁登望最盛】
　　分吟犹记绕池行【去年六月花时与悔余来防竟日各赋诗二十一篇】采采江南赠逺情今日平津池上客好诗谁继白先生【乐天有裴晋公集贤林亭即事诗】
　　来看一度一华年浪作琴髙水上仙直待波心千叶碧【出麻姑坛记】防应蹋藕也如船
　　初秋蔗山给谏招同查浦侍讲退谷宫允勉斋侍御小集石幢庵
　　岿然削出此香台恰在蒹葭野水隈一夕肯抛明月去廿年犹共故人来因缘旧梦销禅榻触迕闲情付酒杯九陌归途正灯火少留未用仆夫催
　　题呉孝先垂钓图
　　冰雪丰神巻里防绿杨丝外暎青栏五湖尽有闲风月留取松陵一钓竿
　　八月十三夜相湖招同天门学士缄庵侍读聿脩宫赞蔗山蓼亭两都谏小饮王文靖公怡园偶话旧事感叹有作
　　朱门幽寂似岩阿璧月圆来两度过【前月十六夜亦集此】今日城南韦杜少旧时池上管弦多花经晼晩惊秋未人顾娉婷奈老何頺郤玉山抛寳盏不须重唱百年歌
　　题酉君侍讲梅竹图
　　偶携东观仙人笔闲写西湖处士花犹恐此花偏寂寞数枝添得竹横斜
　　幽光艳艳犹含冻劲节森森未放春爱尔歳寒双益友要从冰雪鬬精神
　　为介夫题文征仲西湖图即以道别
　　水云光影接楼台净拭菱花镜面开笑我州人如寄客十年一度此中来【予自丁卯去湖上丁丑一过乙酉再过今人十一年矣】
　　几队笙歌载酒行白头无复少年情时时梦到湖心寺浴佛前期为放生
　　二十年应无此湖【东坡奏状中语】沙填葑合水将枯何人更似峩眉老添得长虹一线无【年来湖西南葑草弥望沙又日涨较宋元祐时更甚若扵旧隄増庳为髙加广数尺人不劳而费省】
　　子归先合到吾乡五月风漪菡萏香定有新诗嘲杜甫西湖凉较鉴湖凉
　　注水小池
　　烟翠三峯石清泠一勺池映巢窥雀鷇出水戏鱼儿细引泉分笕新牵荇作丝轻冰终夜合待暖晓还澌数尺俄成沼三峯欲出云斜能涵月影细亦荡风纹漾漾苔矶没淙淙竹笕分红鱼穿碧藻来徃若为羣
　　苑西聿脩学士新斋
　　幽栖如小隠把巻有余欢闲寂人三径丰茸药一防幕褰风掠户瓶汲井飞澜定有郊居赋何人始解看
　　藤防花事较去年殊减
　　紫藤隂里重婆娑花事匆匆倐又过白侍郎来嗟老矣杜樊川至奈春何赤衣贵仕尘中梦青鬓流年水上波等是容华易销歇转思开少胜开多
　　安溪相公养疴
　　恩日赐玉泉山水二器葢异数也为赋八章
　　螭头清写足蠲烦中使频宣
　　诏旨温天下水泉三亿万更无人得酌仙源
　　闲征故事古来无万口流传满上都争道相公清似水故教日送两宫壶
　　流膏普润徧桑麻开府畿南泽未涯今日民心合天意固应宣赐到公家
　　仙盘欲浥金茎露夏簟思分玉井冰何似升平黄阁老一灵液扫炎蒸
　　瀛山甘醴帝台浆异数长留政事堂一片清襟照冰雪泛来花乳古匳香
　　连筒逺引山家趣置逓遥分水驿程公自无心随万物琉璃一镜本虚明
　　异恩殊渥迥无伦康济应先报国身东海平分千斛水忆曾宣
　　勅到波臣【徃嵗　上尝命传曰取海水赐公】
　　淄渑分别定谁贤一线休争水脚先万顷何从测涯涘似公涵得性中天
　　三茅观旧作
　　禇书曾共鼎钟藏六甲天符忽取将宰相忧时有何事金笼蟋蟀半闲堂
　　家望衡太守七十生日
　　毎凭问讯尺书传鸿雁分飞几嵗年小憩棠隂防海外旧栽松树老江邉婆娑春社三杯酒防防秋风十顷田且把官曹付儿辈【令子懋纲需次员外郎】先生真作地行仙
　　雨行城下
　　岂敢稽公事泥涂畏此行
　　纶书排日下朝鼓应鸡鸣苔长侵墙色河添放牐声今年霪潦晩天复几时晴
　　夕凉
　　夕凉移榻近风櫺篱下秋虫露下听月落西廊人静后小池萤火逗疎星
　　题三竹图
　　凌云千丈势小笔疑可掬遥寄北堂人森森防慈竹
　　乙未六月二十二日偶成
　　吾庐自好画隂隂况有清风时出林满院朝烟凉气袭平堦夜雨水痕生乍开旧帙除残蠧未散余香恋故衾賸得些些惆怅处五湖三亩欲归心
　　秋来
　　尘中昨梦黯然消海燕暄凉意欲超展罢小屏香冉冉坐来大树影萧萧毎思抽笋添林竹苦爱看花种药苗三嵗秋风团扇里不须惆怅自今朝
　　次韵总宪李公雨后慈悲阁观水
　　不妨冐雨复嬉晴防防当阶水渐平为问西风知几日草虫篱落已秋声
　　苍陂面面足延襟白袷轻寒雨气侵忽忆跳珠万荷叶一篷遥泊太湖心
　　抛来浩刦失前尘【予戊辰秋僦居黒龙潭下】鱼鸟依然识故人仍到龙潭看飞雨一年惟此最佳辰
　　香门百尺防疎槐新筑芦塘荻岸隈他日山翁肯同醉蹋泥冲雨试重来
　　小池上
　　竹作屏风花作藩一刚对绿萝门水凉池面新秋影苔渍矶头旧雨痕疉石防应藏曲折引泉正爱听潺湲晓来唼喋菰蒲上二寸红鱼是小园
　　眼疾
　　坐想金箆刮膜难生憎玊屑眯双丸经旬酒盏疎勤把累日书牀废静观障碍风灯吹不灭清凉月露洗教看待穷目力三千界变幻湏防一指弹
　　题王俨斋大司农横云山庄图
　　勋名直与古为徒邱壑从知道不孤瞥眼由拳郊外墅平泉木石辋川图
　　蚤分霖雨到人间栋宇烟云日徃还指防玊屏金柱好共言申甫此家山
　　生绡一幅武陵源曲浦回塘欵乃村明月三更淞上笛芙蓉九朶恰当门
　　秋来红粒夏青秧十里平畴秔稲香也是午桥裴令意要将余兴防农桑
　　诵法平生孔与周讲堂防义足研搜蚤闻别沠驱杨墨一疏江河万古流
　　清言问答寄樵渔博物髙文味道余池上诗情许谁似一船双鹤白尚书
　　烟波防防出帆樯咫尺仙家浮玉堂好手为公摹写得太湖三万顷波光
　　经游谢墅十年中惆怅横云目未穷今日江南好楼阁红菱雨过白苹风
　　启心造膝荷
　　殊知特
　　诏温公书局随独乐园中最相忆合先鲈脍次莼丝泖桥波细淀山春他日追陪杖履亲只恐调元黄阁老五湖未许乞闲身
　　闻退谷中允园出清泉奉访有作
　　幽居人似在青山窄窄松扉静不闗锄菜已欣新甲长种花聊趂晩秋闲心依丰草长林下家住廉泉譲水间澄碧一深见底尚留苍翠古钱斑














　　怀清堂集巻十六
　　钦定四库全书
　　怀清堂集巻十七
　　吏部侍郎汤右曾撰
　　乙未中秋后三日恭和
　　圣制奉送安溪相公蹔假归里
　　济世功名葢代儒奉持尧日矢臯谟健随
　　天共三辰转煦若春回万卉敷嵗旱旧须霖雨佐时平今应泰阶符欲知元老勋髙处度笮悬防悉坦途颇牧曾传禁署儒蜡书间道赞
　　神谟请殱妖鸟猷真壮严戮封狼
　　命再敷王畧心劳明皎日兵机手画授隂符孤忠最忆艰危际歴尽羊肠九折途
　　孔周絶学继醇儒
　　金殿洋洋翊
　　圣谟道合三才源奥衍笔开万象景纷敷丹青姓氏前贤贵鱼水君臣异代符千树棠隂畿辅在壶浆父老拜前途
　　祖道
　　天章宠硕儒上台虚位竚嘉谟都亭暂别千官防政府重来五典敷国事较于身事急人心实与
　　帝心符潞公九十朱顔好何限烟霄万里途
　　胡少宗伯抑斋招同羣公寓楼小饮时长至前五日
　　南宫下直盍朋簪近臈杯添绿蚁深天宇空来余脱叶夕阳明处数归禽城隅车马劳人态河畔冰霜晩嵗心雪后看山应更好他时重约此登临
　　嘉平九日仍用前韵奉简抑斋先生前有雪后看山之约故篇中及之
　　西岭云堆緑玉簪不知雪片夜来深冲寒未税投林鞅忍冻难飞出谷禽病负一尊前日约卧思三白老农心敝居差有岩中趣指顾春风肯暂临
　　乙未除夕前一日次韵张汉瞻见贻之作
　　立马江滨记别筵看羊海上数离年【昔与汉瞻防江言别十九年矣】毎因出谷思求友差喜连章得荐贤红颊相看犹好在白须一笑正飘然明朝待进春端帖凭仗诗催淑景先
　　再疉前韵送陈季方
　　贫家蔬防愧宾筵柏叶椒花已判年落纸烟云人共贵到门羔雁子真贤通经致用名髙甚将母怀归意洒然绿暗江南万杨栁放舟犹及絮飞先
　　人日汉瞻文子思敏季方大畇峙公寓斋小集仍用前韵
　　传杯今夕是初筵良友相于可判年刚喜入春方七日况逢毕至有羣贤林中蕙草曾生未江上梅花尚宛然【有盆梅一本老榦疎花絶可爱】烂漫星桥三夜月后期更约试灯先
　　藤花防寄唐东江司勲
　　杨栁江潭手重分几回书札话殷勤极知说士甘于肉毎惜论交散若云松菊未荒余旧业风流不坠寄斯文紫藤花下隂浓处二十年来转忆君
　　丙申四月三日奏事苑西防
　　恩宣赐大学士以下黎溪石砚一方归示儿子学殖残书老眼两三行伏猎犹存此侍郎东观杀青何日是【余承脩书局葢五年矣】緑云一片媿分将
　　小儿困卧强书鹥苦念彭殇理未齐今日祥光生墨海永年两字自
　　天题【砚背有以静为用是以永年八字铭葢　御笔也】
　　五月二十二日澶渊道中喜雨有作
　　昨暮云兴似翻墨雨脚垂天万条直绿枪作猛声银竹森森带寒色野庭商羊舞一足鲜水鸣蛇敛四翼流从舍东绕舍西雷自山南转山北天将甘霤慰圣意民以丰年感
　　帝徳且欣此夕有安眠更喜今秋得饱食长安故人应念我滑滑泥深行不得岂知潇洒入山程为赋新诗报相忆
　　送裴香山副使【时有修濬西湖之约故赋此篇】
　　使君未到官三载湖中居鸥邉渡水桨花下平肩舆时叩野人门或寻开士庐佳辰恣搜讨妙意纷巻舒朅来十余年风月情相于忽传尺一诏隼画翩翩旟昔游多所欣今徃复何如官曹领盐鐡典掌兼传车别我炎氛中凉飔生衣裾首言安人术次问当官誉我笑谓使君子器贵璠璵风清万广厦絶百吏胥公事了湖中尘累何足袪惟闻古良牧水利先堰潴六井凿邺侯决决鸣清渠筑隄白与苏长虹跨天墟一寸资灌溉百里润耕畬只今湖西南日夜沙填淤老葑更蔽翳滋蔓不可除譬如明镜圆已蚀半蟾蜍使君能规度较易元祐初増庳以为髙加广数尺余金钱费差省畚锸力亦纾美哉复旧观快若亲爬梳弥天水色荡荡涵空虚我归期明年言从渔父渔无烦两黄鹄已腾父老书何以献使君春醖杂冬菹何以夀使君木报琼琚平湖共临泛十顷风芙蕖何者知最乐南屏金鲫鱼
　　重过万栁堂
　　小红桥上立移时四十年来再到迟一片苍葭迷野水几行疎栁带荒祠笙歌不记回灯舫鱼鸟谁能认鬓丝剰有怀人惆怅意春明旧梦省郎诗
　　题沈心斋阁学莲塘小影
　　先生水石兴犹偏荷叶荷花净可怜但得环城三十里不须更问霅溪田【杨廷秀过霅川诗菰蒲际天青无邉只堪莲荡不堪田东坡守郡日亦云环城三十里处处皆竒絶蒲莲浩如海时见舟一叶】
　　万家笑语藕花洲【林子中吴兴诗万家笑语荷花里】何日相携一叶舟玉鉴光中人照影水晶宫外月横秋
　　十一月廿二日夜呕血至升几死后数日稍平随意所至輙成一首
　　丹灶红铅未夺胎忽从水底起龙雷龟蛇松下寻难得和扁门前望不来亲旧相看还叹息吏人走报各惊猜须知幽阙重扃里防有青铜鏁自开
　　歉嵗流移失拊循可怜雀防指空囷病无力奋垂天翼老只心惊下阪轮嵩少买田思旧隠首阳埋骨愧前人烛邉细字文书在倦眼昏花读未真
　　默从泉路数交期逝水流年已可知蛮府尚余碑下泪【防昭】吴都犹唱巻中诗【元朗】三生聚防应何日六客存亡又一时昨梦通明殿头过依然玉立在瑶墀【定制毎九卿乾清门奏事给事中八人班殿下予与两君先后同官尝同入直】
　　从此真须勇退耕稻畦桑坞足间行子孙私计谁推荷【东坡欧公致仕启妻子之计推荷之于后】疾病余年小太平【梳头浴脚长生事临睡之时小太平出宋张端义贵耳录】鸡黍有时招近局渔樵重话似前生贻书先报山中友已觉风生两腋轻
　　泛湖船上一袈裟【家兄广厓自乙亥即弃诸生出世】宿植超然讵有涯兄弟蚤年同奉佛宦游今日竟忘家对牀苦忆萧萧雨入室空求冉冉花缾钵归寻清净饮不须更吐饭中沙
　　为徐勉斋侍御题日南种菜图
　　由来循吏是髙人绕舍秋风小摘新尚有雨余行菜地食鲑谁信庾郎贫
　　放衙药裹并诗囊苦雾三年在瘴乡犹是书生虀百瓮可须消食进槟榔
　　自昔风流南路徐羊羮鵞炙乞残余一从敛版山城后菜把园公谢不如
　　幽期抱瓮古犹今茄菜蜂蝉小笔寻【徐崇嗣有蜂蝉茄菜图】秋末晩菘春蚤韭一畦烟甲五湖心
　　送黄补斋之胙城任
　　每从淇汲写遗声白水青山入洞庭他日防书循吏传弦歌好为采风听
　　雨中柬介夫妙光阁
　　烦襟苦侧塞旷思城西游五更梦回时叶上雨防稠朝来势转剧悬河注瓦沟起行忽平阶一一散浮沤阻此步履寻黙憎呼妇鸠徐思病新差合遣筋力休门前泥活活去马迷来牛辐脱轴亦折一日闲且偷秋雨山中居百道清泉流我今试合眼得似山中不
　　城西有招提佳处置小阁阁外三两峯西山苍翠削其下有孤亭四面绕花药尚书经营初宾咏时间作相公继游屐毎放林间鹤【庚辰辛巳间文靖公所留双白鹤尚在阁后】回头三十年空忆风撼铎老僧无旧侣香火冷佛脚东隣秋树根畴昔下帘幙与子读书处经行恍如昨但念今者苦谁省曩时乐苦乐行两忘何知风雨恶
　　舍旁新拓书斋仿乐天体
　　六十过头是幸人如何不乐损天真但令有石皆应拜纵使无花也当春堆案图书堪送老满林风月未全贫更营暖室莎台上调防冰霜嵗晩身
　　经过步屧卜邻初景物园林南路徐【地初经营于山隂徐氏壬申癸酉间予僦屋邻并常游□扵此】人去已同流水逝燕来还认故巢居连峯紫翠看皆好乔木风烟画不如尘事少休来独坐恍疑仙爪为爬梳
　　孟门虞阪路艰难扄户知无异患干幸以疎狂逢圣世况兼萧防本儒官间中扫掠新萝径病后扶持旧药防装防青红任儿女欣然一笑得加餐
　　见山便已似还家偃仰幽情十倍加隙地更思勤放竹明年凖拟徧栽花故人来共留终日名酒求还载满车长忆风流谢康乐不曽邱壑废京华【谢诗昔余防京华未尝废邱壑】
　　南斋遣兴
　　落落心逾冷冥冥眼欲迷五株桃树厎一角草亭西石迳从教窄柴门不厌低旧谙卑冗趣辕下笑鸡栖料峭寒犹甚窗扉幙重遮冻含连日雪风散一城花宿火勤煨芋清泉细品茶尚余闲气味依约似山家洛濵经嵗忆京邑蚤春期劝客三杯醸留僧一局棋【雪川长老善碁时将归香山】心悲如满塔巻賸惠休诗【谓影堂诗】何处飞空锡咨嗟病起时
　　春日春盘后华灯满禁城烟花南部梦钟鼓北平声宦拙如朝隠交疎见物情莫嫌人共弃且得免逢迎吉语喧都下军书日夕多平安传堠火兵甲洗天河白马经新入青牛客屡过几回鸡树下衰老重婆娑右军誓墓后志欲老江东筑室依封树浮家狎钓筒栁随低岸没葑巻半湖空旧观何当复苏公继白公弟兄皆奉佛给事有西庄萝薜门常合烟霞兴不忘四松依石瘦一水带溪香子季还吴日灵禽集讲堂药物求何益医门覔更难拨书愁夜永拥被怯春寒挑菜逢新节移花压旧栏【从花窖买十余本】明朝正祈谷爟火接郊坛
　　病后月余不能出卧室闷甚聊作数篇解嘲【丁酉五月十九日】
　　间看乳鹊飜林日静见新菰冐水时一榻风帘欹角枕合欢花影正参差
　　嵌空剔出旧莓苔小小云根翠壁开借问三峯谁判与可曽载自太湖来
　　水活涟漪彻底清跳波戏藻小鱼行更穿屋下仇池穴卧听风泉防壑声【戏作连筒引水从堦下石罅注池淙淙有声】
　　空堦永日緑隂铺炎毒人间定有无莫笑吾庐犹火宅仙家珠树恰三株
　　茉莉花繁抵素馨自开自落在中庭谁家月下褰帘女一朶香销宿酒醒
　　忍冬几本雪霜加【去年小雪后编篱移种】寒甚移来好事家今日沿篱总生意不须更待蚤秋花
　　由来贵种出天工夹竹桃开有两丛谁遣画师来貌得淇园绿映武陵红
　　寸根栽向曲篱旁培防还同百草长他日西风寒露里一枝独秀雁来黄【已上皆室前所有】
　　十二月十二日晩天门枉驾见存予方在疚病涕泪中不觉其言之悲也
　　数巻恒河万刦沙几行衰泪落悲笳故人白水言犹在归梦青山路正賖剰有髙吟排雪浪小留輭语缀灯花他时中禁思才子先问元和宰相家



　　怀清堂集巻十七
　　钦定四库全书
　　怀清堂集巻十八
　　吏部侍郎汤右曾撰
　　赠顾九恒时戊戌上元后四日
　　八十翁真壮青云算鹤程赋诗留古意把酒谢时名夜雨灯前话春风陇上耕鲁连心倜傥髙意动聊城
　　题万九沙兰窗巻
　　剑履槐堂世业存髙风佩芷袭芳荪窗前兰似防前栁指与丹阳六代孙
　　春丛空谷紫抽芽九畹风流异代夸三百年来收拾得大弓寳玉送君家
　　送冯文子之礼县
　　行矣将图不朽名未嫌仙令一官轻地连同谷曽开府天近阳闗尚用兵小邑自来无大费薄田只要劝深耕谁知万里河湟外正有书生愿请缨
　　与翁思敏话旧
　　小来同学又同年门户潘杨旧有连挟防尚思邻马肆脱防谁省弄犀钱家山并宅心长在官海连舟地偶然虎啸猿吟郧子国不妨闲话夜灯前
　　寄和令诒给谏
　　海上看鸥几歳华旧来朋好毎咨嗟九苞威鳯饥何食一角神羊触必邪焚草未应忘报国著书聊喜得名家【来诗有诗廦书淫之句】当时汤饼筵前客玉雪儿郎已可夸忆到天池彩翠重只今梧院尚隂浓一坳水底波涛濶千尺枝邉雪霰封地下故人双谏议【谓西斋耳谿唐范摅云二谏垣矫翼翩翩双名并席】门前黛色九芙蓉只应烂熟尘中事未厌山僧夜打钟
　　简磵房
　　两三坊隔无多路六十年余有限人只合时时寻老伴还教处处鬬闲身诗场战后千夫特酒海深来四序春我似右军终乐死是非得防等浮尘
　　送色侍郎奉使西宁督理兵饷
　　天近阳闗震鼔鼙行营金印手亲提转输闗内兼河内节制湟西更陇西传箭军中收鐡勒踏歌池上唱铜鞮葡萄酒熟邉城路好问尚书训士齐【时冢宰富公开帅府肃州】
　　过法华庵
　　玊河屈曲贯城流滙作风漪十顷幽清浪似翻龙钵底间云遥接雁池头老惭佛法三乗入病想僧房一榻休他日蒲莲浩如海可知宜夏复宜秋
　　天河【用杜韵】
　　素练经秋直凉波彻晓明界天分淡白避月出孤清隠见光浮地防干影挂城待寻机石上好趂晩潮生
　　枣
　　初种甫寻尺今看半出檐实经风里坼味较市中甜邻逺知难扑儿争笑不廉甘削榆次为饤客盘兼
　　偶见
　　忽看田野趣半在老夫家屋角壶堪断篱邉豆尚花侵阶丛野菊络石蔓秋他日东屯去为农兴倍加
　　晓起
　　林乌忽一鸣揽衣起已曙风吹夜来雨叶落窗中树梁燕去仍还池花晨复暮似闻采菱曲梦入江南路
　　宣武门东城下晓行
　　老去应官有底忙未明先起揽衣裳人从鸦鹊声中出路入轮蹄影里长牐下已添秋水势城隂初散晓烟光隔河楼上花枝好尚护重衾半篆香
　　中秋月蚀
　　明镜尘昏匳匣斑参差桂树有无间梦魂似到清虚府偃息真慙救护班玊斧修来仍璧合蚌胎满后看珠还一篇孤愤贞元体笑尔妖蟇亦等闲
　　戊戌闰八月三日送安溪相公防至广渠门外归过万栁堂
　　碧栁行疎尚有塘偶随步屧一褰裳三年人到悲欢异【乙未秋饯送相公假归曽过此】八月秋深苇荻荒桥坏谁装新雁齿水枯已断旧鱼梁过溪更问参寥子【向有龙井僧住此今叩之归已二年矣】云物苍然念故乡
　　葛氏庄
　　入门池上小茅亭瑟瑟菰蒲水槛临三尺也看波潋滟数峯差喜石嵚崟天邉月到平台逈春际花藏曲坞深不问园林谁是主可知看竹子猷心
　　小雪后八日宿聿修学士苑西新居
　　逆旅当时两寓公【壬辰以来数与学士借宿扵此】林亭今属主人翁隔墙几见葡萄熟来嵗还添芍药红衮衮流年飞鸟过纷纷俗虑覆杯空闭门风雪苍寒地此意期君晩节同
　　自苑西归行墟墓间
　　东华西苑徃来频失笑车中七尺身老冉冉兮双鬓雪冡累累处百年人青天月自无今古沧海珠休问假真何肉周妻皆有累不知何路出风尘
　　大雪后一日九恒磵房同集寓斋感成一篇
　　下坂千寻石碍轮掀天一叶浪无垠百年几见为欢夜列座谁非既老人醉慰且休夸故李童儿聊任羡新秦温房小墢堪游戏已遣寒梅豫报春
　　西苑请
　　皇太后安是日大风寒甚
　　扑面风尖奈尔何日光未动晓寒多问安长信宫中去缓步宜春苑里过石以霜侵棱刻削冰如山立势嵯峩污人何与元规事十丈飞尘一任他
　　除夕前一日作
　　女中尧舜失宣仁
　　圣主居庐孝理新毎待检书官烛短苦难安枕禁钟频十行遗
　　诏冰霜日三献哀词侍从臣嵗晩玊堂寻故事更无帖子写宜春
　　覔春
　　覔春惆怅为春迟九十风光欲半时桃蕋乍苞宫缬影栁条未散麴尘丝年年触物心多感夜夜怀人梦有思院落灯红帘月白且排闲闷一篇诗
　　元夜思敏南指圣湖雪子咸珍峙公聿修寓斋小饮
　　寳马香车五夜回银花火树九门开强酬节物因留客未减风情试拨醅皓魄最明今夕月繁枝犹放故园梅【盆梅数本皆故乡所寄】只嫌寂寞欢悰少唤取笙歌一部来
　　次韵奉赠雪子
　　昔游曾是十年迟洛水梁园并马时笑我尚覊辕下足羡君未防鬂邉丝因懐荐士中多愧除却归田百不思蚤晩髙才选何武中和乐职赋新诗
　　清明前一日与兰挥舜扬南指翰编奏功比部西亭水部苍孚思敏农部聿修大令峙公雪子文学花下小饮
　　初过百六烦春工千枝万枝云锦丛杏花未憨梅已老照眼瞥见山桃红是谁衔出蓬莱宫吾家亭子东复东三更霑洒防雨润百态婉媚朝阳烘胭脂防注珠粉融玉儿窈窕窥房栊一堆香雪娇婑媠三年三度清明风有力莫因陈子公得闲即覔王无功山云本是恋邱壑野鹤乍似辞樊笼乐哉累觞一举空冰绡卷出霏雾蒙寻香已见接翅蝶簇蘂渐闹黏须蜂武陵渔郎迷短篷天台仙路杳不通极知此日足可惜黙数后防将毋同当时少年今老翁花开花落常忩忩夜防更借官奴笛一曲清歌明月中
　　酬苍孚农部
　　倚遍曲防风年光逝水同春当三月尾人在百花中数数烦佳句时时借乐童【农部毎以歌者至】鹧鸪遥夜唱聊复慰衰翁
　　斋中山桃盛开雪子用东坡江行见桃花韵作一篇见贻次韵奉答
　　佳士如名花常恐委草莽心思折麻赠莫遣采兰阻之子故乡来冰雪暗江浦坐我林亭春红防衣上雨似闻歌桃叶娅姹譍门女连朝困风霾欲刮一寸土几枝吹未折万朶娇无语酧之以清诗逸思共霞举湖堤晴渌涨梦想烟际艣武陵疑可寻鸡黍具客主天台采药去谁云入道苦我作如是观造物方付与兴酣掌中杯意尽腰下组期君和露种天上鳯翔翥
　　新移蜀海棠二株
　　石镜山头好顔色蜀王宫中留不得化为絶艳到天涯燕燕莺莺春一国嫣然顾我颀而姝双鬟千万买不如轻隂似护午睡态细雨为洗梅天图施粉施朱两何有强言国色朝酣酒慈仁院中今几年玊蘂飘零根已朽小窗拣得最緐枝桃李开残未后时风和画永帘押静看尔绰约神仙姿【买耽花谱谓海棠花中神仙】
　　题汪苍孚农部五世读书图
　　万籖曽说贮书仓三本犹应剰墨庄谁识茂林脩竹外别开花峙读书堂
　　承家学海与经神司马风流迹未湮乔木百年余防在望郎今是有名人
　　感怀四首
　　弱龄志典坟中嵗踏朝市生逢尧舜君可以出而仕十年持史笔八载分谏纸回翔领清班荏苒逮暮齿虽无理人术颇抱窃禄耻进退触藩羝耿介罹罗雉漳濵久寝瘵老氏贵知止倾危声利场翻覆轻薄子昔为胶与漆今化虎与兕问君何以然趋势古如此但邀令尹顾请为公子死
　　防坐息羣动旷懐思徃贤块然独忘情乃在太古前昨得故人书【谓田居】逺别涕余澘萋斐贝锦织断絶朱丝自小为骨月岂能捐爱恩中路各翻飞四运多变迁葱蒨琼树枝演漾璇水源荣枯讵一致得防感万端矧余三纪余摧剥伤肺肝芳华及时曜霜露凄复寒君看田中钩带子母连君看林中葛诘屈枝蔓纒在物犹如此于人良可叹
　　仕宦三十年始获有此居此居何所有所有千卷书髙词足文府精理握道枢一语苟为妙万言同翳如所以餐霞人腾身在空虚驾鸿乗紫鳯飘飘风露俱左顾汾水阳右盼昆仑墟天孙锦七襄灵妃衣五铢下士方辛苦穷老注虫鱼
　　歌亦不全无酒亦不全有逍遥有无闲云梦吞八九黄河只裳带泰山等培塿功名足还掎富贵手被肘同为可怜伤何者云不朽牛山忽挥涕歴载到岘首况我沈冥人大海粟何有直排金银台南北望箕斗
　　题商邱画兰
　　竹箭美必采泽兰香宜纫公子镇东南空谷无幽人偶然托妙墨写此平生亲吁嗟魏公筹小笔乃尔神己亥五月足疾杜门雪子峙公过访闲话竟日作二篇奉赠各以姓立韵
　　五马浮渡来最数江南王岂惟养炬辈乌衣冠诸郎吾子年少日五色成文章舅氏古先生馆子白鳯堂当时两冰玉戚娅分末光我时黔阳归始接衣履香回头二十载双鬂渐已苍鸾鳯刺天飞翦鸰不得翔朅来到京国执手共感伤子才必见收行待槐花黄世有萧頴士当识古战场何假吴武陵一赋袖阿房
　　我老多昏忘颇似东阳沈【南史沈约传老大昏忘不应受防】毎呼读雌霓爱子独精审连年领书局捆载车接轸休沐无余闲肝肾费镌锓谁为左右手衰疾谢不敏子也实儁才墨尽有余沈寸截方圆玉百衲龙鸾锦平生江鲍体繁丽自天禀琐琐视羣儿不满一笑哂雅躭水竹居时就文字饮娉婷惜不嫁况乃邢与尹我诵退之言枚臯穷且忍
　　树下一首
　　日夕坐檐下爱此嘉树隂嘉树最何好斜阳在髙林两株尽西靡一株还东临叶叶似相防枝枝若相寻宵有熠熠萤晨有闗闗禽下及九仞泉不见蝼螘侵上蟠百尺枝时听竽籁音生非椅与桐材不中瑟琴又非杞与梓梁栋非所任只合幽人居同此静者心念昔始寻尺合抱遂见今荏苒四十年老大转沈吟【杜云沈吟屈蟠树】阅人良已多对酒未忍斟中丞宰木拱大令宿草深独有顦顇客犹然未抽簪【四十年前屋主人为傅雨臣中丞沈磵房大令尝假馆焉余毎徃来谈防于此】
　　旬日癣毒发右足创甚至不能履地一篇解嘲
　　是身如芭蕉破碎霜雪里衰年诸病入小者亦尔尔经旬困吟呻永日在牀笫乍疑马便疥肯信蛇齧指痒当十手搔【礼记痒不敢搔】快得一饷美初焉爬鸟爪既乃螫虿尾颠倒魂梦惊楚毒支体毁宁知痛至骨但见水如泚到晓或不瞑竟夕常数起嗔火炽未断魔风飏不死【山谷诗黄昏风死浪亦半】皴剥无怜肌浸淫有抉髓谁云尊两足防当灭一趾决命访医门捧方求药市暖汤濯宜数【杜诗暖汤濯我足】裂裳褁方始【裂裳褁足墨子事】茗勤防红嚢果还佐青子【近用龙井茶研末橄榄核烧灰】讵免水厄诮聊用疡祝比支离近齐纂磨括类燕砥敢云蹇无尤麤望跛能履鹤胫翘不下夔足只还踦介惊公文轩半笑习凿齿拘拘还造物跂跂逐虫豸折或以占鼎欹恐同废几跰亦复佳蹒跚未宜鄙久虚结客韈屡缺门屣犹能蹋冰无但可曵杖耳临风畏蹉跌看月艰尺咫扶行必徐徐举步輙止止谁争黄犊健自爱白驹驶智已不如葵忧同常寘杞【易林据棘履杞跌刺为忧】何由轻縁骨空自繋金柅就燥呼芎防去湿载薏苡榆枋雀一踊霄汉鹄屡企扶轝有门生闭户非髙士【白诗闭户病足非髙士】闻音久寂寞遗土或伦拟【庄子视防其足犹遗上也】周遭解脱门出入无何里嗒然忘其身防疾何愠喜
　　恭和
　　御制诗四首【有序】
　　康熙五十八年六月
　　上赐大学士王掞等七言律诗一章都人传诵口沬手胝【臣】右曾亦得擎跽回环寻绎熟复仰见我
　　皇上勤劳机务优厚耆旧至意而铿金戞玉美备八音瑞日卿云光呈五色【臣】伏思七律所自权舆有唐沈宋始导其源髙岑复衍其派王孟继之以清隽杜韩加之以沈郁刘白之流便精切温李之致宻婉丽以逮钱刘皮陆各有所长并臻其奥至我
　　皇上骈罗百代囊括诸家诗学萃于大成琅函垂诸万
　　世今兹
　　圣制一篇正如神龙片甲萦带风云丹鳯一羽照耀日
　　月【臣】幼耽吟咏粗习篇章遭逢
　　圣明尘忝侍从防
　　恩防擢以至今职亲见
　　钦明文思之君获窥嫓雅俪颂之什诚懽诚忭心慕手追伏念宋时太平兴国以后凡有御制多命近臣属和唐时张説为集贤院学士有奉和圣制赐诸州刺史及赐崔日知徃潞州诸作【臣】现直翰林不揣弇鄙窃附斯义敬和四章上请
　　圣慈俯赐诲示【臣】虽衰钝尚得仰禀
　　训词知所师法【臣】不胜欣幸颙望之至
　　四始钧陶第一人宫商入律协君臣髙词冠古篇篇妙至徳根心字字真道贯百王言作范书穷万卷笔如神挥毫旰食宵衣后六十年来慎笑嚬
　　包罗歴代众诗人沈谢何刘总隶臣句里风云森气象行间烟月出清真黎元念切知无逸造化心通识至神遥想仙都凝望处夏山新霁翠如嚬
　　螭坳龙尾几前人寳翰辉华宠老臣求旧毎多今昔感防谦亦本性情真诗成御制同三代福自天申防百神殿阁薫风晴昼永墨花遥共苑花嚬
　　樗散才非侍从人猥蒙异数领词臣十行札赐刘常侍两命恩隆贺季真立鹄班中瞻晬穆飞龙天上见精神南山愿献无疆夀四海欢声笑不嚬
　　雨过
　　徂暑溽未防油云暧将夕林中过凉雨墙外响幽屐在襟冲思盈即事嚣尘隔气迥枕簟冷意惬魂梦适起行到前除抱疴稀履迹池邉孤月上露下幽花滴牀头一巻书千载犹宿昔不有盈樽酒何以慰离索
　　独坐
　　老椿百尺枝髙槐一畆隂不见乔木古讵知幽居深身闲疾渐遣事徃感在今挟子乌朝飞啸侣猿夜吟如何别亲爱恻恻恒此心长廊去逶迤行迹难重寻惟余松石间髣髴有遗音幽忧何以写空此风中琴
　　卧起遣懐
　　天风海涛喧一枕卧看髙槐舞疎影起行雨过百草荣坐久窗虚九秋冷青绫白袷或时御葵扇絺衫俱可屏隂浓舍后有梧竹寂寞门前无造请偶然一病丰暇豫且为多年扫顽矿【时患癣毒】米盐家人事休白婚嫁儿曹书不省泛泛常思月在湖悠悠只忆云生岭归与老境便【平】鱼稻久矣童心恋闾井且试山中昨寄茶玉沟清泚佳光景
　　七月一日偶作
　　夜多不寐昼慵行强起风前白袷轻老去但余松石意客来劝听管弦声绿萍得雨依依合红叶先霜艳艳明【都中雁来红盛于六七月至八月后则萎矣】物色新添四丛桂故人逺致阖闾城
　　立秋后汉瞻见过
　　取次金行热未休榈庭一叶落还不谁言积雨能消暑才到斜阳已入秋【是日以酉时立秋】举扇似添风瑟瑟展衾试待夜悠悠清樽可是招凉物更乞先生为小留
　　明日复用前韵作一篇
　　丛薄烟销雨意休西风防防簟知不毎嗟世阅人成世【见列子】肯信秋非我有秋【见汉书】残暑入林蝉嘒嘒蚤凉牵梦蝶悠悠曲防干外闲亭子多为看花待月留
　　重过法华庵
　　慈恩寺外碧湍流故老犹传地最幽银汉影斜天左界镜光湖接水西头烟云日日从舒巻衰病年年未退休九十刼如风雨疾蟪蛄那复问春秋
　　夜雨
　　淅淅复淅淅终夜不断絶恍闻秦丝怨如听陇水咽孤臣十年流思妇万里别如何此时情泪下俱成血
　　梦吴山
　　我梦还山中山中丛桂发洞古林壑幽台髙风景豁潮声落江海秀色割吴越感彼岩端栖弄此石上月送翽梧翽梧一字待翁因以待字立韵
　　梅花庾岭上绽若珠百琲归来庐山云湓口一帆待旧防曾几日槐火嵗五改喜子膺荐书治行压寮寀谒帝蓬莱宫
　　赐衣光翠彩忽承
　　明主问敢蹈蔽贤罪故人乃知君令名出无贿行驰太守传嘉绩竚三载榴花照眼红别我向淮海王城方苦旱乞雨禁刲宰何物登盘筵畦蔬尚堪采
　　送介夫介夫一字固庵因以固字立韵
　　大槊取富贵儒冠计或悮霓裳谱遗声乃遭俗工顾骐驎天骥子盐车在道路美人桃李顔倐忽感迟暮防从三十载爱子心迹素冷然青松枝不受雪霜沍精心贯金石软语欵亲故昨来连墙居寒防约频赴兹晨忽告别离绪増触迕悠悠淮南云杳杳广陵树明湖足临泛流电走乌兔大力负之趋藏山未必固明年待吾子槐黄及秋赋












　　怀清堂集巻十八
　　钦定四库全书
　　怀清堂集巻十九
　　吏部侍郎汤右曾撰
　　咏斋中草木五十二首同雪子作
　　松
　　去年霜后枯今嵗雨中苏不是苍髯叟谁当慰老夫
　　桂
　　分将月中种自我山中寺【天竺也】山中人不归月中香可致
　　槐
　　翠作老龙蟠隂浓六月寒清心了无梦不入大槐安
　　椿
　　童童覆如葢南堂绿隂满仙人八百年来共灵椿馆
　　桐
　　清隂凋急雪无复防我室欲斵枯桐枝恐不中琴瑟
　　榆
　　我家老榆树枝榦蛟龙纒题诗厌常语不道沈郎钱
　　竹
　　碧篠数十竿徙栽疎复密莫讶丛喧卑渐喜鞭横逸
　　楸
　　布叶如云屯苍然入夏冷西风障落日晩下茅亭影
　　合欢
　　合欢夕常合叶叶自成行金堂七十二莫作野鸳鸯
　　丁香
　　岭南鸡舌香似非此丁子君看细黄花岂有白与紫
　　栁
　　寄生良已孤成隂或可舍春来一条条垂在西廊下
　　西府海棠
　　蔓草罗裠色芙蓉脸际红文君有故里帘幕海棠风
　　杏
　　披草径纎纎暎篱门窄窄恍如鸣鸠时村邉几枝白
　　梅
　　物以希为贵盆梅发寒沍何必江南村横斜千万树
　　茉莉
　　双姝出南海玊质临风竝都人簪奈花不识那悉茗
　　紫薇
　　移来紫薇花本出紫薇省谁与青琐郎防笔照花影
　　牡丹
　　种自曹州寄名仍洛下来东风相【入】欺得芍药出丰台
　　兰
　　猗猗庭中兰国香此国士不得贡玉堂言念在君子
　　玊兰
　　辛夷开未开迎春好时节邈尔姑射人肌肤若冰雪
　　榴
　　榴花拆红襟花落房多子时闻堕堦声淋浪秋雨里
　　山桃
　　山桃花盛时香雾晩幂幂客散月胧明三更遣吹笛
　　菊花
　　不资服饵用何取品目殊但念东篱花九日不可无
　　洋菊
　　八月有黄花坡公谓可怪讵知海外种触暑园翁卖
　　荷
　　红芳三十里采采意未厌今来花甚稀柄柄青荷叶
　　蓼
　　汀洲采白苹道逺不得致对此红一丛江湖幽思
　　剪秋罗
　　佳人理刀尺中夜起太息红剪罗衣裳年年作秋色
　　鳯仙
　　娟好女儿花秋风乍入帘最宜红透甲先上玉纎纎
　　秋海棠
　　花妥娇无那茎承翠交委坠露小防邉西风危石底
　　百合
　　根作百菡萏叶作青琅玕斑斑赤豹文倒垂花际看
　　郁李
　　常晩尚余花条繁多倚砌怅然独怀人戚戚逺兄弟
　　夹竹桃
　　似桃还倚翠似竹更依红海外仙山物温台落手中
　　夜落金钱
　　金钱夜夜落不抵一钱看借问张公子何如逐弹九
　　萱
　　金质挺炎辰薫风日披拂袪痗苟末由萱苏尔何物
　　藤
　　得时各葱蒨托根乃参差穿篱复络石不得挂髙枝
　　葵
　　耀日如摛锦倾阳毎上堦时来和露折佛日有清斋
　　秋葵
　　独摇金盏侧淡着鞠衣黄洗尽风流态宫人入道装
　　芭蕉
　　檐端心不展窗下隂常寂莫待夜霜侵惯经秋雨滴
　　杜若
　　花疎风下上枝弱雨离披杜若芳洲畔名曽入楚辞
　　牵牛
　　碧花罥篱落秀色纷偃蹇敛时日欲烘开处露犹
　　玉簪
　　脩纎白玉簪美人理云发散为六出花遥映三秋月
　　鸡冠
　　轩然岸鸡帻耸耸长身直笑尔鹤头丹焉能备五色
　　萍
　　盆池萍忽合緑水自生肥时复惊鱼闯由来有絮飞
　　薜荔
　　移根甫径尺枝蔓忽缕缕不记上墙生莓苔足秋雨
　　月季
　　四季有藂花风前月下俱写生南剑老添入锦堂图
　　虞美人
　　今作原上花昔为垓下土似闻楚帐歌犹作虞兮舞
　　刺蘼
　　粲粲黄荼蘼随风毎低昻似念攀折苦棘刺以自防
　　扶桑
　　忆昔日南花猩血染如一爱此扶桑红一红经百日
　　夜来香
　　白日车马喧朱门酒肉臭所以暗香来多在夜凉后
　　雁来红
　　掩冉曲篱旁深红间浅黄殷勤语来雁慎莫带防霜
　　忍冬
　　藤纒跨岩谷不与众草伍保尔嵗寒心忍兹霜雪苦
　　南天烛
　　八尺红珊瑚如意一声碎化作匀圆珠风雪小山背
　　蜡梅
　　香浮金蓓蕾色谢玉肌肤破蜡迎春日江梅先得无
　　左阙门外雨中
　　清池一道漾漪涟左阙门东太庙壖碧叶始生初夏节红衣今落晩秋天采莲歌断佳人唱踏藕船余稚子牵行到回塘闻雨滴西风衰发正愁边
　　中秋【是日闲　贵人之防】
　　金波澄处玉轮圆只少些些脆管凉冷影初沈皓魄铿鍧乐已罢钧天隂晴
　　帝里同乡里哀乐衰年异壮年佳节尚凭公等在醉吟直到烛花偏【时九沙南指两翰编西亭水部峙公雪子两文学在座】
　　送刘咸珍归里
　　子病怜新愈吾衰送此行九年为客意一月到家程旅雁秋来影寒潮夜落声知添他日泪泉路渭阳情薄聿脩学士使还言山左李中丞酒间忽闻泺口商人将醵金上寿即于席上作教禁之方对客挥毫时歌者音律稍乖必为驳正周公瑾之流其才不可及也作一篇为寄
　　笙歌几部沸华堂条教亲裁烛两行心念民疲如杜母耳知曲误是周郎千夫帐下麾幢绕七字毫端翰墨香【中丞号能诗】闻道翁归备文武再承天语在明光　【上尝嘉叹中丞为文武全才者再】
　　重九前一日文湘侍讲艾堂宫赞苍孚农部西亭水部思敏侍御聿脩大令元溪员外峙公雪子文学枉过小饮
　　足盭妨闲步朋来慰索居庖厨未嫌薄文酒自相于雪片分鱼脍金膏溢蟹胥敢云同俊味聊当摘畦蔬细细云初破悠悠月已中嘉辰明日是欵语故情同可有登髙约应怜避俗翁【杜诗陶潜避俗翁】呼童种黄菊肯遣没蒿蓬
　　客散后又成
　　客去仍无睡书抛复寡欢一灯闻雨滴半臂怯风寒青女行除架黄花渐入防衰迟逢令节感叹此身单
　　重九
　　闻道传杯不放杯重阳令节菊花开霜清佛阁人频到水净龙潭嵗必来【十年前每重九率于慈仁青毘卢阁及黒龙潭登髙】老大登临少筋力賔防觞咏嬾追陪綘囊佩得还随俗好为衰年更压灾
　　丁巳春至旃檀寺忽忽四十二年迨今己亥冬偶重过此感思旧事如在梦中
　　钿车香骑寺门前白晳当时好少年谁省王城春似海一枝压得玉花偏
　　送翁聿脩大令南归兼寄尊甫萝轩同年
　　酒香腊瓮歳方徂去若登仙子甚都凫舄春来仍入洛莼羮秋后毎思吴四山回合云藏寺一苇空蒙雪满湖寄语萝轩老居士不妨泼墨画成图
　　元日次卢舜徒光禄除夕见贻原韵
　　太官初识膳膏香三署兼司陛楯郎
　　帝念清卿官特拜人知劲节荐交章冠军旧徳曾燔契光禄新衔合筑堂【光禄堂见欧公记】政事赵张谁可继更夸文采似班扬
　　蒸壶约素自家风居损持盈道更冲心薄浮云时态异义钟老柏歳寒同韵无适俗思元亮力不因人笑子公正旦九衢车马散冷烟湿雪寂寥中
　　灯夜与文湘西亭介夫峙公雪子小饮
　　余寒犹自闭帘栊手拨深炉炽炭红门外防褷三日雪竹邉掩冉一防风嵗时挑菜佳辰过灯火传柑旧事空賸剪青蒿与黄韭天涯差喜故人同
　　晓起
　　梦回特地纸窗明三日风筛雪未晴賸有乌鸢蹲冻树了无灯火閙春城诗人防岸朝酣酒猛士闗门夜斫营我老但余痴钝坐玊山空照眼峥嵘
　　海棠六絶句
　　窥帘无那醉娇何北地胭脂寳靥多犹自秾华带乡井浣花牋色锦江波
　　不须施粉更施朱宋玉东家态不如乞与春隂好将防长红小白半开初
　　两株红艳十分匀先后开时各鬬新底事春风不相见邢夫人对尹夫人
　　天姿富贵许谁同粉态珠光一片融任遣诗人笑麄俗小桃防注出繁红
　　今年花发昨年枝光景流连又一时未必防云飞便去也应玉笛晩休吹
　　祝厘日日上经坛常恐花时倐已防夜半明灯围院落更留好客劝勤看
　　明日又作一篇
　　烂漫春城看似无碧鸡坊里敌千株凭谁贮汝归金谷可用移家就石湖晓日烘开红蓓蕾晩风褪出雪肌肤未教绮语删除尽禅榻茶烟笑老夫
　　花下
　　晩将净眼覻无方偶逐天花即道场判与色香新世界划开莺燕旧封疆濯枝雨喜连朝润飏幕风惊昨夜狂石上落英纷不扫防蜂冶蝶漫奔忙
　　王带河少司空饷饼四十枚作歌
　　苍龙昏见时正阳凉风如秋塍陇黄千村碌碡鎌铩忙霏霏落硙天雨霜烂然琼爢照筥篚佳人洗手朝入房雕盘细泻银缾汤女丁妇壬互剂量小团月出户东厢春绵秋练方法良渍疑鹤髓贵莫偿薄如蝉翼轻欲飏炊裂十字进髙堂近賔宻友懽未央老饕念我还分将磊落四十如截肪华山玉屑细有香梁甫银泥白更光岂敢污汝罗酒浆清风茗椀聊试尝重楼十二弛防防委输华葢掩太仓绛宫真人寿而康下有童子舞黄裳紫洲小姑莫漫狂白石潄琢无坚刚灵根顾视犹未亡温淳此味讵敢忘谁其遗者琅琊王饱闻设食齐殊芳邹平况自有宪章平生说经笑公羊软美便思老是乡口腹累公岂可常请从秘苑求其方
　　藤防花时偶作
　　文书堆案眼从遮不记藤隂日又斜满架丰茸缀缨络两株诘曲走龙蛇似闻西省新栽竹【刘贡父事】空忆东堂旧种花【东坡诗玉堂隂合手栽花】六七年来几闲日风炉雪乳一瓯茶
　　题李曲江少司马戎装出塞图
　　先生知国等知兵擐甲龙沙万里行冦子翼真宰相器辇车骊驾歴诗营
　　庚癸从无一士呼平安火直接神都英姿飒爽如褒鄂曽在凌烟貌得无
　　庚子五月初三日复过法华庵仍用前韵
　　惊嗟歳月去如流三度风潭景物幽古佛寳坊临水尾相公乐府换歌头【李文正公乐府最传扵世庵即文正别业地也】百年刦火烧应尽十里肩舆倦且休防防绿钱南浦上雨来萧飒便成秋
　　五月十四日夜露坐
　　髙林晩露寂不喧短篱疎花幽自翻何当羽衣入舞砌岂有啄木来敲门穿池华月光下上防地苍石隂朝昏松风茗鼎横一榻道人于此真忘言
　　雨亭制府邮示元夕驻师金沙口上诗作一篇奉寄
　　先生廊庙英器资备文武西南天万里前席授玊斧百濮心绥怀诸蛮手摩抚阳闗絶徼外一夕响钲鼓犯我属国疆
　　至尊赫斯怒亲分贤王钺特开元帅府日入昆仑西拓此河湼土沿邉列战格滇池实门户拜表即出师师行若时雨军无呼庚癸士毎共甘苦刁斗厖不惊幕井民安堵慷慨取金印从容挥白羽儒者有此人如方叔召虎兵家贵间道我闻诸前古缒蜀自隂平叩闗由子午骑或一敌万技料三当五钩撞百道攻鼓角九地取书生好説剑文吏耻负弩虽借帷幄筹恐无尺寸补先生真国士才与管萧伍防须斩楼兰未用招赞普金沙暮江口灯火繁星聚葡萄塞上杯勅勒军中舞是时上元夜喜气融诸部煌煌南极光煜爚眼亲覩雪山界天末列障翠可数新诗竞传写清风颂吉甫岂惟壮士歌行见乐人谱
　　庚子立秋
　　炎毒何当休纎絺汗犹浃西风飒然至凉意欲动箧滋味觉鲜新衣裳初熨贴是时秋之孟四见蓂生荚五行迭休王势若骤凌躐蓐收令始肃龙火气已慑伊余抱烦疴一体互庄蝶忧虞理应遣暇豫生可摄忆昔槐弄黄乡选甫怀牒蹉跎四十载衰白遂满镊怀新情依依感旧歳劫劫偶然设茶思与賔侣接髙林变蝉嘒长廊响行屧雅言赋新诗逸兴求醉帖昨夕哉生明一钩挂壁颊未嫌欢意减已觉秋怀惬中庭落梧桐深巷卖楸叶乡心逐儿女那得渡江楫
　　雨中喜扆再自潞河归见访
　　飒飒雨侵轩沈沈树隠门枣垂烟外重荷集晩来喧润始霑衣桁凉宜近酒尊欣逢故人至一夕共清言
　　送徐亮直编脩奉使册封琉球
　　鼋鼍梁已驾东濒寳册光华宠命新受吏逺来沧海使宣风暂借玉堂人神鱼跋浪迎旌纛仙草环洲集鳯麟一品锦衣归献夀此行最喜是娱亲
　　悯忠寺后院
　　霁景髙林外幽房曲迳过双扉开晩照百尺见悬萝叶叶含风细枝枝得雨多翠帷纷在眼彷佛到山阿
　　十月四日朴村晩过菊下小饮
　　又逢云物晩秋澄去歳黄花今歳仍小墢疎香冉冉髙枝密叶影层层那能留眼看朝暮空自萦怀到寝兴向夕一弓明月下故人偶至为烧灯
　　十月五日由徳胜门往汤山接
　　驾
　　云树迎仙跸人家近斗魁晩烟横叠翠落日涨飞埃蹔逐羣公出行穿万马回廿年思扈从无复旧邹枚
　　清河野望
　　梦回兀兀复腾腾洗眼青山看几层指防兴亡飞鸟外西风衰草十三陵
　　仙女堡行
　　威弧几时落旄头松州雪岭犹防秋仙女堡当转粟道仰窥千仞俯九幽防嵚一线险莫俦雨淋石滑行人愁马蹄忽蹶徐县尹下与万里长江流妻儿泪应猿声落苦怨天髙鬼神恶汉家嫖姚方少年蹋踘军中正为乐
　　汤山接
　　驾
　　羣玊山头雪未残丹砂泉上不知寒载鸢已见前旌过捕虎遥从后乗看星亘五营天列仗龙腾八尺
　　帝回鞍
　　睿容有穆臣寮喜伏谒銮旂第一竿
　　十月十日自汤山迎
　　驾归夜宿清河
　　闲云一片本来轻野鹤孤飞不算程原上归人斜日影枕中鸣毂晓钟声浊醪屡酌烦村叟严鼔稀闻近禁城三十四年流电速属车尘后老书生
　　清河桥上
　　偃月形斯壮垂虹地本灵禹功通浍洫汉苑接郊坰风漾寒波白山衔落日青酒垆频歳到衰发感星星
　　送成防斋出使安南
　　使星先入日南天朶殿新看
　　诏防传九译葢幢来白雉百重楼橹望朱鸢林风箐雨山稠疉峒獠溪蛮路接连万里何人谕威徳此行端借玊堂仙
　　题李文正慈恩防诗巻后即次原韵【有序】
　　予同年白君彦京以茶陵李文正公慈恩防诗卷自阳城寓书寄余余视诗末题署正徳九年甲戌作为公致政之二年而诗中流连景光沈吟老大词防凄婉文衡山为之图题曰西涯图乔庄简跋云寺之后曰西涯考公怀麓堂集有西涯杂咏十二首第四篇即慈恩寺其他如杨栁湾钟鼔楼四诗中亦互见则慈恩寺在西涯东西涯之名所由来久公因以自号今亦不复能识其处公诗首篇云几人城市此曾逰又云城中尚有山林在集中重经西涯有云城中风景梦中路又云禁城隂里御河西慈恩寺偶成云城中第一佳山水则西涯之在城中无疑日下旧闻载渌水亭杂识云西涯有李长沙别业考其地在今徳胜门西予近年徃来汤泉数得经过见风漪弥望直接徳胜桥而东水物可爱有法华庵在其上意其为当时之西涯所云积水潭海子亦即此地但相去二百余年不特琳宫佛屋灰刼无存而图中所有乔木苍岩长桥断岸亦不复能彷佛矣庄简又云西涯公岳降地公诗有泪防应共水俱流句又云抚今念旧为之怆然集中如禫后述哀云应谢西涯旧时栁泣风愁雨共依依又重经西涯云泪满宻缝衣上线又云爱日惭非稚子欢又云恸哭儿童钓防地白头重到为何人则庄简所言信有征矣至渌水亭杂识所云公有别业在北安门外或是生时所居非别业也集中有李白洲侍郎督复西涯旧业诗云三间矮屋一重楼则非庄墅可比其他若重经西涯云绿野无堂正忆裴又马北安门外防慈恩寺诗云十年一到竟何能又重经西涯云重来又隔几寒暄又宿海子西涯旧隣云东陵旧路元相接若果别业尚存何至隔几寒暄经十年不一到即令止宿何用旧隣推此而言不但无别业并生时故居亦久废矣文衡山载公遗事罢相后设客至不能具鱼菜风操如此岂能更为平泉木石计集所云督复旧业者始终未之复也流览感叹次韵一章
　　池邉老鳯肯回头【防在正徳甲戌公已致仕】树里惊乌感昔防刘谢并时同国论李何别沠异诗流苍茫野水图犹在散落遗文集未收【慈恩防诗五篇怀麓堂集不载】今日更凭谁指似三间矮屋一重楼
　　诗成意犹未尽又作四絶句
　　儿时防钓频经处几度垂杨信马行玊果可曽分四座金环似省识前生
　　裴家宅里秋天鹤房相池头雪色鵞谁似幽居无一物门前赢得好烟波
　　成馆阁数茶陵一代诗家无几人可惜当时集贤院不曾写得乐天真
　　宏长风流在鼎台一时门馆尽英才诸生尚有东南秀未到平津阁里来【文征仲图上署诸生】
　　庚子十月二十八日卢光禄舜徒六十夀小诗一章以叙朋友契合之情非世俗颂祷语也
　　论交不在早但取意气真君看青松枝何必桃李晨金石性不易芝兰香宜纫我晩得益友头上白发新邂逅杯酒间情等骨肉亲澄明抱霁月豁达排秋旻承家与报国恃此清白身子仕州郡日名已动缙绅酌泉新安江大好山水隣父老爱刘宠里闾思冦恂司刑来三吴泣玉明且仁滇海脂膏地俸不赡亲宾归来太常斋甑中欲生尘忌者不谓尔防口信狺狺帝庭十二闲騢骆骊駵骃倾家营一豆不救武子贫
　　至尊洵亶聪拔擢惊无因名卿重清节岂曰算钱缗念子耿介姿在物无缁磷飘瓦击不恨虚舟触不嗔疾恶虽如风无心恩怨冺缁衣好贤什兹意常周谆三哺必佳士一饭无俗人退食插架书浩然渺涯津铿锵发宫徴笔落疑有神居贞心匪石守道节贯筠六十今始满堂上夀酒陈富贵取大槊功名画麒麟二涂宜何从一笑无邉春
　　立春日忍病舁至书斋
　　缚个篮舆茗椀随南斋又到覔春时栁条未弄悠扬态桃蕊初含蓓蕾姿雪阵江天茅店酒梅花人日草堂诗病中只有思乡梦官职声名两不知
　　院中斋宿
　　紞如街鼔夜将防桦烛烟销梦向残衰病久知曹事废优容真荷
　　国恩寛太常曾视芬芳具【汉书五畤无牢孰具芬芳不备予辛卯为太常卿壬辰改翰林学士】法驾频叨侍从官
　　圣主为民祈谷意属天爟火在郊坛












　　怀清堂集巻十九
　　钦定四库全书
　　怀清堂集巻二十
　　吏部侍郎汤右曾撰
　　送朱可亭总宪赈饥山西
　　宪府官弥重河东歳大荒地当千里赤麦失二年黄风俗多商估人家少葢藏恐凭和籴议未足慰流亡
　　送卢舜徒光禄赈饥陜西
　　使者如甘雨随车入雍州遗黎方望活
　　天子待分忧漕【去声】粟前筹急屯田后效收期君布嘉恵直到海西头
　　酬苍孚农部元夜见诒原韵
　　匆匆节物上元过肯念漳濵久抱疴着句暗中知沈谢苦心灰里拨隂何九衢灯火繁华盛七秩年光感慨多【予开七秩今已六年矣】犹忆当时旧风月得邻堂上夜征歌
　　早春试笔
　　红未抽芽緑已含风光流转我潜谙老无兴味心常嬾地想优闲梦尚贪一片晴云依阙下几陂春水隔江南归田毎説人皆笑窃禄年多合自惭
　　万年寳厯诗【有序】
　　钦惟
　　皇帝陛下膺骏命恢丕基粤自即阼迄于今兹聪明睿智神圣广渊之徳孚于上下覃于八表凡食毛含齿萌生蠕动之物莫不煦妪至化渐濡大泽欣欣各遂其私继昭夏轶三五皇哉夐乎莫得而京矣歳在辛丑
　　皇帝御极之六十年甲子一周颢穹示庆奥祉防至垂万世之基卜无疆之厯将复肇于今日循环之周而复始槖籥之鼔而日出景运昌数实符其期于时诸王大臣庶司百职事曁毂下耆老太学生徒佥谓歴代未有伏
　　阙叩颡请行庆贺典礼羣情喁喁呼吁恳廹
　　皇帝曰吁报本飨亲之弗先其曷可已乃
　　命礼官诹辰庀物肆类
　　上帝荐馨
　　列祖亲谒
　　园陵肃将祀事登铏盥洗罔或弗防仁孝诚笃肸蠁布
　　濩大礼斯毕
　　玉銮容与归自郊圻维亿兆人咸欢呼踊跃奔走摩霄漏泉氤氲蓊郁之气乃遂毕达既大和防万万一心复有山陬海隅黄发鲐背之老跋履遐逺越数千里云集京师与羣公卿士百姓伏谒
　　端闱奉
　　万嵗觞请上
　　鸿号
　　皇帝防谦至徳有而不居亲降徳音饬政经防人瘼跽聆悚惕莫不钦叹时则瑞日腾曜卿云流蔼士女童叟驾肩挂轊喧阗抃舞于衢巷之内羽旂金节旛花赞呗钟鼓丝竹铿锵之音延属乎郊门之外太平之象既洽仁寿之俗弥劭非甚
　　盛徳曷克臻此乎【臣】攷稽简册帝王之兴多推本符命于是鳯凰龙马朱文緑字流星刻玉之异徃徃具载于篇其中哲后谊辟功徳及人民欲得神望塞报以嘉应享国长久顾自汉唐以迄元明世系皆可考越数千百年如
　　皇帝至圣上徳履飞龙在天之位备康宁夀考之福绵太极上元之歴古无有二灵贶殊造庆成锡羡延颈企踵者舌敝于讴吟怀铅握椠者词穷于比儗臣窃推迹诗书所纪如成周极盛之时周公召公毕公君陈之俦协心同道底于至治所以愿望其君者曰欲至于万年可谓至矣而必陈述于天之基命定命二雅所赓善颂善祷天保之什首焉其词非出于一人故曰何福不除又曰罄无不宜又曰维日不足辞之重言之复至于山阜冈陵月恒日升南山之夀松柏之茂而必冠之曰天保定尔葢言此皆天之厚有徳而致诸福也
　　皇帝受禄于
　　天严恭寅畏无一时一事不奉若
　　天道照临如日月奋迅如雷霆濡润如雨露孚信如四
　　时
　　清明在躬与
　　天同体
　　天乃眷之顾之佑之命之又反覆申重之畀以殊祥锡以纯嘏仁风扇协气游甘露降醴泉涌雨旸时若丰年穣穣景应响答未见侔比
　　皇帝建中和之极启防平之运盛徳大业富有日新犹且尧兢兢舜业业夙夜宥宻罔不只肃敬之至也又临朝涖政接下諴民恻怛勤恳咸本诚意夫敬礼之舆也诚圣人之本也宋吕祖谦谓惟敬故夀主静则博厚悠久自强则坚固精明敬之方寿之本也中庸言至诚无息至配天地极于无疆汉董仲舒亦言天瑞应诚而至理皆自然可信
　　皇帝诚敬作所笃袩纯佑职此之由自今以往
　　天休滋至亿载万年永永无极虽复握六觚备五数迎
　　日布防推诸无穷皆未足方此
　　遐福洪算矣【臣】持槖禁廷窃以歌咏
　　神圣功徳为职虽弇鄙弗获自已谨効管蠡闚测敬呈万年寳厯诗十章章十二句其词曰
　　皇帝至徳包干毓坤法宫之中安安存存函我万国如歳之春昭事
　　上帝只戒明禋祯符乃来曰归于仁于万斯年以抚兆人
　　皇帝大孝立爱亲始率
　　祖攸行陟降庭止
　　两宫寝膳必躬问视更歴嵗年追慕不已天至之性逮于麟趾于万斯年永锡繁祉
　　皇帝俭勤万几在宥土事不文木事不镂法天地节为尔民富未明求衣视百司奏太官尚食或稽昼漏于万斯年功崇徳懋
　　皇帝知人峻徳克明咨岳询牧俾佐太平下及百吏胥简于廷追之琢之出玉之英薪之槱之得国之桢于万斯年羣材蒸蒸
　　皇帝爱民乃煦乃育天地中间液洽渗漉赐万万租复出廪粟不竭而获与聚所欲仁増益髙泽久逾渥于万斯年惟帝之祝
　　皇帝好生上与
　　天通仁爱矜恕靡物不容一夫非辜爰厪
　　帝衷敬尔由狱无俾滋丰蒸为甘雨散为和风于万斯年庆刑之中
　　皇帝功烈首导河渠羡溢弗治民其为鱼淮泗汤汤既播既疏亿万之口有那其居灌浸通利陂泽江湖于万斯年丰我黍稌
　　皇帝性学该贯三极穷天之纪周地之脉合乐和声造化胸臆乙夜披览六经百籍焕乎文章垂亿代则于万斯年焜煌
　　寳厯
　　皇帝神武电掣霆摧诛三叛人禀
　　帝指麾削平沙漠申命六师苞有遗蘖萌芽于西其渠乃歼其庭乃犁于万斯年殊方来威
　　皇帝景福濡被九有大哉乾元为物之首环四瀛外献见奔走百昌熙熙以蕃以阜民之捧戴
　　元后父母于万斯年与天齐夀
　　白石桥
　　来徃朝烟与夕霏寒衣脱尽賸春衣波清曲渚鱼游乐草绿平畴雉乳肥屡涴衰顔尘冉冉尚牵芳思栁依依廿年白石桥邉路华表难寻老令威
　　山行防雨旋止
　　邨落多勤雨风雷肯破山沮洳泉更细焦灼石俱顽芳草一时歇行云何处还霏防飘数防賸取客衣斑
　　望雨
　　潇洒过长日平安得小舆岩峦欣应接云雨惜空虚扶老因加饭全生且拨书此情同逆旅决决想鸣渠距热河三十里山顶有方石髙二丈许矗立中断为二四旁有刻划痕洵异观也
　　有石能自立无人为告劳鬼工曽密运仙掌得双髙俊拔千夫特嵚崟万刼牢钟灵定何自一舍即神臯
　　图南编修送饼饵
　　兰若期三宿【寓小庵中】牢丸饷一柈出笼霜比洁入手月争圆方法传中禁分张压食单老夫食软美不用劝加餐
　　宿螺山
　　薄云霑洒不成泥暝色山光望已迷东崦人家最惆怅今朝雨在白檀西
　　道中遣怀
　　仲夏实炎月行人尚披裘怪此气殊或云云石稠山中洵多寒问昔有此不隂盛致水潦暵干岂其由顾视畦陇间讵知麦当秋一雨得破块投种冀晩收
　　至尊方焦劳羣公急良筹奔命祷祠庙香币沈灵湫百请未一应防黙神应羞商羊防当舞旱魃行且休比闻秦晋饥赤地良可忧斗米贵于珠万钱价不酬
　　诏发洛仓谷三门首泛舟更颁内府金起此鹄与鸠比户先流亡转徙之他州他州不见容扶挈死道周符节繄谁持坐视民咿嚘肉食古所鄙但知为身谋王师今方西逺过青海头壮士务杀敌暑月犹兜鍪热风来如烧瘴气日夜浮转粟青天上牵挽踣万牛矧久缺甘泽何以富来麰安得肤寸云崇朝浃九丘【杜注九州也】滂沱未可望浩荡生邉愁
　　南天门
　　丹梯尽处敞云楼形胜闗门最上头一握天低随鸟度两邉山合夹川流琳宫灯月神光满墨海蛟龙笔势遒【上有御书额】此日凭髙展清眺恍疑汗漫与同游
　　出城小睡
　　平肩舆更穏于舩合眼华胥到最先螘穴蟁巢等相杀不如蝴蝶去翩翩
　　三家店
　　麦陇焦枯农废耕已荒春作待秋成云霾东北将蒸雨风转西南又放晴树下暗泉喧晩汲道旁孤店饷尘羮邉州糠籺无来处一饭真应判死生【秦晋皆苦饥闻肃州以西数十金易斛米亦不可得】
　　潮河川
　　言唤白河船复问潮河渡出山各分流入海防同注
　　自牛栏山寺晓发
　　晩到羊车唤小乘早随凫舄歴千塍【是夕顺义令亦祷雨宿寺中】飞尘便旋多风初日苍凉岂雨徴四野几时操耒出万山何处望云兴神仙讵合分今古噀火翻瓢见未曽
　　重入南天门
　　传烽不记蚕房谷乗障空闻司马台二十四闗休防塞通天只用一门开
　　古北口
　　王公有设险此地洵雄哉山似中原尽【出苏子由诗】闗临絶塞开五营军令肃一叠角声哀遗堞无忧扫时清罢戍台
　　由长山峪北行三十里偶成
　　十年四度徃来频世事翻云覆雨新梧老待栖孤鳯下茅收欲赋众狙嗔久知朱绂应抛我毎对青山觉泥人自是幼舆饶骨相非闗中散出风尘
　　自石匣入山
　　昨夕雷雨过纵横舒百卉朝来畦陇间父老喜相慰东峰已曙色西岭尚云气得晴景亦佳望雨情未既良苗欣黍稷恶草壮蓬蔚万物共生成耿耿知自贵人间偪侧路岂得长无谓我起催仆夫及此炎毒未清风方徐来夏日讵可畏前凌嵚岑险后有豺狼沸且酌山涧流稍知谷饮味
　　偶读少陵望岳诗
　　朱崖碧海见秋毫月窟昆仑想像劳东望泰山西望华当时何惜一登髙
　　王师入藏凯歌十二首【有序】
　　【臣】闻布昭圣武斯王者之有征肃将天威惟仁人为无敌若夫户未登于版籍地不于职方自非庙略之遐宣讵易肤功之克奏钦惟我
　　皇上绥怀万邦照临八表
　　体春生秋肃之义丕着声灵
　　备文经武纬之模间行讨伐彼泽旺阿拉布坦者罪人遗孽小丑稽诛当噶尔丹甫经削平之时维诸大臣即以剪除为请我
　　皇上天地含之徳雨露长养之仁予以生全俾之孳息乃枭獍之性饱即辜恩虺虿之心生而肆毒先之哈密俶扰继则西藏防刘敢残掠之恣行实神人所共愤六师其整九伐将申而廷议不无异同谓絶域实当险逺但丸泥以封函谷何事长征苐尺檄以闭玉门恐难深入
　　皇上悯无辜之苍赤既胥虐以胥戕决必胜之机宜由知己而知彼凶渠元恶法在不原除暴安民事非得已且邉各部防塞诸番傥逾嵗时寖被煽诱茍非及今殄灭何以永靖邉陲于是
　　运独断之明
　　炳先几之哲
　　亲授诸将之方略咸奉成算以指麾复
　　命贤王总司戎律桓桓之士如虎而如貔矫矫之臣一心而一徳九秋气霁瞻太白之方髙五纬芒寒指欃枪之竞落金钲直进鐡马长驱奋迅雷霆驰骤风雨分三道以袭击左右不支督诸军以攻围飞走无所遂冰摧而雾廓争解甲以投戈受降既多获级无算器仗山积马牛谷量而西路统制之兵建大将旗鼔而出军分两翼预防伏莽之奸计定七擒誓絶传烽之警月垒环而头悬面缚云罗合而鸟散鱼惊奏三防于军中布大喜于天下灵旗所指声腾葱岭之西武节遥临威憺蒙池而外乃拉里折冲之将兼滇蜀掎角之师防遂决于捣虚时方掩其不备衔枚夜渡巻甲晨趋不顿一兵已收全藏准噶尔之狼贪豕突国典宜申唐古特之慕义归仁民劳可念前旌甫入法炬重新贝叶千花沐
　　王师之时雨莲台九品颂中国之
　　圣人此葢旷代之所弗賔前人之所未至皆由我皇上排羣议断
　　宸衷定破竹之势于禁中收聚米之形于掌上故能战无不克谋必有成等六合于庭衢视万里犹咫尺晷刻靡爽若寒暑之应期变化无方诚鬼神所莫测城邻碎叶必殪都支路出昆陵还禽贺鲁车书混合一澄瀚海之波氛祲肃清重勒髙昌之石【臣】职司侍从代际赓歌闻大捷之军书只深忭蹈献无疆之寿斚幸在
　　阙庭谨仿古者铙吹遗意为凯歌十二章恭呈
　　圣览虽慙下里无文志普天同庆云尔
　　恭行天罚逺徂征絶域云霓望救情
　　圣主万方同一体用兵正是要销兵
　　列缺腾光耀太防
　　睿谟玊帐授兵机祃牙勃律天西路鸷鸟辕门不敢飞云台列仗俨星罗洗甲条支海上波决胜九天分玉斧受期诸将纵金戈
　　贤王秉钺建殊勲喜气朝来压阵云幕府共传都统制凯歌争唱上将军
　　疑从枕席过
　　王师夜半长河飞渡时九地忽闻鸣鼔角不遗一矢定乌斯
　　来迎箪食与壶浆歌呗声中出寳坊稽首
　　中原无量佛千花藏里万炉香
　　殊方膜拜庆
　　王春争看东来日出人弱水长流三万里也应贯斗上天津
　　羽林精鋭领材官乌垒城邉上将坛未用尺书招赞普直须长剑斩楼兰
　　毘沙热海路连延莫道阳闗已近天新置宜木都尉府北胥鞬外尽屯田
　　西遐草木震霆雷万古何人到此来自是
　　九重亲决防天闗辟处地垠开
　　遥从葱雪望河源苜蓿葡萄近塞垣伐石天山纪功徳昆仑便是国西门
　　龙蛇绕出阵堂堂扫穴犂庭挞伐张从此共球集王防太平天子万年觞
　　闰五月十日大雨后作
　　小睡西堂唤不譍清风急雨扫炎蒸暂休格鬭阶前蚁且免驱除案上蝇燕子暄凉时渐改鸡人昏昼难凭只余病骨衰羸外优穏闲官亦自矜
　　题陈斐公清江荡桨图
　　想见烟波白鸟双披图便似到家江参差红树青山外一叶渔舠七里泷
　　隠居学道此何人清净登仙位业亲只傍水精宫畔住不曾一防涴红尘
　　胜味屠门了不知緑葵紫蓼足山资盎然与物同生意嬾向江邉理钓丝
　　芦花浅水缆频牵小小容渠两板船占得四时风景好一钱不用买江天
　　翠袖华袿众乐停看君水戏出回汀鰡鰞跃后鯆防引云雾青天昼杳防
　　菰蒲声里小舟通宿火鱼梁蠏舍东江上秋来听夜雨雅宜舩背庳安蓬
　　放櫂空明纵所如休论陆处与舟居徃来西塞山前路千防桃花五色鱼
　　鼍作鲸吞倐改观中流呼啸舞涛澜舟人莫要勤看客此老胸中溟涨寛
　　次韵雪子月下见怀之作
　　蟪蛄声里故山违荡荡空中明月辉入夜清光看更逈似君好客到应稀黄金印大从教取白玊巵温肯浪挥台阁鹓鸾满天路病余老鹤尚孤飞
　　风露蓬山永夕居水天凉影静禽鱼料量药物衰逾甚商较人材壮不如积雨歇时移月毕霁河斜处映星虚每思伴直呼君去吹火青藜夜校书
　　林木幽森列矟攒吟情遥上玊盘盘弄雏新比元和桺画马肥嗤弟子韩未识杯铛聊止酒苦耽书巻岂堪官清商一部酬风月莫听哀丝惨不欢
　　自赞门无知己求明珠忽枉暗中投郊居制赋要元礼雪夜回船念子猷橘课千头须检校茶香八饼防勾留晩来事少闗心处身世飘然已共浮
　　得家兄孙敏书
　　自嗟家世本无年九十兄今在眼前料检蠺渔犹俗累扫除荆棘或仙縁饥寒幸未同荣启官职虚教望阿连【乐天诗自愧阿连官职慢只教兄作使君兄】何日邨南共烟舍此生容易说归田
　　南船寄至盆桂二丛招蔗山太仆南屏侍御南指舜扬翰编西亭缮部峙公文学雪子孝廉小饮有作
　　两丛容易入书堂风露初寒合蔽藏花叶纷敷来海曲根株攘剔自吴乡分张与作中秋景拥防多留数日香倾倒更呼嘉客共拨醅下箬酒新尝
　　丙寅秋予客游江隂时主人则有邑令陆云士宾客则有曹武歌邻湘兄弟酒塲歌地登临游防之乐无日无之席间歌者时郎艺冠流辈毎一发声座客嗟叹不觉其耳之倾侧也明年丁夘春予北游复取道江上仍为裙屐之防时亦在焉曲终酒罢月落潮平作五絶句赠时解缆而去自此絶不相闻今年夏六月卧疴杜门时忽来京师以原诗装潢巻轴俾获重观则忽忽三十五六年事矣偶然落笔了不省忆予既老病万念零落时亦红顔皓齿非复畴昔云士邻湘又久经下世追念旧游恍如梦寐感叹不已又作一篇云时辛丑中秋后十日
　　纒头屡费曹顔逺顾曲频烦陆浚仪地下久经埋玊树尊前何处认琼枝楼台莺蝶春暄早歌舞江山月堕迟白发萧郎憔悴甚梦游仙是少年时
　　病中即事时辛丑十二月六日
　　负暄南牖小匡牀升斗呼儿籴太仓京尹岂能令粟贱【唐李岘事今年都下米贵石至银四两五十年来所未有也】江南未可谓钱荒【司马温公议社仓法云江淮之南民间乏钱谓之钱荒今五城御史粜仓米必责钱钱价骤贵银一两止得钱八百】无弦陶令琴三弄食粥顔公帖数行嵗尾都人尤望雪狭乡情更急寛乡














　　怀清堂集巻二十
