　　钦定四库全书　　　　　　集部四
　　南轩集　　　　　　　　　别集类三【宋】
　　提要
　　【臣】等谨案南轩集四十四巻宋张栻撰栻字敬夫广汉人丞相浚之子以防补官孝宗时厯左司员外郎除秘阁修撰终于荆湖北路安抚使事迹具宋史道学传栻殁之后其弟杓裒其故稿四巨编属朱子论定朱子又访得四方学者所传数十篇益以平日往还书疏编次缮写未及蒇事而已有刻其别本流传者朱子以所刻之本多早年未定之论而末年谈经论事发明道要之语反多所佚遗乃取前所搜辑参互相校防以栻晩嵗之意定为四十四巻并详述所以改编之故弁于书首即今所传淳熙甲辰本也栻与朱子交最善集中与朱子书凡七十有三首又有答问四篇其间论辨龂龂不少假借如第二扎则致疑于辞受之间第三扎辨墓祭中元祭第四札辨太极图説注第五六七札辨中庸注第八札辨游酢祠记第十札规朱子言语少和平第十一札论社仓之弊责以偏袒王安石第十五札辨胡氏所传二程集不必追改戒以平心易气第二十一札详论仁之説有流弊第四十四札论山中诸诗语未和平第四十九札论易説未安是从来许多意思未能放下第五十四札规以信隂阳家言择葬地与胡季随第五札又论朱子所编名臣言行录未精细朱子并录之集中不以为忤又栻学问渊源本出胡宏而与朱子第二十八札谓胡寅读史管见病败不可言其中有好处亦无完篇又第五十三札谓胡安国春秋传其间多有合商量处朱子亦并录之集中不以为嫌足以见醇儒心术光明洞达无一毫党同伐异之私后人执门戸之见一字一句无不回防殊失朱子之本意至朱子作张浚墓志本据栻所作行状故多溢美语录载之甚明而编定是集乃削去浚行状不载亦足见不以朋友之私害是非之公矣论张浚者往往遗议于朱子葢未核是集也刘昌诗芦浦笔记驳栻尧庙歌指尧庙在桂林失于附防其歌今在集中葢取其尊崇帝徳而畧其事实昌诗又录栻慤斋铭称栻奉其父命为其弟杓作本集不载检之良然然栻集即杓所辑不应反漏考髙斯得耻堂存稿有南轩永州诸诗跋曰刘禹锡编栁子厚集防至永州以后少作不录一篇南轩先生永州所题三亭陆山诸诗时方二十余嵗兴寄已落落穆穆如此然求之集中则咸无焉岂编次者以栁集之法裁之乎然则栻集外诗文皆朱子删其少作非偶佚矣乾隆四十三年恭校上
　　总纂官【臣】纪昀【臣】陆锡熊【臣】孙士毅
　　总　　校　　官【臣】陆费墀












　　钦定四库全书　　　　　集部四
　　南轩集目录　　　　　　别集类三【宋】
　　巻一
　　词
　　赋
　　古诗上
　　巻二
　　古诗中
　　巻三
　　古诗下
　　巻四
　　律诗一
　　巻五
　　律诗二
　　巻六
　　律诗三
　　巻七
　　律诗四
　　巻八
　　表
　　启
　　巻九
　　记一
　　巻十
　　记二
　　巻十一
　　记三
　　巻十二
　　记四
　　卷十三
　　记五
　　巻十四
　　序上
　　巻十五
　　序下
　　巻十六
　　史论上
　　巻十七
　　史论下
　　巻十八
　　説
　　巻十九
　　书一
　　卷二十
　　书二
　　巻二十一
　　书三
　　巻二十二
　　书四
　　巻二十三
　　书五
　　巻二十四
　　书六
　　巻二十五
　　书七
　　巻二十六
　　书八
　　巻二十七
　　书九
　　巻二十八
　　书十
　　卷二十九
　　荅问一
　　卷三十
　　荅问二
　　巻三十一
　　荅问三
　　巻三十二
　　荅问四
　　巻三十三
　　题跋上
　　巻三十四
　　题跋中
　　巻三十五
　　题跋下
　　巻三十六
　　铭
　　箴
　　賛
　　巻三十七
　　墓志铭一
　　巻三十八
　　墓志铭二
　　巻三十九
　　墓志铭三
　　巻四十
　　墓志铭四
　　巻四十一
　　墓志铭五
　　巻四十二
　　祝文
　　巻四十三
　　祭文上
　　巻四十四
　　祭文下

　　南轩集原序
　　孟子没而义利之説不明于天下中间董相仲舒诸葛武侯两程先生屡发明之而世之学者莫之能信是以其所以自为者鲜不溺于人欲之私而其所以谋人之国家则亦曰功利焉而巳尔爰自国家南渡以来乃有丞相魏国张忠献公倡明大义以断国论侍读南阳胡文定公诵说遗经以开圣学其托于空言见于行事虽若不同而于孟子之言董葛程氏之意则皆有所谓千载而一辙者若近故荆州牧张侯敬夫者则又忠献公之嗣子而胡公季子五峯先生之门人也自其幼壮不出家庭而固巳得夫忠孝之传既又讲于五峯之门以防其归则其所以黙契于心者人有所不得而知也独其见于论说则义利之间毫厘之辨盖有出于前哲之所欲言而未及究者措诸事业则凡宏纲大用钜细显微莫不洞然于胸次而无一毫功利之杂是以论道于家而四方学者争乡往之入侍经帷出临藩屏则天子亦味其言嘉其绩且将倚以大用而敬夫不幸死矣敬夫既没其弟定叟裒其故藁得四巨编以授予曰先兄不幸蚤世而其同志之友亦少存者今欲次其文以行于世非子之属而谁可予受书愀然开巻亟读不能尽数篇为之废书太息流涕而言曰世复有斯人也耶无是人而有是书犹或可以少见其志然吾友平生之言盖不止此也因复益为求访得诸四方学者所传凡数十篇又发吾箧出其往还书疏读之亦多有可传者方将为之定着缮写归之张氏则或者巳用别本摹印而流传广矣遽取观之盖多向所讲焉而未定之论而凡近嵗以来谈经论事发明道要之精语反不与焉予因慨念敬夫天资甚髙闻道甚蚤其学之所就既足以名于一世然察其心盖未尝一日以是而自足也比年以来方且穷经防友日反诸心而验诸行事之实盖有所谓不知年数之不足者是以其学日新而无穷其见于言语文字之间始皆极于髙逺而卒反就于平实此其浅深疎宻之际后之君子其必有以处之矣顾以序次之不时使其説之出于前而弃于后者犹得以杂乎篇帙之间而读者或不能无疑信异同之惑是则予之罪也巳夫于是乃复亟取前所搜辑参互相校断其敬夫晩嵗之意定其书为四十四巻呜呼使敬夫而不死则其学之所至言之所及又岂予之所得而知哉敬夫所为诸经训义唯论语说晩尝更定今巳别行其他往往未脱藁时学者私所传录敬夫盖不善也以故皆不着其立朝论事及在州郡条奏民间利病则上意多乡纳之亦有颇施行者以故亦不着独取其经筵口义一章附于表奏之后使敬夫所以尧舜吾君而不愧其父师之传者读者有以识其端云淳熙甲辰十有二月新安朱熹序



　　钦定四库全书
　　南轩集巻一　　　　　　　宋　张栻　撰词
　　风雩亭词
　　岳麓书院之南有层丘焉于登览为旷建安刘公命作亭其上以为青衿逰息之地广汉张某名以风雩又系以祠
　　眷麓山之面隩有弦诵之一宫欝青林兮对起背絶壁之穹窿独樵牧之徃来委榛莾其防茸试芟夷而郤视翕众景之来宗擢连娟之脩竹森偃蹇之乔松山靡靡以旁围谷窈窈而潜通翩两翼兮前张拥千麾兮后从帯湘江之浮渌矗逺岫兮横空何地灵之乆閟昉经始乎今公怳栋宇之宏开列阑楯之周重抚胜槩以独出信兹山之有逢予揆名而诹义爰逺取于舞雩之风昔洙泗之诸子侍凾丈以从容因圣师之有问各跽陈其所独防也之操志与二三子兮不同方舎瑟而铿然谅其乐之素充味所陈之纡余夫何有于事功盖不忘而不助示何始而何终于鸢飞而鱼跃寔天理之中庸觉唐虞之遗烈俨洋洋乎目中惟夫子之所与岂虚言之是崇嗟学子兮念此遡千载以希踪希踪兮奈何盍务勉乎敬恭审操舍兮斯须凛戒惧兮蒙防物变之外诱遏气习之内讧浸私意之脱落自本心之昭融斯昔人之妙旨可实得于予躬循防也之所造极顔氏之深工登斯亭而有感期用力于无穷
　　谓陶唐帝庙词
　　宋淳熙四年静江守臣张某既新陶唐帝祠以二月甲子率官属祗谒祠下再拜稽首退而歌曰
　　溪交流兮谷幽山作屏兮层丘木偃蹇兮枝相樛皇胡为兮于此留蔼冠佩兮充庭防芳馨兮载陈纯衣兮在御东风吹兮物为春皇之仁兮其天四时叙兮何言出门兮四顾渺宇宙兮茫然
　　公安竹林祠迎神送神乐章
　　神之来兮何许风萧萧兮吹雨悄屛气兮若思严霓旌兮来下昔公车之自南民望车以欷歔今乘驹兮入庙亦孔悲兮若初秋月兮皎皎严霜兮凛凛泽终古兮何穷噫微管吾其左袵酌荆江以为醴兮撷众芳以为羞歌呜呜兮鼓坎坎惠我民为此留神之去何所防风飒飒挟归辀倐昭明兮上征抚一气兮横九州有新兮斯宇竹森森其在戸嗟我民兮勿伤公时来兮一顾有新兮斯堂竹猗猗其在旁嗟我民兮勿替公顾民兮不忘
　　赋
　　遂初堂赋
　　洛阳石伯元作堂于所居之北榜曰遂初广汉张某为之辞曰
　　皇降于下民兮粤惟其常猗于穆而难名兮维生之良翕众美而具存兮不显其光彼孩提而知爱亲兮岂外铄繄中藏年而寖长兮纷事物之交相非元圣之生知兮惧日逺而日忘縁气禀之所偏兮横流始夫滥觞感以动兮不止乃厥初之或戕既志帅之莫御气决骤以翺翔六情放而曷御百骸弛而孰强自青阳而逆旅暨黄髪以茫茫傥矍然于中道盍反求于厥初厥初如何夫岂逺欤彼匍匐以向井我恻隐之拳如验端倪之所发识大体之权舆如寐而聦如迷而途知睨视之匪遐乃本心之不渝呜呼予既知其然兮予惟以遂之若火始然而泉始逹兮惟不息以终之予视兮母流予听兮母从予言兮母易予动兮以躬惟自反兮于理兹日新兮不穷逮充实而辉光信天质之本同极神存而过化亘万世以常通呜呼此羲文之所谓复而顔氏之子所以为道学之宗也欤吾友石君筑室湘城伊抗志之甚逺掲华榜以惟新命下交兮勿固演妙理以旁陈探上古之微得斯说于遗经谓非迂而匪异试隐几而一听然则兹其为遂初也又岂孙兴公所能望洋而瞠尘者乎
　　后杞菊赋
　　张子为江陵之数月时方中春草木敷荣经行郡圃意有所欣非花栁之是问眷杞菊之青青爰命采掇付之庖人汲清泉以细烹屏五味而不亲甘脆可口蔚其芳馨盖日为之加饭而它物几不足以前陈饭巳扪腹得意讴吟客有问者曰异哉先生之嗜此也昔坡公之在胶西值党禁之方兴叹齐厨之萧条乃揽乎草木之英今先生当无事之世据方伯之位校吏奔走頥指如意广厦延賔毬场享士清酒百壶鼎臑爼胾宰夫奏刀各献其技顾无求而弗获虽醉饱其何忌而乃乐从夫野人之餐岂亦下取乎葑菲不然得无近于矫激有同于脱粟布被者乎张子笑而应之曰天壤之间孰为正味厚或腊毒淡乃其至猩唇豹胎徒取诡异山鲜海错纷紏莫计苟滋味之或偏在六府而成赘极口腹之所欲初何出乎一美惟杞与菊中和所萃微劲不苦滑甘靡滞非若他蔬善呕走水既暸目而安神复沃烦而荡秽验南阳与西河又颓龄之可制此其为功曷可殚纪况于膏粱之习贫贱则废隽永之求不得则恚兹随寓之必有虽约居而足恃殆将与之终身又可贻夫同志子独不见吾纳湖之隂乎雪消壤肥其茸萎防与子婆娑薄言掇之石铫瓦椀啜汁咀虀髙论唐虞咏歌书诗嗟乎微斯物孰同先生之归于是相属而歌殆日晏以忘饥
　　古诗
　　送八兄
　　弥旬积雨穗生耳冬壑未渠收潦水围炉情话政尔佳乃复归舟行万里三年百感卧湘城风急鹡鸰原上情岂无他人意独真每觉软语温如春少年锐气凌八区晩以乐义称乡闾闻人有急若已如天报两子双明珠小隐卜筑兰溪边脩篁乔木今参天是非荣辱不到处巻书一榻清昼眠人言寿骨隐脩眉庆事鼎鼒供期頥岂惟宗族托轨范政倚晩节増光辉有弟有弟复何为杜门读书人谓痴故山未遂扫松愿江头独立送归时
　　五士防岳麓图
　　闭门六月汗如雨出门褦襶纷尘土文书堆案曲肱卧梦逐征鸿过前浦西山突兀不可忘勇徃政须求快睹朝暾未升起微风中流吚哑挟鸣橹长林秀色已在望有如出语见肝腑意行爱此松隂直眼明还喜碑字古髙低梵释着幽居深穏仙家开閟宇忽防宫墙髙十丈学宫峩峩起邹鲁斯文政倚讲磨切石室重新岂无补危梯径上不作难横栏截出可下俯惟兹翼轸一都防徃事繁华杂歌舞变迁返覆宁重论昔日楼台连宿莾迩来人物颇还旧岂止十年此生聚泉流涓涓日循除华表何时鹤来语炎气知不到山林茗盌蒲团对香缕鼎来杖屦皆胜引季也亦复同步武洛阳年少空白头三闾大夫浪自苦一笑便觉真理存髙谈岂畏丞卿怒不图画僧圣得知貌与儿童作夸诩请君为我添草堂风雨萧萧守环堵
　　次韵伯承见简探梅之什且约人日同逰城东
　　江湖漫浪岁年晩虽有梅花谁寄逺城中可人独呉郎不惜日力供徃返东郭枝头玉雪明下有清浅溪流横新春好趂花前约莫待飘零空作恶
　　张安国约同赋仇氏防瓮酒
　　人间炎热不可耐君家瓮头春未央想当醉倒卧永日梦绕清淮归故乡后生那得识此酒从君乞方还肯否徽州作赋为欷歔荆州诗来端起予
　　李仁父寄伏苓酥赋长句谢之
　　岷峩山中千岁松枝虬干直摩青空雪霜剥落中不槁膏液下与灵泉通跧鳬伏自磊砢金坚玉防仍丰融篝明夜取喜得隽煑鼎朝听如吟风杵成坐上防飞雪更和酪乳收全功当知至味本无味子若服之寿莫穷巽岩脊梁硬如鐡冠峩切云佩明月百好都随春梦空大药独传鸿寳诀中宵咀嚼不揺头玉池生肥咽不彻怜我百虑形蚤衰褁赠扶持意何切丹砂着根谩尔传脂泽酿黍计已拙由来妙道初不烦此法莫从儿辈说径思举袂揖浮丘下视尘世真一吷朱顔留得亦何为追逐同坚岁寒节
　　和呉伯承
　　一苇湘可航风涛逮春深裴台咫尺地勇徃复雨滛窻前几红药俛首如不禁悠悠览物化了了知予心卜邻得佳士问学方骎骎端如云间鹤不受尘埃侵应门有长须杖防许相寻匪为食有鱼杞桋采墙隂听我清庙诗三叹有余音洋洋百世下斯道岂陆沉君防有本源发端自涔涔愿君勉勿倦抱膝试长吟傥臻名教乐何必怀山林新诗尚来嗣庻以贻规箴
　　用前韵送彪德美
　　尝嗜贵知味短绠难汲深读书不能发但自成书滛况复翻异说潢流难禁岂知言意外妙此惟微心初无古今异岁月谩骎骎五峯讲学地叹息风雨侵前时约同途旧逰怆追寻鸣凤不可见脩竹余清隂斯文天未丧千载发韶音春风满天宇鱼鸟自飞沉河流贯霄极芥舟胶寸涔神交独吾子妙处但微吟文防匪易得未应归故林君无泉石癖膏肓讵须箴
　　再用前韵
　　元化首万类圣学极几深有如亚圣贤尚谨殆与滛浅见仅一斑欢喜不自禁岂知天地全于穆千圣心嗟哉我学子进道宜骎骎立志务毅异说母交侵仁端验发见精微试探寻超然见大体皎日破重隂重新邹鲁传挽囘韶濩音当年不自勉与物终堙沉神龙倐变化岂复顾泥涔有来南山友更唱共迭吟羣材欲封殖杞梓防成林慇懃劝学子逆耳成良箴
　　采菊亭【并引】
　　陶靖节人品甚髙晋宋诸人所未易及读其诗可见胷次洒落八牎玲珑岂野马逰尘所能栖集也前建安丞张君精力未衰即挂冠家于浏阳有年矣葺小园为亭面南山来求予名予名之曰采菊取靖节所谓采菊东篱下悠然见南山呜呼靖节兴寄深逺特可为识者道耳
　　陶公千载人髙标跨余子岂无济时念敛防独知止归来卧衡门无愠复何喜九日天气佳东篱撷芳蕋举头见南山佳处政在此地偏心则逺意得道岂否张侯谢银鱼筑室娯燕几小亭才寻丈景物自新美颇闻双瞳清亦复强步履不妨数登临倚杖防云起髙咏悠然篇飞鸿送千里
　　送杨廷芳
　　自吾友若人叹息恨不早相逢未出语已足慰怀抱寒牎逾浃旬百虑略倾倒霜晴不留客别语讵能好不尽此时情梅边试深讨
　　又
　　昔人忘言处可到不可防还须心眼亲未许一理盖辞章抑为余子巳得其最当知邹鲁传有在文字外
　　又
　　平生风雨夕毎念名节难穷冬百草歇手自种琅玕吾子三十防字字起三叹岂欲求人知正自一心丹请哦硕人诗匪为乐考槃
　　送鲜于大任入成都幕
　　敌骑昔饮江扁舟忆同骛翁方为国谋客以名义故安危匪前料得失渠异趣淮壖渺风雪王事有程度息偃多在床君车不停驻初无作难色所立讵愆素嗟我呉门别风木岁徂暮相逢复湘城徃事忍囘顾独余后凋心特立凛不惧莫邪虽云利宁作嚢锥露善藏要有待小试随所遇终无缺折虞岂但走狐兎吾州得良牧民力或可裕本根頼封殖疆索费调防从容试长思取急无窘步作别忽草草怀抱复谁付他时下瞿唐访我林下屦傥于功名余更讲末后句
　　同逰岳麓分韵得洗字
　　逰观不作难呼舟度清泚新晴宿潦净羣山政如洗上方着危栏万象见根柢寒泉自可况复杂肴醴髙谈下夕阳邂逅钥啓中流发浩歌月色在波底
　　送张深道
　　秋风木叶落送客丽谯东岂怀儿女恋爱此趣味同至理无辙迹妙在日用中闻言有不信渠自马牛风吾子实所畏立志髙鸿卓然逰圣门不受异说讧切磋岂不乐愧非斵鼻工于皇太极蕴精微浩无穷愿言终玩绎黙参元化功
　　人言底柱险袖手不敢迩孰知人心危毫厘千万里有来事物繁酬酢无披靡虽云应不难要且辨真伪良知本易直天机验所起防濡自日新日新乃无蔽圣学非空言要领故在此吾子端发源所进涯涘我虽念不敏讵敢忘所止后防傥有时深功同举似
　　留题金山寺
　　长江岷山来灌注天下半东行近海门勇徃更弥漫苍峦忽中流屹立助杰观孤根入层渊秀色连两岸我来最竒絶霜月与璀璨褰衣到絶顶恍若上河汉悠然发遐思俯仰为三叹乾坤无余蔵今古有长筭更深寂羣动树杪独鸣鹳囘头唤山僧为记此公案
　　送范西叔教授西归
　　乃祖至和间忠谋书鼎彛但知陛下圣岂知吾言危元祐爱君语读者犹涕洟典刑今不亡盛德故在兹岁晩子过我秀若斋房芝持身蹈规矩出语无瑕疵向来长安道讵肯舎灵万里一泮宫行嚢几新诗湘山足幽胜而水清涟漪登临岂不乐邂逅枌榆思我懒抱僻学絶弦理朱丝子独慕千载悠然契心期岂不为我留感此节物移临岐抚陈编为子三噫嘻髙深谅何极循求有端倪愿言勉事此奕叶光前规
　　王长沙梅园分韵得林字
　　令君五畆园不问蓬蒿深江梅忽秀发邂逅成赏音一笑领诸客扫地坐墙隂清芳到酒面落蕋飘衣襟月去未忍去起舞独微吟人自赏晤耳问花亦何心花虽有开落意则无古今须君戒勿折嘉实防成林
　　送卲怀英赴召
　　自君之西来吾徒获三益匪惟欣晤言望见意巳适俯仰岁再更交情共金石翩然别我去宁复得此客诸公有推毂诏下亟传驿嘉言乆填胷徃觐天咫尺岂其湘水边而可滞六翮虽深惜别思敢后天下责嗟哉善利途鸡鸣分舜蹠浮云起毫厘乃有泰山隔持身与谋国兹义贯于一君侯天资髙遇事无逼迫所立凛不囘举手谢物役保此方寸印勿受一尘隙廓然丽昭囘万象归指画富贵岂君心事业追徃昔赠言不能工庻以永无斁
　　陪安国舎人劳农北郊分韵得阑字
　　寒收花尚瘦风静江不湍元戎肃千骑歴览无留难好景要徐出微云故遮阑惟春布嘉惠公岂乐逰观厐眉八十老扶杖来蹒跚去年幸一稔何以报长官酌酒公自劳得无有愁叹嗟哉三章约所贵简且寛黄堂载清静自觉田里安须公出妙语兹逰记不刋
　　安国晩酌葵轩分韵得成字
　　桐花三月寒风雨满江城使君晩被酒千骑过友生名谈宿雾卷逸气孤云横挥斥防墨妙笑语皆诗成人物有如此尔辈頼主盟更呼南邻客共此樽酒倾爱我庭下竹头角方峥嵘永怀氷雪姿宁复世俗情新篇一湔袚凢木不足程愿言谨封殖岁晩长敷荣
　　安国置酒敬简堂分韵得栁暗六春字
　　桴鼔息荒村袯襫盛南畆永日省文书呼客共樽酒主人出麈姿宛是灵和栁行归帝所逰此地岂淹乆公卧百尺楼余子可下瞰我毎奉谈尘汲古得深探身外皆为余此道要无憾从渠梅雨天隂晴逓明暗公憎孔壬面怪石乃寓目夜堂发深藏林立惊满屋我亦苦嗜此一见下风伏何当载而归妙防三十六堂下列丝竹堂上娯佳賔相防夜未艾乐此笑语真风流今属公我辈但逡廵文章千古意翰墨四时春
　　同元晦择之逰岳道遇大雪马上作
　　驱车望衡岳羣山政参差微风忽南来云幕为四垂炎官挟蓐收从以万玉妃庭荧亦何有尺璧仍珠玑竒货吾敢居妙意良自知林峦倐变化辙迹平髙低乔松与脩竹错立呈瑰姿清新足遐寄浩荡多余思平生湘南道未省有此竒况复得佳友晤言相追随茅檐举杯酒旅榻诵新诗更约登絶顶同观霁色时
　　诗送元晦尊兄
　　君侯起南服豪气盖九州顷登文石陛忠言动宸旒坐令声利场缩颈仍包羞却来卧衡门无愧自日休尽收湖海气仰希洙泗防不逺关山阻为我再月留遗经得防绎心事两绸缪超然防太极眼底无全牛惟兹防金友出处宁殊谋南山对床语匪为林壑幽白云政在望归袂风飕飕朝来出别语巳抱离索忧妙质贵强矫精微更穷搜毫厘有弗察体用岂周流驱车万里道中途可停辀勉哉共无斁邈矣追前脩
　　逰南岳风雪未已决防登山用春风楼韵
　　人言南山巅烟云耸楼观俯瞰了坤倪仰攀接天汉勇徃愧未能长吟湘水畔兹来渺遐思风雪岂中防行行重行行敢起自画叹我闻精神交石裂氷可泮隂沴驱层霄杲日丽旭旦决防君勿疑此理或通贯












　　南轩集巻一
　　钦定四库全书
　　南轩集巻二　　　　　　　宋　张栻　撰古诗
　　陪舎人兄过陈仲思溪亭深有买山卜邻之意舎人兄预以颛壑见名因成古诗赠仲思
　　筑居湘水濵岁月亦巳乆宁知负郭东胜处入君手囘环烟坞深有此溪十畆朝穿林薄荷气薰戸牖堂堂吾州牧下马唤賔友主人故喜事一笑具殽蔌汲泉泛崇莲洗醆倾稺酒淋漓壁间书自可传不朽我独留薄莫并溪时矫首人言君不偶此岂落人后观君眉宇间似亦挟所有隔溪更幽絶古木防髙阜却立望遥岑四序列钟卣买山吾计决便欲剪榛莠居然颛一壑岂羡印如斗未知邻家翁还肯见容否
　　送然侄西归
　　堂堂希白翁共惟同出自百年诗礼传名教有乐地嗟予力未胜永抱蓼莪意积累盖百艰承家岂云易愓然履渊氷中夜耿不寐恊心望尔曹勉力绍前志岁晩期有成庶或保无坠
　　又
　　自子来见我倐焉十六秋一闻沂上音此意便绸缪中间岂不别防合同转头今兹舍我去万里不复留岂不能挽子惧子为亲忧六月送归船我思与悠悠爱子刚毅资不作绕指柔愿子进问学琢磨须自脩居然知见广百病防有瘳谁谓道云逺行矣当深求
　　送黄子黙
　　元祐不复见太史今诸孙人物尚论世典刑故犹存酣歌拓金防三年佐雄藩超然车马中髙韵独孤骞永怀白鸥盟修竹满故园得句见眉睫外慕何足言顾以感知巳防马向脩门朝开英俊途王度待讨论小试翰林手乘槎薄昆仑我懒卧衡麓秋风撷兰荪交逰叹益落拭目防腾掀轩冕岂足贵政尔名义尊执手念相闻此意古所敦
　　过胡文定公碧泉书堂
　　入门认溪碧循流识深源念我昔此来及今七寒暄人事几更变寒花故犹存堂堂武夷翁道义世所尊永袖霖雨手琴书贲丘园当时经行地尚想语笑温爱此亭下水固若玻瓈盆晴防浪花涌静见潜鳞飜朝昏日月俯仰鉴乾坤因之发深感倚槛更忘言
　　次韵德美碧泉感旧之什且约胡广仲伯逢季丘来防上封
　　相逢倾盖地囘首叹川上士穷不足怪但喜气愈王凛然岁寒姿儒林有龙象栖迟似隐君矍铄真诗将惟应一弹指欲了四大藏旧习想氷消岂复留余恙新篇更纡余和气与醖酿却思东鲁逰防载南阳葬风霜摧宰木日月随过浪岂期经世心晩岁成独徃萧然屋半欹使我怀抱怆独有千载传此事可凭仗细观宇宙间何得复何丧尚期浮云开衡岳来见状秋壑采兰荪霜林收栗橡晓防日浮空夜赏雪侵帐更怜二三友前山屹相望文防傥来寻胜践天所相妙理须细论长歌却雄放褰裳诗勿疑当仁应不让
　　自西园登山
　　雨后溪重碧木落山増明西风肃羣物感此秋气清振衣千崖表俯瞰万籁生匪云幽遐慕政尔未忘情
　　路出祝融背仰见上封寺遂登絶顶
　　我寻西园路径上上封寺竹舆不留行及此秋容霁磴危霜叶滑林空山果坠崇兰供清芬深壑递幽吹不知山益髙但觉冷侵袂路囘屹隂崖突兀耸苍翠故应祝融尊羣峰拱而侍金碧虽在眼勇徃讵容憩絶顶极遐观脚力聊一试昔逰氷雪中未尽登临意兹来天宇肃举目净纎翳逺迩无遁形髙低同一视永惟元化功清浊分万类运行有机缄浩荡见根抵此理复何穷临风但三喟
　　中夜祝融观月
　　披衣凛中夜起步祝融巅何许氷雪轮皎皎飞上天清光正在手空明浩无边羣峯俨环列玉树生琼田白云起我旁两腋风翩翩举酒发浩歌万籁为寂然寄言平生友诵我山中篇
　　晨钟动雷池望日
　　浮气列下陈天净澄秋容朝何处升彷佛认微红须臾众采阊阖开九重金钲忽涌出晃荡浮双瞳乾坤豁呈露羣物光芒中谁知雷池景乃与日观同徒倾葵藿心再拜御晓风
　　道旁见获者
　　腰鎌声相呼十百南畆获妇持黍浆馈防稚走雀跃辛勤既百为幸此岁不恶王租敢不供大室趣逋约虽云粒米多未办了升姑寛目前饥讵有卒岁乐乐岁尚尔为一歉更何托书生独多忧何以救民瘼
　　腊后一日寻梅东门外马上遇雪
　　羸骖出东郭静与幽意期寻梅冷入眼野路信所之寒蕚靳未吐我自爱横枝雪花忽排空成此一段竒岁晚故人阔天寒鸿鴈稀南国少霜霰北山多蕨薇坐防节物改莫遣心事违角巾风猎猎日暮独吟归
　　雪中登楼分韵得未字
　　南州冬多温一雪已可贵今年腊三白故足苏品彚朝来并危栏举酒聊自慰翩翩着客衣漠漠乱云气珪璧满天地造物初不费更邀二三友晤赏见风味烛至仆尚更酒苦饮亦既仍遣探梅花巳折南枝未
　　笋脯一平驰寄因和去岁诗为一笑春笋未盛尚续致也
　　权门极珍羞未办食龙肉我家湘楚山箨龙饫奴仆淮南戸户有黄虀公今径归亦不痴更包笋脯赠行李定应笑杀长安儿
　　湖南使者邵公召赴在所寓客张某敬赋以饯行李
　　公来使湘州气象日淳美不为察察明自谓平平耳未须走原隰但使心如水傥无耳目蔽庭戸即千里顷闻上封章便欲返桑梓其如矍铄姿难着湖山里春风一札下趣徃觐天咫新渌渺沧洲扬舲一何驶士方处逺外忧国抱蕴底宁应立君前辅车有或柅煌煌四门开侧席问民疻百虑愿毕陈髙风泚余子
　　次韵元晦择之雪中见怀
　　流水浩无息防云去不休我思在何许起步三径幽男子四方志胡为守一丘盍簮未可期此意空绸缪平生子朱子砥柱屹横流探古独遐观万象供双眸结友得林子苦心事穷搜看渠清介姿便可披羊裘昔者千里驾共我风雪游永言清絶景祗以好语酬居然隔年别却喜翰墨留诗来尚记忆知子不我尤讲习今难忘离索古所忧但当勉耘耔岁晩傥可收
　　送甘甥可大从定叟弟之桂林
　　季也有行役我思独悠悠亲朋非不多子能从之逰挂席上湘水青山挟行舟篮舆问岭路政尔荔子秋人言桂林好颇复类中州近郊多胜槩雉堞冠层楼待渠幙府暇时与同搜吾子有令姿胷中富九流处世多龃龉但当付沧洲超然扩遐思讵可耳目谋愿为百錬刚莫作绕指柔昔人不吾欺子盍试反求预想他年归此地复绸缪刮目防二子一笑纾百忧
　　湘中馆饯定叟弟分韵得位字
　　江楼倚夜门樽酒留客醉挽衣更小语不尽今夕意吾家德义尊此岂在名位勉哉嗣芬芳停此寛别思广汉黄仲秉即转运使治之东作亭扁以楚翠盖取杜陵所谓楚岫干峯翠者属客赋诗
　　维衡屹南荒作镇自开辟蟠根结地厚面势倚空碧陂陁数州境髙下相接迹麓山乃其趾神秀固未极定王十里城处处见山色知谁长在眼嗟此尘中客观风君独暇延纳到几席得句怳忘言寄兴今昔自君之东来民瘼极探索仁言彻九关宁惧虎豹厄诹询遍南畆民肥吾则瘠筑亭一舒啸逮此百忧隙防山傥不愧隐几亦聊适寄语后来者此意当无斁
　　三茅观李仁父刘文潜员显道赵温叔崔子渊置酒分韵得髙字
　　节物岁云暮九衢尘满袍起我二三友招要步林臯仰防飞鸿俯览千丈涛石径上深窈竹风更萧骚杯槃自真率更起防浊醪叹我防合难慰我涉歴劳薫然郷社逰饮少意巳陶我亦寿长者万里欣所遭嗟哉士业艰逝矣日月滔古义重金石外物真秋毫愿言共勉励勿负岷山髙
　　寒食前三日野步乌龙山中石上徃徃多新芽手撷盈匊酌玉泉煑之芳甘特甚有怀伯承兄赋此以寄
　　披云得新腴煑泉听松风香永味自真不与余品同悠然泊莫留归来隐疎钟念昔湘濵游年年撷芳丛迟日照髙岭新雷惊蛰龙落硙快先啜鼓腹欣防功夜灯紫筠牎香生编简中谁与共此乐臭味有邻翁朅来七里城日月转飞蓬山川岂不好予忧日忡忡酌此差自慰思君复无穷
　　六月晦发霅川广德兄与诸友饮饯于渔山已而皆有诗赠别寄此言谢
　　平生苕霅梦邂逅此登临青山秀而逺溪水防且深浮玉千古色飞鳯何年音小丘辟茺荟脩竹初成林居然得此客领畧还披襟巳歌棠棣诗更作伐木吟兄嗟弟行役友念朋盍簮情深语更质意到酒自斟荷风生泊莫凉雨洗遥岑翻然放舟去别绪故难任我行日以逺佳处长防心作诗寄余韵并以谢幽寻
　　逰灵岩
　　我登姑苏台笑指前溪水水从具区来古色映清泚明朝泛舟去两岸杂苹芷萦纡知几曲举目皆可喜稻熟千顷黄秋入四山紫疎钟度横塘青帘穿野市忽惊秀气逼突兀平地起飞阁出林颠穹石满山趾褰裳上深径鸣蝉声聒耳木罅露遐观欲进足屡止梵宫开何年金碧焕相倚上方纳湖光千里净如砥中峯何亭亭正尔当燕几沙阔鸥鹭微水落鱼龙徙云绕阖闾邦草迷于越垒琴台俯香径不念前王侈兹山自古今讵此能为疻老松独坚卧根株互盘峙頺然阅沧波爱此青未巳我来三日留幽事付行李领畧宁有穷登临聊可纪
　　游惠山
　　兹泉几岁月复此慰渇心谅惟独钟秀源委来何深在昔抱幽独邂逅逢赏音希声听者难至味乃可寻兀坐正亭午凉风度清隂于焉有深晤三叹复微吟
　　游池州齐山
　　旧闻齐山胜抱病来登临苍然俯平湖秀出几百寻穹石天与巧脩篁近成林髙攀极巉岩俯探穷窈深爱此坚贞姿摩挲防予心忆行西湖岸亦复多嵚崟颇恨人力胜刻画时见侵谁知丑石面乃亦变孔壬何如榛莾间屹立长森森天然抱幽独妙质逢赏音支笻到絶顶孤亭指遥岑樊川有留咏兀坐一长吟
　　齐山石壁间见林择之题字缅怀其人赋此
　　平生子林子一别今几春宁知林壑中忽见题墨新巉巉屹苍石恍若对其人徘徊不忍去我怀谁为陈自子来江东相去亦巳迩谓当复相逢跂首日望子云何竟差池又此隔千里凭髙乆伫立飞鸿渺烟水
　　过马当山
　　千秋马当庙千寻狮子矶寒风起崖腹惨澹含隂威孤防驾巨浪瞬息洲渚非忠信傥可仗神理兹不违
　　题乖崖堂
　　平生乖崖公及此邦仿像凛然风埃外余子避英爽忆公昔正色抗论指邪枉念当絶其根所畏日滋长晴空轰雷霆下土走魅魍云何廊庙姿半世江海上徒令治郡声迄今满天壤论相危及公亦岂坐倔彊嗟哉彼隘俗利欲扼其吭闻公卓絶风吐舌仍傥怳岂知古之人事业系所养临机随手应如爬适苛痒李侯亦髙世希踪自畴曩万里见丹青髙堂辟虚敞琅琅壁间记读者兴慕仰我来岁云莫霜林振余响叹息重徘徊题诗诏吾党
　　张子囦携二子西归求予诗为赋此以致乡党之义
　　穷冬泝荆江风急波涛怒张君一叶舟追逐任掀舞时从古岸边颇得班荆语君家岷山下须眉挟风雨万里垂橐归问君自何苦两儿才过膝秀色隐眉宇昨者试省中旁观正如堵诵书声琅琅亦复记训诂呼前与酬荅进止良应矩我为三咨嗟毎见必摩拊祝君须爱惜事业贵有序美质在陶冶如器无苦窳道逺方愁予速成戒自古可使利欲风居然熏肺腑良心人所同爱敬发端绪岷江本一勺东流贯呉楚但当养其源日进自莫御君归闭门思予言或可取
　　过洞庭
　　城头鸡一浩荡风脚囘篙师起相呼牵防上髙桅我亦推枕听波浪声轰豗牎间试一觇万顷银山开附火且安坐念此亦快哉良乆天平明巳见金沙堆泊舟古庙底喜色动舆台我行正长夏及此岁律摧通籍恨亡补敢赋归去来所至有何忙妙处姑徘徊险阻元自平鸥鸟亦不猜万事有定理渠谩费安排明朝上湘水雪意正栽培行矣一杯酒好在故园梅
　　次韵陈寺丞建除体
　　建议了亡补归来谢驰驱除荒城南丘有田十畆余满城车马喧得此逃空虚平湖永昼静泉声杂埙竽定自非偶然供我耳目娯执热者谁子来浣尘土褕破顔为我笑共防云巻舒危机起于中胡越生司车成功妙克已八荒元一区收心试参此得失竟焉如开缄得君诗嗜好如我迂闭门君未可出处本非疎
　　湖南参议宋与道奉祠归崇安里中赋此以别
　　忆昔岁丙寅束书从吾翁驱车服岭南弭节湟江东湟江地僻左穷年少过从邂逅倾盖友一笑蛮烟空秋水泛孤艇春郊支短笻琴书适有余酬唱冩不供岂惟吾曹懽固足愉亲容日月遽如许于今再星终中间亦防面别去复转蓬归来洞庭野乃此相迎逢囘首叹风树欲语悲填胷爱君坚忍姿凛凛霜后松徐公真有常意味与曩同而我学不进长大加愚惷幸防故人惠苦语相磨礲梅霖涨宿潦行李何匆匆自云洞庭乐逺胜千戸封将儿更抱孙防衣映谖丛搜竒萃图刻考古罗彛钟知君颇挟此讵信诗能穷同里有佳人抱独环堵中未妨闲暇日更共讨论功他时有新得为寄防飞鸿严庆胄射防南归迂途相访六月二十有一日同游城南书院论文鼔琴煑茶烹鲜徘徊湖上薄莫乃归明日作别书此为赠
　　炎暑盛三伏驾言得清防城南才里所便有山林幽崇莲炫平堤脩竹縁髙丘方兹闵雨辰亦有清泉流举网鲜可食汲井自浮丝桐发妙音更觉风飕飕喜无举业累独有讲学忧逮子闲暇日微言要穷搜譬彼治田者黾勉在勿休但勤穮蓘功勿作刈获谋虽云千里别岂无置书邮祝子时嗣音慰我日三秋
　　长沙歴冬无雪正月十日与客登巻云亭望西山始见一白莫夜复大作竹声萧然是日坐上分韵得云字
　　冬温气苦盭防未书勲薄雪殿余腊一夜收楚氛驩欣想农圃润泽到蒿芹我亦破晓出唤客来巻云苍苍西山树栖此万鹤羣爽气入病眼幽怀惬前闻意到自举酒语多秪论文薄莫势未巳飞花复缤纷还将萧瑟声一一付竹君洗醆且更酌清絶未酣醺
　　次韵周畏知问讯城东梅坞七首
　　城东幽事如许一见定胜百闻苦雨斜风无柰防桥流水余芬
　　谁知牛铎黄钟寡和阳春白雪如君句法饱参妙处不关言说
　　春意新囘庭树角声莫起江城更着水僊为伴真成难弟难兄
　　可是防花不厌城南更欲城东多谢诸君着语莫教孤负春风
　　堤上已垂新栁屋边尚有残梅雪尽春生湖水野航竟日悠哉
　　人情自尔变迁此道不渝燥湿未妨静处闲观要知二五即十
　　短笻遍歴溪山欵段时寻邻里遇酒聊一中之得句亦偶然耳
　　别离情所钟十二章四句送定叟弟之官严陵
　　别离情所钟防合意无斁如何仅逾岁复赋弟行役岁律亦巳暮风烈雪漫漫去路阻且长念子衣裘单严之水沦漪其山复苍苍子陵钓防地草木有余光我昔临此州民容拙使君子行为多谢慰彼无毫分别驾亦何事休戚理则同但使民受惠无论别驾功巍巍孤髙亭念我昔所喟子也时一登千载起立志【某在严陵尝为宋广平立孤髙亭】
　　义路本如砥利径剧羊膓何以书子绅世德不可忘自昔谨交际人情易因循敬始以念终君子贵守身邻邦吕正字质疑时以书校官有袁子苦语莫厌渠藐兹遗体重相对子与予祝子以自爱念不忝厥初云满南阳陌书藏善和宅行行重囘首无使归思隔送子目力短朔风吹我裾心焉独如结子也当念予
　　平时兄弟间十三章章四句送定叟弟之官桂林
　　平时兄弟间未省别离味别时巳不堪别后何由慰庭萱既荒芜防绶委尘土子叹予咨嗟寒牎夜风雨逮此闲暇日頼有先世书与子共防绎舎去情何如呜呼忠献公典则垂后裔遗言故在耳夕愓当自厉何以嗣先烈匪论达与穷永惟正大体不逺日用中履度如履氷犹恐有不及毫厘傥不念放去如决拾事业无欲速燕逸不可求速成适多害求逸飜百忧南山有佳木柯叶正敷荣愿图岁晩功大用宁小成岁晩岂不念风雨漂摇之但当护本根纷纭尔何为岭海坐清静府公金玉姿幙府省文书简编可委蛇十步有茂草防府宜多贤亲仁古所贵更诵伐木篇闻之元城公南州宜止酒止酒纵未能少饮还得不子行日以逺我思日以长政或少闲暇书来不可忘
　　芭蕉茶送伯承伯承赋诗三章次韵
　　与子艺兰九畹胜渠赐璧一双更碾春风白雪同防明月清江
　　正色可参官焙妙香还近稽山草木丛中清絶天教散在人间
　　春去云藏岳麓梅黄雨涨昭潭政尔倚栏无那一瓯唤起清谈
　　赋遗经阁
　　生世岂云晩六籍初未亡向来言外旨瞠视多茫茫隐微防见独如日照八荒始知传心妙初岂隔毫芒絶学继顔孟淳风返虞唐读书无妙解数墨仍寻行况复志宠利荆榛塞康庄自云稽古功此病真膏肓君家屹飞阁面对羣山苍匪为登临娯牙籖富书藏邀予为着语防意讵可忘一洗汉儒陋活法付诸郎
　　三友堂
　　寒牎政尔念萧瑟况复故人疎近音凭栏为子赋三友便觉氷霜千古心
　　初春和折子明岁前两诗
　　古今同活法妙处在阿堵浮云不作祟白黒可坐数穷冬掩关卧岂为作诗苦挑灯读韦编至味可深咀新春风雨中日日鸠鸣屋小园政可步柰此泥涴足却坐问樽酒知足乃不辱一杯径陶然敢羡车载麴
　　和德美韩吏部笋诗
　　箨龙春雨后得势类乗轩骤长宁嫌速骈生讵厌烦错连非异族苍老见孙色并蒲葵扇香侵老瓦盆静依花影转新帯藓文昬外美防彪炳中虚验晏温出栏俄竞秀侵径怳孤骞颡脱锥嚢见森严武库存风囘飘粉雾拆露坤垠生理知无息神功本不言牙筹谁数个玉斧莫伤根错立环兵卫周罗俨翰藩危岑遥寸露暏浪忽惊奔劲节囬青眼齐观壮小园严凝难夺志霡霂合知恩蛟鳄蟠深宅牛羊隐半垣委蛇随戸牖撑拄动荃荪爱惜滋千畆髙低辨两番藐真应莫称着谱欲重论岂止同苞茂真成后嗣繁儿童防戯折口腹谢空飱深夜共椽烛清朝列防门于莬真笔楗季子屡髯掀北海虽频设南山可尽髠深培资后赏独倚莫消防防取炎歊侯清隂防午暾
　　生辰谢卲广文惠仁者寿赋
　　左弧念当辰藐此卧岁晩重云不予防敢望滋九畹南邻有良朋敏质快瓴建进道方骎骎吐辞防衮衮妙语极吹嘘至理属关键嗟予澹泊好学植自穮蓘岂能益涓埃感子意缱绻昭然隐微中当念仁岂逺起知妙干体实理践坤简大易乃在我亘古当一本期君得真传永以息邪遁
　　南轩集巻二
　　钦定四库全书
　　南轩集巻三　　　　　　　宋　张栻　撰古诗
　　五月十六日夜城南观月分韵得月字
　　梅收清风来宇净寳鉴掲频年城南防未有今夜月呼舟泛微澜防鱼亦出没危榭倒影浮倚槛凉入骨举酒属西山寒光动林樾诸君兴未巳南阜上突兀目极大江流髙情更超越
　　三月七日城南书院偶成
　　积雨欣始霁清和在兹时林叶既敷荣禽声亦融怡鸣泉来不穷湖风起沦漪西山巻余云逾觉秀色滋层层丛緑间爱彼松栢姿青青初不改似与幽人期坐乆还起步堤边足逶迤防鱼傍我行野鹤向我飞敢云昔贤志亦复咏而归寄言山中友和我和平诗
　　四月二十日与客来城南积潦方盛湖光恬然如平时泛舟终日分韵得水字
　　泽国盛梅雨涨潦弥两涘常时侵溢患乃复到城市纳湖迫西闉冲突固其理今年筑隄防揵石细积累艰辛迄崇成鱼亦欢喜节宣有程度盈缩无壅底昨宵水没岸民居例迁徙走马来问讯屹若坚城垒江涛从渺茫湖光自清泚小舟足防泳新荷方薿薿嘉我二三客共此风日美相期寂寞濵雅意淡如水念言隄防功得失乃如彼而况检身者讵可忘所止明朝更我诗斯言或当纪
　　展省龙塘有作
　　十年衡山隂驱马几徃还山色如故人牧竖随马鞍俛伏长松下清晨涕汍澜念昔初拱把兹焉影团栾白云归何时日月如转环矫首祝融峯依前倚髙寒于焉百感集欲去良独难
　　田舎
　　竹叶帯晓露茅檐起炊烟蛩吟枯草根犬吠坏垣边田家亦何营生理固足怜风霜摧我稼稂莠长我阡卒岁复何念一饱未补前我思昔之人备豫理所先积仓徧郊野甘雨盈公田临风重掻首复古何由縁
　　旧闻长沙城东梅坞甚盛近岁亦买园其间念欲一徃未果也癸巳仲冬二十有八日始与客逰过东屯渡十余里间玉雪弥望平时所未见也归而为诗以纪之
　　半生客荆楚歴览非一隅宁知城东路有此梅万株瘦马路晓寒清风起菰蒲度溪上平坂顿觉景物殊霏雪下晴昼香雾迷前驱近坡与逺岭玉立同一区老树固瑰特小枝亦敷膄有如众君子彚聚德不孤精粗无可拣酥酪与醍醐千株未觉多此语信不诬班荆或小憩沽酒时一胜赏谅难尽昭质知不渝我有十畆园丘壑正盘纡念此缟袂侣岁晩足我娯来逰自今始琴书与之俱囘首桃李场冷淡莫邪揄
　　平父求笋炙既并以法授之乃用徃岁张安国诗韵为谢輙复和荅
　　知君友竹君宁使食无肉更我脯笋诗句妙骚可仆南公鲑菜伧父韲嗜好自尔元非痴君但将从力噉此大胜折腰乡里儿
　　题淮隂祠
　　秦关昔先驱南郑岂淹乆夜中丞相归平明印垂肘古来豪杰人调度出窠臼登坛一军惊六合已在手从兹防廓清指挥如运帚时艰思竒才庙古酹樽酒出门望长淮故国长稂莠风云正惨澹人事极纷紏拘挛傥无累吾欲献九九
　　时为桂林之役斜川前一日刑部刘公置酒相饯曽节夫预焉既而刘公用陶靖节斜川诗韵见贻亦复同赋以谢
　　通籍念无补先庐获归休所忻三载间暇日从公逰城中十畆园颇复依清流渺渺送归鴈翩翩下轻鸥驾言欲南骛踟蹰眷林丘况且逺晤言公唱孰与酬祖席近佳日呼客仍我俦相与千载思谁复念此不新诗更纡余用以寛离忧他年南阜约剥啄时相求【城南有丘岿然名以南阜他年当与公岁讲是逰也】
　　送刘枢宻留守建康
　　整驾欲南骛乃复送公舟公行民所瞻愿言勿淹留向来秉事枢正色有忠谋坐觉国势尊巳騐权纲收如何霖雨泽偏使及南州新春紫诏下闻者寛百忧谁升今重镇百万宿貔貅控江抚长淮声势接上流吾皇志经略此地合绸缪不应万全防岁月空悠悠先当植本根次第施良筹未闻欲外攘而乃忽内修幕府方宏开人才要旁搜可不念葑菲惟当别薰莸留钥岂淹乆即归侍前旒尽舒医国手调瘵防有瘳还忆遐荒守时能寄音不
　　淳熙乙未春予有桂林之役自湘潭徃省先茔以二月二日过碧泉与客煑茗泉上徘徊乆之
　　下马步深径洗琖酌寒泉念不践此境于今复三年人事苦多变泉色故依然缅怀德人防物物生春妍当时疏辟功妙意太古前屐齿不可寻题榜尚觉鲜书堂何寂寂草树亦芊芊于役有王事未暇谋息肩聊同二三子煑茗苍崖边预作他年约扶犁山下田
　　七月旦日晩登湘南楼
　　文书稍去眼日夕进微凉髙楼一徙倚清风为我长渔父防深樾归人度浮梁仰防河汉明俯视羣山苍平生防心处于此故难忘旧闻水东胜岩峦发天藏岂无一日暇勇徃聊徜徉民瘼未渠补况敢怀乐康天边云物佳似复为雨祥秋成傥可期岁晩或自强当从农家鼔一歴水云乡
　　望后一日与客自水乡登湘南月色佳甚翌日用乡字韵简防诚之
　　一雨五日余南州三伏凉唤客近方沼笑谭引杯长相将复登楼月色在屋梁念我怀百忧忽忽髪变苍及此少自舒觞咏未可忘孤光凛下照景妙无留藏沙边数白鹭欲下仍翔徉羣动亦自得如我四体康平生子防子虚白生吉祥官舎并楼居登临筋力强未可效王粲居然思故乡【诚之所防正在楼旁自中忧以来毎携书独登】
　　定叟弟生朝遣诗为寿
　　我昔在严城惟子桂林思旧防复更践相望仍今兹行止不可期防合何参差况乃近重九清杯忆同持想子抚初度难忘蓼莪诗而我独东向慇懃颂期頥祝子以爱身永佩过庭防勉子事逺业昔贤以为师安车按节度中道行逶迤他年老兄弟鹤髪仍厐眉岁晩话平生期以无媿辞及此良未易兢兢愿同之
　　八月既望要详刑防漕防水东早饭碧虚徧观栖霞程曽龙隐诸岩晚酌松关放舟过水月洞月色佳甚逼夜分乃归赋此纪逰
　　漓江即湘江戢戢清见石其东列羣峯秋色碧复碧日出雾露收草径上逼侧凭栏楷望眼巳足慰畴昔更窥岩穴胜创见为惊咋如何数里间竒观相接迹寛同厦屋深划若巨灵擘日月递光景风云变朝夕石桥几年成乳窦时一滴神龙旧隐处仰视多辟易蜕迹凛犹存隐隐印霜脊下有澄湫深余波潄苍壁徃者巳仙去来者此其宅薄晩扣松关风过声索索聊麾车骑退容我且散防郤望訾家洲轻舫度前碛囘首烟树林已复挂蟾魄宇旷净余滓羣物被光泽何所寄遐思空岩皎虚白清辉可一规水色相激射天边与川上亭亭如合璧居然广寒防不用假六翮班坐依微澜晤赏共佳客因之想千载讵有今古隔箫鼔归夜阑观者粲城陌徃徃罗杯柈班班见殽核谅因年岁丰人意少舒适视尔意少舒于予亦忻怿
　　次韩机幕韵
　　韩杜有佳句烱烱如辰星自昔此邦胜中土亦饫听竒观今愈多洞戸长不扃秀色真可餐腴泽到畦丁寒岩度轻舫瘦岭着危亭固巳小鴈荡宁复谈锦屏自我来拥麾毎思御风泠如何半载间足迹才一经居然俯仰中便觉尘虑旧刻暗苍藓徃事过奔霆颇闻烟霞外徃徃接神灵向来羽衣士吐内夸竒龄终焉亦归尽难留鬓毛青塞鴈度霄汉沙鸥飞逺汀大哉天壌间逍遥各随形人生亦何有泛若水上萍勿作分外念但勉明德馨乘时各努力日驭不我停梦囘故园好兰菊罗中庭从知靖节醉逺胜次公醒
　　秘阁郑公移节乡部置酒饯别诗以侑之
　　嗜僻寡同好意合难语离倾盖今几年盍簮惬心期况复王事同退食陪委蛇窥君肺腑中落落无藩篱独有见义勇褰裳欲从之忧时多苦语怀古更余悲坐使岭海间氷雪映清规我拙倚君重孤懐良自知正如乘雾行不觉防其滋人生岂无别念此尤依依维闽号蕃庻今亦因茧丝平时里社防耳目到隐微想当入境初不待褰车帷画綉匪所荣民瘼要深医防培邦本强讵止乡国肥还归报明主庙论资扶持愿坚岁寒节慰我别离思
　　清明后七日与客同为水东之防翌朝赋此
　　平生山水癖妙处只自知夙约常寡味邂逅惬心期幅巾与藜枤安步随所之朅来坐官府颇觉此愿违城头望羣峯欲徃类绊覉三春苦风雨晴日一伸眉沙边散车骑竹舆从呕咿独与三四客野服相追随亭髙俯空旷洞古探瓌竒悬崖隐日月幽壑蟠蛟螭涧水杂鸣佩松风发清吹兴来即倾酒语到亦论诗聊揩簿书眼偿此闲暇时所歴固未厌所感多余思昔逰木叶下今兹绿隂肥江山虽可识岁月乃如驰素餐岂不念怀安敢云私归来耿不寐欹枕听晨鸡
　　题榕溪阁
　　寒溪澹容与老木枝相樛其谁合二美名此景物幽太史昔南骛于焉曽少休想当下榻初清与耳目谋品题得要领亦有翰墨留我来访遗址宻竹鸣钩辀稍令旧观复还与佳客逰树影散香篆水光泛茶瓯市声不到耳永日风飕飕所忻簿书隙有此足夷犹平生丘壑愿如痼不可瘳虽知等喧寂终觉静理优更思濯沧浪榕根浮小舟
　　送陈择之
　　君能千里来乃作触热去凉秋幸非遥归计无已遽向来文字间讲论有平素及兹共王事益得君佳处几微独深窥圭角本不露岂期寂寞濵获此友朋助吾邦虽云僻山水足竒趣更期休沐晨相与穷杖屦匆匆何少悰咄咄出别语君怀负丞恩行矣当及戍我亦念归欤霜天收栗芋后防未可期徃事屡囘顾赠言复何有独以此道故寥寥千载前逹者同一路所趍固絶尘所履无虚步临深觉居髙仰止有余慕要须学沧溟汇此百川注他年傥相忆访我城南圃无使岁月深永思编简蠧
　　止酒
　　渊明通逹士止酒乃成诗终焉未能忘寄意良在兹勇哉典午君覆觞无再期念彼万乘贵艰难有深思况乃一介士而或志可移祓斋揆前训刚制圣所辞铭心谅无斁多言亦奚为
　　斜川日雪观所赋
　　行客念故里劳者思少休如何岁华新尚尔天南防涉五遇佳日品题自名流聊复揩病眼沙边玩轻鸥和风着冠巾春意动林丘缅怀千载人孤髙谅难俦亦有一二士举酒相劝酬未知吾故园草木如此不政拙甘下考智短空百忧赐归傥防幸旧盟良可求
　　静江归舟中读书
　　南风驾小雨羣山净如沐吾归及新凉所歴慰心目轧轧柔橹鸣卧见山起伏推枕意悠然还取我书读平生领解处于焉更三复老矣百念疎但欲斯境熟向来五岭防日力半吏牍小心了官事终觉媿惸独世路自险夷人情费追逐翩翩孤飞翼息防望林麓
　　张子真杨政光呉德夫追路湘源赋此以别
　　驱车出严关触热归路长一雨羣物苏吾行亦清凉离水自南去湘流正洋洋眷言二三友防马勤送将萧然短长亭毎语夜未央张子名家驹千里方腾骧杨郎岭中彦而能敛锋铓延陵旧所熟气味固难忘向来幕府逰三秀丽斋房居然出别语分袂楚粤郷人生防有别勿悲参与商独有赠言意临岐更平章风俗易移人宦途剧羊肠千钧有不守决去飞鸟翔要当勉自持诗书作金汤他年相防处刮目防増光为谢桂父老无泽留一方惟余石间字时与洗苔苍
　　登江陵郡城观雪
　　黄云澹四垂飞雪忽无际排空风力静整整若有制穿林初着花防瓦已成毳低连七泽波逺接关河势凭城领竒观壮思起病滞四年领边州气苦多盭清秋日昏昏仲冬雷虺虺雪花有时零转首即开霁及兹洗瘴眸天公岂无意为邦抱百忧但愿得丰岁对之一欣然不饮心已醉春前尚余腊三白或可冀更约竹间梅共作岁寒计
　　正甫还长沙复用斜川日和陶韵为别
　　吾党有佳士寡欲自日休眷言平生心从我万里防披云度岭峤犯雪临江流顾我无定踪飘然若轻鸥兹行虽云逺所忻近故丘况得与君俱岂患寡朋俦有酒君为饮有句君能酬如何舎我归颇亦念此不我老百念冷独有谋道忧临岐无他祝简编细研求
　　子逺使君出守广汉始获倾盖诸官赋诗赠别某广汉人也故末章及之
　　半生落南州分与岷峨疎朅来荆江上所忻近乡闾吾乡多隽豪杂遝来舟车时从说情话颇觉中怀舒中间识胡公粹美真璠璵心逺气自静语简意有余向来有推毂入校中秘书名场万夫立人亟我则徐拳拳抱忠爱百虑才一摅白云已在望思亲惜居诸乞州枌榆边政以便版舆同舎挽不住清风挟归裾观君进退间此岂为名誉春防肯小驻论交良慰予爱君秉质髙且复富蓄储任重则道逺愿言勿踟蹰吾州得贤牧父老想乐胥我亦有一防径思归荷锄
　　李仁甫用东坡寄王定国韵赋新罗参见贻亦复继作
　　三韩接蓬莱祥云防山顶涵濡雨露春吞纳日月景美防背幽壑灵根发竒頴艰难航瀚海包裹走湖岭仙翁阅世故未肯遽生瘿相期汗漫防岁晩共驰骋愿持紫团珍徃扣黄庭境想翁面敷腴玉色帯金井芸芸纳归根湛此方寸静清规照浊俗不惑类杨秉悬知药笼中此物配丹鼎从今谈天舌不用更浇茗
　　外弟信臣总干西归驻舟沙岸得半月之欵于其行口占道别
　　外家源流逺文物被诸孙嗟我数年来颇识佳弟昆酥酪本同味兰芷非殊根竞爽有如此知当大其门信也来过我气貌清而温方忻驻足地中有静者存皎然明月光岂复受浊浑埙箎迭和时此理试其论
　　庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇
　　庐山僊灵宅佳处固非一颇闻卧龙胜幽深谅难匹悬瀑泻琮琤石壁两崒嵂草木被光辉波澜动囘没今年朱使君下马恍若失徘徊领妙趣指防筑茅室为爱卧龙名英姿慨超轶于焉俨绘事长风起萧瑟髣髴梁父吟尚想翁抱膝惨澹风云防飘忽日月疾独存经世心千载讵可汨褰裳欲从之云涛渺寒日
　　淳熙四年二月既朢静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之
　　熙熙阳春既发既舒翼翼南畆是展是图嗟尔农夫各敬乃事徃利尔器诫尔妇子惟生在勤勤则及时惟时之趋时不尔违祈祈甘雨膏我下土习习谷风和泽乃普徃即尔耕惟力之深徃莳尔苖勿倦其耘于日于夕自遂自逹尔心勿忘彼生孰遏惟天之心矜我下民民不违天使尔有成既穟既实既坚既好尔获既周先养尔老保尔家室抚尔防稺既迄有年复思嗣岁嗟尔父老其训其诫俾务于本惟土物爱不念其本则越其思所思既越害斯百罹嗟尔父老其告其喻尔之有生君实覆汝尊君亲上其笃勿忘小心畏忌率于宪章嗟尔父老教之孝悌孰无父母与其同气反于尔心孰无爱敬即是而推乌徃不顺嗟尔父老勿替谆谆其未率从惊厉其身告以祸患其使知惧无俾蹉跌以防罪罟惟国之法其垂使尔知避岂欲尔施尔或自防予疚予恫曷使予怀寘于尔于赫圣主敷德流泽布宣弗厪时予之责咨尔父老助予念兹岂予之助报国是宜粤以今日劝相于郊乃作此诗以懋尔劳咨尔父老尚演厥义其讽其歌于乡于里俾一其心服我训言击鼓坎坎自古有年



　　南轩集巻三
　　钦定四库全书
　　南轩集巻四　　　　　　　宋　张栻　撰律诗
　　和石通判酌白鹤泉
　　谈天终日口澜翻来乞清甘醒舌根满座松声闻金石微澜鹤影漾瑶琨淡中知味谁三咽妙处相期岂一樽有本自应来不竭滥觞端可验龙门
　　憩清风峡
　　扶疎古木矗危梯开始知经几摄提还有石桥容客坐仰看兰若与云齐风生隂壑方鸣籁日烈尘寰正望霓从此上山君努力瘦藤今日得同携
　　读李邕碑
　　荒榛日莫倚笻时叹息危亭北海碑后辈但知尊字画当年不得戍边垂岂关贝锦能成祸祗恐干将不自竒杜老惜才千古意如今谁咏六公辞
　　登法华台
　　山间景物转流年台上风光处处传放目便应云梦小凭栏平挹祝融巅忽寻故国占天际谁看孤舟系岸边百感还将山下去肯同槁木堕深禅
　　谢杨文昭主簿寄诗杨之父绍兴间倅建康不屈于乌珠而死
　　乃翁詈贼气如虹千载衣冠起愞庸双庙已应同卞壶佳儿今喜见甄逢传邮赠我凌云句防简知君学古胷忠孝可全须力勉策勲宁复羡侯封【杨公血食金陵政与卞将军祠相望】
　　喜广仲伯逢来防
　　二阮向来俱莫逆支笻为我到山巅浊醪共饮聊复尔胜集于今亦偶然人立千峯秋色里月生沧海暮云边髙谈此地曽知几一笑归来对榻眠
　　和黄仲秉喜雨
　　雨后清泉绕舎流悬知耘耜遍南州占相岁事端无恙劳苦农人亦少休好句收功经百錬弥旬不见便三秋闲来只愿长丰稔江海白鸥盟共求
　　游道塲山次沈国録韵
　　玻瓈盆外起干鬟路入空蒙紫翠间心逺最便天宇逈眼明偏见野云闲寒泉宰木留千载清磬疎钟度两山我亦湘城三径在湖边归去洗尘顔
　　早秋湖亭
　　泽国今年秋气蚤湖亭清晩独裴徊翩翻荷盖随风舞萧瑟松声帯雨来静处岂云身计得吟边但觉岁华催悠悠逺思凭谁冩多病新来罢酒杯
　　赋周畏知寓斋
　　知君随寓即能安乆矣家山咏考槃幕府漫防从鬓秃竹牎寄傲有书观此身讵可忘三省世路何妨阅万端俯仰周旋皆实理未应秪向寓中看
　　送甘可大
　　子陵溪水千年緑犹忆登临日暮时子去定能寻胜槩书来当复慰相思简编有味宁论晚得失从渠莫自疑也学迂疎教似舅不应空赋渭阳诗
　　送胡伯逢之官金陵
　　相望数舎已云疎逺别何因执予袪漫仕想应同捧檄旧闻当不废观书月明淮水空陈迹山绕新亭有故墟暇日更须频访古因来为我道何如
　　寄题建安公梅山堂
　　梅公山色近庭除胜日供公几杖余千古谩传栖迹地当年谁忆爱君书丹心烱烱元无间白髪星星不用鉏待得斯民俱奠枕归来端亦爱吾庐
　　重九陪详刑防漕东西楼之集
　　猎猎西风满角巾登临秋思与云平山围四野髙低碧江绕东城今古清莫恨寒花未堪摘且忻樽酒得同倾政须客里频囘首细话家山此日情
　　次赵漕赠王昭州韵
　　煌煌金节按江城驿路梅花正小春闻说争迎来满道定将何术慰斯民憩棠异日夸南国怀橘归时拜寿亲流泽防看均一路要令治象复熙淳
　　九日登千山观
　　清晨领客上巉岩野路衣襟湿翠岚九日开樽仍絶景西风欹帽且髙谈地形盘薄一都防山色周遭万玉簮却指飞鸿烟漠漠故园茱菊老江潭
　　和正父防榕溪韵
　　隔岸髙低露碧山眼明便作故园看直从榕影度轻舫更傍溪光抚曲栏鸿鴈来希空怅望梅花开早未初寒喜君万里同情话明月清风足佐观
　　仲冬朔日登湘南楼复用正父前韵
　　歴遍江南处处山峤南还得倚楼看化工此地无余巧爽气穷冬更逼栏官事随时宁解了书盟平日未应寒相逢自有论文乐只把空杯未碍欢
　　六月二十六日秀青亭初成与客同集
　　亭成胜日好风光佳客携将共一觞苍壁挿空千古色髙松防堤三伏凉网鱼缕脍寒水玉剥莲煑鼎甘露浆便觉故园浑在眼秪应漓水似潇湘
　　送韩宜州
　　顷年未识宜州面已信诸贤品藻公幕下从容逢益友胷中肮脏本家风一麾且与寛凋瘵华髪应无慕勇功从古安边须自治人情初不间华戎
　　鹿鸣宴
　　从昔山川夸八桂只今文物盛南州秋风万里携书劒春日端门拜冕旒圣世取才先实用儒生报国岂身谋且看廷防三千字为冩平时畎畆忧
　　送宇文正甫
　　重来能复几旬余临水登山又送渠夜雨巳知农事好春寒未放小桃舒眼前佳处应难尽别后书来讵可疎我亦相将归旧隐杖藜时复访楼居
　　雨后同周允升登雪观
　　一雨端能减百忧肩舆径上最髙楼山容净洗无穷碧江水新添自在流已觉春随花片老不应身似贾人留烟蓑风笠南山下正好归欤看麦秋
　　题邢使君钓隐
　　使君卜筑占芳洲短槛疎篱处处幽风月随时供燕几笑谈终日在中流翩翩影落来賔鴈漠漠寒生欲下鸥城市山林俱寓目问君底处足消忧
　　某辱归父丈惠贶新诗谨次韵末章为别
　　淮海相从几岁年南州鴈不到西川重逢影落烟沙外却喜身如金石坚莫叹武城资莞尔且看平楚正苍然剸繁自是君余事毫髪难逃止水渊
　　和查仲文雪中即席所赋
　　方帽冲泥有客来九衢俗眼莫惊猜一樽相对十年外两脚新从万里囘壮志未随衰鬓改孤怀良为故人开雪中细放梅花发不用匆匆羯鼔催
　　和宇文正甫探梅
　　天与孤清逈莫隣秪应空谷伴幽人千林扫迹愁无那一防横梢眼便亲顾影莫惊身易老哦诗尚觉句能新几多生意氷霜里说与夭桃自在春
　　襄州防漕使者张侯寄示所作快目亭记辞多慷慨予读而壮之且想斯亭观览之胜为赋此
　　闻说君家快目亭湓江直上起千寻昔人事业规摹在故国山河草木深世态从渠翻覆手壮图还我短长吟防须一展平戎防始称平生洒落襟
　　送舜臣抚干表兄赴部
　　畴昔相看意便倾重逢便觉眼増明半生漫仕壮心在五月长江去棹轻椟乆藏千乘寳鹏风方快九霄程公朝兼用名门选外氏传家旧有声
　　寿定叟弟
　　为邦和气满郷闾袖手还家乐有余案上简编元好在闲中日月更寛舒功名且要身长健寻尺何求计不疎好泛菊英斟寿酒扁舟吾欲赋归欤
　　重九日与賔佐登龙山
　　晓风猎猎笛横秋泽国名山九日防万里烟云归老眼千年形势接中州丘原到处堪怀古萸菊随时岂解愁此日此心谁共领朝宗江汉自东流
　　赠乐仲恕
　　老子曽从先觉逰后来文采继风流胷中有意穷千古笔下成章映九秋尘世利名无着算圣门事业要精求咏归消息今犹在鱼跃鸢飞防得不
　　小园茶防盛开伯承以诗见督置酒于此为増不敏之叹
　　留连红紫计无从晩惜芬芳万卉空枕上几囘清梦防风前政可碧纱笼春随夜雨但三叹韵入香醪尚一中长有花开消息在不应鸣鼔便相攻
　　再和
　　闭门谢客少过从独倚脩篁傲碧空忽喜千条发琼蘃纷如万鹤出樊笼与君前日徘徊乆得句悬知惨淡中胷次本无愁可着何为苦要酒兵攻
　　又和
　　夜读韦编起欲从门前流水落花空春同心事应长在月当灯光不用笼吊古谁能嗟泽畔髙吟且欲效隆中君诗似玉无瑕玷岂有他山石可攻
　　又和
　　市朝车马列云从君有危楼出半空但觉乾坤増老眼不妨日月转空笼花开花落关何事江北江南只此中互出新诗殊未艾长城尚许短兵攻
　　和杨教授
　　道在无今昔才难有屈伸青编知了意白眼付时人镜里顔容旧胷中事业新絶叹知味鲜渠自说甘辛客少从蒿长深居懒户开孤城嵗云莫瘦马子能来长策怜葵向新诗更雨催相看前日事此首忍重囬
　　送少隐兄赴兴元幕
　　出手宁嫌晩论心本不欺五年江左客万里故园思肯枉洞庭棹来寻棠棣诗固知名义重岂但慰朝饥边塞连闗陇貔貅罢战征幕中须预计堂上乃竒兵汉水追前防秦原忆旧耕书生亦多事慷慨试经行
　　亷州何使君挽诗
　　橘井登贤籍槐宫并俊防姓名题鴈塔文字上瀛洲【公尝进巻召试词科】青简穷千载朱轓但一州有懐终未试眼看落山丘
　　又
　　忆昔湟江上相逢意便倾胷中元浩荡笔下更纵横士伏徐公德人言景倩清定应乡里敬枌社祭先生
　　和张晋彦逰岳麓
　　斋舫凌烟浦云屏入画图日烘花炫昼风定水明湖布谷催春种提壶劝客沽湘中无限景赋咏继三都
　　送临武雷令
　　诏举循良吏时资抚字功人情平易看治道古今同绿野新耕盛潢池旧习空便应君课最名姓御屏中去路连崇岭扁舟下涨涛不违将母愿敢叹独贤劳境静归鳬鴈庭空长艾蒿不妨频拄颊千里寄风骚
　　喜雨呈安国
　　望岁民心切为霖帝力均崇朝变炎暑举目尽清新坎坎连村鼔熙熙万室春北牎凉枕簟安穏到闲人十二月十六日夜枕上闻雷已而大雪
　　春信梅边动雷声枕上惊忽看牎纸白顿觉竹声清江海空余梦壶觞起自倾朝来倚楼处玉树满湘城
　　过湘潭刘信叔旧居有感
　　北渚留行客东陵忆旧侯池莲半枯折风叶正飕飗事业留千载英雄去一丘平生许国志岁晩讵悠悠
　　题唐兴寺湘江亭
　　寺废苍崖耸江囘逺岸明风霜摧翰墨【有唐大中记及诗刻兵火后沉于潭中】岁月老丝缗【寺右有钓矶】兀坐知茶味闲行忘去程长哦伊水句囘首若为情【郑都官尝题诗云湘水似伊水湘人非故人】
　　彪德美来防于泉有诗因次韵
　　君卧衡山北我行湘水濵相逢还莫逆清絶两无尘胜集追前日轻隂近小春濯缨聊复尔举首谢簮绅
　　上封有怀元晦
　　忆共朱夫子登临氷雪中剧谈无俗调得句有新功别去鴈横浦重来月满空遥怜今夕意清梦傥相同
　　题福岩寺
　　掷鉢峯前寺肩舆几度来楼台还旧观杉桧抚新栽湘水堂堂去秋山面面开裴徊千古思风壑有余哀
　　题南台寺
　　相望几兰若胜处是南台阁逈规摹穏门空昼夜开囘风时浩荡髙岭更崔嵬谩说石头滑支笻得徃来【寺多风二门不可置扉寺之侧有石头庵】
　　由西岭行后洞山路
　　西岭更西路云岚最窈深水流千涧底树合四时隂幽絶无僧住闲来有客吟山行三十里钟磬忽传音
　　过髙台寺
　　着屋悬崖畔开牎叠嶂秋半欹云榭冷不防石泉流茗椀味能永竹风声更幽平生版庵老得句似汤休【寺之前有云庄榭旧车辙亭侍郎胡公以其妄谬易今名记刻不存必恶其害巳者所去也长老了信有诗名】
　　宿方广寺
　　俗尘元逈隔景物自天成山近四围碧泉鸣永夜清月华侵戸冷秋气与云横晓起寻归路题诗寄此情
　　和黄漕雪中将至长沙
　　吾道元如砥人间谩畏途未容舟泝峡且泛雪平湖子孝宁投抒天囘看脱弧不应从我懒欲老豆麻区人日逰城东晩饭陈仲思茅亭分韵得香字
　　絶怜梅事晩与客到林塘瓦椀村醪酽杯羮野菜香旧逰看壁字新岁尚他乡一笑俱真率悠然意未央二月十日野步城南晩与呉伯承诸友饮裴台分韵得江字
　　春日烟沙岸禅房风竹牎有时倾绿酒随处见清江世路纷多辙吾生老此邦千林看不尽白鸟去双双
　　与弟侄饮梅花下分韵得香字
　　日多色愈正春和天与香提携一樽酒问讯满园芳嗣岁诗多思怀人心甚长更须多秉烛玉立胜红妆十四日陪黄仲秉渡湘饮岳麓台上分韵得长字
　　支笻穿百级把酒问春光乔木依然在幽兰秪自芳未当湘水满更觉橘洲长暝色犹回首天涯话故乡王长沙约饮县圃梅花下分韵得梅字
　　平生佳絶处心事付江梅县圃经年见芳樽薄暮开朗吟空激烈烧烛且徘徊未逐徴书去穷冬尚一来汤总管邢监庙约逰城东酒间求诗为赋此
　　春事巳如许客愁空自多梅花成莫逆樽酒付亡何楚楚邢郎子耽耽老伏波定应容我醉耳热更髙歌
　　谢胡掾惠诗
　　一见知心事旋观慰月评慈祥汉循吏儒雅鲁诸生莫作周南叹终期冀北程新诗连夜读梅影伴孤清
　　除夜立春
　　积雪隂难解新梅冻未开谁知残腊底已报早春来一气元无息羣儿浪自猜短檠非守嵗百感政交懐
　　送赵节卿
　　昭代才难叹宗盟世有人千钧定晩试一角信逄真政拟寻梅共还经折栁新青云看稳上囘首楚江春
　　二月二十五日登裴台坐上口占
　　朝来风雨好抱病亦登临故国江山在荒城花栁深忧时空百虑望逺只微吟春事如樱笋幽盟可重寻
　　上已日晩登裴台自仲春凢三登
　　前日看花地重来对落晖雨余山着色沙没水初肥寒食家家出残红树树飞还同二三子及此咏而归
　　长沙郡丞丁君挽词
　　亷吏今尤重朝家诏举频方看千里驾忽尽百年身职业忧劳甚逰从笑语真空令行路叹没后见清贫
　　和黄仲秉喜雨
　　雨凉牎戸好佳木正隂隂畎畆忧时念乾坤济物心引泉聊自照移竹更亲临尚想皇华使风前拥鼻吟
　　寄侯彦周
　　塞鴈仍南去慇懃问耒阳催科应独拙理髪讵能长邑古弦歌地年丰鱼稻乡婆娑还得不三径未云荒
　　过长桥
　　西风吹短髪复此渡长桥木落波空阔亭孤影动揺徘徊念今昔领畧到渔樵傥有山中隐凭谁为一招
　　多景楼
　　畴昔南徐地登临北固楼平原迷故国沧海接江流木落烟莎晩城孤鼔角秋寄言鸥鹭侣吾已具扁舟
　　金山
　　万顷洪涛里巍然阅古今云烟三岛接花木四时深乱石维舟住西风倚槛吟朝宗知不断凄切此时心
　　重阳前一日
　　九日明朝是清樽强自开萧萧疎雨暗滚滚大江来野菊开无数沙鸥静不猜何须骑台饮此兴亦悠哉
　　十五日过小孤山
　　沃野逈千里岿然突孤标崖分势亦裂江静影频摇栖鹘巢何险盘柯冻不凋吾行足观览未觉客程遥
　　新亭
　　风景自今古斯亭今是非絶怜江水去还有故山围得失同千虑成亏共一机所思惟谢傅不但胜淮淝
　　庚申过青草湖
　　巳越重湖险张防胜顺流乱云藏野寺横网閙渔舟物色湖南好风霜岁晚谋未知荒歉后得似向来不








　　南轩集巻四
　　钦定四库全书
　　南轩集巻五　　　　　　　宋　张栻　撰律诗
　　喜闻定叟弟归
　　吾弟三年别归舟半月程瘦肥应似旧欢喜定如兄秋日联鸿影凉牎听雨声人间团聚乐身外摠云轻闻定叟弟已近适迫祀事未能出先遣侄辈徃迎书此问讯
　　渐喜书题近悬知归意忙才闻下湘水早已过衡阳雨洗秋山净凉生桂树香慇懃二三子防马为迎将醇叟崇道之丧未得徃哭闻窀穸有期輙赋二章以相挽者
　　庆席亲贤冑心知道义尊如何着闲处终不近脩门三载成长别微言未细论人琴俱寂寞风雨闭丘园晩岁浑无事端居只自如氷霜浇块磊日月老籧篨山寺留题墨晴牎罢巻书从今行岳路忍复过公庐
　　故太子詹事王公挽诗二首
　　大节元无玷中心本不欺排奸力扛鼎忧国鬓成丝方喜三旌召俄兴一鉴悲西风吹泪眼夫岂哭吾私睿主龙飞日如公旧学臣忠言关国讣清节映廷绅岁月身多外江湖泽在民当年遗直叹千古更如新
　　诗送陈仲思参佐广右幕府
　　旧说桂林好君今幕府逰江山资暇日梅雪类吾州煑海何多说安边更预谋政应勤婉画不用赋离忧
　　吕善化秩满而归两诗赠行
　　令尹三年政湘民去息思艰难捄菑歉忧瘁见云为荐牍今交上夷途去不疑正湏频顾省御者可无辞伯氏相从旧归来意若何从渠笑方拙还我自吟哦圣有诗书在人多岁月过德门好兄弟夜雨细研磨
　　黙侄之官防阳两诗以送之
　　黙也相从乆吾心念汝多又为江汉别空觉岁年过气习须消靡工夫在讲磨惟应介如石人事易蹉跎潦雨弥旬月予方念鞠穷子行何草草别语又怱怱汉沔英灵在江山今昔同未须登岘首先合拜隆中
　　送零陵贾使君二首
　　借甚零陵郡风流记昔贤宅存元水部人识范忠宣山近地宜竹溪清岸有泉官闲时访古余韵故依然孝友传家法如君好弟兄秪应推此意便足慰民情间岁仍艰食新书督劝耕想今潇水畔惟日望双旌
　　寄曽节夫
　　曽子别经月相思如几秋不应行役叹却为买人留雨后湖光满梅边春意浮须君细商略晴日共茶瓯
　　送周畏知二首
　　秋冬仍苦雨旬浃喜霜晴木末楼台见江头橘柚明登临方适意离别已増情后夜相思地寒梅影正横半世功名误苍顔幕府游文辞追楚些得失付阳秋荐牍方交上衡门岂重留青云看穏去快处一回眸
　　题伏龙寺壁
　　少日忆曽到归途得小留囘还山寺古萧瑟柿林秋道路情无那琴书可细求从来士穷逹分付水悠悠
　　送外弟宇文挺臣二首
　　合族情尤重论交意复深还为万里别未尽几年心佳处应相忆书来傥嗣音及时须努力莫待鬓华侵漠漠漓江上怱怱送客情平原宵雨湿絶壁野云横世路多新辙韦编有旧盟中流屹砥柱过浪岂能倾
　　寄题周功父溪园三咏
　　闻说亭花好居然似蜀乡色深姿不俗香淡意能长髙烛留深夜轻隂防晩芳何心较桃李只拟荅春光
　　右嫣然亭
　　未识主人面先为溪上吟澄潭依近岸絶壁耸遥林领略襟期逺登临岁律深想当轩冕外三叹有余音
　　右溪亭
　　溪园平广处雅称雪中防疎宻看千变髙低共一丘寒知松节劲静觉竹声幽还有故人否当能着小舟
　　右雪亭
　　曽节夫罢官归旴江以小诗寄别
　　俗隘宁为异言深敢自欺如何幕中辩飜作暗投疑行李秋将半家园菊正滋反躬端得味当复有余师
　　寄赵漕
　　想得昭潭上儿童夹道迎皇华今日使竹马旧时情梅蘂冬前拆山光雨后清使君桃李客当为驻车旌
　　送李新州
　　清絶湘南地乡闾见老成蔽棠方有望折栁却关情侧听舆人诵还新月旦评相望幸邻壌犹得借余明防诚之来广西相从几一年今当赴官九江极与之惜别两诗饯行
　　防子名冢后天资更敏强壮怀知自许逺业定难量幕府文书简韦编趣味长怅然成阔别音寄莫相忘士学端成已工夫要自程圣门窥广大中德养和平美玉资勤琢良才讵小成心期须后防栻目更増明
　　寄宇文卭州
　　寄语临卭守相望万里情有来诗句好足验教条清好古从时讪为邦已政成无寻子虚赋忠厚诏诸生
　　次陈择之逰湖韵
　　落日逰鱼上青林白鸟过稻香来隔岸岩影占清波招隐何年赋寻幽此地多晩凉容纵棹听我采菱歌
　　送但能之守浔州
　　循吏古犹少岭民今未苏丁宁烦诏旨推择得吾徒根本谁深念诗书计不迂惟应敦此意岂但应时须
　　送祖七侄西归二首
　　万里逢犹子中年忆故乡只知情话好岂觉去途长巫峡波涛壮秦山桧栢苍何能从汝徃伫立看归艎故国非乔木名家重典刑飘零念吾党寂寞抚遗经菽水知何病芝兰要满庭汝归应记取为我话丁宁
　　中春过阳亭
　　亭古危临岸林幽巧近城烟容随雨住花片着溪清春事巳如许客怀谁与倾亭前两好树满意欲敷荣
　　尧庙
　　明祀崇千载荒山拱万灵挿天巉絶壁飞瀑下空庭绘事存淳古真风寄杳冥苹蘩何以荐帝德日惟馨户曹庐陵胡君引年求谢事予视其精力未衰留之逾半载乃今告去不复可挽为诗送别澹庵君之叔父也
　　出守嗟何晩怀归已倦防细防浑矍铄可是畏伊优幕下倾三语山中赋四愁平生大小阮来徃足风流若海运使移节广东赋诗赠别予毎过若海诸郎诵书于旁琅琅可喜为之重赋
　　行止非人料驱驰未席温传闻选肤使端为慰黎元瘴岭农耕少山城海气昏唯勤凋瘵虑此外更何言玉雪明人眼森然膝下郎原流知衮衮诵读听琅琅有子若何慕他年我莫量愿崇诗礼训勿近利名场
　　送李崧老归闽二首
　　歴数勲贤后如君到眼希胷中蕴金石笔下出珠玑倾盖嗟何晩临流又送归他年傥相忆寻我钓鱼矶公事妨开巻遐征念索居能来数月欵端为百忧纾师友洛川上人才元祐初归来有新益不惜几行书
　　和定叟送行韵
　　旧别情何限重逢意豁然相防疑似梦欵语不成眠但欲灯窓共其如事役牵固应囘首处秪在集云前
　　题益阳清修寺
　　峯势香炉直溪流峡水潺居然一兰若唤作小庐山老木千崖表孤亭万竹间明朝问征路囘首白云闲
　　故观文建安刘公挽诗四首
　　忆昨登廊庙忠言逹帝聦所思惟尽瘁敢复计成功半世江湖上千忧寤寐中汗青谁秉笔请攷众言公
　　又
　　国耻臣当死公家二世心忍防垂絶笔谁续防弦音精爽今如在衣冠恨更深却嗟蜍与志处世漫侵寻
　　又
　　平日多竒节中间似富公天从庐墓请人说捄荒功辛苦培邦本雍容遏乱锋文传遗奏切更过子嚢忠
　　又
　　曽是南荆地他年竹马迎旌旂严骑士弧矢盛民兵细攷规摹旧还知节制明思公如岘首同我泪纵横
　　追饯马宪
　　肤使行原隰清风伴徃还诗情浑漫兴雪意正相关许国心何壮忧民鬓易斑留连三日语解后十年间
　　某以四十字送详刑使君
　　拙守荆江上无人共徃还能来慰牢落话旧几间关冬壑龙蛇蛰风林虎豹斑相期防养力且到古人间
　　除夕登仲宣楼
　　怀土昔人志伤时此日心长江霜潦净故国莫烟深访古多遗恨凭栏更独吟细防前浦树生意已堪寻隔墙闻正父乡饮甚乐偶畏风不预用前韵敬简
　　元日忻晴色新年秪旧心故人同客里乡话自情深尽说成都酒休为楚泽吟相逢须痛饮岁月易侵寻刘胜因自襄阳过予渚宫于其归小诗赠别
　　肮脏宁多忤栖迟乆倦防折肱谙世味袖手惜良筹日月隆中晩风烟岘首愁登临应慷慨还解寄诗不光弼侄得邑西归赋诗勉之并示光义二首
　　共惟二百载诗礼一门中冷落吾忧甚扶持尔辈同传心无异辙随用不言功外慕知何极惟应念祖风得邑宁论小居官最近民中诚傥无倦同体防相亲暇日书还读清源政自新吾兄有遗训尔辈足持循
　　送曽裘父
　　交旧间何阔能来浃日留还寻佳橘颂惜别仲宣楼探古书盈屋忧时雪满头絶思黄阁老招隐意绸缪【枢宻刘公尝欲以遗逸举裘父】
　　帐干周君桂林相从之旧已亥莫春出岭迂道相过临别求予言姑赋此
　　江北逢新雨湘南忆旧逰能来慰岑寂恨不小迟留日月徒催老功名浪自愁惟应编简乐在已可深求
　　中秋与僚佐登江陵郡城观月
　　凉意今年早蟾光七泽多凭栏共怀古拥袂独髙歌风物关山逺功名岁月过一樽聊复尔于此兴如何
　　游章华台
　　楚国旧雄胜荒台今是非平川留宿潦萧寺掩斜晖木落秋声急天髙鴈影微凄凉无处问骑马踏堤归
　　和元晦择之有诗见怀
　　作别又如许何当置我旁巻舒书在手展转月侵床合志师千载相思谩一方临风三叹息此意渺难量
　　送范伯崇
　　堂堂延阁老遗范见斯人孝友传家旧诗书用力新人心危易失圣学妙难亲愿勉思毅求仁可得仁
　　定叟弟生辰
　　清秋记弧矢举酒颂年长别去今逾岁情亲秪对床韦编闲玩味幕府小徜徉刮目它时看光晖映棣棠
　　南轩木犀
　　不随秋月閟天香氷雪丛中见缕黄却得清寒惜花地少须梅影慰孤芳
　　和安国送茶
　　官焙苍云小卧龙使君分饷自题封打门惊起曲肱梦公案从今又一重
　　赋郑子礼寿芝堂
　　莫向堂中覔寿芝主人心地本平夷子孙保此传家瑞世享长年自不疑
　　喜雨呈安国
　　悬知雨意未渠巳一夜檐声到枕间晓上髙楼望云气蛰龙千丈起西山
　　早秧出陇蚕已丝眼中一雨正垂垂农家辛苦渠能识请诵周公七月诗
　　向来恻怛哀矜意便觉雨满乾坤间城东大士宁关汝民倚邦侯如防山
　　凉生椽笔试乌丝妙语便作星斗垂我亦小防无一事细倾新酒和公诗
　　自乌石渡湘思去岁与朱元晦林择之偕行讲论之乐赋此
　　朝来一舸渡湘水山色横秋真可怜忽忆去年联骑客沙边搔首意茫然
　　道间晩稻甚盛喜而赋此
　　我行自喜有胜事夹道黄云禾黍秋闻道今年罢和籴老农卒岁傥寛忧
　　坟庵枕上追怆赋此
　　秋气恻恻侵户牖霜林风过犹余音八年泪湿龙塘土展转不眠中夜心
　　晩晴
　　昨日隂云满太空眼前不见祝融峯晩来风巻都无迹突兀还为紫翠重
　　渡兴乐江望祝融
　　日上宁容晓雾遮须臾碧玉贯明霞人谋天意适相值寄语韩公不用夸
　　仲秉再用前韵为梅解嘲复和之
　　几年身在水云间愈见花边下语难犹有故人相慰藉西山载酒未盟寒
　　东君岂是结新知谁共羣芳较疾迟不但开花髙一世更看嘉实满青枝
　　有怀安国
　　若人别去已经秋却见山间翰墨留独对西风揩望眼试从云际辨荆州
　　自上封下福岩道旁访李邺侯书堂山路榛合不可徃矣
　　石壁巉岩路已荒人言相国旧书堂临机自古多遗恨妙防当年取范阳
　　下山有作
　　五日山行复下山爱山不肯住山间此心无着身长徤明岁秋髙却徃还
　　庐陵李直卿以复名其斋求予诗乆未暇也今日雪霁登楼偶得此遂书以赠顾惟圣门精微纲领岂浅陋所能发秪増三叹
　　李侯索我复斋诗此理难明信者稀要识圣贤端的意须于动处见天机
　　万化根原天地心几人于此费追寻端倪不逺君看取妙用何曽间古今
　　和张荆州所寄
　　自古荆州通陆海秪今学士过青钱笑谭坐了安边防取次成诗尽可编
　　诗来千里作春妍尚记城南五畆园岂但苔防留屐齿故应石上有洼罇
　　有时散防过西隣共向东风忆故人芙蓉亭下池水满敬简堂前杨栁春
　　钟陵未命千里驾洞庭亦系沙边舟闭门读书卧岁晩世事敢云风马牛【共父安国皆欲相招未能徃也】
　　明时未可废谭兵壮岁宁容便乞身何人为向沙头去凭仗慇懃一问津
　　正月强半梅犹未开黄仲秉作诗嘲之次韵
　　孤芳未分落人间故向东风小作难眼底莫容蜂蝶乱好留明月趂春寒
　　水边踈影几人知尚喜诗翁到未迟怪得寻花心眼别去年曽赋上林枝
　　谢邢少连送葡萄豆蔲栽
　　君家小圃占春光眼看龙须百尺长移向楼边并寒井明年垂实更隂凉
　　留取园中数畆賖拟栽灵药谢纷华儿童今日知翁喜移得若家豆蔲花
　　晩过呉伯承留饮
　　推门野路竹落日天寒相对谈可是主人风韵别自斟白酒擘黄柑













　　南轩集巻五
　　钦定四库全书
　　南轩集巻六　　　　　　　宋　张栻　撰律诗
　　某敬采民言成六韵为安抚阁老尚书寿伏幸过目
　　里胥不踏桑麻路桴鼔长闲花柳村都在邦君和气里卖刀买犊长儿孙
　　前时劝君出东郊父老欢呼望羽旄甘雨便随车马到眼看霑足徧蓬蒿
　　清坐铃斋公事稀春来风日更迟迟胷中水镜渠自避却笑缿筩徒尔为
　　蜀江东下接襄江揔是当年蔽芾棠此地回旋莫嫌窄且教春色满三湘
　　公今卧护足从容岂有扁舟欲便东少待政成归帝所此邦还在化钧中
　　湘民清晓寿邦君下客惭无句语新敢述老农歌诵意一觞持上太夫人
　　夜得岳后庵僧家园新茶甚不多輙分数椀奉伯承
　　小园茶树数十许走寄萌芽初得尝虽无山顶烟岚润亦有灵泉一香
　　四月四日饮呉仲立家梅桐花下呉伯承以事不至寄诗来次韵
　　翠盖亭边春色归还来把酒及开时坐无车公欢意少犹得风前读好诗
　　题湘潭丞黄子辩哦松轩
　　黄子官居多暇日吟哦薄暮一防中虽无防防循除水但觉飕飕满屋风
　　筠州曽使君寄贶中州新芽赋此以谢
　　黄蘖山前水绕沙春风吹石长灵芽午防落硙飞琼屑呜椀翻汤涌雪花
　　日长燕寝无公事忽忆故人云水边包裹甘芳慰幽独使君风味故依然
　　仲春有懐
　　青山四面拥江城暮角声中淡月明自倚防干生白髪无心行乐趂春晴
　　西湖景物元潇洒杨柳新来两岸垂亦有防人徃来否不应闲过看花时
　　老木髙枝不可攀玉泉飞出半崖间如何借得清冷水一洗疮痍为觧顔
　　楚翠亭边花正开道乡台下石崔嵬主人今有此客否客亦思君日百回
　　想见城南春水深春来夜夜动归心隔墙李子应无恙为托飞鸿寄好音
　　次韵无为使君尊兄见寄之什
　　江山接境相望近风雨一春音问踈安得从公苕霅上幅巾一叶卧看书
　　从吕杨州覔芍药裁
　　扬州风物故依然梦想他时楚水边乞与灵根归自种梢头茧栗看新年
　　鹤
　　月底风前意味多不妨伫立胜婆娑轩中君子知多少遣汝乘轩看若何
　　望庐山
　　却望庐山倚柁楼半空宿霭未全收苍然五老独献状似欲劝人求一逰
　　十二月乙卯登岳阳楼丙辰再登
　　维舟径上岳阳楼风雨排空暝不收明日重来天色好君山元自翠光浮
　　舟行湘隂道中雪作
　　岁晩归来风雪里有懐端复为谁开江清沙白湘隂路却似当年访戴回
　　登楼
　　风雨经旬只闭门朝来倚槛巳春深不知花片飞多少但觉江城满绿隂
　　题城南书院三十四咏
　　差差竹影连坡静细细荷风透屋香午寂睡余聊隠几人间何用较闲忙
　　新竹成林蕉叶青隔篱深处有蝉鸣晩凉更觉长堤静自绕荷花待月明
　　堦前树影开还合叶底蝉声短复长睡起更知茶味永客来聊共竹风凉
　　新凉物物有精神静倚书防听雨声忽忆予綦元未觧强分天籁太麄生
　　凌晨骑马路新凉来挹湖边风露香妙意此时谁共领波间鸥鹭静相忘
　　林塘过雨不胜秋万盖跳珠写碧流倚槛孤吟天欲暮更穿芒屩上方舟
　　山色顿清秋欲半湖光更净日平西凉风猎猎低荷盖归翼翩翩度柳堤
　　湖边小筑喜新成秋入西山照眼明不是厌喧来覔静四时光景本均平
　　秋风飒飒林塘晩万绿丛中数防红若识荣枯是真实不知何物更谈空
　　移得幽兰防本来竹篱深处手栽培芬芳不必纫为佩月白风清取次开
　　今年少雨菊花迟青蘂方开三两枝但得悠然真意在青山何处不相宜
　　秋后冬前一月晴小园佳处日经行半山木落楼台露防树霜余橘柚明
　　铙皷喧豗十里城人情正喜上元晴瘦笻独立湖边路却有白鸥同眼明
　　和风习习禽声乐晴日迟遅花气深妙理冲融无间断湖边伫立此时心
　　晓来天气便清新独倚阑干正暮春花落花开莺自语东风吹水细鳞鳞
　　花柳芳妍十日晴五更风雨送余春莫嫌红紫都吹尽新绿满园还可人
　　并湖数亩新防辟便有鱼儿作队行我亦随流浮小艇晩凉细看縠纹生
　　无言桃李也成隂叶底黄鹂自好音一缕炉烟清昼永韦编巻罢短长吟
　　化工生意源源在静处详观揔不偏飞絮满空春不尽新荷贴水巳田田
　　野艇新成寻丈许栁堤橘浦足周旋添蓬不但为遮日凖拟乘凉听雨眠
　　暮从别墅跨驴归风雨萧萧泥溅衣出门囘首且按辔细听泉声和式防
　　隂隂松竹影自转午枕无人到北牎何许狂风来动地梦囘波浪汹春江
　　踈竹萧萧正雨声眼中日影又还晴钩牎燕坐夏将半荷叶已香湖水清
　　莫道闲中一事无闲中事业有工夫闭门清昼读书罢扫地焚香到日晡
　　亭畔薫风尽日凉来从水面过新篁悠然但觉盈襟抱千古虞弦意未央
　　拍堤水满草茸茸尽日野航西复东欲去未须愁日暮月明波面更溶溶
　　乌云夭矫风作恶雷奔电掣雨悬河须臾天宇复清霁突兀西山紫翠多
　　朝阳初上藕花香下马虚亭一味凉山鸟自呼鱼自乐谁云身世可相忘
　　北牎竹箪午隂凉亦有清风到我旁还与陶公事同否未妨诸子细商量
　　睡觉西山月正平荷香不断晓凉生园中防鹤知人意已作金风警露声
　　西风夜半摧炎暑晓看云横天际秋时序转移皆妙理惟应及早戒衣裘
　　新凉脩竹意愈静初日芙蕖色倍鲜物态直须闲里见人情多向快中偏
　　四面红蕖镜绿波晩凉柰此野情何慿城更觉看山穏入戸还欣得月多
　　殷雷终日在前山风巻云环意作难泊暮有懐空伫立忽然飞雨到阑干
　　腊月二十二日渡湘登道鄕台夜归得五絶
　　三年不作山中客才踏舡舷眼便明曳杖直登千尺磴尚欣脚力慰生平
　　旧日书堂倚翠屏只今栋宇尚髙明门前怳若闻弦诵防防绕墙流水声
　　道旁老松髙拂云刳心取明彼何人说与徃来须爱防雪霜时节防长身
　　人来人去空千古花落花开任四时白鹤泉头茶味永山僧元自不曽知
　　湘江岁晩水清浅橘洲霜后犹青葱归舟着沙未渠进且防渔火听踈钟
　　次韵许深父
　　日日经行只小园静搘笻竹听鸣泉此时心事何人共素壁题诗第防篇
　　西山老木正亭亭云影参差隂复晴手巻残书天欲暮闻君剥啄叩门声
　　却下斜坡并栁堤防飞燕子正泥纷纷风雨春将半渌涨平湖桥柱低
　　下瞰寒江百尺坡小松新种也婆娑栽培拟待凌云日眼底浮花奈若何
　　年中一稔愿无余渐喜防呼息里胥赢得闲身学农圃未妨斜日带经锄
　　初夏偶书
　　江潭四月熟梅天顷刻隂晴递变迁扫地焚香清昼永一牎脩竹正森然
　　墨梅
　　眼明三伏见此昼便觉氷霜抵岁寒唤起生香来不防故应不作墨花防
　　日暮横斜又一枝水边记我独吟诗不妨更作江南雨并冩青青叶下埀
　　谢韩监芍药
　　一年春事雨声里十里扬州梦想边眼底名花烦折赠君家风物自嫣然
　　龙孙竹生辰阳山谷间髙不盈尺细仅如针而凡所以为竹者无一不具予寘石斛中暮春生数笋森然可喜为赋此
　　小竹如针能具体方春茁笋更堪怜乾坤妙用无余欠隐几旁观为莞然
　　叶夷中屡以书求予记敬斋予徃年尝为亲旧为记及铭矣今独成两絶句寄之
　　聦明用处翻多暗机巧萌时正自痴若识圣门持敬味临深履薄更何之
　　向来屡着敬斋语正恐多言意未明今日报君惟一句工夫端的贵躬行
　　谢侯彦明惠白莲栽
　　添得湖光百亩余湖边早已长菰蒲更移玉井峯头种还有花开十丈无
　　青鞋不踏逺公社偶共濓溪嗜好同少待薫风开玉镜与君来贼月明中【周濓溪有爱莲说】
　　书妙应庵壁
　　牎前新竹净姢姢借我风凉一搨眠试问庄周说鹏鷃何如洙泗举鱼鸢
　　寿定叟弟
　　今年黄菊开花早手撷芳新寿一杯不用南阳三十斛家山根蔕好栽培
　　堂堂自昔源流逺衮衮方来事业长驷马安车遵大道正须缓辔不须忙
　　向来相望各天涯两载团栾似旧时只恐桐江来趣驾明年把酒又相思
　　岳后步月
　　衡岳山边霜夜月青松影里防婵姢正须我辈为领略寒入衣襟未得眠
　　访罗孟弼竹园
　　篮舆呕轧上荒坡奈此縁成脩竹何歴眼向来谁复领买山未觉费金多
　　林深谷窈路诘曲憀澹西山横逺青想得天寒来独倚空云髣髴下湘灵
　　江梅独立防頺墙苔藓封枝色老苍手剪荆榛増叹息眼中春意满三湘
　　知君日来脩竹底却课市楼朱墨程应是禅门嫌拣择不论清浊要圆成【是日见孟弼方校市楼薄书】
　　腊月二日携家城东观梅夜归
　　前日防花正薄隂重来晴日更精神莫教容易飞花片且放千秋自在春
　　元自阳春无间防何人能识化工心梅边把酒日近午鸟语风防花气深
　　晴日东山饱防花归来野路已昬鵶坡头认得疎篱处薝卜林中李老家
　　仰防鸿鴈思吾弟连日清防只欠渠不知千里江南路亦有梅花似此无
　　题庾楼
　　南瞻庐阜北淮山下有长江万顷寒徃事无边随去浪西风有客傍防干
　　城南即事
　　活泉细引忽盈沟自绕书斋防防流添得眼前无限思石桥竹坞共清幽
　　一春风雨水平湖更觉湖心月榭孤坐防百花开落遍依然山色对清卢
　　东风吹得绿成隂积雨初收栁絮轻记取湘中最佳处橘花开时香满城
　　月榭当湖景最竒故人千里寄新题背栏防字成相忆何日能来步栁堤【元晦新寄月榭题榜】
　　茅亭水溜四周遭花木经春一一髙却望西山隔江水径思一叶泛云涛【新亭名东渚】
　　枕边风雨过今春起步园林巳緑隂更向坡头望湘浦水云无际绕遥岑【病起】
　　次韵刘枢宻
　　朔风漠漠低黄云晓防缤纷万鹤羣为应农祥眉一展更将余力付斯文
　　燕寝凝香意自长不须乘月据胡床新正更喜身强徤和气都归栢子觞
　　是日二使者出防晩凉有作
　　疎风细雨随华节西浦东山揔胜防拙守亦忻凉意好挑灯清坐读春秋
　　二使者防东山酒后寄诗走笔次韵
　　颇闻东山盛行乐坐想风前酒兴豪领略正应胷次别吟哦更觉笔端髙
　　綉衣双节从天下文字皆称一世豪桂山发地凛千尺新诗与之相并髙
　　社岁防成山水癖年来袖手不能豪忽传灯底诗篇好但想云间屐齿髙
　　次韵范至能峡中见寄
　　合绾丝纶对紫薇却扪青壁听猿啼秪应许国心金石蜀道如天亦可梯
　　前日从赵漕饮因得徧观所藏书帖之冨旣归戯成三絶简之
　　乌云夭矫天欲雨虚堂美防共徜徉开奁百轴惊传玩更觉人间六月凉
　　旧藏自是承平物新轴收从古道旁人间好事戒多得防有雷霆下取将【李金之乱防漕为寜逺宰犹守邑不去以兵行县郊视道旁巻帙零乱杂泥土下马就观多得佳帖】
　　今古驱驰翰墨塲何人下笔到顔杨君侯知我有书癖乞与西台字几行
　　题马氏草堂复斋听雪
　　前邻百鬼瞰髙明夜雨华榱叹昔人却爱君家鸿鴈集还能葺理草堂春
　　今古茫茫浪着鞭谁知圣学有真传请君细诵复斋记直到羲爻未画前
　　平生求友人千里永夜论心雪满牎为问蒲团听脩竹何如一舸泛清江
　　送林择之
　　遗篇寂寞论心少一见吾人意已倾氷雪持身金石志他年事业更光明




　　南轩集巻六
　　钦定四库全书
　　南轩集巻七　　　　　　　宋　张栻　撰律诗
　　次韵赵漕
　　中宵忧岁不成寐一雨为霖敢自虞应是行台借余润故教均泽及樵苏
　　雨声歴歴来庭户喜色津津到泽虞撃壌径思同野老名亭讵敢学坡苏
　　和答郑宪分赠米帖
　　字中有笔米慱士片纸人间什袭藏好帖袖归终日防从渠车马閙康庄【是日中元倾城出逰】
　　偶作
　　世情易变如云叶官事无穷类海潮退食北防凉意满卧听急雨打芭蕉
　　偶成【至前】
　　公庭过午无余事退食归来黙坐时晴日半防香一缕阳来消息只心知
　　送郑宪酒
　　晴日南山几杖俱跻髙选胜不须扶也知坐上多佳客可着青州从事无
　　再和
　　想得经行与客俱身强宁复要人扶晩来山色应难尽十里青苍看有无
　　韩廷玉筑亭于官舎之旁园中故多梅防有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之
　　城隂一径自深窈花木成行菊绕篱细说当时经始事梦回春草费相思
　　南州要是梅开早北客巡檐偏眼明一夜飞花来防缀新亭扁复得佳名
　　眼底风光正自佳滞留何必叹天涯日长况是文书省且与闲吟对落花
　　立春日禊亭偶成
　　律回岁晩氷霜少春到人间草木知便觉眼前生意满东风吹水绿差差
　　和陈择之春日四絶
　　花落花开揔可怜峤南亦复好风烟雨余起我故园梦漠漠浮鸥水拍天
　　年华冉冉春将半花事怱怱雨满城想复东郊变新绿未妨携酒趂初晴
　　泗上当时皷瑟人风雩岂是乐闲身言外黙传千圣旨胷中长有四时春
　　日长渐有简编乐春半巳将樱笱来无数青山相慰藉有时明月共裴徊
　　元日
　　古史书元意义存春秋掲示更分明人心天理初无欠正本端原万善生
　　从郑少嘉求贡纲余茶
　　贡包余壁小盘龙独占人间第一功乞与清风行万里为君一洗瘴云空
　　茗事萧踈五岭中修仁但可愈头风春前龙焙令人忆知与故人风味同
　　初食荔枝
　　开奁未暇论香味便合令居第一流细擘轻红倾瑞露周南端复且淹留
　　照水依山秪自竒栉风沐雨借光辉氷肌不受红尘涴頳颊从教酒晕肥
　　岭南荔枝不可寄逺龙眼新熟輙以五百颗奉晦叔或可与伯逢共一酌也
　　荔子如今尚典刑秋林圎实着嘉名虽无頳玉南风面却耐筠笼千里行
　　手自封题寄故人聊将风味赴诗唇千年尚忆唐羗防不污华清驿骑尘
　　寿定叟弟
　　闻说清朝对紫宸君王侧席屡咨询惟应民瘼开陈切故遣分符验抚循
　　闻说严人爱贰车呻吟赴愬頼携扶从今充扩应无倦千里疲民待子苏
　　闻说年来更老成清心寡欲厌纷纭固知造物有深意端享脩龄防防勲
　　秋风想巳治归裴吾亦扁舟具碧湘世味秪应谙歴遍何如兄弟对方牀
　　年年桂绽菊开时长忆芳樽共一巵请诵周人和乐句全胜三叹陟冈诗
　　丙申至前五日复坐南牎忆去年诗又成两章
　　依然红日照牎楣还是去年消息时妙理不须寻辙迹只于生处验新知
　　新晴物物有春意正值一阳来复时变化无穷俱是易探原宻处起干知
　　题雉山禊亭
　　一曲清江正可怜隔江新竹露姢姢好风成我曲肱梦起防飞云度碧天
　　梦乘大舸卧泛江湖波涛甚壮醒乃悟其为雨因成小诗
　　平生得意白鸥外岁晩归心鸿鴈俱蕉叶雨声喧晓枕梦成风楫泛江湖
　　南岳庵僧寄上封新茶风味甚髙薄暮分送韩廷玉李嵩老
　　浮瓯雪色喜初尝中有祝融风露香径欲与君同晤赏短檠清夜正相望
　　防王介甫逰钟山图
　　林影溪光静自如萧踈短鬓独骑驴可能胷次都无事拟向山中更著书
　　岁晩烹试小春建茶
　　阳月藏春妙莫窥灵芽粟粒露全机煑泉独啜寒牎夜已觉东风天际归
　　昨过漕防庭前荼防盛开已而詹体仁海棠和章及此因用前韵赋两章
　　玉立春深雪不如生香透骨雪应无莫遣飘零杂尘土芬芳留入碧琳腴
　　纷纷花片逐风飞緑幄藏春自一竒不入时人红紫眼却须我軰与题诗
　　所思亭海棠初开折赠两使者将以小诗
　　未须比拟红深浅更莫平章香有无过雨夕阳楼上防千花容有此肤腴
　　东风着物本无私红入花梢特地竒想得霜防春思满一枝聊遣慱新诗
　　廖宪送牡丹用海棠韵复走笔戯和之
　　緑叶满园风雨余君家花事岭中无眼眀见此复三叹京洛名园忆上腴
　　报荅春光须着语年来老我不能竒风前姢好有余态未必此花如此诗
　　定叟弟频寄黄蘖仰山新芽尝口占小诗适灾患亡聊乆不得遣寄今日方能写此
　　瘴雨昏昏梅子黄午牎归梦一绳床江南云腴忽到眼中有吾家棠棣香
　　集云峯顶风霜饱黄蘖洲前水石清不入贡包供玉食秪应山泽擅髙名【坡公贬章茶未为磪论予谓建茶如防閤胜地章茶之佳者如山泽髙人各有风致未易疵也】
　　益阳南境松杉夹道郁然父老相传忠定张公为邑时所植也其间亦有旣剪而复生者作诗属来者防持之
　　夹道松杉半老苍前贤余泽未应忘君防直干连云起岂但当年蔽芾棠
　　登楚野亭见张舎人题字
　　英豪自昔多遗恨人物于今正渺然来访舎人题字处淡烟莎草满平川
　　城南杂咏二十首
　　纳湖
　　原原锡潭水汇此南城隂岸花有开落水盈无浅深
　　东渚
　　团团凌风桂宛在水之东月色穿林影却下碧波中
　　咏归桥
　　四序有佳趣今古盖共兹桥边独防吟囬首忘所之
　　船斋
　　窻低芦苇秋便有江湖思乆巳倦埀纶防鱼不须避
　　丽泽
　　长哦伐木篇伫立以望子日暮飞鸟归门前长春水
　　兰涧
　　艺兰北涧侧涧曲风纡余愿言植根固芬芳长慰予
　　山斋
　　叠石小峥嵘脩篁髙下生地偏人迹罕古井辘轳鸣
　　书楼
　　髙楼出林秒中有千载书昔人不可见倚槛意何如
　　防轩
　　开轩仅寻丈水竹亦萧防客来须起敬题榜了翁书
　　石濑
　　流泉自清写触石短长鸣穷年竹根底和我读书声
　　巻云亭
　　云生山气佳云卷山色静隠几亦何心此意相与永
　　柳堤
　　前年种埀柳已复如许长长条莫攀折留待映沧浪
　　月榭
　　危阑眀倒影面面涌金波何处无佳月惟应此地多
　　濯清亭
　　芙蓉岂不好濯濯清涟漪采之不盈把怊怅暮忘饥
　　西屿
　　系舟西岸边幅巾自来去岛屿花木深蝉鸣不知处
　　琮琤谷
　　幽谷竹成隂悬流着石清不妨风月夕来此听琮琤
　　梅堤
　　亭亭堤上梅歴歴波间影岁晩忆夫君寂寞烟渚静
　　听雨舫
　　风吹渡头雨摵摵蓬上声欣然防心处端复与谁评
　　采菱舟
　　散策下亭阿水清鱼可数却上采菱舟乘风过南浦
　　南阜
　　湘水接洞庭秋山见遥碧南阜时一登搔首意无斁
　　防岳寻梅不获和元晦韵
　　眼防飞雪洒千林更着寒溪水浅深应有梅花连夜发却烦诗句写愁襟
　　十三日晨起霜晴用定王台韵赋此
　　晴岚开岳镇云雨防阳台日出寒光逈川平秀色回兴随天际鴈诗寄岭头梅盛事它年说凭君记玉杯
　　用元晦定王台韵
　　珍重南山路驱羸防度来未登乔岳顶空说妙髙台晓雾层层敛竒峯面面开山间元自乐泽畔不须哀
　　马上口占
　　向来一雪压霾昏晓跨征鞍傍水村七十二峯俱玉立巍然更觉祝融尊
　　马上举韩退之语口占
　　扰扰人心堕茫更于底处问穹苍今朝开霁君知否春到无边花草香
　　和朱元晦韵
　　一见琼山眼为青马蹄不觉渡沙汀如今谁是王摩诘为写清新入畵屏
　　登山有作
　　上头壁立起千寻下列羣峯次第深几几篮舆自吟咏白云流水此时心
　　和元晦马迹桥
　　便请行从马迹桥何须乘鹤簉丛霄殷勤底事登临去不为山僧苦见招
　　方广道中半岭少憩
　　半岭篮舆小驻肩眼中已觉云烟山头更尽无穷境非是人间别有天
　　道中景物甚胜吟赏不暇因复作此
　　支笻石壁听溪声却防云山万叠新揔是诗情吟不彻一时分付与吾人
　　崖边积雪取食清甚赋此
　　隂崖积雪射寒光入齿清甘得味尝应是山神知客意故将琼液沃诗膓
　　和元晦后洞山口晩赋
　　石裂长藤瘦山围野路深寒溪千古思乔木四时隂更得寻幽侣何妨拥鼻吟笑防云出岫谁似此无心
　　和元晦雪压竹韵
　　山行景物揔清竒知费山翁防许诗雪急风号聮骑日月明霜净倚阑时
　　和元晦懐定叟戯作
　　路入青山小作程毎逢佳处忆吾人山林朝市休闗念认取临深履薄身
　　方广圣灯
　　隂壑传闻烱夜灯防人髙閤费追寻山间光景秪常事堪笑尘寰万种心
　　赋罗汉果
　　黄实累累本自芳西湖名字着诸方里称胜母吾常避珍重山僧自煑汤
　　和元晦咏画壁
　　松杉夹路自清隂溪水有源谁复寻忽见画图开四壁悠然端亦慰予心
　　和元晦方广版屋
　　葺盖非陶埴年深自碧差如何乱心曲不忍诵秦诗
　　和择之赋泉声
　　试问今宵涧底声何如三叹有余音堂中衲子还知否月白风清底处寻
　　和择之赋霜月
　　月华明洁好霜天遥指层城防暮烟妙意此时谁与寄羙人湘水隔姢姢
　　和择之赋枯木
　　隂崖虎豹露须牙元是枯槎着藓花不向明堂支万祀冬苦节未须夸
　　闻方广长老化去有作
　　夜入精蓝意自真上方一笑政清新山僧忽复随流水可惜平生未了身
　　赋莲花峯
　　玉井峯头十丈莲天寒日暮更清妍不须重咏洛神赋便可同赓云锦篇
　　和元晦咏雪
　　兀坐竹舆穿涧壑仰防石径接烟霞是间故有春消息散作千林琼玉花
　　自方广过髙台
　　两寺清闻磬羣峯石作城风生云影乱猿啸月华明香火逺公社江湖鸥鸟盟是中俱不着俯仰见平生
　　赋石廪峯
　　岿然髙廪倚晴天独得佳名自古传多谢山中出云气人间长与作丰年
　　道傍残火温酒有作
　　隂崖冲雪寒肤裂野路燃薪春意回旋暖提壶倾浊酒陶然絶胜夜堂杯
　　和元晦林间残雪之韵
　　眼中光洁尽琼瑶未觉郁蓝宫殿遥石壁长林氷筯落锵然玉佩响层霄
　　和择之防雪
　　岳背三冬雪真同不夜城野云何晃荡涧水助空明行橐多新句青山有旧盟堂堂身世事渠谩说三生
　　和择之福岩回望岳市
　　回首尘寰去渺然山中别是一风烟好乘晴色上髙顶要防清霜明月天
　　福岩读张湖南旧诗
　　兹逰竒絶平生事只欠瀛仙氷雪姿元是经行题品地却从山际诵新诗
　　和择之登祝融峯口占
　　祝融髙处好拂石坐林端云梦从渠小乾坤本自寛回眸増浩荡出语觉髙寒明日重来防宁应取次还
　　和元晦晩霞
　　早来雪意遮空碧晩喜晴霞散绮红便可悬知明旦事一轮明月快哉风
　　过髙台携信老诗集
　　萧然僧榻碧云端细读君诗夜未防门外苍松霜雪里比君佳处让髙寒
　　和元晦赠上封长老
　　上方元自好一榻有余清秪趂晨钟起宁闻山鸟声髙僧足幽事野客冨诗情试问峯头景今朝作麽生
　　和元晦醉下祝融
　　云气飘飘御晩风笑谈嘘吸满心胷须臾敛尽还空碧露出天边无数峯
　　和元晦十六日下山之韵
　　归袂随云起篮舆趂雪明山僧苦留客世故却闗情小倚枯藤杖聊听絶涧声如何山下客一笑已来迎
　　和择之韵
　　山中好景年年在人事多端日日新不向青山生恋着秪縁身世揔非真
　　和择之韵
　　旧说峯头寺真成杖屦来却寻泥路滑更喜野云堆寒积三冬雪阳生九地雷城中防亲友为说防山回
　　题曽氏山园十一咏
　　尚防堂
　　昔人为巳学深旨妙隠防三复尚防章服膺愿无违
　　夕阳台
　　日暮天无风岸巾夕阳中回首发遐想明月已升东
　　橘沜
　　我家湘水濵年年赋徕服君家百亩田晩岁千树绿
　　霜杰
　　种松苦难长松长还耐乆莫作目前思但种门前柳
　　菊隠
　　不肯竞桃李甘心同艾蒿徳人一题品愈觉风味髙
　　君子亭
　　嘉莲秉嘉质觧后逢赏音翁岂玩物者寄意一何深
　　蓼歩
　　扁舟横薄莫渺渺蓼知秋家山有江湖何必赋逺逰
　　北山
　　南山烟雨霏北山风露多衣沾非所惜屦湿知如何
　　梅沼
　　寒梅只自芳野水有余清山空岁云暮妙意相发明
　　桃花坞
　　花开山与明花落水流去行人欲寻源只在山深处
　　吟风桥
　　桥边风月佳俛仰有余思无忘履氷心方识吟风意
　　昨日与周伯寿别终夕雨小诗追路
　　夜雨虚檐响彻明地蒸衣润欲生云想君渚路频回首我亦书防倍忆君
　　自西园登山
　　日光射崖氷雪色风壑传响松龙吟但忻耳目得所遇不觉山髙防许寻



　　南轩集巻七
　　钦定四库全书
　　南轩集巻八　　　　　　　宋　张栻　撰表
　　谢太师加赠表
　　日月昭回烛孤忠于旣没风雷鼔动诏防典于无穷藐然遗孤重于陨涕【中谢】伏念先臣早趋列着即值多难痛陵庙之莫扶叹簮绅之自保以为冦讐若此岂臣子之遑安义理所存何利害之足计防真人之勃起先百辟以骏奔奉命于危机汹涌之秋投躯于众难纷纭之际以至进登揆路尽防戎车不忧丑肤之方张惟惧人心之不正炳若丹青之誓率兹缟素之师虽蒙神圣之深知亦致奸邪之横疾摈居炎服中逾二纪之更敢意余龄复际重明之运窃窥睿蕴思复祖疆愿毕効于精诚冀平清于氛祲而割地奉讐之论起合党缔交之谋深修边备则指为费财讲武功则目为生事妄拟偷安于岁月曽防却顾于兴衰非惟沮先臣之为实乃伤陛下之志铄金成市卒頼保全易箦余哀空存感慨怅歴时之防乆忽当馈以兴思中旨显颁褒章具举旣极上公之贵复稽节惠之文人知忠义之荣莫不竞劝士喜是非之定少缓私忧固将埀训于邦家岂但増光于泉壌此盖伏遇皇帝陛下勤俭法禹聦明继尧纬武经文不暂忘于宗祏彰善瘅恶用允若于天心敷扬旧勲表厉在服诵温言之曲尽仰至意之旁孚臣猥以承家极兹追徃奉牲以告知神理之来歆聚族而谋念上恩之曷报惟慕先臣之许国力图后日之捐身
　　严州到任谢表
　　奉诏中陛分符近邦巳见吏民敬颁条教【中谢】伏念臣禀资不敏渉道未深诵编简以穷年粗守趋庭之训虽江湖之屏迹敢忘向日之心藐兹忧患之余时轸记怜之旧旣将详试以民事又使宻迩于行都赐对彤庭曲形睿奬辞阙未更于积日驱车已届于新封仰在望之云天依归曷巳顾来迎之父老责望谓何此盖伏遇皇帝陛下勇智继汤聦明法舜谓意诚心正澄源虽自于朝廷然本固邦宁共理亦资于牧守夫何迁戆乃预选抡惟是此方素称瘠土而其输赋独重他州编居半杂于山林稔岁犹艰于衣食观其生理良足兴嗟臣谨当咨访里闾推原根本悉陈利害之实仰冀恩泽之流视民如伤用体大君之徳意为国以礼更思先圣之格言
　　静江到任谢表
　　还之寓直假以价藩祗服训词已临官次伏念【臣】禀资甚戆涉理未深徒以蚤被于教忠故亦粗知于守义顷由即省入侍经帷方圣主之有为思延忠谠愧下臣之末学无补髙明居然牛载之间负此素餐之责独有孤危之迹上廑覆防之私终畀便州使归故里甫及期之近更叨改命之荣此盖伏遇皇帝陛下爱养人才重惜名噐谓臣钝不生事或可责以抚摩察臣愚无它膓示不忍于捐弃惟是桂林之地夙专制阃之权尽防边蛮南极岭峤深虞绵薄莫副使令臣敢不思既厥心克共于事奉法循理期躬率于遐方和众安民用仰承于皇武
　　江陵到任谢表
　　便私有请巳媿乘轺改命弥优又叨分阃仰承徳意既见吏民【中谢】惟全楚之上流实皇家之要屏居呉蜀之防屹形势之相闗控襄沔之冲渺规摹之甚逺自戎马平宁之后亦岁时阅歴之多田土膏腴莫尽新耕之利人烟萧瑟靡闻旧观之还旣富庶之未臻谅恢图之难济孤圣主有为之志虚舆人望治之心谋帅之艰于今尤甚岂兹遴选乃及防臣兹盖伏遇皇帝陛下明并日中仁同天大念臣服于先训亦有意于捐躯谓臣守其愚忠或可望以立事肆加明试不忍遐遗臣敢不务集众思勉图来効事君以勿欺为主期利害之实闻御侮以得民为先当本根之力防庶防毫髪仰荅乾坤
　　进职因任谢表
　　内閤分华进其寓直介藩因任钖以賛书既莫遂于终辞凛不知夫所措臣某诚惶诚惧顿首伏念臣昨承人乏来守岭隅忽坐阅于两秋亦既殚于五技所頼旁流之惠泽故兹少息于疲甿吏于其间谴因以免敢希误宠何有防劳此盖伏遇皇帝陛下以大有为之资行不忍人之政逺迩一视真传太上之心赏罚至公悉听国人之论惟臣不敏曷称所蒙况闻前哲之言多畏居官之乆非人情狃习之为虑实已志怠忽之难防其防弛于方寸之间则害及于一路之广返复以念经营莫寜敢不履薄临深益思谨于侯度庶防积铢累寸或不玷于皇明
　　谢除秘閤修撰表
　　臣某言先在广西任日伏防圣恩除臣秘閤修撰寻具辞免奉圣旨不允已秪受诰命者奉藩何补坐费三年进律之褒乃蒙再命控忱辞而莫获拊小已以増羞【中谢】伏念臣钝质无堪孤踪难植备保鄣于逺服凛危惧之百懐惟仰恃于圣明勉自殚其心力班超之防但守于平平阳城之书固于下下岂期睿奬荐赐宠光俯矜尘坌之余生俾蓬莱之髙选超逾若此报称谓何此盖伏遇皇帝陛下器使羣才光被四表顾未忘于簮履之旧尚念黯愚将示劝于牧圉之臣姑从隗始荣逾华衮愧甚循墙臣敢不勉务朴忠仰承徳意始终一节期不负于素懐驱驰四方敢或惮于烦使
　　谢侍讲表
　　拜命中宸执经西学虽踵熙朝之故事实为儒者之至荣莫遂辞惟深愓惧臣某【云云】窃以刚健笃实易称多识之功缉熙光明诗着仔肩之义盖典学所以建事而治国始乎修身厥惟哲王乃烛大本此盖伏遇皇帝陛下徳先勤俭政用中和从善君转圜毎尽谦虚之道临民如御马居懐兢业之思念六籍之格言为百王之要范将求鸿硕与共讲论顾臣何人亦预兹选臣敢不朴忠自许古义是研勉殚夙夜之诚庶防千虑傥有防埃之补少荅大恩
　　谢赐冬衣表
　　出笥分珍在廷均赐方此御冬之始俱懐挟纩之温【中谢】兹盖伏遇皇帝陛下子视庶民天临羣下遇之有礼俾知臣节之恭岂曰无衣独觉君恩之重臣等敢不力图其报仰称所蒙惟公尔以忘私庶服之而无斁
　　贺郊祀表
　　率时阳复式展防坛配我思成有严熙事【中贺】窃攷前王之典莫先上帝之郊明徳惟馨匪备物之为贵精意以飨本一诚以潜通必知礼乐之原斯格髙升之应恭惟皇帝陛下躬行舜孝业广禹勤守位曰仁允寳祖宗之训应天以实克单夙夜之心兹举弥文益昭顺福神灵来燕穆然声气之交服采骏奔俨若豆笾之荐更旁流于沛泽用永钖于蒸黎臣等幸备迩聮豫承明祀体宸中之寅畏敢怠交修仰帝命之昭融庶防无斁
　　贺冬至表
　　律应中声迎长景冝人神之賛喜辅宗祏以储休【中贺】恭惟皇帝陛下重尧之华行禹之智吁俊以尊上帝敛福而钖庶民周典是遵待彼隂阳之定羲爻黙玩见夫天地之心臣叨奉藩条阻陪班缀天子万夀敢忘归羙之诚王者三防愿广好生之徳
　　遗奏【庚子二月初二日】
　　臣再世蒙恩一心报国大命至此厥路无由犹有防诚不能自已伏愿陛下亲君子逺小人信任防一已之偏好恶公天下之理永清四海克巩丕图臣死之日犹生之年
　　经筵讲议
　　二南之诗圣人示万世以制治之本源乃三百六篇之纲要如易之首乾坤然葛覃次于闗雎盖述后妃虽贵不可忘其初处宫室之中而思其在父母家之时居冨贵之位而念夫女工之劳感时抚事而因以起其归宁之心思其节俭敦本孝爱恭敬薫然见乎其辞反复诵咏之则可以得其趣矣一章思夫在父母之时方春葛延蔓于中谷维叶萋萋然其始茂也黄鸟聚于丽木其鸣喈喈然其甚和也诵此章则一时景物如接吾耳目中矣二章维叶莫莫则是葛旣成而可采之时也于是言其刈获之以为絺绤如此服之无厌也盖躬其勤劳而享之则安耳诵此章则其敦本之意可见矣三章言其因是以思其父母告师氏以言归污治其燕私之服澣洁其朝见之衣害澣害否言何者当澣何者当否治其衣服盖欲以归宁父母也诵此章则其孝爱恭敬与夫节俭之意又岂不薰然于言辞之表乎古者虽后妃之贵亦必立之师傅以诏之故此诗言归必首以告师氏而左氏传亦谓传母不在宵不下堂则知师傅之职所以朝夕辅导之也法家拂士非惟人主不可一日无在后妃亦然诚以人心易动贵骄易溺处其极而无所畏惮则其可忧将有不可胜言者是以古之明君与其后妃相与夙夜警戒而不敢少忽乎此也臣尝考周家建国自后稷以农事为务歴世相传其君子则重稼穑之事其室家则躬织絍之勤相与咨嗟叹息服习乎艰难咏歌其劳苦此实王业之根本也如周公之告成王其见于诗有若七月皆言农桑之也其见于书有若无逸则欲其知稼穑之艰难知小人之依也臣以为帝王所传心法之要端在乎此夫治常生于敬谨而乱常起于骄肆使为国者而毎念乎稼穑之劳而其后妃又不忘乎织絍之事则心不存焉寡矣何者其必严恭朝夕而不敢怠也其必怀保小民而不敢康也其必思天下之饥寒若已饥寒之也是心常存则骄矜放肆何自而生岂非治之所由兴也欤羙哉周之家法也圣哲相继固不待论而其后妃之贤见于简编太王之妃则姜女也而文王之毋则太任妃则太姒而武王之后义邑姜也皆助其若子焦劳于内以成风化之羙观后妃则太王文武之徳可知矣以此埀世而其后世犹有若幽王者惑褒姒而废正后以召犬戎之祸而诗人刺之曰妇无公事休其蚕织盖推其祸端良由稼穑织絍之事不闻于耳不动于心以至于此故诵服之无斁之章则知周之所以兴诵休其蚕织之章则知周之所以衰其得失所自岂不较着乎以是意而考秦汉以下其治乱成坏之源皆可见矣
　　讲毕臣栻复进曰臣观三代令王必知稼穑之艰难其后妃必知织絍之勤劳惟其身亲之视民如伤其心诚痛切也后来只为不知艰难故都不省察但见目前一事之办一令之行不知百姓流离困苦于下所以汉唐妄为兴作之君多在中叶良由不知艰难所致周公作七月反复只说农桑作无逸只说稼穑之艰难要得成王胷中了然都知许多辛苦曲折自然朝夕敬畏惟恐失民心下情通逹凡事不敢草草其治所以安固长乆天生民以立若非欲其立乎民之上以自逸也盖欲分付天之赤子而为之主人主不以此为职分以何为职分人主不于此存心于何所存心若人主之心念念在民惟恐伤之则百姓之心自然亲附如一体若在我者先散了此意思与之不相管摄则彼之心亦将泮涣而离矣可不惧哉自古帝王为治皆本乎此后世兴利生事之臣先毁薄此论谓之陈腐亦无怪其然盖湏指此为陈腐则彼兴利生事之说方得而进臣尝譬之饥必食糓粟渇必饮水浆此语似乎陈腐然饥湏食糓粟渇湏饮水浆不可易也若以此为陈腐却求吸风饮露之计宁有是理人主不可以不察臣又尝观后世两种议论或云小害无伤或云要得立事扰人不柰何臣以为此等议论乃坏国家元气毒药上云王安石谓人言不足防所以误国事臣栻请破前此二者说臣尝为州郡备见百姓利害百姓甚易扰动未论州郡所行只如知县妄行出一文字乡间扰害百姓有不可胜言者何况以朝廷之势临之若一事偶未审草草行出外间受害又何可以数计百姓被困毒得闻于人主之前者有多少间隔其受害已不少矣然则岂可谓小害无伤济大事必以人心为本若未曽做得一毫事先扰百姓失却人心是将立事根本自先坏矣乌能立哉然则岂可谓要立事扰人不柰何人主又岂可不察然而又有一等颓墯苟且之论借养民之说却是要玩岁愒日都无所为此反害正论臣所论先王养民之政盖其所施行具有本末先后正合朝夕讲防以次行之非是恬然不为臣栻又进曰古人论治如木之有根如水之有源言治外必先治内言治国必先齐家湏是如此方为善治臣适论成周家法自汉唐以来家法之羙无如我宋臣尝考四后之徳其立甚正终为宗庙社稷之福光献曹太后方英宗之初有功社稷【宣仁髙太后致元祐之治号女主中尧舜钦圣向太后建中靖国之初有功社稷】钦慈孟太后靖康建炎间社稷之功又冠前古以此知本朝之家法何媿三代实子孙万世无穷之法
　　啓
　　谢宰执啓【太师加赠】
　　仰祗明诏追述遗忠惟圣主明烛无疆莫掩中天之照而大臣言乃底绩岂无前席之陈孤生藐然有涕滂若永言先父之志粤自靖康而来盖以为天理所安期没身而后已人臣之义不与贼以俱生国余三户而可以亡秦田有一成而卒能祀夏苟精诚之自竭岂利钝之逆知惟其不渝是以克济若谋国懐畏愞之见则事仇陵夷之归妄希一日之安莫思千载之耻三纲不振万事曷成皎若丹心歴多艰而愈厉凛乎白首曽孤立以奚伤痛易箦之有言恨枕戈之未遂孰谓阅时之乆忽形当宁之思肆命有司昭加防典焚中山之箧旣空防慝之羣祭曲江于家益懋始终之眷而平章仆射相公扶持公论翌賛化原想夫正色于朝蔚有沃心之助致此休命贲于幽扄岂私门以为荣实吾道之増重某奉书而告追徃更深记先友以示方来所愿勲名之懿铭上恩而思报効敢忘忠义之传
　　答周漕啓
　　伏审持节载驱褰帷来莅送以礼乐上资周度之闻虽则劬劳民有安居之托共惟某官以敦厚之禀负通逹之才学道爱人夙着抚循之实正身率下更髙刺举之风眷此南湘实为巨屏湖山清逺昔称控制之雄户口浩穣尤觉赋输之剧虽故岁之幸稔尚前歉之未偿正资惠存以底安裕傥官吏之奉法自民俗之蒙休激浊扬清即听公平之论图事揆防旋归献纳之班某乆寓是邦便同旧里方衡门之自屏喜广防之可依染翰见贻先辱琼瑶之赠造门不逺行修桑梓之恭
　　答胡提举啓
　　伏审持节载驱褰帷来届送以礼乐主资周度之闻虽则劬劳民有安居之托伏惟提举郎中以防明之禀负通逹之才执法汉庭夙着平反之誉观风周道已闻忠厚之言载惟推择之公实寄丁宁之旨盖念兹土重罹歉菑尚逺食新之期居多仰哺之众是勤贤徳来布上恩正兹捄患之时何异拯焚之急傥诚心恻怛惟恐一夫之伤则惠泽周流自然千里之及政施有序风动可期旣寛宵旰之深忧且召豊年之和气遂因成绩入歩要津某昨幸朝班数曕风宇方衡门之自省喜广防之可依染翰见贻先辱琼瑶之赠造门不逺行修桑梓之恭
　　答柳严州啓
　　奉诏牧民方待临川之次防恩易郡更叨桐水之除自揆初心敢忘素守已上奉祠之请輙辞乘传之行岂不知在今此州实拱行阙仰云天之在望知日月之可依地望旣隆民俗且简几席枕湖山之上簿书杂鱼鸟之间前瞻文王之风流尚想子陵之节槩叨逾过分夫复何言然某方兹退伏于里闾且欲从容于学问斯未能信敢言轻试于治人道之难明祗合静求于在巳庶防有得不辱其先日冀大君之仁俯从小已之愿岂谓山川之阻忽勤鱼素之攽敢占芜辞少叙鄙意恭惟知府朝议以徳履之甚茂全才脱之有余惟自处期忠厚之归故所至以牧养为事翺翔中外益着声猷咏中和之诗已腾声于近服陈治安之防即趋对于明庭某未谐先覩之期徒负告新之意敢借偃藩之乐少留坐啸之娱秋律旣深霜飚愈厉愿体眷毗之厚益精调防之冝瞻颂之深敷宣防旣
　　答胡叅议啓
　　空冀北之野昔知人物之英佐湖南之军今喜风猷之近辱书先及佩意惟深伏惟某官以淳茂之资冨通明之学持心近厚蔚闻平谳之风正色不求雅有安恬之乐惟潇湘之都防控江汉之上流溪山阻深户口繁伙虽民安俗阜必资元帅之得人然川泳云飞亦頼嘉賔之賛画是烦耆徳来慰舆情谅坐席之未温即蜂车之趋驾某深惟亡补退切自修好语见贻知有防金之义从防在即更歌伐木之诗
　　答翟通判啓
　　徳门雅望圣世羙才乆更践于民情益推髙于吏治出分屏轼尚淹半刺之权入佩荷嚢行被九重之眷知有防金之义偶同退鹢之飞逺勤专价之临重辱长城之贶褒扬过实展读懐惭千里叙情所愧非子云之笔札一时仰徳末由披彦辅之云天瞻颂之深敷宣罔旣
　　答竹通判啓
　　义形辞色识辨安危惟险阻之备尝冝功名之立致岂期岁月之乆尚尔淹迟乃于州县之间更烦闗决顷自呉门之别继为南楚之归寤寐虽勤书辞莫及知有防金之义偶同退鹢之飞兹承专价之临首辱朋缄之问辞旨敷畅展读再三事理分明惟知感叹骐骥伏枥无忘骧首之时雕鹗在天更看冲霄之翼
　　答严州州县官啓
　　南为祝融客方自屏于江湖郡枕子陵溪忽起分于符竹虽公朝之不弃在私义之未遑盖退而治已尚多缺然则出而临民其敢率尔輙上祠宫之请且惟编简之求岂期薰慈逺贻庆问三复辞情之羙益増顔面之慙恭惟某官论议该深见闻卓异素所蓄积蔚为瑚琏之珍暂尔淹迟莫掩斗牛之气未遂同僚之幸徒勤仰徳之懐愧感之深敷宣罔既
　　答吕太愽啓
　　兹防薰慈委贶牋翰不为华藻无非忠信之言歴举大猷备着切磋之义咏味数过感藏至深伏惟某官世徳相传天资甚茂立志靡追于时好行身力慕于昔贤暂分典于泮宫益养成于逺器某相闻虽乆既见末繇永惟事道之难莫若求人之要考丽泽之象正资讲习之功诵伐木之诗益见和平之助顾驱车之防迩知倾盖之可期所忻有过之必闻庶或临民之寡悔
　　答防广文啓
　　防恩北阙分教南邦出御史之名门先声巳着羣诸生于泮水讲席方严伏惟某官文采蜚英岂弟从政蓄于平素既以致逺为心见于施为当有躬行之实念兹都防夙多俊良正资教养之功庸底作成之盛识其大者岂诵说云乎哉何以告之亦仁义而已矣某一违风采三易岁华忻闻徒御之临首拜牋辞之辱自惭短翰曷报勤渠即听名言少慰孤陋
　　囬严主簿啓
　　发防大庭蜚英隽轨所论不诡公言允孚惟皇家设科本收多士之用而君子从仕岂为一身之谋故官无尊卑而报国则均事无大小而行志则一方观逺业以慰舆情先辱贶于辞牋徒増深于感抱
　　答新及第啓
　　兹审承恩天陛拜庆亲庭闾里知荣士友増慰惟防名委质当思忠义之勉图而学道爱人岂其利禄之是慕愿扩昔贤之志永为乡国之光
　　答新举人啓
　　伏承起从里选遂与计偕顾兹劝驾之初是乃防名之渐惟国之取士岂将富贵其身而士之逢时盍厉忠嘉之节行观大对用卜逺图愿希董子之奏篇更加剀切毋若公孙之曲学徒取讥羞輙因报贶之辞少致赠言之义敷宣罔既悚愓増深
　　答新举人啓
　　兹审起从里选荣与计偕惟蕴积之素充冝发挥之有渐待时而动岂为千禄之云正学以言斯乃事若之始蔚辞章之辱贶惟推毂之何功报赠不文谨藏为好
　　谢生朝啓
　　岁晩而思益艰盖重蓼莪之感齿长而学不进更深伐木之求方渇伫于良规乃忽廑于善颂意则厚矣吾惟阙然敢云初度之光实积中心之媿






　　南轩集卷八
　　钦定四库全书
　　南轩集巻九　　　　　　　宋　张栻　撰记
　　静江府学记
　　国朝学校徧天下秦汉以来所未见也桂林之学自唐大歴中观察使李昌防经始于郊而熙宁中徙于郡城东南隅乾道二年知府事张侯维又以其地堙陋更相爽垲得浮屠废宫实故始安郡治请于朝而迁焉侯以书来曰愿有以告于桂之士某惟古人所以从事于学者其果何所为而然哉天之生斯人也则有常性人之立于天地之间也则有常事在身有一身之事在家有一家之事在国有一国之事其事也非人之所能为也性之所有也弗胜其事则为弗有其性弗有其性则为弗克若天矣克保其性而不悖其事所以顺乎天也然则舍讲学其能之哉凢天下之事皆人之所当为君臣父子兄弟夫妇朋友之际人事之大者也以至于视聴言动周旋食息至纎至悉何莫非事者一事之不贯则天性以之防溺也然则讲学其可不汲汲乎学所以明万事而奉天职也虽然事有其理而着于吾心心也者万事之宗也惟人放其良心故事失其统纪学也者所以收其放而存其良也夏葛而冬裘饥食而渇饮理之所固存而事之所当然者凢吾于万事皆见其若是也而后为当其可学者求乎此而巳尝窃怪今世之学者其所从事徃徃异乎是皷箧入学抑亦思吾所谓学者果何事乎圣人之立教者果何在乎而朝廷建学羣聚而教养者又果何为乎嗟夫此独未之思而巳矣使其知所思则必竦然动于中而其朝夕所接君臣父子兄弟夫妇朋友之际视聴言动之间必有不得而遁者庶乎可以知入徳之门矣某也不敏何足以啓告于人辱侯盛意勉为之书
　　袁州学记
　　淳熙五年秋八月某来宜春至之明日州学教授李中与州之士合辞来言宜春之学自皇祐中太守祖无择实始为之今百有二十五年矣中更兵革废而复兴惟是庳陋弗克称至于今守乃慨然按寻旧规首辟讲肄之堂立稽古阁于堂上生师之舍皆撤而一新之将告成而君侯适来敢请记以诏多士某谢不敏则请益坚乃进而告之曰先王所以建学造士之意亦尝考之乎惟民之生其典有五君臣父子兄弟夫妇朋友是也而其徳有四仁义礼智是也人能充其徳之所固有以率夫典之所当然则必无力不足之患惟人之不能是也故圣人使之学焉自唐虞以来固莫不以是教矣至于三代之世立教人之所设官以董莅之而其法益加详焉然其所以为教则一道耳故曰学则三代共之皆所以明人伦也嗟夫人伦之在天下不可一日废废则国随之然则有国者之于学其可一日而忽哉皇朝列圣相承留意教养所以望于多士甚厚三代而下言学校之盛未有若此时也然则教于斯学于斯者其可不深考先王建学造士之本意而勉之乎惟四徳之在人各具于其性人病不能求之耳求之之方载于孔孟之书备有科级惟致其知而后可以有明惟力其行而后可以有至孝弟之行始乎闺门而形于郷党忠爱之实见于事君而推以泽民是则无负于国家之教养而三代之士风亦不越是而巳嗟乎可不勉哉于是书以为记今守名杓实某之弟也是月庚戍记
　　卲州复旧学记
　　庆歴中天子诏天下都邑皆得立学卲州去王畿数千里于时亦为学以应诏防而学在牙城之中左狱右庾庳陋弗称治平四年驾部员外郎通判永州周侯敦頥来摄郡事始至伏谒先圣祠下起而悚然乃度髙明之地迁于城之东南及其成帅士者行释菜之礼以落之今祠刻具存可考也惟侯唱明絶学于千载之下学者宗之所谓濂溪先生者在当时之所建立后之人所冝谨守以时修治而贻之无穷可也顾今仅百有余年而其间兴壊之不常甚至于狥寻常利便之说徙就他所甚失推崇先生长者流风遗泽之意而于学校之教所害亦巳大矣乾道九年知州事胡侯华公叹息其故与学教授议所以复之者转运判官提举学事黄侯洧闻之颇捐緍钱以相其事于是即治平故基而加辟焉祠祭有庙讲肄有堂栖息有斋前后楼阁翚飞相望下至库庾庖湢无不备具而民不知其费不与其劳遣使来请记某以为春秋之义善复古者是诚可书也然尝考先王所以建学造士之本意盖将使士者讲夫仁义礼智之彛以明夫君臣父子兄弗夫妇朋友之伦以之修身齐家治国平天下其事盖甚大矣而为之则有其序教之则有其方故必先使之从事于小学习乎六艺之节讲乎为弟为子之职而躬乎洒扫应对进退之事周旋乎爼豆羽籥之间优防乎弦歌诵读之际有以固其肌肤之防筋骸之束齐其耳目一其心志所谓大学之道格物致知者由是可以进焉至于物格知至而仁义礼知之彛得于其性君臣父子兄弟夫妇朋友之伦皆以不乱而修身齐家治国平天下无不冝者此先王之所以教而三代之所以治后世不可以跂及者也后世之学校朝夕所讲不过缀缉文辞以为规取利禄之计亦与古之道大戾矣上之人所以教养成就之者夫岂端为是哉今卲幸蒙诏防得立学宫而周先生实经理其始又幸而得复其旧于巳废之后士者防于其间盍试思夫当时先生所以望于后人者其亦如后之学校之所为乎抑将以古之道而望之也徃取其遗书而读之则亦可以见矣于是而相与讲明以析夫义利之分循古人小学大学之序如前所云者勉之而勿舎则庶防为不负先生经始期望之意而有以仰称上之人教养成就之泽今日之复是学斯不为虚设矣学故有二记其一治平五年湖北转运使孔侯廷之之文盖为周先生作也其一绍兴二十三年武夷胡子宏之文虽不详学之兴废而开示学者为仁之方则甚明皆足以传后某不敏幸以浅陋之辞列于二记之次实荣且愧云淳熙元年三月癸巳
　　郴州学记
　　维三代之学至周而大备自天子之国都以及于郷党莫不有学使之朝夕优防于弦诵咏歌之中而服习乎进退揖逊之节则又申之以孝弟之义为之冠昏丧祭之法春秋释菜与夫郷饮酒养老之礼其耳目手足肌肤之防筯骸之束无不由于学在上则司徒揔其事乐正崇其教下而郷党亦莫不有师其教养之也宻故其成才也易士生斯时藏修防息于其间诵其言而知其味玩其文而防其理徳业之进日引月长自宜然也于是自乡论其行而升之司徒司徒又论之而升之国庠大乐正则察其成以告于王定其论而官之其官之也因其材之大小盖有一居其官至于终身不易者士修其身而巳非有求于君也身修而君举之耳夫然故礼义兴行人才众多风俗醇厚至于斑白者不负戴于道路而王道成矣国朝之学视汉唐为盛郡县皆得置学郡有教授以掌治之部刺史守令佐又得兼领其事亦旣重矣而士之居焉者大抵操笔习为文辞以求应有司之程耳嗟乎是岂国家所望于多士之意哉虽教养之法疑若未尽复古然为士者岂可不思士之所以为士者果为何事也哉郴故有学迫于城隅湫隘不治知州事薛彦愽通判州事卢教授呉镒始议迁改因得浮屠废宫江山在前髙明爽垲廼徙而一新之郡之士相与劝率以助资役甫逾时而迄成焉来属某愿有记某惟先王之于学所以勤勤恳恳若饮食起居之不可湏臾离者诚以正心修身齐家治国以至于平天下未有不湏学而成者实生民之大命而王道之本原也然而学以何为要乎孟子论三代之学一言以蔽之曰皆所以明人伦也大哉言乎人之大伦天所叙也降于民谁独无是性哉孩提之童莫不知爱其亲及其长也莫不知敬其兄而夫妇朋友之间君臣之际礼仪三百威仪三千无适而非性之所有者惟夫局于气禀迁于物欲而天理不明是以处之不尽其道以至于伤恩害义者有之此先王之所以为忧而为之学以教之也然则学之所务果何以外于人伦哉虽至于圣人亦曰尽其性而为人伦之至耳呜呼今之学者苟能立志尚友讲论问辩而于人伦之际审加察焉敬守力行勿舎勿夺则良心可识而天理自着驯是而进益髙益深在家则孝弟雍睦之行兴居郷则礼逊防耻之俗成一旦出而立朝致君泽民事业可大则三代之风何逺之有岂不盛欤又岂可不勉欤学之成实乾道四年春二月
　　桂阳军学记
　　桂与郴地相接近岁洞甿纷扰之后甫及安定郡各建学以馆士亦可谓知务矣郴学之成某尝为之记而桂之士复以请于是告之曰嗟夫学之不可不讲也乆矣今去圣虽逺而防言着于简编理义存乎人心者不可泯也善学者求诸此而巳虽然圣贤之书未易读也盖自异端之说行而士迷其本真文采之习胜而士趋于蹇浅又况平日羣居之所从事不过为覔举谋利计耳如是而读圣贤之书不亦难乎故学者当以立志为先不为异端訹不为文采不为利禄汨而后庶防可以言读书矣圣贤之书大要教人使不迷失其本心者也夫人之心天地之心也其周流而该徧者本体也在乾坤曰元而在人所以为仁也故易曰元者善之长也而孟子曰仁者人也合而言之道也礼曰人者天地之心也而人之所以私伪万端不胜其过失者梏于气动于欲乱于意而其本体以防溺也虽曰防溺然非可遂殄防也譬诸牛山之木日夕之间岂无萌蘖之生乎患在人不能识之耳圣贤教人以求仁使之致其格物之功亲切于动静语黙之中而有发乎此也有发乎此则进徳有地矣故其于是心也治其乱收其放明其蔽安具危而其广大无疆之体可得而存矣此学之大端也然则其可一日而不讲乎愿与诸君共勉焉学之成乾道已丑岁三月也为之者知军事赵公瀚教授刘允迪也
　　钦州学记
　　安阳岳侯霖为钦州之明年政通人和乃经理其州之学悉易故之庳陋庙堂斋庑次第一新伻来谒记乆未暇也又明年其学之教授周去非秩满道桂复以侯意来请且曰钦之为邦僻在海隅地近盐而俗尚利逢掖之士盖鲜有焉惟侯不敢以其陋而鲜加忽也故新其学以劝之且求一言以示后庶或有起也某于是而叹曰是可书也巳夫所为建学者固欲其士之众多也今夫通都大邑操觚习辞发防决科肩摩袂属必如是而后谓之多士乎哉殆未然也夫寡国鲜士亦何病十室之邑必有忠信之质者焉其成就与否则系乎学与不学而巳学也者所以成才而善俗也今钦虽僻而陋也其士虽鲜也然其间亦岂无忠信之质者乎无以掲之曷其昭之无以导之曷其通之为之严学宫于此详其训廸以夫人伦之教圣贤之言行薰濡之以渐由耳目以入其心志其质之羙者能不有所感发乎有所感发则将去利就义以求夫为学之方而又以训其子弟率其朋友则多士之风岂不庶防矣乎异时人才成就风俗醇羙其必由侯今日之举有以发之请刻记于学以俟淳熙四年甲午
　　雷州学记
　　庐陵戴君为雷州之明年以书抵某曰雷之为州穷服岭而并南海士生其间不得与中国先生长者接于闻见为寡而其风声气习亦有未能遽变者某惟念所以善其俗冝莫先于学校而始至之日谒先圣祠则颓然在榛莾中用不敢遑宁乃度郡治之西有浮屠废宫撤其地少下而得山川之胜殿堂斋庑轮奂爽垲凢所以为学宫者无一不具用钱一千万旣成则延其长老集其子弟而语之以学之故某之心亦庶防其廑者愿不鄙为记以诏之予尝观孟子论王政其于学曰谨庠序之教申之以孝悌之义而后知先王所以建庠序之意以教之孝悌为先也申云者朝夕讲明之云耳盖孝悌者天下之顺徳人而兴于孝悌则万善类长人道之所由立也譬如水有源木有根则其生无穷矣故善观人者必于人伦之际察之而孝弟其本也然则士之进学亦何逺求哉莫不有父母兄弟也爱敬之心岂独无之是必有由之而不知者盍亦反而思之乎反而思之则所以用力者盖有道矣古之人自冬温夏凊昏定晨省以为孝自徐行后长者以为弟行着习察存养扩充以至于尽性至命其端初不逺贵乎勿舎而巳今使雷之士讲明孝弟之义于是学而兴行孝弟之行于其郷则雷之俗其有不靡然而变者乎岂特可以善其郷充此志也放诸四海而凖可也然则戴君之所以教者冝莫越于是矣乃书以寄之乾道六年七月十日
　　雷州学记
　　淳熙四年秋知雷州李侯以书来告曰雷旧有学宫比岁日以颓坏今焉尝治一新愿请记以诏其士且希白先生尝为是州冝公之所加念也惟希白先生实某之曽大父至和元年以殿中丞来守雷州今防壁题名具存故李侯援以为请然某幸得备帅事于此所当以风教为先务闻雷学之成虽防此请固愿有以告也而况李侯之言如此哉嗟乎舜跖之分善与利之间而巳矣譬之途焉善则天下之正逵而利则山径之邪曲也人顾舍其正而弗由以自陥于﨑岖荆棘之间独何欤物欲蔽之而不知善之所以为善故耳盖二者之分其端甚防而其差则甚逺学校之教将以讲而明之也故自其防则使之从事于洒扫应对进退之间以固其肌肤而束其筋骸又使之诵诗读书讲礼习乐以防泳其情性而兴发于义理师以导之友以成之故其所趋日入于善而自逺于利及其乆也其志益立其知益新而明夫善之所以为善则其于毫厘疑似之间皆有以详辨而谨察之如驾车结驷徐行正逵所见日广所进日逺虽欲驱之而使由于径不可得已故曰少成若天性习惯如自然此学之功也自学校之教不明为士者亦习于利而已故其处已临事狥于便安而不知其有非所冝安也于富贵利逹志夫苟得而不知其有非所冝得也夫惟狥于便安而志夫苟得则亦何所不至哉间视其所为虽有渉于善事而察其所萌则亦未免出于有所为而然至于挟防读书亦是意耳终身由之而以为当然是岂人之情也哉故曰性相近也习相逺也可不畏欤夫后之为治所以不及于古之世而其人才所以不及于古之人者常在于是然则学校之教其所系顾不重矣哉今李侯旣不鄙其士而新其学宫然其所以为教者则义不可以不明也故予独以善利之说告之使不迷其所趋雷之士诚能因予之言如古之学者从事于洒扫应对之际以防泳乎诗书礼乐之中从师亲友乆而勿舎将必有能辨之者亦非予言之所能尽也李侯名茆字叔茂长沙人
　　江陵府松滋县学记
　　乾道九年冬知江陵府松滋县事余君彦广以书来言曰松滋之为邑僻在大江之濵自兵戈以来其郷庐邑居固不能以复旧而又重以水潦为患沦垫迁徙之余庶事大抵苟且而学校为尤甚春秋奉祀防无以障风雨青衿散处莫适所依六年之秋知县事滕君琛始聚材陶瓦撤其故而更新之首严庙象备其彛器巳而讲肄栖息之所亦以次举其明年彦广实来亲帅其士者而劝程之又择其秀者而表厉之吟诵之声蔼如也今年秋复命甓工结宻其地自庙而及门又加黝垩之饰于其栋宇用释菜之礼以告其成自惟小邑寡民不敢为劳费第积其力时而为之故与滕君相继四年之间而后讫事愿不鄙为之记以风示邑之士庶防有以作兴焉某念今之为邑者急于簿书期防之报详于追胥督责之事则云举其职矣有能慨然于荒寒僻逺之区留意教养如二君之相继者岂不可贵哉而余君且将求其说以作兴其人才顾虽文字荒陋有不得辞也则为之说曰先王之教其大防见于孟氏之书曰学则三代共之皆所以明人伦也又曰谨庠序之教申之以孝弟之义是知学校以明伦为教而明伦以孝弟为先盖人道莫大乎亲亲而孝者为仁之本也古之人自冬温夏清昏定晨省以为孝自徐行后长者以为弟躬行是事黙体是心充而逹之不使私意闲于其问亲亲之理得而无一物不在吾仁之中孝弟之道有不可胜用者矣试以谂于邑之士孰无事亲从兄之心哉诚能相与劝勉朝夕讲磨以从事乎此然后知人伦之际尽其道为难而学之不可以巳也士之从事于此则夫风声气俗之所及闾里小民亦将视効而知劝畏威而寡罪以乐趋于淳厚之习然则顾不羙与嗟乎是乃先王建学之本意余君今日之所望于多士者冝莫先于此也遂书以寄之淳熙元年正月
　　冝州学记
　　淳熙四年某备位广右帅事以经略司主管机冝文字韩壁闻于朝曰壁清介岂弟愿假守符俾牧逺民诏为冝州便道之官宜为州被边所控制非一前此为州者日夜究切备御缮治财赋之不暇莫遑他议韩侯至官旣举其职则慨然念学校委废议所以修复之盖积累而后成庙宫旣严讲肄有堂生师有舎门庑庖湢悉具合境人士叹息诵咏伻来请记方韩侯之为是举也或者窃笑以为在边州乃不急之务且曰冝故寡士亦何必汲汲为某独以为不然盖爼豆之修则军旅之事斯循序而不忒教化兴行则祸难之气坐销于冥冥之中诗曰旣作泮宫淮夷攸服是有实理非虚言也建学于此使为士者知名教之重礼义之尊修其孝弟忠信则其细民亦将风动胥劝尊君亲上恊力一心守固攻克又孰御焉近而吾民旣巳和辑则夫境外聚落闻吾风者亦岂不感动有以伏其心志柔其肌肤其孰有不顺况于秉彛之心人皆有之竒才之出何间逺迩逺方固曰寡士然如唐之张公九龄出于曲江姜公公辅出于日南皆表然着见于后世冝之士由是而作兴安知异日不有继二公而出者乎又安知其所成就不有可过之者乎然则其可以寡士而忽诸故于其学之成乐为之书











　　南轩集卷九
　　钦定四库全书
　　南轩集巻十　　　　　　　宋　张栻　撰记
　　潭州重脩岳麓书院记
　　潭州岳麓书院开寳九年知州事朱洞之所作也后四十有五年李允则来为请于朝因得赐书藏焉是时山长周式以行义着祥符八年召见便殿拜国子主簿使归教授始诏因旧名赐额仍増给中秘书于是书院之称闻天下绍兴初更兵革灰烬十一仅存已而遂废乾道元年建安刘侯珙安抚湖南旣剔蠧夷奸民俗安靖则葺学校访儒雅思有以振起之湘人士合辞以书院请侯竦然曰是固章圣皇帝所以加惠一方劝厉长养以风天下者而可废乎廼属州学教授金华卲頴经纪其事未半岁而成大抵悉还旧规某从多士往观焉爱其山川之胜堂序之严裴徊不忍去喟而与之言曰侯之为是举也岂将使子羣居族谭但为决科利禄计乎抑岂使子习为言语文词之工而已乎盖欲成就人才以传斯道而济斯民也惟民之生厥有常性而不能以自逹故有頼于圣贤者出而开之是以二帝三王之政莫不以教学为先务至于孔子述作大备遂啓万世无穷之传其传果何与曰仁也仁人心也率性立命知天下而宰万物者也今夫目视而耳聴口言而足行以至于食饮起居之际谓道而有外夫是乌可乎虽然天理人欲同行异情毫厘之差霄壤之缪此所以求仁之难必贵于学以明之与善乎孟子之得传于孔氏而发人深切也齐宣王见一牛之觳而不忍则告之曰是心足以王矣古之人所以大过人者善推其所为而已论尧舜之道本于孝弟则欲其体夫徐行疾行之间指乍见孺子匍匐将入井之时则曰恻隠之心仁之端也于此焉求之则不差矣尝试察吾终日事亲从兄应物处事是端也其或发见亦知其所以然乎诚能黙识而存之扩充而逹之生生之妙油然于中则仁之大体岂不可得乎及其至也与天地合徳鬼神同用悠乆无疆变化莫测而其则初不逺也是乃圣贤所传之要从事焉终吾身而后已虽约居屏处庸何损得时行道事业满天下而亦何加于我哉侯旣属某为记遂书斯言以厉同志俾无忘侯之徳抑又以自厉云尔二年冬十有一月辛酉日南至右承务郎直秘阁赐紫金鱼袋广汉张某记
　　尧山漓江二坛记
　　古者诸侯各得祭其境内之山川山川之所以为神灵者以其气之所蒸能出云雨润泽羣物是故为之坛壝立之祝史设之牲币所以致吾祷祀之实而交孚乎隠显之际诚之不可掩也如此后世固亦有山川之祠而人其形宇其地则其失也乆矣夫山峙而川流是其形也而人之也何居其气之流通可以相接也而宇之也何居无其理而强为之虽百拜而祈备物以飨其有时而应也亦偶然而已耳淳熙二年之春某来守桂按其图籍覧观其山川所谓尧山者蟠防于东气象杰出环城之山大抵皆石而兹山独以壤天将雨则云气先冐其颠山之麓故有唐帝庙山因以得名而漓江逶迤自城之北转而东以逹于南清洁可鉴其源发于兴安与湘江同本而异故谓之漓而以水嫓之凢境内之水皆汇焉以是知尧山漓江为吾土之望其余莫能班也岁七月弥旬不雨禾且告病先一日斋戒以夜漏未尽望奠于城观之上曽未旋踵雷电交集一雨三日均浃四境邦人驩呼穑以大稔伏自念山川为吾土之望而坛壝未立祷祀无所其何以率吾民严昭事之意用惕然不敢宁乃俾临桂县尉范子文度髙明爽垲之地得于城之北叠彩岩之后隠然下临漓江而江之外正与尧山相直面势囬环表里呈露对筑二坛以奉祀事为屋三楹于坛之下以备风雨其外则绕以崇垣逾时而告成廼十有二月丁酉率僚吏躬祭其上以祈嗣岁事毕裴徊喟然叹息退而述所以为坛之意以告邦之人与来为政者使知事神之义在此而不在彼庶有以致其祷祀之实且得以传之于无穷云
　　楚望记
　　礼诸侯望祭其境内之山川必有坛壝以为岁时祈报之所今之为郡古诸侯国也江陵防旧楚一都防其山虽去郡为逺然迤逦聮络以属于当阳巫峡之间有自来矣而其浸则有如蜀江波涛吐吞弥亘千里长吏所当率民敬事弗怠而望祭之地乃或有阙始度寸金堤之防平旷爽垲爰筑二坛旣髙旣坚绕以周墙扁曰楚望盖取传所谓江汉沮漳楚之望也于其成率僚属以告惟神之灵佑此下土时其雨旸茂乃嘉生使永无水旱厉疫之忧惟吏与民各端乃心以承以引无替于厥初无使非鬼得以紊我常祀神人相保终古曷穷遂书以贻来者淳熙六年正月
　　道州重建濓溪周先生祠堂记
　　宋有天下明圣相继承平日乆元气胥防至昭陵之世盛矣宗工钜儒磊落相望于是时濂溪先生实出于防陵焉先生姓周字茂叔晩筑庐山之下以濂名其溪故世称为濂溪先生防陵之人言曰濂溪吾郷之里名也先生世家其间及寓于他邦而不忘其所自生故亦以是名溪而世或未知之耳惟先生仕不大显于时其泽不得究施然世之学者考论师友渊源以孔孟之遗意复明于千载之下实自先生发其端由是推之则先生之泽其何有穷哉盖自孔孟没而其微言仅存于简编更秦火之余汉世儒者号为穷经学古不过求于训诂章句之间其于文义不能无时有所益然大本之不究圣贤之心欝而不章而又有颛从事于文辞者其去古益以逺经生文士自岐为二涂及夫措之当世施于事为则又出于功利之末智力之所营若无所与于书者于是有异端者乗间而入横流于中国儒而言道徳性命者不入于老则入于释间有希世杰出之贤攘臂排之而其为说复未足以尽吾儒之指归故不足以抑其澜而或反以激其势嗟乎言学而莫适其序言治而不本于学言道徳性命而流入于虚诞吾儒之学其果如是乎哉陵夷至此亦云极矣及吾先生起于逺方乃超然有所自得于其心本乎易之太极中庸之诚以极乎天地万物之变化其教人使之志伊尹之志学顔子之学推之于治先王之礼乐刑政可举而行如指诸掌于是河南二程先生兄弟从而得其说推明究极之广大精防殆无余蕴学者始知夫孔孟之所以教盖在此而不在乎他学可以至于圣治不可以不本于学而道徳性命初不外乎日用之实其于致知力行具有条理而诐滛邪遁之说皆无以自隠可谓盛矣然则先生发端之功顾不大哉舂陵之学旧有先生祠实绍兴某年向侯子忞所建至于今淳熙五年赵侯汝谊以其地之狭也下车之始即议更度之为堂四楹并二程先生之像列于其中规模周宻称其尊事之实旣成使来谒记某谓先生之祠凢学皆当有之岂惟舂陵特在舂陵尤所当先者赵侯兹举知急务矣故为之论述如此以告后之人
　　衡州石皷山诸葛忠武侯祠记
　　自五伯功利之说兴谋国者不知先王仁义之为贵而竞于末涂秦遂以势力得天下然亦遂以亡汉髙帝起布衣一时豪杰翕然从之而其所以建立基本卒防项氏者乃三老董公仁不以勇义不以力之说也相传四百余年而曹氏簒汉诸葛忠武侯当此时间闗百为左右昭烈父子立国于蜀明讨贼之义不以强弱利害二其心盖凛凛乎三代之佐也侯之言曰汉贼不两立王业不偏安又曰臣鞠躬尽力死而后已至于成败利钝非臣之明所能逆睹嗟乎诵味斯言则侯之心可见矣虽不幸功业未究中道而殒然其扶皇极正人心挽囬先王仁义之风垂之万世与日月同其光明可也夫有天地则有三纲中国之所以异于外域人类之所以别于庶物者以是故耳若汨于利害之中而忘夫天理之正则虽有天下不能一朝居此侯所以不敢斯湏而忘讨贼之义尽其心力至死不悔者也方天下云扰之初侯独髙卧昭烈以帝室之冑三顾其庐而后起从之则夫出处之际固已有大过人者其治国立经陈纪而不为近图其用兵正义明律而不以诡计凢其所为悉本大公曽无纎毫姑息之意类皆非后世所可及至读其将没自表之辞则天下之物欲举不足以动之所养者深则所发者大理固然也曽子曰士不可以不毅若侯者其所谓且毅者欤孟子曰富贵不能滛贫贱不能移威武不能屈此之谓大丈夫若侯者所谓大丈夫非耶侯旣没蜀人追思时节祭于道后主用廷臣之议立庙沔阳使得申其敬去今千有余岁蜀汉间徃徃有祠奉祀不替侯之泽在人者深矣衡州石皷山旧亦有祠按蜀志昭烈牧荆州时侯以军师中郎将驻临蒸督零陵桂阳长沙三郡调赋以供军实临蒸今衡阳县是也蒸水出县境迳石皷山之左防于湘江则其庙食于此固宜考昌黎韩愈及刺史蒋防诗碑祠之立其来逺矣宋乾道戊子之岁湖南路提举常平范君成象始以图志搜访旧迹得废宇于榛莾中乃率提防刑狱郑君思恭知衡州赵君公迈乃徙于髙明而一新之移书俾某为记某谓侯之名不待祠而显而侯之心亦不待记而明然而仁贤昔时经履之地山川草木光采犹在表而出之以诏来世使见闻者竦然知所敬仰师慕当道术衰防之际其为益盖非浅也惟某不敏不足以推本侯胷中所存万一是则愧且惧焉耳
　　抚州重立唐鲁郡顔公祠记
　　唐鲁郡顔公在大歴中尝为抚州刺史宋至和二年知州事聂侯厚载始立公祠于郡之圃南丰曽公巩为之记而其地狭隘岁乆宇且敝坏绍兴十二年某之伯父滉为守即圃之地相其髙阜而徙焉比三十年复以颓废废之二年今赵侯晔实来考视叹息因其基而一新之以淳熙三年正月辛酉落成庙貌俨如升降俯仰不迫不陋使来请记某惟念公之大节终始凛然足以风厉后之为人臣者其所尝莅庙食是宜赵侯之举知政所本当有文字登载金石惟是南丰曽公之文于公行事论述为详学者之所诵习故某不复赘于言独推本君臣之义而显诗之俾时节侑飨亦庶防公之志云其词曰于皇大伦首曰君臣惟天所叙而敕乎人忠贵无隠义宁偷生敢有或逾紊我常经粤惟斯人林林而羣匪斯之纲孰条其棼允毅顔公千载之特是笃是明终始无忒方在平原独婴贼锋紏厥义旅孰不恱从洎登王朝剀言歴陈治忽攸闗敢毖于音彼奸眴侧三斥在外百折弥坚之死靡悔汝州之使人谕厥指公曰君命予奚可避凛然其辞豺狼所惮云何其行终以不返身虽可陨义则不磨用虽不究益则巳多立懦激顽于训于式翼彼大伦诏于罔极惟是临川公所尝临焄蒿凄怆英烈犹存有严其宫于今防秋圯倾芜荒新自今侯嗟尔君子来拜来祠瞻彼言言盍伏以思人之好徳相尔秉彛岂惟思之无或泚之撷芳于豆酌清于巵祈侑蒸尝声以歌诗
　　永州州学周先生祠堂记
　　零陵守福唐陈公辉下车之明年令信民恱廼思有以发扬前贤遗范贻诏多士它日偕通判州事贑上曽公廸诣郡学顾谓诸生曰永虽小郡而前軰钜公名徳徃徃辱居之如本朝范忠宣公范内翰公邹侍郎公皆旣建祠于学宫矣惟濂溪周先生嘉祐中尝倅此州而独未有以表出之岂所以为重道崇徳示教之意乎于是教授庐陵刘安世率诸生造府请就郡学殿宇之东厢辟先生祠前通判武冈弋阳方公畴以书走九江求先生像于先生诸孙得之陈公命零陵宰歴阳髙析董其事而成之绘像俨然栏楯周宻旣成属某为记某以晩生屡辞不获敬诵所闻以广其意先生讳敦頥字茂叔舂陵人歴官凢六迁至通判永州用吕正献公荐擢广南东路转运使判官改提防刑狱所临力行其志晩以病丐分司筑居庐山下有溪流其旁名之曰濂溪故世称为濂溪先生某尝闻程公大中倅南安先生为狱掾大中公视其气貌非常人与语果知道者因与为友故明道自十五六时闻先生论道遂厌科举之业慨然有求道之志伊川年十二三亦受学焉惟二程先生唱明道学论仁义忠信之实着天理时中之妙述帝王治化之原以续孟氏千载不传之道其所以自得者虽非师友可传而论其发端实自先生岂不懿乎先生着通书及拙赋皆行于世而又尝俾学者求孔顔所乐何事噫以此示人亦可谓深矣后之登斯祠者暏先生之仪容读先生之书赋求先生之心真积力乆希圣希贤必有得顔子之所乐者矣
　　濂溪周先生祠堂记【韶州】
　　淳熙二年冬广南东路提防刑狱公事詹君仪之以书抵某曰仪之幸得备使事念无以称上徳意始至披考故籍熙宁中濂溪先生实尝为此官今壁之题名具存仪之虽不敏敢不知所师慕且念宜有像设以诏后世庶防来者感动焉廼度地于治所曲江郡城之内唐相张公故祠之东为屋三楹以奉祀事且崇其门垣大书掲之严其扄钥以时啓闭十有一月告成愿请记某读其书喟然而叹曰詹君下车首为是举可谓知所先务矣其意岂不逺哉则不敢辞而为之书按防壁记所书先生以熙宁四年正月九日抵官下是年八月朔且移知南康军在官仅逾半载耳考其行事其见于先生之墓志者曰自广东转运判官改提防刑狱不惮瘴毒虽荒崖絶岛人迹所不至皆缓视徐按以洗寃泽物为巳任未及尽其所为而已告病求守南康以归而著作郎黄公庭坚作濂溪词亦称先生为使者进退官吏得罪者人自以为不寃以是二者观之亦可以想见当时施设之大槩矣虽然凢先生之所施设皆其学之所推非苟然也某尝攷先生之学渊源精粹实自得于其心而其妙乃在太极一图穷二气之所根极万化之所行而明主静之为本以见圣人之所以立人极而君子之所当脩为者由秦汉以来盖未有臻于斯也故其所养内克闇然而日章虽不得大施于时而莅官所至如春风和气随时发见被餙万物百世之下闻其风者犹将咨嗟兴起之不暇然则即其所尝临之地而绘像立祠以昭示来世岂非有志于名教者所宜汲汲者乎使后之人睹先生睟然之容而攷法其行事因先生详刑之心而究极其渊源则是祠之建其为益固有不可胜言者矣抑尝闻先生之论刑曰刑者民之司命情伪防瞹其变千状苟非中正明逹果防者不能治也夫中正者仁之所存而明逹者知之所行果防者又勇之所施也以是详刑本末具矣詹君之立祠为详刑者设也故某复以此系于终焉詹君严陵人尝为御史防主簿云十有二月丁酉记
　　南康军新立濂溪祠记
　　淳熙五年秋诏新安朱侯熹起家为南康守越明年三月至官慨然思所以仰称明天子徳意者首以兴教善俗为务力立濂溪周先生祠于学官以河南二程先生配贻书其友人张某曰濂溪先生尝领是邦祠像之立视他州尤不可以缓子盍为我记其意某既不克辞则以平日与侯习讲者述之以复焉自秦汉以来言治者汨于五伯功利之习求道者沦于异端空虚之说而于先王发政施仁之实圣人天理人伦之教莫克推寻而讲明之故言治若无预于学而求道者反不渉于事孔孟之书仅传而学者莫得其门而入生民不克睹乎三代之盛可胜叹哉惟先生崛起于千载之后独得防旨于残编防简之中推本太极以及乎隂阳五行之流布人物之所以生化于是知人之为至灵而性之为至善万理有其宗万物循其则举而措之则可见先生之所以为治者皆非私知之所出孔孟之意于以复明至于二程先王则又推而极之凡圣人之所以教人与学者之所以用功本末始终精析该备于是五伯功利之习无以乱其正异端空虚之说无以申其诬求道者有其序而言治者有所本其有功于圣门而流泽于后世顾不大矣哉春秋奉尝徧于学校礼则宜之而况此邦尝为先生所领之地祠像乆焉未设诚缺典也今朱侯下车未遑他议而首及乎此可谓得为政之本矣诗曰髙山仰止景行行止朱侯之所以望于来者岂不在于斯乎虽然某又有说焉盖自近嵗以来先生之书徧天下士知尊敬讲习者防多而其间未免或失其旨妄意髙逺不由其序游谈相夸不践其实反以病夫真若是者为吾道之罪人耳夫惟淳笃恳恻近思躬履不忽于卑下而审察乎细防是则为不负先生之训其于孔孟之门墙庶防乎可以循求而进也此又岂非朱侯所望于来者之意乎
　　三先生祠记
　　淳熙二年静江守臣张某即学宫明伦堂之旁立三先生祠濂溪周先生在东序明道程先生伊川程先生在西序绘像旣严以六月壬子率学之士俯伏而告成退则进而谂之曰师道之不可不立也乆矣良才羙质何世无之而后世之人才所以不古如者以夫师道之不立故也凢所谓为士者固曰以孔孟为宗然而莫知所以自进于孔孟之门墙则亦没世穷年伥伥然如旅人而已幸而有先觉者出得其传于千载之下私淑诸人使学者知夫儒学之真求之有道进之有序以克于异端之归去孔孟之世虽逺而与亲炙之者固亦何以相异独非幸哉是则秦汉以来师道之立宜莫盛于今也而近世学者诚知所信慕者盖鲜间有号为推尊则又或窃虚声以自髙而不克践其实顾反以为病是则师道虽在天下而学者亦莫知其立也桂之为州僻处岭外山防而水清士之秀羙者夫岂乏人惟见闻之未广而勉励之无从故某之区区首以立师道为急继自今瞻三先生之在此祠也其各起敬起慕求其书而读之味其言考其行讲论防绎心存而身履循之以进于孔孟之门墙将见人才之作兴与漓江为无穷矣此某之所望也且独不见濂溪先生之言乎曰师道立则善人多善人多则朝廷正而天下治嗟乎某之所望又岂特于邦之士云哉敢记而刻诸石
　　浏阳归鸿阁龟山杨諌议画像记
　　宋兴百有余年四方无虞风俗敦厚民不识干戈有儒生出于江南髙谈诗书自拟伊傅而实窃佛老之似济非鞅之术举世风动虽巨徳故老有莫能烛其奸者其时私说一行而始纷纷多事反理之评诡道之论日以益炽邪慝相乘卒兆裔夷之侮考其所致有自来矣靖康初龟山杨公任諌议大夫国子祭酒始推本论奏其学术之谬请追夺王爵罢去配飨虽当时余党犹伙公之说未得尽施然大綂中兴论议一正到如今学者知荆舒祸本而有不屑然则公之息邪说距诐行放滛辞以承孟氏者其功顾不大哉是冝列之学宫使韦布之士知所尊仰而况公旧所临流风善政之及祀事其可缺乎浏阳实潭之属邑绍圣初公尝辱为之宰嵗饥发廪以赈民而部使者以催科不给罪公公之徳于邑民也深矣后六十有六年建安章才卲来为政慨然念风烈咨故老葺公旧所谓飞鸿阁绘像于其上以示后学以慰邑人之思去而不忘也又六年贻书俾某记之某生晩识陋何足以窥公之蕴惟公师事河南二程先生得中庸鸢飞鱼跃之传于言意之表践履纯固卓然为一世儒宗故见于行事深切着明如此敢表而出之庶防慕用之万一云尔
　　昭州新立吏部侍郎邹公祠堂记
　　故尚书吏部侍郎邹公讳浩字至完学者称为道乡先生而不敢斥其名字在元符中为右正言以直諌显闻初贬新州建中靖国之元入朝为天子从臣崇宁二年又贬昭州处昭凢四嵗归没于常州其立朝大节载在史官播在天下固有不待纪述而传者某独尝谓人臣不以犯顔敢諌为难而忠诚笃至之为贵士君子不以一时名节为至而进徳终身之可慕若公始所论諌盖亦他人之所难言而考味其平生辞气曽防一毫着见再位于朝忧国深切重斥炎荒凛不少沮至于病且死语不及它独以时事为念方其少时道学行义已有称于世晩嵗益为中外所尊仰而公不居其成讲究切磋惟是之从盖尝从伊川程先生论学而上蔡谢公良佐龟山杨公时皆其所友也其任重道逺自强不息如此所谓忠诚笃至而进徳终身者若公非邪故其乐为天下后世诵之淳熙二年秋青江王光祖为昭州道桂问政所宜先某告以道乡先生当有祠盍图之则应曰诺明年春使来告成且曰郡故有公祠绍兴中守臣陈廷杰所建荒芜乆矣故其地卑陋亦不足以奉蒸尝按郡城之西北有所谓得志轩者公所尝防歴也下临长塘曰木梁广数十畆羣山环于前其秀曰龙岳旧为郡士张云卿之居公实名而记之栋宇今无复存者乃即其地为屋四楹绘公像于中门庑悉具又葺茅其下俾张氏之后人居而世守之敢请记某旣为之说而且有感焉国家列圣相继以纳諌容直为家法人臣虽甚触忤亦不至于前代加以重辟间有暂贬徙者旋即复还且又进用俾得以名节始终顾扶持公论培固邦基虽有頼于多士之助而其长养成就实非一日皆自列圣深仁厚泽中来也闻公之风者亦复有感于斯乎









　　南轩集卷十
　　钦定四库全书
　　南轩集巻十一　　　　　　宋　张栻　撰记
　　建宁府学游胡二公祠堂记
　　学者愽观载籍尚论古人攷迹而有以观其用察言而有以求其心则其相去乆逺虽越宇宙犹恨其不得身亲而炙之而况接吾耳目近出乡党而其模范典刑足以师表后学者哉建之为州素称多士近数十年之间御史游公文定胡公相继而出其模范典刑皆足以师表后学而接于其人之耳目又未有若是其近者也是以比岁以来为政而知务者继立二公之祠于学宫其所以开示学者尚论古人先于其近者之意亦云切矣盖隆兴癸未知府事陈侯正同始祠游公于东庑之北端后六年转运副使任侯文荐判官芮侯燀又以邦人之请命祠胡公且徙游公之祠为东西室于堂上未毕而皆去又五年今转运副使沈侯枢始因其绪而卒成之而教授王定方遂以书来属某为记某生晩矣虽不及二公而躬拜之然论其言行以与同志者共讲之则亦区区之愿也昔者窃闻之二程先生兄弟唱明道学于河南东南之士受业于门见推髙弟有三人焉曰上蔡谢公龟山杨公而游公其一也伊川先生尝称其徳器睟然问学日进政事亦絶人逺甚而杨公亦谓公心传自到诚于中形于外仪容辞令然有文望而知其为成徳君子也元符三年冬为监察御史旋出守郡事业不得大施独有中庸论孟说垂于世考其师友所称味其话言所传则夫造道之深流风之逺盖有可得而推者矣至若胡公虽不及河南之门然与防公及谢杨二君子防而讲于其说自得之奥在于春秋被遇明时执经入侍正大之论竦动当世所以扶三纲明大义抑邪说正人心亦可谓有功于斯文矣夫以二公之贤所立如此是岂独建人所得私以为其乡之先生哉今姑以其模范典刑接于耳目而论之则即夫建学而立祠焉亦其事之宜耳自今以来凢建人之防于学与夫四方之士徃来而有事于建之学者瞻二公之在此堂也必将竦然于中知所敬慕退而考其言行以泝其师友之渊源即其所至而益究夫问学之无穷则圣贤之门墙庶防其可循而入矣然则为是祠者夫岂徒然而已哉
　　静江府防壁题名记
　　自秦戍五岭汉开南粤逾岭以南次第入中国为郡县桂州本属零陵郡梁天监中始建州名已而更易离合不常唐末升为静江军节度然是时岭南已分为东西两道而西道所领实在邕管桂独得察州十余宋有天下四方万里罔不臣规模法制加详于前代景祐二年诏桂州兼广南西路兵马钤辖后十七年又诏兼经畧安抚于是始得颛制一路地望隆重其后复建大都督府之号而绍兴初遂以静江易其州选帅滋不轻合一路所领郡二十有五其外则覉縻之州七十有二又其外则诸小蕃罗殿自杞特磨白衣之属环之又其外则交趾大理等国属焉其地南入于海去帅所治水陆防四千余里其所控御亦可谓雄且剧矣然其土素瘠多荒茅篁竹风气异于北民之生理甚艰是以赋入寡少郡县亦例以迫束而又并边非止一面蛮夷之性不常赤子龙蛇交致其恩威乃克无事故其任责常重夫以选之不轻地之雄剧而任责之常重居其官者不亦旣难矣哉盖非特近者之察将逺者之无不烛焉非特目前之安将长乆之计其益焉而后可也然常人之情徃徃忽于小而暗于大锐于始而怠于终暏其着而不原于防望于人者常深而约于已者常不尽则其所以纲纪维持于数千里之间者乌得不旷廼事哉诗不云乎战战兢兢如临深渊如履薄氷此先王之所以谨乎侯度者也日朝廷乏使使某斯帅事且将两岁伏自念何所称塞而犹得待罪于此夙夜是惧暇日视防壁旧有刻悉书前任人名氏试攷一二则輙差误脱畧廼俾僚吏诸葛昕吴猎与郡之士加定订焉盖自开寳三年王师平岭南以乐继能为守至于今凢二百有七载合七十有六人书之于石而重刻之夫攷前政之名氏以诏其吏民亦后人之责也若其人之贤不肖指而问焉固不可得而掩亦足为方来者之儆也因并书置州建牧之大畧且述其所当任者而以自励焉在嘉祐中转运使李时中常摄帅事摄事本不当书以其政之羙而人之思之也特附着其间又以见善善不忘之意云
　　南楼记
　　广西转运判官所治便防之前故有楼栖官府之文书鬰而不治予毎睨而病之他日过之则焕然一新矣詹侯体仁觞予于其上倚槛而观凢四旁之嘉花羙木悉献其状而遥岑寸碧挺然屋山之隅楼之下为堂堂之前为亭皆幽野有趣予怪而问之詹侯笑曰吾皆因其旧云耳始吾辟楼之塞而观之则其羙已具易其楣桷之腐壊者与其窓户之隘狭者周以防楯而吾楼成焉又视其下居然一堂也则敞其檐桯而重饰之前有茀地去其积壤而柱之础存焉则又因之以为亭名吾楼曰南楼取其面势所直也堂曰梅雪因吾治之故名也亭曰湏友亭之旁植竹与梅与松吾将与之友亦且湏吾友朋而共乐乎此也为我书其扁且记之予叹詹侯之智能因其故而损益不宿劳不重费不出户庭而得羙观是可志也予于此窃有感焉嗟乎物之通塞固有其时哉向也人所贱弃弗顾之处一旦而吾曹相与谈笑周旋于其间辟暗鬰为光明变荒秽为整治此非其时也哉通塞固有时然使其不遇詹侯则归于废壊而巳时固存乎人哉凢物皆然岂独是邪且詹侯方以使指按行一路一路之郡邑亦广且伙矣政事之隳弛人情之鬰拂与夫利之所壅而病之所生盖不一矣詹侯将次第而振其弊导其鬰通其所壅而去其所病亦若为是楼因其故而损益不劳而有条也则斯人之所遇岂不在于斯时邪抑有待于詹侯者邪予方頼侯以免于戾其渉笔而俟也又岂特记是观覧之间而已邪楼之成以淳熙五年三月五日提防刑狱事廖侯季能实同予来观又十五日而予为之记詹侯严陵人名仪之廖侯南劔人名蘧予则广汉张某也
　　潭州重脩左右司理院记
　　狱重事也钦恤之义着于虞书其命咎繇曰明于五刑以弼五教盖古者刑罚之设教化未尝不存乎其中圣人之心固期于天下之无刑也孔子亦曰聴讼吾犹人也必也使无讼乎使之至于无讼者其必有道矣周衰先王之意不传而其法日壊故又曰上失其道民散乆矣如得其情则哀矜而勿喜夫得其情矣而继之以哀矜而勿喜则反本之思深忠厚恻怛所以防养斯民者为如何哉嗟乎推是心也使之至于无讼可也国朝艺祖开基恫念庶狱首革厯世之其在诸郡者旧有子城院军巡院开寳六年命子城院毋得收系改军廵为司冦始以士人为叅军天下巨镇得置左右两院者凢十有六太宗朝复更司冦为司理列圣相传防刑之令史不絶书虽有遭变故而基祚克巩则祖宗所以培植根本者有自来矣长沙在南方为一都防乾道戊子之嵗上命吴兴沈侯介来为牧侯以简重惠肃临民深为时诎举嬴之义节约自已用财以制未逾年而争讼衰庾库实独念左右院岁乆屋敝烦蒸胶鬱疠疫间作顾谓其属曰不幸教化之未孚民罹于狴犴或者其情之未得而横夭之适遭岂不甚痛议更撤而一新之捐钱肆百万贸财于山募民为役民争趋焉逾时而成坚乆燥实凢以时汛扫涤治之宜无不具备某谓此可以窥侯仁恕之心矣侯属某为记不获辝因念治狱所以多不得其平者盖有数说吏与利为市固所不论而或矜知乃以为聦明持姑息以惠奸慝上则视大官之趋向而重轻其手下则惑胥吏之浮言而二三其心不尽其情而一以威怵之不原其初而一以法绳之如是而不得其平者抑多矣无是数者之患邮罚丽于事而深存哀矜勿喜之意其庶几乎在上者又当端其一心勿以喜怒好恶一毫先之聴狱之成而审度其中隠于吾心竭忠爱之诚明教化之端以期无讼为本则非惟可以臻政平讼理之效而收辑人心感召和气其于邦本所助岂浅也哉遂书之以诏来者
　　存斋记
　　太极动而二气形二气形而万物化生人与物俱本乎此者也原物之始亦岂有不善者哉其善者天地之性也而孟子道性善独归之人者何哉盖人禀二气之正而物则其繁气也人之性善非被命受生之后而其性旋有是善也性本善而人禀天气之正初不隔其全然者耳若物则为气所昏而不能以自通也惟人全夫天地之性故有所主宰而为人之心所以异乎庶物者独在于此也是以君子贵于存之存之则在此不存则孰知其极哉存之则有物不存则果何所有哉故主一无适敬之方也无适则一矣主一则敬矣存之之道曷要于此乎诚能从事焉真积力乆则有所存者将洋洋乎察于上下而不可掩功用无穷变化日生性可得而全矣吾友吕季克敏而好义以存名斋其志逺矣属予为之记若予者盖矻矻自保之不暇而何以善于朋友然则斯记也非特以勉季克且将以自警欤
　　弗措斋记
　　金华卲元通名斋曰弗措以为朝夕讲习居处之地而求予为记其请厪甚予焉能忘言也中庸论诚之之道其目有五曰学曰问曰思曰辨曰行而五者皆责于弗措盖圣学与天地并髙明愽厚而悠乆无疆也学者竭终身之力勉勉不已犹惧不及而况于若存若亡暂作复辍其何益乎弗措之义大矣虽然入徳有门户得其门而入然后有进也夫子之教人循循善诱始学者问之即有用力之地而至于成徳亦不外是今欲求所持循而施吾弗措之功其可不深考之于夫子之遗经乎试举一端而论夫子之言曰弟子入则孝出则弟谨而信泛爱众而亲仁行有余力则以学文嗟乎是数言者视之若易而为之甚难騐之不逺而测之愈深圣人之言化工也学者如果有志盍亦于所谓入孝出弟所谓谨而信所谓泛爱亲仁者学之而弗措乎学然后知不足其间精防曲折未易尽也其亦问之而弗措乎思之未至终不为已物盍亦思之而弗措乎思之而有疑盍亦辨之而弗措乎思而得辨而明又盍行之而弗措乎是五者盖同体以相成相资而互相发也真积力乆所见益深所履益固而所以弗措者益有不可以已髙明愽厚端可驯而至矣噫学不躐等也譬诸燕人适越其道里之所从城郭之所经山川之阻脩风雨之晦必一一实履焉中道无画然后越可防也若坐环堵之室而望越之茫车不发轫而欲乗云驾风以遂抵越有是理哉且夫为孝必自冬温夏清昏定晨省始为弟必自徐行后长者始故善言学者必以洒扫应对进退为先焉惟夫弗措之为贵也吾子母忽于予言诚能服夫子之教而用力焉则希音至味吾子将自得于心矣
　　扩斋记
　　武夷胡广仲扁其斋曰扩其友张某敢起古义以告曰太极混沦生化之根阖辟二气枢纽羣动惟物由乎其间而莫之知惟人则能知之矣人之所以能知者以其为天地之心太极之动发见周流备乎已也然则心体不旣广大矣乎道义完具事事物物无不该无不徧者也而人顾乃局于血气之内而自小之虽曰自小之而其广大之体本自若是以贵夫能扩也然而知之之端不发则扩之之功亦无自而施故孟子谓凢有四端于我者知皆扩而充之矣夫恻隠羞恶辞让是非一萌于中亦知其所以然乎知其所以然则良心见矣此所谓若火之始燃泉之始逹扩者扩乎此者也扩之之道其惟穷理而居敬乎理明则有以精其知敬立则有以宅其知从事于斯涵泳不舍则其胷中将益开裕和乐而所得日新矣故充无欲害人之心而至于仁不可胜用充无穿窬之心而至于义不可胜用仁义之不可胜用岂自外来乎扩而至于如天地变化草木蕃亦吾心体之本然者也故扩者生道也恕之功也仁之方也学者所以未尽其心者也今广仲将体夫知之之端以致其扩之之力其进也孰御焉虽然世固有不乐狭陋而求以自扩者不流于放肆则将穷大而失其所居盖彼不知其有本也吾所谓扩者天理之素而彼所谓扩者人欲之为也学者又不可以不辩







　　南轩集卷十一
　　钦定四库全书
　　南轩集巻十二　　　　　　宋　张栻　撰记
　　无倦斋记
　　广西经畧使所治防事之西偏有斋直喜丰堂之后方而虚明于燕息为宜旧以缓帯名予惧其肆也更题曰无倦且志其故昔者洙泗之门子张问政夫子首吿之以无倦及季路之请益则又终之以无倦是知为政始终之道无越乎此也夫难存而易怠者心也吏者分天子之民而治焉受天子之土而守焉一日之间所为酬酢事物者亦不一端矣防防之所形纪纲之所寓常隠于所忽而坏于所因循纎毫之不谨而万绪之失其机方寸之不存而千里之受其害又况欲动而物乗意佚而形随其所差缪复何可胜计可不畏哉于是知圣人无倦之意深矣师也穷乎髙明而惧其所践之未笃也故使以居之无倦为本而继以行之以忠由也勇于进为而惧其有所忽也故旣吿以先之劳之及其请益则继以无倦以二子而圣人所以勉之者如此则在他人其所当从事抑可知矣虽然常人之情徃徃始之谨而末之慢守失于终事废于乆者盖多矣非敦笃乎敬者其能日新而无斁哉予于此惧书于坐右以自警并以告来者云
　　敬斋记
　　孟氏没圣学失传寥寥千数百载间学士大夫驰骛四出以求道泥传注溺文辞又不幸而髙明汨于异说终莫知其所止嗟夫道之难明也如此非道之难明也求之不得其本也宋兴又百余载有大儒出于河南兄弟并立发明天地之全古人之大体推其源流上继孟氏始晓然示人以致知笃敬为大学始终之要领世方乐于荒唐放旷之论穷大而失其归视斯言若易焉者而曽莫思其然也天下之生乆矣纷纭轇轕曰动曰植变化万端而人为天地之心盖万事具万理万理在万物而其妙着于人心一物不体则一理息一理息则一事废一理之息万理之紊也一事之废万事之堕也心也者贯万事统万理而为万物之主宰者也致知所以明是心也敬者所以持是心而勿失也故曰主一之谓敬又曰无适之谓一噫其必识夫所谓一而后有以用力也且吾视也听也言也手足之运动也曷为然乎知心之不离乎是则其可斯湏而不敬矣乎吾饥而食也渇而饮也朝作而夕息也夏葛而冬裘也孰使之乎知心之不外乎是则其可斯湏而不敬矣乎盖心生生而不穷者道也敬则生矣生则乌可已也怠则放放则死矣是以君子畏天命不敢荒宁惧其一失而同于庶物也仁夀崔子霖以敬名斋而请予记之予嘉其志之羙也则不敢辞吾乡之士徃徃秀伟杰出而吾子霖方有志于斯道以与朋逰共讲之予叹夫同志之鲜也乃今得吾子霖而子霖又将与其朋友共之知吾道之不孤也故乐为之书
　　拙斋记
　　旰江曽节夫以拙名其斋而请予为之记予喟而叹曰士病于不拙也乆矣文采之衒而声名之求知术之滋而机巧之竞争先以相胜诡遇以幸得而俗以盛薄士病于不拙也乆矣顷者始见吾子望乎容止退然若不安听乎言辞呐然若不足意吾子之不驰骛于斯世也已而旋观乎吾子之为则处已也介而接物也严又有以知吾子之能自守也今以拙名斋抑子之志如此而何以予之记为虽然子之求于予也防予言之可以辅仁也抑以子之质之羙予亦有望焉请试为子言之也予闻之义理之本于天者至精而无穷气禀之存乎人者虽羙而有限伊欲究夫无穷而化其有限舍学何以哉虽然所为进学之方则亦有道矣古之人于此盖终身焉若升髙之必自下若陟遐之必自迩此其用力岂苟然而已哉予又病夫学者之不拙也旁窥而窃取耳受而口传恃臆度而凿空虚难之不图而惟获之计序之不循而惟至之必乆之不务而惟速之欲若是而欲有诸其躬也难矣予是以病夫学者之不拙也稽诸洙泗之门子之家子舆非百世师乎圣人始以鲁称之而其于是道终以鲁得之所谓三省其身自反而缩与夫动容貌正顔色出辞气皆其平日所为用力者也战兢临履至于啓手足之际而后以为知免一箦之未正犹不敢安其终其学之有始有卒防于圣而全其天盖如此谓于是道以鲁得之非邪由予前所言士病于不拙者吾子旣无是之患矣由予后所言病夫学者之不拙者吾子其率是以勉之哉请无他求以子之家子舆为标凖而从事焉其可矣若夫安其所已能而倦其所未进则为拘于有限而息乎无穷是拙之流生害也吾子其必不然矣
　　隠斋记
　　予弟枃为袁州再阅月以书来曰某幸得备位郡守惧无以宣上之泽于斯民乃辟便斋于防事之旁日与同僚讲民之疾苦相与究复之于其暇则诵诗读书于其间以自培漑敢请名予嘉其意为大书隠斋字以寄盖取孟子恻隠之心之义夫所谓恻隠者恻然有隠云耳嗟夫是心乃子民之本也一日夕之间凢事物之至乎吾前与夫讲论之所及思虑之所萌所谓恻然以隠者如源泉之逹续而无穷新而有常流行而不可以已则其履度也岂有越思而其施于四境之内者虽不中不逺矣予其体是心而存之而充之勿使有害之者而已语曰君子学道则爱人所贵乎学者以其能爱人也嗟乎为政者苟惟不知是心之存则本旣不立矣虽有过絶人之才智亦何以观之哉抑又有一说焉人之情于其始也惴惴然惧其不克也汲汲焉忧其不及也察民之从违而未敢安也则是心之不存焉者寡矣及其乆也于意之得而偏于誉之闻而矜于令之行而忽则所谓隠然者将汨于因循而息于骄肆政之所繇隳也嗟乎可不惧哉而可不察哉又其可使箴儆之言不闻于吾耳哉并书之使刻寘于壁
　　困斋记
　　弋阳方君耕道谪居零陵其友庐陵胡君邦衡自海外以书抵之曰公取易困卦详玩而深索之则得所以处困之道矣耕道于是榜其斋曰困斋自号曰困叟其居闲而读易则谓之困交耕道可谓能尊其所闻矣在易之系辞三陈九卦意义深切至于困则曰困徳之辨也又曰困穷而通又曰困以寡怨呜呼圣人发明处困之义备尽于此其惠后世学者至矣是可不尽心以体之乎夫穷逹者在外者也理义者在我者也在外者存于时命而在我者无斯湏而可离世之惑者于其存于时命者乃欲人力而强移于其不可离者则违之而忘反居得则患失居失则觊得或能行于其所易而不能行于其所难能自保于安逸之时而有变于危穷之际是则非其心之正也穷逹乱之也君子则不然其心日夕皇皇然惟知在我者礼义之安而行宁防其它故其处困也致命而已于天何怨顺义而已于人何尤而反诸其躬则益念其所未至惟恐思之不精益勉其所未能惟恐行之不力是君子之处困抑其进徳深切之时也如斯而后庶防为不负圣人之训欤耕道徃以直道忤权臣旣而以非罪罹吏议方且责已自克好问不倦可谓知所处矣而邦衡以危言切论一贬岭海近二十年穷经自乐浩然以归其非有得于斯邪宜乎以此道相切励也又闻横渠先生之言曰贫贱忧戚庸玉女于成也噫安知造物者不以是金玉耕道之徳乎此岂特邦衡所望于耕道也耕道以记文见属栻虽晩生念不为无契是以不敢以固陋辞绍兴二十八年春二月戊申广汉张某记
　　敬简堂记
　　歴阳张侯安国治长沙旣逾时狱市清净庭无留民以其间暇辟堂为燕息之所而名以敬简他日与客落之顾谓某曰仆之名堂盖自比于昔人起居之有戒也子其为我敷畅厥义某谢不敏一再不获命因诵所闻而言曰圣贤论为政不曰才力盖事物之来其端无穷而人之才力虽极其大终有限量以有限量应无穷恐未免反为之役而有所不给也君子于此抑有要矣其惟敬乎盖心宰事物而敬者心之道所以生也生则万理森然而万事之纲緫摄于此凢至乎吾前者吾则因其然而酬酢之故动虽防而吾固经纬乎古之先事虽大而吾处之若起居饮食之常虽杂然并陈而厘分缕析条理不紊无他其纲旣立如鉴之形物各止其分而不与之俱徃也此所谓居敬而行简者欤若不知举其纲而徒简之务将见失生于所怠而患起于所忽乃所以为纷然多事矣故先觉君子谓餙私智以为竒非敬也简细故以自崇非敬也非敬则是心不存而万事乖析矣可不畏欤虽然若何而能敬克其所以害敬者则敬立矣害敬者莫甚于人欲自容貌顔色辞气之间而察之天理人欲丝毫之分耳遏止其欲而顺保其理则敬在其中引而逹之扩而充之则将有常而日新日新而无穷矣侯英迈不羣固已为当世之望诚能夙夜警励以进乎此则康济之业可大而岂特藩翰之最哉侯曰然则请书以为记以无忘子之言
　　仰止堂记
　　武夷宋子飞盖防从之旧也戊寅之夏自其乡触热来访予潇水之上留旣越月方念无以答其意者子飞谓某曰某家有小堂面直西山欲以仰止名之何如某曰请无以易斯名而某愿为记之子飞曰诺子之名是堂也岂徒取其伟观乎哉而某之为记也亦岂复叙其境物之胜抑将因名以逹义庶防相与之意云耳噫人生天地之中而与天地同体出乎万世之下而与圣人同心其惟仁乎诗曰髙山仰止景行行止夫子盖叹息焉曰诗之好仁如此仁之为道论其极致虽曰举者莫能胜行者莫能至然而圣人之教人求仁则具有涂辙论语一书明训备在熟读而深思深思而力体优防厌饫及其乆也当自知之有非人之所能与矣古之人起居寝食之间精察主一不知有外物之可慕他事之可为不知富贵之可喜忧患之可戚盖其中心汲汲于求仁而已是道也夫人皆可勉而进而用力者鲜无他所以疾之者多矣病之者多而不求以去之期为完人其以是终其身岂不大惑欤故学莫强于立志莫进于善思而莫害于自画莫病于自足莫罪于自弃今子飞旣以是名堂日防其间将咏仰止之诗以深念圣人之意当必慨然有感于中其惟笃信勿移弗得弗措期至于古人之域则如某者亦有望于切磋之益焉是以乐记之也
　　尊羙堂记
　　湖南转运使判官所治旧直潭州城之东南中更兵革徙于子城之中比嵗复即其旧为东西两防今且十载矣东则倚冈阜来者相继立亭观于上有登览之胜而其西独病于迫隘燕闲舒适无所可寓又西隔垣有地数亩盖茀不治也乾道八年冬建安黄公来为判官实治西防歴三时兴革刺举旣以次上而漕事益简乃以暇日视其地而加翦辟焉气象平旷若有待者将规以立宇防有主管文字废防易之得羡缗市材辑工为堂五楹仅逾月郡县不知而堂已克成植梅竹于前而其后为方沼向之茀不治者一旦为靓深夷衍之居于以问民事接賔客奉燕处无不宜者于是始与其东之亭观隠然相望而其迫隘之患亡矣公独过某而言曰子其为我名之使有以垂于后者某谢不敏则不可请退而思之它日言于公曰公之名堂岂独为是物景之羙哉其将有补于政也孔门论政之载于鲁论独所以告子张者反复为甚详焉所谓尊五羙者于以正已而施诸人盖无不备顾为政者力行何如耳其曰尊云者言当谨乎是而不可以慢也将以尊羙名公堂其可哉公曰诺是吾志也某又曰虽然不特是也圣人于五羙之后复继之以四恶之屏其儆戒方检之意深矣今虽以尊羙名堂而所谓屏恶之义盖亦不可不察也公旣以是二者体于身而推于有政又将以是察夫郡县之吏而进退之则善善恶恶之理庶防其亦得矣公曰善哉请书圣人之言于堂之中壁朝夕观覧以比夫几杖盘杅之铭戒而子为之记俾来者有攷焉于是乎书公名洧字清臣云









　　南轩集卷十二
　　钦定四库全书
　　南轩集巻十三　　　　　　宋　张栻　撰记
　　一乐堂记
　　上饶徐衡仲防育于龚氏为龚氏后长读书取科第事龚氏父母养生送终克共其子事年逾五十矣防宦四方求友访道有感于昔人正本明宗之义愓惧不敢宁乃言于朝愿归徐姓诏可其请方是时衡仲之父母俱存合百有五十六春秋而其伯氏【某】仲氏某及其季【某】亦皆无故雍雍愉愉与其兄弟奉二老者以为天下之乐殆无以易此也它日伯氏取孟子所谓一乐者以名其居之堂而衡仲求予为记予惟念徃岁道岳阳衡仲适为其州学官相与语于洞庭之野怆然及兹事予盖嘉其志賛其决而忧其为世俗之论所移也今衡仲中诚恳恻卒能成就其志又为龚氏调防立之后人所以处之者盖有余味义正而恩得天实相之且使其亲寿考康宁其兄弟在旁得全其所谓一乐者固予所咨嗟而乐记也原民之生与万物并于天地之间父天而母地本一而巳而于其身莫不有父母之亲兄弟之爱以至于宗支之属厘分缕析血脉贯通分虽殊而本实一此性之所具而天之所为也圣人有作立姓以别其系严宗以谨其承亦因夫性之自然理之所不可易者而已苟惟强离其所系而合于其所不可合是岂性也哉是故神不歆非祀而民不祀非族以此防民而春秋之时犹有身为诸侯而立异姓以莅祭祀如鄫子之为者圣人书之曰莒人防鄫谓其先无血食之理也岂不深切着明哉衡仲其讲扵此矣虽然引义而返其宗衡仲之所能为也返而全其所谓一乐者岂衡仲之所能为哉衡仲诚乐乎此也人伦之际昔人谓尽其分为难衡仲诚勉乎此也抑孟子之所谓三乐其难必者吾旣已得之扵天矣则夫其二端者又可不深体之乎予尝论三乐仰不愧俯不怍为本盖在已者可得而勉也诗云潜虽伏矣亦孔之昭君子之所不可及者其惟人之所不见乎衡仲而力进乎此以至扵无所愧怍之地则上有以宁其亲翕其兄弟而下有以推类而及人庶防乎克全而不憾矣予因记一乐而并及乎此亦朋友相儆励之意云衡仲名安国今为连山令
　　洁白堂记
　　劒南陈君自蜀以书抵予曰某不幸今不获奉共养深惟所以报亲者惟是澡身瀹徳庶防终身无玷缺之行则或可以塞万一之责家故有堂因取周诗白华孝子洁白之义名之曰洁白兄弟朝夕其间以警以戒敢请为记予虽未识陈君而尝闻之吾友魏掞之元履谓君直谅又得君书勤甚则不果辞虽然白华之章句逸矣其为义固不可以臆度独以予心之所谓孝子洁白者而以复于陈君焉惟人之生受之天地而本乎父母者也然则天地其父母乎父母其天地乎故不以事天之道事亲者不得为孝子不以事亲之道事天者不得为仁人传曰仁人不过乎物孝子不过乎物此之谓也然所谓物者果何谓乎盖其实然之理而已实然之理具诸其性有是性则备是形以生性无不善也凢其所为视听言动莫不有则焉皆天之理也性则然矣是故君子无敢不敬也非礼则勿视非礼则勿聼非礼则勿言非礼则勿动将以顺保其彛性庶防乎勿失盖全而生之者此也其可不以全而归之乎此所谓不过乎物孝子仁人事亲之道而所以事天者也洁白之义其有取扵斯乎有取扵斯则造次不可忘也战兢不可懈也由尽心以知性由存心以养性必期扵无媿歉若曽子所谓而今而后吾知免夫然后为尽人子之道也如予之不敏虽知此义勉焉而未至抱罔极之痛日夜以惧因陈君之请而有感扵中敢并取南陔相戒以养之义愿与吾党之士相戒以洁白其可乎陈君徃岁奉对大廷盖尽言无隐者今又孜孜然志扵古道充是心以徃吾知其终有以无负扵斯堂之名也然则可不懋乎陈君名槩字平甫云
　　思终堂记
　　永嘉郡许深夫从事湖南幕府之明年其尊父登仕没于官舍予徃吊之间又徃焉深夫位而请曰及之不天未丱而丧母吾家方穷空旣殡而无以葬逮省事则日夜防心不敢宁岁丁亥得地于瑞安县之北曰李奥泣血负土乃克卒事于时老父尝登斯丘而眷焉顾而曰异日我必葬是今者不幸至于大故殊州独哭数千里之逺惟是不孝之躯大惧陨越頼父之灵傥获归合于兆则将立堂其旁以为早莫瞻省时节祀飨之地未死之前敢不勉尽其力愿预请其名与记庶防佩服思惟有以大警其懈惰者则又泣予旣不果辞乃取礼传慎行其身不遗父母恶名可谓能终矣之义名之以思终且从而记之夫墓祭非古也体魄则降魂气在上故立之主以祀其精神之极而谨藏其体魄以竭其深长之思此古之人明扵鬼神之情状而笃扵孝爱之诚实者也然攷之周礼则有冢人之官凢祭于墓为尸是则成周盛时固亦有祭于其墓者虽非制礼之本经而出于人情之所不忍而其于义理不至于甚害则先王亦从而许之其必立之尸者乃亦所以致其精神而示飨之者非体魄之谓其为义抑精矣故夫后世以来立宇于墓道或立于其侧以为曕省祀飨之地至有援诸古义以为之名掲而出之顾名而思义比诸几杖盘杅之有铭有戒君子亦有所取而不废以人子之心拳拳于其亲者诚无巳也然则予之名斯堂岂无旨哉盖人子之于亲终其事之为难也所为终其事之难者亦在于吾身而已故于其亲之没睹桮棬则奉之而泣以吾亲之所尝御也见桑梓则竦然而敬以吾亲之所尝息也夫其于物也犹然而吾之此身乃受之于吾亲而为亲之遗体然则所以敬其身当何如耶故身体髪肤不敢毁伤不敢以遗体行殆夫于其形见者其守之之严固如此而其赋是形以生者盖以其具是性也然则又可使之或亏乎故自视听言动之不庄不钦以至朋友之不信事君之不忠莅官之不敬皆谓之非孝凢一毫有歉乎其中则为有辱乎其亲为其有以害于性故也故君子战战兢兢毎惧或失之凢欲以顺保其性以无失其身而无辱乎其亲由是观之至于曽子全而归之而后可谓之能终其事者矣所谓行身而不遗父母恶名者其在斯欤而世之昧者顾以富贵利逹为足以显其亲汲汲然求之曽不知枉道苟得戕贼天性莫此之甚而负乘播恶耻加遗体若挞市朝其得失为如何哉是则行身以其道则虽处贫贱而其所为事亲者未尝不得不以其道则至于居富贵而所为辱亲者盖益以滋甚矣自深夫之来湖南予数与之欵又于朋游间闻其尊父教之甚严以深夫哀之笃而请之厪也故为推言人子之道所以终其事者而勉之使思焉思而体之体之而不忘然后知终之之果为难也予抱罔极之痛久愓念此未知所济然则今日之所以吿深夫者是亦所以自励云耳乾道九年七月二十二日
　　名轩室记
　　或曰知道矣而常患其不能长一于已夫不能长一于已则道与巳尚为二物也执柯伐柯睨而视之犹以为逺呜呼是果为真知也欤其功未至也将使已化于道如水入水初无有间以全于天其必有本要矣其力行之积欤道与巳尚为二物则天理不备天理不备而不加省焉吾见道日有逺巳而已可不畏哉中庸曰苟不至徳至道不凝焉道至于凝斯能有之矣惟至徳可以凝道古之人礼仪三百威仪三千君臣父子兄弟夫妇朋友之际洒扫应对献酬交酢以至于坐立寝食之间无一而不在徳焉至纎至悉也所以成其天理而已盖毫厘之间不至则毫厘之间天理不在故学而时习之无时而不习也念念不忘天理也此所以至徳以凝道也及其乆也融然无间涣然和顺而内外精粗上下本末功用一贯无余力矣名吾轩曰时习夫习之有防絶者心过有以害之也心过尤难防一萌于中虽非视听所及而吾时习之功已防絶矣察之缓则滋长矣惟人安于故常以为防而忽焉而不知此岂可使之熟也哉今日一念之差而不痛以求改则明日兹念重在矣积而熟时习之功销矣不两立也是以君子惧焉萌于中必觉觉则痛惩而絶之如分桐叶然不可复续如此则过境自踈时习之功专以至于至徳以凝道顔子之不贰一絶不复生也名吾室曰不贰因书此自勉焉
　　多稼亭记
　　嵗辛卯之八月予过毗陵甲寅郡守嵩山晁伯彊置酒郡斋薄暮登城城有故亭塞下瞰阡陌方秋稲熟黄云蔽野相与裴徊纵观巳而月光皎然景气清净伯彊举觞属予曰斯亭者人以多稼名某假守于此嵗事适登君侯辱临得以从容一杯实天幸也将因而葺之愿为某记明日将行又以请且寄声相趣者三四予惟念春秋书法喜雨者有志乎民者也亭名多稼岂无意哉吏于斯者以暇时登临观稼穑之厪劳而念民生之不易其时之不可以夺其力之不可以不裕而又谨视其苖之肥瘠时夫雨旸之节以察吾政事之若否幸而一稔则又不敢以为已之能而益思勉其不可以怠者闵闵然皇皇然无湏臾而宁于心其庶矣乎吁是春秋之意也然则伯彊之复斯亭岂为游观者哉因书以寄甲寅之集通判州事呉兴葛谦问与焉伯彊名子徤谦问名郯
　　游东山记
　　嵗戊寅夏四月巳亥弋阳方畴耕道广汉张栻酌饯东平刘芮子驹于永之东山乆雨新霁天朗气清歩上絶顶山色如洗相与置酒于僧寺之西轩裵徊逺望于时零陵张纡公饰预焉俯仰庭户忽喟然而叹曰噫嘻此丞相范公忠宣之故居也坐客皆耸然起而问之公餙曰公居此时某始年十三四某之先人辱为公客故某亦得侍公公时巳苦目疾手执寸许玉用以摩按某未之识也则亟视之旁有小儿诳曰此石也公愕然曰非也此之谓玉呜呼公存诚至于不欺孺子则公之气象可想见已坐客皆咨嗟公饰又曰公居此西偏为屋仅三十楹盖与寺僧隣也诸孙皆尚防它日与寺僧僧愚无知至相诟骂直行过公前语防及公公漠然若不闻见者明日僧大悔惭局诣求谢亦卒无一言待之如初丞之士间有得进见公循循亲加训诱一日坐定有率尔而问曰范某于相公为何亲盖斥文正公之名时二子正平正思侍旁悚汗恐惧众亦惧公蹙頞乆而曰先公也言者大恐已而复以温词慰其心后亦与相见不絶公之度量虽曰天与其亦学以成之欤又二日问坐客曰郡士之登科者皆归矣而某人独未归耶或曰试学官也公愀然曰吏事近民精心于此学之要也始登科顾求从便安耶凢公言简而深足以埀世立教率类此自奉极俭约士从诸子游者时命之饭不过蔬三品彘胾不掩盘后有客至即以分饷不复更益某年防所记公如此不能细也于是坐客相与言曰江山如昔公不可得而复见矣而有如公饰者尚及见公所记之详如此岂易得哉而斯亭也经兵火煨烬之余屹然独存吾曹晩生亦与闻公之言行又岂偶然哉中庸曰君子动而世为天下道行而世为天下法言而世为天下则孟子曰闻下惠之风者鄙夫寛薄夫敦于公其信之矣子驹谓某曰盍记之以为异日传某虽不文至此其何敢辞也抑尝记某庚午嵗来永时寺僧有法贤者年八十余矣谓某言范丞相居此某时为沙弥毎见公遇朔望必陈所赐书及赐物列于堂上率家人子弟再拜伏阅呜呼公之不忘君父至此所谓在庙堂之上则忧其民处江湖之逺则忧其君文正公之心公得之矣请并附于记之末可乎皆曰诺时某弟枃妷懽兼偕逰后一日庚子记

　　南轩集巻十三
　　钦定四库全书
　　南轩集巻十四　　　　　　宋　张栻　撰序
　　经世纪年序
　　太史迁作十二国世表始记甲子起扵成周共和庚申之岁庚申而上则莫纪焉歴世寖逺其事杂见扵诸书靡适折则亦传疑而已本朝嘉祐中康节邵先生雍出扵河南穷徃知来精极扵数作皇极经世书上稽唐尧受命甲辰之元为编年谱如去外丙仲壬之祀康节以数推知之乃合扵尚书成汤旣没太甲元年之说因康节之谱编自尧甲辰至皇上乾道改元之岁凢三千五百二十有二年命之曰经世纪年以便观覧间有鄙见则因而明之如孟子谓尧舜三年之丧毕舜禹避尧舜之子而天下归之然后践天子位此乃帝王奉天命之大旨其可闇而弗章故皆书其服丧践位之实焉夏后相二十有八载寒浞弑相明年少康始生于有仍氏凢四十年而后祀夏配天下失旧物故扵此四十载独书少康出处而纪元载扵复国之岁以见少康之君臣经营宗祀絶而复续足以为万代之冠冕扵新莾之簒缺而不书盖吕氏不可间汉统而所假立惠帝子亦不得而纪元故独以称制书也以至周文王之称王武王之不纪元扵国皆汉儒传习之缪先觉君子辨之详矣故皆正而书之汉献之末曹丕虽称帝而昭烈以正义立于蜀诸葛亮相之则汉统乌得为絶故献帝之后即系昭烈年号书曰蜀汉逮后主亡国而始系魏凢此皆节目之大者嗟乎世有古今而古今不间扵一息事有万变而万变卒归扵一原盖理义根乎天命而存乎人心者不可没也是故易本太极春秋书元以着其体用其示后世至矣然则大易春秋之义其可以不明乎乾道三年正月甲子谨序
　　阃范序
　　天地位而人生乎其中其所以为人之道者以其有父子之亲长防之序夫妇之别而又有君臣之义朋友之交也是五者天下所命而非人之所能为有是性则具是道初不为圣愚而损益也圣人能尽其性故为人伦之至众人则有所蔽夺而沦失之耳虽然亦岂不可及哉圣人有教焉所以化其欲而反其初也舜之命契曰敬敷五教在寛寛云者渐濡涵养之使其所素有者自发也而咎繇亦曰天叙有典敕我五典五敦哉敕云者所以正其纲而敦云者所以厚其性也降及三代庠序之教尤详故孟子曰学则三代共之皆所以明人伦也明云者讲明之而使之识其理之所以然也然则人之所以为圣贤与夫圣贤之教人舍是五者其何以哉东莱吕祖谦伯防父为严陵教官与其友取易春秋书诗礼传鲁论孟子圣贤所以发明人伦之道见扵父子兄弟夫妇之际者悉笔之于编又泛攷子史诸书上下二千余载间凢可以示训者皆辑之惟其事之可法而巳载者之失实有所不计也惟其长之可取而已它为之未善有不暇问也间日携所编以示某而讲订焉未防而成名以阃范某谓此书行扵世家当藏之而人当学之也家庭闺阃之内郷里族党之间随其见之深浅味之短长笃敬力行皆足以有补然在学者则当由是而讲明之以求识其理之所以然者诚知是书所载莫非吾分内事而古之君子皆非有所为而为之则其精防亲切必有隠然自得于中者虽欲舍是而不由亦不可得矣书所登载未尽伯防尚继编云
　　论语说序
　　学者学乎孔子者也论语之书孔子之言行莫详焉所当终身尽心者冝莫先乎此也圣人之道至矣而其所以教人者大畧则亦可睹焉盖自始学则教之以为弟为子之职其品章条贯不过扵声气容色之间洒扫应对进退之事此虽为人事之始然所谓天道之至者初亦不外乎是圣人无隠乎尔也故自始学则有致知力行之地而极其终则有非思勉之所能及者亦贵扵行着习察尽其道而已矣孔子曰道之不行也我知之矣知者过之愚者不及也道之不明也我知之矣贤者过之不肖者不及也秦汉以来学者失其传其间虽或有志扵力行而其知不明擿埴索涂莫适所依以卒背扵中庸本朝河南君子始以穷理居敬之方开示学者使之有所循求以入尧舜之道扵是道学之传复明扵千载之下然近岁以来学者又失其旨曰吾惟求所谓知而已而扵躬行则忽焉故其所知特出扵臆度之见而无以有诸其躬识者盖忧之此特未知致知力行互相发之故也孔子曰学而不思则罔思而不学则殆厯攷圣贤之意盖欲使学者扵此二端兼致其力始则据其所知而行之行之力则知愈进知之深则行愈逹是知常在先而行未尝不随之也知有精粗必由粗以及精行有始终必自始以及终内外交正本末不遗条理如此而后可以言无弊然则声气容色之间洒扫应对进退之事乃致知力行之原也其可舍是而它求乎顾某何足以与明斯道輙因河南余论推以已见辑论语说为同志者切磋之资而又以此序冠于篇首焉
　　洙泗言仁序
　　昔者夫子讲道洙泗示人以求仁之方盖仁者天地之心天地之心而存乎人所谓仁也人惟蔽扵有已而不能以推失其所以为人之道故学必贵扵求仁也自孟子没寥寥千有余载间论语一书家藏人诵而真知其旨归者何人哉至本朝伊洛二程子始得其传其论仁亦异乎秦汉以下诸儒之说矣学者所当尽心也某读程子之书其间教门人取圣贤言仁处类聚以观而体认之因裒鲁论所载防程子之说于下而推以巳见题曰洙泗言仁与同志者共讲焉嗟乎仁虽难言然圣人教人求仁具有本末譬如饮食乃能知味故先其难而后其获所以为仁而难莫难扵克巳也学者要当立志尚友讲论问辩扵其所谓难者勉而勿舎及其乆也私欲浸消天理益明则其所造将有不可胜穷者若不惟躬行实践之务而懐蕲获之心起速成之意徒欲以聦明揣度扵语言求觧则失其传为愈甚矣故愚愿与同志者共讲之庶防不迷其大方焉
　　孟子讲义序
　　学者潜心孔孟必得其门而入愚以为莫先扵义利之辩盖圣学无所为而然也无所为而然者命之所以不已性之所以不偏而教之所以无穷也凢有所为而然者皆人欲之私而非天理之所存此义利之分也自未尝省察者言之终日之间鲜不为利矣非特名位货殖而后为利也斯湏之顷意之所向一渉扵有所为虽有浅深之不同而其狥已自私则一而已如孟子所谓内交要誉恶其声之类是也是心日滋则善端遏塞欲迩圣贤之门墙以求自得岂非却行以望及前人乎使谈髙说妙不过茫臆度譬犹无根之木无本之水其何益乎学者当立志以为先持敬以为本而精察扵动静之间毫厘之差审其为霄壌之判则有以用吾力矣学然后知不足平时未觉吾利欲之多也灼然有见扵义利之辨将日救过不暇由是而不舎则趣益深理益明而不可以已也孔子曰古之学者为已今之学者为人为人者无适而非利为己者无适而非义曰利虽在己之事亦为人也曰义则施诸人者亦莫非为己也嗟乎义利之辨大矣岂特学者治巳之所当先施之天下国家一也王者所以建立邦本垂防无疆以义故也而伯者所以防溺人心贻毒后世以利故也孟子当战国横流之时发挥天理遏止人欲深切着明拨乱反正之大纲也其防辞奥义备载七篇之书如某者虽曰服膺而学力未充何足以窥究万一试以所见与诸君共讲之愿无忽深思焉
　　胡子知言序
　　知言五峯胡先生之所着也先生讳宏字仁仲文定公之季子也自防志扵大道尝见杨中立先生于京师又从侯师圣先生扵荆门而卒传文定公之学优防南山之下余二十年玩心神明不舍昼夜力行所知亲切至到析太极精防之蕴穷皇王制作之端综事物扵一原贯古今扵一息指人欲之偏以见天理之全即形而下者而发无声无臭之妙使学者騐端倪之不逺而造髙深之无极体用该备可举而行晩嵗尝被召防不幸寝疾不克造朝而卒是书乃其平日之所自着其言约其义精诚道学之枢要制治之蓍也然先生之意毎自以为未足逮其疾革犹时有所更定盖未及脱藁而已啓手足矣或问扵某曰论语一书未尝明言性而子思中庸独扵首章一言之至于孟子始道性善然其为说则已简矣今先生是书扵论性特详焉无乃与圣贤之意异乎某应之曰无以异也夫子虽未尝指言性而子贡盖尝识之曰夫子之文章可得而闻也夫子之言性与天道不可得而闻也是岂真不可得而闻哉盖夫子之文章无非性与天道之流行也至孟子之时如杨朱墨翟告子之徒异说并兴孟子惧学者之惑而莫知所止也扵是指示大本而极言之盖有不得已焉耳矣又说今之异端直自以为识心见性其说诪张雄诞又非当时之比故髙明之士徃徃乐闻而喜趋之一溺其间则丧其本心万事隳弛毫厘之差霄壌之缪其祸盖有不可胜言者先生如此又乌得而忘言哉故其言有曰诚成天下之性性立天下之有情効天下之动而必继之曰心妙性情之徳又曰诚者命之道乎中者性之道乎仁者心之道乎而必继之曰惟仁者为能尽性至命学者诚能因其言而精察扵视听言动之间卓然知夫心之所以为妙则性命之理盖可黙识而先生之意所以不异扵古人者亦可得而言矣若乃不得其意而徒诵其言不知求仁而坐谈性命则防何其不流扵异端之归乎某顷获登门道义之诲浃洽扵中自惟不敏有负夙知輙序遗书贻于同志不韪之罪所不得而辞焉
　　五峯集序
　　五峯胡先生遗书有知言一编某旣序而传之同志矣近岁先生季子大时复裒辑先生所为诗文之属凢五巻以示某某反复而读之惟先生非有意扵为文者也其一时咏歌之所发盖所以舒写其性情而其他述作与夫答问徃来之书又皆所以明道义而叅异同非若世之为文者徒从事扵言语之间而已也又惟先生自早岁服膺文定公之教至于没齿惟其进徳之日新故其发见扵辞气议论之间者亦月异而岁不同虽然以先生之学而不得大施于时又不幸仅得中寿其见扵文字间者复止扵如此岂不甚可叹息至其所志之逺所造之深纲领之大义理之精后之人亦可以推而得焉淳熙三年元日序
　　江諌议奏藁序
　　諌议江公奏藁凢十有七篇上章执徐之岁徽宗皇帝亲万机厌朋党之论收召豪杰以自近放逐之臣相继起南荒越明年以建中靖国为元思与天下更始扵是公由奉常慱士擢左司諌自以不世之遇进见拳拳不敢不尽有所闻见言之惟恐不及而扵逺便佞敦友睦消党与客受直言尤极反复致意上徃徃开纳防奸人得柄公旋即补外窜贬流落以死天下惜之廼绍兴四禩有诏追録赠公諌议大夫制词有曰惟世道之多变致国论之靡常是非或出扵爱憎夷险独持扵一节权宠所忌窜斥莫还呜呼公亦庶防无憾矣某侧闻前軰道公事云方公在门下珍禽竒兽稍稍入内苑奏防力諌其渐后数日上谓公前所论继已悉罢遣时独一驯鹇不肯去上以杖击之顾内侍刻公姓名此杖上以志忠諌然则公言在当时不为不用矣一斥不复岂徽考意邪而获伸扵绍兴又岂非天也邪某得此书扵公之孙似祖伏而读之不知涕泗之横集嗟乎不有君子其能国乎自祖宗有天下留意多士仁宗皇帝涵濡长育四十二年而收其用为元祐之政元祐诸君子虽厄穷百罹而直道隐然流风所被论议着见扵元符之末建中靖国之初盖又彬彬如也元气不倾虽国家多故而中兴之日旋踵即见人才之为国重轻如此然则为国计者其可忘封殖爱防伸忠直之气遏导谀之萌以寿天下之脉而人臣幸登王朝其又可迟囬利害之涂自同寒蝉卒蹈委靡陵夷以负吾国家也郡学教授卲颖慨然锓版传后其所向慕又可知也公讳公望字民表云
　　赵氏行实序
　　戊戌之夏吾友赵子直以书抵予甚哀且曰先君子不幸而没惟其隠徳实行世之人鲜克知之不肖孤大惧失坠皇皇然裒集仅成编愿得文冠其首以信扵来者予拜受其书伏自念顷岁侍先忠献于余干始识子直之尊父见其貌毅而气平心固知其好义乐善君子也已而子直以嘉言擢上第官中朝有直声出而临民岂弟之实见扵行事持使者节风绩隐然扵是人始攷其源流所自而益知其父之贤今又得是编而读之慨然如见其人焉予观其书凢一言一行之细莫不备纪至扵其心志之所存亦皆推极而究见若子直可谓尽心扵其亲者矣语曰父在观其志父没观其行若子直扵其亲其观之也亦详且宻哉子尝攷扵礼矣礼有铭铭者自名也孝子孝孙所以称扬其先之羙而着之后世者也盖其中心汲汲然惟恐夫羙之不克章此卫孔悝之鼎铭所为作也今子直之为其心岂不本扵是哉然而以人之子孙而称扬其先其能以取信扵人者岂以其实而非诬故欤夫有善而弗知知而弗传与夫传之而诬君子皆以为耻予观子直之扵其亲致其知也深欲其传也切而其言则实而不浮也其信扵后夫果何疑也哉抑予又闻之人之欲扬其先之羙未若行其身无负之为先也以子直之贤进徳不怠异时推是心以终报吾君而发扵事业国人将称愿曰幸哉有子如此则其为显扬也又孰加邪又岂有不信之患也耶若予者求所以无坠乎先训而无忘乎先志凛凛焉毎惧莫之任也观子直之为则亦有感扵中焉扵是书扵其编之首子直名汝愚














　　南轩集卷十四
　　钦定四库全书
　　南轩集卷十五　　　　　　宋　张栻　撰序
　　南岳唱酬序
　　某来徃湖湘逾二纪梦寐衡岳之胜亦尝寄迹其间独未得登絶顶为快也乾道丁亥秋新安朱熹元晦来询予湘水之上留再阅月将道南山以归廼始偕为此逰而三山林用中择之亦与焉粤十有一月庚午自潭城渡湘水甲戌过石滩始望岳顶忽云气四合大雪纷集湏防深尺许予三人者饭道旁草舎人酌一巨杯上马行三十余里投宿草衣岩一时山川林壑之观已觉胜絶乙亥抵岳后丙子小憩甚雨暮未已从者皆有倦色湘潭彪居正徳羙来防亦意予之不能登也予独与元晦决防明当冐风雪亟登而夜半雨止起视明星烂然比晓日升旸谷矣徳羙以怯寒辞归予三人聮骑渡兴乐江宿雾尽巻诸峯玉立心目顿快遂饭黄心易竹舆由马迹桥登山始皆荒岭弥望已乃入大林壑崖邉时有积雪甚快溪流触石曲折有声琅琅日暮抵方广气象深窈八峯环立所谓莲花峯也登阁四望霜月皎皎寺皆版屋问老宿云用瓦輙为水雪冻裂自此如髙台上封皆然也戊寅明发穿小径入髙台寺门外万竹森然间为风雪所折特清爽可爱住山了信有诗声云良夜月明防牖间有猿啸清甚出寺即行古木寒藤中隂崖积雪厚防数尺望石凛如素锦屏日影下照林间氷堕锵然有声云隂骤起飞霰交集顷之乃止出西岭过天柱下福岩望南台厯马祖庵由寺背以登路亦不至甚狭遇险辄有石磴可歩陟逾二十余里过大明寺有飞雪数防自东岭来望见上封寺犹萦迂数里许乃至山髙草木坚瘦门外寒松皆拳曲拥肿樛枝下垂氷雪凝缀如苍龙白凤然寺宇悉以版障蔽否则云气嘘吸其间时不辨人物有穹林阁侍郎胡公题榜盖取韩子云壁潭潭穹林攸擢之语予与二友始息肩望祝融絶顶褰裳径徃顶上有石可坐数十人时烟霭未尽澄彻然羣峯峭立逺近异态其外四望然不知所极如大瀛海环之真竒观也湘水环帯山下五折乃北去寺僧指苍莾中云洞庭在焉晩归阁上观晴霞横帯千里夜宿方丈月照雪屋寒光射人泉声隔防冷然通夕恍不知此身踞千峯之上也巳卯武夷胡实广仲范念徳伯崇来防同游仙人桥路并石侧足以入前崖挺出下临万仭之壑凛凛不敢乆驻再上絶顶风劲甚望见逺岫次第呈露比昨观殊快寒威薄人呼酒举数酌犹不胜拥氊坐乃可支湏臾云气出岩腹腾涌如饙镏过南岭为风所飘空蒙杳霭顷刻不复见是夜风大作庚辰未晩雪击防有声惊觉将下山僧亦谓石磴氷结即不可歩遂亟由前岭以下路已滑甚有跌者下视白云滃浡弥漫吞吐林谷真有荡胷之势欲访李邺侯书堂则林深路絶不可徃矣行三十里许抵岳市宿胜业寺劲节堂盖自甲戍至庚辰凢七日经行上下数百里景物之羙不可殚叙间亦发扵吟咏更迭唱酬倒嚢得百四十有九篇虽一时之作不能尽工然亦可以见耳目所厯与夫兴寄所托异日或有攷焉乃裒而録之方己卯之夕中夜凛然拨残火相对念吾三人是数日间亦荒扵诗矣大抵事无大小羙恶流而不返皆足以丧志扵是始定要束翼日当止盖是后事虽有可歌者亦不复见扵诗矣嗟乎覧是编者其亦以吾三人者自儆乎哉作南岳唱酬序广汉郡张【某】敬夫云
　　送张荆州序
　　客问扵某曰张荆州之行子将何以吿之某应之曰吾将吿之以讲学客笑曰若是哉吾子之迂也荆州早岁发防大廷天子亲擢为第一盛名满天下入司帝制出典藩翰议论风采文章政事卓然絶人上流重地暂兹徃牧所以寄任之意甚重而天下士亦莫不引领以当世功名属扵公也夫以位逹而名章任重而望隆吾子顾以讲学吿之不亦迂乎某曰子以吾所谓讲学者果何也邪盖天下之患莫大扵自足自足则画矣信如子言荆州若挟是数者以居则仆尚何道惟荆州方且退然若诸生曽无一毫见扵顔面此仆之所以叹息慕向而讲学之说是以敢发也盖天下之物众矣纷沦轇轕日更于前可喜可怒可慕可愕所以荡耳目而动心志者何可以数计而吾以藐然之身当之知诱扵外一失其所止则迁扵物夫人者统役万物者也而顾乃为物役其可乎哉是以贵扵讲学也天下之事变亦不一矣防防之形节奏之防毫发呼吸之间得失利害有霄壌之势吾朝夕与之接一有所滞塞则昧防而失节其发也不审则其应也必盭一事之隳万事之所由隳也岂不可惧乎是以贵夫讲学也夫惟讲学而明理则执天下之物不固而应天下之变不胶吾扵天下之物无所恶而物无以累我皆为吾役者也吾扵天下之事无所厌而事无以汨我皆吾心之妙用也岂不有余裕乎又岂有穷极乎然所谓讲学者宁它求哉致其知而已知者吾所固有也本之六经以发其蕴泛观千载以极其变即事即物身亲格之超然会夫大宗则徳进业广有其地矣夫然故富贵不能滛贫贱不能移威武不能屈居天下之广居行天下之大道致君泽民真古所谓大臣者矣然则学其可忽乎诗云如切如磋如琢如磨此之谓也某旣以此吿客扵荆州之别也遂书以为献
　　送岳主管序
　　岳大用求予赠行之言予惟大用先世有勲伐于王家不幸中遭竒祸海内所叹而大用兄弟落南之乆困厄流离亦云极矣险阻艰难亦尝之备矣天日照临旧诬昭白大用扵此时得以自申人皆为大用喜而予独有说焉孟子谓生扵忧患而死扵安乐士之处忧患也日兢兢焉蹈难而履危有所恐而不敢肆生云者言其良心苖裔之发是固生道也若夫由乎安乐之中而不知省察狃扵安则怠流扵乐则肆怠且肆则放僻邪侈所由起其苖裔濯濯而本心沦丧矣虽然君子之处安乐也亦岂得而溺之哉素而行之心岂有二乎今大用比之曩时庶防日趋安乐之地矣独愿勿忘其初焉念先世之忠勤哀当时之祸变则夫孝爱之根于心者油然生矣感国家不赀之恩思报称之无所则夫忠义之根于心者油然生矣一饮食一起居皆不忘乎是凛凛乎惟恐不得嗣其先也则是心常存怠与肆无自而滋长虽处安乐乌得而溺之哉以大用之敏爽试以是自勉逺业其可旣乎乾道五年二月甲午朔
　　送曽裘父序
　　予闻南丰曽裘父之名旧矣所谓直谅多闻古之益友欤今年秋始见之于长沙则非特如前闻抑有过焉盖将潜心夫大学之源其所至未易度量也予念世衰共学者鲜天资秀羙之士徃徃为他岐所防溺而不反及见吾裘父立志之逺且大也愿交之心岂不慰哉然防面未乆而裘父归扵予心拳拳有不能已者虽欲无言得乎嗟乎道之不传也乆矣维天之命扵穆不已无一息之或间无一气之或停大和保合品彚流形则道岂有隠而不传者乎其不传也人自隔之耳人柰何而隔之物欲诱引偏倚滞吝拘扵形器而不能通也将以极夫上逹之事岂可不深惟之乎人受天地之中以生有是心也天命之谓性精防深奥非言所可穷极而妙其蕴者心也仁者心之所为妙也仁之意至亲切而亲切不足以形之仁之体至广大而广大不足以名之然求之之方夫岂逺乎即吾视听言动之着不可掩也有能扵此逹其端而防其源超然得之扵形器之表则洋洋上下体物不遗人仁而道不穷矣极其致则天也由孟子以来盖干有七百余嵗河南程子实闻而知之某也学乎程子之门者也岂能尽窥宫墙之羙哉以其所知而言之未知合与否也忧患不文独以致朋友切嗟之义而因以求益云异时重逢相与察日新之得则斯言亦或有取焉尔
　　送方耕道序
　　莆阳方耕道为尉善化予瞷之熟矣天资耿介临事不苟问于其所部则翕然称其清未尝扰民也间从予讲论问辨扵其秩满而归旣惜与之别且将有望焉则从而告之曰人之性善然自非上智生知之资其气禀不容无所偏学也者所以化其偏而若其善也气禀之偏其始甚防惟夫习而不察日以滋长非用力之深末由返也故传称强矫强矫云者揉而正之也顾耕道无恃夫天资之羙必深察其所偏致知力行勉自矫焉异时相见当观气质变化之浅深而知学力之进否也耕道勉之哉耕道起而请曰某亦颇知病之所在矣其将何以药之乎予又告之曰语所谓一言而可终身行之者其恕乎而其道乃在扵已所不欲勿施扵人而已要湏从事扵此乃知圣人之言真为要切也升髙自下陟遐自迩涵泳体察乆而勿舎则气之暴者可得而平量之隘者可得而扩患其近扵薄者将日趋扵忠厚患其失扵易者将积而为敦笃是则强矫之功也气质益化则天理寖存睟面盎背端有不可掩者学其有穷极哉如某者方朝夕自矫其偏之不暇异时亦望吾子有攷焉遂书为赠行之序
　　送刘圭父序
　　武夷刘圭父道长沙省其兄予获识之扵其行也徴赠言之义至于再三顾予者方自药其病之不暇而何足以问所宜嗟乎道二义与利而已矣义者亘古今通天下之正逵而利者犯荆棘入险阻之私迳也人之秉彛固有坦然正逹之可遵而乃不由之而反犯荆棘冐险阻颠防终身而不悔独何欤血气之动扵欲也动扵声色动扵货财以至扵爵禄之可慕则进以求逹知名之可利则锐扵求名不宁惟是凢一日夕之间起居饮食遇事接物苟私已自便之事意之所向无不趋之则天理灭而人道或防乎息矣其胸次营营岂得湏臾宁处扵斯世亦侥幸以苟免耳徒知有六尺血气之躯而不知其体元与天地相周流也岂不可惜乎虽然义内也本其良心之不可以自己者反而求之夫岂逺哉以圭父之才又盛年其仕扵时也人固曰宜而以亲疾之故求祠官方将杜门専意惟所以承顔节适者是念是图而弗暇它顾也则圭父之心岂与世之长骛扵利者比乎愿圭父以是焉观之念虑之起必察其为义乎为利乎诡遇获禽虽若邱陵吾弗屑也则所谓良心之不可以已者将日引月长旣乆且熟防防毫髪了然坐判扵胷中私迳永絶正逵大通驷马驾安车而王良造父为之先后夫孰御焉如仆不敏当防蹇以相与彷佛也
　　送严主簿序
　　吾友陈择之为予言其乡人章君尝谒端明汪公请所以教汪公告以当以正大为本章君它日以语吕伯恭伯恭谓当守斯言某以为斯言信羙矣然道之浩浩要有下手处在学者扵正大若何而存之盍试思夫人之所以不正大者果何由哉抑尝为之说曰有所偏党则不正矣有所系吝则不大矣是二者皆私也纎毫之萌则正大之体亡矣是当涵泳乎义理之中敬恭乎动静之际察夫偏党系吝而克去之则所谓正大者盖可存其体而得其用矣不然则扵此虽叹羙想象之不暇终亦莫由进也防吾友严庆曽当赴官清湘扵其行也书以为赠言淳熙二年至前十日
　　送钟尉序
　　善化尉鄱阳钟彦昭官满吿归求予言予顷为彦昭赋淇澳之首章请更推其义昔者洙泗之上盖尝举是诗矣子贡问贫而无謟富而无骄何如夫子以为未若贫而乐富而好礼子贡则举如切如磋如琢如磨以对而夫子以为可与言诗嗟乎子贡诚深扵诗者也然气质虽羙而有限天理至防而难明伊欲化其有限而着夫难明其惟学而已矣学也者所以成身也无以成其身则拘扵气质而不能以自通虽曰有是善而其不善者固多矣抑其所谓善者亦未免日沦扵私意而不自知也就其中虽间有所禀特异扵众者其事业终有尽量为可惜何者天理不明本不立故耳嗟乎恃羙质而不惟进学之务是亦自弃者也夫贫而无謟富而无骄质羙者可能至扵贫而乐富而好礼非有见乎天理者不能然也盖所谓乐者果何乐也耶而其好礼何以谓之礼也以乐与好礼视无謟无骄其气象不翅羙玉之扵碔砆也夫子开之以大道而进之以天理赐所以自省者深矣故引切磋琢磨以对赐知夫乐与好礼非学则不能也若赐亦可谓逹也已矣故大学传曰如切如磋者道学也如琢如磨者自脩也大学之云道学犹言致知也而云自脩则力行也致知力行互相发也盖致知以逹其行而力行以精其知工深力乆天理可得而明气质可得而化也彦昭慤而静质可谓羙矣然其谓无以羙质为可恃诵歌淇澳之诗而玩味子贡之所闻而力进乎大学之道一朝喟然而叹曰渊哉天理乎大哉学乎圣人不吾欺也则其趣将无穷而不可以已矣某之不敏相观而善政有望焉
　　送犹子焕炳序
　　侄子焕炳扶持母丧西还求予言以自警焕炳之祖四十一伯父雍公第三子也先公尝言伯父天资俊迈劲特十三四操笔为文章即有声入上庠诸老生争见之识度不凢方先公儿时毎期以公辅且贻之诗有曰文武兼资真丈夫又曰许身莫譲稷与契其意盖可见也见京师繁盛窃有翁仲铜駞之叹指当时贵人京甫軰谓朋友曰此軰行乱天下矣所志甚逺不幸才逾三十奉廷对未及唱第而没先公抚予兄仲随如子仲随亦仅及中嵗嫂氏守节复不登寿予兄弟虽不敢忘先志爱存给育惟力是尽在此行也然亦岂无望扵二侄哉予家起寒素豫公雍公以儒学显至扵我魏公逢时之难身任天下之重徳业光显予兄弟藐然惟惧荒坠不克承抑望扵我宗共勉励以羽以翼以无替我家二百年之轨范上焉亲师求仁发明天地之全古人之大体居则讲业传道出则继我魏公之业次焉尤当服孝弟忠信之训饬身谨行无为门户羞吾侄之归于乡也治丧事奉祭飨事长抚幼予将有观焉念祖先积累之艰勤而朝夕悚惕毋放于欲毋狃于逸毋交非朋毋从事于奢靡则予有望予又将察焉其能乆守是也则复有进焉呜呼尚深念哉
　　谕俗文
　　权发遣静江军府事
　　当軄到任访闻管下旧来风俗不羙事件理合先行
　　告谕下项
　　一访闻愚民无知遇有灾病等事妄听师巫等人邪说輙归罪父祖坟墓不吉发掘取棺栖寄它处谓之出祖动经年嵗不得归土契勘在法犯他人坟墓刑禁甚重岂有自己祖先旣已归土妄谓扵已不利自行发掘扵天理人情岂不伤害牓到日如有出祖未归土者仰限一月各复收葬过限不葬及今后有犯上项事节并许人陈吿依条施行
　　一访闻愚民无知丧葬之礼不遵法度装迎之际务为华饰墟墓之间过为屋宇及听僧人等诳诱多作縁事广办斋筵竭产假贷以侈靡相夸不能办者徃徃停丧不以时葬曽不知丧葬之礼务在主扵哀敬随家力量使亡者以时归土便是孝顺岂在侈靡无益亡者有害风俗
　　一访闻婚姻之际亦复僣度以财相狥以气相髙帷帐酒食过为华靡以至男女失时滛辟之讼多徃徃由此曽不知为父母之道要使男女及时各有所归婚姻结好岂为财物其侈靡等事一时之间徒足以欺乡闾无知之人而在身在家所损不细若有不悛当治其尤甚者以正风俗
　　一访闻愚民无知生子多不举在扵刑禁至重前后官司举行戒谕非不丁宁徃徃习俗未能悛改人各有生莫亲扵父母児女之爱何忍至此男女虽多它日岂不能相助营缉生计宁有反患不给之理以利灭亲悖逆天道如有不悛许人吿捉支赏依条施行
　　一访闻愚民无知病不服药妄听师巫滛祀謟祷因循至死反谓祈祷未至曽不之悔甚至卧病在床至亲不视极害义理契勘疾病生扵寒暑冲冐饮食失时自合问医用药治疗亲戚之间当兴孝慈之心相与照管其邻里等人亦合时来存问至扵师巫之说皆无是理只是撰造恐动使人离析亲党破损钱物枉坏性命上件诳惑百姓之人本府已出榜禁止捉押决定依条重作施行
　　一访闻郷落愚民诱引他人妻室贩卖他处谓之卷伴词讼到官追治监锢押徃寻覔縁此破荡者前后非一不知惩戒其卷伴之人官司自合严行惩治外亦縁细民徃徃不务安业葺理农事多徃南州兴贩逐锥刀之利动经年岁不返乡闾妻室无依以至为他人卷伴前去自今各仰依分安常营生自守保其家室无致招悔
　　右上件事理并仰乡民反复思念逓相吿谕父老长上教劝子弟共行遵依以善风俗或致犯法后悔难追各仰知悉











　　南轩集卷十五
　　钦定四库全书
　　南轩集巻十六　　　　　　宋　张栻　撰史论
　　汉楚争战
　　惟仁义足以得天下之心三王是也髙帝之兴亦有合乎此是以能剪暴秦防强项而卒基汉业方懐王遣将入闗诸老将固以为沛公素寛大长者而心归之至于三章之约其所以得乎民者深矣此非其所谓仁者欤予毎爱三老董公之说以为顺徳者昌逆徳者亡兵出无名事故不成名其为贼敌乃可服三军之众为义帝缟素声项羽之罪而讨之于是五十六万之师不谋而来从义之所感也使斯时髙帝不入彭城置酒髙防率诸侯穷羽所至而诛之天下即定矣惜其诚意不笃不能遂收汤武之功然汉卒胜楚卒亡者良由于此名正义立故也董公盖深知其理故其言又曰仁不以勇义不以力自留侯而下陈谋虽多而皆未之及呜呼董公其一时之逸民欤
　　萧曹相业
　　萧何佐髙帝定一代规模示宏逺矣髙帝征伐多在外何守闗中营缉根本汉所以得天下者以闗中根本先壮故也此何相业之大者又何为相之初首荐韩信为大将而三秦之计遂定此亦得为相用人之体曹参虽不逮何然以摧锋防阵勇敢果锐之气而使之治民乃能尽敛芒角以清浄为道遵何约束不务变更其人亦寛裕有识矣此参相业也然二子惜皆未之学以髙帝之资质何不能賛取逺追三代之法创业埀统贻之后嗣一时所定未免多袭秦故如井田封建等事皆不能复古在髙帝之世反者固已数起此在何为可憾也至参但知以清浄不扰为善而不知吕氏之祸巳复着见当逆为之处以折其谋惠帝忧不知所出但为滛乐不听政而曽不能引义以强其君心为可罪也矣
　　张子房平生出处
　　子房盖有儒者气象三代之后未易得也五世相韩笃春秋复讐之义始终以之其狙击秦政非轻举也其复讐之心苟得以一击而遂焉则亦慊矣此其大义根心建诸天地而不可泯者也子房之心非以功利也始终为韩而汉之爵禄不足以覊縻之山杨先生论之详矣故予以为有儒者之气象三代而后未易多得此其出处大致也至于从容髙帝之旁其计防不汲汲于售而所发动中节防使髙帝从之有不庸释者盖子房非有求于髙帝故能屈伸在已而动无不得此岂独可以知计名哉夫以髙帝之英武慢侮士大夫其视隋何郦食其陆贾軰皆侮而忽之至于如萧相国之功一旦下之廷尉亦不顾也独于子房盖敬而不敢慢顺而不可强则以子房所守在义而不以利故尔嗟乎秦汉以来士贱君肆正以在下者急于爵禄而上之人持此以为真足以骄天下之士故也若子房者其可得而骄之哉虽然以髙帝之英武而能虚已以听信子房盖亦可谓明也已矣可谓明也已矣
　　王陵陈平周勃处吕后之事如何
　　人臣之义当以王陵为正夫以吕氏之防暴欲王诸吕其谁扼之独问此三人者盖亦有所惮也非特惮此三人盖实惮髙帝之余威流泽之在天下也陵引髙帝白马之盟以对其言明切固足以折其奸心如砥柱之遏横流也使二子者对复如陵吾知吕氏将悚焉若髙帝临之在上且惧天下之变或缩而不敢未可知也彼二子者乃唯然从之反有以安其邪志而遂其防谋既分王诸吕而吕氏羽翼成就气焰増长然则吕氏之欲簒汉二子实助之予谓二子方对吕氏时其心特畏死耳未有安汉之谋也退而闻王陵之责愿髙帝之眷思天下后世之议于是而不遑则有卒安社稷之言耳虽然使二子未及施计先吕氏而死则是乃畔汉辅吕不忠之臣尚何道哉抑二子安刘氏之计亦踈矣不遏之于爪牙未就之初而捄之于搏击磔裂之后观其闲防深念与刼郦寄入北军等事亦可谓窘廹侥幸之甚夫岂全谋哉郦寄不可刼北军不可入吕湏之谋行则亦殆矣忠于人国者顾如是哉人臣之立朝徇义而已利害所不当顾也功业之成不必渐出于吾身也义理苟存则国家可存矣借使王陵以正对平勃又以正对吕氏一日而尸三子于朝三子虽死而大义固巳立皎然如白日轰然如震霆天下之义士将不旋踵四面并起而亡吕氏矣安刘氏者岂独二子为能哉使人臣当变故之际畏死贪生不知徇义而曰吾欲用权以济事于后此则国家何所赖焉乱臣贼子所以接踵于后世也其弊至于如荀彧冯道之徒而论者犹或贤之岂不哀哉夫所贵乎权者谓其委曲以行其正也若狄仁杰是已其始终之论皆以母子天性为言拳拳然日以复庐陵王为事然其所以纡余曲折而卒成其志者则用功深矣潜授五龙夹日以飞仁杰岂必功业于其身者哉人臣之义当以王陵为正济大事者当以狄仁杰为法
　　文帝为治本末
　　文帝初政良有可观盖制事周宻为虑深逺恳恻之意有以得人之心三代而下亦未易多见也文帝以庶子防藩国入践大统知巳之立为汉社稷非为已也故不敢以为巳私有司请建太子则先示愽求贤圣之义而又推之于呉王淮南王有司请王诸子则先推诸兄之无后者而立之其辞气温润不廹其义诚足以感人也凢所以施惠于民者类非虚文皆有诚意存乎其间千载之下即事而察之不可掩也史于其编年曰帝既施惠天下诸侯四夷逺近驩洽乃修代来功观诸此又可见其明先后之宜而不敢私巳作史者亦可谓善发明矣其待夷狄盖亦有道以南越尉佗之强恣自髙帝犹难于服之而帝特施恩惠遣使遗以一书而佗即自去帝制下令国中称汉皇帝贤天子皇恐报书不敢慢予尝详味帝所与书则知忠信之可行于蛮貊如此书之首辞曰朕髙皇帝侧室子也弃外奉北藩于代盖后世之待夷狄徃徃好为夸辞于是等皆在所盖覆矫餙以示之者也而帝一以其实告语之彼亦豪杰也见吾推诚如此则又安得不服故其报书首曰老夫故越吏也文帝不以髙帝侧室之子为讳则佗敢以越吏为歉哉若吾以骄辞盖之则彼亦且慢以应我必然矣推此一端忠信可行于蛮貊可不信哉以文帝天资之羙初政小心畏忌之时得道学之臣佐之治功之起岂不可追三代之余风惜其大臣不过綘灌申屠嘉之徒独有一贾谊为当时英俊而谊之身盖自多所可恨而卒亦不见庸也故以帝之贤仅能为一时之小康无以埀法于后世如淮南薄昭之事未免防于刑名之家衰世之事至于即位嵗乆怠肆亦萌新垣平之邪说故得以入之然终以其天资之髙旋即悟也其终诏有曰惟年之乆长惧于不终盖可见帝之能察乎此矣呜呼亦贤矣哉故予犹重惜其诸臣之无以佐下风也
　　贾董奏篇其间议论孰得孰失
　　贾生英俊之才若董相则知学者也治安之策可谓通达当世之务然未免乎有激发暴露之气其才则然也天人之对虽若缓而不切然反复诵味渊源纯粹盖有余意以其自学问涵飬中来也读其奏篇则二子气象如在目中而其平生出处语黙亦可验于是矣以武帝好大喜功多欲之心使其听仲舒之言则天下蒙其福矣孰谓缓而不切邪
　　武帝奢费无度穷兵黩武而不至乱亡前軰虽云尝论之尚有可防绎者
　　武帝奢侈穷黩之事与秦皇相去何能尺寸然不至于乱亡者有四事焉髙帝寛大文景惠飬其得民也深流泽渗漉未能遽冺非若秦自商鞅以来根本巳蹶民独迫于威而强服耳此一也武帝所为每与六经戾夫岂真能尚儒者然犹表章六经聘召儒生为稽古礼文之事未至荡然尽弃名教如秦之为此二也轮防之诏虽云巳晩然详味其辞盖真知悔者诚意所动固足以回天人之心自诏下之后不复萌前日之为思与民休息矣与卒死于行而不知悟者盖甚有间秦穆之誓圣人取其悔过列之于书予于轮防之诏毎三复焉盖以为存亡之几所系耳此三也惟其能悔过也故自是之后侈欲之机息而清明之虑生是以能审于付托昭帝之初霍光当政述文景之事以培埴本根于是兴利之源窒而惠泽复流有以祁天永命矣此四也以四者相湏而维持是以能保其祚然向使武帝老不知悔死于炽然私欲之中则决不能善处其后虽使頼髙文景之泽以免其身旋即殆矣故予深有取于轮防之诏以为存亡之几所系也然其能卒知悔者则以其平日犹知诵习六经之言听儒生之论至于力衰而意怠则善端有时而萌故耳然则其所以不至乱亡者亦岂偶然也哉
　　汉家杂伯
　　学者要湏先明王伯之辨而后可论治体王伯之辨莫明于孟子大抵王者之政皆无所为而为之伯者则莫非有为而然也无所为者天理义之公也有所为者人欲利之私也攷左氏所载齐威晋文之事其间岂无可喜者要莫非有所为而然攷其迹而其心术之所存固不可掩也宣帝谓汉家杂伯固其所趋若此然在汉家论之则盖亦不易之论也自髙祖取天下固以天下为已利而非若汤武吊民伐罪之心故其即位之后反者数起而莫之禁利之所在固其所趋也至其立国规模大抵皆因秦旧而无复三代封建井田公共天下之心矣其合于王道者如约法三章为义帝发防要亦未免有假之之意其诚不孚也则其杂伯固有自来夫王道如精金羙玉岂容杂也杂之则是亦伯而巳矣惟文帝天资为近之然其薫习操术亦杂于黄老刑名攷其施设动皆有术但其资羙而术髙耳深攷自可见至于宣帝则又伯之下者威丈之罪人也西京之亡自宣帝始盖文景飬民之意至是而尽消靡矣且宣帝岂真知所谓徳教者哉而以为不可用也如元帝之好儒生盖窃其近似之名委靡柔懦败壊天下者其何徳教之云夫惟王者之政其心本乎天理建立人纪施于万事仁立义行而无偏弊不举之处此古人之所以制治保邦而埀裕乎无疆者后世未尝真知王道顾曰儒生之说迂阔而难行盖亦未之思矣
　　丙魏得失
　　魏相所存不得为正观其有许史之累则可见矣夫欲其说之行而假许史以为重此诡遇获禽之心君子不道也然其为相亦有可取者四方有异闻或有逆贼灾变輙奏言之此诚宰相事也其谏伐匈奴书有曰今郡国守相多不实选风俗尤薄水旱不时按今年子弟杀父兄妻杀夫者凢二百二十二人臣愚以此非小变也凢此在它人不知为忧者而相独知忧之亦概乎有闻矣故予甚惜其进之不能以正也进不以正则牵制徇从之事必多而感格正捄之风或鲜矣丙吉深厚不伐在它人亦所难者其徳厚可称也其为相若寛缓者虽天资则然意亦以宣帝之政尚猛而有矫之之意欤然抑亦太甚矣至于韩延寿杨恽之死则亦莫能捄也吉见谓不亲小事知大体二卿之死夫岂事之小者邪滥刑若是其于大体何有若语其才识盖不逮相逺矣霍光得失班固所论之外尙有可议否
　　霍光天资重厚故可以当大事而其所以失则由于不学之故也人臣之功至于周公无以加矣而诗人形容其盛徳则曰公孙硕肤赤舄几几夫何其温恭谦厚也是则虽以天子叔父之尊处人臣之极位有盖世之功业而玩其气象岂有一毫权势之居而人之视之也但见其道徳之可尊而亦岂觉权势之可惮哉孟子曰事亲若曽子可也而后之君子亦曰事君若周公可也如曽子之事亲适为人子之能尽其分者耳非有加也如周公之事君亦然盖在其身所当为者而何一毫有于巳也周公惟无一毫有于巳也是故徳盛而愈恭事业为无穷也光之所建立想负于其身横于其心而不能以弭忘惟其不能以弭忘故其气焰不可掩威势日以盛权利之途人争趋之非惟家人子弟门生故吏驯习骄纵而不可戢光之身亦不自知其安且肆矣此防于乃国败于乃家之原也可不畏哉故其一时用舍进退例出于私意以苏武之忠节进不由巳仅得典属国而大司马长史虽如杨敞之庸谬亦得为宰相至于如魏相萧望之之才皆摈不用田千秋小不当意则其壻即论死作威作福盖如此隂妻之邪谋未论其不能白发于后使其妻邪谋至此而人敢为之助而无复言其奸则履霜坚氷驯致其道夫岂一日之故哉光至此亦无全理矣原其始皆由于其心以宠利居成功不知为人臣之分故曰不学之过也虽然后之儒生如班固軰盖尝以不学病光矣然使其当小利害仅如毫髪鲜不防其所守望其如光凛然当大事屹如山岳其可得哉然则光虽有不学之病而其自得于天资者盖亦有不可及后之儒生虽自号为学者讥议前人而反无以自立则亦何贵乎学哉予谓人才如光軰学者要当观其大节先取其所长而后议其所蔽反身而察焉则庶几为蓄徳之要不然所论虽似髙亦为虚言而巳矣
　　萧望之刘向所处得失
　　望之更生辅元帝初政以元帝天资之弱而外有史髙緫朝廷之事内有恭显制枢机之权二子居其间可谓孤弱之势危疑之时矣所以处之之道要当艰深其虑正固其守诚意恳恻以广上心人才兼收以强国势谨其为勿使有差宻其机勿使或露积之以乆上心开明人才众多羣心归而理势顺庶几有可为者此在易屯膏小贞之义也而二子处之盖甚踈矣其绸缪经理未尝有一日之功也遽白罢中书宦官其机盖巳尽露而无余防既不蒙信用而中外小人并起而乘之身之死逐不足道而当时之事遂不可复捄甚矣二子之踈也况其所为自多不正用人要当公天下之选而二子者不惟其贤惟其附已不知小人迎合于外者讵可保邪故以郑朋之倾邪而使之待诏至于华龙之污秽亦欲入其党彼盖有以召之也在易有之君子以逺小人不恶而严所谓严者严其在我者也二子处羣小之间而不严如是其可得乎袁安任隗当梁冀强横之时非惟不能加害而卒能去之以安隗所处之严故也故史称安隗素行髙冀未有以害之斯言诚有味也二子曽不知此邪至于使外亲上变事与子上书则又其甚矣予观二子所执虽正然恳诚之心不笃势利之念相交以天下之公义而行之以一巳之私盖不知学之弊也吁可惜哉然昔人未可以一失防其平生若更生经歴忧患晩嵗气象殊胜于前处王氏之际庶几为忧国敦笃者矣



　　南轩集巻十六
　　钦定四库全书
　　南轩集巻十七　　　　　　宋　张栻　撰史论
　　西汉儒者名节何以不竞
　　名节之称起于衰世昔之儒者学问素充其施于用随事着见不蕲于立节而其节不可夺不蕲乎狥名而其名随之在巳初无一毫加意也至于世衰道防于陵迟委靡之中而有能防然自立者则世以名节归之而士君子道学未至则亦以此自负吁亦小矣然而名节之称虽起于衰世而于衰世之中实亦有頼乎此使并与是焉而俱亡则亦无以为国矣西汉之儒者予甚病之盖自董相申公数人之外自余徃徃以占毕诂训为儒无复气象上焉既不能推寻问学之源流而其次又不能以名节立于衰世其亦何所贵于儒也考其所自亦由上之人有以致之自髙帝鄙薄儒生文景则尙黄老武虽号为表章然狥其文而不究其实适足以为害至宣帝则又明示所以不崇尙之意矣则其挫抑摧沮之余不复自振固冝然儒者之学岂必为一时贵尙而后免邪待文王而后兴者凢民也汉之儒者自叔孙通师弟子固皆以利禄为事至于公孙丞相印封侯学士皆群然歆慕之其流如夏侯胜之刚果犹有明经取青紫之言况它人乎盖其习俗胥靡之陋一至于此冝乎王莾簒窃之日贡符献瑞一朝成羣而能自洁者班班仅有见于史也故光武中兴力矫斯弊尊徳义贵隐逸以变其风而中世以后人才軰出虽视昔之儒者有愧然在衰世之中守义不变盖有足尙者矣至于桓灵之后国势奄奄羣奸并起睥睨神器未敢即取者亦一时君子维持之力也然则名节之称在君子则为未尽而于国家亦何负哉盖不可不思也
　　自元成以后居位大臣有可取者否
　　西汉末世风节不竞居位大臣号为有正论者不过王嘉何武师丹耳在波荡风靡之中诚亦可取比之光禹则甚有间矣然西汉末年正如病者元气先败凢疾皆得以入之而皆得以亡之为当时大臣者要当力陈国势根本之已蹶劝人主以自强于徳多求贤才以自辅庶可以扶助元气消靡沉痼若不循其本而姑因一事之谬一人之进而指陈之纵使一事之正一人之去亦将有继其后者终无益也故哀帝之末董贤虽去而王氏即起遂以亡汉矣自成帝以来受病之痼且大者乃在王氏如丁傅董贤之徒又特一时乘间之疾耳在位者当深以王氏为虑以王氏为虑当如予所言先劝人主以自强于徳自强于徳则不宜少有差失顾反尊傅氏宠董贤以重失天下之心是益自削而増助王氏之势耳故莾得以拱手而乘其后惜当时论者皆不知及此也可胜叹哉
　　自髙帝诸将之外其余汉将孰贤
　　汉将诚当以赵充国为防凢将之病患于勇而不详也充国盖更军事多矣及闻西羗之事则不敢以遽而曰兵难遥度愿驰至金城图上方畧其不敢忽如此盖思虑之深经歴之多孔子所谓临事而惧好谋而成者也将之病在于急近功也充国则图其万全陈屯田十二利持乆而为不可动之计其规摹与孔明渭上之师何以异哉将之病在于果于杀而不防百姓也充国任阃外之寄而为国家根本之虑要使百姓安边圉强而西戎坐消焉此殆三代之将非战国以来摧锋折敌者所可班也反复防其规模味其风旨逺大周宻拔出伦軰予谓充国在宣帝时且不独为贤将殆可相也使其为相必能为国家图定制度为后世思安飬百姓为邦本计如魏相軰皆当在其下风耳
　　光武比髙祖
　　髙祖洪模大略非光武所及也髙祖起匹夫提三尺取天下光武则以帝室之胄因人心之思汉而复旧业其难易固有间矣而髙祖之对乃项籍亦盖世之豪也光武所与周旋者独张歩隗嚣公孙述軰其去籍盖万万相逺矣至于韩信彭越之徒皆如泛驾之马实难驾御而尽在髙祖掌握之中指麾使令无不如意使光武有臣如此未必能用也然而创业之难光武固不及髙祖而至于光武之善守则复非髙祖所及也大抵髙祖天资极髙所不足者学尔即位之后所以维持经理者类皆踈畧雄杰之气不能自敛卒至平城之辱一时功臣处之不得其道类皆赤族此则由其学不足之故也光武天资虽不逮髙祖而自其少时从诸生讲儒学谨行义故天下既定则知兵之不可不戢审黄石存包桑闭玉闗以谢西域之质安南定北以为单于乆逺之计处置功臣假以爵宠而不使之任事卒保全其始终凢此皆思卢缜宻要自儒学中来至于尊礼隐逸褒崇风节以振起士气后之人君尤未易及此非特髙祖也嗟乎以髙祖之天资使之知学为当务则汤武之圣亦岂不可至哉是尤可叹息也
　　光武不任功臣以事
　　光武之不任功臣为三公盖鍳髙帝之弊而欲保全之前史莫不以为羙谈以予观之光武之保全功臣使皆得以福禄终身是固羙矣然于用人之道则有未尽也盖用人之道先以一说横于胷中则为私意非立贤无方之义矣髙祖之待功臣诚非也如韩彭黥布之徒虽有大功要皆天资小人在易之师开国承家小人勿用盖于用师既终成功之后但当宠之以富贵而不可使之有国家而为政也髙帝正犯此义是以不能保功臣之终为光武者要当察吾大臣有如韩彭之徒者乎则当以是待之若光武之功臣则异于是至冦邓贾复则又识明而行修量洪而噐逺以光武时所用之大臣论之若三子者类过之逺甚与共图政岂不可乎顾乃执一槩之嫌废大公之义是反为私意而已矣抑光武之所责于大臣者特为吏事大臣之职顾如是乎惟其不知大臣所当任之职故不知用大臣之道而独以吏事之督责为忧抑亦末矣方当乱定之后正冝登用贤才与共图纪纲以为埀世长乆之计而但知吏事责三公其贻谋之不竞亦冝矣
　　光武崇隐逸
　　光武鍳西都末世之弊故汲汲然崇尚风节而不忘遗逸之举亦可谓知所当务矣盖自三代而降在上者以爵禄而骄士在下者慕爵禄而求君故上日以亢而下日以委靡人君而能降心以求遗逸则是不敢以爵禄而骄其士反有求乎士之意则于克巳养徳所助固不细矣况风俗委靡之中而见时君所尊礼延纳者乃在于恬退隐纳之士岂不足以遏其奔竞之风而息其侥幸之意于风俗所助又不轻矣在光武时虽曰举遗逸然固有召而不能致致而不能用者而其流风余韵犹足以革西京之陋而起名节之俗则其为益固岂浅浅哉语曰举逸民天下之人归心焉盖不遗贤于隐逸则天下之贤才孰不归心贤才归之是天下之人举归之也岂非为治之揔要乎然尝怪严予陵竟不为帝少屈何邪攷子陵之言论风旨亦非素隐行怪必欲长徃而不反者彼与光武少而相从知其心度为最详也以谓光武欲为当时之治则当时之人才固足办之而无待乎已若欲进乎两汉之事则又惧有未能信从者不然徒受其髙位飨其尊礼之虚名则非子陵之本心也故宁不屈就之然而以子陵为光武之故人名髙一世而竟髙卧不屈光武亦不敢以屈之其所以激顽起懦扶植风化助成东京风俗之羙人才之盛其为力固亦多矣岂不羙哉
　　李固杜乔所处如何
　　李杜二公精忠劲节不惮杀身百世之下凛乎犹有生气其视胡广赵戒軰真不翅如粪土也但恨于几防节目之闲处之未尽要是于春秋提纲之法讲之不素耳李固方举于朝即就梁商之辟商虽未有显过然如固之志业其进也将以正邦殆不可以苟也一为之属即渉梁氏賔客事必有牵制者矣此其失之于前也方质帝之弑也固为首相又质帝忍死有语之以被毒之事则任是责者非固而谁质帝既不幸固便当召尚书发冀奸正大义显言于朝则忠臣义士孰不应固冀虽势盛然名其为贼逆顺理殊盖可诛也此间不容发之时而固昧夫大几独推究侍医等举动迂缓使冀得以措手大义不白人心日以觧弛其几既失故身据大位当大权持大义而返听命受制于贼岂不惜哉此其失之于后也夫以冀之悖逆而固且奏记与议所立固岂不知冀心之所存哉失太阿之柄而陵迟至此耳度固之不白发冀罪非党梁氏也恐事之不成无益故欲隐忍以待清河王之立庶几可扶社稷而不知天下大变巳为冡宰理当明义以正之事之成与不成盖非所问况如前所论逆顺之理冀决无以逭死邪固之隐忍乃所以成冀奸谋杀身不足道而社稷受害矣若固者尽其忠国之心而无克乱之才可胜惜哉杜乔在九卿中若怀是见必賛固为之矣及继固为相已制命于冀矣相与就死呜呼悲夫
　　党锢诸贤得失如何
　　东京党锢诸君子盖嘉其志气之羙而惜其所处之未尽重其天资之髙而叹其于学有所未足也方是时乾纲解纽隂邪得路天下之势日入于頽败矣而诸君子曽不少贬以狥于世慷慨所激视死如归至于患难得防宁复背顾其志气可谓羙矣虽然昔之君子其出处屈伸之际盖各有义故当困之时则有居困之道当屯之时则有亨屯之法时不我用则晦处自修危行而言逊其进不可苟也若乃居位则思其艰而虑其周扶持根本渐其图济其为不可骤也党锢诸君子在下则嘘枮吹生自为题榜至圭角炫露昩夫处困之道矣及其有位于朝不过奋袂正色击搏豪强数軰以为事业在是矣又进而居髙位则果于有为直欲一施之而不复顾身死非所问而国势愈倾是又失亨屯之法矣是岂非有所未尽为可恨欤若诸君子之不为死生祸福易操其间如李膺杜宻陈蕃軰卓然一时其天然可谓刚特不羣矣然惟其未知从事于圣门也故所行虽正立节虽严未免发于意气之所动而非循乎义理之安出于恶其声之所感而未尽夫恻隐之实处之有未尽固其冝也岂非于学有不足欤使其在圣门则当入于仲由之科圣人抑扬矫揉之其必有道矣或以为陈太邱之事为得其中以予观之太邱在诸君子之中持心最平盖天资又加羙焉耳而其所处张让之事亦非中节在当时隐迹自晦岂无其方何至送宦者之葬此又为矫失之过以此免祸君子亦不贵也不然则郭有道乎识髙而量洪才优而虑逺足为当时人物之领袖然收敛之功犹未之尽要亦于学有欠也不然则黄叔度乎言论风旨虽不尽见然其气象温厚圭角浑然见之者有所感于心其为最髙乎使在圣门作成之当居顔氏之科矣
　　窦武陈蕃得失
　　窦武陈蕃虽据权处位而事当至难主弱一也政在房闼二也宦者盘错其势已成三也武等虽渐引类于朝而植根未固上则太后之心未明祸乱之原下则中外之情未识朝廷之尊而武等之谋但欲速决为诛小人之计夫当时宦者虽有罪然岂无轻重先后之伦乃一概欲施之举动草草今日诛数軰明日诛数軰轻重失其权先后失其序非天讨矣且使之人人自疑因反缔其党与而速其奸谋善处大事者顾如是邪观朱瑀所谓中官放纵者自可诛耳我曹何罪而当尽族灭使蕃武施之有道行之有序则虽此曹盖亦有心服者矣殱厥渠魁胁从罔治此待盗与小人之法而亦天心也况其所自处者又自有失方是时非众志允从其何济事宦者窃柄巳乆人知有此曹而巳为大臣者要当深自刻苦至诚恻怛举动无失而后人有以孚信而趋向于我人心向信则势立而形成然后可以消弭祸乱而武于灵帝践位之初一门三侯妄自封殖如此其谁心服乎故王甫后来亦得以借口则可见此曹平日之所窃议而众志之所不平者矣及难之作虽曰忠义而无或应之以张奂之贤犹且被绐而莫知逆顺之所在则以武平日所为未有以慰士大夫故也蕃虽辞爵而不能力止武之封是亦防身之为耳任天下之重顾止如是哉然予毎读蕃辞爵之防未尝不三复叹息其辞达其义正东京之文若此者盖鲜亦足以见其忠义之气也可胜惜哉
　　两汉选举之法
　　所考两汉选举虽巳详但阳嘉中左雄一事未曽拈出两汉选举犹有古意左雄之奏尤为责实当时虽以限年为然是举所得乃陈蕃李膺陈球軰卒为一代名臣然则雄之所行岂得为迂哉至如严谬举也后世取士之法无复先王遗风有欲行古道如杨绾軰之所建明则类指为不可行胡不以雄之事观之其效验亦可见矣
　　晋元帝中兴得失
　　为国有大几大几一失则其弊随起而不可禁所谓大几三纲之所存是也晋元帝初以懐帝之命来临江左当时之意固以时事艰难分建贤王以为屏翰庶几増国家之势折奸宄之心缓急之际实頼其紏率义旅入卫王室其责任盖不轻矣而琅琊之入建业考观其规摹以原其心度之所安盖有自为封殖之意而无慷慨谋国之诚懐帝卒以蒙尘迄不闻勤王之举愍帝之立増重寄委制诏深切而亦自若也祖逖击楫渡江聊复以兵应其请返从而制之使不得有为则其意不在中原也审矣坐视神州板荡戎马纵横不以动其心不过欲因时自利云耳愍再蒙尘惧天下之议巳则阳为出师之势迁延顾望终归罪在运饷稽缓斩一无辜令史以塞责赤青之异亦深切矣吾谁欺欺天乎夫受君父之委托而坐视其祸变因时事之艰难而觊幸以自利三纲沦矣惟其大几既失故其所以建国规摹亦复不竞乱臣贼子如王敦軰不旋踵而起盖其弊有以致之也使元帝痛懐愍之难笃君臣之义念家国之讐率江东英俊皷忠义之气北向讨贼义正理顺安知中原无响应者以区区一祖逖倔强自立于羣豪之间犹几以自振况肺腑之亲緫督之任数路之势何所不济哉惟其不以至公为心而私意蔽之甚可叹息也其余得失予不暇论独推其本而言之
　　谢安淝水之功
　　苻坚扫境入冦方是时晋室之势亦甚殆矣梁益既非吾有而襄沔复为所破在他人冝恐惧失措之不暇而谢安方且从容应敌不过以江北军事付之谢及刘牢之軰卒以成功盖其方略素定非侥幸苟然也安明于用人考察既精不以亲疎而废有谋卢善使人而牢之勇锐出众安所施置各得其宜盖用兵之道当以竒正相湏使将重兵于后此正也使牢之将精兵迎击于前此竒也秦兵既近洛涧牢之撄其锋直搏而胜之固巳夺其心矣淝水之战其胜筭巳在目中故秦兵一退风声鹤唳以至山川草木皆足以惧之惟牢之先夺其心故也安之方畧可谓素定矣惟其素定故安静而不挠其矫情镇物岂固为是哉夫有所恃故耳至于却上流之兵又其一竒也得上流之兵不足以助益而适足以销薄声势揺动人心桓冲是举亦无谋矣吾虑既定一却其兵而战士之心益固国内之情举安安见之明且审矣嗟乎国之所恃者人才耳以当时晋室之势独任一谢安足以当苻秦百万之师以予观之非特安方畧之妙抑其所存忠义纯固负荷国事直欲与晋室同存亡故能运用英豪克成勲业诚与才合故也大抵立大事者非诚与才合不足以济若安者其在东晋人物中杰出者哉
　　温峤得失
　　温太真忠义慷慨风节表着足以为晋室名臣古今所共推不待详言然吾独有所恨者絶裾之事也昔之人不以穷达得失累其心听天所命而行其性命之情故或仕或不仕皆非有所为也于其身所处之义当然也自后功名之裕兴而迁就趋避之说起三纲始隳而不得其正虽豪杰之士一为功名富贵所诱失其性者多矣可胜叹哉太真少时尝以孝友笃至称一旦奉刘琨之檄将命江左毋崔固止之不可至于絶裾而行噫太真有毋若此身固不得巳许琨矣独不见徐元直之事乎元直所谓方寸乱矣盖其天性不可巳者也而太真独忍于此乎若既以委质为人之臣当危难而无避可也将命之举岂无他人太真念母独不得辞乎度其意不过以江左将兴奉檄劝进徼幸投富贵之机赴功名之防耳而其所丧不过甚乎或曰使太真不来江左则宁复有后世之事业太真固不得以两全矣此殆不然昔人之事业皆非有所为而为之事理至前因而有成之耳若懐希慕求必之心则其私欲而巳苟可以就异日之事则凡背亲贼性命皆可以屑为此三纲之所由壊而弊之所由生也故伯夷叔齐固不受其国夫子以为求仁而得仁商之三臣防子不得不去箕子不得不为奴而比干不得不死皆素其位而行也岂直太真之事业为不足道就使太真能佐晋室克复神州一正天下勲烈如此浮云之过太虚耳岂足以塞其天性之伤也太真顺毋之心而终其身虽冺防无闻于后顾其所全者大于身无愧乌能以此易彼哉故予谓太真称为功名之士则可尚论古人则可憾矣







　　南轩集卷十七
　　钦定四库全书
　　南轩集巻十八　　　　　　宋　张栻　撰说
　　仁说
　　人之性仁义礼智四徳具焉其爱之理则仁也冝之理则义也让之理则礼也知之理则智也是四者虽未形见而其理固根于此则体实具于此矣性之中只有是四者万善皆管乎是焉而所谓爱之理者是乃天地生物之心而其所由生者也故仁为四徳之长而又可以兼包焉惟性之中有是四者故其发见于情则为恻隠羞恶是非辞让之端而所谓恻隠者亦未尝不贯通焉此性情之所以为体用而心之道则主乎性情者也人惟己私蔽之以失其性之理而为不仁甚至于为忮为忍岂人之情也哉其陥溺者深矣是以为仁莫要乎克已己私既克则廓然大公而其爱之理素具于性者无所蔽矣爱之理无所蔽则与天地万物血脉贯通而其用亦无不周矣故指爱以名仁则迷其体【程子所谓爱是情仁是性谓此】而爱之理则仁也指公以为仁则失其真【程子所谓仁道难名惟公近之不可便指公为仁谓此】而公者人之所以能仁也夫静而仁义礼智之体具动而恻隠羞恶辞让是非之端达其名义位置固不容相夺伦然而惟仁者为能推之而得其冝是义之所存者也惟仁者为能防让而有节是礼之所存者也惟仁者为能知觉而不昧是智之所存者也此可见其兼能而贯通者矣是以孟子于仁统言之曰仁人心也亦犹在易乾坤四徳而统言乾元坤元也然则学者其可不以求仁为要而为仁其可不以克巳为道乎
　　记甘露李文饶事
　　予过京口登北固山甘露寺访求旧迹及观曽畋所编丹阳类集载熙寜中寺僧应夫因治故殿基获舎利并李文饶手记云寳歴间创甘露刹以资穆皇之冥楅文饶有祭言禅师文云因甘露之降瑞立仁祠于髙标与此记合予尝怪文饶不乐释氏毁其室庐貌像沙汰其徒若真疾恶之者至其谕张仲武之辞则又疑其太甚而观其奉道士法甚至则文饶岂真知恶异教者哉今攷露刻所谓建刹以资冥福此在释氏说为最陋者文饶方且惑之以此崇奉其君则文饶之欲絶弃释氏义岂其本心也哉以予观之文饶虽有才气然富贵中人耳武宗素重道士故其势必排释氏文饶极力为此不过逢迎其君之意云耳不然与建刹藏舎利之事何大不类耶孰知数百载之后防刻出于土中其不可揜有如此者或曰文饶谓建刹可以资福而寜不畏毁刹之招祸乎殊不知富贵移人之意岂独此哉嗟乎异端之为害烈矣文饶乃以此心蕲胜之不亦难乎冝其复之之速且益炽也予重为之叹息云
　　勿斋说
　　胡先生之季子大时求予名其读书之室予因诵非礼勿视非礼勿听非礼勿言非礼勿动之言而名之曰勿斋嗟乎天理人欲不并立也操舎存亡之机其间不能以毫发所谓非礼者非天之理故也苟非天理即人欲巳勿者禁止之辞收放心之要也学者所当于视听言动之间随吾所见觉其为非礼则克之无爱焉虑思力行由粗以及精由着以及防则所谓非礼盖将有不可胜克者克之之至则天理纯全而视听言动一循其则矣为仁由巳而由人乎哉贵夫勉之勿舎而巳
　　勿欺室说
　　山西郭侯子明以书抵予曰所居一室扁以勿欺愿得数语以发其义庶几朝夕观省予惟天下之事常坏于诞谩而成于敦笃古之为将者质胜其文实逾于名矜不形而确有余虽一介之士且不敢欺也而况于事君乎虽念虑之防且不敢萌欺也而况于见之事为乎是以能成功而保其令名今子明忠勲之胄以识畧被简知方当緫统之任存心如是予知其异日有以报明主矣予于汉西京诸将中最爱营平侯纯实重厚授任于外为国家计不忍便文自营其所条上确然无一语虚无一毫隠及成功而归论兵事得失复不敢避小嫌以罔主听其自守勿欺终始不渝如此嗟乎此诚万世为将之良法也子明勉之哉
　　书示呉益恭
　　子曰吾未见刚者或对曰申枨子曰枨也欲焉得刚子路问强子曰南方之强与北方之强与抑而强与寛柔以教不报无道南方之强也君子居之衽金革死而不厌北方之强也而强者居之故君子和而不流强哉矫中立而不倚强哉矫国有道不变塞焉强哉矫国无道至死不变强哉矫昔者曽子谓子襄曰子好勇乎吾尝闻大勇于天子矣自反而不缩虽褐寛愽吾不惴焉自反而缩虽千万人吾徃矣新安呉益恭来邕州通判刚决而有虑临事不避难忠义自许疾恶如讐予始一见竒之两年间詧之云熟矣而益加敬焉秩满亲老不复可畱于其行防予有期服不得为之赋诗以致赠言之意而中有不能已者敬书鲁论及中庸孟氏书中三义以谂之夫圣门所谓刚所谓强所谓勇者盖如此益恭深思其义而体之于身于以揉偏而进徳嗟乎其又可量也哉淳四年八月甲午
　　名周集说
　　玉山周畏知请予名其子予名之曰集以义甫字之盖取诸孟子养气之论是集义所生者集义云者积众义也积集之乆则所谓浩然者生而不穷矣义内也非外也所谓必有事焉者盖在此学者所当讲论问辨也乾道壬辰十一月甲申书于葵轩
　　黄鹤楼说
　　予过武昌登郡城南楼歩黄鹤故址覧观山川慨然有感盖黄鹤名楼以山得名也黄鹤之山逶迤起伏横亘郡城属于江浒见于前人文字间若浦若矶亦皆以山名也而唐图经何自而为怪说谓费文伟仙去驾鹤来憩于此阎伯记中乃实其事而或者又引梁任昉所记谓驾鹤之賔乃荀叔伟所遇非文伟也此因黄鹤之名而世之喜事者妄为之说后来者旣不之察又从而并縁増餙之楼旁有石照亭不知何妄男子题诗牎间遽相传曰此唐仙人吕洞賔所书也文人才士又为之夸大其事而苏子瞻亦载冯当世之说有羽衣着屐之诗嗟乎寕有是理哉甚矣世俗之好怪也虽搢绅大夫之贤者有不免焉此无它不明理之故也使其知始终消息之故有无虚实皆防其所以然则岂得而惑之哉而世之惑者徃徃曰天地之间其何所不有是或有之未可知也为是说者其病不可复药盖旣置之茫昧恍惚或有或无之域则不复致思以穷其有无之实其惑终身而已矣予尝爱汉儒之言曰明于天地之性者不可惑以神怪知万物之情者不可罔以非类斯言必有所授非汉之儒者所能自言也嗟乎异端之惑人盖有甚烈于斯类者斯固不足深辨予独有感以警吾党之士庶几知穷理之为要而穷理则有道盖不可以不讲也
　　江汉亭说
　　卾之城因山而其楼观台榭皆因城别驾所治之南凴城而望之适当江汉之汇昭武叶才翁与予裴徊观覧欲建亭于上予因以江汉名之才翁请志其始嗟乎江汉之水其源可以滥觞而其无穷若此之盛后之登斯亭者念夫有本者其不息之积然也亦庶几有感乎才翁名椅乾道辛卯十有二月朔张某书
　　赠熊辩笔说
　　顷年得溧阳顾纲散车枣心制度殊不类近世笔迩来试使熊辩为之盖不减纲寒牎作字十数纸不厌良觉慰意也然此笔殆不入时人手辩不可以难售而诡遇防有赏音者


　　南轩集卷十八
　　钦定四库全书
　　南轩集巻十九　　　　　　宋　张栻　撰书
　　寄刘共甫枢宻
　　某幸安湘濵不敢废学无足厪记念自惟不敏窃守朴学顾世衰道防邪说并作肯信此者少独枢宻发慨然之志而下取及一得之愚乆而益眷眷焉毎念无以禆补万分退用愧悚来教自以为报主之心有加无已而向者之为有所未慊于中方将沛然用力于古道区区闻之喜且不寐嗟乎靖康之变亘古所无金人盘防中原四十余年矣三纲不明九法尽废今为何时耶士大夫宴安江左而恬莫知其为大变也此无他由不讲学之故耳今枢宻以天子大臣而志乎此道则某之喜为如何虽然学之难明也乆矣毫厘之差而千里之缪其用极天地而其端不逺乎视听食息之间识其端则大体可求明其体则妙用可充愿枢宻勉之
　　又
　　程先生易得枢宻録本传逺实学者之厚幸夫所谓易者何哉圣人之言曰乾坤成列而易立乎其中矣此岂独谓此数巻书乎其必有所谓矣而此数巻中书所以述其蕴也言有尽蕴无穷故学者必于言意之表识易而后易可读也顷文定春秋此路有卲阳本字差小栻所防旧日严州本谨纳去春秋即事而明天理穷理之要也极宻观此书取其大义数十防为定论而详味其抑扬予夺轻重之宜则有以权万变矣
　　又
　　湘民望枢宻之至不减赤子之于慈父使人咨嗟叹仰然某之愚有敢为先事之献者輙以布之某观近世再临旧镇者声望率减于前或曰上下玩习之故某以为无是理殆由在我者有忽之之心耳前者旣已得誉及其复来将曰此易治耳是心一萌则敬肆分宜乎羙恶之不同也而况枢宻今兹之来势位益尊声名益重则下民之情将有不敢以自尽者隔絶壅塞之患此亦不可以不虑也易曰徳言盛礼言恭此言徳贵于盛而礼贵于恭也伏惟枢宻警惧存心益敬其事谦虚自处不负其有降其辞色惟恐不及使匹夫匹妇之情皆得以通而士大夫有懐皆得以吐露至于箴规指摘毕闻于前而无所谓不敢者则善政日新而无斁矣岂惟一路之幸实经纶之业益以光大将邦家是頼而天下之福也昔人自逆于境逆于郊即观听其辞色而议之盖人心之向背首谨于兹时用敢陈于未及境之前侧承风声以慰愿望
　　又
　　某效职于此亦以十阅晦佩心诚求之之训味哀矜勿喜之言怵愓黾勉幸而未得罪于斯民又幸而适遇稔嵗盗贼屏戢人情颇相安惟是区区不敢但为目前计考究缉理庶几万有一乆逺之计云今最急者诸州窘匮无以支梧一路财计本可以均济其如计台之壅利何秋中有请愿与宪漕共究一路财赋底里通融均拨幸防赐可详细防绎颇见涯绪若此论遂定庶几诸州官吏有俸军兵有粮而民力因得少寛也邕宜诸边虽幸悉安静然野心岂可保惟当充吾备御之实使有隠然之势以折其萌选练亲兵立伍结队明其训习教以亲睦激以忠义至于旂皷器械皆从一新收拾强壮不敢惜费今所増已近三百率皆选士江淮健者视亦无以相逺也邕冝将兵亦与选练按试矣独患难得好将官只得短中取长耳诸蛮一以信义待之如买马一事旧弊革去凡数十事最害是塩银辄亏其轻重彼顾岂不晓吾所得几何而所丧者邱山帅司先利夫出剩银之得受此利防而其下官吏悉从而刻减干没今先罢出剰银正名以率之而严法以核之必使轻重悉以实毋得少罔之招马官先以此意出塞喻蛮落旧来马至二月末方有来者而罗殿又四年不来市正以吏侵牟之之故今方中冬数日前邕州己申罗殿将马千七百疋近塞矣益知忠信之可行而在我者诚当自检也素荷教诲爱念辄以及之自惟孤迹防上使令于此一日不敢不尽一日之心力其它非所能计独恐浅短绵薄有所不能胜又所部阔逺防虞非一每懐渊氷之念钧慈不忘诲旨时及不胜幸愿
　　又
　　某承乏逺藩未速罪戾实惟庇防之及近日郑宪旣行赵漕物故两台俱阙官不克兼摄事绪业委然向来两台于诸州多兴狱事纷纭淹乆一切观望不敢与决困于囹圄瘐于道路深可怜恻今得以决遣觧释颇有次第又向来防议财赋事正縁所见异趣者不肯商量计司虚实终未知其底里今得以考究无遗始知异趣者前日诚有棓聚为羡献意坐视诸州困极恬莫之恤深可叹息两日来子细区处为一定乆逺之计颇有条理旦夕径奏于上自余赦条合放而不放道理不当取而妄取者悉施行以次蠲防矣自惟愚戅苟一日在职不敢不究心此外身之利害非所遑防
　　又
　　某少意冐禀钧听前知光州滕瑞编管在此其人乃是滕枢族人比岁自山东来归正粗勇习兵事可以在军中任使而虞丞相用之过当畀以郡符此岂其才哉其所以速今日颠隮者实虞使之然也然东北人流落为可怜悯其孥尚畱江上在此极栖栖然今为差兵校前徃般取欲望钧慈頥旨应副一客舟津致其来俾其骨肉得以团聚谋生恩赐甚大其人虽愚异日可偹顔得荷防之用伏钧察
　　又
　　某近因到一岩空中得石刻载昭陵盛徳一事可以补史之遗已移置府治防事敬以一轴上呈此语祖宗家法也伏想钧慈三复焉此邦山岩之胜诚它处所未见环城竒观柳柳州所谓拔地峭坚林立四野可尽大槩然拙守但一渉歴不欲数出游时独凭楼覧观耳
　　又
　　某輙有愚见仰裨海岳前领钧翰其间有云自到江上未见人才某窃以为人才在今日诚难得其备然而舎短取长随才而用则恐所至亦不容无而况通都大府乎苦燥冷惟良毉所择义负偃植惟大匠所施伏惟钧慈洪取人之方酌采葑之义庶几片善寸长尽归抡选又惟枢宻髙明杰出之资人之有长固未易进于前傥非虚心降已不忽隠防恳恻敦笃以招来之则非惟抱实能者有所不能尽察而懐髙见者彼亦乌肯自售哉某之区区以为天下事要湏众力共济乃可有成伏惟枢宻负天下之望者也故旅乡祈望之切而不自知其僣越伏纸皇恐之至
　　寄周子充尚书
　　埀谕或谓人患不知道知则无不能行此语诚未完知有精粗行有浅深然知常在先固有知之而不能行者矣未有不知而能行者也语所谓知及之仁不能守之是知而不能行者也所谓知之者不如好之者好之者不如乐之者是不知则无由能好而乐也且以孝于亲一事论之自其粗者知有冬温夏清昏定晨省则当行温清定省行之而又知其有进于此者则又从而行之知之进则行愈有所施行之力则知愈有所进以至于圣人人伦之至其等级固逺其曲折固多然亦必由是而循循可至焉耳盖致知力行此两者工夫互相发也寻常与朋友讲论愚意欲其据所知者而行之行而思之庶防所践之实而思虑之开明不然贪髙慕逺莫能有之果何为哉然有所谓知之至者则其行自不能已然湏致知力行工夫至到而后及此如顔子是也彼所谓欲罢不能者知之至而自不能以已也若学者以想象臆度或一知半觧为知道而曰知之则无不能行是妄而已曽晢咏归之语亦可谓见道体矣而孟子犹以其行不掩为狂而况下此者哉不识髙明以为如何问及此间相从者某迩来退缩岂敢受徒但有旧日士子数軰时来讲问亦不过以行逺自迩登髙自卑之方语之耳所谓晩軰假先儒之论以济其私者诚如所忧胡文定盖尝论此然在近日此忧为甚是以使人言学之难非是不吿语之正恐窃闻一言半句返害事耳要亦如玉石之易辨即其行实夫岂恫疑虚喝可掩哉文定所论甚详备在文集中曽见之否
　　义
　　重谕近世学者徇名忘实之病此实区区所忧者但因学者狥名忘实而遂谓学之不必讲大似因噎废食耳后世盗儒为害者多矣因夫盗儒之多而遂谓儒之不可为可乎熙宁以来人才顿衰于前正以王介甫作壊之故介甫之学乃是祖虚无而害实用者伊洛诸君子盖欲深救兹弊也所谓圣人诲人有先后学者进徳有次第此言诚是也然所谓先后次第要湏讲明譬如适逺岂可不知路之所从不然只是冥行而已至如所谓不可以圣贤自期者则非所闻大抵学者当以圣贤为凖而所进则当循行序亦如致逺者以渐而至若志不先立即为自弃尚何所进哉所欲言者要湏面尽
　　又
　　埀谕子澄所疑且云禅初不知其得失不欲随众诋之伊川未窥其阃奥不敢以言语称道足见君子所存之忠信也第以某愚见所谓不知其得失者要当穷究其得失果何如未窥其阃奥者当穷究其阃奥果何如讲论问辨深思熟虑必使其是非浅深了然扵胷次此乃致知之要入徳之方岂可含胡闪避而已也毎窃敬叹下风故所懐亦不复敢隠有以见教是所望也
　　答湖守薛士龙寺正
　　讲闻髙谊之日乆矣近岁见吕伯防陈君举称说尤详毎念曕际以慰此心在省中时亦见辞免审察文字窃为诸公言致贤者之道恐不当如是已而某亦出闗尚念取道义兴傥可一见而义差池徒徃来于懐而已兹辱手字辞气温厚如接眉宇重笃先契尤所感叹即日岁晩雨寒伏惟抚循有相台万福某向者备数朝列虽粗知自竭而诚意不充迄无以仰答明主之遇寛恩保全获返先庐惟知深自省厉它无足轸念闻去冬尝以使指徃淮上想事情之实悉得彻旒冕之前所谓荒田芜扵包占经理害扵无谋二语诚切要也呉兴下车防乆学道爱人之志亦可少施否某毎念时事若此良由士大夫鲜克务学之故盖天理之防为难存气习之偏为难矫譬诸射者在此有秋毫之未尽则扵彼有尺寻之差矣自惟不敏愓然夙夜不敢遑暇思得良友相切磨以庶防乎万一其愿见之心诚非可以言喻也报问之始亦不欲只以寒暄语惟穷理戒我心之萌临事防已意之加充茂徳业以慰士望伏纸拳拳
　　又
　　论及学校之事此为政之所当先也湖学安定先生经始当时作成人才亦可谓盛矣闻欲招陈君举来学中此固善但欲因程文而诱之读书则义未正今日一种士子将先觉言语耳剽口诵用为进取之资转趋扵薄此极害事若曰扵程文之外明义利之分教导涵养使渐知趋向则善也
　　又
　　某前年过霅上时尝徃拜安定先生之墓荆棘防不通路又墙垣颓圮为何人所侵势有可虑某意谓冝专责教官掌管令一家守之正其封域勿使侵犯是时无可告语今想自贤使君下车之后已留意矣谩及之
　　答潘端叔
　　大抵读经书湏平心易气涵泳其间若意思稍过当亦自失却正理要切处乃在持敬若专一工夫积累多自然体察有力只靠言语上苦思未是也事亲之心至亲至切古人谓起敬起孝更湏深体而用力焉
　　答潘叔度
　　所谕读书平易则简畧放过稍思则似做时文固当如此省察但所贵扵平易者谓平心易气优防玩味其旨正非简畧放过也若夫家庭间事于已见有阻碍其间曲折万端乃是进修深切处大要返求吾身而已矣
　　与顔主簿
　　窃观左右论程氏王氏之学有兼与而混为一之意此则非所敢闻也学者审其是而已王氏之说皆出扵私意之凿而其髙谈性命特窃取释氏之近似者而已夫窃取释老之似而济之以私意之凿故其横流蠧壊士心以乱国事学者当讲论明辨而不屑焉可也今其扵二程子所学不翅霄壌之异白黒之分乃欲比而同之不亦异乎愿深明义利之判反求诸心当有不待愚言之辨者惟深察焉
　　答呉晦叔
　　埀谕太极之说某妄意以为太极所以形性之妙也性不能不动太极所以明动静之蕴也极乃枢极之义圣人扵易特名太极二字盖示人以根抵其义防矣若只曰性而不曰太极则只去未发上认之不见功用曰太极则性之妙都见矣体用一源显防无间其太极之蕴欤所谓太极天地之性语意亦未圎不若云天地亦形而下者一本扵太极又曰惟其有太极故生生而不穷夫生生不穷固太极之道然也所云一隂一阳之谓道继之者善也不若云有太极则有两仪生生而不穷焉言其如此则曰性言其如此则曰太极似亦不必如此说又曰惟天地及人具此大本亦有病人仁则太极立而天地之大万物之多皆吾分内耳诗曰予懐明徳不大声以色明徳固是心之徳然不可只防了便休湏要教分明之云者自明也更黙体之当见有味
　　又
　　近玩味已发未发扵日用间甚觉显焕周子诚通诚复之说极有理也伯逄书来亦说及善不足以名之之说某所答曽见否大抵当时知言中如此说要形容人生而静以上事却似有病故程子云天命之谓性人生而静以上更不容说才说性时便已不是性凢人说性只是说得继之者善也【此犹是天下之言性者】斯言最为尽之盖性之渊源惟善可得而名之耳晦叔意如何数日来看龟山集乃知前軰所造如龟山軰未易轻议也
　　又
　　仁右道左之说伊川所以有取者亦尝思之仁字对道字而言乃是周流运用处右为阳而用之所行也左为隂而体之所存也仁者天下之正理此言仁乃天下之正理也天下之正理而体之扵人所谓仁也若一毫之偏则失其理则为不仁矣道也者不可湏臾离也可离非道也道无徃而不存遗书中所谓道外无物物外无道即父子而父子在所亲即君臣而君臣在所敬是也如何离得人之所以不能体道者以人为之私蔽之也人虽蔽扵私不能与道为一然道实未尝离也明道与韩持国论克己一叚反复此意甚详所宜深味耳辱埀问据鄙意言之要非尺纸可尽术知是否却幸见谕
　　又
　　前防録寄所答元晦书得详读甚幸所谓知之在先此固不可易之论但只一个知字用处不同盖有轻重也如云知有是事则用得轻匹夫匹妇可以与知之类是也如说知底事则用得重知至至之之知是也在未识大体者且当据所与知者为之则渐有进歩处工夫若到则知至矣当至之知终矣当终之则工夫愈有所施而无穷矣所示有云譬如行路湏识路头诚是也然要识路头亲去路口寻求方得若只端坐于室想象跂而曰吾识之矣则无是理也元晦所论知字乃是谓知至之知要之此非躬行实践则莫由至但所谓躬行实践者先湏随所见端确为之此谓之知常在先则可也拨冗殊不逮意更幸悉察
　　又
　　在中之说鄙意正尔幸扵此涵养焉兀晦太极之论太极固是性然情亦由此出曰性情之妙似亦不妨如知言粹然天地之心心字有精神观其下文云道义完具无过无不及固是指性然心之体具扵此矣伊川谓心一也有指体而言有指用而言又以喜怒哀乐未发为寂然不动者也幸更扵此深思焉太极之说某欲下语云易也者生生之妙也太极者所以生生者也曰易有太极而体用一源可见矣不识如何某向来答元晦中庸之说后见所示疑处徃徃有同者今録呈渠又有分中庸章句一纸欲寄呈偶寻未见大畧某书中所答者可见矣明道先生为条例司属官乃是介甫初为叅政时正欲就其中调防变化之也后来见他执抝不可囬为天下害故在台中力论之无非中节也介甫与人虽是如此不同毕竟称其忠信此可见当时所以调防变化之者亦无所不尽其诚矣
　　又
　　反复其道正言消长徃来乃是道也程子所谓圣人未尝复故未尝见其心盖有徃则有复以天地言之阳气之生所谓复也固不可指此为天地心然扵其复也可见天地心焉盖所以复者是也其在人有失则有复复贤者之事也扵其复也亦可见其心焉若夫圣人生知纯全无俟乎复则何所见其心焉妄意未知是否
　　又
　　近季随寄勿齐字幷诸诗来某报之以题榜旣设所冀顾名思义惟日孜孜焉而后可因见时警防之幸也再玩所为诗语意固佳但如云溃牎涵月春囬木放花只说得克后意味却扵勿处少力观顔子请问其目而孔子所以告之者正是吿克已之目顔子请事乎此乃万世标准学者但当深吿以勿字工夫工夫到后自防见得若遽只说克后意味又恐使之只贪想象之见工夫灭裂耳此亦不敢不告非惟吿人在我所当谨也
　　又
　　乐记人生而静一章曰静曰性之欲又曰人欲静者性之本然也然性不能不动感扵物则动矣此亦未见其不善故曰性之欲是性之不能不动者然也然因其动也扵是而始有流为不善者盖物之感人无穷而人之好恶无节则流为不善矣至此则岂其性之理哉一已之私而已扵是而有人欲之称对天理而言则可见公私之分矣譬诸水然而澄者其本然也其水不能不流也流亦其性也至扵因其流激汨扵泥沙则其浊也岂其性哉
　　又
　　某已作书偶复检得旧书一纸今并报去夫子答子路子贡管仲之问愚意以为子紏之立非正管仲可以不死然其初之从紏知其不正而从之盖亦非矣其不死于紏而从桓仅比扵背君从讐者为免耳非无歉扵义也二子扵此其必讲之明矣夫子但称其捄世之功问其仁而独称其事功则其于仁也亦可知矣然使其果为背君而从讐也则虽事功亦不足称矣抑扬与夺固备扵此更幸详之以朱温系统通鉴亦然盖扵纪事有不得已焉耳方其时正统无所属而彼实承唐之后以有中原则纪史事者乌得而不系之亦非为其所成者大也茗货之事亦尝思之未得完防幸更为精愽询访评论见告必有至当之说也
　　又
　　累书皆有所讲评冗迫乆未及报然亦尝思之今布一二黄老之学流入于刑名盖其翕张取与之意窃弄造化之机故其流为刑名若隂符经之说已可见刻薄之意露矣天生徳扵予不言命而言徳亦犹天之将丧斯文称斯文也盖其理是如此圣人之言自尔浑全若着自任两字恐却扵夫子气象有所未合耳井有仁之说近来思之当从明道先生说旧觧论语比更定已六七篇矣中虚信之本谓信之所以有也中实信之质谓信之体质也忠信可以蹈水火只是言有此理耳如必欲摭事而言则宋共姬逮乎大理是固忠信之所行也知我者其天乎盖理之不二也谓常人一念之形天地知之似亦无害盖自不可掩非谓天地有尸之者而能知也怱怱畧及大槩更幸详之却以见教














　　南轩集巻十九
　　钦定四库全书
　　南轩集巻二十　　　　　　宋　张栻　撰书
　　答朱元晦秘书
　　示及诸君操舎出入之说吕子约所论病痛颇多后二说亦颇得之然其间似未子细按孟子此章首以牛山之木为喻又以夜气为说而引孔子之言为证以明人之不可不操而存也心本无出入然操之则在此舎之则不在焉方其操而存也谓之入可也【本在内也】及其舎而亡也谓之出可也【非心出在外盖不见乎此也】无时者言其乍入乍出非入则出也莫知其所止也此大概言人之心是如此然其操之则存者是亦可见心初未尝有出入也然则学者其可不以主一为务乎吕子约之说既误以乍存乍亡为感之用而后说如谓心之本体不可以存亡言此语亦未尽存亡相对虽因操舎而云然方其存时则心之本体固在此非又于此外别寻本体也子约又谓当其存时未能察识而已迁动是则存是一心察识又是一心以此一心察彼一心不亦胶扰支离乎但操之则存操之之乆且熟则天理寖明而心可得而尽矣
　　又
　　某向来有疑于兄辞受之间者非它也意谓若其初如伯恭之说承当朝廷美意受之可也后来既至于再至于三守之亦云固矣非寻常辞官者比也若只是朝劄检举不许辞免指挥行下则是所以辞之之义竟未得达于君前而被君命也若君命不许辞而使之受则或可以今初未尝迫于君命也忽复受之恐于义却未尽不知刘枢曽如此报去否
　　又
　　示以所定祭礼私心亦乆欲为之但以文字不备及少人商量今得来示考究精详甚慰论议既定须自今歳冬至行之乃安但其间未免有疑更共酌之古者不墓祭非有所略也盖知鬼神之情状不可以墓祭也神主在庙而墓以藏体魄体魄之藏而祭也于义何居而乌乎飨乎若知其理之不可行而徇私情以强为之是以伪事其先也若不知其不可行则不知也人主飨陵之礼始于汉明帝蔡邕盖称之以为盛事某则以为与原庙何异情非不笃也而不知礼不知礼而徒徇乎情则隳废天则非孝子所以事其先者也某谓时节展省当俯伏拜跪号哭洒扫省视而设席陈馔以祭后土于墓左可也此所疑一也祭不可疏也而亦不可数也古之人岂或忘其亲哉以为神之之义或黩焉则失其理故也良心之发而天理之安也时祭之外冬至祭始祖立春祭先祖季秋祭祢义则精矣元日履端之祭亦当然也而所谓嵗祭节祠者亦有可议者乎若夫其间如中元则甚无谓也此端出于释氏之说何为徇俗至此乎此所疑二也大抵今日之定祭仪盖将祭之以礼者苟无其理而或牵于私情或狃于习俗则庸何益乎鄙见不敢隠更幸精思却以见教庶往复卒归于是而已至于设席升降节文皆甚缜密穏当它日论定当共行之且可贻之同志非细事也
　　又
　　近伯逢方送所论观过之说来某前日洙泗言仁中亦有此说不知如何大抵以此自观则可以察天理人欲之浅深以此观人亦知人之要也岳下诸公尚执前说所谓帘窥壁听者甚中其病耳伯恭昨日得书犹疑太极说中体用先后之论要之须是辨析分明方眞见所谓一源者不然其所谓一源只是臆度想象耳但某意却疑仁义中正分动静之说盖是四者皆有动静之可言而静者常为之主必欲于其中指二者为静终有弊病兼恐非周子之意周子于主静字下注云无欲故静可见矣如云仁所以生殊觉未安生生之体即仁也而曰仁所以生如何周子此图固是毫分缕析首尾洞贯但此句似不必如此分仁义中正自各有义初非混然无别也更幸见教
　　又
　　中字之说甚密但在中之义作中外之中未安详苏季明再问伊川答之之语自可见盖喜怒哀乐未发此时盖在乎中也只如是涵养才于此要寻中便不是了若只说作在里面底道理然则已发之后中何尝不在里面乎幸更详之又中庸之云中是以中形道也喜怒哀乐未发之谓中是以中状性之体段也然而性之体段不偏不倚亭亭当当者是固道之所存也道之流行即事即物无不有恰好底道理是性之体段亦无适而不具焉如此看尤见体用分明不识何如忠恕之说如来谕精义序引亦已亡疑言仁已载徃返议论于后今录呈所论一字若如老子以形而下者言则可与二三通数若如知言指道而言则难于复与器通数二三也心譬之水一节某意谓孟子只将水无有不下比人无有不善意味极完性情之理具矣今将心譬之水去水上用意差错许多字固不为无义但恐终费力耳所论知言中余说再三详之未有疑可复也
　　又
　　天命之谓性所解立言极明快但率性之谓道窃疑仁义礼智是乃道也今云循性之仁则有所谓父子之道却恐费力更幸莹之又如审其是非而脩之则知之教无不充之类亦未穏当兼此首章三语以某所见更须详味伊川先生遗书中语某亦方欲下一转语俟却録去求教也在中之说前书尝及之未知如何中者性之体和者性之用恐未安中也者所以状性之体段而不可便曰中者性之体若曰性之体中而其用则和斯可矣
　　又
　　示及中庸首章解义多所开发然亦未免有少疑具之别纸望赐谕也所分章句极有功如后所分十四节尤为分明有益玩味但家语之证终未安家语其间驳杂处非一兼与中庸对其间数字不同便觉害事以此观之岂是反取家语为中庸耶又如所引证及其成功一也之下有哀公之言故下文又有子曰字观家语中一段其间哀公语有数处何独于此以子曰起之耶某谓传世既逺编简中如子曰之类亦未免有脱略今但当玩其辞气如明道先生所谓致与位字非圣人不能言子思盖传之耳此乃是读经之法若必求之它书以证恐却泛滥也不知如何又如云此一节明道之隠处此一节明道之费处亦恐未安君子之道费而隠此两字减一个不得圣人固有说费处说隠处然亦未尝不两具而兼明之也未知如何
　　又
　　按固陵录游公元符三年十月庚戌除监察御史今已改定攷其言行而泝师犮之渊源体之吾身而明义理之正当下句中字固有未安元晦欲作即其所至而益求其所未至恐亦未安盖方建祠作记使学者知所景慕而遽云求其所至则语意似迫露学者将未能识其所至而遽云其所未至在薄俗不得不防其然也今更定云即其所至而益究夫问学之无穷则可见向上更尽有事意味似长也不知如何
　　又
　　仁之説前日之意盖以为推原其本人与天地万物一体也是以其爱无所不至犹人之身无尺寸之肤而不贯通则无尺寸之肤不爱也故以惟公近之之语形容仁体最为亲切欲人体夫所以爱者言仁中盖言之矣而以所言爱字只是明得其用耳后来详所谓爱之理之语方见其亲切夫其所以与天地一体者以夫天地之心之所存是乃生生之蕴人与物所公共所谓爱之理者也故探其本则未发之前爱之理存乎性是乃仁之体者也察其动则已发之际爱之施被乎物是乃仁之用者也体用一源内外一致此仁之所以为妙也前日所谓对义礼智而言其发见则为不忍之心者非谓义礼智与不忍之心均为发见正谓不忍之心合对义礼智之发见者言羞恶辞逊是非之心是也今再详不忍之心虽可以包四者然据文势对乾元坤元而言恐只须曰统言之则曰仁而已可也【或云天地之心其德有四云云而统言之则元为善之长人之心其徳亦有四云云而统言之则仁为人之心如何】前日所谓元之义不专主于生物者疑只云生物说生生之意不尽今详所谓生物者亦无不尽者矣在中之义程子曰喜怒哀乐未发只是中也盖未发之时此理亭亭当当浑然在中发而中节即其在中之理形乎事事物物之间而无不完也非是方其发时别为一物以主张之于内也情即性之发见也虽有发与未发之殊而性则无内外耳若夫发而不中节则是失其情之正而沦其情之理然能反之则亦无不在此者以性未尝离得故也不识如何
　　又
　　观所与广仲书析理固是精明亦可谓极力救拔之矣然言语未免有少和平处谓当循前人様辙言约而意该于要处下鍼若听者肯思量当自有入处不然我虽愈极力彼恐愈不近也如何如何比见报承有改秩崇道之命窃计自有以处之矣两日从共甫详问日用间事使人叹服者固多但以鄙意观之其间有于气禀偏处似未能尽变于旧盖自它人谓为豪气底事自学者论之只是气禀病痛元晦所讲要学顔子却不于此等偏处下自克之功岂不害事愿以平时以为细故者作大病毉疗异时相见当观变化气质之功重以世衰道微吾曹幸闻此理不可不力勉也有如孤陋正望切磋之益焉此外尚有一二事可疑此便颇速俟后讯详列
　　又
　　某近年以来窃见尊兄徃来书问之间讲论知见甚异畴昔毎用敬叹且因得以开益其愚陋者固非一端独恨相去之逺顾以未得详日用间事为念盖子路有闻未之能行惟恐有闻古之人于其知见之进则又顾其躬之所履毎患其不及而惟惧其有所偏焉故能日新而不疚此某所以亟欲详闻用工进徳之实以为相观而善之益也幸共甫之来可以询问则首访而尽请焉得之共甫者亦多矣其所以慰鄙心而増叹仰者固不用言独其间有使人不能无疑者切切偲偲之义则在所不敢黙也闻兄在乡里因嵗之歉请于官得米而储之春散秋偿所取之息不过以备耗失而已一乡之人頼焉此固未害也然或者妄有散青苗之讥兄闻之作而曰王介甫所行独有散青苗一事是耳奋然欲作社仓记以述此意某以为此则过矣夫介甫窃周官泉府之说强贷而规取其利逆天下之公理而必欲其说之行用奉行之小人而必欲其事之济前辈辨之亦甚悉矣在高明固所攷悉不待某一二条陈而其与元晦今日社仓之意义利相异者固亦晓然度元晦初亦岂有所取乎彼哉特因或者之言有所激作遂欲増加而力主其事故并以介甫之为亦从而是之是乃意之所加不自知其偏者也譬之有人焉于此执权以称物之轻重初未至于偏也或指而告之曰此为重矣执权者主其说曰吾犹觉此之轻也于是复就其所指之处増之使重而其偏始甚矣且元晦谓介甫青苗为可取者以其实之可取乎抑以其名之可取乎以其实则流毒天下固有显効以其名则不独青苗凡介甫所行其名大略皆窃取先王之近似者非特此一事也窃取之名而何取乎且介甫自以其为鄞县尝贷谷而便于民故以谓可行于天下执一而不通天下之务立法无其本用法无其人必欲其说之行故举天下之异已者尽归之流俗于是来合其说者无非趋附之小人既欲其事之济则用其说之合者小人四出以乱天下其势则然也【介甫初亦用程明道及吕晦叔辈其意岂不用贤而以其天资视吕惠卿之徒为何等哉惟其欲其说之济故摈异而用同卒至弃仁贤而任羣小也】今元晦见吾行社仓于一郷为目前之便而遂以介甫之事为有可取无乃与介甫执鄞县所为而遽欲施之于天下者相类乎似不可不周观而深察也此虽为一事然明者胷中因人激作而为之増加斤两以至于偏则惧其有害耳又来者多云防聚之间酒酣气张悲歌慷慨如此等类恐皆平时血气之习未能消磨者不可作小病看前书亦尝略及之矣某每念人心易偏气习难化君子多因好事上不觉乗快偏了若曰偏则均为偏耳又虑元晦学行为人所尊敬眼前多出已下平时只是箴规它人见它人不是觉已是处多它人亦惮元晦辨论之劲排辟之严纵有所疑不敢以请深恐防言多而拂论少万有一于所偏处不加省察则异日流弊恐不可免念世间相知孰逾于元晦切磋之义其敢后于它人况某之不肖朝夕捄过不暇正有望于药石之言亦求教之一端惟深察焉
　　又
　　某幸粗安日徃城南水竹间翻阅简编或遂与一二士留宿颇多野趣不觉伏暑之度惟是嵗月易徂毎懐学不足之忧耳共甫甚得此方人情然所以望之者固不宜少不满也开府之初举动多慰人意其乐义之风亦不易得耳前书所讲及与岳前诸友书于鄙意大抵无可疑仁说岳前之论甚多要是不肯虚懐看义理某近为说以明之亦只是所论之意却似稍分明今録呈其间有未安处某昨得晦叔书却肯相信更俟相见与面剖也
　　又
　　来书披玩再四所以开益甚多所谓爱之理发明甚有力前书亦略及之矣区区并见别纸嗣有以见告是幸中庸所引家语之证非是谓家语中都无可取但见得此章证得亦无甚意思俟更详之所改定本亦幸早示得以攷究求教克斋铭读之无可疑者但以欠数句说克己下手处如何敬斋箴皆当书之坐右也洙泗言仁中当仁不让于师之义旧已改孝悌为仁之本巧言令色鲜仁之义今亦已正并序中后来亦多换却纳一册去上呈所谓观书当虚心平气以徐观义理之所在如其可取虽世俗庸人之言有所不废如有可疑虽或传以为圣贤之言亦须更加审择斯言诚是也然所谓虚心平气者岂独观书当然某既已承命而因敢复以为献也某近作一拙斋记并録徃幸为删之安国所寄书册今附去数见别纸石屏一枚似胜前如何共父之势想必此来异时却易得便第未知再见之日懐向殊不胜情耳中庸集解俟更整顿小字欲尽移作大字又恐其间逐句下有解释难移向后侯师圣之说多可疑然亦有好处也魏元履栻两次作书托虞丞附去不知何故不达来谕皇恐岂有此哉今复有数字徃问其疾且谢之也子飞家事闻之伤心其子之防恐亦宜早归土也



　　南轩集巻二十
　　钦定四库全书
　　南轩集巻二十一　　　　　宋　张栻　撰书
　　答朱元晦秘书
　　共父相处二年心事尽可说见识但觉日胜一日亦不易得作别殊使人关情也君臣之义要须自尽积其诚意庶防感通是间若有一丝毫未尽则诚意已分乌能有动乎孟氏敬王之义所当深体也所寄诸说亦略观大概林择之思虑甚亲可重可重鄙意有欲言者不敢隠容后便一一写去共讲论也近来此间相识却是广仲晦叔甚进徳美已入书院生徒十五六人但肯专意此事者极难得耳
　　又
　　辱示书并见所与共甫书论校正二先生集事备悉然有说焉前次所校已即为改正七八后来者虽尝见共甫云老兄又送所校来偶应之曰若无甚利害则姑存此本乃胡氏所传者既而欲取一观则亦因循而共甫亦忘送来此则不敏之过也然岂谓胡氏本便更不可改耶前日答兄书犹云后来者未曽见也答书之次日折简徴于共甫而得详观其间当改处甚多方此参定又二日而领来教若以为一时答共甫之言忽而不敬与夫因循不敏之过则可若谓有私意逆拒人则内省无是也今以所校者改正近二百处矣当时胡家本极错已是与诸公校过常恨此间无别本得兄校正甚幸如定性书前后语岂可无又如辞崇政殿说书表当在上殿劄子之后此极精当能发明先王正大之体有益于后学然其间有鄙意所未安以为不当改者亦不敢曲从如必欲以泝流为防流犹子为侄是也防乃是循流而下更无别说泝流穷源则可见用力底气象也试尝思之称兄弟之子为侄无他义只是相防称耳称犹子犹或庶防焉当时先生此两处称犹子亦复何害若谓是文定改此两处则胡为他处不改也若此等却望兄平心易气以审其是非焉已作简共甫并亦时有数字注在所校巻子中想共甫须送徃尚有欲改及可见告者毋惜却签此巻见示庶成完书耳栻毎念斯道知之为难知之矣请事之功为难气习之不易消化也而可长乎人告之以有过则喜此为进步于仁仲由所以为百世师也况如浅陋得来书警防之甚幸嗣此无替斯义为望栻亦不敢有隠于左右也读所与共甫书辞似逆诈亿不信而少含感悟之意殆有怒发冲冠之象理之所在平气而出之可也如何如何相察相正朋犮之道吾曹当共敦之
　　程先生集既有旧本可据当不惮改但心疑数处亦当注一作于其下所以存谦退敬让之心下谕敢不深领
　　又
　　共甫之召盖是此间著绩有不可掩然善类属望在此行也数日来闻二竖补外第未知所以如何若上心中非是见得近习决不可迩道理分明则恐病根犹在二竖去复二竖生不然又恐其覆出为恶若得有见识者乗此时进沃心妙论白发其奸批根塞源洗党与一空之然后善类朋来庶有瘳乎
　　又
　　复和仇敌使命交驰痛心痛心陈应捄时通书极知忧国但未见所以济之之防已去复召却又供职所不能晓想数得相见但今日所谓正人端士固有之惟是不知学不敢期望以向上事业耳湖南缘向来有位者惠奸长恶养成郴贼共父到颇能明信赏罚上下恱之今鄂兵集者五千人若措置得宜当数月而定但今时一种议论待盗贼只知有招安正如待仇敌只说和一般此贼蹂践三路杀掠无数渠魁岂可不殱焉特散其党与可耳
　　郴桂盗贼幸有平定次第但安辑反侧抚存凋瘵正惟匪易如病痈疽须消尽毒气使血脉贯通方为无事共父甚留意偶来告有便介草草复附此
　　又
　　近世议论真所谓谋其身则以枉寻直尺为可以济事谋人国则以忘亲苟免为合于时变世间号为贤者政堕在此中况其它哉此风方炽正道湮微率兽食人甚可惧也吾曹但当相与讲明圣学学明于下庶防有正人心承三圣事业耳
　　又
　　谕及易与天地凖以下一章细看惟文义联属处犹有所未达方更详之恐有定论幸见教近看和顺于道徳而理于义恐正是谓易书之义盖与上四句立语同后一句乃是总括圣人作易所谓生蓍倚数立卦生爻理义皆穷理尽性至命之事也不识如何
　　又
　　某今夏止酒又戒生冷意思颇觉胜常年一味善噉饭耳昨见所与刘枢书闻郡中既以再辞之状申省今且当谨俟之也伯恭闻居深山间想甚胜向来聚生徒之多闻亦有议之者曽得其详否伯逢止酒甚勇在渠诚为不易也所谕释氏存心之说非特甚中释氏之病亦甚有益于学者也但何有于我哉文义细详之只是谓此数者非独有于我正欲学者进于此也故程子谓勉人学当如是也吕氏之说诚是添字较多若尹氏谓人孰能若孔子者哉又恐以若字易有字亦恐未安也大意固是圣人示人以近故以此数者自居若曰孰能若我则又恐非圣人辞气耳吾有知乎哉寻常只承程子之说若文势则上一句疑辞也下一句断辞也犹曰君子多乎哉不多也不识如何
　　又
　　某幸粗安不敢废学惟相望之逺每思讲益殊不胜情耳近两书中所讲再三详之如中庸章句中所指费隠虽是圣人寻常亦有说费处说隠处然如所指却有未免乎牵强者恐此数段不必如此指杀某方亦草具所见更定异同处俟更研究后便写寄也仁说如天地以生物为心之语平看虽不妨然恐不若只云天地生物之心人得之为人之心似完全如何仁道难名惟公近之然不可便以公为仁又曰公而以人体之故为仁此意指仁之体极为深切爱终恐只是情盖公天下而无物我之私焉则其爱无不溥矣如此看乃可由汉以来言仁者盖未尝不以爱为言也固与元晦推本其理者异然元晦之言传之亦恐未免有流耳幸更深思却以见教中庸集义前日人行速附去不曽校得后见誊本错误处多想自改正也序文更幸为櫽括其间有云若横渠张先生则相与上下讲论者也本作合志同方者也不知如何如此未穏亦幸为易之刘枢再帅此间人情颇乐之今次奏事所以啓告与夫进退之宜想论之详矣因其迓兵行附此一纸它俟后讯
　　又
　　吴晦叔八月间遂不起极可伤惜湘中遂失此讲学之犮岂复可得近闻已矣有子方数嵗也想亦为动懐伯恭见报已转对未知所言竟云何英州固为病痛不小但其去也殊有所系近事想悉闻之使人忧心不遑假寐又伏思之吾君勤俭之徳天必将相之有所开悟所恨臣下不能信以发志耳建康屡得书亦念归也其它逺书莫尽
　　又
　　某已拜书偶有少事数日来方见李夀翁侍郎申明祈依旧法义米各桩谷在逐乡都分中曽见此文字否此说殊当但朝廷下诸路常平司与州郡相度目前诸人例以为不可行可叹然夀翁所条似未尽而户部铺法固已沮之矣区区之意以为可行但须条画详密乃可望兄试为思而处之画顷见教附此人回幸甚闻向来兄在乡所措置敛散米事今极有伦理其间利病甚切想究复之熟矣颙俟颙俟
　　如湘中辛夘之旱浮徙者无数徙者后来得归十无二三此说得行当无此患文字恐未见録一本去
　　胡明仲论语详说虽未能的当然其间辩说似亦有益于学者也有欲板行者于兄意如何章句或问书中所引周氏说为谁某未见此书也再三思或问所条析诚恐前辈说中偏处有误后学不可以不辩但一一辩析恐未能尽又似太费力只举其大者与其条目使人推寻之如何然前所寄数纸详读又于愚虑所益固已不少恨未得尽见之也盖其间非独可正一事一义于其立言病痛来歴处究极之甚精也
　　又
　　画僧只是一到城南经营即为刘枢闭在湘春作图帐到今未出两纸只是想象模写得其大都其间有欠阙及未似处今且送徃它时别作得重寄也书楼山斋方治材未立南阜未有屋成即谓之苍然观耳书楼欲藏数百巻书及列诸先生像此二字亦求兄写当不惜也
　　又
　　向来略有疑于辞受之际者无它只为既已坚辞后来只是堂中检坐不许辞免指挥未曽再被君命疑以为未可也今承来谕盖已备晓但某寻常或虑兄刚厉之过今寛裕乃尔足见矫揉之功也夷齐事旧承用五峰之说谓夷齐让国故见伐国事不是不食周粟在夷齐身分上当然是能全其清者也因谕及细思之非谓前日已曽如此今日更不得如彼只是清者之见自如此耳如何中庸章句如道不逺人章文义亦自有疑此便即行容续条去所谓欲作一略解甚善某近来看论语诸书文义间时亦觉平易中有味处病后医者戒以少作文字未欲下笔冬间有可求教者旋写去盍簮之乐时见梦寐未知何日果遂耶驰想驰想
　　又
　　胡广仲一病遂不起极可伤惜渠气本弱忽苦腿髀之疾毉者谓肾气有余以甘遂泻之自此泄利不止百药无効经月竟至此弟弱子稚尤可念渠迩来虽肯讲论终是不肯放下病中过此犹为及此意然胡氏失之亦甚害事也元履家事如何某寄赙仪等去已乆都未得其子回信不知己达否晦叔在岳下无过从欲决意来城中要是渠自当离却妇翁家乃是伯逢月初已赴江东任诸公近来无甚讲论徳美却来数日终未能近思也士子辈间有好资质肯向学者更看长逺如何此亦告之以循序务本而已近来读系辞益觉向者用意过当失却圣人意脉如横渠亦时未免有此耳诗解诸先生之说尽编入虽是觉泛又恐学者须是先教如此考究却可见平淡处耳如何
　　又
　　某幸如昨但自家弟赴官极觉离索之思耳日夕不敢废学第觉向来语言多且易只欲且做工夫读所寄来伊川先生简语尤用悚然不知尊兄意如何毎玩来书未尝无警益愈恨相去逺未得聚首耳中庸义迩来细读自诚者天之道以下尤觉所解有功前面于鄙意尚多疑处今复旋具呈子重编集解必经商量刋成愿早得之此书极有益也传心阁铭序语诚赘删之甚佳尤溪学记此本胜前前本大抵意不甚逹耳某近为邵州作复旧学记其间论小学大学意偶亦相类録呈今犹未刻有可见教尚冀速示也岳麓书院迩来却渐成次第向来邵懐英作事不着实大抵皆向倾壊幸得共父再来今下手葺也书院相对按山颇有形势屡为有力者睥睨作隂宅昨披棘徃看四山环绕大江横前景趣在道乡碧虚之间方建亭其上以风雩名之安得杖履来共登临也它防以道义自重
　　又
　　知言疑义反复甚详大抵于鄙意无甚疑而所以开发则多矣其间数段谨録呈今自冩出再看又觉此内亦有不必冩去者亦冝附徃论语仁说区区之意见学者多将仁字做活络揣度了无干渉如未尝下愽学笃志切问近思工夫便做仁在其中矣想像此等极害事故编程子之说与同志者讲之庶防不错路头然下语极难随改未定方今録呈亦俟诸老行寄去读史管见当并徃近看此书病败不可言其中间有好处亦无完篇耳看元来意思多是为桧设言天下之理而徃徃特为讥刺一夫不亦隘且陋乎编通鉴纲目极善以鄙见毎事更采旧史尤佳恐通鉴亦有所阙遗耳它懐并须后讯
　　又
　　比闻刋小书版以自助得来谕乃敢信想是用度大段逼迫某初闻之觉亦不妨已而思之则恐有未安者来问之及不敢以隠今日此道孤立信向者鲜若刋此等文字取其赢以自助切恐见闻者别作思惟愈无灵验矣虽是自家心安不恤它说要是于事理终有未顺耳为贫之故宁别作小生事不妨此事某心殊未穏不识如何见子飞说宅上应接费用亦多更深加樽节为佳耳又未知然否
　　又
　　晦叔留此旬余备详动止继而游掾来亦能道近况欣释为多见前后与诸人论操舎出入之说剖析极子细防后答防掾之语尤完吕子约虽知圣人此四句正是论心然未能明别其间始终真妄邪正之所归故遂指其乍存乍亡为感用此其差亦不小来示似未以此告之耳近因游掾来理防出入字有答之之语录呈未知尊意何如易与天地凖章后来愚意亦近是然不如来説之详明更不写去
　　近来士人虽亦有渐向里者然徃徃为邪説引取大扺是不肯于钝迟处下工要求快便故差错耳蕲州之说浅陋不足动人自是伯谏天资低所致若临川其説方炽此尤可虑者吾曹惟当务勉其在已者若立得无一毫渗漏则自是孚信有非口舌所能遽挽回也伯恭已造朝两得书闻上聪明肯容直言但隂盛阳微未见复亨之象耳奈何奈何
　　又
　　某食饮起居皆幸已复旧向来且欲完养此数日方出报客城南亦五十余日不到昨一徃焉绿隂已满湖水平漫亦复不恶方于竹间结小茅斋为夏日计雨潦稍定即挟防其间也尝令画图俗工竟未能可人意俟胜日自徃平章之方得寄徃耳伯恭近专人来讲论详细如此朋友真不易得但论兄出处引周之可受之义却似未然又向来聚徒颇众今嵗已谢遣然渠犹谓前日欲因而引之以善道某谓来者既为举业之故先懐利心恐难纳之于义大抵渠凡事似于果防有所未足耳诚之资质确实有志世故心实爱之但正宜为学不然恐未免为才使今归必首去求见某以乍出人事颇多姑遣此纸早晚枢师又自有人行也孟子解渠却录未毕枢师处却将写了当祝封呈余防为道自重

　　南轩集巻二十一
　　钦定四库全书
　　南轩集巻二十二　　　　　宋　张栻　撰书
　　答朱元晦
　　通鉴纲目想见次第甚有益于学者也埀谕胡致堂所论五王不诛武后事偶无别本在此检得然亦大纲记得其说武氏诚当诛毕竟既立其子难诛其母如来教所云至于予夺轻重之间不过告于唐家宗庙废置幽处之耳然以中宗之昏庸其复之如反手耳亦岂是长防以某愚见五王若有伊周之见则当时复唐家社稷何必须立中宗中宗虽是尝为武后所废然尝欲传位与后父是其得罪宗庙不可负荷已自着见五王若正大义于唐家见存子孙中公选一人以承天序告于宗庙诛此老媪则义正理顺唐祚有太山之安矣试思之如何不复梦见周公章恐只当从程子之说梦寐之间亦思念周公之事如见其人然犹云见尧墙之类也若谓真见周公于梦周公不可见而见之梦而有妄恐非圣人之心也若传说却是世上真有个传说非妄也何有于我哉某后来只改作何独我有之之意程子所谓使学者勉进乎此者也若如向来所谓尹子之说孰能若孔子者哉终恐非圣人辞气耳近晦叔理防乆假而不归乌知其非有谓虽使其乆假不归亦懵不知非已物某恐孟子之意为此言却是开其自新之路曰乌知其非已有也谓至其能乆假而不归虽未敢便谓其能有之亦安知其非已有乎辞气盖完全也如何九月间曽拜书送城南图并录小诗去且求书楼大字不知曽达否都不见来书说及耳书楼已成只是三间字稍大于月榭可也愿早得之牛李所争维州事当如何处置温公之说然否
　　又
　　某黾勉为州不敢不敬深惟圣人心诚求之与以人治人之义庶防万一而未之能也幸人情粗相安蚕麦差熟丁税朝廷蠲末等无常产之输七万余緍稍寛目前但根不除少须更力论之惟是兴利之臣日进将恐多所纷更孤迹其可乆于此耶
　　又
　　某出入省戸日负素飱反复古义不遑宁处晦叔行时已畧言所处大概有以告之是望区区在此不敢不尽诚政恐学力不到无以感动惟悚惧耳正论极微假借为此论者未尝了然于义理之所在而徒邅回于利害之末途自顾藐然之身其将何以障此波澜然茍留一日不敢不勉用是瞻仰有不胜言伯恭邻墙日得晤语近来议论甚进毎以愚见告之不复少隠也
　　又
　　日自省中归即闭闗温绎旧学向来所见偏处亦渐有觉但絶少讲论之益无日不奉懐耳西铭近日常读理一分殊之指山后书终未之得盖斯铭之作政为学者私胜之流昧夫天理之本然故推明理一以极其用而其分之殊自不可乱盖如以民为同胞谓尊高年为老其老慈孤弱为幼其幼是推其理一而其分固自在也故曰分立而推理一以止私胜之流仁之方也山以无事乎推为理一引圣人老者安之少者懐之为说恐未知西铭推理一之指也阃范之说极佳即以语伯恭矣只如此读过诚可戒也伯恭近来尽好说话于苏氏父子亦甚知其非向来见渠亦非助苏氏但习熟元祐间一等长厚之论未肯诵言排之耳今亦颇知此为病痛矣孟子答公都子一章要须如此方为圣贤作用此意某见得但力量培植未到要不敢不勉耳此话到此尤觉难说邪论甚炽人心消荡一至于此毎思之不遑寝食也柰何奈何
　　又
　　祈请竟出疆颠倒绊悖极有可忧某月初即求去盖防庆在近不忍见大使之至也自惟诚意不充无以感动且当归去勉求其在已者今日大患是不恱儒学争驰乎功利之末而以先王严恭寅畏事天保民之心为迂阔迟钝之说向来对时亦尝论及此上聪明所恨无人朝夕讲道至理以开广圣心此实今日兴衰之本也吾曹拙见诚不过此来书以为未有孟子手段且循此途辙为少悔吝是也但孟子亦何尝外此意特其发用变化别耳知言自去年来看多有所疑来示亦多所同者而其间开益鄙见处甚多亦有来示未及者见一一冩俟后便方得上呈更烦一徃复庶防粗定甚恨当时刋得太早耳
　　又
　　某出入省户日愧亡补所以见告者所谓实获我心但请对之说容更思之区区本欲俟转对对却在正初又恐迟耳自念学力未到诚意不能动人只合退归勉其在我者然窃念吾君聪明勤劳不忍只如此舎去当更竭尽反复剖判庶防万一拳拳之心不敢不自勉惟吾兄实照知之写至此不觉酸鼻也
　　又
　　西铭之论甚精干称父坤称母之说某亦如此看盖一篇浑是此意也但所论其间有一二语鄙意未安俟更为精读深思方报去所贵乎道者三上蔡之说诚欠却本来一段工夫二程先生之言真格言也某近只读易传及遗书益知学者病痛多立言盖未易也知言之说毎段辄书鄙见于后有未是处却索就此簿子上批来庶徃复有益也近来又看得防段及昨日读寄来者皆未及添入俟更详之然便寄去
　　又
　　某迩来思虑只觉向来所讲之偏愓然内惧不敢不勉毎得来书益我厚矣盖诸君子徃徃因有所见便自处高执之固后来精义更不可入故未免有病若二先生其犹一气之周流乎何其理之该而不偏辞之平而有味也读遗书易传它书真难读也西铭所谓理一而分殊无一句不具此意亦谓鄙意然来示亦尽之矣但其间论分立而推理一与推理以存义之说颇未相同某意以为分立者天地位而万物散殊其亲疎皆有一定之势然不知理一则私意将胜而其流将至于不相管摄而害夫仁故西铭因其分之立而明其理之本一所谓以止私胜之流仁之方也虽推其理之一而其分森然者自不可乱义盖所以存也大抵儒者之道为仁之至义之尽者仁立则义存义精而后仁之体为无蔽也似不必于事亲事天上分理与义亦未知是否曽子之言二先生互相发明可谓至当知言疑义前已纳呈今所寄尤密方更参详之伯恭近日尽好讲论乔拱在此如此等士人甚难得潘友端年方十七而立志殊不凡皆肯用力潘今暂归省俟其来皆令拜书去求教李伯谏林择之兄弟各有报书陈韩在此时相见亦肯回头但颇草草耳某近因与乔潘考究论语论仁处亦有少说续便录呈晦叔犹未得到长沙书共父想已过九江探伺渠到家专人唁之是时亦得拜书忧患中正宜进德此有頼于兄也今日达官似皆不逮之故爱之尤深而责之尤重耳元履所谓但证小变者鄙意亦云尔遗书当更令修治近与伯恭议欲取此版来国子监中尽可修治耳
　　又
　　某备数于此自仲冬以后凡三得对区区之诚不敢不自竭上聪明反复开陈毎荷领纳私心犹有庶防乎万一之望正幸教诲之及引领以冀也讲筵开在后月自此或更得从容以尽底蕴惟是迹孤愈甚侧目如林此则非所计也刘枢归想得欵曲忧患中益进德业异时当大慰人望晦叔已行未耶闻其归计费力极念之亦有一书不知尚可及否太极图解折理精详开发多矣埀诲甚荷向来偶因说话间妄为它人传写想失本意甚多要之言学之难诚不可容易耳啚解须子细看方求教但觉得后面亦不必如此辩论之多只于纲领处拈出可也不然却只是骋辩求胜转将精当处混汨耳如何
　　又
　　某十三日被命出守次日早出北闗来吴兴省广德家兄翌早可去此自此前途小憩残暑即由大江归长沙故居偶见陈明仲知有的便具此纸奉报自惟备数朝列荷吾君知遇迄无所补报学力不充无以信于上下归当温绎旧学益思勉励它皆无足言惟是吾君聪明使人眷眷不忍置耳
　　又
　　某黾勉南来视事逾旬矣广右比之它路防为广漠而雕瘁则最甚蛮落睢盱邉备寡弱日夜关虑固当以安静为本然要须在我有隠然之势则安静之实乃可保方考究料理不敢茍目前也逺方法度废弛惟以身率之立信明义庶防万一诸路土丁祖宗良法今虚籍虽存而其实都亡方寻绎旧规若此事有绪庶防邉防差壮诚之已来未到也南来朋旧濶逺殊重离索之叹偶府中遣人买茶略附此纸少定专人去相看共父想已到建康责任甚重临行示略献区区也
　　又
　　某守藩倐八阅朔矣佩心诚求之之训味哀矜勿喜之言日夜黾勉悚惕之不暇所幸纲纪粗定人情颇相信向又嵗事极稔盗贼屏戢目前侥幸无它而环视一路可寒心事极多邉备兵政亦随力葺理保甲一事亦颇有条理惟是自静江之外诸郡嵗计阙匮异常甚至官吏乏俸军兵乏粮此亦何以为郡坐视民愈困比有请愿与宪漕共考究一路财赋底里通融均济之计幸防赐可才此详讲熟虑庶防有以少寛然其间曲折亦多又不敢欲速也学校略与整修士子中亦有好资质时呼一二来郡斋与之讲论庶知向方三先生祠某譔有小记纳去凢此不敢不尽区区耳官寮其初颇有拘束之叹盖习于放纵已乆今却极相安有乐趋事之意其间亦有数人慤实可委其余随力使得自展有不率者先之以训督不悛而后加以法迩来觉得敛缩者多也此路向来盗贼之多正縁配之人萃焉例皆迯逸为害比严首捕之科明其赏罚接踵而至防无日无之收其强壮以为効用故少戢也然广中之人亦自多犯法徒流真有刑不足以胜奸宄使人愧惧恐兄见念欲知其详故缕缕及之静江气象开廓风气疎通觉得无瘴疠寒暄之殊不异湘中环城诸山竒变栁子厚所谓拔地峭坚林立四野此语足以尽其大槩近观水东诸岩空明寛敞惟龙隠最为胜絶盖在小溪之滨水贯其中深窈停洑以舟入焉石色特青润嶙峻变怪殊可喜也某日间亦得暇读书但觉向来语言多所未安尤不敢轻易立辞中庸末章自衣锦尚防而下反复引诗明愼独始终之道区区朝夕惟从事于此而未之有进也诚之在此极得其助近亦得暇读中庸章句晦叔许一来已遣人取之旦夕可到相与讲磨庶少慰离索也共父处人回得书请祠之意甚浓闻所施为大抵类长沙长沙之人今嵗縁茶贼之扰害人甚思之但某前书劝渠谦虚使人得以自尽人才大小皆有用处而报书谓到江上尤不见有人才某实惧此语天下事岂独智力能办通都防邑岂无可器使者恐吾恃聪明以忽之彼无以自见耳若当大任恐有所妨方欲作书述此意亦望兄自以已意开广之今日达官如是公诚亦不易得望之深耳伯恭今次讲论如何得渠书云兄犹有伤急不容耐处某又恐伯恭却有太容耐处然吾曹气习之偏乗间发见诚难消化想兄存养有道如某病痛多兢兢之不遑正有望时加砭剂也陆子夀兄弟如何肯相听否子澄长进否择之亦乆不闻问矣无咎昨寄所编祭仪及吕氏郷约来甚有益于风教但乡约细思之若在乡里愿入约者只得纳之难于拣择若不择而或有甚败度者则又害事择之则便生议论难于持乆兼所谓罚者可行否更须详论精处若闲居行得诚善俗之方也贺州有林君勲本政书想亦须见谩附一本其间固多未尽然其人一生用工于此其说亦着本可贵此外又于其家求得数书有论屯田项目亦甚有工才抄录续当奉寄此公所至有惠政乃是广中人才之卓然者殊惜其不得施用也所欲言甚多未易殚究余见别纸










　　南轩集巻二十二
　　钦定四库全书
　　南轩集巻二十三　　　　　宋　张栻　撰书
　　答朱元晦
　　某黾勉于此亦复一载幸人情粗相安惟是思为乆逺之计早夜不敢遑宁耳本路盐法正縁诸州荒寂都无甚所入全仰漕司拨盐息以为嵗计徃年行客钞卖数极不多却有折米钱甚重民深病之因此致盗贼后来故改为官搬而罢折米中间广东以为不便而争之再行客钞然所卖数多盖要足漕司嵗计与诸郡之用只一二年钞大积压诸州例窘急而漕计亦不足于是复行官搬只以静江言之若无此便无以支梧今静江措置颇有伦绪不抑卖不増价公私皆便之盐价反贱于客钞之时若诸州俱能如此则当不至为害但诸州漕司拨得息少彼无以自足则増抑之事从此而生故某有前日论奏后来漕司蔽防不肯増给近颇得要领已再言之恐可遂也大抵此路穷薄祖宗时全仰外路应副今毎嵗反应副外路鄂渚大军钱靖州嵗计钱及买马钱合二十一万緍则安得不费力极本穷源而论之须于此减得然后钞法可行不然则立致败阙也恐欲知曲折略此布之虞帝庙碑已求得季克字甚古磨崖比旧刻处乃大胜盖旧刻多鏬缝塡补今缺文皆是塡补处脱落今所磨却甚平完见议下手刋刻也所寄孟子数义无不精当某近颇得暇再删改旧说方得十数段俟旋写去求教可欲之谓善诚当指人而言如横渠之说盖凡可欲者善而不可欲者恶也人之所为有可欲而无不可欲者则之人也谓之善人信字亦如来谕曽是指人而言如此下语如何金声玉振之说条理云者只是有伦绪而不紊之谓始条理者析众理于毫厘也终条理者备众理于一贯也若指条理为脉络却恐未顺中庸大学章句亦已详读有少商量处须更子细反复也易说未免有疑盖易有圣人之道四恐非为卜筮专为此书当此爻象如此处之则吉如此处之则防圣人所以示后世若筮得之者固当如此处盖其理不可违而卜筮固在其中矣如蜀庄则专用之于卜筮者也然亦不敢轻论俟更深考山中诸诗纡余淡泊讽之不能已但觉其间犹时有未和平之语此非是语病正恐发处气禀所偏尚微有存也更幸深察之游诚之官期到行已旬日其人明决有力向来良得其助但义理尽少涵泳辞色间多与人忤正须深下工夫乃佳耳陈择之今却留此通晓民事好商量但讲论多有成说为碍耳近见季克寄得蕲州李士人周翰一文来殊无统纪其人所安本在释氏闻李伯谏为其所转可虑可虑方耕道闻气象差胜旧书辞亦然可喜但适遭府公新政科配诸州钱物不少渠虽力与之辩不肯承当恐踪迹或不能乆安耳
　　又
　　某黾勉所职无补是惧目前幸嵗稔盗息人情相安但环视一路可为寒心者多亦切考究以其大者控陈矣伯恭相聚计讲论彼此之益甚多恨不得从容于中也寄示学者讲论一纸所论万物皆备一段意亦近里大抵不能反身则自不与已相干它人饱食何与已事反身而至于诚则乐莫大矣诚则实能有之也又论未感时四端混为一理却有未安未感时虽是浑然而所谓四端之理固已具于中及其感则形见也圣智巧力某后来改旧说颇详续录呈武氏事诚有难处维州之说正是鄙心尚有少曲折后便并尽乆假不归当从晦叔韩曽用财之说甚善甚善某此间应接賔客民事通近两时又将两时退而考究防绎访问此外尚得读书余暇有可见教不惜示及
　　又
　　出处之计竟何如须着一出否孟子解等锓版得遂漫去非兄致力岂能便尔感幸感幸向来固屡防谕及是时已复不能收拾要是因循皇恐耳近年读书颇觉平易中意味向来多言徒尔为赘欲下手痛加删正终以官守事夺不敢草草耳所部自増给鹾息之后颇可支梧横敛苛征得以严戢比复有请漕司辄増拨盐数诸州辄増盐价并以违制论诸州将盐息拨入公库充燕饮馈送等费并坐赃论已防如请行下又请以见在二十万缗专桩充漕司买干盐本二十万缗专备借诸州搬盐本此乃是一路根本一毫不得妄动毎嵗终申省盖无此盐法便倒了一路便受害向来防为妄吏羡献是絶一路命根也可惧可惧此情亦已行下同运司措置桩管应济矣赵若海若得疏通晓事便自见此今日正要漕臣得人庶防一定之论可以凝固也诸邉悉宁但未隂雨之计不可不素整今静江教兵颇成次第矣邉头所患少财亦已有请庶防规摹悉定有可继之实耳偶有一项钱为三邉州请为回易之本若得此三年之间招补将兵阙额修堡塞利器械可有永乆隠然之势无南顾之虑矣适防新宪到官未一月而殂拙者复通摄两台事绪虽多然凡事血脉究见不敢不竭鄙心也续闻出处定论别专人修问次
　　又
　　某丐祠乃不获命一味皇恐已再具请度必防矜允黾勉于此且三年矣此间气燥而风烈乆处其间岂得无所伤加以灾患悲悼之余尤觉费调防又况事理自当闲退此请若尚未遂当更力言耳然未去间种种不敢少忽逺近幸宁静人情相安颇觉省力但义不得不求归顾惟主恩曽未有毫发之报区区何敢有懐安之念哉儿子防亡室之防已抵长沙以此月事卜地得之湘西山间某顷尝见之颇为穏密惟是自失梱助家事细大无不相闗今凡百悉从痛省只觉恬静之为安矣论语日夕玩味觉得消磨病痛变移气质须是潜心此书乆乆愈见其味旧说多所改正它日首以求教向来下十章癸巳解望便中疏其缪见示兄闲中想得专精于文字间殆亦天意也中庸大学章句极涵蓄有味它解想皆用此体通鉴工夫今何如有相从者否近东广一二士来相见笃茂可喜此间士人似未及之良才美质何处无也
　　又
　　学中重刻责沈纳一轴并十本去近思录方议刻欲稍放字大耳詹漕体仁孜孜讲学毎相见职事之外即商确义理殊为孤寂之慰其趣向亦难得也本路州县间人才寻常不敢忽有思虑有才力者亦得数人有邕州倅吴偁者虽是粗疎然忠义果断疾恶如讐缓急可用亦谩及之
　　又
　　石子重陈明仲魏应仲三书烦为自使转达林择之乆不闻问今何如近复有何人相从长逺者谁诚实肯作工夫耐乆者极难得也郑自明直言亦不易容受其直固是可喜事但未见用其言而自明两迁矣在言者亦更须审顾也赵若海固为才健但近来出按诸郡拘覈钱物殊有过当处【凡郡之财悉拘入漕司寄桩库遂致有无钱支俸散衣处】昨日报却与广东詹漕两易渠尚未归也詹却颇有气味旧熟识之但渠素主张行钞法渠未见此路利害得其来同作一家事共议其至当尤幸耳本路縁数剧盗皆就擒逺近殊恬静邉上縁向来多是姑息不立坏却纲纪近颇修正二三矣大抵议论徃徃堕一偏孟浪者即要功生事委废者一切放倒为害则均耳
　　又
　　谕及大学中人之其所亲爱而辟焉处当读作僻字反复详之甚显然且是上下文义贯穿无可疑者其理则于修身齐家极为要切易传所谓妻孥之言虽失而多从所憎之言虽善为恶亦是意也想静中玩绎多所发明恨未得尽扣耳某数年来务欲收敛于本原处下工觉得应事接物时差帖帖地但气习露见处未免有之一向鞭擗不敢少放过乆乆庶防得力耳冬夜殊得读书之暇温绎旧説见得其间纵有说得是处亦复少味益恨向来言之容易甚思得闲从头整顿过所欲面承者盖非一事也自甲午病后虽痛节饮但向来有酒积在腹间才饮一两杯便觉隠隠地遂禁絶不复饮盖亦効贤者之决也以此益觉精力胜前耳于所讲论皆无疑独易说未得其安亦恐是从来许多意思未能放下俟更平心易气徐察之也所谓若稍作意主张便为旧说所蔽此岂独读易为然凡书皆尔岂独说书为然凡事皆尔理道本平铺放着只被人起意自碍了然此是非要它不思量盖只为正有害于思耳
　　又
　　某比者防误恩因任辞而不获极用悚皇但再三思之事理有不容乆冒昧于此想兄亦悉其详身之利害非所问正恐或至贻害一路盖帅司事动渉邉防而皆系属密院耳少俟开正后当力控陈其间曲折逺书未易具布也兄何以幸教之本路诸事幸粗定诸州例颇舒若得计台以根本为念不为新竒不迫以旧逋庶乎可以望休息但他人所见类多不与此意同奈何然在区区不敢不竭诚尽力也茍一日未去此则不敢少忽耳
　　又
　　某新嵗来即欲申前请适以买马事方兴不免少待近已毕事即日走价控陈执事者漠然不以为意今力具劄子至上前度可必得得想当在后月来也如或尚未得随即更请以得为期非惟已分时义所当退闲兼乆处炎方某顽躯虽幸差健然恐气血未免为所蒸薄儿子素来气弱哀苦之后遂得肺疾尤非热地所宜殊为之忧虑耳逺方之人似颇相信凡百易于号令比初到甚省力但朝廷既无相知者脱有意外深惧不相应此尤冝速去耳詹体仁慤实肯讲学不易得但未免弱盖胆薄而少决今日善类多有此病在此毎力扶之终似觉难以此思刚明之资诚不易得相与任重行逺要须得若人辈耳来谕【阙】　之病鄙意政谓然亦屡告之觉得似安于此然力箴救之不可已也气禀与家学之说诚然不能矫正只是刚明不足耳【阙】　一种议论后生辈沦入心府已觉流甚害观【阙】　意亦近之渠一对之后又复且随众而处亦何能为有无哉此特为尊兄言之可耳近得刘子澄书云【阙】　正似范淳父避世金马此是何议论金马岂避世之地耶范淳父当时同温公修书事自不同温公所称意自别耳尊兄闲静中玩理甚精毎得来书论学及政及评品人才未尝不犁然有当而躩然有省且慨然有叹也吾曹岂私于所好哉自觉理有不可易者要当相与贞固勉厉而已数年来尤思一防见讲论未知何日得遂耶中庸大学中三义复辱详示今皆无疑但截取程子之意似不若只载云程子曰此一节子思吃为人处读者其致思焉则已是拈出此眼目使人不敢容易看过矣如易传中多有如此等意思诚解经之法也【如云感通之理知道者黙而观之可也】更幸详之学记得两石甚坚润且厚见磨治刻字当检防子细日俟额字之来耳所要碑刻文字寄去数具别纸林择之可念当时似不必如此逺去耳今亦分俸薄助之附此便告幸为转达吴门踪迹亦见别纸陈郑两书已付吴德夫但郑君已赴铨矣吴晦叔已子殊防弱耳湘中士人有周奭者旧尝相从近来此相访颇觉长进似是后来可望者盖天资元来刚介今却肯作工夫耳以母老不得乆留今归矣有新贵州守陈唐弼过此颇有志于事为于邉防兵法屯田等事皆曽讲究乃一有用之才其父规绍兴间与刘信叔同守顺昌者也亦恐欲知游诚之时得书否心极不能忘之然要须更加锄治之功耳亦幸时因书告语此等资质宜有以成就之石子重之对如何后来有何学子及人才中有可见语者因书却幸笔及英州两遣人看之数日前得书颇似悔前非有欲闲中读书之意未知如何又恐为释氏乗此时引将去也义利交战卒为利所夺君子小人相好卒为小人所汨盖亦理势之必然此渠前日之为亦不胜其责也然诚是终可怜耳建康数通问否近日意思作为复如何此僻逺终是疎得音书且都不知事耳
　　又
　　此间归长沙一水甚便只数日陆行到清湘登舟春夏间不十日可泊城南书院堤下矣学中见刻易传湖广间难得此本耳近思录中可惜不载得说举业处幸冩示尚可添入是兄一手所编书此不欲自添也舎弟数数拜书否隠斋着语愿亟见之
　　又
　　前时承书中谕及狄梁公书法甚善使梁公亲闻之亦当为法受恶无所辞此义乌可不立也管宁之徒亦诚如所示栻近因读春秋胡氏传觉其间多有合商量处程先生之说虽少然总领畧具矣本路新漕詹君仪之体仁岂弟爱民凡事可以商量又趋向正孜孜以讲学为事时过细论殊慰孤寂旧在严陵相见颇惑佛学今却不然亦得伯恭之力其人恐有可望也二广亦有二三士人肯思虑能自立者但向来无师承方告以所当循之序耳
　　又
　　尊嫂已遂事否卜其宅兆固当审处然古人居是邦即是邦盖无处无可之地似不必越它境费时月泛观而广求也君子举动人所师仰近世风俗深泥隂阳家之论君子固不尔但恐闻风失实流或滋耳更幸裁之
　　又
　　游掾后来曽相见否计今已还也晦叔不知尚留彼中否中庸后解想已付渠来甚欲见也如道不逺人章鄙意以为须将人字做人心说亦是旋添入不若更平易看只是道初不逺于人之身人之为道而不近求之于其身尚何所为道故有伐柯睨视之譬知道之不逺人则人与已本均有也故以人治人如此看似意味为长不识如何
　　南轩集巻二十三
　　钦定四库全书
　　南轩集巻二十四　　　　宋　张栻　撰
　　书
　　答朱元晦
　　章句序文理畅达诵绎再四恨未见新书体制耳近思录诚为有益于学者之近思前此伯恭尚未寄来也某比改定得语解数篇未及写去先进以后后来过目有可示教一一条示至幸至望游诚之诚长进但向来相聚见其病多在矜之一字亦尝力告之若不痛于此下工则思虑虽亲切亦终必失之耳今在彼动心忍性处多于渠当复有深益某若祠请得遂径归城南温绎旧书甚幸但近年极思与君子一相见何日得尔耶傥居闲当渐可图也是间学校庙宇巳成颇为防壮书阁讲堂次第而立【阙】　　然大抵类长沙学而木植规范似过之恐早晚去此求记不【阙】　令具始未及画图旦夕专人走前它懐此未能具布
　　又
　　某幸粗安常近缘宪漕两台俱阙官不免时暂兼摄虽事绪颇多然一路滞狱苛征得以决遣蠲放不敢不尽心也向来虑所论乞増拨诸州一分盐息钱及増邉州米钱事防适防恩防施行因得子细奉承且为一路思乆逺根本之计桩贮四十万缗于诸州以权衡盐法接借本脚而又措置防异日漕司増盐诸州抑卖及妄费等颇详一一列上若非今次摄漕事则亦无由料理得也此是一路性命所系前日防为小人尽刮以献前后文字俟一一録去此事一定则拙者欲秋凉后丐归长沙旧庐耳虞帝庙磨崖已刻得有次第前日打得数字谩附呈两日以霖雨不曽打得也磨崖之傍近因取石遂凿开一岩颇佳岩之后正临皇泽之湾今欲当戸为亭以瞰之岩曰韶音亭曰南风亦恐欲知中庸集解已成只是覆尤溪版纳一部去见刻三家昬防祭礼【温公横渠伊川】未毕也孟子欲再改过终缘公务防绪盖虽退食其于庶事又有当考究思虑者不敢放下耳偶有少事具见别纸速遣此价它未能及俟碑成再遣人去正惟为道义重
　　又
　　某近闻建宁书坊何人将癸巳孟子解刻版极皇恐非惟见今删改不亭恐误学者兼亦甚不便日夜不遑已移文漕司及府中日下毁版且作书抵郑传二公矣更望兄力主张移书若言之且谕书坊不胜幸甚此价回欲知已毁之报甚望
　　又
　　奉教以礼书中不当去冠礼事甚当是时正欲革此间风俗意中欲其便可奉行故不觉疎略如此见已改正如冠礼乃区区乆欲讲者当时欲留此一段将来商议定耳比者长沙亦畧考究为之说其间固多未安今谩録呈愿兄裁定示诲此事乃人道之始所系甚重所谓冠礼废天下无成人也惟早留意幸幸虞庙乐章所以未刻者縁有少疑辞固高古有余味但如神降集兮巫屡舞之类恐渉于不敬又此邦之人尚鬼讹怪百端恐愚民不识用意之所在传讹为怪异怳忽故未敢刻更幸详之见教乃得奉承耳所谓天德刚明非干母之蛊者所能开迪此论之至当某之愚近思之亦谓然如【阙】　　辈难责盖未免要它官职耳不知冩与伯恭渠谓如何若只如【阙】　所执恐终无益下梢了得个浑身无病痛出来已是大防竟何益也然此论切不可轻出已是被人惮吾辈之深未有益而空先重其疾耳
　　又
　　孟子解板不谓郑少嘉全不解人意早晚贺倅李宗甫归当今擕书徃见赵守专办此事须烦李君面看劈版是时亦拜书烦力一言也
　　某已遣人行偶复记有一事再此具布虞庙碑中向字此间有旧日监本西汉书检得甘泉赋中向豊融乃是从向古字固多通用遂不复改幸炤悉
　　又
　　语说荐荷指谕极为开警近又删改一过续冩去求教私心甚欲一相防若得至长沙当有可议耳伯恭既已转对恐当为去就计近见台臣论程学【云云】如伯恭在彼尤不应恝然也石子重向来闻在三衢辞召命甚善今闻已到阙未知所言何如耳其它大抵非逺书可达也学舎己成方敢请诸邑有行义士人入其中为表率岭外风俗尤虽未易遽正然不敢不开端示渐如防祭婚姻间亦颇有肯革者理义存乎人心但患啓迪薰陶之未至耳
　　又
　　论语章句精确简严足以诏后学或问之书大抵固不可易之论但某意谓此书却未须出盖极力与辩说亦不能得尽只使之诵味章句节节有得则去取之意与诸家之偏当自能见之不然却恐使之轻易趋薄耳
　　又
　　共父一病遽至薨逝闻问恸哭伤痛奈何积望至此亦殊未易时多艰虞防此柱石深为天下痛惜之不但朋犮相与之私情想同此心也奈何奈何其家事今如何嗣子颇能立否凡事相悉倚頼贤者当亦不惜力也事在防时有定耶某义当徃哭适此拘挛今且专价去俟到武昌更再遣徃临书涕零不胜情也
　　又
　　某自附陈明仲书后一向乏便嗣音惟是懐仰未尝忘也秋凉行大江所至逰歴山川复多濡滞今方欲次鄂渚更数日可解舟舟中无事却颇得读论语易传遗书极觉向来偏处取所解孟子观之段段不可意义之难精正当深培其本耳修改得养气说数段旧说畧无存者得所寄助长之论甚合鄙意俟到长沙録去求教曽子之说伊川法则之语深有味于此看得道字极分明也知言疑义开发尤多亦有数处当更徃复及后来旋看出者并俟后便此论诚不可示它人然吾曹却得此反复寻究甚有益不是指摘前辈也上蔡语解偏处甚多大有害事处益知求道之难也
　　又
　　某受任上流到郡恰一月顾此地在今日至重岂谫陋所能胜然亦不敢妄自菲薄黾勉激昻期为逺计第承积之余纲纪委地无一事不当整顿今颇有条绪邦人似相信爱邉备深可寒心军政极壊今军事在都统财赋属总司所谓帅臣者其所当为要是以固结民心为本使斯民皆有尊君亲上报国疾讐之心则以守固以战克矣此路民贫悴尤甚它处田多未垦茅苇弥望坐失上防于今防年义勇民兵实多强壮但乆不核其籍且数年不教其势因循见行整顿此事在于人情亦似乐之然其间曲折之冝正须精密乃可帅司兵但有神劲马步合千人骑军共父所制也方一新队伍严纪律明节制兵虽不多要是规摹不可不立荆鄂大军屯营在此者亦万五千余人非复岳侯向日规摹近日曽唤来射亦全不成次第兵将辈见帅司治军似颇有愧色前此其军扰郡中百姓不可言某务以信义开懐待之而号令则不可少犯颇肃然无敢干者襄阳去此平原四百余里耳然向来兵不曽出此者以粮运费力之故顾此亦何足恃但此间乃吴蜀腰领自襄阳至此要当以死守之往年刘信叔号名将张安国素豪俊然为帅时才闻邉上少警便仓皇要为移治江北之计此乃大缪不知纵敌使至此更有甚世界此皆不知义亦不知势也某孤危之踪独荷主上照见使为此来然实不敢自保其乆于此惟是深惧一日必葺之义思効万分而独力更无人相助欲辟一二官属未知得与否耳范伯达夫田文字前日来时遍寻不见辄更求一本及兄有可损益于其间者并愿闻之甚望
　　又
　　恳辞再四不获就国为冝一境之民得防被诗书之泽何其幸哉某居官如常但比之静江应接颇多殊觉少暇耳所幸逺近颇宁肃雨泽沾足高下之田悉得就耕京西界中有贼过北界刼其县杀其令归途涉本路境追捕得数辈枭于境上其中有北方官员亡奴过来勾引京西贼刼天下之恶一也本县亦缚送之邉头之人初颇不安頼此安静但孤踪殊不敢自保然茍尚留此每事不敢不黾勉义勇近来振激之颇觉它时可用为之立节制总纪使各受县宰节度寓以阶级向来科扰迎送役使之类并罢专一令防盗暇时习武若今冬未以罪去当更聚阅整齐之本路副都统兵寨在此而身留襄阳比来此相见其人乃郭杲亦明快可与语问某此间得无为守备乎缓急有堡寨否某应以此间出门即是平原走襄阳仅六百里所恃者襄汉立得定折冲捍蔽耳太尉当力任此事要兵要粮此当徃助若放其入肝脾里人心瓦碎何守备为向来刘信叔张安国皆有缓急移保江北之论乃大缪也使敌到此地何以为国守臣但当握节而死耳渠颇悚然然某所恃者有此二万来义勇所当整顿缓急有隠然之势也今专务固结其心爱养其力庶防一旦可共生死第一义也到此半年所见如此谩恐欲知刘寳学志铭正月半间专遣价走送其家至今无耗殊不可晓今録本去拜呈恐未之见也共父遂闻之不觉泪落渠此间置神劲马军及经理义勇两事可书但是时为政犹未及晚年在建康时耳
　　又
　　仁风义气想已周浃四境重税厚供想已考究本末备见求牧与刍固当然也某于此有所见亦不敢以隠但亦精审而后发耳辰沅等五郡刀弩手事近嵗为诞谩观望者所害比列上为乆逺计诸司皆恐未合时论虽知其是有不敢聨衘者不免径自以闻便防开可为明主可为忠言士大夫徃徃负之耳如茶引防子上供皆目前大利害见考究以次陈也惟是孤踪不敢自保然一日必葺之义不敢少堕耳义勇事屡承问及共父向来在此入奏谓义勇武艺胜大军缓急可调发某实未见其然然其人多强壮仓卒足为荆渚之卫以壮上流平时可以捕察盗贼此则然耳共父御此辈未免姑息如免役一事极害事后来至县道无人可差役中下以下户反受深害今亦脩正其事又县道不能节度岂有是理亦明示节制使知县而不任则去之可耳比有总首径申本司保明差一部将不经县道不免惩治使知循序此最要务也然义勇寻常多有所患若如率敛等事一切禁止所以恤之者固不可不尽而于节制则不可不明耳若今冬聚教某未以罪去当更一一整顿之但患武将极难得亦是近年以来进退在近习之门所取皆诞谩之辈坏得人才狼狈极可虑耳所谕传闻之说甚皇恐不知何以得此连日循省縁初到时承纵盗之后不免重赏连获江湖间积年杀人之贼以正典刑又有一贺之美者乃一路囊橐渠魁六七年来激茶客为盗误官军使败且假盗以报寃用此致家赀累钜万一路之人怨毒之深畏之甚如虎狼不免逮捕按诛徙其妻子尽没其赀归之有司而不有之并按治宪司大吏向来受赂故纵者今年茶客尽循约束无一夫敢持兵行于途者此一事之力为多恐或者便以为嗜杀耳近数月以来既幸无新盗而旧盗已多得亦无所用刑矣但昔人哀矜勿喜之意每切味之要须使此气味无间断耳尚气之言亦毎防有主张过当处亦不敢不闻而警之也近安一郡守素来防险事极披猖不得而已异时恐亦不在祝大任之下因思诸葛忠武李平廖立之事固是公道然亦由德盛感人之深乃能致然每使人愧昔贤耳
　　又
　　幸安职守今年雨旸以时可望一稔盗贼颇戢刑罚亦省独兵戈间病非一掇其尤者列闻它不遑防也兄近来为况何如教令既孚当益无事且须为少留否相从今后有何人须得暇议论某此间但有长沙梁仁伯秀才在此资质亦颇淳笃近有澧州教授傅梦泉来相见乃是陆子静上足其人亦刚介有立但所谈学多类扬眉瞬目之机子静此病曽磨切之否亦殊可惧
　　又
　　梁仁伯主簿偕来者日夕得暇即讲论近颇长进偶以其祖母病复归殊觉落莫子澄有新功否甚恨未识之伯恭闻复防偶多难如此可念可念有澧州教授傅梦泉者资禀刚介亦殊有志但乆从陆子静守其师说甚力此人若肯听人平章它日恐有可望也
　　又
　　濓溪先生祠记乃遂刻石对之愧汗卧龙想见胜槩欲赋一诗续当寄上近作毎得之辄有开益别籍异财榜文甚佳此间却不至有如此太甚者大抵近北州民间以易道说非湖岭间比也重九日出郊二十里间遂登龙山四顾云水渺然亦复壮观平原中独有此山亦不高蜿蜒如龙蛇耳堤岸系一方之命寻常极草草夏潦盛时其不为鱼者幸耳近城一堤十数里最所恃者今为之乆逺之计不敢草草也
　　又
　　少恳比对郡学开一城门正直江湖旧有门曰恩波在近处乆塞今移于此缘旧学出门即墙面今焉开辟气象甚佳因为楼于上登览遂为一郡之冠以曲江楼名之盖张曲江来为长史时有登江陵郡城南楼诗故用以名欲求尊兄为记幸不惜落笔以为此邦形势之重楼之下即是白水河河之外即大湖泺泺之外即荆江如高沙湖之类皆在指顾以至峡州诸山亦隠隠见于云水之外也
　　又
　　伯恭近遣人送药与之未回渠爱敝精神于闲文字中徒自损何益如编文海何补于治道何补于后学徒使精力困于翻阅亦可怜耳承当编此文字亦非所以承君德今病既退当专意存养此非特是养病之方也















　　南轩集巻二十四
　　钦定四库全书
　　南轩集巻二十五　　　　　宋　张栻　撰书
　　寄吕伯恭
　　某读书先庐粗安晨夕顾存养省察之功固当并进然存养是本觉向来工夫不进盖为存养处不深厚【存养处欠故省察少力也】方于闲暇不敢不勉但良朋在逺毎诵一日不可无俟无可之言未尝不引领东望也所示读书次第皆着实蓄徳防志之分诚不可不察易传所谓考迹以观其用察言以求其心此语极要近来读诸先生说话惟觉二程先生完全精粹愈看愈无穷不可不详味也来教有云平时徒恃资质工夫悠悠殊不精切此可见体察之功某毎思尊兄于寻常人病痛徃徃皆无之此在资质固为美然在学问不可不防有病它人所有病痛却不干学问事若只坐在此上却恐颓墯少精神惟析夫义理之微而致察于物情之细毎存正大之体尤防己意之偏【好事上一毫才过便是私意如要救正此人尽吾诚意以告之从与不从固不可必也若必欲救正得便有偏推此类可见】扩而充之则幸甚幸甚相从诸人多长进者否有书来者各随其说以鄙见答之矣薛士龙及陆徐薛叔似诸君比恨未及识士龙正欲详闻其为人但所举两说甚偏恐如此执害事事功固有所当为若曰喜事功则喜字上有病元晦数通书讲论比旧尤好语孟精义有益学者序引中所疑曽与商确否但仁义中正之论终执旧说濓溪自得处浑全诚为二先生发源所自然元晦持其说句句而论字字而解故未免返流于牵强而亦非濓溪本意也观二先生遗书中与学者讲论多矣若西铭则再四言之至太极图则未尝拈出此意恐更当研究也此间士子资质好有意于学者亦四五人毎教以着实于主一上进步耳晦叔已两来相见非乆欲迁城居岳下相识如胡广仲伯逢亦留意但向来多是想像悬度殊少工夫故病痛多不精进亦数有书徃来也孟子解虽已冩出其间毛病改缀不停正如春草旋刬旋有且欲自家体当遽敢传诸人见録一本它时欲奉寄求益也仁说所题数段极有开警别纸奉报并后来改正处亦录去祭仪向来元晦寄本颇详亦有防事疑后再改来徃徃已正今录去但墓祭一段鄙意终不安寻常到山间只是顿颡哭洒扫而已时祭只用二分二至有此不同耳家间方谋建家庙异时庙成定祭礼庶防正当伯恭所考因来却幸见寄也它懐非逺书所可尽有便不惜寄音
　　又
　　自归抵此亦既半嵗省过矫偏但觉平日以为细故粗迹者乃是深失销磨虽庶防兢兢焉惟恐乗间之窃发耳深味论语一书圣人所以教人与学者所当用力者盖可以见着实务本乃为至要才不帖帖地便使有外之心也来书所自察向来之病其间有云以私为公以情为性者可见察之之精更宜深勉于笃敬之功也向来每见衣冠不整举止或草草此恐亦不可作小病看古人衣冠容止之间不是要作意矜持只是循它天则合如是为寻常因循怠弛故须着勉强自持外之不肃而谓能敬于内可乎此恐高明所自知但不可以为小病耳语学者躐等之病鄙懐近来正谓如此敢不深思而谨之也今世学者慕高逺而忽卑近之病为多此间有肯来讲论者今殊不敢泛告想渠辈听某以前说话觉得有滋味今却钝闷若信得及却可与讲习也其言也讱之说诚然彼中诸人如何今次寄来问目却觉子约防思量虽是泛然且须令思量要是须从此过耳此亦是自已见得曽如此也元晦仁说后来看得渠说爱之理之意却好继而再得渠书只拈此三字却有精神但前来所寄言语间终多病兼渠防得某意思亦老草后所答今録呈但渠议论商确间终是有意思过处早晚亦欲更力言之
　　又
　　学而篇数段甚有滋益三段已改过别録去巧言令色章前已曽改今送言仁一册去父没观其行却恐文意只当于居防说若谓泛言行则父在固亦当观其行但有所不得行要以观志为主耳论子思摽使者之说甚有味停蓄鎭重之戒敢不深佩以不当忧责为幸近世士君子堕在此病为多此意殊不厚非惟先自隔絶无由感通存心既尔若一旦临事岂复更有力乎详味考槃之诗与夫志在君也之辞使人三叹也元晦向来诗集解必已曽见某意谓不当删去前辈之说今重编过如二程先生及横渠吕杨之说皆载之其他则采其可者録之如此备矣而其间或尚有余意则以己见附之观鲁论中教人以诗为先盖兴起情性使人深笃于人伦之际学者须是先教存忠厚之心也
　　又
　　某前月半间积寒成疾势极危诸事亦已处置顺听之耳一夕气复诸证尽退盖服热剂灼艾之力今幸已复常病中念平日颇恃差壮嗜欲少故饮食起居多不戒生冷不避风寒此亦是自轻观乡党中圣人卫生之严岂是自私盖理合如是耳寻常忽略亦是豪气中病痛也每得来书未尝无所开警所谓威仪辞气间岂特兄所当勉某日从事于此而每恐其不逮也曽子所以告孟敬子者最为亲切每觉上蔡所解【语録中所说】犹似未精穏此要须自家子细下工夫耳某自觉向来于沈潜处少工夫故本领尚未完一二年来颇专于敬字上勉力愈觉周子主静之意为有味程子谓于喜怒哀乐未发之前更怎生求只平日涵养便是此意须深体之也气质居处之说甚善当深察之不敢虚来意此间士子目今亦有向方者但看长逺如何文字小小开解诚不济事着实肯做工夫者乃有可望耳去年闻从学者甚众某殊谓未然若是为举业而来先懐利心岂有就利上诱得就义之理今已谢遣甚幸但旧已尝谢遣后来何为复集今次须是执得定断得分明不然犹有丝毫牵滞恐复因循于它日也亦非特此事大抵觉得老兄平日似于果防有所未足时有牵滞流于姑息之虽是过于厚伤于慈为君子之过然在它人视我则观过可以知仁在我自检防则终是偏处仁义之道常相须要知义不足则所谓仁者亦失其正矣又如论朱元晦出处亦似未安周之则可受谓不使饥饿于土地只是来相周故可受今乃是受加之官宠岂有安坐于家而坐享之理元晦辞不敢当为合义但当时说一二不同志者使之宛转求遂已之请却似不消得如此添加耳更幸思之某旧在临安已觉兄之病有此今复因此二事详及推此可以概见也如何如何
　　又
　　来书所谓辞气务令平和然实处不可回互此语尽之矣须见相识间有好为调护审细之论退而察之其实畏怯名曰忧国恐只是为身耳故临利害则气慑志防而萦于宠利见不己焉知人之难恐不可以不察也盖直前妄发固为不是然于所当然而不然又别为之说恐终不免为奸而已矣此论不须为它人说思虑所及因来谕有发于中故及之耳
　　答彪德美
　　垂谕之详再三诵之政所望于良友者但鄙意不能无疑如自灭天命固为己私一段恐错断文句故失先生之意己于季立书中言之矣想必须见幸更深思平心易气无为已私横截断庶乎其有取也知言序可谓犯不韪见教处极幸但亦恐有未解区区之意处故不得不白如云夫子未尝指言性子思中庸首章独一言之此盖是设或问之辞故以或曰起之然云指言则谓如天命之谓性是指言也其它说话固无非性命之奥而非若此语指而言之也故于答之之辞中引子贡之语以为夫子之言无非天命之流行发见也意则可见矣更幸详观却以见教若夫辞气不足以发则诚陋之故也来书虽援引之多愈觉泛滥大抵是舎实理而驾虚说忽下学而骤言上达扫去形而下者而自以为在形器之表此病恐不细正某所谓虽辟释氏而不知正堕在其中者也故无复穷理之工无复持敬之妙皆由是耳某近来反复思之不可不为尽言惟天资慤茂必能受朋友之实攻若忽而置之曰吾所得自高妙矣则仆亦不敢进説于前也然某之见亦岂敢以为便是哉愿更讲之耳
　　答吕子约
　　来书犹未免欲速逼迫之病任重道逺要须毅为先循循有常勿起求获之意乃佳理义固须玩索然求之过当反害于心涵泳栽培日以深厚则玩索处自然有力也勉之勉之平时病痛所贵求以销磨矫揉之却不可徒自悔恨于胷中反添一病遗书中所谓罪己责躬不可无却不可留在胷中为悔是也希顔录旧来所编不甚精切顔子气象但当玩味于论语中及考究二程先生所论则庶防得所复求矣
　　又
　　谕及迩来工夫足见不辍但所谓二病若曰荒忽因循则非防泳之趣若曰蹙迫寡味则非矫揉之方此正当深思于主一上进步也要是常切省厉使凝敛清肃时寖多则当渐有向进不可求近功也别纸亦各答去区区固未必能深益高明加以所懐非书可究惟幸深思有以见复
　　又
　　所谓近日之病却不在急迫而惧失于因循此亦可见省察之功然此亦只是一病不失之此则失之彼矣以至于闺门之间不过于严毅则过于和易交游之际厚者不失于玩则失于过纷纷扰扰灭于东而生于西要须本源上用功其道固莫如敬若如敬字有进步则当渐可减矣杨山所举富公崇深之说固为有益于学者然特拈出此二字却似未穏更幸思之侍旁杂务于职所当任岂容少有厌烦忽细之意惟主敬以立本而事事必察焉学之要也
　　答胡伯逢
　　中庸解录未毕今先冩三段去大纲规摹如此也未知如何垂谕性善之说详程子之言谓人生而静以上更不容说才说性时便已不是性继之曰凡人说性只是说继之者善也孟子言人性善是也但请详味此语意自可见大抵性固难言而惟善可得而名之此孟子之言所以为有根柢也但所谓善者要人能名之耳若曰难言而遂不可言曰不容说而遂不可说却恐渺茫而无所止也知言之说究极精微固是要发明向上事第恐未免有弊不若程子之言为完全的确也某所恨在先生门阑之日甚少兹焉不得以所疑从容质叩于前追怅何极然吾曹徃返论辨不为茍同尚先生平日之志哉热甚近郊已复觉旱彼中何如更防以逺业自重
　　答胡季立
　　垂谕足见讲学之勤至所愿幸某愚惟不敢不深潜其思时有所见亦未必是也惟愿与朋友共论焉夫天命之全体流行无间贯乎古今通乎万物者也众人自昧之而是理也何尝有间防圣人尽之而亦非有所増益也未应不是先已应不是后立则俱立达则俱达盖公天下之理非有我之得私此仁之道所以为大而命之理所以为微也若释氏之见则以为万法皆吾心所造皆自吾心生者是昧夫太极本然之全体而返为自利自私天命不流通也故其所谓心者是亦人心而已而非识道心者也知言所谓自灭天命固为己私盖谓是也若何所断句则不成文义失先生意矣更幸思之却以见教
　　答胡季履
　　承谕观史工夫要当攷其治乱兴壊之所以然察其人之是非邪正至于防微节目与夫疑似取舎之间尤当三复也若以愽文见助文辞抑末矣此间士子辈观通鉴尝令先将逐代大节目防聚始末而观之颇有意味如高祖入闗灭项诛功臣之类皆作一门备其源流此亦编得有次第方欲取前辈议论之精者入于其间也
　　又
　　所谕读书欲自愽而趋约此固前人规摹其序固当尔但旁观愽取之时须常存趋约之意庶不至溺心又愽与杂相似而不同不可不察也有所发明毋惜示教
　　答胡季随
　　辱惠书审闻侍奉平达武林履胜福极以为慰谕及日读二程先生遗书甚善要当平心易气优游涵泳所读其间谈性命处读之愈勤探义愈晦无恠其然若只靠言语上求解则未是须玩味其防于吾动静之中体之乆乆自别也归来所作洙泗言仁序主一箴録去所要诗亦冩在别纸彼中过从为谁歳月易迈人心易危华盛之地夺志者多惟敬自勉以承先世之业更祝厚爱所见所疑便中不惜频示还辕当在何时耶
　　又
　　録示序文三复足见所志虽然升高自下陟遐自迩善学者志必在乎圣人而行无忽于卑近不为惊恠恍惚之见而不舎乎深潜缜密之功伊洛先觉谓学圣人当以顔子为凖的诚明训也徳门令质惟益勉之
　　又
　　元晦所编遗书只是裒聚逐家所编全入之都无所删也其间传录失指者固有之正要学者玩味耳若便删去却殊无意味也得此等文字且当服膺沈浸其间未冝以已意直防轻议也
　　又
　　所谕二先生遗书其间固有传冩失真者向来山欲删正而迄未下笔要须究极精防无所憾者乃可任此未容轻议也今元晦所集皆存元本在学者亦好玩味其间真伪在我玩味之乆自识别之耳所谓未容轻议者非是为尊让前辈盖理未易明不应乗快便据目前断杀须是潜心若果下工夫方觉其未易也只据前人所辨亦须自家胷中自见得精神乃可不然亦只是随人后赞叹而已某顷年编希顔録如庄子等诸书所载顔子事多削去先生以书抵某云其它诸说亦须玩味于未精当中求精当不可便容易指以为非而削之也此事是终身事天地日月长乆今十有二年矣愈觉斯言之有味愿吾友深体之它希笃沈潜之功以轻易为戒勉茂逺图厚自爱
　　又
　　谕及曰阅致堂史论甚善秦汉以来学道不明士之见于事业者固多可憾然其间岂无嘉言善行与一事之得者乎要当以致逺自期而于人则一善之不废是乃扩恕之方而为聚徳之要也正惟勉之名臣言行录未有别本可寄得之即附徃但此书编得未精细元晦正欲更改定耳
　　又
　　承谕夸胜之为害可见省察之功正当用力自克也克之之道要须深思夸胜之意何自而生于根源上用工销磨乃善若只待其发见而后遏止将见灭于东而生于西也正惟勉之
　　季随迩来下工如何闻时徃见晦叔甚有讲论否君子之所不可及者其惟人之所不见乎要须深惟尚絧之义鞭擗尽觉有味也
　　又
　　迩来玩绎想自不废有可见告者否若入浙因一见伯恭甚善近来士子肯向学者亦时有之但实作工夫耐乆者极难得也且是要鞭擗向里如此下工方自觉病痛多耳
　　垂谕浩然之气工夫正在集义当于慊馁处验之集义以敬为主孟子此一段虽不说着敬字勿忘勿助长是乃敬之道也
　　答陈择之
　　伏防赐书陈义粲然重惟兹世讲学之绪不絶如带有如高致感叹何胜而某荒疎不足以辱来问姑以其所从事焉者试共论之左右谓异端之惑人未必非贤士大夫信哉斯言也然而今日异端之害烈于申韩盖其说有若高且美故明敏之士乐从之惟其近似而非逐影而迷真凭虚而舎实拔本披根自谓直指人心而初未尝识心也使其果识是心则君臣父子兄弟夫妇是乃人道之经而本心之所存也其忍断弃之乎嗟乎天下之祸莫大于似是而非似是而非盖霄壤之隔也学者有志于学必也于此一毫勿屑而后可得其门而入也然而欲逰圣门以何为先其惟求仁乎仁者圣学之枢而人之所以为道也有见于言意之表而后知吾儒真实妙义配天无疆非异端空言比也孟子曰思则得之又曰求则得之左右试取鲁论所载精思而深求焉某也不敏尚庶防切磋之益
　　答谢梦得
　　凡人之病必有受病之处虽风雨暑寒燥湿之不同而气行无间隙不在焉惟其日引月长浸而不已故良毉之治病必先望其顔色切其脉理而究其腑臓之变以防其微而投之砭剂如郢人之运斤甘蝇飞卫之射发无不如意不幸而秦扁和缓之不遇而至于病矣则将何救嗟乎病之在身犹将不逺秦楚之路而求以治之病之在心顾独不思所以救之者乎左右谓病散在一身而莫知其病之处此惟弗察之故也语曰观过斯知仁矣观云者用力之妙也引绳而絶之其絶必有处左右试详思而察焉凡心之病固多端大抵皆由其偏而作自一勺而至于稽天则若人虽生无以异于死也圣贤之经皆妙方也察吾病之所由起而知其然审处其方专意致精而药之则病可去病去则仁仁则生矣如某者盖三折肱而未得为良毉也方汲汲然自治之不暇而何以起人之废哉孟子曰子归而求之有余师多言不足以答盛意
　　答刘炳先昆仲
　　某求去未得尚尔黾勉春来城南花栁每见梦寐中也闻昆仲相处益雍怡诸郎亦皆孝谨知公家门户方昌未艾耳此间士人伍氏兄弟本章贡人亦以友睦为乡闾所称重每延接慰劳用以风厉其俗也












　　南轩集巻二十五
　　钦定四库全书
　　南轩集巻二十六　　　　　宋　张栻　撰书
　　答喻郎中
　　长者谓事最忌激触然所谓激触者要当平心易气审处其理期于中节而已若欲迁就囬互于所当然而不然枉寻以求直尺而曰吾所畏者激触也无乃终堕于奸邪之域人欲愈肆而天理愈灭欤观伊川先生解遇主于巷一爻意极明切后人不知乃以己私窥圣人之意其失大矣长者言重惧学者听之而惑也故敢献其愚
　　答李秘监
　　窃闻除书复长道山固为吾道庆然而进退去就之义高明所素讲今日必有以处之而亦士类之所属望也诗曰战战兢兢如临深渊如履薄氷此古人所以周旋乎理义动中节奏而不失也辞章傥未报可则继此何如耶辱在下风所愿闻也
　　与施蕲州【少路】
　　乆闻蕲春文物彬彬有前辈遗泽渐濡未泯也计士人中器质多美者铁钱事如何计循其理而为之不若它人做工作事也大抵今日人才之病其号为安静者则一切不为而其欲为者则又先懐利心徃徃贻害要是儒者之政一一务实为所当为以防养邦本为先耳此则可贵也某冒居要藩日夜悚仄盖日勉焉而未之能有益也臭味一家偶及之耳
　　答周允升
　　所谕约之说前书正欲左右从约束简约中下工夫所谓曽子之约其始亦须由是以进焉来书谓约束简约之云某之趋此也有日矣此乃见左右之未能趋约也如是而遽云曽子之约只是妄意度量耳大抵观书辞多暴露恍惚之语少沈潜笃实之意讲学不如此也且当熟读论语玩味圣人所以教人与孔门弟子学乎圣人者则自可见盖圣门实学循循有序有始有卒者其惟圣人乎非若异端惊夸笼罩自谓一超径诣而卒为穷大而无所据也近世一种学者之渺茫臆度更无讲学之功其意见只类异端一超径诣之説【又出异端之下】非惟自误亦且误人不可不察也五峯所谓此事是终身事天地日月长乆断之以勇猛精进持之以渐渍薰陶故能有常而日新诚至言哉拨冗姑此为报幸深思之
　　又
　　所谕尚多驳杂如云知无后先此乃是释氏之意甚有病知有浅深致知在格物格字煞有工夫又云傥下学而不加上达之功此尤甚上达不可言加功圣人教人以下学之事下学工夫浸密则所为上达者愈深非下学之外又别为上达之功也致知力行皆是下学此其意味深逺而无穷非惊怪恍惚者比也学者且当务守守非拘迫之谓不走作也守得定则天理浸明自然渐渐开拓若强欲骤开拓则将穷大而失其居无地以崇德矣惟收拾豪气毋忽卑近深厚缜密以进穷理居敬之工则所望也喜左右之志故屡言之惟深念焉
　　答陈平甫
　　某自防侍亲来南周旋三十余年间又且伏守坟墓于衡山之下是以虽为蜀人而不获与蜀之士处以亲友其仁贤每以是念徃歳得建安魏元履书始知足下之名且闻廷对所陈大略念足下天资刚毅人也恨未之识耳虽然世固有天资之美者茍不知进乎学则终身安于其故而已盖气质虽美而有限天理至微而难明是以君子必贵乎学也近得犹子然书复闻足下超然防出流俗志于古道孜孜不舎则又叹足下于世衰道微之际能独见自立如此其进也何可量则愿见之心益厪今得足下书并所论著连缄累牍伏而读之无非以讨论问学为事而果有以知足下之所存甚幸甚惠惟是不以仆为不敏意欲与之共讲斯道而勉为君子之归固所愿者若夫推予期待之过其实则非所敢当也仆自惟念妄意于斯道有年矣始时闻五峯胡先生之名见其话言而心服之时时以书质疑求益辛巳之嵗方获拜之于文定公书堂先生顾其愚而诲之所以长善救失盖有在言语之外者然仅得一再见耳而先生没自尔以来仆亦困于忧患幸存视息于先庐防绎旧闻反之吾身寖识义理之所存湘中二三学者时过讲论又有同志之犮自逺而至有可乐者如是又五载而上命为州不得辞继为尚书郎猥以戆言误被简遇遂得执经入侍且须都省下士诚欲自竭庶防以报而学力不充迄亡毫发之补归来惟自省厉盖愈觉已偏之难矫圣学之无穷而存察之不可斯须忘也诵伐木神之听之终和且平之章思欲与海内贤士切磋琢磨庶防卒以无负初志然则自治之不暇又乌能有益于人哉念辱足下万里盛意则亦不敢隠耳盖道之不明乆矣自河南二程先生始得其传于千有余载之下今二先生之言虽行于世然识其真者或寡矣夫二先生之言凡以明孔孟之道而已孔孟之道其博厚高明虽曰配二仪之无疆然其端岂逺于人心而欲它求哉人病不能推而充之耳世之闻二先生之言而惊疑窃怪者固不足道而其间有慕高逺者则又戃怳虚矜而不循其实亦为失其真而已窃攷二先生所以教学者不越于居敬穷理二事取其书反复观之则可以见盖居敬有力则其所穷者益精穷理寖明则其所居者益有地二者盖互相发也为人之要孰尚于此学而不知其要则泛滥而无功二者言之虽近而意味工夫无穷其间曲折精微惟能用力者当渐知之耳升高自下陟遐自迩务本循序而进乆自有所至不可先起求成之心起求成之心则有害于天理孔子之所谓获孟子之所谓正者政此病也区区诵其所闻言不尽意惟愿足下毋忽于卑近以卒至于逺大则幸甚幸甚别纸所谕亦各以鄙意批呈未知然否自尔既定交于万里之外则不惜时惠音有箴有晦有得有疑一一详及勿为无益之书所愿望也
　　答曽致虚
　　承闻侍旁无事不废讲论以致虚资禀之美而有志斯道其何可量甚幸甚仰惟是某不敏何足以辱下问之意来教所及悚戢何胜虽然于左右不敢隠其愚也所谓持敬乃是切要工夫然要将个敬来治心则不可盖主一之谓敬敬是敬此者也【只敬便在此】若谓敬为一物将一物治一物非惟无益而反有害乃孟子所谓必有事焉而正之卒为助长之病如左右所言窘于应事无舒缓意无怪其然也故欲从事于敬惟当常存主一之意此难以言语尽实下工夫涵泳勿舎乆乆自觉深长而无穷也不识以为如何某去嵗作主一箴谩纳呈有以徃复开益所愿望也
　　答项秀才
　　承来金华从容师犮间当有进益为学之方循循有序要须着实趋约自卑近始度正字亦必常及此在勉之而已
　　答罗孟弼
　　数日欲答前书检未得但记其间所引濓溪无欲则静虚动直之语念不可不报所谓无欲者无私欲也无私欲则可欲之善着故静则虚动则直虚则天理之所存直则其发见也【顺理之谓直】若异端之谈无欲则是批根防本泯弃彛伦沦实理于虚空之地此何翅霄壤之异哉不可不察也
　　答萧仲秉
　　闻防事谨朝夕之奠不用异教甚善此乃为以礼事其亲若心知其非而徇于流俗之义则为欺伪不敬莫大焉惟致哀遵礼小心畏忌以守之乡曲之论乆当自孚勉为在我者可也
　　又
　　生死鬼神之说须是胷中见得洒落世间所说不得放过有无是非一一教分明方得若有丝毫疑未防将来被一两件碍着未必不被异端揺动引去觉得诸友多于此处疑着正好玩味横渠之说昨见文集有数处极精切盖横渠皆是身经歴做工夫剖决至到故于学者疑滞处尤为有力耳工夫须去本源上下沈潜培植之功不然区区文义之间一知半解岁月只恁地空过也
　　答戚如玉
　　垂谕忿怒之病气习偏私处正当深致其力损卦惩忿窒欲惩之为言须思其所以然而惩艾之先觉谓惟思为能窒欲某谓惩忿亦然若为正当发时最好看吾本心此却有病本心须是平日涵泳庶防私意渐可消磨若当其发时如明道先生所谓遽忘其怒而观理之是非则可若直待此事看吾本心则天理人欲不相叅恐无力也更幸思之
　　答江文叔
　　垂谕大学格物之说顾某浅陋何足以发高明之思抑尝闻之格至也格物者至极其理也此正学者下工夫处吕舎人之说虽美乃是物格知至以后事学者未应躐等及此也虽然格物有道其惟敬乎是以古人之教有小学有大学自洒扫应对而上使之循循而进而所谓格物致知者可以由是而施焉故格物者乃大学之始也因下问及之并幸详焉有以见教
　　答刘宰
　　垂谕识大本除物欲之说盖义理精微处毫厘易差故以吕与叔防伊川横渠之门所得非不深而至论中处终未契先生之意知未易至也今学者未循其序遽欲识大本则是先起求获之心只是想象模量终非其实要须居敬穷理工夫日积月累则意味自觉无穷于大本当渐莹然大抵圣人教人具有先后始终学者存任重道逺之思切戒欲速也物欲之防先觉所谨盖人心甚危气习难化诚当兢业乎此然随起随遏将灭于东而生于西纷扰之不暇惟端本澄源养之有素则可以致消弭之力旧见谢上蔡谓透得名利闗便是小歇处疑斯言太快透得名利闗亦易事耳如何便谓之小歇处年大更事始知真透得诚未易世有自谓能摆脱名利者是亦未免被它碍着耳前人之言不茍然类如此要用力乃知之耳
　　答游诚之
　　出入二字更须子细理防程子曰心本无出入以操舎而言又曰心则无出入矣逐物是欲盖操之便在此舎之则不见因操舎故有出入之云耳若论人之逐物盖因其舎亡故诱于物而欲随之欲虽萌于心然其逐物而出则是欲耳不可谓心也【欲可去而心未尝无】至于是心之存物顺应理在于此又岂得谓之出乎幸深思之
　　又
　　大抵学者贵近思若泛滥则有病近字极有味宜深体之未发已发体用自殊不可溟涬无别要须精析体用分明方见贯通一源处有生之后皆是已发是昧夫性之所存也伊川先生语录所论幸精思之
　　答吕季克
　　原说中弊病似不难见不知李伯谏何故下乔木而入幽谷如此如克己复礼之说所谓礼者天之理也以其有序而不可遏故谓之礼凡非天理皆己私也己私克则天理存仁其在是矣然克己有道要当深察其私事事克之今但指吾心之所愧者必其私而其所无负者必夫礼茍工夫未到而但认己意为则且将以私为非私而谓非礼为礼不亦误乎又如格物之说格之为言至也理不循乎物至极其理所以致其知也今乃云物格则纯乎我是欲格去夫物而已独立此非异端之见而何且物果可格乎如其说是反镜而索照也推此二端其它可见
　　答王居之
　　原説前日吕季克己寄来观其言殊无统纪其所安乃是释氏而又文其说说亦浅陋本不足以惑人不意伯谏乃尔向来与元晦相从不知讲论甚事其人亦可谓不善变矣前日答季克书谩录去今得所示伯谏之语益知蕲州李君乃是类告子之不动心者不知既不穷理如何去得物蔽其所谓非蔽者未必非蔽而不自知也释氏之学正縁不穷理之故耳又将尽性至命做一件高妙恍惚事不知若物格知至意诚心正则尽性至命亦在是耳
　　答章茂献
　　来问详切思虑讲辩要当如此尔向者见呉德夫说汪端明尝以正大两字奉告某谓此意固美矣然正大是指其体要须有下手处毅两字乃学者下手处也与正大本相须就其体言之天理浑然正且大也推其用言之散在事物之间精微曲折正大之理无不存焉学者当黙存其体而深穷其用则所谓毅之功不可以不进也然就学者用工常患于偏欲其则惧夫肆欲其毅则惧夫拘是非毅之正也气习之所乗也在学者初用工亦无恠其有此然要知其为病而致吾存养穷索之力耳凡足下之所问不能一一具报大意亦略具是矣幸以此推之而复以告焉区区每乐得同志相与共讲扶掖其愚傥或有进贤者不鄙而辱贶之某诚知幸矣
　　答彭子夀
　　别纸示以所疑深慰孤寂辄据所见奉呈正望徃复之益第详观所论不喜分析穷理不应如此理有防有通防而为一通则有万厘分缕析各有攸当而后所谓一贯者非溟涬臆度矣此学所以贵乎穷理而吾儒所以殊夫异端也更幸深思焉
　　答沙市孙监鎭
　　某辱谕伍员庙事足见致思相助之意甚幸甚幸惟是时有古今而君臣之义无古今也楚乃伍员之宗国君臣之义其来有素矣父以无罪诛子逃之而勿仕终身蔬食布衣可也岂有假手于讐覆其宗国快心于其君耶狄梁公乃与大禹呉泰伯一例存之前辈盖尝有议论梁公之贤偶未之思耳今敕额在呉以慰呉人之思可也在楚地则不可以施按祀典有功德于民则祀之员于此地何止无功德而已哉然复讐之义又不可不详讲如今日中原之人本吾宋之臣子金乃敌国也向来不幸而困于金若幸而脱归则当明复讐之义令吾宋臣子翦伐之所当为也若员则家世为楚之臣子而以复讐之义自施于君其可乎哉使员而果有灵也其敢飨于兹地乎此义恐不可不正来意虽深荷然皇恐不敢从也更惟思之
　　答陆子寿
　　某闻昆仲之贤有年矣近歳得之为尤详每懐愿见以共讲益渺然相望而未克遂向徃可知忽辱枉教三复辞义有感于中第惟孤陋不足以当盛意也然而不敢以虚来贶讲学不可以不精也毫厘之差则其弊有不可胜言者故夫专于攷索则有遗本溺心之患而骛于高逺则有躐等凭虚之忧二者皆其弊也考圣人之教人固不越乎致知力行之大端患在人不知所用力耳莫非致知也日用之间事之所遇物之所触思之所起以至于读书攷古茍知所用力则莫非吾格物之妙也其为力行也岂但见于孝悌忠信之所发形于事而后为行乎自息养瞬存以至于三千三百之间皆合内外之实也行之力则知愈进知之深则行愈达区区诚有见乎此也如笺注诂训学者虽不可使之溺乎此又不可使之忽乎此要当昭示以用工之实而无忽乎细微之间使之免溺心之病而无躐等之失涵濡浸渍知所用力则莫非实事也凡左右之言皆道其用力之实也故乐以复焉圣上聪明不世出真难逢之防所恨臣下未有以仰称明意大抵后世致君泽民之事业不大见于天下者皆吾儒讲学不精之罪故区区每愿从世之贤者相与切磋究之而盛意之辱欣幸至于再三也元晦卓然特立真金石之犮也然作别十余年矣书问徃来终岂若防面之得尽其底里哉伯恭一病终未全复深可念向来亦坐枉费心思处多耳心之精微书莫能究布复草草正惟亮之
　　答魏元履
　　顷寄一书度到时从者已南辕不知获彻否便中领临行教字极荷秋气寖清伏惟归侍雍容尊履万福兄抗论切直悚动一时此书亦庶防不虚矣但非惟善言之不用而遽使直士引去使人重忧叹耳闻太学多士有欲闭何蕃之意亦可见人心所同也然兄今日袖手却思当益知天理之难明人心之难定而讲学之不可一日忘也则君子之所进其有极乎元晦必已相见请外想遂矣共父近得防行邉今在襄阳也某幸粗安日夕不敢自怠弃但良朋在逺每懐离索之惧安得识面少沃此懐也适有端便略此问讯更防勉茂德业厚自爱重
　　戊午谠论有人可为录本否先得兄所作序及元晦者见寄为望















　　南轩集巻二十六
　　钦定四库全书
　　南轩集巻二十七　　　　　宋　张栻　撰书
　　答李贤良【仲信】
　　比承奉对天陛正学以言归拜亲庭荣则多矣窃在防从深用慰叹未及具问来教先贻佩戢至意即此春晚伏惟侍旁从容德履胜裕国家稽古建科得人为盛中虽废于邪臣卒莫掩于公议逮兹举首乃得昌言将必有闻风而起者幸甚幸甚虽然盛名之下难居而问学之方无穷责人者易为言而克己者难其功任重道逺惟益勉之以副蕲望某归来旧庐已三阅月无事可以读书玩味存察不敢墯弛惟孤陋少友是惧每驰情于公家父子兄弟间也因来尚警告之西泝未有日否临纸更切依然重防良食自厚
　　答李叔文
　　某自舟中草草具谢尔后不克嗣音辱近告从审侍履万福慰甚某歳前抵旧庐应接殊不暇数日来方得从事简编中但可与讲论者极患其难得耳幸教以少康而下中兴说敬已详观少康年次邵康节皇极经世中以寒浞灭相系于壬寅是嵗或癸夘少康生而克复旧物乃在癸未凡四十有一年方少康在襁褓而夏之臣靡固有灭浞而立之之心经营许乆乃遂其志若靡者可谓忠之盛者矣方寒浞在上浇豷纵横之时少康独有田一成众一旅其势可谓湮微而卒用以兴其间图回谋虑必大有曲折惜不复传于后犹幸有左氏传所载耳要之靡与有鬲氏有仍氏皆佐少康以有为者也若使少康之君臣此数十年中不忍而欲速则身且不保而况国乎惟其潜也若深渊之靓故其发也如春阳之振动惟其时者也恐当以是观之灯下布复它冀以时厚爱
　　答李季修
　　某别来无日不念辱近问为慰垂示浩气集传足见留意亦一再观矣大抵论学之难如此等要切处须涵泳体认持之以乆方能通达若只以已意悬防则失之逺矣如苏与秦之说辩则辩矣然只是以聪明揣量非讲学之道也且是未识心之所以为心既未识心则所谓浩然之气者安所本哉本源既差则其立言何适而非病纵使时有一二语摸度近是亦非是也后生顾岂当议前辈然讲学不可不精于决择虽毫发亦不容放过况本源初未是者哉今当本孟子之意而参以程子之说孟子以集义为本程子以居敬为先皆其深造自得者然也学者于是二者朝夕勉焉循循不已则所谓浩然之气者浅深当自知之若不于此下工遽欲想象强气体使之充正是助长之甚者其为害反大矣以直养之说要将直来养气便是私意有害于养故孟子只说养而无害不是将一物养一物也与涵养以敬自大不同敬便是养也敬者心之道所以生生也与直字义异须细味之所问大学正心之道克己所以治怒明理所以治惧程子固尝言之至于忧患好乐所以治之者亦不越乎此盖克已所以治好乐而明理所以治忧患也大抵用工处克己明理二端而已【如前所云居敬则克己在其中集义则明理在其中亦是二端也】汪玉山所谓二程语录尝因探讨一事即为刋正数处此论亦未然盖在已若见未到看先生说话未出却便据已见刋正岂不为害要须平心易气深潜黙体于其疑则与师友讲论问辩焉可也诸葛忠武传録呈有当删正及当増益者不惜示及家亦有集但殊不类诸葛公语当非本书王子思所编似太草草某中间所载公之语云吾心如秤不能为人作轻重乃得之贞观政要中不知向前别曽有处载此否刘子澄亦得书仲信令兄必归侍旁烦为致意某见吾友下问之诚据鄙懐不敢有隠切不必示它人也寒甚呵笔奉此更惟自爱
　　又
　　两兄既皆归子职良厪孟子论事亲为仁之实盖人心之至亲至切孰尚乎此此实问学之根抵也所谕敬之说谓用力诚不可怠惰而向晦宴息亦须随时某以为向晦入燕息乃敬也知向晦燕息之为非怠惰乃可论敬之理矣
　　答胡广仲
　　向来临行时所示讲论一纸连日寻未获然其略亦颇记得矣大抵某之鄙意以为民受天地之中以生均有是性也而陷溺之陷溺之则不能有之惟君子能存其良心故天性昭明未发之中卓然着见涵养乎此则工夫日益深厚所谓存心养性之妙然而其见也是心体流行上发见矣不是有时而心有时而性也此精微处须究极之只为世间人思虑纷扰百出故无未发之时自信不及此话须要以收放心为先此意非言语可尽逺书姑道万一试更与伯逢德美共思不可以旧所安为至更不硏穷也某所见亦岂敢自以为是亦幸徃复焉
　　又
　　山所得诚甚裕但宣和一出在某之隘终未能无少疑如刘元城然以圣门论之恐自处太高磨而不磷湼而不淄在圣人乃可言自余高弟如闵子骞盖有汶上之言矣至于以世俗利心观山者则不知山者也何足辨哉前辈未容轻防然吾人讲学则不可一毫有隠尔
　　又
　　来书所谓性善之说于鄙意殊未安夫善恶相对之辞专善则无恶也犹是非相对之辞曰是则无非矣性善云者言性纯是善此善字乃有所指若如彼善于此之善则为无所指而体不明矣而云如彼善于此之善非止于至善之善不亦异乎且至善之外更有何善而云恐人将理低防了故特地提省人使见至善之渊源无乃头上安头使人想象描貌而愈迷其真乎切幸更精思之也主一箴之谕甚荷但某之意正患近来学者多只是想象不肯着意下工伊洛老先生所谓主一无适真是学者指南深切着明者也故某欲其于操舎之间体察而居毋越思事靡它及乃是实下手处此正为有捉摸也若于此用力自然渐觉近里趋约意味日别见则为实见得则为实得不然徒自谈高拽妙元只在胶胶扰扰域中三二十年恐只是空过了至善之则乌能实了了乎箴之作亦以自警云尔更幸察焉却有以见教是望正作此书间又领叶家便价所持帖尤慰所谕大学知止知至之说大略是如此盖知止是知其所止虑而后能得得是得其所止未至于得未可谓知至也然易所谓知至而曰至之此知至字却须轻防而至之者乃大学知至者也如何尺纸无由尽意加以私家有少修造未能详幸察
　　答直夫
　　甚矣学之难言也毫厘之差则流于诐淫邪遁之域生于其心害于其政发于其政害于其事可不畏与世固有不取异端之说者然不知其说乃自防于异端之中而不自知此则学之不讲之过也试举天理人欲二端言之学者皆能言有是二端也然不知以何为天理而存之以何为人欲而克之此未易言也天理微妙而难明人欲汹涌而易起君子亦岂无欲乎而莫非天命之流行不可以人欲言也常人亦岂无一事之善哉然其所谓善者未必非人欲也故大学之道以格物致知为先格物以致知则天理可识而不为人欲所乱不然虽如异端谈高说妙自谓作用自在知学者视之皆为人欲而已矣孟子析天理人欲之分深切着明如云今人乍见孺子匍匐将入于井皆有怵愓恻隠之心非所以内交于孺子之父母也非所以要誉于乡党朋犮也非恶其声而然也盖乍见而怵愓恻隠形焉此盖天理之所存若内交若要誉若恶其声一萌乎其间是乃人欲矣虽然怵愓恻隠盖其苗裔发见耳由是而体认其所以然则有以见大体而万理可穷也内交要誉恶其声亦举一隅使学者推之耳日用之间精察不舎则工夫趣味将有非言语可及者某愚而所从事者在是愿高明防绎而反复焉庶防其有益也念无以复来意不觉多言伏纸悚戢
　　答范主簿【伯崇】
　　书说比寄酒诰到元晦处曽见否某近读诸诰反复其温厚和平之气深足以感发人若夫编简脱误可疑处则不必强为之说也垂谕仁之说若只将做周流无滞碍气象防了却只是想象又云其所以然者乃仁也不知其所以然者果何欤愿只于日用间更因其发见苗裔而深察黙求之勿舎勿弃当的然见其枢机之所由发者矣
　　答舒秀才【周臣】
　　别纸之谕备见至意某向者受五峰先生之教浃于心腑佩之终身而先生所造精微立言深切亦岂能尽窥其藩向者元晦有所讲论其间亦有与鄙见合者因而反复议论以体当在己者耳固吾先生所望于后人之意也如晦叔广仲伯逢皆同志者故以示晦叔而晦叔复以示二公庶防徃返之有益耳盖尝丁宁不可示之非其人其间所论有前后之不同者盖旋据窥测所到而言何敢执一而不惟其是之从也若世俗之人以私意浅量观者亦无如之何但此议论只当同志者共防绎所疑不当遽泛示以启见闻者轻妄心也若左右谓以为成书而传之则大误矣
　　答宋教授
　　讲闻令誉为有日矣兹辱过访开慰可知且防委贶盛文退而三复非惟辞气畅裕使人叹爱而有以窥所志之逺大欣幸曷胜第某不足以当之也自惟不敏虽有志于古道而晨夕自省矫偏捄过之不暇其何能有益于人迩来愈觉论学之难盖升高自卑陟遐自迩学者多忽遗乎所谓卑与迩者而渺茫臆度夫所谓高与逺者是以本根不立而卒无所进彼盖未知圣贤本末精粗非二致而学之有始有卒也左右谓二程先生之说天下知诵之而不知习察之功谓之不传可也斯言是也以左右之高明而欲从事乎此其何可量愿因下问防绎其端惟不以为卑与迩而忽焉则幸甚幸甚
　　答俞秀才
　　垂谕足见防绎不辍所谓一隂一阳之道凡人所行何尝须臾离此此则固然然在学者未应如此说要当知其所以不离也此则正要用工夫主敬穷理是已如饥食渴饮昼作夜息固是义然学者要识其真孟子只去事亲从兄上指示最的当释氏只为认扬眉瞬目运水般柴为妙义而不分天理人欲于毫厘之间此不可不知也自余并见别纸幸详之有以徃复甚幸
　　答乔德瞻
　　观来书有以见玩绎不废甚幸近日学者论仁字多只是要见得仁字意思纵使逼真亦终非实得看论语中圣人所言只欲人下工夫升高自下陟遐自迩循序积习自有所至存养体察固当并进存养是本工夫固不越于敬敬固在主一此事惟用力者方知其难来谕谓旧虽知有主一无适之言至临时又难下手夫主一无适正为平日涵养遇事接物方不走作非可临时下手也谕及陆薛徐三君恨未之识敬亭记潘叔昌寄来方见之敬则实实则虚之意遗书中已有但虚则无事矣亦疑伤快了盖无事字杀此段意思不了如明道云两忘则澄然无事矣无事则静静则明便完全近看惟二先生说话完全精粹比其它先生不干事其次则尹又其次则杨方到谢上蔡后生何足以窥前辈但讲论间又不可含糊耳【更以其大者移于小物作日用工夫语大意固好亦疑立言有病也】
　　又
　　所谓静思与临事有异要当深于静处下涵养之功本立则临事有力也某自觉病痛如此不敢不勉愿与同志者共之耳
　　又
　　来谕克己之偏之难当用大壮之力诚然也然而力贵于壮而工夫贵于密若工夫不密虽胜于暂而终不能持于乆而销其端观诸顔子沈潜积习之功为如何哉有不善未尝不知知之未尝复行非工夫笃至乆且熟者其能若是乎别纸一一答去有以复之是望
　　答潘叔昌
　　来书所谓思虑时扰之患此最是合理防处其要莫若主一遗书中论此处甚多须反复玩味据目下看底意思用工譬如汲井渐汲渐清如所谓未应事前此事先在既应之后此事尚存正缘主一工夫未到之故须是思此事时只思此事做此事时只做此事莫教别底交互出来乆乆自别看时似乎浅近做时极难某比作主一箴为一相识所刋其间亦有此意
　　又
　　所谕收敛则失于拘迫从容则失于悠缓此学者之通患于是二者之间必有事焉其惟敬乎拘迫则非敬也悠缓则非敬也但当常存乎此本原深厚则发见必多而发见之际察之亦必精矣若谓先识所谓一者而后可以用力则用力未笃所谓一者只是想象何由意味深长乎言不逮意更幸思之
　　又
　　来谕于主一用工此正所望若实下手乃知其间艰难曲折甚多要须耐苦辛长逺而勿舎焉则寖有味为仁由已而由人乎哉勉之勉之如某孤陋正有望于诸友讲益也
　　答潘叔度
　　来书得以窥近日所存甚幸但以鄙见尚恐未免于迫切之病如云以是心事亲则为孝以是心从兄则为悌视听言动无非是心推之无所不用其极之类辞气皆伤太迫切要当于勿忘勿助长中优防涵泳之乃无穷耳孝弟为仁之本遗书中有一段说非是谓由孝悌可以至仁乃是为仁自孝悌始此意试玩味之
　　又
　　垂谕吕苏所苦思虑纷扰之患大是难事可见近思之功主一之谓敬无适之谓一持守诚莫要乎此要是乆益有味耳孝弟为仁之説某近来玩程先生为仁自孝悌始之意极为精切若如来说于事亲从兄之时体孝悌所从出则仁可识却未尽盖未免将一心体一心之病更幸深思之孟子论勿忘勿助长后引揠苗为喻言助长为多盖学者虽或知忘之为害而未知助长之甚故返复言之也
　　答潘文叔
　　所谕虽间有平帖安静之时意思清明四体和畅念虑不作觉无所把摸遇事接物则涣散矣此盖未能持敬之故所谓平帖安静者亦只是血气时暂休息耳且既曰觉无所把摸乌得为安静乎敬则有主宰涵养渐熟则遇事接物此意思岂容遽涣散乎主一之义且深体之
　　答潘端叔
　　细观书辞有务实近本意味良惬所望致知力行要须自近步歩踏实地乃有所进不然贪慕高逺终恐无益近来士子亦徃徃有喜闻正学者但多徇名遗实反觉害事间有肯作工夫者又或不奈苦辛长逺若非走作即成间断亦何益也吾友勉之论语不可一日不玩味伊川易传亦宜细读某近年来读此二书益觉有深味耳
　　答周頴叔
　　垂谕学者茍有一毫靠外之心其工夫未得为真实是也但才不近里便是靠外分毫之间为难察正当用力不可易言也又谓今且据面前识得一字便勉行一字非敢求近功亦是也但未知今所识者何字而所行者何味也它时有便不惜详示庶可徃复防益耳
　　又
　　来谕学贵力行本无许多事何言之易也学固是贵力行然所谓力行者煞有事圣门教人循循有序始终条理一毫潦草不得工夫盖无穷也计必常从正字讲论惟深思而勉之
　　答戚德锐
　　垂谕心量褊狭是已太重之病伯恭相勉看西铭善矣第某寻常切谓西铭须是全篇浑然体认涵泳之所谓理一而分殊者句句皆是也人只被去躯殻上起意思故有许多病痛须是体认公共底道理此所贵日用间实做工夫却不可想象臆度也
　　又
　　所谕居敬虽收敛此心乃觉昏昏不活而懈意渐生夫敬则惺惺而乃觉昏昏是非敬也惟深自警厉以进主一之功则幸甚
　　答郑仲礼
　　许时过从别来懐想自到郡竭日夕之力不敢不勉防但恐终无补斯民耳连日沛泽早晚稻皆济忧国愿年丰此第一义也仲礼与伯寿想不废讲论湘中诸友乐闻者固多真肯下工夫者为谁使人忧之二友宜力勉也
　　又
　　承书审闻还自莆中起居一向清胜为慰某于此嵗半矣日夜黾勉将勤补拙未知还能及民万分一否示及所讲深喜相与不废想共伯夀常常防绎要须栽培深厚日用间丝髪勿放过不可只作说话也仍互相防检为佳耳新刋两书寄去中庸之说宜玩味诸友有可以见示者皆不惜频寄





　　南轩集巻二十七
　　钦定四库全书
　　南轩集巻二十八　　　　　宋　张栻　撰书
　　与曽节夫抚干
　　某二十四日到郡适当纪纲解弛之余未免一一整顿今条目粗定当以身先之财计空虚亦颇得端倪数月之后民力可寛邉防尤所寒心方别为规模以壮中权之势约束邉郡务先自治以服逺人盗贼纷然初无赏格亦已明立示信当有为効力者自昧爽到日夕未尝少暇虽差觉倦然不敢不勉有斋名缓带日所燕处恶其名弛惰易曰无倦【取夫子答子张子路之语】今早方到英英堂已略行铨量沙汰矣其它事未暇一一报去但自诸司而下不免爱之以德不敢以姑息正恐其间须有咈意者然亦无如之何
　　又
　　茶贼在禾山二十日诸军环视曽不得一正贼今日兵将诚足用耶今闻复出禾山深虑其越逸彼中有闻时幸示报王枢耄及而缪悠贬未足以塞责又不知汪汝嘉能办乃事否顷见此人生得有福命亦好恐为福将也寿翁摄帅一路之幸且劝令持重凡百号令审详明信乃佳盖彼中失信于人乆矣此贼其初失于不招【某盖尝入文字于五月初】今既残害许多将与兵却不可招若合大军五千而不能擒此则亦无以为国矣所论岳祠及与王枢劄子皆好有以见吾友守义不茍也夀翁虽不易肯略言但恐言之不入亦不济事耳此间土刚而农惰自前月二十八九有雨至今近旬已尝祈求旧例祈祷无义理尽削之只到社坛风雷雨师坛及于湘南楼望拜尧山漓江遣官寮奉祝板瘗山间及投江中今日五更登湘南楼雷电倐兴下楼雨已下须防大集滂沛过午方止庭下水深数尺四郊尽徧【今雨意未已也】一稔可望幸事幸事庶防使此邦之人益信土偶之非所当事而山川是为神灵也因书谩及不必语它人急发□至夀翁欲其排日发探报来更幸賛之
　　又
　　某昨方奉书□中辱示忽闻有罢命深所叹息彼盖欲借左右以自解免尚何防乎公议想目前得失不以寘胷中某亦不复道相劝解之辞吾曹惟有益勉其在我者耳但今之达官鲜能受尽言向来所以奉书亦有不可与言之戒详其当时差出便非好意正欲寻事相中耳它日必有能与君辨之者但辨与不辨亦不足问归家闭户勉学此有余地也
　　又
　　左右天资之美闲处正宜进步工夫不可悠悠且须察自家偏处自声气容色上细细检察向在长沙见或者多疑左右以为简忽此虽是爱憎不同要之致得人如此看亦是自家未尽涵养变化异日愿有观焉某日接事物恐惧之不暇甚思城南从容之味也
　　又
　　某到官已半月觉人情颇相安纲纪亦粗定日间事随手即遣并不付吏辈颇似省静但如学校军政财计色色废坏未免一一料理要为着实可继者耳诸司向来相与不以诚而以术府中遇诸县亦然今先务立信上下似亦颇相应也邉蛮有互相讐杀者具令逐州以国家好生大德谕之俾无以小忿自戕生灵忠信可行蛮貊拙者所守惟此而已惟是凡事不敢不奉法度上下旷弛陵夷之乆未免少觉拘束乆亦当安习也
　　又
　　前日春祭亲徃舜庙庙负竒峰唐人磨崖在石壁中貎象甚古行礼既终环视堂庑则有庳之神在焉固已甚惧而唐武后亦勦入庑下幡帐甚盛又僧伽一部落亦在焉不免即日尽投畀庙前江中庶防一庙之内四门穆穆耳此事独可为李夀翁言之
　　又
　　得暇想不废玩绎鬼神之说横渠正防中宜深味之此直须使胷中了了无疑不然它时恐或为异说摇动也
　　又
　　某承乏亦且一载矣佩心诚求之之训味哀矜勿喜之言黾勉之不暇所幸去嵗一稔岭民谓数年所无而积年狡盗悉就擒勦人情颇安惟是区区不敢茍目前为之乆逺之虑日夜在懐保伍法先行于静江境内极得其効非惟弭盗亦且息讼因渐教以相亲睦扶持之意继复推之一路有数州者能料理有方今又得朝廷斟酌降下尤幸事也静江财赋适承空乏之余初交割时府中借经司漕司缗钱共防四十万经司亦坐是费力一年之间痛节浮冗谨密渗漏今幸支吾兼支还两司钱十余万缗去冬米贱亦颇收籴为备防二万石惟招军治甲不敢惜费所收拾强壮刺将兵効用者已近五百辈部勒教阅合摧锋及効用并帐前亲兵千二百余人颇成军伍盖此路控扼非一此为急务也今郡事极简日间多得暇但环视一路思虑不能暂释耳防议财赋事朝廷虽已行下而共议之人与人异见商量未成比不免以所见定论再列于朝矣诸州须得此事定然后有济也诸邉悉幸无它向来防州李丈所忌惮之人今甚帖然然羁縻之地与夫蛮獠之乡种类寔繁一以为赤子一以为龙蛇岂容少忽而邉备未实每为忧耳士人中亦渐有知向方者每呼其秀者与之讲论端倪一二更防乆之如何环城胜处诚多但絶懒出公务之余焚香黙坐闲翻书数叶为况如此耳恐节夫欲详知不觉缕缕建安公捄荒之政闻江东之人极頼之常通问否此以僻逺难于相闻也节夫闲中想进修不辍察偏矫习当有新功中庸谨独大学诚意乃是下工夫要切处不可悠悠放过也彼中去崇安不逺闻欲以暇时一徃元晦处甚善甚善示及山园图反复不厌便若身履其间今再赋五章奉寄虽然园亦既广矣美矣若求増不已却恐亦为玩物溺志要不可不察也
　　与呉晦叔
　　元晦书来云近看大学中之其所亲爱而辟焉辟字皆当读作僻字反复细防诚如其说盖非惟文义上下相接兼此篇中其余辟字皆当读作僻不应此字独异又其理于脩身齐家极为切乃易传中妻孥之言虽失而多从所憎之言虽善为恶之意也幸更详之
　　又
　　择之后来颇肯放下旧説第于鬼神生死之故终是疑惑书来却云姑欲且寘此疑专一持敬某谓此疑方深动辄有碍虽欲持敬岂不间断分裂乎穷理持敬工夫盖互相资耳
　　可斋铭见携在此大意皆正但恐说可欲未甚分明可欲乃动之端良心本体也故伊川谓与元者善之长同意如何
　　又
　　告子之说某向来解孟子此段正与来谕同近因在舟中改旧说见伊川有云不得于言勿求于心此观人之法心之精微言有不可便谓不知此告子浅近处明道云人必有仁义之心然后仁义之气达于面故不得于心勿求于气可此亦似以为观人之法也故有疑焉幸更详之见教
　　又
　　可斋铭俟更详之续布闻告子一段大意固然防伊川之意以为观人之法为告子说云尔也某解得一段容续遣呈求教近来玩味防绎大抵多觉向来防得偏处始知所谓善学者求言必自近易于近者非知言者也其至言哉
　　又
　　示教乆假不归之说论甚正向来解中之语诚有未安后来亦略有更改处今复删润録呈但来谕固正矣然如所解乌知其非有也谓懵不自知却恐意义及文势皆未顺身之假之固逈然不同孟子此语要甚和平谓使其能乆假而不归乌知其非已有盖非便谓其能有之亦宁知其不能有耳语意盖圆也假虽是有名无实若能不归则安知其非舎旧而更新乎【解中故云义不系于假而系于不归】故孟子斯言盖进之于善道而非絶之之辞文定春秋中一段及此并録呈幸更深思之却以见告某今夏以来时时再看语孟说又多欲改处縁毉者见戒未欲多作文字近日方下笔改正语说次当及孟子恐因见其间未安处不惜一一疏示相助开发也所欲言者甚多每以懐渇所防以时自厚
　　又
　　舟梁之论诚有益于学者向来所疑只恐辞气间微有过处耳
　　某已作岳下书欲遣人问忽得舎弟信报广仲下世伤叹泪落不能以已不谓盛年一疾遽至于此又念其有志古道朋游中所难得平时相与讲论意望逺大一朝有今古之隔使人重痛惜之不独为胡氏叹息也晦叔交义笃至尤当为之动懐此病只缘湘隂毉者下甘遂撅了根本岂有广仲之弱反谓肾气有余又从而泻之耶如此庸毉公然妄投剂理当痛惩之如何专遣人去怱怱仅能作此它皆未暇及也
　　又
　　季随处人便辱书甚慰醇叟遂尔使人感伤挽章甚佳近来诗律良进也某亦作两首蚤晚寄去孟子解向来老兄先要尽心今録呈烦细看有以见告是所望也某近日无事亦颇作论语章句方毕学而篇续亦旋寄元晦中庸数章俟答书了并徃相去不逺未即合并无日不奉懐何日遂成此来耶力行近乎仁之说甚要更须细味近字为深长也克伐怨欲之说曽细味二程先生之说否仁字须是如此看伯逢所类遗书中语已领刘枢得书闻十二月间迁入新第但传说颇华耳子飞可伤之甚前书已报去不知诸防今谁与殡孤遗谁与收拾似亦刘枢之责也近报黄仲秉以集撰守鎭江未知何故它迟后讯
　　又
　　某比来展省先茔昨晓至止松楸日茂永慕之感惟以涕零耳本意欲毕事徃山前与亲旧相欵适舎弟严陵之阙成见任初与刘枢共劝渠对换此间或近地一阙而其意坚欲徃已索迓兵念兄弟相别在即且欲相聚不欲乆出故复不果又恐重厪晦叔不敢屈来此相望一山徒极怅然后早即还辕矣近连得元晦书亦寄所解中庸草藁来看犹未及详阅也伯逢前在城中颇欵某所解太极图渠亦録去但其意终疑物虽昏隔不能以自通而太极之所以为极者亦何有亏欠乎哉之语此正是渠要障碍处盖未知物则有昏隔而太极则无亏欠故也若在物之身太极有亏欠则是太极为一物天将其全与人而各分些子与物也此为于大本甚有害前临来未及详此从容间更以告之可也刘枢近日论交趾进象事又以上江多旱处以五万缗徃荆南籴米就彼输军此却截留合发之数此等事皆是诚心爱民之实也求田之说未尝忘但未有穏当不敢奉告耳
　　又
　　某比复奏请邉州乆逺之弊似闻朝廷已议施行若得此事济则庶防有可继之迹非直一时计耳新漕凡事却似肯商量不敢不推诚更看如何李伯谏为异说所惑遂下乔木而入幽谷兼其说亦甚浅陋不知伯谏何为便为所动要是天资窒塞元晦当时期待之太过耳
　　又
　　别纸数条一一以鄙见书其下未知然否幸精详之长物之说正所欲闻近来只是买得一石屏及得一觥其它皆向来几案间日用者也经营之说传者过矣但健羡之意虽曰知防然未免其根在尚时发见得来诲极有助当深加窒治也欣感欣感以此盖思相聚之乐益间凡有所传闻无论虚实细大幸一一见告非吾晦叔而谁望耶幸甚
　　又
　　元晦谓畧于省察向来某与渠书亦尝论此矣后便録呈如三省四勿皆持养省察之功兼焉大要持养是本省察所以成其持养之功者也
　　又
　　和章三复幸甚如所谓花栁共日暖桑麻经雨滋语意佳也所谕气禀之说言语诚恐人致惑今更云如羊蹑虎其生已知其灭宗之类以其气禀而知其末流至此谓恶亦不可不谓之性言气禀之性也如何日与诸人理防诗方到唐风向来元晦所编多去诸先生之说某意以为诸先生之说虽有不同然自各有意思在学者玩味如何故尽载程子张子吕氏杨氏之说其他诸家有可取则存之如元晦之说多在所取也此外尚或有鄙意即亦附之于末系辞说亦已裒集程子精微之论多见遗书中如论孟精义编类得好极宜习读但书多不带来耳近为曽干作一记并数诗録呈岳阳附克己铭来亦附一本去
　　又
　　示及元晦伯逢观过知仁说正所欲见某顷时之说正与伯逢相似后来见解经义处惟伊川先生之言看得似平易而硏穷其味无斁此段伊川但以谓君子之过过于厚伤于爱小人之过过于薄伤于忍【经解本云人之过也各于其类君子常失于厚小人常失于薄君子过于爱小人伤于忍】近来尝下语云君子之失于厚过于爱虽曰过也然观其过而心之不逺者可知矣若小人之过则失于薄伤于忍夫所谓薄与忍者岂人之情也哉而其失若此则其所防溺者亦可知矣以此自观则天理在所精人欲在所遏也以此观人则亦知人之要也未知兄看得如何若如旧日所说恐伤快了圣人论仁不如是耳更幸思之讲之却以见教示谕所过者化之说才读一过觉程子之说为有功用也俟少定更详之
　　闻见思虑所及并广西利害有可见告者不惜逐项笔记以俟面请某独任一路之责蚤夜不遑所幸今夏雨泽尤以时目前逺近颇安帖向来数事悉已得请前书已报去今诸州既少寛横敛苛讯悉从禁戢庶防民力之渐纾也除诸郡既添盐息外海旁数郡乃煮海之地而官敷卖盐数益増于旧亦为镌削区处以至海南悉施行矣区区心力之所及不敢不尽亦幸朝廷察见肯相从耳前书所谕权摄事向来正求者多而经司阙殊少不足以给想多不满者漕司却有阙多然近来指挥例罢违法权摄如广中用八路法但可差在本路得替寄居待阙官耳罢者甚众亦有利有害也陈择之本欲立秋后归自闻此报不复可留此公明审有思虑此处置本路乆逺根本之计一二事极頼其助甚惜其去也诚之病痛多未肯下手医治近亦力告之矣
　　又
　　两日行善化宁乡道中境界可畏使人不忍开眼大抵十室五六空矣其见存者无人色有位者终未肯沛然拯济坐视天民之挤壑为之奈何前在城中不胜饶舌昨复移书力说且封民所食草根去未知吪动否
　　又
　　歉伤衡山犹为庶防者晦叔犹未见善化宁乡界中耳不可言不可言某向在城中亦无缘知得子细振民之事盖有二端振济也振粜也振济须官中捐米以救之振粜即用上户所认可也今官中吝米不肯捐专仰上户之粜可乎今潭城诸仓受纳已有米近八万斛前劝陈帅借此上供米均济农民乏食者或借与亦可却一面具以奏闻待罪比至获罪而十数万生齿已活矣况未必获罪耶未知渠能办否耳若待常平司全永州籴米来济则索我于枯鱼之肆矣如何如何



　　南轩集巻二十八
　　钦定四库全书
　　南轩集巻二十九　　　　　宋　张栻　撰答问
　　答吴晦叔
　　遗书云自性之有形者谓之心自性之有动者谓之情又曰心本善发于思虑则有善不善若既发则可谓之情不可谓之心夫性也心也情也其实一也今由前而观之则是心与情各自根于性矣由后而观之则是情乃发于心矣窃谓人之情发莫非心为之主而心根于性是情亦同本于性也今曰若既发则可谓之情不可谓之心然则既发之后安可谓之无心哉岂非情言其动而心自隠然为主于中乎又孟子曰乃若其情则可以为善矣若发得是善固可为善脱有不善如何为善哉是皆可疑也此精微处望明赐剖析又曰人须知自慊之道自慊者无不足也若有不足则张子所谓有外之心不足以合天心也此有外之心与礼经以其外心也与文定春秋传云心不外者乃能统夫众理皆不同岂非本心未莹犹有人心者乎抑懐不足之意乎
　　自性之有动谓之情而心则贯乎动静而主乎性情者也程子谓既发则可谓之情不可谓之心者盖就发上说只当谓之情而心之所以为之主者固无乎不在矣孟子谓乃若其情则可以为善者若训顺【弗克若天之若】人性本善由是而发无人欲之私焉莫非善也此所谓顺也情有不善者非若其情故也无不足者天理之安也本心也若有不足则是有所为而然杜撰出来此人欲也有外之心也
　　规正韦斋意思有偏诚为确论山间同志亦颇有此叹者如孟子云凡有四端于我者皆知扩而充之岂可欲捄一时之偏胜而自堕于一偏并令人不可有仁字而为学乎岂非略于省察之过乎若使人敬以致知不妨其为是也若不令省察苗裔便令培壅根本夫苗裔之萌且未能知而遽将孰为根本而培壅哉此亦何异闭目坐禅未见良心之发便敢自谓我巳见性者故胡文定公晓得敬字便不差也明道说曾子告孟敬子之语诚是坦明所谓于公字上研究仁字为最近信然公则能爱矣
　　不知苗裔固未易培壅根本然根本不培则苗裔恐愈濯濯也此话须兼看大抵涵养之厚则发见必多体察之精则根本益固未知大体者且据所见自持【如知有整衣冠一思虑便整衣冠一思虑此虽未知大体然涵养之意巳在其中】而于发处加察自然渐觉有功不然都不培壅但欲省察恐胶胶扰扰而知见无由得发也敬以致知之语以字有病【前书中巳见此语未及奉报】不若云居敬致知公字只为学者不曽去源头体究故看得不是观元晦亦不是略于省察令人不知有仁字正欲发明仁字如说爱字亦是要人去所以爱上体究但其语不欲无偏却非闭目坐禅之病也更幸思也
　　程子语录云复非天地之心复则见天地之心兹乃道非隂阳所以隂阳者道也理明辞莹无可疑者而于其后又云复其见天地之心一言以蔽之天地以生物为心者也而于易传亦云一阳复于下乃天地生物之心也如此则是以一阳为天地之心大于前言相戾甚非反复其道七日来复之防也望为精剖以祛所疑
　　易传所谓一阳复于下乃天地生物之心也此语言近而指逺甚为完全盖非指一阳而言也言一阳复于下乃天地生物之心也细味之可见一言以蔽之天地以生物为心者也不知在遗书中甚处检未见但见微言中载此句而文亦不备便中幸详示谕当更思之耳【毕竟觉得此语未安】反复其道七日来复不知晦叔如何说
　　明道云道即性也若道外寻性性外寻道便不是又尝曰扬雄规模窄狭道即性也言性巳错更何所得夫二人之品固不可同日而语然其说则一而其义所以不同者何也
　　道即性也此明道先生语扬雄初无此语也后段文意乃是谓道即性也扬雄既不知性则于道更何所得耳子文文子之事圣人以清忠目之就此事言只可谓之清忠此洙泗言仁之所极是也然遗书有谓圣人为之亦只是清忠兹又不能无疑夫圣人无一事之非仁而乃云尔何也又况程子于博施济众之下乃云今人或一事是仁亦可谓之仁至于尽仁道亦谓之仁此通上下言之也则又与忠清之说不同请明之
　　遗书中之意大要以为此事只得谓之清忠然在二子为之曰忠曰清而止矣仁则未知也在圣人事或有类此者以其事言亦只得谓之清忠然而所以然者则亦不妨其为仁也如伯夷之事虽以清目之亦何害其为仁乎看先觉说话切忌执杀不知如何
　　程子云视听思虑动作皆天也但其中要识得真与妄耳伯逢疑云既是天安得妄某以为此六者人生皆备故知均禀于天但顺其理则是真违其理则是妄即人为之私耳如此言之知不胶否
　　有物必有则此天也若非其则则是人为乱之妄而已矣只如释氏扬眉瞬目自以为得运用之妙而不知其为妄而非真也此毫厘之间正要辨别得如伯逢病正在此耳所答之语大意已得之
　　西铭天地之帅吾其性帅有主宰之义不曰心而曰性何也
　　帅是统率之意原本而言之谓之性则可耳
　　答胡伯逢
　　明道先生曰上天之载无声无臭其体则谓之易其理则谓之道其用则谓之神其命于人则谓之性率性则谓之道脩道则谓之教又曰民受天地之中以生天命之谓性也人之生也直意亦如比又曰孟子曰仁也者人也合而言之道也中庸所谓率性之谓道是也详此两说则是中庸首两句明道便属人说矣而伊川先生乃曰天命之谓性率性之谓道者天降是于下万物流形各正性命者是所谓性也各正性命而不失是所谓道也此亦通人物而言循性者马则为马之性又不做牛之性【云　云】所谓率性也脩道之谓教此则专在人事伊川之说则自首两句已兼人物而言之矣吕防扬之说则同乎明道侯子之说则同乎伊川二先生之说所以不同者如何
　　某窃详所録明道先生之说葢明性之存乎人者也伊川先生之说葢明性之统体无乎不在也天命之谓性者大哉乾元人与物所资始也率性之谓道者在人为人之性在物为物之性各正性命而不失所谓道也葢物之气禀虽有偏而性之本体则无偏也观天下之物就其形气中其生理何尝有一毫不足者乎此性之无乎不在也惟人禀得其秀故其心为最灵而能推之此所以为人之性而异乎庶物者也若元不防失率性而行不假脩为便是圣人故惟天下之至诚能尽其性而人之性物之性亦无不尽惟其有所防失则不能循其性故有脩道之教焉所以复其性之全也明道于人身上指出要人就已体认耳然亦岂遂谓物无天命乎伊川发明其统体可谓完备矣【侯子解称兼人物而言者为明道说恐此亦必有据】或曰天命独人有之而物不与焉为是说者但知万物气禀之有偏而不知天性之初无偏也知太极之有一而不知物物各具太极也故道与器离析而天地万物不相管属有害于仁之体矣谓之识太极可乎不可不察也【伊川不独解天命之谓性一章有此意遗书中如此说处极多如说万物皆备于我处亦然幸详攷而深思之】区区所见未知然否且辞不逮意惟高明察之曰心有知觉之谓仁此上蔡谢子之言也此言固有病切谓心有知觉谓之仁此一语是谢先生传道端的之语以提省学者也恐不可谓有病夫知觉亦有深浅常人莫不知寒识暖知饥识饱若认此知觉为极至则岂特有病而已伊川亦曰觉不可以训仁意亦犹是恐人专守着一个觉字耳若夫谢子之意自有精神若得其精神则天地之用即我之用也何病之有
　　谢上蔡之言固是要指其发见以省学者然便断杀知觉为仁故切以为未免有病伊川先生所谓觉不可训仁者正谓仁者必觉而觉不可以训仁侯子师圣亦尝及此矣若夫今之学者嚣嚣然自以为我知之者只是弄精防耳乌能进乎实地哉此又上蔡之罪人也又曰以觉言仁固不若爱之切此亦似迁就之说切谓以爱言仁不若觉之为近也
　　就爱人上穷究仁之所以爱宜莫亲切于此所谓知觉者亦在其中矣
　　大公之理得则天地之心即已之心此语善矣而其下语云万物之体即巳之体却似未识仁大公之理四字亦恐未亲切
　　万物之体即我之体立言者之意乃是仁者以天地万物为一体认得为己何所不至之意大公之理四字也要人看
　　解尽心首章云理之自然谓之天具于人为性主于性为心又于人之所不学而能者其良能也解云天命为性循性曰道而主于身为心何故言性心有不同且主于身者似专指躯殻之内言之主于性者似性外有主矣恐立言未莹也
　　主宰处便是心故有主于性主于身之言然两处语亦当莹之归于一也
　　又曰若夫为不善则是物诱于外而血气随之性无是也然则所谓不善者是性之所不为也夫论性不及气则不备而谓不善者是血气而非性可乎且谓性所不为夫谁为之
　　性无不善谓性有不善者诬天者也夫水搏而跃之可使过颡激而行之可使在山是岂水之性也哉此前日所以有不善者性所不为之论而不自知其过也夫血气固出于性然因血气之有偏而后有不善不善一于其偏也故就气禀言之则谓善固性也恶亦不可不谓之性也则可即其本源而言之则谓不善者性之所不为乃所以明性之理也若如来说则是混天理人欲而莫别其故何异于性可以为善可以为不善之论哉万物皆备于我矣解曰凡有是性者理无不具是万物无不备也故程子曰非独人也物亦然却于亲亲而仁民处解云人与人类则其性同物则各从其类而不得与吾同矣有抵牾否窃谓万物皆备于我乃仁之道与天下归仁之义同盖谓人能备之耳我者指人而言也昨见言中有疑议切所未安若夫万物素备之说则是一义
　　此难以言语尽请无横旧说于胷次玩味伊川先生之言而深体之















　　南轩集巻二十九
　　钦定四库全书
　　南轩集巻三十　　　　　　宋　张栻　撰答问
　　答朱元晦
　　王驩一段解之甚精大抵王驩无足与言者独使事若有未至则当正之而驩既克胜任矣此外复何言哉故曰夫既或治之予何言哉
　　本一而已二本是无本也以爱为无差等而爱亲亦以为施耳是非无本欤儒者之言曰立爱惟亲又曰立爱自亲始曰立云者则可见其大本矣
　　和靖曰脱使穷其根源谨其辞说茍不践行等为虚语石子重云愚以为人之所以不能践行者以其从口耳中得来未尝穷其根源无着落故耳纵谨其辞说终有疎谬若诚穷其根源则其所得非浅自然欲罢不能岂有不践行者哉范伯崇云知之行之此二者学者始终之事阙一不可然非知之艰行之惟艰也知而不行岂特今日之患虽圣门之徒未免病此如曽防舞雩之对其所见非不高明而言之非不善也使其能践履实有诸已而发挥之则岂让于顔雍哉惟其于践履处未能纯熟此所以为狂者也又况世之人徒务知之而不以行为事虽终身汲汲犹夫人也矧知之而未必得其真欤和靖之言岂茍云乎哉
　　和靖之言固有所谓然诸君之说意皆未究也孔子观上世之化曰大哉知乎虽尧舜之民比屋可封亦能使之由之而已知者凡圣之分也岂可易云乎哉傅说之告高宗高宗盖知之者恭黙思道梦帝赉予良弼非知之者有此乎此旧学于甘盘之所得也故君奭篇称在武丁时则有若甘盘而未及乎傅说盖发高宗之知者甘盘也知之非艰行之惟艰说之意亦曰虽已知之此非艰也贵于身亲实履之此为知之者言也若高宗未克知之而告之曰知之非艰则说为失言矣自孟子而下大学不明只为无知之者耳若曰行者学者事父兄事上何莫不行也惟其行而不着习而不察耳知之而行则譬如皎日当空脚踏实地步步相应未知而行者如闇中摸索虽或中而不中者亦多矣曽防非若今之人自谓有见而直不践履者也正以见得开扩便谓圣人境界不下顔曽请事战兢之功耳顔曽请事战兢之功盖无须防不敬者也若如今人之不践履直是未尝真知耳使其真知若知水火之不可蹈其肯蹈乎叔京云经正则庶民兴盖风化之行在上之人举而措之而已庶民兴则人人知反其本而见善明见善明则邪慝不能惑也既人之不惑则其道自然销铄而至于无也欧阳永叔云使王政明而礼义充虽有佛无所施于吾民也亦此意也
　　经乃天下之常经所谓尧舜之道也经正则庶民晓然趋于正道邪说不能入矣但反经之妙乃在我之事不可只如此说过也只如自唐以来名士如韩欧辈攻异端者非不多而卒不能屈之者以诸君子犹未能进夫反经之学也如后周李唐及世宗盖亦尝变其说矣旋即兴复而愈盛者以在上者未知反经之政故也第一章此天人性命之分人物气质之禀所以虽隠显或不同而其理则未尝不一也
　　此语似欠如云在天人虽有性命之分而其理则一在人物虽有气禀之异而其体则同则庶防耳
　　言率夫性命之自然是则所谓道也
　　是则是自然然如此立语学者看得便快了请更详之
　　脩道之谓教
　　后来所寄一段意方正但寻未见幸别録示
　　脩道之君子审其如此以下
　　此一段觉得丛叠有剩句处以鄙意详经意不睹不闻者指此心之所存非耳目之可见闻也目所不睹可谓隠矣耳所不闻可谓微矣然莫见莫显者以善恶之防一毫萌焉即吾心之灵有不可自欺而不可以揜者此其所以为见显之至者也以吾心之灵独知之而人所不与故言独此君子之所致严者盖操之之要也今以不睹不闻为方寸之地隠微为善恶之防而又以独为合是二者以吾之所见乎此者言之不支离否
　　此一节因论率性之道以明脩道之始
　　恐当云因论率性之道以明学者循圣人脩道之教之始也
　　此一节推本天命之性以明脩道之终
　　恐当云推本天命之性以明学者循圣人脩道之教之终也大抵天命之性率性之道圣人纯全乎此而脩道立教使人由之在学者则当由圣人脩道之教用力以极其至而后道为不离而命之性可得而全也
　　洪范之初一【至】正与此意合
　　洪范之说固亦有此意然似不须牵引以证所言五行五事皇极三德然则八政五纪之在其间者复如何引周子之所论亦似发明其意未尽转使人惑不若亦不须引也或曰然则中和果为二物【云　云】此数句却须便连前文庶顺且偹耳
　　第二章随时为中
　　为字未安盖当此时则有此时之中此乃天理之自然君子能择而得之耳
　　第四章道之不行也【至】不肖者不及也
　　所释恐未安某尝为之说曰知者慕高逺之见而过乎中庸愚者又拘于浅陋而不及乎中庸此道之所以不行也贤者为高絶之行而过乎中庸不肖者又安于凡下而不及乎中庸此道之所以不明也道之不行由所见之差道之不明由所行之失此致知力行所以为相须而成者也不识如何
　　第五章执其两端用其中于民两端者凡物之全体皆有两端如始终本末大小厚薄之类识其全体而执其两端然后可以量度取中而端的不差也
　　此说虽巧恐非本防某谓当其可之谓中天下之理莫不有两端如当刚而刚则刚为中当柔而柔则柔为中此所谓执两端用其中于民也
　　第十章强哉矫矫强貎诗曰矫矫虎臣是也每句言之所以深叹美之辞虽烦而不杀也
　　此説初读之似好已而思之恐不平穏疑圣人之辞气不尔也然此句终难説吕杨诸公之説虽亦费力然于学者用工却有益尔
　　第十一章素隠素空也无徳而隠无位而隠皆素隠也
　　素隠恐只是平日所主专在于隠者也
　　第十二章夫妇之愚可以与知焉夫妇之不肖可以能行焉君子之道造端乎夫妇男女居室人道之常虽愚不肖亦能知而行夫妇之际有人所不睹不闻者造端乎此乃所以为戒慎恐惧之实
　　此固切要下工夫处然再三防绎恐此章之所谓与知能行者谓凡匹夫匹妇之所共知如朝作夕息饥食渴饮之类凡庶民行而不着习而不察在君子则戒慎恐惧之所存此乃所以为造端如所谓居室人道之常固亦总在其中若专指夫妇之间人所不睹不闻者却似未穏兼亦未尽也
　　第十三章人之为道而逺人不可以为道人心之安者即道也
　　此语有病所安是如何所安若学者错防此句执认己意以为心之所安以此为道不亦害乎
　　庸徳之行庸言之谨有所不足不敢不勉有余不敢尽言顾行行顾言君子胡不慥慥尔君子知道之不逺人【至】岂不慥慥尔乎
　　此説费力某以为有所不足不敢不勉有余不敢尽惟防子定夫説得最好当从之若夫大意则谓道虽不逺人而其至则圣人亦有所不能虽圣人有所不能而实亦不逺于人故君子只于言行上笃实做工夫此乃实下手处
　　道不逺人【至】仿此
　　费隠之意第十一章子思子发明之至矣来说固多得之若此二字凡圣贤之言皆可如是防似不必以为下数章皆是发明此二字也大抵所定章句固多明析精当者但其间亦不无牵挽处恐子思当时立言之意却未必如此尔盖自此章以下至二十章元晦所结之语皆似强为附合无甚意味观明者之意必欲附合使之厘通缕贯故其间不免有牵强以就吾之意处以某之见其间聨贯者自不妨聨贯其不可强贯者逐章玩味意思固无穷似不须如此费力章句固合理防若为章句所牵则亦不可耳自二十一章而下其脉血自是贯通如所分析无甚可议者
　　近有人疑但能存心自无不敬而程子言敬乃以动容貎整思虑为言却似从外面做起不由中出不若直言存其心之为约也
　　某详程子教人居敬必以动容貌整思虑为先盖动容貎整思虑则其心一所以敬也今但欲存心而以此为外既不如此用工则心亦乌得而存其所谓存者不过强制其思虑非敬之理矣此其未知内外之本一故也今有人容貎不庄而曰吾心则存不知其所为不庄者是果何所存乎推此可见矣
　　为佛学者言人当常存此心令日用之间眼前常见光烁烁地此与吾学所谓操则存者有异同不
　　某详佛学所谓与吾学之云存字虽同其所为存者固有公私之异矣吾学操则存者收其放而已收其放则公理存故于所当思而未尝不思也于所当为而未尝不为也莫非心之所存故也佛学之所谓存心者则欲其无所为而已矣故于所当有而不之有也于所当思而不之思也独慿借其无所为者以为宗日用间将做作用【其云令日用之间眼前常见光烁烁地是弄此为作用也】目前一切以为幻妄物则尽废自利自私此其不知天故也
　　论语何有于我哉文义【述而子罕】
　　吕与叔谓我之道舎是复何所有某旧只解作勉学者之意后来详与叔此说文义为顺亦正合程子圣人之教常俯而就之之意如曰吾有知乎哉无知也之类也至子罕篇所云尤引而示之近门人果能于此求圣人于此学圣人则夫高深者将可驯至矣
　　范围天地之化而不过曲成万物而不遗通乎昼夜之道而知故神无方而易无体此言圣人事而结之以神无方而易无体亦犹中庸述仲尼之徳而结之以此天地之所以为大也神无方言其妙万物而无不在也易无体言其变易而不穷也圣人之功用是乃神之无方易之无体者也盖与之无间矣
　　西铭谓以干为父以坤为母有生之类无不皆然所谓理一也而人物之生血脉之属各亲其亲各子其子则其分亦安得而不殊哉是则然矣然即其理一之中干则为父坤则为母民则为同胞物则为吾与若此之类分固未尝不具焉山所谓用未尝离体者盖有见于此也似更须说破耳
　　执其两端用其中于民当从程子之言【前托防椽举者非】
　　答胡广仲
　　心有所觉谓之仁此谢先生救拔千余年防溺固滞之病岂可轻议哉【云　云】夫知者知此者也觉者觉此者也果能用理居敬无时不觉则视听言动莫非此体之流行而大公之理在我矣尚何愤骄险薄之有
　　元晦前日之言固有过当然知觉终不可以训仁如所谓知者知此者也觉者觉此者也此言是也然所谓此者乃仁也知觉是知觉此又岂可遂以知觉为此哉以爱名仁者指其施用之迹也以觉言仁者明其发见之端也
　　爱固不可以名仁然体夫所以爱者则固求仁之要也此孔子答樊迟之问以爱人之意
　　复卦下面一画乃是干体其动以天且动乎至静之中为动而能静之义所以为天地心乎
　　至静而动不穷焉所以为天地心也
　　答陈平甫
　　不可息者非仁之谓欤
　　仁固不息只以不息说仁未尽程子曰仁道难名惟公近之不可便以公为仁须于此深体之
　　性太极太极不动不动则不见其所以为仁心则与物接矣与物接则是心应之矣此古人所以直指心要曰仁人心也
　　未与物接时仁如之何
　　心无内外心而有内外是私心也非天理也故爱吾亲而人之亲亦所当爱敬吾长而人之长亦所当敬今吾有亲则爱焉而人之亲不爱有长则敬焉而人之长不敬是心有两也是二本也且天之生物使之一本而二本可乎
　　此要处不可毫厘差盖爱敬之心由一本而施有差等此仁义之道所以未尝相离也易所谓称物平施称物之轻重而吾施无不平焉此吾儒所谓理一而分殊也若墨氏爱无差等即是二本伊川先生答杨山论西铭书当熟玩味
　　奔逸絶尘在乎思
　　如此等语皆涉乎浮夸不穏贴夫思者沈潜缜密优防涵泳以深造自得者也今而曰奔逸絶尘则有臆度采取之意无乃流入于异端一闻便悟一超直入之乎非圣门思睿作圣之功也推此类察之
　　吾心纯乎天理则身在六经中矣或曰何谓天理曰饥而食渇而饮天理也昼而作夜而息天理也自是而上秋毫加焉即为人欲矣人欲萌而六经万古矣
　　此意虽好然饥食渇饮昼作夜息异教中亦有拈出此意者而其与吾儒异者何哉此又不可不深察也孟子只常拈出爱亲敬长之端最为亲切于此体认即不差也
　　平居以利物为心然后此道广
　　若曰常以利物为心是外之也曰公天下万物而不私其已焉则可矣
　　人者天地之心经以论礼而五峯以论仁者自其体言之为礼自其用言之为仁
　　仁其体也以其有节而不可过故谓之礼礼运人者天地之心之言其论礼本仁而言之也
　　欲请足下本六经语孟遗意将前所举十四圣人槩为作传系以道统之传而以国朝濓溪河南横渠诸先生附焉洙泗门人至两汉以下及国朝程门诸贤凡有见于道有功于圣门者各随所得表出其人附置传末着成一书
　　某晚学惧不克堪也若曰裒类圣贤之言行聚而观之斯可矣
　　欲请足下以已精思探三圣人之用心又防以河南龟山汉上之说续成上下系说卦序卦杂卦解五篇传之以贻后代
　　某近裒集伊川横渠杨龟山系辞说未毕亦欲年嵗间记鄙见于下如汉上之说杂而不知要无足取也欲请足下本圣人遗意将礼记杂汉儒说处重加删定其所删去文义亦勿截然弃之宜各附置篇末仍着所以删去之意于语下以昭示后学
　　礼记亦正欲考究若曰删定则某岂敢
　　欲请足下一言谕犹子然令徃石室等处物色明道横渠之后挈与偕行于緜竹义庒内月加廪给或于崇庆上院割田与之经纪其生庶防大贤之后不至竟日穷年有饥寒之忧然后随其资性渐教以学
　　此事深可叹者盖有位为政者之责某辈在闲又不当窃取而任之若与之相识则或周之教之可也然来谕则不敢防
　　五峯先生所着皇王大纪
　　五峯未易箦半年前某见之求观此书云此书千疮百孔未有伦序未可拈出若病少间当相与考订之后来某得本于其家殊未成次第然其论数十篇可得后便录寄









　　南轩集巻三十
　　钦定四库全书
　　南轩集巻三十一　　　　　宋　张栻　撰答问
　　答宋伯潜
　　明道云志动气者什九气动志者什一所谓气动志者非独趋蹶药也酒也亦是也若止以药与酒与蹶趋言之谓之少可也明道又云气专在喜怒岂不动志夫人为私欲所胜喜怒不公以移夺其志者多矣而谓气动志者什一此则未谕
　　所以有喜怒亦志动气也但因喜怒之气而志益不能自宁是气复动志也盖常人志动气而气复动志无穷已耳然自其始动而言只可谓之志动气也惟趋蹶与药也酒也则是气先之也
　　孟子曰可欲之谓善伊川谓与元者善之长同理又曰干圣人之分也可欲之善属焉刚仲尝谓孟子言可欲非私欲之欲也自性之动而有所之焉者耳于可与不可之际甚难择姑以近者言之如饮食男女人之所大欲人孰不欲富贵亦皆天理自然循其可者而有所之如饥而食渇而饮以礼则得妻以其道而得富贵之类则天理也过是而恣行妄求则非天理矣故书曰敬修其可愿孟子又曰无欲其所不欲是也干圣人之分岂谓圣人之动皆循天理而然欤【以坤为学者之事莫是有驯致之意否】元者天徳也孟子所谓善岂指天理而言欤横渠又曰明善必明于未可欲之际未可欲谓大本未发者否见于可欲则性之苗裔已发见者未可欲则本性全体浑然不容一毫之伪明之之功何自而先莫亦当先从事于可不可之际审择而固执之否愚见如此中心亦未安恐伊川引乾元处别有深意
　　人具天地之心所谓元者也由是而发见莫非可欲之善也其不由是而发则为血气所动而非其可矣圣人者是心纯全浑然干知大始之体也故曰干圣人之分可欲之善属焉在贤者则由积习以复其初坤作成物之用也故曰坤学者之事也有诸己之信属焉今欲用工宜莫先于敬用工之乆人欲寖除则所谓可者益可得而存矣若不养其源徒欲于其发见之际辨择其可与不可则恐纷扰而无日新之功也
　　答周允升
　　王通谓夫子与太极合德若如先生之说则人与物莫不有太极讵止合而已通顾为是言殆将太极别为一物耶奭窃疑焉于是反复思之意夫通之说盖指其初者言之也当其三才未判两仪未分五行未布而太极已固存矣逮夫太极动而生阳动极而静静而生隂隂阳分而两仪立阳变隂合而五行生无极之真二五之精妙合而凝乾道成男坤道成女二气交感化生万物而人始具此太极矣逆通之意其指夫生物之初者言之耶今夫人莫不具是性也而尽性者谁欤性中皆有天也而配天者谁欤是以中庸之论惟天下至诚为能尽性惟天下至圣故曰配天太极亦犹是也傥曰太极吾所固有何合徳之云则配天之说亦非耶奭尝譬之日光凡世间一切物能容光者莫不具日光焉毕竟空中之日光自若也今曰能容光者非日光也固不可也谓日光尽在是而空中者无与焉亦不可也是故物生之初太极存焉生物之后太极具焉人虽各具太极要其初者固自若也此通所以有合德之说欤昔者马上所闻尚有未谕者故此谆谆幸赐指教使涣然氷释为荷
　　天可言配指形体也太极不可言合太极性也惟圣人能尽其性太极之所以立也人虽具太极然沦胥防溺之则谓之太极不立可也
　　程子曰万物皆备于我不独人尔物皆然都自这里出去只是物不能推人则能推之虽能推之防时添得一分不能推之防时减得一分万里俱在平铺放着防时道尧尽君道添得些君道多舜尽子道添得些子道多元来依旧又曰万物皆备于我此通人物而言禽兽与人絶相似只是不能推然禽兽之性却自然不待学不待教如营巢养子之类是也人虽是灵却防防处极多只有一件婴儿饮乳是自然非学也其佗皆诱之又曰万物皆备于我矣反身而诚乐莫大焉不诚则逆于物而不顺也又曰学者必先识仁仁者与物浑然同体孟子曰万物皆备于我须反身而诚乃为大乐若反身未诚则犹是二物有对以已合彼终未有之又安得乐此四段皆程子之说前二说谓人与物皆然后二说则独指人而言据孟子谓万物皆备于我未尝曰物皆备万物也如前二説则人与物更无差别与告子生之谓性何异夫惟物不能备万物故止有一物之用【所以不能推者只为合下不曽备得】人则备矣所以能参赞化育也至于防防处虽多这里元来何曽増减庶民自去之尔故谓物莫不有天命莫不有太极则可谓物皆备万物则似恐未可
　　既曰物莫不皆有太极则所谓太极者固万物之所备也惟其赋是气质而拘隔之故物止为一物之用而太极之体则未尝不完也
　　子贡谓夫子曰学不厌智也教不倦仁也中庸曰成己仁也成物智也学之与成已教之与成物盖无二事而或曰仁或曰知孰为定体耶
　　中庸与子贡之言互明仁智之体用也
　　龙塘辱指教学而时习之当如程子说时复防绎浃洽于中今人读语孟六经若先贤遗书时复潜泳玩味因其所唘端发其所固有乆乆涵养是保是积此诚可说也当夫子时六经未出圣人教人者亦不至多言士从之防者或一言而终身行或数语而终身诵或以愚鲁而竟得之不知所防绎者何事又如语孟精义诸先生之说或各不同而皆不悖于理将孰从之则是
　　防绎者谓理也义也不必止为文字诸先生之説有不同处
　　通书论德爱曰仁伊川则谓仁是性爱自是情语録亦引力行近乎仁云力行闗爱甚事易传复之六二曰仁者天下之公善之本也语录皆以公为近仁未尝防以爱为仁也然则爱特仁之一事耳而通书乃云然近世朱丈之论亦然此是则彼非二者必居一于此欲俾学者识仁之本体厥道何繇
　　力行近乎仁力行者敦笃切至故也便以爱为仁则不可然爱之理则仁也
　　观过斯知仁矣旧观所作讷斋韦斋记与近日所言殊异得非因朱丈别以一心观又别以一心知顷刻之间有此二用为急迫不成道理遂变其説乎奭尝反复防绎此事正如悬镜当空万象森罗一时毕照何急迫之有必以观他人之过为知仁则如观小人之过于薄何处得仁来又如观君子之过于厚则如鬻拳之以兵谏岂非过于忠乎唐人之剔股岂非过于孝阳城兄弟之不娶岂非过于友悌乎此类不可胜数揆之圣人之中道无取焉耳仁安在哉若谓因观他人之过而黙知仁之所以为仁则曷若返之为愈乎奭于先生旧説似未能遽舎更望详教
　　后来玩伊川先生之説乃见前説甚有病来説大似释氏讲学不可潦草盖过须是子细玩味方见圣人当时立言意思也过于厚者谓之仁则不可然心之不逺者可知比夫过于薄甚至于为忮为忍者其相去不亦逺乎请用此意体认乃见仁之所以为仁之义不至渺茫恍惚矣
　　书以中庸名篇而首论中和之道然则中和与中庸当何如分
　　中庸统言道之体用中和就人身上说
　　小人之中庸也小人而无忌惮也当从王肃说是从上蔡说是
　　脱一反字
　　论舜之大知也曰执其两端用其中于民而不及庸述夫子之忠恕也曰庸徳之行庸言之谨而不及中何也意其互见耶亦各示其用也
　　言各有攸当且用其中于民固所以言庸也庸德庸言此庸字轻看
　　既曰中庸不可能也又曰君子依乎中庸遯世不见知而不悔唯圣者能之必圣者而后能无乃絶学者之望耶抑其义异自不相通耶
　　言中庸不可能乃所以勉学者唯圣者能之尽其道为难
　　仁者人也亲亲为大义者宜也尊贤为大先后自有定秩九经之序则先尊贤而后亲亲二者当何如通
　　即人心而论则亲亲为先就治体而言则尊贤是急尧典克明俊德以亲九族亦是意
　　答彭子夀
　　中也者天下之大本也和也者天下之达道也朱编修云大本者天下之理皆由此出道之体也达道者由此而出无所不通道之用也年窃谓大本者即此理之存达道者即此理之行谓之中和已是説出性情之理若曰大本者天下之理由此而出无所不通则是大本达道之外又有所谓理也不识此言如何
　　大本者理之统体防而统体理一而已散而流行理有万殊若曰大本即此理之存达道即此理之行却恐语意近类释氏万殊固具于统体之中
　　致中和天地位焉万物育焉朱编修云敬而无失则极其中而天地位矣义之与比则极其和而万物育矣年窃谓未有极其中而不和者未有天地位而万物不育者亦不必如此分说不识如何
　　分说无害固未有天地位而万物不育者然天地位言其体万物育言其用体用自殊要须分看但元晦之语不若山云中故天地位焉和故万物育焉为得解经之法
　　君子时中朱编修云以其有君子之德而又能随时以取中也年窃谓君子精义故能时中谓之时中者以其全得此理故无时而不中非是就时上取中也今曰以其有君子之德而又能随时以取中心切疑焉
　　随时以取中非元晦语乃先觉之意此意甚精盖中字若统体看是浑然一理也若散在事物上看事事物物各有正理存焉君子处之权其所宜悉得其理乃随时以取中语然元晦云以其有君子之徳又能随时以取中语却有病不若云所贵于君子之中庸者以君子能随时以取中也
　　大学曰古之欲明明德于天下者先治其国欲治其国者先齐其家欲齐其家者先修其身欲修其身者先正其心欲正其心者先诚其意欲诚其意者先致其知致知在格物自物格而后知至自国治而后天下平如自本而叶沿流而下学者用力之处莫切于格物致知而此篇之书自诚意至平天下条析甚明而独于格物致知无说朱编修以为阙文是也然年尝以为自平定天下遡而求之其极至于格物致知自物格知至顺而达之其极至于国治天下平其间虽节目繁伙而其道甚要所谓要道盖不过格物致知而已耳然圣人自诚意而下又各疏其说焉非谓格物致知之外又别有所谓诚意正心脩身齐家治国平天下之道此盖圣人深指人以格物致知者然也故圣人于齐家之条引书曰若保赤子心诚求之虽不中不逺矣此格物致知之最近者也不识是否
　　自诚意正心以至平天下固无非格物致知事也然疑致知格物一段解说自须有阙文
　　答彭子夀
　　非礼勿视非礼勿听
　　主一则视听有其则矣
　　人心惟危
　　人心因血气而动盖危而难安也
　　喜怒哀乐未发谓之中
　　喜怒哀乐之未发无所偏倚中之所以得名中者所以状性之体段若曰目视耳听手举足履则是已发矣其无不当者乃是中节所谓时中也
　　鸢飞戾天鱼跃于渊言其上下察也
　　鸢飞鱼跃指道之体用无乎不在也
　　尽心知性
　　因尽心体之本然为尽其心非善穷理者莫之能也
　　无极而太极
　　此语只作一句玩味无极而太极存焉太极本无极也若曰自无生有则是析为二体矣
　　尧舜岂无所用其心哉
　　岂可谓尧舜无所用心特动无非天耳
　　过化存神
　　存神体也过化用也存神故能过化
　　君子行法以俟命
　　行吾法则听天所命故富贵贫贱夷狄患难无不安也
　　答呉德夫
　　孟子曰形色天性也惟圣人然后可以践形说者谓践者履践也如非礼勿视听非礼勿言动之类谓之践形如此说恐只是贤人事一说谓圣人猖狂妄行蹈乎大方众人则为形所役圣人则能役形恐践字说得费力又一说形者事之初萌色者事之着见惟圣人能践之于其初贤人则不待着见而后用力于其间此恐说天性字不出
　　天之生斯人也有物必有则凡具于吾身者皆物也而各有则焉践如践言之践实履之也凡人虽有形色而不能践也感物而动不知所以践之者也贤人则能践之矣由己故也以我视以我听以我言以我动也圣人尽性从容自中与天地相流通故动容周旋无非至理曰能则犹似用力也曰可以则见其自然而化非圣人莫能与也
　　上系曰可乆则贤人之德可大则贤人之业此一段论乾坤易简至于可乆可大可谓极矣何故止言贤人德业或谓非圣贤之贤乃贤于人之贤
　　可乆可大贤人之德业也乆大则圣人也矣
　　舜明于庶物物或説谓物则之物或説谓万物之物然则明庶物者奚独舜哉且攷之经何以见舜之明庶物也
　　道外无物物外无道舜明于庶物则万理着察一以贯之卓然大中之域非生知其能然乎夫舜起于畎亩之中一旦加乎羣工之上徽五典而五典从纳百揆而百揆叙賔四门而四门穆纳于大麓而烈风雷雨弗迷非明于庶物其能然乎
　　孟子曰口之于味也目之于色也耳之于声也鼻之于臭也四肢之于安佚也性也有命焉君子不谓性也仁之于父子也义之于君臣也礼之于賔主也知之于贤否也圣人之于天道也命也有性焉君子不谓命也
　　口之别味目之别色耳之别声鼻之别臭四肢之便于安佚岂人所为哉是性然矣而口蕲于美味目蕲于好色耳蕲于钟鼓鼻蕲于芳馨四肢蕲于安佚则是感动于物而为性之欲矣故有命焉而君子不谓性也盖贵贱有定分穷达有定数随其所遇无不得焉而无欲之之意则是天理也故不谓性者乃所以成性也父子之恩主仁而仁不得于父子君臣之分主义而义不得于君臣賔主以礼而不接我以礼贤者冝以知见于世而邦无道有不得而知焉天道在圣人而圣人固有不遇者命则然矣然而是可断以无可奈何乎断以无可奈何则人道息矣故有性焉而君子不谓命也仁不得于父子吾致孝以感而已如舜是也义不得于君臣吾致诚以格而已如周公是也彼不以礼待我而在我者尽其待之之道而已孔子之于阳货可见也知不得自见吾虽退藏益精其知以乐其道伊尹在莘野未聘之时可见也天道在圣人而夫子不得如尧舜文武周公施而达之天下然着之六经传于门人兼善万世天道流行盖无终穷矣故不谓命者乃所以立命也如前所説若流其性而不本于命则人欲肆矣如后所説若委于命而不理其性则天理灭矣孟子之言所以极性命之微而同天人之用也虽然所以成性而立命者何欤一则不谓性一则不谓命而心之道行乎其中矣非知仁者其孰能明之且圣人之于天道立言与上辞不同所以然者盖明天道即圣人之道而圣人即天也
　　孔子之谓集大成集大成也者金声而玉振之也
　　孟子言孔子不名一德而集羣圣之大成非三子之所可及而又以乐之大成明之盖乐之一变谓之一成大成则其节奏之大备也金声而玉振之节奏可谓备矣盖又各有似焉金声有洪杀清浊之殊圣人之智无所不周者然也玉振始终如一圣人之德无所不备者然也此其先后固自有伦然自其成者言之则金玉并奏知行皆极不见其始卒之有异也
　　金声也者始条理也玉振也者终条理也始条理者智之事也终条理者圣之事也
　　伊川先生云此孟子为学者言始终之义由其能始条理故能终条理犹知至即能至之知终即能终之又曰致知智之事行其所知而极其至圣之事也据此一节乃是言学者之事所以学于圣人者故因上文金声玉振而言言学之序如此盖圣人则圣智合一无始卒之异学者则必知所先后然后有以入德也故孟子于此一节特分而言之明圣人之智学者所当先务必明尽众理咸极其至然后力行以造夫圣人之所以圣者始终各有条理而不可乱也智之事圣之事犹言学智圣之功夫非便以为智圣也
　　智譬则巧也圣譬则力也犹射于百步之外也其至尔力也其中非尔力也
　　此一节复言圣人之事以明夫子所以异夫三子者夫子智圣合一至而且中矣然所以至者其力也所以中者非力也是巧之功也是圣人虽曰合一而智圣亦未尝不偕极也若三子徒恃其力而巧不足焉则虽至而不能以中矣若顔子者智足以中矣其力未及至者一息尔天假之年孰谓其不为孔子哉
　　西铭云知化则善述其事穷神则善继其志其防何如
　　西铭发明仁孝盖仁人之事亲也如事天事天也如事亲须防不在焉则失其理矣神是心化是用然须黙识所谓神则化可得而言矣能继志乃能述事也












　　南轩集巻三十一
　　钦定四库全书
　　南轩集巻三十二　　　　　宋　张栻　撰答问
　　答吕子约
　　樊迟问知子曰敬鬼神而逺之可谓知矣所谓知者知鬼神之德是已知事乎此则敬敬则有事乎此矣有事乎此勿忘勿助则鬼神着矣故其洋洋如在者状其昭著云耳于此知之有所未明体之有所未尽迫切而求的见则愈近而愈妄愈亲而愈非计度想料妄而益妄所谓鬼神之德何从而可识乎其为不知孰大于是中庸论鬼神之德如曰视而不见听而不闻而又继之曰体物而不可遗观乎此恐是敬而逺之之防敢祈指诲
　　遗书中有一段或问知鬼神之道然后能近能逺否曰亦未説到深处且大纲説当敬不惑也迫切而求的见则愈近而愈妄愈亲而愈非此数语好但更当深思孔子答子路之意
　　敬鬼神而逺之可谓知矣惑而信之非知也孟浪不信非知也能近能逺始谓之知敬而不能逺者则其敬也生于畏祸与福而已非所谓敬也逺而忘乎敬者则其逺也生于忘祸与福而已非所谓逺也二者均于疑以为有疑以为无非的实有见乎此两句固大纲说示人以知之事然非知鬼神之情状则安能敬而逺之乎
　　敬鬼神而逺之或问伊川知鬼神之道然后能敬能逺否先生曰亦未说到如此深逺处且大纲说当敬不惑此是玩味经防之法若更别生出事却失了当时意气聚则生气散则死大化一移升于天者为魂气落乎地者为体魄魂防魄降形质安有其理固然然闇处独行畏心或生则疑以为或有岂非缘于习俗而中主不立故耶又岂非隠微之中神明集舎而自有不可揜者耶今固不敢徇于流俗而返之于理然孟浪不信卒然撞出骇异之事安敢自保其不为所移乎如魂魄之影响夺胎受防之说理安有之然亦当了然无疑乃为可耳窥识髣髴何得于己
　　此等事不可放过须穷防到实然无疑处不然被一两件碍阻着或为异说动了未可知也
　　君子上交不谄下交不渎何以谓之知防其神乎
　　交际易于因循上交主于恭过其则斯为谄下交主于和过其则斯为渎能持而不失非知防其能之乎圣人论介于石之义而独以上下交之事为言惟笃实为己者知其为甚切要也
　　答严庆冑
　　昔闻五峰先生曰心可潜不可用然孔子有曰羣居终日无所用心孟子有曰尧舜之治天下岂无所用其心哉然则孔子之言非欤又心所以宰万物者如用之果谁用之耶
　　言各有攸当细味其轻重可也
　　孟子曰仁人心也则仁即心矣然又曰以仁存心似又以心与仁为二物何也夫心也仁也果可为二物欤
　　自非中心安仁者须以仁存心若如所言是都不假用力也
　　礼曰中心斯须不和不乐而鄙诈之心入之矣外貌斯须不庄不敬而易慢之心入之矣云入者自外之内之辞也心本在我何以言入
　　心本无鄙诈易慢而鄙诈易慢生焉犹水本清为泥沙忽杂之也此须自体之知其自外入也
　　答防诚之
　　明道先生曰发己自尽谓忠循物无违谓信表里之谓也又曰尽己之谓忠以实之谓信忠信内外也九思思之所谓忠者无自欺也无自私也处闺门而为孝友处乡闾而为谦恭交朋友而为信义推而至于日用之细者所谓出门如賔承事如祭坐如尸立如齐之类凡见于所言所为发于其中而着之于外者无有一毫不尽此心焉所谓信者是亦此心之发时因其应事于外而名之者也处闺门所当孝友则行其孝友处乡闾所当谦恭则行其谦恭交朋友所当信义以至出门所当如宾承事所当如祭坐之容宜如尸立之容宜如齐因其理之有定当其可而无违是之谓忠信忠信本无二致自其发于内而言之之谓忠自其因物应之之谓信故曰表里之谓也明道以此释曽子之言曰为人谋而不忠与朋友交而不信为人谋则谋在我是亦发于中之意与朋友交则朋友在外是亦遇事而应之之意二先生论忠信内外大槩如此否
　　尽于己为忠形于物为信忠信可以内外言亦可以体用言也要之形于物者即其尽于己者也玩程子之辞意义盖包涵矣
　　林放问礼之本伊川先生曰礼者理也文也理者实也本也文者华也末也理是一物文是一物注云此与形影类矣推此理则甚有事也发之于中有所见而不可见名之曰理故曰本行之于外皆得其称粲然中理名之曰礼故曰文理譬于形礼譬于影形先正则影自正不知伊川之意如此否又谓甚有事者不知谓是每一事不问巨细便自各有本末否
　　程子之意谓礼字上有理有文理是本文是末然本末一贯通谓之礼也然有理而后有文曰推此理则甚有事谓天地间莫不然也
　　居敬而行简不知敬存而简自行为复居敬而尚当行其简
　　固是敬存而后简行然亦须居敬而行其简
　　明道先生论持其志曰只这个也是私然学者不恁地不得九思思之谓人之有志不能持之使常自觉其所在往往遇事则为气所使颠倒失次而不能制与不自知其所以然者皆志不定故也使其志常定于内昭然不乱必不至遇事而失错矣故志不可不持持之乆而熟则必须自知以心验之未见其为私明道谓只这个也是私其意如何
　　才渉人为便是私有个持字便是人为然学者须从此用功由诚之进于诚煞有节次
　　或问伊川先生必有事焉当用敬否曰敬只是涵养一事必有事焉须当集义只知用敬不知集义却是都无事也九思思之若能敬则能择义而行伊川谓知敬而不知集义为都无事不晓其防又集义所生义生于心不知如何集
　　居敬集义工夫并进相须而相成也若只要能敬不知集义则所谓敬者亦块然无所为而已乌得心体周流哉集训积事事物物莫不有义而着乎人心正要一事一件上集
　　明道先生曰维天之命于穆不已不其忠乎天地变化草木蕃不其恕乎伊川先生曰乾道变化各正性命恕也侯子曰伊川说得尤有功天授万物之谓命春生之冬藏之岁岁如是天未尝一嵗误万物也可谓忠矣万物洪纎高下短长各得其欲可谓恕矣九思谓维天之命于穆不已盖一元之气运行无息所谓天行健者也以其行健无息故能生生万物而各禀此善意故曰恕其在人体之则曰干干诚意无毫发间断则发见于外斯能以已推之以心之所本既善则应人接物皆如其心可谓恕矣观明道谓草木蕃于伊川言各正性命不见有差殊其在万物得其所以蕃生便是正性命不知侯子何以分轻重兼谓维天之命为天授万物者恐此天命只是天理伊川所谓在天为命不必须是授之万物始谓之命故又谓春生冬藏歳歳如是未尝误万物为忠恐此亦只是恕盖已发者也九思所言忠恕与天命大意是否及所疑侯先生之言并乞详教
　　明道之言意固完具但伊川所举各正性命之语为更有功忠体也恕用也体立而用未尝不存乎其中用之所形体亦无乎不具也以此意玩味则见伊川之言尤有功处侯师圣所说忠字恐未为得二先生之意天命且于理上推原未可只去一元之气上看
　　孟子称孔子曰操则存舎则亡出入无时莫知其乡惟心之谓与或问伊川曰心出入无时如何曰心本无出入孟子只据操舎言之又问人有逐物是心逐之否曰心则无出入矣逐物是欲九思谓性之在人可以言不动心者性之已发已行安有无出入今人对境则心驰焉是出矣不必言邪恶之事只大凡遇一事而此心逐之便是出及定而返其舎是入矣兼孟子固已明言其出入为心矣而伊川谓心无出入不知逐日之间有出入者是果何物又有一处谓在人为性主于身为心谓在人为性则不可言出入既曰主于身为心凡能主之则在内不能主之则外驰是亦出入之意不知心之于性相去如何思虑之于心相去又如何
　　心本无出入言心体本如此谓心有出入者不识心者也孟子之言特因操舎而言出入也盖操之则在此谓之入可也舎则亡矣谓之出可也而心体则实无出入也此须深自体认未可以语言尽之耳
　　孔子不恱于鲁卫遭宋桓司马将要而杀之微服而过宋伊川先生曰孔子既知桓魋不能害己又却微服舜既见象将杀已而又象忧亦忧象喜亦喜国祚短长自有命数人君何用汲汲求治禹稷过门不入非不知饥溺自有命又却救之如此其急数者之事何故如此须思量到道并行而不相悖处可也注脚又谓今且说圣人非不知命然于人事不得不尽此说未是既曰并行而不相悖则是虽遇变与灾自当尽其在我以为消变弭灾之道变之消不消灾之弭不弭则不可必然圣人随事有以处之不归之于命与数而不问者是谓并行而不相悖不知注脚何以再言此得非谓以命与人事为仁致欤
　　若说圣人非不知命然于人事不得不尽是命与人事为二致岂足以明圣人之心哉当深惟圣人性命合一处
　　答俞秀才
　　脩辞立其诚脩辞所以立其诚意非从脩饰为也若脩饰则秪不诚矣平居亦当察此而圣人独言于九三者盖当危疑之地处人情之变辞危则易亢辞逊则易枉亦难乎有言矣于是焉而能脩之则诚立矣
　　脩辞乃是体当自家诚意深味曽子之所谓出辞气者则可知矣于九三言之者大抵谓君子之学如是故能尽乎处上下之道也不必云于是焉而能脩之则诚立也
　　防以养正圣功也防童之心纯一而未发可与为善可与为不善在所以发其防者何如耳自此养之以正则易进于徳及其至处则圣人也
　　以纯一未发之防而养其正可谓善矣若夫为不善则是为物诱而欲动非防之可与为不善也动则失其正矣
　　防山下出泉防程先生曰水必行之物始出未有所之此意最深水由地中行行其性也遇险而止而行之性则未始止也若积盈则行矣故曰盈科而后进在人防昧之时而天命流通之理未始止也若果决其行涵养其明而至于盛乃养防之圣功也
　　防之义只谓泉始出而遇险未有所之如人防穉未有所适贵于果行育徳充而达之也育徳之义尤当深体防之初六利用刑人人之昏防不教而诛之可乎盖人之不善始发而絶之则易为力待其已发而后禁则扞格而难胜故曰童牛之牿元吉
　　此爻且详玩伊川之说
　　韩愈所谓上中下三品者乃孟子所谓才也才虽不同而所以为性则一孟子论性善固极本穷源之论至谓非天之降才尔殊岂才果不殊耶抑所谓才者乃所谓性也才是资禀性是所以然性固行乎才之中要不可指才便谓之性然孟子所以谓之不殊者何也
　　孟子之论才与退之上中下三品之说不同退之所分三品只是据气禀而言耳孟子论才曰非天之降才尔殊也又曰若夫为不善非才之罪也盖善者性也人之可以为善者才也此自不殊
　　死生是气之聚散鬼神是气之精者耳万物所以自形自色者即鬼神所见之迹也程先生谓徃而不返谓之鬼则知方来不测谓之神鬼神之道即太极往来之实也即是观之满虚空中无非鬼神之妙用而人之所以齐明盛服以临祭祀者盖亦集自家精神其义固可体矣天下之理有则是有无则是无死生命也鬼神者托于幽者也然周公作书以告鬼神欲代武王之死世岂有是理耶无是理而周公乃行之亦必有道矣幸先生详教之
　　鬼神之义须更研究周公欲代武王之死只是浑全一个诚意至诚可以回造化有是理也若夫金縢册祝之辞则不无妄传者【如元孙不若旦多材多艺不能事鬼神之类】意者金縢之事则有之而册祝之辞则不传矣
　　九卦损徳之修益德之裕复徳之本履徳之基井徳之地恒徳之固学者用工之实欤
　　九卦有次序履徳之基为先步步踏实地也
　　答胡季随
　　遗书云有人胷中若有两人焉欲为善如有恶以为之间欲为不善又若有羞恶之心者此正交战之騐也持其志使气不能乱此大可验不知如何而持其志方其欲持志之时而二者犹交战于胷中则奈何
　　持志者主一之谓若曰欲持志之时二者犹交战于胷中是不能主一也志不立也
　　又云义理与客气常相胜只看消长分数为君子小人之别尝深思之谓诚然也而或云初不可如此分一言之善则天理矣一言之恶则人欲矣窃恐其言太快政如日月之运行寒暑之推移恐当进之以渐也
　　所谓义理与客气看消长分数为君子小人之别者谓一日之间察其所发孰多孰少尔天理只是天理人欲只是人欲都无夹杂念虑毫厘之间霄壤分焉此昔人所以战兢不敢少弛也
　　又云所见所期不可不逺大然行之亦须量力夫以学者力量较之圣人霄壤异矣若不一向自期以逺大而欲量力而行之恐或至于卑近而心之所期与身之所履分为两段矣恐当先立学圣人之心日可见之行皆须为圣人之事然后内外贯通耳
　　所谓行之亦须量力者恐学者贪高慕逺躐等以进非徒无益而又害之也大抵学者当以圣人为凖的而自迩自卑循序不舎斯有进益耳
　　又云天下善恶皆天理谓之恶者非本恶又云事有善有恶皆天理也天理中物须有美恶孟子曰人之性善皆天理也既非本恶则人欲矣恐非天理中物天理中恐亦着恶字不得
　　事物之始无有不善然二气之运不齐故事物之在天下亦不容无善恶之异谓之恶者非本恶因其不齐而流为恶耳然亦在天理中也所贵乎人者以其能保其性之善不自流于恶为一物耳
　　又云学者须敬守此心不可急迫当栽培深厚涵养于其间然后可以自得今于下工夫之时不痛自警防而遽栽培涵泳不知何所栽培涵泳恐或近于放倒也
　　敬守此心栽培涵泳正是下工处若近于放倒则何栽培涵泳之有
　　又答
　　一日克己复礼天下归仁盖是积累工夫到处非谓只勇猛便能如此如释氏一闻一超之说也
　　如云尚何序之循又何必待于自迩自卑而后有进此等语意全不是学者气象切宜戒之所谓循序者自洒扫应对进退而徃皆序也由近以及逺自粗以至精学之方也如适千里者虽步步踏实亦须循次而进今欲濶歩一蹴而至有是理哉自欺自误而已前日谓一气之运不齐故事在天下不容无善恶之异云者论气故不容无善恶之异且须将程子遗书详攷精思未可易而言也
　　人固有秉彛若不栽培涵泳如何防有得古人教人自洒扫应对进退礼乐射御之类皆是栽培涵泳之类若不下工坐待有得而后存养是枵腹不食而求饱也










　　南轩集巻三十二
　　钦定四库全书
　　南轩集巻三十三　　　　　宋　张栻　撰题跋
　　题李光论冯澥劄子
　　臣伏见臣僚上言推尊王安石为名世之学乞榜朝堂欲以倾动海内流播天下鼓惑众心事系安危义难循黙臣已具论列缴奏外臣访闻为此说者乃谏议大夫冯澥澥诚腐儒不达世务浸淫王氏之说深入骨髓平居议论以安石为孔孟之流元符末上书独入正等力诋邹浩以为哲庙逐臣不当复用懐奸造谤老而无识止缘崇宁曽有湟鄯弃地之谋为蔡京所逐因得虚名考其素节无可称道究其学问诚为颇邪臣观王安石在熈宁元丰间神宗皇帝大有为之日创立制置三司条例司司马光争论神考之前因迩英阁进读至萧何曹参事光曰参不变何法得守成之道故孝惠高后时天下晏然衣食滋殖神宗曰汉常守萧何之法不变可乎光曰何独汉也使三代之君常守禹汤文武之法虽至今存可也书曰无作聪明乱旧章武帝用张汤言取高帝法纷更之盗贼半天下元帝改宣帝之政而汉始衰由是言之祖宗之法不可改也独安石专任已能排却众论当时大臣如韩琦富弼谏官御史如范鎭吕诲范纯仁之流信所谓名世大贤尽遭斥逐不仕以去而任用吕惠卿舒亶李定皆一时倾邪小人不畏天下之公论不防百姓之愁苦不顾宗社之安危驯至蔡京蔡卞合为死党操述作之说禁锢天下忠贤扫除祖宗法度五十年间言路有防川之蔽海内多敢怒之民愁痛无聊至此极矣伏自陛下即位以来破拘挛之说扫末习之蔽躬履素朴持循典故发政施仁无一不合人心当天意者士大夫思税驾之地百姓望息肩之期王氏之学尚复忍闻之乎澥职在论思献纳之地不能以道义禆赞圣聪返以安石为大贤托中道以济其偏说假公论以遂其私情懐奸不忠荧惑主听伏望陛下察其回邪洞照防慝特赐睿防罢澥谏职斥使居外傥臣所论未合圣虑臣亦不敢复冒言路亦乞重行黜责以为妄言之戒冒犯天威臣不胜惶惧激切之至取进止六月日朝奉郎守侍御史臣李光劄子
　　御批
　　祖宗之法子孙当守之如金石蔡京首唱绍述变乱旧章至于今日可作一诏付吴幵
　　臣栻创见靖康翰墨拊膺痛哭不知涕泪之横流也窃惟国家自王安石壊祖宗法度以行其私意奸防相承驯兆大衅至靖康初元国势盖岌岌矣而冯澥辈犹敢封殖邪说庇防死党如此传曰为国家见恶如农夫之务去草焉芟夷蕴崇之絶其本根勿使能殖则善者信矣正误国之罪推原安石所谓芟其本根者绍兴诏书有曰荆舒祸本可不惩乎大哉王言也乾道三年秋八月戊戌臣栻拜首谨书
　　题赵鼎家光尧御笔
　　比览元符谏臣任伯两章疏论列章惇蔡卞诋诬宣仁圣烈太后欲追废为庶人谁无母慈何忍至此頼哲宗皇帝圣明灼见不从所请向使其言施用岂不蔑太母九年保佑之功累泰陵终身仁孝之德自朕纂服是用疚心昭雪党人刋正国史虽崇宁之后迷国猥众推原本始实自绍圣惇卞窃位之时而谗慝未彰将何以仰慰在天称朕尊严宗庙之意可令三省取索议藁来上当正典刑布告天下早来朕所谕卿章惇蔡卞事此二人罪恶贯盈须是尽追官爵子孙亲戚并不得与在内差遣若如此施行甚不过当卿更看如何
　　览卿奏只欲罢黜子孙不及亲戚卿仁恕过人朕甚嘉之然利害极大若留亲戚在朝但恐纷纷不已为善类患前日卿尝留身奏陈曲折恐当絶其本根勿使能殖则善者信矣卿可熟思勿复后悔早来章仅除外任指挥未得施行
　　臣栻伏覩圣诏所云盖拨乱反正之宏纲天下古今之公理足以贻训无穷敢顿首以志巻末乾道八年三月己巳朔具位臣张栻谨书
　　题太上皇帝赐陈规手敕
　　臣伏覩太上皇帝赐顺昌守臣陈规手敕下拜感叹盖自绍兴以来艰勤积累至是时敌势已屈我师既捷声摇京辅而朝廷讲解之议已成矣臣在省中太常适上规事臣以为彰善瘅恶有国之典规官虽未应諡功则当諡正以是役为重也仰惟昭回之章所以待遇臣下与夫风厉振作之意诚足以诏万世也
　　防泰陵祭温公文藁【苏轼玉堂藁】
　　呜呼此泰陵诔司马丞相之辞也歳未及朞纲纪略定用贤之有益于国也如此盖此未朞歳之间非特足以开元祐一时之治而所以培植邦本祈天永命者至矣呜呼盛哉后八十有六年具位张某谨书
　　跋中庸集解
　　右石子重所编集解两巻某刻于桂林郡学宫子重之编此书尝从吾友朱熹元晦讲订分章去取皆有条次元晦且尝为之序矣桂林学宫旧亦刻中庸解而其间杂乱以他惧其反误学者于是漫去旧版而更刻此书窃惟中庸一篇圣贤之渊源也体用隠显成已成物备矣虽然学者欲从事乎此必知所从入而后可以驯致焉其所从入奈何子思以不睹不闻之训着于篇首又于篇终发明尚防之义且曰君子之所不可及者其惟人之所不见乎而推极夫笃恭之效其示来世可谓深切着明矣学者于此亦知所用其力哉有以用其力则于是书反复防绎将日新而无穷不然譬诸枵腹而观他人之食之美也亦奚以益哉
　　通书后跋
　　濓溪周先生通书友人朱熹元晦以太极图列于篇首而题之曰太极通书某刻于严陵学宫以示多士嗟乎自圣学不明语道者不覩夫大全卑则割裂而无统高则汗漫而不精是以性命之説不参乎事物之际而经世之务仅出乎私意小智之为岂不可叹哉惟先生生乎千有余载之后超然独得夫大易之传所谓太极图乃其纲领也推明动静之一源以见生化之不穷天命流行之体无乎不在文理密察本末该贯非阐微极幽莫能识其指归也然而学者若之何而可以进于是哉亦曰敬而已矣诚能起居食息主一而不舎则其德性之知必有卓然不可掩于体察之际者而后先生之蕴可得而穷太极可得而识矣乾道庚寅闰月谨题
　　跋遗书
　　二先生遗书近嵗既刋于建宁又刋于曲江于严陵今又刋于长沙长沙最后刋故是正为尤密始先生绪言传于世学者毎恨不克睹其备私相传冩人自为本及是书之出裒辑之精亦庶几尽矣此诚学者之至幸然而传之之广得之之易则又惧夫有玩习之患或以备闻见或以资谈论或以助文辞或以立标榜则亦反趋于薄失先生所以望于后人之意为逾甚矣学者得是书要当以笃信为本谓圣贤之道由是可以学而至味而求之存而体之涵泳敦笃斯须勿舎以终其身而后已是则先生所望于后人之意也敢敬书之附于巻之末
　　防西铭
　　人之有是身也则易以私私则失其正理矣西铭之作惧夫私胜之流也故推明其理之一以示人理则一而其分森然自不可易惟识夫理一乃见其分之殊明其分殊则所谓理之一者斯周流而无蔽矣此仁义之道所以常相须也学者存此意涵泳体察求仁之要也辛夘孟秋寓姑苏书以示学生潘友端
　　跋西铭示宋伯潜
　　人惟拘于形气私胜而迷其所自生故西铭之作推明理之本一公天下而无物之不体然所谓分之殊者盖森然具陈而不可乱此仁义之道所以立人之极也学者深潜力体而后知所以事天事亲者其持循之要莫越于敬而已乾道八年七月己夘敬书以遗宋刚仲伯潜父
　　跋三家昏防祭礼
　　右文正司马公横渠张先生伊川程先生昏防祭礼合为五巻窃惟道莫重乎人伦教莫先乎礼礼行则彛伦叙而人道立先王本天理因人心而为之节文其大体固根乎性命之际而至于毫厘曲折之间莫不各有精义存焉当是时人由于其中涵泳服习敦厐淳固盖有不期而然者自先王之制日以缺壊情文之不称本末之失序节乖而目踈甚至于杂以异端之说沦胥而入于悖风俗之所以不厚人才之所以不振职是故欤夫冠昏防祭人事之始终也冠礼之废乆矣未能遽复也今姑即昏防祭三者而论之幸而有如三公之说其可不尽心乎三公之使定虽有异同然至其推本先王之意罢黜异端之说是则未尝不同也司马氏盖已著书若横渠伊川二先生虽尝草定而未具然所与门人讲论反复其所发明深矣抑尝谓礼之兴废学士大夫之责也有能即是书探攷而深思深思而力行宗族相观朋友相辅安知风俗之美不由是而作兴乎妄意可助圣时善俗之一端于是刻于桂林郡之学宫云淳熈三年六月甲戌朔旦
　　跋符君记上蔡语录
　　符君生于逺方及防京师乃能从上蔡谢先生问学得先生一语随即记录今传于家者九十有七章若符君者亦可谓有志于学矣予谓当表而出之以为逺方学者模楷故附志于兵部侍郎胡公铭诗之后使来者当有攷焉
　　跋希顔录
　　某己夘之歳尝裒集顔子言行为希顔录上下篇今十有四年矣回视旧编去取伦次多所未善而徃徃为朋友所传写于是复加考究定着为一巻又附録一巻盖顔子之事独载于论语易中庸孟子之书其间顔子之所自言与夫见于问答者抑鲜矣特圣人之所称及曽子孟子之所推述者其详盖可以究知也自孟子之后儒者亦知所尊仰矣而识其然者则或寡焉逮夫本朝濓溪周先生横渠张先生出始能明其心而二程先生则又尽发其大全于是孔子之所以授于顔子顔子之所以学乎孔子与学者之所当从事乎顔子者深切着明而无隠于来世者矣故今所录本诸论语易中庸孟子所载而参之以二程先生之论以及于濓溪横渠与夫二先生门人高弟之说列为一巻又采家语所载顔子之言有近是者与夫扬子云法言之可取者幷史之所纪者存之于后盖亦曰学者之所当知而已既已缮冩则抚而叹曰嗟乎顔子之所至亚于圣人孔门高弟莫得而班焉及考鲁论师友之所称有曰不迁怒不贰过而已有曰以能问于不能以多问于寡有若无实若虚犯而不校而已自学者观之疑若近而易识然而顔子之所以为善学圣人者实在乎此则圣门之学其大略亦可见矣必实用其力而后知其难知其难而后有可进之地也然则后之学者贪高慕逺不循其本者终何所得乎故予愿与同志之士以顔子为凖的致知力行趋实务本不忽于卑近不遗于细微持以缜密而养以悠乆庶乎有以自进于圣人之门墙是录之所为作也乾道元年八月九日谨书
　　题周奭所编鬼神说后
　　鬼神之说合而言之来而不测谓之神往而不返谓之鬼分而言之天地山川风雷之属凡气之可接者皆曰神祖考祠飨于庙曰鬼就人物而言之聚而生为神散而死为鬼又就一身而言之魂气为神体魄为鬼凡六经所称盖不越是数端然一言以蔽之莫非造化之迹而语其德则诚而已昔者季路盖尝问事鬼神之说矣夫子之所以告之者将使之致知力行而自得之故示其理而不详语也至于后世异说炽行诪张为幻莫可致诘流俗于怪诞怵于恐畏胥靡而从之圣学不明虽袭儒衣冠号为英才敏识亦往往习熟崇尚而不以为异至于其说之穷则曰焉知天地间无有是事委诸茫昧而已耳信夫事之妄而不察夫理之眞于是鬼神之说沦于空虚而所为交于幽明者皆失其理礼壊而乐废人心不正浮伪日滋其间所谓因其说而为善者亦莫非私利之流乱德害教孰此为甚故本朝河南二程子横渠张子与学者反复讲论而不置夫岂好辩哉盖有所不得已也若夫程子发明感通之妙张子推极聚散之蕴所以示来世深矣学者诚能致知以穷其理则不为众说所咻克己以去其私则不为血气所动于其有无是非之故毫分缕析了然于中各有攸当而不乱然后昔人事鬼神之精意可得而求德可立而经可正也不然辨之不明守之不固于外而怵于内一理之蔽则为一事之碍一念之差则为一物之诱闻见虽多亦鲜不为异说所溺矣湘乡周奭考鬼神之说凡夫子之所尝言见于易礼传鲁论者悉集之又取近世程子张子之书上及于濓溪周子下及于两家门人凡语渉于此者合为一编以与朋友讲求其故某嘉其志因书于后
　　跋杼山书少陵歌行帖
　　杼山风流萧散如晋宋间名人其书法亦然览之者犹可想见从容谈笑时也









　　南轩集巻三十三
　　钦定四库全书
　　南轩集巻三十四　　　　　宋　张栻　撰题防
　　西汉蒙求防
　　栁宗直辑西汉文类其兄司马序其首有曰搜讨磔裂攟摭融结离而同之与类推移世谓宗直是书固足以传逺抑有頼于司马之文有以发之也东平侯彦明取班史故事及雅训语恊而比之他日过予求为之序予谓侯君为是书亦勤矣予乌能发之君家彦周任其责可也虽然有求于予固将以求益也试言读史之法可乎读史之法要当考其兴壊治乱之故与夫一时人才立朝行已之得失必有权度则不差也欲权度之在我其惟求之六经乎盍进于斯而以余事诵其言语文字之工莞然一笑可乎因书于后
　　防孙子
　　右唐中书舎人杜牧所注孙子三巻牧在当时号为知兵者亲见藩鎭相煽为盗不可制国威日削发愤感激留意兵法可以教于后世者无若武之书于是章分句析而为之说其言皆有所据依推之事实而可以行若牧者诚有志当世者哉盖君子于天下之事无所不当究况于兵者世之兴废生民之大本存焉其可忽而不讲哉夫兵政之本在于仁义其为教根乎三纲然至于法度纪律机谋权变其条不可紊其端为无穷非素攷索乌能极其用一有所未极则于酬酢之际其失将有间不容发者可不畏哉若武之书盖讲乎法度纪律其于机谋权变之用详矣按西汉艺文志武所着兵法凡八十二篇图九巻牧亦谓武书凡数十万言曹氏削其繁剰笔其精粹为十三篇是则今所存者特操所删定耳牧初虽本操所注然所自发明者盖十之九予得其书于集注中而乐其说因次第缮冩牧本书悉存操説今不复具独其间有渉于牧解释辨正者则亦因而并出之嗟乎敌人分据神州有年于兹国家讐耻未雪圣上宵衣旰食未尝忘北顾凡在臣子所当仰体至意思所以効忠图称者然则于是书又其可以忽而不讲哉予故刻而传之愿与同志者共焉此亦牧当时之意也
　　防许右丞许吏部奏议
　　观二许公先后立朝当事防之际皆力言和议之非呜呼善哉自敌入中国专以和之一字误我大机非惟利害甚明实乃义理先失义理之所在乃国家之元气谋国者不可以不知也
　　防戊午谠议
　　自古为国必有大纲复讐之义今日之大纲也要不当论其利害之所存独念夫君臣父子之义不明则戴天履地不能一朝处也则知性与之俱立若饥之必食渇之必饮弗可改也已虽然复讐之义固其大纲而施为举措之间贵乎曲尽脩德任贤立政又复讐之大纲也不此之为而徒曰吾讐之复有是理哉故某尝论今日之事正名为先而务实为本盖名实一事若夫为人臣而不思大义之所存甘心于事讐而不以为耻其为罪固不可胜言而或借复讐之说名不正而实不务欺当时而贻后患者亦正论之稂莠也可不察哉乾道庚寅始得吾友魏元履所编谠议三叹之余附书于末
　　防温公黼座铭藁
　　壅蔽者天下之大患也古之明王所以致治者亦去此而已矣其道莫先于虚己莫要于任贤虚己则壅蔽消于内任贤则壅蔽撤于外内外无蔽而下情毕通泰治所繇兴也先正温国公反复开陈于治乱之际可谓深切读其遗藁使人流涕嗟乎公爱君之心万世不可泯也
　　题司马文正公荐士编
　　右司马文正公荐士编起至和之元尽熈宁十年凡百有六奏其间多公所亲录而其外题曰举贤才亦公笔也某来宜春公之元孙迈出以相示翻阅终日起敬起慕惟公荐士报国恻怛笃至之心后世观此编者亦可以想见万一矣
　　题文正公条画防邉弓箭手藁后
　　右文正公条画约束防邉弓箭手事盖公在并州佐厐頴公时所具藁也其察微虑逺固本防患之意具备观诸此非独可以窥公制事之权度抑可得为国御邉之良法矣
　　防濓溪先生帖
　　右濓溪周先生二帖某来桂林迩先生之乡因乡之士何士先来访属以攷寻先生旧迹已而胡良辅持此二帖及家谱石刻来良辅寔先生姻族也按石刻先生皇考讳辅成任贺州桂岭县令累赠谏议大夫葬道州营道县荣乐乡钟乐里又载濓溪隐居在石塘桥西先生之兄讳砺其子仲章即第二帖所寄者是也濓溪在其乡古有是名先生晚筑庐山下有溪焉因亦以名之盖示乐其所自生不忘其本之意良辅云乡之父老相传能道先生此意也某不佞窃诵习先生之言行蚤歳获拜遗像今又得心画而藏之慕仰涵泳不胜拳拳敢书于左方
　　防上蔡先生所述衡州秦府君志铭
　　右上蔡先生所述衡州秦府君志铭先生克己之严徙义之勇任道之劲读斯文者亦可以想其余风于辞气间矣先生之于言无所茍也则府君之行事足以取信于来今不疑矣府君之出刘拯景仁以此刻相示盖涧上陈公之书字画森严寔欧阳率更书温公碑法是亦可宝云
　　题曽大父豫公思亭记后
　　皇祐四年朝论以黎人不宁择可为雷州者有言曽大父豫公乆佐西邉熟兵事亟命徃守自四明以数百兵转海比至冦盗屏息乃以闲暇时延见长老诸生授条教始雷之俗未知礼逊长子之子常为长易数世之后至叔父反拜犹子公谕以长防之序亲踈之宜悉革其旧又为之増治城垒行田积水为乆逺计雷人爱敬之召还监都进奏院年逾六十即以殿中丞致其事自号希白先生今家集目中有修城及西湖思亭三记皆为雷时所作而独思亭之文存后百有十五年公之曽孙某敬书以授知雷州庐陵戴君且属为访旧刻存否或可以补海康故事之阙也
　　题先忠献公清音堂诗后
　　先公书此诗去易箦才两旬先是一日游清音堂歩上山顶下煑泉亭防茗命道士鼔琴复歩下石磴略无倦意笑顾某曰尔辈喜吾强健不知吾大命且不逺矣次年重九日泣血追记
　　防贵溪簿防记
　　贵溪簿舎之不焚可以见人情之不逺彼虽放而为盗然其心终有不可尽殄者为政者推乎此亦可以知驯足弭暴之方矣陆君之为人所谓安静之吏悃愊无华者诗不云乎岂弟君子神所劳矣
　　防吕东莱与许吏部诗
　　许吏部以直道不容于时宰而其典州持使者节所至恳恳然推其学道爱人之心惟恐不及东莱寄诗盖公防漕广右时也岂不在行路自逺霜露湿百川贯河来砥柱乃中立诵咏斯言尚可想味公平生也
　　防赵不遯寿昌堂记
　　不遯请以所迁官封其母上方笃孝爱以锡天下登闻赐可是足为人子之荣矣虽然攷诸圣贤之训所以显扬其亲者盖抑有其道惟反求于身而勉焉斯有以称明诏宠光奬厉之意矣不遯既摘取训词之语以名堂其季下遂出堂之记示某敬书于后
　　防宇文中允传
　　故曲水令宇文中允吾乡之前辈先生也熈宁间伊川先生之尊父大中公守汉州以礼致公典郡之学今两书具载伊川集中谓公不以荣利屈志道义为乡里重非特今人之难古人所难则其人不问可知矣又况司马文正公与范文忠公相与称道纪述皆足以垂信于方来哉元祐修裕陵实录时尝为公立传颇采文正所称着于篇末至绍圣章惇蔡卞得志改易旧史乃谓公于法不当立传元祐诸人独以司马丞相故私公小人不知春秋贤而得书之义顾反用私意诬公论类如此绍兴初天子命大臣更正史事尽黜奸臣之説于是公复得立传是非乆而自定此天也今吾邑緜竹附郭之南有所谓止正亭者公所归隐之地也清泉老木固亦无恙而公之风烈后生知所师慕者鲜矣嗟夫君子之仕本以行道也非欲贵求富也昔之人道不得行则不敢以居其官若公岂忘世而素隐者哉身为县令以字民为职而扼于势不得其职引而去之义当然耳观公之去犹以胷中所欲言者为书献之天子则公之心非忘世而素隐抑可见矣古之所谓大臣者以道事君不可则止使公而得时与位则其于古大臣之事岂不可望庶几能之邪世衰道微仕者狃于习俗憧憧然以欲贵求富为心而君臣之义益以不明如公之风烈要当表而出之庶几来者有所感动兴起夫岂小补邪其家将刻元祐绍兴所立两传并以诸公之文附列于后求某为书念不敢辞而不知其为僣越也
　　防陈分宁传
　　为吏者受天子之土与民不幸遭变故守死其职亦理之所当然也然方世之衰彛伦荡覆节义頽废于是而有能特立其间不为之变者其可贵岂特景星鳯凰比哉表而出之以风厉臣子实为国家之先务也建炎中北骑所蹂践及于江右牧守之臣望风逃避甚至率民迎拜者相属也独分宁宰陈公以区区一邑抗义不屈斩敌使期与民守死卒全其境使一时不至有秦无人之叹其有补于世教抑多矣淳熈四年公之子义守靖州以始末传记文字寄桂林某读之慨然谨附志于左
　　题蒋邕州墓志铭后
　　予来桂林首访其耆旧之贤则闻蒋邕州之名且曰邕州非独行义推于乡闾邕州之政近世所难得也而予不及见其人矣已而士大夫有自邕来者皆曰邕之人至今思公不忘而溪洞之豪来受事于幕府者问前牧之善政亦莫不以公为首且咨嗟叹息至其州之民言之则又眷焉有思慕之色予于是叹夫蒋公之贤去邕且十年而使人称之一辞至于强者服弱者懐此岂偶然也哉及究其所为则初未尝为姑息小惠其御夷落先示以信号令简而赏罚明持身严正表戢邉吏毋得少侵牟之至于治民虽细事必躬亲不以入吏手务为安静不扰之政而其梗悍为善良害者则必惩无贷其所以乆而不忘者盖如此予尝怪今之为吏其号为能者则或以察为明以刻为公以不恤为能任而其号为贤者则又或以姑息为惠以纵弛为寛以秣棱为善处故其能适以贾怨贻毒撅害邦本而其贤反以流基患及于后日嗟乎此岂真所谓贤能也哉若公之贤则庶几矣然自中兴以来为邕者不下数十人而其民之不忘不过二三人而止公又近而尤见称者则夫公理之在人心讵可没哉公之葬予亡友张安国尝为之志辞甚美独恨述守邕事未详故予追书之以授其子砺
　　防郑威愍事
　　郑威愍公守同州城陷死之可谓得其死矣读公书辞胷中所处盖已素定嗟夫义之所在君子蹈之如饥之必食渇之必饮不可改也若一毫私意乱之则顾借牵滞而卒失其正矣然则观公之为岂不凛然可贵哉先公使川陜时得公死时事为详某侍旁盖敬闻之矣乾道己丑公之孙忱德复以始末见示辄叹息而书之
　　防范文正公帖
　　先公旧藏文正范公与朱校理手帖墨刻一巻某以示汶上刘君子驹一见咨叹不忍去手即摹本寘之箧笥且属某志其后某窃惟文正公平生事业光明伟特如此及观此帖味其辞意而有以知公处事之周密玩其书画而有以见公日用之谨严此岂非其事业渊源所自耶晚生何足以形容万一然尝反复于此而复有感焉公盖生二歳而孤随其母育于长山朱氏既第始归姓范氏今所与书者即其朱姓时从子行也公虽以义还本宗而待朱氏备极恩意既贵则用南郊恩赠朱氏父以及其诸子之防皆为之收岁时奉祀则别为飨朱氏以公廕为官者三人此载在遗事世所知也详观是帖其亲爱惇笃之意发于自然盖与待其本族何异其于天理人情可谓得其厚矣只此一事表而出之闻其风者盖可使鄙夫寛薄夫敦也诚盛德哉淳熈元年六月既望张某谨题
　　又
　　文正范公德业之盛借使字画不工犹当寳藏况清劲有法度如此哉至于温然仁义之言使人诵叹之不足也
　　又
　　右文正范公帖某得之文定胡公之家以刻于桂林郡斋某闻君子言有教动有法某于文正公见之矣观此虽一时书帖之间亦足以扶世教垂后法非德盛者其能然乎故敬志之以诏来世













　　南轩集巻三十四
　　钦定四库全书
　　南轩集巻三十五　　　　　宋　张栻　撰题防
　　防欧阳文忠公书梅圣俞河豚诗帖
　　文忠公喜诵梅公此诗且屡书之抑亦有所感叹而然邪
　　防呉晦叔所藏伊川先生上蔡山帖
　　乾道癸巳歳八月之七日某伏阅是轴喟然而叹曰嗟乎学者不克躬见先生之仪刑既朝夕诵味其遗言以求其志攷其行事以究其用又幸而得其字画而藏之盖将以想慕其诚敬之所存而亡有极也岂与寻常缄藏书帖者比哉夫闻其风犹使人若是况于如上蔡山亲炙之而称高弟者乎并与二公之书而寳焉抑可见师友渊源之盛矣
　　防王介甫帖
　　后一帖大理少卿许遵守京口时王丞相与之书遵刻之石始遵在登州论阿云狱事丞相为从臣力主之自后杀人至十恶亦许案问自首减死长恶惠奸甚逆天理今此帖乃谓遵夀考康宁子孙蕃衍由其议法求所以生之之故盖丞相炫于释氏报应之说故以长恶惠奸为隂德议国法而懐私利有所为则望其报其心术之所安盖莫掩于此予故表而出之
　　防王介甫帖
　　金陵王丞相书初若不经意细观其间乃有晋宋间人用笔佳处但与人书帖例多怱怱草草此数纸及予所藏者皆然丞相平生何有许忙迫时邪
　　防王介甫帖
　　予喜藏金陵王丞相字画辛夘嵗过霅川有持此轴来售而得之丞相于天下事多凿以已意顾于字画独能行其所无事如此此又其晚年所书尤觉精到予所藏他帖皆不及也
　　跋东坡帖
　　坡公与银台舎人帖殆是行新法时劝其因入对尽所欲言且曰人臣事君惟有竭尽庶几万一恐未当以前例为戒读斯言凛凛有生气士大夫希世求合者固不足问茍虽有言而懐不自尽皆徇情惜已非为臣之义也读斯言亦可以兴起矣
　　跋东坡帖
　　坡公结字穏密姿态横生一字落纸固可藏玩而况平生大节如此哉窃尝观公议论不合于熈丰固宜至元祐初诸老在朝羣贤彚征及论役法与已意小异亦未尝一语茍同可见公之心惟义之比初无适莫也方贬黄州无一毫挫折意此在它人已为难能然年尚壮也至于投老炎荒刚毅凛凛略不少衰此岂可及哉范太史家藏公旧帖其间虽有壮老之不同然忠义之气未尝不蔚然见于笔墨间也真可畏而仰哉
　　跋蔡端明帖
　　蔡端明书如礼法之士盛服斋居不敢少有舒肆之意见者自是起敬
　　防司马忠洁公帖
　　右司马忠洁公帖惟公防节仗义不辱其先某顷在仪曹尝上公节惠应諡法今获见翰墨慨然想其平生所谓临风涕零之语其忧伤之意夫岂私于身哉
　　防张侍郎帖
　　右侍郎张公政和间与成正贾公手帖所论陜西铁钱事使人叹息盖自熈丰用事大臣更变法度其后祖述之者益以近利为急一时观望蠭起毛举至于无法之不变而无法之不壊陜西钱事亦其一也小人大抵喜更作务生事其意欲乗时射利而已宁为国家生民计耶是以叹息
　　跋陈了翁帖
　　了翁忠义刚大之气高出一世及观此帖处事精密不忽于细微益知前辈工夫非苟然也淳熈乙未嵗未尽三日贺州别驾李宗甫见寄
　　跋了翁责沈
　　责沈者赠谏议大夫忠肃陈公之所作也公壮嵗未闻前辈先觉之名迄终身以为歉至引叶公之事自责叶公实沈诸梁故名其文曰责沈山杨先生尝为之防既足以发明公之盛德矣反复而读之又以见公进学之心尤严于既老之际徙义之勇不忽于卑者之言其虚中克己皆可以为后世师法建康留守刘公得真迹而刻之以墨本来寄某谓斯文之传诚有补于世教独恐逺方之士艰于得见乃复刻于桂林学宫云刘公名珙淳熈四年六月戊子广汉张某谨志
　　防李泰发帖
　　李公以八十之年流落鲸波万里之外而翰墨辞气凛凛如此诚一时伟人也某虽不及识公展玩此轴亦足想见其平生耳
　　跋了翁与丞相陇西公书
　　丞相陇西公宣和元年六月论都城水事自左史谪官沙县此谏议陈公所寄书也丞相精忠大节森然如星斗之在天而事业实权舆于此谏议于丞相为丈人行今观书辞所以相与盖甚笃前辈忧时之念深故于人才拳拳如此敛袵三复敬叹何穷惟是某尝窃怪谏议平生于君父大义跬歩不舎其与异教沦弃三纲者不翅霄壤之异矣顾乃区区乐讲于其説独何欤恨生晚不及亲见公质所疑也
　　书相公亲翰
　　子曰顔氏之子其殆庶防乎有不善未尝不知知之未尝复行易曰不逺复无祗悔元吉
　　甲申孟秋朔先公次余干暑甚憩赵氏养正堂毎闲暇亲翰墨多冩经书要言置缣囊中累十百纸先公易箦于仲秋不肖孤哀苦谨藏遗泽不忍发读越二年前进士太原陈伯雄来相吊于湘水之上自以尝在江淮辱先公诲言欲求字画而归为子孙藏予恸哭开箧取此纸授之呜呼学圣人必学顔子则有凖的顔氏之所以为有凖的何也以其复也复则见天地之心成位乎中而人道立矣然而欲进于此奈何其惟格物以至之而克己以终之乎呜呼此先公之所以教某者今并以告陈子丙戌十月甲戌某谨书
　　防尚宪帖
　　尚公之所以告其知己者可谓切矣受人之知者不当尔邪公之没也乆矣读其书辞犹觉生意凛然义理之不可泯也
　　防孙忠愍帖
　　孙公此数帖其处死盖已素定事豫则立岂不信乎自熈宁相臣以释老之似乱孔孟之真其说流遁蠧壊士心波荡风靡中间变故仗节死义之臣鲜闻焉论笃者知其有所自来也观公训敕诸子从事经史大抵以实用为贵以渉虚为戒其不爱变于俗学可知卒有以自立宜也鄂州史君千里寓书敬题巻末
　　防尹和靖遗墨
　　和靖先生所居之斋多以片纸书格言至论寘于窻壁间今徃徃藏于其家如此所刻是也反复玩绎遐想其感发之趣深存体之工至而浃洽之味为无穷也嗟乎学者于此亦可得师矣
　　书赠吴教授
　　诚者天之道敬者人事之本敬道之成则诚而天矣然则君子之学始终乎敬者也人之有是心也其知素具也意乱而欲汨之纷扰臬兀不得须防以宁而正理益以蔽塞万事失其统矣于此有道焉其惟敬而已乎伊川先生曰主一之谓敬又曰无适之谓一夫所谓一者岂有可玩而执者哉无适乃一也盖不越乎此而已尝试于平居暇日深体其所谓无适者则庶乎可识于言意之表矣故俨若思虽非敬之道而于此时可以体敬焉即是而存之由是以察之则事事物物不得遁焉涵泳不舎思虑将日以清明而其知不蔽矣知不蔽则敬之意味无穷而功用日新矣天地之心其在兹与学者舎是而求入圣贤之门难矣哉至于所进有浅深则存乎其人用力敏勇与缓急之不同耳吾友临川吴仲权志于古道将以敬名其所居之斋而日勉焉于其行也书此以赠之盖朋友相与警劝之义也
　　题长沙开福寺
　　长沙开福兰若故为马氏避暑之地所谓防春园者今荒郊中时得塼甓皆为鸾鳯之形而竒石林立二百年来供城中官府及人家亭馆之玩何可数计而蔽于榛莽卧于泥池者尚多有之当时不知载致何所用民之力又何可量哉马氏父子乗时盗据一方竭泽聚敛以自封而又以资其侈靡之用旋踵而衰兄弟相讐敌鱼肉惟恐不及亦其理与势宜然今湘岸有淫祠江中有誓洲及其交兵诅誓之所小家自为蛮触祗足以发千载之一笑寺之西袚禊亭下临湖光举目平逺自为此邦登览胜处不足用马氏为污也
　　防祖庆所藏其师宗杲法语
　　观庆之请以父母为言而其师特为拈出嗟乎是非秉彛之所存而不可以己者邪【今祖庆刻石蒋山改父母作生死字】













　　南轩集巻三十五
　　钦定四库全书
　　南轩集巻三十六　　　　　宋　张栻　撰铭
　　囦乎斋铭
　　赵郡李东老结茅于江南榜之曰囦乎求予为铭予闻东老之居植竹千本溪流其间地偏而趣幽子将以是为囦乎东老蚤从名士游诗法甚高方其得意不复知有尘世事子将以是为囦乎以予观之殆不然也呜呼囦乎性命之微言之实难孰探其源匪言之艰天高地下而人其心在躬者神统乎高深其端伊迩曷睨以视当落其华而究斯理呜呼信其为囦乎也己
　　克斋铭
　　夫子告顔子以克己复礼为仁扬子云曰胜己之私之谓克子云盖未知所以为克者故其言迫切而不近广汉张某曰夫子所以告顔子乃终之之事学者必卓然有见而后可以用力于克也清江陈择之燕居之斋曰克敢衍其义而为之铭
　　惟人之生父干母坤允受其中天命则存血气之萌物欲斯诱日削月朘意鲜能乆越其云为匪我之自营营四驰扰扰万事圣有谟训克己是宜其克伊何本乎致知其致伊何格物是期动静以察晨夕以思良知固有匪縁事物卓然独见我心皦日物格知至万理可穷请事克己日新其功莫险于人欲我其平之莫危于人心我其安之我视我听勿蔽勿流我言我动是出是由涵濡泳游不竞不絿允蹈彛则靡息厥脩逮夫既克曰人而天悠乆无疆匪然而然为仁之功于斯其至我稽古人其惟顔氏于穆圣学具有始终循循不舎与天同功请先致知以事克己仁逺乎哉勉旃吾子
　　艮斋铭
　　艮斋建安魏元履燕居之室也在易艮为止止其所也某尝考大学始终之序以知止为始得其所止为终而知止则有道矣易与大学其义一也敬为之铭物之感人其端无穷人为物诱欲动乎中不能反躬殆防天理圣昭厥猷在知所止天心粹然道义俱全是曰至善万化之源人所固存曷自违之求之有道夫何逺而四端之着我则察之岂惟虑思躬以达之工深力到大体可明匪由外铄如春发生知既至矣必由其知造次克念战兢自持事物虽众各循其则其则匪它吾性之徳动静以时光明笃实艮止之妙于斯为得任重道逺时不我留嗟我同志勉哉勿休繄我小子惧弗克力咨尔同志以起以掖
　　敬斋铭
　　乾道四年建安刘公自枢庭出鎭豫章辟室于听事之侧朝夕燕处扁曰敬斋广汉张某闻而叹曰公之志逺矣夫敬者宅心之要而圣学之渊源也敢为之铭以广公意铭曰
　　天生斯人良心则存圣愚曷异敬肆是分事有万变统乎心君一頽其纲冺焉丝棼自昔先民脩己以敬克持其心顺保常性敬匪有加惟主乎是履薄临深不昧厥理事至理形其应若响而实卓然不与俱往动静不违体用无忒惟敬之功恊乎天德嗟尔君子敬之敬之用力之乆其惟自知勿惮其艰而或怠遑亦勿迫切而以不常毋忽事物必精吾思察其所发以防于微忿欲之萌则杜其源有过斯改见善则迁是则天命不遏于躬鱼跃鸢飞仁在其中于焉有得学则不穷知至而至知终而终嗟尔君子勉哉敬止成已成物匪曰二致任重道逺其端伊迩毫厘有差缪则千里惟建安公自力古义我作铭诗以谂同志
　　敦复斋铭
　　复卦之义以初爻为重于画为阳于义为善于人盖君子之道也二比于初故为休复四应于初故为独复而三之频复而厉则以其非比非应开其迁善而危其屡失也上之迷复而防则以其处极而最逺徃而不返也观诸此则可见以初爻为重矣然则五之敦复奈何五体顺而居中以中自考者也故为敦笃于复夫能敦笃于复宜曰吉曰亨矣而独曰无悔奈何无悔者戒辞也以其柔而逺于阳故为之戒辞谓如是乃无悔也南徐陈希顔旧名其斋曰敦复嵗壬辰与予相遇于长沙属予铭予知希顔有取于儆戒之意也为之铭曰
　　惟圣作易研防极深惟卦有复于昭天心六爻之义各随所乗其在于五敦复是明其敦如何笃志允蹈顺保其中而以自攷我观爻义厥有戒辞君子体之敬戒是资人欲易萌天理难存毫厘之间消长所分凡百君子奈何不敬祗于夙宵以若天命惟积惟乆匪俟乎外敢曰无悔庶几寡悔
　　恕斋铭
　　潭州右司理之治海陵周俊卿请予名其斋予名之以恕为之词曰
　　刑成不变君子尽心明动丽止象着羲经所存曷先其恕之云自尽于己以察其情意有所先则弗敢成见虽云独亦靡敢轻幽隐之枉是达是申毫厘之疑是析是明俾尔寡弱无有或困于尔强慝靡訹靡遁及得其情又以勿喜古人于此恕有余地我铭于斋意实在兹嗟嗟来者尚克念之
　　蒙斋铭
　　番阳余端蒙请予铭蒙斋至于再三予未有以言也它日因有感于果行育徳之义乃为之辞曰
　　乾坤既画八卦是生八卦相乗万象以明下坎上艮其卦曰蒙其蒙伊何源泉在中泉之始萌其行未达虽则未达而理孰遏君子体之于以果行黾勉躬行动畏天命泉之始萌其势则止止乃日澄源源遏已君子体之于以育徳笃敬不渝静保天则惟养于中大本攸立惟敏于外达道攸饬内外交修相须以成乆而有常则能日新我铭蒙斋敢越斯义惟言之难实以自厉凡百君子有观于斯毋忽乎近尚其懋之
　　虚舟斋铭
　　詹体仁辟斋于便坐属予名以其虚且长也则题之曰虚舟他日体仁谓予曰漆园之説道而离吾无取焉耳在易之中孚利渉大川乗木舟虚将于是焉体之予叹其善思也则又为之铭
　　心本虚理则实应事物无辙迹来不迎去不留彼万变我日休行斯通险可济孚豚鱼贯天地曷臻兹在克己去其窒斯虚矣
　　主一斋铭
　　成都范文叔以主一名斋予嘉其志为铭以勉之人之心一何危纷百虑走千岐惟君子克自特正衣冠摄威仪澹以整俨若思主于一复何之事物来当其几应以专匪可移理在我宁彼随积之乆昭厥微静不偏动靡违嗟勉哉自迩卑惟勿替日在兹
　　南劒州尤溪县学传心阁铭
　　乾道九年知南劒州尤溪县事石既新其县之学复建阁于学之东北买书五千巻藏之其上而命工人绘濓溪周先生河南二程先生之像寘于其中使学者得共朝夕瞻仰焉新安朱熹为之名曰传心之阁而又以书请铭于广汉张某某窃惟念自孟子没圣学失传歴世乆逺其间儒者非不知尊孔孟而诵六经至考其所得则不越于诂训文义之间而已于圣人之心所以本诸天地而措诸天下与来世者盖鲜克渉其藩而况睹其大全者哉惟三先生生乎千载之后乃能攷诸遗经而得其不传之妙以相授受然后六经之言羣圣之心全体大用晦而复明如日之中万物皆覩呜呼盛矣某愚不敏夙向往焉敢以建阁之意命名之说洗心拜手叙而铭之铭曰
　　惟民之生厥有彛性情动物迁以隳厥命惟圣有作合乎天心脩道立教以觉来今孰谓道逺始卒具陈俾尔由学而圣可成邹鲁云邈章句有师一经皓首语道则迷惟子周子崛起千载熟探其源以识其大立象尽意阐幽明微圣学有传不曰在兹惟二程子实嗣其徽既自得之又光大之有浑其全则无不总有析其精则无不中曰体曰用着察不遗曰隠曰微莫间其几于皇圣心如日有融于赫心传来者所宗有屹斯阁尤溪之濵翼翼三子绘事孔明俨然其秋温然其春掲名传心诏尔后人咨尔后人来拜于前起敬起慕永思其传于味其言于考其为体于尔躬以防其归尔之体矣循其至而尔之至矣道岂异而传心之名千古不渝咨尔后人无替厥初
　　顾斋铭
　　广汉张某名华阳宇文绍节之斋曰顾且为之铭人之立身言行为大惟言易出惟行易怠伊昔子聿思其艰严其枢机立是防闲于其有言则顾厥为毫厘之浮则为自欺克谨于出内而不外确乎其言惟实是对于其操行则顾厥言须防弗践则为己愆履薄临深战兢自持确乎其行惟实是依表里交正动静迭资若唱而和若影而随伊昔君子胡不慥慥勉哉勿渝是敬是保
　　读书楼铭
　　醴陵丁明发请于某曰家有小楼为羣从讲习之所敬求其名某以读书名之而因铭以告
　　洪惟元圣研几极深出言为经以达天心天心煌煌圣谟洋洋有赫其传惠我无疆嗟哉学子生乎千载孰谓圣逺遗经犹在孰不读书而昧厥防章句是凿文采是事矧其所懐惟以禄利茫乎四驰其曷予暨嗟哉学者当知读书匪有所为惟求厥初厥初惟何尔所固然因书而发尔知则全维诵维歌维究维复维以泳防勿肆勿梏维平乃心以防其理切于乃躬以察以体积功既深有其明逈然意表大体斯呈圣岂予欺实发予机俾予自知以永于为若火始燃若泉始达推之自兹进孰予遏若登泰山益高益崇维理无形维经无穷嗟哉学子盍敬念兹以是读书则或庶几
　　葵轩石铭
　　张子铭葵轩之石于以出入观省焉
　　正尔衣冠毋惰尔容谨尔视听毋越尔躬尔之话言式循尔尔之起居式蹈尔庸敬尔所动毋窒其通贞尔所存毋失其宗外之云肃攸保于中中之克固外斯率从天命可畏戒惧难终勒铭于石用儆尔慵
　　笔囊铭
　　司马文正公贮笔黄囊又红管笔一枝今藏太史范氏文正亲题其上实治平中赐物淳熈六年敬铭
　　厚陵之赐文正之泽传之方来见者改色笔端吐辞谷粟万世岂惟改色公心是继在昔魏公世保其笏谨哉斯藏惟德其物
　　周奭砚璞铭
　　靡饰于外含章在中以时发舒翰墨之功君子观象于以蓄德韬其光芒惟贞靡忒
　　箴
　　主一箴
　　伊川先生曰主一之谓敬又曰无适之谓一嗟乎求仁之方孰要乎此因为箴书于坐右且以谂同志
　　人禀天性其生也直克顺厥彛则靡有忒事物之感纷纶朝夕动而无节生道或息惟学有要持敬勿失验厥操舍乃知出入曷为其敬妙在主一曷为其一惟以无适居无越思事靡它及涵泳于中匪忘匪亟斯须造次是保是积既乆而精乃防于极勉哉勿倦圣贤可则
　　四益箴
　　先君晚嵗尝大书四言以诏枃弟曰无益之言勿听无益之事勿为无益之文勿观无益之友勿亲枃受而藏之惟谨先君既没之九年则以请于某曰伏自惟念大惧无以承先君之意既以四益名堂愿兄追述其义将列之坐右朝夕儆戒以庶几乎万一某奉书而泣退而为箴以告之
　　若古有训听徳惟聪闻过以改闻善以从匪是之闻则为无益謟言溺心奸言败德嗟哉勿忘敬共朝夕卓尔有定听斯不惑朝夕之间何莫非事事所当事是为君子惟欲之动则乱于为营营何益扰扰孰知止之有道当收放心曷喻其工履薄临深异説害道我则弗迩浮文妨实我则弗贵而况末俗骫论俚辞当絶于前勿乱于思潜心圣贤愽攷载籍闻见之多于以蓄德大伦惟五友居其一我观昔人敬戒无斁以狎而比以顺而同徳惟日防友亦曷终必端尔心忠信是亲神之听之终和且平
　　賛
　　汉丞相诸葛忠武侯画像賛
　　惟忠武侯识其大者仗义履正卓然不舎方卧南阳若将终身三顾而起时哉屈伸难平者事不昧者几大纲既得万目乃随我奉天讨不震不竦维其一心而以时动噫侯此心万世不冺遗像有严瞻者起敬
　　濓溪先生
　　于惟先生絶学是继穷原大极示我来世
　　明道先生
　　于惟先生防其纯全天理之掲圣学渊源
　　伊川先生
　　于惟先生极其精微俾尔立徳循循有归
　　于湖画像賛
　　是于湖君英迈伟特遇事若然如箭破的谈笑翰墨如风无迹惟其胷中无有畛域故所发施横达四出虽然此固众人之所识也今方袖手于湖之上尽心以事其亲而益究其所未及则其所至又孰知其纪极者耶己丑夏广汉张某书于湘中馆
　　书伊川先生易传复卦义賛
　　天地之心其体则微于动之端斯以见之其端伊何维以生生羣物是资而以日亨其在于人纯是恻隠动匪以斯则非天命曰义礼智位虽不同揆厥所基脉络该通曷其保之日干夕惕斯须不存生道或息义则无害敬立义集是为复亨出入无疾
　　观虎丘劒池有言
　　湛乎渊停其静养也卓乎壁立其自守也歴四时而无亏其有常也上汲而不穷其用不胶也其有似于君子之德乎吾是以徘徊而不能去也












　　南轩集巻三十六
　　钦定四库全书
　　南轩集巻三十七　　　　　宋　张栻　撰墓志铭
　　少傅刘公墓志铭
　　公姓刘氏讳子羽字彦脩世为京兆人八世祖避五季之乱徙家建州曽祖太素赠朝议大夫祖民先任承事郎赠太子太保再世以儒学教授乡里考韐任资政殿学士赠太师諡忠显公以门防入仕宣和未忠显帅淛东盗发睦州陷诸郡直抵越越兵不满千而盗且数千公以主管机宜文字佐忠显募民守卒全其城入为太府簿迁卫尉丞忠显帅眞定复辟公以从女眞兵至围城数匝父子相与死守部分方略多公之谋敌不能防而去名闻河朔间除直秘阁忠显率兵入援京师与敌战力屈死城下方是时为国死难者盖鲜独忠显之节甚白公痛家国讐耻之大义不与敌共戴天免防以秘阁脩撰知池州改集英殿脩撰知秦州未行召赴行在所除御营使司参赞军事时太上皇帝即位三年苗传刘正彦甫伏诛有平冦将军范琼拥兵入觐琼在靖康变故中附讐逆乱知枢密院事忠献张公与公谋诛之张公召琼诣都堂公叱缚之致于理懐敕榜出抚其众曰所诛止琼尔辈皆御前军也众顿刃应诸悉麾它军顷刻而定忠献益竒公及领川陜宣抚处置使遂辟公参议军事公雅意欲图敌念关陜要地而张公一见相知非偶然者遂不辞而从宣抚司至关据秦州号令五路防闻敌窥江淮议为牵制合五路兵进至富平与敌遇我众不能支敌乗胜以前宣抚司退保蜀口官属震恐有建议当保防州者公曰议者可斩也宣抚司岂可过兴州一步系关陜之望安全蜀之心收散亡固壁垒以为后图则可与张公意合公单马直抵秦亭分遣腹心访诸将所在时敌骑四出道阻不通将士无所归忽闻公在近宣抚司留蜀口乃各引所部来防军复振公命骁将吴玠栅和尚原守大散关敌不敢逼绍兴元年夏始聚兵来攻玠败之秋复来又大败之俘获以数万计宣抚司徙治阆中公留关外防军上知其劳除徽猷阁待制明年玠以秦鳯经略使戌河池王彦以金房鎭抚使戌金州二鎭皆饥而兴元帅过为守备闭闗塞褒斜二鎭病之张公亟召玠彦议事皆愿得公鎭兴元乃承制拜公利州路经略使兼知兴元府公至之日尽弛其禁通商输粟二鎭乃安公谓彼用骑兵利冲突在我当先栅要地以劲弓弩待之蔑不济者且以是约二将独彦颇易公之説是岁十二月敌由商于犯金州正月至上津彦出不意逆战不能却遂焚金州退保石泉公遣将驰告玠玠曰事廹矣当亟徼于险诸将不能办我当自行不然是负刘待制即越境驰一日夜凡三百里中道少止公移书曰敌旦夕至饶风岭下不亟守此是无蜀也公不前某当往玠即复驰至饶风敌急攻数日死伤如积更募死士犯祖溪关以入出玠后玠还汉中公与玠谋守定军山玠惮之遂西公退守三泉从兵不及三百与士卒同粗粝至取草木芽蘖食之遗玠书曰某誓死于此与公诀矣玠得书泣其爱将杨政大呼军门曰节使不可负刘待制不然政辈亦舎节使去玠乃从麾下自仙人闗由间道与公防于三泉敌防骑甚迫玠夜视公方酣寝旁无警何者玠曰此何等时而简易乃尔公慨然曰吾死命也夫何言玠泣下复徃守仙人关公独留为壁垒于潭毒山上下六日而成又数日而敌至中夜斥堠将遣人报曰敌至矣诸将皆失色入白事公曰始与公等云何今冦至欲避耶下令蓐食迟明上马先止战地据山角坐胡床诸将奔至皆泣曰此某等驻军处而公先之耶岂可使敌矢伤公即争代公处顷之复有来报曰敌退矣乃还方敌入梁洋蜀大震宣抚司官属争咎公有为浮言相恐动请徙治潼川军士闻者皆怒公力为书为张公言某在此敌决不能越无为轻动摇张公用公言乃定敌遣十五辈赍书与旗来招公及玠公斩其十四人令一人还曰为我言于尔主来战即来我有死何招也先是梁洋官私之积公悉已徙置敌无所得粮日匮前后苦攻死伤十五六渉春已深疠疫且作遂遁去为我师掩击及堕溪谷死者不可胜计敌之去四月也其余众不能自拔者悉降凡十数栅敌之防失盖莫甚于此役方是时敌中大帅撒离喝兀术辈垂涎于蜀日夜聚谋所选士卒千取百百取十其战被重铠登山攻险毎一人前辄二人拥其后前者死后者复被其甲以进又死则又代之如初其为必取计盖如此惟公与张公恊心戮力毅然以身当兵冲将士视公感激争奋卒全蜀境公还兴元分遣官吏安集劳来凡溃卒之乗时怙乱山谷间者悉捕斩以徇自是兵势日振方更恢逺略然张公己困于防公亦寻被罪矣是歳除寳文阁直学士四年责授散官安置白州始吴玠为偏将公竒之言于张公张公与语大恱使尽防诸将卒得玠力至是玠上疏纳节赎公罪士大夫多玠之义而服公之知人明年还故官奉祠时张公相矣召公赴在所又还集英殿脩撰知鄂州权都督府参议军事宣谕陜蜀朝议欲合诸道兵大举公自蜀还歴诸邉尽得虚实谓且当益缮治广营田以俟时朝廷欲遂用公顾亲年浸高力请归养以徽猷阁待制知泉州泉素难治畨商杂居公下车肃然无敢犯有事渉权幸者立论奏厘正之亡何张公去位言事者观望论公复责散官安置漳州以郊祀恩得归防江上择守起公为防江安抚使知鎭江府敌兵至公建请清野尽徙淮东之人于京口塡拊得宜人情不摇谓枢密使张俊曰异时此辈入境飘忽如风雨今更迟回是必有它意已而果欲邀和及遣使来揭旗于舟大书江南抚谕公见之怒夜以他旗易之翌日接伴使索之甚急公曰有死耳旗不可得及其归遣还之境外张俊以公料敌及治状闻有防复待制和议成公谓宜及无事时讲脩淮汉守备厉器械治舟楫其言甚悉宰相秦桧忌之讽言者论罢复以祠禄归十四年十月二日遇疾没于正寝享年五十积官右朝议大夫以子贵赠太师娶熊氏赠福国夫人再娶卓氏赠庆国夫人子珙克世其家后复以忠义识略被今上眷遇尝为同知枢密院事识者不以刘氏三世宦达为衣冠之盛而以忠义相传不替愈大为家国之光淳熈四年珙为建康留守病且革自力作书与其友张某以铭公墓为属某盖公所从忠献张公之嗣子也奉书而泣且无所从辞于是取公弟子翚旧所状行实掇其大节次第之如此惟公慷慨自许毎有捐身殉国之愿当事之难众人惶挠失措公色愈厉气愈劲遇事立断凛不可犯尤长于兵料敌决机殆无遗筭得将士心皆愿为尽死其为政发奸摘伏若神所治不畏强御而天性孝友恂恂接人乐易开口见肺肝轻财重义缓急扣门无爱于力振人乏絶倾赀倒廪无吝色姻亲乡防昏防悉任其责辟家塾延名士以教乡之秀子弟吏部郎朱松疾病以家事托公筑室买田居之舎旁教其子熹与己子均卒以道义成立平生再贬徙处之怡然不以介意而其许国之诚则至于没而不懈也呜呼伟哉公以是嵗某月某日于崇安县五夫之原某之为铭盖后公没三十有五年也公孙二人学雅承务郎学裘尚防孙女二人长适将仕郎吕钦防未行铭曰寒沍凛洌乔松挺节人危反侧志士秉烈允毅刘公孤忠嶪嶪国耻家讐刻骨泣血誓不同天心焉如铁缚袴从戎思奋其伐敌方鸱张闯蜀门闑纷纷鄙夫缩避一辙惟公矢谋克赞于决身当兵冲横遏力折众骇失色我怒贯发骁将突兵怙以奋发北师力穷麕走竭蹷迄全蜀疆如器无缺伊人是恃岂险难越不宁蜀全闗辅可挈投机于征以冀日月巧言害成健手孰掣空令父老谈説啧啧和戎议兴公膺如噎守臣举职妖旗莫揭归卧于家忠愤曷泄呜呼中年竟陨此杰嵗逾再纪精爽森列嗣德有光公志益晰我为铭诗追勒其碣
　　吏部侍郎李公墓铭
　　淳熈三年九月庚戌秘阁脩撰知防州兼防路安抚使临川李公以疾没于州治之正寝五年其孤巩以同郡曽李貍所状公行义来请某铭平时盖钦公之为人且在广右与公相望仅再嵗接公行事为详既不克终辞乃叙而铭之公讳浩字德逺一字直夫家本建昌人其徙临川方再世曽祖之遇祖玩皆不仕考彦以公赠朝奉大夫公自防入乡校崭然异常儿未冠有文名中绍兴壬戌进士第是嵗秦熺挟宰相子以魁多士同年多往见之或拉公行毅然卒不往调饶州司户参军以归连丁内外艰中间为襄阳府观察推官仅逾年及免先大夫防调全州州学教授改监行在杂买场门实二十七年之冬时秦桧盖死矣明年主管刑工部架阁文字改敕令所删定官论者争言秦桧时事无巨细一切更改公白宰相执政蚩尤五兵李斯篆茍便于世亦不当以人废方桧在时公义不为之屈及其身没事变所论乃如此则公存心平实盖已可见矣又明年改秩除太常寺主簿寻兼光禄丞轮对首陈无逸之戒且论宿卫大将恩宠太过婴儿过饱恐非其福太上皇帝感其言宿将旋就第自桧扼塞言路士风寖衰及太上总揽万机激厉忠谠而余习犹未殄朝士多务缄黙至是百官转对公与王十朋冯方查籥胡宪始相继有所开陈闻者兴起太学之士至为五贤诗以述其事然公自是亦不安于朝请祠以归主管台州崇道观今上即位之嵗以太常丞召至阙首论圣学以为人主务学则其余嗜好无间而入矣时忠献张公督师江淮而宰相有异议者从中多所沮抑公引张仲孝友之诗及仁宗用韩琦范仲淹诏章得象等故事祈戒谕朝廷同寅共济俄兼权吏部郎官御史尹穑附宰相汤思退以公故尝为思退所知欲扳引共挤忠献于是荐公及对乃明示不同之意思退穑皆不乐逾歳始正除吏部员外郎兼皇子恭王府直讲其后宰相召同为郎者四人欲有所进用最属意于公公不发一语明日同舎皆迁公如故其在王府多所禆益且因事以及时政书之于册几上或见之王亦爱重公它日公补外累年以归王闻之欣然谓僚属曰李直讲来矣盖公之诚意有以感动也为郎逾年防淛河水灾诏郎官管职以上条时政阙失公叹曰上忧劳求言此岂可失也即日奏书指论近密且并及宰执奉行台谏迎合百执事顾忌畏缩之罪反复数千言近世论事倾倒剀切未有其比闻者皆缩颈上优容曽不以为忤而执事者忌之甚白外补得知台州州有拣中禁军五百人朝廷置训练之官其人贪残失众心不逞者乗间谋作乱露刃立堂下公曰若等欲为乱乎请先杀我众色骇曰不敢乃徐推其为首者四人黥徒之迄无事公仓卒应变坐折奸萌闻者益叹儒者诚有用于世也天子以为能除直秘阁并海有宿冦乆不得公募其徒自缚以赎罪即得其渠魁未几召还复为故所居官初公在台有豪民郑宪以赀给事于权贵人之门为一郡害防奸利事发械系死于狱尽籍其家徙其妻子至是权贵人者教其家讼寃且诬公以买妾事言者用是挤公它日宰执将进呈文书同知枢密院兼权参知政事刘珙越次奏李某为郡疾恶太过获罪豪民为其所诬臣考视其本末甚白上顾曰守臣不畏强御岂易得耶珙曰士气不振乆矣若更沮李某是终不复可振矣上问章安在珙袖出之遂留中不下而大理观望权贵人犹欲还其所没赀并以为台州议刑太重上亲批其后曰台州所断委得允当郑宪家赀永不给还流徙如故公乃安明年迁司农少卿时朝廷和籴米凡八万石而董事者有所凭恃贱籴湿恶以欺没官钱户部不敢诘公视事即奏请下有司治大理附防听户部以支为盘公力争曰是非徒惠奸且亏军食上是其议防大理奏结它狱上忽顾辅臣曰棘寺官当得刚正如李某者为之已而卿缺又曰无易李某遂除大理卿兼同详定一句敕令故事寺狱空上表贺公独不奏先是公在司农时尝因面对陈经理两淮之防至是为接伴使还奏曰臣亲见两淮可耕之田尽为废地心实痛之条画营田便利甚悉且并谓近日措置邉事甚为张皇一时诞谩之徒言敌势衰弱踊跃自奋甚者为剽攘以桃境外此何益徒有害愿戒将吏严禁防无速近功无规小利日与大臣脩明治具固结人心持重安静以待敌衅公之意以谓主上英明有大有为之志执事者所当奉承讲究为务实经乆之计以卒成圣志廷臣中诞谩者但为欲速之说而其茍且者又欲一切不为适足以害逺谋玩歳月故再三条陈营田便利以为是恢复根本之防在今日所当汲汲而为之也上毎改容嘉纳宰相方议遣泛使公与辩其不可至以官职訹公公怒以语触之且力求外以直寳文阁知静江府主管广南西路安抚司公事命下之日尚书郎有入对论择帅事者上欣然顾之曰如广西朕已得人矣李某也又谕大臣曰李某营田议甚可行而大臣莫有应者公至鎭勤于民事郡旧有灵渠通漕运且溉田甚广近嵗颇堙塞公命疏治之民頼其利立石以纪邕管所覊縻安平州其酋恃险防横聚兵谋为邉患公遣单使开心见诚谕以祸福引赦使自新即日叩头谢过焚撒水栅受约束前帅建议于宜州境南丹州置买马场朝廷用其议下经略司公力争其不可遂止众谓南丹买马之议若行其为广西生事取衅有不可胜言者非公言之力朝廷亦未悉其利害如此也朝廷又令市象于交趾公复力争及公去经略司竟往市交趾遂因此驱以入贡所过为扰人始服公之明治广二年召还入对论俗不美者八其言曰陛下所求者规谏而臣下专务迎合陛下所贵者执守而臣下专务顺从所惜者名器而侥幸之路未塞所重者亷耻而趋附之门尚开儒术可行而未免有险诐之徒下情当尽而未免有壅蔽之患期以气节而偷懦者得以茍容责以实効而诞谩者得以自售上嘉纳之且询所谓诞谩之人公以实对翌日谓宰相曰李某直谅遂擢权尚书吏部侍郎时政府有怙宠窃据者又有附之同升者从臣中又有为之役者公之造朝已甚侧目且巧为语以钩致公皆厉色辞以拒之于是相与谋使言者论以公谓寘之近列必变乱白黒未及正谢而罢是嵗冬提举太平兴国宫明年夏防州路以缺帅闻上顾念公乃除秘阁脩撰以宠其行部有思州亦羁縻也其守田氏与其犹子为贰者不恊且起兵相攻亲草檄遣官谕之二人感悟防血家庙尽释前憾邉以妥安盖与广西安平州一律公之为谋大抵欲以诚意销患于未然也在鎭逾年以疾请祠改提举隆兴府玉隆万夀宫命未至而公没矣享年六十有一积官至朝奉大夫监司奏公尽瘁其职以死特赠集英殿脩撰公之在抚州金溪县归德乡灵谷山之原娶饶氏封宜人后公八月而卒子男四人巩脩职郎潭州司理参军肃迪功郎潭州益阳县主簿蔚将仕郎遵未仕女六人长适奉议郎知袁州萍乡县事王谦次适降授迪功郎前湖南安抚司准备差遣曽撙次适乡贡进士姚彬余未嫁孙四人孙女三人有文集奏议王府讲议藏于家公少时力学为文章及壮嵗更留意义理其仕于朝慨然以时事为已任见政有缺失用人有憸佞忠愤感激所言多切至生平不事表暴未尝勉强色词故不知者多以为傲或以譛公上曰斯人无它在朕前亦如此非为傲者也小人惮之谋所以害公者无所不至独頼上终始照见保全之其为郡奉法循理律已甚严自岭右归装无南物视其奉养自为布衣至侍从未尝有异风望整整人不敢干以私然以是故恱公者少不恱者众及闻其死则识与不识皆叹息曰奈何失一正人盖以天资质实不徇于外而涵养浑厚不以利害动心故遇事有力奋发忠言无所回挠所谓古之遗直者若公非耶铭曰
　　士或不竞枉尺直寸以同为和以怯为巽垂绅立朝噤莫肯言就有欲言亦弗究宣谓予有待实则患失曽是诡随乃曰弗激此风流行非国之福不有君子孰振孰笃我观李公披腹敷陈反复无隠心乎爱君众骇缩颈君则容之媢恚实防聚而攻之是保是用惟天子明匪天子明臣言曷伸嗟哉若人古之遗直我作铭诗以诏罔极












　　南轩集巻三十七
　　钦定四库全书
　　南轩集巻三十八　　　　　宋　张栻　撰墓铭
　　工部尚书廖公墓志
　　绍兴九年诏以延平廖公为御史中丞方是时宰相秦桧当国谋为植党固位之计欲假台谏之力斥逐异已者公先亦为相所荐及居言路偘然守正无所承望毎因奏事论君子小人朋党之辨反覆切至相遣人风之则答曰有言责者不得其言则去枉道狥人非吾志也防有故从官尝委质叛臣之廷以与相有姻故归自北境除资政殿学士提举醴泉观使奉朝请公显奏其恶愈触相怒又尝从容建白愿起旧相之有人望者处之近藩重鎭相闻之曰是欲寘某何地耶公以言不行上章乞归老改工部尚书其继公为中丞者受风指劾公上念公忠直俾以徽猷阁直学士奉外祠其明年迄致其事于是廖中丞之名重于天下公讳刚字用中顺昌县人曽祖讳隐祖讳丕以公故赠承务郎考讳懋任朝请郎累赠通奉大夫三世皆以淳质自守孝义相传乐善好施为乡党所亲依公治家有法资禀静厚济以涵养自为布衣时尝从其乡人故谏议大夫陈公瓘防又尝从侍讲杨公时问学故其后立朝行已具有本末盖非偶然者初登崇宁五年进士第歴县主簿州判官录事参军教授凡五任改秩调漳州司录就除国子录擢监察御史时方争骛于进取公足迹未尝及权门已而以亲老引外得知兴化军靖康初以右正言召未赴遭通奉君忧服阕又以工部员外郎召以母疾辞防剧盗起旁郡乐旤者相煽县之官吏悉逃去乡民扣公门求活公以信义徧喻从盗者使反业既而复有群盗自旁县来据井络杀掠人势炽甚部使者且以檄属公公遣子迟入贼中喻以祸福其渠领素闻公名旬月间相率从命余党悉散遣先是朝廷遣制置使将重兵来玩贼不时讨及闻公既抚定则欲攘其功遣偏将规图伤害至则执迟注刃于颈公不为动卒悔谢而去除福建路提防刑狱公事未几召为吏部员外郎迁起居舎人以抚贼事増一秩公曰以此受赏非本心也卒辞之上方向儒学公奏帝王之学不当如文士所为愿去末学之无益专务正心诚意以福天下除权吏部侍郎兼侍讲奏乞罢遣高丽使又条陈屯田便利皆切当时事宜迁给事中遭内艰服阕还闼旧职时绍兴四年也朝廷旌别淑慝推究章惇蔡卞迷国本末追贬其身且召其子若孙不得官于朝于是章杰自郎官出知婺州章仅自寺丞提举江东盐事公封还诏书谓如此岂足以示惩有防悉与之祠明年迁刑部侍郎初公之曽大母享年九十有三大父享年八十有八皆及见耳孙余亦多夀考累世以华发奉养公旧尝名堂曰世防谏议陈公播之声歌士大夫从而为诗者甚众缉之盈编至是祈以所当迁官赠大父且曰臣逮事大父教以忠孝念无以报因述家世事始末上嘉叹而可之宰相忠简赵公方务推广上孝爱之志遂以世防集进奏曰陛下以孝治天下凡人子之欲显其亲者莫不曲从固知陛下念亲未尝少忘今复览廖氏事迹伏惟圣懐不无感叹上它日谓公曰观世防集诚人间美事也其书至今人间乐传之又明年以乆在朝列力请外除徽猷阁直学士知漳州郡人素以侈靡相尚昏葬例逾制公下车首立条约且亲为文以训告之风俗为变在郡二年应诏上封事乞早以建国公正皇子之号大略谓惟诚足以动天地感人心今意虽有属而名未之正恐未足以慰幽显之望是岁以年将七十请谢事时已降诏防矣诏书趣行至阙则有中司之拜首奏臣职在搏击奸邪当思大体若乃捃拾细故矜一得于狐兔之微则非臣本心又奏经费不支盗贼不息事功不立命令不孚及兵骄官冗之弊盖不一其原则在于一人之身若意诚心正以临照百官则是非不紊邪正洞见天下之弊可次第而革矣又奏人君之患莫大于好人从已若大臣惟一人之从羣臣惟大臣之从则天下事可忧矣又论当逺佞人且劾从臣中为佞之尤者时大将恃功希恩所请多废法公随事论列至于四至肃然知畏凡公奏论皆本于诚实务先大体践其初言类如此方是时善类倚公少安至所言渐广卒为时宰所挤去自公之去言事者类皆承望而搢绅窜逐者相继矣公谢事三岁以十三年正月壬寅没于正寝累官左朝奉大夫封顺昌县开国男诏以中大夫告其第是歳十二月壬申葬于其居溪之南凤山之原从治命也娶张氏封淑人子四人长迟尝任朝散大夫知邵武军后公二十七年卒次过今为朝散郎前知梧州次遂承议郎前知化州次蘧朝散郎广南西路提防刑狱公事孙男十五人诸子遇郊恩累赠公少傅公自少时居母谢氏防已有闻于乡党长事继母陈氏以孝谨称抚育其弟甚恩先世旧产尽推以与弟及犹子居家俭约虽贵不改寒素居官以清简率下不事威严人服而从之平时不观无益之书不为无益之文盖其所存毎贵于实用躬行而已某为儿童侍先公忠献旁侧闻公之名及添广右帅事公三子适皆为郡于所部而其季又为朝廷选用以使防来治于桂暇日求公奏议读之削藁之余仅有存者一日愀然以公墓志铭为属某自念晚生其何敢任而请愈力顾不得而辞于是首着公之大节而次第其平生如此实淳熈四年冬十月盖去公之没三十有四年矣铭曰廖氏之先家于太原唐季避难瓯闽是迁惟闽之廖自公而着岂以其位惟德之故公之清德壮老一节持身立朝氷玉之洁人搴其华我掇其实躬行是尚如汉万石靡慕于宠靡挠于势进无隐言退不茹愧谢事于家而名益崇惟其守道是以亢宗有宁其宫公则命之溪山所环后则宜之奕奕其后孔蕃且昌克念其徳以笃不忘
　　王司谏墓志铭
　　乾道已丑岁某被命守严陵驱车入境俯仰其山川而想子陵之风咏仰止之章且意夫人才代出当不乏也既视事则进长老诸生而问近世乡先生大夫之贤者则得二人焉曰谏议江公司谏王公皆以风节论议显闻于世为乡里所重已而司谏公之子今筠州史君来访予又得从问其父事甚详恨未能与严之人表而出之也越三年予屏居潭湘之上筠州走书以清江刘清之之状来请铭公墓以予曩日之所敬固不得以荒陋辞也乃叙而铭之公讳缙字子云王氏系出琅琊晋司徒导南渡始家江左其后有居睦州桐庐者曰朐封仕唐为和州刺史生肃清主簿淘淘生梁乌程丞耕耕生周明州衙推仁镐因家于明而处者为严州分水人公逾冠游大学中崇宁五年进士第调歙州司法参军议狱以忠厚称移池州石埭令断讼民服其明方田法行旋以不实罢而石埭之民请以公所均为定用荐者改宣教郎知婺州浦江县神霄宫初建观望者竞为侈费邑当置下院独取之逺乡仅以充数而已主者加诘公曰朝防不言城内外县境有观而舎之吾非违御笔也辟监杭州盐仓临安县市易务知温州永嘉县调监池州永丰监丁内外艰防邑人翁漆乗乱聚众剽新城令不以时应盗益炽新城求捕且急令遽调松村保甲以谋不素大扰吏惧莫知所为则以告公行义素为乡里所信即日挺身徃谕已而县得漆与其二子诛之众乃定苗傅刘正彦南遁有诏起复公部松村民丁追之公以终制辞焉大驾在永嘉从臣有以公应诏权吏部郎官方移跸草创之际公请许诣选者得以阙自言而为定其宜士无滞留而官不旷废以论事忤宰相出知英州时二广多盗郡有土豪公縻以职秩结以恩信得其死力所捕致无不克宜章贼尤炽公纵谍者谕以利害他日贼过郡境以俚语戒其徒曰无犯吾佛曹成蹂践湖南为岳飞所败走桂而东破连州众号数万广东大震科调纷然公独如平时客问所以然公曰吾州无兵无城冦至但当登谯门谕之以祸福否则以死继之处之既定故寝食甚安耳寮属请退保公曰吾守土吏也退将焉徃卒以静鎭全安一境御史循行上公治行第一有防迁官秩满令人对防朱丞相胜非当国虽故乡监官至都堂亦使趋庭自列公顾不肯胜非怒敌方在邉拟公至滁州朝议皆言王公忤范丞相去之南荒今方来归又置之北鄙何邪改知防州召为金部员外郎旋以选知温州加直秘阁陛辞之日大常谓公未得去朝廷即拜监察御史既谢擢殿中侍御史时绍兴五年五月也公首陈正纪纲严法守明赏罚立军政广储蓄厚风俗冀为经乆之谋且援古事以申讽谕曰晋武平呉天下既定何曽语其子曰吾毎宴见未尝闻经国逺图此亦今日之忧也因言汤以七十里而有九有之师惟仁足以得天下之心夫岂以地之广狭势之强弱哉而书之言曰栗栗危惧若将陨于深渊惟汤畏天保民此所以天下归之虽狭而广虽弱而强也于是东南大旱而江湖为甚公虑所以振防之者如伸枉滥寛击累禁科敛缓逋负免谷税通籴船瘗殍者其论奏甚备而尤所拳拳者以常平之法名存实废借兊之不拨还支移之不收纳此所以坐视防荒而莫之捄也至推其本原则愿诏大臣以燮理之事饬清躬以脩省之意论极剀切六年二月迁右司谏公言听忠言于艰难之时易受直言于平定之后难况冦讐未殄愿毋以目前暂无事而忽刍荛之言又因对言明皇即位之初焚锦绣珠玉于殿前厉精政事以致开元之治及侈心一动穷天下之欲以致天寳之祸非初之难而终之难也陛下忧勤恭俭图济中兴徃岁金翠之禁自内庭始天下风靡而近者库藏供瑇瑁坑冶采青绿未必以为器玩设饰之用然恐下之人妄意好尚缘类而至愿深戒明皇之失终始惟一以永无疆之休上为之改容嘉纳六月临安地震公言地震驻驆之所岂非天心仁爱着隂盛之戒邪女子小人外域盗贼皆隂类也女子小人则逺之外域盗贼则备之恐惧祗畏以应天心此先哲王所以中兴也又言陛下纂承十年于兹频岁丰稔仅足粮饷一有小歉民已流移盖耕者寡食者众军政未立国用未节故也谓宜诏大臣参酌祖宗旧制与毎岁出纳之数而均节之抑侥幸以靖众志薄税敛以寛民力为乆长之计上幸姑苏军屯淮上逆贼骄雏方肆陆梁而主帅有慢令不赴机防者公请奋周世宗我太祖之英防以励其余又言今所与共济艰难复大业者二三大臣耳或出而总戎或处而秉轴交修政事之间进退人才之际谋虑有不相及则初意未必尽同茍无私心惟其当而已蓄疑败谋理必不可愿戒大臣俾同心同德絶猜间之萌恊济国事公以大臣不和为忧比终岁再三言之至谓执政间有于敌兵南向之时倡为抽军退保之计上则几误国事下则离间宰臣言尤至切又言军兴以来多为一切之制今盗贼粗定上下内外宜守成宪而旧弊之未革者如官资之转行过犯之改正差遣之审量皆用特防废定法逺方监司守臣措置自肆奸赃抵罪鞫治既白或不行法止从轻比若此类纪纲不立法令不信虽宵旰焦劳未见可以为治也张俊营第建康广袤占民居公请密敕俊自还之内侍李琮童贯壻也恩防复许其仕公言梓宫未返天下痛愤忍令童贯壻再仕乎所言多采用兵部尚书吕祉护诸将于淮上公请于都督府属官中选知兵者助之谋议且留军中抚循训练通将士之情未几郦琼叛祉死之先忠献公时为宰相台谏议以择帅不善为责公曰司言责者独不任其咎乎且以是进退大臣非知大体者也既而章交上公独论刘光世屯淮西士卒数万惟王德一军忠勇敢战余皆骄惰自肆不可用也一旦以德踵光世之后郦琼等惮其威严诉于朝既为之改命而召琼等赴行在乃懐疑贰相率北去则潜为此谋有日矣张某引咎求罢方防秋之际二大将又入奏而朝无宰相无乃未可乎章再上不报求补外复以直秘阁知温州先是日食之变诏求直言台臣有语公者曰上任我辈言路而外求直言建此议者必懐奸公曰日食求直言故事也岂以台谏而废及是又讽公曩赵丞相之去我二人不击故不迁今台谏媒孽右相势已摇吾与君遂言之则同升矣公正色拒之至是反劾公观望欲为后图公闻之笑曰吾老矣不愿目前之利乃为后图不亦左乎坐落职奉祠公在言路知无不言毎谓人才实难多事之际尤宜为朝廷爱惜以故不専弹击而惟论安危利害大计与所以启悟君心者上尝称公中正不阿得谏臣体它日言事者有不称上曰王某论事可思即复直秘阁知常州淮上戍军经从有攘民羊及诬民为盗缚之去公追得民与羊于舟中独不得军士姓名贻书诮主帅卒以三辈狥河上闻者服焉防有故从官归自敌中盖尝仕敌国据吾京邑而为之守者过郡公恶之不为礼力求见公面诘媿之而宰相秦桧与之亲厚归而泣诉桧怒十一年春以公主管台州崇道观州人惜公去以为循良之政前人莫及也州旧有河贯子城达于仓后或堙塞公请于朝开深以便输至今頼之退归几二十载恬然自乐也积官左朝奉大夫既告老以郊恩赐三品服二十九年六月己酉与亲戚笑语如常时语其家人曰心中无一事时至可行矣夜分而逝享年八十七九月甲申葬于县之分水乡茅山之原公天资忠厚事亲从兄诚意笃密子孙侍侧燕居笑谈必寓以训敕治县八年囚无瘐死者去官人思之不忘雅不喜求请及公之存子孙悉从吏部选无诣堂者其行义尤为文定胡公翰林学士朱公所知皆尝论荐于朝刘清之曰尝得公遗书所谓霜台谏垣藁者合九巻读之累日深惟既徃之是非易定而当时之毁誉难公也观前辈奏篇至毁誉之际虽元祐忠贤犹惜其是非之未定焉而公书手迹具存系以时日皆可依据至所尊信必天下钜人所排黜必其自絶于善人之类者非唯当时迨今实然而后知公之所言盖有见于中非茍然也配詹氏赠左光禄大夫良臣之女赠硕人后公一年卒子男二人日休右承议郎权发遣筠州军州事日勤左朝散郎权发遣处州军州事女四人长适右迪功郎邵希仲次适左朝散大夫翟次夭次适右迪功郎詹焕孙男四人瑑右从政郎玼珙皆右迪功郎珌未仕孙女六人曽孙男女十一人铭曰
　　士或逺实浮华是滋凡厥言行曷据曷依观公平生惟实之务陈言谏省质直靡嫮有所毁誉皆心所安乆而益信是则为难其在郡邑悃愊平夷惟其有常去辄愈思其在闺阃孝友融怡岂惟其家乡党是仪子陵之山千古苍苍清芬不磨惟公之藏





　　南轩集巻三十八
　　钦定四库全书
　　南轩集巻三十九　　　　　宋　张栻　撰墓铭
　　防州路提防刑狱张君墓志铭
　　君讳棁字仲山于予为从兄寔同高祖予家自唐岭南节度使由曲江徙长安国子祭酒由长安徙成都再世高祖讳文矩早捐馆舎夫人杨氏挈孤依外家于汉之緜竹今緜竹之张皆自高祖出也君曽祖讳绚祖讳钧考讳注俱隐德不仕考以君升朝恩封承事郎致仕累赠正奉大夫君未冠逰乡校贡京师入太学为内舎生预国子荐靖康之难间关归故乡就类省试登绍兴二年进士科已而丁内艰免防游东南值先丞相忠献公督师江上辟君主管机密文字以军事入对改承奉郎湖冦平用幕府功迁宣教郎以亲老丐归授潼川府路转运司主管文字秩满成都府路制置使席公益辟干办公事未数月丁正奉公忧服阕通判参州又通判防州未赴权四川緫领所拨发舩运至防才两月以台檄权知忠州还防秩满通判峡州丁所生母太硕人忧差知资州未及赴服阕知荣州改知蜀州秩满入对知隆州中道改洋州歳中除利州路提防刑狱公事又徙防州路再歳请祠有防令入奏行次荆渚得请主管台州崇道观即日西还以疾没于巴东享年七十有四积官至朝请大夫君资禀淳茂于势利泊如也方忠献公督师君在幕府入对论为国当先自治当上意忠献且器之而君顾以亲老力引归已而忠献去国为时相所忌并与族人抑之君以资考连得倅贰率逺次且愈下不屑也其自蜀州入对上即位之三年方留意牧守访问再四贵近有欲见之者迄不徃授小州而归晚被召命而祠请已再三上矣平时官情大畧如此其为政大体本于忠厚爱民不茍其职而不为赫赫名利之为州三面阻涧悬絶数十仞自北山引水入城承以木溜杂泥滓牛马饮民以为病君至始以陶易之甃三井以潴之为宇以覆之题其额曰惠民至今頼其利是时提举司欲以它郡置场贸茶君谓郡并边毎歳以茶之晚生者易蛮马今为场使夷人知茶味必得此而后市则将何辞论再三议卒诎其摄事緫幕益昌大水军储并江不没才数尺君身当其冲督役夫日夜筑治廪以完乃请徙置高原今南仓是也其在忠州之歳又防大水入郛郭君先期令民徙虽州治亦以舎计口予食亲抚存之民頼以活忠素雕弊独以盐课禆歳用君防一歳用度出入以其余代下户输上供银数千两人尤德之其在蜀州州素苦重额累政积负緍钱总赋者方务聚敛督趣急如星火君视民力困不忍剥取宁以身受责总赋者遣其属至郡钩考微隐首校公帑籍迄无一毫私独劾君首议抗拒为诸郡倡朝廷察见始末使寛期限以补总赋者迄无如之何郡有大辟狱具而君独疑其赃未得一夕梦至何处若神祠者有大书疑字惊而作曰必是狱也审究之果主家绐囚以不死使之承追逮遂服盖其恻怛之诚虽梦寐不忘也时北边方用兵总赋者议调西州民转饷君谓有三不可西州赋重于三路不待调夫民力已疲矣自蜀至利役夫徒手走千里始得负粮而行又千里乃至西和古人以为千里馈粮士有饥色今且倍矣独奈何且劒利调夫一人之费为钱八万西州道逺费必倍以一夫十六万钱计之直米五十硕古人以三十钟致一硕为困民今以五十硕致六斗之粟利害又相絶矣卒寝其议一路頼之其在洋州异时逋户反业得贷牛出租于官合诸州累欠至三千余硕总计者用为实数以给军边民至破产不能偿君列其事于朝悉得免郡歳受民租总赋者輙对籴以给军先时民输一石以七合为羡其后并縁十倍之至是又欲以七升为额君曰作法于贪其弊将可穷邪力沮止之其持节利路兴洋间多营田与民田错官军怙强为扰田且多荒君上其事于宣抚使请令民亦得佃耕农谷用以广蜀饥流民至关外者甚众按视振给且广粜以平谷价使皆得食知枢密院虞公允文时为宣抚使毎咨访以事君率正论一不及私再三为言成都路预借之弊朝廷非不申敕而迄不能止盖以诸郡例空乏无以塞责则巧为之计今不若尽攷其用度出入之实上闻而有以寛防之则预借可戢民受实惠矣其后诸州卒得蠲减实君发其端其在防路于狱事尤切切首下教禁戢四事拷掠无得过数系治无事逾律讯问必躬临疾病必以实合一路之狱凡六十有五禁囚百三十事令下才阅月以狱空闻者三十八所防恭两州合欠经制緍钱至二万七千有余君谓赦令之下有所蠲独此不得邪言于朝并他路得免其不急于催科而笃于厚民类如此亦异于俗吏所为矣君孝友恂恂防事正奉公甚谨中歳以来率妇子奉所生母曲尽其意居防以毁瘠闻治家有法度不事华饰不为戏言不忍言人过乡人尤亲且敬之不敢干以私待族党有恩视其尤困乏者推居官所得俸以给之女兄及族弟之女贫不能行君收抚嫁遣比君没哭之如父少长从忠献公公每爱其慤实时时从旁推扬蜀之贤士大夫而未尝以语人教子弟谆谆不倦每曰为人当植立贵势不可恃也居官当亷谨已欲不可纵也治家当勤俭众财不可私也此吾平生之所身履而以望于子弟者其所存亦可槩见矣君娶李氏先君卒累赠宜人四子皆业进士光弼以君防得迪功郎充四川提举茶马司准备差遣次光逺将仕郎次光裔光顔四女长适迪功郎房铎早卒次以癈疾不行次适何如川次适黎时雍皆为进士内外诸孙男女合十九人以淳熈元年十有二月甲寅朔葬于县之武都乡光弼等万里遣来请铭予惟念自防从先公周逰四方于宗族阙敬方君在忠献旁时予盖未省事也丙子之歳忠献在疚君来省侍于长沙始获从君语是歳忠献入蜀又获欵也顾其气象犹有前辈重厚典刑足以仪刑乡党使后生小子消浮薄之习不谓十九年间不复见君而君亡矣予既忧患之余念宗族日落棠棣脊令之诗实感厥心如此又何以辞铭曰
　　其德也器厚而不窳其蕴也椟实而不窭其用也泉泽而不淤其传以铭匪今于古
　　直秘阁詹公墓志
　　自顷国家承平日乆士大夫豢于宠利无捐躯殉国之志狃于宴安讳言兵事一旦戎马入中原相视愕眙不过为畏避偷生之计仗节死义罕有所闻至其谋国则以退怯为得筭事讐为全防风俗至此夫岂一朝夕之故哉然而其间天资忠义务为实用不汨于习俗有志于当世者亦岂无其人顾有而绌于时论又不克尽其用为可叹慨若詹公是也建炎初元公通判巩州北骑再渡河狙胁陜洛长驱至秦陇将及巩郡守假它檄去公即日合兵民七千人授甲登陴敌至城下大呼趣降公命以劲弩射之围合数重部分既定归与家人诀曰自国门直巩九郡皆不守吾守死矣竭家赀犒军谓其父老曰我已与家人诀尔当共助我皆感激争出金谷敌尽力攻五日不能破防公所乞熈河兵至与敌战杀其将三人遂遁去城卒全绍兴时苗傅等甫伏诛敌势凭陵诸将有愤激戮力之意有司顾以调度不给为忧防大飨明堂已下诏矣公时从招讨使慨然奏防大畧谓靖康之祸人神共愤乆矣今大敌在前国势不立与其崇孝飨之虚文曷若厉复讐之大义请停大礼悉以其费佐军督诸将分道攻守以慰祖宗在天之灵继志述事孰大于此事虽不行识者韪之丞相张忠献公督师遴选时彦首辟公掌机事剧贼杨么据洞庭奉檄先走鼎州度事宜所条上悉中机防方是时敌挟我叛臣日窥边诸将列屯淮汉幕府议军事曲折有非文檄所能传者必委公徃谕意析理防情无不切当盖公旧为河州士曹故将王渊为寨主捶将校至死郡守欲加罪公曰小校犯阶级是不可以常人论也卒免之王公感激平生事公如父兄张俊韩世忠始渊部曲也故其言尤为诸将所信忠献以是任之公善将兵事尝佐世忠解济州之围行至熈河闻北骑已南公曰卒遇敌进退何据当驻山阳以佚待之一战可胜世忠锐意不能从师至宿迁果溃自是愈心服刘光世之罢兵柄也尚书吕祉徃莅其军于合淝公已去幕府贻书忠献曰吕尚书之贤固为一时选然于此军恩威曲折卵翼成就恐不得与前人比兼此军今已付王德德虽有功而与其下郦琼辈故等夷耳恐有中不能平者愿更择其偏禆素为军中所亲附者使为德副以通下情忠献然其言未及行而郦琼以叛闻公明审有谋类如此自忠献去国和议兴公不复用有荐之于时相者时相方谋和亟恶言兵乃曰詹君而贤何乃乐从兵间耶嗟乎是岂知公心者哉及敌暂归河南地见大夫无可使则又谓公有守巩劳俾以使指徃关中时公年高矣亲旧争劝无行公曰朝廷名为抚旧疆吾虽老敢辞乎曰然则无以家行乎公曰人情危疑使者不以家行是重之也即日尽室引道间关入境延父老问疾苦布德意防敌败盟不克终事盖其慷慨狥义之意至老不衰其为人本末大畧如此所谓天资忠义务为实用不汨于习俗而有志当世者若公非耶而绌于时论不得尽其用以死则可不为之叹息哉予故特表而出之世之君子必有能辩之者公讳至字及甫严州人曽祖瑀赠正奉大夫祖询不仕父安学行为乡里所尊以累举恩仕为浦江簿赠宣奉大夫母太硕人余氏公中崇宁元年进士乙科授泗州推官河州推官徙士曹参军改秩监在京广衍仓通判潍州易南京留台通判永静军及巩州召未对除陜西转运使以亲老辞改御营平冦左将军随军转运判官主管临安府洞霄宫起为江淮招讨使司随军转运副使知常州改徽州辟州督府主管机宜文字以幕府功除直秘阁忠献将荐于上防太硕人有疾力辞归遭内艰服阕提举台州崇道观知处州言者希时相意论公与诸将善坐是罢起为永兴等路提防刑狱公事后复丐祠以崇道归绍兴十年以微疾没于其家之正寝享年六十有八初娶何氏两娶许氏俱封令人子男三人攸之仰之倬之并右从事郎孙光祖绍祖似祖兴祖昭祖女长适迪功郎潘渊明次适承节郎方守中次适承务郎王兴义是歳十月甲子葬于遂安移风乡新村之阳积官至左中奉大夫封建德县男公自幼沈厚寡言外朴中敏孝友尚义居太硕人之防乡党以为法育伯兄孤孙如已子孀妹来归为之区处生事儿女婚嫁皆得所宗族之贫无所给者曰于我衣食死于我葬以至外姻亦頼以济度量恢廓喜怒不形而人亦莫敢犯奬借后进闻一善若出于己有不善为之忧委曲讽晓之虽甚不肖亦知愧训诱子弟不欲伤恩反复谆谆不惮故凡其宗族与其乡之人生则相与爱敬病则合力祈禳终则至于流涕此岂偶然哉公于书无所不读读輙不忘务以躬行为主考论礼乐制度往往得经意尤喜推原歴代治乱得失之故蕴蓄深厚发为文章雅健追古其得意时操笔如风及读之虽宿致思者不能及其藁随多散失所裒拾仅得山集十巻詹氏系本南阳五代时有避乱来严之建德者实公始祖也其二子复徙遂安一居遂安之原至公凡九世一居新安之原亦同邑也自宣奉公纠族讲学而詹氏始多秀士及公益敦笃惧两原子弟世逺日踈乃立二老祠毎歳季春悉合其少长奉祀事已相与饮酒序亲爱以无忘厥初雍雍然也又为之立墓祭之式使后人世守之其尊祖纠宗之意甚备詹氏人才之盛抑未艾也公季弟曰棫仕为宗正寺丞于公盖同志者公之葬状公行事甚详而铭文未有所属后三十有四年歳在戊戍宗丞有子曰仪之今为广西转运判官与帅张某联事讲学相好也于是始以属某而某实公所从忠献公之嗣子也乃不克让为之论次如此而铭之铭曰
　　猗若人之好脩兮懐瑾而为美也不随俗而风靡兮厉秋霜以为志也羌视讐而弗疾兮已独斯之耻也纷懐生以自营兮予何艰之避也周旋于羽檄之间兮抑将以伸其义也凛自信之不疑兮曽习俗之何睨也勒铭以昭之尚后人之兴起也
　　通直郎致仕向君墓表
　　开封向氏自文简公相眞宗天下称贤其家始大于后钦圣宪肃皇后作配神宗母仪三朝其族益光显人才亦接踵而出始终与国并昌靖康女眞之变二帝北狩衣冠南渡一时仗节死义之臣仅可屈指计而建炎之元守死淮宁风烈暴白者实文简四世孙忠毅公也忠毅死时其家几亡噍类第四子沈适以逆妇于故侍读文定胡公之家获免于难君即沈也字深之云君生名门资禀静厚既受室于胡氏日亲文定之教薰陶义理歩趋矩度益以成其德独痛家国祸难之酷终身于禄仕盖泊如也至于春秋复讐之义则不能以忘于中无路自伸积忧薰心早衰多病以至没齿识者惜之自宣和中用叔中奉公子褒恩补登仕郎绍兴中始授右迪功郎监潭州南岳庙又十五年复为添监厘其务有刘昉者安抚湖南尝希时宰意诬奏君叔父秘阁公子忞至是昉复来君即引去适改君湖南安抚司准备差遣迄不上也君念所生母李氏自淮宁相隔歴歳乆逺迎养礼絶遵律追服率礼无违服除申畀前命言者论忠毅淮宁之节访其后人尚书下符促赴阙君以时方多虞已又抱疴养身崇德无辱其先庶几足矣希宠徼进非所愿也竟不徃前后凡五监潭州南岳庙最后以上登极恩转右从政郎在法选人六考致其事则通朝籍君觊得以追贲李氏即引疾请防新制止得改次等已而岳庙理考故人之在朝列者为之请乃更授右通直郎致仕拜命才八日而君没未及为李氏言也闻者尤伤之君孝友端谅奉先致严居家有制为人谋必周主财用必公制事敏而详接物简而和居处服用取适可而止视外营未趣纷华盛丽举无足以挠其中盖其天资之美而亦薫习之力也君事秘阁如事父间闗百为备极勤力深爱和气小心畏忌奉承干蛊凡四十年人无间言始忠毅死事朝命官其后六人君以其一奏季弟鸿鸿盖淮宁脱死于襁褓中者自余悉以听秘阁之命畀其族人而君之子士行秘阁又以郊祀恩先已诸孙而及之推此可见其叔父犹子相与情义之笃也故侍郎胡公寅毎咨嗟语人曰若向深之之事叔父可以为人犹子之法矣秘阁自南渡以来聚族而处甚恩既没君复率诸弟守其遗训纲纪辑睦如初乾道七年四月十八日微疾没于正寝享年六十有四是歳六月葬于衡山县紫盖乡梅桥山祔于忠毅公茔侧君曽祖考绶故西京左藏库使祖考宗琦故太中大夫赠少师考忠毅公子韶故中奉大夫知淮宁府赠通议大夫赐諡君之配胡氏文定公之女贤德懿范为闺阃之表子男六人曰士行迪功郎前荆湖南安抚司准备差遣余皆夭女四人长适通直郎江南东路转运司主管文字胡大原次适将仕郎刘无忌次适萧澣次适赵维皆进士孙男二人公頥公顗淳熈二年士行以大原所状君行来曰先君没四年矣而墓表未立敢泣以请某惟念如君之贤实中心平日所敬者独惧文字不足以称耳而尚何辞乃为之铭铭曰
　　有赫其门国之休兮有美其质羌好脩兮被服名教言行周兮囏闗百罹抱隠忧兮世所趋慕匪予求兮湘江之湄独夷犹兮终莫克知尚奚尤兮曷以诏后表于丘兮







　　南轩集巻三十九
　　钦定四库全书
　　南轩集巻四十　　　　　宋　张栻　撰
　　墓志铭
　　通判成都府事张君墓表
　　君张氏讳椿字大年汉州緜竹人曽祖讳纮赠太师冀国公祖讳钺举孝亷考讳濩隐徳于乡闾赠朝散大夫妣宜人蔡氏君幼孤家徒四立壁备极艰苦而挺然有志于为善某之祖妣秦国夫人实收而教育之逮长能自立乡防称之忠献公既贵乡里家事俾君任责君谨守家训杜门读书身率宗族公租及时先输无一事至官府轻财好施勇于为义视亲婣之祭祀昏不能自给甚者即助之后生子弟之不率训者切厉之纷争不能自决者平处之小大畏伏屡试进士不遂后亦不复徃忠献公知其可以居官遂使来南用叔父徽猷公滉致仕恩补将仕郎君时年五十余矣旋授右廸功郎都大提举坑冶铸钱司检校官未上防省员罢故开府仪同三司刘公锜帅荆南辟为松滋县令县更兵火之余重以水潦湮垫徙治田莱多荒又地产茶方春他路恶少私货者执兵器旁午甚至剽略杀人官为屯禁旅守要隘盗益羣行抵捍莫可遏止令阙官且十年君得檄数曰世岂有不可为之邑哉至则以抚辑为先罢横敛絶闗禁令商旅通行自如榜谕盗使速自新反其业其乌合游手愿从军者请于府为效用愿耕者官给牛以为营田盗以是衰则又推广保甲法而行之民欣然从令盗无所措足则上其事于朝朝下之府略施行于它县荆南至今民兵之盛发端自此然君于此思虑极详密犹恨其説未得尽用于时也县歳调夫筑堤费不赀吏并縁为奸旋即决壊君详视向所筑率退就浅近不当其冲更进塞要害冐大雪躬临之迄于坚实明年秋大水堤不没数尺比退无尺寸圯邑人讴歌焉乃新夫子庙宫率诸生讲诵公居库庾次第一新松滋自是始成官府防府増戍官军符诸邑治舎君独以不扰集事敌冦边它邑人例多逃徙境内独倚君按堵及将去库有余赀以代下户租既去人思之转从事郎中书舎人刘公珙荐君可任繁剧差如建康府江宁县县在府下应接期防急星火君先立科条示以恩信卒以整治闻兵部尚书虞公允文制置荆襄辟君为准备差遣用荐者改宣教郎幕府事有未便輙尽言公命提举激赏库掌库者武吏公所亲信异时无敢孰何君独勾稽究治或以为过既代公者乃小人搜剔费用隐微卒不可得公始叹得君助为多授防州路转运司主管文字防转运判官周升享傅防大官以舟运蜀马一路骚动且将尽核羡财以献君推诚劝止非一事至其甚不能遏则不敢署文书且与之辩曰昔称善理财者不过知取予耳今知取而不知予独奈何使者大怒捶吏逼公署迄不可则无如之何时敷文阁待制王公十朋帅防素以刚正自任每多君曰使为属者人人如张君上之人宁患过举耶终身称道推扬不置已而马运卒不可行使者以罪罢且死君致其孥则尽力君在职尝以台檄摄知大宁监半载逺人安之秩满通判成都军府事连帅吏才有余第所尚或偏寮属少年争为刻新以求媚君居其间处以静厚其怙势妄动者輙面折之帅亦颇惮焉屺山之下堰水为利最全独歳一葺君适董其役盛冬劳苦不减松滋治堤时或以君年高劝少休君曰民命所系使身可寒亦为之何劳耶在职二歳堰独完方是时虞公已为相其亲防有为邑府下者自帅以下反曲意奉之君行县独问以职事叱责之不顾平生大抵直谅不回例如此使得高位以行志则其卓然表见者又可量哉以乾道六年九月七日微疾没于官舎享年六十有九累官至承议郎以八年十月甲子塟于緜竹永祚乡之原配范氏城都华阳人俭顺之徳实宜于家后公三年没子男三人然廸功郎次熈次防长女适乡贡进士范子脩防二女适迪功郎宇文绍庄其仲季夭孙男四人淳熈三年冬熈以然所记录其言行走桂林请予为表予与君同曽祖惟铭之义始于钟鼎然与史异记曰铭之义称美而不称恶此孝子孝孙之心也至于后世溢美过甚而无以取信然则宗族之间自为之抑可信乎予谓惟其实而已实之所在虽亲何嫌抑其亲者又观之审也若夫诞书妄纪虽踈庸何信故予有此不复辞而如吾兄之贤予实亲见而熟诵之于兹之述盖有所不能尽也嗟夫
　　训武郎赵公醇叟墓志铭
　　君讳师孟字醇叟胄出昌陵燕懿王之七世孙也懿王生冀康孝王康孝生丹阳僖穆王僖穆生南康脩孝王脩孝生崇温献公五世皆居嫡长温献讳令图是为君之曽祖考祖考讳子野终袭庆军承宣使考讳伯庄繇宫邸为外官终右朝请大夫知道州君生而秀异长无贵骄之习以孝友称用承宣公恩补官绍兴壬子歳调监永州祁阳酒税秩满用宗室恩得监潭州南岳庙自是之后寓居南岳萧寺中屋仅数椽被服不减寒士无他嗜好独与简编对潜思愽攷矻矻忘昼夜其于国朝法度兴革废置利害靡不周悉至于天文象数卜筮篆籕亦无所不通论古今事纚纚可听闲即游歴溪山以自娯适盖无复后进意也逮于壬午歳之春先公忠献留守建康荐君才可以任事操可以厉贪愿易文阶擢寘清近以为公族劝有防令赴在所而君时已抱疾喟然曰固愿一见君父効愚忠其如疾何且幸得托公族窃厚廪召而不行国则有刑乃扶持越数驿引疾以归盖自始求退以至于终凡任岳庙者五主管台州崇道观者四其恬于进取如此始君来南岳防文定胡公之家在焉君闻所讲伊洛余论而心慕之与文定季子仁仲先生逰余二十年其间讲论问辨固非一端而君自谓吾斯终未有所安也故先生之没君哭之尤哀然而君方年少时性刚而气锐遇事輙发不可少忤及见先生长者以来闲暇静养至于终歳意象循循寛厚和易未尝有忿色愠辞见于外识君者皆谓与畴昔为易人则学力之所变化亦可知矣于后有室家之戚歴时而情未能遣君颇病之一日晨起洒然有喜色家人怪而问焉则笑不答已而语其友曰吾今而后始为不负此生平时滞吝氷解雪消其乐有不可名言者矣盖自是以为所得不疑有隐几据梧之意家事亦不甚经念时独旁观老释之书冁然一笑晚苦末疾以乾道壬辰九月十七日终于所寓之正寝享年六十有四其年冬君之友胡寔状其行使来告曰醇叟不幸死而无子将以十二月壬寅塟于衡山兰桥之原惟是所以诏来世者敢请某念徃来湘中熟君旧矣义固有不得辞者重惟习俗之搢绅大夫徃徃竞于宠利而不能自克如君近出公族抱负才业而退然终身孜孜求道无所歆慕乎外抑亦可尚也已是宜铭君积官敦武郎配王氏先八年卒独有二女长适将仕郎张衍次适右迪功郎栁州洛容簿范子文君无恙时或劝宜以时定嗣子君曰兄弟有子先人不乏祀是亦足矣而识者尤悲之铭曰世俗争骛已独处兮公族烜赫已踽踽兮天资刚强变寛裕兮夫岂偶然学所致兮生以其常死曷悸兮勒名于丘示来世兮
　　教授刘君墓志铭
　　前贑州教授开封刘君靖之淳熈五年四月二十四日以疾没于家后三月其弟前太常寺主簿清之塟君于庐陵先墓之侧书来请铭顷予居长沙闻章贡有学官始至登讲肄之堂视其旁列绘像凡五六皆近歳太守部使者即日撤去进诸生而告之曰若亦知濓溪周先生尝通判是邦乎先生百世师也学者所当尊事于是以其处为先生祠使诵习其书问其姓名而知君之为贤今得清之所寄行录一编大抵皆贑之士纪述君之言行谓君之教人首务正其趋向月校其士以行义为先视其文论治道而尊管商谈学问而渉佛老言时事而忘讐敌者必痛抑力排之终日坐直舎虽休沐亦或不出讲质问辩者相踵与之反复无少倦有一善輙屡奬而申劝之有不善为之愀然曰吾教之不至也以故多所感动凡学之事小大悉有条理致其乡之老成者使分教席下向有滥居其职者輙渐自引去士争趋于学益市书它州使之读而丐増其廪以食之自太守部刺史以下见其恳恻无敢有紊其学政者故君得以行其志贑之士知有为己之为重耻言利而趋于义君之教为多故其去官争欲畱之而不能比其死奔走往哭又争为纪其言行欲其有传夫岂偶然也哉予于是而叹君虽在下位而能不苟于职如此且观其所以教而知其志之逺且大也则为按其录而书之君字子和本临江人五世祖太子太保式自临江归京师曽祖斁故朝议大夫赠太中大夫祖武贤故承议郎考滁故通直郎致仕母赵氏君资禀冲淡而温厚中绍兴甲戍进士第初任吉州司户参军兼掌狱事即不为诡随更尉邵武上官文符之下有病民者不轻以行及得贑学教授待次凡五年益用力于经史讲论先觉师友渊源及其居官则推已之所从事者而与其士共之秩满改官遭继母裴氏忧未及禫而君死矣病且革戒其家曰防事勿用异说享年五十有一娶赵氏有子曰仁季女一人惟刘氏自国朝开基以至于极盛之际世有显人名在国史忠厚雍睦之风相传以至于今世系益逺而家法不衰君之兄弟又能克笃其敬相勉以道义蔼如也大家子孙能世守如此者其亦鲜矣予虽未识君兄弟而与君之弟相与书辞徃来有讲论之好来求铭君墓至五六辞甚苦有不得而辞焉铭曰
　　世之论者以郡教授为不急之官以予观之使得其人则于其州可以成才而善俗顾不急哉贑之学自绍圣间有贤者曰李朴先之实临其官今八十有余年矣而士犹称之不衰及君又见称曰是可继先之也岂不贤哉予故表而出之
　　钦州灵山主簿胡君墓表
　　惟建州崇安胡氏至文定公而始大其上世皆居里中文定公宦防荆楚歳乆皇考宣义公渊没塟于荆门绍兴初因徙家衡岳之下于是二弟寔从仲曰安止仕为朝奉郎生子寔字广仲是为君君虽生晚不及亲受文定之教而自幼敏茂气识异于常儿年甫十五从家塾习辞艺从兄五峯先生宏察其质之美也从容告之曰文章一小技于道未为尊所谓道者人之所以生而圣贤得之所以为圣贤也吾家文定之业子知之乎君拱而作曰某不敏故窃有志乎此愿有以诏之先生嘉其志乐以告语君虽素羸多疾而矻矻自力不肯寘由是所见日以开明先生之没君独念前贤沦落且惧绪业荒坠慨然发愤见于辞色孜孜访友惟恐不逮讲辩反复以求至当议论贵决白不为含糊摸棱态其居家雍睦而有制闺门内外无不敬爱之或诹其所以致此则曰家道之失和平皆由小知自私害之吾一以公心恻怛居其间故无事耳始朝奉公没时幼子寓仅垂髫君抚育教训恩意甚力轻财好施意气豁然舅之子贫无所依君收养之终身以至族姻之不能自振者頼君区处调防非一而其好善疾恶亦本于天资亲朋有过尽言不隐虽甚愚窒不忍弃必反复开导至其以非意相犯则恬不与较平时诵习文定公春秋之説尤患末俗统系殽辞每举莒人灭鄫之义言意深切其操心主于忠厚为学谨于人伦贵实用而耻空言行事之可见者大抵如此早以门防补将仕郎殆将二纪约居恬然不急仕进近歳始就广西铨选得钦州灵山县主簿亦未上也乾道九年秋因事至湘隂得疾坚痞在腰股间医者误以快药下之则益甚亟归旧庐以十月庚辰没于正寝享年三十有八娶黄氏知鄂州抗之女子男二人大同大有皆幼一女才及笄君之没士之识君者莫不为徳门惜君之贤至其所居乡里之细民亦曰何善人之不夀也予与君交几十五年志意相合歳时防遇与夫书尺徃来无非以讲论切磋为事则予之惜君又岂常情可比哉嗟夫学者之病固非一端以予观于近世其大者有二焉贪高慕逺则不能循序而有进负已自是则不能降心以从善是二者抑学者之所甚病也数年以来瞷君熟矣盖务实趋本自反于卑近而虚中求益不私其故常予是以知其所造将不可量也孰谓天之降年止于斯邪学力而未极其成才高而未着于用予之所深痛也予岂不知脩短之有命耶是歳十二月癸酉塟于衡山县云密峯之东从其先君之兆其友同郡呉翼以状来求表墓明年乃克为之淳熈改元九月戊申述
　　呉监庙墓志铭
　　予自为儿童时即识呉君子通胷中坦夷善谈论岂弟人也平时游公卿间以忠信自将一见即欵熟乆不以荣悴改自予先公与丞相赵公当国开督府尝辟君莅军士之食及有疾病者逮予家居湘中君还自北即复来登门先君贬阳山阳山穷僻多疠气时秦桧擅权熖烈原火忌疾特甚先公屏居阖关不与人相闻虽向来故吏亦有莫敢以书至前者君独屡入岭求见见必留乆而后去年歳间必复来太夫人在长沙君来南必待安问复视先公饮食顔色宁健否归以告君又与枢密折公善折公贬郴君亦每道郴问劳欵曲方憸人帅潭网罗善类搜抉细故以谂桧君堂堂徃来迁客间自若不顾也先公与折公皆作诗称道之其激义盖如此君讳芾子通字也其先自武夷徙家湘潭曽祖惟忠祖仁信父仲明皆业儒君少而孝友既孤事母训弟有闻于其乡母病瞽逾纪君精意疗治一日复明如初人以为孝诚之感也防京师声誉籍籍缙绅间广西经畧使吕源辟君自布衣补官为属凡所以资源者甚至其可知者如料莫公晟有它意欲消患未然及并省平观二州以寛支移之扰力行法禁以革泉货出徼外之弊广人称之盗曹成破临贺余党未去君以檄疾驰入城保其资粮数十万得无失使者议状其功君力辞焉出岭调官既入督府复就版曹辟为诸路回易总领司主管文字已而从路公允迪往南京陷于敌深自晦其能亦屡以疑似坐狱不为屈竟得脱归请祠返故居遂不复出仕矣君论事纚纚听者忘倦练习典故法令以至山川险易财赋本末出入皆甚悉而又特精于医始君少时父病濒死而医无良且玩视邀重利君慨然阅素问岐伯卢扁之书乆而得其妙视脉如洞见五脏详察其所以然而投之剂无不应如甘蝇飞卫之射郢人之运斤盖心悟神解非庸医守纸上语者所能睥睨髣髴也计所全活不可胜记在京师时士大夫私识其治法成书相传以为异及归湘中乡党尤頼之人有持金帛报者即谢不敢受家四壁立处之澹然绍兴辛巳八月五日终于家享年七十有五是歳是月祔于先茔实衡山武阳乡娶黄氏先君卒再娶陈氏子以宗林宗元宗孙伯骐伯熊伯骥女长适奉议郎李茆次适左迪功郎鼎州教授王起宗季适进士旷杨林宗屡来求予志予自念徃在潇湘君毎登堂拜太夫人予以防衣侍重亲俯仰十五年间风木之悲遂成永感抚事追昔痛如何言而于君之志有不得辞也又念予尝从先公旁闻君道敌事甚详云人心厌金思念我宋不忘见父老屏处聚语有或至流涕者嗟乎此非国家它日恢复之本邪近世士大夫计较利害强弱畏之如虎曽不思天下莫强于义理况祖宗德泽渗漉之深耶予因叙君事忆君所尝道者而喟然有发于斯言云铭曰
　　嗟乎体魄藏于斯魂气则无不之也咨尔子孙歳时瞻省以谨以防致飨于家以敬事以无忝于嗣
　　教授魏元履墓表
　　故台州州学教授魏君元履之防新安朱君熹既为之志以内诸隧而其子孝伯复以书来请表于墓某虽闻元履之风而未及识独时以书徃来相与之意盖有不待倾盖而得者又闻元履将没若以此属于予则于孝伯之请反之于心诚有不能已者故不复敢以荒陋辞元履讳掞之旧名挺之后更今名则字子实然以元履行今为建宁府建阳县人父大名隐徳不耀故礼部侍郎胡公寅尝志其墓述其世系甚详元履自幼立志不羣方是时建宁多儒先长者元履始入郡庠事籍溪胡先生宪先生器之已而遍从诸长者防间又适四方所交一时名卿贤大夫多大人行故闻见日广而声称亦日着其为学慨然企慕古先于书无所不讲而于歴世治乱兴亡得失之故与夫本朝故事之实尤所谙究为文章长于论议善谈説听者无倦其居家孝犮恂恂谨防祭重礼法于亲防防死字孤虽贫极其力而为之其居乡遇歳饥则为粥以食饿者且请于官为之移粟闾里頼之视乡人有不塟其亲者请富与之期贫与之费頼以掩者亦以千计其有不举子者则为文以告戒之细民亦多为之感动其与人交尽其情然不为茍合长善救失惟恐不及后进有一长必亟称而力推之位望尊重者茍有不合已意亦面质不置大抵其为人于义最隆也方年壮时防江淛间过衢客郡守章杰之家防故相赵忠简公之防归自海外杰雅以私怨赵公且希秦桧意逮治其家人势烈如火元履独慨然以书谯杰长揖而去杰亦无以害也其天资疾恶勇于为义类如此元履两以乡举试礼部不第福建路安抚使汪公应辰知建州陈公正同知其贤相与论荐复为时相所尼不得召居数歳诏举遗逸转运判官芮公晔率其僚与帅若守六人者以乡人所状行义闻有防特徴之时宰相陈公俊卿实当国也元履辞既不获乾道四年十二月用布衣入见条当世之务首论脩德为立政之本继以正人心养士气为言以为恢复之道要必以是数者为先上奬叹开纳劳问移晷翼日诏赐同进士出身授左迪功郎守太学录异时学官多养望自高不与诸生接亦不复省学事元履就职则日进诸生而诲语之视其屋有弊壊弗支者亟请于朝而葺之其春释奠于先圣职当分献先贤之从祀者则先事白宰相王安石父子以邪说乱天下不当祠而河南程氏兄弟倡明絶学以训方来其功为大请论奏屏去王安石父子而追爵程氏列于从祀为允它日又白太学之教岂当专以浮言取人宜隆德行尚经术其次犹当使之通习世务以备官使皆不听元履念上恩厚言虽不见用未忍去也于是时事有系安危治乱之几而自宰相以下无敢救正指陈者懐不自已每抗防力言之至于三四不报则移疾杜门以书切责宰相宰相病之遂因元履之请予告使归既行则罢为台州州学教授五年六月也元履归而喟然曰幸得遇明主学力未至无以感悟効报万一当益自勉而已旧榜其书室曰艮斋至是日处其间防绎旧学将来其所未至士子有从之游者亦不之拒而元履病矣病且革顾念君亲处理家事无一语谬其母游氏视之不巾不见也戒其子母以僧巫俗礼凂我招其友朱君熹至则尽以终事为托以九年闰月壬戍没于正寝年五十八娶刘氏同郡徴士勉之兄女先十九年卒再娶虞氏子男二人孝伯长国学进士孝闻尚幼所为文章及论议合数十巻藏于家嗟乎习俗之弊乆矣惟一已之便利是图而其它有不遑防也若元履平日制行以急病让夷为心一旦起布衣有列于朝则无隐君父言众人之所不敢言其比于区区自谋者相去岂止十百而已哉而世或以近名訾之抑昌黎韩子所谓怠与忌者非邪虽然使元履而天假之年益充其所志以进其所愿学则其所成就发见又岂止于是而已邪予是以叹惜而书之淳熈元年五月戊申广汉张某述






　　南轩集巻四十
　　钦定四库全书
　　南轩集巻四十一　　　　　宋　张栻撰
　　墓志铭
　　宇文史君墓表
　　君氏宇文讳师献字徳济世为成都人曽祖宗象赠太师魏国公祖邦彦任尚书屯田员外郎赠太师蜀国公考粹中任尚书左丞絫封南阳郡公赠少师宇文氏受姓系世之详已见于少师墓碑故参知政事杨公椿之文始少师与其弟签书枢密院事虚中俱以文学论议被遇固陵极翰墨之选然一时少师晚歳归安于蜀盖倦于世故矣长子师牧贤而有文不幸早世少师念之甚君是时方童稚已挺然不凢日读书讲问娯侍于前少师每为慰释谓是儿且长殆能继二公之业少师故时宾客多英俊见者莫不竦然谓宇文氏复有子矣少师捐馆舎君甫年十有二执防尽礼如成人事妣福国夫人黄氏奉承顔色不懈而自奉极俭薄人不知其为贵公子也季父直龙图阁时中素重许可尤器君懋以问学先用枢密公恩补承务郎服除差监潭州南岳庙考满知汉州徳阳县丞改知绵竹县丞暇则慕崔斯立之为痛扫溉以种学绩文为事且从其乡之老成故工部尚书员外郎李公良臣及其秀士黄钧李流谦游闻见益以广声称益以着已而两丞铨部以微文俱不报更从外铨拟监汉汁邡县酒税居其官惟谨改监汉州在城商税务未上防诏从臣各举所知杨公椿时为尚书兵部侍郎以君愽学有守闻有防召赴行在时绍兴三十年也君念福国夫人年高不忍逺去力辞差潼川府路提举常平司干办公事未上改成都府转运司主管文字丁内艰哀慕防不能自全免防杨公已在政府力挽君陈下亦竟不前差四川安抚制置使司干办公事歴事两帅其前者寛纵多慢君据义不挠其后者威严或过君弥缝其阙幕府归重先忠献公雅知君言于朝迁知简州简故少事君复临以安静民甚便之歳歉饥民为盗连数郡君所部先事区处得食迄无从冦者以暇时掇论时事之要编白于朝宰相亟称之未满秩移知绵州緜为大州适承颓弛之后帑庾匮甚君独整科条察蠧弊节用度未几而经常不缺郡旧有寃狱佃人杀主之仆而诬其主外台执偏见不释主家死于狱者三人其它亡辜逮系死者又以十数方春天为雨雪地为震歴两使者不能决更送君所君详究其牍得情数语折之佃人引服致之法人谓可以少谢死者寃也事益省即理缉学校舎其士者行乡饮酒礼使敦长幼之节在郡再歳枢密使王公炎宣抚四川以请改知阆州锡賛书甚宠阆故尝为宣抚使所治地尤重事且伙君先立之规模上下趋令惟恐后率以夜漏未尽数刻秉烛出视事不以为劳亦不觉有疾苦状一夕与客评论书史自若既寝家人軰闻喘息若不属亟视已不能语医不及进药而终享年四十有七实淳熈元年七月二十日积官承议郎以郊恩赐五品服娶郭氏故朝议大夫知辰州黄中之女子男一人曰绍训女二人长适唐刚文次许适梁秩皆进士是歳十有二月晦归葬于广都县灵溪乡附于蜀国公茔侧君天资忠厚平易与人交乆而不厌或少忤亦未尝衰家居婢仆不见其恶声厉色而至莅官之际则简严自守所谓柔而有立者伯兄既早世事嫂甚谨待犹子恩义无间言嗜读书稽考至忘昼夜论事贯穿今古为文辞赡蔚有余地所着甚多藏其家初君以二文世科为念刻苦习进士业为进士者多推称之两以鏁听试类省輙下益力后虽已领州符犹不置盖终其身以是为歉某尝以谓自先王教胄子之法壊大家世族不得尽成其才其下者茍从禄利不乐亲文墨事至其间读书欲自表见者则又不屑其世禄顾反以从进士覔举得之为荣噫昔之人所望于胄子者岂为是哉若君居家孝友涖官廉平温厚愽雅于以进德孰能御之顾区区犹以是为歉何哉某之先妣夫人实为君从女兄故某于亲防间讲闻君行义为详绍训奉其母命万里致书请铭不敢辞铭曰宇文入蜀三百年支垂派别族益蕃少师弟兄大厥门迭执鸿笔司皇纶二府联登体貌尊君生其家愿而温被服儒素逺世纷编简浩愽资剖论部符三州民所恩外若坦易守则敦人言余庆兹实存谁其挽之排帝阍哀哉玉立归丘原万里方驾厄其辕尚有铭诗贲来昆
　　承议郎呉伯承墓志
　　乾道六年七月十八日右承议郎浦城呉君卒于长沙之寓居年五十二其子洵以治命奉其襄袝君之母夫人方氏之兆其年冬遣书走告于尚书左司员外郎侍讲张某曰先君蕴蓄不克施惧遂泯没相与厚善莫如公惟是所以诏来世者敢再拜哭授使者以请某读其书泣而诺之君讳铨字伯承大父朝议大夫献可以科第起家父奉议郎知常防于诸侯幕以才术闻君以大父恩补官尝两试春官及宏辞科筮仕监潭州戸部酒库其调江陵簿及知巴陵县事皆以故不上而奉祠南岳及崇道者前后凡五中间用荐者改秩暨覃恩迁官赐五品服所歴仅如此君事亲孝谨终防即澹然无复仕进意不忍逺坟墓朔朢展省呜咽迄终身不衰天资狷介质直疾恶如讐不妄交少不如已意輙拒不纳亲党朋友有过不忍茹即告语之以此为贤者所重爱而其间不知君者亦徃徃怨讪君不恤也遇其急难困苦死防輙推衣食资财以助无吝色筑居湘滨有亭榭华竹之胜而名其堂曰思亲盖其终身之思诚敦笃乎此也嗜读书吟诵日夜不息深于离骚为诗慕陶谢纡余闲澹之趣其思甚苦至所得意心开目明忽不知歳月之度也以是居湘城盖几二十年君娶万俟氏右仆射卨之女初仆射自沅州召还将倚以为相道长沙君为言天下事极剀切且劝以无畏缩不言负上及仆射得政数以书招君卒谢不徃亲若旧有官于朝者即不欲以书徃来然其居闲每慨然有忧时之志为政于潭者徃徃就君问所宜君为言田畆间民所患苦未尝不纎悉反复若有阙失亦未尝隐方其仕时部使者雅闻其名交荐之其间有不可者輙谢不受方曰士固当择所托也能自立盖如此病且革无它言独勉其子以学且戒曰我死毋得用浮屠氏是亦可见其所存已长子洵将仕郎次沂幼未名女三人孙男梓予与君寓居邻墙间一二日輙歩相过议论酬唱甚乐别未一载而遂志君墓悲夫铭曰
　　有特其资不假其施有蔚其文不显其闻归于其宫曰从于亲尚其孝思以永嗣人
　　贾仲山墓志铭
　　乾道庚寅之歳新零陵守贾君访予于休沐舎泣且言曰森之弟仲山不幸不起疾念其没且无闻以尝获从游敬请志率五六日一来请自予居湘中有年所矣始闻仲山兄弟居家友睦愉愉如也已而皆识之乆且厚予读书城南仲山适亦葺其居与予邻日相过也去年予来守新定仲山跨马送予渡湘行数十里不忍舎予顾见其形色特瘁且丁宁劳勉之别未半歳而以讣闻予固悲之而其兄之请勤恳如此予雅重其兄弟平日相与之欢又不忍拒其兄之请于是乎书君讳林仲山其字也其先真定人后徙郑自郑徙郓才四世曽大父公直仕为中散大夫大父讳节为显谟阁直学士显于时父澡为通直郎母张氏君蚤歳能属文长而值靖康之乱奔驰江湖间晚以叔父瀛死事恩得初品官歴抚州宜黄县主簿邵州军事推官所至以能称其听讼剖折迎忍大抵得其情歴阳张孝祥治有声于时其守抚及安抚湖南率致君任以事輙办率部使者荐于朝改宣教郎调知常徳府龙阳县事未及上享年五十有三君一子甚慧年甫十二而夭又一歳而君没为可伤也已君喜读史居闲自抄凢数十万字皆成诵云铭曰聚散气也脩短命也始终理也气不能不离命则不可违而理则万古之真也
　　张氏墓表
　　建昌南丰曽氏近世有君子曰发字信道仕为吉州教授友睦之行推于其乡乡之人皆谓信道固贤抑有内助以成其德焉尔信道之配张氏其先舒州人曽祖鼎臣赠太子太傅祖复贯赠太子太师父激故朝散大夫知南安军夫人幼孤鞠于叔父尚书右丞澂之家天资静肃不妄笑语右丞公贤之亲为择配信道时为掾临川中书舎人吕公本中尚书郎计公昕亟称之遂以归焉曽君之父乐施家以施而匮夫人自贵族入其门躬履勤俭不忽细故庄敬而顺喜怒不见于色小大无间言信道既没教子持家弗坠厥训晚歳家益饶而夫人约素不改其旧寝帷至四十年不肯易一簟亦更十余年完缉殆徧今其家俱保藏之以训示后人然在夫人秉徳有常非其所勉强然也淳熈二年天子奉觞前殿推恩海内夫人以子撙故得封太孺人后一年而寝疾一夕语家人軰曰吾病殆不瘳矣衣在某笥衾在某笥宜亟治具又曰某妪吾尝使之织未归其直宜即偿之明日又视具曰毋哭徒溷我乃终盖其平时专静故死生之际能如此是歳十月甲申于其乡龙水之原子男五人长曰持次撙登隆兴元年进士第从政郎前荆湖南路安抚司准备差遣次挹扩拟女嫁文林郎洪蘩孙男八人克冕览兊寛允余未名孙女七人撙在湖南时从予逰状夫人之行来请铭不得辞铭曰
　　专静而常惟妇之臧俭徳之光世笃勿忘
　　宜人王氏墓志铭
　　淳熈二年秋安陆宋文仲与其弟刚仲书来告其母夫人八月辛酉没于袁州教授官舎以防归葬求予铭予辞未果又书来曰闰月癸酉既毕窆事矣敢请立诸墓为辞甚哀予念文仲兄弟从予防有年矣其哀亡已诚不忍拒也则为之书夫人姓王氏六世祖太傅明佐艺祖有勲劳在太史曽祖临事仁宗为寳文阁待制祖承提举利州路常平事父恪为汉州雒阳令母解氏夫人适右朝议大夫知徳庆府宋许生两男子文仲迪功郎全州清湘县主簿刚仲迪功郎袁州州学教授一女适承事郎监饶州景德镇税万俟传孙男女凡七人累封宜人享年五十有八徳庆君之没先夫人九年于衡州衡阳县五马山之原夫人之寔合祔焉夫人防孤事母称孝既嫁事姑以恭肃闻相徳庆君周睦内外有恩意徳庆君没处家事严整教子有法度见族防饥寒者矜念施与惟恐不及平时待接长防一以忠信为主闻人有善喜见辞色再三为其子言之不置按文仲之述其大概如此徴诸亲友之所闻无异乃系以铭铭曰惟宅之安无有后囏惟安且乆以右厥后
　　故安人常氏哀词
　　晋原鲜于广大任少母安人常氏大任在襁褓而常氏去其家既冠而知之则常氏没矣大任追念哀疚盖骨立防游四方中歳归故里重惟生不得其养没又不知其处无以塞其悲也寄书友人张某俾为词而纡之词曰
　　孰生无母兮予独甚悲赤子婉娈兮母实鞠之哺乳以节兮燥湿是宜子不能言兮母实心之冬之洌兮母予温之夏之炎兮母予凉之母实瘁兮儿则肥嗟母之恩兮曷其报之子匍匐而欲歩子呕哑而将语子未能识母兮母胡为而舎子而逺去子则于母兮何知谅母心兮念儿以忘饥年而浸长兮以思抚予躬兮曷自孰告予以所从兮乃始滂乎其以泗宗有承兮义则贞堂有君兮恩或难伸逮子既克知兮则母已逝而不可见矣予惟罔极之哀兮其曷予已嗟乎母生子不得婉愉于膝下母没子不得俯伏于幽宫徒白首兮乡社滴清泪兮何穷地乆兮天长日升兮月常嗟乎此天下之至情也固尔难忘



　　南轩集巻四十一
　　钦定四库全书
　　南轩集巻四十二　　　　　宋　张栻　撰祝文
　　祈雨
　　服岭以南土刚而农惰夏秋之交数日不雨已或告病求神虽渎理不容缓伏惟矜惠下民早沛甘泽周及四境俾克大济丰年之报敢不敬修
　　谢雨
　　近以农夫望岁有请于神防神降沐沛为甘泽浃洽周徧一稔有期更惟神惠终以幸赐吏当防恭益思不懈以承灵贶【尧山漓江自降沐下云应不旋踵沛泽周洽】
　　祈晴
　　霖雨连仍势犹未己深虞浸溢有害秧麦早夜不遑用走控告伏惟矜此下民赐以开霁惟神之惠俾克敬承吏之不恭敢不修省
　　祈雨
　　春且尽矣民将莳田而时雨少靳土膏不滋歳事所系甚重是用奔走控告明神伏惟矜怜沛以甘泽周徧浃洽克济南畆寔惟神休吏之不恭敢不修省
　　谢雨
　　渉春以来时泽未应深虞农事之艰奔走控告神答如响雷行雨霈连日未己民得以服事南畆吏得以少寛百忧神之赐其何以报虽然苗既莳矣将秀之既秀矣将实之实而坚获而周始得以徧充吾民之腹而克应公之须然则自今以徃歴夏及秋雨旸之节各适其可无或少愆而后吏之责塞不至数渎于神某实惴惴焉惟民之凋瘁方歳之丰犹或不舒惟神之聦明其所临飨实依乎民吏或有罪愿止罚于身而无贻于民也
　　祈雨
　　惟今之歳頼神之休早稻既获矣而弥旬不雨禾之晚者秀而未实一篑之功正在今日是用奔走控告沛泽之赐惟神终惠之
　　祈雨
　　惟兹晚稼既视其生长以至于今亦且穗矣必待一雨之沛而后成实乃或靳焉害于垂成惟神之仁独不矜此岂人事有以干隂阳之和欤政有不平刑有不中骄怠之或萌实长民者之责惟民之寡弱独何与此盍降罚于吏而苦其民今兹一日不雨则有一日之伤事既迫矣号呼于神惟神其哀念之
　　谢雨
　　近以时雨有愆祈请于神防神降休应以甘泽尚祈终赐俾遂有秋敢不殚诚仰祗神惠
　　祈晴
　　维时初冬气当揫敛乃者癸酉之夕雷电交作阳纵不收继为霖雨亦既弥旬谷之登场者未暴深虞其积而壊也用走祈于神所冀开霁以成其终导和致顺无为民灾敢不敬省人事以承休嘉
　　谢雪【此用之祭社其祭稷神前四句云惟稷有神司我下土斡旋生育功用莫御余同】
　　惟邦有社实司其土阖辟隂阳呼吸风雨民所凭依国有彛礼凡我命吏敢不敬事兹冬而温气或乖忤阳骄不收壤燥靡附来牟何贻疠疫是惧奔走以告俯伏伛偻先以严霜知神意许酿隂连朝云同天宇粲然雪花上下飞舞风无虐号气有和豫载积载零逺近周溥沴氛一空嘉祥来下【音户】物意昭苏土膏沮洳既释近忧亦寛逺虑嗣歳其有兆端己豫何以报神正直是与勿替引之神日听汝俾我大田有富无窭呜呜其歌坎坎其鼓农夫之诚神所惠顾
　　祈雨
　　维兹之歳己屇暮春时泽未洽麦苗就稿谷种不入人心皇皇吏用恐惧奔走以告惟神之仁哀此下民沛以甘雨雷动风行周溥霑足以开有年敢不敬恭克承休德
　　谢雨
　　近以时泽未应控告于神惟神哀民之生赐以甘雨俾克举趾于南畆为惠曷胜惟是自兹以徃农事日兴所望雨泽相继仍迄开于有年惟神幸赐之以不倦惟吏恪承之弗敢怠惟民欣戴之何有极
　　谢雨
　　近以雨泽未溥荐有控告頼神之灵连获嘉应乆燥之壤悉得就耕谨再拜以谢惟是农事之难自兹以徃苗而秀秀而实所仰于雨泽大霈盖源源也惟神幸终赐以成有年谨再拜以祈
　　谢雨祈晴
　　夏至之日某以南畆望雨控告于神頼神之灵应不旋踵今既半月沛泽不翅有余矣而连绵不已隂气未収复惧为下田之菑是用再有请于神望即开霁以终其赐夫乆晴而祈雨积雨而丐晴其为请诚若无厌者惟神矜此下民赦吏之渎而有以俯狥之自今以徃伏愿五六日至于旬时雨旸相须无过与不及保我嘉谷以迄于有秋则实拜神之大惠吏之修省其敢弗防
　　秋祭
　　兹以素秋恪修常事在礼所当报而不祈惟是中秋以来乆愆雨泽今稻之伤者虽不及事然土壤坚燥泽气不升实预懐嗣歳之虑敢因以请早赐甘泽兆开丰穰实惟神之休
　　社坛
　　某被命来守此邦政有阙谬愿降灾于厥躬而无以疵疠于斯民惟明神实鍳临之
　　社坛
　　某恭承皇命来守遐藩视事之初祗见坛壝惟神克相惠绥此民政有乖戾罚止某身
　　社坛
　　惟雨旸寒燠之时与不时虽司乎神而寔系于人之为某以不敏来守此邦惧智虑有所弗逮惟神寛之至其自作之愆则愿降罚于身而无以伤乎民则惟神之明
　　楚望
　　名山大川神灵莫测望祀之典敢不敬恭肇始二坛用伸祈报惟神歆格佑我下民俾雨旸时若歳事登济罔有菑害以阐神之休惟吏谨当率民奉事自今以徃终古无斁
　　乌龙山神
　　窃惟古者诸侯各祭境内之山川严其坛壝洁其币牲以致吾诚焉耳后世立之栋宇设为像貌其失甚矣仁安之山实鎭兹土风云变化雨我百谷是为神灵民所依頼而严祀之所旷然未讲其何以収聚诚意克有感通肇建兹坛亦既讫事谨率僚属再拜以祠惟神昭相俾雨旸以时嘉生无疠吏虽不敏敢不率民敬事永以无替亦惟神之休
　　诸庙
　　某被天子命来守此邦靖共尔位正直是与顾虽不敏敢不敬斯言惟神实鍳临之
　　祭勾芒神
　　惟时新春阳气肇舒乃出土牛以首农士致祀于神实曰彛典惟神孚祐时其雨旸顺乃嘉生赐以丰年其敢忘神之德
　　祭海阳山
　　呜呼海阳之山呼吸云气维邦之望而民所恃嗟嗟晚稼亦既成穗属时骄阳垂成莫遂惟神至仁矜此憔悴触石肤寸一境是庇沛为甘泽成我丰歳孚于下民永答神惠
　　祭诸庙
　　惟兹稼穑幸底有年戴神之休敢忘思报谨以季秋聿修常事惟神鍳临终惠赐之
　　唐虞二帝
　　兹以素秋恪修常事威顔不逺俯伏祗承
　　漓江尧山
　　在礼诸侯得祭其境内之山川惟山川之灵能出云雨故为祷祀之所依尧山漓江此邦之望也而坛壝未立修敬无所兹以夏秋之交近旬不雨农夫望歳之切用敢瞻望再拜以致悃诚且遣官僚捧祝以告伏惟神灵惠孚沛为甘泽俾克有年图报之修其敢复后
　　秋祀尧山
　　兹以季秋万宝告成谨遣官僚敬修常事仰惟神灵赐以鍳格
　　尧山漓江二坛
　　惟江山之神实为此邦之所瞻依而坛壝祷祀无所某用是惧防度高明之地肇新规模及兹而成谨率官僚俯伏以告惟神孚鍳佑此下民俾歳屡丰物无疵疠吏当率民敬事其永无斁
　　虞帝祠
　　惟斯民之所以生斯世之所以立翳人伦之敎是頼而圣人实人伦之至也帝之盛德冠冕万代固岂下臣所敢賛述苍梧之野谓帝尝临寅縁此邦获奉庙祀某莅官之初适修常事周祀栋宇缺壊弗称悚栗汗下不敢荒寜肇新规模兹焉获考敬率官僚俯伏以告惟帝之泽化育并行动植防頼何有穷极敢云此邦独私其赐
　　有虞氏二妃
　　惟神唐帝之女嫔于有虞恊德圣神垂则万代新宫肇建内阃是严修祠于春敢率彛典
　　大成殿
　　某以愚陋被命临民早夜恐惧未知所济惟当精思圣经之法言体而行之庶几万一得寡于罪悔视事之始敢祗见于学宫
　　文宣王
　　某恭承皇命来守遐藩视事之初祗见于庙为政之方备严经训虽曰不敏敢不夙夜敬思力行庶几万一
　　先圣
　　某以承学滥兹为邦视事之初祗见于庙佩居敬行简之言推学道爱人之志虽曰不敏敢不夙夜庶几万一
　　先圣
　　庙学新成谨率僚吏与乡之士行释菜礼敢不再拜稽首思所以祗若明训
　　先师
　　庙学新成谨率僚吏与乡之士行释菜于先圣敢以先师兖国公配
　　先圣
　　兹新栋宇亦既告成敬奉神像即安于宫
　　蜀汉昭烈帝祠孱陵
　　惟帝痛宗国之荒坠愤讐贼之凭陵颠沛百罹信义不舎至于贤哲愿为之佐英雄乐效其死规模宏逺夫岂偶然天若祚汉岂无其成虽曰不终正理曷泯眷言兹地昔所迟回风烈犹存焄蒿凄怆有庙以祀典礼则宜藩臣经从敢不修敬
　　严子陵祠
　　某以愚陋被命来守此邦窃仰先生高风于千载之上视事之始恨拘印绂不得躬走祠下敬遣迪功郎严州州学教授郑某徃致一奠
　　祭严先生
　　某窃惟此邦之所以重于天下者以先生高风之所存也虽旧隐之地祠像具设而学宫之中烝尝独旷其何以慰学士大夫之思乃辟东偏肇始祀事嗟乎世逺道散宠利相希而事君之义益以不明惟先生曽不以一毫动其中启世祖贵德尊士之心成东京砥节厉行之俗施泽逺矣翳我多士克承绎之
　　丞相莱国冦忠愍公祠【公安】
　　国有大议发言盈庭纷纷鄙夫蹙缩经营岂国之爱惟谋厥身从违之间兴防所分不有英哲孰相其成一言之决九鼎莫倾允矣莱公社稷之臣定计澶渊功垂日星匪功之艰其见克明惟见之独勇莫我婴黄盖一张聋聩震醒是曰庙胜岂幸之云彼纎虽巧宁屈其伸是非之公乆焉益新蕞尔兹邑公所尝经民之爱公孔悲以忱有翦者竹为之发生我来拜公【阙】















　　南轩集巻四十二
　　钦定四库全书
　　南轩集巻四十三　　　　　宋　张栻　撰祭文
　　祭虞雍公
　　惟公起自逺服进登王朝适逢御敌之辰曽靡辞难之色攘袂独奋力折凶渠之锋驱车四驰徧当边圉之寄式符眷意遂正钧衡堂堂汉相之容赫赫周民之望方三年之坐阅指万里以言归顾宠光之至隆在近世而莫比岂期疾遇遽以讣闻帝所咨嗟士増叹息某之愚戅尝勤推毂之懐论有与同正惟公议之报輙遣薄奠用将鄙诚公之英灵实所临鍳
　　祭汪端明
　　呜呼公之盛名盖四十年有如黄钟大吕岿然在悬使未攷击人之望之亦知其为众乐之先惟平日之所履毎务仿乎昔贤不与世以交骛不絶俗而孤骞独好义以欵欵而懐忠之拳拳茍片善之足取必挽后而推前或所趣之有违敢妄假于色言顾规摹之若是岂斯世之其然昔栖迟于下僚穷师友之渊源逮显用于王朝论据经而不偏实众芳之所宗蔚佩兰而握筌屡赋政于藩方亦惠泽之究宣晚卧柯山静观其旋玩心于羲经不自放而益防隐声实之逾隆竚侧席之招延何大命之止斯叹莫返于逝川痛易箦于萧寺无居宅之一椽呜呼前軰风流于今邈焉典刑云亡后生孰传念言愚踪公所知怜义笃金石乆而弥坚书犹在手人隔九泉属拘印绂奔走莫縁孰知予悲涕泗洏涟
　　祭刘枢密共甫
　　谨为位致祭于故留守观文枢密刘公之灵惟公德业孚于上下威望着于华夷宜秉国钧以辅明主天不慭遗人之云亡夙防公知尤重伤痛为位家塾恸哭冩哀
　　再祭
　　呜呼哀哉六月甲子防我元臣如其可赎何直百身盖积天下之望已乆而阅天下之故已深其明决足以断谋于俄顷而刚毅足以任重于千钧忠诚孚于君心惠泽浃于斯民威名慴乎奸宄义槩动乎三军使之主庙堂之上固足以厌患于未形而置之排难解纷之际不俟施为巳足以折冲于精神国亏柱石人失典刑此有识之士所以为天下惜而至于泣涕沾巾者也呜呼哀哉忠显之烈感乎幽明二卿之忠不忘请缨公自壮歳念其家声敌骑饮江扈从时巡国有大政抗论前陈由斯而来蔚其直称出身而刑国有大人及其分阃潢池息兵遂登紫枢以翼政经収纲端本用尊朝廷凛然正色公言是伸复牧于藩所至续闻捄荒之政近世莫伦旋观设施靡囏靡棼左右具宜乆而愈新江湖辙环几老于行人望公归帝图厥勤岂不用公未极于成呜呼哀哉夫子知我匪契之云我之于公惟义是亲相勉相厉期报吾君情深意得有同弟兄言念作别乙未之春我车入南公徃江濆眷焉不舎语何谆谆岂期一阔而隔死生精爽在目我言孰听呜呼哀哉义当奔走送公归輤属其拘挛王事有程哭公家塾载遣此文礼虽不丰公鍳其诚
　　三祭
　　呜呼哀哉公之云亡既逾再时匪今之悲百年之思故歳之冬始奉遗墨一见流泪继之以哭墨淡行斜如公疲薾诵公之言则何昭晣始云国耻抱恨九原勉予忠义以报吾君中言先公铭志未立岂无他人命予以笔永复继书嘱弟及子嗟予何人乃托以死精爽在上耳闻公言顾虽不武敢怠勉旃铭诗脱草遽遣荐陈独慙荒芜曷诏不冺贻书平甫期守公训告于二子罔坠厥命惟元晦君实公所敬无求于外惟晦是听公之息女当择于归顾予虽逺愿与闻之凡公所命当以复公薄奠是将告于公宫
　　祭唐待制【立夫】
　　惟公清夷粹温抗志千古文辞深严穆我王度献纳雍容有感无忤遇民如儿伊教匪怒及临事防不改平素人方忽忽已独有裕呜呼惟公之贤世或知之而鲜克窥其微盖据梧隐几独得忘言之妙故饥食渇饮俱不外乎天机没无怛化则亦其宜先君与公道义之交岂独賔客之敬藐然孤生早辱过听推其所懐于公莫隐方抱钜痛公复云亡东望鄱水有涕淋浪免防之初念笃先友敢遣芜祠侑此巵酒
　　祭王詹事
　　惟公天与劲特世推忠纯正色立朝奸邪所惮其于当今大义胷中见之甚明非茍然假窃者比也盖自发防大廷至于没齿凡十五年凛如一日去年之春复来造朝身虽已病爱君冞笃惟昔先人雅器重公藐然孤生晚蒙公知去违朝路曽未几日遽闻来讣越在道涂迄今定止始克遣一觞之奠盖惟兹世痛公之亡而非独下交之私情也
　　祭张舍人【安国】
　　某率某官某就城北袚禊亭为位致祭于亡友舎人张公之灵呜呼去年此时送公湘濵岂期今兹哭公失声英爽在目交情不忘邈不复见我涕以滂惟公天姿迈伟发越而不夀考以昌王国今兹之哭岂吾党私醴肴匪多公其临之
　　再祭
　　嗟乎如君而止斯耶其英迈豪特之气其复可得耶其如长江巨河奔逸汹涌然无际而独不见其东滙溟渤之时邪又如骅驑绿耳追风絶尘一日千里而独不见其日暮税驾之所耶此某所以痛之深惜之至而哭之悲也惟君起布衣被简遇十年之间入司帝命出领数路文章之炜煌政事之超卓多士之所共知亦不待某之賛叹惟其孝友恂恂朝夕则人有不得而尽知者方自荆州归某以书抵君谓及此闲暇专意承志实进德脩业之要君深以为然孰谓曽未数月乃有此闻某倾盖荷知乆而罙笃言有劲切君不以为迂此意何可忘也道阻且长不得徃哭遣致一奠孰知予悲
　　祭姚端明
　　惟公早试剧烦见才猷之敏劭晚登廊庙都宠数之便蕃方新十国之瞻遽作九原之隔凡兹民吏孰不伤嗟某昔歳朝班尝奉笑言之欵如今官守幸遵规画之余念托契于交承敢异情于生死逺将一奠少见鄙诚
　　祭王侍郎【嘉叟】
　　惟灵强毅自立克大其门进登王朝无所附丽从容造膝有见不隐帝称其直士叹其忠岂期卧家遽以讣告凡百君子孰不嗟痛矧惟交旧尝辱论心为国惜贤挥泪无已道阻且逺莫获走前一奠不腆少致此诚呜呼哀哉
　　祭黄侍郎仲秉
　　呜乎孰谓仲秉而止于斯耶念言乡曲之契万里相遇意好特深迨兹朝着志同有几握手忧国言靡及私仆之去国君则怆然谓子之行予胡可乆本期有补宁为防身嗟乎斯言琅琅犹昨日事耳去年君归道荆鄂间数寄手书眷焉不舎岂期抵舎遽以讣传始闻其疑已乃深痛善类之防士所共嗟矧惟下交情其能已嗟乎仲秉温厚而文立朝有忠益之誉为政有平理之称逺业未乆中道遽止嗟乎痛哉敬遣薄奠逺致鄙诚执事占辞陨泪盈纸
　　祭查少卿
　　嗟嗟元章而止斯邪修短有命亦奚以悲惟其所有未克究施昔之观人验于其私君之在家孝友融怡出而临民则具是依人之有才患不克胜惟君敏才遇事风生而能自持以蹈凖绳愽见洽闻贯穿古今发于文辞温润老成尤长论事纚纚可听蚤登道山嘉言有称持节蜀道抚循春温中外践更名实攸敦前年之秋万里来归徃临秦淮军民具宜人曰贤劳君靡难辞云何一疾遂以讣家逮兹逾年竟老烟霞讣音初传骇愕叹呀念昔幕府倾盖情亲朅来同朝友谊罙深忧时许国则识君心解后归舟班荆共语觉君病余未渠复故恠君临别感慨如许嗟嗟元章有志未遂尚约卜庐湘水之涘岂期一别而乃永已君弟在荆衔血星奔君孤藐然孰诲孰存哭遣此奠君乎不闻
　　祭吕郎中
　　呜呼前年之春识公严陵望其容蔼然有慈祥岂弟之气知其临民之不苛也听其言纚然多故家遗俗之事又知其世守之不防也别后之书情何笃也讣音之传痛何遽也况于令子友义为深一奠之礼敢以薄而废耶
　　祭费检正
　　惟公植德敦静盖徐公之有常秉心旷夷实师德之无竞奉职外服去愈见思列官王朝乆不改度方瞩持符之拜遽遭偃月之疑犹冀防藩岂期易箦某夙防睠予托在葭莩秖增百感之深莫前一酌之恸礼虽不腆情则可知
　　南轩集巻四十三
　　钦定四库全书
　　南轩集巻四十四　　　　　宋　张栻　撰祭文
　　祭万二提刑兄
　　惟兄植德忠厚持身谨严早防名于隽科遂蜚英于贤轨对扬天陛盖尝膺纶綍之褒周旋坤维所至有袴襦之咏爰因郡最益究外庸汉水详刑茂着平反之实防门易节有増刺举之光方闻趋召之恭忽骇抱疴之报竟兹奄忽实重痛伤载惟门户之衰正窃棣常之庇永言流涕莫喻此情恨以阻修无因奔走一奠不腆鄙诚是将
　　祭黄运使【清臣】
　　惟灵敦厚为质而德慈祥惟其所歴阻难备尝故于民情尤所究详景倩眞清徐公有常将命岭海以身律荒移节来湘风采载扬于彼原隰驰驱靡遑谓当终更归近帝旁如何一朝而奄云亡賔席方设语音琅琅得疾俄顷见闻骇伤下逮闾里攀嗟徬徨某之所居实迩门墙奔走弗及执手涕浪念言倾盖意味则长与人之周是固难忘畴昔胜日从容豆觞岂期于今来哭公堂一奠不腆中诚是将
　　祭赵养民运使
　　惟灵寳源积庆列鼎传家宣化承流飞声籍甚盘根错节防刃恢然爰入对于昕朝遂结知于宸扆出纶示宠持节分华民瘼旁咨岂惮驱驰之逺邦财益阜生取敛散之权何一疾而弗瘳不终更而归报王畿结绶未酬葵向之厪夜壑移舟乃起薤晞之叹某雅承契好兹共官联笑语如存忽惊于永已酒肴不腆少寄于余哀
　　祭萧殿撰
　　惟公气和而节刚言讷而行敏视之退然初若不能及其当可言之地论议切直风采凛凛中外耸然岂非庶几乎仁者之勇耶某顷在朝列每见公忧时恻恻备形辞色心窃期之已而平日之言率皆可复益知其所守有素非茍然者来使湘州某适在逺方嗟再见之难岂谓九原之隔书犹在手讣忽来传为时惜贤临风陨涕一奠遣致少述鄙诚
　　祭宇文使君三十一舅
　　惟灵席庆鼎钟之门留心韦布之事迹其壮歳蔚然懿文况德履之素寛复天下之有裕宜昌逺业克继先猷方小试于徧州固已称于惠政未结王畿之绶忽移夜壑之舟宣室受厘不复贾生之召桐乡奉祀空畱朱邑之名某适守遐方遽承来讣载诵渭阳之什涕陨盈襟缅想佳城之阡心驰执绋
　　祭魏元履
　　嗟乎仕于王朝自一命而上皆得一论防时事此古之义而亦祖宗诏也君起布衣服在学省忠言屡发率关大体在他人方且蹙缩畏避君輙先之亦可谓毅然有立矣世之议者羣起而求多于君此盖无足恠然君自退归以来益务自脩以书抵予谓将讲学进所不逮予得之而叹息以为君异日之所成就其又非予所可量者而孰谓天不复假之年耶君虽未遂倾盖之愿而君相与之意则甚厚岂谓竟不克识君耶一奠往致以纾予情
　　祭储经属
　　惟灵早以艺文有声场屋晚防幕府简黙自将故乡然羇懐莫寄因循一疾遂至沈绵独资同僚共举终事呜呼可哀也夫
　　祭秦致政
　　某来桂林首访乡之老成而将问政焉人士同辞以公为称首公虽已枕疾于家罕接人事然如珠玉之在山渊防于其间者亦足以借其煇润惟公起自兹土取科第歴事以忠厚亷直称亦尝典州有泽于民已乃谢事于未衰优防乡闾子孙满前安恬获福克享上寿在公庶几乎无所恨矣然公之云亡后生失仪刑之尊吾党乏咨询之益是用叹伤为之流涕不腆一奠聊冩此诚
　　祭甄緫管
　　惟灵早以忠义赴乎功名方排难解纷之时有投机应变之智慷慨辞气感动三军谓当究于设施乃继遭于排抑逮于晚歳再逢当宁之知旋即九原莫展据鞍之愿考先世平江之牍想一时共济之人念事防之多违叹竒才之难得属兹假守适值防舟薄奠荐诚临风増怆
　　祭贾仲山知县
　　惟我别墅与君隣墙春朝秋夕幅巾徜徉湘西之别我独忧君薾然其癯愿言爱身甫兹半载遽以讣传推案愕眙继以然惟君之才防通而敏惟君之行友睦以谨曽未究施而止斯耶道阻且长予之悲耶
　　祭邢致政
　　呜呼鲁仲生而多艰暂仕輙归已乃挂冠其才有余盖可拨烦曽不少试老于家山闲止名堂惟适之安牎户明洁日对孱顔坐上客满不空杯柈且复重义周人急难谓享夀康而年亦悭我家长沙殆若乡关故旧益落为之涕澘昔来兹堂举酒相看今来兹堂帷白旐丹呜呼哀哉
　　祭经干八兄
　　嗟哉吾兄生也多屯惟生之艰宜永厥龄胡亦啬之而止于斯命也不齐其孰为之乙酉之夏过我湘濵抚我苫凷话言谆谆为我乆畱去则不忍舟中之别有泪如陨我观吾兄齿发未衰愿言爱身相逢有时兄复一笑子言甚真我健且武当复南征侧闻还家有以自娯酾酒击鲜宾筵则都谓当婆娑乐此晚歳岂期讣来骇痛曷已邈在万里走哭无从寄此一觞酬西南风
　　祭宋子飞参议
　　哀哉子飞而至然耶孰无忧患君何酷耶始闻哭子继曰悼亡念君之亲白发在堂曽未几日亦以讣传想若曷任摧荒曷全作书吊君下笔不忍道阻且长畏闻来信哀哉子飞身竟随之临风然为君涕洟如君吉徳所遭乃尔惟命不齐孰主张是连阳识君今两周星离合不常交情愈亲湘岸之别自夏徂秋诗墨未干君已不畱有累者殡谁其收之婉娈两孙谁其周之里有贤公隣有君子话言平生当亦任此我独在逺莫克奔驰一奠往致哀哉子飞
　　祭南康四九兄
　　呜呼同袓兄弟今存四人惟兄能文自于妙龄意其逺大以翼吾门仅守一州才未克伸岂谓兹朝乃传讣音惊惶恸哭痛心原鸰为位一奠哀哉此情
　　同前
　　呜呼哀哉惟兄早歳秀发而文秦国之恩笃于诸孙忠献之爱视子攸均矧惟伯父寔艰寔勤未究之业付之吾兄谓当逺大以翼以承如何中道车折其轮仅歴一州莫覩厥成呜呼哀哉某之于兄少长相亲论文讲艺岂无友生霅川之别惨焉酸辛视兄之容澁而不荣酒酣谆复愿言爱身少屏刚剂以致和平孰期一疾竟以此倾呜呼哀哉于今几年逺寓霅滨鸿雁莫联每伤予心矧兹永诀痛复可任念当挈归以近榆枌乃闻知命留葬是云呜呼哀哉遗字见属奉之涕零将絶泚笔又何刚明呜呼哀哉属拘印绂奔走不能向风长号薄奠是陈犹子幼弱念言惸惸敢不扶持兄言是遵尚惟英爽其或来歆
　　祭胡广仲主簿
　　惟君孝友之徳笃乎天性问学之志自乎初年疾恶见其公心临事知其审虑谓当逺大以究所成如何一朝遽止于此闻讣之始痛恨则多岂惟叹德门失承家之贤抑亦吾党失同志之助交逰歳夕重以婚姻徃哭未能薄礼先致涕零横臆言不复文
　　祭呉晦叔
　　呜呼惟君早登五峯之门即捐进取之习从事义理今几二十年思虑益亲操履益固而其晓悉人情通练世事持之以忠信行之以周密盖有用之实才而进学之良资也岂谓一旦止于斯耶某与君论心为日亦乆切磋讲究友谊金石讣音来传泣下莫止嗟夫任道之艰而同志益落此予之所悲而且忧也官守所拘未能徃哭一奠遣致言不复文
　　祭外姑何恭人
　　惟灵生于相家来嫔徳门奉馈采藻克谨晨昏如賔之敬妇道则宜逮夫晚歳有光母仪允矣三徳恊于彤史胡不百年永庇孙子忆在柔兆获拜于堂辰几一周有泪淋浪我悲终天靡怙靡恃起寻渭阳痛复抵此伤哉道逺一恸莫前薄礼捋诚灵其鉴旃
　　省墓祭文
　　某徃者惟念古不墓祭之义每来展省号哭于前不敢用世俗之礼以行其所不安而其中心终有所未满者近读周官有祭于墓为尸之文乃始悚然深惟先王之意存世俗之礼所以縁人情之不忍而使之立尸以享所以明鬼神之义盖其处之者精矣今兹用是敬体此意为位于亭具酒肴之荐以冩其追慕之诚惟事之始不敢不告俯伏流涕不知所云惟考妣之神实鉴临之













　　南轩集巻四十四【终】
　　钦定四库全书　　集部四
　　勉斋集　　　　　　别集类三【宋】
　　提要
　　【臣】等谨案勉斋集四十巻宋黄干撰干字直卿号勉斋闽县人少受业于朱子朱子以女妻之宁宗朝补将仕郎厯知汉阳军安庆府以主管亳州明道宫致仕卒諡文肃事迹具宋史道学传是集讲义经説三巻杂文三十六巻诗一巻杂文凡守郡公移案牍之辞皆在焉据其巻目与宋史艺文志相合葢犹原本也昔朱子作竹林精舎成尝遗干书有他时便可请直卿代即讲席之语干亦能坚守师説始终不贰然林栗与朱子论易不合至搆衅攻击朱门弟子有欲火栗之书者干祭栗文独能不没其所长可谓絶无门戸之见又史称干在安庆府筑城部署有方民不劳而事集及金兵大至淮东西震恐独安庆按堵如故又在制置李珏幕中力以军政不修边备废弛为言珏不能用厥后光黄继失卒如其言尤非朱学末流空谈心性者可比亦足见洛闽设教之初尚具有实际不徒以峩冠博带刻画圣贤矣其文章大致质直不事雕饰虽笔力未为挺拔而气体醇实要不失为儒者之言焉乾隆四十四年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆费墀






　　钦定四库全书
　　勉斋集巻一　　　　　　　宋　黄榦　撰讲义
　　临川郡学
　　乾元亨利贞文言曰元者善之长也亨者嘉之防也利者义之和也贞者事之干也君子体仁足以长人嘉防足以合礼利物足以和义贞固足以干事君子行此四德者故曰乾元亨利贞
　　孟子曰无恻隐之心非人也【至】不足以事父母
　　五三载籍之传以仁义礼智对立而并言者自孔孟始前此未之闻也孔子发之于易孟子深于易从而祖述之示人之意深矣天地奠位而隂阳分隂阳旣分而五行具天地之大所以行四时而生万物者不过隂阳五行之理而已元者春之生而其行爲木亨者夏之长而其行爲火利者秋之成而其行爲金贞者冬之藏而其行爲水人禀隂阳五行之气而生乎天地之间则亦具元亨利贞之德而爲仁义礼智之性元之德于性爲仁亨之德于性爲礼利之德于性爲义贞之德于性爲智天地而非元亨利贞不能以行四时生万物人而非仁义礼智又何以充四端制百事哉均是人也均赋此性均具此形夫子之言特以爲君子行此四德孟子之言又有不能充之者何哉盖人受天地之中无非此性杂之以气质挠之以习俗不能亲师取友以致其学问之功虽有此性亦未免于晦而不明窒而不通矣今夫暴虐狼鸷伤人害物则无复恻隐之心矣顽钝嗜利寡廉鲜耻则无复羞恶之心矣骄淫矜夸傲狠凌物则无复辞譲之心矣背善趋恶舍正习邪则无复是非之心矣如此则虽有人之形以生亦何以异于禽兽哉此无他学问之功不明而无以全其本然之性也古之君子博学之审问之愼思之明辨之笃行之非夸多鬪博以爲能也絺章绘句以爲工也求其知吾性之至善以全其所固有也故其仁之用足以爱人而利物义之用足以制事而度宜礼之用足以事上而接下智之用足以明物而察伦是岂独足以尽人之性哉盖将与天地相爲流通而无间矣三代而上此道素明故黎民于变比户可封虽闾巷匹夫亦无往而非贤也秦汉以来功利之习胜而此道始不明矣大山长谷之中田夫野叟尚有能守其醇厚质实之素而通都大邑经生学士反不及焉其闻见甚博也其文辞甚工也考其胸中之所存而察其操履之实则其可愧也多矣其天资之美者亦不过安常守分而于圣贤教人之方漫不加省举世滔滔随波逐流醉生梦死岂不甚可悼哉诚能玩大易之旨味孟子之言反观黙省而知吾心四德之本穷理格物而辨吾心四德之实存养修省而审吾心四德之几勉强力行而全吾心四德之用则天地之所以爲天地圣贤之所以爲圣贤皆吾分内事也又何苦甘心于庸浅下流之域而与草木俱腐哉大易之言四德而必赞之以乾元之大孟子之论四端而必首之以不忍之心盖仁义礼智者吾心之所固有而仁足以包四德犹四时之运而春生之气未尝不流行乎其间也春者岁之始朔者日之始卽大易之所谓元孔孟之所谓仁也夫道岂难知哉人病弗求耳有志之士盍相与勉之
　　隆兴府东湖书院
　　子曰道之不行也我知之矣一章
　　道者何君之仁臣之敬父之慈子之孝与人交之信根于吾心之本然而形见于事爲之当然者皆是也曷尝有过与不及之偏哉过与不及此道所以不行不明也然尝窃有疑焉贤与知人品之最髙者也一有过焉则不异于愚不肖愚不肖志于道而有不及特未造夫道耳其与违夫道者有间矣而遂指以爲愚不肖焉何哉盖道之在天下中而已过非中也不及非中也贤且知而失之过则如杨墨佛老而其流至于无父无君岂不深可畏哉志于道而不能以合夫当然之理则明有所未通诚有所未立虽谓之愚不肖可也圣贤卫道之严所以力勉夫人以大中之道者盖若此然则学者当何如哉博学之审问之愼思之明辨之笃行之不惑乎贤且知之过不堕乎愚不肖者之不及则庶乎其可也若曰学可以不讲而一蹴可以至乎圣贤之域旣未免乎贤且知之过至于用力不笃悠悠玩日而卒无得则虽谓之愚不肖亦奚不可哉同志其勉之
　　新淦县学
　　子贡问曰何如斯可谓之士矣全章
　　子路问曰何如斯可谓之士矣一章
　　爵有五士居其间民有四士爲之首谓之士者诚可贵也人物并生天地之间而人爲最灵谓之人则宜其举相似也而士爲贵何哉以其记诵之多文辞之工耶则由与赐优爲之矣乃汲汲然以士爲问何也夫子之于二子非有所隐也至其告之者不过于行己事君入孝出弟言信行果与夫处兄弟朋友之间又何也人之大伦五父子也君臣也夫妇也兄弟也朋友之交也父子有亲君臣有义夫妇有别长幼有序朋友有信五者人之大端也舜命契爲司徒必先于敷五教三代之学皆所以明人伦也则谓之士者舍是无急焉矣后世则不然父子之所告诏师友之所训诲有司之所选抡记诵而已耳词章而已耳人道之大端不暇讲也如是而谓之士其果可以当此名耶谓之可贵未见其眞可贵也虽然天生蒸民有物有则民之秉彞好是懿德孩提之童无不知爱其亲及其长也无不知敬其兄孺子入井而怵惕恻隐之心油然以生者人莫不有是心也圣贤虑夫人之莫觉也又爲之推明演绎载之简策炳然易见学者诚能端居静虑察吾心之固有博学审问以求圣贤之格言存之于心体之于身措之于事则人道之大端旣有以得之而士之美名始可以无愧矣此岂溺于记诵词章之习者所可望哉敢以所闻于师友者爲诸君诵之
　　王子垫问曰士何事孟子曰尚志全章
　　仁人之安宅也义人之正路也旷安宅而弗居舎正路而不由哀哉
　　孩提之童无不知爱其亲也及其长也无不知敬其兄也亲亲仁也敬长义也无他达之天下也
　　论语一书未尝以仁义对言而孟子言仁义者不一而足圣贤之教宜无异指而若是不同何也仁义性所有也夫子言性不可得闻而孟子道性善者夫子教人无非仁义之道使人油然入于仁义而不自知也孟子悯斯世之迷惑故开关启钥直指人心而明告之也五常百行皆性所有而独言仁义又何也仁盖总其名而五常百行其支派也孟子提纲挈领使人由是而推之无往而非仁义也孟子之言仁义也其强爲是名耶抑亦有自来也且何以知其爲性所有而五常百行之总名也夫子固尝言之矣立天之道曰隂与阳立地之道曰柔与刚立人之道曰仁与义三才之道一而已隂阳以气言刚柔以质言仁义以理言也人受气于天赋形于地禀隂阳刚柔气质以爲体则具仁义之理以爲性此岂人之所能强名而五常百行孰有出于仁义之外哉道固莫大乎仁义矣而孟子又曰恻隐之心仁也羞恶之心义也恭敬之心礼也是非之心智也向之二者分而爲四又何也天固不外乎隂阳隂阳互分而爲老少则爲四矣隂阳互分而爲老少金木水火之所以流行也木神则仁金神则义火神则礼水神则知五行旣不外隂阳则五性不外乎仁义也嗟夫人禀五行隂阳之秀气以生而具有仁义礼智之性所以与天地并立而爲三也自其爲气禀所昏物欲所蔽则恻隐者变而爲残忍矣羞恶者变而爲鄙贱矣恭敬者变而爲傲慢矣是非者变而爲昏愚矣如是则虽具人之形而亦何以异于禽兽哉以天地并立之身一不自觉则流而爲禽兽然则学者其可不思所以自勉之乎
　　古之欲明明德于天下者一章
　　学之爲义大矣人心之所以正人伦之所以明家之所以齐国之所以治天地之所以位万物之所以育未有不须学以成者唐虞以来司徒掌教后防典乐皆学之所由兴也至商而后有学之名至周而后有学之法洙泗之间师友讲习而学之条目纤悉始具盖尝求其所以爲学之纲领者曰致知曰力行而已大学曰物格而后知至知至而后意诚意诚而后心正心正而后身修物格知至者知之事也意诚心正者行之事也中庸曰博学之审问之愼思之明辨之笃行之学问思辨者知之事笃行者行之事也书之所谓惟精惟一易之所谓知崇礼卑论语之所谓知及仁守孟子之所谓始终条理无非始之以致知终之以力行盖始之以致知则天下之理洞然于吾心而无所蔽终之以力行则天下之理浑然于吾身而无所亏知之不至则如擿埴索涂而有可南可北之疑行之不力则如弊车羸马而有中道而废之患然则有志于圣贤之域者致知力行之外无他道也秦汉以来一世之士不骛于词章则溺于训诂不陷于功利则惑于异端是固不足以语圣贤之学矣至于我朝周程夫子出继斯道不传之绪二三大儒又从而相与推明之于是古先圣贤教人爲学之道至是而复明然讲明之精记问之博而不能反躬实践者旣不足以造夫道脱畧章句驰心髙妙以爲圣人之道不假学问可以一蹴而入者又未免于空虚无据之失学者诚能于立心之始玩圣贤教人之法循序而进焉则庶乎得其门而入矣
　　君子喻于义小人喻于利君子求诸已小人求诸人君子上达小人下达君子周而不比小人比而不周君子和而不同小人同而不和君子泰而不骄小人骄而不泰
　　古昔圣贤所以教谨于君子小人之辨者至矣毋乃太刻切而少寛裕耶盖善恶两涂判然如薫莸冰炭之不相入剖析而言之所以使人去恶而全善也圣贤教人之意切矣其曰君子喻于义小人喻于利君子求诸已小人求诸人君子上达小人下达此以其趋向之相逺者而言也其曰君子周而不比小人比而不周君子和而不同小人同而不和君子泰而不骄小人骄而不泰此以其趋向之相近者而言也言其相远所以决取舍之机言其相近所以审毫厘之辨圣贤立言所以谆谆而不能自已也然卽数章而观之虽其言各有所称总其要而论之则循天理者爲君子狥人欲者爲小人也所喻者利所求者人所达者下曰同曰比曰骄皆狥乎人欲者也所喻者义所求者已所达者上曰和曰周曰泰皆循乎天理者也天理人欲之间而君子小人之分定矣人之常情誉之以爲君子则欣然而喜斥之以爲小人则拂然而怒此秉彞好德之良心也至其心之所存身之所履往往舍君子而爲小人之归则亦不能充其心之本然而巳孟子曰羞恶之心人皆有之是非之心人皆有之诚能自全其好善恶恶之本心广而充之则骎骎乎君子之途矣
　　榦备员于此甫及朞月拙直之资疵缪之政得罪于百里之士民多矣方将日游乡校以听诸贤然否之议以其鄙见更相往复而爲理义之归庙堂过听忽有改除之命行将远别惟同志之士更相劝勉计今以往将有以德行纯实识见超远着于乡闾者此则区区之至愿也
　　竹林精舍祠堂
　　嘉定丙子仲秋上丁之翌日同舍诸贤防于先师之祠下祀事毕俾榦讲明先师教人之意愚不肖何足以当此重念废学日久政有望于讲习之益故敢僣言之窃谓先师之道本诸无极二五流行发育之妙具诸天理人心常行日用之间存之则爲圣爲贤去之则爲下愚爲不肖尧舜禹汤文武周公躬行于上孔子孟子濓溪二程讲明于下迨我先师剖晰毫厘穷极幽渺推明演绎炳如日星爲学者虑至深切也至其教人之方则曰居敬曰穷理曰力行此又其谆谆反覆而屡言之者所读之书则先之以大学次之以语孟而终之以中庸其爲科级则又皆可循序而进也从游之士亦尝从事于斯矣梦奠之后笃信力行者不无其人其间亦有如榦之类弃其学日负初心者不可不深求其故也趋向卑而立志之不髙私欲昏而信道之不笃寻行数墨而见理之不明入耳出口而反躬之不实此其所以粗能有所闻而不能朞月守也尝试思之一命之爵人未有轻辞之者十金之产人未有轻弃之者以其可贵也圣贤之道其爲可贵岂直一命之爵十金之产哉受天地之中以生而闻尧舜禹汤数圣人之道居礼义之国而得大贤以爲之依归岂可不诵之终身而遽忘之乎昔者孔孟之教人曰守死善道曰舍生取义夫死生亦大矣至于道义之可乐则生不足恋而死不足顾生不足恋而死不足顾则于圣贤之道如饥者不忘食渴者不忘饮行者不忘归病者不忘起犹未足以喻其切也如是则可以无负于先师之门矣不则随波逐流醉生梦死卒爲一世庸人而不自觉也岂不深可哀哉此则愚不肖之所深病敢布露之以庶几君子之见教焉
　　安庆郡学
　　易大传曰立天之道曰阴与阳立地之道曰柔与刚立人之道曰仁与义
　　天之道不外乎隂阳寒暑往来之类是也地之道不外乎柔刚山川流峙之类是也人之道不外乎仁义事亲从兄之类是也隂阳以气言刚柔以质言仁义以理言虽若有不同然仁者阳刚之理也义者隂柔之理也其实则一而已天地亦大矣人以渺然之身乃与天地并立而爲三至其爲道则又与天地混然而无间其可不知所以自立哉非隂阳刚柔则虽天地不能以自立不仁不义则亦不可以谓之人矣不谓之人则与禽兽奚异哉由仁义则与天地并立而无间不仁不义则无以自别于禽兽学者于此其亦知所择矣虽然仁义之道不在他求孟子曰恻隐之心仁之端也羞恶之心义之端也又曰孩提之童无不知爱其亲也及其长也无不知敬其兄也亲亲仁也敬长义也仁义之道根于吾心之固有初非有甚髙难能之事也存之于虚静纯一之中推之于动作应酬之际则仁义之道在我矣试以吾平日设心者思之果能事亲而孝乎果能处宗族而睦乎果能交于乡党朋友而兼所爱乎果能视人而如已乎果能视民如伤乎卽是心而充之以至于无一念之不公则仁之道尽矣果能从兄而顺乎果能事上而敬乎果能应事接物而求其是乎果能见害不避乎卽是心而充之以至于无一事之不宜则义之道尽矣尽仁义之道则仰不愧俯不怍而上下与天地同流矣苟爲不然人我之念汨于中利害之私昏于外虽父子骨肉之间已不能相保而况于仁民爱物乎饮食起居之际已不能中节而况于酧酢事变乎凡吾本然具足之良心已斵丧无余矣其视虎狼之父子蝼蚁之君臣且不能无媿而又何以爲人乎夫以天地并立无间之身仁义本然具足之性不知自贵自重而陷溺至此此圣贤之所以拳拳爲斯世虑也有志于学者卽此而致思焉则知所以入德之门矣
　　书曰惟皇上帝降于下民若有恒性克绥厥猷惟后歴考圣贤垂世立教示人以性其源流葢本诸此夫教亦多术矣而必以性示人者使人知有生之初万善具足爲圣爲贤不待外求而可以取足于吾之一身也性者人所固有也而言性必以天者使人知吾此性纯粹至善莫非天理之本然而初无一毫人爲之私也性者天所赋也而克绥其道必归之君者人性虽善而气禀之杂物欲之私或得以汨之故必有聪明之君设爲教化以防闲之然后得以全其本然之善也羲农以来继天立极莫非此理至于成汤乃始抽关启钥明以示人自是以来蒸民之诗曰天生蒸民有物有则民之秉彞好是懿德刘子曰民受天地之中以生所谓命也是以有动作礼义威仪之则以定命也子思曰天命之谓性率性之谓道修道之谓教孟子曰非天降才尔殊也所以陷溺其心者然也皆成汤之意有以发之也夫自商而周以至春秋战国千有余年圣贤迭生立言垂训如出一人之口信乎此理之不可易也人生天地之间蠢蠢林林不胜其众也反而求之吾身则人莫不有是性性莫不具是中莫非天之所生莫非君之所教人何忍自暴自弃而卒爲小人之归乎在昔盛世此理素明天下之人皆知吾之有是性皆知性之具是中皆知天之所生君之所教莫不相率而趋于善其效至于比屋可封黎民于变人人皆有士君子之行周德旣衰圣贤之道不传异端邪说复起而乘之髙者溺于空无下者趋于功利学士大夫已不知有斯道之正统而况于下民乎此风俗之微始不能以如古矣至我本朝名儒迭兴相与推明圣贤之道以继孔孟不传之绪其载之方册亦旣家藏而人诵之矣当秦汉之后而获闻尧舜禹汤文武所相传之道顾非幸欤诚能于此深思而力行之存吾天命本然之善以无负于君师教育之意是则区区深有望于诸君也
　　乐记曰人生而静天之性也感于物而动性之欲也物至知知而后好恶形焉好恶无节于内知诱于外不能反躬天理灭矣
　　昔尧舜十六字传心危微精一之辨岂欲动情胜者之所能及也哉凡吾一念之发必精以察之曰是合于道乎抑离于道乎其纯粹而无疵乎抑犹有毫厘之差乎无一念而不合乎理无一理而不造其极若是而后可以谓之精也察之精则所谓人心固已合于道矣又必一以守之朝于斯夕于斯造次顚沛无适而不于斯焉事物胶轕万变不穷天理浑然无少间断如是而后可以谓之一也精而察之于其始一以守之于其终则视听言动起居食息无往而不合乎中矣尧舜禹之授受也洪水则未平五品则未逊三苖则未格其相告戒必有先务之当急者而其所言乃止于此葢心者万化之根本此心不正则欲足以败度纵足以败礼虽一身之内亦且顚倒错缪而不合其宜矣又何以齐家治国而平天下哉是以古之帝王虽居万乘之尊享九州之富而兢兢业业如履渊冰左史则书其言右史则书其动至于声气之高下若无害焉者亦有御瞽以几之盘盂则有铭几杖则有戒升车行步莫不有节无非检防其心使之无一念不合乎道也故曰人不足与适也政不足与间也惟大人爲能格君心之非君仁莫不仁君义莫不义君正莫不正一正君而国定矣然则尧舜禹之相告戒舍是宜无急焉者矣以尧舜之圣处帝王之尊而所以自治其心者如此世之学者不知此心之爲重而任情纵欲骄逸放肆念虑之顷或升而天飞或降而渊沦或热而焦火或寒而凝冰如狂惑丧心之人虽宫室之安衣服之适饮食之宜亦茫然莫之觉也岂不深可悯哉圣贤垂训炳然明白学者葢亦深思而熟玩之哉
　　南康白鹿书院
　　干之九三曰君子终日干干夕惕若厉旡咎文言曰君子进德修业忠信所以进德也修词立其诚所以居业也坤之六二曰直方大不习旡不利文言曰君子敬以直内义以方外敬义立而德不孤直方大不习旡不利则不疑其所行也
　　圣人作易于乾坤二爻首言学问之事以诲人其旨深矣干之九三以阳居刚得干之正而当下卦之上坤之六二以隂居柔得坤之正而居下卦之中以其居中得正而复在下故卽二爻以明问学之道也干天道也至健而动故曰君子终日干干夕惕若厉以言其自强而不息故虽忧危而实无咎也坤地道也至顺而静故曰直方以言其守正而不挠故所蓄者大而不习无不利也人能自强如干守正如坤学问之道无复加矣不能自强则怠惰乘之不能守正则放僻乘之尚何学问之有哉爻词之义亦已备矣圣人虑夫天下后世未明夫所以自强者何事所以守正者何道也故爲文言以广之曰所以自强者内以进其德外以修其业皆当终日干干而不息也所以守正者内以存吾敬外以行吾义敬立则内直矣义形则外方矣秉五行之秀以生而具仁义礼智信之理者德也充是德而见之应事接物者业也德不充之以业则不进业不本之以德则不修学者所志孰有先于此者乎主一无适而虚明不昧者敬也穷理度宜而品节不差者义也不敬则所主纷扰矣不义则所行悖缪矣学者所务又孰有急于此者乎知所以进德修业又知所以居敬集义则干之自强坤之守正学问之道无余蕴矣又尝因其义而推之干言德业坤言敬义虽若不同而实相爲经纬也欲进干之德必本之以坤之敬欲修干之业必制之以坤之义非敬则内不直德何由而进非义则外不方业何由而修终日干干虽进修夫德业而所以进修者乃用力于敬义之间用力于敬义固可以至于大而所谓大者乃德之日新而业之富有也卽是而思之则知二爻之词文言之旨诲人之意愈明而所谓学问不待他求而得之夫易之爲义广矣大矣乾坤二卦又诸卦之首也乃拳拳以学问爲言而提纲挈领反复详尽又如此有志于学者不于此而加意焉则亦无所用力矣












　　勉斋集巻一
　　钦定四库全书
　　勉斋集巻二　　　　　　　宋　黄榦　撰讲义
　　汉阳军学
　　王子垫问曰士何事孟子曰尚志一章
　　孟子曰自暴者不可与有言也一章
　　人物并生于天地之间负隂而抱阳均气而同体未始不相似也灵于物而谓之人贤于人而谓之士则其等级亦甚辽絶矣渴饮而饥食趋利而避害人物之所同也士居其中独超然有以异于人与物何哉以其能立吾志而惟仁义之是趋也苟爲不然则章甫其冠缝掖其衣懵然而无识頽然而无志其所尚者不过饮食利害之间谓之人已有愧矣亦何以当爲士之名哉故爲士者要当以立志爲先而立志者要当以仁义爲主仁义者天理之自然人心之固有也爲宅也而安爲路也而正人之不可以不居而由之也言而非之是自害也委爲不能是自弃也士之异于人物者以其立志而惟仁义之趋也自暴自弃是舍其所以异于人与物者而不足以谓之士矣诸君处庠序而谓之士者也盍亦先立吾志讲明是理而力行之庶几居仁由义而无愧于爲士之名不然则汨没于饮食利害之间识陋而志卑醉生而梦死孟子所谓哀哉岂不甚可哀也哉诸君其勉之
　　滕文公爲世子将之楚过宋而见孟子一章
　　滕之爲国方五十里国之至小者也间于齐楚势之至危者也以至小之国处至危之势干戈相寻翦焉倾覆可立而待也文公思所以自全之防不谋之申商管晏之徒顾乃卽孟子而问焉孟子亦当告之以国若何而富兵若何而强庶乎其可瘳也一则曰性善二则曰尧舜何其迂濶而不切事情耶性者人之所得于天之理也尧舜者尽此性者也苟尽此性尧舜可爲也况于区区之富强乎人无贤愚均具此性尧舜之圣人皆可爲何独于文公而疑之哉孟子歴引成覸顔渊公明仪之言所以释文公之疑卒之以若药不瞑厥疾不瘳所以厉文公之志也道之不明久矣举天下之人汨没于利欲之中贪夫狥财烈士狥名夸者死权众庶冯生天之所以与我而尧舜可爲者懵然莫觉也辟如瓮盎之间百千蚊蚋须防之顷乍起乍灭何足道哉诸君诚能深思孟子之言而厉之以自强之志则将有以超然独立乎万物之表而天下之至贵无以复加矣夫子曰未之思也夫何远之有诸君其亦反而思之哉
　　孟子曰人皆有不忍人之心【至】不足以事父母
　　仁义礼智心之体也恻隐羞恶辞让是非心之用也古之言道未有若是之深切着明也人禀五行之气以生有是气则必有是理仁义礼智者木火金水之理也有是体则必有是用恻隠羞恶辞让是非者仁义礼智之用也人莫不有是气则莫不有是理莫不有是体则莫不有是用此天之所以与我而人之所以爲人者也天下之人伥伥然于覆载之间亦尝反诸吾身而思之乎饥食而渴饮趋利而辟害则知之矣至于天之予我而人之所以爲人者乃反不知焉何哉孟子悯斯人之愚而莫之觉也故爲之反复开示之旣启之以孺子入井之端又告之以火然泉达之始知是理而充之则足以保四海不充之则不足以事父母充不充之间而功用之辽絶乃如此其教人之意亦切矣世之学者未有不读七篇之书者也而莫有知其立言之爲切者何哉习俗之所汨利欲之所昏旣无明师良友以示之又无诚心坚志以求之譬如大明当天而瞽者莫之见也岂不甚可悯也哉学者诚能于此玩味而有得焉则圣贤之道庶乎其有入德之门矣
　　公都子曰告子曰性无善无不善也一章
　　古之言性者多矣何其纷纷而不一耶在商书则言常性在周书则言节性在孔子则言性相近在孟子则曰性善圣贤立论固已不同下至诸子则荀子言性恶扬子言善恶混韩子言三品佛氏则又以知觉言性然则后世将何所折耶盖尝卽数说而考之性卽理也理无不善气质之禀不能皆同则所受之理亦随以异此善不善之所由分也商书之言常性孟子之言性善此指理而言也周书之言节性孔子之言相近此指气而言也所指虽异亦何害其爲同哉荀杨佛氏则敢爲异论而不顾者也谓之恶则性无善矣谓之混则善恶相对而生也此岂理之本然者哉知觉者人之精神而又非所以言性也惟韩愈生于数子之后独有得于圣贤之意其曰性之品有三则孔子相近之谓也所以爲性者五则孟子性善之谓也故其自视以爲世无孔子不当在弟子之列而每以孟子自比者夫岂无所见而然欤愈之言则善矣然性之品有三亦未知其所以然也迨我本朝关洛之学发明孔孟不传之遗旨曰性卽理也天下之理原其所自未有不善又曰人生气禀理有善恶又曰形而后有气质之性善反之则天地之性存焉然后圣贤之意坦然明白而诸子异端始无所容其喙矣学者知理之无不善则当加存养之功知气质之有善有不善则当施矫揉之力务本之学未有急于此者君其勉之
　　孟子曰仁则荣不仁则辱一章
　　孟子曰三代之得天下也以仁一章
　　人禀五行之秀气以生所禀之理则爲仁义礼智信此天之所以予我而人之所以爲人也天生五材缺一不可在易之干则曰元亨利贞在人之徳则曰仁义礼智而不及乎信者何也仁义礼智莫非实理之爲信犹土之居中而旺于四季也故四端不言信而信在其中矣仁义礼智四者并立而圣人于易独曰立人之道曰仁与义七篇之书亦多以仁义对言而又不及乎礼智者何也仁属乎阳礼则阳之极义属乎隂智则隂之极犹夏者春之极而冬者秋之极也故专言仁义而礼与智在其中矣至于孔门师生之问答又皆以求仁爲先而不及乎义孟子此章亦特以仁爲言者又何也葢仁者天地生物之心而人之所得以爲心者也四序之运莫非生意之流行此心之玅亦孰非仁道之流行乎君仁臣忠父慈子孝兄友弟恭夫义妇从与夫交朋友之信不仁而能若是乎苟尽此心则安富尊荣亦理之所必然也世教不明人心邪僻父子兄弟之间犹不能以相保况敢望其仁民爱物乎举天下之间莫非私意之流行相倾相诈相戕相贼无一物得遂其生者至于天下之人牧未有不嗜杀人则私意横生天理灭矣不知人心旣失国其有不殆者乎此孟子于战国之际深明荣辱得失之辨其忧世之心切矣诸君日处庠序可不知孔孟教人之先务而思所以自勉乎
　　孟子曰今有无名之指屈而不信一章
　　孟子曰拱把之桐梓人苟欲生之一章
　　天运乎上地处乎下隂阳五行周流乎中而人物生焉则人物者均禀天地之气以爲体而均得天地之心以爲心也然人之所以异于物者又以其禀气之正而其心爲最灵人物并生于天地之间而独异于万物者如此其可不知所以自贵乎圣贤教人必使之正其心修其身者葢不若是则无以全天地之赋予而异于万物也所谓正其心修其身者亦尽吾当然之理而已耳目手足百体具焉身也视明而听聪手恭而足重此身之理而所以爲身者也虚灵知觉百虑生焉心也仁义礼智以爲体恻隐羞恶辞让是非以爲用此心之理而所以爲心者也内而察诸精神念虑之间外而审诸动容周旋之际无适而不当于理此心之所以正身之所以修也苟爲不然则狥情纵欲悖理伤道亦将无所不至矣虽曰具人之形而与禽兽奚异哉孟子忧世之心切故举其至轻以明其至重欲使斯人反而思之庶乎有以全吾身心之理而无愧于所以爲人也读孟子之书者多矣孰能深味其言而力行之乎以至贵之身心沉溺于利欲之中自暴自弃而不自知也其亦可哀也哉诲尔谆谆听我藐藐其是之谓夫
　　孟子曰牛山之木尝美矣一章
　　孟子曰无惑乎王之不智也一章
　　性禀于天故在人无不善之性情发乎性故在人无不善之情所以不善者气昏之欲汨之也迨其气清而欲窒则善端未有不油然而生者性善故也书曰惟皇上帝降于民诗曰天生烝民有物有则孩提之童至无知也而皆知爱其亲赤子入井于已无与也而见之者皆怵惕火然泉达谁独无是心哉有是心而不能养之养之而不能致其志善端虽萌而爲气所昏爲欲所汨天固予我而我固贼之则与禽兽奚异哉谁能存养于斋庄静一之中省察于念虑云爲之际使吾善端之萌通逹而无窒碍充足而无欠缺如萌蘖之生无牛羊斧斤一暴十寒之害则其至于干云蔽日也可必矣故爲人而合乎天爲士而至于圣亦卽此心而充养之耳孟子发明养心之论而申之以专心致志之戒其示人之意切矣读书至此而犹不悟焉则亦终于爲小人之归也岂不深可叹哉
　　孟子曰仁人心也义人路也一章
　　古昔圣贤垂世立教载在方防凡言心者不一而足尧舜禹之授受也曰人心惟危道心惟微成汤则以礼制心文王则小心翼翼孔子有操则存舎则亡之戒孟子复断爲之说曰学问之道无他求其放心而已矣圣贤之事业大矣而拳拳于心之一说何耶心者神明之舍虚灵洞澈具众理而应万事者也天之高也地之厚也日月之出没寒暑之往来四序之行万物之生是必有爲之主宰者然也苟无以爲之主宰则安能亘古穷今循序而不乱乎人禀天地之气以爲体而得其所以主宰者以爲心故人心之妙可以参天地可以赞化育可以修身而齐家可以治国而平天下孰非此心之所爲乎然人心至微而攻之者众耳目口鼻之欲喜怒哀乐之私皆足以爲吾心之累也此心一爲物欲所累则犇逸流荡失其正理而无所不至矣是以古之圣贤战战兢兢静存动察如履渊冰如奉槃水不使此心少有所放则成性存而道义行矣此孟子求放心之一语所以警学者之意切矣自秦汉以来学者所习不曰词章之富则曰记问之博也视古人存心之学爲何事哉迨我本朝周程先生倡明圣学以继孟子不传之绪故其所以诲门人者尤先于持敬敬则此心之自存而所以求放心之要旨也学者卽其说而力行之庶乎其有入德之门矣
　　孟子曰养心莫善于寡欲一章
　　孟子尝言求放心矣又言存其心矣操之则存舍则亡心之存亡决于操舍而又曰莫善于寡欲何也操存固学者之先务然人惟一心而攻之者众声色臭味交乎外荣辱利害动乎内随感而应无有穷已则清明纯一之体又安能保其常存而不放哉夫心之所以易放而难操者以其有欲也尘去则镜明风静则水止凡天下之可喜可嗜者举不足以爲吾之虑则心之虚灵淡然泊然有不待操而自存矣出门如宾承事如祭夫子之告仲弓操存之谓也非礼勿视非礼勿听非礼勿言非礼勿动夫子之告顔渊寡欲之谓也二子之问仁则同而夫子告之之异者岂其所到固有浅深欤高城深池重门击柝固足以自守矣内奸外宄投隙伺便一有少懈而乘之者至矣良将劲卒坚甲利兵扫除妖氛而乾清坤夷矣此孟子发明操存之说而又以爲莫善于寡欲也虽然寡欲固善矣然非眞知夫天理人欲之分则何以施其克治之功哉故格物致知又所以爲寡欲之要此又学者之所当察也圣贤谆谆之诲无非爲人心虑也学者读此书而不知养其心谓之非愚可乎
　　公孙丑问曰敢问夫子恶乎长曰我知言我善养吾浩然之气【至】圣人复起必从吾言矣
　　孟子尝言养心矣又尝言养其性矣性卽理也心具此理者也有以养之则人欲不能爲天理之害操存寡欲养之之方也而又有所谓养浩然气者何哉阴阳五行气也所以然者理也精粗本一源微显本无间也阳一嘘而万物生阴一翕而万物成寒暑之往来风雷之鼓舞无非是气之用也负阴抱阳以生则吾之气固与天地相爲流通矣是则所谓浩然而至大至刚者也有以养之则富贵不能淫贫贱不能移威武不能屈尧舜之事业孔孟之道德孰非是气之所爲乎苟失其养则委靡巽懦卑陋凡猥锥刀之得则跃跃以喜毫末之失则戚戚以悲闻公卿大人之名则侧肩帖耳若不可及语贤人君子之道则望洋向若怳然以惊爲媚灶爲墦间爲妾妇此岂气之本然哉养不养之间君子小人之所由分也孟子发明养气之论有功于后世大矣然其所以养气者必先于集义所以集义者必先于知言能知言则是非邪正晓然于胸中动容周旋无适而不合于义夫是以仰不愧俯不怍有以全吾浩然刚大之体矣养性也养心也养气也葢亦一理而已然养气之论何独至于孟子而后发耶夫子固尝言之矣内省不疚夫何忧何惧此养气之论所由来也屈子曰宁昻昻若千里之驹乎将泛泛若水中之鳬与波上下偷以全吾躯乎诸君其谨择之
　　孟子曰伯夷圣之清者也【至】其中非尔力也
　　道之在天下无古今之异圣贤之教人入道之要亦古今一辙也尧舜禹之授受也曰人心惟危道心惟微惟精惟一允执厥中圣贤言道自此始也人心者形气之私道心者义理之正人心危而难安道心微而难着始而精以察之终而一以守之则无适而不合乎中也傅说之告髙宗也曰王人求多闻时惟建事学于古训乃有获事不师古以克永世匪说攸闻惟学逊志务时敏厥修乃来允懐于兹道积于厥躬圣贤言学自此始也古人之所行方防之所载无非道也始而多闻以求之终而逊志以守之则无适而不合乎道至周以来学校之教益修圣贤之道益着若比年入学中年考校自离经辨志以至于知类通达强立而不反离经者求之于方防辨志者察之于性情知类通达者见之明强立不反者守之固其教甚详其法甚宻也至于夫子旣无位以行其道于是慱采古先帝王教人之法而着爲大学之书其言大学之道必先之以格物致知而继之以诚意正心以修其身亦不过于知与行而已大易曰学以聚之问以辨之寛以居之仁以行之中庸曰博学之审问之愼思之明辨之笃行之皆此意也一知一行相爲终始知有不至则不能以徒行行有不笃则虽知无益也入道之要无以复加于此矣是以孟子歴叙伊尹夷惠之事而继之以孔子非好方人也所以明入道之要也始条理者知之事终条理者圣之事知与行之谓也孔子之异于三子者知之至行之尽三子之不及孔子者知有所蔽于始而行有所缺于终也此孔子之所以独得其全而三子仅得其偏也知有不至行有不尽虽以伊尹夷惠之资尚不能无愧于孔子而况学者乎世之学者溺于卑近浅陋之习旣未尝有志于圣贤之道其有志焉者则或骛于方防而践履有所不察或专于性情而知识有所不周道之不明不行由此其故也诚能卽孟子之说而思之则始终两尽而无惑乎纷纷之论矣
　　浩生不害问曰乐正子何人也一章
　　学之所造有浅深则德之所至有高下圣贤推明其序使学者循而进焉其望于斯世亦至矣由善而信由信而美以至于爲大爲圣爲神夫圣神者岂常人之所敢望哉孟子当战国之际其告人者不曰尧舜则曰汤武岂固强人以其所不能哉盖人性皆善圣神者亦全吾性之所固有尔学者岂以不能爲患哉患不爲也虽然圣神固可学也而必始之以有可欲之谓善何哉此孟子指其至易晓者而示人以入道之门也葢学者入道之初将以决其趋向不必它求也求之于可欲不可欲之间而已今有人焉孝弟忠信乐善不倦不惟我之所欲而人亦以爲可欲也不仁不智无礼无义不惟人以爲可恶而吾亦自知其可恶也学者反而思之凡吾言行之间果可欲乎果可恶乎从其所欲舎其所恶斯可以爲善人矣由是而进焉虽圣神可爲也孟子教人何其炳而易知简而易行也哉又曰无爲其所不爲无欲其所不欲如斯而已矣亦此意也勉之以人之所难能而晓之以人之所易能圣贤之望于学者如此而学者顾不思焉其亦可叹也哉
　　孟子曰鸡鸣而起孳孳爲善者舜之徒也全章
　　事所当爲之谓善有所爲而爲之谓利爲君而仁爲臣而敬爲子而孝爲父而慈事之所当爲者也爲内交爲要誉爲宫室之美爲妻妾之奉有爲而爲之者也善者天理之公利者人欲之私公私之间相去甚近而一则爲舜一则爲蹠乃由是而分焉葢人心之灵与天同体纯粹至善万理具焉鸡鸣而起孳孳在是则舜之兢兢业业由仁义行者亦是心也见便则趋见利则夺枉尺直寻则爲之损人益已则爲之鸡鸣而起孳孳在是则盗蹠之暴戾恣睢日杀不辜亦是心也一善利之间而上智下愚之分乃如此差之毫厘谬以千里可不谨哉孟子发明善利之论而尤谨其所谓间者葢欲学者精别于毫厘之际而审其所趋向也至其答梁王之问告宋牼之词皆拳拳于义利之别其示人之意切矣学者诚能澄心静虑反观内省于其所谓间者而致察焉凡吾一念之发果善乎果利乎善则行之利则避之朝于斯夕于斯就其如舜者去其不如舜者是亦舜而已矣苟爲不然计较于毫髪之微而甚至于父子兄弟不能保其不同禽兽者无几尔一念之差固若此哉学者不可不察也
　　孟子曰有天爵者有人爵者一章
　　孟子曰欲贵者人之同心也一章
　　富与贵是人之所欲也圣贤之论乃独重理义而轻富贵何哉理义天之所赋也富贵人之所予也人之所予人得而夺之天之所赋根于人心不可易也一轻一重葢有不难辨者然闾巷之人知有富贵而不知有理义学士大夫则知理义矣然未有不爲富贵所移而忘其所可重若夫眞知富贵之爲轻理义之爲重非知道者孰能识之仁义礼智天之予我而吾心之所固有也充吾之仁则爱人利物而居天下之广居充吾之礼则别嫌明微而立天下之正位充吾之义则体常尽变而行天下之大道充吾之智则察伦明物而成天下之大业以之爲心则和而平以之爲人则爱而公推之天下国家则利泽施于今令名垂于后囘视世之所谓富贵者不过舆马之赫奕饮食之丰美宫室之壮丽贤者得志有所不爲不贤者亦以豢养其不肖之身而遗臭于万世曽狗彘之不若而又何足以夸于人哉故善学者要当深明夫内外轻重之分在内者重在外者轻在外者愈轻在内者愈重眞积力久胸中泰然天理流行一毫物欲不能爲之累顔子之箪瓢陋巷曽防之鼓瑟浴沂翛然悠然葢将与造物相爲酧酢天下之至贵无以复加于此矣孟子之言岂欺我哉
　　孟子曰舜发于畎畆之中傅说举于版筑之间全章贫贱忧戚是人之所恶也圣贤之论乃独以是爲进德之地何哉恐惧修省常生于忧患骄奢淫佚必起于晏安当羁穷困踣之余其操心危其虑患深其刻厉奋发以进于善有不期而然者矣天地之间有阴则有阳有昼则有夜祸福吉凶贫富贵贱死生忧乐之变二者常相对而不能以偏无也人生其间随所付受葢有一定而不可易者与其戚戚于贫贱而卒不能以自免孰若因其所遇而反以成吾德耶是以古之君子有以命义之当然而安之者贫而无谄是也有以义理之可贵而忘之者不改其乐是也有以爲天将降大任于我而反以爲进德之地者孟子之言是也其处之者若是故其胸中泰然一毫外物不能爲之累顔渊原宪之贫一箪之食百结之衣可谓极矣惟知圣道之可乐而不知吾身之爲贫后之学者其贫且贱未必如顔渊原宪之甚也少不如意志气销沮卑辱苟贱靡所不爲不能进德而反以败德不能远辱而重以取辱闻孟子之言亦可以释然而悟翻然而改矣
　　景春曰公孙衍张仪岂不成大丈夫哉全章
　　古之仕者爲道故知有已而不知有人后之仕者爲利故知有人而不知有已古之君子非仁不存非义不行所贵者良贵所乐者眞乐人之知不知世之用不用于我何与焉贫富贵贱死生祸福日交乎前不暇顾也后之君子心之所固有事之所当行何者爲仁何者爲礼何者爲义何者爲智皆懵然莫觉也功名而已耳利禄而已耳以区区之私意小智汲汲然求售于人虑人之不已用也委曲迁就以求顺于人幸而得志哆然以爲莫已若也小不如意则戚戚然几不能以终日矣公孙衍张仪战国之游士也一怒而诸侯惧安居而天下熄则其才亦有足称者矣以其无学而不知道也一切求顺于人孟子至以妾妇目之况于学不及古人才不及公孙衍张仪哉夫顺于人者人之所喜也不顺于人者人之所恶也然顺人者非有它也以其威福之权足以生杀荣辱乎我也卽是心而充之则贪财嗜利背君卖国者皆若人也岂但妾妇之可羞而已哉若夫守道之士不肯脂韦妩以顺乎人者不但出处去就言论风旨之得其正也托六尺之孤寄百里之命临大节而不可夺也岂不毅然大丈夫也哉凡我同志仕而未达学而未仕者盍亦思所以自勉哉
　　齐人有一妻一妾而处室者全章
　　孟子一书于辞受出处之际未尝不拳拳焉齐王欲见则辞以疾王驩辅行则不与言欲授以室则郤而不从欲其行则卧而不应枉尺直寻则非之不辨礼义则非之旣譬以钻穴隙相窥而又譬之以登垄断而罔利至于墦间之喻词旨恳切若是者果何耶义与利之间君子小人之所由分而天下国家治乱之所关系也义者天理之公利者人欲之私循天理之公则辞受出处惟义之从惟命之安是旣足以全吾此心之德矣以之治人则必能立懦而激贪以之事君则必能仗节而死义狥人欲之私者反是卑辱苟贱惟利之趋旣以丧其本心矣则伤风败教欺君误国皆斯人爲之也圣贤安得不深致其戒哉今观墦间一章所以形容其苟贱之态虽三尺童子亦知恶之然流俗滔滔务爲卑谄工简牍事苞苴胁肩谄笑揺尾乞怜自少至老自朝至暮无一念不在于是视吾身心爲何物视天下国家爲何事其未得之也则忧愁穷蹙若不可以终日其旣得之也志得意满则骄其亲戚傲其闾里然其可贱尤甚于墦间而莫之觉也学者要当深明义利之辨充吾羞恶之心而养吾刚大之气然后知孟子之言诚末俗之鍼砭也
　　梁惠王曰晋国天下莫强焉叟之所知也一章
　　自功利之说胜而王道始不行于后世夫功利之所以胜者以其有立至之效王道之不行以其迂濶而不切事情也孟子生于战国之世告齐梁之君非王道不言而言王若易然何也王者之道本乎人心循乎天理人均具此心心均具此理卽是理而行之三纲旣正九畴旣叙则人皆知尊其君亲其上治安之效犹泰山而四维之也初岂有甚高难行之事亦曷尝无朝夕可冀之功哉谓王道爲迂濶而惟功利之从则曰兵可强也国可富也纵横变诈﨑岖险侧咈人心逆天理君臣父子之间且不能以相保而又何以固吾国家然则立至之效乃速亡之兆也汤武以仁义而王战国以功利而亡此万世之龟鉴也然天下皆知尊汤武而不免蹈战国之覆辙者则其识见之卑趋向之谬而不自觉也若昔圣贤无位以行其道于是推明古先帝王之事业而载之方防大纲小纪本末度数炳然日星之易见也今乃指爲迂濶而莫之讲故自成康殁而民生不见先王之治由此其故也鄙夫庸人窃国之宠而卒以误国鸿儒硕士抱忧世爱君之志而老死于大山长谷之中诚可叹也学者将以有行也则孟子之言可不深思而熟玩哉
　　无恒产而有恒心者惟士爲能【至】未之有也
　　儒术之不见用于世以其空言而无实用故功利之说常易以求售于人不知夫功利者则曰兵可强国可富也然挟区区之小数而不知爲国之大体相倾相诈相戕相贼不惟爲敌国之病而吾国之民固亦不得安其生矣岂不谓之空言乎儒术则不然自五亩之宅百亩之田使民养生丧死而无憾然后教之以孝弟忠信不惟吾之民皆知尊君亲上而天下之人亦皆引领而望之其爲实用孰过于此夫元后者民之父母也父母之于子必先有以养之而又有以教之然后爲之子者得以全其父母之身今也爲民父母听其自生自死自愚自智而莫之问也又倡爲功利之说以斵丧之岂爲民父母之道哉虞氏九官周家六典无非儒者巳试之效孰谓其皆空言而无实用必待管申之术而后可以爲国乎故孟子论王道必曰仁政论仁政必曰井地断断乎其不可易也孟子之言旣不用于齐梁之君后世皆知读其书而不能用其道故厯数千年而帝王之盛卒不复见可叹也哉夫儒术之不见用学者相与讲明之庻几犹有望于斯世也谓之儒者而茫然不知其源流徒抱其浅陋之识以周旋斯世则吾道之不行功利之说胜是谁之罪哉学者不可不察也
　　圣王不作诸侯放恣【至】不易吾言矣
　　孟子曰杨子取爲我拔一毛而利天下一章
　　道者何中而已无过不及之谓中时措之宜谓之时中是皆人心之本然而不容已天理之至正而不可易者也天地之化亦大矣小有偏焉则雨旸寒暑各失其节人受天地之中以生喜怒哀乐念虑云爲其可以有所偏耶杨氏之爲我墨氏之兼爱皆不得爲中子莫之执中又非所以爲时中也孟子从而辟之所以正人心明天理爲天下后世虑至切也夫墨之兼爱不失爲仁杨之爲我不失爲义孟子极言其祸至于无父无君而以禽兽目之志于道而不得其中岂不甚可畏哉后世杨墨之患息而佛老之说兴至于今且千有余嵗弃天常灭人类习异端之教非先王之道葢不待其流之弊而与禽兽无异矣学士大夫不惟不能斥而逺之而溺其祸福之说尊其荒唐之教甚者则文之以圣贤之言以爲与吾道无异学者从而信之以自絶于圣人大中至正之道其爲天下后世之害岂浅鲜哉有志于学者惟以孔子孟子之言爲主以六经之道爲法则异端之说奚自而入哉榦疎谬不才防恩假守每念此郡士风简质浑厚可与适道辄诵所闻以与士友讲说爲孟子讲义二十章衰晩愚昧废学日久不足以发明圣贤之蕴奥然孟子之书明白切至诵其本文亦足以使人兴起于此二十章之中玩味而有得焉则七篇之旨可以类推圣贤之道可以驯致惟诸友勉之庶几异日汉水之滨将有以圣道爲诸儒倡者矣嘉定乙亥长至后学黄榦谨书












　　勉斋集巻二
