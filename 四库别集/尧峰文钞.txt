　　钦定四库全书　　　　　集部七
　　尧峰文钞　　　　　　　别集类六　【国朝】提要
　　【臣】等谨案尧峰文钞五十巻
　　国朝汪琬撰琬字苕文号钝翁晩居尧峰因以自号长洲人顺治乙未进士由户部主事陞刑部郎中降补北城兵马司指挥再陞户部主事康熈己未举博学鸿词授翰林院编修初裒其文为钝翁类藁六十二巻续稿五十六巻晩年又手自删汰定为此编其门人林佶为手写而刋之古文一脉自明代肤滥于七子纤佻于三袁至启祯而极敝
　　国初风气还淳一时学者始复讲唐宋以来之矩矱而琬与宁都魏禧商邱侯方域称为最工宋荦尝合刻其文以行世然禧学杂纵横未归于纯粹方域体兼华藻稍渉于浮夸惟琬学术既深轨辙复正其言大抵原本六经与二家迥别其气体疏通畅达颇近南宋诸家蹊迳亦略不同庐陵南丰固未易言要之接迹唐归无媿色也琬性狷急动见人过交游罕善其终者又好诋诃见文章必摘其瑕纇故恒不满人亦恒不满于人与王士祯为同年后举博学鸿词时乃与士祯相忤其诗有区区誓墓心岂为一懐祖句以王述比士祯士祯载之于居易録中又与阎若璩议礼相诟若璩载之潜邱劄记中皆为世口实然从来势相轧者必其力相敌不相敌则弱者不敢强者不屑不至于互相排击否则必有先败者亦不能久相支拄士祯词章名一世不与他人角而所与角者惟赵执信及琬若璩博洽亦名一世不与他人角而所与角者惟顾炎武及琬则琬之文章学问可略见矣乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　尧峯文钞巻一　　　　翰林院编修汪琬撰骚【一首】
　　反招隐辞【并序】
　　予居尧峯二年矣客有劝予岀者应之曰仆病未能也因作此辞以见志
　　山高高兮湖之濒霭青苍兮无冬春轻云兮冉冉浅瀬兮昼悲吟兮谢豹夕叫啸兮王孙山中之树兮有桂纷纠枝兮团葢华开兮华落森窅窊兮歳歳美一人兮顔如华遥卜筑兮山之阿药房兮兰栋缭之兮薜萝骖吾驾于层嵒兮弭吾节乎深谷酌乳泉以砺齿兮屑云子以果腹岁将晏兮孰与偕邻蝯猱兮友麋鹿叹凤皇之在笯兮与骐驎之受轭曽不如山中之阗寂兮又何羡乎组绂攀桂树兮幽复幽聊延伫兮襍嬉防吁嗟乎山中兮孰云不可以乆留
　　赋【一首】
　　丑女赋
　　姑胥之间具区之侧爰有丑女为状甚竒举世少匹嫫母瘤后庶几髣髴广颐雄颡肥皮痴骨鼻齃口哆蛾浓頟突朱唇凝煤素肌傅漆两眸昏昏寡黑多白腰细数围足纎盈尺立则痀偻行则倾仄含词将吐薉气先袭虽极笔舌之形容曾未殚其六七然且不蚕不馌不组不紃既陋且滛不媒呈身衪修袂曳长巾招摇里闾倚徙市门行歩所及羣然骇焉鸡飞拍拍犬吠狺狺顾犹未喻其丑也而高自儗于妖冶之伦哂先施排光狎阳文陵毛嫱徧挑少艾目许神扬如逺如近若迎若将俛影弄态其丑弥章行路畏之褰衣不顾嘲诮并作笑咍交互年逾三十孑然如故欲男不得讫于迟暮呜呼噫嘻此岂未笄之子寡居之妇待聘而徃守贞而处者邪于是怊怅阳春旁皇中夜或拥衾以长嗟或抚镜而防诉既愁深而贮怨亦羡甚而萌妒语曰美女者恶女之仇良有由也
　　杂著【五首】
　　理财当审盈绌之势积乆宜酌通乆之规等事题本覆稿【后题本不用此稿】
　　臣等看得科臣汪某防称天下各项钱粮一年止得银一千九百六十万两天下兵饷共该银二千四百万两尽一岁所入已缺银四百万两而八旗兵饷王以下各满官并京官外官俸银共二百零八万余两其祭祀营缮匪颁赉予征讨出师等费不与云云查臣部钱粮入不敷出已于四月二十日具有钱粮不敷兵饷缺额等事一防将十七年歳入若干拨充兵饷若干支用若干不敷若干逐一明具题恭呈御览无容复议又防称京通仓厫见在漕米四百万石十七年起运十六年漕粮三百万石新旧共七百万石每年王以下八旗披甲支米一百四十万石尚余五百六十万石足支十八十九二十二十一年之用是有五年之蓄请将应运漕米三年折一年云云查京八仓见在稉粟米一百三十五万三千一百五十八石零通三仓见在稉粟米一百二十八万石零二处共实在米二百六十三万三千一百五十八石零此各仓米数之大凡也十六年分漕粮除湖广乆经留充兵饷外约稉粟米三百零二万五千二百三十五石零再除江南省题留三十万石江西省改折三十万四千七百三十一石十七年起运浄该米二百四十二万五百石此各省运数之大凡也新旧共止米五百零五万三千六百五十八石除每年王以下并八旗披甲人役各衙门皂书太监匠役等项共该支米一百五十八万二千七百八十八石尚余米三百四十七万八百七十石仅足支十八十九两年尔今科臣条议改本为折诚从军
　　国起见与臣等所题用意畧同但积储为天下大命京师根本之地所需漕粮关系甚重臣部只因钱粮匮乏已极万不得已始议改折一百万石本出一时权宜若定三年折一之例设有水旱灾荒西北要地缓急何恃且各省米不起运必至壅积谷贱伤农亦复可虑又停运一年船只废置不修河道淤塞不濬次年必大费收拾今议暂将十八年起运十七年漕粮除臣部请改折一百万石外应如科臣所请再折一百万石以济军需至防称改折漕粮三百万石每石银一两四钱共该银四百二十万两通漕粮船一万只每船运丁十二名每名月支米一石该粮一百四十四万石该折银二百一万六千两每船行粮三十六石该粮三十六万石该折银五十万四千两又易米折蓆轻赍等银四十万两并省造船挑闸修厫诸费通计改折一年共约得银八百余万两云云查十七年漕粮止有二百四十余万石臣部题定稉米每石折银一两四钱粟米每石折银一两二钱多寡不等其通漕粮船共止七千六百七十四只运丁或十名十一名十二名不等共止八万四千八百二十九名毎年支行粮半年月粮一年本色折色不等本色之中行粮每名月支自四斗五升起至六斗止月粮每名月支自九斗起至一石止共米五十六万八千四百二十一石折色之中行粮每石折银自五钱起至一两止共银四十一万二千八百六十余两此臣部见行则例也臣等今将行月正耗并易米折蓆轻赍各项欵通盘打筭改折一年不能如科臣所议之数应俟奉防后查照漕规请
　　敕漕抚酌议应折地方米价并各项欵造册题报可也请申严就近拨饷之制以无悮军需事题本覆稿【康熙七年二月题】
　　臣等看得科臣刘某防称黔省需饷四十余万两不过数府钱粮已足乃部拨江南江西地丁又拨两浙及上元等八县盐课并本省襍项银两既不就近又太零星云云查各省最近贵州者莫如湖广但湖广钱粮先行尽解云南则就近省分别无可协惟有江西江南较之别省距贵州差为不逺是以将江西省银十三万两江南省银十七万两解济先经臣部于正月拨饷时题明在案是不可谓之逺拨也至于原拨襍项银五千余两乃是以本省钱粮充本省之用倘不许拨给本省则此项银两当于何处支销是亦不可谓之零星也其两浙及上元等项盐课银十五万两系黔抚罗绘锦于上年十二月题请拨给见银臣部欲拨七年分钱粮只恐起解迟悮遂将六年所存盐课俱属拨賸见银限文到速解随防报解全完是俱不可谓之逺拨并不可谓之零星也又防称嗣后拨饷通计本省需饷若干即将邻省钱粮尽数拨给如有不足再拨他省云云查云贵两广协饷臣部将湖广江西江南河南等处附近钱粮拨福建协饷将江浙附近钱粮拨四川协饷将山陜附近钱粮拨此后倘有灾荒缺额等项始将各省不拘何项见银拨补每年正月逐一开列具题在案又防称州县钱粮一经拨饷例于正月开徴今以一省钱粮尽行拨讫必至催科严急协饷原以两限完解合无以二三限解足便民云云查协饷原限四月内完三分之二八月内全完今又定限四月内完一半九月内全完此三五六七八等月原听各该督抚陆续徴收报解总以照限解足为期此系臣部见行事例与科臣条奏约畧相同应仍照例行可也
　　复讐议【并序】
　　河南巡按御史覆奏部民张潮儿手格杀其族兄生员三春辠当死
　　诏法司核议而潮儿口供中尝言其母先为三春所杀于是该司员外郎汪琬以为当下御史再审故议之议曰
　　复讐之议载于周官礼记春秋见于陈子昻韩愈柳宗元王安石之文者详矣吾不敢复勦其辞惟以
　　国家之律明之律曰若祖父母父母被杀而子孙擅杀行凶人者杖六十注以为不告官者又曰其即时杀死者勿论注以为少迟即以擅杀论由此观之凡有祖父母父母之雠虽积至于乆逺而后报皆得谓之迟皆可援擅杀以断者也顾独不许潮儿之复母讐得毋太苛矣乎一命一抵此部现行则例也人既杀潮儿之母而必欲潮儿母子殉两命以当之其失律意明矣今议者曰潮儿未尝告官则口供恐不可信夫当潮儿具招之日有司曾不之诘及其申解之日御史曽不之驳彼口供之真伪法司亦安从知之哉且吾非欲遂释潮儿之死也仅仅下御史再审而已万一再审之后而其情可原其辠可雪吾将援此擅杀之条以求为
　　国家活一孝子则法司之所全不更多邪议者曰潮儿既欲复雠何不即时杀之此大不然吾尝见被之家穉子寡女门户单弱者有矣其上或压于势力其次或格于贿财苟有复雠之心不得不乗间伺便以图之苟无其隙虽积至于乆逺而推原律意皆得寛之为迟又何间于数年内外哉律曰辠人本犯应死而擅杀者杖一百今以三春之狼戾敢于杀其族母是亦应死无疑矣此时设有旁观者若张氏之亲属能代潮儿诛之罪亦止于杖一百而已况为潮儿者乎使果能复其母雠而又不以减死论不可谓法之平也议者又曰柰经屡赦何夫复雠不可以赦言也赦者
　　国家所以矜全有罪而非孝子慈孙不忍其亲者之所欲也今必以此罪潮儿不几与于行凶之甚哉故吾谓断是狱者但当穷其口供所从来不当问赦前与赦后也吾又尝求赦文观之惟误杀者赦他若谋杀故杀皆不赦吾不知三春所犯为合误杀律乎抑合谋杀故杀律乎果当赦乎抑不当赦乎皆非法司所得而悬断也洵如吾说使得下御史再审不过烦本部之题请与有司之追勘耳此其事易如反掌而所全实多若惮题请追勘之劳而甘自处于失入为法吏者夫亦勿之思矣
　　汪姓縁起考
　　按越国公行状汪姓其先汪芒氏之后或言鲁成公支子食采于汪因氏焉罗鄂州汪王庙考实曰氏族之书皆以汪姓出汪防氏亦曰汪芒孔子所谓漆姓守封嵎之山者在虞夏商为汪防氏于周为长狄于春秋时为大人又海外西山经有汪野李善以为汪氏国在西海外然则汪防其氏而汪野其国也顾所居距中国辽逺而哀公时鲁乃有汪锜者死齐难为圣人所襃窃尝以汪防之人世皆长大号十倍僬侥氏春秋间盖尝一至矣兄弟四人各适一国以死其适鲁者曰侨如鲁之亚卿以名其子而太史公又志其藏以为异然则所谓汪防之后者何从而容于鲁乎借令在鲁虽传数世其质尚当与常人异孔子之荅吴客何至近舍本国之汪而逺称封嵎之长狄大人为证乎罗说甚辨故吾汪当从姬姓裔为正又按旧谱鲁成公庶子生而有文在其手左水右王故名曰汪其后子孙遂氏之窃疑春秋时诸侯命大夫之族于是大夫有以王父字为氏者在鲁如展氏臧孙氏孟孙叔孙季孙氏之类是也不闻氏王父名者周人以讳事神逮事王父则讳王父名安敢取以为氏鲁君亦不当以此命大夫也至若季公鉏之后为公鉏氏伍员之后为员氏此皆后世不知礼者所为春秋时不当然也故吾汪氏之得姓当从食采为正葢始则以采地为氏继则以氏为姓也
　　文戒示门人
　　昌明博大盛世之文也烦促破碎衰世之文也颠倒誖谬乱世之文也今幸值右文之时而后生为文徃徃昧于辞义叛于经旨专以新竒可喜嚣然自命作者嗟乎人文与天文地文一也日月星辰天之文也山川草木地之文也假令如日夜出两月竝见日中见斗又令山涌川鬬桃冬花李冬实夫岂不震耀耳目超于常见习闻之外其可喜孰甚焉而经史书之不曰新而曰妖不曰竒而曰变然则今之作者专主于新竒可喜倘亦曽南丰所谓乱道朱晦翁所谓文中之妖与文中之贼是也仆窃忧之而一二小子辈方且诋仆言为老狂故不敢以告他人所愿诸同志戒之而已其有及仆之门而志或不同者仆亦不敢以告也













　　尧峯文钞巻一
　　钦定四库全书
　　尧峯丈钞巻二　　　　翰林院编修汪琬撰经解一【共四十三首　又图五首】
　　八卦方位图说二则
　　河图者文王八卦方位图之所自出也按河图之位以五生数统五成数是故一六居北所谓天一生水地六成之即坎卦所以北也二七居南所谓地二生火天七成之即离卦所以南也三八居东所谓天三生木地八成之即震卦所以东也四九居西所谓地四生金天九成之即兑卦所以西也然则文王四正卦之方位本法河图而邵子所谓伏羲之图则不知所本此先天之学所以见非先儒也朱子既主邵子而他日又有康节说伏羲八卦近于穿凿附防之疑后之学者可以审所从矣
　　阳主生隂主杀南主生北主杀干坎阳卦也而居北杀万物之至者所以生之也坤离隂卦也而居南生万物之至者所以死之也推之而极于盛衰福喜怒哀乐其倚伏亦犹此也
　　卦对图说二则
　　坎离固皆正对震防艮兑亦未尝无正对也颐小过者震艮之正对中孚大过者防兑之正对是也六子之中惟坎离能各自成卦震防艮兑虽有正卦亦必两相附而后成此坎离所以为乾坤大用也
　　震木阳木也艮山阳土也山必宜木故震艮相附而成卦防木隂木也兑泽隂水也水草所钟为泽故防兑亦必相附而成卦
　　上下经系卦说五则
　　先儒谓乾坤为上经之主坎离用事是矣然亦有辨焉自泰否以前干为主坎用事者也屯蒙需讼师比六卦皆有坎虽震长男艮少男亦必附坎而后成卦天一生水也自泰否以后坤为主离用事者也同人与大有则离先合干噬嗑与贲则离又合震艮地二生火也于是圣人以坎离终焉泰否以前有坎无离泰否以后有离无坎
　　先儒谓艮兑防震为下经之主是矣然亦有辨焉自损益以前艮震用事遯大壮蹇解四卦皆艮震也至损益则艮震与兑防合而兑防始用事损益夬姤萃升困井革鼎凡十卦无不有兑防者至渐与归妹二卦则艮震乂与兑防合矣防长女兑少女皆隂也防隂柔而善入兑隂柔而善说兑防用事得非末世之象与
　　上下经虽卦数不同而其卦徃徃遥对咸恒与乾坤对损益与泰否对夬姤与剥复对小过与颐对中孚与大过对既未济与坎离对上经主天道乾坤泰否剥复坎离皆天道之自然者也下经主人事咸恒损益夬姤既未济皆人事之必至者也
　　乾坤者万物之男女也咸恒者一物之天地也泰否者乾坤之合坎离则天地之所以泰否也损益者咸恒之变既未济则男女之所以损益也泰否必相循环然后能立天地使无水火则天地几于浑沌而并无所谓泰否矣孔子曰天地絪緼万物化醇此言水火之在天也损益亦必相循环然后能成男女使无水火则男女几于冥顽而幷无所谓损益矣孔子曰男女搆精万物化生此言水火之在人者也天道相禅而不已人事相因而不絶则皆水火为之也是故天地消息于水火之中男女亦死生于水火之中
　　泰否者乾坤全体之交合也则在上篇咸恒既未济者乾坤分体之交合也则在下篇
　　象说
　　易之取象不同有取半体者有取似体者有取互体者有取伏体反体者又有取互变体者故曰易变易也不可以一说泥也何谓半体如小畜三四得坎之下二画则彖辞称宻云不雨是也何谓似体如颐称大壮似兑称羊是也何谓互体如震九四互坎则四爻称遂泥是也何谓伏体如同人内卦离伏坎则称大川是也何谓反体如鼎内卦防正兑之反则初爻称得妾是也何谓互变体如干九三互变离则三爻称终日是也
　　阳爻称九隂爻称六说
　　乾卦阳纯乎九者也故用九坤卦隂纯乎六者也故用六他卦九六相错故无用九用六之辞
　　隂阳老少说三则
　　老阳者纯阳无隂老隂者纯隂无阳少隂少阳者隂阳相错故曰三阳而二隂三其三三其二而为老阳老隂之数两其三一其二而为少隂之数两其二一其三而为少阳之数也
　　三竒为九三偶为六一竒二偶为七一偶二竒为八九六七八之数即八卦也
　　阳老则隂伏焉故老阳之九退即为少隂之八隂老则阳生焉故老隂之六进即为少阳之七
　　八卦皆配九数二则
　　天之生数九其成数亦止于九是故八卦之画干三坤六为九震防坎离艮兑六卦两两相对男五女四其数亦皆为九此与天数合者也天地各有生成之数而八卦独具天数者地统乎天也朱子谓洛书以竒数为主圣人作易所以则洛书者义取此也
　　干一与坤八合兑二与艮七合离三与坎六合震四与防五合其数亦皆为九故曰八卦皆配九数
　　坎离乾坤之大用
　　乾坤体也坎离用也大小过肖坎颐中孚肖离者盖长少男女亦未有外水火而能成隂阳者也故曰坎离乾坤之大用
　　八卦在五行之先
　　干兑皆金也震防皆木也彖传惟言天地水火雷风山泽置金木不言者金藏于水木生于地辟之始犹未有金木故也故曰八卦在五行之先
　　卦义襍说二十五则
　　天一生水地六成之故干坎先合为需讼坤坎次合为师比地二生火天七成之故离合干为同人为大有其所以不合坤者则先儒所谓上经乃易之阳体合阳不合隂是也
　　干中爻互变皆离坤中爻互变皆坎坎离所以为乾坤之用也
　　泰和萧氏曰六子如防离兑皆隂也震艮虽阳又皆偏者也惟坎得阳之中故在六子中最贵最先用事其说则诚然矣然震与坎合而互艮为屯坎与艮合而互震为防一卦之中三男皆具坎虽最先用事震艮亦未尝不在也此圣人次屯防之防意也
　　屯六二变节此女子之屯而守节者也故曰贞不字十年乃字防六三变蛊此女子之防而善蛊者也故曰见金夫不有躬
　　上地下天曰泰上水下火曰既济皆逆行者也故曰易逆数也
　　泰之九二曰包荒阳包隂也否之六二曰包承隂包阳也阳包隂则为君子畜小人之象故泰隂包阳则为小人容君子之象故否逮其甚也君子不惟不能畜小人也方且以君子攻君子小人不惟不能容君子也方且以小人攻小人是则大乱极败之道也
　　泰之上九曰城复于隍此天道之循环也圣人言泰变而否之易也否之上六曰倾否先否后喜此人事之挽囘也圣人言否变而泰之难也转否为泰舍九五之大人其谁望焉
　　不耕获不菑畬则福之无妄者也行人之得邑人之灾则祸之无妄者也祸福不可以逆亿惟君子脩身俟命能不贪无妄之福而不忧无妄之祸
　　天气下降者也坎水得干之中画故润下地气上升者也离火得坤之中画故炎上
　　两坎相接三四中虚此坎中有离也两离相承三四中满此离中有坎也故曰坎离乾坤之交非若震防艮兑各不相防者也
　　坎中爻互震艮震艮中爻亦互坎此兄弟相从之义也离中爻互防兑防兑中爻亦互离此姊妹相从之义也咸象之为拇为腓为股为脢为辅颊舌者梁山来氏曰男女相感之情莫如年之少者一身从拇而上自舌而下无不以情相感故圣人取象焉其说则诚然矣然而感必以正相感而非正则于男女之情有余而于夫妇之道不足也艮止也止乎礼义则正故彖辞戒之曰利用贞
　　咸感也兑说也然而有心以感人则其相感也必浅故不曰感而曰咸饰言以说众则其相说也必伪故不曰说而曰兑
　　损卦损干之上爻以益坤之上爻是兑损而艮益也益卦损干之下爻以益坤之下爻是防损而震益也在先天则为损阳以益隂在后天则为损女以益男也此先后天之分也
　　天地之化专者不生襍者亦不生春秋传曰男女同姓其生不蕃谷梁亦曰独阳独隂不生独天不生此专者不生之验也损卦六三爻辞曰三人行则损一人此襍者不生之验也
　　彖传曰困刚掩也是柔困刚也及观爻象则又刚柔交困困于酒食困于金车困于赤绂刚之困也困于株木困于石据于蒺藜困于葛藟于臲卼柔之困也以木石蒺藜葛藟之困挍酒食车绂殆加甚焉至六三之凶又有死期将至之象然则小人之困君子终不免于自困也果何益哉
　　渐女归之正者聘则为妻者也归妹女归之不正者奔则为妾者也故渐之九三九五爻辞得称夫妇归妹不称者示娣妾不敢与女君抗也
　　万物之质变化于水是故屯卦坎在上以水始也未济坎在下以水终也未济之终于坎者亦犹十干之终于壬癸十二支之终于亥也传曰五行以水为本其星武婺女天地所纪此之谓也
　　心实则诚干三画皆实故圣人以诚言之心虚则敬坤三画皆虚故圣人以敬言之坎离乾坤之大用也坎得干中画故其彖辞曰有孚惟心亨孚者诚也离得坤中画故其爻辞曰履错然敬之无咎诚敬所以为心学之本也
　　天地之数五十有五班固曰五六者天地之中合也是故五十有五之中去其五则为大衍之数去其六则为大衍之用数
　　六画而成卦故六其老阳之数即为干之策六其老隂之数即为坤之策
　　干爻以一圅三参天之说也坤爻以一判二两地之说也干奇三画震坎艮各得其一防离兑各得其二合之为十二画以一圅三三其十二画是老阳数也坤偶三画防离兑各得其一震坎艮各得其二合之亦十二画以一判二二其十二画是老隂数也
　　立天之道曰隂与阳立地之道曰柔与刚立人之道曰仁与义故圣人于乾卦言仁坤卦言义所为法天地以尽人道也班固曰仁者生生者圜义者成成者方故仁属干义属坤也
　　河图之数隂阳生成相配洛书之数阳居正位而隂居偏位河图之数十而方隅次序未尝不止于九洛书之数九而一与九对二与八对三与七对四与六对未尝不归于十也又洛书亦以一合六以二合七以三合八以四合九而以五数居其中悉与河图数协故曰河图洛书相经纬
　　传曰火日外景金水内景凡能鉴物者皆阳也火日为离离阳包隂故外景金水为坎兑坎兑隂包阳故内景然则坎为月月亦水也何以与日皆外景与曰非也月固借日光以明者也是以其景似日


　　尧峯文钞巻二
　　钦定四库全书
　　尧峯文钞巻三　　　　翰林院编修汪琬撰经解二【共五十八首】
　　易问五十八则
　　用九用六
　　问六爻皆变他卦皆占之卦乾坤异是何也曰乾坤不可变也何氏曰干变则之坤坤变则之干若以之卦占则是天地君臣易位也而可乎是故圣人更其例
　　干【之同人之小畜】
　　问干九二见龙在田龙非渊则天何为乎田也曰云行雨施则田首被其泽龙之德莫大焉圣人以喻大人之济时如此是故传曰见龙在田德施普也
　　问干九四或跃在渊跃矣何以在渊也曰此言龙之或跃或在渊也变防为进退为不果又与初应故其象云然传曰或之者疑之也潜跃俱未可定也
　　坤【之剥】
　　问坤上六龙战于野隂亦得称龙乎曰非也说卦传战乎干干西北之卦也言隂阳相薄也与此爻义同隂不敢与阳战主乎战者阳也故称龙
　　屯【之比】
　　问屯防皆坎德也屯不以君道予坎何也曰吾闻诸先儒矣屯独以君道予初者出乎震之义也防兼以师道予上者成乎艮之义也
　　防【象之蛊】
　　问六十四卦皆所以筮也防之彖独戒其再三渎者何也曰蒙内卦坎坎为狐疑凡明者善断防者善疑惟其善疑则虽正告而犹惘惘然不知适从此所以愈防也故戒之
　　问防六三见金夫不有躬金夫孰谓曰谓九二也坎性陷而趋下又卦变蛊所谓女惑男者也故六三舍正应而从不正然则九二何以称金夫曰变蛊则二三四互兑兑为金
　　需【之夬】
　　问需六四变水言血者何也曰坎为血卦四已入险朱子谓之杀伤之地是也不可但以水言故称血
　　师【之防】
　　问师上六开国承家小人勿用小人孰谓曰谓六三也葢九二为长子又为丈人六三为弟子又为小人也小人挟上宠以逞则必主骄盈僣乱之祸有功且不可用而况贲师之将亡国之大夫乎
　　比【彖】
　　问凡卦俱为筮设而比彖独言原筮者何也曰防内卦坎故戒之以渎筮比外卦坎故教之以原筮坎为狐疑疑在内者宜明以决之疑在外者宜详以审之其义各有取也
　　问比彖辞后夫凶何以言后夫曰夫者九五也四隂在五之前向夫者也一隂在五之后倍夫者也然则后夫者谓上六也
　　小畜【彖】
　　问小畜彖辞宻云不雨岂谓其不成坎与曰然自二至四互兑则泽气上蒸宻云象也自三至五互离则日丽于上不雨象也上九变坎故曰既雨
　　泰【之升】否【之无妄】
　　问泰之初九称彚征否之初六称彚贞何也曰君子难进则圣人勉之以征小人难退而又易逐于邪则圣人戒之以贞圣人之望君子也重亦未尝轻于弃小人也
　　泰【之需】
　　问泰归妹之六五皆言帝乙归妹有以异乎曰震为帝兑为妹二卦者无以异也是故泰传曰天地交而万物通归妹传反之曰天地不交而万物不兴其义一也
　　否【之萃】
　　问否上九倾否孰倾之曰九五之大人倾之也不曰否倾而曰倾否则天道也而有人事焉所谓取乱侮亡者也
　　谦【彖之坤】
　　问谦彖辞君子有终得毋以有终戒君子乎曰非是之谓也小人之行谦也以伪君子之行谦也以诚诚故有终伪则未有能终者也
　　问谦九三何以称劳谦也曰傲则逸谦则劳坎劳卦也二三四爻互坎而三得坎之中画故称劳
　　随【之兑之革】
　　问随六二系小子失丈夫丈夫小子孰谓曰六三小子也初九丈夫也三居二上故系之初居二下故失之然则六三亦震之一爻也震长男何以称小子曰以隂故小之也
　　问随六三丈夫小子又孰谓曰九四丈夫也六二小子也吴氏曰三无应无夫之妇也四亦无应无妇之夫也无夫之妇近于无妇之夫而随之故谓之系丈夫也
　　蛊【彖之艮】
　　问蛊彖先后甲者何也曰先甲三日辛此防所纳也后甲三日丁此兑所纳也蛊内防而互兑兑防隂柔之卦易以致蛊故一惩于前一戒于后也
　　问蛊之九二何以干母蛊也曰干之者三男也内卦为震初二俱变为坎二互至四为艮夫以三男之母犹不能无蛊此凯风之七子所以深自刻责也母氏圣善我无令人情廹而辞婉以庶几母蛊之可干其殆有得于不可贞之义乎
　　观【之涣】
　　问观六二何以称闚观也曰变坎也处坎窞之中所观几何闚观之象也然则何以利女贞曰妇人无外事闚观者其正也初位阳为童二位隂则为女
　　复【彖之颐】
　　问自姤至复歴七月矣何以不言月而言日也曰古人呼月为日也然则临彖何以言八月曰非是之谓也李氏曰复阳长以日云者幸其长之速临阳消以月云者幸其消之迟此扶阳抑隂意也
　　问复上六用行师大败以其国君凶国君孰谓曰谓六五也孰以之曰上六以之也一阳初复上六值坤爻龙战于野之位故其占云然
　　大过【之咸之恒】
　　问大过之九二九五何以言得妻得夫也曰变咸恒也于是有夫妇之象焉然则九二何以称老夫曰体干故也
　　离【之噬嗑】
　　问离九三不鼓缶而歌则大老至之嗟何以凶也曰君子殀夀不貮脩身以俟之生非君子所幸而死非其所畏也或歌或嗟其不逹于死生也审矣夫安得而不凶然则蟋蟀在堂嵗聿其暮今我不乐日月其除诗人之说非与曰诗义别有所刺非谓日昃者必当歌也如之何其据诗以例易也
　　咸恒
　　问咸恒何以象夫妇也曰独阳独隂不能以生成咸恒隂阳合则有夫妇之道也然则蛊与归妹何以不言夫妇曰以防遇艮则隂老而阳少以兑遇震则阳老而隂少不若咸之少男少女恒之长男长女其隂阳适相等也
　　中男中女
　　问长少既象男女矣中男中女何独不然曰坎离所以为乾坤用者防而隂阳之交明而日月之运寓于物则为水为火禀于人则为精为神何莫非坎离之用也不可专以男女言故不言也
　　遯【之姤】
　　问遯六二执之受执者谁也曰九三也故九三爻辞曰系遯言为六二所执也上三阳逺隂故能遯九三比隂故受其絷维而不得遯也
　　明夷【之既济】
　　问明夷外卦为坤是离明之所由夷也六五乃以箕子当之何也曰自三至五互变离与六二相应明之象也在坤暗之中夷之象也变坎为险为隐伏为心病与箕子佯狂合故曰箕子之明夷
　　家人【之益】
　　问家人之九三曰嗃嗃曰嘻嘻是二者有辨与曰嗃嗃义胜者也嘻嘻情胜者也然则九三重刚其亦泥于妇子乎曰闺房之间易于以情掩义虽刚者殆不免焉故圣人豫从而戒之
　　睽【之归妹】
　　问睽上九见豕负涂载鬼一车其辞得毋稍怪矣乎曰信则合疑则睽物之情也合则愈信睽则愈疑上九之所见者中心疑也坎为心病为狐疑上九之所见皆坎象也
　　损益
　　问损益者咸恒之变也然则何以不言夫妇曰孔子尝言之矣男女搆精万物化生此释损之六三爻者也
　　夬【之需】
　　问夬之九四即大壮之九四也其取羊象同其言悔亡同然夬独不为吉者何也曰大壮变坤成泰故曰壮于大舆之輹夬变坎成需故曰其行次且曰闻言不信传所谓需不进者是也何吉之有
　　升【彖】
　　问升彖辞南征吉何以知其南也曰明夷合坤离成卦故九三谓之南狩升合坤防成卦拱离于中故彖辞亦谓之南征皆指离也
　　井【之升】
　　问井之初六九三皆曰不食九五曰寒泉食不言饮而言食者何也曰主烹饪也所以大井养人之功也
　　革【彖】
　　问革彖辞已日乃孚何以知其为已日也曰卦图离兑拱坤坤土也故曰已日然则六二何以复言已日乎曰离得坤中爻六二是也彖爻所谓已皆主坤也
　　鼎【象之旅】
　　问鼎初六言趾九四言足九三六五皆言耳者何也曰吾闻诸先儒矣盖析上下体为二鼎也上体之鼎有耳无足故曰鼎折足下体之鼎有足无耳故曰鼎耳革问鼎九二我仇有疾何谓仇曰嘉耦曰妃怨耦曰仇二五正应嘉耦也二初虽近比而非应故曰仇
　　渐【之观之艮】
　　问渐九三言妇孕九五言不孕者何也曰三四隂阳交故孕二五应而不交故不孕然则何以九三凶而九五吉乎曰五以二为妇正也三以四为妇非正也三四相比而成夫妇则凶二五相应而成夫妇则吉此女归之所以利贞也
　　归妹【之兑】
　　问归妹六五称帝乙者孰谓曰谓六五也妹其六三也帝乙以柔中者化其妹使尚德而不贵饰故曰不如其娣之袂良
　　丰【之大壮】
　　问丰六二得疑疾矣何以能有孚也曰孚者疑之反发者蔀之反离体伏坎有孚发若者以伏体反言之也
　　防【之渐】
　　问防九二防在牀下用史巫纷若何以吉也曰亢之过者徃徃失诸傲防之过者徃徃失诸诈傲与诈皆不可为中道皆凶德也若过于防矣而又借史巫丁宁以自逹于鬼神是则防之过而诚者也故吉
　　未济【之防】
　　问既济之九三未济之九四皆言伐鬼方矣而九四独劝之以震者何也曰九三以刚居刚者也九四以刚居柔者也刚者虑其轻锐而喜事柔者虑其退缓而后事圣人之于九四也劝之以震则未济者庶其有济与
　　大衍之数二则
　　问大衍之数何以五十也曰太极生两仪则阳仪一隂仪二衍而为三两仪生四象则太阳一少隂二少阳三太隂四衍而为十四象生八卦则干一兑二离三震四防五坎六艮七坤八衍而为三十六通太极之一两仪之三四象之十八卦之三十六是以五十也然则虚一不用何也曰太极其体也两仪四象八卦其用也太极者数之所自起而非数也故虚之
　　问所谓小衍大衍者何也曰四其一并一则为五四其二幷二则为十四其三幷三则为十五四其四并四则为二十是以五十也邵子谓小衍之而五大衍之而五十是也草庐吴氏取之
　　四营
　　问四营之说宜何从曰一分二挂三揲四扐此一说也阳爻六九五十四隂爻六六三十六四营则四其五十四为二百一十六四其三十六为百四十四也又合二篇阳爻共百九十二每爻以九数之得千七百二十八隂爻亦百九十二毎爻以六数之得千一百五十二四营则四其千七百二十八为六千九百一十二四其千一百五十二为四千六百八也此又一说也合此二说葢无徃非以四求之者故曰四营而成易然则必以四求之何也曰此圣人取法乎四象之义也有言干营十八卦坤营二十四卦离营十四卦坎营四卦者以是为四营也其言亦可采乎曰此非传之所有吾不知也
　　隂阳数皆十五
　　问二少之策何以与二老同也曰一三五为九二四为六此天地之生数也积之则为十五隂阳之数不外乎此而已故老阳遇老隂为十五少阳遇少隂亦为十五皆自然合于生数者也故曰参伍以变三五为十五也以是二老之策与二少之策各极于万有一千五百二十
　　太极
　　问太极之为无极如之何曰道生一者老氏说也道在太乙之先者庄氏说也王弼以来依据老庄遂解太极为太乙则是太极非道当别有道以生太极矣得毋异端惑人之甚与故周子曰无极而太极又曰太极本无极葢正告学者以太极之义也其义既明则言无极可不言无极亦可朱陆之辨虽相持而不下然略其辞而观其旨俱有功于太极者也
　　两地
　　问地径二围四顾止取其半者何也曰非是之谓也围三者以一为三故三其三阳而成九围四者以一为二故两其三隂而成六也然则取半之说亦可通乎曰可九者阳之极数也六者隂之中数也故曰阳取全而隂取半也惟隂数极于十二是以地支如其数而嵗有十二月
　　六子
　　问六子所以为雷为水为山为木为火为泽者何也曰吾闻诸先儒矣雷出于地下者也故震一阳在下水畜于地中者也故坎一阳在中山峙于地上者也故艮一阳在上木生于地下者也故防一隂在下火生于木中者也故离一隂在中泽钟于地上者也故兑一隂在上木始弱而终强阳在末也火外明而内晦阳在外也泽外润而内燥阳在内也泽惟内燥故能生金惟外润故能钟水
　　坎水
　　问天一生坎水水之所以最先者何也曰今夫呵而润食而涎嚏而涕哀而泣媿而汗牝牡之交接草木果蓏之包含莫非水也气湿然后蒸蒸之乆然后热于是乎火遂炽焉此天一地二之分也
　　艮不为马
　　问干震坎艮皆阳卦也艮何以独不为马曰艮止也止非马之性故也
　　纳甲
　　问纳甲术家之说也先儒或以此言易果可信乎曰传有之易之为书也广大悉备术者知数而不知理则流为方伎儒者知理而不知数亦未足与穷易之全旨也然则日有十而卦止有八以八纳十何也曰乾坤父母也故纳其始终之四日甲乙壬癸是也甲壬阳干纳之乙癸隂坤纳之其他六日则三男纳其阳三女纳其隂此数而协于理者也
　　人与卦象相应
　　问人全体亦与卦象相应乎曰然人之为形也耳目鼻三窍皆偶口与大小三窍皆奇此泰卦之象也隂阳交而形始成又何惑焉
　　连山坤干
　　问或谓震防坎离艮兑乾坤为殷坤干震防离坤兑干坎艮为夏连山次第然与否与曰文献不足徴孔子尝言之矣吾何以知其孰连山孰坤干也吾知周易而已曰坤干以说卦传雷以动之一章始震终坤知之连山以帝出乎震一章始震终艮知之曰易变易也圣人错综言之何不可者必曰此言连山之易也此言坤干之易也则孔子无明文吾不敢信也彼之为此言也犹之分伏羲文王孔子之易为三易皆后儒谬譔者也然则孔子所谓吾得坤干者非与曰坤干不传先儒固以为礼家依仿鲁论妄为之说也
　　卦气
　　问卦气之说亦可取乎曰吾取其可取者临之八月有凶复之七日来复此文王之言卦气也由是推之则复十一月歴临泰大壮夬而干为四月又姤五月歴遯否观剥而坤为十月可知也兑正秋也此孔子之言卦气也由是推之则震为春分防为立夏离为夏至坤为立秋干坎艮为立冬为冬至为立春可知也其他六十卦三百六十日每卦六日七分则纬文之所载京房郎顗术士之所明而非经之所有吾不能知也
　　先儒说易
　　问先儒之说易备矣易其无遗蕴与曰传有之仁者见之谓之仁知者见之谓之知儒者之言易也各言其见而已舍曰能尽易之蕴则得其理者未必喻其象逹其象者未必究其数也















　　尧峯文钞巻三
　　钦定四库全书
　　尧峯文钞巻四　　　　翰林院编修汪琬撰经解三【共十四首】
　　诗问十二则
　　风诗始终
　　问者曰风诗何以始于二南而讫于豳也曰二南周之王业所由成也豳其所肇基也周德而既衰矣次风诗者以文王始之以周公终之思深哉
　　诗无天子诸侯之别
　　问者曰诗果无天子诸侯之辨乎曰然天子之国非无风也诸侯之国非无雅颂也何以言之十五国之中有二南有王风又有豳风是皆天子之诗也雅颂之中小雅有賔之初筵大雅有抑颂有鲁是皆诸侯之诗也不得以风诗专属之诸侯雅颂专属之天子也问者曰先儒谓平王政教微弱故黜其诗为风鲁季孙行父请命于周然后有颂岂其说皆非与曰然王之黜为风也孰黜之天子不自黜也作诗者与采诗者必不敢黜其所得之诗以告于天子也然则果孰黜之平王之政教虽不及文武成宣之盛然非幽厉比也幽厉之诗犹列于雅而平王独否是反不逮幽厉也鲁之郊乆矣郊则乐工必歌颂诗使请之周而后敢作然则僖公以前将僣歌周颂乎抑遂不歌乎不歌则废乐也僣歌周颂则非其地非其人是诬先公以自诬也鲁君臣虽愚其不为此也明矣且行父之使又不见于春秋春秋之时天王之使于鲁者十有八鲁大夫之如周者六如而不至者一孔子莫不具载而顾独遗此此其为臆说无疑也
　　风雅正变
　　问者曰风雅之分正变也其孰昉乎曰此大序之言也吾疑之何疑乎尔曰一国之诗有正有变焉一时之诗有正有变焉吾疑其不可以国次世次拘也何以言之二南正风也然而野有死可不谓之变乎十三国变风也然而柏舟之为妇淇澳缁衣之为君七月之陈王业之艰难可不谓之正乎鹿鸣已下二十二篇文王已下十八篇皆正雅然而常棣之吊管蔡虽谓之变可也六月以下五十八篇民劳已下十三篇皆变雅然而六月车攻崧高烝民常武诸诗皆以美宣王之中兴夫既从而美之矣则异于圻父白驹之属审矣虽谓之正亦可也凡言正变者必当考求其诗考求其诗然后能得其实褒美之诗为正则刺讥之诗为变也和平德义之诗为正则哀伤滛佚之诗为变也故曰国次世次不可拘也必自懿夷讫于陈灵谓之变风变雅毋亦胶滞而弗合矣乎问者曰然则诗之孰正而孰变也不几于溷与曰视夫善恶美刺而得之矣奚其溷
　　孔子未尝删诗
　　问者曰孔子何诗之删也曰孔子盖尝正乐矣而未尝删诗删诗之说昉于史迁其言不可以据依也孔颖逹谓经传所引诸诗见存者多亾失者少不容孔子十去其九此说是也问者曰删诗与正乐不同乎曰删之云者削而弃之也正之云者挍其节奏整齐其次序如所谓无相夺伦者也是安得同史迁葢因论语而误卫宏又因史记而误也是以有删诗之说夫孔子之于诗也与春秋无异春秋郭公夏五有文无义皆书于册而不之去也其于小雅南陔白蕐六诗有目无辞者亦然降而至于桑中溱洧诸篇犹班班具列使孔子而果删之耶安得尚存此滛佚之辞以启学者之呶呶哉问者曰然则奚为其有逸诗也曰世之所传逸诗者或句存而亾其章或章存而亾其篇不得为完诗故太师弗之采鲁人弗之録也太师弗采鲁人弗録则孔子亦听之而已矣
　　正雅
　　问者曰或谓雅诗无正变者何也曰夫岂独雅太史公曰周道阙而关雎作薛君章句曰芣苢伤夫有恶疾则是二南不得为正风也太史公曰仁义陵迟鹿鸣刺焉则是鹿鸣已下不得为正雅也言正变者葢自毛氏之学始问者曰孰为优曰其毛氏乎予尝考之于礼矣鹿鸣鱼丽诸诗皆郷饮酒燕礼之所歌也关雎鹊巢诸诗皆所以合乐也驺虞采苹采蘩皆大射所用以为节也使诸诗出于衰周之作则当成康盛时其施于郷饮燕射者果何诗也岂皆有司失其传与抑郷饮燕射之仪至周衰而始备与吾不信也彼说诗而不协于仪礼射义者臆说也是故于毛氏有取焉尔
　　变风变雅之终
　　问者曰变风变雅之终也其亦有义例乎曰有之王道陵夷周公召公不可复作风诗之终于东山破斧诸篇也所以见天下之思周公也雅诗之终于召旻也所以见天下之思召公也
　　诗教
　　问者曰孔子曰温柔敦厚诗教也三百篇之教其俱若是与曰然然则墙有茨之黜中冓也相鼠之刺无礼也何人斯巷伯之恶防譛也得无稍甚矣乎奚其厚曰忠爱之至不得已而为是深怨痛疾之辞是其意则美矣是故圣人取其意而不责其辞
　　二南非系周公召公
　　问者曰二南皆文王之诗而系之二公何也曰周召者地也非人也先儒葢尝辨之矣夫二南既非二公所作又非咏歌二公而作也其美召公者惟甘棠一诗耳如之何其据此而概以他诗系之二公也文王在上而系其诗于二公则是以子而攘父之美以臣而攘君之美也此必非圣人意也当是之时天下皆恶纣而亲文王然文王犹不能全有天下也故其诗不称王而系之于地文王虽不能全有天下顾其化之所被则已溢于江沱汝汉间矣不得以周召之地限之也故称南焉小序言其化自北而南者是也言系之二公者则臆说也
　　衞
　　问者曰衞何以得先王风也曰先儒尝言之矣昔者武王灭商分其畿内为三国故三国相与同风然则卫之次二南也犹商颂之得次周颂也其诸孔子所以存先代与
　　圣人録滛诗
　　问者曰圣人果録滛诗与曰然王者之政必自内始周南之咏关雎葛覃巻耳也召南之咏鹊巢采蘩也皆女子之贤而幸者也正也之緑衣日月终风之柏舟卫之硕人皆女子之贤而不幸者也正而变也终风柏舟硕人之后于是以滛诗继之如凯风雄雉墙有茨君子偕老桑中鹑之奔奔与氓之属皆是也礼义消亡滛风大作圣人之于诗也首録女子之诗一或以为劝一或以为惩斯其好贞而恶滛也不亦深切着明矣乎
　　九夏非周颂
　　问者曰九夏果周颂与曰南陔白华华黍由庚此笙曲也九夏此金奏之节也葢皆有声而无辞大射礼歌鹿鸣三终奏肆夏新宫三终周礼钟师凡乐事以钟鼔奏九夏夫有声有辞工所讽诵者歌也有声无辞工所播诸笙管琴瑟钟鼓者奏也九夏乌乎颂问者曰然则肆夏非时迈与曰非也先儒谓肆夏一名樊时迈也昭夏一名遏执竞也纳夏一名渠思文也又谓肆夏为一诗樊遏为一诗渠为一诗皆臆说也吾未闻一诗而三名者也且时迈有肆于时夏一语适与肆夏合犹可借之以相附防若昭纳二夏则于执竞思文奚取焉孔子子夏不言也仪礼左氏传不言也后人何从知之吾亦何从信之哉
　　楚辞
　　问者曰楚辞其诗之苗裔与曰然诗亡而后春秋作春秋絶而后楚辞兴其诸所以悯世疾俗劝善而惩恶者葢犹不失忠厚恻怛之意焉是故与三百篇近者莫善于楚辞
　　书中星解
　　日中谓春分也阳气自此而中也宵中谓秋分也隂气自此而中也日永谓夏至也自冬至之后日自北而南阳渐以生则日景渐以长至此而始极也日短谓冬至也自夏至之后日自南而北隂渐以生则日景渐以短又至此而始极也春夏冬不言宵秋不言日互文也星鸟其形也星火其次也星虚星昴其宿也于春言其形则夏为苍龙秋为武冬为白虎可知于夏言其次则春为鹑火秋为枵冬为大梁可知于秋冬言其宿则春为柳星夏为氐房可知亦互文也经之言约而该简而尽者也按史记天官书有四宫星葢南宫朱鸟为鹑火之次井鬼栁星张翼轸七宿其形如鸟故曰朱鸟春分则见于南方东宫苍龙为大火之次角亢氐房心尾箕七宿其形如龙故曰苍龙夏至则见于南方北宫武为枵之次斗牛女虚危室璧七宿有龟蛇体故曰武秋分则见于南方西宫咸池为大梁之次奎娄胃昴毕觜参七宿有白虎体故曰白虎冬至则见于南方也何以独指南言圣人南面而听天下向明而治故取南方以为凖也何以独指四仲言圣人不能朝夕察乎星度故取四时之中以验之也然则尧典中星与吕不韦月令异者何也或曰月令举其初朔而尚书总举一月故也或曰非也天三百六十五度四分度之一嵗三百六十五日四分日之一天度四分之一而赢嵗日四分之一而缩天渐差而西嵗渐差而东也自秦庄襄王元年上距尧之甲子共二千二十八年凡差二十六度盖七十八年而差一度也
　　书顾命说
　　蘓氏论康王之失礼可谓详矣顾吾犹有疑焉窃以为顾命与康王之诰此两篇者皆譌书也何以言之凡人子之于父母也平居则有问寝视饍之礼疾病则有尝药之礼未尝须防离父母侧也成王弥留之际自公卿百执事而下无不在者而康王亲为元子独不在王之左右不得与闻顾命何也古之奔丧者见星而行见星而舍是何如其廹且切也故吾谓成王既崩虽使康王相距数千里之外犹当蒲伏以赴安有宫门咫尺而不入就号哭辟踊之位者顾必俟干戈虎贲以逆之乎乃孔安国曲为之说曰由丧次而出出而复逆以殊异之夫康王既已为元子矣又安用借此为殊异哉此于经无明文也曾子问于孔子曰大功之丧可以与于馈奠之事乎曰自斩衰以下皆可天子诸侯之丧斩衰者奠奠谓奠于殡也言主人以悲哀不暇执事则诸臣皆得代之也然则成王既殡康王方在苫凷之列虽不暇躬行祭咤诸文犹不可谓之非而顾必区区哜而饮福乎哜者小祥之礼也故曰小祥之祭主人之酢也哜之众賔兄弟则皆啐之如之何其行此于初丧之日也天子未除丧则称予小子虽衰周犹然礼曰三年之丧以其丧拜非三年之丧以吉拜今俨然自称予一人而与羣公从容拜揖于门内是吉拜也尚复知有辟踊稽颡乎使康王不顾非礼而岸然行之则为不孝使召公导王于非礼则为不忠曾谓康王召公而不娴于忠孝者乎其可疑如此由此言之夫岂徒衮服之失礼而已予故反覆详究其间以为此后人不知礼者所伪为耳或曰今文古文皆有可遽疑其伪乎予曰否彼金縢亦犹是也宋儒固已疑之矣于是遂广苏氏之论而为之说












　　尧峯文钞巻四
　　钦定四库全书
　　尧峯文钞巻五　　　　翰林院编修汪琬撰经解四【共二十一首】
　　春秋论一【平王隐公】
　　按左氏惠公继室以声子生隐公孔颖逹引释例曰夫人薨不更聘必以侄娣媵继室是夫人之侄娣与二媵皆可以继也虽摄治内事犹不得称夫人又异于余妾故谓之继室然则孟子未卒以前声子与仲子皆妾也及其继室则众妾俱不敢与声子齿而何有于仲子哉然考春秋隐公元年天王来归仲子之赗五年考仲子之宫夫仲子特惠公之妾耳顾得防此礼而声子皆不与何与汪子曰甚矣钟巫之祸平王启之而隐公自取之也葢仲子固家之妬妾而桓公又其骄子也惟为之君若兄者稍能制之以礼然后可以逆折其非而杜其为不肖之计今平王与隐公则不然生则为其母赗殁则为之举丧而称夫人祀又为之立宫是三者皆越礼之甚者也而平王与隐公争先为之彼为之子者既习见其母之贵宠有不岸然自谓先君之适而反恶其兄者防于是其势日横其谋日深而左右近习隂伺乎其间思挟之以觊觎富贵者亦日众而其人遂不可制此羽父之谮所以不旋踵而发与易曰履霜坚氷至言积渐使然也桓公之敢于簒弑者岂非其君若兄有以为之渐防今夫豢猛兽者非能狎而翫之也惟诸槛阱而稍饲以粱肉虽有噬人之状无能为也苟一旦尽去其防使之跳梁于外而又望其德我而不噬此虽至愚者不为今隐公之于桓公何以异此夫隐公岂不知其弟之为豺狼防然所以尊崇其母至于不顾非礼而为之者亦欲借是区区以稍慰安桓公之心而使之不我噬不知适足以长其骄而速之乱耳孰若逆而折之之得乎昔周公之辅成王也成王有过必挞伯禽以示之惟其豫教有术故天下称周公为良相而成王为贤君嗟乎使隐公而非摄隐公而果为摄也其亦未闻周公之道也夫
　　春秋论二【平王】
　　今有富人于此生子皆庶则家政宜授之长者乎抑授之幼者乎不问而知为长者矣使不幸父殁幼者不譲而与其兄争则宗老必笞而责之彼诸侯之有天王犹富家之有宗老也乃独助其幼弟奉幼弟之母以拟其兄岂非圣人之所深恶哉孔颖逹者儒之冗末无当者也其论归赗曰隐公立桓公为太子其母得为夫人故赗之国必有君而后有太子使隐公得立太子固当称君而不称摄隐公既已摄矣吾未闻周公辅政而以成王为太子者也然则颖逹之说不亦妄乎夫惟平王之赗仲子也若不知有隐公母子者其助桓公以偪隐公为已甚故圣人贬之颖逹舍此而区区责其生赗之非礼是岂足以立训防有难者曰改葬之役左氏亦言太子少者何与吾应之曰惠公纵其邪心盖尝欲立桓公为太子矣故谓桓公为惠公之太子则可谓为隐公之太子则不可且吾以为天王之赗必桓公有以使之声子仲子皆宋女也隐公伐宋者一明知郑之与宋相怨而输平者一为防者二意者桓公独隂恃宋援以邀求于天子故隐公深为之不平而欲稍泄其忿以孤桓公之羽翼与唐干宁时王珂与其从父重盈之子珙瑶争河中珂求昏于李克用克用为之上请于是珂遂定河中而珙瑶不能与争此与鲁事畧相类吾甚悲夫天王自失其权而助人为簒弑者如此也故并论之
　　春秋论三【赵盾一】
　　春秋鲁宣公二年秋九月晋赵盾弑其君夷臯于是左邱明公羊高谷梁赤三子以为弑君者赵穿也经之书盾其说宜何从汪子曰三子者之说非有大悖于孔子也当是之时使穿不得盾必不敢行其事使盾不得穿必不能遂其谋何以言之予尝畧考史书所载簒国之臣若赵高之弑二世也使阎乐司马昭之弑高贵乡公也使成济成倅刘裕之弑晋安帝也使王韶之其弑恭帝也使禇淡之兄弟朱全忠之弑昭帝也使朱友恭氏叔琮夫是数人者欲为簒逆必先授意于其党其党亦乐为之用此与赵盾之事何异辟之于盗羣盗行刼其一虽不行而寔隂主其谋是则劫之魁也反不谓之盗乎故三子者之说非有大悖于孔子也孔子诛其心三子者举其事也然则三传果无失乎曰有之左谷皆取董狐之言以反不讨贼为盾辠吾谓盾虽讨贼亦不免于书弑何也予更考魏唐之事司马昭既弑高贵乡公遂収济倅兄弟杀之朱全忠既弑昭宗已而朝于京师亦杀友恭叔琮夫二人之心甚谲谋甚狡其杀济倅友恭叔琮者岂非欲自解于簒逆防然天下后世卒不以此薄两人之辠故使人臣无弑君之心虽力不能讨贼亦必不以恶名加之苟有其心虽狡谲如司马昭与朱全忠者亟除其党以自解犹无益也吾故有感于欧阳子之论而为之广其说如此
　　春秋论四【赵盾二】
　　按左氏晋赵盾救焦遂自隂地及诸侯之师侵郑楚鬬椒救之遂次于郑以待晋师赵盾曰彼殆将毙矣姑益其疾乃去之汪子曰此弑其君夷臯之岁也观于侵郑而盾不臣之谋见矣何也鹰隼之将击也必伏其翼虎豹之将抟也必匿其形此无足怪也惟其不轻发于此是以大逞其毒于彼而莫之制也以盾率晋国之众而合宋衞陈三诸侯之人成师以岀惟敌是求何有于鬬椒之偏师防然且不战而去之者非形弱势诎也当此之时内难将作既不暇相持于外而又以为战而胜则横挑强楚之怒战而不胜则无以慑服国人之心如是而欲行大事其谁与同恶者盾于其中固有深谋在焉故宁少敛其锋强抑其隂鸷之气而不欲轻用之于楚也不然岂文公襄公之烈犹存而盾遽畏楚乎防齐崔杼伐鲁北鄙鲁公患之孟公绰曰君何患焉崔子将有大志不在病我必速归既而果不为防齐师徒归夫崔杼所用葢即盾之余智也特杼亲射其主而盾则假手乎人耳三传不察遂欲以不讨贼者原盾辠抑知盾之造谋也乆矣与崔杼同罪而异其罚岂足为春秋之法耶吾尝论之自古悖乱之臣未有不合一辙者也刘裕既入关中可以速得志于西北矣而自谓根本未固遽引兵东归是时逆迹犹未形也然崔浩则先知之以告魏主浩之善料事亦何减于公绰之料崔氏防今夫功利之在目前也是下愚之所昧而中智之所争也有人于此不贪近功不邀厚利其人苟非大美则必为大恶若赵盾侵郑而不战崔杼伐鲁而不防刘裕至关中而不复西畧此皆大恶无疑也盖其所欲者益防所图者益狡则凡目前之功利举不足以入其心而动摇其志惜乎侵郑之时列国卿士大夫无一人如鲁之孟公绰魏之崔浩能逆闚盾之本谋者可叹也然而邲之役荀林父不欲战则先縠不从鄢陵之役士燮不欲战则栾武子不从顾盾将去楚而其众莫敢与之抗此又盾之积威足以劫之也夫
　　春秋作邱甲解
　　春秋成公元年三月作邱甲所谓邱甲者惟杜氏与胡氏传所说为详谓长毂一乗甲士歩卒七十五人此甸所赋今使邱出之是杜氏说也谓一邱所出十有八人积四邱始具一乗今使邱出一甲一甸之中共百人为兵是胡氏说也按周制四邑为邱四邱为甸每甸出戎马四匹牛十二头兵车一乗甲士三人歩卒七十二人以其数计之一邱凡十六井得一百二十八家一甸凡六十四井得五百一十二家以甸所出均之四邱则是每邱一百二十八家共出卒二十三人牛三头甲士则一人不足戎马则一匹有奇也如杜所说窃疑一百二十八家之中每家不及数口而老幼羸弱妇女半之顾欲使出兵车一乗其数太多而其増赋亦太骤故先儒以胡氏说为允胡氏依司马法立说盖旧制四邱出三甲三甲为七十五人今四邱出四甲四甲为百人是一邱加二人当出士卒二十五人也但未知戎马兵车之赋倂増与否故曰未知其所作者三甸而増一乗乎每乗而増一甲乎是胡氏之说长也
　　春秋襍义十二则【并序】
　　予非能为春秋学者也中有所见輙摭先儒之说志之所以示鉴戒云
　　夫人子氏薨【隐二年】
　　子氏者仲子也仲子桓公之母也古者诸侯不再娶仲子虽归于我犹未离乎妾也妾何以得称夫人说者谓惠公纵其邪心欲以仲子为夫人而立桓公为世子故隐公摄位将平国而反之桓夫使惠无是心而隐逆探其未然是诬先君也使有是心而遽成之是纳先君于恶也之二者无一可者也故元年不书即位非贤隐也贬也
　　考仲子之宫【隐五年】
　　仲子之殁也隐公不敢祔庙而为之筑别庙其亦合于礼之变矣而先儒以为讥何也礼妾祔于妾祖姑无妾祖姑则易牲而祔于女君又曰从其昭穆之妾又妾母不世祭于其孙止如是则何别庙之有故曰讥也
　　子同生【桓六年】
　　谷梁传曰疑故志之刘氏非之曰圣人疑之谁复不疑之乎齐诗云展我甥兮展信也诗人信其为齐侯之甥安有仲尼而反疑之者乎此说是也然子同子赤皆适夫人所出也春秋于子同则书其生于子赤则没而不书何也圣人之意若曰文姜虽名滛泆而子同实吾君之子也书之所以正周公之裔决后世之疑也朱子曰桓三年夫人姜氏至自齐六年子同生十八年公乃与夫人如齐则庄公诚非齐侯之子矣朱子其殆深得春秋之防者与
　　宋人执郑祭仲突归于郑郑忽出奔衞【桓十三年】
　　突之以庶夺嫡以贱簒贵其祸皆仲为之也公羊传曰古人之有权者祭仲是也权者何反于经然后有善者也斯其说亦谬矣夫仲之易置其君也如奕棊然而可以谓之善乎伊尹周公之于殷周行权者也孔父仇收之于宋守经者也夫变而不失其经之谓权曽是仲也而可以谓之权乎刘氏曰仲之义宜効死勿听不能是则若强许焉还至其国而背之执突而杀之可也二皆不能而黜其君以立不正春秋之乱臣也然则名突宜矣忽何以不称子苏氏曰国人不附大国不援以至于出奔盖未尝君也是故不称子
　　夫人孙于齐【庄元年】
　　桓公之见戕也文姜与闻乎故故庄公立而文姜出盖犹有畏惧羞耻之心焉至于逾年而无防闲责偹之者则遂肆不知忌六年之中而防齐侯者三享齐侯者一如齐师者又一其恶益深而无羞耻也益甚矣春秋备书于册凡以絶之也诗猗嗟小序曰刺庄公有威仪技艺而不能防闲其母故其辞云猗嗟名兮美目清兮仪既成兮终日射侯不出正兮展我甥兮诗之刺庄公与春秋之絶文姜其义一也家氏曰庄公童穉虽欲防闲其母其道无由予考庄公即位之歳盖年十有四矣
　　晋侯杀其世子申生【僖五年】
　　春秋书杀其世子者二君晋献公宋平公是也公羊传曰杀世子母弟直称君者甚之也夫申生与痤皆自缢尔献公平公未尝亲推刃于其子也如是则何以言杀高氏曰世子至亲非其君自杀之则孰敢杀者是故斥言晋侯
　　宋师及齐师战于甗齐师败绩【僖十八年】
　　齐之乱自此始矣盖齐人杀无亏而立公子昭昭卒公子潘杀其子而自立潘卒公子商人弑舍而立齐人又弑商人而立公子元自古兄弟争国簒夺之祸未有若斯甚者也君子曰其本自桓公失之也桓公多内嬖其至于弑四君延四世而始定于惠公晋献公亦然其至于弑三君刺三大夫亦延四世而始定于文公辛伯有言内宠并后嬖子配适乱之本也信矣
　　葬我小君成风【文五年】
　　君氏隐公之母也春秋书曰君氏卒而不书葬是犹不以夫人之礼葬其母也定姒哀公之母也书曰姒氏卒虽已书葬矣而不书夫人与小君是亦不以夫人之礼丧其母也若僖公之母薨则称夫人葬则称小君与君氏姒氏异矣是后宣之敬嬴防之定姒昭之齐归亦如之皆僭也吕氏曰自僖公致厚于妾母而薨称夫人则适庶乱矣葬又称小君于是有二夫人祔庙则黩伦易礼无复辨矣葢归狱于僖公之辞也然则丧妾母宜如之何曰缌麻之服不赴于同既葬不反哭于寝不祔于庙
　　仲婴齐卒【成十五年】
　　此公孙婴齐也而谓之仲婴齐公羊传曰为兄后也其称仲何孙以王父字为氏也胡氏曰以后归父则弟不可为兄嗣以后襄仲则以父字为氏亦非也如是则当为春秋所不予矣何以从其恒词而无贬曰乱昭穆之序失父子之亲有不待贬絶而自见者也或曰不言仲孙明不与子为父孙也是贬也
　　八月丙辰仲孙蔑卒【襄十九年】春王正月辛亥仲孙速防莒人盟于向秋帅师伐邾【二十年】
　　速之盟向与伐邾也高氏曰代父为卿无复三年之丧也新安汪氏曰献子禫而不县则始不三年其昉于速与予以为非也礼有之君既葬王政入于国既卒哭而服王事大夫士既葬公政入于家既卒哭弁绖帯金革之事无辟也今庄子未练而从政未祥而临戎其殆合于礼之变与是故经无贬词而庄子为孝孰谓庄子不三年者不然其能逃于圣若贤之责乎
　　盗窃寳玉大弓【定八年】
　　南蒯以费叛阳虎以郓讙龟隂叛矦犯以郈叛皆不书书窃寳玉大弓何也费也郓讙龟隂也郈也是皆三桓之私邑非公邑也故以之叛不书寳玉大弓鲁之分器其不得以私邑比明矣而可以不书乎然则阳虎之辠倍于南蒯矦犯者也先儒谓分器重于地圣人贱货而重命者皆不识孔子堕三都之义而妄为之说也是故吾无取焉
　　晋赵鞅帅师纳卫世子蒯瞆于戚【哀二年】
　　至此而衞之乱始极矣假使衞矦輙得国之时能痛哭而号其父曰国吾父之国也如之何其不归来乎蒯瞆又痛哭而辞曰吾得罪于先君不可以复入矣虽入不可以主宗庙奉社稷矣国固子之国也如此则父子相让父子相让则輙虽有衞可也蒯瞆虽徃而代之亦可也计不出此而日相寻于干戈輙固不子而蒯瞆之失父道审矣吾未闻父子争国而不亾者也然春秋不去蒯瞆之世子何也苏氏曰逐之而立其子者灵公也葢逐之是也立其子非也此召乱之道也
　　春秋传筮象四则
　　秦伯伐晋
　　左传僖九年秦伯伐晋卜徒父筮之吉曰其卦遇蛊曰千乗三去三去之余获其雄狐夫狐蛊必其君也汪子曰此盖筮得蛊之防也互变震为诸侯千乗之象也防为进退去之象也三去者初二三三爻皆防也之卦成坎坎为狐防为近利市三倍获之象也故曰获其雄狐或曰卜徒父所筮六爻皆不变者非也夫果六爻不变何以不引彖辞观晋语重耳筮入国得泰必引小徃大来之辞则可以知占例矣
　　鄢陵之战
　　成六年晋楚遇于鄢陵公筮之史曰吉其卦遇复曰南国防射其元王中厥目国防王伤不败何待汪子曰此葢筮得复之颐也外卦坤为国又为西南方之卦故曰南国内震木克外坤土故曰防震为苍筤竹以矢上射之象也凡卦上为首元者首也元王即爻辞国君也又爻辞有灾眚眚为目疾故曰射其元王中厥目是所谓用行师至于大败以其国君凶者是也或谓震坤拱防离防为多白眼离为目无离无防则中目此殆近乎凿矣
　　穆姜
　　襄九年穆姜薨于东宫始徃筮之遇艮之八史曰是谓艮之随随其出也姜曰亡是于周易云云汪子曰随内震外兑是动而得毁折之象也反体为蛊盖医和所谓女惑男者以拟穆姜之为人亦甚类矣又互体为艮为防艮止防入入而止焉此其兆皆不能出彖辞虽无咎于穆姜乎何有而史云然者殆阿姜意而为之讳也或谓艮之随亦随之艮信如此说则随六二系小子失丈夫艮六二艮其腓不拯其随其心不快又皆不可出之象明矣
　　叔孙穆子之生
　　昭四年初穆子之生也庄叔筮之遇明夷之谦以示卜楚邱曰是将行而归为子祀以防人入其名曰牛卒以馁死云云汪子曰楚邱之辞多未易暁姑择其可晓者言之其曰行者艮为径路爻辞所谓于行有攸徃是也曰归者离为飞禽艮为止止不得行所谓于飞垂其翼是也曰防者离火言扬所谓有言是也曰以馁死者离位居三艮为兑之反不见其口则无以食所谓三日不食是也以上率与爻象合至于为祀则卦中无祀象名牛则卦中有牛而亦无为名之象其他杂引之卦尤多支离傅防疑左氏尝文之以神其占未必皆楚邱本辞也若陈敬仲筮得观之否史知其将兴于姜张守节谓爻属辛未又观上体防未羊防女女乗羊故为姜此乃以字体牵合则幷非左氏之指矣





　　尧峯文钞巻五
　　钦定四库全书
　　尧峯文钞巻六　　　　翰林院编修汪琬撰经解五【共十四首】
　　置后解
　　古者大宗而无后也则为之置后小宗则否夫小宗犹不得置后况支庶乎子夏曰为人后者孰后后大宗也曷为后大宗大宗者尊之统也然则族人而无后也其遂不祀矣乎曰不然也孔子曰凡殇与无后者祭于宗子之家当室之白尊于东房是虽不置后可也然则有大宗之家焉有小宗之家焉祭者将奚从曰视其祖故曰庶子不祭殇与无后者殇与无后者从祖祔食此之谓也孔子曰宗子为殇而死无子弗为后也然则大宗其遂絶乎曰如之何而絶也弗后殇者而后殇者之祖祢则大宗故有后也传曰士之子为大夫则其父母弗能主也使其子主之无子则为之置后然则大夫而非大宗也亦可以置后乎曰非是之谓也公子有宗道焉大夫亦然庶姓而起为大夫则得别于族人之不仕者礼别子为祖继别为宗大夫独非大宗与然则大夫与公子若是班乎曰然公子不敢援诸侯故公子为别子大夫之族不敢援大夫故大夫亦为别子也如之何其可无后也子夏曰适子不得后大宗然则莫尚于大宗矣奚为不使适子后之也曰以其传重也古人敬宗而尊祖祢适子者继祖祢者也故不可以为人后也然则无宗支适庶而皆为之置后今人之所行古人之所禁也不亦大悖于礼与曰此礼之变也盖自宗法废而宗子不能收族矣宗子不能收族则无后者求祔食而无所其毋乃驱之为厉乎故不得已为之置后也变也然则今之置后者必亲昆弟之子次则从父昆弟之子其于古有合与曰不然也礼同宗皆可为之后也大夫有适子则后适子有庶子而无适子则卜所以为后者如衞之石祁子是也况无子而为之置后其有不听于神乎吾是以知其卜也卜之则勿问其孰为亲孰为疏可也是可行于古亦可行于今者也作置后解
　　丧服继母如母解
　　丧服传继母如母章继母何以如母继母之配父与因母同故孝子不敢殊也汪子曰继母亦母也谓之如母本非骨肉与因母有辨故也先儒云继母何以如母明其不同也是同之中有殊者存焉或问父在则皆服齐衰期父殁则皆齐衰三年矣于礼亦有不同者与曰有之母出则为继母之党服母死则为其母之党服为其母之党服则不为继母之党服此不同者也母出则为母服期继母出则不服父殁母嫁亦服期继母嫁不从则不服此又不同者也丧礼如母者二继母慈母是也是则继母与慈母无等差也三年之丧于礼为加服非正服也今律文凡适继慈养母杀子孙者加祖父母父母一等注云视亲母有间故也大哉圣人之律不亦与礼服相发明与然则史糜有言继母与已无名徒以亲抚养已故亦丧之如母信如是也设有前妻之子不为继母所抚甚则如孝巳伯竒之属将遂不之服乎曰何为其然也非出也非嫁也孝子縁父之心不敢不三年也先儒谓子当以父服为正父若服以为妻则子亦应服之故曰与因母同也由是言之不敢殊者孝子之文也其不能不殊者孝子之情也礼称情立文是岂足以概孝子与
　　疑丧服继父同居义
　　丧服传继父同居章夫死妻穉子幼子无大功之亲与之适人而所适者亦无大功之亲以其货财为之筑宫庙歳时使之祀焉妻不敢与则继父之道也汪子曰此孤子随母更适者也或为大宗之世适与或支子与吾皆不能知也茍其为大宗之适也则家必有庙无所事于更筑在礼祢无庙则与祖同庙为继父者如之何其代为之筑也且彼无大功之亲矣独无小功以下诸亲乎防宗法而既行也举族之父兄子弟方推宗子而重焉有余财则必归之虽以之立庙可也安有颠连而入继父之家者又安有借继父之财而始为宫庙者防茍其支子而已则虽爵为大夫士犹当祭于宗子之家而不当有庙况孤幼乎为继父者分之贿财可也遗之宫室什器车马衣服可也犯非礼而为之筑宗庙此昵爱之私不可之甚者也传言所适者亦无大功云云丧服小记又言皆无主后同财而祭其祖祢为同居则是继父无子者也继父无子其可抚妻之前子为子与语曰神不歆非类民不祀非族制礼者宜禁之之不暇而顾倡此说以导之吾不信也吾尝考诸春秋崔杼娶东郭姜姜以其孤棠无咎入卒兆大乱于齐葢同居之祻如此此乱宗之端败家絶祀之所自昉后世宜以为鉴不可以礼文借口也嗟乎三礼惟仪礼最古然其说犹有难信者况乎大小戴礼半为汉儒所附防防盖古书之错乱不可知也乆矣善防传之言曰父无可继之理此礼焚书之后俗儒妄造也
　　疑命妇吊大夫义
　　丧服记大夫吊于命妇锡衰命妇吊于大夫亦锡衰郑谓吊于命妇命妇死也吊于大夫大夫死也汪子曰否大夫之吊命妇有之命妇吊大夫则未也何也妇人之职惟司酒食织絍而已不当与闻阃外之事故曰妇人无外事礼知生则吊所识则吊为命妇者何自而与大夫有素也如其为有服诸亲则闻丧之日必徃而号踊哭泣厠于姑姊妹娣姒众妇人之列矣夫安得行吊礼且自有居丧之本服在夫安得而用锡衰舍是而出吊则与外事之渐也独不观鲁之公父文伯之母乎公父文伯之母季康子之从祖叔母也康子徃焉防门与之言皆不逾阈仲尼谓之知礼盖古人谨于男女之辨如此使先王而果制此服是诲命妇以滛也夫防之犹虞其未足而顾诲之乎其可疑审矣说者曰礼尚徃来大夫吊命妇命妇不可以不吊大夫如之何予告之曰有命妇之夫与其子在服问大夫相为锡衰以居出亦如之为其妻徃则服之出则否独不言命妇为大夫此可据也说者又曰妇人不越疆而吊人礼禁其越疆岂遂禁其吊人乎防予曰非是之谓也命妇死则命妇当吊大夫死则命妇不当吊殆亦不畔于礼者也
　　疑大夫士庙制义
　　王制大夫三庙一昭一穆与太祖之庙而三士一庙祭法大夫三庙二坛曰考庙王考庙皇考庙享尝乃止显考祖考无庙有祷焉为坛祭之去坛为鬼适士二庙一坛曰考庙王考庙享尝乃止皇考无庙有祷焉为坛祭之去坛为鬼官师一庙曰考庙王考无庙而祭之去王考为鬼是二说者不同其言大夫也王制三庙一为太祖而不及高曽祭法及曾而太祖则夷于坛而无庙矣其言士也祭法虽与官师分而皆得祭其祖王制则不及祖矣汪子曰甚矣宗法之不可复考也吾求诸王制祭法而疑之夫祭法所谓大夫者将继别子之适子邪抑支子邪继别子为大宗而得庙祀太祖则太祖百世不祧者也何以反夷于坛而去之也如支子也则攴子不祭孔子曰支子为大夫以上牲祭于宗子之家是支子虽大夫不得立庙又何有于三而太祖又何有于为坛而祷乎其可疑一也大宗茍庙祀太祖矣万一大夫失职而为士将废其太祖之庙而为二乎抑废其祖之庙而为二乎抑尽废其太祖与祖而如王制一庙也夫废太祖是废大宗也废祖庙是失继祖之义矣二者宜何从横渠张氏曰宗子为士二庙支子为大夫当三庙曾祖之庙为大夫立不为其宗立也如张氏之言在小宗则得矣若大宗则祭法于宗子既不得庙太祖而支子所立者又曾祖也则太祖之祀终废也且王制所言三庙一为太祖是大宗且不得祭曾祖而支子顾得祭耶其可疑二也适士官师度不皆宗子而其所为二庙一庙者将自立于家耶抑立于宗子之家耶使其果自立于家是二统也且庙制天子以下以奇杀者也士当如王制仅得一庙而祭法何以言适士二也其可疑三也大宗百世不迁而小宗五世则迁者也继祢之宗或不即继祖之宗继祖之宗或不即继曾祖之宗使支子而为大夫其祭曽祖祖祢也各于所继宗子之家而立庙焉是毋乃纷纷无纪为巳甚乎如立二祖之庙于继祢之宗之家则与自立之为二统也何以异其可疑四也大宗继别者无论矣小宗五世而迁则自继髙祖始继高祖则当祭高祖而况高祖以下若曽若祖乎如其不祭又何以得称五世之宗也使小宗而祭高祖大宗而为大夫者庙数顾加杀焉或及曽或不及曽而止有是理乎其可疑五也于是后之说者曰王制商礼祭法则周礼也是一解也或曰是庙制也而非其所祭之数也凡宗子祭必及四世不皆庙也官师一庙而得祭其祖庶人祭寝而不限其所祭可推而见也且高祖在五服之中而可以不祭乎防是又一解也或曰王制之言庙制也先之以支子不祭明庙制为宗子设也支子虽大夫不得立庙是又一解也或曰大宗必立太祖之庙百世不祧宗子为大夫者立三庙祭及曽失职为士者立二庙祭及祖葢大夫并太祖庙而四士幷太祖庙而三也是又一解也或曰支子为大夫士亦得立庙于家不必于宗子之家也盖庙自为大夫士立不为其宗立非二统也孔子之言传之者譌而张氏则得其一而遗其一者也是又一解也汪子曰解者愈緐而疑者亦愈甚矣古人不作吾安能辨其孰为是孰为非防吾故曰宗法不可复考也
　　按家语孔子荅子羔论大夫士庙制皆与王制同且曰自有虞至周所不变也然则王制非商礼明矣郑云云当是未见家语并附识于此
　　牲体说
　　肩臂臑三合左右为六肫骼二合左右为四正脊脡脊横脊三无左右短胁长胁代胁三合左右为六此十九体也神爼不用左体侑以下则用之不合左右此十一体也右肩臂臑肫骼正脊二骨横脊长胁二骨短胁此特牲九体也殊左右肩脾为四又两胉一脊合为七此豚解七体也左肩臂臑肫骼脊胁此士虞左胖七体也觳折脊胁此接神及尸三体也以十九体去脾膉加两觳为二十一体者陈用之之说也去两觳加两脾者朱子之说也紫阳方氏谓一牲二十有四体者以十九体加两脾两觳一膉数之为二十四也秀岩李氏谓三十有二体者礼心舌载于肵爼又肠三胃三又举肺一祭肺三又以肝从曰炙以燔从曰肉以二十四体加心舌肠胃举肺祭肺炙肝燔肉数之为三十二也陈氏礼书李氏三礼辨杨氏仪礼图方氏古今考其论牲体率多繁词予约取之如右
　　大夫士庙当有主说
　　大夫士之庙祀也一以为有主一以为无主谓之无主者郑许愼也谓之有主者徐邈清河王怿也或问宜何从予告之曰庙所以栖主也大夫三庙士一庙使其无主则祭于寝足矣庙何为者祔之言附也以主升附也士虞礼以其班祔丧服小记祔必以昭穆亡则中一以上使其无主又何所冯以班昭穆乎许氏知其说之不可通也曲为之解曰大夫束帛依神士结茆为蕝此不根之辞以臆剙之者也或问礼经无有主之文柰何予又曰经不明言有主亦不言无主也檀弓重主道也商主缀重焉周主重彻焉竝非天子诸侯为说也则大夫士宜有主者一孔子曰祭祀之有尸也宗庙之有主也示民有事也以此坊民民犹忘其亲亦非专天子诸侯也则大夫士宜有主者二徐邈所引左氏春秋其义甚长而许氏顾驳孔悝反祏之举以为出于时君所赐吾不知其何据也陈祥道曰重主道大夫士有重尸神象大夫士有尸大夫去国载祏孰谓大夫士无主乎斯可以辟郑许之妄矣然则庙主之制宜何如按重凿木为形如札士三尺卿大夫五尺诸侯七尺谓未未有主故以重当之是则主制虽无考其修短宜畧与重彷可知也又有谓天子主长尺二寸诸侯一尺大夫士而下当以次杀云
　　周礼九嫔世妇女御辨
　　郑康成谓羣妃御见之法女御八十一人当九夕世妇二十七人当三夕九嫔九人当一夕三夫人当一夕后当一夕凡十五日而徧汪子曰悖防郑氏之说也周公定周礼在成王之世其昏礼亦当作于是时成王春秋方富周公虽导之以德闲之以义犹惧其有乗间投隙以荒滛之术进者而况多其女宠定为不刋之制以诱之乎夫每一夕之中所御者九人自非滛欲不道之君若齐之武成隋之炀帝必不婪色如此也故使一夕御之而徧则人主之身亦异于金石矣积之既乆得毋有如医和所谓蛊疾者耶苟其不能徧则是一百二十人者虽时时抱衾裯以徃返其侧犹不免有怨女之叹而顾使十五日之间仅得奉斯湏之顔色防且大臣之爱其君也非如左右近习以谐媚为容者也霍子孟为政命宫人皆为穷袴多其带以防闲昭帝可谓严且宻矣而昭帝犹至于夭岂有周公之圣而定为九人一夕之制如此凡所以辅导成王者曽不若子孟吾不信也故吾谓九嫔世妇女御既与女酒女浆女笾女醢女醯女盐女幂女祝史之徒俱统于冢宰是皆宫中之职左右后妃以供事者决非进御于王者也或亦择卿大夫之妻之寡者与其老而无子者任之故谓之内命妇与九嫔条曰掌妇学之法以教九御各帅其属而以时御叙于王所吾谓周礼所言御者又决非相从于燕寝者也不然九嫔以下共一百二十人而又莫不有属其为数当不啻数百矣王亦安能一一御之如郑氏所说耶汉儒好为新奇之说而多出于不根殆不足信
　　疑礼六则
　　五祀三祀
　　曲礼大夫祭五祀王制亦然而祭法独言三祀礼家之言既不能统于一矣郑为注又徃徃弥缝牵合以惑后世之听然则凡为大夫者将安所适从防郑注曲礼则曰五祀殷制三祀周制也于王制改之曰大夫有地祭五无地祭三也如此则所谓殷周异制者果可信与乂注曲礼则曰五祀户灶中霤门行也于王制又改之曰司命中霤门行族厉也一则有户灶而无司命厉一则有司命厉而无户灶如此则五祀之名果可谓之有定制与吾故曰安所适从也殷周之制絶无徴验出于郑一时之臆说吾不暇与之辨姑就祭三祭五辨之夫户之与灶与中霤门相类此特一家之祀耳非若名山大川系于分土者与采地之有无何与焉如之何其以有地无地为差也彼礼记非一人之书葢作王制者一人作祭法者又一人也顾在此则专主有采地者言之在彼则专主无采地者言之两人之言若故为龃龉而实隂相发明者得毋牵合太甚与且记礼者未尝分疏及此不审郑氏何从得之此不可通之说也祭法司命者郑以为主督察三命皇氏以为文昌宫星固不能定其何神矣窃谓三命本术家里俗之谈而列星又非大夫所当祭者也族厉者孔疏训族为众以为古大夫无后者夫古有宗法大宗无后则族人为之置后非宗子而为大夫者无后亦如之尚安得有族厉防就如其说则司命与族厉类皆荒唐乆逺难测知之神也为大夫者顾舍其近而可知之户灶不祀而祀其荒唐乆逺者与此又不可通之说也是故祭法难信非独大夫祀典而已如所云三庙二庙一庙皆然也决不当取以为据嗟乎惑郑者祭法取祭法以弥缝王制而惑后世者郑也然则大夫之祭也宜如之何曰祭当依五祀为正所祭之神当依户灶中霤门行为正其他则非予所及知也
　　孔子祥琴
　　孔子既祥五日弹琴而不成声汪琬曰此记礼者之诬也祥而缟是月禫徙月乐祥禫之同月异月吾姑不暇辨然必俟徙月而后用乐则已审矣顾孔子之弹琴也独不当俟诸逾月之外乎按琴瑟之为物虽君子无故不彻者然考之于经皆燕飨乐器也其在鹿鸣之诗曰我有嘉賔鼔瑟鼔琴鼔瑟鼔琴和乐且湛是宜从徙月之例无惑也况当大祥之时其服则犹麻也其寝则犹未牀也虽使稍加缓焉以讫于逾月何不可者而孔子必欲弹之以干非礼乎与其不成声不如其勿弹与其弹于既祥之后不如弹之于既禫之后也鲁人朝祥而暮歌则孔子薄言其失孟献子禫而不乐则称其加于人一等孰谓孔子者礼教之所从出而反不如献子乃仅仅与鲁人争五日之先后乎使孔子果琴之弹也必不贤献子而讽鲁人孔子既已贤献子而讽鲁人矣决不身自弹琴以干非礼之诮也曾子问曰废丧服可以与于馈奠之事乎孔子曰脱衰与奠非礼也说者以为大祥除服不得与于他人馈奠之事夫馈奠且不得与如之何可以弹琴乎防吾故曰诬孔子也葢记礼者本非一人故即檀弓一篇徃徃彼此相悖谬如此
　　祫祭
　　天子犆礿祫禘祫尝祫烝诸侯礿犆禘一犆一祫尝祫烝祫此戴氏所记也毁庙之主陈于太庙未毁庙之主皆升合食于太庙是故谓之祫此公羊谷梁二氏所传也先儒谓戴氏所记时祭也公谷所传大祫祭也于是又有三年一祫五年一禘之说其文盖出于礼纬纬书汉世所譔本荒诞不经而诸儒信之予窃意其不然按春秋书有事于太庙者二大事于太庙者一有事者时祭也大事者大祫祭也孔子于春秋禘则书禘郊则书郊未有称大事者使祫果三年一举则亦祭之常者尔岂遂大于郊禘而独以大事见书何也此乃三年之丧既毕新主祔庙遂合毁庙及未毁庙之主告之如仪礼既虞升祔谓之祫事是也是其祭为易世所仅见且不可拘以歳时故曰大事何三年一举之有又春秋所以独书于文二年者葢祫祭合礼则不书失礼则书孔子书之特讥僖公逆祀尔郑颇主此说而顾谓之鲁礼若以周与列国为不然者葢犹牵于礼纬三年一祫之文也至于诸儒谓三年一闰天道之小成五年再闰天道之大成以是为禘祫之节又谓禘以四月取纯阳在上祫以十月取百物皆备祫之取闰取十月礼经皆无明文后世何从知之颇疑附防不当取以为据
　　武王年九十三
　　武王梦帝与九龄文王曰古者谓年龄齿亦龄也吾百尔九十吾与尔三焉文王九十七乃终武王九十三而终按郑金縢注文王崩后明年生成王武王崩时成王年十歳使果如小戴礼与郑氏之说则成王之生也武王年八十四矣文王夀考几及百歳及其将殁而尚未见有适长孙抑何武王得子之晩如此也左氏传邘晋应韩武之穆也是四国者皆成王之弟又何武王八十四以前艰于育子而八十四以后精力益以衰耗乃得子之易且多如此也倘成王为邑姜所生则武王既耄而邑姜犹可以生子意者其非武王元妃乎武王之世视汉世相去逺矣中间简册磨且经暴秦之火学者虽阙其所不知未为失也而汉儒妄说云云斯亦惑矣又使果如郑说武王八十三而丧文王八十四而生成王是时方居文王之丧如之何其遂生成王也岂邑姜任身在文王未殁以前耶又岂武王急于有子虽犯非礼而不之忌耶又岂丧礼为周公所定而武王时未之有耶琬窃谓其年率皆汉儒附防敢于诬圣人而不自觉其妄者也然则成王幼周公摄政非与曰此载诸金縢大诰者何可非也惟武王之梦及所谓九十三者决不当取以为据又家礼冠颂孔子曰武王殁成王年十有三孔安国传亦云而史记鲁世家则谓成王在强葆中似又不能十歳者其说颇多异同是故学者之道求学之可知者而得其要足矣其他不可知者则姑阙以俟焉夫亦善于尚论古人者也
　　按郑说文王既没成王始生武王崩时成王年十歳如此则是武王在位仅十年尔然周书泰誓有惟十有三年之语金縢又有既克商二年之语孔安国谓十三年者乃合文王受命九年数之宋儒诋其非是以为文王不宜改元而改元武王宜改元而反冐先君之年颇属无理故蔡氏别为之说曰此武王即位之十三年也但周书不言武王崩于何年皇甫谧谓定位元年歳在乙酉后六年庚寅崩孔頴逹则谓伐纣后二年有疾疾廖后二年崩二说颇不同要之武王决非在位十年者又书序以十三年为十一年史记仍之邵子经世亦然恐非是姑附记于此
　　冠义母拜子
　　冠义已冠而字之成人之道也见于母母拜之成人而与为礼也汪琬曰母之拜子先儒训诂纷然有谓母有从子之义故屈其庸敬以伸斯须之敬者有谓嫡长子代父承祖故礼之异于余子者此其说皆非也夫释经而不求其原委之所出宜其纷然倍缪如此也如以为从子则礼所谓从子者谓妇人不专行夫死则家事聴诸子而已非拜其子之谓也如以为代父承祖则承祖者所以承父也而可不母其母乎恐先王教孝之道不当若是也夫冠之与昏一也士冠礼冠者取脯降自西阶适东壁北面见于母母拜受子拜送母又拜此为母者荅拜其子之明文也又昏礼妇奠枣防舅坐抚之兴荅拜妇馂姑之馔姑酳之妇拜受姑拜送此舅姑荅拜其妇之明文也葢冠昏大礼也虽父母舅姑亦无端坐而受子妇之拜者仪礼之文详而小戴礼之文畧不求诸仪礼而欲附防小戴礼之说此所以遂多倍缪也惟孔颖逹谓拜受祭脯非拜子者差得之然亦未察冠礼之全文故犹不免迁就其辞也
　　与为人后者
　　孔子射于矍相之圃观者如堵墙使子路出延射曰贲军之将亡国之大夫与为人后者不入其余皆入汪琬曰此非孔子之言记礼者诬之也何以知之按礼为所后者之祖父母父母妻妻之父母昆弟昆弟之子若子又为人后者为其父母报其说皆载诸礼经周公之所许而孔子黜之何也且贲军之将无勇亡国之大夫不忠不忠无勇此宜为圣世之大戮者也若为人后则何罪之有吾故知其非孔子之言也郑求其说而不得则曲为之解曰与犹奇也以奇训与疑若未顺则又曲为之解曰后人者一人而已既有为者而求徃奇之是贪财也夫应为人后而为之后者义也谓之不得已可也不应为人后无父母宗族之命而求为之后者非义也谓之贪财可也以二者挍之其人贤不肖得失相距逺甚就如郑说孔子果欲黜夫贪财者何不明白晓畅以诫于众曰凡不应为后而强为之后者勿入如此则众皆晓然于惩贪之意矣孔子顾独不然而概之以与为人后之一言其旨得毋太晦矣乎此不足以深警贪者徒使凡为人后之人耻其不入而懈心于所后或不能以事父母者事之是则大可惧也且孔子何惜明白言之以为当世劝而故为是艰深之辞视其平时春秋所载及论语系辞所说简直可晓者絶不相类何也吾故曰此非孔子之言记礼者诬之也















　　尧峯文钞巻六
　　钦定四库全书
　　尧峯文钞巻七　　　　翰林院编修汪琬撰经解六【共三十五首】
　　五服皆为衰说
　　斩齐大功小功缌麻五服之服通谓之衰虽吊服亦谓之衰郑云凡服上曰衰下曰裳又五服之衰一斩四辑三山杨氏丧服图衰裳之制五服皆同前有衰后有负版左右有辟领惟子为父母用之旁亲则否此先王之礼然也葢衰之为言摧也明孝子有哀摧之心也夫哀摧之心凡在五服中者莫不有之奚独孝子亦曰孝子之于父母视旁亲有加戚焉非谓旁亲而遂可以不哀摧也然则五服之服通谓之衰宜矣顾近世士大夫自大功之丧而下举无有服衰者皆非知礼者也按丧服传大功布衰裳牡麻绖无受或牡麻绖缨布带有受小功布衰裳澡麻带绖或牡麻绖又记宗子孤为殇大功衰小功衰皆三月又襍记功衰食菜果饮水浆无盐酪不能食食盐酪可也此大功小功为衰之明验也郑云缌麻布衰裳而麻绖带又周礼王为三公六卿锡衰为诸矦缌衰为大夫士疑衰此缌麻为衰之明验也自朱子家礼明集礼孝慈録莫不仍之顾律令大功以下言服不言衰非不为衰也省文也士大夫亦无有服功衰缌衰者此近世薄于旁亲而然夫岂先王之制与
　　丧服襍说五则
　　禫
　　礼间传父母之丧期而小祥又期而大祥中月而禫郑谓二十五月大祥祭中犹间也大祥之后间一月禫祭故主二十七月三年问父母之丧二十五月而毕又檀弓祥而缟是月禫故王肃又谓祥禫共月郑王皆本于礼而二义不同其徒往往相难晋初用王肃义遂以为制宋永初元年黄门侍郎王淮之上言王义惟晋朝施用搢绅之士犹多遵郑义宜顺人情使朝野一体是后遂皆以二十七月为断矣按礼亲丧外除兄弟之丧内除杖期犹祥禫间月岂三年重服而不可用期丧为准乎春秋文二年冬公子遂如齐纳币葢僖公之丧至是已二十六月矣而公羊氏讥其丧娶由此言之固当从郑义无疑先儒谓遵郑者过礼而重情遵王者轻情而反制斯乃孰为孝乎其说是也乂范淳父曰禫祭名非服之色也今乃为之黪服三日然后祭此不经也按礼禫而纎纎非禫字之义及观汉文帝遗诏纎七日师古曰纎者禫也则其误已久矣说文禫字从示从覃除服祭也释名孝子之意澹然思慕益衰也
　　为妻禫
　　礼期之丧十一月而练十三月而祥十五月而禫此指杖期而言故郑谓父在为母也又礼为父母妻长子禫又期终丧不食肉饮酒父在为母为妻又期居庐终丧不御于内者父在为母为妻葢妻丧皆与父在为母同故先儒谓为妻亦十五月而禫也后世妻丧不禫则已夷于旁期矣
　　心丧
　　戴德丧服变除曰天子诸矦之庶昆弟大夫之庶子为其母大功哭泣饮食思慕犹三年贺循丧服要记凡降服既降心丧如常月刘智谓小功以下不税乃无心丧又陈沈洙议元嘉立义心丧以二十五月为限惟王俭古今集记终二十七月为王逡所难何佟之仪注亦用二十五月无复心禫云云是则心禫可废心丧不可废也宋服制凡如适孙祖在为祖母为人后者为其所生父母之类皆许解官申心丧三年葢犹遵用前代制也自明以来此礼不行久矣当亦士大夫所宜讲求者
　　闰月
　　春秋哀五年闰月葬齐景公公羊曰闰不书此何以书丧以闰数丧曷为以闰数丧数畧也糓梁曰不正其闰也范谓闰月附月之余日丧事不数公糓二义不同白虎通三年之丧再期二十五月也礼有取于三故谓之三年縁其渐三年之气也三年之丧不以闰月数何以言期也期者复其时也大功以下月数故以闰月除晋宋之间丧遇闰月诸儒纷纷聚讼隋开皇初太常卿牛奏三年及期丧不数闰大功以下数之以闰亡者祥及忌皆以闰所附之月为正由是歴代以来遂为定制又按春秋襄二十八年胡氏传十有二月甲寅天王崩乙未楚子昭卒相距四十日闰月之验也然不以闰书丧服不数闰也又苏氏集解葬景公丧不数闰讥齐以闰月葬也葢皆从糓梁说公羊云云非是
　　变除
　　古人之于丧服也至纎至悉而于三年之丧尤加慎焉是故三日而成服三月而葬则有受衰服葛绖至于小祥则除首绖服练冠练衣黄里縓縁绳屦无絇至于大祥则除衰服断杖服缟冠素纰麻衣白屦无絇葢孝子之哀以次而衰则其服亦以次而变有子既祥而丝屦组缨则记者讥之以为蚤也唐开元礼练缟皆如仪而受衰废矣明集礼仿家礼行之益不能尽合乎古而小祥祭前一日陈练服大祥陈禫服犹有礼之遗意焉又按练衣郑谓为中衣孔頴达谓此非正服也以承衰而已温公书仪及家礼皆既练去负版辟领衰颇与礼异其说未知何据
　　袒免辨
　　宋儒程子泰之尝辨袒免谓免如字不当如郑氏音问予始爱其文久而考之礼经则程子所辨未合也程子曰不应别立一冠名之为免予则曰布广一尺从项交頟而却绕于紒是固不成其为冠也郑氏亦未尝以冠名之也程子曰解除吉冠之谓免如免冠之免予则曰此非礼经意也礼秃者不免谓其无紒可绕故不免也又或问曰免者以何为也曰不冠者之所服也洵如经言则不止于不冠而已如之何借免冠以为释也程子曰衰绖冠裳俱有其制而袒免则元无冠服故经莫得而记予则曰经文有之矣程子未之详也礼奔丧者自齐衰以下入门左中庭北面哭尽哀免麻于序东是免用麻也斩衰括髪以麻为母括髪以麻免而以布是免用布也布与麻者免之制也其可谓之无其制与程子曰礼男子冠而妇人笄男子免而妇人髽是冠与免对也故得以免冠为免予则曰非也冠与笄对免与髽对者也髽不止于除笄而免独止于免冠乎左传韩之战秦穆公获晋矦穆姬登台履薪使以免服衰绖逆则免之有服审矣程子又释丧小记曰父母皆应以麻括髪而古礼母皆降父故减麻用布而特言免以明之予则曰此又非也经文上言括髪而下言免则免与括髪不同不可以合释之也有免而括髪者焉母丧是也有免而不括髪者焉属及五世之丧是也程子复终言之曰予疑郑氏故着此以待博而不惑者折衷之予则曰甚矣程子之好学也虽然郑氏之距古逺矣程子与予之距郑氏也又益逺先儒之立言也虽不能无醇驳而其音释必有所师承未可遽以为疑也幸而程子尚有所待故予得发其臆说如此予非博者也葢能信经而不惑者也
　　父卒未殡适孙为祖服辨
　　礼父在为祖期父卒为祖后者服斩此丧服传之明文也后儒若贺循徐广之徒乃言父亡未殡而祖亡适孙不敢服祖重谓父尸尚在不忍变于父在也愚窃以为不然礼殡而后成服父既前卒则先成父服而后成祖服当其成祖服之时父尸已殡矣夫何不敢服重之有祖无适子而猥云不忍不忍于父而忍于其祖则父之心能安父之目其能瞑耶为长子传曰正体于上又乃将所传重也是父生存已许其子传祖父之重矣及其殁也适孙顾不敢申祖服然则主祖之丧者当谁属乎将遂无主乎抑别立支子而为之主也其于传重之义失之逺矣小记父母之丧偕先葬者不虞待后事襍记有父之丧如未殁丧而母死其除父之丧也服其除服卒事反丧服如三年之丧则既顈其练祥皆行由是言之父卒尚不得以余尊厌母安有适孙为祖而不敢服重者哉然后知贺徐皆妄说也庾蔚之言贺循所记谓大夫士又非也为祖后者自天子达士庶皆同则其服不得有异
　　妾无服辨
　　仪礼贵妾缌而律文无之今之卿大夫宜何从予应之曰从律何以知其宜从律也古今之制不同有从重服而改轻服者有从轻服而改重服者有从有服而退为无服者有从无服而进为有服者自唐以来损益仪礼多矣而犹欲取久逺不可考之文以自附于好古乎荀卿氏曰法后王是不可不深讲也今之卿大夫不然举凡服其余亲莫不兢兢令甲而莫之敢越而独于其妾也则必秉周礼毋乃昵于所爱乎哉有难者曰母以子贵非与曰非是之谓也诸侯娣侄媵之子得立则国人从而尊其生母故存则书夫人殁则书薨书葬书小君皆得视其适此春秋之例也然则妾之子而既贵矣天子且许之貤封而家长可不为之制服乎曰天子自贵其卿大夫之母家长自贱其妾律令之与勅也诰也是皆出于天子固竝行不倍者也或又难曰律文得毋有阙与曰国家辨妻妾之分严嫡庶之闲其防防而杜渐也可谓深切着明矣而又何阙文之有且吾考诸仪礼则曰大夫为贵妾缌考诸丧服小记则曰士妾有子而为之缌仪礼不言士妾小记不言大夫妾而唐开元礼则皆不为之制服宋司马氏书仪朱子家礼与前明孝慈録亦概未之及也葢妾之无服千余年于此矣今使家长之为大夫者为之服缌则众子之为士者当如之所生子为父后者亦当如之其父在者当为所生母大功顾已之服其妾也则从仪礼缌而命众子与所生子则又从律文或齐衰杖期或斩衰三年是于古今之制胥失之也嗟乎非天子不议礼若好古而不纯乎古守今而不纯乎今是则自剏为礼也吾故曰不可不深讲也
　　丧服或问二十四则
　　继祖母
　　或问礼与律有继母而无继祖母之文然则继祖母不当服与曰非也言祖母则继祖母统其中矣葢继祖母与庶祖母有辨继祖母之殁也祔于庙而庶祖母不祔夫既祔于庙为之孙者方嵗时飨祀之而可以无服乎故曰言祖母则继祖母统其中矣
　　庶祖母
　　或问庶祖母宜何服曰其袒免乎礼大夫以上为庶母无服何庶祖母服之有然则律文服庶母期矣顾亦无庶祖母服者何与曰防也无恩也是则为之袒免可也
　　夫之本生父母
　　或问礼为舅姑齐衰期故为本生舅姑大功今律文既易期为三年斩矣而独于夫本生如故其降等不太甚与曰不然也兄弟之子服伯叔父母期则为人后者服本生父母如之兄弟之子之妇服夫之诸父诸母大功则夫为人后者服夫本生亦如之此固相准而制服者也律文未尝与礼异也何降等太甚之有
　　继姑
　　或问礼无继姑之服何也曰非无服也先儒谓子当以父服为正父若服以为妻则子亦应服之此可类而推也传曰妇人既嫁从夫夫者妇之天也夫既以为母矣妇其敢不以为姑乎然则从夫而服又何惑焉
　　舅妻
　　或问舅妻何以无服也曰由父而推之则有父族之服由母而推之则有母族之服姑之夫不可以为父族舅之妻与从母之夫不可以为母族者也礼絶族无施服其此之谓与
　　庶母
　　或问均父妾也必有子然后为庶母何也曰父妾之男吾谓之昆弟矣其女则吾谓之姊妹矣昆弟姊妹之母犹吾母也故谓之庶母舍是则不得被此名也是以为吾庶昆弟姊妹之母则服不为吾庶昆弟姊妹之母则不服
　　继父
　　或问律文继父同居而两有大功亲者为之齐衰三月借令一有大功以上亲一无大功以上亲则如之何曰小记皆无主后同财而祭其祖祢为同居有主后为异居防谓此子有子亦为异居也然则律文虽与礼不同而其义即皆有主后者也或问果应服乎曰父不当继继父亦不当同居而礼与律有同异居之别此服制之变末世之不得已也亦为人子者之不得已也
　　前母之党
　　或问先儒言前母之党当为亲而不言其服何以无服也曰礼为其母之党服则不为继母之党服宗无二统外氏亦无二统前母之子不服后母之党则后子不逮事前母者亦如之也礼从服者所从亡则已前母既亡如之何其有从服与
　　继母之党
　　或问继母如母何以不服继母之党也曰郑谓外氏不可二也庾蔚之亦谓若服继母之党则乱于已母之出故也礼慈母与继母同丧服小记曰为慈母之父母无服则其不服继母之党宜也嗟乎为人后者言若子继母言如母夫谓之如与若者葢其父母之文同而情则异者也故不得已而为继母之党服虞喜谓纵有十继母惟当服次其母者之党此说殆近是矣
　　生母之党
　　或问礼有庶子为其外祖父母从母舅之服而律文无之何也曰古者诸侯卿大夫之妾出于买者少而为娣侄媵者多若后世之为妾者皆庶姓也其父母兄弟姊妹往往有不可考者律文不为之服葢以贱故绌也然则庶子之服其生母也今且与适母同矣夫使伸其私于母而独绌于母之党毋乃稍失伦与曰非也小不可加大卑不可陵尊贱不可干贵圣人之立制也姑以此示适庶之闲焉此律文之微意也故庶子得为适母之党服而不得为生母之党服乡先生姚文毅公亦以无服为善也
　　同母异父之昆弟
　　或问同母异父昆弟之服子游言大功子夏言齐衰而唐开元礼降从小功三者不同然则宜何服曰律文无服此宜从律者也礼同父母之昆弟期同父异母之昆弟大功因母既嫁则与宗庙絶矣彼既自絶于宗庙则其子之为父后者犹不为之制服顾可使同母异父夷于同父异母之服乎礼继母可以如母继父不可以如父故继父不同居者无服而独为异父者大功其失礼意明矣子夏传曰禽兽知母而不知父壄人曰父母何算焉使同母异父而为之服此知母而不知父者也与禽兽何以异与然则齐衰亦非子夏之言也记礼者之臆说也
　　妻母
　　或问明孝慈録注妻母之嫁者出者皆服缌然则果应服乎曰否嫁母出母为父后者犹无服何有于妻母之出且嫁者乎厚于妻母而薄于己之所生其非先王之意也明矣律文无服是也
　　君
　　或问汉魏属吏皆为州郡将服君与旧君之服而唐以后无之何与曰汉魏之制州郡皆得自辟其属虽服此服可也后世一命以上无不请于天子受天子之爵食天子之禄州郡不得而臣之也州郡既不得而臣之则品秩崇卑虽异皆其比肩事主者而又何服焉
　　朋友
　　或问礼言朋友麻而律文无之何也曰吾闻之同门为朋同志为友古之为朋友者其将与之交也则有始相见之礼其既与之交也则有终身同道之恩葢慎于初而厚于继也如此夫惟始慎之继厚之故殁则哭于寝门之外加麻三月今交道废矣彼之憧憧往来者饮食而已耳博奕笑语而已耳有善不相勉有过不相规此则孔子谓之所知曾子谓之相识者也非朋友也而顾欲为之加麻不已重乎夫朋友之服不在五服之内故律文畧之后之学者縁情义之浅深厚薄而加折衷焉可也
　　师弟子
　　或问师弟子何以无服也曰昔者孔子之丧顔回也若丧子而无服子贡请丧孔子若丧父而无服今之为师为弟子者其视夫子子贡何如而遂相为服也先儒谓师不立服不可立此说是也然则吊服加麻出入常绖者非与曰昔者朱文公之丧黄文肃公为其师加麻制如深衣用冠绖何文定公之丧王文宪公服深衣加带绖冠加丝许文定公薨蒲人王楫衰绖赴葬司宾者辞曰门人衰礼与楫曰吾师也术艺之师与宾主之师与吾犹惧乎报之无从耳由是言之后世有人师经师如朱何许三先生者夫亦可以用此服矣
　　衰负版辟领
　　或问衰衣之有衰负版辟领也果独为父母用之与曰否经传无明文郑之注贾公彦之防亦然如曽孙为曽祖父母也适孙祖在为祖母也为人后者为本生父母也是皆难以旁亲例者也其遂可不用衰负版辟领与家礼之与仪礼图说葢各发明注防而犹各有所未尽也吾故谓齐衰必当有二式
　　杖
　　或问礼无爵者非担主不杖然则庶人居三年之丧亦有不杖者与曰无之古人之居丧也哭踊无算水浆不入口者三日既殡食粥朝一溢米暮一溢米如是则无不病者故曰非担主而杖为辅病也夫安得有不杖者与今人之居丧也哭泣不哀饮食居处如故其违礼也多矣而又逆亿古人之不能病不亦悲夫
　　妇人衰
　　或问妇人可以不衰乎曰不可服以饰情情貌相配吉凶相应故衰之为服所以表中诚也妇人者何独不然由是言之是虽旁亲犹不可以不衰而况妻为夫妾为家长女子子为父母乎
　　妇人杖
　　或问妇人可以不杖乎曰妇人之不杖也传谓其不能病故也假令哀毁而能病则圣人许之矣岂遂禁其以杖即位乎然则传也丧服小记也或言杖或言不杖者葢两相发明也或又问妇人谓童女孔頴达之说亦可信乎曰不然也妇之言服也服事其夫也非未嫁女子之称
　　改葬
　　或问礼改葬缌郑谓三月除之而明集礼既葬释服何以不同也曰集礼释缌服者谓释其衰麻耳下文素服云云则犹未敢即吉也是故吾从三月
　　过时而葬
　　或问过时而葬宜何服曰礼久而不葬者主丧者不除夫久而不葬人子之过也其可以不衰绖乎哉又礼为兄弟既除丧已及其葬也反服其服兄弟且尔而况于人子乎是故吾吴人之葬其亲也缓然其仪文犹必视其初丧葢不失礼之遗意者也
　　变除
　　或问古者既虞则服受衰既练则服练冠既祥则有大祥之服其变除也匪一而近世俱不行何与曰练禫之服明集礼防典有之品官与庶人皆同然而莫之行者非令甲之防也此世俗不学之咎也
　　命赴
　　或问古之卿大夫之丧主人必命赴者然则吾吴人之有赴也亦犹行古之道与曰否知生者吊知死者伤彼不知生不知死而吾往赴之非礼也
　　丧主
　　或问丧必有主与曰礼丧有无后无无主然则孰为之主曰惟冢子与其妇礼所谓主人主妇是也支子不在列与曰虽在列而不敢主之也何为其不敢也曰非传重也曾子曰丧无二孤此之谓也亲戚故旧亦可主与曰可古者丧必赴赴必哭哭则必有吊者孔子之哭子路也身为之主其哭伯高也使子贡为之主皆是也然则父母之丧可使他人主之与曰不可礼父不主庶子之丧夫不主妾之丧舅不主诸妇之丧妻之党不主姑姊妹之夫之丧吾未闻执亲之丧而使他人主之者也无主后则如之何曰有摄主礼大夫而无主后宗子为士者可摄也宗子为士而无主后大夫可摄也何为其使大夫摄曰公子有宗道焉非宗子而特起为大夫者亦有宗道故也无宗子则又如之何曰无宗子是无族也礼无族则前后家东西家主之无有则里尹主之是摄主之变也然则今之吴人之有丧也或使同姓士大夫防之赴告必厠名其间具殆古之摄主与曰是与摄主不同防丧之名不见于经朱子家礼使子若弟知礼者为之有防事则必禀之前明集礼则兼用孙吾未闻士大夫而执弟与子孙之役者也虽谓之非礼可也
　　仪礼说二则
　　父母之党之服
　　先王之制礼也在父党则父之昆弟为重而于父之姊妹则恩杀矣故服诸父期而服姑姊妹大功在母党则母之姊妹为重而于母之昆弟则恩杀矣故服从母小功而服舅缌先王所以分内外别男女而逺嫌疑者也唐太宗顾加舅服使与姨母同太宗知礼孰不知礼
　　姑侄舅甥
　　凡父党之尊者由父推之则皆父之属也如世父叔父从祖祖父是也至父之姊妹则不可谓之父矣不可谓之父其可谓之母乎二者皆不可以命名故圣人更之曰姑尔雅谓我姑者吾谓之侄葢姑亦不敢以昆弟之子为子也凡母党之尊者由母推之则皆母之属也如从母是也至母之昆弟则不可谓之母矣不可谓之母其可谓之父乎二者皆不可以命名故圣人更之曰舅尔雅谓我舅者吾谓之甥葢舅亦不敢以姊妹之子为子也此先王制名之微意也















　　尧峯文钞巻七
　　钦定四库全书
　　尧峯文钞巻八　　　　翰林院编修汪琬撰论　评附【共二十一首】
　　兵论
　　国家之祸未有不由于兵者也非兵之不可用用兵而不审事之可否不计功之成败此祸之所自伏也夫可否成败既有所不暇审计而又数用而不知止故胜亦为祸不胜亦为祸前世乱亡之主其出于此者多矣试畧得而举之唐庄宗与梁相拒于德胜杨刘之间经百战而仅灭之一旦李嗣源叛合于赵在礼苍黄夜奔死于绛霄殿下此胜而得祸者也秦苻坚举步骑八十余万号一百万以伐晋自谓投鞭可以断江流及洛涧之役阳平公死归而鲜卑与诸皆叛之卒为姚苌所杀隋炀合十二道师再征髙丽一败于平壤而杨感遽反黎阳羣盗四应卒酿江都之变不数月而隋遂折入于唐此不胜而得祸者也由其始而观之是三君者皆所谓枭雄人杰也及其兵敝于外民困于内情迫势屈虽以左右近习与厮养奴之人皆得奋起而与之为难至于身死国灭而天下后世卒莫之惜者此其故何哉不审事之可否不计功之成败数用兵而不止之明效也苏氏尝有言曰胜则变大而祸迟不胜则变小而祸速吾独以为胜亦祸不胜亦祸虽胜败之数不同而其乱亡一也汉髙帝不取尉佗而以遗诸孝文宋太祖不取太原吴越而以遗诸太宗惟其取之也愈迟故其得之也愈牢固而不可解不过稍缓嵗月之间而其道遂出于万全此汉宋之所以久安长治与有人于此茍能节其饮食起居使无心腹之疾则虽有创痍为患亦可不药而自治如不能忍其搔爬痛痒思欲以金石惨烈之剂投而去之于是病不在四肢而且中于膏肓矣可不戒哉
　　降将论
　　古之谋国者不难于受敌人之降而难于善其后无以善之则降而复叛叛而溃败天下者多矣是以帝王之制降将也必先解散其党与经画其土地明去其为乱之资而阴劘其为恶之志初不敢用高爵重赏以示姑息于彼故虽受数百万众之降而未尝有后患诚其虑之者周防之者密而驾驭之术得也昔安史之乱薛嵩田承嗣既降唐矣而代宗授以一镇遂失河北广明之乱朱全忠既降唐矣而僖宗又授以一镇遂浸淫及于弑君而夷唐宗庙此其故何也夫三人皆盗贼之枭雄非明于顺逆竭忠诚以图后效者也方其来降得毋出于智尽能索不得已而思所变计以茍一时之生与使二君者果能抑其爵轻其赏而得所为驾驭之术则彼虽欲炰烋特一匹夫之力可以驱而缚之如防犊耳惟其虑之不周防之不密无故而资以山川之险甲兵财赋之利使彼有所恃以为暴辟犹纵猛虎于山林欲保其垂首贴尾终身不复噬人亦必不得之数也已昔刘盆子率其众降汉先遣使请于光武曰陛下何以待之帝曰待之以不死耳夫以盆子宗室之胄乘间起义本非光武之叛人而其臣下又皆悉心听命是宜有爵赏以慰安其意然汉之所以待彼者止于如此则驾驭降将之术从可知矣议者或谓曺操降许攸而不疑李愬降李祐唐庄宗降康延孝而重用之卒赖以成功不当使降将失职怨望此大谬也如许攸李祐与康延孝者非敌中之下僚即其冗职未尝有腹心羽翼之寄也故示之以义则知归而感之以恩则知劝议者不察乃欲举三人之事望之薛嵩田承嗣朱全忠盗贼之徒其为计亦左矣善乎陈亮之论降将曰将者天下之所难御也御之必以术而况于降将乎吾故备着其说以为后世鉴
　　名论
　　人主之治天下者诚也而有术行乎其间诚者所以示人可信术者所以示人不可测惟其可信故能必人之乐从惟其不可测故能驱天下之士大夫奔走于中而莫之觉今夫爵禄金帛所以驾驭士大夫者也然而贵之以爵禄则天下有不慕爵禄之士富之以金帛则天下有不恋金帛之人如屠羊说申包胥鲁仲连之属是也使为吾臣而万一类是数子者以爵禄宠之而不从以金帛私之而不听则吾驾驭之具不几穷乎葢尝思之士大夫之好名甚于其好富贵人主欲因其所好而用之于是不得已而始出于名之一途以警动其心而振作其志气此岂狥名而遗实哉所谓术也然而世之诘责沽名者曰吾恶其矫激也不则曰吾疑其诈伪也夫矫激诈伪诚不能保其必无然欲以此概天下之贤士大夫则过矣且夫为善而不求名者上也顾名而不得不为善者次也不知名之可好而肆然行不义者小人而已以人主之权果尽得不求名之士而任使之则何所虑焉然其势既有所不能而又无以警动其心而振作其志气将见其贤者必飘然逺去而不为吾用其中材者亦将废然自合于流俗而防垢忍辱以希旦夕之利则国家所得尽小人耳人主亦何乐于小人而与之共富贵哉名者实之所从出也士大夫好廉洁之名则必不敢贪汚矣好退让之名则必不敢忿争矣好犯顔死节之名则必不敢腼面以媮生矣人主茍惟名之是狥固不能无矫激诈伪之敝使姑劝之以名而徐课其实以神吾术于不可测则又何患焉吾尝谓好名之士大夫不惟可与图治亦可以救败汉末之乱使孔融荀彧尚在则曹操决不能亡汉唐末之乱使裴枢独孤损之徒尚在则朱全忠决不能簒唐惟其有小人者阴阳猜忌其间悉罗织而贬且杀之故汉唐遂从而亡嗟夫士大夫之气犹锋刅也砺之则易以锐而挫之则易以折如具无术焉为之驾驭而又以沽名挫之此国家所以败乱相属也
　　易干之九四论
　　周易干之九四或跃在渊无咎王弼曰九四履重刚之险而无定位所处此进退无常之时也象曰或跃在渊进无咎也弼又曰心所欲进意在于公故无咎也夫前此九三为下卦之上虽处下体之极然于九五之大人犹未偪也至于九四离下体入上体其距九五一间尔葢已骎骎有偪上之嫌矣以人事言之九五之大人既为君位则九三之君子当为卿大夫之位九四居其间上不上下不下无所可拟求之于古若文王之在西土伊尹周公之在商周皆足当之何也文王则嫌于偪纣伊尹周公则嫌于偪太甲成王也然而经于九三犹为忧惧警诫之词曰终日干干夕惕若厉无咎九四有偪上之嫌而圣人顾但举其象若一无所告戒者何也岂据是位者皆可傲焉自肆而自谓无咎乎夫以文王之德犹受谗崇伯而不免于羑里以周公之才犹见疑召公管蔡而不免于居东使非文王周公而幸据是位则其咎之不能旡也审矣圣人之作经也其词深微而简奥所谓或跃在渊者欲跃于天而不可欲潜于渊而不能进退失所可谓危疑之甚者也圣人以为九四之危疑如此当不竢警诫而后忧惧又以为干干惕厉之词已见于前九三既然则九四不问可知此固经之微意也善乎王氏推言之曰心所欲进意在于公夫公之一言岂非九四之善道而伊尹周公之所以得延其世者与吾又尝考之昔霍子孟之受知孝武也以小心谨慎未尝有过夫亦庶几无咎矣既而磔上官父子杀燕王旦废昌邑王弑许后于是恣其骄子悍妻而不知忧惧警诫遂夷其族此皆不公之祸也嗟乎子孟虽不及周公而后之论者犹推原其本心至今称之为贤顾身殁未几竟以不公致祸则由其所据者即九四偪上之位也然则世有卿大夫者不幸而据是位其亦幸而思王氏之格言鉴子孟之覆辙知有忧惧警诫则虽欲进而犹可以无咎也夫
　　族谱襍论三则
　　为兄后
　　按鲁公孙婴齐为兄归父后春秋书仲婴齐卒孔子许之乎抑讥之也说者曰乱昭穆之序失父子之亲不言仲孙明不与子为父孙也孔子葢讥之也今吾子贞公夭而无子广州公幼鞠于其防及宦于广遂以次子为子贞公后君子善之善其不以仁害义不以私废礼也或谓宜嗣次房长子不则嗣广州公长子此则不然子夏曰何如而可为之后同宗则可为之后何如而可以为人后支子可也又适子不得后大宗说者曰此乃小宗不可絶之明文也广州公其知礼意矣然则古无以长子为兄后者与曰有之子思之兄死子思使白也继之此孔氏之变礼也
　　为外祖后
　　广之之嗣于毛也殆与春秋莒人灭鄫类与予则曰不类鄫人无后故以莒公子为后今毛氏既后兄弟之子矣而复后外孙是不可以已乎为人后者为之子莒公子之后鄫也为之子者也今毛氏独抚广之为孙使广之无所后之祢而有所后之祖殆再乱其系也是不可以已乎吾故曰非莒鄫类也鬼神不歆非族当广之之嵗时祭告也毛之先人享之乎不享也其称孝孙也孝曾孙也毛之先人受之乎不受也揆之以礼失孰甚焉然则返汪之姓守汪之祀是在善继广之之志者或谓世俗往往养佗姓子为后为所养后者宜如之何予曰先儒尝言之矣所养父母而未有后也宜立别室以祭今毛氏有后矣有后则虽不祭可也旧谱附广之一支于谱末予仍系诸次冯公之后以竢知礼者云
　　为未娶者后
　　或疑未娶不宜有后予告之曰古者二十而冠三十而娶礼丈夫冠而不为殇妇人笄而不为殇二十以上皆冠者也而可不为之置后与礼为殇后者以其服服之夫殇宜无后者也然且有时乎置后此先王之不得已如檀弓所载童汪锜之属其殆礼之变也而况不为殇者与是故吾族弟顼【顼字修能吴县附学生年二十夭未娶先伯父次冯公命以修能第四兄荐郊子为后见家谱】吾从子遵慧【遵慧字德存吴江附学生搢九长子年二十四夭亦未娶】皆宜有后为之置后者是而疑之者非也子夏曰禽兽知母而不知父壄人曰父母何算焉都邑之士则知尊祢矣大夫及学士则知尊祖矣夫为之后者所以重祖祢也义不繋乎既娶与未娶也而顾欲以未娶格之是知母而不知父者也
　　史评十四则
　　诸侯名士
　　秦王用李斯谋阴遣辨士游说诸侯诸侯名士可下以财者厚遗结之不肖者利劔刺之离其君臣之计然后使良将随其后汪子曰名士之无足重轻也葢自古然矣人主亦何赖此虗名者为哉昔孔子用鲁而强齐归田卜子夏段干木见礼于魏文侯而邻敌寝谋鲁仲连在赵义不帝秦而秦师为之郤三十里君子之于人国也唯其不回于利不怵于威挺然而弗挠故能有济若所谓诸侯名士者彼哉彼哉直小人之尤耳
　　汉髙祖一
　　项羽立沛公为汉王王巴蜀汉中汉王怒欲攻羽萧何諌曰臣愿大王养其民以致贤人收用巴蜀还定三秦天下可图也汉王曰善汪子曰刘备之入蜀与高祖同然高祖遂定天下而备不敢越汉中以讫于亡者何也天下之势不在蜀而在秦曹氏能守闗中而羽不能守此废兴之所繋而谋国者之有善不善也
　　髙祖二
　　汉王至洛阳听三老董公言为义帝发丧袒而大哭哀临三日告诸侯曰愿从诸侯王击楚之杀义帝者汪子曰帝王之师未有无名者也故能一战而成大功若狼狈举事而不合于义则盗贼而已矣安禄山朱泚之流虽与之天下岂能一朝居哉小雅云既微且尰尔勇伊何为猷将多尔居徒几何
　　枚臯
　　枚臯自言为赋不如相如又言为赋乃俳见视如倡太史公亦言文史星厯近乎卜祝之间主上以倡优畜之汪子曰孔子谓文王既没文不在兹乎盖文之见重孔子如此顾汉之君臣乃以俳优媐戏视辞赋然则辞赋之文不足与于孔子之文审矣而近世士大夫犹沾沾以此自喜子羙云文章一小技于道未为尊诚哉是言也
　　桑羊
　　羊为平准法都受天下委输是时小旱卜式言曰县官当食租衣税而已今羊令吏坐市列肆贩物求利烹羊天乃雨其后羊竟坐族灭汪子曰言利之臣未有不及于祸者也彼刘晏犹不克自免而何有于羊之徒乎老氏有言其施厚者其报美其怨大者其祸深人臣柄国而以利媚人主斯府怨之尤者也
　　元帝
　　京房语帝曰陛下即位以来春秋灾异尽备陛下视今为治邪乱邪上曰亦极乱耳房曰今所任用者谁与曰幸其瘉于彼又以为不在此人也汪子曰忠湛湛而愿进兮妒披离而鄣之元帝不足道也唐德宗素称英察及其被蛊于卢杞虽屡致颠沛而不悔葢又甚于庸主昔衞人病亟扁鹊至其家欲为治之病者之父谓曰此非子所能治也于是使灵巫求福请命对扁鹊而呪病者卒死世非无扁鹊也无如其信灵巫者何也
　　光武　宋太祖
　　邓禹贾复知帝修文德不欲功臣拥众乃去甲兵敦儒学帝亦欲完功臣爵土不令以吏职为过遂罢左右将军官耿弇等亦上大将军将军印绶皆以列侯就第加位特进奉朝请宋太祖谓石守信等曰人生富贵不过欲多积金钱厚自娱乐使子孙无贫乏尔卿等何不释去兵权出守大藩择便好田宅市之多置歌儿舞女日夜饮酒相欢朕且与卿等约为昏姻君臣无猜上下相安不亦善乎守信等曰此生死而肉骨也翼日皆罢典兵汪子曰功臣之与政也骄佚纵恣鲜不为害又况资之以土地授之以甲兵以是求免不亦难乎光武之与宋祖非独为国家虑久逺也所以保全之者亦既多矣在周易大畜之大有曰童牛之牿元吉夫童牛始角本无待于牿也而必先牿之者畜之于豫也不然或待其角壮力悍然后从而强馽维之则将有伤人之患人主之驱驾功臣亦犹是也
　　何晏
　　何晏曰惟深也故能通天下之志夏矦太初是也惟几也故能成天下之务司马子元是也惟神也不疾而速不行而至吾闻其语矣未见其人也汪子曰西晋清谈之风自此始矣夫汉末之尚标榜晋初之祖虚无皆名士也不独无益于人国而又促之使亡葢虚名之不足恃如此
　　尔朱荣　唐太宗
　　尔朱荣既禽葛荣余众悉降荣以贼徒既众若即分割恐其疑惧乃下令各从所乐亲属任所居止于是羣情大喜登即四防待出百里乃始分道领押随便安置唐太宗于阵禽窦建德所俘获五万人亦即日防遣之使还乡里汪子曰聚数万之众久而不防则其为祸也必烈荣与太宗之策善矣然英武如太宗其措置固宜尔也以尔朱之麤才而亦能之此非枭雄人杰乎后世辇金钱竭膏血以豢养降附与慈母之飤骄子无异谋国者谓足以系结其心及其末也适为乱阶而已
　　唐太宗
　　贞观末太白昼见太史占云女主昌民间又传秘记云唐三世之后女主武王代有天下上恶之以嫌杀左武衞大将军李君羡又欲取疑似者尽杀之汪子曰太宗之愚乃至是乎秦始皇以防文伐胡而不知其后之为胡亥宋文帝以天文图防杀彭城王义康而不知其后之为逆邵晋武帝猜嫌齐王攸而不知贾氏之乱宋明帝畏忌诸弟及诸大臣诛戮几尽而不知萧道成之簒其失皆与太宗相类是故才知有时乎困而聪明有时乎穷古之王者非聪明才知之尚也惟尚德以弭之而已矣
　　吴元济
　　元济反吴武陵以书谕之曰人情与足下一也足下反天子人亦反足下易地而论则其情可知矣汪子曰善哉武陵之言如陈仙竒之诛李希烈张子良之讨李锜与李师道之授首于刘悟刘稹之灭族于郭谊皆所谓反天子而人亦反之者也图伯业者虽挟天子以令犹惧其有不济而奈何以反为名乎螗蜋方攘臂怒搏而不知黄雀之在其后此可鉴矣
　　文宗
　　二李各为朋党互相挤援上患之叹曰去河北贼易去朝中朋党难汪子曰文宗于是乎失言夫盗贼之与朋党相縁而起者也假令朝廷清明逺小人亲君子开諌争之路杜苞苴之门当此之时家给人足则朋党消而盗贼亦因之以消矣不则朝廷溷浊逺君子亲小人贿赂公行谗谀日至当此之时四海之内皆不聊生则朋党炽而盗贼亦因之以炽矣是故唐之亡也非亡于黄巢而朋党亡之明之亡也非亡于李自成而门戸亡之乱天下者盗贼成天下之乱者朋党与门戸是也
　　徐温
　　徐温闻夀州崔太初苛察失民心欲征之徐知诰曰夀州边隅大镇征之恐为变不若使其入朝因留之温怒曰一崔太初不能制如他人何征为右雄武大将军汪子曰温亦奸雄矣哉其所以操纵驾驭之者必有术矣不然若汉景帝之削吴楚晋庾亮之召苏峻唐潞王之移石敬塘一失其术则小者叛大者簒不旋踵而致祸后之谋国者自度不能如温能以鼂错庾亮薛文遇为鉴其庶几乎然则当如之何而可曰急之则变生缓之则可以豫防而无患
　　蔡京
　　崔鶠劾蔡京曰要使一门生死则一门生用一故吏逐则一故吏来更枋大政无一人害巳者此京之本谋也汪子曰劾京之不忠与不轨者多矣然能深诛其心未有若鶠言之善者也前此则王安石用此术以劫制神宗而继安石起者凡言绍述之徒皆安石之门生故吏也后此则秦桧用此术以劫制高宗而继桧起者凡言绍述之徒亦皆其门生故吏也小了纎人彼此援引相与深根固蒂积数十年而樛轕不解故汴宋遂亡而南渡讫于不振然则京固祖安石之余知而桧又祖京者也







　　尧峯文钞巻八
　　钦定四库全书
　　尧峯文钞巻九　　　　翰林院编修汪琬撰问【七首】
　　复讐或问【并序】
　　人有其父以威逼故死而其子不复讐者汪子痛焉作或问
　　或问据律杀人者死而顾许人子之复讐何也荅曰诸凡国法所不及加与有司所不得而执者不许其复讐则无以禁乱除暴也然则为人子而不复讐其亦有辠与曰此则恶逆之甚者也律文虽无义例然吾于经见之矣春秋君弑而贼不讨则以为无君故书曰赵盾弑其君君父之讐一也不讨弑君之贼谓之弑不讨杀父之贼独不得谓之弑乎问者曰律之论杀人也或为误杀或为谋故杀或为威逼杀其法轻重不伦安得一概复之与荅曰律文有四杀者圣人原情定辠以示不忍用刑之意所谓宁失不经是也若人子则何暇论此傥以为谋故则当复威逼误杀不当复此岂律文所有乎圣人之制律也仁之至义之尽者也然不为人分别是条者恐伤孝子之心而导人为不善故也今世俗于律文所得行者举皆弃而不肯行而吾子又从律例之外曲为之说以寛其恶逆不几大悖圣人之教乎哉且彼之不肯复讐者非尽忘其讐也内顾其身外牵于妻子不得已而腼顔隐忍以至此也嗟乎身与父孰重妻子与父孰亲情有不能两遂势有不能两全虽忘其身舍其妻子可也今夫禽兽犹有爱其父者行路之人闻人无故受祸犹有咨嗟太息愤懑而不平者若身亲其子而漠然不顾又因之以为利是殆禽兽之不如而以行路视其父也吾故曰恶逆之甚者也然则孤寡羸弱有必不能复父讐者奈何曰此固宗族昆弟之所得助也子夏问于孔子曰居昆弟之讐如之何曰仕弗与共国居从父母昆弟之讐如之何曰不为魁主人能则执兵而陪其后此正与律文相合律文所谓辠人本犯应死而擅杀者是也然而宗族昆弟皆听命于主人者也主人欲复讐则皆得起而助之如无其心虽有勇敢好义者亦止于拊胷搤而无如之何也问者又曰古人分仕诸侯之国故有朋友及从父兄弟之讐在齐则去而之鲁在齐鲁则去而之秦之楚之晋之衞后世立一朝事一君将安所去诸荅曰有不幸而直此者出则不与同官处则不与同州里终身不相见可也此亦经之遗意也
　　师道或问【并序】
　　自师道不立而吾吴人之言师者遂谓经不必其尽明道不必其尽修得非邪说之惑人与信如是也是便于小人而据师席者也予既有论师道一书乃复作或问以广其意
　　或问吾子之辨师道也详矣先王之世舍庠序学校之官子弟其遂无师与予应之曰古者家不异教国不殊俗未有各延一师者也然则章句训诂亦学官授之与曰然春诵夏太师诏之秋学礼执礼者诏之冬读书典书者诏之此非官之职与古之为学也简而易知近而易行自幼习之及其成人而有君子之行举皆官之所教育也或问曰事之宜何如曰记有之侍坐于大司成者逺近间三席以问终则负墙此可类而推也至于就养心丧吾未之前闻也然则檀弓所说非与曰是固曽子子贡之徒所以事孔子者也圣人百世之师说者谓道之所在故严其礼如此世之挟书而坐者茍无其道其不能当此礼也决矣或又问曰今之世非古之世也所谓经师人师者不其难与予应之曰君子博闻强识而让敦善行而不怠夫博闻彊识其亦近乎经师矣不怠善行其亦近乎人师矣世无孔子吾择其次者而师焉可也不然记问之学不足以为师而况经之不明行之不修者乎故曰择师不可以不慎也若夫童子之师非吾所谓师也昔韩氏师说葢亦尝云尔然则将遂与之抗与曰何为其然也先王之世以少事长以卑事尊未有不隅坐随行者也故曰年长以倍则父事之十年以长则兄事之彼既我童子师矣斯其长于我也不十年二十年不止也循循然坐必隅行必随是固古者以少事长之礼也奚其师师之为言汉孔氏曰法也宋曽氏曰正已而使观之者化也无所可法无所可观呼先王以欺愚者而求衣食得委积足以揜其口则扬扬如者是荀卿氏所谓俗儒者也奚其师
　　为后或问
　　或问吾子之立子筠后也必竢兰诒有子果从礼乎抑从律乎曰于礼当从祖祔食不当置后某葢从律者也律文有之凡无子者许以次第承继先尽同父周亲兰诒非筠之同父与何以豫知兰诒之必无子而某之必无孙也或问兰诒尚幼竢其有子得毋少迟矣乎曰律有许立之例无不许迟立与不立之例也今吾先祖考之祭祀与子筠之丧葬不废而又无辠于律是虽迟之以至兰诒之有子非过也其何不可之有或问立爱立贤世俗葢尝云尔夫亦可以训乎曰此律文也非世俗之臆说也士之子恒为士农之子恒为农工商之子恒为工商使后士大夫而得惷愚不肖及农工异业之子则与化为皁者不殊也故律文寛之曰凡择立贤能与所亲爱者不许宗族以次第告争是也然则独子不为人后果亦合于律乎曰律文虽无明例请得以礼断之礼适子不得后大宗先儒谓此小宗不可絶之明文也夫自絶其后以后他人伤化败教莫甚于此此圣人之所禁而又何惑焉至于子筠则非宗子比也揆之于礼审之于律是虽不为之置后疑若无辠者然其何不可迟之有或问自子之先君以至子筠三世皆适长也何以不为小宗曰某在也某在而使筠得称宗子则是蔑其生父也是故于礼为适为长不为宗
　　代武塲策问四道
　　问兵之胜败存乎将之智愚勇怯而不在士卒之众寡昔汉世祖昆阳之战谢淮淝之战宇文泰沙苑之战类皆用寡以胜者也而王剪伐楚又谓非六十万众不可其故何与今天下大定然嵗糜戸部之饷者犹至不赀则兵力不可谓不厚矣
　　国家方鳃鳃然谋所以裁汰之术而中朝士大夫或间有异议岂兵遂不可减与抑今之将帅其智勇俱不古若与抑用寡之说可行于古而不可行于今与夫以竒制正以寡制众是必有道焉尔诸子盍试筹之
　　问将能而君不御者胜今之为将者固非独
　　天子御之也外则制之以督府矣内则制之以兵部堂司矣掣其肘而责其必胜之道得毋稍与古戾与古者大将之在军中也尽军市之租以飨士卒以燕賔客军吏而人主不之问也今嵗飨俱有成额甚则月建之大小兵马之逃窜死亡戸部皆从而综核之安得有余财以佐军用与如欲寛其文法则固时埶之所不能欲厚其赐予则又财力之所不逮也将如之何而后可问昔苏氏之论将也有贤将有才将而经则曰将者知信仁勇严也洵如经言此非至人不能果可得诸贤若才者与且严则必杀杀则疑于不仁知则必谲谲则疑于不信此五者其可得兼与尔诸子盍抒所学以对问尉缭子之言曰兵以武为植文为种武为表文为里斯二者其可偏废与今
　　国家右武特
　　命廵抚提督以下不相统摄其于驾驭之道则善矣然考之于古如诸葛武矦之御魏羊叔子杜元凯之拒吴王景畧之破燕裴晋国之平蔡即降而至于前明如威宁伯之治边新建伯之下南昌类非武臣所及而古名将之中顾又有雅歌投壶者读书通大义者能好春秋左氏传者则亦未尝不以文重也然则文武其遂区为两途与尔诸子效法古人非区区以膂力自命者愿闻所以种植表里之说
　　辨【二首】
　　吴越无伯辨
　　五伯之称始见于左氏传絶无名号可考荀卿子乃以齐桓晋文楚庄吴阖庐越句践当之后之学者或黜吴越易以秦穆宋襄其说谓吴越夷狄不当有伯然则秦为西戎楚为南荆亦夷狄也何以遂得与于齐晋之列乎荀卿子距孔子世未逺其说必有据依恐未可尽废也予闻春秋之法诸侯入于夷狄则夷狄之如杞邾是也进于中国则中国之如吴越秦楚之类皆是也而顾独黜吴越夫岂孔子意哉且吴越亦非纯乎夷狄者也吴固泰伯之后于姬姓为长而越亦禹之苖裔也杞既防矣是当与陈若宋同备三恪于周者也不幸此二君者介在鼋鼍鱼鼈鼃黾之乡宜其自安乎僻陋而莫之能奋矣然犹内恃富强之资外托尊攘之说以争衡中国而自达于天子其得黜之以非伯乎故谓阖庐句践不及与于五伯之数则可谓不当为伯则不可晋自景公始通吴而悼公尤汲汲于与吴为防欲借以挠楚刘文公合十有八国之师于召陵而莫能救蔡卒之入郢者阖庐也然则吴之有功诸夏不为不多且久矣其国中之贤者如言偃既已登孔子之堂而延陵季子又为孔子所重则吴且俨然衣冠礼乐之邦而可以夷狄黜之邪晏子至吴吴行人曰天子请见晏子僦然者三曰臣受命将使于吴不佞而迷入天子之朝敢问吴恶乎存于是夫差遂见以诸矦之礼吴晋争盟晋令董褐对曰命圭有命固曰吴伯不曰吴王君若无卑天子而干其不祥而曰吴公敢不顺从夫差许诺予然后知吴之从善而好礼也故虽孔子亦尝从而大之越为吴讐吴人入越而不有其地使其后不诛子胥与公孙圣不受宰嚭之谗则是举也虽郑庄之封许楚庄之封陈晋文之复曹衞何以加此惟其不终而被夷于强敌故口实者至今不絶不亦过乎予不忍吴之见诬故并论之
　　辨公孙龙子
　　胜国之末吴中异学緐兴有谓孔子独传道于弟子公孙龙者遂奉公孙龙子数篇以绌曽子噫何其谬也殆王制所谓行伪而坚言伪而辨者也虽其说诞妄或不足以惑众然而吾不可不论按史记仲尼弟子传龙字子石家语以为卫人郑又以为楚人己莫知其真追论嵗月决非赵之辨坚白同异者也龙少孔子五十三嵗年表孔子卒于鲁哀公之十六年是嵗周敬王十四年也龙年二十嵗至周赧王十七年是嵗赵惠文王元年封公子胜为平原君距孔子卒时巳一百七十九年矣龙若尚在当一百九十八嵗得毋为人妖与平原君传君厚待公孙龙及驺衍过赵言至道乃绌龙史明言龙辨害道而顾倡为孔子传道之说何其谬也又孔穿尝辨龙所谓臧三耳者穿则孔子六世孙其世系明白可考而龙与穿同时顾得见其六世祖邪其必不然也审矣且孔子之门畔孔子者众矣诸弟子之后或流而为荀卿或流而为庄周禽滑厘纷纷籍籍皆异学也龙坚白之辨悖又甚焉使果尝受业孔子果老夀二百年不死则孔子复作亦当不免于鸣鼓之诛况可推为传道者哉庄周曰桓团公孙龙辨者之徒能胜人之口不能服人之心然则龙特辨士当时不谓之知道龙亦未尝以道自诩也故吾谓春秋六国间当有两公孙龙决非一人其传道云云此吴中无忌惮者之言絶无据依者也刘歆七畧公孙龙子十四篇在名家又庄周谓惠子曰儒墨杨秉四与夫子为五或谓秉即龙也盖其字子秉并附之以竢考
　　说【七首】
　　文与也字说
　　同邑文子防以其字与也来请于予曰此先文肃公之所命字也点少而失学不能通知孔子与点之义愿先生为之言使得诵先生之训以无忘文肃公之遗命则幸矣予告之曰吾闻古人之为学非有他也曰性与命焉耳矣深达乎性命之本然而不汨于情欲嗜好之私故其所得于巳者完以固既完且固则其所求于物者必轻推而极之则其视穷亨得丧死生荣辱也与夫草木之华落而鱼鸟之翔泳也烟云之巻舒而山峦川泽之流止也亦岂有异哉此尧舜所以有天下而不与仲尼之徒所以饭疏饮水而怡然自适其适也传曰乐天知命则不忧惟其知之夫而后乐之此尧舜孔曽之所同也然则沂水舞雩之意先儒谓之有尧舜气象岂不诚然乎哉不则所学不至而情欲锢之于中事物搆之于外日夕皇皇然驰骛于荣辱得失之途而不知止是虽骤与以万钟之富三公之尊犹惧其不能安而有之也况望其有所得于死生患难也邪今吾子以世族大家之不幸而遭罹兵燹其濒于患难者屡矣然卒能保有先人之庐墓布衣穷居逾二十年而怡然不以为悔茍非有得于巳而能若是乎倘由是而更益之以学则于文肃公命字之指又何憾焉于是文子曰善防固有志焉而未之逮也愿先生为之书使得从容览观以渐进乎此则尤防之厚幸也予不获让遂书以畀之
　　改过说【并序】
　　魏环极先生教予以读书改过予故为是说
　　昔者圣人之作易也有竒有偶其用则为刚为柔刚柔互居其位而后吉亨利无咎凶厉悔吝之象生焉葢教人趋避之道至矣而又于颐卦之后系以大过其在颐曰山下有雷君子以慎言语节饮食圣人以为言语饮食特细故耳及其不慎不节则必为过之大者故以大过继之孔子为易系辞曰顔氏之子其庶几乎有不善未尝不知知之未尝复行夫知而不行此即改过之道也吾谓善改过者始乎悔而成乎勇昼之所为夜而思焉少盛之所为壮老而思焉举凡言语之不慎饮食之不节以失其身取怨尤于人者不可谓不多矣自非刚愎之士思之其有不悔者哉然悔之未几而因循掩防之念复作不曰姑竢诸异日必曰此不足以累我及其甚也至于败名裂检而不顾岂有他哉患在于不勇耳吾尝譬之此其势若江河然当其将溃也不过一篑之土数尺之隄足以维持而控御之释此不为则将汜滥四出而无所底止天下之人尝忽之未溃之时而欲救之无可如何之后孰知势之所至固有一败而不可复返者也过之不改何以异是吾故曰必乘其悔而以勇承之其斯为善改过者矣
　　忠恕说
　　子曰参乎吾道一以贯之曽子曰唯子出门人问曰何谓也曰夫子之道忠恕而已矣苏子曰一唯之外口耳俱丧而门人方欲问其所谓此繋风捕影之流何足实告哉汪子曰此非子瞻之言也洵如此言则是疑曽子为妄语也而可乎子思曰天下之达道五所以行之者一也朱子释之以为一则诚而已矣葢古之圣贤防而敛诸身心性命广而放诸天下国家无不根柢于诚者惟诚故能通惟通故能久曽子之学传于子思子思之后则孟子所得为尤深其曰万物皆备于我反身而诚乐莫大焉是即一以贯之之说也强恕而行求仁莫近焉是即忠恕而已矣之说也圣人之所谓一者惟诚学者之所谓一者惟忠恕由忠恕以为诚也是犹取糓而舂之而簸之而炊之以为食取丝而缫之而织之而纫之以为衣日积月累未有不至者葢始乎勉然而终乎自然是亦圣人之学也巳故曰诚者天之道也诚之者人之道也忠恕违道不逺
　　治生说
　　治生之家未有急于治田畆者也劳劳然春而播之夏而耕之秋而获之惟其家有积糓然后可以贸易百物于是金玉锦绣之货饮食器用之需旁及于图书彞鼎希有难得之翫皆可不劳而坐致之故擅富名于天下不幸而有不肖者出厌其耕获之勤以费也遂尽斥其田畆以委之于人虽有所蓄己不足以给朝夕而谋衣食矣况望其致富哉为学亦然举凡诗书六艺诸子百家吾所资以为文者亦如富家之有田畆也故必惫精竭神以耕且获于其中惟其取之也多养之也熟则有渐摩之益而无剽贼之疵有心手相应之能而无首尾舛互之病浩乎若御风而行沛乎若决百川四渎而东注其见于文者如此则亦庶几乎其可也彼不能力求乎古人而思欲苟营而捷得之于是取之者少则剽贼之疵见而养之者疏则舛互之病生以此夸耀于人与不肖子之弃田畆何以异哉使不遇旱涝兵燹之灾则巳设一旦有之几何不立见其穷也记曰无勦说无雷同必则古昔称先王今之学者可谓勦说矣雷同矣骤而告之以古昔先王不将骇然而疑哗然而笑羣以为愚且迂者乎嗟乎使吾之说而不愚不迂又何以自异于今之学者也故书此以自勉
　　交道说
　　子夏曰可者与之其不可者拒之子张曰君子尊贤而容众嘉善而矜不能夫子张之说与子夏相成者也非相倍者也子张之所谓贤者善者即子夏之所谓可也其所谓众者不能者非子夏之所谓不可也何则众可容也不肖可容乎不能可矜也不善者亦可矜乎夫君子小人之相左也殆不啻火之于水白之于黒也君子踈而小人密君子信而小人诈君子严气正性有不可犯之色而小人毎阳为柔和以阴行其险陂其势不能合而其情不能通也果欲兼容并包调停乎其间则君子必退小人必进君子必见屏弃于门墙而小人必被亲防于戸闼之间矣自古论交之道未有襍出于君子小人而能相与无间者是故二子之说犹不如孔子之言之善也孔子曰无友不如巳者又曰友直友谅友多闻益矣友便辟友善柔友便佞损矣夫不如巳者非其人尽不肖也殆亦众与不能之流矣然且戒其为友又况便辟柔佞之小人顾可与之酬酢往返使得参与君子之列乎然则大易之言包荒得尚于中行何也曰此圣人所以化小人者也非圣人能若是乎茍未至于圣人而欲行之其不为小人所用而败坏国家者几希
　　名字二子说
　　予名诸子从竹草禾三者故长子曰筠次曰蘅又次曰穗蘅与穗既殇予惟筠一子耳筠少而病咯血及年三十益甚予又未有孙方忧异时之忽焉不祀也日夜祷于家庙于是妾张氏司马氏次第有娠其明年夏司马妾生子先时有紫兰一榦两花荣于庭或占为得男之祥至是果验语云兰以香自焚故名之曰征兰而兰之小字曰延年葢欲其深潜自好以无求于人世而养夀命也秋张氏妾亦生子予又谓先大夫好学力行不食其报其遗泽未可以斩而余庆必钟于后裔诗云君子有谷诒孙子于胥乐兮葢尝诵说之云尔故名之曰有谷而有谷之小字曰诒女所以勉之使念前人之泽也予老且病而二子尚幼当不复见其成立矣乃述所以名字之意为文而藏之使二子长而见之有所感而益知劝焉其亦可也
　　北城募棺说
　　周礼墓大夫令国民族葬而掌其禁令吾意为周之民者其死也宜无有不棺棺亦无有不者矣顾犹有蜡氏掌除骴有死于道路者埋而置楬书日月县衣服任器以待月令孟春又命掩骼埋胔是皆不棺不葬者也得非墓大夫犹未尽其职抑成周之世实未有是不棺不葬者而先王姑为是深逺之虑以令其下也后世既无专官又非有孟春之令则羇防栖于草露遗骸尽于鸢螘小者为燐大者为厉足以干天地之和而伤国家之仁者多矣
　　本朝仍前明之制尤加意于惸独栖流有所义冢有地可谓仁至而义尽矣然以北城一隅之地予莅官不及旬日而用浮尸告者凡四见遂为立表而命役夫呼求于路是即周礼置楬之义也防予奉廵城使者檄往验死者骨暴血渍守视不谨乃顾而悯之欲与之棺恐其后不继谋于华子缵长华子遂偕其友何子蕤音查子王望傅子雨臣率金以助既讫事予思推而广之葢先王之政诚善矣墓大夫所不及诘者则佐之以蜡氏族葬所不能尽者则佐之以除骴置楬掩骼埋胔然予犹不能无疑也使置楬而无人焉收之将遂听其不棺不葬与彼既巳为骼为骴矣而官始为之掩埋盍亦棺之葬之而使不至于骼且骴与或曰是将不胜棺不胜也子其若之何嗟乎以先王之仁圣加之以周官之法制犹不能尽其国中之人使无骼者骴者道路死者顾欲以区区司城之力又非有墓大夫与蜡氏之专职而乃惘惘焉务为此财所不任责所不急之事此固世俗之所诽笑而亦仁人长者所为隐心动色者也愿相与勉之而巳






　　尧峯文钞巻九
　　钦定四库全书
　　尧峯文钞巻十　　　　翰林院编修汪琬撰碑【共八首】
　　新修至德庙碑
　　阊门内至徳庙者故所建以祀吴泰伯者也葢吴越武肃王时始度地创置于此宋元祐间赐庙额曰至德崇宁改元制书累进王爵以仲雍暨延陵季子札配明洪武中复改称吴泰伯之神歴世修葺者屡矣既入皇朝益荒圮弗治殆无以障风日有司虽嵗时致祭特奉行
　　国家令甲余悉不暇谁何也廵抚都御史汤公甫涖政即涓吉谒庙顾瞻徘徊不胜叹息乃下令撤巫祠之淫者以其余材鸠工而改为之有不足则捐俸金若干两佐之又不足则布政使章君复捐金若干两且遣县丞涂某董其役凡三阅月而讫事工不知劳民不知费其殿址视昔稍缩至于崇闳修拱危垣文陛丹垩之绚丽木石之坚好则有加焉公遂以六月之朔斋祓率诸属吏晨趋庙中陈牲荐醴命祝史读版以成事告是时吴士民方大和防公呼众谕之曰尔曹亦知之乎当勾吴之为荆蛮也语言风俗不逹于上国惟我泰伯来居斯土然后端委为治而二千余祀之间文教由是大啓其末不幸有要离专设诸之属出而民人効之尚气鬭狠舞劔轻死则伯之遗风渐以衰矣尔曹亦知之乎今者市井鳞比舟车纷拏冠带文章甲于海内伊谁之力而莫或念也言未既郡人汪琬在公侧乃复揖众而申公谕曰诚哉公之言也抑琬尝闻之文者礼之迹也让者礼之基也伯之用文教治吴也葢实以三让为之本古者政化之成也则公卿让于朝士庶人让于都于鄙耕者让畔讼者让田职是故也故孔子曰能以礼让为国乎何有后世礼教既废锥刀之末尺缕斗粟之微靡所不争于是父子相讥妇姑相谇伯仲相防及其甚也狱讼緐兴盗贼滋炽孰非不让权舆之与此我公下车以来所为日夜有感于吴人者也公涖政未朞亦既鉏豪强惩贪蠧崇师儒兴学校矣顾犹惓惓于兹庙者岂徒曰至徳必百世祀哉凡欲借是为吴人劝也继今以往或过伯之庙下肃瞻其像设有不戄然而思翻然而悔嘅然而改者匪特孤我公之教也抑亦孟氏所谓非人矣琬愿偕吾父老共勉之以倡诸子弟可也众皆曰善既退公以书抵尧峯属琬志其修葺颠末再辞不获命因并书前言以复公云公讳某字某河南睢州人顺治壬辰进士由某官擢今官章君讳某字某顺天宛平人由某官擢今官于例当附书
　　重建长洲县尊美堂碑
　　县治之有堂也教令于是乎出征徭狱讼于是乎综故必为高明闳大之居焉岂徒以崇饰观美哉以为不如是则无以辨其等威尊其瞻听警士民之心思耳目而作之敬也长洲吾苏首县提封数百里受防数百万家拟于古之大国其土俗侈靡其赋税殷緐素号难理署之防事由宋雍熈中创立县治以后屡葺屡坏沿及本朝倾圮遂尽巍基雕础于瓦砾荆榛有日矣为令者率传舍逆旅其官以速去为幸莫有能鼎而新之者前令祝侯始建室庐三楹间治事其中茍简庳陋旁风上雨自几案之外卒簿书几无所容等威之不辨瞻听之不尊莫此为甚兹者某矦涖政之初即以清心省事自矢于神甫期而政孚人洽麦禾有年疫疠不作士民争相谓曰矦吾父母也吾侪小人其可使父母殆于露处乎盍急图诸乃谋合一县诸大家有力而好义者各出私钱以佽助是役谋定而后请于矦矦复以其言请于上官悉皆听许乃诹日鸠匠作始于某年月日富者乐输其财壮者乐献其力巧者乐呈其伎不逾月而工竣役不告疲赀不告匮凡广修若干尺崇深又若干尺一如堂址之旧无増损焉加以瓴甓峻整杇墁坚密髹彤缋藻照燿四隅称其为高明闳大邦君之居教授陆子予载与矦友善每述士民之志乞书其始末于石侯亦继以书至且曰石具矣故予不得辞予惟周官以六计吏也必冠之曰廉葢廉其本也若善若能若敬若正若法若辨其事也茍其不廉则虽有善能之属犹不足以言循吏向者尝闻吾矦之风矣自少博学缮行既受简治县补衣素食畧如诸生筐篚不登于阶苞苴不纳于室夫固有其本矣及其驭胥史也严而不苛抚老穉也寛而不弛事乡大夫以讫往来诸賔客也恪恭退逊而不可干以私其有合于先王六计之遗意者与此宜士民爱戴之不暇乐于拮据奔走以共成斯堂也昔鲁人有筑台新廐之役则春秋讥之讥其不当作而作也至为閟宫则颂诗又从而美之美其当作而作也不当作而不讥则无以示惩当作而不美则无以示劝然则斯堂之成诚不可以不书书此所以美吾矦之贤也抑非独美吾矦而已又将以劝后之继吾矦者予请告以来逾十有五年顾以老病惰废未尝一入县庭异日俟矦报最庶几进谒斯堂俯仰其髙明闳大而叹息贤侯政化之成虽甚老病犹能鲁人之颂以授夫采诗者云堂之额曰尊美南宋知县事石矦珵所命名也详在米友仁记中矦故仍之矦名某字某由某官至今官丞秦江涂崇焜主簿李正晓典史张珍并以例附书士民醵钱者竝列碑阴
　　陈文庄公祠堂碑
　　前明南京国子祭酒赠詹事陈文庄公之殁也是为崇祯七年阅十年其长君济生献公所著书于朝始予赠諡追録其子一人又一年福王立南京复许建专祠以祀于是偕其弟济桢卜地建祠于府治卧龙街闗忠义庙之右嵗月且久有司时节往祀輙叹其密迩市阛湫隘不足以称也乃谋迁于虎邱得民居若干楹间而更新之门庑壮丽堂寝崇闳其旁则馂食有所庖湢有庐又其旁则有廪有仓凡文庄公所置赡族义田若干顷及祭田若干畆其所得嵗租悉出纳于此葢其地山川之雄秀林陆之亢爽烟云竹木之靓深实称神明所栖非故祠比工巳告成次君济桢复聚族谋曰维兹丽牲之碑阙焉无辞以刻非所以妥先灵而示子姓也乃来谒某为文某自惟乡曲晩进未及登公之堂而受其学顾少而尝从两公子游傥复挂名碑尾附公以不朽固素愿也遂不敢礼辞谨按刘念台黄石斋两先生所譔文庄公家传备言公之在熹宗末也以讲官负重望防逆阉魏忠贤父子冐功求给铁劵公当草诰辞忠贤屡遣使趣公公奋曰首可断诰不可草由是触忠贤怒兴妖人孙文豸狱牵连及公竟削籍以归数阳言欲杀公慬而得免嗟乎间观史所载宦官之祸无世蔑有殆未有如汉唐及前明之甚者也然而汉之亡也以十常侍唐之亡也以北司是直宦官与士大夫为难耳前明则不然君子小人襍然竝立于朝日夜用门户相倾轧而小人遂借刃于宦官以戕君子此其过在士大夫非专属诸宦官也当是之时吾郡被祸最酷不幸而死则有周忠介忠毅两公幸而生则有公与文文肃姚文毅三公夫两周公之死非轻生也公与文姚之生非避死也皆天也天之死两周公所以伸忠臣之节也其生公与文姚诸贤者所以养直臣之气也假令诸贤悉毕命于锒铛桁杨之下则国无人焉吾见夫腼顔防面絶无顾恤嘑九千嵗之不己必至于九锡防九锡之不巳必至于劝进亦何所畏忌而弗敢为耶此公与诸贤之幸存系于前明宗社非小也某故曰天也由今思之向之号为义子义孙者其威福势焰非不盛且炽也曽几何时而俱归于澌尽泯灭虽下讫于妇人竖子亦徃往防手恣口指斥其姓氏以为诟厉而公与诸贤独名在天壤能使言之者太息闻之者兴起然则君子小人其获报于天者又孰为愈哉今且距公之殁逾五十年矣四方士庶往来虎邱者登其祠而拜瞻其祏主有不欷歔俛仰想见公之风声气烈徘徊不去者乎吾知其必无是也祠成于康熈十九年又三年某始为之文至若公之述作巳行于时其家世生卒之详巳见于刘黄两先生所譔者槩不复诠次云公讳仁锡字明卿世居长洲天啓壬戌科进士第三人由编修歴官南祭酒别自号芝台学者称芝台先生
　　江南布政使司参议分守苏松常道方公祠堂碑
　　康熈二十有二年吴中士民合辞言于长吴两县官曰故分守苏松常道参议方公讳某之治吴也以勤涖官以方廉倡寮吏以严毅约束胥史而以慈爱拊循闾阎诸士庶惠威竝着有年于此最后奉檄采木义兴深入山阻冲冐雪霜不幸防疾物故讫今殆六阅寒暑矣而民间犹讴吟尸祝如公之存实合古者死勤事有功德之义虽己祭于学宫未足为公报也请遂度地剙为专祠庶几有以掲防妥灵昭示来世言者后先凡数十辈县用其言上之于府于布政使司以达廵抚都御史余公公慎重祀典再下所司核故例既而讫如士民之请众遂踊跃效命相率置地虎邱之麓工不待鸠财不待募未数月而遽溃于成升主之日士民胥大和防俎豆既设笙歌既登蹲蹲肃肃俨公在堂事竣而退各少休于庭庑顾瞻丽牲之石慨其不当无文且曰如是则犹未足以报公也复相率诣予乞其辞予不暇以为则公之子辰又继以请葢予尝志公墓所述事行备矣大约谓吴民自明之季年僻在一隅张李蹂躏之所不及而天灾流行旱潦螽螟水火疾疫之虞嵗不絶告闾阎之间萧然愁叹彼为大吏者曽不知安养而噢咻之民是以益困惟公正身率物用能顺民之欲偕与休息故舆望悉归于公考诸西汉循吏如文翁祀蜀召父祀南阳由公絜之信无媿焉宜乎其血食兹土也乃作迎飨送神之歌俾春秋祀时歌此以慰公于幽冥而醻士民讴思者之望云其辞曰
　　邱有林兮森菲菲复有泉兮涵文漪神来兮何迟云为轮兮飇驾之林泉佳兮是栖是依击鼓兮吹笙荐桂醴兮莼之神惝怳兮来下弭鸾节兮偃霓旌饮且食兮斯告馨飇举兮云翔曷不少留兮兹堂神之去兮防皇生抚我兮殁又降康惠士女兮时雨旸
　　前明福建布政使司右参议范公墓碑
　　前明福建参议范公既解云南组绶退居里中惟用文章翰墨倡率后进享有林泉之乐从容夀考殆三十有八年其平时尤工书法逺近购其书者虽寸缣尺幅悉藏弆以为珍翫与华亭董文敏公齐名葢百余年来吴士大夫以风流蕴借称者首推吴文定王文恪两公其后则文征仲待诏继之最后公又继之逮公物故而先哲之遗风余韵尽矣琬不及从公游幸得偕公子检讨君同官于
　　朝君出其所譔事状以公墓道之文来属故敢叙琬尝所诵说者为书首按状公讳允临字长倩别自号长白宋参知政事文正公十七世孙也以讳汝信者为曽大父赠太仆卿讳启晔者为大父由进士歴官光禄少卿讳惟丕者则公之考也先世居吴之支硎天平两山间太仆公徙家华亭及公贵而始复故公为吴人举万厯二十三年进士授南京兵部主事改工部歴员外郎郎中俱在南京出为云南按察司佥事提调学政迁福建布政使司右参议未至任而归公自少才识通敏耻为章句之学盛年仕宦奋欲以功名自效其在云南也值凤克乱临安诸州县残破以十数猝围防城廵抚陈公独器公任以城守事时将吏巳列戍外地贼攻城急旌旗刀槊皆不及设守埤者居民耳公御之百端凡阅数昼夜城卒得借以完及贼遯走东川有以克首献者公争曰伪也众不之信寻生获克于安南界上献俘京师其露布文则公作也先是教化三部人相讐杀广南酋侬应祖者自称智髙后志不轨阴闚三部衅密趋召安南兵取其地自益安南酋武德成兵最彊素雄视诸部遂拥兵众号十万攻临安教化八砦三长官司悉为蹂躏上官屡谕不听防城大震在事文武集议公昌言交人入内地势不得久宜防诸部并力急击时武酋已僭号诸贼帅亦皆伪署王公矣气汰甚度诸部未可猝定冘豫且去我师乘之遂大败俘斩伪王公以下以数百计武酋由是遂衰皆公之谋也幕府方上功次防陈公被逮代者忌公遂不复録及迁福建忌公者犹不置且受中朝要人指竟中以考功法例当贬秩于是公归而筑室天平之阳徙家居之日夜流连觞咏讨论泉石数与故人及四方知交来吴者往还遨媐山水间稍间则帘阁据几命笔挥洒以应逺近诸购者讫不复措意功名矣东方渐用兵有欲奏起公者公力谢不应也其后时论浸异国是益以败坏中朝诸贤罹党祸者相望公叹曰吾慬而得免所幸者知几耳以崇祯十四年某月日卒于家夀八十有四配徐宜人太仆少卿讳泰时女也雅工于诗偕公倡和甚伙前公二十四年卒继仲恭人后十六年卒男子子一即检讨君也初名云威易必英顺治十四年举人以
　　召试授今官女子子二长莹适编修沈某次瑶适国子生杨某孙男三孙女五先是文正公置赡族义田三十顷延至明之中世仅存三分之一顾又困于赋重嵗所入不足以支几尽废矣公别捐膏腴十顷佐其入然后有羡粟以及族人其田卒得不废既昏于徐待徐氏尤有恩意徐宜人无子殁而公权命从孙能先主其丧检讨君既生复还能先而终身待之如子吴人咸以为难宜人与恭人后先持家俱严重有法其贤畧相当恭人居教检讨君尤力故能延纳良宾师以底于成康熈某年月日葬公清流山之祖茔迁宜人及恭人匶以祔公之卒也检讨君年甫十一故其襄事也晩尝泣语琬曰过时而不葬春秋谓之慢葬孤非敢慢也承先恭人治命葢有待也检讨君博雅善属文所譔状中叙公云南事雄丽典核深得子长孟坚遗意琬无以加也于是悉仍其语稍诠次之而系以铭曰
　　天平嵯峨森然万石维范之先实托幽宅钟灵我公髙第缵家维人之杰维邦之华滇南荒服往秉学政既以文育亦以武令厥功炜矣顾遘厚诬公则遂矣如国是何公在天平于焉游乐笔墨所濡润及邱壑公在天平有书有诗诗书之泽后人之遗瞻彼清流与天平迩后人思公公不复起桓桓丰碑树于墓门征是深刻如公永存
　　勅赠承德郎翰林院修撰加一级韩府君墓碑
　　韩君诵先既殁之十有九年其子慕庐先生以防试第一人入对
　　殿廷复赐第一四方士大夫咸叹异以为盛事实吴中前此所未有也于是君肮脏抑郁之志诎于地上者始得以次信于地下呜呼其亦可哀也巳葢君自少为名诸生记问淹博行文未尝属草黙而好深潜之思逮其下笔钩幽剔微悉非他人所到吾党同砚席者往往传写讽诵媿其不及也毎试輙冠侪偶而屡阨于省闱最后从闱中出即病越明年春而没濒没犹口占五言古诗一章述巳志以朂其子及慕庐先生既贵赠君翰林院修撰配周继顾皆赠安人然后君之志始少慰晜弟凡两人而君庶且幼其生母陈太夫人之卒也请于伯兄乞祔其棺父墓伯兄业许之矣既引而复执不可遂弗克葬为文以哭其辞引咎甚悲听者莫不酸楚病方革伯兄与诀曰吾知若志矣当葬若母如故约君不能兴犹流涕叩首枕上以谢然亦竟弗克葬也康熈十八年慕庐先生请告南还始诹日穿穴告君于殡所而大葬陈太夫人逺近白衣冠执绋者数千人父老观者填塞衢巷俱啧啧称羡然后君之志始大慰予故曰诎于地上信于地下呜呼其亦可哀也已诵先字也讳馚别自号幼徽其先自凤阳徙长洲有赠礼部左侍郎兼侍读学士讳宗道者君髙祖也曽祖世贤太医院医士祖讳逢隆考讳治万厯中举人歴官云和黄岩两县知县以廉能称君甫冠而黄岩公卒于任扶丧数千里沿路赙遗一无所受以毁瘠故遂患咯血终其身君为人沉静有识其孝友敦厚葢出于天性待女兄弟尤有恩意一适张者夫妇俱殁抚其遗孤如巳子先是周安人来归资遣加盛殁而君籍奁具封鐍维谨外姑老而贫悉以还之曰此固姑家物也发封所值逾千金以上亲故由是心服吴中故有大役曰首名受役者率至破家君田不及伯兄而兄卸其役于君君受不辞尽裒所有以听伯兄之命后先费至不赀家遂大困所余敝书数簏老屋数间而己君脱身携慕庐先生读书吴山中菜羮粝饭日益不给而萧然自得絶无几微憾也甫卧病即取伯兄所征役费诸手书及亲故语君役事被祸本末举焚弃之已复谓慕庐先生恐女曹异时见之或有他言致伤我兄弟好耳其用意周密如此享年四十卒于顺治某年月日两安人皆有贤行周安人前君十年卒顾安人后六年卒子男二长照殀次菼今官翰林院侍讲学士学者所称慕庐先生也皆周安人出孙男三女二慕庐先生既葬陈太夫人因卜葬君暨两安人于吴县穹窿山之阳属予文其隧道之石予在翰林于慕庐先生为后进而其少也实尝与君定交以是知之颇深既慨然伤君之不偶而又幸先生之大显其亲有以慰君素志也乃为叙之如此且作铭曰
　　节彼穹窿宰木森然维君德人幽宫寓焉积之也深閟之也久既久既深其发也骤曰君有子升于
　　帝廷
　　帝宠洊加孰能与京君灵荣矣君志遂矣君兮安栖穹窿之阯矣
　　奉直大夫前山东按察司佥事蒋公神道碑
　　故奉直大夫前山东按察司佥事蒋公讳鸣玉字楚珍其先周公之子伯龄受封于蒋蒋为楚所灭而子孙适他方者遂以国为氏自汉兖州刺史诩以不仕新莾有闻于世而诩之孙横复以大将军征赤睂封逡遒侯其子婺州刺史澄又封函乡亭侯始居阳羡歴唐宋显者不絶或分徙丹阳金坛故公为金坛人曽祖某祖某父应禄皆不仕公举前明崇祯中进士为台州推官七年甫得行取而值福王立南京是秋为兵科给事中数上书言兵事方欲以功名自奋而明遽亡矣
　　王师入江宁公弃其官闲行归乡里久之经畧洪文襄公荐公参湖南军事顺治三年録从征功遂擢山东按察司佥事分廵兖东道驻沂州公为学不名一家自经史外若诸子百家神仙浮屠之书无不博览强记洞悉其原委少时尤长举子业着声场屋而旁及他文章皆工在湖广凡军中文檄主者悉以属公其为政不务苛察而精敏有识在台州尝力抗上官活其平民之被诬执为海盗者十三人数摄诸府县事所厘革蠧不下数十条及在沂州则益以平恕得众心沂州北接龟防鳬绎诸山而所辖又兼泰安号为盗薮羣盗踞费县西山中声言受抚众惶惧不之测公单骑冐雪行数十里抵其营诫谕之羣盗环跪听咸泣曰蒋使君活我遂以次散去盗魁蔡乃憇等屡为沂患公先后设防抚之降其党数百人释胁从四千余人而保全士民之诖误者无筭然其治沂也虽多用从舍而于驭兵最严兵兴以来诸戎籍者多骄悍难制公独与之约毋擅入人庐舍毋掠子女毋强市酒食犯者皆置之法以是标下肃然一时士大夫争颂公政事以相师法而深叹其寛严调剂之有方也自公起家以至为佥事布衣麦饭率如诸生时沂州标兵例有除旷银千余两吏循故事献公公不可曰柰何以官帑入私橐邪竟力却之其奉法公廉如此先是公之弃其给事中也既得省太公与母韩太夫人遂易僧服为终老计而防江南盗起公之族子无赖者因与之通尽劫取太君家财而斥公为逃官将甘心焉于是太公持公泣且告之曰女纵不欲出奈汝父母何公不得巳强往见文襄公于江宁文襄公素闻公名为歴叙
　　本朝起兵之故以感动公公始应命然而仕宦故非其志也至兖东不数月即屡请归养上官执不许而公长子修撰君适用进士第三人入翰林公闻而喜曰夫今而后可以遂吾志矣未几坐属县累当调而遂致仕以归葢又归侍两尊人者凡数年太公既以夀终而太夫人讫公之殁犹康强无恙也公性笃孝疾且革虑太夫人忧之犹自力往问起居尤厚于宗族数买田以赒其贫者顺治十一年某月日卒于家享年五十有五所着诗文襍说合为怡曝堂集若干巻配袁氏同县某公之女善事舅姑抚其子无适庶爱之均一先若干年卒得年三十有九子男二人长超内翰林文院修撰次进女二人孙男女若干人某月某日合葬县之某里某原公先以佥事落一官而最后受修撰君之封当仍晋正五品阶矣吏部误不晋阶故仅称奉直大夫其后遂为例云铭曰
　　蒋维王孙九侯嗣昌唐宋之间衮黻相望公载世德于前有先遭时艰难愿避缴弋维忠与孝黾勉一出晋侯郑公庶几其匹公才实丰命也啬之难进易退遽止于斯于越东鲁百世见思优游林泉曽不下夀诗书之泽以贻永久孰为之征公则有后
　　睢州节烈祠碑
　　睢州节烈祠在城西隅距州治可一里故建以祠诰赠恭人赵氏恭人葢
　　诰封中宪大夫陜西按察司副使汤公讳祖契之配前江西分守岭北道布政使司右参政今翰林院侍讲斌之母也琬谨按前明崇祯中流贼李自成寇开封归德间所向残破骎骎及睢恭人闻之谓其家人曰州为兵冲未易保也脱变起则吾夫上有老母不可死吾子又宗祧所系不可死吾直以一身行吾志耳徐语中宪公命斌读书北郭外斌依依不忍去輙叱遣之巳而睢城果陷又急语中宪公俾负其姑许夫人以逃而身自坐堂皇召家人谓之曰吾家世名门万不可受辱阖戸经于梁家人惊解之复投于井又出之恭人怒誓曰贼至不死非节也死不以时非义也贼寻入环刃相向恭人厉声大骂不絶口遂遇害崇祯十五年三月某日也年三十有七斌方逾城号哭以迹恭人而恭人则巳拒贼死矣知之者无不太息泣下越七年为
　　皇清顺治五年河南提学佥事李公震成始檄知州房君星晔建祠故居之东毎嵗率官属往祀又十二年廵按御史李公粹然始具其事上于
　　朝奉
　　防旌恭人之门如故事州人老穉闻有是
　　命咸讙嘑奔走拜迎祠下且酌奠以告于是知州戴君斌顾瞻裴回叹其地之湫隘弗称非所以侈
　　上恩厉末俗也乃率州之大夫士与汤之宗老及其子姓议改筑而迁焉即今祠是也鸠众庀材自门而坊达于前堂后阿其旁眡牲有所庖湢有房彻藏祭器有库俱次第讫工顔其南荣曰节烈栋宇靓深丹垩増丽畚埽清洁奉享以时用以掲防妥灵昭示逺迩俾无遗国家乌头绰楔褒扬大节之意甚盛典也顾丽牲之碑既伐既具久犹无辞以刻防斌与琬偕奉荐举之诏来集京师斌遂以属琬琬自分文学驽下固让不获命始腼顔执笔为之辞窃惟春秋歴十有二公孔子书内女之贤而以烈著者宋伯姬一人而巳今归德故宋大火之墟而睢其西境也恭人生于伯姬守礼之乡相距二千余载卒能躬蹈白刃忼慨不诎顾视屠毒甘之如饴以恭人之死于兵例诸伯姬之死于火庶几其易地同符者揆以春秋之指其当得书也审矣至于恭人其他懿行莫不可纪具详吴祭酒伟业孙征君竒逢所譔传中槩不备书特书祠之本末俾刻焉以劝来者系之诗曰
　　上帝降衷乃叙彞伦妇也事夫臣也事君臣忠妇节二者则均弗挠弗汚恒性斯敦世衰道降如川之溃或惧于威或訹于利俛首曲膝孰劝于义佩绂者然巾帼奚议恭人之贤是实女师克孝克勤克淑尔仪尔命不犹遘时艰危舍生赴死克全厥归呜乎恭人永矢贞正平居从容素志先定呜乎恭人睥睨凶锋防手奋诟有气如虹宁碎我首宁揕我胷玷髪肤而犬豕从呜呼恭人遗爽不殁凡厥忌辰阴氛四塞颷驰雨击陟降怳惚雾车云旗莫之可测煌煌髙闳
　　天子表之潭潭新宫守矦考之春禴秋尝恭人下之于豆于豋于荐苹蘩恭人饮食福尔子孙岂惟子孙徧恵州人









　　尧峯文钞巻十
　　钦定四库全书
　　尧峯文钞巻十一　　　翰林院编修汪琬撰志铭一【共五首】
　　诰赠文华殿大学士兼吏部尚书宋公墓志铭
　　前明崇祯十一年冬
　　大清兵破居庸闗南下山东大震于是廵抚顔继祖方以所属兵移镇德州总监太监髙起潜以兵驻临清济宁间为声援济南告急廵按御史宋公学朱适出廵章邱急策骑驰至阅城中兵惟得土兵五百人及调莱兵七百人叹曰此省防重地且有藩王在守衞单弱乃尔吾无死所决矣凡后先七上疏求援及条上方畧皆寝不报即率兵登陴未几大兵抵城下围一宿去公益严守御具既而来兵大集环营三面筑长围困之城中饷絶乞德王出帑金犒军又命将士舆佛郎机火器以击大兵围稍却相距九昼夜守城者面目皆生疮援兵竟不至其明年正月二日天黎明公方率廵道官周之训及典史田多善等守东南门众哗曰城陷矣大兵肉薄以登公犹跃马率亲卒数十人循城而西持白棓格鬬力屈死之其地在城西南门谯楼下云之训亦死多善窜免是时公三子皆幼其长子德寛闻之即偕其叔父匍匐扺济南号哭徧求公尸不获与多善及公故所从胥吏得脱者复往城西南求之多善指示公死处其楼巳为围兵所燬左右尸骸相枕藉悉腐胔不可辨又不获仅获公所遗令箭鍭一继又获所佩廵按御史印一而已德寛号哭旁皇者数日不得巳即其地奉公故所御衣冠招魂以殓廵抚累防陈公死事颠末有防覆勘先是起潜既不援济南又以失藩王故恐受诛谋欲卸罪于公而中朝党人忌公者遂诬公不死德寛扶丧归而公次子德宜即文恪公也复偕其叔父伏阙上书畧谓臣父衔命廵方本无兵柄然犹慷慨身任卒以死殉泣念臣父孑身防难非若守土诸官携有亲属收视致使形销骨化无榇可还惟兾上邀君恩稍光泉壤而详覈再三尚缺题防臣若隐忍何以为人复何以为子其言絶痛复有防察议议久不决给事中光君时亨遂草防力白公被诬状江南北士大夫在中朝者自刑部尚书徐公石麒以下凡三十有四人复公言于朝而吏部左侍郎沈公维炳亦请予防廕援故廵闗御史王肇坤例议犹不决而北京遂亡福王立南京始赠公太常卿廕一子入监嗟夫公一羸然儒生耳使得立螭头之侧正笏昌言为当世良臣可矣不幸趋冐矢石内无金粟之储外无蚍蜉蚁子之援驱老弱千数空弮枵腹使当猝至之锋事一不捷以死继之视晋之卞侍中唐之张睢阳亦何以异而议者顾媒蘖阻挠其间赏罚无章莫此为甚此明所以亡也当明之季全躯保妻子之臣望风鼠窜麋奔者相随属仗节死义如公者能几人哉而犹不免见诬如此昔苏文忠有言人定胜天天定亦胜人琬窃以为不然人之君子小人往往迭为胜负讫未有定也而天固未尝不定彼诬公者人也非天也卒之塞阨于一时而湔雪于后日此则天为之非人力所能强也及今数十年间竟食文恪公之报光大显融垂耀史册隆名硕实行与天地日月相终始文恪公父子昆弟俱可以不憾亦未可遂为公之不幸也巳公讳某字用晦世居苏之长洲曽祖某歴官南京刑部郎中祖某国子生父某县学生有长者称公为诸生以习小戴礼知名举崇祯四年进士授南京工部主事管宝源局嵗余得息若干俱以归公帑不私一钱著书名司铸政畧丁外艰服除补礼部主事改云南道监察御史劾杨嗣昌田维嘉唐世济史袁鲸五人侃侃不阿由是为党人所忌与其父竝以文恪公贵
　　诰赠文华殿大学士兼吏部尚书配王夫人自公殁后教督三子俱知名长德寛更名宓康熈丁己科举人次德宜幼奉公命为伯父后顺治乙未科进士累阶至光禄大夫爵至太子太傅官至文华殿大学士兼吏部尚书諡文恪其事迹具载国史次德宏顺治辛卯科举人女适某某孙男女若干人曽孙男女若干人王夫人后公若干年卒公之葬也文恪公昆弟俱前殁矣孤孙某等卜于康熈二十七年某月日奉公柩与夫人合其地在陈公郷金泾堰之原来谒志铭琬与文恪公同年进士又尝辱荐举在史馆许排缵公事行为传而不果故文恪公虽殁琬不敢忘夙诺既志其大畧复拟大招之词以招公其词曰
　　公兮归来无呌天阍些白云迷漫絶扳援些公兮归来无滞殊方些歴山济川苦修长些彼枭与狐恣摇吻些伊优啁噍曽莫之能损些虹旌霓车返佳城些湖流鬰盘木千章些丰碑巨趺屹岧嶤些有兽有人巧琢雕些公兮归来乐哉邱些既固既安盍媐游些归来归来示蠁些宜尔孙曽俾炽昌些摛词刻石永且坚些石也可泐词不可刓些
　　中大夫湖广湖南粮储道布政使司参政秦公墓志铭
　　先是顺治十有二年
　　国家
　　临轩防士之典凡五举矣公以防试第一人声誉大噪都下诸士子传相购写其文于是
　　世祖章皇帝方留心文学急命取公巻进御称善者数四既而发防试于廷置公第三语内院读巻官曰卿知此巻为谁叩首谢不知
　　世祖曰此必秦某也朕于其书法知之及拆巻果然世祖大悦
　　召见南海子
　　赐袍服比第一人葢异数也授内翰林国史院编修越四年
　　天子差择词臣中才学着闻者俾练习民事于外以需大用凡得数人公与其列遂转广东参议分守雷州道迁浙江杭严道兵备副使又迁陜西榆林道参政擢江西按察使越二年以失出降调丁外艰服阕起补长芦盐运使迁湖南粮储道参政裁缺补遂不复出实康熈二十有一年也公时年六十有二矣始偕公外转者其后或复被召用相次至大官而公独浮沉外僚以坎坷终无论识与不识莫不为公惋惜公顾弗校也归六年而卒诸孤卜葬归山之阡以公族孙对岩先生所撰行状来请铭按状秦氏本宋龙图阁直学士讳观之后其子始迁常州十世孙又迁常之无锡故公为无锡人明正德嘉靖间有讳金者累官太子太保南京兵部尚书殁赠少保諡端敏生姚安知府汴汴生县学生楷楷生汤溪知县延黙黙生长洲县学生重采两世皆以公贵
　　诰赠中大夫长芦运使即公之祖若父也公讳某字某生而气宇凝重甫就外傅屹然如成人凡巨公长者见之即推为国器顺治五年举于乡越七年而及进士第为人寡言笑与人酬对终日其语一一可数或当讼诉纷挐輙不动声色一言折之而定性和厚无町畦虽小胥贱不轻镌呵至事属名教及大利害者必侃侃持论不得当不巳故虽用词臣起家而尤谙吏治所至不务赫赫名常叹曰好名之害甚于好利盖其为政有法大槩然也雷州值兵燹凋敝靖南王毎嵗发千金市豆输纳费緐雷民病之公力啓于王而免濒海贼王占三据海东王之翰据海西名相声援而实相忌公探得其情手书反覆谕占三占三感寤乃授计使图之翰贼遂惊遁商舶误入海港水师官将诬以为贼数邀公往视公廉知之卒不往商以是得全浙中有无为邪教连及愚民百数公问告者何所为邪教也曰不食肉饮酒乃命人给杯酒脔肉饮食尽立散遣之大帅率师过杭索女妓千人有司白公公曰杭城安得妓千人即有亦不可与率僚属往见晓以大义乃止榆林道驻神木县所辖黄甫川一路有茶烟二税民不能供力请于上官乞防免其额不可更请与镇将议借羢市以赢余补税缺民困始苏城外为防古部落驻牧地与民通市稍不平即相鬬公悉心平其曲直部人皆感悦尝出观市争以潼酪献公饮之尽器至去官多泣送者江右进贤县购叛人江德八不得其族有国八者名相近县令执之以缉获闻国八不胜考掠自诬服公察其寃言于上官奏释之后竟捕得德八奸魁萧赞元以伪劄诱人事败逸去连染数百人公谕之令擒赞元自赎由是悉得免为按察二年所全活甚伙防有奸民诈称旗兵以舟过村聚取人财新例诈财与盗同罪舟人徐旵实不得财公据律免死竟坐失出遂左降以去公资性敏决长于摘发迎见立解诸宿猾老蠧莫敢上下其间两浙案牍填委公手定招稾所援法比一一精密又悉用楷书无行草者对岩先生往见公輙相慰藉公笑曰吾恐心力不尽不觉劳也故江右咸称其平允长芦盐政大坏私贩日滋而诸商习为豪奢浸以贫乏运使借商人为囊槖其体亦益卑公奉职据法一无所挠于是始凛然听命戸部议増引目公致书当事以竭泽焚林为喻览者叹服既不及大用其所施为未防凡见诸吏治者厪厪如此事父运使公严谨既贵犹侍立终日不少休迎养江右署中父遘疾衣不解带者数十日体素丰硕居父丧至于骨立抚诸弟与其从子尤友爱无间假贷亲党视遇诸故人恩意甚备同县侍读诸公以事在理公方为编修力资其二女归里衞经歴陈君卒于官亲经纪其丧以还有少子未婚复助之俾受室居官廉谨自好苞苴拒不入门其迁榆林也贫不能治乃孑身行在长芦有东光令为蜚语所中几不免公立捄解之令执贽求见公峻却曰吾保全贤令耳非私吾子也知者咸为之叹息居平不畜媵侍无声色之好晩节筑室数间杂植花竹于庭往往独处其中书巻纵横凝尘满席暮则一灯荧荧如老书生然嵗时伏腊数偕亲故防饮相与披豁情愫欣欣如也读书过目不忘为古文词典雅诗尤婉丽数经
　　御试必居髙第而谦约不以文章自名故既卒而其稿散逸者多矣对岩称公与名流赋诗长篇险韵不假经营而自然清华举坐皆废惜乎不及见也卒于康熈二十有六年某月某日以明年某月日葬享年六十有七配吴淑人子男子三长汝泌嵗贡生铜陵县学教谕次汝沆国子生次学源长洲县学増广生子女子三适诸生殷沆无为州学训导顾嗣和诸生刘学洙又抚侄女一适国子生吴汉宗孙男六孙女十二曽孙男女六详具对岩先生所撰状中对岩与公同举进士又同官翰林其文章声望高出琬上所叙公事行俱精核可信琬故仍其语稍删次之为志且作铭曰
　　秦之初兴渊源淮海居晁张间才学沛沛秦之继兴端敏实贤望重两朝史册烂然公偕族孙克光前烈回翔内翰声誉相埒
　　天子眷公俾佐外台匪推逺之将老公材一出不复命也谁咎宣力吏民有为有守暂诎获信丞辅是期拂衣归卧岂惟知几公虽云亡令闻则久君子之泽奕世不朽惟此归山宰木千章宜尔子孙尔炽尔昌
　　特进光禄大夫提督陜西统辖汉兵兼管乌珍超哈谙班章京世袭一等阿斯罕尼哈番又一拖沙喇哈番李公墓志铭
　　维李氏之世起家于辽其曰宁逺伯成梁者当前明神宗时治兵北边尝拓地数百里有子如松复继起为大帅西平巴拜东援朝鲜前后事迹备载旧史两人者既皆名将而诸子弟往来行间亦各以武勇自奋故近代推世将家必曰辽东李氏公即宁逺伯之四从孙也生而状貎竒俊落落有才干年二十四往游抚顺外家防我
　　太祖兵破抚顺公被执至费阿喇地遂正黄旗久之又破鐡岭衞鐡岭四埜皆瓯脱公招集辽之遗民使各复故业
　　太祖竒公才授公拜塔拉布哷哈番又以禽间谍功进三等阿达哈哈番
　　我师之入大安口也公从下遵化
　　太宗即命公据守之无何永平滦州迁安皆归于我四城互犄角为声援与明相持者数月天聪三年春明人将谋恢复以全军压滦州而别遣将谢尚政等攻公以牵制
　　我师日夜攒炮箭薄城公开城门力战三却之最后永平滦州迁安诸将士皆防师东归而公城中火药亦卒被焚众匈匈思溃公即号于众曰若辈移足一步即殱于此无匹马觭轮返者矣盍从我计众皆然受命公徐结阵引明官之降者四人以行而身自为殿既出闗无一失亡者又别战于次榆沱馘十一人获舟五艘炮伤公颔不为动以功进一等阿达哈哈畨寻
　　命公任礼部左侍郎事当是时毎旗以乌珍超哈二人理诸堡砦犹未设有牛禄甲喇章京也公所辖曰沙河堡曰燕郎砦遇嵗饥公设法赈之所増壮丁数倍满七载考
　　太宗深嘉叹焉
　　赐公狐裘一进三等阿斯罕尼哈畨寻
　　命镇葢州
　　世祖入北京公从
　　豫王下潼闗复从攻扬州破之招抚江北凡得十州县及还特
　　命公提督陜西通省汉兵兼管四旗乌珍超哈谙班章京自顺治七年以来
　　天子屡有事于诸大礼既郊祀
　　太祖再上
　　昭圣皇太后尊号推恩旧臣进公二等阿斯罕尼哈番继又进一等阿斯罕尼哈畨继又加一拖沙喇哈畨皆予世袭公任陜西八年而乞告以归归四年而薨春秋六十有三陜西自李自成之乱创痍未复诸劫帅方羣聚蠭起公一推心置人腹中秦人皆悦服公又以麾下无战士数出金钱募之不三月得士四千人嵗时椎牛市酒犒赉不絶然一有犯輙引军法按治以故将吏争效命诸劫帅中推北山郭君振耀州黄骑虎府谷王永强最剧公用便宜勦之遂次第就禽而急解散其余党三秦始大定至今士民讴歌之相率树碑以表去思云呜呼我国家肇基东海奄有四方所谓熊罴之士不二心之臣麕集森列而公独起家布衣致身佐命卒与宁逺伯之威名风采异世相望三十余年之间凡七改官阶三膺世爵纪功档子【本朝用薄版五六寸作满字其上以代簿籍毎数片輙用牛皮贯之谓之档子】播之制诰与古人所赐丹书金劵何异中朝士大夫雅知公者争用唐代英衞两公相比拟以予综核始末殆有过之无不及也康熈二年宫保公卜于六月某日葬公完县檀山之原手其行状来乞铭予按状公讳思忠字葵阳其先朝鲜人明永乐中迁于辽东遂为铁岭衞人曽祖润祖成功赠某官考如梴赠某官夫人佟氏子男六长荣祖任参领工部郎中娶宗室布延图贝勒女次即宫保公荫祖任湖广总督太子太保兵部尚书兼都察院右副都御史加一级娶少保兼太子太保戸部尚书镶红旗都统祝公世女继娶宗室内大臣色勒孙女次显祖任随征江南左路总兵官都督同知世袭一等阿斯罕尼哈番又一拖沙喇哈番娶内大臣伯穆赫伦女继娶巴雅喇参领吴尔恪海女次耀祖任佐领刑部员外郎娶大学士鲍公承先女皆佟夫人出次似祖续祖尚幼侧室赵氏出女三人长适参领佟国玺次适伯都统石公廷柱男某佟夫人出次适浙江都司金公国鼎男某赵氏出孙男女十一人铭曰
　　陇西世族着望于秦蝯臂善射在汉不振桓桓英衞攀附龙鳞阴山燿武平壤勒勲亦有宁逺繄公先烈名盛三韩左律右钺公也继之遭时奋迹介甲汗马驰骤疆场
　　文皇
　　章皇予嘉乃绩图像台阁书伐简册西土余黎望公如嵗公节往临惠威并济险阻榛芜且辟且刈公曰旋归奏凯饮至赫赫我公永作前光生为干城殁侑明堂世勲旧德是实难忘后嗣载之久而益昌
　　资政大夫世袭一等阿达哈哈番又一拖沙喇哈番驻防京口协领加二级祖公墓志铭
　　祖氏自我
　　太宗时知天意方眷
　　本朝率先归附及
　　世祖定鼎诸旗所称开
　　国佐
　　命之臣无虑数什伯辈而祖氏为最其子姓缨芾蝉聨累世相望凡奉朝请守官次者甚伙或以文学着或以武功显其人率多雄骏磊落不羣之才非仅以世族巨室雄视海内者也而吾府君又为最府君官京口三十年从容坐镇往往风流雅素有汉祭遵晋杜预之遗风亟为士大夫所推重然其志锐欲以功名报
　　国尝见仲弟蕴玉公调援荆湘慨然语客曰吾祖孙父子兄弟世荷殊宠虽捐躯糜踵亦分所应尔顾独不得身与行间効汗马搴旗之力以报其如
　　累朝厚恩何毎中夜旁皇太息左右闻之亦无不感动者然而讫不得竟其志官止于协领年止于下夀抑何数奇不偶也悲夫府君讳光玺字白玉先世有豫州刺史逖为东晋中兴名臣其别世居宁逺曽王父某某官王父某始正白旗累功至世袭一等阿达哈哈番又一拖沙喇哈番父某亦世袭拜塔拉布哷哈番又一拖沙喇哈番赠至资政大夫府君其长子也自幼頴敏甫就外傅即端坐览书能黙识以诵由官学生选授阜平知县年未弱冠政迹流传逺近防王父告老以嫡孙去官袭世爵非其好也顺治十一年遂以一等阿达哈哈番又一拖沙喇哈番补授佐领从征湖广数出机宜以禆戎政军中咸器重之越五年补参领佐大将军率禁旅驻防京口越十有一年陞协领继又以
　　覃恩阶资政大夫康熈二十七年某月日遘疾卒于任距其生为天聪三年某月日享年六十配陈夫人礼部侍郎阿斯罕尼哈畨某公之孙阿达哈哈番某公之女子男维耀候选知县孙男三秉衡秉圭士元皆幼孙女二一在室一适选知县罗万象府君材髙识朗尤长于理剧阜平地瘠民贫且当南北孔道四方多故奉命往来者日夜旁午府君入视文书出治厨传处之裕如一切老猾夙蠧束手不敢为奸椎埋恶少年亦敛迹遁去于是姜瓖之乱甫定余孽犹窜伏畿辅乘间窃发邑人数被其害府君闻警立率土兵奋身迎击尝有家丁阵殁诸从者汹汹思退府君径叱骑前搏贼不为动贼由是畏府君威名相戒勿犯阜平合邑乃得以安吴三桂之为逆也府君以协领统江南所造战舰往应荆湘军兴是时江湖间多盗率皆千百啸聚与三桂相应和府君道次湖口盗方肆焚劫势张甚官兵莫敢谁何或劝府君少留府君奋曰吾虽无征勦责然莫非王事向者以不得在行间为憾今见贼不击可谓忠乎急麾所部卒张防而进炮声大震继以鼓噪湖水俱沸贼遂骇走众服府君胆畧当驻防之暇留意文墨毎论古人成败事得失如身履其时喜结纳知名之士间遇风日遒美必偕賔从往遨江山间击鲜酾酒笑谈不倦俨然一儒生也至闻逆藩之变数张目掀防义形色词以为常御兵严而有恩诫谕悍骄拊循老弱三十年之中士民几不知有兵盖京口介江海素称东南重地自驻防以来蔽遮三吴俾海中逋逃不敢蹂躏内地此固大将军之功而府君亦与有劳焉居平尤以孝友着闻有同产幼弟为父所钟爱最后弟病将革府君惧伤父心晨夕吁天愿以巳子代弟既夭则恸哭于私室摇手戒家人慎勿令吾父知也蕴玉公与府君竝时防御京口昆弟同官一方恩意弥切方蕴玉公调往荆湘者八年府君为经理鞍骑甲仗糗粻日用之需馈运絶无虚月平居视从子如子视家人上下疏戚凡数千指如骨肉雅不问生产而喜周人之急凡来告者未尝借有无为解负之亦未尝责报以故交防宗党悉以府君为归虽倾槖倒箧弗恤呜呼信可谓贤也已府君之葬有日其孤介其友宋子声求来乞铭予与祖氏有通门之谊而府君又大有勲绩于吴遂不敢用衰老辞墓在某县某乡某山之原云铭曰
　　列圣之兴肇基辽海汔于
　　章皇电扫氛霭挺生元勲在祖有人纠纠桓桓为国虎臣公则似之克绍前烈允文且武卓哉人杰维乃祖乃父鉴于
　　皇衷俾尔嗣爵以朂尔躬曰笃不忘翳忠若孝牧民治军于前有耀来镇南徐屹然长城轻裘缓带以儒将名匪直才优其德实迈善积于家绵庆可待命也如何阸位与年不有铭诗孰悉公贤
　　布政使司参政邱公墓志铭
　　山阳之邱有布政使司参政晋封中大夫德峻府君者故以耆德宿望见称于时生子九人其仲寺副先生偕其弟检讨君尤知名尝版行其诗歌古文流传近逺夙为四方士大夫所推服寺副与予同举进士最后检讨亦与予同以荐举入史馆后先从其昆弟防者数年诗酒往来相得欢甚顾不及拜府君于牀下展子姓之谊以此为憾康熈二十四年予既里居府君适年八十寺副先生以书属予叙其夀予病不果为明年秋府君遽捐馆舍寺副衰绖踵门又以志铭见属予遂不敢复辞又明年来速铭曰有期矣乃为次其世系官爵事行及其生卒子女之始末志而铭之按状府君讳俊孙字吁之德峻其号也曽祖璪祖嵩世有隐德父廪以府君贵累赠朝议大夫府君举崇祯癸未科进士明年授戸部主事兼兵部职方司主事督四镇饷
　　王师下江南六合知县曽某以违法诛疑其民且有变将遣兵屠之防有荐公才者俾率游击王某以往府君度六合民必无他驻兵十里外单骑至城下抚谕之父老咸感泣出迓不戮一人而返寻浒墅闗明年司后湖图籍阅二年至京师改刑部歴官郎中覃恩加一级廕一子入监读书出知汉阳府以积谷有方实加一级特擢山西布政使司右参政分守冀宁道非故例也由是为忌者所中摭事诬劾府君闻之即日弃官归里里居凡三十余年疾将革屏去医药不御诸子长跪以请府君笑曰吾命悬于天药何能为精爽至临终不乱生于前明万厯丙午年八月初二日卒于康熈丙寅年十月初六日夀八十有一歴官十五年所至皆着惠爱尤长于听讼或案牍未决坚坐堂皇上必事竟然后起凡属邑以狱上者立断遣之旅舍閴无留人鞫语悉口占手判不假羣吏吏虽老奸夙蠧但瑟缩奉行文书无敢骫法舞文以狱为市者其在六合也前知县有妇繋狱妇姙将产府君恻然啓大将军极言其无罪甫出狱而妇产一男闻者无不诵说太息在汉阳也既下车即誓城隍神曰守于事不明神相之不公神殛之楚俗好鬼而信禨祥府君下教徧毁诸淫祠独修葺大禹后稷庙以示民凡讯两造輙为开陈义理往往悔悟泣下叩首解散是后有忿争欲讼者父老止之曰奈何以细事重渎我使君一疑狱十年不决府君质诸城隍神夜勘之各曲中其隐而府君以其事闗闺闼也勘讫急引烛焚其巻于神前识者知有阴德云为人亢爽不畏强御西南方用兵往来更戍者驿骚道上民疲于奔命府君调发应付虽束刍防豆皆有程则絶不可干以私以故兵民慴服诸上官额外诛索一切不纳或遣吏索藤牀府君引吏入卧内示之所卧榻仅覆以版吏大惊驰去具以告上官始慙服民有寃抑疾苦必力请于上官不从不止或以是规府君府君叹曰民不堪命矣吾安能狥人喜怒乎故府君之归也汉阳民泣送逾百里乃止晩而杜门读书不复有进取意长吏俱不识其面间出逰阡陌间青鞵布袜府君不自知其贵人亦不复知府君为荐绅先生也雅喜周人之急诸故人子弟问遗殆无虚日其友爱殆出天性创建宗祠嵗首聚拜春秋聚祀其中有荡名检者则威以夏楚有贫不能昏嫁者嵗时伏腊不能自给者则予以钱粟有差其素行如此信可谓耆德宿望者矣配张氏累封淑人先府君十六年卒葬三里塘之新阡长子象观次象恒俱诸生早卒象升顺治乙未进士大理寺寺副前翰林院侍讲象随防贡生
　　御试博学宏词翰林院检讨象益诸生俱张淑人出象艮嵗贡生补训导长庚殇同升如升俱国学生补序班俱侧室管氏出长女适贡生王家植次适贡生刘芳誉翰林院侍读乔莱补理问尚玉弼廕生王裕德俱张淑人出次适国学生杜象昭诸生乔荩潘阀盛国学生陈模沈洢幼许诸生杨斐蒨俱管氏出孙男八孙女十曽孙一诸孤卜以康熈二十六年某月日葬府君啓张淑人竁而合焉礼也嗟乎以府君之为人其获享夀考宜矣顾涖官
　　兴朝回翔中外者积有嵗月而讫不获大究其设施所谓积德于身责报于天如符契之合者果安在哉克昌厥后吾不能不深望于寺副检讨与其诸子弟也铭曰淮亦楚望与江汉同卓哉府君淮人所宗学绩而硕才敏而雄致身
　　本朝言建事功追风籋云譬若骐騄视天尺五讵难一蹴入居郎舍出授民牧虽曰盘错未展骏足中道忽蹶何命之迍善刀而藏达哉府君有诗有书以朂后昆石渠东观相继腾骞夀考令终永垂休问巷为停相士俱执纼人定胜天斯言则信光厥遗绪后起振振






　　尧峯文钞巻十一
　　钦定四库全书
　　尧峯文钞巻十二　　　翰林院编修汪琬撰志铭二【共五首】
　　前明吏部騐封司郎中曹公墓志铭
　　顺治初
　　王师渡江破金陵故明贤士大夫相率南奔往往﨑岖闽粤间思以功名自葢然而门戸之祸益炽上不知兵下不用命文恬武嬉卒至土崩瓦解然后巳其在行间者或死于兵或死于盗贼水火仅而得免或窜入方袍黄冠之中其尤幸者则又感愤无聊或庐一廛田一区甘齿编氓以终君子论其世悲其志而窃叹其所遭之不辰不忍援亡国大夫之说苛绳其后也如侍郎公与公是巳公讳元方姓曹氏字介皇别自号耘庵世居海盐之淳风里父侍郎公讳履泰举天啓中进士逾十八年为崇祯十六年公亦举进士父子皆侃侃抗直不挠以才学竝着声誉中朝争推为东林党人当金陵之破也自京口至浙西无不望风内附侍郎公方以谪戍家居公亦弃常熟县印归省于家防淳风为乱兵所掠公父子苍皇中各弃家散走公由间道变姓名入闽乃得谒唐王于福州授吏部文选司主事累进騐封司郎中继而侍郎公亦由海道至授太常少卿累升兵部右侍郎父子俱在列是时闽中恃大帅郑芝龙为重而芝龙桀骜至与阁臣抗礼出入呵殿声拟于警跸其视唐王蔑如也由是唐王君臣积与相猜恨竟杀其所善都督陈谦公逆防国事将败乞视师江上乃加御史衔赉白金五十两而遣之公仅抵浦城而江上溃兵突至遂缒城窜走山谷匿僧舍中侍郎公乃从唐王趋赣州中道传
　　王师至土豪将缚侍郎公以降急投身崖石下毙而复苏亦舆卧僧舍中其地距浦城逾数百里公闻之惧侍郎公不免急号呼访求凡间闗乱兵间者若干日父子始复相见迎至浦城侍郎公以病先返故里而公独滞留僧舍明年夏甫归渡钱唐而丁侍郎公艰矣于是淳风故庐巳毁里中交亲无借及市井恶少年争汹汹攘臂视公为奇货所以挟持虚喝者万端公屹不动然其家遂破挈母夫人及妻子寄食旅舍中久之事定始卜硖石村葺东山草堂以居杜门读书赋诗暇则挟杖媐遨山水如是者三十年最后县官慕公叹曰此先朝遗老也延为乡饮大賔公力辞不可得识者咸以为允享年八十有二卒于草堂之正寝公少有至性尤重名节敦尚气谊侍郎公在崇祯朝以给事中言事忤大阉王永祚罗织下刑部狱公为诸生蒲伏数千里入视医药于狱中为摩创吮血日夜目不交睫出则囚服叩首控诉诸公卿之门流涕被面见者悉矜其寃侍郎公虑公为逻者所获公曰儿万死不憾侍郎公竟以谴戍得脱拊公语所知曰此吾克家子也微此子吾不望生还矣及金陵建都公居选人中先是阁臣马士英后先与侍郎公俱繋狱相亲厚视公如子姓至是擅政有荐公署职方事者防已下矣士英觊公往谒且欲借以德公公讫不往上防言愿得循分守外吏语侵士英士英怒遂授常熟知县以去其居平气节如此公为宋忠靖公勋之后勋扈髙宗南渡其裔孙始徙着海盐曽祖某祖某万厯中举人罗山知县以侍郎公贵歴赠太常少卿侍郎公之葬也故史官吴先生太冲为之志其文典质可诵今诸孤卜于某年月日葬公大河堰之原以志铭属琬谨按公自撰年谱及侍郎公志采掇其出处大节与侍郎公牵连书之以信后世至于行状所述猥不当书者俱不及载云娶陈宜人子男二人三德康熈丁己举人三才廪贡生皆侧出女二人适诸生沈圣祥陈宜人出适监生王子颋亦侧出孙男四人孙女二人铭曰维明之季势倾莫支噫小朝廷仅延嵗时虽有君子亦奚能为猗与曹公才大未施脱身兵燹晩卜幽栖峡石之麓可读可犁可觞可咏可诒后嗣硕果不食天若祐之夀考令终如公则希河堰之濵神爽来依偕侍郎公九原相随琢词于石不磨是期
　　诰封奉直大夫翰林院修撰加二级乡饮大賔缪公墓志铭
　　自我
　　世祖定鼎以来
　　国家举行
　　临轩防士之典凡十有三而以第一人及第者吾郡独居其五海内传为盛事中间有太公与太夫人皆无恙能享其子之禄而屡受
　　天子貤封之锡者惟学士徐公肃侍讲缪歌起两先生之家为然侍讲尊甫藓书公尤老夀侍讲既第公数遨媐自得居则有亭池华木之胜防则有山川泉石之娱日夜偕故人賔从与夫乡里之老谈笑偃仰于尊罍壶矢之间肥脆之味不絶于口丝竹讴歌之音不絶于耳加以
　　命词宠章后先叠至门庭之盛鲜与为俪如是凡十年而公始殁古之洪范传凡谓五福者庶几其悉有之吴中之人皆知侍讲之孝养其亲顾不知公之劝饬指诲所以勉侍讲于成者惓惓备至葢讫暮年而后能尽食其报也公讳慧隆字子京藓书其别号也先世自常熟迁于府城故今为吴县人曽祖宪祖天秩并赠布政使司右参政考国维万厯辛丑进士歴任贵州右参政而殁尝平蛮冦安邦彦之乱功载前史妣苏氏徐氏皆恭人生母齐氏公为诸生不尚虚名亦不屑屑章句行文不属稾顷刻数千言可就诸老儒皆逊避之当胜国之末公愀然意有所不惬輙弃去举子业惟以课督侍讲为务于是延予友宋子既庭舘于家是时既庭方与公之弟子长先生以文章雄吴下名声相埒予既善既庭而予季南賮复受业其门数人者晨夕侍讲读书之舍数用文学相淬砺公每肃予辈入必具酒炙示殷勤未尝以丈人行自抗也嗣后侍讲学益进闻望亦益重四方钜公贵人及知名之士舟车造门者相望公必率侍讲迓劳其间身自备賔主之礼其遇单寒者则折节慰藉尤有加焉虽甚烦费亦不怠以中止故侍讲讫成通儒而最后遂受
　　天子非常之知特简之以魁多士皆公善教其子致之也侍讲既第亲故动色相贺公不色喜诒书戒之曰若何以不愧科名惟安分不躁进勤学不旷职则忠孝俱在是矣侍讲内艰服阕公趋之入朝侍讲念公老矣故为事迁延其期公大愠曰忠即孝也方
　　国家多事岂若从容内顾时乎立遣治以行久之侍讲又将请告祝公七十夀公复诒书报之曰吾彊徤善饭毋庸若归养为也葢其始终勉励侍讲者若此然则公之优游暮年以忘其老以遂其志食侍讲孝养之报而享有此五福者夫岂偶然哉公性坦直不设城府数好周人之急虽名为贵公子而弱冠孤露即能以一身榰柱其间屡思慕参政公悉叙次歴官政绩走数千里外请祀于闽于浙于黔吴人至今称公孝云公享年七十积封至奉直大夫翰林院修撰加二级配王宜人文恪公鏊五世孙也先公七年卒前礼部尚书宛平王敬哉先生铭其墓子男一人彤即侍讲也女子子一人适诸生顾瑞书孙男一人祖龄尚幼孙女七人皆配名族宜人之葬也墓在吴县邓尉山之麓至是奉公柩往合焉实康熈十六年十二月某日也予自病假归里杜门无賔客公独再诣予苕蕐书屋握手劳问如平生欢且辱有奬借之语故侍讲属予铭予不敢辞铭曰
　　溯缪之兴由东汉晋代有显闻爰及参政参政剙迹实于吴门服勤王事以啓后人公载其美播之堂之如彼鹓鸾宜奋而飞不在于躬在其哲嗣章服煌煌安受帝祉维绩之丰维报之隆藏是室夀考令终
　　广西布政使司左参政分守桂平道徐先生墓志铭
　　康熈十有六年三月贵阳徐宁庵先生卒于江宁之寓舍讣至吴门门人沈某汪某既各为位以哭其年九月将卜葬蔡家山之先茔诸门人前期防葬江宁孤时成拜且泣曰襄事有日矣维是墓隧之石既具而其辞未立其何以不朽先君而释诸孤之罪戾于无穷乎既又告琬曰吾子尤以文学为先君所知是吾子之责也琬固让不获始敢序先生族里官次治行之实为志而继之以铭先生讳某字致公宁庵其别号也先世居彭城明初有从征贵州者以军功世授千夫长遂家焉曽祖廸吉祖讲平原学教谕考卿伯累官四川布政使司右参议先生少聪頴参议公用御史廵按山西归陈其车服器玩于庭直可千金召先生视之曰此稽古之效也孺子欲之乎先生稍一寓目若不屑意也参议公益竒爱先生稍长闭戸力学博知古今不专尚经生业参议公为御史时始挈家侨于南京即今之江宁府也公间一归视其家先生必侍侧凡议论闻见得诸家庭尤多江宁宿儒前进皆折辈行与交前明崇祯中举贵州乡试逾十五年举顺治己丑进士选内翰林庶吉士授秘书院检讨充乙未防试同考官出为河南按察司副使管理河道迁广西左参政分守桂平道未之任而河南廵按御史以私憾衔先生遂为所中至落职而总河与廵抚者争上防直其寃甫得白防江南奏销案起以非辜被株累者凡数万人先生与焉于是不复言出矣先生在翰林数论事且请译大学衍义进讲
　　天子器而重之欲试以吏事适有内外参用之
　　防遂擢先生治河是时文学侍从之臣出为外僚如先生比者未久輙复召用至卿贰贵显而先生竟不复召是后
　　世祖晏驾遂坎以终此可为先生惜者也当先生之治河也河决方急悉屛去驺从或乘小舸或防单骑日夜奔走数十百里往来防视虽大风疾雨不少止有劳先生者先生慨然曰职分宜然吾敢爱一躯使吾民飘流荡析乎为人敏决所持策多出他人上每秋冬之间下令开濬某所修筑某所众初不喻也既而卒赖以无败事于是始大服守职公廉不以一钱入私橐先是河工嵗费至白金累数十万民间供役率骚然烦怨先生严于估计调发一切诸宿弊悉格不行虽豪猾吏亦相顾缩手不敢为欺所上奏销册嵗不过数千金间兴大工亦减旧费什之八九而功力雄固倍于往时吏民赴役无敢后期者上官始犹以儒者易先生既旁睨其所为遂相倚如左右手葢无不叹先生之才之足恃而知其学之通于世用也故既中廵按御史防卒相与力争而白之先生性醇谨与人交无疾言遽色晩嵗益务为沉深人莫能闚其际家居十余年未尝以事干谒有司官于江宁者几莫识先生面素食补衣怡然自适也享年六十有七配刘孺人子男三人长时成江宁附学生次时亮时敏孙女二人皆幼先生始宦京师与同年曹厚庵先生友善所以切劘底厉甚至其学研极性命而尤详求经世有用之术琬初第时谒先生于邸舍请问为学之要先生曰昔孔子于易乾卦即发明诚之一言以是传诸曽子则曰诚意曽子传诸子思以讫孟子则又皆曰诚身诚其可终身行者乎又问求诚从何始先生曰先儒有言自不妄语始琬至今诵之不敢忘然则充先生之学使得与曹先生皆大显于
　　朝左推右挽其勲业规模当何如也顾曹先生既蚤殁而先生亦位与学不副不能大究其所施设其见诸官政者厪厪绪余而巳如琬所叙是也此非先生之不幸而实可为
　　国家惜者也琬厠门墙之末二十余年矣气昏质驽既不足以尽达先生之蕴虽数用文字见役于人然笔力衰薾又不足以发幽阐微而暴扬先生所学于当世宜其执笔逡廵而有愧心也夫乃作铭曰
　　诚以持巳诚以事君先生之学先儒是遵宜公与卿而卒不振德则多有惟命之屯大江之浒牛首之侧土厚水深卜墨食永藏于兹不崩不蚀俾而子孙世逢其吉
　　朝议大夫江南布政使司参议分守苏松常道加三级方公墓志铭
　　康熈十六年冬分守苏松常道参议方公以疾殁于位阖治闻者自士大夫以下至于委巷老稚无不恸哭失声及明年春丧行遮道号呼拜送者数十里不絶公子共枢既免丧以事至吴舟过阊胥两门父老争招携往观或太息泣下相告曰见公子犹见我公也其明年公子复至聚观如初其泣下者亦如初嗟乎公何以得此于民哉葢吴人入
　　本朝以来甫脱兵火即旱潦疾疠之灾无嵗不有十室九空萧然愁叹而为有司者不思覆露拊循之术方剙兴大役以朘其生而摧其力独公用清静无事为治顺民之欲与之休息故舆颂悉归于公予尝论之吴人所患如病羸者然神耗气衰虽峻补犹虞其不任况可益以苦寒刻削之剂乎是宜节其起居调其衣服饮食然后可以稍延公能得此意以治民民既翕然悦服而又惜其设施未竟也傥天假之龄俾得建牙开府于江淮之间以宣布
　　朝廷德化不当大有造于吾吴与然则公之殁也岂惟公之不幸直吴人之不幸已公讳国栋字干霄别自号艾贤先世居浙之德清后徙顺天明太师文端公从哲从子也六世祖允及髙祖华曾祖天叙皆赠少师吏部尚书中极殿大学士祖希哲县学生私諡恬节先生考士淳以文端公廕歴官至饶州太守公读书明敏过人十嵗善属文顺治初与伯兄皆以诸生举于乡伯兄既掇进士而公连不得志于礼闱遂授蠡县教谕迁国子监助教进博士丁饶州公艰服阕补故官迁刑部江南司主事歴云南司员外郎福建司郎中出为广东按察司佥事分廵海北道巨寇邓耀盘踞海岛中时时出没剽掠为雷廉患公请诸制府集兵三千分五路以行而躬总其节制继又虑贼之他跳也急檄邻道及安南国王各出兵分搤要害耀遂受擒招徕余党所全活数千人廉人争感公德刻主于名宦祠生尸祝焉迁整饬宁武兵备参议久之以裁缺改分守苏松常道公屡官监司率在兵戈俶扰中更事多矣及涖苏苏居江浙舟车之冲视他道尤剧而又值
　　王师有事于闽粤羽书旁午刍茭糗粮之需猝不及办有司皆惴恐公素具成筭从容指挥咸中窾军兴赖以无乏而民间晏然若不知有兵者未几而采木之役起疾驱入宜兴深山中昼夜督视以劳遘疾而归逾三月殁是嵗十一月某日也享年五十有七公颀然长身问学淹雅工诗喜书而于奕尤入能品与人交不翕翕热亦不落落凉虽接布衣下士未尝有疾言傲色歴官三十余年补衣粝饭絶无声色蒱饮之好约束胥吏往往皆重足立而抚视士民则蔼然具有恩意尤耿介自守不为祸福利害所摇终其身如一也雷廉诸富人被贼诬后先株连下狱公察其寃力争于制府前悉脱其械而出之诸富人念无以报裒白金数千两夀公公大骇曰吾悯若无辜耳若奈何以此汚我卒却不受中朝贵人遣幸伶入吴伶故吴中无赖子里人屏不齿者也至是怙势恣为奸利有司以贵人故争折节下之至与揖让行钧礼公独不少屈伶又以非法干请亦不聼或劝公盍稍委曲为一官计乎卒峻拒不可伶大怒去然亦不能毫毛有加于公也由此声望益大重丧归之次年卜葬于大兴县方家庄祖茔之次元配贾恭人前卒遂祔葬焉子男一人辰即共枢例监生娶徐氏侧室叶孺人出也女一人殇贾恭人出也共枢好学而有文所娶为太仆卿武进徐君某女故数往还吴中其始至也实来征铭且曰知公者莫子若也予惟前此请告十年适当公治吴时公尝以微言动予曰何以教之予正色曰昔汉杜密家居每多所陈托而刘季林以闭门埽轨称清髙士颇为密所讥评然党事之兴季林竟免使君将使某为密乎抑宁为季林也公笑而颔之故其相知最深不可以不铭铭曰
　　鼎鼎钜族文端基之硕儒循吏惟公继之公未来吴吴人惶惶及公至止歌舞康庄仁以矜物廉以律躬活千人者后必有封吴人思公瞻望公子余庆绵绵是续是似
　　湖广湖南布政使于公墓志铭
　　公姓于氏朋举其讳襄于其字而念劬其自号也于之族称金坛巨室先世有累官都御史讳湛者公之七世祖也恩贡生讳玉鸣者大王父也费县教谕赠布政使讳之镛者王父也累赠至布政使讳防者父也荆夫人其元配也子五女六星焕星灿星炳皆太学生与星燿星炯则公之子也选州同姜伊乡进士张恕可太学生徐时成李肇轸吴逺立与王缉馨则公之女夫也公举顺治六年进士选翰林院庶吉士授检讨越五年奉防外陞遂除分廵睢陈道按察司副使迁福宁道布政使司参政四川按察使山东右布政使外艰服阕补湖广湖南布政使此公所歴之官也自文林郎至通政大夫此公所积之阶也其在睢陈尝自署其事曰无求于吏吏自察不扰于民民自安其为政大指如此防公妇翁荆公其惇知郾城县县故公之属也一昔盗逾城劫库帑杀县官去阖城士民汹汹谓城将受屠公闻变即间道驰至谕以无恐且勅县吏闭城门已而营将果统兵抵城下公拒不听入营将怒□诸总督总督召公诘责公曰县官于某为舅甥某顾不欲甘心是盗乎然奈何株牵平民俾以非辜被祸总督大悟未几而获盗他所最后补湖南由京师取道郾城郾人喜相告曰是前活我于使君耶空一县遮道迎送凡数十里不絶其在福宁甫抵任而兴化兵哗事起兴化濒海协镇官部卒皆羣盗受抚者也适有材官辱张给事仆为给事所讼镇将挞材官数十众卒大愤相率入给事家毁其门戸什器将杀给事急走窜以免众遂欲胁镇将为乱防其将已濳行入防城既不得逞乃缢死被挞者复噪入给事家诬其仆杀人公先廉得首恶数辈因集文武诸官防鞫即擒首恶者缚阶下于是健儿带剑方林立咸瞠目悻悻有不平意公从容呼首恶语之曰军法士在伍惟将之听今若曹乃敢挺而哗以至杀人罪不赦顾吾新下车且奉上官指念若曹约束无素止用杀人律从事则罪有专坐于若曹何如众始泥首言杀人者张氏仆也公叱之曰若曹气焰何等视张仆直俎上肉耳彼顾能于千百健儿中夺一人缢之耶更召被缢者妻及其家厮养童讯之俱吐实遂按首从三人寘诸法而释其余于是军民以安是日微公几至大变泉州提督官劋海盗盗或逸入兴化界镇将擒数百人将悉俘之公视其尝薙髪者则曰此良民被陷也法当宥有年少者则曰童稚何知又当宥所全活甚伙漳州与海中厦门相望号要地
　　国家既遣固山额真统兵营防城备应援而额真别遣梅勒分畨驻漳以守嵗凡四易兵马往返七百余里輙檄民夫供役多至三四千人其人荷重逾险或受鞭棰或苦饥羸坠崕以死者相继公悯之言于总督请驻防者母践更总督曰不可公曰然则展其瓜期可乎乃议展嵗四易者为再易葢自此始其在湖南湖南人甫脱兵火率不聊生公一切休息之毎见司中胥吏猥滥逾数百人叹曰湖南百姓皆鹑衣鹄面而此曹子鲜衣张葢纵横市井间何所取之悉下令汰去止留谨厚者数十人俾供文书而已数为上官力言士民利病暨有司贤不肖状上官絶不省且疑其立异有所诛责公又槩置不应积与廵抚者忤竟以事中伤公得
　　防镌二级调用公未归而廵抚亦遂以贪残获罪士民咸快廵抚而惜公无不相顾叹息者公故以廉慎知名其去睢陈也将渡洪泽湖榜人虑舟轻不敢前因舁岸旁巨石以实舟公笑曰惜此石差顽耳不然即陆郁林故事矣福建总督李公某亦尝曰在地方不爱钱者惟我与于参政耳此公涖官之大凡也公少丧妣冯赠翁引至殡所诫曰汝母仅生汝傥不读书自力母在棺中目不瞑也公既受命则又曰俟汝有立而后葬汝母及公以检讨谒告始葬冯太夫人于西坟如赠翁言晩嵗公属诸子曰异时必葬我太夫人侧其事继母张尤谨病将革虑遗张太夫人忧数力疾往问起居事诸父及拊幼弟皆孝友无间言此公居家之大凡也公享年五十有六以某月日卜葬县之某乡某原距冯太夫人墓若干步从公志也将葬公之冢君星焕已早世其来请铭者次君星灿而介之以请者徐君时成也铭曰学优入官惟右之制后世不然学与政贰表表于公国之伟器起家文儒乃谙吏治
　　帝曰往哉汝学既防汝佐汝长试汝政事遂歴五藩不敢告瘁所去见思咸懐其惠修途方轨胡然中踬所学什百施未一二壮年归休韬此锋锐积此趾美用诒来嗣惟尔嗣人既有既似活千人者厥封可俟巍巍新阡宰木森然诗以章之亿万斯年
　　尧峯文钞巻十二
　　钦定四库全书
　　尧峯文钞巻十三　　　翰林院编修汪琬撰志铭三【共五首】
　　彭贻令先生墓志铭
　　吾吴有隐逸之君子三人焉曰彭先生讳行先字务敏一字贻令与其友郑举人士敬金秀才俊明年齿畧相若虽未及从宦顾皆以钜人长德见推于士大夫三人者嵗时过从须睂皓然相与讨论文史扬扢翰墨杯酒豆肉谈笑移日见者羡以为神仙中人也既而郑金两先生相继物故独先生岿然老夀以是尤着声望故尚书睢州汤公尝开府吴中每月吉读法必命有司延致先生以为重先生称老病固辞及汤公还朝入见天子下访吾吴人物公即首举先生姓名以对他若总督潼川王公学使者吉水李公亦悉遣使赍书币问起居不絶然先生率引分瑟缩不敢轻往报谒也于是先生之从子珑珑之子司业定求相踵取进士司业既以第一人及第最后先生之孤孙编修宁求复以及第第三人入翰林家门鼎贵贺者填里闾先生顾愀然曰吾家遭遇若此吾子姓其何以图报益恂恂退让日夕键戸悉谢賔客干请间出游城市布袍椶屦以一老苍头自随絶不盛轩舆傔从相衒鬻也康熈二十八年某月日以疾终于家是嵗某月日将葬诸孤以司业所撰事状授琬曰愿为铭琬按彭之先故居临江自明初以义旅归附籍苏州衞遂家长洲逾数传而有讳时者隐居不仕以大耋终于先生为曽王父生嘉靖辛酉举人天秩天秩生先生之考万厯丙辰进士汝谐释褐甫逾月而客终京邸先生年未弱冠随伯兄蒲伏数千里防其丧归哀毁无不中节识者称其为逺大之器既补诸生所师友悉知名士磨礲浸灌发为文章锐欲借科第自奋而防友人以塲屋事被讦其人与先生雅故阴援先生为左证兾以解免而先生实不之知也遂牵连见褫或讽先生讼诸官先生叹曰功名细事耳奈何隤人家声俾防玷辱乎乃走京师上书阙下以自雪然始终未尝归狱其友也有防还先生于学宫士大夫咸以为异数而滋推先生长者先生既坎坷摧抑自是亦不复思奋于举子业矣明季用防贡生谒选考授知县见国事浸以不支竟弃官还隐故里教授生徒借以自给者逾四十年编修所由成名者亦先生亲训督之使然也先生内行完洁事兄若嫂以敬育兄之遗孤子以恩当昆季晰产所晰有无厚薄槩置不訾省与人交醇谨无他肠雅善书法暇即帘阁据几力橅晋唐诸家莫不酷似贫不能购书数借人书手自校讐缮録日课数十帋错置巾衍中时时繙阅不倦尤习前明典故每对知交必据故家遗老流风佚事娓娓抵掌以为常疾将革预尅期日屛去食饮汤药至期翛然而逝春秋九十有二明亡以来吾吴之逸民未有康宁夀耉髙朗令终如先生者也先生殁而老成之典型于是乎凋落殆尽矣当先生之年六十余也躬营夀藏于东吴乡祀字圩之原乞郑先生志其圹而金先生书之于石志中述先生之言以为持情必平处物必恕加恩于人所不知施德于众所不报其自叙云尔知先生者谓之实録云娶顾孺人先先生卒春秋七十有七已前葬矣至是诸孤奉先生柩合焉子六人三男三女曰佩府学生曰璜早卒赠翰林院编修曰球长洲学生壻曰诸生陆尝吉曰朱有孝曰诸生程棅孙十一人曰予绣予绶宁求实求宏求志求思对广益思光思毅锡光宁求为康熙壬戌科进士第三人官编修宏求为府学生孙女六人曽孙男女十有五人先生长于琬二十余嵗琬之少也犹及见郑先生顾以久宦京师不及从之游金先生之殁且葬也则琬为之铭至于先生由进士公而下与汪氏讲通门之好者凡四世矣况以先生之名德尤为琬所敬事此太史公所谓欣慕执鞭者也后生晩进幸得以文字受先生役其何敢辞故遂诺诸孤之请铭曰
　　彭之始兮鼻祖铿维老夀兮迄今传逺苗裔兮超其先猗先生兮名德全文若献兮仪后贤福曰五兮躬有四虽不富兮非所兾子之子兮登贵仕身则尊兮德弥懿俨宿儒兮与寒士甘寂寞兮镇浮哗善之积兮庆靡涯制书褒兮光且华竚宠锡兮来
　　天家徴斯刻兮知非夸
　　前明兵科右给事中吴公墓志铭
　　故兵科给事中吴公既殁之十有一年诸子卜葬于长洲金鵞乡之诫字圩又十有一年其配顾孺人卒越明年诸子将奉其柩与公合兆公之葬也未及具石以铭至是持某所撰行状问铭于琬琬之祖妣汤太君视孺人为侄孺人葢琬重表姑也吴汪又有通家之好公季子又从琬游故琬不得辞按吴之谱曰周泰伯后裔由泰伯至今二千余年屡徙不离于吴大王父滔赠襄阳知县王父之佳以进士累官都给事中万厯中与同官合防请豫教皇太子忤防削籍殁赠太仆少卿父承科以公贵赠戸科给事中公讳适字幼洪晚值明亡自称南国废人早嵗敏妙下笔成文章赠翁器之曰此儿颇类乃祖中崇祯十年进士释褐衢州推官以卓异徴甫去任而福王立南京入除戸科给事中内阁马士英遣人致殷勤于公公弗报也于是士英擅政力援逆案中阮大铖使掌枢柄共招致羣小谋尽逐东林党人而武臣如诚意伯刘孔昭忻城伯赵之龙之属皆与表里相唱和尚书张公慎言争之不能得引疾去阁臣姜公曰广都御史刘公宗周复相继去公意愤激极言老臣沦弃可惜因请申明祖制以清议专归言官不报未几公兼办吏科事赵之龙防荐前少卿陈尔翼尔翼亦在逆案中得防起用公业钞驳之矣之龙复防辨公遂弹之龙畧谓祖制惟科臣与司封驳未闻以勲爵参者尔翼尝称魏忠贤用命而荐崔呈秀为本兵夫以谄魏逆者为公道假魏逆而在亦必昭雪而后可以荐崔逆者为公道假崔逆而在亦必推用而后可若一经勲臣条列无论是否即登启事则科臣封驳与铨臣甄别俱可罢而不设是悖防自雄而弁髦故制也防入羣小恨公刺骨其明年进兵科右而总兵官宁南矦左良玉方与马阮交恶举兵焚武昌以叛以清君侧为名初公之在衢也蔡奕琛尝以夤縁事发觉上官檄公偕他推官防勘公执法无所屈奕琛坐是得罪南渡初召为吏部右侍郎或劝公往谢公故不往奕琛深衔公及居内阁思因事中伤之公防荐侍郎杨鹗可仍抚荆襄且言鹗与镇臣良玉忼慨同仇共矢夹辅云云奕琛摘其语票防严加诘责已而良玉兵起即暴死军中其子夣庚代将连艘二百余里破九江安庆诸府京师未知良玉之死也中外大震九卿诸御史争上防请讨良玉科中公防独中止不果上羣小益疑出公意防士英遣私人方国安统兵往御良玉于江中国安顾焚铜陵掠南陵所至人皆婴城固守公诇知之中夜起草防劾国安罪当斩并及镇臣牟文绶劫掠状或沮公曰君休矣言之何益直促祸耳不听奕琛果票防责公沮挠国安军又自露章劾公诬以党逆下锦衣衞狱羣小必欲杀公以快故憾御史张孙振遂言公东林后劲复社渠魁宜速正两观之诛狱由是益急公亦自分必死才逾月南京失守始脱身归奉其母徐太孺人避地邨舍中
　　皇清顺治三年廵按御史用地方人材荐非公志也不得已迁延行至中途而返凡杜门却埽者十有七年太孺人夀终哀毁骨立以不胜丧卒享年五十公为人公廉强直在科中仅数月所上章奏二十余悉闗宗社存亡东南利病至于是是非非尤激切言之不肯媕娿骫骳取合权要故深为小人所忌其得不死者幸矣虽然公即死亦何愧之有彼小人者岂遂能不死哉配申氏赠孺人再室以顾氏封孺人其先有太仆卿讳存仁者世宗朝为名諌官即顾孺人髙祖也孺人自公诸生时故以勤俭佐公起其家公方下狱合门骇惧孺人摇手戒家人勿令太孺人知晨夕拭泪定省无几微见顔面葢其孝谨类此公之既殁能力持家政而纵诸子于学俾皆致有成享年六十有九子男五人瞻康熈癸丑科进士誧殇诜廪例太学生谌乙卯科顺天举人诵太学生即从琬防者也女五人长适诸生申岳来次适申祖琦次殇次适补中书舍人钱廷鈗次适贡生李绵初孙男十一人女四人曽孙男女若干人长女申出也申孺人前从葬赠翁墓左故不祔公与其祖太仆公后先俱以直言显名又俱以諌官终符赠翁之言吴人谓赠翁知子云铭曰
　　善觇国者觇人有无苟无人焉其国将墟明之季世蝇营蜩沸肆言钩党清流丧气公也侃侃枝之梧之栋榱崩折势莫能支幅巾布袍言旋三径讫为遗老名髙节劲浮图双峙野水环流宰木郁苍公归斯邱乘云驾霓风雨下上公灵俨然百世所仰
　　贞宪先生墓志铭
　　嘉定侯先生硏德之殁也其友宋先辈既庭闻之为位以哭且往吊其孤集先生故人门下士语之曰按諡法清白守节曰贞博闻多能曰宪今先生当家国破亡之余顾能履艰出险以无坠其先绪可不谓贞乎修身立言以无忘其师学可不谓宪乎盍以贞宪易先生名众皆曰然因作諡议之文奠告殡所由是学者称贞宪先生将葬其孤来乞志若铭予与既庭皆交先生久既庭既议其諡矣予故不敢辞乃为志而铭之志曰先生讳字研德晩更讳涵别自号掌亭有讳尧封者累官福建右参政先生髙祖也祖讳震旸万厯中进士累官吏科给事中以抗防忤魏忠贤削籍卒赠太常少卿祖妣龚太孺人生三子其长子曰峒曽天啓中进士官至左通政明亡以城陷不屈死其季子曰岐曽太学生后通政公二年亦坐事累死是即先生考也先生少补诸生与伯仲及羣从受经陶庵黄先生之门竝有文章声誉而先生最为陶庵所引重
　　王师下江南通政太学两公既后先殉国太恭人亦及于难而上官又有没通政公遗产及名捕公幼子瀞之令相继下县是时矦氏祸患踵至死丧狼籍而官吏且络绎交驰于门亲知相率惊窜其他株连钩引者尤众计莫知所出先生兄弟合羣从仅六人仲兄前夭两从兄又皆从其父死伯兄又挟从弟瀞亡命惟先生在耳顾以独力撑拄其间上应官府符檄次谋殡殓次拊孤寡葢濒于死者数矣其室孙孺人病垂革先生亦不暇恤也有司捕瀞不获遂执先生应命上官訹以好语胁以严刑俾具白瀞踪迹先生慨然力辨不少动久然后得释而羣无借睥睨矦氏者犹乘间思挤之先生惧终不免乃携家走他县匿村落中无恒居凡三年而始迁郡城又三年而归故里伯兄亦归相与经理太学公故产则仅余十之一矣性尤友爱析产一听伯兄一切有无多寡肥窳置不较也字仲兄遗腹子恩胜于已出子殇哭之过时而悲故有呕血疾至是益甚以逮于殁享年四十有五先生颀然长身其面上丰下削丰采伟然自少博览强记凡经史百氏古今典故次至天文地理医药卜筮浮图老子之书无所不通好从乡先生讨论天下大事毎豫揣事后成败得失亦无所不合太学公方负盛名四方贤公贵卿讫诸名士造门登堂者弥日夜不絶一见先生輙呼为小友晩而定交于予予少先生四嵗先生以弟畜之予尤严惮不敢以雁行进也其论学则悉本大学致知格物之说以为物不格而遽谈主静则遇事不无溷浊若遽谈主敬则用力不无断续此皆未彻乎其原虽有积累往往能处常而不能处变能独善而不能兼善也论文则用孟子一书为宗以为读孟子而怳然悟其所以为文者然后知事理象数变易吾前者莫非是物引而出之汨汨乎其来也浩浩乎其不可穷也竒正隐显起伏阖闿随吾意之巻舒而未尝有一成者也是故吾无常师能驱使古人而不受古人所驱使论诗则欲别裁伪体而极之自得以为苟自得之师心可也法古可也苟无自得法古非也师心亦非也以是先生于诗絶不苟作或一日数篇或经月不得一篇平生所着掌亭集凡若干巻玉台金镜文一巻葢自陶庵殁而先生继之诸儒称能得师传者必首推先生云元配孙孺人廵抚都御史讳元化女有贤行以哭祖姑龚太恭人舅太学公毁卒继章孺人知县讳简女又继莫孺人子三长开国监贡生出嗣仲父后次棠县学生次莱出嗣伯父后女一殇某年月日卜葬于某乡某原距先生殁若干年矣铭曰
　　先生著述絶尘而奔有如海涛澎湃掲天复如震霆晦轰击倐焉止霁云澂水寂才与学充气又如之惜遭艰贞细大莫施苟其施之功建名立命也如何讫于潜蛰魁垒轮囷悉寓斯文读其遗书想见其人
　　矦记原墓志铭
　　嘉定前左通政矦公峒曽既以城陷不屈死其子演洁皆从死已其弟太学公又以事被执太学冢子秬园府君与通政公幼子瀞适在他所故不及于祸不移日而名捕瀞之令下君不暇顾家竟挟瀞以逃达于支硎之中峯讹言追者将至瀞大惧欲归就死君持之泣曰不可汝死吾世父目不瞑矣汝速行吾代汝死立遣瀞而身自登小舟携酒痛饮解其腰间金以与舟人挥之去乃大书瀞姓名于衣襟殆徧跃入水自分必死矣防有泅而拯之者出水良久始苏土人询知其故叹曰此忠义家也盍留故衣水次倘有追者当以示之绐令求尸水中耳君从其言易服夜走吴山有老僧薙君髪更其名一正授以盋曰汝勿留此吾誓不汝泄也复至中峯中峯僧匿之而瀞亦薙髪亡命间道渡江匿于扬之天宁寺矣事甫定君母弟掌亭先生迹知在所遗书劝君还君乃谢中峯僧变姓名往来昆山常熟间逾三年闻瀞死与掌亭先生哭之恸君拊胷曰吾万死一生以保吾弟吾为世父遗孤计耳今顾至此极乎趣归故里以其长子乘嗣从弟演以主通政公祀乘夭死又以幼子来宜继之于是君遂无后濒殁命以掌亭先生子莱为已后嗟乎天之祸矦氏何酷也微君兄弟相与奔走内外支持门戸则矦氏斩焉无遗矣岂天果未定乎抑视天防防从古所叹不独在矦氏然邪君讳汸字记原老居秬园遂以此自号葢太学公讳岐曽子而太常少卿讳震旸冢孙也幼聪頴太常公家居尝与子弟论李可灼红丸事君甫九嵗侍侧即请曰杨涟既与方从哲同被召在内廷当进红丸时何不面诤而顾从众出宫门乎公由是大奇之稍长为诸生与诸弟讲求经世之学期达于用而君尤忼爽有志节落落自喜嘉定之以银折漕米也着为令甲久矣崇祯之季流贼告警议者复令输五万余石以佐军兴嘉定士民苦之其明年将伏阙请免募能行者君慨然与张先辈鸿磐诣阙下防陈嘉定素不产米连嵗大饥人相食之状具为诸公卿条其利害甚悉朝议韪之讫如所请至今士民赖焉是嵗以例监生中顺天乡试乙榜凡与乙榜者方合防乞准贡而阁臣顾遣私人邀赂君即拂衣以归是后不复应举晩而学使者旌其门曰髙士君亦峻拒不受也始君归自京师知明将亡尽出其室孺人匳具易金归诸王母龚太恭人请白塔田二顷将往耕之筮得震之剥筮者曰未可行也君曰否予退也非进也来也非往也不往则无不利也予为长子成卦皆动宜与妇行也变而硕果宜得独全也互曰禴祭受福所谓不丧匕鬯也又曰吉大来互之之曰黄裳元吉所谓大来也且吾资于妇上承王母黄裳居尊王母当之矣吾其行乎既而俱如筮言康熈十六年遘疾复命筮之筮者曰是兆也是为出于死门君笑曰向者震之剥所谓出死门者也今已矣不可复出矣遂卒达者以为知命夀六十有四配杜继二子乘来宜皆出即后先嗣从弟者也女二许嫁许珌柴某俱殇君既丁祸患故为学益进尝论易乾坤二卦曰世之衰也所向无可用刚直者干主于刚然继之以健中正又继之以纯粹精葢必如是而后可以刚也坤六二之动直内以敬然继之以方外以义一本乎柔顺中正葢必如是而后可以直也不然恃吾血气而不挠不摧吾能免于悔吝乎葢晩嵗所得如此某年月日其孤莱卜葬君于某乡某原乃来请铭铭曰矦之门兮忠且义保孤难兮杀身易君九死兮心弥慰极飘泊兮天之涯茹荼檗兮甘如饴幸生全兮返故栖君之两父兮翔正气薄云与日兮摩天际今往从之兮其可以无愧
　　广西提学道佥事申君墓志铭
　　昔在吾吴少师申文定公以进士第一人歴事三朝中嵗入内阁为神宗首辅于是值国家升平时居中调剂东宫捄援建言诸臣从容进退众推贤相生二子长曰兵部尚书公用懋次曰广西参政封通奉公用嘉区为东西两房诸孙后先通籍者十余人诸曽胜衣冠拜起者数十人高甍连墙鳞次以居里父老观仰太息以为吴中甲族之盛前此未有也参政次子曰戸部侍郎公绍芳其最少子曰选推官公綋祚推官入
　　国朝为予同榜进士最后捐馆舍而申氏始中落文定公故第至是亦授他氏矣又五年而君复擢甲科君讳穟字叔斾其王父即通奉公也父讳某通奉第三子以文定公廕尝官内阁中书舍人以君贵累赠礼部郎中礼部公家门贵豪其三世门生故吏及姻党甚伙往来送迎餽问所费不赀而嵗入颇减以是益困暮年家居延访名师益友俾与君相淬磨为文章欲以再兴申氏君自少頴悟虽不废游嬉而长于记诵甫弱冠善属塲屋之文顺治末遂举江宁乡试第一明年成进士归拜翁媪于堂下礼部公喜曰儿勉旃尚无陨吾先少师之绪君亦慷慨自奋窃谓功名可阶梯升而戾契致也授内阁中书舍人以
　　覃恩加一级又以收掌实録加实俸一级进礼部祠祭司主事又以
　　覃恩加一级再补仪制司歴进郎中
　　覃恩又加一级康熈二十四年擢广西提学道佥事君居礼部久谙练故实诸司有事尚书必问申郎中云何其见倚重如此君之任中书也故事有考选例众谓叔斾必首得科道官矣而以例格故不得及官郎舍又当考选君亦自诡必得矣而以连丁内外艰故又不得由曹郎出视学政在吏部铨直常调耳他同舍郎或攘臂猎取之而君回翔日久又仅得广西广西介岭峤之间距京师五六千里越长江重湖而后至蛮烟瘴疠士大夫每不乐往君体丰硕素不耐炎热人地絶不相当所亲恒微以讽君君则徧考岭外图经询问土俗与夫七星岩独秀山之胜买舟束装而行笑曰此非韩退之范至能所称骖鸾者耶吾何以不可往然之任再逾旬而复丁嫡母艰以归归不期月而遂卒岂果命为之耶申氏自文定公以来凡擢甲科者率都显仕享高年其蚤世者莫如推官公其宦而未及显者则又莫如君君为人机警通知世务之变交游亲故方溢朝列力能为君推援而君讫数竒不偶官止于五品夀止于五十有一文章不行于世而功名不大着于
　　朝可悲也君事两母有至性生养殁送无不如礼晩节数过予虎邱书舍意惓惓若有属者未卒前数日书舍桂蕐始放君复至相对清坐者移时然后去俄而讣音至矣配徐宜人累赠左都御史讳某之女治家严整有法前君十月卒子男三长曰珂康熈丁巳科举人次曰琳国子生蚤夭又次曰玮吴学生女二长适诸生黄璜一在室孙男二孙女三其孤卜于某年月日合葬君夫妇长山乡羊字圩之新阡来乞圹铭汪琬曰予曽大父参政府君与文定公尝同砚席府君上公车文定公方主防试以失府君为憾府君之葬也文定公实铭其墓予诸生时礼部公欲延予家塾为君师适予连举科第不果葢有通门之谊旧矣其敢不铭铭曰
　　逺追文定其世维四族胄则华科名则伟公矦之孙宜复其始虽中道亡余庆未艾

　　尧峯文钞巻十三
　　钦定四库全书
　　尧峯文钞巻十四　　　翰林院编修汪琬撰志铭四
　　前明提督雁门等闗兼巡抚山西地方都察院右副都御史加一级蔡忠襄公墓志铭
　　前明崇祯十七年春二月八日流贼李自成陷太原原任巡抚山西都察院右副都御史蔡公懋徳死之贼长驱入京师无何诸臣立福王于南京于是礼部尚书顾公锡畴上疏乞褒公曰辇毂沦陷天崩地坼大小文武官吏相率抱首鼠窜甚而迎降献防为逆贼倒戈出死力者实繁有徒至于忼慨赴义则仅遇其人臣懋徳以只身控防全晋备着劳绩事穷势迫洒血盟众誓不与贼偕生城陷之日竟醻其志又能倡率旗鼓弁流尽为一时节义之冠苟不厚加恩防何以慰忠魂而示以死勤事之报疏上诏予祭葬建祠諡曰忠襄是时阁臣马士英与顾公修故隙媚士英者遂劾公失守罪以是格赠廕皆不行东南士大夫争搤腕长叹以为报公未尽云先是公之抚山西也方与陜西督臣孙公傅庭相犄角以御贼最后孙公之师十余万大溃于潼闗自成入西安掠榆林公所属平阳汾州皆大震遂属巡按御史汪宗友守太原独提羸师三千日夜往来拒贼河上一败贼于大庆渡再败之风陵渡又败之吉乡渡相拒者四阅月数上疏请饟不报请发禁旅及大同宣府兵为援又不报而防贼自榆林声言冦太原于是太原复告急宗友以书促公归衞晋王王亦请救于公使者前后相望公不得已三分其麾下士以二千人守平阳汾州亲引千人驰入太原公既归宗友遽出走而贼遂从平阳渡河而北矣已宗友在道闻之以已之促公归也惧得罪谋委之公以自解露章诬劾公不援平阳状有防解任听勘且命郭景昌代公巡抚命阁臣李建泰督师来援两人者皆逗留不进自成遣伪使诱公降公枭使者首竿之以令众或讽公冦深矣盍循故事出竟代乎公毅然曰吾封疆臣死封疆耳此时存亡呼吸柰何借口解任以自便哉遂誓士民乗城自成怒公杀使者悉其众五十万抵城下先是公度郭外要害地瘗礟以待贼至适营其上乃夜募壮士发礟殱贼众无筭自成亦防殆益大怒挥众肉薄攻城越明日大风拔树杨沙石天昼晦守陴者皆不能立又明日城遂陷公先草遗疏懐之至是以授赞画知县贾士璋而身督麾下巷战乆之知势不支麾下士欲劫公走公厉声不可径下骑徒行入三立祠祠故建以祀山西诸先贤者也时从公者犹数十人公从容登祠堂北向叩首呼曰臣力竭矣不敢不以死报复再拜诸先贤木主讫解腰带自缢于祠之东梁従死者自中军副总兵应时盛以下凡若干人自成既入城购公急或指示尸处贼遂戕而弃之海子材官段可逹廉得之窃买棺槀葬于南门外之东冈我
　　清顺治五年公子方炳方炌往负公柩归太原人无不涕泣以送者又三年卜葬呉县妙明山之麓而方炳以行状谒铭嗟乎谋人之军师败则死之谋人之邦邑危则亡之公既奉防解任宜其有以自解免矣是虽待辠竟上可也不则与众偕奔俟贼之衅以为后图亦可也而公俱不谓然夫公之涖太原仅二年所尔自三秦瓦解以后内无宿饱之储外无蚍蜉螘子之援张空弮裹枵腹力与虎狼相抗及其末也啖之以利而不顾訹之以死亡而不悔杀身授命完节地下岂仓卒所能办哉公葢素宗王文成公之学至老犹聚诸生讲论不辍幸而名成功遂享有封爵则为文成不幸而身死国裂委尸沟壑则遂为公虽遭遇不同而其不朽则均也方公为举子得文成传习録读之叹曰圣学渊原在是吾今而后知所宗矣故其言学也以致知格物为根要以至诚为归宿以知及仁守庄涖礼动为阶级以发愤疑问防造自得为工夫而独推尊文成谓之适传由文成而溯朱陆诸儒由诸儒而溯孔孟原流别洞若掌然后知公之死也期以不媿所学者不负君父即孔子所谓成仁孟子所谓舍生取义是也以视匹夫匹妇之谅诚大有间矣按状公字维立别自号云怡先世居河南之新蔡宋南渡初始迁于呉曽祖安自太仓迁昆山祖畴赠某官父允忠赠某官至公三世皆冒陈姓公既贵始复姓归于蔡举万厯末进士释褐杭州推官上官荐治行第一当入为给事中以忤同县阁臣顾秉谦改礼部某司主事又忤太监魏忠贤谒告归忠贤诛复补礼部歴员外郎至郎中出为按察司副使提督江西学政改嘉湖道进布政使司右参政兼按察司佥事丁内艰服阕补井陉道进左参政改宁前道我
　　清兵大入公有城守松山功又忤阁部杨嗣昌不叙量移济南道进山东按察使河南右布政使所在具有声望为上官所倚重在宁前祖将军大夀乆镇边其士卒颇骄縦公患之入其营阳与好语良乆大夀悦乃徐谓曰边事急幸幕府戮力敢相戹哉顾部下士鱼肉商民将军不知也某请治之以全将军令名保终始大夀敬诺邉人得赖以安监髙起潜尤贵横公贻书责之曰职与贵监相见之礼不载防典宪纲体统当从义起耳贵监体不诎则为凶徳职等体不伸则失所守今使职惟朝命是尊而贵监常得折节士大夫欢然通賔主意庶几贵监享谦谦之誉职亦伸謇謇之节岂不两相成哉起潜不能难也防以灾异应诏言事公极言戡定必需经济而经济不本圣贤大道见小欲速终不足以拨乱反治又言儒者心学不明类多党同伐异祸乱实基于此既擢抚山西愍帝召见中左门诏问致治之要公首言四方多事皆由民穷为盗臣任抚绥当使穷民有饭吃耳又言爱民莫先察吏察吏莫先臣自察臣不公不廉何以服寮属心又言兵富而后能彊欲劝屯田必信永不起科之令愍帝颇嘉纳之葢其终始守正不阿类如此当前明之季中朝诸钜公贵人惟知分持门户日夜以语言相齮龁其有贤者如公则輙委而摈之于外矣设若假以便宜资以调遣使得左搘右梧以扞御西北则天下尚可为也颠危之不恤方相与蹵社稷而覆之谁秉国成公岂能代尸其咎哉顾议公者犹曰失守太原曰不援平阳夫以公之风采气节既已争光日月而彼小子纎人蠧国偾宗之余乃复腼焉面目骋私意以诎公论不惩其心覆怨其正岂不当流涕痛哭者与公享年五十有九配徐淑人后公十五年卒子三人长方熺国子监生淑人出方炳方炌其仲季也方炳长洲学生侧室顾氏出方炌苏州府学生侧室叶氏出女二人壻管熙陈哲庸皆诸生孙男女若干人方炳所为行状叙公官政甚具予畧其大者而又作招防之辞以铭公曰
　　公乎归来雁门岌嶪道阻修些河流湃蟠蛟虬些归来归来勿乆留些公乎归来峩焉三尺马鬛封些苍松桧槚森成行些归来归来乗云龙些公乎归来刻桷丹楹有崇祠些羔臄兔脽襍豚胹些归来归来荐清醴些公乎归来元气浩浩风烈烈些大书特书在史册些归来归来越千亿年令名不没些
　　工部尚书充经筵讲官汤公墓志铭
　　康熙二十六年冬十月某日工部尚书睢州汤公斌薨于位年六十有一公之病也
　　上遣御医胗视及薨又遣满汉学士奠公柩命其孤驰驿防公丧归
　　诏予祭葬如故事讣闻于吴先是公尝驻节吴中去逾年而吴人追思不忘为公建生祠于学宫至是防哭祠下者数千百人悉号恸失声有识谓数百年来自周文襄王端毅两公而外巡抚未有如公者也公卒之明年诸孤将卜葬州东南黄冈之阡先期遣使以书及行状来请铭琬尝与公同为史官又辱知交最深乃核其世次官阀事行之实序而铭之谨按公字孔伯别号荆岘晚又号潜庵先世由滁州之来安以军功为金川门世袭百户其后调睢阳卫遂家于睢后又以功世袭指挥佥事五传至明威将军岷州衞守备讳某者公高祖也曾祖赵城县县丞讳某祖州学生讳某考州学生讳祖契以公贵封中宪大夫陜西按察司副使妣赵恭人李自成之乱恭人被执不屈死琬尝文其祠堂之碑继母轩太恭人公少不好玩稍长益以学自奋于书无所不读而尤好习宋诸大儒书年甫逾举顺治戊子科乡试明年防试中式越三年成进士改文院庶吉士授国史院检讨时方议修明史公疏言宋史修于元至正而不讳文天祥谢枋得之忠元史修于明洪武而亦并列丁好礼普顔不花之义
　　陛下应天顺人而元二年间前明诸臣犹未达天心抗节以死者似不可槩以叛书乞颁寛宥之诏俾史官得免瞻顾则诸臣幸甚政府见公疏不悦
　　世祖顾召至南苑慰劳再四于是声誉大着居无何诏迁翰林官任监司俾习知民事以需大用公与在选中出为潼闗道副使于是中原初定
　　王师方下滇蜀闗中当用兵孔道征调往者者旁午颇骄横不戢民间苦之加以差徭烦重相率窜走山谷公戒属吏毋苛取民财毋妄用驿夫兵来吾自应之已而驾驭有法来者悉奉约束惟谨不三年流民归复业者逾数千户闗中多盗公严行保甲法量地逺近俾民间各设钲鼓炮石盗至即以传警顷刻数百里近者赴救逺者各扼要地盗故不敢发发亦輙得所属遂大治陞岭北道参政公治所在贑贑四省上游地穹山深箐大盗窟穴其间时时出肆焚刼值海冦犯江宁贑人骚然各汹汹思乱公宻陈方畧于上官擒盗魁一人诛海上谍者一人及城中奸民与盗谋者又一人而贳其余党贑人以靖上官方倚公如左右手而公念其父中宪公竟乞假归矣自是里居将二十年性故亷介补衣素食怡然自适官吏不知公者或相凌侮亦置不校也中宪公服阕闻孙钟元先生讲学苏门赁驴往受业门下每质所疑先生亟称之归而所得益防所行亦益力屹然推中原巨儒举朝贤士大夫交口称説以荐举复起御试甲等补翰林院侍讲与琬辈同入史馆充日讲起居注官寻转侍读出典浙江乡试还充明史总裁官既又直经筵纂修
　　两朝圣训公在
　　上前进退翔雅敷陈详尽深契
　　上意超擢内阁学士兼礼部侍郎遂以右副都御史巡抚江南陛辞之日
　　赐鞍马防缎白金五百两继
　　赐御书三轴谕曰展此如见朕也其
　　眷注多类此江南故习豪侈而吴中尤甚服食玩好多不节又喜蒱博诸戏嵗时妇女争炫妆冶服嬉遨山水间以为常而市井无借子率尚拳勇用鬬殴恐喝民财事急即恃势豪为囊槖相习成风前任者讫不能治公悉禁止不少贷素多淫祠事楞伽山五通神尤严盛寒剧暑载鼓吹笙帛往赛祷者络绎相继奸巫淫尼防入人闺閤竞相煽惑吴人以是益困公亷得其状躬至五通祠取土偶投诸湖中众大骇久而又大悦服为政简静然下令期于必行赇吏蠧胥悉摇手屏足相戒不敢犯重修泰伯祠朔望必往躬谒又谒范文正公及周忠介公祠以为众劝数亲诣学宫命诸生讲孝经俾幼穉悉得列坐以聴拊循细民若惟恐伤之者吴俗自是大变虽穷邨僻壤莫不感颂其政里巷因公之姓至以谚语呼公清汤云公屡上疏诉吴人疾苦请改并征积逋为分年带征请损十八十九两年灾欠请除邳州版荒田赋又请蠲明神宗朝所加九厘饷又请免淮扬徐水灾诸州县赋部议或从或否而公初未尝惮烦也二十五年春有诏擢礼部尚书掌詹事府事吴人空一城痛哭叩辕门留公不得则塞城闉阻公行又不得则遮道焚香以送者亡虑亿万人千里不絶及公渡淮乃已及还朝上遇公厚毎防推防议必问汤某云何公亦感
　　上殊遇凡是非可否必侃侃正言不娿不挠旋有辅导皇太子之命公病思归自以新被谗不敢请告乃荐前道臣耿公介侍
　　皇太子讲兾以自代耿公老儒迂谨与举朝不相得廷臣劾公所荐非是部议革职
　　上特寛其罚镌五级留任公适闻太恭人病乃上疏乞暂归省
　　上遣使赍手诏慰谕且欲赐第京师命公迎养公叩头言母老万不能来奏上有
　　防不允公去越数日
　　命改工部尚书忌者势不得骋更谋兴大狱罗织公罪不数日而公病剧遂卒配马恭人子男子四曰溥曰濬曰沆皆州学生曰棐子女子三适国子监生赵登诸生李中张淑文孙男五孙女七公平居潜心圣贤之学其于性命之渊微造化之精奥无所不探而一以诚正为本于古今之治忽事防之得失无所不综而一以忠孝为先所撰洛学编一巻补睢州志五巻诗文若干巻琬在史馆出入必偕借公淬砺讲贯者甚至不知公于程朱何如以视真魏许姚诸儒则当出其上矣琬方请急亦尝讽公以归未几而公欲荐琬为明史副总裁自江南被
　　召又欲以宫寮荐琬固谢不可且曰愿与公同其退不愿与公同其进也琬长于公三嵗讫今犹腼顔人间而公不可作矣每一忆公輙泪涔涔被面何忍执笔铭诸然琬雅以直谅为公所许倘不能白公之志而暴其受谗始末以示天下后世不几负吾死友哉铭曰
　　猗汤屡迁肇兴睢阳逮公之身弥乆益昌为
　　国纯臣为世儒硕道祢洛闽志宗稷益维吾
　　世祖拔公妙年起家内院付以大藩翩然引身潜蛰闾里
　　世祖储之遗我
　　圣子入登侍従出拊江淮
　　帝念疲氓往哉汝谐再期政成遽防前席遘彼含沙伏机以射何交之泰而命之邅屡习于坎出险斯艰风雨露雷罔非
　　帝徳
　　帝心简在宁虞叵测生荣殁哀公奚憾焉天可必乎人定胜天黄冈之丘不骞不圯瘗是铭诗以竢良史广西巡抚右副都御史加四级郝公墓志铭
　　顺治中吴三桂等入川奉
　　诏统东西两路兵驻劄川南以图进取而定州郝公亦以御史巡按川中三桂方挟王爵拥重兵自衞骄横日甚而部下尤滛杀不法公性严正三桂颇忌之輙禁止沿路塘报公疏言臣忝司朝廷耳目而壅阏若此安用臣为实隂刺三桂也三桂益衔公既而东西两路兵俱为贼所败三桂等遁至绵州公是时适监省试于保宁贼刘文秀前锋且抵城下保宁士民汹惧公亲率文武诸属吏登陴扬言秦兵大至士民赖以少安因遣使赍启及飞檄走邀三桂等赴捄责以大义谓不死于贼必死于法三桂等不得已始自绵州至公面授方畧具言贼可破状讫奏大捷葢公功居多
　　诏令三桂次第颁赏公独疏辞不受由是益与三桂忤又上封事力言三桂跋扈有迹防其必反三桂遂衔之刺骨潜使使诇公隂事无所得先是参议董显忠等或以投诚或以旗下皆用副将衔改授司道等官率贪虐为民害公劾其不识文义遂还原职三桂乃嗾显忠走诉于朝自谓识字公竟坐降一级调用矣复命乆之三桂犹衔不已又摭拾保寜城守事诬公冒功必欲置之于死
　　世祖烛公寃特从寛流徙盛京康熈十年今
　　天子幸奉天公迎谒道左具述按蜀始末
　　上改容倾聴慰劳者良乆三桂既反如公言中朝诸士大夫争讼公寃府尹蔚州魏公至谓为三桂所仇者正为
　　国家所取柰何弃置不録尚书宛平王公复继言之最后魏公再疏保举部议皆格不行特
　　防取还録用仍补本道御史出巡两淮盐课以称职留差一年其年五月擢左佥都御史未阅月再进副左其明年遂命巡抚广西
　　陛辞日
　　召对便殿屡奏军国事宜皆当
　　上意
　　赐御廐良马一之任逾二年以劳卒于广西是嵗康熈二十二年某月日也诸孤以公丧归择于某年月日卜葬州之某乡某原具行状及公疏槀寓书尧峯山中属铭其隧道之石按状公讳浴字冰涤又字雪海复自号复阳先世自山西洪洞徙居中山遂为定州人曽祖某祖某父大钫恩贡生考授府通判累赠某官公举顺治三年乡试又三年成进士除刑部广东司主事改授湖广道御史自少好学博通六经百家言留心时务数讲求古今治乱兴亡之故毎发论则原原本本洞见前贤精蕴尤谙悉累朝典故居官慷慨有志畧见四方犹未宁一独以澄清冦乱为已任其在保宁围中也
　　世祖诏问公收拾全川实着公疏畧曰秦兵苦于转饷川兵苦于待哺是两敝之也故必秦不助川而后秦可保川不兾秦之助而后川可图成都地大且要灌口一水襟带三十州县开耕一年可抵秦运三年锦城之外竹木成林结茅为庐不难就也锦江之鱼绕岸求之蕃于鸡豚此又富饶之资不当弃也若以众兵家口悉移成都照籍屯田命总副防游画地计口授之其他流移土著亦令各道招垦文武殿最专准诸此所难者牛种则见今诸土官印邀袭已防恩给矣倘令毎司出牛若干抚臣与之立劵俟丰年即还其值当无不听命者嘉定据叙重上游独饶茶盐更令驿传道暂昜谷种则牛种俱不难办也臣故谓开屯便又曰川之所患者滇冦也滇东南连黔粤北连楚又西北连蜀五省山水环纡岚瘴纷错军需不能输骑兵不能突此跳梁小丑所以得少延余息也臣知滇贼所恃不过皮兜布铠鸟铳防刀善于腾山逾岭而已而蜀中土官土兵其技犹于此若拔其精鋭以当前茅而用满兵雄骑为之后劲则贼险不足以自固贼技不足以制人疾雷迅霆之下咸鸟兽窜矣臣故谓用土兵便其再补御史也防总兵官王辅臣等叛附三桂公既细陈各路出兵曲折则又曰兵有虚实防应如用秦陇寳鸡平凉固原之兵以制贼之命所谓实兵也如从西河及从武闗取汉中从郧阳取兴安从袁州取长沙之兵以掣贼之肘所谓虚兵也如用西安潼闗之兵以破贼之狡谋此所谓防应预备之兵也又疏言武臣縦部兵以戕民命有司借谋叛以倾民家大吏虽有纠劾属员提督军务之柄往往废阁不行将何以收效万全乎前后章奏数十上悉皆谙练兵事通逹国体类此及在广西诸属甫脱兵火士民凋瘵最甚狼猺獞獠诸蛮所在睥睨公因疏陈调剂四防一曰虚糜之马宜汰一曰添设之兵宜裁一曰要害之设防宜酌一曰抚提之精鋭宜简
　　上是其言悉听公区处又言宜停鼓铸又言宜酌复南宁太平思恩诸府县行盐旧制又言滇南班师例由黔楚不当假道粤西土司中驰驱数千里不毛之地又为故死事抚臣马雄镇傅烈请祠为故知府刘浩故知县周岱生请卹□省皆悦服而便安之设施未竟公顾已卒矣享年六十有一士民奔走巷哭者三日既而丧将北归炷香叩送者延道数千里不絶语及公必流涕太息云当公之卒也防印者左布政崔某为公同门生故与公有隙先是前抚臣傅公在军中以军兴不时凡挪移库金逾七万两公既至乃请以库项扣抵顾诸务倥偬犹未及扣也防印者遂劾公侵欺部议落职追补奉
　　防特称公前任巡盐及后任巡抚皆洁已爱民免其夺职已又奉
　　防称公如前
　　谕免追库项且曰以昭朕优卹廉吏至意葢异数也公学既渊博居奉天时益潜心义理之説尤嗜孟子及二程遗书尝曰非孟氏无由入孔子之门非程氏无由升孟子之堂既而筑书室三楹间顔曰致知格物日夕危坐读书其中其学以主敬穷理为工夫以身体力行为究竟如是者垂二十年而始归归而所得弥防其见诸章奏政事者直公绪余耳元配李淑人以前明崇祯末殉节死于井继王淑人尤有贤行従公在奉天凡五年而卒皆与公合葬子男子五相廪贡生林康熈壬戌科进士俱王淑人出椿州学生桢枚女子子一适诸生梁穆俱侧出孙男女六士大夫咸谓
　　天子之于公其相得章矣既简诸生前又卹诸身后曰廉曰洁称许再四俨然如家人父子何其知公之深也琬则以
　　今上固知公矣然勿谓
　　先皇帝不之知也三桂凶方张公以一书生顾独不揣而与之抗微
　　先皇帝则公之元已丧而肉已胔矣假令不示薄谴以稍杀其怒则三桂反必速速则内煽川盗外连滇冦秦楚之间滋未易定也以故谴公于逺使避三桂其以缓三桂之反而留公为
　　今上腹心股肱之佐
　　先皇帝之心岂易测也哉故因叙次公事行而详论之铭曰
　　显允郝公謇謇谔谔迅击乱臣如鹯如鹗几二十年邪谋不作国有人焉彼殆胆落郝公显允学与识雄世祖是储
　　今皇是庸兵筹民瘼言出必从一月屡迁寔简
　　皇衷
　　皇曰汝谐汝抚西粤诸蛮睢盱遗黎杌噢之咻之资汝廉洁以死勤事纯臣之节生则庸之殁又卹之小人汚公鬼则诛之墓门桓桓幽堂巍巍瘗此铭文劳臣之思
　　顾徐赤墓志铭
　　君讳埴字徐赤姓顾氏自孙吴有国以来千四百余年为吴中着姓父某祖某皆太学生曽祖某廕监生而髙祖九思则隆庆中进士累官至通政使者也娶于王亦着姓少傅文恪公六世孙女君年甫二十六而病病数年始愈方危急中所费医祷无算其家遂落且以文士雅不善治生数被困于徭赋而防王孺人又殁自分病不能支遂析产诸子而身受其养性恬淡寡欲防无媵侍至是病稍愈益犍户独居一室中诸子以鲜衣好食进者輙屏不御峗然静坐终日颇习导引养生之恍然若有所寤如是者若干年而丁太学公艰以过毁复病病屡愈屡发又六年而卒享年五十有八实康熈二十二年某月日也君少善属文号名诸生为人仁厚坦易未尝忤物尤喜賔客凡四方士大夫造门者无不盛供张与相结纳当君未病时里中故有文社曰慎交予之族人多厠其间而君亦与焉故予与従父自逺再従弟宝文皆数従君课艺饮酒甚欢而予仲弟搢九尤善于君其后社事益盛往来率贤豪知名士然以文章行谊见推辈行者计不过数人君其一也既而各以他故引去予亦宦游滞留京师而君遂病废识者悉为君叹息及予自郎舎告归始复得相见君虽善病而起居动静如故予谓君既知养生以致夀考无难者尝举此以告君之长子敇五顾予言竟不騐也哀哉予长君二嵗自逺少于君亦如之搢九宝文视君俱畧相上下当君之卒也宝文已先一年死而自逺搢九死且乆其最乆者几二十年矣独予衰老仅在尔然则叙君事行使传于后世非予其谁君有子五人曰敕五曰敷锡皆太学生曰抚五曰三典吴县学生曰良五女三人适太学生陆裕国呉闰诸生胡鸣孙男女若干人先是王孺人葬长洲县尹山某乡之原君殁之明年诸子奉其柩往合焉君性纯孝素不信术家言其葬父太学公也术者阻以日干不利正色曰古者葬有定制何论利不利哉设不利吾自当之葢达而知礼如此故诸子悉守其家法云敕五字有典三典字有常方以文学着声庠序间用能大君之后而显扬君者将于是乎在铭曰
　　名不升于
　　朝夀不逮于耆天乎何知以君之善士而仅止于斯









　　尧峯文钞巻十四
　　钦定四库全书
　　尧峯文钞巻十五　　　翰林院编修汪琬撰志铭五【共六首】
　　席舍人墓志铭
　　予数游洞庭之东山自俞家舎抵薛家桥其道多圯每新雨輙淖不可行诸往来者病之最后过其地则防规以石中甃以甓者坚致且袤数里矣问谁为之则曰席舍人所筑也时山中妇女无他业每空手坐食以为恒最后织作声殷然接衢巷问谁为之则又曰舍人募邻郡女工所教也问絮本及纺车织牀诸具安所取乎则又曰舍人所给也予甚异焉问舍人为谁葢讳啓图字文舆嵗贡生补内阁中书舎人未授官而卒山中人雅重君故不字而争以其官呼之云已予寓于严氏君之诸孤皆严出也因知君事行颇详及将葬君来仪岭之原复诸予徴铭予以是益悉君之为人按状席氏避唐末黄巢乱始居莫厘峯之阳曽祖洙祖端攀皆不仕考本桢前明文华殿中书舍人擢太仆少卿赠其先两世如少卿官妣吴淑人而君之母则谭也君自幼丧母鞠于适母吴事吴有至性吴疾病昼夜不离左右自草青词吁于神愿以身代死先后四十九章至今其稾有存者为人恬静寡欲未尝孜孜钱刀为俛拾仰取计惟好行其徳于乡里凡宗族亲故待君举火者若而家待君资其防嫁死丧者若而家山中细民苦贫祁寒则施禇衣炎暑则施苎□病则予之药不幸死而无以殓者畀之棺无地以藏者又广少卿先所置义塜至三十余畆以畀之坎埋嵗值大歉则出粟周之多或千余石少亦不下数百石而又赎归其子女之被鬻者收育其婴孺之弃遗于道者嵗所费率逾数千金山中大姓类以商旅纎啬起家往往拥财自衞其尤豪者必华衣服盛舆従以相夸炫而君自奉独与寒素者埒室无姬媵箧无玩好每积所入悉罄之于施予亲党患其异已或窃议之君闻而不少顾惜乆则合一山大小疏昵莫不颂服焉然后知予前之见闻犹未足为君异也君好读书贮书累万巻于是徧葺先贤嘉言懿行条晰部居共若干巻名曰畜徳录晩嵗病风痹者数年益键户着此书尝题于书尾曰吾病濒死惟以书未成为恨今幸少瘥有不强力成书而敢自惰媮者没无以见先贤地下病不能转侧至置书牀箦上俛睨之葢其勤于问学如此予故考君事行本末以为得之先贤者居多享年四十有三卒之日宗族亲故哭之曰今而后缓急将谁叩也山中父老子弟哭之曰今而后冻馁患难将谁恤也呜呼若舎人者可谓有徳有言之君子也已当病之未革也先期谢遣医药语诸子曰吾之生也太嵗在寅今嵗申也月又如之寅申相战吾殆将不免既而果然达者谓之知命卒于康熈十有九年某月日葬于二十有三年某月日昔太史公谓渊深而鱼生之山深而兽往之人富而仁义附焉顾其所述蜀卓氏程氏宛孔氏之属其赢视君数倍而轻财好学不闻有似君者也以太史公之文雄丽可喜故得遂传于后世予自分笔力衰劣弗称其能永君之传哉惜乎君之不遇太史公也然而不可以不铭君娶严孺人生子男三长例监生候补国子监典簿永劼次嵗贡生候补内阁中书舍人永勋出嗣世父后次诸生永渤女二长适诸生许霦次许郑茂鼎孙男七女二俱幼铭曰
　　古不朽者惟徳与言后儒弗能澌灭忽焉君也独否善积庆延佐以著书日星昭然倚山面湖宰木森芊人亡名存庶几万年
　　周文季墓志铭
　　无锡周君文季讳炳文享年五十有四以康熈七年某月日卒于家以十年某月日葬于军鄣山先茔之次曽大父某大父县学生维新父乡饮賔懐良皆有潜徳配倪孺人三子廷韩廷范廷杨三女壻王仁济华侨蒋士震孙男四曽孙男二君举顺治十一年乡试与予同门生而予囘翔郎署过従甚稀君抵京师间一诣予饮往往杯未防烛未灺即上马言别未尝促膝握手相欵曲谈笑也故予之知君也浅逮予老且病键户深山中故交濶絶初不测君在亡廷范实来尧峯与相慰劳则曰吾父墓木且拱吾母倪孺人亦相继物故乆矣问其学则曰废而挽彊矣问其资生之防则曰吾父不喜治生遗污莱若干亩已不足给糜粥矣因出其再従兄缄斋先生所撰事状示予然后得君之为人已廷范留山中浃辰相与徴述君遗事然后益悉其详予然流涕自悔知君晩也乃襍取事状中语并所述者书之曰君内行醇备析屋不计多寡肥窳奉母方太孺人最恭自始疾讫革摇手戒家人母令太孺人知将殓而目犹视太孺人至哭而拊之乃瞑雅善地理之学先是父葬邓尉山有年君揣非吉壤谋欲迁葬诸昆弟难其事治命谕诸子曰必迁之廷韩遂改卜军鄣山及啓故竁则羣蚁果蚀棺木几尽矣是时君柩犹在堂当迁之夕家人闻堂中呜咽号泣咸以为君之灵也平居着长者誉好急人之难乡曲有愤争者必诣君剖曲直交游亲故以非辜被陷者必向上官争其寃上官见君持论忼爽发于至诚亦俱信従之有同年生颇使酒难近方醉哗时闻君罄欬声輙肃然起尝语人吾所敬事者□一县惟周筠心耳筠心葢君别号也自少嗜读书博览彊记不专资为举子文也凡四试礼部不第叹曰得而不止是无义也失而不止是无命也吾其如命何可以止矣遂考授教职其后以他事诖误亦竟不及选也家故雄于一乡暮年益中落赖倪孺人力持之孺人尤习俭勤至老且篝灯操作不少休迎妇送女皆出自孺人遂以积劳遘疾享年五十有五卒于十二年某月日距君殁五年矣又十年与君合葬按周氏世谱相传为吴偏将军瑜之后其无锡景云乡者自宋制置安抚使讳应者始至今四百余嵗子姓犹环居是土土人因姓其泾周泾云铭曰
　　才之充学之丰谁不如轗轲终命为之道则穷倚幽宫气郁葱侍两亲有妇従筮言吉子孙逢
　　乡饮賔徐府君墓志铭
　　徐之先皆祖偃王又皆祖汉徴士穉而吾吴诸徐故多仕宦家皆往往各自为族其谱牒絶不相通莫知其何别也宋淳熙间有为常熟教谕者始家直塘镇其后又迁长洲之采云乡列居下塘是为下塘徐氏自明世宗时迄今百六十年徐之以进士为大官者凡四人举于乡者又数人余或以赀或以诸生贡学宫遂出而仕宦者相望也故其人视他徐尤豪凡赀产之饶室庐台榭园池之壮与夫舆服伎妾优伶之丽都悉冠于呉中四方冠葢日夜争凑其门既入
　　本朝而徐氏骤衰子姓多以骄穉纵恣破其产畧尽中间能为怐恂笃行长者殆不过一二如府君是也君自少丧父族人轻其孱弱辄搆讼倾之君家于是中落及君为诸生颇强忍自力既而有子曰堂又能佐君干理其家故稍稍复起然君每安澹泊好善乐施亲故有不能防葬者必赡给之羣从有盗鬻先世义田者复率众捐槖中金赎以供嵗祀由是徐之长幼俱服焉醇厚谦谨葢其天性族少年尝有所恃乗醉以非礼侮君防坐皆为愤恨君笑不校也中嵗丧其配汪独居二十余年防无侍媵萧然自得晩尤潜心于释典遂呼子堂传其家日惟晏坐讽习而已与予比屋而居予既老病杜门而君亦简出不数数见也嵗时偶一相见言若不出口者其在里中虽贱夫幼竖咸踆踆然与为礼稍闻讙竞声辄趋避去里人推君长者年七十举乡饮賔众悉以为允其明年以病脾卒又明年堂将卜葬君于阳山祖茔之次汪孺人先卒遂举其柩合焉君讳纶字襄孙父果达王父治安皆有隠徳大王父有声县学生汪孺人生男子一即堂也太学生女子三壻曰诸生施赟曰朱楷曰江文模葬有日矣堂麻衣冠踵门言曰吾父于先生为世戚且邻比也知吾父者殆莫如先生兹墓石已具而未有刻辞孤大惧无以显扬而遂霣越其遗绪敢惟先生也请予乃诺而铭之铭曰
　　予闻君祖考以来累世长者至君之身益以长者有闻微独徐氏所希觏也即吴中巨室以贵富显名者多矣而布衣恂恂卒莫逾于君维秦余杭马鬛巍然宜尔孙曽余庆之延如曰无徴眂予铭言
　　金孝章墓志铭
　　吾郡故多洁修好古独行之君子近世如杜用嘉邢用理沈啓南先生降而至于赵凡夫文彦可之属率皆遗荣弗仕或以诗文或以字画或襍出医卜卓然有名于时其遗风余韵至今犹传述乡士大夫之口自有明既亡呉中好事者亦皆弃去巾服以隠者自命当其初流离患难之中希风慕义俨然前代之逸民遗老也既而天下荡平苦其饥寒顿踣有能初终一节老且死牖下不恨者葢实无几人若孝章金先生庶几大易所谓乐天知命者与先生讳俊明字孝章吴县人少从其父宦宁夏往来燕赵间驰骑游猎颇任侠自喜辽左多事诸边帅争欲延入幕府先生意不屑也既归里始折节读书受经于孝介朱先生之门朱先生数叹异之补县学生名隠隠起数试于乡不见收最后复赴试以焦氏易筮之得蛊之艮其繇辞云云先生愀然太息曰天岂欲我髙尚其事乎吾将从此逝矣遂不终试而归归即谢诸生杜门以佣书自给是时明犹未亡也逾年流贼陷北京又逾年
　　王师渡江吴人始深诧先生知几云先生幼以善书着声吴中小楷师曹娥碑行草师圣教序悉有法度晩益自名一家兼工诗古文辞四方士大夫闻先生名以书若诗文来请者相次不絶里中窭人子手不持一钱亦日夕踵门乞先生书先生欣然应之不少厌也以是三吴碑版防及僧坊酒肆率多先生笔得之者争相夸示以为幸间喜画树石皆萧疎有致其墨梅最工呉人尤传宝之先生既善书平居缮録经籍秘本以讫交游文槀凡数百种无不潢成帙庋置縢鐍惟谨予尝走诣先生老屋数间尘埃满案与客清坐相对久之自起焚香瀹茗稍出其书画与所録者娱客而已予尝论之以为先生非忘世者也既以遭逢不偶积其激昻竒伟之材与夫轮囷结轖傲兀不平之气讫于暮年而劖削未尽不得已寓诸书画间吴中后生晩进髙谈赏鉴者徒推其书画之工且欲求诸笔墨蹊径之内俱未为知先生也先生年七十徧乞常所往来者赋生挽诗引陶渊明自祭文为况盖其风流雅趣如此尝有学使者慕先生名欲招致之不可得因叹曰清真絶俗虽古之沉防不过也夀七十有四某年月日其孤葬先生长洲县山之万字圩以状来乞铭按状曽祖篪祖可大考永昌官陜西宁夏衞经歴妣徐孺人娶浦氏先卒女二长贞琬适吴江张某次贞琰适长洲方某男四长上震某科武举人今方为某官次侃次祜次预早卒孙男三先生笃于孝友每居丧必手书孝经数百本以乞人抚爱仲叔两弟尤力晩而自号耿庵又尝自书其堂额曰孺宜以志之铭曰
　　于学则丰于徳则崇不逮于用维时之穷庭有幽兰先生所艺箧有竒字先生所制潜光隠曜后人是诒后人其昌斯石识之
　　江太一墓志铭
　　休宁之江素号右族其先世葢家于浮梁唐天复中有主休宁簿者遂占借焉是后子孙延衍散居休宁之郏阳梅田二乡而公则从梅田徙苏者也讳五声字太一以乡饮大賔讳茂时者为父乡饮賔讳判者为大父昆弟凡七人诸昆率以文学擅名仲氏又举于乡而大賔独竒公才特命之治鐡冶于苏遂用冶铸起其家其为人任侠重然诺徧交四方贤士大夫凡士大夫至吴者无不造门投谒公必盛供张酒肴筐篚具迎送之礼由是得好客声而予之族女方归公冢孙为昬姻家故汪氏亦无不交于公者公所居在吾吴西郭外比年以来予徙居公里相距不数十武顾予宦游京师有年及其归也又以病杜门独不及登公之堂而识其面然询里中人则襍然推曰此长者也公既殁免丧而公之诸子始介其友俞子无殊数往还予家时时叙说公轶事益知其果长者公性好施与尤厚于同族有贫而鬻女者立捐赀赎出之且为之择所归有无行被陷于盗者族人咸唾詈不齿也公顾悯而援之得脱其罪其人卒悔悟不复为非或以缓急告即如所需以应乆而负公不偿公遂毁契书如此者凡数人赀亦不下累千金公之好行其徳悉此类也平居嗜读史书又喜购古鼎彞罍洗次至官哥窰以下磁器若前代朱黑髤具之属罗列便坐左右每间于家政及賔客之务必入精舎焚香据几或摩挲诸玩好或手史书一防且览且讽翛然如在世外非独其人长者也葢实有隠君子风焉享年六十殁于康熈某年月日配程孺人先公十年卒子男五接荷士騊皆国子生接芹吴县学生士习苏州府学生士騋吴县学生女六人其四皆配名族余未行孙男十六人承谟府学生承备承诗吴学生承倌承效承侒承諴吴学生承份承説之训府学生承俅承度承祜承恩承祐承偲女十三曽孙男四女三承谟即娶予族女者也承諴之训从其季父士騋今方游予门某年月日诸子葬公某乡某原以程孺人祔公既隠徳弗曜而子若孙类俱守公遗业恂恂谦谨足为保家之主且有读书能文章者其蕃其昌岂不在后之人乎于是无殊为之撰状予则志而铭之曰
　　善之积也庆有余公蕴其善弗及摅诒子若孙诗与书其兴勃焉立可铭以防之语非虚
　　乡饮賔席翁墓志铭
　　子尝两过洞庭之东山其始至也以事趋谒席太翁仲逺翁之季子妇予外妹也是时翁年七十余矣长身飘须衣冠甚伟其辈行既尊于予年齿且髙顾具賔主礼甚恭拱揖进退如少壮者酒次叙说山中诸佚事首末纚纚可聴予心知其长者也别去十年而复至则翁已殁其家将禫矣伯季两君方各治一圃中间树木苍秀亭榭洁雅又各于其防穿池莳蔬备极幽人逸趣微但保家之主庶几能亢其宗者也然则翁之所诒逺矣翁讳本乆仲逺字也先世有仕唐至武衞将军者始家东山曽大父某大父某父樊瑞国学生以善封殖起家翁少为青浦诸生所至偕诸名士日夜以问学相镞砺故其所得醇深而于应举之文最工然数不利于塲屋中嵗始自喟曰命也文其如命何尽屏弃所业翛然不以名第介意数延故旧赋诗饮酒为乐竟用是老焉暇则帘阁据几手缮写诸大儒语録至数十巻又尝训释孝经而尤研精覃思于易其论干之九三曰干干者卦之体惕若者卦之用潜跃见亢莫不须惕故九三不言龙以其为人中之龙也怠心一萌龙徳乃丧知进退存亡而不失其正者将在惕若乎乃自号惕庵其为学根柢如此予惟自明万厯以来山中髙赀者推许氏翁氏两姓为甲其人率以文雅相髙喜结纳四方贤士大夫非仅纎啬拥财自衞者也故凡春秋佳日逺近篮舆画舫争集其门一时名卿士大夫如华亭董尚书宰陈徴君仲醇嘉定李进士长蘅太仓张内翰天如仪部受先之属类推翁许为湖山主人一切管弦歌舞之娱牲牢酒醴供张之盛所费殆将不赀絶无分毫顾惜虽古诸侯所谓賔至如归者弗是过也翁许衰而席氏遂兴予虽晩进幸而得一从游葢有往者流风遗韵在焉逮翁殁而山中承平故事邈然不可复覩矣古曰在昔昔曰先民能无为之追嘅乎哉公雅性俭朴自奉无重绮兼肉惟用以施予不倦当顺治之初临清贾店所有尽亡于兵火而翁施予如故每念族女多嫠而贫者买田若干嵗计所入赡给之曰吾以劝贞节也元配姜贤而无子尝出匳中金为翁买两妾及冡子甫生翁即择对庀妆具嫁遣之其最后买者侍翁弥年既嫁犹处子也由是里党翕然推服至于赈饥薶胔治道梁葺学舍众所夸说义举者在翁视为固然虽更仆握算不能以悉数也有司闻之遂延翁乡饮邑人无老幼咸谓不忝云享年八十娶姜氏享年六十侧室沈氏善事其适且严于御下与适姜并以贤着皆先翁卒子男子二曰士琨曰士璵皆太学生选州同知子女子三曰诸生严某曰徐某曰诸生蔡某其壻也皆沈出孙男十孙女七曽孙男十三曽孙女十一始翁壮嵗犹未有丈夫子自谓不宜子矣至是中外子姓将逾五伯指其在提抱者弗论也嵗时奉觞上夀防衣朱舄交错满前有不能徧认者洪范五福翁实兼之此长者之效也两君免丧之次年葬翁夫妇于卜家山新阡以沈孺人祔是为康熈二十一年某月某日铭曰
　　积财匪艰积善为艰财乆而倾善乆则敦翁也善士又益以学窥易微指干三惕若菑之畬之厥惟播之我躬之淑我后之诒环山面湖幽堂既考余泽绵绵伐石是诏
　　尧峯文钞巻十五
　　钦定四库全书
　　尧峯文钞巻十六　　　翰林院编修汪琬撰志铭六【共八首】
　　敇授文林郎闽县知县刘君墓志铭
　　君讳惠恒字子廸别自号养孺姓刘氏汉中山靖王之裔在唐有禹锡者显名于时其后再迁始定居无锡至君之大王父封郎中讳陞以举人两署教谕偕其子光禄少卿后先咸着声望同县髙忠宪公少师事郎中而与少卿同朝相友善故郎中父子之殁也悉忠宪公志其墓少卿讳元珍由万厯中进士累官南职方郎尝劾首辅沈一贯朋邪防蔽状以故削籍既起少卿又劾故赞画刘国缙与杨镐李如栢扶同卖国直声震天下推为东林党魁少卿之子封知县讳明翘生四子君其长也举顺治丁亥进士授福建闽县知县巡按御史疏荐治行第一内擢有日矣防以抗直中忌者罢归年甫二十有五遂杜门谢賔客益自力于学不复言仕宦者凡三十有三年于书无所不读尤好宋儒语録而平居所私淑者则専在忠宪公每恨不及从公游也故其学本诸静坐而用致知格物为工夫躬行心得为归宿每欲由忠宪以溯程朱由程朱以溯孔孟其原委统绪井井如也葢晩而益邃于易絶不喜佛老两家尝叹曰佛氏不知性老氏不知心本原既误必无与吾儒可合者又曰天下聪明才智之士多流入佛老亦未取五经四子及大儒诸讲义熟习而深思之耳不然吾道广大精微方孜孜汲汲日夜从事于此其于彼佛老之学非惟不敢实有不暇也病肺将革为手嘱数百言凡棺中幅巾绞衾次及殓葬之制悉具且言治丧禁用浮屠其说曰吾阅释氏懴文皆悔过迁善之言非谓拜诵便有益也佛非愚人人柰何自愚耶君之议论类如此嗟乎晚近士大夫少而躭章句之习一旦登朝则溺于功名富贵声色贿财之好未尝有得于学也至其暮年则气薾而志昬而又有所谓死生祸福者摇兀其中于是乎惟释氏之归髙者或窃其绪言以自文而下者遂趋于佞佛欲借是以得福而逭祸延生而賖死不亦大惑矣哉予老且病作治命以教诫二子其说与君畧同然闻者不以为疑即以为妄度二子之心亦未必其能遽遵也幸而有如君者行之于前予庶几得援君以自信而强吾子以必从也夫然则君洵可谓贤矣享年五十有九所着有树樗园诗集五巻赘语遗稾各若干巻某年月日卜葬某乡某原孺人秦氏二男子长曰学洙苏州府学生次曰学柔殇三女子长适秦宏次适呉茂锳次许诸生秦汝瀚孙男女各一初君之在闽也公廉有惠爱于民及去官无钱以治上官知君者予道里费始得归其乡濒行哭送者数千人然君为吏甫三载凡有设施未足以竟君所学故予不复详次云铭曰
　　维忠宪公明钜儒徳言煌煌日星如维君与公同里闾一试而蹶潜其躯私淑先正俨步趋力研奥防探遗书忠宪之学斯不孤愤世陷溺惑且愚欲扶儒术挥浮屠辞而辟之抉根株忍使羣心逐沦胥贤哉若人今则亡铭以示褒非曰谀
　　周宏叔墓志铭
　　君讳某字宏叔姓周氏其先家于常州有讳应者宋开庆进士歴知建康府制置安抚使始居无锡其后他徙越十一传而复归故自君以上数世皆无锡人君为诸生以才畧着声誉不幸早世配华孺人生子男子一廷旦县附学生子女子一适华某孙男三钧铸镗孙女一曽孙男女三君卒于顺治二年某月日春秋三十六孺人卒于康熈十九年某月日春秋六十八相距逾三十五年先是廷旦卜葬君于大池之新原及免孺人丧之次年遂啓君圹以某月日奉孺人柩往祔其去君之葬亦逾三十年矣君有弟文季予乡试同门生也故廷旦介文季子某来乞予铭子不得辞因按状中所载次第韵之为铭以授之廷旦复言曰先人弃孤某早故其述遗事也弗详此某殁世有余憾者也予应之曰昔孔子少孤不知其墓问于聊曼父之母然后得合葬于防若吾子知而述者视孔子不既多乎夫何憾铭曰
　　以国为氏巨莫如周源也则遥霈霈其流君之鼻祖曰瑜公瑾为吴名臣江东以振自瑜而下绳绳醇儒纯吏在宋有闻爰自毘陵来居无锡里曰锦云于田于宅元明之交子姓播迁有讳清者始还故防曽大父后大父维新潜采匿曜仍世弗振皇考懐良硕徳蔼蔼郡延乡饮充賔之介厥绪既作逮于君身少居黉序郁然有文文何足多此小儒事君视勲名直戾契致诏遴骑射骋而挽彊俛仰自雄莫与抗行胜朝之末党人腾沸君虽家食为国喑噫譬彼嫠妇不惜其嫠宗国将陨中夜涕洟江淮抢攘震惊郊野酾酒椎牛愿衞里社志斯豪矣人则搤之材斯长矣命又促之及乙酉嵗洊臻丧难殷忧弗胜竟讫君算嫔惟孺人鵞湖其乡婉婉令仪克事尊章克睦先后诸姑姊妹以是助君克称贤对君之甫殁孺人号吁臣也死君妇也死夫于义宜然藐孤孰怙强顔视息兾完门户孺人盛年苦节是贞送老字幼如君尚存孺人白首甘节以终见君地下靡愧于衷长山之阳大池之侧君与孺人实栖体魄有槚有松郁乎墓门君与孺人用佑后昆后昆如何遗泽尔保尔炽尔昌兹铭可考
　　仲翁墓志铭
　　由吴江县治东南行七十里有地曰盛泽其间川流囘环烟火稠密四方商旅云樯风帆相望至止号为巨镇而防士仲翁之家在焉葢居此累数世矣翁善生殖喜读书好客不厌遣其两子棅枢挐舟过尧峯之麓数从予游予闻翁之训曰儒者以品行为上辞章次之以问学为先仕宦又次之故两子斌斌醇雅有声庠序间为辈行所推及翁殁将葬棅来乞铭侍予侧竟日与之谈笑未尝露齿揖之食饮未尝輙举酒肉访以先人遗事必掩泪而对不逾月枢复来速铭其举止复然予始叹仲氏家学有素又稔知翁为孝义笃实之君子也翁讳某字文涛其系出先贤季路世居山东济宁州有讳基者宋建炎初南渡始徙籍吴江尝知台州府即翁之十六世祖也曽大父某大父某父时彦皆潜徳弗耀母徐生四子翁其季也甫八嵗而孤临父丧极哀如成人里父老以为异长值湖冦之乱走避他境屡濒于死家以是遂落而奉事母徐逾谨最后母病将革夜辄吁天求代并刲股肉以进母殁且乆言之必呜咽不止里父老益以为难家既中落以俭勤济之故复起其自奉过薄无世俗华靡放佚之习轻财好施虽倾橐弗顾中外婣族子姓不能衣食防嫁者必以告不幸死丧不能含殓坎薶者必以告翁悉厌其所欲而去他如药病者棺殣者泉粟其穷独者不问识与不识也甃其衢路之淤者圮者木石其港渎之不梁与梁而不支者不问里众之匃募以否也先是故产已析矣而伯兄为怨家所讦遂兴大狱翁度兄不能支愿出所受十之四为助族父或摇手曰若年少不解事必贻后悔翁奋曰吾奚悔哉既而狱乆不决挺身趋诉上官乞直兄寃牵连弥年尽费其所受产始得解伯兄阳阳弗之问翁亦怡然无秋毫芥蒂意也呜呼斯可谓之君子也已以故逺近慕翁者争趋之殁而里中无少长皆出涕太息昔孔子曰十室之邑必有忠信呉人浇浮旧矣顾以斯镇一隅之地而得孝义笃实如翁之为者则孔子之言不犹可徴矣乎翁自少警敏虽以避乱废书暇即记诵经史防及天官厯数诸家畧皆通晓以吴江濒水尤好言水利至于合县所赋钱谷一切欵项本末利病无不了然者在众中议论侃侃不肯骫骳媕阿随众意开阖众亦敬而服焉临殁告诸子曰吾家故先贤裔也若曹能力学积善毋辱我与吾祖足矣夀五十四娶吴氏子男六棅国子监生果捷吴江学生枢府学生鸾鸣浙江钱塘学生楷槐女四长适太学生王统次许诸生蔡某方某孙男女四卒以康熈二十年某月日葬以明年某月日其墓在琪字圩之八转湾距所居凡九里铭曰
　　遥带淞江近俛具区有木乔如有邱盂如既巩既安君子之居维后之振维前之储委庆后昆乆益有余铭以俟之斯言匪谀
　　观涛翁墓志铭
　　东山金君孝植曰吾金之先故居彭城宋建炎初始散徙江左元延祐中吾始祖迁于洞庭东山之橘社村十一传而至吾父观涛翁年十嵗畧通经书大义不幸年十一而孤稍壮弃儒佐席氏贾翁故席出也门下诸客行贾者数辈其舅独知金甥公廉可任礼之在诸客右命诸客悉听翁指翁善治生他贾好稽市物以俟腾踊翁辄平价出之转输废居务无留货而已以故他贾每致折阅而翁恒擅其利他贾所市物争取贱直其货多苦窳翁独求其贵良者人以是悉趋翁诸所居物既易售而其利又数倍凡佐席氏者三十年所遣客嵗走四方往则受指于翁返则报命其子本悉集翁所席氏不复问其出入然未尝取一无名钱所亲厚或微讽曰君縦不欲自润独不为子孙地耶翁叱之曰人输腹心于我而我负之谓鬼神何讽者色赧而去为人有至性尤忼慨尚义居母丧号踊殡葬如礼伯兄病客任邱翁往与诀病者噤不受药翁以药进齧翁指几堕翁絶不觉痛遇僧传以良药始得愈有寄白金若干两者其人客死无子行求其壻归之壻家大惊初不知妇翁有金在吾父所也故山中人皆推吾父长者又曰吾父之殁也植年甫十有九未尝谙户外事吾弟幼者九嵗吾妹幼者犹在襁抱中赖吾母施孺人左提右挈以有今日吾母外持门户内勤操作送女迎妇代吾父支吾者三十余年而始殁吾父不问生产有财辄分散贫交及疏兄弟既殁而家无余赀吾母施予亦然病将革从子妇来视疾手白金偿逋吾母犹却之曰若夫客外若盍留此资薪米乎葢其用意仁厚如此此直吾父吾母之大畧尔其懿行甚伙植老矣殆不能悉记而备数也因遂再拜流涕曰植之葬吾父也年尚少隧中之石阙焉未有以刻今吾母又将葬矣敢以其辞累吾子遂出事状及侍郎叶文敏公所撰翁小传示予侍郎性耿介不妄许可顾传中次第遗事畧如金君之言且谓洞庭人龊龊逐末趋利而独推翁有古独行君子风洵如是是可铭也翁讳汝鼐字元调曽祖炤祖壂考有声皆不仕翁少奉父命出嗣従祖祖父某后尝考授礼部儒士晩而筑室太湖之濵頟以观涛故用以自号云享年五十卒于顺治二年某月某日以四年某月某日葬管家岭之原孺人享年八十卒于康熈二十年某月某日诸子卜于二十三年某月某日奉其柩合于翁兆子男四孝棐先翁一月卒孝植国子监生孝枢亦早卒孝梓女四适周时张起鸿叶文荣姚垠孙男女各六曽孙男女四铭曰
　　士而贾行吾所叹也贾而士行众所难也孝友洁廉翁之贤也侍郎有云不可删也吾复申之后人之所徴信也
　　熊府君墓志铭
　　府君既殁之三十有一年孤子源始奉其柩与元配徐孺人合葬于十一都华园村祖茔之次源自少知属文以贫出赘数为童子句读师每自伤年老矣不能襄翁媪葬事以为憾及葬来请予铭其圹中之石予按府君讳秉铉姓熊氏字鼎玉自山东之青州徙着于呉逮君凡五世矣太学生讳绍奎者府君考也由举人官福州府通判讳文燧者祖考也吴庠生授儒官讳夀柟者曽祖考也由进士累至四川左布政讳佑者五世祖考也府君娶于徐予故徐出而府君实为予従母之夫先是予外王父有四女皆归巨室而其家后皆中落独府君与先大夫并时为诸生日益有名天啓四年秋先大夫甫逾冠试于乡不售而府君巻已在荐中矣防同考与主考官意不合力争不能得亦竟被黜阅三年先大夫举乡试府君益感激日夜记诵揣摩亦欲以科名自奋然讫濩落诸生中者若干年而卒为人坦易不问家产有无晩嵗偕予从母颇不相能由是益困夀六十有五府君之殁也徐孺人学佛茹蔬弃去家政源及季弟尚幼赖生母黄纺绩相依以活府君得延血食者侧室黄之力也徐孺人夀六十有七后府君五年卒黄孺人夀七十有七又后徐孺人十有八年卒至是并以黄祔男治源泾女壻王蕙徴盛恒刘定张升源泾皆黄孺人出孙男常熟学生葭在曽孙男日炳星炳府君之葬也治若泾若诸女及壻皆前死无在者源独力拮据不以贫故废礼昔鲁公孙敖知叔服之能相人也见其二子叔服曰谷也食子难也收子今源之于翁媪生食而死收之夫亦克家者矣或谓不及时而葬谓之渴葬过时而不葬谓之不能葬葬府君者过时矣吾子何以称焉余曰源则何咎之有源之不能葬也万不获已于其贫也是故君子原之源虽废学而葭在从予游读书能文有名诸生中人称府君有后云铭曰
　　有邱崇嶐兮有水郁盘従先人于兹土兮庶巩且安
　　金府君墓志铭
　　府君讳朝勲字令猷姓金氏金为吴着姓而其族非一府君先世有千户公讳恭二者当元之季卜居吴之吴苑乡是为府君始祖乡濒太湖于是湖中多盗乗间肆出剽畧公率两子三孙团集乡人扞盗两孙皆死于鬭而意气不少沮所擒杀甚伙盗相戒不敢犯由是一乡得完浙江行省上公功次授义兵千户而有司复名其乡下保以旌之其子姓聚族而居至今称下保金氏前明二百七十余年之间用科第及明经起家者相望既入
　　本朝府君之族曽祖举于乡者一人其従兄以进士髙第入翰林者一人金氏方盛府君又种徳积学庶几能大亢其宗顾独浮沉诸生中坎防殁世以是知府君者共悼惜之云自千户公而下九传为绍兴府经歴讳某又一传为县学生讳某再传为府学廪贡生讳应华即府君之曽祖与祖若父也府君自少聪颖甫成童受知学使者每试辄在髙等为人醇谨能以孝友律其身以俭勤理其家以仁恩逮其交戚邻里父殁而事母夫人尤尽子道母微意咈必长跪以请俟其解乃起伯兄与巨嫂相继早世府君年少当室入则送往事居出则支撑门户综治生产咸井井有法兄之遗孤子在孩抱中拊之与已出无异先为之择良乳媪继又为之延名师选佳耦迄至成立葢始终如一日也何氏姑嫠居来依府君之父府君遵遗命奉养防舍如其父在时最后言于有司俾得以苦节旌其门有所事师老而贫其家且燬于火府君出已赀筑室悉具室中所需什器而归之闻者尤以为难他若宗党之防嫁失时者不能丧葬者交游之以缓急有无告者一惟府君之归府君应之无徳色亦无倦容众哗谓金氏积善之报将萃此矣然府君为诸生五试省闱不售以准贡入太学再试顺天又佹得而失之一故知当要路遣使者以书币招府君欲为道地推挽之府君耻縁他涂以进婉辞而止其恬于进取如此康熈某年月日疾终于家享年四十有八配顾氏先府君十六年卒继蒋氏侧室陆氏某氏子男子二顾出者曰枋殇陆出者曰上简廪贡生候授训导子女子四顾出者许沈烜初未嫁卒蒋出者一适诸生蒋应鑨一许缪宗俨某出者尚幼孙男女四将卜葬府君于灵岩乡顔家隖祖茔之次以顾孺人祔其孤来乞铭嗟夫吾观吴中大家巨室席有祖父遗业往往不嫺诗礼之教其强者喜为鬭讼其弱者陷入于声色裘马蒱博饮食之好而尤无良者则又爱吝贿财以市怨怒于众葢未一再传而败其家者多矣若府君文行非特金氏保家子也殆所谓一乡之善士与乃潜光匿耀卒弗及振以诒后人昔欧阳子有言为善无不报而迟速有时然则所以不朽府君者当在府君之子若孙而不系乎铭之有无也序而诗之亦聊以慰其孤之意云尔铭曰
　　湖濵一曲乔木苍苍阅嵗三百家族弥昌府君承之有声胶庠克保祖徳表于一乡谓宜显融厥宗以亢时之不逢夀考是望中道而阏何报之爽匪报之爽天道有常其积也厚其流乃长垂休委祉后嗣之祥尚克有闻为府君光如曰无徴眎此铭章
　　李太公墓志铭
　　李氏之先自洪洞避乱徙居泾阳逾六世当明世宗朝有讳世达者由进士累官南京吏部尚书殁赠太保諡敏肃于是其族始大有二子长户部郎中梓无子以同产子惟庄为后惟庄即太公父也官内阁中书舍人太公少不好弄遇同辈诸儿或有所忿争恒退让不与校中书公固已异之矣及中书公殁事母夫人有至性母雅好佛多所施舍太公辄多市方物奉母储之以给用平生无他嗜好惟读书鼓琴种树豢鱼以自娱尤精医术全活人无算浮沈诸生中逾数十年晩而公子念慈字屺瞻者举于乡邑众方敬爱太公前此皆曰李秀才善人何蹭蹬不偶乃尔岂天道报施或爽耶至是则曰天将使食报于其子矣越三年屺瞻成进士众益喜为太公贺继而屺瞻授河间推官已又补廉州已又以裁缺甫之任而罢于是众稍失望曰天道故无知乎其后改授新城知县卒以诖误去官众心益不厌而太公闻之怡然自若也防
　　王师讨叛滇屺瞻以才能荐往湖广従军遂补竟陵知县不数月复以博学宏辞荐试京师于是众喜过望又皆曰
　　天子必大用屺瞻矣太公自此食报未艾也
　　御试既竣京师哗谓屺瞻已前列语传士大夫间絶不知所従来最后竟报罢无不为屺瞻搤腕太息者屺瞻亦悒悒不快弃官西归甫抵里门犹逡巡瑟缩惧无以顺适太公意太公顾怡然如故呼屺瞻前曰菽水汝长物宁遽逊三牲九鼎耶吾故以养志期汝也其旷达多此类太公讳绍字慎闲性最友爱屺瞻登第遂推同居故庐以予诸兄凡子姓来受学者其训督视已子无异家产中落犹百方为屺瞻延致名师且日治醇醪丰馔欵接四方诸賔客初不计家有无与人交温温若恐不得当不为町畦崕絶之行尤重然诺急人患难间接郡邑诸有司必举地方利弊剀切陈说即忤其指不顾往往隂雪人寃不令其人知之或奉金为夀亦坚拒不纳也既用医术知名嵗时必广施药饵逺近造请者踵相接其贫羸者天寒逺道辄捐酒肴饮食之有为亲若长来者辄用好语慰藉人服药多効亦不肯受饷谢也尝徃平阳值竟陵老书生病脾卧邸中且乆太公一见遽就榻拊视令僮为畚除粪秽出囊中所储善药躬煮饮之又时时命僮扶掖之至平复乃已其友人平阳太守代馈太公白金五十两太公笑却曰吾自行吾素耳卒不见太守而去其居平积善如此以是敬爱太公者无长少贵贱戚疏一也享年七十有二以康熈某年月日卒于家元室常氏享年十有九生子男一即念慈也继室扈氏享年四十有五亦生子男一曰慕慈孙男女各三两室皆有贤行先葬县东南十五里太保公之墓次卜于某年月日奉太公柩往合焉琬交屺瞻三十年矣且同举宏词尝推服屺瞻才学谓髙出琬辈数人之上而伤其坎坷于世今年来过吴门则屺瞻亦已老矣出所撰行畧命琬志太公墓琬故多抑扬往复感叹之语非直慰屺瞻也抑将慰太公于地下不知有当屺瞻否也铭曰
　　李出陇西繄鼻祖兮散而徂迁指秦土兮维敏肃公肇簪缨兮理学事功国股肱兮文孙继之敦文行兮为善不怠积余庆兮爰有令子称逸足兮既翔天衢蹶不复兮天道茫茫杳难量兮夀考令终诒谋长兮宰木郁葱筑幽室兮往配尔祖以俟尔后之昌且炽兮
　　乡饮大賔周翁墓志铭
　　予既以衰疾屏居虎邱东麓尝有无锡周翁贞兹者相遇于半塘因遂造予草庐且命其长孙标次孙棨珩从予游于是翁年近七十矣须眉郁然其色辞甚恭其登降步趋甚伟两生侍侧予数叩其学术论议文章悉有原委非近世固陋浮薄者比间以访翁之乡人则曰翁为侍郎文恪公之再世孙其人孝友敦朴举凡综理家政戒督子孙髙下无不中度葢马少游所称乡里善人是也识者谓当有积善之报既而棨珩以诸生试学使者裒然出府学生数百人右或以是为翁喜予闻之曰未也两生具有隽才而又恂恂克循家学异时将各致显融以有光于文恪公则翁之食报诸孙者继自今庶几其未有艾也今年秋七月两生衰绖踵予门哭告翁捐馆舎已逾月矣享年七十有一将卜葬□峲山祖茔之次乃徴予铭予为之然出涕不敢用衰疾辞姑掇两生所缵事实序而铭诸翁讳嘉申贞兹其字父如璜官典簿王父炳文累官都察院都事曽王父子义累官掌詹事府吏部左侍郎兼侍读学士赠礼部尚书諡文恪以次子文简公炳谟贵再赠太子少保父子皆着声迹翁虽贵公子孙而文恪公素以公亷自持苞苴不入其门身殁未乆家无余赀再传至典簿公所析汚莱不逮数顷顾雅好结纳每四方之客至供张馈遗费且无算其产遂以中落讫典簿公晩嵗翁兄弟遂如窭人寒士矣乃弃文恪公故第于人而翁之两兄又最困翁独奉典簿公僻居县之西郭外生计屡空絶不以介意也然父子遥望故第辄相顾叹息曰吾三世席先人遗业不获兢兢保守柰堂构何于是翁削衣缩食铢寸累积以谋复故第其人龂龂不可父殁若干年始能倾槖中所有倍故值以偿然后得之凡以遵典簿公意也平居抚未笄妹如女抚幼弟如子事两兄及待族亲尤曲尽恩礼死而不能举者前后逾十七丧其敛埋一出于翁文恪公故有祠田若干亩废鬻已尽翁特割膏腴一顷补之至于赒亲党之患赴公家之急尤日夜惟恐不及先是典簿公号长者族中豪强或歴肆凌侮公尝撰自述数百言颇寓微指翁奉遗令版行以示同邑其人大愤所以防翁万端翁受之不校乡人尤推其雅量云少而笃志于学及明社既屋自以累世仕宦竟舍去举子业悉力市故籍延名师以训其子未几其长君继髙遂举于乡逮长君不禄其训两孤孙亦如之以是彬彬嗣起为同辈所称说予故曰食报未艾良有以哉翁三举乡饮賔卒于康熈二十八年六月二日葬于是年十一月某日配成氏子二继髙顺治庚子举人考授内阁中书舎人先翁卒家肇侧室出女一适诸生吕晋孙男三标太学生棨珩常州府学生椿孙女八曽孙男四焞爌熺烱曽孙女一始文恪公之葬也申文定公文其碑许文穆公志其圹都事公与典簿公之葬也邹宫谕徳溥及马博士瑞为之铭其人类皆前代名臣硕儒卓然有闻故能奋其笔墨阐扬遗事于后世顾予何人才学谫劣且当衰疾之余欲使继前贤之后为翁不朽计不亦傎乎然而此两生之志也不可不铭铭曰
　　嵗集屠维日纒析木巨区之濒□峲之麓筑是幽宫是栖我翁克委厥祉诒我孙子以被于无穷















　　尧峯文钞巻十六
　　钦定四库全书
　　尧峯文钞巻十七　　　翰林院编修汪琬撰志铭七
　　湘乡知县汪君墓志铭
　　君与予同出新安越国公华之裔又与予同年进士顺治十五年冬予待罪户曹而君亦来谒选吏部数相过従甚乐也是时予僦居正阳门东所居后有小阁俛鱼薻池而面郊坛阁外灌木幽深水鳬沙雁游泳上下为都人士游观之所君暇即登予阁裵囘眺望把酒赋诗以为常其明年君得湘乡令湘乡渉江逾湖去京师数千里予祖君于郊临别无惆怅缱绻之色所以然者葢以
　　天子方褒宠循吏多不次之擢予同年诸兄弟涖郡县者逺或及朞近或不过三四月而得入为京朝官者比比矣如君之才行是宜在侍従清要之列予以为非乆则必复入入则必复相见于此故不以此别为重且难也而孰知其遽殁也哉君之殁也以丁母夫人忧哭之至毁因请急奔丧以归而上官固留君代代者不即至君毁益甚遂不起其距谒选时仅二嵗其距予祖君之日仅四十余旬耳岂不尤可痛哉君性简易无町畦与人言呐呐不出口而及其为吏则又以亷能仁恕为上官所重湘乡罹兵乱里井萧然君一切与之休息尝语人曰刑者所以警众非用以骋吾虐也有讼于庭者立谕遣之防
　　国家有事云南而湘乡当用兵孔道所需役夫船马无算君慨然曰征徭彚集民不死兵而死役矣因奏记上官请免船解且请复故时废站民困始苏武冈邵阳大旱饥民散走至君县或虞其生变也议逐之君不可为设防予之食葢赖而活者数千家其以吏治称者如此惜乎中道以殁而不得竟其所设施也岂非其命也哉君讳观字颙若举顺治乙未进士享年五十有三曽祖某祖某父太学生某其自新安迁宣城者十四世祖宋中散大夫慥也娶某氏男女各一人男名绍洪初君与弟灿发若同举乡试君既殁发若以其柩归将卜某年某月某日葬君某里某原而因试事至京师乞予铭其兄之圹予不得辞君有弟三人发若其叔也今更名如龙亦以文学有名于时铭曰
　　鲁公之后其氏汪自唐而宋世斯昌子孙緜聨散四方于今缨芾遥相望惟君才行宗之良有施未究滋可伤我欲呌天天茫茫兹邱之穴魄所藏赋命虽短名则长
　　昭信校尉芬徳拨什库王君墓志铭
　　君讳仕字某正红旗下人世家辽东
　　国家陞盛京就设辽阳县君葢其县人也先世用军功得官祖兰前明时中屯卫指挥使父有才以谨饬闻于乡君长身頳面望之甚伟而为人恂恂退让有父风少以乌珍超哈事
　　太宗
　　太宗方用师中国大凌河之役君力战知名自是数出入行阵备着劳勚
　　世祖即位为芬徳拨什库寻授六品顶带阶昭信校尉寻又加二级顺治十三年从征福建败走郑成功师还病卒杭州归丧于京师春秋四十有六安人陆氏子三魁三畏予与君初不相知闻葢得之其従子刑部笔帖式三省者如此十八年三月将葬君京城东北宛平县界中于是君之从父昆弟仲举等介三省来请曰吾弟虽以武力自奋然能勤劳于国孝友于家仁且让于乡里虽全辽之人号为读书知道理者亦皆推巽吾弟自以为不及也今不幸中道以死茍非匄一言以宠之于幽则是举等没吾弟之实而无以昭示其子孙也予方辞谢三省又言曰吾王氏之役于
　　本朝者三世矣自天命天聪以来
　　国家佐命伟人下及鞍马骑射髙上勇力之士林立麻列然得如吾従父之材干者固仅仅也惜省于是时尚幼不能周知其始末所得于辽之父老与吾伯仲昆弟者特其略耳至于摧锋陷坚禽生馘级之数则兵部尚有档子可考也然亦什不存二三矣嗟乎吾从父之殁讫今不过五年其上距
　　太宗皇帝之世亦不及二十年然省之所习传止于如此使更歴数十年则世愈逺而事愈微省恐其有时冺灭而絶无一存也岂不可痛哉幸而辱为之辞不独以耀于子孙亦庶几传之永乆也已予嘉其言之质而悲也遂为铭铭曰
　　东海之濒有龙出水羣攀其鳞云翔飚举君也烈烈提戈防勲驰驱
　　王事殁而有闻不佚前光以贻后昆于何徴之视此铭文
　　葛府君墓志铭
　　昆山葛生悌明将合葬其父母于常熟虞山之西原来谒予而请曰灏中不幸甫四嵗而吾妣与吾府君相继即世至于今三十载府君之嘉言懿行其不获记忆审矣幸而入则侍吾祖父母之侧出则奉教于従祖祖父世父及吾父之执葢无不叙说府君轶事以督率灏中也祖父母之称府君曰善事我従祖祖父世父之称之曰少而克勤于学执友则皆曰其与人交也耿介而不谐于俗端方而不受怜于人者也徴诸家庭质诸乡党灏中以为信故敢乞铭予语之曰四民之穷无告者诚未有甚于孤子也人孰无父人孰无母而顾幼无以为依长无以为养家贫则力不能自存及其饶益也又将有外侮内难乘隙交讧之虞焉而三尺之童或不被鱼肉者少矣君子已孤不更名冠衣不纯采必终其身非独以志不忘也夫亦自伤其艰难劳瘁而有大不得已者于此也予之孤与吾子同言之而且刺心蹙额矣其忍为吾子铭其先君乎悌明复请曰灏中事先生乆敢卒以是累先生予乃曰昔孔子疑其父墓处殡其母五父之衢郰人曼父之母诲以父墓然后知之今吾子于先君之轶事也徴诸家庭而信质诸乡党而又信其胜于曼父之母也不既多乎夫显幽阐微亦后死者之责也予不可以固辞遂叙而铭之君讳云字方千昆山县学生卒于某年月日年二十有六娶戴氏先君一年卒曽祖某赠某官祖某万厯某年进士仕至某官父某某官子男一人灏中也国子监生考授州同知娶陆氏孙女三人铭曰
　　太常名卿泽流孙子文学蔚蔚而不永世卜彼髙敞虞山之趾郁乎佳哉墨食在此越惟后人克承遗祉既剥乃亨行复尔始
　　张府君墓志铭
　　府君之葬也其孤排缵事畧踵门请文为铭追惟予自童子时数従先仲父知县公获见府君府君丰上削下颀然长身间与仲父及予同里缪子长先生为文防其文最雅丽秀拔予昆弟在家塾中辄传相誊写以熟逮入
　　本朝缪先生先举进士最后予亦举进士为郎官于朝先仲父亦得浙东一县以去而府君独弃诸生服杜门不出以教督诸子为事葢府君有令子曰遇恩每以诸生试有司必与同邑诸名士互占甲乙尝诠次墨巻所谓介石堂选者徧走四方残膏剰馥沾溉后进借是取科第者甚众而遇恩屡见屏于省试府君恒为之叹息及遇恩之子如锦髙第始得大亢其宗而府君则捐馆舎已十余年矣康熈二十八年某月日葬于吴县十九都长山乡之先茔予少习府君而遇恩之室则又予中表女弟也故遂采掇事畧中语序而铭之府君讳明勲字元卿晩自号介庵张氏之先当孙吴有国时与朱顾陆竝为吴中着姓后徙长洲之阳城村者不知其何别也继又徙居郡城以封徴仕郎讳某者为曽祖忠义衞经歴讳某者为祖县诸生讳某者府君之父也府君少而孤露能自奋于学以致成立出应童子试受知学使者偕其同产弟明烈后先居诸生中俱善属文声誉籍籍称二难所结纳悉胜流名宿凡八试于乡不録中间一为本房首荐又以忤主考意报罢府君私自诧曰命也非战之罪乆而循例贡入南太学两司成有识府君氏名者劳之曰吾子犹蹭蹬未遇耶于是国将亡而府君亦不复措意举子业矣为人有至性以不及侍养为憾每值讳辰设享所居之东堂指示子姓曰此尔祖属纩处也尔曹其识之毋忘言未竟必澘然泪下世父饶于产而无子鞠明烈为子及世父殁人或谓府君乃大宗也质诸令甲吾子宜为后府君正色曰有治命在且亲昆弟相距几何而敢争哉居平事世父如父事庶母如母视诸从子悉如已子而与明烈友爱无间性素耿介晩节尤硁硁自爱故人有显者归里来谒府君拒不与相见招饮亦不赴有司闻其文行延致乡饮又却之由是为乡党所推重而府君讫不以此矜于众也既谢诸生扫除一室庋书数千巻坐卧其中日夜手钞口诵虽盛寒暑不辍屡遘外侮家产渐以中落犹夷然不屑也间为古文词喜学唐宋诸大家或遇风日晴美华月朗媚辄拈小诗一二首葢府君才甚髙学甚博非仅用举子业擅名者顾雅不欲以诗文自命也既成则削其槀今惟存介庵日纂若干巻藏于家春秋六十有九卒于康熈某年月日配吴孺人妇徳甚具治家俭勤中度拊媵妾臧获皆有恩意自少知书暇则阅通鉴纲目缮録古文小品诵之以为常春秋四十有六卒于顺治某年月日已前葬矣至是以府君合焉子男二人长即遇恩次次墀皆太学生女五人适廪贡生黄日华吴江学生吴森颖府学生顾扬钺及范君瓒吴诏孙男五人太学生如镜县学生如锡康熈某科进士如锦府学生如钰幼如鉽孙女五人适太学生王元震郑谊县学生顾三曽许时对一未行曽孙男一人女三人铭曰张故巨族世有哲人或隠或仕爰逮府君以学名家以善立身善积于身诒庆文孙庶承
　　天宠用大里门
　　貤恩所加贲及幽魂其形虽亡不亡者存如欲徴之眂此铭文
　　朱翁墓志铭
　　翁讳某字慎闇别自号润寰系出徽之望族曽祖存中始迁吴江祖行父文彬复徙着府城翁其季子也先世率居市阛间潜徳弗耀至翁昆弟始延名师劝诸子于学而其子姓遂有掇取科第仕宦于朝者吴中朱氏至是始益大为人倜傥不羣敦尚气义虽自少弃去举子业而喜观诸史与人论古今成败得失大畧若绳引珠贯娓娓不怠家庭雍穆阖门数百指翁养老字幼指防使令上下皆防防如也性好施予自三族以讫交旧若邻里若委巷老弱佣丏诸防嫁饥寒与夫疾病死丧悉惟翁是归翁赴人之急不以在亡为解亦不以逺迩戚疏为厚薄于是吴中人争颂说之素信释老氏之学晩节筑室邓尉山麓萧然孑居惟与方外士相游遨以缮性参学为务家政悉付诸子不问病将革始就医入城有问疾者即荅曰吾目中无翳吾胸中无碍来处来去处去而已识者知翁葢有得云平居尤有至性母夫人常患末疾辄中夜焚香露祷愿以身代无已遂刲股肉治糜以进母疾良愈翁不以其故语人乆而稍有知者或质诸翁翁蹙然曰此不得已耳岂吾本心欲为是乎由是众益叹息以为难予尝论之昔唐史言陈藏器注本草谓人肉治羸疾民间遂刲股肉以疗父母韩退之作鄠人对罪其毁伤肢体为不孝之甚予窃疑不然夫人子之事亲犹人臣之事君也人臣当国家危急之时虽肝脑涂地亦所不惜是以杀身成仁君子许之忠孝一也使刲股而非孝则比干之剖心屈原之沈渊顔鲁公张睢阳之身殉国难皆可谓之非忠乎贾生曰借父耰鉏有徳色母取箕帚有谇语葢自周末以来先王之教不作彞伦道衰父子之间如秦人视越人者多矣顾退之复作此对以佐之宜乎孝友之不少概见也予故特书翁疗母一事以风末俗至其他造梁甃衢赈荒已责俗流所称善事者率不及书以其事不胜书且在翁为细行故也夀五十有八卒于康熈某年月日元配陈氏继室以黄氏二男子曰霖曰霞皆太学生霞出继伯父后三女子适太学生邵言璋诸生裴起潜幼许李钧俱黄出孙男二人女三人其孤卜于某年月日葬翁吴县西南珍珠隖之原先事来乞铭铭曰
　　嵗在屠维日躔星纪爰诹良辰幽宫是启维是幽宫邓尉之阳梅华馥郁宰木郁苍翁安体魄越千万祀摛词着之不磨可竢
　　敕封徴仕郎翰林院庶吉士刘太翁墓志铭
　　太翁姓刘氏士壮名也穉公字也石庵其别号也先世豢龙氏之裔徙着宝应自宋南渡后始也县学生讳承宗者考也廪例太学生讳延祚者王考也县学生讳本者大王考也儒学训导翁所选者也徴仕郎翰林院庶吉士以子贵所貤封者也夀六十有一前明崇祯改元四月三日今康熈二十七年五月廿有三日翁生卒之年月若日也太孺人乔氏其室也曰国翼曰壬戌科进士由庶吉士累官刑科掌印给事中国黻曰丁夘科乡进士国扆曰诸生国藻为世父后者翁之三男子也曰诸生张丽微张易抒乔崇醇者翁之三女子之夫也翁自幼頴敏阅书一过即成诵尝治春秋研深索隠所撰録盈尺同学者莫能与抗虽老师宿儒亦皆惊叹以为国器也在诸生中数十年文词典丽学术醇深议论奥博锐欲以功名自奋辄为学使者所知拔置髙等然讫困于塲屋晩而以嵗贡应补师儒之官非其志也雅负至性室无一金之储而奉养母夫人备极丰腆有三兄一弟俱早世仲兄之子亦如之于是广陵大水邑中士庶濒于饥寒俱不能自存而翁顾独力送往事居支撑门户抚育孤嫠絶未尝告倦也为人恬静寡欲凡荣名宠利世所羣趋争骛者悉无求其间尤喜周人之急尝捐髙燥地一区为义冢又尝虑邻田乏水为废腴产濬渠以利之畧无纎毫顾惜故阖郡滋呼翁长者也晩既受貤封之
　　命然平居不衣章服不乗轩不张葢老屋数椽衣敝饭麤如故间屣步冯一童子出游初不以贵人自命邑中不相识者亦不知其为贵人也为人谦谨乐易见傔从衣好衣者怒曰汝衣若此势且忤我宗党邻里必累老夫诣门谢过矣急命褫之亦不谴责也最后叔子举于乡贺者填里闾翁独瞿然曰吾寒门得此过望非力为善事将何以堪尔曹其勉之翁之家训类如此故给事君号名諌官自叔子以下亦蔚有声誉推为邑中巨室众皆曰此太翁种徳绩学之报也先是邑中有御史乔先生圣任素称东林巨儒擅知人之鉴方为爱女择对翁尚童丱乔先生见而异之许适以女翁之考逊谢谓吾窭人儿不敢与女公子为偶乔先生不之聴所许即太孺人是也乆而翁坎坷不偶先生又慨然语其子侍读公曰刘氏名长者累世矣穉公且好学能文顾终不得一第诸昆季又不禄困极而亨将在其子吾欲以女孙许国黻为重姻故给事君复娶于乔不数年而乔先生言果騐当翁晩节给事君既大亢其宗子姓满前又率斌斌文雅谨守翁家法刘氏之兴信乎其未艾也二十八年春翁葬有日矣给事君邮所撰事畧介其外舅侍读君以书请铭予闻之曰先人无美而称之是诬也有善而弗知不明也今核给事君所撰类皆质而不诬可谓善称太翁之美者也乃作铭曰
　　维夘金刀盛于丰沛其别绵延爰及千祀翁之鼻祖南徙射陵奕世载徳犹不能兴翁也继之文行尤伟儒素之称溢于井里食报其子显名
　　王廷
　　天子汝嘉教子有成乃下
　　纶音赐之章服翁受是赐老益自朂生荣殁哀余庆绳绳尔炽尔昌后人其承之


　　尧峯文钞巻十七
　　钦定四库全书
　　尧峯文钞巻十八　　　翰林院编修汪琬撰志铭八
　　诰封陈母张淑人墓志铭
　　康熈十七年冬翰林院掌院学士子端陈先生将奔其母张淑人之丧所司以闻
　　天子为之恻然
　　诏遣学士屯泰公喇沙里公劳问先生于丧次
　　赐以乳茶挏酒四器且宣
　　上谕曰尔廷敬宜勿过哀以致灭性恩意有加焉已而复命
　　上又问先生动止容色如何两学士具以对呜呼休哉此皆
　　君臣相与之异数考诸故事惟满洲重臣始得之先生汉人也其官又甫及三品顾独防眷注优渥如此本朝三十余年未尝有也于是先生擗踊号呼几絶者数矣及奉
　　上谕然后哭有常节积五六日然后能蒲伏踵宫傅大学士髙阳公之门乞铭淑人隧道之碑公既许诺顾又属琬志其圹琬按张氏世居泽州之沁水淑人则故陜西商雒道左参政讳之屏之孙威县知县讳洪翼之女归泽州陈氏则故赠儒林郎浙江道监察御史加赠通议大夫詹事府詹事兼翰林院侍读学士讳经济之妇今封通议大夫詹事府詹事兼侍读学士昌期之配也与詹事公相庄者四十余年而殁凡积三封而始锡今称则皆用学士先生贵故也淑人自少聪颖为翁媪所钟爱威县公尝曰若男也我张氏其可复兴乎教以四子及通鉴列女传诸书无不成诵且能知其解妣王孺人又善理家其训率淑人者尺寸具有程度淑人亦善承翁媪意由是张氏诸宗党无不贤淑人者以女公子之贵来归詹事公絶无纎介骄逸态一切烹饪缝纫诸璅细必躬亲之姑范太安人老而喜洁清非淑人馈食则不甘性端静笑语率不茍稍暇即出书于匵庄讽若经生然素不信鬼神祈祷之事尼师巫姥尤距弗与往来待内外大小疏近悉以礼其于庶出子爱之均一虽家人初不觉其异母也先是顺治初姜瓖以大同叛泽州为贼所据贼素闻詹事公名数遣人诱致公公数裂其书币以恶言复之最后婴贼怒趋众围公于所居之中道庄堡公率堡中人力御之是时淑人甫娩女即自奋曰此非吾安寝时遂起具糗粮治酒灸佐詹事公拊循堡中人人皆感激无异志一堡得赖以完淑人与有力焉由是陈氏诸宗党又无不贤淑人者淑人享年五十有九以某年月日卒于家以某年月日卜葬于中道庄东山之原子男八淑人出者六廷敬顺治戊戌进士累任翰林院掌院学士兼礼部侍郎充
　　经筵日讲官起居注教习庶吉士廷继恩拔贡生候补国子监官出继叔父后廷荩州学生早夭廷愫例监生候选州同知廷扆嵗贡生太原府府学训导廷统嵗贡生候选知县廷弼例监生廷翰州学生廷敬廷荩廷愫廷统廷弼廷翰皆淑人出也女子子五淑人出者四适诸生卢啓茂例监生候选州同知秦光先例监生王仁堂候选州同知张中骥例监生杨健其适秦氏王氏张氏杨氏者亦皆淑人出也孙男女七曽孙男一当学士先生之幼也凡四子书悉淑人口授以熟及就外傅日晡自塾中归淑人必篝灯督课之与塾师不少异学士既登侍从以儒学文章在
　　天子左右然淑人嵗时必寓手书其训戒尤严于詹事公
　　天子器先生日乆每称先生厚重沈黙可属大事方有意向用而惜其以丧去位咨嗟太息者移日用是劳问不置先生述以告琬曰廷敬兢兢守官幸而得荷上异恩微吾母教不及此言竟因拊胷而恸葢淑人读书晓大义其贤比于古之列女故其教子之效卓然可见而庶几耀于无穷琬老矣无能为役然窃惟少为诸生尝受知于提学御史道庄公公即学士先生世父也继又従先生游有年其能悉淑人事行者宜莫琬若故遂忘其不敏腼顔执笔以志淑人且谨列
　　上谕于前俾先生稍纾其哀以无忘
　　天子休命而大慰淑人于地下倘亦淑人之志也夫乃作铭曰
　　采蘩之敬葛覃之勤樛木之和鸤鸠之仁风诗所美萃于淑人淑人如何以古律身岂惟律身曰忠与义用相夫君亦朂其子为国良臣乃炽乃昌乃裕后昆幽堂有石是刻铭文乆而益章洵不可泯
　　敇封徐母刘孺人墓志铭
　　孺人贵阳刘氏族大而代有显人为前明威州知州讳琯之女年十七归于徐为四川右参议讳卿伯之妇广西左参政宁庵先生讳必逺之配享年七十有一距先生殁逾四年矣又五年祔葬先生之兆是嵗实康熈二十五年某月日也子男四人长维江宁学生天次时成例监生次时盛来安学生次时敏孙男女若干人于是时成以琬故宁庵先生门下士也且尝铭先生墓石故复属予铭孺人其言曰成等微孺人之教蔑由成立以至今日也先是伯兄既夭或讽孺人为择嗣计孺人骇曰纵我不宜子侧室有子亦何异汝乃遽为是言耶时参政府君方挈孺人赴补翰林检讨孺人遂取侧室两人以行未几而孺人生成继又两庶母相次生盛及敏然后孺人滋喜拊之均一虽家人见之不知其异母也敏弟甫晬而生母遽亡孺人移置卧榻防省视周至饱饥寒暖惟恐少不得所居尝诫成兄弟曰若祖若父以清白相诒若曹当谨守先训读书砺行庶几慰若父地下且免贻我忧至于弥留遗命谆属者复如之以是成兄弟自少讫长济济相友爱虽不敏不获立取青紫以示光宠幸而门庭肃清无子弟之过者唯孺人之教是赖吾子可无一词以章之乎琬曰唯唯成则又曰孺人之来归也大王母任太君与王父参议公王母杨太君俱在堂无恙孺人早晩进防甘候燥湿小有疾则扶掖卧起手治汤液无不曲当两太君意者两太君皆曰新妇善奉我其事王父亦然晩节尝语成等曰两太君遇我厚至今诸妇逮事两太君者惟我一人在耳言之辄与泪俱吾外祖父母归黔中罹于兵燹举家殱焉孺人毎嵗时追念未尝不呜咽涕零也其孝谨葢如此御家整而能容遇嬖媵有过必加掩覆或终嵗不用笞责家人子女孩稚者往往牵衣绕膝视孺人如母孺人亦数出饼饵枣防饲之终日不厌性喜施予内外以缓急告者恒斥簪珥以相赒恤其慈惠又如此素无铅华甘脆之好衣不兼防食不重味尤勤于女工垂老矣犹亲自补缀以率诸妇妾事佛氏甚笃晨香夕灯不废寒暑凡茹蔬三十余年其俭且勤又如此子其并为我述之以阐诸幽琬又曰唯唯呜呼世之为女子者虽有幽闲専静婉嬺之操然而步履不下堂梱言笑不出门屏非若贤士大夫有勲名事迹暴见于天下后世可以大书特书者也乃若孺人行事以视二南所载葛覃小星采蘩采苹诸咏曽不少愧柰何使无闻焉且徐自参议公以来种徳艺善积之家而施之国者已载世矣孺人顾又以贤行继之而食报犹未竟然则子孙千亿尔炽尔昌徐氏之余庆葢未有艾也是宜铭铭曰
　　家门之荣章服之华贤哉孺人莫之矜夸有仪有则俨然儒家令妻夀母既淑且嘉往従夫子永栖山阿宜尔子姓秉笏垂緺越千百年泽厚流遐刻铭于石以诏无涯
　　诰封薛母王宜人墓志铭
　　宜人讳宁字子安姓王氏其家世故孟县着姓为前明处士讳某之女年十五归于薛为
　　皇朝故资政大夫礼部左侍郎文院学士讳某之冢妇今大理寺右寺副名某字大武之妻大武尝官户部郎中故宜人得
　　赐今封最后従大武宦京师遇疾而殁享年五十有四康熈十八年某月日也大武既遣其丧还诣予言曰将葬愿有铭予惟与大武偕举进士称同年者凡二十有六年中间偕授户曹称同寮者三年虽出处暌合匪一而垂老复得过従于此予交游渐以衰落惟大武遇之如昔于相知为深铭宜人者当莫宜予遂序而归之按大武撰状其述宜人平素大约谓勤俭以佽其夫孝谨以奉其尊章觞豆腆洁以供其夫之賔客嵗时问馈不絶以睦其娣姒与薛之诸姑姊妹逮大武伯仲析箸宜人则指所遗翕园一区曰此园不足灌所乎吾翁无他厚产舍此非吾需也大武述之夫亦详且具矣虽然是犹未足槩宜人也方大武自曹郎入为吏科给事中贺者填闾宜人不色喜及其被诖左迁即大武亦不免肮脏不自聊之意而宜人顾独安焉语大武曰归耳諌职诚不易称君今而后释重荷矣大武性微卞急又落落负才气不肯逆自摧折以合时俗宜人忧其如此必随事慰勉之且乗间数出苦语以相镌戒讫晩嵗不废大武闻宜人言亦未尝不心屈也故其状中具述宜人事行既讫则又櫽括于篇末曰宜人于某名曰伉俪而实有朋友之益焉然则宜人洵贤矣哉今夫女子之贤者考之于经不过率其烹饪澣潄纺绩补缀之恒以义丰家以礼正内而已至于安穷而任达善世而谐众在吾党犹或难之岂闺房婉娩者之及知哉观宜人所以劝勉大武者则宜人之贤又加于诗若礼之所谓贤也生子男子三长宏声次同声皆县学生次振声子女子一壻诸生禹卜年孙男女五卜地在县之某乡某原其葬以某年月日铭曰
　　君子友之家人宜之宗亲婣党罔不仪之灿灿者翣辚辚者輀达于幽宫宜人之栖其藏万年不陊不欲知宜人眎此铭诗
　　李母常孺人墓志
　　李母常孺人故巡抚河南右副都御史讳某之女来适李氏实内阁中书舍人讳某之妇诸生讳某之室而顺治戊戌科进士前推官念慈之母也孺人殁逾五十有三年太公始殁是时孺人已前葬矣又逾七年念慈将启孺人圹与太公合命琬志太公墓琬文既成不及详孺人事行念慈又以为请悉如所以请太公文者而其词加悲念慈曰吾母与吾父生同嵗其月日稍先于吾父享年仅十有九其殁也念慈才生相去旬有四日耳痛哉吾母以念慈之故免身得疾而遂致此也吾父伤念慈不及见吾母赐以所遗手泽二俾藏箧衍中其一为定小册子若干叶其一为婴儿袄一袭小册率吾母侍外王母疾时所録其间记症之进退药物之加减无不悉具字画端楷清劲得曹娥碑笔意儿袄则鍼线整密防领熨贴以重华縀为之色正红吾父指谓念慈此册故汝母手笔又手自定者也此袄亦汝母缝纫豫为免身备者也汝见之如见汝母之音容笑语及其为人之孝谨俭勤也念慈既泣受命不敢不视又不忍细视也至今嵗时享祀即出而陈之毎一展辄哀号几絶痛哉自王公贵卿下至行路贩负之人莫不有母生事死哀莫不可以自尽独念慈幼不得识母顔长不得奉母养天乎天乎念慈何辜何罹荼毒若此极也吾子不为之文何以稍慰念慈乎遂再拜且曰念慈尝闻诸先王母矣王母谓念慈汝母性聪慧知读书作字尤善女红以女公子来我家初未尝有骄惰色凡吾饮食衣衽防及爨濯之事必躬执之不以委婢媪也吾有所欲以属汝母未尝不惬吾意其来我家也最晩汝伯母辈皆年长矣汝母不以贵介失长幼礼故先后中悉和顺相钦爱御臧获寛严有法由是内外絶无间言王母每言之必愀然移时念慈亦泪涔涔覆面葢外王母亦尝云尔此吾母事行之槩也其他则外王母与王母不及言吾父亦不言念慈俱不能知也按孺人卒于崇祯某年月日葬于某年月日又以某年月日合太公柩而祔焉琬窃感念慈悲母之词距母殁殆六十年矣顾愈乆而愈不衰故复志之使刻寘圹中其继扈孺人亦贤念慈幼时赖其拊育训诲甚至并附志于后云
　　顾母何孺人墓志铭
　　吾邑顾公君升之改葬也其长君开林既乞泾阳顾先生为之志若铭及祔其母何孺人则又介吾友卢子定三命予志而铭之予惟泾阳先生在前明素有誉望家居则以文章为耆防官中朝则以气节为党魁凡所撰述皆名当时而垂后世故能为顾公重若予则浅学鄙儒自分见弃于乡曲有日矣顾欲使操笔附泾阳之后得母腼然汗顔也与而定三犹督之不已于是手开林所作行畧读而太息曰予何能为孺人重若孺人之行则足以重予文矣当孺人之归公公病疫将革羣医投药不效孺人昼夜涕泣为焚香吁天愿以身代疾遂有瘳孺人亦无恙中外知者悉传述以为异其后复与公相庄者逾二十年然则孺人之迫而吁吁而应也其偶然乎抑其诚足以动天而夙昔之孝敬果足以格幽冥耶吾举不能知也然尝考之于诗矣彼葛覃之躬节俭螽斯之宜男子采蘩之共祭祀樛木小星之不妬忌降而讫于草虫野有死麕之守礼自将类不出闺房女徳之常非有竒节髙义震骇时俗孔子犹録其章句以首十五国风而为举世劝况乎孺人之行卓卓可道如此岂非圣人之所深嘉而极予者耶惜乎当世既无孔子吴中士大夫亦未有表暴其事以见诸诗歌者而贤如孺人则又不可以无传也故详述之以塞开林之请庶几予之文其得借孺人以重与行畧又称孺人善持门户米盐纎碎具有程法嵗时周恤其嫠妹至老无怠也此葢他女子所难而在孺人则皆细行可畧也顾公讳世竣君升其字长洲嵗贡生世系详泾阳所作志中孺人祖一贯吴县学生世所称仁孝王少湖先生髙弟也考思佐妣杨氏子男二人长韡即开林长洲学生次芳菁康熈丙午科举人女五人壻某某孙男十一人孙女八人曽孙男女三十人享年七十有五墓在陆墓之寥字圩铭曰
　　金縢之册周书是载维臣于君为坛请代亦越女师以事所天其诚感神与之偕全余庆绵绵诒尔孙子濡染诗书蝉聨奋起佳哉寝邱有柏有槚有楸有松同穴于斯如金石之固以不骞崩
　　敕赠乔母潘孺人墓志铭
　　予往以荐举抵京师尝介家舟次与宝应乔子石林定交舟次落笔妙天下于人少所许可顾独推服石林才学不去口且谓石林之成名也实其母先孺人教之于是石林亦介舟次属予铭其母墓葢距孺人之殁二十余年矣石林之言曰吾母姓潘氏先世有讳埙者以都御史巡抚河南平青羊山贼有功载在前史其髙祖也吾外祖父讳叔旸云南马龙州知州母仲孺人吾母生而颖异为父母所钟爱外祖母雅好读书故吾母亦好书外祖母雅工五七字诗故吾母亦善诗先府君丧吾前妣王孺人吾母年十九来归即操家政既而府君以御史官京师吾母方家居有同官来巡盐者知府君之不受赂遗也乃私餽白金二百两于家吾母固辞曰金至二百非交际恒礼也卒拒不受府君巡按浙江副都御史陈干阳以书属荐贪吏府君不聴而遽劾之用是触干阳怒及囘道诬奏府君所荐非是得防镌职府君索干阳书将上诸朝吾母执不与报曰发人私书昔贤所耻茶香酒熟待君偕隠乆矣府君始大悦服明之亡也吾母流涕累日作絶命诗四章置衣带间阖户自缢为家人所觉故得免最后莱补诸生吾母忽忽不乐复作诗一章畧叙其所以教莱者以深有负于前四诗为愧其通晓大节多类此吾母既好书遂能博知经史府君晩隠柘溪之上杜门谢客坐卧一小楼吾母数举古人出处成败以相质且以慰安府君府君喜曰汝真吾益友此吾母之为妇道者然也前妣王孺人生吾两兄曰迈曰英又生吴氏长姊至吾母归时兄姊皆长矣吾母防男嫁女昼夜拮据鲜违礼者尤笃爱两兄然待之严甚兄尝游饮至中夜吾母烧烛端坐读书于堂中必俟其归然后寝既而两兄寤讫不敢夜饮其督责莱益严莱出或侵夜始还吾母怒必令长跪达旦葢府君生莱也晩故稍示寛假而吾母以为不当骄而纵之辄赋戒子诗示意焉自是莱严吾母过于府君又视庶母所生两幼弟不异已出疾方革犹谆谆以属莱与两兄也此吾母之为母道者然也予因以其言质诸舟次舟次为石林同郡又尝同砚席又有防姻之好其称述孺人与石林言悉合则孺人之贤信矣府君讳可聘天启二年进士累官河南道监察御史孺人封安人以子贵复赠今称卒于顺治十有四年享年四十有九生子女各一子即莱也字石林康熈六年进士今官翰林院编修方为
　　天子所知骎骎贵显未已女嫁刘士壮孙男三崇烈太学生崇让嵗贡生崇修女六长适进士刘国黻次适嵗贡生邱璋次许舟次子宸褒次许太学生朱经次许黄之钧次幼其王孺人及侧出子女俱详御史府君志中府君葬柘谿而孺人之墓在郑府庄距柘谿凡二里铭曰
　　诗三百篇孔子所采女子诸诗葢莫善于卫之二姜顾子犹喟其贞而入于变哀而近于伤也孰如孺人彤管有炜贤妇贤母隃古列女厥封若堂栖魄于此敢作铭诗永告来裔
　　李母顾孺人墓志铭
　　李氏世居嘉兴长水之上当胜国末有李晓令先生讳应者以文章气节着闻东南晩嵗郁郁失意客死粤中其配顾孺人躬拊诸子督以读书修行晨夕不怠尝述先生语曰穷达命也但俾吾有子为通儒为善人足矣否则虽钱万缗爵三公非吾望也以故李氏诸子次第嶷然成立伯曰绳逺字斯年仲曰良年字武曽叔曰符字分虎率皆器识雄迈论议卓荦所学则迆演淹贯悉达于用为诗赋古文髙笔雅韵可歌可诵间出新拔句辄絶去晩近窭陋畦径同县曹侍郎秋岳雅推毂后辈极口首称之浙东西呼为三李逺近交游知三李者未尝不归重孺人之善教其防姻宗党知孺人者又未尝不推服三李之善承其母教也武曽北游京师举朝士大夫熟习其氏名而予尤与之相得文誉籍籍在人耳目间最后应博学宏词举诸儒并集
　　阙下是时武曽学益髙声价益大噪凡名卿巨公悉争先延致求识武曽面私屈指揣摩以为必李生也当首是选者语闻诸儒则哗应曰然既而竟中忌者襆被出国门矣众遂搤攒额代为武曽懊惜及武曽归省孺人于家孺人安之再述先生前语从容曰古人有言吾期汝以志养非禄养也母子间怡然慰劳絶不以屈抑见于色辞嗟乎在孺人母子则得之矣如国家失才贤何如当路者以人事君之道何今逺距举宏词时且五六年矣武曽尚浮沈诸生中斯年分虎亦如之谁之不如而褐衣徒步相率旅食于四方也岂诚先生所云命耶孺人顾氏考广东左布政使元镜妣吴淑人性警敏识大体以女公子为翁姥所钟爱遣嫁甚腆晓令先生喜豪侠賔友襍沓造门供张赠遗费擿匳中物畧罄孺人不少愠亦不少顾恤也事君姑沈及少姑张尽得其懽自先生之殁家事遂落一手搘拄门户检挍米盐屏当槖用以迎妇送女辛勤者凡若干年昆弟奉布政公遗指分与孺人田二顷他产称是笑曰吾嫁时所赍安在此亦命耳奈何复以吾故减昆弟产卒不受少习孝经毛诗小戴礼列女传及唐人诗集背诵无失忘长从布政公官署书牍防午辄代削荅草以进尤工于诗与先生倡和甚伙既居先生丧悉取稾焚之曰吾不忍忆和诗时也遂一意归命佛乗稍作偈颂道所得而已疾革不乱出簪珥衣襦徧给家人与诀曰吾期至矣康熈二十一年某月日也享年六十有九诸子卜以明年某月日合葬先生之墓子男五季曰震逺早夭又侧出幼子曰嗣逺女三婿曰祝翼铨曰诸生徐章曰郑鲁孙男四女五曽孙男一同县缪山人天士评孺人夫妇诗曰先生遭丧乱其辞多忧愤感而孺人毎佐以达人语不入儿女曹纎豓气习惜乎其稾既焚予不及见也铭曰
　　内则邈矣世无女师有仪有徳孺人之思手足瘏以支坎坷孰慰其心有子克荷孺人在堂诸子羣趋教之诲之遗泽父书孺人在室子则出游秉是懿训誉问乃遒维天之报视尔所积积既厚矣报未十一嗟尔后人宜昌宜炽天乆斯定盍姑俟之







　　尧峯文钞巻十八
　　钦定四库全书
　　尧峯文钞巻十九　　　翰林院编修汪琬撰志铭九【共六首】
　　诰封王母董夫人墓志铭
　　维宛平王文贞公与今相国胥庭先生父子俱起家禁林相继事
　　世祖章皇帝劬劳
　　王室号为佐命之臣及
　　今上之二十有一年先生以尚书
　　召入内阁则文贞公已捐馆舎服甫阕矣是时滇冦初定先生左右
　　天子抚宁四方民恬俗嬉时和嵗丰天下悉讴歌圣徳且称道先生之勲不置而先生又有贤内助曰董夫人夫人年十七来归于王于是先生方为学士侍章皇帝侧出入扈从或旬月不得休沐而文贞公则以尚书致政家居喜延见賔客相与赋诗饮酒无怠色先生虞甘脆胹濡之不调也以诫夫人夫人敬诺曰妾在君奚忧先生有庶弟妹数人其幼者甫在提抱中又虞寒暑燥湿之不时也命夫人助诸庶母善视之且戒勿令文贞公知夫人又敬诺曰妾在君奚忧既而先生微伺夫人所为无不办治者心窃滋喜而文贞公亦曰新妇善事我诸庶姑又曰微夫人吾子女不得成立也自是先生得一意
　　国事竟不复忧内顾矣一时卿大夫间称有家法者必推王氏为京师诸巨室冠而戚党中知夫人者又推夫人之贤以为冠于王氏云享年五十有三卒于康熈某年月日卜葬京师之某乡某原先生先期具所譔事状与冢子食事君俱以书来告且徴铭词琬按状夫人姓董氏父正义歴官广东都司佥书母梁孺人先是先生凡再丧前夫人文贞公为先生择对知董氏有贤女遂命聘焉既归凡六遇
　　天子覃恩自先生为检讨则封孺人为侍读学士加一级则封淑人为掌院学士加礼部尚书则封夫人为左都御史加一级及为兵部尚书加一级与入内阁为保和殿大学士兼礼部尚书则又三封一品夫人有子男子五长克善官江西分廵道按察司佥事次克勤官生候选正六品京官夭次克昌户部陜西司员外郎加二级余幼克昌则夫人出也子女子八长适生章维贞次许官生戴綖次许贡监生张光鏊两女俱未嫁夭次适山东督粮道布政使司参议加三级胡介祉次许孔传铎余幼适章若胡若许及戴若张者皆夫人出也孙男三女四文贞公之薨也值夫人方免身公遗命勿令执丧夫人闻之蹶然兴曰安有为新妇三十年而不视翁含敛者乎死生命耳侍者止之不得诸娣姒止之又不得伏地一恸几絶是后馈奠皆如礼待诸媵妾悉有恩意拊庶子女尤如已出佥事君将之任江右谆谆谓曰清慎勤三字若习闻之尤宜益以谦厚勿坠家声勿忘庭训足矣病将革闻牖外幼子语声亟呼乳媪曰勿抱儿当风也葢天性孝且慈如此呜呼夫人以嬺徳驯行为淑妇为令妻为贤母者凡三十有八年宠锡洊至子姓满前可谓享有纯嘏者矣顾独能贵不骄富不溢始终畧如一日不惟古之列女所难虽士君子犹难之也以是先生之言曰吾前此两更妻丧悼亡虽深未若今者悼夫人之深也夫岂过哉琬始释褐即以通家子游文贞公之门受知于公又辱先生数过奬其文词愧无以报今且衰病投老山邨其荒弃笔墨久矣而先生犹用故意属之琬忝后辈既不敢固辞又惧其衰老不才无能为夫人役也防先生之弟知府君复自京口来督铭乃铭以诗曰
　　内则矣女徳以微孰相夫子永彰令仪烈烈相公为今周召夫人寔贤亦克逺绍采蘩之敬葛覃之勤樛木之惠螽斯之仁风诗所歌爰萃于此富贵康宁未竟厥祉象服既华纶言既荣后防女史盍采斯铭
　　孝贞女墓志铭
　　宋子既庭与计子甫草皆以文行知名海内两人交相重复交相好也甫草有子曰孺子凖字念祖少而娟娟美秀数从甫草往来既庭之家既庭爱之许以其女配焉即孝贞女是也孺子年十五补呉江附学生髙才好学声誉方大起才及期而殇于痘赴至女窃恸哭且自誓曰吾死生计氏妇也即日屏栉沐布衣蔬食愿以此终其身既庭竒女之志将以归计氏而甫草虑其少也犹与未决久之有求婚于既庭者女微闻之遂不食数日死甫草始大悔恨流涕太息曰此真吾子妇也吾负若多矣引舟载其棺以归某年月日与孺子合葬某乡之原成女志也有难甫草者曰周礼禁迁葬嫁殇彼宋氏之女也胡为乎同穴于此予为甫草解之曰礼所禁者谓夫生而未聘与未许嫁者也今男氏已聘矣女氏又已诺矣何不可合之有鸡者曰女未庙见不祔于姑归葬女氏之党如之何其可合也予曰不然礼有常焉有变焉取女有吉日而壻死女斩衰以吊既葬除之者常也守贞不字变也若既庭之女之为孺子也始则膏泽不御觞酒豆肉不尝及其继也絶粒捐躯而勿之恤变之变者也夫既俨然计氏之妇矣安得以未成妇之礼格之予又曰春秋书宋灾宋伯姬卒左氏云女而不妇谷梁氏云伯姬之妇道尽矣二传予夺相反先儒取谷梁而非左氏葢彛伦道息女徳不贞有守死不回如伯姬者而又加贬焉何以示劝是故妇道即女道也既庭之女之死于不食也不可谓之非女道犹伯姬之死于火也不可谓之非妇道也如疑其舍生伤勇则予请以伯姬之例例之予虽不敏其敢自外于先儒之説与女性仁孝幼受论语孝经俱晓大义葢既庭诗礼之教着于家庭而遂被其女如此女死时年二十三诸宗党闵之私諡孝贞云铭曰
　　昔赞典姐今述之子大书特书敢附野史其烈既均其氏复同矢志所天乃以身从身殁名存幽堂有刻用警遗风闺房之则
　　王母徐夫人墓志铭
　　惟太仓太原王氏为吾呉望族之冠自文肃公以名徳秉政在明神宗朝调防两宫保全诸谏臣号贤宰相编修公继之虽位不大显而材誉斐然着闻海内有子太常公耳目濡染克守家学以训其子姓迄今由甲科登仕版者接踵起太常公治家尤整肃闺阃内外雍雍雅雅相劝以义相朂以孝谨文肃公父子之遗泽沿数十年赖以不坠则太常公侧室徐夫人勷助之力多焉夫人与太常公相次殁其子进士君揆等卜以某年月日祔葬夫人于太常公之新阡使来徴铭琬于进士君为同年生相从游者久其母弟仲君则又琬从妺壻也故虽老疾杜门不敢以文辞荒落为解按状夫人姓徐氏父继良世居青浦本儒家子弃而业贾以然诺慷慨称母沈氏夫人年十六归太常公是时太常公之母周太恭人尚无恙动止必据礼法子妇辈少当意者顾独亲夫人未尝谴呵夫人居恒无媟语戏容侍太常公侧奉盥授帨惟谨至其他食饮琐碎之务承命皆然阖门数千指滋以夫人为贤为人有器识亲故缓急来告者必倾囊周之虽力有不及亦必为之咨嗟旁皇良久乃止进士君与其冢子原祁后先高第内外悉贺夫人坦然不加喜迨进士君絓误被格不获仕于
　　朝又皆讙哗称屈而夫人亦怡然不形于色辞尝口占数百言命原祁缮録以戒诸子其畧曰比者嵗荒赋急家落亲衰女曹日夜惟修身保家为念犹惧不支若或喜怒失常或宴饮逾节招尤致疾将何以慰我老人乎又曰世情崄巇取友实难貌交不如心交以酒食结人不如以道义结人皆格言也故进士君以下类能卓卓自立用学行知名东南而诸巨室子弟当丧乱后率縁交游匪类倾其家者相属夫人言遂騐性勤俭妆泽不爱华侈一切女巫尼姥瞽妇拒不使进室中条画措置虽下至屦綦盘匜之属咸井井有方戚党中微涉遨媐及所营服玩过珍好者必摇手相戒勿使徐夫人知间有窃议夫人迂者夫人知而哂曰留我一人作女流様子可矣于是闻且见者滋益以为贤或退而祝其妇若女庶几异日师法徐夫人万一也呜呼自先王之教既衰内则废缺凡为女子者耳不闻保姆之戒口不诵图史之文加以臧获婢媪搆煽其间鲜不浸染于骄忲恣睢相安成俗者也夫人顾独不然是可以铭矣春秋六十有六生于明万厯某年月日殁于康熈某年月日距夫人殁十有四年而太常公亦捐舘舍所生丈夫子三人揆顺治乙未科进士抃摅皆国子生女子子二人皆适名族孙男九人原祁康熈庚戌科进士补内阁中书舍人原博州学生兆新国子生兆建兆封昭溥昭复府学生昭骏昭被孙女十有四人曾孙男女十人其子姓婚嫁之详及墓地在所于例当书者先具太常公志中以故畧不悉书嫌再告也铭曰
　　女惟其徳不惟其才婉娩淑顺亦曰艰哉夫人之贤实应礼经有不知者视而子孙子孙奋兴为
　　王国祯夫人成之俾似前人筑邱登登植槚如云越百千世永从其君
　　敕封杨母呉太孺人墓志铭
　　太孺人姓呉氏太学生讳某之女年二十归于杨则太学生讳某之妇赠徴仕郎行人司行人讳某之配也赠公捐舘舍者逾九年而太孺人卒夀六十有八祔葬赠公之兆先是赠公之未病也豫自为志铭且戒其子勿乞身后之文于诸显者葢又八年而殁诸子遵行其志惟谨及太孺人将祔然后冡子行人君率其仲季请予铭太孺人之藏予闻太孺人之训诸子曰汝父尝朂汝曹亲名师谨交游敦天伦饬行检戒惰媮节嗜欲勿絶书种勿堕先人遗绪汝曹倘以此数语书绅庶几能有立矣行人君以
　　王事便道归省太孺人又戒之曰官虽闲无负廪禄家虽贫无事干谒葢其庭训如此然则太孺人洵贤矣哉是宜铭按状赠公家产仅及中人稍赢辄斥以施居平勇于为善里中饥者食之寒者衣之疾病者捄疗之婴孺弃遗者收育之妇女自逺方流离至者赎还之其女兄之穷者无不恤也诸甥之孤露者无不抚也姻戚宗族之以缓急告者无不应也凡此皆太孺人与有力焉赠公每为一善太孺人必从旁相劝和往往尽倾槖中所储终其身未尝有吝色奉事君舅君姑以孝谨着降而承接赠公之女兄及公之诸甥情礼周至终其身未尝有怠容以故里人既雅称赠公长者每牵连太孺人称之以为善相君子也性尤俭勤垂老不辍女工有谏止之者微哂曰吾非此意不惬也享年虽不甚永然及见两子同时举于乡又及见冡子行人君以高第宦于中朝躬被章服享有禄养嵗时奉觞上夀合内外子姓连袂接踵登堂跪起者不下数百指其于洪范五福固已畧备矣此贤者之报也予观赠公之自铭有曰生而自述之耻也死而人谀之亦耻也行不孚于人可畏也言不足以示后昆尤可畏也予铭士大夫家者多矣殆不能无愧赠公之言故其述太孺人也惟采蕞其信而有徴者不敢用肤文勦説以诬太孺人倘亦赠公之志与子男三人康熈已未进士官行人渊与伯兄同年乡举颍上学教谕漙国子生子女子五人壻贡生华俶铜陵教谕秦汝泌秦凖诸生华学潜国子生髙大酉其许秦凖者未嫁而殇孙男六孙女十三人曽孙男一人卒以康熈二十三年某月日祔以是嵗某月日墓在姚湾祖茔之侧铭曰
　　相夫于善训子于学妇徳母仪于焉卓卓伯也先翔遂登大逵仲也有闻尚其继之我非良史慕古遗直铭此贤母庶秉直笔如赠公言戒为谀辞公而有知知之否耶
　　诰封王母张宜人墓志铭
　　予既请告归吾友王子贻上命予传其伯兄考功府君越二年又传其从父御史府君已又以书来告曰某用文辞累吾子者凡两世矣今吾妻张宜人年甫四十而殁某感悼不已愿复以累吾子吾子其亦怜我而惠之铭以慰吾亡者而损吾悲乎予于是发书往唁之且读贻上所撰行状其状里居世系曰邹平宜人所生邑也前廵抚河南都御史讳一元者曽祖也都察院左都御史諡忠定讳延登者祖也镇江府推官讳万钟者考也李孺人其适母而宜人则景出也其状生卒子姓曰前明崇祯十年六月某日今康熈十五年九月某日宜人之生卒年月日也有四子长启涑例监生也次启浑又次启汸皆县诸生而浑早殇者也次启沭甫五嵗方呱呱而泣也其状事实曰宜人之归于我也年十四虽生长富贵而无纨绮金玉之好衣非数澣濯不忍易也上事王舅暨君舅君姑孝谨如一接姑姊妹娣姒和而有礼驭婢仆严而有恩终嵗絶不闻谯呵声两大人皆喜谓新妇贤某忝成进士族党毕贺宜人顾焰然无几微见顔色宜人又举次子浑两大人愈益喜谓新妇能相夫有成且宜男子也先宜人之丧宜人治家益勤吾诸姊妹归宁宜人礼之视昔有加食饮服用之物纎悉周至诸姊妹尝叹曰吾辈无母微弟妇无与归矣此宜人之佐某操家政者然也同里徐隠君东痴贫且老冬无緼袍宜人出絮帛曰君得勿念徐先生乎曷以遗之官广陵吾友许天玉北上以匮絶告是时槖中萧然愧无以应也宜人笑曰勿虑因指跳脱示某曰此不足许君行李费邪举以相授无吝色在京师与诸子为文防四方人士辐辏邸舍宜人治肴核茗醴必躬亲之不以委臧获有不给辄质簪珥不恤也此宜人之佐某礼遇宾客者然也已矣今而后不可复得也葢贻上之状云尔予与贻上同举防试又先后同官户曹往予宦游时与贻上诗文杯酒相往来日夜无间其能知宜人之贤者宜莫如予予逾壮而丧其室袁顾视弱息稚女在侧数浪浪涕下不可制其能悉贻上感悼之情者又当莫如予顾使予言之不如贻上自言为详且到也使予代贻上言之又不如贻上自録其所欲言为尤呜咽而歔欷也故为次第行状中语稍删润之而继以铭曰
　　萧艾敷荣芝兰戕兮鹪鹩匹游鹓鸾伤兮懿哉宜人令徳章兮曽是不延天难详兮有邱巍然逺咎殃兮丸丸槚柏永青苍兮夫君逢吉子孙昌兮爰勒贞珉示不忘兮
　　闵宜人墓志铭
　　宜人闵姓中外皆名族其考与舅氏皆仕前明至大官既生长贵盛晩而又尝从沂州公于官舍夀至六十有三不为不幸矣然既殁几无以敛将袭问饭含具徧搜其笥箧求铢金碎玑无有也沂州公夫妇之贫乃至是耶公本贵公子中嵗浮沉公车逾二十年才为县于章邱又以非罪被劾方事急时所挪借兵饷若干两有司日夜督之急不知所出宜人适家居尽斥其产以偿而公始得归归而为奸民叩
　　阍者所诬上官移谍江南索公置对捕者夜半到门老幼皆张皇走匿宜人内忧公独涕泣办握手与公诀其事虽得白而宜人已惊恐被病矣公性豪迈喜宾客每交游在坐辄呼酒为笑乐而槖中实无一钱也宜人竭心力治具大半出典贷犹诫侍者勿使公知公有陂田三顷虽丰年然悉所入以佐徭赋供子钱犹不给阖门食指数十或正昼忍饥相视公搏手仰叹而已微宜人家人不得食也公又多疾屡愈屡发药裹汤饵之属皆资宜人宜人益惫而病已不可支矣是不死于病而死于贫也哀哉宜人始祖珪累官刑部尚书諡庄懿祖某赠某官考宗徳累官湖广左布政使宜人既归而事君舅海南公最孝谨以不及奉其姑丁夫人嵗时祭飨辄歔欷涖事平居治家斩斩有法抚庶出女一如已子中外皆以为难有男二人攸介才而夭元防国子监生选通判孙男四人份侃僎何皆元防出先是沂州公犹未贫也顺治初有族子防酒与人路殴走诉公防是时方设织造侍郎于呉气焰张甚而所谓机户者尤横族子与殴者是也其人知公瑟缩畏事谋借以中公遂言于官欲拘公庭辱之必得贿谢乃已而公之家始落矣或语宜人以族子事者宜人怡然不屑也已而微哂曰自是吾夫妇命耳慎勿置齿颊间嗟乎呉中风气浮薄父兄子弟争一钱之积往往面颈发赤防手相诟骂至终其身决絶不顾有弃千金如唾涕者乎若宜人者虽谓之丈夫女可矣公将卜某年某月葬宜人于某乡某原顾语从子琬曰汝宜先期志之于是诠次始末上诸公公复之曰汝措词何恻然刺吾心也吾将诵诸帷次每出声辄泪涔涔下不能终篇也奈何于是又为之铭既以慰宜人且解沂州公之悲云海南公讳某官至广东布政使沂州公名某前明崇祯中举人官至沂州知州铭曰
　　死生去来犹梦幻然无生无灭觉者实艰我惟宜人洞教与禅诵写贝多其字累千了彼防化洞抉根原心手口如讵假言诠食饮动息姑顺世縁縁尽而行曽何恋焉老蚕蚩蚩吐丝自纒独返于眞宜人则贤















　　尧峯文钞巻十九
　　钦定四库全书
　　尧峯文钞巻二十　　　翰林院编修汪琬撰志铭十【三首】
　　亡弟南賮墓志铭
　　此吾季南賮之墓南賮姓汪氏名佩一名琛呉县附学生每试辄髙等知名于时不幸年二十八夭父元御府君前明丁卯举人
　　皇赠刑部郎中母徐宜人娶王氏无子与南賮相次殁以仲兄搢九子涵质为后搢九又无子涵质复归后其父于是距南賮殁十七年而其兄琬葬诸姑苏台之西麓且为文哭之曰汝夫妇其遂不祀耶欲以吾子后汝则吾生子又鲜欲别立他房之子则涵质受汝之田宅久矣中间不能谨守或转而售诸异姓者且半矣他房虽有子其肯空手来为汝后耶此吾所不敢望也涵质幼鞠于汝妇葢尝服汝夫妇三年之丧矣如此而不能有汝之寸田尺土汝夫妇其安乎顾欲夺涵质之有以授他房吾又不忍也不得已姑俟涵质生子而后徐议所立使汝死无知则有后无后等耳如其有知其能曲谅吾心否耶既已哭之乃申为铭以先府君墓碑未树不敢刻诸石朱书于甎而瘗之铭曰
　　少则孤长则病殁又无子目何以瞑呜呼天乎奚才之丰而戹于命乎
　　亡儿蘅瘗志
　　儿小名蘅予第二子也母袁宜人儿生而娟好警悟异常儿甫能言婢负之行通衢间见诸生释菜者用鼔乐旂帜道迎儿指语婢曰吾稍长亦当如是三嵗母袁教之诵诗畧能诵关睢以下数篇及唐人絶句诗暇辄为予诵之其音琅琅可听每过庖舍家人或箕坐谩语儿必诃禁之不悛必诉母袁加鞭笞自是诸僮仆畏儿若成人然儿有二妹曰四姑慧姑四姑少儿一嵗其所出微也儿抚视之独不肯异他妹母袁间赐果饵必分授四姑度相当乃已儿之颖异皆此类也顺治十二年冬予还自京师家贫多负而女慧姑复殇于痘予夫妇质衣服簪珥以敛用是益大困防嵗且暮天寒大雨雪儿甫五嵗予不能为儿易新衣犹衣故败絮遂中寒疾明年春痘发于颐越七日死死之日其母梦人冠绛袍率两童子径登儿所卧楼挟之去及寤犹闻下楼履声隠隠而儿遽死矣先是予家数有怪牖上屈戍不风而摇若有人震防之者儿所戏竹凳弃壁间无故自移逾故处十许步酱瓿忽坠地破裂砉然有声予尝考之于传凡物自动为木沴金自坏为金沴木皆不祥也不一月而子女相继殇死呜呼亦可哀已儿生于八年三月某日死于十三年正月某日瘗诸邓尉山先茔之次而遂为之志
　　第五女墓志
　　当予诸生时予妻袁宜人举四女后先皆殇既第进士归宜人复举第五女年十七以心疾夭葢距宜人殁十有四年矣先是女许嫁严氏按礼女子年十有五而笄笄不为殇春秋公羊传曰女子许嫁字而笄之死则以成人之丧治之故予于女之夭不敢忽也为之服期凡衰麻绖带皆如礼康熙十三年某月日葬诸姑苏台麓实祔予季弟南賮之次自予释褐以来仅二十年始则哭吾次子蘅于家继哭南賮弟及居京师闻袁宜人之赴为位于大通桥分司哭之继又哭仲弟搢九暨从子遵慧于兵马司继又哭吾三子穗至是移疾甫越期而遂哭吾女焉嗟乎吾既仕宦不偶而所遭夫妇兄弟子女之变复何如也其零丁荼毒如此行老矣虽欲媮息人世其尚能几何时也遂为志其墓匪独以悲吾女亦庸以自叹且悲云尔
　　塔铭【三首】
　　中峯晓庵了法师塔铭
　　师讳觉了字晓庵长洲朱氏子年十六赘徐翁家生子女各一逾数年尝梦挈其家人泛海遭风俱溺一老僧独负师以出警寤有省又逾年妇若子女俱死徐翁欲为更娶师执不许薙髪崇义庵中居无何往受戒于退翁储公已又听讲于苍雪彻公既迄事复归故庵杜闗阅藏经三载始受法于彻公大弟子縁中经公支硎故有中峯讲院废久矣至一雨润公居之始复兴当明崇祯中彻公次补润公讲席来住中峯其同门友汰如河公住华山两山对峙钟呗之声交应相与日夜宏法阐义倾动四方凡名公贵人降及闾阎士女无不肩摩踵接往来络绎于支硎天池间惟二师之归故其道场最盛自二师继殁华山竟属退翁为灵岩子院而中峯亦复渐废悉斥卖所有田以偿官税于是殿阁倾圮道旁诸乔木斩刈畧尽僧徒亦次第他窜矣诸檀施集议非了师主之不可师素以榰拄大法为已任即空两手入院叹曰某不自力则先祖一灯熄矣住院凡十有六年始师之至也一室萧然食无盐豉卧无帱裀披无楮絮师顾恬然不措意益务发明彻公之道及其暮年施者大集然后葺宇缮垣甃长径植穉松复饭僧故田若干亩俱有端绪逺近哗曰苍雪法师复出矣防盛夏讲华严谈以劳示疾讲未竟而化世夀五十二僧腊三十二将入龛缁白哭送者数百人康熈二十一年某月日也师状貌清削双目炯然性坦直无城府好学不倦自释典外如左氏传国语史记汉书并能倍诵下笔行文多可观而尤长于诗平居口不言匄募足不蹋贵显之门与予友呉先生公绅及周子觐侯交善春秋佳日非师杖锡出山即公绅觐侯榜舟乘舆访师山中三人者焚香歠茗流连吟啸往往以夜续昼故师倡和诗尤多亦数从予游自见予后诗体遂因之小变予惟古之文人茍不得志必自放于山巅水涯招致方袍白足之徒相从媐遨酬对无间如渊明之于慧逺退之之于大顚子瞻之于辨才参寥辈皆是也葢其徒类皆聪明忠信顾又深之以学问济之以雄谈伟辨故率为诸贤所喜而其徒又欲借士大夫之贤者以见重于世倘所谓墨名儒行者与抑果此失之而彼得焉也以予之才识陋劣其距古人逺甚而师之期待殆不啻陶苏者比予亦爱慕其为人每相见必坐语移时各不忍舍去夫岂偶然哉师临化召诸徒嘱付讫又告之曰铭我必尧峯先生葢犹不忘于予也以是受法门人明瑞隆三来乞予铭以刻诸石越明年将奉龛入塔公绅觐侯又代为速铭且曰石已具先是彻公与其师润公两世皆建塔讲院之侧师至是又祔其右方相去若干步云铭曰吾尝遇师访以华严纲提领挈其语諵諵如车引丝蝉联不絶如泉注壑淙潺不竭如牡出钥砉然而开防通贯穿是大辨才才既辨矣又文学小儒闻之鲜不退郤胡为不延遽示化期吾丧良友众亡导师窣堵巍巍与祖相望维此祖孙法门师象
　　昆山选佛场性空臻禅师塔铭
　　康熈十七年冬临济宗三十二世性空臻禅师告寂于京师之龙泉寺越明年正月门人超晓等用其法阇维火烬之余四齿不坏得五色舍利子凡三百余颗法众见者咸流涕太息谓师之道行为希有也超晓将函其骨南归乃持道安静公所撰行状乞铭师之塔师尝访予寓舍予见师眉目苍秀脊骨棱棱出衣表与之语简淡有味方欲援为方外交而不意其遽逝矣予怅然久之因是不敢以不文为解按状师讳行臻字性空代州人姓边氏母韩梦金牛入怀而娠弱不茹荤好静坐甫十余嵗薙髪为僧徧游诸方者数年闻天童密云悟公法席之盛往受具戒咨决生死大事问生从何来悟公棒云即今从何处来进云从堂中来公又棒云既从堂中来还归堂中去师茫然其后闻山石崩坠有声始有省复求密公印明甫开口公连棒趁出已而游扬州福縁庵阅大藏经至云门语録中一棒打杀语怳然见悟公大机大用欲复往依之而值公迁化遂走谒费隠容公于金粟寺容公即悟公受法大弟子也命充监院如是十三年深加器重曰先师之道赖子不孤矣而师尤不欲以出世自炫也栖止昆山陈氏废园中頽垣老屋饘粥不给恬然不为意逾五年徒侣渐集檀施亦不逺数百里而来于是剏建殿堂楼阁旁及方丈之室香积之厨无不悉备雕礲丹黝冠于一邑巍然称寳坊矣乃标其额曰选佛场诸方衲子倾慕挈瓶扶锡问法坐下者日夜相继恒苦乏食又募田若干亩以备接众费防虞山维摩寺延师住持师厌选佛场之讙也往应其请未几语诸门人曰吾老矣吾北人也縁当在北盍往游帝都乎遂偕超晓辈担囊附舟趋京师寓龙泉寺不四月而示疾常熟翁编修寳林方进谒次师与之坐语未竟合掌跏趺而逝室中微闻异香逾时不絶临逝时不説偈不作遗嘱识者称其有古雪窦风云师在选佛场也尝因僧化席书偈有百丈当年巻却玉峯今日重铺之句僧问百丈既经巻却玉峯何故重铺师云为汝瞌睡未醒僧送拄杖师云古人道你有拄杖子与你拄杖子你无拄杖子夺却你拄杖子意防如何僧云学人送与和尚师云如是即被山僧夺却也僧拟议师大笑问悬羊头卖狗肉意防如何师云看破不值分文进云衲僧本分事如何师云老僧无气力荅汝葢其方便接引多类此夀七十一僧腊若干嗣法门人若干人受度者又若干人有语録二巻行世塔在昆山选佛场之某原铭曰
　　道法如川源同派别临济一宗云仍相接堂堂天童实推中兴师其世适祖印是承建大法幢鼓大法鼓应机竖拂用导聋瞽清风白云去来无踪撞倒须弥独露虚空娄江之濒巍巍窣堵人龙归依永衞斯土
　　广福院藐庵谷禅师塔铭
　　师讳秉谷字风遇别自号藐庵俗姓任氏扬之通州人父某母马氏师少警敏在提抱中闻僧诵经及念佛声辄喜跃不已甫就塾授书过目不忘及长弃家投本州天宁院年十七受度十八受具戒已复入扬之天宁寺方礼佛次闻有讽报恩经者至诸行无常是生灭法然汗下有省自是徧走诸方岩栖水宿参究不怠最后谒退翁储和尚于灵岩翁问汝何处人师曰与和尚生縁不别翁曰老僧虽从人家屋檐下来且喜无脚跟到汝寻觅师曰某甲庆幸已得展礼翁笑曰随汝颠倒参堂去依翁久之乃处以书记于是契悟日深先后阅八年始遣领众遂出世于浒墅之广福院院虽古刹然芜废且久师补衣苴履随众作务见者咸为攅麋捼手而师顾坦然也间受施舍辄铢寸积累悉费以支倾起仆如是者十有七年重濬放生池尽恢民间所侵故址大缉殿堂楼阁垣庑之属俱有成绪矣一日忽示微疾即豫尅化期且谕监院某俾主院事濒灭呼侍者取盥水水至则曰我身本净无烦此也因掬水拭目顾左右曰个段光明也要大家委悉遂含笑而逝康熈十九年闰八月某日也世夀五十有四僧腊三十有八受度弟子若干人越二年建塔于院后之隙地遵遗命也师性抗直在院与诸学人昼夜相淬厉每值往来问荅必擒纵不少置然讫无所付嘱或以为请慨然曰道法陵迟有日吾安忍妄用一拂一偈记莂非人以禆贩先师乎其孤陗率类此院故密迩闗为吏胥商旅钱刀哗争之地师晨钟夕梵清规肃如暇则闭门宴坐无异穷山深谷中絶不知有闗市也以故众皆习师而安之予章句之儒于宗门絶无知解不足以窥师之所诣先是尝遇师于院中语及要师诘曰居士毕竟作如何防予曰一即三三即一耳师哂曰是则是矣然犹未在即如所谓第一句中荐得与祖师为师第二句中荐得与人天为师第三句自救不了云云分明有三句在要亦然然则三次序岂可漫无剖判耶今相距将十年犹能记师此语故并述之铭曰
　　三峯之传炽然呉下甘露法雨如倾如防爰有嗣孙阐扬纲宗门庭峻絶谁绍遗踪縁聚而来縁散而去去来从容本无碍故瓦龛数尺石幢嶙峋诗以表之用示学人
　　墓表【九首】
　　诰授奉政大夫广西按察司佥事分巡左江道李公墓表
　　公讳某字贞甫其先家江西贑县后徙山东之徳州前明世宗朝有讳逢时者以进士歴官山西左布政使尝为监察御史谏止大同马市与幸臣仇鸾忤其事具载前史即公之四世祖也曾大父讳汝栋隆庆庚午科举人大父焕国子监生父嗣美以公贵赠奉政大夫工部员外郎母高宜人公少工场屋之文举崇祯癸酉科乡试入
　　国朝用荐除故城知县调丰县已兼摄砀山县事砀山土冦方炽上官欲拣材干吏使勦贼度无隃丰令者故遂以委公公乘间冐重围出贼不意入其城贼疑有大兵继公后遑遽遁去于是砀诸大家争以通贼相告讦公罪其渠而条防寛释其株连者甚伙砀人甫定防济宁驻防军至声言将屠城城中汹汹思溃公先谕民无恐即治牛酒往逆其师于数十里外为言境内皆良民已无贼矣帅不肯从公与往复数四大声曰县固某之县也脱有不虞某自任之卒拒使不得入及公还老幼拥拜马前曰使君活我微使君不死于寇必死于兵矣治状暴闻迁南城兵马司指挥逾三年进工部营缮司主事顺治八年初建端门成以督琉璃窰功予员外郎衔加一级赐文绮名马各一又以覃恩阶奉政大夫十一年进虞衡司员外郎以督清江船厰竣事防献羡余白金数千两于
　　朝再加一级寻进屯田司郎中十三年迁广西按察司佥事分巡左江道行次岳州遘疾遂乞致事归阅五年终于家康熈改元九月某日也享年六十有三公性严重寡言笑居官以公廉自持尤长于治剧凡所区画必先事为之备好厘奸勇于敢为虽老猾吏无不缩手屏气者而又能拊恤细人若惟恐伤之案牍满前迎见立解抉摘其根株悉尽以是士民始而畏继而爱及其既去且久而益思慕不释也故城额丁二万余兵燹后死徙者过半顾嵗征犹如故民间大困公编审已有绪矣适改官将去乃大集父老取故册焚之曰毋为若曹异日累也因锁书吏密室中昼夜开除以新册申上官竟得请其困始苏丰库吏张某号螙魁乘公始至豫陈金帛什器于署公大骇曰此出正项乎抑尔所自置也吏漫应曰司库者故例耳公怒曰库中丝毫皆公赋何得借是饵我命悉撤其具杖吏黜之未几吏果以赇败自是终公之任未尝支库中一钱黄河决上官徴柳材急丰当输柳万余束吏请率下里公曰如是则敝安底止且必悮期日遂呼诸大家告以某所废地有柳可刈某某户有敛禾牛车可发官钱以赁众皆曰然不逾日而事办丰有豪民欲淫妻之妹为其夫所辱衔之贿大盗引为同刼其人不胜榜掠前此狱已具瘐且死矣公独觉其寃微行入狱中具得狱吏与豪相左右为奸状立置豪及吏于法而释其人有嫠妇拥赀甚厚其大兄利所有谋嫁之不可嗾某甲使自诬与妇奸甲既至官公以无左证不信也姑缓其谳而系甲空舍阴使吏诳之曰伯得弟妇财将解讼矣久之公召甲于庭阳正色呼曰若知死罪乎众皆质若强奸律强者死促入死囚狱勿留行甲大惧泣且诉曰实无奸也彼訹某为之又欲卖某死乎妇遂得白有兄弟讼田者官得兄赂抑其弟弟讼不已公廉知其情即判归弟田并以大义加镌责两人皆感泣卒为兄弟如初砀诸生有讦监生范某欲叛者公呼骑将诣其家众力諌不听即止诸从者于外亲行视室中所在钱谷充斥而叛具无有也出叱诸生曰若曹殆利其财耳奈何遽陷人灭族事未几复譌言范监生将引贼至矣先是公颇竒范状貌乃勉使以武自奋遣卒衞致诸徐州其后范果官守备屡向公埀涕以谢公之爱防士民多此类也尝夜渡大河猝遇大盗数十从者不知所出公言笑自如已而盗询知为公辄哗语曰此好官也不可犯遂以次散去是时民间争借借颂公而诸上官迄缙绅大夫亦数相引重尤受知于徐州道张公兆罴每语僚属曰李君真能吏也最后公出权清江巡按御史秦公世祯抵境所逮系他闗奸胥不下数十辈独清江一无所问叹息谓公曰某雅闻君清操今所见殆胜所闻矣秦公名御史以风采着江南虽同时大吏莫不震慴者而公顾为所知如此公歴宦中外十四年橐无余赀家无膏腴之产先世所授田数顷既举于乡悉以让其弟及引疾归杜门谢絶干请有司莫能识公面居常训戒诸子严而有法子姓无敢违公教者娶宋宜人继赵氏又继董宜人子男三长浃顺治丙戌科进士苪城知县尝与讨叛将姜瓖有功不得叙中考功法免次涛康熈丙辰科进士由庶吉士授翰林院编修次润州学生孙男六曾孙男二既葬编修君撰次公事畧畀琬识其墓琬曰考诸前史所纪如汉之黄丞相霸卓太傅茂皆非有帷幄之劳介甲汗马之绩惟以吏治循良遂得封侯锡土茂又图像南宫列名元勳之次照耀史册声施无穷以今观公之为政夫岂不颉颃古人哉至于砀山之乱揭竿弄兵者遮塞道路公挺身防骑挟数吏卒蹈不测之险视羣媮譬若豚犊然不烦尺棰寸镞驱之境外卒能抚恤其善良而保全其子女俾砀之遗黎得沐
　　国家休养生息之化殆三十余载者其谁之赐也惜乎夀不酬徳位不配功故公所可表者仅止于此琬不敢以老病无文为解谨掇拾其大端识之非徒慰公地下而已葢将告
　　国史之传循吏者使有所考焉公之葬也以某年月日其地在州之某乡某原是为表
　　勅赠文林郎户科左给事中蔺公墓表
　　自偃师南行二十里至景山有林郁然有土嵬然是为勅赠文林郎户科左给事中蔺公之墓公以孝谨着于家以文学闻于庠序以轻材尚义见信于乡党可谓才行纯备之君子矣然竟用诸生终其身既殁逾十年而叔子给事君贵仕于
　　朝然后能光大其遗绪而显扬之知公者未尝不深快其有子而又惜其不及待也公讳献徴字某少治科举业甚工及补诸生即受知其长每试辄第一故虽不得志于场屋而试文一出即为邑人所师法尤以博洽见称邑中后辈大半及公之门其文学葢如此家仅中产而顾慷慨施予自密亲至于防属自賔朋故旧至于巷衢之人无不以公为归防嵗大疫其病者尝赖公乞医药以活其道殣者尝赖公给棺槥以收而坎地为冡以瘗里中诸儿有不能具脩脯者辄为设义塾有受贷不能偿者辄毁其所书劵平居杜门不闗人事及直邑中诸大利害必侃侃争于上官有司之前其轻财尚义又如此然公尤具有至性冬月居母夫人丧徒跣号哭两踝皆冻裂至得痼疾而竟弗之顾也其临事刚正不少绌遇人谦下无少长贵贱皆然而中实耿介不妄许可教诫诸子弟严而有方给事君尝以优人燕客公闻之艴然曰淫声邪色可用溷耳目乎诃责久之给事君跪而谢过乃已葢蔺氏三世皆习礼经知名至公益大肆力其中号为经师给事君初授经即举其説以告曰子欲修身善世必先自曲礼始葢公之于礼固无日不诵于口亦无日不整施于家非独为章句训诂之学者也蔺氏祖相如秦汉间相如孙某尝徙阳城已又徙长子至明洪武初有讳诚者始家河南之偃师曾祖新盩厔主簿祖芑县学生以子贵赠奉政大夫户部郎中考完人县学生公晩嵗以恩例遥授训导以给事君贵赠如其官娶曲孺人继娶张孺人生子男四人长挺秀次挺粹皆县学生秀早夭粹拒流贼不屈死次挺达壬辰进士今为吏科左给事中次挺伟县学生孙男女十六人曾孙男三人享年七十有七顺治元年以避兵殁于巩之谢砦遂槀葬其地康熈二年十二月始卜景山迁焉详具给事君所为志中公既绌于诸生故其才虽髙其行虽甚备而轗轲失意讫不能有所施为措置以达于逺迩而大显耀于时此其尤可痛惜者也使非表之以永其传则数百年而后一乡之后生小子虽有欲闻君子之风者其将何所考述哉故予于既葬之明年遂应给事君之请而大书以揭其墓之原云
　　勅赠文林郎河南府推官张君墓表
　　今
　　上改元康熈之嵗予友稽勳君张子蕴邻手其先文林君之状泣而告曰府君之获归浅土葢几二十有八年矣某不才不能光大府君之业幸而躐致一第又幸而荷
　　天子宠命得以其爵秩下被幽壤而隧道之石至今阙焉无辞以刻敢用是请予辞不可乃为序而铭之按状张氏世居緜竹宋南渡后太师忠献公浚尝着功名于绍兴隆兴之间其裔孙有迁莱者遂为莱之掖县人至登仕公暠歴官鸿胪丞始以张氏显于莱暠生濬濬生伟皆隠不仕伟生君父尚仁为府学增广生母陈氏有子男三人君其季也讳某字某自少学问长而以孝友称母殁竟三年蔬食与伯仲析产所受产厚薄置不校也比年十嵗即以能文受知郡太守补附学生每上官试士辄诎其邑人而数困于秋试明崇祯五年莱城卒有兵变而君遂不免矣享年四十有九以稽勳君贵赠文林郎河南府推官配迟氏后君若干年卒赠孺人长子含辉壬辰进士歴官吏部郎中即稽勳君也次子徳辉府学生孙男某某君谨厚长者与人交一以不欺为主故虽为诸生而阖邑士大夫下至里儿田叟强悍无借之人无不知敬畏君者家有故居在郭外地旷且僻居民率多夜警君筑室读书其中自若也羣不逞共刼旁舍遥望见室中灯火知为君告其徒曰此君子人也相诫引避夜分有鬼出为厉啸于坐侧君正色叱之遂不见讫不能害也至今邑中人犹啧啧道君佚事多类此夫以君之笃学力行是宜生享贵仕不然而啬其位者或丰其夀亦天道之恒也然考君始末宜修而促宜显而晦坎坷患难遽丧其身岂天之所为显荣夀考者皆非此之谓与不然厚积而薄报其何以使为善者劝为不善者惧哉予滋惑焉先是崇祯七年葬君禄山之阡既以迟孺人祔又八年而予始表之且作诗曰赫赫魏公起自西鄙思陵阜陵载世毘倚中阨权臣未竟厥委亦越后人﨑岖东徙君实好修缵尔前美孰降闵凶血此掖水大命不延身殱家毁禄山之阡尺六有咫拱木陈根骨肉归此伐石刻辞永示来祀莱人过之必恭敬止
　　陈处士墓表
　　当前明熹宗之世宜兴陈少保公为吏部侍郎以防推忤魏忠贤削籍愍帝即位起左都御史以言事忤同县要人又削籍葢公尝从无锡顾端文公讲学东林书院为世指目至是再以直声动天下东林益共推服公而公有子贞慧字定生即处士君也少用文学着闻喜结纳东南名士最善金坛周礼部镳贵池呉秀才应箕每当羣集时杯酒淋漓相与掀髯抵掌往复下上其议论其于国家之治乱中朝士大夫之贤不肖无不根极始末刺刺数千言可听诸名士尤慕君气节故皆师事少保公而与君相亲爱前所谓要人者适家居欲释故憾交欢君父子为好语讽君曰公子盍从吾游乎吾能贵显公子君固拒不往益有隙而防魏忠贤义儿阮大铖久被痼隂辇金巨万于京师谋复用公卿间口语籍籍诸名士闻之曰怀宁起东林无噍类矣怀宁者大铖所居县名也乃谋数大铖罪恶为文檄之共推应箕属草而君与周礼部皆列姓名其间檄未布而事泄大铖愧且恚曰吾不识陈某何如乃鱼肉吾至此于是恨君次骨君祸自此始矣已要人者应召出大铖窜入其幕中人或为君危之无何而要人败君始得免会福王擅立大铖骤防湔洗用事将尽杀东林党人是时少保公已前殁而君与周礼部及应箕皆在南京礼部先被逮君为营救万端人又諌止君君娭笑曰死耳何畏铖诇知之遂积前恨夜半遣校尉捕君与应箕应箕亡君出诣狱锻链久之狱不成始释君而竟傅致礼部于死君归惩前祸乃谢絶故时诸名士屏居邨舍中者十有二年卒享年五十有三呜呼君书生又贵公子也苟不得志则当键户濡首习为科举学耳其或少暇则襃衣博带出而媐遨里闾间夫亦足以豪矣今顾独舍去与闻国家之事侃侃凿凿濒死而不悔何与昔东汉两宋之季太学诸生率皆危言覈论用以臧否人物甚则伏阙上章诋讥当国者卒之皆贾大祸而汉宋亦遂以亡焉若前明门户之患颇与相类此固国家之不幸也顾予见东南钜公方壮盛之时亦尝负有重望号为东林党魁及其齿髪衰暮贪位苟禄从而尽荡弃其言论风采俛身乞怜权势之门者葢有矣非孔子所谓鄙夫患失者耶求如君之忼慨发愤终始一节果可多得乎哉使斯人也而得据大位秉大权则其建白必有赫赫可观者又岂但如是已乎考少保公讳于廷举万厯中进士官至都察院左都御史赠少保妣张夫人生妣王安人娶汤氏御史兆京女男维崧维嵋维岳宗石龙女适呉璟呉全昌孙男女若干人维崧维嵋皆能文章而维崧尤知名君卒以某年月日葬以某年月日其地在某乡某原先是君母兄贞达以父任官户部主事降顺天府知事流贼入北京死之予得牵连书焉乃表于君之墓道曰是为东林名臣之子甲申殉难名臣之弟后有过君之封树者考视此石则知其于君忠于友义而厠诸父若兄之间也殆可以不愧矣
　　文林郎岑谿知县刘公墓表
　　山阳刘公禹度之殁于苍梧也分守道秦君仁管出涕曰古遗爱亡矣为辍鼓乐者三日凡苍梧及岑谿父老皆哭失声且曰天夺我公谁继公抚我者既而丧归倾两县人追送逾三百里道中缟衣素车与耄稚扶携者相望哭声大震其孤屡谢遣之率依依不忍舍去説者以为自岑谿设县以来县官从未有及公者予闻而太息世传岑谿在荒崖丛箐之间獞獠出没其俗好人而怒兽不可以文法告谕公直一儒者顾能得民如此昔班孟坚传循吏合西汉二百余年厪得六人探其本则曰以经术润饰吏事然则公之所本可知已公讳昌言禹度字也其先自濠泗来徙有讳世光者由乡进士官沈邱知县廉直多异政山阳之刘至是始大沈邱公生礼部主事讳一临主事公生赠文林郎知县讳自靖公则赠公仲子也年未弱冠即为名诸生文才雄博下笔纵横数千言立就每试辄第一家世故习礼经公尤号大师所譔经义为士子传诵余膏賸馥沾溉一时其从弟及山阳诸后进借此率后先取科第去而公顾浮沉诸生中益潜心六经三史唐宋大家之学不屑为时文蹊径语最后北游太学试又第一遂举顺天乡试孝陵覆试诸举子于廷公文又称
　　防特拔置前列逾一年遂举进士方除岑谿或戒公勿往公笑曰吾为其易孰当为其难者促命家人治装岑谿自兵燹后凋敝日甚公捐烦涤苛一切馈遗请托俱屏不行然后严保甲以防民奸均徭役缓催科减狱讼以苏民困修葺学舍课选生徒俾肄文学礼逊其中以劝民让不期月而政成县故产毒草民有小忿辄啮草致毙者下令禁之自是草不复生广人咸以为异县中火灾延烧若干家公悯民露处斥橐中俸金三百两命民次第搆屋以居隣县贼彭竒声言将压境城中兵士仅三十人众诇知不敌悉汹汹思溃公拒不可日夜率吏民登陴又团结乡勇数千列营城下以示有备贼竟不敢犯公间出方畧诱贼其党李胜髙者遂缚竒来降且献插血氏名册公曰此皆良百姓受贼胁耳若株连者众何以令反侧子自安乎取册焚之所全活数千家县益无事公乃筑兼山堂莳花植竹吟啸其中书清心省事四字于坐隅尝告寮吏谓居官之道不在立异惟在与民不扰而已防苍梧阙令上官檄公兼摄其治一如岑谿于是苍梧人喜曰真吾公也岑谿复争之曰固吾公也于汝何有及公既殁甫殓而擢授宛平之命始至由是两县人益痛惜之葢公之吏治其所本于经术深矣享年五十有六配王孺人生男子三长曰始大改名愈康熈二十一年进士次曰始恢十年进士今官吏部某官又次曰始伟夭孙男女各四详具志中公性醇直无城府为人轻财乐义尤以孝行著称既举进士念赠公春秋髙数年不赴选迄服阕始出居平好行其徳于乡距公殁久矣山阳人犹能缕述曰某桥公所建也某道公所甃也某子某女被掠公所赎也某里病疫得公药饵以起者也某甲某乙道殣几暴骨得公棺槥以殡者也然则公匪直良吏也诚有古长者风焉其殁以康熈十一年某月日葬以十三年某月日芝麓龚先生亦既志而铭之矣阅十年吏部君至呉复命予文其墓道之石予为芝麓先生门下士自度文笔衰薾不足以继先生之后顾又念尝承乏史馆是宜述公事行表而出之以俟后之良史如班孟坚者择焉故遂不敢固辞公墓葢在山阳城东之三里塘云
　　天岳山人墓表
　　山人讳防字晋之姓龚氏常之武进人最后客闗陜间尝挟杖登华山巅拂石题名而后下因号天岳山人既仕
　　本朝为邓州同知然犹以山人自命乡曲熟闻者亦遂号呼之故不复斥言其官所以成山人志也山人自少从大父按察公宦游南方习其言论风指通知中朝故事遂究心国史之学为文尤长于诗赋典赡整丽与时俗好尚迥异当明之亡也作金陵燕台怀古絶句诗各百首其文约其义隠緐音促节如庾信之哀如唐衢之哭如羁人思妇之牢愁如露蝉寒蝯之凄咽往复上下三致意焉又作三朝史议三篇其最善者言建文帝未遯时史臣纪事不当内靖难而外逊国持议平正君子韪之夫亦可以窥山人之志矣山人先世有讳大有者以进士官南御史值武宗南廵首率诸僚谏请回銮不报其孙有讳道立者又以进士歴官湖广按察使擅廉能声吉水邹忠介公尝作两龚合传以美之即山人大父也父可宗国子生山人雅无贵介纨绮之习读书强记鋭欲以文学自奋逾壮方补诸生声誉即隠隠起平生所师事皆中朝贤公卿大夫所结纳皆四方知名士相与更唱迭和前推后挽故山人姓名益大噪操举业选柄为书贾所奔凑其视一第殆可剟拾也及数试于乡不获收其科于是始自伤坎稍稍厌怠而国亦遽亡矣顺治中所厚故人在内阁强之使游国学例当得一官遂客游秦晋及回翔燕中者凡十有四年乃返邓州除目既下颇抑郁不乐欲弃其符不果之任未数月竟殁于邓夀六十八配蒋氏王氏子男曰士勳曰士烈曰国子生士荐士荐才最高称能继山人者也女之壻曰诸生孙复道曰董元礼孙男七孙女五某年月日卜祔山人于按察公之墓或疑山人既不忘故国矣奈之何受官予曰非也汉之亡也梅福为呉市门卒宋之亡也诸名儒耆逸或不足于养辄食书院山长之禄以自给后之尚论者莫能优劣也归洁其身于山人何疑焉庸敢表而出之以示士荐俾伐石刻其辞墓上
　　乡饮宾邵公墓表
　　公姓邵氏讳文灿字明父别自号海鸥武进之漳湟村人性孝友轻财好施嵗凶乏食者餔以粥麋疾病无治疗者给以药称贷无可偿及佃人不足于嵗入者捐其负死无棺槥者殓之欲葬无所者坎埋之族之贫不能举子者嵗给乳哺米十斛至十嵗止老而鳏嫠无归者迎致于室与偕食饮终其身中外待公举火者十余家待公经纪其婚嫁者又十余家称贷不取子钱者皆是也公家故饶坐是渐中落而公施予如故未尝以为悔也县中有大徭役辄悉其家财为众倡后先长吏皆爱重公称公长者凡再饮于乡再被旌门之典于是巡按御史行部县令连嵗举公善行请旌之后御史诘曰县岂无他士可应着令者乎令谨对曰主臣实未见有逾邵某者其为长吏推服如此临殁嘱其子长蘅曰吾尝欲置义田以赡吾族今不逮矣女其割宅一区为康节先生祠割田若干亩为祀田吾死不恨其后长蘅竟如公命葢公即康节十八世孙也当公之葬也长蘅自状公行以示前大理评事贺君瞻度为之铭长蘅自少力学用诗古文词知名大理君又东南通儒长于三礼之説其文能不朽公也审矣而长蘅顾命予表其墓予自惟才力驽下虽欲倾倒其长以为公役岂复有加于大理君及长蘅所述者哉顾尝仰公之遗风流韵谓可以廉顽立懦也又尝叹世之富人拥赀自封者之多也又尝悯公之不得志而死使其得志有禄位则所施必博所沾溉必大宁仅传颂于乡邑已也是数者实于私心有深慨焉虽防长蘅郑重諈诿犹当出其不敏之辞兾得附大理君后以推明公之果为长者而使末俗有劝于此又况申之以吾长蘅之命乎故遂畧其行谊大书于墓曰是为乡饮宾海鸥邵公之墓至于世系子姓生卒嵗月具详志铭庶几可互见云其墓葢在定安东乡之中村
　　邵氏石表隂记【附】
　　予既表海鸥公之墓其后与公子子湘相遇京师复以母孺人行事为请葢予之表公墓也孺人已先公殁于例当得附书防予文体已就且其他具详贺大理所撰志铭可以互见故不复书而子湘则歉焉意若有不足也相继请不已于是按行畧续为之书曰孺人姓杨氏大父讳某父讳某年十五归海鸥公公性豪迈不屑问家人有无而孺人能济之以勤嵗时治脯醢粔籹之储以宴集宾客及馈遗其宗亲者无算厚薄多寡悉有程则稍暇辄手自力女工为诸妇女先未尝少懈也公好施予往往倾其赀不顾而孺人能济之以俭平居减衣节食即铢寸戒勿妄费积其所有率尽用以赞公为善以是箧中无私财公屡失丈夫子年四十余始得子湘爱之异他儿每抱着膝上虽嬉戏不加呵谴而孺人又济之以严子湘甫十嵗即籍学宫为诸生孺人不色喜每自塾归必询所业见其进则言笑异他日不则怒不食呼之长跽且泣且数之或相譬止即曰此吾所以爱儿也已而子湘数试于乡不利公及子湘皆于邑不快孺人顾慰解曰儿但当力学耳遇不遇命也吾又谁恨葢其明晓大义能与公相济多若此晩而好佛搆小阁具像设其中晨夕膜拜不辍时时对婢妾谈説佛法及一切果报事闻者属耳忘倦卒年六十越三年葬于中村又二年公亦卒遂穿其圹与孺人合焉实顺治十八年十月某日也子湘名长蘅子湘其字也有儁才在京师凡呉楚诸士大夫无不折节下之者其声誉方骎骎起虽未及官于
　　朝信卓然不媿孺人家教者也因书以遗之俾砻石之隂而并刻之
　　烈妇周氏墓表
　　洞庭周之球之女曰夀英嫁里中蔡氏其夫琼藻有心疾夀英郁郁不自得夫兄琼滋凶暴人也强欲私之辄往调夀英夀英走诉诸姑姑反恚曰若嫌若夫不慧今得慧者顾犹不快耶琼滋益无忌复走调之夀英知不可诉也詈不絶口急剪匳中金服之不死缢于牀乃死里人汹汹将控诸官防之球逺客湖广而蔡氏复贿里人止其事于是其寃遂不白矣明年之球归始葬女于山南复自铭之其辞酸楚读者无不为之球夀英太息也康熈十五年夀英死久矣琼滋忽夜发狂揵户手刅其妻与所生女子一人乃自刺死明日户阖不开家人穴而视之见三尸相枕藉大骇有小婢匿于牀下呼询其故具言中夜窥见一红衣女子往来室中若导之使杀者众始悟为夀英魂也红衣葢夀英大殓时所服云死时年十有九汪琬曰太史公有言怨毒之于人甚矣哉葢微独生者有之也惟死亦然如杜伯射宣王魏其灌夫守武安是矣至于东海孝妇之死又能致枯旱三年然则匹妇虽微及其精诚所激往往动天地泣鬼神何可忽也今夀英之寃疏而里人不能白也亲而父母兄弟迄于周之族与其婚姻亲故俱不能白也而夀英有知顾自报之于二十年之后琼滋得不暴尸市中幸矣予于是表其墓既慰夀英于地下且以警夫世之凶暴不仁如蔡琼滋者十六年四月某日也
　　是事也访诸周氏而信访诸周氏之亲故而信及予游洞庭访诸担夫而又信顾予作此表一年矣始有蔡旅平者不知何人自称琼滋之父挟其族党势力娓娓为琼滋辨且愶予使删此文是则凶人之幸而烈妇之大不幸也犹有鬼神其遂悍然无忌惮如此乎昔归震川书张贞女死事又书其狱事又有贞妇辨又与嘉定诸友书与李浩卿及殷徐陆三子书殆不啻数千言丁宁反覆不置予始疑其烦由今观之岂得已哉岂得已哉康熈十七年四月己丑钝翁记夀英之姑姓陆氏床下小婢名贞秀篇中言纳贿止其事者指其里人有私息议单是也详见旅平所与予书中旅平字文若年已迈矣其不敢与周氏辨而顾哓哓予侧葢有居中怂臾以悮之者始予之为此表也仅以存烈妇而已初不欲斥其舅姑名氏旅平既以自言则予不能为之讳矣次日又记












　　尧峯文钞巻二十
　　钦定四库全书
　　尧峰文钞巻二十一　　翰林院编修汪琬撰行状【共二首】
　　光禄大夫太子太保礼部尚书王公行状
　　曾祖龙
　　皇赠光禄大夫太子太保礼部尚书
　　祖镗
　　皇初赠通奉大夫内翰林国史院学士加一级再赠光禄大夫太子太保礼部尚书
　　本生考爵明武德将军锦衣卫正千戸
　　皇初赠通奉大夫内翰林国史院学士加一级再赠光禄大夫太子太保礼部尚书本生适妣张氏生母焦氏并赠一品夫人
　　考爱明中大夫陜西布政使司右布政使
　　皇初赠朝议大夫国子监祭酒再赠通奉大夫内翰林国史院学士加一级三赠光禄大夫太子太保礼部尚书妣张氏累赠一品夫人
　　本贯直顺天府宛平县年七十七嵗状
　　公讳崇简字敬哉其先家河间府之任邱自公曾祖光禄府君始来京师赘于晋故遂爲宛平县人家谱散落不知其族望所自始凡再传而家始大锦衣府君性孝友读书知大义掌东厰太监陈矩贤之欲援府君爲理刑力辞不就布政府君举万厯中进士初仕潞安府推官以清节着一府人称之曰王青天但饮潞安水耳自后歴官皆有声绩殁而董文敏公其昌表其墓府君无子锦衣府君生公甫晬即以予府君爲之子稍长善属文旁及诗歌古文辞皆优爲之相继受知于国子监司业张公鼐提学御史左公光斗二公素名知人每见公文輙叹曰此公辅器也年二十六举于乡又十六年举进士知公者欲引之入翰林公方请假营焦夫人未暇仕也而值流贼破京师遂挈其家播迁东南久之始归顺治三年
　　世祖章皇帝慎简文学之臣以储后用公防首选即授内翰林国史院庻吉士特免教习与诸词臣一体办事与修明实录寻除秘书院检讨歴侍读迁国子监祭酒入爲文院侍读学士迁詹事府少詹事兼侍读学士如故以疾请告十二年刑部右侍郎戴公明说荐公可大用吏部难之
　　世祖素知公遂越部议而起公于家其明年以原官兼文院侍讲学士迁国史院学士寻以
　　太宗皇帝配天
　　诏加一级进吏部右侍郎兼学士加级如故寻转左不数月遂拜礼部尚书又明年加太子太保公自爲诸生即肆力于学日诵记数千言自经史诸子百氏无不贯穿每考论古今治乱兴废之故輙慨然有志当世益务爲经济有用之术在文院
　　诏察明季殉难诸臣始末公即疏言在内如东阁大学士范景文以下二十有三人在外如山西廵抚都御史蔡懋德等五人咸以其身仗节死或父母兄弟妇子相随死或家人阖门大小俱死其忠烈相同宜并赐襃扬以广作忠之典防既上时论悉以爲允及在礼部感上知遇益尽心于职掌防御史乞更定帝王庙祀典公疏言庙剙自前明迄于
　　本朝曾经增定皆祀从来开剙帝王功业显著者至于守成令主概不及与中间如商之中宗髙宗周之成王康王其行事具见诗书汉之文帝史称其节用爱民方内安宁家给人足宋之仁宗恭俭仁恕明之孝宗亦与仁宗相类忧勤惕厉终始不渝此七君者宜百世祀不当以守成见格又言宋臣潘美不当在从祀列张浚三命爲将凡三致败一败于富平则闗陜遂陷再败于淮西则郦琼叛命三败于符离则中原遂不可复且劾李纲杀曲端与岳飞议不合奏其积虑在于并兵虽爲南渡名臣而初无灼然可见之功亦当罢其从祀
　　诏议祫祭礼公疏言宜奉
　　肇
　　兴
　　景
　　显四祖及
　　太祖南向
　　太宗东向又
　　诏议大享殿合祀礼疏言
　　本朝所封启运山宜附中岳坛天柱隆业二山宜附北岳坛如前明附祀例有建议请祀周公于孔子庙者公独以爲不然疏言周公制作前代比诸帝王今既配享武王于庙礼数隆重若复祀诸文庙之中于体爲防非尊崇之得也议者谓北岳恒山立庙曲阳非是公以先儒言考之曰按曲阳有三地里志上曲阳属常山郡在恒山北谷下曲阳属钜鹿郡鼔聚少阳亭晋荀呉灭鼔其处也今之曲阳既非鼔聚又不在北谷距恒山絶逺遂防言宜从议者移祀浑源州爲便是时天下大定朝野乂安
　　天子鋭意剙兴礼乐公既钜儒问学淹洽爲
　　上所委任而又身居礼官之长一切制度沿革必皆援古证今侃侃建白虽或
　　廷议紏纷亦皆俟公一言而决
　　上亦必从公言由是眷注日厚公有贤长子曰胥庭先生熙先与公同爲学士至是亦以考绩加礼部尚书父子后先同列海内荣之以爲
　　国家异数王氏盛事晩近数百年以来所无有也顾天子方向用公而公且以夙疾请告矣疏凡再上优诏皆不许防
　　世祖皇帝奄弃羣臣公治
　　大行之丧及议今
　　天子登极礼仪日夜办事左翼门疾大作又再防请解任
　　上不得已予告公虽里居士论益翕然推之康熙三年疾良已人咸望公复用或私相告语曰
　　天子且旦暮召公而公于是嵗亦甫年六十有三动止康宁如少壮者故事当赴补公竟不肯起遽以老乞致仕自是迄公之殁凡十有五年终不复言出矣一时有识无不爲公惋惜亦无不服公进退大节以爲仕宦者所难公交游满天下少时所亲宻者率多文章意气之士既跻贵显犹汲引不少怠虽单门后进辈行濶絶每到门投谒必相与握手欵曲凡被公礼遇者人人色喜谓王先生亲我也诸所奬借其后率皆成名性清慎不苟于财尝贷前明中贵人何某金百两何死于盗公无所归金遂舎诸僧寺且设位爲文以告曰吾用资故人防福有同年生宋君某者寓赤金百两白金千两于公其家不之知也宋君殁公促其子至如数与之金其子大惊愿以其半奉公爲夀公笑曰如是则与干没有异乎竟悉予之平居无声色博奕之尚晩嵗益嗜澹泊惟潜心先儒义理之说以躬行心得爲主于诸儒论难不强爲异同及其发之于文原原本本下笔辄数千言而悉根柢乎六经其论诗风雅正变则谓论正变以体不若论之以声葢体由声而定也三代以上诗与乐出于一古人以声诗奏之乐是故诗之本在声孔子删诗得其声则存不得其声则不存或谓诗有正变声何以有正变不知宫商角徴羽正也变宫变徴皆变也后儒补六笙诗又补肆夏诗皆未达乎声之义者也论春王正月则谓春秋之作孔子尊王之作也因鲁史之文遵周代之制概乎无可疑者使以夏时冠周月是倍王非尊王也是故孔子所书春者即周之春所书正月即周之正月也其说悉有禆于学者至其他碑铭之文尤见重当世子若孙欲荣其父祖者徃徃数千里惟公之归其辞皆典核有则今翰林侍读学士叶君方蔼序公集曰色黝然而光味冲然而长葢实录也间召宾从子姓与之觞咏及媐遨山水间所赋诗清新整丽见者争传颂之有青箱堂诗十巻续诗十二巻文集十巻家谱年谱各一巻襍著述若干巻以某年月日遘疾卒于正寝以某年月日于西城闗外坊畏吾村之西原配一品夫人梁氏有贤行前公四十年殁详具公所撰行状中公之葬也穿夫人墓而合焉子男六人长熙顺治丁亥进士累任经筵讲官兵部尚书加三级梁夫人出即士大夫所称胥庭先生也次槱国子监典簿次然山西灵邱知县次照刑部江南司员外郎皆侧室赵宜人出次燕补员外郎次默补国子监正侧室周氏出女子子六人长适太仓州同知陈承吉次适丁亥进士福建按察使张俊次许聘诸生朱持正夭次适辛丑进士行取候补主事米汉雯皆梁夫人出次适诸生张佐赵宜人出次适补兵马司指挥孙道林侧室田氏出孙男十人孙女十一人曾孙男一人于是胥庭先生衰绖踵门以公之官阶与其学术勲业当得
　　赐諡立传不可不爲之状以俟太史氏之采择且借是乞铭于大人先生纳诸幽竁登诸丽牲之碑以示来世而垂于无穷遂述公治命属状于琬琬辱于公爲年家子又尝辱公悮称其文又尝与校公全集虽才识驽下不足以窥公之深然窃愿上附于知公者故敢攟摭公家谱年谱及胥庭先生所述行畧件系如右











　　尧峯文钞巻二十一
　　钦定四库全书
　　尧峯文钞巻二十二　　翰林院编修汪琬撰记一【共十二首】
　　大通桥分司壁记
　　顺治十五年冬予既分司大通桥于是太子少保永昌王先生方以尚书为之长予徃辞先生先生为予言是司在部差最下然清静无事于诵读著述为宜明年春予至署逾一月漕运不至诸小吏兢兢奉法可以不用鞭笞其无事畧如先生言然予素多病病每发即苦烦懑不能多读书邸舍所携书甚少亦不能竟读也虽时时有所作然皆应醻里俗之文不暇自奋勉以进于古人以是深媿先生云署故有轩曰饮冰前任主事钱君江所重葺也轩中萧然惟具一几一榻予每晨乘马入署恒居是轩诸小吏抱案牍竢几侧予濡笔署纸尾讫即拥药防茗具为苦吟状诸小吏见之俱匿笑避去不复顾轩前有庭庭有石挺然如人立又有柏槐各一本小桃一株桃将吐华予暇则抱席徃坐花下有小鸟青黒色飞鸣其间驯狎不避人予乐之防疲常至日暮始返夫以予之防慵率直自分不任钱谷去年夏谒选不幸得户曹而分司于此以自葢其拙未尝不欣然以喜也然为病所侵衣食汤药俱不足以自周而京师亲旧过从者亦益少署中自奉行文书之外亦无他材能可以自见于是抚歳月之如流而耻功名之不立又未尝不黙然以思而悄然以恐也诗云俟河之清人夀几何然则予去其故乡舍其朋友兄弟妻子之乐而来縻禄食于此复何为哉复何为哉
　　嗜退轩记
　　迁邸舍之逾月始理一轩为读书之所名曰嗜退其语在宋史司马池传中予取以自志者也然予自受差以来简书防午日夜奔走东便门外不暇恒居是轩先是病羸未瘉入夏益咯血不止予方惧户曹之未易称职也欲得改他部以去防有言事者亦条其防于
　　朝下公卿聚议久之不决予复谋移疾还江南文稾已具矣而诸小吏力争以为故事无有不果行秋八月运务将竣予始得还居轩中习养生家言以治病然亦不复能读书矣轩前无他襍植惟丁香二树青苍可爱每至夜深人静月明满墙树影辬驳如画予数数行吟其间意欣然自得也因是又念海隅多事
　　至尊方议南廵之典以埽除凶逆【是时郑贼逼江寜下诏将亲征故云】士大夫争欲奋其才智取功名于数千里外慨然有乘长风破巨浪之思而予独僻居于此形影相对若不知其身之在长安者何也昔马少游诫其兄曰士生一世取衣食裁足御下泽车乘疑段马乡里称善人斯可矣致求赢余徒自苦耳仲长统亦曰凡游帝王者欲以立身扬名耳而名不常存人生易灭优游偃仰可以自娱于是遂为文以论之然则古人之所志葢亦有与予类者予其能无慨于中邪作嗜退轩记
　　兵马司西閤记
　　兵马司号廵城使者属吏虽其品秩故与部主事相当而所职猥襍士大夫仕宦中朝者皆得以公事檄使之所辖之地若穷邨委巷饼师酒媪牧竖贩夫防酒谇语攘鸡逐狗之属无所不当问每朔望进谒廵城使者襍与胥吏徒为伍俛首伛偻若将拜于庭者使者不许乃止或出遇御史于道下马走避望其诃殿逺去然后得行故虽同为京朝官而士大夫悉轻视之至以相讥嘲北城兵马司旧有治所在宣武门内其地久废不治輙僦民舍以居予既左迁今年秋始受事案牍之暇退休此閤闭户吟啸自若也客或问予曰子亦有不快于中邪予曰否否昔汉张忠为御史大夫尝署孙寳主簿寳徙入舍祭灶请比邻众以为怪寳谓髙士不为主簿而大夫君以某为可一府不言非士安得独自髙且不遭者可无不为况主簿乎然则予以不才幸蒙屏弃于此此亦予祭灶请比邻之时也而又何不快之有客遂匿笑去
　　容安轩记
　　予旣寓居太傅息斋先生之第其第逾堂而左得东厢三楹庳湿幽暗遇雨将圮于是稍葺治其一辟牖南向设几榻为燕休之所暇即坐卧其中自非理文书接宾客率不他徙遂名之曰容安轩容安云者葢出于陶靖节辞而蘓文忠取之以入志林者也古之逹人其饥而欲食寒而欲衣防皇无立锥之地而欲得居防未尝稍异乎人也惟其中有自得虽复加之以死生利害是非得丧犹不足累其心邀其一哂而况起居日用之区区者乎是故藜藿之食亦可以饱毳褐之衣亦可以暖衡门圭窦之室亦可以居岂有他哉诚能安之而已抑予思之方夫靖节之弃官也种秫采蘜悠然自得不幸为穷饿所驱徃徃赋诗乞食而未尝有几微悔恨之意文忠之在海上也蛮烟瘴气极士大夫所不堪而能刈桂以酿酒储藷芋以为粮摘芦菔蔓菁以为羮日与黎子云老符秀才之徒幅巾杖屦徜徉山市若防迁谪之无憀者葢其安之也如此夫然后知死生得丧果不足以动逹人之心而为之累也今予左官司城逾一年所矣出处语黙之际虽与靖节异道及其退居此轩也有图书以怡目有酒茗以适口从容俛仰以视文忠见逐有司不得已而偃息桄榔之下者相距岂不逺哉此予所以自安而愿附二君子之后者也
　　读书斋记
　　编修叶子子吉在京师以好书着闻尝积书数千巻闭户读之以自奋勉于学因命其所居室曰读书斋而属予为记嗟乎书岂易言读哉士之少也困于科举之业则书之凡无益于经生者悉废而不暇以读矣及壮而宦游四方又困于簿书文牒之猥仓庾狴犴城郭之周防上官僚友冠葢交游徃来醻酢之纷纭上下则书之凡无益于吏治者悉废而不暇以读矣当是之时未尝无有志之士知书之可好而能自奋勉者也然其未遇也或见为迂踈而不足以迎合有司其旣遇也或见为阘茸迟钝而不足以链逹当世之务故士大夫无所事于书而争以读书为讳惟翰林先生则不然既已舍去科举之旧而又无簿书文牒仓庾狴犴之可虞品秩虽稍卑下而率用简贵相髙其于徃来醻酢之节亦仅仅耳此欧阳永叔所谓荣显清闲得兼宰辅神仙人天之乐者也宜其遂有读书之暇矣且夫翰林之为官也素以文章侍从为职业上之人优其廪赐而寛其程课使之从容缓歩于簪笔荷槖之列如此而复废书以娭不几旷官而丧职也与而叶子寓直之庐则又国史院也吾意必有前代金匮石室之藏与夫日歴起居注之属人间所不易购者咸充牣乎其中以俟叶子之读然则叶子苟好书又何必惓惓于是斋也哉抑予尝考之于古若周之柱下所掌晋之伯黡氏所司汉之兰防天禄唐之丽正殿宋之崇文院之所校辑皆设有専官其书多者乃至八万九千余巻而近世固无是也葢三院所贮者自
　　太祖
　　太宗暨前明十三朝实録而外不闻有难购之书翰林先生自翻习满字而外亦不闻有卓然留意于书者至于退而休沐亦皆饮酒谐笑之时为多然后知以读书为讳者虽在翰林亦然而叶子顾独不然方其用心于是斋也孜孜矻矻穷日尽夜几不知异物之可以易其好者傥益奋勉而不已则其学岂可量哉故不辞而为之记
　　缓斋记
　　顔蠋曰晩食以当肉安歩以当车苏子瞻评之曰蠋巧于居贫者也然而未闻道也子瞻于是乎失言矣当战国之时如苏秦张仪犀首樗里子之属莫不歴説万乘争攫其金玉锦绣以为荣使蠋少出才力以与之抗岂遂不如数子哉而顾退安于此谓蠋不闻道可乎今夫山林穷居之士无悲忧欣喜以迫之于中无是非毁誉得丧祸福以乘之于外曵履而行倚杖而息从容偃仰于泉石林麓之间故能识安歩之为乐使不幸游于朝市而驰骛于功名之途掎裳交衽摩趺而攘臂者连日夜不止此其势若赴火之蛾聚羶之螘岂能与山林穷居者同哉故孟东野反之曰长安无缓歩吾友吏部郎王子子底为人恬静少欲不苟言笑殆几于闻道者其自河南典试而还也又尝反东野之诗名其燕休之室曰缓斋葢子底之视朝市也固无以异于山林穷居者也既而为磨勘者所攟拾
　　诏下刑部遂不能安居是斋或则诮之以为此殆缓之效与汪子曰不然若独不见夫马与车乎方车之偏辕而奔也不数里而覆者有矣马之脱衔弃勒而走也不数里而蹶者有矣彼其所以蹶且覆者何也吾故知疾行之未必皆得而安歩之不必皆失也今子底之所防特不幸耳而世之贪功而死名者顾欲以区区之祸福得丧为子底病是岂知子底之道者哉昔离骚有言曾歔欷余鬰悒哀朕时之不当予于子底亦云故记之
　　晳次斋记
　　梁先生曰缉交于予有年矣其人内刚外和与之游防终日爱憎喜愠不见于色殆类孔子之所谓中行者然而释褐以来凡所至邸舍与其退休读书之地必以晳次名其斋意若不敢自拟于曽晳而愿居季次原宪之列何也予尝思之昔孔子既并推狂狷而周衰之后若庄周列御冦者出率皆以一死生齐得丧为贤降而祖其説者刘伶阮籍之徒饮酒任逹莫不自命为狂而讫不闻有以狷称者即史传所载独行卓行之属亦徃徃歴数世而仅得一二人至于孔子论狂则又有古今肆荡之不同葢若逆知庄列之流敝而豫忧之者而于狷独无讥焉得毋狂犹可以貌为而狷者之孑然自守则虽好名之士亦不能窃其近似以相倚附与宜乎遂见尚于先生也顾或谓太上逹节其次守节狷者自守有余而常不足于髙明广大此季次原宪之所以不如曽晳也予窃以为不然传曰有所不为又曰人有不为也而后可以有为古圣贤之为学也虽本乎中庸而亦未尝无髙世絶俗之行非姑以示异也惟其不顾千驷故能进而为王者之佐惟其不受万钟之粟故能退而以其言语道徳为儒者宗千金之子无故而纵于酒色则其保家者少矣况望其积累以致富哉以是见不为者之果足尚也近世卿士大夫无不好言旷逹之识驰骋上下不可覊馽之才以视狷者之所守相距良已逺矣及从而微闚其隐虽至于败名裂检放废防墨之外亦间有之岂非髙明广大求为曽晳而过者与当是之时苟得一人焉以其孑然之节髙自位置乎其间微独可以励世而警俗夫亦庶几圣贤之学也此则先生之志然也
　　计氏思子亭记
　　计孺子准字念祖吾友甫草之冢子也年十五补吴江诸生及朞而殇甫草哭之恸遂集士大夫诔之既又为之諡既又刻其遗文逾四载甫草来言曰吾思孺子甚吾将构亭所居之防以思子命名子盍为我记之予遂正告之曰昔子夏之丧明此过乎情者也延陵季子之三号而行此不及乎情者也夫二者皆非也惟世之甚昵其子者徃徃牵于骨肉之私而不知裁之以礼是以过情者多而不及情者寡圣人恻然忧之则寜于季子有取焉此无他凡以训天下之人父人母使皆知有礼以为之节也今者孺子之殁其歴歳月也固久且逺矣而甫草犹睠焉不忘起居寝食则有纒緜凄恻之声嵗时膢腊则有涕泣顦顇不能忍之色其殆近于无节矣吾方以越礼为虞而又树之亭是亦不可以已乎甫草曰未也孺子也贤吾将以礼成人者礼之予应曰否否闻诸周人之葬诸殇也则用殷人之棺椁与虞夏之堲周瓦棺其既除丧也则服以祭其祭之也则不立尸不以特牲未有不与成人异者父母之视其子固无贤不肖之分也发于中者之有惨舒逹于外者之有隆杀也惟视其殇与非殇而已故曰先王制礼不敢过也此施诸父母且然而况所谓殇子者乎孺子虽贤然不得比于童汪锜之列明矣今旣思之过甚而又益之以非礼则是委弃先王之制而甘蹈子夏之遗辙也甫草其慎之嗟乎吾之言此岂果能禁甫草使勿思哉原本乎送殇之礼而折衷之以圣人之训非薄待孺子而然也亦以效忠爱于吾友云尔孺子娟娟秀好未殇前一年适予罢官南归尝一识其面而甫草极言孺子故好学则其久而不忘也固宜作计氏思子亭记
　　尧峯山庄记
　　尧峯山庄在横山之麓距先大夫所卜墓道仅一里故为卢氏别业秋七月予介友人卢子定三评其屋直偿以白金四十五两而命子筠更新之凡鸠工一百五十有竒木以根计竹竿以个计瓦甓甎钉以枚计灰砂以斛计桼油以觔计者共一万一千五百有竒阅四旬糜白金几如屋直之数而始讫工予从朋旧置酒羣游于此酒半輙仰屋而叹葢叹夫得之之难与葺而治之之尤难也后之子孙可不思所以善守之乎吾吴风俗衰恶父兄师友无诗书礼义之教其子弟类皆轻獧巧诈不率于孝友而中间尤无良者又多移为服御饮食博奕歌舞之好于是士大夫之家易兴亦易替数传而后匃贷不给有不虗其先人之垅而翦伐其所树者殆亦鲜矣吾先大夫无他支属吾父子不衰即病而筠又未抱子方相与手足拮据勉焉经营欲以遗所不知何人而又责其善守岂不愚乎虽然汪氏自太学公以来读书修行积有嵗月以及先大夫而犹不克尽食其报诗云自今以始嵗其有君子有糓诒孙子苏子瞻亦曰王晋公修徳于身责报于天如持左契交手相付使其言可信则吾先大夫之泽固未可艾也姑识嵗月以竢
　　苕华书屋记
　　康熙九年春予自金陵命儿筠徃卜居郡城之西郊老屋二十余间堂寝庖湢畧具俗传以为前明正徳中尚书陆公完故居云夏五月予还自西新关始扫除旁舍一楹迁几榻其中而寝处焉地广袤不越数弓庭前后襍华药三株老梅各二本前庭又有石植立陵苕始华其蔓循外垣而下罗络石之四周葢与梅皆数十年物也予颇乐之乃顔之曰苕华书屋今夫水万折必东焉鸟兽大者丧其羣匹越月逾时焉则必过其故乡翔囘焉鸣号焉蹢防踟蹰焉小者至于燕雀犹有啁噍之顷焉今予自仕宦以来无污莱以供饘粥无室庐以防芘风雨寒暑袁宜人既殁于是寓其孥于昏党委之而禄食京师者殆十有三年矣及其还也环顾耳目之前井市半已改易亲旧半已凋丧故时所藏琴尊图籍翫弄爱好之物半已零落不知所在而予亦遂老矣幸而有此一楹以为读书咏歌之地自分可以少休顾犹驰驱奔走役役而不止不亦大可太息哉然则予固困而思归矣拂巾布袍从容偃息于陵苕之下必不久且逺矣故记之
　　三衢文防记
　　三衢文防葢元时江淛士子私课之文也其题为经疑二易书诗礼春秋本经义各一赋策又各一所得凡二百十二巻所取自徳兴余闱而下共六十六人司紏者程国表等十三人司盟者刘文瑞而主评者郑县丞元善是嵗则延祐六年八月也按元史仁宗本纪皇庆二年六月以宋诸儒及故中书左丞许衡从祀孔子庙廷十月诏天下以三年八月兴其贤能充贡有司次年防试京师云云其后改三年为延祐元年又五年而斯编遂出是时方直尊崇儒术向用科目之际为有元极盛而江淛又文学渊薮也故科举之诏旣下而南方士子莫不聨衽交袂相与刮摩淬厉以俟有司之举由斯编考之葢举淛西建康淛东海右四道六路之人才皆彚焉抑何彬彬也郑氏所评具在无谰词无溢语采瑜擿瑕殆不失直谅之遗而诸策所答周正一説亦皆援据精核敷陈详赡庶可以见其所存矣迩者吴防之间士子旣耳剽目窃而凡江湖侨客借觚翰以求食者又徃徃撰为浅陋里俗骫骳不根之文盗取虗誉以相牢笼而后生不学者亦复靡然噪而从之此震川先生所谓妄庸人者也以视斯编作者之典赡如彼而评者之直谅如此能无赧顔泚颡也哉按辍耕録元反宋金余习初试论赋其后一以经义为本云云及考选举志春秋两试皆未尝用论终元之世亦未尝废赋不用也或有司校阅稍重经疑经义则有之耳先儒云经非文无以发明其旨趣而文不本于六经又不足谓之文顾后世乃有畔经而以文自命者何也
　　伐杨栁记
　　杨栁易生而宜于水涯春夏之间徃徃多羙防吾吴故泽国也人家濒水率栽杨栁以取防焉然其木稍久则空中而易朽不足备梁栋器物之用伐之惟可用以薪尔此庄周氏所谓不材者也而吾党顾作词以宠之传相放效多至数百首傥亦杨栁之幸耶刻词甫竟而官中造火药需其木为炭廵抚下令长洲吴两县命伐城内外杨栁民间骚然而无知者惧所由之扰复私自伐之公私所戕殆不啻十之六七或咎予词若为之防然予曰非也吾闻福不可妄邀而名不可幸得杨栁以不材之木而横被诗词之宠则其致此灾也宜矣然栎社以不材全而杨栁独以不材见伐此其不幸而非庄氏之言之不验也于是复有客曰此二説皆过也夫杨桞无知之物宠之以词不知荣阨之以斧斤不知辱者也今使士大夫处荣辱之防澹焉漠焉能如此木之无知则几矣曽是不能而顾譊譊焉于杨桞不亦陋乎予异其言故记之





　　尧峯文钞巻二十二
　　钦定四库全书
　　尧峯文钞巻二十三　　翰林院编修汪琬撰记二【共十三首】
　　寳翰堂记
　　前礼部尚书臣王崇简偕其子今工部尚书臣熙延臣琬过其私第第有堂三楹顔曰寳翰盖臣熙构之以敬匮世祖章皇帝所赐
　　御札及书若画之所也于是导臣琬俾与观焉轴以象犀袭以文锦发圅启帙烂焉盈目琬既毕观则臣崇简又命之曰女其记之臣尝逮事
　　孝陵不敢用固陋辞谨拜手稽首为之记窃惟我世祖章皇帝以天縦之姿神武之烈受天成命西翦巨冦南平小蠢十余年之间薄海内外罔不宾服天下既定然后躬屈
　　至尊数引见左右侍从通今好古之士讲译诗书修明礼乐举郊祀之典考求籍田幸学之仪以肇兴文治当此之时日不暇给矣及其万几稍闲则又能屏絶他好游戏翰墨之林挥洒淋漓渲染生动竒葩异薻间见层出讫于今日其藏弆
　　天府者固不知凡几而寸缣尺素流传人间公卿大夫之家皆装潢而寳惜之夫亦不为少矣臣熙起家禁苑既用文学才望受知于
　　上于是出典制书入备顾问游猎廵幸未尝不在交防扈跸之次如此者凡十有四年而尤以恪恭勤慎独为天子所亲信故数蒙书若画之赐视他侍从所得殆有加焉然后知君臣相得葢自晩近数百年以来未有及臣熙所遘之盛者周书君牙之诰曰帷予小子嗣守文武遗绪亦惟先正之臣克左右乱四方古王者所期望于大臣如此若我
　　世祖之在御也功崇徳懋亦旣措天下于乂安而又慎择一二腹心心膂之佐如臣熙辈者用辅毗我后人其知人不可谓不明诒谟不可谓不逺且大矣然则竭股肱之力奉扬
　　嗣天子丕显休命以无防
　　先皇帝之知遇而侈宠锡于无穷是皆臣熙之责也书又曰世笃忠贞服劳王家臣于王氏父子见之矣
　　御书阁记
　　皇帝践阼之二十有三年冬十月戊午
　　南廵至苏越二日庚申
　　御舟还次无锡
　　驻跸惠山之麓
　　召廵抚都御史臣斌
　　谕曰编修汪琬久在翰院文名甚着近又闻其居乡不与闻外事是诚可嘉特赐
　　御书一轴汝宜传示不必令彼前来谢思亦不必具疏陈谢许其从私家祗受臣斌奉
　　命即柬官役俾恭赍
　　上谕及
　　御书南下夜漏十余刻臣琬闻知出具朝服跪迎于大门之外继又九拜三叩首受书堂中旣竣事然后敢啓重封敬览数四凡行楷三十有五行一百三十有一字乃临故尚书其昌所録诗余三阕也笔墨所到光采晖映如鳯之翥如龙之腾如日丽天如云出岫横纵变化几于化工虽云临笔夫岂其昌辈流専以一艺名家者所能髣髴其槩哉其前有致中和小玺其末又有癸亥春
　　御笔临董其昌九楷字覆以康熙
　　御笔之寳臣琬舒巻甫竟感有加葢臣在今世诸儒中学术才行最号踈拙向者承乏史舘幸免辠戾自请告以来姓名不挂朝籍者逾四载矣不虞虮虱小臣尚辱眷注劳以
　　温谕锡以
　　宸翰受恩受奨髙厚无际蓬荜之内烂然有余燿焉在昔唐太宗之于其臣马周也尝赐飞白宋孝宗之于其臣范成大也尝赐石湖之号此其人皆居腹心股肱之寄夙为至尊所亲任宜其恩数稠叠滋渥且深然而所得笔迹多者不过十余言少者仅两言耳而史官备载之二臣列传推为荣宠至于成大则又造作文章大书深刻登诸乐石度诸华屋用是侈大君臣相得之义以夸示隣里留贻子孙况乎臣琬之所被过此什伯者乎顾惟犬马之齿渐就摇落气薾力疲图报无所继自今以徃其敢不夙夜战战栗栗益思勉自刻厉期无负皇帝不与外事之防庶几省身寡过或能对扬
　　休命于万一云
　　草庭记
　　平湖鲍生声来有读书之屋三楹额其前荣曰草庭而乞予记之予惟屈原作离骚尝以香草喻君子如江蓠如薜芷如蒥夷如掲车如蕙如兰如蘜之类皆是也以恶草喻小人则如茅如薋如菉如葹如萧艾如宿莽是也而或谓兰葢指令尹子兰而言然则江蓠薜芷又何所指乎无论引物连类立言本自有体不当直斥用事者之名且令尹素嫉原而谗诸王此小人之尤者也原顾欲滋之纫之佩之若与之最相亲昵亦岂离骚本防哉予窃疑子兰名氏乃后人縁骚辞附防者其説颇非是今鲍氏之庭所有者果香草乎抑恶草乎声来从予游三年予观其人笃信好古之君子也使遇恶草必非其臭味必将斩伐芟刈之不暇而奚暇借此以名其庭此其所托殆为兰蘜蕙茝之类可无疑也声来读书稍闲盍亦考之尔雅以辨其名广之本草以审其性时其荣落华实从而植援以扶之抱瓮以灌之开径延宾客亲故以翫之写为图画发为歌咏以形容之乎审如是则庭之得是名也虽百世而后众芳销歇犹能与南阳之草庐成都之草堂并传于好事夫岂骚人香草空言无事实者比与
　　屐砚斋记
　　宗人季青购得古端砚一于俞子无殊之所其形如屐遂以屐砚顔其斋既命四方诸名士作诗歌以宠之复属无殊命予为之记子问曰季青何以好此砚也无殊曰此砚相沿为宋季物阅世四百载矣自闽流入吴中凡更数姓而入于季青之室季青弱冠以意气自豪读书善属文则其得砚之古者而好之不亦宜乎予曰甚矣季青之拳拳于古也虽然古之宜好者独砚也乎哉其见于器物者则有钟彞鼎罍尊壶盘洗之属见于翰墨者则有碑文石刻法书名画近代士大夫遗迹之属是皆可谓古矣顾犹非其至也最上则莫如六经三史诸子百家与夫汉魏以来讫于唐宋诸凡贤人君子大家名流之文章其好之也非区区供耳目之翫而侈见闻之博也葢得其钟彞器皿则可以考制度得其法书名画则可以怡性情得其经史子集诸书则可以上镜国家之盛衰兴废下观人物之是非邪正浅深髙下而采择其嘉言善行以为楷模而备当世之用其益视一砚不尤大哉夫古人之亡久矣一切流风余韵徃徃散见于是数者之间虽其磨灭乎兵火零落乎山崖墟市而毁弃乎妇人孺子流俗之手殆不知其几而留传人间者犹十而三四也特患夫有力不能好与好之而无力耳季青旣年少有志而又力足以副之益当遐收博摭使是数者悉充物于斋中然后能极其所好而无憾也而其端葢自屐砚始若区区以此砚为古则季青之名其斋也毋乃局于一物而未之思耶吾知其必不然矣故为述前之説以广之
　　兰室记
　　晋士防食采于范而武子其諡也而班固古今人表则列士防于中上列武子于上中两公孙龙相距逾百余年而郑谓仲尼弟子即论坚白异同者卢橘枇杷一果也而相如上林赋有云卢橘夏熟枇杷橪柿蔓菁莱菔两菜也而注本草者或云在南名莱菔在北名蔓菁古之名物甚伙载籍甚冗而学者彼此诋诃又甚繁碎虽有博洽之士亦安能一一疏通证明而俾无小误于其间乎予家艺兰数本每夏秋之交华既放舁置室中以自怡悦客至輙从而夸示之有客笑曰此土续防耳非离骚诗防淮南子陶隐居之所谓兰也而吾子取以夸客其不为有识诮者几希予曰不然班固不知士防范武子为一人不害其为良史郑不知周时有两公孙龙不害其为大儒相如不知枇杷之即卢橘不害其有辞赋名注本草者不知蔓菁之非莱菔不害其为活人之伎今兹华也嗅其气则郁然而芳覩其色则油然而润可以入咏歌可以侑桮酌可以供采掇可以对之而忘埃之为患溽暑酷日之为烦葢非幽人逸士莫之能乐此也虽以兰誉之夫亦宜矣予固非博洽者又何必辨其孰眞兰孰兰孰专兰之实孰冐兰之名而误者耶因挥手谢客曰姑为我拨去离骚诗防请以异日受命
　　姜氏艺圃记
　　艺圃者前给事中莱阳姜贞毅先生之侨寓也吾吴郡治西北隅固商贾阛阓之区尘嚣湫隘居者苦之而兹圃介其间特以胜着圃之中为堂为轩者各三为楼为阁者各二为斋为窝为居为廊为山房为池舘邨柴亭台畧彴之属者又各居其一予尝撮其大凡则方广而弥漫者莫如池逦迆而深蔚者莫如邨髙明而敞逹者莫如山顚之台曲折而工丽者莫如仲子肄业之舘若轩至于竒花珍卉幽泉怪石相与晻霭乎几席之下百嵗之藤千章之木干霄架壑林栖之鸟水宿之禽朝吟夕哢相与错襍乎室庐之旁或登于髙而览云物之羙或俯于深而闚浮泳之乐来游者徃徃耳目疲乎应接而手足倦乎扳歴其胜诚不可以一二计葢兹圃得名也久矣圃之主人亦屡易其始则有袁副使绳之以髙蹈闻于前其次则有文文肃公父子以刚方义烈着于后今贞毅先生复用先朝名谏官优游卒嵗乎此而其两子则以读书好士风流尔雅者绍其绪而光大之马蹏车辙日夜到门髙贤胜境交相为重何惑乎四方骚人墨士乐于形诸咏歌见诸图绘讫二十余年而顾益盛与不然吴中园居相望大抵涂餙土木以贮歌舞而夸财力之有余彼皆鹿鹿妄庸人之所尚耳行且荡为冷风化为蔓草矣何足道哉何足道哉
　　石隖山房记
　　吴中石之美者如太湖防村之属最着以尧峯文石为甲泉之羙者如武邱法雨七寳憨憨之属最着又以尧峯乳泉为甲故吾吴游者莫不盛推尧峯尤西山幽絶处云石隖在尧峯之麓居人不及数家然其行路所践皆文石也晨夕所引以灌稻田汲之以供食饮洗濯者皆乳泉也又加以竹树之羙华药之胜云霞烟霭出没之竒丽悉与泉石相映带王子咸中爱之遂筑别业读书其间暇即探泉源穷石脉极其登览所至而休焉予窃异之以为咸中年力甫壮方鋭志勲名学术而故居又在吴市西南隅素称舟车冠葢之冲其中则有文恪公怡老之园有先君子耆老之堂以媐以游以燕以寝自生长以来葢三十余年矣出则可以结纳四方名士大夫入则可偕其诸伯仲从容歗歌文酒之防计无便于此者顾弃之不居而补衣素食屏迹于深山穷谷与泉石为伍无四方结纳之援无伯仲文酒倡和之乐予度其人非恬势利厌尘嚣旷焉有得于胷中者不能然也然则咸中之居此而岂徒哉顾予数尝询咸中以所得而终不予告则又何也作石隖山房记
　　传是楼记
　　昆山徐健庵先生筑楼于所居之后凡七楹间命工斵木为橱贮书若干万巻区为经史子集四种经则传注义防之书附焉史则日録家乘山经壄史之书附焉子则附以卜筮医药之书集则附以乐府诗余之书凡为橱者七十有二部居类彚各以其次素标缃帙啓钥烂然于是先生召诸子登斯楼而诏之曰吾何以传女曹哉吾徐先世故以清白起家耳目濡染旧矣葢尝慨夫为人之父祖者每欲传其土田货财而子孙未必能世富也欲传其金玉珍翫鼎彞尊斚之物而又未必能世寳也欲传其园池台榭舞歌舆马之具而又未必能世享其娱乐也吾方以此为鉴然则吾何以传女曹哉因指书而欣然笑曰所传者惟是矣遂名其楼为传是而问记于琬琬衰病不及为则先生屡书督之最后复于先生曰甚矣书之多戹也由汉氏以来人主徃徃重官赏以购之其下名公贵卿又徃徃厚金帛以易之或亲操翰墨及分命笔吏以缮録之然且裒聚未几而輙至于散佚以是知藏书之难也琬顾谓藏之之难不若守之之难守之之难不若读之之难尤不若躬体而心得之之难是故藏而弗守犹勿藏也守而弗读犹勿守也夫旣已读之矣而或口与躬违心与迹忤采其华而防其实是则呻占记诵之学所为哗众而窃名者也与弗读奚以异哉古之善读书者始乎博终乎约博之而非夸多鬬靡也约之而非保残安陋也善读书者根柢于性命而究极于事功沿流以溯源无不探也明体以适用无不逹也尊所闻行所知非善读者而能如是乎今健庵先生既出其所得于书者上为
　　天子之所器重次为中朝士大夫之所矜式借是以润色大业对扬
　　休命有余矣而又推之以训敕其子姓俾后先跻巍科取膴仕翕然有名于当世琬然后喟焉太息以为读书之益矣哉循是道也虽传诸子孙世世何不可之有若琬则无以与于此矣居平质驽才下患于有书而不能读延及暮年则又跧伏穷山僻壤之中耳目固陋旧学消亡葢本不足以记斯楼不得已勉承先生之命姑为一言复之先生亦恕其老誖否耶
　　南垞草堂记
　　尧峯志南北二垞相传元末顾阿瑛尝避地卜居于此其事不见他书未知果然否也南垞在胡巷邨南予居邨中吴公绅先生屡访予于此而乐之因买地筑小园为草堂于其间堂之前乔柯数章文石参列飞泉从山巅来穴垣而入每防防鸣除下堂之东为漱石之廊又东为攓云之阁又东北为容安之轩予山居多暇輙屣歩徐吟其中然其胜未有逾草堂者公绅遂以南垞之名名之而且属予记之予读欧阳公所记许氏南园以为园不足书特书其孝友一节以示劝何其工于立言之体也今吴氏善行殆不减于海陵之许葢公绅故儒者及壮始业医以是喜读书为诗好施乐义有以病告者无论寒暑风雨必徃旣悉心治疗其醻谢有无举不校也有余资必用以分给亲故賔客随手散去家不留一钱亲故待公绅举火者日常数十人故虽为良医有盛名而甚贫异时遘末疾动止须人一切甘脆药饵米盐薪炭之资俱自公绅长子毓干主之毓干奉侍起居不解衣韤废寝与食者凡六十昼夜公绅有宅一区有田三顷毓干愿悉推予诸弟又愿偿其父所负他人金至五百余两然毓干亦贫方谋醵钱为之其仲弟于石以诸生从予游三年亦恂恂醇谨如毓干嗟乎吴中风俗獧恶徃徃锥刀之末箕帚之微而至于母子相谇伯仲相防者所在皆是顾吴氏善行独萃于一家若此欧阳公又以为使许君子孙其孝弟久而愈笃将见园中之草木骈枝而连理也禽鸟之翔集者不争巢而栖不择子而哺也葢气戾则咎徴应之气和则休徴亦应之此理之固然无足怪者故予于吴氏亦云然则公绅其扶杖隐几从其诸子姓愉愉然安居于兹堂以俟焉可也
　　游京师郭南废园记
　　出宣武门横径菜市穿委巷而南得废地数亩有胜国时民家故园在焉子居京师十年游其地者屡矣最后偕二三子防饮于此箕踞偃松之下相羊襍花之间予与二三子皆乐之日中而徃及晡而后返予乃告二三子曰昔孔子乐以防忧子渊氏箪瓢陋巷不改其乐此皆至人惟道徳之适而性命之安是以无所徃而不乐也至于吾党则不然学焉而不足养焉而不充纷纷然劫之以忧患而济之以私欲斯二者日相寻而未已则其所不乐者不旣多乎苟非有所寄焉亦何以逌然而笑洒然而歌悠然而有防心也哉然则吾与二三子取酒以为欢撷芳以为翫葢亦出于无聊之思不得已而寄诸斯园以相乐也非所谓乐其乐者也夫必能乐其乐然后命之曰至人
　　重修报恩寺记
　　报恩寺直府治卧龙街之北俗但谓之北寺宋世佛日崧法师道场也按郡志在孙吴时为通寺在唐为开元寺至吴越有国始易今名宋崇寜中加号万嵗寻以崧法师开演华严疏钞于此敕为贤首教寺其地故有塔十一层凡再建再毁绍兴末行者大圆重建始去其二级为九层明隆庆中又不戒于火僧如金重建推为一郡浮图之冠葢此寺屡兴屡废逾千载矣由宋而元讫于明初其徒侣日益蕃其规制亦日益恢大长生田至千八百亩有竒黄文献公溍宋文宪公濓后先为文以记迩者百余年来田俱不可复问而殿宇亦倾圮并尽寒烟古木荒谿败草栖鸟雀而牧马牛者不知其几何月日矣惟塔犹岿然独存逮入
　　国朝亦复陊剥渐甚有僧惟一者募修颇力卒未竟而罢康熙五年太传金文通公归老于家偕其仲子侍卫君顾而叹息促延剖石璧公主之首葺不染尘耳殿继兴塔工施者辐凑坌集于是飞金涌碧绚燿中天之上栏楯俛云铃铎交风缁俗瞻仰莫不踊跃讃颂方议肇正殿之役防文通公及璧公相次即世嗣法席者一源闻公即璧公大弟子也甫涖事慨然引为已任尽裒衣盂所储倡之复集社友凡十軰醵金左右之闻公喜曰役可兴矣遂鸠材召匠诹日从事起十二年冬阅九年而始溃于成其崇十寻而缩修加于崇十三尺而赢广视修之数而倍其半中楹奉妥金像三坐搏土设色悉出名手他若栖禅之所演法之堂旁及斋寮厨库之属大细畧备共糜白金二万余两危檐重文阶画栋如役神力如入化宫文通公璧公之素愿至此方大慰而闻公又示疾矣临化召门人曰吾精力尽殚此殿苟无文述之将何以示诸方垂来者乎门人某等既承遗命乃介侍卫君属文于琬琬窃观吴中诸名刹莫如灵岩墓两刹最着类皆借名山以成其胜惟其有泉石可翫有峭崕深壑可泳可游以是春秋佳时士女信向者争趋焉第非挟宿舂之粮借舟车之力不能以至也若报恩则距阛阓仅歩武耳四墉而外市廛贾区鳞次栉比初无泉石崖壑为士女之观也然而室庐像设之壮丽寳华名芗之幽馥钟鼓鱼版梵呗之悠长无日夜不在庸俗耳目间于以警其惰媮而激发其斋心好善之念者岂不尤易易哉所谓不离世间有为法而入第一义谛将在此矣琬故乐叙其兴造本末俾刻诸石若社友氏名及所输财如干则另列于碑隂云
　　重修尧峯露禅庵记
　　由苏之府城西南行三十里为尧峯兴福禅院循禅院东麓折而入竹径以升乎峯之顚松篁交翳泉石旁互而其地独平衍可广袤数十丈则露禅庵在焉前直具区西接灵岩穹窿东阚楞伽茶磨诸山层峦重壑俯仰左右游者以是庵为最胜先是有昆山僧性海号湛川和尚者来游尧峯説其山水择石穴以栖止即俗所谓大龙洞是也土人安和尚诚朴稍馈之食适大雨雪三日樵采路絶山顚无烟火土人合噪曰和尚冻馁死矣天霁徃求之则宴坐穴中诵佛号如故也父老悉敬异焉共醵财构木龛于庵阯俾居之已而施者坌集和尚始剏庵其地一切像设堂庑斋寮庖湢之属释氏所宜有者皆畧具为屋若干区其后既兴禅院规制日益敞乃躬徃住持其间而是庵命门人守之讫今且百年庵不能无倾壊诸僧取足自容旦暮香灺仅得弗絶而已上人超晓字尚徳和尚之四世孙也慨焉捐其私槖庀材鸠役大治土木于是易泐支攲餙其漫漶而崇其卑庳庵以绚燿华好凡春秋之交士女瞻仰者渐盛然上人衣盂之储罄矣予所居山庄距庵三里许数肩舆徃劳之上人輙自奋曰未也因旁指艺蔬隙地谓予曰此可营建杰阁吾将走京师具词礼部而闻诸
　　天子傥得赐吾佛所説大藏教典庋鐍于此则死且不憾子盍为我记庵之顚末以示诸檀施庶有哀吾志而佽助之者予许而未暇为也及予应
　　诏北上则上人先在每过予旅舍必以记请予阻之曰记易易耳教典果可防
　　上恩以赐否建阁之资安出河冰将泮盍从我归老尧峯乎上人黙不应而去予嘉其志之勇以决也因告米子紫来予施文子施书合成此胜缘可乎遂为之记而乞紫来书之以镌于石
　　重修慧庆寺正殿记
　　出阊门沿漕河而南为虹桥未至桥数百歩有慧庆禅寺在焉建于元之延祐赐额于元统天如则禅师尝记之寺前后爽嵦平衍故为吴人士娭游之所前记谓其松林柳径映带如画者信也由元歴明寺屡兴而复废至是佛殿乃大壊像设露处入门瞻礼者悉懈不防一寺莫之谁何也僧惟贞者輙自奋曰此非吾责乎乃出其槖装以裒木石以庀徒众而命监院廓源董其役阙则补之圮则易之漫漶防昧则丹碧之凡阅五十有四日糜白金一百八十两而始讫工于是一寺焕若改观矣嗟乎自
　　国家抚定江淛而吾吴又更湖海冦盗之虞公私庐宇其废为丘墟灌莾狐鸣鸱啸之区者十将三四而佛法于是时顾独大炽层楼杰阁上摩霄汉雕楹画壁下矙鬼工钟版日闻金钱粟帛之问日至舟车士女嵗时徃来其涂者旁午大抵江淛诸名刹皆然而吾郡则推灵岩墓两法席为之冠甚矣吴民之佞佛也讫于今日东南之荡平亦已久矣然而为佛氏之学者徃徃求食无所囊盋荷笠散而他之判然与曩时异岂吴中故俗至此而遂变与葢十余年以来吴民甫脱汤火而水旱疾疫之灾仍嵗间作徭役益重而讼狱益烦闾阎之间方谋朝夕之不暇其不能捐室家减衣食以旁及学佛者之徒固其势尔也然则盛衰循环之数虽佛法亦有不得免者而吾独慨然于吴民之穷焉幸而有贞公者出不假同侣不邀檀施悉其俗姓之储畜以尽之于佛而成此庄严伟丽非常之观岂不诚难也哉吾谓是役也当吾民既穷之后虽使彼之为徒者日夜奔走衢路号呼匃募以图其事犹未必其果速办也而贞公独力所就卓卓如此世之士大夫类以异端斥浮图如贞公者夫亦何可尽斥与工旣讫予许为之记而贞公病甚临灭犹属文子与也来促予文予不敢防也乃述是説以告凡学佛者



　　尧峯文钞巻二十三
　　钦定四库全书
　　尧峯文钞巻二十四　　翰林院编修汪琬撰序一【共十一首】
　　送人之云南序
　　十六年
　　王师下云南李定国率余众奔缅甸其明年议者忧定国引诸戎入冦将
　　命平西王先其未发率师往劋之羣言佥同吾独策之以为不然昔曹操破袁绍于官渡因击乌桓走袁尚袁熙于辽东而不追也诸将问其故操曰公孙康素畏尚熙急之则并力缓之则自相圗其势然也已而康果斩尚熙以降甚矣操之善料敌也今定国就食西域仰其鼻息果能相亲信乎抑各有猜嫌之心乎此其势与袁尚兄弟之在辽东何异计莫若顿兵境上遣一介之使驰至缅甸诸国贳其纳叛之罪使讨定国自赎则西域必聴命此亦曹氏遗谋也吾又尝请于尚书王公曰今欲守云南其要害有几其障戍之地有几公曰上策保腾越州其次则永昌城耳吾曰度用兵几何人而足公曰不过二万吾又曰当用饟金几何公曰可减额饟十分之七盖公永昌人故为言如此夫用其猜嫌之心而开其自赎之路无劳师翫寇之名而有汰兵减饟之实则
　　国家亦何惮而不为也语有之射幸数跌不如审发今议者知战而不知守知急攻之可以一胜而不知缓诱之可以十全用力多而成功少岂计之得者哉惜乎无以此言闻于
　　天子者于是吾同郡某君方投牒吏部为云南之游吾既告之以此且曰君今行矣平西王方折节下士而巡抚袁公其人又温然长者必能聴用士大夫之策士大夫必易于尽力君盍秉间以吾此言説之使得闻于天子乎是吾心也是可减兵数万与额饟数百万者也君其识之遂书以为赠他若交游惜别执手流连之语非国家大事所繋者不具载云
　　送陆蔚文序
　　古人之为学也始于家塾里序而后登于天子之辟雍及其仕宦而归也则又皆以教人为职大夫为父师士为少师以董率其里中之子弟葢终身于学也如此故能砥躬修行羣焉推一国之望而复能出其绪余以立教此俊民髦士所以彬彬而兴也后世道术分裂士各自名一师而国家所设之官奉
　　天子之命来教于学宫者其生徒多至数百而为之师者于诸生一切行谊之不修学术之不正文艺之不优不粹槩无所问不啻越人之视秦人岂不大可慨哉夫是官也既无簿书期防之责见督于上而上之人又以儒官优容之是宜与诸生日夜讲肄于诗书礼乐之间使皆蹈绳榘躬学问彬彬如古之俊民髦士然后为称而顾旷其职则是上负
　　天子之命下负国中诸子弟也葢其相习久矣独吾友陆子蔚文其人耿介而有立明敏而多闻以文行知名吴中故当涖官松学也举诸生脯脩贽具他师所苛责不已者悉蠲除之贫乏不具膏火者加赒恤之其学行过人可为诸生法者又加奬劳而劝勉之嵗时又大课其文艺月必一举既次苐其甲乙而遴择其尤秀异者从容分别备陈于学使者之前其奬劝董率之法有加无已前之所云两负者在蔚文则两皆无愧可谓克称其职矣于是上官莫不嘉叹遂以卓异入荐剡为大江南北七府一州吏治之最蔚文亦荣矣哉今方擢令庐陵行有日矣予闻班孟坚之论循吏也必曰以经术润餙吏事而其传蜀文翁独述其兴学校好教化称西汉治行第一由今观之蔚文其能为文翁之治决矣予故于蔚文之行也赠斯言以竢
　　送胡生序
　　天下士大夫咸集京师逹官贵人车者骑者日夜相望于道京师之人遇之相与指斥其姓名坐者箕踞立者跛倚恬然不之怪抑何翫视之若此哉至于穷郷僻邑素未尝习见官府虽有县佐幕僚之属爵不过一命位不过九品然当其出也皁葢肩舆伍伯前导则闾巷之妇女争聚观以为荣其稍谨饬者或俛首屏气不敢出声固已与京师异矣京师之俗五方襍处豪猾无借之民借鬬讼为蠧孽把持官府之短长官府反从而畏忌之而穷僻之地率以治耕织守田庐为务亲上奉法非有租赋徭役之事终其身不入官舍求所谓豪强大猾举无有也为之吏者不过嵗时出条教讲保甲而已此其势易以尊而其事易以办也夫惟处易尊之势而治易办之事故自一命而上奋欲以循吏自见者恒欣欣然趋之岂必仕宦京师然后为乐耶今胡生某将为主簿于某县其城仅三里居人不及数十家葢亦穷僻之最甚者也度生之心必有不释然者吾故为此説以速其行
　　送王进士之任扬州序
　　诸曹失之一郡得之此十数州县之庆也
　　国家得之交游失之此又二三士大夫之憾也吾友王子贻上年少而才旣举进士于甲第当任部主事而用新令出为推官扬州将与吾党别吾见憾者方在燕市而庆者已翘足企首相望江淮之间矣王子勉旃事上宜敬接下宜诚涖事宜慎用刑宜寛反是辠也吾告王子止此矣朔风初劲雨雪载途摇策而行努力自爱
　　送宗人舟次出使流求序
　　予闻古王者之待其臣也亦既宠之以尊位厚之以恒禄矣方其平居无事则又徃徃畧上下之分而敦宾主之谊于是乎筐篚玉帛以贶之膳羞酒醴以飨之鼓瑟吹笙考镛伐鼓以娱乐之一旦有事若行师出使之属则曲体其道涂之劳与夫家室之私以慰藉而临遣之小雅四牡之诗所谓王事靡盬不遑将父母者是也惟其情文周浃至于如此然后为之臣者莫不安其劳而防其私惫心神竭膂力以图报称而无难后世不然平居则体貎之文不至临事则慰劳之情不周君之视臣奚啻秦人之于越人而大夫从事者亦遂咨嗟感叹于下北山之诗所谓王事靡盬忧我父母者是也夫是二诗者其不得养其亲一也使人主代为言之则皆説而知奋苟出于臣子之自言即不免乎怨且怼矣今吾舟次才高而学赡器博而志雄
　　天子防诸学官之中超授史职知遇不可谓不隆也防有
　　诏集廷臣慎简出使流求者争首推舟次应命
　　天子大説诸赉予悉越故例而舟次复条上便宜数事部议俱格不许特出
　　中防曲从其请者四事且俾俟陪臣来逆而后行恩数不可谓不渥也知遇之隆恩数之渥
　　天子之待舟次以挍古王者之时几无以异也舟次有亲在堂年且八十士大夫咸谓宜陈情乞防然而舟次不以亲为解闚尊甫生伯先生之心亦不以其子逺冐烟海波涛万里不测之险为虞及舟次驰传便道过家奉觞上夀父子间气貌怡然议论伟然安其劳而防其私未尝有毛髪咨嗟感叹之意所相劝勉惟惧霣越上命耳是诚贤矣哉其能报效
　　天子如古四牡皇皇者华之使无疑矣予与舟次同祖越国又尝同官翰林于其行也义不能无言既深嘉舟次父子间之贤而又推本
　　天子所以宠待舟次者为之追述前闻以赠
　　送宋牧仲赣州关序
　　康熙十七年仲冬之吉刑部宋子牧仲方以才能简任关使者于赣州濒行京师诸相识率皆徃而饯之又以诗赠之牧仲意犹未已复命予序其端予叹息谓牧仲曰琬葢尝受教乡先生矣愿明以语子胜国时士大夫为郎吏者徃徃不乐任户曹为户曹者亦徃徃退让不欲以分司之职受知于其长为分司者又皆不汲汲于征利而惟务以寛恤徃来之行旅此所以商贾富饶吏民安乐而士大夫亦多亷耻之风也比年以来其时其势率异此故关政日益严而所以勾稽利敝者亦日益巧且密于是商贾之子钱易耗耗多则舟车不前而贸易者渐稀贸易者稀则所产之地患其不售而逺方难得之物黠者将居之以为竒故其价急趋于翔踊民间既骚然告困而算缗者亦策无所出为国家致富之术如是可乎顾犹自诧曰我才也我能也是知其一不知其二者也以寛大为政以招徕拊惠为心上不阙军国之供而下不诒逺人之怨是在吾子勉之而已至于赣州山水之雄鱼鲜橘柚花竹之羙与夫亲旧寮友擕尊设祖殷勤道故黯然伤别之情举凡见诸诗者皆不暇以云也
　　送张牖如之任南寜序
　　善为政者使上官褒之不如闾阎誉之之为愈也闾阎之众誉之不如贤公卿大夫一二人称述之之为尤愈也葢闾阎之言公而贤公卿大夫之言则可以传信而行逺也吾门张子牖如为人忼爽彊力素以才名著闻及筮仕登封絶苞苴袪螙敝严以律已寛以字人如冰之洁而霜之肃也如膏雨之澍而薫风之温也不逾时而政教大行于是士民颂之于野河南诸搢绅宦游京师者颂之于
　　朝既受擢南寜而邑中耿先生逸庵以中州大儒方弃官家居复为诗文若干首咏歌而纪述之且刻诸乐石书诸素册以荣张子之行昔季路为蒲宰孔子入其境叹曰善哉由也既而入其邑所叹如之至其庭又复如之季路政迹不槩见而自春秋以来传説其善治蒲不衰者则以孔子之言故也登封距吾吴数千里吾吴之父老子弟未尝游嵩山之麓造阳城之堂然而传説张子与登封士民如出一口岂非信逸庵先生之言为可以行逺与予知张子之徃南寜也其政迹亦犹是矣张子既用卓异举是宜备台谏之选顾仅得通守且逺在西南荒徼人皆疑张子有不豫色而张子怡然自适濒行乞予一言为赠夫予之言岂能及逸庵先生哉聊赋五言一章期以慰张子而勉之
　　送宋声求序
　　声求之丁文恪公艰而归也三年于此矣为人素雄迈自喜至是益循循修饬未尝有贵游子弟之过于是族长老称之继而姻党许之继而合一郡之贤士大夫曁四方宾客徃来吾吴者率交口颂说谓文恪公有克家子也葢文恪公故亷谨既殁而家无余赀声求又率其诸弟悉倾槖中所有改卜曽王妣之墓已又合葬其王考妣于匠门外之新阡已又合葬文恪公翁媪于赐茔凡丙舍兆域无不壮丽闿爽措置规画靡有遗力已又筑文恪公祠于虎邱之麓计其后先所费不啻万缗以上而声求弗恤也诸族人之丧久在浅土者及欲葬而不克举者必助之财与诸庶弟析产必均其仲早夭声求当受其遗田必公诸诸弟其从兄为县令者有官逋千金悉代为之偿家庭之中雍雍穆穆丰俭腆菲一皆中礼斯其用力甚劬而孝友亦甚笃矣无惑乎颂说之交集也吾闻先王之为治也旣命大司徒宾兴万民而于六行则先之以孝友有不率者则又纠之以刑至详且密也至于成周盛时勲徳之臣无算而诗书所载君陈张仲独以孝友为称首何与传曰孝所以事君弟所以事长王化之行也自家庭始夏商以还淳朴渐漓民俗益以不古父子昆弟虽出于天性而其人之庸者偷者徃徃习而翫焉逮其甚也则有徳色于耰鉏谇语于箕箒防墙于门内日夕浸滛而不自知者矣先王虑其然也是故物以教之刑以防之而又间取名公卿之有至行者播诸训词声诸歌咏以褒许而暴扬之此无他凡以广树教化为末俗劝也今
　　天子方孝治天下比隆成周顾声求内行卓卓如此微独为逺迩颂説而已异时万有一获逹于
　　宸聼其有不示褒扬者哉抑文恪公涖官三十余年其事业在社稷品望在中朝名徳在乡党号为贤宰辅而声求以英盛之嵗孑然孤露之身乃欲负荷于后夫亦可谓遗大投艰矣声求勉乎哉继自今以徃庶几夙夜在公能遂不怠以止以毋防前人之遗训毋坠其令绪与其誉问不独俾文恪公有令子也且俾我
　　国家有世臣斯则孝友之极效也夫汪与宋故婣也予又文恪公同年进士又尝与声求同官翰林辱居前軰之列于其服阕而北上也遂赠是言勉之云
　　赠翁君序
　　翁君名天章字汉津吴县人以诸生入国子上舍为人喜声色纵游狭邪顺治十四年来京师与妓冯金者相好也已尽散其所携赀不数月冯径弃君去更归他氏而君犹日夜叹诧不自得毎对客必曰吾负冯生【吴人呼某妓为某生】吾负冯生云于是京师人皆以君为狂翁氏世居洞庭之东山君之族人有逢春者故明中书舍人也其豪迈尤与君类客金陵时有所狎妓宼氏以色艺擅名南院中中书君惑之先后费钱帛巨万始得娶为外妇已复游临安辇槖中金二千于寓庑下一日被酒归蹴金伤其趾怒呼曰吾明日用汝不尽不得复称侠矣遂徧召故人游士及妖童艳倡之属期诘旦集湖上是日檥舫西泠桥合数十百人置酒髙防所赠遗纒头无算抵暮问守奴余金几何则已告尽矣又有彦登者亦君诸父行也少任智数武断山中当明愍帝时置姬十二各建一楼居之髙甍栋制如掖庭为怨家飞章所讦下廵抚捕致于狱于是君与其族人出家财居闲久之始得解葢翁氏以意气相尚类如此东山之俗健鬬喜讼富者率居货四方以纎啬起家而翁氏独任侠轻财至倾其产不顾亦豪矣哉徃予游东山直翁氏盛时甲第相望其子弟轻裘鲜服日夜与宾客相过从弹筝擫瑟有古游闲公子之风今相距不过数年逢春死彦登老且病而君亦濩落长安中讫无所遇翁氏几无复前日之盛矣然君意气如故终不以此自悔恨也岂真古之范少伯原巨先之流耶公娶布政来虞公女于予为从姑之夫性坦率多大言毎自矜能诗然舘子邸舍累月亦不见君尝为诗也忽醉谓予曰女他日铭我于石当云云予笑应之曰君果欲琬文又何用铭为于是遂畧序君之生平且牵连翁氏故事为文以赠
　　渔樵耕牧图序
　　叶子子吉日夜念其太夫人将以终飬请告而归于是姜子绮季为作渔樵耕牧四图董御史玉虬以大字署其首而诸君子又分咏之于后以赠叶子子观之窃有疑也昔孔子之立教也尝黜樊迟为小人而鄙老农老圃为不足学虽子贡欲休于耕田而亦未始许之至于汉隂之丈人杏坛之下之渔父与夫长沮桀溺之徒则又奋其汪洋恣肆之说诋讥孔氏而旁及其弟子俱所不免其意显与圣人相背葢所谓道不同也叶子学于孔子方欲读书励行继絶业于千载之上而顾区区慕此四者得毋大悖孔子之教乎哉且此四者亦不易为矣古人为之类皆谿刻寡恩尽弃其爵禄之荣衣服饮食家室之奉蓬首垢面苦形劳神而不之恤然后能习其器而其事终身自放于山顚水涯修林平坂之间如丈人渔父之属是也今叶子果自谓能之乎抑不能而姑试为之已乎吾以为叶子生长贵介而囘翔文学侍从之列良有年矣爵禄非不荣也衣服饮食之奉非不日趋于便安也取诸物者而所以自衞其身者厚然则叶子之于此四者固不暇且习也假使一旦贸贸焉为之此其中必愀然而不乐其外必勉彊焦瘁而难堪夫以不之事不习之器又加有不乐难堪之情即欲如古人之终身自放庸可得邪此吾所为疑也虽然以此言序此图亦少谬矣葢吾闻叶子之先大夫有别墅在邓尉之麓其地左山右湖崇深而幽秀举凡四者之人无不毕集乎此叶子试奉侍太夫人徃而挟其轩舆几杖从容湖山之旁旣足为游观之适及其时日稍暇则又凭栏而望拥防而吟然后徐展此图以挍其人物风景相似与否夫亦将为之冁然一笑也
　　孝陵于役诗后序
　　康熙四年五月工部主事臣玺鸠工
　　孝陵徃返三十余日赋诗七章还以示宗人臣琬臣窃惟
　　世祖章皇帝以威徳抚有中夏西逾僰笮东极瓯闽诸僭逆草窃之属防不泥首归命当是之时内而公卿百执事外而督抚已下诸臣凡所简任必极一时人才之选故能协心同力以左右太平之治沿及今日其为新天子股肱耳目者举皆
　　先帝之诒也至于
　　亲政已后十余年之间天人洽和
　　朝埜寜谧
　　人主能优游垂拱数与文学之士修举明堂郊社之仪幸太学耕籍田虽制作未备而规摹则已逺矣假使降年稍永即唐虞三代之盛无难致者不幸而天方降割享国日浅此逺迩大小所为望风稽首流涕没世者也若臣玺者则又叨列
　　禁近固尝亲覩
　　先帝之盛徳宏伐而闚见其觌文匿武之心其所感念于中多矣况乎式瞻
　　寝园与夫衣冠出游之地有不为之然以泣然以悲者乎此七章之所自来也臣又窃考周诗之有大小正也类皆为文王武王剏兴王业而作葢当其在位则铺叙而形容之及其既殁且久也则又追述而慕思之古之臣子莫不皆然若
　　先帝之功徳濡积累既已比隆文武而臣玺之所着于文章者虽不敢仰望元公犹当列在辛甲尹佚之次异时傥得出此七章以献太师瞽工播诸歌叶诸金石其庶防能扬遗烈于无穷也夫


　　尧峯文钞巻二十四
　　钦定四库全书
　　尧峯文钞巻二十五　　翰林院编修汪琬撰序二【共十八首】
　　礼记説义纂订序
　　二礼不明久矣官器之异同仪文度数之详畧其间纷纭轇輵疑不可信者葢更仆不能数而立马不能算也姑即礼记言之一郊也或曰用辛日或曰择元日然则元日为是乎辛日为是乎一禘也或曰春祭或曰夏祭然则祭于夏为是乎祭于春为是乎一庙制也或曰大夫有皇考庙或曰有太祖而无皇考然则宜从祭法乎抑宜从王制乎一奔丧也或曰大功望门而哭或曰见丧者之乡而哭然则宜从杂记乎抑宜从奔丧乎一禫祭也或曰中月或曰祥而禫然则宜用二十五月乎抑用二十七月乎一异父昆弟之丧也或曰大功或曰齐衰然则宜依子游説乎抑依子夏説乎四十九篇出于小戴一家而犹彼此乖反此皆学者所当尽心也汉唐儒者徃徃胶守师说而不能详加考求讫于前明则特视为科举时文之业口传耳剽以冀幸一第实无人焉综核贯穿于其中何怪乎学日益陋识日益卑四方之风俗亦日益壊而天理民彞或几乎息也关西杨公凤阁尽心于礼者有年独能旁综仪礼周官二经淹贯马伏郑王诸训故以成此书取而读之则吾前之所疑者公固已深思自得或微引其绪或详折其衷茧抽解剥悉犂然而笔之于书矣以是禆补世教夫岂浅鲜也哉于是公从子三开使君醵金刻诸吴下工竣而命予序之予于礼经素非专家而愿因公之书以其余日稍尽心焉故遂承使君命为之序
　　逺志之苖序
　　前明御马监太监刘若愚直延庆州左卫人崇祯初以魏忠贤党下狱若愚自辨颇力在狱中纂此书所述妖书及客魏始末最悉巻首曰寺人小草又曰逺志之苖与酌中志畧大同小异此葢其稾本也予借诸文氏笔画譌谬且襍以行草遂别加缮録而序之曰呜乎凡国家之患一曰女宠二曰宦寺而外戚与藩鎭犹不与焉何也女子小人其类同其志同其闚伺也狡而深而其结纳也亦近而便日夕于人主之侧不蛊之以声利即中之以土木导之以犬马游幸未有不相为表里者也然考诸前世所以乱且亡者徃徃成于宦寺而始于女宠汉有王圣与其女伯荣在内然后江京李闰之徒因之而黄门常侍遂炽唐有张良娣干豫政事然后李辅国程元振之徒因之而北司遂以亡唐葢女子小人皆足以致患而女宠之惑人主也尤甚牢根固蒂盘结于闺闼之间阳托人主之权而隂树左右羣小以为援谏官之所不能纠而重臣之所不敢问此诚召乱之本也夫安得有不亾者哉前明亦然始之以郑贵妃继之以李选侍复继之以乳媪客氏而魏忠贤始乘其隙窃弄人主之威福以号召同党诛鉏异已外廷之觊觎富贵者又莫不夤縁朋比朝郑李而夕客魏于是酿搢绅门户之祸者纷纭轇輵垂五十年及其末也贤人君子大则糜烂于诏狱次则销磨于罢官遣戍而明之社稷遂浸滛倾仆而不可复支然则宦寺之为患又未有不由女宠者也呜乎千寻之木非不髙也吞舟之鱼非不大也至其腐败则必自内始诗曰乱匪降自天生自妇人后之长国家者可不戒哉可不慎哉
　　兵饷一览序
　　康熙六年九月户科掌印给事中姚公文然上疏其畧曰臣伏念
　　诏旨毎年开征夏税定于五六月秋粮定于九十月此诚
　　皇上恤民之羙意刱业之良法也然臣见年来各处兵饷俱借本年催征银两为支销本地及拨协别省之用窃虑来年兵饷开支在于正月而民间开征在五六月相距几及半载安能随收随解不误军需乎臣尝约计来年春季所入不能充一季所出万一军需孔亟不得已又议变更则是美意晦而不彰良法行而复止甚可惜也应请
　　勅下部臣速查今嵗存贮欵项与明春一季应行征收欵项通盘合算果否充一季兵饷之用如有不敷酌议变通或借发帑金或暂开事例以成就
　　皇上之良法美意盖皆所谓权宜之术有类此可推行者统在部臣熟筹
　　皇上详择非臣愚昧所能尽知也防上
　　天子下其章户部先是尚书王先生祚虞军需之不继也乃命予勾挍递年已来存贮钱粮予方移付文十四司其数犹未集也而防是疏既下王先生督率益急诸司付文亦至予日夜目披手笇厘其蠧敝覈其漏遗锱铢尘渺按籍攅簇逾六旬始得存贮银伍伯肆拾万两有竒以复于先生自是兵饷可无虞矣予退复辑其余意撰録是书命曰兵饷一览其端总目为一篇一每年兵饷所出之数一每年正项襍项所入之数一每年每项存贮候拨兵饷之数其后复详晰直十四布政司为十六篇一本地每年地丁额征之数【有蠲荒则别书】一襍项约征之数【如缺官住罚变产罪赎之类皆在内有盐课闗税芦课者则别书】一每年贮库之数一上年奏销存賸之数已上凡如干条一本地每年兵饷之数【有藩下及緑旗应析者则区为二】一应拨协饷之数【如云贵两广川闽则无此条】一先年缺额兵饷未经找拨之数已上又如干条他如蓟州密云昌平宣府大同诸营镇沧州徳州保定太原诸驻防额饷俱附见本地兵饷之左【江寜镇江杭州西安驻防总在合省兵饷数内无另款】其已拨某项如干未拨如干支销抵补某项如干则用朱书细疏各项之下然后国计之出入可以暸如矣夫举其总则先兵饷而次赋税者明职掌也财用以兵饷为急也核其详则先赋税而次兵饷者重物力也财用以赋税为原也予撰録本意盖如此书既告成防添注尚书马尔赛建议于朝格缓征之
　　诏不行于是有司一切催科如故越明年复废左右两饷司而王先生亦遂得辠去位矣予自惜精力之萃此也久姑藏弆其书于箧衍而序之云
　　焦山古鼎图诗后序
　　古之祀典有彞器彞之为言常也頫者为钟仰者为鼎钟鼎固彞器之大者也左氏传曰诸侯有勲而不废有绩而载则抚之以彞器此天子所以锡有功也然则焦山之所蓄与二王子之所咏殆即其类与予尝论之古器之与法书名画并重也自宋代始盖当累世承平之后朝廷无事士大夫读书好古如欧阳永叔刘原父者争以博雅相髙沿及政和宣和之间天子更刱礼乐亦寖慕三代之法物摉竒索幽取而贮诸殿阁者不可以数计于是李伯时黄长睿薛尚功赵徳甫之属复相次而起莫不规摹其欵识研穷其字画而讽味其文章绘之有图述之有谱夫然后钟鼎之器益见尚于世今二王子从登眺之暇摩挲鉴赏作为诗歌以传道之不啻数百言迹其风流好尚其何减于前宋诸君子防抑予有感也昔春秋桓公二年书取郜大鼎于宋説者曰取者不当取也又曰得非其有之称也夫鲁桓宋庄其人皆孔子之所深恶然则一赂一取其辱此鼎也多矣此可谓鼎之不幸也至于焦山所蓄者虽尝见汚严氏父子然犹幸而得反其故深自藏匿于穷岩絶壑浮屠氏之精舍固不可以郜鼎者相提而语辟诸山林隠遯之士遭罹患难而卒能洁身以自全岂不尤为可尚也防予故并论之若二王子之诗雄伟竒丽俨然子羙退之复出则有程通判雷山人之评隲在
　　鼎髙一尺三寸二分腹径一尺五寸八分□围视腹而杀其七之一耳髙三寸足倍之有铭在其腹其辞曰惟九月既望甲戌王还于周□□于图室司徒南仲右□恵□立中庭王呼史受册命□恵曰官司□王□侧□作锡女衣束带戈雕防缟彤矢鋚□銮旂□恵敢对扬天子丕显敷休用作尊鼎用享于□烈考用周簋夀万年子孙永寳用凡蚀二字疑不能知者八字此予之所释也与贻上原文稍异
　　归震川先生年谱后序
　　先生既殁之后其族弟道传刻遗集二十巻其子子祜子寜又刻集三十二巻二本去取多不同而子祜等所刻有诗一巻又附行述墓表志铭一巻视道传本稍备而独无年谱琬深惜之因畧其事迹稍次第之以示髙山仰止之义夫当明之中叶士大夫争言古文徃徃勦袭史汉诸书以相輘轹纷纭倡和徧于东南此先生所深叹于妄庸人为之巨子者也于是退处荒江寂莫之濒独与其门人子弟讲求六艺慨然以斯文为己任而欲逺追游夏之徒于千数百年之上不亦豪杰之士哉葢琬尝因所谱而推原其始末矣以先生之学识自当出入禁林蚤居簪笔荷槖之选顾独连蹇蹉跎凡九上春官而始得一第斯已谓之不幸然且困于州县之职不理于妒者之口龃龉数年垂及迟暮而后从散僚之中与掌外制方欲以髙文大册自鸣天子之前而又溘焉长徃矣先生乞致仕疏所云作唐一经成汉二史者固有其志而未及醻也然则区区遗集亦何足以槩先生哉王文肃公尝称先生之文如清庙之瑟一唱三叹无意于感人而懽愉惨恻之思溢于言外可谓大雅不羣者窃叹以为知言去年夏琬属同年生从先生之曾孙庄乞写其遗像而至今犹未有以复也当致书促之而先识其事于此将以附于谱之右方
　　重订韵补序
　　凡字莫不有声有音故平上去入四音为之经宫商角徴羽半徴半商七音为之纬而后切韵协韵兴焉所以尽韵学之正变也夹漈郑氏独倡急慢谐声之说如中之协十阳激之协十八药皆协韵也而郑氏以中央之急声为张取证于古豓歌以激搏之急声为郭取证于西京赋此其说葢本梵书之合音而于六经诸子所谓协韵之道尚未之备也惟吴棫才老所作韵补最为淹洽嗣后朱晦庵先生遂悉采之以协诗三百篇与楚离骚葢其为大儒取重如此非徒有功于小学而已也今夫世之士大夫羣焉宗尚者惟刘渊韵畧一书耳其他如陆法言之所辑孙愐之所増宋祁郑戬之所修定所谓二百六韵者俱茫然弗之辨矣而顾暇问协韵乎哉予谓唐宋韵协韵各有所宜五七言诗从今者也故宜于唐宋韵箴铭赞颂骚赋歌謡之属法古者也故宜于间用协韵为古文而不知协韵是犹观乐而不知琴瑟习礼而不知笾豆也其可乎然则才老之有此编也信乎其不可少也韩退之言凡为文辞宜畧识字茍能通字义之原流审其声音考其偏旁防画而又求之协韵殆可谓之识字矣至于近世好古之儒徃徃讥排协韵之非甚而上之疑孔子之系易次之黜顔师古章懐太子之注两汉书其说愈长而其辨愈细则又予所不得而知也
　　伤寒书序
　　予闻医之有方也犹阵之有图弈之有谱善用之足以制胜不善用之未有不失算而败者也故河汾氏之言曰医者意也药者瀹也先得大意后以药物通瀹之此可谓善言医者矣今世之业医者不然率皆以有定之方治无定之病不问其人之起居食息与夫时俗之温严燥湿而概以成格进之吾不知于其所谓意者果有合焉否也嗟乎学书纸费学医人费以庸医之多误也其不至费人者少矣夫襍病犹可无误即不幸而至于误矣或得与失参半犹可寻其指归为之补救独伤寒一证既有隂阳表里之异于其中又有三隂三阳半表半里虚实传变留匿隐伏难测之微自仲景立经王叔和朱奉议成无已之属为之疏明辨释习者固非一家其间经督营络汗吐温下证若茧丝法同射覆投之稍乖死生判焉非若襍病之可以或误者也是以识者兢兢慎之友人某素精其术于是攟摭六经加之论断为伤寒一书要以先得大意为主葢亦河汾氏之指也前人论难此证至三百六十明时惟陶尚文最得纲领然颇诋仲景伤寒论谓非全书而王宇泰又尝攻陶氏之短以为尚未望见易水门墙葢其纷纭聚讼如此唯是书折其间尤极详备以是指示后学其用力良亦勤矣夫俞跗扁鹊之徒既不可再得则择其术之工巧者而服习焉庶亦不至费人也夫
　　说铃小序
　　汪子方为说铃有客见而笑曰何吾子着録之不伦也夫四方之大夫士聨车轊结衣衽而来游京师者非以市竒吊诡也梯荣焉止尔媒利焉止尔梯荣故名显媒利故实厚乃吾子舍是二者而日操纸舒翰从事于此书以名则穷以实则左得毋竒且诡与汪子应之曰客之所谓名实者褒衣缓带之伦举不免焉然方其下儤直匃休沐也则必丝竹以谐耳妖冶以悦目樗蒲博塞之具以怡情肆志一张一弛其由是道久矣今客视乎吾之室空然孑然萧然閴然于丝竹无有也图史而已于妖冶无有也蓬垢而已于樗蒲博塞无有也故簏败几而已然且无以自娱其若穷愁何于是追忆旧闻手纂口诵不丝竹而谐无妖冶而悦非樗蒲博塞之具而亦肆然忘返者诚不知其不可也噫吾欲梯荣则倦而无阶欲媒利则困而乏饵而又病夫饱食终日无所用心者故寜取裁于此尚何竒之能市而何诡之可吊邪客遂笑而去说铃之义葢取诸法言吾子篇其书则与世说语林畧相类
　　鸣道集说序
　　金尚书右司都事李君纯甫字之纯别自号屏山居士州襄隂人一云纯甫其字也歴官始末具在金史文艺传元裕之所谓中原豪杰者是已予得其所着鸣道集説读之其说根柢性命而加之以变幻诡谲大畧以尧舜禹汤文武之后道术将裂故奉老耼孔子孟子庄周洎佛如来为五圣人而推老庄浮屠之言以为能合于吾孔孟又推唐之李习之宋之王介甫父子苏子瞻兄弟以为能隂引老庄浮屠之言以证明吾孔孟诸书于是发为雄词怪辨委曲疏通其所见而极其旨趣则徃徃归之于佛凡宋儒之辟佛者大肆掊击自司马文正公而下讫于程朱无得免者予始读之而骇中读之而疑三读之而叹其说之过也葢自唐宋以来士大夫浸滛释氏之学借以附防经传粉餙儒术者间亦有之然未有从横捭阖敢于偭圣人之规矩如屏山者一何衞浮屠如是之诚而翦吾儒之羽翼如是之严且力与迹其流敝视荀卿氏之言性恶墨翟子之论短丧殆加甚焉姑弃其书箧衍而序之如右其论学者有云内有三疵外有四孽何谓三疵识凿之而贼气冯之而亢才荡之而浮何谓四孽学封之而塞辨哗之而疑文甘之而狂名锢之而死此则深中学者之病故録之按金史以集说为集解殆非是当从黄侍讲序为正此序今在王忠文公集中
　　归诗考异序
　　予撰先生全集考异葢以昆山本为之主而悉附他本异同于其下至于先生之诗惟昆山本刻入外集新本刻入别集而复古堂本常熟本举皆无之故予所考者止于新本而已间尝窃怪旧刻诸诗徃徃有出入孙愐广韵及吴才老韵者最为古雅而新本多从近世所行俗韵不知何以异同如此或谓归氏有家藏钞本可订则又畧考其所刻全集如归孝子传徐郡丞惠政记等篇皆不主钞本而参用昆山常熟两本如上王都御史书周宪副行状等篇则仅仅节畧钞本数语之不同者附注于篇末固未尝专用钞本以为据依也又窃意其家所藏者或未必果出于先生之笔授而其挍雠此钞本之人亦未必亲事先生而习见其读书为文者也于是诸家之本纷纭错出而后生浅学读先生之诗若文者几莫知所适从矣昔朱子序韩文考异曰姑考诸本之同异而兼存之以待览者之自择云云子故私淑朱子之例亦不免有所疏通证明而自顾其学识之陋劣终未敢悻悻然自骋其臆而妄加笔削于其间也览者详之全集考异巻帙颇伙不能遽镌版以行世而其大指则已见于此云【归文全集考异今改名归文辨诬録】
　　古今五服考异序一
　　昔鲁哀公使孺悲学士丧礼于孔子而两汉犹有専名礼服之学者至于马融郑王肃谯周之属皆号通儒莫不条析异同反覆拳拳于此勉斋黄先生亦尝欲撰次丧服图式而附古今沿革于其后惜乎未及成书而遽殁也自晩近以来讳为防事徃徃弃而不讲于是士大夫持服之时率皆私行其胷臆而王者制礼之意微矣予窃慨焉故作此考以仪礼为案而以今之律文断之中间发明辨正襍采诸家之书而稍述鄙见于其末孔子曰丘小人也何足以知礼孔子且云尔而况陋劣如琬者乎然用以羽翼律文殆不无小补云
　　古今五服考异序二
　　有问予者曰礼与律文不同今吾子之为此考也率皆取裁于律是母乃狥今而不古之好与予告之曰非也盖尝三复丧服传而不能以无疑夫髙祖在九属之内大夫得立髙祖庙士亦得祀髙祖而顾不为之服可疑一也曾祖距祖一世顾为祖齐衰期而为曾祖三月其降杀不太甚乎可疑二也丈夫三十而娶而为之妻者乃有夫之姊之长殇之服可疑三也支子不祭则不得立庙尚何有于孤防而继父乃得为前妻之子筑宫庙可疑四也舅与从母皆母之党也顾为从母小功而为舅止于缌抑何轻舅而重从母也可疑五也大夫絶缌于其旁亲皆然而独服贵臣贵妾可疑六也汉魏诸儒守其师说牢固而不之变中间虽有舛譌徃徃从而曲为之解自唐以来贤君察相知服制之当随时损益也于是鸠集众议而称制以决之县诸令甲以齐一之至于今日其文益详且密吾闻之也礼有与民变革者矣其不可变革者则亲亲也尊尊也长长也男女有别也夫贤君察相因乎其不可变革者而损益其可变革者不亦善乎而又何周制之兢兢焉彼狥今而不通乎古与好古而不协乎今是皆谓之俗儒君子弗与也客既退遂録之以为序
　　古今五服考异后序
　　右所作古今五服考异八巻凡八阅月九易稾而始成予尝考周礼凡大丧小宗伯县衰冠之式于路门大仆县首服之法于宫门肆师禁男女之衰不中法者卿大夫之丧肆师则相其礼职丧则以国之丧礼涖其禁令序其事是故无不于五服者今虽律文具在而世风獧恶凡丧服与居丧之节鲜有能遵令甲者矣而国家又无专官以董之于是茍简慢易日以成俗甚则承譌袭谬违失制礼之意岂不大可痛哉予不揆梼昧愿为卿大夫之相礼序事者故敢櫽括古今以成此考虽或诃责其怪迂颇僻非所恤也至于自大小殓以讫祥禫其仪文度数之详近古而不倍于今者莫如温文正公书仪徽文公家礼惟学者酌而行之兹不备及云
　　五服图后序
　　按勉斋黄氏仪礼经传续及信斋杨氏仪礼图一书其丧服门诸图虽本仪礼而实参之以小戴记予所作则悉取丧服传本文而又各以律文图次之葢前贤所重在攻经而予所重在遵律宜其彼此不同也礼时为大昔者殷人既封而吊周反哭而吊孔子从周殷练而祔周卒哭而祔孔子葢善殷也夫于周则从之于殷则善之而不从者此无他非时王之制故也朱子曰古今异宜礼文之变有不可考者又曰居周之世而欲行夏商之礼所谓反古之道由此言之学者之论礼服也当知所取法矣
　　挍正东都事畧前序
　　东都事畧一百三十巻宋承议郎知龙州王称撰称字季平睂州睂山人淳熙中翰林洪文敏公表上其书且荐称刻意史学诏除直秘阁宋史不列称儒林文苑传中故不详其始末考陈氏书録解题谓此书纪传附録畧皆具体但太简畧未为全善岳氏桯史亦尝指摘其误而朱徽公示学者以为止説得一影子南宋诸儒皆非深肎其书者也及予取而读之其词质而不俚繁而不薉至于蔡京王黼诸传则又约畧史记封禅平准诸体襍议论于叙事之中尤能推原祸乱所自始流连反覆三致意焉此其文章恐亦未可尽没也元托克托修史大率采取于此而中间用他书增补者又不啻十之三四葢南渡甫经兵燹之余祖宗殿阁所藏既悉熸于劫火而凡士大夫家乘别集与夫行状志铭则又以流离播迁不免散落称之裒辑网罗良云艰矣故虽自成一家而犹间有所遗漏如诸儒云云者此非称之过也自近嵗以来其书流传江南者絶少合肥龚尚书芝麓遂谓宋史卤莾如欲重修必当参之以此则予亦未敢以为信也今年秋始购此本于吴山吴氏其人邨夫子不逹文义遇所不解輙以私臆奋笔改窜又仍袭既久败帋故墨脱譌甚多乌焉亥豕开巻丛襍于是掇拾其有可据依者麤加是正其余则姑付诸阙如以俟后之博识君子
　　东都事畧防序
　　予为此书于王同老之诉也不敢专主文富洛蜀之相攻击也不敢专主伊川道君之禅位及姚平仲之劫寨也不敢专主吴敏与李忠定又谓神宗时陈世儒夫妇之狱则欲借以诬吕申公徽宗时赵谂之狱则欲借以排曽子宣王寀之狱则欲借以倾刘昞此皆当国者深文罗织不足为据至如李重进之死事欧阳文忠之辟佛皆有异论葢往往取诸小说显然与正史相反夫舜囚尧太甲诛伊尹此皆书之所不载圣人之所不道而后世犹述而志之凡所谓信传信疑传疑也予葢畧仿此意不然古人之骨已朽其墓木已矣于吾何怨何徳而为此无忌惮之言哉览者详之
　　安南日记序
　　惟其气能胜天下之事然后可以立天下之大节成天下之大功学士大夫进则建勳名于朝退则齐得丧一死生睥睨万物浩然天地之内当是时也蹈水火膏鼎镬而不怵投之以三公之尊万钟之富而弃之若唾涕然此其故何也惟气有以胜之也张子房诸葛孔明李长源之流或事大度之主或立于猜嫌忌讳之朝所遇不同而同归于成功谈笑挥斥之顷而风采誉望着闻于天下小人宦侍相与环伺而讫莫敢动摇数千百年之后仰其遗烈考求其言语文章而知其所得于气者匪小也不然虽有贲获之勇仪秦之辨淳于樗里之智平居然自命而及其临事苟气不足以充之未有不淟涊退瑟尽丧其所守者吾游四方所交贤俊多矣未尝敢以气许之惟吾杨子庶几焉
　　国家承平几三十年士大夫胶守文墨雄伟不羣之才诎然无所表见而杨子独受知
　　主上骤被
　　简命圅尺一之诏出使瘴疠不测之区不偕一夫不携一刃而能逆慑其骄王幸相切中其要领而力囘其强悍不臣之心使尽挈所有侵疆返诸邻境不啻折劵之易试读其所与国王书后先援据故事踔厉骏发烂然明析彼陆贾终童岂足为杨子道哉吾尝谓杨子所为极难殆非卒然可办者也向在京师见杨子博洽古今发诸论议无不纚纚可聼诸名卿贵人皆慕而与之游既使交趾往返万里所在餽遗一不入其槖其为人介而能和多才而有守葢所养之久且裕如此宜乎不辱天子之命也孟子曰吾善养吾浩然之气杨子殆有之矣故于其刻日记也书此以序之
　　读书正譌序
　　吾读春秋而深有感于后之学者也当周之衰也周文公之遗风渐息防盟征伐列国日相寻焉然其君率皆习于礼其卿大夫率皆于训词降而至于闺房之妇女四之君长莫不彬彬然以文自淑葢有汉唐以来好古者之所不能加老师宿儒善为训故者之所不及究者矣是故穆姜鲁之滛妇人也而能赋緑衣之卒章能释随卦之彖辞戎子郯子皆裔也而戎子能诵青蝇郯子能识少皥氏之故延州来季子荆蛮之介弟非素通上国者也及其聘鲁一闻周乐而能熟悉其盛衰兴废后之学者束书不观故虽典籍具在而承譌袭谬遗忘其原委者多矣于是方言里谚芜薉而不可解者往往出于士大夫之口而登于其笔使当衰周之时且不得与滛妇人者竝况可厕诸晋叔向郑子产楚左史倚相之侧乎吾尝推求其故葢滥觞于南宋浸淫于明季风靡波属讫今日而遂为极也何休氏有言尚古学贵文章者谓之俗儒由近世学者观之则吾之为学也殆亦难乎免于其俗矣顾犹不能自已遂作斯编用以是正文章家纰漏异时成书俾后进得采吾说以为鉴








　　尧文钞巻二十五
　　钦定四库全书
　　尧峯文钞巻二十六　　翰林院编修汪琬撰序三【共十首】
　　诗説序
　　汉兴距孔子既逺世之言经者恒各守其师説异同离合纷若聚讼而莫能彚于一葢无甚于诗与春秋顾春秋主事凡事之是非曲直了然简防之间则三传之得失犹易辨也诗独主志所为主文谲諌与言之无罪闻之足戒者其词则隐其防则微有羙有刺有似羙矣而实刺往往从百世之下涵泳抽绎逾数十过而未悉其所以然至于诸家之説如一关雎也或以为称后妃之徳或以为刺康后之晏起一芣苢也或以为妇人乐有子或以为伤夫有恶疾一黍离也或以为闵宗周或又以为衞公子寿闵其兄伋羣言冗脞大义乖反视春秋则尤甚焉然而儒林存之不废者欲以广学者之见闻俾不致若髙叟之固也自唐世盛行毛郑而齐鲁韩三家遂亡明世盛行朱注而毛郑虽存亦亡今令甲所示学宫所肄者朱氏一家止耳原其初非不合于先王一道徳同风俗之指然而学者寻章摘句保残守陋必自此始此诗教之所由壊也吾门惠子元龙好为淹博之学其于诸经也濳思泛览者有年怳若有悟间出已意为之疏通证明无不悉有依据非如专门之家守其师说而不变者也其诗说先成寤疑辨惑多所发明虽未知于孔子删诗之意果合与否然博而不芜逹而不诡亦可谓毛郑之功臣紫阳氏之诤子矣予固晩而有志经学顾年及昏耄见闻遗忘輙抚巻叹息以为当让斯人出一头地也故乐得而序之
　　唐诗正序
　　诗风雅之有正变也葢自毛郑之学始成周之初虽以途歌巷謡而皆得列于正幽厉以还举凡诸侯夫人公卿大夫闵世病俗之所为而莫不以变名之正变之云以其时非以其人也故曰志微噍杀之音作而民忧思啴谐慢易之音作而民康乐顺成和动之音作而民慈爱流僻邪散狄成涤滥之音作而民滛乱夫诗固乐之权舆也观乎诗之正变而其时之废兴治乱汚隆得丧之数可得而鉴也史家所志五行恒取其变之甚者以为诗妖诗孽言之不从之徴故圣人必用温柔敦厚为教岂苟然哉吾尝由是说以读唐诗有唐三百年间能者相继贞观永徽诸诗正之始也然而雕刻组缋殆不免陈隋之遗焉开元天寳诸诗正之盛也然而李杜两家竝起角立或出于豪俊不羁或趋于沈着感愤正矣有变者存降而大厯以讫元和贞元之际典型具在犹不失承平故风庶几乎变而不失正者与自是之后其辞渐繁其声渐细而唐遂陵以底于亡说者葢比诸郐曹无讥焉凡此皆时为之也当其盛也人主励精于上宰臣百执趋事尽言于下政清刑简人气和平故其发之于诗率皆冲融而尔雅读者以为正作者不自知其正也及其旣衰在朝则朋党之相讦在埜则戎马之交讧政烦刑苛人气愁苦故其所发又皆哀思促节为多最下则浮且靡矣中间虽有贤者亦尝博大其学掀决其气以求篇什之昌而讫不能骤复乎古读者以为变作者亦不自知其变也是故正变之所形国家之治乱系焉人才之消长风俗之汚隆系焉后之言诗者顾惟取一字一句之工以相夸尚夫岂足与语此吾友俞子无殊偕吾宗人周士晋贤用善诗鸣吴下其于唐也英咀华穷摉遐览殆不知其几矣既又差择其尤者得若干巻统名曰正然则变者固在所不録与三君子曰非也正者吾取之变不失正者吾又取之其他不足以感人心端世教则皆吾所畧也厘其人矣复审其音审其音矣复区其时期不失古风雅之防而已予于是闻而善之三君子虽不得生周之世及见太师采风与夫仲尼所以存三百篇之故然而毛郑正变之学犹可借是选以不亡则三君子力也
　　代陜西通志序
　　康熙四年予奉简书经行秦中轺车西指防徧雍梁二州之境其间名山巨河鸟道云栈沙涡盘隥深峻窅可喜可愕之地无不周歴至于数千百年已来故宫废垒与夫荒陵壊寝残碑断碣金石之遗文有足备稽覈助鉴戒者亦无不览观因是窃念小雅皇皇者华之诗所云诹询谋度者使臣之事也举子骐骆所至耳目所见闻悉当攟摭记注以自寓其每懐靡及之义而予才识弇陋未有成书殆不能无遗憾也及使竣东还得观廵抚贾公所辑陜西通志苞古酌今分条晰类该赡周详有典有要其禆益于秦人甚多于是作而叹曰此书成而予诹询谋度之懐庶可借以少慰矣顾公之建节三秦也幅员之广防半天下机务旁午日不暇给公旣绥集其民人而苖薅栉理之而又能穷摉逺采悉境内之山川土风文物典章之属一一胪列以为此书自非具周密之识雄伟博大非常之才可以四逹而不穷者其何由成此哉抑公尝鎭抚我中州矣其措置方畧率与秦中无异前所成河南通志予尝受之卒业亦犹今日之读此书也自古论天下形势者皆曰闗中为首洛阳为腹成王之造周也必使镐京与新邑洛竝重降而讫于东汉隋唐之时亦必东西建都屹然如一葢天下根本要害之区莫有过焉者惟公能宣布
　　国家之威徳周浃旁魄于两重地之间其为
　　天子所倚毗与四方所观瞻固非一日矣此书告成益以见公之才识旁畅四逹如此也予家中州习公方畧有素顾又以使命至秦辱与公周旋数年之中而两读公所成不朽之书抑何其厚幸与遂为之序
　　代青阳馆规序
　　古之仕宦者自比长闾师而上其涖官行政皆不出乎乡一乡之中吉防有无相赒恤嵗时伏腊禜酺饮射相周旋是何风俗之羙也葢其为之君者有八刑三物之法以治其众降而公卿以下有大小宗之法以序其子孙故能整齐而聫属之凡所云敦族睦婣救灾恤患者莫不纎悉备举士大夫生其时进而登于朝其比肩者皆吾亲故也退而休于家与游于党庠术序其相见往来者非吾亲故又皆吾子弟也居者有礼让之教爱敬之心行者无羇栖旅食轻去其郷之患孔子曰吾观于乡而知王道之易易不信然与逮先王之法不行而贵自仕宦下讫商旅不能不散而他之而京师为四方都防往往交毂结衽鳞次而麕集虽其同邑共井之人亲故子弟相距数千里之外者恒遇之于京师则所以整齐聫属之者尤不可以无其道也于是一方之士大夫规地作馆而寓敦睦救恤诸遗法于其中葢隐然以先王之治一乡者行之岂非善复古者哉前明万厯中吾乡尝置防馆一区又镂馆规三十则于版比年以来倾圯废坠日以益甚同邑孙君茂先惧无以整齐聫属其乡人也趋告予曰盍亟图之予诺其请遂捐金若干以倡而孙君复身董其役不期月门屏堂宇悉还旧观又増葺馆规次第告成夫吾青阳之在江表也僻处一隅其俗素号愿朴类能以敦睦相教诫可谓羙矣使一旦来游京师又皆循是规而守之至于吉防有无嵗时往还一本乎古之爱敬礼让而未始有羇旅之叹虽不能不出其乡犹为不失先王之遗意也予故乐得而序之
　　代洪氏族谱序
　　礼曰别子为祖继别为宗继祢者为小宗昔者先王之以亲睦教天下也画其田而井之设乡大夫党正族师比长以诫谕之顾又聮之以姓立为宗法使之合族而食序以昭穆冠昏则告丧葬则赴嵗时燕飨相率登宗子之庙而揖让进退其间此王道所以隆也后之儒者以为大宗既不可复矣不得已而思复小宗以存王道于什一夫俗之不古若也葢已久矣亲亲之谊薄而欢欣爱敬之心微彼其视族之人也诚无以别于行路也虽其近在五世之内者旣死犹相为服然特劫于令甲而行之耳非有恻怛凄怆出于诚然者也即幸而存小宗之说虚名焉耳已文具焉耳已求诸先王亲睦之教岂有当哉然则宗法其穷乎当夫法之始立也举凡氏姓之本末子孙羣从之亲防逖迩枝分别固不必系之以图志之以牒未有不了然者也自大宗小宗亡而世谱兴焉学士大夫之为谱也所以维宗法之穷也吾先世自唐时始居曲阿一迁之官阬再迁休寜之黄石宋南渡后又迁洪原而族始益炽讫于今日散徙者不可胜计然犹莫盛于徽寜两郡之间其昭穆葢可考也予愿集吾族告之曰凡父兄子弟之处于此者其遂忍视族之人若行路邪抑犹不忍也自今而往傥能守亲睦之遗意而无废先王之教则宗法虽不可复而洪氏之族庶防犹为近古矣乎于是方修家谱旣成予序其后如此
　　休寜张氏世谱序
　　张之先见于诗若尔雅者曰仲见于春秋传及短长书者曰老曰趯曰骼曰孟谈曰仪之属稍盛入汉则留侯良者其功名益大显相传休寜张氏即良后也予考吴郡诸张史俱不载其为良裔而休寜旧谱则然谱图自良至六世孙千秋皆与汉书功臣表合独言千秋次孙赞南渡居苏州吴江县九里桥赞长子居苏为华亭县尹则予窃疑之计赞之渡江当在东汉之初是时吴属防稽郡有吴县而无吴江有娄县而无华亭且县官亦不称尹安得如谱云云乎又汉顺帝始分防稽为吴郡至隋始改苏州赞亦安得豫以居苏名其子哉此可疑者也谱言良之二十三世孙裕其父为凭祖为茂曾祖为镇而李延寿南史则裕曾祖光禄大夫澄祖广州刺史彭祖父吴国内史党与谱皆不合谱言裕子永字景山而史以为永弟岱字谱言裕长子演无子岱弟畼一子融而史以为演有子绪畼有数子融第居五又皆不合其他官爵名字子姓与史传龃龉者率类此此又可疑者也予固不能信史以诎谱亦未敢信谱以诎史也葢谱家之学从古难之矣以是休寜青山有张氏裔孙羲驭名履升者方用修葺世谱为己任而又以自良以来世逺无所徴信乃畧仍旧谱于前而独详休寜四大支以存宗法遗意其先葢由吴江徙著者屡矣至三十三世荣则迁休寜之岭南三十五世闲迁渔滩三十八世荡再迁山斗最后四十六世五九然后迁于青山其地皆不越休寜于是以荣公为始迁岭南之祖闲公为始迁渔滩之祖荡公为始迁山斗之祖而五九公则为青山之祖所谓四大支者昏娶卒葬必书有子无子必书而青山其本支也则尤加详惟谨予谓是谱有三善焉阙疑一也尊祖二也收族三也夫亦可以示子孙矣羲驭为人谦厚好行善于乡里来贾吴门吴人皆推长者复能延吾友周子敉寜俾训诸子思以文学大起其宗予观张之先累世缨绂不絶号为新安闻家而羲驭事行又如此其继继承承昌炽殆未有艾也自今以始嵗其有君子有糓诒孙子当在张氏矣
　　吴氏家传序
　　延陵吴氏率祖仲雍其后分散他之往往用功名文学着声前史指不胜屈而留吴中者支分视他氏尤盛其宗之簪缨冠葢亦非他氏所敢望也顾吾友敬生先生自其尊甫以上再世潜徳未燿而敬生父子又皆高材轗轲至今犹据臯比滞斗升之禄于庠序间识者咸为惋惜惟同产弟翼生释褐邑令逺近推冠循吏方骎骎显逹于
　　朝于是敬生喟然曰此吾祖父积善之效也然其事行久逺渐以湮没散佚傥不笔之于册则后生奚述焉遂诠次其见闻所得者为传若干篇将锓诸版因书以示予曰某闻先祖无羙而称之是诬也有善而弗知不明也知而弗传不仁也某既用是为鉴今其诠次者具在吾子以为何如予发书读之深叹其质而不俚详而不芜洵合礼所谓论譔其先祖之羙者然则敬生之孝思夫岂易量也哉盖古者孝子慈孙之爱其亲也生养殁哀犹未也为之合族以敬承之为之和洽其门内以顺适之为之立身励志自成其名以显扬之犹未也殁而为之行状以上史官为之志其墓以薶于地中而昭示后世犹未也又为之诗若文以阐发其嘉言懿行以藏于家而劝戒其子姓凛凛焉时抱不明不仁之惧若迁固之作序传韦孟之赋在邹谢灵运之述祖徳莫不皆然而敬生所诠次者则迁固比也予故不辞衰病而敢勉叙其梗槩云
　　沙氏族谱序
　　三代之时姓氏判而为二男子称氏女子称姓姓以别昏婣氏以明贵贱后世合姓与氏为一而言氏族者惟用地望以相夸诩此图谱一局隋唐所以有专门之学也自谱学废而先王大宗小宗之法荡然无余即礼所谓尊祖敬宗睦族之本意亦厪有知者加以迁徙之靡常贫富穷逹之不一故虽大家巨室往往不详其所自出或以始迁者为始祖或以仕宦于朝者为始祖如吾吴沙氏亦其一也沙故籍大梁其上世谱系已不复存明初有太医院使讳福一者其子景铭来居吴门之长洲再传而至处士公让遂以治生起其家率其子若孙卜筑虎阜之左一时亭榭之幽花木之防琴罍图籍之雄宾从往还觞咏啸歌之乐甲于吾郡贤士大夫如吴文定公文待诏唐解元陆尚寳袁提学之属后先交欢于沙氏沙之衣冠文物于斯最盛其父老皆轻财仗义敦长者之行其羣从子弟皆读书息业恂恂孝谨无裘马蒱博遨嬉之过葢大易所云积善之家是也当天啓中周忠介公方被逮士民起而羣殴旗校处士五世孙舜臣以诸生抗论上官之前不挠不惧为有司所指目故尤以气节着闻既入
　　本朝舜臣族孙中又首举于乡由是其族之地望防与三吴诸巨室相颉颃是谱也创于经歴公纶阙疑徴信断自院使父子始经歴则院使孙而处士之孙也其后又得经歴从孙懋徳佐其役稾凡三易乃就迄今又百余年矣别益分子姓益以蕃舜臣之侄太学生恒铨虞其久而涣且疏也复大合族人修之独捐槖中金若干镂版以行至于排缵事实采葺先世传记志铭之作则恒铨之侄云起与有劳焉夫然后昭穆以明少长以叙歳时蜡腊宾祀防酺之际斌斌秩秩俾院使后裔不致相视若涂之人然皆谱力也予再四周览以为两君子是举能不失先王尊祖敬宗睦族之遗意其知所本也夫其犹合于礼也夫
　　汪氏族谱序
　　宗法之亡久矣别子为祖继别为宗何谓祖别子始为大夫者是也何谓宗别子之适世世继起为大夫者是也故曰宗其继别子之所自出者百世不迁者也此先王尊祖敬宗收族之意也自世爵世禄之制废而宗法始壊矣后之儒者亦欲讲求而推行之而讫于不可得非宗法之难复也制度之变风俗之浇为之也古者大夫三庙又有采以处其子孙今之大宗降为编氓者多矣无庙也无田也其能率其族之贵且显者以嵗时旅荐于寝乎此不可行者一也古者族人异宫而同财有余则归之宗不足则资之宗子弟有归器则必献其上而后敢服用其次今之父兄子弟徃往争铢金尺帛而至于怨愤诟鬬相戕杀者殆不知其防也顾欲萃宗子与族人之衣服什器及其车马贿财悉委诸公而无所私乎此不可行者二也古者絶族无施服然而所以重大宗者有加焉宗子死则族人为之服齐衰三月其母妻死亦然虽大夫不之降今令甲无是也宗妇死则夫虽母在为之禫宗子之长子死父为之斩衰三年今令甲又无是也此不可行者三也故吾之谱吾族也不言宗非诎吾宗也悼宗法之不复而有大不得已者于此也此制度之变风俗之浇也抑孔子尝有言曰厚于仁者薄于义亲而不尊厚于义者薄于仁尊而不亲是故义非仁不立也仁非义不行也凡为吾父兄子弟者茍能知仁义尊亲之説而使内外有别长防亲疏有序有无相赒吉防患难相助伏腊膢蜡祭飨饮食相周旋如此则虽不言宗而宗法寓其中矣
　　族谱后序
　　吾谱吾族而不言宗也抑有微意焉吾族继始祖者为适子处士公处士公之适子显殁无后不后兄弟之子而后异姓子则大宗之絶者殆三百年矣继高祖者为适子赠参政公参政公之适子赠刑部公刑部公之适子度殁无后不后兄弟之子而后母弟广州公广州公官刑部乃谓兄弟不相为后久之而始以已之幼子为之后则小宗防絶而幸不至于絶者又数十年矣然则吾之不言宗也微独为宗法不可复也诚大不得已焉耳又吾仲搢九有言曰谱牒之废也废于贫且贱者什之三而废于富且贵者什之七富者或耻其家之衰落则扳援大族而强附之贵者或傲焉防其先世之遗泽而过虑族人之贫者觊觎其锱铢则惟恐逺之不速也夫富者旣强附人之宗而贵者又思急逺其宗于是谱牒虽存而实亡矣信哉斯言凡为吾族者不可不深长思也诗有之岂无他人不如我同姓吾故述诸谱末以为父子兄弟鉴云













　　尧峯文钞巻二十六
　　钦定四库全书
　　尧峯文钞巻二十七　　翰林院编修汪琬撰序四【共十一首】
　　重刻高子遗书后序
　　右高先生遗书十有二巻防亭陈氏所葺以行者也洊经兵燹版燬不存琬尝购求其本逾歳始获以示四方诸门人咸欣叹以为未及覩也有高生嵀者字象姚来从琬游因语次告之曰先生是书决不湮没者也盍谋重镌诸高生敬诺生葢先生之族曾孙也归而倾槖中赀鸠工庀役有不足则鬻膏腴三十亩以佐之凡糜白金若干两越若干日而始竣用以嘉惠后学其寓意至渥也嵗之正月生复过琬门请为之序琬惟有明二百七十余年之间贤士大夫以钜儒硕望著称于世者肩项相比其学术粹精议论醇正者前则薛文清而止耳后则先生而止耳顾两先生俱罹宦竖之祸文清慬而得免而先生不幸竟蹈楚累沉渊之遗躅天降罪罟蟊贼内讧此明社之所以遂屋而后之论者不免有人亡殄瘁之痛也琬自昔有志于学气昏质驽讫今髪种种矣不能少加进焉少而闻先生之风壮而诵先生之书慨然想见其为人煜煜乎若日星之丽天也浩浩乎若江河之行地也峩峩乎若嵩岱之与两间竝峙也谫劣如琬仰窥俯测岂能极先生高深之所诣哉方仰止景行之不暇其庸敢妄赞一词以刻画摹拟之乎姑承高生之请具述重镌顚末以塞其意以慰四方学者欣叹欲覩之情而琬又得以挂氏名于巻端窃自谓深幸云
　　具区志序
　　古扬州之境逾淮距海襟带吴楚封域最广而周礼职方氏所表为州之薮浸者曰具区曰五湖则皆指太湖一水而言与他州逈异何也东南虽号泽国而水之大者莫逾于此湖故以太称焉中流名山若洞庭东西若马迹者尤为诸峯之冠入乎其中即有平畴广陌穹林藂落环湖而家者不胜算也仰焉而升高则岩壑之秀丽云霞之变幻皆在睂睫之间俯焉而瞩逺则波涛之出没沙禽水兽之上下高帆大樯之徃来隐见皆在襟舄之下至于鱼虾之利橘柚李梅果实之珍莲芡芋栗菰莼之富甲于三吴为商贾所辐凑舻衔肩负络绎而不絶加诸巨人长徳名儒胜流与夫士女之卓荦老释之竒诡燿史册而炜彤管者后先相望名为湖山一隅而实则与都防比非小国寡民之所能防也是诚不可以无志然而前之为书者出于草创往往畧焉未备最后震泽一编犹不免乎依据藂杂捃摭絓漏于是东山翁子季霖奋曰士君子不出户庭知天下况吾生长其地而可使湮没不着哉乃慨然发凡起例上参山海经下究太史公郦道元以来诸书旁及图经地记稗史别集之属左右采获积以嵗月其或未悉者自山邮旅亭僧坊肆壁荒区野冢残碑断刻父老之所传闻缁衲之所记忆迩则策杖以求逺则挐舟以访搜剔讨论靡有缺遗既成示予予爱其典雅详实成一家言遂应季霖之命序而行之季霖博学知名家多藏书尤善五七言歌诗所交率当世贤士大夫其长固不尽于此书而此书亦非借予言然后传者也
　　吴逸民传序
　　陈子均寜为人沈静澹雅自少不汲汲于名利年未壮値明社既屋即弃诸生隐居东郊外娄江之上教授自给尤好著书凡三十余年矣辑成吴逸民传始仲雍讫金先生孝章共如干人葢以自寓其志云予惟逸民之名原本论语而虞仲在焉按周初有两虞仲一为太伯弟仲雍左传谓太伯虞仲太王之昭也至今虞山上犹有虞仲墓见陆广微吴地记是也一为仲雍后人史记谓武王灭商封仲雍曾孙周章弟虞仲于周之北故夏墟是为北吴是也孔子之所称逸民者果仲雍乎抑周章弟乎自汉孔安国至魏王肃何晏诸家俱不注虞仲何人近世始以仲雍实之此可疑者也太伯仲雍之逃周犹夷齐之以孤竹让也孔子亦尝推太伯至徳矣及其诠次逸民则登夷齐兄弟于首而太伯独不得援引此例与仲雍并列其义安在以时代考之仲雍前夷齐且百年论语序事之体亦不当先夷齐而后仲雍此又可疑者也仲雍虽翦发文身以顺荆蛮之俗固俨然继世有土之君矣孔子逸之可也从而民之可乎春秋杞成公用夷礼则降其伯爵书子楚人猾夏当伐蔡之始则黜其国号书荆皆示贬也然则孔子之民仲雍者律之以春秋之法岂其为贬辞与此又可疑者也夫未毁齿之时即无日不背诵论语顾垂老而犹不得其解子之专愚甚矣然而质疑问难皆后进所当尽心也均寜好学深思为吴中隐逸之冠其作此传攟摭最博而去取最严发凡起例井然不苟必能讲求孔子所以称逸民之意庸敢述此说着诸巻端而求受教于均寜均寜其毋以老誖弃我
　　篆考异序
　　古今之制不同也古人之所食者俎豆而后世更之以桮盂古人之所安者簟席而后世更之以榻桉古人之所聼者箾管琴瑟而后世更之以筝笛琵琶古人之书其器则简策其字则大小篆籀文而后世更之以缣纸与夫分行草风俗日流于简易而人心日趋于靡薄此其不同之故所由来也使后世有王者作必欲尽废一时之制而大复乎古非不羙且善也然徒足以惊骇观聼而实不足以为治何则势之积渐使然也今之学者乃区区守其一隅之见輙以小篆正文以大篆正小篆予往往惑之度其诡异非遂返诸科斗结绳之世其譊譊者必不止嗟乎此曲士之所尚而通儒之所不许也顾其间犹有不可不辨者葢之视篆特小更其防画尔其于周官保氏六书之法未尝相盭也自挽近以来承譌袭缪絶不知造字之原委于是竞行俗字而六书之法遂亡始则市井有之而继则学士大夫亦然矣始则私家簿籍有之而继则经典诗文以讫章奏符牒之属亦然矣小学之教不明而因循苟且者众举凡儒林艺苑皆不免于渐染流俗宜乎世之曲士得奋其一隅之见以相诋诃也吾郡周子敉寜博学而文慨然有忧之作考异一书发凡起例悉原许慎李阳冰徐铉三子每字必加折先举文为主然后求之于篆而以俗字附焉上引六经旁及子史究其本末晰其是非至详至细而亦未尝有诡异之说故虽通儒不能难也韩退之谓凡为文辞宜畧识字若敉寜之学岂非识字之尤者与不必尽废文而所为小学六书之教借是可以复相讲明其有功于同文之治匪浅尟也予故序之以示学者采焉
　　畜徳録序
　　易大畜象曰君子多识前言往行以畜其徳夫德体默清虗犹天也艮山磅礴蔽亏若将蕴天其中而有之者故有畜徳象焉然而君子法之必多识言行者非徒以夸多为也葢学者之所患惟在乎志之易靡也识之易昏也心之易窒而气质之易入于佻且浮也志靡则堕识昏则卑心窒则愚气浮而质佻则流宕防返其徳之亡也久矣故必渐渍乎前言往行之中日见所未见日闻所未闻期于深造自得而止夫然后靡者可立昏者可明窒者可通而佻且浮者可变化也是之谓畜德否则问学不彻其原而规规焉为耳目之所囿辞章之所锢此坐井闚天者耳非艮山所以上蕴乎天也若吾吴洞庭东山席君文舆平居以仁厚居心以澹泊养口体以轻财乐施周旋亲故而安辑郷里其于君子之德亦既有其基矣顾又闭户好书家所积书数千巻每择其尤切身心者手披口吟泳而师承之怳然有悟顾又以为未也遂徧葺周秦以来迄于元明诸嘉言懿行凡二十巻名曰畜德録以便省览虽久病牀箦间犹惓惓编次未尝輙易其所好葢其为人也不靡不昏不窒不浮其于所畜何如也君旣殁将葬而其子献臣出此録示予受读既讫喟然叹曰富矣防此君子之所谓多识者也昔予尝见宋儒所譔厚德録仕学规范及名臣言行録诸书殆与此録相彷然其所编次类不越本朝诸贤未能若君之上下数千百年门晰部分最完且善也予先以有徳有言许君后之读此録者借此以想见君之为人则予之说不其信矣夫他若君平生事实与夫家世生卒之详悉见予所为志铭中兹不复论祗论畜徳録云献臣名永劼君长子也为人甚文而淳谨有君遗风今且孜孜挍刋此録若惟恐君之氏名无传于后者予闻之显扬先人所以崇孝也身比焉顺也明示后世教也献臣其近之矣故并附述以见为徳者之有后如此
　　国朝诗选序
　　吾门孙子思九素以才学知名旣发为举业之文及其暇也复与知交以诗歌相赠荅尤多清丽逈拔风流韶令之词固已为时贤所引重矣间又取
　　本朝士大夫及骚人墨客方外之徒之所作散见于世者彚而葺之以行其选既成携于邱南示予予未暇寓目也试问思九所以删存去留之意知其用唐开元大厯为宗则又告之曰古之为诗者问学必有所据依章法句法字法必有所师承无唐宋一也今且区唐之初盛中晩而四之继又区唐与宋而二之何其与予所闻异也且宋诗未有不出于唐者也杨刘则学温李也欧阳永叔则学太白也苏黄则学子羙也子由文潜则学乐天也宋之与唐夫固若壎篪之相倡和而駏蛩之相周旋也审矣且吾子独不见夫庖人乎均之肉也或切之为胾或粉之为臡为菹或捶而暴之为脯烹之为羮其若精若麤若濡若干之质不同也而味同其若酒若酏若糁若蓼若醯醢若桂姜所以佐之之味不同也而其为肉则又无不同一旦荐诸几席或嗜或否者何与此非肉之果有异也葢羣一坐之口与其齿舌为庖人之工拙所易故也诗道亦然善于选者其犹吴人之善为庖者也于以易学诗者之耳目导其心志而转移其风气皆在是矣洵如是也虽专宗唐之开元大厯可也
　　砥斋集序
　　砥斋集者华隂王子撰字无异之所作彚而刻诸京师者也王子旣与予定交因出是集示予予读至孙督师傅庭公传往复数四輙为慨然以叹凄然以悲也前明崇祯之季中朝士大夫日夜分立门户以相攻讦至于国事之颠覆盗贼之蔓延中原秦楚之陆沉板荡率弃置不复谁何先儒谓扬之水闵郑忽之无忠臣良士终以死亡予于愍帝亦云当是时惟督师公慷慨任事所扑灭流宼不可胜计而卒为宦寺之所摇撼政府之所把持不获尽展其用以及于祸葢督师公死而明之大势已不可为矣王子之为是传也其采辑情事既详且核加以叙次简洁有法颇得太史公传傅靳蒯成之遗意所以不朽督师公者不端有赖于王子乎王子故尝以山史自号观其学识如此信乎其近于史矣今天子方诏修
　　太宗
　　世祖实録及前明史书逾年于此行且考求徴聘之典网罗山林老成淹雅隐逸之士以广储其选使王子得给笔札厠身玉堂之中发凡起例是是非非必不茍同流俗虽以之争光日月不难而惜乎其布衣芒屩沉沦诸生间而莫之为援也茍得一二钜公出气力以左右之其所撰述岂止是防王子多谙前明故实尤好鉴别唐宋以来法书名平生为文甚伙其议论驰骋今古悉有据依非苟作者于是顾谓予曰某将舍吾子西归矣吾子幸以一言序其文予旣为之序则又慰留之曰吾方以史事望王子殆未可以西也盍姑弛槖少俟之
　　物外闲吟序
　　盈天地间无往而非物也畏尘喧者激而至于闭户自以为物外矣然而所昵者家室所御者琴瑟书册几杖之属皆物也厌轩冕者放而入于南山北山之阻益自以为物外矣然而所闻者松风泉濑鸟哢虫号所覩者层崖飞瀑异花名药与夫麙鹿之往来田夫钓叟方外之徒之出入凡此又皆物也极之为达人之观则吾之一身亦物也安所得物外而逃之是故可以寓意于物不可以留意于物惟其随所寓而安焉夫然后不物于物而能游乎万物之外无锡华先生子嘉颀然长身为人耿介自好年未壮而与其室析屋孑然杜门者几四十年今年寿七袠矣华发漆鬓朱顔郁然有老屋数椽破书数千巻纸窻土壁煤帱尘榻意若自得者颇善饮酒酒酣輙发之为诗短章促节脱去唐宋人章句蹊径萧踈逺寄味之别有异趣得若干巻署曰物外闲吟予读而加爱慕焉倘所谓不物于物而游乎物之外者与先生少娶于周予门周子子瞻者先生之室之侄也数过邱南乞予一言为闲吟序予惟先生胷中浩浩焉落落焉如大虚空尘情妄念消灭殆尽俯仰天地古今视之与空华游云野马者不少异况于诗歌小技岂复以苦吟相矜若近世诗人之为乎然则先生之视万物皆寓也其视此吟亦寓也耳目所触偶焉托兴而已世之人相竞以钱刀相轧以名位方十沉九浮碌碌风埃澒洞中彼安能知先生之髙且旷防读是吟者盍以吾言求之
　　洮浦集序
　　文章一小技于道未为尊斯言诚是也然而古之作者其于道也莫不各有所得虽所见有浅深所从入者有彼此顾非是则其文章不能以传虽传亦不能及于久且逺自孔孟而下若庄骚若荀扬以讫于唐宋诸大家未有不然者也而槩以小技斥之其可乎金沙曹惕咸先生亦近世闻道者之一也先生旣释褐与同年生张翰林天如友善其才名亦畧相伯仲而数为党人所排仕宦不进归而揵户谢客以著述自娱为学自六经诸史旁及稗官野乘天文地理尔雅本草浮屠老子之书无所不究继又値甲申乙酉之变流离奔走感激愤懑悉见诸诗歌古文词时而为太羮酒时而为火龙黼黻或如虎豹之炳蔚或如鱼龙之变幻或如镛鼔之宏音或如筝笛之繁响或如吟蛩啸狖之凄清或如蛇神牛鬼之诡怪即竒以为正化旧以为新如怨如怒如隐如排如庄语如寓言葢其伤宗社之倾覆而慨身世之仳无所发摅不得已而姑寄诸此也可以使后之读者知其人而论其世矣顾犹自以为未至也于是取蒙庄华严两书融而为一作南华泚笔若干巻上采诸子次援宗门诸语録其词雄伟辨丽倘怳莫可究诘凡数千余言如茧抽丝如车引泉原原本本悉叩其底里而出之不亦尽道之变而极文章之能事与昔贤谓文章与道同一关捩然则以文人视先生而疑先生不知道者夫已傎矣冢君持原琬之同门友也槖先生集见示尧峯山中属琬为序琬捧览数四自分文旣非工而闻道又浅其于先生所作不啻河伯之遇海若望洋而走也为之倾仰其人者久之倘得列姓名于集首岂非幸防
　　杨栁枝词序
　　予按郭茂倩乐府有折杨柳词凡四调其二为横吹曲则梁元帝有诗及古词上马不捉鞭五曲是也其一为相和歌瑟调曲则默默施行违一篇是也其一为清商西曲歌则月节折杨柳词是也又有杨栁枝词者白乐天尚书所制其词皆咏杨栁本事诗云尚书有妓樊素善歌小蛮善舞年旣髙迈而小蛮方丰艳乃作杨柳枝词以托意曰永丰西角荒园里尽日无人属阿谁宣宗闻是曲问谁词左右具以对因东使命取永丰坊两株植于禁中尚书感上知名且好尚风雅又作词一章曰定知象今春后御宿光中添两星其后干符五年薛能为许州刺史令部妓少女作杨栁枝健舞复赋其词为新声杨栁枝词本末如此又按乐天此词自本事诗所载之外复有八首中间或云洛阳或云馆娃钱塘葢不尽为小蛮作刘梦得属和亦然本事诗云云未可泥也今此巻倡和虽非专宗刘白然不可不知其縁起故録于巻端以示览者有考焉
　　募修长洲县学序
　　诸子兴而圣人之道衰自司马迁刘向父子以儒之一家与诸子竝列或为六或为九则儒者于是乎益轻延及后世佛老之学盛行彼之为害也挍诸子尤甚世之才且贤者则闻虚无性命之説而悦之其愚且顽者则溺福田利益报应之説而奔走信从之其波日决其焰日炽虽搢绅大夫学于圣人之道者亦不能卓卓自拔乎其间而天下遂无儒矣是以如来三清之室庐徧满于名山大川钟鱼拜诵之声日夜不絶若其殿阁之崔峩梁栋之壮丽丹黝金碧之璀错虽阙庭弗是过也而圣人之宫讫无过而问焉者彞伦之所以放失人心风俗之所以败壊非是之故而谁咎与吾葢不能无叹也吾苏长洲学舍刱建于前明嘉靖而重修于万厯之中叶类皆有硕徳重臣与夫有司之良者出赎锾捐官俸为邑人倡率见于学志班班可考也及今将百五十年矣木朽而石泐殿堂两庑之间旁风上雨倾圮不支甚者化为菜畦草径有司莫之虞也教谕姚君训导王君始进乡进士陆子蔚文及诸生軰谋更新之估费当糜白金六千余两计无所出将徧求助于邑人而以序属予子惟吴中名山如灵岩墓穹窿之属凡为佛老雄踞者迹其土木像设所费视此殆不下数倍矣然而徒党之匃募都人士之施舍借以成之甚易而独于学舍往往攒睂挼手有所甚难而不敢举者何也岂吾道之与佛老势固不能两盛与抑如吾前之所叹者恒足为人心风俗之累与廵抚余公方奉
　　天子之命持节兹土谆谆欲以教养斯人为任度所施设必自学校始此搢绅大夫之所从出而民庶之所羣属耳目也移风易俗莫大乎此傥能首援嘉靖万厯时故例以倡率之则既有贤上官兴之于上复有诸君子应之于下才者奋愚者慕其溃于成也决矣而又何难之足云吾故用是説为诸君子告请并告诸余公尧峯文钞巻二十七
　　钦定四库全书
　　尧峯文钞巻二十八　　翰林院编修汪琬撰序五【共十一首】
　　徐圃臣集序
　　先是嘉兴徐君圃臣以所著书介其宗人崧之命予为序予老病惛忘忽忽不暇记忆也逾岁崧之督序甚急且言圃臣家贫好学日夜杜门孜孜撰述不倦至谢絶人事一切同里诸贵人俱不通往来而独有慕于钝翁盖崧之称述云尔间尝观圃臣所次厯法视元郭守敬及回回大西洋诸厯畧相抵牾其论春秋春王正月义尤大异于诸儒予甚竒之而稍骇焉圃臣其殆长于数学者与顾予窃有疑也请以邵氏易数言之自子丑二防开辟以讫于已其数凡六万四千八百年而唐虞适居午防一万八百年之半则前此已逾七万年矣此七万年中圣贤迭兴所传易卦圗夲草经而外他书若三坟若八索若九丘悉皆湮没不存其存者惟尧舜以来三千余年诸书尔然而尚书仅有二十八篇周礼又亡冬官仪礼散失尤多圣贤诸书犹不免于湮没阙遗况为吾侪者方欲惫精劳神孜孜穷日夜以事撰述而动曰将为不朽计其果不朽乎自尧舜以讫于今其数尚在午末自是而未而申而酉更当三万三千余年其果能传诸三万三千年之乆乎近世后生晩进喜于诋讥前贤以博名髙其能保三万三千年之人果异于今人乎果能尽读吾书而深思吾意乎夫安知不大肆其喙如今世者然也吾又何敢以藐焉易尽之身出其书与三万三千年之人角而资其口实哉予故喜为古文词者晩岁乃大悔之深悯圃臣之志类予徃时而又疑其失计也虽然圃臣既长于数学得毋布算算之逆揣其书决当大行于三万三千年之乆故遂孜孜役精神于此以求成一家言虽至垂老而犹不欲返与信如此也则圃臣之计未为失而予言诚谬甚矣圃臣其何以教我
　　王贻上诗集序
　　昔吴季子札聘鲁鲁人为之歌齐叹曰美哉泱泱大风表东海者其太公乎而説者又谓齐音敖辟而骄志何也予甞诵齐诗自鸡鸣已下凡十有一篇皆哀襄时之诗为多诗疏以为哀公政衰荒滛怠慢齐人变风始作然则所谓傲辟骄志者盖谓变风也自太公以来四公时之正风不传乆矣意者子札其犹及见且闻之与故为咨嗟太息其美而思慕太公如此与孔子与子札同时及其述诗而不録齐之正风独存鸡鸣以下十有一篇岂孔子所见不逮子札与予惑之旧矣予友王子贻上世家济南之新城新城故齐地也而贻上又工于诗其人博雅好古习知六艺之文徃在京师时数相徃还惜乎予不能举此以问贻上以辨正其所惑也贻上之诗绪宻而思深间能自出新意纵横驰骤无所不可庶防尽破其所谓傲辟骄志之习以进于正风者与使今世复有吴季子札宜何如为贻上咨嗟太息其美与抑使贻上得生孔子之世孔子岂能尽删其诗而不録与然则贻上之所造可知矣吴在孔子世为齿于于越蛮荆之列故呉越荆楚之诗皆不入三百篇至鲁成公之七年始见于经自西汉以来然后呉之贤士大夫文章功业遂卓然争衡中国讫于今日号为文物之地古今时势不同类如此也以予之才学在呉人中为最陋劣者然幸生子札之郷虽不能为诗而犹能知贻上之诗窃欲自附于子札之美齐风贻上其许我乎贻上之归也尝乞予为其诗序而予不暇以为今者休沐无事因道此以遗贻上且欲贻上为予辨正其所惑焉
　　王子底诗集序
　　子读风雅诸诗未尝不喟然而叹也以谓当成周之隆诸士大夫彬彬然习于文学其能诗也固宜至于田夫野叟妇人竖子知昏而质驽是皆不足与于诗矣而作者不絶何也盖先王之敎人以诗也为之国史以采之为之太师瞽蒙以掌之为之舞蹈之节以形容之为之鼗柷壎敔箫管琴瑟之噐以宣播之自国学而讫于家塾自饮射而讫于祈年蜡腊莫不有诗故虽田野妇竖之众一有所得举能歌之成韵而述之成文夫诚深入乎其中日夜观感激发而不自知其所以然也后世间亦以诗取士而其所争不过声调所尚不过排偶固已异于成周矣逮科举之业既改而诗以益衰于是其才且贤者亦尝极精惫神以力求其工然取而观之犹多出于陵厉蹈袭之为而不暇进及乎古岂非所敎不存焉故耶然则士生其时苟能自名一家以庶防风雅之遗者可谓难矣嗟乎诗之为道自后世言之此特文艺之一节耳故上不以此为敎下不以此为习然而先王之世往往采之国史掌之太师瞽蒙荐之极于宗庙明堂而莫或敢废学者又从而尊之为经抑何视诗之重如此与夫惟古之视诗甚重则以田野之众而举皆能之后之视诗渐轻虽有士大夫之才且贤者所以求之甚力而终于有不及此无他系乎其敎之者而已新城王子子底与其弟贻上皆以能诗称于京师可谓自名一家以庶防风雅之遗者也予尝序贻上之诗以为能变易齐风今观子底所作尤幽闲澹肆极其性情之所之而然一归于正使子底力为之不止又安有不及乎古者哉予盖有感于世之轻视夫诗者故愿与子底兄弟共起而勉焉至于诗敎之所以兴则非予三人者之所得与也子底盍姑俟之
　　灌园诗后序
　　李子武曾将谋灌园长水之上乃命其友文子与也为之圗京师士大夫闻之遂各赋诗以咏其事武曾辑成一巻而又命予为之序予惟古之君子欲进则进欲退则退未有不浩然自得者也今之君子侧身迟囘于进退之际恒皇皇焉不能自主者何也非其人为之其时为之也古之君子力耕以为食力蚕以为衣俛仰身世无求而皆给故当其不得志而退也毕其生可以无闷今之君子仰无以养其亲俛无以畜其妻子饥寒之患廹于肌肤此其时与古异矣虽不得志其能遯世长徃浩然于寂寞无人之地哉吾以是知其难也今武曾北游者逾年枯槁憔瘁不获已思得数畆之园灌之其谋则诚善矣在易履之讼曰素履徃无咎象曰素履之徃独行愿也顾武曾所遇之时若此方且车辙马蹏奔走衣食之不暇岂暇独行其愿也哉考诸是圗有室庐之华有花木水石之胜又有琴尊棊矢朋从徃还之乐夫必待是而后长徃度非武曾所能办也武曾在京师落落寡合平时相亲善者惟吾辈三数人耳若予则又浮沉郎舎意不自适虽使具区区饘粥之资以稍慰安武曾而犹未之能继况欲勉出气力以助成其所愿乎予防不知为武曾谋矣姑狥其命予之意而告以斯言云
　　呉道贤诗小序
　　毘陵呉生善画而能诗其画山水宗北宋而五言诗则出入中盛唐间既以其豪示予予告之曰邓氏有言其为人也多文虽有不晓画者寡矣其为人也无文虽有晓画者寡矣予于是知诗道之通于画也试以绘山水者论之李思训王摩诘犹诗之有正宗也荆浩闗仝董源李成犹李杜诸大家也范寛郭熙犹唐大厯以后诸接武者也郭恕先米元章之流徃徃于绳墨之外自出胷臆是为逸品其在韦栁之间乎唐诗之衰也自长庆始北宋之画之衰也自宣和始长庆之言诗也率皆巧于命意工于措辞愈工愈巧以趋一时之风尚而诗于是乎始变矣惟画亦然予虽不知生之画顾犹能知其诗其立言也简其托兴也长澹泊隽永庶防乎韦栁之苖裔者也微逸品殆不足以命之今生去游瓯粤方且航劒津櫂武登慢亭壶公诸峯而访古僊人之遗迹江山名物所以助生者多矣生之诗若画其尚可量哉予姑俟其归也而叩之
　　绮里诗选序
　　陈后山有言诗欲其好则不能好子美之于诗竒常新陈无不好者后山可谓知子美矣虽然天下之物无竒而非常也无新而非陈也求新于新求竒于竒牛鬼蛇神未足与言竒也裁云镂月未足与言新也采目前之景而道其意中之所欲发极流俗所刋落以为陈者常者一经子美出之而臭腐皆神竒平澹皆绚烂矣此其所得固宜超然絶出于新竒之上者也而岂后人之欲好者所能髣髴而颉颃哉虞升学诗始则兢兢持择用清新尔雅为宗近乃雄迈纵恣捭脱羁束一惟子美之归夫宁沾沾求好者比与吾故以此告之虽然学子美有道方子美之献赋而不遇也桮残炙冷而不怼被褐跨驴偃蹇公卿间而不悔及其流离顿踣裵囘奔走于东西川也采橡栗以代稻黍种莴苣摘苍耳以当肥鱻退与田夫野叟为伍而觞咏歗歌怡然自适虽有严郑公李梓州之属为之主而不相夤縁附丽也惟其自守如此故其发诸诗者才力气老而弥健举世推为大家今虞升以盛年困于诸生居平雅负髙气絶不能从俗俛仰由是才誉徧东南而所遇日穷生计亦日狼狈舅氏侍郎公方负重望于
　　朝士大夫乐从虞升游者踵趾相错也顾虞升杜门自匿若恐以闗説造请累其舅者其真子美之徒与使益之年而更加学焉虽欲自讳其诗之好不可得也
　　计甫草中州集序
　　信乎诗文之以好游而益工也予友计子甫草来京师出其中州所作书序记铭五七言襍诗若干篇予受而读之而为之三叹也盖甫草自春徂秋徧游大河之南北其车辙马蹏之所及率皆明季时战争旧垒也故其戈头矢镞隂燐遗骼往往襍出于頽垣野田荒烟蔓草之中见之恒有苍凉壮烈愤然不平之余思则其为道途逆旅诸作也宜其多彷徨而凄恻逾河渉洛遥望嵩山少室苏门之磛秀其间长林修竹飞瀑清湍緜亘而不絶至于兔园鴈池铜台紫陌之旁日落风号狐嗁而鸱啸虽欲问梁孝王之骄侈曹氏髙氏之雄豪意气而乎逺矣则其为登临怀古诸作也宜其多幽陗而深长所遇贤士大夫与夫王孙贵胄下曁酒人侠客卖浆屠沽之徒薶名而更姓者犹不失中原文物之遗焉幸得追随其歩趋而相与上下徃复其议论无不动心骇可歌可涕则其为徃来赠答宴饮别离诸作也宜其多激昂沈郁而出之以顿挫然则甫草所作之工盖至是而蔑以加矣昔太史公足迹几半天下而子美太白亦尝防防齐鲁秦蜀荆湖之间故能出其所得名当时而传后世诗文之道虽古今人常不相及而要之以好游而益工则固千载已来雄才杰士之所同也方予之少也亦欲借区区之翰墨与甫草相角逐及一旦系官于此无由为名山大川千里之游以壮其气而开拓其耳目于是学日益劣识日益卑而才华亦渐以凋落盖有媿于甫草多矣况敢逺望古人乎顾犹欲竭其固陋为甫草序此而不辞者何哉夫亦以志吾媿也
　　湘中草序
　　天之生才将以有为也既已生之矣而又斩刈困折俾为之而不底于成何也于是后之学者傥慌愤懑无所呼吁不得已而设为天问天对无憀之辞反覆三致意于其中然犹未获其解遂有谓天人之际漠然若不相渉者此栁子厚果蓏痈痔草木之説也及其甚也又有谓天之于人往往爱不肖而忌才故其所培毓者恒在妄庸无知之伦而其斩刈困折俾为之而不底于成者则必归于贤若智此孔孟所以皇皇而顔闵以下亦讫于短命也盖即庄周氏人之君子天之小人之説而又加诡激焉虽其言未合于正然知其出于无憀不得已者决也予友汤子卿谋自少以才见称当前明之季其年甫弱冠即用诗古文屈其辈行至于老师宿儒悉折节下之而卿谋已不幸夭死矣夫使卿谋不死必能得志取功名以自暴其畜积而振燿于一世即使志不得功与名不偶而或仅享下中之寿键户著书亦必能深造精微卓卓然追逐古人于千载之上而顾何以不幸如此也则所谓天者是已岂天之好恶喜怒果与物类相反耶岂物之有才者果不可出其长以争巧拙成败于天而胜之耶一何不免于忌才有如前説云云者也予滋惑焉卿谋为徐子公肃外舅既版行其遗集而尤子展成宋子既庭皆卿谋故人也复从而序之且命予继其后予素知卿谋之才者也其敢黙然已乎
　　苑西集序
　　昔者兴王之致治也莫不有左右心膂之臣仰备启沃而次之则以文章为黼黻治平之具如臯陶之歌于虞周文公召康公尹吉甫之属作风雅颂诸诗于成康之世皆是也前明万厯后士习益陋斯文寝以衰薾自我
　　世祖定鼎以来文治聿兴于是声敎所被作者不可胜计时则若太仓吴祭酒伟业宛平王文贞公崇简合肥龚端毅公鼎孳以文学倡导于前然后鸿儒硕士望风继起讫于今
　　上在御益加网罗海内英隽彬彬蔚蔚鳞次麕集于朝廷之上大之发为诏诰小之防为诗歌绘绣错施韶濩并作徃徃嫓美前古其间尤魁然杰出亟为
　　天子所廸简而称赏者则惟澹人先生一人而已先生噐识温茂才思敏防问学淹洽既足以结
　　主知慰舆望盖十余年于此当其入儤
　　禁廷也诸凡宫阙苑囿之壮丽天球琬琰内府之珍竒法书名画周彞汉鼎四库之秘玩皆所餍闻而饫见及其出扈警跸也驰驱乎长杨羽猎之塲翺翔乎宣曲廵游之地东谒孔林南探禹穴至于平沙广漠崇岩穷障我
　　太祖
　　太宗发祥之址与夫金戈鐡骑百战创业之区皆所跋渉而导从于以恢拓其耳目而发越其抚时怀古慷慨壮烈之思宏篇短章间见层出上应
　　御制下与士大夫更唱迭和宜乎其登作者之堂而独为
　　天子所亟赏也迩者请告杜门编次箧衍所弆十之一二名曰苑西集离为十二巻以示琬丰而不失诸靡约而不失诸促和平尔雅而絶不为钩章棘句之习雍雍乎有垂绅正笏台阁气象焉昔元遗山论金源之文以为宇文吴蔡诸人非不可谓豪杰之士然皆宋儒之仕于金者故大定明昌间文派断自蔡正甫党竹谿赵闲闲始琬论
　　本朝诗文亦然前所云若太仓若宛平合肥数公虽或为文雄或为诗伯亦皆前明之遗老也后之学者而欲求
　　清兴五十年之间文章正传非先生辈其谁归琬之立説如此以俟异时采诗者论定可也
　　使琉球録序
　　使琉球録若干巻中山沿革志又若干巻吾舟次奉使时作也舟次在翰林既以
　　特简出持使者节声名播于属国逾年返命
　　天子徴其沿道撰録诸书遂缮此进
　　御亦既藏诸金匮石室矣及其请急归里四方士大夫索观者甚伙舟次乃锓之于梓而属予序之予观成周之制行人使适四方则必述其山川形势之要礼俗政治与其语言风土物产之宜凡为五书以献俾天子周知天下之故诸如小史外史之所掌土训诵训之所道皆是物也然考职方舆地自王畿讫于若镇若藩其服惟九则行人所记亦当不越九服之内未尝有逺及海外为象胥所不及知鞮鞻氏所不及与而能加意撰録如此书者也琉球自明初以来始奉正朔守职贡岁时往返不絶既入
　　本朝不懈益防顾后先为王人者往往跋渉狂波浪之中悸神骇延歴旬时甫至其国神魄未定率皆苟且从事不暇从容为书间有作者又多乐道怪竒承袭譌谬直等于郢书燕説耳异时议礼之家载笔之臣猝然有所寻访而讫无以徴信虽道里土风犹不得附见简牍之末况其世次之大者乎舟次丰度之俊伟才识之敏决文章议论之壮丽方为属国所爱畏故有言必以诚告有事必以实应宜其为此书也其搜辑也备其据依也详上之可作輶轩之指南次之可备史家之笔削最下亦可为四方士大夫考异闻述荒怪之一助惜乎周礼五书湮没不传于后世以予度之殆未能遽胜舟次之作也抑予闻皇皇者华之遣使臣也其词虽繁而大约命之诹谋询度以上报天子今舟次之诹询者可谓至矣此书成而不愧王人之职矣
　　雄雉斋选集序
　　江都顾子书宣介薛生孝穆过予邱南出示所作诗三百余篇予雅闻顾子年虽少所交多名公钜儒下笔言语妙天下而于诗尤工读之终巻见其在予宗人蛟门比部斋中所唱酬者及其拟张文昌体祭蛟门者为之掩巻喟然曰蛟门之视顾子其殆如韩退之之于孟东野欧阳永叔之于梅圣俞乎昔退之为孟生诗也称其有咸池之音继又欲低头下拜以云自比以龙比东野冀其追逐于四方上下间而永叔称圣俞亦然甚且推为诗老而自以为不能望其惓惓慕好如此故当其防合则以诗相遗言别则以诗相慰至于间濶之既乆则感时触物又莫不以诗相问劳笔墨未燥流传四方至今存之集中为诗人所诵说若蛟门罢官以来闭户养疴之日多而宴集谈笑之日寡至偕顾子唱和又加寡焉逮其论诗也相与讲贯讨论磨礲淬厉者不深造古人堂户不止惜乎聚合无防时而蛟门竟坐忧患愀然失志以殁今而后顾子年力益壮学识益博材气亦益老著述方富当有数倍于此巻者顾蛟门则不及见矣春之日秋之夕饮酒长吟欲和而能唱者谁与欲唱而能和者又谁与得毋有感慨歔欷如所谓不复鼔琴者乎此予所以叹也予自顾谫劣其习诗学也不专异时所见不逮蛟门逺甚蛟门序顾子诗既以为恢竒奥衍盘礴不羁而又推知其用意之深且广遗言犹在识精而论公与韩欧阳之称孟梅无异顾子其可以自信矣谫劣如予又何能别措一词哉













　　尧峯文钞巻二十八
　　钦定四库全书
　　尧峯文钞巻二十九　　翰林院编修汪琬撰序六【共十四首】
　　王敬哉先生集序
　　敬哉王先生不逺三千余里示琬文集六巻琬受而卒业叹曰富矣美矣琬闻之文者贯道之噐故孔子有曰文不在兹乎孔子之所谓文盖谓易诗书礼乐也是岂后世辞赋章句区区俪青妃白之谓与孔子既殁汉儒收拾暴秦烬燬之余修明讲习可谓勤矣然而言易者不知天人贯通之防而溺于纳甲卦气之説言诗者不知王国盛衰之原而溺于四始五际之説言书者不知二帝三王所以致治之大夲大用而所争者文王改元周公践阼之説至于礼乐又徃徃有其义而不知习其仪有其噐而不知名其物甚则溷以圗防襍以譌伪而孔子所删述之文不晦即乱夫日月星辰天之文也山川草木地之文也易诗书礼乐诸经人之文也人之有文所以经纬天地之道而成之者也使其遂流于晦且乱则人欲日炽彞伦日斁天地之道将何所托以传哉嗣后陵迟益甚文统道统于是岐而为二韩柳欧阳曽以文周张二程以道未有彚其源流而一之者也其间厘剔义理之丝微钻硏问学之根夲能以其所作进而继孔子者惟朱徽国文公一人止耳傥微文公论説之详辨晰之力则向之晦者几何而不熄向之乱者几何而不澌灭荡尽也然则使孔子之文逾数十传不坠盖文公之力居多今距文公又五百年所矣而继之者无其人或有其人矣而琬僻处海陬犹未有见焉此所以日夜流连太息不能无望于世之学者也及观先生所示其辞质而赡其义简而明求诸文公诸书无所不合于以辅翼传注而防通易诗书礼乐之文庶防由文公而遂溯孔子者与吾然后知天之未丧斯文殆自孔子以来讫于今如一日也语云贤者识其大者不贤者识其小者琬亦尝好学深思力期从事于此固不敢自安于不贤而气昏质惰虽欲勉进贤者之域以求溯孔子之所谓文而终不能逮也故愿附名先生文集之末述其所见以求正于先生云
　　金正希先生遗稾序
　　正希先生讳声休宁人正希其字也中崇祯戊辰进士选翰林院庶吉士歴官修撰至兵部右侍郎殉难死死三十年而先生从子贲与其兄敦澄彚刻先生时文稾若干首而命予序之予惟自有明以来国家令甲剏设五经四子八股之业以为进退士子之具当其盛也举凡魁人杰士与夫公卿将相戡定祸乱通逹时务之流胥从此出而其文章亦皆昌明博硕妙于语言为学者所宗虽名为时文而求诸古人盖未有不合者也沿及神宗之末文体日益以壊而士习亦日益以变庙堂之中门户相角人主孤立于上士大夫朋比于下曾不数纪遂蹙社稷而覆之呜呼国运之治乱人材之贤不肖吾固于时文验之矣时文之糜烂诡异此即五行传所谓言之不从之孽也顾先生于明季独慨然以国事为己任防防兵间数被党人所搤而志不少衰卒之建立卓卓如此抑何壮也间尝取其时文讽诵而防绎之大率以灏瀚之气雄放之才沈幽陗拔之思驰骋上下于思泉震川鹿门诸作而自名一家上之研极天人次之讲明经世有用之学而于前古盛衰治乱废兴得失之故尤惓惓微冩其意而见诸议论翰墨之间闚其所得视全盛时作者无异可谓淳且厚矣惟其所得之淳且厚故能不为威怵不为利诱虽至于捐躯截脰以死而曾勿之恤也先生之死岂世之小丈夫猝焉与患难相偪所可得而遽办者哉不然使用剽窃牵缀浮游不根之文以徼幸功名于一旦其人若风中之蓬水上之梗靡靡然一无足恃而望其异时之有所建立岂不难乎此先生之文所以弥可贵爱也予故愿县此若干首于国门以示学者云
　　袭紫楼文集序
　　嘉兴李君明逺其先世都运公以乙科起家累官至两淮运使尝受业顾端文公习其风流余韵中朝争以东林党人目之殁而龚尚书芝麓铭其墓称公少而其诗多名章丽句为文人长而淹经术负经济为通儒晩而廉辨干逹为能吏其见推服如此于是君以诸孙与其再从兄晓令继之皆用文学有闻于东南而又皆从游于姜翰林西溟之门是时文社方大炽君兄弟又张氏髙第弟子世居长水之上四方好事轻舟过长水诣门投谒者连日夜不絶而晓令尤重然诺性刚直好嫚骂由是为怨家所中屡倾其产千金晓令既殁有子斯年武曾才名相颉颃其年皆少于君君则复以所长角逐其间垂老犹不少倦予尝叹长水一隅之地居人仅数千家而李氏百年之间科名蝉连衣冠都雅其子弟耳濡目染无不自泽于学者何其盛也君虽轗轲不偶然自少家居则有都运公为之祖有晓令为之兄在外则有翰林西溟与其同门诸名士为之师若友故其学易进而其声望易起最后复有斯年昆季为之族子晨夕候问起居相与倡酬诗歌硏磨古文辞之曲折遂以是娱其老而忘其贫则君之所得者不可谓不厚且幸矣武曾在京师尤善予君以武曾书造予尧峯山中属予序其文集且追述社中诸故事娓娓可听予谓君之诗文既行于世四方士大夫必有读之而知君者至其家世问学之原委则读者未必能尽知也予故次其始末以复于武曾而寓君俾冠诸巻首焉
　　乔石林赋草序
　　先是
　　天子既下荐举之诏四方搢绅降及山林韦素之士咸集
　　阙下诸以才艺相炫燿者甚众而中书乔子石林尤能絶出其辈行当
　　御试文赋之日侍卫诸近臣环列左右他人方濡墨属稾作嗫嚅瑟缩状石林则已展巻疾书千余言立成起顾日晷犹未昃也琬与同试者旁睨其所为未尝不太息折服既而石林名在第五琬亦滥厠五十人之列奉防授翰林院官将共入史馆有日矣于是石林尽出平时所拟赋草示琬凡如干篇琬受而读之见其命意则根体要摛辞则趋雅正故能丽而不滛典而有法信乎其华国之选也或谓赋家宜于侈靡史家宜于简直二者之学不同今使石林以赋才司纂修得毋用违其长与琬曰非也登髙能赋可以为大夫古之所谓大夫者求诸周官如太史小史内史外史之属皆在焉不必其无兼才也刘向扬雄之于汉也盖尝葺天汉以后诸故实讫于元成哀平以续史记矣及考其骚赋之作则又卓然有名如向之九叹雄之长杨挍猎反骚诸文是也世称班固汉书文赡事详过于史迁而东西都赋则又叙述山川之险都邑之雄宫阙掖庭之丽而究归于灵台辟雍明堂风化之盛其辞闳深灏衍虽后有作者硏思十年亦不能稍加焉孰谓长于此者必不长于彼与石林之为良史才吾即以其赋知之矣抑琬犹有感焉昔贤叹为赋乃俳史迁亦言文史星厯近乎卜祝之间二者之学见轻于前代如此比者
　　天子恢张文治尊崇儒术其于荐举诸臣徃徃锡之以金粟劳之以飨燕继又宠之以清华絶非前代所及使尽得石林辈兼才以应之是诚可以不媿顾琬则非其人也盖自予告以来才华刋落旧闻放失既不能出骈四俪六之辞以续骚颂又不能网罗胜国之典章上下二百七十余年之人物以资笔削乃欲歩趋石林之后尘其能勿汗顔而捼手乎方惴惴然以上羞
　　朝廷下贻艺林之玷为惧宜乎读石林诸赋而不胜其羡且慕也遂援笔序之不独暴扬其赋心之工亦欲以史才之艮如扬班比者厚致望于石林云尔
　　愿息斋集序
　　义理之学一也经术之学一也史学一也辞章之学又一也学至于辞章疑若稍易而世之文士终其身惫精竭神于中卒未有造其全者杜子美之诗举世宗之号为集大成矣而无韵之言辄不可读苏明允曾子固皆不长于诗子瞻之于诗若文雄迈放逸其天才殆未易几及而倚声为小词则不如周秦逺甚傥犹轮人不能造弓圬人不能操斧斤以斵栌椽也惟其惫精竭神于一艺夫然后可以尽其变而入于神且化所谓艺之至者不两能与若吾友徐子竹逸则不然徐子与予同年生间尝聚首都下既而释褐永昌推官别去逾二十年始复相见于吴门出其著述凡若干巻予受而读之其诗歌甚工也古文辞又工至如酒防游戯屈其体格以见于小词则又工古人之所难徐子之所易微独其才识气力有以防出乎众也盖徐子家世义兴生长山水奥区若铜官善巻张公汣里之胜固已饱闻而饫见之矣及其奔走西南诸徼则又举危崖陗壑重渊修阪鱼龙之所都虎豹蝯猱之所穴与夫箐谷之窅深花木之秀丽虫鸟羽毛之竒怪娟好者无不阅之于目之于心而发之于文章加以宦游不逹则又裵囘险阻吁嗟轗轲抚时触物幽愤悱恻之思生焉故其所作类皆得江山之助者也抑予闻之道成而上艺成而下予与徐子皆老矣予年五十有九而徐子又过之頿髪皓然顾犹角逐辞章精惫神竭而不知返夫亦逺乎道矣盍相与刋落肤华弃捐楮墨以进求其上焉者乎是则有先儒义理之学在今而后愿偕徐子勉之
　　白石山房稾序
　　在昔有宋之兴也同时以文章名世者世必推欧苏曾王四家而欧阳文忠公曾文定公王文公皆出于江右于是江右之文章衣被海内逺近莫敢望焉盖其名山大川深林层壑逶迤旁魄之气蓄乆而不泄然后发为人杰如欧曾王三君子者是也嗣后人文蔚兴讫于明季兵燹之余文献渐以衰谢其岿然以宿徳重望冠冕江右者莫如侍郎石园李公今文饶先生则侍郎公之次君也方侍郎公受知我
　　世祖回翔卿贰先生年尚髫龀即从游京邸入则奉敎于侍郎公出则与四方名公伟人相延接未尝不趋其下风而聆其绪论诸如国家之掌故古今之沿革一时之人物臧否微而天人性命毫芒之辨显而礼乐政事治忽之防盖悉已洞诸指掌而了然于胸中矣侍郎公之配米夫人则又素娴吟咏日夜偕公唱和先生居家庭之侧徃徃亲承指授耳濡目染日以有得及以髙第拣入翰林读书玉堂之中扈跸交防之内其才益髙学益博见闻益雄濶宏肆毎著作一篇出士大夫必相传颂以熟盖先生之在
　　夲朝不啻欧曽王三君子者之在有宋盛时也去年春天子特简先生视学东南先生课士之暇裒其所为白石山房文稾凡若干巻邮书示琬且曰吾子宜为之序琬惟古人之于诗若文也有台阁之体有山林之体居廊庙者长于台阁守布素者长于山林殆莫能相兼也先生则不然当其代言应制美盛徳之形容効太平之润色大者敷腴而有则小者简核而有章若春华烂若文锦斯诚得台阁之体者也至于登髙临逺感时惜别縁物托兴抚事懐人则或淋漓尽态或激昂多姿穷哀乐之变而极刻画之工其于山林诸体又加长焉前人所不能兼者先生顾独得而兼之假令欧曽王三君子者复生于今世俾先生出其翰墨发舒其所得以与之驰驱角逐吾未知其孰先而孰后也琬老矣后先请告者逾十有七年穷村僻壤之为居而田翁社父之为友虽间有所作亦祗知山林而已其于所谓台阁者虽惫精竭思未能窥及其堂奥之万一故滋叹服于先生之有兼长也而乐为之序若先生造士之勤涖政之肃持躬之介且峻则有都人士之歌颂在不及赘云
　　篴歩诗集序
　　唐诗以杜子美为大家宋诗以苏子瞻陆务观为大家此三家者皆才雄而学赡气俊而词伟虽至片言只句徃徃能写不易名之状与不易吐之情使读者爽然而觉跃然而兴固非饾饤雕画者所得彷佛其万一也吾友徐子泰初为吾师致公先生季君年虽少而材噐颖敏以翩翩贵公子顾不堕纨绮裘马之习循雅自爱善于属文数见赏拔于学使者又以其暇发为诗歌小词皆出入三大家之中沈酣濯磨不已故其句法字法森然悉有来处寖为大江南北诸名士所称许诚吾师克家之子也今年夏来游吾门吾叩其学譬之缲丝引泉愈出而靡穷读其所贽篴歩诗集其丽也如初霞之映朝阳其秀也如寒潭之印秋月其苍然而古也如乔松之旁挐直上绘画之所不及也吾见其进而不止则又如枿木之春荣而潮汐之昼夜涌也平时得力于三大家之法深矣虽然诗之有法凡以求工也吾之告徐子者其在舍法而超然上之乎盖徐子知进乎法者之工而未知忘乎法者之尤工也苟忘乎法则与承蜩弄丸郢人之运斤庖丁之解牛无异盖技也抑有道焉如是而汪洋闳肆左右逢源虽与子美子瞻务观三大家者并驱先后以传于世亦不难矣
　　董御史文集序
　　徃时君为御史与予及叶尚书子吉李佥事元仗之属凡数辈聚于京邸以诗歌古文词相磨砺甚乐也君尝延合肥龚端毅公宴小閤中予得与焉三人者促席剧论上溯掌故之沿革下及文章之正变娓娓至丙夜不休公击节大喜为举爵无算肴核俱尽君出虀防佐之酒罢则昼漏上十余刻矣当是之时端毅公以文敎主盟于上予党数辈复左推右挽其间故四方人士无不知玉虬之诗若文者既而君以直言左官归里予亦引疾请告毘陵距吾地不数舎顾予僻居山村音问稀濶虽一再访君于虎邱不复能论文如京邸时矣去年秋君便道过予草堂出其所撰杨将军赐物记且指且讽意颇自得自言病脾不饮惟数啖其所携药物而已予窥君容色甚旺以为虽老而未衰也而君竟以脾疾不起其孤某葺君遗文若干巻请序巻首君自少博闻纵揽诸凡杜韩名篇苏黄快句一一成诵在口尤酷嗜左氏司马氏欧阳氏之文予在京邸见其所钞史记勾乙段落荟蕞成文悉井井有法故其发诸翰墨或流宕竒肆或艰深典奥不名一家晩岁潜心三礼之学众言淆乱必折而一之譌谬相承必厘而正之未尝苟同亦不为苟异集中所载经説犹班班可考惜乎不假以年而遽殁也予小于君仅一岁衰疾方甚下笔不数行辄头岑岑欲卧其能叙君之文乎追维徃事相去几二十年端毅公宰木已拱其他数辈论文京邸者亦十无一二在矣杯酒笑谈之雅怳然梦寐有足嘅者故不辞其孤之请而聊述梗槩如此
　　春草轩小稾序
　　处士君讳逺臣字孔舆姓华氏世为无锡钜族少孤而贫事其母以孝养称长而习举子业且潜心先儒义理之学明祚既讫遂叹息曰先儒有云学道而应举譬诸避人而入市也于是絶意进取大肆力于诗文来呉门徧从前明士大夫游遨灵岩邓尉间所赋诗益多名春草轩小藳未及版行于世也既殁之十有九年见梦其子佺曰若方锓吾诗宜乞汪钝翁序之佺是时已弃儒初不知钝翁谁也寤而歴访亲故知其为予因介中表周生子赡诣予请序予读其诗气平而语和不失古诗人之敎非若麦秀黍离感愤怨怼者比信乎可传者也虽然周有占防之官所掌六防曰正曰噩曰思曰寤曰喜曰惧若华生所梦于斯六者果何徴耶诗文小伎学道者耻为之君墓木且拱矣而犹惓恋不忘耶当君之生也与予氏名不相谙声问不相接未尝有杯酒砚席之雅及其殁也而顾知之地下耶予之穷于世乆矣杜门空山士大夫好予者无几而君之灵爽乃独爱慕如此耶岂鬼神所好恶视人世遽相迳庭耶予不幸少学古文辞晩而衰病荒落自分且湮灭无闻焉若君之所作顾已借借骚人逸士之口反欲托予之余波残焰然后能不朽耶是皆未可以为信也抑闻之知道者曰生犹梦也死犹觉也君既觉矣而予方十沉九浮于碌碌尘之内顾令以梦中之语传觉者于不朽则君之为计左矣特以生之来请也其辞也哀而思传先公之诗其志又甚确易所谓子克家者也予故不能嘿嘿云
　　张青雕诗集序
　　昔贤论文有二体有台阁之体有山林之体惟诗亦然铺扬徳伐磊落而华赡者台阁之诗也裵囘景光雕琢而纎巧者山林之诗也舂容翺翔泽于大雅者台阁之诗也悲嘑愤嘅邻于怨诽者山林之诗也是故王公大人之所赋读之如伐鼍鼔如考鲸镛如抚琴瑟之和平台阁之诗也骚人思妇之所吟读之如击土壤如叩瓦缶如闻蝯歗虫鸣之凄清山林之诗也有唐诸名家若燕许之巨丽李王钱刘之新逸皆台阁之诗之属也至于卢仝之怪竒李长吉之刻削孟郊贾岛之寒痩则山林之诗之属也为台阁诸体者宜贵宜寿考宜大其设施于世为山林诸体者宜不偶宜不永年宜无所表见而自放废于寂莫之濒浩荡之野以此相士大率皆然独于吾友张君青雕失之青雕起家中翰洊登曹郎骎骎乎向用其平生歴台阁之日居多举凡见闻所经兴防所触无不寓之于诗大章短什传颂士大夫之口祭酒吴梅村先生最善歌行毎推青雕长歌数千言太息其不可防及所居与予比邻数用文字相角逐青雕间出一篇予未尝不瞠目而击节也盖其体实有合于所谓台阁者然而官不越郎署年不及耄期最后遂轗轲困顿以殁何其宜寿而弗寿宜贵而弗克大其设施与予以是有感也异时
　　天子右文
　　诏举博学宏词
　　御试于体仁阁下而第其甲乙假令青雕在列得奋其淹洽之学雄丽不羣之材抑扬上下笔墨稍异即以抡首选非难而追惟青雕之殁也则已乆矣予以是重有感也于是其女夫金生名定者排葺遗稾若干巻乞予序之予故论其大畧亦借以哀吾亡友云
　　问亭诗序
　　问亭先生固我
　　太祖高皇帝之曽孙而
　　世祖章皇帝之再从子也尝出其所赋诗歌一编授简于琬命为之序因复于先生曰文者道之舆而诗又文之菁华寓焉者也昔者周公召公皆以周之懿亲夹辅王家翼亮数世若文武肇造于前成康丕承于后诞集大命以诒后之人实惟二公左右厥辟当其时僇力协心罔不夙夜故能使盛徳大业为周室冠宜无暇求工于一章一句与学士大夫竞能角长审矣然而考诸诗小序豳风七月鸱鸮东山周公作也小雅常棣亦周公作也大雅公刘泂酌巻阿召公作也颂清庙烈文诸什又周公作也其防婉其思深其辞舂容而典丽后之学者虽欲规模而则效之不可得也夫徳业盛大既如彼诗歌典丽又如此一何其有兼长与盖文以载道周召所得于道者深斯不求工而无不工也今
　　天子倡右文之治昭示薄海内外方欲举末俗而反之成周故于万几清暇屡出
　　御制炳炳煌煌譬诸列星二曜垂象无极于是化之者近自夲支逺暨臣庶率皆竭蹶于艺苑囘翔乎文圃摛华撷藻应之若响而先生则尤
　　王家之卓尔者也其学贯穿经传错综典故而又深硏性命之指博求天人之源先生之于道也琬诚愚陋不足闚测其所至若其近体之清新歌行之雄放所谓载道之言之工亦既传诵而属和其一二矣顾此岂足以槩先生哉先生位虽尊养虽厚然犹未及见用且复耻于求试故其长隠而靡燿耳傥
　　天子廸简有道之佐一旦得以懿亲出寄心膂重任用俾恢张至治措天下于乂安然后尽发其所工者上之作为雅颂以奏诸
　　郊庙施诸燕飨朝防必能铺扬先烈美盛徳之形容次之采风謡陈劝戒惓惓反覆三致意焉亦必与豳风七月者比由此进厠周召二公之间诚未知其孰先孰后也美哉斯编其殆始基之矣琬虽病且衰谨拭目以竢愿览观先生制作之成焉
　　旅行日记小序
　　晋贤逾江省其外舅于巢徃返凡若干日同行者为周子青士相与赋诗若干首合为旅行日记一巻予平生虽未尝至巢然记中所载如南徐如广陵如真州皆予束髪以来奔走南北所习游之地而白门凤台则又尝承乏奉使于此文章政事之余吊金粉之故迹访王谢之风流上下俛仰宜其发为诗歌以稍摅其蕴积顾才拙而思澁先后见诸纸墨者盖寂寥无防也今观两君子吟咏之富能无媿乎当晋贤之徃返江上也宾朋亲故相踵登临酬酢相错由日记考之疑若无暇晷者而两君子从容跌宕赠答倡和于其间口占手録比于宿搆至其意思之清新章句之工丽则又皆不为苟作此予所尤媿者也俞子无殊言晋贤方戒期深秋将偕二三子由长兴泛二汣探张公善权诸洞篮舆画舫匏尊竹杖媐游山林泉石之中其境益胜其所得之诗亦当益加恢竒予非独媿之而已实不胜叹且羡焉姑附数语于日记之末而又执笔以竢
　　西郊泛雪倡和诗序
　　常熟蒋子文从所葺泛雪诗若干首并系以圗成一巻如左予惟泛雪韵事也泛雪而赋诗绘圗尤事之最韵者也虽然蒋子知雪之可喜而未知其可畏也予在郎署十余岁毎遇雨雪则京师道上马牛车驴相蹂践中间泥泞逾数尺左右冰陵如山濒晨入署辄有颠仆之恐又尝奏事
　　行殿夜半抵南海子风雪甚猛大声发林木间几于猿啼鬼歗灯火擈灭殆尽迷不知路旁皇良乆遇骑者援之始得免及请告归里冬杪过旴寒云四集弥望无人烟予方乗肩舆积雪覆舆盈寸舆人力倦不能荷衣皆湿手足至僵冻欲裂上下齿搏击矻矻有声气色悉沮丧幸而前逹逆旅则童仆无不置酒相贺以为更生甚矣予之畏雪也至今偶一追维犹不寒而防顾蒋子以高才生从容谿壑之间青帘画舫与诸宾客纵观山雪举酒吟赏且能见诸翰墨争竒角胜刻画尽致夫蒋子不知雪之可畏犹予之不知雪之可喜也岂果雪有异哉所遭之防不同尔假令予前此脱去尘网轻裘席防得徃从蒋子观雪于虞山虽风流蕴借或不足比肩羣贤然犹欲借酣呼眺望之乐用以娯其情而寓其志亦何不可喜之有予既自叹其所遭而又羡蒋子之擅此最韵事也故愿为之序
　　许南交送行诗序
　　荀卿子曰艺之至者不两能古之才人求名于文墨之间未有能以诗画并著者也有之自王摩诘始盖其才情气韵得之有素毎一落笔莫不尽善故世之言诗画者举皆宗之嗣后若文与可之竹苏子瞻之树石米元章之云山人物庶乎其配诗以行然文米率画胜于诗而子瞻则又诗胜于画若摩诘所谓画中诗诗中画者殆未能超然优入其域也则荀卿子之言犹信吾吴累百年来士大夫兼长诗画者殆不下数十家而独推沈启南文徴仲为最昔人谓沈画神品文画妙品得者寳之如拱璧至于其诗则后生晩进从事文学者徃徃守一説而不能防通乎大全故至今持论微有异同以视摩诘虽或未之能逮顾已颉颃乎文苏之列矣虞山许某南交其家世故多显者顾独沉酣诗画中歌行近体盖宗晩唐而画则出入北宋诸家与文沈异派而同源他日以上舎生将徃考职吏部既戒期矣呉防诸君子知南交者悉以一言赠行而嘉兴曹秋岳先生为之倡予彚而读之窃谓南交年少仪观秀雅学问淹洽固足以倾动一世况又重之以诗若画乎使当觞咏之余盘礴防染必能使观者神怡而闻者悚听挟此以徃其纚王侯之履而走公卿之车骑者殆不可以指屈矣宜诸君子咏叹不置也昔文徴仲贡入京师声望方为同朝所重遂得荐入翰林然则南交岂遽以选人终哉














　　尧峯文钞巻二十九
　　钦定四库全书
　　尧峯文钞巻三十　　　翰林院编修汪琬撰序七【共十七首】
　　绵津山人诗集序
　　绵津山人集者牧仲宋先生自名其前后所为诗也先生以文康公冡子自少崭然头角绰有声誉其稍长也以侍卫徃来
　　殿廷交防之内进则长杨校猎宣曲马射未尝不扈从其间为
　　世祖所赏识退而侍文康公侧宾接名公钜卿熟习其言论风指耳濡目染用是练逹累朝以来典故之沿革文献之盛衰所以资其见闻者既至既而从事宦游南临江淮北俯碣石所过名山大川长林峭壑无不往探古今金石之刻鼎彞之噐经史百家之学以讫法书名画无不采览隠逸之谷耆旧之庐与夫四方骚人寓公之所在无不延访而折节所以拓其胷次而陶育其性情者复乆且深其志愈充其气愈下于以发为诗歌其长篇雄变如蛟龙之幻化其短章秀杰如珠玉之莹润甚至聨句角胜则冩难状之物而吐难言之情如倾江倒河益注而益不穷洵乎其才之高学之宏而养之裕也吾闻之也非才不足以应猝非学不足以驭才非养不足以蓄所学若先生之为人固已光明而俊伟博大而醇深及其逹于政事也廉而不刿严而不苛拊循吏民煦煦慈爱而不失之姑息当其莅呉仅四阅月耳裁决簿书勾稽金糓往往至丙夜虽精鋭少年不敢望一二老奸宿蠧俯首侧足亦率不敢旁睨考其设施则诗歌特先生余事也故能以其间与宾客置酒赠答方揖让笑谈之顷落笔如风雨他人未及搆思而先生数百言立就矣苟非赋才之高而又佐之以学深之以养必不及此夫岂屑屑焉摛章缋句仅以诗人自矜者所得而侔哉昔文康公以渔阳开府进登宰辅今先生继之复开府江右出为股肱之臣入必为心膂宻勿之佐遭时遇
　　主绍扬前休行以歌诸什被管弦而施郊庙当有数倍于此集者譬之五星之丽天芒寒色正方与日月齐曜宁特于文康公有光而已先生出此集命予序之予衰朽无似岂能窥见著作之原委姑述其梗槩云尔
　　拾瑶録序
　　学之所尚不同义理一也经济一也诗歌古文词又其一也谈义理者或渉于迂防谈经济者或流于雄放于是咸薄诗歌古文词为小技而不屑以为自汉以来遂区儒林与艺苑为二至宋史又别立道学之目卒区之为三矣予谓为诗文者必有其原焉苟得其原虽信笔而书称心而出未尝不可传而可咏也不得其原则饤饾以为富组织以为新剽窃摸拟以为合于古人非不翕然见称一时也曽未防何而冰解水落悉归于乌有矣是故为诗文者要以义理经济为之原朱徽公固理学之祖也而其诗文最工推南渡后一大家唐之陆宣公李卫公宋之韩魏公范文正公之流其勲名在朝廷其声望在天下后世宜乎不屑于诗文矣然而议论之卓荦词采之壮丽五七言小诗之雍容尔雅至今读其片言只句犹莫不想见其风采而企慕其人然则区道学儒林艺苑为三此史家之陋未可谓之通论也定州郝雪海先生自少博通诸家日夕讲求古今治乱兴亡之故溯流穷源洞见根柢既谪鐡岭者二十余年益潜心宋儒诸语録始于居敬穷理而归诸躬行心得故其所养日防所发日宏平居读史则有史断阐发孟子则有孟子章句序是盖合道学儒林为一者也既又取先生所作诗文而卒业焉窥其防醇正而浑厚揽其词清润而雄畅一切抚时触物跌宕感慨皆于是乎见之虽号为诗文专家者或未之能逮也殆又合艺苑与儒林道学为一者与然则若诗若文谓之学者之绪余可谓之小技不可观于先生所作斯知其原之有自矣先生事功骏伟不在宣公卫公之下尝宻防劾呉三桂尤有古豪杰风已备见于志铭俱不及论但论其学以序拾瑶録云
　　见山楼诗集序
　　闗西退庵杨先生自安庆邮所作见山楼诗集凡若干巻以示琬琬伏读数四其诗出入魏黄初唐大厯间絶不蹈时流蹊径举凡登临眺瞩往还赠答率皆指深思逺尤多清丽雄迈警絶之词非骚人墨客所敢颉颃者也盖琬之服先生旧矣方先生之在西台也呉逆三桂适以王爵镇滇南
　　中朝不知其异志假以便宜而先生独上封事力言三桂跋扈不臣逆挫其萌芽者甚至光生虽得罪以去而三桂知朝廷有人十年之间迁延瑟缩不敢骤发者谁为之哉盖先生力也琬故服先生之敢言与其先见既受
　　特简之命建大中丞节于安庆安庆控江南上游素号重地先生之徳长厚而乐易故施诸政令也简其心慷爽而敏决故措诸防模也一旦盗起武昌蹂践黄之诸属邑黄与安庆为邻盗顾慴先生威名不敢稍侵其境先生闻警亦严饬楼橹甲兵战守之具示以有备羽檄稍暇即饮酒赋诗不辍略如承平无事士民莫能窥其浅深当斯时也呉中讹言踵至市井不逞之徒汹汹企足揎臂以待而全呉讫能晏然安枕者又先生力也琬故服先生之静镇与其有胜算然则勲名赫奕方在士大夫口耳间区区诗歌之学流连景光雕缋章句先生岂借是为重者哉顾其去官里居也无怼愤不平之意及其建节兹土也亦不色喜其见之五七言诗徃徃忠厚悱恻至于爱君忧国谆谆然三致意焉琬所谓指深思逺者是也昔在小雅既推吉甫为万邦之宪而大雅嵩高之卒章则曰其诗孔硕其风肆好烝民之卒章又曰吉甫作诵穆如清风何其言之重词之复虽吉甫所作一诗亦为之咨嗟叹赏不一而足也盖大小雅所举南仲方叔召虎其人非不优于事功与吉甫相配然而文章名徳卒未有过吉甫者今琬于先生亦云深愿挂名集末附先生以不朽故先生命之为序遂不辞而序之世有知先生者当知琬非溢美尔
　　纬萧集序
　　商邱故宋地也宋之为国杂见于春秋战国防史记诸书而班氏独称宋自尧舜汤以来其人重厚多君子犹有先王遗风讫今距宋有国时阅二千余岁生其地者钜公名儒大都以勲业道徳相高尚而其次亦雄骏瑰玮风雅不羣之才后先相望与班氏言多君子者合故予夙昔师友率四方贤豪长者而所最厚善者必推宋中如牧仲先生其一已先生之次君山言胚胎前光濡染庭训齿发甫燥即有闻于中原数从先生宦游徧交南北知名之士相与磨礲讨论为诗歌古文词不极其源不止始予在史馆见之睢州汤先生潜庵坐上丰采魁梧揖让语言恂恂谦下而颇露爽迈磊落之槩潜庵指而目之曰此善承牧仲家学者也顾予犹未知其工诗及得牧仲先生双江集则山言诗实附其中所和彭蠡望匡庐一篇气雄词警下笔惊人予始为之叹服犹未知其他诗之悉工也自先生开省吾呉与山言相见署中尽读其诗稾所谓纬萧集者徃徃清丽雄伟备兼众体间出新意愈竒而愈高古至于聨句之作用韵妥贴使事变化尤类牧仲先生乃知潜庵所指目者可信不诬也洵乎君子之人君子之文哉昔孔子删诗不列宋诗于十五国之次或谓商颂即宋诗也以其王者之后故尊之为颂然而变风终于缺如使孔子复生今世倘得见先生父子之所譔着其能不采而登之于风以补其缺乎世之读宋氏诗者亦知此否也
　　来虞先生年谱后序
　　从祖祖父来虞先生歴官防三十年始在工曹即用职守忤巨奄陈永夀汪懐徳防至得罪是后在粤藩又忤魏忠贤闲住当先生立朝于诸党人絶无所附丽及其临事辄不肯挠诎如此嗟夫熹宗之季士大夫媕婀无耻争以媚奄为事交结之不已继之以赞导赞导之不已继之以颂美拥戴而建祠之议遂起盖自浙江廵抚倡之蓟辽总督应天廵抚辈和之是时主票拟者昆山元城两相公也相与造为骈俪扬诩之辞应答如响于是凶徳参防而生祠遂徧天下矣假令天不悔祸则九锡劝进之文必出此曹手笔前明之宗社又奚待揭竿斩木之徒乗间歗聚而始覆亡哉顾先生以一外僚屹然撑搘其间用能夹辅抚按率厉寮属严禁境内不得擅建生祠卒使逆奄之党如陈嵩者敛迹屛气而不敢出声风雨如晦鸡鸣不已先生之为人岂非人心风俗所重頼者与否则乱臣贼子相随属而彞伦或防于息矣不亦大可畏耶逮至先生暮年虽复见搤于用事者屛置海外以殁而高风伟节讫今传述于呉越人士之口彼媚奄者流上之既已伏法朝市次之即幸免欧刀获保腰领于牖下而儿童走卒贩夫饼妇犹能羣焉指斥其氏名借借唾骂不止然则贤不肖之相距其所得孰多也观此谱者微独吾族羣从子姓宜谨毋忘先生之遗懿相率起而师之以求继美于世即凡百有官君子傥亦当奉之为楷摹为龟鉴且以俟太史氏有事明史者采择其一二以备实録起居注之缺遗不亦可乎谱为先生第五子沂州公所辑先生殁时沂州公尚少今距先生五十年独力攟摭凡再脱稾而始就尝庄语琬曰吾之为此也文直事核庶防可以传信后人琬叹其诚然也故并着之
　　先大夫诗集后序
　　先大夫字元御自号玉淙居士明天启丁卯科举人皇赠奉政大夫刑部郎中年十六而孤二十而补诸生二十四而举于乡越明年崇祯戊辰试礼部不第归逾二年而病咯血又五年而殁年三十有一是时琬兄弟方防未知恪守先大夫遗书也稍长则继以兵燹播迁流离盖手泽之散轶者十及二三矣惟是编为先大夫所自定琬虽遘患难辄携以从先宜人幸而不罹于盗贼不毁于水火故至今留巾箱中呜呼自明万厯之季呉下能文章家莫不祖公安而祢竟陵而先大夫之诗顾独不溺于风尚如此今者直
　　国运休明肇兴文学之时名公钜卿类能以起衰振靡自任然则诗敎其复昌乎傥覩是编必有知先大夫之志而深悲其早世者先大失庶防不亡矣
　　寓庐十咏后序
　　元年正月予方得张氏园居之半以为寓庐不逾月北上遂作絶句十章咏之且命儿子筠稍葺治之既而叹曰张氏为此园防世矣当其剏构之始夫岂不欲贻诸子若孙哉而卒委于予试观夫寿藤防竹蔓延而芜薉孰非向之佳华美卉列植而灌溉者与荒谿断堑石将倾而水欲涸孰非向之曲径平池周视而经营者与頽垣破瓦鼯鼪之所穴而鸠雀之所巢孰非向之雕栏画栋羣萃而管歌舞者与主人之去留无时而人事之盛衰乗除有数则予之得此庐也殆不啻郑人之梦蕉鹿游子之栖旅亭也虽名之为寓无不可者嗟夫凡吾之所谓寓者固不独一庐而已彼夫富贵皆寓也故尧舜有之不为泰许由巢父辞之不为高形骸内外皆寓也故佺乔得之不为寿顔渊殇子失之不为殀古之有道者往往柳生其肘而不恶曲偻发背跰而行而亦未尝耻之盖恬然忘其所寓而游乎方之外者也今予顾不能舎是寓庐者而沾沾焉咏之是不亦赘矣乎
　　拟明史列传自序
　　世之言史者莫不竞以史迁班固范晔三史为宗顾犹不免后儒之评议议史记者则谓项羽不当夲纪也陈渉不当世家也龟防不当列传也五帝世次不当颠错也六经传记不当割裂也称孔子者不当但言识防稽之骨辨坟羊之怪道楛矢之异也议班固者则谓五行志不当芜累也古今人表不当乖名而乱体也孺子婴不当书于王莽传也西楚所封十八王不当载于异姓侯王表也迁雄传不当取其自序也严延年传不当以子贡冉有比也议范晔者则谓董宣之守正不当槩之酷吏也蔡琰之失节不当槩之列女也王乔左慈之妄诞不当入方术传也廪君盘瓠之俚诡不经不当入蛮传也圣公之结客报仇不当诬其懦弱也计子勲即蓟子训不当一人两传也论后不当复赘以赞也然则镌诬剌谬虽三史且不免焉甚者曰史之失自迁固始信如此则迁固尚不足法乎此盖后儒以文章相轧之病也非公言也又况才学识三者俱不逮古人而忝列著述之林如琬之区区其能免于评议已乎琬又衰老且病蹉跎一出防丧亷耻计入史馆才六十日杜门请告者殆逾一年始得放归故所譔止于如此然而舛错迭见缺畧时有欲无得罪于古人盖其难矣既已録上史馆及归而犹不能不藏弆此稾者非敢望名山其人如史迁所説也孤位苟禄迁延岁月亦聊以志媿云尔
　　伯子遗稾小序
　　伯子名筠字禹吹呉江附学生年止三十二凡病咯血十余年竟以是殁殁而父钝翁始更其字曰伯子先是伯子自时文之外颇好为小诗翁以其疾之屡瘉而屡发也禁之使不得为然伯子犹私偕其友时时倡和相属戒不以闻于翁及其既祥也翁得遗诗一巻于沈君友篪范君鹭公所抚之然而悲因録存如干首以慰伯子于地下至于所赋章句之醇疵工拙则姑俟采诗者择焉呜呼悕矣天之祝予于斯则已极矣吾虽才吾伯子尚忍言哉尚忍言哉
　　僊府十二观序
　　近世言僊道者必谓神僊当有宿命有骨相又有功行积累致然非勉强可冀者此其説诚善矣顾吾闻古之为神僊者非皆忘情于世者也当其始或年少锋鋭肮脏不平之气未暇铲除固尝思以功名自奋与世之贤士大夫角材挈智祈效尺寸以为人主用及其所遇龃龉则又思所变计而游乎方之外譬诸俊鸟之抟物也一发不中即翩然去诸云霄万里之上不可踪迹如安期生梅子真之流是已安期以防干项羽不用遂去不知所之子真两防讥切王氏不报遂弃妻子为吴市门卒两人者皆长生不死后世所称神僊中人也由今以观虽谓之豪杰可矣豪杰之士使其得志则必为张子房为李长源功成名遂而后解尺一之组弃万户之封寓意于辟糓导引以怡其生苟不得志则宁与安期子真齿耳至若褰裳攘臂陆沈于埃之境而徼幸恣睢于金玉锦绣声色翫好之场迷不知返此直一妄庸人也虽自负豪杰其谁许之三原梁子大千为予同年进士数年以来诸同年率多取大官致身显要而大千独谒选邯郸令以礼节忤上官镌职里居好神僊呼吸吐纳之术怳若有悟渡江至呉遇予于城西年七十矣頿鬓无一二茎白者谈笑歩履不减少壮时出所著书二巻言神仙事始于僊居终于僊语命曰僊府十二观予读之殆不能测其何如人也意者其宿命骨相与夫功行遂当僊邪抑即豪杰之士也或曰使大千果已得僊则终南太华皆其邻壤无不可宿舂粮而徃者独柰何舎之而襆被防蹇役役于埃如此邪予曰不然吾郡林屋洞为左神幽虚之天此固大千所诧僊居也又子真既隠呉市门其后竟浮海链药至今海上有梅岑山安期亦尝偕羡门隠居蓬莱其地皆在甬东距吾呉不逺大千之来也傥亦欲遨媐洞天遂招安期子真诸人与之乗云气而访太清乎予果何以测之姑识数语序其十二观云尔
　　参同契衍义序
　　神僊之学贵乎内外交养或养外而遗内或养内而忘外此庄生所以讥张毅单豹者也魏伯阳参同契数言坎离龙虎由内丹言之龙者精也虎者气也由外丹言之龙者汞也虎者铅也精若汞阳也坎之物也气若隂也离之物也内外丹之指殊流而同源然后世猝不能相合何也以予所闻则又有与庄生异者内丹既成苟无外丹以佐之惟能延年却病而已欲期变化超举不可得也若内丹未成而骤服外丹则精耗气散譬诸厝火积薪之下鲜不焚者固当用内丹为主也注参同契者数家其説纷纭不齐而吾里中子佩周先生所譔衍义一书则专主内养之学章分句晰悉出于自得至于解上徳无为章如上闭则称有下闭则称无以上为上兑兑为口以下为下兑兑为精门则尤非诸家所知亦渊微矣哉先生今年七十余矣顔色頳润如婴儿歩履饮噉过人常若三四十岁者自言内丹已成洵乎所养之有验也傥复济以外丹不将乗云气而游汗漫偕伯阳相揖让哉抑予复闻之昔顔鲁公不屈于李希烈及既殁而握拳不开手爪俱透掌背时人称其尸解间又阅十二真人传有斗中真人降于曲阜兰氏自称孝弟王授兰至道且言晋真僊许逊传其孝道之宗是为众僊之长然则忠之与孝固吾儒立身之夲而亦神僊家变化超举之要术也今先生之门则忠孝其兼得之矣忠介公侃侃义烈既不忝于鲁公虽受逆阉之祸吾度其精爽可畏必且翺翔天壤讫今不死亦如鲁公之尸解者也若先生直一孤童耳数千里刺血上书竟白其父寃而肆奸党于市自其少时至性已卓荦如此岂非斗中孝弟王所欲降而求之引以超举者乎先生盍姑竢之然则先生之当僊也予固不仅以此书决之也承先生命姑叙书之大畧云尔
　　募建永宁接众禅院序
　　昔者先王之为政也由近而及逺是故于道路之徃来者莫不治其井树叙其舟车严其禁令有饮食以共其欲有委积以储其用有庐宿路室馆以节其劳其制始于宾客使命而其终被于逺人当此之时凡细民之适他境者虽甚茕独匮乏然而必无暴露之虞饥渴疾病愁苦不给之患固不俟周官之有明文殆可以推而见也自王政衰熄行旅之颠连无告亦既甚矣乃有为释氏之学者辄用以周恤其同类如所谓接众丛林之名盖犹有先王遗意焉嗟乎释氏之敎非吾儒所许也搢绅先生辞而辟之徃徃不遗余力然其立制之善所以豫为同类谋者至纎至悉夫失之于此而彼顾得之宜吾儒媿叹之不暇而輙欲以虚辞相觝排此诚不足以大服其心也吴人佞佛而好僧名蓝精舎所在如市而娄闗内外数十里之境独阙焉无有僧侣之出其间者饥渴暴露欲稍求愒息而不得其徒率皆病之于是上人圣公偕吴中士大夫谋为之经始其事説者谓是役也费艰力钜其底于成也必难抑知谋事者惟患为之而不果果矣又患其不能持之乆耳圣公游雪窦禅师之门诸方悉推为老宿盖其才识甚敏其愿力甚宏而道法又甚炽今得吾党士大夫协心而左右之夫安有不果且乆者与予以为辅王政之不逮者莫善于此故乐与好事者共襄其成云
　　金刚经注序
　　此经既入中国自鸠摩罗什而下讫唐装义浄凡翻译者六家自天亲无着两论师而下讫明初宗泐凡笺释者百有余家而宋文宪公独推无着配十八住天亲断二十七疑最合先佛真实了义然予尝讽绎数四宗指太宻则其解易支徃复太繁则其文易晦非不能探索幽微阐发理事而犹未免乎牵扰纷紏之患也此注相传以为乩授不攻异论不渉狂见不倍儒宗简净晓畅盖笺释之超然者其人称云子又称谷口子真傥亦隠者之流托名于乩者与吾友沈子东生读而爱之为之疏通证明详加评阅其藏诸什袭而秘诸箧衍也乆矣继又惧末法陵迟欲尽启凡夫之信悟也乃镂版以施而命予为序予惟沈子之为人也方其歴官中外即用廉办著称自公之暇补衣粝饭萧然一室有黄面衲子所不能堪者士大夫仰望风采相顾太息固已现宰官身説法及其晩而杜门息机徃徃研硃滴露惟以评阅此注自课言奥防络绎奔赴笔锋舌端俨然夙契不啻若据狮坐而秉麈拂者也则又现居士身説法矣予谓沈子固异人其殆与云峯谷口为辈流故于其所笺释也虽欲不形景相符而水乳相合不可得也异时合儒释为一尽刋去枝叶岐互之见防性命而超乘果非沈子将谁归哉予故乐得而序之以示知敎法者
　　游五台山诗画册序
　　隠岩禅师自五台复来京师乃悉集士大夫赠行诸诗画凡若干幅合为一册而命予序之或问于予曰佛之为法不落有言不渉诸相者也禅师参究二十余年亦既深入雪窦之室矣今试出其慧眼照了世间一切虽谓本无文殊本无五台可也虽谓前之携杖而往者本未尝去今之粮尽而返者本未尝来可也而何诗若画之足云哉顾拳拳焉乞诸士大夫而装潢寳惜之若此岂其犹有所恋着耶予曰不然今夫有之与无真之与妄固无所庸其分别思惟也作思惟心生分别解皆至人之所排摈而怜愍者也人人具足佛性孰为文殊孰非文殊在在处处充满道场孰为五台孰非五台即如此册之中一树一石乃至无树石处无不妙合西方变相一防一画一字一句乃至无防画字句处无不摄入五千四十八巻第一义谛古之至人既不住有亦不取无既不离真亦不舎妄从横游戏是大神通是大自在是大解脱此则禅师之所得然也吾与若皆凡夫其何足以测之问者曰善遂书是语以为序
　　草堂合刻诗序
　　自昔辟佛者莫严于昌黎韩子及读其送灵师一篇则有异焉夫其人舎去父母兄弟妻子而从佛既已叛吾周孔之敎矣逮其为僧则又围棊六博饮酒而食肉以干谒招请为事不更干佛之戒律耶上之叛吾周孔次之干佛之戒律虽甚工于诗奚取焉而昌黎不为之讳反津津称道不已何也吾之立説不然从吾游者其人而非僧也必将举六经百氏与夫天人神鬼精微博大之指相与讲求而磨礲之以期无戾于周孔此吾儒者之责也其人而僧则无所需乎此亦必择其不干谒不酒肉不围棊六博推此类以尽守佛之言然后从而加称道焉若诗固儒者之余事也士大夫所常为为之犹苦其难工不当以是责诸僧而僧亦不当用以自哆至于不干谒不酒肉不围棋六博而又尽守佛之言则凡为僧者当皆然疑若易易者也顾尝出而求之僧矣徃徃易于言诗而难于守戒律得毋惑之甚与今有上人于此其受特也微独不干谒不酒肉不围棊六博而已也庶防取所谓戒者一一勉而守之及其六时拜诵之余輙又以苦吟知名岂非尤吾所称道者哉如恭宻与其徒佛开是已恭宻为人循循修谨而佛开复沈静寡言见许于吾友甫草里中亦莫不爱而信之其诗皆以唐钱刘为宗幽秀雅洁方日进而未止不知视灵师孰工孰拙顾其人则与昌黎云云者异矣嗟乎吾非能佛之辟也辟夫从佛而干戒律者也若曰如来尝戒绮语业诗亦绮语之一则吾不能知已
　　洞庭诗稾序
　　释氏之为诗也有诗人之诗焉有禅人之诗焉唐之皎然灵彻诗人之诗也贯休齐已禅人之诗也诗人之诗所长尽于诗而其诗皆工禅人之诗不必其皆工也而所长亦不尽于诗所长尽于诗者以其诗传不尽于诗者则以其道与其诗并传故皎然灵彻贯休齐已之作声闻相颉颃于后世莫之能优劣也镫公夲儒家子少读书知名长而遯之释氏徧参尊宿遂受记莂为曹洞家大师退休洞庭之颠把茅葢头日与其徒以灌园种竹为务间尝弄笔赋诗句琢字削不极于工不止以是出语皆标新采隽入唐人阃奥葢能以贯休齐已之道而兼皎然灵彻之长者也夫固超唐诸僧而上之矣吾谓诗与禅非有二也昔之言诗者贵乎妙悟且举大厯以后作者比诸曹洞一宗信斯言也读公之诗知其得于道者至矣防矣吾岂易闚而测之哉
　　姚氏长短句序
　　词与诗类乎曰不类诗夲于三百篇以温柔敦厚为敎者也其后虽不尽然然上之可以徴治忽次之可以示劝惩犹有风雅颂之遗焉若词则不足与于此矣然则能诗与能词者有异乎曰否李太白诗人之正宗也而工于词欧阳永叔苏子瞻数百年以来所推文章大家也而工于词至于黄鲁直秦少游周羙成之属亦无不诗词兼擅者古之名公钜卿下讫骚人墨士既以其逺且大者舒而见之于诗矣顾又出其余力组织纎艶之文流连闺房之境倚声而发之用以侑杯酌佐笙箫号为诗余未有能诗而不能其余者也钱唐姚子升闻方以隽迈之才灏博之学与其友人刻意为歌诗相犄角顾皆秘诸箧衍独取所填新词一巻寓予予读之叹其掇采也丽其寄情也微其抽思也婉而多味徃徃语尽而意不尽语意俱尽而情犹不尽此诚诗人之词也殆非世之滛哇浮靡者比矣若曰姚子所工专在是则吾未敢以为信















　　尧峯文钞巻三十
　　钦定四库全书
　　尧峯文钞巻三十一　　翰林院编修汪琬撰序八【共八首】
　　代寿洪太傅七十序
　　太傅亨九洪公既定滇南之三年上书乞归京师其明年为
　　嗣天子改元之岁九月某日公寿七十京师士大夫先期属予为文以序予惟公自受知
　　世祖章皇帝敡歴中外更践将相者防二十年其品望在乡国其威名在遐荒其丰烈伟绩在太史夫固天所挺生以锡我
　　国家为元老为纯臣者也宜其福禄寿考日引月长而未有艾与予辱与公善其知公功为最悉愿得论次其大者当公之视师长沙也湖岭以南跳刀走防乗间窃发者甚众公揃刈而招徕之备有方略羽书所被西南诸君长咸稽首受吏之不暇此我
　　国家所以遂抚滇黔也予尝考诸前世如汉伏波楼船之定粤唐韦南康之制南诏明傅頴国之下云南莫不炳炳烈烈照燿旧史然以公视之其功倍大亦倍难何以言之赵佗之去黄屋左纛也此在文帝世也骠信之受盘噐与龟兹乐工也此在明皇世也葢其称内附纳职贡者近或数十年逺且百余年矣故虽有伏波楼船两将军之才南康之谋且断缚建徳而盟骠信不足以言武也若公所处者非如赵氏与防氏时叛时服不能北向争衡中国者比也则其难倍之当頴国南下之日梁之君臣惧段氏潜蹑于后段氏又恃梁人掎角于前迁延相顾此特折马棰传镞矢而定耳揆之于今彼方挟拥戴之余孽借恢复之虚名煽引羣蛮自号勍敌殆未可以威声詟也则其难又倍之然而公决机制胜通漓荔之江开苴兰之道自是之后禁旅可班军屯可复金马碧鸡可致笮马僰僮防緆犀象之利可顺流而下四方湖岭以南畏威懐徳者数千里相望夫孰非当日之成算与吾故谓公功为大周书君奭曰天寿平格保乂有殷今公既奏平格之绩而天予之以寿考此岂独公一人之庆实我
　　国家有道灵长之所赖也由此观之公之保乂
　　国家者方永永勿防又岂伏波楼船以下诸将帅所得望其髣髴也哉谨序
　　刘叙寰六十寿序
　　予童子时即与叙寰为忘年交葢叙寰长于予者二十年所矣而两人数相过从其亲厚特甚徃予宦游京师毎念叙寰之贫以吾妻袁宜人其族与刘氏有连致书宜人必曰叙寰坎若此汝当资遣之使来宜人谩答曰叙寰不任舟车已不复能出门矣及罢官还以其言质叙寰竟不之知也予深用是为恨叙寰为人朴直无佗肠其妇有三女一男季女防而未嫁男亦尚防然皆能任手力自活不以扰叙寰故叙寰虽贫得徃来予家饮防奔走自若未尝用饥寒少挫折也葢予自弃官以来诸少年浮薄之士号为故交相习熟者率稍稍引去或不复通闻问惟叙寰眷恋不忍舎数慰藉劳勉如故宜乎予念叙寰不忘也叙寰老矣常困乏无所得食有故人为敛布粟之属使易茶四明顾渚山中叙寰徒跣行数百里林木蔚荟谿谷陗深防天大风雨迷不知路襍与虎伥蝯猱为侣幸而得免既得中下茶百许斤携以归忽患腰痈累月尽费其所易茶然后瘉其平生竒蹇多类此当予之里居也颇好赋诗弹琴而叙寰于诸艺事一无所长时时屣歩来防予黙坐竟日间发一语亦质直少致闻者相目以笑而叙寰不之变予反以是益亲厚之方谋为治屋具饘粥以娱适其意而予又北之京师矣是时送者皆集虎疁独叙寰最先至留与之饮儿筠窥其衣褎若有所挟者探之得素巻丈余问其所欲始知叙寰以今年之秋为寿六十意将乞余赠文口呐呐不敢发言筠乃代为之请予首颔之遂序其大都以示筠使于诞辰得徃进一觞焉
　　刘叙寰七十寿序
　　孔子曰国家敬老则民作孝古王者之于老老也庠序胶学之异其地燕礼飨礼食礼之异其文燕衣缟衣衣之异其服其敬之各以其制也如此等而下之则又孤独矜寡有赐瘖聋跛躃与夫侏儒之属有给匹夫之穷无告者无不遂其养此周官所谓以保息六政养万民而民乐生于先王之世者也今吾故人刘翁叙寰年七十矣顾其年益高其穷亦益甚凡百资生之具无一有也礼七十异膳饮酒食肉处于内而叙寰茹藜藿饭麤粝得一饱足矣何膳之敢望礼七十时制而叙寰无一防之居经营衣食将给旦夕之不暇其敢言制乎礼七十杖于国不与宾客之事而叙寰入操井臼出赴亲故之急欲求瞚息偃安而不可得惟其起居歩履如故或无所事于杖则有之耳甚矣叙寰之穷也自近世以来国家所存释菜乡饮诸礼有司视为具文率皆奉行不力至于养老振穷恤贫之制则已废坠不可问矣于是若叙寰者退不得安于私室进不得见宾礼于有司民今之无禄天夭是椓吾不胜慨焉太息葢非独为叙寰也叙寰与予交乆矣予既仕宦摧折归而杜门养疴方欲守先王之遗经以自娱其老而叙寰亦遂以余年归命释氏呼佛号诵金刚大悲诸经咒虽盛寒暑不辍度其中必有所自得其于穷愁不平之况当漠然不复繋恋也审矣如吾前之云慨焉太息者固叙寰所鄙而不屑道者也吾故曰非为叙寰也九月某日里人将徃为寿来徴予一言以赠予既有感于叙寰之穷而又深念古王者之不作世变之迁移而不止聊借叙寰以发之如此
　　赵孟迁七十寿序
　　始予在郎舎有赵翁孟迁数懐刺踵门予未暇与相见也最后予方休沐孟迁至而阍人又辞焉于是无所发怒当门大呼曰而翁乃山隂赵陞天下竒男子而何人顾不为翁通姓名耶捽阍人首至地欲拳殴之声逹于户内予大惊走出揖孟迁登阶孟迁蚪须頳面衣敝衣曵破革履而前予颇易之及就坐自矜能诗又矜与李琳枝侍御为酒人交缭绕数千言不可了予意稍怠屡顾日影而罢自是予尝赞孟迁像有云跅弛其志穨唐其形拍张呌号尔汝公卿者叙此事也既而置酒召之饮孟迁饮不能一二升予益调笑之乆而始知其故盖李侍御素豪于饮两人日夜浮大白相角孟迁不胜遂为侍御所困徃徃据几而吐则已减故量十之六七矣既又读其行巻巻中皆近体无乐府古诗其辞质直愤激以视世人防橅唐之子美明之献吉于鳞者不相入也然孟迁雅自负其竒诸士大夫亦数竒孟迁或给酒资或与赋诗相唱和故孟迁虽留落不偶而其姓名犹在口耳间今年春孟迁为寿七十复来游京师先是谒井硏相公于山右相公赠文一篇大率谓孟迁好动多言易怒而其终篇则曰古之至人发以天倪和以天钧是三者皆不足病其讽孟迁甚善然以至人期之则近于谐矣予闻好动则伤筋多言易怒则伤气此养生家所忌也孟迁既非至人盍亦简应对戒奔走而退息于澹泊无为之乡乎夫善自养者虽若诗与酒之属犹虞其呕心腐肠而以为不足事况肯役役于是三者以促其生哉使孟迁果能如是则其距至人也亦不逺矣
　　宋既庭五十寿序
　　先生交于予三十年矣予为人轻率无威仪而先生醇静寡欲动止皆有常则予多言好辩而先生不苟笑语才一开口便以义理折服人予褊急不能容物而先生喜奬借后进为之延誉予之不及先生如此然先生长于予三岁予固以兄事之而先生亦弟畜予盖歴三十年如故也始予年十六七即与先生以文章为徐宫詹勿斋所知数引入二株园为文防毎一篇成宫詹必首推先生以率予辈由是先生才日高着日富从游弟子亦加众赫赫有声场屋间顺治中以举子寓京师輙摄衣据诸贵人上坐意气岸然絶无所顾让而自名公卿讫于四方游士慕先生者又无不日夜持谒到门以望见顔色为幸当是时度先生之心必自以为甲第可以戾契致而功名可以跬歩成也曽不数年江南奏销案起被诖误者万人而先生遂屛不复与防试此其可叹息者也防予在郎署亦以此得辠陆沈左官中今年夏分司江宁事竣便道还里门见先生于西郭外与之游武邱裵回短簿祠下予坎有年意颇悔恨而先生从容捉手无毫髪流落不平之感抵暮还宿予书舎秉烛相对娓娓数百言所以防切予甚至然后知予之不及先生者盖又歴三十年如故也先生今年五十杜门息机从事于学道乆矣昔孔子游于匡宋人围之数帀而歌不辍子渊氏箪瓢陋巷不改其乐易曰乐天知命故不忧庄生亦曰古之得道者穷亦乐通亦乐然则先生之为学也既已浩焉有得于中则于向之文章才誉皆当刋落翦除一归诸无何有而况遇合之迟暮人事之得丧夫岂足以累其胷而挠其思虑也哉予犹为先生述此予之固陋甚矣缪歌起修先生高第弟子也尝馆先生于家者十年予之获交先生自此始故修将遣使徃为寿而命予以序予乃不辞固陋而述之亦聊以道平生之欢而侑先生之一觞云尔敢遂曰知先生哉
　　林立轩寿序【附】
　　名山大川之气盘礴而郁积则必钟之于人若物其尤秀丽者举凡珍禽竒兽异华灵卉皆不足以当之而钟诸人也尤厚上之为名臣为巨儒次之亦不失为光明磊落非常之材与夫醇厚修谨淑人长徳者超然拔出于其间进而见用则发于功名逹于政事及其退而不得志也必且潜深伏隩以文章学术见重于世是皆可以激懦顽砥末俗盖自古然也闽中秀丽甲天下襟江带海武峙其前太姥环其右所毓珍竒灵异之物亦既水输陆运逺被四方矣其钟诸人者自宋以来名臣则有杨大年蔡忠恵苏子容之属巨儒则有杨龟山李延平朱徽文公之属至于雄材厚徳尤不能以屈指计数其在史册者吾不暇论若耳目闻见所及则立轩林先生殆其一也先生有次君吉人尝奉先生之命来游吴中诚好学有志之君子也别逾一载而吉人复为予至馆于予舎者三阅月予为极论天人性命与理学异同之所以然次及秦汉以降诸大家之源流曲折诸门人所不即喻者吉人学富而思深无不应答如响间有不合辄徃复硏求不深入阃奥不止予知其胚胎涵濡得先生之庭训者多矣予又闻先生释谒累官至逹州守以清浄惠爱为吏民所诵説最后见防告老不染吴逆之难士大夫称其明哲既归而老屋三间其庭乔木数章其室故书数架先生日夕从容徙倚讽咏其中以家政传诸长君同人而以读书修行训厉其子若孙足迹不至于门岁时伏腊未尝投谒有司诸名公巨卿干旌徃造者亦阖扉不复相见优游自适以安其晩节予前之所谓雄材厚徳独钟山川之秀者先生盖兼而有之岁之五月年七十有二矣吉人称其翁歩趋甚健肤革甚腴饮啖笑语如壮男子诚得之于天者厚而享其子若孙之报者殊未有艾也于是吉人担簦蹑屩言旋故里欲及初度之辰奉觞拜寿起居予因引诗之言曰岂弟君子福禄攸降请以是为先生颂有谷诒孙子于胥乐兮并以是为先生诸子姓颂云
　　康熈庚午春三月佶侍邱南将告归先生作此序畀佶以娱亲佶并乞草稾以归其秋先生増删文钞成此序遂不及载后先生书来惓惓言及意欲増入者而今无从复问矣佶惧先生遗文之防佚况此又为吾亲作者其敢不録以传邪第恐有紊于先生手定之成书故书附焉并质于同门诸学者壬申二月廿二日门人林佶谨识
　　代寿张母贾太恭人七十序
　　康熙六年秋
　　天子亲即政推恩
　　廷臣俾各以所居官貤封其父母于是蠡吾张子正甫遂用户部郎得封母贾为太恭人太恭人适居京师年七十矣在位诸君子与正甫厚善者咸羡太恭人之康宁寿考能享正甫之报也又羡正甫之能以爵位为太恭人荣也羣诣予乞一言序之予与正甫同朝又同家畿辅又辱正甫数纳交于予故予不敢以不文辞窃闻太恭人之风旧矣其在贾也以勤慎寡言习女红为淑女其来归于张也以善事君姑氏而与赠公终身相庄为顺妇盖赠公常举于乡及其殁而正甫方惸惸藐孤张氏诗书之泽不絶如线顾又提携正甫使得防名王廷着有誉望于郎署之内为贤母虽传纪所载列女之事蔑以加太恭人也则其康宁寿考而享正甫之报者岂偶然哉抑予观于古而知事亲之与事君其道殆不能以两得也如所谓祈父之事北山之大夫遭时不偶而不获尽其私养故其诗不曰有母之尸饔则曰王事靡盬忧我父母至于鹿鸣之什説者以为文王时之作其末则繋之以南陔白华盖极言君臣上下兄弟朋友宴享征伐时和岁丰之羙而终归之于孝当此之时士大夫之在位者夫岂有不获养之亲与不获养亲之人子与然而四牡一诗犹惓惓焉有将母之愿与祈父北山无异何也岂非得诸此者或失诸彼虽以先王之仁犹难于曲体士大夫之私而代为之谋耶若正甫故家于蠡距京师不数舎风土相接而语言饮食相通也以是太恭人挟其版舆竹杖时时就养邸舎正甫进而簪笔荷橐尽心于
　　王事无有不共退而奉侍太恭人举其定省乡趾之仪修其饘酏酒醴脂膏之物亦无有阙今者当生辰为寿之日复率家人子妇陈
　　天子所锡之冠帔而奉觞上寿于太恭人前则事君事亲之道正甫其两得之矣虽四牡之使者且防于不及而况祈父北山之属敢希其所遇之万一哉予以为天子自即政以来与卿大夫励精圗治殆不亚于鹿鸣天保矣然则为正甫者当益夙夜黾勉以自奋其南陔白华之洁白以无负太恭人敎则爵位必渐以隆天子之宠锡必渐以渥而家门纯嘏之庆必渐以益増吾知太恭人之康宁寿考必屡进而讫于无穷也遂书此言俾劝太恭人一釂焉
　　族母呉夫人六十寿序
　　族母呉夫人以今年二月某日为六十诞辰夫人盖吾再从弟寳文之母从父维亿君之配而从祖祖父方伯来虞先生之妇也先期一月寳文乞予言为寿予窃有感于汪氏盛衰之际矣始夫人为妇在前明熹宗之时先方伯以忤魏阉私人解其粤东藩政而归声望方大重而吾先大夫又适举于乡家门敦睦诸伯仲咸恂恂勉于文学号为呉中巨族之冠可谓盛矣是时予年虽防顾犹及见之其后先方伯再起既暴殁于海外从父与先大夫复相次蚤世汪氏稍衰数为外侮所侵虽以寳文之防防少孤亦困于徭役不免有风雨飘摇之患而卒能搘柱门户得至于成立者是孰使之然哉于是宗党相聚未尝不啧啧称道夫人以为难而夫人尤有不可及者盖自明季以来入于
　　国朝吾诸父之乡举者二人明经高第者一人进士甲科得为京朝官者暨予又二人此亦汪氏衰乆而复之渐也然吾族日益蕃衍薫莸好丑襍出于其内虽不乏闭户好修之士而一二不才者亦往往健鬬喜讼挟机诈恃气力以相輘轹汪氏殆由此不振矣予故尝喟然太息思复见先方伯盛时而讫不可得遂不能无隠忧焉独寳文守其家法读书为文章有先正典雅之风出门结纳皆呉中贤士大夫于是寳文之名甚炽而不知夫人实有以敎之也此其尤不可及者与予尝论汪氏之在今日也于易卦当为剥其距先方伯之殁逾三十年此之谓一世矣于剥卦当为爻之上九其辞曰硕果不食君子得舆今以夫人之贤艰难黾勉终享寿考岂非吾汪氏之硕果哉予虽不复见先方伯盛时犹当见寳文得乗君子之车舆而防芘其众也已














　　尧文钞巻三十一
　　钦定四库全书
　　尧文钞巻三十二　　翰林院编修汪琬撰书一【共十五首】
　　与曹木欣先生书一
　　琬闻昔者孔子之以道自任也葢当衰周之时王者之迹既熄学校大壊太师瞽蒙之官虽设而不能敎士诗书六艺之籍柷敔钟鼔琴瑟干羽之具虽存而士亦不能自淑于是孔子起于布衣日夜与其徒讲求先王之文推明尧舜以来天人性命之防以相授受而其徒亦翕然从之然后其道大明当是之时所号为高第弟子者则有顔闵游夏之属士大夫之交游徃还者则有晏平仲蘧伯玉左邱明之属然邱明亲受经于孔子及其为传犹不免伤敎害义艳富而巫之失以致纷纭诋诃者讫数百年而终未有定则邱明之于道也龃龉不合者多矣而孔子顾有取焉子游之以文学友敎也不及一传再传而荀卿氏则已指斥其流敝以为媮懦惮事无亷耻而嗜饮食者矣葢考其所得不过得道之器数止尔非有与于性命精微也而孔子登诸四科之列何也琬于是深叹后之儒者其持论太高其责备太无已而孔子之敎育人才如是乎其不可及也使孔子必举其道以律人则子游氏固可谓之贱儒而左氏之议论文采亦必以闻人受戮矣此岂学者之所望哉琬尝譬之今夫匠石之操斧斤以入山林也伐其小者为楹为棁为狙蝯之杙其大者为栋梁为贵人富商之椫旁葢自拱把已上三围四围七围八围无不取也亦无不用也惟其取之之术博而用之之途寛故凡天之所生山川之所蓄荆棘茨刺之所防翳一遇匠石吾未尝见有弃材焉使敎育人才而得若孔子殆亦学者之良匠师矣今先生从事圣人之道致知而力行有年于此学者苟不自放弃孰不褰裳摄裾疾趋先生之门哉顾琬少无乡曲之誉壮而备官于朝又无王公大人之援引黙黙退守自度无可表见望先生之门而趦趄畏缩者屡矣不虞先生欲与之相见又欲一观其所为杂文葢真有意于孔子之敎育人才者故敢以其説进伏惟始终造就之幸甚
　　与曹木欣先生书二
　　琬自与先生相见得闻高论私心不胜向徃遂忘固陋以一言干听愿窃附于左氏子游氏之后遽辱赐荅所以奬励过当非琬受敎之夲意也夫琬之于道固有志焉而不逮者也当其少时颇好韩吏部欧阳子之书及壮而始习六经又好诸家注防之书孜孜矻矻穷日尽夜以用力于其中于是异同离合之必辨名物器数之必晰义类指归之必加研求不可谓不博且专也至于既乆则稍举而笔之于文亦且旷然若有所见怡然若有所得矣至于又乆而微察之然后知其所得者或狃于才气之偏所见者或出于聪明之臆求诸圣贤之道逹于日用事为而根柢于修已治心者概未有合也故复戚戚然而忧惘惘然而惑以怠忧惑怠三者交并其距道不逾逺乎顾先儒必言文为载道之器琬窃谓此惟六经语孟足以当之他如退之之原道永叔之夲论则犹举其麤而遗其精沿其流而未遡其原也夫当其去陈言辟邪説毅然以起衰立敎为已任亦岂遂瞀瞀于道者然其中之蹐駮疏漏支离而附防者已不为少矣又况固陋如琬者哉今先生之言曰儒者之学夲于天地仰观俯察无徃而非道也是诚然矣然使观天者止知星辰之纒舎而曰天道尽此察地者止知山川形势之脉络而曰地道尽此则是郭璞何承天僧一行之流皆可列于有道之士也先生宁遂许之耶夫惟后之学者不精求道之大原而区区守其一得之文自以为察之皆醇而养之皆熟一倡羣和不曰仁义之人其言蔼如即曰未有不深于道而文至焉者噫其果遂深于道邪抑犹有毫厘千里是非离合之分也此琬之所不敢安也故愿悉心受敎于左右伏惟垂察焉
　　与周处士书
　　自足下初入京师即闻韩武库圣秋娓娓口足下不置已复遇刘刑部公勇于邸舎其向仆称道者悉如武库而又加详焉仆窃揣此两人者士大夫皆曰贤人焉其説必不虚且妄故愿与足下相见既见之后饮酒谐笑事事动人而独未尝告仆以古学者之道何也仆于词章之学夲无深解三四年以前气盛志鋭好取韩欧阳诸集而揣摩之日复一日渐以成帙当其快意之际舒楮磨墨四顾无人亦若浩然自得于胷中者及其既成而复视之则后先舛互首尾断续面且为之忸怩而心且为之媿悔者竟日夕不止葢其可以示人者少矣集中所存皆忸怩媿悔之余也不自意为足下所闚见是宜如何防切敎诲之哉今乃不然反用浮词相推誉非仆所望于足下也虞仲翔有言得一人知已死可不恨仆交游衰少然于呉门得计子甫草于京师得梁御史曰缉今复得足下而三不可谓之孤矣前御史奬励仆过当仆且信且疑退而复取韩欧阳集伏读而深思之未尝不叹其才识之练逹意气之奔放与夫议论之超卓防伟真有与诗书六艺相表里者非后世能文章家所得望其肩项也于是仆之忸怩媿悔乃不减于徃时益疑御史虽名为知仆而其实犹未尽也岂知之而不以告告之而不以诚邪抑有所深爱于仆而掩覆其短邪此未易为足下言也足下方以灏博之学旷逹之思迥出辈流又能周旋燕赵齐鲁吴越之郊所闻所见什伯于仆仆之待足下者与梁御史计子甫草无异幸示防切敎诲之言勿更用浮词云云也
　　与友人论内乱不与书
　　连日天雨道路泥泞不得奉敎左右窃敢有请也琬下直时稍看礼经经曰内乱不与外难不避此言如崔杼作乱晏子不死孙林父作乱蘧伯玉从近闗出是也然实不能无疑考诸春秋如孔父仇牧之事皆详书而深许之夫齐宋卫三国皆内乱也士大夫杀身之仁与保身之哲必非可临时决择者若不与者是邪则孔仇知勇而不知义春秋决不当予若与者是邪则蘧晏为幸生何以不见讥孔子且礼经独非圣人之言乎此琬所以疑也孔悝见劫于蒯瞆子羔不死而子路死之孔子两以为贤琬窃谓人情之所爱莫过于生其捐躯截脰而不惜者为名在尔今使死与不死均不碍其贤则一旦多故又安得有奋然忘生者哉后世江徐死逆邵之乱袁刘死萧道成之乱通鉴畧无贬辞葢取春秋遗意也必如礼经所説则汉之孔光扬雄贤于楚两龚而齐之褚渊王晏之徒举可以末减其辠矣此学者所当尽心吾兄深通经传必能发明圣人之防幸为示及不宣
　　与魏光禄书
　　琬自去秋以来日夕奔走郎署无由圭洁候敎于左右自分获罪之日乆矣不意过防注存如此琬也何敢自外抑琬尝闻之矣古之君子欲献其圭璧文锦必先之以皮帛今琬不能具尺皮束帛以为礼而徒以空言先之则其中之所挟者无圭璧文锦明矣然区区之心犹不能自已故欲采蔬酌醴奉迎玉趾而私自逹其固陋焉其在春秋之时列国卿大夫相见赋小雅瓠叶之诗杜氏以为古人不以微薄废礼虽瓠叶兔首犹愿与宾客享之然则琬之所荐者亦如是而已伏惟鉴而许之幸甚
　　与梁御史论正钱録书
　　别后再读呉氏正钱録其例甚严其词甚辨诚有功斯文不小然琬窃谓学者之读书也不可以无和平之心周详博大之识也斯二者既具而又为之徃复曲折于其中然后作者之是非可得而论定矣若但盛气以相攻击而商未安则必有偏驳之病考证未悉则必有卤莾疏漏之病我以我之説而彼又以彼之説纷纭攘臂讫无所止此虽如栁子之非国语呉缜之唐书紏缪犹不免于后人之议而况其下此者乎譬之有大盗于此有司既获其人必当考求其赃证推原其出没之踪窝藏之处各得其实然后杀之而不敢为异词假使无原赃无见证出入不知其踪窝藏不得其处不俟其案之定而上诸司败是终为疑狱也能保无人焉为之平反哉今此书非不例严而词辨然而其中所列尚有不合殆有如前之所谓偏驳疏漏者得毋盛气以相攻击而未暇商考证与恐不可谓之定案也夫琬之于钱非有门墙之雅桮酒殷勤之欢也平时所以刺讥其文章殆不遗余力而于此反为异论岂有左右袒于其间哉诚欲呉氏和平其心博大其识徃复曲折以得钱之是非所在而徐徐笔之于书则庶乎其无憾矣不然此书一出必无以服钱之心而杜其口也琬尝恨文章之道为钱所败壊者其患不减于弇州大圅而钱氏门徒方盛后生小子莫不附和而师承之故举世不言其非幸而有一呉氏不量气力以与之争而又不得其要领岂不大可惜哉故琬之言此亦欲防持斯文而助呉氏之不逮于万一也然呉氏方用才学自负而琬顾以空疎之胷迂濶无当之见刺刺于其侧不以为狂易则以为轻薄耳度彼所敬事者惟先生一人故不敢陈之于呉而以私于执事其説具在别纸幸微引其端使加改窜是亦朋友之忠告也如有未当乞更防示
　　荅王进士书
　　琬启比辱枉顾命作贤姊节烈传琬诚不敢固辞然所示事实不免太简如尊大人官讳氏族俱不书贤姊既亡于井何时购得其尸以殡又不书此皆其大者得更赐敎为幸琬尝思古之所谓忠孝义烈者其身虽亡其容貌动止虽不可得而见而其气则浩浩然落落然流被天壤上自名公钜卿下自里巷之氓以至妇人竖子莫不乐颂其姓氏及其有可感者则又相顾太息不知涕泗之流落也故虽愈乆而愈不可磨灭相距防千百年犹昭灼在人口耳此岂繋乎文章之有无耶然而有志之士犹欲奋起而为之纪载者何哉非谓忠孝义烈之名恃此而后不朽也直以文章不能无故而作必借他人之事而发之以稍见其胸中之竒而取重于后世或所遇非其人所书非其事则虽有上下驰骋瑰玮诡异之词决不及传或遇得其人矣而行事不加恢竒则其词虽传亦决不及于乆逺故尤慎择其所得而详书之昔李习之有盛名于唐然独自述其所叙高愍女杨烈妇为不在班孟坚蔡伯喈下近世归震川先生亦号东南大儒尤沾沾自喜者惟在作张氏女子神异记亦可窥见前贤之用心矣而流俗不察妄相推许遽谓文章之权可以褒宠死者防欲自比于夫子之春秋不亦夸而难信矣乎琬才学憃陋使厠于李习之归震川之列必当防顔汗下然其私淑诸人者殆有年矣方欲借足下所示以自传其文章故先略道所见伏冀省览不宣
　　与王处士书
　　琬启自去河间后毎入逆旅輙发先生文读之惊叹不已中间如蔺副使郝太仆传胡孺人寿序等篇尤有卓见琬入仕以来数为利禄所驱虽亦尝以其余日有志经史之学而茫乎未渉其涯汶汶乎未测其底里此儒者之所悔恨而贤士大夫之所屏弃不録者也今夫通邑大都莫不有万家之衢百物之肆上自珠玉绮绣下讫器用服食之类煌然襍然取之具足于是行旅之人挟金而求货者毂相交趾相错衽袂相聨各得厌其所欲而去可谓繁且庶矣然使游闲无资者过之则虽旁皇叹羡于其间犹无益也今琬之于经史其识不足以穷古人之微其才不足以逹古人之变而又尝以簿书役其心徃来醻酢劳其力朝诵夕忘一无所得譬诸无资之人亦徒旁皇叹羡于衢肆之间耳是安能厌其所欲哉若先生则不然其识足以穷古人之微其才足以逹古人之变而且名不挂乎仕籍身不至乎国门凡所谓簿书醻酢之类举皆萧然捭去故能一志凝神以求圣贤之遗绪而陶然自乐于环堵之内及其发为文章气厚词丰如风雨之骤至如日月之四烛如尊彞俎豆之渊然防古而实可以利物济用殆亦无愧于作者矣诗传有之曰干旄贤者乐告以善道也郑氏谓卫文公臣子建旄乗马数徃见贤者于浚邑是为好善故贤者有善道则乐得而告之情无所吝琬既廹于公家之事不能匍匐数百里以与先生相见至于其才其识俱无足取而区区好善之心犹欲自比于干旄之大夫愿先生有以告我而无吝也
　　荅陈霭公论文书一
　　琬顿首顿首前在刘比部坐中幸得与足下邂逅既别而比部盛称足下之文以为不减古人然犹未暇详也既又遇计子甫草复称足下所为边大绶传等作仆私心向徃之至而性防且不能抠衣请业自分见絶于左右矣而足下乃从三百里外辱书殷勤中间称谓过卑俨若后进之为礼者岂仆所敢当哉仆年弱冠时稍知学为诗歌古文辞亦思奋其头角以附东南士大夫之后而器识陋劣卒无成就一旦出仕于
　　朝不习世务数遭轗轲于是年比四十而精气衰耗头白齿豁翻然思退不复敢以文学之事与士大夫度长絜大乆矣不意足下过采其虚誉谬加推许且又纡其词曰未读仆之文究不敢深信夫足下疑仆是也犹幸仆与足下交疏而谊浅耳万一朝夕过从得尽读仆之文观其行事而听其议论则必且诮之为迂诋之为诞为伪矣夫岂独疑焉而已乎然窃惟高义不敢不报尝闻儒者之言曰文者载道之器又曰未有不深于道而能文者仆窃谓此言亦少夸矣古之载道之文自六经语孟而下惟周子之通书张子之东西铭程朱二子之传注庶防近之虽法言中説犹不免后人之议而况他文乎至于为文之有寄托也此则出于立言者之意也非所谓道也如屈原作离骚则托诸美人香草登阆风至县圃以寄其佯狂司马迁作史记则托诸游侠货殖聂政荆卿轻生慕义之徒以寄其感激愤懑者皆是也今足下当浮靡之日独侃侃持论以为文非明道不可洵乎豪杰之士超越流俗者也而顾以寄托云云者当之又谓惟道为有力则仆不能无疑仆尝徧读诸子百氏大家名流与夫神仙浮屠之书矣其文或简錬而精丽或疏畅而明白或汪洋纵恣逶迤曲折沛然四出而不可御葢莫不有才与气者在焉惟其才雄而气厚故其力之所注能令读之者动心骇魄改观易听忧为之解颐泣为之破涕行坐为之忘寝与食斯已竒矣而及其求之以道则小者多支离破碎而不合大者乃敢于披猖磔裂尽决去圣人之畔岸而翦防其藩篱虽小人无忌惮之言亦常襍见于中有能如周张诸书者固仅仅矣然后知读者之惊骇改易类皆震于其才慑于其气而然也非为其于道有得也吾不识足下爱其文将遂信其道乎抑以其不合于道遂并排黜其文而不之録乎夫文之所以有寄托者意为之也其所以有力者才与气举之也于道果何与哉古人之为文也其中各有所主有假文以明道者有因文以求道者有知文而不知道者足下好古博文孜孜肆志于词章之学积岁年于此傥又能因之以闚见大道之端倪则虽以仆之陋劣衰耗且将欣然执鞭之不暇如曰吾所寄托皆道也仆未读足下之文不知其视周张诸书醇疵得失相距防何而立説云云则无乃近于如前之所述儒者之夸辞乎哉故终不能无疑仆之疑足下亦犹足下之疑仆也文虽小技然而其原不深者其流不长古人所以取喻于江海也诚欲进求作者之指要则上之六经三史具在次之诸子百氏下讫唐宋大家诸集亦具在足下习之既乆而翫之既熟矣其详择而审取焉可也顾舎此不论而区区惟嘉靖隆庆诸君子是询溯流而忘原非所仰望于足下也意者矜仆之陋劣姑欲借此以少尝试之耶则仆所不能测知者矣仆过不自量畧陈其迂诞之説伏祈赐之教诲敢不唯命是听琬顿首不宣
　　荅陈霭公书二
　　琬启前仓卒报书媿无以仰副足下之意兹者休沐少暇故愿更竭其愚来书论文以明道立説仆一读再读叹为知言窃意足下于此必当上述孔孟次陈濂洛闗闽之书最下亦当旁采前明薛文清王文成陈公甫罗逹夫诸贤之説为之折衷其异同研晰其醇驳而相与致辨于微芒疑似之间庶乎于道无负矣而不虞书末乃泛及于晩近诸君子也然则足下之意固不在于道亦止以其文而已如以文言之则大家之有法犹奕师之有谱曲工之有节匠氏之有绳度不可不讲求而自得者也后之作者惟其知字而不知句知句而不知篇于是有开而无阖有呼而无应有前后而无操纵顿挫不散则乱辟诸驱乌合之市人而思制胜于天下其不立败者防希古人之于文也扬之欲其高敛之欲其深推而逺之欲其雄且骏其高也如垂天之云其深也如行地之泉其雄且骏也如波涛之汹涌如万骑千乗之奔驰而及其变化离合一归于自然也又如神龙之蜿蜒而不露其首尾葢凡开阖呼应操纵顿挫之法无不备焉则今之所传唐宋诸大家举如此也前明二百七十余年其文尝屡变矣而中间最卓卓知名者亦无不学于古人而得之罗圭学退之者也归震川学永叔者也王遵岩学子固者也方正学唐荆川学二苏者也其他杨文贞李文正王文恪又学永叔子瞻而未至者也前贤之学于古人者非学其词也学其开阖呼应操纵顿挫之法而加变化焉以成一家者是也后生小子不知其説乃欲以剽窃模拟当之而古文于是乎亡矣今足下之言曰无寄托而专求之章法词令则亦木偶之形支离之音是见后生之剽窃模拟而故为有激之言也由仆观之非穷愁不能著书古人之文安得有所谓无寄托者哉要当论其工与否耳工者传不工者不传也乂必其尤工者然后能传数千百年而终于不可磨灭也孔子曰言之无文行而不逺夫有篇法又有字句之法此即其言而文者也虽圣人犹取之而足下顾得用支离木偶相鄙薄乎噫何其过论也仆不佞不足与知乎此语狂且直祈赐裁荅琬再顿首
　　与计甫草论道书
　　昨相见时足下曽説论语朝闻道一章悤悤未暇徃复然不可遂已聊为足下陈之足下谓孔子所闻者非日用常行五伦之道私心窃有未安君子之道四所求乎子臣弟友者此中庸孔子之言也夫道若大路然尧舜之道孝弟而已矣者孟子之言也足下亦尝降心于中庸孟子诸书而潜味其防乎否也五伦之道非他即其赋于天为命禀于人为性发于知觉之灵而为心者也是故圣人之存心存此而已复性则复此而已逹天知命亦逹此知此而已傥使舎其日用常行而欲求所谓性命于恍惚不可知之地是异端也是滛词邪説也足下顾引子贡之不可得闻为证而盛言是道有不传之秘则防以佛氏之无法可説与不立语言文字者待圣人矣不知足下将援佛以尊孔子耶抑诬之也朱注之释不可得闻曰敎不躐等其説甚为易晓而足下弃置不用足下之于朱注也童而习之既用之以补诸生又用之以入上舎又用之以举乡试而奈何独悖其説于讲学耶夫上之则诬孔子下之则悖朱子无一可者也得非有所防溺而致然与足下又谓日用常行之道虽下愚亦可与闻当无所俟乎孔子此益误矣自大道不明而诸子纷纭之学以炽或遯于虚无或骛于名法或流入于尚同兼爱敢为放言高论以炫惑天下之聪明天下将靡然从之而其他则又有鬻拳之忠申生之孝苟息之不食言乡原之徒之亷洁忠信类皆道之所不与者故圣人以闻道为难讲之不厌其详辨之不嫌其审举凡非礼之礼非义之义无不研晰而折衷之以明其毫厘千里之谬而一返之乎中正然后得为闻道孔子之言闻也又岂佛氏之闻熏闻修耳门圆照三昧之説哉足下素习禅宗宗门之敎机锋义谛固有不可思议者然欲合孔子之道与禅为一则譬诸倾乳入酒终于酒乳俱败矣愚愿足下慎之毋使为知道者所笑
　　与王敬哉先生书
　　琬少孤失学不能通知先王六艺之防幸而习为时文得窃科第叨居郎署之末当此之时气盛志鋭方欲自奋于功名之途犹未暇学也不幸而横被诖误左官司城退与胥史为伍加以文牒簿书之繁自分力不能任当无复振起之日矣而防上官念之然后得从容闭户尽发其所蔵六经三史详读而防绎之则又其识不能穷义理之微其才不能达古今之变虽时惫精疲思作为文章以求发摅其感愤之心而蹇涩陋劣卒无以进希作者之万一宜在摈而不録之列久矣而不谓虚名之得彻左右也伏惟先生年虽至而志益勤位虽尊而徳益懋勲名学术载于史书而达于海内士大夫之口此岂后进小生所宜以其菲才浅识蹇涩陋劣之文上尘门下之观览者哉顾先生惓惓恳恳下交不倦诚有合于周诗遐不作人孟子乐育英才之义故虽陋劣如琬者亦蒙记忆琬过不自量深以得出于大贤之门为喜然而实非其人也窃恐有累先生知人之明与其好士之雅是以迟回瞻顾且前且却者数月于此昨钱进士中谐复传述先生之言欲观其所为杂文故敢缮写旧作序传十篇伏祈赐之教诲不胜惶待命之至
　　荅李举人论以史证经书
　　昨足下见琬春秋诸论遽防手教之辱谓古人以经证史不以史证经解经诸作不当参以后世事其説甚辨然非琬所敢安也琬不能探援秘籍以相醻荅试举里塾诸童防所恒诵者为足下言之幸足下少降心平气而听焉昔子程子之传易也于屯之九五则引魏高贵乡公唐僖昭二宗以证之于师卦则引淮隂侯于六五则引郭子仪相州之败以证之于否之九五则引王允李徳裕以证之于遯之彖于未济之九二则又引王允谢安子仪李晟以证之于坎之六四纳约自牖则引汉四老人之定太子为之反覆其故而痛切申明之此即解经者以史证经之明验也如其不可以为证则淮隂侯以下诸人之事岂不皆出于史乎至于杨廷秀易传引史尤多其他若胡康侯之传春秋郑伯谦之论周礼举莫不然彼欧阳永叔苏明允诸作偶不及史耳非其果不可以证经也如果不可以为证则易春秋传与太平经国书决不妄引汉唐也明矣抑琬又闻春秋经中之史不当用易诗礼三经为比今之士大夫果能上下数千百年悉取春秋与汉唐宋之所以安危治乱以讫君子小人之用舎进退或同而异或异而同者无不哆口抵掌驰骋徃复其问而又能着诸文章成一家言以为后世有国有家者之龟鉴此亦旷代之轶才也虽使借经立説而参之以后世之事谓之以史证经可也谓之以汉唐宋之史证春秋之史亦无不可者其殆子朱子所云解经而通世务者也惜乎今犹未见其人而琬又学识憃陋不足以任之耳足下宜早自奋勉用此倡导后生而顾为之词曰史不可以证经然则琬尚奚望哉昌言无忌希赐裁荅
　　与梁曰缉论类稾书
　　今之读某文者不曰祖庐陵即曰祢震川也其未读某文者亦附和云云悠悠耳食之论某闻之未尝心服而首肯也何也凡为文者其始也必求其所从入其既也必求其所从出彼句剽字窃歩趋尺寸以言工者皆能入而不能出者也古今人虽不相及然而学问夲末莫不各有所防心与其所得力者即父子兄弟犹不相假借而况庐陵震川乎以某之文上视二君子其气力之厚薄议论之醇疵局法之工拙固已大相区絶矣至其得力防心之所在可以自喻不可以语人亦岂能驱之使尽同古人耶某尝自评其文葢从庐陵入非从庐陵出者也假使拘拘歩趋如一手模印譬诸舆台皁且不堪为古人臣妾况敢与之揖让进退乎宜乎誉某而某不之许也今防先生云云实为奬借过当至谓原流别出于南渡诸家苟非知已不能深悉其夲末洞然如此也彼耳食附和之辈骈足林立果有当于某否耶又某初不解作诗十年以来信口率笔尤与唐人相濶近以数诗示人其人报之曰盛唐盛唐某骇询其故则曰此某公之言也士大夫徃徃类此姑述之以助左右一笑











　　尧文钞巻三十二
　　钦定四库全书
　　尧文钞巻三十三　　翰林院编修汪琬撰书二【共十三首】
　　与归元恭书一
　　昨读所刻太仆先生集中间颇多抵牾如阁字考宋志三公黄閤北齐书三公府三门当中开黄閤设内屏皆作閤字此杜诗黄閤老三字所自出也窃谓凡唐宋称閤老閤下者其字俱从合不从各前明则不然宫禁有东阁有文华阁学士入阁办事者有内阁阁老阁下之称与前代不同虽从俗称阁亦可也今足下于阁老不辨而独谓阁下之阁宜从閤其説甚详至一百六十余言字同义异未知何据仆所疑一也书张贞女死事中有梳字改为梭字者窃谓呉人虽富室不闻以金为梭若云铜鐡亦金之属也梭当以鐡为之则非一弱女子能折明矣且攫其织帨之梭事势似觉稍缓至于攫其头梳则骎骎相逼不可不加峻拒矣葢金梳恐非栉具或是首饰如近时妇女金掠鬓摉根簪之类不妨传疑今足下以臆改之絶无他夲可正仆所疑二也何氏先茔碑文元有二篇常熟夲乃何煃为进士时求作者昆山夲则煃为都给事时续求者篇中故云碑已具未立又云并载前语而铭中黄门云云即指其为都给事也若欲两篇俱载则有周益公刻庐陵文集例在若止载常熟夲一篇亦当照集中周宪副行状以小字附録昆山夲全文于后今独不然其文则常熟夲而于铭又载昆山夲一篇之中首尾不相贯穿所云是生黄门等语作何着落不独太仆有灵未即首肯亦恐贤从祖辈胡卢地下仆所疑三也巻中如此疑义甚多未易枚举昔苏文忠公有慎改窜之戒仆生平守此窃谓字句异同有别夲可证而其义两通者则宜注云一作某大相违反者则宜云一作某非是虽无别夲而私心不安者宜云某疑当作某如朱考亭韩文考异便为尽善非有他也贵在前贤遗文不致妄为后生辈所乱庶使好学深思者防绎而自得之耳狂瞽之言乞赐省览
　　又按陆少卿师道有张烈妇诗序言妇嫁汪生之子汪母与羣恶少乱妇耻之姑怒谋令一人强乱妇妇不从杀之予友归熙甫高其节行请予作诗云云诗效焦仲卿乐府体其中有佻逹定相侮起攫头上梳新妇泣且詈还之意脂韦梳既污奴手岂复可亲肤寸折擿之地不复顾踟蹰等语按梳与韦肤蹰为韵是梳字非梭字此亦一证也附记之
　　与归元恭书二
　　昨足下与仆辨太仆刻集误处指示甚悉仆已草草作荅继而有友人至传述一叶生之言以为足下盛怒仆闻之若负芒刺且慙且悔思有以自解于足下足下自谓失之踈畧为过而谓从祖悍然不顾为故【见来书中】夫贤从祖涂乙太仆之文足下亦涂乙太仆之文【此类难以胜举】而又删移其两篇为一篇【何氏先茔碑文是也】立説虽不同而所以涂乙则一也孰为故孰为误有能辨之者否孰为悍然孰为非悍然又有能辨之者否窃恐咎繇复生亦不易听此讼也是故愿足下无怒也使仆之言非而足下为是则议论之诪张学术之纰陋天下后世必有代足下攻仆者足下虽不怒可也使足下是者已什之九矣而或犹有纎毫之隙未经涂墐则仆虽不言天下后世必有言之者人主尚不能监谤足下区区一布衣岂能尽箝士大夫之口哉足下虽怒犹无益也是故愿足下无怒也方贤从祖辈下笔之时度其心必不肯退然自省其悖谬也必曰如此则词优如此则义顺亦如足下所谓不可假借者也【见与周汉绍札中畧谓辨析文义不可假借】由今观之词果优乎义果顺乎果当假借乎不当假借乎足下可以少鉴矣足下不肯假借于仆为直为谅为多闻仆所愿终身受敎者也若不肯假借太仆之文而必欲涂乙之删移之以自行其臆大乖信以传信疑以传疑之道其毋乃失之太敢乎是故愿足下无怒也足下于太仆则曽孙也而删移涂乙其文于贤从祖辈族孙也而丑诋其悍然不顾则皆以为当然若仆于足下一故人耳既读新刻方深讶足下力攻贤从祖之短而又躬自蹈之思欲成就足下之羙不得已稍效一言于左右行止从违惟命是听顾遽诟之曰戆【又见与周汉绍札中】斥之曰杜曰取笑【皆见来书中】炰烋觝触盛传道路之口何其不恕之甚也是故愿足下无怒也太仆之文天下后世之文非一人一家所得私而有也仆私淑太仆有年宁得罪于足下不欲得罪于太仆语曰有争气者勿与辨新刻中疑义甚多自今以徃不敢更撄足下之怒当准考亭楚辞辨证韩文考异例别为一书孤行于世耳琬再拜
　　与周汉绍书
　　仆再托致元恭手札力辨改窜震川集非是彼概置不荅而辄谰词诟詈又闻指摘最后札中布衣二字谓仆简傲而轻彼于是诉诸同人播诸京师士大夫之口则元恭亦甚陋矣仆浅见鄙儒不能通晓古今请举村塾所具诸书为元恭述之可乎庄子曰魏牟万乗之公子也其隠岩穴也难为于布衣之士此布衣配公子言也见南华经让王篇荀卿子曰布衣紃履之士诚是虽穷阎陋屋而王公不能与之争名此布衣配王公言也见新书富国篇至于仲尼大圣且尝为鲁司寇矣而史迁则曰孔子布衣传十余世云云迁之行文如此果傲仲尼而轻之耶仲尼可作果艴然见于词色否耶仆不审元恭所诉何词士大夫何故一口附和也由仆言之布衣之称不为不尊不为不重不为不褒且誉也仆原书具在上文借引人主下文用布衣比拟正与庄荀文义略同以此缪相推奉使元恭或局忸怩而不敢当斯则宜矣而顾谓简傲彼虽甚陋岂奔走千谒之暇全未寓目诸书乎记有之学然后知不足彼之所以炰烋诟詈至于再四而莫止者夫孰非不学之故与窃愿元恭少留意于学也抑仆又妄加揣摩得毋元恭间从宦游亦既授有官秩而仆忽忘之耶则仆生稍晩自
　　世祖章皇帝以来即从事
　　夲朝为郎官为小吏于京师是故祗知
　　夲朝官秩而已若元恭所歴诚不能知也以此罪仆简傲又奚逭焉仆知过矣仆承尊公及孝章先生命乆当杜口而犹呶呶然者葢縁元恭交游甚广其声气势皆足以杀仆不得不自白于足下幸足下代为雪之仆病废之余既鬬闲气又欲惜此泼命放笔一笑
　　此稾乆弆箧衍已不敢出示同人今闻逺近传某语以为笑甚至从未见某原书而酒防烛跋辄有増删字句借作谈资以献媚者故复检此稾付梓至于归文辨诬録三巻当俟异日刻之以示来世知我罪我听之而已钝翁附记
　　荅从弟论师道书
　　来书第一段昨与吾兄论师言古者有人师有经师非是则不得谓之师若甚怪乎世之受业而称师者夫以举世庸庸之人训诂之不明句读之不通而呶呶然号于人曰师也师也以此论斥之则诚快矣
　　古人之言师也其词有重有轻若从其轻则三人之中虽不善者亦为我师苟从其重则记固有之师也者敎之以事而喻诸徳者也虽孟子亦患好为人师矣仆之説曰非经师人师不得谓之师此从其重者言之也而足下槩以受业两言释之将所受者道徳之业乎经术之业乎抑止于训诂章句之业乎使其受道徳经术之业则何以异于仆之经师人师之説也如其训诂章句而已是乃今之学究训防者也二者不同而足下等而齐之何胷中贸贸然不别黒白如此哉
　　来书第二段师之道不可以不讲也古者民生于三事之如一父生之君食之师敎之随其所在而致死焉记曰事亲致丧三年事君方丧三年事师心丧三年
　　足下引经是也然而心丧之礼考之于经惟孔子之门人尝行之考之于史则此礼之废也千余年矣而顾欲骤施诸学究乎此非独世之士大夫不能即足下亦未尝行也未尝行之而乃为大言以自诬仆不敢许也来书第三段吾不知其所谓师者必其行之修足以训方型俗必其经之明足以继絶表微若所谓经师人师者而后谓之师乎抑其所受业者皆谓之师也
　　仆闻之君子知至学之难易美恶然后能博喻能博喻然后能为师能为师然后能为长能为长然后能为君师也者所以学为君也古人之重师如此而行或可以不修经或可以不明乎古之为士者莫不渐摩乎先王之礼乐而习闻仁义之敎未有不修其行者也行之不修是不率敎也方移且屏之之不暇而敢于为人师乎哉葢足下所谓受业云云意者专指训防而言之故予以恕辞疑其行或可以不修而经或可以不明也亦知先王之世无今之训防之师乎方世之治也凡为士者自防讫长无日不在于学而先王则因其才器之所至而设官以长养成就之至其所设之官则又士大夫之贤而有学行者故能使聪明瑰异杰出不羣之材上之可以为公卿次之可以备任使者举皆出于学之中其在诗曰肆成人有徳小子有造此之谓也及其衰也学校渐废士之有志者徃徃各自求师于四方而后孔子之门号为最盛其学者皆心悦而服从之此就养心丧之礼所由昉也当此之时安得有不修于行不明于经者而羣天下之士奔走向徃其门哉足下渐染俗学而不复通知经传宜其言之放僻而不自知也
　　来书第四段如其必足为经师人师者而后谓之师则行修于一乡可以为一乡之师者于其难也一乡之人皆为之致死于其殁也一乡之人皆为之心丧矣行修于一国可以为一国之师者于其难也一国之人皆为之致死于其殁也一国之人皆为之心丧矣
　　此一段文义紏纒颇难分晓夫一乡一国之人有贤者有中材者有愚不肖者而又有百工伎艺之众不在此列使其行修于一乡则一乡之贤者友之中材者师之愚不肖者望而避之矣行修于一国亦然岂有举一乡一国之人皆为之致死而服心丧者乎以此辟仆之説而未逹仆之指趣何其谬也
　　来书第五段行之修者莫过于孔子经之明者亦莫过于孔子然其畏于匡也独疑顔渊之死其后卒于鲁国丧三年者门人之外弗闻焉则必其受业而后谓之师也
　　此一説孔子甚善然而受业于孔子者受其道徳仁义与夫易诗书礼乐春秋之防云尔是固人师经师之祖也自有生民以来未有孔子百世而下学者莫不宗之又不当问其受业与否也嗟乎孔子之为师夫亦异乎今人之师矣而可以下喻学究训防者耶儗人必于其伦训防非孔子之伦虽三尺童子皆知之而足下不知何也孟子曰圣人百世之师也礼凡有国者各自祭其先圣先师谓若唐虞之防伯周之周公鲁之孔子此皆非受业者也足下以为必受业者而后谓之师则又非矣
　　来书第六韩子云师未必贤于弟子弟子未必不如师闻道有先后术业有专攻如斯而已吾谓其言师也最善师以受业也吾所未知而彼知之吾则师之吾所未能而彼能之吾则师之及其既师之也则必终身事之若以其后日之所学逺过于所师之人而遂不谓之师然则是孔子无师也
　　退之所谓闻道未尝指训诂句读以为道也其所谓术业未尝指训防以为术业也孔子师老聃郯子亦岂仆仆焉为之就养而服心丧哉虽使终身事之其于礼也必有少杀者矣
　　来书第七段曹交愿受业于孟子孟子云子归而求之有余师则古之受业者皆为师不惟儒者为然古者民皆有业以其所业传之于人谓之师韩子又言之矣巫医乐师百工之人皆有师是也
　　曹交欲受业于孟子欲为尧也欲为舜也非训诂之不明句读之不习而就孟子以问难者也仆视为师者甚重而足下轻予人以师之名无怪乎村翁野叟皆俨然据皋比之坐而自附于孔孟也善哉欧阳氏之言曰后世师法废壊而今世无师世无师学者宜师经欧之与韩文相若也行相彷也足下引韩之説以张学究之帜则仆请得引欧之説拔其帜而儛之不亦可乎
　　来书第八段古者八岁入小学十五入大学内则十年出就外傅学幼仪则是小学亦有师也学记曰古之敎者家有塾党有庠术有序国有学其为师也多矣
　　礼之外傅如周官乐师之属是也乐师章曰掌国学之政以敎国子小舞郑氏引内则云云塾庠序学之师则大夫士是也孔氏引书传説曰大夫七十致仕退老而归其乡里大夫为父师士为少师此皆先王所设之官使得出其学行以敎育国中之俊秀非今之学究训防者比也且引经不可以武断足下盍详求其首尾而防绎之学记国有学之下其词曰比年入学云云继之曰九年知类通逹强立而不反谓之大成然后足以化民易俗夫学至于化民易俗则受师之益伙矣信乎为之师者未有不修于行不明于经者也而足下乃比之学究此仆所未喻也
　　来书第九段安能尽得若经师者若人师者而师之哉
　　甚矣足下之固陋也由足下言之则是谓天下无经明行修者也士不可葢今足下乗舟驾车南不逾浙北不及淮耳目见闻不出四五百里而敢轻量天下之士哉仆宦游十五年矣其有经学修明者得二人焉曰顾子宁人李子天生其内行醇备者得二人焉曰魏子环极梁子曰缉此四君子者皆与仆为友仆老矣虽不能师之固所为欣然执鞭者也惜乎足下未之一见耳如足下者辟诸庄生所谓塪井之鼃得毋为识者所笑乎来书第十段弟尝与吾兄辨难或繋一事一物或系一家一乡所闗者小不足深论若夫师道之重则闗乎天下万世恐世之学于人者皆不以其师为师不容黙黙已也
　　师必有道其道不立乆矣足下曰闗乎天下万世不可不讲也仆亦曰是诚不可不讲也足下方为人师而顾谓凡为师者不必经之明而行之修其毋乃谦词与抑诚歉然不足于此也夫鸟兽犹爱其毛羽足下而诚有所不足仆愿自今以徃日夜勉强学问益増累其所未修而讲求其所未明虽前者或不能无媿而继是亦可以据皋比而不忝矣又何必肆其呶呶之口曲为此辨也君子无易由言愿足下慎之
　　与友人论葬服书
　　防足下见示谆谆以古无葬服为疑仆请得申其説而足下试详择焉古人之居丧也葬不逾时故先王不制此服至孔子世其遵三月五月之制而行之者固已少矣殆非独近世然也考诸春秋列国之葬其君徃徃缓不及礼故公羊氏讥之谓之不能葬然犹在未终丧以前当无有不衰绖者也近世士大夫溺于隂阳家之説其营葬也尤缓有及数年者矣有及十年二十年者矣如此而不为之制衰绖可不可也葬防事也启殡而祖属引而行即圹而窆当此之时主人或踊或哭其不得以吉服将事审矣礼有之曰乆而不葬唯主丧者不除葢乆而不主丧者之过也又曰为兄弟反服其服然则主人主妇而外亦无有纯乎袭吉者也近世士大夫自终丧之后或从事四方或服官政于朝既不能不除其服而临又不为之服是忍于死其亲也而可乎昔者司徒文子问于子思曰丧服既除然后其服何服子思曰三年之丧未服不变除何有焉由是言之其有无服者与为人子者夫亦返诸心而已假令祖也行也窆也或可以不踊不哭是虽用吉服将事其亦何嫌之有如其有所不能而顾诿之曰古无服然则当用何服以与仆故谓今之服犹不失礼之遗意者殆以是也足下盍审思之
　　荅或人论祥禫书一
　　属有丧礼请敎家礼云再期大祥注不计闰二十五月再期止二十四月而云二十五月者疑是二十五月首一日又大祥后中月而禫注间一月也自初丧至此二十七月似又在二十七月末一日云云
　　按礼服所以不计闰者葢数闰则大祥在二年之末不可以称三年丧也必加至二十五月者其义当亦然葢小祥十三月大祥二十五月记所谓亲之丧外除先王体仁人孝子不忍变除之意而又示之以有节故曰二十五月而毕也古者卜日而祭书仪家礼欲从简易以便俗故惟禫祭卜日其他大小祥皆止用忌日宋儒所谓忌日者当即来敎中首一日也禫祭则先一月下旬卜次月上旬之日不吉则卜次旬之日又不吉则不卜径用下旬日矣其日或丁或亥非径用末一日者惟近人禫祭必尽二十七月则当在末一日虽其制益趋于简便而实不倍于礼姑从之似无害
　　大祥下第二条设次陈禫服后又有禫祭一条将大祥之日即改禫服乎抑必至二十七月乎
　　古者大祥除衰服断杖服缟冠素纰麻衣白屦无絇书仪则丈夫垂脚黪纱幞头黪布衫布裹角带妇人冠梳假髻以鹅黄青碧皂白为衣履其説与礼服异家礼既悉仍书仪而明防典又全未赅载读之不能无疏略之叹自比年以来士大夫居丧尤多苟且今欲改服不审应改何等服色莫是姑存其名否所云陈禫服者乃谓大祥先期一日陈之于次而厥明始服以祭也则其服不俟二十七月明矣总之古今之制不免异同而大祥则除衰服禫之后月则遂复常歴代皆然无可疑者
　　大祥日徃来书刺遂可书禫服否
　　古人名刺无书服制者荅人慰防惟有孤子哀子孤哀孙之称其他已不可考矣吴俗至二十七月始书禫服似不失先儒所谓过礼重情之意甫及大祥姑勿书可也当今礼敎丧失已乆仆又学术固陋伏乞与知礼者更加讨论则斯礼幸甚
　　荅或人论祥禫书二
　　礼有之居丧读丧礼既读祭礼足下两大人在堂而谆谆用丧事与仆相徃复仆私心不以为可故荅足下甚畧而足下又盛称再期当为祥禫二十四月则请得陈之昔汉儒有主二十七月者此据服问中月而禫之説也魏儒有主二十五月者此据三年问二十五月而毕擅弓祥而缟是月禫之説也唐儒又有主三十六月者此据丧服四制丧不过三年三年而祥之説也三説者皆出于礼记而惟汉郑为能酌情文之宜得先王中庸之道故歴代行之至于今不废足下所云二十四月仆不知所遵者何经所援者何传窃恐仁人孝子之用心不当如是也且足下亦尝观
　　夲朝之律乎律于妾之丧夲无服也而足下必欲加之以缌麻三月于父母之丧夲二十七月也而必欲减之以祥禫二十四月居今之世反古之道圣人且犹议之而况抺摋经传欲以自立一説乎孰非人子顾独澌灭丧失其仁孝夲然之心而彊辨以求胜夲既不立则区区变除之是非禫祭之先后特其余文末节虽姑置勿论可耳孔子语宰我曰女安则为之夫固不屑之敎诲也故仆于足下之言谓之戏论必不得已亦惟曰足下安则为之而已矣
　　与从弟论立后书一
　　闻足下盛称兄弟不相为后啧啧有言与仆平时所见最合仆豫属具在当时草稾才定即以请敎足下如有未安足下何不面相规谏而为此啧啧也仆闻之古之为人后者不得与于射尝深叹人生之不幸至于此极而近世习俗辄縁立嗣相诟鬬此非有仁人孝子之心深念宗法之遗而惧亡者之忽诸不祀也不过曰利其土田耳圗其贿财耳今仆豫属之中一则曰诒饮食衣服及将来昏娶不得有累长媳是未尝使邀寡嫂抚鞠也一则曰不得觊觎长嫂私蓄一则曰吾见在田宅仍系兰诒均分是未尝使承长兄遗产也又拟于门状之前不列孤子一行嗟乎有为人后而不邀抚鞠者乎有为人后而不承遗产者乎又有为人后而不称孤子者乎仆于祭告之文以权字措辞权之云者可彼可此逦迤未定之词也葢恐新妇之哭泣伤生而姑以此慰其目前且以代老人暂守亡儿主重耳刘原父曰春秋之义有常有变取后者不得取兄弟常也既已取兄弟矣则正其礼使从子例变也僖公以兄继弟春秋谓之子婴齐以弟继兄春秋亦谓之子所谓常用于常变用于变者也今仆不敢曰变而曰权且着诸豫属曰以俟兰诒昏娶生子则其説已明而其心亦滋苦矣乱昭穆之序失父子之亲仆决不忍为也仆岂效世俗无頼子姓言语出入欺鬼神卖祖父者哉前书与足下相商拟另立一后未防见报方息待命而又谆谆言此此则仆之不孝不慈无可自解惟有拊心泣血而已
　　与从弟论立后书二
　　闻足下又盛称庶出之子不可为后盖从豚犬糓诒起见仆甚骇焉礼有之何如而可为之后同宗则可为之后何如而可以为人后支子可也郑贾公彦皆训支子为庶子初未尝有庶出为后之禁也防典有之适妻年五十以上无子者得立庶长子盖有适则立适无适则立庶亦未尝有庶出为后之禁也足下方矫首厉角自附贤者为同族所推重足下一言倡之于前族人必羣言和之于后仆奚敢扬扬然悻悻然别立异议乎然年老愚悖读书不多敢问足下此载于何书出于何王之典也不则足下素称灏博著述满箱箧顾舎仪礼防典不信而信道涂之口里俗不根之言哉古有世爵凡嗣祖父之爵者皆曰为后不必为人后然也如檀弓石骀仲卒有庶子六人卜所以为后仪礼亦有庶子为父后之文是矣近代爵不及世凡士大夫长子即以为后之名被之盖或有官防故也如律文出嫁女为兄弟之为父后者是矣仆既衰且病旦暮入地而所存兰诒二子俱出于庶敢问足下此庶出者虽不敢为人后亦堪为仆后否耶不知前所言不可者专指不可为人后言耶抑并不可后其父耶为父后与为诸父后一也假令此可而彼不可其説果何所夲哉礼适子不得后大宗此古圣人之敎也若从圣人则适子不可为人后从足下则支庶又不可为后然则取后者将奚适也倘尽弃周公孔子之敎而惟足下是听是足下之贤过于周公孔子仆不敢信也幸明以示我
　　与参议施先生书
　　琬启去岁姜子学在传述先生之命及赍大集使琬评阅琬不自揣窃尝竭其区区之固陋而先生不以为忤顾又命之曰其为之序受命殆已逾年方逡廵未及援笔而学在数来见督不已遂不敢固辞琬闻古之人有诗文以序重者有序以诗文重者有诗文与序交相重者如子夏之序诗也杜预何休范之序三传也此序以诗文重者也韩退之之序盛山十二诗也苏子瞻之序牡丹记也此诗文以序重者也上而孔子之序易与书降而讫于昭明太子之序文也此皆诗文与序交相重者也今先生之诗沈郁雄丽其去古人不逺盖非待有序而后见重于时者无惑也至于琬则又殷忧轗轲未老先衰故其才识之谫劣学殖之荒落自分不齿于艺林乆矣顾欲以里俗不敏之辞炫诸先生之前亦决不能与先生交相为重也夫先生之诗既不以序重而琬之序又不能与先生之诗相为重而先生属诸学在惓惓不已是犹欲荐其千金之璧而顾使以庳车羸马先之毋乃不可乎然琬所以不敢固辞者夫亦自量其谫劣如此荒落如此幸而不见弃于有道长者又幸而挂名巻端得附沈郁雄丽之作以行世而传后倘亦所谓序以诗文重者与谨洁夲附便纳上伏惟先生垂察且辱赐一言以敎诲之敢不惟命是听
　　与宋陈两先生书
　　溽暑方甚恭惟尊候动履康吉琬以谫劣下材过辱裁植得厠荐剡之列感恩知已铭镂心骨闰月中尝奉短启鸣谢未审得逹否比者臂疾为患重以咯血已逾二十余旬矣思竢治疗稍瘥便即治装入
　　都不圗两月以来沈绵益甚窃叹当此
　　旁求之日海内士类微有识知者莫不承
　　诏踊跃鋭欲奋其所长而琬独成废人不能与给笔札从容
　　殿廷交防之内观
　　国光而醻知遇此所以北望延领为之于邑者也不得已具呈当事幸荷哀怜已命印官亲验见琬痿痹龙钟不复檄催上道许为移咨吏部筋尽力敝甫有成望伏冀先生始终矜恤予以曲全俾得部中准其在告不复驳查则尤门下生成之徳也万一惠邀庥芘麤能延此喘息则嗣后扶杖深山行歌化日以完晩节以讫余龄无一非出于先生其为赐也大矣感慰颂祷何可胜言伏惟俛垂鉴察
　　荅顾宁人先生书
　　与天生相见语次知长者比来动履清吉著述益多殊慰仰止继又得手敎所以奬励鄙拙过实万不敢当礼敎废壊乆矣倘防先生斟酌今古原夲礼经而又上不倍
　　国家之制下不失风俗之宜用以扶翼人伦开示后学甚善甚善别纸所论康王之诰辨冕服为逾年即位之礼依据最明援引最悉愚尝证诸春秋昭十年七月晋侯彪卒九月叔孙如晋平公诸侯之大夫欲因见新君叔向辞之曰孤斩焉衰绖之中其以嘉服见则丧礼未毕其以丧服见是重受吊也云云盖故君未逾年则新君不敢即位故其辞委婉如此也是时晋伯已衰三月而既不免失之太渴而君臣犹能恪守此礼以拒列国诸大夫不可谓非叔向力也至若康王盛时方欲以礼敎治天下岂有居丧之初顾肯躬蹈非礼如所服冕服如所称予一人者乎则是太保之见反出叔向下也窃不胜惑之今读先生此辨亦可以息后儒之喙矣惜不能起苏公九泉与相徃复耳叹服叹服琬山居读书九年差觉自防此番进退狼狈当不免有识掩口不审先生何以诲之时节严寒伏惟为道自爱不宣
　　与人论墓志铭篆盖书
　　志铭草就附上有一言欲奉告者倘即刻石则篆盖及志文首行宜但云某衔某府君云云幸勿加暨元配某孺人六字此近世无识者所为凡唐宋元诸大家文悉无之前明成以上亦然近时名家文亦然也有碑刻文集可考古人非畧之也于此固有深义盖女子从夫故祭曰祔食曰祔凡祔食者惟立男尸而无女尸故曰同几则一尸亦此义也愚尝论之古人之有行状非特备志铭之采择而已将上诸太史与太常者也上诸史官所以请立传也上诸太常所以请立諡也今虽不复行犹当存古人遗意彼女子无传无諡亦奚用行状为哉其有不同穴者与节烈卓卓可称者与先而夫犹存者或夫殁且已乆其事行不及附见于夫志者别为之志铭可也志铭之不及虽表之可也顾欲益之以行状至于事行始末已附于夫之碑志中矣一览便可得也而篆盖篆额又欲益之以暨元配云云必使与男子无别此皆赘也皆古人所不许也故愚于女子行状悉拒不作而于盖额又欲稍存古法殆可为识者道尔知足下留心文学敢详言以告未审足下能见信否琬拜白
　　与梁御史论佛经书
　　昨与先生偶论色声香味触法六尘相持未定葢先生非诋讥宗门者也直疑之为别传耳琬不敢复徴禅而愿以先生所尝颂首楞严圆觉金刚诸经徴之可乎先生言六根日夜游乎六尘而不涉六尘诸相即此是性即此是玅明圆心即此是如来第一义谛然则先生之视此六尘也信其实有乎抑信其实无乎抑疑其非有非无乎既已不涉吾知先生之必以为无也楞严经云无相则无非无则相今既实有是相矣山河大地六根六尘俱歴歴见前先生又安能悉举而无之哉就使能之恐其犹不免于顽空者也且六尘即法相亦即非法相不涉六尘即非法相亦即非非法相也若先生之所见所证以之破尘劳有余矣而欲入佛之清浄智海则不能何则为其滞于是相非相之义也金刚经云若取法相若取非法相即着我人众生夀者是故不应取法不应取非法又云如来所説法皆不可取不可説非法非非法是则非法相者正属如来之所诃而先生顾取之耶盖有所取必有所着无论法相与非法相不当取着即非非法亦无容取着也先生又言真心如镜妄心如尘舍去诸妄即真心在夫心一耳而顾分别真妄于其间不益支离矣乎圎觉经云居一切时不起妄念于诸妄心亦不息灭住妄想境不加了知洵如先生所言舍诸妄而去之非息灭妄心乎非了知妄境乎经又云一切障碍即究竟觉使真妄有二则如来防为诳语矣不真不实语矣如来説法若医王治病当其未瘉应病与药及其既瘉病与药俱去而先生乃欲执病为药得毋失如来方便之意哉近世士大夫根器勇猛能担荷大事者非先生其谁琬道眼未明不足取重于先生先生盍求大善知识而决择之则斯法幸甚



　　尧峯文钞巻三十三
　　钦定四库全书
　　尧峰文钞巻三十四　　翰林院编修汪琬撰传一【共十首】
　　申甫传
　　申甫云南人任侠有口辨为童子时尝系鼠媐于途有道人过之教甫为戏遂命拾道防瓦石四布于地投鼠其中鼠数奔突不能出已而诱貍至貍欲取鼠亦讫不能入貍鼠相拒者良久道人乃耳语甫曰此所谓八阵图也童子亦欲学之乎甫时尚幼不解其语即应曰不愿也道人遂去明天啓初甫方为浮屠往来河南山东间无所得入嵩山复遇故童子时所见道人乞其术以师礼事之道人濒行投以一巻书遽别去不知所之啓视其书皆古兵法且言车战甚具甫遂留山中习之逾年不复为浮屠学矣已而瘗其书嵩山下出游颍州客州人刘翁廷传所刘翁故颍川大侠也门下食客数百人皆好言兵然无一人及甫者刘翁资遣甫之京师甫数以其术干诸公卿常不见听信愍帝即位北兵自大安口入遽薄京师九门皆昼闭于是庶吉士刘公之纶金公声知事急遂言甫于朝愍帝召致便殿劳以温旨甫感泣叩首殿墀下呼曰臣不材愿以死自效遂立授刘公为协理戎政兵部右侍郎金公以御史为参军而甫为京营副总兵然实无兵予甫聼其召募越三日募卒稍集率皆市中窭人子不知操兵者而甫所授术又长于用车卒不能辧方择日部署其众未暇战也当是时权贵人俱不习兵与刘公金公数相左又忌甫以白衣超用谋先委之尝敌日夜下兵符促甫使战而防武经畧满桂败殁于安定门外满桂者故大同总兵官宿将知名者也以赴援至京师愍帝方倚重之既败京师震恐甫不得已痛哭夜引其众缒城出未至芦沟桥众窜亾畧尽甫亲搏战中飞矢数十遂见杀于是权贵人争咎甫而讥刘公金公不知人及北兵引归竟无理甫死者距甫死数日刘公复八路出师趋遵化独率麾下营娘娘山遇伏发督将士殊死战逾一昼夜诸路援兵不至亦死之
　　汪子曰世之论申甫事者尝讦申甫之学又责其不善用师说以予所闻核之皆非也夫敺乌合之士以临强盛之敌其埶已不能相当而诸文法吏又欲引切绳墨以持之甫虽祈不死岂可得哉善乎冯唐之告汉孝文曰陛下法太明罚太重盖自古叹之矣予所叙甫事得之刘子体仁体仁得之其父廷传云
　　乙邦才传
　　乙邦才字竒山山东青州人明愍帝时以队长从监军太监击贼河南江北间主者未之竒也总兵黄得功与贼战于霍山得功乗胜舍其大军单骑前遂贼陷淖中贼围之数重射杀得功所乗马得功亦仰面射贼洞胷与之相持防天欲暮所余二矢耳得功自分必不免而邦才适自别道驰还登高望见之识其胄曰黄总兵也大呼复驰之贼散走得功乃自拔上邦才授以已马分箙中矢与之歩从得功且走且反射凡杀追骑十余人始得及其大军于是得功德邦才以语主者主者始大竒之稍拔为标下材官而是时有张衡者从总兵刘良佐亦以骁勇知名贼兵围六安危甚提督马士英帅军救之始至立斥其左右副将而号于诸军曰孰为乙邦才张衡者入见两人廷谒即牒补副将以其兵授之出文书曰为我入六安取太守结状以报两人则应曰诺即出简壮士二百骑与之约使人持一角十人共建一纛夜趋贼营突贯贼阵遂入城周城而呼曰大军至矣城中人大喜合噪两人者促太守具食食已挥太守曰署状急怀其状复引骑冐围出贼大惊已而知其邦才衡也皆止不敢偪既得报竟不亡失一骑自兵兴之后颍夀六安霍山诸州县数被宼邦才常在其间大小十余战破围防阵所俘馘无算主者或攘其功或移诸他将者数矣同列为邦才不平时时讽之使言輙谢曰此我众不惜死耳我一人何能为终退让不自言也福王立南京史公可法出督师愿得邦才与俱以总兵官驻扬州未几
　　大清兵至而邦才战败死矣邦才形貎仅及中人白晳准猿臂而蠭善投壶本不知书而进止安雅敬礼士大夫与颍州刘子公勇善
　　汪子曰予读公勇所书乙将军始末輙慨然想见其人因稍删润之如此公勇又云邦才素不饮酒独好美妇人某尝遇之濠上直其猎还为某席地置酒自弹琵琶命侍姬歌秦声和之意欢甚已复置琵琶于膝注视某曰邦才自出行间数受上方银币之赐致位大将所可报国家者惟此身耳幸而所辖无事不能不以声色自娱一旦有警且判此为国家死矣其后卒如其言岂不痛哉张衡者不知其所从始自言山西人在刘良佐军中军尝却衡独身断后以是亦积功至总兵官云
　　刘公惟中传
　　公讳廷传字惟中颍州人少孤鞠于诸父云南布政使九光长为颍州衞诸生当明神宗末公知天下将乱慨然以功名自许所遇州县豪杰皆倾身与之交得其欢心诸慕气节者争趋之公为人沈勇有知畧作诗歌不甚属草多雄杰感激之语尤喜谈兵与从弟廷石俱任侠着闻河南北廷石者九光子也杨应龙反播州调诸道兵西勦颍州道者不愿行将杀防行吏为乱公防得其谋欲以计谕止之独携酒豚肩邀于郭门外十余里其魁数人久习公望见公来争下骑拜道左曰公何以在此公笑指酒肉示之将与诸君别聊用为欢防耳于是襍坐出囊中大觚注酒拔佩刀割肉相饮啗公徐起言曰国家多事此壮士立功之秋也诸君勉之幸勿首鼠两端令四方笑吾颍无人数人者黙不应良久乃曰当如公言公知其意动遂曰诸君亦念妻孥乎某在无忧冻馁也因手觚自满引曰保为诸君任之众且感且服果皆匍匐泣下曰某等知公意矣敢有异志是日微公救觧几至生变羣盗大掠邨市中将抵州州太守故文吏不知所出悉召士民廷议公闻之缓歩至廷中于是士民皆集太守素严惮公急揖之使言公仰面大声曰此狂竖子也计已走矣脱薄城特成禽耳太守惶遽姑欲借公以安众即谬曰刘生言是遂命公率众诇之已而盗果遯去公之出竒料事多此类也公状貌魁梧饮酒至一石不乱善运马槊往来如飞家产不逾中人尽散之以养客所食客日尝以百数暇则用兵法部署之当是时流贼方起陜右蔓延汝洛间所在剽掠官军不能制也颍当贼冲州人惟倚公为重然公竟不及设施而死崇祯八年春贼攻州城城外故有楼高于城数丈贼夺据之俛射城中城中人匈匈思溃公尽从其客入见太守曰事急矣然楼防故多狭巷可缒下壮士百许人诱贼使战别乗间焚其楼则贼势可蹙也太守既许诺而防张尚书鹤鸣在围中尚书年老矣性懦多忌从中劫持之其议遂格公力争不能得奋褎走出谋矫太守令遣其客客已悉闻张尚书语借借怒骂稍相自引去越明日城防贼至公家公危坐于堂不动贼帅厉声诃问公公瞠目叱之遂被害时年五十有七初公虽与廷石为侠然廷石少年使气而公则恂恂守法数折节下人廷石谯公迂儒公笑不挍也廷石为怨家所中上官将捕治之事泄廷石恐脱身他逃公遣人招致于家隂与画策得免由是廷石始大服最后公死而廷石亦与贼战败身中大创十余舆至于牀犹口占书数百言乞邻道兵遂贼不逾日亦死公娶于王有子体仁与予同举顺治中进士今方为刑部主事
　　汪琬曰予读公诗至抱膝吟与听郭山人弹圮桥歌未尝不叹公之忼慨壮烈盖其天性然也刘氏自布政公以来科甲相望廷石有弟廷桂亦与予同年进士其子佐临壮国壮国从子搢后亦相继第进士故河南称巨族者必推颍州刘氏云
　　邵宗元传
　　邵宗元字元汭徐州人明崇祯末为保定府同知署府印十七年春流贼李自成破居庸闗将宼京师保定人震恐宗元与总监方公正化故光禄少卿张公罗彦纠郷兵二千人登陴无何督师阁部李建泰退兵抵保定谋入城守城者不纳建泰不得已遣监军御史金公毓峒与城上人盟始得帅其麾下士百余人入居公廨先是建泰尝遇贼隂有异志矣而宗元等皆不之知也已自成陷京师遣伪将刘方亮趋保定方亮射书城上诱降具言京师覆没保定孤城无援状建泰得之匿其书促召众议事廨中众稍集建泰从容曰诸君亦闻京师之变乎众曰窃闻之而未审也建泰乃出贼所射书以示众众方传观其书宗元后至见之勃然曰吾辈受国家厚恩宜以死报安能腼顔向狗豕求活耶当是时知府何公复者甫之任未暇受府印也印犹在宗元所建泰遂曰吾欲得君印印文书为保定数万户请命不则必被屠杀柰何宗元乃涕泣被面不言久之已复大呼曰曩知府来不受印宗元所以不固让者以守城之议倡自宗元故也此时即知府争印亦不与况阁部将刧取之以授贼乎因目建泰数之曰嗟乎宗元一江北老贡生耳位不过郡丞碌碌无足比数然犹不忍背主苟活阁部固名甲科受任将相纵不自爱惜独不记出师时皇帝亲祖正阳门以武侯晋公相期待耶顾丧心若此建泰瞠目无以对而其麾下士大哗欲兵宗元宗元急掷印建泰前曰任若所为因拔佩刀将自刭众或抱持之宗元哭众亦哭最后张光禄金御史至复取印授宗元相率引出建泰独居廨中仰天叹曰嗟乎我为保定士民计耳此一举无噍类矣独夜缒其私人出隂与贼约降越明日城防宗元乃挈印自投城下为羣贼所执贼摉得其印欲夺之宗元大骂固不与遂为贼所杀犹手持印不觧贼断两指取以去正化与何知府皆死张光禄兄弟妇女二十余人亦皆死而建泰竟率其麾下降于贼矣建泰既降又遣使者持一矢招金御史御史且走且手折折其矢厉声诃责使者有緑衣贼尾御史入三皇庙御史出不意奋拳迎殴贼仆之遂抱监军印急趋庙前古井中亦死越数年保定人立祠祀诸死事者宗元与焉血食至今
　　汪琬曰甲申之变保定据孤城后京师五日而防其以死殉者甚众诸生陈禧有上谷纪事述之详矣予独慕宗元骂李阁部语侃侃壮伟故畧其始末如此
　　江天一传
　　江天一字文石徽州歙县人少丧父事其母及抚弟天表具有至性尝语人曰士不立品者必无文章前明崇祯间县令傅岩竒其才每试輙拔置第一年三十六始得补诸生家贫屋败躬畚土筑垣以居覆瓦不完盛暑则暴酷日中雨至淋漓蛇伏或张敝盖自蔽家人且怨且叹而天一挟书吟诵自若也天一虽以文士知名而深沉多智尤为同郡金佥事公声所知当是时徽人多盗天一方佐佥事公用军法团结郷人子弟为守御计而防张献忠破武昌总兵官左良玉东遯麾下狼兵哗于途所过焚掠将抵徽徽人震恐佥事公谋徃拒之以委天一天一刀帓首黑夜跨马率壮士驰数十里与狼兵鏖战祁门斩馘大半悉夺其马牛器械徽赖以安顺治二年夏五月江南已破州县望风内附而徽人犹为明拒守六月唐藩自立于福州闻天一名授监纪推官先是天一言于佥事公曰徽为形胜之地诸县皆有阻隘可恃而绩溪一面当孔道其地独平迆是宜筑闗于此多用兵据之以与他县相掎角遂筑丛山闗已而清师攻绩谿天一日夜援兵登陴不少怠间出逆战所杀伤略相当于是
　　清师以少骑缀天一于绩谿而别从新岭入守岭者先溃城遂陷大帅购天一甚急天一知事不可为遽归属其母于天表出门大呼我江天一也遂被执有知天一者欲释之天一曰若以我畏死邪我不死且族矣遇佥事公于营门公目之曰文石女有老母在不可死笑谢曰焉有与人共事而其难者乎公幸勿为我母虑也至江宁总督者欲不问天一昻首曰我为若计若不如杀我我不死必复起兵遂牵诣通济门既至大呼高皇帝者三南向再拜讫坐而受刑观者无不叹息泣下越数日天表徃收其尸瘗之而佥事公亦于是日死矣当狼兵之被杀也鳯阳督马士英怒防劾徽人杀官军状将致佥事公于死天一为赍辨防诣阙上之复作龥天说流涕诉诸贵人其事始得白自兵兴以来先后治郷兵三年皆在佥事公幕是时幕中诸侠客号知兵者以百数而公独推重天一凡内外机事悉取决焉其后竟与公同死虽古义烈之士无以尚也予得其始末于翁君汉津遂为之传
　　汪琬曰方胜国之末新安士大夫死忠者有汪公伟凌公駉与佥事公三人而天一独以诸生殉国予闻天一游淮安淮安民妇冯氏者刲肝活其姑天一徴诸名士作诗文表章之欲防于朝不果盖其人好竒尚气类如此天一本名景别自号石嫁樵夫翁君汉津云
　　史兆斗传
　　史兆斗字辰伯其先吴江人有处士鉴者与吴文定公寛为布衣交以博洽知名学者称西邨先生其后徙居长洲兆斗为诸生不得意即弃去力学于古尤博通前明典故下至故家遗老流风佚事无不备熟于中暇则为人抵掌称説移日夜不倦当其少时士大夫已争客之矣性尤喜蓄书所购率皆秘本或手自缮録积至数千百巻斋居萧然惟事挍雠或偶有所得輙作小行楷防注其防每巻皆有之先是予未第时已能识兆斗兆斗谦下视予如平交未尝以丈人行自抗也乙未秋予举进士归兆斗数来访予年已八十余矣落魄不事修饰苍顔长防衣服朴野对之俨如图画素不喜饮酒予惟为设肉食而已然其议论纚纚犹不减于平时为人刚直见少年浮薄者数叱斥之虽其人内媿面发赤弗顾也以此为士大夫所重亦以取嫉于人然独好予尝曰子之文章必传于后顾吾闻前时李梦阳何景明李攀龙俱用学使者著称子今能为是官耶予方防谢不敏兆斗掀防笑而去已因报谒至其家家在委巷中予屏车从徒歩而入拜兆斗于堂下兆斗手自扶起之濒行告予曰长洲县志絶不称志中所难者人物耳吾删定已久今老矣无所用之当以授子其后亦竟不果后三年予将入京师兆斗来别褎出果饵遗予予深感其意自此不复相闻逾年金秀才谷似以书来告曰兆斗老疾死矣嗟乎虽无老成人尚有典刑盖兆斗殁而吴中之文献于是亾矣当兆斗生明神宗之初逮事刘侍御鳯王挍书穉登受其学以故方矩濶歩危言正论犹有前贤之遗焉自天啓崇祯以来后生小子好为剽袭不根之説束书不观每羣聚笑语望见兆斗来数惊怪避去或更以迂谬相讥嘲者亦间有其人此予不能无叹也兆斗贫无子以从子某为后晩依其家既死所藏书俱散佚不存云金秀才名式祖于予为外弟亦素习知兆斗者也
　　杨顾两先生传
　　杨先生彞字子常常熟唐墅里人少与同郡顾先生后先补诸生两先生相亲善皆明经饬行矜尚气节每试各占高等时人并称杨顾云顾先生之生也其母陈梦神人授以石麒麟故名梦麟字麟士吴丞相雍后裔也世居太仓之双鳯里明万厯天啓末士之为时文者喜倡新説畔违传注两先生嘅然思振其弊相与讲説辨难力明先儒之学逺近受经门下称弟子者尝不下数百人防吴中诸名士兴文社曰应社两先生俱在焉诸名士及其门下弟子徃徃遵用两先生説相次取科第而两先生卒浮沉学宫中顾先生仅中应天乙榜援例入国子学杨先生以岁贡生授松江府学训导居五岁擢都昌知县移疾不徃而顾先生亦讫不及仕也然名声方大噪凡四方贤公卿大夫有事于吴者必请两先生相见与讲钧礼宾客杂遝造门以不获面为耻东阳张公国维廵抚三吴闻两先生名高数亲礼之又延顾先生为公子师然顾先生严正自注书説经外未尝少干以私一武人夜以贿至先生骇曰此何为至于我哉其人惶遽去太仓守鄞县钱侯肃乐与顾先生过从甚欢亦命其子弟受业终侯之任顾先生絶不以事请也以故钱侯入官京师輙诵言顾先生于朝而杨先生自明亡即杜门不出有贵人徃投刺趦趄门外者移时讫不得一见乃叹息而去盖其耿介略相类先是明季辟举法行张公与提学御史力欲荐两先生以应诏两先生同声固辞凡徃返再四知不可夺而止本朝顺治初或冐顾先生姓名走谒当路贵人贵人不知其伪也遂被款接且委职至府通判杨先生先刺知之遗书以告顾先生怡然曰我自为我彼岂能凂我哉竟不发其事时人推为长者顾先生少于杨先生二岁年六十有九以顺治十年卒阅八年杨先生始卒年七十有九两先生性并孝友尤好周人之急杨先生遭母殁呕血数升断酒肉者竟其丧抚孤侄具有恩意少所事师死独力殡埋之且为婚嫁其子女邻人或侵杨先生屋址置不与校也顾先生遭母殁其守礼一如杨先生崇祯中连岁洊饥吴中米价大踊顾先生首倡巨室煮糜粥以活饿者语人曰吾非饶于家也勉为善而已两先生终身力学杨先生为诸生每暑夜苦螡輙纳足巨瓮中以读晩而目盲矣犹请友人读书其侧为诸生讲说必连日夜而顾先生老病亦必手一书卧视不輙也顾先生尤好著述所纂四书説约二十巻诗经説约二十八巻四书十一经通考二十巻织帘居诗集四巻又重订説约二十巻织帘居文集四巻中庵琐録一巻韵珠四巻双鳯里志八巻杨先生方譔次大全节要一书及见説约行世乃谓顾先生曰子之书犹吾书也遂削其稾两先生皆工诗歌杨先生诗多不存存怀旧诗一巻同郡有善诗者序顾先生诗以拟陶南村龚安节二人吴人咸以为允集中和陶诸篇尤为时所传诵杨先生有子诸生静又庶出子绪皆夭顾先生有子字伊人亦工诗歌尝纂虎邱新志予极称之方知名于世
　　旧史氏曰予闻杨先生颀然长身骨棱棱不胜衣顾先生丰頥飘须其议论尤和婉可听两先生生同郡长同学遂尔齐名当世至今天下言经学者多宗之惜乎予不及游其门也故仿孟坚传楚两龚为两先生合传以志向徃以俟后之良史采焉
　　彭公子籛传
　　公讳而述字子籛河南邓州人世居禹山之下自号禹峰卓荦有大志读书不事章句为诗文操笔立成尝语人曰丈夫幸而得志当驰驱边塞取封侯之印如前世威宁靖逺两王公之为人有如不遇则闭户着数十巻书亦足以豪矣举前明崇祯中进士先是为举子时直张献忠据谷城谋率其所部以降督师熊文灿闻公名遣使赍金帛聘公诇献忠公策单骑以马棰叩贼垒门大呼愿见主帅言事既得见俻述顺逆以戄动之贼为夺气欲留公公不可归而请间说文灿曰执事亦知贼之情乎文灿问曰何如公曰贼非畏我而降也某揣其意向不常盖将以款我师也如急乗其懈以大军薄之则献忠直釡鱼几肉尔执事岂有意乎文灿愕不应有间公复説曰需事之贼也大军久不出必将为献忠所卖文灿色稍定乃应曰庙堂方事招纳吾子奈何为是言公曰不然古者将军得专阃外今执事身秉节钺而顾狐疑不断一旦身败名裂贻忧天子悔之将何及邪幸审图之文灿卒不听公谢去而献忠果叛文灿亦竟不免矣释褐受阳曲令丁母忧于是李自成破北京中原大乱公间行渡江遂终明之世不仕也顺治初英王率师抵湖广廉得公所在疏荐公提学佥事进参议分守永州道是时定南孔壮武王以湖南既定方用师西征复荐公巡抚贵州予兵三千人前行入靖州甫至而陈友龙叛友龙故伪总兵降于我者也至是悉其党数万叛围州城十余匝公夜开西门营于南山下将旦防天大雾贼礟矢及公马腹公据鞍自若徐顾麾下诸将曰贼多而不整可乘雾出不意以破也孰能为吾徃者乃拊椑将张自强背曰若健士当徃因呼酒命大觞手觞之使率百骑为前锋横冲友龙阵阵动公自以众继之贼且溃走而副将贺进才遽战死城中守卒复大噪闭城门欲与友龙合公侦知之乃拔其众退入寳庆告于定南王请益师王遣副将熊嘉梦兵三千人益公公遂与贼相持紫阳河上岁余公故所属永州防于贼巡按御史劾公不救免官去议者以为非公之辜咸惋惜之而公顾杜口不自白也自是浮沉里居者十年尚书王文通公名知人尝读公诗文最后相见京师叹曰有才如此而不用此宰相过也特疏于
　　朝言公可大用是时洪文襄公方开经畧府于长沙遂命公赴经略军前公身长八尺余美须髯仪观甚伟謦欬若洪钟善饮酒酒酣为人称説古今成败废兴之故口举手画议论风生由是数为诸王公所重既受军前之命单舸诣文襄公幕绔褶刀用戎礼入见且绘黔楚山川形胜并陈战守方略以献文襄公甚称许之补衡州兵僃道进副使管云南右布政事移广西参政分守桂林道獞贼莫扶豹聚众劫永宁无虚日两江皆震公谓以兵攻贼不若以贼攻贼以
　　王师攻贼不若以土兵攻贼乃用始龙故土司覃法欧为乡导而檄永宁知府史赞勳募土兵数百人将之与参将马甲游击陈乙分道以进扶豹窜走追败之于酉山又败之于武宁之麻冈公乃撰论论事宜曰贼有难破者三有可擒者四山路险隘徒歩单行鱼贯而进长驱不能得志难破一也贼赤足登山阪如飞防首转落悬崖如履平地出没草间即蜥蝪猿猴让其獧防难破二也贼行不由正路或披荆棘或履巉岩或由沙水石沟不可踪迹难破三也然自酉山麻冈二战而后胁从鸟散死党不越数十人此即挺而走险其何能为可擒一也我师既据贼巢贼裹粮西窜屈指食尽草根木皮何以持久可擒二也山五六百里隘口三十余处处处设险严兵控防即欲夺闗而出溃围实难可擒三也计穷力敝惟恃一走为长策我师因粮于敌能以久困之使此贼一日不得则官军一日不彻可擒四也操此四可禽之术以致三难破之防灭此渠魁特旦暮耳已而扶豹就执以功进贵州按察使平西吴王将征水西公奏记于王曰乌防乌撒镇雄东川四府与水西为唇齿土司陇安藩又与安氏婚媾今四府虽名内附然狼子野心势必顾惜其种类以水西之彊而令安藩复以四府附之则安坤未易制也计莫如席卷四府先馘安藩然后西南可无患矣闻者皆不之省其后平西王诛坤竟如公策进广西右布政使王故礼重公荐公云南左使公从军二十年所见行间诸贵人多出其后辈而已独俛首钱谷颇郁郁自失因喟然曰吾老矣立功立言二者讫无所就与其逐逐戎马中曷若退而著书以娱暮年乎乃作归田记且请于王曰某效力西南已久愿乞骸骨归乡里王知公意犹勉慰留之而防有诏召公改调公遂行逾省城三十里一夕无疾卒年仅六十公性落落难合而顾好奬诱人善以豪侠自命不屑为緐文曲谨所学尤长于史在军中稍暇輙喜读诸史故其发诸诗文初未尝摹拟而辞气雄浑壮丽能令读者想见其人子六人始起始骞始奋始超始搏始凯始起举武进士始骞亦以公故任贵州黄平知州始奋始搏尤善诗文有父风
　　汪琬曰予尝闻公举进士时明愍帝方急文武材一日驾幸天坛召诸进士试骑射公貌故魁梧观者皆目属之及控跃马凡九发九命中诸进士莫能逮者愍帝大悦欲不次用公而公知明将亡遂上章辞免公盖非独以才畧胜也其知几者蚤矣故卒受遇
　　本朝得与开国名臣之列岂不伟然丈夫哉
　　节孝王先生传
　　康熈十二年七月前吏部考功清吏司员外郎节孝王先生卒于家盖以毁故也其毁柰何先是先生在京师闻母孙太宜人讣设位于堂昼夜擗踊投地絶而复苏勺水溢米不入口者数日先生素患羸亲故或私忧之有曹君某者遗书以觧先生先生曰不孝当此大故越在千里凡先宜人附身之具俱不获用其诚信况敢言禄养乎不孝窃深悔之悔大则痛深今日之悲盖有不及无过也由是遂病旣奔丧归中夜哀号家人悉不忍闻枕席皆斑斑血渍也病益革医或谓心血尽耗矣惟猪肝可以补心先生拒之曰吾宁守礼以毙勿越礼以生也盖距太宜人小祥未二旬而殁遗命朝夕奠惟设白粥清水舍酒脯家人从之亲知哀先生之以孝死私諡节孝先生享年四十有八礼曰节哀顺变也君子念始之者也若先生之循循守礼未始无节而顾抱羸疾以讫于殁虽谓之不幸可也夫岂灭性者比与礼曰父母之丧仁者可以观爱焉知者可以观理焉彊者可以观志焉孝子悌弟贞妇皆可得而察焉然则先生之孝友仁知俻见于此矣欲观先生者舍此奚适哉先生讳士禄字子底自号西樵山人举顺治乙未进士为人清介有守自少以文章名尤工于诗晩岁益濳心六经其论伪诗传有曰近世所传子贡诗传申公诗说皆伪也明有鄞人丰道生好撰伪书自言其家有鲁诗世学一书传自逺祖稷实自撰也又作诗传托之子贡以为张本而所谓世学者若相与发明盖以世学之视传犹毛传郑笺之视序示有本也寻有妄人依旁诗传别撰诗説其体类小序其説与丰氏尽同惟篇次小异道生叙诗传原流又诡其所从出云魏正始中虞喜奉诏摹石而宋王子韶开河得之其説最支离而同时诸公无觉之者郭子章刻之于楚李维桢为序亦不一致疑惟道生同郡周应賔着九经考异辨之特详然微周氏其伪亦灼然也凡古书原流存亡眞赝汉艺文隋经籍降及郑通志马通考诸书可覆而按也汉书儒林叙诸家授受尤悉并无一言及子贡诗传者考虞喜传亦无奉诏书石经事独申公为鲁诗汉志鲁故二十五巻説二十八巻隋志明言亡于西晋安得至今犹存耶且其巻数亦不合所谓说者殆即毛氏故训之流必不效小序体也至诗传世学之伪穿凿掩覆防迹宛然如诗传篇目于郑故阙狡童一篇别出麦秀一篇云子良諌用狂狡云云而世学则取箕子麦秀一歌为此篇首章盖以两诗皆有彼狡童兮一语故牵合也诗传于郑又阙东门之墠一篇于王风别出唐棣一篇而世学则取论语唐棣之华四语为此篇首章盖以唐棣有岂不尔思室是逺而之句而东门首章有其室则迩其人甚逺次章复有岂不尔思语故牵合也又好影借春秋时事为説如陈风因小序株林一篇为刺陈灵淫夏姬事遂以墓门为泄冶刺灵公防有鹊巢为内子忧泄冶泽陂为国人伤泄冶其他异说尤多率取春秋事与诗语相附防其义之善而与毛郑异者又特暗窃诸家非有所受也此书本不足以欺后世然凌蒙初作传诗适冢竟跻传于序之右以为端木长于西河邹忠作诗传阐亦徃徃据传以攻序而姚氏诗疑问引传説与序等遂若诗传果出子贡之手者窃恐后世惑之故着其槩云先生撰述甚伙此一篇尤善至于官阀世系具载其同产弟贻上所作年谱中
　　汪琬曰予与贻上同举礼部又与先生同榜进士后先官京师相好也羣居酒次贻上议论风发而先生独恂恂不妄措一词固知其笃行君子人云始予以疾请告先生趋视予疾眷眷不忍别去且和予遮字韵诗以相赠至今弆其迹箧衍中顾先生已不复可见矣故为传之如右
　　御史王公传【并賛】
　　公讳与字百斯山东新城人浙江右布政使象晋次子也中崇祯元年进士选翰林院庶吉士出为湖广道监察御史尝抗疏劾总兵官邓玘罪状大畧谓玘自用兵以来淫汚劫掠每防皆系杀良冐功以此败类置之行间正如稂莠之妨苗虎狼之噬物为祸最钜伏祈罢其兵柄行勘正法庶几斩一人而千万人惧是时主兵者方横玘又阁臣私人疏上大忤阁臣意被谪江西按察司知事以归遂不复出十七年三月流贼防京师公闻之涕泣不食自草圹志讫再拜诀其父布政公入室沐浴与其妻于孺人子士和拒户皆自经死遗命速士和字允协县学生始公求死时家人或以微言讽士和俾乗间譬解士和不为动且曰此世间好事汝曹安用喋喋为遂作絶命辞一章其略云痛予生之不辰兮天灭我之立王嗟世道之溷浊兮何四维之不张彼反面而事仇兮方臣妾之未皇欲容身其无所兮愿从吾亲于帝郷防
　　世祖章皇帝既定天下
　　诏礼官具甲申死难诸臣本末上之为之临
　　朝太息特命赐諡宣付史舘甚盛典也凡防赐者二十有三人而公以左降家居独不得与议者至今惜之嗟乎封疆之臣则死封疆社稷之臣则死社稷若夫官已谪矣身已退矣夫固无封疆社稷之责矣当其时虽入山蹈海为世之逸民遗老无不可者而顾泣血饮恨忼慨杀身何其壮也故吾谓公死为难能导其妻若子俱从死尤难予友王子贻上痛从父之不得闻于
　　朝也以其事寓予予读絶命辞尤为之然出涕故俻载之乃系之以赞赞曰
　　愿为良臣勿为忠臣昔贤所遘邈矣昌辰公职柱史犯顔批鳞侃侃谔谔不有厥躬彼其之子伏机思逞一蹴中之匪人伊命明政不纲门户嚣争泰极而否阳诎隂信鸱张螘聚惟此黄巾无小无大瓦解土崩天倾日夷庙社以沦公则痛之仰呼苍旻羣拜犬豕屈膝苟生公则耻之以臣死君妇也死夫子也死亲于乎间气萃公家门愿告太史毋俾泯泯宜不一书以慰九京以劝大节以激頽风与天壤俱与日月新
　　予既作此传成贻上寓书于予述公闻变即握脑子服之不死赴水者二皆被救不死防伪县令贾三俊者至公求死益力偕于孺人共缢于室又系絶不死家人遂共守之公竢守者稍懈乃缢死及葬防哭者数千人贾三俊亦来众怒争欲奋前执之三俊策马走免所述视传中稍详因并附识于后











　　尧峰文钞巻三十四
　　钦定四库全书
　　尧峰文钞巻三十五　　翰林院编修汪琬撰传二【共十一首】
　　蕐鳯超先生传
　　先生讳允诚字汝立无钖人举天啓二年进士归而受学乡先达高忠宪公攀龙之门逾一年从忠宪公北上授工部都水司主事是时魏忠贤与阁臣魏广微等乱政方欲尽诛逐东林党人凡士大夫为世指名者悉堕党中先生将草疏以争忠宪公力止之防杨忠烈公涟以疏劾忠贤得罪忠宪公与诸贤相次去位先生遂请告以归崇祯二年赴补营缮司监督琉璃厰减经费银数万两以缮城工南御史疏荐天下清官四人首列先生姓名众以为允久之擢兵部职方司员外郎协赞郎中事于是温体仁在内阁闵洪学在吏部两人相表里谋翻故时所定逆案一切是非进退俱不厌众望先生愤然曰去河北贼易去朝中朋党难吾非以养母引退即当死职官下耳先上母老乞休疏不许遂直陈三大可惜四大可忧数千言其末谓次辅与冡臣以同邑为朋比吏部惟阿阁臣之意造门请命昏夜为常加膝坠渊惟其所欲甚至庇同郷则逆党可因事保举排正类则讲官可借题逼逐皇上恶诸臣之欺欺莫大于此怒诸臣之专专莫甚于此厌诸臣之党党莫固于此威福下移而举错倒置臣窃寒心疏上凡再奉防诘责先生遂发洪学冐功冐防诸弊言益侃侃不阿且谓丧师辱国之王化贞何以不正法也洁已爱民之余大成何以不矜恤也唐世济之党防逃臣何以骤得美官也刘宗周之孤忠自立何以不登啓事也时体仁方擅宠中朝见先生疏者悉为危之先生亦自分祸及然帝意颇悟仅夺俸半年是后释大成诛化贞而遂洪学最后世济下狱体仁亦竟罢去讫如先生言其年竟以终养告归归十二年而遇福王自立于南京始调吏部文选司员外郎寻改验封到署甫十有三日复引疾归凡通籍二十余年立朝不满五载其刚方盖天性也中间疏争者率国家大计而讫未究其用知先生者惜之自诸生时读忠宪公心性静坐诸説即深信不疑及从公游造诣益深防公既殁先生发明高氏之学岿然称东南大儒盖忠宪公之后一人而已平时闭门家居有司罕识其面尤为廵抚都御史张公国维巡按御史祁公彪佳所重每先生至吴门两公必先造舟虚心咨访焉先是周延儒再召过无锡迂道诣先生门且属其私人传语许以殊擢及在南京马士英亦诣门如延儒然先生俱不报谢也先生尝论经有曰易者圣人之体春秋者圣人之用又论为学曰居讙呶之时常自收敛常自镇静处阒寂之地常自震常自生发其所得盖如此
　　本朝顺治五年避地邹氏镇标兵猝至先生以不薙发被执送抵江宁诸满汉官咸集竝以缓言款先生先生植立南向举手曰二祖列宗神灵在上允诚发不可去身不可降乃遇害年六十有一是日天大雷电晦冥风雨骤至父老见者相语曰此不要钱蕐吏部也无不叹息泣下从孙尚濂从先生死仆薛成闻先生执长恸不食先一日死仆朱孝闻讣亦号哭立死十五年县人作神主祔东林道南祠学者因先生自号尊之曰鳯超先生
　　前史氏曰予闻先生之当鼎革也间指头上发叹曰留此必贾祸然吾食禄先朝去之无以见故主地下此其定志久矣嗟乎忠宪公授命于前先生又防节于后所遭之变虽殊而就义则一也不负所学诚哉是师是弟子云
　　前礼部主事王先生小传
　　王先生泰徴字嘉生其系出自琅琊后迁徽之祁门唐干符中避黄巢乱又迁于歙数传族益大土人呼其村曰王千故先生为歙县人大父赠给事公世纲父乡饮公文谟皆客于江陵先生生其地遂寓籍为江陵学生自少善属大名噪湖襄间年二十余尝以贡试抵防城有前辈白君某者素知名至是年且老矣与先生値询名氏先生具以对白君愠曰吾闻王嘉生名已久计其年当与吾相辈行若年少奈何妄语既而知其果先生也始大叹服又尝醉登黄鹤楼适诸名士方大集先生故使酒乗醉出语侵众众亦醉争起谁何之至有欲殴者或从旁识先生乃嘑曰此江陵王嘉生汝曹素所向徃者也众大惊遂延先生上坐与定交其见重如此先生属文甫就即为同侪传诵以熟徃徃窃其所作取科第去而先生犹浮沉诸生中逾壮始举于郷越七年始成进士出马文忠公世竒之门释褐广东吴川知县调繁新防丁母艰服阕补福建建阳县所至俱大着声绩崇祯十七年以卓异擢礼部主事防愍帝之变竟不赴官归隐歙之檀山杜门教授为业盖先生之学非独长于举子义也其于经史百氏无不淹洽既居文忠公门习闻其论议所学益进每与人辨説必旁引曲证纚纚数千言具有条贯及其见之于文尤深沉曲折可惊可喜由是徽之学者悉籯粮笥书徃从先生游岁亡虑数百人一经指授其高第显名者后先亦不啻数十人先生每出游山水间不携傔从或以一童子自随或诸门生相扶掖而已晩年病足久不瘉用晋习凿齿故事作半士赋寓意中间襍以讥讽其援防甚博徽人皆诵述之年七十有六卒于家嗟乎天之生材也未有有其具而不适于用者也然而见用者恒少而湮没于穷岩深谷者恒多如先生其一也使先生肯出所长以与时贤相角逐未必不比肩抗踵也而顾放弃乎寂寞之濵优游乎尘之外讫于老且死而不用岂非其不幸耶抑予闻之昔文中子之在隋也其门有魏郑公薛太常之属吴渊頴之在元也其门有宋文宪公王忠文公之属故身虽不偶而所造就弟子率号兴王之佐后世称说其师道数传不衰今先生亦然距先生之殁已十余年矣而徽士大夫之在朝者济济竝列溯其师友渊源一惟先生之归夫岂遂逊于文中渊頴哉则亦未可谓之不幸也予故闻先生之风而乐道之遂从其仲子基棠之请采掇遗事如此
　　岳先生传
　　先生姓岳氏名荐字西来山阳诸生为时文有名然非先生好也时时独肆力于古自经传旁及诸史百家亡不淹洽贯穿久之所得益深语人曰圣贤精微尽于六经四子书其尤要者在大学一篇耳由是以践履为实学以体认天理为根柢以佛老为必可斥以古圣贤为必可法矩言楷行虽盛暑中衣冠动止秩如也时人皆迂而笑之当明崇祯末知天下将亡酒酣耳热輙噫呜歔欷罢去人又或以为狂独与刘翁禹度善家苦贫食常襍糠覈然奉两尊人惟谨翁性阔达喜为豪举先生求娱其意者百端恒恐不得当也翁姥相继殁每哭踊气息不属者数矣素壮健无疾至是以毁故病羸终其身有庶弟甫生其生母暴死防先生亦产女令妇弃女而乳其弟弟又患疡日夜啼呼不止夫妇更抱抚之遂俱染疡毒脓血淋漓被体先生固怡然妇亦化先生行不少怨恨也刘翁既善先生又雅重其为人命二子始大始恢从之游先生教二子专用宋儒程朱之学为准非徒以章句文字相敦勉也其后二子皆成进士始恢官吏部尝谓予曰先生非今之所谓师也其殆古之经师人师也又曰某昆弟所以麤知学行不敢贻羞先人者率先生力也先是康熈六年刘翁授官岑谿其地故多瘴或尼翁行先生闻之曰人生赋命于天岂必瘴郷能死人哉昔巢谷不惮万里省东坡于海外吾虽不逮古人愿偕公行遂之岑谿未期年竟殁于官舍矣寿仅五十有一先生无子颇为歌诗门弟子欲藏弆其稾先生不许曰人顾力行何如耳安用区区小伎为哉又尝为文章发明经史之説既成旋亦毁之终莫能闚其际也刘翁作岳先生传子删剟其凡如此
　　旧史氏曰岑谿翁之称先生也甚俻其末谓譔述宜在文苑经学宜在儒林操履坚正宜冠独行逸民后之为良史者何处焉予甚媿翁斯语然先生言行风采四方无知者微岑谿翁父子将安所徴信乎故僃述之
　　文文肃公传
　　公讳震孟字文起先世衡州人自衡屡迁始定居于苏有讳林者偕其弟森后先举进士林官至温州知府森巡抚都御史而文之族始大林生翰林待诏徴明徴明生国子博士彭彭生衞辉同知赠左谕德兼侍讲元发元发生公年二十一以春秋经举应天郷试凡十上礼部天啓二年始举防试以殿试第一人授翰林院修撰于是熹宗幼冲太监魏忠贤擅权羣小相次用事方下讲学之禁而谋尽逐东林党人公乃防请劝学勤政语侵忠贤忠贤怒指摘疏中字以为嘲讪有防将予杖阁臣力救改降二级调外遂策蹇以归公故与姊子姚文毅公希孟及里中周忠介公顺昌友善其志节略同又视东林诸先生辈行甚后而丰采论议数相企慕故羣小争目为党魁及归里忠介公既被逮死文毅复以事镌职公日夜惧不免豫诀家人竢缇骑到即引决幸而不及于祸未几一妄男子作歩天歌以寓刺讥厰衞捕获即鍜錬狱辞令牵连公公亦遂削籍崇祯改元荐起侍读寻进左中允左谕德充日讲官累至左庶子少詹事兼侍读学士纂修熹宗实録日讲如故公在讲筵见人主聪察过甚而诸臣方用门户相齮龁莫有能当上心者每临讲必反复开陈务闗切时事以讽帝輙改容嘉纳焉旋察公挺挺忠正论説有裨于国中宰辅选尝曰文某倒好始讲筵于五经废春秋礼记不讲神宗方命讲礼记至是又命讲春秋阁臣温体仁辈素不乐公而春秋非颛门不能讲公少习是经为大师体仁不得已以公应命讲至宰咺归赗传赗凶礼也于例当阙帝令补讲章进览公乃推明春秋之义极言咺以六卿之长而坏法乱纪自王朝始焉用彼相帝甚嘉叹降谕诸讲官今后当讲者悉以此类推举朝益知公将大用矣其明年廷推阁员公资浅不在推中特防命吏部取公年籍履歴入遂拜礼部左侍郎兼东阁大学士入阁办事公之为史官也値北兵甫退吏部将借邉才以翻前所定逆案公再疏争之羣小已相与侧目继又上疏请改正光宗实録其略曰臣猥以菲才俻员史局顷因纂修恭请光宗实録副本校对见中间舛误甚多而悖谬之大者莫如先帝之册立与梃击红丸三大事祖要典邪説而应和之盖逆党崔呈秀等请防重修见今藏于皇史宬者是也方进呈之时皇上初登大寳要典未毁逆案未订以故含糊从事后来亦无复发金匮之秘洗石渠之薉者至今邪说犹在傥谓一入史宬不可复改则流传后世将安取衷国是攸闗非细故也因条次所宜改正者其目凡五疏入大忤体仁辈意而帝独心善其言出御平台手公疏示阁臣帝锐意向公而体仁及王应熊两人犹龂龂力持之诘问良久两人者辞穷无以对方叩首曰此诚逆党所造邪说也今要典之燬已久又防皇上申饬即可垂示后世矣实録虽不果改而奉俞防申明略如公之奏焉由是益与体仁辈忤既入直应熊去位而体仁深中多数乃力求所以中伤公者防都给事中许公誉卿及公婚家福建右布政申绍芳得罪公竟以是罢去先是吏部尚书谢陞不厌众望数为科道官所纠陞颇疑誉卿指使誉卿故公所推重者也用是幷疑公最后陞纳山东布政劳某贿推擢登莱巡抚众议大哗因交章弹陞陞窘甚具疏自辨遂诬誉卿绍芳坐以冯借奥援争官讲阙其事絶无左验盖隂借以倾公也故事凡奏疏至阁中阁臣以次分票是疏不隶体仁所而体仁徼取之竟拟防削誉卿籍且票且目公公从容曰言官为民极荣事也彼方德公玉成之耳体仁益愠露章言皇上所以鼔励天下者惟此爵禄名位而文某云云以股肱心膂之臣出此悖伦灭法之语欲以激怒帝帝果意公有私得防闲住公罢而誉卿削籍绍芳亦下狱矣公归里甫半岁而病殁当公之病也闻文毅公讣徃哭之恸其病遂革距文毅殁时相去仅十有五日四方贤士大夫争悼惜之公性方严不苟合以是数忤小人在内阁不满三月虽屡见宠顾而受同官排防讫未及有所设施家居公防自守苞苴不敢及门通籍凡十有五年至于贵显其第宅犹仍诸生时所居从未尝拓地一弓建屋一椽也生平深恶内阉不与交通有太监曹化淳者故出王安名下浮慕公贤尝遣私人祈公傥得循例徃来外廷事敢不惟命或劝公徃投谒公哂曰此谒一入其辱尚可湔洗乎其后见排体仁咸谓化淳与有力也越三年始复原官致仕又二年赠礼部尚书福王立追諡文肃公尝因流贼不靖疏言致乱之源有四中间指斥庙堂猜疑党人防蔽与将无纪律兵无行伍滛汚劫驱民为贼之状尤极痛切及公既殁明竟以此亡天下云有两子长子秉最知名明亡隐居竺坞之丙舎杜门著书终其身
　　前史官汪琬曰琬尝访公故居盖已易主矣因抵其读书之所所谓青瑶屿者俛清沼攀修栁慨然久之适大风飒飒起林木间輙想像公掀髯抵手痛诟逆党时也琬谨按公行状及秉所譔愍帝小识诠次为传以授秉之子防俾后生有考焉
　　张赠公小传
　　公讳民感字尔孚别自号霖海先世由淮安徙居安丘家素力农其以文学着闻则自大父将仕郎讳澄者始公少补安丘学生在诸生中不屑事俗儒章句性方严耻与时相俯仰然勇于为义以长者见推郷里中岁无子元配王孺人尝厚直为公购一妾其女有殊色甫入门公见其泪防盈颊惊而问故以实对公知为名家女遂立返之不责其直也女抵舍面使者再拜祝曰公长者愿公生三男子是后公生子果符其数云尝筑楼别墅畚锸已具夜梦老妪来告曰庇公宇下久矣今当见逐公固长者盍少寛之俾儿衣服具而后行既寤莫测其何祥也翼日斸土得蛇穴有大小蛇蜿蜒以千百计公哂曰畴昔入梦者乃尔耶命役人防而移诸中野见者咸以为异生当承平东土士大夫家率以侈靡相高公独以俭薄行之用一扇必数年乃易其于他物悉类此或讥其矫公曰福当如是惜也卒年六十治命以栁棺敛一切殡葬之具戒勿逾制家人悉遵行之娶于王先卒次室亦王氏皆赠孺人子三嗣伦万厯壬子举人继伦天啓丁夘岁贡生绪伦崇祯辛未进士湖广道监察御史公之卒也长子甫十二岁中者三岁最幼者方娠病革语王孺人曰若生必男将昌吾门及生即御史君也人莫知公以何术得之有从子举人书绅者其人亦长者也公素厚爱之既病呼至与诀且屛人出槖中装千金指以示曰嬛嬛诸孤岂易守此付汝俟其长可予则予之不则汝自享之耳书绅唯唯寘食器中舁去无知者三子渐长书绅置酒大防宗党宾客以原槖归焉缄鐍如故众大叹服且追称公知人康熈二十四年岁贡君之子贞入吴过予请曰某大父距今将百年矣故人遗老畧无在者其轶事日就湮灭某生又晩大惧先德之无以诏后裔垂来世也勉焉采辑得其有据依者仅仅如是是亦可以传乎予曰记有之其先祖无美而称之是诬也有善而弗知不明也知而弗传不仁也三者君子之所耻也今吾子所葺者质而能核不亦信乎详而能择不亦明乎一举笔而思永其先人不亦仁乎是固大异乎记之言矣其何不传之有因稍删述为传如右他生卒子姓与举人歳贡及御史君事行俱别载家乗中贞字某所撰诸行实皆有史法方补翰林待诏
　　袁氏六俊小传
　　陶斋公讳表字邦正由太学生授西城兵马司指挥改南京中城陞临江通判为人和易不设崕岸而中实耿介不可犯在南京以事忤权贵抗节不屈致被系狱久之始得解时人皆叹其直临江致仕归捐槖中俸千余金葺先世墓创祭扫规仪建亭刻石以示子孙长于歌诗下笔輙滚滚不停数与昆弟及文先生徴仲王子履吉辈相倡和所着有江南春集行于世
　　谢湖先生讳褧字尚之晩耕谢湖之上故以自号吴县学生屡试輙第一凡七赴应天试不利循例入太学博学善属文知名吴中凡上官有司至吴者闻先生名輙折节与交性最亢洁学尤长于诗喜绘花鸟有逸趣书法入米元章之室家有石磬斋蔡孔目九逵为之记所着田舍集游都三稾谱系八述倂编类金声玉振等稾甚伙岳山人岱亦知名士也尝撰今雨瑶蕐急推先生文行以为德必有言云
　　谷虚先生讳衮字补之举嘉靖戊子乡试戊戍登进士第授江西庐陵知县先生勤于吏事每翻阅文书非夜漏下数十刻不休县人名好讼又输赋京师輙为揽纳户所侵冐至是悉钩擿其哗猾置之理一县惊服又鼎新学宫及文忠烈公祠又为靖难诸臣曽御史曽纪善建専祠凡兴诸役皆取足罚锾未尝费民一钱防奉檄覈县田虽深山穷谷先生必亲履其地抽稽俱有法度吏胥不敢上下其手于是监司交荐有诏徴先生先生以覈田未竟不果行遂不得与考选擢礼部仪制司主事陞署员外郎引疾归先生长身玉立美须防性和雅谦下即之令人意消与母弟裘同居终其身不析产歴官十余年家事益落然周恤亲党不以有无为作辍也先是先生在庐陵庐陵人欲为立生祠先生不许既去又以白于上官适先生殁遂祀名宦所着有袁礼部集行于世
　　卧雪公讳褒字与之太学生身长七尺音如钜钟雅薄功名不肯仕与人交不设城府轻财好施有以急难告者倾槖济之无所吝濳心读书不喜浮屠老子之说晩而卜地桃花坞筑室灌园抱膝长吟其间于声势泊如也以子贵赠按察司使子年万厯丁丑进士歴官陜西按察司使孙堪万厯庚子举人歴官肇庆府同知坊歴官绛州州同曾孙于令歴官荆州知府公所着有东窓笔记括囊稾若干巻
　　胥台先生讳袠字永之生五龄知书七岁赋诗有竒语年十五即驰声塲屋间又九岁举乡试第一明年殿试二甲第一人改庶吉士防张孚敬新贵幸欲招致先生于门下先生不荅遂倡言诸吉士少年浮薄皆予左官先生得刑部主事典试河南所取多知名士改兵部武选司未几而司不戒于火先生适代其友司干掫乃逮下狱论戍湖州盖孚敬意也先生既工文章精笔札湖又当山水间凡所讽诵著述传播逺近其名益大重遇赦荐起南武选歴广西提学佥事致政归有所经游名山皆为文记之卜家横塘据有石湖之胜意豁如也以子贵加赠副使所着文集及皇明献实吴中先贤傅若干巻世纬及岁时记周礼直觧又若干巻王尚书元美尝赞先生像云艺文沾沾以自喜兮六籍洋洋取足已兮经济秩秩不吾以兮少而亨衢嗟中否兮宁自隐约焉骩骳兮可以知先生文行矣子尊嘉靖乙丑进士歴官山东提学副使父子皆卓然称嘉靖间名臣吴人至今推之
　　志山公讳裘字绍之吴县学生屡试塲屋不利叹曰是有命也乃益取经史及汉唐以来名家之文博渉徧览贯穿上下作为诗歌古文词皆醖借淳雅多可传者生而秀敏且畏谨不失绳度居亲丧尽礼兄谷虚官于朝公遂当室经纪家事未尝敢以一钱入私槖也谷虚既殁公为文数千言以写其哀其词极悲痛读者咸为公雪涕云晩岁始循资贡礼部竟不及仕所着有志山诗集
　　前史官汪琬曰琬尝阅袁氏世谱明成间有隐君子讳敬别号介隐公者生三子长教谕公鼎次赠礼部公鼒次封刑部公鼏礼部公之子为谷虚先生衮志山公裘刑部公之子为陶斋公表谢湖先生褧卧雪公襃胥台先生皆以文行知名吴中称曰六俊而谷虚与胥台两先生尤有闻于朝事详明史当世宗时吴之袁氏皇甫氏兄弟文学斌斌然海内莫与为竝今仅百六十余年而两姓零落凋谢极矣独志山公有孙麟振之及其子士俊令推力持门户喜收拾先世遗迹又请于上官乞以郷贤祀谷虚先生又倡族人请建六俊祠以琬妻宜人为胥台先生四世女孙故命琬撰六俊小传
　　忘庵王先生传
　　王先生武字勤中明太傅文恪公六世孙也以诸生入太学少时风流傥爽不屑意举子业自读书赋诗外若投壶蹴踘弹碁马射技击之术与夫艺花种树豢鱼笼禽之方无不通究而尤长于画素擅鉴赏当王氏家门鼎盛其先世所遗及平时购获者率多宋元明诸大家名迹徃徃心摹手追务得其遗法故其所写花鸟动植信意渲染皆有生趣家本饶裕而王先生雅不事生产数为徭赋所困又性好施予亲故间或有负之者亦槩置不问计一岁所入輙縁手尽以是其家遂落甫壮乃屛絶诸好独以高洁醖借自持所居为文恪公故第其旁怡老园有亭榭花木水石之胜恒与宾从及诸昆弟具蔬果酒食觞咏其间値其空无时亦必清坐相对谈笑移日不倦家既益落而所作画益工诸好事者评王先生画虽前辈陈山人道复陆处士叔平不能过也前太常王翁客亦善画尤亟称之曰近代写生家多画院气独吾勤中所作神韵生动当在妙品中于是其声誉大噪四方士大夫走书币造请者日夕相属寸缣尺素流传逺近莫不郑重藏弆甚有作赝笔以售者京师贵人争慕王先生名出兼金访求其画不能得内阁宋文恪公即王先生姊壻也方贵显于朝移书招王先生入京师先生笑而不应尝语人曰古之善画者莫一非高人杰士以文行著者也有如文恪公诸客沈徴君唐觧元文待诏之属其人皆能为画重不则画岂能重人乎盖晩而自号防庵或徴其说王先生告之曰鱼相忘于江湖人相忘于道术今予之补劓息机于此也世忘予乎予忘世乎两相忘则去道也近矣其寓意超卓如此年仅五十有九卒于家为人孝友恺悌与人交不设城府所遇无贵贱长少率委曲相款洽居平善病晩岁病屡发不复多作画故人有贫乏者輙强之使作王先生欣然执笔曰愿以佐吾子晨夕需族父年老有孙女不能嫁王先生复力疾为作数幅俾鬻以治奁具客有以病諌者王先王曰吾财不足而力有余敢自爱耶先是积藏诸名迹及他玩好甚伙中岁斥以易薪粟几罄矣疾既革又命诸子尽出箧衍中所余赠遗诸亲故无复存者琬闻其讣为之然出涕曰此吾吴之老成典刑也自今以徃吴中岂复有斯人比乎盖一时钜公胜流俱推重王先王画而琬独爱慕其为人以为王先生素行匪特长者也盖有古达人遗风焉故愿为之传前史官汪琬曰吾吴故多高隐之士前明自渊孝先生杜琼石田翁沈周顾祖辰子武陆治叔平之流莫不以善画有闻流风余韵迄今为吴人所称説越百数十年而王先生始继起王先生文章词翰虽视石田稍逊顾其风尚标置略与渊孝子武叔平相伯仲惜乎享年不永而世之称王先生者又以画掩其名德予不胜为之太息云
　　宋烈女传
　　礼曰女子幼从父兄嫁从夫顾有未嫁而殉其夫者或疑之以为过窃尝论之君臣夫妇一也士庶之未委质者犹女子之既字而未嫁者也谋人之军师败则死之谋人之邦邑危则亡之然则不居其位不食其禄与居其位食其禄而非有军师邦邑之责者先王固不轻责之以死也然而夷齐饿死首阳之下则孔子称之童汪锜死于郎之战则许其勿殇夫夷齐未尝事纣也汪锜不在成人之列又非有禄位于鲁者也由是言之是皆可以无死及其既死而孔子曽不以为过得非世教既衰人伦道息凡忠孝义烈之行圣人急欲借之以砥砺末俗而不嫌其矫激者与其又何疑乎女子之殉夫也礼曰男女非有行媒不相知名非受币不交不亲然则媒氏行而可以知名矣聘币具而交亲之分可以定矣曽子问曰取女有吉日而女死如之何孔子曰壻齐衰而吊既葬而除之夫死亦如之此言女子于其夫之死必服斩衰以吊也夫生则有交亲之分死则服斩衰之服如是而遂以身殉之其何过之有吾于是传宋烈女之事烈女名典姐家于蔚州之西崖头其父有怀故农夫也烈女性朴谨不苟言笑年十六许嫁千字邨人兰州厮兰氏贫不能聘康熈四年正月甫聘而州厮暴死讣至烈女方舂谷遽辍舂恸哭欲以死殉者屡矣父母多方譬慰之意若稍解者已而乗其母出径裂兰氏所聘罗数尺缢死寝户旁及敛顔色如生于是村中诸父老走白诸州州以闻上官而前光禄寺丞魏环极先生其州人也书其事寓予予谓烈女生长农家非素闻姆氏之诫者也又非娴于诗书之文而习知礼义者也顾一旦忼慨杀身虽名家士族亦有所不逮此其义烈出于天性夫岂得以矫激少之哉予故偹论焉
　　康熈五年十二月十六日礼部覆顺天学院萧某防曰烈女宋典姐闻夫暴亡时时涕泣乗母熟睡引绳自缢与烈妇随夫自尽之例无异相应旌表请
　　勅该抚院学院转行该地方官照题定例给银三十两听其自行建坊可也奉
　　旨依议此见诸邸钞与前传稍相异同幷附之
　　王烈女传
　　王烈女者小名玉陜西郃阳之世族也父图南母康氏烈女生始数岁孝谨聪慧其祖母尤爱异之指示家人曰若男也必兴王氏宗矣稍长许聘韩城张某防梁山以北盗起昼夜侵掠死伤者载道诸劫帅又好窜取妇女为质以邀厚利多者偿至千金由是郃阳韩城皆苦盗顺治五年盗攻百良堡一夕破之烈女家在堡中家人闻盗且至悉散走烈女知不免亟起告母康曰儿必死之必不以身受汚为王氏耻也言未竟母子相顾泣下俄而盗入其室牵烈女以去既入山烈女阳阳如平时顾反用好语绐盗曰某一羸弱女子耳势不能遯且家已破败遯将焉徃盍少见寛乎盗意怜烈女且然其言守衞者稍解烈女窃出营外顾见道上眢井遂投入以死冬十一月某日也年十有六当烈女死时诸击累妇女在旁具见其状争啧啧惊异有为盗所辱者或更俛首太息用以自媿云越数日堡中稍定王氏四出购求烈女或指示尸处始得归殡其后十一年烈女母弟又旦中己亥进士在京师述其事命予为之传
　　汪子曰予读野有死之诗喟然叹古之妇女抑何柔顺贞正虽至于扞御彊暴而犹婉曲其辞如此也今观烈女之诳贼与其所以赴死者岂不有诗人之遗邪郃阳本有莘氏故地为周后妃太姒所生洽水经焉所谓在洽之阳在渭之涘是也盖其风教由来者久矣
　　金节妇传
　　节妇胡徽之休宁人嫁金腾茂腾茂蚤夭于是节妇年甫二十五姑徐在堂无恙而遗孤子明诚仅周晬腾茂故贫士既死其家益困节妇借纺织缝纫易粟肉以养姑畧如腾茂在时明诚少患痹逾毁齿犹不能行病且笃节妇抱之涕泣祷于神曰是儿乃金氏所系一线也不可死吾愿以身代死无憾一夕梦神人授之药厥明明诚病果起不逾年彊壮且异恒儿矣其防感如此节妇又以贫故不能延师口自命之读书识字课督甚力既长又命出游里塾故明诚虽为贾而恂恂有士行皆节妇之教使然也未几姑徐老病坐卧牀蓐中家无婢媪节妇日夜扶掖起居凡饮食搔抓下讫澣濯溺之役无不亲之如是垂十年而姑始殁节妇艰苦具至无怨言亦无怠色曰妇道宜然姑之将殁也呼节妇与诀曰吾无以报汝愿汝得新妇异时所以事汝者如汝事我我可慰于地下矣言未既执节妇手泣下而瞑节妇亦号恸几絶如哭腾茂时也于是族党皆太息其孝以为难节妇至今在其年七十五矣顾强健如故明诚生子且有孙若曾如干人内外斩斩悉遵节妇仪法休宁诸妇女称节孝者必首推金节妇云予门人贲字筮文明诚之族也乞予传之且曰将徃求旌于有司予遂为略其始末嗟乎在礼妇人以婉娩顺从为职国风二南所咏如葛蕈采蘩采苹小星诸诗又皆勤澣濯共祭祀与夫不妒忌之常非必竢苦节高行然后有闻于世而见録于圣人也其后王教衰微苟非节义彰著不得与于国家旌门之典然亦皆从事具文而有司莫以为意幸而有司留意其间则其所被旌者又皆豪彊贵显有气力之家居多至于闾阎之间虽其苦节高行徃徃沈薶湮灭垂老而不及旌者殆不知其几矣如节妇亦其一也夫国家创为乌头绰楔之制所以旌此者盖将以劝乎彼也若其被旌者或不足以劝而闾阎之卓卓可传者又不皆与于旌则风俗安得不益坏而教化何以复兴哉此今之有司之责也故予传节妇既讫因幷论之云
　　克勒马传
　　和硕礼亲王有良马曰克勒犹汉言枣骝马也高七尺自首至尾长可丈有咫耳际肉角寸许腹下旋毛若鳞甲然翘骏倍常识者以为是龙种也平时授鞍輙人立而踶在军中闻鼔声则奋迅欲出惟圉人命王甚爱之数乘以攻讨无不如意尝至安平是马适病蹄自跑土出泉洗其创而瘉于是军中目泉为圣水云顺治五年冬王薨马闻哭声蹢防哀鸣不已圉人煮豆粟飤之不食飤草然后食未几马遂毙某谨按礼王乃
　　太宗之第一子而今
　　上之伯父也自
　　国家剙业以来王于诸皇子中齿号最长凡讨夜黒乌拉灰爬鱼皮诸部未尝不在行间每出入万众之中破敌防阵擒生斩馘王之功必最而得是马之力亦不为少也呜呼天造我
　　国家既生王为宗室伟人又生是马以俻王佐命驰驱之需岂偶然哉昔唐太宗有六马尝绘之为图而嗣后遂刻石昭陵之下后世好事之家乃有搨其迹以相传玩者惜乎当王之时未暇为是马绘图而至于今日亦未有善画之士为能追冩其形容而传之后世者也不知某之文犹足以代画否姑述其所闻云尔












　　尧峰文钞巻三十五
　　钦定四库全书
　　尧峰文钞巻三十六　　翰林院编修汪琬撰书事【共十首】
　　周忠介公遗事
　　周忠介公顺昌字景文明万厯中进士歴官吏部文选司员外郎请告归是时太监魏忠贤乱政故给事中嘉善魏忠节公忤忠贤被逮过苏公徃与之饮酒三日以季女许嫁其孙忠贤闻之恚甚御史倪文焕承忠贤指劾公遂削籍而防苏杭织造太监李实与故应天巡抚周公起元及公有隙追劾起元窜公姓名其中遂遣官旗逮公公知之怡然不为动比宣旨公廨巡抚都御史毛一鹭巡按御史徐吉及道府以下皆在列小民聚观者数千人争为公呼寃声殷如雷诸生王节等直前诘责一鹭谓众怒不可犯也明公何不缓宣诏书防实以闻于朝一鹭实无意听诸生姑为好语谢之诸生复力争稍侵一鹭一鹭勃然曰诸生诵法孔子知君臣大义诏旨在即君父在也顾羣聚而哗如此皆荅曰岂惟君父二祖十宗实式冯焉诸生奉明公教万一异日立朝不幸遇此等事决当以死争之明公柰何教人謟邪巡按御史见诸生言切欲解之乃语诸生曰苐无哗当商所以善后者众方环听如堵官旗见议久不决又讶抚按官不以法绳诸生也輙手锒铛擿之地有声大呼囚安在且曰此魏公命可缓邪众遂怒曰然则伪防也争折防楯奋击官旗官旗抱头东西窜或升木登屋或匿厠中皆战栗乞命曰魏公误我有死者巡抚幕中诸将率骑卒至或拔刅胁众众益怒将夺刅刅一鹭偹兵使者张孝鞭卒以狥始稍定知府防愼知县陈文瑞素得民复数为温言譬之众乃解去或谓公盍返私室公不可遂舎一鹭署中是日也佗官旗之浙者道胥门入城强市酒肉瞠目叱市人市人复羣殴之走焚其舟投槖装于水官旗皆泅水以免一鹭惧召骑卒介而自衞夜要御史上疏告变檄有司捕民顔佩韦等十余人繋之越八日公竟就逮既至京师下诏狱坐考掠瘐死狱中而忠贤复矫防杀佩韦等五人杖戌马信等七人又黜诸生王节等五人崇祯元年忠贤败公之长子茂兰刺血上书白公寃诏赠太常寺正卿諡忠介予特祠一鹭亦以忠贤党被辠家居白昼见公乗舆佩韦等骑而从直入坐中堂一鹭大怖遂病死
　　汪琬曰亡弟搢九尝私次忠介公事予以示公之孙旦龄以为信乃稍节其冗者参以殷氏所作年谱授其家俾弆之
　　书张缙始末
　　十六年六月有妄男子缨笠汗绔骑而过河南之柘城繋马逆旅马惊逸呼主人追之不即应以马棰捶伤主人观者皆怪之摉其囊得铜印一重逾二斤隐隐有篆文不能识执以告县县令谁何之男子乃挺立大言我朱慈英前明皇帝第四子也母曰周皇后于是反呵叱县令令大惊辨其印文则忠孝德全福禄寿永八字也遂上诸巡抚廵抚下兵巡道按騐男子益诈言始生三岁时李自成破北京为贼帅所掠至山海闗有李弁者负之南遯间闗过江匿于主事耿元度者家耿许配以女既而江南大乱复与耿奔走吴越间从故翰林何应元游学遂薙髪为僧居天台山中数年不见容于人欲北渡河故取道于此且言尝为总兵官其辞不经多此类巡抚宻械其人疏于
　　朝章下兵部呼问男子铜印所自曰受诸耿元度问元度与何应元安在曰死久矣问李弁曰家真定至今犹巡抚麾下又问李何名曰忘之矣其状貌如何曰一目兵部乃下真定索之巡抚悉拘麾下眇一目者至京师与之辨皆非是兵部阳用好语稍稍诱男子使吐实久之方穷其诈盖浙江之金华府人姓张名缙年二十岁既为僧又名超福少时尝得铜印不知何人所遗一不足据而缙颇妖诞遂窜入义乌郭门外之伏虎庵事僧百峰为师时时自诡前明皇子或称朱慈英或称朱盟輙用印为左证以惑士民恣行姧利有千总龚某者恶之将列于官缙诇得其状即弃僧服脱身逃至江宁转入河南竟为柘城人所执前所云云皆妄也于是诏繋刑部狱法司论缙妖言当弃市
　　天子犹以为疑命法司再勘法司襍问缙若何用为此缙辞穷但曰年少无借为人所绐故当死问绐者主名为谁虽严刑终不以实对至今犹在狱中狱中人传其善六壬数学自筮决不死子方署河南司事亲见之汪子曰成方遂王郎之事自古有之然未有如缙之不经者也予考明愍帝凡七子周皇后生皇太子定王田贵妃生永王皇四子皇四子先贵妃殇与缙言无相雠者
　　国家律例中无诈称皇子之条而法司当其辠斩盖引汉史为断可谓知律意矣予恐后人附会缙所称为真故疏其始末如此十七年十一月某日也其明年缙竟弃市是时予已左迁兵马司指挥矣
　　书张献忠兵败始末
　　前明崇祯之十有七年张献忠引其众自荆州入川屠防州云阳抵万县悉驱其民投之江复从梁山趋重庆所过诛戮以人肉为粮虽妇女无免者遂长驱入成都献忠气骄甚乃自称老万岁建东西二府以养子孙可望李定国居之命各称千岁于是有入闗中取李自成之志矣已而自成为
　　王师所灭献忠闻之始惧先是献忠所至輙焚积聚隳坏城垣宫室不为持久计至是始据成都拒守顺治二年肃王奉
　　诏西征至汉中故逗畱不进以示贼无西意逾月贼帅刘进忠者来归因输献忠虚实僃言其可取状王兼程进命士马俱衔枚当是时献忠营于西充不设僃王师奄至西充之鳯皇观防大雾昼晦潜勒军登山贼谍者知之以告献忠献忠既素骄且不虞
　　王师之速至也斩以狥曰此羣徭求食耳肃王岂能遽越劒阁邪少顷又告又斩之凡三斩告者王诇得之遂挥鐡骑下促献忠营献忠方在廐中视其良马见有急兵即乗马而驰未暇擐甲也
　　王师追射献忠贯其胷献忠疾驰还营拔矢视之果清兵也乃大惊于是贼众夺气
　　王师乗之所向皆披靡东西二府各引兵遯是日禽献忠献忠中矢将死矣犹瞠目怒其部曲之降者降者犹列拜之王乃拔佩刀仰而祝天曰献忠辠恶滔天毒流万姓予受
　　天子命奉行天诛谨敢为万姓复仇祝讫王亲加刅于献忠身遂磔杀之尸之辕门士民争徃斫之骨肉糜烂略尽先是阆中有巨钟没于水献忠命其党率人牛数千牵取之不能出献忠疑钟之有神也大怒发巨礮击钟坏其口二尺余遂出之识者或谓贼名献忠钟忠音相近今被击且坏其献忠将败之徴乎果不半岁死献忠状貎魁梧面长一尺六寸性惨暴一日不诛戮则凄然不乐死时年四十有一献忠既败可望定国皆走降明其后可望与定国争权相杀兵败来归
　　世祖封可望义王而定国复溃走缅甸以死献忠又有养子郑国者偕可望来授一等阿思哈哈番予尝识其人其言献忠事甚具兹不暇书姑略其兵败始末如此
　　书沈通明事
　　淮安沈通明字克赤尝为前明总兵官任侠轻财好从中原士大夫游士大夫皆称之数与贼战有功顺治二年先是有巡抚田仰者素习通明之为人加礼遇焉至是见明将亡遂属其家通明而身自浮海去通明匿仰妻子他所防
　　王师渡淮购仰妻子急踪迹至通明家且幷捕通明是时通明已散遣所部杜门久矣捕者凡十余辈合噪围其居通明走入寝室饮酒数斗裂束帛缚其爱妾负之背而牵骑手弓矢以出大呼曰若辈亦知沈将军邪遂注矢拟捕者皆逡巡引郤通明疾驰与爱妾俱得脱僦居苏州变姓名卖卜以自活未几爱妾死意不自入灵岩山祝髪为浮屠已复弃浮屠服北访故人于邓州通明故魁垒丈夫也美须防以饮酒自豪又善度曲每醉輙歌呼邓州市上间以曼声襍之酸楚动听一市皆以为狂而彭公子籛其州人也素有声望于江淮间方罢巡抚家居独闻而异之侦得通明所在徒歩徃与之语通明黙不应已询知为彭巡抚乃大喜吐实公捉其手曰君状貎稍异必将有物色之者非我其孰为鲁朱家邪引与俱归公亦豪于酒日夜与通明纵饮甚欢居久之遇赦始得出通明少以勇力闻尝与贼战贼射之洞腹通明急拔矢裂甲裳裹其创徃逐射者竟杀其人而还由是一军皆壮之今且年八十余矣膂力虽少衰而饮酒不减少时任侠自喜亦如故也始居苏州变姓名曰申宗耿及为浮屠又名弇刘吏部公勇曾有序赠之至比诸前宋姚平仲龙伯康云夫明季战争之际四方竒才辈出如予所纪乙邦才江天一及通明之属率倜傥非常之器意气干略横从百出此皆予之所及闻也其他流落淟没为予所不及闻而不得载笔以纪者又不知几何人然而卒无补于明之亡者何与当此之时或有其人而不用或用之而不尽至于庙堂柄事之臣非滛邪朋比即阘茸委怀禄躭宠之流当其有事不独掣若人之肘也必从而加媒糵焉及一旦偾决溃裂捼手无策则槩诬天下以乏才呜呼其真乏才也耶诗有之谁秉国成不自为政此予所以叹也
　　曹孝子事略
　　孝子名广摅字蕴昔今兵部侍郎曹公国柄之长子也以防入国子监年二十五防其母夫人病乃刲股肉为羮以进母饮之而瘳先是孝子亦病既刲股匿其创不以告创骤受风病遂亟逾若干日殁实顺治十有八年也于是顾御史如华传之详矣因略其事如右或问于予曰毁伤支体以至于死此非古圣人训也又非国家之令甲所聼也孝子岂未之知耶予应之曰奚为其不知也当其埶危而情迫药之不瘉祷之不应欲控吁而靡所亦奚暇古训之遵而禁令之防邪故虽死无憾也嗟乎昔之君子效命于君父者多矣今之君子能乎否也既不能勉焉为之而獧谲巧谬之辈则又援圣贤之説以自解借令甲之似以祈逃免其辠辜相縻以虚名而相涂以文具此风俗所以益媮而急难危亡之时天下所以无臣子也论者不此之咎而顾以毁伤灭絶议孝子孝子不幸死矣然且不免于议得非其重不幸与此论者之过也
　　黄孝子事略
　　孝子名洪元丹阳人其父国相以武断豪于里中有虞庠者好持吏短长寅縁告讦与国相同里不相能遂发国相隂事欲致之辠国相行贿得不坐庠反以诬受杖乃伪引谢具酒食交欢而私遣恶少年诇国相防国相被酒夜行从其后捽项反接之负以石沈诸河里人皆心知庠所为也莫敢问时孝子与弟某皆幼其后稍长微闻之乃哭告母曰杀吾父者虞庠也母急掩其口曰勿妄言祸及矣孝子每号恸母輙呵禁之于是中夜饮泣至旦且椎牀曰死耳母亦泣曰汝父未我老矣竢我死则听汝孝子始受命兄弟共适市数市利斧藏之虞庠颇自疑更好言慰孝子曰孺子未昏吾壻汝孝子阳谢曰公我丈人行也得为公壻幸甚退而切齿曰贼奴欲以而女易吾父邪久之母死既合葬兄弟哭拜墓上曰儿饮血含愤十年矣今日愿与父母诀遂怀斧徃来迹庠未得间故事春社必盛陈优戏里人观者环集初国相亦以社时被酒遇害至是又直社孝子见庠在社所驰归呼其弟各挟斧徃杀庠庠方上坐观优意扬扬自得也孝子直入肩挤之字谓庠曰逸羣我送汝死庠起笑曰孺子醉耶乃瞠目答曰将醉汝血援斧斫庠应手仆众惊二子横斧挥其众大呼曰去去毋尝我刅也皆郤立不敢动两斧竝下庠遂死于是四顾拱手谢曰某无礼仓卒乃惊父老复兄弟挟斧缓歩出翼日诣县自陈状有司义之免其弟颂系孝子于狱康熈十一年四月某日也后一年上官竟脱孝子辠云
　　汪子曰贺君玚若孝子同县士也善古文辞尝传孝子甚竒予既慕孝子且爱重贺君之文故节其事如右予又闻孝子之出狱也遂去为浮屠易其名曰光空今方行脚诸方以精进称
　　顔中和事略
　　予既叙黄孝子事宗人昭兹因从容言顔生中和尝复父雠其始末甚具予叹曰是又一孝子也不可使无闻焉中和本名发祥吴之枫桥人其父宏仁顺治初有怨家周昌者乘乱偕其党十余人诱宏仁闭空舍中杀之而弃其首已顔氏得道旁尸验之良是屡购其首无有也及物色杀者主名知其为昌连控之于官不得直于是宏仁有长子孟和次则中和中和年甫十三痛其父被杀尝取析薪斧出砺之复束稾草如人形书昌姓名其上以试斧如是者数矣邻里知者数易中和以为此穉子戏耳即昌闻之颇心动然亦未暇僃也逾三年中和怀斧窃告其母曰儿将徃复父雠母大骇摇手止之曰昌无借有膂力汝弱小何能为慎勿自速死也中和奋衣出门不顾是日直昌市中中和隂尾之行昌不知也行稍前遽自后挥斧中昌首流血被面昌方左右顾又斧之而防其母趣孟和走视弟孟和趋至昌已死兄弟乃相率号于众曰盍偕我诣官首辠乎众如其言既至县庭中和与孟和争自承杀人官不能决众从旁分别言之始下中和于狱其母蒲伏徃视之且哭且抚其背诟曰騃儿岂不闻杀人者死顾欲以父子两命易人一命邪中和怡然曰父雠得复死不憾其明年巡按御史録囚遂释中和而周昌前所与共杀宏仁者十余人后先皆病死临死时皆言顔泰如守我徧体青赤色若有击者或又言泰如幸缓我泰如者宏仁别字也不期年十余人无一在者而中和至今亡恙昭兹云
　　汪子曰顔氏聚居枫桥市中其先有佩韦者中和之从祖祖父也明天啓中与众共诉周忠介公寃殴杀锦衣衞所遣官校被法死佩韦以义今中和以孝皆卓卓有立顔氏信多贤哉昭兹又言中和性坦率雅好六博本不甚解书及其鋭于为父濒死勿惮乃士大夫读书知道理者所弗如亦异矣
　　记二狱
　　距予庐数十歩为桃花墩墩旁居人数十家皆无借细民也一妇与人私其夫不相谁何数持妇求贿而已既而妇与所私患之伺间引锥剚其腹且毙负而悬诸塜树间绐曰自缢也遂为邻人所发私者贿其夫兄证弟尝为盗被获羣殴不胜痛以故死妇与所私皆脱辠又洞庭东山民不孝其父从之乞饮輙予以溺久之遂杀其母邻人执以诣县其父从旁质之力县令不听笞而遣之上官防知其故大骇复执下狱杖死刑罚之不中久矣今之为吏者急于催科而缓于听讼催科至于杀人而民之被重辠顾可以不死吴俗素獧险好讼而不耻犯法有司又导之如此孔子曰爱而恕可以容困温而断可以抑姧今之为吏者夫亦弗思耳矣
　　书恭迎
　　大驾始末
　　康熈二十三年冬十月
　　皇上南巡将抵苏二十四日丙辰臣琬偕在籍坊院诸臣具舟徃迎于望亭是夕
　　御舟至无锡臣等还宿浒墅明日丁巳夜方半前驱传呼
　　御舟将至诸臣皆具朝服露坐民家檐下以待戊午既旦
　　御舟逾闗恭迎于南新桥岸次
　　皇上传谕使前臣等竭蹷前趋数十歩
　　御舟始泊臣等列跪岸侧
　　皇上徧询诸臣姓名讫独不及臣琬琬因自通姓名防谕曰晓得随询臣琬行年几何琬谨对臣犬马齿六十有一复询吴中秋成何若琬又对今岁歉收夏大水秋不雨
　　皇上若微颔者因彻
　　御前饼饵二盘以
　　赐且传
　　谕曰舟中无他所有今以此慰劳若等
　　御舟将发遂遣侍衞送臣等归舟而后行臣琬退为诸父老恭述
　　天语无不欢呼叹息甚且有泣下者盖闻民为邦本食为民天未有不念民食而能致郅者也
　　皇上东巡所至亦旣蠲民租三之一矣顾仓卒弭檝则又咨访拳拳専注民瘼如此此稀阔盛事虽尚书所称皇帝之清问下民何以加焉臣琬老矣跧伏草野何幸以垂白之年得偕田间父老沐浴乎
　　圣人之泽而耕凿乎太平极治之时也窃惧记注官不在
　　御舟左右未能遂悉其详故谨书之以僃采择
　　记志铭石刻事
　　文待诏先生为陈以譔志铭一首八分书亦先生笔以者名键都御史璚季子太医院判周原已壻即今姚城陈氏之先也当时既刻石矣不知何故不归于陈竟留落乗鲤坊民家民妇误以防器寘其上是夜寒热谵语若有冯之者责妇不当擅汚此石民家大恐百方祷祀始瘉遂疑此石为祟移送西邻禅兴寺中寺僧愚俗亦不之识也自是弃诸庭中墙隅者若干岁矣寺中相传石之由来如此族子右衡尝读书于寺以予之好访前贤名迹也乞诸寺僧遣两舆夫舁来城西示予予因以一舟载归山庄稍暇考先生甫田集又不知何故不载此作独爱其文章之整丽笔墨之端秀乃嵌入庄右垣中盖由志所云正德己卯到今康熈壬戍相去凡一百六十四年嗟乎石果能祟人邪岂文字不可防眤其应遂尔邪又岂先生有灵致然邪抑适防民妇之自病姑委其祟于石邪不然是文字之工且玅者或有物焉实呵防之而不欲使其堙灭无闻也故记之石一共四十四行七百五十七字无篆盖刻者为章简甫













　　尧峰文钞巻三十六
　　钦定四库全书
　　尧峰文钞巻三十七　　翰林院编修汪琬撰箴　赞　颂　铭【共二十首】
　　坐右箴二首
　　齿刚则亡舌柔则存尔其戒之防以全身尔之不戒终于必折尽言翘过前有覆辙
　　尔勿谓贫污莱三稔尔勿谓贱官簿五品尔复悻悻欲以何求才顿机拙尔悔尔尤
　　世祖章皇帝御书赞【并序】
　　礼部尚书臣王崇简尝出
　　世祖章皇帝御书示臣琬于寳翰堂臣琬退而敬为之赞其辞曰
　　维
　　皇偃武蚤夜论道既聪既明大文斯燿硏精艺事与道俱全云章日华气象万千宜刻乐石用配周鼓渴骥怒猊曽何足数受言藏之光烛于天圭之璧之其永珍之
　　陶渊明像赞【并序】
　　渊明桃蕐源记述其人之语曰尚不知有汉何论魏晋此渊明之所为寓意者也盖自魏晋以来君臣父子兄弟之际操戈攘臂鬬争纷纭其为耳目之所不忍见闻者多矣渊明思得穷山曲隩深阻夐絶萧然遗世之地而逃之而卒不可得则姑托诸文以自见设为虚辞以示其欣慕想像之意固不必实有其地与实有其人也后世能诗之士遂因渊明之言而为歌为行者不絶最后苏子瞻洪驹父之流则又从而辨之以为源中之人非神仙是不已大误乎昔阮嗣宗当魏晋之间其才无所发摅輙寄之于酒时人讥其放诞任达而大将军昭独称之为至慎昭虽姧雄然不谓之深知嗣宗不可也渊明之好饮亦然当其醺然微醉悠然长吟不自以为黄绮即自以为无怀葛天之民故其诗有云一酌百情逺重觞忽忘天几若不知此身之在义熈永初时者彼其视醉郷亦甚无以异于桃蕐源也吾见子瞻爱孔北海子由爱管幼安皆为之赞遂作渊明赞曰
　　金行既衰寄奴嗣起螘鬬蝇营公实憎耻欲羣鸟兽无所栖止桃蕐之源特寓言尔风生北窗菊抽东篱何以悦志拊琴赋诗遗诗百篇澹漠冲二苏而后其孰能和之
　　杜少陵像赞【并序】
　　鄢陵梁子曰缉为御史一年方用侃侃任职知名于时顾其闲居为诗独爱杜少陵先生以予论之先生爱君忧国之心见于诗者可谓一篇之中三致意焉矣然当其间闗乱离受左拾遗之命是必有议论丰采卓然自异者乃自諌房琯罢相荐岑参而外寥寥无所建明何也意者史氏尽轶之邪及考先生诗有云避人焚諌草骑马欲鸡栖又云明朝有封事数问夜如何盖其所谓一饭不忘君者如此然后知史氏之轶之也信矣彼刘昫者固不足道以宋景文欧阳文忠之贤而不免于漏失岂不大可叹耶不然岂避人而焚之者果实有其事邪然则梁子之好先生也必于其人有取焉当不独以其辞采之工音节之壮而已于是命工绘先生像而索其同年生汪琬为赞敬赞之曰
　　先生之生忠爱性成丁世迍邅感激填膺有志不逮发为歌诗非其欲然时则使之海涵岳蓄莫测其涯后人见之四顾咨嗟亦有作者歩趋后趾不得其形况乃神似上者陵竞下者剽贼匪根于中芜词奚益岳岳梁子正色在
　　廷不诡不随鹯击鹰腾诵先生诗尚论其人忠爱之心异世维钧爰绘斯像以示末学有容秩如有风穆若伊我小子是用仰止缵言作赞敬告诗史
　　刘叙寰像赞
　　叙寰像甚似惜鼻太齇耳然叙寰老而贫方奔走衣食于诸倩家何从致此泉石耶予归计决矣行当与叙寰同隐遂拟楚辞以题其像曰
　　松风兮谡谡泉之声兮淙淙烟景将夕君何为兮山中开防兮抱膝恣偃蹇兮松之侧室人谪兮不知聊逍遥兮自得潄流泉采松脂君将徃兮复何时山中之居兮可卜我招君兮君勿辞
　　程周量像赞【并序】
　　程周量画像一巻其像席方茵而坐左有梅蕐三树右有池复有梅覆影池中旁絫石陂襍草丛生其上画之大都如此周量南粤人也南粤自庾岭以徃深谿陗谷幽崖絶壁之间弥望皆梅也今周量置像其侧得毋慨然有故郷之思耶先是周量尝举壬辰进士既得第一人矣而防权贵人与考官有隙谋因事中之于是科塲议起争指摘周量经义欲以倾考官语闻于
　　上周量乃复被黜当是时权贵人之意非故有憾于周量也特借周量为根以快其私尔然科塲之议日以益炽其端发于是科而其祸极于丁酉士大夫縻烂溃裂者殆不可胜计诗曰谁生厉阶至今为梗吾故观于壬辰之事未尝不喟然太息追咎首祸之人也今周量方用阁试擢为中书舍人致身玉堂之上可谓一时之荣而向之指摘周量者輙因事斥逐不复柄用久矣噫以周量之文章雅秀明洁投之宜无所不可然不幸而遭摈落者垂八年于兹矣頼
　　天子深知之故复见録用为周量者当何如竭其才力以图报称耶而顾惟故乡之思若欲效古之隐约山林者何也吾将见周量而问之于是龚芝麓孙退谷两先生皆为周量像赞而予复记之且以诗系之其辞曰篁墩之裔越居五羊种学绩文聿来
　　帝庭以遨以游顇而复亨乃命画史貌此清扬华林郁然流泉淙淙胡当筮仕遯思不忘尔齿方艾尔名方昌盍箧斯图竢宦之成
　　孙侍郎像赞
　　未老而县车何介且确也不穷愁而著书何渊以博也有鼎有彞有图有史日偃仰其侧而悠然自娱何神志之暇逸而意气之卓荦也其不知先生者则曰是殆古之独行君子与其知之者曰非也夫固升游夏之堂而又据濂洛之席者也
　　乔石林像赞
　　猗惟先生玉色敷腴曽梦钧天游
　　帝之都被服娴雅黼芾琼琚才高气雄侧目羣盱昔为侍晨今返幽居有梅百树有水一区坦是壶腹枕藉诗书出处语黙以时巻舒我仪先生其容不臞虽则不臞亦列仙儒
　　琴士某像赞
　　此颂琴供奉
　　天室淫哇之曲是屏是黜安用琵琶空矦觱栗
　　帝歌南风爰和其音庶阶治平以慰
　　帝心襄邪旷邪复作于今
　　小像自赞【并序】
　　同郡朱君某为予作小像予既题两絶句于后复作赞八韵涂其隙处云云
　　吏事婞直文材迂防仕学俱拙媿君子儒晩而勇退山泽之臞穿穴经传辟彼蠧鱼舒帋濡墨敢曰著书信心与手聊用自娱风雨晦键户以居人或不堪我心则愉
　　荐福寺募塐弥勒佛像赞
　　佛説众生不能解脱皆执我爱轮转生死爱心一炽金银钱谷衣服器皿种种恋着随处寻求求而不得輙相诟鬬由爱生贪由贪生嗔由嗔生痴颠倒堕落无有出期是故当知弃爱乐舍凡诸眷属妻妾子女以及此身六根四大一切幻合无不可舎何况财寳真是外物若能以此方便布施如弃瓦砾而获髻珠脱离烦防得清净乐尔时吴城荐福古刹有一比邱千劫已前于弥勒佛曽相亲近深植善本誓毕此生庄严法像蕐香镫烛常以供养愿大力募求大众生决定信佐成胜果善哉善哉我则乐以笔墨文字欢喜赞叹为俗姓先愿诸大众各助金钱乃至粟帛一丝一粒破悭贪心向佛布施是大因縁亦非因縁当知佛性离因縁故是大功德亦非功德当知佛性离功德故亦无弥勒亦无众生当知佛性离见相故彼亦无募此亦无施当知佛性离彼我故不得执有又非着无当知佛性冺有无故若由喜舎永断爱根见清净性即见弥勒
　　水月观世音菩萨像赞
　　谓水无月何故水中常露月影谓水有月向水捞捉月复何在若使是一汲水在器是水非月使复为二此月一见仍不离水展转卜度皆是妄想説一便非何况有二以此诸妄欲求菩萨如寻昨梦如覔已头颠倒狂惑了无是处毕竟如何是观世音菩萨贪看水上月失却眼中珠
　　渡海观世音菩萨像赞
　　苦海茫茫众生所怖一念清净拨开云雾惟我大士弹指即渡鲛人前驱龙子后防天乐雷鸣寳蕐露鱼鼈鼋鼍聚观若堵夜义罗刹暨诸鬼部持戈荷防祼形赤股悉来归依踉蹡拜舞长波怒涛了无险阻如乗安车如蹋平路咄哉彼岸不逾跬歩彼众生者业皆已作浮沉五浊恶风飘堕
　　观世音菩萨像赞
　　众生以妄念徧造种种业复以恶业故徧见种种报方其得报时展转生恐怖怖甚輙号呼欲求菩萨救一声观世音顿忘诸苦趣当知救苦者非借菩萨力如以绳自缚自缚还自解缚者既非佗何故须他救以我观众生皆具菩萨慧本来各清净縁何受诸苦所苦从何起有起应有灭縁何了不灭沈沦千劫内若能破此妄起灭两非实随处自游行皆得大自在菩萨不住空菩萨不住色非色与非空一切俱不住我今造此像复作如是説愿彼求救者诸苦一时脱
　　栴檀观世音菩萨像赞【并序】
　　汪门毛氏以私财命工敬雕观世音菩萨像既成其舅汪琬赞曰若説是菩萨此是栴檀木工力加雕镌赤金为外饰一一假合成菩萨在何处若説非菩萨容顔妙端严寳冠及璎珞种种属希有见者悉顶礼俨然菩萨在二説转相驳毕竟皆戏论欲知菩萨性含裹十方界本来自清净本来自真实本来自圆明本来自周徧是相了非相非相亦复非处处无碍着故名观自在
　　睢州汤烈妇旌门颂【并序】
　　顺治十七年巡按河南监察御史臣粹然言睢州诸生汤祖契妻赵氏值明末李自成之乱贼入祖契家挺刃劫氏将驱之出氏厉声呵曰国家何负于若乃至屠割民人裸辱女妇天诛将降行见磔若曹肉餧飤犬彘曽不愍死尚敢以刀锯胁我贼大怒遂刃之以死迄今举州流传言发涕下华颠毁齿一无异辞于是士民某等白其状于长其长上诸府若司道以达于臣臣加覆覈谓宜旌氏门闾用劝流俗臣谨昧死以闻
　　天子下其章礼官定议如御史言遂
　　诏有司遵着令行事署其门曰节烈之门越康熈十八年氏子侍讲某暨琬俱职禁林具述其母节死始末琬惟我
　　世祖章皇帝诞受天命甫定鼎宅土于燕即
　　谕臣僚博求明末死事诸臣凡得二十有三人赠官赐諡有差与古之释囚封墓者信无异焉盖兴王尊崇义烈甚甚渥于以作新臣庶变易惰媮剏国规模莫先于此然则氏之得与
　　褒宠岂不宜哉琬忝史官幸得厕某之后以文字为职不揣固陋敢造旌门颂一章授某镵诸乐石垂示永永其辞曰
　　维
　　圣建极抚有万方武功既弛文教以张维忠维节爰锡宠章靡逺弗届靡幽弗光睢女氏赵来嫔于汤幽闲贞正秉德之常时艰孔棘凶竖扇殃呌呶纷纭睢人心恇氏也独否彼凶是抗彼凶何知方恣狓猖有沫者血卒膏凶铓维此睢人载讴载飏亦惟睢人眷言防伤柱史采之上于明堂
　　帝曰俞哉是协舆望
　　朕岂有爱而不汝扬亦匪汝私汝节则臧乃命睢人伐石崇冈乃筑之基乃树之坊乌头双表绚兹门墙诗美游女寔扞暴强史称礼宗之死以忼氏也俪之卓然炜煌维
　　帝汝嘉汝节益彰有嵩则髙有河则长山摧川竭令闻不亡
　　念佛颂【并序】
　　中峯了法师与诸居士倡莲社示予念佛三昧诗一首予为作此颂
　　佛在汝心念在汝口一百八珠数在汝手心口手如与佛为一欲求西方先借佛力如何是佛念佛者谁戴头覔头狂走何为根尘清净是即净土身心安隐即莲蕐坐六时行持恍见佛容蓦然坐断佛见亦空一念不着一念不生是真念佛佛其证明
　　沼泉铭【并序】
　　予塟先大夫于尧峯之麓既讫事从形家者言命工穿沼墓南畚土逾七尺得原泉焉鉴之而清饮之而甘且有崇报禅院浮圗相距十余里独时时寓影泉中予以为祥乃作铭而刻之于石置之斯泉之左
　　横山出防伏流土中汇而为沼气与山通可吸可灌可溉原壄可润竹石枌榆松槚旱则不涸潦不加盈维泉之德澂澈渟先公遗体永宅其上神乎来游春秋勿爽
　　擭村石砚铭
　　擭村良材黄章黝质登翁之几杀墨宜笔兼是二者以相著述其形石也其德维玉



　　尧峯文钞巻三十七
　　钦定四库全书
　　尧峯文钞巻三十八　　翰林院编修汪琬撰题防一【共十二首】
　　题致富书
　　此书出于近世其辞不雅驯然论树蓺蚕畜之术颇可观览信有益于农家者流也孔子曰季孙之赐我粟千钟也而交益亲南宫敬叔之乗我车也而道加行微夫二子之贶财则丘之道殆将废矣甚矣财之不可不殖也以孔子交游徧四方其道又大被于七十子之徒然犹不能无借于财况在后之学者邪有人于此为郎吏岁余而其贫益甚以是求交亲道行不亦难乎然孔子又言富不可求数讥子贡不受命而货殖何也学者茍有志孔子之道必不可以不知命有财而交亲道行命也财不足而交且日疏道且日废者非其人之过也亦命也故虽有是非毁誉之至乎其侧亦安命以俟之而已或曰然则奚取乎此书予告之曰吾将退休于家以讲求所谓树蓺蚕畜之术而老焉则必于此书取之所以自附于农家者流也非求富者也
　　题渊明集
　　屈原子胥皆孔子所谓杀身成仁者也而扬子云独讥之子云方自诩以为煌煌明哲度其胷中舍剧秦美新而外所自得者无几矣宜乎于二子若冰炭水火之不相入也温文正公之为人岂子云比哉通鉴不尚竒节之士其于原之湛身略而不取可也乃元嘉四年并不载渊明之卒何也渊明出处始末具详本传至其为诗也哀夷齐之固穷感精衞之填海大节炳然微独以甲子纪年而已而通鉴不载岂偶轶之耶抑别有义例也夫子云曲学之士本不足道也而自温公以讫王介甫曽子固之徒无不好其学者同时能辞而辟之者子瞻一人而止尔温公既好子云至谓荀孟殆不足比遂作太集注又作潜虚以拟之噫亦过矣昔人讥司马迁是非谬于圣人予谓子云亦然抑殆有甚焉若温公之不取原与渊明也得非平时之所好不免深中子云之毒故有时而发与予三复渊明诗不能不为温公太息也
　　题小儿语
　　沙随吕公得胜作小儿语二巻其仲子侍郎公坤作续语三巻演语一巻皆不越委巷俚谈闺房儿女子之所习者而劝诫存焉易曰防以养正圣功也圣人之道兼彻上下非有幽深妙竒特而不可测者也故其功由日用饮食而极之可以尽性至命化民成俗所谓内外本末一以贯之也苏子由本不知道遂谓道有不可名言者及其论子夏之教人也则又善其始于洒埽应对进退而不急急于道审如是也岂道之于洒埽应对果有截然为二者邪夫亦支离悖谬失子夏之本意矣惟子程子则不然其説曰洒埽应对便是形而上者知此则于易养正之説庶几其能相发明与故吾谓是语也不独为闺房之劝诫已也虽曰圣贤之教大人先生之学不外是焉可也窃愿广其传以竢后之求道者
　　题平母节略巻
　　诗二南半为后夫人作圣人既系之正风至于邶衞为变风之始而诗复首柏舟其后乃以墙有茨采唐鹑之奔奔诸篇继之盖圣人立教之意所以望其为此而戒其为彼也深且逺矣如冯孺人能持苦节以终其身又能教其子用文章取名于世其于共姜奚媿焉于是王茂逺宋玉叔既为之传诸士大夫复从而赋诗宠之凡如干篇异时有譔辑
　　本朝诗者茍不取法乎圣人则已如法圣人系诗之意则必不遗乎此也且微独不遗而已必将采其尤工切者冠诸篇端以端风化而励末俗平氏盍姑俟之
　　题使琉球记
　　陈翼字友石常熟人略通琴书既从张御史学礼徃使琉球尝授琴于其王世子还至京师为予僃言海中鱼龙之变幻日月之出没烟涛云浪之倐忽有无与夫琉球风土之醇愿人物氏族之乔野仪文器数之朴略近古可喜可愕多记中所不载者予闻而羡且慕之为之拊掌起舞恨不能经行眺览其间也昔苏明允有言大丈夫不为相得为使折冲口舌之间足矣今陈生虽不为使幸得附
　　王人以行出其技能逺自暴着于数万里外为予所羡慕虽蹈海奚憾哉于是陈生又言徃返海上盖濒死者数矣其始遇盗于海口则几以兵死既而逗留大洋中所贮水米告尽则又几饥渴死夜见大鱼浮海面扬鬛喷水水涌起数丈所乗舶震撼欲覆又几沈溺死随风引至琉球北山得登岸稍逾数十丈即当堕入落漈洋中不可上又几死越北山遇风雨卒至两龙夹舟饮于海又几死及归而复遇大风雨桅裂颿坏柁绳中絶飘荡三昼夜不知所之又几死抵闽界上輙潜行贼岛间数百里惧为所得又几忧悸疾病死顾得仗
　　天子之芘中国之威灵数濒死而不死天吴海若实隂相之盖其自以为幸者如此然予犹有憾焉求诸古人如游辋川泛渼陂周览洞庭彭蠡沅湘云梦之旁此其迹之所渉耳目所经见者以挍大海直比于桮水勺泉耳然且作为诗文相与张大而称说之况乎竒观异闻什伯于此不有雄伟恢闳絶伦特出之作以述其事而陈其状归而上诸史臣藏诸艺苑以嫓美齐谐志怪之书将何以夸示后世为无穷之传邪惜乎陈生者方沾沾以琴书自喜犹未暇及此也
　　题万里纪程
　　纪程曷为而作吾吴孝子黄君向坚端木为其亲作也亲者孰谓谓孝子之父含美先生也先生名某崇祯癸酉举人明末知云南大姚县以兵阻不得返孝子徒歩徃寻之故有作也曷为谓之纪程孝子之行也始于顺治八年冬十二月讫明年夏六月自吴入滇复自滇奉其亲归吴为日则二十有一旬为道路则二万五千余里中间疾风盲雨之嗟县崖絶壑深谿危彴之恐山妖木鬽猩鼯豺虎与夫獞人猺子盱睢咋噬之虞烽烟戎马营垒闗隘之警无所不纪未见其亲则忧忧而思既见则喜喜而继之以泣举凡家人父子凄伤欵接之情亦无所不纪故谓之纪程也予受其书于徐子祯起读之既竟作而问客曰昔文安民王原大理民赵重华皆常寻亲士大夫之贤者亦尝为传为述以行矣乃今而复见孝子然则孝子与王赵孰难一客曰王赵难予曰何谓也曰王赵之违其亲或在羁贯或在襁负而其父又细民也所执无定业所游无定方东西南北茫茫焉伥伥焉故其寻之也难孝子则不然虽相距万里而含美先生顾居蛮獠中无恙也孝子又熟习其亲之音容笑貎岂必如王赵者占之以梦决之以卜导之以异人与予曰否否王赵遭逢承平其徃返于道路也市不晨易犬不夜吠海内一家虽难易也当孝子旁皇羽檄之间蒲伏无人之境栉风沐雨心与身俱瘁茧足黧面絶无人色逺方之人视之不猜为间谍即噪为匪类其幸脱于刀刃劒锋者仅耳由是观之虽易难也盖含美先先之意亦云尔语未既一客笑于坐曰子失言矣彼孝子乌问所谓难易哉大舜克谐称孝小子胡盖前之愆亦称孝文武视寝问膳称孝小弁之子穷极而呼天亦称孝以文武易则文武不知也以若舜若胡若小弁之子难若舜若胡若小弁不知也凡为人子者知其亲而已矣方且不自有夫孝也又乌问所谓难易哉予曰善
　　题搢九传疑録
　　録末永王事见于
　　国初邸钞顺治元年十一月有称前明皇子者至京师入故嘉定伯周奎家奎留之二日遂以伪太子疏于朝于是吏科朱徽河南道赵继鼎等连章劾奎而録言为人所执非是既下刑部有小内官指验瘢防抱之而哭録言内官不敢识认亦非是一时廷臣诸疏具在大指略同独侍郎沈惟炳所言尤明切略曰如其真也是明帝之灵所默拥也
　　清朝寛仁厚德加意先朝上諡发丧僃极隆盛今且命将出征代明帝除凶伐暴又何嫌何疑于其子不以僃三恪之后祀为明帝存此一线哉如其伪也则必隂险者妄图富贵故挟此无知之徒冐死试法凡主使合谋之人收藏引进之家务必直穷到底与天下共见之若留疑似之形何以传信后世云云嗟乎东宫南窜举朝犹斥为王之明况乎玉歩既改而欲缓颊措辞于其间不更难乎然则沈侍郎之疏未为失也搢九不及见邸钞故所载不无抵牾今缮写御史赵开心以下四疏附诸巻末使著书者有所考云
　　题时御史西台奏议后
　　右嘉定时公干所西台奏议三巻公讳偕行字汝健干所其别号也前明万厯中进士由知县擢四川道监察御史以抄没崇信伯事特防降调邉方襍职归卒于家当公之甫为御史也太仓王公锡爵在内阁余姚陈公有年在吏部富平孙公丕扬在都察院时方崇尚清节百僚廪廪奉职号为国家之极盛居言路者类多挺挺守正不挠不阿公即其一也琬读公所葺诸奏凡二十六篇中间如论沈惟敬倭之姧以为阳称封贡实许和亲遂并劾石星宋应昌李如松辈皆国家文武大臣曽不能练兵选将屯田积粟以衞封疆乃今日议封明日议贡骎骎乎又有和亲之説不闻请尚方劒以斩惟敬首而反为曲辩隠讳其谓之何又因雷震西华门极言章奏既留中不发加以小臣言事获罪者一切禁锢而骥驽不分大臣称疾请告者一切慰留而薫莸无别臣愿视遂臣之才品为取舍如孟养浩邹元标之直諌所当亟用而中有沽名偏拗者舍之可也视大臣之贤否为去留如陈有年之忠鲠所当亟挽而中有瑕疵可指者听其去可也又言财譬诸水也导之为江河疏之为沟浍则羣生咸沾其益若积壅既久必奔溃四出而流害无穷单穆公曰絶民用而实王府犹积川原而为潢汚也其竭也无日矣今太仓之积贮已空矣太仆之马价已匮矣而东倭北敌未有息肩之期皇上以天下为家何必藏富内府而徒为潢汚之聚乎盖公所争者率皆天下大计茍从其言有禆宗社非浅于乎伟哉顾考之神宗实禄既不及为公立传后来秉笔纂修者亦无从悉公始末琬郷里后进距公之没不过数十年去公之居不逮数舍而其流风余韵亦茫乎未有闻焉是可叹息者也今幸公曽孙圮授来游于琬之门然后得覩此二十六篇者惜其名位犹未大显设施犹未大究而遽连蹇以终也意者其待后之人乎无念尔祖聿修厥德是在圮授念之而已圮授字期五县学生方以髙才知名呉下云
　　题杨柳枝词后
　　杨栁枝词七言絶句体虽权舆于白尚书乐天而实原本风雅后之人既相与师承其意又从而变易其体而推广言之是故有言离别者即诗昔我徃矣杨栁依依之意也有言闺房男女者即诗东门之杨其叶牂牂之意也有感身世之仳上借之以示讽刺次借之以自鸣其不偶者即诗折栁樊圃狂夫瞿瞿菀彼栁斯鸣蜩嘒嘒有菀者桞不尚息焉之类之意也其间或兴或比所以师承风雅而寄意于杨栁者其旨趣固显然明白读者可以吟讽防绎而怳然遇之于不言之表者也特其体与风雅异尔若其意则未尝异也近世后生浅学不能诗者徃徃敢为大言鄙此词近于儿女子之语而傲睨以为不屑为果如此也则三百篇之内诸诗咏杨栁者具在孔子何故不删而自汉以来诸儒之传笺训诂者亦何故尊之为经使得厕于风雅之列而又相与师承之乎至于稍能诗者方其为此词也则一切取前贤之残膏賸馥饤饾襞积以自附于骚人墨士以厌塞求者之请若有程课督责不得已而后作者而徐按其中举无有也盖其能成章者亦厪厪矣于是倡和诸词多至一千六百余篇而所録止于如此就其所録之中又皆瑕瑜优劣层见迭出求其旨趣之所在则未知视三百篇之兴比果孰离而孰合孰近而孰逺也岂不难哉予故不敢以绳他人姑题其后而愿私与诸门人共朂之云
　　题袁氏册后
　　予家与袁世戚袁之先介隐公以隐君子称生方斋怀雪两公两公之子吴人推汝南六俊方斋所生则谷虚志山两公怀雪所生则陶斋谢湖卧雪胥台四公是也胥台讳官至佥事生吴门公讳尊尼官至副使为予亡室宜人曽祖卧雪公讳褒生德门公讳年官至参议为宜人本生曽祖相沿甲科文望具载国史家乗吴人共目为巨族之冠今振之先生年七十余须麋郁然读书好义借医以隐其次子令推尤英妙能文即志山公讳裘之孙也方兵燹后袁氏稍衰先世遗泽暨正嘉万间诸名公所赠翰墨悉落好事者手散佚久矣先生与令推力加购求始得裒先人诸小像自介隐公下畧僃而吴文定诸公题赠及志记之属具在潢成册嗟夫介隐公以来所以贻子孙者非不善也顾非得先生父子之贤相与引之勿替则散者其何以复聚而佚者其何以复存乎夫寳玉大弓鲁之重器也鲁人失而复得春秋许之是册也祖考手泽在焉不啻如弓玉而已袁之子姓庶几承先生之志世世寳之先生命予题其后予娶于袁宜乎述袁之家世也加详焉
　　题庉邨和尚法嗣图
　　记曰天生时而地生财人其父生而师教之此师道所由昉也今夫医药卜筮之术承蜩弄丸弹碁蹴踘之技犹必有所受教而后能工况其为圣贤之学者哉浮屠氏之谈禅者皆本达磨以下诸祖故谓之祖师及其摩顶记莂则又各自有师然吾闻大慧尝游大阳洞山间既得曹洞宗旨见其授受之际必臂香以表不妄付授因窃念曰禅有传受岂祖师自悟自证之法遂弃之而徧歴诸方由此言之浮屠氏之所谓师弟子非若吾儒之师弟子然也故当其既悟则佛可诃祖可骂禅版几案俱可付之一火盖彼方借此为大机大用洞彻了当之所在而岂尝拘拘于威仪礼数之中哉若清上人固庉邨之嗣天童之孙也来游京师乃悉取其同门受法者若干人列之为圗而又沾沾焉以已説序之吾不知其于彼法之所谓自悟自证者果有得焉否也虽然昔公伯寮亲与七十子之列而敢于毁季路邢和叔本程门高第而遽诬宣仁以附绍述之説然则士大夫之隂贼诡谲叛其师友以去者良不少也而浮屠氏独能区别受授之由来所以衞其门墙者惟恐不严而守其衣盋巾拂者惟恐不至岂不犹贤乎哉若上人是已吾故有感而书之
　　题容安轩记
　　子汪子既作是记宣城梅子读而叹曰先生其有道者与或笑于旁曰非也吾闻至人之于道也若承蜩若捶钩其视忧患也若虚舟之触其履之而安也又若没人之入水若醉人之坠车夫固泊然无心与造化游者也今先生乃不胜得失祻福之虑襍然攻于胷次而形于起居动静之间明知其不可柰何然后呶呶聒聒借一言以解之以自托于渊明子瞻是果可谓之无心乎茍无心何有言茍无言何有记哉语云知者不言言者不知故曰先生非有道者也于是子汪子闻而善之遂録其语









　　尧峯文钞巻三十八
　　钦定四库全书
　　尧峰文钞巻三十九　　翰林院编修汪琬撰题防【共二十六首】
　　防孝经易知
　　右孝经易知一巻登封耿逸庵所纂其说明白简要便于童防葢镂版嵩阳书院者久矣防汤潜庵先生开府吴中悯吾吴人习俗穨靡孝友道微乃遴简宿儒命每月讲孝经于学宫欲以移易风俗届期逺近至者环集先生亲徃临视命之坐听且呼社学诸生徒年仅髫龀者使前劳以好言饲以餈饵长幼人人自得深合古者有德有造之义甚盛举也于是吾吴前登封令张子牖如尝受易知一书于逸庵所遂以呈先生先生阅而大喜谋颁行之以为防养之助牖如因捐赀鸠匠重刻且竣将以先生命颁示社学诸生徒俾朝夕肄业焉嗟乎周官大司徒以六行教万民必先曰孝以八刑纠万民必先曰不孝之刑其属族师月吉属民读法则书其孝弟有学者而师氏之教国子也又一则曰孝德以知逆恶再则曰孝行以亲父母至于武王作康诰輙举不孝不友之罚拟其罪于元恶大憝然则古圣王之为教也莫不根柢门内如此而后世董率不行教育不至其道寖以衰息徃徃民彞泯乱相争相攘以防乎狱讼宜乎先生有深悯与夫孩提之童无不知爱亲者吾吴中生徒诚家得此书讽诵而防绎之朝夕不怠庶几格心涤面于以弃其故习而复其良知也非难是则先生之意也夫亦琬与牖如之意也夫琬故防其后而敬虚前序以俟先生命笔云
　　防汉书扬雄传
　　吾吴杨庄简公尝参政于四川作郫县扬子云祠堂记歴引郫人简氏吉人胡氏之说辨子云未尝仕莽而胡氏说尤详大略谓传言雄作符命投阁年七十一天鳯五年卒考雄至西京年四十余自成帝建始改元至天鳯五年计五十年以五十合四十余不将百年乎则传言七十一者恐悮据桓谭新语雄作甘泉赋梦肠出收而纳之明日遂卒成帝祠甘泉在永始四年谓雄卒是时恐亦未然就法言考之莽之号安汉公也在平帝元始间法言称汉公且云汉兴二百一十载自髙帝至平帝正値其数则雄年七十一卒当在平帝末雄仕歴成哀平故称三世不徙官若复仕莾又讵止三世哉由是知雄决无为莾大夫及投阁美新之事其説可谓辨而核矣但班孟坚去子云时已逺其传讹固宜桓谭亲见子云何以差谬乃尔殆不可解也庄简又引法言曰君子在治若鳯在乱若鳯何以故曰治则见乱则隐子云之言如此其无仕莾事可见云云庄简公讳成嘉靖丙辰进士累官太子少保南京兵部尚书有文集四巻不行于世予故表此记出之以书扬雄传后俟再考云
　　防素问
　　经言五运六气详矣抑予闻元人葛恒斋即可久诸父行也尝立説以为医当视时之盛衰为益损刘守真张子和辈値金人强盛民悍气刚故多用宣泄之法及其衰也兵革之余饥馑相仍民劳志困故张洁古李明之辈多加补益至宋之季年医者大抵务守防元气而已此説实发内经所未僃予则以为微独衰世之人宜用补益也方其盛时至于承平稍久率皆豢养于声色酒食之中平居则精神气力先已衰耗一旦有疾而用宣泄寒凉之剂必不能堪也审矣葛之同时惟丹谿朱先生亦得此意后之凡为医者不可不知也虽然岂惟医哉
　　防正字通
　　甚矣学者之好竒而不知有经也此书论禫字则宗戴氏侗以为释服之名如此则礼丧服小记宗子母在为妻禫为父母妻长子禫其説皆不可解矣论袒免免字则宗程氏大昌以为免冠之免读如字如此则左氏传穆姬以免服衰绖逆赵鞅使衞太子絻其説皆不可解矣学术不能通经而好为新异可喜之论以诋讥前人故其蔽如此此书方行于世予聊摘之以戒后学云
　　防四书图
　　予歴考唐宋画家徃徃留意经传如书之无逸诗之豳风降讫孝经尔雅楚九歌之属莫不有图独无图四子书者有之自此册始愿益命画工广之庶几僃邹鲁之典型貎俎豆车服之器物得俾后之学者有所感发兴起于其间于以防顽立懦葢不无少助云
　　防李义山诗注
　　古之为笺注者莫不广萃羣説以成一家自经传而外顔师古之注汉书也实出扵顔逺游而后世不知逺游者以其成于师古也李善之注文选也实集张载顔延之沈约薛综徐爰刘渊林诸家之长而后世不称述诸家者以其防粹于善也常熟释道源解义山诗未竟而殁吴江朱子长孺作笺注颇采用之而钱夕公冯定逺及陈氏潘氏诸説亦附焉未尝揜没其姓氏虽于道源亦然长孺示予道源注原本颇多芜累且间有所遗漏长孺翦防裒益不啻十之六七其用意良亦勤矣吴人不察徃徃窃议其后几使长孺如郭象之于向秀此皆耳剽目窃之论不足信者也长孺每为予言道源所引释氏书最称灏博非得此注某书亦不能就也葢其通怀乐善如此而忌者尤呶呶焉予恐后进有惑其説者故题于笺注之后
　　题欧阳公集
　　古人为文未有一无所本者如韩退之讳辩本顔氏家训欧之论隐公非摄本何氏膏肓辩尧舜后稷世次差舛本杜预释例世族谱苏之序延州来季子多寿本孔頴达正义不知其偶合与抑亦稍循其説而横从出之也然文忠公所作送廖倚序即退之送廖道士序也药师院佛殿记即圬者传也此其原委皆显显然可见傥古人亦不尽讳之与
　　防邵尧夫先天图
　　尧夫尝以其学授王豫豫无所授死葬其书冡中及吴曦叛盗发豫冡得皇极经世体要一篇内外观象数十篇有道士杜可大者贿盗取之以授旴江廖应淮应淮死鄱阳传立得之傅之后再传而至德兴董时又遂无闻焉金华宋太史作溟涬生赞所叙廖事尤竒廖遇余安裕弋阳将以其学教之安裕劝廖业中庸廖厉声曰俗儒几辱我康节矣既宗先天之学颇自负知易见诸易师传防輙加讪笑及论后天则尊羲画为经彖爻繋辞为传黜文言彖象为九师之言且谓説卦非圣人不能作上下繋乃门人所述序卦直汉儒记尔性使酒难近在临安每痛饮不醉不止醉中尝大呌天非宋天地非宋地柰何柰何数为太学生熊某指示国将亡兆最悉临安人皆以为狂居无何而元师入矣廖无子畜一义女濒死告其女曰后一月中朝当命山姓鸟名使者徴吾及傅立立当过吾门女可以吾藏书示之卒如其言所谓山姓鸟名则崔鹏飞云先是林黄中袁机仲最后黄东发先生皆力辨先天学非是东发私淑朱子独此説与朱子异葢不知其竒验果如此也予因略其槩附图后
　　朱子发谓陈抟以此图传种放放传穆脩脩传李之才之才传卲又魏华父谓此图卦爻方位缜密停当乃天地自然之数此必为古书无疑其前仅见于魏伯阳参同契陈图南爻象卦数犹未甚白至卲始大明云云此则图之原委也王伯厚又谓邵与胡文恭公同受易于庐山一隐者老浮屠遂得皇极经世之学且云出谢上蔡记文其説尤异或又谓先天图即古之河图华父亦以为疑此则非是
　　防宣和画谱
　　右宣和画谱二十巻前有徽宗御制序徽宗善绘事尝置画学所所聚画士甚伙宜其工于赏鉴者也及考御府所藏有韩滉画李德裕见客图按新唐书滉事代德二宗德裕事穆敬文武四宗相距甚逺其为笔无疑又有李赞华画女真猎骑图赞华归唐时契丹方与渤海相攻击而女真部落犹未盛不应赞华有此画恐亦非是然则徽宗之赏鉴殆与吴中好事相类其谱中所载岂亦真赝各半邪
　　跋髙似孙子略
　　高氏疑孔丛子伪书歴引孟子及家语后叙证孔子子思无问荅事最悉然予以为非是汉书孔光传首载孔氏谱牒孔子生伯鱼鲤鲤生子思伋伋生子尚高则伯鱼为子思父审矣孔子家语孔子年二十娶亓官氏明年生伯鱼伯鱼年五十先孔子卒孔子后三年始卒使子思犹未生则孔氏谱不足据邪史记鲁世家穆公之立也距孔子已七十年子思夀止六十二使穆公时犹在则与孔子相隔絶久矣其去伯鱼当益逺不得为其子然徧考诸书又不言孔子有佗支庶何也予以为宜从孔丛子葢孔丛子与谱牒皆出孔氏子孙之手其説必有证左非他书臆度者比也呜呼尽信书则不如无书后世迂儒小生读书不知通变徃徃舍其大者旁引细以相辨难岂非好古而失之愚者哉
　　防家礼
　　按年谱乾道五年文公年四十丁母祝孺人忧始辑家礼其明年书成门人黄勉斋作行状谓其后多损益未暇更定杨信斋亦谓家礼乃初年本也今姑即丧制考之其与经传异者五齐衰悉有衰负版辟领一也妇人不衰二也既葬无受衰三也大祥用忌日则仅得二十四月又一日似乖二十五月而毕之义四也【若大祥仅二十四月一日假使禫祭得卜在二十七月后一旬则是间二月而禫非间月矣】卜祭先上旬次中旬与礼丧事先逺日相反五也自明孝慈録集礼防典俱遵用此书以故沿袭至今殆非文公本意若万厯中坊本间有増损则益失其旧矣唯此为正德以前所刻附以杨氏注刘氏増注补注虽有阙譌差可喜也
　　防三衢文防
　　右三衢文会一编元仁宗延祐六年刻于鄱江葢诏行科举已五年矣一时巨公名士遂相率由科目以进殆莫炽于延祐如史所载张文穆公起岩黄文献公溍欧阳文公许文忠公有壬杨待制载则皆二年进士也汪文节公泽民虞仲常槃皆五年进士也其人儒术吏治文章节义类皆卓然杰出着闻于世者然则科目亦何负于国家哉此编虽江淛间私课亦足以见是时人文之盛编中自余闱至汪诚凡十名皆全録其文十五名徐徽録赋一篇十九名王世凤录经疑二道共文五十三篇予既记其始末而又跋之如此
　　跋唐荆川集
　　荆川集若干巻购诸京师其中字本非譌而间有改窜不知谁氏之笔斯人盖妄人也吾尝见里儒塾师读书不多遇其所不觧辄以臆变易原文者多矣昔春秋书伯于阳孔子曰我乃今知之矣在侧者曰子茍知之何为不革曰如尔所不知何然则不知而妄改者孔子所恶也故书于此以示凡读书者
　　跋文氏葬录
　　文先生之殁也一时名公钜卿吊祭赠赙者相继二承所辑手书祭文至于如此之多夫亦盛矣先生当承平右文之日能以文章徳望倾动海内同邑后进若陆少卿子传王吏部禄之以讫陈道复王百谷之流皆及其门其流风余绪呉人至今传道不絶非如一艺之士仅以笔精墨妙见推者比也何元朝云衡山在翰林大为姚明山杨方城所窘昌言于众曰我衙门不是画院乃容画匠处此惟黄泰泉马西陈石亭与相醻倡甚欢二人只会中状元更无余物衡山数公长在天地间今世岂更有道着姚涞杨维聪者邪呉梅村评之云快哉斯言百世而下犹可以兴起也予读梅村所记每叹息流涕于此故附识录之末
　　跋衡山手迹
　　右待诏文先生家报九纸皆北上授官时所作第一纸寄三小姐当是指其配呉夫人余八纸寄国博和州两公按和州先君行畧以壬午嵗贡上癸未四月至京师此即苐四纸中十七日到湾十九日入城留王绳武处是也行畧甫十八日吏部为覆前奏授待诏即第六纸中拟在初八日考不意初六日命下遂承待诏之乏是也惟由前月十九日数至闰月六日当如行畧作十八日无疑今札中以八为六或不数入城举奉防两日耳又按王弇州所作文先生传有吏部试而贤之特为超授之语然先生虽已投巻本未及就试而授职且试事皆礼部试讫始移吏部传中云云俱非是王最号博洽尤长国家典故而纰缪乃尔幷附正之
　　跋茅鹿门手迹
　　茅顺甫先生手録所赋诗一册其曽孙某上人购藏予按顺甫在前明世宗时自命有文武材为文章滔滔莽莽尤善谈兵尝佥事广西提卒五千人直捣府江贼巢连破十七砦又东南被倭胡绩谿开制府淛西凡料敌设谍率用顺甫策居多其才气雄竒如此设使今世有顺甫辈数人落落布行间何患冦氛充斥之有是故览其遗墨虽在吾党后进犹不胜髙山仰止之思慨然想慕顺甫之为人又况身亲其裔孙如上人者乎至其诗体字学姑不备述云
　　跋宋其武遗迹
　　始予官户曹其武先生方在翰林每得侍教左右见其节钞汉书一册或行或悉姸丽可喜心甚爱之迄今相距防二十寒暑其从子叔防乃出此册示予笔墨烂然与前所见无异而先生之墓草则宿已久矣拊嵗月之易迈慨旧齿之云亡展阅未及终册輙不胜然也
　　跋周氏血书贴黄
　　右血疏贴黄一百四十四字周君子佩少时所书是时愍帝改元子佩将颂其父忠介公寃刺两指血写全疏既竟先以示同乡姚文毅公公摘贴黄中数字命改缮以进此其所存原本也子佩自叙及诸公跋之详矣予独叹忠介涖官清慎家居数椽仅蔽风雨遇公正辄发愤为乡人所爱戴而倪文焕李实两疏敢于诬谰狂噬防致东西易位黒白换色如忠介之名自当与日月相磨而彼倪李诸小人则皆东坡所谓蛆蝇粪秽也谗人罔极交乱四国此古今同辙者为之一慨
　　跋论道书
　　予为诸生时虽尝习程朱之説然仅以备科举之用耳其中实无所得也去年春既为是书而甫草深不谓然力劝予读程氏遗书朱子语类及予潜心求之固有与是説相发明者程子曰道之外无物物之外无道天地之间无适而非道也即父子而父子在所亲即君臣而君臣在所严以至为夫妇为长防为朋友无所为而非道此所以不可须臾离也朱子荅吴斗南曰圣门所谓闻道闻只是见闻翫索而得之之谓道只是君臣父子日用常行当然之理非有妙竒特不可测知者也先儒之説固如此甫草素喜东林髙顾之学又尝师事木欣曹先生不识何以差别乃尔得毋有终身由而不知之患邪不然则如昔贤所谓读之不详妄生穿穴者比也惜乎甫草已南归矣竢异时相见当相与极言之
　　跋剑阁图
　　此图虽不免院家气而用笔最为苍润及观图中人皆按骑徐行指顾间颇有闲雅态若不知阁道之险者真能品也予因思士大夫处﨑岖崄巇之场率当安门如此然后可济于难若轻薄躁妄未有不失身坠者夫岂徒度阁道然哉同年子呉天章出此图示予因附识此语于后
　　跋王咸中手简
　　咸中自京师简予言诸公追溯当年嫉之人甚且吐而诟之云云嗟乎君子小人初非难辨方小人之媢嫉君子也排挤者一附和者十防遂变白为黒以莸易薫此自古圣贤所不免况衰庸陋劣如予者乎然而非予所患也至于稍久则水落石出而议论之公自不可掩向之排挤者既已骨化形销莫知所往矣即其他附和之徒其始或訹于势利或压于气熖皆不得已而出此者也一旦无气焰之可畏与势利之可冯亦遂鸟散氷解而无余其于予则岂有损哉予自归田以后布衣蔬食读书讲艺以自娱悦数年之中习而安焉幸而问学不致荒落名节品行不致坠失者是亦媢嫉者之玉成我也岂非所谓爱我者疾疢恶我者药石与间尝譬之如作噩梦梦之既觉则恍惚不复记忆矣尚何容芥蔕为寄声中朝诸公姑勿吐且诟焉可也
　　跋来虞先生手迹
　　右子美秋兴诗一巻从祖祖父来虞先生所録巻末自志丙寅嵗葢天启六年也按年谱先生先自粤东入觐觐毕归里两乞致仕不允始复之任不数月竟被黜以归此为再至粤时手迹也又按是年奄党方炽乃杨左受祸之次年先生方不安其位故书此以托讽寓志所谓闻道长安似奕碁及文武衣冠异昔时者颇附合时事其意盖亦微而章矣窃惟先生在工曹数忤巨珰使当魏奄擅柄之日或得入居卿贰则其尽言直谏必不亚于杨左诸君子顾独以外僚之故不及与杨左齐名朝右此先生之命也先生之不幸而杨左之幸也然先生既被黜优游家食合于明哲保身之义末年虽未大用可谓身名俱泰而杨左竟与祸会身死之后至不能芘其家室此杨左之命也又杨左之不幸而先生之幸也距先生殁五十年其曽孙僎年少好学出此巻示琬琬不胜抚巻太息为之尚论其世如此至于忤珰始末具详年谱及琬所撰族谱中此不复着
　　跋石交纪牍
　　来虞先生尝以部使者持节张秋会宛平米太仆亦使清源相与往还最数此石交纪牍序一篇石与石隠赠荅诗二首皆先生为太仆作石隠盖太仆自寓也其稿旧藏从父沂州公家今始装为一帙而附太仆尺牍于后琬尝追溯神宗之世国家方承平无事部曹在中朝颇加遴择其官故尤号清贵而是时又令甲寛弛吏牍稀少中间士大夫有才望者率能出其诗文相与颉颃上下毎遇燕集则往往命缣染翰流连倡和以为常及其出使往还亦然风流文采毎为好事者所豓称以近时郎吏视之不既瞠乎其后哉呜呼自诸曹流品渐襍而予于是叹士大夫遭逢之会各有幸不幸也琬在京师与太仆孙紫来相善顾琬生既晩不能通知两家世好之谊而紫来亦未尝以此见语盖距先生与太仆之殁亦已乆矣异时有便邮将乞沂州公缮録其文寓书紫来使知此始末以备吾两家嘉话云
　　跋拟明史侯岐曾传后
　　予昔任纂修尝作矦氏三传上之史馆未知其得入明史否也今读岐曽子涵所撰父行实类畧述陈给事亡命事尤详且与其父同死者有仆俞儿朱山鲍超陆二李爱凡五人皆传所不载之言曰子龙与叛人吴胜兆有连罪当死府君不知而舍之以舍之之故而卒失子龙偿死可也府君就颂繋而责以必获子龙亦可也顾子龙近在百里不待其获而府君先见法于二日之内何也子龙尚无反状况府君乎共一老书生耳下一檄走一隶垂首就逮死生惟命何为乎统兵五百连舸四十若将摧岩城当大敌者已而担嚢揭箧絷其妾妇厮养罄室而胥劫之班师之后复出所劫一妇人至责直数百金何也且使坐府君以藏匿藏匿之罪诛及其身亦已过矣俞儿等五人以奚奴不晓事并骈首服上刑是胜兆子龙不孥戮而府君孥戮又何也闻胜兆事未举而就缚是时一郡并皆按堵于法胜兆依谋叛律斩子龙依谋叛未行逃避山泽律绞府君藏匿子龙律减子龙一等他人捕得及罪人已死又减一等法如是足矣诸大吏据实上闻必防报可从此烧交闗谤毁之章焚诣垒投名之牍而地方本无事也今欲张靖乱之功利累囚之畜指书生为强冦丽童孺以极刑勾连蔓抄掠不已卒使一时士民鱼乱兽散亡命湖海往往相构煽为羣盗致厪
　　当宁十余年南顾之忧得毋有任其责者乎予读至此未尝不抚巻太息葢躬遭家难又不敢逆斥厥考无罪故其辞徬徨宛转犹有古人怨而不怒之遗意因附记之以存防之志且俾后之君子有考焉
　　跋诗问
　　予前作诗问其首则言诸侯之诗亦有风雅颂三者不独天子诗为然或疑其臆説非也予又尝以豳诗考之豳虽成周王业所基当其在有夏之李特岐梁间一小国耳十五国风之中既殿以豳风而周礼又谓祈年于田祖吹豳雅击土鼔以乐田畯祭蜡则吹豳颂击土鼓以息老物此亦列国有雅颂之明验也不然何独有豳雅豳颂乎朱子尝引或者之説以为楚茨信南山甫田大田四诗所言皆农事而篇次又在小雅之中欲以当豳雅至近世何氏则遂谓甫田大田豳雅也丰年良耜载芟豳颂也立説甚辨理或然也独郑以七月一诗偹具风雅颂三体不知何所据依其为穿凿也断断尔予故书此以袪观者之疑















　　尧文钞巻三十九
　　钦定四库全书
　　尧峰文钞巻四十　　　翰林院编修汪琬撰祭文　哀辞【附　共十二首】
　　大通桥土地神祠祈晴文
　　维年月日具官汪琬以羊一豕一告于大通桥分司土地正神之灵曰呜呼琬以不材奉
　　天子命而来以与神共治此地也生杀祸福之柄琬所不能主者惟神司之乃自夏五月霖雨至于六月河流汜滥道路沮洳役夫消摇马牛疲毙车户二十有六人茕茕奔走所日夜仰望者独依扵神而已神其忍见且闻之邪意者雨旸之不时天实为之以神之位卑而职微顾不及与知邪岂数不可挽虽如神之聪明正直亦不能自达于天邪抑车户之桀骜不率者实开辠于神神将假手于雨潦以速之戻邪不然是皆琬之不勤不慎或有以召致斯灾而神且漠然弗之恤也琬窃以为分司者茍有溺职神宜请之于天小则为疾为疠以创惩之大则殄灭其身不当延及于二十有六人又不当阻
　　国家之挽输而降害若此之甚且久也愿自今而后邀惠于神慎勿以疾风暴雨加于行运之地使车户得以蘓其困而缓其罚则其报谢于神者永永无穷而神之享之亦无忝矣谨告
　　祭季给事文
　　呜呼惟公在廷歴官左掖俛视班行鸷百鹗一公规密諌举朝色惕公实丈夫羣髽而帼事闗宫闼侃侃端笏虽渉风闻敢忘献替仰撄逆鳞虑有仓卒
　　先皇圣神止辇太息谓公爱君刍荛宜择且咈且俞俨荅禹益欲老公才姑示薄谪膏雨疾霆莫非
　　帝德公之北征童叟啧啧扶祖送讙阗巷陌祝公生还炷香叩额公去不顾忼慨于役臣辠万死幸寛诛磔甘履防防轮单毂只寒日惨心隂颷凄骨魑魅与邻叫号充斥长沙卑湿潮阳瘴疫鳄鱼张牙鵩鸟奋翮公祸过之捐身沙碛悬棺稾殡有同弃擿呜呼哀哉
　　世祖之末云开雺涤乙夜寝兴每眷忠赤使得少延必防前席金鱼绯紫行受宠锡如何絶命川驰筈激虽有赐环于公何及闻公弥留涕洟交塞惟君与父睠睠牀箦荒言寱语殷忧如昔撑目拒含赍恨窀穸藏血三岁化丹为碧招防而南仅归骼某等于公辱在交戚异时瞻仰魁杓岱峄寳公諌草宁啻拱璧庶几公还载亲几席今则已矣山穨星殁逺望铭旌道里辽隔白马素车奔驰弗获羣焉抢呼声发如砉何以酹公酒絮鸡炙差胜湩酪公盍来格
　　祭叶讱庵文
　　呜呼有明名臣夙推文庄硕德鸿材史所褒扬延二百年遗泽浪浪爰及先生伯仲抗行巍科甲第后先焜煌伯也莅外宣力东方先生居内委佩岩廊咸谓二难永绍前光云何并逝理不可详讣音踵至亲故仓皇忆昨分袂春明一觞琬嗟老疾分守田桑旋睨先生志气激昻期先生者致主泽氓位不爰立年不杖乡命也如何殊失所望言别几时音容茫向忝昏媾又厕门墙感念平昔每九囘肠本非至人曲折难忘丧之南归焄蒿凄怆匍匐几筵涙沾盈眶既悼我私亦斯文伤呜呼哀哉琬故不敏才疏学荒先生知我指摘膏肓髪种种矣敢絜短长拟谢子墨缩手山庄复陈芜辞何不自量侑此爵耳非曰成章先生有灵幸鉴中藏
　　祭陈母张太夫人文
　　母仪煌煌内则烈烈共姜伯姬圣经所述孰如淑人安常履吉笃生儒臣用佐
　　王室呜呼哀哉淑人之贤声闻曩日内自君姑外讫亲昵叹息梱范无不遵率谓与太翁偕老可必何行之婉何境之逸顾促其年而不期耋天岂有靳夺之仓卒宜修反促宜隆反替学士莅官久参宻勿瞻望二人迢遰天末每念倚闾绻绻如结版舆锦轩将迎莫达屡欲陈情弃此组绂淑人附书语极恳切劝以报称俾无燕佚无恋庭闱致旷厥秩慈训谆谆形诸楮笔非此母也宁具此识手泽俨然至今成帙阳月既望云发肿疾学士旁皇额蹙心怵奔走日者以数推覈五行家言皆曰小厄流星为灾禳之即出言而不验可为呜咽彼医虽良束手葠术呜呼哀哉如琬辈者才疏志拙受知学士毁言弗恤嘘枯植朽十年如一岂惟感恩实仰贤哲我仪其清私餽必黜我服其慎温树必呐文章工拙学术得失酒防灯灺殷勤相质白首若此如胶沾漆谊于淑人有同子侄愧未登堂以名通谒赴音亟来能不惊怛羁旅京华举歩如蹷何由匍匐徃助执绋醴酒不清蔬肴不洁怅然生悲涙沾要绖防无不之凄怆恍惚庶其来乎千里一吷
　　祭仲弟搢九文
　　昔丧先君孰相左右惟我与汝自立不茍虽属童穉递相师友食则同案卧则聨肘毎过异书击节拊缶有得必告有疑必剖汝之文章讵出我后当其得意云奔电走溢为辞薻金彩襍揉儒林文苑罕与之耦弱冠慕道已闚堂牖纷华靡丽弃犹刍狗志期用世时命非偶退而著书旁搜荟薮傥假之年拟附不朽天乎何辜反促其夀太岁在壬我时北首自伤左谪感愤于口汝与我言此非温厚荣辱得丧于已何有我闻斯语其顔怩忸虎疁之旁春江晴浏方戒行李系舟岸栁念汝送我涕落尊卣及兹三年暌离已久我逐簿领面色老丑愿挂尘冠归耕南畞巾车竹杖庶几两此志未遂得毋汝负讣音北来神惊不守防邪非邪胡罹此咎汝虽已矣我实抱疚敛不视含诀不执手何以为人袒胷自殴设位于堂献此酤酒魂无不之能釂此否
　　先府君祖奠文
　　琬闻过时不葬是不能葬春秋诛之与慢葬等顾琬成人之后躬廹饥寒既壮以来又尘仕籍轗轲防顿积有岁年怙恃隆恩阙焉靡报以致我先考先妣淹在浅土三周星纪乃啓櫕宫过时之诛奚辞解免兹直灵輀将驾抚棺长号深惟辠愆饮痛曷已伏冀考妣有灵俛垂昭鉴尚飨
　　亡妻袁宜人祖奠文
　　自汝之归直予食贫衣麤茹粝累汝艰辛及汝病革予方筮仕殁不及诀敛不及视追惟畴昔负汝实多汝而有知赍恨如何兹从尊章幸就窀穸山川阻深足慰汝魄顾予早衰齿髪已凋九泉相见庶几匪遥輀车啓行敢告筵几同穴有期为汝破涕尚飨
　　亡男筠祖奠文
　　孝友诚信谓宜永年我作之孼致汝不天我老未死汝壮而夭家门嬛嬛已不可保呜呼痛哉马医夏畦皆有后人跂行喙息孳乳成羣而汝何辜竟絶遗毓有诗与书孰相似续当汝病革谋置汝后汝不复言屡摇其首惟汝隐衷我则知之汝今徃矣谅我者谁人之不谅亦已焉哉天实丧予肠裂肝摧輀绋在门尊俎在几老怀万千告汝止此呜呼尚飨
　　先墓焚黄文
　　琬忝冐禄位积有岁时幸叨余庥免于罪戾用获荷兹宠锡粗效显扬伏奉顺治十八年正月
　　登极制书
　　荣赠先考奉政大夫刑部山东清吏司郎中先妣宜人玺书褒嘉光贲泉壤而琬以久縻官守弗克躬告幽乃者既卜新阡敢袭昔贤燎黄之义祗荐墓下以展慕思音容然讵胜哀感
　　钟广汉哀辞【并序】
　　檇李钟渊映广汉年二十余囊所著书数千言来游京师介其友叶生元礼凡三至吾庐既相见数与予辨论六经诸史之原流诗歌古文辞之利病与自唐以来诸大家之门庭曲折口哆目张洋洋纚纚夜漏逾四十刻而犹不止予欲傲之以所不能知而广汉性甚敏识甚高俛仰前古葢其不知者无几也使稍抑其盛气而加深思焉则进于古人也不难顾别之旬日而元礼来告广汉已暴卒矣夫士死曰不禄短折亦曰不禄今广汉兼此二者其可哀也呜呼岂造物者故畀之以才而又不欲其成且立耶岂丰于此必啬于彼固有黙焉司其进退予夺者邪岂亦聼人之自生自死自寿自夭于其间虽造物不能有其权邪洵乎其可哀也已或谓广汉血不华色又其面丰上锐下以相法言之皆不夀此则非予所得而测也姑为辞曰
　　文木虽美遇匠则斵樝梨果蓏实盛则剥是而所是非而所非气壮且锐持此安归故曰毋以物伤生毋以身殉名已乎广汉其亦知之邪使其有知又将谁尤
　　族子处黙哀辞【并序】
　　处黙讳谭举人邻几公之孙也年二十余以孝友闻于家以文章着于乡党不幸中寒疾死其族父琬在京师闻之哭焉而恸先是予为诸生处黙尝延致予执弟子礼甚谨处默家有园一区号为名胜其林郁然而防其池然而深予数偕处黙履行其间相与抚乔木酌流泉采襍华之纷防翫鸣鸟之睍睆间以讲道论艺谈谐甚适未尝不移日忘返也未几予客游松陵遂连取科第而最后处默亦中副榜第一人是岁予适家居亟徃看处默处默因遂醉予以酒已复行至园中予乗醉戏指示处默曰某径可竹某所可亭可台若盍亟成之异日予与若皆退休当复晨夕游从于此言未竟处默视予而笑且曰幸甚盖予以逺大期处默者如此今其已矣造化之生人也或美而秀或顽钝而佻险此非天为之也所谓物之不齐是也然秀者美者多夭折而顽者钝者佻且险者常夀考岂造化所欲殄灭者専在秀美而其所欲长养培植者反在顽钝佻险之属与不然以处默之才而遽至于死何也处默颀然长身为人勃发有英气及为文章亦然予求其所以夭折者卒不得焉使天少假之年则处默之所成就岂复可量哉今顾不幸若是予其能已于哀乎遂为之辞曰
　　质美兮材良缅驰骋康庄何中道踠足赍遗憾茫茫之子南北泝山川阻长视饭含不可遂眇天末悲且伤愚者寿贤者殇命不犹将谁望不知所归咎姑致叹于彼苍
　　陈氏子哀辞【并序】
　　陈鳯翥字圣章予友均宁次子均宁方病及鳯翥生而瘉故小名曰愈年二十夭盖距上殇无几也少不好举子业好唐宋以来大家之文又好为小诗旁攻书画运笔皆有法度予见其所写牡丹芙蓉颇得前辈笔意诗亦整秀可喜均宁哭之久而不衰乃刻遗稾一巻以行又为泪言凡数十章附其后云昔虚谷方氏谓自周东迁以入春秋卿大夫寿者鲜矣独鲁季孙行父季友子也僖十六年季友卒至襄十五年行父始卒吴季札王寿梦少子让国时年可十五六至哀十一年救陈犹存两人寿皆近百岁郑子产歴事简定声献四公齐晏平仲之父桓子襄十七年卒平仲即以知礼称至定十年始卒两人亦亡虑八九十岁当春秋衰世卿大夫不得其寿之时而四卿皆恭俭慈惠薄取厚予有以致寿考其说甚新异然而非通论也孔子在春秋年仅七十有三顔子渊早死夫孔子大圣卒不登上寿及门之贤者莫如子渊顾蹈六极短折之祸岂孔顔不及此四卿邪何寿夭相濶絶若此也葢使有德与才而夭不害其不朽若愚无知之流虽年逾百岁与瓦砾木石顽然长存者亦何以辨圣贤之所以寿者固在此而不在彼也然则所谓才而夭如陈氏子亦其一已予既以此慰均宁且系之以辞曰
　　吁嗟孺子性端良兮濡染家学艺能长譬彼威鳯灿文章将翺将翔如其名云逵非遥倐摧伤鹰隼髙飞鸢鹯鸣休留姑获恣披猖鳯也何辜中道戕君毋叫天天茫茫彼修此短靡厥常頼是遗墨纷球琅袭之匵之腾辉芒爰载令问未渠央吁嗟孺子斯不亡
　　尧峰文钞巻四十
　　钦定四库全书
　　尧峯文钞卷四十一　　翰林院编修汪琬撰古体诗一【共六十七首】
　　拟唐人诗八首
　　陈正字子昻感遇
　　桃李无劲质松柏无姿炎暑屡代谢所遇各有时大化既已然知巧安得施鸴鸠与鹏鸟髙下徒相嗤惟应达生者委运任所之
　　李翰林白饮酒
　　秋风吹片云飞堕孙楚楼昔贤去已乆遗恨留沧洲惟余楼前月影逐江水流江水自西来与月空悠悠若非盈尊酒何以销烦忧开轩设华茵四坐罗珍羞美女顔如花为我弹空矦有酒但斟酌不待相劝醻醉弄落月还啸傲陵髙秋
　　王右丞维饭僧
　　好道已多岁杜门涤尘防夙与山僧期瞻仰良以防果得蹑飞锡来从祗树林栴檀结妙霭金磬流清音供养先诸天分减被众禽暂有为法一契无生心从此厌身世抽簪誓相寻
　　崔员外颢游侠
　　珠勒瑚鞭翩翩摇緑騣鬬鸡咸阳西探丸平陵东自矜身手捷隶籍建章宫锦带佩吴钩银镝注雕弓一朝事结束忼慨逺从戎长驱沙漠垂心胆亦何雄旌旗襍苦雾刁斗含凄风前途失水草百战终无功虽有贤主将弃之若飘篷悔不居蓝田射猎南山中
　　储侍御光羲襍兴
　　麦畦雉方雊桑圃蚕欲眠但使衣食饶自足娱岁年比邻有逸叟相见情依然稚子埽门巷孺人具盘餐时从农事暇竟日同流连熏风下长林穨阳满平田兀然共一醉髙卧北前
　　王龙骠昌龄塞上
　　黄榆生悲风落叶满边徼日暮望平原黯黯伤懐抱屡对将军簿不闻天子召功成其柰何痛哭萧闗道
　　孟襄阳浩然待友
　　裵回篱边径暝色清心目返照入流明孤烟澹寒緑前出镫火隔岸归樵牧之子不可期松牀酒空漉
　　韦左司应物寄旧
　　寂寥自多感怅望同心客微雨忽已过穷巷无来迹数蜨媚兰畦孤禽眷林石离居岁将徂红药为谁摘
　　精衞操
　　愚公既移山精衞亦填海所填能几何矢志终不改口穿羽折君莫嗤君不见海波亦有扬尘时
　　子夜歌二首
　　牀上鸳鸯衾案上蒲桃酒酒煗衾又温何事不可有停餐复停宿是侬忆欢时埜蚕初上箔何处不县丝
　　子夜变歌
　　寄信郎不至郎情底太偏秋风摆荷叶能得几时莲
　　采莲曲二首
　　月色清露荷花映白苹一双花下鸟妒杀荡舟人采莲若邪谿谿流清更防但解照侬影不解照侬心
　　登邓尉山
　　邓矦栖隐处闻在西南峰昨投山僧宿迢遰寻遗踪足履一片云手攀千尺松俛视太湖水孤光澹蒙蒙稍见烟中邨微闲谷口钟崕隙露白日洞门生雷风飞泉激潺湲寒花弄防茸往事不可问昔贤何由逢但觉胜槩殊弥令幽趣浓誓将遣尘虑长依采芝翁
　　咏古四首
　　凤鸟翔寥廓鸴鸠恋枋榆所赋有大小材器宁不殊试观巢许流褰裳避唐虞衮冕尚不取况使纡紫朱万钟等稊粟百镒亦锱铢寄语衔防鸱慎毋吓鹓雏
　　商君任督责李相乃其伦身族既湛灭祸亦延嬴秦骊山土未干百二俱荆榛空然阬诸儒首难在编民始知长国家所防徳与仁祖龙盖前车覆辙宁当循
　　武皇雅爱才任使非一伦张赵刀笔吏卜倪耕牧人偶与时势会遽登要路津驾驭虽有术揣摩岂无因遂令淮阳守喟然伤积薪
　　朱家活季布名迹孰与俦能令闗东士缓急皆见投鄙哉楼君卿仅推唇舌优一承权门檄行路视交游执缚故人子不待破柱摉平生饰气节所志但封矦攫名长安市辟若鸡狗媮以此厕游侠徒为乡曲羞
　　谢沈编修赠药歌
　　病夫移病一月余翰林沈郎辱相念入门怪我顔色恶知我坐久伤烦自言囊中有禁方频年试此已经验许分成药一赠我令我不觉加欣羡春来门巷苦寂寞无人下马垂顾盼因君访我生感激况复湥情重缱绻须臾遽奉一罂至封题未开香味徧连朝服食果有益顿使春风动顔面京城酪酥润如蜜寳坻银鱼白于练贫家治食虽不精此种亦得登盘馔往时遇之屡挥手即今相对颇下咽愿将暇力受方书悔向中年逐昏宦衰贱已逄亲友恤艰难终荷皇天眷明朝行药到城南喜与沈郎复相见
　　同王十一赋得江蝯吟翠屏送陆巴州之任
　　君不见巴东山色连巴西江头日落风凄凄行人过此不能去停车愁听江蝯嗁岩壑千重断行路藤梢葛刺纷无数嗁蝯弄此犹未了倐然腾上青枫树使君行指蚕丛祠巴人道迎歌竹枝歌声将絶蝯声续清音嫋嫋如哀玉锦官驿外襍鸣泉大劔山头悲落木此日长安一忆君知君遥宿阆城云客中夜夜嗁蝯起若到三声那可闻
　　闻刘主事移疾将往苏门赋赠
　　刘郎欲投劾去隐苏门山区区青墨绶弃摘如等闲苏门自昔多幽趣曾是孙登长啸处山色遥连盘谷云竹声半落淇园雨秧苗参差槲叶齐居人何减武陵谿闭门自有飞花入髙枕常闻过鸟嗁刘郎乞身真不恶葛巾布袍差足乐案上频钞内景经鑪中祗养长生药女能织帛男能耕门生扶舁相随行丈夫适意且如此安用悠悠世上名
　　题刘主事春水荡舟图
　　刘郎不向江南住底事便解沧洲趣逺山歴歴水悠悠髣髴三江最防处侬家旧傍钓鱼汀芷含白芦芽青偶然荡郤兰桡出一曲吴歈最可听君今挥洒多幽致令侬回首生归思树影浑疑缥缈峰钟声欲认楞伽寺可怜三载滞长安乡防依依逐夜阑春来无限江南乐祗向刘郎画里防
　　遥寄吴门友人题其墨玅轩
　　我从江南来君向江南去江边好风日挥洒都成趣辛满隖竹垂廊墨妙轩中倚隐囊雀砚晓清露润鵞池春涨緑波长知君郤埽还多暇独自濡毫搨硬黄
　　送人还抚宁
　　莺嗁潭柘庵草长桑干口此时送君行东风吹马首闗路遥连沙碛斜知君今夜宿谁家蓟州美酒滦州好醉棠梨千树花
　　西湖歌送友
　　君不见西湖流水碧于玉莎草如烟绕湖緑西泠桥边花正开落花片片随风来木兰艇子蜻蛉尾擢入花间三十里垆头少妇调银筝娇歌一曲最有情当卷郤青绡幕花香水气传歌声行人日午相倚听劝尽丝绳双玉缾僊郎家近西湖住暂假南行赋归去燕台日落风凄凄道旁相逢惜解携羡君南行向湖隄向湖隄策马蹏湖水平湖草齐
　　王秀才欲从军滇南诗以促之
　　君才如仲宣拟赋从军篇银鞍将锦鞬结束毋迁延六诏由来称属吏洱海苍山等平地一从豺虎事横行蛮箐迢迢汉闗闭番禺枸酱若为求益郡碧鸡那可祀至尊按劔临丹墀爰分三道争出师牙帐特开都防府戈船直夺昆明池羡君旧擅封矦相遥逐征南志弥壮锦衣玉具绣蝥弧趋揖营门不相让功名已解笑儒生意气何妨防突将铁柱南头初合围看君倚马速于飞好从楯鼻醉磨墨檄取蛮中骠信归
　　老将行
　　渔阳老将老逾健手挽强弓彀长箭修垂白尽如虬双颔下丰犹似燕自言少小学从戎跃马能超六郡雄战血千行频汚甲瘢防是处悉通中谁料数竒终得谤平生意气俱凋丧小吏翻为投笔人人奴郤擅封矦相蓟门烽火书纷纷回忆云台旧建勲闲杀南山射虎手醉归羞説故将军
　　过露筋祠
　　湖水无际古祠临钓矶蕅渐萧飒枫叶森芳菲一二白发巫裵回倚门扉隂廊窜鼯防画壁生伊威岂无估客舟来酹椒浆稀灵秉贞素独处谁相依羞比青谿姑愿效黄陵姬山鬼虽陆梁敢坐上帏我兹访遗迹日落烟霏霏轻埃防緑鬟寒吹卷绡衣环佩了不闻徒然想音徽
　　玉钩斜
　　月观凄凉罢歌舞三千豓质薶荒楚寳钿罗帔半随身蹋作吴公台下土春江如故锦颿非露叶风条积渐稀萧娘行雨知何处惟见横塘蛱蜨飞
　　游支硎山
　　白云所宿处逺在牛头峰我来振孤策独蹑麏麚踪日落烟景沈杳霭闻疏钟支公乆沦化无人继谈宗石室空崚嶒流泉尚淙淙去鹤不可招月明幽涧松欲访紫岩迹莓苔今防重
　　宿山寺
　　众禽暝知还予亦山中宿是时雨初霁余霭纷相属了了松上月清隂防岩谷钟声入云去泠然慰幽独洵是诸天居能使心魂肃媿非宗雷俦幸蹑东林躅
　　由董墓入圣恩寺
　　入竹不知路肩舆任所向风吹逺钟来步惬微尚芳树纷葳防寒花屡飘飏翠禽哢疏篱松防越层障飞涧无停流夕岚非一状遗龛孤壑中香界诸天上渐觉清尘心梵声起髙唱
　　夜坐梅花下听潘尔开琴
　　月明铜井缺夜静山苍然回顾梅花林霭霭浮轻烟幽人坐花下对月稍挥风吹上音俱向遥空传萧飒涧底松潺湲崦西泉拊此未终曲惊禽嗁不眠
　　奉慈庵寻双松有赵文敏公题陵碧松三字石刻
　　日斜访陈迹屣步游招提寂歴二古松苍苍与云齐防逃雷火焚屡耐霜风凄鹤时一下翠禽或双嗁细皴含冻苔横鬣封春泥稍稍修枝出团团偃盖低魏公去已乆短碣犹可稽樵客指残石山僧拭旧题胜游足盘桓墨妙难攀跻我亦支离者欲来结巢栖
　　与外弟金兹昭从子遵慧埜眺遂过杨彭山入藏佛寺
　　南徐好风日相擕西郭西麦黄斑雉雊树緑乳鸠嗁渐入云防处芒鞵屡延伫冈势接平芜江流带孤屿前林曲更通逦迆问禅宫地绕藤萝外钟鸣烟霭中寻芳不觉暮怅望回幽步月出水苍苍遥空一鹤度
　　予既蔬食停舟时辄拾埜菇为供颇甘其味慨然赋诗
　　予本陋巷人饭蔬理亦宜秋露撷菘菜春风芼莼丝山居足嘉羞庶免肉食嗤自从越江浒防寐每忆之夜来河上雨土膏发新滋呼僮挟长锸防步行荒陂幸当葵麦间得遇琼瑶姿香若楚江芷色异商岩芝东皋与西涧采掇宁厌疲归来筐筥满一一朶我颐我感主父言五鼎良可危不如埜中菇晩食能疗饥遂樵道旁薪炊之佐饘糜临箸再三叹干禄今奚为
　　河水歌
　　河水在前淮水后水声雨声各争吼打鼓发船船不行篙工柁师俱束手泥沙滚滚逐波下云雾沈沈驾风走老夫去住安足论且炙河鱼贳淮酒
　　李太白酒楼歌
　　任城酒楼髙挿天楼东桃树非昔年骑鲸僊人不知处狂客还归四明路谁能醉卧燕姬垆惟见春风拂絮我作东门游携尊楼上头可怜鲁酒薄无复兰陵篘借问当时造酒者何如纪叜董糟邱尧祠遗迹空荒荆逺望徂徕何限情放歌一曲下楼去汶水东流日夕声
　　官军行
　　乱飞沙禽吠邨狗官军夜逾谷城口大船小船争避行长年吞声复摇手锦袍绣箙月中明千钟赵酒酽且清胡琴搊徧伊凉曲尽是冰车铁马声
　　抵王屯书所见
　　风吹枣落麦穗犹未黄雉雏角角鸣决起数尺强我行爱此景下骑立旁皇隔林防人家茅舍周道旁烟火防疏篱鸡豚防斜阳最羡厖眉翁箕踞坐匡牀瓦盆注浊醪襍以饼饵香儿童竞讙笑挽袂相扶将既征岁时丰亦见土俗良薄暮且愒止无论道路长
　　戏堆雪为小山作歌示虞升
　　长安蚤春雪一尺紫陌泥防马蹏没骄阳不出浮云隂惟有饥乌嗁最剧玉遮主人本爱山偶然堆雪临柴闗孤峦窈窕众壑邃何异楞伽邓尉间主人爱山兼爱客相对不妨浮大白桦烛未跋酒未防雪山玉山共欹仄薛给事夜防予死明日以告遂放笔作此歌
　　薛矦抵掌忽大笑昨宵妖防难意料似闻狂客弃人间帷堂髣髴羣相吊我本无才甘陆沈世人欲杀机太防果然直此君勿讶流传差快时贤心生亦不足多死亦不足患朝菌未必输灵椿此事由来如防幻防肝虫臂俱莫论乌鸢蝼蚁谁疏亲平生每诮刘伶拙荷锸元非任达人
　　九日刘公勇招游草桥
　　右安门外斜阳县驾鵞鴈鹜纷平田草桥去天才尺五相邀竝骑扬修鞭轻云隐隐横白练逺山歴歴含苍烟道旁担夫荷秋色渐觉景物东篱妍须臾下马入幽径花开如缀黄金钱借问何人种花者葛巾傥类陶公贤班荆襍坐陂陀侧一一语笑皆入狂来便作鸲鹆舞醉后乱拨鹍鸡吾侪握手岂易得况复簿领相拘牵东南菘菜碧于玉鸡头渐稀蔆角鲜分湖紫蟹已输稻夷亭黄雀方披緜故乡风物殊可怜欲赋归去无由縁此身宁殊笼中鹤日夕引吭愁腾鶱有花有酒且行乐莫待緑鬓成华顚掀大笑杜陵叜空将老健思明年
　　月食行
　　孟冬月食月未午官司枞金复伐鼓
　　圣人端拱乾清宫百僚奔腾都督府【左军都督府虽废月食必行礼于此葢延前明例也】即今防内方升平妖蟇安得从横行虮虱小臣三叹息欲诉苍穹何限情
　　忆宋牧仲黄州
　　齐安道上风土嘉修篁卢橘森槎牙使君簿领本无防日未停午先放衙徐呼官骑出江郭蹋徧篱笋穿林花青山隔岸敛晴雾赤矶映水蒸明霞竹鸡乱鸣江路晩乘兴径入鱼蛮家我闻翁昔寓此曾借隙地开耕畬荷鉏自种元修菜赋诗屡乞桃花茶有时月出江水碧招携佳客浮轻查可怜遗迹难问流传两赋人犹夸使君南行颇快意安用冯吊生咨嗟江山风月不易得殊胜贾傅官长沙计期已见三寒食明年汝趋京华
　　画牛图歌
　　桃花防处何人家疏篱矮屋谿之涯谿水溶溶莎草防羣牛相尾嬉晴沙收雏负暄殊不恶不用髙歌叩牛角惟将一笛当风吹分明吹出农家乐老夫曾读相牛经一闻布谷思归耕何时写劵租黄犊驱向东阡北陌行分赋吴中古迹二首送叶编修子吉还吴放鹤亭
　　南峰寺前鹤已去犹有虬松卧烟雨几时华表复归来飞向空亭作人语爱君心期如鹤闲知君不恋上林间此行蚤谢乘轩宠长与孤云共往还
　　真娘墓
　　璚姬胜玉眇何许真娘又逐行云去一生顔色能防时惟见蘪芜襍荒土云岩寺下花成邨采香胡蜨争纷纷画船日夜竞笙管不知谁酹真娘魂君今归涉江南路遥指真娘墓门树武邱东去水如云是向玉山草堂处
　　再送叶编修
　　江天摇落秋茫茫芦花渐白荷叶黄驾鵞鸿鴈俱南翔此时值君怀故乡洞庭橘实甘如浆鲈鱼拨剌三尺强菰米絶胜红秔香风味如此不可忘况有别业湖山旁【君家故墅在邓尉山下】埜梅万树松千章米堆墓连渔洋县崖絶壑森相望出游不须三月粮举步便可穷青苍褐衣布韤山人收擥竒秀投巾箱底用劔佩朝明光月糜太仓粟一囊翻然言归策最良短颿径逐西风张嗟予仕宦经防霜奔走簿领疲欲僵腼顔侧足趋班行辟以病蹇参腾骧亦欲掉头理荷裳劝君开径芟丛篁相随拟作求与羊一任流俗讥迂狂不不惠非吾长
　　前年行
　　前年彗星出轸翼今年妖孛亘参毕秦凉饥馑江淮蝗坐使
　　至尊常旰食
　　庙堂鼎鼎多名臣诸公哆口谈经纶转移造化自有术区区禬禜何足云
　　送圣禅师二首
　　蓟门杨栁衰蟪蛄嗁晓露吾师乗一苇遥指江南路中食饱蔬笋独徃防岚雾防巾与盋囊随縁任所遇枫赤吴江叶橘黄洞庭树怅望云水深孤踪迥何处
　　逺公安禅地甞在雪窦山山石何嵯峨孤云宿其间雨满空谷泉声日潺湲偶乗逸兴出兴尽遂言还独携楖栗杖矫首离尘寰昔时手栽松苍藓今斑斑试观石上月依然照松闗
　　赠文与也三首【与也方为予作画】
　　穷达固有命深悔读书晩何当如脉望终嵗穴故简文郎好少年落笔乃澹逺置予湖石间书带緑于藓君家西山下种竹满竺隖平生一枝笻借作芒鞵助胷中富邱壑防染托毫素予本玉遮樵对之起遐慕昔有待诏翁艺林推大雅槃礴玉兰堂【待诏堂名】名在唐祝亚诸孙今继起亦复善挥写旅食长安道叹息无知者
　　送叶元礼之仪真
　　迟阳照芳渚恵风披翠苕偕子帝城隅屣步恒消摇懽悰未渠央理箧赴嘉招主人方爱才敢惮道路遥于时桃始华緑波涨回潮去颿速归燕千里陵轻飚矫首望北固感懐唁南朝觞咏谅难俱所期遗琼瑶
　　送武林张彦若归梅花草堂
　　鹤鸣幽涧空孤山迥苍苍诗翁一去眇难问风流犹配水僊王山中埜梅翁手植至今老榦陵风霜君家卜筑山之阳曽开花径穿松篁年来旅食不称意曰归髙卧梅花旁落花防破莓苔色殊胜东华红土香
　　有客言黄鱼事纪之
　　三吴五月炎蒸初栋树着雨花扶疏【吴谚云楝树花开黄鱼来故云】此时黄鱼最称美风味絶胜长桥鲈忆昔东南全盛余海舶衔尾张网公然满载返吴市市中杂遝讙担夫栁条贯腮氷贮腹数尾仅直千青蚨豪门膳宰善烹治剂以醯醤芼笋蔬芳鲜顿觉溢几案主賔下箸争欢嘑须臾饱食共摩腹余羮犹饫长须奴自从洲岛阻兵燹鲸鲵窜逸稽天诛
　　诏书尺一禁杭海渔师安敢颿扬蒲蛤蜊海母尚难致况望此鱼供客需黄金为鳞白玉质中裹膏液尤推腴老饕虽患食指动畏触禁令生佗虞吴侬日夕叹且吁有司束湿严锱铢何当小丑就拘执舳舻徃返如通衢舶趠风中贩鱻至此鱼复得登庖厨吾侪口腹讵足挍但愿海晏波涛除
　　庙堂日竢羽书捷戈船诸将今何如
　　送杨职方使安南
　　日南古象郡分据逾百年后先汉塞贡篚来绵绵两姓皆
　　王臣势若唇齿连如何逞私忿螘鬬方纷然苍茫浪泺间铜鼔鸣喧阗都统秉
　　王章束身自归滇羽书闻
　　天子未忍加诛焉念此椎结氓何辜罹刘防妙简輶轩使俾以文告先其有不率命
　　天讨宁舎旃杨子起江左才华擅兰荃数载职方郎运筹佐中权昨持使者节
　　廷宴敕加笾大官执奔走罗列皆肥鱻锦袍绣麒麟五采相钩聨万钉白玉巧匠之所镌云出
　　尚方赐宠渥宁为偏龙圅奉
　　玺书去指西南天太守负韊矢蛮獠拜车前抵掌解纷争尊俎胜戈鋋岂羡伏波翁建柱蠃城边我闻日南地险逺难攀縁絶壁嗁钩辀防秋曳夗延烟岚昼昏翳有时堕飞鸢解后中蛊蚕十人无一痊黄茅与丛箐行旅多回邅道路非不艰
　　王程敢迁延驱车叱其驭意气殊腾骞计日奠南服壮游良足传故交悉冠葢折栁登祖筵共轸离别情归骖蚤宜鞭
　　灌园歌【赠李秀才良年】
　　李郎家无卓锥地规作菜薖非左计即抛儒服荷长鉏去逐园丁谋种蓺黄花紫蕚交加开绕篱蛱蜨争裵回日斜刚抱谿头瓮恰直前山暮雨来数畆方畦差自给底用携筐拾榛栗门来学煑东坡羮芦菔蔓菁皆可吃西邻种禾苦未收催租县吏纷诛求李郎独饱园蔬味夏税秋粮百不忧
　　赠王山史兼寄题独鹤亭二首
　　嵯峨树石营邱笔茧纸兰亭定武刻【山史携所收书画甚多营邱画人物树石一轴五字不损本兰亭一巻尤可寳也】秦川公子收藏家牙玉为籖锦为帙蹇驴防来入京国好事何人相赏识几靓明亲巻舒每防寒具沾遗墨我闻君家筑亭太华偏【亭面华山】短歌招鹤鹤来前松阴月午引修吭何不骑此同飞鶱看君直上西峰颠俛视长物皆可捐区区书画何足道一笑过眼如云烟
　　我不羡辋川隖中辛白亦不羡灞陵桥头栁条碧惟羡君家一草亭遥对青柯坪上松千尺衣老鹤何处来骨棱棱露标格有时叫月长松间松声鹤声竝萧瑟老夫爱吟招隠诗佗年峰顶结茅茨从君拟乞浮邱术也借僊人一只骑
　　马兰曲四首【并序】
　　予出都门徃徃见道中埜草丛生其花方緐询诸土人曰此马兰也因倚唐人兰兰是小草五字续成马兰曲云
　　兰兰是小草纷纷花满路本无桃李顔不怕春风妒兰兰是小草行人稀采摘为郎借马蹏道逺亦不惜兰兰是小草离离如有情安得西北风吹花逐郎行兰兰是小草托根道旁久明年花又生郎定归来否


　　尧峯文钞巻四十一
　　钦定四库全书
　　尧峰文钞巻四十二　　翰林院编修汪琬撰古体诗二【共七十五首】
　　清凉寺中与武曾访景阳宫井因饮海棠花下
　　春山如画屏羣芳乱烟霞小红欹曲径防缀山僧家我来访陈宫树石空槎牙髣髴辱井存緑芜翳深洼山僧施法雨欲洗胭脂污妖艳销未尽千载萌根芽至今光风中一一开晴葩嫣然展微笑絶似宫中娃试问诸天女岂解防此花正恐花信阑凄凉委泥沙与君置尊酒及此风日嘉无然感废兴三叹张丽华
　　还家检挍草堂及书屋讫作此
　　门前流水屋角山先生一笑开穨顔平生苦无立锥地何意有此茅三间修老松卧苔石苕花黄金色竹篱蓬径颇宜人好岸一巾扶两屐先生倦游今防年岁暮日斜殊可怜但办鑪熏与茗盌濡毫真个赋归田
　　至清江浦贻上晨过舟中与之小饮
　　挂颿斗埜亭落颿淮南邨感君逺相顾檥櫂枯楂根是时涨初减緑波半篙浑凉吹满絺衣入水生縠纹携君坐船头喜有浊酒温景物况尔佳烟柳摇初暾试鲙水精鳞堆雪随风飜君虽不解饮为我尽此尊我侪本不羁所志非髙轩微官偶为累坐困簿领烦幸然脱尘鞅如鸟辞笼樊千里得良晤一笑眉宇掀借问平生交零落今谁存东西与南北逰川日沄沄俛视诸儿曹琐细何足论防堂吐壮气一往虹霓奔岸巾抵两掌不顾四坐闻君盍恕我门毋令遽声吞明发复行迈相望青绮门
　　黄河
　　河流挟风雨势欲穿城堞平田多陆沈不逄邨女馌居人忧水患夜卧孰敢怗往来南北舍涂泥每遭蹶如何渔蛮子独与河伯狎举家傍芦苇取给舟一叶生儿虽长成不绔亦不屧委身余淖中颇类猪与鸭我来三叹息安得防河防但聼讙呼声家家持畚挿
　　河水暴涨舟不能前谋舍舟从陆行
　　昨从江上来据舷但稳坐樯竿挟轻风阒忽巨浪破长年百无事倦倚柁楼卧山色入船快意亦觉颇谁知达黄流遽受河伯挫驾貍鞭风霆秋涨能许大想见欣然喜一往恣掀役夫挽弱缆惫甚泥没髁何如遵往陆免飤蛟龙饿三占从二人况有羣言和简书絶可畏王程敢辞瘅明发我将行鸣铎驱骡驮
　　翼日渡河过骆马湖
　　孤舟如昨日兀坐发长喟忽闻叠鼔轰此事颇意外樯头旗脚转悠然出滂湃河神似哀我不复邀祈赛官事有程期驱使速北迈落日漾轻颿欹仄了不碍竟得达安流幸荷蛟鼍贷平湖千顷渌净别有派游龙襍菰蒲逺近略相带好山落其中明镜防蛾黛我生否已极乘除理宜泰回顾风埃稀倦眼聊一快
　　骆马湖
　　湖流渌净殊不恶樯竿又转风颿脚世间快意真有此何异纒复骑鹤渔家小艇穿緑苹网得银刀三尺鳞今宵买鱼佐邨酒一醉船头欹角巾
　　与武曾翫月因取东坡句赋此歌【东坡句新月如佳人又从来佳茗似佳人】
　　有月如佳人娟娟眉妩长有茗如佳人澹澹肌理香与君歠茗佳对月深秋风味两竒絶君不见筵前桦烛摇帘栊鳯槽龙拨弹春风蒲陶之酒马脑钟遗簪坠珥纷无数我非其人终不顾拂衣出门酒未阑儿曹大笑儒生酸
　　夏镇舟中作
　　垂杨防落日蕅华弄轻风能言緑头鸭浮没沧波中渔邨与蟹舍微有一径通舟行直此景倦眼开防瞳我家苏台下幽胜将无同平湖数顷炯若磨青铜倒影山角长作眉黛浓雨余暑气薄水云澹蒙蒙试呼黄蔑舫往穿蒲苇丛横塘采莲女沿流每相逄呉歈一啓齿嫋嫋摩晴空归来夕阳没新魄县半弓自从渉江淮乡防随飞鸿狂飇驱浊浪四顾嗟途竆今来湖隄上稍涤尘埃容少住为佳耳无然漾孤篷
　　南池即子美题诗处
　　华奴才了山香曲玉奴又拨檀槽续后宫竞习清平词未必细防三赋读曾来此地停征轮蒲荒蔆熟波粼粼藏却平生掣鲸手偶然黙笔还惊人漫道文章特小技沈宋见之应夺气至今池上行人行犹为一诗停去骑
　　雪
　　泗州道上雪车轮欲败马蹏蹶行人回策投空林饥乌乱嗁烟火絶洲道上雪日暮孤舟理轻楫行人遥指金焦数防鱼镫望中灭北风未息泥未融老夫三叹忧途穷何如今日稳坐茅堂中一任撒盐飞絮穿帘栊瓮头新篘美且浓掀防一举尊罍空衰顔亦得回春风
　　游灵岩襍咏五首
　　呉王井
　　金秋既已残碧防复已无宫中井犹尔况此井上梧寒泉咽不流千年鉴亡呉传闻景阳宫亦被胭脂污
　　砚池
　　谁凿三尺泉涓涓古台侧无人擘彩笺石笋空如笔为染墨防多余流黝然黑
　　响屧廊
　　呉王敞画栋曽贮越谿女想见笙歌中蹋筵舞白纻履綦竟安在遗阯空烟雨隠隠芒屦声樵翁自来去
　　翫花池
　　呉娃昔爱华绕岸华如靥共荡木兰桡香风吹绣袷谁知桃李尽蒲苇泛凫鸭时有山僧来引泉浇菜甲
　　西施
　　竹苇异柔韧河济殊清浑贞淫各有性孰能究其根越女既妖冶顾呉宫恩单舸逐鸱此事奚足言不见千载后犹然魅王轩
　　雨中襍兴六首【是时将入山访储公不果】
　　屋角妇鸠嗁林端姑恶语天公不好事薄寒酿隂雨已宿名山诺泥滑奈何许吾其为卧游往挟睡乡侣树石尧山阳茶笋娃宫下卜居西郭西相距才一舍日者赋愁霖有车不遑驾何时数往来遂结东林下吾穷岂坐诗盖为骨相寒仕宦车耳生味少兴亦防絮防与布裘浩歌自盘桓俗客幸不至勿刈当门兰体中颇不佳爱检巾箱药平世几两屐髙卧久未着况逢积雨多余潦坏篱落翳翳李梅隂惟闻鸟声乐牀头数巻书屋脚一弓地未衰得蚤闲行坐颇快意尚受宿业驱斯文恣游戏辟之虫蚀木非鸣不平事肉食溷乃公恐非山泽宜姜梅防蒸壶盐豉下莼丝山庖足俊味一饱良可期腹吾不负汝汝勿羡豚胹
　　寄武曽贵州兼示沈周诸君四首
　　吾友班扬徒声名走畿甸幕府方急才去逐黔阳传悤悤书檄间楯鼻磨作砚华国有若人惜哉莫能荐翩翩朱公子折节治古文与世絶少可每言喜御君相携从我游鹤立于鸡羣岂无东南美琐琐不足云往时灌园圗烟墨濡呉绫作者果谁氏翰林有云仍【文与也作图】比闻杞蘜荒菘芥独青青何不归去来偕妇师于陵
　　自我归东南造门无此士平生六艺学听者塞其耳词赋颇类俳章句极可比天未防斯文勉旃二三子
　　五十生辰放歌
　　有耳何必洗尘埃不到先生耳有齿何必砺利名不挂先生齿先生比来更事多爱轩冕嫌烟萝前春屏居呉市侧去秋誓墓呉山阿相羊鸡豚邨防入东西舍篮舆但要诸生扶藤杖每从释子借自信前生是地仙来游人世亦偶然洞中丹灶定无恙苔鎻云封五十年积善庵旧有海棠一本花时最为烂漫今已不复存矣
　　西虹桥西纷荠麦回首名花已陈迹猩血氍毹锦歩障犹有山僧话畴昔似闻玉女司此花怕涴尘俗霑泥沙鹤林杜鹃故有例竟归阆苑僊人家稍稍枯槎萌短枿曾无十枝五枝发老夫自愧来挍迟不见此花全盛时
　　作字数纸因戏题其后
　　澂泥砚子南唐款官窑蟾滴储泉满小棐几足盘桓弱才支緑沈管一丸襍试方与程偶然落纸为真行未可汚渠邨姥扇绾蛇萦蚓烦讥评
　　勺药歌
　　丰台勺药南地无花径一尺髙丈余都人买此不甚惜狼藉緐枝横路隅呉阊勺药更输直防与姚黄魏紫敌朱栏锦障防春风更将落蘂煎酥吃花之防贱安足论且倾緑酒酹花神不烦拈出当阶句小谢斯言已觉陈
　　放歌行
　　三十六天风防防不知何天可寄愁大瀛海环九州九不知何地堪薶忧忧愁如许苦难理欲借酒鎗摅魁垒黄金未化丹未成不饮得毋贻后悔海棠木笔次第开提携杖屦穿蒿莱冯谁致书叶道士为吾邀取麴生来
　　醉后放笔作醉乡歌
　　昔有醉乡记我则歌醉乡愿醉乡籍愿趣醉乡醉乡浩如春日暖风复光人间足忧到此旋已忘忘小者逺哗争大亦絶防攘门无催科吏篱无吠盗尨不知耕桑艰不识乌兔忙尽室及比邻熙熙共倘徉孰为圉与台孰为侯与王孰嗁儿号妻孰鼔瑟吹簧孰射牛以炙孰采藿以湘孰寿若籛铿孰夭若国殇孰者为爼豆孰者为戈斨死名西山下殉利东陵旁问渠都漠然惟觉嵗月长是郷仅咫尺举歩入其疆非若求不死云海迥茫茫又非参学比芒鞵走诸方傥欲往从之但命洁壶觞醉行欹接防醉卧倒荷裳麴生不可疏糟邱不可荒吾老是乡矣慎勿醒而狂
　　按无功作记谓去中国几千里予以为殆非习游醉乡者使果如此则终无问津者矣故歌末及之送李推官赴军前
　　旌旗猎猎呼朔风衔枚疾走冰雪中将军手携丈二组一战竟防萧老公龙角讙鸣鼍鼓吼脇从櫜甲求自首冯君草檄谕诸蛮楯鼻千言如宿构
　　舟往尧峰遇雨
　　横塘渡口北风起横山蒙蒙水云里老夫鼔柁西南游急雨随风打船尾舂鉏挿喙栖沙汀蜻蛉接翅飞从横风头泼墨雨脚白阿香隐隐将车行柁楼浊浪大如许停船暂缆前邨树独有渔师不畏风张颿曵网湖中去
　　游姑苏台台之左一僧庐焉
　　呉王在时髙筑台呉娃一笑相随来粉绵扑面脂拭口共唱呉歈舞垂手呉王一去台已倾酒城豨巷空从横土华露防官道胡蜨纷纷抱华老千年社酒浇鸱鼓声不到夫差祠君不见台前尽属民家地渐有山僧规作寺
　　自胡巷入焦龛
　　西山山色如环连尧峰一角尤搀天山中松石秀而埜山下李梅幽更妍数家墟落近相接后通曲港前平田出檐髙支卖酒望绕岸竞尾罱泥船老夫卜筑山之麓不置厦屋惟卑椽穿渠稍决旁舎溜种竹但引西家鞭朝来解后风日美山红涧碧供攀縁歗声直排烟雾起快歩欲鬬蝯猱先偶遭邻父泥小饮亦访社衲谈盲禅幅巾行縢絶可喜路行不识疑为僊人生忽忽如寄耳底要不朽垂千年不如乞此把茅地陶邨郑谷师前贤
　　戏赠道者
　　门前竹石承飞流与世略如风马牛茯苓作汤芝作脯松醪一醉三千秋飘须纯黒顔微红时时采药登髙峯今年别我泰山去定縁玉检将东封
　　予每蔬食因厯叙山邨所有蔬菜作歌
　　穷乡滋味殊不穷迩来自幸山庖丰椶鱼散生肤毳里萚龙逸出鞭须中楮根逢雷蒸紫蕈芎苖过雨防芳丛芋魁兼斤颇红润芦菔径尺尤肥防白菘如豚瓠类鸭试评其美将无同烂蒸何妨着盐酪作糁未要加姜葱老夫一饱扪此腹欣然移歩邨西东鼈帬鹅蹠渠不羡为黄鸡白酒烦邻翁
　　南山有虎行【今年春虎至尧峯乆而未去】
　　有虎有虎南山南爪牙铦利须防鬖妖狐伥鬼受役使据嵒雄视何耽耽茶生旗枪竹防笱邨人采斸相牵引啸声一振争却奔恐委疲躯膏虎吻安得淬箭施长弓尽杀子母机槛中坐令茶笋利三倍酤酒击豚娯社公
　　拟登尧峯防雨不果
　　淙淙涧中流淅淅檐下溜桃花开及旬水至毋乃后一雨霑菜麦邨邻共拊手老夫数独蹇出游每不偶鹧鸪来阻行嗁声似苦口小饮破余寒兀坐消清昼海棠不暇惜辛尚何有明日雨当止好办肩舆否
　　饮酒作
　　东家掘芋魁西家斸山药叩门相餽遗俾我助桮酌入糁腻且甜戒勿下盐酪牀头十月白【吴下邨酒名】其味差不薄浊醪配嘉蔬羡屠门嚼惜哉无好事两手自醻酢一桮复一桮狂啸頽然作暂回衰病顔牢捉敧斜脚积苦心血衰今宵睡应着
　　邨口看桃花
　　山中十日九苦雨黄鹂无声緑鸠语钩帘忽见乱山晴整顿芒鞵蹋华去杨栁桥西谿水长吹花风起水生香欲知前面花多少一簇红云拥夕阳
　　醉后自和放歌行韵
　　雨声淅淅风防防杜门隐几生烦忧儿曹走报杏花发对花不饮花亦愁古云浊醪有妙理又闻醉乡风土如畏垒一尊自寿兼属君唤作酒狂吾不悔吾不愿驱车直上黄金台亦不愿泛舟入海寻蓬莱但愿花前置酒三百斛径拉酒徒相往来
　　谷儿晬日
　　我生固多难颇受忧患压飘零竟何之辟若风中叶壮嵗违同衾井臼莫能摄暮年失主器每惧烝尝阙幸有两少男秀眉玉两颊挽须屡争嬉觅枣各夸防庻几君子泽奕世犹未竭紫麝涂汝囟桃花靧汝靥比来门户衰需汝光旧阀虎儿雄顾盼骥子快驰突早希岩廊人勲业攀鳞甲
　　张六子不食蟹诗以戏之
　　埜鳬肥可羮江鲈鲜可斫更取蟹谱观相劝烹郭索千邨罢亚如云屯昨日输芒朝海神试评尖团谁最美二者风味皆可人小着姜醯计非左俛视鱼虾殊嗟君不食意若何食指必摇颐必朶赤玉之盘黄金脂酒酣奚但将螯持君不见过江伧父非书簏仅得蟛蜞贮空腹
　　謪僊歌
　　有屩卫我足安用乘鹤轩有饭果我腹安用烹熊蹯贵人作计何太浅嵗暮日斜悔应晩丰碑突兀秘器华相逢奚暇歌招挽钝翁于此殊逹观未年五十投其冠山蝯水鸟互驯狎谿友园公频往还但搘枯藤稳晩歩或采媆蔌充朝餐初不知烹链伏火镕金丹亦不知沐浴华池吞玉泉春花开时秋月上茶瓯棊局常欣然俗肠轻薄凡眼肉若个识有斯人贤一朝径蹋采云去然后讙呼是谪僊
　　客至
　　读书舌本干浇药体中倦一鑪一棐几聊自弄笔砚门前无足音寂寞亦所患轻舟栁隂来知不遗老贱出肃具冠履聚闚走羁丱朝来鹊楂楂客至果适愿墟落距市逺盘餐猝难办小剪园中蔬为君具麤馔
　　病起
　　向道逾数年庻几嗜欲寡比来少眠食病骨不盈把巫言星限凶医谓客邪舎刀圭力固缓祷祀策尤下是身等浮云离合悉为假不如先自治要使妄心舍形神俱防忘哀乐两镕冶久之渐有得生意尚茍且纵令凋蒲栁幸未先狗马余龄颇自庆愿学支离者
　　泛谿二首
　　数里水萦转景物乃尔清緑蒲间红蓼防缀谿流明渔人往市鱼栁外一艇横须臾得酒还隐隐櫂歌声谿痕不盈尺渌净差可渉中有花鸭驯飞飞逐轻楫凄风罨岸来叶落枮苇折弥望荞麦花沿流独如雪
　　朱翁子藏书庙【并序】
　　俗传买臣妻投水死与汉书小异今此地有朱氏自言为买臣后按买臣子山拊官至右扶风岂即故妻所出耶抑非也朱氏亦无知之者矣又有读书台在穹窿之麓距庙可二里
　　读书幸属承平时能説春秋言楚辞严徐枚马略相等何意聨翩白玉墀向来落魄栖岩谷束屩要防取书读闺中少妇不知我任采蘼芜春草緑丈夫变化抟长风不用为蛇用则龙金章紫绶成底物径须圗画甘泉宫此君读书为何事但作区区衣绣计惊走俗吏骄故妻五十之年直儿戏
　　田家行
　　前年雨霖忧漂没屋塌篱倾贫到骨去年徧地飞螽螟了却官租猒穅覈恰喜今年菜麦新絶无疾疠与灾迍田家方醵鸡豚社又报前邨虎咥人
　　遣意
　　上车不落为著作何妨诸史束髙阁解义两行得中郎安用上第称贤良从来穷逹固有命三至九卿亦云幸老夫终嵗守空山耻向长安求捷径槲皮作冠布作袍一声清歗殊足豪功名聊付北卧意气直竝南山髙君不见此老月食不尽米四斗区区宦情复何有【南史何传吾年五十七月食不尽四斗米何容复有宦情】
　　甫草自言读书灌园之乐因次韵寄三首
　　五湖逈浩淼龙物之所家吾子栖湖干风雨老屋斜沈酣六艺籍寜屑笺鱼虾门外好事谁惟闻雀声哗学道三十载时贤莫能名大则着为书次之以诗鸣卬期古作者其风穆如清勿谓知我希庻竢后圣生桂以芳自伐象以齿焚身何如遯邱园窃比草土臣谿毛荐髙堂乐我天伦真干禄亦奚为卓哉养志人
　　顾生有典见过山庄
　　养疴荒江上索处毋乃迂延縁出苇间大半皆谿渔晓来闻剥啄良友就我庐身非厐徳公顾遇诸葛徐惊喜两俱有不暇问起居展我所藏画出我所著书一谈兼一笑顿遣肺病除微嫌市门逺无物充斋防何以佐小饮栗实桃梅诸旋煮盎中黍细翦篱间蔬未敢杀能鸣此戒廿载余傥能恕我贫襆被暮可舒
　　再赋种菜赠呉孟举
　　方畦数畆如棊局嘉蔬离离绕畦緑葵韭葱防蓼苏姜以采以湘吾愿足山中雨多土易滋今年不忧菜馑时白鱼糖蟹虽佳味耻倩门生共议之
　　孟举和予种菜诗见寄因次前韵
　　御筵供自大官局禁脔红肥上尊緑书生曾餍天厨珍归絮呉酸心亦足　　　【今上大婚及元日廷臣筵宴臣琬尝与其列故云】荠甲菘芽雪后滋小摘正直晨吹时须臾下箸己一饱行饭出门随所之
　　东征歌
　　山城仅斗大数辈皆草窃何须论攻围拍手即笑杀桓桓东征师视汝比蠓蠛特假漏刻命岂能延日月圣恩广大真如天盍来面缚军营前白头作贼尚不可汝曹况值童騃年
　　衲子叹
　　羣衲住院纷哄争试问道眼谁分明葛藤桩子推未倒盲喝错棒频施行赵州云门何处重铨要皆死句岂如竟作粥饭僧漉囊盋帒随縁寓我亦不必火其书亦更不必人其人但将龙蛇凡圣为君分果能踢倒禅牀拗折杖俊哉此衲真超羣
　　雨
　　蒲箑不御絺衣轻快风吹雨来江城髙梧箫箫叶欲落长松谡谡枝相撑浓云儵忽如山崩飞电复如枉矢行雨中髣髴有龙见防如车轴声如倾老龙抱珠卧潭水是谁作意驱之起偶然鼓鬐掉修尾不觉为霖润千里
　　叶子阳生劝予出山以此答之
　　事不理问伯始济世安人亦徒尔事不谐诣文开杜门却轨何为哉北路鱼南路徐朱轮锦障塞通衢江千万蔡五百铜山金埓无遗策势焰炙手手可热往往古今齐一辙尧峰壄叜独怡然常栖茅屋耕石田新知惟恃壁闲杖旧物賸有牀头毡比来鬓秃齿都豁但守垅畆终余年君不见大鹏小鷃各有慕世人未必知其故功名富贵能几时久矣掉头不复顾
　　思嗜轩诗【并序】
　　故贞毅先生于所居艺圃中植枣数株长君勉中遂以思嗜名其轩诸君子各赠诗画予亦赋一首
　　中庭枣实何离离先生去矣不可追平生絶似子曽子每逢剥枣朶我颐郎君能泣蓼莪句秋霜春露凄然处目望昭亭墓上云手扳艺圃池头树
　　宣徳窰脂粉箱歌【并序】
　　诸君子为此歌引物连类多至千余言予不能然也聊约其词为十二句
　　景陵践阼承平中干戈不用年屡丰饶州花甆充供奉声贾略与官哥同内家妆成希进御调脂弄粉常防曙至今玉骨閟荒斜犹见深宫旧匳具百年珍翫散四方民间骨董夸宣皇香鑪坛醆皆竒品不敌君家脂粉箱
　　艺圃十咏
　　南邨
　　望望路转深延縁篱落静熏风亭午来竹树散清影微嫋一缕烟有人方防茗
　　红鵞馆
　　髙馆驱鵞羣一一梳翎翅煗借莎草眠羣穿莕花戏莫学昙邨持换黄庭字
　　乳鱼亭
　　碧流滟方塘俛槛得幽趣无风莲叶摇知有游鳞聚翡翠忽成防撇波来复去
　　香草居
　　光风被兰杜幽艳森然发不知欲遗谁美人勤采折芳嵗每易防恒忧萧艾夺
　　浴鸥池
　　积泉澂不流白鸟泛空濶苹蓼中数防明如雪更有两鸳鸯飞来共成列
　　度香桥
　　红栏与白版揜映沧浪上两岸栁隂多中流荷气爽邨居水之南屣步每独往
　　响月廊
　　回廊何窈窕所忻夜景清澹澹露华积迢迢汉影横渐见髙梧末裵回圜魄明
　　垂云峰
　　兹峰洵云竒本自太湖选位置小山间亭亭似孤巘何人旧题名遗墨蚀苍藓
　　六松轩
　　小筑如空山萧萧清籁发幽人披素防长啸坐林樾夜久浓翠寒犹然待明月
　　绣佛阁
　　朱甍髙入云泠泠度金磬中有散花女焚香礼清净梵香绕空虚从兹证闻性













　　尧峰文钞巻四十二
　　钦定四库全书
　　尧峰文钞卷四十三　　翰林院编修汪琬撰古体诗三【共六十三首】
　　泛太湖往游西山
　　我本谪僊人平居爱幽讨暮年向尧峰犹叹所厯少结束布行縢往问西山道寄身渔艇中冯舷恣长眺浩荡连楚越空蒙渡云鸟湖神似识我倍遣风日好孤颿载斜阳去似轻鸥矫兹山峙中流秀出羣象表居人数千家炊烟浮树杪洞天何处所无谒许径造飞泉界道明曲径盘空小行当防诸真因之拾瑶草
　　游石公山
　　尝闻石公山名称习已熟兹游下笱舆缓歩向前麓山色团防翠湖光漾晴緑葛花惹衣袂橘刺碍巾幅所遇石渐竒一一烦寄録或如城堞连或如屏障曲或平若几案或方若棊局虚或生天风润或聚云族或为蝯猱蹲或作羊虎伏或如儿孙拱或如主宾肃或深若永巷或邃若重屋色或襍青苍纹或蹙罗縠累累髙复下离离断还属旷或可振衣仄或危容足既疑靁斧劈又似鬼工筑不然湖中龙蜕骨堆深谷天公弄狡狯专用悦人目芳草络根浅孤松施顶秃敧崟上鼯鼠嵌空县蝙蝠翫之渐忘反苦被同游促平生解爱石拜揖每匍匐急欲买兹山诛茅架椽竹为谋吾已决不假龟策卜
　　石公石婆
　　山麓峙两石俗传公媪对形容极老苍不受烟霭媚或言石有神主此胜絶地相向拱而立端可作嘉配我来祈石公乞赐风日丽短衣支一策处处探幽异深闯洞真居穷闚山鬼秘兴尽傥告旋更祈樯颿利湖云必澹荡湖水必平驶虽无鵞酒醻庶拜神嘉惠惟虞石不言未能黙相契又疑石无情牝牡竟孰是所沿公媪名俚妄欠根柢我将辨其诬下语恐辞费
　　鳯家冈冈在石公山西为勷卿作
　　石公山下秋风起青枫緑橘秋隂里居人遥指鳯家冈一派垂杨弄湖水鳯家阁子湖之滨湖水防化作云云光水色连山翠湖面三山都属君犹道春红胜秋碧莺能选歌蜨能拍明春更荡蜻蛉舟来赁鳯家冈上宅
　　林屋洞
　　自少诵真诰识有幽虚天中藏不死方挍定凡几篇丹砂凝为牀石髓滴为泉琳花拂云根药草纷芊眠来游若干辈名氏绕壁镌始入颇偪侧稍深益幽妍白蝠大如鸟尝扑松明烟别户乆牢扄剥啄空铿然千年或一开幸得逢真僊岧嶤出绛阙平衍分璚田此境天所閟值此何由縁我行甚矣挟策未能前欲探既瑟缩欲去仍迁延灵踪不可见一任樵人传
　　过林屋旸谷诸洞至无碍庵小愒因呈同游诸君子
　　金庭玉柱人中天灵境本自僊翁传千年不闻下笙鹤惟有禅客来安禅我行正值秋景暮疏林橘柚摇轻烟萦纡细路似蛇绕硗确乱石如羊眠幽禽忽来哢格磔锦蜨相趂飞翩翾青鞵布袜行复止刹竿喜峙陂东偏低牵緑萝络门牖髙拄筀竹支栌椽老衲一二颇朴埜幸无苛礼烦周旋但烧栗皱作果钉旋取乳溜将茶煎与君选胜恣冯眺波光镜朗峰环连山川有灵黙相助争献竒秀呈苍妍况兼风防日加丽天畀此福非偶然径须扳藤蹋浓翠穿尽絶壑穷层颠题名岩石勿草草再到洞府知何年
　　销夏湾
　　湖雨生緑波数尺秋弥弥青蒲间红蓼动摇微风里伊昔呉王时画舸栁边檥宫人唱采莲人花两相似谁知千年后纬萧障流水
　　龙渚歌【有序】
　　龙渚在销夏湾有大小二渚予时泛舟观之遂作此歌龙公蜕玉腾虚空鳞车鱼马纷乘风玲珑宫殿镇无恙屹然撑住湖心中以石为梁石为础雨工如羊频戏舞阳侯似拒游人游每遣波涛卫门户作书试投湖龙姑琅函秘方今有无我将蹋浪访贝阙拄杖借取红瑚
　　后龙渚歌
　　石根盘盘凡几重吞波驾浪疑神工土山压石石不动倒挿无数青芙蓉朅来沿流绕山脚水花如雪与石搏斗然迸出云一缕乖龙挟雨湖中去
　　予素嗜橘此游辱鳯李雨翁竟日以橘见噉喜而有作
　　燕市蒲桃如弹丸鵞棃之实桮杅圜十年宦游饶此味饮酣未嚼先流涎独有洞庭三百颗霜前霜后红如火舟车包致殊欠佳梦寐难忘故乡果秋来湖上风物新老饕剖尽林间珍清泉沁齿香噀爪慰杀从前消渇人题王勤中画菊勤中有诗及渊明略反其意
　　黄菊有何好自然多令姿抚我无弦琴为花倾一巵君勿轻此花颇与小草异饥当餐落英姑置乞食事
　　二物
　　闲居翫众物颇觉心境融鼃鼔奏数叠蚓曲鸣三终翠禽杂采蜨翻翻舞亦工何物败人意独有鼠与蠭松鼠大狡狯下树防于风枣栗固不惜任汝穿筠笼奈何败吾书其灾逾螙虫石蠭尤不材酿花有何功惟解近几案为穴管城中试呼笔公前被囓几无锋二物作过多于理难姑容驱去潜复来倐忽不知踪此类大扺然奚足介心胷一笑且置之髙吟倚孤松
　　禽言
　　丛木蔽荒邨众禽晨夕嗁勿疑太啁嘲一一中良规鹧鸪阻我出似嫌路险巇苦口未及已竹鸡复如之架犁何处来相诫勤东菑县吏严催科力作诚难迟提壶则不然导我访酒旗一醉销烦忧劝饮理亦宜是间无佳客聒耳多羣迷试译众禽言欣欣欲忘疲出处固细事渊明乃吾师且从课农暇先和饮酒诗
　　邨行见小桃盛开
　　江杏稍欲防海棠尚犹敛春光颇寂莫吾意不胜歉徐行篱落间小桃新吐焰朱顔映日酡绛褎随风飐结束一何丽似觉李梅俭黄鹂语讙讙紫蜨来冉冉竹深酒帘斜赖此增防染勿嫌标格卑此亦未易贬
　　肩舆登尧峰至露禅庵
　　卜筑尧峰麓时时恣深探髙下数里余曲直颇尽谙竒石耸危壁飞泉赴幽潭丛篁接空虚偃松碍烟岚药花抽细蕚浅红杂微蓝遥见刹竿立知有古佛龛叩门揖老僧间发世外谈为我设蔬具茶清笋甘幽境固可喜名理亦所躭栖止悔已晩奚庸慕华簪
　　题同宗蛟门百尺梧桐阁画卷【时蛟门方受荐举】
　　病夫抱病尧山下忽枉轻舠访茅舍入门示我修阁图移日卧游不能罢桐华馥馥桐叶大最便凉天与炎夜江上青山横槛外竹西翠霭穿林罅主人自是王佐才要刷修翎骋长驾偶然种植髙冈前一片浓隂差碧瓦拟招佳客共听雨或许异僧同结夏极知幽兴颇不浅防待名成身得谢石渠天禄正需君纵使据梧殊欠暇佗时寓直傥思归但与哦诗评此画
　　咏四皓
　　诗书付一炬骊山鬼昼哭独有希世子虎口幸免辱贤哉四老人相引入深谷不知祖龙死况复掎嬴鹿晩节顾大谬隂受留侯嗾定储何与汝毋乃蛇画足竟堕娥姁奸几危夘金族若无北军袒炎火似残烛何如种桃人但解守耕牧年年武陵溪桃花红簇簇
　　尧峰读书五首
　　我无宦游才中嵗寄一命回翔执防郎失辔忧蹭蹬防吺寮友间常恐蹋机穽幸然赋归来久矣杜干请生冡亦已卜但未下窆堋功名尚何言为君付堕甑
　　自少耽诗笔鉥心擢胃肾文章一小技几受壮夫哂迟暮翫遗经庻几改前轸愿以所得余讲説被童龀东家章句生所得略矛盾恪守先正言吾其谢不敏
　　昔我先大夫早被京兆荐著述鄙小儒往往贯笺传赋命胡不延识者每嗟唁羁贯奉遗书稍爱趋笔砚虽逾三纪余手泽犹未散家学讵易承勉旃绍编缮
　　日者文格衰剽剟见瑕瘢类以鼃黾鸣仰欲希铃銮归王逝不作敢望栁与韩嗟予异流俗嗜好区咸酸端坐讽六经要使正气完诸子且拨置卑之况稗官
　　百金置石田十金置茅榭潜郎荷
　　主恩甫病即得谢所慙脚衰无力事躬稼屣歩携一编出门防桑柘稍值防心境髙吟逹旁舍勿为渇吻忧邻浆幸容借
　　连日酷暑近晩稍得风是夕遂雨
　　赤日行中天炎炎一何烈衰羸固难支况复婴毒热乘间入肝脾自分得活姑以静胜之躁心戒妄发昨宵月离毕兹晨螘迁穴幸甚天将隂快雨起苹末微凉袭枕簟髙卧亦已决风伯洵可人俾我寛消渴
　　龙挂
　　树头淅淅少女风鸟声讙鸣檐角东乱云泼墨四面起白痕一线横其中道旁行人指龙挂吾亦仰首觇长空片鳞只爪杳莫覩惟见蜿蜒修尾穿迷蒙电光煜煜雷隆隆雨防竞与飞雹同路洼骤涨水一尺屋满疑卷茅三重人言此龙坏世界谚语近诬吾不从未论甘澍慰农舍先喜快凉苏病翁【谚云黒龙坏世界白龙防世界故云】
　　家人以病者请祷作此晓之
　　家有病热者往往语言呓举室共惊防杂延医巫至或云鬼求食或曰风为疠众説颇纷纷未知果谁是从来本儒素岂暇崇淫祠稍习黄农书汤剂固应议药物与牲鵞二者均一费神姧何能为治之以不治
　　王师南下有作
　　摐金伐鼓声讙阗陆驰铁骑川楼船
　　王师赫濯自天降鼠子何路求生全试约长绳各千尺缚取羣凶须努力五等封爵不负人诸公勿徒口击贼
　　出门志感四首
　　两儿如案长相顾牵别袂阿翁方暮年此去殊谬计腼顔拊两儿丁宁勿嬉戏诵读良须勤农圃亦当议但使饘粥充勉旃孝友事名利非所期吾道固如是
　　安车与蒲轮古人诞语尔纁帛亦何有符檄动盈纸县吏恣喧呼敦廹乃至此蝯鹤犹震惊何况赤脚婢担簦挈囊衣嗟哉岂得已虚名解误人贻悔当没齿
　　老屋差可居螙书差可读稍暇乞一枕髙卧何妨熟兹游颇意外画蛇为之足勉尔荅辟书夫岂夙所欲故辙谅难改行见不逺复殷勤属馆人慎勿毁薪木
　　学书故无益学劔非其流人生衣食耳余事皆赘肬条桑朝飤蚕刈刍暮饭牛田父诚我师可免冻馁忧舍此欲何之毋乃非良谋咄哉逺行客三叹懐林邱
　　泰安行宫【俗祀所谓碧霞元君土人呼为娘娘】
　　泰山府君见稗史制人魂魄操生死冕旒庙貎殊俨然胡为舍此趋淫祀元君殿宇防山冈焚香翁姥纷相望琵琶声緐牲酒熟府君屈作儿女少姨小姑与此类千年土偶真儿戏汉家天子废东封是处行宫吁可异
　　送黄俞邰闻讣南归三首
　　朔风吹枯条雨雪方霏霏游子策蹇南血涙霑麻衣创巨痛亦深入门何所依素帷空飘扬瓦镫惨不煇伊昔别髙堂牵裾不能止山川慎防涉丁宁颇娓娓十指见骨动劳结行李距此曾几时音容今已矣岂不懐倚闾承讙竢升斗禄养顾未逮遗恨积山阜所期扬令名逝者斯不朽忠孝非殊途勉旃两无负
　　怀故山
　　往者山居时把茅仅覆首穨垣絫文石小径编柽栁位置麤得宜山色落吾手自从辱弓旌待命阙门久诸公悉雄才自顾独老丑辟若宫县中杂以一土缶何当防放罢戴髙而履厚骑驴出輭土放船逐晴浏二月草如茵三月花如绶往来故山间常得招邻叜黄肥邨社鸡白酽市楼酒葵菜与莼丝一一可馋口浩歌金石鸣醉墨龙蛇走不知钟鼎食能敌此乐否计之亦已热浮名信何有敢向康衢防蝇营复狗茍
　　读书
　　龙钟五十五髣髴如华颠崇朝手残书移日即茫然回忆羁贯初骏快颇翩翩过目了大义少选竟一编倍诵若泻水不受长者鞭因之易骄惰研习未专谁知老将至意象衰于前力学诚上策有志无其年夜阑烛防短余光岂迁延身非袁伯业抚巻慙先贤
　　旅中有感
　　平子赋归田此事已千古时贤恋组绂往往老尘土吾意颇耻之决策返农圃故庐非褊小几杖絶楚楚坐隅列诸生上席延埜父掀防及抵掌狂语非不吐麦饭盛瓦盆菘羮轑土釜以此助盘桓其味胜脩脯防身利名场得失略相补区区誓墓心岂因一怀祖
　　题埀竿图
　　身上短簔苔様緑偶来停櫂垂杨曲鮆鱼吹浪上苹花乘兴敲针殊不俗轻风摇曳酒家旗両岸游人歌竹枝羡君独倚篷坐一任蜻蜓立钓丝
　　题梅豹方十六罗汉画册
　　梅生解盘礴人物雅推雄前身受具戒曽入兜率宫失足蹋尘网朅来东土东犹记诸应真防寐尝过从静炷一穗香想像厐眉容心手忽融洽不着临橅踪或守跏趺坐或倚支颐笻或挥寳华巾聚立谈宗风棱棱露骨气象迥不同是间有妙悟变化由襟胷俗云仿龙眠此评恐未公若人爱画马几堕马腹中晩节虽小悔何尝得真空梅生根器殊笔墨超人工髣髴省本来一洗画史庸以画作佛事翛然证神通
　　写家书讫遂批一诗于后
　　家居山水窟游息无不宜至今旅馆中夜防犹忆之恒虞春雨多土屋或易敧及此风日佳苫盖安得迟径草须屡薅篱槿须牢支橘螙菜有蝗次第当剪治辛好在无髙花玉差差此树吾手植溉壅必以时申宁责家人柰何饱而媐拂衣具扁舟止足吾所知笋肥蕨芽媆社酒行可持杜宇女勿忧吾方戒归期
　　寄题鲍声来草庭
　　鲍生嗜读书书室开南荣梧石罗四周清隂覆门衡如何了不顾而以草名庭草类区以别剖晰不厌精蒺藜善蔓延蓬藿易纵横葶苈苦如檗菥蓂甘似茈防差可染菟葵略堪烹芄兰本非兰埜苹本非蓱几此皆恶种详在尔雅经生也爱芳草辨之已分明种植与溉壅往往手亲营露浓翠甲滋日煗珍芽萌晨夕观物变采香擥其英陶令艺篱菊湘累佩畦蘅二子不偶俗晩节尤惸惸生也生东南才頴超楚伧行脱薜茘衣翻然出柴荆空留庭前芳摇荡春风轻
　　题江干阻风圗
　　云如崩山掩寥廓长年哗言风信恶捍索才収百尺蒲蚤见颠风转旗脚大船邪许横沙洲小船掀舞江中流前头丽谯定何处计程知是浔阳楼楼外江豚吹浪急无数樯竿啸空立风波如此路行难寄语儿曹勿轻出
　　绘川书院为汤潜庵先生赋
　　孔孟不可作六经无完书为学贵自得耳食真鄙儒宋贤阐絶业已获龙颔珠从入虽有歧根源亮非殊后进未升堂论辩徒纷如彼此藤口説孰若勤菑畬先生奋中原祖程而祢朱贯通诸家学剟肤茹其腴首斥华士伪次悯鲰生迂不朽在立徳其言与之俱琬也东南来兀如橛株拘浮沈章句中又似忘归墟侧闻绘川濒髙甍卓通衢豆登仰前修生徒盛簮裾讲诵方歴歴揖让兼于于杏台一枝春烂漫开榛芜先生隐金门喟然叹归与愿言从执鞭住赁堂庑居厕身都养末从容牖顽愚庶防迟暮年犹得秉烛趋
　　奉赠徐健庵前軰
　　娄水之所经嵯峨玉山塔羡此一隅地人杰踵相蹑公家伯仲叔埙箎互酬荅翻然排天门声望后先接中朝共推仰号为冠盖甲长公最雄迈户外朋簪盍慰问倾篚筐宴笑倒樽榼频躧长者履且置诸生榻辟若大瀛海众流鲜不纳胷期极潇洒经术况淹洽观其所著书无语落夹壮采陈绘组宏音振镗鞳当今右文时诏修经国业已开兰台局匪但给笔札前史颇浩瀚殊论苦未协学识如长公才又富开阖发凡必超妙寓思当周匝下上三百载歴歴在眉防何不任著述俾作羣贤法幸防金匮余奴仆命夀晔
　　过谈家庄始有杏花时距谷雨仅七日
　　才卖餦餭餐酪粥江南花信纷相续绯桃素李无数开社鼓咚咚酒新熟燕齐之间春最迟若挍月令斯失时箧中裌衣空复在至今犹着羔羊皮凫翁鸭子绕沙紫嗁鵊流莺不到耳清明已过谷雨来甫见杏花初放蘂安得归颿乘便风故乡节物儿女同豆防离离眠地緑樱桃累累压枝红
　　舟中终日食韭偶作
　　长安早韭鵞黄色雪花飞时坼土出菜市街头初上市毎有豪门厚酬直河千半月春风吹韭叶尺许何离离贵人吐弃不下咽老夫甘之如蜜饴午余新黍炊香饭配以韭羮宁待劝専丝箭茁未足方欣然举箸空盘案偶谢防官还故乡但得一饱百事足茹蔬噉粝不须择底用流涎思万羊
　　重三日作
　　三月三日清源驿牐门水浅才及尺老夫怕蹋輭红土却向清源作羁客临清士女不好事水边初无丽人迹映隄緑栁垂隂隂浴灏花凫飞拍拍闷来聊醉市上沽倦甚但展牀头席安得捩柁开希颿闲防烟波半篙碧
　　舟中饮酒
　　月黑风愈髙云脚垂到地系缆杨栁根摇曳颇可畏萧然揜蓬客闷排不易从来鲁酒薄况复出邨肆沾唇取防醺过此即少味譬若仕宦中沈没何所忌夜深镫火阑并船皆熟寐挂颿理烟桨姑竢明日议
　　荆门侯啓牐得食鱼
　　斗门县飞流一片浪花白乐哉羣鱼来跃起每逾尺何人腰笭箵举网三栁条贯其颊作意犹跳踯欣然呼买之颇觉芳鲜溢我家太湖尾素富鱼干石或圜而缩项或狭而丰脊曝腮或含红细鳞或洒墨平时风月佳恒有斫鲙癖自从入京华此味竟难直今宵享南烹乃得弃官力满引蕉叶醆醉倒柁楼侧
　　济宁太白楼其碑记为吾家文节公所作
　　先生本非狂古之天人也至今瞩遗像丰采犹潇洒忆当供奉时才誉倾朝野髙标南山松骏气西极马勲名不能羁况乃富贵假一醉诗百篇吐纳皆大雅吰然钟吕鸣余子皆喑哑游戏酒人中夫岂沈湎者遗阯任城隅千年搆广厦隠隠面层峦鳞鳞俛万瓦尊醖时见酹碑文每争抲神爽游八极乗云傥来下
　　夜雨
　　草际稺鼃鸣林阴姑恶语萧萧荻苇声送此打蓬雨珠梅牐前夜半行小艇防水如蜻蛉平明日出烟霏敛望见淮山一抹青
　　髙邮湖
　　蕅叶未生菰未长鱼鹰飞飞来复往桃华水至游鳞多争向中流荡双浆朝来捕得数斗鲜付与估客不论钱但祈新啸鱼苗大便是湖村小有年
　　与觐侯入含山登一小邱有石刻题曰殇儿王五郎墓
　　面湖背崦峯崔巍不知谁茔土一坏王郎定是玉雪子吁此体魄归蒿莱下殇胡为礼不杀特建短碣移松栽夕阳飞蜨低荏苒月落杜宇嗁裴回即今秋色绕杨树无数黄叶堆苍苔年年寒食梨花发纸钱麦饭何人来嗟予中嵗屡丧子亦复余泪沾双腮布帷翩翻寄村舎瓦棺次第栖山崖人间此恨遣不易顿令目暗须皑皑与君叹息殊未已西风忽荡松风哀
　　藤树歌【有小序】
　　古榆一本有藤纒之颇若人力编缉者土人呼为藤树天王寺松石公石此榆怪甚乃其敌横柯偃蹇春复春绿阴盘盘白日昬脩藤出奇与榆角媆叶緐梢相束缚歴年不知逾防何树纹絶似丝绳络久疑造物之有无今叹此榆天巧殊安得良工笔力活写配松石作三絶
　　洞山
　　轻云霏霏不成雨天风驾我洞山去盘空曲径逺横翠迸壁细泉旋滴乳山中风物故翛然绿毛老仙不知处玲珑古窦栖蝙蝠夭矫脩藤窜松鼠松间藏丹好在无凭谁乞我刀圭许我欲径肩长柄械来斸层岚拨烟土茯苓如人杞如犬玉延之根大如股他年服饵生羽翰傥借姓名书洞府
　　大龙渚
　　往年龙渚下阳侯颇为虐乗风驾怒涛澎湃穿石脚水石互呑吐中有大声作噌吰而镗鞳相应俨奏乐今年秋不雨湖流数尺缩不暇闭奇观一一通户钥此是龙所家定役神力凿骞若老蛟腾森如奇鬼搏大石最崚嶒小者复秀削幽窦诚窅深平陂忽开拓徧黏漪縠文或挺芙蓉蕚曲折境屡变来游每惊防始知人世外别自具邱壑嗤彼甲乙选品题未云确
　　游石公山
　　防雨夜来歇初阳丽峯巅绿薲荡寒流卢橘蔼轻烟欲尽所歴妙肩舆止复前石公最苍秀独立俛平川露葛花紫风送禽语妍絶壁千尺惟有蝯猱缘我将巢云松于此求长年仙人傥可呼骑鹤来蹁跹
　　防吴公绅索洞庭游稾赋此寄
　　平生爱山看不足支颐逺望西山麓今年身似不羁鹤竟理飞颿挈行襥山中佳处推石公俛视羣峰皆婢仆怪奇自是惊心魂秀丽真能扑眉目橘林璀灿步障锦云峦宛转屏风绿天风不起镜流平展尽生绡三百幅老僧知我非生人炒栗鬻荼频见肃枇杷花开雪满路防缀衣巾犹馥馥危桥夭矫曲洞幽别逐行縢恣探逐洞里仙人不我瞠徧启窻櫺驱蝙蝠数堆石髓堪采吃味美胜餐圃玉从今解笑嵇叔夜俗骨尘缘无此福归来恍惚梦中游欲记旋忘十五六明春约君共长往拂石更题招隠曲
　　送宗人舟次出使流求
　　同馆四同姓聨行若鸿雁推君尤杰出夙昔妙辞翰方葺明阳秋声望甲东观史笔有兼长纪表志传赞公暇复制诗信手龙蛇撺烟墨之所到终篇无防窜吾侪适旁睨重裘透慙寒由此邀
　　主知
　　天语屡嘉叹迩者称王人尅期涉浩瀚破浪长风中要醻壮夫愿玉鞓锦麟袍新从
　　御前换东阁梅未花昼锦达里闬长官负弩矢驺骑填驿岸步蒜山间父老夹道看去作万里游奇絶平生冠鼇脊髙于山鲸目烂如电日月沐浴处试倚柁楼翫水天略相接积气眇难判欲求彭湖屿逺碧浮一线始知木虚所赋曽未半乗槎亦吾心惜受老疾绊佗年待君还鸡黍尚可办当于谈笑余歴歴徴变幻槖中奉使录挍雠应弗惮
　　题乔石林像
　　我开海陵北河隄久无功虚糜水衡钱谁能启
　　宸聪何不绘先生抗论承明中我闻射陂南水木纷清华结庐水中央早梅万株花何不绘先生归栖画川涯展视图中人政尔趋供奉隠隠长乐钟似逐街鼔动螭头香雾浓仙掌露痕重讫今忆觚棱恍然一噩梦不如巻朝衣徜徉水云间轻桡縦所如卧看江南山
　　题梅花横轴
　　水南有梅花水北有梅花于时雪始融蒲柳犹未芽伊谁置斯亭景物乃尔佳亭前与亭后老榦纷槎枒素屏斑竹帘遥映横枝斜亭中哦诗人岸巾翫春华香风朴衣来所享良已奢不问溪桥滑不愁溪路赊蹇驴洵多事牵去还邻家惟愁月明时无酒浇寒葩
　　赠张铨侯
　　虚庭蔓草秋茸茸忽然幻出髙低峯云根槎牙丛篠密直疑天造非人工张君巧思巳臻极闗键妙与文章通回旋映带絶有法嗤作小技缘愚聋往年供奉畅春苑一一结搆超凡庸水流千盘山百转无数苍翠排晴空架岩透谷开
　　辇道彷佛仙岛环离宫窃闻
　　至尊屡嘉叹一笑顾盼回重瞳西山之材本顽矿略加驱遣俱玲珑此间拳石易易耳指挥自觉神从容一邱一壑未足道定有三山五岳蟠胷中
　　送林吉人归闽
　　君家意气殊磊落儒术尤能绍家学相逢握手各欣然不分今朝完宿诺前年四月君初来梧桐叶放阴侵苔子规声中趣归櫂匆匆仅把云岩杯去年腊月君复至枇杷花残雪覆地与君共对五辛盘掀不惜通宵醉鸡笼山前鸟径多垞南垞北纷烟萝笋舆竹杖游未了其奈防中乡思何老夫耄矣抛残禄惟抱遗经守空谷区区朴学待君传还乡勿厌専耕读青山一发东南陬遥望征帆不可留欲知后夜思君处人在山光塔影楼
　　赠勒石顾生
　　顾生运刀如运笔能将纸墨登石胷中烂熟二王书何论银钩与铁画锋力所至疑有神波磔縦横俱逼真观者摩挲三叹息人间絶艺推斯人顾生橅勒真好手细字如蝇大如斗傥鑴
　　圣主登封文勲徳定然留不朽君不见朱静藏伏灵芝至今名氏千年垂










　　尧峯文钞巻四十三
　　钦定四库全书
　　尧峰文钞卷四十四　　翰林院编修汪琬撰今体诗一【共一百十二首】
　　送人南游
　　长路应难问君行况及秋不知葭菼外何处泊孤舟逺树连云起残潮漾月流可堪南去雁并作客中愁
　　王授玉读书张园
　　羡尔幽栖地迢迢翠霭中山临荼磨北路绕酒城东语鸟千声合飞泉一道通春来风日好登眺与谁同
　　题露筋庙
　　贞女今何处萧条水殿扉朱顔空想像白鸟尚翻飞极浦荷花艳虚庭竹翠稀应嗟楚台上行雨独忘归
　　河神庙
　　前代遗灵在森然曳冕旒拜瞻纷估客歌舞襍巫优赛雨来春社分风送晓舟文螭如可驾髣髴防安流
　　送吴处士二首
　　木落雁南飞秋深每忆归那堪一尊酒重与故人违壄戍连平楚江城闭夕晖绵绵往来道遥望欲霑衣故乡风物好及尔客归时芳草兰陵镇丹枫太伯祠海云盘鹤影湖雨长莼丝若问生涯事扁舟任所之
　　送再从侄处默
　　又向长安别凄然动客愁秋风吹逺道落日在孤舟雁逐江烟下潮冲楚树流何时更相见与续竹林游
　　重送处黙三首
　　还家正及石湖秋苹叶蔆花两岸流我亦湖边旧游客欲将归梦寄行舟
　　秋风倚櫂女坟湖好为秋娘过酒垆试问门前乌桕树夕阳犹似往年无
　　七月江南阴复晴侬家种秫近秋成但教酿事麤能了我欲归来荷锸行
　　巴州歌二首再送陆知州
　　滕王亭子与云齐千尺朱阑万仞梯无那使君登眺处满檐山色杜鹃嗁
　　巴女烧畬剑水边巴儿醉舞玉山前琴台铃阁清如水帘外无人讼芋田
　　送人之越中任
　　祖帐酒初醒轻帆不蹔停家山虎邱寺驿路鲒﨑亭晓日江烟緑春风海峤青行逢朋旧羡高第在通经皇帝行幸歌二首
　　金殿初开卤簿长词臣扈从俨成行不知玉辇游何处惟见旌旗出建章
　　天坛南望瑞烟多栁色阴阴接玉河芳草不生沙路净九重法驾日经过
　　寄赠吴门故人
　　遥羡风流顾恺之爱翻新曲覆残棊家临緑水长洲苑人在青山短簿祠芳草渐逢归燕后落花已过浴蚕时一春不得陪游赏苦恨蹉跎满鬓丝
　　同洪仪曹暨族兄湘乡使君饮
　　望县分符客清曹下直郎花辰催缓带菜甲佐传觞风土近寒食山川邻夕阳相看倍惆怅明发异行藏
　　调薛户部大武
　　十载雕虫稍擅名未曾缚绔学长征佗时若得登三事但乞萧郎作骑兵【薛嘲予云异日我如严郑公汝当出我幕下故嘲之云云】
　　咏古二首
　　羽林千骑蹋轻尘狐兔初肥苑草春试问茂陵移病后车前谏猎复何人
　　仗劔探丸意气生五矦宾客太从横不知犹有张公子日暮人间借姓名
　　送友人之楚
　　十载滞长安那堪旅骑单家贫轻久客世难悔微官夜雨江声急秋风蕙草寒尺书何处达遥望楚云端
　　怀从叔川中
　　忆自沧江别秋风泪满衣已嗟行路逺况复寄书稀雪尽巴流急云防栈树微相思如杜宇长绕锦城飞
　　赠程五舍人二首
　　三年旅食厌风霜初掌丝纶直建章过岭梅花乡梦逺翻阶芍药昼吟长承恩祗在金螭侧赐对频依玉几旁故旧弹冠谁最切欲修书札报维扬【落句维扬指王扬州】
　　宫莺髙啭万年枝才子为郎退食迟垂袖内家催应制珥貂中监乞题诗月明寓直趋鸾掖日晩濡毫对凤池同作金门供奉客冯唐独媿鬓如丝
　　送陈给事之任福建
　　掖垣风采百僚闻特领雄藩到海濆藤鸟竹鸡唬暮雨蕉花橘实映斜曛羽书竞逐征南府刍粟遥供下瀬军但使闽江无战伐汉廷先论转输勲
　　送蒋给事之任九江
　　暂辞封事赋南征骑吹讙阗按部行峯叠似屏围楚塞水流如带绕湓城渚边兰杜萦离恨江上琵琶感宦情最是庾楼宜夜月且停清歗一论兵
　　世祖章皇帝挽诗二首
　　已致升平祚兼髙孝治名弥留念
　　文母仓卒托阿衡
　　寝殿陈龙輴离宫彻翠旌犹传辠已诏呜咽走苍生南苑停调马东邦罢贡鹰车书方正统弓劔忽遐升玉几嗟空设銮舆亿旧乘苍茫哀痛日大誓复金縢送王六助教徃山西程五舍人徃山东是时赍
　　世祖諡诏出使也
　　手奉丝纶出蓟邱煌煌幢节引双驺
　　南郊共册
　　天王諡
　　北阙分驰使者邮齐晋只今称大国
　　王人自昔冠诸侯防山父老如扶杖为报姬公佐委裘
　　无题一首
　　故宫高与碧山齐无数垂杨接御隄玉辇不来花落尽晾鹰台上鸟空嗁
　　寄讯西山隐者
　　髙士荷鉏处迢迢西涧中不知夜来雨药苖生防丛鸟道挂斜照樵歌陵便风问君灌园下登眺复谁同
　　春夜望月
　　客居如空山风物澹欲絶返照既已收余霭旋明灭泠泠氷下泉了了松间雪相对寂无言禅心与初月
　　赋得宫人入道二首
　　翻因薄命爱长生羽氅云冠再拜行曾被玉皇教按曲忽随金母学吹笙顔逢链液重疑艳身为持斋转觉轻从此幽栖如野鹤万年枝上月空明
　　自乞天恩下玉墀宫中女伴镇相思羞题红叶传尘世愿守丹罏事本师垂手只携禳斗诀防唇初习步虚词此生无复昭阳防犹为君王夜祝厘
　　罢官后携三女南归三首
　　娇女由来字蕙芳解牵衣袂学扶牀逢人也説还家好菘菜青青橘子黄
　　红蓼花残稻穗低纬萧笭箵满村溪且随渔父携家去一曲吴歌笠泽西
　　鶗鴂才鸣雁又飞已抛艾绶制荷衣出门即是还山路底事游人不肯归
　　扬州怀古襍诗四首
　　水调歌残翠黛消防枝烟栁曵寒潮隋家何限伤心事第一休过廿四桥
　　艳骨香魂怨月明荒村賸有玉钩名春风吹遍青青草直到雷塘不断生
　　水殿花飞杜宇愁木兰亭下咽寒流无人更唱安公子红蓼青蒲两岸秋
　　琼花摧折玉钩荒后土夫人防雨长惟有田家逢社火竞吹笙笛迓韦郎
　　过江距广陵三十里值暮雨
　　天隂生暝寒旅舍伤寂寞微雨江上来江村杏花落燕归栁塘社渔返洲郭何处逺钟声孤舟宜早泊
　　晓发
　　舟人不知寒解缆陵清曙隠隠月堕水翻翻乌绕树烟连甓社生潮入芜城去一任孤颿行沿流向何处
　　读杨廉夫竹枝词拟作四首
　　春雨春风太作颠桃花结子栁飞棉小娃十五犹愁思那得吴娘不化烟
　　家住横塘倚画楼望郎遥隔百花洲何时得作横塘水滙入洲中一处流
　　两两吴娃结束同竞呼画舫趁东风白堤墓花如雪春在蜂黄蜨粉中
　　虎邱寺西春水长郎船箫管出山塘劝郎莫上真娘墓阿娘元是狭邪倡
　　由虎山桥入朱墓邨
　　新栁条垂着水齐画船行傍虎山堤卷帘渐觉香风入一路梅花到崦西
　　送许竹隠之任思州四首
　　斑马锦障泥经行桂岭西枫人逢雨长木客傍云嗁土俗三湘接山川百粤齐乌蛮迎皁盖一一绕龙谿一官何足问迢遰瘴江滨人习娵隅俗禽嗁格磔春金蚕争事蛊铜鼓共祈神为报诸君长于今汉法新忆昔慈仁寺相逄尽酒狂故人推大令才子数髙阳语笑松坛瞑招携栁陌长那堪回首处三载各苍茫客路荆榛满长途雨雪滋当予去官日值尔逺行时芳艸投书渚丛篁鼓瑟祠好从登眺处遥为寄相思
　　题藏佛寺
　　此寺何年构荒台倚翠微花残鹿女去松偃鹤雏飞香积余烟在禅灯旧熖稀只应江色好水月共凝晖
　　虎疁寓庐四首【并序】
　　予自罢归以家贫售故居于人寓身虎疁有破屋数间荒径一区比于僧寮逆旅其地盖割张氏园居三之一也未及葺治会左官北上时时悬念于怀舟中无事遂为此咏传之好事
　　竹径
　　緐枝烟外緑新箨雨中斑恐有肩舆客柴扉昼不关
　　梅隖
　　寒梅欲吐香隂雨如相忌昨夜月明多踈篱花发未
　　菜畦
　　叶緑虫生翳花黄蜨引羣西山晴气爽抱瓮敢辞勤
　　豆架
　　凉飇绕架飞子老白花稀莫即除霜蔓寒蜩正脱衣
　　舟次有客携蝯赴北予闻其声志感
　　孤蝯何自至入夜最凄然心逐巴江树形羁楚客船逺邨云外火极浦雨中烟愁絶嗁声急残镫不可眠
　　咏雀
　　赋质何微细卑栖自不辞引雏衔短穗趁侣上枯枝丛薄寒烟静茅檐夕照迟此生堪止息未用徙天池
　　咏雁
　　念尔南飞志宁将燕雀同相呼葭菼外羣饱稻粱中天濶频趋暖秋髙却趁风羽毛非不健傥遇弋人弓
　　寄刘丈二首
　　水郭山邨处处春椶鞵藤杖自由身频持般若经中偈常作耆英社里人
　　宰官何异在家僧遥念南邨旧日朋女嫁男婚都已了好来对礼佛前灯
　　送人南还
　　垂杨緑未齐千里惜分携雁去榆关北人归笠泽西潮平芳芷短颿落夕阳低到日逢修禊兰亭续旧题
　　闻计孺子殇寄甫草二首
　　笔冢累累砚欲穿每将文字苦雕镌著书也被天公恼不使童乌与汝
　　带草防堦树拂檐架中零落旧牙籖谢娘他日聮新句更有何人唱撒盐【甫草有女曾许予亡男蘅】
　　拈花颂呈圣禅师二首
　　黙然相向寳莲台触处天花烂熳开翻怪世尊多事极无端拈出一枝来
　　饶伊拈出总无干平地戈矛起祸端毕竟瞿昙元未彻至今个个被颟顸
　　送圣禅师游五台二首
　　翻然如野鹤矫首忽西行花雨诸峯暝松风六月清往来非有相登眺不论程欲识文殊境微茫磬一声见説心无系悠悠道路间云归狮子窟日落雁门关洗盋承飞瀑寻钟蹋乱山宰官方惜别杖履防时还
　　计甫草至寓斋二首
　　门巷何萧索惟君步履频青云防故旧白首尚风尘身受才名误文从患难真耦耕知未遂相顾倍伤神听话频年况凄然泪不禁岁荒生事俭世难客愁防孝友安时命文章损道心五矦空好士叹息少知音和李退翁侍郎读水经注忆洞庭之作用原韵
　　曾持使节逺扬舲落木层波共杳防泽畔有人哀郢客云中何处降湘灵雨过斑竹千丛緑潮落芳兰两防青回首旧游今阻絶不堪寂寞对遗经
　　漫兴
　　几是乌皮杖是藤十年身计百无能飘零已作风中颗痴钝真如冻后蝇爱着厐家居士服拟参慈氏法王镫回思少日空豪俊绁犬呼鹰上五陵
　　赠南员外家歌儿二首【员外渭南人】
　　闻道秦筝最有名秦儿玉雪可怜生自从偷得江南曲不爱伊凉队里声
　　洞箫一曲共关情白发吴侬感慨生记得虎邱明月夜剑池侧畔按歌声
　　出西便门至丰台
　　东风又见一回新偶趁莺声上輭轮芳艸緑于南浦水桃花红似去年人防家篱落鸡催午十畆陂塘燕蹴尘檀板金尊随地好不须料理欲归身
　　送周提学
　　白头郎吏出燕京遥指青徐拥幰行池靣雨过芹菜长坛前春暖杏花明济南自昔多名士鲁国何人似两生早晩东封须颂记看君起草候霓旌
　　章含可画册四首
　　孤塔峙斜阳遥邨隠芳树彷佛石湖秋支笻茶磨屿系艇菰芦中渔父何在任尔行人呼得鱼亦不卖斑竹绕层冈紫兰被芳渚寂寞黄陵间无人吊尧女门外槿篱斜东风吹栁花微闻漉春酒好是隐君家
　　离宫怨二首
　　防锁宫门岁月遥玉顔狼籍黛防消如何辇路垂杨栁犹向东风鬭舞腰
　　经年无复翠华来歌谱虽存已倦开学得霓裳浑忘却钿筝斑管两尘埃
　　漫兴三首
　　褦襶叩门何可耐嗁号绕户若为听眼前俗物败人意拄颊且望西山青
　　累累簿书堆满案纷纷胥史立盈前痴儿不了公家事但乞旬休企脚眠
　　东华尘土浩蒙蒙愿借糟邱慰旅穷劝汝莫捶车壁叹一杯浊酒胜三公
　　夜坐襍感二首
　　萧萧夜雨打时酒冷香残梦觉迟往日风流都减尽只慙犹未遣杨枝
　　十载郎潜事业非梦中犹恋旧渔矶铜驼陌上秋风起不为鲈鱼也合归
　　送钱武子南还二首
　　桃花时节緑波长便逐轻舠返故郷次第江南风物好鮆鱼出水笋捎墙
　　华亭谷中好山水上防无如荷耒耕不然檥却吴淞棹网鳜捞虾饯此生
　　河亭五首【公勇招客与贻上周量子端同赋孟夏前三日也】
　　緑波如縠栁如丝取次莺残燕乳时怪底老夫心事恶当筵催赋遣春诗
　　一路轻隂防酒家酒旗低亚曲中花不知门外何年少柘弹斑骓问狭邪
　　下马来倾白玉壶醉中容吐锦茵无主人大是丹青手乞取旗亭赌酒图【公勇故善画】
　　一曲新歌阿鹊盐折花都作酒筹拈栁条无赖知侬意
　　也挽春云宿画檐【是口天隂不雨】
　　去年郊园折红药今年河亭攀緑杨岁岁春风相触拨老夫那减少年狂
　　题王十一画册二首
　　数防彤云向晩收梅花和月蘸寒流防山风味佳如许合付兰桡与竹兜
　　间临承旨笔端春吴下风流最可人大似鸥波亭子外栁花漠漠水粼粼
　　题鄢陵梁曰缉江邨读书图四首
　　约取春江入画图乱红残絮拥菰蒲鄢陵野色平于掌也有江南此景无
　　门前花发栁毵毵若个能停载酒骖晢次斋中无一事焚香亲挍贝多函【曰缉博通佛经】
　　一自吴侬别钓矶久将痴骨裹朝衣妒他花鸭春江上日啑芹花自在飞
　　众鮆吹波上緑苹恰逄三月石湖春期君共荡双兰桨茶磨山前结比邻
　　再阅江邨图不胜归与之感得诗二首
　　緑暗红蔫邨路长如闻杏粥麦香今年又负归耕约却为丹青忆草堂
　　浩渺沧波翠微渔庵樵隖两依稀先生尚念江南乐那得吴侬不梦归
　　题与也画二首
　　蛛丝煤尾比琳琅待诏丹青少抗行今见耳孙挥防笔风流回忆玉兰堂
　　君家道韫擅才华爱写徐郎没骨花曾向儿时窥指诀笔端桃蕚一枝斜【与也有从姑名俶字端容嫁赵氏以善画花鸟得名】
　　题襍画三首
　　最好春光冷节前小桃初弄一溪烟隔篱猧子迎人吠定是邻翁掠社钱
　　防秋风物数江乡枫叶芦花正着霜未放归舟先一笑画图喜见石湖庄
　　渔父临流卷钓丝恰逢渡口雁栖时月明忘却风波恶独叩船舷歌竹枝
　　题画松
　　山腰长松接山麓何人搆屋相因依鹳鹤忽来云冉冉鳞鬛欲动烟霏霏厚粘艾纳数重緑潜结伏灵三尺肥爱尔盘枝如屈铁不随凡木争春晖
　　见贻上题江邨图爱其江鸟江花之句以诗识之二首
　　曾向澂江漾酒船旧游回首故依然褎中携得郎官笔重写江南上巳篇
　　彷佛春江緑树隂防回展卷几沉吟江南于汝闗何事赋得愁心尔许防














　　尧峰文钞卷四十四
　　钦定四库全书
　　尧峯文钞巻四十五　　翰林院编修汪琬撰今体诗二【共一百十二首】
　　赠刘吏部
　　门前轩骑寂无闻下直翛然坐夕曛竹灶煮泉风谡谡墨池飘絮雪纷纷千年汉鼎皮色百番唐笺鱼子纹除却焚香赋诗外可容好事访杨云
　　题武曾灌园图五首
　　白柄长镵手自携露葵霜防满秋畦时时小摘供亲膳也胜茅容庋半鸡
　　雨过篱落土膏肥媆緑丛生隙地稀不用园官供菜把浑家摘得满筐归
　　菜畦新熟嵗将除老圃安间乐有余拟配香秔须底物一年佳味是冬葅
　　谢却东华輭土尘朅来江畔鬬间身闭门锄菜英雄事不信菰芦有此人
　　经营拟作汉隂人笑汝家徒四壁贫何不具舟淞水上秋风随意采丝莼
　　冬日偕友人即席分和杜子美秦州襍诗韵各二首送董御史之任陇右【得莾莽万重山东柯好崖谷二诗】
　　此地一分手防防坂谷间朔风吹陇水戍火散秦闗直道宁辞黜孤踪不易还道旁风雪甚恐损逐臣顔未尽一尊酒怱怱背防羣西征方絶塞北望只浮云翟风烟别燕秦道路分好留封事草万一
　　至尊闻【先是董以地震求言尝上疏极论时政故云】
　　题独鹤亭图四首
　　倒桧枯杉侵涧壑小红疎翠防柴荆独来倚杖看山色一朶莲花泼眼明
　　拟共幽禽占白云玉泉瑶草隔尘氛平生解笑天随子但养能言鸭一羣
　　月中松露坠无声谁伴间吟氷夜清自是长身古君子与君能缔嵗寒盟
　　华山山人不在山鹤声凄切望君还青鞵布袜且归去对歗苍松锦石间
　　题襍画二首
　　碧花红穗及秋晴无数寒蛬趯趯行借问尔曹縁防事西风也作不平鸣
　　风吹黄叶影凄凄金井霜浓月渐西不见朝阳旧时凤夜阑惟有乳乌啼
　　汶上晤宗人交臣
　　相见忽惊喜相邀意更真须麋俱老大簿领各风尘鲁酒不辞薄吴歌宁厌频盘飡兼语笑差慰倦游人汶上入田氏园赏芍药与同宗诸兄弟饮二首
　　尘中驱马已十日急雨颠风不可当不信南来好天气径容阑入药栏旁
　　无数名花压径开暂携浊酒为花来防檐攲侧觵船覆始信吴侬尔许獃
　　题亡室袁宜人小像三首
　　露重霜浓蕙草枯梦中相见亦糢糊镜台脂合都无了留得梁家举案图
　　宦情家计两茫然白尽头须剧可怜使汝今年犹健在定应相劝赋归田
　　春风一十一囬新惟见丹青旧日真闲却从前画睂手教渠捉笔向何人
　　再题灌园图册二首
　　家邻长水上隙地作平田绀甲和泥迸黄团绕架悬锄时新趁雨汲处蒨潴泉若着山居稿先将蔬谱传陆种青松水种芹也须竹石两三分小园位置麤能了我便轻舟一诣君
　　东归道中三首
　　鹎鵊声中雨似丝昏昏乡思苦难支楝花风起归舟急要趁黄鱼上箸时
　　望见家山一抹青淡烟初日漾江汀先生才了还乡梦已报轻颿过御亭
　　醉翻余沥浣征衣喜向风尘暂息机多少春明退朝客十年曽有防人归
　　送北客二首
　　金陵店中美酒多南人北人共经过南人爱聴女儿曲北人爱唱甘州歌
　　甘州一曲襍云和下马劝君双叵罗歌声未了声絶上马催君北渡河
　　湖上竹枝词二首
　　郎船繋在湖千树逆风打头可开与即相望不相见恰似湖中大小雷
　　湖中白浪如雪堆长年棙柁声喧豗逆风打头防侬意吹得郎船却倒回
　　到京师再题曰缉暂次斋图二首
　　防染烟嬴久擅塲至今珍重贮巾箱笑君未辨双荷叶合付宁馨掣笔郎
　　棐几藤牀寄兴賖每披横巻翫烟霞平生长物元无几配我徐熙落墨花【予橐中防有墨菊巻】
　　曰缉和予请告诗至因次韵荅之
　　谬忝朝参防嵗华漫推文赋丽云霞【先生有海内文章之句故云】不才悔起郎官草垂老羞攀杜曲花松菊尚存堪闭户江湖无恙且浮家应同摩诘空诸有示疾聊将众眼遮筠儿书来云料理草堂麤竞因借前韵赋此寄之兼简曰缉
　　矮屋頽垣了不华冯将曲折贮烟霞须扶醉日移来竹急防分前接过花但剪蓬蒿开客径莫驱鹅鸭入邻家归来梦断长安道輭土生尘一任遮
　　题小像三首
　　身在纷纷扰扰塲暂归来炷影前香老蚕作茧真难脱嬴得霜髭尔许长
　　建礼门前輭土红防囘联骑蹋春风而今卸却朝衫后同舍何人记此翁
　　久与支公结浄因分明偶见宰官身何时并写痴儿女都作无生话里人
　　留诗奉送曰缉归鄢陵三次前韵
　　一疏言归达翠华【是时　上方巡猎】翻然潄石饮流霞巻中书绕江村屋门外山连岳寺花枯坐却宜居士服清斋真似太常家御亭北望遥相忆惆怅寒云极目遮
　　齐河道中二首
　　行客逾修岭居人傍古原枣林桑泊地土屋版桥村千里戌烟断五更防铎讙白头归计切雨雪敢停辕月黑鸡才唱肩舆尔许忙悤悤酬旅饭细细检行装久客谙长道衰年怯早霜淮知不逺极目兴飞扬
　　缪家集【时闻盗警】
　　独树欹沙岸疏帘向水涯轮蹄南北道烟火两三家风急尘难静天寒日易斜健儿方卖剑行旅莫咨嗟
　　将到浒墅有作
　　残雪初融小艇轻喜闻干鹊引雏声宦游不耐羊肠恶归去宁烦马角生【予欲归已久诸士大夫莫之信故有此句】京国久淹身欲暮家山初见眼差明倍消结习忘机事鸥鸟相逢莫漫惊
　　抵家再次前韵
　　归到柴门接嵗华数声鸟雀噪残霞栏前迸土穿阶药屋角横檐覆地花衰白不堪循短发团圞何意见全家里人若讯先生号只署头衔是玉遮【先是予自号玉遮山人】
　　襍兴六首【冇感即作语不诠次】
　　车声日夜鬭辚辚染尽长安大道尘输与绳牀篮轝穏不知何苦作劳薪
　　一棹归来未是迟正逢江上早春时柴门莫道都无事酒熟花香恰要诗
　　东风吹雨浥轻尘又逼条桑嫁杏晨手把一锄肩一笠老来真作太平人
　　肺病经年强自持闲居风味欠人知鉥心擢肾俱难事只役莺花入小诗
　　芒鞵迮迮杖斑斑随意山邨水郭间判却去官兼谢客乗除偷得十分闲
　　谁家恶少语声讙牢拄双扉塞短垣老子元无君辈客不须哆口恣澜翻
　　咏怀二首
　　年年客路苏门西何幸归来守故栖文字只如木有瘿功名都是絮沾泥篱东照眼花千本垄土闗心雨一犁老去襟期如此足不须骑马聴朝鸡
　　海鸥逺逝鹤髙翔从此麤将愿力偿已遣扫除新药径别教检防旧巾箱欲移小树多芟竹恐碍前山短着墙更有耗磨衰景处往来频在賛公房
　　过西园
　　松路榛门接细岑水清石瘦却幽寻潜龙尚有为霖势倦鸟初无择木心聊借闲身供歗傲略扶病脚试登临逺公傥置莲花社不敢攅睂向法林
　　兴福塘
　　檥棹春溪上寻幽歴数邨纵横芳草陌高下夕阳门社后鸡豚减花时荠麦緐野翁头已白未识市尘讙
　　自鸡窠岭至天池
　　又逾前岭去幽胜转难穷灌木啼抟黍清池聚活东人烟深竹里樵径緑芜中吾欲歌招隠须营地一弓
　　鸡窠岭自嘲二首
　　萝蔓每穿松腹出葛花都给石根生行吟才到山湥处已作吴牛望月声
　　絶无惊兔与栖禽怪石崚崚乱瀑深仕宦险巇尝未饱更于此地试登临
　　庭中緑蕚梅始花二首是时春已半矣
　　雄蜂雌蜨不胜猜雪压霜欺缓缓开本与春风相间濶今年偏作杏花媒
　　黄莺出谷燕差池犹有残葩一两枝烟栁露桃皆后进偶然相值艳阳时
　　寄曰缉
　　女蚕初浴燕归时乞得身闲校未迟花径蓬门春晼晩纸竹屋雨凄其病余每倚过睂杖老去犹题漫兴诗似此风流相忆否一缄粗报故人知
　　迟曰缉至
　　丛竹初生笋緐花渐委苔故人敦宿诺倘命一舟来书札能先报柴荆合暂开传呼小儿女斟酌酦春醅
　　危坐
　　野蜨飞飞涧草香緑隂隙处射残阳不妨危坐笼双手偷看营巢海燕忙
　　舟过鸭脚浜
　　栁外莺雏弄好音暂牵画舫入溪隂楝花欲放黄鱼美谷雨才晴緑树深才少不堪文字饮兴酣惜短长吟麦秋时节须行乐已分功名付陆沉
　　偶买一舟赋此
　　収得胶胶扰扰身笭箐簔笠五湖濵羞为问舍求田计拟作浮家泛宅人梅子雨过烟羃羃苹花风起水鳞鳞晩来檥棹村南北自鲙银刀煮緑莼
　　纳凉二首
　　衡门两版揜松风葵扇桃笙偃仰中就与刘孙相濶絶不过令我不三公
　　科头企脚向斜阳畦豆盆花细细香画省才名抛掷尽方能消受北窗凉
　　漫兴
　　小径疎篱苦未深蛙喧雀閙巧相侵絶无小小周防防真有沾沾自喜心竹簟暑风攲枕卧柴门月色杖藜吟平生识字嗟能几可要侯芭载酒寻
　　游阳山襍咏四首
　　大石
　　土垣窜鼯鼠石像蒙荆刺欲覔聮句诗残碑无只字【有先贤李贞伯与吴文定公聮句刻石为俗僧所毁】
　　龙湫
　　一何黝深游人每动色所恐龙子惊风雷飞白日
　　晋柏
　　修柯不知年疑有鬼神守至今龙蟠处苍文尚左纽岳园【岳名岱字东伯嘉靖间隠居于此其园竹万挺春时生笋甲吴下】
　　数易荒园主泉枯竹已花居人谈旧事犹指隠君家
　　题佛印烧猪图为子瞻解嘲二首
　　慙愧阇黎用意烹老饕差觉惬平生菜边肉食真禅味何似他时玉糁羮
　　任罨柴头火前坐中谈笑各欣然也知不少盐和酱肯羡诸方五味禅
　　嵗暮襍咏十二首
　　侠少场中气防雄而今飘泊等秋蓬一双种菜持螯手懒拓蓝田数石弓
　　瓦上新霜防防斑篱门落木接溪湾试擡头向西南望刚露支硎半角山
　　一两柴车一钓轮往还多在五湖濒平生骨相元寒乞领取头衔是散人
　　乞得残骸嵗月更药罏茶灶镇常清少年婚娶中年宦一笑明明是隔生
　　纷纷好事屡回车绕径蓬蒿数尺余莫道杜门真左计要将菜饭了残书
　　丛丛兰蕙方抽蕚淡淡茶梅渐着花春色不随年嵗例破寒先到野人家
　　柏叶麻稭绕户新厯头计日又逢春无才间郤毛锥子賸写桃符饟比邻
　　朔吹将防冻雾开春前风味亦悠哉韭芽菘甲参差发虾虎鲀鱼次苐来
　　里俗纷纷须餽嵗官符续续要输仓先生也探梅花信恰与儿曹一例忙
　　老懒情怀病发踪故应墐户与支笻如何又被无生悮赚入山僧保社中
　　烧烛初开守嵗筵眼中儿女笑相牵乃翁不合时宜甚犹撚残须酢瓮边
　　风流怕作噉名客文字羞为卖菜佣环海九州如许大只愁无处着渠侬
　　予于苕华书屋后葺一小閤子居之
　　泥壁苫茅了悠然燕寝中梦应游螘穴幻似入鵞笼髤几容双肘苔除受半弓犹慙病居士丈室出神通
　　出游二首
　　紫蕚黄英雨后滋先生行饭迟迟尽拈花药供诗料何异儿曹鬬草时
　　芳菲照眼遽如许鱼鸟亲人亦自佳老子于此兴不浅急营桐防双椶鞵
　　支硎
　　正直采兰辰停桡十字津岸花纷似绣隄草輭于茵瓦狗泥车市湔帬障褎入相逢不相识随意各嬉春【杨铁崖有嬉春诗】
　　春寒
　　鸠语太悤悤春寒入病翁透支梅子雨横巻桞条风遣兴诗犹作禁愁酒欲中客嘲多不计麤觉胜扬雄
　　病中示客二首
　　曲脚绳牀木养和终朝示病似维摩杀风景事君知否刚到花时伏枕多
　　爱静每图调急愤得闲兼学錬形忙蓡苓一倒都捐却免与庸医试故方
　　卧起
　　细雨生寒恰及旬疏帘曲几病中身每游栩栩蘧蘧境长学悠悠忽忽人小鸟窥檐疑熟识緐花委地似横陈杜门善用平生短消受余闲又一春
　　病后游慧庆寺二首
　　布谷交啼雨乍晴病身旋觉袷衣轻得间何处消清昼惟向街南古寺行
　　寂寂精蓝昼不开隔篱飞蜨镇徘囬酴醿芍药悤悤了犹有山丹侍我来
　　漫兴二首
　　三月柴门气味幽夕阳澹澹乱云牧飞来社燕方泥屋移得山花半结楼客到暂笼鉏菜手诗成微掉垫巾头唾壶谈麈捐除尽免使人疑苐一流
　　十九年中叹数竒此身合与退休宜浮沉自惯东西陌来往谁堪大小儿老作齐民差有术病看周易本非痴纵令骨出霜髭茁也胜京尘扑马时
　　花下招客二首
　　成团胡蜨绕芳菲篱落春湥客到稀但使故人能叩户不愁罗雀要惊飞
　　赖有名花取次开暂扶藤杖立苍苔虽然不识扬雄字也望门前好事来
　　仲夏即事
　　衣裁白纻扇裁纨又见黄梅雨阑长日好怀惟得句暮年上防是休官交头瘦竹从容拄遮眼残书约略看尘世穷愁真细事不令轻易入睂端
　　暑睡甚美觉而咏之
　　北窗寂寂寄幽踪黄鸟无声緑树浓已分新诗轻万户更判美睡敌千钟蒲葵越葛麤宜暑笛簟胡牀穏称慵自幸暮年谙此味故应忘却夕阳舂
　　有客
　　有客是羊求从容竟日留清羮尝马齿珍味剥鸡头小饮聊相对言必互醻晩凉殊快意未可赋悲秋
　　雨中秋葵
　　至苞齐寒多色渐深兼旬隂雨里孤却向阳心
　　蜨
　　蜕出翩翩影须拳粉未匀直饶能速化也是梦中身
　　渊明
　　先生洵是无怀民蓝舆往返浔江濒不知黄菊有何好但讶白社无此人雅琴寂寂每挂壁破瓢黯黯惟栖尘风流如许不可作叹息南山山色春
　　读宋人诗五首
　　防州句法杳难攀再见涪翁与后山留得紫防园寝在更谁参透少陵闗
　　唱得呉歈逈不同石湖别自擅宗风杨元果与齐名否如此论量恐未公
　　诗印频提教外传入魔入佛总超然放翁已得睂山髓不解诚斋学谪僊
　　后邨傲睨四灵间高与前贤隔一闗若向中原竪旗鼓堂堂端合让遗山
　　一办香归玉局翁风流羡与少陵同平生不拾江西唾枉被勾牵入社中
　　题捉笔图小像二首
　　墨池清泚砚山苍独拥衣倚隐囊牛螘任渠牀下鬬先生只是著书忙
　　东涂西抹偶然闲得失妍媸等是间文冢不妨随地筑让他儿辈占名山
　　又题曳杖图二首
　　不着深衣不裹巾衰年自要齿齐民蚕经未谱池了栋固山邨置此身
　　不学长生与苦空一邱一壑偶然中丹青未必能神似更着新诗写病翁













　　尧峯文钞巻四十五
　　钦定四库全书
　　尧峯文钞巻四十六　　翰林院编修汪琬撰今体诗三【共一百十四首】
　　苕华书屋闲居二首
　　无才甘与世相忘塞向支扉亦不妨茶沸竹罏盈杓水烟横瓦鼎一铢香帘旌脱落栖寒雀帋分明透夕阳若问些些贫活计的应终日据绳牀
　　点点霜华两鬓齐敢如枮木望生梯生涯冷澹三间屋食料酸寒百瓮齑书为怕临难讳拙棊縁慵算不辞低寻春赖得身犹健屐齿重沾雪后泥
　　饮寒香斋
　　法鱼糖蟹最鲜新合打头盘不记廵持耳执杯君莫畏可能常作独醒人
　　苕华书屋前种梅花四首
　　和烟和月渐离披成就幽居一段竒桃杏本为妖艳客不令阑入竹笆篱【宋人小説桃为妖客杏为艳客】
　　草未生芽栁未匀一枝横向短垣新不须援取孤山例但爱梅花便可人
　　东风吹雪防苍苔喜见南枝满意开似共幽人有葛隔帘频送暗香来
　　篱落曾无驻屐人独携浊酒酹花神桮盘草草谁相共吾与梅花迭主宾
　　自讼四首
　　经术何如谙吏事宦游不及守躬耕从前铸铁都成错犹自髙谈诳后生
　　樗蒲锦背元人画金粟笺装宋版书长物些些捐不得谩言结习已销除
　　戏担赪土泥茶灶间引清泉涤砚池未得修行半分力此生垂老尚儿痴
　　酒阑每觉闲情在病退仍嫌妄想频枉是杜门勤学道云蓝小褎又任身【是嵗予生两男】
　　红梅
　　故换风流时世妆施朱裹锦艳斜阳司花大有神通在似试呉儿木石肠
　　赠猫
　　火防双瞳黍染毫纷纷窃齧敢夸豪但伸四脚青毡上已胜牀头郤防刀
　　书屋襍兴二首
　　去官娯晩境屏迹谢芳时爱狎形神影羞评竹肉丝古苔侵石磴细雨涨盆池纵使清狂在狂名较胜痴长物元无防从容位置间皮罏色緑蕉叶砚文斑攲枕聊支倦摊书小破闲丁宁儿女徧家事勿相闗
　　与诸生步西虹桥入镜水积善二庵
　　花辰得快晴散防出柴荆港断呼舟度邨深缭岸行迎人篱下犬留客栁间莺一笑分僧供茶甘笋味清
　　料理缾中襍花二首
　　风日不能妨春生几砚旁羣芳都在眼先惜杏花殇柬最緐枝枝枝顔色好惟觉小桃蔫退渠似房老
　　寄都门故人二首
　　一病麤令宿业轻藤牀竹枕揜柴衡故人都在云宵上谁倩征鸿访死生
　　泉石中间一把茆偶营寝舍结书巢山王自是无音问未必嵇生爱絶交
　　跋友人法书竟赋此
　　绛搨宗淳化唐临似右军猊头圜鼎款蛇蚹衲琴纹援证宁辞僻摩挲未厌勤欣然销永日胜筞立朝勳
　　排闷偶成
　　爱移松桂刈榛管饱受余生一味间文字敢承唐宋后命辰犹值斗牛间【予命主在斗廿二度】宦情冷澹甘三黜丹诀荒唐忆九还蚤晩麤令衣食足便携家具老深山
　　古今五服考异成志感
　　经术愁迂濶文章悔琢磨从游非籍湜愿学是邱轲隠几深沈惯明镫诵习多此生真旦暮不朽计如何
　　偶成二首
　　无名何必更逃名洗竹浇花分外清吾我周旋今已久只应挥手遣书生
　　自分文穷学复穷判无翺籍共磨礲何郎残客吾羞对传语应门五尺童
　　荅曰缉书重订来春见访之约
　　一自魂销青绮门屡烦书札寓殷勤此身所幸犹强健或可明年复见君
　　得埜凫湖蟹具馔作
　　深秋风物好小妇职砧刀肥脆麤宜臛尖团薄带糟长腰供輭饭短水具新醪【邨人酿酒以醇者为短水】未负便便腹摩挲老兴豪
　　元旦作二首
　　尺一迢迢达五湖老羸扶杖各欢呼赐酺蠲贷寻常事今嵗民田予半租
　　旌旗猎猎骑连连异姓诸王入觐年莫以象犀充贡篚圣人方讲旅獒篇【是曰犹未开邉警也】
　　何人识此翁二首
　　或卓鸠头杖或挥尘尾柄何人识此翁是凡还是圣偶作行吟声吟成不胜慨何人识此翁诗外有事在
　　感物四首
　　燕麦颇翩翻马兰亦娇姹小草剧可办寄人篱落下古木附陵苕败垣萦薜荔物类喜攀援孤立良非易鸠声下雨旸鼃声占旱潦蠢防之二虫自谓知天道楂楂争鹊讙纷纷鬬螘聚所得能防何贾勇乃如许
　　光福镇
　　春寒布谷啼散步向邨隄雨过泉声急烟凝柳色低湖鱼论斗换埜蕈满筐提稍待杨梅熟挐舟入崦西
　　冐雨自相城至四泾
　　极望承悠悠炊烟逐水流凫鹥争喜雨荷芰最宜秋绕岸修残坝当门系小舟此中营卜筑何啻似浮沤
　　为兰儿作
　　涉世嗟予老成人念女难笑啼俱妩媚牵抱镇盘桓冐雨擎荷葢寻花閙药栏娇痴无不可防遣暮怀寛
　　卧病
　　凉风飒飒雨霏霏旋葺南荣墐北扉槁木死灰殊寂寞前尘昨梦故依稀将服鸟占凶吉耻与尸虫较是非【栁子厚有骂尸虫文】蒲倚纸衾俱好在且容形影暂相依
　　便道过雁湖奉访甫草先生于学山草堂率尔赋呈三首聊发一笑并求属和
　　谿流凡数转始得到君冢香稻连畦暗疏杨防岸斜邨深纷织絍湖近足鱼虾穉子来看客相随笑语哗檥楫入柴荆儿曹识姓名何妨供小摘未可杀能鸣埜蔓钩衣乱谿风惹袂清时艰身老大暂此慰平生生事五湖濒终年穏寄身种分子母莳药记君臣文笔老逾健交情澹更真愿携农父具来作躬耕人
　　赠陈均宁十二韵
　　羡君娄水曲栖止惬平生户外晴波合窗中逺岫萦女萝牵翠宻人栁弄隂轻台为巢云迥泉縁洗药清艺蔬频按谱选石各镌评逸兴乌皮几清斋雉尾羮倡醻偕徳曜【均宁内子善诗】著述继康成【均寜为郑举人士敬髙弟】句向尊前覔经从席上横生涯余钓具心事托棊枰遗世身难老韬才物不争耽书元雅癖佞佛亦髙情他日遗民传悬知独擅名【均宁方辑吴中逸民故宝作传替】
　　咏尧峰二首
　　久厌浮名梦幻同朅东卜筑乱云中戴颙何点堪为例从此诸峯属钝翁
　　道逢埜翁霜满颠问渠帝力都茫然老夫住世十小劫犹记唐家丙子年
　　初置山庄二首
　　虫丝冉冉罥秋槐室有烟煤径有苔幸得好山当四面不妨牵帅老夫来
　　帚旋除蛛网净插篱每防药苖新老夫到老不晓事能防何时作主人
　　咏山庄二首
　　水北山南地渔樵竝结邻嵗时仍汉猎风土是尧民怪石苔侵面长松薜裹身不因村舍僻何以谢嚻尘茅茨傍墓田见者或疑僊身在人间世家依小有天剧云科果树烧叶试松泉犹恨归未哓行歌是暮年
　　鹭公与筠儿歩月有作率尔继之
　　微微月上层松顶习习风生逺岫间夜色计佳犹易办料应此法两人间
　　料理麤华因置此砚于齐中
　　埽除一室作行窝挈脚科头乐事多盆竹数竿微罨蔼砚山三寸小陂陀谈稍稍挥如意娯疾时时借养和媮得少间差似可不忧嵗月易蹉跎
　　上官有行县查予名号者究其事则风马牛也戏赋二絶
　　长官飞檄走荒邨讙沸青山与白云谢客弃官堪倂案不妨法吏用湥文
　　曽涴蓬莱侍从班十年姓氏堕尘寰而今别授山人号管岭尧峯一抺山
　　九月八日漫兴
　　山中枫防绕茅茨邱北邨南屣迟生也有涯差自得嵗云将暮复何之逢迎风日醻新揬借壶觞慰故知鸡白蟹黄滋味美不须盐豉煮莼丝
　　游链虚邨中女真院三首
　　泠泠飞瀑绕琼阶丹顶仙禽啄碧苔无数桃花齐着子三千年赚嵗星来
　　蘸水朱扉尽日闗乐罏抛在乱云闲袖中自有安期枣煮得胡麻也是闲【女冠有辟谷啖枣者故云】
　　身縁防酒防诸真流落人间已一尘纵使年年守都厠也应同是谪僊人
　　赠凤巢及襌师
　　结巢层石上絶似鸟窝禅每撒悬崖手频垂入室拳熟收檐角豆清瀹涧心泉若问诛茅日迢迢不记年
　　襍诗四首
　　凄凄飒飒雨兼风松障云屏卫病翁不问牀头鬬牛螘一秋割防睡乡中
　　田间蝗涝最纷纷独幸安间守白云糠覈菜根皆帝力老夫一饭敢忘
　　君
　　鬓毛老去浑嫌短肺病秋来稍觉苏未至妨人作乐否堆盘湖蟹配松鲈
　　老栁枯蒲覆緑池夕阳深处望多时此心已是忘机了只恐沙鸥未备知
　　连隂
　　今日少天气连隂欲破旬鹁姑呼雨急桠舅受霜新松尘宜频捉柴车嬾更巾拍浮无不可判此倦游身
　　闲行四首
　　门前山色迥苍苍松鬛成隂踯躅芳欲索解人可得自支桃竹立斜阳
　　饮罢欣然扪腹行午烟才断晩岚生莫欺老眼眵昏甚每到看山倍觉明
　　褐裘布防自由身不羡东华輭土尘麟阁纵然多隙地几曽画个杖藜人
　　寥落荒谿接故台藤舆竹杖日裵囬市无盐酪邨无酒不爱看山不到来
　　予为诸生时尝与方宜黄君相识今防三十年矣昨忽以两絶句见示奬许过当谨和原韵寄上
　　敢与巢由作等伦偶然乞得未衰身畴谷垄随时了保社中间一细民
　　絶少风流传异日每多吟眺入新诗城中好事能来否恰值持螯斫鲙时
　　咏山中云二首
　　皱于波縠淡于烟一片亭亭逺岫边不信刚从肤寸合少焉便障夕阳天
　　遥逐龙公上下驰怪渠犹日作霖迟虚空都被糊涂了只在纷纷出岫时
　　篱边种杂花树
　　移植才三尺何时始作林土松宜细雨暖借轻隂着蕋常嫌晩行根特取深邻儿多薄劣剪伐莫相侵
　　皆山阁
　　竟日不出户冯髙兴自长谿山供画本烟霭润琴牀药草烹为馔松肪艺作香儿童报竒事邻笋欲捎墙
　　再赠道者
　　清都故有名浪迹到江城澒倩山君守符令社鬼惊箨冠三寸小羽氅数铢轻闻説游诸岳飞行不计程
　　乏酒
　　嫋嫋竹君穿短径亭亭石丈俛苍苔深山交旧俱无恙惟欠尊前麴秀才
　　闲游
　　山静水悠悠经行每小留檐牙啼布谷篱脚蔓牵牛澹澹墟烟直蒙蒙社雨收谁言少天气禊事正堪脩
　　出游书所见
　　絶怜春澹沲更羡日舒长谿畔横青帜篱隂露茜裳卖频弛担采菌每盈筐又是祈蚕日邻翁社事忙
　　书所见
　　已见
　　诏书蠲旧负又闻奏劄缓新征家家击鼓赛蚕麦不识长官何姓名
　　邨路
　　邨路三义襍茅担数尺低蒲陶才上架蘐草已掀泥冈起趋平地泉声落废隄病余无一事随意防枯藜
　　北屋
　　北屋是农家桑榆数里斜嵗功占社日雨卜朝霞伐竹縁编防潴泉为沤麻齐民书未熟老去发长嗟
　　小隠
　　踪迹聊将小隠同尧峯侧畔即墙东素心托寄烟云外习气销磨巻帙中渐废歗歌縁老疾久疏丝竹为期功【予二年之中凡遇期服一大小功各二】故交都是山王比叹息无人记此翁
　　稻熟
　　恰直西风稻熟天肥鸡新熝巨螯鲜长官又罢销圩册最好吴人快活年
　　戏遣二首
　　间居何以养衰疲麦作餦餭菜作糜若待
　　赐金供防饮百年未有乞身时
　　苫茅架竹最艰难三尺低檐一尺栏尽着垫巾犹有碍可能容汝切云冠
　　看梅襍诗四首
　　杈枒老榦上莓苔花信风从雪后来拟挈邻翁相就饮安排且放五分开
　　打瓦翻盆夜半声幽人孤负爱花情梅花与雨何嫌怨愿向东皇乞快晴
　　刺眼緐华防病翁未妨排日醉春风异时莫葬陶家侧沟兆缃梅万树中
　　屏迹山邨是一竒斩新梅蕚裹邨扉任渠亲故瞠疏濶不到花残不合归
　　邨居十四首【有小序】
　　予居胡巷颇久其地在尧峰之麓随所见輙为絶句皆实録也以代竹枝辞可尔
　　风色防暄日影防仓庚戴胜迭相呼数家桑栁垂垂按绘出豳风小様图
　　社酒甘酸社肉肥醉归争向道旁嬉一翁迂径山邨下独避前谿略彴危
　　柴门半揜緑杨新门外呼声聴未真出见儿郎讙绕担分明寒食卖人
　　水防髙与栁腰齐鸠妇晨呼觉夜嗁昨雨不逢雌甲子悤悤脩坝筑新堤
　　家家门户燕泥新恰直头蚕上簇晨满树绯桃飘落尽楝花榆防占残春
　　叠嶂回崖数里环松林栎隖夕阳闲居人分住云南北不是樵苏不往还
　　一拐扶身两鬓星纸标略画卦中形邨人不识羲文课竞指渠侬打瓦灵
　　谁家小妇出邨行红緑衫襦倍觉明信手野花随意插百般娇诧可怜生
　　嵯岈怪石卧云烟次第堪将甲乙镌嬴得太湖为下叶一邨邪许每讙然【向以太湖石为贵今则俱尚尧峯矣】
　　终年开馆閙比邻握邨儒据案频才识租牛劵中字也将诗句苦撩人
　　屋脚寒蔬帯雨香不妨采撷作尝出泥菜菔专车大阑路芜菁过膝长
　　雪飞宻宻复疏疏坳凸髙底一例铺天与云山都不辨真拟身世在氷壶
　　田家餽嵗徧比邻节物虽防意倍真糗饵粉餈殊腻輭乌蔆白芋各鲜新
　　有舟可钓有车巾比嵗栖迟寂寞濒不必苦将名氏换往来物色断无人
　　纵笔二首
　　春风乍暄春昼长不游醉乡即睡乡任渠谤我已仙去鼻息雷鸣投石牀
　　六书未讲声与形但将俗笔临黄庭自分胷中无一字如何敢録良常铭
　　重葺山庄作
　　竹屋茅檐亦快哉中间位置出新裁结篱欲限邻鸡入甃径愁妨好客来旋滤石泉供茗饮豫培桐树作琴材暮年自笑忙如许一半童心未肯灰
　　过蕉龛
　　禅栖岑寂俛林邱髙挂芒鞵政好休移得蕉花侵径长洗残菜叶绕谿流衰迟我作辞巢燕精进君参露地牛望望刹竿知不逺纵无新社亦来游
　　再过女真院
　　侧对青山面緑谿七星幡矗画穚西桃花依旧千千树勾引刘郎不遣迷
　　谿上
　　故交无复款柴荆冷落棊匳与酒鎗昨夜雨过谿水涨一羣鸥鸟独寻盟
　　梅花与桃李竝开有感二首
　　怱怱又过禁烟晨枝北依然点缀春物论竞趋红紫艳北花真个作东人
　　一枝冷澹映斜阳欲与緐花竝鬬香桃李不言惟解笑都忘渠是丈人行
　　邨居襍兴四首
　　虚名逐宦游俳语耽文赋负负无可言儒冠解相误尧山防叠屏秀色如五老中有厐睂人僊曹屡书考苦荬造毕罗槐芽下冷淘便便五经腹久矣谢佳肴肉芝肥似掌石髓美如浆自分僊縁熟今年定得尝
　　归田
　　试将朝市挍林泉得失分明莫怅然吏牒何如书绕架官衫未胜褐装緜蝯雏侍立当胥史榆荚飞来算俸钱若使宦游身便老也应追悔不归田
　　宝云泉
　　仰滴悬崖俛防松每生云气接诸峯一渌浄无三尺谁信中间有伏龙











　　尧峯文钞巻四十六
　　钦定四库全书
　　尧峯文钞巻四十七　　翰林院编修汪琬撰今体诗四【共一百十九首】
　　岀游
　　布袜青鞵防最良不嬉里社即邨庄差无婚嫁终年累似有山林一日长减去药囊知老健勾除酒户为醒狂酴醿芍药春无恙且与游蠭巧鬭忙
　　对酒二首
　　泡影由来是此身可堪重蹋輭红尘上书羞学妄男子对酒爱呼巾圣人落到酴醿春去尽啼残鹎鵊雨来频不妨搀入鸡豚社暂作耕田凿井民
　　莫向尊前话昔游不成欢笑只应愁宦途戹似黄杨闰年鬓衰如白草秋寮旧姓名疏易忘贵人书札嬾难修惟逢漉酒持螯日差比时贤胜一筹
　　晩凉
　　足跣头科万事空羲皇以上略相同础根渐润先占雨云脚才生欲酿风白蛱蜨栖芳草畔红蜻蜓戏藕花中晩凉滋味能专享莫怪呉儿忌此翁
　　秋夜
　　萧萧凉至新雨间新晴月作弯弓侧河当射角明水萤光不定林鸟意多惊行坐贪清夜中单渐觉轻
　　晩望
　　握手从容步屧迟夕阳影里望移时峯攅怪怪奇奇石松偃髙髙下下枝禅悦幸逢邻衲印名衔羞遣埜人知来朝准践登临约涧碧山红恰及期
　　柴埸邨
　　樵径縁山麓人烟面夕阳覆檐茅代瓦度水木为梁架上豆花紫墙隅柿实黄卜居当世世最便守农桑期与昭兹出游近邨防风雨不果二首【是时距立冬仅三日】
　　数里松筠刺空碧千章枫桕着霜明暮年十事九败意恰欲杖藜风雨生
　　刚储游具作闲游底事天公苦见讐匄我一晴何不可忍将风雨破除秋
　　督坟丁芟松下草
　　穉松千本仅生枝力课滋培敢遣迟三叹老夫今老矣成阴偃葢见无时
　　草堂偶成三首
　　积水穿苔径横林对草堂緑蕉偏耐雨乌桕故宜霜默坐常县拂精思别置牀闲中有忙事试茗拨残香数揜疏篱匝三门小筑寛药拦扶鬼臼【印玉芝也】土灶养神丹喜蜡登山屐慵弹挂壁冠勿嫌贫复病胜觉此心安差科方扰扰烽火更悠悠有地堪薶骨无天可寄愁桑榆身事晩枫栁物华秋何限行吟景湘累惜未收【予已卜夀藏故有第三句】
　　甜羮二首【羮杂菘菜芋魁莱菔薯蓣为之不入盐醯其法自东坡始也】
　　自向深山理食经不须苦羡五侯鲭小篘家酿厚如酪烂煮畦蔬甜似
　　澹泊中间意味长也知火要端详书生例是酸寒甚乞与甜羮一防尝
　　皆山阁夜坐寄怀圣禅师
　　烛花成烬篆烟微枯坐藤牀拥褐衣世熊惯看翻手易尘劳深觉到头非杜门憔悴蜗粘壁涉境忧危鸟触机赖有城东香火社盋囊鞵袋合归依
　　山中药尽而病未已怅然赋此
　　黄叶如衰面清霜映短髯三彭差易制二竖固难砭寂寂收云帙深深下荻帘蓡苓都不属太息与贫兼
　　风雨二首
　　蒙蒙小雨逐风斜倍遣幽人惜物华闵黙病蝉常抱叶伶俜孤蜨欲辞花轻黄草变篱根色媆緑苔凝壁罅芽何事最闗情绪切数宵无月挂檐牙
　　叹息堂堂嵗月移况逢风雨复凄其无情木叶辞丛薄多事蓬蒿拄败篱累减故应参柏子兴阑先解放杨枝【予去冬已嫁一妾】中年哀乐消磨竟一任儿曹取次知
　　雨后微寒因过邻曲有作
　　渐倒荒篱蘜初讙比舍舂蝱蝇俱削迹蠭蜨小留踪乱瀑分千派奇云敛数峯邻翁疏阔甚一笑暂过从七年前与曰缉公勇贻上周量相集京师如丰台西河沿皆偕诸子所习游者也病中追赋二絶
　　芍药陂前卖酒家曾联车骑醉春华谁知老向空山里犹梦丰台十里花
　　病懐衰骨两支吾记得年时卧酒垆借问河边扳賸栁也应顦顇似人无
　　屡得王十一书赋此寄荅
　　久矣孤踪与俗妨敢烦简札问行藏新篘酒熟聊长醉旧读书残已健防泉石清姸供棐几烟霞璀璨溢巾箱呉侬胜事君知否手植荼梅渐渐长
　　山巾杂兴四首
　　月晕风欲起云斑霜旋浓五行书未熟占问邨农鸡寒每上距牛怒辄砺角一物一性情门中试商略叶落先萎黄萍枯先黮紫衰至固有端人生亦尔尔虾能幻蜻蛉螙亦蜕胡蜨问君孰尸之变化尔许捷病中防元礼见访尧峯且示诗稾一编赋此奉赠
　　判无佳客欵柴闗嵇阮风流梦想间只拟曳裾游上国敢期问字到空山短檠聊与支良夜妙语真堪发病顔慙愧幽栖多简略桮盘草草暂相扳【元礼自中州归今将再往故有第三句】
　　夜雨
　　寂寂守山邨幽懐莫更论防媮牢设棘畏虎蚤闗门【时传有虎警】树绕风声厉檐闚月影昏夜阑判不寐敧枕聴翻盆
　　家人具精糳有感二首
　　炊彻香秔白似霜家人先餽老饕尝五经贮腹元无用未若捐除作饭囊
　　偶将輭饭沃甜羮舌本甘芳鼻观清但使明年身未死余生决计委躬耕
　　朱买臣读书台二首
　　山巾习气未全除便逐严徐厠殿庐一语能令英主喜不知所读定何书
　　任渠儿女笑迂儒束担朝朝挟故书未必年来无此客何人物色到樵渔
　　露坐
　　蟋蟀初鸣熠燿飞与君露坐启柴扉月天子朗风姨静斗觉微凉透袷衣
　　看梅二首
　　门前积雪侵冻苔十枝五枝犯寒开老人未肯杀风景且擥鹤花间来
　　忍寒谿北邨西头夜深犹为梅花留笑杀雄蠭雌蛱蜨绯桃开时方出游
　　江上
　　江上人家近草堂强扶衰病步斜阳晴波似鸭深沉緑初栁如鹅浅淡黄谿友园公聊结社旗亭酒肆暂逢场年来世事谙都尽不问灵氛亦不妨
　　春晴出游
　　日澹云轻旋作晴偶来山脚访柴荆惊麕仓卒冲人过吠犬回旋尾客行高下乱峯当户绕零丁危彴向谿横蚤知一巻农书是悔不从前买犊耕
　　漫兴四首
　　徧游里社与僧坊醉墨敧斜杂老苍慎勿署衔前进士比来谁重甲科郎
　　蒲栁先秋已觉残嬾随北辙走微官慈仁松树香山雪画作屏风枕上看
　　索居自分老山邨仓卒今逢客款门区处盘飡无异味桑蛾竹肉当鸡豚
　　偶沾薄禄入风尘竟绊浮名阻隠沦万事思量都是错他生莫见宰官身
　　徐步
　　凭个邨童代短藜偶然徐步画桥西斜阳已是无多了惟有归禽称意啼
　　予以家事属两妾且作治命数百言示之
　　薄宦无成负
　　圣时余生犹悔乞骸迟功名已让羣儿立门户要须健妇持酒美易禁尊畔态药灵难换镜中丝不妨抽取闲身出昏嫁都防自一奇
　　春晩
　　竹萌鲜媆蕨芽肥渐觉穷愁解半围日澹花房开复敛风轻燕羽止还飞重寻故箧修纨扇急理新机换袷衣邻叟偶然邀野步从容直到夕阳归
　　东轩遣兴
　　谿长路复重轩骑絶过从久向空山里全家占一峯瀑声穿涧小花气覆檐浓自分衰迟极为农近亦慵
　　雨
　　高栁参差间古槐緑阴深处鹧鸪哀东山一段云如墨散作亷纎小雨来
　　述山居杂事二首
　　逸兴老逾长终朝检挍忙与花经地界代笋设垣墙窻为看山彻符因调水藏呼童理荒薉净讫旋移牀小辟蒿间径寛编竹下籓束荆篘酒子贷粟飤鸡孙花尽游蠭减林深宿鸟讙本无驺骑到不是杜柴门
　　留客
　　黄齑白饭午炊迟佳客淹留坐少时戏蜨翩翾排闼过鸣鸠驯熟映檐闚语阑复理言前义局罢重翻败后棊嵗月只须如此了任渠穉子笑翁痴
　　卧病山中防愚山先生见投茶笺佳咏王贻上梅耦长两君子皆已属和讽咏之余足当七发未能趋先寄三首
　　社后枪旗入笼新冯君少乞敬亭春比来消渇母相讶身是江南水戹人
　　正属朱樱緑笋天好鑚槐火试松泉掉头纱防风流甚着姜盐一例煎
　　莫信诸伧比酪浆解清午梦响诗肠竹鑪石铫晴云盌不是幽人未合尝
　　歴数
　　歴数幽栖事依然习气长种侵螘垤丸药攘蠭粮舞爱花翻缬声躭鸟弄簧自慙还自笑恰与道相妨
　　遣意二首
　　药罏丹灶冷于氷换骨神方未有徴独羡淮南僊术就提携鸡犬亦飞升
　　潦水初晴木叶衰寥天一抹雁飞来绯桃缃李千千树不遇春风不敢开
　　次韵石门呉孟举种菜四首
　　相国何如园父尊天逵云路不须扪空山大有娯人处但了残书咬菜根
　　细雨随风整复斜矮黄媆白屡生芽花间蛱蜨曾为蠧叶底嬴牛别字
　　篱脚霜茎肥可把架头风蔓老堪扪斜阳行菜若麤了大好读书秋树根
　　满径黄花翠叶斜肯容萧艾滥萌芽蔓菁芦菔甜于蜜不要园官屡送
　　松江呉六一文出王子勤中所绘芍药黄莺索题走笔五絶句
　　山家台榭向来寛何限名花压药栏冯仗黄鹂鬬娟好肯教容易落金丸
　　朱朱白白两参差賸许啼莺占一枝从此梅花书屋里四时多作豓阳时【六一家有梅花书屋即眉公徴君故居也】
　　昨日秾华转眼空斜阳隠隠见宾鸿谁知菊倒枫凋后收拾余春在巻中
　　挥毫恰遇赏心时爱冩修翎与折枝记取风流似摩诘画中真有五言诗
　　步障回廊映防霞不知红豓发谁家钝翁已分蓬蒿老喜展丹青见此花
　　出游诸邨往往抵暮始返
　　或升兜子或轻舠数里湖山肯惮遥呼我不妨频应马逢人何敢遽称猫花緐爱向僧房乞酒熟欣从里社招屈指余生知有防笑言聊复永今朝
　　遥送甫草北上二首
　　轻颿背冥鸿去泊枯芦折苇中老病恐无相见日为君双泪洒西风
　　京华故旧比何如倩尔行人起居身挍嵇康今更嬾不曾有与巨源书
　　闻甫草凶问予既为位以哭明日作四絶句寓哀
　　从来才誉冠羣伦骨相谁知晩最屯太息东南风土薄江湖不复有斯人
　　臯复难招已逝魂只留书札数行存交情最与时贤别敢惜麻衣恸寝门
　　生别何如死别悲可堪寂寞防重帷泪防防防衰翁血不为穷交断不垂
　　学识虽长命不长谁司造物迥茫茫有人解叩通明殿愿附青词问玉皇
　　客有防予入山者赋荅二首
　　竟携农具止山坳保社中间缔暮交哀乐有情邢易免【时方哭甫草】勲名无福不妨抛围棊旧势心慵记丹药新方手健钞莎径荜门殊寂寞判将白受人嘲
　　山中风味颇萧然羞説东方执防年烟笠雨簑穷活计药罏茶臼病神仙檐前只曝尧时日胷次频忧杞国天但使时清身老健此生甘共细民编
　　今宵
　　饕风号北牖快雪压前檐病久诗才退狂多酒力添爇残香兽小煨熟芋鸱甜饱暖闗心切今宵乐事兼
　　东轩二首
　　甚矣吾衰也终年爱养疴山深当兔窟屋小扺鸡窠嬾架抛书久尘牀卧笔多文殊不可作谁与问维摩阶草方争茁缾梅乍就蔫忍穷差省事养拙但随縁美睡支藤几闲游借竹箯家人挑野荠晩饭最欣然
　　客至
　　快雪初晴后过从有素交食盘登菜果饮具列陶匏砚沼微融冻盆花渐吐苞知君多道气白不相嘲
　　风雨二首
　　鸠声未了觉声哗阵阵颠风逐雨斜掀屋巻茆吾不惜但祈风伯赦梅花
　　泥潦连邨阻客行祗应阁杜柴荆天公似厌诗人閧壊尽梅花始遣晴
　　老友既庭暨王子咸巾连许过予山庄
　　湖山数曲接横塘闻有嘉宾款草堂穉子倘能供洒扫小妻犹足任排当三升黍酒倾香碧一寸蔬芽翦媆黄明月满庭花满径为君随意设绳牀
　　僧防宻乞竹影庵主诗
　　丛篁百尺绕烟扉中有山僧结伴依恠石寒泉充净供竹鍼麻线补禅衣巾将华防从容绾拂借青松左右挥何日得随都讲后白椎时节乞机
　　送友人之官京师
　　老去深嗟防面稀况逢鹢首指京畿緑杨芳草渐争发紫燕伯劳相背飞殿上香烟浓惹褎道旁輭土防侵衣太平事业须公等留取衰翁守钓矶
　　桃李
　　绯桃秾李各轻盈渐逐东风防晩晴慎勿嫌渠俗到骨卖花担上正施行
　　漫兴二首
　　富贵由来泡影虚幸辞香土乞闲居装池故院无名画传冩前贤未刻书葱防作科分畛域李梅成列覆庭除直饶金紫银青好未似先生乐有余
　　姓名不复挂尘寰分与羣贤絶往还种菜议租旁舎地设扉图对隔谿山访求丹药縁身病橅黄庭赖手闲怕作热官真烂熟故应长物屋三间
　　过亡儿筠箐庵二首
　　入门无复整衣迎台面荒凉半就倾筀竹生孙梅结子伤心怕到箐庵行
　　空亭依旧枕方池画障云屏不复施嗟汝壮年犹至此老人媮息防何时
　　东邻小饮
　　江岸春无限邻家路不迂招携縁社肉拱揖有邨儒花栁资吟啸衣冠入画图暮归犹老健茗艼不须扶
　　一春
　　凡百俱如昨惟増鬓髪斑养疴须小忍作活要常悭屋角笼嘉树墙隅出乱山幽栖了无事饱享一春闲
　　有餽笋者戏作
　　日午紫门犹未开怕逢俗客侵苍苔今朝谒入逌然喜殆为此君之子来
　　愿得二首
　　林间布谷一声鸣桑圃隂隂麦垅平愿得丗为乡有秩縁袍皂盖劝春耕
　　一邨姓氏比朱陈努力耕桑不患贫愿得与渠轮社户共防箫鼓乐田神
　　王勤中嵗寒图为尚上人题二首
　　骨苍髯覆佛龛仰陵霜霰俛烟岚问谁曽见开山日惟有孤松是老参
　　一枝和月照寒潭絶少幽人曳防探夜半暗香禅榻畔不妨便向鼻端参
　　感事四首
　　闻道征南将羣推颇牧艮旌旗昏白昼歌吹沸斜阳少府持筹急中权运防长
　　王师无战阵坐见井鼃亡
　　日者凶门凿于今未奏功啼鸟栖幕上巢燕乳林中刍牧三方徧征徭万国同
　　庙堂频旰食何以慰
　　宸衷
　　稍见饥鹰附犹闻跃马争荆襄空守险秦越又徴兵燐火明荒草妖狐歗废城遗黎俱野哭回首忆升平太白犹芒角天心讵可知舆儓皆仕宦保社渐流移反侧情难测诛求力不支病身方忍死愿见凯旋时
　　好事
　　好事如君少山斋乃尔幽异书逾万巻名帖半双钩石向湖中得香从海外收眼前无俗物一笑暂淹留
　　姑苏杨栁枝词十首
　　江干杨栁拂行舟多少离人泪未收不向胥台髙处望何因知有曲中愁
　　腊尽寒威尚未销浅黄轻碧影起超费他烟雨知何限只替东风染栁条
　　梅花狼籍杏花香别有长条拂水长幸得免当来往路任和雨罩鸳鸯
　　摇曳长条覆广津分明画出渡头春倩谁更落徐熙墨添个春江唤渡人
　　露华浓裛晓寒多细叶青青蘸緑波马上有人防不厌拟媮新様入双蛾
　　一番风信过江城无数长条折又生记取春隂好时节粥香白近清明
　　池塘三月栁隂成才透斜阳防防明枝上黄鹂身不露好风忽送两三声
　　望中烟树绕层楼少妇冯栏思不休悔不从前种桃李免教容易触离愁
　　白玉堂前发数枝妆成每自下阶墀中庭不是无花看独为清隂立少时
　　漠漠飞花嫋嫋枝朦胧烟日最相宜南朝张绪今衰老都把风流逊与伊
　　后杨栁枝词七首
　　又见春光上栁梢一春常并酒旗摇年年牵惹防人思都在红栏四百桥
　　云后花前濯濯新儿曹扳折敢嫌频祗愁来嵗风情减输与曽披鹤氅人
　　緑隄并岸最婵娟不带东风也带烟眉叶似颦腰似輭故应常背百花眠
　　层层緑浪漾晴空欲鬬深红与浅红待得小桃多着子也将飞絮嫁东风
　　花落冩啼水寺前那堪柔栁更生绵行人到此休轻折留取清隂覆画船
　　亚字城西万万行翠帬缃带背时妆风流要是无人识自对东风舞一塲
　　树色依依冷食天防多绣毂锦连钱分明少日游仙梦鱼藻池头水阁前
　　晩归山庄
　　遥望尧山路轻舟向草堂鸡声小聚落树色古陂塘一水生寒阁诸峯障夕阳偶然乘兴往未暇计行藏
　　晴日出游近邨
　　雨后秋光逈未残竹扛兜子恣游般邨邨妥雪荞花白树树蒸霞柿叶丹賸借禽鱼供逸兴尽驱诗酒佐清欢寄声为报知交道挂了尘冠不用弹












　　尧峯文钞卷四十七
　　钦定四库全书
　　尧峯文钞巻四十八　　翰林院编修汪琬撰今体诗五【共一百三十二首】
　　和严武伯氷花诗为许青浮赋
　　百卉俱未拆氷花独灿然艳当雪后寒占蚤梅前不信朔风力能攘东帝权晨曦行可待犹骋片时姸
　　对桃花作二首
　　鸟差池紫蜨新夕阳低映小园春桃花未必迷来路直是无人解问津
　　偶然乞得数株栽便有飞英防緑苔应笑蟠桃太迟钝千年方见一花开
　　出游
　　披衣拟问向山程干鹊飞来作意呜身欲游时仍老健花当发后恰晴明家人豫整琴书待童子先操几杖行社酒正清羮粥美可能寂寞守柴荆
　　山中游僊诗四十首【有小序】
　　诗家小游僊此白乐天所云九奏中新音八珍中异味也今予所作又与唐宋以来者小异葢欲极文字之变以示山林之乐尔姑妄言之姑妄聴之可也
　　门前涧壑上虚空画断尘凡逈不通除是施符兼卖药偶然身到市廛中
　　茅屋三间不染尘松风萝月独相亲空山不要闲钱使防得黄金别赠人
　　黄精巨胜绕谿生服食多年骨渐轻只恐嫌疑干杀戒杞根如犬不教烹
　　端坐绳牀理篆烟拟笺易卦未终篇掷桮画水儿嬉事弃置神通五百年
　　要揷金貂侍玉宸暂从福地养闲身人闲宰相成何事却误卢郎隔两尘
　　只种珙花采玉芝此身久矣遣三尸生年甲子都防了略记羲皇画卦时
　　自是僊都降谪身偶来游戏了前因收猪牵犬皆容易怕作天边守厠人
　　携得丹罏与药圅独寻洞府占崭岩上清箓上书名氏羞受山中宰相衔
　　芭蕉滴露竹凝烟晓气澂清物态姸手拂案头玉砚明窻防勘洞灵篇
　　欲求丹药固形神每为无师未得真满坐谈堪一笑只应佣客是奇人
　　从来岩洞隔尘氛谁共谈入夜分鬻取琪花滤云液拟飞折柬约茅君
　　几有阴符鼎有丹降真一炷尽盘桓山君代守林间杏社鬼分供醮处坛
　　洞中花药四时栽牢锁重扉不遣开为是玉桃方着子直须防有嵗星来
　　肉芝火枣未为珍难侑流霞一醆春传语麻姑肯相忆不妨为我脯麒麟
　　流连药肆酒家楼溷迹人间防度秋昨访安期到东海采云一朶作扁舟
　　怪石幽泉曲绕邨道旁药草襍兰荪世人防个能相覔未要乖龙守洞门
　　谪向尘寰近百年敢希幢节下云烟而今嬾应虚皇制合把文章让鬼僊
　　偶来城市值亲知惊怪容顔似小时欲识起居奇诀否不过服液潄华池
　　睡诀由来自有真渐调心息欲通神梦中已了飞腾术夜夜朝元向玉宸
　　养得青鸾骨相奇松间月下舞褷任渠媮吃琼田草不爱升天未要骑
　　自分平生似螙鱼爱穿经籍畧无余玉皇若赐先生号乞掌琅嬛洞里书
　　醉舞狂歌众共哗畧施狡狯也堪夸空中噀酒俱成雨坐上怀钱旋得
　　解后诸真下白云邀来对奕赌清尊斜阳满地松隂转却赚樵人访子孙
　　留客无烦杀不鸣胡麻饭輭玉浆清煨来白石形如芋鬻就黄精味似
　　来耳仍云杳莫寻人间嵗月易骎骎眼看清浅蓬莱水不觉回头已陆沉
　　松露泠泠桂魄明酒酣屡自度新声人间丝竹不巾和乞借双成白玉笙
　　自入深山不记年花开花落报春天社公雨过青泥润鞭起乖龙耕玉田
　　竹径松篱一两层爱除嵗叶翦荒藤门庭须是常修洁要佗年带宅升
　　夀藤珍木影纷纷谷鸟鸣春不记羣开徧绯桃三万树外人遥认是红云
　　精思牀上坐闲身稍悟光天似宿因但使羣真容受易不妨长作守门人
　　惯学防心惯隠形洞门寂寂不烦扄谁供汲水看丹灶半是飞符役六丁
　　碧桃丹草绕汀洲况有琼浆注玉瓯似此洞天留不住笑伊刘阮未风流
　　鬓能返黑颊重红游戏尘凡逈不同除厠种蔬虽贱役姓名标在玉圅巾
　　来往名山疾若飞裦中携得彩霞归相烦玉女亲裁翦要制朝元五色衣
　　玉芝石髓每尝新兼链松脂不厌频他日身毛俱绀緑飞行惊杀采樵人
　　飘然醉下市楼时过客传观壁上诗怪杀数行殊黯澹不知是墨是榴皮
　　门前累月絶行踪坐守丹罏不啓封竹杖一枝斜倚壁无人知是葛陂龙
　　寂寂花隂夜色賖降真香烬月轮斜下坛手写朝元曲不倩人间蔡少霞
　　盛取流霞与客尝慙无一物侑瑶觞半酣忽出消棃实破鼻清芬氷齿凉
　　年年山下守茅茨争讶升腾乃尔迟合取药成犹未吃直縁身恋太平时
　　后游僊八首【在史馆作】
　　西风昨夜起瀛洲赢得羣真个个愁宁但蓬莱水清浅琪花琼树也含秋
　　紫殿频催应制诗侍书僊子拥瑶墀擘窠巨笔从头埽但乞银河作砚池
　　夜半瑶池宴月明嬾聴璈管太纵横狂来走向松隂下独自携琴弄泛声
　　天上材华又一新防多牛鬼与蛇神修文老吏迂疏甚不是琼楼作记人
　　药罏全按坎离安每转惟忧火难山鬼才知一嵗事岂堪役使守神丹
　　酿桂餐芝已有年愿将身附地行仙平生解笑拖肠鼠枉自飞腾不到天
　　急拟全家赴隠居手笼鸡犬上柴车不知道侧青牛叟何事淹留爱著书
　　逺离尘土返岩阿玉洞湥严锁闭多回首长安旧铜狄防时相见再摩挲
　　艺圃小游僊六首
　　课罢黄庭日欲西偶然鉏药绕幽谿昨宵雨过青泥润新长芝苖数尺齐
　　尽日焚香礼太空的应腾入九霄巾乖龙要是难驱驾唤取池边赤鯶公
　　竹钉门扉荻织芭浇花锄药是生涯飞来采蜨大如燕开徧碧桃红似霞
　　小饮休辞力不胜呼童频翦九光镫手中桮是蟠桃核的贮流霞四五升
　　满岩桂柏起秋风鸾鹤排烟下碧空闻道茅君夜相访旌幢小驻月明中
　　松籁泉声逺近闻重楼缥缈入层云拟将身附门墙列乞取先生十赉文
　　艺圃竹枝歌四首
　　池上花开照眼明流蓱无数杂飞英一双紫燕贴波去三寸银鱼吹浪行
　　防防翡翠满沙棱栁杨緑防层好雨忽来新涨阔阿侬准备打鱼罾
　　数亩清漪弄晩风南邨邨口水蒙蒙鸳央飞去望不见疑在枮荷折苇中
　　红蓼青苹九月天澹云如水水如烟画桥侧畔好杨栁合系侬家书画船
　　邨邨
　　邨邨菜麦连出户即欣然细路垞南北良辰社后先新烟榆木火初日杏花天屣步差能健无烦上竹箯
　　闻子巂
　　杏花结子箭抽萌小鸟飞来哢晓晴久与渊明相辈行敢劳苦语再丁宁
　　怡老园访王子勤中留赠
　　君家第宅百年遗雅与炎天物色宜杨栁小桥通窄径芙蓉曲岸枕平池鹊鑪细细焚沈水鹅绢时时写折枝但巻画帘冯棐几全胜帬屐冶游儿
　　午眠
　　槛竹緑初匀清风绕户频体中差少病心上渐安贫小展桃笙穏平张葛幔新午窻眠一晌最称暮年身姜子学在所居即文文肃公药圃也感赋二首
　　曽为安石墅屣步倍凄然苔没围碁石蓱侵洗砚泉桥心攲断版亭面拄危椽依旧烟波好年年艳渚莲东山高卧日亭馆迥参差竹影团书几花香入酒巵地邻侠士冢名在党人碑门客今零落犹传妓从时
　　再题姜氏艺圃
　　隔断城西市语哗幽栖絶似埜人家屋头枣结离离实池面苹浮艳艳花棐几只摊淳化帖雪瓯频试敬亭茶与君企脚挥谈尘杨栁阴中日渐斜
　　离索二首
　　离索亦已久幽怀未易降草生都覆径树宻颇妨窻入幕容雏燕应门仗小龙渔舟无出入常系緑杨桩绕垣牵薜荔緑砌上莓苔身计霜前叶名心死后灰引桮聊遣闷储药漫扶衰门牡何须上元无好事来
　　李明逺过予归来阁
　　好事谁相访扁舟只见君入门惊老态促席话新闻山色迷青霭松声绕白云邨居多简畧幸勿责仪文
　　坐王咸中池亭
　　杨栁芙蓉次第栽一寒鉴复新开羣飞白鸟浑如鹤散绕青苹半似苔垣短不将山翠碍廊虚能引月明来谿鳞信美邨酤熟莫怪游人茗艼回
　　赠叠山王君海
　　但得栖身洞壑间饫看山色只如闲不知贵客縁何事栲栲量金换假山
　　葺理山庄讫有感
　　攀竹葢茅茨幽栖正及时风翻黄叶急云度碧空迟事佛耶嫌佞还书不讳痴帷慙衰态剧零落镜中丝
　　雪霁
　　风吹余雪绕紫闗冻雀成羣去复还喜共幽人冯画槛耻随稚子弄氷山疏烟细嫋空蒙外残照微明竹树间嵗计有无姑勿挍暂賖邨醖煗衰顔
　　尧峯八咏【有小序】
　　王子咸中谓予曰尧峯奇丽甲呉下吾子居此六年凡遇胜絶地不能一一吟咏其何以慰山灵乎予唯唯因疏数题命予各赋五言絶句予矢口而就愧其非工聊用为来游者前导尔
　　寳云井【井在旧免水院相传寳云禅师所开其味最为甘寒】
　　松间涵古泉下上百尺绠值此槐火新客来鬬奇茗
　　露禅庵【明万厯中湛川法师所剏庵后有大石可观】
　　老宿昔开山门庭颇卓荦焚香卵塔前叹息高风大龙洞【洞在露禅庵后自洞口迤逦至观音岩奇石林立推为一山之胜】
　　此是龙所家忽挟风霆去石上空爪痕飞腾不知处响泉【泉从山颠逶迤而下入卢氏坟池雨从声如暴雷余日亦清驶可玩】
　　在山声淙淙出山流泯泯谁家灌园翁接竹遥相引
　　小龙洞【洞在山麓与大龙洞絶相似】
　　潜通上穴天迤逦出烟雾慎勿撼洞门恐遭伏龙怒
　　松塘【湛川法师植松数百本今颇为俗僧所伐】
　　修干嫋薜衣细皴纷艾纳幽人抱琴来埽石坐明月
　　竹径【径为登山所必由者修竹万挺数里不絶】
　　阴浓数里中春禽啼逺近雨过园头忙编篱防新笋千人坐【陂陀数亩父老相传为明嘉靖巾营兵诛倭之地天阴时辄闻鬼哭】
　　荛童拾遗镟知是古战场日落松声起如闻吊国殇
　　消暑
　　从来消暑无奇防惟有杜门推第一梧桐叶大凉阴生栀子花緐暗香发齐纨团扇暂离手粤葛短衫微露膝竹牀棐几乐何如读书与睡巾分日
　　可盘湾赠李子恪臣
　　数重篱舍枕湖干擥尽秋光不遣残绕径泉声云外出巻帘山色画中看枫林渐赤犹含翠橘实才黄薄带酸最羡主人能爱客旋烧芧栗佐桮盘
　　次韵访李翁柱元
　　轻颿漾斜日未晩到门收篱落寒烟集谿山翠霭稠新知如旧洽秋色视春优悔作求名客输君占一邱
　　次韵访岑公不值
　　草草三间屋枯茅一把遮畦蔬寒渐甲篱茗老犹花云覆斋防冷风翻挂笠斜不知行化处惆怅暂回车
　　橘香庵
　　庵借橘为名门前古路横竹侵衣裓润云绕脚根平胜概画难似高台营未成主人能楚颂岛可逊才情【时岑公方筑招隠台】
　　包山寺
　　风物最清妍禅栖已有年当门重涧曲匝屋众峯圜竹是先师植碑元胜国镌钟楼虽擅胜零落半无椽
　　毛公坛小游僊词四首
　　羣石参差满路横黄芝赤箭逐年生只疑犹有遗丹在绛气通宵彻太清
　　檄取山灵埽洞门归来重访旧坛云月明时节开清防先约南邻墨佐君
　　玉节珠幢去已遥独留残石镇山椒愁渠变化成羊后吃尽黄精数顷苖
　　坛上乱松高百寻松花堆积丹池隂刘郎一去不知处满树白云啼翠禽
　　游洞山【龙潭在其下】
　　名山逢胜日取次共登临龙卧渟穏人穿荦确深丛生多异药清啭或僊禽犹愧尘心在金庭未及寻
　　洞庭橘枝词二首【有小序】
　　西山之人商于湖广者多予故彷叶水心橘枝词体以招之
　　阿侬家住橘林旁郎乘大艑向襄阳寄郎只寄双头橘蚤红差胜襄阳黄
　　郎行时节橘花零南风吹来香满庭今年橘实大于斗劝郎莫羡楚江蓱
　　留别橘香庵主岑公
　　为我谢支郎幽栖愿已偿不求梅子熟但爱橘林香骨以寻诗瘦身縁受请忙浮桮如许渡当即埽绳牀
　　石公山杂咏七首
　　一线天
　　峯颠岚霭聚壁上藤萝翻日落樵人絶时时缒饮猨
　　归云洞
　　谁运山中石架空作此宇惟应鹤上人常逐云来去
　　连云嶂
　　孱顔欲干霄鼠腾莫及夕阳枫桕明还疑云五色
　　石版
　　一片平如砥临流俨画图许侬横舴艋占作钓矶无
　　蟠龙洞
　　洞口绕流水洞中罨白云邢知蟠此者不是洞庭君
　　石梁
　　淙淙雨后泉争向层嵒落一石驾长虹行人愁着脚
　　石公庵
　　山僧荷鉏处曲径颇幽絶篱外客来稀款冬花似雪
　　洞山杂咏六首
　　旸谷洞
　　洞中耀阳乌益觉烟景媚缓缓松阴移人间已千嵗
　　曲岩
　　防折上层岩扪萝常满把露浓岚径防惟见采苓者
　　卧龙石
　　神龙嬾为霖高卧荒榛里蜥蜴竟何知成团戏潭水
　　伏象崖
　　象王在崖中百兽敢侮翫防麕正相呼见之辄惊窜
　　呉王离宫
　　梁欐久无存荆榛冒荒土时时秉鉏人斸得折钗股
　　浴娥池
　　埜泉脂粉香传是呉娃浴至今苇花中鸳央每双宿
　　湖上杂曲五首
　　湖上芷花香湖中荇带长澂波明似镜龙女照新妆橘社緑参差湖烟罨橘枝鸳央如有意飞上栁郎祠蚕妾入春忙春风吹女桑邨邨萧鼔急争赛水平王双鬟小龙女乗月弄珠回露重绡衣薄呼来舞一桮人去坛犹在深藏隠姓名不知柑橘里可有奕棊声
　　轩巾即事
　　北牖风差輭南荣日渐长云涵砚山润花压壁瓶香文竹新书几斑丝旧隠嚢莫言无长物麤觉胜王郎
　　和唐孺含看竹絶句三首
　　修篁萧飒覆幽居叹息吾庐絶不如但使主人容客歗画船大可替肩舆
　　羡尔移家海上邨琅玕千个拥寒云钝翁自笑縁悭甚屏幛中间见墨君
　　苦无隙地种扶疎只羡筼筜谷里图身似北人方鬻箦能分束笋见存无
　　臂疾大作不离东轩
　　药囊茶裹镇相依叹息身如泡影微久废著书才思减渐疎把盏笑谈稀瓦瓶花映明窻放石鼎香萦燕几飞自分风流慙叔寳也因羸疾掩荆扉
　　久雨不止三首
　　今年春比去年迟花发频逢雨过时舍北舍南泥淖甚卷巾欠了讨春诗
　　湿云幂幂雨沉沉姑恶羣啼绕竹阴病后不禁情思恶况堪援笔赋愁霖
　　伏雨阑风满四天一春花信剧堪怜与花动是经年别莫怪逢春倍黯然
　　料理东轩南墙外地麤了
　　春寒趁晓晴幽事费经营径石铺初穏山松植已成藏花交小叶捎蝶下新莺送老无多地欣然惬野情
　　出游
　　春光方淡沲农事渐讙阗斧为劙桑淬池因浸谷穿山禽啼竹落野马暗芜田解后厐眉叟沿门敛社钱
　　过石隖山房
　　不惜扶衰病频于此地游贴波低乳燕绕径蔓牵牛翠霭千重合青山四面收甆瓶试新茗竟日小淹留
　　王咸中至山庄以松花饼作供二首
　　斜阳有客款柴荆留试椿芽与箭萌别为松花出方畧山家风味十分清
　　书籖画巻净无尘栏药庭花触眼新清坐相看浑不厌笑他金谷聚蟁人
　　题石隖山房
　　共住尧山隖山房更觉清笋从砖罅迸蕈占石根生不雨涧长溢无风松自鸣慙君频乞记境絶语难成
　　看花二首
　　雪鬓霜髭斗觉加颠狂犹覔四娘家已嗟命薄难禁得何况都将乞与花
　　淡日轻烟暖气融名花烂熳笑东风平施五色光明锦疑在齐奴步障巾












　　尧峯文钞巻四十八
　　钦定四库全书
　　尧峯文钞卷四十九　　翰林院编修汪琬撰今体诗六【共一百二十七首】
　　闻荐举言志五首
　　兔园册子在牀头自分迂疎不足收董贾高文姑拨置可能词赋类俳优
　　久忘笺传语云何蚕谱农书记忆多腰了一防肩一笠只应赴个力田科
　　曾学雕虫苦未成让渠班马独专名白头愿作邨夫子一巻防求聚后生
　　邻穉讙阗野父惊争传轩骑枉柴荆此翁渐被时贤识悔不从前换姓名
　　纸窻竹屋栖迟穏絺帐桃笙偃仰寛慙愧暮年真大黠不曾西笑为长安
　　轩中弄笔偶成
　　家近南垞与北垞比邻郁郁徧桑麻不妨拾蕈充斋盋未辨留钱付画杈老栁已髠仍有枿小桃才接尚无花邨人社鼓讙阗甚搀入闲身一笑哗
　　延客
　　延客上茅堂贫家治具忙瓦盆倾白堕土锉熟黄梁笋斸猫头大莼捞雉尾长少留君勿恤风月足徜徉
　　过邨家小池
　　乘兴不知逺悠然惬赏心试花桃尚小昻穂麦初深翠羽明如锦鱼苗细似针本非枮槁客泽畔亦行吟
　　雨
　　急雨萧萧响竹笆湿云漠漠暗窻纱天公不为酴醿地坏尽墙东一架花
　　雨中戏咏笠子葢编槲叶为之者
　　满邨风雨苦怱怱叶笠逢时也奏功何限豪门高葢在山行输与败天公
　　姜学在餽莼菜二首
　　偶然归理旧紫荆未必风流要擅名但觉暮年差免俗老馋也合吃莼羮
　　人世从来为口忙惟须一食疗饥肠莼羮菰饭原无价莫与微官共挍量
　　初晴小步
　　喜值晴光满四山从容屣步短篱间受风劲竹如强项熏日名花似破顔泉欲赴溪频曲折莺思选树每回环试冯石磴安茶具徙倚何妨趁小闲
　　病后示诸生是日初落一齿
　　齿豁头童老病侵可堪学术玷儒林将迎但守山居约动止尝提座右箴【予方以数字箴座右】耻以文词矜后进敢縁名利变初心胷中一段萧然处自是难从简防寻
　　偕门人拉咸中聴响泉
　　红糁青梢渐满林偶逢佳处便登临懒从东阁观奇士喜向南邨乐素心怪石染成烟霭色乱泉流出佩环音垞中风物皆幽絶始信山栖不厌深
　　池上【予新得一池灌山田其上有树五十株】
　　暖日和风处处妍独来池上聴潺湲栁条细似千行线苹叶圆于半两钱邱壑固应酬雅尚勲名终是欠前縁袷衣纨扇麤相称且乐人间有尽年
　　坐王咸中池上
　　主宾无语似相忘净拂苍苔坐夕阳乳燕飞飞蛙閤閤楚蓱谢絮满池塘
　　病起
　　椶皮屐子瘿匏冠病起时时小倚阑囊底神方惟断欲局中上着是休官緑梢尚隠稀稀蕚新笋才抽嫋嫋竿春事已阑身渐老相烦儿女劝加餐
　　病中杂兴二首
　　老去灵台久泰然肯忧衰病日沉绵万金良药君知否一味加餐企脚眠
　　骇机半为功名发祸本都縁禄利生怪杀盲人乘瞎马傍池犹作五更行
　　苕华书屋中睡起
　　栖身一几一藤牀睡足知昼漏长砚润溶溶储賸沈鑪温细细嫋香骤讙鸠语先疑雨乍转桐阴顿觉凉卜筑任渠城市近安心已竟恰相防
　　题书屋壁
　　囊收乞米帖案列换鹅经病怪医无验穷疑鬼有灵旧游真噩梦故友似残星愿以痴聋字书为座侧铭
　　晩景
　　晩景颇艰辛谁怜白首人栽田思博饭髠栁欲储薪牢补芦籓宻平墁土壁匀余生如此了真个作编民
　　自题小像二首
　　花防净巾常在手斑丝文褥穏栖身偶然写个跏趺影便似香山社里人
　　已借幻泡观众法更将蕉槿喻残身入山自是安衰朽非学巢由一辈人
　　怀尧峯时方闭户城西
　　最好夕阳天支笻古岸边微云度归鸟疎雨歇鸣蝉栁港讙渔鼓茭塘聚鸭船病身思小适悔寄郭西偏
　　书叹
　　暮年贫病两相妨追数平生黯自伤草率著书成老谬苍黄忤俗坐清狂收身每爱蒲团穏适口惟思麦麨香家诫比来无别语但祈世世力耕桑
　　夜雨
　　病思真如退院僧况逢急雨打窻棱防香深拨螭头鼎展巻频挑雁足灯文字起衰甘未逮身名谐俗愧无能结庐幸在郊原外社父园公是友朋
　　北上车巾作
　　驴车踯躅夕阳间底事天公不放闲似惜此翁诗料减再教饱看鲁诸山
　　病巾二首
　　悔吝真难释羇愁渐不支交情穷始验学力病方知事业输前辈文章负盛时尧山好山色只合老茆茨索米良非愿如何滞客乡贫多賖酒劵老乏染髭方【王侍读见赠有染却白髭须之句】半朽怜枯树微暄喜夕阳人情异鸥鸟叹息未相忘
　　屡辱侍读王先生以卢藏用种明逸常彞甫见嘲未敢用鄙句唐突又防赐口号四章语意郑重督和甚切勉遵无言不酬之义敬荅四首以当解嘲
　　江外重山接五湖十年何幸住潜夫诗翁但恋金门直曾见渔洋树色无【先生自号渔洋山人渔洋山在太湖中】
　　芭谭相忆不胜情竟彻臯比奉檄行车服倘縁稽古力便须飞札报诸生
　　暂因移疾守柴扄曾是含香侍汉廷太史错占天上象嵗星元异少微星
　　明年春水引归颿的合移家占一岩从此不称前进士故人亲授隠君衔
　　题乔舍人画二首
　　彩云隠隠瀑重重直是仙家第一峯画史不须皴染尽且留隙地着呉侬
　　试从巻里望山椒便觉吾家旧隠遥鸭踏岭头春水好桃花深簇搦船桥【岭与桥皆在尧峯】
　　和王侍读韵二首
　　雪残犹偃卧旅骑怯掀泥梦忆湖山曲春晴鸟乱啼迸阶芳草茁压屋野梅低计日河氷泮还家曳短藜欲识尧峯好邨居半墐泥柘防蚕子长花暖郭公啼小市渔人集官桥酒斾低所慙犹旅食闲倚壁间藜
　　杂忆二首
　　緑芷生芽栁弄丝黄鹂睍睆燕差池客游始羡江南乐叹息衰翁见事迟
　　架犂布糓己争鸣急买轻颿趁雨行记得清明须浸种莫教流落悮春耕
　　怀张隠君六子
　　故国风光早惟应旅客知野田挑菜日邨屋焙蚕时隠隠渔家鼓翻翻里社旗厐眉旧邻叟徙倚倍相思
　　敧枕
　　旋放芦帘整布裀先生敧枕息残身室无侍婢犹嫌病防有餐钱更苦贫寒甚賸賖燕市酒风来羞污庾公尘故乡节物殊堪忆箭茁槐芽又一新
　　阮亭先生赐读洞庭游稿长句一章谨依韵奉荅
　　似有毛公胜尚禽别开洞府待幽寻波深自足鱼千石壤沃真堪亩一金倒景浮空山侧畔纷红骇緑树中心惜哉如许栖地未得招君杖防吟
　　驾幸汤泉十韵
　　律当无射
　　严跸向新丰菊映
　　銮舆艳云迎
　　辇路红
　　天王停防仗
　　文母驻离宫骑从皆羣骏追陪俨上公灵泉来滚滚佳气绕葱葱源自丹砂发流将碧落通登临纡
　　睿览游豫惬
　　宸玉甃凝香雾纱窻障朔风阳回温谷内春在缭垣中惟羡瑶池水能専浴日功
　　和阮亭口号次韵二首
　　溪山犹记昔年游擥作王郎便面秋最好昭亭祠外景淡烟疎栁隠谯楼
　　偶冯团扇忆曾防絶似呉淞一段秋试问夕阳红树里谁家青斾出高楼
　　闻部议命予以原官带病修史二首
　　又作东华客穷愁每万端酒如交态薄春似旅情阑努力先朝史安心本分官桑榆元自暖无防返江干翳翳尘侵面萧萧雪覆头酒从王媪贳药访宋清求往事槐根梦余生水面沤儿曹尚龆龀骸胔倩谁收
　　睡足
　　颇怪家书断仍虞旅病侵忍穷增学力揣分息机心土锉凝尘满柴门积藓深午余眠未足轩骑莫相寻
　　送田髴渊南归
　　一幅轻颿趁好风恰如鱼鸟脱钩笼杨梅烂紫登盘美莼菜微青上着空学与众殊差近朴诗无人爱始称工渡江自有名山在莫为防书羡史公
　　题画三首
　　遥指山门一径长丹枫乌桕防清霜风光絶似尧峯院输汝相携话夕阳
　　阴阴灌木野禽啼防缀樵邨与钓溪占尽画图君信否钝翁家在此峯西
　　小桃着子栁飞花轻霭蒙蒙细雨斜慙愧此身非社燕今年春尽未还家
　　决防
　　久抛蝯鹤计全非眇眇呉昌匹练微乡梦暂随胡蜨化客心遥逐鹧鸪飞懒判衰病躭荣禄悔趁虚名践骇机今日眉间有黄色料应决防挂朝衣
　　忆江氏园亭
　　君家卜筑倚花泾风物佳时许叩扄石骨透烟通体緑松身卧藓一边青纵横药树穿藤架破碎溪山上画屏记得年前曾往返而今相忆鬓星星
　　病
　　髙敧一枕掩双扉栁未成丝草未肥独有东风酸次骨搀先透入病夫衣
　　史馆有感
　　病眼摩挲久不明暂抛史册绕阶行痴蝇争暖栖难穏小栁舍风卧未成文字只慙誊旧牍功名久分付来生此身己是萧骚甚更聴春禽巧弄声
　　和问亭韵送邵培风处士南归二首
　　长河水尽浪生花千里郱愁道路賖未到江南先称意暖风轻送布帆斜
　　青梅緑李满江津君到江南物色新市市旗亭开社酿邨邨土屋赛蚕神
　　病况
　　透檐残雪穴窻风沈病潘愁逆旅中材拙敢期同舍恕过多须仗故人攻缺唇砚贮烟煤润折脚铛支榾柮红此即暮年生计在肯挥双泪为途穷
　　冬日忆尧峯作
　　茰沜迢迢接竹垞坏垣頽壁野人家输芒湖蟹肥堪把缩水邨醅贱易賖腻白泉如初滴乳烂红枫胜欲残花羡伊邻叟都无恙只守柴门领物华
　　病中三首
　　谈迁彪固本相因玉局郱堪賸病身回顾童乌仅三尺异时史稾付何人
　　屏当书籖检药囊尽判筋力拄风霜残秋欲尽人犹卧不信兰台有病坊
　　乡书辽絶客途穷身杂牛溲与马通一笑形骸元土木任他流漂自西东
　　请告六首
　　筋力蹉跎肺气衰膏盲竖子去还来行年自分无官禄冯仗东归厌此灾
　　一辆柴车出
　　帝乡蓍囊药笈是轻装旁观莫笑紫衣敝犹帯东华輭土香巳办轻帆展晓云东来花信渐纷纷社前拟换江邨酒解得银鱼未可焚
　　面如槁叶髩如霜慙愧承明侍从行纵是
　　圣朝堪眷恋也应归骨故山旁
　　春向垞南沜北生红英紫蕚渐纵横冯谁约束司花女小待先生曳杖行
　　劙了柔桑种薄田好骑觠角日周旋槿篱深处柴门迮不要安车特地悬
　　十年前请告与梁曰缉先生唱和遮字韵诗凢数十首今日再次
　　去携儿女管春华重潄流泉踏乱霞门外一行陶令树篱边全幅赵昌花青精黄独堪为饭竹几芦屏算是家京洛輭尘飞不到不须扇角防檐遮
　　书怀二首
　　急将野服换朝衫春水初生漾去颿犹自畏人重检防尽焚史稾讳头衔
　　又趣轻装归故里松风萝月足逍遥行藏无与时贤事嬾费心情解客嘲
　　得兰儿家信作
　　自入春明又判年药囊衣襆故依然病身寄迹如賔雁稚子催归学社鹃去国但求锄菜地挂颿须趁养花天从今莫作官人看皓首厐眉是散仙
　　请告后作
　　河上氷融草复斑此身犹滞旅亭间药无可染衰余鬓酒不能回病后顔家业渐随花并落客心先逐燕双还云泥分与诸贤隔喜有音书念闭闗
　　留别四首
　　怱怱马首欲南行賸喜尊前黍酒清此别断无重见日故应前烛话来生
　　小顿柴车大道旁离亭分手栁条长不知衰泪能多少犹为交情洒数行
　　去锄花药补籓篱此段风流自一奇鸭踏岭前差可老免教人诵北山移
　　春明门外栁花香故旧临分黯共伤从此云泥相契阔敢将嵇阮附山王
　　违俗
　　阑入少年埸功名黯自伤病身埀翅鹤拙宦触藩羊史笔尊迁固言爱老庄半生违俗好安可防班行
　　连遇大风舟行甚迟戏为二絶
　　尘沙漠漠不逢春只觉狂飚搅水濵风伯也如时态薄百端阻抑去官人
　　怊惆篙师色似灰数重雪浪竞讙豗老夫别有惊心处新自风波宦海回
　　阻风
　　絶无春事慰衰翁竟日挛环小艇中镗鞳噌吰千折水飞扬跋扈五更风黄埃坌起迷平岸緑鸭惊呼扰半空歴尽畏途今至此始知摧折坐天穷
　　兀坐
　　兼旬兀坐守船扉风物萧条乐事稀随病浅深频议药量时暄冷辄更衣瓶花计日愁将落沙草迎风觉易肥未审儿曹相念否酴醿开尽决成归
　　题芦鸭图
　　寒流接逺天荻花翻雪水凝烟竹弓丝罼真难到借与沙禽自在眠
　　世路防岖不易行每身经处辄心惊的应输与沧江鸭惯狎风波了一生
　　以榆钱和麫蒸食之
　　黍饭齑汤故有縁先生扪腹每悠然旋收榆防成清供下箸何殊食万钱
　　张敦复前辈言汪苕文此行固善矣恨其不肯从陆不及归赏牡丹耳予闻之失笑今日糓雨正牡丹盛开时也以水涸滞舟清源感赋二首
　　小艇摇摇未肯前野桃着子栁拖绵为躭烟水浓如画愆却花期又一年【洛阳人每称牡丹为花见欧阳公谱】
　　故里春光到鬬茶尚随鳬鸭宿晴沙也知骨相殊酸薄无福能看富贵花
　　清源
　　孤艇清源上经旬击緑杨鸭浮贪浅水燕语狎危樯淖鬻扶衰疾浑醅润渴肠滞留君莫叹犹校一官强
　　小住
　　幸承尺一返农桑重理桃栽葺栁塘仕宦不曾谙小草文章何必仿长杨鸣机白纻如云薄出甑黄秔胜宻香相见莫询京洛事为君小住话江乡
　　絶句四首
　　羣贤济济曳华裾润色斯文己有余身是腐儒才思拙只堪归校兔园书
　　九原精爽俨千秋肯逐黄埃白草休何事时贤苦相撼枉抛心力作蚍蜉
　　马班未敢比春秋聊取前闻次第修叹息后来严笔削直将书法接尼邱
　　学术文章两未工三年噩梦苦悤悤还郷但逐鸡豚社胜入伾文死友中
　　尧峯二首
　　遥忆尧峯麓溪山匝故居层林嗁戴胜浅濑聚王余烟绕墟中緑风来水面徐时因行饭出初不要蓝舆渌净蜻蛉浦萦纡踯躅冈钓庵编短箬舍隠丛篁遇荫恒停杖逢邨暂乞浆峯前旧游地敧枕亦难防食荠二首两岸此菜甚多土人不知采也
　　携篮挑取雪中芽未着盐醯味己嘉説与诸伧都不信放教徧地发緐花
　　晩荠青青含甲媆蚤菘白白簇科长江湖不少鱼羮饭未抵山蔬出釡香
　　旅宦
　　旅宦暌儿女穷愁滞嵗时衰来顔暗觉毁甚骨先知词赋枚臯拙功名李广奇昨非今未是惟悔去官迟
　　春晩
　　不觉春又晩犹依孤棹行河流半清浊天气杂阴晴吹水游鱼乐迎风乳燕轻淮南何处千里暮烟平
　　迂疏
　　黍饭葱汤养此生悠然犹发啸歌声极知老大迂疏甚恰要儿曹着眼惊
　　两岸无桃李因采蒲兰及豆花入小瓶作供戏赋此诗
　　一春寂莫动愁顔絶欠名花任意攀小草悤悤也承乏得登书几砚屏间
　　泊皁湖口其地多警
　　鸬鷀拍拍绕斜阳芦荻翻翻渚溆旁只喜病身辞北阙忧豪客出南塘云连涨水微茫白风搅飞埃惨淡黄赖有鮆鱼菘菜美一尊风味似江乡
　　将抵家三首
　　一别云山巳有年旧游重到辄凄然霜颅雪颔归来客自是陈人不是仙
　　防多朝士擅文雄谁复留情记此翁老大去官君勿讶时贤方重黑头公
　　知识相逢话旧余数行清泪落衣裾不须惜我头衔小己被虚名暗折除
　　又絶句二首
　　豆似琼珠最觉珍含桃烂熟又尝新暮年才识归来味纵欠莼鲈亦可人
　　制得呉中钓具全一声欸乃向江天镜湖底要君王赐是处烟波好放船
　　微香阁
　　楼居仙所好吾亦暂游行木落全湖现天寒众壑清乱云随地涌老树与檐平深愧黄冠叟幽栖了一生
　　湖中二首
　　湖光似镜映斜晖紫蓼黄芦拂钓矶寄语羣鸥须识我莫随花鸭背船飞
　　西山景物近如何放取轻舟一叶过乍觉霜风寒割面白鱼黄雀绕湾多
　　次岑公韵游林屋
　　正值呉江又落枫来寻仙穴与君同长松磥砢凝肪白药草离披结实红路出渔梁樵隖上人行怪石寿藤中犹嫌洞府幽深极未许时流步屧通
　　过平岭见原田流水甚可爱
　　疑是武陵天人家十数椽危桥跨清壑细路入平田鸟影藏红树鸡声出翠烟此中堪大隠何必羡游仙
　　石公山道中
　　一径入平冈邨居迤逦长天寒菘圃緑嵗旱橘田荒石骨棱棱古茶花澹澹香经行皆画本收采满奚囊
　　西山渔父词四首
　　澹日轻烟漾渌漪鳜鱼吹浪尚迟迟阿侬要放蜻蛉艇直待风斜雨细时
　　鱼价今年逐渐强偶因换酒到山乡笭箵个个盛鱼满一寸银刀论斗量【呉人谓贱为强】
　　生长湖中上岸稀矴船只在蓼花矶防防防都相熟长傍船头自在飞
　　雨过云头日日阴石颿脚下水防深全家习惯风波了不怕湖邨便陆沉
　　次韵寓李恪臣包山书屋
　　旧有毛公占尽春嵒栖今复见幽人拓开泉石俱成画邀取湖山并作邻酿黍时时篘玉醴捣橙细细脍银鳞客来况值佳风月不觉淹留便及旬
　　追述
　　得寻洞府亦前因追述游时不厌频丹穴乳泉皆异境黄甘陆吉是幽人穿林翠羽形容丽出网银刀气味珍除是修然尘外客更谁解问五湖津
　　西山观梅二首
　　处处梅花映雪明笋舆竹杖恣经行天公似防游人意贷与斜阳半日晴
　　渐觉林间有落英山僧导我厯柴荆丁宁莫问山深浅但拣梅花多处行
　　严氏传砚斋二首
　　迢迢先泽冠东呉太守诒谋近亦无絶胜风流王内史只书小巻付官奴
　　室有牙籖映缥缃庭前书带数丛长封胡羯末今如许未怕年来砚沼荒




　　尧峯文钞巻四十九
　　钦定四库全书
　　尧峯文钞巻五十　　　翰林院编修汪琬撰今体诗七【共一百十八首】
　　呉公绅同周觐矦移庖过尧峯山庄觐矦有诗因次韵二首同集者张六子王咸中及公绅次子于石也
　　枳篱茆舍也生春今雨欣逢客到频径有茶梅初放艶盘登鲑菜幸尝新唤晴小鸟争穿树趁暖羣蜂欲扑人多少笋舆兼画舫除君谁慰病余身
　　喜君载酒逺寻春径造无烦叩户频诘曲樊垣麤胜旧青苍杞菊恰含新疏花横榦疑妨路驯鸟梳翎似狎人何日耦耕敦夙诺嵗寒都作老农身
　　题天台访道图二首
　　絶壁危梁似画图此中有路达仙都地黄不托胡麻饭能向山家少住无
　　自离洞府入尘寰丹灶全抛菵露问若见诸真冯寄语钝翁久谪颇思还
　　杏花
　　烟雨迷蒙古岸斜淡红浅白缭邨家绯桃未放缃梅落占断风流是此花
　　和説岩先生见寄絶句次韵六首
　　白版双扉昼亦扄姓名羞入长官防只拈旧日阳秋笔笺徧田家耒耜经
　　鬻石烧金别受方采芝蒸术更堪尝冯渠算尽周髀数惟有归田一防长
　　交谊元非白首新偶縁身厌輭红尘才疏未是嵇康比何忍将书絶故人
　　拈取幽栖説与君鸟窠蝯穴与平分不愁嵗俭饥寒甚纫了溪荷饵涧云
　　细草茸茸绕席门尧峯一曲敢言尊农书大有奇文在要与邻翁细讨论
　　平生亦解羡瀛洲嵗晩其如倦宦游纵使此身真老健不堪笔削也宜休
　　和施愚山见寄去嵗赠别口号次韵四首
　　归来空学地行仙分向深山了暮年独羡君为香案吏至今身在玉皇前
　　颔雪髭霜倍觉明烧丹种玉苦难成此身己是无家了只荷刘郎一锸行
　　飞泉曲折下平沙来往时时有钓槎从此殷勤属流水莫教浮出洞中花
　　虎阜西南鹤岭东幽栖不与市尘通飞花语鸟频相续常似人间二月中
　　寄阮亭先生三首
　　徴聘诸贤满庙廊才名真擅汉京长邹枚贾董如麻苇未数区区白发郎
　　史笔何时到获麟不妨收取不赀身故人知我吾能记许向江湖作外臣
　　鹤瘦龙钟絶可怜拟求灵药养余年弃官亦是寻常事直比巢由恐未然
　　尧峯怀觐矦
　　角巾蒲扇草堂中未觉炎蒸恼病翁高栁阴阴欹逺翠疎花寂寂袅长红松间渐吐婵娟月苹未遥生荏苒风试説似君君爱否防时清赏两人同
　　过江氏小山书屋
　　秋色淡融融聊行小径中画防饶曲折文石擅玲珑丛桂多年緑盆鱼一色红游从都似旧欠了鹿牀翁【俞无殊自号鹿牀】
　　和诸君子题元龙城东新居图絶句次韵二首
　　平田一曲恰当门虾浦牛阑野趣存但得素心晨夕共不妨呼作小南邨
　　竹门松径接烟萝剥啄由来好事多花月中间频得句不知谁与作羊何
　　赠沈丈二絶句
　　与君连袂旧情亲今日俱存嵗暮身幸得溪山相近住杏花邨里话朱陈
　　别开蓬径绕岩阿未有羊求共啸歌准拟与君成二老不论时节数来过
　　舟过虎邱
　　载酒出花泾秋光似画屏破烟双白鹭防水一蜻蛉渔鼓讙孤店菱船下浅汀云岩看渐近佛塔己亭亭
　　尧峯山庄招公绅觐矦
　　别久能懐旧老苍提携药笈与诗囊枇杷黄后忙麤减丛桂丹时兴最长水面咿呀乗晓月门前剥啄趁秋凉莫嫌野叟贫防薄翦韭烹鲜好共尝
　　咏蝇
　　觉金风透袷衣纷纷落叶拥荆扉青蝇能得多时活犹逐斜阳暖处飞
　　经营
　　又值春将尽深山换物华花残才割蜜雨过旋收茶浸种出陈缫丝修故车谋生忙未了真作老农家
　　又题
　　莫信身无事经营讵有涯医花针螙穴壅树掬蚕沙短竹扶篱宻修筒引水賖甫秧畦菊竟乗雨复鉏
　　泛溪
　　今日佳风日沿溪任短槎緑沉笼岸树黄豓绕湾花鱼婢吹微浪鳬翁立浅沙前村犹里许隠隠犬声哗
　　过呉氏南垞草堂
　　饭余屣步出于此每盘桓高下数株石周遭卍字防广除分美荫圆沼引清湍笋媆茶香熟差令老抱寛
　　示觐矦三絶句
　　城东大道接城西三日秋霖是处泥何似山庄清絶地阴阴乔木画眉啼
　　此身未觉老蹉跎醉向灯前每放歌新制荷衣耐凉冷今宵添得酒痕多
　　缬林翠霭缭邨东一个茆斋庵画中君若不嫌鸡黍俭未须分手太怱怱
　　遇东山王墨池
　　轻舟来自巨区东石隖庄前偶尔逢等是暮年君较可老夫顔状更龙钟
　　仰天窝
　　别寻幽径绕禅关晩霭苍茫未拟还身在画图屏障上项容松石董源山
　　检视小园麤了因作
　　料理家园亩许寛青衫团扇据牀看余花隠隠藏深叶小蜨翻翻度曲阑加糁箭萌含媆緑蘸盐梅子杂微酸穷居自是饶情味未要樽罍佐一欢
　　留客
　　短椽疎牖接修廊剥啄声稀清昼长冯仗幽人寓碁簟与侬饱享竹间凉
　　荅友人出山之间
　　不嫌野父便交欢讳説头衔是史官车为久悬羞再驾冠宜长挂怕重弹丛祠散社分余肉僧盋逄斋寄一餐此段风流郱易得肯驰险阻涉波澜
　　赠西山李翁柱元
　　曽陪杖屦两经旬知好楼居断俗尘邀取石公为老伴勾连洞府作比邻饤盘多摘黄金实入馔惟烹澹墨鳞丹臼药鑪俱好在的应已证地仙身
　　赠横金沈丈景之
　　老去知君久息机将踪迹狎尘鞿隠囊碁局风流在布袜青鞵逸兴飞啄黍黄鸡双蹠美输芒紫蟹巨螯肥一尊从此堪相对况有篱英采未稀
　　月下演东坡语二首
　　自入秋来景物新拖笻放脚任天真江山风月无常主但是闲人即主人
　　隠隠清规吐逺山酒鎗茗椀颇相闗人间何处无风月欠个闲人似我闲
　　甲子冬十月纪事语五首
　　遥望
　　龙顔渐俨然鹢头绣繖缭祥烟不愁日与长安逺此地重瞻尺五
　　天
　　右与坊院诸臣恭迎
　　御舟于浒墅闗
　　咫尺
　　天威大道旁最慙衰病失趋跄谁知分外承
　　恩顾不忘
　　先朝执防郎
　　右
　　御舟前泊防
　　徧询诸臣姓名独不及臣琬琬因自通防
　　谕曰晓得
　　旱潦螽螟政苦频穷檐无复见京囷
　　至尊特地
　　清问是处呉侬颂
　　圣仁
　　右防
　　俯询呉中秋成臣琬谨对曰今嵗歉收夏大水秋不
　　雨
　　云汉
　　宸章迥不同小臣拜
　　赐草堂中山南父老惊相语夜有
　　荣光上烛空
　　右蒙
　　御书之
　　赐详具阁记中
　　竹屋茆檐寄此身门依村曲对嶙峋白云深处青山下侥幸
　　君恩作散人
　　右白云深处云云即
　　御书巾首句也
　　雪后邀晓师同往苍隖二首
　　冻云深雪压檐明干鹊飞来忽报晴缝取衲头修屐子与君准备探春行
　　残雪初当见晛时笋舆穿厯自迟迟先生不惜冲寒出如此风流也大奇
　　题葛震甫画三首
　　五字清新久絶伦如何竹石又通神湖州儋耳风流在五百年中有后身
　　微芳冉冉借光风花蕚丛生杞棘中怪得幽人写空谷只縁臭味与渠同
　　竹君挺秀敧高岸兰友滋芳被野田仓卒写真俱酷似此风味亦修然
　　春日偶成二首
　　机心虽易泯习气颇难除戒杀仍扪虱防滛尚爱书开笼放松鼠洗鉢荐椶鱼每作儿嬉事悠然乐有余幽栖如逆旅病骨是癯儒汉玉雕书镇官窑作唾壶食常需本草倦即倚团蒲犹幸公租了门前欠吏呼
　　秦园
　　怪怪奇奇石疎疎密密花暗泉穿涧落曲径向桥斜拊槛文鱼出开帘语燕哗芳春经雨露草木亦光华
　　邱南留宋既庭
　　疎帘画槛净无尘徙倚何妨杂主宾烟起忽迷山半角木凋遥露塔全身苞黄小剖离离实腴白旋批细细鳞风味正佳君少住暮年一倍惜芳辰
　　邱南漫兴二首
　　家依水石绕烟萝愿得终年守涧阿取友久嫌知己罕拊书深觉防心多江河滚滚殊难挽嵗月堂堂每易过户外繁华堪羡否且收方药养微疴
　　浅筑围墙短插笆山南水北钝翁家竹高己茁纎纎笋菊晩犹留豓豓花连屋图书成倚阁过门画舫任喧哗老来活计无多在只蛮香煮苑茶
　　偶书
　　磊砢盆中树陂陀砚角山时时摩倦眼小小破愁顔生计真聊且虚名亦等闲茶甘饭仍软此事最相闗
　　遣兴
　　居止三间屋游行五尺舠脚縁衰后蹇骨向毁中销与客评诗草从僧辨药苗余年真有防隠矣莫相招
　　与诸生饮
　　今夕是何夕追欢仗尔曹清谈粗可喜文饮尚能豪共剥菱三角分持蟹两螯宁须觥録事劝醉拨檀槽
　　初寒
　　垣许长茆覆窻将败帋粘壶觞随意进衣絮量时添风急频摇防香残尚袅奁行藏吾自了太卜不须占
　　老病【时有盗警】
　　老病颇难持萧萧风雨时酒无旁舍饷氊有小偷窥借暖炉中熖支愁枕上诗门前枫栁树一夜不禁衰
　　饮酒二首
　　色似鹅黄自酿春緑鳬斑鳜更鲜新不妨痛饮逾三日便是风流一辈人
　　何限知交共夜分最宜持酒细论文从来只得三蕉叶骂坐虚名吓杀君
　　初秋作
　　裌衣初换扇初收病体欣逢嵗令秋山罩薄烟加窈窕栁含轻露尚风流绕檐小燕将言别抱叶残蝉似诉愁从此衰翁真快意急呼艇子备行游
　　行药
　　毳衲深温竹杖坚钝翁行药屋西偏受霜枫叶非前日遇涨溪防过去年寂寂僧房寒霭里亭亭佛塔夕阳边邻翁相见问无恙似羡风流近谪仙
　　吟兴
　　吟兴殊不惬聊扶病体行天寒饥雀閙嵗尽祭猪鸣浅白怜梅小浓阴喜竹成朔风方酿雪未望腊前晴
　　闭户
　　春来闭户寂寥中偃仰从无俗客通一派鸟声如水调防番花信是溪风徧延苍藓阶防緑久瘗丹砂井脉红得丧万端俱不问钝翁畧与塞翁同
　　赠林吉人
　　聴话闽中事溪山宛目前雨过扦蜡树潮至种蛏田綘荔蒸炎日红蕉映雪天何当携手去选胜结茆椽
　　梅花二首【时寓城中】
　　不问南枝与北枝横斜疎影绕茆茨山翁要探花开信先报篮舆竹杖知
　　棐几云屏卫病骸懒扶游屐步苍苔年前豫与园丁约直待缃梅放后来
　　倚杖
　　倚杖斜阳外炎蒸顿觉醒草头跳蚱蜢水面防蜻蛉雨过栁犹润云归山更青忻无褦襶客蓬户不须扄
　　柬周觐矦索橘二首
　　离离佳实绕庭除知尔新谙种树书不得经霜三百颗枉教渴死病相如
　　无物能怡病后情经年高卧守柴荆如闻陆吉亲投谒一笑犹堪倒屣迎
　　聴松堂三首
　　嵗寒犹自着青葱校取羣芳迥不同但值微风传逺响何妨冩入颂琴中
　　青苍鳞甲最森森摇动薰风弄夕阴赖得主人常抱膝与渠对作卧龙吟
　　多少冈松接墓田何时携我一攀縁期君共拣修枝上结个云巢学地仙
　　赠乔石林三首
　　千古文章自有真波澜如此不无神老夫今夜掀髥笑垂死才能见替人
　　杯阑烛跋月将中细与论文兴不穷从此儿曹争企脚瓣香遥指射陂东
　　轻薄为文哂未休典刑何意近韩欧纵饶前辈风流在也放斯人出一头
　　题矦大年画册二首
　　翩然拂襃别交知归趁清阴翠霭时回首长安应拊手笑他鸠集鳯皇池
　　桐花竹翠迥无尘位置琴书絶可人他日轻颿定相访恼君烧笋煮溪鳞
　　独坐题斋壁二首
　　黄鹂紫燕报残春芍药酴醿各鬬新唤起少年京洛梦一帘花气最撩人
　　五色戎葵明似锦重台丹若烂如霞柴门无人日卓午惟有蜂声喧落花
　　对食戏作二首
　　细校囊赀欠万钱终朝素食亦欣然巳防拗折葫芦项仍戒裂残环饼縁
　　玉延粉可溲防饦槐叶汤堪泼冷淘晩食只须如此足免将口腹累儿曹
　　示林吉人顾有典
　　脚疾春来校行游颇不难花繁蜂酿熟风暖燕泥干嫩蕈形如繖芳茶味胜兰诸君知爱否为我小盘桓
　　与林吉人沈汉亭出游
　　意行若个卫衰翁短杖全胜五尺童鹊语乍喧徴霁色栁条微动觉和风沄沄水自鞾纹绉澹澹山如眉妩工冯仗丹青最高手拈来并入画图中
　　赠相士
　　唐许遗言果否真赠君新诀始通神相逢莫话鸢肩好何必封侯定此人
　　看花二首
　　徧覔桃栽与栁栽主人慙媿鬓毛衰情知不得多年翫且要花前笑口开
　　笋臛芹羮味最甜瓦盆频放浊醪添醉颠也要装风景乱插緐花压防檐
　　读筠廊偶笔
　　知君诚作者游戏集毫端糖蟹诚堪赋甘蕉亦可弹解颐多异论寓目得奇观好述輶轩志他时佐史官
　　自题小像五首
　　耻与时贤角异同暮年聊尔隠墙东中朝故旧消磨尽留得痴顽是此翁
　　只工扫地与焚香歗傲空斋意味长膝下两男虽解事断无一个得翁狂
　　人情穴底争羶蚁交道灯前扑焰蛾莫怪杜门常谢客老来更事比君多
　　架上故书常废读牀头浊酿亦慵尝欲知此老不凡处饱享梧窻午荫凉
　　余生修短都安命有子贤愚亦去心卜冢治棺今并了何妨与俗暂浮沉
　　送方外呉枚臣北上
　　布囊羞毳裘寒苦雨盲风道路难长柄葫芦谁识得未须携种入长安
　　能将道术炫人无爱曳长裾走帝都持诀只持禳斗诀制符先制避兵符
　　乞花场杂咏六首
　　药裹方书信手拈比来贫病两相兼入春十日春寒甚开徧茶梅不卷帘
　　石子冈头扇恵风乞花场上午天融蘼芜緑遍棠梨谢春在鸣鸠谷谷中
　　麦杏粥己登盘小雨迷蒙湿药栏缝得夹衫元未着阴阴杨栁弄春寒
　　纸屏新洁竹牀清企脚科头聴晓莺幸甚款门无俗客山翁不拟着靴迎
　　柴门虽设镇常闗久滞绳牀药鼎间剰喜今朝有奇事钝翁曳杖过前山
　　红桥朱塔夹谿山小立斜阳未拟还等是暮年开七袠时流应让此翁闲
　　予病不设饮屡辱有典丙文汉亭见顾相对竟日惟豆羮菜饭而己戏作一首
　　夫子何为者家依西郭西好花无数发幽鸟不多啼茶具童能设棋奁手自携诸君共清坐未羡醉如泥
　　题斋居壁
　　一任人间轣辘忙先生晨夕守丹房芋魁黄独俱珍馔漆叶青粘亦秘方隠几只期心寂静杜门粗觉日舒长读书博簺都非是优劣何烦细校量
　　与客谈有感二首
　　党部声名久属虚雨云翻覆太纷如幸然不入平津阁赖有江都老仲舒
　　人心幻似都卢伎世路危于黯黮滩胷次从来天样阔任他非意巧相干
　　题张子成九泛月楼三首
　　山缭頽垣水绕门朦朦初月照黄昏松风不起行人定唯有钟声度范邨
　　樵歌隠隠下青苍又聴渔榔出夕阳一段红蕖明似锦隔花惊起两鸳鸯
　　烟霭苍苍渐入无参差乔木接平芜如何倩得闗荆笔写个横峯逺浦图
　　秋日寓叹
　　轻云阁雨不成丝澹澹斜阳隠半规芜緑栁黄桠桕赤秋光恰到尽头时
　　秋日杂赋三首
　　衰容羸骨况经秋叹息年华不少留拒客故应捐尘尾挟书犹可辨蝇头萎黄败叶填荒径浅碧疎花蔓小邱桃竹杖坚驼褐暖不妨行药下层楼
　　一秋花月最清妍曲径修廊别有天小设胡牀来月下畧携蛮榼到花前畏人久作惊弓雁避俗今同翳叶蝉女嫁男昏吾事了只将邱壑饯华颠
　　末疾逢寒小觉苏出门犹要倩人扶林端木落山容天半云归塔影孤对语小鸠穿宻翳羣飞宾雁上虚无媻姗勃窣君休笑拟为黄花过酒垆【闻诸店菊花方盛】
　　删校尧峯诗文钞了有感
　　纷纷轻薄共沉沦力障狂流仗一身举世岂容无定论异时方解忆斯人文章自可让余子学术要须趋大醇灯火青荧人迹絶夜窻独与圣贤亲












　　尧峯文钞巻五十
