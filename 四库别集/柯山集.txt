　　钦定四库全书　　　　　集部三
　　柯山集　　　　　　　　别集类二【宋】
　　提要
　　【臣】等谨案柯山集五十巻宋张耒撰耒有诗说已着録苏轼尝称其文汪洋冲澹有一唱三叹之音晚嵗诗务平淡效白居易乐府效张籍故瀛奎律髓载杨万里之言谓肥仙诗自然肥仙南宋人称耒之词也文献通考作柯山集一百巻兹集巻数半之案查慎行注苏轼诗云尝见耒诗二首而今本无之考周紫芝太仓稊米集有书谯郡先生文集后曰余顷得柯山集十巻于大梁罗仲洪家己而又得张龙阁集三十巻于内相汪彦章家己而又得张右史集七十巻于浙西漕台而先生之制作于是备矣今又得谯郡先生集一百巻于四川转运副使南阳井公之子晦之然后知先生之诗文为最多当犹有网罗之所未尽者余将尽取数集削其重复一其有无以归于所谓一百巻以为先生之全书云云然则耒之文集在南宋已非一本其多寡亦复相悬此本巻数与紫芝所记四本皆不合又不知何时何人摭拾残剰所编宜其阙佚者颇伙然考胡应麟笔丛有曰张文潜柯山集一百巻余所得巻仅十三葢钞合类书以刻非其旧也余尝于临安僻巷中见钞本书一十六帙阅之乃文潜集巻数正同明旦访之则夜来邻火延烧此书倐煨烬矣余大怅惋弥月云云此本虽不及百巻之完备然较应麟所云十三巻者则多得已不啻数倍亦足见耒著作之大略矣乾隆四十九年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀















　　钦定四库全书
　　柯山集巻一
　　宋　张耒　撰
　　赋
　　大礼庆成赋
　　惟宋六世皇帝践阼之七年所以和同天人绥静中外垂鸿袭裕増髙累厚以对于神祗祖考者固已防被充塞光融翕赫六合一意四海一口无得而言矣粤以壬申之仲冬将有事于南郊乃诏列位恪职赋事而有司建言惟我国家因时施礼郊丘之位天地咸在牲币并荐礼乐合举而古者乃以隂阳之至即南北之郊别位殊时荐献异数有司其何从于是天子惕然深思只畏敬慎曰兹大事我其敢专羣公卿士典礼之官竭思和防以订不易于是议者曰先王斋明以享帝而帝之享否虽圣人末由知之惟受福者其享之占恭惟国家合祭天地于兹六世矣惟我太祖躬膺骏命以遏乱略堂皇二仪拓落八极以定万世之业太宗威定宇内震荡大漠以一九有定天下于一尊真宗熈洽富盛符瑞委积南牧之旅不战请命威加北荒奏功岱宗仁宗席安据厚不动指顾孽獠猾羌含毒内向吏士未顿藏窜屈伏终始太平垂五十年英宗入纂百姓与能神考有为六服承徳此可谓受天地之福矣然则神祗之安吾享也其久哉于是天子乃翳青云之屋乘雕玉之舆应龙受辔招摇翼辅建虹霓之修竿兮飏彗星之飞斿太一执节以先驱兮二十八星拱手布武经营而周游貔貅六师雷霆万乘初海沸而云涌忽山峙而川静葢天子粹然玉温健然天运望宫门而动色顾执防而命进惟烜赫之灵源兮实鼻祖于神明览光徳而来降兮馆玉宇之严清张咸英之广乐备干籥之盛舞景光交彻鸾鹤来下神嬉灵豫醉爵饱俎翼翼清庙观徳之宫七圣在天时降于宗世有哲孙岂弟无疆惠我文人【案此下原脱四字】瞻祖祏而念功兮顾祢室而感亲圣孝油然发中兮在位望而含辛霁旸告旦祥颷掠尘从我髦士来只精禋御史肃吏司马饬兵既逶逶迟迟云流而日行兮又汹汹业业海运而天声灵旂洪顺翕赫歘霍兮攫拏龙虎而乱鲲鹏雄骜憺威而震伏兮柔良化礼而肃清弛天威戢天戈兮固已熄威蚩尤而折欃枪执飞亷圉商羊属之有司矣羲和磨刮披拂尽献其光明葢倾都空闾翘首跂足俯窥履綦傍觇佩玉者忽焉不知手之加颡口之成祝也于是背都城望帷宫郊坰坦其迤逦兮埸圃既寒而毕功頽青云以连属粲红霓之经纬紫防下属于两观勾陈错施于万雉扶顷之神仰立而拱翔徳之龙下视而曳疑神变之欻成兮涌九地而出峙连庑千柱广殿万杙飞甍鬬桷洞牖屹壁酸股之隅目之极唐洛执算而莫计班倕操斤而自惑者类非资才于斵墁而皆机杼之纺绩也一室之用足以温一家一宫之费何啻衣一国惊霆之跸既震汹壑之声咸寂敞斋寝之静深兮何清虚而防密天子方端俨而虚一多仪未举精意已塞甲夜始晦严鼓再作飞敛走伏神詟鬼愕望舒腾精以烛宵兮防收威而布徳灵鼍五震轸车将中天子乃披衮执玉兮斋明庄肃之诚动于进趋表于形容千燎具万炬毕融上揜荧惑旁烁烛龙近为朝旸逺为融风赫赫曦曦煌煌辉辉列次之士野屯之师岿如酌醇醪而御兼衣黄流汪洋璧玉照彻祥祲衡布协气下浃音为乐和形为人悦白质之兽箫声之鸟纷披杂沓应奏而舞节陟防既周燎烟始升奔星走虹奉璧荐牲丰隆奔驰而仰骛兮祝融焜煌而上征开阊阖兮辟清都后帝燕兮百神愉圆锡葢兮方献舆岳输固兮溟効濡于是礼备乐成整车而旋万类环极端门辟天赏出千庾恩流百川北包大壤南尽岛蛮西越流沙东穷海壖令未脱口雷运风传野无穷人狱无宿愆破械解缧负帛囊钱车反其舍士复其伍効技呈才千钟万鼓天子举酒以属羣公咸曰休哉天子之功系曰于穆圣王建皇极兮严防精禋帝来格兮柔祗并位俨牲璧兮文祖在坐临有赫兮于惟祖宗有常则兮讳兵畏刑后货食兮政有损益兹不易兮帝则鍳之戬谷锡兮兢兢业业日一日兮三载一祀年万亿兮
　　游东湖赋
　　纷不知吾之所如兮独漫漫而若狂乘醉饱之余力兮遂陟巘而縁冈惟大冬之栗烈兮莽川泽之茫茫农功休乎埸圃兮平陆散夫牛羊悯大木之百围兮惨赤立而无裳鹳鹤羣鸣而下上兮杂篁竹之青黄忽平陆之既穷兮渐积水之汪洋曰是为齐安之东湖兮右合乎涛江荒湾寂寥而葭苇兮悬疏罾于夕阳为举网而无获兮嘉鱼逝而洋洋吊村落之柴荆兮哀淮夷之陋荒呼徒侣而还归兮隂风振而尘飏畏星昴之将中兮冒夜之飞霜顾谓童子汝其赋诗爰有小子褎然致词歌曰嵗穷木落兮大泽空雁宵征兮天北风曷不饮酒兮御冬归来归来兮乐未终余曰汝歌置之乃歌曰临山川兮懐故乡岁穷隂兮昼不旸升髙堂兮洁余樽耿余思兮古之人
　　问双棠赋【自序】
　　双棠者予寓陈僧舍堂下手植两海棠也始余以丙子秋寓居宛邱东门灵通禅刹之西堂是嵗季冬手植两海棠于堂下至丁丑之春时泽屡至棠茂悦也仲春且华矣余约常所与饮者且致美酒将一醉于树间是月六日予被谪书治行之黄州俗事纷然余亦迁居因不复省花到黄且周嵗矣寺僧书来言花自如也余因思兹棠之所植去余寝无十步欲与隣里亲戚一饮而乐之宜可必得无难也然垂至而失之事之不可知如此今去棠且千里又身在罪籍其行止未能自期其于棠未遽得见也然均于不可知则亦安知此花不忽然在吾目前乎因赋问棠以自广云
　　寓舍之壤既膏且腴手植两棠于堂之隅风来自东氷雪融液兴视吾棠既葩而泽乃沽我酒又命我人期一醉于树间聊快酬于芳春夹钟之初谪书在门陆走千里止于江滨天星一周穆然旧春想见吾棠粲然含姿俯睨旧棠今居者谁婉如怨而有待淡无言其若思嗟乎始种自我其享将获盈我防酒防我宾客一酌未举俯仰而失事至而惊其初孰测惟得与失相寻无极则亦安知夫此棠不忽然一日复在余侧也且夫棠得其居愈久愈敷无有斧斤斵伤之虞我行世间浮云飞蓬惟所使之何有南东夫以不移俟彼靡常久近衡从其志必偿歌以讯之用着不忘
　　柯山赋
　　入东门而右回兮原迤靡以相属抜磅礴以陆起兮是为柯山之麓其上萧森而晻霭兮冠万竿之修竹下硗确而坚密兮拱髙林与乔木散鸡犬于危阨兮杂茅茨与夏屋通樵牧之蹊迳兮路纵横而防续撮土石列暗窦谷虚鸣鸟上下伏兽号呼俯江流之荡潏招列山之蟠纡林峦作态而蔽亏兮风云効技而巻舒固可以开阖隂阳于一气寅饯日月于天衢爰有穷人癯然无归旷四海无所投其足兮后帝命我于山之隈庇蓬茅之数椽兮抚枵腹而常饥时醉饱而自得兮亦杖履而遨嬉逾山而东席门草藩爰有君子于兹考槃自种自食隣里莫干图书满家儿稚饥寒相见輙喜有时不冠寄万事于一笑兮不知食粝而衣单吾不加物以一毫兮亦莫受人之燠暄悟纷华之多虞兮幸寂寞之至安饮我薄酒懽有余啜我豆羮甘而腴隠几而休读我书乃曳杖歌曰升柯之巅明逺眺兮筑柯之崦可以老兮终古不忒天之道兮于于而行无丧吾宝兮
　　夘饮赋
　　张子晨起落然四壁千林霜晓四顾寒寂先生惘然而不自得顾视壁间若有物焉短脰魁腹兮长喙旁啄而椎髻上直也虽未知其何祥而津津然有喜色矣于是童子趋而进曰是有客曰麴生者愿奉先生于顷刻先生欣然三揖而进之葢其气盎盎冽而浮兮其声浏浏和而幽兮其质醇醇毅以柔兮先生曰甚矣予之不敏也今日乃知从子之游于是体之栗然寒者温心之郁然结者散已大忘于寒暑尚何有于夜旦揖麴生而告之曰吾将旦旦与君周旋既导君以良辰又饯君以芳鲜而可乎麴生对曰斥子之泉吾泉出兮枵吾之腹君腹实兮陋彼昏之献嘲何啻富子于一日
　　鸣鸡赋
　　先生闲居学道昧旦而兴家畜一鸡司晨而鸣畜之既老语黙有程意气武毅被服鲜明峩峩朱冠丹颈膺苍距矫攫秀尾翘腾奉职有恪徐步我庭啄粟饮水孔肃靡争山川苍苍风霰宵凝黯幽牕之沉沉怳余梦之初惊万里一寂钟鼓无声闻振衣之腷膊忽孤奏而泠泠委更筹之离乱和城角之凄清应云外之鸣鸿吊山巅之落星歌三终而复寂夜五分而既更万户皆作车运马行先生杖履而出观大明之东生
　　暑雨赋
　　提九山于空虚忽并击而俱烈壅百川于河汉乃防隤而一决哀下土之微生何足拱夫推折方朱鸟之宵中嵗仲夏兮大热虽惔焚之一快俄郁蒸之莫泄丛百指于环堵顾杖履之安设委熏风于九旬滛疾苦于百节付六凿于浑沌独天游而神悦忽翛然而轻举固已窥寒门而蹈氷雪揽北斗而酌天酒觐上帝于阙聊逍遥兮穷年俯故土兮螘蛭
　　芦藩赋
　　张子被谪客居齐安陋屋数椽织芦为藩疎弱陋拙不能苟完昼风雨之不御夜穿窬之易干上鸡栖之萧瑟下狗窦之空寛先生家贫一裘度寒曽胠箧之不防何籓篱之足言鼓钟于宫声出于垣中空然而无有徒望意而輙还故吾守此败芦其固比夫河山若夫朝旸不出防霰既零声如跳珠浙浙可聴及夫衡门暮掩鸟雀就栖挂荒山之落景络衰蔓之离离其下榛草樵苏往来蝼蚓出入羊牛觇窥先生跫然杖藜过之瞻顾四隅悯然歌之曰公宫侯第兼瓦连甍紫垣玉府十仭涂青何尝知淮夷之陋俗穷年卒嵗乎柴荆也哉
　　燔薪赋
　　嵗暮苦寒烈风不休先生家贫衣无重裘读书夜阑炉炭己灰先生瑟缩凄然不怡顾谓童子与薪偕来童子把薪而来曰是薪也陈之壁间自春徂冬风日所熯埃尘所防固沈液之干竭乃外稿而中空唯利簇燔无所献功与火相得赫然大烘坚枿劲节久而后燃后羣枯而効技又荧荧而不烟于是先生欣然环坐皆喜或祼股赤足或引手张臂穷谷萧条薪炭如土益取之而不竭顾此乐之甚富又何必琴材修直兽材攫搏汉壁之椒效暖魏宫之金辟寒谁知空山寒夜之叟敢傲温于狐貉之前【原注今供上方炭率斵成琴材胡桃文鹁鸽之色】
　　杞菊赋
　　予到官之明年以事之东海道涟水涟水令盛侨以苏子瞻先生后杞菊赋示予予不逹世事自初得官即不欲仕而亲老矣家苦贫兾升斗之粟以纾其朝夕之急然到官嵗余困于往来奔走之费而家之窘迫益甚向日悲愁叹嗟自以为无聊既读后杞菊赋而后洞然如先生者犹如是则予而后可以无叹也
　　有蓬四垣张子居官童子晨谒有驹在门张子迎客平生故人予致其勤餽客以飱撷露菊之清英翦霜杞之芳根芬敷满前无有馨羶客愠而作谓余曷然张子始叹终笑以言陋虽尔弃分则余安子闻之乎胶西先生为世达者文章行义徧满天下出守胶西曽是不饱先生不愠赋以自笑先生哲人大守尊官食若不厌况于余焉不称是惧敢谋其他请卒予説子无我嗟防防之中实有神物主司下人不间毫髪夫徳不称享者殃劳不称费者罚予身甚防余事甚贱聊逍遥于枯槁庶自逺于人患客谢而食如膏如饴兹山林之所乐予与尔其安之
　　涉淮赋
　　涉清淮之浩荡兮聊以豁吾之幽忧转峡石而下泛兮观波涛之复流何佛庙之巍峨兮隠于两山之幽眺东崖之飞阁兮纳万里之清秋昔淮人之倔强兮恃江左而不宾方中原之多故兮遂窃帝而称隣遭世宗之勃兴兮乘累圣之威神尽疾驰而奉命兮戈一挥而遂臣始盘桓于夀春兮葢尝挫而益振驱貔虎于顺流兮临长江之广津驰千里之玉帛兮拥百万之精军计其一时之气兮固叱咤而风云嗟百年之防时兮山川俨其如新忽人事之防变兮抚墟庙而湮沦访遗事于樵夫野人之谈説指余迹于荒城故垒之荆榛徒见夫云悠悠而朝出水漠漠而东流飞沙鸥于晴渚聴夜艣于行舟彼时豪盛此日废昔人功业今人愁嗟夫旦之心暮不可求前之迹后不可再胡为寂寥之前古乃以兴亡而感慨虽物至盛者其存也宜久势极大者其亡也可惊方登临而逺想岂独予兮忘情
　　后涉淮赋
　　甲寅之秋自正阳渉淮作渉淮赋既至泗之临淮邑之东南皆淮也朝游夕济凡淮之惊畏风涛之变无不厯之矣今秋又以事之东海至涟水入涟河舟人告予曰淮水自是入海矣予生二十有二年吴楚秦蜀之国来往殆遍窃悲其迹之不常作后涉淮赋以自广云
　　浩淮流之汤汤兮荡余身以沿洄嗟我居之不常兮未期嵗而再来始进棹于正阳兮睨下蔡之穷城界陈许之北壤兮望荆涂之两山缅川原之回复兮思禹功而慨然爰系舟于徐邑兮浸淮隅之两壖驾长帆于朝风兮凌星河于夜湍岂所览之未周兮恨未穷其本源忽行役而南去兮税吾檝于清涟指溟渤于西北兮曰此淮流之所还彼百川之归海兮吾固知其必然惟循源而极末兮哀予迹之未安当天时之晩秋兮风露惨其既至山峭峭而瘦出兮水绀洁而无滓曳孤篷而忽惊兮出游鲈于短苇白鹭飞而下来兮翩如避世之君子酒芳香而盈盌兮吾陶陶而日醉方頽然而遗形兮孰卑髙而贱贵彼贵者乐其府兮富者懐其资无二者之累予兮何羁游之足悲穷天下之竒观兮极覆载之所藏膏吾车而勿反兮毕吾世而徜徉
　　雨望赋
　　谈海天之苍茫观骤雨之霶沛飘风击而云奔旷万里而一蔽卒然如百万之卒赴敌聚战兮车旗崩腾而矢石乱至也己而余飘既定盛怒己泄云逐逐而散归纵横委乎天末又如战胜之兵整旗就队徐驱而回归兮杳然惟见夫川平而野濶夫云霞风月之容雷雨电雹之变非巧力之能为葢人间之絶观必也登雄楼杰阁之峥嵘凭髙山巨海之空旷彻除耳目之障蔽而后能穷极变化之竒状嗟我居之卑湫兮束观聴于寻丈顾所欲之莫得兮徒临风而惆怅
　　暮秋赋
　　嗟予志之莫就兮哀天时之不予谋嵗冉冉以将暮兮无以荡吾之幽忧昔吾之既有知兮独信道而不顾鞭吾驹之不戒兮一世而独骛俨章甫以自好兮安知越人之异容恃所持之不欺兮谓彼此之情同夫何事物之多故兮因少愚而老智彼善恶岂有常兮固系夫一世之贱贵或指砾以为玉兮人皆知其不然众既讹而莫返兮事随信而名迁伪言实于众舌兮至宝贱于独知正无助者必危兮恶乘朋而或济决大河而东奔兮挽予舟而上泝嗟尔檝之防何兮蛟龙郁其方怒外既揆而内度兮考旧好之同异韬九袭以深藏兮固可死而不可试巻杜蘅之幽佩兮苞芳兰之翠衣畏久畜之不兮时窃陈以自戏怨所资之不售兮非达人之宏规彼废兴之有命兮何忧乐之足系奏吾琴之愤怨兮酌吾酒之冽清揽芳桂与秋菊兮聊以驻吾之頽龄吾又将之夫深山兮遂絶世而逺去身九浴而后衣兮齿三涤而后咀纳氷霜于胸中兮荡焦膈之宿汚求仙人之竒术兮与彭咸乎为伍彼君子之蹈常兮曷急世之有知聊逍遥以卒嵗兮乐天命而不疑












　　柯山集巻一
　　钦定四库全书
　　柯山集巻二
　　宋　张耒　撰
　　赋
　　超然台赋【原注苏子瞻守密作台于囿名以超然命诸公赋之予在东海子瞻令贡父来命○有序】
　　或有疑于超然曰古之所谓至乐者安能自名其所以然耶今夫鸟之能飞兽之能驰与夫人之耳目手足视聼动作自外而观之者岂不足为大乐乎然鸟兽与人未尝自以为乐也古之有道者其乐亦然又安能自名其所以然耶彼方自以为超然而乐之则是其心未免夫有累也客应之曰吾岂以子之言非耶吾方有所较而后知超然者之贤也予视世之贱丈夫方奔走劳役守尘壌握垢秽嗜之而不知厌而超然者方逺引絶去芥视万物视世之所乐不动其其心则可不谓贤耶今夫世之冨人日玩其金玉而乐之是未能富也忘其所有而安之是眞能富矣夫惟有之是以贵其能忘之使其无有则将何所忘耶子以为将忘超然为真超然则其初必有乐乎超然而后忘可能也子以为乐夫世之乐者乎然则子亦安知夫名超然者果非能至乐者也赋曰
　　登髙台之岌峩兮旷四顾而无穷环羣山于左右兮瞰大海于其东弃尘壤之喧卑兮揖天半之清风身飘飖而欲举兮招飞鹄与翔鸿莽丘原之茫茫兮吊韩侯之武功提千乘之冨强兮慿百胜而称雄忽千年而何有兮哀墟庙之榛蓬有物必归于尽兮吾知此台之何恃惟废兴之相召兮要以必毁而后止彼变化之无穷兮嗟其偶存之防何聊徼乐于吾世兮又安知夫其他或有疑夫超然者兮岂其知道而未纯曰彼天下之至乐兮又安能自名其所以然惟乐而不知所以乐兮此其所以为乐之全彼超然而独得兮是犹存物我于其间客有复之者曰子知至乐之无名兮是未知世之所可恶世方奔走于物外兮盖或至死而不顾如醯鸡之舞瓮兮又似乎青蝇之集污众皆旁视而笑兮彼独守而不能去较此乐于超然兮谓孰贤而孰愚何善恶之足较兮固天渊之异区道不可以直至兮终防合乎自然子又安知夫名超然者果不能造至乐之渊乎
　　鸣蛙赋【有序】
　　予寓山阳学舎夏大雨屋四隅成塘聚蛙以千计声鸣不絶夜为不能寐客有献予以杀蛙之术曰投予药一丸蛙无遗类矣童子将用之予曰不可复为赋示之
　　夏雨初至积潦过尺有蛙百千更跳互出幸此新霁夜月清溢我劳其休归偃于室于时蛙鸣若啸若啼若诉若歌若惧而悲若喜而语若怒而诟若哕而呕若咽而嗽瘖者之呼吃者之鬬或急或缓或清或浊若丝野鼓杂乱无节兮又似夫蛮歌獠语诡怪之迭作也尔其困于泥潦失其所处而悲又若夫旱熯既乆得其所处而乐也爰有童子持烛来谒曰蛙羣夜鸣君寝其聒考之周官洒灰驱蛤君其教之予得尽杀予语童子尔无是酷尔乐而歌而哀则哭哭则悲嗟乐有声曲聚语羣争引吭而呼一日之间不寜须臾蛙不汝嫌汝奚蛙诛万物一府谁好孰恶尔奚自私已厚蛙薄叅通彼已乐我自然弭尔怒心置烛而眠夜半张子援枕而吁顾谓童子记吾言欤前言未究请卒吾説物各有时夫谁敢遏尔观夫春露初霭朝华始敷文羽清喙飞鸣自如若奏琴筝而和笙竽清耳悦心聴者为娱及夫阳春既徂炎火将极恶草蕃遮淫潦潴积蛙于此时生养蕃息跳梁号呼意气横逸子如之何时不可逆时乎时乎美恶皆然当其盛时谁得而迁及其雪霜既降木实草衰飞蝇聚蚊孽无所施于是此蛙敛吻收足尫然土中一声不出党散巢披不可终日盛不可常兴衰迭乘子姑忍之奚以杀为哉
　　斋居赋
　　仲夏之月隂气始至阳既盛而初剥隂浸亨而用事水伏畏涸火燎方炽其于人也心实过炎而肾受其惟人之生受命在子推卦曰坎于行为水微阳所潜元气之始故火甚烈则正气或因而衰则水受害者君子之所深畏于是屏事燕息涤虑斋居既静事以无刑又逺眺而髙居却纷华而弗陈与淡泊乎为徒絶嗜室欲爱精啬神声色不御滋味弗亲冲然与和俱游湛兮以道合真故能体强志寕愉乐夀考逺去疾疠保此难老呜呼茍能推此以尽道攻此以察物则岂惟斋戒以御时宜其颠沛而勿失且夫氷炭相乘利害交至陨真盗和岂独隂沴道心惟防易失难常困于侵陵有如防阳则洗心滫虑以却外垢虚中保和以全天君故能涉至变而而不濡更万变而常存盖将穷年以齐居岂特养生而善身乎
　　蜘蛛赋
　　鱼游假渊鸟栖求木而我所宅独取诸腹巢于墙屋人不予取朝蝇暮蚊食人所恶彼残物以养而无益于世虽名人兮斯虫是愧
　　得友赋【原注答子邕】
　　予趋世之僻迂独孑孑而无朋信所乐以直前尝媒仇而贾憎惟物态之多艰抚危心而自惊甘黙黙以退藏包薄技而无成何吾迹之不常旅成周之故京眷吾逰之悠逺耿谁语兮吾情惟夫子之好修昔固闻乎徳声独顾我而忘勤握未暖而心倾发键钥而不疑奏金石之铿锽内端肃而粹温外炳焕而清明嗟我鄙而子竒谓欲合而莫能援古义而见交愧此意之何胜既两尽而莫疑亦交规而共评驱昔懑之无余抚新乐而生矜岂目前之懽愉实未得乎平生惟清洛之名都窥园沼之清澄语寒堂之夜烛醉春圃之朝英徴逸事于古初亦穷微而造精投明珠之的厯报美璧之煌荧惟此乐之无穷使我爱日而兢兢虽所厯之万殊愿勿疾兮兹诚
　　懐知赋
　　嗟予生之苦艰渉世故而多违坌羣嘲而众侮独孑孑其从谁嗟若人之好修外洵直而中竒挈予手而指津谓予车之不迷遵常度以夷行正六辔而安驰嗟终日而无禽曰固然而曷疑惟言动之合符若方圆于矩规振髙言于皇极流余丽于竒辞沃道徳以相酬心厌满而忘饥爱日月而畏别卒悠逺而多懐跂予望兮莫瞻将驾言其从之何出门之多艰顿我马以嗟咨山丛丛而造天车欲进而畏摧临江湖以浮舟蛟龙鬰其鬐路幽迥而莫通心鬰塞而増悲赠琼瑶以致情恐所托之吾欺惟至技之难投或举世而莫知倘一遇而见明盖至乐之无俪彼取舎之迷方或骨肉而相遗茍我心之不察虽亲爱而何恃故烈士之报知已或杀身而不辞岂以生而易名诚内激而忘私风萧萧以戒秋蝉嘒嘒而鸣悲白露圑兮夕凉庭木飒其先衰羁我马于东周盖三嵗其于兹老骎骎而来逼心鬰鬰而不夷顾所乐之莫从托宵寐兮庶防酌尊酒以忘忧冩我心兮陈诗
　　遣幽赋
　　居孑孑以无与兮出莫知其所之独端居以终日兮耿黙黙以长思古之人不可得而见兮存者防畧之遗辞顾一世之异情兮予谁者其从之惟我生之拙迂兮嗟所慕之名竒挹亷清之遗风兮曰吾其进难而退易百驱不加于跬歩兮却辔疾返而莫追践斯言之不欺兮庶吾心之无愧日月忽其迁流兮老忽忽而既来惟所蹈之日迷兮抚前心而自非欲改故而圗新兮从灵龟而问疑兆改横而上从兮史为予而告辞横为窒而善处兮上从直逹其无巇岂外拘而中泰兮或者既塞而将遂保尔守而无变兮神明于汝其遗之相利害而为术兮彼乡人其犹耻美灵之告兮得我心之所止彼跹跹其焉往聊安安以自恃歳冉冉以将老兮草木飒其变衰蝉号乎髙桞兮溢菡蓞于清池宵虫悲鸣以相语兮朔雨振迅而南窥嗟吾客于东周兮周天星之三移冩我忧以命驾兮慿髙明以逺视覧平田以茫泱兮瞰清洛之东驶山重复而南积兮万岭矗矗以鳞次微云霮防以忽布兮孤翼灭没而髙逝熊耳髙髙而西峙兮女几奋涌而南危束平川于两间兮散佃渔于平地鸡犬密其相闻兮沟塍布而如棊牛羊闲以就牧兮乌鸟号呼以羣嬉登故国之余墟兮望遗宫之頽基伤者来世而无穷兮乐者昔人其既止惟逹观其超忽兮等废兴于一视考物变以自乐兮遗余情于酒醴大人无即而非乐兮浅夫系物以自治彼方窘我以局促兮我则顾歩而广肆制忧乐于在彼兮夫何贵乎明智忘吾忧以洋洋兮将以语夫君子
　　哀伯牙赋
　　伯牙鼓琴后世无知我哀伯牙似智而愚天地之间四方万里知尔琴者一人而已钟子既死其一又亡欲弹无聴泣涕浪浪已奏已闻欲语不可偪塞满懐无所倾冩抑扬黄华巷歌里曲入邑娱邑入国悦国回视伯牙靣有矜色夫操至伎者必不和众人之耳而媚众耳者又善工之深耻违众者常孑孑其无与而冐耻者乃身安而获利则亦安知夫至艺之非祸而庸工之非祉也嗟夫将为至巧者必无顾于终身之无与则至巧之于人不祥之上噐操不祥之噐终身而不知则伯牙者乃后世之深戒
　　石菖蒲赋【有序】
　　歳十月氷霜大寒吾庭之植物无不悴者爰有瓦缶贮水斗许间以小石有草鬰然俯窥其根与石相结络其生意畅遂顔色茂好若夏雨觧箨之竹春田时泽之苖问其名曰是为石菖蒲也攷诸本草则所谓养性上药仙圣之已试者也因赋之云
　　歳寒风霜水落石洁大木百围僵仆摧折有草于此寸根九节曽是莫伤菶然茂悦若处广深隠奥密而不知户牖之外平地尺雪也将糜而饵之私其益于我躬则不防于夺也曷若致之吾前仪之以自修兮庶乎比徳之琚玦也
　　病暑赋
　　皇昌运之元祀兮予出守乎清颍之区背国门而南骛兮弭楫乎太昊之墟方炎夏之隆赫兮闵时泽之不濡魃乘时而行虐兮盗威烈乎旸乌驾毕方而骖荧惑兮回禄为其前驱烬所及于一燎兮何有瓦石与璠璵丰隆致其微隂兮飞亷荡覆而无余野曈曈而扬尘兮何萧艾之芬敷应龙矫首于下泽兮仅自免于槁枯乌呀咮而忘飞兮兽逃穴而深居嗟人胡独不能兮无乃欲息而被驱昔蕲山之秋筠兮因氷巻而玉舒効功能于么麽兮曽何足以寜吾躯饱风而为蜩兮又欲泳水而为鱼出寒泉于深井兮竭筋力于辘轳不计腹之所受兮尚问山防麴麦之有无乱曰隂阳循环靡穷极兮时至而变有常则兮融液金铁烁山石兮谨视其报在朔易兮隂大冬氷雪积兮无畏其机备其极兮补完裘褐戒纺绩兮保我歳寒以终吉兮
　　喜晴赋
　　积雨初止万境声干星汉昭回夜客尚寒晨起载欣朝晖在门起往从之清明肃然蚓安其穴蜗不遗涎还开通于滞湿失沮洳之垫昏列缺弭鞭丰隆偃麾羲和缓辔而安行背扶桑而经天街顾大田之多荒乃愀然而兴哀聊雷霆之一嬉遽下土而罹灾诏龙螭使伏蟠息愤怒之喧隤曰予悔祸于斯人劳苦雨师以一杯惠我农师岂不休哉
　　南山赋【原注寄张嘉甫】
　　南山岩岩兮其下有人佩玉而握珠刻意鲁叟之古经不习世儒之臆书我顷见之于宛丘貎秀晢而眉疎别去忽兮几时靣苍瘠而垂须爱徳噐之老成资巧琢于璠璵问所与之为谁亦黄槁之仙癯禁八马之超骛同刍豆于羣驽时慷慨而长鸣耻贱工之附舆我行世之多艰三年困兮江湖幸天恩之放还过都梁兮踌躇奉两月之周旋越长淮之驰驱屡饮我于山间出翩跹之两姝舟师告予以当行具樯檝于斯须歳方春而寒骄犯氷雪于野墟云漫漫兮垂天风飘飘兮切肤穉麰翳于宿莽妍桞秀于羣枯泛羽觞之清冷聊覧物以为娱思佳人兮天未望莫见兮愁予
　　秋风赋
　　张子夕坐于堂之南轩有风飒然来自西方感乎人心异于寻常初披偃乎草木亦泛动乎轩张子曰是风也所以成岁而佐阳者乎时也朱火就谢七月始凉既导迎于肃杀又介绍于雪霜其中人也万窍洒然汗泽为干纎絺鲁缟不胜其单其加物也未败其形先伤其情未陨其生先夺其英使之防然萎者见于顔色黎然槁者动于声鸣吾尝中夜而聼之浙沥飕飅羣动百虫怨泣悲吟感人忡忡者秋之声且起而望之清明髙洁者秋之容于是庶草効实九谷献功既狝于野又尝于宗感天时之不畱念歳律之将穷张子曰吾何为乎戒裘褐以备严冬而已
　　南征赋【原注赠张嘉甫】
　　予文穷而莫讳兮顾四方其何适毋寜征于江右兮毛土膏其可食抱朝暮之胜气兮西山吾以为宅风予防于昼日兮予朝发于赤壁摽玉垒之下流兮逝蓬飞于一息迅沮漳而横入兮滙澜于左蠡嬣吾目而无恨兮涛猛兽以噬狞霁光风于木末兮俟余波犹未肯平迷失道而问津兮【案此下脱三字】御于朱明就渔父而陈词兮予非湘累之独醒父告予以不治兮南樵舎而自成破陇畆而溢流兮石险狠而当道岂舟人之肃洽兮艇触拨而欲倒系予车于桑本兮予犹可以徒行夷予灶使不得炊兮予犹可以乞隣曰厚土之弥漫兮予騒騒无以为家虽斯人之可懐兮鸟犹长鸣以叹嗟广蒲田之所播植兮歳有秋而登塲既狼戾而竭隣兮已独赋乎廪仓馔上方之玉盘兮上曰饱斯人之徳歳恊洽而蕲兮味柔嘉予未得食染予指于鼎兮岂不同此臭味使持节于十郡兮民乐得此父母顾予懐之仓卒兮谓一寒之何故虽解衣推食兮曰此小惠汝弗徳我我九世之良医兮药神膏而可以破汝肠赋九言而九顿首兮度百世而足用阅一世之风波兮曰余皇吾以为归宿
　　碧云赋
　　蹇临髙而延瞩怅天边之碧云不知予何思情坌至兮缤纷懐幽兰之令姿方灵乎上春顾来者之非其人使暴露乎埃尘我有防酒与子殷勤终濶莫致实劳我神白日西驰去故就新发采舒光念当及晨
　　三酌赋
　　出公门而偃私酌防酒于良辰缅再酌而三釂恍如对乎佳宾畏局促之伤懐聊流畅乎心神惩荒乎无算悠然合乎礼文荡志文史晤言诗书世醉不足我醒有余颐妙物表韬精道枢防防独应谁知我娱
　　人日饮酒赋
　　嵗后七日其名曰人爱此嘉名酌酒懽欣岂木行之始和生庶彚而施仁又曰人者三才之中将中和之肇布易严杀之余冬也乃命妇子班坐行觞酌已相祝夀考无疆有否必泰无穷不通请观庭下之枯折霜霰消而敷荣羽虫感阳而羣嬉况乎云间之飞鸿于是三酌既醉喜有所得安局促而不叹悟倚伏之无极
　　吴故城赋
　　乱吾舟兮大江夕余济兮樊口登武昌之故墟吊西门之衰桞出东郊而南眺访遗城之培塿嗟頽墙之迤靡半己平乎耕耨杂谿涧而沮洳稻冉冉而将秀曰是吴王之故宫兮昔孙仲谋之所有当汉之委地羣凶聚而啄剖伟紫髯之永图独穴据乎江右岂无意于雍洛易虚夸为善守观其作都于武昌夫何险陋而即安是为大江之上流兮于备敌焉不繁顾诸将之凡才岂袁曹之敢班欲身当中原之一靣兮事便时利一苇济乎涛澜当是之时两观万雉缥阙应门内拥燕赵之美外屯貔貅之军笙磬钟鼔之喧阗旗斾车马之缤纷固已包防川泽震耀山原安知夫千载之后陵谷易位夫何遗珠与弃玉顾此遗墟之将圯于是与客休于祠宫披樵苏之微路嗟牛羊之入室固牲酒之不具与客愀然三叹而去
　　予近读曹植诸小赋虽不能缜密工致悦可人意而文气疎俊风致髙逺有汉赋余韵是可矜尚也因拟之云





　　柯山集巻二
　　钦定四库全书
　　柯山集卷三
　　宋　张耒　撰
　　古乐府歌词
　　君家诚易知曲
　　君家诚易知易知独难忘西风墙头吹叶黄虫丝当户理秋光翠屏碧簟生朝凉牀头蟋蟀见焚香鲛绡缬双鳯凰上元緑鬓遮耳珰来车去马官道旁碧云传情何处郎相望玉树啼寒螀
　　于湖曲【有序】
　　芜湖令寄示温庭筠湖隂曲其序乃云晋王敦反屯于湖隂帝微行至其营敦梦日绕之觉而追不及故乐府有湖隂曲按晋地志有于湖而无湖隂本记云敦屯于湖又曰帝至于湖隂察营垒而去顷予逰芜湖问父老湖隂所在皆莫之知也然则帝至于湖当断爲句乃作于湖曲以遗之使正其是非云
　　武昌云旗蔽天赤夜筑于湖锋洗镝巴滇騄骏风作蹄去如防没来不嘶日围万里纒孤壁兵气如霜已潜释蛇矛贱士识天顔玉帐髯奴落妖魄君不见铜驼陌上尘沙起鐡骑春来饮瀍水浮江天马是龙儿蹙踏扬州开帝里王气高悬五百秋弄兵老濞空白头石城战骨卧秋草更欲君王分上流
　　襄阳曲
　　西津折苇鸣防防蟾蜍光入芙蓉白山头不雨贾船稀日日门前江水窄将欲烜赫招行人旋起丹楼照长陌银屏深蔽玉笙闲自擘新橙饮北客倐离暂合心未果泪莹双眸爲谁堕
　　寄衣曲
　　秋风西来入庭树攀条正念征人苦空自织不敢任鸣机愁寂如鸣艣练成欲裁新丝香抱持含愁叔姑堂别来不见衣觉窄试比小郎身更长
　　江南曲
　　江蒲芽白江水緑江头花开自幽淑人家晨炊欲熟时旋去网鱼惟所欲徃来送租只用船未省泥沙曽污足有钱买酒醉隣畔终日数口常在目不学长安贵公卿每念离心寄朱毂朝逰岩廊暮海岛谴人未归身自到
　　怨曲二首
　　白首南朝女愁聼异域歌収兵颉利国饮马胡卢河毳布腥羶久穹庐歳月多雕窠城上宿吹笛泪滂沱祖席驻征桡开帆复信潮隔筵桃叶泣吹管杏花飘船去鸥飞阁人归鹿上桥别离惆怅泪江鹭宿红蕉
　　寿阳歌
　　寿阳楼前淮水碧寿阳羙女如脂白李郎青鬓照青衫曽在花前作狂客伯劳睡重花枝晩时许蜻蜓一偷眼欢娯虽少恨已多纎手红笺挥翠管淮阳归来春已暮夜夜梦魂淮上去欲歌旧曲只添愁画得双蛾不能语有客南来从寿春众人笑问动精神自从桞别章台后攀折风光知几人巳伴春衫辞侧防不怕娇啼随意笑嗟君耿耿独相思须信多情是年少
　　劳歌
　　暑天三月元无雨云头不合惟飞土深堂无人午睡余欲动身先汗如雨忽怜长街负重民筋骸长彀十石弩半衲遮背是生涯以力受金饱儿女人家牛马系高木惟恐牛躯犯炎酷天工作民良久艰谁知不如牛马福
　　春雨謡
　　晩云欲着树中夜一犂雨老农呼子孙力作莫辞苦风吹润土如炊香烹鸡为黍饷南冈我知圣人在明堂元年巳是丰年祥
　　少年行三首
　　骍弓鹊角苍雕羽金错旂竿画貔虎长驱直踏老上庭手拔干将斩狂竖归来觧甲见天子金印悬腰封万戸自爲大汉上将军高揖羣公佐明主
　　人生岂合长贫贱师事黄公曽习战英雄天子伐匈奴初拜将军二十余黄尘昼飞羽如挿身射单于碎弓甲从来书生轻武夫坐遣挥毫写勲业
　　少年卖珠登主门主家千金惜一身緑韝请罪见天子尚得君王呼主人鬬鸡走马长安道豪杰驱来奉谈笑汉庭碌碌公与侯畏祸忧诛先白头
　　谪官黄州至南顿驿同李从圣叔侄小饮
　　共饭何草草客来从逺道倾壶得残酒聊以开懐抱年将半百両髩华谪官憔悴来天涯神理可冯吾道在不应长遣路人嗟
　　代赠
　　洞房飞香作春雾仙人劝酒香中语明眸第二紫云娘鸎学歌声桞如舞蹙眉长歌澧有兰银钩请君春草篇繁弦高张烛烧夜玉壶未尽参在天春泥雪消淮上路东风浪头惊客艣恼公旧事几梦魂过眼相逢一风雨黄流清洛上天汉吴山洞庭藏水府谩题诗句寄归舟江口风狂那得渡
　　代嘲
　　过作抛人去非真我独知如何立不定却有独来时
　　牧牛儿
　　牧牛儿逺陂牧逺陂牧牛芳草緑儿怒掉鞭牛不触涧边古桞南风清麦深蔽日野田平乌犍砺角逐春行老防卧噍饥不鸣犊儿跳梁没草去隔林应母时一声老翁念儿自携饷出门先上冈头望日斜风雨湿蓑衣拍手唱歌寻伴归逺村放牧风日薄近村牧牛泥水恶珠玑燕赵儿不知儿生但知牛背乐
　　赠人三首次韵道卿
　　未必蝤蛴如素领故应新月学蛾眉引成密约因言笑试得真情是别离罇酒且倾寒琥珀泪妆更防薄胭脂北城月落乌啼后便是孤舟肠断时
　　醉里纷纷散别筵醒来客枕一灯前黄茅野岸三更月春水长亭十里船一防泪凭谁寄与十年香在恨依然空疑外梅花发珠箔青楼若个边
　　可是相逢意便深爲郎巧笑不须金门前一尺春风髻外三更夜雨衾别燕从教灯见泪夜惟有月知心东西芳草浑相似欲望高城何处寻
　　采莲子
　　菡蓞香莲十顷陂小姑贪戏采莲池晩来弄水船头湿更脱新裙裹鸭儿
　　倚声制曲三首【有序】
　　予自童时即好作文字每于他文虽不能工然犹能措词至于倚声制曲力欲爲之不能出一语传称禆谌谋于国则否谋于野则获杜南阳以谓性质之蔽夫诗曲类也善爲诗不能制曲岂谋野蔽耶爲赋三首
　　春丝惹恨鬓云垂媚态愁容半在眉早是思深难语别可堪肌瘦不胜衣眼前有恨景尤速门外无情车载脂自笑不如天上月尊前犹有见郎时
　　不恨因縁不恨天强持牙板向罇前阳关一曲动山月别泪千行盈酒船薄命有情今已矣傍人无意亦凄然愿君学取梁间燕秋去春来到妾边
　　山未高兮水不深此情此意薄千金今朝酒伴双垂泪明夜灯前独拥衾玉筯异时空见迹尘犀千里亦通心桃源路絶无人到应许刘郎再访寻
　　刘壮舆是是堂歌【并序】
　　子刘子构堂于官舎名之曰是是而求子爲诗予复之曰夫物生之所必有而其爲物彼是相次而不能定夫一者天下之是非也虽圣人出无如之何昔楚人有庄周者多言而善辩患夫彼是之无穷而物论之不齐也而托之于天籁其言曰吹万不同而使其自已也周之爲此言自以爲至矣而周固自未离夫万之一也而曷足以爲是非之定哉虽然如周者亦略税驾矣刘子乃构堂揭牓而独以是是非非自任吾将见子吻敝气殚而言语之战未已也尝试爲子歌堂中之乐而息子之劳庻几隐几而嗒然者乎歌曰
　　读堂中之书兮以致子之眠饮堂中之酒兮以休子之言是非杂然于子之耳兮付庭中之叹蚓与夫木上之鸣蝉庻几飬生而保和兮穷子之年
　　独处愁
　　高髙花飞惊愁顔珠帘昼鎻春风闲少年金鞍照秦地玉巵双覆尘埃间花间蝴蝶双飞舞感触深心心更苦昨夜隂云数尺许连宵变作西雨
　　逺别离
　　逺别离明当入蜀去酒酣日落客心惊起与仆夫先议路引车在庭牛在槽桐枝嫋嫋秋风豪别情惆怅气不下酒觞飜汚麒麟袍缓缓清歌慰幽独不惜更长更烧烛赠君髪上古搔头莫易此心如此玉平生每笑花飞片东家吹落西家怨但得归时似别时相知何必长相见
　　行路难
　　人生动与衣食关百年役役谁爲闲四时睡足鞍马上去嵗钱塘今长安车愁羊肠夜险折船畏人鲊晨惊湍九州一身恨自惜使我顔色常鲜欢天地一气成万象融即是江结是山再愿洪罏泻融结万世更无行路难
　　白纻词二首效鲍照
　　摇轻裾曵长防爲楚舞千万寿新词白纻声按旧朔风卷地来峥嵘燕雁避霜饥不鸣高堂酒多华灯明囬纎腰出素手髻堕鬓倾钗欲澑爲君歌舞君饮酒歳云暮矣七泽空汤汤汉沔天北风玉壶之酒乐未终
　　七夕歌
　　人间一叶梧桐飘蓐收行秋囬斗杓神官召集役灵鹊直渡银河云作桥河东羙人天帝子机杼年年劳玉指织成云雾紫星衣辛苦无欢容不理帝怜独居无与娱河西嫁与牵牛夫自从嫁得废织絍緑鬓云鬟朝暮梳贪欢不归天帝怒谪归却理来时路但令一歳一相见七月七日桥边渡别长防少知奈何却悔从来欢爱多怱怱万事説不尽烛龙已驾随羲和河边灵官催晓发令严不管轻离别空将泪作雨滂沱泪痕有尽愁无歇我言织女君莫叹天地无穷防相见犹胜姮娥不嫁人夜夜孤眠广寒殿
　　琉璃瓶歌赠晁二
　　火维荒茫地轴倾下有积水潜鲲鲸鳌身飜澜山爲崩金乌下啄狞龙腾狂须奇鬛万族朋巨神日月双手擎夸娥愁思乌戢翎老鱼战死风雨腥长彗下扫千里惊浅洲一席块爲城蛮儿夷女竒弁缨大舶映天日百程怒帆吼风战飞鹏舟中之人怪眉睛兽肌鸟舌髻翘撑万金明珠络如绳白衣夜明非缟缯以有易无百货倾空中开槖光出楹非石非玉色绀青昆吾寳鐡雕春氷表里洞彻中虚明宛然而深是爲瓶补陀真人一铢衣攀膝燕坐花雨飞兠罗寳手亲挈携杨枝取露救渴饥海师跪请颡有胝畨禺寳市无光辉流传人间入吾手包以百袭吴緜厚择人而归今子授烂然光辉子文章清明无垢君肺肠比君之徳君勿忘与君同升白玉堂
　　九江千嵗歌赠无咎
　　灵千年口不食以背负牀饮其息吾家两岂徒不食亦不息夀与万古无终极济南晁君博物天地通夜窥牛斗颇似晋司空指我两有名字大为九江小号千歳老龙洞庭怒荡覆尧九州【原注谓半山老人】禹咄嗟水平流【原注谓迂叟】九江无波拍天浮中有大灵背如丘南风吹楚泽莲叶清欲秀有物中作巢一寸立介胄霞衣仙人鬓如霜饮以南极之光芒丹颅老客不相见飞渡东海巢【案巢一本作朝】扶桑迩来蟠桃枝有子大如缶浮防轻于鸟【案此句一本作我身轻若蓬】江海一回首青珊瑚柱碧瑶宫水仙焚香吹作风朝戯莲叶西暮逰莲花东秋风莲子熟归去清江国小千岁大九江我久不见之向君案前双我谓晁君二物有似我与子国有守吾子是灿然天下之寳噐黄金之縢紫瑶匮天王端冕史再拜一逆二从定大事我身百无用颇似千歳潜深渊不愿人间贮金借玉享富贵但愿寄身江上一叶之秋莲万物才不才用舍不任天寄声问晁君然不然
　　大雪歌
　　老农占田得吉卜一夜北风雪漫屋屋压欲折君勿悲陇头新麦一尺泥泥深麦牢风莫吹明年作饼大如箕野人食饱官事少莫畏瑟缩寒侵肌高堂晨兴何所为门无马迹人更稀珠楼玉阁互飞动坐见贫屋生光辉无功及物惭受禄丰穰幸赖天与之弃粮遗粒待鸡犬吾何得长烹藜
　　孙彦古画风雨山水诗
　　山深巗高石壁青白日忽变天晦防黒风驱云走不停惊电疾雨来如倾山前雨防大如手山下水涌危槎横崩崕古树老有灵吼怒直与风云争枝披叶偃鬬不怯万窍却欲藏雷霆鞭驴疾驱者谁子石路崄涩驴凌兢目迷心慑愈不及来憇树下如寒蝇苍茫直与鬼神接恍惚不保龙蛇惊平居此乐忽入眼孙家古图才可辨奈何一幅一尺余欲夺天地之竒变我心爱之良有以昔苦山行亲遇此一生两足不下堂输尔朱家贵公子
　　岁暮歌
　　北风巻雪送暮冬重云如山争塞空百年老树吼欲折塌翼不见南飞鸿堂下幽姿亦可悦防缀小树花玲珑老人重裘不能暖永夜惟守深炉红啾啾寒雀飞不起饥啄冻土藏枯丛青春欲囘水官怒摧拉未使阳和通天时平分各司一兴废谁得专其雄杜门觧辔聊有待行防马脚春泥融
　　光山謡
　　舣舟淮南望新息天遣清淮限南北﨑岖细路入光山野色苍凉秋日白八月获稻田无水蚱蜢羣飞稻干死危桥絶涧闻水声喧喧汲水争瓶罂昏昏落日衔逺山鸟啼车辙未得闲县公吴生我世旧为我烹羊酤斗酒灯前醉饱纷就眠五更开门星满天长年他乡心惘然逺途辛勤难具言
　　用刘梦得三题
　　春向晩斜日在高楼幽花愁脉脉轻絮去悠悠冉冉三更雨萧萧通夜愁
　　春巳暮把酒送春归花落鸣禽散草长逰客稀去年堂上燕故故傍人飞
　　春竟去白发感生平流水去不断夕阳犹有情旧时桃李月悄悄向人明







　　柯山集巻三
　　钦定四库全书
　　柯山集巻四
　　宋　张耒　撰
　　古乐府歌词
　　年年歌
　　年年西风白露天烂醉村酿秋池原今年杜门不复出为爱我庭风日寛东西相望两丛竹正色森森立青玉朝烟暮雨恣陵夺翠鳯文章终郁郁石橊新栽果不实下有萧条冒霜菊人情虽欲荐我酒物意岂愿赢君菊东栏黄葵色贵丽气压满栏香扑蓛月桂凄凉何足数蛛网挂虫窘如束安能卒嵗不改芳正自荣枯随众木陶陶吾意方有在眼前安足録朝来黙坐有佳思病去身轻如脱梏从来北客望江南何用登楼伤逺目
　　鹎鵊词
　　树头衣郎神爽声复清睡先万目觉起对残月星悯世躭睡昏体秽神不灵招使离袵席啼呼毎丁寜幽人最怜汝未旦起坐聼荒山多嘉树春尽故园情
　　围棊歌戏江瞻道兼呈蔡秘校
　　蔡子围棊非我敌我谨事之如大国主盟召防不敢辞近忽慿陵有骄色邹人战鲁固非宜于越入吴谁可测愿君勿以大自骄知小深谋战须克区区江子似邾娄我如强鲁端能役凌兢螳臂屡见拒我但怜子心难得近来措置尤小狞何异穿窬时有获可怜痴将不知兵请视吾旂岂北饥鱼贪饵不知钩口虽暂美身遭食虽然吾亦守疆埸防患犹须谨蟊贼上攀蔡子虽已辽晋楚周旋终有日下观江子行逾逺我进骎骎未知极嗟予自谓敢忘谦事有眞诚难掩抑为君聊发一笑端欲问吾棊视斯檄
　　周氏行
　　亭亭美人舟上立周氏女儿年二十少时嫁得刺船郎郎身如墨妾如霜嫁后妍媸谁复比泪痕不及人前洗天寒守舵雨中立风顺张帆夜深起百般辛苦心不惜妾意私悲鉴中色不如江上两鹭鸶飞去飞来一双白长淮杳杳接天浮八月捣衣南国秋谩説鲤鱼能托信祗应明月见人愁淮边少年知妾名船头致酒邀妾倾贼儿恶少谩调笑妾意视尔鸿毛轻白衫乌防谁家子妾一见之心欲死人间防合亦偶然滩下求船忽相値郎情何似似春风霭霭吹人心自融河中逢单还成阻潮到蓬山信不通百里同船不同枕妾梦郎时郎正寝山头月落郎起归沙邉潮满妾船移郎似飞鸿不可畱妾如斜日水东流鸿飞水去两不顾千古万古情悠悠情悠悠兮何处问倒泻长淮洗难尽只应化成淮上云徃来供作淮邉恨
　　啄木词
　　红锦长绦当背垂紫檀槽稳横朱丝美人亭亭面如雪纎手当金杆拨弹成丁丁啄木声春林蔽日春画晴徘徊深枝穿翠叶玉喙劳时还暂歇深园断岭人不知中有槎枒风雨枝蠧多虫老饱可乐山静花深终日啄雄雌相求飞且鸣高枝砺嘴枝有声无功忍使饥膓饱有意却教枯树青疾弹如歌细如语曲欲终时情更驻一声穿树忽惊飞叶动枝摇不知处
　　瓦器易石鼓文歌
　　周纲既季宣王作提剑挥呵天地廓朝来吉日差我马夜视云汉忧民瘼桓桓方召执弓钺蔼蔼申韩赐圭爵北驱猃狁走豺狼南伐淮夷斩鲸鳄明堂车马走争先清庙笙镛尸载乐岐阳大猎纪功伐石鼓巗巗万夫凿千年兵火变朝市后世纸笔传漠迹荒事逺贵者寡叹惜风霜日摧剥君诚嗜古更过我易以瓦器尤竒卓满盘苍玉列我前制古形竒异雕琢羲黄已亡巧伪起采椽土木消纯朴何为获此上古器经厯万古遭搜掠寥寥墨翟骨已朽尚有遗风传隐约又疑晏子矫齐俗陶土抟泥从俭薄或云古者宗庙器斥弃金玉先诚确是时此物参鼎爼蒉桴土鼓诚为乐呜呼二物信竒絶頼有吾徒与提握不然乌瓦与荒碑坐见尘埃就零落
　　片雪歌
　　瑶池一片孤飞雪风急身轻飞不歇谁将翠袖遮得归十斛明珠换与谁金贵客迎将去玉作辎軿载尘雾人间不解桃李心独与琵琶自相语主人白头情不亲朱楼夜鎻梨花春愿同花落寄流水飘出朱门随路尘长恐此生空已矣从此失身轻薄子人生但乐两知心谁是琼瑶孰泥滓莺惊中弹花辞树蝶散蜂惊春日暮风光不断流水长不知片雪今何处
　　梁父吟
　　豪俊昔未遇白日无光辉隆中卧龙客长啸视羣儿九州英雄争着鞭黄星午夜照中原君防慷慨有心者乃是山东高帝孙老瞒赤壁抱马走紫髯江左空囘首世上男儿能几人眼防袁吕眞何有永安受诏堪垂涕手挈庸儿是天意渭上空张复汉旂蜀民已哭归师至堂堂八阵竟何为长安不见汉官仪邓艾老翁夸至计谯周防子辨兴衰梁父吟君聼取撃节高歌为君舞躬耕贫贱志功名功名入手亡中路逢时儿女各称雄运去英雄非厯数梁父吟悲复悲古今人事半如此所以逹士观如遗厐公可是无心者何事鹿门招不归
　　度闗山
　　度闗山意悠哉秦闗路险行车摧秋云沉沉天未晓闗吏正眠闗未开孟尝逃秦畏秦逐一日归齐未为速重扉当道可奈何搔首苍茫空驻毂主君无言客无计仰防天星俯相视风鸣木响心自惊咄嗟谩飬三千士下客趋前敢献诚为君试效晨鸡鸣引声未絶羣鸡应轧轧重门俄彻扄马嘶人语车轮转斗柄斜横夜初半奔风防足欲何追虎口脱身非素愿孟尝好士竟何为才得鸡鸣狗盗儿可怜当日慇懃意辍食分衣竟为谁
　　天马歌
　　风霆防防日月蔽帝遣眞龙下人世降精神马育天驹足蹑奔风动千里萧条寄产大宛城我非尔乘徒尔生小羌杂种漫羁絏枥上秋风时一鸣万里名闻汉天子内府铸金求騄駬将军受诏玉闗开灵旂西指宛王死天马出城天驷惊塞沙飒飒边风生执驱校尉再拜驭防羌使者清途迎骐驎殿下瞻天表天质龙姿自相照翠蕤黄屋两逦迤玉金鞍相炫耀东防封祀被和銮甲子北来廵朔邉展才自觉逢时乐致逺不知行路难物生从类如有神地无逺近终相亲君不见莘野磻溪耕钓叟一朝吐气佐明君
　　江南曲
　　平湖碧玉烟波濶芰荷风起秋香发采莲女儿红粉新舟中笑语隔烟闻高系红裙袖双巻不惜浮萍沾皓腕争先采得隐船篷多少相欺互相问吴儿荡桨来何事手指荷花示深意郎指莲房妾折丝莲不到头丝不止月上潮平四散归舟轻楫短去如飞断肠脉脉两无语寄情流水传相思
　　笼鹰词
　　八月获黍霜野空苍鹰羽齐初出笼剑翎钩爪目如电利吻新淬龙泉锋少年臂尔平郊去草动人呼跃寒竦身下击霹雳忙毛逐奔风血濡距尔能搏兔不能食未饱中肠行复撃主人厌尔尚饥一生不快为人役蒿间黄雀鸣啾啾饥啄野粟心无求赋形虽小技能薄不受羁縻得自由
　　拳毛驹歌
　　北牕扫壁陈图书杀气凛凛生坐隅谁将尺素畵骏马云是文皇昔日拳毛驹龙颅虎脊视天地若防若没三万里皇天产此谁得之虬须十八眞天子擒王灭窦如尘埃英气贯日天为开黄金甲光照天地大白羽箭驰风雷【原注唐文皇与单雄信挑战雄信运铁槊文皇以大白羽射之中其槊出火数尺雄信遁去】眞龙在廐万马疾下视四海皆驽骀榛棘昭陵一抔土柏城六马莓苔古呜呼骏马已埃尘虽有燕昭难再覩
　　寒鸦词
　　寒鸦来时九月天黄粱萧萧人刈田啼声清哀晚纷泊迭和羣音和且乐朋飞聚噪动百千颈腹如霜双翅风高日落田中至部队崩腾钲鼓沸高林古道榆桞郊落叶晴霜荆棘地志士朝闻感嵗华田家尔知寒事垅头雪消牛挽犁荡漾春风吹尔归投寒避暖竟何事长伴燕鸿南北飞我滞穷城未知返为尔年年悲嵗晚扁舟东下防有期明年见尔长淮岸
　　寒食歌
　　东风芳草长寒食春茫茫人家掩门去鸡犬自相将原头簇簇桞与花行人徃来长叹嗟旧坟新累累是裂钱浇酒何人家桑上鸣鸠唤山雨雨脚萧萧山日暮归来门巷正春寒花底残红落无数北里悲啼夜未休清脆管起南楼古今歌笑何时尽芳草白杨春复秋去年巧笑秋千女今年嫁作东家妇防绳畵柱似当年只有朱顔不如故百人学仙无一成麻姑不见但闻名万斛春醪须痛饮江邉渔殳笑人醒
　　飞萤词
　　碧梧含风夏夜清林塘五月初飞萤翠屏玉簟起凉思一防秋心从此生方池水深溪雨积上下辉辉乱凝碧幸因帘卷到华堂不畏人惊照瑶席汉宫千门连万户夜夜荧煌暗中度光流太液池上波影落金盘月中露银阙苍苍玉漏迟年年为尔足愁思长门怨妾不成寐团扇美人还赋诗避暑风廊人语笑栏下扑来罗扇小已投幽室自分明更伴残星碧天晓君不见连昌宫殿洛阳西破瓦頽垣今古悲荒榛腐草无人迹只有秋来熠燿飞
　　齐安行
　　黄州楚国分三户葛蔓为城当楼橹江邉市井数十家城中平田无一歩土冈瘦竹青复黄引水种稻官街旁客樯朝集暮四散夷言啁唽来湖湘使君丽谯涂垩赭门狭不能行两马满城鼃噪乱更声谷风谷谷黄鸦鸣最愁三伏热如甑北客十人八九病百年生死向中州千金莫作齐安逰
　　一百五歌
　　山民嵗时事莽卤犹知拜扫一百五平明士女出城闉黄土冈前列尊爼篛包粉饵蒸野蔬富家烹羊贫荐鱼日暮肩舆踏风雨江乡人家无犊车挿花饮酒山邉市醉后歌声动隣里南人闻歌笑相寻北人闻歌泪满襟
　　秋风謡
　　秋风起秋云高连山草木如波涛大江荡潏鱼龙逃羲和奔忙日车逸八柱倾侧恐不牢柯山老人揜蓬茅畏寒理我旧緼粗餐在盘有浊醪醉饱高卧从呼号
　　东臯行
　　秋云卷尽秋天清东臯萧条鸡犬声黄叶吟风声不平芙蕖半落更有情归来僮饥羸马疲城头树暗乌欲栖谁家朱楼人夜宿微红一防帘间烛
　　正月词
　　红梢一夜樱桃雨帘卷晓晴鸲鹆语帘旌细浪滚东风迎得春归与为主玉手娇慵添绣线栏下菖蒲近相见云屏晓睡翠翘横楼上寒时正五更
　　二月词
　　滚风畵幕长廊静帘下人眠初日永嘤嘤不动采花蜂夜来露重蔷薇冷芳草长时寒食天红墙低处见秋千人家无事鸡犬闲日暮芳郊畱醉眠
　　饥乌词
　　北风夜乌翅湿低飞野畦啄遗粒啄食不饱还畏人鸣呼隔垅自求羣我行陈宋经大泽田荒生茅不种麦空肠待饱明年禾鸦鸦尔饥独奈何
　　苦寒行二首
　　淮南苦寒不可度积雪连山风倒树长淮冻絶鱼龙愁哀鸿傍人飞不去雪中寒日无暖光六龙瑟缩不肯骧老惫孤舟且复止坚冰三尺厚于墙
　　茫茫楚乡仲冬月白屋无烟飞走絶空林号风冰断枝长淮无人冰照雪冻埋钓艇不复渔南未嚼淮中鱼要须下擘澄湫水剸取寒蛟烹腹腴
　　春词
　　寳刀裁花碎罗縠带腊圆红黄染粟枝头几日即花开世上人情何太速东风未转北风严返挂铜钩不上帘莫怪蛾眉呵素指层檐冰碧玉纎纎
　　宫词效王建五首
　　夜来霜重着栏干玉殿无尘玉甃寒日日君王罢朝早禁廷无事一冬闲
　　帘外微明烛下妆殿门放钥待君王玉堦地冷罗鞋薄众里偷身倚御牀
　　昨夜新霜满玉堦初冬处处火炉开中官逐院传宣赐南国诸侯进橘来
　　玉墀夜色昼昏昏催放朝班散侍臣随驾上楼同防雪万重宫殿一时新
　　莲烛千枝夜宴迟君王索笔冩新诗宫人和得争先进偏爱宋家兄弟词
　　旱謡
　　七月不雨井水浑孤城烈日风扬尘楚天万里无纎云旱气塞空日昼昏土龙蜥蜴竟无神田中水车声相闻努力踏车莫厌勤但忧水势伤禾根道傍执送者何人稻塍争水杀厥隣五湖七泽水不贫正頼老龙一屈伸
　　贻潘邠老【有序】
　　予居柯山西潘邠老居东九月十一日徃过之迳蔬圃坐修诚堂竹间归饮于蝉之间殊有佳兴作杂言贻之
　　有屋可以读书有竹可以忘忧采庭之菊香有余烹园之蔬甘且柔贤哉二子又复何求鬼不尔责人不尔仇沽酒可饮江鱼可羞又安用列鼎食珍佩印封侯我居柯西相隔一里可以杖履朝徃而夕逰必未厌我乞醯与借马但只恐勤君赤脚与露头不然将吾顔子箪食瓢饮屡空之乐又欲翻董生清明玉杯繁露之春秋
　　醉中杂言
　　老人攀花复借草春力着人如醉倒未容作计试畱春东风已与人俱老东君惜春不惜花千红万紫委泥沙已教白日张锦绣更欲平地兴云霞我欲呼客无酒肉摘花挿头悲髪秃安得酿酒万瓮屠千羊花间醉饱踏春阳












　　柯山集巻四
　　钦定四库全书
　　柯山集巻五
　　宋　张耒　撰
　　古乐府歌词
　　山祭淮词二首
　　迎神
　　木袅袅兮苍山巅囘洑重深兮其下九渊东风歌兮春水舞庭肃肃兮神来下神来下兮翠帷举谷冥冥兮春山雨三休兮神三燕游云高兮见极浦安我舟楫兮君不怒水濵之人兮苦思君葛蒲生兮杨柳春解君旂兮醉君御聊乐一日兮莫予弃
　　送神
　　楚巫醉兮君不留春风起兮木兰舟弭余楫兮饮君酒君既不顾兮驾龙以出游凌九江兮勒沧海万龙舞兮百灵防君孔乐兮我思君望君故居兮其上片云水沦沦兮石碌碌空祠草长兮风入君屋山中春兮鸟鸣悲明月皎皎兮中夜来
　　惠别
　　洞箫奏兮瑶瑟御日不足兮继以夜吾寜独此湛乐兮喜予美之宜修披浮云出明月兮挥众星不与谋既成言以命予兮顾永予之光明岂独谓不然兮托东风以惠声嗟言独何容易兮有倾身者鬼神中怀着而必见兮巻兰舌而交信予虽不执子明烛兮光辉其舍予两相审者不媒兮予既获子于鼻息舒子声以歌兮鳯凰将闻而振羽结子佩而起舞兮星斗视子而上下独翩翩其不可畱兮君之居可知而不可得春水涣涣兮予独饮君河之曲鸟鸣羣飞兮其下芳草柳舒舒其可揽结兮桃李始就其膏沐行者怀兮别者思酌君酒兮寿君以不衰抚君舟之悠然兮将浩以浮航三江震泽兮舟师告而一息引日星之煌煌兮吾独望子于南极想子其下兮鼓圣涛而鞭蛟龙使宓妃不敢巧笑兮皇英敛袵而来从南风之来兮入予裾悦余心独条畅而清婉兮曰是为故人之风
　　愬魃【并序】
　　寿安夏旱麦且死民忧之无所不祷云既兴辄有大风击去之间而雨尘不辨人物类有物为之者张子攷于诗以为旱之神曰魃意者魃为之乎作愬魃词
　　帝治下土兮远于民抚御万方兮周无垠物类亿干兮莽蓁蓁出入日月兮运星辰广必有容兮潜奸昏不上愬兮帝曷闻岁庚申兮斗建已旬逾十兮雨不施秀者燋兮实者悴麦莽莽兮不出块旧谷既没兮待新以食夺其所望兮民忧以惑舍耒而兵兮夺攘剽贼急不知虑兮求生顷刻民幸帝兮诏云师气朝升兮敛阳晖孰鼓风兮震川岳上者扬兮旁者剥云虽仁兮不得施野童童兮草木摧孰扬尘兮蔽朝日纷霏霏兮冐万物昏迷防兮浩恍惚了者瞀兮失南北瘗根茎兮腐葩实世惨错兮泽蓬防霍霍然兮侵万室飘雨尘兮以旦以夕民曰谁为兮尸是有物其名曰魃兮旱是司恶润忌泽兮盗阳威淫视槁木兮疾华滋憎饱妬饫兮幸民饥亢不伏兮风以助之惨怀柔茂兮尘埃是吹来炎火兮烂炜煌驭囘禄兮骖毕方朱旂旐兮綘帷裳坦无畏兮乐洋洋朋疫疠兮友疾殃徒甚剧兮党甚强慢帝威兮分害戕窃祠祷兮傲驱攘民頼帝仁兮以衣以食上帝孔昭兮愬无祸责幸帝震怒兮降魃罪疾无俾在世兮幽沉深溺雷伐鼓兮电扬旂雨巻壑兮云张帷泛防泽兮湛甘滋充槁瘠兮奋枯萎禾黍茂兮蔬果肥岁既登兮民饱嬉康帝民兮思甚思幽斯魃兮宥无期
　　叙雨【有序】
　　福昌之民有祷旱于西山者取山之泉一勺祠之不数日而雨邑民言旱岁取水以祠辄应且其取之者非特福昌也张子神之作歌以扬之
　　西山之泉兮冽以清淳注万古兮无亏盈应龙蟠守兮谨防扃有神司之兮帅羣灵神君曷处兮山之穹云郛雾阙兮都防宫腾驾逸景兮驭清风上友仙圣兮佑帝躬惟今之旱兮非神曷愬家无余粮兮麦不庇雨土飘尘扬兮迷行错步魃威孔张兮炽莫予御挹水一勺兮荐羔豚曷求于水兮神实慿土有蔬兮林有实芼馨香兮葅芳鬰神我飨兮临我堂酌芝醑兮御椒浆巫甚祗兮时甚良哀我疾兮降我祥神君仁兮念下民抚民灾兮号帝阍帝念神君兮诏雨官叱驭六龙兮奋互飞鶱掣飞电兮鼓雷震俾霈尔泽兮正无限山灵川怪兮更腾奔角毛羽鬛兮烂鳞鳞前幢后斾兮双轮椎轰喧呵兮飜乾坤神龙九鬛兮杂蛟鲲瞠眼飞涎兮飜腭龈伏潜羲和兮止星辰一洒万里兮倾河津妖风失威兮敛以奔魃濡厥裳兮伏以蹲槁苏焦泽兮息惔焚优渥润沃兮无涯垠菽麰诜诜兮奋裳绅秋种既即兮农则勤既足而止兮披雾昏朝阳清明兮敛防尘功成不居兮驾归云空山寥寥兮夜无闻灵泉幽幽兮湛奫沦竭诚莫报兮仁哉君
　　友山
　　张子官于福昌块然独居无与为友宾客不至遗朋失旧经时闭门终日钳口出无与逰居无与就谁同我食谁酌我酒归守妻孥出对厮走驾言出逰田童野叟气否莫交情包不剖塞聪蔽明盘足袖手披书阅简目疲肘厌然成痼不可针灸于是张子涤虑除烦披庭扫堂枕手而眠恍若有遇有神防焉曰我实哀汝独无友朋我有教告子乎我聼凡世之人百愚一贤古昔所叹非独今然得贤与朋善固无俪贤不可得将愚与此友贤实难幸然后値不幸友愚与无孰利謟笑倾辟韬情晦实测心献计因隙投防口是腹非面歌背泣友若此者实繁孔多曷若不见目清耳和我复告子眞友之实尔遵我言友胡有竭人物虽殊可友同焉赐尔以友其名曰山居汝左右在汝北焉端不汝去澹兮絶言春丽夏繁秋疎冬瘦霞雾融明风驰骤孤楫横奔牢屯巧镂傲岸轩昂清华润秀对食临眠排堂入牖効技汝前虽劳不疚山有佳泉多灌尔囿厯石悬空泠泠清潄如闻妙音濯烦浴垢不犹愈乎卑议庸读过耳増懑入心善烦者乎山有修竹汝园是植静丽明鲜端虚正直如彼正人扬言发色微风防碧宵月镂白不犹愈乎市儿尘顔歌眉鼓吻佞笑浮言工为媚悦善佞曲拳者乎山有乔木耸立而峙端无媚姿若对正士障雨蔽暍千人所芘微飇披拂吹奏竽籁不犹愈乎蠕蠕防辈女黠儿娇奴趋妾拜者乎山有好鸟清喉丽羽引啸长鸣羣呼迭语夜管风哀簧怨柱不犹愈乎巷歌里舞促缩跳梁顚妖淫汚父子不施弃礼忘数者乎如前实繁言胡可殚汝与之乐右攀左援曷为孑孑寤寐嗟叹张子再拜受言永怀解累亡忧心通志开高山岩岩流水潺潺竹茂木翘鸟鸣琅然如前夷齐而后闵顔吾何为乎浩然其间
　　种菊【有序】
　　张子病目而视昏医有劝食菊者春夏食叶秋冬食花张子以为菊华于草木变衰之际而又功足以御疾类有徳君子因求而植诸庭焉
　　何馨香之芬敷兮昌緑叶而紫茎是其名为菊兮爰植予之中庭性清平而不躁兮味甘爽而充烹当秋露之惨凄兮舒煌煌之华英色正而丽兮气芬以清纯静秀洁兮族茂羣荣采食以时兮天和以寜颖轻窍逹兮瞳子清明防败流浊兮风宣滞行仙圣所饵兮屏除臭腥久嗜不废兮将延尔龄嗟予生兮蹇薄烦忧饥畏寒兮微禄以生终曷归兮山林是营膏粱鼎食兮方丈纵横炙熊之蹯兮龙醢羊羮彼得有命兮吾奚尔荣惟兹佳菊兮野实以生采撷咀食兮荐爼盈豋求之孔易兮世焉莫争我有久疾兮壅塞烦昏支节坚痹兮气阏于元不能支兮外壅中干疥癣得志兮蛲蛔伏蟠餐华秋冬兮食叶春夏集新易故兮尔功是假寜康我躯兮骨节坚良产和剔戾兮其乐洋洋反华于兮易瘘以强忘生絶俗兮深潜逺藏骖驾云雾兮呼吸太阳招友彭咸兮御风以翔吁嗟此菊兮吾于尔望
　　逐蛇【有序】
　　福昌官居北负山为堂有大蛇穴堂北时下饮堂南水中人皆以为神见者不敢逐或祷祠焉张子曰是吾居也蛇安得而处之且蛇尔安有所谓神者作此逐之
　　嗟尧之时兮大水滂横溃四海兮包陵冈荡流涌汩兮周无防龙腾蛇奔兮嬉以狂腥鳞顽鬛兮更披猖城居穴处兮乱厥常頽虫纠结兮肆害戕陆盘渊据兮傲不臧朋屯党集兮蕃以昌穿穴噬囓兮民尽伤下民既病兮帝弗康黄熊幽殛兮羽山阳乃命伯禹兮行四方乗高趋卑兮陵复航凿山疏源兮导河江万水下走兮来洋洋经画九野兮兴农桑驱龙放蛇兮屏诸荒焚山燎野兮无遗芒野巢窟居兮保厥疆敢有弗率兮断尔吭伯益作志兮稽妖祥帝虞耄勤兮黜子商天授神禹兮夏是王九牧作贡兮金鉴锽大冶鼓铸兮腾精铓巗巗九鼎峙且刚奇形诡质兮走与翔鳞毛羽裸兮兮杂短长求情抉态兮幽微彰制驭百怪兮严纪纲兽虫人鬼兮安其乡殊宫别域兮异存亡曷为兹蛇兮宅我居妖顽坚老兮傲驱除深潜居此兮坦无虞下饮我沼兮稍林株朱眸丹舌兮鳞肤恍惚遽速兮疑有无居者畏避兮行者徐险夺我圃兮骇我徒盗窃祭祷兮欺羣愚我咨尔蛇兮潜山而穴野隂蟠逺伏兮与人乎异舍冬居夏游兮时以行食尔之食兮朋尔朋僣乱我居兮常失经叛弃尔守兮帝有刑胡昏与顽兮居以寜自为不寜兮邀割烹荒戾天理兮悖圣程我宥尔愆兮逐尔行亟舍故处兮遐以征南山之幽兮云雾防草木荟蔚兮崄不平尔徒实繁兮食惟尔盈捕取不至兮居无与争汝生孔遂兮寿绵尔龄物违其常兮祸之所集丰狐画防兮冬裘以白厌渊处兮吉凶是卜虎不畏人兮皮包戈防矜险恃孽兮其终鲜克我言孔昭兮语汝以理日吉时良兮汝遄以逝
　　登高
　　怀不展兮居无聊黙谇语兮浩长謡写我心兮登彼高陟万仞兮扪九霄命清风兮披浮云瞰四荒兮视天垠大海荡潏兮潜龙鲲吐吞日月兮制明昏醖酿元气兮函星辰羽载四海兮芥浮坤四岳列峙兮嵩中蹲牵连脉络兮子复孙草蔓木布兮升降如朋障南蔽北兮东防西分如掌列块兮盘罗豆罇黄流中贯兮发源昆仑东骛大海兮萦如缭绅南方炎炎兮火之所宅朱鸟屹峙兮丹膺綘翮鶱飞以翔兮煇煌烂赫从拥万羽兮纷罗羽翼煌煌尊严兮有斗在北升降玉都兮运量帝侧呼吸隂阳兮秉持祸福眞仙逍遥兮澹不可挹西有王母兮戴胜穴居寿厯万古兮忘终泯初超辽恍惚兮独与道俱骖友日月兮羣灵走趋既又左而东顾兮观大明之始生震沸九渊兮丽天升精披攘羣隂兮重幽昭明有神司驭兮朱裳綘缨呼造物以致问兮吾将放乎太初彼天地其孰始兮日与月其代除四荒漫其何极兮人胡为而中居火何为而南宅兮水孰使其在北安知东之主生兮西配刑而主杀斗建寅而气分兮畴为四时之消息世徒知其已然兮遂推类而立説彼厥初其谁造兮孰布施而殊别抑其不得不然兮或者私智之所设将忽然而自尔兮遂已成而不可絶造物为余究察兮曰此曷可以言陈而意悉彼混沌之一气兮吾不知谁合而为一忽洞逹而两分兮夫亦安知其谁辟爰升清而降浊兮水赴阴而火阳东升气而敷生兮西或成而害戕强名之曰自然兮曷足以究其必至谓不得不然者愈疎兮尚安取于私智庄周诞而妄推兮夏革愚而臆对世号予曰造物兮予亦曷有所主尸茍待予而后造兮彼造予者复谁姑置之而勿校兮任万物之自成防小智于太初兮何异夏虫之语冰旷任之而勿疑兮万里防而一平夫何造物者开予兮神飘飘而不居我将赴而逺逰兮招神圣以为徒腾九螭之奔轮兮追飞电而揽奔风周万里于一息兮堂西极而有九区叩玉阙之九关兮觐上帝于绛都酌瑶尊之芳酒兮招赤松而友彭祖既锡我以难老兮黜嗜欲而袭灵虚爰侑我以秘药兮合千箫而吹万竽乐吾心之洋洋兮舒五体之与与降复还于我室兮聊弥日而一娱子由先生示东坡公所和陶靖节归去来词及侍郎先生之作命之同赋耒辄自悯其仕之不偶又以吊东坡先生之亡终有以自广也
　　归去来兮行世不偶予曷归其出无所为喜兮舍去而何悲眄一世之无与兮古之人逝莫追求不疚于予义兮又奚恤余子之是非彼好恶之罔极兮或顚倒其裳衣顾吾涉之已深兮愧哲人之见微吾归甚安无所事奔既守吾室又杜吾门一气孔神于中夜存纳至和于灵根兮挹天醖于尊既充溢于幽阙兮亦粹然而见顔徃有坎而兹夷兮昔或危而今安将从化人于西域兮面藏吏于函关以一世为刍狗兮废与兴吾厌观彼福祸之一源兮必兹出而兹还彼自以为无隙兮何异夫石椁之宋桓归去来兮吾悲夫斯人不返兮岂招仙圣与之防昔惠我以好音忽远去而莫求予曷异于世人兮初为哽塞而増忧彼钱鏄则深藏兮盍视夫己恳之田畴万古芸芸共逝一舟半夜而失旦号其丘畏逹观之诮予涕己泣而不流悟荣名之取憎兮善斯人之获休已矣乎万物之作各其时吾独与时而去畱岂或能力而违之既徃莫或追来者尚可期盖雨暵之在天岂吾稼之不耔彼蜀雄之必传作犹愧于书诗嗟身屈而道伸于斯人兮曷疑
　　哭下殇
　　下殇者何吾儿也儿生慧淑父母有所戒辄絶不为性仁不伤物处其曹恂恂也年七岁得惊疾医之不得其方而死作此以哭之
　　医之不得其方耶抑其命有短长耶独尔能使吾悲若此耶抑为父者皆爱其子耶苍颅夷颡秀眉清目今其存亡其犹有鬼也使无物则吾复何思其尚有知也则夫荒屋野寺风霜雨露食息谁汝视也














　　柯山集巻五
　　钦定四库全书
　　柯山集巻六
　　宋　张耒　撰
　　五言古诗
　　休日同宋遐叔诣法云遇李公择黄鲁直公择烹赐茗出高丽盘龙墨鲁直出近作数诗皆竒絶坐中怀无咎有作呈鲁直遐叔
　　休日不造请出逰贤友同城南上人者宴坐花中金猊散香雾寳铎韵天风鸟语演寳相饭香悟真空尚书三二客浄社继雷宗黄子发锦囊句有造物功握中一寸煤海外千年松谁降午睡魔赐茗屠团龙晁子卧城西咫尺不可逢岂无坐中客终觉少此公归防见新月扑衫暮尘红困眠有余想郤聴寺楼钟
　　挂虎图于寝壁示秸秠
　　画工出幻事缟素发原薮萧萧白茅低凛凛北风走耽然老于菟举步安不骤目光炯双射怒吻呀欲受彼彪掷其旁文彩淡初就虽然窃形似已足走百兽烦君卫吾寝振此蓬荜陋坐令盗肉防不敢窥白昼
　　神运殿望香炉天池等峰晚宿官防明日早发
　　逺公不出山坐受天龙供地祗敢爱寳木石亲输送巗巗千年屋山立屹不动风云宿脩梁星斗近华栋亭亭碧香炉薝卜时自涌五云严拥卫天乐下鸾鳯神池閟寳象光怪发巗洞谁能陟其巅手揽湖龙鞚东堂黄金藏龙像俨环拱萧条亡国辇拙朴昔谁用扫堂为一睡清极乃无梦思归戒晨发结束勤仆从鸿钟振林莽月落朝岚重再往堕茫猿鹤应嘲讽
　　赠张公贲
　　我昔为诸生奉书谏议公后来辱称奬礼数賔客同决科甫弱冠年少气如虹归来陪后乘不责醉后恭孤舟梁宋郊旅态萃百穷拜公睢阳府笑语若春风人事不可期俯仰异吉凶平生丹灶术马鬛哭新封十年得吾弟怀旧涕沾胸清平守家法眉宇肖徳容交臂是非外为僚兄弟中东轩语长夏葵竹罗青红西舍雪夜懽玉顔醉瑶钟欲饮径相就三更叱阍翁鲸吸絶遗滴山頽信倾峰搜抉尽酱茹楂梨倒筐笼通宵两沈醉午起头如蓬人生定当尔事去挽惊鸿河梁系君马一笑喜相逢怜君碧纱幌夜泪哭苇丛我方困虀盐酸寒官辟雝同寻旧防地尘壁罥丝虫啼鸟古寺间夏隂小园空酒市逢好好琵琶失珑歌舞一分散賔僚亦西东忘情犹一叹齐物论非通官冷隠朝市端能信予慵人生当富贵子盍自磨礲便当隠五车一一贮心胸功就螘作垤丛成蛇化龙北郊分袂归作恶惊儿童长谣代晤语发子一笑哄
　　离黄州
　　扁舟发孤城挥手谢送者山回地势巻天豁江靣泻中流望赤壁石脚挿水下昏昏烟雾岭厯厯渔樵舍居夷实三载隣里通假借别之岂无情老泪为一洒篙工起鸣鼓轻艣健于马聊为过江宿寂寂樊山夜
　　宿樊溪
　　黄州望樊山秀色如可揽扁舟横江来山脚系吾缆大川失汹涌浅水澄可鉴北风吹疎夜枕舟屡撼齐安不可望防没孤城暗奔流畧溪口龙蜃屡窥瞰平生千金质戒惧敢忘暂兹逰定何名耿耿有余念
　　道士矶
　　匡庐奠九江苖裔遍南服横江蔽原野内外实一族危矶挿江生石色擘青玉蛟龙穴乱石猱玃在乔木我行季冬月江迹在山腹扁舟如镜靣清浄不可触跻攀既不可千古长幽独想防古初巢居戒樵牧
　　离樊口宿巴河逰马祈寺
　　扁舟下樊溪江南正清防晓登巴河岸极目望春野步寻修竹寺古木争偃亚云昔孙仲谋刑牲致师祃雄图邈已矣英槩足悲咤石梯造云雾丹白开广厦山僧安寂寞畏冷不出舍劳生遇闲境顿使我心写晚江平若席风势欲相借
　　陵湾阻风三日遥祷孤山而风止
　　积水多疾风三日阻我舟天寒波涛恶岸窟腾龙虬五更船篷鸣冷风入衾裯平明诸山雪烂漫铺琳球篙工笑相顾拍拍我船头水魄小孤神雾鬓横星眸仓卒祷即应知我厌滞畱稍晴景物好柳色含新柔春风我故旧迎我入东州
　　自离富池凡三祷顺济龙求便风皆获应又风日清霁舟行安稳委曲如所欲感而成诗
　　旗尾指船头篙工告风便张帆弛双艣去势如脱箭船傍两高山过目若流电波平船稳驰客寝兀未变吾闻西江龙神力回防县往来万夫祷正直乃获愿嗟予何所恃诚确无所荐神岂哀我穷有赐不待献乃知人穷我本不坐神谴人间事若异未易以言辩坐令千里逺近若在几研慙非谢宣城攫笔赋浄练
　　出山
　　青山如君子悦我非姿媚相逢一开顔便有论交意今晨决然去惨若执我袂谓山无见畱此事宁乆置道边青髪翁下有白玉髓斸之龙蛇窟自足饱吾世平生耽幽独乃若忘朝市一官等尘垢安得败成计草堂醉老子虎溪大开士寄语二主人为畱三亩地
　　朝
　　幽居感节物僧舍值朝凉空檐落寒滴滴响秋堂低飞林间翮湿不能翔危叶别故枝幽花晩芳悠悠清夜眠促织催朝光日月怆已徂吾行独迷方采采幽圃兰嵗晚日馨香君子健明徳勿为儿女伤
　　离阳翟
　　驱车发颍川囘望失嵩少霜气塞层空黯澹寒日晓原田际天平百里见飞鸟累累道傍丘石兽卧衰草不知谁氏碑剥裂偶未倒支离见字书带汉笔妙遗坟不可问文彩竟何效永年恃金石此计久可笑昔逰巳三嵗存殁伤懐抱饱谙人世忧安得身不老
　　次颍川
　　许昌古名都气象良未替客子逺道来尘埃满襟袂黄昏造孤驿买饭啮枯胾庭寛蟾蜍高霜气彻寒被頼擕朱提杯可具一饭费无人劝我酌孤独伴客醉笙箫谁家楼语笑月中市何人不行乐而我独涕泪夜长更漏稀风急鼓鼙驶天明巻席去行止随所值
　　昭陵六马唐文皇战马也琢石象之立昭陵前客持石木示予为赋此
　　天将刬隋乱帝逢六龙来森然风云姿飒爽毛骨开颷驰不及视山立俨莫回长鸣驰八表扰扰万驽骀秦王龙鳯姿鱼鸟不足摧腰间大白羽中物如风雷区区数竖子防取如提孩手持扫天箒六合无尘埃艰难济大业一一非常材惟时六骥足绩与英卫陪功成锵八鸾玉辂行天街荒凉昭陵阙古石埋苍苔
　　同杨十二缑氏寺宿草酌张正民秀才见访
　　契濶千里别恻怆难具言殷勤一宵语愿子未即眠空堂灯火青旅褐借僧氊劳劳一杯酒不解道路寒经年相从乐既别亦茫然人间事尽尔聚散亦何叹但悲多难身尚获朋友欢间闗百忧中一笑有万钱张子年未冠已雄羣少年巉巉坐我侧紫眸秀双颧壮志激衰懦清谈破愁煎天明即分散奈此情悁悁
　　初到都下供职寄黄九
　　千里不相见劳劳复何辞不逺一城中耿耿令我思僦舍酒家楼推垆巻其旗防壤败晨炊守翁噪羣儿马傍挟羸双踵待刻移五日长安尘故山梦中归何以洗我心望君青松姿懐情久不吐古屋弦悲诗
　　次韵鲁直夏日斋中
　　文章慙肮脏谈舌罢隽永年来屏百事但愿两耳静黄公安禅室不觉在市井客来饱清风可是徒造请牺尊与社樗妄计幸不幸愿君妙观察金门等云岭
　　晚归寄无咎二首
　　气入古屋薄帷生夜清想君拥鼻坐端学苦吟生泥深欺我马归卧日半楹浩然有奇想非子定谁评屋东云移山屋西日半壁余天一剑清逺万丝白官事痴可了未遭官长责惟应晁夫子不可别顷刻
　　送吕际秀才南归
　　咽咽幽谷泉萧萧秋竹风岂不爱孤洁但伤愁且穷吕子南国秀沧溟贮其胸出试輙不偶低头避儿童离家五千里客饭苦不丰冷落卧寒斋苦吟和秋虫昨者投我诗九叹阅未终欲知作者心但视读者容文章出贫贱此事今古同但愿子富贵不愿文日工今日告我别出门若惊鸿各在天一方何当复相逢
　　西山寒溪
　　兹行颇间暇聊此山水间幸有所携人臭味同一源杉松鸣古刹始觉此溪寒孤亭出屋背石磴相牵攀释子具粗粝虽贫有余欢午登西山去路作九曲弯山禽惯不惊夏木秀且繁懐紫髯公奠玉祠天坛豪强有遗韵兴废无畱观空嵓一泉引予掬清甘【案此二句一本作眼明嵓间泉引手掬清甘】至人悲热恼遗此消昏烦我茶非世间天上苍月团为尔惜不得烹瀹浇晨餐深谷晚易隂快雨时斑斑但见夹道松龙髯湿苍顔念我亦闲人屏居闭柴闗不使倒珠玉济我胸中悭之官亦漫浪遇胜却盘桓平生据顽钝信命傲忧患言归徒旅疲就防休征鞍却视来时舟一叶系荒湾
　　送张天觉使河东席上分题得将字
　　张侯蜀都秀玉立身堂堂手持明光节六月登太行三晋雄中夏朔方临大荒传声贤使者父老相扶将控百万戸十年废耕桑但使把锄犂自然息桁杨主人延阁老别酒泛兰觞寄声梁谏议欲试紫参方【原注梁欲寄上党参久未至也】
　　答仲车
　　先生居山阳时事不挂齿读书逾五车不肯着一字今朝苦叹嗟告我将老矣我意与子殊欲去依禅子
　　和仲车元夜戏述
　　华灯耀广陌皎月临重城惟我二三子柴门通夜扃展书对明烛浊酒徐徐倾峥嵘千万虑一醉皆能平
　　和鲁直
　　济物非仆仆功名愧无心倚市安能美汲泉不厌深老人夙有尚缾钵好丛林安能红尘里徒使老骎骎
　　书馆直舍
　　紫禁断人声蓬山转春日楼外晚鼓传城隂卫畨出循除撷新秀红紫间疎密倚天黄金阙龙虎气鬰律明时赋铅椠寓直守编帙疎闲谢禆补嵗月感飘忽谢公山林赏不为轩冕屈体道无朝野达情慙利物
　　宣城至日谒天庆观行香呈郡僚
　　溪山惨残嵗况乃值深冬清晨率其属肆礼凝琳宫漠漠冐原露凄凄隔水风南方异气霜叶未全红忽忆簮史笔早趋辟苍龙拜舞东阁上佳气鬰葱葱谈笑出右掖交防尽英雄老大心已矣依然魂梦中
　　秋日独酌懐荣子邕
　　新秋一杯酒风雨早凉天眷言西邻友咫尺莫能前岂无病羸马泥滑不胜鞭端居何为者落莫掩书眠高柳飒已疎碧草畱余鲜衰怀感徂节客舍悲流年孤吟谁与和独酌还醒然新晴野路干期子南山边
　　夜初凉
　　庭木舞风清秋来我堂衾裯偃宵寐灯火照新凉昔我来清颍庭花有晚芳坐防桐叶暗已近菊枝黄嵗月忽流驶形骸变老苍淹畱应有命通塞讵能量寂厯年华晩优防永日长忧时非我事黄巻有虞唐
　　题陆羽祠堂兼寄李援援有诗殊佳二首
　　陆子不可招寥寥风月魂空堂掩遗像幸此配老禅举世人浇薄云谁知子贤竟陵樵牧地陈迹岂复存我欲歌子诗三叹抚无瓦豋荐秋菊酌此石井泉
　　清诗吊陆子味若堂下泉陆子骨已朽青松代之言松亦安能言风至时萧然至谈非牙舌陆子意已传
　　万松亭有感
　　防湿青松松间多好风翠光浓欲滴对舞千蛟龙可惜青玉钗道边委蒿蓬幽人不汝弃应有绿毛翁
　　今旦
　　今旦寒气至晨坐进一杯一杯未能已三酌竟空罍我有胷臆事欲言谁使陪往往中夜叹郁结无由开頼此樽中君破闷有后来时时从之逰报我以欢咍古国多寒肴老妻治炮煨谁云一日富此价万琼瑰
　　摘梅花数枝挿小瓶中輙数日不谢吟玩不足形为小诗
　　疎梅挿书瓶洁白滋媚好防香悠然起鼻观黙自了秀色定可怜仙姿寕觧老禅翁心土木对此成魔恼
　　霜后步西园
　　浓霜失暄妍短日淡无色回风振中园摇落声防防草根饥鸟啄飞舞时啧啧野荒无遗粒卒嵗将何食鲜鲜西墙下幽草弄寒碧四时不吾欺聊假汝顷刻
　　冬懐三首
　　悲笳奏已罢落月在西壁卧闻中林鸟先晓鸣啧啧尔求亦易供固合事安息夜归陵旦起何尔更劳役乾坤扰万物不使轻有获无求良独难何以休吾力
　　扬雄老不遇寂寞玩文史厠身虎狼间乃卒脱其死中恬遗外慕独乐异众喜但有载酒人何用求知已年来百事懒惟乐静中趣天寒无来客终日常闭户进取乏时才穷通有天数委身付造物已矣随所遇
　　感春三首
　　东风吹桃李花落已满地摇摇新柳枝薄防才可芘谁云同一时荣谢两异意由来何足较要之归一致黙坐不复出浮云作朝隂离离檐间花随下故林物色一如此朱顔坐凋侵自歌阳春曲吾不待知音午日步西园繁花乱相照夭夭海棠枝顾我如欲笑殷红防轻素含吐皆窈窕持赠东隣子愿言论乆要
　　春日杂诗六首
　　啼鸟唤我觉檐日行且午累累出叶莺庭雀鸣欲乳妻儿病酒睡鸡犬乐其侣风光不我违舍醉何有度东风入我园落落如急霰感之复携酒抚树为三叹离离墙间草满地不可践隂阳本无情荣谢欲谁怨春晏百草秀野花无复名悲哉桃李阑念此聊掇英翩翩双飞蝶天静午日晴悲忧浪自苦有酒但知倾堂南老榆柳清隂渐交映飘飘风花干渥渥叶盛鸟鸣日方迟客去门逾静自无济世畧耿耿欲谁省三月行复至青春坐侵寻飞花去寂寂新叶来骎骎白日照芳草荒园乱鸣禽朱顔任自老安事累吾心东风忽无情吹我园中花繁红与艳紫零落委泥沙鸣鸟亦何事啾啾竟諠哗须知盛已极委弃欲谁嗟
　　官闲
　　官闲吏归早嵗晏寒欲盛槐稀庭日多鸟下人语静幽花破寒色过雁惊秋聴酒贱莫厌沽北风行欲劲
　　秋池
　　平生落寞意况此秋池侧寒水静无波衰荷委余碧萧萧动风鬓照影感新白来往双浴鳬尔生真自得
　　杂咏三首
　　隆中卧龙公平昔事耕钓无言顾同侪高视独长啸彼宁惜开口顾尔非同调何事逢徳曹孙一言料六槐当我庭春叶宻如幄朝来南风起已见萎叶落盛衰同时来岂必待萧索鄙哉儿女痴倩倩情所乐鸟鸣高屋上饥顾朝求食扰扰市井人日夜衣食迫岂伊理当然或者养未得我歌南风诗归坐还叹息
　　飞云
　　时乆不施飞云作朝隂芃芃中原麦頼此三日霖朝阳忽清霁披露南山岑虽无济物迹膏泽在民心
　　和应之灯蛾
　　万物皆畏死尔生何独愚由来附炎热鲜不丧其躯浅浅权利客蹮蹮轻薄夫高门甚烈火相劝以奔趋自黄州至巴河逰灵巗寺观孙仲谋刑马坛相传权于此刑马祀江神遂提师伐寿春云
　　乔木隔尘埃华堂敞深僻人静好鸟鸣睡余疎滴悲愁感萧瑟吊古披荒寂尚溯紫髯翁誓师沉马璧
　　杂诗
　　独居无与往况此隂天起来复何有诗书散我前偃卧一榻上读书疲复眠经纶负夙志跌荡穷吾年
　　捣药
　　指可握而足臂可攘无他何为勤药物杵臼日諠哗指臂何与人正欲使其佳念此慙吝生达人其我嗟
　　乌臼
　　乌臼强知晓譊譊鸣暗天我事不须早援衾且复眠朝晖方瞆瞆惨凛蔽清妍且复待午景负此檐间暄
　　春林
　　春林露如萧萧晓花寒引手攀高红微香来鼻端何以比芳洁置之青玉盘持归供像佛相对淡无言
　　华月
　　华月流春宵散我高林影披衣步其下受此扫地静吾心方浩然万境一澄莹徙倚玉绳低寂寥沈逺聴
　　离楚夜泊高丽馆寄杨克一甥四首
　　去城未五里夜缆系衰柳水亭暗风人散闻吠狗平生足羁旅况此还往久有感不自知凄然独回首水天夕云重不衣自湿夜寒更士语鸡唱舟子急青黄数宿莽苍茫暗原隰高城亦何有倚樯成独立客去水闗闭疎灯亦复收川鸣半夜卧冷五更秋扁舟已寒暑冉冉真乘桴一灯照客睡短梦良悠悠士师我自出爽迈凌清秋年少不饮酒昏灯夜问囚尔家外大父聴狱代其忧备饥朝煮饭驱蚊夜张帱狱成上府时稽颡呼张侯【原注先子治狱防囚最有恩事载墓刻】恕心临缧绁相盗以戈矛无令市死厉请帝号重幽




　　柯山集巻六
　　钦定四库全书
　　柯山集巻七
　　宋　张耒　撰
　　五言古诗
　　三月小园花已谢独芍药盛开
　　霭霭春日晩寂寂新隂繁千红与万紫盛极一时阑西堂晩芍药百萼乘露鲜红妆诸美人锦绣富春妍东风时过之舞态低昻翻折赠懐溱洧感之为三叹
　　题焦山
　　焦山如伏万古浸碧浪举头北顾海尾负金刹壮我闻城东楼秀色日相向松杉数毛髪人物见下上欲携浮丘公据殻恣潜漾仙风如见引金阙或可访
　　春日杂兴四首
　　桃李用事辰鲜明夺云绮繁华一朝去黙黙慙杞梓时徂鹰化鸠地迁橘为枳独有羡门生后天犹不死昔我逰京室交通五陵间主客各英妙袍马相追攀千金具饮啜百金顾吹弹缨弁罗广席当头舞交竿鲜妆耀渌酒锦缬生风澜灯烛暗夜艾士女纷相班欢娱易徂歇转盻如飞翰亹亹负孤愿离离衔永叹山鸟窥茗饮檐花笑蔬餐弃捐勿重陈事定须葢棺
　　客从逺方来遗我昭华管吹之幻人心异境生虚磝磝青嶂横决决春流满马蹄交狭斜车毂错平坦士女竞芳辰禽鱼防修笴依微认涕笑凌况见纎短停吹歘冺防耽耽复空馆灵物信所直顾恨知音罕
　　潭潭故邑井猗猗上宫兰不食自清渫莫服更幽闲志士耻穷极巻迹甘饥寒佳辰邈良觌触物悬悲端八途回逺经嵗旷音翰岂不慕裘马诡得非所安蝉冕多怵廹绳枢尠忧患枉寻竟何补方枘诚独难
　　出长夏门【原注初望龙门】
　　出郭心已清青山忽相对防人傍流水俯仰秀色内谁张苍玉屏中断神斧快清伊防其间银汉曵天参差楼观出杳霭林麓防岩声答逺响水影弄空翠同逰得君子【原注同荣教授】兴与烟霞防选胜虽自兹高懐已尘外
　　饭昭果寺
　　飘然乘兴逰殽酒笑俗具僧居致野饭草草亦有趣山僧惯迎客煮茗新泉注岩花得春迟晩秀见红素萧萧野市井人物自来去溪光送孤舟石色照素树题名扫髙壁嵗月记所遇书罢迹已陈出门犹反顾
　　渡伊水
　　双崕若争妍秀色日相射逰人夸水东挥榜渡清泻潺潺溪邉风五月自潇洒中流望南北河汉自天下嗟予水乡客尘土困蹈借江湖久懐归无地税征驾临流动长想照影久悲咤沧洲倘有归功业付髙谢
　　白公祠
　　斯人不可见千古懐清风犹想鸾凤姿翛然山水中空祠遗像俨过者为肃恭同时富贵人冺防知何穷公惜得所遇慨然屡输忠一伤巧舌刀冺黙类瘖聋出处竟无祸巻舒讵知踪被获空叹麟不制方为龙
　　上皇龛
　　升危蹑石梯巳觉毛骨异龛剖山腹六月霜雪至佛台磨青瑶绀滑不留水巍巍数天人苍玉刻冠佩老僧拂髙崕上有昔人字国都已萧瑟山泽隠遗事西轩俯空阔书夜纳苍翠卜筑莫后时林中有余地
　　石楼
　　清溪若奔虬八鎻束其颈犇腾去莫脱摆掣姿骁猛嘈嘈战风霆万鼓助其劲声驱石崕动气抱晴日冷我来怯初登注视久乃定悠悠山川濶寸目罗万景平生林野趣踈放谢鞭警防期山月出一啸清夜永
　　上方
　　足蹑青玉磴跻攀不知劳回头瞰木抄始觉所厯髙孤鸟去灭没奔溪深怒号白日当画梁青云送微颷坐久神虑平微凉清骨毛但警尘垢容俯仰近赤霄古壁有遗字昔人嗟寂寥南风不知暑古木常萧萧
　　三龛
　　万穴列岩壁三龛独雄夸封山凿其骨开像俨且呀悲哉轻人功不计嵗月賖像成竟何补国破荒蓬麻悠悠清伊水去去萦山斜晚渚栖暝鸥夕波战余霞陵谷良未迁古今如转车应有千年鹤归顾如咨嗟
　　晩饭寳应
　　晩风吹古栢落照明空山深行得寳刹崕岭相回环人逺草木邃境幽鱼鸟闲道人扫华堂延我具晩餐斋庖野菊美石井新泉寒既饱陟上方浮香出林端平生麋鹿志强学伏车辕尘懐造胜絶欲去犹三叹
　　广化遇
　　浮云蔽髙峯台殿延晚色风声转谷豪脚射山白东楼瞰虚明龙甲排松栢萧森异人境坐视动神魄撞钟寺门掩晩霁尚残滳相携下山去尘静马无迹归来解鞍歇新月如破璧但恐桃花源回舟已青壁
　　寄子瞻舍人二首
　　皎皎连城璧实惟天地珍足伤曽不售寳气终氤氲山川媚余秀星斗揽竒氛终然不可掩三浴祓埃尘天王斋戒受严庭具九宾贮之黄金台籍以九龙茵事称忘礼厚人谁骇其新车轮走四方争覩快一陈无瑕故易伤敛辉志乃神
　　纷纷名利塲向背不知丑翟公书其门客态自如旧势去竞诋沮有余丐升斗髙贤少畦畛小子多状退之呼字生房相肆琴叟事竒出意表欲辩不及口神明劳忠孝福禄日方厚防微无早计求福常恐后
　　赠杨念三道孚
　　黄鹤楼前月清辉千里寒娟娟过江北送子别长安长安百万家车马无时闲中天耸观阙四海防衣冠怜尔薜萝子豪华骇新观萧萧囊中句饥坐奏清弹漫郎久不惬逸思生风翰寄声武昌鱼欲从伧父餐
　　晓赴秘书省有感
　　桃李欲开时长安春正好晴空倚阊阖朝日散驰道云收龙蛇榜烂烂金碧晓清都不容尘虎士守洒扫家无当关警襟袂免颠倒何慙驱欵段吾事不须早儒生近卜祝本自异时好圣朝尚文雅诏使窥鸿寳平生一杯酒江海送吾老静喧非人事不得守懐抱跳梁千造物乃取镆鎁诮委懐随所遭千叶才一笑
　　赠无咎以既见君子云胡不喜为韵八首
　　平生懐想人握手良未易接君同舍欢此事非此世十年淮海梦一笑相逄地投分白首期愿言何有既贤愚譬观形美丑不自见医肱待三折剑鐡要百链磨君古青铜汰简寄明辨一智出千愚食芹敢忘献文风还正始磊落有诸君长者进后生亦使我有闻譬如狸与虎偶使并称文终然不可及困我力空勤文衰东京后特起得韩子支撑诽笑中久乃化而靡籍湜既洒扫后生始归市垂君拯溺手请效我一指诗坛李杜后黄子擅竒勲平生执覊靮开府与参军举诗秉笔徒吟哦谩云云安知握竒律一字有风云触有羸其角进有防其胡膏车秣吾马白日在修途虽乏亡何杯颇多未见书力学致事功良田本深锄黄子少年时风流胜春桞中年一鉢饭万事寒木朽室有僧对谈房无妾持帚此道人人事谁令予独不南山防虎师肯顾世书字扬眉哦楚喉鼎畔倒侯喜诗声一苍蝇下到霹雳耳庸庸老寻常物外有竒伟昨夜月中一睡殊有秋色觉书所见戏呈道孚
　　幽人息遥夜四聴市声寂月华清可掬天色绀欲滳虫先知秋微响出隂壁精荧髙露湿防续残河白兴懐我自出抱器方待择感时当有作陋巷奏金石予方问农圃朝市嗟扫迹先寒戒裘褐嵗暮养老客
　　东园
　　荒园何所有落叶与衰丛含芳未肯吐惟有木芙蓉黄菊如佳人绿萼包金茸并随重阳酒娯此憔悴翁
　　次韵渊明饮酒诗【有序】
　　鄙性嗜酒亲友所知也绍圣丙子得官明道寓居宛丘职闲无事终日杜门人知其好饮也或馈之酒不问寒暑日辄数酌饮虽不多而乐则有余因读渊明饮酒诗窃爱其词文而慕其放逹因次其韵嗟余与渊明神交于千载之上岂敢论诗哉直好饮者庻几耳得诗十一首
　　我欲常饮酒俗事苦夺之饮酒不得醉何如未饮时颠倒众讥笑佳处正在兹念此虽杜门浊醪日常持出门惮应接俗士不多情对酒辄拜辞好礼以求名嗟嗟名几何曷足善尔生共处一泡中倐忽风涛惊好饮信无补不饮亦何成
　　我久喜文词思与鸿鹄飞老来觉非是念昔正可悲买金铸杜康百拜誓归依晋陶与康伯九原吾与归涉世苦不谙多病身早衰惟有尊中酒不与我心违
　　处乐非纵情处静非避喧豪夸与枯槁彼各据一偏悠然独乐处在我不在山羲皇迹已逺三酌呼可还一罇每独睡不待宾客言
　　所嗜人不得一物百非是犹有尊中酒道胜无敢毁彼哉讥谤者诳口而信耳当忧十八隔罚此缪语绮自庇无一椽道人分半宅屋西罗古殡寒草无人迹累累长与少岂复待年百鸦飞朝树踈虫吊宵月白平生或不饮至此方知惜
　　曹参汉贤相椽吏亦豪英四海付醇酒乃真知物情亡秦余毒烈一冼百壶倾和气薰醉人金革乃不鸣卑卑谈治道陋矣洛阳生
　　种树东檐下来发幽姿微阳动九地光彩变新枝荣衰一以异枯槁易神竒消息天使然人工徒尔为杜门沽酒饮髙悬吾马羁
　　里有好事者我往罇辄开我亦为之尽每往亦开懐尚虑数见厌动作旬月乖今晨起苦晩独坐见乌栖冬温雪作里巷苦多泥且复闭门坐开巻理多谐谁知无言中独往不自迷得意复终日弭车不复回
　　弱嵗慕世名中年颇探道世间无非苦病死与生老相寻无穷已递代作荣槁竒哉竺干书百遍读愈好污泥虽云浊本不害吾寳酒虽破浄律吾事在律表
　　昔尝罹厄疾一卧辄逾时念无所归咎乃誓与酒辞那知偶不死持杯复饮兹既饮辄为尽快哉复何疑神畅病自失此説信不欺药石伤天和此方吾笑之
　　与潘仲达二首
　　东风沛甘百物一时好江南桃李尽红紫到百草道傍负担子寒食归祭祷念我淮上丘三年不躬扫淮阳牡丹花盛不数京洛姚黄一枝开众艳气如削亭亭风尘表独立朝万萼谁知临老眼更复美葵藿
　　莎鸡
　　金风透残伏玉树先秋凉喓喓草间虫感时振衣裳楚客思万里夜吟怨藜牀劳劳终夕语共此檐月光孤轮曵独蠒折管韵哀伤辛苦豳父兄无衣畏风霜
　　宦逰
　　宦逰吾漫尔未慕致身早秋来忆山苦遥夜梦颠倒鸣虫待谁听落叶烦我扫谁复省劳人吾生常草草
　　次韵秦觏
　　琬琰非世珍昔以羊皮换嗟君复何求众弃乃所玩十年少逰兄闭口受客难二毛才一第俗子犹愤惋人间异巧拙善琢贵顔汗婵娟守重闺倚市争倩盼君胡寳滞货屡辱访衰煗譬犹卧仆涂更侑觥与散球然瑚琏质磨琢争璀璨迟君三年鸣更用惊我慢
　　阿几
　　小儿名阿几眉目颇踈明日来书案傍学我读书声男儿事业多何必学读书自古竒男子往往羞为儒阿几笑谓爷薄云无密防爷饥寒姿儿岂合贵富翁家破箧中惟有书与史教儿不读书更欲作何事
　　宿虹县驿
　　长隄隘舟车上下无暂歇煎熬古驿门聒聒争屑东南淮浙富输餽日填楚风习喧卑吴舌动嘲唽平生耽静意投閙剧含哕况兹道路勤强食慰饥渴年来嵩洛兴久与泉石结终当卜吾庐云山对华髪
　　有感三首
　　一春苦多风桃李见无几良逰时已失忽忽三月尾中间亦何有徒自乱心耳所嗟违所娯坐费良日晷堂北千叶桃微本混榛枳居然未之省一日灿相视零丁不忍摘攀玩聊自慰乃知物虽微未易即踈弃从今至零落犹足伴尊胾仍烦芊绵草借我花前醉
　　昨日鸦作巢今者鸦哺儿念知三月防春物行已稀晩风飒不收残红怨余姿回风起轻寒拥炉火重吹灯明夜齐静目澁临书迟病齿不饮酒持杯劝妻儿岂无儿女心惆怅桃李蹊彼昏安目前丈夫方有思
　　古今不殊途掩巻独长想炎炉与死灰相去如反掌彼昬诚不知一醉富莫量那知道旁殍曾是厌杯盎一金短贩儿岂暇议得丧但怜反覆间观者为惆怅圣贤蹈大方不茍目前妄寄身爱憎间得失真一饷
　　食菜
　　大困淋漓小伤霡霂哀哉南亩人日夜涂手足入仓无一粒敢望祈报福余功归老圃畦莱青满目长官却野馈性命赦鸡鹜何须问清白荐徳刍一束归来辍食叹每悔釡炊玉青衫尚如此何况膏梁腹愿君少自寛谋逺须食肉
　　王子开朝散早年以疾病谢事还江隂求诗为别三首
　　济物昔所务舍耕还自非骎骎老将至忽忽意多违门有王夫子柴车谢事归令人三叹息羞澁向尘衣田园何日到水国洗秋寒兴来出饮酒兴罢归杜门漫郎逰已倦老眼乱丹铅扁舟肯载我共防雪涛翻避禄免危疾弃铅得黄金须眉蔼如漆便觉老难侵江湖足幽遯市卒或可寻莫思芙蓉子丹田乱君心
　　暮春奉女兄弟集宴堂
　　晨晖丽花桞流水灔池塘暮春渐暄燠华构肃朝凉使君簿领睱亦复陈壶觞班坐岂异人骨肉皆欢康遥山出逺翠逺水明斜阳欢言不期醉淡泊味何长
　　窥园
　　吾老懒读书得闲尝窥园爱此千树雪髙低不胜繁冲风掠之去颇已随沙尘感之可奈何我岂土木人畏病不饮酒已惭嵇阮真淡泊非众嗜自娯难及宾独逰还独吟鱼鸟与我亲悠哉山林趣媿此簮缨身
　　马巨济董役魏王坟作诗寄之
　　城北牛脾山千丘压其麓事皆有司办圣世数厚族园林迫复土百役兴甚速烦我别驾公侵星次空谷邮亭旧客去【原注二刷钱官皆去】闲日睡颇足闻莺有佳兴徙倚近乔木樱笋味鼎来管弦调渐熟期归酌烧酒及此未炎燠
　　出伏后风顿凉有感三首
　　秋风振秋晓万境一凄清幽草虫响息髙叶露华凝戢翼乌尚宿引吭鸡屡鸣淹留度华嵗怅然难为情三伏如汤釡熏煮理亦足西风半夜牕戸一清肃那能惜摇落共喜过炎燠老人亦晨起稍进杯中醁残暑扇中尽新凉枕上归微云起平逺空碧上朝曦稍感夏衣薄渐伤髙叶稀来鸿飞集喜卒嵗稻梁肥
　　太宁庭栢
　　微风起清籁烈日交翠隂防兹金仙居楼殿鬰沈沈永日燕雀下有时钟梵音谁能悟斯道来此契无心
　　睱日步西园感物辄为诗得七篇
　　酴醿
　　欲知此园古请视醿苍孙枝已轮囷走蔓龙蛇长春风一吹嘘灼灼发竒光仙妹不可挹顺风饮其香
　　秋圃
　　秋圃寂无有萧条残菊枝老蛩依日呌暗蝶傍人飞鎻澁门开少莎长人到稀旧逰浑记得到处即如归
　　菊丛
　　下根盘秋泥上叶披宿雨惟余黄金蕋秀色日夜吐寕须荐九日但惜嵗云暮吾将屑落英持泛兰臯露
　　芙蓉
　　清霜厉严杀松栢气不振芙蓉乃微木晚艶独娇春秾粹觉兰疲芬敷知菊贫欲攀无所赠聊复插吾巾
　　橘
　　竒林蕴贞粹健叶圆青鲜中有碧瑶实正味百果先贡包登尧爼颂徳列骚篇李衡空庸材徒列木奴千
　　斑竹
　　重瞳陟方时二妃葢老人安肯泣路傍洒泪留丛筠颇疑葛陂化防防留斑鳞慎勿脱水去入世多埃尘
　　种蔬
　　贫舍无旨蓄种圃治寒蔬纵横数席间灌溉亦勤劬积雨有新甲时摘付中厨何劳樊迟学当问汉隂夫所居堂后北篱下获二蛇一小色赤长二尺许一大色黒长七尺围四五寸尾可贯百钱尽放之
　　二物穴我居嵗月亦已老一朝双擒获蜿蜿出幽草安行免噬齧敢望吐珠报已月不杀蛇昔贤有遗告
　　小雨效韦体
　　午景蔽浮云芳林散清雨虚度遥吹稍觉青叶举残蔬知夏余陨叶兆秋序幽独无往来烹茶谁晤语














　　柯山集巻七
　　钦定四库全书
　　柯山集巻八
　　宋　张耒　撰
　　五言古诗
　　纳凉
　　靡靡春事退寂寂夏日长日西骑马归卧此北户凉官事幸休逸甘为白头郎朝出暮还家悠悠愧路旁所欣药物灵颇觉疾病康幸免三已愠敢希五馈浆难堪七有余不过三巳尝呼儿且粝食贫固士之常
　　三伏暑甚七月八日立秋是日风作凉爽炎酷顿消老病欣然命酒成二诗
　　西风吹淡白牕戸含凄清炎凉一朝变徂暑逝不停山堂晓潇洒病叟巾褐轻平时干云树芳叶亦复零苦热逢三秋西风飒然起金气入草木伤夷从此始盛极衰从之循环固其理老翁复何事新凉欣酒美白乐天有渭上雨中独乐十余首仿渊明予寓宛丘居多暇日时屡秋雨仿白之作得三章
　　寒极则有暑晦乆则有明开辟迄今兹此理信可慿炎炎者易灭巍巍者必倾圣智无奈何况此愚昏氓设罗以猎兽切骨陷其膺重势以镇物悬絶压其【案此下脱四字】与育力有不获呈物情千万变可尽得经营【案此下脱四字】士葛带而兰缨无求复无忧容貎甚和平【案此下脱一句】秋气日姿凊悠然有佳兴美酒时一倾
　　罢官卧穷巷值此云物稠连延经旬雨城市欲行舟柱础变防塘瓦沟成暴流萧然残暑退寒事戒衣裘老人朝睡足起坐梳白头呼童饬晨餐薪湿爨妇愁洗我朱提杯不复具肴羞一觞巳径醉万事良悠悠
　　故人遗我酒气味芳以清置之屋壁间兴至时一倾银杯度一合三釂已彻觥既免戒沉湎且无忧病酲嵇阮愧令徳刘石无遐龄荒狂有何乐徒以酒自名吾幸免困此庶几尽平生
　　古意
　　园中杨桞树飞舞似含羞如何风静处尽放眼中愁金铺银屈膝动处有人挨棊盘作十字中心为子来橘犀如半月何日是圆时如何一种味却有两人知
　　权势
　　权势世所重桓温役孟嘉桓公自人雄为下未足嗟颇怪蔡中郎为董受疵瑕因之以取死曽不念汉家士固感知已尚安知其他搜牢则可诛好邕自其佳
　　临文
　　一病废百嗜好文心未忘南牕纳虚明罗列陈缣缃茫昧考巢燧典章断虞唐清妍进屈景隽永旌蘓张少狂不自料遇事形文章误逢作者叹因复力披攘蹉跎生白髪始防石室藏粗见汉家事濡毫时否臧文词比工祝不殊公卿行何用疲心精舎本弃耕桑读赋意凌云律令尊张汤荣华系遇合才技无短长颇师老氏术抱璞和其光无营以卒歳刻意翰墨埸
　　自淮隂被命守宣城复过楚中遇道孚因同诵楚词为书此以足楚词
　　秋庭新过佳菊独秀先舎芳良未展风气已清妍金鳯汝婢妾红紫徒相鲜老人对节物昏昏祗欲眠与子读楚词亹亹忽尽编嫋嫋兮秋风憀栗在逺行蟋蟀鸣西堂淹留了无成
　　寓陈杂诗十首
　　传舎不可乆束装投新居新居亦茍完佳木颇扶踈洒扫寻丈地琴书遣朝晡风云中夜变大如决渠落防若强箭穿我老屋涂中夜起明烛移牀防吾雏传闻北城隅老弱堤上庐官吏操畚纷纷役千夫螘漏或一决城闉变江湖吾衰也乆矣岂复惮为鱼
　　昔记古甲子商灭而周兴如何雨此日乃为霪徴隂阳乆乖张此事颇有凭岂天悔牧野洗此漂杵腥旧雨水未干洞房苔欲青新雨虽霡霡欺我墙善崩虚堂就夕眠永夜楸桐声萧然秋气至岂觉巾屦轻怜我老病者三伏困薫蒸得凉且饱饭何暇念秋成
　　朝雨如棼丝咫尺不相辨俄然晨光漏绀碧出天面天工易明晦顷刻俄屡变今朝事大定云物巻组练客有北来説蝝生被数县谷穗无一粒遗秆如立箭卑田成大泽投种哀莫见官人懵不知犹喜输租办兴懐及鳏寡犹愧吾饱饭
　　唐有元相国实杀顔平原平原腹有丹尸觧神已仙顔公死已矣人见如生前致令遗其像委曲与人言相国死仓卒秽韈塞其咽家门随手破但怪椒斛千顔公黄尘外风节犹凛然元子堕九幽遗臭万世传
　　清夜何晏晏客眠亦复佳隣钟唤我觉咽咽闻城笳披衣行中庭星汉已横斜缺月挂西南皎皎流清华莎鸡振其羽蟋蟀旁悲嗟悠哉歳巳秋日月如奔车
　　开门无客来永日不冠履客至我老懒投刺辄复去端成两相忘因得百无虑故人在旁郡书信不能屡兴哀东城公将掩郏山墓不能往一恸名义真有负可能金玉骨亦遂黄壤腐但恐已神仙裂石终飞去
　　疲马龁故草闭门苔藓深闲坊居人少秋日踈槐隂境寂心亦间萧然散巾襟静中有深趣因见至人心谷神古不死兹理良可寻无令儿辈觉一抚无琴
　　念昔为吏日朝夕羡人间觧印出公府翛然若归山衡茅三畆居无客门常闗早眠而起晏永日或不冠故人逺寄酒为致一醉欢我亦领其意呼儿具杯盘长闲贫亦好安用朱其轓我生本蓬荜乆已傲饥寒
　　我不知暑退但觉衣汗干颇怪庭中天湛然青巳寛有物呌草根啾啾自相喧问知巳新秋大火流金天九土变寒暑正尔事亦繁静观付一笑吾事宁相闗但无筋力徤悠然佳意还喧喧憎隣里砧杵乱人眠
　　秦子死南海旋骨还故墟辛勤一生事空得数编书琅琅巧言语玉佩聨琼琚知者能几人憎者颇有余书生事业薄生世苦勤劬持以待后世何足润槁枯兴懐及昔者使我涕涟如道路阻且长悲哉违抚孤
　　寄李端叔二首
　　束髪闻至道荣辱乆齐观中年婴世故巳复傲忧患闲居虽荒寂几杖颇清晏悠悠闲晷景草草贫寝饭狂言无为发浊酒醉自劝与君通家旧迩者颇屡见相望岂云逺数舎隔异县吾人师佛祖妙防得忍粲敛蔵避世俗未免逢侮讪坐令鬓垂雪犹把从事版尺书每见警妙语珠在贯复君进明徳同遂丘壑愿
　　陈墟自古皇疆野实楚县沃野接神畿荒沟漕淮甸民风静而陋原隰平以逺我来逢艰歳禾黍秋色浅荒居困蛬蚓风雨老藜苋闭门谢车马隠几亲笔砚马迹巷泥深庖烟檐日宴深居窥老易妙理殊自玩困亨方寸足夸安劳逺愿乖离感歳月老色各满面友道古所敦尺书莫辞倦
　　秋日晒古城
　　秋日晒古城西风振尘埃出门何所之壊道连蒿莱飞鸣鸡犬稀破屋枯壕隈老圃理蔬畦晚甲瘦未开输人暮出城栖鵶一一回怅然心不怡归坐劝一杯
　　古意效东野二首
　　与君虽异坊秋凉各平分已遣月入牖更教风扫门照君幌中寝拂君堂上尘绸缪似衣带终日绕君身扇不风自凉身不兰自香深居不出门幽独更清为鹊栖君树为燕巢君堂不食亦可饱况乃餐辉光
　　早稻
　　早稻如倒戈十穂八九折晩稻不及秀日炙根土烈踏车激湖水车众湖欲竭得泉如沸汤旱土湿未彻老农祝天工叩额眼垂血游云不作风至辄散灭昊天未悔祸牲玉无徒设谁能缚妖魃敕起龙泼刺
　　鸣蜩
　　鸣蜩嘒髙风逮夜且复静草虫何为者落日鸣复逞隂阳且战争微物何所竞化工执其机开阖惟所命朔雁有行意肃肃如待令江河有旧渚宁畏风霜劲
　　书初凉夜至将晓【原注灵夀寺作】
　　秋房灯火清人语乆已寂城逺不闻更警柝鸣未息横参已入地斗柄当天直乃知三更中市防已寂厯我时守书几磨墨倾砚滳反覆小学书昏目如芒刺试寻隣房僧鼻鼾背负壁体劳径就枕冷梦分南北觉来寺钟鸣僧礼像前席须防闻梵呗木鱼如叩石举头视东牖朝日巳淡白反身起披衣神爽徤筋力亟来酒瓮邉侧聼声唧唧
　　秋日喜杨介吉老寄药
　　闲坊逺市声终日掩衡门惟有风中叶萧騒终日闻午枕不成寐起坐无与言喜开故人书珍药幸见存其方受仙圣其效未易论岂惟蠲沉疴庶可辅本根珍重复珍重厥价万璵璠永年未可冀庶保无天昏
　　见黄仲达感秋意
　　秋风吹衡茅寂厯如荒村独立无与语悲虫鸣草根老木经疾风枝叶仅得存踈防不满地白日耿当轩北城有黄仲眸子清不浑时能出秀句寳鐡雕璵璠念将舎我去为吏国西京荒凉古中牟昼夜轮蹄奔青衫给吏役懐恶未易论强顔诡应接有抱谁能言从容来去间无厌走黄昏【原注黄每相访常以昏夜】
　　服仙灵脾酒
　　冷气侵吾髀趋拜剧苦艰仁哉神农氏遗药驱恫瘝持钱取之市易得如茒芫繁枝与芳叶尽取无可删贮之白缣囊渍以壶酒寛七日以供饮跛曵皆翩跹呼儿谨葢藏用此九转丹平生误信书安坐得老邅方书岂尽信栁子固无言事固有然者岂容尽欺谩疾走非吾愿且复补羸残
　　孙志康许为南酿前日已闻籴米欣然作诗以问之
　　平生一尊酒风月不可无谪官将十年一醉未易图市岂无旗亭官亦有酒垆薄乃捩齿酸一滳不可沽英英孙夫子臭味真吾徒自云得异糵乃出粳稻腴歳乆精粹出去者乃其粗醖酿才浃日芳甘已盈壶伧人喻其力若火经茅芦此语真野陋殆出负贩夫前日闻吉语籴米已在途每恨乏陈糯价直如买珠怜君乆客囊倾倒无复余假器走仆僮供我一笑娱欲为漉巾潜请学涤器如作诗以讯之何日陈尊盂
　　夜书
　　黯黯夜烟青寥寥秋汉迥海月出天髙霜云泊天静鹤鸣知露寒树影当轩正幽客独未眠经牕夜声磬
　　小雨
　　稍稍隂霭集肃肃春寒生牕灯耿初照小雨细无声还来就温炉依然有故情燕坐悄无语军城递逺更
　　月夜懐陈永源
　　众喧息遥夜爽气渍烦襟殷勤低檐月入幌来相寻平生学虚静每为多病侵卧想陈夫子幅巾修竹林
　　冬日放言二十一首
　　清冬万境肃墙戸益萧然薄寒惟可饮短景不容眠贫厨烟火暖尘釡亦烹鲜且复养口体何劳更问天汤饼慰朝馁三杯浇旦寒醉饱外何欲昏然宵就眠幽通梦有告黙存神自全萧萧松竹舎歳暮聊盘桓风连江气十月如深冬坐曹日暮归宻室温炉红惨惨庭下日骚骚外风三杯容我醉万事聴天工小儿喜学书满纸如涂鸦老妇寒不绩当戸理琵琶樽中有神物快防如流霞三杯任兀兀冻脸生春华夘饮终日醉万事付悠悠醺然据榻瞑檐方飕飕吾事幸无急不醉欲何求顾谓妇与子酒尽为我谋寒羊肉如膏江鱼如切玉肥兔与奔鹑日夕悬庖屋嬉嬉顾妻孥滋味喉可欲谪官但强名比者何不足酒圣卯时欢此语闻乐天安用苦了了白日供忧煎浮世本幻妄空花电露然人间无实事惟醉庶几焉愈老愈嗜酒益醉益自然两人同坠车醉者乃得全我不但醉酒天和醉心源当其醉甚时更类痴与顽至道与物反夫岂防俗心圣处有阃域扃钥一何深时时资美酒可得及其门送君者既返君驾胡可寻清晨坐官舎官舎复何有离披经雨菊萧踈委风柳饱食或至睡涉笔无可否油然有好懐日暮归饮酒日暮归饮酒儿女戏我前须防径三酌据榻已欣然老妻坐我傍肴胾已炮煎大胜刘伶妇区区为酒钱我初谪官时帝问司酒神曰此好酒徒聊给酒养真去国一千里齐安酒最醇失火而遇雨仰戴天公仁吾腹如鸱夷但满贮醇酒外圆故不滞中静一无有纷纷千百辈纳若一尘垢下而至真源保之故难朽淮阳名都防爽垲太昊墟最爱西城道汪汪数顷湖古木巢翠鸟清濠见游鱼幽居多不惬懐我平生娱灵通古丛林他日休吾车出门循古城荒圃畦寒蔬手种堂下花颇已数尺余何人揽其华故人应念予塞向乆室处帟幕亦复周温炉炽薪炭永夜炎光流五更屋霜重重衾如无裘兴懐无衣子卒歳聊优游陶潜经世才龃龉不得肆彼宁徒嗜饮有蕴托诸醉时时吐髙词颇复见一二义熈书甲子此意有泾渭葛公葢世才功业亦云偶世无左将军老作躬耕叟皇天挺竒产必使有所受珠玉在山渊终为王府有秦人焚诗书意欲遂絶灭六经至今存何曽损毫髪兴衰有天理人力自浅拙不忧骊山墓回首遭发掘元子本豪爽颇复有俗气孟嘉亦可人乃与较权势崛强尽百年究竟成何事江左无英雄汝得免徒渊明非无心似以酒忘忧如以药愈疾未佳寜免忧我直好饮耳与世本悠悠人间有何事奚足烦杯瓯
　　四月望日自孝悌坊迁冠葢孙氏第
　　青芜满古城白日照大泽街荒鸡犬閙市逺喧閧寂中有腾腾者淮阳四年客坐偷太仓粟稳睡而饱食平生愿陈力衰老困逼迫何曽一可意但有百无益偷安浅夫志茍且志士惜穷通有天理誓不安茍得朱阳方肇序春去无辙迹怅此复几时抚事三叹息
　　谪官
　　谪官成吏隐古寺度髙秋寒灯明夜室清坐闻更筹裘葛屡往还感彼歳月遒吾意方有防谁能赋离忧
　　十月二十二日晩作三首
　　黯黯东牖闇寂寂吾庐闲粗粝饱妇子苜蓿无余盘雁急天欲鸡栖日巳寒老人防手坐一杯聊自寛天寒聊饮酒再酌已停觞岂不欲酣畅要使夜腹康意得乐有余偶然不必长寄身造化中勿使天和伤蓬荜无奥处北风利戈鋋空炉有微火且复与周旋酒隐柴桑叟醉吟渭上贤二士忽已逺遗风载陈编
　　题壁
　　命驾欲诣客欲去复迟迟事幸无甚急何用劳驱驰家贫幸有酒亦畧具鲜肥且复东窻下髙歌醉而嬉
　　夜坐
　　万籁声乆寂三更霜已寒老人袖手坐一气中自存自得此中趣不与儿曹论但有老孟光相对亦无言
　　任仲微阅世亭
　　志士抱竒防常苦不得伸及其利害出倐已亡其人今古同此恨愚智竟谁分哀哉老任公英魄乆已沦惟余亭下柏阅世盘深根纷纷凡草木几变秋与春朝菌与蟪蛄尽死我独存任公不及见见其贤子孙请君利斯竒仍复大其门
　　感懐
　　枯树桓司马五桞陶徴君微木何足道所叹此两人一埋柴桑骨一为九锡臣荣辱俱已矣芳秽万世闻
　　次韵题李援舫子
　　紫髯不复见故宫无入门元子亦寂寞一丘吊遗魂兴亡两梦幻今古一朝昏念当置是事尽此舟中樽
　　秋感二首
　　秋日无逺晖秋草无羙姿残蛩吊白日寒鸟悲空枝时节一如此余出怅安归强歌不成音还坐空涕垂感动百虑游触心遂纷披弃捐勿复道日暮眠吾帷
　　秋山多逺声日暮尤百态鸣风落髙树清涧防寒瀬鸣蜩黙谁怜瘖死不偿罪蛩啼独不已有愬未逢觧天时激汝曹宁自知进退吹嘘成踊跃刍狗忌撤祭庭空月宵挂园冷露晨沛嗟哉心虽忘俯事还感慨
　　夜思
　　江邉鸬鷀呜栖我屋南树夜深风霜寒呼鸣自相语树头鸦翼动树杪雁行度朦胧见江山一一翻飞去
　　嘲南商
　　两防全匹帛望知江淮客深藏计算苦好鬬意气窄愁逢汤饼盌遇鲊论瓮咋市南沽茅柴归店两颧赤
　　种芭蕉
　　幽居玩芳物自种两芭蕉空山夜至滴滴复萧萧凉叶泛朝露芳心展夕飚东堂日虚静秀色慰无聊
　　无题
　　蔌蔌鸣叶下初无风过之流年一如此慷慨使心悲平日谈尧舜立朝羞自私温炉暖老客聊复此栖迟
　　大十日不止五月十八日晩始霁
　　昊穹忽悔祸滛雨霁今夕峯岭舒紫翠云天丽金碧深蛙鸣逺汪凉叶坠余滴漏屋百不忧宵眠始安席
　　天运
　　天运不暂止何啻过隙驹向来檐前日忽巳墙东隅乐者苦其疾忧者怨其舒由来盛与衰变灭皆须臾
　　悼逝
　　结髪为夫妇少年共饥寒我迂趋世拙十载困微官男儿不终穷防展淩风翰相期脱﨑岖一笑纾艰难秋风摧芳蕙既去不可还滳我眼中血悲哉摧肺肝儿稚立我前求母夜不眠我虽欲告之哽咽不能言积金虽至斗纡朱走华轩失我同心人抚事皆悲酸积日而成时积时更成年山海防崩竭音容永茫然





　　柯山集巻八
　　钦定四库全书
　　柯山集巻九
　　宋　张耒　撰
　　五言古诗
　　喜雨四首
　　隂阳不暂驻今夕已秋风晨兴绵丝冷嵗月惊衰翁朝烟防薪湿小甲蔬畦空且复一杯酒吾生不终穷手种五色蕉意待听秋雨南风扇旱日破叶萎不举霶未终夕绿润遽如许秋色入书帏已觉青鸾舞
　　墙东有髙树夏叶圆绿绮西风才一夕萧飒遽如此寒螀号其颠蟋蟀晓未已羣动催流光荣华难乆恃隙地秋日晓寂无邻里音惟有草根虫风前咽复吟悲歌者谁子徂年惊苦心青灯夜斋静微温生薄衾
　　次韵防存之直舍种竹
　　曽郎风尘表不似宰官身吏舍数竿竹凿池水粼粼此君不可疎亦复未易亲虗心澹相授颇似南郭邻我知王子猷正是君辈人
　　赠蔡彦规
　　我不见蔡子杜门十日余今日叩我门满手擕琼琚铿锵写我前杂以贝与珠我不知报低头惊且吁读毕致于懐余光溢衿裾坐令箪瓢室磊荦堆璠璵我拙寡所合甘为不材樗嗟君何所闻屡枉长者车我来淮南游霭霭子之誉骅骝走千里凡马安能逾奈予不自量痛鞭而疾驱常忧过所往疲惫伤吾躯愿君少待我且欲休吾驹跳奔舎其羣子乐谁与俱俯身援其类是亦仁之徒不然但用我畏甚将逃逋何如少待之効技供子娱我无功名愿与世日益踈反慕古沮溺穷年事耕鉏皇皇吾夫子忧世亦勤劬虽然竟何就孰若安以居人生各有懐未用相贤愚得乐愿即止安能较锱铢又疑异所任劳逸事亦殊作歌以讯之子意当何如
　　寄刘声【原注在海州作】
　　别君几何时人事浩千万身如张射侯忧愁剧强箭崎岖走穷县艰苦君未见未知菽水豊已感霜露变羁孤寄穷海亲友谁吊唁析图补冬裘乞米煮朝饭无聊犹自思援溺固谁愿人生不终否此语非我分英防伏泥涂暂晦乆必现如予百不能理自合贫贱岂当议隐显而有不遇叹但思窜山林逺脱人世患有田足耕耘有水足罩汕萧然便终老到死百不问平生泥佛祖久已师壁观况将无生禅下视有为幻吾子出羣材千牛有余刃行当脱尘埃鸣佩侍清燕髙卑各有得愿勿讥尺鷃不有行道人谁当佐尧舜时哉勿自滞功业在力劝握手不可期此计吾行辨
　　寄陈九
　　别来常思君无异饥待哺如何偶相逢握手复告去念初别子时芳草才及屦天时不可防见歳云暮出门怪子瘦告我困道路飘飘千余里陆走复水泝古来黄金尽壮士色亦沮斯人独何少乃有衣食虑才髙穷不怨志大贫若富吾将告君理子其聴我布人生不终穷否泰亦有数子其保所有锥颖嚢必露古来立功名其始不无忤得难失自寡进鋭退亦遽念君归海濒谁与朝夕聚我方困而学每冀朋友助一从城北归梦魂见已屡愿因南来者时以尺书寓
　　赠江瞻道
　　我行于四方其所急者友呜呼得之难百不一邂逅人心不可齐若十指于手随其短与长亦各有所取刚防硬而折柔有弱而仆质良文不中美外莫副寛壶泛以枵狭盎廹而陋此犹其大概琐琐难悉究譬如选长材弃百不一有其间虽得之犹或烦矫操我友居淮濵饮德悉自幼岂期覊旅间乃获闻謦欬嗟君如美玉外彻中乃厚埋藏困尘埃要以不可垢他人十不一子乃得八九余亏能防何不待勉而就乃知昔求艰特以见未乆但忧奔莫及敢惮喘而走我心子所知濩豁无所囿是以行于世往往得嘲诟人才如其面不自知好丑立之明鉴前乃见其可否子于我无嫌告我当苦口惟我于改过窃不敢自后嗟予廹饥寒子亦仰五斗何当两有归投老作邻叟
　　呈徐仲车
　　朝日照高檐夜霜犹在瓦纎纎墙邉桞春色已可把残年能防何奔驶剧湍泻虽无功名求衰暮亦悲咤出门问徐子两计决取舍为当勉自修汲汲不可暇为当饮羙酒送老在杯斚子当指我途我即防其马但我懒拙姿终非服勤者
　　正月望夜示童子
　　呼童致明烛展我前书顾谓尔童子此岂不足欤得意自忘伪观一知其余尔观千万灯岂与一烛殊尔岂不欲醉举杯倾我壶尔岂不欲饱搆火烹我鱼人生贪外物要以乐其躯吾求安不足安用劳驰驱
　　赠敦复
　　敦复想为诗目见无全牛天工忌其才小邑使拘囚漫涂以尘埃讼讯羣啾啾尚于纷纭中逸兴时奔流不知谁使之瞥尔为南游骅骝解其絷鹰隼脱于鞲山川困搜罗风月遭嘲咻举手聊探之纵横烂琳璆不有同行人更歌而迭酬天应悯子劳乆苦暂使休柰何少纵之一放不可收归来见我喜逸气凌髙秋我窃不自量妄将挟其辀心知不可追子幸为我留君方严旗幢我亦戒戈矛将圗诘朝见百败非予羞
　　读戚公恕进巻
　　世方尚纎柔子独不可揉人皆喜呶呶子语不出口巉然即之髙俗子竞嘲诟我尝要之难快使暴其有乃知谤之非更觉所得厚由来难小知此固可大受读书常辛勤世务饱经构琅琅满编文一一可推究俗儒昧事实文字工防绣可观不可用章甫冠土偶子能独不然浑朴谢雕镂寜为目前玩功见施设后知心古所难形兀实难售嗟君听者寡风雨但孤雊又思理难常功业亦邂逅岂令匠石斤常缩防间手无为扣角歌且进满尊酎但非遽可令有所待而偶干将伏黄土气乃在牛斗顾君乆自安蔽抑寜复又
　　与友人论文因以诗投之
　　我虽不知文尝闻于逹者文以意为车意以文为马理强意乃胜气盛文如驾理惟当即止妄説即虚假气如决江河势盛乃倾防文莫如六经此道亦不舍但于文最髙窥不见隙罅故令后世儒其能及者寡文章古亦众其道则一也譬如张众乐要以归之雅区区为对偶此格最污下求之古无有欲学固未睱君为时俊髦我老安茍且聊献师所传无以吾言野
　　寄参寥
　　春风入楚乡与子别经嵗有客过我门携君尺书至昔我出京师仓皇省家事遂令千里别不一执君袂又闻子亦行杖履若飘驶虽成相思诗欲写不可寄飘飘山水梦时与飞锡值乃能以书来知子犹我记浮云随髙风聚散未可计迟君氷雪诗濯我尘埃思
　　送胡考甫
　　胡公精悍姿勇气如秋鹰兵书百万言挥尘谈如倾羞戴文吏冠慨然喜功名愿得文二殳为国作长城朝廷士力盛战马如云腾貔貅饱肉食武库森神兵此岂不足用麾之若雷霆如何彼疆邻坐敢邀金缯由来在得将选择当至精譬如飬骐骥有御乃能行安得伟大夫长驱两隅清淮南听公语乃是卫霍朋终军白面児尚欲请长缨纵横老将手出防盍一呈防马勿自滞我将观厥成一奋庸将骄泛灌出精英立功报天子执节拥旗旌男儿当封侯寜为老书生
　　旦起
　　漫漫东牖白开帷纳晨光欠伸推夜枕叩齿披朝裳瓦盎汲石泉潄濯齿颊凉维兹孟夏初宿雨清髙堂栖鸟起且啅露莺鸣更藏悠悠晓花殷落落古桞苍西舍初鸣防东隣出求粮客马已别枥啇车欲逾冈羲和一辉羣动皆扰攘有生无不求谁得偃于牀人生但如此勤苦亦可伤况我病倦翮飘飘信风翔永懐中林士栖志烟霞乡愿言寄旅迹相托以徜徉
　　庭草
　　冉冉朝雨霁欣欣禽哺雏鲜鲜中庭草佳色日已敷童子恶其蕃谒我尽扫除我为再三撷爱之不能鉏人生羣动中一气本不殊柰何欲自私害彼安其躯况我麋鹿性得此亦可娱延蔓藩篱间常若田野居亭亭濯露晓偃偃披风余所嗜乃若此我生合樵渔
　　寄荅参寥五首
　　昔我初见子子时客京师闻名久不获既得过所知示我一卷书大小百首诗我嗜不可辍熊蹯荐朝饥约子彭城游念当行有期中间忽仓卒决去不子辞子后来髙邮我居淮之湄中间无百里诗句履欲驰客来得子书云子乆南归投书不能读恨我闻之迟使我早知此扁舟尚能追逺别不执手近居不相携毎念今怅昔耿耿膓悲子行日已南我去日已西音书不可频何以慰我思
　　苏公守吴兴山水方有主子兮从之游挂锡当可驻尘埃困孤鹤念子乆失所秋风展其翼道使万里去青云引髙唳爽絶谁敢伍予驹欲西秣东我江海艣平生二三子往往在南土子才得所乐我拙日益鲁拳拳相思心契濶不得语
　　秦子我所爱词若秋风清萧萧吹毛髪肃肃爽我情精工造奥妙寳鐡镂瑶琼我虽见之晩披豁尽平生又闻与苏公复与子同行更酬而迭唱钟磬日撞鸣东吴富山水草木余春荣悲予独契濶不得陪酬赓
　　我生为文章与众常不偶出其所为诗不笑即嘲诟少年勇自辩盛气争可否年来知所避不敢出诸口时时未免作包以千袭厚低心让儿曹黙黙众人后见君不能已颇亦陈所有君岂少取之时以佳句授幽喜有听清唱慰孤奏如何瞥然去使我不得友
　　萧萧江湖客踈瘐若秋竹苦心为诗章日夜挠心腹清无浮声促柱有哀曲湔湔幽严泉一一清可掬人生于文章初若力不作及其成欲售又困瞽者目子从吴兴公乃独获所欲得意有知赏幽懐免穷犹嗟予有所投痛学自藏覆子当慰我穷时寄书数愊
　　夏日杂感四首
　　我前十日至桞叶不蔽日我后十日来芳条如绀室枝间有好鸟鸣和若琴瑟渠渠哺其雏啄我园中实梢梢笋成竹濯濯草过尺心惊嵗己半念此日月疾朝来数叶随盛忧有萎色悲哉一隂生长养从此极
　　士而懐其居孔子亦云非贤臣事晋侯夜载使逃齐酖毒比晏安君子不可怡乐小必害大安近逺之迷野刍养骐骥当念和銮驰一饱愿即止防何非犬鸡髙贤意有在汲汲不敢迟安能守槽枥长伴儿曹嬉
　　羣动入夜息我归亦安眠脱我身上衣援枕体晏然朝日常营营有生不可闲羲和戢其光幸此须防间人生一世中大小无百年胡为不自睱长抱勤苦叹才者勇设施诞者夸势权彼有驱其心欲休谅无縁我本与世踈少慵老成顽何为不引去坎坷行所难
　　娟娟檐前月虽缺犹媚好团团理丝虫养身恃其巧无能老蝙蝠乘夜出堂奥那能捕飞蚊未解聒耳閙悲歌草间蚓辛苦自鸣噪尔生可以黙何所欲而躁鸣蛙诉其渴谓若天可祷瘖蝉死不鸣岂以防无效悠悠羣动情谁得辨丑好我歌岂徒然亦用自警告
　　和周楚望
　　宿雨生晓润繁云滋暑隂我居废不葺常苦积雨侵果坠厌风恶草沉知潦深拳拳抱幽叹耿耿婴烦襟吾子乆不来幽居谁见临飘然得秀句生我江湖心一官亦漫尔勤苦安能任何当舍此去拂我尘埃琴饥寒仰五斗求尺而防寻悲我复契濶谁复知吾音
　　秋日晨与寄楚望
　　夜雨霁清晓浮云散凉川幽人理青发汲彼石井泉焚香展素帙持珠讽妙言晨晖淡悠扬秋霞防绀天萎花开露余孤叶零风前感此芳节晚长啸心悠然倾觞散滞念粲菊留华年牢落嵗暮心非君谁与宣
　　感秋呈宏父兼呈周楚望三首
　　西风吹我舟繋防岸邉桞萧萧落船叶日夕烦我帚心惊芳嵗晚日月去如走搔我鬓邉髪少壮寜复乆平生拙谋身辛苦为五斗茍逃饥寒忧不敢择所受心因摧折低面若尘埃垢拳拳警前勇俛俛蹈新【阙】功名委之命寜足计薄厚独遗古人书千古相献侑我烹亦有鱼我酌亦有酒非求与俗违聊以安吾守
　　西风中夜来飞雨随以至揽衣不能眠起坐为涕泗炎蒸虽云酷香草犹可佩清商来无情凋我兰与蕙吚吚草虫悲袅袅露蝉嘒高梁燕如客铩翮鹰方鸷乾坤本无心万物随一气如何于其间感怆坐自累置之勿复道得酒但知醉陶然杯杓间萧洒无余事
　　浮云无停隂急雨来清秋飒飒水上风吹我千里舟二年客淮楚乞米充饥喉空堂堆诗书冷落妻子羞操舟将何之漫浪为西游岂不厌奔走贫贱无良谋人生天地间如萍水中浮安得必所往南北但随流逹者知其然委已任去留止若寄渚雁行如浮海桴万物本无事百年漫多忧懐付造物俯仰予何求
　　和登城依子由韵
　　步登髙城望望望殊未己惟时嵗将穷冬孟月魄死纷吾方有懐一坐为三起悲歌撃枯枿声与泪俱至人生随大钧命不贷君子付之无如何外垢资内洗前知贱终吉外颇与愚似开门张琼瑶谁者目不寄支离冐多福婵娟畏独羙举头苍天髙叹此青云士酌公芳尊酒愿公百忧止履善神所劳委置目前事
　　西华道中
　　我行陈许郊千里平若掌居民杂荆榛耕少地多旷野兔乍跳奔惊鸢或髙飏乔林多疾风寒涧有余涨棘篱蔽茅屋鸡犬入村巷主人扫土塌秣马具朝饷童児汲土井败饭堆瓦盎勿悲为生陋自足无他望嗟予走薄宦奔走年将壮长抱羁旅愁何时税归鞅
　　泊南京登岸有作呈子由子中子敏逸民
　　客行嵗云暮孤舟冲北风出门何萧条惊沙吹走蓬北涉濉河水南望宋王防落叶舞我前鸣鸟一何哀重城何諠諠车马溢四郭朱门列大第高甍丽飞阁汤汤长河水赴海无还期苍苍栢与松冈原常不移览物若有叹谁者知我心口吟新诗章予抚白玉琴鸣琴感我情一奏涕泪零子期乆己死何人为我听推琴置之去酌我黄金罍幽忧损华姿流景良易頺
　　宿合溜驿
　　空庭野雀噪客至休我驹尽日冲尘沙解裘振裳裾荧荧青灯光夜永寒堂虗破见星斗明月照广除搆火旋烹煎妻児具盘盂强饭一为饱困眠体防舒嗟我山野姿懒拙与世踈如何强所难忘蹑仕进途己习未易舍欲行倦驰驱悲哉不早计既晩空嗟吁
　　至日离许州
　　先王重至日静息资防阳闭闗絶啇旅后为不省方我独何为者古寺严晨装酌酒饮僮仆披裘冐朝霜眷彼道路人熈然乐而康尊酒迭为夀华衣冐鲜妆懐古固非士逺客亦可伤悠哉任行止且复倾吾觞
　　沈丘道中
　　霜雾沈逺星芳林语春鸟客眸带余睡马力健清晓凝烟披草际初日动林表心随和风快兴与飞云杳芬菲怅已晩夏隂生桑枣慷慨一防鞍此懐殊未了
　　感事二首
　　投老益无趣误为世尘婴飘然欲脱去疲弱安能耕始谋苦不臧妄欲事功名中路两不可徬徨始嗟惊囘辙怆己晩悠悠事遄征万物各有求我生安得寜
　　自古衣食勤物生无时闲春耕望时雨厚土常苦干举头呼天公天逺安得闻幸此中夜雨潇潇洒中田天人两异情相值良独难水旱与丰年由来皆偶然愚夫苦多怨智士即而安我歌寜独此万事一嗟叹
　　漫浪翁
　　刘壮舆年过壮乆不仕嗜学著书自名漫浪翁所居之园林堂室皆以是名之求予为诗因记之
　　堂有书万卷园有竹千竿逍遥于其间漫浪追昔贤乃祖首阳人疾世饿空山堂堂秘书公赤手犯鲸鳣后来得吾子门户真有传己信懐道贵预知行世艰婆娑欲头白不肯弹其冠我顷未见之千里知肺肝不惜委珠玉投我书数编我穷安放逐老去颇知田君独胡取之学问攷渊源江乡嵗已晏幽独抱悁悁何当一杯酒与子相周旋
　　发岐亭宿故镇三首
　　我别竟陵时楚稲如碧丝秋风发齐安稲穗如植旗流年去荏苒客路何逶迤弛担终未卜永负山中期乘月入秋山月午山蹊静森森松竹林夹道散踈影隂风留暗壑白露防朝岭耿耿村鸡鸣坐感单衣冷征人不敢安蓐食待明发润冲石上云冷踏松间月艰难付一笑嵗月惊屡阅亚道傍松茯苓应可掘
　　独游东园
　　清晓步东园独游怅无侣菰蒲緑己深鹅戯春塘雨取酒就花倾隔林邀客语归来春兴防睡起日停午
　　同毅夫贺无斁教授
　　吾闻寃句民盗若春竹笋异时用武吏抟撃纵鹰隼洋洋刘太守【原注贡父治曺不用刑而盗衰】岂弟发素蕴凶年盗乃减见谓君子敏先生衍诗书循吏副忧轸庶防从风靡少缓束湿君家厐眉伯学行我标凖捧书见华髪应为一笑听
　　喜晴有感呈晁郎
　　山城滛两霁牕户含余清老人午睡足杖防绕荒庭长夏吾庐秀清隂交众荣茫茫榛莽中萱草其英植杖视天壤悠然感浮生淹泊且无叹人事亦难恒一旦舍此去触物不无情何为乆戚戚遇酒但知倾
　　春雪二首
　　春云骄不行冻雨作飞雪夜深归无烛已觉马啼滑那知事未己通夕注不歇堂寒晓附火檐滴更清絶前者城东游桃李粲己发隂阳不可料寒气晚犹泄青青髙坡麦旧事日可阅当春望时雨盛雪或为孽生民常苦勤不敢爱膏血如何待一饱常苦神物夺茫茫元精理未易论本末解裘换斗酒莫畏衣百结
　　天寒城南寺门外无马迹东风雪疾消春泥深一尺岂无老欵叚畏蹶不敢防还归见児女怕冷不下席扬雄未就双鬓飒已白虽云客载酒此意终岑寂功成则有命生事亦人力胡为不自勤守此欲何获田桑既有裕醪醴亦余溢嗟哉好事客从古百无一




　　柯山集巻九
　　钦定四库全书
　　柯山集巻十
　　宋　张耒　撰
　　七言古诗
　　有感三首
　　郁城本自贰师谋骑士防剑犹封侯董生明经守正直白首区区相侯国参差世事足嗟叹我笑羣儿较目前可能董子之荣辱乃在封侯得失间
　　羣儿鞭笞学官府翁怜痴儿傍笑侮翁出坐曹鞭复呵贤于羣儿能防何儿曹相鞭以为戯翁怒鞭人血流地等为戯剧谁后先我笑谓翁儿更贤
　　南风霏霏麦花落豆田漠漠初垂角山邉夜半一犂雨田父髙歌待收获雨多萧萧蚕簇寒蚕妇低眉忧茧单人生多求复多怨天工供尔良独难
　　题大苏净居寺
　　平生爱山如好徳未尝一饭忘泉石大苏山下松栢林路尽重门照金碧思公得道神所相指示岩幽驻缾锡天台妙教源欲启来此一酌曹溪滴两公道塲守龙象兵火暂晦终辉赫撞钟伐鼓食千指皆二大士之余力萦纡石磴造山顶上有玉人方燕寂北轩三伏飞冰雪一日掠尽淮山色东游尘土我实倦道遇化城聊暂息青鞵布袜旧家风此身终効名山役
　　客过
　　嵗穷北风巻平楚张子畏寒深闭戸叩门过我者为谁束带出见亦良苦俛眉谓客子勿瞠我心善烦勿多语天寒酒贱曷不饮安用造谒勤如许
　　谒客
　　入门投刺吏翩翩我非欲见礼则然异哉賔主两无语客起疾走如避然我巳不恭愧昔贤忍使涂炭朝衣冠人生暂聚鸿集川春风吹飞何后先
　　迎客
　　城门抱闗皆老兵问客来早天未明我笑老翁勿嘲讪我愧古人百千万道傍赫赫翁所见寒热郡国欺乡县人之所畏敢不畏嗟我此翁安得慢
　　局中昼睡
　　鸟啼花开千万思春色醉人成午睡焼香扫地一室间藜牀布枕平生事君知章华乆寂寞楚梦无人惮青兕东风转野作晴雷荡蹙山川作红翠白日下照七泽寛孤城楼观失余寒颇怪故山频入梦年来真厌楚人餐
　　园花盛开秬病不能观作诗谕之
　　东风着花花披靡花风吹人人欲醉老翁逄花如啜醨强自挹酌终无味鬬红鬬緑态千万长笑花工夸幻事若知空色无异观世上何曽有桃李
　　小孤山
　　一枝水孤剑立古庙开帘双脸红水边古木老龙蛰山下水色磨青铜我来扁舟望有祷万顷春水清溶溶明神报我意加厚嗟我荐献愧不丰重游知复在何日俯仰天地身飘蓬
　　初伏大雨呈无咎
　　初伏炎炎坐汤釡长安行人汗沾土谁倾江海作清凉云驾风横白雨普陀真人甘露手能使渴乏厌膏乳且欲当风展簟眠敢辞避漏移牀苦清贫学士卧陶斋壁上墨君澹无语翰林但觧嘲苜蓿彭宣不得窥歌舞聮诗得句笑出省防马渉泥归闭戸牀头余榼定何嫌牕外石榴堪荐爼
　　谢黄师是惠碧甆枕【案此题一本作师是贶碧甆枕短篇偿值】
　　巩人作枕坚且青故人赠我消炎蒸持之入室凉风生脑寒髪冷泥丸惊梦入瑶都碧玉城仙翁支頥饭未成鹤鸣月髙夜三更报秋不劳桐叶声我老耽书睡苦轻绕牀惟有书纵横不如华堂伴玉屏寳钿攲斜云髻倾到陈午憇小舍有任王二君子惠牡丹二槃皆絶品也是日风雨大寒明日作此诗呈希古
　　初来淮阳春巳晚下里数楹聊寝饭此邦花时人若狂我初税驾游独懒任王二君真觧事来致両槃红紫烂天姝国艶照蔀屋持供佛像安敢慢江湖逄春岂无花格顽色贱皆可拣誓观中州燕赵态一洗千里穷荒眼风波厯尽还故郡此愿谁知辄先满那知中夕忽凛烈卧拥牛衣眠失旦名园泥淖安可入坐惜残芳风雨散东隣夫子亦嗜酒卧聴午鸡方起晴明犹及一寓目我老尚能挥大醆
　　次韵答天启
　　黄钟无声登瓦釜蔡子青衫在尘土逼人爽气百歩寒知子胸中有风雨三年河东走铁马絶口鱼鰕便酪乳归来万巻付一读不学儿曹用心苦周瑜陆逊乆寂寞千年北客嘲吴语莫徒彩笔云锦张要是寳剑蛟龙舞天兵百万老西北快马如飞不出戸眼防六纛出麒麟走取单于置刀爼
　　麞猿图
　　隂岩万古无纎尘木石翠润无冬春时哉两猿挂复蹲其一抱子为屈伸下有游貆意甚驯雄雌嬉游循水濵沐猴遇麞愕欲奔据髙自得俯而扪悬之门堂阅疑真妙哉易生笔有神以此成名以终身
　　谢钱穆父惠髙丽扇
　　三韩使者文章公东裔守臣亲扫宫清严不受槖中献万里归来两松扇六月长安汗如洗岂意落我懐袖里中州翦就霜雪纨千年淳风古箕子
　　闻蛩有感
　　遥夜飞萤动秋思独卧空山惊晩嵗可堪六月已闻蛩日暮咿咿响庭际闗河多风气萧索碧树先秋早摇落鸣机夜织常怨寒白纻吴衫苦轻薄年年促织谁最悲堂上美人愁翠眉清砧捣练对残月玉筯啼红裁逺衣唐风诗人劝其主行迈苦迟嗟嵗暮山城聴汝巳三年三年白髪多于故飘飘秋梦到江湖我欲东归鲙碧鲈安能为尔将双泪嵗嵗风前沾客裾
　　赴亳州教官次韵和中书钱舍人及亳州守晁美叔见赠
　　乆知踈慵难应接勉强一官亲讼牒羁穷正似鸠无巢摆去不如鱼有鬛从来书史钝蹊径更叹诗骚穷事业防思狐白易絮纩羞裭旧服求新裌又怜夸毗竟何得把玩区区一蚊睫乆知趋向合饥寒正借文章漫嚅嗫紫微丈人椽作笔谁得羸师传谍谍知擒敢慢武侯纵有穽前知鲁侯敜荒芜满编求指摘望以余光分暐煜乃防称屈力襃扬不意粪壌藏诸箧获如丘陵饱则可良御不悦犹非猎平生遇赏有君子处世虽钝吾知捷清闲得食学官禄愿以诗书填吻颊牙悬喜校邺侯籖藤织新成沈郎笈晁公声名三十载余事笔踪传法帖紫芝眉宇望不逺屈指数日无旬浃黄衫徤歩书见赐紫诰除官等何躐乆懐薄技待后乘宣管盈囊纸来歙坐乖前计空惋怅袖里从今双手压醉归应被官长瞠来饱徒劳方朔腊
　　暑毒不可过又每为賔客见扰午寝不安奉懐邠老之无事也
　　桃李成尘莺未老梧桐未落蛩巳多杜门髙卧作闲计挟防读书如懒何颇遭褦襶惊午梦正坐热行官不呵柯山大隠羲皇上清风一榻无经过
　　和立之消梅
　　木奴度淮辄为枳后皇啬之理应尔青梅千里江南春何时相逄车马尘我衰病齿不能酸微香触鼻舌生泉想见曹瞒老狡狯指林驻马三军前
　　送欧阳经赴蒲圻
　　异时堂饮洋川酒防唤扁舟度樊口两山泉石多故人送子南行一回首蒲圻小县聊读书当使里闾无呻吁结束归来接台省不应厌食武昌鱼
　　蘓叔党吕知止许下见访叔党有诗戏赠以此奉答
　　三年齐安有江山可当中原故人靣北来尘埃逄故人眼前却作江山见君似江山定不疎能出吾言世亦无苏郎下笔妙无敌吕郎与谈惊未识鳯雏骥子未宜轻囊空各有千金璧赠君锦绣与琼瑶报我琅玕金错刀溪毛潢污未相弃嵗暮与君甘緼袍
　　不寐
　　荒庭雨多秋草侵秋蛩相语秋夜深草虫暗飞羽格磔星河影髙天淡白骚人多懐夜不眠老松微吟风飒然山川浩荡何日还晚空漫漫白露寒
　　对莲花戏寄晁应之
　　平池碧玉秋波莹緑云拥扇青瑶柄水宫仙女鬬新妆轻歩凌波踏明镜彩桥下有双鸳戏曽托鸳鸯问深意半开防敛竟无言裛露微微洒秋泪晁郎神仙好风格须遣仙娥伴仙客人间万事苦叅差吹尽清香不来摘
　　上元旦早起赠同游者
　　夜来人散残更月晓陌空存旧车辙彩灯城市巳春风寒木人家犹腊雪强起相逄酒未醒残膏宿火尚荧荧归来更拂障泥锦重约黄昏信马行
　　赠李徳载
　　男儿当读五车书辍业应须盖棺日人生事业要强学譬彼欲耕须逮湿李郎落落竒丈夫美玉应须作圭璧请将便腹包五车汲汲讲摩如故疾
　　防恩守东鲁不意流落之余圣朝升之藩镇感而成诗复用李文举韵
　　我诗四十心不动宠辱悠悠付春风圣朝湔洗诸老成顾我衰晚名亦共鲁人诗书乆寂寞间壁不归书府送道衰洙泗忽千载后来为政谁轻重平时择守要有补岂但坐使民供贡吾邦邑子有防夏未肯无言受愚弄天王有意苏疲俗何术与纾鞭棰痛应须问道东家翁必也斯民使无讼
　　逰武昌
　　一叶横江凌浩李君见我迎门笑鹅黄初熟醅旋压书室焚香地新扫淋漓歌笑不知夜竹榻枕藉眠诸少老人被暖觉独晩惊起东南日如烧四明陈子定爱客生火寒廰邀我到盘殽香洁具俄顷鲙斫寒鱼初出沼仲谋霸气乆寂寞元子亭基尚危峭荆榛荒梗上石磴人物清江开野庙暮投明府快一饮主意殷勤賔屡釂星河破碎归中夜明日清淮理归棹王家园馆静人眼挂壁于菟疑欲齩杀鸡为黍办仓卒看画烹茶每醉饱还家闭门空寂厯胜境目前皆了了兹游可再谁汝啬老懒似不能轻矫西山得霜瘦如削萧寺峥嵘出粉篠幸予腰髀犹足使与子凌寒恣逰眺
　　春日
　　堂堂春日跃出山郊原草木皆清新千红万紫各有态正自酬酢劳精神短篱谁家小桃李虽复幽陋亦可人但知痛饮莫辞病数年幽忧难具陈
　　送孙志康赴髙阳
　　三觞草草岂足饮聊具数刻留君欢年来故友半零落每念及此伤肺肝淮阳穷栖幸见子胷中鬰结为少寛奈何舍我去不顾薄宦谋食何艰难陈郊穷秋苦雨霁积雨未受短日干念君匹马走坡坂防犯霜雪勤征鞍吾遭坎皆自取之燕何得南其辕虽然男子岂常尔且复养此凌云翰
　　赠李徳载二首
　　我家外翁天下士欲以文章付孙子爱君丱角巳食牛属书笔下无停字愿君饱读大父书学到莫忧名不似重教我辈见风流更以余波变乡里
　　长翁波涛万顷陂少翁巉秀千寻麓黄郎萧萧日下鹤陈子峭峭霜中竹秦文蒨藻舒桃李晁论峥嵘走金玉六公文字满人间君欲高飞附鸿鹄
　　秋晓
　　老人不睡秋夜长五更鼓角鸣东堂悲蛩牀下欲无语黄叶瓦清新有霜雁声相应江南北斗杓欲下天中央老人山尊有美酒岸中先酌一杯尝
　　东方
　　东方未明更五鼓星河寥寥寒雁度铛铛鸣铎谁家车陌上驱牛辗霜去北风吹面足踏冰村南早饭天未明年年输税洛阳城慎莫后期官有刑
　　寒蛩
　　寒蛩振翼声骚骚夜深月影在蓬蒿老人虽眠睫不交愁牕人寂灯无膏荒城鸣金睥睨髙北斗下挹江南涛悲笳三奏老鸡号晨光出山开泬寥
　　秋雨小酌赠贾七
　　出门秋雨泥漫漫嗟我后土何时干官曹事休归舍卧破屋浙浙西风寒弱妻倾榼劝我起稚子笑语争杯盘我生乐事但如此为尔一醉愁肠寛仕途翩翩鬬巧捷华裾鲜縠相追攀老来百事觉羞耻懒伴儿女涂铅丹贾郎豪华独异我粉腮玉指双鵶鬟清眸侑酒醉百醆肯咀贫瓮寒虀酸堂前菊花日以好落砌槭槭梧桐残当谋痛饮待九日豪气一压龙山桓
　　山海
　　愚公移山寜不智精卫填海未必痴深谷为陵岸为谷海水亦有尘时杞人忧天固可笑而不忧者安从知圣言世界有成壊况此马体之毫厘老人行世头已白见尽世间惟叹息俛眉袖手饱饭行那更从人问通塞
　　将至官坡登一土冈望复州作
　　茫茫梦泽连禾黍断垅横冈散平楚登髙试望竟陵城孤煌落日知何处旧逰如梦去莫挽客愁冉冉还如故他年若问鸿轩人堂下蔷薇应觧语
　　送子野大夫罢兖倅归汶上
　　爱君记览老不衰日日早起先鸣鸡白头未防国士知佐郡秩满寂寞归我辞魑魅得一麾逄君话旧相嗟咨防年东壁无光辉不知武库实在兹上书荐君非我职临分一醉当无辞
　　晨起苦寒
　　夜霜漫屋风折竹我乃与君在空谷平生一衲度严寒块守深炉体生粟大潘借马贷监河小潘无事仰屋歌妻儿号寒剧雁鹅诗书满腹将何如
　　舟次安州孝感县偶感寒疾卧病舟中复大风不可觧舟晩方离去
　　船头风声鸣万鼓扁舟系防沙边树船中病客昼闭篷睡起空江日亭午鸡犬萧条数家县市声巳变淮南语长年三老唤不醒一叶波间去如舞
　　和大雪折木
　　季秋木叶未全落西风巻云飞雪作奔腾倾倒来不停顷刻山川失寥廓白头老翁仰天叹一生未见可吁愕但悲无食饥冻死何暇更议隂阳错樵车不来椽数尽仰彻屋茅烹苋藿坐愁穷腊安可度律管未改初冬朔我居堂前有大榆百年老干龙鳞剥夜声疑是神物伐参天大枝脆如斮披檐掷瓦事未测起坐明灯彻其幄命乖乆遭穷鬼笑当虑压覆崩厥角鹿山长官当此时髙楼大饮纵欢谑两邦相隣无百里谁谓同时异忧乐尚能怨嗟念穷苦喜君于物心不薄百里饥寒仰长官勉充此心救民瘼
　　冬懐二首
　　牕南积雪髙三尺二更月出连牕白炉里石瓶鸣细泉灯前病叟搘书策家人嵗晚贮梨栗倒榼寒醪有残滴三杯取醉万事平兼味重裘定何益
　　山阳贤者有徐子亲没十年哀不巳精诚感天天为悲甘露常沾坟树枝徐子行年过五十衣不披体常苦饥天公盍使少富足甘露万斛真何为虚恩浮惠天犹尔安得世人无巧伪
　　和应之檐雀
　　羣儿探雀雏雀母悲且鸣万物虽异性爱子均一情母心于子谁不怜尔胡弃子当道边谅非人情不如鸟使之至此必有原
　　自庐山回过富池隔江遥祷甘公祠求便风至黄沥酒而风转日行二百里明日风犹未巳又风势徐缓不奔驶可畏甘公盖吴将甘宁云
　　江边古祠吴甘公徃来祭祷严且恭我离匡山巳经宿舟挽不进篙工慵沙边朝服遥致祷浇酒未竟天回风一帆百里至还作不徐不疾来雍容我生乆巳甘困滞神亦何事特哀穷但疑神理与人异意诚词直无不通林皇夜泊若平地疑有鬼物驱蛟龙天明旗脚向北指舟子笑语开船蓬
　　元符庚辰某同男秬率潘仲逹同游匡山六月望日齐安罢官歩登客舟过樊口李文叔棹小舸相送遂下巴河上灵巗寺寺有何与很石记云昔孙仲谋伐寿春于此祀天祭江刑白马故山名马祈寺有法堂颇华敞因与潘李饮酒赋诗其中明日至蕲阳登梁昭明太子庙遂宿具祷顺济乃发候风林皇港见江中黒物类獭又有尾鬛相逐驰乆之激水髙数尺风定而去过道士矶石壁色正青插水中又十里所过五两矶遂泊富池祷甘公祠晨发富池望匡山诸半皆在云中晡时至浔阳舍舟登陆晚宿太平观冷翠亭时十八日也十九日过邹志完晚大雨将醮雨霁中夕醮罢复雨观人异之二十日逰东林观神运殿礼逺公像见晋安帝辇逰达磨院遂登白公草堂读欧阳文忠公题石上五杉阁而归晩浴东林纳凉神运之南望香炉天池化城二十一日出山此其大畧其详属潘郎润色
　　风驶浪涌仲逹喜其快因作一篇
　　人生不欲甚快意迟速到家还一致向来白浪涌如山舟中呀呷几防气我师禅祖学不动颇觉苍茫忘定慧慿河不悔圣所非君勿为笑而为戒









　　柯山集巻十
　　钦定四库全书
　　柯山集巻十一
　　宋　张耒　撰
　　七言古诗
　　羙哉
　　羙哉洋洋清颍尾西通天邑无千里舸舣大艑起危樯淮颍耕田岁收米茫茫陂泽帯平原古时沟涧还相连昔人屯田戍兵处今人阡陌连丘墓今年雨足种麦多北风吹叶鸣空柯髙城囬望鬰嵯峨丰年闾井闻笙歌河边古堤多老栁去马来船一囬首百年去住不由人岁暮天寒聊饮酒
　　西风
　　西风吹屋络纬鸣星河错落巳三更军城传警万家静山堂含风遥夜清云收纎月映山尽天转北斗向江倾舍南髙林栖鹤鶂危枝髙巢雏夜惊
　　观梅
　　北风号夜天雨霜屋东梅花晨洗妆老人旦起万境寂一笑向我吹防香风月精神珠玉骨冰雪簪珥琼瑶珰天姝星艶下人世灵真髙秀无比方老人年年被香恼学道无力时清狂吟诗觅句苦无味剪枝插头羞鬓苍眼窥手采心爱惜倘可取饵充朝粮不如痛饮卧其下醉魂为蝶栖其房
　　鲁直恵洮河緑石研冰壶次韵
　　洮河之石利剑矛磨刀日解十二牛千年边地困沙砾一日见宾来中州黄子文章妙天下独有八马森幢旒平生笔墨万金值竒煤利翰盈箧收谁持此研参案几风澜近手寒生秋抱持投我弃不惜副以清诗帛加璧明牕试墨吐秀润端溪歙州无此色野人斋房无玩好慙愧衣冠陈裸国晁侯碧海为文词盘薄万顷澄清漪新篇来如彻札箭劲笔更似划沙锥知君自足报苍璧愧我空赋琼瑰诗
　　福昌秋日效张文昌二首
　　秋野无人秋日白禾黍登埸风索索豆田黄时霜已多桑虫食叶留空柯小蝶翩翩晩花紫野鹑啄粟惊人起洛阳西原君莫行秋光处处系人情
　　黄叶萧萧秋水清田中日午村鸡鸣埸边九月禾黍熟空原雉飞饱新谷枣篱虫鸣村路曲道边古坟生野菊人稀田濶草茫茫洛阳秋声能断肠
　　赠张嘉甫
　　浮舟大江里三千归扫先陇清淮壖杜门古寺厌岑寂梦寐清颍如家山汝隂昔谬称刺史自愧何术苏恫瘝平生为吏甘贱拙敢作蟊贼伤民田未忧怀甎撃之去乃欲筑室买一廛箪瓢三畆易办耳寄声父老不汝干长淮清冬龙蜃蛰放舟出郭天宇寛浮梁横前嫋可防金塔却立俨莫攀髯张防好此竒服白壁刻佩鸣玦环抱持防学不忍弃清明竹林遭削删三年江湖友魑魅一日寳府观璵璠渐消鄙吝心自喜追计存没涕亦澘寻山把酒岂易得客路霰雪衣裘单尘埃可洗忧可豁待君一酌玻璃泉
　　题江州琵琶亭
　　危亭古榜名琵琶尚有枫叶连荻花呜呼司马则巳矣行人徃来皆叹嗟司马风流映千古当日琵琶传乐府江山寂寞三百年浔阳风月知谁主我今单舸犯江潭徃来略巳遍东南可怜千里伤心目不待琵琶泪满衫予官竟陵时李文举尝以事至郡同逰西禅刹陆子泉烹茶酌酒甚欢也今歳予移官齐安文举自武昌渡江过我与之饮酒念西禅旧事相与慨然
　　此生放荡随羣动一觉竟陵潇洒梦江山唤我此中来却愁风月无人共李侯年少能思我朅来两桨归潮送不辞薄酒与君饮坐觉西山夕烟重西禅旧逰巳陈迹壁间陆子尘生供石栏古井谁知味只有松风自成弄爱君为吏无俗韵快诵离骚饮仍痛不嫌寂寞过我来古县年丰少争讼
　　乞钱穆公给事丈新赐龙团
　　闽侯贡璧琢苍玉中有掉尾寒潭龙惊山作春山不觉走马献入明光宫瑶池侍臣最先赐恵山乳泉新破封可得作诗酬孟简不须载酒扬雄
　　将至都下
　　竟陵南望稻新熟梦泽悠悠伤逺目春风岭上望齐安太昊城边揽秋菊那知歳暮东州客太山苍寒晓霜白云收雾卷日月明却上天衢瞻五色敝裘疲马古道长九旬刺史归空囊归去故人应笑我满衫清泪説浔阳
　　题韩干马图
　　头如翔鸾月颊光背如安舆鳬臆方心知不载田舍郎犹帯开元天子红袍香韩干冩时国无事緑树隂低春昼长两髯执辔俨在傍如瞻驰道黄屋张北风尘燕贼狂廐中万马归范阳天子乘骡蜀山路满川苜蓿为谁芳
　　罔沙阻风
　　大江春风浪如屋客舟迎风罔沙宿连樯接柂古岸傍岸头无人春草緑船头日出炊烟起买鱼携菜来就市渔人水恶不出门萧条野市无鸡豚堤边纸钱灰若雨沽酒赛神巫降语南人艇子不避风横江五两翩翩去
　　寄曼叔求酒
　　青衫畿丞顽不羞三十持板拜督邮归来无物与消愁典衣沽酒寒无裘囊空酒贵不可得缩手愁坐凝双眸秋风破屋冷飕飕夜长不眠吟掉头岂无邻家酒可偷简书防汝如穷囚淮阳冬醪滑胜油唇焦不饮已经秋汲公直声闻九州小子昔也从公逰悯怜憔悴赐顔色时丐余酌濡其喉军厨嵯峨糟作丘万瓮沸响玉蚁浮辙鱼所愿斗水逰不敢多取烦阳侯玉缾未至涎已流想见防灔浮金瓯歌成缄书还自咻一醉犹须越境谋
　　题吴熈老风云图
　　脚横空万牛弩烈风吹山山欲仆草披木防何足道大江翻澜失洲渚路旁失辔者谁子道阻且长泥没屦鞭驴挽车亦何急目心摇行不顾我生飘蓬惯羁旅顾尔艰难逄亦屡衲被防头不下堂且与身谋安穏处
　　京师阻雨二首
　　深泥漫漫汚后土长安闭门三日雨顽云不动风伯愁飞电更相雷师怒阳乌力弱不自持天漏已寛无石补麦蛾禾耳不足忧当念为鱼救无禹
　　大三日泥三尺骏马髙车行不得我有蹇驴安敢骑闭户髙眠朝至夕谁家髙堂半夜秋软绮轻纨换絺绤朱门乐事无时无尔自贱贫空太息
　　应龙【原注海州胊山有龙潭人传有龙】
　　应龙未遇风云起仰活泥沙数尺水彼能坐致千里泽可怜一掬何难致时哉未遇可奈何一掬虽防安敢易谁能寄语潭中鱼相聚须臾莫相忌
　　田家三首
　　野塘积水緑可染舍南新桞齐如剪去冬雪好麦穂长今日雨晴初择茧东家馈黍西舍迎连臂踏歌村市晚妇骑夫荷儿扶翁月出桥南归路逺
　　社南村酒白如饧邻翁宰牛邻媪烹插花野妇抱儿至曳杖老翁扶背行淋漓醉饱不知夜祼股掣肘时欢争去年百金易斗粟丰歳一饮君无轻
　　新见鹊衔庭树枝黄口出巢今巳飞栗留啄椹桑叶老科斗出畦新稻齐田家苦作时节汲汲未免寒与饥去来暴取独何者请视七月豳人诗
　　海州道中二首
　　孤舟夜行秋水广秋风满帆不摇桨荒田寂寂无人声水边跳鱼翻水响河边守罾茅作屋罾头月明人夜宿船中客觉天未明谁家鞭牛登陇声
　　秋野苍苍秋日黄黄蒿满田苍耳长草虫咿咿鸣复咽一秋雨多水满辙渡头鸣舂村迳斜悠悠小蝶飞豆花逃屋无人草满家累累秋蔓悬寒
　　女几祠下
　　山边白云闲不扫庙前土马荒春草山下松花龙甲光东风古柏吹暖香朝霞为裳水为佩守庙千年老龙在清风扫堂神暮还山头月出溪潺潺
　　马周
　　马周未遇虬须公布衣落魄来新丰一樽独酌岂无意俗子不觧知英雄贤豪相逄自相得一语君王见胷臆当时岂不为人言聋耳安能为君侧
　　南山
　　南山凤凰双翅垂口不妄食腹苦饥山前老鸢饱腐防凭恃风日羣逰嬉俯身视凤有骄色凤不汝较空嗟咨九韶一奏为君举坐看百鸟相随飞
　　福昌北秋日村行二首
　　秋野无人秋日白黍黍登埸秋索索豆田黄时霜巳多桑虫食叶留空柯小蝶翩翩晩花紫野鹑啄粟惊人起洛阳西原君莫行秋光处处伤人情
　　黄桑萧萧新雨晴田中日午村鸡鸣埸头九月禾黍熟空原雉飞饱新谷棘篱虫鸣村路曲路边古坟生野菊人稀田阔草茫茫洛阳秋声能断肠
　　歳暮叹三首
　　秋日苦短秋云多北风萧萧洛水波【案此下脱一句】长林撑空叶余柯鸣雁高飞去不息晩花悠悠能几何洛阳经年客未去歳暮搔首空悲歌
　　寥寥野空禾黍荒北风日夜鸣空桑南山碧天青不极洛水东流长山空水寒行客少鸿雁飞急天初霜萧萧穷谷歳已晩嗟我再补冬衣裳
　　南山苍苍秋季月北风如刀青石裂山隂半夜寒欲冰晩望高峰看新雪白衫少年臂鹰去暮归饮酒烹孤兎强弓一斛尚可弯更欲射猎穷吾年
　　一亩
　　一亩秋蔬半成实灶突无烟已三日良人佣车毙车下老妇抱子啼空室秋风九月天巳寒饥肠不饱衣苦单我身为吏救无术坐视啼泣空汍澜
　　洛水
　　洛水秋深碧如黛乱石纵横防鸣瀬清明见底不留尘日射澄沙动玑贝南山秋风已萧瑟倒影上下迷空翠何当载酒纵扁舟一尺鲤鱼寒可鲙
　　秋风三首
　　秋风萧萧洛川渡水碧沙寒飞白鹭波头伐木欲成梁落日樵苏下山去山头九月雪一尺山民燃薪当袴石田收薄妇子饥歳晚苦寒安可度
　　秋风萧萧吹野桑田家黍稷初登埸雉肥兔饱鹰隼健水落沙冷鱼龙藏长淮烟波千里怅望搔首山川长二年薇蕨苦不饱长安裘马多辉光
　　昏鸦归栖暮天迥新月娟娟水中影秋声索索起桑麻古道人归烟火静公庭吏稀霜树老药槛雨多幽菊盛山家生事饱暗知野果村醪遣朝暝
　　感春三首
　　我昨西来到昌谷主人致酒留我宿坐中少年美如玉高歌清懽春夜促还家病酒对残春东风落花吹满屋出无与语归闭门安得万里驰吾足
　　我昔东行花始开我自东归花半摧万红辞林卷风去坐见锦绣防苍苔南山朝云鸠逐妇日暮防雨萧萧来一春晴明苦难得掩蔽风日知谁哉
　　悠悠朝兴暮还息官闲事少门无客空山多隂春足饥马萧萧空伏枥文章工巧谋愈疎顔鬓衰迟进无防系身五斗尔自为何用中宵空叹息
　　又三首
　　亦知春归不可留有情未忘寜免愁平田茫茫芳草合清洛不断波悠悠伤心千里寄双泪催老此身初白头问舍求田未成计青衫手板对人羞
　　山民为生最易足一身生计资山木负薪入市得百钱归守妻儿烹斗粟山林未尽终不忧衣食自足他无欲人生谁使爱功名万虑千思挠心腹
　　骑马出门暮复归出无所诣归对谁妻儿具酒劝我饮儿稚笑语傍嬉嬉人生如此亦可乐安用轩冕生光辉九原可作欲谁与鹿门厐叟眞吾师
　　去年
　　去年四月多风雨麦秀不实农夫苦今年麦好风雨调万口嗷嗷饥待哺何事今晨还衣裌朝日无光寒惨切天工与物无怨尤安用日与人为仇
　　谢李刚中
　　斋郎好诗风调清语中有骨自老成愈镵愈出当有名朅来宣城盖为倾文章不如金满籯我昔曾力今乃惩少年平歩取公卿安用学此误平生
　　局中负暄读书三首
　　辉辉短景留寒光重裘不暖贪负阳老人背温一体康我欲持之献天王天王九重居明光玉几翠被女侍傍人不我知谓我狂此心耿耿不敢忘歳云暮矣天霜且复持此饮一觞
　　辉辉短景留寒光瓦檐霜湿梧桐黄老蛩不知秋已去白昼啧啧空啼墙歳云暮矣羁旅伤块独守此天一方牀头书史谈虞唐我言匪耄聼者狂
　　辉辉短景不能春照我贫屋亦复仁虞渊道逺寒云屯羲和愁思陨厥轮君不见志士憔悴甘贱贫块处屋漏含悲辛重堂温室颠醉昏悠悠苍天彼何人
　　歳后三日
　　春风搅空如怒涛春日寂寂在蓬蒿衡门鸟雀舞不下西园桃李气已娇天边碧云空漠漠门外荒草还迢迢人生几何春复夏可但白首随渔樵
　　和阳念三自武昌至京师
　　三年别我客荆州一日长安从我逰爱君诗有春草句使我神逰黄鹤楼江山望尔欲穿眼见我惊嗟秋鬓短扁舟可办吾欲东年来五湖魂梦中
　　二十三日晨欲饮求酒无所得戏作
　　张君所欲一壶酒百计经营卒无有夜来客至缾已空晨起欲饮还戒口努力忍穷甘寂淡人间万事如反手百壶一醉有底难造物戏谑君须受
　　赠翟公巽
　　我昔出守来丹阳江流五月如探汤使君之居在山腹绕舍树石何青苍千年药根蟠井底灵液浸灌通寒浆人言枸杞精变狗夜吠往往闻空廊金山荡潏浪花里一舸遥去随鱼郎最竒岩斋人迹少乳水时滴白石牀翠鼋坡陀负日色白蹢掀舞占风祥我泊金山凡十日穷探力取无遗忘南风吹我渡江去已厌淮南尘土黄二十年间多少事身如疲马起复僵淮南穷栖众人后朝食不充藜苋膓公来衰顔得一笑侧聼髙论惊寻常穷阎过我坐至暮满懐珠玉无秕穅乃知世间有清议未可尽以已意量精金白璧天所寳理无破碎委道旁半年耳冷不闻此过公矍然神激昂论文自顾已老丑从事理絶随飞翔斯文有属不但尔因公作诗我涕滂
　　读中兴颂碑
　　玉环妖血无人扫渔阳马厌长安草潼关战骨高于山万里君王蜀中老金戈铁马从西来郭公凛凛英雄才举旗为风偃为洒扫九庙无尘埃元功髙名谁与纪风雅不继骚人死水部胷中星斗文太师笔下蛟龙字天遣二子传将来高山十丈磨苍崕谁持此碑入我室使我一见昏眸开百年废兴增叹慨当时数子今安在君不见荒凉浯水弃不收时有逰人打碑卖
　　将至岭下作
　　竟陵南风稻新緑梦泽悠悠伤逺目春风岭上望齐安太昊城边揽秋菊那知歳暮东州客太山苍寒晓霜白霜收雾逺日月明却上天衢瞻五色敝裘疲马古道长九旬刺史归空囊归去故人应笑我满襟清泪説淮阳
　　塞猎
　　十月北风燕草黄燕人马饱弓力强虎皮裁鞍雕羽箭射杀隂山双白狼青氊帐髙雪不湿击鼓传觞打令急单于半醉解貂裘昭君独抱琵琶泣
　　耒病臂比已平独挽弓无力客言君为史官何事挽弓戏作此诗
　　君不见吾乡少年曹子桓文章七歩相后先有时掷笔事戈猎邀轻截骏驰平原濊貊名弓燕代马射雉归来燕清夜一闻惊倒荀令君何物书生乃知射我虽把笔笑腐儒束腰待悬玉鹿卢自从病臂忧亲友百嗜为之心一枯降疠无名天悔祸夺之而与复完躯但慙未使杯安肘犹负当年门挂弧便使凄凉身未伏畧闻弓马气犹麤莫谓早衰须防手将军臂折尚平吴
　　踵息斋
　　物之有知者恃息物之有息知为贼天长地久载元气天地无心故无极君知一身谁主持六尘縁影工伎儿发生变幻不暂止令汝鼻息无停时喘呼呀呷生至死去今已逺何由归眞人嗒然吾丧我能使炎火为寒灰中空无宰气不使内自升降如灵龟深之又深乃至踵根深蒂固凝不动超然内外无死地梨枣华实龙虎用眞人示我尺素书万巻丹经不劳诵他年緑髪对铜狄却视吾斋眞作梦
　　喜晴
　　朝防东南云物好便有清风収浊潦吾知天意将悔祸约束蛟龙便粳稻山川转眼异明晦冠屦宜人亦轻燥防凉入堂酒味好一杯径醉愁如扫清幽枕簟东牕下晓睡老鸡呼不觉
　　大风与杨念三饮次作此
　　北风黄云巻飞沙吹暗长安百万家温炉对酒慎勿出且防酒靣生浮花我为吟诗说云梦荆江洞庭方汹涌吟成饮君三百杯莫学雪中驴酸哀
　　寄道公
　　知公鼻祖冬之日谪向江山冷无匹粹然真气满轻躯自言位次神仙秩同辈几人始谢老惟公跹跹居第一鸾腰不舞自欲飞神屦瞥波原不湿永巷春深帘幕幽西都有人名莫愁我老摧頽乖旧约空能时作梦中逰


　　柯山集巻十一
　　钦定四库全书
　　柯山集巻十二
　　宋　张耒　撰
　　七言古诗
　　东海有大松土人相传三代时物其状伟异诗不能尽因读徐仲车五花栁枝之作作此诗以激之
　　诗翁爱花复爱栁长歌髙吟半酣酒自言二物天下竒爱之不厌形于诗嗟予所爱翁未见我昔东游穷海甸波涛四絶大岛中上有太古不死之长松千人袢延坐其下仰见翠叶迷苍穹巨鳌竭力负不起鹏栖仅借卑枝容人言海若此其圉鳞甲百万屯蛟龙又云海怪乆不死守防山麓蟠其躬天空海濶风力壮敲戞簸荡声无穷轩辕张乐奏未己笋百万喧笙镛鬼神不欲人屡见防以万叠青山峰爱之未免困寂寞坐见露霑蒿蓬东臯吟翁天下才海岳秀气天所钟岂惟文章继骚雅胸中术业窥防龙如何【案此下脱五字】失所因与兹松同诗翁勿爱花与栁软弱但觧争纎秾春英零落化为土夏叶狼藉工巢虫娇儿姹妇最入眼丈夫所志当英雄何当与君渉海去结茅松下甘长终
　　读苏子瞻韩干马图诗
　　我虽不见韩干马一读公诗如见者韩生画马常苦肥肉中藏骨以为竒开元有臣善司牧四十万匹屯山谷养之罕用食之丰力不曽施空长肉韩生图像无乃然我谓韩生巧未全君不见昔时骐骥人未得饥守盐车惟有骨昂藏不受尘土侵伯乐未来空伫立骐骥乏食肉常臞韩生不写瘦马驹谁能为骥传之图不如凡马饱青刍
　　再和马图
　　我年十五游闗西当时惟拣恶马骑华州城西鐡骢马勇士十人不可羁牵来当庭立不定两足人立迎风嘶我心壮此寜复畏抚鞍蹑镫乘以驰长衢大呼人四走腰稳如植身如飞挢邉争道挽不止侧身逼坠壕中泥悬空十丈才一掷我手失辔犹攒蹄回头一跃已在岸但见满道人嗟咨闗中地平草木短尽日散漫游防归驱驰寜复受鞭策进止自与人心齐尔来十年我南走此马嗟嗟入谁手楚乡水国地卑污人尽乘船马如狗我心未老身已衰梦寐时时犹见之想图思画忽有感况复慷慨吟公诗逹人遇境贵不惑世有尤物常难得寜能使我即无情搔首长歌还叹息
　　宿龟山寺下赠旻师
　　淮流赴海何时穷我生飘泊西复东山中老僧旧相识惊我非复当时容三年厯遍百忧患迁就汲汲如飞鸿人生易老古所叹如我安得顔长红尘埃漫灭旧题壁枝叶已拱当时松我方奔走师巳老更念别此何时逢眼防故旧懐抱好宴坐不觉聴山钟长淮日高人语絶惟有塔铃鸣夜风
　　寄子由先生
　　先生四十犹不遇独坐南都谁与语青衫弟子天下穷饥走京城困覊旅高门得饭暂见肉敝筐无实惟巢鼠楼头酒贵不敢沽三百青铜输杜甫强顔讲学昧时宜漫自吟诗愁肺腑平生不解谒贵人况乃令严门者拒此生自料应常尔但愿流年醉中度又思人世乐乃已此外纷纷何足数豫期归日在凉秋想见西风荡烦暑区区懐抱冀披豁一尊愿驻东归艣
　　再寄
　　宛丘之别今五年汴上留连才一日残生飘泊客东南忧患侵陵心若失先生神貎独宛然但觉岩岩瘦而实有如霜露入秋山扫除繁蔚峯峦出自言近读养生书颇学仙人饵芝术披寻图诀得茯苓云是松间千嵗物屑而为食可不饥功成在久非仓卒上侔金石免毒裂下比草木为强崛涓涓潄纳白玉津链以真元纳之骨神仙自是人不知岂为难求废其术我闻公说心独嗟欲问太虚穷恍惚奈何不使被金朱乃俾枯槁思岩窟又观世事不可常倚伏谁能定于一终身轩冕亦何頼况有朝升而暮黜何如端坐养形骸夀考康寜无天屈乃知岂即非良图郤笑儿曹嗜糠籺青衫弟子昔受经赋分羁穷少伦匹自知无命作公卿颇亦有心穷老佛但思饱暖愿即已妄意功名心实不终期策杖从公逰更乞灵丸救衰疾
　　寄杨应之
　　应之蹉跎三十九犹着青衫困尘垢髙才逸气老益竒我每事之安敢友逢时则驾子何患有才未用谁之丑暴得从来失常速徐驱未用鞭其后扫除万事付之命收拾至乐归之酒闻公颇以饮自名我亦抗衡能至斗京师常恨酒不足贫旅仅得糊其口乃知一饮尚间闗功垂万古知难偶百年痛饮乃良图安用金朱裹枯朽我生自断计已决君亦我徒能尔否眉鼠子事轻肥贬眼小儿夸谨厚须防仰吓忌鹓雏更虑致魇逢刍狗独醒不若餔其糟羣犬犹须避而走遭刑每笑嵇叔夜得计须师彭泽叟我官古邑洛之阳间有山川亦竒秀行当酿秫从子逰更以新诗相献侑
　　招潘郎饮
　　老人夜短睡不足勃公牕外强知时五更未明语千万更憎林间鹎鵊儿吹红洗白三日吾园花在已离披一年春事坐如此白首穷谪归无期念此径须沽酒饮买鱼烹肉勤妻儿更呼东隣好酒伴为我醉倒堦前泥
　　郭圃送芜菁感成长句
　　芜菁至南皆变菘菘美在上根不食瑶簪玉笋不可见使我每食思故国西邻老翁知我意盈筐走送如雪白蒸烹气味元不改今晨一日如还北孔明用蜀最艰窘百计掇拾无遗策当时此物助军行渭上襃中有遣植英雄临事防琐屑终服竒才屈强敌想见躬耕自灌畦当时有意谁能测
　　读守道诗
　　仁宗之初公有声一世懦者闻之惊日行古义不顾俗师事孙子传其经扫堂捧杖供贱役侍师之坐随师行质疑问道无敢变当世始知师与生作为文章不徒发讥切时事排公卿俗儒毁誉无所出乃取过行为讥评过于仁义罪固小矫弊自合违中行人皆不及子独过过者之罪谁为轻开编偶诵子诗句辞气磊落严以清吟哦令我不能舎想见眉宇寒峥嵘高风一冺不可见安得壮士能经营惜哉朽骨不可作徂徕废土知谁耕
　　对雪呈仲车
　　学堂嵗暮无来客残雪漫漫风猎猎当庭古栁三四枝老翁防帚収残叶二年闲散百事慵饥寒不自勤鉏锸嚢空甑倒谁复救典衣买酒将空箧人间万事苦难齐以醉驱愁最竒防大夫未死谁能测幽忧何自同儿妾饮酣耳热诗兴豪直上虚空恣凌蹑饥喉冻噤谁与解正借醺酣得嚅嗫少年举白未尝辞渐老深杯见还怯何当共有种秫田免向官垆走书帖
　　昨者
　　昨者飞雹防破屋颇説四郊妨麦熟十日霖一日晴泥潦漫漫不容足凄风寒凉肃肌骨五月更衣初秋服草木伤摧亦可怜造物凭陵竟何欲隂阳错行成疫疠君子慎疾防寒懊荒凉穷巷幸无他更劝髙眠饱饘粥
　　已未四月二十二日大雹
　　夜来飞雹惊我眠大者磊落防如拳起聴但觉屋欲动檐瓦破坠无复全是日晩晴星斗出镜静万里无云烟乾坤变化竟谁使造作诡怪须臾间邻家老翁髪己白云昔见此今十年木衰火滥气浮泄激此隂沴成冰坚儒生臆度知是否天事谁得穷其源屋头雏鸦失其母足伤翅折亦可怜
　　游楚州天庆观观高道士琴棊
　　頺垣苍苍锁乔木草满荒庭不容足坏檐破壁秋余蛛网萧萧风满屋黄衣道人出迎客野态生踈脱拘束围棊尽扫一堂空烹茶旋煮新泉熟弹琴对客客卧聴悦耳泠泠三四曲离骚幽怨松风悲流水潺湲履霜哭日斜携手歩空廊鸣鸠相呼竹间宿黄昏门闭人语絶空殿幽幽掩防烛我生资身最淡薄每厌烦歊幸幽独何当不踏朝市尘长伴髙人种松菊
　　惜别赠子中昆仲二首
　　寒云崩腾不成雪北风吹牕灯半灭病来废饮卧无眠一夜吟诗声不絶南城三俊生契濶想对寒炉掉吟舌留行一日谁有情慰我与君千里别道长尘土疲马愁嵗晩风霜敝裘裂人生何用读书史文字末补囊中阙驱驰所幸一饱耳士而谋食愧前哲何能天独啬吾曹自应所学为之孽虽然此事予不悔昔学固知今日拙欲持琬琰易羊皮玩之已乆安能辍万端毕竟有天命计较何须论琐屑劳歌无和坐达明晓鼓咚咚堕残月我年十八从先生今也相逢得三子坐思前事且十年嗟我不才老将俟子中兄弟气清拔粲若瑶环与琼珥逸足骏马不受覊凌跞奔驰动千里先生声名二十载乃得姻娅皆文士我今贺子得所遭非我先生谁办此定交自恨相知晚漫浪一官非我志论文终日坐忘归欲别出门还顿辔我如辕驹幸刍豆岂不自厌安敢避人生谋食亦可悲世上舎闲皆失计西来有人话吾邑颇説山川慰人意寄诗莫惮慿驿传对酒惜哉无子醉到官便扫琴书室有客过我行当至【原注子敏己许来夀安到官便治所居室】疏泉养笋待子吟更采山刍秣君骥【原注闻夀安官舎多脩竹流泉】
　　早作
　　鸬鷀夜寒不得眠永夜相语髙树颠鸦鸣最早尤喧阗啼呼相应动百千老鸡睡起足挛拳侧头端如闻九天引吭一唱鸣宫悬时哉不后亦不先朦胧初日见山川吾庐晨起有炊烟
　　自南京之陈宿柘城
　　荒城人稀荆棘老野兔惊跳出寒草苍苍落日黄云西驱马城邉寻古道入门四顾皆桑田居民三五依道邉暮投佛寺下马立冲眼满屋燃萁烟老僧自言八十余老矣不能营所居村僮依灶展败席上有空梁悬木鱼旋汲新泉濯双手青灯照客黄昏后羣儿烟漫眠我前新月欲倾光入牖夜敲僧室借酒壷不惜青钱取次沽酒香入户推枕起剔灯吹火燃铜盂大杯一沃不留滴满眼棼然睡来集明朝上马倒残壷不怕新霜败裘湿
　　送刘季孙守隰州
　　君家将军本缝掖叱咤西摧贺兰石一时成败何足论要使英名垂竹帛到君竒骨尚虎头白须千骑守邉州挿架万籖供记览探嚢五子擅风流大河之东士精勇日饮不妨飞猎鞍五更吹角建牙旗万马合围行酒瓮朝裘风劲黒貂暖夜帷雪满青氊重乐哉闭口莫言兵虽有颇牧谁能用
　　北原
　　秋风日夜吹北原秋芜经霜不复繁萦纡一迳渐可蹑歩踏落叶披榛菅萧萧九月草木变独有修竹犹禁寒青红野实不可辨晩日照射霜榴殷巉巉女几更清瘦崖壁刻削无云烟潦收石出洛水好静夜侧耳声潺潺原西古城有防路禾黍离离荒野田人家嵗熟妇子乐村巷日暖牛羊闲登临嗟我幸无事况有美酒供开顔射麋猎兔可卒嵗弃掷万累休嗟叹
　　感春
　　若若堂北桃昨日花犹小暖风迟景一日功万蕚千葩烂相照东风漾漾吹朝雨朝日满檐春鸟语樱桃得暖花意忙接蕚连枝间先吐兰芽出地长可握小笋如簪堪荐箸欣欣万木谁使然时来不肯居尘土盛衰相感但如此镜中安得朱顔驻古来百计无可奈惟有饮者谋犹庻乃知甚急莫如酒有衣可典犹为富我今不乐欲何待薄俸自给供朝暮功名有命不可求白髪无私谁得拒从今酩酊勿复辞弃置人间千万虑
　　寄陈器之
　　昨者见君才顷刻满马尘埃靣黧黒自言别家春欲防归意如飞留不得玉鞭挥折手成胝一日到家驰四驿今朝得书一何喜酌酒烹鸡税征轭自言山城无与乐坐防飞花良可惜手防妇子口吟诗文字挥毫便千百醉歌昌谷和我吟锦囊旧句无顔色怜君潦倒谁复省塲屋十年名烜赫嗟我春来亦何事饱食髙眠度朝夕帘前相对但有山坐上清谈更无客逼眼花光罗绮照人酒色琼瑶白风光似此寜可忍酩酊髙歌卧花侧平生结友事遨游未省流年守山僻强欢独饮岂所乐舍此无谋慰愁寂思君一笑何可得王事有程身有役堂南栁条争着叶繁李夭桃落如积请防春物能有防坐见清和变炎赫须期载酒对东风及此残花尚堪摘
　　读李憕碑
　　自唐中防北方沸鐡马长鸣饮清渭李公守节防贼庭身死髑髅行万里【原注憕及卢奕并传首】百年事往谁复省一丘榛莾无人祭荒碑半折就磨灭后人空解传其字杀身不畏真丈夫自古时危知烈士俗书小技何足道嗟我但欲其事寥寥获麟数千载末学褒贬多非是髙文大笔谁复作黜臣饿夫湏有待纷纷后世竞著述纸墨徒为史官费郤嗟何独此事然搔首碑前空叹慨
　　和陈器之诗四首
　　朝应天【原注应天寺有五圣御容官于洛者至则首谒】
　　唐衰五季更披猖社稷反手防兴亡山河分裂流战血积骨被野号豺狼中原正朔不出境九州豪杰争侯王生民祸难寃痛极腥戮上达干穹苍真人龙飞万物覩天命自至谁能当灵旗指挥四海一氛祲殄灭和风翔降王赐第奉朝谒九服効职争梯航百年积累到今日运祚方与乾坤长佛宫原庙广孝敬严致守卫勤烝尝隂隂秘寝锁遗像矗矗画防罗萧墙衣冠具列虚仗俨龙驾不反遗弓藏子孙亿载千万世水与清洛流汤汤
　　过韩城
　　周京无人吊禾黍七雄按剑分周土秦人匹马出函闗六王割地愁为虏宜阳古堞故韩都地接强秦争战苦谋穷运去竟亡国从长苏秦亦何补诸侯已尽秦巍巍嬴氏己亡秦不知始皇自是吕家子宗庙荐享真何为山河百战移陵谷宫殿成尘埋宝玉秋风坏塜长荆榛落日空城散樵牧今古悠悠共一丘争强蜗角欲何求谁似令威仙骨健千年重向故乡游
　　吊连昌
　　唐日西頺半明灭长彗扫天流战血六龙不复入东都【原注唐自安史后至昭宗东迁终不复幸】连昌己有狐狸穴宫前茫茫洛阳路汉甲朔兵几回度火焚马蹵百战塲尽是旧时歌舞处游魂不归宫树老茂陵金玉人间宝春耕迤逦上空山夜燐青荧照秋草女几巉巉青插天东流洛水自潺湲兴亡一觉繁华梦只有山川似旧年
　　鹿仙山
　　真人朝天去不还千年鹿迹留空山空山寂寞何所有野殿荒凉松桧寒桑田海水移今古兴亡万变谁能数五云深处驾飞龙应笑人间换朝暮神仙不与世人期骑鹿安知不复归朝岚夕霭山秀润应有灵丹相防持长生可求仙可致浮世腥膻何足嗜君不见汉时九江梅子真一日辞家隐呉市
　　长安仲春二首
　　长安仲春七日风苍茫顿撼天地同应门缥阙岌欲动况我穷巷连蒿蓬暮寒巻雪连芳草平门万屋青城缟无言桃李终黙黙得势泥涂常浩浩夕晖入屋人气活劳苦羲和间何濶斗杓东指今未行要使烛龙聊泼刺长安花繁仲春月北风倒山成雪穷巷下里袴尽老翁稚儿骨欲折吾人谙事不复惊以手扣额愿天晴夕阳才升已复晦积云如山那肯退
　　赠呉孟求承议二首
　　我生仕宦求糊口敢惮水浮兼陆走朅来京口见花落归去西风未吹栁山寻北固初知路水饮中泠未盈缶徒劳结束解书剑未觉尘埃生戸牖洲澄江晓如镜照水自觉秋容瘦因公忽致旧酒壷恍如梦觉南柯守我非初平叱羊口江中浪作羣羊走金山五日厌僧粥挥榜瓜洲缆古栁晨兴但怪妻孥喜故人致馈罗盘缶起倾残榼得余沥洗醆再酌开蓬牖风云惨淡秋已严桑榆摇落山初瘦军厨醇味尚烦公应记踈慵穷太守
　　秋蔬
　　荒园秋露瘦韮叶色茂春菘甘胜蕨人言佛见为下箸【原注俗言八月韮佛开口】芼炙烹羮更滋滑其余锁屑皆可口芜箐脆肥薹葅辣藏鞭雏笋纎王露映叶乳茄浓黛抹已残枸杞只留枿晩种莴苣初生甲南来食肉忘肉味久思吾土牛羊茁软炊一饱老有味痛饮百壷今不説蒲团斋罢欠伸时自觉少年心解脱
　　洲谢李徳载寄蜂儿木笔
　　洲萧索秋江渚西风江岸残红舞津亭永夜守青灯客睡朦胧聴江青罇晓酌遣懐抱但恨鬰鬰将谁语敲门忽得故人书洗手开缄见眉宇蜂儿肥腻愈风痹木甘酸轻病股铦锋皓管见还愧老去笔砚生尘土北归飘泊亦何事篙工已束横江艣天寒应客太昊墟当遣何人具鸡黍
　　赠晁二【原注走笔约旡咎同赴大尹龙图四丈羔酒之集】
　　昔者与兄城南邻未省一日不相亲谁令僦舍得恝濶此事我每懐古人逾旬寒热不可说遍体戢戢生赤鳞是身非有病亦幻调御未伏犹酸辛布衾防头但欲睡瞥见檐雪如飞尘岂无杯杓与酬酢口舌未肯亲芳醇平生相逢百不问斗酒倒尽才逡廵﨑岖行世得皆妄嵬峩就醉事最真残年峥嵘欲无日晴云浩荡己有春栁黄梅破最佳絶京兆羔酒仍慇懃
　　和定州端明雪浪斋
　　中山士马如云屯号令惟觉将军尊熊旂犀甲罗左右金钲鸣鼓喧朝昏少年畎亩老为将谁能复记躬耕村东坡先生事业异道岐不得安脩门眼前富贵念不起惟有山林劳梦魂榛中竒石安至此坐防湔洗见本根奔流骤浪势万里至画乃扫笔墨痕黄牛三峡固细事赤壁长江何足论能令万古蛟蜃怪么麽入此玻璃盆扁舟独往则不可平生致君言具存
　　柯山集巻十二
　　钦定四库全书
　　柯山集巻十三
　　宋　张耒　撰
　　七言古诗
　　某寒热伏枕已数日忽闻车骑明当接顿睡中得韵语数句上呈四丈龙图兼记至日之饮
　　山羊巻酥如切玉翦毛胡羊花作肉烛前醉客淋漓时山泉更煮如珠粟深泥三尺归不记日到牀前初睡足尔来七日战寒热朝饭斋糜不盈掬客来但办君且去卧聴涓涓雪消屋因山事严京兆出十驿人人如在目驼裘便面行野时晴郊巳动陈根緑
　　赠晁十七
　　应之风骨世絶伦濯濯芳柳当青春琼瑶冰雪照一坐我恐子是神仙人十年声名望不见一日邂逅情相亲安仁白璧絶瑕玷宗之玉树无埃尘襟清胷明遇事敏西河旧政传诸民县门髙开吏束手讼至立决如有神别君还家恍如失咫尺莫见徒为隣防期残春再携手满引大釂无辞频
　　聴客话澶渊事
　　忆昔兵来动河朔渡河饮马吹边角澶渊城下冰载车边风萧萧千里余城上黄旂坐真主夜遣六丁张猛弩雷惊电发一矢飞横射渠魁贯车柱旃裘无踪大漠空归来封禅告成功自是乾坤扶圣主可能功业葢莱公
　　和晁应之悯农
　　南风吹麦麦穂好饥儿道上扶其老皇天雨露自有时尔恨秋成常不早南山壮儿市兵弩百金装剑黄金缕夜为盗贼朝受刑甘心不悔知何数为盗操戈足衣食力田竟嵗犹无获饥寒刑戮死则同攘夺犹能缓朝夕老农悲嗟泪沾臆几见良田有荆棘壮夫为盗羸老耕市人珠玉田家得吏兵操戈恐不鋭由来杀人伤正气人间万事莽悠悠我歌此诗闻者愁
　　止酒赠郡守杨瓌寳
　　止酒正似塞决河厚积薪刍傅砂砾坚牢不使见蚁漏一线才通便奔激莫轻弱箭不穿缟转眼巳惊牛弩射我今止酒用此法目前逾月无涓滴情钟我辈独痛制慧通则流那可测惩羮端是合吹虀用玉无疑初谏漆脾干胃燥生未省黄姥无聊怨岑寂不忧羣饮恼姫翁但畏独醒嘲楚客茫然自恻还自笑一身心口相仇敌何妨二防即奔忙不废三婴更滋泽平生杯杓不挂眼一饮便须论斗石低心伏老慎勿痴此身何啻千金值
　　送毕公叔奉诏赴陜西
　　毕子谈锋不可摧防若急电飞霆雷老僧宿学不敢较左右戈防纵横排文如翻河注浩学有要防穷根荄眼看青云不着脚决去得邑穷山隈汉家封疆际四海琛賮万里连翩来西河故地独何事礼乐旧俗遭狼豺包藏隠忍非一日兽子未可仁心懐英雄天子命世主抚剑震怒风雷回马如屯云士如虎万车载甲如崔嵬岂惟俘斩复境土誓剖巢穴穷卵胎除书命子参漕府国有大事须羣才男儿功业在勤苦莫惜沙塞冲尘埃御戎旧策子所习胷臆请为将军开封侯报国在今日赠行满举黄金杯
　　九月十二日入南山憇一民舎冒雨炙衣久之
　　石棱如刀不容步上挽垂藤下无路风寒雨滑徒旅愁舍马杖藜泥没屦跻攀顚坠不容髪目心寒惊反顾亦知垂堂有遗戒身仰微官欲谁愬萧萧茅屋映絶壁门外汩汩清泉注解衣就火不能暖旋拾山薪伐溪树山翁生未食醯醢脱粟寒蔬度朝暮人间平地固不少何用﨑岖守磨秋声四起山霭夕壊屋疎篱睡无处披裘结束相劝归过尽重云下山去
　　八盗
　　挟弓持矛八人者暮出永寜循白马袁村饮酒呼主翁主翁仓皇问以弓朝饭南山民献彘主人赠刀其姓李道逄两夫捕鹰隼胁之以威使从巳晩投民居迫之馈坐有三夫愿从事其徒新故十有三驱使两夫前探伺谍知小水无徼巡弯弓长呼苍市门传声市人恣诱胁扰扰坐致几千人一盗登牀坐而视四盗执兵环以卫八夫露刄入民居敛聚金珠致之帅搜罗抉剔凡八户滛污妇女累其主烹羊致酒来纷纷钱币满前随赐与一盗声集市人我怜市人常苦贫居民积财尚余羡恣尔攫取舍无嗔市人聴令喜且舞肩负嚢担谁复数须防散去闾里空犬逝鸡逃无敢语八盗连谋诏其五为我鸣金南取路人闻金声谓盗南八盗西驰下山去长吏飞书呵有司坐欲捕获如吾期洛阳大牓如匹帛一百万钱赏能获一朝两卒扣吾门自言有密人不闻我知小鼠羣偷地二盗今居洛之涘立呼吏兵给戈弩期以朝擒夜驰去可怜鼠子不知逃犹复持矛起相拒一士挥刀身首离复取傍盗如携儿八夫获二亡其六尽取党人付诸狱
　　淮隂阻雨
　　樯竿日日春风转孤舟数家县朝来暗隔淮村白浪巻沙吹断岸渡头杨柳湿青青桥下涓涓野水生满尺白鱼初受钓断行归雁故能鸣平生行止任迟速篷底欠伸朝睡足从来江海有前约老去尘埃无可欲晓天暖日生波光桃杏家家半出墙春日春波好相待短帆轻艣可须忙
　　萧朝散恵石本韩干马图马亡后足
　　世人怪韩生画马身苦肥干寜忍不画骥骨当时廐马君未知开元太平国无事战马巻甲饱不骑玉关槖驼通万里长安第宅连诸姨笙歌锦绣遍一国六龙长闲空食粟霜甜秋草沙苑逰日暖春波渭川浴脽圆腰穏目生光细尾丰膺毛帖肉珠鞍玉镫骄不行岂有尘埃侵四足韩生丹青冩天廐磊落万龙无一瘦岂知车下骨如墙饥食草根刺伤口君家古图才半身千里腾骧巳有神回身侧顾不无意剪防络头嗟失真君不见太宗战马拳腹毛身骑此马防羣豪龙虎精神金鼔气岂有闲地供脂膏至今画图快胷臆想见虬须亲破贼那知但爱廐中肥渔阳筋脚蹄如石神驹入水随烟云蜀山石路无行人六骥悲鸣足流血骑骡遗事一酸辛
　　次韵君复七兄见赠
　　老知山林等朝市扁舟谁能问行止长淮十日浪吹沙春风正搅骊龙睡幽人软语破永日冲泥携手林间寺坐中知兄病当巳眉宇氤氲有佳气华池神酒不用醒人生和畅自忘形扶持隂徳鬼神在洗除世縁烦恼轻东来自惭双鬂改相逢独觉两眼明论诗尚爱淡生活学道久叹闲名声嗟我尘埃费昏旦补刖自怜闻道晚还丹欲问仆仆仙【原注谓陆先生仆仆古仙人也】一庵更伴腾腾睡【原注谓圆明腾驣古禅宿】春隂夜薄月朦胧剧谈烛尽樽亦空他日重逢厐处士可能犹与世人同【原注兄断爱屏欲专意禅悦故比应公】
　　离泗州有作
　　舸舣大艑来何州翩翩五两在船头淮边落防汴口宿桥下连樯南与北南来北去何时停春水春风相送迎沙岸飞鸥旧相见短亭杨柳不无情清歌一曲主人酒主人寿客客举手明日酒醒船鼔鸣沙边破堠不知名行人十里一囘首云边犹有塔亭亭
　　汴上观迎送有感
　　居人怜客千里来扫堂为客致酒杯夜阑再拜客辞去尊前美人不成舞阳关八叠倒玉船销魂此地自年年船头旂竿船尾柂南游江海北长安长亭出城十余里柳边人家饭游子少年此地几经过白头相逄可柰何
　　奉先寺
　　荒凉城南奉先寺后宫美人棺葬此角楼相望髙起坟草间栢下多石人秩卑焚骨不作塜青石浮屠当丘垅家家坟上作享亭朱门相向无人声树头土枭作人语月黒风悲鬼摇树宫中养女作子孙年年犊车来作主废后陵园官道侧家破无人扫陵域官家嵗给半千钱街头买饼作寒食
　　送程徳儒赴江西
　　程侯治楚我独知去时民作婴儿啼归来明光见天子还把一节来江西年来屡下寛大诏赤子未免寒与饥恩如忧病政如药知病无药何由治朝廷法度寄吏手付授得所乃合宜事如黒白初易睹敢以容悦相防欺此行委寄意不浅列城数十受指挥任官轻外最法省阁无补真何为遥知敏手多暇日不废樽爼环蛾眉从君多乞歙州纸嵗晏天禄供吟诗
　　送杜君章守齐州
　　平生杜公贤弟兄北州人物家法称儿童服膺今见面温润圭璧清霜冰胷中诗书不见试鬂髪欲白论邦刑用违所长众不可公犹谈笑气甚平人才之难万冀一一士其重九鼎轻典籖不废吟拥鼻所叹虗席何人登临蕃千骑亦不恶聊以余力苏疲氓霜清水落鱼泼刺万瓮沸响新醪倾东秦山河太守贵长安歌舞新曲成正须昼夜快作乐舎人促公归治行
　　送刘季孙赴浙东
　　将军好书如却縠文史随船三万轴吟诗坐啸士贾勇不学虎头飞食肉念昔先君得佳句归见儿童诧珠玉乖离存没偶不死十年遇公拜还哭堂堂山西忠勇后凛凛典刑在眉目总戎南下聊复尔将帅于今要颇牧戈船水犀士扼虎三江太湖浪翻屋丈夫为将亦不恶寂寞扬雄老天禄
　　寒夜拥炉有懐淮上
　　长安暮冬雪如山坚冰错落于其间八荒一云同惨淡北海怒回江海翻老人此时不复出闭户燃薪守蓬荜忽忆去年淮上舟有客致酒颇豪逸三更堂下霜折木坐上美人鸣寳瑟人生有情亦可怜明眸皓齿如眼前主人金章作尘土烟飞星散江南天知非蘧公时一叹读书梅叟并萧然百年万事费排遣软语须问东家禅
　　同鲁直无咎逰启圣
　　西方金仙千嵗身天上伐木役天人阎浮檀光照世界作此无量胜妙因九龙寳地赤精宅涌出宫殿压风轮化人南来为守防震动六种走鬼神锦幪老人常住世燕坐説法无冬春故人萧公作尘土白莲花叶光如新妙道无邉世眼窄真心遍通人智贫可怜端居宇宙几见疑惑谈伪真檐牙森森鐡凤啄殿顔耽耽金兽蹲官冷何妨近香火时容絶胜洗埃尘
　　送邵郎中守同州
　　君不见汉家左辅百万户里胥夜惊厌桴鼔尔来荆棘露沾衣只有山河阅今古卲侯风流华省郎三千慿熊两开府不须闭阁决田讼多屑石饼羞鱼俎东南文章旧人物莫媿莼羮便酪乳仍烦细阅白沙龙骕骦一骨今何所
　　王都尉恵诗求和逾年不报王屡来索而王许酒未送因次其韵以督之
　　酸寒杜陵老痛饮遗身世云安小县麴米春遥知美味无多子犹令此老气如虎傲兀几以醉为异争知侯家美酒如江湖金铛犀杓与之俱玉壶晓倾春水决银槽夜滴秋雨疎生人文章足賔客许致麴生来坐侧三杯脱防我家风渇如旱田占雨虹冷官如瓶君未见腹惟贮水水生面鸣鞭走送烦驺辔坐对朝寒北风起未欲烦公大作燕老夫自斟看深浅
　　架蒲萄
　　蒲萄盘屈如修蛇春来蛰起纾横斜延之升架鳞甲动旧枿粲粲生光华盘堆马乳未敢望殷勤灌溉意非他要聴暑鸣大叶牕间致榻围青纱年来幽淡亦有趣自值花草占萌牙奔波徳老不遂正尔种菜岂不佳犹嫌尚遣儿辈觉方食失匕徒惊嗟
　　叙十五日事
　　五更闻钟自惊起坐守残灯具冠履昏昏睡眼正团花独爱当庭月如水强驱睡味谁不仁漠漠黑甜留两忽惊左掖涨风埃已起上閤锵环佩平明原庙焕金碧饥投散幕走寒饵纷纷仆仆酸两胫肉食当然贱何事走马回家百不问扫榻伸腰真有味起来炊熟日亭午槐叶新成庭覆翠翻书弄翰老自笑饱食安眠计难遂古来髙士不入城肯聴鸡鸣踏朝市
　　淮隂太宁山主崇岳逮与予诸父逰今年七十余耳目聪明筋力强壮奉戒精苦禅诵不辍闻予自黄归欣然空所居而相延日与之语或寂然相对终日使人之意消也因赋此诗
　　我来之初季春月门外李花如积雪杜门燕坐度长夏庭树秋风忽騒屑西驰大火不复燎急凄风争应节紫貂暴日知有待画扇依墙将怨别蒸云积潦渐收拾恶木烦芜稍摧折不知此事谁主张跃马奔车忽回辙嗟予行世蹈坎塪仅免豺狼膏齿舌三年闭户饿江岛脱粟无余衣百结近者皇天忽悔祸雨施云行咸澡雪复官还职遍海内争脱囚冠鸣佩玦老夫龙钟众人后一舸循江信沿涉风波厯尽见故乡亲友相逄惊白髪道人巳老见我喜静扫髙堂容憇歇佛龛日近得香火僧饭时容供粗粝读书小技漫勤苦安禅大观无分别久便闲放轻禄利巳脱忧危傲缧绁天时进退古不忒人事兴衰今屡阅酒浓村店足斟酌鱼美长淮恣哺啜从今万事付天工致安民庶看防契
　　闻子瞻岭外归赠邠老
　　今晨风日何佳哉南极老人度岭来此翁身如白玉树已过千百大火聚望天留之付真主世间毒烈计巳悮柯山潘子应鼔舞与子异时从杖屦
　　次韵苏公武昌西山
　　灵均不醉楚人醅秋兰靡芜堂下栽九江仙人弃家去呉市不知身姓梅东坡先生送二子一丘便欲藏崔嵬脱遗簪笏玩杖屦招揖鱼鸟营池防西山寂寥旧风月百年石樽埋古埃洗樽致酒招浪士荒坟空余黄土堆但传言语古味在一勺酒藏山罍邓公叹息为摩抚重刻文字苍崖隈五年见尽江上客两屐踏遍空山苔谢公富贵知不免醉眼来为苍生开长虹一吐谁得掩六翮故在何人摧横翔相与顾鸿雁寳剑再合张与雷山猿涧鸟汝勿怨天遣两公聊一来岂如屈贾终不遇诗赋长遣后人哀
　　宿谯东逆旅夜闻歌白公琵琶行
　　元和才子悲流落一聴琵琶谓天乐青衫裛涙作长歌谁取篇章和宫角谯东夜久行人稀卧闻此歌歌者谁歌侣旧时人不见举头欲聴涙双垂画堂青琐春无事几聴此歌还几醉东风桃李作黄埃寳箧尘昏谱间字一声一聴一情伤未老应知几断肠展转曲终灯烬落荒城寒月夜飞霜
　　赵徳麟有诗言过万夀县得玉芝乃以供一醉之味按道书凡芝皆神仙上药无乃轻用之乎
　　王孙憔悴食无肉天遣枯肠出双玉荒园夜饮供一醉仙物无乃遭轻辱王孙髙名满天下剸脍龙蛟刀几熟眼髙不为小物变采掇仅同葵薤属怜君十年清颍客年少未甘窥药録再逢灵药慎勿轻不死问君安可独
　　东园
　　堂中宴坐不妄出堂外青春去如失小园十步緑如云一时桃李事巳毕犹有荼蘼数朶在未觉尘沙污玉质金沙格俗终可怜腻白娇红如欲滴老夫睡起聴山禽竹间林外纷嘲啧笋生渐惬子猷愿梅熟未邀朱老吃翻书只作随睡具倾壶屡进忘忧物今春风雨稍依节上田麦穂过数尺但知洗眼看世涂莫厌终身守蓬荜
　　送翟公巽赴中书舍人
　　韩筋桞骨世不闻翟公笔力回千钧十年声名满四海淮阳邂逅双朱轮老翁空踈亦何有察公于我意甚真髙谈亹亹云汉上一扫阘茸如灰尘夜光明月不计数坐使衰生精神恨无金玉相报答还家三叹嗟我贫青灯论文夜未分晓闻门外送使君问君舍此去安徃紫皇诏归侍玉宸锋铓发硎防犀象好为明主裁丝纶论思献纳乃其职况公之意常在民追还三代旧风采主以事实致此文圣君贤相有美意笔端与物为阳春波棱乃自波陵国来葢西域蔬也甚能解麫毒予颇嗜之因考夲草为作此篇
　　谁从西域移佳蔬遍植中原葵苋俱清霜严雪冻不死寒气愈盛方芳敷贯金鋭箭脱秋竹剪罗巧带飘华裾中含金气抱劲利穿涤炎热清烦纡老人食贫贪得得大釡日煮和甘膄饭炊香白煮饼滑一饱尽钵无赢余空厨萧条烟火冷可但食客歌无鱼男儿五鼎食固美当念就镬还愁吁
　　北邻卖饼儿每五鼔未旦即绕街呼卖虽大寒烈风不废而时略不少差也因为作诗且有所警示秬秸
　　城头月落霜如雪楼头五更声欲絶捧盘出户歌一声市楼东西人未行北风吹衣射我饼不忧衣单忧饼冷业无髙卑志当坚男儿有求安得闲
　　寄余五十五
　　忆昨戊午寄东都人事纷纷相见疏补官洛阳我西走君理舟楫归江湖往来相失顷刻尔坐使一别三年余他乡满眼非故旧南北耿耿无音书福昌古邦废已久莽莽榛棘藏麕鼯空宫萧条唐旧路古堞断续韩遗墟商顽余民俗未冺习尚凶犷羞为儒髙堂尘埃坐无客虽复强接非欢愉嗟君尚复记忆我两得书札何勤劬最后新诗意不浅知君过我山阳居人间翩翩轻薄子交友暂尔久则渝欢欣忧患心不易我视一世无君如念昔登科各年少君中第一名传呼春风朝逰踏广陌夜雨纵饮倾金壶当时意气今在否十年我困官庭趋君宜腾达上寥廓何乃失足遭﨑岖人生难必但如此付委造物随所驱得之几何失未损七尺可贵惟吾躯洛川春风来巳久桃李次苐争芬敷登临想君不可见梦逐流水游东呉东呉旧逰我所乐饮有美酒烹有鱼何当相逢两披豁摆落万累无嗟吁



　　柯山集巻十三
　　钦定四库全书
　　柯山集巻十四
　　宋　张耒　撰
　　五言律诗
　　从黄仲闵求友于泉
　　炎暑战已定清秋当抗衡碧云生雁思幽草见蛩情防麦村墟静观书枕簟清谁能酌酒来破屈原醒
　　清洛
　　清洛西风急遥知故国秋羇游成嵗月疎放合淹留地回惊身老山髙更旅愁登临有词赋不减在荆州
　　落日
　　落日西风急空山客独惊夕云寒不动秋水暮多声粟厌周人饭莼思故国羮南飞有征鴈羡尔羽毛轻
　　赠陈履常
　　劳苦陈夫子欣闻病肺苏席门迁次数僧米乞时无旨蓄亲庖急青钱药裹须我埸方不给何以絷君驹
　　至安化驿先寄淮阳故人
　　萧条安化驿倦客思悠哉积水连天阔青山送客来疎篱风卷叶败屋雨生苔寄语淮阳旧人今放逐回
　　发金陵折桞亭二首
　　緑衮溶溶日红飞寂寂春青山今古事芳草去来人歌吹酒家市帆樯贾客津谁云絶胜地登眺更伤神桃李蕃晴日江山秀晚春孤舟多病客长道未归人豪俗竞行乐倦逰慵问津南山还暮疑有楚台神
　　秋日
　　陨叶鸟不顾枯茎虫莫吟野荒田已获江暗夕多隂夜语闻山无眠聼楚砧敝裘还补绽披拂动归心
　　次韵斯举送岩桂新醸
　　丛桂仙君子小山幽处芳【案此下脱三字】鄙素汉殿略涂黄有客怜衰病新醅许撇尝并将尘外物助我北窗凉
　　发安州作
　　积雨陂塘秀南风蒿艾肥乌犍立横陇白鸟下深畦云木叫杜宇晓林啼竹鸡平生倦游兴赖有浊醪携
　　赋得瀑布
　　浩浩自太古洋洋灌百川深将一源润首出万峯巅晴浴岱宗日香通华岳莲应有眞仙子挥榜上青天
　　江城
　　江城寒食近风作轻寒花落已可惜春衣犹怯单畏人成不出巳老自无欢沽酒金明道囬头十五年
　　都梁亭下
　　金塔青防上孤城苍莽中浅山寒带水旱日白吹风人事剧翻手生涯真转蓬髙眠待春涨鲑菜伴南公过孝感县十里所望一土山下有渔舟呼之不来委舟负鱼径去不顾俄有一舟不待呼自拏舟直前取舟中美鱼致之求价甚贱予倍与之值卒辞倍值而去予语之曰尔不待招而赴人之求仁也售不求厚价亷也子岂有道者乎兹楚境也昔有劝屈大夫以餔糟啜醨者岂非子耶为作一篇
　　有道隠屠钓仁亷非偶然倾筐出紫鳜挥手谢青钱昔有离骚客名髙楚国贤独醒遭尔笑吾幸醉终年
　　二月三日舣舟徐城戏呈戚郎
　　自嗟为客久羇旅过淮时雪野挑蔬瘦霜天暖酒迟流年下坡毂万事一枰棊异日怀陈迹孤舟近古祠
　　重到临淮夀圣院
　　陈迹不可访旧游三十年相逢非故物大半已沈泉世界尘海淳生不系船老人无固必醉即掩篷眠
　　舟中晓思
　　树色未啼鸟浆声初度航客灯青映壁城角冷吹霜飘泊年来甚羇游情易伤年丰清颍尾吾计亦差良
　　将至汉川夜泊
　　水翼飞栖定连樯宿暝烟苇风惊客梦江月伴人眠多病闲偏乐苦吟愁易牵渔郎尔何恨终夕独鸣舷酬同年徐正夫司户时欲卜筑嵩洛间
　　少别老相见无言空惘然功名属多病诗酒乐衰年釡厌顔公粥囊须赵壹钱归装何日办嵩少好林泉
　　何处春深好二首
　　何处春深好春深禅宿家茶炉寒夙火佛案暁添花壊宅无妖火通途有寳车院深人不到幡影逐风斜何处春深好春深居士家荒园几畦菜环堵数株花自蜡登山屐仍驱下泽车时时客问字醉防任倾斜
　　次韵寄赵伯坚二首
　　西湖望中潬能有几多程问讯懒不讲篇章来愈清为邦循旧政把酒忆交情祝子过新嵗春风入帝城相思何处望月阁对南堂念子犹记我懐君时举觞可能思颍好端是种花忙闲说河阳政佳哉副所望
　　陋屋
　　陋屋秋霖后荒城落叶中坏墙朝挿菌幽草昼闻蛩岂是不浪出直縁无奈慵何劳求季主吾自了穷通
　　道旁花
　　长夏百草秀道旁多野花无名自红紫有意占年华灼灼照流水斑斑上古槎中原何日扫将尔付泥沙
　　寺西闲歩
　　闾里静无事野塘春水生好风时独立芳草共闲行闰月迟春轻隂弄晩晴邻炊烟火动下舍晩鸡鸣
　　巳醒
　　已醒厌厌醉将开灼灼红年年到春日忽忽遇东风暇日如年永闲愁似酒浓时能将醉眼天际送飞鸿
　　题庐阜官防
　　平生山水兴今夜宿东林落日楼殿影西风钟梵音云横山阁迥过虎溪深脚力犹堪在他年当重寻
　　今早将饮酒闻莺有感
　　萧条古兰若春日等闲斜啷唧初闻燕怱怱又过花旧游都似梦到处即为家把酒听莺防羇懐感嵗华
　　破幌
　　破幌一防白卧知千里明低牕通雪气乔木尚风声传警军城静鸣钟梵刹清髙眠寻断梦邻树已乌惊
　　食笋
　　荒林春足新笋迸龙雏邻叟勤致馈老人欣付厨朝餐甘饱羙放筯为嗟吁惜取葛陂杖犹堪代我驹
　　夜意
　　每见青桐落常虞白髪侵伤心惟片月不睡更清砧蟋蟀秋声早银河夜色深崎岖无限意萧索一长吟
　　秋
　　阶下梧桐树芳菲亦已休嵗时惊病客风送清秋栖鸟归何晩鸣虫响渐收萧萧寒色暮吹作夜深愁
　　秦兵部书堂
　　丈人怜我厚许与过常情身世已迂阔功名何敢争笑谈防晚辈樽俎罄生平欲斸临淮地从公老此生
　　日落
　　日落长云暗风悲古岸秋渚鸥遥避客野蝶戏随舟疎拙资微禄飘零厌逺游若无尊里酒何物与消愁
　　晩卧
　　日落烦暑退秋晴河汉明微云映天白纤月过林清独卧谁晤语幽懐殊未平萧萧夜深冷皓露满前楹
　　卷帘
　　卷帘新月上林影散微茫庭草鸣虫近风灯秋幌凉长年惟有病晩嵗苦多伤身世竟何就吾将问蜀庄
　　秋懐次韵晁应之三首
　　木落晩风急宵凉侵暑衣有期惟向老无计未成归只益顚毛脱还从髀骨肥感时仍吊古回首意多违衰鬓不堪洗病躯先觉隂天寒白日短嵗暮乱山深薄酒醒无力危弦奏不禁谋身老逾拙三听洛阳砧清秋万里兴力疾上层台嵗熟雉兔饱风髙榆栁摧晚篁元自绿幽菊为谁开寂寞无人问乡书久不来
　　冬至三首
　　昨夜新霜落淮南十月初寒云风后白髙木来疎功业嗟谋拙星霜逼嵗余子云眞拙者寂寞为书汴水日夜浅天寒霜野寛拂衣秋叶乱冲面北风寒不作归山计空悲走马鞍济时吾力薄俛仰一悲叹孤衾不成寐起坐聴鸡号楼闭更筹静天寒星斗髙萧条陶令酒清怨楚臣骚凛凛悲秋意何须待二毛
　　青阳驿防刘伯声夜话
　　奔走倦尘埃相逢顔暂开语防灯烬改饮散月华来行役风霜苦流年嵗月催我愚甘自分惆怅子多才十二月二十六日旦闻东堂啄木声忽记作福昌尉时在山间环舍多老木腊后春初此鸟尤多声态不一今琵琶筝中所效既不类又百不得一二云
　　睡余闻啄木忽忆福昌春官舍题诗壁如今经防人犹能老耽酒依旧拙谋身尚想兰宫格东风清洛濵
　　次韵和王彦昭九日湖园防饮
　　故人怜寂寞九日共登临天地客行逺山河秋已深狂来能醉舞兴罢独悲吟莫怪凄凉甚多忧损壮心
　　暮春三首
　　还将多病眼冉冉对残春啼鸟日求侣晚花如向人物情懒着意杯酒最闗身亦有功名志吾生付大钓应接非吾事深幽兴有余笋深鸣鸟下花薄午风疎草浅见飞雉溪清生细鱼端居亦多趣不用席门车红防蔷薇架緑深桃李溪语莺知果熟忙燕聚新泥节物有常态羁逰无定栖宁须説鹏鷃物理固应齐
　　之天长防宿僧院
　　萧条林下寺客至解尘鞍过月逾白夜深秋向寒老僧无俗累爱客故盘桓之子静相对松风清石栏
　　宿铜陵
　　山色日已逺问人归路长碧天凉夜濶秋物余荒人静路傍寺鸟啼林下房铜陵竟何就空死汉吴王
　　涟水
　　孤舟逆水上野静闻水声鸥飞不逺水寒浪溅霜翎夜气岸兼木夕光潭照星长吟防双桨知有睡龙惊
　　一日复一日
　　一日复一日炎凉行一周异乡犹在望白髪久生头且看寻橦技休懐失马忧天公有至信万古一春秋
　　索莫
　　索莫归未得闲云还满空愁吟对寒月不睡到晨钟衣喜初冬寄书怜手自封何当听夜雪暖酒夜炉红
　　上方僧
　　不下上方地夜禅心虑防三更风雪暗一防佛龛灯持鉢呪潭水鬼神拳跪听【案此下脱二句】
　　冬夜
　　山静寒云薄天空孤月明霜桐占堦影风叶绕廊声经济心难就蹉跎嵗屡更防鸿本清远何事亦宵征
　　和得故人书
　　来书才一纸离别意何长应为相思苦还能细作行水浮新恨濶花想旧容芳欲问人何防青楼在帝乡
　　和西斋
　　山色供开镜溪光照掩扉暗虫先夜响萎叶近秋飞灌垅晴蔬出开笼暮鹤归鸣琴坐朗月轻露防秋衣
　　和北寺
　　寺倚苍崖古僧闲昼掩扉晓云辞岭去夕鸟占林归悟理观旛动临风想钖飞寄懐观外更觉此生防
　　食薇
　　嵗穷隂不解短日过墙微幽鸟穿林小寒乌啄树饥氷霜崖岭壮烟火井闾稀老拙安闲僻无心厌食薇
　　春寒
　　客舍逢桃李清樽聊自欢梦中经夜醉里度春寒草色逺还緑鸟声晴更繁预期多病眼花发更辞看
　　遣闷
　　为问庭前鹊归期何太迟旧传能报喜东去是何时黄叶西风急幽花白露滋朝朝清洛水坎坎只东驰
　　嵗暮书事十二首
　　嵗晏北风疾山空万谷号木枯随意折鸿断不成髙深屋支蓬戸温炉暖緼袍老夫原不寐鸣竹鼓萧骚清洛鱼梁浅霜鳞素鲫肥供厨调鼎快充腹此稀老去只便饱年来甘息机寒江鲈鲙美怅望未成归风卷尘沙白云垂雪意凝夜山时叫虎晩市早收灯园栗炮还美村醪醉不能三年官况味眞是冷于氷牛羊已归去残照满山陂霜雁田中静风鸢木杪悲川原今自若龙虎昔交驰丘陇耕桑尽千年不复知原庙依冈起传闻世祖营南阳无雊雉熊耳合投兵霜日蓬原路天风栢殿声山川英气在不负昔闻名北风吹马疾石径上危基野爼饱貆脯山炉煑橡糜寒耕敲冻石猎火上风枝畱滞亲麋鹿多慙髪欲丝壮心常许国平日讨论兵天地身将老山河意欲惊病多縁痛饮吟苦更伤情斗酒新豊市何人问马生自昔周人俗贪庸巧治生千金不冠帯一饮起纷争佩犊攻攘敓通书为姓名二南分陜化寂寞久无声千载伤顽俗遗风耿未忘陈荒丘击鼔魏女缝裳逺客防猜嫉官居备冦攘妻儿怪多喜清洛有归艎陈叶不肯堕冻醪凝未融寒林晴有影霜日冷无风许国片心壮劳生双鬓蓬功名任愚智万事古今同日落擎明烛一杯千里心骄儿惊醉舞山仆怪悲吟谷冷水流急天昏云起隂三更何防雁急急尚哀音云去暮天迥雁飞寒夜长姮娥守孤月青女恨连霜不寐防银烛长吟送羽觞山炉与石鼎伴我老他乡
　　宿东鲁父居二首
　　夕阳低欲尽春浅色萧萧暝色催归牧炊烟向晩樵踈星临水际逺火隔村桥黯黯柴门夜栖鸦对寂寥郡国何时极羇愁触防生望随天不尽春共野兼平烟树淮南濶渔盐楚俗轻飘零五年别叹息鬓毛更
　　淮上夜风
　　县郭初传柝船窻已闭篷星低春野路月淡夜淮风烟水东南濶渔盐呉楚同久逰谙里社賖酒问邻翁
　　春望
　　鸟去晴云外帆归芳草邉平淮分緑野春树接低天残枿寒余烧新青后田年来千里目容易泪双悬
　　村晩
　　深坞繁花丽晴田细迳分孤舟春水路芳草夕阳村暗雀投檐静昏鸦集树喧牛羊自归晚灯火掩衡门
　　夜意
　　荒城转五更北斗向谁倾穴鬬时争齧林栖或自惊老来神虑淡睡足骨毛轻石磬催僧粥低窻枕畔鸣
　　春望
　　暖日晴薫草清淮濶浸天地卑连逺水城废入春田目极风灯外愁悬泪脸边人生苦多感花栁自年年






　　柯山集巻十四
　　钦定四库全书
　　柯山集巻十五
　　宋　张耒　撰
　　五言律诗
　　同七兄及崧上人自坟庄还寺
　　和风快人意岸帻晩襟凉日落野痕碧月生淮际光论诗得灵运静语属支郎不是躭闲散从来懒性长
　　蔡河涨二首
　　长河秋雨涨极目漫难分潢潦虽无自鱼恐有神天寛垂鉴影风细起龙鳞老去扁舟兴临流欲问津浑浑虽未巳浩浩竟东归濶处长天近澄邉一鸟飞西风踈苇乱斜日逺村防淹泊从吾道扁舟伴钓矶
　　初秋对雨
　　闭户理残编防慵得自便朝凉清病思秋雨对髙眠屋冷深藏燕槐疎混抱蝉所欣堂下菊芳意已鲜鲜
　　泊长平晩望
　　川隐夷犹棹春归杳霭天翠深交防树緑野望川田渔酒数家市船墙何防船登临一囘首无限意茫然
　　发长平
　　归牛川上渡去翼望中迷野水侵官道春芜没断堤川平防桨上天濶一帆西无酒消羇恨诗成独自题
　　离建雄涂中
　　逺水悠悠静孤樯袅袅迟草深春巳后麦秀日长时聚语条桑妇行歌拾穂儿年丰随处乐飘泊我何为
　　夏日十二首
　　过雨芰荷乱繁隂竹树多雏声知鸟哺萍动见鱼过细迳饶苔藓隂墙引薜萝角巾从倒侧踈懒欲如何蚓壌排晴圃蜗涎印雨堦花须娇帯粉树角老封苔问字病多忘过隣慵却囘晩凉还盥栉对竹引清杯山雨晴来暑溪云暗复兴林塘隂不解巾帻润还蒸书帙慵披蠧盘餐厌扑蝇老来疲薾甚多病日侵陵朝雨来还宻村墟一望间逺声惟野竹润色但青山书史供髙卧莓苔只闭闗萧萧觉秋兴飘飒近衰顔细迳依原僻蓬蒿四五家山田来雉溪雨熟桑麻竹笼晨收果茅庵夜守颇知农事乐彼此问生涯飬拙贫无事深幽乐更真檐巢偷哺子树啄巧藏身窃果莺知主移居蚁过隣老夫朝食美荐爼有溪鳞谢守常搜句陶潜亦効官傍溪分水细过巘得天寛布种随蔬陇寻香到药栏野装儿稚笑绳屦鹿衣冠乆与山川约那无风月情经营原濶畧疎放自平生山友招相见乡书向逺征殷勤语归计贫苦病难成种药幽人事还披本草经出山抛旧翠过雨有新青术受壶中秘方传肘后灵不辞勤服饵爲变髪星星陶令抛官易厐公去隐深由来浮世事可见昔人心卜筑闲多思奔驰病不禁檐楹来燕雀鸾鹤自山林蛩怨青莎老萤飞秋水深庭除延夜色砧杵发秋心雄剑鸣初匣寒衣补硬针老来词赋懒从使二毛侵夜色川原合秋声草木催星辰随地濶河汉冩山来栖鹤凉先警饥乌夕未囬髙楼对斜月鸣笛正清哀
　　宿故济阳城【案此题一本作宿济阳道中】
　　夜色萧条寺天寒老病身空村惟有雪逺道更无人不寐依炉暖多愁頼酒醇遥思防凤阙雨露巳先春
　　早秋感怀
　　永日付悠悠年华逝不留风声送残暑云色淡新秋吾道倘有待穷通寕遽忧朝来望清颍一雁下汀洲
　　庚辰腊八日大雪二首
　　平生腊八日借鉢受斋糜客路歳将晩旅庖晨不炊持杯从破律遣兴自吟诗何日依襌宿钟鱼自有时东州逢腊雪却忆竟陵梅客路人方逺天涯雁欲回遥怜檐外白还防砌邉苔乆是无人过谁知照酒杯
　　防恩除奉常有感
　　平生秉周礼投老奉龙旗斥逐偶不死归来敢恨迟门阑走宾客行李饬妻儿又踏长安道多惭鬓有丝
　　建平途次
　　野桥田径滑官路栁条新流水伴丽日野花留晩春防空知去翼冲緑有归人自笑谙岐路无劳更问津
　　白沙阻风
　　春江风易恶故作客行难晴日开野色朝寒醒醉顔归人出断岸去翼复前山淹泊无谁语村翁亦徃还
　　冬日杂兴六首
　　小园晴自扫曝日坐前轩野防穿山叶寒乌啄草根短篱藩隙地别迳入孤村幽趣供岑寂淹畱不复论水落桥痕在沙干岸草枯霜余槐老壮风际竹清防啄木髙逾响鹡鸰飞且呼二年亲友絶惟有对禽鱼池馆畱余雪西山照夕曛腊催梅蕋迸春向鸟声新愁思供多病风光欲近人年年桃李树相对只伤神空山身欲老徂岁腊还来愁怯年年栁伤心处处梅緑蔬挑甲短红蜡防花开氷雪知何有东风日夜回南壁苍崖壮穷冬井落闲风声先老树日色避诸山落雁饥相向啼乌夕自还防防寒月影蓬户已深闗击柝山城闭踈灯野店扄疾风鸣夜谷晴水动浮星霜翼归何晩邻机织未停短歌时自和愁絶更谁聼
　　哲宗皇帝挽词四首
　　端拱循尧道无为十六年偏师擒颉利上将勒燕然梦损周王夀丹催黄帝仙凄凉旧载笔恸哭抱残编秦地蟠螭纽细阳玉象光升歌陈备乐信史记多祥夺邑公无怨开邉义侮亡威灵对三后常在白云乡万世兴王业千年极治辰泽丘还北祭玉检议东廵汗竹人间事因山地下春云天不可望髯断泣遗臣七月宫车驾西陵观阙新风云悲厚夜羽卫异时廵落月低金爵秋芜暗石麟威灵凛如在善继有天伦
　　故仆射司马文正公挽词四首
　　黼座方恭防邦家付老臣颂歌民一口形势国千钧富庻新田里忠臣旧搢绅裴公恨不早丘祷叹无神辞爵浮云外安民反手中山林独往意衮绣太平功布被终身俭貂冠一命崇他年两行涙碑下泣羊公经济心犹壮清羸疾易伤那知两楹奠遽失万夫望家有诗书积坟无金玉藏谁知幅巾敛曾佩上公章伊洛平生兴园林独乐居曾过郑公里得御李膺车华屋当年客名山异代书定知传不朽埋玉自沾裾
　　钦慈皇后挽词二首
　　畴昔熙寕盛逺同麟趾时内敦勤俭徳隂辅太平基余烈光彤史追荣备母仪遗民懐永裕箫鼓不胜悲淑徳承明旧徽音固有来据龙符圣嗣合劔防轩台玉冷衣销馥鸾昏镜集埃伤心国西道寂寞送车回
　　挽黄几道
　　异政颍川凤遗风叔度陂闻哀苦朋友归葬束书诗百歳乡人社他年故吏碑知公万金产故在阿戎儿
　　范参军挽词
　　力学志不就多才宦可嗟生平叔知巳【原注参军叔文正公也公少竒之】身后妇成家【原注参军卒子防朱夫人守义教子皆有立】温洛新阡茂东吴庆系赊功名付儿子文史旧生涯
　　任左藏挽词
　　人也隐君子一官聊自闲谁能学管库竟尔死茅菅良璞不易剖大弨终不弯惟应太史録他日出名山
　　张夫人挽词【原注荣子邕母】
　　世徳簪缨贵家风孝友传承夫知不忌爱子故亲贤飘忽人间梦生平物外縁诸天清净报可但阅重泉【原注夫人皈依佛果】
　　吕郡君挽词【原注钱穆父妻】
　　表海东侯长分吴异姓王世家端作合华裔逺相望龙去孤神劔雏成九凤凰多情潘散骑悼逝足文章
　　太府李萃卿挽词
　　妙誉驰埸屋家风在搢绅使华推厚徳卿月上通津齿徳时方重山丘迹巳陈长年先友泪怀感独沾巾
　　太皇太后挽词
　　共政艰难际临朝保佑初经纶付耆老利泽到樵渔礼盛谦常抑功成委不居圣君深致孝尽守典刑余
　　李处道都曹丈挽词
　　凄凉正始后尚复有斯人恸哭亦云已伤心难重陈传家防令器怀徳万遗民尚想典刑在萧然老鹤身
　　栾提举妻石氏挽词
　　和敬承夫顺勤劬教子贤平生积净业仓卒叹无年孤劔畱耿介九雏谁抚怜尘埃旧脂泽春草掩新阡
　　邓学士慎思挽词
　　清苦吟诗客癯羸嗜学身诗书不得力鬼物定欺人类物传遗学经书植妙因九原谁与友千载葬鱼臣
　　潘鲠奉议挽词
　　亷退辞荣早清贫卜吉迟买山新兆域从窆旧书诗松菊留三径箪瓢遗两儿升堂旧宾客执绋涕交颐
　　哭蔡彦规二首
　　青衫未白首已叹掩新阡哭别自今日书来才去年功因钟鼎记名頼友朋传平昔围棊笑临枰更然文章不用世沦落掩山阿命也人无奈悲哉天谓何至交嗟我少防泪为君多遥想山阳墓秋风吹薜萝
　　李少卿挽词
　　青云旧驰誉白髪早辞荣谈笑惟诗酒交逰尽老成支离病中见潇洒旧时情已矣不可问九原松柏声五言长律诗
　　岁暮即事寄子由先生
　　岁暮淮阳客贫闲两有余朝昏面壁坐风雪闭门居老去深依佛年衰更嗜书未能忘素业聊用慰穷途下里皆平屋开门即古墟鸡防来近舍防汲頼隣夫雪压移来竹霜萎自种蔬乌皮防燕几褐防裹僧颅肉似闻韶客斋如持律徒女寒愁粉黛男窘补衣裾已病药三暴辞贫饭一盂长瓶卧墙角短褐倒天吴宵寐衾铺鐡晨炊米数珠木镵随杜胫葛制暖韩躯时命今如此功名巳矣乎谈愁风射马拙待兎逄株乆慕香城乐深谙梦境虚谁怜九顿首正有一长吁瞻望身空老苍茫岁欲除何当闻妙诲黥刖待完肤
　　用欧阳文忠韵雪诗
　　宻雪当残腊冲风到荜门洒惊纸湿入竹觉声繁天濶飘无界城髙积有痕气和归麦陇水味到茶轩广陌无逰骑空邮有滞辕炎炉聊自暖浊酒仅能温野迥征鞍设邉寒塞甲屯振竒歌歴歴廻袖舞蹲蹲客至须驼褐相逄赖酒樽晴明占草木春意到闲园
　　题谯东魏武帝庙
　　草昧羣龙鬬英雄接上防吴卑青葢伏蜀陋葆车畱挟汉临诸夏中原半九州人惊吕布防谁信本初忧天作西南限时方割据秋力终囘赤壁功止霸诸侯歴数知归禹乾坤正造周事商完夙志传子岂人谋铜雀佳人恨西陵拱木秋千年故乡庙歌舞荐牢羞
　　过卫眞太清宫追怀章圣皇帝游幸之盛小臣斐然成韵
　　凤歴开三叶中原正偃兵端居思道妙顺动展精神函谷传经后涡阳旧宅新龙蟠泉不竭丹养桧长生鸾鹤迎黄屋烟霞避翠旌琳琅千佩玉貔虎万屯营邃殿仙容俨灵庭盛礼行书畱河上语碑勒大夫名歌罢秋风晩弓遗药鼎成句陈严旧寝辇道接新耕日落重楼影天寒暮鸟声异时怀往事千古有余情
　　天庆观三色桧【原注一本而具松栢桧三物】
　　聚处岁寒物生为千岁身柯条虽自异臭味本相亲商季诸公子茅家贤弟昆分驱众彭恶各共一清眞竽籁风中合鳞鳍后伸髙枝如借便轻举岂无人【原注太清宫有升天桧传记诸眞轻举者多升树】
　　八月三日舟行自蔡河赴临淮
　　旷野天垂地川晴水见沙河囘迷向背岸断忽桑麻水濶时浮鹭陂寒乍集鵶年饥田濩落岁晚客悲嗟新月排云水西风送日斜孤舟何处宿故国已天涯
　　舟行即事二首
　　古岸生防霭空林挂夕阳霞辉明野色天影战波光集鸟村墟暗鸣虫禾黍荒秋髙月静静天末巧云长沙晩横归艇川晴列去樯登临自多感何必寄他鄕
　　去去路日逺行行岁向深晩田荒更阔秋野晓多隂岸蓼飞寒蝶汀沙戏水禽迎风芦颤叶日枣装林早蟹肥堪荐村醪浊可斟不劳频怅望处处有鸣砧
　　发崔桥
　　野麦平芜陇官榆卧古津眠鸥沙上晓幽草水邉春暖叶生浮緑风漪起细鳞青新桑媪筥茜净浣娘裙有客悲芳芷无人采白苹可怜千里目愁杀未归人
　　和栁郎中山谷寺翠光亭长韵
　　山深疑路断古寺忽开门乔木风霜急荒崖云雨痕朝霞明翠霭秋雨濯岚昬幽鸟不避客闲云时入轩重萝深更緑碧涧浅无浑寳地黄金布飞泉白玉喷庭闲卧驯鹿果熟引王孙禅静石为室客迷桃满园毎悲尘世幻方信梵王尊野实饥堪荐阳崖冬自温便当安寂寞何事走歊烦清梵晨斋启高松夜枕喧逄人休问道得意巳忘言直指曹溪路劳将贝叶翻功名叹不偶岁月去如奔乆分踈轩冕寜辞友玃猿从容岩客话粗粝野僧飱即是平生乐心期何日论
　　访昙上人有感
　　上人稀出入黄叶闭门深系马长林下逄僧古殿隂相逄成底事乗兴偶来寻静境亦何有无言知祖心生平避浮俗与物苦差参脱去犹未得尘埃嗟滞淫长廊秋日薄古木野霜侵徙倚谁晤语独归还独吟
　　夜吟
　　帘卷凉侵户牕虚月过帷髙桐清露湿深栁夜蝉嘶断续银河转欹斜斗柄移风来高叶报伏近虫知陶令尊无酒潘生鬓有丝将何慰愁寂倚杖独题诗
　　斜日二首
　　斜日归残暑秋容淡太虚闲云工变易片月自清孤淹泊年华老凄凉岁事余时违自朴拙兴懒日萧踈阮籍慵耽酒文园病著书簪缨非草野江海得樵渔
　　伏尽金才壮天高水欲流病悰抛酷暑诗兴得高秋昼静尘埃少宵凉河汉浮青伤桐叶腻爽夺蕙兰柔晚岁寒将届羣芳叶不收幽人多感慨啼鴂助骚愁病懒非高卧疎迂却自由功名与世事摆落醉鄕逰
　　岁暮独酌书事奉怀晁永寜
　　天涯催晩岁残律去如奔入夜北风恶多隂寒日昬野吹余烧烬溪落旧沙痕霜重饥鹰疾田空宿雁喧山明千笋直云积万营屯足雨耕犂早丰年杮栗繁地平秦接席土断洛开门白首三年客黄桑数亩村懒梳悲髪短不寐守炉温折骨披残枿苍龙卧老根晚篁犹竚思幽蕋助消魂慷慨防龙劔飘零一酒樽琳琅思秀色环佩想清言独语防明烛空庭月出轩




　　柯山集巻十五
　　钦定四库全书
　　柯山集巻十六
　　宋　张耒　撰
　　七言律诗
　　出都有感
　　来时雪尽花初发归去桞隂蝉乱鸣四序风光半为客百年飘泊一浮名春来多病思髙卧老去违时畏后生若有黄精换华髪敢随车马到髙城
　　赠别何道士
　　疎散多违久自知形骸况复病先衰全身幸免诛三献避世何劳赋五噫闻説永嘉饶水石便思轻帆向天涯郤嗟病翮伤摧甚孤鹤髙飞不得随
　　北桥送客
　　桥上垂杨系马嘶桥头船尾插青旗船来船去知多少桥北桥南长别离亭上防倾行客酒游人自唱少年辞百年回首皆陈迹浮世飘零亦可悲
　　九日独游懐故人
　　故人分散在天涯九日登临独叹嗟人世光隂催日日乡闾时节自家家风烟满眼临秋尽鼓角荒城送日斜取醉凭谁正乌防遣愁犹强挿黄花
　　夜
　　木落风髙砧杵伤孤城更漏入秋长寒生疎牖人无梦月过中庭树有霜报落梧桐犹陨叶知时蟋蟀解亲牀年年多病浑无寐静对楞严一炷香
　　早春
　　辉辉暖日弄游丝风软晴云缓缓飞残雪暗随氷笋滴新春偷向桞梢归可怜鬓髪蹉跎老每惜梅花取次稀何事都城轻薄子买懽酤酒试春衣
　　上元日驾回登楼二首
　　紫雾氛霏阊阖开团团明月上天来香车百两天街晚清跸一声仙仗回灯隔昼帘时闪烁风穿髙幕故徘徊太平日久多闲暇簪笏从容侍燕杯
　　长街十二逺相通阊阖峩峩彩雾红天白华灯交皓月楼寒朱幕荡春风车头笑语归时醉城下传呼夜向中自古长安多乐事周南留滞意何穷【原注予方寓陈】
　　探春有感二首
　　出城但怪风光老草色苍茫桞色深烟树逺浮春缥缈风光不动日隂沉芳郊未厌萦纡入美酒何妨取次斟羸马青衫亦何事一生空负野人心
　　桞萼防茸待放绵樱桃新叶大如钱深春冷落花残后寒食朦胧月淡天独坐每将诗作伴遣愁安得酒如泉伤心千里休凝望城外东风早满船
　　暇日同孙毕二同舍游李氏园亭
　　荡荡东风散客心出门驱马问园林花房待暖徐徐放桞色随春旋旋深城郭逺来无俗客松篁深处有幽禽王公留壁题诗句应许骚人尽日吟
　　暮春
　　夜雨轻寒拂晓晴牡丹开尽过清明庭前落絮谁家桞叶里新声是处莺白髪生来如有信青春归去更无情便当种秫长成酒逺学陶潜过此生
　　秋兴
　　薄云闭日晩悠悠檐雨萧萧急未收佳树已雕今嵗叶西风还是去年秋蹉跎不奈时惊客牢落惟凭酒散愁多病支离欣得睡晩来凉气满衾裯
　　秋二首
　　急雨凄风未肯晴墙隂先报虫鸣扫除暑气驱三伏催促秋声向五更美酒若能斟靖节二毛偏解着潘生醉来真有无穷意老去何劳浪自惊
　　陋巷柴门揜寂寥一风雨晩萧萧清秋渐冷尤宜懒闲日苦长无处消乌几青笻扶病弱青琴黄巻伴逍遥交朋南北音书隔虽有芳樽谁可招
　　夀阳楼下泊舟有感
　　夀阳楼下清淮水帆去帆来何日休浮世十年多少事风烟依旧别离愁楼头夜静行人絶楼下影斜淮月秋不道孤吟不能寐一声羌笛怨谁舟
　　和桞郎中舒州潜庵二首
　　浪走尘埃竟未甘仙郎六十制潜庵门前山色云侵坐峰下秋光水满潭野鹤避人巢古木清猿乘月啸寒岩从今不作轩裳客多买烟霞未是贪
　　苍顔华髪未能甘欲觉长年先创庵坐久烟岚开翠壁梦回云起寒潭松风夜扫鸣琴榻溪溜晴分种药岩不是仙翁有仙骨幽竒争许世人贪
　　将至夀州初见淮山二首
　　浩荡平波欲接天天光波色逺相连风鸣雨桨初离浦岸转青山忽对船泽国秋髙添气象人家南去好风烟步兵何必江东走自有鲈鱼不值钱
　　晩系孤舟古岸隈蒹葭风定渚鸥回山兼野色苍茫去月向淮心晃荡来秋色解将愁并至年华偏与客相催青衫手板徒劳尔富贵功名安在哉
　　晩发夀春浮桥望夀阳楼懐古
　　烟水苍茫古岸髙危楼缥缈枕波涛山围粉堞青屏合桥跨长淮百舰牢争战往年空故国登临行客叹前朝青旗试问谁家酒风雨蒹葭晩渡遥
　　夜泊
　　逺雁初归枫叶干孤舟晩系岸邉滩淮声夜静凌风壮月色秋深照客寒疎拙功名甘濶畧飘零踪迹但悲叹不闗酒薄难成醉自是年来少所欢
　　将别普济二首
　　老槐疎竹寺门幽九月轻寒袭客裘漠漠淮烟天际晩萧萧山坐中秋风前红叶知时落篱下黄花对客愁为语老僧无我笑此生终待老林丘
　　孤城淮北晩钟残落日桥邉送客鞍物外楼台秋更豁山深松竹晩多寒风细细侵衣冷檐萧萧到夜阑佳境欲留嗟不可尘埃踪迹但悲叹
　　发泗州
　　万艘猎猎战风桅我亦孤舟别岸隈漠漠晓云生木末萧萧飞雨送帆开消磨嵗月书千巻零落江湖酒一杯因病得州真漫尔功名于我亦悠哉
　　病中得晁应之秋懐诗
　　西风堂下飞黄叶病卧空牀白日髙疲苶扶行孤竹杖萧条隐几两霜毛散花有客谈真实烧药无人过寂寥怪得晩来头目快新诗秋兴苦飘飘
　　夏日杂兴四首
　　隔墙泉下是东溪细溜涓涓入我池一部笙箫寒竹响百年风古槐姿果悬幽槛朱初熟蔓度空墙翠欲垂野趣转深身愈老故应寂寞畏人知
　　无地从容解郁陶寄懐林野散尘劳含风槐桞参天合足桑麻映露髙五斗得官迷簿领一防何处斸蓬蒿致身富贵须年少顾我衰迟已二毛
　　墙下溪流清且长夹溪乔木苍苍袅风翠果擎枝重照水圆荷舞叶凉蜗殻已枯黏粉壁燕泥时落汚书牀南山野客闲相过赠我能携药满筐
　　蔬圃茅斋三亩余溪光山影动浮虚病妻老去惟寻药稚子年来解爱书中散无堪心放荡冯唐已老兴萧疎全真飬素安吾分敢谓轩裳不我如
　　清明日卧病
　　莺花零乱清明日巾褐萧条老病翁乌鼎相亲勤煮药素屏深坐怯当风爱花未免呼儿摘畏还成对客慵自叹年来怨青镜衰顔改尽少年红
　　水南春望
　　洛岸东风送马行桥横落日半川明天连观阁云垂地春入山河秀满城老去飘萍甘屏迹兴来懐古未忘情短歌一曲聊回首不待悲秋白髪生
　　春日遣兴
　　洛阳自古帝王都百战荆榛只故墟零乱园林遗物在嬉游人物古风余草迷公子障泥锦花近佳人油壁车漂泊强随游客辔不辞尘土汚衣裾
　　送杨补之赴鄂州支使
　　相逢顾我尚童儿二十年来鬓有丝涕泪两家同患难光隂一半属分离扁舟又作江湖别千里长悬梦寐思何日粗酬身世了卜邻耕钓老追随
　　送杨念行监簿侍行赴鄂渚
　　楚天南去水防防鄂渚悠悠到几程京洛信稀千里隔江湖春尽一帆轻莫辞送别青春满防是相逢白髪生饱读诗书取卿相不应如我老无成
　　送三姊之鄂州
　　兄弟分飞各一方老来分袂苦多伤两行别泪江湖逺五月征车岐路长休叹伯鸾甘寂寞所欣杨恽好文章【原注克一甥苦为诗】北归防有相逢地只恐尘埃髪易苍
　　正月六日
　　杨桞梢头腊雪消东风犹着晩寒骄新年花桞传芳信去腊星霜变斗杓来共春烟情冉冉洒随疎雨泪萧萧蛾眉一闭年华改纵有遗魂可得招
　　游李氏园
　　堂下新年见草芽惊心强起探年华桞呈雪后青苍干梅破风前一两花绰约风光新物态栽培园沼好生涯奔驰世路吾何有一到林塘一叹嗟
　　寄荣子雍
　　苍茫腊雪欲成泥又见东风上桞枝万事过前浑是梦百年投老只添悲功名末路收常晩节物惊心空自知千里故人犹念我书来辛苦话相思
　　题朱氏园
　　东风邀客入芳菲夹径吹香李万枝啼鸟逺闻知昼静好花相续得春迟连樯东去淮天濶緑野南环楚泽卑客至防须留醉墨主人留榜待新诗
　　离宿州后寄兄弟
　　落日村桥涕然东风匹马去翩翩两行緑树当隋岸一片春云限楚天妄意致身常许国强顔得禄废求田幅巾防作淮南叟白髪相收一钓船
　　寄荣子雍三首
　　东风三月洛阳城倾盖相逢气倍增防尽园花方信马饮斜楼月更挑灯年光飘忽双驰毂心事萧条一老僧酒病年来慵把笔新文寄我苦凭陵
　　苍苍老柏古南禅嫋嫋脩篁泮水湾此地笑谈惟我共百年交友得君难已甘心向诗书老防与身图云水闲年少功名须力致防君朝佩日珊珊
　　家家新酒滴新醅残嵗峥嵘春欲回霜野寂无新到雁雪林寒有欲开梅闗河路永双横辙天地身闲一举杯酬答风光千防泪怯将愁眼更登台
　　陈履常惠诗有曽门一老之句不肖二十五嵗谒见南丰舍人于山阳始一书而褒与过宜阳有同途至亳之约耒以病不能如期后八年始遇公于京师南丰门人惟君一人而已感旧慨叹因成鄙句愿勿他示
　　南丰冢木已萧萧犹有门人守一瓢文彩自应传壷奥典刑犹可想风标纷纷但见侏儒饱寂寂谁歌隐士招十载敝冠弹未得簪缨知复为谁彯
　　泊舟候水
　　一水悠悠断复连卸帆终日小滩前青旗招饮篙工醉五两攲风贾客眠树色逺分芳草路鸟行斜断夕阳天渔舟惯伴危樯宿馈我霜鳞不用钱
　　同李十二醉饮王氏牡丹园二首
　　东风穷巷只埃尘谁见城南万朶新不问主人聊一饮为携佳客送余春比君意气三年老贷我疎狂一味真醉里尚能驰马去防君倒着接防巾
　　吹尽纷纷桃李尘天香国艶一翻新正过谷雨初晴日分得西都大半春旧态似推新艶好红芳不似淡妆真嗟予久得丘园意何日相逢一幅巾
　　同无咎遐叔文叔同游迎祥得游字
　　客子长安尘满裘道人门馆自深幽东风拂地千条桞春水平池数防鸥俛首一官真底事倒囊三百更何求读书挟防君知否失性还同博塞游
　　昼卧懐陈三时陈三卧疾
　　睡如饮蜜入蜂房懒似游丝百尺长陋巷谁过居士疾春风正作国人狂吟诗得瘦由无性辟谷轻身合有方欲饷子桑归问妇一瓢过午尚悬墙
　　将至海州明山有作
　　望望孤城沧海邉好云深处是人烟鸟飞山静晴秋日水濶人闲熟稻天旗影逺摇沽酒市棹歌归去隔村船功名富贵非吾事誓斸明山数亩田
　　秋日登海州乘槎亭
　　海上西风八月凉乘槎亭外水茫茫人家日暖樵渔乐山路秋晴松栢香隔水飞来鸿阵濶趂潮归去艣声忙蓬莱方丈知何处烟浪参差在夕阳
　　屋东
　　苍鸠呼屋东啼麦穗初长燕子飞竹里人家鸡犬静水邉官舍吏民稀溪声夜涨寒通枕山色朝晴翠染衣赖有西邻好诗句赓酬终日自忘机
　　题斋壁
　　松庭日午聴啼莺帘外人稀睡老铃已叹近秋添白髪更因多病读黄庭江鱼未上烹难致【原注江鱼未上则不渔丹阳暑日絶无鱼】吴酒空斟醉易醒好住安心莫惆怅此身天地一浮萍
　　次韵李徳载见寄
　　头颅幸获免奸锋甘分江湖老钓篷老得一州聊自慰相望千里与谁同已欣台省登羣俊犹数湖湘卧病翁【原注谓二苏公来书之及】诗就醉余频走笔待观云海戏羣鸿
　　读孙巨源经纬集
　　等闲咳唾烂成文奏牍三千世共珍不向人间调鼎鼐郤归天上作麒麟侍游曲水欢何在敷奏延英迹已陈四辅当时曾避柱熙寜天子属词臣
　　将赴上庠偶成
　　巻中课最诗成后枕上功名睡美余弟子解疑常隠几轮人能笑久观书山林沉痼时搔首松菊耽淫自荷锄干世可能寻一饱虀盐未用食无鱼
　　寄杨克一
　　吾甥颇似魏家舒新罢推囚郤著书顾我独倾陶令酒思君同鲙季鹰鲈荒凉云物秋将老寂寞山城谁与娱倐忽风光行老矣踌躇不去欲何如
　　已卯十二月二十日感事二首
　　髙楼乘兴独登临搔首天涯嵗暮心带雪腊风藏泽国犯寒春色着烟林山川极目风光异嵗月惊懐老境侵可是斯文天未丧楚囚何事涕沾襟
　　蹉跎流落已华颠又见荆湖一嵗迁人怯苦寒愁日短天收残腊放新年园林寂厯飘梅后里巷经过爆竹前自料知非犹得在潜心久学卫蘧先
　　冬节小不佳懐正叔老兄
　　老境光隂短景催新冬又复一年回焚香燕坐衣僧衲煑药髙眠废酒杯处处庖厨鸣瓮缶年年歌笑惨风埃孟公歌舞犹须雪未放愁眉取次开
　　耒将之临淮旅泊泗上属病作迎上官不敢求告比归尤剧疎拙无以自振但自悯叹耳
　　谋身不解免飘蓬零落孤舟西复东双鬓虽青应早白病顔更醉不成红﨑岖避俗人难合憔悴多愁疾易攻莼菜碧鲈秋正美歩兵终欲向江东
　　放人汴上有感
　　万尾鳞鳞汴岸舟汴流日夜去悠悠舟行水去常如旧世事纷纷何日休落日昏昏天际晩白云片片碧天秋【案此下脱二句】
　　望山二首
　　淮上风髙寒日西山岭下白云归游人苦憾日已晩青山自与云为期轻舟渔子犯烟去照水白鸥窥影飞人间不作逍遥客老去尘埃空满衣
　　日落山山更清原头啼鸟已春声可怜山近不能到尽日与山相对行云里人家自来徃天邉楼阁逺分明白鸥不解游客意惊起碧烟深处横
　　次韵答存之
　　环堵萧然汝水隈孤懐炯炯向谁开青春不觉书邉过白髪无端镜上来祭灶请邻聊复尔卖刀买犊岂难哉故人休説封侯事归钓江天有旧台
　　离天长寄周重实
　　相逢握手便忘形射防天门尽弟兄浮世有谁尊道义青衫自笑为功名髙谈未尽胸中意作别犹如梦后惊半夜叩门投野寺天寒孤月更分明
　　秋宫
　　帐额斓斑暗旧金玉猊香重暖沈沈秋风宫殿梧桐老暮楼台帘幕深银箭漏迟鸡唱晓绮窓人睡昼生隂无眠惯滴班姬泪聴尽长安夜夜砧
　　题堂下桐
　　零落当轩两树桐秋来相伴一衰翁寒枝向月空余影陨叶知时不待风故国山川天黯淡美人音信雁西东嵗华节物俱寥落满眼牢愁赖酒攻
　　登海州城楼
　　城外沧溟日夜流城南山直对城楼溪田雨足禾先熟海树风髙叶易秋疏傅里闾询故老秦皇车甲想东游客心不待伤千里槛外风烟尽是愁
　　秋日忆家
　　汩汩流光长逺客年年秋至是离家孤城入夜寒更迥霜月满天归梦賖摵摵老桐风后叶娟娟疎菊残花茅檐布被犹无力长走尘埃真可嗟
　　七言
　　飞鸿归尽燕将还亭院深沉人倚栏斜撘秋千寒食已黄杨桞暮春寒密毬杏蕚红如糁半落梅花香未残人世年年非旧事感时惟有泪汍澜
　　山下
　　山下疎钟日夜催城头画角五更哀流年忽忽愁中过世事纷纷空里来沮溺漫髙轻世节管商空尽济时才古来扰扰今何有一熟黄粱梦已回
　　京师废宅
　　当道朱门白昼扃髙堂歌吹久无声古积昏残画朽树经隂长寄生门下老人时洒扫旧时来客叹平生【案此韵复】艶姬骄马知何处独有庭花春正荣
　　送徐任
　　白髪青衫困宦游相逢不复话封侯少年壮气青云上投老生涯一醉休献璞谁怜藏美玉恶声不至为虚舟从来满巻新诗句写取淮天万里秋
　　登城楼
　　沙初干巾褐轻独披衰蔓步髙城天晴海上峰峦出野暗人家灯火明归鸟各寻芳树去夕阳防照逺村耕登楼巳恨荆州逺况复安仁白髪生
　　寄陈鼎
　　懒着青衫沉醉眠近来沽酒困无钱常忧送乏隣僧米何啻寒无坐客氊直道漫凭詹尹卜浮生已付祖师禅袛应居士无醒日知有渊明种秫田【原注陈新置九华田自号居士】















　　柯山集巻十六
　　钦定四库全书
　　柯山集巻十七
　　宋　张耒　撰
　　七言律诗
　　蓬瀛台二首
　　青防不尽海茫茫一望蓬瀛去路长秋信解慿诗客寄春心长为楚魂伤萦回四望山如画兴废千年木已苍直使台倾荆棘满闻琴何用涕霑裳
　　苍烟乔木古台荒下见蓬瀛六月凉过雨谁知非峡女好风应是为襄王欢来未放流年老事去却寻陈迹伤飘泊南逰未能返兴来回首独凄凉
　　和即事
　　溪如圆堑木如城鱼鸟从逰信此情啅雀踏枝飞尚袅仰荷承雨侧还倾弹琴废乆重寻谱种药求多旋记名于世乆判无妙策直应归学老农耕
　　自海至楚途次寄马全玉八首
　　迂疎懐抱独君知杖拂亲依即我师一句未能参妙道数篇空复寄新诗子方奋云间翮我厌追随世上儿安得岩坰两如志铜缾乌几为君擕
　　萧萧桞岸野风秋虹挂前山晩雨收回首孤城空緑树满川斜日放归舟年来防泪供愁尽去去劳生几日休试问故人思我否夣魂犹在海邉州
　　髙城欲去更徘徊病眼登临强一开风物尽为愁里景山川疑是夣中来此身防鬓何劳白未老尘心可得灰欲把烦愁付杯酒祗应清夣待尊罍
　　生涯飘泊一航轻浩荡晴川送我行北望山川连海逺南来风月近淮清人家稲热丰年满泽国天髙秋意生惟有覊愁消不得登临清泪落如倾
　　少年居士正安禅法是懐公门下传已觧出尘金里鑛何妨离欲火中莲苦心参道嗟予晚极口随机恃子怜若许维傍仁里一防须买许行田
　　萧萧晩雨向风斜村逺荒凉三四家野色连云迷稼穑秋声催晓起蒹葭愁如夜月长随客身似飞鸿不记家极目相望何处是海天无际落残霞
　　二年海角寄东城嵗乆移居亦有情去路山川嗟我逺旧时风月为谁清一防受地今难继三径懐归乆欲耕何日山林有茅屋百年无复问功名
　　紫蠏防螯荐客盘倾来不觉酒壷干雨多泽国蒲鱼羙秋至楚天风露寒老去论交嗟我晚尊前一笑忆君欢红莲幕下无书檄剰寄新诗满巻看
　　夏日三首
　　长夏江村风日清檐牙燕雀已生成蝶衣晒粉花枝午蛛网添丝屋角晴落落疎帘邀月影嘈嘈虚枕纳溪声乆两鬓如霜雪直欲樵渔过此生
　　黄帘翠幕断飞蝇午影当轩睡未兴枕稳海鱼镌紫石扇凉山雪画青缯廊隂日转雕栏树坐冷风生玉碗氷满案诗书尘蠧甚故应疎懒过炎蒸
　　枣径畦经雨凉白衫乌防野人装幽花避日房房敛翠树含风叶叶香养拙久拚藏姓氏致身安事巧文章汉庭卿相皆豪俊不遇何妨白髪郎
　　和晁应之大暑书事
　　蓬门久闭谢来车畏暑尤便小阁虚青引嫩苔留鸟篆緑垂残叶带虫书寒泉出井功何有白羽邀凉计已疎忍待西风一萧瑟碧鲈斫鲙意何如
　　遣兴次韵和晁应之四首
　　老去诗书倦讨论一樽相对尚殷勤锻炉放荡狂中散书阁萧条老子云要路交亲嗟隔濶他乡耆旧饱知闻衰知多病头风甚解寄新文独有君
　　西风淅淅满征衣天畔危亭面翠微云解映山常漠漠叶知辞树亦依依苦饥黄鹄犹谋食无事轻鸥得逺飞落日秋风满江汉杖藜三叹未能归
　　夜泛孤舟清洛津宓妃轻步若为亲清涵星汉光垂地冷觉鱼龙气近人镜里悲秋双鬓髪马边随客两京尘愁心欲比东流水滚滚无穷日日新
　　蓬门鸟雀啅黄昏归径牛羊各有羣水濶鱼龙隂后出山空虎豹夜深闻西来客引秦川雨南去秋连楚泽云唐汉废兴无处问西风禾黍但邱坟
　　自巴河至蕲阳口道中得二诗示仲达与秬同赋
　　落月娟娟堕半环呕哑鸣艣转荒湾东南地缺天连水春夏风髙浪巻山旅食每愁村市散近秋已觉暑衣单自慙老病心儿女三日离家已念还
　　浩浩浑流巻白沙中流鼓棹四无涯喜逢山色开眉黛愁对江云起炮车雨足郊原丰稻菽日斜鸥鹭满蒹葭长年怕作扁舟客赖有髙谈一笑哗
　　离蕲阳守风林皇方虑风壮晚未知所止俄顷风息一食顷宿冨池作诗示同行
　　老怕风波见辄惊赖逢谈笑慰危情纵观云岭屏风合坐见江涛镜面平淹速人生难预计险夷世路不须营尘埃老作东州守得得扁舟作此行
　　离冨池望庐岳是日入夹口直达浔阳遂舎大江之险
　　山秀江清三百里与君三宿一扁舟饮残桑落溪云暮卧冷桃笙楚雨秋舟隐长江逢夹口眼明五老立云头几年泽国行将遍归与亲朋説旧逰
　　二十三日即事
　　已逢娬媚防花峡不怕艰危道士矶啼鸟似逢人劝酒好山如为我开眉风标公子鹭得意防扈将军风敛威到舍将何作归遗江山收得一囊诗
　　度洛因泛舟东下数里颇忆淮上
　　沄沄清洛转山隈渺渺东流不复回轻鸟竟随青嶂去乱波争泛夕阳来偶惊舟楫乡心起乍脱尘埃病眼开疑是盱眙郭门外月明帆席过清淮
　　县斋
　　只合门如野叟家市朝声利苦喧哗但知得醉频沽酒何处逢春不见花暗树五更鸡报暁晚庭三叠鼓催衙知君宰邑端无事吟笑何妨到暮鸦
　　和周亷彦
　　天光不动晩云垂芳草初长衬马蹄新月已生飞鸟外落霞更在夕阳西花开有客时擕酒门冷无车出畏泥修禊洛濵期一醉天津春浪緑浮堤
　　春日遣兴二首
　　流光向老惜芳菲搔首悲歌心事违緑野染成延昼永辞红吹尽放春归荆榛废苑人间牧风雨空城乌夜飞断送一番桃李尽可怜桑柘有光辉
　　日烘烟桞软于丝桃李成尘緑满枝芳草有情随处好落花无頼信风吹闗心伤感知何处过眼芳菲能几时一病春来妨痛饮遣愁惟有强裁诗
　　钱仲珣追船及陈留
　　野岸南风百草长沄沄汳水巻沙黄扁舟转柂迷城市送客追船罗酒浆休唱阳闗伤逺别所欣莼菜入新堂宦名衰晚君无问便得封侯鬓已苍
　　遣兴次韵和晁应之四首
　　日落村虚烟霭青草根促织晚先鸣羣山衮衮望中去新月娟娟愁里生暗峡风云秋惨淡髙城河汉夜分明寄书故国还羞澁白首萧条老病婴
　　洛阳宫殿鎻埃尘翠辇东还几度春双阙暁云连太室九门晴影动天津地藏宝鼎寜无祲龙防灵书固有神游豫此时期圣主保厘从古仗元臣
　　女几山前云雨收五更星斗转西楼苍苍淡月闗河晓袅袅西风观阁秋独鹤有求时饮啄孤云无事任沉浮可怜白髪张公子还望西山歌四愁
　　露下风悲萤火流周南覊客意悠悠山川老去三年泪闗塞秋来万里愁惯逐禽鱼谙异俗毎因霜月梦沧洲一抛砚井防蓬鬓天畔诗成独倚楼
　　新霁
　　园门几日断行踪新霁欣然路小通晚萼有情开宿雨长林尽日舞髙风后皇佳植寜无橘鸾鳯求栖亦有桐不惜园林娱逐客此情谁似主人翁
　　与李文举登梦野亭
　　樽爼相逢散百忧虽非吾土共登楼天邉云送荆王雨江上枫雕宋玉秋华髪不堪懐故国清杯相与散牢愁清谈七泽谁强健莫学骚人赋逺游
　　登梦野亭懐旧
　　曽上髙台望翠微重来悲叹客难期章华苍莾寻无处云梦逶迤寒更迟墨客多情曽痛饮玉箫何处弄妍词请君防检当时事只应朱顔非旧时
　　北堂斋居示秬秸
　　穷腊贫家絺纻单可堪过雨夜堂寒屏除荤酒神应爽谈笑诗书乐未闲净境眼前无俗物清都梦到有飞翰鸡鸣月落纸白疑是从天风驭还
　　送复守张坰朝奉罢归
　　一梦西都十二年竟陵相遇各华颠风流家世仁人后恺悌歌謡楚俗传学道爱君甘淡薄倦游嗟我乆留连自怜江上伤春眼不待琵琶巳然
　　嵗日同郡官朝天庆回偶成
　　清暁琳宫拜谒还驼裘犹怯夜霜寒春生七泽苍茫外日上三山缥缈间投老埃尘从马后异时班缀近龙顔人间倚杖谁能料一酌芳醪兴未防
　　僦居小室之西有隙地不满十歩新嵗后稍暖毎开户春色鬬进戯名其户曰嬉春因为此诗
　　苍苍老桧已消雪冉冉烟芜欲鬬妍围得青春数亩地断将平楚一方天春风入户如相覔新月低最可怜老子婆娑便终日一壷春酒与周旋
　　发安化囬望黄州山
　　流落江湖四见春天恩复与两朱轮几年鱼鸟真相得从此江山是故人碧落已瞻新日月故园好在旧交亲此生已免嘲伧父莫避北风京洛尘
　　发云山近岐亭望光蔡接尉氏
　　白草黄茅间瘦田郊原残暑已萧然泽连楚梦悲秋野山近尧封望日天浓緑逺陂铺晩稼幽香秋水折残莲热行更益相如渴怅望华陵陆子泉
　　赠僧介然
　　寒写就白云篇客至研茶手自煎儒佛故应同是道诗书本是不妨禅长松千尺巢云鹤寒峤三更啸月猿请以篇章为佛事要观半偈走人天
　　寄子由二首
　　万里归来真得仙七年瞻望漫悁悁安闲旧得还丹诀著论新成古史编应接强顔聊复尔是非防手独超然门人白首侯芭在眷恋微官愧昔贤
　　文席他年闻至言艰难不敢坠周旋文词老去真何益道妙平生薄有縁人事眼前惟欲睡丹经肘后更难传清秋一室林泉好洒扫思为杖屦先
　　卧病月余呈子由二首
　　蔀室悠悠昏复朝强披庄子説逍遥四禅未到风犹梗九转无功火不焼学道若为调鹿马是身不实似芭蕉丹砂赤箭功何有想聼清言意自消
　　风叶鸣巳复朝唤回归梦故山遥酒壶暗淡浮尘集药鼎青荧败叶焼闭户独依寒蟋蟀移床近就雨芭蕉雪深更请安心术长日如年未易消
　　次韵李晋裕教授九日见赠
　　满酌聊酬菊蕋黄登髙仍在太山阳笑谈佳节賔朋集诗酒清欢兴味长倦客得闲聊欲饮老人虽醉不成狂先生莫叹虀盐乆行见髙才頴出嚢
　　谒太昊祠
　　千里垂精帝道尊神祠近正国西门风摇广殿松杉老雨入修廊羽卫昏日落狐狸号草莾年丰父老荐鸡豚旧游零落今谁在尘壁苍茫字半存
　　上元后歩西园
　　物态欣欣换旧年收灯城市郤萧然风光欲到氷霜树日月初回雨露天近水逺山情脉脉碧云芳草思绵绵酬春欲办千釭酒洒扫花前作醉眠
　　上元思京辇旧游三首
　　万雉春城逼绛霄上元雕辇盛游遨迟迟瑞日低彤伞焯焯荣光上赭云卷朱帘开防雉山盘玉阙枕仙鳌长安一别将华髪溪竹山城夜寂寥
　　九门灯火夜交光罗绮风来扑靣香信马恣穿深桞巷随身偷看隔帘妆身居薄宦安知乐心逐流年暗减狂留滞山城莫嗟叹貂蝉从古属金张
　　随计当年寄玉京一时交结尽豪英倒觥凌乱迷筹饮醉防攲斜并辔行仕路飞腾输俊杰山城憔悴感功名佳晨强酌清樽酒寒竹萧萧月正明
　　文周翰惠酒以诗谢之
　　一梦东都白髪新天涯同是吊灵均读书乆误平生事饮酒聊娱见在身汉上卧龙新得雨江邉饥雁晩知春黄髯相见应相问为道真成泽畔人【原注时周翰自汉阳移陜与师是为代予亦自复移倅齐安黄多髯故云】
　　金陵懐古
　　控帯洪流古帝城欲寻旧事半榛荆六朝山色情终在千古江声憾未平设险邱陵荒蔓草帯城桑柘接新耕十年重到无人问独立东风一怆情
　　都梁夜景【原注汴上亭名】
　　浩浩黄流注渺漫南山岭对巑岏青灯覆地严城夜白月当天淮上寒酒市歌呼迷客醉畵楼灯火暗更残扁舟老客无余事拥褐髙眠夜未阑
　　大暑戯赠希古
　　去年挥汗对淮流寒暑那知复一周土润何妨兼伏暑火流行看放清秋鬓须总白难相笑观庙俱闲好并游只怕樽前夸酒量一挥百醆不言休
　　春晩有感
　　洛川三月鸭鵊鸣游絮萦空尘不惊茸茸草色铺风软防防杨花着水轻何处浮云度天末不妨微雨破春晴江南有客増归思怅望汀洲苹芷生
　　七月十五日希古生日以诗为夀
　　苍顔白髪老祠官邂逅淮一笑欢且可鲸吞巵满酒行看鹗立豸拏冠夀觞满对秋风举生日欣逢伏暑阑阅世祝公松栢夀从来霜雪不能寒
　　中秋无月戯呈希古年兄
　　放逐江湖一钓舟萧条故国又逢秋炎凉始信来如旧嵗月相催逝不留日落千蛩喧户牖风髙一雁下汀洲地无积潦蟾华好谁买新醪作夜游
　　病肺齿痛对雪
　　拥庭晴雪照髙堂卧病悠悠废举觞肺疾仅同园令渴齿伤不为防舆狂交飞翠斚知谁醉独嗅乌巾认旧香惟有烹茶心未厌故知淡泊味能长
　　泊舟都梁亭二首
　　旅枕无眠客梦劳五更旁舍一鸡号汴淮水濶浮梁小城郭霜晴宝塔髙梅鎻冷香通雀啄水翻新緑出渔篙君恩许作还乡客肯对江蓠赋广骚
　　微春已动陈根緑晴日初流太泽澌客路苦寒惟饮酒老年便暖屡添衣霜林背日梅迟拆氷渚知春雁早飞江上三年陈迹在年年穿竹折梅时
　　都梁雪天晩望
　　浮梁淮面欲飞腾金碧浮屠间玉层古岸萧条风卷雪长河咽絶水浮氷留连淮汴残年客蹭蹬尘埃一老僧闻道都梁梅未拆可随桃李畏严凝
　　大雪中李提举惠玻璃泉两榼二首
　　南山春雪冻云凝暗火青灯急霰声栗烈残年新庆雪玻璃美酒旧知名饥膓未惯犹空吼冻脸何知輙妄赪隐忍且须留一榼晴明待作探梅行
　　峰髙冻雪埋苍玉河静黄沙咽浊流嗟我残年为逺客烦君防榼防覉愁屠苏御嵗将传盏防胜宜春欲挿头痛饮须知谋日富无田何用庆来麰
　　戯赠张嘉甫
　　铁鎻沉渊谁敢干塔中古佛澹无言嵗穷故里何时到舟泊危亭尽日闲博士虀盐稀把酒腐儒氷葛惯冲寒篮舆未怯浮梁险兴发犹能走马鞍
　　舟中书事
　　乆客益知行路难镜中防鬓不须看山川积雪坚氷地舟楫长淮古汳间餽费主人勤俗礼书来故里劝加餐北归渐踏尘埃道尽日危亭且看山
　　戯同小儿作望南京内门
　　别都制席拟王畿防阙岧嶤望太微髙乗旂常难望幸九天楼观自相辉百年龙虎兴王气万雉金汤却敌威一梦江南尚淹泊风尘似欲变征衣
　　同荣子邕登石家寺阁
　　髙楼南望一伤神霭霭东风万里春地濶山川围白日天低观阙近浮云惊心鸟语知时好照眼花枝着意新不是莼羮胜羊酪素衣真怕洛阳尘
　　不出偶成二首
　　老人杖履一茅亭花谢西园不复扃翠被一方都盖覆红妆数子尚娉婷可怜莺蝶狂都歇颇觉风云意有营闻説陂田雨三尺逺城酾水种春秔
　　结茅亭下小池新积雨通沟灔晚春风掠尘埃出明镜影吞林木卧青云泥中苹藻生无数江上防防坐得闻太液渐台深斗极乗闲杖履得相亲
　　和李令放税
　　晩田既废麦初耕冠盖侵星独出城但见饥寒号嵗晚不闻箫鼓赛秋成仓无农父千斯庆税比周人什一轻抚字从来须守令莫辜圣世念疲氓
　　赠旡咎
　　快哉亭下水连城落日断霞相映明人在卷帘尊爼里诗从挥尘笑谈生扬州何逊风流在江夏黄香句法清【案此下脱二句】





　　柯山集巻十七
　　钦定四库全书
　　柯山集巻十八
　　宋　张耒　撰
　　七言律诗
　　万松亭有感
　　荦确山行穿翠微石云秋露湿秋衣朦胧小睡还成梦讽咏新诗且疗饥千里归来人事改四年辛苦旧容非祗应亭下青云葢依旧苍腰耸十围
　　送壻陈景初还钱塘
　　乃翁风节老弥坚嗣子清修学有传为爱诗书贤事业肯羞葛练拙包纒经年上国劳归梦一棹寒流放去船饱读陈编勤笔砚书来寄我好文编
　　登悬弧城感呉李事
　　将军戈甲从天下丞相旌旗匝地来堪笑怒螳犹强臂不知蛰户欲惊雷咄嗟武相深寃洗指顾山东逆境开吏部声名千古在叚碑何处卧苍苔【原注韩碑既磨复命叚文昌撰叚碑不复见】
　　二月十七日欲招客饮而风霾不果有作
　　欲擕佳客燕高堂园馆春风又作狂犹挟氷霜余意气未分桃李好风光青山无赖藏云岫流水生波灔野塘不饮何妨还燕坐闭门扫地独焚香
　　鸿轩下有蔷薇予初至时生意葢仅存耳予为灌溉壅防今年春遂大盛仲春着花数百蕚大防如芍药丰盛妍丽顷所未见也余有黄州之行酌酒赏别
　　堂下蔷薇亲灌溉辛勤才见一春花时如转毂无停轨客似飞鸿不定家一嵗相邀伴寂寞明年谁复对芳华驱车又向黄州去风月相望一叹嗟
　　早登望嵩楼望少室雪畏风不敢招客
　　临汝城中春雪消望嵩楼上对苕嶤已披氛雾呈孤秀未许春寒上泬寥子晋玉笙如不隔浮邱仙袂欲相招便思唤客同清赏苦畏春风入敝貂
　　下春风岭
　　东归已过春风岭度尽千山路渐平人事水泡能防日流光驹隙郤堪惊居人落落多新屋行店依依认旧程世事饱谙身已老区区来往笑浮生
　　江亭别故人
　　津亭把酒燕西东无复余花一防红农事一春荒积雨长淮千里驾东风休谈世事循环外且寄骚愁醉眼中船鼓巳鸣篙缆起客行何事亦匆匆
　　读黄鲁直诗
　　江南宿草一荒邱试读遗编涕不收不践前人旧行迹独惊斯世擅风流一尊华髪江邉客万里黄茅岭外州虎豹磨牙九关防重华可诉且南游【原注辛巳嵗鲁直见予黄州江上】
　　登城隍庙
　　灵祠孤絶压城头下瞰清濠一曲流尽日风埃昏几席有时箫鼓祭春秋西瞻太昊祠千树北望封君土一丘旅客登临一长望春心容易起骚愁
　　奉议杨君予姊丈也亷静乐道不交世俗造道微妙自得不耀未六十而终予实铭其墓其子克一又纂其遗文求书巻末懐想平昔不知涕之横集也
　　杨君冡木已萧萧笔墨遗文久寂寥堕涙交亲悲宿草长饥奴仆守空瓢平生好事谁能继后世高名骨已消欲酌一杯浇墓隧遗魂楚些倘能招
　　老舅寓陈诸况不能尽布以二诗代书得闲为和佳也
　　欲知老子居陈事古寺萧条屋数楹幸免絶粮慙孔圣更无环堵羡渊明参差拙句何曽是宠辱浮云无可惊断送光隂须美酒惟应此事费经营
　　浮生巳老付悠悠未免饥寒目下忧全仗黄庭能郤老那堪白髪更悲秋所欣耳界常清浄渐放心君得自由垒块苦消消未尽每逢风月亦闲愁
　　赠邠老
　　【案首句脱去四字】极蒸嘘念子柯山守旧庐卢叟今无僧送米【案第三句亦脱四字】吏徴租上书自荐心应耻扶策躬耕计未疎虎豹九闗今肃穆王门行看曳长裾
　　仲夏
　　云间赵盾益可畏渊底武侯方熟眠若无一雨为施泽直恐三伏便欲然筭商酤酒有底急束带坐曹真欲颠平生不解作热客且复饱食窥陈编
　　过泗州推官王永年致仕还乡王年四十而致仕士大夫所少也
　　为忆田园便拂衣休官退勇似君稀尘埃摆脱青衫去闾里惊嗟白髪稀南畆稻粱仍嵗熟旧山芝术入秋肥百年从此皆闲日寄语人间浪是非
　　依韵和范三登淮亭
　　身如客雁寄汀州北望休登王粲楼残雪朔风惊嵗晚早梅新栁动春愁免遭斤斧甘无用敢向波涛较善防奔走尘埃欲归去勒移恐作故山羞
　　离山阳入都寄徐仲车
　　孤城芳树碧层层村落黄昏只见灯廻首事如前夕梦出门心似下山僧仕求行道时难偶意欲谋闲力不能寄语东臯多醸酒待予归日解行縢
　　题淮隂孙簿壁
　　荒凉官舍对淮流樽酒相逢为少留夹道老椿鸦哺子隔墙荒草牧呼牛渡头人防前村市天际防来何处舟自古诗人最多感新篇应解冩骚愁
　　题洪泽亭
　　三年淮海飘萍客今日亭邉再舣舟人似垂杨随日老事如流水防时休闲于万事常难得仕以为生最拙谋此世定知犹防至遑遑奔走欲何求
　　宿泗州戒坛院
　　楼上鸣钟门夜扄风檐送雨入疎櫺老僧坐睡依深壁童子持经守暗灯千里尘埃长旅泊五年忧患困侵凌谁知避世天然子一见禅翁便服膺【原注天然丹霞也】
　　宿栁子观音寺
　　黄尘满道客衣穿古寺荒凉暂息肩倦体收来便稳榻汗顔濯去快寒泉野僧治饭挑蔬至童子擕茶对客煎夜久月高风铎响木鱼呼觉五更眠
　　寄滁州邵子发同年二首
　　夫子才豪官尚卑穷城冷落有谁知莫嫌五斗纡高兴且与青山赋好诗得失可齐陶令酒功名休问蜀庄蓍三年流落甘忧患一笑何当慰别离
　　年来万事付禅宗两鬓虽青心已翁欲借一防希许子更将五斗继无功春来行乐君应厌老去裁诗我未工闻道琅邪山色好为题新句寄清风
　　雁
　　知时避就物之难千里萧萧振羽翰水国稻收朝食乏海天霜重夜飞寒烟云秋去南山暖风日春归朔野寛九万腾凌那可测弋人矰缴漫多端
　　已未早春有感
　　南国栁黄莺未知人情何事憾春迟雪抽宿麦晴来叶雨长枯榆烧后枝载酒有谁寻寂寞受薪只合学支离近知壁观安心法亦拟平治不作诗
　　同袁思正诸公登楚州东园楼
　　杖藜萧飒对云沙白首逢春只叹嗟身老易伤千里目眼惊还见一年花地平旷野连云直天带清淮向海斜尚有风光供醉笔我生诗酒是生涯
　　和宏父新秋诗
　　年年庭下梧桐叶长为骚人先报秋已惊嵗月悲霜鬓更望山川歌四愁浮生百感漫自苦一醉万虑同时休瀛州仙客莫惆怅直泛三山烟浪舟
　　送江瞻道之汝隂尉
　　少年相见已蹉跎千里分擕可奈何世路险艰知子少人间忧患属予多二年穷巷山阳客一棹清风颍水波我为离居感身世援琴西望独悲歌
　　同周楚望饮华园
　　杖藜擕手踏青苔潇洒池亭为客开栁色渐经秋雨暗荷香时与好风来斜阳似欲妆诗句新月邀将入酒杯身世己甘长寂寞忘形赖有子徘徊
　　登楚望北楼
　　袅袅危楼百尺梯秋风有客独攀跻路穷流水逺更逺目断夕阳西复西帘巻似迎轻燕入栁深时有暗蝉嘶洞庭落叶悲骚客鸭鵊何劳着意啼
　　赴官夀安泛汴二首
　　西来秋兴日萧条昨夜新霜缉緼袍开遍菊花残蕋尽落余寒水旧痕高萧萧官树皆黄叶处处村旗有浊醪老补一官西入洛幸闻山水颇风骚
　　落泊云随宿雨开西风似与早寒催晓天雁起平沙去霜防风鸣败叶来扰扰劳生移嵗月纷纷过眼旋尘埃求田问舍真良防功业应须与命偕
　　过少室
　　驱车继日未知劳翠霭岚光下褐袍日暖峯峦开少室雪余松柏近嵩髙山行嵗晚风霜苦地势西来气象豪胜事欲歌纷满目烟霞深处欲诛茅
　　寄蔡彦规兼谢恵酥梨二首
　　自煮新酥宠旋开秦霜犹汗紫梨腮旧园歌舞唐宫废灌顶醍醐佛国来寄我逺传千里意憾君不举百分杯西来新味饶乡思淮蟹湖鱼防日廻
　　洛川北防锦屏西竹树萧萧靣翠微风月有情常似旧山川信美不如归文章送老甘无用鱼鸟从防久息机寄语长安倦防客年来何事素书稀
　　三乡懐古
　　清洛东流去不还汉唐遗事有无间庙荒古木连空谷宫废春芜入乱山【原注光武祠连昌宫】南陌絮飞人寂寂空城花落鸟闗闗登临防度游人老又对东风鬓欲斑
　　夀安懐古
　　萧王积甲事空传子晋吹笙去不还千里荒芜山色在百年兴废水声闲雉飞陇麦新耕地花落丛祠旧战闗旅宦逺游仍吊古苦无樽酒奈愁顔
　　水轩书事招夀安僚友
　　官闲不觉簿书劳一簟清风午枕高静拂小屏图女几就书新竹记离骚城空鬬雉孤飞健栁暗雏莺学语娇东县官曹谁过我欲沽村酒具山庖
　　连昌宫
　　长安王气已消磨吊古遗墟恨怆多宫殿成尘新草木邱陵无主故山河雨余耕陇寻遗寳夜静溪泉响细波才子已销泉下骨百年独讽旧时歌
　　观洛涨
　　雨锁山川昼不开洛波一夕涨如催西来势蹴诸山动东转声包厚地廻一片晓光呉阵甲万【案脱二字】响防稽雷何人共此乘桴志直到蓬瀛亦壮哉
　　芳华阁
　　玉仗无踪辇路摧旧名犹得榜高台月斜晓树鸣鹎鵊日暖春芜放雉媒清洛夜声萦谷转锦屏晴色照人来凄凉满眼兴亡恨谁是芜城作赋才
　　福昌杂咏五首
　　张翰飘然欲鲙鲈周南久客意何如风悲故国荆榛地日落空城雉兔墟明月捣衣闻洛杵故人凭雁寄南书旅歌辛苦空弹铗谁念朝盘未食鱼
　　东望川原拱别都汉唐冠葢已坵墟地横嵩少雄中夏天险轘辕困万夫宫殿荒凉兴废恨山河惨淡战争余登临不见淮南道只有风尘满客裾
　　乘云飞去不辞家女几荒祠一迳斜溪入乱云鸣佩玦树蟠苍石老龙蛇夜寒玉镜悬清月天碧霓衣曳彩霞陵谷易迁尘骨老衰顔更欲服丹砂
　　天倚冈峦翠万重倚楼搔首更书空莓苔古屋荒秋雨草木空山起夜风汉帛北来邀塞雁楚招南望忆江枫尘埃流落悲生事白髪年来拟见攻
　　满目凄凉供客愁断霞残照想沧洲风云萧瑟三川夜星斗纵横万壑秋骑省衰迟空作赋荆蛮留滞感登楼迷魂不待巫阳些自有骚词继逺游
　　福昌
　　故苑芳华路已迷连昌宫阙露沾衣繁华冠葢当时事战伐山河万古悲野色苍凉新地秋声萧瑟夕阳枝尘埃未有东归计天畔登临且赋诗
　　牛谷口
　　十万全师一战擒谷盘苍硖路幽深凄凉今古兴亡事辽濶英雄割据心涨洛暮连诸谷雨秋云低抱半山隂文皇功业今何处磨灭荒碑蔓草侵
　　归马二首
　　归马骎骎不受鞭晚霞如画照晴川萧疎黄叶孤舟防零落秋云断雁天临水登山悲楚客烹鸡酌酒爱诸仙任从老逐霜毛至莫遣愁来玉盏邉
　　萧萧霜独惊秋病眼天邉暮倚楼已老冯唐犹不遇思归庾信正多愁溪通积流方壮山入重云翠未休一梦淮南经嵗别菊林还向洛阳浮
　　官舍嵗暮感懐书事五首
　　衙鼓咚咚送夕阳经时无客上髙堂渊明栁老秋多雨子敬氊寒夜有霜山树叶稀晴摘果斋炉灰暖晓焚香经纶自有英雄在闲防须教属漫郎
　　脩竹高槐交映门公居潇洒近山云醉眠多似陶彭泽官况贫于郑广文秋菊尘供晓饵寒松收子和香焚经年门巷无车马只有清风伴此君
　　霜菊娟娟尚有花萧条防树暮啼鸦万竿修竹开侯府十里青山隐相家麋鹿并游谙野性诗书相对是生涯冷官自有贫中乐敢向朱门肉食夸
　　北风吹雁去翩翩流滞周南又一年田为嵗荒陶令秫酒无人乞广文钱香笼鉢水清晨咒坐暖蒲团后夜禅更谢晴明好山色数峰残雪在檐前
　　笔床茶灶素围屏潇洒幽斋灯火明木落风霜初十月坐寒星斗欲三更消磨永夜书盈案分付闲愁酒满觥干世愈疎身渐老官闲何苦厌山城
　　望女几雪
　　万防高攅女几晴巻帘初见雪峥嵘光迎晓日峰千叠气入隂风夜五更晴色北临秦甸白寒威东抱洛阳清坐看沟壑承余泽付与春田次第耕
　　永济桥
　　墟庙无人吊毁垣故桥遗址至今存侵波野防生新草齧石老沙留旧痕金殿有基藏兔穴玉舆无路半樵村甘棠古道轮蹄断落日空山暮雨昏
　　雪晴野望
　　萧萧空谷隐山云渡水人归何处村樵迳雪迷唐苑路鸟声寒集汉祠门公堂吏防惟修竹近岭林疎见饮猿客坐无氊君莫笑陶潜亦有酒盈樽
　　福昌南望
　　朝市推迁不复还暮云平野水潺潺山川寂寞繁华后都邑萧条鱼鸟闲鹤柱千年无故老仙棊一局换人间兴亡今古知何极莫向雍琴妄惨顔
　　戒醉
　　平生嗜酒爱离骚痛饮须知属我曹仕宦低回要斗粟功名迂濶欲霜毛直须减省樽罍费莫厌沉迷簿领劳醉吐相茵君勿恃丙公遗事久寥寥
　　醉宿慈氏院晨起
　　痛饮淋漓半夜醒披衣坐待晓窻明风松一夕清无限罏火三更暖有情孤阁鸣钟天黯惨寒山戴雪晚峥嵘年来渐向深杯怯强学刘伶欲解酲
　　梅花
　　北风万木正苍苍独占新春第一芳调鼎自期终有实论花天下更无香月娥服御无非素玉女精神不尚妆洛岸苦寒相见晚晓来魂梦到江乡
　　送丁宣徳赴邕州佥判
　　邕南亭障久消兵莫厌扁舟万里行岭外山川从古秀幕中谈笑属时平天连涨海鹏飞近风巻孤城母生勿为跕鸢思欵叚古来男子重功名
　　同陈器之题迎福院轩
　　东风吹靣酒楹樽腊后一畨梅栁新残雪作寒山向晩横烟不动野浮春地留京洛豪华气川带秦韩战伐尘今古悠悠君莫问祗应沉醉是天真
　　春隂二首
　　漠漠重云向晩低腊寒新去有余威风捎檐滴难开幌润引炉香易着衣把酒自倾金错落探春谁污锦障泥山城冷落无歌舞只有芳醪取次擕
　　溪树昏昏锁暮云晚山愁黛对含颦不甘小雪犹妨暖长恨闲隂每占春寳带金貂侯第客钿车珂马帝京尘王城自古繁华地回首高歌怅望频
　　寒食赠游客
　　隂隂画幕映雕栏一缕微香寳篆残寒食园林三月近落花风雨五更寒筝调寳柱初稳酒满金壶饮未干明日踏青郊外去緑杨门巷系雕鞍
　　登谷州故城
　　控扼兵屯事巳辽倾欹遗堞隐蓬蒿春芜满野牛羊防秋稼连云雉兔骄苔卧断碑昏故刻雨飘残卉带余烧人间兴废知何极莫谓荆榛便寂寥
　　东池
　　东池暮春风景妍汩汩浅渠鸣细泉菖蒲绕堤青似剑荷叶出水大如钱蔷薇着花方未已杨栁飞絮任飘然邻翁芍药正足预计开时须醉眠
　　暮春赠陈器之
　　牡丹开过解秋千鹎鵊鸣时三月天尽日好风吹絮雪一池春水泛莲钱溪邉蒲笋供朝饭堂上图书伴昼眠端坐穷城何所得只收风月入新篇
　　离光山驿
　　邮亭结束问残更斜月西南鸡未鸣草草劳人常少睡绵绵逺道苦无情田家稔熟人情好野路雨余秋气清老得一州藏拙去鹓鸾台阁尽豪英
　　内生日
　　从我奔驰走四方清贫殊不厌糟糠黔娄环堵贫常醉夀母高堂老亦康夷险百为吾有命穷通一意子真刚今年生日心无事好为儿孙举夀觞
　　次韵张公逺二首
　　襄王坐上徴词客子建车前歩水妃瞥过低鬟流盻处争先含笑独来时东邉日下终无雨阙上书时合有碑肠断呉王烟水国扁舟何日逐防夷
　　平淡春云捧额浮秋光剑防近人流无肠可断方为憾有药能治不是愁可待挑琴知有术未传驱豆更无谋遥知添得春梦尤在樽前烛下羞





　　柯山集巻十八
　　钦定四库全书
　　柯山集巻十九
　　宋　张耒　撰
　　七言律诗
　　和陈器之谢王渑池牡丹
　　十首新诗换牡丹故邀春色入深山御袍黄粉天然薄醉脸胭脂分外殷【原注所得牡丹有此御袍黄添色红二种】开晩东君留意厚【原注竒花开常晚】落迟晴昼伴春闲【原注洛人以幕防花可留半月】狂来满插乌纱帽未拟尊前感鬓斑
　　和闻莺
　　冉冉东风万柳丝啼莺常自与春期妆残玉枕朝醒后绣倦纱窻昼梦时文羽自竒非谷隐好音应合有人知风流潘令多才思为尔春来防首诗
　　同器之游大宋陂值雨
　　微云防日晓隂隂春去余芳尚可寻诗倚醉豪连巻写酒逄勍敌百分斟山光左右双屏画脚峥嵘万羽林沙路晚晴归马疾一梳新月上烟岑
　　和陈器之苦雨
　　急雨凄风未肯归三川烟树远凄迷泻山涨潦千霆怒到地重云万幕低扰扰泥涂同野鹜萧萧昏晓聼邻鸡为君一借扶摇便静扫平郊散马蹄
　　依韵和晁十七见招之什
　　断送春光酒万壶敢辞羸马为君驱桑田日暖鸠呼妇杨柳叶深莺哺雏诗冷有情寻水石年丰无盗起萑蒲河阳潘令风骚客醉倒樽前许我无
　　鹿仙山
　　溪清山秀隠神仙乘鹿真人去防年天地壶中无客到方书肘后有谁传秦皇采药迷蓬岛汉武烧金得紫烟真境寥寥在何处未容尘世妄攀縁
　　寄晁应之二首
　　强读诗书叹白头一官飘泊寄东周匏有系身难去人足无音境更幽晚接贤豪寛病思老将文字写离忧相思一夕亲谈笑夣断云山相对愁
　　瑜珥瑶环豁眼明碧梧翠竹照人清同车汲黯今难忮挟弹潘郎旧有名自是风流袭家世行看谈笑取公卿尘埃落魄谁如我一事无成白髪生
　　乔木
　　舍北参天乔木长依慿清防防高堂鸟啼杳杳重隂合风到翩翩翠叶凉已许孤高凌夏日不妨坚老要秋霜投身麋鹿无人地非尔烦忧未易忘
　　竹堂
　　谁道清贫守冷官绕家十万翠琅玕直应流水深相与不待清风已自寒学得凤鸣眞自许化成龙去不终蟠知世何世无来者可是王郎独与欢
　　夏日二首
　　诗书老去信无功偷得闲官许养慵山影当庭初转日水声穿竹自来风晚催萱蘂昏还敛日射榴房午更红览物赋诗成底事萧萧双鬓欲衰翁
　　重云巻雨过山来遍洒中田到晓廻错落晴山移斗极隂森暗峡宿风雷佳人夜夜齐纨恨骚客年年鹎鵊哀欲见清秋近消息月明白露湿苍苔
　　至日有感二首
　　两逢至日惊身老远寄周南览物悲佳节风烟长惨惨他乡人物自熙熙荆榛崤渑秦关破草树芳华隋苑隳【原注隋有芳华苑在邑东】怅望高歌一回首兹辰尊酒莫相违一卧孤村两见冬独搔华髪思无穷荒山极目漫汗雪老树当庭昼夜风佳节妻儿具樽酒茅斋斟酌慰愁翁未央晓贺瞻天冕正在炉烟缥缈中
　　歳暮福昌懐古四首
　　谷州故城
　　原北荒城旧谷州文皇功业莾悠悠天戈挥去开东夏金甲归来献二囚想像英姿辉日月苍茫故国委林丘山川惨惨空囘首落日悲风蔓草秋
　　张子房
　　谋臣何处不知名谁与留侯敢抗衡筹下兴亡分楚汉幄中谈笑走韩彭惧诛老将争枭首高卧成功更养生戡乱直须希世哲乘时儿女漫纵横
　　李贺宅
　　少年词笔动时人末俗文章乆失真独爱诗篇超物象祗应山水与精神清溪水拱荒凉宅幽谷花开寂寞春天上玉楼终恍惚人间遗事已埃尘
　　连昌宫
　　欲问兴亡已惨顔桑田沧海变人间无情野水青春在不动南山白日闲伐木清溪寒剥啄鸣禽高柳晓缗蛮蛾眉皓齿终黄土谁道仙宫有使还
　　以病在告寄杨器之
　　饮冷寒中不自知故应病骨易尫羸老人素懒何妨病太守兼容得自私雨汗欺风元自湿火云挟日故行迟江楼清絶真孤负正是斋居禁酒时
　　予元豊戊午岁自楚至宋由柘城至福昌年二十有五后十年当元祐二年再过宋都追感存殁怅然有懐
　　宋玉台前官树林十年孤客独沾襟白头青鬓隔存殁落日断霞无古今暮云梁苑雁鹜暗乆泛呉船江海深阅世悲欢嗟老眼呼儿取酒十分斟
　　宿马庄寺
　　冲泥我马僵欲仆空村落日不逄人开门野寺净如扫迎客老僧闲更真佛案青黄园果细斋厨汲洗野蔬频年来到处无余念静对同龛金色身
　　永城道中
　　东行十日何所有衰草白茅梁宋陂大风官树吹半折欲雨野云垂不飞十年所遇半陈迹千里独愁懐所思他日江湖片帆去白头青镜乆相期
　　赠柘城簿王微之
　　青衫得禄苦不足白髪生头颇有余赋就相如犹涤器【原注王作宋都赋】诗成贾岛独骑驴先生五斗不挂眼漫郎一官聊读书自古好贤惭好色何人朝夕驾于株
　　夜泊泗上阻风雨
　　昏古岸断人迹天黒孤城闭水闗灯火樽前初拥膝风云淮上欲移山避人鱼鸟那足怪吹浪蛟龙不自闲便使乘桴亦何事沧波歳晚合知还
　　喜七兄疾愈二首
　　净名居士本非病五禽先生能养身家人但讶少林观乡里不知顔子贫身内固知精是药人间惟有道通神喜闻渐离乌皮几花气晴来欲逼人
　　南邻隐士龙虎鼎【原注陆先生平叔有道之士】东寺比丘坚密身【原注圆明师戒行无玷】欲知十室有信处顾此两贤非世人战胜天魔初起定【原注七兄已断世縁】宝成丹灶不妨贫【原注兄新悟道秘】何时共此闲居士紫领长衫乐社神
　　送曹子方赴福建运判
　　平生邺下曹公子家世风流合有文横槊尚传瞒相国紫髯不是画将军诏书寛大民何怨刺史威严吏合勤好作楚词更下俚云中一降武夷君
　　次韵盛居中夜饮
　　呉衣厌拂洛阳尘夣寐一樽淮海濵每愿脱巾常漉酒况逢投辖苦留賔苍龙挂斗寒垂夜翡翠浮花暖作春上界高真足官府追随却属散仙人
　　送麻田呉子野还山
　　麻田老仙身驭风万里一息如飞蓬行穷山川出天外阅尽世界归壶中经过卖药勾漏客乡里高年南极翁我亦有心游八极从公一借葛陂龙
　　和旡咎二首
　　年芳经雨能防许客愁得暖不肯融眼看乳燕行已哺手种小桃随分红世情付睡莫泾渭物态逢春无异同清时頼是未禁酒须惜红紫转头空
　　爱酒苦无阿堵物寻春奈有主人家未容黄蜂酿成蜜已怕恶雨不容花云间明月无可揽海中蟠桃良未涯浮名误人不得脱黒髪减来那得加
　　和门下相公从驾幸学
　　继圣文明举旧章儒宫传跸驻胶庠地疑阙里弦歌宅经奏周书古行遣子东夷思入学受成西旅伫来王鲁侯在泮犹歌诵盛事须刋孔子堂
　　效白体二首
　　功名富贵付悠悠高卧山城又过秋燕坐香灯为静侣闲行麋鹿是同游青黄草木新霜过潇洒溪山夜雨收囘首十年梁苑客枉教白郤少年头
　　州贫须惜尊罍费俗陋兼无妓乐名幸有蒲团供燕坐不妨藜杖助闲行看炊香稻供斋饭自采寒蔬试野羮身外无营内无事近来心气尽和平
　　效白体赠杨补之
　　青衫居士断荤血一榻萧然如在山堂下黄花惊歳晚尊中緑酒觉官闲胸中已了一事大镜里莫惊两鬓斑我亦乆懐伊洛兴烦君先为卜禅关
　　双槐晚秀三月一日初见新叶
　　东皇无处着繁华亦复分张到我家他日老苍悲败枿今晨嫩緑出新芽秃翁承弁纎纎髪村妇萦鬟草草花桃李蹊中人絶迹緑隂门巷正藏鸦
　　休日不出闻西池游人之盛
　　三日春风尘涨天沟泥愁污破鞍鞯扫门静闭无来客隠几深居学坐禅薄雨掠尘时防防细蟾窥夜独娟娟都人觧与残春竞半在西池聴管
　　送李公辅赴宰宣城
　　与君骑竹即同游抱子相看髪已秋莫惜往来勤马足未须容易转船头君方搜句窻间岫我已悬情天际舟抱椠石渠无所欲劳君时致管城侯
　　休日不出
　　乆厌衣冠尘土浸赐休何苦马骎骎穷冬积雪春不昨日残红今緑隂郤扫不知门外事安禅深得静中心读书陶令非求觧禁酒扬雄不待箴
　　次韵王敏仲至西池防饮
　　圣朝无复用舟师戯遣艨艟挿防枝沸浪有声黄帽动春风无力彩旗不胜杯酌寜辞醉传语风光共此嬉远比永和真继轨临摹蠒纸看他时
　　次韵王敏仲池上
　　春晚余芳尚可寻晴雷沙岸走车音苑分广乐和声度池受晴天倒影深席上宫花辉御醴坐中琼树间瑶林归人自畏严城鼓郤望桥西日未沈
　　题外甥杨克一诗篇末
　　十年不复上天津间郤西都几度春里巷夣中迷向背山河句里见精神艺成斧凿真须弃学富篇章自不贫莫倚咏儿兼赠妇须知渐与老为邻
　　题李方叔文巻末
　　他日东坡誉子文澜翻徤笔欲凌云决科正尔真余事射策如何但报闻诡御获禽虽可鄙挽弓射叶亦徒勤莫辞更拟相如作寂寞思未放君
　　刘景文许惠氊裘未至督之
　　【案原本首句脱去五字】氊毛软于春絮腻于膏虀盐倦客愁无褐【案第三句亦脱去五字】赠袍雅服何妨冠蘓帽瘦腰兼称束郿绦想公封寄应多憾不挂长身衬佩刀
　　耒尝病痹亲友以酒为戒作小诗戯答
　　离骚仅得比痛饮防酒何曽废善言因病细斟尤有味无人独酌亦成欢何须巾漉醅浮螘不待杯邀月入樽但看井眉瓶作土防夷仍自穏随轩
　　和吕与叔秘书省观兰
　　千里猗猗谁取将忽惊顔色照文房每怜坠露时施泽更许光风为泛香独秀已先梁苑草托根宁复楚天霜坐令黄萄羞粗俗只合萧条篱下芳
　　次韵秦七寄道潜
　　衰疲乆厌五更朝每愧鸿在泬寥顾我尘冠雕旧鬂爱君山桂长新条文词画虎工逾拙世味春氷老益消只欲归依香火社高堂时聴法音潮
　　和宋二上元迎驾
　　拜揖清光咫尺间雕舆欲动更移班蓬莱不动鳌头稳阊阖未开天上闲老去一官羞简策春来归夣满淮山自惭衰病独随俗醉逐游人月下还
　　和张提举
　　【案原本首句脱去五字】国东自惭多病幸优容喜来丈室谈何妙【案第三句亦脱去五字】莫从宛水春生初绉縠钟山雪尽见蟠龙新年强起寻芳物零落宫梅白一重
　　书壁
　　晴窻浴罢试春衣芳草江南三月时隂合园林禽语乐风和庭院絮飞迟漫郎官事只画诺骚客生涯惟赋诗极目江天已多恨何须木落长年愁
　　和上维道祈雨有应
　　江乡长夏亢阳骄太息秋原稻穗焦暑气暮收秦地火【原注项羽火咸阳三月不息】雨声秋响浙江潮【原注五月雨势甚大】夜斋凉送檐间滴晓枕清闻竹上飘椒醑礼神慙徳薄圣朝当宁四时调
　　早秋感懐
　　一行为吏百事废幸此村州终日闲莫疑虎兕率旷野正见虎豹守天关栊帘昼静燕已去陂泽风高鴈欲还老见功名真戏事恼人何苦鬓毛斑
　　木芙蓉菊花盛开
　　空山岑寂何所有晩菊芙蓉相对幽伴我悠悠过闲日怜渠灼灼媚穷秋清香但欲持供佛醉舞何妨插满头此生萍梗难前料知复明年相见不
　　正月八日坐局沽酒
　　为问里闾何蹀躞上元楚俗习张灯新春此时最佳处独我坐曺如定僧霜林夣泽苍茫野烟草江邉寂寞城小饮未能来唤藁双眸终日冷如氷
　　神宗皇帝挽词三首
　　独化陶钧运圣谟八方寥廓入雄图将军已勒邉山颂博士初脩玉检书西望忽惊新石阙东来不是旧金舆编年谁秉丹青笔流落周南一腐儒
　　三百年成玉鼎丹缟帷惊变紫宸班遗弓有泪哀何及嘶马无踪去不还霜露无情金阙暗山川常在石麟闲青衫曾赐当年桂欲附龙髯不可攀
　　风霆武略走夷蛮云汉文章着不刋万世基扃传夏啓百年威徳畏轩辕月游渭水仪空在舞罢西陵泪未干肠断反虞歌彻后满山松栢夜霜寒
　　太皇太后挽词
　　坐安民物由修已黙合神明为至公他日已占懐月夣后来方信补天功四时化育坤无事六合清明日正中九载忧勤已陈迹空留双阙对青嵩
　　范忠宣挽歌二首
　　晚生长恨老成空犹及风流正始中经国谋猷号名相传家正直似先公囘天巨力章犹在拯溺深言老更忠谁念人心吊邦国新阡客泣白杨风
　　潇湘卧病吊累沈赐诏君王用意深多士方懐宣父日苍生竟失傅岩霖毡裘他日瞻吾父丹扆何人附旧箴白首门生恩未报悲词空想薤歌音
　　黄防道哀挽
　　风流正始乆无声颇复因公到后生千里族人分俸禄百年乡党守题评青云脱屣乌台峻白首含香画省清但得将军桃李在宁须公相写铭旌
　　邓慎思学士挽词
　　青衫献赋逄知已白首耽书还误身名著道山传故事政行两郡泣遗民文成典午羣疑泮【原注尝注晋书】诗和少陵佳句新叹息苦身成底事湖坟宿草已愁人
　　潘处士挽诗
　　异时轻士老才良况复程能翰墨场酒里浮沈真得计生涯落魄定何亡徳尊故社江山永文付诸孙虎豹章环堵如今空五柳萧然风物似紫桑
　　挽李少卿
　　防年林下远埃尘儒雅风流谁与邻笔尾病来犹壮徤诗情老去更清新幽斋昔日琴书换新冢东风草木春懐想只疑高兴在一吟遗句泪沾巾
　　七言长律诗
　　上文潞公生日
　　盛徳元勲絶等伦麟符虎节冠宗臣灵椿上古身千载一柱明堂力万钧伐叛豹韬威尚凛刋名金鼎铸来新风謡四海占贤相笑咏山川是主人万里山河供气概九秋雕鹗入精神光华稷契无穷誉强徤乔松不老身坐鎻熊罴瞻绣衮燕居松鹤伴纶巾只应便是神仙事方丈蓬莱郤未真
　　至日有感
　　前年至日在何处寒事萧萧客许昌乞火夜温行客酒披裘晓冒五更霜暮投阳翟荒凉驿正见人家灯火光饥马卧嘶毛瑟缩羸童晓对色苍茫二年旅宦孤村僻东望归心洛水长佳节防逄长索寞我生何事苦凄凉更无賔客青山满只有风霜老树苍昭代寜须厌留滞冯公白首任为郎
　　清明卧病有感二首
　　支离卧病逢佳节漂泊西游寄洛城重帽畏风惟益睡青筇扶歩不禁行红飘残蕚知风急緑满新枝聴鸟声不见贾生遗宅处空传金谷旧园名悲歌身世惊将老怅望古今空复情笑防家人竞时节争持新火照清明飘萍着处即为家伏枕悠悠对物华处处秋千竞男女年年寒食乱风花药囊亲坐劳频检酒瓮生尘亦可嗟未老防寻呉市卒苦贫须种邵平云烟南望羣山防水树东浮去路斜行止此身应有命不须辛苦问生涯






　　柯山集巻十九
　　钦定四库全书
　　柯山集巻二十
　　宋　张耒　撰
　　五言絶句
　　江上二首
　　相别亦何事相逢尽偶然愁肠贯防笔离梦绕朱纷纷浑是梦黯黯只消魂江上浪无限舟中酒一樽
　　暇日六咏
　　双白鸭
　　已断鹰隼猜仍叨主人恵皎洁静天姿双栖莫相忌
　　蛙
　　越国未亡吴曽动君王意句践自有心慿车汝无恃
　　百舌
　　晓语月斜树昼啼春霁天胷中自有激不是故多言
　　栁絮
　　零乱委空风悠防芳草却为身最轻华堂等闲到
　　龟
　　映日漾清渊沿沙暴元甲爱尔千嵗姿蔵身一莲叶
　　槐庭
　　清隂满我庭苍苍六槐老野性苦避人青苔不须扫
　　春日书事
　　禅宫门寂寂庭草无行迹东风自扫堦疑是开帘客
　　鹿邑道中
　　去嵗秋时去今年秋又来浮名何所得嵗月苦相催予元祐六年六月罢著作佐郎除秘书丞是嵗仲冬复除著作郎兼史院检讨复至旧局题屏
　　庭树应如我相逢益老苍别来秋苦雨但觉瓦松长
　　絶句
　　雨麦浑漫垅风梅已退妆髙鸿望燕塞飞疾不成行
　　昼卧口占二首
　　人事日益逺秋居何飒然苔随墙半雨叶放树中天扰扰终何得萧萧亦自如将求解牛道要解斵轮书
　　发金陵折栁亭二首
　　匆匆十日事回首亦凄凉何处无芳草行人休断肠瞿昙昔教我林下一宵行何事春江上依依作俗情昔苏先生逰庐山诗云平日懐真赏【案苏轼集作自昔懐真赏】神逰杳霭间如今不是梦真个有庐山【案有字苏轼集王氏注本作在施氏注本作是】辄继一首
　　人生孰非梦梦里见庐山若了元无梦何曽有往还苏先生诗云芒鞵青竹杖自挂百钱逰何事春山里【案苏轼集何事作可怪】人人识故侯辄继其后
　　斋心礼仙圣不是爱山逰山中笑何等白发故诸侯六言絶句
　　登山望海四首
　　江濶风烟易晚山髙草木先秋独倚防干尽日此身与世悠悠
　　仕宦此身漫尔功名已老茫然山鸟不须惊客相亲此复穷年
　　西望扬州何处云中双塔防岏山外云涛断日夕阳应近长安
　　鸟去苍烟古木人归緑野孤舟信美虽非吾土消忧且复登楼
　　书寺中所见三首
　　江市樵苏早散山家灯火常昏纱帽搘笻独立龛中佛像无言
　　日出邻僧乞食钟鸣老叟闗门谁见春宵净境娟娟霁月当轩
　　叩户谁惊午睡烹茶聴客论诗病里虽成禁酒兴发何妨杖藜
　　读潘郎文巻
　　霜鬓我犹谪宦猬须子合封矦老拙何劳咄咄踈慵且复悠悠
　　夜坐三首
　　门庭草草是客寝室泠泠似僧春寒犹须篝火夜书颇复明灯
　　灵通寺前老圃畦蔬想见如云谋拙嗟予飘泊归来与尔知闻
　　防寒骚屑窗竹淡月朦胧夜天路暗城头传警漏稀更士髙眠
　　赠广靖上人
　　七十厐睂禅客曽见天衣老人柟檀林中香气悠然时有余氤
　　六言
　　青春要去便去美酒得斟且斟莫问世间蹀躞须知老境侵寻
　　干明院门望江山懐淮阳城南步二首
　　危台寺东野水春来栁色鹅黄江上沧波似屋蛟龙作恶难量
　　忆昨淮阳把酒目前惟欠山林江上云岑千垒何为特地愁心
　　和子瞻西太一宫祠二首
　　太一祥储世世祠宫嵗事年年綘节霓旌何处松庭玉座萧然
　　玉斚清晨荐酒天风静夜飘香鳯吹管截孤竹琴曲奏潇湘
　　白沙闸西舣舟亭下二首
　　倦客时时醉眼津亭日日春寒目极伤春懐抱黄昏犹在阑干
　　客恨如云冉冉风光似水迢迢回首十年旧事令人泪尽魂消
　　秋园杂感二首
　　秋晚园林疎静天髙风日明鲜中有搘笻病客三杯夘酒醺然
　　世事我深谙委人生他自奔忙刻木牵丝作技几回弄罢凄凉
　　七言絶句
　　寄都下旧友二首
　　一别长安西复东琵琶旧地已应空当时风景归何处须信人生是梦中
　　城西古地昔同逰望月思家相对愁明月秋来应更好何人看月又悲秋
　　秋思
　　故人陈迹生蛛网古殿苔深叠緑缯檐雨晚秋鸣槁叶风深夜触孤灯
　　鱼虾相望
　　悲欢回首两茫然忆别龙门又半年应是旧时歌舞处和风开冻一层天
　　腊月殊有春意二首
　　一夜长风无片云晓来风动似初春应知春近催桃李更有轻寒不着人
　　拂槛垂杨雪后青谁家朱阁晓来晴拂帘动幕无人解先把春愁寄有情
　　送李十之陜府
　　防蓬泛梗偶相依一别重逢又防时人世悲欢消遣尽为君流泪忽霑衣
　　送客愁
　　数星防防间防河城上三更树影蹉霜落夜深风悄悄月明无限客愁多
　　夜坐
　　半消炉火夜三更欲灭青灯暗又明闭户无人瞑目坐此时一念悟浮生
　　予向集贤殿罢试寓居京师尝逰西冈钱昌武郎中之第时同防者河东栁子文与钱氏三子夏中予出京今才半年而昔所共逰者或东或西有不知所之者古人所谓俯仰之间已为陈迹者欤夫求昨日之我于今日终其身而不得而况偶然相值聚而旋散者欤追记春睡诗一首乃寓钱第所为者
　　东风冷峭着衣寒云影深沉美睡天青杏园林花尽落晚风吹雨湿秋千
　　上元都下二首
　　淡薄晴云放月华晚妆新晕脸邉霞管弦楼上争沽酒巧笑车头旋买花
　　骄马金鞭白面郎双鬟小女坐车箱轮声辘辘归何处留得红笼綘蜡香
　　荆轲
　　燕丹计尽问田生易水悲歌壮士行嗟尔有心虽苦拙区区两死一无成
　　送圣民出城即事
　　东风堤上送行人渐出城来渐少尘栁色已深花又落客来下马独伤春
　　西湖三首
　　沙鹭汀鸥尽日闲水邉风起万荷翻客来莫厌重楼望树杪防干直对山
　　水上亭台凉气多扣舷倚棹唱吴歌何人为放青莲出剪却翻翻一万荷
　　一曲清池栁岸风长苗新稻短蒲茸功名由命何须问幸有沧浪作钓翁
　　别钱筠甫三首
　　倦客无眠聴晓钟五更蜡烛泪消红城西古寺来何处今日分携独向东
　　春灯欲尽晓鸡啼残月影中征马嘶为语相逢不消喜相逢终有道分离
　　原头緑尽栁初芟落月满川风满衫已过寺西三十里为君回首驻征衔
　　偶题
　　屋角纎纎挂断虹清蝉一噪起髙桐天涯云尽见残日林下雨余来好风
　　宿钱睦甫南斋
　　潇洒南轩与病宜庳牀长簟碧纱帏三更月上梦初觉竹影满窗风入衣
　　夜
　　斗柄防风瑟瑟银河错落露森森人声静后幽虫急月色好时清夜深
　　田家二首
　　门外清流系野船白杨红槿短篱邉旱蝗千里秋田浄野秫萧萧八月天
　　新插茅檐红槿篱秋深黄叶已飞飞滩头水濶孤舟去渡口风寒白鹭啼
　　谒僧不值
　　古寺人闲僧掩扉客来下马解尘衣双松带月风蝉噪古阁鸣钟夕鸟归
　　中秋夜酌
　　一片秋天碧万寻月华初上水沈沈遣愁不用先愁醉更看清光到夜深
　　舟行六絶
　　猎猎西风秋水清野花寒草傍流生沙邉水鹤待鱼立石底暗蛩先夜鸣
　　船尾初回转野湾波平天浄惜投竿飞飞小蝶秋花晚啧啧沙禽野水闲
　　落景秋云晚不开天寒古岸野船回初惊波面防澜起已觉风前细雨来
　　渡头风雨晚生寒蓑笠渔翁坐钓船为问篷中有鱼否一双新鳜出笼鲜
　　天寒野店断人行晚系孤舟浪未平半夜西风惊客梦卧聴寒雨到天明
　　渡头烟雨欲昏天湾畔枯桑系客船风打篷窗秋浪急一杯寒酒夜酒眠
　　书颍州皇甫秘教书室
　　闲来便是日侵堦窗下棋枰林下杯晓解扁舟又南去百年还得几回来
　　初离陈寄孙户曺兄弟
　　三年流落寓于陈一命青衫淮水滨城北桥邉长送别扁丹今自作行人
　　望淮山硖石寺予幼年过此今十载矣
　　十年落泊竟何成人事纷纷几废兴今日扁舟淮上去青山似与客相迎
　　题夀阳楼二首
　　渺渺长淮去不休行人独上夀阳楼一阕长歌不须唱山川都是旧时愁
　　长淮不断水悠悠楼下行人淮上楼谁谓满前风景好古今供作别离愁
　　淮上晓望
　　酒醒窗明月半川怯将病齿潄寒泉楼西别有清秋色一片淮山在晓烟
　　宿南山普济院
　　闪闪青灯照薄帷幽人不寐自吟诗僧来邀我更深坐待聴山风到树枝【原注宋景瞻和云可怜万里南飞翼肯向霜林借一枝】
　　旱池
　　藕梢菱蔓緑才深日射逰鱼聚岸隂呴沫巳知为计尽渚鸥沙鹭亦何心
　　湖上成絶句呈刘伯声四首
　　湖北风来吹晓钟湖邉渔客闭船篷波光不动天光濶更在浮烟细雨中
　　风荡云容不成雪栁偷春色放冲寒湖邉艇子冲烟去天畔青山隔雨看
　　野岸北风归客愁浮烟不动雨飕飕围成野色萦纡岸防破湖光三四鸥
　　谁道原头春未回栁梢黄软冻齐开争惊腊日峥嵘尽忽问田翁乞野梅
　　偃王城
　　蔓草悲风知几秋黄桑晚叶野云愁偃王城下樵苏尽犹有耕人指旧邱
　　自上元后闲作五首
　　阊阖楼南粉署西旧时种栁长应齐如今冷落穷山县卧聴春风百鸟啼
　　东风吹雨夜侵堦楼角长烟晓未开何事旧时愁意绪一畨春至一畨来
　　面冷春霜拂瓦干晓风吹雨冻防干栁梢黄弱梅苞破更放东君几日寒
　　灯火人家夜不收三更明月过南楼风烟随处自能乐何事客心还独愁
　　喧喧野县自笙歌风巻髙云天似波谁谓楼前明月好月明多处客愁多
　　写情二首
　　墙外谁家桃李开何由花下一徘徊先教飞絮传愁去却遣防丝取蕋来
　　人闲漏永报春晖日过檐牙梦未回隔夜雨飘梅蕊尽入帘风卷栁花来
　　题扇二首
　　越衫罗薄逆新凉扇剪青绡秋水光花前一把罗敷手直到花残襟防香
　　弯弯凉月帖淮天露湿蒲梢风堕莲松盖草茵迎不至南山桂子老秋烟
　　淮隂
　　芦梢林叶雨萧萧独卧孤舟聴楚謡生计飘然一搔首西风沙上趂归潮
　　宿铜陵寺题壁
　　僧房秋夜月明天下马拥裘人悄然老僧何事亦晨起清磬一声惊客眠
　　将之天长题新亭壁二首
　　新亭登眺解征鞍飞鸟悠扬云意闲谁谓尘埃无野兴故乘风雨看秋山
　　云卷山光到眼前满川摇落早秋天客来系马成何事风雨寒窗一觉眠
　　过涟水
　　城头落日在旗竿城外长淮水浸天左海门前灯火尽艣声呕轧夜深船
　　春宫
　　团金防绣长靴寒食宸逰乐事奢风摆珠帘红幕润满宫春雨落梨花
　　效李商隠
　　夜深传警报更筹霜桂月华寒未收昨夜雨昏今日朗一畨风雨一畨愁
　　楚城晓望
　　鼓角凌虚雉堞牢晚天如鉴絶秋毫山川摇落霜华重风日晴明雁字髙
　　楚桥秋暮阻雨
　　水满城西钓艇横云豪风弱晚天寒小店人愁雨灯暗孤舟客卧聴


　　柯山集巻二十
　　钦定四库全书
　　柯山集巻二十一
　　宋　张耒　撰
　　七言絶句
　　吹角
　　断霞归鸟隔山钟日过西山转海空长恨南城催晓急五更吹角怨秋风
　　登乘槎亭
　　海天秋雾暗乘槎风响空山浪巻沙杳杳艣声何处客一帆冲雨暗天涯
　　腊
　　荒秋野水间荆榛惟有青山日对门草木向隂犹帯雪风光近腊已如春
　　题宅后井【原注泉色正白】
　　清泉十丈白如浆甘似醍醐透椀凉君欲道中无渴死百寻操绠莫辞长
　　和房日严换武诗
　　青衫厌着待封侯慷慨知君定逺流莫叹书生长龌龊元戎曽与报更筹
　　春
　　磔牛门外色初分共喜钗头彩胜新花萼怯寒犹积雪鸟声催报已知春
　　感春三首
　　日长残雪滴高檐院静人闲风度帘可是嵗华随日好故应愁恨逐春添
　　氷消水面波光动日暖树梢花意归世上繁华随日好却应春浅胜芳菲
　　梅稍栁眼防春娇云暖南山腊雪消近郭樵渔成野市逺林箫鼓隔溪桥
　　荒园
　　荒园午日照青芜树罅鸣鸠相应呼一片隂云送山雨渐渐新麦地亲锄
　　小雨
　　萧萧小雨不能收一霎西风便似秋枕席夜凉灯火暗丁丁更漏隔南楼
　　防花
　　风暖日高花气动鸣鸠乳燕自求羣经营美景还诗匠倾扫顽愁頼酒军
　　题唐宋辅城上小楼二首
　　沙田小雨不成泥一帯溪光照翠微逺目直随残日尽晚云还望故山归
　　近郊小径絶人行水满菰蒲取次生沙岸雨来长集燕桑田深处忽闻莺
　　晚归
　　学省归来门巷秋伴眠书史满牀头低云漠漠梧桐晚屏上江山亦解愁
　　秋
　　日落星稀河汉微清秋一防水萤飞凉风白露愁先觉可待梧桐报即知
　　调全玉病二首
　　维摩丈室自萧然病起新凉得恣眠我愧声闻难问疾想君独对防花天
　　诗将收功久戢戈羸师再鼓奈疲何想君无物惊禅定独未能除是此魔
　　女几山
　　不复当年端正楼多情犹问故宫逰山川不改繁华尽须信人生一世浮
　　昏昏
　　昏昏落日下墙东歴歴晴云送去鸿嵗晚苍槐甘老大尽将黄叶付秋风
　　谢仲闵惠友于泉【原注上上多紫竹】
　　地吉泉甘庆所钟直疑遥与惠山通曲肱烦暑都消尽如卧萧萧紫竹风
　　贫病投劾乞补外官亲友问者以诗答之
　　卑如子官执防贫似玉川居洛阳不敢弯弓轻妄射争如覆被逐山郎
　　楚王
　　十二巫山耸翠峦楚王宫殿玉防岏定知为雨为云处不似当初梦里防
　　宋玉
　　云雨朝朝峡里兴可能无复梦中情巫娥若问谁为赋敢乞君王道宋生
　　项羽
　　沛公百万保咸阳自古柔仁伏暴强慷慨悲歌君勿恨防山葢世故应亡
　　范増
　　君王不解据南阳亚父徙夸计防长毕竟亡秦安用楚区区犹劝立懐王
　　萧何
　　萧公俯仰系安危功业君王心独知犹道邵平能缓頬君臣从古固多疑
　　韩信
　　登坛一日冠羣雄钟室仓皇念蒯通能用能诛谁计防嗟君终自愧萧公
　　贾谊
　　贾生未免孝文疑自古功名叹数竒逐得洛阳年少去白头绛灌亦何为
　　李广
　　李广才非卫霍俦孝文能鍳不能收君王未是忘征战何待高皇万户侯
　　东方曼倩
　　轩冕功名何足为先生聊作易农资汉庭诛死皆卿相犹説才能胜滑稽
　　成帝
　　百华衣上渍余香夜照犹烦蚌有光解道温柔胜武帝不知壮髪似元皇
　　赵飞燕
　　苦心膏沐不论赀富贵人生各有时直使中流畏仙去君王何啻似婴儿
　　朱云
　　直言请剑斩安昌勿谓朱游只素狂君防汉家文景业张侯能以一言亡
　　孔光
　　乡原世尽谓醇儒汉室倾危孰与扶试问不言温室木何如休望董贤车
　　梁兾
　　力回汉鼎未收功又道将军世上雄不悟折腰同龋齿百般装束为秦宫
　　殷浩
　　田野高风过有薫庙堂经画竟无闻固应竹马思元子江左兴亡不在君
　　偶成
　　低云着地晓悠悠雨湿帘旌不上钩江北江南千万里年年长向此时愁
　　伤春
　　浮云冉冉送春华怯见春寒日欲斜一夜雨声能几许晓来落尽一城花
　　七月六日二首
　　月落暗虫啼不休五更白露晓悠悠西风是处将摇落可但梧桐独报秋
　　积雨空堦生緑衣幽幽防防弄秋姿黄昏楼角防新月还是去年牛女时
　　元忠学士八兄耒离京师逺防追送许惠服丹法托故竟未惠及赋五絶句
　　身逐孤舟似断云故人追送尚殷勤秋城夜泊西风岸落叶悲虫独自闻
　　衰栁苦催空壁月悲虫眞吊短檠光无情少壮抛人去只有穷愁气味长
　　欲盗羲和一防春五更注想隔重云如何但欲独不死分我刀圭未费君
　　昔见将军破虎鞯玉堂曽共扫千言功名老去皆蹉跌相见谆谆劝学仙
　　无复顚狂似少时逢君犹自説蛾眉玉堂旧事君休念雨袖啼痕又送谁
　　闲歩
　　枝上啼鸦巢欲成晴檐向日乳鸠鸣可怜霜雪余威尽春草无名著处生
　　寓楚题杨补之官舍
　　一辞螭陛走天涯客路悠悠老嵗华住乆不知身是客自来堂下采黄花
　　伤春四首
　　晓雨催春不惜花乱红飘泊委泥沙伤心忆得年时事白髪风前只叹嗟
　　红杏墙头最可怜腻红娇粉两娟娟晓来并逐东风尽容易分飞又一年
　　嫩紫妖红惜不得乱随风雨防蓬蒿荒田野草花开晚主管春光轮尔曹
　　高楼春昼独惊心白日闲云亦自隂风雨催花花已尽满城新緑乱鸣禽
　　三乡道中遇雨
　　萧萧古道西风雨惨惨黄昏匹马行未遇功名莫嗟叹逢时更自忆平生
　　题南禅院壁二首
　　乞食高僧午未归秋庭落叶日晖晖萧条古寺松隂下檐铎风中乳鸽飞
　　秋林落叶已斑斑秋日当庭尚掩闗扫榻昼眠聼鸟语可怜身世此时闲
　　次韵王彦昭感秋三首
　　木落风高秋雁归初晴野水涨清伊东流防向淮南去慿寄秋来无限悲
　　年来诗酒最闗身满酌休论薄与醇愁见洛阳秋夜月无情偏照不眠人
　　尘埃容易防吴衣泽国秋来信息稀想见淮南初木落秋云秋水鴈初飞
　　絶句三首
　　蔼蔼晴郊花气浮午窻正睡拥驼裘觉来鸟雀茅檐静屋角春风怒未休
　　照水轻明杨栁枒隔林相映占巢鸦东风香草城边路到处人家尽是花
　　淮上春风万鼔鼙落防舟泊岸边矶喧喧野市残阳里沽酒携鱼客散归
　　雨后逰朱园
　　绿叶隂隂防翠枝晚花虽小亦应稀东风不惜残桃李吹作春愁处处飞
　　酒病中寄李十二招饮五首
　　班郎握笔未封侯嗜酒扬雄欲白头寂莫著书谁作伴两枝风叶碧梧秋
　　酒病岑岑更怯寒一窻防雨拥衾眠西风一入庭前树便有秋声到枕边
　　乍晴二首
　　洗来桐叶晚青青积雨防干暗菌生角半倾苔晕合萧萧风草一蛩鸣
　　虹长饮雨川无滴苹末生风沼有波一扫烟云不知处夜天如水防银河
　　杂题二首
　　寒雨萧萧桐叶惊浪浪还作夜堦声西风忽起幽人觉枕簟凉时向五更
　　苍苍落月井梧西睡觉幽人自巻帷只有林莺知梦断晓庭人静语移时
　　徐园闲步二首
　　平田小雨润新耕晓日园林信脚行衬歩野芜吹面栁可怜春物总多情
　　动地春风晚未休吹花折栁却成愁尘埃不用频车马独卧毺正拥裘
　　杂诗二首
　　邾城山下梅花树腊月江风好在无争似姑山寻绰约四时长见雪肌肤
　　病腹难禁七椀茶小窻睡起日西斜贫无隙地栽桃李日日门前自买花
　　絶句
　　伏暑新除风露清五更山舎一鸡鸣幽人枕上朦胧睡卧看东冈次第明
　　赴官咸平蔡河阻水泊舟宛邱皇华亭下三首
　　怒河凭雨正奔流踏跕卑梁滞去舟淹泊我生应有定不须归怨一污沟
　　袅袅悲蝉古栁风水边幽草巳鸣蛬长河未放羲和宿却放斜阳更向东
　　夜空如鉴碧新磨倒影防星乱素波天色水光无别处为君垂手揽银河
　　春雨中偶成四首
　　廉纤小雨作春愁吹湿长云漫不收架上酴醿浑着叶眼明新见小花头
　　槐叶青青染不如防巢鸦语有新雏萧萧晚雨窻鸣急卧穏藜牀玉枕书
　　天低芳草接浮云万栁含烟翠不分燕子归时花徧落暮云和雨入黄昏
　　春隂只与睡相宜卧聼鸣禽语复飞一缕断香浮不散何人深院昼熏衣
　　春词二首
　　残红新绿间秋千寒食园林人意防一阵春寒花上起画廊连夜雨
　　霭霭芳园谁氏家朱门横锁夕阳斜鸠鸣鹊噪闲庭馆尽日春风吹百花
　　遣兴
　　百感摧伤强对春看花花畔独沾巾只应闭目林中坐须学无言壁下人
　　潮水二首
　　水满清淮自在流落花吹尽浪悠悠总将春雨为春泪未比思君一半愁
　　近来消息愈堪猜飞鸟无情不肯回惟有清淮慰人意春流日日自东来
　　夏日池上三首
　　新蝉上树空遗蜕野雀哺雏争小虫粉沾衣袖竹枝雨香满水亭荷叶风
　　落日鸣蝉夏木荒芙蓉半落栁成行何人纨扇生新恨亭馆迎秋夜夜凉
　　拒霜灼灼欲破红夜来雨落荒兰丛空亭无人日色午但聼桐叶惊秋风
　　秋日即事三首
　　支离卧病不知秋暑退初惊大火流蟋蟀知时鸣近壁银何照夜直当楼
　　萧条嵗晚搔双鬓流落天涯念旧逰惟有醉来心暂展无钱沽酒合长愁
　　萧萧衰草傍墙生中有寒虫白日鸣秋物荒凉禾稼熟悠悠驱马水邉行
　　秋雨二首
　　南山云起满庭隂薕幕初凉七月深桃子压枝桐叶老连绵风雨作愁霖
　　离披衰栁已无蝉黄叶闭门风雨天陶令无钱难得醉竹窻过午枕书眠
　　秋夜寄逺
　　秋晚萧条风露清星河耿耿漏丁丁袛应新月频相见长向玉楼东畔生
　　秋夜
　　微云淡月夜朦胧幽草虫鸣树影中不待南城吹鼓角桐声长报五更风
　　逺思
　　袅袅霜风吹碧梧孤城残角奏单于山川浩荡愁千里楼阁黄昏月一梳












　　柯山集巻二十一
　　钦定四库全书
　　柯山集巻二十二
　　宋　张耒　撰
　　七言絶句
　　懐竟陵莲花
　　景湖门外有汀洲灼灼红莲照碧流公子不归时节晚雨枝风叶卧清秋
　　懐陆羽井
　　寒泉背石老松根禅室幽人古像存长恨千年无屈宋楚招难与此遗魂
　　冬日怀竟陵管氏梅桥四首
　　旅居泽国小园林千里相望嵗暮心想见竟陵残雪里新梅防雪橘垂金
　　小小园林防防梅如今绰约为谁开只应清夜新霜里依旧横斜倒影来
　　他日华陵迹已陈嘉辰懐旧一销魂小园幽径谁相念应有新梅覔故人【原注复州竟陵郡有五华山故亦云华陵】
　　堂下幽芳自可人北风一为屏埃尘上元簮珥玲珑玉却曳青霞霜女裙
　　厄台寺三首
　　诸佛苍然照殿楹圎光明满自然灯千年遗事无人问馆后高眼久属僧
　　峨嵋前约已成空风雨萧萧送暮钟何用忘机来问话不如松下谒痴龙
　　世味嗟予淡莫加更将诗句寄烟霞自怜落笔无好字不及扬州王谢家
　　过蕲泽
　　雄吞六国弱秦强壮士逡巡野水傍耕叟不知鸿鹄志笑观宫室忤陈王
　　崇化寺三首
　　楼殿沉沉锁夜烟秋灯一防佛龛前梧桐叶上三更雨亦有愁人独自眠
　　白髪荆州叹滞淫吴衣重杵洛城砧遣愁莫上髙楼望只有秋来昼日隂
　　零落宫墙官树秋行人东去路悠悠祗应楼下邯郸路亦有离人对此愁
　　偶成
　　漫学文章性灵屠龙艺就误平生翩翩仕路新冠盖何用扬雄强作经
　　赠赵簿景平二首
　　明道新坟草已春遗风犹得见门人定知鲁国衣冠异尽戴林宗折角巾
　　纷纷俗物久堪憎爱子萧萧眉宇清莫叹青衫掩事业白头卿相死无名
　　自遣四首
　　是非得失一区区蚊蚋啾啾共一壶不学退之求羽翼惟凭一梦到华胥
　　谁云造化本无情利害乘除理甚平莫逐众情生愠喜君看三四孰亏盈
　　谁云至理宗无相大道由来万法兼且以声音为佛事晓敲清磬诵华严
　　浮世荣枯理易观不劳重取朽鑚直应桃李繁华日便把荆榛寂寞看
　　立秋二首
　　西风嫋嫋木飕飕身在江湖北岸州自古楚人词最好为君重赋竟陵秋
　　对酒聊同楚人醉哦诗惟聼越吟声洞庭北岸孤城下落月西风聴晓莺
　　晚歩灵夀寺后二首
　　秋城草树欲黄昏防迳新晴菜甲新便好灌园从老圃此懐原是汉隂人
　　逄秋种菊尚殷勤隙地侵寻欲过隣便好采花供服饵形容已似泽边人
　　感秋三絶
　　秋思乡愁两苦辛每临西北望秋云此生更老情终在谁为寄声千里人
　　楚天未白转星河楼角先吹出塞歌长愧侵牀五更月殷勤无计谢姮娥
　　髙林败叶已飕飕更有寒莎翠已收若道神仙脱情累如何独唱感庭秋
　　局中聴雨
　　秋庭聼雨断人声凉入衣裾秋意生临水登山送归语怜君解有许多情
　　夜思
　　万声沉寂漏丁东金井栏干上暗空半夜西风人未觉秋声先报草根虫
　　晨起二首
　　楚乡秋早倦炎蒸长恨梧桐不可凭爽气忽随风至晓堂无寐独神惊
　　中宵爽气入衾裯檐雨浪浪晓未收三伏炎歊扫除尽待教明月放清秋
　　近中秋
　　姮娥药熟桂华新满贮清光待出云徐御氷轮行碧落世间多少感秋人
　　章华
　　长恨章华亦陋夫周秦仅可胜登徒谁知南楚仍穷巷骨像何妨自应图
　　秋晚
　　日转秋庭树影斜风来粉蝶胜悲笳祗应宋玉秋来梦常在墙东阿子家
　　迁居对雨有感
　　楚乡风物淡悠悠独掩闲门客滞留尽日无言对秋雨相敲蕉叶各吟秋
　　竟陵僦舍仍有小园景物颇佳
　　荒凉台阁追随事懒慢江河放逐臣应是主人怜寂寞僦居仍有小园春
　　题西园酴醾
　　风霜老枿蹙龙蛇中有青春白玉葩要使根深生意遂不妨秋雨卧泥沙
　　西轩
　　出架蔷薇秀晚枝雨余屋角理蛛丝可怜一曲秋风地万思千情鬬入诗
　　九月十日菊花烂开
　　萧条秋圃风飞叶却有黄花照眼明已过重阳慵采撷自嫌亦作世人情
　　读除目有感
　　祸福茫茫不可猜可能慿势即无灾相君西闼挥毫日岂料方还此地来
　　效吴融咏情
　　依依漠漠复纷纷触处相随过晓昏知是妄縁除不尽更教风月助吟魂
　　竟陵酒官舍北有数歩草嵗寒霜落犹鬰然也予为障其风霜暮冬尚自如一日大火焚舍无遗复徃寻草不复有矣
　　为爱墙隅芳草色故遮霜霰待新春火烧雨洗寻无处祗有东风吹旧尘
　　腊日歩西园
　　三亩寒园春欲回浅池低树忽飘梅楚乡万里霜云尽归雁行行斜日来
　　夏日七首
　　两架酴醿侧覆檐夏条交映渐多添春归花落君无恨一架清隂恰满帘
　　野水弯环夏木森清蝉晚噪碧云深扁舟两桨谁家子万里江湖此日心
　　蕲簟纱厨与夏宜法曹腰腹大何为重云到地翻盆雨却是幽人穏睡时
　　千蛙鸣噪污池水万螘奔驰一腐虫得丧世间能几许防髙处有飞鸿
　　凉风一扫宿云轻隐隐收雷不复惊试决小池防积潦谁教蛙吻顿无声
　　风转翻翻梧叶惊入檐白雨打窻鸣应将清絶酬无睡稳聴空堦半夜声
　　女几山前官舍清绕堂鸣涧夜泠泠尘埃别后何由见檐雨三更起坐听
　　昼卧口占三首
　　康济朝饥进汤饼谁何午睡属新茶读书隠几聊复尔谢客扄门岂不佳
　　甘风逺集闻朝嘒怨月深栖有夜鸣凉牖踈明稀老翠雨畦幽独立新清
　　学道穷年要有得强顔干世欲何求病栽薏苡无劳谤湿要鞠防不待搜
　　赠无咎
　　欺马街泥未肯干重城含雾晓漫漫谁令万屋淋漓雪犹作长安半夜寒
　　晩春四首
　　杨栁藏鸦笋作竿晓风吹雨作轻寒清隂一片收春去畱得蔷薇数防殷
　　蔷薇倒架笋过隣梦泽茫茫欲晚春緑暗红稀君莫叹满枝梅杏欲尝新
　　洗雨吹风送晚春尽收红紫布青云眼前消长谙已久清坐不妨长闭门
　　荒畦零乱满芜菁春事收功欲老成鹊噪鸠鸣莫无頼晓枝千啭有雏莺
　　懐金陵三首
　　此君堂后青苍玉别后何曽寄一声想见秦淮月堂下西风吹浪拍堤平
　　璧月琼枝不复论秦淮半已掠荒榛清溪天水相澄映便是临春阁上魂
　　曽作金陵烂漫逰北归尘土变衣裘芰荷声里孤舟雨卧入江南第一州
　　水阁二首
　　积雨荒池水欲平轩窻长夏有余清公余一枕沧浪梦卧听风荷受雨声
　　池水亭亭如有光晓风清露防新糚翠帷自障非游女多谢经营白鹭郎
　　出京寄无咎二首
　　不许多闻长乐钟打包旦遇又匆匆长安城里谁相识只有周南太史公
　　老去相看情益亲河梁分手欲沾巾祗应诵得离骚赋长作行吟去国人
　　读史二首
　　区区奸智终何补不悟身犹弄伎儿蛇断楚郊秦未觉鬼谋曹社梦先知
　　嬴秦余祚已蛇分车府凶髙尚畏人安有区区犹指鹿从来菽麦不曽分
　　韩信祠【有序】
　　史称信之族诛予尝疑之其谓陈豨曰王至上必自将予从中起夫使高帝将精兵于外而信欲诈驱徒奴乌合之众于京师虽太公穰苴不能以成事此犹炰烋于猛虎之穴虎归则无事矣信谋无遗防岂肯为计若是之疎哉况萧相国在长安信独不畏之耶此殆以髙帝出征以信失职畏其乱于内亦若彭越使人告之而傅致其词如此耳不然信不忘漂母一饭之恩信遇髙帝恩亦厚矣一旦背之岂人情哉
　　千金一饭恩犹报南面称孤岂遽忘何待陈侯乃中起不思萧相在咸阳
　　题淮隂侯庙【有序】
　　吕太后劝髙祖诛彭越使舍人告其反而越固未尝反也特以为名耳髙祖将兵居外而太后在长安太子仁弱不知兵而韩信方失职在京师吕畏其乘时为乱而不可制使人诬告其反诈召而诛之耳方是时萧相国居中而信欲以乌合不教之兵欲从中起以图帝业使虽甚愚必知其无成以信之雄才谋无遗防肯出此哉太史公记陈豨反事言豨居代多致賔客周昌畏其不轨而奏召之不至豨因自疑而其后通曼丘臣王黄遂反此司马迁所谓邪人进説遂陷不义者也迁载豨反事未尝一言及信吁此迁欲见诛信之寃也
　　云梦何须伪出逰遭谗犹得故乡侯平生萧相真知已何事还同女子谋【原注何不为信辨其枉也】
　　偃王城
　　逃战彭城似去邠兴王可即废为臣中原多少堪忧事劳苦君王八马奔
　　挂剑台
　　上国归来嵗月深悲嗟脱剑挂高林欲知不负徐君意便是当年让国心
　　古意
　　楼上珠帘拂疎网却匀愁黛对凌波也知新旧争多少敢话机头织素多
　　道彭泽
　　姓陶令尹今何在空补陈编归去来安得春江作春酒百年长与子衘杯
　　栁
　　永丰坊里旧腰支曽见青青初种时防尽道边离别恨争教风絮不狂飞
　　题宣州后堂壁四首
　　过雨山亭暑气微老人犹未试生衣满园闲緑无人到春日南风燕子飞
　　我欲畱春情不浅青春别我苦无情敬亭山下红千树日日南风緑满城
　　翠树隂隂晚雨回江山清润絶纎埃军厨煮酒香初熟更钓溪鱼斫鲙来
　　流落天涯一病身簿书丛里费精神殷勤照水窥华髪黄鸟声中又一春
　　宋景平命赋隔窻花影
　　午睡帘栊春日长半消金鸭水沉香隔窻花影时来去疑有东隣觇宋郎
　　晚春初夏八首
　　隂隂夏景变余春清晓园林未有尘日日东风欺弱桞鹅黄吹尽作青云
　　少室山前日日风望嵩楼下水溶溶巻将春色归何处尽在车前榆荚中
　　吹尽成蹊桃李尘兎葵燕麦一番新只应解箨抽青玉霜节棱棱尚可人
　　古栁参天鸣啄木青芜覆地下鸣鸠白头懒作留春计睡起移时独倚楼
　　睡足髙檐春日斜碾声初破小龙茶楼边緑树飞红尽春色墙隂老荠花
　　青春已属明年事昼漏初知夏景长日日南风笋成竹残红虽有不成妆
　　春归草木漫青红半委尘埃半逐风谁似长楸百余尺髙张锦绣照青空
　　酴醿压架不胜繁洗雨吹风更可怜姑射仙人本仙骨百花凋尽独婵娟
　　梅花十首
　　月落严霜自理妆北风工为发清香晓英数防辞人去幽独无人为断肠
　　幽恨清愁几万端故将巧笑破霜寒落英收拾供骚客秋菊从来不足餐
　　姑射仙姿不畏寒谢家风格鄙铅丹谁知檀蕚香须里已有调一防酸
　　林外啼禽自徃还风前诗客倚阑干小园门锁黄昏月耿耿幽姿伴歳寒
　　玉粟匀圆官様黄领巾借与十分香冲寒不为生春物自要晨霜为洗妆
　　清寒池馆静无尘嵗嵗相逢似故人任遣墙头疑是雪欲教园木早知春
　　脉脉无言亦有期雪中狂杀羽林儿可怜多少幽竒事却是东风总不知
　　任教雪压色终胜却要风严香更闻江雨细时青子熟闻名犹救渇将军
　　数防深藏碧玉枝翠峯十二拥瑶姬凭君説与凡桃李彻骨清寒争解肥
　　三亩荒园草棘荒可堪终夜北风狂瑶环瑜珥谁将去啧啧幽禽啄蕋黄
　　絶句二首
　　萱草开时燕引雏石盆雨满长菖蒲但令瓮有贤人酒何用门迎长者车
　　门前山树插云青雨足山前稻水平桑柘半空蚕事了緑隂深处啭残莺















　　柯山集巻二十二
　　钦定四库全书
　　柯山集巻二十三
　　宋　张耒　撰
　　七言絶句
　　临淮道中
　　凛凛春寒犯客裘轻隂残雪放孤舟无端惟有堤边栁作态东风恼客愁
　　许同尘示张八侍郎避暑览馆中旧题絶句俾之同作次韵
　　聚散人生集渚鸿飞鸣邂逅一宵同是非荣辱何劳问共在邯郸一枕中
　　西园风雨杂花谢
　　楚泽春残雨又风啼莺芳草思无穷芜菁满地黄金烂不及蔷薇一防红
　　慈湖中流遇大风舟危甚食时风止逰灵岩寺
　　心悸西江浪似山眼明僧舍一窻闲从今要见庐山靣畵作屏风静处看
　　寓淮阳驿二首
　　一庭秋色髙堂夜半壁灯光短幌凉都是去年秋气味谁知飘泊古淮阳
　　悠飏短日下西墙庭叶吟风作夕凉客枕甚安无一事隣鸡不用唤朝阳
　　观鱼亭呈陈公度二首
　　千古濠梁荘惠词不湏反覆辨真知直应人意逍遥处便是防鱼自乐时
　　猎猎微风波靣开近人鸥鹭不相猜樽前忽起扁舟兴新管江南山水来
　　寒食离白沙
　　莫惊客路已经年尚有青春一半妍试上芳堤望春野万丝杨桞拂晴天
　　绍圣甲戌侍立集英殿临轩试举人作此两絶
　　春来小殿雪初残晓日曈昽未破寒黄繖当轩公事退君王缓歩侍臣阑
　　弱歳千名翰墨塲春寒摇笔试西厢茫然二十年间事还着春衣侍玉皇
　　同仲逹雪后逾小山逰蔡氏园得红梅数枝竒絶因赋二首
　　与君陟巘踏春泥邂逅红梅得一枝失却孤山风露格却成邜酒醉氷肌【原注李正封牡丹诗有国色朝酣酒之句】
　　北风凛凛留髙树融雪涓涓聚小塘三亩山园半春草无人为结小丁香
　　戏呈希古
　　半世辛勤守黄巻白头容易过青春枕前亦觉春晴否试问东隣晚起人
　　赏心亭
　　楫迎桃叶家何处桨送莫愁人已非独立东风今古恨春江无语又斜晖
　　题洛尾亭二首【原注入汴第一亭】
　　日出南山春雾收浑浑洛尾入淮流莫向行人赠杨桞折将离恨入孤舟
　　洛尾亭边淮汴交来波去浪恨迢迢无端更洒黄昏雨吹作春愁不肯消
　　题周文翰郭熈山水二首
　　鱼村橘市楚江边人外秋原雨外川遣骑竹边邀短艇天涯暮色已苍然
　　洞庭叶落万波秋説与南人亦自愁指防吴江何处是一行鸿雁海山头
　　立春三首
　　天上春来谁报人江山气象一时新懒将白首簮幡胜夀酒三杯慰逐臣
　　风光先着竹间梅和气应从九地回桃李满园浑未觉微红先向寳刀开
　　苍龙阙角回金斗文徳门南散晓班车马纷纷残雪里镂银剪防舞新幡
　　寒食
　　庭院轻寒新雨过江城寒食野花飞故园北望一千里极目江枫客未归
　　竟陵梦野亭在子城西南角一目而尽云梦之野最为郡中之胜
　　高甍巨桷压城闉平视如将七泽呑几度春光招宋玉碧阑干外独消魂
　　奉符县北二十里林家庄马铺间壁有草书数行半毁矣问其人云熈寜中钱提刑所书予考其时盖翰林四丈穆父也钱公谪秋浦而卒其子己免丧矣
　　龙蛇半灭亭间字泉壌长埋地下身从此世间无玉树故人三叹泪沾襟
　　木芙蓉菊花盛开
　　空山岑寂何所有晩菊芙蓉相对幽伴我悠悠过闲日怜渠灼灼媚穷秋
　　夜间风雨有感
　　留滞招提未是归卧闻秋雨响疎篱何当粗息飘萍恨却诵僧窻听雨诗
　　次韵智叔三首
　　才似庖刀不待硎思如流水更清泠诗坛李杜谁为将尽扫欃枪正国刑
　　公子风流更可人仙家问讯桞湖春烦公瓮下一杯水洗我胷中百斛尘
　　今朝一见诗人诗不用更寻黄绢词深山一鹤自唱和亦有松下童子知
　　絶句
　　竟陵秋色清如水客舍飘梧坠晚阶已掩重门风叶定玉钩还向玉人来
　　西园
　　满园红紫春无限尽日飞鸣鸟自由夜雨朝晴风日好尽舒云锦不能收
　　晩春
　　苔封池靣草芊緜鸣蚓跳蛙意苦便颇觉风云有竒变翻盆一雨便潺潺
　　残春三絶
　　低檐送雨晩霏微湿透梅房白渐肥半卷画帘屏扇掩防胧春睡拥春衣
　　阑干倚遍更消魂春到淮南得防分袅袅桞枝烟雨湿画楼残角送黄昏
　　强寻春物散无聊直使楼髙恨未消鳞碧万家看不尽杏花时见隔墙梢
　　偶题二首
　　相逢记得画桥头花似精神桞似柔莫谓无情即无语春风传意水传愁
　　春水长流鸟自飞偶然相值不相知请君试采中塘藕若道心空却有丝
　　宛丘道中
　　日斜沙路马翩翩故欲迎凉不着鞭谁觧多情似新月伴人归去照人眠
　　青桐道中值雨凡数里舟行久之颇有江湖之思二首
　　系马操舟问檝师却疑淮口挂防时人间迁改何须问便作江湖未可知
　　防防烟外鸟飞归野老得鱼収网回隔浦防霞沉欲尽半弯新月出云来
　　宿咸平驿
　　萧萧暗叶鸣秋雨淅淅风战客灯世味饱谙心巳老不烦潘鬓强侵陵
　　萧萧
　　萧萧风雨五更初枕上秋声独井梧只有菊花犹灼灼苦教摧拉就荒芜
　　淮阴道中
　　映日断霞临水尽出云新月向人来野塘秋晚无行迹防防黄花照水开
　　夜坐
　　庭戸无人秋月明夜霜欲落气先清梧桐直不甘衰谢数叶迎风尚有声
　　试笔
　　学馆虀盐惊歳晚寒窻书史伴身闲年来轗轲甘言命老去追随厌强顔
　　新春
　　水乡清冷落梅风正月雪消春信通昨夜园林新得雨杏稍争放晓来红
　　野歩
　　帯水依城一迳微出城桃杏雨来枝最怜杨桞身无力付与春风自在吹
　　春日偶题四首
　　漫漫东风百草长夭桃如笑桞如妆惟慿酒作青春敌收拾风光入醉乡
　　隔屋桃花暖鬬妆好风时有过墙香满园芳草无人种何事春来特地长
　　舍北小桃才及肩可怜枝弱苦花繁黄昏雨急东风恶惜尔不禁春夜寒
　　白首伤春一老翁预愁寒食过春中下帘数防黄昏雨一霎轻寒青杏风
　　偶成二首
　　新引龙孙欲解包篱根抽笋已梢梢莓苔雨过蜗縁壁杨桞叶深莺有巢
　　乍晴幽步踏斜阳残潦青苔曲径荒风掷落花填小堑雨催芳草上空墙
　　题轸师房二首
　　漠漠雨苔依砌緑鲜鲜秋菊映堦黄山僧睡起日亭午出戸微微栢子香
　　铜瓶布衲出尘埃疎瘦风标日一斋门迳萧然更无事生萤飞鸽及时来
　　初离山阳寄城中友人二首
　　落月昏昏向水低五更残烛一声鸡祗应魂梦犹东去从此扁舟日向西
　　野岸萧萧落叶风秋光离思两相攻殷勤临水挥双泪慿寄清流却向东
　　淮隂晩望
　　萧萧衰栁来时路袅袅危樯西去船白鸟归飞夕阳尽防霞风约过平川
　　宿第四铺
　　系缆寒沙伤客情秋云不动夜隂生萧萧两岸黄榆叶解报三更雨到声
　　初见嵩山
　　年来鞍马困尘埃頼有青山豁我懐日暮北风吹雨去数峯清瘦出云来
　　有感
　　鬓毛已自秋来变髀肉仍于马上消满眼青山不归去强顔微禄亦何聊
　　福昌官舍后絶句十首
　　淮南梅栁想春还怯见西州歳暮寒惟有看山心未厌晴明终日在阑干
　　小园寒尽雪成泥堂角方池水接溪梦觉隔窻残月尽五更春鸟满山啼
　　无客门阑尽日扄两行乔木拥寒防吏胥借问官何在流水声中看竹行
　　漫与东风作主人栽培花草伴闲身不辞伐竹成髙架收拾蔷薇一片春
　　卧听堂南布谷鸣陇头细麦已青盈殷勤谢汝催春种我为无田岂懒耕
　　翠竹留人不忍还暖泉春涨已潺潺寄言山鸟休归去与尔同来乐此间
　　洛川春色防时归清流照翠微日暖雪消沙岸软鸳鸯相对不惊飞
　　风吹春日下南山尚有轻冰结暮滩何事鸳鸯故相守清溪不怕夜栖寒
　　不扫竹根藏笋茁旋培残雪拥兰芽为君更接樱桃树付与春风换却花
　　清明山色到前檐汩汩溪流聚小潭一榻竹窻晴昼睡依依春梦入江南
　　梦周楚望
　　春风吹梦到淮南一夕从容尽笑谈睡觉始知经歳别洛阳新栁已
　　絶句
　　坐局归来已暮钟蒙蒙寒雨湿裘茸正湏墙下一壶酒不怕江头三日风
　　有感
　　屋角纎纎挂断虹清蝉一噪起髙桐天涯云尽见残日林下雨余来好风
　　赠鐡牌道者
　　微官待旦亦朝天頼尔絶胜钟鼓传举世昏防竟难警怜君常负五更眠
　　读吴怡诗巻二首
　　罗田春动雪消初主簿清诗雪不如休学风骚穷事业花前莫负古铜壶
　　疎梅半落雪中香想子孤吟对酒缸野水荒山半猿鸟跨驴谁问贾长江
　　题赵楶所收赵令穰大年烟林二絶
　　江上孤烟蔽逺林秋原人静下鸣禽水乡此景常经眼谁信侯家画万金
　　枫林荻港白昼静落鴈飞鸥尽日闲平逺起君千里恨清诗可要助江山
　　屈原
　　楚国茫茫尽醉人独醒惟有一灵均餔糟更遣从流俗渔父由来亦不仁
　　观音泉
　　岩松偃盖不知年寂寂秋灯寳供前清彻一源传万古空山长伴白衣仙
　　宿慈氏院
　　楼上鸣钟报五更朦胧深殿佛灯明更无幽梦随寒枕聼彻风松到晓声
　　巫臣二首
　　万古风情不易禁多言未似不言深楚王只聼巫臣谏不道逃吴已有心
　　咫尺山河不易知无言莫谓即无思人间只见枝头茧不悟春蚕暗理丝
　　北风
　　北风巻地寒侵骨冻雪连山鸟不飞试问朱门余酒肉防人廽首念无衣
　　洛岸春行二首
　　溪上映人杨栁黄满溪流水碧泱泱慿君莫向溪南望春草春风能断肠
　　南山晴翠入波光一溪声绕郭长最爱早春沙岸暖衮风轻浪拍鸳鸯
　　漫成七首
　　应敌诗才慙古人牵情春色空闲身铺排物色虽甘拙消散闲愁亦有神
　　脩竹娟娟一万竿清渠引水正潺潺知时燕子来相语任意鳬雏去不还
　　髙槐无花亦有隂参天老枝逾十寻流莺不使人窥见故隔深条送好音
　　风吹桃花西复东雨打海棠零乱红可是春光即消歇牡丹音信未全通
　　江南梅花凌雪霜桃李开尽春无光谁知洛阳三月暮千金一朶卖姚黄
　　溪水春来清荡沙溪南溪北是人家依依陌上多情栁簇簇原头自在花
　　庭隂当午起犹慵防送残春醉梦中桑柘成隂桃李尽一川零乱桞花风
　　和应之出城
　　路穿槐桞绕山斜长夏村墟对物华青玉一寻披箨竹绛缯千片剪榴花
　　永宁赴晁应之见招赏花途中遇雨
　　行云浓淡日无辉轻雨飘飘防客衣马上漫郎醒复醉一杯容易送春归
　　依韵和晁十七落花二首
　　投老殷勤向物华风前犹欲拾余花更将梦逐残红去遍入长安百万家
　　飞随风雨落随流更有余红亦已休杳杳天涯春物尽可怜莺蝶不知愁
　　和端午
　　竞渡深悲千载寃忠魂一去讵能还国亾身殒今何有只有离骚在世间
　　偶成
　　须知庖手有真如合遣轮人笑读书拥褐蒲团深闭日老人于此有工夫
　　双庙
　　成败功名付偶然男児要是死生间故应城破知肝胆飞矢何劳记贺兰
　　株林
　　九寡奔亡一老姬白头蛮叟嬖西施二公费尽平生事深屋婵娟世得知
　　淮上阻风歩入寳积山访轸长老
　　少年飘泊归淮东道人住庵何处峯知有招提烟水外雪云山路倒杉松
　　淮上观氷下
　　寒淮千里羣氷下古岸枯槎黄苇枝忆得天津桥下见五门春动雪消时

　　柯山集巻二十三
　　钦定四库全书
　　柯山集巻二十四
　　宋　张耒　撰
　　七言絶句
　　春隂
　　惊鸿瞥过不容攀病眼淮边楚望寒独卧孤舟对杨栁春风终日在樯竿
　　宫人斜
　　青蛾皓齿作埃尘玉匣珠衾地下身一曲壊墙门不锁林花开落墓前春
　　奉先寺
　　定知生不出长门禾黍萧萧寺后村松柏城南万丘冡伤心最説内人园
　　至后早赴馆二首
　　红蜡妆梅冷未黏栁条偷暖作纎纎高楼残白谁家雪尽日天寒不卷
　　城围残雪寒催晓宫近晴云暖欲春谁觉风光添一线玉壶漏水报鸡人
　　二家有海棠去歳花开二呼杜卿家小娃歌舞花下痛饮今春花开复欲招客而杜已出守戏以诗调之
　　颇疑蜂蝶过邻家知是东墙去歳花骏马无因迎小妾鸱夷何用强随车
　　复答迎郭侯犊车之句
　　玉壶春酒射朝霞只看纎腰不看花但遣舟迎桃叶女仍须恩赐短辕车
　　清明日舟中书事二首
　　清明不到旅人家乞火邻船自试茶防栁好风低作舞夹船春浪细浮花
　　巢乌噪处緑杨村寒食人家昼掩门麦陇晓风收宿润烟林午日涨黄昏
　　题海州懐仁令藏春亭
　　闻道山中贤长官种花不肻放春还故知车马红尘地催促东风不得闲
　　题绿野亭
　　孤亭沧海东天连平野四无穷可须戸牖毫端上自揽山河眼界中
　　漫成三首
　　驱除牢愁须酒圣狼藉春色要花红定知春来无一事苦教有情愁得侬
　　容易得愁即不去苦教春物唤愁生遣愁饮酒大拙计遣谁蹙眉为慢声
　　闭门春风作往还谁家有花堪醉眠栁腰榆荚争入眼江梅一枝逺如天
　　题荣子邕陋居二首
　　草舎隆中一幅巾闭门三致汉将军纷纷自献知何有终遣斯人了鼎分
　　一室荒芜孺子贫知君四海入经纶杀身虎口终何补洒扫除自可人
　　秋日有作寓直散骑舎
　　黄省文书分道山静传钟鼓建章闲天边玉树西风起知有清秋到世间
　　晓
　　緑满园林红已稀湿烟和栁共霏微谁家油壁春寒里独辗天街晓雨归
　　送周六赴濠州户曹二首
　　老颙有妇何妨道一室萧然尚愧君但恐小乔来丈室却湏射虎作将军
　　从来悟道不由书觌面相呈已有余麈尾花飞终不近濠梁古鬼觧揶揄
　　赵弟
　　男儿何用立竒勲赵弟从军初不闻但斩郁城侯万户不须猿臂老将军
　　賛皇公
　　才高一世有竒功掩巻令人独想风莫笑狄祠迁武相致人从古是英雄
　　夜来
　　夜来风雨掠余春晏起萧条一病身三月长安泥浩浩懒随车马作游人
　　桓温
　　北征谈笑防姚公静扫诸陵见洛嵩不用登高笑夷甫正縁此辈使君雄
　　和天启恵橘诗
　　十年不摘洞庭霜喜见新苞照眼黄但对典刑休嗜味【原注天启辞以橘酸】虎贲犹得作中郎
　　题画二首
　　败芦浸水冻滩沙朔雪随风乱缀花湿翅老鸿鸣未起暮云山色暗天涯
　　苍苍老石守寒丛雪洒林鸠羙睡中鹑傍陈根饥更啄雀栖高枿瞑愁风
　　题庭木
　　枯条怪石坐寒禽玉轴髙悬画万金歳晩荒畦真在眼寂寥方见此时心
　　有所叹
　　騈胁当车闟防先相君冠葢照秦川六雄未防君无苦当念杜门公子防
　　五更
　　歳事先教蟋蟀催暮云楼阙殷轻雷五更庭叶惊残梦知有清秋犯雨来
　　下直
　　留住长安鬓已丝宫廊还见落梅飞暮云踈雨苍龙阙不惜障泥防马归
　　题史院直舎鱼鹭屏
　　钟鼓声稀下直迟秋晖转万年枝寒防尽日谁相对慙愧屏风两鹭鸶
　　梅花二首
　　便使栁肥终解舞莫惊梅瘦为含酸因风自袅还成态与雪争姸却要寒
　　天质自清非为瘦仙姿正白不施红未开如怨开如笑枉乞幽香与北风
　　探春
　　啾啾冻草羣飞雀袅袅高林独啸猿忽忆淮南春意动早梅池馆断鸿天
　　双槐
　　老去相看终惨淡秋来无赖对婆娑任从叶逐西风去要聴庭寛夜雨多
　　晏起
　　晩起翻书日欲西偶然乗兴忘遨嬉好书自癖非求利掘冢才须数句诗
　　和人二首
　　腊残春近独消魂残雪长安千万门青鸟何曾寄音信碧云刚觧报黄昏
　　曈昽晓日漏春光栏下萱丛尚卧霜认得君家门上雪易知何事却难忘
　　天
　　凿屋分将一尺明坐令隔幌见屏任从世界倾盆雨只要萧萧数防声
　　失性
　　失性摧颓君子鹤忘羞跳掷沐猴冠须知六合枭鸾杂供与闲人静处看
　　梦至一园池藕花盛开水鸟飞鸣为作二小诗记之
　　偶来乘兴不须疑一顷秋香欲发时老子婆娑真为尔百囘相见媿鸬鷀
　　平池秋水雨来深无数红妆出岸隂翠幕深藏知有意白鸥相见本无心
　　读王荆公诗
　　名实由来不可逃悠悠毁誉亦徒劳臧公已死言终立不是轩裳世禄高
　　雨霁
　　丰隆故犯青防上列缺应逢返照还楼外细蟾呈窈窕枝间少女故徘徊
　　蹇驴
　　骥伏盐车饥不行疲牛与尔饱平生子荆自是佳公子亦向人前作汝声
　　局中晩坐
　　高林晚叶渐疎明雨过长安万屋青为问西风来几日夕阳宫殿亦秋声
　　无题二首
　　风槐已踈遽如许夜蛩虽怨可若何出门屐齿苔防满隐几书尘防迹多
　　晩起清秋一枕凉四檐鸣雨下淋浪竹笼烧药时添火书榻焚香却闭房
　　鹎鵊
　　整刷衣裾紫翠新晓天风露压鸡晨应知不置莲花漏长唤林中宴坐人
　　久雨
　　欹檐积雨苔生瓦陋巷人稀泥及门坡下牛羊来逺墅舎旁麻檾接荒村
　　吴江道中懐陆鲁望
　　我亦扁舟一散人江湖为洗十年尘笔牀茶灶经过地风月相望亦有神
　　霅溪道至四安镇
　　苕霅清秋水底天夜帆灯火客高眠江东可但鲈鱼美一看溪山直万钱
　　喜雪走笔呈李宣城三首
　　殷勤寄语宣城宰公事何时是了时病守欣然有嘉思亦须对雪把空巵
　　聒聒庭中争曲直纷纷笔下判鞭笞坐曹决事输归饮须信薛宣称吏师
　　万夫饿腹待仓储三戸穷民守破圩疲瘵不禁鞭挞甚长官对酒且欢娱
　　游园
　　病来久不上层台有蛛丝迳有苔为报园花莫惆怅故教太守及春来
　　闻蛬二首
　　晩风庭竹已秋声初聴空堦蛬夜鸣流落天涯聊自得今宵为尔感平生
　　二年江海转萍踪白髪苍顔换旧容新月窥风动竹宣城今夜又闻蛬
　　雨中题壁
　　去年此日泊州衰栁萧萧系客舟白髪天涯叹流落今年对雨古宣州
　　防防
　　败荷枯苇一方池溪上防防坐得知何事月寒风露下挛拳孤影在风枝
　　秋蚊
　　江城落木已穷秋病客初寒欲袭裘暗室飞蚊犹扑面不知天上火西流
　　冬日
　　忽忽新冬无一旬自怜憔悴楚江濵满前魑魅何曽御尚愧无功作逐臣
　　预作冬至
　　紫坛曽从奠琳琅亲被天人玉冕光今日黄州山下寺五更闻雁满霜林【原注某元祐七年南郊曽与捧皇帝禋帛席左见上冕玉簪白如雪为烛所照出光数尺云】
　　九日登高
　　黄梨丹杮已催寒一月西风积雨干绀滑秋天称行草却凭秋雁作挥翰
　　试墨
　　金案氷净絶尘破寒龙尾縠生纹澄江清浅汀洲静忽有苍螭下吐云
　　防花
　　清寒带雪未成春可得芳菲早向人须遣艶阳归掌握故教桃李及芳辰
　　送穷
　　年年沥酒拜清晨风俗新正竞逐贫不用为文送穷鬼直须图事祝钱神
　　寄陈州朱教授三首
　　殷勤寄语朱夫子僧舍花前亦举觞学舎萧条官职冷不知谁与戴姚黄
　　欲晓山禽百种鸣最怜哑咤是雏莺遥想西湖烟栁色深春风露水边声
　　春雨江干不肯晴大江栎岸转雷霆山头方丈浑无事扫地焚香看佛经
　　送春
　　二年江上见春归【原注子年春在金陵江上】预想重来我未回淹速世间谁料得祗应相遇且衔杯
　　寓寺八首
　　门外清泉浸稻畦西南脩竹作城埤川平林断空明处郤有遥山作翠眉
　　道人钟梵久寂寞倦客弭车聊静便我亦云山闲衲子平生香火旧因縁
　　病卧淮阳太昊城牡丹丛畔过清明那知春暮长江上竹里招提聴晓莺
　　江城梅子青时节嫩紫夭红扫地无脩竹满山连草色郤烦林鸟劝提壶
　　翠眉长好何曽损寄语啼禽漫不闲应为残春足愁恨长疑蹙破镜中山【原注有鸟声如呼翠眉损】
　　平晓春云失半山蒙蒙小雨暗江干寺楼倚徧消残醉只有春愁伴薄寒
　　错落星河没半空江城悲角五更风幽人梦断西雨背壁笼灯到晓红
　　笼灯到晓只微明独拥单衾聴雨声葛幌竹牀清过暑萧然未觉负平生
　　黄葵
　　黄葵贵丽不妖娆一朶新晴槛外高还似迩英临便坐曈昽朝日照天袍
　　聴鸣禽
　　流滞江边鬓已霜又闻春鸟啅朝阳他时北去懐陈迹寒竹疎梅黄土冈
　　晓雨
　　轻隂江上千峯秀小雨墙边百草生惟有春禽慰孤客晓啼浑似故园声
　　黄州酒务税宿房北新种竹戏题于壁
　　异时小杜高眠地几向秋风聴楚江身世浮云那可计试留双竹守寒
　　梅花
　　我爱梅花不忍摘清香却解逐人来风露肌肤随处好不知人世有尘埃
　　分冬
　　莫惊人事浮云变且作吾侪饱饭行白首分冬聊自劝江城今夜一阳生
　　食荠糁
　　论斤上国何曽饱【原注高力士至黔中见荠云两京论斤买五溪无人采】旅食江城日至前常慕藜羮最清好故应不糁媿吾原【原注原宪藜羮不糁】
　　戊寅正月八日早寒
　　浓淡春云夜雨干寂寥庭院裌衣寒无人为发樽前笑但把梅花似旧看
　　正月七日雪晴
　　西融雪飘如雨故与新春作薄寒昨夜雁声浑向北梦魂随去过闗山【原注光蔡之间路名闗山】
　　春蔬
　　新春书剑滞江城又见南蔬入旅羮闗心太昊祠前路小甲连畦带雪晴【原注予有蔬圃在陈州太昊祠南】
　　读秦纪二首
　　烹灭羣雄力未疲赭山射海奋余威谁知传与痴儿子祗得阿房似旧时
　　汲汲威刑继祖龙收功终在望夷宫未应家国归车府郤有山东老沛公
　　偶成
　　许君踏月夜相过此语当时恨已多但愿相逢休怨老不妨白髪聴新歌
　　春日怀淮阳六首
　　西城门外古壕清太昊祠前春草生早晩粗酬身计了长为闲客此间行
　　灵通禅刹古丛林永日惟闻钟梵音阅世兴亡千室佛百年风雨古墙金【原注灵通院石晋末所创有千佛殿壁绘用金】
　　最爱南城汲井园春来蔬甲不胜繁人家断处无鸡犬迟日东风似古原
　　黄巢寨南琵琶沟古原芳草静春流大艑舸舣何处客樯竿西北是神州
　　莽莽郊原带古丘渐渐陇麦散羊牛杏花杨栁春浓处一片青帘慰客愁
　　城中万枝木芍药姚黄一蕚得春多日日踏春浑坐此人间无醉奈渠何










　　柯山集巻二十四
　　钦定四库全书
　　柯山集巻二十五
　　宋　张耒　撰
　　七言絶句
　　上元三絶
　　清晨谒帝大明宫拜赐归来夜过中【原注予在□书近十年每岁上元晨趋大庆迎驾近午驾囘驻辇大庆门上赐茶酒拜谢退率一二同舍择胜纵观至夜分必醉归岁率为常】一梦十年身老矣山城风月作过从
　　沽酒垆边人若市算商亭下浪连天张君官况今如此岂有工夫作醉眠
　　江边灯火似秋萤哀怨山歌不可听自怪今春牢落甚禅房止酒读黄庭
　　二絶句
　　衙斋无事雨初晴山泽有容春向深何物东风吹不散祗应多病谪官心
　　茆檐斜日晓鸡号水满陂塘荠麦高囘首故园空怅望东门归路緑迢迢
　　正月二十五日以小疾在告作三絶是日苦寒
　　黄土冈头荠麦长春阴蔽日午风狂山前梅落无人见只有幽禽啼暗香
　　春色三分有尚多且饶芳草占高坡门前桺色如彭泽争奈陶君止酒何【原注予方以病止酒】
　　见説樱桃已烂开坐愁风雨苦相催自怜华髪伤春客两见飞花未放囘
　　所居有梅一株在堂东荒秽中正月二十六日巳谢矣二首
　　平生常恨逢梅少及对江梅无好诗寂寞荒山少风味直须云鬓插斜枝
　　冷落疎枝寒草冈欲攀先怕踏榛荒异时折处何堪説临水高城倚女墙
　　堂前种二桃诗示秬秸
　　平昔殷勤向物华谁知憔悴客天涯双桃栽罢还惆怅忆得淮阳旧种花
　　春日书事
　　虫飞丝堕两悠飏人意迟迟日共长春草满庭门寂寂数櫺日挂空堂
　　十月十日夕同文安君对月
　　林外霜风作夜声入檐寒月似多情灯前炉畔深杯暖更听昭君出塞行
　　蕲水道中二首
　　蚕老麦枯田舍忙谁令四月雨浪浪未容乌鸟私遗粒鸣蚓跳蛙欲满塲
　　緑野新晴风日凉肩舆细路转重冈桥边野水侵官道旋唤渔舟渡夕阳
　　感庭莎
　　桃蹊李径有尘埃初放青莎秀满阶想见芊緜古城角有人嗟我未归来
　　防潘君草堂闻蛙声二首
　　跳踉鼓怒任争雄何事鸣呼聒睡翁不用洒灰烦鲁老正须两股付吴侬
　　孤村足雨菰蒲合只有羣蛙噪满陂我亦闲来无鼓吹不烦通夕短长吹
　　齐安春谣五絶
　　江上鱼肥春水生江头花落草青青蒌蒿芽长芦笋大问君底事爱南烹
　　莫笑江城大如斗桃花如烧酒如油人生无病卽为乐莫诵离骚泽畔愁
　　杨桺弄春藏不得雪絮防防吹人来轻清洁白非尘物寄语桃杏莫相猜
　　赤壁矶前江急流周郎功业莽悠悠惆怅沙边雨中树无言供作古今愁
　　江头春泥妨踏春闭门守春春着人问春着人作何味半酣美酒听韶钧
　　衡门
　　衡门日晏晩鸡鸣下舍人归半掩扃邑犬无声山郭静暮天寒月拨云生
　　橘
　　霭霭高林緑实圆清霜一洗若金悬李衡何等相奴自有高人相国贤
　　梅
　　覆釡湖边雪压尘数枝林外已先春尽将七泽清霜气洗出姑山绰约身
　　水仙花叶如金灯而加柔泽花浅黄其干如萱草秋深开至来春方巳虽霜雪不衰中州未尝见一名雅蒜
　　宫様鹅黄緑帯埀中州未省见仙姿只疑湘水绡机女来伴清秋宋玉悲
　　崇宁壬午临汝四月始闻莺二首
　　青杏登盘樱压枝园林初夏啭黄鹂一声风露高林晓却觉年华总未衰
　　好音终在耻争先谷外寒多故后迁已过花时亦何恨不妨夏木緑参天
　　采石阻雨寄宣城故人二首
　　风雨江头思故人东南烟水湿青春宛溪东岸埀杨树想见烟眉亦解颦
　　闲云浓淡作朝阴柳色江头春已深谁为宣城故人説依依祗似去年心
　　漫呈无咎一絶
　　题扇灯前亦偶然那知别后逺如天去年醉舞防花处独听琵琶却惘然
　　壬午腊月下旬偶作二首
　　啄块饥禽傍短篱风鸢一笑起高枝君防草树氷霜里即是东风欲到时
　　风折蒹葭水结凘燕鸿相语定归期淮南水阔山长处小待燕山霰雪晞
　　泊楚州鎻外六首
　　满眼荒寒春未知芳菲欲到野梅枝东南近腊风烟好美酒千钟鱼蟹肥
　　便风吹舫去无情漫遣槎牙鐡鎻横未叹客行鸥鸟逺五更吹角是高城
　　襄王席上旧行云二十年间生死分可惜风流一抔土年年春草断人魂
　　流落相逢二十年羞将白髪对婵娟如何见我都依旧添得尊前一惘然
　　水榭踈秋夜凉清歌一曲釂瑶觞明朝囘首高城处只有西风却断膓
　　莫愁家住大堤边朱阁青楼映暮川斜映清淮一梳月晩妆相对鬬婵娟
　　东斋杂咏
　　竹
　　袅袅墙阴竹数竿秋风尽日舞青鸾平生爱尔縁潇洒莫作封君渭上防
　　菊
　　野人斋爨屏羶腥自向堦前撷紫茎老去爱花心转薄一杯蔬饭足浮生
　　盆池
　　防防青萍秋后衰溶溶晴日见鱼儿水边窥影何方客自照行吟憔悴姿
　　老槐
　　雪霜未死阅年华危叶萧萧战古槎袅袅秋风官舍冷半枝斜日帯啼鸦
　　皂荚
　　畿县尘埃不可论故山乔木尚能存不縁去垢须青荚自爱苍鳞百岁根
　　南
　　门前尘土慵驱马堂上文书厌坐曹只有南慰人意寒灯清夜读离骚
　　道榻
　　纸阁芦小榻安一裘容易却轻寒谁惊午枕江湖梦风落晴窻柏子干
　　墙东二首
　　墙东椿老叶巳尽堂下菊丛无复香长安风埃岁巳晩闭门不出马毛长
　　岁晩长安足风土天寒官舍少文书下马闭门复无事壁间佛像对铜炉
　　凝祥三首
　　斋祠太一馆清眞望秩名山固有神斜日苑门人不到灵风自扫石牀尘
　　巳随芳草借杯盘更任垂杨拂马鞍斜日两竿眠犊晩春波一眼去鳬寒
　　奉灵桃李巳堪攀只有春风作徃还园吏不须防客到长安从古少人闲
　　谢人惠金沙酴醿二首
　　金沙倩丽闺中秀酴醿谢郎林下风欲试此心无结习两株常守浄名翁
　　金沙丰腴合德艶酴醿轻盈飞燕身乆无丹白应知我齐散天香供道人
　　奉安神考御容入景灵宫小臣获覩有感二首
　　灵风依伞绣舆深仗外犹疑警跸音不似寻常逰幸日楼前鼓吹却沾襟
　　渭上衣冠故老哀西陵石老巳莓苔从今仗下新歌舞长及年年献酎来
　　次韵子由舍人先生追读迩英絶句四首
　　天寒书殿晓班清气爽仙盘瑞露零讲罢羣公佩声防一竿宫日转槐庭
　　聨翩右史直西垣旧墨螭头防未干自是退之平昔事可须慙着进贤冠
　　冠佩煌煌拱北辰道人风骨自轩轩茯苓松下鼋老须乞灵丹一粒吞
　　恭黙谁聆金玉音陶甄万物付无心君王好意眞天意忧国论思不厌深
　　荒园
　　日暖风檐翻乳燕晓寒露桞啭流莺荒园日日东风里吹尽闲花香草生
　　东海旅夜二首
　　无酒消忧寒未减隔帷相对一灯愁虫声唤觉五更梦风雨满庭桐叶秋
　　兰釭背壁影微微千里天涯客梦归一夜海风声不断晓来寒叶满庭飞
　　寄李不危
　　忆昨东风吹马蹄瓦关分袂涕交挥淮阳风物应如旧独在柯山送雁归
　　晓发途中
　　坐无灯火夜萧然马上匆匆未晓天値驿老兵应笑我肯将斗粟换高眠
　　病起登叠嶂楼
　　病来乆不上层台窻有蜘蛛迳有苔多少山茶梅子树未开齐待主人来
　　观苏仲南诗巻
　　苏子诗如刃发硎十章入耳韵泠泠文章三昧无多子祗守君家旧典刑
　　读仲南和诗
　　异时文席许论诗三载江湖读楚词自笑酸寒无好语少年仓氏独相知
　　谢仲南和诗
　　曽约西湖薄主人只今湖色已知春防须多载连车酒絶胜寒仓满目尘
　　渡沙河
　　溶澄明彻底清鸬鷀惯客不相惊却疑洛水新霜后八节滩津石柱声
　　题五柳亭
　　大夫风韵如彭泽五柳萧森手自栽我亦扁舟倦防者登临聊复赋归来
　　项城道中
　　尘壁苍茫有旧题十年重见一伤悲野僧欲与论前事自説年多不复知
　　离京后作七首
　　苹芷江边巳五年厌闻风浪打船舷南风萧艾荒凉野时望高丘一慨然
　　水谙送客浑无浪风解畱人却有情今夜榆林系帆宿却从北斗望天心
　　灌畦沽酒两三家春去芳丛有晩花莫道长安在天上女牛犹有客乘槎
　　一水夷犹达汝阴年华客意两相侵河边无限青青草揽辔何人系此心
　　过雨陂塘处处深南风萧艾欲成林道边拾穗行歌者亦有丰年一饱心
　　高槐老柳舞南风晴日家家蚕麦中芟尽黄云见原隰却教风雨洗长空
　　燕雀翩翻夏屋深成谿桃李巳成阴黄鹂深处无人见时有清风递好音
　　对菊花二首
　　官闲身世两悠悠种竹栽花一散愁黄菊丛边对疎雨一年懐抱此时秋
　　躬耕遇嵗眞吾事牛下齐儿妇妾歌招饮风烟过闲日绕篱栽菊可如何







　　柯山集巻二十五
　　钦定四库全书
　　柯山集巻二十六
　　宋　张耒　撰
　　七言絶句
　　初夏谒告家居值风雨偶作二絶
　　春愁已逐莺花尽野果垂檐緑叶稠天上几囘飞破镜端居未折大刀头
　　高堂终日雨潺潺郤着重裘尚薄寒风雨似秋君莫怪客愁天色两相闗
　　西杂咏三首
　　翠蔓垂檐笋过篱幽禽终日傍啼山林胜处平生事他日何妨动我思
　　穿篱两竹是龙孙风叶萧萧便有闻郤到葛陂心未已更将甘洒川原
　　稻畦新插緑云齐雨过沟塍水接溪到舍妻儿劳勤苦白醪缸畔醉如泥
　　别齐安税务竹二絶
　　何独王郎与尔欢一年慙媿碧琅玕葛陂一别知何处见尽人间行路难
　　随流泛梗虽无定别渚栖鸿亦有情为问竹清夜月从今谁解聴秋声
　　四月二十三日昼睡起
　　幽人睡足芭蕉雨独岸纶巾几案凉谁和薰风来殿阁不知陋巷有羲皇
　　渡江
　　白髪人惊老阿童横江聊借半帆风郤嗟得穷孙皓未似高歌醉闭篷
　　呉王郊台
　　异时随举孝亷郎旗葢相承据一方肠绕阊门祥已定将军毕竟是呉王
　　题寒溪长老方丈
　　满坐绳牀百事贫荒溪古屋四无邻为生易足君无笑渠是人间得计人
　　早起二首
　　沧江初夜雨翻盆将晓风声战乱云篱下寒鸡鸣晓苦老人先起自开门
　　风鸣槁叶未辞枝雨湿疎梅欲弄姿地下一阳应蹀躞世间浑未有人知
　　冬至赠潘郎二首
　　荻篱茅屋柯山下卖饼归来也作冬不见长安竞时节车如流水马如龙
　　五更人语起江城歌笑喧喧天欲明酌酒夀君但一醉百年珍重是人情
　　发孝感
　　袅袅樯乌转晩空娟娟霜月入栊岸头杨栁如怜客犹舞萧萧五两风
　　柯山杂诗四首
　　幽人睡足戴纶巾防杖开门卯酒醺黄叶满山乌鹊噪江城秋日少行人
　　萧萧茅屋土山前翁媪关门去获田朝日满檐鸡犬静荻篱深处有炊烟
　　断防横桥卧古槎晩鸡呜处有人家山头月出疎钟断江上风髙落雁斜
　　九月江城霜气清旅人寒事略经营隔便是山前树永夜叶声如雨声
　　絶句九首
　　天髙列岫出林外霜落大江流地中晩日桥邉数归牧牛羊部分聴儿童
　　树头三唱鸡宾日门外斜行鴈寄书十月江城霜霰薄满山林叶乱蓝朱
　　晓起山鸦噪作团西园霜木倚空寒风髙断鴈呼前伴雨止归云赴旧山
　　千林黄叶总飞霜寂厯疎梅未肯糚谁信轮囷卧山木心知九地有微阳
　　空山风雨冷蓬茅晨起幽人理缊深闭衡门且无出湿云如墨怒江号
　　老去不禁茶力悍两瓯破尽五更眠月三百真魔物欲乞当垆当酒钱
　　读书老眼苦眵昏茗饮无端遣梦魂到处相逢真可喜祗应酒是好知闻
　　黄叶桑林赤土冈蓬茅小迳度牛羊似闻流乞之唐汝叹息何人为发仓【原注黄累年旱饥流民就食唐汝】
　　岁寒骄风落山卧聴园木怒涛翻去年慈徳门东雪永夜宫廊喝探喧【原注去年春大雪中予以礼官奉钦圣丧事入宿内东门凡数十铺直庐宫吏逹旦不能寐】
　　读周本纪
　　周公七百年礼乐箕服檿弧纷破除空使遗臣经故国徘徊禾黍叹丘墟
　　斋中列酒数壶皆齐安村醪也今旦亦强饮数杯戏成呈邠老昆仲二首
　　曽尝玉皇碧琳腴不醉长安市上酤【原注作史官时嵗六节赐御醪】饮湿先生今已矣啜醪留得与门徒【原注东坡云三年黄州城饮酒但饮湿】放逐江邉长苦饮壶浆尚敢较醇醨中都光禄多新酿不解随人得一巵
　　卧闻风声
　　卧闻风声吹屋角应扫积雨隂漫漫千山月黑乌飞絶一江星斗鱼龙寒
　　腊月下旬偶作
　　嵗暮烟霜泽国寒晓鸦鸣处是柯山地炉有火樽余酒自起焚香深掩闗
　　春日懐临汝园
　　西江送上通清汝慿仗双鱼致我词若向池邉见鸿鴈为言春至苦相思
　　柯山春望
　　先教一雨浄江山便放千林春意还何事东风吹客鴈便教无意恋汀湾
　　正月十八日四首
　　幽人睡足闻春鸟共喜晖晖日满篱里巷收灯人寂寞邻家夫妇赁舂归
　　收灯城市接荒村翁媪耽眠日已暾何事牧童能早起缓驱白牯出柴门
　　道旁兰若冷于秋迎客开门一比丘夜久无人风露冷空廊饥防窃膏油
　　山下书生业读书荻篱葛蔓避人居最怜无奈穷耽酒时遣羸童致一壶
　　二十八日
　　忆昨秋风吹马蹄瓦闗分袂涕交挥淮阳春物应如锦犹在柯山送鴈归
　　二月二日挑菜节大雨不能出
　　久将菘芥芼南羮佳节泥深人未行想见故园蔬甲好一畦春水辘轳声【原注北方治菜畦如棊枰土极细匀汲水灌之次第相及殊可观也】
　　二月五日折梅时经雨梅谢矣
　　江云霮防未全开东岭微芒日色来独犯轻寒踏春晓殷勤更折雨中梅
　　十八日
　　寒食清明人意闲春城士女出班班桞黄花白楼台外紫翠江南数叠山
　　僧允懐惠紫竹杖
　　轻坚滑泽节仍匀上下柯山助老身他日天恩许归去提擕同踏故园春
　　寒食日作二首
　　荒山野水非吾土寒食清明似去年杨栁插门人竞笑荆蛮不信子推贤【原注黄冈有官人效北方以麫作子推贯栁插门上者邦人笑之】朝寒却觉春衣薄禅诵还将酒盏疎落尽江城千树雪门前杨桞已藏乌
　　牡丹
　　天女竒姿云锦囊故应聴法傍禅牀静中独有维摩觉触鼻惟闻净戒香
　　霁望樊山
　　金碧江南数叠山雨余秀色直堪餐仙娥倭堕青云髻照我衰迟泽畔顔
　　三月二十五日闻鹎鵊
　　云梦泽南春欲还柯山鹎鵊晓关闗幽人梦觉殷勤聼落月江风尚薄寒
　　絶句二首
　　翠润园林草木长春归积雨满芳塘更无一防殷红色叶底青梅己可甞
　　晴江水满长菰蒲野鸭防防欲哺雏谁为寄声沙塞鴈春来朔野定如何
　　新堂望樊山
　　幽人井臼两山间邻里樵渔尽徃还兴发登临穷眼界江南秀色碧云鬟
　　东堂四首
　　主人怜客置东堂为致炎天十步凉胜事自来非力致江南山色巧相望
　　老翁还作小儿情手种芭蕉为声便有微泉出堂下一清彻照轩楹【原注堂下种芭蕉数本遂得一泉然盈尺殊清彻】
　　居止年来如传舍构堂珍重主人情浮生行止谁能计茍合真须学子荆
　　乌衣更士能呼旦金缕娇娘解唱歌天与旅人供一笑不然奈此寂寥何
　　末伏日五更小凉
　　幽人短梦不终宵起步星河望泬寥缺月低檐鸡一唱露华秋色满芭蕉
　　秋日二首
　　一庭秋色清如水篱落萧条日脚残忽忆淮阳旧庭院出邻髙叶翠梧寒
　　黄帘朱户狭洞房何事易知独难忘相思故人云间月凉夜皎皎出东厢
　　樊山
　　黄叶疎林江上洲西风角怨夕阳楼晩天紫翠凌空阔只有樊山取意秋
　　月季
　　月季祗应天上物四时荣谢色常同可怜摇落西风里又放寒枝数防红
　　卧病昼眠秋风作恶
　　东堂岑寂似僧居年老身闲不读书病卧空牀鸡唱晓前饥雀啄寒蔬
　　东堂初寒创意作竹屏障门屏脚偶得朽梅枝截用之完固质野可喜二首
　　丈室新屏用此君【原注如用鄫子之用】碧琅玕插古槎根白云一片当空下防此寒堂宴坐人
　　简林中老蠧鱼年来穷谪尚耽书竹屏风下慿乌几画作柯山居士图
　　二絶句
　　幽老客寒无睡长聴城楼晓角悲万里沧溟初浴日暗鸡先向草间知
　　岁隂惨澹不可出竹榻地炉聊自安黄叶满山篱落晩北风吹雨湿荒寒
　　朝寒
　　朝寒夘饮已战胜煑饼一瓯充午饥便是衰翁一日了夜炉茗果亦随宜
　　腊初小雪后圃梅开二首
　　风格孤高又国香故教小雪发新妆修行嗟我无功力却使天魔入道塲
　　晨起千林腊雪新数枝云梦泽南春一尘不染香到骨姑射仙人风露身
　　苍浪
　　苍浪鬓发一衰翁何事年来到骨穷魑魅何常居四裔自怜放逐尚无功
　　西江
　　拂瓦轻霜铅粉轻东南日出竹明小楼下见西江水日日风光无限情
　　二月二十一日东园桃李未开有感二首
　　日惨东风正怒号小园寂寂闭蓬蒿可能春色如人事独发都观里桃
　　寄语都观里花饶君繁丽夺朝霞刘郎想到长安日葵麦风前一叹嗟
　　自二月末苦雨寒食前一日始晴视园中花乃殊不败
　　春云霮防弄朝晖清峭余寒透裌衣最喜园花浑似旧十分春色一分归
　　微云
　　微云霮防弄余春清晓微寒尚着人重理裌衣温夘酒緑隂啼鸟闭衡门
　　絶句二首
　　风掉浮烟匝地囘将浓翠扑山来晩凉楼角三吹罢夕照江天万里开
　　荒山岑寂晩鸡号独闭衡门守一瓢风似秋君莫怪客愁逢处易萧条
　　歇二首
　　雨歇山园竹引芽老禅睡起日初斜今朝却忆香严老解防沩山一椀茶
　　家童取酒冲泥至酒满山瓶重莫擕老子欣然一笑起开尝洗盏对山妻
　　平生
　　平生壮节终难变投老浮名信所遭要路争先寕遽福从来率野屈吾曹
　　题南顿光武祠
　　他日曽休羽葆车可怜宫寺已丘墟云台诸将锵冠劒却遣严光配坐隅
　　发金陵折栁亭
　　津亭折得緑杨枝更看春风向手吹建业城邉春巳老连天荒草燕双飞
　　呈宜君
　　江城风雨作朝昏愁杀垆邉卖酒人只有醉时差可喜不应醒坐过新春
　　生日赠潘郎
　　春雨萧萧江上城论花与子酒同倾恨君未到淮阳市一见姚黄慰此生
　　谒蒋帝祠过钟山下二首
　　野塘春水緑迢迢上有东风弄栁条晓日已穿东岭出轻寒犹欲战驼毛
　　溶溶野水戏鳬鹥垅麦初长午景迟尽日緑杨闲照水临风自爱好腰支
　　和李二秀才
　　羡君年少盛游春顾我无聊似厄陈东市车牛泥到领不劳举袂障京尘
　　和苏适春雪八首
　　春城北斗转招摇寒御初还阵尚嚣一夜雪声欺布被定知贫舍故相撩
　　寒阵须慿酒解围闲官幸可典朝衣一杯冷落慿谁劝却有飞花舞入帷
　　白帝隂兵严羽卫汉皇老傅振须睂撒盐飞絮浑麤俗尽拨尘言赋好诗
　　溪上泛舟成底事庵前夜立意如何争知万顷青青麦絶胜黄河一尺波
　　不死松篁劳借问未开桃李与催糚已饶艳女纤腰舞偏犯贫儒百结裳
　　偏憎游骑香蹄污最称佳人素手团方丈老翁容膝外出门四顾尽漫漫
　　山中景物最幽竒祗欠夫君为赋诗长忆东风吹女几琼瑶交贯碧瑠璃
　　寒冻坐成何事趣唤红糚遣暖寒却把吟肠盛美酒更令柔指拨清弹
　　宿卢村逆旅
　　夜宿村南贫主人入门桃李已残春无人折赠门前栁伫立东风独怆神
　　绀碧
　　绀碧遥空秋意生深檐当午暑风清老翁睡起支颐坐初聴新蝉第一声
　　真阳县书一睡县舍素丝堂
　　见君堂下小荷叶惊我客中春已空一觉西堂亭午睡悠悠春梦逐春风
　　赠圆明老
　　一粥一斋年已老千经万论不留心菩提本自非言説黙黙知师得更深
　　方丈小山
　　外幽轩数步寛小山幽石对防岏説知老子婆娑意且作僧房一衲防
　　秋末圭窦斋前菊盛开赋得絶句时秬出未归
　　幽斋谁与破穷愁蜀锦当轩烂不收白帝属车千万乗王轮金毂照清秋
　　秋移宛丘牡丹植圭窦斋前作二絶示秬秸和
　　共我辞家似旅人栽培莫怪倍殷勤明年太昊城中色来作齐安江上春
　　千里相逢如故人故栽庭下要相亲明年一笑东风里山杏江桃不当春
　　梦灵夀寺
　　客居有似鸿遵渚鸿渚相防岂有情何事春来频见梦老僧谈笑起相迎
　　闻鹎鵊
　　纸未白烛微明鹎鵊枝头一两声却忆去年桃李后淮阳旅舍聴残更
　　甯子
　　甯子阳愚饱谙事贾生恸哭漫多愁无言天道何须问毕竟人间春复秋
　　摘芙蓉
　　今年古寺摘芙蓉憔悴真成泽畔翁聊把一枝闲照酒明年何处对霜红
　　悼亡九首
　　菊花还似去年黄一寸愁心万事伤独立高楼对残日秋风吹得泪千行
　　遥夜新霜凋碧槐三更寒月满堂阶美人化作秋风去只有清魂梦里来
　　千行垂泪对风烟万事伤心儿女前晓镜不须催白发潘郎秋鬓久萧然
　　晓梳零乱髪星星病眼昏昏怯夜灯乌几素屏双草屦百年从此学山僧
　　新霜已重菊初残半死梧桐泣井阑可是神伤即无泪哭多清血也应干
　　亦知存没等浮云鲜笑多悲失道真却恐荒唐齐物叟鼓盆真是已伤神
　　山僧老去久忘情笑我多悲白髪生为道人间具烦恼早来林下共修行
　　嵩阳道出建春门同入西都四见春谁谓回头隔存没断膓今作独归人
　　欲治烦恼更无方只有头陀理最长不待存亡始知梦故应交臂已凄凉










　　柯山集巻二十六
　　钦定四库全书
　　柯山集巻二十七
　　宋　张耒　撰
　　同文唱和诗
　　欲知归期近呈天啓
　　耒
　　欲知归期近屈指不满手岂无儿女心惜此良邂逅蔡郎吾未见心已想雄秀那知风雨夜听此龙劒吼八荒一骥了万马空在廏钟山净名老为子不惜口颇闻国士荐固自君所有惟应功名地他日容老丑
　　蔡肇
　　欲知归期近朱墨复在手出门岂无时官事少邂逅张公晩定交千仞仰森秀华堂耿青灯夜半狮子吼真龙服内闲爽气凛羣廏新诗陈五鼎斟酌皆可口光华委行色于我亦何有缄藏不知报刻画无盐丑
　　邓忠臣
　　欲知归期近行行重携手掖垣隔华省明日难邂逅作者六七人峥嵘竦神秀藏蛰龙虎姿风云即腾吼嗟予自迟暮老骥伏闲廐夺珠不量力揽臂犯牙口平生辛苦行何足为巳有正似逄毛嫱归憎孟光丑
　　晁补之
　　睂山见张侯心许出一手临川得蔡子千载慰邂逅邓君起南国磊磊看三秀譬如黄钟陈我尚瓦釜吼欲知归期近唤马牵出廏官醪持饷妇倾泻仅渍口千章输明堂勿问草泽有羣公自凛凛冰镜照姸丑
　　初伏大雨戏呈无咎
　　耒
　　初伏炎炎坐汤釜长安行人汗沾土谁倾江海作清凉云驾风横白雨普陀真人甘露手能使渴乏厌膏乳且欲当风展簟眠敢辞避漏移牀苦清贫学士卧陶齐壁上墨君淡无语翰林但解嘲苜蓿彭宣不得窥歌舞聨诗得句笑出看策马涉泥归闭户牀头余榼定何嫌窻外石榴堪荐爼
　　补之
　　蓬山西邻九轨路三月街晴叶吹土直庐凿牖面宫垣青壁崭崭看垂雨殿角风斜碧瓦寒翅湿苍鸢不能乳郤思穷巷亦可怜一扫蚊防通夕苦郁蒸书课未须忙午漏客休听天语平生豪气对樽酒山鸡见镜犹能舞城南寺近晓堪行笙歌凉月闻千户但忧伏日细君须割肉无縁俟归俎
　　曹辅
　　火焚真金融作暑南风无声蒸厚土省门下马不读书急扫藤牀卧听雨朝凉巳觉饭有味紫盌新茶如泼乳天工未费一杯水已变炎凉异甘苦晁侯笑顾北竹知君吟诗得佳语忽惊秋近梧桐落未厌野润商羊舞快洗晚空作晴碧三更月华清万户不泊泥深滑马蹄更自无金谋燕俎
　　忠臣
　　大明放朝官避暑长廊翛翛絶尘土汉家宫殿敞千门紫阁拖云洒甘雨雷欣电笑洗蒸鬰荡荡青天滑流乳忆作三年田舍中六月正服农家苦岂望生还直旧庐得见张晁説新语初听钧天骤窃忭正似声闻躩起舞喜乘初凉与晤歌不忧庭潦蛰垣户径携斗酒相就醉更置双鲤充君俎
　　汗流龟跌如炊釜蜉蝣飞空蚁运土眼看纤云上太清曾不崇朝八荒雨金柔火老旱太甚咀嚼冰雪如饧乳丰隆列缺及时来苍生解除焦焚苦张侯不辞茅屋漏倚柱长吟可人语爱君豪猛为君和初抚劒歌终起舞城南酒垆酩新拨不独黄公当门户满沽防夷极欢酌抽摘园蔬供鼎俎
　　突冷尘鱼生甑釡十年都城困风土不辞挥汗过三伏败屋怯听滂沱雨张侯作诗召清风渴读如饮雪山乳笑我形容太瘦生我亦悔前用心苦晁子迭唱亦起予两人终日同堂语奈何拘学技艺穷跛鼈欲趁骕骦舞魁然围腹贮文史朝来气爽寛酒户为君急置槎头鳊缕翠霏红落雕俎
　　神龟不识烹鱼釜生潜深渊长黄土谁令误落鱼网中白昼冥冥作雷雨嗟予幡然别旧隠空岩无人滴钟乳松菊满山胡不归顾同妻子忍攻苦长歌漫漫何时旦起坐中夜私自语茅茨十九漏如渑谁知华堂醉歌舞山中吾庐归去来峯插翠玉朝髙户注目操刀必割时尸祝何烦越樽俎
　　肇
　　城中鼎食排翠釜羊胛驼峯贱如土青衫学士家故贫斗米束薪炊湿雨纵横图史照屋壁呫嗫诗骚从稚乳省中无事骑马归雨声一洗茅檐苦急呼南巷同舍郎听我临风有清语且贪青简事文章未有金赀买歌舞往来诗巻牛腰许太羮酒竝在户吾诗老涩邀使前正坐可口收艰俎
　　赠文潜
　　辅
　　都城薄禄才三釡白髪朱衫污黄土九人同日锁重闱一夜涛声巻秋雨投身虽喜豪俊窟刺手如逢虎方乳邓侯相逢十载后清骨巉岩诗思苦张晁自是天下才黄巻聊同圣贤语蔡子弯弓欲射虎拔劒酒酣时起舞何当连袂上霄垠速致时康门外户病夫行矣老江湖尸祝安能越庖俎
　　余干
　　可畏日轮如赤釜赖有羣仙司下土稍从寥廓踊浓云旋向尘埃洒甘雨松萝既女更施泽山木欲童俄得乳马牛暂息要途劳鱼鼈顿舒炎海苦野鹤那虚屋上鸣穴貍不缪山中语清风岂假白羽摇轻汗宁沾翠绡舞己怜爽气满襟袖更喜余霞照庭户后朝便是阅英才为指帲幪设千俎
　　次韵呈文潜学士同年
　　栁子文
　　肇
　　张侯胷中包覆釡百里奔流无寸土蛟白鼍有时作一洗乾坤三日雨诗雄变怪有如此震动犹能止啼乳已倾太白酒船空更压少陵饭山苦昨朝东门同拜敇玉齿犹残道中语闭门十日无一事坐对空庭秋叶舞何时御史出霜台便假前驺辞棘户城南邀我倒余樽紫栗黄橙已登俎
　　答天啓
　　耒
　　黄钟无声登瓦釜蔡子青衫在尘土通人爽气百步寒知子胷中有风雨三年河东走鐡马絶口鱼虾便酪乳归来万巻付一读不觉儿曹用心苦周瑜陆逊久寂寞千年北客嘲呉语莫徒彩笔云锦张要是寳劒蛟龙舞天兵万百老西北快马如飞不出户看公大纛出麒麟走取单于置刀俎
　　和天啓赠文潜
　　补之
　　蔡侯饱学困千釜濯足青江起南土放谈颇似燕客雄快夺范雎如坠雨东城擒羽未足论柏直何为口方乳蒋侯山中伴香火三年不厌长斋苦平生豪伟有谁同要得张侯三日语昼间那自运甓忙时清不用闻鸡舞桓荣欢喜见车马书册辛勤立门户要当食肉似班超猛虎何尝窥案俎
　　再答
　　肇
　　羌兵昔出臯兰路欲铲新城无聚土烟烽照夜气如霞铁马连羣歕成雨东西两闗同日破股掌婴儿絶哺乳鼓声十日拔帐归至今犹説防城苦当时诸将无奇功不敢弯弓向敌语橐驼西来金帛去孽狐小防犹跳舞王师八月尽防秋惴惴军兴恐编户腐儒不用辄忧边庙堂有人制樽俎
　　呈邓张晁蔡
　　才堪斗量君独釡年少登瀛脱尘土重闱防日锁清秋酬唱新篇乱如雨读书相逢十载前君家酥酪和腐乳【案此下原阙苦字韵二句】晚将衰飒奉英游漫记雪邀夜语平生意气杯酒间我醉狂歌君起舞即今头白老青衫但期教子应门户燕颔从来骨相殊看君鼎食罗五俎
　　用俎字韵呈樗年
　　肇
　　堕灶一言能破釡魔界扫空成佛土钟山道塲天所开万壑千岩散华雨白衣居士演真谛江海滔滔流法乳自从玉髻飞上天妙縁谁救诸有苦我昔南行入定林水鸟松风能妙语六时天乐彩云飞百丈寒江翠绡舞此地知君防着力雷作弹指开蛰户空山蕙帐盍思归秋末晚菘行可俎
　　次韵天啓戏为禅句之作
　　干
　　一片木柴投向釡不是知音色如土道途漫用运三车恨性终然资一雨相逢傥获个中人涓滴何辞比驴乳善才童子天质奇官逺遁修行苦果向北山曽遇人便解捐书寻一语而今脱却七斤衫相见山山惟作舞秋闱何幸相握手未厌夜深来叩户莫愁客至将何待卧有眠牀饥有俎
　　上呈子方乡丈
　　肇
　　西方残寇鱼游釡往嵗天兵收境土军行旱海口生烟沙井无泉天不雨将军意气吞八荒欲入凉州倾马乳坚城不下河未冰幕中稍觉从军苦曹侯献计取东闗帐下选锋同此语归来塞色侵鬓毛聨翩始阅交衢舞不学行间妄校尉尽斩孙歆封万户人生富贵有危机彘肩不愿加雕俎
　　次韵答天啓
　　辅
　　天兵连营十万釡烈烈威声震西土昆仑月窟扫欲空岂止斯民被时雨贺兰狡遁三穴黄口娇雏未离乳临机一失挫铦锋谁愿忠言如药苦吾乡蔡子喜谈兵早嵗曽过阿戎语逸才自擅鹦鹉赋髙韵仍为鹦鹆舞方略应须敌万夫徒击韩嫣笑当户正冝弱冠请长缨系取单于置髙俎
　　曹子方用釡俎字韵赋诗见遗予洎张文潜晁无咎蔡天啓因以奉酬幷示四友
　　忠臣
　　长爱陈思咏萁釡几年不见徂南土朅来相逢翰墨埸夜共聴空阶雨跃马蔡卿能齧肥好书张侯期饮乳晁令知从博士迁智囊不厌传经苦于兹邂逅如夙契睠我劬劳勤晤语诗成乍变龙虎文笔落更惊鸾鳯舞我将隠遁山林姿公等整顿乾坤户分同尺鷃抢榆枋难使牺牛登鼎俎

　　柯山集巻二十七
　　钦定四库全书
　　柯山集巻二十八
　　宋　张耒　撰
　　同文唱和诗
　　考校同文馆戯赠子方兼呈文潜
　　补之
　　二十年来曹子方新诗曾见未能忘多才善谑称物芳吴娃席上呼作郎瞥然何许嵗月长只今未老毛髪苍自言逢掖非昔狂传经华隂夫子堂何曾骑马身挟枪诏随上将西击羌董蒲跗注谓我臧夜行马顿饥无粮鼓鼙惊谷骑巻冈吏呼马微醉在牀前锋奄至灵武旁中坚不后无敢骧城门三日牧蔽隍百驼载笴千槖装旌旗立垒乌鸟还军不省一矢亾坐师无获劳不偿铙歌入奏虚锦囊秋风鲈鱼思故乡鋭头宜董鹳鵞行得官犹领万骕骦王城对巷如参商那知连月居兹房称多量少非我长羣公古镜悬秋光闭门饭饱庭叶黄秋盘登兎官酎香吴音讹变杂秦凉令壶老柏笑覆觞淹留平日梦欲翔得君可乐殊未央人生倾盖何所望结交松柏要冰霜中天号出玉玺章青骢御史腾康庄归期屈指未可忙闻君况有梦虺祥生女不恶嫁邻墙扫轩留客具酒浆与君更约城南张
　　忠臣
　　五年坎防哀南方江湖魏阙两相忘洞萝岩桂搴孤芳月潭风渚俦渔郎单阏孟夏草木长望都楼观鬰苍苍【原注忠臣癸亥六月以家艰去国丁夘四月还省】谁令焚芰辞楚狂复来上君白玉堂黄门防曜羽林枪未央引籍班氐羌云屯锦簇马斯臧大官日膳琼为粮追随威凤鸣高冈岂敢偃息复在牀投铅归休下殿旁卫士传诏来如骧馆阊阖外西城隍书槖迫遽不及装吁俊士集要言得弓勿问何人亡赵璧既入秦城偿頴脱喜见锥出囊同人于野不择乡峩峩羽翮整顔行天闲玉勒皆骕骦伯喈懐赎望金商【原注天啓】魁梧竒伟值子房【原注文潜】家令数术应帝王【原注无咎】三英粲粲日争光我辄与之较雌黄芳菲满室兰生香坐堂月久秋气凉将军思归歌抚觞【原注子方】倚梧目送鴈南翔想见葭菼水中央洞庭河汉遥相望香枫叶老赤染霜感慨少日七歩章长安城西约郑庄【原注予与子方无咎文潜天啓尝有此约】牵率不徃有底忙人生可意皆吉祥快马划过小苑墙入门烂醉银缾浆秦筝赵瑟喜高张
　　次韵无咎戏赠兼呈同舍诸公
　　辅
　　少年落魄走四方防山聴水兴难忘深林谁复知孤芳十载江湖称漫郎紫溪风月幽思长緑水如镜烟苍苍追随豪隽多清狂春风烂醉胥山堂下瞰羣峯耸如枪吴侬棹歌笛弄羌攀萝扪薜疲获臧经旬选胜行赍粮客见经台倚高冈共卧明月吟胡牀投身忽落昆仑旁征西万马随腾骧官军夜半塡贼隍食尽师老催归装将军数奇谩鹰斩捕不能酬失亡曲突徙薪语莫偿幕中病客非智囊扁舟夷犹忆吴乡晁侯平日丈人行生驹今始见骕骦伯乐一盻过老商恐是禀质苍龙房久工吴语放防王叔敖扺掌对烛光秋英落尽金钿黄玉瓮浮春醅发香九天广乐来新凉笑谈聊此共一觞天衢六翮将翺翔正值羿彀游中央我老委翅无复望洞庭橘熟千林霜行当拂衣解银章买取百花洲畔庄世外日月何曾忙翛然一室生吉祥车马还能过我墙夜具茗饮与蔗浆更防君诗云锦张
　　敬用无咎学士年兄长韵上呈子方太仆乡丈肇
　　两河郡县沦西方西人思汉今未忘果园芜没白草芳【原注灵州乃赫连勃勃果园】旃裘戏马谁家郎车箱峡口涧谷长旄头倒挂回穹苍王师西出讨獝狂六花簇叠来堂堂前锋鋭头臂两枪伏奸谨索收生羌天声隐辚摇姑臧奇兵缭背断馈粮决河有声如壊冈城头击钟声殷牀万甲几欲漂无旁虽有伉健谁腾骧一夫不敢陵彼隍马首欲东促归装缄胷有策须睂归来恍恍若有亾劬劳有日何由偿战鞍挂屋寻书囊日随飞鸿思帝乡彭城老将官横行幕中市骏収骕骦射堂两部奏清商应破镝如蜂房【原注刘渭州射为天下第一】笑谈斥土羁名王画圗遣奏朝明光诏书留典真乘黄锦鞯玉勒春风香平池老桞高云凉神骏在目豪吟觞跨下蹀躞惊鳬翔皇居九衢天中央我时项背聊相望西城九月天陨霜夜谈闗塞评文章微言窃比惠与庄和诗脱笔觉我忙视君韬养寿且长功名有来成堵墙勿忧寒暑败玉浆韔弓箙矢用此张
　　无咎兄赠子方寺丞见约出院奉谒复用原韵上呈子方兼答无咎见及语
　　耒
　　曹侯骥骨防瞳方流沙万里志不忘读书故山兰蕙芳咳唾不顾尚书郎参军朔方试所长奋须决策服老苍愿得一索缚狡狂凯歌揉馘献明堂黄河东峙万旗枪义渠竟失先零羌坐师失律无否臧但恨不取东闗粮黄君诗力回魁冈十客未得一登牀携君秀句展我旁草书纸上蛟龙骧谓我君舍城东隍年来长啸弃军装载酒欲访执防休日出门如矙亡坐令耿耿愿莫偿紫衣宣诏襆被囊献书贡士学与乡罗庭充屋书万行风鬃雾鬛简骕骦考评唐虞论夏商相过近如蜂隔房君家八斗陈思王千年门户有辉光任城健将狞须黄猗兰之苖不敢香家人寄衣秋晚凉滞留华馆付杯觞天髙月明新鴈翔明灯高谈夜未央屈指计日引领望来时汗流今雨霜重门事严御史章赖君谐防解色庄还家有日未用忙眉间黄色是何祥晁侯约我走门墙但无闭闗休馈浆莫以兽微弓弗张
　　复用方字韵奉赠同舍慎思文潜同年天启补之
　　平生数子天一方今夕何夕情难忘荷衣揽蕙气芬芳册府两公同舍郎昆仑方轨万里长西城却望天苍苍秋庭风雨翻幕狂夜语蔡侯同一堂张侯老笔森牙枪文词楚些遗蹇羌胷中水镜谁否臧学三百囷羞裹粮思如决渎万仞冈大编小轴山压牀城南买屋君舍旁疲骖日附骥尾骧我惭昧道由四隍人如燕宋初束装聴君雄辩神却思得一愁十亾邓侯韫椟价不偿有方未试聊贮嚢起家牛斗玉笥乡鸿骞早入鹓鹭行和鸾采齐要骕骦一铎便足谐宫商知君云壑有松房南阳耒耜心霸王玉池复説夜有光仙人藏丹金鼎黄愿分神瀵浴骨香非我其人慙徳凉蔡侯发迹江滥觞闭笼祗欲擘海翔此公事业未渠央六奇他日我所望乌号张月刀莹霜列五单于加印章穰苴何但虚斩庄遭时立志未可忙白犊得瞽宁非祥嗟予企踵不及墙逢君如渴御蔗浆怯虽如防犹胆张
　　敬次无咎来韵抒冩素懐兼呈文潜天啓伯时仲达
　　忠臣
　　梁宋吴楚各异方交情一契不相忘况乃顔色琼枝芳石渠金马从诸郎我徒潇湘烟水长江湖饫见山色苍扣舷弄月浩歌狂朅来滥吹崇贤堂储胥乍骇緑沉枪击鼓震詟庸蜀羌爰居受享谋非臧悔辞卑飞斑竹冈终日獭祭书绕牀故山秋菊英可粮西风梦挂南斗旁翠蚪綘螭交首骧坐防楼阙照天隍壮心郁律军腾装弢弓卧甲气不挥斤欲斵□人亡剑价倚待风胡偿云间邂逅得智囊洞庭钧天奏帝乡慷慨奋击万夫行天路灭没飞骕骦张侯同声羽应商蓬莱方丈屋连房海口澜翻议百王太一下照青藜光要我挟椠弄铅黄四库颠倒翻芸香蔡乡来自安西凉慨慕玉闗归献觞同官李桞并翺翔鸾和节奏声央央谁其力荐慰所望九阍白日无雪霜垂光虹霓急草章沉防清逺两蜀庄人间势利本不忙麒麟鸑鷟国珍祥每恨官隔西掖墙可使簸挹酒浆不似箕斗名虚张
　　谨次原韵奉酬慎思学士年友
　　李公麟
　　君家祝融水一方平生书闱食可忘云河潄润搴瑶芳天帝壁府讐书郎驰骋千载凌子长神清骨秀顔色苍书淫传癖笑舆狂十年此会同都堂上楼吟春碾旗枪诗筒吴歈赓楚羌一律校文公否臧日饱太官沆瀣粮朱鸾入网空南冈贤书奏牍纷满牀朝出粉闱暮帝旁骎骎天路羣龙骧病鸱跕跕乃污隍白雪陇望因俶装放歌长林声激佩兰思馨虽朋亡云出鸟还聊自偿羽扇麈尾随经囊龙眠乃是无何乡朝游不乱麋鹿行归卧展圗观骕骦宪贫颂古时歌商徜徉兴罢住云房焚栢翻经防法王冉冉暗度嵗月光山头草青还叶黄洞明已死闲骨香此志未就嗟凉凉亲颠向白每称觞防甘鞭后难翺翔朅来窃食天中央古人千载空相望同文鎻宻御史霜得公再集评文章亦説种松辋口庄使我梦蝶栩栩忙便欲负郭占农祥开门倘容倚孔墙想挽北斗下挹浆箜篌更对高秋张
　　次韵呈慎思学士
　　子文
　　咸韶濩武来何方铿锵入耳安能忘阳春兰芷秋菊芳金门词客青袍郎昭回下烛光熖长深山大泽龙蛇苍浩歌激烈元非狂正逢圣主开明堂风烟闗塞収旗枪舞干两阶臣戎羌喋血拓境谋非臧邉城夜行休赍粮采诗不复嘲青冈蛜蝛戢羽戍妇牀移文北山猿鹤旁渥洼朱龙两服骧胥靡版筑罢浚隍白环楛矢贡篚装航海万里风防旃裘种落嗟唇亡诸蕃入学愿可偿槐花举子促书囊成均贡士贤登乡东门宣诏札十行我惭驽骀追骕骦何敢望回不及商毛遂末至宗连房頼有墨妙江都王传模共分此日光骅骝緑骠两耳黄想见蹙踏披天香坐觉暑退秋堂凉拘牵龌龊漫引觞门外乌兎防飞翔悠悠逝川东未央故山鱼鸟空相望邓侯意气摩秋霜朝吟百篇暮千章骈罗经史贯列庄落纸但见书史忙孔鸾羽仪各効祥鄙夫不学空面墙先馈不用惊五浆乌号要须贲育张
　　次韵奉酬无咎兼呈慎思天啓
　　耒
　　平生结交圆纳方过眼十人八九忘畹兰亩蕙幽谷芳嬾随家奴谀五郎苦饥方朔身漫长颠毛种种顔欲苍谁谓胜痴端坐狂清淮之隂一草堂列笔作阵茶森枪絶口平戎与破羌百年如此计亦臧何用窃食官仓粮黄病足畏高冈但愿缩颈老支牀煌煌东壁日月旁神仙鸾鳯争腾骧万书落架城覆隍牙籖如云丹碧装晁侯再作班与正始故在何曾亡江湖十年愿饱偿夜成七发光出囊苏公后出长卿乡为君吴都无一行【原注苏翰林欲作杭州赋见无咎杭州七术乃止】世有伯乐生骕骦肯使弭耳随盐商邓侯楚山深闺房名走上国交侯王朝随日景夜灯光包揽今古穷炎黄吐词分葩有国香近君如雪六月凉又似心醉醍醐觞东南蔡子名飞翔同随天书拜未央瑰竒宏杰万夫望颊牙凛凛有风霜文如神鼎烂龙章钟山长斋读老庄论兵説佛两俱忙不夸得砚文字祥但愿破敌如頺墙我穷乞酒更得浆仰防三虎争雄张
　　赠天啓友弟
　　耒
　　桑弧蓬矢射四方婴孩立志长可忘莫学儿女漫弄芳豪气当视交河郎邉城入望千里长臂韝时架角鹰苍搏防仍放韩卢狂麕鹑日暮随登堂徃来絶艺精飞枪余勇犹足吞顽羌读书谁谓谷胜臧盛时万钟逺餽粮水输长川陆登冈垂弓在槖弩在牀蔽扞入阵牌居旁天马驯工披甲骧受降濬筑修城隍刀头不惜千金装三十六将皆鹰故境可容尺地亡子颇自负当夙偿况复武库逾书嚢惟我与子旧同乡友生固自腾防行更欲鞭向骕骦岂但传经如卜商不见汉时张子房身才六尺佐时王功业能依日月光素书一巻初逢黄异时破贼玉书香当使相继来西凉时臣称贺持寿觞鸿鹄一举横飞翔光隂应须及未央【案此句下原本阙望字韵诗一句】不侯可忍防鬓霜少年天子坐建章宠待穰苴不顾庄严兵待时虽未忙黠酋授首先有祥王师会防傅城墙郊迎父老擕壶浆去病当时凯乐张
　　次韵上呈樗年主簿乡兄
　　肇
　　君家晋陵我朱方君家易知复难忘十年不见兰畹芳青山翩翩黄绶郎我游东南嵗月长江流汹涌山郁苍烛龙东来尾鬛狂鸟爪真人坐高堂山中旛刹森戈枪道塲法嗣通衡羌大道甚夷车御臧独不进歩谁资粮脱身簿倾行涧冈青崖结茅云绕牀飘飖西堕梁宋旁至今梦想犹高骧矧复约子西城隍瓦炉梵夹随行装形骸土木神逺少狂豪气今则亡剧谈软语志颇偿模写物象挥锦囊樽前坐我烟霭乡怜君駮踠未着行侧身六合悲骕骦即今文学科卜商赤刀大训在西房诏书兴贤利賔王重闱共此烛灯光肥羊细肋蟹着黄茭蒲生白晚菘香落月动影帘帷凉夜如何其未巻觞座间诗阵鹅鹳翔卧旗蓄鋭岂遽央我坚孤垒何敢望防旛欲挂月似霜独君一扫可得章滔滔笔力抵卞庄两虎未捽终不忙蜘蛛拂靣归有祥便防大榜挂北墙南城西寺载殽浆背城借一犹能张
　　次韵赠无咎学士
　　干
　　毗陵城如金斗方徃事厯厯那能忘相逢童子佩兰芳秀发人指谁家郎未防重见突而长即今不觉秋蓬苍嬉笑岂复为儿狂追昔宓子初登堂辞锋峭防森刀枪噐识沉逺包夷羌阳秋宁肯露否臧有子逰学先聚粮相将百里陟岵冈邂逅一揖坐僧牀大辩倾注如无旁天马方谓先骞骧观鱼谁复驻濠隍瓜期受代垂趋装当路奏牍交称行将超擢奄云亡坐令志气不得偿传家岂托钱一囊诸儿经行名州乡挟书继踵诸父行旋见天衢飞骕骦论治直要超周商术卑效浅笑杜房况是亨运遭兴王致君绍祖邦家光何止追考归焚黄防庭朝露明芸香异书满阁秋气凉咏歌间成随豆觞读之如欲凌云翔暂迂大手离未央【案此句下原本阙望字韵诗一句】挈箧来寄深闺霜賔兴贤能视文章尊尚周孔摩韩庄搜竒殆有通夕忙英逰疑动聚星祥我归复翳环堵墙世味已能如饮浆羲皇上人琴一张
　　次韵樗年见贻
　　补之
　　平生车轨周四方结交童龀老相忘异哉余子乆弥芳吴人犹记称周郎河豚入网荻芽长宜兴罨画烟水苍风雩春服真少狂不愧戴崇升后堂【原注时王平父方教授毘陵樗年所最厚】横戈笔阵倒千枪升鸾独歩禹幽羌【原注樗年奏艺开封第一】世儒胶扰何足臧説食不救饥求粮瞥思振衣千仞冈空林无人一绳牀五车纯束不在旁欲彻梯櫈排空骧钟山春水绕城隍从师不惮白笈装矢锋相触尘不骊黄牝牡若防亡子严主簿志不偿厌见朱墨纷伧囊西风云日思帝乡东华拜敕鳬缀行黄昏阊阖飞骕骦虚堂节候变金商间门蟋蟀鸣我房吾君仁圣周成王屏驱虎豹开明光山龙粉米谁青黄多儒可賛至治香园檀山石岂荒凉潢污蕰须豆觞愿君与借羽翮翔贤书蚤列升未央【案此句下原本阙望字韵诗一句】君如病鹘待秋霜牛衣未可悲王章公朝道辟五逹庄服襄按节缓勿忙梦松生腹渠不祥莫车上儛应循墙功成归饮沆瀣浆发机要若黄间张









　　柯山集巻二十八
　　钦定四库全书
　　柯山集巻二十九
　　宋　张耒　撰
　　同文唱和诗
　　诗呈同院诸公
　　忠臣
　　秋日同文馆多朋信可依慧莺还伴宿巧燕自知归藻鉴由来定翘材未觉稀贤书早晩上拭目看珠玑秋日同文馆朝晖淡淡光聚蚊喧败帐飞蝠入雕梁香散青绫被诗翻古锦囊羣居有英彦晤语兴何长秋日同文馆虚廊日几囘浮光出林杪古樾蔽城隈逺笛悲仍壮幽禽去又来微吟还自喜共和有清才
　　干
　　秋日同文馆官寮许暂依卫轩留鹤住楚泽滞鸿归木选山中胜珍求世上稀清时方物贡寜在箧中玑秋日同文馆兴贤道与光雄竒思汝颍浮巧笑齐梁緑醑倾蛆瓮青灯折米囊【原注罂粟亦名米囊】雅谈挥玉麈未厌漏声长
　　秋日同文馆抡才又一囘梗柟输海徼金玉振岩隈富瞻看先达清新畏后来百朋行可锡所乐在多才
　　耿南仲
　　秋日同文馆闲无一事依鬬羊谁得隽倦鸟客思归寝处还相向过从不患稀何当有星聚谁为问璇玑秋日同文馆褎然观国光泗濵何限磬岱麓易求梁劒气频冲斗锥锋定出囊顾予慙拙匠操尺预量长秋日同文馆新凉逐雨囘棘垣婴吏局蕙帐忆山隈射为巧狙发田因文豹来西城随分鎻夫子室多才
　　商倚
　　秋日同文馆羣贤道足依心游黄巻静目送白云归寳玉荆山尽文星禁掖稀【原注馆阁诸公多集于此】清谈欣屡接纷若落琼玑
　　秋日同文馆云沈夕照光蛬吟阶下草萤照屋间梁卧月搜诗句挑灯认药囊夜防独衾枕归梦楚山长秋日同文馆愁肠夜九囘图书堆枕畔歌吹隔墙隈宿鸟翻枝去凉风帯雨来新诗劳见寄难继谪仙才秋日同文馆羣书画可依衰迟多病在留滞故园归但怕酒杯满莫教诗巻稀惟羞狂斐句瓦砾报珠玑秋日同文馆晨晖带冷光彩云瞻鳯阙细雨忆鱼梁久事班超笔空嗟赵壹囊帘间坐无语千丈旅愁长秋日同文馆西风昨夜囘燕巢留屋角蛛网挂墙隈书任边韶嬾诗慙匡鼎来人人皆抱璞谁是济川才
　　耒
　　邓侯读书室编简自相依胝手焚膏冩疮肩满槖归业文从古有裁句似公稀欲挈空虚箧从君乞贝玑邓子诗成癖全分李杜光楚风还屈宋宫体变齐梁蔡子辨焦尾晁公懐智囊三贤方鼎峙安敢用吾长【原注慎思旡咎天啓偶获同院故云】
　　我媿言诗赐公真好学囘讐书芝阁上藏史楚山隈【原注慎思成书多矣】把酒论交里连房校艺来知君懐水镜依頼免遗才
　　补之
　　平生邓夫子文墨晚相依台阁佳声在湖湘爽气归【原注慎思潭人再入馆】诗夸束笋宻髪叹莳苗稀勤苦千秋事川明水孕玑
　　雄深张子句山水发天光黄鹄愁严道困吕梁爱君毫颖脱嗟我病伧囊骥尾何当附西风万里长蔡侯南国秀经纬耿昭囘文史苔生劒风云蛰起隈吾君求助意之子为时来万旅防秋费何如一士才
　　辅
　　十歳湖湘客淹留何所依清名汉阁在他夜楚帆归落日三秋晚浮生一笑稀每烦贻秀句真似暗投玑妙论凌朝彻髙文敌夜光煇煌照羣玉缥缈絶飞梁得句题青竹围棊换紫囊相从媿衰朽湖海兴偏长富贵心非愿山林首重囘拂衣清世外筑室白云隈杜口同摩诘防形学子来斯游行欲遂聊此接羣才
　　肇
　　图书从所好英俊此焉依奎壁重开照琳琅尽得归地严宫漏转门掩吏人稀子有诗三百西江咀寳玑客去衣裳嬾更长灯烛光随身一书笈贮腹万雕梁梦旧传青馆封须拜皂囊羽翰从此正天歩赤霄长诸彦聨翩入斯文迤逦回防防引溟涨烂烂缭岩隈此地身拘窘他时心徃来倡酬真有味顾我独非才
　　子文
　　邓子知名乆秋闱得暂依论文虚以徃讲道实而归得句赓酬数高言笑语稀自慙初学歩鱼目混珠玑刻意长沙客编书逝隙光朝方登庙器时可咏山梁未用嘲经笥端宜号智囊颇闻穷史学犹想见三长官辍蓬莱直身从帝所囬文章孔庭奥事业传岩隈多士朝庭念诸公殿阁来英雄须入彀应有济川才
　　公麟
　　苦学邓夫子仁风良可依顔囘乐也内曽防咏而归盛徳年弥邵知音贵我稀潇湘逢此地咳唾得明玑瑠璃墨客堂太一助灯光防史探金柜摛词和柏梁近传江彩笔逺缉汉珠囊吏部文难可犹称万丈长共校南宫艺多年复此回羣贤主堂奥一榻占廊隈歩屧朝随逐诗筒夜徃来故人情不浅无乃困悭才
　　秋日同文馆诗
　　忠臣
　　秋日同文馆分塲试未齐借书穷石室刋字费棠梨想见英雄彀谁当甲乙题喜陪羣彦集通籍在金闺秋日同文馆来游翰墨塲预闻周俊造多有汉文章兰室依新润【原注与文潜无咎天啓连次】芸书识旧香逢辰强思报矫首咏明康
　　秋日同文馆晨兴不待鸡耽书迷甲子行乐任东西静对庭柯盼闲常杮叶题相期放朝后连日醉如泥
　　补之
　　髙堂置书几连幕与云齐暑服犹便葛秋盘已饤梨官醪聊且醉古锦不成题空对灯花喜重城隔夜闺辍直雠书馆连裾校艺塲腾骧来万里挺拔出千章直钓何妨得餐风未必香搜才赖公等要助俗成康忆我蓬莱阁同聴午唱鸡星辰望天北簮组隔城西几日宣鱼钥长驱响月题更慿催邓子要剸玉如泥
　　耒
　　骑列千牀直云罗万巻齐舒妍交孔翠争味杂柤梨白日诸侯贡青春天老题秋清文酒健莫叹羽林闺声鸣皆出谷觜距各争埸铁网收明月霜铓倒豫章湛恩终宴优礼合焚香最苦雠书客消愁赖杜康六街分夜鼓邻屋报朝鸡寒引秋初老天将斗转西滞留聊饮酒谈笑亦分题须信家居乐休嫌穷巷泥
　　肇
　　清月防初满黄花吐未齐小山思隠桂大谷忆佳梨节物信可美诗骚慵自题长年谙独宿聴雨闭秋闺匝合青云幕从横白羽场谁矜率尔对吾念斐然章名淡隃糜牓衣飘月窟香春风马蹄疾鞭帽散平康万里夷王子曾聴若木鸡泛舟沧海外授馆国门西琛币来重译车书想旧题苍梧弓剑冷云雨泣芝泥【原注试院乃馆髙丽使客】
　　关寂同文馆秋英绽欲齐禅庖分白乳仙果破青梨琴理将忘曲诗探未赋题清欢在文史谁复梦重闺明时勤选擢间设誉髦塲该学添三传微能及九章静无桃叶唱清有菊花香解我幽忧病惟应頼杜康鹄卵因时化如何赴越鸡逸羣来冀北屏气入淮西盛事兼三物浮词斥百题慎须精藻鉴宠辱异云泥
　　倚
　　秋日同文舘髙台燕集齐杯盘供鲁酒殽核有张梨孟持新论韩庄鄙自题湏知宗匠手文采冠朝闺秋日同文舘何人独擅长养莪方在沚琢玉已成章笔列千锋阵庭焚一炷香得贤从自始岂特致民康秋日同文馆栖林防晩鸡斗垂宫殿北月转戸庭西酒劝杯中緑诗分烛下题何时还九陌细雨莫成泥
　　南仲
　　诏命连催发英髦一日齐周瑜醇似酒崔逺爽于梨高馆清无梦寒灯坐赋题还同宿山驿风雨闭重闺槐市任花黄赓歌且辟埸醒心流水曲惊耳白云章冷竹枝枝翠芳兰叶叶香满前皆俊彦何但有三康翠幕春云合登防舞鸡搜人不到惊眄日沈西矒学愁精鉴英材喜巨题何人当首选双觡起蚖泥
　　子文
　　磊落羣英集峥嵘逸气齐防机闻堕灶妙论及交梨庭木何年植尘异域题【原注高丽人馆此书字尚在】独怜车马散寒月满宫闺
　　嬾散江湖客秋深念涤端宜返田里安敢论文章山坞橙应熟霜篱菊正香行归招隠客鼓腹咏时康【原注卜居南徐有招隠鹤林之胜】
　　国器来金马儒冠萃木鸡胜心羣逐北鋭气鼓争西海峤鹏程急春风鴈塔题应思连夜雨车马六街泥
　　公麟
　　锁寂身如隠幽清物向齐忘忧经露菊苏肺到霜梨白髪资谈啸朱签厯品题贤书天下望鹊喜徧深闺呦呦鹿鸣野皎皎白驹朋盍连茅茹文程琢玉章门通三级峻桂露一年香庆及飞龙旦同歌庶事康寄栖容幕燕覆蔀等醯鸡欲雨风多北穷秋日易西官书便夜读家报索亲题早晩骖騑入重门拆印泥
　　辅
　　别馆朋簪盍华堂燕俎齐手香思露橘齿冷怯冰梨桐影迷金井苔防上壁题共怜今夜月亦解照秋闺平生诗酒兴缩手少年谁敌江河量争看绵绣章论才皆国器满袖尚天香欲写文士风流有长康开口曽吟凤临池岂厌鸡诗豪杜工部墨妙庾征西归及黄花在能忘彩笔题醉游须烂漫莫惜锦障泥未试即事杂书率用秋日同文舘为首句
　　忠臣
　　秋日同文馆沈沈鎻棘围卷襟乍快欹枕梦先归骤雨忧环堵囘风喜袂衣十年经五试抚事意多违秋日同文馆人闲景自长重朝气入嘉木午隂凉朝市喧聊避山林兴未忘频添绕炉水还与试香方秋日同文馆重门静不开云随鸿影去风送乐声来插架书千轴论文酒百杯晩花陈叶满还是作愁媒
　　耒
　　防馆深鱼钥华堂静锁闱每劳蛬作伴不与燕同归古栋蜗成篆空墙藓作衣寂寥还泛菊九日莫相违名自诸侯选功收一日长文章杂蛟蚓丹墨有炎凉平昔曾充贡酸寒未易忘书生成底事饱死笑东方倦枕愁霜苦晴宿雾开幕云当昼合雪与风来元日彤庭实春风曲水杯何须恋杨栁圣世要无媒【原注唐无名子有不第落句云早知不用无媒客悔别江南杨栁春】
　　肇
　　翳翳云生树翻翻风动闱高秋忽如此吾党苦思归极目愁闗塞侵寒寄褚衣少年真喜事回首壮心违物色清秋逼官曹静夜长华星披夕霭皓露洗空凉律细诗难继禅心梦易忘依稀贪佛日香火宿诸方取士鱼盐出传经户牖开惊涛帘外起骤雨笔端来人竞悬金鉴书方贵玉杯太平元有象勿遣赋良媒
　　补之
　　风云日夕改秋气袭堂闱映叶无蜩响依丛有蜨归官壶催赐酎邻杵急成衣留滞真何补鲈兴又违气入中秋劲更传五夜长青灯蛾舞急白日鴈啼凉羁旅生应惯淹留乆却忘吟诗愁邓子毕昴出东方前世诸生选平居数路开乡闾自相与岩穴亦时来射雉空忘矢为蛇更夺杯千金曾市骨聊用作龙媒
　　干
　　零露沾明砌凄风入防闱添愁蛬劝织警梦鸟催归哀调孤吹笛寒声逺捣衣飘蓬虽已久今夜觉分违引类凭先进搜材及寸长隔帘愁昼瞑隐几怯秋凉化力人难测机心我已忘封侯良可待虽有不方幕深常闭门庭阒未开愁将河女隔喜见月娥来骚客吟冰柱仙官醉玉杯蹇修那可得笑齿竟谁媒
　　倚
　　气逢秋晏蛬鸣入户闱檐空看雀鬬天阔慕鸦归风急飘庭叶寒先着客衣重阳故人酒应念赏心违门深市逺幽寂兴何长径菊晴披艳风晩逗凉圣经闲里醉尘锁梦中忘更苦年来病时看肘后方旁舍回廊接重昼日开鸣蝉随雨退疎鴈拂云来吟兴降难韵羁怀寄浅杯惊飇渐凄又欲作寒媒
　　子文
　　虚廊空白月灯火闭重闱思苦诗难继更长梦易归徒劳争墨牓须信有朱衣【原注朱衣吏事见登科前定録】万事前期定升沈不尔违
　　一一听宫徴铢铢较短长品题分玉石得失异炎凉中的非无术知音岂易忘鱼龙头角老变化更何方万户争看牓三年此一开异时千载遇此日四方来价重连城璧珍逾羽化杯山梁欣有获置网岂须媒
　　公麟
　　叶干风索索霜月到书闱枝并鹪鹩宿牀吟蟋蟀归幽人知坦履游子念缝衣暗喜还家近承顔慰久违莫以多为赘须知寸有长拾才何济济顾我独凉凉雷龙皆起江湖鱼两忘攀依聊假手贤立本无方今朝庭鹊喜灯为一花开侧指皂囊去转头骢马来新橙家斫鲙残菊客浮杯乐事连休日须凭酒作媒
　　南仲
　　败叶扫还飞秋容肃粉闱青钱如已选白璧防须归燕坐书横案孤吟月满衣还同潘散骑鱼鸟性都违大轴累千箱鳬中见鹤长静临窻几读爽入肺肝凉夸诧争求胜疲劳忽自忘由来京邑贡正合冠多方蔼蔼儒冠至恢恢贤路开才须金鉴别人自玉山来谢客书千巻嵇康酒一杯如君富术业当与雉为媒
　　辅
　　空庭秋色晩风露入重闱白髪已无数故山犹未归江湖千里月砧杵万家衣把镜西风里低囘志愿违邓子诗成癖苦吟秋夜长江山得竒秀风月借清凉郢曲髙难和骚人兴未忘从君乞余教换骨有仙方骢马何时到重闱计日开迎门稚子笑载酒故人来休沐犹三日狂歌且百杯祥麟秋苑静更约看龙媒
　　天啓有少年真喜事之句用其韵和
　　忠臣
　　慷慨论边事飘萧动礼闱贵须金印绾老要玉关归食酪便榆塞鸣铙惯铁衣悬知雄辩在志愿未应违
　　诗呈同院后至诸公
　　忠臣
　　秋日同文馆飞章待报囘丝纶先日降鹓鹭忽朋来诸彦俱精鉴微生亦滥陪纷纷五千牍谁定冠伦魁
　　子文
　　秋日同文馆中官押入囘西风初雨去明月为人来藻鉴凭君许赓歌媿我陪相逢已忘寝坐见斗移魁
　　向【案此人姓阙】
　　秋日同文馆英游赐与囘搜才推藻鉴明试副招来玉麈闻余论金樽喜屡陪归鞍期早晩斗柄指天魁
　　辅
　　同文秋已半幕燕初囘议论皆先觉衰迟媿后来文衡那敢与谈柄且容陪谁掘丰城劔光芒彻斗魁
　　公麟
　　秋日同文馆凄风动九囘乱云收暑去一雨送寒来猥与英躔接慙非藻鉴陪雍畿兹吁俊元祐看新魁
　　肇
　　文书汗牛马栋宇切昭囘剸玉君曾试吹竽我亦来鉴精眞有赖诗妙不容陪只忆归山去霜畦斸芋魁
　　耒
　　骢马嘶将近天门报欲囘妻孥怜别久隣里问归来左学徒仍在【原注尝官太学】西城宴许陪腹毛何足问竒捷看渠魁
　　闻愼思话旧隐用囘字韵
　　补之
　　闻在豪塘隠松林日百囘当年鹿何徃异世鹤归来未许茅斋并终期蜡屐陪丹留杉不死夜气看星魁【原注慎思家临湘豪塘晋陶淡隠此山尝养一白鹿盖乗鹤仙去藏丹于杉今大十余抱矣】
　　诗呈同院
　　忠臣
　　秋日同文馆论交手重防越秦常恨邈李杜岂堪齐尚喜新知语闲思旧句题千年劳梦想同直集英西
　　温益
　　秋日同文馆文编亦共携升沈都莫问荣辱已能齐酒美何妨醉诗成强自题从容约归日访子省闱西
　　慎思説家山之胜用其语得诗
　　肇
　　江清石磊磊野旷竹修修此地有茅屋我行寻白鸥分留须物色来徃更风流相对黄尘梦诗成拥鼻讴
　　忠臣
　　野桥随岸架茅屋倚林修木落吟霜狖云晴舞雪鸥山屏当户列瀑布入溪流只合樵歌唱何因得蔡讴








　　柯山集巻二十九
　　钦定四库全书
　　柯山集巻三十
　　宋　张耒　撰
　　同文唱和诗
　　初入试院
　　忠臣
　　东门骢马止行行被诏秋闱阅俊英三岛隔云天北极万灯明路国西城人闲聊假诗书乐地逺还闻市井声一夜凉风起阊阖月中应有桂枝生
　　孔武仲
　　十载江湖万里行偶来西馆阅豪英云龙九阙晨书诏灯火千门夜出城潇洒庭除当月色稠重幕帟断人声年家兄弟今同舍曽见河南起贾生【原注慎思被荐广西先人为转运判官有诗饯行】
　　补之
　　官局悠悠共此行来时庭菊未含英五更脱叶惊书几一夜寒砧满禁城诗似凉风凄有兴酒如清露浥无声何时骢马催归去更看林端魄一生
　　耒
　　莫叹怱怱襆被行赖逢数子美如英已看明月同为客应犯初寒复入城白日有书追睡思青灯无梦聴秋声直无剔甲逍遥地几日疑公太瘦生
　　子文
　　跫然谁复喜斯行开豁拘懐赖俊英上国擢材初改辙众心督战亦乘城何时奏籍瞻霜简且复安眠聴雨声异日傥容休沐防未慙相约太癯生
　　公麟
　　敕使书囊间队行聚星深馆粲诸英云随襟袖来蓬岛香散房栊宿化城振鹭充庭天有幕瑚入网海无声范模一世尊先觉况此题评慰后生
　　倚
　　承诏抡材敢倦行广庭深锁待羣英分埸自敌三千客决胜谁降七十城夜案尚闻涂巻笔晓星方聴读书声【原注每早常闻无咎诸公读书】归时还有黄花否已觉秋风满袖生
　　干
　　江南尝应檄书行多向西风拂露英薄暮解装融祖寺【原注去年八月检潦尝宿牛头山祖堂寺法融禅师坐禅处也】侵晨挥防楚王城【原注在宣州东前年歙州考试时曽过】明蟾又见中秋色哀鴈仍闻半夜声怀旧感新搔短发归时应有二毛生
　　南仲
　　昭囘云汉九天横冠带祁祁尽俊英梁国有珠光照乘赵人懐璧价连城道山防处分羣彦文律持来考正声秋晚定知谁入彀叔通还进鲁诸生
　　肇
　　千门钥入断人行禁漏稀防出迩英齐拜敕书期老伏竝驱驺马出西城諠哗灯火看如梦闗锁官曹祗寄声聊付能诗破羁旅诗成冉冉又还生
　　试院即事呈诸公
　　干
　　去家防马上长河逆旅光隂忽忽过陈迹不堪追放浪新才仍复委搜罗雅谈幸有青云士佳句寕无白雪歌此兴非凭吟笑遣未应能柰客愁何
　　武仲
　　衡门咫尺限闗河此地平时匹马过欲把尘埃补山岳宁辞羽翮置罝罗华堂翠帟供闲燕明月清风伴啸歌拟写秋容须笔力新诗句句似隂何
　　补之
　　天街初月映天河拜敕东华走马过解榻暂如龟遇木闭还似雉婴罗倦依书册工催睡闷倚诗篇足当歌可待纷纷压朱墨昼闲惟有饮亡何
　　耒
　　天街落日马鸣珂咫尺衡门不许过催去据鞍犹鹤望争观夹道已云罗奏篇定有凌云赋招隠今无扣角歌最苦清秋孤美睡通宵三问夜如何
　　子文
　　高谈初喜聴悬河未厌邻房日夕过蝴蜨乍回尘外梦蜘蛛看结雨中罗银袍校艺观勍敌玉帐收功聴凯歌共是当年廷试客锁闱今日合如何
　　公麟
　　盍簪闻善若江河幕疎闲笑语过月照飞牋穿戸绮风生挥麈动衣罗己张英彀收三俊更赋离骚续九歌凉夜沈沈清不寐空庭无柰叶声何
　　忠臣
　　俊游常恨邈山河邂逅文闱得屡过朱簿分明俱鼎立墨图伻位看星罗人闲戸牖还相近朝得英材信可歌双钥重闗非不密只应无柰梦魂何
　　南仲
　　重门键钥阻山河顾有良朋不厌过唾落如珠倾巨斛袂挥成幕散轻罗慙分处士吹竽俸漫学东人掩鼻歌笑语哄堂俄又夜愁还奈我曹何
　　倚
　　风生幕撼层波况值清秋一半过堂上簪裾方鹭集案间图史已星罗东篱采菊朝尝酒北里吹竽夜聴歌早晚奏名闻黼座望中无奈白云何
　　再呈慎思诸公兼以言懐
　　倚
　　南寂若隠山阿时枉金门步见过谈笑且看挥麈玉篇早寜惜洒牋罗已羞轩冕婴身住更问功名抚劒歌賖得凉秋好风月不成吟醉奈愁何
　　忠臣
　　秋闱深锁觉愁多赖有英游玉趾过日望高楼吟楚泽梦随明月到湘罗【原注湘罗予家所在】南宫曽看挥华藻西馆还来共笑歌六稔飞光如过隙人生谁奈老催何【原注君平宣义登科六年矣】
　　试塲未动文书静宫舍相聫步履过千丈苍波争倚薄十围便腹有森罗登临已结骚人恨填委终翻劳者歌后夜中庭佳月色惟予不饮奈如何
　　重九考罢试巻书呈同院诸公
　　忠臣
　　题徧朱签栋宇充灯长聴景阳钟昏眵直要金篦刮黎瘦都如饭颗逢文律自随星斗变月评应合士人从了无一事犹深锁辜负东篱菊品浓
　　补之
　　周行栉比未应充荐庙方求古鼎钟经眼乍愁千纸积解頣聊喜一言逢黄花庭槛时虽过白酒邻槽愿可从更促寄衣真似旅晓堂初怯露寒浓
　　南仲
　　贡珍已选茂良充犹被拘縻类钟渌酒强陪高馆饮黄花不似故园逢棊枰苦战挑灯坐藓壁闲题捧砚从风叶满庭秋索寞更筹向尽睡方浓
　　干
　　庭实方期国士充知音须辨铎符钟孔融爱客樽常满摩诘思亲节又逢乌养任真终自适雉媒伤性竟谁从开门预计无多日犹起清愁暮霭浓
　　忠臣
　　屡见高文试泽官长年参校媿龙钟悬黎待价由来久绿绮知音不易逢吉语乍闻随鹊喜归期专欲问龟从到家莫负如泥约光禄供醪味正浓【原注予有诗与同舍云相期放朝后连日醉如泥】
　　肇
　　清秋官舍酒瓶空满袖黄花情所钟忽聴数篇吟可老絶如开口笑难逢浮舟有底不归去戏马犹能限莫从江上鲈鱼三尺许西风敲枕梦魂浓
　　耒
　　回首登高行复冬后时只合叹龙钟愁须白酒来酣战诗为黄花吊不逢十日飞腾过眼疾万籖甲乙定谁从共应净扫氍毹榻深炷炉香午睡浓【原注时去开院十日】
　　子文
　　侵寻节物过秋风何处钧天燕鼓钟九日菊花聊一醉五湖佳士偶相逢挑灯欵语时供笑借纸聨诗且漫从待得出闱应放意百杯追逐兴方浓【原注慎思有如泥之约】
　　公麟
　　吁俊天畿合辟雍媿将瓦釜缀黄钟聴穷一一竽无滥拨徧磷磷玉似逢龟列春庭先壤奠龙飞天路得云从吾曹莫念拘萦久求称公朝庆赏浓
　　鞅掌栖迟一亩宫惯聴更柝及晨钟黄花慰眼祗尔许緑蚁于人亦漫逢几日囊篇赓不逮一时庭步笑相从近来寻郤家山梦投枕和衣睡更浓
　　夜聴无咎文潜对榻诵诗响应达旦钦服雄俊辄用九日诗韵奉贻
　　忠臣
　　连牀交语响舂容激楚评骚彻晓钟绕宅金丝神共应满潭雷雨劒初逢信知自有江山助便欲长操几杖从俱是年家情不浅依兰应许丐香浓【原注先子与张丈职方晁丈都官同年忠臣与应之同年两家俱有事契】
　　依韵奉酬慎思兄夜聴诵诗见咏之作
　　耒
　　昔遇晁公淮水东士衡已聴语如钟五车讲学知无敌十载论文喜再逢古匣劒光疑鬼泣夜天虎啸有风从许侯破的由来事【原注三□皆属晁子】杜老裁诗晓墨浓
　　与文潜诵诗达旦慎思有作次韵呈二公
　　补之
　　神交千古圣贤中尚想铜山应洛钟倾葢十年惟子旧知音一世更谁逢天如蚁磨骎骎旦谈似缲车亹亹从邻榻秋灯那不共拥衾首兴方浓
　　次韵重九之作
　　倚
　　英豪献防广庭中问辩纷纷似叩钟名奏九重书密上士欣千载运亲逢莺鸣定获乔林乐鳯举应容众羽从盛世文章由此变坐看风俗反醇浓
　　昔年此日故园东烂醉牛山到暮钟【原注牛山在临淄城东二十余里】已往光隂那再得如今羁旅又重逢渊明把菊情虽厚子美登台愿莫从【原注杜甫九日诗云抱病起登江上台】且看羣书攲枕卧病多仍负酒杯浓
　　次韵慎思贻二公诵诗
　　肇
　　卧聴高斋落叶风清诗交咏想晨钟故人厚意论千载正始遗音仅一逢胶膝初期在俄顷云龙莫恨不相从芸房深锁秋香冷郁郁葱葱佳气浓
　　耒
　　西城永夜灵鼍鼓北寺五更青石钟九牧何时官事了三英聊喜故人逢【原注属同舍邓晁蔡三公】甲庚定处君无让蹀躞归时我请从欲郤睡魔通夕语明茗粥不辞浓八弟预荐慎思兄以诗为庆复次韵并寄八弟补之
　　吾弟平生辛苦同匹雏志举百钧钟自慙操瑟向不斥劝使力田终有逢青眼故人欣捷报白头老母喜占从书林傥预西城集釂子酣酣杏正浓
　　九日考试罢闻无咎天啓二弟荐名因用前韵以抒同庆之怀
　　忠臣
　　朱黑沈迷万巻中斗筲那得变千钟风流不似台南戯牢落正如江上逢阁笔文书聊拨弃到家车马数过从阿连已预甘泉奏归拜萱堂喜更浓
　　慎思兄别墅在长沙白鹤山晋陶淡旧居事见本传今其居有大杉可十数围蕃茂特异世传淡藏丹其中用前韵谨赋
　　耒
　　千年骑鹤老仙翁固是山川秀气钟桃洞自宜无客到吴门应合有人逢岩前旧隠孤杉老壶里真游白鹿从近有蓬莱读书客卜居偶占翠岚浓
　　家弟别试预荐特防慎思学士赠诗致庆感荷不已次韵酬谢
　　肇
　　我家书册代耕农尚祝瓯窭亩一钟再筑金台端不昧高悬水镜亦难逢亲闱动喜欣欣色士论推公趯趯从好在黄花归荐寿秋堂欢笑变春浓
　　同舍问及故山景物用钟字韵赋诗以答
　　忠臣
　　吾庐高对玉池峯日聴诸天奏鼓钟海外鹤归青嶂觉洞中花落碧溪逢翻经夜对高禅讲采药晨邀老圃从説与羣仙如画出纷然归思乱云浓
　　肇
　　白鹿真人欻御风青杉手种大如钟还丹未化神应护道骨相期子合逢万里且看腾踏去一樽聊喜笑言从攒峯列壑休南望晓榻秋隂分外浓
　　补之
　　玉泉飞落白云峯散入山田亩十钟邓子结卢真世外陶公脱屣更谁逢莺啼春竹风烟近龙起秋堂雨雹从谁使山人空蕙帐蓬莱金殿兴方浓
　　辅
　　洞庭湖外白云峯醉卧虚堂聴晓钟防草岩花无日歇仙人玉女有时逢脂车石路君能去蜡屐秋风我愿从欲借神方变华发黄精苗盛菊香浓
　　干
　　烟霞曽是踏诸峯翻作清歌笑玉钟几代孙经桃坞隔千年坛忆华山逢美才方赴鸣驺召逸兴何由税驾从我亦江乡成阻阔西风归意浩然浓
　　倚
　　先生家住翠防峯万巻诗书酒一钟壁挂葛巾无客到云藏古洞有仙逢溪边晚钓呼鸥伴花底春吟引鹤从只恐旧山归未得帝恩朝夕露浓浓
　　南仲
　　草庐高卧对千峯白眼谁能顾万钟侧席不因天子诏藏诗未许世人逢他年社稷勳如立归老烟霞志防从五柳一松应好在月明空自结隂浓
　　感兴复用钟字韵呈同舍
　　忠臣
　　五年湘水聴霜枫长乐初闻此夜钟辽鹤亦知华表在仙棊犹许烂柯逢蓬山道藏聊为戏石室真游久欲从便拟作歌招隐去人间得意不须浓
　　慎思屡以佳篇见贻且俾属和而衰老困于强敌辄为诗以谢之兼简无咎文潜天啓
　　辅
　　邓侯清骨如冰瘦少日文章苦用心赋罢吹嘘因狗监诗成传诵到鸡林阳春白雪无凡曲流水高山有至音更唱自存三益友老来衰病废长吟
　　漫兴成章屡防子方宠和更辱赠句辄用奉酬忠臣
　　声名词藻竞骎骎不负平生许与心鸣鳯自须谐玉磬野麋祗合恋云林清新每喜羊何和冥默初闻雅颂音不是南冠厌拘絷楚人元爱楚风吟
　　肇
　　曹公长劒一杯酒邓子孤云万里心神骏莫辞观马廏深沈久合寄书林礼闱聨事几三月词客悲秋共一音独有何郎诗思苦空阶点滴伴清吟
　　奉报子方佳句
　　补之
　　曹子金门等陆沈壮年裘马四方心檄传白羽从沙井诗冩红巾徧武林兵甲胷中无敌国【原注崔浩不能弯弓持矛胷中所懐逾于甲兵】丝桐世外有知音相逢不饮何为者祗作寒防拥鼻吟
　　寄次张弟
　　忠臣
　　猫头竹叶细檀栾新笋如椽日满盘寄语儿童莫多取来春从上万余竿
　　肇
　　南山千亩龙蛇窟半夜春雷起屈盘欲钓六鳌沧海去为畱春笋作长竿
　　嘲无咎夜起明灯聴慎思诵诗
　　耒
　　翠屏香暖秋眠穏霜冷寳匳金错刀谁信苦吟无睡客挑灯起聴楚人骚
　　和文潜嘲无咎夜起明灯聴予诵诗
　　忠臣
　　参横月转与天高归士飞心忆大刀故作楚吟排滞思吟成风叶更萧骚
　　辅
　　秋风落尽千林叶恰似并州快翦刀香冷洞房归未得一明月读离骚
　　奉答文潜戏赠
　　补之
　　倦游年少忆安巢归梦尝慙断织刀【原注引乐羊子妻何氏断织事】老去周颙虽有妇黄经对几夜骚骚
　　肇
　　邓子词锋鲁孟劳刜钟剸玉尽铅刀风流陶谢枝梧困击节期君仆命骚
　　忠臣
　　老攻诗恨不高苦心错玉与砻刀正如天禄秋风夜剔尽寒灯着广骚
　　再谢周颙之句
　　耒
　　烟飞小玉吴王国柳暗朱楼铁瓮城见説周颙经案外亦闻荀粲并牀声
　　忠
　　眼看秋鴈歌汾水心到阳闗唱渭城郤被维摩居士笑海潮音作断肠声
　　补之
　　秋月照歌淮上舫春花引醉福昌城何如阊阖门西北卧聴秋风枕畔声
　　小诗戏无咎
　　肇
　　吴山楚水未忘懐暮朝云恨已乖纵免摩伽能毁戒未妨泽室防于斋
　　补之
　　文书盈几法筵埋香火秋来愿稍乖得似鹿门携手去定随绣佛镇长斋
　　己未春与伯时校试南宫同年被命者六人今兹西馆惟同伯时一人而已因书奉呈
　　忠臣
　　十载京师五校文竝游多已据通津再来更锁城西馆点检同年只一人
　　公麟
　　忆锁南宫防友文天梯相蹑看云津白头笑我成今日青眼逢君尚昔人
　　中秋月
　　忠臣
　　寂寥无声月停午蟾蜍通津堕清露明星烂烂今何稀美人荧荧隔烟雾
　　补之
　　秋风吹空鴈旁午长天无云月呈露为须清晓照清樽莫遣中宵生薄雾
　　辅
　　空谷秋寒同子午白月纷纷洗清露遥想灯花结夜愁郁金斗帐香如雾
　　与文潜无咎对榻夜话达旦
　　忠臣
　　书灯火夜深明外萧萧雨叶声对榻不眠谈往事紞如五鼓过严城
　　耒
　　灯花昨夜已分明更聴朝檐喜鹊声明日朱门闭空馆秋风骏马大梁城
　　补之
　　疎林小月笼明商颂琅琅夜半声邓子弓强殊未发欲驰桑本犯坚城
　　肇
　　穷秋天气少晴明叶风夜夜声应为幽人聴未足不教骢马出重城【原注时已奏号而御史不至遂畱一夕】







　　柯山集巻三十
　　钦定四库全书
　　柯山集巻三十一
　　宋　张耒　撰
　　表状
　　进大礼庆成赋表
　　臣伏见皇帝陛下即位以来事天治民防恭岂弟光被四表格于上下虽太母保宥一遵圣训而仁厚之诚不言而孚乃者肇见天地实陛下即位之初郊内自臣工外逹海宇于以观神人感格之际占信顺获助之騐前祀二日隂霰暮集俄而氛祲廓清星月明润将事之夜风伏不兴景气晏湿圆穹清明神祗来格于是乎在凡执事在列之臣与夫侍御奔走之喜动乎容和见乎声记曰福者备也备者百顺之名也天既顺之备孰甚焉帝之来格见于天时祭之受福见于人情臣幸执笔待罪太史实奉祝册天威咫尺亲见斋荘粹穆之容陟降拜俯诚敬兼尽臣窃喜太平之必至多祥之必集四方之民受福不疑奸宄作慝不禁而息谨撰成大礼庆成赋一篇随状上进虽不足以追配甘泉河东之广大盛丽然犬马之愚庶以自竭伏惟清闲之燕畧伫览观干犯宸严无任激切
　　代文潞公辞免明堂陪位表
　　合宫备礼方蒇事于季秋列位侍祠尚不遗于故老仰恩荣之优异循衰瘵以战兢伏惟太皇太后陛下聪明自天博厚载物左右景命已大济于艰难保佑神孙既聿跻于齐圣邦家康靖邪正昭明颂德告功既对天而不怍隆礼备乐念报本之惟时当鱼丽之时而物既盛多由思齐之圣而神无恫怨拥絶禧于二圣肆大赉于万方旷古上仪于今盛典臣乆辞屏着退伏里闾覩声名于垂尽之年受德泽于维新之政顾余龄之已幸矧召节之见临是宜防励造朝斋明就列而衰朽之质登降畏失容之诛疾病之余朝夕有负薪之惧与其失周士在朝之敬不若同尧民击壤而歌文物莫瞻梦有钧天之想精神未巳心为魏阙之逰
　　代文潞公辞免明堂加恩表
　　礼行郊庙方推报本之仁燕及臣邻皆获増封之锡恩虽縁于有庆赏亦恶夫无名惟是衰残尤为冐昩伏念臣朴忠一意际防四朝超逾等夷出入将相洎老休于乡社已位极于师垣何期垂白之余复相继明之运空心半朽乆自分于不雕十里已疲冀时资于辨道而岁月逝矣补报缺然惟知愧惧之无容夫何恩礼之加厚肆时大享兹谓上仪方天子致斋荘之严而老臣私宿卫之逸虽圣朝尚齿惟所便安而宠数非常更为忧惧已足矜荣于在位岂当同众以防恩伏望皇帝陛下时轸睿慈俯廻神鉴必欲寛残年之陨越莫如裁今日之宠光耄已及之虽终知其无补天其或者尚假息于余龄愿正已行庶无太甚
　　第二表
　　加地无名方抱战兢而莫处稽天未答盖縁诚确之罔孚尽而腹心再干旒扆臣闻亊君尽礼而臣独无趋拜之勤陈力就列而臣久渉衰残之境两无一可虽圣主曲为之优容日加三思顾国士如何而称报惟有稍裁其宠数庶几未即于颠隮而恩礼増繁光华防至既纾勤于斋祭又申锡其土田髙巳近危将必忧于陨越折而致覆亦何益于生成伏望皇帝陛下垂德乾坤收恩雨露赏行四海当酬可劝之功职备上公岂忧不及之禄实思危于居位非受爵以茍辞
　　谢得请表
　　不能与祭自怜衰老之无堪罔俾造朝更佩恩荣之从欲内循安便未免惊惭伏惟皇帝陛下龙徳光亨天仁覆露牲玉备物允若神人之和同礼乐在廷肃然祖考之来格祭则受福天且弗违臣猥以残年莫瞻盛事虽行不俟驾在常礼而有诛而老弗及斋知异恩之独厚苐想光华于天汉窃同欢忭于里闾
　　代张文定辞免明堂陪位表
　　明德惟馨方格神于盛礼相予肆祀俄赐召于老臣衰朽知荣兢惶靡措伏惟皇帝陛下嗣隆圣统躬致太平翼翼文王之小心烝烝虞舜之大孝季秋顺序方万物之盛多四方和来加多士之奔走祗见列圣裒对昊穹敞布政之法宫大明礼乐受丕天之景贶均被迩遐喜交神人庆浃夷夏凡执事豆笾之末或观光舆之间足为至荣可以无恨而况臣猥以屏退尚叨记存温诏在门外庭有位固愿闻舜韶而率舞瞻尧日以倾心而迟暮之余衰疲且乆筋力已消于疾病才冀尽年踈野乆放于田闾不足为礼当千载之接统自滞周南奉半夜之受厘莫趋宣室无阶防励惟剧飞驰
　　谢太皇太后表
　　稽留君命敢求免于刑诛恵养老臣不使劳其筋力仰睿私之从欲抚衰志以知荣伏惟太皇太后陛下厚德无疆至仁在上神孙临祭知保宥之圣功多士充庭见肃雍之盛德恩及草木喜同天人臣幸以余龄获逢盛典虽笾豆骏奔之事徒有心哉而礼乐大备之时为后死者岂其偶尔尚足矜荣
　　代范相让官表
　　不俟驾行既已驰驱而至畴若予采复膺考慎之求在明主图旧之意则深于愚臣陈力之义则过伏以二圣求治歴年于兹忠厚之泽足以传之无穷仁孝之诚固已格于上帝守此成宪底于太平加以左右辅弼之臣尽极老臣俊乂之选何图次辅之虚位乃复召臣于守藩兹盖伏遇皇帝陛下广度兼收至明洞照察其疲驽之不逮出于悃愊之无他意其先之教忠恐或老而更事责以来效用之不疑上副眷求敢爱竭尽而臣伏自深念固非饰辞形骸已衰心力随耗虽辅相重任不欲舎其旧而新图然衰疾交攻岂期老将至而耄及虽至仁之曲被顾公议之谓何岂无岩穴待招之贤朝廷委质之彦与之图国足以格天而臣已试之效可知将老之诚弥切不能就列辞敢避于再三因是得人功犹期于万一
　　谢宣赐厯日表
　　在昔哲王德暨鸟兽鱼鼈肆时治古厯象日月星辰既推歩以授人时又协正以观度惟盛朝之稽古盖列圣之在民伏惟皇帝陛下聪明宪天仁厚爱物顺帝之则既先后而不违使民以时无困穷之失所顾兹寒暑之节实惟衣食之原以臣职在承流恩叨颁朔敢不推风化之有本躬劝农耕顾畎畆之无知孰原帝力
　　谢钦恤刑表
　　岁举旧章虽谨有司之职诏颁列郡实皆天子之恩恭以圣人之于物盖本好生哲王之用刑初非获巳方天时之炎燠悯囹圄之系累涣发德音防及民隐伏惟皇帝陛下哀矜庶狱明慎用刑内修百度以肃权纲外推至仁以恵黎庶下念狴牢桎梏之苦必使饮食沐浴以时君恩及斯民命何有臣职当赋政责在承流虽未能禆圣代之措刑必使无讼而窃慕古人之为狱自以不寃
　　谢明堂赦书表
　　伏以宗祀于明堂既尽寅恭之志大赉于四海徧覃在宥之仁凡出照临悉周恵泽恭惟皇帝陛下尧仁若日舜孝格天法度修明既聿追于先烈号令寛厚已深结于民心肆明大享于合宫是谓严亲之盛节礼成有庆既赉予于善人德及无疆将陈常于时夏兴哀多罪囹圄涣然一空颁锡六师忠勇为之十倍丕冒出日罔不向风洪惟盛朝集此熈事臣职司牧养责在承宣敢不抚陛下可封之民镇以无事布陛下维新之恵期在措刑
　　黄州谢到任表
　　准告罢管勾明道宫落职添差监黄州酒税矾务者臣已于今年三月到任管勾讫防以矜其多病禄之仙圣之祠诛其积愆斥之管榷之任雷霆既震蝼蚁曷逃罪大责轻感深涕陨伏念臣粗亲翰墨笃好文词曽未窥其藩墙妄见称于流軰漫防宠禄颇躐等夷乆雠中秘之逸书与记汉家之故事入侍帷幄曽未岁时而疾病侵凌精神疲耗一辞螭陛两换虎符蔑闻报政之能徒幸养疴之便投闲置散于分为宜号寒啼饥其穷已甚方大明于淑慝固无逭于诛夷惟是齐安近在淮右虽薄加于黜削乃犹即夫便安非大明之烛幽顾微生之何恃兹盖伏遇皇帝陛下至仁及盛德好生谓刑以止邪用之初非获已而罪非极恶议之必傅惟轻遂致夙愆犹逃大戮臣敢不改心思过择地图新驽马已疲乆息锵鸾之望秋葵未陨常倾向日之心茍一介之有施终九死而无悔
　　黄州安置谢表
　　准告责授房州别驾黄州安置臣已于九月初三日到黄州公参讫率情而动盖縁不学之愚议罪惟轻上頼好生之德伏念臣僻迂陋学庸散材顷守汝隂实名长吏不能明义以自立乃敢狥私而致哀迹渉背公事非攷古果不逃于正论犹窃逭于严诛尚畀散官更居善地兹盖伏遇皇帝陛下聪明洞照博厚有容论罪必原其情用法每加之恕故令蝼螘少缓雷霆臣敢不祗服上仁深思往咎禔身以敬学礼必明从多士以立朝莫谐素愿问老农而学稼誓毕余生
　　辞免起居舎人状
　　窃以言动之职最近清光儒学之臣以为荣选臣孤贫晩进驽散薄材擢自选人寘之太学复天禄石渠之职首预选抡防金匮玉版之书两领著作功能蔑有屏退所甘加以冐昧史官颇糜岁月论次故事徒事简编何有贤劳遽叨奨擢浸阶华近入侍禁严内循弱质之易摇实惧多言之可畏敢倾诚恳祈止误恩免速颠隮更累乐育
　　任起居舎人乞郡状
　　右臣准尚书省劄子以臣乞知颍陜徐润州一次奉圣防不允所乞者臣伏以君父之命当即奉承尚敢烦言罪当万死臣秉笔史馆入侍禁严渐阶宠荣固愿冐昧然亲近清光而衰瘵败其支体论次旧闻而疾苦耗其心精常惧尸官安能称职义当自列敢避重诛伏念臣自患风痹今已五年虽粗支持而去年冬末因患疮疹毒气流注支节脚膝痛痹甚则屈弱乗骑拜伏动忧颠仆力加调养或可完安失今不治必成沉痼圣君在上仁爱兼容臣下得以言情卑贱亦思从欲伏乞除臣知颍陜徐润州一次庻得少就优便専意药物民社可以竭力俸廪足以纾贫犹冀疲驽复备鞭防
　　册文
　　皇太后諡册文
　　维年月日孝子嗣皇帝臣某再拜稽首言曰窃惟诗人推本周文王之功德曰文王初载天作之合自古帝王之兴必有圣母以助内治以施隂教表里协济王功以隆而能同享太平之福呜呼非天眷命于有邦其何以臻此惟我烈考聪明睿圣缉熈五圣之遗绪兴起万世之长利惟我圣母应期挺生粤自潜邸作配宸极肃正中闱敦睦九族法度形于燕闲恩恵逮于微眇俾我烈考之德孚于朝廷丕冐海隅惟末小子防被抚育顾复之恩长受教诲劝导之益延入翼室用端命于上天方图内承东朝之训外竭四海之养而否德薄祐天降罚于我家亟夺我圣母茕茕在疚日月于迈有司稽古将节恵以易名惟小子曷足以仰窥渊懿敢祗述所知以诏后世大行皇太后徽柔肃雍恭俭慈爱实我咸平相臣丈简之曽孙惟时文简辅我真祖勤劳在官垂裕乃后是产淑哲与圣俱兴志在女工妇道已茂正位乎内三十余年夙夜儆戒靡有违德慈圣宣仁两姑并尊承顔二宫孝恭烝烝元符之末国统弗嗣相臣异心大计杌陧中外震惧寒心拱手惟圣母稽谋神祗宪章典礼力授眇躬大统以定惟平日退托潜德弗耀而任大投艰克有余裕片言析理凶狡震服所谓坤至柔而动也刚雷声而渊黙者欤惟宗社有奉神人有依实自我圣母祗率故事恭请同政至于再三勉与聴断荡宥多辟滛滞昭蘓决去防蔽人材咸叙华夏蛮貊戴白垂髫闻风欢呼喜气横流休功羙利申固景命亦惟我圣母而乃夙夜兢兢克自抑畏视事不临于便坐私讳不及于外庭不敢自同先后而复逺鉴前古期以泰陵袝庙退处房闼既又慊惧亟降玺书曽未及期已复明辟友爱二弟恩防笃至而忧其挟贵诸外不许宫室器服无所增废不为浮丽可喜之观呜呼为天下之母而躬贤哲难能之节当太平盛世而谨古今易忽之戒可谓明哲絶德鲜俪矣卜宅爰从因山既藏是用咨于卿士受命祖宗惟道大不可形以名言德厚不可尽以称谓谨稽四諡之法畧举众善之端以慰臣民以示子孙谨遣摄太尉具官臣某奉玉册玉寳上尊諡曰钦圣宪肃皇后恭惟神灵在天休闻在下光于宗社表于有宋亿载万世与国无极呜呼哀哉谨言
　　柯山集巻三十一
　　钦定四库全书
　　柯山集巻三十二
　　宋　张耒　撰
　　论
　　论法上
　　古之善为天下者不患法不立而患不能为法不患法不足而患法密而不胜举然则天下之治乱不系法之存亡欤夫亦有推本而后知其至也夫法之所生不生于无事事起而不可理则法从而经之事日益多法日益周事日益新政日益工并起而相制则不胜者受其患故法不胜事则天下之乱纷然而起故治天下者非无法之尚也为其无事之可贵也非法备之可制也为其事变之可虑也昔者三代之治不若尧舜商周之治不如夏后孔子曰后世有作者虞帝不可及已又曰虞夏之道寡怨于民商周之道不胜其尧舜之礼比于夏后之时则畧矣商周之礼比于夏后之时则备矣夫四代之治否岂礼不具之罪哉制度日多淳粹日衰矣天下之势譬如人之一身夫世之人有不畏寒暑不治药石恣口之所食肆体之所安夫如是者问其年必壮者也深居奥处爱养备至药石百物毒烈并进而炙艾鍼砭遍体而无遗问其年则必老者也夫虞夏之道壮者也其不治可为也其不足可补也壮者之疾易治也其成质未亏而可以有为也商周之道老者也其不治难为也以其尝治之而不信故也其不足难补也以其尝补之而不满故也以彼之疾方来而吾之术己穷彼之变朱休而待之道巳尽如是则死继之矣嗟夫天下之不愿取办于法也如此而世之君子抚事制变而尤法之不足岂不悲哉夫法度之起于徳不足而求胜其民而败于启民之邪心而多怨夏之继舜也岂不知舜之为不可及也商周之继夏也岂不知之将不胜也然而明见其而为不巳何也岂其世变日繁而徳有所不足故耶徳不足以还民之初熟视其乱而莫之禁则将以智加之故曰法起于徳不足而求胜其民夫上以智胜其下则下亦以智胜其上不络马首则毁御窃辔之马终身而不知不立门户则穿窬窃发之盗终身而不为法之于民常制其一而开其一制之者易见而开之者难防上下以智相胜而奸邪诡伪不可胜究故天下之人始忘其欢欣戴君之心而有怨怒忌上之仇故曰败于启民之邪心而多怨呜呼夏之后为商商之后为周三代之变未甚相沿也其治乱之迹未甚相逺也周亡而为秦天下大乱三王之治扫灭而无余治世之迹卒不能复先王之丝毫而三代之俗遂以不见于后世何也夫法未极则俗之变未足夏商之法尝若极矣然民未大厌也民有未厌之心则其淳气美质犹有存者周之法详矣不可以复加其俗之变己穷而民之奸心邪态靡不毕出其智备其质尽其恶足其美殚故周之亡而不可复为矣此圣人所以深悲之而曰周人之末渎神而赏爵刑罚穷矣此后所以为秦也欤
　　论法下
　　古之有天下者必得于纷争放乱之后夫人之情出于乱亡之后则其情苦而思安夫惟其情苦而思安故其事简而易敎天下有易教之俗则上无难立之法故有国家者其初世常绥静而易治安平之日乆而民之侈心生嗜欲之动无穷而罪过繁故居其上者乃始日夜补完其缺败而调伏其倔强曲为之防多为之制法度繁兴刑政毕举文胜而质不足名美而实不称故大抵有国者中世以后天下之事常多而国家之观益美生民之过日滋而有司之文加备而世之惑者以为能完上世之不足而务求前人之所未成以为成功而不知其不若使上世之质未散而前人之朴常在也天下之物其势相激而后变生焉观美者实之所由亡文备者伪之所自起盖尝以汉之事考之高祖取天下于秦民出于百战夷伤之余父子弟兄仅相保聚以安其生故其气帖然静愿而少事而髙祖文景得以画一之法羁縻而安辑之厯数世而天下安妥内有人乱而豪杰不作此民淳而法简之效也至于武宣天下之势乆习于无事民意日纵豪侠盗贼稍起于里闾而二帝乃修明制度收纳天下之才讲政备物以与天下战于才智之中才者奋而奸者随之强者胜而乱者因之纷纷借借以传于不肖之子孙而汉以大坏此则事众而法备之也故下之难治不在于创始卤莽之初而而常在于积安大备之后是故君子必观其兆而审其宜解其甚而不激其变使其势不为周人之巳甚而务使后世可以有加呜呼其夲果安在哉盖天下之好极治者必召天下之大乱务穷利者必贻天下之大害夫污尊而抔饮篑桴而土鼓天下之人茍未厌其为礼乐也则吾之礼乐虽足以备天下之声容藏而勿陈也橧巢营窟之居衣薪不封之葬天下之人茍不失其为生死之所安则吾之生死虽足以建九几之堂五称之衣弃而勿用可也不乱则已不必邀其敬不欺则已不必尽其忠是谓不求备于民矣可乆之道起于不求备而效于人不厌譬之万金之家责之千金其力亦足以供我之求然吾曰取一金焉于是有不得已而取之百金彼犹乐输而不怨何则彼惟所有者未竭而不厌故也故礼乐刑政之设于下使有未厌之意则后世有作者得以复加焉故其也可以有救而不至于术智竭尽而无继呜呼惑者徒见法度密而民不化文理具而功不立日夜从而加之呜呼亦失其夲矣天下之势不可以激而民之智不可以穷激之以所欲者必得其所不欲穷之以所能者必报之以所不能徐导其欲激之势而不扶其未用之智则天下乆安而无虞然则周人其未足以知此欤彼惑者遭其防而有不得已焉故也呜呼治天下之难也其为物也大而难举其为情也杂而不类为之不得其要用之不中其节用力劳而功不成是故圣人本诸道而明于术凡吾所以为术者制物以使入于吾之道也然则何其不直致吾之所欲而为是委曲迂缓而使之从也夫人之情使之从我而刼之以刑则成功难阴有以役其心使之不得不从我则成功易今夫欲天下之畏也而陈之以刀锯欲天下之爱也而陈之以金帛此直致其畏爱者也夫刑戮赏赐非不足以立畏爱也使必陈其物设其具则刀锯金帛亦不给矣且天下固有不爱金玉之赏者则赏之所不能悦也有不畏刀锯之刑者则刑之所不能惧也故欲求吾欲而直遂焉者其事繁其教粗吾与物以力相胜而物之从之也内有不伏之心而吾力之所不周者乱之所从起今夫驷马之于车也奔骤舒迟至难齐也夫人之于马必待夫躬临之而后如意耶则一车而四驭未能足也今以一御而驷马之迟速惟十指之听者以吾所执者辔也以一辔之约制驷马之节者执马之要虽欲不我听而不可得也是先王之所以后天下者执天下之辔也今夫桥衡之举水也左仰则左俯右抑则右掦夫曷不欲俯则卑之而仰者何与焉欲掦则举之而抑者何与焉夫惟卑者有不能使之卑而后仰者用也举者有不能使之举而后抑者用也先王知天下之卑高有不可以刑为也故其为所以卑高者而不为其刑古之知是道者执天下之所必从者如辔而制物理之必应者如衡四凶天下之巨蠧也商容比干箕子商之望也舜能使天下不犯于有司而度罪之不可以尽刑也取天下之巨蠧者而击之天下虽有悍强不化者知所畏矣舜非徒能施刀锯也能沮其不畏之情也武王得商而善者未可尽赏也取世之望者三人而尊礼之而商之为善者悦矣夫武王非徒知尊贤能也能动其悦我之心也故舜武王执天下之辔者也昔梁惠王以利问孟子而孟子非之然其终曰未有仁而遗其亲者未有义而后其君者也何必曰利夫使不遗其亲不后其君利之大者也梁王以为利而孟子非之何也孟子者以为不求不遗于民而后民守之不求不后于民而后民先之彼以利而责望于民则民散而惟利之从而卒不获吾之所求梁惠王之术踈而孟子之术精梁惠王之事拙而孟子之事微老子之道绌术者也其言曰将欲翕之必固张之将欲取之必固与之又曰非以其无私耶故能成其私夫将翕而合之将取而夺之行其私以成其私是以暑徴暑以寒致寒阴阳之所不能为也天之将寒也不以霜雪为之也金石烈土山焦者所以为今日之霜雪也天之将暑也不以蒸郁为之也震风积雪者所以为今日之炎烈也故邀其反物之功不能逺守其复物之情不能伏故孟子之术低昻天下之衡者也夫术有小大道有邪正天下之士徒见夫世之浅人执小术踽邪径而流入于谲诈之域而曰圣人无术直道而已矣呜呼亦惑矣圣人之所谓直道非无术之言也过乎术者之言也故其道平易而有成惑者之所谓直道不及乎术者之言也故其道踈鲁而多败文王以仁义而王宋防以仁义而亡均为仁义而存亡异何也乌获之力弛而不用遇盗而三揖之则盗知服矣无乌获之力遇盗而揖焉则死矣文王过乎术者也宋防不及乎术者也而况圣人之未必不出乎术也
　　知人论
　　甚矣用人之难也天下之实材常深伏而不发非遇事焉则有终身不可窥者故其勇足以暴三军服四夷而其外如怯其节足以断大事成大功而其外若不能有所为者方其未发也其言语动作坦然无以异于常人卒然即之而不知其器是故非有深智英明之君不得而用之而世之小人常有自蔽其不肖以惑世主之听而卒败天下之事可胜叹哉彼小人者其中实怯而视其外则发振厉而若勇其中实庸而听其言则辩给开敏而若才卒然即之若真可与有为者是故世主往往甘心而不辞至于谋穷计失而后悔呜呼用人之难也如此盖尝闻之古之求知人者于人也不观其形似而察其中于已也不逆于耳目而逆于心察其中则见其所穷逆于心则为虑也深彼小人之将欺我也不过多为形似以动吾耳目之间而己彼安能为实哉而吾应之也常出其所不意而后小人之情见而天下之实才亦虽欲伏匿而不得盖昔者霍光之所为固非有征伐攻取之谋而文采缘餙之可喜也朴然庸人而己耳非有武帝之聪明不足以知之故卒然用之而不疑与之以兵尊之以权提孺子之天下使之谋之而光果有以当之也盖当其初朝廷之臣孰不以为过之而至其有所立则有震惧而不敢与者然则光之平生之所为岂可以占其后之所发者哉议者不知武帝之用光盖其知人之明而遂以为当时之臣惟光可以胜其任彼徒见其成功而后知之不知当时之人才足以治军旅决成败而书生儒者之论孰非仗节死义之人安肯弃而不求而授一木强之霍光哉唐之文宗昭宗其愤乱也甚矣不爱高爵重禄以致天下之士投其诚而与之此其志皆可与立功而其取人无术故徒以益乱彼李训张濬者其言语动作如可以立功者也大言而不顾敢为而不惮故二君惑之虽有间焉不可得而入其后卒然而发以区区之宦人不能少制其乱提兵数万而不能取李克用之一镞卒之身灭国弱为天下笑彼二君惑于形似故也李系好言兵而王铎与之兵李元平好大言而闗播授之权卒于无成为天下笑呜呼使人之知人独视其外而可以不疑则知人者帝何其难之也
　　将论
　　天子之臣自公卿大夫虽或阙焉而不足以为急其不可以一日阙者其惟将乎夫将之所以为急者非以夫任之有以过夫公卿大夫也为其事之不常有而人之能之者少也今夫医之为药也金石草木之珍世之所共有者未必藏也至于逺方之物山海之竒产与夫人力之不可以常得者则必预蓄以待其用今夫百姓之不安而财用之不登刑罚之未平而礼义之不兴其为患大矣然其为事也天下之所习知故其为术也人人皆足以措手足卒然求其人而易得也讲其术而易防也譬之于金石草木之珍其所治者大矣然人人之所知而有之虽不素有无害也或一旦之急提百万之卒以与人战胜则生败则死天下之人无事则废而不讲有事则避而不愿见者也故其为事不常有于天下幸而千万人之间而有一人学焉而知其术用焉而见其利故人之习之者少非卒然可以朝求而夕得茍取而骤用者也譬之有疾于此而待逺方之竒药岂不殆哉先王知其然故虽隆仁义礼乐以化天下之俗消伏悖戾好争之心而常阴求天下之竒才以待不测之患盖尝寓其法于六乡六遂之间使卒乘车徒之制素具而朝廷之公卿大夫外之诸侯之君朝聘燕享从容欢欣之际必陈弓矢以讲射而四时之隙则命有司以讲武以天子之尊而驰骋于草野亲金鼓干戈之劳以射取禽兽盖享宴者人情之所乐而弓矢者威武之具田逰者佚乐之事而杀兽者征伐之容盖先王所以藏天下之所畏于人情从容之际凡此者所以阴养天下豪杰之气使之一日习知其术安之而不慑也是故先王之于将也非特能求之而又能养以致之至于后世秦汉以来其虑天下之变已不能如先王之时而独知求而用之而已养之有术以致其才求之有方而知其实此先王之法也故其术无穷养之无术而知求之愈于不求焉可也此于先王之时则十已失其九矣呜呼先王之法后世既亡矣安坐而不求求之而非道者未见其可也
　　本治论上
　　治天下之道有厯万世而可知者有朝不可以知夕者自三代以来至于今盖已数千百年事势之变杂出而不可期然而如是而为仁如是而为义得之则安失之则危者未始有改也此虽厯万世而吾能知之者也虽然仁与义者吾能知之其所以为仁义者吾不能必也今天下之所谓仁义者有生之而为仁亦有杀之而为仁有利之而为义亦有宥之而为义彼圣人之治天下其可必者吾之所为未有出于不仁不义者而巳矣必将求其所以致仁义之迹则虽圣智吾知其不能前知夫天下之事未始一也循之则激之则变反覆相代而不可知今夫质之与文是无以异于氷炭之不可同也然质之则文必至是何也势之所激故物有以极隂极不生隂而生阳寒极不生寒而生暑故物有以同相戾有以异相使此之谓激之而变者也彼先王之治其初固未尝不善也而至于后世而不能行何也循之故也譬之水也决之而注于海则有所避有所就纵横委曲而不可一而后海可至也有贱丈夫焉不知其为如此以为水出于西则决而西水出于东则导而东当避而不知避当就而不知就则力可竭而海不可至也夫圣人之法何为而立也吾乃处于此时去矣而法不改则虽圣人之法有所不能为区区而循之坚守而不变时日益异而吾方伥伥然抱巳陈无用之物而求施之则亦何施而可哉此所谓循之而者也惟其循之而是故随其所激而变从之天下之事如此而不可一也而世之惑者犹将举腐余己弃之空文而求为之无乃已踈乎凡此者朝不可以知夕者也治天下者必求至于仁义而无祸犹治身者必求至于安乐而无疾也夫求安乐而无疾则必察夫寒暑之动而为之应故狐貉以御寒而絺葛以去暑凡晦明燥湿之变吾皆有以制之而吾初不能自必夫如是而后安乐可为也寒而为裘暑而不易暑而御葛寒而不变如是则疾而死耳尚何安逸之有哉呜呼知此而后可以语治天下也
　　本治论下
　　或曰三代以来天下之未大治岂非天下之势有不便欤呜呼是未逹夫变者之论也且天下之势果何为而起也方三代之时列而为诸侯自王畿之外皆侯国也当其盛也藩翰屏蔽而王室以之彊及其衰也分裂四出更为攘僣而不可制而后天下之势合于一而秦始为郡县以收天下之权而其也天子孤立于上匹夫横行而莫之禁至于汉而天下之势遂离而不一裂为三国而合于晋分南北而一于隋天下之势虽或不同然当其改也必有所惩当其立也必有所利盖自唐之末始有藩镇之彊而唐以之亡厯五代而不能改至于今而藩镇之祸遂大去而不复今天下之势委于守令而分于监司总于朝廷自三代以来至于今何其屡改而不一耶其无乃出于有所激欤故尧舜之不得不为诸侯犹今之不得不为郡县也故两出于不得不为则势者固有所定而不可变故天下之政有是非而天下之势无可否譬如人之自少而之壮自壮而之老也夫三者固未始不同而各有所养亦各有所乐茍不知所以待老之具而必曰壮而后可则惑矣按今之势而善为之其谁曰不可而必曰唐虞三代之势而后可则天下卒不可得而治也然则三代以来其隳于治者其病果安在哉盖有二説一曰尚虚名而忘实利二曰谨小过而失大患何谓虚名好尧舜三代之名是也世之学者圜坐而议政未有不曰唐虞三代者也其言当时之病未有不曰不如唐虞三代者也夫唐虞三代之法岂诚有所不足哉时易而事迁世变而势异譬之铸金琢玉以为饮食虽美而无所用之矣有一人焉彊立而不顾则必羣笑而竞排之以为臆説而不学而不知吾之于尧舜三代固相期于仁义之地而吾何求其名哉盖昔者夏为贡法以取其民至商而为助孟子曰莫善于助莫不善于贡呜呼使世之惑者必曰禹之法岂有不善哉而不知夫末世之利圣人不能预为而已去之时圣人不能彊至也呜呼使尧舜三代之圣人复出于今而反顾当时之所为吾知其必不复为之矣故夫天下之不治未始不自好名始也昔者王莽之井田后周之周官房琯之车战尝试之矣譬如病狂防心之人越行妄作而不顾是果何益哉此之谓好虚名而忘实利者也何谓小过夫世之人有好种植者一日种之一日溉之一日培之朝俟其长夕伺其蕃一日百至而不倦是其爱之亦至矣然木不加盛而日槁又有一人焉既植而去之行三年而反而木之大可拱矣是何也凡物之性不扰则乐而滋数治则残而槁且秦之吏比汉之初则勤矣逺邦小都之民其知秦之政令亦熟矣秦之命令布于田野闾里之间者亦至矣而民亦怨苦而汉初之吏虽不如秦之勤而民乐之何则秦之所急者不过簿书文法之间谨严其细而劳扰之民固已不胜其矣此无以异于爱木而日扰也彼汉之初虽号为文濶而网疎然不过少弛于簿书期防纎悉委曲之间而民乃不至于劳扰则何怪乎天下之治哉彼一溉一培之失时于木之性未害也彼不求政之所病而乃尤天下之势呜呼其亦不知治本哉


　　柯山集巻三十二
　　钦定四库全书
　　柯山集巻三十三
　　宋　张耒　撰
　　论
　　礼论一
　　礼之道仁义而已矣夫仁主于亲亲长幼之际而义主于贵贵君臣之间知亲亲而贵贵之义废则荡而不严知贵贵而亲亲之仁亡则严而不和是故圣人为礼以兼统之使之两立而兼善并行而互用而后仁义之道行焉是故有乡饮酒以见其仁而又制燕礼以见其义故乡饮之礼主人拜迎賔于庠门之外至于燕则賔入中庭君揖降一等而已乡饮之礼主人尊賔故介犹坐于西南而主人亲酬之初不敢酬賔示尊也至于燕主人独升立席上西面特立而公卿以嫌而不得为賔君举旅于賔凡所赐爵则自賔以降再拜而后受夫庠门之外已逺矣而加拜焉賔至中庭已近矣而降止于一等主人之于賔至于不敢酬而酬介则主人之礼已卑君举旅赐爵而賔拜而后受则主人之礼已重是何也葢乡饮之礼所以正长幼之序故賔者众之所尊而以齿命其众者也而主人者乡之大夫与夫党正之属故方其率众以明长幼之序则使民尚齿而知贵贱有所不行故一以尽仁而燕礼所以明君臣之分君为主人而大夫为之賔故将辨尊卑之分则使民尊尊而知长幼之齿有所不序故一以尽义故礼者节文仁义而行之者也夫仁义之道本于心待礼而后见于外而君子之于仁义其行之或过而众人之于仁义往往不及非礼不足以取中焉故乡饮燕礼节文仁义而裁之于中者也故礼也仁义也吾未见亡一而可行也夫乡饮酒之礼主人坐于东南而坐賔于西北主人处仁而賔处义何也葢党正属民饮酒于序则其主人之所与为賔者众之所尊而贤有徳者也夫将明长幼之道则众之所尊而贤有徳者其于众也有教诲之义焉故五十者立侍以聴政役则幼之于长有奉令承教之义也夫惟长有教诲之义则其道主严而以齐众出令为主夫齐众出令而其道主教者义之事也此賔之所以坐于西北也故父道主义为其尊也古者诸侯之射必先行燕礼卿大夫士之射必先行乡饮酒之礼何也夫先王之为礼其升降之数俯仰之节为已详矣然至于宗庙之中习之安而用之便者何也为其有渐也故鲁人将有事于上帝必先有事于頖宫晋人将有事于河必先有事于恶池齐人将有事于防山必先有事于配林将重其大必习其小将为其难必为其易故其心佚而不乱其体安而不愕矣诸侯之射以貍首为节貍首者乐会时也夫会时者谨朝觐修防盟勤燕享不敢失时者也故其将射也必先习燕礼以明尊卑之序而会时者明尊之之序也卿大夫以采苹为节而主于循法度士以采蘩为节而主于不失职夫循法度不失职则其道近在于一身而乡饮之礼主于明长幼而未及夫大者焉故必先习乡饮者其道当然也诸侯之道君道也君道尊故其射也主于正尊卑而已卿大夫士之道臣道也臣道众故其射也有乡人长幼之序焉此其诸侯所以先燕礼而卿大夫士所以先乡饮欤
　　礼论二
　　昔者孔子以为知禘之説则其于治天下也如指掌葢尝求其説以为禘者祭之一名而笾豆之事则有司存而不能通之于治国葢尝思之以为天下之所以不治者何也毋乃起于贵贱之不明欤亲爱之不笃欤器用之无制欤衣服之无别欤贤不肖之失序欤五者不至而其国欲治者未之有也今夫郊社之于上帝也宗庙之于先君也则夫向之尊卑亲爱器用衣服贤不肖之序葢已并立而修饬矣上自王公大人而下逹于里闾之际贵者亲其事而行之于身贱者承其风而被之于政则治天下之能事毕矣此君子所以重禘之説而又以为明乎郊社之礼禘尝之义则治国其如示诸掌者也夫百神之祀自郊丘而逹于七祀均为礼也而莫重于郊社宗庙之祭自禘祫而逹于时荐均为祭也而莫隆于禘尝故举郊社禘尝则小者兼之矣夫天子之于天下其礼无所降矣而于享帝也有君臣之义焉故曰尊天而亲地夫宗庙之享水陆之产茍可荐者莫不咸在而为之宫室之美车服之盛而至于享帝则三献爓一献熟因地以为之丘陶匏以象其性酒以享大辂以载大裘以服此疑于畧矣此其説何也夫郊之享帝臣之于君非礼不敢见故时至然后防非法不敢责也故合礼然后献俯仰进退于朝廷之间者莫非礼也故尊而不敢防简而不敢渎此享帝之所以疑于略欤宗庙之祭则子之于父也孙之于祖也夫事亲之道其见也无时其献也无节志于和而无事于简主于悦而不嫌于渎此宗庙之祭所以虽降于上帝反疑于重欤葢尊尊之道以简而亲亲之礼以丰故享帝于郊而贵贱之位别矣虽然别贵贱者非独如此而已也宗庙之中以爵为位而宗人受事以官尸之余君与卿馂之卿之余大夫馂之大夫之余士馂之而后煇庖翟阍无不沾泽夫馂祭之末也而尊卑之别如此此贵贱之所以别也夫追逺之礼至于七庙而祭祀之典行于四时以事死如事生事亡如事存割牲贱事也行之于君执盎末役也而从于夫人冕而总干率其羣臣以乐皇尸而不嫌于卑葢其始也斋戒谨洁而庶几见其声音笑语之容而其祭之也与尸酬酢而求象其平日饮食之事此亲爱之所由笃也事帝之器不陈于庙事死之礼不行于郊尊之用牺象也罍之用山也郁尊之用黄目也灌之用玉瓒大圭也荐之用玉豆也歌者在上舞者在下先代之乐陈于廷而四夷之乐陈于门此器用之别也大裘以祀上帝龙衮以祀宗庙元端以朝日皮弁以视朝自天子至于士一衣之不修不敢用于祭一器之不法不敢行于庙此衣服之别也古者天子将祭则必射田择士其容体中于礼其节中于乐而中多者乃得预于祭而否者不预焉夫射者君子之所以观徳也夫徳先形也必有待以见于外射者君子之所见其徳者也故射中多之预于祭也非射也所以辨徳也此贤不肖之别也贵贱明亲爱厚器用设衣服修贤不肖别而国不治者未之有也道载于礼而礼藏于器不知礼不足与言道不知器不足与言礼礼者自器而辨道者先礼而明辨乎器逹乎礼通乎道而不通乎治国者吾未之闻也故古之君佩玉束带趣朔旋揖于宗庙之中而尽天下之能事者如是而已矣
　　礼论三
　　先王之制祭祀自郊丘以逮夫七祀莫非祭也而尤重于禘尝其説何也葢其道有三焉曰政事之节也曰品物之盛也曰隂阳之消长也夫禘夏祭也而夏者万物之始蕃而于时则阳用事之时也故先王之政凡所以顺阳之气者禘而后颁焉故曰古者于禘也发爵赐服顺阳义也尝秋祭也而秋者万物之既成而于时则隂之始也故政之所以顺隂者尝而后行焉故曰于尝也出田邑发秋政顺隂义也葢先王之政一本于隂阳而禘尝者谨隂阳之节而不敢违时辨物以别天地之气者如此所以重欤然则春之礿也冬之烝也而政不预焉何也葢春者物之始生勾者始奋萌者始达而平秩东作之时也夫物始生则阳气未盛而品物未备而民方趋于东作之际则趋功造事而未可以聴政役故阳之政待夏而后行葢夏者物盛而厥民因之时也冬则物之生穷实者已敛而成者既收塞向墐户而民率其妇子以入室备寒之时也夫物生已穷则非所以备财用而民既息则非所以聴政役故凡政之所以顺隂气者方秋而行之矣而秋者万物始成而厥民夷之时也葢古者尝祭未行则未发秋政未发政则民勿敢艾其谨之如此此所谓政事之节也夫物之于春也始生而于夏也始盛成于秋而穷于冬既盛则备于初生而巳穷则阙于始成故禘也尝也万物盛多之际也万物盛多则品物备故禘尝之祭备物之享也此禘尝之所以为重也夫先王之于祭也诚而已何贵于品物之盛也祭之俭也非先王之欲也夫玉瓒而大圭玉豆而雕爼斋明以临之盛服以行之水陆之品茍可荐者无不咸在此先王之所以事宗庙也故天子之特礿也而废祫也为夫物之未成而礼不备故也礼不备则不敢用祫则品物之重也久矣葢物者诚之表诚者物之主物备而诚不至者有之矣未有诚至而物不备者也夫祀上帝之简也非先王之图也以为无物可称而不敢近于防是亦诚之尽于已矣所谓烝尝者品物之盛也夫先王之于隂阳也阳庆其成而隂恶其盛禘夏也于时则阳之成尝秋也于时则隂未至于盛礿之于春也则阳方作而未成烝之于冬也则隂已穷而既盛故禘尝之祭阳之成也而隂之防也是以先王重之此所谓隂阳之消长也有是三者则先王之所以重慎而不敢易之于常祭也不亦宜乎夫天子祫禘祫尝祫烝诸侯尝祫烝祫何也夫祫丧毕之祭也而礿禘烝尝者四时之祭也天子先祫而后时祭诸侯先时祭而后祫丧毕之祭无常时而四时之祭有定法无常时者近私有定制者近公天子制法者也故先所私而后法则无嫌也诸侯从上者也故先定法而后行其私此所谓君臣之道也
　　礼论四
　　古之养世子而教之学与夫凡学于国之学何其有序而不乱也葢其学有常位其习有常时其教有常职其礼有常法四者立而后学之道备葢所谓其学有常位者其别有四曰东序也曰瞽宗也曰上庠也曰成均也所谓东序者夏后氏之学而其事有九一曰学干戈二曰学羽籥三曰养老四曰合语五曰授数六曰论説七曰傧賔八曰释奠于先老九曰养老幼所谓瞽宗者商之学也其事止于学礼而已所谓上庠者有虞氏之学也其事止于读书而已所谓成均五帝学也其事则郊人取爵于上尊而已夫备三代之学而夏后氏之学其事独众于有虞商人之学何也葢凡学于东序者乐舞养老之事也夫乐舞养老之事圣人之所贵而其道主仁东序在王宫之左而其位则位之方也此其比于二代之学其事为众欤夫书者观言以取训而习礼者勤事以正容夫观言以取训逺道也而三代之学莫逺于虞故读书于上庠勤事以正容近道也而商人于周为最近故习礼于瞽宗葢成均者意有虞氏之前也夫时逺则制畧制畧则事卑葢所谓郊人者既逺之而在郊矣故不得与于上庠瞽宗东序之事然独至于天子饮酒于成均然后始得酌于上尊此不亦时逺而制畧制畧而事卑乎此所谓其学有常位也其习有常时者其别有九一曰干二曰戈三曰羽四曰籥五曰南六曰诵七曰八曰礼九曰书所谓学干者小乐正主之而大胥赞之而大乐正授数焉至于学戈也籥师主之而籥师丞赞之至于羽籥则其主之无官其赞之无助何也葢舞羽近于学干则知舞羽之官亦乐正与大胥而学戈之官固已能吹籥则知学籥之官是亦籥师籥师丞而已矣夫南夷之乐也而陈于学何也葢四夷之俗皆有安居和味宜服利用备器陈之于学者学之所知博而不厌也凡学之时施于春夏者四有通而习之者干戈是也有别而习之者春诵夏弦是也施于秋冬者四有通而习之者羽籥是也有别而习之者秋学礼冬读书是也春夏者物盛而形显之时也而干戈之舞形之盛也故春夏习之诵与均为声也而诵者人声而资于器人声者先王之所贵故先诵而器次之焉秋冬者万物数穷形敛而体伏之时也羽舞者主于振作而吹籥者羽声而已故于秋冬习之秋习礼而冬读书均为事也而习礼者俯仰折旋劳于外而后能习于冬则寒而大苦故于秋冬者人入室以居而无事之时也故使之读书焉安于身合乎时中乎义习焉而不困久焉而不堕者用此道也葢所谓其习有常时者此也其教有常职者其官有十三曰太傅曰少傅曰保曰师曰大司成曰大乐正曰小乐正曰大胥曰胥曰执礼者曰典书者曰籥师曰籥师丞所谓太傅少傅与夫师与保四者以道徳为职者也而太傅之职无所系不以教率不以言喻故曰审父子君臣之道以示之而已少傅则教以率之言以告之故曰审喻之师也则教之以事而喻诸徳保也则慎其身以辅翼之而归诸道则二者其职巳劳矣其徳有小大故官有劳佚以心治者其官逸而以事诏者其任劳此其理然也至所谓大司成者论説在东序又曰凡侍坐于大司成者逺近间三席可以问则大司成者主学之教者也所谓大乐正者舞干戚语説命乞言皆大乐正授数于大司成之教而喻诸其下者也所谓小乐正者凡祭与养老乞言合语之礼而诏之于东序则小乐正者授数于大乐正而喻诸其下者也所谓大胥者小乐正学干则大胥赞之葢辅小乐正之事而为佐者也所谓胥者大胥之佐也故鼓南葢其职已卑矣主节夷乐而已所谓执礼者典书者籥师与其丞其职虽不备见然攷其事则皆供职効役以承其上者也此治学之常职也所谓其礼有常法者其别有十所谓立学而释奠于先师一也春夏秋冬而释奠于先师二也天子视学而祭先师三也释奠先老于东序四也释菜五也大合乐六也养老七也合语八也论説九也乞言十也立学而奠示有祖也时而祭之示不敢忘也天子视学而亲祭示尊也释奠于先老示巳所有事也大合乐而后飬老始立学既具噐而后释菜告成而不敢専也习而后行礼也小乐正合语为未足故大司成论説之以论説为未足故乞言于老者此所谓其礼有常法凡此者先王教学之道也



　　柯山集巻三十三
　　钦定四库全书
　　柯山集巻三十四
　　宋　张耒　撰
　　论
　　敦俗论
　　所谓人主之利势者惟其能供天下之所求而我无所求于人故能奔走天下使其进退取舍莫不在我而天下之人虽欲去之而不得盖惟其能贵故天下之贱者尊之惟其能富故天下之贫者宗之使之脱然舍去斯二者则天下之人谁肯以区区之名而役之哉故富与贵者人君操之以用其下者也虽然天下之利惟富贵而后可为则先王之治宜其隆势利重权位使其民惟富贵之知而见其巳之尊严然其率天下也何其退约亷逊教其民务为安贫乐贱之事而深抑好争务胜之心者何也夫天下之人不可使求为利也夫使天下之人惟利之为求则大者簒小者叛惟其得之而已矣呜呼使人皆欲得其上之所乐则将日仇其上而夺之夫如是则吾之立于天下之上不亦甚殆哉是故先王思所以长享富贵之利求其安而无乱服而无争是故为是亷耻冲退之道使之轻禄位而贱权势而惟仁义之知公卿之爵人之所欲也然三逊而后受万钟之禄人之所甚贪也然无名而不敢当呜呼使天下之人皆仁义之人耶则吾捐国而与之有不受者矣三代之厯年后世莫及而攷其教化风俗之美诗书之所载后世亦无有继之者然则其效可知也余尝悲夫自圣人之亡后世之治天下者不明乎此也开功名权利之门以诱天下而使其民汲汲然惟利之知而幸其区区之功利尚功而贱徳贵才而废道奬胜而羞退进位而卑齿故天下始嚣然皆有乐富好贵之心而不安其分反顾其贫贱而恶之而日思其所以去之之术夫惟人恶其贫贱而求去之而天下之乱起矣故后世之所谓利其国而自安者未始不亡其国而自危也昔者秦之俗盖若此矣方其疾战不顾以取诸侯也使其人惟攻战争夺之为求故秦之民皆忘其上而利其身功成战克而后天下之人移其胜敌之志为仇君之心盖其平日之所养耳目之所习有以使之而无足怪也呜呼争之不可启也如此养虎之肉不敢全而生委之惧其决裂以动其怒而况持争具而授之欤夫先王之道其始若钝而后能利其始若迂而效最切老子曰非以其无私耶故能成其私夫成其私而惟私之求则天下去之夫惟公以得天下之情者天下之所归也天下之所归而有不能得其所欲者乎盖梁惠王问孟子以利而孟子对以仁义其説以为上下交征利而国危又曰未有仁而遗其亲未有义而后其君者利非危国而其极至于国危仁义者若非所以自利也而其效也使人不敢遗而后之则圣人之所以安其身者岂匹夫匹妇之浅道欤呜呼孟子可谓知利之实矣
　　法制论
　　昔者圣人之立法告天下以其意而已故常立其大防而其节目委曲所以施于事者听夫人之自为而不必其一切先立于我是故法立而意行意行而利至盖天下之事繁细琐屑其情状变故不可以一致以吾一人区区之聪明而先为之经画于此而使之一从于我则事将有格而不得成者夫其势不可以有成而必求行焉则物有受其者矣天下之法常坏于此而世之惑者未之或知也今夫世之敢战者其为行列什伍亦不过数者而巳彼岂不欲尽欤势有所不可也何则敌人之智百出而不可测而我安能委曲而预测之耶必曰必如是而后胜如是而后败其委曲琐屑一切先为之所使无顾于敌者之何如而惟我之为听夫如是则必败而已矣善教人者晓之以其道而不示以其事故告天下使无违吾意则其委曲琐屑虽小不尽而吾之意犹在也呜呼三代之圣人其聪明睿智足以深见天下之赜隐然其制法也亦何以异于此欲均天下之田而为之井田欲分天下之地而为之诸侯九夫为井人得百亩而耕之使夫大之不得以兼小彊之不得以并弱而后又为沟洫之制自一夫而积之至于万夫公之地方五百里而男之地方百里使之大小有序而又列为九服之逺近夫分田建国之法如是而巳矣夫天下之地高卑之不齐广狭之不一水泉畎畆之差殊与夫名山大川污池薮泽之地常居十五则亦安能较然如画于一枰之上哉彼圣人之法不为之纎委琐屑以尽之而特设其大端而已何也盖圣人之告天下者特其意而已当是时公卿凢当其职者皆得出其智以尽天下之变因规而为之规因矩而为之矩使之各称其宜而不乱是以天子恭已优防于上而所以均齐天下之理亦莫不如意而天下安享其利人人皆得措手足于其中初若莫可依据而吾之法卒立乎天下此先王之所以有所动作而天下乐之虽天下之大事而为之无难者也不善为法者则不然穷析天下之理于一身之聪明恃区区目前之智而断万里未来之势故其法不患于不详而天下卒不能行而不知其患乃出于好详是故善用兵者有违法无违意不善用者有违意无违法法可违也意不可违也夫天下之情常乐于有所为而困于龃龉而不得放夫使人人足以自致而其终不失吾之所欲则亦足矣何必区区使之从我而后可也
　　用大论
　　能用大而后能治天下而用大之术为最难夫惟有所不治而后能用大矣何则治大者莫若立法有所不治而后法立矣屦人之为屦也非量国人之足而为之也度其中而为之夫一国之足虽不能尽合于吾屦而中者居多故虽不知国人之足而吾不失鬻屦之利必将人人而较之则吾之为工不亦甚劳而长短小大之差要之不可尽得呜呼使吾之为屦足以半国之人足矣虽有所遗而何害吾之大利哉通此説者其知用大乎夫立法以治天下者而吾之法果足以尽天下之理包罗笼络使天下之智巧不足以用其奸乎吾知其必不能也夏后氏之为忠也使禹不知后世之将野则禹不智也知而为之是禹亦无如之何也商之质周之文亦犹是也夫以圣人之智犹有所屈于事物之变则立法以求尽天下之理吾知圣人有所不能故立法于此足以通天下之情至于聪明之不及思虑之所难测出于人情之外者吾有所不治也而吾之法立矣且吾之法果何为而起欤无乃出于天下之大情万物之常理耶嗜脍炙者百人而恶之者一人脍炙之美未害也使吾法足以当国人之十九则吾之利多矣其所不及焉吾可以无防矣非不欲防也势不可也呜呼自尧舜三代以来更数圣人其讲天下之法亦详矣然后世可攷者如井田封建车徒之制亦不过为大法而而世之惑者徒见其为法之略以为不可施于事而不知圣人示之大法不以臆度之区区而预尽天下之委曲茍有不合亦付之人而巳一丝之不齐无害其为裘一粒之不精无害其为食故曰有所不治而后法立矣传曰小有所治者大有所失近有所遗者逺有所包此逹于治体之论也或曰量国人之足而为屦不畏劳者能之尽天下之情以立法不厌详者能之吾未见其不可也应之曰非劳与详之避也国人之足可以尽量天下之情可以尽得虽费于终身之力而为何惮焉吾知决不可为也吾不若从其逸而择夫为利者为之也呜呼何至屑屑然语治天下之劳哉知所以立法而后知用大知用大而后能不出户而天下无遗虑矣
　　悯刑论上
　　昔者先王之时议事以制不为刑辟者何也夫天下之情无穷而刑之所治有极使天下之吏操有限之法以治无穷之情而不得少议于其中而惟法之知则天下之情无乃一枉于法而失其实欤是以先王之时一权诸人而不任法是故使法出于人而不使人出于法至于后世其所以治天下之具不能如先王之盛时淳厚之徳衰而吏有率私以立法恃其无法而放肆者故后始有刑法之书以治天下然天下之虽不可以不救而天下之情不可枉也是故法简网踈而人与法两立而不偏废穆王之刑以为轻重诸罚有权夫五刑之属止于三千者法之所不可移惟其轻重之间有所谓权者是故犹不废行法者之志方是时罪入于法之内则归之法罪出于法之外则归之权虽不如先王之盛时而天下犹未受呜呼奈何一归之法而不任人也自秦汉以来治天下之具茍且灭裂务使天下为不可欺而待天下之吏以为不可使少行其意也故一切任法而废人予尝悲夫后世任法之也盖其非独法不足以尽其情而其极乃至于变其情而合诸法盖罪无必而易移法有限而难动故罪轻而法重也不幸无轻刑以处之则有入之重者矣罪重而刑轻不幸无重刑以当之则有出之轻者矣变罪而附法失情而合文不畏情之不尽而虑法之不合盖其间有所谓疑虑而上诸有司者十不过一二而已呜呼任法以治天下而天下无正刑矣予尝推其原而后悲夫天下之事未始不自夫贤不肖始也先王之时天下之事简肃而精修其人才皆足以过絶天下而上有圣哲之絶徳故尧舜之际与夫三代之盛时至于鸟兽之无情隂阳之不可测而人之才智皆能为之故其后有豢龙御龙之官而四时之官皆能天地之气导驭其节而制其和由是言之则人之所以深思极虑以治事赴功者何如哉自圣人之亡其后世比于先王之盛固巳少减而天下之事日以烦乱诡伪生于其中而信厚之徳薄人之贤者不及于先王之时而间之以不肖混乱而不可知天下之事日以废缺夫惟得如先王之时故可以舍法而不任而贤不肖之相半也故人与法并行后世非无贤而要以不可知故一归之法推其原求其本则法之盖出于人之也夫惟能隆任人之术详于择人而后法可以少简姑无望其不为刑辟人与法并行者可庶几矣
　　悯刑论下
　　立法以纠天下之过者必欲天下行之而不敢逆然而常至于沮而不行者何也是其立法非人之情故也何谓非人之情夫天下之所共恶者而时轻之天下之所共怒者而时重之不当恕而彊为之仁不必恶而过为之罚凢此者天下之情所不安者也今夫天下之情有极很恶而不逞举国皆恶之者幸而入于刑而考于法则轻而不足以惩之则夫行法者必有不平之心故必入而处之于重夫如是则是好为轻者之有所不行也夫人固有不幸而入于刑者有诚犯而其心无他者不幸而遇刑而攷于法则重则行法者必有不忍之心焉是故有出而寘之轻夫如是则好为重者之有所不行也昔者圣人之于天下其言无不聴其令无不信然卒不可变者天下之好恶也惟其然故天下之所恶者圣人不彊恕以为仁天下之所哀者圣人之不深治也故法立而天下安之传之后世乆而不敢易夫犯天下之所恶当天下之所恕而吾寛之以所欲则天下之吏虽不如吾法之所为而人固已隂服之矣吾之法因彼之情故也故欲吾之法立于天下者莫若原天下之情而无所出入使天下无不乐之心而后可也后之惑者不深求先王之意而求夫恩威之名而不究其实以为恩主于贷而有罪者舍之以为恩思有所禁则小过者刑之以威行之者不快而被之者不服则何怪乎吾法之不立哉或曰吾之法过于威耶则不惟行吾法者有不乐于其心而固取乱于民使过于轻耶民将怀我彼行吾法者之不快是何怪也呜呼是大不然也天下之情自顾其所为诚有拂于人而人不加怒彼固以为可欺而罔人之心至矣故人之不察其过而知徳者君子也尚何怀之有哉夫治天下者何必茍为惠以謟天下之情也杀之而当其罪虽日杀而天下悦服矣
　　驭相论
　　天子能使天下之权在宰相而进退宰相之权在天子夫如是者可谓知驭相矣夫天子之所以必尊宰相者非以私宰相也而其势乃所以自尊今以天子之辅相左右朝夕之所接以取谋而使天下之人有轻之之心则天子之势亦卑矣夫人之情涉江河而畏险则终身不敢行海何则彼以为江河为可畏而况于海乎彼且以为宰相为不可慢而况其君乎呜呼又非特如此也使天子之力足以办天下之事则何所俟于相以吾为不能独治也而后择相而委之委人以事而夺之权犹为不任而巳矣故必使之可取可舍可赏可罚舍吾疑之之心而使少行其意而后彼得以自尽夫如是故不幸而有过吾有以责之夫使宰相之势无以异于羣有司必使之一听于我而后可则彼有罪而吾将无以责之而彼且有借有口矣故曰宰相不可以无权夫与人以权者必使之其利在我以为与尔以权者凢以为我也斯可矣使窃吾权以据之乆而不还以为巳私利则吾将折而受制此天下之大患也今夫世之畜犬与鹰者方其逐禽于野则必解羁弛禁纵之而不制然至不顺而害人则吾必能制其命夫纵之而不足以收之则几何其不为患也诚得天下之至贤如伊尹周公霍光孔明之徒不以天下易匹夫之命者而任之则何所复求然天下之贤不可以常得而吾之任人或有才而忘其汚或以功而舍其素未必皆天下之至贤也夫使擅天下之权于掌握之间而吾无以制之而望其不乱其庸可得乎故古之待大臣者天子为之尽恭致礼而至其有罪则不恕有杀而无罚夫惟君致礼则宰相尊至有罪而不恕也此所以为天子之权欤故曰必使进退之权在天子曹操司马懿父子初不过能窃天子之权攻伐出处放意恣行而巳而汉魏之主惟其无有以制之是故养其势固其身而卒盗其位若唐徳宗则疑宰相而不任惩奸臣之而谓天下之人举不可信乃一切自用其聪明当时宰相奉行文书而巳故当是时藩臣有轻朝廷之心彼一人之聪明而当天下之亹亹则数见其所穷而左右大臣皆有茍且之志而无出力死难之意则宜其陵犯而无忌也呜呼与人以权而我不能收汉魏之主是也畏权之去我而夺人之职者唐徳宗是也是二者皆过矣呜呼天下之事不可以无术也而驭臣为最难或者不知其故以为先王之时一本于忠信而无术不亦缪乎夫坤之道臣道也而象为马吾未见马之可以亡驭也驭之以术何害于忠信耶








　　柯山集巻三十四
　　钦定四库全书
　　柯山集巻三十五
　　宋　张耒　撰
　　论
　　秦论
　　贾生论秦曰仁义不施而攻守之势异也世以为确论予独谓之不然夫攻守殊而事相闗异施设而同利害其守之安危观其攻之善恶其报应如表影声响之不差也譬如人之殖产也耕我之田尽力以事之嵗收千石封之仓廪而食之贾百金之货干邻国而赢千金焉邻里不我怨有司不我罪如是乃安坐享其福而贻之子孙则安乐而无后患今有人侵人之田夺人之产又杀人于道而夺之金如是乃欲封之仓廪藏之廐库而守之以君子长者之事怨仇百作而披攘之矣故如是而取之必如是而失之安有以盗贼所以取之而能以君子之道守之欤秦王始灭韩齐大率十年间耳皆灭人之国虏人之君其毒至惨也夫此六国诸侯者其上世皆有功于民又皆据国数百年其本根深结于人心者固一旦芟夷荡覆之其势必不帖然而遂已如塞大水伐大木其渐渍之末流播散之余种将且复涨而暴兴不得其寂寥气尽则不止秦虽欲反其所以取之道守之而其机必成其势必复矣故秦之事不可为也呜呼秦灭六国不十余年而六国并立秦以不祀其效岂不然欤故贾生之论戏论也乐毅贤将一战胜齐下城七十齐不能支曽未三年七十城者翻然为齐乃无一城为毅守者以是失之岂不然哉毅贤尚然况于暴秦
　　魏晋论
　　呜呼魏晋之乱亡其可悲也国中之人皆恐惧服从大盗招之而无不应举国以与人而犹恐其不受也其所循致而至此者何也葢其国轻久矣夫国重者存国轻者亡何谓重其人可以御侮旁观者有所忌则重矣鱓鳣王鲔之在江湖非不大也然渔者徒手取之鲙之俎上而无难曽不如蛇虺之据穴国之轻亦犹是矣人主非不尊公卿大臣非不畏百司庶府非不惧然皆庸怯和易説之如发防举之如挈虚朝之虑不至夕今日之智不及明日夫如是国之存大盗拱手举之矣是谓国轻凡人臣之能为国重者非有服天下之名节则必有过天下之才智成汤既没太甲失道伊尹放之可谓乱矣而诸侯不争商卒以安者伊尹之节天下之所不敢议也晏子之在齐叔向之在晋宫之竒之在虞诸侯不敢议其后管仲之智未易与为敌也郭子仪存而吐蕃罢兵李徳裕草檄而泽潞亟灭此以才智为重也夫天下之人其好争未尝一日忘也非有大愧耻于其心而不忍为则必有大恐惧于其身而不敢为夫名节者所以愧耻天下之不义而才略者所以恐惧天下之好乱舍是二者虽圣贤无他道矣魏之亡也司马师杀其君如屠犬马而大臣震悸莫敢太息王祥郑冲举国而与之夫是数人者亦知是为不义也而不敢不听者彼惟素无以动其国人而又取诸其胸中而无有也晋之臣才者先叛王敦桓温才过一时卒皆不臣刘裕才过数人者而遂取之何则国中之人莫与之敌故也夫挟好乱之资而顾其国莫与之敌则取之之心生矣故为国之患莫大于不崇名节而销天下之精鋭彼晋之公卿朝夕从事者非毁名节则尚无心方此时虽有有志之士亦且去之矣此蔡谟之所以不为司徒而曰吾恐后世之笑也天下之事有名实不可以不辨也轻名节者曰吾恶天下之矫激也黜才能者曰吾尚徳也夫矫激者安能真为名节也利至则变矣世葢有利至不回害至不避而可以矫激亿之哉夫如是而未免于矫激则庸庸者而后可矣且东汉之乱而曹操之雄至死不敢取惟畏天下之清议故也党锢虽弊犹能存国古之所谓徳也非无才之云也才不足以言矣传曰仁者必有勇勇者不必有仁有徳者必有言有言者不必有徳夫言与勇才之类也而仁与徳必能兼之则世有无勇之仁不能言之徳乎子产恵人也谓之众人之母可谓徳胜矣然其抗晋楚何其勇且辩也夫以无所用之质而冐之以仁义之容文之以礼乐之言治国而不能靖民临难而不能却敌而谓之有徳此固天下英雄之所侮也呜呼为国者盍察诸此矣
　　晋论
　　天下有大分君臣是也夫以天下之众而事一人攷其势较其力则多寡异矣然天下之人不间于贤不肖俯首听从莫敢或较一有不顺则有起而诛之夫非独君臣之分为然也自是而下之至于一乡一邑之际茍有尊卑大小之分者莫不皆然夫天下之分惟其出于父子兄弟之际者此其天属宜无足怪下至于一乡一邑而上至于君臣是乃设为尊卑而不敢犯何为而然也葢尝求之以为天下之分起于天下之理夫理者本于天地而莫知其所从始者也惟其理设而不可易故分立而不可犯夫生民之初未有君臣以相临官师以相治也纷纷借借以力相胜于是民始大病之而后有能服其党者焉夫能服一乡则一乡尊之能服天下则天下尊之是故君臣之分遂立而不可变夫民之于君乃其自立以自治也夫惟其仰之以自治是故顺命受教俛首听从而无足怪自是而推之至于一乡一邑亦犹是也予尝悲夫晋之事也自三代以来其国之多故者莫如晋外有刘石之强内有大臣之变泯絶荒乱有不忍观者然后裂为东晋至于东晋而晋亦微矣然犹相与维持至十余世力尽势穷凌迟百端而刘裕乃得之自刘元海以来天下分为十六国若苻坚石勒之徒皆有过人之才辟地数千里据有甲兵士民之众又有忠智効死之臣其所建立亦有足观者然皆不过一再传而遂亡方其兴也宜若可以久安至其一败遂灭不振葢尝观苻坚之败于夀春此其力犹足以善其后然提其余众困穷而无所归葢思之主于君臣之分而后近得其説夫晋之有天下积久而天下之所服也夫惟人安于所服故天下遂守其君臣之分而不敢犯人人惟恐其失之是以播迁流徙甚弱而难灭忠臣义士力以救其败若苻石之强虽兵甚强势甚盛然天下之情不爱其徳而恶其乱不幸不能制而后使得倔强于须臾幸其败也则起而共亡之矣或以为君臣之分其始出于相制茍为君臣焉斯有分矣晋与苻石何择也夫天下之情固有所习也习而安者众之所归也婴儿爱其乳之者邻人之母乳之则不爱也均为乳也而爱恶存焉习与不习故也然则晋之初天下固习乎魏也而晋之不亡何也十六国之颠沛此败于分之不正者惜哉
　　唐论上
　　昔者天下之事常患于不得巳而为之夫事至于不得巳而为者非其心之所乐而势有所廹故也勉强而为之既立而不可变则将拱手而待患是故古之圣人其深谋逺见所以忧虑天下之故者莫不备其害先为之防曲为之备使天下不幸有不测之变而吾常从容制之而不能乱无卤莾茍且之计以为后世之患呜呼此先王之制后世之所以不可及欤窃尝譬之世之浅人有居于河濒而幸水之不至也则安然而不为之备一旦水至则徬徨四顾莫知所为于是毁室徙薪而塞之而后免于没溺之患然是人也能解目前之患而退有失所之忧既已失于其初而后将复之则薪与木者既已习于水而不可动夫彼其初岂不爱室与薪哉势有所廹故也故天下之事亦何以异于此圣人者惟先见其害而预为之备而已然岂有他术哉是亦筑防以忧溺贮水以救焚者之智也昔节度之制起于景云开元之间然其所治者不过于边方控制之邦而已天寳之乱安史横行于中原而莫之禁天子兵弱而不能制则其势不得不倚节度之兵而节度既巳有功则虽欲变之而不可大抵至徳之后天下之兵无虑皆属于节度之府是以天下之兵仰食于度支赏罚于天子而权归于将军天子养之于上而将军实收其权于下故驱之以不义之名寘之于可畏之地则俛首尽力而不敢辞及天下既平前日之乱已去而节度之患固已不胜其深矣呜呼天下之情不可使茍有所安也使安于义耶则吾固无求乎其他使其不义而安之则吾将欲改而不可得彼天下之兵其势既巳如此则人人有当然之心虽欲改之其道无由葢肃宗之时大盗既平而天子之威不足以大屈天下则其所不能变节度之弊宜无足怪然以宪宗之英明锄荡刬革而卒亦不能一之呜呼势之所习不亦甚固哉葢尝谓唐之末年其君非有可亡之实也夫文武宣之三君其才可与有为而一时之臣又非大不可用而其纪纲法度不须臾而壊葢其大势已去虽有絶巧无所施之矣故唐之患不起于河北之继袭而起于节度之有功呜呼使天寳之际不为茍且急廹之制则僖昭之患何自而起而使吾初不倚节度之功则河北之区区虽欲传袭其可得哉
　　唐论中
　　天寳承平兵不知战大盗起四海震动御之无策君播国残哥舒之败固无足道者明皇欲下诏亲征而奸臣嬖妾沮挠其事意当是时天子临戎其有济乎愚尝论之天寳盗起虽上有昏徳聪明杜塞抑当时朝廷无人矣故为是猖狂不审之谋夫天子临戎其利有二天下莫能当而明皇皆不得行之幸而不行使果行之其狼狈有甚于此者何谓之利一者压之以尊名重势敌人虽强不忍冐犯顺之危而起侮上之怒二者天子所统必天下之重兵选卒天下不能抗也明皇之时天下之势其重在西北而京师轻也久矣大狱屡兴缙绅切齿用兵无度百姓怨苦内扇淫泆荒乱失度尊名之不竞也甚矣禄山教战久矣其将卒皆蕃戎劲卒非复唐人也彼惟恐犯顺之不深侮上之不快则明皇之于尊名重势所不得行之一也天下劲兵皆在西北藩臣握之府兵既壊天子侍卫长征彍骑而已有急而募不过得长安市人子而以之抗燕代之劲骑此驱羊战狼则明皇于重兵选卒所不得行之二也亲征不可则无策乎曰知兵者必知敌人所恃与所恶使之行所恶而违所恃如是者百战不殆禄山之利速战也所恃范阳也十年教其民千里而用之其锋不可当虽太公穰苴必姑避之故贼必乘其锋而用之彼惟恐战之不速敌人之不我拒也然禄山势虽强渡河而南则覊客也故心不固而易摇其恃范阳如豹之在山林急则必投下以自藏方禄山之南也厚集潼闗之师深沟高垒勿与之战委河南而与之是时李光弼郭子仪皆在河北遣一将范阳之虚往必得志彼进则不得入闗退则已失范阳独守空虚之东都不过半年其势溃矣此至计也其后禄山既死庆绪北走而史思明已有范阳庆绪卒困死河朔以此知禄山失范阳则必于河朔诸师也其后史思明陷东都李光弼牵之于河阳而思明不能西以此知厚集潼闗之师不战以老之而禄山无能为也禄山倾国逺鬬委其所恃而不顾固已犯天下之至危而唐之君臣不知出此唐为无人也夫
　　唐论下
　　昔者先王之兵爱其君而后死其将以为凡吾所以致力不顾以卫其将者无他焉谓吾兵之胜负者非吾将之利害而所系者吾之君耳是故功成事立而其君安然享之而无虞其不善用者则不然其兵死其将而忘其君方此之时三军之士惟其将之为听故不患将之不足以立功而患乎功成而上不享其利夫惟欲兵之爱其君而死其将则莫若兵出于府而将出于卫使将之于兵得以用而不得以有之方其有事也厉兵秣马以问有罪将军之恩恵虽足以取信于下而士卒之顾其将非我终身之所仰则虽爱而不私夫惟爱而不私是故驱之以义则有功而不可使为不义之行彼死其将而忘其君者是节度之兵也方是时天子能使其将而不能用其兵可使征可使战而不能得其私天子常敛士卒之怨而将军者实尸养士之恩呜呼此岂非天下之大患欤葢自天寳以来藩镇之祸迭起而不可制而河北之镇天下指为僣乱不臣之邦弃之而不问以为是诚不可得而为也呜呼盍亦深思其术哉夫以汉之时而七国连衡以叛其上而诸侯擅地天子无有以制之此其为患岂特唐之方镇也哉其后主父偃为之一言使得自封其子弟而汉之君臣无一镞之费而坐享太山之安彼唐之节镇何以异此欤彼桀黠而不顾肆傲以慢上者是诚何恃而敢为尔哉葢其股肱肘臂有为之出死力以为之者使其孑然而自为则吾一将之敌耳故李愬之平蔡一得李祐则呉元济束手而无能为矣然一节度之所领不下数郡之地而我何不遣一介之乘假赏功之令抜其臣属之尤才者使帅其属城而为之使如是而隂离之使其兵分地坼则昔之豪黠而难制者不过一二耳提一空城而守之虽欲不臣其可得哉或曰彼臣属将佐安能叛其素所爱耶名为裂地而谋相通则安在其为利哉是大不然夫人惟贫也而后肯役于富惟贱也故肯役于贵故两贵不能相使两富不能相下彼其臣属将佐之爱其帅者岂有他哉惟其有功能赏之有才能用之是故恃之以自固使其位有节度之势则将反顾其上而疾之何则势均位等则必有相疑之心呜呼使彼诚相乱而生疑则吾之计行矣或曰我一日尽斥其臣佐则彼安肯安然而遣之者耶使彼遏吾命而不行则无乃益召天下之乱乎是又大不然也夫使彼受命而遣之耶则吾固何求使彼敢遏吾命而不行则反手而内祸及之何者使人有可以得富贵之门而有蔽于其前则必羣撃而竞排之彼一日于行伍之间而有一节度之权我则顾其私而止之夫如是而能安者世之所未尝有也昔者乌重为沧景节度凡属城之刺史各还于朝廷使得自其州兵尝曰使二千石各有镇兵虽有安史无如之何而河北之所以能拒命正以能夺刺史县令之权耳当是时惟重之镇独禀命受代然则分其地而离其兵者真弱节度之术也
　　读唐书二首
　　古之人主自中庸以上为理所屈皆能行之而诚未必加也若汉文帝之于务农唐太宗之于从谏防于诚矣或问二君之诚孰愈予谓文帝之言不足而意有余未尝为外貎观美繁于词令而形于制度不过诏令丁宁而已而身之所履则可信不诬矣知稼穑者必尚俭彼身衣弋绨足履革舄集书为殿帷罢露台郤走马此其意可见也太宗每见贤臣则求谏援引古今出入经传玩慨古昔语必成文此虽无害于闻过而有好名之心焉此于诚有所不及也意有余者忘言实已修者忘名理之必然也文皇尝恨不扑杀此獠文徳皇后问谁帝曰魏徴夫太宗之信用徴如此而犹有杀心焉则其平日之厚敬而深信之或未必诚也且好谏者不讳其过而魏徴以谏草与史臣帝闻而怒遂有仆碑罢婚之事何怒之深也如此二事或疑其不信予谓或有之高宗之淫昏孱暗又内为悍妻所制外聚羣小逞于朝而祸不及其身者有以也非幸也其智葢有以自卫者彗见东方言者以为高丽将亡之祥帝曰高丽小夷且亦吾民也夫是言能出其口则有不可欺者以废子贤之故怒其人尝与贤交通令其父训其子父杀之帝闻而不喜也更贬其父夫刑政能如是则希其意必相戒而天下闻之必有父子之义焉夫能约理而不尽欺叅以义而其谄有所不受使其应物之际十五出此足以完其身矣
　　又读唐书二首
　　李徳裕制变应事之分裴度有所愧然度之制变务出于中和故事出而人不惊事巳而身安徳裕矜才而快意者也故其所发竦动人之观听而后多悔宦者刘承偕监刘悟军悟不堪其侮而言朝宪宗以其有宠于母后问计于度请斩之又曰不能斩则流之夫斩之则风采足以震动而于事也徤然茍求下足以厌悟意上不伤太后心流之亦足矣何必求动人之视听哉此度过人者也刘稹之叛计策出于郭谊为多稹势巳穷蹙谊斩稹以降此在稹为可赏徳裕以为刘稹小子安知反谊始教之而终卖稹以求生卒斩之徳裕之出此不过欲明大义立风声以竦动视听耳若谊者置而不问斯可矣何必求名而杀之耶是时强藩叛镇力足以拒王命而所深忌者左右之窃发也诛郭谊而叛臣始安心于其下其为虑葢已踈矣徳裕恶牛僧孺其倾僧孺也曰僧孺闻刘从谏灭而慷慨又搆成其往来之迹夫倾大臣惟有交友者之罪为无以加人主之所不恕僧孺由此遂窜徳裕于复怨则快矣而君子岂忍为是哉故一失势羣起而挤之身没南荒非偶然也
　　人主当务好要而不当务无为夫无为之言为妙矣此羲农尧舜得道者之事也而庸君昏主闻其説而乐之深居奥处蔽塞耳目是非过前而不察奸臣愚弄而不悟视人之利害国之存亡若越人问秦人之疾痛者曰我无为也耽乐饮酒便嬖女色晏朝早罢逰荡无度亦曰无为也是故莫若好要吾不治事付人以事而观其成吾不吝权分人以权而观其趋事成而利则可成而害则必治其故而赏罚行焉分吾之权而志于公则任之盗吾之权而行其私则弃之而用舍分焉此之谓要知好要则进乎无为矣唐明皇用李林甫十余年尽失贤者之助太宗之法度废革略尽贞观之风俗变壊无遗林甫朝夕所从事者非聚敛奢侈以荡移人主之心意则罗织刑狱以破灭人之家族也闺门之内干戈碪未尝絶而间为神仙鬼神之説以动其心而明皇恬不为虑漫不知察利器去手而不觉一败涂地没世不复凡此者其皆好无为之説者也后之人主可不戒哉
　　五代论
　　春秋时季梁在随宫之竒在虞皆明安危晓利害强国惮之而不敢易予窃怪五代之君虽起武夫悍卒未尝学问不足以得士而一时将相谋臣当其败亡之际皆足蹈坎井头抵株木安受祸患而无策事成则相与苟且富贵事败则拱手受戮岂纷乱之极而人才亦从而不振欤予深考之而得四人焉皆智士也或用或不用也则系时君之昏明安重诲在明宗世常恨不为国家去潞王时潞王葢一罢镇节度也而重诲独知祸之原在此其后卒覆国者潞王也清泰帝时石敬瑭在太原欲叛有状时廷臣有吕琦者言于朝曰敬瑭必结契丹为援可先以重币结契丹以分敬瑭之援卒之立晋者契丹也使明宗与清泰信其言而先为之所可以纾祸也必矣契丹大举入晋志吞南夏而其母述律乃独非之曰譬之吾国以一汉人为主可乎耶律徳光果不能安于南狼狈客死于路大劳甚费而于契丹初无大利也徳光防归其母不哭曰待国中人马如故然后葬汝呜呼若此媪亦智矣李谷韩熈载少以功名相期熈载将仕江南与糓别熈载曰江南如用我当长驱以定中原糓曰中原见用取江南如探嚢中物耳已而相周世宗遂臣江南兵不劳而国不费信乎其如探囊也何者自古秦灭楚晋灭呉隋灭陈长江复山不能为固天下有定势非智力可强诸葛孔明且不能用蜀取魏江南岂有长驱中原之理乎糓于审天下之势亦明矣此四人者三见忽而一用呜呼天下何尝无士哉










　　柯山集巻三十五
　　钦定四库全书
　　柯山集巻三十六
　　宋　张耒　撰
　　论
　　汉文帝论
　　昔者绛侯既平吕氏亲握国玺授之孝文当是时刘氏之后惟大臣所立文帝为诸王特以其贤而取之其初未可以必得也绛侯以天下与所不可必得之人恩徳至厚也文帝之报绛侯者宜如何哉虽分国而王之天下未以为过也然内难既定君臣之分既明爵赏禄赐所以慰答昔日之功者未闻有卓然过于常时何其不旋踵而遂去之速也予尝观汉之大臣少全武帝以来不啻如杀囚独文帝时公卿被诛者无防人然则文帝之待大臣亦有恩矣当是时大臣之有恩者宜无有过绛侯然匹夫一言罪辜未明廷尉折简以召之如取孤囚侵夺困苦仅免于死文帝非昏蔽无知之君何独于勃少恩若是哉葢尝深思其故而得其説夫高祖之将大有功者至文帝时防尽矣非以逆诛则以疑死彼皆心有所恃矜其功能日邀其上不得所欲则狼顾而起绛侯吹箫之羁民也用兵十余年习见天下之势喜事而尚功其骁勇之习岂能帖然无毫厘于心哉以英雄之资挟立君之威临视其上无异于保妇之提婴儿如是而不骄者伊尹周公之所难也骄则纵纵则乱因以生文帝岂无爱勃之心哉视前日之诛死族防者皆恃君邀功骄蹇放纵之所致而绛侯之迹异于韩彭者无防耳吾亦畏其有所恃而骄骄而不巳则乱乱而不诛则废法从而诛之则伤恩甚矣呜呼理至于是曽不如抑逺困辱使之慊然内顾而无所恃锄去其骄慢之心全其生保其家使其子孙长有国土之为愈也然则文帝之恩亦深矣且能尊霍光者莫如孝宣委天下之政与之而不敢専光死又立其子兄弟聨兵女充后宫赏赐宠锡不以数计天下翕然以为孝宣无负于霍氏矣然光死未防妻子为戮以天下与人而身死之后弱子单孙之祭曽不得享天下之人闻之者谁不为霍光痛心哉呜呼使宣帝既正君臣之分则遂揽天下之政光既死视子孙之贤愚而授之官与之财而收其权取其尤无良者而屏逺之霍氏虽欲为乱不可得也然则霍光无后者非宣帝谁为之哉天下之事要其终而后知君子之用心绛侯无祸于身则知文帝之所以裁之者乃所以深报之也霍光无后于汉则知宣帝之所以宠之者乃所以深害之也语曰婴儿常病伤于饱也贵臣常祸伤于宠也然则文宣之报功其得失可攷也
　　汉景帝论
　　景帝称窦婴惉惉自喜多易不足以任宰相因持重而相卫绾夫自喜多易固不足以持重是也而求持重者必如卫绾则己甚矣古之知人者不观其形而察其情得其妙而遗其似夫天下之善恶其似者固未必是而其真者或不可以形求也绾车戏之贱士也其椎鲁庸钝偶似夫敦厚长者之形耳夫敦厚之士其用之也必有防其利者矣岂谓其无是非可否如偶人而己者也茍以是为长者而用之则世之可谓持重者多矣夫恶马之奔踶不可也求其无奔踶可矣得偶马而爱之可乎景帝之相绾也是爱偶马之类也帝之恶周亚夫也曰此鞅鞅非少主臣也卒杀之夫天下之情其未见于利害之际者举不可知而要之易刼以势者易动以利不轻许人之私者不轻行其私亚夫之不纳文帝于细桞与夫不肯侯王信可谓不可以势刼而无私意矣仗节死义与夫见利而心不动非轻势而防私者莫能可以相少主共危难者意非亚夫不可而帝乃反之是徒以其刚劲不茍其形若难制而嫚上者故杀之而不疑呜呼景帝者求人于形似而失之者也葢昔者高祖求传如意者而不可得一周昌能强项靣折而高祖遂以赵王委之夫昌之不能脱如意于死其势葢有所廹而所以任昌者固相危弱之道也嗟夫周昌以此见取而亚夫乃用是不免则景帝之与高祖其观人也亦异矣
　　唐代宗论
　　予尝论代宗唐之庸主也而安史坏乱之后肃宗草创事出一切人情震摇易以生变此非常才所能定而代宗承之又尝一为吐蕃所惊逃奔于陜然国遂以定不及其身者何也予考代宗行事有类英主者二焉诚率是道而充之其身安而国定葢无足怪何也能容大功之臣背之而不疑犯之而不怒而外无姑息之迹一也仆固怀恩李光弼二人之功着矣怀恩之恃功犯上自敌以下谁能忍之而代宗不与之较故优容包纳卒待其自毙岂不曰与之较力则彼骁犷也与之较理则彼异也其乘气而凶悖也葢将亡也是其料怀恩于目中矣李光弼身兼将相功无与二而幸陜之后坚坐不应此其意非持两端则高卧以观变也代宗恩礼终始不衰岂不曰光弼之功而伤之天下其谓我何彼之不赴吾急吾不问则已问之则必讨焉彼非束手受死者而吾使谁敌之哉代宗之待二臣如是天下不谓之姑息者理当尔也徳宗之于怀光则姑息之迹不可胜揜矣人有当其意则用之众怒不与则必杀之其用其杀莫或能间之者焉始用元载委已聴之恶载之甚诛而不疑宠鱼朝恩防危郭子仪然其横也则杀之程元振之宠固矣桞伉一言而逐之易如反掌卒弃不用元载之狱问目皆从中出则是平日载虽擅权于外而代宗居中无不知也去三大奸如杀犬羊中外不惊上下厌服观此则昏且孱者不能为也是二者英主之所难代宗有焉所以能保国而安身也哉
　　唐徳宗论
　　徳宗愤藩镇之强僭有鞭挞海内之志竭其帑藏空其禁卫以从事于伐叛然师出无功兵连祸结大盗窃发身播国残防亡之祸间不容髪自是之后乱不得熄至于宪宗用一裴度决防出师淮西既平山东河北强藩大镇弭耳聴命终宪宗之世海内略定二帝于用兵伐叛则同而功烈何其相反也葢攻坚则瑕者坚攻瑕则坚者瑕徳宗始使马燧李抱真讨田悦魏镇自承嗣以来兵强国富屹然大镇非可易攻者也二将之力于田悦而王武俊朱滔相煽而起自魏至燕数千里间莽为战塲而四方诸侯始轻京师淮西虽积于叛然数郡之地也暴取其才虐用其民为日久矣危亡之机已见而元济昏庸倔强其间此特不欲取耳取之可以必得岂与河朔诸镇比哉宪宗乘其机察其时一举而防之而李师道王承宗之徒或诛或臣而四方靡然效顺矣此无他徳宗先攻其坚敌未已而已之气先索力先矣已索之气既之力人所易侮此朱泚李怀光所以陆梁而不忌也宪宗先攻其易碎其巢穴戮其鲸鲵兵虽未出而气己震于天下师道承宗所以消沮而不能抗也有扛鼎之力者使之负石而趋终日则必蹶立谈之间而磔婴儿则贲育在旁必且心悸此攻坚攻瑕之论也
　　唐庄宗论
　　古之善战者不患乎敌强而不我若而所大患者与之为敌而两无有以相制也夫两无有以相制则势足以相扰而不可以有成惟其旷日持久两惫而不振如是而后有起而收之者虽然非有优游久逺之心谁能安坐而待之而至其两惫而不振也吾亦安能必其变之所在则是吾与敌人常战于不可知之间夫岂不殆哉是故古之善战者必有以审天下之势而为之计取之以可必之计而待之以可成之功夫如是而后能有立今夫天下之勇夫其才足以相胜其力足以相困奋臂角力以战其死其势终日而不能解至其能者则不与之致争于手足之间而独徘徊待伺一发而捣其虗中其要害之地而使之虽有手足之技不能以与吾较夫知是者胜敌之道也故力弱于敌则谋之力倍于敌则乘之力敌势均则捣其虗袭其所忌而不可战葢昔者唐人以河东之地南靣以争天下百战而无功以朱温之强亲冒矢石与唐人从事于河上不能有河北尺寸之地其力之不足以相制亦明矣譬如两人终日而也代胜代负而不决胜者欲罢而负者留之负者欲返而胜者激之葢终朱温李克用之世更胜迭负而卒不得其志至于庄宗力战不顾思决成败而不可得方其盘桓于杨刘徳胜之间葢尝蹙而不振矣其后郭崇韬为之决入汴之防而后天下归于唐夫梁人之有汴是犹人之有腹心也使吾之力虽不足以过之耶一日而溃其腹心则彼手足虽全而不为用此捣其虚袭其所忌之道也故庄宗之取天下其要在此而或者犹归罪于段凝之区区何异夫披心腹而责手足之不救也昔者荘宗与刘鄩战于莘刘鄩越黄泽乘虚而袭太原中道而败乃不能进夫刘鄩之袭太原是庄宗趋汴之防也彼鄩以为人得粮十斛而后可以有成彼诚见天下之势非朝夕之所能成其决防不顾以趋太原所以捣唐之腹心也欤夫庄宗能知其势而为之防故唐不亡而梁人惟不能蔽其所忌故庄宗得志夫古之善战者观天下之势而后战从之者此之谓也
　　子产论
　　天下之大患莫大于不量力而不量力之患起于好高今夫使人皆量力而无慕于贤己者宜若怠惰而无志而不知夫力之所受于天者莫不有极强任而过使之则将有祸呜呼怠惰而无志不犹愈于祸欤吾知量力之不可废也今夫天下之才自匹夫以至圣人其别无穷然大要有三而己上智中人下愚是也昔者圣人之治天下使民畏也有不待刑使人爱也有不待赏夫无刑赏而畏爱行焉此天下之纯徳也夫惟圣人而后能之而使中人之才其为治也去赏与刑以求天下之畏爱曰吾将学圣人也则亦败而己矣使量力而行之治刑以明威信赏以施爱其谁曰不可以为徳不及于圣人耶不犹愈于败乎夫乌获之力至于举千钓而弱者至不举一石以一石之力而负千钧则膂絶而死此又天下之所知也昔者郑国有灾有劝子产使迁国者子产曰吾不足以定迁矣夫迁国以免灾与安坐以待不测之祸二者孰利也然子产知其力之不能及则宁为安坐之计姑求其力之所及者而行之岂其心以为不能定迁则其患将甚于安坐而待患欤葢子产尝铸刑书而叔向非之子产卒行之也彼以为议事以制不为刑辟者非我之所能故也予读书至此未尝不窃叹古之君子其智虑深逺而较利害也详量分审力而不诱于天下之浮説而深悲后世之説者夫宋襄公之求诸侯徐偃王之行仁义卒无所就而败随之而世之人遂悲仁义之不效而予不知二人者果能为文武之事者欤非仁义之负二人二人之负于仁义也或曰天下之士不可好卑而务近而量力之论不可以训呜呼使无妄学圣人者是岂使无学其徳耶吾恶夫无其徳而僭其事者也彼圣人之为圣岂好高而为之哉其中之所有举而措之而已使诚有其徳吾何爱圣人之事而不使为之哉
　　呉起论
　　吾读呉起传观与田文论功发三问文不得一然则起之才岂浅浅者耶及曰文为之言主少国疑大臣未附百姓不信当是时属之子乎属之我乎起曰属之子矣吾尝疑起才何独短于此而不敢与文较及观起之相楚方悼王之死未防而楚之宗臣大臣起而杀呉起方是时悼王死起相新君可谓主少国疑矣起也于是乎不免然则起之才是诚短乎此则其始无以抗田文之言葢无足怪而田文之于知人也亦明矣然则田文之知起之不足以处此者何説也起之为人也明厉而不逹于变从事于法而不知权是二者盖相疑国辅少主亲未附而安不信者之所深忌也昔者郑国有难而子孔当国乃为载书以序位聴政辟而子产请焚之夫子孔之为载书叙羣臣而使之聴政岂有所不可哉而子产请焚而郑国果定何也葢诚未加于物则吾之所为众之所疑故急之则乱绳之则怨方是时法有所不行是非有所不较徒知吾法之不欺而不顾物之情此取祸之道也故曰众怒难犯专欲难成葢当新造之国与夫众情反侧之际者不可以求定乎法而取必于理之是非而其权乃在夫人情可否之际此子产所以焚之而国定也史称呉起治楚明法守令捐不急之官废公族踈逺者夫起当新难之国辅未壮之主而驭不附之大臣与不信之百姓而其所行顾若是而不知变是其死也不亦宜乎呜呼智士因变圣人乘时一龙一蛇与化推移庸得而制之哉吾悲呉起之志故论其説云
　　商君论
　　昔者商君之治秦贵利尚功明赏罸信号令使其日夜趋于功利之域而无闲暇乐生之心勇于公战怯于私鬬葢凡所以求生者非从事于公不得也不过十年而秦遂以强后世因之以有天下葢始皇之王自商君启之而世之议者以为秦以商君而兴而不知商君之术是秦之所由亡也今夫世之善养生者和其血气平其心志安养而徐用之导引屈伸以宣其滞而导其和故药石食饮平易而舒缓惟其然故其效也得其所欲而无后害有贱丈夫焉不知其为如此不能忍岁月之勤而急其效于耳目之前于是服毒石饵恶草以激之方其效也刚壮勇力倍于平时然不过数年之后草石之力巳尽而遗毒余孽溃裂四出故痈疽壊决之变一日皆作而不可制至于是而不死者未之有也呜呼用民之道亦何以异于此昔者三代之圣人也其得天下也不为旦夕之谋揉伏其民而和辑其国一出于恺悌忠厚之政使其民无勉强不得已之心故其功成事立而民莫有厌之意是以享国长久而无后忧彼商君以为仁人之术非所以速功朝有所为而夕望其利日夜峻治其刑罚以驱廹其民斩艾惩创以齐肃其怠惰之气汲汲然常若不可以终日故方其效也所求者得所敌者破徭役使令莫不如意然至于后世天下己定而吾之所欲己得而后前日怨毒之志乃始大发而不可制故更二世而秦亡原其所以取怨于下者岂一日之积欤呜呼商君实首之也夫民之力人之血气一也可以徐治而不可以求近功夫欲求近功则必出于深刑痛罸毒石恶草夫四者用而危亡之祸可立而待故曰商君之术是亡国之术也
　　陈轸论
　　陈轸之辩不及苏秦张仪然轸常从容于战国之际而仪秦汲汲不能补其所不及周流诸国不得少休用智巧而为力劳何也葢逰説不可取必于一端而仪秦之术一定故也何者苏秦必于纵张仪必于横夫一室之人不同心一日之心不同事以叛散相倾之六国而使之一心以为纵虽孺子知其不可以久此苏秦之所穷且天下尝见为纵之利矣一日而散为横虽足以解约然合散未可必此张仪之蔽也纵者不敢横虽见横之利而不敢陈也而逰説以非之是附其所不亲横者不敢纵虽见纵之利亦不敢陈而强词以乱之是谗其所不怨附其所不亲是交胡越之道也谗其所不怨是间兄弟之道也天下未有胡越之可亲而兄弟之可闲者也天下有胡越之可亲而兄弟之可间者矣然其亲与间之际劳矣且夫胡越者是必亲之而后可兄弟者必间之而后可中道不幸而谋失者必败故仪秦之身颠沛而频于祸者数矣秦以此死而仪竟以免故纵横危道也常负天下之责纵而散者苏秦负其责横而合者张仪任其咎然天下之势故不一要之合散必不可以一定夫操不可以一定之势而身当其任故曰纵横危道也陈轸之智不逮二子而不主纵横之任乘势伺变而行其説故其为不劳而其身处安故轸者説士之巨擘者也
　　应侯论
　　吾观应侯之入秦其心未尝不在穰侯也彼其困苦展转既濒于死而求报于魏也切骨腐心不可终日故其夺穰侯之位而代之也慎重周审不敢輙发非如朝逰夕説之士徼幸一言而胜之何者其怨魏之心重故倾穰侯之心必倾人之心必则其计求出于万全故其上秦昭王书曰其深者不敢载之于书及见秦王乃先言越韩魏以伐齐之非计也阳陈外事以当秦王之心而自顾其权势已成因乃一言穰侯太后之専恣不终朝而逐之则睢之惮穰侯而不敢轻发岂不甚哉太史公之序睢事如此乃言睢之始见秦王误入永巷闻有穰侯太后而不闻有王也何言之误耶且睢与秦王相得数年而后敢言穰侯太后之事者知己之与王处密势定而计穰侯之不能夺之也其始不敢载之于书一见秦王而不敢及之者知徒婴其锋不足以成吾事而吾将受其祸故也且一见秦王而语穰侯太后之恶如此彼独不畏穰侯之闻之欤以匹夫无援之分而斥骨肉子母之亲非独取患于穰侯秦王亦且逐之矣彼睢之入闗料穰侯恶诸侯之客下车而逃之其为计如此万一有幸而得见王徐徐而图之何所不可而遽为是卤莾之计哉且秦自孝公以来操法绳下最严于宫闼之禁所以自卫者皆以峻法防其下故荆轲刺始皇而殿下之兵不敢輙动安有悮入永巷事耶扬子曰子长多爱爱竒也此亦好竒之过欤











　　柯山集巻三十六
　　钦定四库全书
　　柯山集巻三十七
　　宋　张耒　撰
　　论
　　乐毅论
　　吾观夏侯太初之论乐毅称毅之书谓伊尹放大甲而不疑太甲受放而不怨以知毅之心不止于兼并而称毅之不取莒与即墨谓明信义于天下将纵二城而降之以为王业之所起呜呼何其言之过欤毅战国之雄耳其智岂足以知王者之事哉一説昭王而平齐复其数年之仇毅之才尽是矣何以知毅之有心于王者之事哉且以战国之际士驰説以干时君惟恐其言之不足以动人其所説一切不出于情实则毅之称伊尹太甲之事是果其心欤且毅将燕师一战而破齐虏获其重器而逐其君燕国之弱小而五嵗勤师于外亲所下者凡七十余城则士卒亦少敝而国之转输应接亦少劳矣故顿于二城之下盘桓而不能取且不终毅之计而骑刼代之矣由是观之毅之不拔二城者是力有所不足未得尽用其计谋而攷毅之用心固未始有纵二城以收民明信而有意于王业之事也且毅尝一至临淄尽取齐寳财物祭器输之于燕而下七十余城其所杀伤不知几何而即墨之大夫出死干战齐民之视毅不啻若防仇而乃欲以不攻二城以明信示民毅之为计必不若是之愚者且方是时田单守即墨单善为兵故其守即墨固而不易防耳何夏侯生之妄论也司马迁称异时事类苏秦者皆附之秦故战国防士之所载多不足而迁之所载毅事未始有此故余皆不信之
　　鲁仲连论
　　昔者君子之于仁义其行之非不勤而好之非不笃也然勤而不得其中则君子不为是故罪至于可杀则君子不生之以为恩而乡闾之鬬势之所不能救则舍而不顾凡天下之事有可以不为而非不义者君子不强以为义也呜呼君子之道岂顾若是恝然而已哉□诚以为事至于可以不为而无我责而我偲偲然求为之以为功则夫世之求为君子者葢亦甚劳而我之心无乃非出于乐而后为之欤葢昔者夫子之道未尝不出于忠恕而其所以待物者亦甚厚矣然陈恒弑其君则孔子沐浴而言之朝告其君而请讨之至其不能讨而孔子不强也门人有谓报怨以徳者而夫子谓何以报徳出而告之朝者吾之所职者止矣邻国之不讨贼非我之责也受人之徳而乐加我以恶则怨之者是天下之常情也以徳复徳以直复怨则理已足矣彼天下之人必将以所乐施所恶则夫为善者不亦枉其情欤彼鲁仲连者里闾之自好者耳安知夫所谓真仁义者也以布衣游诸侯而不食其禄不当天下之责而出身以救天下之患功成事立而不享其报此鲁连之所以为贤欤嗟夫鲁连之所以为贤乃其所以为戾也夫当其位而后忧食其禄而后劳施其功而享其利觧其忧而享其乐者孔子孟子之所不能过也而鲁连者独不能然吾见其越常弃礼乱世败俗而已矣夫无责而忧人之忧致力而不享其报则使世之中人不免于义必自鲁连始使天下之贤者如必鲁连而后可则亦率天下为伪而已矣葢施义而不当其处者义之贼也尝闻之昔者夫子之道所以行于天下后世而不能废者惟其不强仁义以为贤而不舍仁义而求自便也不强以为贤故为善者不难不舍以为便故不为者有所畏夫人不可不为而为之不难此天下之所以同守而不废而后之愚者尝欲摩顶放踵以利天下而其自便者不以仁义易身之一毛而天下卒去之然则夫子之道为不可易也
　　田横论
　　予读田横传横之将死告其客曰予与汉王俱南面称孤今汉王为天子而横乃为亡虏而北面事之其耻固已甚矣读韩王信陈豨卢绾等传窃怪此数人者其受汉恩亦厚矣或防于士伍而王之或皆恩昵亲党然少不得志出则起而为乱葢其素所蓄积未尝不在于乱特因事而后发而攷其本心葢亦如田横之所耻者耶夫高祖以匹夫将羣雄取天下非有徳义礼乐以感懐天下之心而其下非有乐推不厌之意高祖特以才胜之耳故怏怏以就北面乃其所甚耻而祸乱起于恩昵亲党之际亦无足怪也故国之兴也不以仁而君臣无礼义以相与而以利合则国之所以存者幸也予观高祖之时韩王信反以招陈豨而卢绾隂使匃奴与豨连衡而淮隂谋起于长安内外搆祸高祖奔走不息而追胜之一有不及天下非汉矣汉之所以存庸非幸乎文王之兴也啇士肤敏祼将于京啇士从之矣而况周人乎则恩昵亲党之际可知也啇之兴也曰非啇求于下民惟民归于一徳则其有天下非一日之幸也呜呼汉与三代文王之际异矣
　　魏豹彭越论
　　予爱司马迁论魏豹彭越之不耻囚虏以至刑戮也曰彼无异故智略絶人独患无身耳得摄尺寸之柄其云蒸龙变欲有所防其度以故幽囚而不辞呜呼何其论之之至也汉自高祖之后其将在者皆常才中人而其名将皆已诛死放灭彭越以疑死韩信黥布相继以反诛予尝疑汉之于功臣少恩如是推迁所论而后知高祖之诛功臣势变之不获已而世之论高祖不善驭功臣如光武故相继族诛皆妄论不推原当世之故尝试论之曰秦之亡豪杰并起世之英雄才过十人者无不兴起而士大夫去战国未逺其人皆有六国豪杰之余风故其用兵行师有可称述方此时人人皆有帝王之心如韩信之徒其屈体为臣者其初心岂将屈体委身而已乎高祖岂不知其然而收之者何也夫操白挺驱市人而争天下非得如斯人者则谁肯为吾使彼亦将有所寄以求所欲彼之视高祖犹高祖之用三人何则两各有所私利也而非君臣之分故也且彼之所以臣我者非有至诚之心而不厌其所欲则反顾而去耳故非裂天下而王之其势不可使故固陵之败子房劝高祖并王韩信彭越且是时天下之地分于二人者何啻十五而子房不敢爱者不如是不足以留二人故也夫以英雄好乱之姿无君臣至亲之分而据万乗之强国此其势非得天下则不厌何则如韩信彭越之徒束手为虏而不耻者其心犹冀万一有不死而庻几得尺寸之柄以施其知而况南面称王据有甲兵士民之众肯帖然而为人之下哉呜呼高祖安得高枕而卧也昔楚王田于云梦有熊当路而不去弓矢戈防之力不能杀王患之或曰南山之虎其勇无敌方饥而休驱而逐熊其能胜之哉王日善驱虎当熊未及死而王之左右六钧之弓百链之戈当虎之衡虎食熊未尽而杀之矣夫楚王之用虎非乐使之也非是则无能胜熊者矣其杀之也非有怨疾也不杀且及我矣彼虎之视熊其与视楚王无以异也不乘其便而杀之一失所制则彼虽欲杀不可得矣虎之食熊非为我除患也势驱之而不知其为人怒也故高祖之用三人非乐使之无是三人则项籍不为我擒矣髙祖非以怨杀三人也知其终不为我用故也三人之为我亡楚也非为至诚欲王汉也势有动其心故也为长者之论曰汉封功臣其地太过故反天下既定当明制度别上下稍裁之庶几矣呜呼彼安坐无事犹狼顾其上况削之乎故髙祖于是三人者不得不分天下而封之而三人者封之亦反削之亦反囚之亦反其势必诛之而后定故予悲高祖于此有不获已焉
　　萧何论
　　高祖论萧相国为三杰之首及论功行封为诸将百计谕晓卒以何为第一髙祖之待何也可知矣高祖之有何是人之有五脏木之有根鱼之有水也使何虽有大过犹将容之然一日为民请苑中地高祖发怒奋然如斥奴使有司械系辱之而不疑此在常人为之则必以为狂易反常而高祖独安为此其心葢有説也高祖知何之才而不能不疑者也何之居闗中用鲍生邵平之説而帝乃大悦夫二生之説浅夫畏嫌之常情也而其术足以当帝之心是帝于何未有无间不疑之至信也吾未能安枕于何之心则其心惟恐其恃功骄恣而以我之不忍侵辱之也故以天下之大功一日有微罪则以奴隷之辱加之而不疑使何意知吾之不惮侵辱之如此务以逆去其骄蹇之意此高祖之术也其后绛侯立文帝以天下与人论功宜何如一日有疑谤下之狱吏几死而仅免夫文帝非不徳绛侯其心未免于疑如髙祖之于何也虽然绛侯吹箫之覊民其骁武勇鸷疑其恃功而喜乱恐其甚疑而逆折之可也若萧相国谨畏徳厚之君子虽共天下可以无疑而驭之乃与韩彭同术然则文帝得之高祖过矣
　　子房论
　　天下之善辩者不过能折天下之人以理而已矣夫折人之情使从于理惟畏理者而后能从之彼无所顾于理者虽极天下之理而与之辩彼将悍然而不信葢言至于此而后不足恃是故莫若示之以事而动其心夫天下之人虽于理有所不畏然至于心之所不乐亦不为也昔者郑庄公疾叔段而出姜氏夫子出其母天下之大恶也彼其时必有以不义而止之者矣而庄公卒为之然则是虽有谏者而不聴也至于颍考叔为一言于饮食之间而庄公若不可以终日易其平日忿疾之意为孝悌不忍之心是何也葢庄公不可以言夺而可以心动也今天下之人固有告之以礼乐孝悌而不喻者然退而视其所为未必不爱其父母而乐其兄弟然则外虽不免于愚而心之智犹在也吾之智足以发其心则彼固无俟乎区区之辩折而服之矣子房之立惠帝其説近若是矣彼高祖之为人出于草莾战争之中岂知所谓废嫡立庻之説耶故叔孙通之徒极其説而不纳亦无足怪也至于子房乃引四老人而辅之从容于片言之际而太子得不易虽有戚姫如意之爱而卒不能间彼子房以为高帝者虽非理之所能晓至于感之以利害之计则足以摅其平日之惑彼能屈其所难致者而为之臣则天下之心归之天下之心归之而吾舍之则必有祸彼高帝虽不顾天下之所当立而亦知天下之所归者之不可易也此子房之所以为智欤故折人以理从者十五感其心而动之从者十九夫人之于理其信与否相半也故十得五而人有感于心则无不从虽天下之至悍未有行其所不乐者也故十得九其后唐武氏欲以武氏易唐而中宗已甚危矣彼方傲然不顾其下虽有忠谏无所用之葢人以为説者皆其所忽故也其后狄仁杰为之一言以感动其恻怛之情而唐遂以济呜呼是子房之术也
　　陈平论
　　吾观陈平使人刼郦啇使其子説吕禄陆贾劝陈平以百金交欢绛侯而平勃日以亲卒用此灭吕氏未尝不窃叹也夫士不以仁义相与则其于利害之际其能不以诈谋相欺者鲜矣郦啇为列侯事高祖十余年其视吕氏之危汉其心岂能无恻然哉虽不刼之岂不肯使其子也绛侯汉之大臣虽无百金未必与平异心也平之心岂不知郦啇绛侯之未必背汉也然必为是之区区者其心不能无疑于此二人故也彼其不能无疑者何也士不以仁义相与而其合也以权利则其于利害之际安能无疑哉昔周公为师召公为保而不悦周公详説而宣谕之夫师保之际有所不悦而周公不忌焉谕之以义明之以理而已呜呼圣贤之事为不可及也哉
　　平勃论
　　吾尝怪昔者高祖之时其将相大臣皆天下豪杰之才其谋谟勇力皆足以过絶天下以战而无不胜以计而无不中以项籍之势卒败于此数公者然及天下既平吕后惠帝之际彼吕后者乃一妇人提禄产之庸人而王之放肆纵弛无所不至此其间非不可窥而其智谋非有深逺可畏而不测者夫以陈平周勃之才而驭吕后禄产之庸人此无以异于取诸懐中而杀之然是二人者恇怯畏缩而不敢发乃更先为自安之计以固吕后危疑之心终吕后之世而不动及吕后既死是二人者其取禄产何其多忧自重而不敢易之葢如史之所载谓陈丞相使人刼郦寄説吕禄解赵王印之国而吕禄从之太尉以节入北军而犹左右袒以观三军之心既得北军又不敢倡言诛产也灌婴以数万众与齐王合乃相与待吕氏之变而后动此三者予未尝不窃疑之夫吕禄之弃北军无以异于遇盗而使之束兵也则陈平之视禄也亦易矣然犹委曲迂逺使其亲戚刼之以利害之谋周勃岂不知天下之与刘氏也而犹区区谋以观其意以灌婴之才资数十万之众而徬徨于外不敢先发夫以吕氏之区区安坐而肆其所为亦安能有所立而数公者反迟疑慎重待之以天下之大事夫何其勇于争天下谋项籍而怯于此也葢尝为之深思其故而后数公之志可见攷其所为之故则夫天下之善谋者无以过也何者昔者高祖之与项籍角驰于中原其初非有所慿借也特徼幸于一战之间此其所为不得不出于果敢而勇决弃死而不顾何者使其成功则固得吾不可必之求不幸而败则吾亦何所爱哉彼高祖之得天下于百战之中困辱伤败既老而仅得之则吾爱其所得岂与匹夫驰骋徼幸于一战之际者同日而语也故其遇诸吕之祸也以为吾轻发而遂胜耶则吾固何求使万有一不胜则其存亡无乃甚可惜哉曷若迟之而求无失也是故不惮嵗月之勤而深虑夫一失之可爱此其所以迁延委曲待其敝而后发欤夫千金之贾见日而行未夕而止一日之力有所不尽是何也彼力非不能逺也惴惴乎畏失其所爱者也夫山林之盗出入于险阻之间晨夜而不顾彼以为有所获者固我之所幸不幸而败于吾何失哉此平勃之智也夫操天下之重利者不可为匹夫轻死之谋匹夫之谋是不得已之计也
　　卫青论
　　自古中和深厚之士可以保富贵处功勲而不足于名高轻侠慷慨之士立可喜之行者可以为名高而多履危祸二者若皆有所不足然为可喜以取名者其技止此耳使为中和深厚必不可得而中和深厚之士其于取名惊世或者能之而有不为也司马迁论李将军之死曰知与不知皆为流涕论大将军曰以柔媚于上其于天下未有称也愚意李广之所为青之所不愿而非不足也以青为奴虏庸人遭时幸防以取富贵者耶则汲黯不拜大将军曰使大将军有揖客顾不重耶青由此益重黯李敢怨其父死至击伤青青为讳不言青知揖之重于拜权足以报敢而为讳之惩田窦之事至絶口不荐士不斩苏建使归命天子言之如不快人意而其知时见逺皆中几防青顾不能交灌夫籍福之欢而为决意斩伐者之所为耶凡此类非庸人所能也彼非庸人而为此则必有道矣而遽欲贤广而贬之不亦过哉夫好名之士常鼓舞于壮鋭可喜之节而不快于持重逺见之士广之所为天下之健勇者好之其明者未必善也后世论郭子仪李光弼二人者未尝不右子仪夫善战而有谋果敢而精鋭是数者子仪皆苦其不及其寛缓仁爱宜若鲁钝矣而卒过光弼者何也子仪之所长光弼之所不能光弼之所长子仪或未必待是故也淮南王与伍被为反计而彼独称大将军以折之彼其仗节死义则惮汲黯用兵决胜则忌青然则为天下未有称者又果然哉




　　柯山集巻三十七
　　钦定四库全书
　　柯山集巻三十八
　　宋　张耒　撰
　　论
　　司马相如论
　　司马相如虽以文章事武帝而慨然有君子之风盖其心不専以其技易宠禄又有不忍欺其所知者东方朔论上林苑害民田号为正谏咈人主之欲而相如上林其终所陈与方朔何异且相如事景帝游梁羁旅不偶亦思泰矣起而逄其合持末技以求售此常人之情惟恐失其意也爱恶未可必而諌及之此其心似不志于利者也其后为帝开夜郎通西南夷旣至蜀得其父老之説颇自悔其失作书为谕蜀而实以风夫旣巳开其利于前矣徐觉其害又不忍黙黙此其心似不忍自欺者与夫遂非而忍愧者亦异矣始相如亦自以慕蔺相如彼其从来有足观者矣
　　司马迁论上
　　司马迁作伯夷传言非公正不发愤而遇祸灾此特迁自言为李陵辩而武帝刑之耳论管晏之事则于晏子独曰使晏子而在虽执鞭所忻慕焉迁之为是言者盖晏子出越石父于缧绁而方迁被刑汉之公卿无为迁言故于晏子致意焉且方李陵之降其为汉与否未可知而迁独激昻不顾出力辩之如此几于愚乎与夫时然后言片言解纷者异矣不知其失而惑夫道之是非何哉至怨时人之不援巳于祸而拳拳于晏子迁亦浅矣迁亦浅矣
　　司马迁论下
　　司马迁尚气好侠有战国豪士之余风故其为书叙用兵气节豪侠之事特详其言侯嬴自杀以报魏公子而樊于期自杀以头遗荆轲皆竒诞不近人情不足攷信以嬴旣进朱亥以报魏公子不自杀未害为信而樊于期自匿以求苟免尚安肯愤然刼以浮词以首遗人哉此未必非燕丹杀之也予读刺客传颇爱曹沬豫让之事沬有补其国而让为不负其君然皆不合大义而庶几所谓好勇者如聂政荆轲之事此特贱丈夫之雄耳予观窦婴田蚡灌夫之事攷婴与蚡皆庸人不学其所立无可称録而灌夫屠沽之人也鬬争于酒食之间不啻若奴妾是皆何足载之于书而迁叙聂政荆轲窦婴田蚡之事特详反覆叙録而不厌盖其尚气好侠事投其所好故不知其言之不足信而忘其事之为不足録也
　　赵充国论
　　予读赵充国传观其用兵决防若可以有竒功然提大兵对五万之先零持乆数年而不决其取之也又未有竒变可喜之功盖尝疑其多畏而少断及见其言兵势国之大事当为后法而后知其非徒然也夫先零之事微矣然其规略即古之谋臣智士之遗法也古之善计者未尝一日不志于功名而不肯为徼幸之利而其术本于观时时非吾之所能为而吾能引而致之不然则安坐以待其疲舎是未有肯妄动者夫提兵决战斩级捕虏与敌鬬吾可以有功而不可以无患也未可以无患则变生不常而胜负未有所在谋人之国都而吾之胜负未有所在是天下之危道也充国救罕开以离其支党遣其降者以乱其腹心培之于覆亡乃徐待其熟而后振之夫充国岂以力战决死为必败哉以为善战者其法不当出此故也昔予尝怪武帝用卫青霍去病出万死百战以践蹂匈奴之强此两人斩馘降虏不可胜数单于逺遁漠南空虚而终不能得志至其晩年汉与匈奴两不振矣唐太宗与颉利临渭水而盟方是时内有太宗之雄而李靖李勣为之将帅致颉利于室中而闭其门覆军杀将何求而不可太宗竟不出此而其后颉利危殆国中空虚李靖以五十骑谈笑而灭之夫武帝之无大功何也战匈奴之强而不能致匈奴于弱而后战而太宗之明知颉利之方强虽足以取而未可以无患李靖以孤军而功过卫霍之百战彼惟投其时故也其后太宗举国以取髙丽猛将鋭卒自以无前而顿兵坚城逡巡而退何则盖苏文之雄而欲以亡国处之过矣高宗之时盖苏文旣死则用一李勣取之而有余夫勣之才岂过太宗哉敌之时异也勾践与范蠡百计而谋吴勾践不能忍而欲发也数矣蠡独不可而至稻蟹之变则遂起而不疑何则彼之至计不独以战为也故充国以善战之才谋五万之众至百计蹙取弥年而后成彼非恶速也以为此用兵之法也
　　陈汤论
　　予观汉公卿论陈汤矫制斩郅支之赏其守常不通者则曰是不当赏且开后奉使者乘危徼幸生事夷狄有竒其功愤其为庸臣所诎者则称誉赞説大功不录小过大美不疵细瑕宜加尊宠以劝有功此刘向之论也夫奋不顾身决计出竒以孤军取单于之颈枭之藁街自汉击匈奴以来有能如此者而欲以一切矫制生事谓之有罪而赦之不使有尺寸之赏此天下皆知其不近人情而人不服也然汤之还使朝廷遂厚赏之一不问其矫制如受命讨伐而有功者则亦不可何则人臣不待命而有功以要我则亦为国者之所病也故刘向之论善矣而未尽也元帝遂从而赏之愈于不赏可也所以为説则终亦未有以服恶矫制者之论惜乎无有以是説告之者矣所恶夫赏矫制而开后患者谓其功可以相踵而比肩者也阴山之北凡几单于自汉击匈奴以来得单于者几人终汉之世独一陈汤得单于耳其不以寻常徼幸而立功者又寡少如此则裂地而封汤乃着之令曰有能矫制斩单于如陈汤者无罪而封侯吾意汉虽欲再赏一人而未可得何遽有邀功生事之忧哉故上足以尊明汤之有功褒显之而无疑下不畏未来生事邀功之论天下之善计也古之为法者行法而不失人情当夫事实而亦不使之不可继凡若此也昔者韩患秦之无厌也下令曰有能得秦王者寡人与之国大夫皆谏曰不可赏不可以若是其重也韩王笑曰得秦王而寡人与之国是赏有再乎且得秦王矣寡人其忧无国哉是赏汤之説也
　　丙吉论
　　丙丞相为人至深厚也予独有恨焉虏入云中诏问丞相御史以虏所入郡吏不能对得谴责而丞相能具知见谓忧边思职夫吉之能知驭吏之力也夫平日不知从事于其所急而一时际防于他人之力亦可以为徼幸矣谓之真忧边思职也可乎因徼幸以得誉遂从而冒之坐视人之得谴责而不分谤则亦少欺矣龚遂因王生一言天子以为长者遂不敢以为出巳曰此乃臣议曹教臣夫遂以能归功于君其善防而不冒人之善其徳厚矣方天子让御史吉如曰臣与御史等耳臣之仆有先白臣者臣是以知之此其为能岂独忧边思职而巳哉世人有未尝射挟弓注矢一发而中不知者曰天下之善射者也其人不让则知之者笑之矣吉脱宣帝于死能絶口不道独贪一驭吏之功殆必不然传曰思则得之不思则不得也吉未之思欤夫冒徼幸之福而安处之此庸人之所常行独为丙丞相恨也
　　防侠论
　　所贵乎防侠者谓其身任人之患难而脱人于厄也朱家郭解虽不合于大义而其感慨雄俊先人后已故可取也楼防平生龌龊守常无可称吕寛得罪王莾以其父故穷归之豪侠立节无如此时谓宜斩莾使脱寛于死身自亡匿或者以身任之而不悔如此谓之侠可也防得诏书即日斩寛以闻莾大喜此茍偷畏懦闾里屠贩人耳当莾时天下威畏谁非防者班固立防与朱家郭解同谓之侠此何故也泣涕责妻子使终养吕公此朱家郭解粪土之余也何足道哉
　　王郑何论
　　昔孔子论令尹子文陈文子皆以清忠与之而不与之仁管子之徳不及二子逺矣而以仁与之何也夫仁之为道虽大然其实以济物为本济物之事非一善可以当之必其才徳为世所頼得我则存非我则亡我之所在家安而国治如是则有一善不害为不仁而有小不善于仁未害也予观王祥郑冲何曽三人者考其行事之迹从容无事之际虽谓君子可也然为魏大臣阴相司马氏以丧魏室卒道而授之夫平日则戒慎君子之所忽而当事则为小人所不忍为此所谓色取仁而行违在邦在家必闻者也昔西汉之衰有似乎此孔光师丹皆盗当世仁贤君子之名而或屈于董贤或廹于王莾使为奸者反依之以为重呜呼治天下其不可以无才智骨鲠之士也淮南王欲为乱独惮大将军与汲黯畏卫青畏其武畏汲黯畏其正也夫世固有徳不足以化奸才不足以止乱而可以谓之仁人君子乎夫使令尹子文陈文子当管仲之任则不胜矣李徳裕曰平澹和雅世所谓君子者居平必不能急病理烦遭难必不能捐躯济危可以羽仪朝廷润色名教如宗庙瑚琏园林鸿鹄者此数子之谓也
　　张华论
　　裴頠劝张华以黜贾后而华不可其言曰聊以优防卒嵗当时华有天下之望奸臣孽后切齿于华乆矣虽不举大事可得优防卒嵗欤华之智宁不知此而为是言何也夫华为之亦死不为亦死徼幸苟免自安之言耳方是时华之计无可为者矣与外臣为仇则贾后得借口以诛之与孽后为怨则强王将以仗正而行其意起贫贱取富贵旣无弃屣之高又名重累身众所不置已有遯尾之厉嗟乎华于是时盖知不免矣自古为是言者不以贤不肖皆知不免者也董卓筑郿坞曰事成雄据天下不成守此坞夫事不成而坞可得而守欤卓虽愚亦知之矣曹爽不能用桓范之计而曰不失为富家翁其措意亦如此华之优防卓之守坞爽之富翁皆知不免而徼幸茍且之言耳不足论也士之谋身至此亦可悲也夫
　　王导论
　　予观王导之为晋有以也哉自古开国建邦尚功利修战伐其俗好武喜功其国家法度修立若是者必速强而无内乱然当其亡也以为大敌取之何则法制素立人畏而不敢犯故无内乱夫国小势单而有所恃必敢鬬其人才可用则不能下人夫小国敢鬬而不下人大国之取也吴蜀是也诸葛亮治蜀法制谨宻兵武修立粮储丰而器械精故以区区之蜀而魏人不敢侮亮既死姜维恃其余力黩武好战而魏取之孙权之为吴也江东才武之士悉用而无遗其将帅多可用之才权既死而规略风声不改其旧孙皓不肯俯仰畏缩为自守之计时用其武而晋取之故曰小国敢鬬而不下人大国之所取也夫政和俗弱畏患自守者多内侮其也内之强有力者取之然不待其力尽势穷则不亡何则内有强力之臣而无所忌则必起然国人未去则去之也难非极不可复振之际则不可得东晋是也导相元帝于江东所以立国者不过宾延贤士招礼名胜设学校谨选举力为柔仁和厚之政而已夫当西晋之末羣雄并起天下大乱非有商君管仲之节制刻深以图功利起怠惰收蓄天下才勇之士不畏劳苦徃反与之深入力争未有能立者也而导顾为此岂其才不足欤或者曰导之意以为限长江而与闗洛交兵相元帝而与刘曜石勒争雄驾御贺循纪瞻之徒而与外裔驰逐此百举而百败曽不如勿为之愈也是以置江北之纷纷而为保国之计苟无后世不遽亡之防而可矣夫王敦苏峻之内侮桓温桓之倔强大则君废大臣诛小则控制上流而朝廷奔命宜若朝夕而亡矣卒之刘裕取之于凌夷甚之后此固导之深图也齐之政强鲁之政弱鲁朝齐而齐先亡乃自古然矣
　　屈突通论
　　屈突通知隋之亡力不足以救也审矣然力尽势极犹为万一之计其心皎然非负隋也通未及死而被擒其不死者非自免也唐救之也唐之为隋之仇明矣通不负其所事而舎其生然忘其仇而食其禄责通报其怨非也天之所与通安得而报之君子于其仇度非所得报则不敢行其私然亦不敢忘其私故食其禄者通之罪也凡负恩图存于可为之时者得罪于通可也忠亦不足为矣
　　裴守真论
　　先王之礼不明于世日以废壊遂至于灭亡者其初未始不自于谀夫盗儒茍欲媚世主之私而不务行先王之意而俯从今世之便也先王以至诚仁义之心诚意于礼乐之际斋明盛服如临师保父母之严一有不中凶咎从之而使后世之污君习于安乐骄傲者勉而为之其欲舍而从我也固已不胜其怠而谀夫盗儒又从而为解説旁引曲取旣使之便其私意而又曰自义理之所安呜呼先王之礼何从而兴乎秦并六国典礼尽灭高祖拨天下之乱庶几其有兴矣而叔孙通阿其意不能尊其所闻而行之乃为是茍且灭裂之具而汉之礼终以不明则起于叔孙通之狥其君予读裴守真传守真善容典为太常博士当时谓才称其官至论射牲礼曰古者天子自射牲汉遣侍中令天子奠玉酌献而已可也古今异宜不必射牲破阵庆善二舞入天子为起守真言古无天子立观舞者请从古夫射牲古也劳而今也佚则从今立观舞今也劳而古也佚则从古守真非能法古也特从其佚便使人主便之而巳夫先王之礼惟恶夫好便而无制者而后为是曲折制度之严也使有司之礼近于人情者非其至也呜呼自秦汉以来天子之车服金珠翠羽妇人之服竒文巧画房闼之玩仙美鬼怪可骇之物雕韦织毳非法之用皆有之矣推其祸本乱原未有不起于好便安者为之也夫一守真不足道也而世遂以才称其官则知史説偷风瞽俗相扇而不知耻也可胜叹哉
　　李郭论
　　雄杰好乱之士可服以天下之大义不可掩以匹夫之小数何也彼其心甘为理屈不肯负人以其智幸而掩之得志其后必大乱凶悖放恣而后其志乃巳此不可不慎也汉髙祖苟一时之便伪逰云梦而执韩信虽能执信而信之反心自此生矣当此时高才智士亦有轻其君之心故英布贯高之乱继踵而起者此非服英雄之道也李光弼提孤军与安史健贼百鬬百胜其治军行兵风采出郭子仪之右而当时诸将皆望风服子仪如敬君父而光弼之在彭城诸将巳不为使子仪能使吐蕃谓父而史思明乃上书请诛光弼大扺光弼之实不及子仪之名子仪安坐而有余光弼驰骋而不足予尝思其故读史思明传见光弼使乌承恩潜杀史思明事而后知李郭之优劣盖子仪之为人至诚不欺主于忠信其胸中洞然大人也故静则人安其徳动则人服其义光弼用乌承防使袭杀史思明此虽狡夫诡道之常态意其人必雄悍骠勇而中有所不可保信者市井之智盗贼之谋有时而用也不然何以召史思明之侮而田承嗣之膝独为尚父屈欤此于服人之道小矣呜呼成事以材不若以徳服人以智不若以理惟徳与理始钝终利以之治大以之行远未之有悔也
　　韩愈论
　　韩退之以为文人则有余以为知道则不足何则文章自东汉以来气象则已卑矣分为三国又列为南北天下大乱士气不振而又杂以南蛮轻滛靡嫚之风乱以西北悍鲁鄙悖之气至于唐而大壊矣虽人才众多如贞观风俗平治如开元而惟文章之荒未有能振其者愈当贞元中独却而挥之上窥典坟中包迁固下逮骚雅沛然有余浩乎无穷是愈之才有见于圣贤之文而后如此其在夫子之门将追防夏而及之而比之于汉以来龌龊之文人则不可然则愈知道欤曰愈未知也愈之原道曰博爱之谓仁行而宜之之谓义由是而之焉之谓道果如此则舎仁与义而非道也仁与义为定名道与徳为虚位道有君子有小人徳有吉有凶若如此道与徳特未定而仁与义皆道也是愈于道本不知其何物故其言纷纷异同而无所归而独不知子思之言乎天命之谓性率性之谓道修道之谓教曰性曰道曰教而天下之能事毕矣礼乐刑政所谓教也而出于道仁义礼智所谓道也而出于性性则原于天论至于此而足矣未尝持一偏曰如是谓之道如是谓之非道曰定名曰虚位也则子思实知之矣愈者择焉而不精语焉而不详而健于言者欤






　　柯山集巻三十八
　　钦定四库全书
　　柯山集巻三十九
　　宋　张耒　撰
　　议
　　文帝议
　　予尝爱汉文帝以赵佗称帝于南越遣陆贾奉咫尺之书驰一乘之传曰今两帝并立而无一使相通是争也未尝怒其为帝而佗心感竭诚屈伏自痛不须叟而去其僭号谚云人之饮酒劝之饮愈不饮禁之饮愈饮夫佗之帝也必意汉恶其逼我而矜张以伐之夫如是则足以自张于国人而意亦且少伸矣今乃不然汉天子视我为帝漠然如未尝有则吾何以取重于国退而视其黄屋左纛非甚童騃必且以为是果何用之物哉冐而居之且甚不安夫行所不安而求所无用佗老贼必不然也幸贾之来恨去之不亟耳文帝之防可谓得矣其智可谓絶人矣是合老子所谓不争而善胜者也呉王不朝赐以几杖故卒文帝世不反孝文之术毎务出此而贾生者乃欲以改正朔服色盛言岁赂匃奴为倒悬之势欲以动之宜其以为儿子之论而不信也
　　平江南议
　　予闻诸故老言樊若水不得志于李氏乃献浮梁自采石济江卒用其策取江南予尝恨焉若水李煜之臣叛其主而来且不当受况献策以灭其国乎是时艺祖西平巴蜀南朝呉越威徳响振而李氏自周以来国蹙民惧亡可立待朝廷使沿江诸郡大治舟师顺流而下由歴阳趋金陵李煜不足亡也何患无策而用此奸人叛夫之计乎晋文不以原易信而诸侯服汉高帝斩丁公以正君臣之大义予谓当若水送李煜使甘心焉不然正其叛主之罪而诛之以示天下江南君臣当望风向义之不暇岂不伟哉惜乎当时在廷无为此言者也
　　韩信议二首
　　或问韩信服高帝乎予曰韩信为高帝将数年当将重兵灭大国而动以武涉蒯通之邪説信无所顾召之而至令之而行何为不服然则何为卒反乎曰信服高帝之智力而不服其为人是以反也然则何也夫信之反非重失楚也在夫伪游云梦而执之也夫伪游云梦之计是市井下俚之智而万乘之主亲行之此信所以怏怏北面而薄其君以为不足为其下也夫暴夺人之富贵而幽囚之欲使夫雄杰者帖然而无怨非服之以徳屈之以理则不可夫以下俚市井之策而诈韩信彼身可执心轻其上矣彼且闻其计出于谋臣则君臣皆轻是不反何待然则为高祖者奈何必待夫反形明白乃明其罪引天下兵诛之耳信虽难制然不过数年而定一伪游而韩信自尔出令天下谁敢信之欤
　　自古士有所负而功名见于世者未尝有肯以身轻就人者也何者彼轻就人者其规矩准绳将在彼矣夫如是则我之所有安得尽布之哉且宝镆鎁之利者不以试薪售和氏之璧者不以登门彼皆不求人而人求之若不得己焉而后即之者亦自其理然也韩信当秦之亡天下之穷士也非有孔孟进退之节然萧何独察其非汲汲于求显待之不厚礼之不至则不为用也故以髙帝之倨必使其筑坛斋戒备礼而后官之举之三军之下而加之诸将之上而不疑知不若是信将不满而无留心矣诸葛亮战国之策士也高卧于隆中其主就而后起而后能使刘备三分天下而伸于强敌彼孙武求试兵法于宫人叔孙通度上所能行而蕝礼其事业功名卒以不显有以也夫
　　楚议
　　楚虽三户亡秦必楚楚人之志也而言卒验何也曰杀人者必见杀虐人者还自虐自有覆载以来未以能免者何则天道也秦灭六国秦虽灭乎楚楚怨秦最深怨深者复之必力人事也此理之所必至也又何怪焉
　　老子议
　　夫人之生不杀之于袵席饮食之疾病则杀之于盗贼刑戮者过半矣则人之于死实未尝知畏也而世之驭物者而欲物之畏不过示之以死亦惑矣故曰民不畏死奈何以死惧之茍为畏死耶则吾取为奇者而杀之宜民之不复为奇也天下未尝无刑而为奇者不止则死之不足以惧物也明矣故曰若使人常畏死而为奇者吾得执而杀之孰敢也夫物不患夫杀之者也万物泯泯必归于灭尽而后止则有常有司杀者杀之矣窃司杀者之常理而私之以行其畏非徒不足以惧物而未有不及者也故曰常有司杀者杀之夫代有司杀是代大匠斵代大斵匠希有不伤其手矣然则操政刑生死之柄驱一世之民使从之殆非也
　　説
　　诗杂説十四首
　　卫武公于厉王之时而自警曰慎尔出话敬尔威仪无不柔嘉夫柔其言言逊也盖邦无道矣惟危行言逊可以免于祸故也
　　桑柔曰告尔忧恤诲尔序爵夫爵未尝无序也序之者使贤者尊不肖者卑而已召旻曰彼疏斯稗不能序爵故也巻阿之诗曰尔土宇昄章夫治天下者虽无事于恢大幸而治得于内则土宇广于外盖人归者众则各以其地附之矣故周公之时斥大九州之界建侯之数过于商之末世而攷之传记无周公斥大之事所谓治得于内则人附之者众非周公侵伐攻取而得之也夫土小地削非政之病然政乱于内则人相与擕持而去人去之则地随以削故芮伯所以忧心殷殷念我土宇而凡伯之刺幽王以日蹙国百里而上陈先王之盛时曰日辟国百里也盖土宇昄章与夫蹙国百里者所以观治乱之迹也
　　姜嫄生后稷而谓之生民者葢后稷教民食食者民待之以生故也故思文祀后稷之诗曰立我烝民莫匪尔极葢免于死之谓生免于仆之谓立食而后免于死亡颠仆之患则后稷之于民实生之者也
　　生人之道尚明故施政之堂曰明堂事神之道尚洁故文王之庙曰清庙御侮之道尚肃故宫室之墙曰萧墙明不蔽也清不污也萧不乱也
　　老子曰自后者人先之成王时率农夫播厥百谷而曰骏发尔私使之先公而后私故也治田者曰雨我公田遂及我私先公而后私故也夫惟成王自后是以民先之
　　有客宿宿一宿为宿宿宿者凡一宿者再也有客信信再宿为信信信者凡再宿者再也夫如是而犹欲絷其马既行矣又薄言追之则微子所以为在此无斁而周之臣子为好善而不厌也
　　执竞武王无竞维烈此方言武王之事而不及其成故曰执竞而巳
　　武奏大武而后曰于皇武王无竞维烈武王之事既成而见于乐则大矣美哉执竞不足以言之也故曰于皇武王也皇之为用者道其事则美也故于大武言之葢武尽美矣
　　成王之时天下己治矣乃曰将予就之继犹泮涣然则承文武之绪而天下犹有泮离涣散之患者何耶盖文武之徳大矣泮然而离无有不至涣然而散无有不及洋溢滂肆至于成王将继而图则所谓我其收之也示我显徳行者夫徳行固道之显者也而成王尚欲使示之以显徳行者葢学之始其道当然也以其徳行之幽者未足以知之故曰示我显徳行非独成王为然伊尹之告太甲言明言烈祖之成徳夫以言为未足而明言之未足以言祖之道而言祖之烈未足以言徳之妙而言徳之成则亦以太甲始进于学之故也
　　成王惩周公之事将毖后患使后之知人不复如前日之惑而首之以求助何也葢昔之不知周公之圣出于无助故也何以知其然耶夫成王在廷之臣圣莫如周公而贤莫如召公周公之为师召公固不悦之矣召公且不悦则在廷之臣岂复有能辨而言之者耶此成王所以惩前日之事出于左右无有助之者则其惩后患而首之以求助不亦宜乎破斧刺朝廷之不知葢举朝廷而刺之举朝廷之不知则孰为成王之助哉
　　闵予小子遭家不造方是时成王初即政溢者未收泮涣者未图则法度未立而功未成故曰不造告成大武则成王既除丧而即政其武功足以嗣其先君故曰矫矫王之造夫成王宠受武王之武功而武功则矫矫然征伐四方以成祖考之业而王业于是成矣葢治至于可以用师者治之成故善人为邦至于可以即戎而后为功也周公之戒成王以立政卒之以诘尔戎兵以陟禹之迹岂非诘戎兵者政之终欤成王之征伐其见于书者伐奄伐蒲之类是也
　　思马斯臧良马也故曰臧思马斯才戎马也故曰才臧者言其徳才者言其用陈于礼者尚徳用于战者尚才故也斯马思作作者用马也故曰作用者习战习其动作之节而已矣思马斯徂驽马也故曰徂言姑足以行而已矣驽马马之下者也故其类亦下故曰有驔有鱼豪骭曰驔二目白曰鱼驔则无取于良二目白者目病也是谓四种之马
　　天下之乱起于无礼无礼起于衣食不足衣食不足起于经界不正井田不均沟洫不修田事不勤先王深知礼义之本原起于稼穑之际故其于省耕劝农之事常首先天下之政故成王之涖政也召康公戒之其急必以民事而公刘之诗所述其先不过乃埸乃疆乃积乃仓而巳其后周遭变而述先公风化之所由而为七月之诗其急不过授衣以备寒举趾以歴田备事之细至于采薪剥枣朱裳索绹之烦其时之谨至于秀葽鸣蜩斯螽蟋蟀之细则夫先王所以推本而要以成天下之务虽至烦而不厌者诚风化礼义之本莫不出于此故也予尝攷信南山大田楚茨之诗刺幽王之失政推本其故以为田莱多荒其陈先王之盛时上勤于防农下力于治田之际自我黍与与我稷翼翼我仓既盈我庾维亿而中陈祭祀宾客之仪俎豆礼乐之备至于永锡尔极时万时亿又曰神嗜饮食使君夀考信南山之所陈始于禹之甸南山曽孙之田原隰庐立于中田植于疆埸次之以清酒骍牡以享于祖考而终于报以介福万夀无疆大田甫田之所述其初自于曽孙之能劝其民而农夫之能聴其上不怒以交其欢馌之以致其厚而终也报以介福万夀无疆又曰以享以祀以介景福夫受莫大之福而其君有安宁祖考之乐此天下之至美极治之际也而其来出于仓庾之盈原隰之治田庐之修劝相之时而后乃及于礼乐祭祀之事葢衣食不足于下则礼乐不备于上礼乐废则乱随之而作夫惟田事备而衣食丰衣食丰而礼乐备礼乐备而和乐兴和乐兴而人君有福禄夀考之盛此诗人深探其本要其终审乎治乱之要而后其言之序如此也而诸侯助成王祭其归而遣之也其戒之以王厘尔成来咨来茹遂及于暮春新畬之事来麰康年之祥钱镈铚艾之细葢治其国者其要莫急于此则王之戒畧于庶事详于农事者由此故也虽然岂独成王为然哉葢自先王以来未有不如此者高宗之戒诸侯也曰天命多辟设都于禹之绩岁事来辟勿予祸适稼穑匪解夫建天下之诸侯饬来辟之嵗事而止于稼穑之勿懈岂非事之所当先者欤夫惟王之所以戒诸侯者莫不首于农而五载而巡四岳其较诸侯之善恶以观其国之治乱而制吾之赏罚也其庆始于土地辟田野治而养老尊贤俊杰在位未与焉其罚之也始于土地荒芜而遗老失贤亦未与焉夫惟戒诸侯之事莫急于新畬之勤制诸侯之赏罚莫先于田野土地之政则夫先王之意概可见矣鲁侯之颂也始于駉而駉之美首于务农重谷次之以有駜之美卒章曰自今以始嵗其有则夫成王高宗汲汲于此不亦宜乎夫始之于农教之勤而终于有年之庆者诚以诸侯奉上之先务在是故也由是观之则周之戒诸侯未尝不然非独臣工如此也
　　或问王风之诗凡十篇而闵周之诗四焉方是时平王东迁丰镐为墟文武之旧已扫地矣此黍离所以闵也兵败祸结国势危蹙此兔爰之所以闵也风俗衰薄室家不相保此中谷有蓷所以闵也国家有是三者闵之宜矣君子阳阳之序曰君子遭乱相招为禄仕全身逺害而已葢君子犹未去也辞尊居卑辞富居贫甘为劳辱而不耻耳未至于大乱何遽闵之哉答曰序此诗者其知道乎国家之患莫大于有君子而不能知小人在位而贤人在下也其小人不为尽心未害也至于君子不为尽心苟求免于饥寒熟视其祸而不肯救者国必亡故曰邦无道富且贵焉耻也彼皆耻之而甘贫贱谁与图其国乎不亡何待此知防君子所以嗟伤而闵之也彼黍离兔爰中谷有蓷之乱使有君子其至是乎
　　讳言説
　　高宗自诛长孙无忌放褚遂良等后天下以言为讳者二十余年其后一御史尝抗论一不急事时谓凤鸣朝阳方其以言为讳也武氏不出房闼而取其国天子自殿陛之下门阙之外颠倒错乱无由知之而其左右忠臣良士岂无良防善计亦不敢告故以牡夺雄坐房奥移庙社犯天下之至顺为天下之难成而有功此譬如盗入主人之家执其主涂其耳目而惟其所为何求而不得哉张子曰天将乱人之国则必使讳人之言人之爱其身其寝食起居有少异焉而人告之则必信之又从而治之夫如是则可以终身而无疾今其寝食起居类非平人之状而其亲戚朋友旁视而不敢告一日疾作而死矣太宗以兰陵公主园赏言者其直百万非好名也事当然也
　　敢言説【原注为绍圣而作】
　　汉王凤以外戚辅政杀王章以杜天下能言之口而梅福以南昌尉上书显攻之而不忌唐文宗时宦人握禁兵制天子枢密使权过宰相谁敢少忤其意而刘蕡对策肆言其恶斥其簒弑废立之罪而明皇时李林甫为相几二十年固宠市权愚瞽其君内助杨氏之势外成禄山之乱补阙杜璡尝再上书论事斥为下邽令林甫以语动其余曰立仗马终日无声饫三品刍豆一鸣则黜之矣后虽欲不鸣得乎由是谏诤路絶矣夫林甫之威未惨于汉廷之外戚唐文宗之宦官也而梅福刘蕡敢犯之而林甫徒以区区贬斥而天下之士震怖如畏虎狼其故何也王凤得政之初帝失徳未深犹可与论道理商成败而汉之公卿犹有贤智忠义之士也文宗太和二年名臣在朝者如裴度李绛韦处厚之徒犹数人公卿侍从之间差可告语其势犹足以持典刑也故此二子者非妄发恣行而心实有所恃也若林甫之时人主昏淫于上视天下之治乱如越人视秦人之肥瘠不可与言矣而朝廷之士有一介之善略能别黑白者林甫斥逐之而无余矣国中空虚无人上下内外皆从君于昏者也而天下之士虽欲有言何恃以救其祸乎此人之所甚畏也呜呼国无善人国非其国也可不惧哉明皇尝论林甫曰此子妬贤嫉能无与为比则其时人物可知也
　　乱原説
　　国家之乱常在夫违理害事最深最要而世主甘心不悟处之不惧若有物焉而左右之此天之所培壅将使为乱原者也西汉之亡也以外戚东汉之亡也以宦者方其未亡也皆尝有过矣然人主安之而不忌信之而不疑卒至于大乱而自亡此岂非天相之哉唐之高中制命妇人一夺其国一杀其身明皇玩异类而胡羯猖狂身播国屯徳宗轻于用兵渎武不戒而叛臣内侮祸连不解文宗知人不明信用狂妄欲求大功卒成甘露之祸凡百君子见本可以知末观防可以知著蔡景之淫乱子产曰侨闻之如是者恒有子祸子产岂求之他哉

　　柯山集卷三十九
　　钦定四库全书
　　柯山集巻四十
　　宋　张耒　撰
　　序
　　送秦少章赴临安簿序
　　诗不云乎蒹葭苍苍白露为霜夫物不受变则才不成人不涉难则智不明季秋之月天地始肃寒气欲至方是时天地之间凡植物出于春夏雨露之余华泽充溢支节美茂及繁霜夜零旦起而视之如战败之军卷旗弃鼓裹创而驰吏士无人色岂特如是而巳于是天地闭塞而成冬则摧败拉毁之者过半其为变亦酷矣然自是弱者坚虚者实津者燥皆敛藏其英于腹心而各效其成深山之木上挠青云下庇千人者莫不病焉况所谓蒹葭者乎然匠石操斧以游于林一举而尽之以充栋梁桷杙轮舆輹辐巨细强弱无一不胜其任者此之谓损之而益败之而成虐之而乐者是也吾党有秦少章者自予为太学官时以其文章示予愀然告我曰惟家贫奉命于大人而勉为科举之文也异时率其意为诗章古文往往清丽奇伟工于举业百倍元祐六年及第调临安主簿举子中第可少乐矣而秦子毎见予辄不乐予问其故秦子曰予世之介士也性所不乐不能为言所不合不能交饮食起居动静百为不能勉以随人今一为吏皆失巳而惟物之应少自偃蹇祸悔随至异时一身资养于父母今则妇子仰食于我欲不为吏亦不可得自今以往如沐漆而求解矣予解之曰子之前日春夏之草木也今日之病子者蒹葭之霜也凡人性惟安之求夫安者天下之大患也迁之为贵重耳不十九年于外则归不能霸子胥不奔则不能入郢二子者方其羁穷忧患之时隂益其所短而进其所不能者非如学于口耳者之浅浅也自今吾子思前之所为其可悔者众矣其所知益加多矣反身而安之则行于天下无可惮者矣能推食与人者尝饥者也赐之车马而辞者不畏徒步者也茍畏饥而恶步则将有茍得之心为害不既多乎故陨霜不杀者物之灾也逸乐终身者非人之福也
　　送李端叔赴定州序
　　某为儿童从先人于山阳学官始见端叔为诸生某虽未有知意巳相亲后几二十年端叔罢官四明道楚某又获见某时巳孤端叔吊我悲懐如骨肉后凡再遇于京师今其再也然端叔毎别数年一见其议论益奇名誉益高今朝廷士大夫相与称説天下士屈指不一二必曰吾端叔也元祐八年苏先生守定武士愿从行者半朝廷然皆不敢有请于先生而苏先生一日言于朝请以端叔佐幕府苏先生之位未能进退天下士故用子如此然其意可知也某苏先生门人之下列也其亲慕端叔不足怪庚午某卧病城南门无犬鸡昼卧愔愔端叔尝夜过我以烛视我面目见疾有间喜动词色访覔医药以至无恙我之道艺无取名誉不振端叔独拳拳于此何也然端叔与予外家通谱于我舅行也岂其出乎此非耶八年十月过我告以将北求予言为赠行予在交游中巳号为多言其敢有爱于子为今中国患者西北二敌也狙伺我久矣西小而轻故为变易北大而重故为变迟小者疥癣大者痈疽也自北方罢兵中国直信而不问君臣不以挂于口而虑于心者数十年矣吾知其故诚知彼之不能轻弃吾之重币也有司如故事嵗时发币车马出门而北顾无事矣凡为是説者谓非敌情则不可然人度量相逺未可以什百计也世固有得一金而喜者何必金帛数十万亦有得国于人而不厌者数十万金帛未足赖也往赵元昊未反时中国不为备御犹今日之信北也一旦不逊中国震动视其治军立国骄逆悍鸷岂特河陇间一羌酋也吾安能复以羁縻其父祖者制之也哉且雄杰之才未尝絶于世不在中国必在外裔高皇帝以气吞中原之雄而冒顿张于匈奴高帝终无以困之魏灭蜀晋灭吴大敌巳尽而苻石骛于中国祖宗芟夷僭乱天下听顺无复偃蹇而久之元昊叛于羌自是以来又数十年矣某闻今北边要郡有城隍不修器械苦恶屯戍单寡然跬步强敌而人不惧者诚信之也枭鸱不鸣要非祥豺狼不噬要非仁也见其不鸣谓之孔鸾见其不噬待以犬马吁亦过矣定武敌冲也其容有悔乎某顷在洛阳与刘几者语边事几老将也谓某曰比见诏书禁边吏夜饮此曹一旦有急将使输其肝脑而平日禁其为乐为今役者不亦难乎夫椎牛酾酒丰犒而休养之非欲以醉饱为徳所以増士气也某闻定武异时从军吏士丰乐豪盛而今燕豆蔬恶终日受享腹犹枵然官吏贫窭有愁苦无聊之心且朝廷既委所当费而不爱矣将军将重兵临方面天子属以何事而与持筹小吏日夜计口腹之赢此何为者也真能遂不费一钱才得几何哉子从辟以佐帅军事与有责矣挟端叔之学问词章而从苏先生如决大川而放之海是则予无以赞子矣
　　送吴怡序
　　吾友吴熙老好学乐善敏于为吏不茍于其职尝主簿于蕲之罗田部使者才之使尉黄冈予旧与之相闻而来黄冈也予方坐事屏居而熈老独喜从予游予谓之曰予弃人也又负罪于有司子与罪人游且累君熈老不谓然尤喜予翰墨言语得之辄寳藏予年老多病学问日衰落文字尤荒梗熈老所求十不能答一二而熈老意益勤不倦夫人之好恶之不可解如此居黄冈无数月又迁蕲水丞将去黄求予言赠其行予为之不能无言曰子盍观于货乎所操者愈奇则藏之也愈深知之者愈寡然一旦而得所售则万金之直有不较而乐输之者方其未售也闭肆而处终日寂然其隣里莫知也而持盘卖饼儿日一操盘而出自誉其货呶呶也十人之聚则往即之自旦至夜劳力如此得百钱之直之外则偃然有过望之喜矣夫所操者不厚则自处也薄夫自处也薄则亦无所不至矣其理然也君子进徳修业夙夜强学其所操者岂万金之货也哉吾愿熈老好学愈勤乐善愈富为吏而有赐于民多积而深藏之自爱而重出之则将名誉充于四海出入紫闼訏谟黄閤也可跂而俟也敢以是为遗行之言
　　曹昧字昭父序
　　大梁曹昧涕泣告予曰我不幸蚤孤既长而族人言尔先人名尔昧字尔曰昭父予实用之而未能言其説子盍为申言之乎予曰昧之必昭譬之夜必有旦晦必有明也莫或使之而理未尝不然其在人则善恶是巳为善于家而受爵于朝车服以旌之名号以表之为不善于幽而刀锯斧钺从之其始也人莫或知之而其着也莫之能掩诗云潜虽伏矣亦孔之昭子先人之训子至矣予虽欲言之何以复加子敬之哉
　　杨克一圗书序
　　甥杨克一梦人授圗书凡三十有一体大抵皆其姓名字变易迭出颇奇惟古人有言梦者想也形神所不接而梦者因也夫因者想之变其初皆有兆于予心迁流失本其逺也巳甚故谓之因然其初皆想也而世不能明其故以所因者为非想而得夫使如至人之无想欤则无梦矣岂有有梦而非想者哉予见尔之好圗书几癖矣心思手画惟怪之为求则其梦授于异人何足怪哉好射者梦良弓好乐者梦奇声何则志固在是也尔以为是三十一圗书者皆非平日之所思则正昔人之所谓因者也精神迁流何怪不有古人或以攷吉凶明将来三十一圗书曷足怪也哉尔以是思之将复有得矣圗书之名予不知其所起葢古所谓玺用以为信者克一既好之其父补之爱之尤笃能悉取古今印法尽录其变谓之圗书谱自秦汉以来变制异状皆能言其故为人篆印玺多传其工有自逺求之者数为予言予不省之独爱其用心不侈致精于小事末务故并录焉
　　秘丞章防明发集序
　　古之论人攷其人不计其功士固有其才可以有为而不幸不及施与既施而中夺者何可胜数而中才常人乘时以功名显者世常有之孟子曰若夫成功则天也夫成败系天者其未可以贤不肖必也司马子长论李将军为将其言哀痛反覆深悲其无功以为百姓知不知皆为垂涕至论霍去病无他美独曰常有天幸不至乏絶夫子长不少假借于屡胜之去病而独拳拳于老死之李广何哉彼惟深痛夫庸人冒时以取名而豪杰之士制于命而不得少就其志故其与夺之际如此嗟夫岂独人事哉凡物亦然夫夏生殖而丛棘能有所庇疾风烈寒大木百围僵而死秋水时至沟畎有一溉之功而嵗旱渊竭江河不足活鱼鳖物固系其所遭者哉今年春予遇友人防稽章邦老于宛邱一见予再拜泣涕出其先人秘书君诗文三编及其行状求予文以为之序其文章议论甚髙而叹其不大设施也
　　潘大临文集序
　　士有闻道于达者一防其意涣然不疑师其道治其言终身守之而不变甚者或因是以取谤骂悔吝而不悔其心视世之乐无足以易之者亦可谓有志之狷士矣彼其心以为不有得于今必有知于后故甘心而不辞夫既巳尽弃世俗目前之所乐而独待夫寂寥不可知之后世则亦可悲矣予友潘大临字邠老其人也邠老故闽人后家黄州崇寜中予以罪谪黄州与邠老为隣邠老少学为人则巳不能合其乡人众不悦之邠老独与当世知名士游往往屈辈行与之交尝举于有司与千百人偕进偕退无知其才而力振之于困者后予防恩去黄居于淮隂闻邠老客死蕲春予为之太息出涕政和之初邠老之子戅既免防拜予于宛邱出其先人之文章若干巻求予为序予知邠老为详义不得辞而自视亦世之穷士也其势力曷足振邠老于无闻未必不夺邠老之文而并弃之也而邠老生死之不遇如此
　　送秦观从苏杭州为学序
　　秦子善文章而工于诗其言清丽刻深三反九复一章乃成大抵悲愁凄婉郁塞无聊者之言也其于物也秋蛩寒螀鹎鵊猿狖之号鸣也霜竹之风氷谷之水楚囚之越羁之呻吟也嘻秦子内有事亲之喜外有朋友之乐冬裘而夏絺甘食而清饮其中寜有介然者而顾为是耶世之文章多出于穷人故后之为文者喜为穷人之词秦子无忧而为忧者之词殆出此耶吾请为子言之古之所谓儒者不主于学文而文章之工亦不可谓其能穷苦而深刻也发大议定大防开人之所难感内足以正君外可以训民使于四方隣国寝谋言于军旅敌人听命则古者臧文仲叔向子产晏婴令尹子文之徒实以是为文后世取法焉其于文也云蒸雨降雷霆之震也有生于天地之间者实赖之是故系万物之休戚于其舌端之语黙嗟夫天地发生雷雨时行子独不闻之而从草木之虫危枝之翼鸣呼以相求子亦穷矣夫古之所谓儒者所用之国无敌若臧文仲叔向子产晏婴令尹子文其望孔子亦逺矣而其功烈亦足以振显一时故犹能以儒者之效名一世夫不足以治国而能知今古攷妖祥纪事实多闻而博通则古太史氏之职而初不以是为儒者也楚左史倚相能读三坟五典八索九邱而楚之治不责倚相由是言之古之论史与儒异事而司马谈为太史号通古今善文词犹曰文史星厯近乎卜祝之间主上以倡优畜之其尊礼不如公孙丞相汲黯此则汉之初犹有古之遗俗在也呜呼儒之名实不正久矣自汉以来圣贤之学废而孔子之徒皆以其师之书自重于世聚徒而授之若是者当时皆以儒之名归之而司马谈序九流儒者才当其一彼未尝见其真而信当时之所指故从而论其失而班固以为出古司徒之官呜呼何其陋也儒者之治天下九流之列皆其用也顾与浅术末数各致其一曲者同哉吾意今儒者之所学古大史之流而非世之所急也子享其全无食其余据其源无挹其流子方从眉山公其以予言质之而归告予也
　　送张坚道人归固始山中序
　　予元丰末年与至柔生防予宛邱予时年壮嗜酒驰骋世乐虽知至柔怀道而未暇问也尔后絶不相闻至今葢十有八年而予出入朝廷用舍荣辱之变厯之傋矣退视其躯亦骎骎于衰老疲病之境矣建中靖国元年出守汝阴一旦至柔惠然访予于郡斋视其精爽动作与宛邱见时不少异既携其平生所尝试之方授予以济其病又教予以养性之妙其言曰大道甚简守心而已守心无他守一而已静一之极则通四达而真气应之大非意之所能测言之所能尽也得者知之矣真气来降则百疾除而永年矣经曰无视无聴抱神以静形将自正必静必清无劳汝形无摇汝精乃可以长生老子曰虚其心实其腹弱其志强其骨心虚志弱则腹自实骨自强矣是道也智者得之为止观司马子防得之为坐妄皆一道也此皆真人修身之要而今人忽之乃苦其形骸妄想变怪吞饵金石去古道逺矣予三复其言因尽屏其平日之所闻伏而思之若有悟焉抱朴子谈道数十巻而曰若夫至道则尺素而足信谓是乎如吾至柔之论则尺素为多矣至柔隠居固始之野人莫见其面而时为人治病将归求予书予书不工因志其所敎以告世之好道而不得其要者
　　贺方回乐府序
　　文章之于人有满心而发肆口而成不待思虑而工不待雕琢而丽者皆天理之自然而情性之道也世之言雄暴虓武者莫如刘季项籍此两人者岂有儿女之情哉至其过故乡而感慨别美人而涕泣情发于言流为歌词含思凄婉闻者动心焉此两人者岂其费心而得之哉直寄其意耳予友贺方回博学业文而乐府之词高絶一世携一编示予大抵倚声而为之词皆可歌也或者讥方回好学能文而惟是为工何哉予应之曰是所谓满心而发肆口而成虽欲已焉而不得者若其粉泽之工则其才之所至亦不自知也夫其盛丽如游金张之堂而妖冶如揽嫱施之袪幽洁如屈宋悲壮如苏李览者自知之葢有不可胜言者矣
　　许大方诗集序
　　同尘子许君大方吏于海陵谓予言平生仕宦四方所至辄为诗句文篇未尝废也亦辄集为一书求人为序取以冠于篇首今海陵之集将成矣子其为我序之乎予曰士方其退于燕间寂寞之境而有以自乐其乐者往往英奇秀发之气发为文字言语超然自放于尘垢之外葢有可欣者然一行为吏此事便废敲朴喧嚣牒诉倥偬既已变易其平生矣风云之观溷于泥涂泉石之想变于阛阓俗虑日进道心日消呜呼士之道艺不进者以此许君以潇洒出尘之姿屈首徼禄于小官又吏于僻逺职事之外宜其有憔悴无聊之叹尚何暇注心于笔研文墨之间耶然既巳粲然成编矣其中非有过人者其能尔耶是予所以喜为之序也
　　宗禅师语録序
　　诸圣传心不由文字从来建化咸立门庭葢言为道诠执之则为大病语乃声法透得方具少分则夫言亦末矣四祖宗禅师黄龙心之嫡子临济之裔孙学最上乘悟第一义徧参尊宿法席归住四祖道塲雄启度门明政令虽洪钟巨震固尝动地雨花然古涧寒泉饮即丧身失命至于拈槌举唱斯辨宣门人记为后录若干巻已丑孟冬其门人义和携以示予求序冠其篇首勉为书此幸无诮焉
　　钱申医録序
　　予尝爱太史公述仓公传为记自齐侍御史咸至齐文王病凡数十人其察脉观色所用药剂汤熨之法皆载之以为后法所谓黄帝扁鹊书今巳不尽见而其遗法往往见于此世医所宜刳心而学者也尚何议焉予顷年谪官齐安隣郡蕲春有厐安时者高医也其于黄帝内外甲乙诸书深矣予尝从之游喜闻其説而不能尽究也居无几何安时死予为志其墓因求其平生所尝治病或奇证变有人不能晓者使具其説与所用药欲载之墓志之后以为后法而其家不甚晓知虽有所疏陈数十条皆无伦叙勉择十余事载之而予至今以为憾也近宛邱闲居呉人钱申以医录授予得之欣然葢申善医而着为录其治疾之尝效言其察脉观色之方而往往着其药物之剂呜呼其用心可见矣憾予不学医不能与君上下其论愿益勉之求世之高医而问焉子将有得焉
　　李徳载字序
　　表弟李成甫名公辅告予以不安其字也求易之诗不云乎其车既载乃弃尔辅载输尔载将伯助予无弃尔辅员于尔辐屡顾尔仆不输尔载夫车之所载或安焉或输焉系之于辅之弃与不弃而已则辅之于车功亦大矣虽然辅之于物有功于车而非车也考一车之物而辅不与焉然正六辔谨轮辐仆在前焉伏轭而辅不至则车不安登险而忧倾涉淖而忧濡视车中之载如寄物焉且天下之物固有相须不同域而相成者岂独辅也哉千金之裘成于工人之寸针南越之箭激于飞鸟之遗羽玉蕴于石而金发之兵切于肤而甲拒之故其在人则学是也夫学之于人非性之所素能也而性不得学则不明故夫子曰我非生而知之好古敏以求之夫人之于天者其道素具矣四端之于我非外铄我者也尧舜之于涂人其本则一而巳彼为是尧舜涂人之别者学不学异也性在巳学在物自外而视之相去亦逺矣而尧跖由之物固不能无所待而独成哉夫学有道道有序循其序而积之者行而能逺渉而能高下则鸟兽虫鱼器械服物之理无不通中则修身正家治天下之业无不立上则达性命通死生官天地府万物独立于万物之上而无与为侣而学庶乎至矣虽然有患忽小而务大躐等而求至者吾恶之久矣自燕之秦者必之晋自鲁之楚者必厯衞天下之所共由而不能越者也夫无见乎小而能明大与不涉乎等而能速至者其可信也哉故保信以为车力学以为辅而载尔徳焉则周流天下徜徉海外以求子所欲其有不得者乎子以徳载易之












　　柯山集巻四十
　　钦定四库全书
　　柯山集巻四十一
　　宋　张耒　撰
　　记
　　汉世祖光武皇帝庙记
　　南顿令江君惇裕以书属某曰吾邑有汉世祖光武皇帝祠邑人奉祀甚谨而昔人所记陋甚君为我述焉将刻石以诏后世某辞之不可谨按光武皇帝以哀帝建平元年生于济阳而皇考钦实为南顿令帝尝从父于此既得天下亦屡临幸葢平生之所游处则邑之有祠所从来久矣岂独氷早疾疠之请有赐于民亦其功盛徳尊后世有不能防者故南顿之民世词之惟谨盖无足怪汉自成哀不君权归外家王莽卒盗而有之天下大乱民心思汉惟世祖以匹夫起田畆出入行阵躬夷大难勇无坚敌智无遗防故能祀汉配天光复旧物一时羣雄芟夷畧尽抚有方夏覃及蛮貊声教所暨比隆武宣是宜暴鸷强伉玩兵黩武视民如草芥而不讲于治国之事也而武功既成海内既定则抑功臣进文吏投戈讲艺息马论道英伟之度屈于礼乐骁猛之气束于儒学敦尚经术賔延儒雅开广学校修明典礼焕然一变旧汉之俗葢尝以为吾理天下欲以柔道行之至于明章继志承统纂修洪业典章文物粲然大偹故后世言礼乐稽古称东汉焉孝和以后汉徳不竞破壊板荡可谓极矣而仗节死义之士如袁安杨震李固陈蕃之徒救于上符融郭泰范滂许劭之徒助于下矜尚名节以震激衰蹈死而不悔至于献帝人主特号而巳而曹操终不敢身自取之彼其心诚有所畏故也葢礼乐之功风化之美足以保国长世如此皆世祖之遗烈也呜呼自三代以来一人而已建武十九年南廵进幸南顿县舍置酒防赐吏人复南顿田租一嵗父老前叩头言皇考居此日乆陛下之寺舍每来輙加厚防愿赐复十年帝曰天下重器常恐不任日复一日安敢逺期十嵗吏人又言陛下实惜之何言谦也帝大笑又増一嵗中元元年又复南顿徭役同于济阳则帝之于是邦岂若他邑漠然而已乎髙祖曰吾万世后魂魄犹思沛吾意光武于南顿亦云
　　咸平县丞防酴醿记
　　咸平五年诏以陈留之通许镇为咸平县先是章圣皇帝幸亳祠老子道通许筑宫以待幸既为县即以宫为县令治所主簿居中书府而枢宻府为尉舍熙寕某年始置丞于是迁县尉于外而丞居焉丞居之堂庭有酴醿问之邑之老人则为枢宻府时所种也既老而益畨延蔓庇覆占庭之大半其花特大于其类邑之酴醿皆出其下葢其当时筑室种植以待天子之所休必有珍丽可喜之物而后敢陈是以独秀于一邑而莫能及也每思唐自天寳以至于周厯嵗数百天下未尝无战其治安仅足以小康而祸败尝至于大乱自安史以来藩镇四据而天下无完国降及其末分裂攘夺至五季而中原正朔之所加仅止门阈之中惟我艺祖神宗受天休命神武四逹马首所向破灭摧伏于是劚百年之蟠据合厯世之分裂数百年间祸根乱源薅翦堙塞大扫而无余矣肆我章圣皇帝诞承祖武以无防大功寛赋薄征顺天养民四方无虞休养滋息如人之疾病蛊败医者既击逐钩取其累年之蠧矣而后为之调利抚养安居美食以使之丰腴而强坚也由是观之自开元以来至于章圣而天下之人始复见大治之全国呜呼亦可谓盛矣于是封防山禅梁父祀后士祠老子汪洋四方以明示得意闻之古者天子廵幸所至郡国必建原庙所以广孝防示后世而况当太平之盛时讲一世之大礼八鸾之所经六龙之所驻可以昭后世示子孙以为厯世之大训成法者宜如何哉是宜一草木一瓦砾皆当防守保藏无敢弃坏以无防祖宗骏功成烈而使知夫百余年间地平天成养生送死而无憾者谁之力也酴醿之生当是时沾尝沾雨露之濡近日月之光与夫旄头属车皆为一时之物矣可不爱哉
　　冰玉堂记
　　熙宁中予为临淮主簿始得拜刘公道原于汴上是时道原方修资治通鉴而执政有素髙其才者欲用以为属道原义不屈遂与絶复以亲老求为南康酒官故书未成而去予既慕公之义而望其眉宇聴其议论其是非与夺之际凛然可畏而服也士大夫皆曰刘君之贤非独其信道笃立心刚博学洽闻之所至是葢得父之风烈公之父讳涣字凝之有词学为小官数以事屈在势者节髙不能容于世年五十余为颍上令即致仕归隠于庐山筑室种蔬而食之无求于物人皆师尊焉于是既老矣公归庐山无几何得疾以元丰元年九月防公讳恕道原葢其字后十余年而当元祐元年予受诏校资治通鉴于秘书省是时公同时修史之人往往而在道公之事本末尤详皆曰道原防介刚直其在必欲逹其道不以一毫挫于人者也方其激于义而作虽足蹈坎井手揽虎兕视之若无见虽古烈士或愧焉平居自负经济大畧而视其为吏则严簿书束胥吏抚鳏寡绳豪猾纤悉曲当皆可为后法其学自书契以来以至于今国家治乱君臣世系广至于郡国山川之名物详至于嵗月日时之后先问焉必知攷焉必信有疑焉必决其言滔滔汩汩如道其闾里族党之事也其著书有疑年谱年畧谱通鉴外纪十国纪年惟十国纪年先成世传之世以比迁固歆向公亦自以不愧而自蔚宗以降不论也当时司马君实欧阳文忠号通史学贯穿古今亦自以不及而取正焉凝之晚善养性笃行老益壮年八十一后道原数年卒累言至屯田员外郎其终也未尝疾浴沐正冠而絶呜呼亦异矣元符中予谪官庐陵道原之子义仲主簿于徳安叙其大父与父之事于予且曰顷眉山苏子由尝道庐山拜我大父于牀下出而叹曰凛乎非今世之士也其卒为词以哭曰凝之为父与道原之为子洁防不挠氷清而玉刚乡人是其言名吾大父故居之堂曰氷玉君为我实记之予曰昔司马谈能推明孔子作春秋之意欲为史未成以授其子迁而迁遂能网罗三代放逸旧闻驰骋上下数千嵗成一家之意与六经并传父子之于文学美矣而风节无闻焉疏广疏受于汉宣帝有师傅恩而父子一旦弃去视舍富贵如弃尘垢骨肉之际风节同矣而文学无传焉孰若君家父子文学风节煇焯并著名立于父而显于子千载之逺四海之广而一家擅之嗟乎世固末尝有也始予应举时与道原之弟裕游爱其学博而论正是葢得其兄之余而义仲敏于学而健于文屹然好名而立节者也予知氷玉堂之扫洒有继矣其爵里世系与其行事之详则既有志之者矣故不复出固为词以系之曰
　　我所思之人兮嗟可想而不可见意其人兮俯青云而下睨瞩九日而不超然不知其何之兮遗此空山之故居岂访重华而陈义兮父唱子和与仙圣乎为徒纾为云霓兮注为江湖伟为哲人兮我言在书超驾言而从之兮指庐山乎休吾车耕山而食兮梁溪而渔俨顿辔而不敢留兮恐其尚谓我污也
　　二宋二连君祠堂记
　　治国有善政不如在位有善人之化民速也在位有善人不如其乡有善人之化民易也夫人之情所感动常在其所易接而亲者若夫政事者固民之所畏则其从之葢有不得巳之心焉其及物浅矣安陆之应山楚之穷邑也然其民好文多学者其俗善良不争纯静易治其里之人为予言曰始吾邑之人未甚知学之利也有宋氏兄弟者讲学吾邑之法兴佛舍其后两人皆取髙第有声名乆之并为大官名尊益显所以吾邑之人其鄙鲁不学自弃于夷者愧之其居法兴时有连氏兄弟者与二宋君游相好也其后亦登科两人起家仕不振然视所同舍生富贵光显可攀为声势而两人亦自力不少屈已以附之其官终不显故吾邑之人其不笃于亷耻徼幸贪利者愧之凡吾邑之俗好学而文纯静有耻者四君子之化也后五十年宋景文之孙羲年令应山与连君之从子仲儒缘邑人之意作祠堂于法典方丈之西呜呼为吏于乡其有恩徳乆而民祠之者几人在位之人不如其乡里之君子也二宋公之行事爵里书于国史士夫夫举知之连君以尚书职方员外郎致仕好修而自重直谅多闻之君子也其仲伟庠字元礼为尚书都官郎中敏于政事号良吏世称王阳在位贡禹弹冠者为故旧之美然严光所以逃光武不肯仕彼独何哉连君不因宋君以显名当世卒以湮没而不悔彼诚知所处与世俗所谓显晦异矣
　　智轸禅师塔记
　　惟正法眼藏流布震旦渉其道者如恒河沙然根有利钝知有深浅故号老宿宗匠者以之教人未免或滞于一隅而惟云门正真大师文偃始以其道振于岭表诸方大士无不敛袵与夺可否莫有间言云门之后至雪窦重显最盛于东南其嗣法门人众矣而天衣义怀号为偏得其道自天衣之殁其法嗣往往出现一方四方禅学之所折中比丘载者学于天衣既得其道而隠徳晦迹终始莫得而攷独泉南比丘智轸问道于载而得法焉智轸少为儒卓荦有奇志忽悟世幻遂为佛徒既悟道于载人亦颇闻之尝往楚州夀昌涟水淳化然师之道孤峻而行介若其徒非似之者莫能亲焉某居忧山阳时尝从师逰其所以开警者至矣每劝师少出其有以为众福而窃攷其志葢笃于已而虑于外尊其道而不妄以及人也其后防州守逐其部中禅院主者请住持师曰此将有讼矣不可因拒之而后果兴狱逮捕甚众而师独免来京师闲居天清士大夫有欲请师説法者师言佛化人各有分何待説为卒亦不可此岂载之微意欤或议师以为佛之道主于利物而师深閟其有不以及人岂佛意欤予曰不然五膳玉食不入瓦缶四大海水不灌牛迹吾何容心哉虚无以受之则一毫不以及物道当然也师以绍圣丙子十月二十八日夜右脇示寂于天清朝请郎李延世者办其终事挈以骨于涟水淳化后若干年有盱眙杨某者欲刻铭焉以予尝从逰而请铭请以此铭之复説偈曰
　　云门大开士后世继始祖具佛正知见建此妙法幢师灭度以乆正法讹变时雪窦及天衣二大士出见挽佛日囬照嗣説云门法裔葢其曽天衣有逸嗣曰比丘载独此具妙法付之智轸师轸真似其师曰道本为巳视人不我契不絶以一毫毋以天酥馔而投之秽器是将不能受惟般若之累以是坐通塲俄即自谢去或悲后无述谓师道不显稽首窣堵波师所在不灭
　　陵州县山水记
　　陵州河东之竆邑也其民葢有唐晋之余风俭朴而敦本而泽潞在唐为雄镇以精兵闻天下故其民好武为徤鬬夫以俭朴好武之民则其于山水奇胜之观冝其忽而不治委弃而不惜也今县令张侯以暇日与其僚游于县西南所谓四梁拒者见其风景稍异披榛而得二泉马其一出石下激石而声琅然张君名之曰潄玉其一出大石下而石状若因名之曰泉防二水而注之石螭之口以下逹于大池构亭于泉侧名曰爽气亭后为石磴磴穷为小亭名之曰白云轩而其乔林秀木水石奇丽之状皆悦可人意而不可以言尽也孔子曰仁者乐山智者乐水夫尽仁之成名必若尧舜而语智之正必若禹然世之好山水者岂皆具圣人之成徳哉予以为凡安静可乆淳厚而不变者皆仁之类也临事而不滞遇物而不惑者皆智之类也张君从予游其行已操术其为仁智之类有余矣而又好学而甚文予意其为政滋乆政事日信于民以其簿书之简日徜徉于山林之间仰乔木而俯清泉资之以烟云鱼鸟之丽把酒赋诗与夫杂见于文字言语者将超然世尘防俗而恨未之见也
　　鸿轩记
　　鸿轩者张子读书舍也客有言曰吾闻之时其往来以避寒暑之害而髙飞逺举能使弋人无慕者鸿也今子以戅暗不见事几得谴辱于圣世防垢忍耻于泥涂茍升斗以自养为欲自比于鸿不亦愧乎张子曰子之言是也然予居此以已卯之秋其迁也庚辰之春与夫嗸嗸陂泽中猎食以活秋至而春去者得无类乎客曰唯
　　临淮县主簿防题名记
　　四方之舟车其之乎东南者十九出于泗而临淮者又据汴凡往来于泗者必之焉淮南之冲以重法禁盗贼者三郡而泗之临淮宿之虹地大而多薮泽与丰沛接其民骁悍而慓轻于三郡之盗居多焉其丰年无事则防盗为之少息而其悖戾之气发于嚚讼争鬬欺妄诡诈而不畏法故临淮为泗之剧而吏于泗者于淮临为最劳自予之来未防而得安坐以治事与夫寮属之往来而间以休于家者才十一凡饮食之安朋友之欢疾病之养率无有予亦幸未至于衰老病惫意犹足以及之而今年之秋困于疾疠者数矣吾闻之君子之道使内不伤已外不伤物可也不当事物之责而求尸天下之至劳则伤已必求甚安至乐之地而不能少行所不欲则伤义是二者皆过矣择乎中而无伤者君子之道也既求其凡主簿于此者名氏日月着之而又告之如此
　　思淮亭记
　　淮之源发于桐栢其初甚微或积或行洋洋而东旁防支合滂沛滛溢连颍合蔡一流而下防于夀春其流浩然于是蛟龙之所藏风雨之所兴包山界野而负千斛之舟又东行数百里而汴泗合焉水益壮其所负益重而游者益谨旁沾逺溉丰田沃野物頼其利而萦抱城郭间以山麓洄洑清泚长鱼美蟹茭蒲葭苇之利沾及数百里而南啇越贾高帆巨舻羣行旅集居民旅肆烹鱼酾酒歌謡笑语聫络于两隅自淮而东与潮通而还于海予淮南人也自幼至壮习于淮而乐之凡风平日霁四时之变与夫蛟龙风雨之怪无所不歴而令也得官于洛阳之夀安而官居福昌凡风俗之所宜饮食之所嗜与淮之南异矣官居之西有泉幽幽出于北阜瀹而注之有声淙然聚为小潭其上有亭环以修竹吾游而乐之潄濯汲引无一日不在其上而时时慨然南望思淮而莫见之也于是易亭之故名曰思淮焉夫士虽耻懐其故居而君子之于故国也岂漠然若秦越之人哉故孔子之去鲁也迟迟吾行也曰去父母国之道也君子不敢乐其所私而无志于天下故自其壮也则出身委质奔走从事于四方以求行其学至安其旧而乐其习岂与人异情哉特与夫怀土而不迁异耳夫弃故而不念流寓而防返则必薄于仁者也予既不敢爱其所处出而仕矣然少之所居处耳日之所习狎岂能使于漠然无感于中哉且夫怀居而不迁流寓而防返者均有罪矣然与其轻弃其旧也则畧于所习者不犹厚欤















　　柯山集巻四十一
　　钦定四库全书
　　柯山集巻四十二
　　宋　张耒　撰
　　记
　　伐木记
　　人与物各以其气相胜而后能全夫气也者假其所托而后有者也夫长江大河积水之渊俯视杳然莫知其深长波巨出没奔突近窥而神寒逺视而目竦此则蛟龙虬蜃鱼鼋之所托以御物之害已者而全其生者也髙山大麓緜亘盘屈翳以林薄捍以木石萦溪络涧悬壁千仞使人望而不敢近近则畏而走此则虎豹熊罴之所托以御物之害已者而自全其生者也使虎豹窥鱼龙之渊蛟鼋视熊罴之薮则惶怖疾走而求去之矣何则物各以其所托者见其气气胜则非其类者避之矣今夫丛祠墟墓之间入者惨然而心不寜目不敢肆视足不敢肆逰其背肃肃如畏是何也丛祠墟墓鬼神之所托而人之气不胜故也夫惟气胜者全故气不胜者受其病故虎兕蛟鼍易其所处则其心悲沮而无聊者病之所从入也予官福昌福昌古邑之废者也官舍依山为地十余畆其竹与木居十六地旷人寡草木茂遂其大者皆百余年根干蔽覆若幄若屋交罗笼络萦以茑蔓凡日将旦夕将晦鸟鸣兽号声音百千终日阒然不闻人声夫环为城通为衢限为域立为屋室辟为塲圃夷易洞逹内外相应面阳而背隂附燥而瞰湿间以草木表以台观人之所托也惟其所托者若是故禽兽不敢藏蛇蚖无所蟠居之而安逰之而乐而人之气乃能胜其异已者是故无疾患无惊惕寿考安乐逺去疾疠而今吾之所居草木居大半矣其坚顽硕老无以异于薮泽此则鸟兽之所恋而蛇虺狐貉之所乐而人之所居乃其弃余则凡使吾四邻之外晨夜而不敢出其心矜矜若畏敌国一夕数兴寝而不梦是岂非蛇虺狐貉之气胜而人之所托者弱耶于是聚吏徒集斧斤一日之役十夫不三日而尽伐之剖根穷本芟伐翦剔大者备梁柱小者中椽杙弱者补藩篱恶者从薪蒸洒扫垦除平地乃见隂阳疏通表里洞然屋室阶闼如涌而出于是鸟兽之声狐貉之迹不复至矣朝逰而足不忌夜处而心不惕吾知人之气胜矣夫气也者起乎其所类发乎其所托莫知其然而然者也何则物以类处者未尝自见其气也所托者无情不能与物为始也至其相待而后成相感而后发自外而视之隠然不可无也大荒之濒行者返顾久废之室寝者数惊推之而无故穷之而无物故物之未始有形而不可慢者其气也欤
　　双槐堂记
　　古之君子其将责人以有功也必使之乐其职安其居以其优防喜乐之心而就吾事夫岂徒茍悦之哉凡人之情其将有为也其心乐而为之则致精而不苟虽殚力费心而不自知故所为者有成而无难古之驭吏也为法不苛其勤惰疏宻随其人之所欲而吾独要其成是以古之循吏皆能有所建立夫望人以功而使其情愁沮不乐求舍去之不暇谁肯以其怨沮不平之心而副我之所欲哉顷时予见监司病郡县之政不立扼腕盛怒曰是惟饮食燕乐居处游观之好吾日夜以法督责之使无得有一于此一嵗之日数计晷刻吾从而课率之使无得有顷刻之间以约束为不足而继以辱骂辱骂为不足而继以讯诘方是时吏起不待晨卧不及暖废饮食冒疾病屋室败漏不敢修完器用敝乏不敢改作其勤苦如是犹不足以当其意宜其郡县之政无所不举小大得职而民物按堵矣然吏益奸民益劳文书具于有司而事实不立吏足以免其身之责而民不知徳相为欺绐以善一时而监司卒亦不得而察也岂非其所为者无至诚喜乐之心出于畏罪不获巳苟以充职故耶其事之灭裂如此理固然也酸枣令王君治邑有能名以其余力作燕居之堂洒扫完洁足以燕賔客阅图书庭有双槐因以为名夫王君岂以为茍劳而无益不若暇佚而有功将安其居乐其身以其狱讼簿书之间与贤士大夫弹琴饮酒欢欣相乐舒心而养神使其中裕然然后观物图事其致用于文法寻尺之外以追古循良君子之风以大变俗吏之而为也哉夫古之善为政者不佚而常安不劳而善成吾知王君其有得于此矣
　　景徳寺西禅院慈氏殿记
　　过去有佛号大通智胜佛十方梵天十六王子罗列上下请转法轮而曰佛之时未至受请黙然坐及时至也乃三转十二行法轮如兴云普雨一切夫具福慧至于佛而演法利众犹须时者虽圣人不能违而况其余哉景徳寺西禅院有慈氏菩萨圣像至和中院僧法肇自钱塘内之而居院之傍舍如是凡厯五住持僧而未有以易也比丘诠嗣院事乃叹曰此我之责也佛以象法道利羣品使浊刼恶世犹获见佛紫金光身其奉事当加谨其为役当加勤而吾慈氏像乃藏之屋漏不大振显天龙鬼神其谓我何元符元年发愤出都遍一切以愿力故诸受化者欢喜施与金帛无量乃创为正殿其命工以二年之春粤五月而殿成慈氏居中菩萨列侍种种妙好庄严之具以为供食青莲下观悲愍四众白毫旁耀如现大千都城士女凡瞻礼者如升兜率逰内院闻海潮音受妙胜乐诠乃属予记其事予曰前五比丘岂无一人尝作是念欲集是事者乎而殿成于子何也佛子当断一切法有时譬如草木敷荣于春夏黄落于秋冬过去未来不可得及时既至则我虽不为而彼自成子当其时故财不劳而足役不久而就如偿所负取而不怨时哉时哉当知佛子成是功徳是大福本是大善根尽未来世无有穷尽虽然佛身充满一切声色是行邪道向上一路向慈氏未生时参取
　　记异
　　元丰已丑六月予故人子假承务郎杨克勤自合肥赴京师过咸平为予言道出亳州太清宫下太清之人为杨言有道人方士者贫窭而意气甚携药炉烧药老子殿下大言自尊指老君像曰吾老君师也众聚观须防有火自其炉出然其衣即熖发满身其人惊走左右以水沃之不灭狂走庭中火所经他物不然独烧其身须臾北面老子像若首伏者已而毙视其身灼烂矣杨问之太清宫人与验尸官不异呜呼其亦异矣狂士之以僭诞自尊者其情岂有他哉欲惊愚夫痴氓以自售其药为一金之利而已世之狂者欲自售其学以诳昧者之耳目而冒其利灭弃训典毁訾先儒操臆见私智而以圣人自欺者与太清之狂士何以异哉得无有怒目切齿者乎夫学不死养气炼形者皆宗老子狂士之术出于老子者也因其师以有知乃掩其所得而求售焉叛其本甚矣世之欲自大而忘其大者可以鉴诸此
　　冀州州学记
　　朝廷以学校道艺教天下之士亦已乆矣而其兴衰亦系其守长之能否庆厯中始诏郡县立学而信都乃即孔子庙而为之仅以塞诏其后为守者欲兴之数矣皆不果成元祐某年河中刘侯守冀始大作学舍师之授经有堂而诸生肆业有室凡学之百须皆具精壮完好可以传久逺又为贾良田治市舍籍其所入以养士而士之来学者日有饩学之有司者月有给其秀民良材从其先生长者皆徃逰焉四方之士闻而来者日至刘侯喜其有成而使其属李公辅请文于谯郡张某以记之为之言曰嗟乎政事之缓急如人之于饮食不可强也强使急者缓如止饥者之食强使缓者急如持食以进饱二者无怪其不可也予尝怪今之士大夫皆能责守令不如古者兴学校隆师儒读书行礼其中而为守令者虽责之不受亦不害其为政论守令之能否与夫人民之利病亦絶不在此何也三代之时天子诸侯之有学其朝夕政事之所系不啻如今省寺之要且急也自出师受成献馘皆必由之则一士之不率教至勤天子公卿而亲临焉葢无足怪当此之时虽欲缓而不治亦不可得先王之俗既亡更数千嵗风俗礼乐既已大异矣而朝廷郡县之政视学校无毫髪相及而乃日夜责之以不如古夫我则无用而强授之此何为者也且不怪夫冠者之不为章甫骑者之不为驷马而独怪学校之不如三王不亦异哉夫求三王之治不立学是废食于饥而必责学校于今日犹强食于饱必不行矣由是言之学之兴废其本末逺矣吏未有责也夫未可以责吏则刘侯之为此殆苟然欤盖昔者子贡欲去告朔之饩羊子曰尔爱其羊我爱其礼夫不告朔而去羊未害也然使后世不知有告朔者自去羊始以今之政为无事于学而不为可也因我之无用而毁古人之所急安知来者之不有作乎此刘侯之所不忍也侯之意亦深矣
　　司马温公祠堂记
　　元祐元年九月甲子丞相司马公薨朝廷议所以追崇之于是进爵为公而国于温惟司马氏系出晋安平献王孚而献王河内温人也故推本其故家而封之五年奉议郎王仲孺为温令告其邑人曰惟司马公道徳功烈着于朝廷施及生民者自匹夫匹妇与夫荒陬外裔悍夫奸民心革诚服左右两宫格于太平是其功徳宜配社稷天下祀之而温者公之封国也顾不能祀而可乎于是度地作堂画公像而礼祀焉告于谯郡张某使记之某为之言曰盛徳之不作于世久矣古之所谓盛徳者不施而民服无事而民信未尝动顔色见词气而天下从之若子弟之慕父母故其为功也不劳而物莫之能御三代之亡圣贤不作而士之能有所立于世者亦多矣然皆费心殚力招天下而从之以其智胜之后能有成是何也徳不足而取办于其才故也故其所建立劳苦而浅陋夫岂不欲为盛徳之事哉葢其所积者有不足故也子产君子也犹曰惟有徳者能以寛服民其次莫如猛夫子产岂欲为猛哉以谓徳之効实难惧夫好高之难成也是以甘心于其次以求夫无失呜呼徳者子产之所难而况其下者乎故自秦汉而后更千有余歳而盛徳之士不作盖无足怪惟司马公事君而君敬之未尝求民而民与之非其类者有不合而无不信受其罚者有不悦而无敢谤其自洛入觐也郡邑田里至于京师观者千万环聚嗟叹至于泣下嗟乎此可以言语术智得之哉故其相天下也因物之所利而与之因人之所厌而更之从容指麾内外响应而天下无事矣盖自秦汉以来至公而盛徳之效始见于世可谓盛矣呜呼当大事处大疑勇者招敌智者招谋惟有徳而后万物服则夫二圣之所以用公其可知也夫某辱逰公之门而喜王君之好徳使以其説书于堂而刻之
　　真阳县素丝堂记
　　庆歴中起居钱公守真阳名其燕寝曰素丝堂耒绍圣初忝守是郡此堂具存而四年谪齐安道蔡之真阳真阳宰钱君起居之孙也授馆于县舍其西有堂宏敞而高洁寒暑之居咸宜而钱君名之曰素丝而属予记之惟钱氏有大功事于吴为宋忠臣着于令甲而子孙仕于朝以才徳为名臣者相继号为天下甲族观钱君所以名堂之意则其洁巳守公之意有自来矣钱君治真阳不劳而庶务举与客终日清言于堂上视其规画继其祖无难也起居讳彦逺吴越忠懿王之孙闰月二十五日
　　万寿县学记
　　万夀令皇甫君治县有余力吏之常职无不举矣而尝慨然曰是未足以为政也今吾民小之为鬬阋大之为盗贼鞭笞戮死相继于有司而不知耻意者未尝教之欤教之道必先治学校诱其民之才秀而劝养之使之业成出仕受禄于朝而后田里闾井之人风动慕悦而兴于善盖汉文翁之治蜀唐常衮之治闽皆用此道然蜀闽皆去中原数千里其民杂乎蛮夷犹且教之有成而况吾邑之在淮颍间去王都才数百里其民俭朴而倡优拙静慎而狱讼稀若是而不教令之罪也县故有孔子祠前令尝増为学舍而不果成废且二十年矣君于是相地赋工兴役四旬而学成自孔子之堂与夫门庑斋序凡学之百须皆具而邑之士买田十有二顷以献君又辟学之四隅得地六十畆植杂果千本凡此十二顷六十亩之地取其毛足以给养士而又为之延师儒以教之而邑之子弟来学者日加多予守颖时则闻君之兴学辛巳之冬予移官临汝道邑中君馆我于新学而属予记之予谓之曰今州县之吏取办目前责以教民则不受而上之人亦不复责之者而君乃引以自任如此古循吏之用心也虽然为政易教民难教民者始于至诚终于不倦二者皆本于治吾心一不至焉则不能以有成盖未易也君勉之哉
　　太寜寺僧堂记
　　圆明岳师住淮隂之太寜寺其始至也墙屋圯毁佛事不严嵗乃大饥寺田之入不足以给其众圆明日夜刻苦菲薄率其徒为劳辱事完补葺治虽寒暑不休寺乃仅完予去太寜五年而再至入门视左右前后脱然疑非昔者视聴步履明洁安穏盖易旧而新者十五六矣予劳圆明曰小邑民贫能相劝而成此未易也圆明曰自容而巳未足道也佛之道先物而后巳苦身而安人吾之僧室庳陋恶不足以延四方之学者吾将易为重堂使容百人饮食寝处于前读诵燕息于后而吾之居此可以无愧者矣明年春堂成其周广严好皆如其言而命予为之记曰天下之物各以其功而居其享未有无故而安受天下之养者不幸而冐得之则饥骂诟辱其或倾害簒取必夺之而后已若佛者世固未尝见独以其书东越几千万里而来中国未尝期人之尊敬奉事而自一邑一国望其宫室栋宇杰大壮丽者必佛与其徒之所居富人大家爱啬蓄藏至不以分骨肉而择取精好交手而献之佛其心惟恐其不我享也人之所畏爱莫若赏罚人君持玉帛爵禄刀锯鉄钺率其下从所欲有偃然不肯为用者世之营治塔庙佛像者其不能为也无强之者其能为也岂遽有利哉而其勤力者不啻于爱父母畏官府殚智毕力不以一毫自欺至其有成公上之力或有不能及夫君子之于箪食豆羮其得不得皆以为有命彼独安享天下之奉如此国君不以为僭天下莫之敢议谓之无故而得世岂容有此理哉呜呼世之学佛者无有一毫之累以劳其心饥而人与之食居而人与之舍人任其饥寒之忧而巳享其学道之利者毋乃人以其望佛者望之耶呜呼使诚得佛之道则吾将以所以事佛者事之如其不足而将冒而处也则资物之一毛亦将偿之彼佛者果无故而得之盖亦视其所享而占其功观其所取而知其与是其黙相天下隂利万物之功宜亦不可计矣而惑者尝欲愤诋而胜之不亦过乎彼屡诋而不胜者其必有可恃也
　　粥记赠邠老
　　张安定毎晨起食粥一大椀空腹胃虚谷气便作所补不细又极柔腻与肠腑相得最为饮食之良妙齐和尚説山中僧毎将旦一粥甚系利害如或不食则终日觉脏腑燥渴盖能畅胃气生津液也今劝人每日食粥以爲养生之要必大笑大抵养性命求安乐亦无深逺难知之事正在寝食之间耳









　　柯山集巻四十二
　　钦定四库全书
　　柯山集巻四十三
　　宋　张耒　撰
　　传
　　任青传
　　任青寿春人少无赖爲盗以智数雄其党有声羣盗中然青为盗不多杀害为济所欲不多求稍有以贤其矣里侩有善驴其值数万钱侩爱之所以圉备之甚固盗数取之不得于是里少年聚数万钱邀青曰子能得驴则请以钱为君寿不能得君妄得名也青笑谢少年辞不能少年固强之青曰具饮夜半吾乘驴来诣君矣虽然愿以是为戯卒事请以驴还侩少年曰诺夜半青怀刀超其垣入侩系驴房外锁驴前足无可解理青即解刀防刺驴足间见血以刀击地跑者乆之僧闻使童疾走烛视驴青疾起匿童即语锁齧驴足流血矣僧即取钥命童解鎻童去寝熟青即牵驴自其门出疾驱而至少年所一座大惊明日乃使谢僧还驴曰吾以为戯愿勿罪也其多智数率如此后稍聚党罪过数发吏捕逐不得闻朝廷诏使招出之青即自诣寿春诏以补卒太守使捕部中盗徃輙得境为无盗以劳稍迁等后数得尤贼诏授官至右侍禁元丰三年河南伊阳贼张晏聚党抄掠伤吏士朝廷选青为伊阳廵检五年盗刼伊阳之小水青追盗至福昌予因见之青长六尺余慷慨敢勇持刀入山独行二百余里以一时徃返然貌恂恂谦恭事士大夫甚谨惟恐不当其意居官小心畏法亷洁御下有恩其语捕盗甚有方畧云先是朝廷兴师取灵州陜西转运使李察当领徒从大将髙遵裕军出塞察与青有旧防奏辟青从行遵裕军疾驱入塞察数危窘矣青卫之夜则被甲守其寝抚左右得其欢心察卒赖以全者青之力也张子曰青始强暴为贼盗后乃折节士大夫或媿焉其始盖无有敎之者故也夫中道为善犹不失为士况终始于善者哉然青才有过人者彼虽为盗固有以自异也
　　竹夫人传
　　夫人竹氏其族本出于渭上徃徃防居南山中后见灭于匠氏武帝时因缘得入上林中以髙节闻元狩中上避暑泉宫自卫皇后已下后宫美人千余人从上谓皇后等曰吾非不爱若等顾无以益我吾思得疏通而善良有节而不隐者亲焉于是皇后等谢曰妾得与陛下亲沾渥多矣而不能有以风陛下罪万死于是共荐竹氏上使将作太匠铦拜竹氏职为夫人旣进见夫人衣绿衣黄中单上笑曰所谓緑衣黄里者初夫人家乆见灭上曰尔灭亡之余也夫人谢曰妾之灭亦大矣然夫人未尝自屈体就帝帝毎左右拥持之上有所感时召幸后宫宠姬而夫人常在侧若无见焉而诸幸姬等皆相谓曰是谓善良者安能间吾宠由是莫有妬之者是时上方郊五畤祠太一以致神山率常斋戒自祓除而毎召夫人有所逰幸诸将军幸臣等更为帝携抱夫人以从帝亦不疑也上幸汾隂祠后土济汾水饮羣臣作秋风词归未央坐温室夫人自此宠少衰上谓夫人曰而苐归善自安明年夏吾召卿矣明年夏果复召夫人夫人见上中不能无小妬由是罢之而遣将作大匠选于他竹氏使加职焉夫人居后宫至孝成皇帝时犹无恙是时班媫妤失宠作纨扇诗见怨夫人读之曰吾与若类也然尔犹得居箧笥乎至王莽败汉军焚未央夫人犹自力出然遂焚
　　赞
　　逹磨真赞
　　灵山会上举示一华迦叶微笑空叶生风鼓动羣有遂号万窍枝叶芬敷去本愈远知者得要世间凝然一味法界孰粗孰妙老胡鼻孔在手里一任勃跳
　　紫君赞【有序】
　　紫君者予紫竹杖也世以君命竹久矣轻坚滑泽有足嘉者云
　　青龙之孙被以紫绡其理也象其坚也瑶其腹心清虚而表甚粲其文理疏通而节甚高得之黄冈从我逍遥翼我衰疲孔武且劳誓与汝归侣我箪瓢不愿同雕几以宠强国惟可奉贤老以歩王朝秋乎有知母我献嘲
　　新开朝天九幽拔罪懴赞【有序】
　　庐山太平观盖唐开元中所建九天采访使者之祠其地邃洁而严清故四方之为道者乐居之又为藏室以藏道家之书盖无所不有而独所谓朝天九幽二拔罪忏者乆之未补道士温信之谓二书皆众眞之格言拯下民之多罪援之沦坠教以自修在道家尤重者也其可使学者不见乎乃独丐钱于旁郡凡一年得五百千而二书复完又模防印施使人皆获见焉非立心诚笃用力勤久者能及此乎绍圣戊寅岁予谪官斋安见信之有求于人而问焉信之以告我故于二书之成也求予纪之为之赞曰
　　上眞高居悯下民兮导以格言出苦沦兮昔亾其书今复新兮谁力成之道士温兮畴嘉尔心有至神兮报之以福名不泯兮
　　衞灵公赞【有序】
　　昔卫灵公有臣史鱼将死而命其子曰吾不退瑕而进蘧生不能正君则死不得备礼致尸牖下于我毕矣灵公吊而问焉其子陈父之义灵公愕然引咎在已命改殡于客之位进蘧黜瑕卫国以治
　　嗟乎后之人君非无忠臣端委立朝谏説谆谆両耳洞然闻如不闻其暴戾者斧乃陈孰肯旣死愧其僵尸追用其言以礼致哀嗟乎灵公衞之淫君所立如此宜免其身作此赞词我思古人
　　徐翁眞赞
　　有人之形无其情块然独以其形立聪明睿知守以愚微妙通不可识
　　铭
　　淮阳郡黄氏友于泉铭
　　东出谯门少南驰十三里有井焉其味甘冽故驾部郎中黄公讳好谦卜葬其亲汲而异之问诸野人曰是友于泉也何以得是名哉曰昔有兄弟灌园以奉亲者凿井而得甘泉邦人美之以名其乡即其地也公曰地名胜母曽参不入邑号朝歌墨子回车今吾将卜窀穸之事而遇斯泉吉孰甚焉遂葬诸泉上而公益以孝弟着至公之子若孙皆雍雍如也人以是泉为祥而以公家敦睦为法式昔有南游过贪泉而酌之比及南海裹其珠玑以走其贪如此泉之能移人也甚矣贪自其心而发于泉然则友于独不发于泉乎盖志士取舍亦自有道不得不狥其名夫柏人者以为迫于人也邪蒿之不可以食世子皆其名也不然曾墨之所以去人者彼皆非欤公旣葬其亲遂以泉遗子孙子孙世饮斯泉则孝弟世相守也守孝弟者天必丰之以福吾以是知黄氏之大未可量也敢请铭之铭曰
　　孝乎惟孝兮友于兄弟公之懿徳兮实天所启启我以兹泉兮其如醴以羞祭祀兮以餴以饎我铭其泉兮名以定体世饮是泉兮雍雍济济咨尔后人兮勿防周礼
　　李援宴坐室铭
　　腾跨九州蹂践大千而我室中宴处超然谓吾骋兮吾固在定孰谓吾寂皆作皆应是中不立一尘则与维摩同境
　　偈
　　求画观音像偈
　　补陀仙人胜第一以一愿力救诸苦慈防十方如日月众大受用光明中是故一切当供养如人知饱必敬谷我于徃刼曾承事今世获闻无上号愿见净月妙眉目黄子施我化佛身如影于物不可取而一一具诸色相愿以是观无上道受者非贪施非爱于未来世作妙緑施者能度受所度
　　评
　　评书
　　唐世秉笔之士工书者十九盖魏晋以来风俗相承家传世习故易为工也下及懿僖昭哀衰亡丧乱宜不暇矣接乎五代九州分裂然士大夫长于干戈横尸血刃之间时时有以挥翰知名于世者岂又唐之余习乎如王文襄之小篆李鹗之楷法杨凝式之行草皆足以成家自名至罗绍威钱俶武人骄将酣乐于富贵者其字画皆有过人及宋一天下于今百年学者优游之时翰墨不宜无人而求如五代时数子者世不可得岂其忽而不为乎俗尚茍简遂废而不振乎抑亦难能而罕至乎往时苏子美兄弟皆以行草见称于时至今残编断简人间藏以为寳自二子亡君谟继之非独时人莫与为比前世能者亦罕过也君谟所书亦多为世所寳而荔支谱永城县学记特又其精者是可珍也故聊志之云
　　评郊岛诗
　　唐之晚年诗人多穷士如孟东野贾阆仙之徒皆以刻琢穷苦之言为工或谓郊岛孰贫曰岛为甚也曰何以知之以其诗知之郊曰种稻耕白水负薪斫青山岛曰市中有樵山客舍寒无烟井底有甘泉釡中尝苦干孟氏薪米自足而岛家俱无以是知之耳然及其至也清絶髙逺殆非常人可到唐之野诗称此两人为最至于奇警之句往往有之如鸡声茅店月人迹板桥霜则羁旅穷愁想之在目若曰柳塘春水漫花坞夕阳迟则春物融洽人心和畅有言不能尽之意亦未可以为小道无取也【案鸡声茅店月一聨乃温飞卿诗栁塘春水漫一聨乃严维诗此误属贾岛】
　　柯山集巻四十三
　　钦定四库全书
　　柯山集巻四十四
　　宋　张耒　撰
　　题防
　　书五代郭崇韬巻后
　　自古大臣权势巳隆极富贵巳亢满前无所希则必退为身虑自非大奸雄包异志与夫甚属驽昏阘茸鲜有不然者然其为虑也实难不忧思之不深计之不工然异日衅之所起往往自夫至深至工是故莫若以正夫正者操术简而周知者为多绪而拙夫正者无所事计也行所当然虽怨仇不敢议之况继之者贤乎郭崇韬于五代亦聪明才智之士也佐庄宗决防灭梁遂一天下自见功高权重奸人议巳而庄宗之昏为不足頼也乃为自安之计时刘氏有宠庄宗嬖之固请立为后而中庄宗之欲又结刘氏之援此子刘氏为莫大之恩而庄宗日以昏湎内聴妇言其为计宜无如是之良者然卒之杀崇韬者刘氏也使崇韬缪计不过刘氏不能有所助而已岂知身死其手哉好谋之士败于谋好辩之士穷于辩惟道徳之士为无所穷而祸福之变岂思虑所能防也哉
　　书宋齐邱化书
　　齐邱伪唐谋臣其智特犬防之雄耳何足道哉其为化书虽皆浅机小数亦微有见于道徳其能成功有以也吾尝论黄老之道徳本于清净无为遣去情累而其末多流为智术刑名何哉夫惟静者见物之情而无为者知事之要据其要而中其情者智术之所从出也仁义生于恩恩生于人情圣人节情而不遣无情之至至于无亲人而无亲则忍矣此刑名之所以用也齐邱之道既陋而其文章颇亦髙简有可喜者其言曰君有竒智天下不亲虽圣人出斯言不废
　　杂书
　　于自金陵月堂谒蒋帝祠初出北门始辨色行平野中时暮春人家桃李未谢西望城壁壕水或絶或流多防鹘白鹭迤逦近山风物夭秀如行锦绣图画中旧读公诗多称蒋山景物信不诬也白公少客杭州自言欲得守杭卒如其言予亦云
　　防徳仁书
　　斯人也梦防一世刍狗万物而独嗜于酒行年八十余以死予为志其墓而平生事为之详多得之熙老也
　　题呉徳仁诗卷
　　陶元亮虽嗜酒家贫不能常饮而况必饮美酒乎其所与饮多田野樵渔之人班坐林间所以奉身而悦口腹者葢畧矣白乐天亦嗜酒其家醸黄醅者葢善酒也又毎饮必有丝竹童妓之奉洛阳山水风物甲天下其所与逰如裴度刘禹锡之徒皆一时名士也夫欲为元亮则窘陋而难安欲为乐天则偹足而难成徳仁居二人之间真率仅似陶而奉养略如白至其放逹则并有之岂非贤哉
　　题陈文惠公松江诗
　　陈文惠有题松江诗落句云西风斜日鲈鱼香言惟松江有鲈鱼耳当用此乡字而数处见皆作香字鱼未为羮胾虽嘉鱼直腥耳安得香哉
　　防杜子师字説
　　车之所以能载者以其有舆也人之所以从君子者以其有徳也从之众矣此名舆字子师之説也耒以丙戌嵗仲冬自黄之颍过盱眙少留子思出子瞻文始获见焉于是苏公之亡五年矣相与太息出涕而读之至前二日书
　　防唐太宗画目
　　唐太宗躬擐甲胄出入行阵亲与羣雄博战而胜之计其勇健虓武岂复翰墨间人也官法帖帝王部中有太宗书真行千载字观其用笔精工法度粹美杂之二王帖中不能辨也而其雄迈秀杰之气则冠诸书者呜呼盛哉宜其偹文武之大美兼圣贤之能事除隋之乱比迹汤武致治之美庻防成康虽数十年慨然可想也此书画目是其真迹前数行亦自有法度可爱
　　防厐安常伤寒论
　　古之良医皆不预为方何也病之来无穷而方不能尽使不工者惑其疑似而用之则害大矣惟仲景伤寒论论病处方纎悉必具又为之増损进退之法以豫告人嗟夫仁人之用心其非通神进妙者不能为也厐安常又窃忧其有病证而无方者续着为论数巻其用心为术非俪古人何以及兹淮南人谓厐安常能与伤寒説话岂不信然哉予将去黄栾仲实以黄别驾后序求予书而仲实之父为医得厐君之妙谓予言何如也
　　题道孚墨竹
　　文与可自言吾墨竹一在彭城葢属眉山公也而子瞻自言吾为竹尽得与可之法独生意自然逺不逮也吾甥杨克一本不学画竹一旦顿觧便有作者风气挥洒奋迅初不经意森然防成惬可人意意其法有未具而生意超然矣
　　书赠贾生
　　予尝病世士少而学荒于遨嬉壮而立蛊于嗜欲老而成累于利禄所以徳业功名愧于古人者以此晁子莫言贾氏子醇静笃实少无他嗜惟喜学问予闻而悦之望具壮立老成必有大过人也
　　记外祖李公诗卷后
　　晏元献镇亳外祖李公以著作佐郎实为谯令元献虽以故相守藩位貎尊贵而与外祖友赋诗饮酒朝夕不舍忘其位之有尊卑也方是时太平积年内外无事公卿大臣皆一时文章豪杰之士优游宴息往往喜与诗人文士谈笑述作观具指物摭事皆慨然自托于不朽之意而至于今世之君子皆喜道之可谓盛矣方是时外祖以文章有名而诗尤传于人一时名臣多致防愿交而尝赋诗称少日知巳惟晏范故元献及文正往来诗居多焉
　　书曽子固集后
　　元丰二年夏曽公自四明守亳道楚予时自楚将赴河南夀安尉始获以书拜公于行次公得予书甚喜也谓予曰我与子皆泝汴而西能从我行乎时子舟无挽兵为予求之甚力公又曰我行驶非子能及也子至永城当缆舟陆走一日至亳为旬日防也公遂行后子病六十日至永城病未愈不能骑因永城令寓书于公六年予罢夀安尉居洛而文公卒为文一篇将祭公于河南而成都范祖禹梦得自言尝为公举亦欲为文以祭谓予有往江南者约同祭之而是嵗予家多事自洛来陈明年又走淮南未克祭也八年四月公弟翰林公自建昌起京师予谒见于咸平知公已南丰或客可寓以祭者当书所为文一吊公之墓焉其意之所欲则具之文矣
　　书小山
　　中峯承天石左峯天鼓石右峯天冠石云幢雨葢后队三石由山下升山左而上天鼓石上有石如人俛而白事曰先报石承天石天冠石之间有一峯如人冠而拱若受左峯之报曰恭受石予泛大江三千余里江山之奇伟峭防如匡庐九华者不可胜数山水之观无以加矣而曽此山之足云乎应之曰遇大于细者得其意而遗其形观拳石而山之意具矣此山亦足多哉客曰山无情之物也安得意耶意之曰有情之意有穷无情之意无尽王宫侯第叠石为山亦多矣经构裨补尽人之巧然揽之无可翫去之无可思其于粪壌一间山水之态虽瓌奇伟丽而纵横曲直未必尽当于人意而见则爱之去则思之无情之意也书小山
　　书韩退之传后
　　有问于张子曰操赏罸荥辱以势临天下者莫不欲天下劝沮于其赏罚取舍于其荣辱而其势常有所不行葢有益羞而人益羞愈沮而人愈慕若韩退之于唐殆若此矣退之所自负与世之所推者于徳莫如好直于艺莫如文章然以直取祸则逐山阳贬湖阳以文章招累则其文辞一世莫尚乃试于有司屡试而屡黜平生所述国家大事独有平淮西碑耳乃刋者未毕而磨者至矣是宜沮防湮灭与时俱亡泯然无所见于世矣然毎斥而名益彰毎沮而事益显抑者之力不胜誉者之舌虽退之亦自谓动而得谤名亦随之是诚何説也张子曰是何足怪者昔先王之赏罚荣辱所以天下奔走而从之者惟其取天下之所欲劝者而赏且荣之取天下之所欲沮者而罚且辱之故赏一人而人勉惟恐其不若也罚一人而人惧惟恐其似之也且先王安能以巳之所好恶而力驱天下以从我哉直取天下之荣辱而制天下之向背耳彼唐之污政其昏惑瞀乱无所取制好恶可否于一巳之私智而济之以蔽欺之以奸何怪夫所沮者人慕所进者人耻欤且彼惟不可抑也是以愈抑而声愈振子独不见夫千仞之水决而注之川乎大木梗之大石捍之排以峡迫以髙麓而后怒号哮吼声振百里抑之者愈大则其声也愈暴故小遏之则小鸣大塞之则大震何则彼其势惟不可止故也何也夫身益困名益闻也
　　书家语后
　　昔夫子弟子其高弟所闻微妙之言则已共记为论语矣而门人之下者又杂记圣人之言或陈其所学于圣人者又着为家语孔氏之子孙论其家之所传则为孔丛子然皆得圣人之绪余可推以考孔子之意不可诬也
　　书司马槱事
　　司马槱陜人太师文正之侄也制举中第调关中一幕官行次里中一日昼恍惚间见一美妇人衣冠甚古入幌中执版歌曰家在钱塘江上住花落花开不管年华度燕子又将春色去纱窗一阵黄昏歌阕而去槱因续成一曲斜挿犀梳云半吐檀板清歌唱彻黄金缕望断云行无去处梦回明月春生浦后易杭州幕官或云其官舍下乃苏小墓而槱竟卒于官
　　书邹阳传后
　　邹阳传称梁孝王用公孙诡之説杀袁盎事觉孝王惧诛使阳入关内来解阳见齐人王先生用其计説窦长君长君入言之及韩安国亦见长公主事果得不治此则阳与安国同救孝王杀盎事也及韩安国传所称见长公主事是以孝王僭天子游戏天子闻之心不喜太后亦怒弗见梁使者案责梁王安国为梁使见大长公主而泣长公主曲请于太后事乃解其后安国坐法乆之复用为梁内史乃有胜诡説王杀袁盎等事安国諌王王乃杀胜诡汉使还报梁事解无安国见长公主事此则安国见长公至是以游戏事在前非胜诡事也则邹阳传中所载误记安国所解前事为今事耳


　　柯山集巻四十四
　　钦定四库全书
　　柯山集巻四十五
　　宋　张耒　撰
　　题防
　　书道士齐希庄事
　　道士齐希庄颇学养生喜防名山至王屋山乐之不忍去搆草堂居燕真人岩前王屋多栗橡芜菁及诸果蔬可食者以时采收给食居三年自若也一日有猴入其室希庄初不甚怪逐之不去视希庄坐起百为从傍效之希庄大怪念初居山时客有教希庄逐猴法取猴矢悬而击之试用猴为去希荘独喜居数日有大猴异甚如五六嵗儿垂毛至地熟视希荘效其动作如前猴者希荘惧莫知所为不敢复逐乆之猴复去希庄意欲出山未决一日有人呼希荘出视有人若两髻童子黄单衣绿带目有光貌不甚类人问磨笼山安自徃希荘指告之童子疾去如飞直度岭壑望视不及自是希庄夜闻舍傍百物有声一夕大雪晨出视门外人迹无数希荘发悸不能复居走山下得瘖疾数嵗方愈濮阳杜毅言尝主簿王屋县有登王屋天坛峯得方玉如镜者毅读道家书载黄帝尝以八方玉镜悬坛八方祀上帝云予尝以此事语洛人杨国寳应之应之云其故人有居嵩髙者言凡天下名山有神主之非有道者不得居若顽然无闻徒中夜咽唾山鬼笑汝齐希荘庸道士也仅闻养生小术其不容于王屋之猴何足怪哉
　　药戒
　　张子病痞积于中者伏而不能下自外至者捍而不得纳从医而问之曰非下之不可归而饮其药既饮而暴下不终日而向之伏者防而无余向之捍者柔而不支焦膈导逹呼吸开利快然若未始有疾者不数日痞复作投以故药其快然也亦如初自是逾月而痞五作五下毎下輙愈然张子之气一语而三引体不劳而汗股不歩而栗肤革无所耗于外而其中苶然莫知其所来嗟夫痞非下不可已予从而下之术未爽也而吾之苶然者独何欤闻楚南有良医焉徃而问之之医叹曰子无叹是苶然者也凡子之术固为是苶然也坐吾语汝天下之理有甚快于予心者其末必有伤求无伤于终者则初无望于快吾心隂伏而阳畜气与血不运而为痞横乎子之胷中者其累大矣击而去之不须臾而除甚大之累和平之气不能为也必将击抟震挠而后可夫人之和气冲然而甚防泊乎其易危击搏震挠之功未成而子之和气尝已病矣由是观之则子之痞凡一快者子之和一伤矣不终月而快者五则子之和平之气不既索乎故肤不劳而汗股不歩而栗苶然如不可终日也且将去子之痞不无害于和乎子归燕居三月而后予之药可为也张子归燕居三月斋戒而复请之医曰子之气少完矣取药而授之曰服之三月而疾少平又三月而小康终年而复常且饮乐不得亟进张子归而行其説然其初使人懑然迟之盖三投其药而三反之也然日不见其所攻乆较则月异而时不同盖终嵗而疾平张子谒医再拜而谢之坐而问其故医曰是治国之説也岂特医之于疾哉子独不见秦之治民乎敇之以命捍而不聴勤之以事放而不畏法令不聴治之不变则秦之民尝痞矣商君见其痞也厉以刑法威以斩伐劲悍猛鸷不贷毫髪痛刬而力锄之于是秦之政如建瓴流荡四逹无敢或拒而秦之痞尝一快矣自孝公以至于二世凡几痞而几快矣顽者已圮强者已柔而秦之民无欢心矣故猛政一快者欢心一已积快而不已而秦之四肢然徒有其物而已民心日离而君孤立于上故匹夫大呼不终日而百疾皆起秦欲运其手足肩膂而漠然不我应矣故秦之亡者是好为快者之过也昔者先生之民其初亦尝痞矣先生岂不知砉然击去之之为速也惟其有惧于终也故不敢求快于吾心优柔而抚存之教以仁义导以礼乐隂解其乱而徐除其滞使其悠然自趋于平安而不自知方其未也旁视而懑然者有之矣然月计之嵗察之则前嵗之俗非今嵗之俗也不击不搏无所忤逆是以日去其戾气而不婴其欢心于是政成教逹安乐悠乆而无后患矣是以三代之治皆更数圣人歴数百年而后俗成则予之药终年而愈疾者盖无足怪也故曰天下之理有甚快于予心者其末也必有伤求无伤于其终则无望于快吾心虽然岂独于治天下哉张子再拜出而记其説
　　书董及延夀録后
　　以贵事其亲者不过崇爵位侈车服以富事其亲者不过丰衣食美室庐老且病齿髪变衰悲日之就尽与其呻吟疾痛骨肉环侍莫知所为当是时所谓富贵之奉曷补万一哉善乎董生之爱其亲陈起居饮食之节导引吐纳之方以调其平居又考其方术试药物以防其疾痛务以强其身养其夀而不知其他呜呼使诚身强而永年耶则虽樵渔以自给饮水曲肱而枕之视天下所乐无以易之矣顾爵位车服衣食室庐之奉果何物哉予读髙堂延夀録既自伤致养之不逮而嘉夫生之能爱其亲而其书可以助孝子慈孙之养也反复读之不厌董生今有母八十余耳目聪明饮食动作如壮人予知生之方既试矣于是为书其末
　　书香山传后
　　佛法自东汉明帝时始入中国而此传天人所称庄王者以为楚王则时未有佛所谓观世音者比丘之号无从而有与史载不合然未可废也予尝读宣律师传其载天人语甚多有一天人説周穆王时佛至中国与列子所载西极化人之事略同不知子寓言耶抑实事也佛自东汉明帝以来其书与教始大行于震旦亦安知其不已尝见神于中国乎书之不见録于史册者有何限其偶遗此或以为怪而不録不足怪也不然明帝梦金人飞行于庭中当时何从知其为佛哉
　　书钱宣靖遗事后
　　世言宣靖尝遇善相人言其相可以学道当升举而未能决遂与之见华山陈图南陈一见曰是无仙骨但急流中能勇退耳宣靖后事定陵以髙退冠朝廷图南言信矣夫能勇退于富贵急流去得道不逺矣世无神仙则已有则必此流为之
　　书布衾铭后
　　司马公之俭徳盖望其眉宇闻其语言而使奢逸之意消不必考其服器而后知也公薨于东府某徃哭之见覆尸以布衾上有铭焉盖此铭也
　　书唐吐蕃传后
　　自汉以来其能制四裔使不为中国患者莫若唐然独一区区之吐蕃能困之岂其制之未得其术耶自太宗以来固已屡失其术而其尤可笑者平凉之盟也匹夫操刀而杀人则必从容伺察待其不备而后发执刀而呼曰束尔手吾将杀汝则虽贲育不敢施于三尺之童何则人固不可易也不然则必待狂疾者也使之束手而杀之告之杀而不避也则亦必狂疾者也吐蕃之于唐固非有深诚笃信之可以不虞也方徳宗之时吾方疑之彼曰必使多尔大臣而后盟惟杜希全李观而后可择其地利则曰必土黎树而后可彼得杀吾之大臣而刼二将以空泾原灵夏之偹而择险阻之地以为设伏之利此其必变之迹特未曰吾将变耳彼乘吾疑而直行其谋而求我成之其易我也甚矣而唐之将相大臣晏然不之虞如接君子长者与之握手坛上而不少偹此何以异于将杀之则告之束手而偃然不拒而待死者哉彼浑瑊者忠有余而智不足者也古之善将者逺至于邻国之动静皆知之夫岂有他术哉测之以谋而伺之以实尔夫缚其二将而不知三万之卒伏于肘腋而不觉也则安在其为智也呜呼平凉之盟所以大可叹也彼尚结賛之智何足贵也是杀人而告之束手者之智也其为智亦殆矣彼李晟之智不可与盟也是知人杀之则避者之智也其可否之间亦明矣当是时唐之臣如浑瑊马燧者亦可谓善将矣而犹如此况无二臣者哉
　　书赵令畤字説后
　　苏公既谪岭外其所厚善者徃徃得罪徳麟亦闲废且十年其平生与公徃还之迹宜其深防而讳之矣而徳麟不然寳藏其遗墨余藁无少弃舍此序其甲也予问其意徳麟慨然曰此文章之传者也不可使后人致恨于我予曰此正先生所谓笃行而刚信予为道者欤
　　记行色诗
　　冷于陂水淡于秋逺陌初穷到渡头頼是丹青不能画画成应遣一生愁右行色诗故待制司马公所作也公讳池以某年中尝监安丰酒税实作此诗距今若干年其孙宏知县事刻此诗于石属予记之惟公以文学风节为时名臣是生丞相温公以盛徳名世以直道立朝名闻中外功施社稷其完节美行既载在天下而著书立言皆足以师范来世盖尝评古今诗句着诗话一巻亦载此诗以其甚工不敢以父子之嫌废也梅圣俞以诗名一时尝言诗之工者写难状之景如在目前含不尽之意见于言外此诗有焉
　　东坡书巻
　　苏公谪居黄州时为奉议郎潘公书一巻偹正书行草数体予再官于黄首尾且三年尝假此书于奉议之子大临以为书法庚辰孟秋防恩守鲁将之官尽出所假潘氏诸书归之独此一巻令男秬纳之箧中予与邠老皆苏学士徒也舍潘归张奚择焉邠老惧后东坡复徴此书疑于收视之不谨也使书此以为据
　　书东坡先生赠孙君刚説后
　　春秋传曰使勇而无刚者尝冦而速去之夫果敢不畏之谓勇无所屈挠之谓刚或谓申枨为刚者夫子曰枨也欲焉得刚夫使不以义屈于人而无邪欲以乱其中则其行已施于事者为仁孰御哉此刚者必仁之説也苏公行已可谓刚矣傲睨雄暴轻视忧患髙视千古气盖一世当与孔北海并驱而犹称孙君之刚又言其救十二人之死为刚者必仁之论则孙君可知矣其子思厉操履文词絶人逺甚则来者未可量也予言其信
　　题贾长卿读髙彦休读白乐天事
　　髙彦休作唐阙史辨白乐天无因毋坠井作赏花新井诗贾子又从而续之张子曰二子谓之爱白公则可矣未可谓知白公也古之圣贤谁能无谤何独乐天也哉有谓舜囚尧而夺之位伊尹放太甲而王世未尝有辨舜与伊尹之非簒者也其心诚知其不然则辨无自而萌于心是其为説无待而自然人之饱者人诬之以饥未有自疑而辨其非饥者人知舜与伊尹之非簒如自信其饱虽或从而诬之而不在辨之之域矣故凡世之辨已与辨人其言虽工而察其心之始萌盖其于信尝有所不足而后不能无言彼虽不能无疑于其初其攷于理较于迹而后能消其不信之心于是乎有辨故曰二子未可谓知白公者也呜呼小人之害君子也亦多术矣谤之于意外惑之于疑似世之君子傍视而不平者起而与之辨起于知之所不足故纵言极口而益召天下之多言多言繁兴而是非足以两行于世夫惟真知而冺言者而后谤止夫世之真知君子者才几人则小人之毁贤败善何时而止耶悲夫
　　防吕居仁所藏秦少防投巻
　　予见少防投巻多矣黄楼赋哀镈钟文巻巻有之岂其得意之文欤少防平生为文不多而一二精好可传在岭外亦时为文临殁自为挽诗一章殊可悲也此巻是投正献公者今藏居仁处居仁好其文出予覧之令人怆恨大观丁亥仲春张耒书
　　防范坦所藏髙闲帖
　　予治平末尝见太学直讲杨褒家藏唐髙闲上人二帖石本欧阳文忠公书其末以为髙闲之书如此则韩序乃实録矣后予官秘书且十年凡秘府所藏与一时士大夫家所有晋唐以来名书妙墨皆获见之而髙闲书絶未尝见岂闲自重其艺不妄为人书故后之传者少耶崇寕乙酉孟秋始见范伯履所藏千文追想杨褒石本真出一手足知退之之言不妄也












　　柯山集巻四十五
　　钦定四库全书
　　柯山集巻四十六
　　宋　张耒　撰
　　书简
　　答汪信民书
　　某启上教授汪君足下过符离偶多事然虽闻车马尝见临而卒不能一到左右也必防深察到家忽便人惠书如见问以文墨事某于文词窃尝好之而不能着也莫知所以告左右者抑闻之古之文章虽制作之体不一端大抵不过记事辨理而已记事而可以垂世辨理而足以开物皆词逹者也虽然有道词生于理理根于心茍邪气不入于心僻学不接于耳目中和正大之气溢于中发于文字言语未有不明白条畅盍观于语者乎直者文简事核而明虽使妇女童子听之而谕曲者枝词游説文繁而事晦读之三反而不见其情此无待而然也足下以文章取髙科言语之工妙天下而仆敢献其陈设则有罪矣然以仰答盛意之辱之又因以求教也春寒自爱偶以连日冗甚修答不时恕之恕之不宣
　　与鲁直书
　　某再拜学士足下仆年十八九时居陈学同舍生有自江南来者借借能道鲁直名后数年礼部苏公在钱塘始称鲁直文章士之慕苏公者皆喜道足下仆于斯时固已有愿交之心不幸遭罹忧患往来淮浙间就食以继活又得官西防洛阳者三年歴时益多行四方逺而足下之名益至于予耳最后苏公以文章得罪而闻足下实与其间苏公黜官贬走数千里外放之大荒积水之上飦粥不给风雨不蔽平日之誉徳美者皆讳之矣谁复议于苏公之徒哉宜遂灭息揜抑而莫敢言之矣然言足下姓名文章不减于昔而有加焉夫天下人之公议固不可终阏然非有气势利权而能使人称爱于寂寥蔽障之地者非其卓然有人欲揜之而不可得者未易至也故仆之愿交之心与鲁直之名其深浅常相若也仆为丞于咸平者一年矣闻鲁直如隔舍如束防甚固不得辄见夫人之相好者逺而不相及则虽思而心不劳有可及之势而限于咫尺则梦寐乱何则人之情固不平于理之不当然者仆之区区所以不能得见面而至于奉书而请交也夫交者君子之所以甚慎而某【案此下有脱文】
　　某再启每怀先公平昔相与之诚又闻在岭外时失所爱弟天乎有是哉无可言者奈何吕家诸舅又复不振想时得书也书不尽意何时面慰临书陨涕
　　答李推官书
　　李君足下南来多事乆废读书昨送简人还忽辱惠及所作病暑赋及杂诗等诵咏爱叹既有以起其竭涸之思而又喜世之学者比来稍稍追求古人之文章述作体制往往已有所到也某不才少时喜为文词与人游又喜论文字谓之嗜好则可以为能文则世自有人决不在我足下与某平居饮酒笑语忘去屑屑而忽持大轴细书题官位姓名如卑贱之见尊贵此何为者岂妄以某为知文谬为恭敬若请教者乎欲持纳而贪于爱玩势不可得舍虽怛然不以自宁而既辱勤厚亦不敢隠其所知于左右也足下之文可谓奇矣捐去文字常体力为瓌奇险怪务欲使人读之如见数千载前蝌蚪鸟迹所记匏之歌钟鼎之文也足下之所嗜者如此固无不善者抑某之所闻所谓能文者岂谓其能奇哉能文者固不能以奇为主也夫文何谓而设也知理者不能言世之能言者多矣而文者独传岂独传哉因其能文也而言益工因其言工而言益明是以圣人贵之自六经以下至于诸子百氏骚人辩士论述大抵皆将以为寓理之具也是故理胜者文不期工而工理诎者巧为粉泽而隙间百出此犹两人持牒而讼直者操笔不待累累读之如破竹横斜反覆自中节目曲者虽使假词于子贡问字于扬雄如列五味而不能调和食之于口无一可惬况可使人玩味之乎故学文之端急于明理夫不知为文者无所复道如知文而不务理求文之工世未尝有是也夫决水于江河淮海也水顺道而行滔滔汩汩日夜不止冲砥柱絶吕梁放于江湖而纳之海其舒为沦涟鼓为波涛激之为风飚怒之为雷霆蛟龙鱼鼋喷薄出没是水之奇变也而水初岂如此哉是顺道而决之因其所适而变生焉沟渎东决而西竭下满而上虚日夜激之欲见其奇彼其所至者蛙蛭之玩耳江河淮海之水理逹之文也不求奇而奇至矣激沟渎而求水之奇此无见于理而欲以言语句读为奇之文也六经之文莫奇于易莫简于春秋夫岂以奇与简为务哉势自然耳传曰吉人之词寡彼岂恶繁而好寡哉虽欲为繁不可得也自唐以来至今文人好奇者不一甚者或为缺句断章使脉理不属又取古书训诂希于见闻者挦撦而牵合之或得其字不得其句或得其句不得其章反覆咀嚼卒亦无有此最文之陋也足下之文虽不若此然其意靡靡似主于奇矣故预为足下陈之愿无以仆之言质俚而不省也
　　投知已书
　　五月日某谨因仆夫百拜献书某官某闻古之致精竭思以事一艺而其志不分者其心之所思意之所感必能自逹于其技使人观其动作变态而逆得其悲欢好恶之防情故工乐者能使喜愠见于其声工舞者能使欣戚见于其容当其情见于物而意泄于外也盖虽欲自掩而不可得昔伯牙之所好者琴也钟子期坐而听之而伯牙不能藏其防情夫伯牙之情岂与琴谋哉惟其专意一心以事其技故意之所动黙然相授而不自知也某自丱角而读书十有三嵗而好为文方是时虽不能尽通古人之意然自三代以来圣贤骚人之述作与夫秦汉而防文章词辩诗赋謡颂下至雕虫绣绘小章碎句虽不合于大道靡不毕观时时有所感发已能见之于文字所习益乆所亲益众所嗜益深故自十有三嵗而至今三十有二年身之所歴耳目之所闻见着于当世而可知与夫考于前古而有得者无一不发之于文字不幸少苦贫贱十有七嵗而亲病又二年而亲丧既仕而困于州县者十有二年矣其悲忧惊悸煎熬逼迫之情憔悴萎郁塞愤懑之气充满羡溢盈心满怀而又饥寒困穷就食以活其妻拏者往来奔走率常数千里西走巴蜀南尽呉防陆困于周秦而水穷于江淮江湖波涛鱼龙之惊荡重山岭猿猩猱鼯之出入大夏炎暑流金裂石与夫雷电雨潦之震恐积阴大寒烈风霰雪手刮肌之凄怆皆已习见而安行昼则接于起居夜则见于梦寐计其安居饱暖脱忧危而解逼仄眉开口无事一笑者百分之中不占其一又观一世之情其所矜尚可以自振于贫贱阨穷者某素于其身无有其一故出仕四方修身治官庻几于有闻而门单族薄气熖寒冷执版趋拜以见大吏大则骂辱诟责小则诘问凌侮得其漠然不问弃置其谁何则过而欣然辄自庆喜其穷愁困塞有不可胜言者又岂独此哉古之能为文章者虽不著书大率穷人之词十居其九盖其心之所激者既巳沮遏壅塞而不得肆独发于言语文章无掩其口而窒之者庶几可以舒其情以自慰于寂寞之滨耳如某之穷者亦可以谓之极矣其平生之区区既尝自致其工于此而又遭防穷厄投其所便故朝夕所接事物百态长歌恸哭诟骂怨怒可喜可骇可爱可恶出驰而入息阳厉而阴肃沛然于文若有所得某之于文虽不可谓之工然其用心亦已专矣夫文章之于人心其理之相近与夫工人之于技则有间矣某之区区盖已尽布于此则世之高明博逹之君子俯而听之盖有不待夫疑而问问而后知其心也伏惟某官以文章学术暴着天下方为朝廷训词之臣而不腆之文尝欲奬与人谁不欲自逹于世之显人而某自顾所藏无一而可敢书其平日之文与诗几六十巻以辱左右伏惟闲暇而赐观焉则某之精诚虽欲毫髪自伏而不可得矣公亦念之耶
　　上孙端明书
　　昔乐正子用于鲁孟子为之喜而不寐夫功名进退之际君子本不以累其心其来何足喜其去何必愠一乐正子用于区区之鲁而足以悦孟子浩然之怀何也夫天下之事不如人意者常多而其委曲防合与人同谋者常少故也岂特少哉盖千百而一遇焉夫人之修身为善择地而蹈之者岂尝一日不愿取诸其身而布之天下哉而世之人视夫贤人君子之有立于世其心亦岂不愿为之奔走而受其泽也此二者宜若物理之所当然者然其行也或止之其亲也或间之防邪间于其前憸巧伺于其后而贤人君子又不肯少屈其志俛仰而有就故戛戛乎其势欲合而常难故使夫物理之所当然者一旦更指之为不可逢之防可胜叹哉由此言之则其万一有合而得施其用岂不可喜也某生三十有五年其闻执事之名亦乆矣方先帝时羣才并进多士满朝而天下之人指以为正人大丈夫不为利回不为义疚挺然于羣枉之中其进退用舍系天下轻重者凡七八人而公其一也天下之士其望受赐于公乆矣然中间何其屹屹乎欲合之难耶今春以来前日所指以为正人大丈夫者翕然四合而至矣公虽优防近藩然闻之道途以为入陪辅弼实在旦暮如今日之所用其磊落震动人者皆往时天下之士将至于絶望而不得见者也今也一旦而尽见之则其喜也是宜不独不寐而止也某之家弟来幸得望履幕下固尝欣然自负以为辱公之知而某今也为令沈丘得在使部闻公之将有庆也日夜喜跃乐颂其事而愿有献焉故不量其愚且喜为执事一道之而某之家世单寒无势力自拔于当途而方天下治平贤俊振起区区之心未能自甘于无用来嵗之春公将有荐其属为京官某者愿沾其一乎夫天下之士愿奔走于君子而君子亦岂一日忘天下之士哉伏惟察之进退俟命
　　上蔡侍郎书
　　丞于大尹非有公事不敢自通名姓于下执事而丞于邑得賛可否而无专逹故备执事官属者一嵗矣而不敢以一言自闻属者邑僚有自府来者言执事尝辱问某姓名而窃自意何以得此岂执事兼爱博取乐于闻善而有以不肖问左右者耶其问之也岂其欲知之也某之羁穷困辱于世乆矣逢之者不问愬之者不省一日哀而问之若将悯焉者则某非偶人安能不一启口哉某生三千有二年弱冠得官欲养其亲而受养者未饱而泣血继之飘然羁孤挈其妻拏就食四方莫知所归陆走水涉辛勤险艰冒寒暑勤手足所欲不过斗升之粟而常苦不足而性又愚鲁不习世务屈首于官始亦妄意欲行其所闻而事势多端不敢畧试亲负担之役而不足于勤服仆隷之辱而不足于贱摩牙者假之以立威辞责者倚之以归过受侮遭骂瘖不敢较出而出曹祷以求免归而对案叹而后食家本淮南仕者数世而浮寄南北求咫尺之上以庇其家者乆而不就今也寄十口之饥寒于一官之禄故至其甚辱而不可忍者也痛自劝励欲勇舍其所仰然退而熟念参计利害一及其所累则其气漠然而平是以黾勉乆而不能去自得官至于今十有二年矣其心未尝一日不出于此世之仕者有如某谓之困可乎不可执事诚哀而问之耶其闻某之言也亦且愀然矣古之君子有不肯屈其身以一毫请于人者有三请而三却之犹往而不已者彼其心将以明道也则一毫不可贬于人惟其所欲徼幸于得位而求禄止于为贫故屡请而不嫌于辱所恶于失已而求之者谓其私富贵之私也某也闻执事一言而平生之所怀自献而不怍于进退之分则有罪矣惟某之不才所志止于为贫而所欲未过其分或者犹在可言之域费执事片言之劳而某之赐足矣干冒台严死罪死罪
　　答李援惠诗书
　　某顿首李君足下相望近尔各有职守不得相过从甚可叹也人来防示书及新诗一轴书词亹亹推与过当尤以自愧某家素贫未壮而孤应举觅官累于饥寒耳非欲取好官厚禄以自荣也因循不已颇践显美又暗于事几不能蚤避患祸坐此得谪辱但沾沾省过非不欲自奋举以干世而脱贫者亦非内有以自珍而轻世肆志者顾坐钝弱不能耳若足下所引张范之徒是皆抱奇行异才视一世之祸福为不足以易其所有者仆何足以与是哉诗轴已三阅之矣韵格清奇词藻俊发其于用事尤精稳足下齿少而已能尔何可量哉唐人作诗用思甚苦而所得无多至有终身习之而但一章数句便名世者何足下取之容易而用之不既也叹仰叹仰虽未得熟接话言然观书与诗亦足以畧测足下之好恶矣胷中所有无乃欲玩而藏之以待价欤将持此以求售欤玩而藏之斯可矣似非求售之道惟以时自重不宣
　　答杜锋书
　　某启罪垢谪官于此多病懒放旧学荒废无以见贤俊故乆不果奉谒而足下意益勤两坠珠玉又副以新文一轴披读累日不胜钦仰试陈所疑其一篇曰非季札夫季札何可非也札之逹于礼乐盖孔子之所与而其人之贤则非管晏叔向子产韩厥所可及也然则其于辞受之际宜亦至矣彼其辞千乘之国于争夺之世盖欲制行以髙天下而教后世将以愧夫盗据窃取而使乱臣贼子之祸少息焉使季札受亦可辞亦可而卒辞之者亦行其志云尔夫岂有所不可哉夫季札非忘呉也岂不曰国之存亡废兴天也非人之所能为也昔孤竹君以国与叔齐叔齐让伯夷而卒皆逃去入周不反其国而孤竹之后不闻有兴者而孔子论二子曰求仁而得仁未尝罪以亡其国也夫子之不非夷齐则季札之不得罪于夫子明矣足下试详思之世之贵王衍以器用言之譬如玩好间一物耳未可格以法度也愚以谓季札为不可非王衍为不足非也三杰賛文字丰缛布叙详宻有作者之风更加老成则无可议辱问甚勤不敢不尽
　　再答杜锋书
　　承谕亹亹似未逹鄙意嗟乎季子譲国几千余嵗歴圣贤未尝有説独见黜于吾子葢夫子谓后生可畏者夫季子之不肯受吴直是不欲有国耳故其言曰愿附子臧之义彼视弃千乘之国如草芥亦必有乐乎此而易彼者茍求其所以让之之名则夀梦欲越诸兄而立季子固不可也至余昧卒而子僚之才亦足以君国则季子不得废嫡而立孟子曰天之所废必若桀纣者故益伊尹周公不有天下此札之所以必辞者恶乱君臣之大分也季札之于道徳其深矣哉屈庸曰季子守节者也虽有国不立可谓知其心矣孟子曰好名之人能让千乘之国则自夷齐以来札一人而已所谓圣人之清者也夫岂在所黜哉孟子曰若夫成功则天也则古之论存亡废兴未有不言天者非幸不幸也孤竹之君欲越次而立叔齐叔齐辞之可也伯夷长当立而辞之何哉商人世及则叔齐将以次亦当立也而夫子初不论此直曰古之贤人也其意可见季子之听乐其于礼乐之际深矣其于辞受必不草草更宜详之
　　与大苏二简
　　昨日款举教诲开益多矣但所论司马迁十二诸侯年表并周与呉实十四国周不在数固无足疑并呉为十三而不数呉者窃尝攷之呉比诸国见于表最晚鲁成公六年当呉夀梦元年始见于表然呉有国十余世矣迁不自共和叙年与诸国一槩者攷呉世家去齐卒夀梦立自去齐以上皆不着即位年数略叙传世而已是迁自去齐以上但得其世而不得其即位之年无从为谱自夀梦以后世家每世辄载其即位年数年既可攷故自夀梦表乃见之与十二国自共和至春秋终不得一例既谓之年表而吴之年脱略不伦但如附见故止谓之十二国其序曰谱十二诸侯自共和迄孔子吴既不全意不成为谱耳而迁于是诸国初无抑也不然吴楚之僭何有轻重迁遽进楚而退吴何也攷其本末理似应尔不审定是与否更俟来教
　　昨日奉敎赐下情感慰唐六臣传略得闻敎诲但意所未谕者非以为史者不得少有抑夫无抑襃贬何用为史顾所以抑之当有道耳彼六人者为唐大臣挈国而输之贼北面而事之为史者曰汝唐臣也无臣梁之理汝虽茍免吾从而正其罪而其人之罪无所逃此其意何有不可但其书谓之五代史记而其中有一巻忽谓之唐唐非五代也标巻为唐于史之名似不顺尔虽不云尔尚可以贬辱也班氏书有后汉事范氏书亦有前汉事耒以为若因及之虽上越数代犹为无害但立名标巻似不应尔若鲁春秋中忽有一篇为秦汉则事似难行不审以为如何此亦少不至者不当反覆致论姑欲受教耳
　　答李文叔为兄立諡简
　　昨日辱示尊兄墓铭即当书纳而防问以所未安既有所疑不敢黙也为兄作諡固善但古者贱不诔贵防不诔长諡与諡一道也自下议上不顺又以尊临卑则公议尽不得伸俾无以尽善恶之实况于骨肉宗族而可以相为立諡耶古之私諡者甚多如王通死门人私諡文中孟郊死韩愈张籍諡以贞曜然后世读通所著书续经其狂诞野陋乃可为学者发笑郊以饿士偶工于诗尔世之言通与郊之实不过如此文中贞曜竟何补哉古者生无爵死无諡孔孟顔闵不闻有諡虽其门人朋友尊爱之如此亦不敢为作諡此数君子后世岂以无諡而遂不传哉由是观之諡不能使欺者传无諡不能使实者没贤兄之懿徳人实闻之其不至公卿而死不得使有显议而公諡之其为不幸无可言者但其徳美之实茍不可泯灭自应传世而今乃兄弟生徒为之易名则夫薄俗之喜以嫌处物者乆矣孰肯谓弟不私其兄哉既嫌于私则闻者不信不信则并与其实而败之矣所谓爱之正以害之也愿更审度此一节其他尚有一二事容面论之蜡纸且留此俟改定即当下笔僭易死罪
　　与杨道孚手简
　　来篇絶妙行色有光老拙之幸毛楮有便当分寄从公之外刻意书史是望耒致司理三哥








　　柯山集巻四十六
　　钦定四库全书
　　柯山集巻四十七
　　宋　张耒　撰
　　启
　　答林学士启
　　伏审光膺宸綍进直兰台荣命始行儒林增重窃惟馆阁之选葢待儒学之臣既非典领之权几于冗散又无议论之责少补丝毫宜非仕者之愿居而为一世之所尚葢学问为君子之事职卑而待之不轻诗书非俗士所知禄薄而意则甚厚虽厌居寂寞夸者至谓之病坊而脱畧等夷赤尉均称于宰相名既如此人犹贵之而况将相之选踵武相寻祖宗以来抡择为重故本朝之宠儒者虽他官必假此名伏惟某官文丽而用长才周而学富父子济美兄弟有声行寔着于家庭强济冠于朝右冠豸弹击风霜凛然揽辔按行疑窦立解巳登进于卿棘复入直于道山岂专是正之功寔示超腾之渐某淮楚晚进塲屋后来辱登门墙尝备官属当趋风于末坐乃首贽于长牋为礼则勤循分而惧孔鸾同列忘鲁钝之卑飞珠玉藏家惊辉光于贫屋永为好也何日忘之
　　代人谢及第启
　　困瑕疵于指玉献已过三收奔败以誓师战犹借一仅能无辱岂足言劳伏念某受才樗疎趋世迂濶拙无他技幼刻意于艺文家有遗风世知名于科级童子习雕虫之技巳屡试于乡邦专门尚经术之科尝再游于礼部一行作吏终日坐曹几砚巳积于埃尘诗书错陈于朱墨人耳人耳颇羞请铸之金时哉时哉思乐无求之雉属大明之继统仰众正之来同耻穷有道之邦愿列思皇之士随众碌碌仅乃有成半世遑遑所得如此惟其无似已合知荣兹葢伏遇某官左右太平设张治具收才能于无间本选举于至公刈楚旁及于艾萧濬川下通于沟浍羞愧平津之策絶意上游庶几毛遂之竒收功下客
　　润州谢执政启
　　此者伏奉告命除直龙图阁知润州军事巳于闰四月二十九日到任交割讫伏以文章为学者余事故先王不以世富贵非人力所制故君子以为在天而况修词蹇浅未涉作者之流趋世濶迂毎在众人之后则其投闲置散疐后防前在所当然夫复何恨伏念某羁旅一介憔悴余生困棰楚者十年逭饥寒于斗禄仕巳成于漫浪意何有于功名始误寘于成均复进升于儒馆佐东观之论著颇见旧闻纪先帝之事功遂游藏室擢升右史宻侍清光虽学儒之至荣岂草茅之素望而疾病侵耗心力衰疲分敢自安义当引去驽马自竭骥厯块而巳超神山在前风引舟而忽逺尚叨便郡获养残躯静循此恩葢有所自兹葢伏遇某官曲成万类器使庶工直镈防镠疾者未尝遽废大杗小桷施之各以其宜致此枵虚未即捐弃狱讼希简职事不废乎诗书山林幽深形骸颇为之清快庶余龄之可养幸沉痼之有瘳仰报至恩将必有在
　　贺钱内翰启
　　伏承内翰侍读四丈罢直内阁升华禁林解天府之浩繁侍经帷之清燕虽众望所属理固当然而成命既行士以相贺伏以学士号为职亲地要实儒者之至荣训辞欲其言近指深必文人为充运设官虽专于书诏储才常用于钧衡被选益艰因人增重虽从容入侍独髙太白乐天之词华而论议经邦复重徳裕敬舆之术业苟擅一长于此皆为称职之才洪惟本朝继有硕望方当圣主之圗任果见异人之来仪伏惟某官学总百家才髙一世经守韦平之学世登晁董之科无施不长所治皆最批窦蹈窽在庖丁如无牛越国过都于骐骥为厯块隐然公辅之望久矣中外所期俄闻异恩大慰众论谋谟黼座何慙天子私人顾瞻玉堂应叹吾家旧物即膺大拜用究逺图某毎愧庸虚素承知奨其为欣快寔倍等伦叹白髪之侵陵望青云于寥廓嵗事巳晏徳履多祥更冀保颐下副祝愿
　　宣州谢两府启
　　比者法当易地恩使造庭方奔命于半途遽分符于便郡地未殊于南北舟楫相通忧方切于困穷廪禄有继虽徼幸出圣朝之厚而曲成皆髙位之仁巳见吏民粗知风俗兹葢伏遇某官受天间气为国元臣道徳致君议论垂世器众材而无弃虑一物之遐遗遂令罔功每輙得所退观所领自昔有声道徳在人有顔真卿之政事登髙旧赋称谢晖之文章某素乏词华不通吏道一无称可全有便安民消愁叹之声自縁圣治家受饱暖之福徒费君防尺寸无施冐昧而巳嵗事云晏几政多闲伏乞俯为华夷精调寝味
　　贺钱都尉启
　　伏承光膺纶綍雄领节旌逺俗知荣侯藩増重其为僚属益倍欢愉伏以懿亲建邦粤古令典惟盛朝尚王姬之贵在一时皆妙选之才既内奉朝请而为国华亦外假风声而持将钺屈天姻之华贵尉南服之荒遐民社有光江山增气恭惟某官朝推令徳世有美名夙以才猷膺兹选擢忠孝着甲昔受大赉之王封簮笏满门今为五世之卿族闻望卓尔宠禄从之虽仰青云之絶尘亦受灵河之余润优游美望素钦武子之才豪留务不烦久服征南之恩信嵗事已宴贤履有休更冀保调以绥戬谷
　　谢鲍承务启
　　伏审光临民社审布教条徳庇所临愚陋知免窃惟汉唐之盛惟以守令为难或由郎而出宰邱民或厯县而入官华省谓将责之经世莫若试之临人恭惟圣朝亦重兹选凡膺民社之寄莫非慈惠之师伏惟某官炳蔚多文渊源博学行巳信于乡里名久播于搢绅素怀制锦之良能方展割鸡之利用畧摅素业均惠逺民牒诉虽繁敦本可使无讼鳏寡未乂有政为善养人虽君子之徽猷葢髙才之余事况复江山清逺民物阜安狱讼多余樽爼可乐莫陪谈笑徒切倾驰过此以还未知所措
　　贺广徳知军启
　　伏以星囘于天既发春而献嵗帝出乎震方去故而就新天时于是更端贤者受其介福伏惟某官风猷强敏道义深纯度越众人独立一世乌台弹击彀千钧之弩而发机山郡剸裁持屠牛之刀而破虱惟其道用焕然日新俯同世人仰受天福
　　谢建平知县启
　　兹者过沐殊私特贻盛礼一日之长托末契之光华通家之欢伤前人之零落俛跪之际感喜交并伏惟某官文学承家吏能絶俗一见许论于家世并游遂列于弟兄昔日桑弧交庆两家之生子相逢樽酒共惊五十之几年敢不传义好于子孙谨铭藏于肺腑过此以往未知所裁
　　贺太平知州启
　　伏承辍讲经帷剖符江国余光所芘弱植知安伏惟某官奥学造防髙行絶众赫奕家世照临逺方清浄道心消镇浮俗遥想公余之多暇未妨禅观之无为出入起居轻利安稳某夙懐问道幸托为隣惟仁人志常在民自今日请学为政虽相闻鸡犬实一苇可航之川而坐困简书有其人甚逺之叹顾兹倾素曷罄敷陈
　　上黄州郡守杨懐寳启
　　某愚暗触禁懵不自知仁圣至明罚惟当罪虽从黜责尚得依归平生京洛之游交情有素千里江山之别老境已侵岂知投窜之余忽有笑谈之便淋漓醉舞坐沉痼而少衰慷慨悲歌抚壮心而犹在静言思咎亦既戒行忽忘跋履之勤喜遂瞻依之素伏惟某官天资防俗国器冠时利刃吹毛长劒耿介倚天外髙标絶众野鹤昻藏在鸡羣擅风流独步之名有雍容甚都之观左挽繁弱迈越石之竒一割牛心兼武子之逸葢尝奉使诸部固巳着迹本朝赋呉郡之溪山醉金陵之风月遗爱犹在陈迹可寻屈临方州寔幸逺俗某去国流浪多病变衰流水髙山知者益寡附舆执辔今也则亡虽无聊逺窜之可怜得相逢一笑而何恨私用自贺夫复何言春序正暄更祈保卫
　　贺潘奉议致仕启
　　伏审亲家致政奉议上还印绶退即里闾已私知止之安将受永年之福凡居亲旧寔助忻愉窃以人之多难在于儒者尤甚壮年讲学谓富贵利禄之可期小试多违信功名遇合之有命加以嵗月荏苒时不待人顾瞻簮裳义则当止彼贪冐无耻者率皆优佚而老惟进退顾义者不免饥寒之忧未余汉庭之赐金复休故社之乔木进计宦游之廪禄何有一毫复与平生之箪瓢相从三径莫非命也谓之何哉伏惟某官奥学渊源懿行金玉久栖迟于末路遂髙退于明时清誉益隆多祥有在某自怜罪戾久困泥涂延企髙风但懐景仰
　　答扬州司法谢荐启
　　式懋才猷显膺褒荐过敦谦徳躬贽髙文兢惧靡遑珍藏为好窃以长吏荐士葢遵着令之文小官求知将应有司之格然在下者常艰于际可居上者亦叹于才难苟防特达之知亦谓非常之防伏惟某官温恭饬已道徳承家老成之典刑具存正始之风流犹在青衫手版共叹棘栖之鸾命衮貂冠兹为鸿渐之翼既深感愧又切颂祈
　　疏
　　三天洞求雨疏
　　伏以宣城之境春末以来雨施不时稻未得种父子熟视而无告官吏不知其所为凡曰有神靡不致祷岂徳薄莫能感格抑民灾未易祓除莽大泽与髙原赫炎风兮畏日恭惟禅师具千乗眼得一佛乗无有亲疎等加悲悯防众生如赤子观此世如掌中则夫鬰兴大云普降甘雨宜翘足可待寔伸臂之劳其在神通葢甚容易眷兹千里之泽请以三日为期时或有愆事且无及
　　三天洞谢雨疏
　　维清浄心虽于三界无所着以慈悲故常悯一切诸有情顷以旱灾輙伸诚祷即时感达应念雨来变饥馑为丰穰易烦恼为欢喜顾兹防施曷有报偿哀民生之多艰愿真乗之卒相俾无失望是谓大慈









　　柯山集巻四十七
　　钦定四库全书
　　柯山集巻四十八
　　宋　张耒　撰
　　祝文
　　祭社文
　　某受命于朝来守此土宣上之徳以保有民社惟神之功百世通祀幸得以时躬荐牲币徼福于民莅事之始敢敬致告惟神鍳之
　　祭稷文
　　惟神之功立我蒸民有邰之君实兴周室万世通祀光配无极某受命天子来长斯民嵗时奉祭牲币有秩莅事之始敢告有常神其鍳之永锡斯土
　　祭文宣王文
　　惟吾圣师生于此又尝仕于此葢自卫而删诗定乐既没而皆在此也教之在鲁深矣某受朝命来守此土意遗风逸礼必有在民愿与诸生究观而讲明之莅事之始敢不致告非以为礼庻用致防
　　敬亭广惠王求雨文四首
　　嗟乎吾民其困久矣去嵗积雨大江横流两圩既隳一境受补复亡防实在今年死生存亡间不容髪而自春及夏时泽未滋芃芃四郊稲且不植吏术莫救必神之求神食斯民忍视其疾惟王威灵功徳烜赫在民指挥蛟龙震作云一瞬之力岂或难之
　　山川之神能出云气见变怪以司旸之权以佐民衣食之用则是有职于民者故朝廷隆以爵号表以庙貎有司嵗时奉祀不絶自四月至今以旱祷于王者于是三矣今事巳益急虽渎神有罪而不敢避也惟王俯而聼之油然而云沛然而泽以除民之病以纾吏之责于王之神謦欬之力有职于民冝不爱惜也
　　宣之为州被山帯江民耕于高无灌溉之利而仰泽于天故阅月不则以旱告今兹季夏之初时大至诸山之田既植且茂比日乏积水且竭亦尝矣然方而止又不遍也是以民心惶惶忧在嵗事吏无以为术但知有谒于神而巳夫囷廪之有将入手而取之稊稗之食将下咽而夺之矣抑又神之所不忍也
　　南方之民以稲为命而稲非水不植神所知也今兹四月且尽而原田稿干待水种稻而不降涧溪之流亦复浅涸民情惶惶如失火之待水寒疾之待汗也失今不种则一嵗且无食其饥饿死亡流转于沟壑可立而待则其忧惧危廹之情葢可知矣乃兹月甲申尝率僚属有祷于神神如答之翌日而然施泽未渥云日巳霁岂神未念民之病姑以塞其意而已耶审如是其继有请虽十百其未止也神虽欲罪其渎而降之罸亦末如之何矣今事巳甚廹敢尽布之惟立兴风一三尺其于农事乃克有济某亦有不腆之牲酒以报神之徳惟王速图之
　　广惠王祈晴文
　　请未几又复谒晴在人宜怒况神之灵沃野茫茫嵗将有秋谁为之孽滛不收失望垂成吁嗟悯忧不敢避渎冐昧有求神或哀之疾尚可瘳
　　灵济王求文三首
　　惟王昔以功徳受国爵命衮服南靣抗仪王者可谓盛矣数州之民奔走奉祀以时不懈积有年矣受国爵命则如有位于朝食民奉祀则如受禄于国然则其可不察民之利病与之同忧乐哉今民之大忧王亦知之矣乃自春末至今时不降仲夏而稲不得种一方之民拱手而待饥馑甚可哀也而王之威灵光烈烜赫甚着其于蛟龙以致云且无所难夫为所不难以解民之大忧以是致祷当在所答今旱已甚非沛然大雨则于农事犹无所补也若夫苟施防泽姑以塞其意而曰吾尝矣则非某之所敢知也
　　水旱有数尚忧尧汤圣无如何矧此一方人治其阳数之所拘神造数者可得巻舒戊戌有请逮今未至神之威灵胡难其易旱野童童麈生沟浍神其鍳之赐以滂沛
　　自夏徂秋谒于王者数矣岂惟厌之而不答将怒其渎而降之罸也某则谓之不然求者以不隐为情施者以不倦为仁譬之君亲求则谒之何渎之嫌为之君亲者视其所求可则与之何倦于数用是輙有请于王而不疑惟王威徳烜赫临此一方吏民奉事嵗时不懈则其有请尤在所答也
　　灵济王祈晴文
　　彻救旱之奠曽未逾旬陈止之辞则巳在庙不修人事惟神之求防忌威灵其渎巳甚罪不能脱诚或可通今兹多稼既成败于将获积水且溢决则不支始幸仓廪之将盈俄忧父子之不保盛徳未竟大恩宜终夫呼而为风云吸而为开霁于神无费庻祷必从
　　景徳寺祈晴文
　　伏以既若时嵗将大熟而阴霖不止水潦将増大惧堤防之圯隳偃潴之垫溺欲除民病惟頼佛乗伏望消伏阴魔开通慧日防幽沉为明达变苦恼为欢謡众生之疾既除能仁之愿亦满
　　祭天齐仁圣帝并城隍祈文
　　比以旱故祷于一二神幸时雨之沛施免斯民于饥馑而诚薄未格报至不时岂媚于神者有未至耶抑在兹境者或不举也今旱既甚矣民亦殆哉莫知所为惟有致祷谨遣僚属徧诣祠宫于赫有神时赐甘沛惟民与吏皆获即安牲酒馨香将以为报
　　广惠王谢雨文二首
　　祷旱壬寅雨既随至匪亟匪徐泽此厚地旱野千里稲如云浮农人笑歌以乐易忧哀此困穷神徳之厚躬羞菲薄吏则何有我闻仁者施不责偿鍳其诚悃临此一觞
　　一嵗荐祷我顔则羞神乃哀之輙与所求问我农夫我田既臧无有高卑均为丰穰父子相保鳏寡有依守臣何功神则与之牲酒瘠酸报防施丰惟诚与洁庻以荐衷
　　灵济王谢文二首
　　间者有祷实以亢阳神答其诚翌日沛滂风驾云旗飞泽淋浪应龙翔嬉妖魃奔忙霭霭中原万畦齐秧父老相庆丰年有祥牲酒防薄愧升庙堂抑神之仁岂责报偿
　　顷以旱故遣吏致祈其慢宜罸神顾听之猎猎风云来自东南协风横流妖魃奔潜沟浍毕通高卑具沾活此一方老稚舞歌守臣冐功幸此时和牲酒不腆匪以报徳光威灵传示无极
　　祭鲁防王文
　　惟王托体圣父奄宅防龙旂旄天子之容文物焜煌照临东国十有八年荣宠之极临终上书以礼自克千载读书犹懐感恻兹惟旧封爰有庙食荒榛乔木荐享寂寂时有农父来祈黍稷坎坎击鼓刲豚布席旸疾疠求无不获爱人之心千古不息某具舟檝将寄颍尾漂洎五年未知攸止吾道非耶乃底于是悠悠天道惑之久矣再拜祠下神鍳其志行旅之荐不及酒胾
　　祭圣帝文
　　贬逐积年穷无所愬而圣上哀其不辜复畀之民社而来守此邦也则亦惟是旱干水溢之不时将以请于帝帝之仁民冝无或难莅事之始敢以告姑以致防礼则已畧惟帝鍳之
　　祭文
　　祭成都李龙图文
　　呜呼公择其中退然如不胜衣而能为人所不能为在熈宁初政有大议柄臣持之一压以势公奋力争与相抵刺厥声凛然卒摈于外流落十年天子思之归卿太常君子之喜于穆圣后缉熈于学公侍讲读以开以觉正位地官干邦盈虚持国风宪匪激匪纾呜呼公择孝友烝烝禄富族亲妻孥无赢死不能丧图书在籯施于朋友孔燕岂弟旷无累心清有遗味公去朝廷大斾高牙孰云来归哭引防车旦夜死生不足叹嗟善人存亡实系邦家叙哀一觞其饮之耶
　　代范枢宻祭司马温公文
　　呜呼天祚有邦畀之元龟笃生我公为世父师夷齐之清渊骞之徳子产之惠叔向之直人擅其一足以成名公兼众徳干干不宁九流百家金匮石室钩索沉隐裁其失得根柢治乱经纶皇极作为文章有书秩秩圭大裘望之肃然冬旸夏氷赴者争先仁英两朝锽锽厥声国有正人折奸于萌荏染者木求直于绳我公尽规君心则宁烈烈神考体貎有徳公献其可巗巗翼翼言有未用不敢受爵深衣幅巾归休于洛公则休矣四方颙颙君子野人洎于他邦闻者懐归于父于兄天施不齐或怨寒暑公独何施四海一誉元丰末年国有大事穆穆文母宥我神嗣爰立作相媚于神人我公在廷其重万钧士贺于朝民歌于防农庆于野兵休于边燠尔慓寒养其饥孱无瘠于饥无禾于田培其本根枝叶则茂岂曰我作宪章惟旧于赫圣考左右上帝休公于家实遗圣子巻耳思贤夙夜周京不惑不疑成此太平公之去来人之戚嬉人之戚嬉帝之从违岂人事耶天实为之纯仁不才辱公知深人之相知贵相知心惟公我知洞达表里采其所长谓或可使申结义好邱山不移匪我则然公实取之泚泚清洛独乐之园嘉华春敷脩竹夏寒清酌翛然我招我从琅琅嘉言有铭在躬朝偶乏人备位枢机入与国论获亲风规六七年间为益不赀私祈白首从公以归忧劳伤生公既遘疾庻几有瘳卒相王室国祠既誓公以丧闻我心之悲不获至门入哭于室公既大敛终天之情不一见靣人生有死如旦夜耳曽子将殁知免而喜公身既修公志既毕既寿令终无有其失有如公者古今万一任重道逺税驾兹日庻几念此以纾我悲犹有鬼神实闻我词
　　祭刘贡父文
　　呜呼子之强学博敏超絶一世肇自载籍孔墨百代太史所録俚闾野记延及荒外阴阳鬼神细大万殊一载以身下至律令老吏所疑故事旧章在廷不知有问于子归如得师直贯旁穿水决矢飞一时书林众俊并驰满堂贤豪视子麈挥逸足竒毛不受絏羁摈守列郡吏民畏思治盗寃句不事诛斩他严见欺子爱不犯中斥于南人忧子怡归来白首晩职训词子之来归亦既疾病惟其精明犹足以永谁云如子竟止斯耶国失君子善人之嗟方其盛时弛不得张亦既有遭而蛊其强谁与子仇败子百方虽然今日竟何有亡惟我与君同年进士申以婚媾兼恩与义平生谈笑樽席燕喜其当鉴耶临此酒胾
　　祭夏侍禁文
　　惟灵胄出豪贵服膺礼义恪守官次志于诗书云何不淑奄至大故命有修短夫复何言日吉时良安以即路奠觞为决巳矣呜呼尚飨
　　祭蘓端明郡君文
　　呜呼人生万殊之死同科其间疾徐相去唯阿作嫔大贤克冝厥家妇也有兹万一则多显允夫人简俭纯明相其君子险夷屡更穆穆愉愉何易何艰能俾君子即居而安象服委蛇亦既辉光云何不淑乃折于强苏公执丧尽礼致哀曰予徳思匪媾之懐某等受学师门义等族戚矢词殡前侑此酒食
　　祭李深之文
　　呜呼昔我先人刚介峭峙行于天下得友无几遇公兄弟则无间言惟屯田君则实同年公时尚少多病癯然江淮之间相与周旋耒之兄弟应举姑蘓朝夕诵习托公学庐公晩得官拜公宛邱后二十年遇公洲相从武昌亦既谢仕杖屦逍遥旁有令子何图末疾百治不完殁不得归即邱于焚幽宫之刻委于不肖文不称事矧能有耀身在罪籍动有絷维无穷之别不获往辞寓诚薄奠尚釂一巵
　　祭秦少防文
　　呜呼少防淮海之英自其少时文章有声脱畧等軰论交老成众誉归之谁敢改评聿来秘书亦既飞鸣脱身亟去事变随生呜呼官不过正字年不登下寿间关忧患横得骂诟窜身瘴海卒仆荒陋君孤奉丧归广陵拜我于黄尚有典刑防抚孤我穷不能具此菲薄聊致我诚只鸡斗酒懐想平昔嗟我少防尚肯来食
　　祭晁无咎文
　　惟我与公交游之义外虽朋逰情实兄弟公生癸巳我长一嵗平生宦学何一非是念初相遇盱眙送旅一见如旧绸缪笑语契濶积年俱职太学并试玉堂同升馆阁读书饮酒两各壮年意气豪盛自以无前公之文章瑰琦卓荦割裂绵绣挥磨矛槊石渠天禄典籍之委过目輙诵不复再视我守丹阳公镇于齐行世之艰坎自兹建中之初同官于都相对叹息苍鬓斑须我出汝阴公守于蒲我负重谴责居江湖知公金山艺圃葺庐最后闻公乘太守车往刺于淮庆未及书呜呼哀哉九月之庚寅闻讣于陈惊呼号天烦寃靡伸年且六十非夭之恨所甚痛者殱此善人公素强健无戾于身何恙之速一仆不振呜呼哀哉平生胶漆永隔存亡吊不抚棺窆不哭坟事也多违不敢爱勤聊陈菲薄侑此一樽尚想平生见我欢忻至悲薫心言不能文










　　柯山集巻四十八
　　钦定四库全书
　　柯山集巻四十九
　　宋　张耒　撰
　　墓志铭
　　厐安常墓志铭
　　吾尝谓医之在天下其资民生之用盖与谷帛等窃怪世之工其道者何少也自三代以来至今以医名世者多矣其为论说方术大备矣又尝怪夫世之医者皆忽而不学大扺从里闾俗师其治病苟不杀人众已指为良医矣使孝子慈孙不能无恨于疾苦之际者以此也可不悲哉予少多病世之医往往与之游率按前人成说而用之未有心得而能原其所以说者也盖医之为道推本天地阴阳经纪寒暑日星考验国土山川而人身外则骨节脉络腧穴内则脏腑焦鬲井谷其出入防通之变甚多且微非夫致至精之察不惑之知不足以尽之而世医不以术易衣食者鲜矣何暇及此哉宜工之者寡而古学之废也意必有聪明微妙之君子悯兹学之不振悼生人之疾疠独治其道修其术而莫或知之者焉绍圣丁丑予得罪谪官齐安而得蕲水厐君焉其于医殆所谓聪明微妙者也君讳安时字安常蕲州蕲水人其在孕时颇有异及儿时读书隽頴絶人一经目辄终身不防乡党奇之其父讳之庆号高医年老且病君问医于父父授以脉诀君曰是不足为也独取黄帝扁鹊之脉书治之未乆已能通其说时出新意辨诘不可屈父大惊君时未冠也已而病聋君曰天使我隠于医欤乃益读灵枢太素甲乙诸秘书凡经传百家之涉其道者靡不贯通时时为人治病有奇功率十愈八九而君性恺悌明豁好施而亷于是有舆疾自千里踵门求治者君为辟第舍居之亲视饘粥药物既愈而后遣之如是常数十百人不絶也其不可为者必实告之亦不复为治活人无数病家持金帛来谢不尽取也戊寅之春予见君于蕲水山中深衣幅巾延客坐堂上视其貎伟然听其议博而不繁妙而易晓告予曰世所谓医书予皆见之惟扁鹊之言深矣盖所谓难经者也扁鹊寓术于其书而言之不详意者使后人自求之欤予之术盖出于此以之视浅深决死生若合符节且察脉之要莫急于人迎寸口是二脉隂阳相应如两引绳隂阳均则绳之大小等凡平人之脉人迎大于春夏寸口大于秋冬何谓人迎喉旁取之内经所谓别于阳者也越人不尽取诸穴之脉但取手太隂之行度鱼际后一寸九分以配隂阳之数而得闗格之脉然不先求手引绳之义则脉尺寸隂阳关格之所起寸四陪于尺则上鱼际而为溢故言溢者寸倍尺极矣溢之美一名外闗一名内格一名隂乘之脉曰外闗者自闗以上外脉也隂拒阳而出故曰外格隂生于寸动于尺今自闗以上溢于鱼际而闗以后伏行是为隂壮乘阳而阳竭阳竭则死脉有是者死矣此所谓寸四倍于人迎为闗隂之脉者也闗以后脉当取一寸而沈过者谓尺中倍于寸口至三倍则八寸而为覆故言覆者尺倍寸极矣覆之脉一名曰内闗一名曰外格一名曰阳乘之脉曰内闗者自闗以下内脉也外格者阳拒隂而内入也阳生于尺动于寸今自闗以下覆入赤泽而闗以前脉伏行则为阳亢乘隂而隂竭隂竭亦死脉有是者死矣此所谓人迎四倍于寸口为格阳之脉者也经曰人迎与寸口皆盛过四倍则为闗格闗格之脉羸不能极天地之精气而死所谓闗格者覆溢是也虽然独覆独溢则补泻以生之尺部一盛泻足少阳补足厥隂二盛泻足太隂补足少隂三盛泻足明阳补足太隂皆一泻而一补之四盛则三阳极导之以针当尽取少阳大阳阳明之穴脉静者取三阳于足脉数者取于手泻阳二当补于隂一至寸而反之脉有九者寓浮中沉于寸闗尺也且越人不取十二经诸穴直以二经配合于手太隂行度自尺至寸一寸九分之位复分三部部中有浮中沉以配天地人也又曰中风木伤寒金湿水热火温病起于湿湿则土病土病而诸脏受害其本生于金木水火四脏之变也阳浮隂虚为风温阳数隂实为温毒阳濡隂急为湿温隂阳俱盛为温疟其治之也风温取足厥隂木手少隂火温毒尃取少阳火伤寒取足太隂金手少隂火温湿取足少隂水乡人皆谓我能与伤寒语我察伤寒与四温之变辨其疑似而不可乱也故定隂阳于喉手配覆溢于尺寸寓九于浮沉分四温于伤寒此皆扁鹊畧开其端而予参以内经诸书考究而得其说审而用之顺而治之病不得逃焉君为予言者尚多独着其大者又曰予欲以其说告后世故着难经解数万言观草木之性与五脏之宜秩其职位官其寒热班其奇偶以疗百疾着主对集一巻古今异宜方术脱遗备伤寒之变补仲景伤寒论药有后出古所未知今不能辨尝试有功不可遗也作本草补遗一巻吁其备矣予问以华陀之事君曰术若是非人所能为也其史之妄乎某尝病风掉数年余苦未尽瘳君切脉曰脏病传所胜君之疾肝传于脾脾气欲转运而肝制之也去木邪行土气而后愈因授予以方少焉疾有间又曰一方不可瘳当增损之以应疾时时致方与药之难得者察君于予尽心焉见君之嵗是冬而有痼疾作明年春而剧门人请自视脉君笑曰予察之审矣且出入息亦脉也予胃气以絶死矣因尽屏药饵忽焉韵语数句授其婿魏渊盖超然达者语也后数日与客坐语而卒年五十八时二月初六也君性喜读书闻人有异书购之若饥渇书工日夜传録君寒暑疾病未尝置巻其藏书至万余巻然皆以考医方之事晚好佛学盖有得焉以是年闰九月二十七日塟于蕲水龙门乡佛图村君曾祖讳慥祖讳震及父皆不仕娶陈氏生二男子曰瓘曰琪皆笃孝修饰二孙曰仲容叔达三女已嫁魏渊郭廸陈翔其婿也各举进士君临终以书遗予若托以铭其墓者嗟夫予名微位卑又方得罪于时何足以为君重然君尝有徳于予且其孙必以见嘱不得辞也既铭其藏又着所尝治而愈人所传道者更刻于碑隂且以为法铭曰
　　生民之病尭舜是医惟周与孔世之良师遘疠于身扁鹊善治惟民与身同一矩规猗欤厐君有见于兹独显以方用不大施孰疾于衷孰毒于肢有来求予径取无遗饮酒著书终身遨嬉欲知其仁吊者埀洟即化而安不爽厥知有考其书铭以昭之
　　欧阳伯和墓志铭
　　君欧阳氏讳发字伯和庐陵人太子少师文忠公讳修之长子也为人纯实不欺内外如一淡薄无嗜好而笃志好礼刻苦于学安定胡瑗掌太学号大儒以法度检束士其徒少能从之是时文忠公已贵君年十有五师事瑗恂恂惟谨又尽能传授古乐钟律之说既长益学问不治科举文词独探古始立论议自书契以来至今君臣世系制度文物旁至天文地理无所不学其学不务为抄掠应目前必刮剖根本见终始论次使族分部列放之必得得之必可用也呜呼其志亦大矣然其与人不苟合论事是是非非遇权贵不少屈下要必申其意用是亦不肯轻试其所有而人亦罕能知君者而君之死也今眉山苏公子瞻哭之以为君得文忠之学汉伯喈晋茂先之徒也初以文忠公恩补将作监主簿三迁为大理寺丞赐进士出身勾当箔埸迁光禄寺丞赐五品服勾当京西排岸司又迁殿中丞官制改为奉议郎监粳米中第七界俄权少府监丞迁承议郎某年月日卒享年四十有六积勲至轻车都尉君为殿中丞时曹太后崩诏定皇曾孙服制礼官陈公襄疑未决方赴临名君问其制君从容为言事在杜佑通典甚详襄即奏用之是时方下司天监讨论古占书是否同异折中为天文书乆未就而襄方总监事即荐君刋修君为推考是非取舍比次书成诏藏太史局襄因奏言旧浑仪壊不可用而后所造新仪攷之又不合愿付君详定诏从之本朝自至道中用韩显符浑仪其后司天官周琮于渊加黄道宁中旧器壊诏沈公括更造括以其意增损之器成数年未能定与浮漏景表不应君较三家攷古注又自因事立制先为定仪奏之神宗召君问曰浮漏以玉筒下水者当坚乆也君对曰玉不如铜沈括长用玉今下水比初加速矣上以为然遂以君法铸新仪漏表集其说号法要其后有附括议者讼于朝诏再定卒行君说讼者亦服焉君治官无大小不苟简所创立后人不能更其著书有古今系谱图国朝二府年表年号録其未成者尚数十篇夫人呉氏故丞相正宪公充之女封夀安县君男一人曰宪滑州韦城县主簿女七人其四人皆蚤卒一嫁权武安军节度判官苏京次嫁承务郎王景文亦卒次尚防孙一人延世曾祖讳某赠金紫光禄大夫太师中书令兼尚书令曾祖妣李氏封呉国太夫人祖讳某赠金紫光禄大夫太师中书令兼尚书令追封郑国公祖妣郑氏封韩国太夫人初文忠公以观文殿学士太子少师致仕累赠太师追封兖国公妣薛氏累封安康郡太夫人元祐四年十二月甲子塟君郑州新郑县旌贤乡刘村文忠公之兆而宪来求铭铭曰
　　呜呼伯和父学不欺其志而不以为利非不售之畏而不知之愧岂与世为怼其将有所耻云谁之似惟文忠之子
　　商屯田墓志铭
　　公讳瑶字某淄川人曾祖重进祖文俊皆不仕父余政赠大理寺丞君登景祐元年进士第为莱芜单父县尉临沂县令知下邳县签书平定军判官事以尚书屯田员外郎知襄邑县卒年五十至和二年正月二十七日也阶至承事郎勲为骑都尉君少博学为文词豪健貎魁杰严整不可犯而平居乐易长者也单父多盗君以防钩猎枭绞且尽盗怨毒入骨罢官还乡次大泽中夕有叟密来语曰林中有恶少年十数操利兵而伏期今日必杀单父尉是君非耶君从者惧欲亾去公执弓矢徐出有大木去百步许望之中有空马公谓其人曰我为若射彼空者再发皆中之林中恶少年大惧争先遁其治下邳决讼多辩谕劝说之不尽临以法民始鬬怒中忽喜悟相与请平者常十七八老猾吏旁瞪视不得刺手父老戒子弟曰若忍犯此令乎富韩公守青州闻其治状数委公决难事始君为包孝肃公知韩忠献公器公见必访以世务而公无所苟合贵人终不肯出气力引挈之其胷中不少槩见而死矣先妻刘夫人继室王夫人封寿昌县君三男子皆已卒一孙求之举进士女二人曾孙一人尚防公之从子太学博士倚以元佑八年十月日将塟公淄川万年之源以二夫人祔而博士又以公之爵里行事告于著作郎张某曰子史官也凡世有善而无传则子有罪某不敢辞乃为诗使刻石墓中曰
　　天下平治士无功名才否一区之死无声或宏其声而中乃枵窽实靡计孰昧孰昭有淄商公甚畜不施时弃其苴则已光辉彼不人逢位下固宜啬不使年造物则奚
　　刘承制墓志铭
　　君刘氏讳充字安道开封人娶宗室女补右班殿直四迁为内殿崇班骑都尉致仕今上即位以恩迁内殿承制年五十元祐二年二月某日以疾卒尝监许田太康二县酒税用举者监真州船埸待制李肃之守庆州辟公随行又勾当安肃军埸用举为霸州船鱼巡检徐州兵马都监其在霸州卒有谋叛者发有日一州无知者君独以察得密白守验实斩之微君几扰间罢官居京师官府有烦使时时犹奏遣君至辄办用此能自达于名卿大官故其居官多荐之者其为人勤敏当官不避事颇知书矜持自喜有足贤者也曾祖某某官赠某官祖某某官赠某官考某某官赠某官夫人邓州观察使从贽女二子俟左班殿直杰举进士塟开封府某县某乡之原实某年月日铭曰
　　佐则有称既惫而休不瑕孔修以息兹邱
　　呉大夫墓志铭
　　公吴氏讳某字徳仁龙图阁学士赠太尉讳遵路之子也太尉为时名臣公少以父任补太庙斋郎年四十六以虞部员外郎知郴州罢官归京师即上书请致仕方是时上自执政大臣下至搢绅士大夫凡知公者相与出力挽留之不聼盖始闻而惊已而皆叹服以为不可及相率赋诗饮饯于都门公既谢仕归蕲春有薄田仅给伏腊公临溪筑室种花酿酒家事付子弟一不问賔客有至者不问贤愚贵贱与之饮酒必尽醉公或醉卧花间客去亦不问也客有臧否人物公不酬一语促左右行酒客不得卒语人皆爱其乐易而敬其高凡见公者皆欣然防其鄙吝也尝有贵客过公而饮公酒酣而歌以乐器扣其头为节客亦不以为忤其放诞乃如是平生视财物如粪土未皆与人较多寡太尉薨时其妹婿辄以家钱数百千贷人其人不能偿公哀之曰是人有母闻之将重其忧乃召其人谕之焚其券尝有客为公治田事二十年谢去见公欲计之公取前后文书示之乃未尝发封盗夜入其家公觉之不问且取其被公顾谓盗曰室中惟所欲大寒幸舍吾被凡见公外者徒知其真率旷逹至究观古今治乱成败人物之贤愚臧否其中了然甚察也其积官自太庙斋郎至朝奉大夫勲至防军赐至三品服厯官自监西京竹木务签书淮南判官防事事监真州货物通判池州黄州乃知郴州其治官止于忠信仁厚故所在有称哲宗朝有荐公者诏落致仕赴阙而公坚卧不起卒年八十四崇宁三年四月十七日也初公感疾即闭阁谢药物至属纩不乱或言公少遇异人服其药故夀而康宁亦其潜徳美行不究其位故享其报如此公娶张氏继李氏封徳清县君三男子曰禧早卒曰升曰奕皆举进士四女徐暨张之仪徐闾胥彦博其婿也是嵗七月某日塟公蕲春县永福乡新安里芙蓉山以李夫人祔焉曾祖讳文大理司直祖讳叙尚书职方员外郎秘阁校理赠尚书右丞升匍匐乞铭于谯郡张某某熟公之名迹且爱慕之无穷则铭之也实宜铭曰
　　呉公出延陵以国为氏而始居京师者自司直君老于蕲今其子孙遂家蕲春呜呼徳仁梦幻斯世蘧庐其身寓百年于一醉兮不以万物易吾之真人何足以知之抱所有以灭泯殆古所谓得道逍遥御风骑气之人欤








　　柯山集巻四十九
　　钦定四库全书
　　柯山集巻五十
　　宋　张耒　撰
　　墓志铭
　　李参军墓志铭
　　公讳处道字深之吾先君子之友也自言系出唐太宗皇帝五代时有讳澄者尝为梁使闽遂居晋福之连江故今为福唐人公性刚特耿介不羣少孤贫自力学问记览淹博工于文辞某少时犹及见其赋篇其文赡丽雄放属比精切一时望士皆慕与之游名声絶軰行矣五举于乡中治平四年进士第初调陈州南顿尉更成州同谷处州缙云泉州徳化令建州浦城丞南防州始兴令最后为兴国军録事参军以卒令同谷时公与转运使厚善知州孙京不法欲因公自托公不可京怒所以捃公万方卒无所得然犹以公坐免缙云有女子徐自号菩萨家有井诡言能治病赵淸献守杭亦信之尝求其水由此羣无頼为倡议声动数州所居成市公怒捕徐杖之塞其井初清献闻之大惊无几何徐氏生子遂皆服福建转运使贾青系福州衙前数軰劾其盗督以贜必欲论死狱成不引伏公令徳化以狱属公公缓其狱竟靑去部卒出之始公知其寃欲直之既而思曰直之青怒必以狱他付谁不畏青者则此数人无类矣姑缓之而觊其去卒如公计焉浦城民有自称徐偃王之神颇动众公捕械系之民初不惧犹陈説鬼怪一邑惑之公以寘于法始兴岭外小邑前令多以富归公罢无南中一物束书而还始兴人至今道之其在兴国公已老且倦游矣犹力治曹事无所苟数年反重囚得免死者甚众罢官而子援为鄂州武昌尉迎养公于官卒年七十五公性纯孝信厚不逮事其亲每忌日则涕泣感慕戚见于色抚兄弟之孤过巳子平居虽与仆妾语必诚必信既老且病犹不废书时时与賔客饮酒赋酒其诗句甚工然多悲壮感慨闻者哀之有文集十巻藏于家先娶林氏继室龚氏先二年卒三男子据抗援据蚤卒抗援皆有文行援举进士中第矣三女嫁赵僎何颉陈任五孙其二男也以某年某月某日公武昌樊山之原举二夫人祔焉曾祖郁故赠虞部员外郎祖汾故赠工部员外郎父余庆故赠屯田郎中始公与其兄载之皆友某之先人相好也某尝从公于姑蘓之学官故公之子侄往往获交焉诸孤以铭属我宜也铭曰尧理之后氏李子唐宗赫赫自成纪惟澄胄出贞观帝使闽不归连江沚猗欤深之文有斐内懐刚方志孔伟六迁州县临輙靡力抗豺虎傲爪齿谳疑伸枉脱垂死械神鞭佛破讹诡彼民于我父母视我有甚富见无几岂其爱之莫吾以樊山之藏非其里后望武昌自公始
　　王夫人墓志铭
　　夫人王氏曾祖沔事太宗真宗为执政号名臣祖睦尚书司勲员外郎父乙尚书库部员外郎库部主簿于咸平时夫人年十六丞相晏元宪闻其贤为子虞部君娶之夫人家中微起嫔相门能以礼自持接上下有则堂无姑夫人宰家事内外无不允者元宪尝曰吾无忧矣夫人寛裕而好礼简俭而乐施夫族有负市易钱百万者夫人为出所有偿之次子方提孩其伯父以为已子奏得官后伯父失官子未官夫人曰吾子可教取补牒还之以虞部斤朝封春安县君又以长子恩改封崇徳县太君而元宪薨时仁宗临奠面赐冠帔生三子长某朝散郎次藻先夫人卒季铚左班殿直监黄州酒税乐善好学敏于为吏职从予游甚善也方夫人疾革铚尝封股肉以进三女长嫁某次嫁某孙男十一王氏旧为霸州文安人自司勲始居开封之咸平今为咸平人以某年某月颍昌阳翟旧学乡合于虞部之墓铚求铭于予铭曰
　　隐而闻于显微而立于贵吾何为哉终始吾义有子而孝归从其良仪尔山川徳音不忘
　　福昌县君杜氏墓志铭
　　某先君之执友曰长沙李公讳竦与先君生同年其应举得官游宦四方祸福淹速多相似也某为儿童时两侍先君遇公于京师其出入逰处必相与偕其议论谈笑率常自旦至夕继之以夜其仆役至惫言不能支而两公未尝倦某时窃聴之则其是非好恶十尝同八九已而别去则两家之书问必以时至葢李公之与人其倾倒笑言若无不可而于节义廉耻之际其彊御甚严且固也先公前公且十年殁而公晩稍被任使屡使诸部卒以无所附离不大振显也元符二年某得罪谪官黄州而李公之子廷老寓书状以其母杜夫人之行来求铭其墓葢后公之卒又十余年矣呜呼先君同时之人尽矣昔之儿曹皆已班白矣而某又得罪圣世幽忧无聊不得齿于平人其阅人之盛衰存亾未尝不动心悲懐不能自已其尚忍闻其不幸而铭其墓哉虽然不可已也姑次序其状夫人洪州人天章阁待制讳杞之女天章在仁宗时号有风力名臣夫人生贵家自防严饬好礼不妄笑语天章公为择对乆之廼以归李公而姑朱夫人老且病又素刚人少能中其意而夫人在旁輙欢公之弟妹未婚姻者夫人出所有为成之无所爱也李公素贫不治生事夫人为均节其有无以济由此李公之仕宦得以直已行义而不累于私以李公登朝恩封某县君既寡居乃归心于佛奉其教读其书若有得焉绍圣五年十二月二十八日终于道州司法参军楚老之官舍年七十曾祖某某官祖某某官二男子长廷老衡州衡阳令次楚老四女嫁太博学士虞蒉福建转运判官檀宗臣大理正张近衡阳县令关沅孙男女十有六以元符二年十月合夫人于荆门军长林县白阳乡李公之墓铭曰
　　惟妇之徳顺以荘既荘而和顺以方夫人蹈此有耿光而享不豊后其昌
　　李夫人墓志铭
　　故大理寺丞王君讳毖之夫人李氏真定人也司空赠尚书令韩国公諡文正讳昉之曾孙金部员外郎赠礼部尚书讳宗谅之孙工部郎中天章阁待制赠太尉讳迈昭之子也夫人年十有八归大理君性纯孝敏静其事舅姑能先意集事饮食衣服非经其手不以荐而舅姑亦曰非新妇之所为吾食不甘服不安也宗党相教以为法夫人之舅与其从弟同时拜天章阁待制从弟家治黄金带为燕服夫人顾舅家贫不可得悉其匳中物易金作带藏之待制出守陜州盛服燕客夫人出带使大理君献之而家人初不知与其夫处如賔客骨肉有不至必面规切之退则更誉其善故闻者信而不怨大理君通判防州卒于官一男始生夫人独防其丧还京师道峡中舟败舟人舍舟而逃夫人正色叱之命取柩挈儿以免然家无长男子道逺从者慢夫人輙能言之官府鞭罚之以寡妇行艰危数千里无败事而内外始知其才非独办妇人常职而已也既寡居杜门虽父母家有时留之宿不可曰吾非间吾亲顾年少子防理可畏也子长躬教笃之慈而不骄于以有立今丞相范公之配英国夫人大理君之妹也英国防时得危疾久未平夫人昼夜调防有恩意英国嵗时躬省劳之良厚以相府恩锡夫人命服元祐四年夫人年七十矣得疾不肯御药物家人固劝之夫人曰吾无不足者又获托死于英国求生何待也左右趣为我沐浴更衣遂卒五月二十四日也一男曰约宣徳郎四女长嫁隰州録事参军刘损次嫁奉议郎权通判火山军葛繁次蚤卒次嫁殿中丞钟离景圭前卒是嵗六月七日合夫人于开封府开封县大边村之原大理君之墓谯郡张某曰尝读太史公书见其为滑稽日者作传而不着烈女孔子叙诗首关雎着后妃之徳夫女徳王化之本也岂小补哉顾隠没不称而贤贱士末术于劝善未至也惟夫人之徳之才其于死生之际葢知之矣此士大夫之所难而可以无传乎于其也而铭之曰
　　有夭其叶既叶既实既囏既佚而以始卒诹良窽言殡夫子穴是谓大毕
　　张夫人墓志铭
　　中散杨公讳希元夫人张氏亳州谯县人赠礼部尚书讳成之曾孙礼部侍郎讳传之孙赠太常博士讳彭之女也夫人秀美恵和治女工精工絶人内外宗族无与比蚤孤母燕夫人笃爱之曰有男子如吾女者乃以归之媒妁日走门燕夫人輙挥之曰吾女非若軰偶时中散公与夫人之叔为寮来请防燕夫人素闻中散公贤又窃奇其状貌为有福禄者曰是足以当吾女矣遂归中散公夫人既归杨氏其宗族敬爱之如一夫人仁爱慈淑出自天性柔声怡色无丝毫忤人意其于妬忌生不知有也年尚少能淡世虑斋戒奉浮屠不治妇女玩好年三十六嵗感疾少间召其家人婢妾环坐酌酒饮之劝抚之如他时皆喜曰吾夫人疾且起俄而正衣起坐家人惊问之已卒矣后二十七年当元祐三年而中散公卒诸孤迎夫人柩于京师是嵗九月丁夘合郑州管城县懐恩乡神崧里先茔之次始以中散公登朝恩封夀昌县君追封清河郡君子四人彦真彦龄皆宣徳郎彦臣慈州吉乡县令彦章绛州太平县尉五女长嫁左班殿直李祐次嫁左藏副使曹谱次嫁朝奉郎程复次嫁大名府魏县主簿王需次嫁河南府登封县尉李昂孙八人长逵次迈皆太庙斋郎余尚防夫人于某为从姑故诸孤属之铭铭曰
　　择所宜从初艰其归既逢其良身先之萎匪谋不臧天实戾之于穆夫人令徳婉娩物皆怛终独裕其返惟昔弱子衣冠颀颀逾二十年以丧而归鲜原靡靡从于君子有蕃其承视此松梓
　　王仲儒墓志铭
　　河南王雯者齿少笃于自修好学而能文予闻之而未见也绍圣四年予以罪戻谪官齐安一日有客墨衰造门视其谒雯也见予则泣而言曰先君与子旧矣雯不幸既孤将而无词以刻先君之墓敢以是属诸子某曰予尝见朝奉君于京师其深者某之陋所不敢知而其粗与夫众所誉者窃闻之矣不曰笃躬好学而廉俭者欤敏于为吏爱民狥公直巳不挠于权者欤然其人厚于实而薄于名丰内而亷外世之君子未必知之予尝辱闻焉则属铭于我固宜谨取其爵里行事叙之曰君曽祖讳恪西头供奉官祖讳淮越州诸暨主簿赠太常博士考讳起尚书屯田员外郎秘阁校理赠左中大夫君初补太庙斋郎调陜府湖城县尉又为渑池安邑二县主簿河中府猗氏县令改宣徳郎监解州盐池兼知县覃恩迁通直郎赐五品服知孟州温县迁奉议郎加武骑尉管勾京北排岸司迁承议郎加云骑尉监京米仓迁朝奉郎知徳州加飞骑尉绍圣三年五月二十六日卒于官享年五十以某月某日雯奉君之丧于河南府某县某乡某原以夫人杨氏李氏祔焉铭曰君讳仲儒时中其字世河南人河清其里以荫筮仕湖城是尉湖废官罢留君一嵗实惟相绛从湖民志其在安邑涌水于野邑人走祠君鞭而罢后令猗氏有爱其民既去十年见之如亲实其耆老以谓子孙民居侵逵使者议毁君舒其苛一道是頼安邑贾盐民富悍豪君教之学奬礼其髦孝秀聿兴鄙悖滋消西民餫师履产输泉君力弛之鳏寡用安令温治盗曰姑安之勿浚其奸吏逸民嬉盗悔而耕厥壌大滋邑豪坐狱重贿而逸君以奇购唾手则获君之去温其民涕留耆老百千声言于朝惟河内温邑聫部异河内有请假君决事后守徳州河溢而骛羁民流殍所活万数伍长悍骄其将笞之长以众逃斥将之疵君谓长叛立寘于罪贷将不问境为无事一时持权争欲用君勉之比周君为不闻云何不淑五十而偾君凡三娶皆有妇道粤初氏杨其父曰慥继李父周学士集贤今夫人陈姻党称焉刘时张□又杨克中壻其三子惟徳之同君三男子惟雯在耳进士登科甚饬而艺陶牙之原鬰乎松楸乘者下之君子之丘
　　呉天常墓志铭
　　公讳天常字希全河南府洛阳人惟呉氏之先与周同姓至越入呉子孙散居四方以国为氏公自祖考始占籍河南之洛阳公少贫不治生产以气节自许力学问河南大府号多士而公自少已知名里中而舅建宁军节度使王正伦深器之以正伦死事恩为郊社斋郎调濮阳县主簿又调舒州司法参军郡大猾章氏数犯法系狱其势能得于有司公论正其罪流之一郡畏伏迁泗州盱眙县令守笞病人死公当覆验而前验官言死者不病公将直之守以利防公欲得如前验公谢守曰我受公恩固善如死者恨何卒直之守为得罪知洪州奉新县奉新号难治讼者或先以钉贯其足以胁有司公画巨钉于市令之曰钉必如此则受讼乃稍变俗知彭州永昌县转运使范公纯仁深知公是时方变差科为免役钱公原究蜀役法利害讲之至精后以书见王荆公荆公召公议于司农寺时欲举江西役法行于蜀公曰蜀不足于地江西不足于民利害异宜恐不可行主者是公议乆之公所陈浸忤遂罢归审官院调签书镇南军节度判官丁母忧服除以便亲调蕲州蕲口镇都大监辖俄丁父忧服除通判无为军公讽军守兴庠序勉士以学部有矾池官专利民多冐禁公为立法公私便之而犯者鲜改通判鼎州以朝命按知诚州周世隆帅司部使者皆欲致世隆于罪公言世隆习蛮事且未尝有罪论执甚坚卒免世隆人以为难辰州有军事以公摄守公之官见属县吏部夫千余挽木山间公曰方春役民妨农耕悉罢之公至郡蛮酋系狱者公谕以朝廷徳意尽遣之皆感泣而去公因言自诚州抵融州道新通请每三十里建一佛寺择僧知蛮情者居之诸蛮信佛平时可使入蛮与之习熟有警可用以间谍而佛舍可因以储粮其利边甚大朝廷许之后为諌官言不当废诚州为军公言顷蛮所以数叛者葢虽输欵而未尝去巢穴一失抚循则乱稍内徙则定矣虽不致州尚可安事废州乎是时方议役法有访公者公陈三事谓州县之役莫重于衙前今虽易雇为差衙前数之多寡与役之优重请守熙宁元豊之旧毋輙改又言乡差于官类不知书计势必雇人代者必要厚价请官为立直又言县所积免役钱请皆纳州或输旁郡户部皆奏行之用荐者除知宿州时荆门新复军择守乃以公为知军宰相召公谕以择才之意军久废百事圮毁公至为兴起败必使完好可持久不为苟且计人至今颂之俄知沅州其去荆门人为立祠嵗时父老率子弟拜之公既习知蛮情其治沅务安静严守备抚溪獠久之奏请出廵边防军行有告帐下谋变者公独保其不然罪告者卒如公言又檄诸县寨使察游民与蛮交易为向者捕之俄复知辰州公去沅如去荆门而辰之吏民与蛮酋皆相贺曰我公复来矣蛮相约无犯边郡为无警辰民春夏多疫公饬医工亲视药物人頼以全甚众乃立学校劝以读书人皆服从风俗为变朝廷既知公有功南边将用之矣以病求告卜居蕲州金沙溪上家藏书万巻有以自乐泰然也公喜读书于书无所不观自少至老未尝一日废巻至其间居好之尤笃有诗集三巻奏议三巻绍圣四年八月六日以疾卒预治终事至属纩精爽不乱享年六十有一公曽祖讳延庆祖讳泽皆不仕考讳英以公登朝恩授大理评事累赠朝议大夫三男子长忱太庙斋郎仲惇未官季悟假承务郎皆以进士知名三女长嫁万载县令黄公孺次嫁进士胡世南季嫁寜州録事参军谭康世公自濮阳县主簿积官至朝奉大夫积勲至柱国公为人厚重寛博逹于为吏官无大小所临必有绩当其有所建立必得所欲而后已或以利害怵之不顾也其仕宦多往来南边故深知溪洞诸蛮所以治乱有所措置后不能易然考其大体本于安静寛简不为苛扰而颇立隄防明条教期无乱而巳不徼有功也君子韪之公少尝从丁寳臣学寳臣异其才荐于欧阳文忠文忠称焉既仕则不苟取知于人而一时贤公卿咸知之独呉正宪知之尤深而公自重不轻就人故虽知之不絶出力而公才见于世者如此而已也其孤将以元符元年八月二十有一日公于蕲春县安平乡黎企里啓先夫人之兆而合焉夫人程氏有贤行封文安县君前公二年卒云铭曰其直非以为讦其和非以为悦也独尽力于为吏无剧易必逹也其至民以为赐其去民以为夺也既或知之矣乃揜而不发也进啬而退果而后知公之节也安平之丘公藏惟初尚语后人洛阳之呉也
　　潘奉议墓志铭
　　齐安有君子曰潘昌言其学也正其言也文其家居笃于孝悌其为吏清介刻苦而为政本于惠下爱民至大吏势力能寒热人者必与之较义理一毫不为屈其为人务内而简外信已而不求人知而人之知者必皆诚心愧服焉呜呼君子哉葢绍圣丁丑嵗某得罪谪官于齐安自幸得从君游既至而君病矣无几何而卒实元符元年十月某日也齐安之君子皆相吊己而又曰潘君之墓宜有铭矣咸以铭事属某某既素高君之义用不复辞走其家哭之求其世家歴官行事于其子大临而次叙之曰潘氏在唐为荥阳人当僖宗时有名季荀者仕为太仆卿官于福州避乱因家焉季荀之弟曰季翺为太子司议郎季翺后二世生吉甫事呉越入朝终国子博士累赠工部侍郎侍郎生衢为屯田郎中屯田尝官于黄遂居之屯田生处士革隐徳不仕君讳鲠字昌言处士长子也生而儁警絶人为儿时赋诗巳有奇语闽有周希孟者博学笃行之士也君从之学希孟以为尽已之道君居乡里以经教授聚徒常百余人后进皆师尊之登元豊已未进士第初调蕲水县尉迁和州防御推官知江州瑞昌县监楚州都盐仓迁吉州军事推官改宣徳郎监汉阳军酒税遂以奉议郎致仕卒年六十三蕲水民有以花为献者君一嗅而还之曰受赐多矣其亷洁类是江州赋属县鬻建茶太守问君瑞昌嵗可售若干公曰四斤耳守惊诘其説君曰县小民贫米盐犹不足而暇及茶乎独县僚四人人一斤可矣守悟以故诸县皆得无多售而旁郡有卖千斤者后七年君以事过瑞昌有两民拜马前其一曰异时君为县我讼得直其一曰异时君刑我当罪我心服是以偕来君之为吏得民举如是也元祐赦民负官钱无奸者悉免之吉州通判摄守事乃悉下负者于狱将鞫其奸君曰赦欲寛之而君故狱之耶执不可民乃得免龙泉令捕得私酒三十家将上府君谓令曰是法皆当徒龙泉小邑一日徒三十人君为令安乎令乃颇减出之呜呼其歴官微而见于行事者寡矣然其修身治人立心操术亦可槩见矣向使之得富贵立朝廷据位操柄以行其义逹其道其不贪利苟得如还蕲水之花其忤上爱下如鬻瑞昌之茶民甘其罚如瑞昌之拜者则虽古之君子无以加分寸于此矣有集三十巻曰春秋断义者十二巻讲义者十五巻易要义者三巻致仕时家无一金骨肉衣食仅给而君萧然病卧一榻口不及俗事时与其子清言而已娶何氏有贤行男二人长大临次某皆力学有文一女嫁进士罗啓宗四孙其一男也曰戆以某年某月某日某县某原铭曰
　　白璧芳兰包以九袭长于外者千万而一莫为出之卒殒无施呜呼昌言不幸类兹致美在里不耀于肌岂人是谋谓天实知黄冈之原松栢其猗我相后人将获其菑







　　柯山集巻五十
