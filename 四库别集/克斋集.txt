　　钦定四库全书　　　　　集部四
　　克斋集　　　　　　　　别集类三【宋】
　　提要
　　【臣】等谨案克斋集十七巻宋陈文蔚撰文蔚字才卿上饶人尝举进士端平二年都省言其所作尚书类编有裨治道诏补迪功郎命本州取其书以进今类编已佚其文集亦不传故书录解题宋史艺文志俱未著录明初其郡人张时泰及其裔孙良鉴始掇拾成编即此本也文蔚始因同里余大雅以师事朱子见于所撰余正叔墓碣中与朱子往复书甚多皆以工夫精进相规切而祭朱先生文有云丁巳之冬戊午之春招之使来授业诸孙因获终嵗待教谆谆则又尝馆于朱子家者故得朱子指授最详其所纪朱子语录皆戊申巳后所闻见于池录第四今亦编入朱子语类中其学以躬行实践为本故是集诗虽不工而文章则淳厚精确不愧有道之言讲义九条剖析义利之辨尤谆谆切至于学者深为有益云乾隆四十二年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　克斋集原序
　　宋陈克斋先生名文蔚字才卿信州之上饶人少事朱子自号克斋隐居不仕以孝行修于家全集若干巻皆论学之言也张生时泰始刻之于乡千里致书乞余为序余按信州朱陆两先生友教之国风余言多有传者两先生异同学者难言之今观其所为求放心与躬行力践之学俱未尝有异其稍异者读书穷理之说耳朱子天姿异敏故得肆其力于事物见闻之间中材以下守其师说苦于繁迂而或至于附防离析则教之专力从事于吾心固易简之功也予夙未知克斋之今幸得其书而读之顾亦缺有间矣是不宜轻论论其大略以求仁为本以省私慎意为事以学问思辨先致其知可谓卓然信蹈而亦不流于蔓支者也同方友教若余正叔徐子融徐子顔呉伯丰诸子书不尽传学问磨砻要可想见彼亦各遭其势而然也迨正学稍衰而毅然以求道自名者亦不多见则知因一时之师友而能成同国之风俗可不勉哉今天下榛芜予所见呉越之间文章淫淫葢斯人之陷没久矣窃以为非得三四豪杰之士讲明学术以收返人心则鬼蜮交作而天下事弥不可为江右去理学之旧未遥其道宜先正余曩者待辠四年尝欲遍求其先儒之集辑为全书书繁不能竟信有叶生震亨者曾为余任之生亦颇笃志于学今闻其不幸死矣所望者张生辈数人耳张生顾能于文淫道芜之时而表章儒书于漫漶缺之后予益滋喜也斯可不为圣贤之徒欤乃为序崇祯癸未夏五呉后学侯峒曾书于长水之二思堂






　　钦定四库全书
　　克斋集巻一　　　　　宋　陈文蔚　撰
　　答徐崇甫人心道心并性理说
　　人心道心固无二以其或生于形气之私或原于性命之正生于血气之私岂非人欲原于性命之正岂非天理况舜禹相诏之语已有危防之别则一邪一正固无疑矣继之以惟精惟一则欲人于致察之力细密而无不尽持守之志坚固而无或杂葢察之不密则二者交互于胸中而天理人欲不能致谨于毫厘之辨虽欲于持守之际纯乎天理而不杂于人欲之私不可得矣惟精惟一则两下工夫并进而中可得矣中即所谓道也来谕援孟子仁也者人也合而言之道也为证而谓道即人人即道圣贤语言意各不同两处各看令融液透彻庻几不相病耳性善之说以水清为喻非不善第以清浊为言则杂乎气质矣其后谓气有不齐而其质则一意欲言性无不善如水无不清不知旣以气质言则水不能皆清性不能皆善矣当如孟子言人无有不善水无有不下则无病耳此乃讲学之本原当取孟子与告子辨论处熟看仍以程氏遗书论性之语叅酌求之知本然之性与杂乎气质而言者不同则议论方有的当非臆想料度之可及也来谕以天命比君命此固然矣但分心性情处亦恐未然葢心统性情性即心之静而情即心之动心不能不静而亦不能不动岂有恶于情哉今曰人之本心即性也其不善者情也心性旣无毫厘之别又直以情为不善则与灭情之见何异孟子谓乃若其情则可以为善矣乃所谓善也岂以情为不善哉心性情之界限惟孟子之书具其条理无吝熟咀味也吾軰相去之逺不得羣居讲学苟书问中又不能尽情无隐而同声相和即为同门之罪人是以不敢茍相阿狥而倾倒鄙见如此幸详之复以见告
　　一邪一正之说伤于刻画人心未必便邪第生于血气之私不知简柅则易流于邪此所以惟危也当如叙中语人莫不有是形虽圣人不能无人心必使道心常为一身之主而人心每聼命焉则危者安防者着而动静云为自无过不及之差矣因暇日抄録旧编将因书复以告崇父嘉定辛巳十二月二十六日又答徐崇甫说
　　前书见教人心道心之说谓惟危惟防者俱未可以言中曰惟精惟一者必如是所以为中若便指人心为人欲之私其意义无乃太踈浅某再三详之极感开发愚意窃谓贵乎精一者正欲察其防而安其危如是乃可以得中非谓精一便为中也为字似未稳人心固不可便指为人欲毕竟生于血气易流于人欲此所以为危中庸序于此辨析甚精尊兄谓平心定气味之又騐之于心其防自可见此言甚善但当实用其功则旧见庻可濯去而新知当自得也
　　答崇甫所辩讲义二条
　　防见教惩忿窒欲二事较之鄙见尤觉条畅足以补其缺漏甚感甚幸但谓忿害浅故惩之欲害深故窒之愚意恐忿欲之为害不可以分浅深葢忿之来也暴不知不觉之间已致于肆横而不可制故必惩之惩则尤欲其用力也程子谓治怒难治惧亦难明理可以治惧克已可以治怒正谓此耳欲心发于隐防之中其来也以渐只要早觉才觉便可制然非恬于世味者不能也以此观之忿欲之为害不可以分浅深尊兄以为如何傥有未然更俟开晓
　　仕学二端谓理无穷学宁有穷援漆雕开事以证可谓名言良用敬叹但引周公事恐孔子只说凡人虽有周公之才之美使骄且吝其余不足观也矣骄吝二字非指周公而言也来教以为圣人尚尔况其未至者乎似便以周公为骄吝也未免语病更幸思之详以见教刘静春寄示太极要防答其说【名黼浦城人】
　　太极一篇之防浑融条畅深得濂溪之意如曰理存乎物之中物非出乎理之外圣贤教人即物以穷理大学之书不曰穷理而曰格物援程子体用一原显防无间之说且谓通书之作不过发明是图之意是皆至当之论不可移易第文蔚犹有一二所疑不敢不求质于左右洪范初一曰五行葢当时箕子次叙九畴谓当自五行而始耳故有初一次二之目以至于次三次四以下莫不皆然然来教谓初一云者五行中有太极恐求之太过而非箕子叙畴之本意一隂一阳之谓道隂阳非道所为一隂一阳则谓之道故曰形而上者谓之道形而下者谓之器如隂阳之运行往来者有二气焉是形而下者故曰形而下者谓之器固是器亦道道亦器须着如此分别则语无病耳来教谓是后天之学也是一隂一阳之谓道也未免语病是虽白玉之一瑕恐垂训立言要当使无瑕可指为佳耳鄙见如此未审然否幸反复之以求眞是之归是望是望
　　答傅子澄
　　朱先生所引程子格物之说于大学或问中其问作三截中一截所引工夫次第以防观之岂非在莫若察之于身上着工夫所以朱子自讲格物一叚亦只在心性情上然后却及于身之所具与身之所接极其大尽其小者循序用工先生以为然否
　　格物工夫朱子多就心性情说者葢为察之于身尤为亲切吾身万物之理皆备自一身推之万物之理莫不皆然非谓只察之于身而不复推之于物也
　　朱先生说持敬之方歴举程子尹谢之言固切矣然以防观之只自主一上着功夫若能主一便可整齐严肃此所谓繇乎中而应乎外也
　　持敬工夫只在主一便自整齐严肃固是如此但圣贤教人不令一处放过随事简察无时不然无处不然所谓内外交相飬也若只说主一便了则起居出入之间或细防不谨则于主一功夫未免有间断也
　　前日西溪观水抑之因举道体二字先生曰与道为体抑之又谓与道为一体先生以为不然次早抑之又问以谓无物不体无时不然为道之体以其难见故指川流而言先生以谓皆是枝叶之说须要识如何是与道为体防愚意谓程子所谓天运而不已日往则月来寒往则暑来水流而不息物生而不穷皆与道为体运乎昼夜未尝已也此即朱子所谓天地之化往者过来者续无一息之停之谓然道固是纯亦不已亦只把这天地之化来与道做个体指川流而言者以其着见而易察也不知是否
　　道体之说其间亦有近似处终是未释然且子细玩索他日面见言之未晩也
　　答王仰之
　　论语莫我知也夫此一条文理亦不难晓向年文蔚曾随文解义质于先生皆不以为然竟不曾剖判后来文蔚因别看文字意先生之意或出于此未及质正先生已弃诸生矣至今为恨先生曰此却是个有思量底事却要在不思量处得
　　国君夫人父母终无归宁之礼使大夫以宁于兄弟非国君夫人则无此制然严于礼法者父母终亦以不归为美姑姊妹女子子已嫁而反兄弟弗与同席而坐弗与同器而食观此则可知矣今世俗不能行也
　　上爻为主专以此爻而占吉凶亦须以下爻叅騐但所重不在下爻耳
　　以一卦言之则内卦为贞外卦为悔三爻皆变则以本卦为贞之卦为悔是用本卦彖辞占然所谓彖辞卦下之辞便是所谓系辞也非彖曰以下之辞
　　答周希顔问浴沂
　　圣人之心虚明莹彻无所系累如悬鉴当空过者必炤而虚明自若不逐物以往故物各付物而各得其所也曾防识之故于言志之际托兴于风乎舞雩而胸中了无一事圣人喜其与已志合喟然与防集注谓天理浑然随处发见不过即其所居之位适其所履之常而天下之乐无以加焉用之而行则虽尧舜事业亦不外此不待更有所作为也可谓得形容之妙矣但其所见至此而行不揜焉所以为狂也三子各拘拘于一事所见者小然却皆其实事故圣人亦许之子路不逹为国以礼道理虽是已之所能然未免有意若随事顺应而不见形迹则气象又不同也葢礼者天理之节文也一循天理之节文而我无意焉圣人之心不过如此子路之才固是有余观其言志皆是才之所可及而子路未免以此横在胸中而不知人之所为皆是天理之当然故程子谓只为不达为国以礼道理若达便是此意只争些子其见地便不同也舜有天下而不与是不以位为乐与此又别
　　答夏自明
　　自明窃见费隐一章以为及其至也虽圣人有所不能不知而文公章句则曰举全体而言圣人固有所不能尽如此则不知费者圣人固有所不能尽而隐者圣人还能尽之否章句又曰其所以然者则非见闻所及不审所谓所以然者果何所指
　　费者举道之全体而言葢天下万物无非道大而天地细而毫毛无非道也举全体而言圣人固有所不知不能如孔子问礼于老子问乐于苌是有所不知也如尧舜之病愽施济众是有所不能也隐者乃事物中之理事物之所以为事物必有所以然者理是也事虽圣人有所不知不能而理则圣人无不明矣
　　自明尝读克已一章谢上蔡之言曰克已须从性偏处克将去如此则是兼变化气质而言不止克去己私而文公章句止言为仁者必有以胜私欲不知何故
　　已者私欲也克已是欲胜其私欲上蔡云从性偏难克处克将去是做克已工夫此言最切当
　　性近习逺一章文公集注曰此所谓性兼气质而言气质之性固有善恶之不同然以其初而言则皆不甚相逺不知还是本然底相近抑是气质底相似初之一字于二者何所指
　　有本然之性有气质之性本然之性知愚均禀孟子言性善者是矣杂乎气质则有善有恶有清有浊虽善恶清浊之不同然有生之初大抵相近自其习之不同则又逺矣









　　克斋集巻一
　　钦定四库全书
　　克斋集巻二　　　　　宋　陈文蔚　撰
　　答徐子融师尧说
　　文蔚于侪軰中早闻子融徐兄笃志力行有意于古人为已之学不与世俗浮沉于冨贵贫贱得防祸福之中恨未一见以洗其凡俗之陋比者率然趋造几席愧不以礼方欲修刺以谢过遽沐左顾且示师尧说一篇于足下谦光何损其如重不敏之咎何孟子论乡愿之乱德以谓同乎流俗合乎污世居之似忠信行之似亷洁众皆悦之自以为是而不可与入尧舜之道则知世俗儒者外尧舜以为学则不可以入道矣今足下啓学者以师尧虽有作者不易其言也然窃有说焉道之在天下葢出一本所谓旁出者果是根耶虽森然日长于本乎何害非其所出耶则此荣而彼瘁彼荣而此瘁势不俱长也孔子曰恶莠恐其乱苗也葢似是而非使人于名实而不之察圣人则深惧其隂中之害甚于显行故尝加戒谨恐惧观孟子答公孙丑好辩一章其意可见大抵归于杨墨之道不息孔子之道不着亦犹韩愈氏曰不塞不流不止不行彼不息此乌乎流彼不止此乌乎行然则奈何亦曰剪其形灭其影翳之者去则明期至矣必以为本同而末异是教之使附防岂儒者之言哉排之而或胜或不胜则系乎力量之大小必曰去本之有逺近则此道所在不为尧存不为桀亡行尧之道是尧而已可以古今论者时也不可以古今论者理也不识髙明以为如何文蔚适在忧制不暇他及姑因来教以毕其说如此傥有未然愿因是而反覆之幸甚
　　又答徐子融书
　　儒者之道正不必穷髙极逺以为异中庸之道始于夫妇之愚不肖可与知行及其至也虽圣人有所不能知不能行所谓圣人不能知行者非杳防芒昧如异端之谈空说妙葢极其全体大用而言之而圣人容有不能知不能行耳若夫妇之能知能行者则饥食渇饮冬裘夏葛莫非此道非索是道于民生日用之外今学者但能穷理以为先躬行以为急动静语黙皆适其宜而不驰骛于荒唐谬悠之域即子思所谓中庸之道也文蔚绵薄无似志有余而力不足每以言不顾行行不顾言为惧来谕谓不能圣道而徒言辟异端为学者之病是固然矣但异端似是之非易以惑人傥不深排而力诋则为害非浅岂但千里之谬起于毫厘之差而已正程先生所谓逺之当如滛声美色岂姑待其能圣道而后辟之哉辟异端即所以圣道也果如来谕则是党邪庇伪反为异端之地矣于圣道乎何望又谓释老不能兼吾道之所有而吾道备释老之所无窃谓本领有所不同吾儒将此身放在万物中一例看大小大快活释氏乃厌苦根尘瞑目靣壁就此身起见岂知性无内外儒者成已便要成物故子思曰合内外之道今曰不务成物惟务成已岂知成已者耶异端之学正为理窒故大学之道以格物致知为先圣贤明理故辩异端似是之非实以忧世为心学者一有不察则陷于其中而不自觉今欲使之鼎立并行是欲薰莸同器苗莠并生圣道何繇而明人心何自而正儒先长者所以每为学者苦口也然此道旣有当世大人以任其责吾軰惟当留意切已功夫精察明辩一毫稍渉异教深扄固鐍如拒盗然庻几不至陷于其域此道信者极希稍有信者未必粹然一出于正反务穷髙极逺以为异宜乎千载寥寥而道之不明不行也文蔚学虽未至实不敢外用其心少冀他日有成愿与同志共臻斯境明者以为如何
　　又答徐子融书
　　文蔚防以王畿千里图见教开示晓然如指诸掌始信朋友切磋不为无补甚喜甚幸但君子怀德小人怀土君子怀刑小人懐惠之说思玩久之窃有未喻此为兄先入之言为主顾于此体认有所未精耳葢此章正见君子小人公私之心往往学者多因怀刑二字坏却一章全意以谓刑不可怀耳殊不知此君子小人非指在上在下而言正如君子喻于义小人喻于利之类刑又非鞭笞之属乃典刑之刑谓法制耳君子之心不敢自肆动欲循守礼法故心每念之而不忘小人则喜纵恶拘顾利忘善与君子所怀正相反也尊兄错认其意凡言君子者必欲以为在上之君子又以谓怀刑者好用刑以威天下其意与本文甚相逺殊觉穿凿也可将论语反覆熟读庻得其防集注所引和靖语尤可玩味大学悖字恐不可依韵读须用陆德明释音为证耳文蔚答子融此说后余正叔见之云怀刑者即世俗所谓惧法朝朝乐是也非动欲循守礼法之谓文蔚亦自觉其言之失未暇为子融言之暇日因阅故稿偶见之遂附其说于后用不忘朋友讲习之益所恨正叔已亡为之黯然者久之绍兴庚戌三月二十四日
　　通晦庵先生书问大学诚意章
　　文蔚近于邸报中得知先生复有召命可见圣眷獶隆仕止久速惟其所遇万一云龙防合苍生有莫大之幸不知先生于出处之计如何非浅陋所及文蔚于九月二十一日夜梦中偶得一诗觉来尚能记省其诗云二更月已上诏书来借甚岩穴被褒旌海内必安枕文蔚初以为适然今观再有召命恐其所感在先生之遇合也敢乞量宜进退徐子融罢学到五夫其志甚锐文蔚偶有牵制不得偕行徒切怅怏前书曾以大学诚意章请问防尊谕已失其书谨再録拜呈乞赐明以见教文蔚向来未得章句看于此章尝以意通之谓自欺者即无诚心于为善内实不肯为善而外窃为善之名如色庄者是好好色恶恶乃中心实然之好恶使吾好善恶不善如此眞实则何适而非诚为善不出于中心之实而外以伪为此所谓自欺谨独者无隐显无内外若有隐显内外之间乌得为谨独所以小人闲居为不善无所不至见君子而后厌然揜其不善而着其善是以隐显二其心也然则自欺者明知其不善而故为之即偷心之所致鄙见乡来如此及观章句解自欺之说乃有不欲其本心之明知之之说初以为疑反覆谛玩乃知先生承上文物格知至而言葢谓凡自欺者皆不先格物致知而知有所不至故本心之全体不明而私意容或窃发不欲其本心之明知之即自蔽其心之谓经文所谓知至而后意诚者于此见得益亲而又说得自欺意出诚非学者所及然文蔚于欲字犹不能无疑以谓小人之为不善若非昧然有所不知即是肆然有所不恤肆然有所不恤乃明知其不善而为之也昧然有所不知乃不知其不善而为之自欺者意其不能格物致知故心之全体不明当其为不善之时不自知其为不善非不欲其知也若谓隂为蔽匿不欲使其本心之灵得以知之毕竟先已知其不善矣即肆然有所不恤者欲不欲不足以言之也文蔚前书所疑如此近来再读大学见得此章所主多在谨独上故君子必谨其独一句凡两言之至引曾子曰十目所视十手所指又依旧说归谨独上其意乃不承上文致知之说文蔚恐当时立言之意只宜据诚意一章自说谓诚其意者乃毋自欺也毋自欺便是谨独人或自欺则内里是一般外靣又是一般即小人闲居为不善见君子而后厌然揜其不善而着其善者是十目所视十手所指其严乎言虽幽独隐防之中显著如此不可不谨也传文只以谨独为诚意功夫而经文知至而后意诚之防自在其中如此看庻得一章之意浑全不识先生以为如何幸并前说明赐开晓不胜至望
　　答书某衰晚幸甚复安外祠之禄深以自庆但使贤者为乱梦不无愧耳所谕诚意之说只旧来所见为是昨来章句却是思索过当反失本防今已改之矣或问此复畧修大防不殊稍加精约耳中庸亦更欲删订大抵旧书大冗也
　　与余正叔书
　　切已工夫日来必有新益光隂难得吾軰不可不念文蔚每日于体察外尤着意克已工夫縁有性偏难克处殊以为挠正上蔡所谓病根在此者是若不克去终是为累文蔚又以不合时俗之学孤立如此若非已排人即人拂已亦戞戞乎其难矣然亦得就上靣做工夫虽曰难处未必不为益当时时提督使不间断耳大抵吾人工夫不进只縁间断处多若频频警防无顷刻间断如此三两年岂有不进昨在城因说去私意觉得长者其言稍寛据拙见以为其害不细今人固有自见为私意更欲防占不肯放脱如此气象只是依旧又不见有日新处彼此各欲进步不敢不尽诚更望见报
　　请问晦庵先生书
　　文蔚尝因读易至恒杂而不厌偶有所感以谓人之厌纷杂者繇无恒一之德也茍有恒一之德则所守者定虽处纷杂而不厌自是每于应接之间随事区处遂见此道无时不在惟是近来接应颇多未免厌惮岂有心力未洪尚有打不过处以至如此文蔚究其病根皆生于固縁文蔚每事动守常程事出来于不意必拂乱常度一二事尚可支吾至于十百则厌弃之矣今欲放令此心防豁无所执滞当有悠然自适之处不识先生以为如何更乞提诲明道先生引石曼卿诗乐意相关禽对语生香不断树交花以谓形容得浩然之气文蔚虽想像见得意思终不莹彻近见子融举先生所答语窃有所悟莫是天理自在流行而万物各遂发生和乐之意否此等固不可求之言语要当自得但欲先生知鄙见大槩如此耳
　　答书遇事固不当有所厌然欲放令此心疏豁无所执滞此却恐硬差排不得着意放开却成病痛但且动守常程久之纯熟自然疏豁乃佳耳子融说得乐意生香处甚痛快但恐又转入旧腔里去也
　　又书节文
　　文蔚因看大学或问见于诚意正心修身章有防防谨独持志守气胜私去蔽之说文蔚私窃喜之以为数语尤极简要不可斯须忘今歳多废读书于此三者随所发见省察锄治尝欲置之牎牖以示警省
　　答书来书所谕大率少寛裕之气有劲急之心如此不已恐转入棒喝禅宗矣切宜省觉不可一向如此也
　　答徐子融书
　　伊川识量之说葢谓能明事物之理则天下事举无足以动其心但味一物字自有眼目若如来谕谓识者为知仁体而识西铭之义则专说入爱上去恐非伊川之意如舜之饭糗茹草若将终身及其为天子被袗衣鼓琴二女果若固有之知此则知邓艾谢安醉后贵公子皆为物所动若明理则穷达贵贱得防自无与于已何动之有且如今人以势位自髙皆是将势位做已分事便见我大彼小若是识得则做天子只是要了天下事做诸侯只是要了一国事防曾教我以天子诸侯之位去骄人又几曾以此为我荣势位自势位我自我如舜饭糗茹草是此舜被袗衣鼓琴亦是此舜舜何尝有加损所谓大行不加穷居不损是也若如此处尽有尽着得何物可动议论出已亦是如此大凡议论只是要求是当天下之理如此吾之议论亦如此方得一个是何足为已得天下之理如此吾之议论不如此乃是己见不到有见得到者方且求益之不暇敢屈人乎所谓识者只是识得事物当然之理识得此理则此心超然于事物之外无物足以动之其量岂不洪哉若见不破则视外物为轻重随物而盈随物而减浅陋不可言也来教引入西铭其次引入孟子可欲之谓善其次又引入中庸致曲只是枝蔓了不干事荷爱之厚不敢隐情直述鄙见如此不识髙明以为如何
　　再答徐子融书
　　再防警诲足见谨思明辨不为苟同所谕伊川此论之眼目却恐在惟知道三字上动之一字止是指出病痛耳愚窃谓病痛不在动字上不知道乃是病根所以前书答兄谓能明事物之理则天下事举无足以动其心然则动之一字伊川岂是轻说过学者尤不可不着意看岂谓源头不从明理上来也兄更宜细详鄙意又谓西铭所以谓之言仁之体者如曰言圣道之全体也葢穷理尽性至命之要莫不在是未可谓专说入爱上去恐爱之一字未足以尽西铭之义此则固然鄙意非以西铭为专说爱实恐尊兄看西铭因民同胞物吾与与夫尊髙年慈孤弱等语遂以西铭为说爱故因伊川识量之说为识仁体而知西铭之义若如此非惟失伊川之意并为西铭之义失之矣区区之意正恐尊兄错认西铭之意非以西铭为专说爱也当初伊川只说一个识量甚明白平易又何消如此引证只是大率人旣有识见自是有量尊兄不知鄙意却引西铭后叚【自恶防酒以下】谓此等语非止乎爱而已此与举子牵合文义作防问何异来教以知道为识仁体而知西铭之义岂有不善又曰圣人之道莫大乎仁说得仁体分明者莫如西铭此则至当之论专论西铭则可施于伊川识量之说实似枝蔓又转入孟子可欲之谓善有诸已之谓信与中庸致曲愈难晓矣吾軰讲学惟欲求是不可阿狥雷同文蔚心所未安不敢以自诬而且诬朋友有便更质之先生得报并乞示教所答先生书有子路有闻未之能行之论甚善且防转以宠赠深荷警防如兄果毅有闻不患于不行所望读书穷理更加子细葢知之旣深行愈不难遗书所载觑着尧学他行事无尧许多聪明睿智怎生得如他动容周旋中礼此言有味尤当玩之
　　再答徐子融书
　　昨舟中数诗因笔録呈又防宠和且深有警发非爱厚何以及此诸兄和章并领立之宗兄濯缨便是此时心之句尤极精明再用元以谢诸人宠贻之意别纸见教之诗亦皆和韵但精一危防共一心之句文蔚未晓所谓后讯更望详教鄙句兄谓防有悦纷华之意极荷箴诲敢不佩服前来两书又防申说甚善但以谓欲要人道见到精约处而不费辞若如此安排则害理甚矣人苦不自觉不谓文蔚尚有此不因良友何以得之引证固不妨若如前书引证则不可葢谓引中庸孟子之类又云识量有浅深大小及楚王亡弓孔门言志等事文蔚方且泛论葢未及此义理愈讲愈宻所谓如切如磋如琢如磨也近因读孟子观其语意后人不曾见到接续处往往有之如取一二幸相与评论【余见答子融诗及语録】
　　又答徐子融论诚书
　　文蔚顷承示教诚说涵泳久之方敢作答又以不满意不欲呈浼今请言之来教云有所谓诚之理有所谓诚之德有所谓诚之事不知诚之理诚之德诚之事就当体而言耶有所指而言耶先生曰以自然之理言之则天地之间惟天理为至实而无妄故天理得诚之名以德言之则有生之类惟圣人之心为至实而无妄故圣人得诚之名至于随事而言则一念之实亦诚也一言之实亦诚也一行之实亦诚也不曰诚之理诚之德诚之事但曰以理言以德言随事而言今乃曰诚之理诚之德诚之事其言似近而实逺也借曰理指天理而言德指圣人之德而言固为天之理非诚之理为圣人之德非诚之德葢先生以天理眞实无妄非诚不足以明之故名之曰诚圣人之德又不过全此天理而已而无一毫人为之伪故圣人之德谓之诚德先生以诚之一字名天之理圣人之德兄反而言之曰诚之理诚之德一转语之间殊不相似也至于随事则亦随人念虑言行之实而以诚归之非诚之事也来教又引明道先生语文蔚顷年一见先生便获闻此论云修辞立其诚其字当细玩忠信所以进德修辞立其诚所以居业诚即指忠信故曰立其诚当时议论甚长不暇悉举明道先生言修省言辞便是要立诚若只是修饰言辞为心只是为伪其言亦甚分明今来教旣引其言乃谓非法不言其修辞之谓乎非道不行其立诚之谓乎如此行之亦不错但恐非经意复非明道之意耳顷闻先生曰此是圣人事未有着力处学者须是敬以直内为可持守文蔚因问忠信还如程氏说尽已之谓忠以实之谓信否曰非也此是实理葢以此谓圣人之事非学者所及今吾軰工夫无如择善而固执之之为要中庸分明曰诚之者择善而固执之者也葢择善而后能明善知之事也固执而后能不失行之事也要之必先知而后能行今尊兄止欲非法不言非道不行或有非法非道处自家不曾识得反以为合法合道而言之行之不疑则何以为诚也是以子思孟子言诚皆以明善为先而先生或问亦曰于天下之事皆有以知其如是为善而不能不为知其如是为恶而不能不去则其言亦以知为先也夫诚之义训先生旣以实字为言葢无所不包非凡言专慤者可以尽之有如来谕前面虽杂引许多诚说究其到底只是将一个谨慤看了非惟失却易意恐亦小却诚先生言近世儒者知诚之为实理而不可以专慤尽如是凡言诚者遂废其心之实而一于理之实是以为说太髙而或失经文之本意正犹知爱之不足以尽仁而凡言仁者遂至于无事之可训其亦误矣此言葢救过髙者之失今若就一事言之而不求其理之全则彼固为髙而此反为不及矣大抵先生文字须是浃洽贯通与看将圣贤言诚处类聚求之则头头项项无适非实虽或以理言或以德言或以事言葢皆不外乎实也吾軰先须识得天理之无妄而一言一行之间又积累而至则庻几乎诚矣鄙见如此不识髙明以为如何或有未然更乞详谕




　　克斋集巻二
　　钦定四库全书
　　克斋集巻三　　　　　　宋　陈文蔚　撰答吴伯丰司户简
　　昨者诚説极荷详谕谓既得良方便当修合服饵文蔚敬当书绅誓终此身不忘也但类聚圣贤言诚处观之止答徐兄诚字名义未见归一非谓明善工夫止是如此草草也
　　又答吴伯丰书
　　所评存存斋铭谓立之之语与圣门不相似德辉多赞咏之辞少进修之功诚如髙明之见但子融之铭自人物之生至允懐勿去都好可见有用力之实只是自率性谓道至新而又新此四句断却意脉非止精义入神一语与存之之义不相切近渠意到此盖欲説入成功处不知前軰言语直是亲切不走作虽静虚动直一语説着至新而又新又依前説做工夫上去殊觉无序尊兄谓程子之説有二义就易本文求之只如遗书之意耳若子融铭斋则取经解之义也尊兄以铭斋之义论之谓毕竟所存者何物岂非吾所具于禀受之初者乎然是物也既具于我矣因何而亡之知其所以亡则存之之功始有所措矣大抵尊兄意思不茍凡事必欲寻个下手处以此为学何患不进但所引下三语谓此存之之法似更有可啇量盖人之所得于天者浑然完具本无丧失所以亡者固是为物所诱将欲胜此物诚必有其道胜得物欲之诱则天理存矣未能胜得物欲之诱虽欲存之不可得也观所论欲闲邪以存诚寡欲以养心然邪岂易闲欲岂易寡闲得其道则欲将寡矣不得其道但见灭于东而生于西欲未易寡也此未为用功得力处文蔚记去年侍先生于精舍一夕坐间举一学者问象山先生以为学之道象山曰某只是先立其大者因曰看此説他之学亦自得其要遂称赞孟子之説曰此语最有力且看他下一个立字卓然竪起此心便是立所谓敬以直内也又言只是要常惺惺上蔡云敬是常惺惺法今学者只争一个不常惺惺孟子言求放心非是心放出去又讨一个心去求他如人睡着觉来睡是他自睡觉是他自觉觉即是惺若此心常惺羣妄自然退听文蔚用此言下功果如所教今吾軰且将孟子先立乎其大者一章细玩便是先生示人端的处若但言闲邪寡欲而不得其要法则诚未易存欲未易寡也惟中间操则存一语却是吃子融勿忘勿助之语乃是存之之法当如此不然则有廹悠悠之病下两句云终始念兹懐勿去未见其不力鄙见如此不审髙明以为如何或有未能更乞警诲
　　又答吴伯丰书
　　前日答简服饵之説亦只是泛言之施于论诚则无所发明文蔚窃谓此语虽非论诚然学者果践其言即为诚矣言而不行近世学者之通患先生长者之言只将做口头説话徃徃得其书亦但知抄録而已不知书将何用此文蔚所以书绅尊兄之言盖欲即此便用功于至不至对塔説相轮而陷于自欺之域耳但其中一语云止于圣贤言诚处以求诚则何善之可择哉此语文蔚窃所未安伊川先生曰得于辞不达其意者有之未有不得其辞而能通其意者也且圣贤言诚无非发明天理而人之一心莫非天理之纯全自其蔽于人欲故天理不明隐而为念虑形而为言行无非矫餙欺伪而向之诚者今皆妄矣圣贤言诚无非所以发明人心之天理即其言而体认玩索便可识本心之实体而是非真伪天理人欲了然不诬即此便是择善也顾云何善之可择何哉若如尊兄之説只成泛言择善工夫无下手处中庸言择善工夫节目甚详各是下手处且如吾辈今日论诚诚字未易识必须博学之类聚圣贤言诚处求之即博学之谓也学之未明质之师友即问之谓也问而有所未安又经心自思即思之谓也思而有所未得又从而反覆辨论即辨之谓也是四者皆择善之目而后继之以力行至于他事莫不皆然今既类聚圣贤言诚处以求诚又岂无善之可择也且圣贤所言便是此心之理岂但训义而已只要识得此心真妄眞者为诚妄者非诚即须取真而舍妄若【阙】识得后便能如圣人浑然天理无一毫人欲之私文蔚未敢道此须是一言一行每致其实则乆之纯熟诚庶几可得耳文蔚答徐兄之意本如此既防不外敢再以请幸折衷之
　　又答吴伯丰书
　　昨者鄙説得防过目至于反覆详辨所以警发愚陋不少甚善甚幸徐兄议论虽有未的当处大槩却稳实如来教首举数条可见渠以天理圣德与诚滚作一片盖嫌其称名而不践履不知议论道理须是还他色目分晓岂可混然无别也尊兄论之甚悉文蔚不复缕缕退之虚位之説文蔚虽不闻先生之言初亦意其如此今得来教始可释然但来教引大学之説有曰彼乃以是而贼其性之天理语似未莹盖性即天理之具于心者性之天理则性是何物天理又是何物言人心之天理则可言性之天理则不可尊兄诚思之当知四字有病如鄙説未然却幸明以见教所评存存斋铭文蔚以闲邪寡欲未为用功得力处者正以中无所主则人欲纷挐念虑杂起如程子言破屋中御冦东面一人来未逐得西面一人又至矣左右前后驱逐不暇故须得一个主宰又言中有主则实实则外邪不能入自然无事此正与孟子先立其大者则其小者不能夺也同意今尊兄既曰欲敬以闲邪寡欲则固得其意矣夫复何言如论致知一条有曰欲致其知者要以寡欲为先文蔚亦谓欲寡欲者要以敬为本程子曰未有致知而不在敬者正尊兄言心静不杂者其致思必专其索理必精而古人自其幼时涵养之术已具盖皆以敬为夲也其论甚善其他诸説皆精详缜密真有发于或问叹服叹服鸢飞鱼跃自升沉之句文蔚盖状天理自然流行之意中庸言上下察也盖言此理无所不在人之一心泛应酬酢无非天理彼不能存者固无有主宰而外物用事其或存得不把持过当失之急迫则茍且歳月而堕于悠悠故明道先生谓鸢飞鱼跃与必有事焉而勿正意同文蔚顷荷先生教诲谓茍能存得气象自别羣妄自然退听文蔚騐之果然真见其有森然不可诬者故鄙句云然亦不自知其果如此否果有得于先生之意否正赖朋友相与讨论以求至当不鄙而惠教之乃幸
　　答徐子融书
　　大抵来教多觉词繁而意裂且如鄙説谓诚之一字昔人以名天之理圣人之德及云理固天之理非诚之理德固圣人之德非诚之德正以尊兄不当言诚之理诚之德故以此语释之尊兄既然前説此复何疑今日吾辈正是讲学之事若乃实用则在践履工夫且如诚説讨论讲究【阙】当得一个是处既见得诚之体叚却求入之之路迤逦实践将去乆而纯熟诚在我矣如中庸曰诚者天之道是诚之体叚也必继之曰诚之者人之道是教人以求诚也诚之者人之道此一句未足以尽其曲折故下文又有择善固执之説而求其所以择善固执者则在博学审问慎思明辨笃行五者若云未有直以为天理圣德之名而必欲约归于已则中庸亦不当言诚者天之道只消曰诚之者人之道足矣道理岂有不可名者循名以求实可也纵如尊兄曰诚即天理天理即诚圣德即诚诚即圣德亦未干自己事惟是择善而固执乃学者所当务耳此语并退之虚位之説伯丰辨之详矣兹不缕缕修辞立其诚既知不可分开説便自分晓诚字更须究易之意则修辞而立之功始有所措向来所示诚説鄙意谓只収煞在一谨恪上者正縁尊兄所援引者可见文蔚虽以来教始终次第求之终见名义不曽分晓后面虽有数句判断只释得明道先生语前面已自隔截了非得后书安能灼知雅意所在尊兄议论大率伤于援引多而剖析少所以不能使人释然愿更虚心平气自取前后议论反复味之当自见得但言行相顾等语施之论诚虽是择善固执工夫未为亲切然于日用之间所助深至文蔚中夜思之殊有警省佩服切磋之赐不少也方叔书谓不当于德外言事兄辨之甚当精一危微之句文蔚有数语欲质之先生未暇写出容别求教举似曽南丰对神宗语及二先生南岳唱酬后序以见警尤见爱我之深并用铭篆存存斋铭伯丰有断语并文蔚所答别纸録呈不审髙明以为如何或有未然更乞详谕
　　答陈周佐县丞书
　　序文加遯隂息影四字可见有去病根之意良羡勇决但是遯隂方息得影却恐又打日头不过也更幸加省李监塲一序意甚浑粹若易无心字作随时字乃佳无心非吾儒所当言也观伊川同舟事可见不审明者以为如何更商防之鄙文辄易二字别纸奉呈孚字别有意义诸葛孔明更索商量下一虽字却恐浅近此可为知者道难与俗人言也
　　答徐子顔书
　　来书见问论语所入处尤荷警策顷年访德修丈因论易以谓三百八十四爻爻爻可入大抵圣贤之书固有归趣惟学者潜心既乆一旦悠然有防心处则可以触类而通矣如张思叔读孟子至志士不忘在沟壑勇士不忘丧其元因有所悟意此乃思叔所自得者他人不与也文蔚于论语读之未熟未能脱然有得惟于出门如见大賔使民如承大祭已所不欲勿施于人之语方将从事于此以收放心而克私意他则未之有得长者之见如何有以教之为幸
　　与徐子融书
　　此间虽无事粗可读书但恨师友俱逺去歳番阳却得吴伯丰相与讲切今歳缺此只得自勉力耳近来功用如何想益増进文蔚皆因读书愈觉不可麄率縁先入者为主草草读过旧见未易濯去熟复义理忽然自见殊使人有悦意也所答吴介甫仁义体用説屡得玩味大意甚好然未及究竟图意未敢答去姑俟后便
　　通晦庵先生书
　　文蔚每日随分工夫不敢弛废看孟子以至尽心上诸有可疑处皆且録出俟侍见之日请问但所出愈逺经厯愈多萦拂于心者复不少以此见学力未至心力未洪今但随事省察每与克下亦止能剪除枝叶未去病根细思之只为有性偏难克处其他旁出窃发者只是因此去得此根方可进步昨在番昜诸兄论诚有书问徃复吴伯丰録至先生答书知己逹尊听徃徃论説之多遂至纒蔓要当熟加玩味真实见得即诸説不难判也前録去数诗拜呈皆文蔚随所见而作语意有差当随笔呈露切幸警诲
　　与余方叔书
　　吾人不得羣居深觉寡陋书中所言又不尽意然时得一语不翅如获至寳前书道听涂説色厉内荏之戒甚善甚善非惟尊兄书之几案文蔚亦铭心不敢忘矣文蔚近来亦思造次颠沛必于是之言为有深味愿与尊兄共之文蔚逺客千里诚有白云之念忽思孝子爱日则一朝不能处也欲遽归又无以为菽水之养正踌躇未有所处不知何以见教
　　答韩仲止书
　　文蔚旅寓诸况如昨无足介念但师友俱逺每兴孤陋之叹读书存养工夫日不敢废未见有卓然可恃处此所以惕惧不宁也前书防谕顔渊仲繇为孔门善学甚当今世学者大率言语胜而践履不足致知力行此正圣贤所望于后学逺防警策敢不铭佩阃政闻已安厝甚慰甚息心涵养正有望于契兄但事无非学要当随处省觉为佳恃爱僣及亮之乃幸
　　请问朱先生书
　　文蔚寓此【时在嘉禾郡斋】亦无甚事每日不废读书穷究至于放心之求惟是造次颠沛于是虽思虑之横出未能顿去但孳孳不敢自己亦自觉住不得也所恨无切磋之益日有寡陋之惧昨在番昜日与万正淳论大学二条不合正淳书来再有论辨适值文蔚治归不果再答今别纸拜呈乞赐采目以文蔚观之能虑能得一条渠虽易其辞大槩不过前意前叚以谓圣人之治天下故欲夫人皆为圣为贤然而林林蠢蠢之众未必皆能如圣人之愿但秀异之才则长养成就以收格物致知之功其他存神过化日迁善而不自知者固多矣文蔚谓天下虽不能皆如圣人之愿圣人立法以教人岂复有异同固欲各致其知各诚其意各修其身而后为天下平若夫能不能则存乎人焉非圣人所能强伊川答或者人皆可为尧舜之问可见又谓若人人而教之使格物致知不亦劳乎盖圣人但示其法于天下使繇此可以自明岂必人人提耳而教之也文蔚鄙意如此不识先生以为如何有以折衷之乃幸
　　与吴伯丰书
　　近日功用如何想见日新文蔚读书穷究之外惟务存养虽私意杂出未能去根然未有不知知之未尝不克但孜孜于此不敢自怠或深夜诵康节先生诗便觉外务无一毫足以介意所助良多有新得便中一赐警策乃所深望
　　与徐子融书
　　文蔚今歳颇为子弟课试所挠虽随即驱遣终废时日细思之寸隂诚可惜也过却一时一时不再来过却一日一日不再来可警可惧近观陈安卿警惰警滞二诗深有省发此兄可想其勇猛精进其他议论亦煞得工夫可喜可敬先生诚不妄许予也
　　通朱先生书
　　文蔚窃自惟念绵力弱质每荷不弃曲赐镌诲恨以迫于亲养匏系书馆不得时诣函丈日夕亲炙以融化气质然此意未尝顷刻暂忘今从者又有千里之适便回髙隐亦须在年歳后见闻益孤陋未能就有道而正焉临风徒切怅怏但每日随分事业亦不敢废看中庸已终篇子思之学广大精微固未能窥其万一乃得于章句或问间窃见先生指示学者功夫切要处且戒谨恐惧与谨独二条近世儒者多滚作一片説不知其间该动静体用之全而先生剖析发明最为精密文蔚于此涵泳乆之若有所见至卒章子思撮一篇之要言之凢八引诗至濳虽伏矣亦孔之昭继之以内省不疚无恶于志君子所不可及者其惟人之所不见乎相在尔室尚不愧于屋漏继之以君子不动而敬不言而信申明首章之意其丁宁之防至深切矣而学者卤莾灭裂至于条理错缪界限不明则亦何以知古人为学之功繇浅而深自疎而密而日用动静之间操存省察之机有不可须臾离者文蔚愚陋以谓为学之功无切于此誓当力行以终此身庶不负先生之大赐未审尊意以为如何便中更赐警诲乃所愿望
　　答余方叔书
　　前时别纸之论尤荷谆复详诲但鄙见终有未合文蔚近看太极图通书稍觉见得亲切却恐尊兄寻常于文字间少玩索工夫粗得而遽止又却自信太过而于朋友之言多不能尽其意是以卒未得合子融兄初焉虽有狂率自是之过却能勇于自改如乡者所论始亦不能无疑乆乃自定盖理之所在不容异也先生之言文蔚非敢茍同每遇看文字必先防绎详味俟其稍见意趣却以师言证之但见其细极毫毛不容少异此非空言可争愿尊兄亦取其书而读之句句而考字字而索当知孔孟之学自二程发明以来至于今日始极精备然后为得也






　　克斋集巻三
　　钦定四库全书
　　克斋集巻四　　　　　　宋　陈文蔚　撰答李守约书
　　逺荷不鄙开示进修之方最是十二时中不得放过使讲究思索之功浸渍入于日用之中为切要语文蔚虽每日从事于此以思虑尚杂未能纯一无间今得来教书之牎牖使时时在目庶足惩偷警惰赖所助不少甚感甚幸文蔚窃谓此理自周程啓其秘至先生始极精密然而未尝不发于论孟大学中庸之书各在学者看得如何耳其间指示工夫要约处畧无渗漏茍得实下手信有得力处想尊兄体之熟矣不俟喋喋文蔚谓学者之病徃徃在于心麄不知尊德性而道问学致广大而尽精微极髙明而道中庸未始无次第大抵自疎而密自浅而深吾辈不可不尽心也要当取其书沉潜讽咏勿惰勿迫乆之有所契合自然支分节解如庖丁鼓刄无全牛矣文蔚有志如此未能真践其境愿与良朋共之读濓溪遗文诗文蔚间尝有作今不记所録呈者防谕太极无极之理有的实见否窃谓只就此一句论之则先生之与陆氏辨之悉矣以周子一图统体论之则精粗本末一贯而已盖即隂阳二气之流行而此理无不具于其中此理虽无声臭而未始不具于形气之内固非先有此而旋有彼亦非因有彼而后有此盖合下如此是以自其理而言之则无极而太极自其气而言之则一动一静而隂阳分隂阳变合而五行具合而言之则气理不相离析而言之则气理不相杂自其得周子之言而不得其所以言则知其合者不知其离精粗遂至于无分知其离者不知其合本末遂有于先后是二者皆谓之不知太极图可也故程子曰形而上为道形而下为器须着如此説器亦道道亦器但得道在不系今与后已与人又曰冲漠无朕万象森然已具未应不是先已应不是后如百寻之木自本根至枝叶皆是一贯斯言最有功于周子如学者工夫则莫如主静工夫到处自完全矣然易而言之亦可惧也既承下谕不敢不倾倒未知是否便来详以见教为幸
　　乙卯三月廿五日拜朱先生书
　　文蔚伏自违去几席跧伏乡野无繇访便修书非敢懈怠也今歳已辞赵馆上饶徐簿相招教一二子弟已从其约周提干彦安赵司户皆遣子弟来学共有三四人所幸事简可以读书兼文蔚自觉有褊急之病徐簿却甚寛缓日夕相聚不无所助但渠目今有部餫之役相别动是数月使人怅怏耳先生还山间尊体想甚怡适学者徃来络绎当有进道精勇者文蔚近诵诗乃平日所未讲今且理防训诂将正文优防讽咏不能得其意却騐之诸家之説而折以先生集传方此下功他日当请益也近畧见玉山县庠所録答问语觉见皆是平日所闻者似无可疑此间士友多疑非先生言谓其出于学者附防有虽知其非附防而亦疑其离析太过者文蔚再欲详观竟未得其本此间却有子顔徐丈持守颇严时复相聚亦能使人向前但于先生此説亦未能释然耳文蔚去歳所答李守约书【阙】　敬之收去不审曽再呈否虑有未穏切望开示
　　答书子顔一室萧然有以自乐令人敬叹看诗且如此亦佳大凡读书须且虚心参验乆当自见切忌便作见解主张也玉山所説当已见之若嫌离析却教他揑作一团也所答守约书大槩得之更当虚心玩味当更纯熟也
　　四月十八日拜朱先生书
　　文蔚窃自惟念荷先生教诲已十余年所恨资质凡陋不能勇于进学以变化气质有负提耳者甚多惟自近日以来操存省察之意不能自己自朝至夕无他用功凡读书应接以至闲居独处存省底意思未尝不在念虑所发虽未能一于善但一念之微若善若恶随即觉知较之顷时虽曰操存记得之时常少昬忘之时常多虽曰省察多是邪心妄念至于昌炽方始觉悟今兹幸免此患亦微有效騐如向来苦于甚难者今若稍易向来病于窘束急迫者今若稍从容顺适自此以后或可冀其少进更望先生终教之文蔚誓当力行以不负大惠尝诵康节先生诗至丹诚未贯日白髪已华颠之句深以自警窃谓世之学者多縁其诚不至于幽独隐微之中一毫不慊便做出无限阻障况表里二其心乎惟当积其诚意使至于贯日之地方可以进学也区区之志如此先生以为如何读诗方到卫风未有积累工夫但见言语不必求之艰险意味惟当玩其深长如斯而已其他疑处皆且録出俟讽咏之乆当别有所见前书虚心参騐之训敢不遵守
　　答书详来示知日用工夫精进如此尤以为喜若知此心此理端的在我则参前倚衡自有不容舍者亦不待求而得不待操而存矣格物致知亦是因其所已知者推之以及其所未知只是一本元无两様工夫也
　　九月十一日拜朱先生书
　　文蔚气质薄弱不获日夕抠衣坐隅虽循循不敢自已终恐识见局于浅陋近于读书之暇或吟哦讽诵康节诗见得此老虽若疎放至其用功处未尝不密抑能使人于人情物理间练之渐熟处之渐安文蔚谓闲时暇日优防于此是亦去物累养性情之一助也不识尊意以为如何偶子融寄诗文蔚辄用此意和之别纸録呈语疵意病当随笔呈露便中赐教为幸
　　答书新诗甚佳康节胸懐未易窥测须更于实地用功若只就之乎者也上学他恐无交涉也
　　答徐子融书
　　以龙德为诚此言却有意脉细玩经文闲邪存其诚其字可见但以庸言之信庸行之谨为存诚之方恐非本爻之防且以文势观之自有条理盖谓以龙德而处中正之地是得中正者也庸言之信庸行之谨谓须臾不离耳所以伊川云造次必于是非谓学者庸言必信庸行必谨以致其力也圣人既不离于中则无过不及矣他有甚事惟在闲邪而已邪闲则诚自存或曰既已庸信庸谨谓非致力犹有待于闲邪乎曰圣人未尝忘戒惧也尧舜兢业正谓此耳使圣人自谓已处无过不及之地而无事乎戒惧非所以为圣人故下文有学聚问辨寛居仁行之目程传谓圣人自下虽已显而未得位则进德修业而已观此言可见善世而不伐德博而化极其着见功效以言之也然诚之一字固足以尽龙德之实矣须更将中字表里参验尤觉细密鄙见如此未识当否更望详酌反复辨论以求至当
　　丁巳六月拜朱先生书
　　文蔚每日随分工夫不敢废间尝温诵大学于自欺自慊两言深有所契窃谓学者惟欲真知真知则于恶不善真如恶恶臭好善真如好好色无一毫不足之意固不容虚假于其间然亦岂容虚假自欺者正与此相反圣人以欺字对慊字形容情伪极尽精切所以大学首篇无他语止曰在明明德明德既明则知之必真而于好恶之间无有不实矣文蔚每于日用间验之深信圣贤之言不我欺也诵诗必先求正文亦得大意但其中名物训释与夫精微曲折必质诸诗传及注疏尚未终巻未敢请问前书所论中庸并求是正
　　十月廿一日拜先生书【己未】
　　文蔚以迂愚之性未有亲养可归栖处人馆亦煞多事以义理自处未免拂情又不敢狥俗坐是亦觉费力已年齿到此只得自立但觉有时气少充今当益务培养以配义与道耳仪礼方借得一疏参究有少文义疑惑谨具别纸求教文蔚于仪礼外复取礼记兼读见得圣人不是杜撰皆是于天理流行处分别许多节目次序隆杀等级具有条理但衣服器用古今异宜好礼者依放而行之不失古人之意可也未审尊意以为如何并乞示教
　　答书知看仪礼有绪甚善此书虽难读然却多是重复伦类若通则其先后彼此展转参炤足以互相发明乆之自通贯也
　　答徐子融书
　　示还子顔丈书且防谆诲所见甚善但谓三子者出曽晳后顔子必不后孔子亦无云云之答此未免以世俗之心窥圣贤也盖三子者出曽晳偶自未出安知顔子不然曽晳之学虽未到顔子地位此个意思即与顔子无异观舍瑟气象无些私意世人之所轻重者岂足道哉以其有德色独后三子出今世学者粗有识者且耻之况夫曽晳乎自以为髙见而议其后恐与曽晳所见无交涉矣顔子固未敢道只曽晳之肩亦未易遽齐也又谓百尺竿头更须进步克伐怨欲不行谓未是百尺竿头则可若于百尺竿头又欲进步即脚不踏实地矣持论甚髙过于中庸但恐无下脚手处也鄙拙之见不敢不尽以倾倒傥有未然幸不我吝
　　再答徐子融书
　　再防见教曽防之説甚荷不外但曽防胸懐极是洒落恐不如所料傥如所料孔子必不与防矣此是论语中一节目须更商量百尺竿头进步文蔚非不防意谓虽是孔子亦只得在百尺竿头立地他人盖未到百尺竿头也百尺竿头进步殊非圣门语言气象是以忘其愚直更幸思之
　　与李敬子教授书【甲子冬】
　　文蔚徃来闽中于师友间稔闻令望第恨去留参辰不得承博约之诲唐石虽幸一见恨匆匆而别不及交一语深以为恨即目冬寒渐力伏惟进道之勇神物森相尊万福文蔚禀资迟钝涉世多艰荷先生教育之乆而学不加进深以自惧也近访朋友徐司法为庐阜之防一日拜白鹿洞先生祠下遂得与升之杜兄相欵升之具道此日获亲讲论之益且敬叹其痛快勇决文蔚因得以询问起处之详窃知读书山间深有契合且以诱掖后生之秀者其趋操如此令人敬叹文蔚窃尝自谓为学之道义理难精己私难克今吾辈未尝不从事于格物致知读书亦晓解大义应事接物之间盖亦审订是非权衡轻重但毫厘之间察之少有未尽则道不明矣至于克己未论到顔子天下归仁处如原宪克伐怨欲不行亦自是一难事自非随事捡察痛自锄治则不知不觉之顷私意已窃发矣尚何望其道之能行哉此中庸所以论道之不明不行而归咎于知愚不肖之过不及况今老师云亡学者星散无羣居讲切之益或解体自肆或狂率自是深惧此道无传尊兄乃能用力如此诚为可敬但畴昔朋友间多谓尊兄禀气太刚劲急太甚少寛裕和平之气大抵进道不可不勇任道不可不毅若欲从容之中理而无过不及之偏则须察理之精克己之尽以变化其气质可也此中庸所谓天下国家可均爵禄可辞白刄可蹈而中庸不可能若论难易疑莫难于前三者而莫易于中庸然前三者资禀之近似者皆可慷慨感激而为之至于中庸则直须义精理明而非血气智勇之所能及矣近闻尊兄以名斋伏计每日用功文蔚深喜斯道之将有传敢寓片纸布此区区自念与兄交浅而辄言欲冩而复辍者屡矣又自咎曰此即不能先施于朋友之过是以忘其狂僭因此或可以来其警教之益前此过番昜防姜叔权亦得少欵渠恐吾人邂逅相见托致问意叔权自三数年来苦于多病不甚看文字但气象却自好也徐司法诚恪有守颇恨此间少讲论耳他日须得与兄相见文蔚今以歳晩思亲亟归上饶深恨不得一造髙居少奉从容有可箴药便中切幸勿外
　　再答李敬子书
　　文蔚驽钝之质年迈而学不进家贫亲老未免假馆读书工夫多分于应接良以为挠今见理归计次第年歳间可遂誓当毕力钻研以无负先师期望之意顷闻有司直之命继防直卿黄兄窃知授江西运属茍有志于为民随处皆可自效有朋友徃来相与讲学否文蔚切谓日用工夫静中不能不动却欲于发处察之惟动中之静一节最难须是于此用力见功庶几天理流行不至间断也文蔚虽日以此自提终未得力因来有以教之是望
　　番阳辞赵得勤知郡书
　　文蔚疎谬无取误防见知收寘郡斋自愧冒处非据寅夕不宁方图引退忽承易镇嘉禾喜而不意谓因此可以告归乃防不鄙复有顾遇之意自惟无状何以得此岂足下怜其寒陋而不忍弃之欤然文蔚窃有愚诚不敢不吐文蔚堂有垂白之亲菽水缺养使文蔚温饱于外而不顾其亲之饥冻是乃名教所弃岂可冒居师席以表范人之子弟用是所以难其逺出径当自此请违少留番江为有一二同门欲相聚数日旌麾既还文蔚无复拘碍后日杖屦而归犹得攀縁于鵞湖道上然抑犹有説文蔚以迂阔之学不合时好徃徃厌弃之者十常八九足下非惟招延之而假借之甚厚则足下之于文蔚亦异于常人矣使遽别而无一言则是足下无负于文蔚而文蔚负足下窃谓賔客之贤否寔系主人之重轻今世士大夫多喜佞而士多失守以失守之士而遇喜佞之士夫则卑汚茍贱之态何所不至为主者见其甘悦之言日进而迎合之意日投遂以为得士旁者观之则何有以折衷之乃幸
　　答江防之书
　　文蔚自惟蹇钝科举岂敢有望但以亲老在堂不得不勉应之耳每防奬予过当深愧有负期待盖士生于世用之则行舍之则藏自今人志于利禄于是荣胜耻负而视得失甚重然以义理观之则易地皆然逹则为逹之事穷则修穷之业初无加损持此説以语人不翅齐门鼓瑟惟防之能知我心故辄言之防之经涉世故已深穷逹得丧自当无疑得暇能与子融相过以讲究圣贤用心处他日文蔚结茅山间相与徃来以毕此生所得不犹愈于彼乎
　　答周希顔书
　　书疑数条已随所见答去更幸思之复以见告书直是有难读处某每读一篇必欲先自通然后防诸説而析之縁此遂觉迟钝未能得条畅誓当毕力钻研亦苦性不机敏也此学甚孤满前无可告语终日块坐令人昏滞识趋向后生但得一人朝夕相聚亦当有啓发处希顔志向不易得当决取舍之几真知外物为轻吾身为重庶有可以着力者若徒悠悠歳月无补于事也某深以此自警徃者不可救矣来者犹可追望希顔莫言语听也





　　克斋集巻四
　　钦定四库全书
　　克斋集巻五　　　　　　宋　陈文蔚　撰与李守约书
　　文蔚亲老家贫未免负米四方虽此道不择地而行然亦困于酬应不得专心读书良以为苦虽不敢逺去亲庭归省有时当此喜惧之年不得娱侍膝下望云兴思时时有之此虽莫之为而为之者亦自叹其分薄如此也但操存省察之功不敢自废去嵗见教之语谓自外观之若无甚过失然而义理虽精气质难变物欲之萌少不自觉徃徃渗漏而不自知此则学者通患尊兄之言可谓确实吾人要当力救此弊得提撕警策之意尝存不令间断久而纯熟庶几心与理契文蔚实所惕惧日有勉焉而不敢自巳也甲寅嵗承惠书有及于太极图文蔚即年报书后先生归自讲筵文蔚送至分水岭以书草呈而附敬之【阙】逹兄不知渠附何处竟尔浮沉但恨不得报教耳今再片纸録去窃幸过目有未然处痛赐开晓为幸文蔚读仪礼渐毕兄谓非防不能通信然顷因防长子亦因防而得乃知古礼参之今法无不合者但老师去世朋友星散疑无与质湥起索居之叹不知近日看何文字有新得因书不靳乃所愿望
　　答范益之书
　　师亡友散无从讲切吾党之通患然只得各自努力顷年侍坐谆切之诲歴歴在耳今日惟有勇决力行以变化其气质不守旧窠穴可也学必要其有成万一无成所谓掘井不及泉与不学等耳近读孟子湥有感于若药不瞑厥疾不瘳之语便中有可警策实赖推辅仁之益相望数百里同心之言如在几席凡有新知悉赐开谕
　　答赵必升书
　　来谕谓泛观中庸大学语孟诸经只如此做工夫便不可矣果欲从事此学虽有次第莫若先读大学之书古人所以十五入大学便是做此事业自圣贤不作成法废坠学者溺于口耳之末所幸遗书尚存近世又得诸先生正其讹舛从而章分句析指示亲切之功惠幸后学多矣可熟读湥玩以求其意日用工夫庻可循序而进即他书可以渐读矣若曰泛读诸经而畧无统纪则虽终日譊譊亦无益也心之存亡只在操舎之顷尝操而存便是持敬方此下功如何得他便无间防须是把将做事数数提起莫令昬防心才有主便能剪截浮泛思虑中扄无分扰之患寛闲容与皆繇此出岂若来谕所谓勉强禁制反成不安其乱尤甚也盖人之一心才操卽存初不费力但患学者不肯实用功耳
　　答姜叔权书
　　文蔚今嵗已离赵氏之舘舘于铅山之东洋子弟十余人课程冗扰未免废光隂稍得一日半日之闲又随分看文字终是舎已芸人不为稳便切已工夫只得就应接中着力吾人嵗齿已如许岂敢悠悠以负师训所恨孤陋全无朋友之助殊觉此道之孤细读来谕彼中乃间有朋友过从还有着实进歩者否董君亦不易得当力勉之琴书尚留庠否近世以来大抵学舎难处未知番阳如何计贤者必有以处之人心道心所见如何既云有省日用间着力必有实下手处便来无吝示教诗疑甚荷博约之诲其间尚有四条再具别纸请益得无惮烦为幸铭文荷见教但惟质有异若亡若存惟情有引愈窒愈昬四句未免小病若亾若存乃工夫之不勇猛者与质字不甚相应情乃性之所发自是不可无者若发皆中节正是天理流行岂可无也欲下此字须着一字防化庶得分晓耳
　　与冯祥翁书
　　文蔚窃有区区愚欲纳于左右伏幸垂聼文蔚谓大抵处世湏逺嫌疑茅斋得贤者潜斋之后不落莫矣但一童一鹤挹湖光而餐山色妙无加此而左右与公逺同处乃不避世俗之嫌宜其有以召纷纷不能乆安也况长生久视世间决无此理果有则秦皇汉武号召方外之士岂不足以尽得其人尽传其术终皆不免欺罔事可知矣乡来潜斋倡此文蔚深所不喜欲相传授文蔚以正理谢之颇悟其意况渠用功甚久讫有何补后人又欲拾其余可知也矣左右毎珍其术谓渠不得尽用夫世之学仙者正欲枯槁山林絶嗜欲錬形气又何假于外求哉借使枯槁山林絶嗜欲链形气因此延嵗数容或有之果能仙而不死有是理哉文蔚毎喜左右有清逸之趣出语无尘俗气得一二同志徜徉山水间啸歌吟咏自有足乐者不犹愈于驰心茫哉何日再为此来得以面论为佳文蔚愚直狂瞽有以裁之幸甚
　　答白鹿洞杜升之书
　　细观来谕深有啓发如谓静存动察各致其力及识认人心道心而提撕省察常常加谨放去收来皆使繇已此论甚佳但谓日后多事随物变迁存少亡多不胜防续与夫若欲存飬者惟待静时恐应接不暇者多难得静此恐未然所谓静者静亦静动亦静方其静时固是鉴明水止不去寻事而为此心之累及其动时则随事酬应各中伦理南轩所谓事至理形其应若响而实卓然不与俱往者是也必如此而后有以尽此心之用今如来谕静时固不可得至其动时此心又茫茫都无主宰不知何以为应事接物之本耶固无以见静存动察之实虽欲放去收来皆使繇已亦不可得矣窃望更宜审订仍求之日用之间当自得力既承不弃敢不倾倒或有未安更须反覆昨归自番阳再晤姜叔权渠观诸兄议论正亦未能无疑师亡友散难得防合可胜慨叹
　　再荅杜升之书
　　窃知琴剑尚处白鹿非特老师规模愈増广而此气脉赖以不絶何其幸也体用动静之说深荷反覆开谕鄙意非是以冥坐合眼为静此心未有所感寂然不动固静矣及其感物而动亦只是物各付物事虽万变而此心虚明自若初不与之迁转流徙所谓知止有定而能虑能得也故周子书有圣人定之以中正仁义而主静之说而先生因谓茍非此心寂然无欲而静则何以酬应事物之变而一天下之动哉今学者固未能到圣人地位亦只当主一故敬斋铭有当事而存惟心惟一等语皆谓此心专静方能应物不错蒙举写字为喻然写字时亦只得专心写字今固有手写字而心思别事者至有一事未了而他事丛然又生者若欲以此心应物鲜有能中节而不错者文蔚所谓动亦静者亦只欲主一无适而为应物之本根耳岂以防坐合眼为静哉质之先训反之吾身事理甚明一时用功即一时见效一日用功即一日见效未见于道有害也静存动察此论自是不可易提撕警防工夫通贯动静十字乡来先生尝荅一朋友书托其以此见寄且云才卿可便依此作日用工夫不湏更生疑虑空费谈说过却光隂也文蔚自此佩服不忘深恨至今犹且防续渗漏未能副其丁宁告戒之意契兄但着实用功更多读书参验则将自见得矣别纸戒谨恐惧之说此即静时操存之法自不容悠悠亦不容急迫因其已发而遂明之工夫当如晦叔李兄之言而国秀余兄之论文义亦切近浩然之气伊川之说甚明诸兄辨之已详终恐伯亮胡兄一向执已见耳大率讲论理到处湏服文蔚逺承见示不敢阿狥更望与诸兄商订复以见教
　　与姜叔权论深衣
　　【叔权顷年得书云考得深衣衽因制深衣今以所疑于注防者质之】
　　文蔚按深衣续衽钩邉郑注云续犹属也衽在裳傍者也属连之不殊裳前后者也防乃云凡深衣之裳十二幅皆寛头在下狭头在上皆似小腰之衽【小腰之衽指何而言防大记三衽三束注衽小腰也恐指此】前后左右皆有衽也今之衽当旁者谓所续之衽当身之一旁非谓余衽悉当旁也详防衽即裳也当旁之衽欲连属裳使不殊前后故亦得衽名耳又云防服裳前三幅后四幅各自为之不相连深衣裳一旁连之相着一旁有曲裾掩之与相连无异如是则深衣一邉有掩裳之衽防服则两邉有衽无疑矣及考玉藻说深衣止云衽当旁无一旁有及两旁皆有之文然以情理求之防谓当身之一旁者似不可破玉藻衽当旁之文甚明白郑注乃专作裳解全不见掩裳之衽如曰衽谓裳幅所交裂也或杀而下或杀而上是以小腰取名焉衽当衣则垂而放之属裳则缝之以合前后上下相变防不过广注之义但以欲杀而下为防服及朝祭之服之衽为异若然则防服朝祭之服裳皆寛头在上狭头在下既是狭头在下则不可缝合任其散埀注所谓衽属衣则垂而放之是也【古之为裳其制如此亦甚异先生晚年所服只是如裙然皆缝合亦不见下狭而防埀也岂不全用古制欤】又谓属裳则缝之以合前后盖为深衣生文然谓之属衣则裳与衣交际之处为属属裳则缝合者即裳矣又岂有裳之可属哉注于此下云上下变防释之曰上体是阳阳体舒散故垂而下下体是隂隂主收敛故缝而合之若以上下分隂阳则深衣与丧服朝祭之服皆有上下岂丧服朝祭之服独垂而散之得为阳深衣之裳独为隂得缝而合之乎防又云今删定深衣之上独得衽名不应假他余服相应为衽何以知之深衣衣上属幅而下裳下属幅而上相对为衽郑注深衣钩边今之曲裾则宜两边而有也但此等无明文言之且从先儒之论如防之说又似深衣两旁有衽縁自先儒以来皆以为掩裳一旁无文可证故防姑从之又未知此等果何如也
　　与徐崇甫校书【庚辰二月】
　　语録刋行者文蔚偶有所见并昌甫所报凡二条与别録所疑悉见与叶味道书中得暇能相与折衷为佳有如校书尊兄所守所行诚不可及文蔚数与朋友言之但吾人所学要在择乎中庸往往工夫亦未易到故子思亲切示人以为天下国家可均爵禄可辞白刃可蹈而中庸不可能以事情论之疑莫难于前三者而莫易于中庸今子思以前三者为可均可辞可蹈而以中庸为不可能盖前三者资禀之相近者皆可以智能慷慨为之而中庸非义精仁熟则不能以从容而中而智力果敢有所不与矣不能非狂即狷不得为中庸也尊兄试深思之愚者一得或有可采
　　再荅徐崇甫书【辛巳三月】
　　髙居无事温寻旧学其乐无涯世间升沉安足论哉纸尾见教良感不鄙文蔚谓以水之清论性之善非不当但水论到清浊则渉乎气质矣所以水不能皆清就其清之中亦有不同有清之甚者有虽清而不能莹彻者葢水之清浊繇地气之美恶人之气质之性何以异此恶者气质之不羙即水之浊者善者气质之羙即水之清者然气质虽羙而淳漓亦有不同如水虽清而等级亦有不一若乃就下则水之本然之性而洪范论五行亦曰水曰润下故孟子有人无有不善水无有不下之说斯则极本穷源之论程子谓性即理是也理岂有不善者哉是乃万物之一源非若气禀之有不同矣人心道心中庸序论之备矣谓或生于形气之私或原于性命之正继之以人莫不有是形虽圣人不能无人心亦莫不有是性虽下愚不能无道心必使道心常为一身之主而人心毎聼命焉则危者安防者着而动静云为之间自无过不及之差矣文蔚窃谓古今之论未若此数语之明且正者尊兄葢未之深考谓其所论之皆不然固不可但毫厘之间更少分别遂不觉其意之偏耳文蔚既荷有讲切之益不敢不尽诚或有未然便来更赐防晓
　　荅清江张元德书
　　下谕所録师训毎恨智识短浅无以尽先生之意但于聼教之际或未了了即不敢録庻几不失所传以为后来之惑顷尝遍阅诸録其他虽非文蔚所敢知间有曽是当时同侍教之人録文蔚所问荅者或牵引数事作一事说或以数日话头各是一事者作一日说首尾乖剌殊觉可怪文蔚拟欲再拾其遗别作一録庻见本来问荅之目目今未就俟脱稿当访便请益所教论孟二条足知非草草看过推此言之一书之中必多有所得并赐警防尤所愿望吾党甚孤欲专意内修有如尊兄所言岂易多得恨相距差逺未縁合并何当盍簮以究此懐文蔚年非不【缺】但老人新年九十三嵗頼庇幸安迫于菽水之飬未免营营为可愧耳
　　荅祝行甫书
　　文蔚闻之道之大原出于天而传之者人传之者非谓有物亲相畀付葢有见而知之者有闻而知之者见闻虽不同其为知道则一何者道在天地间古今之所公共非人之所得以私患人不能求之耳茍能一日用其力六经之书皆圣人之所垂训训释指归皆儒先之所发明平居暇日端庄静一游心玩意不惑于异说不逐于外诱则湛然虚明圣贤之心即我之心儒先之见即我之见而亦何有见闻之异哉如文蔚者鲁钝人也惟少颇知学虽亲先生长者日多讲论而未之有得毎切自讼其不敏吾兄乡之老成学【缺】行笃众所推许惟日加勉焉使闻所未闻得所未得孜孜焉不知老之将至则道在我矣虽闻而知之与见而知之何以异哉洪范说良感枉教大概多有所得足以啓发蒙陋甚善甚幸但皇极以皇训大以极训中先儒虽有此说似未通畅文蔚闻之师训谓皇即君也极有至极之义如屋极之极四面合凑来到此已无去处自然是中谓极在中则可以极训中则不可乃人君建立标凖于上使天下之人取则于是故谓之皇极如云皇建其有极则文义晓然不待训释而明矣润下炎上从革以例类推之皆合作两意解释详之可见其他非靣莫究姑摭两条以谢来辱傥有未然更相与讲之
　　荅三山李惟寅书
　　自昔圣贤相传以至儒先逹者其教人之法莫不以致知力行为序于是后学诵习以为修身之要者莫不从事于是然近世流弊诵说胜而践履踈体验者希而揣摩者徃徃皆是有致知力行之名而无致知力行之实文蔚私窃叹之尝谓圣贤言致知致之一字已极其精而无余蕴矣茍不深潜缜宻而致察实下穷格之功则名为致知而非眞知矣圣贤以力行为言力之一字已作其气而决其机矣茍无果敢奋发之意而犹溺于空言则名为力行而非实行矣诵致知之言而有真知之得讲力行之学而收实行之效则圣贤之域庻几可以循序而进矣文蔚兢兢焉日以自惧恐堕言语之末而无反身之实有负平昔之师训则为名教中罪人毎思朋友辅仁之益不谓于此得遇异邦之贤者且谓游勉斋之门得见是人如见勉斋喜可知也但书防之礼褒借过当非所敢承姑诵所闻以谢先辱
　　荅野谷方君书
　　文蔚与足下生同州里相距数舎之遥未降既见之心比因友人周几道称贤德之羙谈野谷之盛且传雅意求记序文蔚以未歴其地难乎其记姑叙人生出处大概意足下不眈泉石之膏肓出可以仕则亦无所固必而已矣故序文及之兹蒙惠书情文腆缛反复谛玩足以见其领畧之意然大抵近世之谈说胜而践履踈外华侈而内省畧讫于无所成立而后已如无源之水难以望其波澜无膏之灯不可冀其炜煜子张所谓焉能为有焉能为无者也葢吾儒之学隠居以求其志行义以逹其道所求之志即所逹之道所逹之道即所求之志体用一源显防无间足下无志于吾道则已有志于吾道须于寛地用功则他日成就未可遽量但谓王通韩愈足以承孔孟正统恐其言太过二人谓后世豪杰则可正统之承须更商摧草草姑谢来辱未究所懐幸察
　　荅玉山汪君书
　　道在天下无古今之异智愚贤不肖之间人皆可以为尧舜然而世之人与圣贤相近者何其鲜去圣贤甚逺者何其众也是无他视其所志而已矣孔子曰士志于道又曰匹夫不可夺志志茍不立则委靡頺惰虽常人所能为者犹不能果敢以为之况望其超群出类以圣贤之事自许哉故冠员冠而履方履者比比皆是心周孔而行夷齐者百无一二也此道自孟轲既没其传几泯寥寥二千载而天开景运宋德隆盛于是有濓溪先生者倡之于其先而二程先生阐之于其后其道遂大光明相去百年又得文公朱先生绍周程之业穷探力考尤极精详凡圣贤所示剖析辨驳殆无余蕴今其奥防防言具载诸书人患不能一日用其力耳茍能一日用力取其书而反复潜玩因其书而得其心从而反之吾身体认参验知其无一毫之不契则圣贤之道皆吾分内事耳固非吾心本无是理而必待求之于外也今贤者虽有四方之志适居忧制然古人居防未葬读防礼既葬读祭礼葢患难行乎患难道无徃而不在也仙隠距此百里而近姑俟外除枉顾山间并得靣言以尽曲折为佳先此以谢来辱
　　荅团溪黄飞
　　过辱书防之礼其陈谊立论所存甚正展诵再三老眼为之増明敬叹敬叹窃谓士之生于世也虽系乎上之教飬亦在乎人之所自植立孔门髙弟如季路原宪桑枢负米非不困穷不失其为君子之归而圣人深嘉屡叹之者葢虽无恒产而有常心故也今世之士未遇之日虽未免耘人但随其所处而安于分义想亦未至于饥饿不能出门户在其操守如何耳若必待其温饱而后为善是终无为善之日也文蔚生平困亦甚矣实皆勉强以为之不敢自弃于凡民之域也今尚老矣无闻傥稍不知自奋其摧頺又当如何既承下问不敢不告且以谢先辱髙明以为然否
　　荅兰溪张伯诚
　　某再拜复书于张君足下相距之逺无从闻问便邮辱惠书始知名乡之有贤士孜孜为学有志于圣贤之域恨前此未得承晤以讲究其一二岂胜叹羡承谕为学数条甚善但始学必先致知致知必先格物物必有理于物物之中穷防其理是谓格物至于日用应接遇事皆然事接于已处之必得其当与人议论就其中审订是非亦格物也况圣贤垂训立言莫非示人以天理之正读书之际尤欲精熟必得于心与圣贤相契然后为至草草读过贪多务广而中无所得虽曰读书亦如不读然致知存飬非有二事其读书也与人议论也处事接物也心无不存心存则飬心莫大于此葢存飬莫如敬敬者主一之谓也文公先生于敬斋铭谓不贰于二不参以三惟心惟一万变是监以是观之心岂有一时不存乎岂有一事不存乎格物存飬既尽其功所谓力行者尤不可不加勉强之力故大学谓正心在诚其意诚意以正其心疑无余事矣然正心之功又不可废修身在正其心正心以修其身疑无余事矣然修身之功又不可废以至于齐家治国平天下也莫不皆然葢道不可湏臾离也学者无徃而不用其力则心无间断虽不羙之质可变而羙矣后所谓虽强加操存则有急迫不舒之态心虽解悟欲出诸口则有嗫嚅之患是无他特未纯熟耳惟随事省察无令少间久之纯熟则乐在其中岂有急廹不舒之患哉勉之勉之沧洲铅山某未识其人后便示及未即良防愿言益厚逺业以光吾道区区至祷











　　克斋集巻五
　　钦定四库全书
　　克斋集巻六　　　　　　宋　陈文蔚　撰荅刘南叔县尉
　　【刘传令尹叶叔嘉命以县庠新成欲文蔚来率士友】
　　伏蒙不鄙之谕仰荷记存自惟猥陋何以得此文蔚虽粗知读书然禀资愚钝识见卑近年迈而道无成日方救过之不暇窃闻邑大夫鼎新黉舎作成士类兴坠起废于寥寥旷絶之中百十年来所未之见甚盛甚美文蔚虽未获从诸生后以观盛典未尝不挹文风于百里之外载惟当作成之始必得有道之士日与诸友讲贯琢磨庶几闻见一新风气寖厚以上副贤大夫期望之意如文蔚孱陋自治罔功焉能律人若勉强承命必至贻笑多士适足为善政之累以是不敢冒昧敢借重言于令君无枉辱书教则不胜幸甚
　　答史守
　　某窃闻昔李元礼尹河南以简重不妄接士非当世名人及通家不得白见被容接者号为登龙门而孔文举乃假孔子李老君相与师友为词因得以见文蔚窃谓居是邦事大夫之贤礼当然也而况有如李河南之风裁则愿先覩为快者讵敢自后于众人乎阁下不鄙上饶屈临旌骑文蔚实系受防一氓之数既失事贤之礼反辱忘势亲贻藻缄曲赐招致公卿大夫不下士乆矣而阁下举旷坠之典诚创见也甚盛甚休但施之么麽则非其人耳礼合承命不宿戒途适有采薪之忧四体支离举趾未能委折已见于尹兄书备言之委其转致忱恂窃幸矜体
　　进书编表
　　臣文蔚言七月十五日伏准本州送到七月五日尚书省劄子取索臣所着尚书编类者臣一介庸愚识见肤浅不自揆度妄意纂辑得罪圣门方窃自讼岂谓圣朝不弃涓埃兼收并取下及纎微臣文蔚惶惧惶惧顿首顿首臣窃闻帝王出治稽古为先圣哲贻谋修身是急必探頥于精微之地乃收功于土苴之余自昔讲求具有本末伏惟皇帝陛下英资天纵圣敬日跻道得尧禹汤文之传书究虞夏商周之蕴微言奥防黙契于宸衷大义宏纲悉闗于天理非如经生学士穷年既日苦志疲精溺情传注之间玩意篇章之末葢将以弥纶天地酬酢古今无非帝学之渊源岂但云章之黼黻然且下采刍荛之论上裨旒冕之聪如太华之微尘不遗若日月之容光必照圣而益圣新以又新幸若愚臣生逢明盛且如臣者老于草泽防玩简编久防教育之恩得尽钻研之力窃谓书者精一之防首传于三圣彛伦之叙备阐于九畴天文稽七政之齐地理载九州之贡揖逊征诛心同而迹异侯甸男卫理一而分殊拔伊尹于耕野之微相傅説于筑岩之贱官制刑以儆有位徳好生以洽民心无逸俾知于艰难酒诰深惩于沈湎鼎耳雉鸣则祖已之训入西旅獒献则召公之戒陈以至用人建官大则公孤师傅惟其人微则侍御仆从防匪正非其人何以经邦而论道不以正未免亲佞而狎邪所系非轻诚宜防忽凡此皆理国安民之要亦岂无统宗会元之方要之典学之一言是乃尊经之明法伏愿皇帝陛下加日就月将之志进日升川至之功用舜之中建武之极以是陶成万化鼓舞羣生还风俗于粹古之淳示法则于将来之永则臣得与渔樵同乐铅椠自娱虽居旷野之遐若对清光之近书编凡一十三巻谨随表投进以闻臣无任瞻天望圣激切屏营之至
　　辞免恩命劄子
　　文蔚自防读书已知忠孝为立身之本居家则以事亲立朝则以事君舍此二者无以自立于天地之间年寖长承父母之命应进士之科求为禄养终以不能趋媚时好辄见摈于有司繇是一意古学读大学中庸之书讲正心诚意之学亲师取友进徳修业亦欲得尺寸之权以展布四体固非无意于斯世者然赋分蹇薄徒送日月命不易得时不再来强壮之年既迈桑榆之景日侵今已八旬有余精神昏瞆血气凋耗志虽存而力不逮矣不意圣朝过听误加收用意谓尚可使令岂知不任驱策自揆衰残不敢侥冒以误明时期待之意辄露繇衷之情冀蒙从欲之仁使之终老山林以谐素愿况今日圣主当阳继离之明欲夬之决垂意人才正人耆徳搜罗殆尽咸愿正色立朝悉心竭虑以共兴太平之治如臣者不翅泰山之微尘沧海之一沤岂足为明时轻重欲望敷奏冕旒察臣之愚怜臣之耄收还成命以遂一夫之欲干犯钧严无任惶惧战汗之至






　　克斋集巻六
　　钦定四库全书
　　克斋集巻七　　　　　　宋　陈文蔚　撰朱先生叙述
　　先生气质刚毅进道勇决涵泳克飬纯熟深固文蔚尝窃窥之虽夙兴夜寐终日应接条理益精明未尝有厌弃事物之意虽曰禀赋之异实亦繇学力之充也以成就后进为己任登门之士甚众稍有意趣百端诱掖惟恐不至各随所长以成德逹材庻几善类寖多斯道有托尝以江西宪趋朝道经上饶文蔚侍行止宿驿舎有士人懐书防抵暮求见已而自悟非进谒之时逡廵退去先生适自外至【时自早报谒入夜方归】望见其人即车中呼典谒者令与上谒其人遂得见投书洎其辞去室中已烛矣先生即庑下明处阅其书其急于后进之意如此先生持天下之正其间不能无趋向背驰者或以私意妄生诋毁至其心平气定则莫不愧屈以当代之宗师归之是虽秉彛之固然亦理义足以服人也先生造理精防见于处事权衡轻重锱铢必较是以于进退辞受之间一处以义理之正茍理所当然虽圣人所行不为茍异理所不然虽举世趋之不为茍同见其异者徒议其激见其同者或疑其茍先生之所为众人固不识也先生于圣人之学真有所得谓不知圣人之言无以知圣人之心不知圣人之心无以知圣人之道故于六经诸书句句而求字字而考留心之乆玩索之深不知年数于兹融释脱落有所黙契故见于训释诸经则提纲挈领以防于一原缕析毫分而各当其分凡先儒所以开端啓秘而未及究竟者至此无余蕴矣是以于易则验隂阳之端妙契于伏羲画卦之初于诗则去小序之乱经而得诗人吟咏情性之意于中庸之书大要欲学者于体要处正而不偏于事物之分处之各得其当体用兼该精粗一贯真得子思心传之妙其指示学者功用于戒惧谨独二者则尤为精约也其教人则欲其于六经诸书无所不读古今事变无所不讲天文地理礼乐刑政鬼神变化无所不通谓始虽即此以为学终不离此以为道大惧学者屛弃事物驰心空妙入于异端之域而不自知于戏先生之意可谓勤矣可谓至矣学者期无负于先生可矣文蔚虽获侍教不能窥道德之大全学问之体要先生尝语文蔚某今都无说处岂先生所独到者举世不足以知之乎后有如先生者作必有以知之矣文蔚之所见如饮河之鼠何足以形容髙明之万一然亦不敢以浅陋之固而自隐纂辑见闻姑俟采择庻几防尘之于泰山云耳
　　书徐子融遗事寄赵昌甫赵许志铭
　　潜斋为人志气刚决始游方外为佛老之学归而闭门斆学闻晦庵朱先生讲道于建之五夫欲从而就正未果行一日先生有朝命道过铅山因见于永平驿语不合拂衣而去人谓其不复来矣先生辞免俟防宿留玉山道中忽散其生徒毅然而至文蔚时侍先生侧先生喜其徙义之勇挈之偕至玉山留止余月教诏甚详自此凡一再登门闻先生之绪论为多自未见先生有静坐之课既见先生闻主一之论益加粹宻繇是神凝志定容止可观酬酢多中其于交朋友也重信义谨然诺如隂阳寒暑之不移尤不屈于物稠人广坐中议论必惟其是虽贵人以势临之语有未正必辨其为非而折之以理词色畧不少沮后生晚軰行于道路不循长防之次者虽非其生徒亦必毅然正之其刚果正大皆此类初为髙行既从先生学始知非儒者中庸之道晚方欲就平实而流俗反非之矣
　　双溪书院掲示
　　文蔚闻之为学之道无如收放心以讲明义理端庄专一整齐严肃所以收放心亲师取友切磋琢磨所以讲明义理茍身居一室之内心驰万里之外虽日亲方册口诵圣言亦欺人耳于已实何益哉朋友相聚识性昏明固有不同虽曰不同其间岂无一得讲明义理互出已见终有一个是底既曰是虽圣贤复生亦不能外安得而违之日夕相聚讲说愈多闻见愈博未说到贯通处亦足以为防文之益也为诸友计切须收敛身心务在端静以放纵四支驰骛纷华为戒则放心自然可收施之读书为文义理自明工程自进况又得师友之益有讲论之助相观而善相资而成繇此以进古人事业不难也况课试之余乎惟自近世以来朋友道弊群居之时笑侮戱譃面防背毁善不相告失不相正甚者以气相陵以能相矜无朋友相爱之意一旦分袂便同路人音问不通庆吊不讲利患不共是无他故方其同堂合席之际已无情义莫非茍且况已离群其藐然不相恤也宜矣岂知朋友之道在人伦五者之列而与君臣父子兄弟夫妇并行于天地之间朋友可废则四者亦可废矣有是理哉文蔚平居念此毎窃忧之是以愿与诸君共笃此义诸君茍能念此则郷之所设学规者葢亦大为之防似不足以相凂然出此则入彼矣诸君其体之
　　克斋掲示
　　入则孝出则弟
　　人之立身莫先于孝弟葢孝弟为人之本人之所以戴天履地而异于物者以其亲亲长长而有是良心故也茍失其良心而不孝不弟则无以为人矣
　　事父孝故忠可移于君事兄弟故顺可移于长居家理故治可移于官
　　有父子然后有君臣父子君臣人伦之首故为人臣子者事父必以孝事君必以忠然不孝则不能忠忠孝虽二事事君之忠实自事父之孝移之耳为僚而顺其长居官而治其事又非自外得即事兄居家者而推之也葢长官者君命之使长我者也官事者君付之使我任其责者也为僚而不顺其长居官而不理其事皆事君不忠也事君不忠皆原于事父不孝也忠孝立身之大节于此二者一有缺焉则不足以立身
　　居处恭执事敬与人忠
　　是三者修身应事接物之要人之处世忠孝固其大节然不能不应事不能不接物临事贵乎不忽待人贵乎尽已应事接物各得其道则于事无失于物无忤要之二者又自修身以始葢人能修身则大而忠孝皆繇此出而应事接物特其余耳故居处恭是所当先而圣人谓是三者虽之夷狄不可弃也学者其可以斯须不念哉
　　博学之审问之谨思之明辨之笃行之
　　是五者穷理力行之目学问思辨乃穷理之事为其穷理故能力行修身之道工夫实在于此葢不穷理则无以知其事之当然不力行则无以遂其志之决然虽欲修身不可得矣然力行又以穷理为先穷理之目有四而力行则一语而足葢修身穷理之功为多而力行则行其所知而已故修身非穷理力行有所不能忠孝非修身有所不能以是而应事接物未有不尽其情矣大学修身齐家治国平天下必本于致知格物其以是欤
　　近世学规　朱先生掲之于白鹿书院者已尽之矣今掇其绪余以告来学之朋友使知立身之大节修为之次第若乃立为条约以从事于防闲简柅则非所以待同志之士而同志者亦无所事于此如右数条当相与共守之
　　读诗杂记
　　頍弁一篇疑是所燕之兄弟亲戚所赋尔与君子皆指王也今传则谓君子兄弟为賔者也如此则尔酒尔肴乃賔之酒肴非王所以燕兄弟矣惜当时不及面叩以释其疑兼以鄙意推之首章言有頍者弁实维伊何二章言有頍者弁实维何期是皆未见而期望之辞三章言有頍者弁实维在首至此则已宴矣故前二章言君子皆有未见既见及庻几之辞至三章则直曰乐酒今夕君子维宴其情词可想矣
　　谷风谁谓荼苦其甘如荠恐以比新昬自他人视之如荼之苦而其夫溺之如荠之甘故继之以宴尔新昬如兄弟集传以见弃之妻自比荼苦恐与下文不贯未知如何
　　白华幽王嬖褒姒而黜申后申后怨而作是诗二章言英英白云露彼菅茒天歩艰难之子不犹幽王嬖宠妾而废正嫡无恩之甚申后方谓王以天歩艰难之故不能如白云之露菅茅不怨王之无恩而归咎于天歩之艰难厚之至也至三章言彪池之浸稲田四章言桑薪之烘于煁一章峻于一章而其意渐迫此所谓敦厚温柔诗之教也
　　苕之华窃谓此亦兴诗谓苕之华则芸其黄矣我今不得其时则维其伤矣自叹不如苕之华也二章苕之华其叶菁菁知我如此不如无生亦以其叶菁菁而兴我之不如无生也
　　巻阿篇末以上章兴下章愚意谓以菶菶萋萋而兴君子之车庻且多以雝雝喈喈而兴君子之马闲且驰诗传于下章云承上章之兴至言其所以兴则曰菶菶萋萋则雝雝喈喈矣君子之车马则既众多而闲习矣有似界限不明无甚意味未知是如何
　　常武四章截彼淮浦王师之所窃详诗意似谓王师止伐淮浦截然有所止限不旁侵他境乃与下文王师之所相应未知果得诗意否
　　时迈首尾两条始言昊天其子之实右序有周结之曰允王维后末言明昭有周式序在位结之曰允王保之当周之未得天下也天右序之及周之既得天下也又能式序在位之诸侯有周之式序诸侯犹天之右序有周也故始则信其足以君天下终则信其足以保天下两叚首皆有序字末皆有允王字意甚明白前軰不曽提醒臆説偶如此未知是否
　　豊年集传本篇以为春秋报赛之乐歌至小序注则以为序误岂始为此说而不及改欤
　　我将维天其右之传云右尊也神座东乡在馔之右所以尊之也又曰伊嘏文王既右享之传云则此能锡福之文王既降而在此之右则是以右为左右之右当作上声葢言鬼神尚右今在其右是尊之也正如右序有周之右雝诗既右烈考亦右文母传音又亦曰尊也周礼所谓享右祭祀是也按周礼太祝九曰肃以享右祭祀注右读为侑侑劝尸食而拜则右当作去声乃劝侑之侑与尊训不同二诗之义音训既异诗传既引周礼为证而从其音乃不用劝侑之说而亦曰尊也何哉岂不及详考欤抑有异议欤师训拾遗
　　伏羲当时画卦只如质珓相似初无容心易只是隂阳其始一隂一阳而已有阳中阳阳中隂有隂中阳隂中隂阳中阳□看上靣所得如何再得阳即是故干一或得隂即是故兊二阳中隂□亦看上所得如何或是阳即是所以离三或得隂即是所以震四隂中阳□看上靣所得如何或得阳即是所以巽五或得隂即是所以坎六隂中隂□看上靣所得如何若得阳即是所以艮七再得隂即是所以坤八看他当时画卦之意妙不可言
　　余正叔论志士仁人无求生以害仁有杀身以成仁谓杀身者只是要成这个仁先生曰若说要成这个仁却不是只是行所当行而已
　　因说工夫不可间防曰某苦臂痛尝以手擦之其痛遂止若是或时擦或时不擦无縁见效即此便是做工夫之法余正叔退谓文蔚曰擦臂之喻最有味
　　余正叔问子路问成人孔子对以臧武仲之智公绰之不欲卞庄子之勇冉求之艺只此四者如何便做得成人先生曰备此四者文之以礼乐岂不是成人
　　忠恕是学者事故子思言忠恕违道不逺曽子借学者以形容圣人若论圣人只可谓之诚与仁
　　正叔有支蔓之病先生毎救其偏正叔因习静坐后复有请谓因此遂有厌书册之意先生曰岂可一向如此只放令稍稍虚闲依旧自要读书
　　或问物与无妄众説不同文蔚曰是各正性命之意先生曰然一物与他一个无妄
　　介甫毎得新文字穷日夜阅之喜食羊馒头家人供至或正值看文字信手撮入口不暇用筯过食亦不觉至于生患且道将此心应事安得防不错不读书时常入书院有外甥懒学怕他入书院多方求新文字得之只顾看文字不暇入书院矣
　　学者工夫且去剪截那浮泛底思虑
　　学者説文字或支离泛滥先生曰看教切已
　　只是频频提起久之自熟
　　学者读书多縁心不在故不见道理圣贤言语本自分晓只畧畧加意便自见得若是专心岂有不见
　　先生以召命过信州一士人见于舘驿请问为学之道先生曰道二仁与不仁而已圣人千言万语只是要教人做人
　　汉文帝晓事景帝不晓事
　　或言今人作诗多要有出处荅曰闗闗雎鸠在河之洲出在何处
　　孟子文章妙不可言文蔚曰他毎叚自有一二句纲领其后只是解此一二句曰此犹是浅者其他自有妙处惟老苏文深得其妙
　　文蔚毎日侍坐説诗不曽説白驹后数日忽有曰公毎日説诗白驹一篇如此却好不説文蔚因言当时贤者虽絷维之竟长往不来逃于空谷上之人拳拳不置至谓毋金玉尔音而有遐心其自重不屈如此曰据如此説亦好却不説上之人勤恳好贤之意
　　文蔚一日説太极图不言格物致知工夫先生甚讶之后数日文蔚拈起中间一二语先生曰趯翻了船通身下水里去文蔚始有所悟【今池阳语録却将文蔚别话头合作一段记者误矣　又録云文蔚问通书只説主静一邉穷理致知一边却不曽説先生云何故如此説文蔚退思次日又请问夜来所説通书如引书曰思曰睿及厥彰厥防匪灵弗莹防语亦是致知事先生不荅正色曰趯翻了船通身下水里去文蔚遂悟通书发明太极隂阳之防已从道理原头理防来图则剖析精防以示人而通书无非发明此意顾以为不及穷理深悔所见之谬也次日复以为问先生遂无语】
　　文蔚问人心道心如饮食男女之欲出于其正则道心矣又如何分别先生曰这个毕竟是生于血气
　　文蔚问生时男女异席祭祝亦合异席今夫妇同席如何曰夫妇同牢而食
　　学者难得都不肯自去着力读书某登科后要读书被人横栏直截某只是不管一面自读顾文蔚曰且如公谁鞭逼毕竟是自要读书又云难得难得
　　一日説某访谢昌国问艮斋安在谢指防事曰即此便是其防事亦弊陋因言妙
　　彭世昌守象山书院盛言山上有田可耕有圃可蔬池塘碓硙色色皆备先生曰既是如此下山来则甚彭曰陆先生曰有书院却不曽蔵得书某此来为欲求书先生曰紧要书宁消几巻某向来亦爱如此后思之这般物事聚久必散何必役于物也世昌临别赠之诗曰象山闻説是君开云木参天瀑响雷好去山头且坚坐等闲莫要下山来
　　世昌问先生教人有何宗防荅曰某无宗防寻常只是教学者随分读书
　　作文何必苦留意又不可大放頺塌只畧教整齐足矣写字不要好时却好
　　文蔚初泛看诸家诗説质于先生曰某有集传曽看否文蔚荅以未见后来只看集传一日因说诗先生曰曽参看诸家文蔚曰不曽曰又却不可
　　武夷精舎侍坐赵昌甫言学者工夫间防先生曰圣贤教人只是要救一个间断
　　记得时存得一【缺】时济得甚事
　　周家初兴时周原膴膴堇荼如饴苦底物事亦甜及其衰也牂羊羵首三星在人可以食鲜可以饱直恁地萧索
　　因言舜禹揖逊事云本是个不好底事被他一转转作一大好事
　　先生毎得未见之书必穷日夜读之尝云向时得徽宗实録连夜看看得眼睛都疼一日得韩南涧集一夜与文蔚同看倦时令文蔚读坐聼读至五更尽巻曰一生做诗只有许多
　　毎遇学者问有未荅处即令读上下文
　　因说林择之曰此人晓事非其他学者之比徐又曰到他已分上又却暗
　　黄直卿防看文字只是气象小或有看得不好处客有问赵昌甫徐斯逺韩仲止曰昌父较恳恻又曰三兄诗文曰斯逺诗文清虽小毕竟清
　　刘叔通江文卿二人皆能诗叔通放体不拘束底诗如文卿有格律入规矩底诗好游子蒙和刘叔通诗昨夜刘郎扣角歌朔云寒雪满山阿文章无用乃如此富贵不来当柰何此诗若遇苏黄须提掇他
　　谓文蔚曰公却是见得一个物事只是不光彩一日呈文蔚所送徐崇甫序曰前日说公不光彩且如这般文字亦不光彩
　　或问徐子顔曰其人有守但未知所见如何
　　孔子天地间甚事不理防过若非许大精神亦吞许多不得一日因话次又说今觉见朋友间都无大精神
　　文蔚曰先生毎尝念虑之萌或生于非正随即剪除只是未能去根因事又发仍旧要剪除先生曰只得如此
　　或问大学脩身章之其所傲惰而辟焉君子之于人安得有傲惰先生曰非如常人傲忽惰慢只是使人见得他懒些
　　三山苏年且久説中庸费隠章谓始于夫妇之可与知与行极于圣人之所不能知不能行以至于语大天下莫能载语小天下莫能破防而至于鸢飞鱼跃无不包举先生曰才卿説看还有不同否文蔚曰此章説道之费说到语大语小处已尽矣引诗者所以咏叹滛泆形容其不尽之意耳先生黙然
　　因论近思録先生曰不当编易传所载文蔚问如何曰公须自见得意谓易传已自成书
　　程门诸髙弟晚节有背其师説者縁他自説得去觉见师説有如不快意
　　因谓陆子静谓江南未有人如他八字着脚
　　一日説论语集注云亦尚有硬説处
　　问二礼制度如何可了曰只注防自了得
　　问胡氏春秋传如何曰亦有过当处
　　字浩説
　　始吾命尔为浩者取孟子所言浩然之气也浩然之气至大至刚而已名而不字未成人也今尔冠而成人矣可复为童子之态乎当思其成人之道且浩然之气谁独无之往往为气禀所拘物欲所累而不知飬则浩然者索然矣然则飬之之道当如何亦曰存之也孟子曰庶民去之君子存之飬之之道不是过也教汝以飬汝复不知飬之之方茍能存之则飬得矣故名曰浩字曰存之汝不知存则不止为众人而已孟子之言可不畏哉绍熈改元嵗次庚戌四月既望示浩
　　书浩字说后
　　既作此説以示浩因自反曰茍吾日用之间自不知操而勿失所谓传而不习也其罪又有浮于浩矣因书以当盘盂之戒十六日







　　克斋集巻七
　　钦定四库全书
　　克斋集巻八　　　　　　宋　陈文蔚　撰克斋讲义
　　孟子曰待文王而后兴者凡民也若夫豪杰之士虽无文王犹兴夫待文王而后兴何以为凡民葢天生烝民有物有则民之秉彛好是懿德秉彛之性无智愚贤不肖莫不与圣人同也圣人先得我心之所同然耳文王圣人也虽汤犹曰反之若乃文王则性与天合文王作而在上则能以其所同然者感发斯民之同然是以当时之人中林武夫犹知好德江汉防女无思犯礼是皆有所待而兴者也然谓之凡民则以其气质昏隔待圣人感发而后兴起若乃豪杰之士则资禀清明良心善性自然昭著其好徳也如好好色其恶恶也如恶恶臭无所勉慕不待文王而自能兴起此超羣出众非凡人可以同日而语非豪杰之士而何今吾侪生遇明王运逢真主崇尚正学褒表儒先将以一新士气可不知所以兴起而自处于凡民之后乎
　　又曰欲贵者人之同心也人人有贵于己者弗思耳人之所贵非良贵也赵孟之所贵赵孟能贱之葢天下有贵贱有善恶凡人莫不欲贵而恶贱乃不知好善而恶恶是以平居暇日惟思做贵人不思爲善人未能读书为文便萌欲贵之心不知天之与我者自有至贵之实孟子所谓天爵者是舎其在我之至贵而思在外之不足贵是惑也在外者曷谓不足贵葢所贵者外物也非我之良贵也一时得之若足以骄妻子而耀乡里然予夺在人终朝三褫则昔之荣者今辱矣昔之贵者今贱矣此所谓赵孟能贵能贱者也岂若在我之贵道德自足以尊髙令闻自足以黼藻在人不能予夺在我无所増损此所谓至贵也今之为士者徃徃昧此而驰骛于其外然徒自驰骛未必得贵而反取贱焉此可谓不知义命冥迷颠错而终此身者也可不哀哉
　　又曰求则得之舍则失之是求有益于得也求在我者也求之有道得之有命是求无益于得也求在外者也夫求在我者即是良贵求在外者即是外荣然在我者天之所予无圣愚之间患人不求之耳自求则自得自舎则自失初不系于人也在外者则冨贵贫贱分皆前定求之虽有道而得之则有命可求而不可必得也今之为士者不知有命谓冨贵利逹求之必可得卒之求者纷纷而得者几何人哉孟子谓无益于得岂欺我者以目前事实验之了然可见不待告语而自可知也凡此三者虽异章各出而实相表里葢豪杰之士器识髙明视一世所贵不足以为贵人之欲贵者固不足论次于此者知求之有道得之有命虽未防欲求之心而无必得之念下焉则终身冥迷于得失之途死而后已分内之事初无补于丝毫孟子告人可谓深切着明能深体而详察之者一何鲜哉诸君方有事于进取之学未暇究义理之精微姑掇此三者为诸君言之必先审乎此而定其志乡则进于此者将与诸君共讲焉
　　信州州学讲义
　　大易损之象曰山下有泽损君子以惩忿窒欲益之象曰风雷益君子以见善则迁有过则改山下有泽深下以増髙损之象也君子观象而反之于身惩忿窒欲而已风以雷而势愈烈雷以风而声益震交相益焉益之象也君子观象用之以进德迁善改过而已人之一身可损者多矣而止曰惩忿窒欲何哉葢为身之累者不过忿欲二端不能惩忿窒欲不足以为君子惩忿如救火然方其势之将炽有以惩之则忿然之气平平心定志观理之是非而不逞其怒惩忿之方也窒欲如防水然方其欲之将萌有以窒之则私心邪念自然退聼防微杜渐而谨之于独窒欲之要也益于人者若不止于迁善改过今止曰见善则迁有过则改何哉葢世人以利于身者为益君子以脩身为事则为益者孰大于迁善改过善不迁则无以尽天下之善过不改则招损者多矣固无望其益也圣人于二卦深致其意学者可不深体之哉
　　六月朔旦讲义
　　孔子曰兴于诗葢诗者所以吟咏情性出于天机之自动学者于吟哦讽诵之间可以兴起其善心故古人于成童之时已学乐诵诗教者必以此为先而学者必自兹始也诗之言进德成德之序无若淇澳一篇最为明白请得而讲之葢淇澳美武公之德也首章以緑竹猗猗兴其如切如磋如琢如磨者学问自脩之功进而不已精而又精之意二章以緑竹青青兴其充耳琇莹防弁如星葢德之盛者服饰必尊严中庸言脩身之道亦以斋明盛服为言三章以緑竹如箦兴其如金如锡如圭如璧如金如锡者鍜链之精如圭如璧者生质之粹至成为成德之君子矣葢竹之猗猗者始生而柔弱青青则寖长而刚劲矣至其如箦则宻比而盛之至也武公之进德自粗而精自微而着亦若是焉故一章二章皆言瑟兮僴兮赫兮喧兮瑟僴者矜庄严毅之意葢矜持而不敢少肆也是以赫兮喧兮宣着盛大而不可掩遏三章则积乆而德盛仁熟矣故宽绰戏谑而不为虐葢宽裕自得和平乐易虽不事防简而自然中节虽未至于孔子从心所欲不逾矩葢已近之矣虽然学者茍未能如一章二章进学之精深操持之严密而遽欲如末章之宽绰戏谑则流而不知节矣君子所深惧也
　　庚寅四月廿一日讲义
　　商书说命之篇曰惟学逊志务时敏厥脩乃来允懐于兹道积于厥躬惟斆学半念终始典于学厥德脩罔觉大抵为学必先逊志逊志则卑谦以求益降心以玩理既无自髙之志且无自足之心一或反是则不肯下气以资益于人亦将轻视道理而不肯濳玩细索深入其中所见率皆肤浅矣既能逊志又湏时敏时敏者及时而勇于进功则无悠悠之患为学大忌悠悠悠悠害道之最者故逊志必济之以时敏二者相须若首尾然不可缺一兼是二者厥脩乃来言德业自至也允怀于兹允信也懐常在念也兹指逊敏二者而言信能念此二者则道积于厥躬葢所得愈多不止厥脩乃来而已惟斆学半斆者教也学者非特成已又将成物为学之时读书穷理探微索隠固有所得教人之日因其问难辨折磨礲切磋有温故知新之益又有所得虽曰教人亦半是学所谓斆学相长者是矣然则学也教也无非学焉终始尝于学而无湏臾之离则德脩罔觉葢不知不觉而入于圣贤之域罔觉云者初无计效课得之心功深力到不期至而自至耳愚尝因是说而推之终始典学非惟学者为然仕者亦然学有余用则将以仕仕有余力不可不学葢学而仕则学为有用而非溺于记诵词章之末仕而学则见理益明而临政不至于面墙故曰学而优则仕仕而优则学圣贤之训厥有深防学之一字从前未有人分明说破傅说始初拈出而示人精切乃如此虽为髙宗言之实万世为学之通法有志于当世者不可以不讲也
　　龙山书院讲义【甲午正月十五日】
　　古人为学期于有用非事乎记诵词章之末其次第节目悉具于大学之书要之则以明善为法大抵学者所以不为君子儒而甘心于卑汚浅陋之域者正以善恶是非之理不明有如大路不繇而趋委曲之邪径卒于冥昧虽有康庄之衢而终身不知所适矣可哀也哉所以大学之书极其功效而言必至于齐家治国平天下而至精至要不外乎致知格物而已葢天下之物莫不有理而吾心之灵蔽于私欲繇其物之不格故理不能穷心虽至灵蔽于私欲而知有所不至矣虽脩身当然之事亦不能反观而洞炤故身不能脩身不能脩则家不能齐而况于治国平天下乎自后世以科目取士所尚者经学词章虽曰经学惟务记诵而不明圣经之防虽曰词章不足以润色皇猷而徒事乎藻绘下以是而媒利防上以是而失真材欲望其致君泽民以开太平之路万无是也龙山主人捐私帑开黉舎买田以为粮延师以授业招徕四方之英隽以成就人才为己任真美意也今日之集不独以文防友正欲以友辅仁诸君不辞担簦负笈之劳羣然来集亦既贤矣幸从事于古人为己之学格物致知正心脩身志在天下而不私于一已光明炜煜将有见于后日非特为龙山贺抑以为明时贺诸君其勉之
　　袁州州学讲义【乙未八月十五日】
　　大学之书古先圣贤之所以教人者莫先于此其规模广大节目详备葢古人八嵗入小学十五入大学大学之理未明则无以为士而终身之事业亦可窥矣故始于一身而终于国家天下皆吾身分内事也孔门传授无非此理曽子传之子思子思传之孟子孟子之后不得其传湮晦几二千年至于我宋二程夫子始出而表章之至文公朱先生又加之精密且补其缺漏书始浑备吾軰因是而窃有闻焉岂不幸哉但世之儒者所见卑陋平居暇日畧无天下国家之志相与防谈聚议自荣身肥家之外无他説也繇是大学之书古人所以期望于后世者不几于无用矣哉虽然大学之道其用甚博其功甚约不过始于格物致知而终可以治国平天下葢天生蒸民有物有则民之秉彛好是懿德夫秉彛好德无智愚贤不肖皆然也繇其不能格物致知虽天之所以予我者未尝不清明纯粹而拘于气禀之偏防于物欲之累遂不知善之当为恶之当去而圣贤之生本与我同类乃甘心与草木俱腐而自以为当然呜呼使其皆若人则天下国家何頼焉然天下之本在国国之本在家家之本在身前所谓格物致知者乃脩身之要葢天下之物莫不有理人心之灵莫不有知格物则穷事物之理而无不到致知则极吾心之知而无不尽惟物格知致然后意乃可诚传于诚意一条示人以入德之门必严于谨独二字葢非谨独虽欲诚意意不可得而诚矣故传文于此丁宁而再言之也于正心一条欲人之正其心必使之存其心心茍不存则视聼无所闻见饮食且不知味心其能正乎修身将以接物也身与物接不能无厚薄之间好恶之异情一狥于所偏则有不得其平矣接物而不得其平则家不能齐而况于治国平天下乎葢自天子至于庶人壹是以脩身为本其本既立推之于国家天下特举而措之耳然则学者于诚意正心脩身其可不加之意乎然此三者乃学者所当为之事而能为之者何寥寥如是葢根于性识之不明而内无所知问有知之而知之不真必其如恶恶臭如好好色求以自快足于其心则岂有不为圣贤之事哉或曰修身固士子之所当为治国平天下乃逹而在上之事为士者岂能皆有天下国家哉殊不知士之为学正以天下国家为志【伊尹居畎畆之中已冇尧舜其君民之志】岂平日素无此志不为此学而能以一日为之也孔子曰隠居以求其志行义以逹其道葢行义所逹之道即隠居所求之志也岂有志外之道哉孟子曰得志与民繇之不得志脩身见于世士之为学岂以穷逹而异其心哉士君子无志于天下国家则已有志于天下国家则讲明诚意正心之学其可已乎某老矣不足进于是也惟诸君勉之
　　南轩书院讲义
　　中庸一书约而精防之理泛而日用之事无所不备然其切要者不越乎人伦之常故曰天下之逹道五夫所谓逹道者乃古今通行之理故尧之命舜曰谨徽五典舜之命契曰敬敷五教夫所谓五典五教者即此书之逹道君臣父子夫妇兄弟朋友之交是也自古圣贤心相授受垂训立教如出一辙世之学者其可外是而他求哉然逹道之行必在乎逹德逹德者三知仁勇是也知足以知之仁足以守之勇足以决之无是三者虽有逹道不能行也是三者人之所同得茍非诚则三者之行无其实矣所谓一者诚是也诚者实此三者而已非三者之外别有诚也然德虽人之所同得而资禀则有异矣或生而知之或学而知之或困而知之或安而行之或利而行之或勉强而行之三知三行虽不同及其知之成功则一也茍以生知安行为不可及而甘于自自弃则终于为愚为不肖而已可胜惜哉在乎人十已百人百已千卓然自立以变化其气质则愚可使明柔可使强而圣贤之域可至也故圣人不以资禀而絶人葢谓降衷秉彛天之所以赋与人者未尝不一人不可以负天之所赋与而自自弃可也圣人至此其仁天下亦深矣继此又曰好学近乎知力行近乎仁知耻近乎勇葢谓虽未能知而好学则近乎知矣好学足以破愚故也虽未能仁而力行则近乎仁矣力行足以克己故也虽未能勇知耻则近乎勇矣知耻足以起懦故也知斯三者则知所以脩身知所以脩身则知所以治人知所以治人则知所以治天下国家矣成效至此亦庶几于知之成功一也然必先知之而后行之如大学之道亦必自格物致知始葢不知之则义理不能明物欲不能去虽万善皆僃于吾身而亦不能为己有故中庸又曰不明乎善不诚其身矣大学中庸其义一也学者诚能以致知为力行之本以力行尽致知之实交用其力无敢偏废则逹德以全逹道以行中庸在我矣
　　饶州州学讲义
　　滕文公为世子将之楚过宋而见孟子孟子道性善言必称尧舜世子自楚反复见孟子孟子曰世子疑吾言乎夫道一而已矣成覸谓齐景公曰彼丈夫也我丈夫也吾何畏彼哉顔渊曰舜何人也予何人也有为者亦若是公明仪曰文王我师也周公岂欺我哉今滕絶长补短将五十里也犹可以为善国书曰若药不瞑厥疾不瘳
　　孟子之在当时齐梁之君非不知其为贤也未尝委国以聼其教滕虽小国文公方为世子因之楚过宋而见孟子见之之意必不苟而又受教之诚故孟子道性善言必称尧舜夫人之为不善者以不知性之本善故也性善之説孟子七篇之纲领孔子固不甚言性虽或言之而亦未尝直指其善性善之説自孟子发之葢人之为性实天之所命其理则为仁义礼智其情则为恻隠羞恶辞逊是非以之事亲从兄以之忠君弟长以之应事接物无徃而不得其当则性之本善可知也然天命之性固无不善而气禀之质不能皆齐故或清而或浊或厚而或薄或者徒见清浊厚薄之不齐遂以为性不能皆善殊不知本然之性未尝不善而有清浊厚薄之不齐者杂于气质而然也荀子言性恶固不识性扬子谓善恶混韩子谓性有三品是皆以气质言或以其才言而非性之本也故孟子既道性善而言必称尧舜观尧舜则性善可知此孟子道性善所以言必称尧舜也葢道无古今人无智愚为之则是性善故也文公方以为疑孟子遂援成覸之言顔子之论公明仪之説谓彼丈夫也我丈夫也舜何人也予何人也文王我师也皆不以彼为髙而已为卑谓圣贤与我同类茍为圣贤之事是亦圣贤而已虽然果如是也何后世圣贤之不多得哉葢资禀既不同而用力有勇怯茍以卤莽灭裂之功而欲以变卑汚不美之质谓质之不可变也则亦自诬甚矣故中庸于学问思辨笃行之五者必欲加弗措之功则虽愚必明虽柔必强而孟子亦有若药不瞑厥疾不瘳之语葢赋性虽出于天而成功则在乎人可为而不为与为之而不勇其为自弃一也然自本然气质之辨不明而世之言性者不知有毫厘之差遂不知所以为善我朝濓溪先生以无极太极明性之体以隂阳五行万物化生言性之气其説固己明矣至程先生发为论性不论气不备论气不论性不明之论尤为深切于是孟子之言始大彰明于天下而诸儒之惑可不攻而自破矣学者于此必知讲论切磋以明其理勇决果断以行其事变化其气质以复其本然之善可也奈何志趣卑陋者则视性理之説为迂濶而求胜于言语者又不能真体而实践之以可为尧舜之性反甘心与禽兽无别亦可哀也已判府侍郎识为政之本以建学立师为重以尊贤育材为急广七贤之祠以示表范葢将使士之学于此者推七先生之学以续孔孟之传因孔孟之传而得尧舜之心意至厚也文蔚衰晚无闻误蒙进之讲席辞不获已敢摭孟子道性善一章以求教于先逹及诸同志其当其否未能自信因其不及而有以厘正之窃有望焉
　　白鹿洞讲义
　　孟子之书惟辨义利首见梁惠王王曰不逺千里而来亦将有以利吾国乎即曰王何必曰利亦有仁义而已矣防本塞源正在于此葢当时之人惟知有利而不知有义故一见孟子便以利吾国为问孟子之对即黜其利而以仁义为对使当时之人知有仁义则不复言利矣异时宋牼将之楚欲説秦楚之王而使之罢兵孟子遇于石邱问之曰説之将何如曰我将言其不利也曰先生之志则大矣先生之号则不可先生以利説秦楚之王秦楚之王悦于利而罢三军之师是三军之士乐罢而悦于利也为人臣者懐利以事其君为人子者懐利以事其父为人弟者懐利以事其兄是君臣父子兄弟终去仁义懐利以相接然而不亡者未之有也先生以仁义説秦楚之王秦楚之王悦于仁义而罢三军之师是三军之士乐罢而悦于仁义也为人臣者懐仁义以事其君为人子者懐仁义以事其父为人弟者懐仁义以事其兄是君臣父子兄弟去利懐仁义以相接也然而不王者未之有也夫休兵息民而以利言疑若未为过者孟子则深论其心术之殊而极言其兴亡之异以为劝戒然则后之君天下者可不明义利以示天下乎天下之人可不惟义是趋惟利是黜乎又曰鱼我所欲也熊掌亦我所欲也二者不可得兼舍鱼而取熊掌者也生亦我所欲也义亦我所欲也二者不可得兼舍生而取义者也夫生死相去亦逺矣义之所在宁舎生而取义则义之为义岂可须防离哉孟子凡与人言无非援仁义以黜利义利之説不明自孟子而明今世之人非不知义利之辨惟私心之胜则义不暇计有国则曰何以利吾国有家则曰何以利吾家有身则曰何以利吾身凡有所事无非为利一事之成败一物之得防惟利是计止知利己遑恤害物天下国家何以不至于雕士夫风俗何以不至于薄恶而仁义之道不明于斯世者职此之繇也况学者学为仁义乃不知自别而与流俗混同而无间岂不得罪于名教哉白鹿书院文公先生旧所兴复羣吏多士以教育之规矩所示非不明甚学于此者读其书淬其心切磋讲论无非天理人欲之辨何者为天理何者为人欲毫厘之间必有区别如是则无非在先生规矩之中不失先生教育之意义利之分不辨而明矣文蔚粗知为学气质昬暗未能造理部使者以久处先生之门采取虚誉误令暂入书院以与诸友防深愧无以为诸友告诵义利之説使先知所趋向然后积习其功程讲明其阃奥以造圣贤之域庶无负先生之初意诸友其无忽
　　某去腊入洞尝以义利之説为诸君子告今将别去复有一説为诸君言之葢孔门之所讲者仁而已矣不知仁而为学是为学而不知本也终日讲学而不知其本是犹水之无源也其可乎孟子曰仁人心也不知为学之本是失其本心人有一心而已失其本心何以为人故乐与诸君评之幸毋忽
　　孔门之教无非以仁羣弟子之学于孔门无非求仁然仁道至大未易轻许故孔子罕言仁而凡有所问止教之以为仁之方也仁之全体未尝轻许葢仁者天理之浑然而此心之全徳在人则欲其无一毫人欲之私而一息尚存与生俱生非圣人生知安行而纯亦不已者不能也故孟武伯问仲繇冉求公西赤之仁则各称其才之所长而皆曰不知其仁子张问令尹子文陈文子之仁则各举其一节曰忠矣曰清矣至于仁则曰未知焉得仁夫仁者当理而无私心令尹子文孔子知其为忠陈文子孔子知其为清至二人之心事则孔子有所不知以其事而观之知其为忠为清耳心之公私未知其果何如也故曰未知焉得仁仲由冉求公西赤三子之心孔子葢深知之如父之知子了然无疑故直曰不知其仁一曰不知一曰未知一字之间葢有深意羣弟子之中止顔子告之以克己复礼至如仲弓亦告之以为仁之方而已其他凡有所荅皆非仁之全体告子贡直曰能近取譬可谓仁之方也已曰仁之方则仁之全体果何在焉学者当黙而识之然微子去之箕子为之奴比干諌而死则曰殷有三仁焉伯夷叔齐则曰求仁而得仁又何怨观殷之三仁与夷齐之事则可以识仁矣文公先生兴白鹿书院于废弛榛莾之余立正大规模于羣居讲学之际诸君日防其间相与切磋葢将以进德广业而同为圣贤之归其可不知孔门之所讲求者乎某老矣求之而未有得惟日从事于克己之学孜孜焉死而后已诸君幸用力于斯毋徒曰力之不足










　　克斋集巻八
　　钦定四库全书
　　克斋集巻九　　　　　　宋　陈文蔚　撰送傅子澄游浙西序
　　傅君防从予游穷乡晚出知有吾道者絶少傅君方妙龄毅然与一二同志披蓬藋登吾门予方离群索居非惟无所切磋抑亦无所告语得之喜甚繇是嵗时徃来自问学之外无赘语志向既坚而资禀颇茂予毎告之曰圣贤之学无他用心穷理以为先而操存以为急二者相须无少间防则愚可明而柔可强矣傅君深领之方将从事于此偶有横逆相加将求白于有司遽舎予而去予深惜之因谕之曰横逆之来必有能明公道以直之者无足深虑君今逺游岂无四方之名宿与予同臭味者因就有道以求正则塞翁失马未必不为福也傅君其勉之绍定庚寅腊朔某序
　　送章牧叔归霅川序
　　章令君牧叔宰铅山其始至也承凋瘵之余一意抚摩专事惠飬仁闻虽未孚而仁心则已形其终更也庠序歌功田里乐业依依然有去思之懐仁心则既孚而仁闻益昭著葢有是仁心则有是仁闻未有有诸中而不形诸外者也虽然仁之为道大矣不可以一节取不可以一事尽孔门之所讲讲此而已故虽忠清之大夫不以轻许果逹之髙弟不知其仁岂圣人靳于许予哉葢是心顷刻不存则不足以为仁孟子曰仁人心也指恻隠之端以示人其端甚防充之则足以保四海不充则无以保妻子齐王不忍一牛之觳觫则曰是心足以王矣不忍一牛之觳觫则仁之端也非指此心谓足以尽王道之大推爱牛之心以往而至于无所不爱则王政岂外是哉牧叔父母斯民惕然如伤所谓恻隠之端也茍因是心而充之则岂一邑之民可私其惠四海之内皆吾民也一视而同则仁不可胜用矣然公心易蔽已私难克日与物接害吾仁者非一端必学问以致知克己以复礼则此心豁然大公无一物不在吾仁之内则仁之全体庻乎其可识矣牧叔既察其端愿进其功以大其所施自此翺翔天朝霖雨海内即举斯心加诸彼而已岂于此心之外别求仁哉予察牧叔存心近厚为政有体兴学表贤尊儒重道是皆儒者之政非俗吏所能识予老矣无闻辱知甚厚因其解组东归也将扶曵以叙违离适不以筋力为礼之时姑叙此以效古人赠言之意葢非敢以世俗相期其言若陋察其心或有取焉绍定辛酉正月戊申上饶陈文蔚序
　　程子清云萍録序
　　人生宇宙间父干母坤而民为同胞况臭味之同号为吾党虽异邦絶域散处千万里外语其声迹则初不相接论其交际则未始有素一时邂逅或道途或旅遇或适然相值于稠人广座间夙无期约而暂相防聚故谓若云萍然云萍云者谓无心也虽然去来无定度合散无常期喻以云萍言亦味矣然迹虽云萍而心亦云萍则非人之情所以録其相遇之时与地且详其姓名世裔郷里者冀久而不忘也云萍者迹久而不忘者情比年交友道丧人情纸薄虽今日同堂合席他时见之或反眼不相顾况漂如水上萍浮若空中云暂聚而忽散者乎世道愈薄予所隠忧世人以为如何
　　送徐仁伯之官序
　　三代取士之法乡举里选以观其徳行道艺自六德六行之外而礼乐射御书数即其艺也是六者乃日用常行之间不可缺一皆实用矣然犹曰德成而上艺成而下未始无等级之殊是则三代人材安得不极其盛而在位者又岂容有虚诞之流也后世科目之设则自乡举里选之法壊始有所谓明经进士虽曰明经汉儒则专训诂唐人则记帖括不求圣人所以作经之意进士虽以文章议论取然文章不足以经国议论无补于济时徒事黼藻言词脍炙人口以追媚时好而已宜乎人心日漓世变日下使斯民不得蒙至治之泽以复三代之隆也我朝虽仍唐旧以进士之科取士然教飬有素徃徃繇是科而进者多为名臣有如射防彤庭天子亲擢而膺首选者又皆挺防之士至有不数年而登宰辅者功名事业书之史册足以耀今而垂后前后葢歴歴可攷矣然始第之时人则荣其科甲既仕之后人将观其操履考其学术窥其噐识而要诸其所成就则膺是选者荣矣哉亦难矣哉吾友徐君仁伯防负隽声长抱壮志人固知一第不足以为凂今明天子即位之十年果以忠言直气耸动旒冕大魁天下自世人观之亦足以少酬其志矣予视仁伯犹谦谦然若有所未满是其志必将大有所为也岂以科目自多者所可同日语哉因将之官惠然来访聼其言议风防有非常人所知者予既嘉之又从而从防之勉厉之仁伯与予宿有讲学之盟恨予言之不尽必不以为僣绍定癸巳七月癸夘朔頴川陈文蔚序
　　送赵联卿之官武林序
　　功业多成于年少少年又在于立志志之所向燕越异趋或志在古人或志在当世或志在一身志在一身无足言矣然方当青阳掉臂荣途富于嵗月上班周行下职州县危言鲠论以肃朝纲者是志也兴滞起废以苏民瘼者亦是志也顾其所遇如何耳予友赵君聫卿妙龄秀发一战礼闱即收上第今将筮仕平日之志固以素定于胸中予复何言然培是志者诗书也坚是志者师友也予与聫卿交游旧矣可无一语以效古人赠言之意况聫卿西賔得士偕之以行自公之暇从容讲切厚诗书之泽以培其根奋激昻之操以厉其志他时功业所就殆如王良策骏过都歴块一日千里无难也聫卿其勉之绍定癸巳九月丁亥上饶陈文蔚序
　　送周希顔序
　　衞公孙朝问于子贡曰仲尼焉学子贡对以夫子焉不学而亦何常师之有此圣人事也学者所冝取法葢徳无常师主善为师善之所在师之所在也求师固当尔取友亦然孟子曰一郷之善士斯友一郷之善士一国之善士斯友一国之善士天下之善士斯友天下之善士葢所期者大则所取者广所取者广则终之所成就者亦不凡理势然耳希顔周君复久从予游志之确而力之勤予深望焉今将去郷邦而游帝里帝里人才所萃之地宗谕叶兄师门髙弟方官于彼希顔之至也当首见之处之既久当日近之然叶之门岂无从游之士又岂无交游之友又当从而薫炙之庻几见闻益广讲切益精噐业益充而有以夀师门之脉岂细事哉予方离羣索居无所开益幸有以观其光大云耳希顔其无忽绍定癸巳重九前二日上饶陈文蔚序
　　赠日者任君序
　　人之生也禀五行之气而五行之气实隂阳之流行然隂阳之运有偏有正正则中偏则过不及矣得五行之中斯为冲和之气二气冲和而人生禀之在九畴则为五福反此不失之过则失之不及过不及未免偏胜而人生禀之在九畴则为六极此理之必然者任君论五行而以冲和为贵葢得之矣又能因常而推变谓隂阳有流行有对待以二者参错而取之亦尽之矣虽然气数定矣又当验诸人事前人有大噐防人之戒其在气数之外乎适闻所论亦既知之予复何言年月日上饶陈文蔚序










　　克斋集巻九
　　钦定四库全书
　　克斋集巻十　　　　　　宋　陈文蔚　撰游吴江行记
　　始予闻长桥之胜将遂一游而无因辛亥孟夏文安赵侯徳勤守嘉兴拉予行自嘉兴取吴江一夕舟至岸下予曰兹游可以遂矣越七月戊申朏告侯假舟侯忻然从之一僧约偕行侯令子侄俱既而僧败盟子侄不克徃予曰僧非吾徒儿曹真累人耶不若独徃独往不若勇往告侯趋具舟侯许诺舟具予擕康节诗集从以樽酒翩然登舟是日晡出望吴门禾与舘下小泊次经杉青闸过堰六里到黄土桥铺又九里秋戍铺酌酒三杯隠几诵诗江风大作舟不可进宿峡路三更下雨五更风特甚平明望市早炊市尾一湖名莺鬬篙师云通霅川先是友人徐子融书报入闽而仆适有是役于是始赋懐逺之诗知君定泛武夷溪我亦吴江一棹随闽浙缅懐千里别吾人同是一襟期又十八里八尺聚落十数家西北崛起二山云苏湖界也晩过四桥旁连震泽弥茫无复畔岸但见防樯掀舞于其中真伟观也嘉其壮则又赋诗而过之第四桥东风浪颠吾生信命独安然身轻有似舟飞叶心逺还同水际天已学在山擒虎豹更图于此钓鲸鳣须防险过平如掌万丈垂虹跨碧川抵县市登垂虹望太湖水濶天低风急涛怒纵观移时真有荡空之势逼暮不可乆遂厯井邑复登舟独酌三杯赋登垂虹诗雄据垂虹望太湖始知竒观属东吴舟横似岸遮不防浪起如山认却无【缺】尾坐看千舰过倚空时见一防孤松江钓客休相问我到松江不为鲈晨兴登华严寺佛阁阁正面湖石枕垂虹僧颇能诗指垂虹曰桥之羙阁能尽之所谓不识庐山真靣目只縁身在此山中喜其言之予契也为之赋诗杰阁凭栏眼界寛天将震泽壮吴门乾坤髙下相连接日月朝昏见吐吞巨浪声翻鼍起鬬危樯风急骏来奔定知从此难为水更欲乘槎问本源侯临行语以游癯庵庵王氏别墅也访诸邑人得其径于是徃新二亭一宜芳一未名余若烟雨观玻璃沼仅存败屋遗址荒秽不治无足题咏始予登舟风日暄甚半夜雨声敲篷陡变寒是游念可已矣不知王子猷何为不必见戴也搔首不寐起而赋诗况有从前鸥鹭约可无十幅顺风蒲政湏着我扁舟里畵作松江烟雨图遂决策舣舟至明日天开云净霁色千里如初解防因自幸曰吾愿济矣世间事类此者多人诚有意天将从之岂但是哉归棹月明顺风扬舲酌酒诵诗因叹世之得于名利者能几也于是作游吴江行记后二日庚戌
　　游山记
　　嘉定己巳秋九月傅岩叟拉予与周伯辉践傅岩之约癸巳岩叟伯辉发铅山之东洋予自水北徃防于千田原归福庵因止宿焉庵则岩叟先茔山水环合秀润迫人裴徊顾望日薄暮矣举酒数酌对青灯夜话久之各就枕五更睡觉闻小雨敲叶声纎以俗语知必无霖潦以阻吾三人游兴明发小霁登笋舆度崧岭则乍明乍晦如春二三月时至冢顶小盘礴赋诗饮酒以自壮下岭十里所小原午炊命杖屦欲览山川之胜则雨【缺】作矣遂登车又五里至于竹林之隠居具鸡黍话畴昔深夜犹不寐乙未朝雨不止且骤二人者趋傅岩之意甚急予以诗留之岩叟和荅复有诗恵赠日且午豁然开霁饭仆不及二人亟命驾不可遏矣予遂趋而从之度北岸桥过黄沙辛稼轩之书堂感物懐人凝然以悲入隠将峡峡长三四里许两山奔迫相抱凡数曲小溪介其中因山之势以流亦清驶环帯峡尽行山蹊数里皆樵牧之径至佛母岭下清池秀石已有可玩伯辉谓傅岩之苖脉理或然也度岭自野鸭塘而右趋傅坞前望有亭列于山椒即傅岩絶顶吾三人者舍车策杖循山涧以出涧之侧古木盘屈藤萝蔓延怪石隠见不可名状涧或流石底或穿石腹姿态横生殊可玩葢自山之隂绕山之阳而一窦涓涓不絶即其源岩踞山阳之左麓其口可容坐十余人内渐狭繇峡口入数歩间有井焉其深莫测自井而徃暗昧不辨人物尝有持炬入者以不可穷极而返出岩自右登山往往皆怪石或洼然而下或隆然而髙或洞然而空或窅然而深或群然而齐或特然而孤峡可通身崖可侧足若窒而通如徃而复不得其径游者輙迷向背时有古梅桂树藂生其间有若种而实非人力至山之巅所谓群玉堂者最其佳处一巍然独髙群环列两傍有如天造地设因觞酒罗豆以领畧之夜宿岩前之乐轩岩叟玩之不足命烛至石上桂影蒙笼羣错落清絶可赏丙申将下山又登髙据胜处举酒早炊罢出傅岩道报恩寺前不果入行数里至袅桥泝流直上东坑众山髙鎻如封闭然鎻外竒防出最隂阳家所爱又十里饭龙寺读予儿时所题诗既赧然而愧又感焉以伤前迈登高洲岭出三胆原至髙州假榻伯辉之竹轩谒傅岩主人周徳量德量是夕同饮伯辉家语笑谐谑如平生驩丁酉朝将出髙州徳量折简招饭辞不获已而留是日早雨午霁伯辉诚卿偕子侄同访其兄升之遂往葛山观先陇塟已三百年矣形势蟠踞数里山川秀濯靣对一端然云外潭山侵云汉偶雾雨不可见前軰言地理之胜者推先焉往时太傅正识诸公皆其所孕而周族至今繁衍不替意者有所自云晚归饮徳量家各尽醉再宿伯辉舘戊戌登髙洲晨炊慈誓院出慈誓行十里许皆深林中襟山帯溪时有佳处道多论情话旧吟咏有所不暇度溪登石岭岭下溪名大奥两山如来水去而复彷佛武夷气象水靣处石壁峭立其下滙为寒潭潭中石可坐数人予三人坐其上各举酒一杯岩叟赋诗予与伯辉皆和而予亦自赋焉自此泛溪抵予竹林所居岸下无十里予深有结庐之兴过峡至白水憇于石壁岩道者庵因饭焉庵僧出纸笔督诗甚亟聊以数语戯之初欲自石壁岩取百丈际观瀑水或谓秋冬水涸或谓路险不可进遂罢兴游西坞登山宿章法院岩叟旧游作诗问讯旧题无恙谓三十年有竒矣同游存殁者半为之叹息寺僧作汤饼留连夜话甚欵己亥自章法过洪都观山行七八里登髙懐逺间见于赋咏凡再逾岭渐入山谷间望林麓楼观丹碧即观之所在小溪帯其前人烟数家牛羊鸡犬桑麻竹树若自为一乾坤葢去平地约十里读惠主簿之诗可知也时前重阳一日芙蓉烂开道流出酒对花兴甚不恶酒行既止人复酌一巨觥岩叟与伯辉下岭西归铅山予复登山东归上饶问灵泉路则鸟道仅能容足山势腾踊水多自髙泻下路旁若涧中率多怪石出没各献状可观予又为之赋诗惜岩叟伯辉未之见自癸巳至己亥凡七日所歴凡三百里有所感触时见于诗虽应口而成不能尽工亦足以写一时所见与其所懐览者取意焉大抵事无巨细遇合诚不偶然癸巳之朝岩叟伯辉约予晚防于千田庵或先或后亦未定及予至扬航渡甫登舟则二人忽已在津头矣遂同舟而济三人相顾而笑谓初不期至此后连日在道止宿人家若僧舎则雨而登览游玩必霁遂得以从容尽兴然则是游虽欲已有不容自己者十月乙丑陈文蔚记
　　傅讲书生祠堂记
　　事有出于一时感触之真者要非智力所能强葢人生天地间与万物为一体痒疴疾痛未始不相闗自其已私一胜隔形骸而分尔汝一膜之外皆非吾身矣嗟夫仁也者人也其初岂若是哉况人情相距不逺以物视物则忤以身体物则仁人有冻馁若已不饫温人有困苦若已不安适是不以已为已而以物为己此以诚动彼以诚应一时感触之真可以言语形容哉铅山傅岩叟防亲师学肄儒业抱负不凡壮而欲行爱人利物之志命与时违抑而弗信则曰士有穷逹道无显晦乃以是理施之家而达之乡遇嵗歉若霖潦邻里艰食则捐金粟以赈之易冻而温变馁而充繇是欢声和气周浃闾井嵗己未谷频年不熟民间嗸嗸州家以为忧檄永豊丞林君汝臯至邑劝分父老相率诣林自言谓公不待劝分先已捐直发廪且能遍谕乡之诸豪谓闭粜非所以恤灾林以是深相归重防先是邑之多士亦以白令尹父老之言益信即以事闻之郡郡闻之台既覈得其实则转以申省时稼轩辛公有时望欲讽庙堂奏官之岩叟以非其志辞辛不能夺议遂寝节目具存尚可覆也江左民贫生子多不举习以为俗或不忍呱呱则委而弃之涂然收者不二三则资给之使之飬视多所全活近世风俗偷薄势力加人则慿恃以凌物一乡有豪民则旁皆贫弱矣甚者鬬其民而坐视今自县郭以东数十里人有忿争则譬以利害而平其曲直邑既简讼而民间无扰以是居乡深得古人友助扶持之意虽岩叟之志未究于用而爱人利物之端已见于此使得为时用以展布其欲为则霑其惠与得其平者岂止乡隣而已哉人感之深即其所居之侧玉虚道宫辟室肖容而表敬焉是举也葢出于人情不能自己之机固强之不可得亦谢之所不能祠既立里人合辞来请予文以记且将以兴起后人顾予与岩叟为平生交熟识其用心无得而逊然尝因是而论之世之缙绅大夫任父母斯民之寄既不能宣布上德以逹于下反噬肤噆血以为荣身肥家计坐堂上聼两词一任私意以变乱其是非讫无所赴告抱抑屈终其身闻岩叟之风得无愧乎虽然岩叟所及又不止此士之不得志而流离道路者多望风归之莫不随豊约以遂所请往往南闽东浙人知有岩叟是亦人所难能也岩叟虽无轩冕之荣开径延賔竹深荷浄暇时胜日饮酒赋诗自适其适不知有王公之贵岂非忧人之忧故能乐已之乐是不可以不书因亦附见云岩叟名为栋尝为鄂州州学讲书嘉定四年嵗重光恊洽閠月戊子上饶陈某记
　　铅山西湖群贤堂记
　　为政有大体逹幽枉雪寃滞使民有所赴愬者次之而汲汲于催科抑末矣国家张官置吏星罗碁布徧满州县非茍然也葢将使之布宣德意推明教化正人心厚风俗以夀国脉于亿万年之永岂欲其营私殖货剥下媚上顾为基本蠧哉欲正人心则莫若崇儒重道教学明伦使为士者知所趋向而明礼义欲厚风俗则莫若崇尚节谊褒表仁贤使闗节脉理上下相通而利患无所择如是则为政之大体得矣虽屑屑细故莫或毛举未损也况大纲既正众目毕张岂有得其大而遗其小哉苕溪章侯来宰铅山慈祥恻怛寛大乐易民之归之如婴儿之慕慈母至家具其衘焚香以祝之然则侯之为政可知矣未几一新县庠植僵起仆缩地费以飬生员春秋二补及毎月课试躬率僚佐精加考覈陞黜必当繇是诵之声不絶寂寥湮废之余而剑佩锵锵矣然侯之心犹以为是特故事之常未足以偿吾素乃于西湖之傍买屋一区取是邑前后名贤之所经歴邦人之有行义寓客之为时望者不以爵秩崇卑姓名显晦凡有善可书莫不传之以着其始末赞之以扬其徳羙祠之以表其敬其大者则取其讲学之功道綂之继辨异端似是之非发前圣未明之蕴扶人极立世教有功于万世者其次则志气之激昻风烈之峻防忠君孝父舍生取义有如秋霜烈日足以激贪而起懦其下则居官可纪处乡以义厉金石不移之操剖藩篱尔汝之私以至履行之修餙文章之典雅足以传世而行逺者莫不取之凡一十有六人堂以群贤扁之仿钱塘湖上之意然则是举也其于人心风俗岂小补哉傥是邑之士体侯之意自是以徃厉志圣贤之学而耻为章句小儒则侯之功及于是邑者讵止一时而已寓公若邦人防身狥国推已及物修身以见于世则风俗岂不大有可观者予于是既嘉侯之用心抑有望于邦人虽然风俗自人心始也近世以来人心偷惰亷耻不立其为风俗累也大矣侯既于讲学留意以正人心为本则风俗之变不难矣邦人其朞月以俟规画既定走书上饶诿文蔚志其颠末文蔚不敢以不文辞遂为之书侯名谦亨字牧叔其先政贰卿尝歴言路议论风采有足尚者宜侯克世其家云绍定庚寅二月既望頴川陈文蔚记
　　苏坡记
　　山川之与人物可以相有不可以相无而以相值之为羙有是山川而人物不足以发挥则通者窒明者晦天地之閟蔵亦讫于榛翳无自以呈露胸中有邱壑而适在荒郊逈野之所崇冈秀岭之崒清泉白石之竒怪虽欲登髙舒啸临流赋咏而兴寄无所托以是知山川之与人物尝相须以相成不可以偏废也运属南阳叶公卜宅得郊居之胜青山屋上而流水屋下五畆之寛山径之幽足以徜徉此生而无慕乎其外然公之志犹未惬去家一里而近又得所谓苏坡者其地闲旷而清淑纡徐而深窈虽鸡犬之声外闻邻巷入其中则邈与世尘不相接有若非人间者公遂结庵其间而亭其上亭扁以爱山而庵即苏坡也自是杖屦徃来无间朝夕剪剔繁秽风来而月去防理竹树春华而夏隂佳时胜日领客来游杯酒流行语笑懽洽徘徊盘礴竟日忘倦此公所谓爱山者也然公赋性防逹受材劲敏虽早谢塲屋家政具有方畧植僵起仆兴滞举废视昔愈有光焉见于小试如此使得一命以自效必有可观者惜其不见于用防朝家以优老恩授初品继而浙漕陈公宗仁檄为幕椽公宁优游山林不以此而易彼子若孙以公之乐于斯丘者因请为茧窠计公笑而从之然公实未【缺】也昔昌黎韩文公送李愿归盘谷序而歌之曰饮且食兮夀而康无不足兮奚所望文蔚于公亦云庵既成走书山间求识其颠末文蔚视公为母党尊行义不可辞故为之书公名尧咨字叔羲绍定庚寅十二月朔西溪陈文蔚记
　　求仁斋记
　　圣门讲学无非求仁羣弟子之所叩请圣人之所告语皆以是也然所问者不一而圣人告之者亦不同茍知其所以然无非仁也如雒居天地中其至之之路虽千蹊万径及其至雒则一耳世之学者不明乎此见圣人之言随人而告之各异其指将以何者为定説抑不知识仁则所以告之者无非仁不识仁则如人靣之不同虽盈尺之地举天下莫能一而仁之为道竟不可得而识矣葢仁者浑然天理在人则本心之德不可以一毫人伪参之也且天理浑然何所不该岂可以一事名而人得其本心则无非至诚恻怛非自外而至也此仁之全体所以难名而孔子之于门人与夫当世贤士大夫未尝轻许于一人不曰未知焉得仁则曰不知其仁也止顔子以仁许之亦曰其心三月不违仁则三月以往未免少间第不逺而复耳如克己复礼之告视羣弟子最为切要及请问其目则直戒以非礼勿视听言动顔子固以仁为己任夫子诲之之意亦深切矣其后孟子最善言仁曰仁人心也又曰仁也者人也合而言之道也其所以状仁之全体亦已明矣至四端之説则又以仁为体统而义礼智皆繇此出如干之四徳嵗之四时四徳实以元为善之长而亨利贞则统之四时实以春为生之始而夏秋冬则贯之仁者其四德之元四时之春乎自圣学失传此理湮晦至我宋伊川程子得不传之妙于韦编断简中发明仁道于易曰四徳之元犹五常之仁偏言则一事专言则包四者至哉斯言虽孔孟复生无以易此学者泝流而穷源则仁之全体可得而见矣三山赵君贤宗子也有志于道以仁者圣门所素讲外是非所以为学无他嗜好一意读书穷理于所居之侧以求仁名斋为蔵修游息之地谓先识仁而后可以求仁讲切于四方者不一而足志亦勤矣一日书来求予文以识其颠末顾予不敏何足以遂所请虽然可无一语以为进徳助仁者心之理也心存则仁存矣将以存心岂有他哉敬而已矣敬者主一之谓也主一而弗贰于二则求仁而得仁矣赵君其勉之赵君名崇栗字【缺】　尝宰信之铅山政绩亦可纪云端平丙申正月己未朔上饶陈文蔚撰
　　起堂记
　　孙卿子书有云相形不如论心论心不如择术葢仁人心也心之体根于仁而心之用存乎术心茍仁矣而术不之择则不足以逹吾仁故孟轲氏亦曰矢人岂不仁于函人哉矢人惟恐不伤人函人惟恐伤人故术不可不谨也大抵儒者存心惟在于爱人利物防而学之壮而欲行之凡亲师取友朝夕讲究者莫非成已成物之事故自一命以上以至坐庙堂为卿相随其所处皆足以行志虽惠有广狭而心之所存则一也然有是心而无其位则不足以逹其用有是心无其位而能逹其用者其惟良医乎先朝钜公有言逹则愿为卿相穷则愿为良医于戱仁哉是心也葢卿相生民之休戚所系良医人命之死生所系卿相能拯民于涂炭良医能起死于膏肓穷逹虽不同而济物之心及物之仁则随寓而见无加损也身良医而道卿相术之不可不择葢如此永豊黄懋子昭读书为儒应举覔官屡不偶于有司于是嘅然发叹曰命已夫吾非茍为利禄计将阶一命以行吾志今乖于时者如此则吾之志竟不可遂耶乃歴览方书究心诊视且周游四方参验精博以证已之所诣既足以自信矣则坦然行之而不疑所活亦众至遇人亦告之以良方秘诀俾得以备急难其用心仁而择术谨子昭于是贤于人逺矣一日以所居之堂请名于予予遡其意而以起名之诚望其如昔人之起朽也章泉赵公亦嘉其志为之特书继又请予言以述其事予不得而辞也故叙其大槩如右云年月日上饶陈某记
　　浩然斋记
　　浩然之气乃天地之正气而人得之以生者也飬而无害则塞乎天地之间而无间一失所飬则馁矣然飬之必有道孔门之学得其传者曽子也曽子传之子思子思传之孟轲曽子曰吾尝闻大勇于夫子矣自反而不缩虽褐寛博吾不惴焉自反而缩虽千万人吾徃矣缩者直也孟子之学其源葢出于此论浩然之气而惟以集义为先谓气是集义所生者非义袭而取之也集义则无徃而不直矣人能集义而无徃不直则仰不愧于天俯不怍于人其气岂不浩然矣哉集义以飬气如药之有方也必有煆炼炮制之术温凉补泻之节而后方之良者可验而伐病之功可得而收矣孟子既授人以飬气之方而日用之间必有功程可以持守必有事焉而勿正心勿忘勿助长也此日用之功程也气固欲得其所飬茍无事焉则心不存而何以持其志必欲正焉则急于计效而近于助长勿防必有事者也勿助长乃勿正者也优游涵泳不防不亟则是气也将自浩然充塞天地而不知其所以然矣是殆煆炼炮制温凉补泻之术乎建昌吕君受业于文公先生为古人为己之学建昌南康属邑也号称多士而吕君实其翘楚听文公之言为甚冨知文公之心为甚深时以得其所得者而发其胷中之蕴于所居之侧筑斋于松竹间以为修身穷理之地名之曰浩取孟子浩然之气之义中有集义之轩有谨独之室居其中玩其理无非所以为飬气之资其用心亦逺矣然孟子荅公孙丑之问必曰我知言我善飬吾浩然之气孟子将论飬气必先之以知言葢于天下之理不能了然于胷中而得其操存涵飬之要则将彊制其心有告子不得于言勿求于心之病岂能从容自得造于至大至刚之域自然流行而无间者哉是理也吕君已知之予又何言葢不如是无以发孟子示人之防予与吕君同门又于白鹿得切磋之益吕君不知予之浅陋而不予弃也俾记其名斋之意辞不获已用叙其大槩如此并以求质云吕君名焕字徳逺嘉熈二年嵗戊戍三月癸酉上饶陈文蔚记




　　克斋集巻十
　　钦定四库全书
　　克斋集巻十一　　　　　宋　陈文蔚　撰祭余正叔
　　呜呼甚矣传学之难也道晦千五百年世之儒者鲜克有志有志而业不终岂不痛可恨哉始予与公其生同乡予自为儿已闻公誉苐未知其有为学之志暨其壮嵗声气既同不期自合遂相与同游于朱夫子之门甲辰之秋同往同归在道一月切磋讲究剖心露诚纎悉无隠嗣后或离或合音书络绎殆无虚日类皆至诚恻怛非不情无味之语今嵗之夏公复入闽九月之初我徃公归适相邂逅于武夷道上踌躇言别不忍遽舍岂谓分袂而遽成永诀耶呜呼公性和粹公量宏远孶孶讲学未见其止方幸紫阳之业有嗣而后学之望有归孰谓遽止于此耶使予惸惸独处将谁是赖是以欷歔流涕不能自己岂寻常交游之情而已哉始予闻讣偶客异县不克恸于寝门之外今兹临穴寓一哀于茶奠尚幸英灵鉴此诚意
　　祭朱先生
　　于戱先生天丧斯文以身任道名教所存海内学者孰不推尊梁木正頼奠楹遽闻载惟孔孟道丧千嵗周程勃兴始克有继既举宏纲亦阐奥义涤昬啓瞆以诏来裔未及百年寖讹厥传防言既絶所见各偏坠绪虽在莫窥其全先生病之遗书手编先生之学渊源有自乃于其中克自振厉穷讨幽探曲尽防细有发其端今极其备风霆雨露草木山川鬼神幽明古今后先即事即物理无不然一以贯之周流浑圆出入六经贯穿百代小道曲艺搜罗罔外事有是非理或向背咸能折衷各当其防中和之气备于厥躬得之既全养之既充事极万变莫撄其锋全体大用高明中庸推以教人无所偏倚致知力行曰无二理章分句析其归切已谁谓博文而不约礼嗟我小子性实颛愚屑屑往来空空鄙夫先生怜之许令趍隅谓敏不足而朴有余坐厄饥寒复阻长道引睇门墙弗克频造缄书远贻毎约其到心动形留则以实告于戱先生天地之仁丁巳之冬戊午之春招之使来授业诸孙因获终嵗侍教谆谆冬暮告归拜于席下期以已未复到精舎暨其及家老父病卧此意虽厚不容不谢尚期再见欵侍诲音一再报书疾病已侵徃省未果讣告忽临仰天长号涕泗满襟嗟我小子业犹未卒天夺老师云胡甚疾有信无徴有疑无质既失依归莫明统一所幸诸书训释已详率非空言道学之纲虽极昬懦敢不激昂有负明训即负彼苍呜呼先生仪刑永别念昔暂违今焉永诀歴歴在耳言犹未絶薄奠诉情岂知予切
　　祭赵敷文
　　公之受才疏通敏疾及其为政详明缜宻公之禀气和平乐易及其厉行正直刚毅人之有善如自己出靡矜所长闻义则屈自初筮仕以至通显始终一节未尝少变辞荣就闲戒满知足徜徉丘园惟欲所欲有时巾车或命杖屦气飘飘然如欲轻举胡为一朝不闻婴疾遽然长逝理不可诘某等萤雪寒衣久依墙仭恩沐涵濡奚止河润载惟平时言契席促岂无分际不见邉幅士高其风民乐其谊自闻公讣无不陨涕某等于中尤剧悲切痛如之何防欲肠折升公之堂举酒一酹号诉此情魂兮如对
　　祭外舅周司书
　　自昔丱角获亲师模晨夕请业抠衣趋隅荷翁谆谆诱掖开导子弟视之父兄其诏首尾三载性窦寖明属辞比事协韵谐声十三能文以愈为比用是相期许妻以子自归门阑爱笃于初提挈困踬鞭防庸驽匪如常人徒曰翁壻离合万端夷险一致翁当晚嵗适意丘园我方负米东西其奔归侍有期来省以暇促席従容无匪情话丙辰之夏翁病卧床咸谓不起我心忧伤虽幸更生血气非昨毎来视之悄然靡乐去秋拜违叮寜再来使不忍去出门徘徊今嵗之春首谓翁女暂置家事归省汝父喜闻起居日胜且康尚冀来见期于新凉岂知时逢事与愿戾老父抱疾旁无兼侍过此复出以饥所驱折简道意得翁手书曽未逾旬已闻翁病时以儿曹秋闱小胜自是应接日无少闲防欲徃省出门复还此情未伸翁讣已至涕泗纵横恸哭无地痛念相亲防四十年情义无间如一日然何期永诀有此艰阻深自引咎不勇如许欲致薄奠以写寸衷仍夺于事因循末冬言虽不文意寔缱绻冀翁精爽来鉴非远
　　祭徐子顔
　　自二程夫子倡鸣絶学于河雒之间至是百有余年人知正道然深信而笃行者盖寡惟公禀资纯固用志不分凡夫子所言手抄心记以终其身毫厘不敢易置然则为学之士求其笃信如公者诚未易多得也故于斯道患有不知知之未尝不行也世味如饴人皆嗜之公则萧然一室甘心于寂寞之滨荣利可炙人皆趋之公则介然一操独知其性分之重与朋友交则然诺无不谨泛与物接则痒疴无不通望之者知其为有德而即之者服之为长者惜乎无用于世而老死于山林公虽释然无憾而吾党之士所共叹悲者也文蔚其在乡里视公为父行辱知遇最厚秋仲拜公嘉其气象清彊尚谓未艾自是远役归已冬暮则公已长逝矣呜呼痛哉属方弛担不克拊棺一恸惟以茶果缄辞致奠临风怅然悲涕无穷敢冀英灵来鉴斯意
　　祭郑悦夫主簿
　　呜呼悦夫天何降罸之酷耶堂有病亲旁无兼侍子乃死于二千里外而归焉无家其始闻之不忍言之言之则行道之人为之流涕况畴昔交游之旧何止太息而咨嗟子之家世烜赫巍峩乔木百年重芳袭华入则判花视草出则植纛建牙至南渡以来林下老人尚犹持槖而佩荷何子之仕方脂车发轫而乃折轴于平坡岂天道循环盛极必反是有定数而不可如何予所以为子惜者惜乎有锦绣之肺肠有云烟之笔端独无膏粱之气习而退然以谦薰然以和平日期子以远到谓复大其门者不属之子岂属之他子无他好惟喜赋诗毎得一篇无不见寄今予之所藏者聮篇累牍不知其几发而视之不觉涕泗之滂沱迨灵舆之反属予还侍未能伸一哭之恸独缄辞致奠延颈凝睇于西山之阿以子之颖悟洞达虽其既死谅英灵之不没来鉴格以非遐
　　祭徐子融
　　慨人生于两间多鲜克以有志兄独负其瑰特禀风霜而劲厉为丈夫之自立匪穷达之或异达致志而泽民以功业而名世穷一瓢而自乐独守道以行义是以心优游而自得身贫贱而无愧年自幼以及壮常艰苦而穷瘁虽不繇于学力自长趍而濶视岂志气之过人谅资禀之天畀晚乃扣于师门始讲究其未至知古人之刚大葢统养于浩气因日锻而月磨庶金精而玉粹顾予资之浅陋以同门而交契凡有疑而必讲各口陈而面议或千里以相望亦附书于邮置虽异同之未免寔各殚其心肺尚欲进其切磋俾终归于一揆天夺兄之何速遽舍我而永弃使我有怀未毕摅而有言未得既也自兄婴疾荏苒半年毎候起居以望日痊见之必忧为其癯然气寖就微志则愈坚虽极困惫亦正衣冠非学有得曷归其全我今索居孰扶其颠朝山惨云秋湖暝烟凝睇引首非复徃焉兴言及此涕泗如泉非止为平昔交游之故葢道逺莫予助而驴蹇莫予鞭也寓一哀于清奠庶来格于英魂
　　祭江陵府粮料院傅材甫
　　呜呼材甫遽弃我而死耶相期林下定嵗寒之交曽未践言兄乃止于此耶兄家膏粱我素箪瓢自势言之岂不相辽兄毎降屈以齿相高时一登门倒屣忘劳亦数命驾来慰寂寥旬日不见则诵后山之诗谓可人而难招以至勤拳恤我家事谓吾亲老菽水不继常欲买田于郭外俾得尽欢而养志甚者分百嵗之忧捐青山五畆之地仅一缄而致书即千里而授契非相知之深相爱之至讵至是耶兄亦多艰坎一官再领簿书公亷忧勤十年不调忧太夫人崇仁满归亲病牵纒兄侍药石惕兢朝昬荏苒数载竟罹艰屯黾勉大事歴原之坟诉我孤露涕泗酸辛慨日月之易流忽祥琴之已御冀荣亲于身后趍今春之选部既授阙以遄归厌京尘之久汚始迟囘以需次偶迫临于戍期秋风之浩荡指荆州而西赴夫何不淑一病弥留长夏卧床百疗不瘳年未半百竟成一丘谚语有之事不如意十常八九兄于斯世亦云不偶赏心欲共无从把酒有怀欲倾无从握手酹此一觞哭我良友魂兮有灵知此情否
　　祭姨母叶氏
　　昔文蔚童防之嵗兮托外家而栖处承学于伯舅兮开通其愚鲁拜姨母之膝下兮恍然如见于吾母方痴顽而无知兮赖姨母之摩抚时饥饱而饮食兮衣穿而纫补岂一朝夕之故兮寔终年而寓旅下违离之拜兮倐四周于寒暑暨再侍于音容兮痛防临于外祖时文蔚角犹丱兮亦悲忧而凄楚属外家之祸惨兮匆匆而散聚已拘牵于世故兮迹东西而无所汲汲负米之不暇兮弥嵗年而莫覩邈音问以无闻兮岂江山之辽阻靡报德于涓埃兮但铭恩于肺腑至乙亥之孟春兮仅再拜而俯偻心尚冀于再见兮动出门而龃龉以今秋而为期兮将肃趍于堂庑何长须夜扣门兮讣以不祥之语值文蔚抱疾而呻吟兮苐涕零而如雨竟未泄一恸之哀兮常蕴结于心缕酒徒盈樽兮殽徒载俎嗟宿愿之莫偿兮梗衷情而荼苦庶灵魂其来鉴兮痛永隔于今古
　　祭国维赵通判
　　出于神明之胄兮寔熈陵八世之孙少傅间闗而南渡兮诸父幸大其门内焉郎曹而次对兮外焉玉节而朱轓公生而素冨贵兮歉然不自以为安质直以为尚兮无事于繁文礼虽防而必谨兮不卑人而自尊尤然诺以为重兮弗须臾而践言直情而无隠兮洞见于肺肝当官而莅事兮奉法以为先焦劳于百里之寄兮陡鬓雪而苍顔莆田之风月兮方将以平分何一疾而不起兮竟赍志于九泉文蔚猥以凢庸久荷知遇定交壮年以至迟暮岂无异同卒莫抵牾昨冬告违公已病楚力疾相陪杯酒劳苦爰以嵗月为予歴数因叹人生交处如许寔今所无感念至屡别去未防心不敢防再拜致书问温凉亦幸手札告我甚详意谓自此永康以彊忽有便风吹来不祥忧心如酲怛然内伤亟走哭之泪倾两行即逺告期礼宜临穴方此办行如有所夺河鱼为患颠顿疲薾西望灵輀竟阻牵绋遣桂代行缄词哽咽事与愿违心缕千结寄衷情于一酹慨古今之永诀
　　祭赵章泉【并诔】
　　呜呼人生何其离别之易濶而后防之难期耶岂人事固多乖而聚散抑有时耶甲戌之秋营天锡于大明之山兄来留止予亦往防朝夕绸缪论心话旧囘首以思恍然梦寐之不可追耶自是以来兄屡有上泸之约予亦有章泉之思何跂予望之而室是逺而耶然相与之情不以疏数而厚薄问劳之书倡酬之诗频来狎至岂以嵗月之久而情义遽亏耶予闻兄病念当一省姑有待于凉秋夫何未遂而成永诀之悲耶兄之德性浑厚长者兄之诗文简严典雅诵其诗者口之而不置玩其文者手之而不舎少日之诗工于摹冩晚年天成斧凿不假造其境者既希故识其真者亦寡时移事徃文丧诗亡孰知予悲岂止友朋之伤饭不及含酒不及觞缄词寓哀陨涕淋浪魂兮不昧鉴予衷肠
　　章泉初得贴职身后当路者共欲奏闻于上以官其子冢嗣遂深所不愿以诗谢之寄予以示其意适予在忧患不暇同赋以数语诔章泉
　　不知章泉者知擅一世之诗豪心知章泉者叹风节之孤高生利达如鸿毛继其志者又荣名之逺逃清议所归寔逾华衮之褒
　　祭叶殿讲
　　学而同门固宜同道心茍不同未免异好猗嗟叶兄登门最早同学语我谓其深造徃来参辰初未之识先师弃背防唐石暂遇忽散未遂亲炙及来江东讲切晨夕谈余论隙毎得从容豁达无我洞然素胸自此再去无繇再逢虽不防面音书屡通有得必告道同气合我亦【缺】　靡有庬杂尚期再见倡酬问答庶防师训彼此浃洽兄乃自此遇主遭时宻勿讲筵格心自期宸眷亦厚听信不疑千载一旦防遇亦奇悉推所得禆益圣学海内望治谓在旬朔扶持纪纲修饬礼乐众正在朝事毎啇防主圣臣贤路开太平天不憖遗末患遽婴风从东来遽闻恶声事属疑信惕然以惊友朋驰书报我以实备言终始无不纎悉恨不拊柩涕泪交出欲作九原伤其无术情不自己缄词寓哀叹学无传伤时失材肴不载俎酒不盈杯魂如有知庶其鉴哉
　　克斋集卷十一
　　钦定四库全书
　　克斋集巻十二　　　　　宋　陈文蔚　撰周迪功墓志铭
　　自先王之教不明世禄之家习尚滛侈以荡灭礼法者固不足论徃徃号为儒者亦不知律身齐家之义岂非三代明伦之教不讲而人心之不正以至是欤今有不繇问学无所染习自能以礼法齐其家者周公其人也公讳安夀其字未闻世家上饶父祖世为民事农桑公敦厚俭约克绍其业至今不替享年九十有奇子孙繁衍以世讣者至见五叶以口计者至盈百数公御之始卒一本于严晨昬定省不违其节小大尊幼不躐其次礼法少有过差诘之无恕用是公年弥高而奉之弥谨其子虽当不提防之年共子职与少壮不异江左轻义重财之俗频年尤甚父母在析居别业者习以成风恬不为怪公谢家事几二十年子孙一意营干无敢有异言者亦足为薄俗之厉公生长田间无荣宠望先是二年以太母庆七十恩授迪功郎可谓希濶之遇徐氏先公九年卒子三人曰某曰发曰全某早世余克继公志孙八人曾孙若干人女二人女孙一人俱已出适公生于绍圣丁丑七月十六日卒于淳熈丁未十一月卄二日凢歴五百四十二甲子越三日塟于所居之左黄冈之原从治命也世俗论公者未有不以冨夀康寕为羙称予独掇其关于风教者表而出之庻防有补云铭曰礼法之犹水之东靡然共趍孰还其风公性素朴初匪繇学自身齐家可以敦薄
　　西轩居士志铭
　　上饶游氏大观间有讳觉民者以八行举积阶至员外郎自是族望表表吾郡儒风文气醖酿沈浸薰泽不替至今八行弟表民以优老恩补保义郎保义生某某生【缺】夫【缺】夫生二子次曰元英字俊卿即西轩居士也居士幼孤少长刻意肄举子业游乡校铮铮然众人中时为郡文学者名有塲屋声别识士类特相器重月书屡冠伦魁一时辈行莫不礼敬且期以逺到居士亦自谓取科第当如摘颔髭耳及三嵗大比輙不利累应诏但为国子待补生因叹曰命矣夫遂浩然赋归耕延师课子弟业期以刷耻戊午贡籍有名勉者即其子掇儒科齿仕版行发轫矣惜其有风木之悲也居士警悟机敏劲挺不阿徇才实有用自坎防于时无以自见姑即其家而经理之居无何荒者治湮者通缺者备触事皆有端绪俾得一阶自试岂为不能办者亨塞既有命矣于是自适其适莳花植竹饮酒赋诗台【缺】月波园绕緑水遇佳天气胜时日与賔友相羊其间无复身世之忧一日忽婴防疾即命二子前畀付家事且属以言令各务整饬有起无废二子咸应曰唯则益自放旷不以纎芥累其心如是者又三载疾再作而卒实开禧改元岁乙丑三月卄三日也属纩之际独惓惓于八十四嵗之母视二子知可托则瞑目矣享年六十有二娶周氏柔淑有妇道二子曰勤曰勉孙男三人珪璋方就师学玠尚幼孙女三人皆在室予与居士为文墨交相知甚深饥寒驱予奔走无寜岁别去之日乆而一防莫遂屡辱要约书予亦将登堂拜母夫人不谓天夺居士之速也于戏痛哉越再时予始得哭其柩二子泣拜杖而起则告曰将以二年正月丁酉于本县石桥乡丘原之汤家塘知吾父者莫若子请铭幽宫予不得而辞铭曰视其已为未为者可知其母垂白非子终身之悲惟后人是依故死生亦无疑
　　向夫人墓志铭
　　咸平祥符间文简公以厚德重望再相定陵后五十年钦圣宪肃皇后复以坤厚之载母仪天下繇是向氏之德泽在生民冝其族系衍迤庆流无穷子谊文简之伷而钦圣宪肃皇后之族是生夫人归太宗皇帝下汉王东位孙知西外宗正赠少傅士礽第八子不防少傅南渡家信州之铅山兵火后生理荡析一无所防辍捐俸藏书籍延师儒使诸子游从诵习日渐诗礼训诸子皆刻厉自奋六人先后登进士第不防其一也敏于吏事且有文飞洒尽翰以儒林郎掌保寜军节度书记生四子长善幼负凌厉才能世其科以文林郎授广西经属不赴而卒善防善鄣皆以闽漕贡用上登极恩补官善防今为迪功郎任泉州晋江县丞所至有能声在泉为郡守邹公夕郎所知使入幕参决知可任以事畀以斤削善鄣成忠郎前监泉州舶司门亦以亷谨整办称善郧方肄国子业明爽有余夫人相家女及归少傅家一门科甲相继显仕麾节荧煌夫人内视歉然畧无贵骄意自书记公捐馆惟一意教子日夕训厉期以不坠箕裘寜捐已所奉以爲延师资诸子用是克绍夫人之教也国家渡江防百年故家遗俗相望寖逺闺门仪范不可得见夫人温然醖借有中朝贒淑风爲母慈为妇顺奉舅姑谨御妾媵寛里巷婣戚皆称其贒孀居三十年未尝輙出善防善鄣适同官温陵温陵乐土齐啓夫人愿迎侍夫人欣从之客南二载二子更相娱侍心安体舒无羇旅戚一日歘起归意値善鄣官满得承其志及家仅月余婴疾遂不起实嘉定辛未十二月一日也夫人生绍兴丙辰十月四日享年七十有六平日处心悯恻无忮刻意自以享上夀无憾所愿终正寝于戱天之佑善使自千里得家悠然顺逝黙若有符合者善防去替数月承计匍匐来奔追尽哭踊卜宅得吉于县北五里之惠泉风气佳甚于隂阳家适冝以次年九月庚申终大事孙男二人汝浡汝洞汝【缺】在贡籍孙女二人长适进士傅炜余在室曾孙男女二人男崇枚善防以有日请铭于上饶陈文蔚谓文蔚不得而辞铭曰妇贞于洁倾于哲也母成于戒败于爱也于戱夫人有妇之贞无妇之倾有母之爱无母之败也
　　监江陵府粮料院傅君墓志铭
　　鈆山傅氏派自金陵辟五季乱来信州族寖大二百年间聨仕版者相望为邑甲姓有讳緽者家丰而喜施得长者称緽生钦明为登仕郎辟江淮总属钦明生一飞好古学游象山陆氏门不得夀赍志以殁才甫讳杰一飞之嗣子淳熈庚子嵗大歉朝家忧之诱民出粟赈饥补以官緫干捐粟五千石助州家信之六邑赖以济事闻于朝命官其子一飞未被受客死建康时参政范公成大畱守悯劳之奏貤其后才甫用是补吉州文学中铨程授迪功郎主南劒州顺昌县簿该慈福皇太后庆夀恩循修职郎将赴顺昌道建阳首谒晦庵朱夫子夫子旧尝防东莱象山诸老先生于鵞湖僧舎识伯济问所从来喜曰伯济有子伯济一飞字也临别厉以官业秩满调常州比较务以迎侍不便换抚州崇仁簿终考代者未至防母夫人病思归仓使陈公巩檄禀议户部屯田事因奉亲还乡里自是留侍医药数年不调亲疾竟不起黾勉终丧既毕大事始参选得监江陵府粮料院还自任所则已病矣卒于是年八月廿五日实嘉定壬申也才甫居官亷遇事谨初任顺昌漕使有挟先憾者委卖増盐寔困之増盐与县计不两立増盐行则县计亏县计办则増盐不售号难处才甫务尽道理既逭责漕使而长官亦不忤后得宪使赵公解之以脱常摄邑民用不扰摄尉值小冦为梗防御得防境内以宁赵公荐之曰克谨其身服勤乃职太守范公节亦许备荐员章未剡而卒勾稽崇仁适傅公伯召守临川笃同姓之好分畧僚属先是崇仁旱邑官分祷经月不应才甫视甫数日承是命宿斋登仙境之巴山黙致诚祷车旋而雨霶霈弥日枯生涸泽民大喜恱拥香火来谢者数百人曰此新官所感也未防檄至安乐团领不督而办以久出旷职力丐还任又团领本邑财赋不事笞棰人自乐输癸亥秋视旱金谿身歴疆畆多所蠲放明年春夏之交崇仁艰食邑长赵君彦纾连衘申诸司得米数百石贷民遂为赈济所提督官凡欲使民被寔惠非敢具文以塞责于东西馆头僧寺中防糜粥待羸瘠之甚者存活颇众推此才甫之志可知已近代风俗锲薄同僚多不相能且相挤才甫在顺昌令君葛逄时老儒也特相信爱今右司郎中赵君汝述时为尉相待如家人在崇仁赵君彦纾尤厚善民讼分日而决催科分日而较事有闗利害者相谋而后行非才甫牧已谦事长顺寜足得此于人崇仁满归市井小民及里长相率出五里外仙游观送之是岂彊而致也才甫尊贤慕义所至有道之士倾心爱敬不敢待以稠人廖公德明居顺昌老成而闻道才甫日得亲炙闻其绪论及官崇仁何公异贤而有文葺山庄为燕息地才甫多从之游以职事至金谿则访陆先生遗址与其先人平日交旧自着数语识颠末虽一官随牒不希声利恬于荣进闲居讽渊明康节诗多能成诵黄陈诗文投心处亦时时见于吟讽燕坐之室榜曰静胜晨夕于此罕与世俗交虽若泾渭太分未免忤物视湛浮斯世惟知世利而不知道义者迳庭矣喜道家修养书及释氏语自谓有据无据如藤倚树平日所得于释氏者在此朱夫子挽以吾儒问学尝因答书令小作课程专读一书久自得力才甫将有事斯语今则已矣可悲也已才甫生乾道丁亥十一月十八日年四十六娶郑氏武经郎主管台州崇道观嵓坚长女生三子谦之诚之谊之诚之出继弟熹谦之中补选谊之方就外傅女一人在室谦之既得卜于县三十里东山之原以次年十二月壬申奉防事谓文蔚知乃翁平生为详泣血请铭其墓文蔚逊之其谁铭铭曰锦尚防兮日章兰无人兮自芳既与世以殊趣夫孰知其所长勒铭诗以诏后俾兹丘焉有光
　　余正叔墓碣
　　铅山傅啇弼一日来访文蔚蹙然而言曰正叔余先生予师也殁防三十年嗣人湮防不能发其先德使有善弗彰吾子合爲论著予将以碣诸石使来者有考焉文蔚闻其言而悲曰正叔予同门友也知其平生甚悉顾力未足以振之幸吾子欲发其有余既死文蔚虽不文其敢辞因叙次如左正叔讳大雅余其姓也世居上饶曾祖大约祖安节父思永皆应举为儒而未有显者正叔自肄举子业已见许于乡之儒先未防预荐送然志不在是闻晦翁朱先生讲道闽中毅然登门穷乡晚出外科举未省他有所谓学正叔独倡而先之岂孟子所谓豪杰之士也与弟大猷从其所帅相继而往文蔚亦因正叔拜先生于紫阳书堂正叔志道恳恻问难叩击亹亹不倦揆诸心一毫有未得虽往返十数不置期于释然而后已先生嘉其勤竭两端以告尝因书论敬义工夫先生指示日用之亲切者谓提撕警防通贯动静正叔得其语表里用功非惟自勉不暇见同志亦以相厉常恐心外用日诵中庸不愿乎外之言以自克可知爲学之务本也先生尝从容与之言而喜曰且为君立得一基址今当有着力处正叔将以是而终身焉不幸天啬之矣于戱正叔而止此夫正叔力于为善初罹外难以礼自防不御酒肉后嵗登师门度闽岭或犯霜露冒炎暑不以为惮禀气既薄且多病竟以不夀己酉秋九月予往省先生值正叔将归语别武夷溪上未両月而讣闻矣寔十一月乙丑也年五十二娶王氏生四子德深德渊德存德晦德晦出继弟大寜德渊业儒亦早世正叔余庆其后必有能继之者平日与先生问答书非一厄于煨烬无一存者人皆惜之语録一巻刻于江东庾台死之年所居之右裴原后廿六嵗刻兹铭有决其疑将以得正有闿其端将以续日焉不足何斯人之不淑
　　郑孺人墓志铭
　　妇德以贞顺为常外此虽美弗取也丈夫之立于世其行显显在人善恶不可诬妇人深居闺阃内行修否在乎疑信非深知熟察冒然书之何以信逺秉笔寔为难郑氏讳如玊字德润五世祖太初仁宗朝礼部进士尝奏赋金门时铅山汭口张有偕计客京都者邂逅邸舎杯酒叙乡里因为世婚盟至于今不寒郑氏用是以归张君友仁彦辅彦辅倜傥好客轩骑过从靡不延纳郑氏主中馈惟意是顺毎尽宾主懽无维罍之耻近世师道不立教者率轻售主礼因不肃彦辅不为薄俗移务尽道理以至从学生供馈亦不惮徃徃出其门者有所成立皆内助之力郑氏孝于事姑友于娣姒得其懽心不闻有间言雅性恬澹不事游观邻里罕识其面贞静之志如此与彦辅偕老家事付诸子娱嬉自适几二十年亦足以安死矣未病前一月一日徘徊顾瞻指所居之西偏语孙次参曰斯丘吾所乐百嵗后当归于此无违吾言翼日疾作竟不起人以为异文蔚少日主彦辅家知母仪妇德为详珙以有期作书抵予且以岳阳军节度判官郑必渗状来请铭其墓予以行有可书故承命不辞郑为上饶着姓王父骥预宣和贡籍解褐分教歴阳大王父积中父可久俱潜德不耀生五子一女珙璵珏璨琰女适郑伯俊少师修敏公仅之四世孙也先卒男女孙各八人亦繁衍矣后当有兴者生绍兴丙寅十二月辛亥卒嘉定辛巳四月戊辰用是冬闰甲申讫襄事铭曰知子之来结丝杂佩知子之与陈觞列爼是为阃内之助飬必尽懽无人间言教欲知义严师之礼是爲阃范之羙
　　傅县丞墓志铭
　　设科以罗英隽而材者多漏网用人以兴事功而能者沉下僚世事大抵如此余因是有感于蓝田君而重为之悲君讳瑾字君玊其先金陵人五季徙家信之铅山君自幼敏悟弱冠揖乡书一第不劳收命不时偶輙与有司牾用五到省例以恩补官初授广西经畧犒赏库未赴间董长沙饷运于襄阳迄事无旷败亡何摄建宁府政和县瑞应银塲亦以办集称暨官桂林侍郎王公容季公訦郎中王公景説相继作帅君赞画为多以漏赏循从事郎再调舂陵判官摄倅事者数月官满广信漕使曾公防将以邕管机冝辟君年事侵惮入瘴乡控辞以免调温州永嘉丞迓吏踵门而君已病矣终于正寝实嵗壬午五月十八日也君为人倜傥好为义事乡邻鬬讼开释以理不忍坐视里有困病而贫者捐金医疗务在存活不幸而死则给周身之具隆寒无覆施以楮衾尤笃于亲族不能自振业则经纪其家女之孤遗给嫁赀以遣其急义往往类此初鋭意科第所居之旁书院扁曰筑隠集士友防文其中将为进取计且以厉其后进惜不遂厥志近世肄举子业者多局一艺而乏通畅之识君平居抵掌论世事州县利病民间休戚靡不谙练与专事缀缉而不济实用者有间矣故虽晚得官随所至皆有设施广西犒赏库鬻粉寔焉先是利入无稽君究其间蠧为之经画请于帅座侍郎李公置局专卖李如其请繇是职掌既专出纳以明至今府资以佐用度漕司张公斗南以材荐于朝舂陵群计悉倚佥幕公不急不縦而办狱讼繁伙尤难剸决凡经剖晰皆当事情太守董公与防览其牍喜曰非老练何以至此于郡有功多矣宪使赵公亦以政绩举归之日董公至不忍舍其去君之才干畧见施行者已如此使得究其用必有可观者君精力老而不衰需次永嘉亲知过从时贵临别酬应不倦旧同僚有至自逺方来留止经旬酌酒论文围棋赋诗以尽其欢已涓刚戒严将东上病偶作然卧起犹如常时一日若有悟敕诸子遣还迓者不信宿而逝可悲也已年七十五曽祖约不仕祖铨故将仕郎父源服儒业早世娶王氏先三十四年卒生四子黙防黯黝俱肄举子业黯出继族人更名煜二女长适周子谦防适胡文伯黙将以其年八月甲申邑之南五十五里汤原王氏墓侧泣血致书且以其状来谓先君于吾子忝交旧愿为铭文蔚义不得辞铭曰文足以第漏不收仕足以达陆沈下僚与其荣外而包羞含章不衒其奚尤
　　先君竹林居士圹记
　　先君讳邦献字叔举信州上饶人父安夀母周氏先君以绍兴三年嵗癸丑九月廿五日生以宝庆二年嵗丙戌正月廿八日终享年九十四先妣叶氏先卒四十年子文蔚文明女适程廷俊孙浩渊曽孙栻模楷浩贡补渊荐送栻亦贡补文明程女浩先卒先君赋性坦直不识世人谋谲尤体物虽厮役之贱处之有未尽介然于怀朴素冲淡文蔚负米四方仅供水菽懽若甘防文蔚每有伤哉之叹而幸免督过之忧少亲师训肄举子业中年谢场屋专课子孙读书居后植竹数千个自号竹林居士婆娑丘园无世间念终之日初无疾苦气寖防以至于尽于戱痛哉以是年八月甲申朔所居之背隠将之原从筮也隠约无见于世姑叙其始终性行以诏后之子孙云不肖孤文蔚泣血书双溪傅为栋篆葢并书讳





　　克斋集卷十二
　　钦定四库全书
　　克斋集巻十三　　　　　宋　陈文蔚　撰致遂赋
　　余生多艰劳筋苦志颠顿万状少不知学意谓约可使丰穷可使通未免有出分之想既登师门日夕讲贯浸灌之乆始悟昨非且得动心忍性之力防绎大易致命遂志之防谓命者一定而不可易一以委之而从吾所好因作赋以自述其辞曰
　　猗惟皇之降曾靡间于贤愚既均赋于四端又何别于锱铢乃天命之流行凡有生而与俱苦禀气之不齐未免乎分量之拘匪亨塞之为异则厚薄之有殊亨匪出于人谋塞亦根乎厥初薄岂使人不足厚岂欲其有余繇分定之故尔人力讵能加损诸伟哲人之秉灵合天人而爲一顺造物之自然于吾心而罔窒虽有通而有否与或得而或失葢先定于冥黙岂变迁于此日逹则行于当世穷则安于一室知在天之靡常恃修为之可必不以寛而舒徐不以窘而迫怵虽素乎贫贱患难尝日怵而心逸不可幸者一以付之所当尽者未尝或失苐従吾之所好匪避劳而趋佚既无入而不得动毎见于逢吉彼昏庸之弗明常陨获于所疑凡一定之天命谓可胜以人为动欲任乎智力谓祸福之可移曷于理以弗察根厥命之不知既行险以侥幸遂倒行而逆施稽有命之前训岂圣贤之我欺羌醉生而梦死奚止乎小黠大痴慨吾生之多艰自青阳而已困意利达之可营冀图之一奋何所向以背驰既中途之颠顿当利害之相形尚胸中之交战幸天诱其懦衷就师门而学问承教戒以非一希遯世而无闷虽志苦以筋劳敢人尤而天怨中既有以自信外虽荣而不愿誓将以此而终吾生又何有乎遗恨辞曰富贵浮云吾何求兮従吾所好圣门游兮瓶储不继亦防忧兮处困而亨乐林丘兮彼窘室庐山为囚兮此顺天命心休休兮















　　克斋集巻十三
　　钦定四库全书
　　克斋集卷十四　　　　　宋　陈文蔚　撰老人生旦
　　人生富贵多繁华毎遇诞日张绮罗髙堂宾从拥朱紫金尊捧欢倾流霞青春未暮神仙醉舞腰囘雪皓齿歌难逢乐事买欢笑千金不惜如泥沙贫家相去一何逺自叹居里非鸣珂平时只甘陋巷味啜菽饮水之日多不知今朝是生旦东隣旋问酒可賖烹鲜击肥非不愿一室悬磬将如何阿爹従容呼儿语我有至乐非繇他立身亦足显父母声名不必登髙科顔色茍能奉亲懽悦口不存防与嘉满堂虽无金玊富六籍诸子幸满家日率儿曹勤诵读行慕顔闵心孔轲但得门庭无外事竹林足以长婆娑子顺亲慈有余乐自然福至繇家和篱邉晚菊知人意嵗嵗来荐黄金花
　　和余方叔题傅材甫筠谷韵
　　一区投老将焉卜扬雄草那可续何似山中种修竹白驹皎皎人如玉山深九夏无炎溽往来不着市防足主人心地一渌调髙和寡阳春曲时闻樵歌起林麓趺坐道人方闭目读书万里归妙瞩等闲莫蹑巢繇躅何妨春酒瓮头熟便约幽人来卜筑伯夷清风千载肃堪笑荒凉旧金谷
　　火田郑防山贫士也家有燕坐之处五为赋之
　　山水可吾情对酒不必醉及其不以酒何繇得翁意
　　右寓意轩
　　一息万里驰白日天无光归来固吾圉宇泰生吉祥
　　右观省斋
　　夜半一阳动万木縂皆春当观向荣意从此识吾仁
　　右槁木寮
　　中独抱孤清外示聊以朴不结桃李交风味良不恶
　　右嵗寒谷
　　筑室在涧阿种木清成隂中有圣人书可以乐吾心
　　右隐窝
　　和贾元永醉杨妃【牡丹】
　　当年开元主得失鉴前迹图治极焦劳自谓吾虽瘠自从嬖在妾乾坤轻一掷妖花恐其魂宜逺数百驿
　　题郑好古松图和赵国兴韵
　　笔端老木千嵗心一见洗我尘土襟坐久令人防愠喜古今碧涧落寒氷乍浓乍淡阴复晴晦明变化天所成相画之法如相士骨奇肉瘦神必清烟淡云疎天幂幙顷刻风雷暗尘壁画工羞看手如神十日一水五日石
　　观物二首
　　初见种汝时防荄极枯槁今既长枝叶日复一日好仪刑静独秀精神雨中澡嗟我费耘治【平声】尚媿前草
　　其二
　　墙东一防物妙意包藏深人皆看枝叶我独观其心萌蘖既绵绵茂盛亦骎骎从此识天地生生无古今
　　贾元永寄诗有穷愁之叹和韵寛之
　　我生抱孤贞有似牕前竹却笑日用功采緑不盈掬诗书负宿愿发愤处幽独古人刮目处论道不隔宿吾计决已久不疑何待卜一书讯安否双鱼勤往复丈夫气相许云雨讵翻覆穷通付一醉东隣酒方熟
　　同彭漫者寄铅山诸友韵送彭归武夷
　　兀坐谁与隣院古槐隂静美人东南来共此炎夏永危衷慰孤清羇迹不待屛十载怀愿见一日良独幸开樽共有酌当月免对影所讲根理致坦然见心境诠评寖及诗语我挈裘领云何方浩浩遽尔中耿耿归理武夷棹梦寐江南景吾曹贵晚节莫辞霜露冷世事如予何遗编且重整
　　辛亥春与陈周佐县丞防于汭川旅邸从容三日临别呈周佐
　　雪夜访戴时未至已先返潘魏一夜话兴味良亦短三日聆妙语逺胜十年欵嗜欲排喧嚣议论反根本酒罢放怀歌超然心更逺古人不难到学力贵自勉花栁况欣欣游哉春未晚
　　再过桃花台
　　去年过桃花心情乱飞絮今年重来时烟水已成趣川华动春緑渔艇自来去况复江上山玉立美无度徘徊欲吟诗日暮不成赋但见飞鸟归暝色带云树我生亦何求行止随所寓悠然此时心但觉狎鸥鹭风定波自平可玩不可怖堪嗟世间人险阻起平路兹焉得所图万事不闗虑
　　寄题吴伯丰所居二首
　　书阁高防寻其髙不可知但见读书人心与千古期借此闲旷地端坐穷轩羲世尘飞不到月霁光风吹况复掲扁榜字画天下奇妙有指南处世人那易窥昔闻堂上声斵轮尝笑之而子得深省不觉糟粕遗终日几案乐舍此归其谁【晦翁为作字】
　　右读书阁
　　心兮如太虚何恶亦何爱吾庐寄吾兴妙处端有在于中忘嵗时畴觉屡迁代但知曲肱眠居然乐其内无事户不出此意谁能防更约素心交防书静相对
　　右亦爱轩
　　石井偶书呈同来者【赵国兴书堂】
　　为君半日留得与诸贤集人生贵逺游何苦自维絷好鸟鸣更幽逺山青欲湿时有午边风吹从木隂入甲寅寒食日访徐子融子融同出游晚归志所歴二十六韵
　　至后一百五春光正韶华往往天气少多与人事差今年特清朗川原烂红霞埋头巻书册访友况不賖尽日俱襄阳满城同看花百种鬬红紫意气各雄夸忽焉有招呼径醉碧桃家主人意厚甚更约观金沙而我方与子浩荡兴无涯但恐催日驭所幸未西斜行行复行行小筑逢异葩杂然不知名品品亦自嘉园翁旋相问酌酒仍烹茶珍重颇深简市井避喧哗子乃若有告未语先咨嗟愿言更出郭前林路非遐防当有奇遇始信我不讹果见山下防一莹无瑕渊然蟠蛟龙不为藏黾鼃稍稍出奇怪罗列如髻丫须臾耸崭絶炼不经女娲特立如丈夫匪可干以邪相与发浩叹题品乃未加因念世沈晦岂但如尔耶乗风且归欤投林有昏鸦聊为赋此诗醉笔歌龙蛇
　　寒食后一日赵国兴防具拉游清风峡登一览亭分韵赋诗以尘埃已逐双溪去为韵得已字
　　家家趂寒食看花雒城里孰知我辈人屐去登山齿千峯据其高一览无余美小溪山下来青烟林末起俯瞰阛阓居总在尘埃底酒樽遽移下诗兴良未已因念读书人故事为重纪【峡刘之道读书之所用其诗句分韵】
　　囘郑家桥小酌复以临清流而赋诗为韵得流字
　　愧我困尘冗因君得清游脱身桃李场慰彼林壑幽水光晚更碧山色翠欲流诗情天万里浩荡不可收中秋后二夕陪赵连州饮荷香亭次连州韵
　　使君今宵有髙防天为好事收滂沱厌将歌舞竞时好只有风月为诗魔此际主劝客尽醉何日弟和兄且歌【连州昆季皆在官】台髙林影散满地不饮奈此清光何
　　以花枝好处安详折酒盏满时撋就持为韵赠徐子融
　　春来凡草木开处总成花东皇本无心世人徒尔夸我爱花中王矫矫出羣姿非不爱桃李桃李多繁枝寄语折花人半开花正好折到离披时翻成被花恼花不在色香全在精神处不惯识花人未肯轻分付一夜无风雨花枝报平安折花须惜枝容易莫伤残兰薰可以佩幽人撷其芳红紫时所竞安得细推详白面谁家郎逢花便攀折言防折花枝折花人更别麯蘖有工夫气味独醇厚欲酿胷中春岂可樽无酒座上尝春风客来同把盏妙处我独知醺然面生暖浅深存斟酌杯行不须满既满须持之不持愳招损香液喷瓮面红光浮满巵此为最佳处亦是极难时杯深不可把俯身为渠撋淋浪莫沾衣操縦得其权有客太诗狂斗酒约相就那识半醺时春风满怀袖我有酒一壶醖醸颇得宜饮之痊沈疴赠子聊以持
　　送赵进臣持闽宪节
　　任官自古惟贤材天子耳目寄外台祥刑所系切民命可不于此钦恤哉猗嗟东南俗脆弱独有闽岭髙崔嵬山川风气颇相等挟刚负险不可摧自来岩谷多啸聚屡遣使者殱渠魁今幸田里各安业毕竟习俗怀隂猜侵陵矫防或未免狱讼不平良善灾民强官弱亦已久往往州县翻低囘政须绣斧肃风采坐使一方公道开秋霜凛烈惩其奸扑灭不复然死灰阳和宽大布德意抚摩穷困如婴孩湘江之水碧悠悠使君昔日曽徘徊于今八州复延颈洗寃泽物须公来澄清本是平生志从此四境无氛埃勿谓故园有松菊长忆三径荒莓苔先生防所藏汤君墨梅约诸人赋诗俾文蔚亦题其后
　　皎皎氷雪姿黯淡宜水墨却恐施丹素翻令涴顔色孤山水云深庾岭林月黒晴牕一挥染想像意俱得
　　寄题呉子似所居二首
　　古人不可见千巻留遗编要非纸上语至理寔防前列圣精防心舎此将何传根本防于一枝叶数万千博文可约礼掘井志得泉兹乃读书防涵泳当忘年勿以急迫求留神尝静专亦勿事悠悠嵗月空推迁久而竟纯熟脱落不知然众理斯旁通如海防百川又如庖丁刃体解牛无全超然得我心枘凿非方圎书在言语后用起言语先唐人资缀缉汉儒拘训笺记诵日益博畴知心鉴昏秪足骋驰鹜与道寔天渊瑱山名亭意难与世人言方将屏俗虑日夕亲圣贤见闻岂足道孰是入德门隠几无别事真趣在穷研一旦忽冰释花栁春无邉此时案上书始可付蹄筌
　　右读书亭
　　上帝降斯民厥初存秉彛古昔世教明大道行坦夷裘葛顺冬夏饮食充渇饥非有慕于外夫妇皆与知岳渎气既分民风日浇漓仁义既榛塞教化悲陵迟隠然善端着不胜奸伪滋甚至借吾道纷纷取世资阳尊若示公隂叛寔济私孟氏极雄辩剖晰精毫厘言言七篇在炳如日星垂千载嗟晦蚀大义谁复提延陵有佳孙好学谨操持传授有所自源派分江西【子似象山学者】若为日用功义利早辨之细读象山记妙意良在兹愿言不为获努力但耘耔堂前有松桂年年长柯枝生意不自已何心论报施请子对佳木长哦经德诗
　　右经德堂【陆象山作记】
　　送呉子似归番阳
　　忆昔舟泊云锦溪溪上故人知为谁读书亭中不草草永平人物入深讨【子似着永平志】生平借甚梅子真我乃晚遇情相亲古人事业贵悠久归欤访我同门友【谓姜叔权也】
　　和叶仲洽喜雨
　　一旱不问下与髙风吹日炙同煎熬悲鸣鸿雁不饮啄向人终日声嗷嗷千里赤地天不管毫髪防功矜桔槔乗除自古有成说霖潦一春多发泄渇苗欲死俟沾溉到此翻令成泽竭不眠耿耿抱幽恨离毕中宵起占月仰天浩叹如何理引手欲挽天河水鵞湖作镇县东隅山巅忽有云峯起朝隮何事故要勒雨未崇朝还又止农家与苗相为命情不愿苏惟愿死愁肠欲防成寸寸顷刻风雷惊动散为霖三日泽已均发墨千山云不防骚人赋诗喜欲狂自写长牋防脱腕东西倒悬今少解懽情随雨亦滂沛秖愁西北望云霓虎狼久矣为民害请看麟史书伐邢一日兴师当问罪诗成聊冩闵雨志畎亩拳拳有深爱
　　题傅岩叟悠然阁三章章八句
　　悠然君之见不与凢见同正似东篱下山忽在眼中谁昔夜登阁歌罢饮亦终恍若有真契可知不可穷悠然阁之名名从见中起长哦好仁诗髙山勤仰止意与口俱到握井真得水嗟哉世间人穿凿求义理悠然君之心非古亦非今忘言犹有诗无安用琴渊明此时意千载无知音但见登阁时山髙白云深【岩叟命名时予适同登阁故首章及之】
　　庐山杂咏
　　我来未试烹茶水且读石上涪翁诗上卧百尺晴蝃蝀下贮一匣青玻瓈渊深知是蛟龙宅风怒似挟熊虎威自古贤栖知防许今有精蓝藏翠防
　　右栖贤三峡桥
　　朝登天池峰暮酌天池水一枕僧榻清钟磬半空里平生此名山籍籍满吾耳乗兴作逺游杖防自不已行行到絶顶尘世知隔防云烟出其下渺视犹万里山川与人物往往尽防被始疑翻雪涛混同一彭蠡顷刻开一罅初见山逦迤仿佛人世界未可详目指山中为予言此地去天咫风雨晦防与世殊不似霖潦方下作山头旋磨蚁云深此埋屋山下乃不尔歴验予所言其言亦非诡未必隔仙凡髙深寔殊轨初夜现佛灯数星林末起如萤复如炬或明亦或止昔闻颇甚怪今见乃如此寄语登山人仍须细穷理
　　右天池
　　白鹿洞谒先生祠堂呈李梦开教授是日李入洞讲书
　　先师紫阳翁雅爱穷幽防前贤有遗迹所至皆发挥千古庐山髙白鹿遇亦希何人寔经始閟藏启天机临流勘书台隠然钓鱼矶圣朝始加贲泉石生光辉榛莽百年中潜长虎豹威衣冠固不论樵牧亦寥稀今昔有显晦山川无是非先生适剖竹按图重歔欷斩荆得遗址涧绕山合围买田敞堂塾岂将终遯肥学子共栖集相与咏而归继圣讲絶学咳唾落珠玑此理忽森着鱼鸢真跃飞小子恨晚遇讲席弗及依升堂拜遗像然涕沾衣幸今主盟人髙识可与防光风霁月意端欲贤圣希【李作光风霁月亭】时来一讲订诸生佩韦超然此防意规范喜无违徘徊不忍去暮宿留山扉因极昔游处恍如身泗沂矧复洞中友进步方騑騑永矢防世味来食此山薇
　　卧龙瀑布
　　登陟百险艰来看云间瀑飞从千仞峯防作一条玊冬夏有盈缩古今无防续当日武夷翁翩然来结屋
　　武侯像
　　堂堂千载人遗像凛如生趋舎同一操岂无当代英欲唤卧龙起四海盲聋惊此意无今昨未应归杳冥【先生作起亭】
　　新居六咏
　　无才济苍生竹林远栖遯中有圣人书饭疏自无闷
　　右竹林隠居
　　筑堤环碧沼种花仍满堤幽人日往来非闗桃李蹊
　　右花堤
　　池东如月池西如月弓池北千丈屏倒影碧波中
　　右半月池
　　清沟知防曲花落流红锦何须浮羽觞自可供杯饮
　　右曲水
　　燕坐焚清香日永袅烟篆妙处良独知功收物欲战
　　右克斋
　　緑隂初散地今有入檐枝开牕对潇洒嵗寒惟独知
　　右梅
　　五月十二日闲中偶作
　　黄巻与晤对日日有新闻青山不世情时时有佳宾不动利害心且无将迎勤自得村童乐何须市朝纷种菊绕庭砌黄花俟秋芬琴书便当归免使思白云犂锄理荒秽菽水娱朝昬此外何所慕甘作耕桑民
　　徐天锡归自玉山昌甫以三诗送之后二篇有及予与徐子融傅岩叟之意且托其转寄答其意以谢之
　　我闻章泉清有客日洗耳而况坦腹眠满意得佳士相期忘嵗月饱饭读书史只恐翁独吟黄鹄举千里静言同门友吾郡差若多相望数舎隔便如千里賖惟有湖上翁【子融】时时许相过比縁迹萍梗亦已废琢磨
　　其二
　　曽共傅岩孙同坐傅岩石纪游未抄寄双梅解相忆天涯思美人折花陡岑寂所幸柱上题如新未陈迹【双梅在岩叟家香月堂清古可爱昌甫毎与稼轩同领畧之柱为稼轩题】
　　寄题徽州李君博文阁
　　曽参一唯外相顾了无言顔渊但如愚永谢枝叶繁后人谓二子独得道之原脱落章句卑统宗而防元谁知圣门教入道固有门非博奚反约防流乃求源顔曽日用功如海众水吞及其成功后木落归本根固非求捷径大学废讲论李君敞髙阁驾言避俗喧藏书比邺侯日夕手自翻百家期贯穿目撃万里存上下洞今古髙深察乾坤一旦忽融防豁然破篱籓笑彼习忘子读书尝惮烦
　　和胡应祥游石井韵
　　世间潢潦水可叹无根源盈满涸可待骤雨空翻盆鵞峯此邦镇秀润草木繁泄为石井泉永与天地存平湖十顷开【峯顶有湖】风漪緑荷翻意共一脉落髙下相吐吞清游二三丈归途月黄昏咫尺阻同集笑我真惮烦相期一朝去雷电当飞奔鞭龙起为雨防功不须论
　　壬申老人生旦
　　两嵗霜风吹客袍亲庭礼阙捧香醪今日升堂祝亲夀亲夀愿比南山高古来人生七十稀吾亲八十脸如桃但得嵗月无穷极从教两鬓添霜毛闲中花竹自娱戱日课诗礼勉儿曹随分家风尝礼法何心与世争雄豪自古作善天所佑赋与厐眉并夀绦不须神仙授秘诀已保柱石常坚牢年年新酿此时熟真珠滴红听小槽
　　赵忠州有苦寒懒起之句和其韵
　　生息同宇宙形骸通物我天寒雪盈尺灶冷炉无火酒面生红光花枝娇婀娜虽然太守乐亦要民安妥
　　去草棘
　　草虽至防物禀气何不同瑞者为灵芝大抵和所钟薰者为兰荪芬香播春风人知外秀异胡不原诸中奈何一种类亦费造化工沾濡足雨露山川徒茂丰畏冗无地着无足比蒿蓬成熟不堪食但逞毫芒锋除却刺人衣此外无余功惨虽未荆棘包藏固难容因行为芟除当路靡留踪害物亦害己去汝如去防安得天地间榛翳亨衢通
　　和余方叔病中见寄
　　我亦病闭门机闲了无触故人送诗来绸缪写心曲胡乃稽报章悼往牵服属天理循自然非敢故羇束人生夀天定心要无愧恧逞欲千乗危安分一瓢足范雎倾穰侯郦寄卖吕禄何如北牕卧酒熟巾自漉况有圣贤书可洗昬花目一任嵗月驶流徙惊转瞩安知疾疢余非以石攻玊



　　克斋集巻十四
　　钦定四库全书
　　克斋集巻十五　　　　　宋　陈文蔚　撰用门牌日有好花迎客笑岁篘新酒奉亲懽为韵为老人夀
　　地僻广乾坤身闲多月日耕凿太古民天然自淳质未始泥神仙阅世自长久日用饮食余帝力我何有脩竹三径幽青山四时好何须万间厦一防可娯老园柑结新实篱菊开晩花旋篘瓮头酒不负老年华田夫与野老一笑相逢迎只说桑麻事安知市朝争年年愿今日有酒可留客虽是无珍馐随宜具肴核人言鹤髪翁翻作朱顔少把酒更何辞一对西风笑环堵一畆宫中有长生计秋月与春花今年又明岁年高亲可庆家贫儿包羞今年胜去年粗有酒新篘嵗月绵绵永福禄日日新天开九龄数眼见四世人共乐堂上亲旋约山中友虽是盘无馔未至樽无酒积善虽人为康宁荷天宠但愧儒素风日乏甘防奉子孙虽未贤粗肯诗礼亲愿言各努力忠孝以立身人间无事日箪瓢亦清欢但愿从今日时时报平安
　　夏夜露坐偶书且勉同学子
　　人生邂逅如岐路南北东西忽离聚渊明本赋归去来保社乃今随所寓读书不杂嚣尘声好在园林最幽处朱桥跨出林隂外一水绕庭将緑防有时小立凭危栏临风不忍空归去矧逢暑夕远灯火杖防月林时散步更深毎与二三子辍寐毎为清景驻山高望望北斗低花香拂拂南薰度拟将胷次涤河汉不管衣巾湿风露清谈未必真废事言下应当有防悟不妨俯仰更观察此意直须起训诂郊墟次第新凉入自可灯窓穷入暮凡人努力在年少老大悲伤欲何诉嗟予学古虽有志蹭蹬独为一生误鸢鱼性分信机浅风月情怀乃天赋归哉要结园绮徒清夜团栾绕庭树
　　予始生日岩叟防酒见过且有夀语赋此以谢之
　　自笑山泽为癯儒侪之富贵非其徒他人诞日防歌酒贫家箪瓢屡空虚昨朝不记生年月靣前忽见樽罍列感君祝我还祝君两翁相对头如雪
　　乙亥老人生旦
　　儿愿嵗岁登斯堂再拜为亲扶夀觞近思去岁生日时膝下罗列儿孙行更愿明年似今日酒靣菊花如意黄人间富贵谁不愿儿只愿夀长且康田园薄有可衣食但要作善思无疆生涯淡淡随分过不逐势利常奔忙初非熊经慕仙术自是日月闲中长天赋清奇古容貌精神矍铄筋骨彊今朝捧酒祝亲意不知何者堪比方欲将吾亲比松栢松栢老不禁风霜欲将吾亲比鹤龄鹤筭终可量溪北柱石山峩峩蟠根结据繇洪荒家居山下不记年永与山石同苍苍
　　责己
　　圣人当耳顺吾年已逾再日觊有新功迩来如稍怠嗟尔性虽驽敢不鞭其退须教十二时此心无不在书此当盘铭终身以服佩
　　丁丑老人生旦
　　箕畴五福孰居一惟有年高无等匹皆縁作善天防康视履知当获元吉贫居衣食虽屡之墙下有桑园芋栗乗肥衣轻岂不快徃徃久长难可必矍铄吾翁八十五骨劲双瞳如防漆安贫毎甘菽水养虽是形癯心则逸菊花开晚似有意不为重阳为今日成行儿女罗酒浆拜祝愿天从所乞不愿分外乐事多只愿亲安体无疾不愿官书汾阳考只愿亲年増秩秩儿孙倘或有生意此去买田多种秫直须酿酒如春红嵗嵗称觞无了毕况当风物一年好盘荐黄橙并緑橘
　　戊寅老人生旦
　　吾家本是田家子其先世世居田里儿因逐食浪飘蓬欲归无以供甘防吾翁亦能甘淡薄日夕饭疏而饮水浑然质朴古人风固应自有长生理筋骸虽老自康健聪明少壮犹难比了无机械足怡神不生嗜好彊精髓人间可慕是荣华人间可羡为豪侈荣华有似庭下花芳菲之日知能几豪侈真如草头露不能顷刻朝阳里谁知贫贱自安分年年如此只如此吾乡自来丙山高位当南极崔嵬起吾家门门对此山筭高欲与山同纪加之西邻与东舍徃徃黄髪皆儿齿酒熟长愿相招呼一笑忘形相汝尔
　　自铅山归上饶途中感兴
　　来时积雪归途熟暗中流换惊时节所幸康寜九十亲依然堂上垂华髪随意何当足甘防斑衣日戱慈顔悦丈夫事业有用舍穷通不必生分别直须用力随处处无徒潇洒送日月嗟嗟世人泣岐路东乡乆哉吾计决终当緤马扶桑树车行万里谁能遏慷慨自奋歌此章老去不知情激烈
　　送周希顔游章贡
　　忆昔吾先师慷慨歌逺游超忽凌八荒咫尺视九州东将征旸谷挂衣扶桑头西不畏羊肠而以摧其辀南辕有遐眺直指百粤陬北驾何所之亦欲穷燕幽堕地弧矢志壮嵗无不酬肯学鄙丈夫拘剪守一丘今日因送子歌此临清流江深不可极负重万斛舟慨然动高兴不作贾胡畱发足真自此行矣万里脩傥或跨疲蹇路长殊可忧愿言自努力嵗晚当遂谋江山有防意寄书传置邮
　　己卯老人生旦
　　今朝酒熟吾翁喜又见生朝防隣里虽无盘馔罗羶荤情话从容自嘉防人生富贵固足乐惟有长年难得似恬于世味心自闲赢得厐睂更儿齿晨兴再拜启阿爹从古昭昭是天理不因为善天降祐何以康寜膺夀祉称觞膝下列儿孙虽説居贫良亦美从今都不记春冬只消嵗月将时纪束书但愿早还家年年祝颂秋风里
　　穷冬积雪闵织纺妇
　　长哦人诗九月欲授衣方当流火辰先已戒其期当春非不蚕入夏非不丝一寸不上身止为忧啼饥蚕毕起功绩关心听鸣鵙岂不念人生所急在衣食衣单寒不御鹑结百千缕轻裘那得知凄其良自苦穷冬嵗将徃雪片大如掌怜他昨日织安知今日纺娇痴贵家女未始识机杼纨绮厌不华缯帛何曽数贫富固有分茫茫何足论感触此时心宁不哀穷困冯谁歌七月俾汝知时节塞墐聊补纫团栾围榾柮
　　建德道中六言
　　有底可人情意尽是酒村鱼市行人忘却家乡沽酒买鱼供醉
　　徐敬甫出示所居之别墅南岩图并诸公题咏欲予同作为赋长韵【庚辰正月十二日】
　　忆昔同作康山游杖屦歴徧千岩幽知君已具看山眼毎遇胜处尝淹畱从兹一去间何濶倒指殆欲忘春秋不知此地复何地但见大江东去流相逢恍然如隔世尽洗积年离别愁首为袖出南岩图着鞭先我占一丘南岩之高不可攀俗驾欲到何縁繇君乃结屋于其巅避世拟追园绮俦雪飞霜瀑自天落防列万竹干云修客来煮茗话畴昔酒熟春禽相劝酬自言得此已足老岂复更怀身世忧无心偶作云出岫良念棣蕚情绸缪对床听雨有真意肯放拂衣归去休登高一日展遐眺洗眼九华云渍收语我南岩卜筑地只放五老高一头丹梯万丈径可蹑独恨未遂曽往谋我生亦有山水癖欲见未见心先投长哦南山白石烂梦寐沧江飞白鸥归与亟辨买山计甘与世好相盾矛采蕨可以忘朝饥种橘自当千户侯眷言志事在畎畆适我愿兮遑他求此时作书报同志知肯远为题诗不
　　石潭道中追赋大江【此后回途所作】
　　我生大江东与江不相识一日作远游江头因目极桃花春未涨水落略见石望断淮山青隔岸才咫尺恃此一苇航焉能恨南极云屯十万众守衞以人力抚御有良将成城众心得江淮唇齿势如家防墙壁守淮即守江淮民须爱惜我朝圣泽深不在险在德慈俭今天子迩遐无间隔大臣百执事根本共培植
　　追赋九华
　　我闻九华名未登九华峯睨视百里外烟翳尝防蒙快意一披抉几欲挟长风庻识真面目高下俱迎逢飞雪如有意未积先消融凌晨展清眺万里开晴空炯然明吾眸洗出青芙蓉未暇窥杳固已领其宗忆昔访庐阜妙处尝支笻景遇可题品一一归诗筒九华名此邦挺挺诸山雄若欲于五老优劣定其中窃比之孔门等级回与雍未敢谓覈论折衷章泉翁【临行章泉令论五老九华优劣】
　　追赋秋浦
　　我为秋浦游欲访秋浦迹及已到此邦秋浦无处覔或云百里间始见江祖石或云江祖石止在齐山侧地形着山川记载具文籍父兄世流传论且不可覈况出形器表理可俄而测所以圣人心贵在于黙识不然差毫厘千里成舛忒想今锦鷤鸟欲见已不得试聴白猿吟傥能喧夜寂
　　入郭回度黄沙岭息木隂下口占古意
　　孰驱我去孰驱我归息防乔木清风吹衣火日炎空聊此徘徊夷险自若怨尤谁哉世间万事付酒一杯
　　辛巳老人生旦
　　陶陶太古民风淳诈伪不萌情意真何尝吐纳事屈伸徃徃皆为百嵗人中古便似秋冬辰和气无复如阳春机巧百出妄喜嗔七十者稀以为珍我翁逍遥常幅巾朴素几与太古隣饮食淡泊厌羶荤衣裘不择敝与新日日娯嬉寂寞滨甘与圣世为遗民天钖遐龄登九旬回视同庚皆土尘炯然双眸且精神坚彊直可齐松椿儿孙虽不侧朝绅家庭礼法粗克遵白酒年年造逡廵膝下戱防娯慈亲
　　周道人求诗书赠
　　道人妙推筭未知谁赏音章泉谨许可赠之五字吟老我已无用穷通总无心但思结茒地访君白云深
　　荷湖行为赵忠州夀
　　青山屋上名荷湖故知下有神仙居全似太华峰头玉井様花开十丈世所无自有天地此山有谁人种得如船藕造物不肯轻畀付付与湛溪云隠手云隐济人隂德多有如此藕痊沉疴自炼还丹成九转方曈防漆顔长酡甚不爱飞霞千树结蟠桃甚不爱湛溪千顷涨葡萄蟠桃入口那能甘比蜜湛溪不抵酒滴真珠槽爱莲徃徃縁青壁俯笑凡人无路覔不知身世若为高但见照人双眼碧寄语峰头十丈花年年来伴枣如不须更记嵗与月只记山前云隐家【忠州别墅种桃名飞霞湛溪即其所居】
　　癸未老人生旦
　　昔人端为祈黄耉再拜慇懃扶大斗吾翁今年九十一儿从两嵗贫无酒趋庭何以祝弥诞盈把菊花空在手嗅香嚼蘂当甘防翁亦怡然如适口人生贫富在分定独是期頥世稀有翁余九十儿七十膝下厐眉仍皓首若将此事较人间岂非造物意愈厚因兹歴歴诏儿孙自古悦亲惟孝友上惇下睦无间言一门和气薰蒸久虽无防酒奉杯酌意乐心宽亲自夀更于大节保终始立身扬名以垂后世上荣亲无若此何必金章并紫绶南隣白酒况可賖丰俭随家惟用缶年年此举谅不难甲子无穷环癸丑
　　寄题俞伯南所居
　　毋为陵学山当为川学海尹重贵自任顔乐誓不改
　　右希贤
　　岩筑无外求莘耕有余乐既为尧舜民自抱羲农朴
　　右野处
　　器重或可胜道逺畴能至勉效既竭回羞称愿息赐
　　右毅斋
　　石溪道中偶作
　　自从天地开辟来溪水清驶山崔嵬山高水清亦奇观怪问胡不生人材人材本作世间用朴仆支倾作梁栋不然空冒一时名过眼空花已如梦人生出处不可期伊周亦偶遭明时顔闵何尝有科目德尊百代帝王师自古相传惟此道一派源流端可考道存不系穷与通经济业穷耕钓老风埃鼎鼎百年中世事兴废何终穷只有诗书传圣学尧舜授受同高风唤醒此原山与水孕秀发祥从此始立朝有道佐明君抱璞山林亦奇伟吾家家此不计年未知起者谁其先丈夫才业贵自负不必美恶归山川久欲题诗磨翠壁要使后来闻义激乾坤造化岂无人细与摩挲观此石【此诗将以镵诸石溪】
　　诸君用东坡玊堂观郭熈画诗韵题江山王君平远楼黄子京防至求同作
　　有客有客心地闲楼外青林林外山风烟出没美无度依约图画有无间眼随白鸟去邉远一声渔唱江村晚此时谁防倚栏心云出不知何处巘嵗寒松栢饱风霜肯逐桃李争春阳安得共卧百尺楼为挹江濑吞山光当年影过八塼日坡仙想像频搔髪无言细玩郭熈画应思老去寻泉石【坡词我方老去寻泉石】
　　寄题玊山周晦叔家似贤斋
　　人心殊嗜好黒白互相形逐臭不自悟荧荧飞青蝇一日对此君炯然双眼明子猷虽借宅緑隂仍满庭雅净两龚防高寒伯夷清可近不可狎劲挺干青冥世人景先哲绘画劳丹青想像不觌面孔孟何繇倾安知君子交日日与相迎手种万苍玊君家有典刑清风流至今修好无渝盟【晦叔名自辉似贤其先人所名】
　　题周几道桂轩【桂在隣家轩对之】
　　轩前一树桂手种知为谁但见青如葢团圆障朝曦西风入庭户吹香浮酒巵相与一浩歌涣焉剖藩篱玉山朱文龙有遗经林野二处赵昌甫程德夫皆有诗朱求予同作
　　汉人一经训籯金云不如君家遗经意不与汉人俱
　　右遗经
　　有人抱幽真偏适林野趣要之等喧寂乃是安心处
　　右林野
　　薛玠两投诗以古风谢之
　　知君家住象山麓日有见闻新耳目自怜各在天一涯休誉惟能采乡曲却来一见玉溪头已知标致非凡俗等闲挥翰墨淋浪惠我新诗不金玉细将学问说根源异同更与明朱陆吾道工夫有端绪要是义精仁乃熟博文约礼是真传收拾奇功归谨独参前倚衡勿间断千载断端可续手披诗巻荷情真聊以斯言报谆复永邑杨君鉴子明辟斋读书将从事于古人为己之学求斋名于予并欲得一语以示为学之方予谓学虽多端而其要莫先于明善所以子思孟子俱以此开道后学大学格物之训寔同出一源故因杨君之请扁以明善且诗以演其义幸毋忽其言之陋云
　　人性靡不善因物始有迁本体遭剥蚀如鉴尘所昬畴昔均秉彛善端本绵绵既茂闲邪功诚心所繇存若为用力地格物居其先万殊一理贯洞然见本根表里俱澄澈断断义理分言动中伦虑狂愚讵同论彼哉迷复子一息万里奔认赘以为嫡未尝知反观君子审取舎不容泾渭浑中扄了如烛肯蔽耳目官中庸示明训一言防其元
　　汪元思遗诗和意以谢
　　吾道本公平何尝分彼此总只在人心浑然皆天理推原赋予初所钟均粹美贤愚同一辙所行无意轨繇其气禀异于焉有臧否清者洞然明澄如止水浊者性天防荡然惟纵弛末虽有善恶反之即其始变化在乎人虽愚必明矣日用无余功自修惟克己近代朱文公此道赖纲纪居尝语学者虚名以为耻必先繇博学然后能约礼顔渊躬四勿曾参悟一唯吁嗟今世人非不究经防议论徒纷纭反躬乖践履好恶徇私情是非随愠喜体既杂真妄用斯殊表里要在无间断善端勤积累须臾不可忘颠沛必如是坚持敬一字方知道在迩我辈无他求直须安汝止

　　克斋集巻十五
　　钦定四库全书
　　克斋集巻十六　　　　　宋　陈文蔚　撰辛酉春游金华出东郊
　　青山双夹小溪流绿篠人家古渡头虽是溪山不相识劝人啼鸟却相留
　　常山道中
　　路势弓腰转湖光鉴面开稻田春事给村碓晚舂催问宿尚十里与谁同一杯自怜今日首频作望乡回甲辰九月初访晦庵先生大安道中和余正叔韵
　　潇潇风露菊花秋人在瓯闽第一州少日已尝怀壮志今朝端不负清游陪君数日从容语洗我平生散乱愁从此归来复何事风涛虽险奈虚舟
　　归铅山正叔复用前韵和答之
　　敛藏先用肃如秋次第阳和徧九州嵗月正缘闲里度纷嚣那得静中游明知与防有真乐未足希顔却自愁讽咏棹歌思九曲与君重约泛扁舟
　　和正叔咏梅一絶
　　儿童剪伐未须施竹外横斜一两枝冷艶更开深雪里此花应不兾人知
　　和李监税
　　一缕彤霞晚炤晴眼随白鸟去邉明踈踈烟树有无际激激滩流髙下声归思楚云连日暮新诗邉月带霜清前村傥有梅花约草草相逢葢亦倾
　　和徐子融见寄
　　学问分明有本根一编鲁论幸今存奈何至理难穷究愿与良朋细讨论欲探圣传千古秘莫令心鉴一毫昬吾侪总在生成内要识无私造化恩
　　记梦
　　梦里分明记本根觉来无语正心君隂阳却把量消长且喜新来胜一分
　　示浩
　　持身端的在兢兢谨独方无愧作情莫道隠微人不见暗中临我有神明
　　雨中即事
　　客身常恨春多雨遥想吾庐长緑苔毎作家书问无恙故园梅竹为新栽
　　送赵国开赴崇安丞
　　十载交游一日如髙情多谢不相疎分防幸不隔江海得便常须访起居折柳正当三月暮泛舟深约九秋余相期暇日吟哦外只有公勤是荐书
　　和徐子融韵
　　逊敏工夫不可偏两端相济若韦允怀固是常存飬明善谁知合在先
　　其二
　　读书端的在研穷洞贯精粗与始终卓尔顔渊有真见分明来自博文中
　　其三
　　雨余云静太虚澄月在今宵分外清喜得佳篇来讽咏世间荣辱一毫轻
　　其四
　　自怜涉世毎多艰事到萦心或厌烦近日工夫何所似有时慙愧梦中闲
　　庚戌春下鄱阳舟中诸作
　　浩荡春江洗客愁歌声欸乃发中流溪斋却忆凭栏日数尽来舟与去舟【予顷年馆寓汭口书斋正瞰江上】
　　右解舟汭口
　　船篷推起不教低为放山光水色归客子离家已三日赭亭山下欲斜晖
　　右过赭亭
　　橹声终日听咿哑碧浪红旌动彩霞独我船中无一事安排诗句过桃花
　　右过桃花台
　　远山淡淡水茫茫知是江湖何处乡娘子提防青裹布始知风土近鄱阳
　　右过安仁界
　　书窓碧桃
　　铜瓶只挿碧桃花日对幽人静不哗为尔细观氷雪艶就中便觉牡丹夸
　　病中对竹
　　窓外修篁仅百竿相看不待报平安何时得我身彊健共尔青青到嵗寒
　　和子融韵
　　为把新诗子细寻时移不觉日西沉固知妙防存精一须察人心与道心【子融诗有精一危微共一心之句故答之如此曽举似先生先生易两字云正为人心与道心】
　　又和清明日兀坐用前韵
　　天理流行不用寻鸢飞鱼跃自升沉细观自有昭然处始信严师是此心
　　和子融闻琴
　　古曲谁弹起千年无此音尚怜惟韵在端欲后人寻指上虽传操声中要识心半生孤此志弦续自而今赵守祷雨有感枕上得句足成五十六字呈赵守
　　雨意随人自及时使君一念寔通防不知沛泽人间遍但觉炎蒸梦里非苗稼顿回枯欲死桑林又喜绿添肥从今饱吃鄱阳饭细纪贤侯德政归【二句枕上得】
　　七月廿六日豋四望亭小酌和赵守韵二絶
　　为爱黄云到晚晴一樽髙兴寄危亭风荷卷水髙低緑烟树连山逺近青
　　其二
　　极目风烟尽一城身闲无日不豋亭双明逺与孤鸿没绕郭一江罗带青
　　和赵守木犀
　　花开时节趂柔金冷露繁霜未许侵况是天香无俗韵一樽清赏有知音
　　送欧阳国瑞归铅山
　　交游无数竟谁同雅羡夫君气似虹吾道久随流俗弊义居今见古人风端能纵目秦淮上邂逅论文楚水东归去梅花开也未江头叶叶剪霜风
　　寄题吴伯丰同荣堂
　　一气同流举切身胡然于此限比隣直须静处工夫到便觉闲中意思真心逺独游千载上客来共醉一樽醇寓形防内皆生意何但名园草木春
　　舟行望峯
　　靣对灵防上峯舟中活计不为穷半春台下桃花水一霎岸邉杨桞风天巧此时穷险怪渊泉终日悟流通一生堪笑渔翁拙卧听潇潇雨打篷
　　舟次兰溪和欧阳国瑞韵
　　客子经行处吴江万顷秋风烟晓浓淡云树逺稀稠缓去花相送重来鸟劝留与君无楚粤一笑况同舟
　　赠陈敬甫
　　鄱水相逢亦偶然吴中邂逅复掀髯细思话别秋风日已是浮生一嵗添
　　月台观月
　　秋来无日不登临独喜今宵月满襟仰靣青天思把酒寄情古调欲防琴凉风舞袂身将举白露沾衣夜向深要看一台清影满尽教移转碧梧隂
　　又和欧阳国瑞韵
　　台髙无奈月明何岂惮攀缘上岌峩万壑秋声归草木百年乡思动关河遥知素影千家共不独秋光此地多中夜酒酣狂欲舞停杯且复听吴歌
　　和赵工部临安见寄韵
　　节物惊人故欲催天涯倦客防时回坐倾浊酒醒还醉手把新诗卷又开逺想含香当奏事近缘无月不登台烟波见说西湖好要趂秋风把钓来
　　十一月十四夜诵康节诗至忆弟三首潸然有感
　　人生虽是有愚贤到底天伦只一般惆怅同安何防所不堪嵗暮更天寒
　　自呉中归过钓台
　　倦游偶得赋归来我亦何心世莫猜水绿山青从所好一防风过钓鱼台
　　过赵清献墓居
　　为读忠臣孝子碑欲行回首重依依纷纷车马门前过知有几人琴鹤归
　　见梅
　　晓鸡残月更离程只见梅花不忍行水郭山村谁是伴惟伊与我共孤清
　　望灵山喜而又作
　　白云深处认灵山喜气津津眉宇间别去庭闱今八月且欣明日慰亲顔
　　程子云欲还乡阻雨聊戯之
　　霏霏小雨醸梅黄结束琴书底用忙已幸一春邻綘帐秖今十日是端阳榴花炤眼新篁翠卢橘盈煮酒香天识主人留客意故教归路滑羊肠
　　探梅不遇豋祈雨峯
　　人生何处不从容旋向僧家借短笻那为孤芳穷僻逺要留脚力上髙峯
　　送彭应期下鄱阳
　　当年心事防绸缪长记天西玉一钩【应期顷年同寓鄱阳有天西玉一钩之句】客里近来嗟我倦江邉重得送君游读书会有新功用把酒聊寻旧倡酬自愧不能追往事但劳清梦绕螺州
　　湛溪纳凉
　　是处皆炎热澄江消客忧相邀读书罢同作浴沂游自喜坐茂树谁能唤小舟月华如有待先在栁梢头
　　夜坐有感年四十
　　仲尼切戒取人恶孟子真能不动心嗟我痴顽何所得但能于此惜分阴
　　徐子融八月四夜见访值予有出寄诗三絶和韵以谢
　　云开日脚漏防明无奈秋风掠靣清因作西邻闲纵歩不知乗兴有髙情
　　其二
　　小斋虽不奉名谭此理要须见倚参料得归怀明月满不应对影只成三
　　其三
　　夜凉灯火掩柴扉诗诵城南忆退之更把新诗细防绎无言谁防防头时
　　予酷爱桂香置两枝于萧寺之寓室日出不得对花夜归月影在窓撒灯清坐为赋二十八字
　　惜香故剪碧云枝却负花香花有辞为辍清眠陪永夜月窓相对恰相宜
　　十月三夜省愆二絶
　　亲为父子须还爱分属君臣合用钦细筭天心无负我我生犹有负天心
　　其二
　　孔子九思频防检曽参三省重绸缪事来若也能思省事过何因有悔尤
　　和徐子融见寄
　　清时何故有遗材酒胆如虹亦壮哉多谢论交比金石自惭进德未涓埃政须尊酒风前共莫作扁舟月下回风雪当门须有夜要观四物一时来【子融夜相访必以杖笠灯剑自随灯名访贤剑名斩奸风雪当门见康节诗】
　　用赵国兴梅韵自赋
　　西郊有客枕溪居特为孤芳小结庐窓外横枝踈带竹花邉流水暗通渠伊方傲矣百花上我亦翛然三径余此外不闗茅屋事为谁烟雨自妆梳
　　国兴招饮后圃即席赋【甲寅以后】
　　主人命酒嫌杯浅狂客催诗恨句迟此夜直须诗酒领十分春色在花枝
　　上巳游惠泉和赵国兴韵
　　闲倚栏杆覔句时此身如在浣花溪草迷芳径王孙醉花满春山杜宇啼酒罢啜茶留石井兴余随月歩江堤清泉白石平生约未有工夫为品题
　　徐子融以诗送余方叔吴介甫二书见示和韵以谢
　　借得缄书巻又开喜同千里故人来切磋正为求真益肯使鳞鸿泛往回
　　其二
　　簪去良朋未有期无邪端欲正吾思近来自服无他药一巻中庸对证医
　　送赵德勤将漕淮东
　　逼人富贵固骎骎体国忧时一寸心符印逓迁无旷歳庙堂谁谓少知音民间利病搜求久财计源流讲究深飞挽恢恢有余地要知罢困极于今
　　其二
　　才难叹息古犹今使节双持委寄深眞主厉精思吏治累朝忠孝结人心激扬正赖扶风宪钦恤惟存布德音吏称民安两无事不妨丹扆献规箴
　　其三
　　豋亭每忆楚东时把酒吟诗对落晖拭目正看黄鹄举回头不奈白云飞未应失计荒茅屋正坐无钱买钓矶畎畆有懐常抱膝论思惟日望公归
　　送彭应期游淮东
　　昔日淮西今又东为文怪似史迁公远游要是丈夫志自足一枝眞计穷
　　其二
　　论心有约未能遂两载江头再语离纵乏青铜沽一醉临风分袂可无诗
　　六月十四夜独坐无喧阁
　　凭栏无事此时情一阕欣闻欸乃声归去夜防谁管领付他风月自清明
　　七月四夜雨过差凉闲坐和徐子融晦日所寄四絶
　　昏花病眼已经年世味甘酸总澹然堆案文书浑不读一灯危坐晚凉天
　　其二
　　珍重羲黄书一编昔经秦火不能然君今于此得消息岂外吾身更覔天
　　其三
　　毎向清宵自省愆滔滔无奈世皆然盈亏消息因而悟万事支頥一听天
　　其四
　　此理分明见各偏何时讲习到同然寄书好与随庵道千里元来共一天【随庵谓余方叔】
　　送赵国晋随侍之江西
　　如今无复酒肠宽十五年同一梦间【国晋常举十五年前话】歳月易从愁里换鬓毛多向别时斑诸公台阁总皆着独我山林自爱闲见説西风欲回首樽前重得话间闗七月廿六日赵国兴招饮山堂有诗和韵
　　满地秋隂日欲残故人相约过松闗风烟雨后呈姿态杖屦秋来起废闲喜有诗情浓似酒从渠日歴积如山清溪况解知人意为绕山堂绿一湾
　　和韵呈徐子融聊寓规諌时子融同防
　　儒党凋零类月残兴言及此防情闗杯觞固可随宜醉主宰何尝有暂闲行健要将干作马登髙须识艮为山莫教尽日劳舟楫只在当初相见湾【近衢城有溪名相见湾】
　　和赵连州雨中宿防轩韵
　　千岩万壑暮云归不但晴冝雨亦冝妙处已将诗句写吟余惟有梦魂知对床谁共三更听击节难名一叚奇安得山间伴清宿拥衾推枕和公诗
　　和傅国开县丞竹涧韵
　　随宜适意小轩亭竹临流取次成地接园池山迳近【竹涧去所居欣欣园近】畦分花木四时平秋风日有酒杯乐径石时敲拄杖声既有清湾堪钓月可无一叶小舟横
　　又和载酒过竹涧韵
　　名园一水緑潆洄消得风流太守来把酒哦诗眞不恶此时怀抱十分开
　　连州再招饮防轩次其韵
　　把酒防轩喜屡同笑谈终日坐生风但知此意无欣厌一任时人自介通醉里直愁逢李白【连州遇酒必赋诗】席间何幸有车公南枝趂取梅花未贤圣时时为一中【连州腊月之官时坐间亦有狂客】
　　十一月望后同徐子融黄子功送先生归闽是夕宿分水岭头遇雪次早别先生二兄北归约联诗不成自赋一絶
　　先生风节本髙寒千仞峯头雪正漫一夕诸生聆妙论时人莫作剡溪看
　　后一日和徐子融韵
　　未省千林变作瑶只知尊酒侍清宵大将臣子明忠孝妙在阴阳验息消忆此老仙冲雪去归欤两袂喜风飘岭头故事诗能纪【先生云此岭头故事也】今古相逢总不饶
　　乙卯正月别子融
　　相逢便欲作归谋为子慇懃一日留山好不妨和雨看水平重得绕湖逰酒须更放防醺饮诗亦无劳着意求别去不愁山水隔兴来径理雪中舟
　　三月望访徐子顔
　　近有平林逺有山先生无日不开顔杜门有味心千古何用浮名落世间
　　九月十一日挈浩同省先陇早起四山昬翳冲雾露渉水登山至山颠则日已东上澄空朗然下视村中雾犹防罩人烟桑柘皆不可辨戯成一絶
　　拄上高峯近日轮四山端的见来亲此身已在烟霾上可惜烟霾底下人
　　子融观木犀怀赵连州有别后吟情浑冷落不知花卉若为开之句録以见寄予报云近读书之暇多哦康节诗时有自适处忽奉佳章輙用此意继韵后录呈先生有报书
　　诗哦击壤兴悠哉一任光隂头上催味好花间饮醇酎风清竹外见踈梅孤鸿忽自云间至好意惊从天外来人有合离花一也不应人去不花开
　　晚步傅氏小园
　　溪园信步晚徘徊白白红红夹径开漫折一枝防在手也教人道看花来
　　赵湖州东园杂咏和人韵
　　芳园十畆靣东开春色知从此地来门外风光浑未觉堂前早已发桃梅
　　右先春台
　　远乐数声闻玉箫酒酣起舞月中宵谪仙当日真豪放明镜飞空许见邀
　　右邀月
　　着眼高时四海空何须服日脸霞红清朝坐对升旸谷万里云烟在古风
　　右宾日
　　吞梦胷襟纳九江等闲领客醉壶觞爱将万事寻源委锄到云间得秘藏
　　右一勺
　　亭据高峯上上头登临人世一沤浮嚣尘到此都遗尽直欲乗风跨鹤游
　　右隽游
　　剔攘取予见经纶中的工夫又日新一醉使君豪气发颇思三箭定边人
　　右矍圃
　　和傅岩叟病中见寄
　　平时安乐病中知多少人间未发机若把此身常似病分明四十九年非
　　雨不止和族叔韵
　　小斋容膝足迟回世路羊肠不用猜久矣此心防进取翩然何日赋归来新篘半熟瓮头酒小摘防黄叶底梅尽日北窓听雨卧任他门巷长蒿莱
　　戊午正月送赵工部赴江东参谋
　　设门大字题嘉遯买宅浩然归去来十畆清溪千个竹一庭春意半窓梅渔樵正伴诗翁乐鸥鹭俄惊诏墨催底事此中留不住钓磻知有济时才
　　许世卿考亭邂逅为予修琴临别求诗为赋长句
　　邂逅相逢不记春未知此际得情亲一溪云月闲中计三尺丝桐物外身未有清尊酬痛饮已惊明日是行人抱琴归去无余恨大吕黄钟一味醇
　　雪中约嘉言叔
　　没晓园林玉万株防宜梅竹与茅庐高人想见诗肩耸乗兴还能访戴无
　　送傅君玉赴廷对
　　自叹忠肠皎日星致身无地老岩坰君今有防奏天子要使谗邪缩项听
　　读书傅氏揖桂林外一山恍如徐子融书阁所见书阁见山之隂揖桂见山之阳戯成一絶呈子融
　　自昔桂阳名此山登楼恍若见【音现】林端山中固有诛茅地却许吾人背靣看
　　子融和答三首再用韵赋一絶以谢
　　登楼触目皆诗料难写风烟尽笔端不但绿隂晴后好亦便山色雨中看
　　傅材甫窓前白月桂开材甫索诗戯作
　　天然容貌本施朱喜异羞同世不趋化得丹砂成玉雪也知人着半工夫
　　其二
　　氷姿冷淡不求知却有同心为赋诗更约东君同管领一尊相对晚凉时
　　中秋雨作中夜月明余方叔留寓斋宿酒阑随水纵步方叔有诗用韵同赋
　　琼楼玉宇不胜秋把酒临风味转优云雨自为朝暮变歌诗不尽古今愁谁知明月天心到却有佳宾水际留无限醉眠呼不醒歩随清影只搔头
　　方叔再用前韵约同赋
　　坐谈氷雪满怀秋珍重余君学素优毎有诗情并酒兴为平月恨与花愁支頥万事从渠变拂榻今宵为我留何处青山堪卜筑约君归种菊千头
　　同余方叔龚南才纳凉于筠谷竹问题五十六字
　　蹑险扪萝防短藜翠防深处有幽栖风常拂靣炎凉变事不闗心得防齐白酒防来云外饮新诗留向竹间题相陪尽日余清兴犹自徜徉玩碧溪
　　侍嘉言叔溪行和其韵
　　山下江清水见沙杖头沽醉酒旗家多情黄菊知人意故放篱邉三四花
　　和赵国兴访萧氏草堂
　　四野山围靣靣屏何人结屋趣方成好风吹过半湖碧白鸟飞邉一防明乗兴半春防酒约隔山遥夜读书声买邻为爱茅斋近试倩诗人状此情
　　庚申清明日子融出游寄示纪游十絶以长句谢之
　　浴沂天气出郊坰所至题诗取次成花坞风烟俱入咏云岩泉石屡增名摩挲硖石旧题字展转东山未尽情不出秖寻窓下计春光随处亦清明
　　晚步清晖不见主人题竹间
　　饱食无余事逍遥散歩行清晖人不见鸥鹭自相迎
　　送赵国宜赴筠州户掾
　　苦无多路旅程寛正是江南緑打团欲湿征衫梅雨细不成客梦麦秋寒官闲诗可频搜句亲近书冝月问安自笑无才愧之子明时君禄讵能干
　　送赵国开赴湘隂
　　听取闽山父老謡屡曽游戯试牛刀双鳬泽国翩翩去一鹗秋风渐渐高书至未忘千树橘政成须种满城桃早归宣室膺前席莫漫江头赋广骚【国开种橘自号橘隐】
　　和茂嘉郎中催梅韵
　　快读新诗似见梅昬昬醉眼为君开枝头未见粉苞露句里先传春信来试问花神縁底晚政须羯鼓为渠催前枝见説南枝早合取彭溪溪上栽【时在彭溪席上】
　　二月廿一日游藏胜有感
　　柴门终日掩荒苔记得年时把酒杯幸有春风到桃李一年一度看花来
　　和赵国宜转寄傅岩叟诗韵时岁歉人艰食闻国宜有发粟意因有以劝相之国宜华文郎中子郎中以兼得济阁职
　　云章华阁照明时朝野如今尚采诗紫府秪因通夕梦永平从此失朝饥似闻令子心传印便有行人口似碑还许秫田分靖节黄花重九醉东篱
　　和赵忠州见寄
　　道义虽同趣穷通奈两途蜀闽歌召杜莘野乐唐虞世上风波恶胷中矛盾无交情嵗寒见故我即今吾赵河源幼子种莲于盆池一干开双叶戯作小诗时河源二幼子一受命矣
　　穉子堂前戯防时种莲积水作盆池间闻并蕚窥红影谁识双柯媚緑漪莫谓防荄无妙意也知造物等儿嬉看看膝下成双緑为应君家此叚竒
　　贺赵及卿黄定甫主宾聮名登第
　　人杰须知本地灵鵞峯挺防湛溪清新添九桂丛芳茂【丛桂登科至及郷九人】旁发一枝花更荣【定甫主丛桂师席】文社只今传盛事宦途从此展修程归耕媿我犹无地仅有青山一笑迎
　　送赵局之官
　　琴书结束定何时折赠新年梅一枝诗过钓台天欲雪春归湖岸柳成丝交游文社顿成濶富贵帝乡今可期小试活民医国手眼明诸老防相知
　　十二月十二日踏雪度崧岭
　　何事隆冬震地雷天公补过令方回【前数夕大雷】玉装庭树三番白花间江梅六出开岂止为民除瘴疠且欣无地不琼瑰到家未説丰年事喜奉慈亲酒一杯
　　其二
　　雪行崧岭嵗华新又作残年踏雪人茅屋画檐俱富贵稺松枯木总精神哦诗未怕寒生粟举酒惟知暖欲春自説到家贫亦好两峯门外玉璘珣
　　十二月廿三日举故事访黄冈梅
　　嵗披草棘访槎牙为爱凌霜傲雪花不学春花娇女靣朱帘翠幙几重遮
　　壬申春社前一日晚步欣欣园
　　何必游园问主人只寻花柳閙中春都无拣择行随意不费思量句有神是处林园明紫翠晚晴楼阁倚嶙峋村村鸡酒相招唤安得便为同社邻
　　和赵忠州归耕之赋
　　壮年学易计非疎晚读人间种树书不向云霄羡鸿鹄却来江海伴舂鉏感君绿野成归计令我青山思故居只恐奇谋未施设折秦强赵要相如
　　三月八日晩歩溪上二絶
　　緑杨芳草两边洲不碍晴川日夜流我到忘机毎终日为谁飞去怪沙鸥
　　其二
　　画笔难描苹渚意诗情难状柳堤风若令妙处人皆防甘把渔竿伴钓翁
　　天王寺佛塔灯隔林见之竒絶因成口占
　　上元灯火九衢中何似金莲下半空要识隔林奇絶处星毬带叶荔枝红【荔枝有星毬红】
　　赋叶茂卿泉石轩
　　郭外多佳士溪南好结庐【借韵】因君爱泉石令我想风雩既有琴书乐应无世俗拘谁能厌朝市来此共须臾行崧岭将半下瞰山中一人家似不与世接者凝伫乆之因成一絶
　　几曲青山一畆宫前村惟有小溪通鸡鸣鸟宿知昬旦水碓无人自在舂
　　寄题张正国斗斋
　　几人大厦室庐窘之子数椽天地宽醉里挥毫诗胆大不悬金印老江干
　　其二
　　蒲团竹几炷熏炉賸读平生未见书酌古量今防文夜清风明月四窓虗
　　其三
　　数年约我过温溪好趂鸡黄秋黍炊添子江湖千顷意劝于窓外作盆池
　　送防稽王君东归
　　人生相遇若云萍听唱阳闗酒暂停夜雨挑灯今昨恨秋风吹梦短长亭笑予衰鬓霜侵緑喜子新功刃发硎欲当马檛何以赠江邉犹有柳条青
　　视新买徐七坞田
　　人説山田薄有收不如平壤水交流深耕早种将勤补亦胜当初无寸畴
　　和周次公韵送郑恭叔归城南并简次公
　　三十年前识雅容蹉跎人事各成翁而今头白灯明里有酒何妨一醉红【予与恭叔同庚】
　　其二
　　春山曽记别匆匆多少传言诗句中逺目不穷天万里几随西日送征鸿【春山次公自号】
　　癸酉立春冲雪观梅
　　吾翁当日手亲栽今见芳英几度开把酒未能娯一醉冲寒犯雪日须来
　　老人及儿辈皆和再用前韵
　　不厠繁桃俗杏栽诗怀端为此花开自縁秪结氷霜侣花底浑无俗驾来
　　题赵守飞霞亭
　　问津早似武陵溪屋上鵞峯有遯肥醉脸丹时歌雪白碧山深处染桃绯林亭缥缈仙翁乐酒盏交酬花片飞消遣个中闲日月赋诗应不送春归
　　再用韵呈赵守
　　不待渔舠唤隔溪种桃千树正红肥山围晓障新图画花押春班簇紫绯池净白鸥相对浴客来青鸟故双飞寄诗为问花前醉何似天香满袖归
　　和赵忠州园亭落成宴客三首
　　双旌未逐诏书还放适何妨且谢安地防鵞峯长突兀天教老子得蹒跚病瘳不必维摩问客醉谁知太守懽更乞为时推此意要令宵旰九重宽
　　右自为堂
　　水香流出洞中花曽阅秦朝与汉家咫尺不知尘世隔渔郎回首锁烟霞
　　右飞霞亭
　　自来名教属吾曹立极何须説断鼇聊把经纶寄鱼钓岂无裴楷试仙涛【赵侯时以诸司荐】
　　右钓鼇
　　庐陵赵令君宅后有莲濠月夕相拉观莲戏庐陵
　　朱桥緑水夜深游满载荷花万斛舟多病近来常止酒及无尊爼欠风流
　　庐陵呼酒再用韵
　　令君领客作清游萧散仙人莲叶舟唤得酒来诗兴发浩歌和月吸黄流
　　庐陵于两池中作舡亭名卧芦取山谷满舡明月卧芦花之句落成为赋小诗
　　路入芳池柳岸行宛然野渡一舟横秪縁胷次规模别便有江湖气象生云影恍疑防影度啸歌中有棹歌声天书恐逐衔芦鴈未许花邉卧月明
　　晩坐卧庐复与庐陵同用前韵
　　待得廵檐有月行梅仙无惜为琴横【庐陵子思安尉善琴】频招野客耽诗兴秪恐东君费麯生拄笏静看山拥翠凭栏闲听水流声人生聚散无劳较万里青天白鸟鸣
　　八月十日过松水
　　拂石临流几嵗秋未尝歴险究源头今朝拄上云烟去为吸清泠冣上流
　　以夀山石绦环寄赵昌甫将以廿八字
　　连城价重虽非玉千古名存夀此山野服闲居颇相称无端因得玩如环
　　甲戌正月从君用弟覔月桂栽
　　花发枝头月月新不妨分种过西邻琴书结束归来日要使门庭长有春








　　克斋集巻十六
　　钦定四库全书
　　克斋集巻十七　　　　　宋　陈文蔚　撰送叶味道赴南宫
　　圣世宗儒重设科名公硕德总搜罗近年底事摧頺甚士气都缘斵丧多忧世情词常恳恻喜君事业久研磨不才但有山林兴洗耳专听奏凯歌
　　呈仓使覔官书
　　嵗月蹉跎髪已丝埋头自笑有书痴故人傥解怜清好归去山房补缺遗
　　池阳地寒梅开甚晚上元后始见踈花一夕春雪晓起观梅为梅解嘲
　　千林一夜散琼瑰莫诮亭前春后梅未入纷纷红紫队不妨曽是雪中开
　　仓使亦为梅着句适与予意相合和其韵
　　六花如觉厌春迟桃未敷红柳未垂只有红梅太孤寂裁氷缀玉助清奇
　　别仓使二首
　　千里江头访故人事虽论道弥新悬知一味忧勤意要活九州穷困民秋月洞明波底影祥风潜有雪中春荒山僻峤云深处无惜遄驱六辔均
　　其二
　　服膺师训毅名斋观省无妨动与偕只向此中窥所守已知平日谨诸怀器充宏博乾坤大理析精防律吕谐吾道古今穷不尽一尊深夜讲朋侪
　　归途喜晴
　　来时风雪乱纷纷归日川原处处春因识发生真意思雨余花柳更精神
　　追赋齐山
　　兴动齐山杖屦飞可人迟日嫩晴晖一堤烟柳连秋浦万里江山入翠防泉石怪奇难尽究古今题品待防归春来歌酒虽无禁不与红尘染是非
　　追赋台治诸景有怀仓使
　　日日花光展翠游芙蓉高树压城头招邀风月新添竹管领湖山数上楼欲伴清琴庭舞鹤不惊使节浦眠鸥花开红藕薰风细恨不同撑柳外舟【花光展翠皆亭名城隅有九芙蓉正面九华湖山楼面秋浦】
　　追赋西庙广觉寺
　　精蓝同占一青山游子纷纷春自闲要福乞灵从尔辈独防笻杖欵松间
　　晨兴
　　书窓欲曙梦初还起坐披衣百虑间谁识斯时防心处静聼鸟语乐相闗
　　送赵国呈赴金坛【乃兄忠州旧为金坛簿】
　　未成花柳种成堤早有先声到浙西待得已书驯雉绩不妨聊访旧鸾栖堂前风入琴三弄江上春归雨一犂莫道催科能様急也分一念到羣黎
　　与周希顔游灵泉归途偶作
　　花日迟迟暖似烘杖藜飞舞趂东风野桥傍水柳先緑山寺留春桃正红信步哦诗忘日晚因言契理觉春融莆田逺在千山外长使灵泉信息通【希顔将有莆中之游】
　　和昌甫见寄韵
　　每日相亲一巻书席门犹是昔年如似公长者今时少花外何时见小车【昌甫屡未见访】
　　清明上冡见杜鹃花
　　春来未听杜鹃啼但见青山花满枝俗礼不违聊上冡他乡寒食叹年时
　　希顔见寄二絶和韵
　　海棠带雨浅深红共憇闲亭拂面风识得春光随处乐鬓丝谁管已成翁
　　其二
　　乳燕将雏看学飞絶胜对客麈频挥绿阴翠幄闲中好谁道春随红紫归
　　周公美载酒见过以长句见谢意
　　门前题鳯风何薄雪夜回舟意未真谁似松溪弄明月兴来载酒访幽人扣舷牛渚盟当践落帽龙山约又新况有梅花凉玉雪暑窓容我日为隣【顷嵗公美约造小舟泛溪徃来竟未酬此愿是夕又约重阳游灵泉为登高之防公美家梅花秋来烂开防折赠数枝故诗中及之】
　　中秋后一夕正望浮桥观月
　　省赋山间明月章好风吹我上河梁氷轮不带一分缺玉鉴无如今夕光正自凭栏观水静不妨倚杖看人忙有谁防得迟归意籁息天高午夜凉
　　重九后一日同公美游灵泉公美举示莲塘纳凉之句后公美和予浮桥观月之韵纪灵泉之游予以老人不快不暇即赋老人既安用渠纳凉韵为谢
　　寺访灵泉山路长赋诗因得话莲塘林间度竹风无暑涧里流花水带香静胜防笻终日欵闲来坐石满襟凉纪游未暇牵人事题品输君第一章
　　昌甫寄徐崇甫书并崇甫寄渠诗及渠兄弟和章因次其韵呈昌甫
　　念作章泉去川流日夜东一身长是客双鬓已成翁霁想濓溪月和思柳下风平安毅斋信多谢为流通十月九日同公美践上林之约回途纪实
　　景入小春方嫩寒缓行不觉乌间闗倚空叠嶂何崷崒带石清溪屡绕环政拟徘徊檀木岭且先防检上林山杖藜未作忙归计又喜临清得钓湾
　　壬午三月廿三日偕诸生防酒过公美家公美宅前山花烂开极可爱为赋一絶
　　青春深处毎徘徊为爱花城锦绣堆谁似君家奇絶处坐迎春色入门来
　　公美约同游龙安寺僧畱小饮归途一絶
　　几年无便到招提沙路徐行趂碧溪花竹禅房成小欵笑谈不觉到斜西
　　十一日同诸友登南台二絶
　　万里秋风约我曹俯观阛阓总尘劳跻攀不借登山屐身世从知本自高
　　其二
　　脚底云山叠叠低面前一带绕清溪秋光总可供吟笔写作登髙第一题
　　登山却立俯视一村风物殊可人意二絶
　　桑柘隂中日日行只闻犬吠与鸡鸣此时身在烟云上眼界不知如许明
　　其二
　　竹树谁家跨小桥清溪一带抱山腰不须更倩王摩诘水墨平铺百尺绡
　　重阳侍老人饮
　　九十慈亲鬓髪皤今年菊早去年花一尊细説重阳事似此清懽有几家
　　节后赴傅岩叟之招望日同游栖隐庵华严寺呈岩叟及同游者
　　乗兴联翩渡小溪轻车不怕日斜西拟来古寺观新扁且向山斋读题茆屋起烟归路暝秋云阁雨暮天低人生适意惟行乐不较毫芒宠辱齐【华严寺有岩叟新篆山斋旧题乃文蔚和岩叟词尚留壁间屈指十年矣】
　　岩叟用前韵相留践云岩之约和韵以谢
　　屡陪轩骑过横溪【横溪往云岩路】毎想云岩望眼西酬约再寻山下路赋诗畱与石间题吟风弄月计为上竞利争名着总低明日杖藜归故隐人生离合信难齐
　　赠说相道人
　　我生本是山泽癯只爱竹林痴读书道人相遇说心相我亦无心更问渠
　　斋前梅开
　　毎嵗冲寒出探梅如今花向屋檐开玉顔相见无朝晚绕树须日百回
　　癸未二月廿五日访周道人西庵戯题
　　道人邀我饭胡麻半日清闲得逺家多少欲来无路问空于洞口覔桃花
　　清明前二日同周公美黄子京郊行和子京韵
　　武夷云防总儒衣今似晨星渐觉稀晚节喜君同臭味不嫌枯淡肯来归
　　其二
　　寻春杖屦偶乗闲多谢诗嚢肯破悭坐石有言盟白石爱山随意买青山
　　其三
　　大道公行居广居敢将仁义作蘧庐直须至理超然防不在陈编细字书【子京多爱抄録末章故及之】
　　后一日因展省归途口占
　　千丈抠衣记武夷家山今日屡攀跻春风拍拍满怀处况是花开更鸟啼【先生荅陈同父书谓武夷春月花开鸟啼亦自不恶】
　　其二
　　春光休道属谁家造化平铺无等差不问世间凡草木得春随意总皆花
　　寄题黄子京贫乐斋
　　羞逐纷纷世所趋东溪风月未尝孤闭门蒿籊从渠长堆案简编聊自娯机括要须明活法箪瓢非但守枯株不观防也风雩意洒落胷中一累无
　　又谢子京惠贽见
　　少日深期造孔门于今老矣叹无闻自怜大业乖传授赖有遗编可讨论君赠名章多过誉我惭衰朽不胜文誓言愿毕余生力细与穷源探本根【进退韵】
　　集着尚书偶成
　　水饮已忘三月味嚢空真乏一钱储屡空本是吾家事赢得闲身且著书
　　灌圃
　　少日尝嗤稼圃非近来闲听老农知世间机械从来耻不惮晨昏抱瓮疲
　　赋决明
　　毎荐盘飱自觉清尝于雨后撷其英未言服饵收奇效翠叶黄花眼早明
　　永丰祝子益和予诗见寄许见访以长句谢之且坚其约
　　反闗甘与世情暌緑遍闲庭草欲齐何处客来谈列岫有人雪踏自东溪坐低流俗几千辈已见新诗第一题他日竹林如肯过圣门相与探端倪【列岫子益燕坐之斋东溪子京所居也】
　　寄题列岫
　　面面青山不记名想知宜雨亦宜晴去来自在云千叠高下无多屋数楹晨诵昼俱乐事春光秋月总诗情个中真乐谁能识不问人间枯与荣
　　叶茂卿寄诗巻赋此以谢之
　　正念交情旧忽来诗巻新既能賖酒饮宁作卖书贫计想寻窓下间须过涧滨为言田舎乐花鸟亦情真【賖酒卖书用渠诗巻中话】
　　送赵国宜之官武林
　　自从栖隐入山深间濶真同金玉音已谓清光依日月不知幽趣尚园林暂违陶径菊松面喜动苏堤梅柳心闻道专留荐贤牍知音当在伯牙琴
　　送赵惠卿赴玉沙法曹
　　不辞艰险渉江湖素志惟期欲展舒平允外应无别法坦夷中自有亨衢虽云天远雁行近未至风高鱼素踈见説民淳须事简不妨宦学进工夫
　　昌甫前诗见简方和去未逹间再于岩叟处见后诗和韵以谢
　　章泉相去毎相思多谢交情不见遗缱绻方赓前日句聮翩又读后来诗梅方迎腊多投好菊已凌霜不入时大抵世情皆若此吾侪真结嵗寒知【赵诗首及梅菊】
　　一夕梦中得絶句觉时惟记后二句防真因润色足成之
　　嵗月苦为身口累风霜无奈鬓毛侵【梦中彷佛如此】中间一事却奇特存得当时一片心
　　甲申正月答昌甫见寄韵代书
　　负米尝漂迹闗心为倚门尽欢惟啜菽奉防屡空尊温剂劳分给新诗且记存开缄细吟讽小立近黄昏【昌甫寄钟乳问劳老人之意甚厚】
　　周公美尝年有红梅之约今花时雨雪公美以诗遣花酒和韵以谢
　　红梅高赏趂春晴不记年华几甲庚花酒一时双遣至却愁不似对梅清
　　清明资福僧遣诗赋此以答之
　　清明恰值雨晴时賸喜隣僧福有诗十里懒寻沽酒斾一编深下读书帷放怀是处青春好无事于中白日迟况是精蓝去家近兴来何惜瘦藤支
　　和公美一絶
　　欺人一任雪堆头岂复长怀身外愁渉世自知今已惯风波应不覆虚舟
　　四月二日往檀林登车遇雨度鵞湖岭渐觉开霁一路晴快野花满山赋二絶
　　出门正尔值淋漓决防登车不自疑一路新晴天借与花香鸟语却撩诗
　　其二
　　块坐萧斋废短笻一春长在雨声中野花留得春光在无数青山玉雪丛
　　问尘清坐久之归途偶得絶句
　　问尘清坐兴悠哉小立朱桥未忍回好景吟情忽相契小溪流出柳隂来
　　崧岭石泉
　　高城石井下成池对自初分混沌时虽小古今无涸溢却怜江海有盈亏
　　家园偶闻野花香
　　杖藜曽是为春忙紫陌青山到处芳不谓竹林栖隐地好风时逓野花香
　　六月十二日喜雨
　　麟经书雨意何如可喜非常故可书膏泽未观南畆遍嫩凉且觉北窓虚采诗好入丰年颂把酒聊娯化日舒怀抱一时宽畎畆微疴勿药顿消除【时脏腑作楚】
　　贱生诸友有祝颂语以五十六字谢之
　　庸庸不作世间奇空负生成造化机嵗月漫惊多髪积功程殊未进毫微不贪腰下悬金印且自尊前戱防衣多谢诸君借辉润一朝盈箧尽珠玑
　　纵步过资福寺僧畱饮出示净度文三教一理论戯书时寺门桂花烂开
　　一编净度出文因憇书窓醉酒尊儒释未须谈一二且于花下立黄昏
　　九月十八日自双溪还寺车中偶得
　　太初元有此山川徃古来今几许年合是地灵神降岳为生人杰柱惊天遗民但抱羲农朴正学谁知孔孟传要识碧溪流不断后人须看石崖防
　　隐将峡口占二絶
　　小似武夷深更幽地盘九曲一溪流诛茒结屋虽成左赢得青山自在游
　　其二
　　四顾青山数畆余岂无闲地可耕锄有人肯办入山苦满谷桑麻绕舎
　　谢昌甫以诗惠药牋
　　药裹屡防扶病亲一番书至一情真人言莫急晨昏奉我叹尚为萍梗身栖隠重曽定要约章泉一见话悲辛呉牋况拜慇懃赐且续新诗为缕陈
　　和张元德寄昌甫末章见及之韵
　　江南目防短长亭防面无繇见德星所及交情无皂白且欣师训炳丹青君将偃室春鸣瑟我但莱衣日过庭多谢新诗相勉进敢忘圭复识中扄
　　用前韵寄昌甫
　　几欲来观鱼计亭【昌甫家亭名】未酬此约已星星自从萧寺一回别不记春山几度青尚友古人长闭户喜闻新命忽扬庭兴来防作扁舟去剥啄应劳为启扄
　　和周公美韵
　　风光报答可无诗渐喜春风熟燕泥客至甚思留竹隠书来无奈趣岩栖【谓岩叟也】幸同故国云虽暮朗诵新吟日未西自愧续貂才不敏徘徊月已在榱题
　　赵忠州雨中赏海棠
　　问春何事苦晴悭春意惜花留嫩寒共到花前细商畧精神最好雨中看
　　赋萧爽薝卜戯岩叟
　　且喜花时雨不妨凭阑闲与细平章一池交映月添白六出同妍雪逊香素有书痴縁病懒不知诗兴为渠忙道人雅好惟清供却恐花神索酒觞
　　月夜观花
　　底事更深睡不成惜花爱月两闗情黒甜一枕虽云美未省人间有此清
　　岩叟约观栖隠薝卜雨阻和前韵送酒再用韵答之
　　暂辍书程业未妨倚栏高诵杜陵章不知雨意将诗意但觉花香带酒香散破苦嫌饥雀下争喧闲看蜜蜂忙也知栖隠如萧爽恨不花前共举觞
　　六月十七夜待月
　　凝伫虚亭未惬心清光隠隠隔踈林欲观玉鉴呈全体独倚朱栏到夜深
　　黄子京见访值予未还留诗和韵以谢
　　自从别去竹林居暇日寻诗毎念渠疾读新编慰牢落清风习习满襟裾
　　其二
　　此去圑溪百里余不须踪迹叹差殊平铺此理元无间曽验工程进也无
　　子京又以长篇告别值予欲出一絶谢之
　　二年不作上方游一日重寻旧话头却恨婵娟成两处清尊无分共中秋

　　克斋集卷十七
