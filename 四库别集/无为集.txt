　　钦定四库全书　　　　集部三
　　无为集　　　　　　　　别集类二【宋】
　　提要
　　【臣】等谨案无为集十五巻宋杨杰撰杰字次公无为军人因自号无为子嘉祐四年进士元丰中歴官礼部员外郎出知润州除两江提防刑狱卒于官原序称侍讲杨先生葢其带职也杰及与欧阳修王安石苏轼游故其诗虽兴象未深而亦颇有规格其率易者近白居易其学为奇崛如送李辟疆之类者或偶近卢仝大致则仍元祐体也又及与胡瑗游故所学亦颇有根柢官太常时议典礼因革多所讨论集中如补正三礼图皇族服制图诸序以及禘祫明堂乐律诸奏皆有闗于典制但其文才地稍弱边幅微狭耳集凡赋二卷诗五卷文八巻绍兴癸亥知无为军赵士防所编士防序云删除芜纇取有补于教化者若释道二家诗文则见诸别集今别集不传故张敦颐六朝事迹载其雨花台诗一首王象之舆地纪胜载其浄居寺诗一首潜説友咸淳临安志载其西湖参寥山房诗一首铁网珊瑚载其佛日山别长老弼公诗一首凡为僧作者今皆不见于集中也然第五卷中有书宝山寺壁一首第七卷中有题宝树院五松一首东峰白云院一首野寺一首第十卷中有圆同庵铭一首圆寂庵铭一首未免自乱其例乂如铭五首入襍文赞亦襍文乃列诗中诗以古体律体分编而和谢判官宴南楼一首本拗体七言律诗而误入古诗编次尤为无绪至于魏诏君赞诏字葢避仁宗嫌名而次巻仍称魏征君草堂校讐亦未尽善惟杰集自南渡以后湮没不传士防积两嵗之力搜求编次使得复传至今其表章之功固亦不可尽没耳乾隆四十四年七月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　无为集原序
　　国家以文教作成海内近二百年主上绍开中兴息马论道者一纪于兹比诏有司修建太学盖以儒术粉饰治具渐磨士类未始须臾置也无为在淮右为小垒而多名士侍讲杨先生名杰字次公道号无为子实一时文人公自妙龄擢巍科以雄文妙赋醇徳懿行得名于时中间立朝议礼乐因革人尤多之晚年甞奉使过泰山观日出于絶顶之上重九日赋诗举酒于华山莲花之峯继被诏从髙丽僧统义天逰前辈以谓皆以王事而得方外之乐故于瞿昙尤造理窟当时如大丞相王公内翰苏公悉印可之年七十而终生平所着文集湮没未传于世吁可惜也嵗在重光作噩之冬士防误恩假守是邦服膺侍讲公之名旧矣视事之初首询公文于搢绅间嵗余搜获不一公遣词典丽立意奥妙因删除其芜纇取其有补于教化者编次成集将以为学者标准上佐吾君偃武修文之意不其伟欤其诗赋碑记杂文表啓共分为一十五巻若释道二家诗文则见诸别集云绍兴癸亥岁夏四月左朝请大夫知无为军兼管内劝农营田事赵士防谨序













　　钦定四库全书
　　无为集巻一　　　　　　　宋　杨杰　撰古律赋
　　归来堂赋【并序】
　　碧虚子陈景元字泰初初入道为右街録赐号真靖主中太一宫屡请归庐山朝廷不从大丞相舒公因真靖自言而题之云官身有吏责触事遇嫌猜野性难堪此庐山归去来无为子杨杰盖碧虚子之友也闻而叹曰昔靖节先生赋归去来以归庐山之阳且八百年矣其辞未亡罕有继其声者今大丞相因子之言而及之爱子之深也夫靖节逺害于污俗真靖引分于治朝虽其去不同而所归则一廼追靖节遗韵而歌归去来以贻之庶亦自警云
　　归去来兮当太平之时胡不归宠难处而易辱乐或过而生悲田园芜兮不耨嵗月流兮莫追非彼马而是是是我指而非非黼黻烂兮吾目尘埃坌兮缁吾衣不収视以返听将安望乎希微胡为乎疲足孤轮与时竞奔行不顾乎夜漏往取愧乎晨门余闻有其善者善丧外其身者身存享不俟乎牛鼎酌不假乎象罇内苟适其志愿外何腼乎面顔一箪足以自养一枝得以自安车善行而无迹门善闭而无关动不离乎辎重超燕处乎荣观河泝流兮九曲丹伏链兮七还师不陈而坐胜勇无取乎桓桓归去来兮请从逍遥之游委天与之定分在道外以何求有名敎之真乐絶世俗之妄忧玩防微于八索鉴福极于九畴齐物我而一致泛忘心之虚舟蹑遗舄于子乔接逸袂于浮丘砺吾齿而潄石清吾耳而枕流投空谷而响应憩长林而影休幽鸟翔而后集白云去而复留岁云暮矣何之叟击壤以为期舍我田而营它徒劳力于耘耔子胡不歌大丞相之诗脱官身之吏责庐山归去夫何疑
　　一鹗赋【雄鸷之物无有俦偶】
　　鹗也惟一物之至雄絶伦类于凡羽锐击搏于秋风一飞则冲得路昊穹之表独立不惧肯羣燕雀之中在气禀金于德为义力捕潜伏性钟猛鸷由耿介以寡合非沽激而自异虽曰鹈如其状孰并翺翔未尝乌合其羣曲从党比其或木落万壑云沈四陲我则助天地严凝之气乘风霜肃杀之时鼔双翼以直上摩九苍而俯窥兔纵狡以难遁狐虽妖而尽追义可去者力皆击之此天下以无双少而尤贵彼鸷鸟之累百多亦胡为目莹星攒爪刚钩屈飞腾而雄压鹰隼擒猎而功高网罻宜乎孔融为表荐祢衡以兴辞邹阳上书谏吴王而托物大抵物之常者易其侣禽之异者难其俦故我不苟以合不旅而逰孤飞得以奋其勇离羣不足为之忧惟我独清屈大夫之在楚出乎其类孔宣父之生周非不知生而飞鸣乐乎俦偶奈何彼不我类我匪其丑与其羣以无益孰若介然自守又何必提提若鸒斯之党止贼夫粮嘤嘤为黄鸟之鸣过求其友勿谓毛羽尔盛朋侪我无殊不知丹鳯巢于阿阁大鹏迷于天隅子可类聚孰云德孤众莫希踪鄙翩翩之六鶂举难接翼小泛泛之双鳬噫得其时则架于轩楹失其遇则巢于林薮将伸勇毅之志愿假英雄之手如欲禽异类而肃四郊于一鹗乎何有
　　歌雍彻祭赋【宗庙之祭歌雍以彻】
　　王享于祖礼终以时雍诗所以歌者祭器从而彻之周颂一章择作永言之用宗庙九献此为去馔之期成王以贵为一人祀兼七世岁或举于祠禴时或行于祫禘且谓尽物尽志者孝子之事有始有卒者圣人之制当取正声以尊先帝尸初以入必奏肆以迎尸祭及其终故歌雍而彻祭诗云至止肃肃有来雍雍祖考我格辟公我从有眉寿降祥之述节宰夫屏器之容篇本附于臣工咏而见意时因去其胙俎礼以为恭大抵诗不可废废之则阙祀不可乆乆之则防故我就灵宇以行事扬正音而后彻声闻于外且非客出之初孝事其先用作神归之节岂不以迁其祭器之谓彻播以人声之谓歌彻焉造其礼之备歌焉报其福之多以乐为用非雍则何是以小师敎于瞽蒙职当讽诵君妇废其笾豆音应纯和惜哉周运否而大礼衰鲁权丧而陪臣侈乐奉祖庙义同天子虽能享献以自大莫测声诗之所以故孔子谓来助有二王之后始可讴谣奚取于三家之堂徒彰僣拟则知帝威穆穆上德颙颙诗曲尽于辞意礼告成于祖宗且异夫率诸侯以祀文颂陈清庙就方丘而祭地吕奏黄钟愚尝因雍什之咏歌求诗人之微妙以为荐可用于广牡禘可行于太庙及其彻也又从而声之为万世之典要
　　周兼养老礼赋【兼修三代养老之礼】
　　古之养老礼莫如周兼三代之常法新一王之令猷尚文德以唱风典章尤盛奉耆年而兴敎饮食参脩昔自有虞讫于二代必重年德以均仁爱然而礼有质而有文事或兴而或废及周之治也古今之通制兼明而老者养之帝王之余风尽在大抵燕者虞之礼飨者夏之仪太牢而食有商所为天下未有遗年者周人修而兼用之就胶庠以致勤高年毕萃顺阴阳而为具异制同施莫不鼎俎豆笾牲牢酒醴攷四代之异制萃一朝而为礼贵亲尚齿德爵富虽曰殊风黑衣素裳深燕缟杂然在体至如乐之作也六乐并用学之建也五学相参而况养庶老而明广爱事国叟而记高谈得不比前世而文盛优上寿以恩覃尊耆艾于每年时凡有七严豆觞于一日事徧其三故得风始朝廷化流穹壤春夏焉先飨而后燕秋冬焉先食而后飨舜禹汤之盛事得以追修乡国学之殊方各随所养向非歧昌之德盛而大武发之功肃而严成王治定姬公思兼则何以设珍具以完备致蒸民之仰瞻且异夫礼用四朝记者美鲁侯之盛文同三代史臣推汉德之炎则知兆民莫不亲其亲圣人惟能老其老推年龄以优事监古昔而顺考孔子曰周郁郁乎文哉未必不由于此道
　　不易之地家百畮赋【多少之限因地丰塉】
　　岁不易者为美地地所美者善养禾惟君赐万民之限凡家无百畮之过田居三壤之先靡虚其种戸给一防之广敢益而多尝闻田不授则仓廪虚食不足则民人夭故姬周平定甽畮颁分亿兆然而为土有肥硗出物有多少利而或偏仁何以表是故再变易者三其地补生育之所亏不代更者一其夫防兼并之所肇大抵王锡以土民耕以时众者不当过而宠寡者不可使之饥必在计夫家之费辨黍稷之宜以中地给六人之用下田供五口之资凡同居之七者择上腴而赐之旣殊休岁之畴常丰所利当限取农之数以授其私勿谓土之美也尔家不足与之耕勿谓齿之众也其畮不宜使之简况夫任土之法待其政生齿巳上书于版所养以之知所给因而限异汉臣之代甽农不定居如杨子之防田世为常产葢夫瘠地之民劳以瘁沃野之俗逸而伸沃焉至多则太逸其俗瘠焉加少则大劳其民所以上上之田不广蒸蒸之利将均虚一岁而虚二年诚非此类为前朝而为后市数若相因然后再易之间八家所治内以公田奉于国外以余夫次其地犹有莱畮六遂之逺得而优不夺农时数口之饥无以至惜哉运革三代权分七雄井地一变民田不同或负郭以无仰或连阡而自丰夫岂知辨野而颁遂师之典彛得正数室而制司徒之法则从中后之君鉴古是非随时沿革重孟子之经界鄙秦人之阡陌必也一丘甸以惠斯民损其丰而益其塉
　　琴材赋【桐之良者可以作琴】
　　世有嘉木天钟至音抱良材而丽地俟哲匠以为琴中藏山水之声能防大乐未偶斧斤之手独秀乔林峄阳髙峯龙门渊壑纯气所萃竒材以托宣情之具可以制闲邪之操因而作时未我与工未我度固全天质自为物以混成安得梓人为发音于寂寞百尺之木特生之桐落落耸干亭亭倚空无繁枝以示外蓄太和而在中时或裁成宜取羲黄之法人能抑按当移郑卫之风正声未扬识之盖寡庸目虽众视之或舍犹藏器之哲士俟抡才之贤者虽云陶令非取意于弦间又恐吴民欲为薪于防下俄有智者过而器之且曰堪舆之秀岩谷之竒激风霰于冬序感雷霆扵夏时足以道舜民之乐足以伸椘客之悲如玉在山秘珪璋之重器犹金藏鑛屈剑防之雄姿毓质若然成功非我非钟山之玉兮其徽曷称非园客之丝兮其安可将致于用必陈于左然后欲天下之治者调其音而为表仪有君子之听焉平其心而无懈惰是材之所禀用难自彰巧之所述器无不良傥工匠见遗不之翦而不之斵枝柯虽茂胡为宫而胡为商别有艺薮俊髦儒林纲纪明堂之柱此其选巨川之舟此其拟材乎材乎岂独琴而巳哉冀匠师之明所以
　　荀扬大醇而小疵赋
　　周汉运否荀扬教传虽曰醇之大者亦有疵之小焉皆命世以为文言非不粹与生知而较美道未能全甞闻人异禽鱼性钟天地全而禀者曰圣哲偏而得者曰贤智圣无不通贤有未至是以周公尼父率臻大道之醇荀况子云未免纎瑕之累蜀国宗匠齐王老师虽抱重器不逢盛时欲巻道以自处疾没世而无知由是简册其蕴琼瓌尔辞立大功于是矣未尽善者有之著书三十二篇义差而駮凖易八十一首理失而醨至如论性之渊源谈道之极致或曰善恶一而混或曰理义皆其伪以礼义为伪则尧舜之法归乎诈以善恶相混则鲧禹之心何以异两贤于道择不精而语不详三子之间得其一而失其二又若对临武以问兵之术推子渊以希圣之徒逺罪特愚于鼂错谈经私美于童乌是所谓珠不无纇瑕无掩瑜虽无伤扵大义实有累于名儒非倡道之子思将何以教美不臣之新室防近于诬向使亲承邹鲁之范模获偶渊骞而论讨然后善得以尽辨无不早数万言皆造修途千百世以为至寳杂乎其杂当殊太史之书醇乎其醇可拟孟轲之道奈何智有失虑人无全能一则晦名于天禄一则朽骨于兰陵俱有篆雕之杂难全粹美之称亦犹务涉猎者贾山醇儒不足悦纷华者子夏具体何曾噫荀也倡之于前扬也和之于后助诗书礼乐之化谨父子君臣之守斯文未丧大疵则否何韩愈氏重而责之葢责贤人也厚










　　无为集巻一
　　钦定四库全书
　　无爲集巻二　　　　　　　宋　杨杰　撰律赋
　　五六天地之中合赋【竒偶相合兹得中正】
　　朴散太极形分两仪天五得其中也地六从而合之数各有常法干健而坤顺位皆处正并阴偶于阳竒圣人述易防微穷神高厚以谓地自二以至十天始一而终九数相协而运行义故得而悠乆凡十有一毕乎道其道皆然惟五与六合而中以中为偶大抵一辟一阖五柔五刚八与三而契防四暨九以更相亦皆助生成于品彚广变化于无疆胡为数之五六独合体于中央盖夫共播日辰日有甲而辰有子协为声律声上宫而律上黄以中中其不中以正正其不正上全真宰之化下遂羣灵之命气降为味陶然覆载之间民受而生赋以中和之性是所谓象有滋滋有数穷则变变则通名数本堪舆之用交通为造化之功设在众甫合夫大中二气始分类本从于三两五位相得独无党于初终后世商建五官周分六职经有五典士敦六德岂非取法于高卑然后鉴人之失得观而作服可为色以为章叙以成畴故曰福而曰极定数若此至神在兹旣可推以造厯又可准以揲蓍亦犹三五异位而同功孔子述卦爻之义一六共宗而在北扬雄明首賛之辞则知地数杂而不纯天数纯而不杂物理深蕴岁功周匝就五十有五之中五六谓之中合
　　导河积石赋【导河施功始于积石】
　　尧末遇水禹先导河俾乂中邦之害必由积石之阿疏经渎之横流图成茂烈自金城之巨镇下决余波昔者世病怀襄人思降宅天命神圣力平川泽悼父绩之湮沦穷水源而疏辟且谓为民之患患莫大于洪河而治水之功功宜先于积石北越降水东逾大伾或穿地以湍悍或凿山之崄巇流不自注功由此施昔也出图天尝授于羲氏兹焉兴复山必始于龙支况夫江已决于岷山洛巳疏于熊耳矧此至大尤当谋始故我因水径道以山纲纪成其功于十三年歴其地之三千里流未入于北海思是用劳势必就于西平勲由此起或谓禹绩虽大河源未穷殊不知出昆崘以湍激至蒲昌而防同皆在塞外或潜地中不为吾俗之所患故自此山而起功灵派至长葱岭于阗分为二圣人经始西倾朱圉在其东宜其海宇砥平勲庸日积治雍州以云备入冀都而建白播以过于大陆遇此洪波浮而至扵龙门告其成绩有生乃粒无患其鱼大功可谓至矣后世何以加于亦犹引渭防泾由鸟防而基兆防淮入海自桐柏以权舆惜哉圣去邈辽民烦疏导既禹迹以湮塞徒汉歌之嗟悼胡不访名儒而修水官讲究夏书之奥
　　能赋可以为大夫赋【因物能赋可为大夫】
　　邻国交好古人重诗苟贤者之能赋故大夫之可为感物造端致二邦之协睦量材録徳宜再命以优推甞闻侯以贤封土由君胙邻邦不可以不睦臣职不宜乎不具将与谋事必求能赋且诗有六义能宣列国之诚而智效一官当预大夫之数葢夫善比而兴能箴以惩适四方则命无所辱善一言则邦从以兴旣达古之风雅可为君之股肱诵三百之遗篇足彰才智宜五十而后爵以宠贤能及其受命出疆从君与防讲好以修睦兴利而除害我则文寄其心声闻于外扬四始以深谕为二邦之所赖是以班固之言图事谕志居先卢恺之议审官语诗为大则知道佐列辟尊为大夫禄不可过爵不可逾苟弗善其诗者岂足谓之贤乎必也鸿鴈应机可任归生之职羔裘善诵是为子产之徒况夫主意渊深国防丛脞托章什以后达非贤才而安可诗人之诗讽而诵义巳精穷禄士之禄倍而兼材当克荷故圣人着育才之法正取士之因以谓官欲入者学于古夏所诵者于春就宵雅以肄三始从师氏及君子之能九进任陪臣后世诗道陵夷圣言湮郁义失风赋文烦黼黻学之不足以事君咏之不能乎托物然而位或至于公卿得无愧于簮绂
　　深衣可以为文武赋【服深衣者可为文武】
　　先王葢有法服古者谓之深衣惟圣贤之被体为文武以图徽中规矩而应权衡饰身以礼可摈相而治军旅助德而威尝闻服不妄成义有所主或专用于朝聘或止临于仕伍独此深衣创从先古约之以法毋被土而毋见肤服也在人可以文而可为武自天子之贵及庶人之卑所纯则异随时以为实善衣之亚者俟兼材而副之应六二爻得正义直方之节行三千礼尽干戈揖让之仪其布十有五升其裳十有二幅用之燕飨燕飨协用之师田师田肃念养老之虞氏昔尝在躬非学道之仲尼孰能称服大抵衮衣非不华也不得施于武黼裘非不威也不足用于文兼尔适用此其不羣旣可次于六服又是率于三军设五法者圣人昭然有制持二柄于天下衣以成勲则知賔主昭其信诚师旅奋其刚果将者尚其右相者处其左则必服有制度然后人无懈惰兼髙下短长之法义各有归叅防同征伐之间施无不可故曰足以澣濯服而防深可秉威而章化能安志以平心亦犹委貌者田猎之冠燕臣亦用鷩冕为飨射之服祭事其任后之人文不足以经邦武不足以卫社盛服虽被成防盖寡噫得无愧于深衣不贤而识其小者
　　继别为宗赋【君之别子继者为宗】
　　诸侯之庶谓之别别子之适谓之宗欲正世以相继恶羣心之异从惟君弟之初生法当似续致族人之仰事礼尽寅恭古者列侯先正其裔凡立厥次乃奠而世则斯子也君夫人以为母必有弟也卿大夫以同制宰乎尔族为始祖以优崇适曰大宗庶后昆之承继嗣既云立礼无不司如亲防之升降昭穆之尊卑吉凶之容节昏冠之威仪族所为者吾皆主之职在成家绍一宗之本始代相纂服岂百世以迁移亦有自异国以肇臻与是邦而同列既防其土因谓之别亦自命其来裔嫡嫡相仍得兼综于小宗承承不絶大抵纲之举则网不得而乱表之正则影无从而欺欲家邑之咸乂舍宗子以何为岂不见鲁国三桓立其长而统其下郑人七族建其本而率其支是知别者别也父别异扵侯氏宗者尊也已尊优于胄子以纂其徳以绍其美考之书无作室之诮在乎易尽克家之理彼于国而食采肇啓封疆此以族而得民嗣承纲纪夫然则仰继公子上尊国君正统得以全其贵同姓无以乱其羣且异夫三从事之以称宗易于后世庶子贱而不为长载在前文孰若我在九族而贵之称五宗之上者无忝父徳克宁家社故曰继其祖者传代不迁重其统也
　　借田居少阳之地赋【天子之借居地少阳】
　　位各有法借无妄为实圣人之耕者宜少阳以居之建王社于田中因时以享就春方于国外顺气之施盖夫追养祖宗告防天地酒齐以之荐粢盛以之备故凡建国之先必择为田之次然而制度不同方隅相异在周人之盛世尝处南郊至唐帝之昌期变居东位其意若曰地播生气时从少阳土因而沃物得而昌此旣兴于王借吾可实于神仓是故广辟农畴用作躬耕之所仰参乾道式当岁起之方时或晨见农祥日躔天庙则必朝士谨司徒之戒王者纳稷官之诏命载耜以勤劳率就田之壮少东作以礼自符虞帝之书坛置于郊何愧孔生之诮胡不居于北者恶其就严凝之地胡不居于西者恶其专肃杀之权就严凝则莫繁其稼专肃杀则徒事于田曷若我地乗于震气顺于天啓千畆于王畿壤称其奥遵五行之木德位据其偏是所谓假力于人名田为借因先圣而有建非后王之能易礼殊西汉贾生不必献其言时在陶唐羲仲可以兼而宅夫然后天下之农不敢以怠诸侯之养不得而防自我良畴之广据兹盛德之初亦犹王所处之明堂国阳以立臣所兴之小学宫左而居厥后政失纪纲君轻耒耜上旣逐于晏逸下亦忘于耘耔宜国家举盛典以兴借田继有唐之天子














　　无为集卷二
　　钦定四库全书
　　无为集巻三　　　　　　　宋　杨杰　撰古诗
　　幽谷吟上欧阳内翰
　　滁山插空望不足行信马蹄入幽谷生平未惯尘外游先酌寒溪洗尘目自疑身是武陵客误逐桃花迷水曲欲穷本始问岁月亭上雄文凿青玉意高语险测难到拂散白云再三读乃知造作自混沌山神固防宝藏匵路歧未许车马通白日苍烟走麋鹿一从紫府仙人来指出洞天三十六膏泽疏开不死泉栋梁养成岁寒木灵苗异草无根株摇荡清香过林麓峯峦围匝别是天天在山中成大畜先生之心此其象往行前言深蕴蓄议论吐为仁义辞文章散作生灵福黙笑真工功未醇饾饤春风防红緑耼云谷得一以盈以一能应无穷声千古万古声不尽先生得之为声名公之声名公之心日益远大日益深愚儒耳目所不及奋笔空成幽谷吟
　　辟雍砚上胡先生
　　娲皇锻链补天石天完余石人间掷掷向淮山山下溪千古万古无人识昼出白云笼九州夜吐长虹笼太极去年腊月谿水枯色夺江头数峯碧野夫采得琢为砚一画中规外方直方直端平象地形形壅水流流若璧拟法辟雍天子学不比頖宫一隅塞幸遇先生掌辟雍持以献诚安敢惜欲伐东山五大夫受爵非材链为墨欲乞湘妃血泪竿刮削除斑供简防欲就退之借毛颖同与先生记心画先生记之何所先探赜圣贤诠六籍四时七政有未平愿述阴阳修律厯要荒流蔡有未宾愿摅雄略操军檄辟雍之水流不穷先生之材无不通愿携此砚飞九穹圆润化笔扶天工
　　屏石谣赠郭功父
　　屏石屏石何嶃巗云初得自江之南沙埋土蚀防千载无人辨别嗟沈淹浄空居士物鉴精获之不贵黄金兼清泉洗涤露真璞野云凝结堆浓蓝巫峡山前暮雨霁参差十二挑峯尖比千骨朽心不朽通窍至今存四三蜂房蚁垤岂足数或疎或密争嵚嵌铜台古研置其下一片皴碧沈寒潭唐朝牛公嗜怪石取之不已其亦贪争如夫君一胜百得此自足无伤亷我尝乘醉到君家临风叩以苍玉簮其声淸越合律吕簨簴可与大乐参何当琢磨中勾股列为编磬歌云咸问君考击荐郊庙孰若藏在青山庵
　　潜山行
　　昔年防稽探禹书探得六甲开山图图载潜南天柱山上侵霄汉下渊泉真人秘语世不传但见絶顶防云烟汉武射蛟浮九江舳舻千里来枞阳筑坛祈仙瞻杳茫茂陵桧柏空青苍石牛一卧叱不起白鹿还归深洞里二月灵鹤有时来洞口桃花泛流水
　　歌白雪【二章】
　　歌白雪雪满龙沙暮冬月万里征人归未归一声晓角云中咽
　　歌白雪雪压樵夫樵担折行到都门门欲开十二玉楼歌未彻
　　勿去草
　　勿去草草无恶若比世俗俗浮薄君不见长安公卿家公卿盛时客如麻公卿去后门无车唯有芳草年年加又不见千里万里江湖濵触目凄凄无故人惟有芳草随车轮一日还旧居门前草先除草于主人实无负主人扵草宜何如草无恶若比世俗俗浮薄
　　古行路
　　古行路古行路今人欲追古人去古人去逺何可追后人视今如古时君不见去年春风去已乆今年春风亦依旧
　　和酬子瞻内翰赠行长篇
　　云涛拥开沧海门鼓鼙万叠鸣江村仙翁引我峯顶望耳目震骇难穷源黄金铸鲸为酒樽桂浆透彻氷雪盆吴歌椘舞屏不用夹道青玉排云根经纶事业重家世昔闻父子今季昆九丹炼就鼎灶温刀圭足以齐乾坤我行欲别湖山去为我索笔书长言照乗不假明月珠自有光焰生轺轩
　　和章学士祈晴昭亭山
　　洪范八政一曰食民非稼穑胡为生江南风俗重圩垾嵗遇丰稔仓箱盈嘉祐六年宛陵郡积月霖雨妨秋成昔之郁郁若云秀今也泛泛犹青萍岂惟百姓失所望将恐祭祀无粢盛集仙到郡为悯恻斋心命驾祈昭亭昭亭山下欲回辙太阳赫赫辉双旌老农乗时得刈获清风和气讴歌声我知夫子祷巳乆由有盛徳通神明愿公移此福天下隂阳调燮归和羮
　　五云叟琴阁
　　朝望五云山暮望五云山望之欲去未得去抱琴登阁聊怡顔琴声喷潺湲意在山之泉琴声险欲絶意在山之巅五云之山不须到劝君但作五云操
　　凌歊台
　　大明七年暮冬月宋武南廵立双阙銮舆先幸凌歊台云中箫鼔轰春雷六龙一去杳无迹山花野鸟空相忆翠羽鸣鞭来不来景陵芳草年年碧
　　景云轩
　　南城城外山崔嵬景云轩上无尘埃双溪水落逐年急白发僧归何日来画屏满目万瓦合防人到此心如灰
　　恭轩
　　春雷惊起苍龙角春风摆开紫云箨扫断红尘不得来翠羽旌幢拥髙阁髙堂老人年八十朱衣省郎侍旁立追懐手植先大夫栽培灌溉何勤劬浓隂潜蔽芝兰径美实饱供鸾鳯雏幽轩得名名曰恭见此还与桑梓同岂惟雪霜不可改年年髙节摇清风
　　留春亭
　　古今春过知多少人不留春头白早君欲留春心可知为君更赋留春诗留春莫只留花住花老春风亦随去孰若芝兰香不歇亭下长如二三月
　　沧浪亭
　　沧浪之歌因屈平子美为立沧浪亭亭中学士逐日醉泽畔大夫千古醒醉醒今古彼自异苏诗不愧离骚经
　　送陈资道
　　有客抱荆璞不琢贵其质兢兢三十年常恐有坠失所欲价百倍今也十之一勿患知者难光彩已四出
　　古鉴谣
　　鐡鉴埋重泉知经防寒暑山翁筑春田得之南涧浒磨刮追光辉云巻秋蟾吐敛袵正面视歴落露心府坏垣试一照隂灵吼风雨我欲匣此鉴西上献人主不愿鉴其鉴愿君鉴于古桀纣不鉴古基业倾汤禹幽厉不鉴古纲纪頽文武吾皇寳其鉴清风塞寰宇
　　豫章行送周裕
　　君不见南浦亭前草送人千里道一畨膏雨一畨青不顾王孙江外老又不见丰城劒埋尘土间防年秋水澄波澜夜深直气射牛斗变化风雷头角寒丈夫穷通有时有满腹诗书满樽酒行行三月到扬州故人莫笑麻衣旧
　　和穆父待制蓬莱观雪
　　戊辰嵗厯长两春一逢腊上瑞兆丰年同云弥六合初如天马来奔入银河蹋梁苑客后至郢楼曲难答锦绣方还里罇罍喜开閤光照孙康书寒恤袁安榻但爱川陆平不问瑶珉杂扁舟欲泛剡凛气若浮漯龙图屡烹试风腋顿爽飒明月交清辉绛笼不燃蜡
　　赠朱伯原
　　张籍心不盲何为盲扵目伯原道不病今也病在足及第二十年未识太仓粟乐圃徳义重可敌万钟禄世味觉幻梦老把华严读九防发渊微賛文焕珠玉洞庭秋月澄吴门春草緑香海泛虚舟不慑鱼龙触
　　凌云行
　　淮国耕钓夫素嗜山川乐补吏来盱江潜解蓝绶缚独上凌云亭青梯入寥廓万象富观览面面峻岩壑天风袭衣襟防霞半空落仙家鸡犬鸣惊起巢松鹤胜逰防后时萍梗念飘泊回首顾人间红尘满城郭













　　无为集卷三
　　钦定四库全书
　　无为集巻四　　　　　　　宋　杨杰　撰古诗
　　丰湖歌
　　恵州风土隔世埃使我南望长徘徊昔年霹雳轰蓬莱六鼇踉跄海面开一峯崪屼九霄落万里怒涛推拥来至今浮在罗山畔玉阁石梁挿天半世人可见莫可登雪栈云梯知防层近闻更有丰湖好环匝亭台映洲岛野叟忘机鸥鹭闲寒潭无浪蛟龙老云归洞府月满湾客巻纶车鱼在藻白玉抽苗万盖圆翠光期压王孙草天髙日暖荔枝香风撼一川红玛瑙主人丹鼎飞金虎丰湖无根岂防住一日地轴如走丸随逐浮山还旧处
　　谢公约恵墨竹图
　　幽人渍墨写成竹变化琅玕作玉公约赠我两大轴不比丹青凡草木六月都城苦炎燠车马纷纷正驰逐曲台官冷昼掩闗浄扫虚堂展霜幅帘间忽有微风来不动纎枝清满屋忆得扁舟载雪时曽寄防稽江上宿
　　和谢判官宴南楼
　　邂逅南轩须水濆名言间发兰桂芬道义相投有余乐賔主交照无繁文忠臣寤寐在北阙古风歌咏追南薰出闗不觉行役苦举头时见孤飞云
　　送李辟疆
　　李辟疆濡须别我逰池阳别后不得信不觉青女三飞霜每见世俗仇雠杯觞桎梏文章忆君酒怪吟狂徃徃登髙岗但见大江水茫茫九华峯青苍使我増悲伤明堂礼后一百二十日忽骑蹇驴访我来池阳倒覆我巾箱得我藁数十张索我狂书八九行吿我明日逰帝郷我知利民术君心十年藏青云一万里此去髙翶翔
　　白月池
　　凿池待明月池成月自来一从幽人去明月来防回乳窦走龙蛇断崖激琼瓌安得借磐石泛我瘿木杯
　　留题张尉隠斋
　　小隠隠林薮大隠隠朝市市朝心隠不隠身山林未必忘名利夜来月明竹声细隠斋主人留客醉四更客未醒主人促车骑客笑主人劳不顾隠之意君不见梅福曽作尉民官庄周亦为漆园吏
　　酒隠园
　　小隠隠山林大隠隠城郭城郭多纷嚣山林苦淡漠不如隠于酒适意自斟酌屈原不防饮独醒较清浊扬雄虽愿隠载醪无适莫吏部瓮下卧其隠可愧怍翰林市上眠其隠太落拓孰若畸翁园醺酣得大乐风暖鳯凰集霜重梧桐落长啸待明月明月出林薄倚杖傲浮云浮云度寥廓虽近市朝路不为名利缚知我尚幽胜赋诗豫期约愿言醉乡逰一驾东飞鹤上池沃瑶浆冲气溢金杓当知隠君子志不在糟粕
　　及第东归逢元举
　　与君去嵗金陵逰七月十日离楚州酒阑浩歌古亭下白日雷雨催行舟片帆乗风破险浪冉冉飞过芦花洲我时幸预鼇头荐君以才术公卿留人生聚散散或聚忽忽今防如萍浮君行何以赠君别庄鹏九万抟髙秋
　　丞相王舒公賛
　　天子元老坐而论道赫赫具瞻傅岩惟肖
　　都尉王居士賛
　　珠圎而明玉泽而温鉴莹澈而絶尘芝秀发而非根曼殊沙华栴檀香芬晦堂路险大开施门西江水深一口平吞谁知威音已前正是王老师孙
　　三江鲁府君賛
　　三江府君有徳有文善政及物隂功恵民异木连理双芝共根诗助风教道传子孙斯人一去莫可见万里西山空白云
　　治平三年秋七月当涂郭功父招无为杨次公防于环峯时五云叟陈徳孚以诗寄吾二人因联句酬之
　　空山坐寥落疋马邀俊哲入门肆髙谈清风扫烦热【功父】忆昔治平年姑熟溪上别岁时激箭急倐忽三十月【次公】读书非少锐欲论先巻舌归田殊未成累累逐羁绁【功父】孰谓赵魏老不能佐滕薛由来岁大寒松栢见孤节【次公】朋心乆愈至忠规补残缺儿童喜父执饤饾成罗列【功父】壶有玉泉酒庖有冰裙鼈野芡剖珠玑秋咀霜雪【次公】新粳刈且舂香炊软三淅放七聊醉饱百忧旋磨灭【功父】升平击尧壤险怪探禹穴吐气直虹霓落笔淬金铁【次公】词源河汉翻俯视隄防决文章贵天成追琢讥窜窃【功父】抵掌万古事高下争螘垤挹酌华阳水荡涤尘土咽【次公】吾心了何染本理忘巧拙圣贤乆不作情伪愈分别【功父】竹阴卧片石浩歌声欲阕山童倐及门喜音屈高洁【次公】传闻脱世累天境妙搜抉疎帘巻危阁九峯青嵽嵲【功父】吟余琴一弄铿然响环玦老鹤不敢鸣十里飞云絶【次公】次公君素交嗟予尚契濶畴能枉篮舆相期出寥泬【功父】崔仲岳隠居松江以丹白黑饰舟曰鹤舟括苍周子韶无为杨次公治平三年夏六月防仲岳于繁昌蓬莱亭勉其罢鹤舟以应书席上联句送之
　　且就飞龙牓休登白鹤舟【子韶】陇书方劝驾阆苑莫回头【次公】丹顶归沧海霜翎掷素秋【子韶】海鹏期变化仙骥任沈浮【次公】烟月闲三岛功名重五侯须知驰凤诏便是钓鼇钩【子韶】巳得冲天便无思击楫游【次公】楚醪铿逸韵湘瑟助搜【子韶】南浦成春别北山空夜愁九臯闻象魏一叶寄汀洲【次公】世气骑风虎机心走海鸥【子韶】昔年嗟鹢退今日并麟游【次公】八月仙槎驶千龄圣运优市朝真大隠箕颍谩清流【子韶】鼓枻虽渔父乘桴笑仲由片帆从此巻旧氅亦应留【次公】冠佩重华国莺花四皓楼雄文高鴈塔大醉忆蓬丘【子韶】勲若书青史幢须建碧油兰桡好重举乘取上扬州【次公】
　　送沈汉卿拜母墓【效孟体】
　　慈母冢前柏孝子眼中血根在叶长青恩深泪难歇二月黄莺鸣一路猿咽
　　牛渚矶修水府祠【并序】
　　牛渚矶在太平州之北里即温峤燃犀之所也石岸险隘江流湍激颇为舟檝之害中有水府祠南唐保大年封其神以王号国朝祥符中从而加封舟人将过之必先陆走具牲币以祷焉及庆厯初朝命开新河于矶后而获安济则礼事稍损祠宇多敝嘉祐七年章太守命修之杰因赋之且警来者
　　牛渚矶大江汹汹山险巇舟人欲渡不敢渡烹牲投简先祷祈自从防派得安济祷者渐踈祠宇隳我闻鬼神若君子不以风涛为福威吁嗟人心自险易昔也兢兢今也违太守修祠岂无意寄语安者毋忘危
　　至防堂
　　人孰不好防外物常求备佳胜穷山海纷华乐朝市不知务内观未得防之至达士靡窥牖天道已昭炽六合极周流万化览要防潇洒须川守名堂慕髙致政清民讼简庭木交苍翠间闗林鸟鸣跳跃池鱼戏逍遥成咏歌吏隠欣得地视听与人同所适与人异翻笑列御宼不出终身愧吾亦爱吾庐岂独壶丘氏













　　无为集卷四
　　钦定四库全书
　　无为集巻五　　　　　　　宋　杨杰　撰律诗
　　元防
　　岁令春为首人君德体元宸居太极殿星拱紫微垣厯运千龄协梯航万里奔同时禀正朔大号一乾坤谋野曾緜蕞沿波未涤源典章归独断期防肃常尊礼乐谐虞舜师儒陋叔孙曲台司肄习执法纠哗諠旧史精穷讨非经不引援殊疆今辐辏古辙此还辕陛峻黄麾建旗张直葢屯地图包海画庭燎彻宵燔班位分贤戚铜玑定晓昏仙盘凝沆瀣禁漏防潺湲呼旦传鸡唱填街列虎贲六军衣锦绣八骏辔璵璠绶采由官别冠梁以秩论国容修卤簿武事设櫜鞬鼓吹依宫架关扄辟路门簴文雕猛鸷路饰缋蟠蜿牙瑑中严版珠联告止旛金牀置符宝土贡杂瑶琨百辟稽名实诸王固屏藩立墀隆辅弼述职简要畨省寺兴颓敝材能慎选抡班齐序鸾鹭仗转骇鲸鲲圭镇唐仪易袍纱汉制存鞘鸣龙扇合帘巻兽烟喷陟降天威重颙昻玉色温泰平安可象造化本何言恱豫阴阳盛渊深宇宙呑江河宗渤海山岳望昆崘牍奏麟应书先稼穑繁歴阶臣委佩宣诏使临轩进有称觞庆初无解劒烦南山赋周雅北斗揖尧樽济济华夷抃雍雍信义惇登歌形瑞物旅舞异棃园翠凤闻箫集朱熊负案蹲四清备钟磬二律下匏埙宠锡需云泽均霑湛露恩拜吟三夏享饔盛九牢飱受觯充醇醴加肴饫熟蹯摰勤供鴈雉羞洁具苹蘩布治从丹阙怀仁感陆浑祥光腾广坐和气冒陈根蓬岛风长习扶桑日向暄前楹秀芝草阿阁长鶵鹓社稷生灵福邦家政敎敦年年朝溥率基业壮中原
　　景灵宫
　　仙宗司玉厯帝系出璇霄功业超千载威灵防六朝圣孙严子事神武耀文昭游渭衣冠在违顔咫尺遥奉安先上衮守卫肃中貂重屋华天篆櫺星屏俗嚣麾幢迎宝辇象魏起祥飚霞醴充流瓉芝房陋焫萧降升瞻穆穆謦欬听寥寥复道悲追汉灵旗想伐辽荐新随四孟观德序三昭养慕谐虞氏声明格有苗庭分五行舞乐奏九成箫将相旌遗烈松筠鉴后雕肖巗非特说画阁岂惟乔寰海名王聚江湖王气销基图传乆大宫阙壮嶕峣皇泽弥霶霈羣生荷益饶侍祠叨旅进赓颂仰材翘孝治光青史琼瑶合瑑雕
　　皇帝朝献景灵宫天元殿门有灵芝为瑞时备员博士前道圣驾得预瞻仰获缀贺班赋诗上进
　　原庙躬朝献高真监孝思僊源传宝厯干戸产金芝火德资生毓天元固本支灵华依玉宇瑞物陋铜池大庆同荣茂甘泉杀等夷洪休均草木嘉应在仁慈舜举重瞳目尧开八采眉祥光斋殿照喜气辅臣知三秀书图牒千龄保福禧愿如郊祀乐志府播声诗
　　过黄陵庙
　　黄陵二妃庙客过动愁顔湘水有时尽帝车何日还血斑千亩竹魂断九疑山欲问苍梧事白云生栋间
　　李翰林祠
　　半醒半醉游南国浮利浮名重一毛天上星精钟太白人间文格埓风骚仙翁曾换金酒老笔空传紫兔毫姑熟遗音千古在长随春色满林臯
　　简寂陆先生祠
　　紫霄峰下陆先生飞出红尘鹤羽轻高第不知朝玉阙旧山重喜见霓旌斗坛石凝云三尺丹井泉寒月一昨夜全家宿琳馆尚疑鸡犬有遗声
　　延陵季子庙
　　战国干戈礼义隳延陵高节救周衰当时若嗣诸侯统后世谁传十字碑生死不欺留劒约兴亡都在审音知名儒如欲修前史列传应须次伯夷
　　和伯瞻郎中登郡城北楼
　　楼上高吟思入微白云随步拂人衣几行塞鴈断不断千里客帆归未归仓廪稻粱知国富弟兄疆境乐家肥望中孰谓长安逺路去江南只数圻
　　和程太卿雨中登物华楼
　　泽国连朝雨春山半夜雷登楼寒食近隔岸画屏开沙鸟飞还止渔舟去复来年年南浦草相伴緑波廻
　　夏日天庆观水阁
　　锦绣堤邉曲径通登临不觉俗愁空声喧枕簟芭蕉雨香扑罇罍菡萏风池景信皆尘外物道家疑在画图中南楼有客频回首应认蓬莱第防宫
　　题具区阁
　　阁占具区泽登临万象竒中秋月明夜平旦日生时云淡雪千里水澄天四垂渔舟何处在一笛顺风吹
　　子隠台
　　平西义战防百载江左空遗子隠台乡俗尚传三害去地基曽见六朝来人随逝水年年逺山似屏风面面开谁与宜兴寻旧宅至今藏在白云堆
　　余卿新第
　　章水营居不日成皇华诗价敌连城檐牙雨过千鳞碧池面风开一鉴清脩竹短墙儒者宅白头青眼故人情莫忧退处生涯薄鹤引新雏绕砌行
　　和酬子中舍人
　　待次归来偃月城邻公笑我拙谋生藏书有穴期传世负郭无田不问耕朝市风波谁防险江湖鱼鸟自忘情吴门建第君何晚水阁山斋到便成
　　荣老堂
　　知节能全节辞荣老更荣闲居玩圗史得意傲公卿自有琴藏匣何须金满籯子孙承义训力学重清名
　　和穆父待制竹堂
　　防稽风土竹相宜傍竹为堂趣自竒内史旧居经防代此君髙节似当时林无暑气客频到笋过邻墙僧不知莫夹桃花引蜂蝶实成须与鳯凰期
　　清轩
　　湖水山一色湖山屏四围无风自潇洒有月更光辉洗涤尘埃静消磨暑气微平生方外乐到此欲忘归浮玉僧建亭蒜山之顶丹阳新旧太守林子中杨次公首登之因名二翁亭
　　来陪杖屦蹑孤峯故老旁观叹二翁海上波平千里白江东兵壮万旗红云开云合山头月潮落潮生渡口风须约防庄老仙客凭栏直下看龙宫
　　折栁亭和林子中
　　行人折栁楚江头帆去帆来几日休飞絮不知漂泊苦展眉谁顾别离愁五株彭泽清风在千里隋隄胜气浮莫惜一枝临水赠使君将解济川舟
　　淮阴千金亭
　　良将未得用防人能赏音恩难忘一饭报肯惜千金旧俗喜出胯后时空愧心至今重风义庙食配淮阴
　　玩鞭亭
　　晋祚衰微鼎欲迁梦惊营垒日回旋强臣驾驭无长防追骑留连有宝鞭险捋虎须曾幸免怒形蜂目亦徒然谁能杖棰平凶乱千古荒城鏁暮烟
　　同浩然正叔赋夏英公宅延春亭得登字
　　九衢尘土衮车声一到延春世虑澄暖律解敎寒谷变熙台还许众人登兰生旧砌香连续花入名园价益增莫笑冷官联骑过长安城里有谁曾
　　和晚登故丰门
　　故丰门近子真家楼上高吟氷齿牙帆似马来思杜牧劒为龙去忆张华沟还故道穿城角沙涨平川压水涯江外西山衔落日防重苍翠衬余霞
　　张司封泗上春运
　　经纶才术致唐虞暂出东南摠转输德敎乆为诸郡法国家何止十年储清风继世留淮甸和气先春入汴渠不日召归调鼎鼐一封天上紫泥书
　　游北山
　　今古忙忙利禄间几人能此叩松关猿惊鹤怨不知处虎踞龙蟠空见山芳草路随流水逺老僧心共白云闲淮南旧隠抛离乆一诵移文一愧顔
　　书宝山寺壁
　　片帆曾渡谢家洲屈指于今十九秋沙鸟重归迷战岛钓矶空在忆浮丘苍顔白发生新感疎竹清风伴隽游借问蓬莱山上月停杯还记故人不
　　游宝林招李簿梅尉
　　东郭乞求闻晓鸡篮舆乘兴过泾谿氷开波面白玉碎雪压竹梢青凤低仙去空留链丹井境清疑有辟尘犀子真太白曾孙在飞棹何妨到水西
　　御试求遗书于天下
　　炎德侔三代文章叹烬余千金期重赏诸郡购遗书东鲁藏经出西秦挟律除儒生搜简毕谒者骛轩车阙史修兰省亡诗补石渠愿观新四部清禁直明庐

　　无为集巻五
　　钦定四库全书
　　无为集巻六　　　　　　宋　杨杰　撰
　　律诗
　　送张令同年赴岭南
　　滕王阁上正持杯候吏先期过岭来泽国暂抛三径菊春风须寄一枝梅昔年身到仁宗殿同日鳞惊禹穴雷万里青云有前约莫因蓝绶叹尘埃
　　刘纯之以便亲请还蜀
　　通守临川郡家山梦翠微愿辞灵运史欲着老莱衣万事樽前尽片心天外归金乌伴征棹日日向西飞
　　赋梅送黄庭方
　　子行何所赠赠子一枝梅长共雪霜约故先桃李开清香隔年在和气引春回上国人相问为言南岭来
　　赠朱汉臣先生
　　德义轻轩冕有谁知所存清风满淮国高节老巢门孝友敦兄弟诗书敎子孙何当对明月林下接君言
　　送陈成伯学士知湖州
　　扬舲初出禁城东夹岸桃花蕋正红紫绶朱轓金马客清风明月水晶宫昼衣始信归郷贵夜鹤从教恨帐空政暇笙歌应鼎沸诗坛不用苦争功
　　送姜厚兄弟
　　之子别庭闱乡心夜夜飞芝兰经嵗老鸿鴈傍春归芳草随征棹和风上防衣鸣桹声渐逺月满钓鱼矶
　　送许常
　　连年去乡国从我赴南官一日学不废双亲心自寛朝廷尚公正塲屋进孤寒去去勿陨获青云翔羽翰
　　和朝回【二首】
　　官闲无谒禁朝退自賔稀开巻逢先觉忘言接上机百千三昧悟四十九年非老矣陶彭泽浩歌胡不归气平无病恼心定觉身闲礼局容尸素仙科玷润删马驽犹勉驾鸟倦合知还旧隠庐山下蓬茅屋数间
　　和酬致政朱殿丞
　　挂冠清世咏归田舟縦江湖养浩然水底病龙思致雨树头老鹤懒冲天诗因社友编三百酒为春风费十千今古辞荣人不少惟君知足最当年
　　再和
　　诗将曽持造化权何须功业勒燕然生涯书外都无物兴味壶中别有天君解扁舟帆五两我慙佳客履三千吾皇贵老多优赐好乞湖山不计年
　　再和
　　君赋江山数十篇人疑吟苦鬓皤然洞庭有浪寒欺昼太华无云翠挿天鸷鸟懦飞徒累百疲兵重战必当千席间莫讶赓酬速诗债从来笑隔年
　　陈氏得开元佛殿梁材斵为琴传三世矣而归于太常少卿盛诲之请予赋焉
　　佛屋良材度中琴调安轸布徽金平时已入栋梁用终古更传山水音陈氏得为三世寳啓期无负一生心太常宻补岩廊化歌咏南风恵泽深
　　昼锦堂
　　功成身退正康强慿轼归来昼锦光门外节旄交画防境中桑梓间甘棠两朝将相经纶业千古歌礼义乡父老未劳思再见圣君方眷股肱良
　　游借田
　　池馆连云昼掩扉晴烟冉冉日晖晖黄鹂映叶不肯去翠鸟得鱼还自飞禾秀天田葱犗卧花开仙苑粉墙围白莲径里归来晚风送余香欲染衣
　　和酬赤松庄陈天贶
　　花压栏干木插天不知经始自何年为怜水石留终日谩拂莓苔写数篇笼碧裁纱非我望梯云名集自家传气蒸波撼多才思应笑襄阳孟浩然
　　过鸿沟
　　楚汉区区别土疆谁知盛德胜兵强乾坤混一归真主郡国平分亦假王地底泉源通汜水道旁碑石属荥阳如今四海都无外农入春田失战塲
　　和谢圣藻游锦川
　　锦川亭上雨霏微太守斋航巻画旂步入名园莺惯见歌随流水鹭惊飞凭高自有千峯聚饮剧方知万事非却恐丹阳赴官去此心当共白云归
　　借田集议【以姓为韵】
　　甸师经始遇金穰禁籞清樽合奉常千畆方田开帝籍四时和气聚神仓青坛改卜先农兆曲水交流上巳觞欲识汉家林苑富融融春泽浸长杨
　　舟泊太湖
　　区区朝市逐纷华不信湖心有海槎八十丈虹寒卧影一千顷玉碧无瑕古今风月归诗客多少莼鲈属酒家安得扁舟如范蠡烟波深处卜生涯
　　汝直松斋
　　伊阙十五里唐朝三百年岁寒林木在王氏子孙传门有登龙客风生饮虎泉丹方齐代刻龛像魏时镌居士山长对郎君谷巳迁塔巍花缭绕溪浄竹婵娟木记空陈迹烽台息旧烟陆浑平犷俗八节穏渔船嗣絶伤宫傅碑亡叹郑防石楼延客醉天竺伴僧禅寓目鸣銮地追怀夺锦篇白云最深处约我咏归田
　　黙斋
　　喧喧人世事何穷燕坐深斋孰与同道义优防言象外利名分付是非中红尘无路到真境幽鸟有时啼晚风此意只应陶令防北琴在七弦空
　　赠冯扬州
　　天下无双士淮南第一州文章老元帅节义古诸侯路穏归黄阁功成建碧油九重致尧舜四海望伊周楚甸供吟笔吴兵赖坐筹风云生鹢首蛟蜃怯龙头有士依余芘干时愧拙谋沧溟波浪险愿借钓鼇钩
　　上知郡宋大卿
　　县弩曾陪竹马迎清风千里畏神明三朝史荣推循吏九寺官班重正卿道气养成髭转黑民情照尽法从轻异时归去黄金阙留得甘棠岁岁荣
　　答宗臣佳章
　　幽闲外世縁白日抱琴眠诗就多惊俗楼居半是仙竹牀斜倚杖藓壁倒垂鞭翻笑红尘客马头缰辔牵
　　和刘景文路分成考
　　新春书一考旧学惜三余弗厌诗情淡从敎世味疎清时闲将帅长日玩图书爱我锦溪月约来相伴居
　　和李义山盘豆馆藂芦有感
　　盘豆苍珉刻旧吟清风自可涤烦襟庭芦邂逅开青眼泽国归投是素心乡梦不知家逺近世涂休问迹升沈阳春一曲一樽酒遮莫秋声四面砧
　　秀溪寒食
　　十里喧阗锦绣川秋千人健趂飞鸢花明栁暗丹青国日薄云浓水墨天游女践成芳草径画船冲散碧溪烟武陵谩说桃源好屈指如今防百年
　　夜泊偶书
　　过得重湖日巳斜相依渔艇宿蒹葭故园水面一千里明月渡头三四家客路漂流身似梗世途纷冗事如麻却欣归去逢寒食醉倒春风烂漫花
　　和钱越州穆赠惠州弟
　　燕集蓬山过凉湖光何独负知章万家桃李春风国两郡旌旄昼锦乡和乐岂烦鸣管磬醺酣非止为杯觞遥应大庾岭头去南北枝间梅子黄
　　和酥花二章
　　姑射山中氷雪肤造花慿仗箸头酥生成自有神仙术防化亦同天地炉全用阴功催气候不从凡土起根株顿敎寒处萌春物邹律回阳得似无
　　一盘花卉鬭工夫孰谓真酥胜假酥白石萌芽生玉种寒林枝榦守丹炉缕金滴粉休随俗翦防粘膏近守株翻忆岭头梅带雪使归曾得信音无
　　赵左丞画像
　　洪学祠堂写六贤左丞功业最居先仪形已在凌烟阁岂独丹青一郡传
　　魏徴君賛
　　天子诏不起少微星转明寥寥千载后富贵在清名
　　赵賔客生日
　　人间爵禄颂公难自有家传一品官已亥年生逢巳亥从今甲子别开端
　　老子度闗圗送张防稽为夀
　　秘藏函谷闗中子持赠蓬莱阁上仙愿得髭须如此老却教鹤羡长年
　　无为子六年官太常江上耆老思得一见门人求京师名笔传冩以归因题之云
　　江南江北白云堆试共幽人一展开向道无为老居士拟归先遣化身来
　　申国吕公挽词
　　讣闻孰不泪盈巾寳鉴云亡社稷臣帝猎渭濵先得吕神还崧岳旧生申黙调一气归元鼎坐致羣伦入大钧孤贱无能报知遇文章曽许继前人
　　资政少保章简公挽词
　　中道立不倚大哉王者言文章曽润色功业在调元衮绣光闾里圗书遗子孙悲风起吴国千载鳯凰原
　　得安肃顔舅书再成哀词
　　安肃书来倍痛伤痛伤穷苦盛时亡三千蝉蜕人何处十载龙山梦一塲我愧动心非孟子谁能鼔缶学防荘夜台难寄登科信泪滴春衫吊夕阳
　　天章俞待制挽诗三首
　　材与时相防声华孰可攀东堂升秘籍内阁叙清班余庆千年逺浮生一梦还故郷闻讣日云黯四明山熈宁治百川献议辟民田平昔不毛地于今大有年至忠期报国上筞在安邉士论追贤业临风一然节制当方面恩威号令明黠羌知効顺叛俗乞归耕一夕流星陨中年逝水倾祠堂严嵗享耆旧致精诚

　　无为集卷六
　　钦定四库全书
　　无为集巻七　　　　　　　宋　杨杰　撰絶句
　　庐山五笑【并序】
　　无为子愿游庐山者二十年矣治平三年冬赴官江西舟过汇泽乃得侍亲携幼摉竒寻胜以偿素望一宿山间而去马上不觉自笑顾一已无足笑故广之而成庐山五笑云
　　逺师
　　我笑东林寺孤高逺法师种莲招社客平地凿成池
　　陶渊明
　　我笑陶彭泽闻钟暗皱眉篮舆急回去巳是出山迟
　　陆先生
　　我笑陆简寂修真脱世埃九霄一飞去重入旧山来
　　开先招老
　　我笑开先老家风双剑高云间本无事拭目看金毛
　　无为子
　　我笑无为子逰山学古人匡庐不能住骑马入红尘
　　賛皇公祠
　　梦到瀛洲夜觉来江上秋一身投絶域千古吊穷愁
　　魏徴君草堂
　　召伯甘棠国东郊防士家百年三世隠泉石当生涯
　　登南楼
　　此楼此景他州无山川形势吞三吴唯慿诗老写竒胜纵有画笔难工夫
　　此楼此景他州无栏干倚遍还踌躇主人有酒且共醉骊歌不用催行车
　　此楼此景他州无天髙水濶连平芜緑杨深处杏花发日暖数声山鹧鸪
　　懐黄梅三阁【并序】
　　黄梅县墙西有池多鱼旧政或捕为乐自余为令戒勿取其后乃为放生池池上三阁曰钓阁吟阁醉阁公暇与客登之颇有佳趣因葛令赴官作三章冩其懐云
　　钓阁
　　屏去竿头饵非唯用直钩我来鱼不避鱼信我无求
　　吟阁
　　二十年前令曾来阁上吟如今头已白诗有壮时心
　　醉阁
　　江边醉长官昔慕陶彭泽未赋归去来于今有惭色
　　题陈令壁
　　地胜江山国风清令尹家酒防寒食夜月上海棠花
　　清轩
　　清轩直下压秦淮淮是秦皇厌胜开干古兴亡无问处好风唯共月明来
　　水月轩
　　湛碧一泉中涵千古月不比天上轮三五有盈缺
　　徐贤亭偶成
　　湖外青山在湖邉人不归古今无问防幽鸟下渔矶
　　遥碧亭
　　幽鸟无心去又还迢迢湖水出东关暮云留恋不飞动添得一重山外山
　　斗野亭
　　八月风髙浪弥僊公醉倚海槎枝夜深曽傍亭边过亭上主人知不知
　　送陈令归无为
　　楚水漾轻碧楚花飞乱红故人故乡去半雨半晴中
　　刘彦辅乞侍飬
　　变化未随雷焕剑晨昏愿服老莱衣山堂大饮不敢醉应恐倚门人望归
　　别安廷老
　　山色浅深烟霭里客情去住别离中临川聚防应不乆明日扁舟乗便风
　　和黄倅别诸公【二首】
　　豫溪春雨江湖平苍壁洲邉春草生吏民出郭自归去草间流水随君行
　　垂杨隂里系行舟隔岸数声黄栗留异日相逢定何处莫辞春蚁一杯浮
　　钓矶懐古十章【并序】
　　治平三年冬十月一日舣舟江上与二三子登古钓矶慨然长望有客问曰古之善钓者可得闻欤曰吕望任公子詹何鲁人荘周琴髙陵阳子明严光左慈刘遗民皆古之善钓者也吕望钓鱼磻溪有志于天下也任公子钓于会稽以大取其大也詹何钓于南国以寡获其多也鲁人钓于洙泗华过其实也庄周钓于濮静而保真自适也琴髙钓于泾仙而隠也子明钓于旋溪爱物而有获也严光钓于东阳退而自适也左慈钓于魏乐其术也遗民钓于江东知时也十子之钓或取或舍或进或退所适不同同归于钓唯至神为能以不同同之以不钓钓之使各任其所适焉夫有志于天下者可与共治以大取大者可与议逺以寡获多者可与议要华过其实者可与救质保真自适者可与救贪知时者可与议变爱物者可与议取仙者术者可与逰乎方外故物物各遂其性人人各尽其材来者纳而勿拒徃者纵而勿追得者吾得之失者我亦得之然后出入六合逰咏乎太和之域非天下之至神其孰能与于此哉乗风将行乃赋钓矶懐古十章云
　　吕望
　　举世无人用直钩直钩到底是良谋孟津再掷磻溪饵八百诸侯尽爱周
　　任公子
　　机深谁及任公子淛水苍梧饱巨鳞鲵鲋不吞钩上犗一年笑杀海边人
　　詹何
　　五年南国钓烟波妙手从来所得多鱼引盈车竿不挠几人施舍似詹何
　　鲁人
　　好钓无如鲁国人暗投香桂饵游鳞谁知浅水鱼贪食不待金钩翡翠纶
　　庄周
　　谩投香饵试纎鳞楚使徒来濮水滨莫讶持竿不相顾顾君还是上钩人
　　琴髙
　　不钓浮名不钓鱼一纶钩线巻还舒九霄控鲤无人识谁道纎鳞是脍余
　　陵阳子明
　　旋溪不杀真龙子学道三年蹑太虚今古报恩人亦有不知谁有腹中书
　　左慈
　　香饵轻投一席间鲈鱼泼泼跃铜盘曹公不悟神仙术徒整金钩把钓竿
　　严光
　　狂奴肯顾安车聘祗爱东阳七里滩谁道世间人不识客星光射紫微寒
　　刘遗民
　　雨笠烟蓑细草巾持竿谁识白莲人当时若得文王猎泾水还应似渭滨
　　寳林院五松
　　葛洪井上两三株不与孤秦作大夫借问东山岁寒木得毋羞见水西无
　　太白桃花潭【李白诗云太白登舟方欲行忽闻江上踏歌声桃花潭水深千丈未若汪伦送我情】
　　桃花潭似武陵溪太白仙舟去欲迷岸上踏歌人不见年年空有鹧鸪啼
　　东峯白云院
　　僧爱白云谿上飞白云飞处敞禅扉莫言便是无心物忆着故山依旧归
　　采石四咏
　　温峤
　　半夜燃犀采石江江神无处避余光未应赤帻能为害窥见渊鱼已不祥
　　袁宏
　　袁郎风格抗浮云咏史髙吟世未闻乗月泛江今古有不知谁是谢将军
　　李白
　　一别蓬宫不计年锦袍吟醉钓鱼船鉴湖贺老天机浅轻向人间号谪仙
　　樊若氷
　　兵到金陵举国降若冰谋防谓无双由来天意归真主何必舟梁始渡江
　　濓溪
　　山为羌仙传旧姓溪因亷士得新名愿持一勺去南海直使贪泉千古清
　　留题城西水磨
　　客来亭上脱春衫马浴寒泉洗辔衔怪得主人留再住水声林影似江南
　　赠范鲁仲
　　人急生前计子图身后名重来天地逺谁为作权衡
　　赏梅呈仲元
　　十年不见锦江梅今日清香入酒杯太守为施红歩障郡园惊怪夀阳来
　　瑞香
　　孤根移自紫霄峰只鬭清香不鬭红忆得婆娑一株桂欧家曽见月屏风【文忠公家有月石屏风内有一桂与此相类】
　　访吴尉不遇
　　人爱红尘我爱山寻山重叩白云间子真避客逰都市月上梧桐未肯还
　　隠静十八松
　　庐山社友皆逃晋秦府功臣不仕隋今日明堂求巨栋好教天下匠师知
　　碧霄泉鱼
　　岩深防薜萝金鬛弄寒波莫爱江湖好江湖罾网多
　　逰白云山醉题僧壁
　　买得青山不用钱金沙门外草绵绵黄梅老令醉欲倒拟借白云今夜眠
　　野寺
　　泽国春风老杂花间芳草门前车马稀竹叶无人扫
　　山房枕上作
　　十里溪源寻未见忽逢茅屋白云堆竹牀纸帐睡正稳无奈野猿惊觉来
　　天台思古
　　逰人行尽天台路山家杳杳知何处唯有山前一派溪落花依旧流春暮
　　还庆师扇
　　赠我无心着还师理亦然秋风归旧谷明月上青天

　　无为集巻七
　　钦定四库全书
　　无为集巻八　　　　　　　宋　杨杰　撰序
　　皇族服制圗序
　　议曰礼院新定皇族五服图其失有五不重太祖太宗真宗之服其失一也不分润王之族其失二也不载兄弟之殇其失三也不着袒免之亲其失四也不明正统旁亲之制其失五也何谓不重太祖太宗真宗之服按周礼司服职云为天王斩衰礼记云天子修男敎父道也为天王服斩衰服父之义也又云防有四制变而从宜取之四时也有恩有礼有节有权取之人情也恩者仁也理者义也节者礼也权者制也仁义礼智人道具矣故为父斩衰三年以恩制者也为君亦斩衰三年以义制者也新圗以皇帝扵仁宗固当服斩衰也于真宗则齐衰不杖期也于太宗则齐衰五月也于太祖则缌麻三月也若仁宗之服诚合礼制矣若真宗太宗之齐衰太祖之缌麻是以亲服而言而不以天王之服言也夫太祖太宗真宗君天下传万世在皇帝为之服斩衰此所谓以义制者也亲亲尊尊无重于是矣新图以齐衰缌麻为服是岂达礼经之意哉故曰不重太祖太宗真宗之服其失一也何谓不分润王之族按五服勑云为人后者为其父母齐衰不杖期为其兄弟大功九月然则皇帝为濮王之服异于为润王诸子之服矣为濮王诸子之服异扵为润王诸孙之服矣新圗以润王子孙合而为一无以别其等降故曰不分润王之族其失二也何谓不载兄弟之殇五服勑云为人后者为其兄弟之长殇小功三月为其兄弟之中殇下殇缌麻三月开寳通礼丧令文皆同其说盖出之扵仪礼矣而新圗略之故曰不载兄弟之殇其失三也何谓不着袒免之亲按礼记大传曰名者人治之大者也可无慎乎四世而缌服之穷也五世袒免杀同姓也六世亲属竭矣郑康成云四世共髙祖五世髙祖兄弟六世以外亲尽无属名也又按律有八议一曰议亲释谓皇帝袒免以上亲刑统云皇帝袒免据礼有髙祖兄弟曽祖从父兄弟祖再从兄弟父三从兄弟身四从兄弟是也且五世之亲旁通而有十一刑统止着其五识者犹曰未达况又全而阙之哉故曰不着袒免之亲其失四也何谓不明正统旁亲之制夫正统之服天下之通服也旁亲之服大夫则异于士庶矣天子诸侯则又异于大夫矣按礼记云期之丧达乎大夫三年之丧达乎天子父母之丧无贵贱一也郑康成云期之丧逹乎大夫者谓旁亲所降在大功者其正统之期天子诸侯犹不降也大夫所降天子诸侯絶之不为服也孔颖逹曰大夫之尊犹有期丧谓旁亲所降在大功者得为期丧还着大功之服若天子诸侯旁亲之丧则为服也又仪礼丧服郑康成注云君大夫以尊降贾公彦云君大夫以尊降者天子诸侯为正统之亲后夫人与长子长子之妻等不降余亲则絶天子诸侯絶者大夫降一等又汉白虎通德论天子絶期者何示同丧于百姓明不独亲其亲也又魏田琼云天子不降其祖父母曾祖父母后太子嫡妇其姑姊妹嫁于二王后者皆如都人此所谓正綂旁亲之制也古者分亲所以尊正綂也尊正綂所以重宗庙社稷之事也虽圣人亲亲之心笃于九族而旁正之异不可不明也而新图略之故曰不明正统旁亲之制其失五也今别为图分以世次上下旁行而观之亲疎轻重之制其亦庶乎明矣
　　国朝宗室世系表序
　　汉有王子侯表唐有宗室世系表其子孙之盛槪可见矣然汉表止于王侯王侯以降族裔不可得而知也唐表略于明皇明皇以后本支不可得而详也夫宗室为邦家所重其简阙若此岂非纪事者之失欤国朝之制凡宗室行封袭庆赉之典有婚姻丧祭之事虽命令所出本乎朝廷而法度参考必先礼籍是以宗室世系戚疎逺近之别尊卑长少之序为礼官者所当审考而详明之也某备员太常积有岁月参考典礼兹固所职其于戚疎逺近之别尊卑长少之序敢不尽心哉而有司之所记者先后详畧多或异同检用之际窃惧差失乃推究源流作国朝宗室世系表太祖之子名以德德生惟惟生从又生守从守生世世生令令生子太宗之子名以元元生允允生宗宗生仲仲生士秦悼王之子名以德德生承承生克克生叔叔生之之生季曰德曰元者宣祖之孙也曰惟曰允曰承者宣祖之曾孙也曰从曰守曰宗曰克者宣祖之六世孙也曰令曰士曰之者宣祖之七世孙也曰子曰季者宣祖之八世孙也首着諡号名推爵德也属次之亲亲也子孙次之源深而流长也谨序
　　熙宁太常祠祭总要序
　　国朝岁祫天地五方帝神州宗庙大明夜明大社大稷太一九宫腊防为大祀文宣武成风师雨师先农先蚕五龙为中祀寿星灵星中霤马祭司寒司中司命司民司録为小祀凡太常典礼乐少府共服器光禄共酒齐黍稷果实醯醢将作共明水明火太府供香币太仆共牛羊司农共豕葅有司应命人或为之骚然熙宁四年冬诏以诸寺监祠事于太常所以肃奉神之礼也太常初置主簿杰首被命至局之日寺监羣吏各执故习惘然不知祭祀之联事杰乃集诸司所职为旁通图一巻以示之于是上知其纲下知其目大事从其长小事则专达郊庙羣祀涣然易明有司百执各扬其职职事相联罔不修举命曰熙宁太常祠祭总要云
　　补正三礼图次篇序
　　周礼六篇首曰建国国建而其所重者天地之丘坛祖宗之庙貌也三者旣安则不可无宫室庠序之严衣冠车旗之饰宝货物用之利物物得正和乐生焉有所未和和之以乐有所未正正之以威物正于国则厯象顺于天厯象顺于天则灾咎消于物格灾咎于一时传简书于万世故礼图之次一曰地制【八巻】二曰丘坛【三卷】三曰宗庙【二巻】四曰宫室五曰庠序【共一巻】六曰衣冠【三巻】七曰车旗【三巻】八曰宝货【一巻】九曰物用【三巻】十曰乐制【一巻】十一曰武制【二巻】十二曰厯象【三巻】十三曰失令灾应【共二巻通图议三巻序目三巻为三十八巻】伏惟圣主览其所图鉴其所次法其所大法行其所未行致休祥为简书之传无灾咎为号令之应厯象得而顺礼得而正乐得而和宝货物用得而利衣冠车旗得而饰宫室庠序得而严丘坛宗庙得而安天下之地得而制然后圣神宗支传亿万载此愚臣次篇之意也
　　平律书序
　　世之所以治者以人之和也导其所和莫深于乐乐之所准在乎律吕是知律吕者大乐之权鉴而世治之本原然而上圣立法后世难知为之之物惟三【谓玉铜竹】正之之法惟五【谓数声度量权】相生以八【如黄钟至林钟林钟至太蔟之类】损益以三【谓下生者三分损一上生者三分益一】禘祭则不用商声【谓三大禘律吕不用商】变声则止于宫征【谓七声有变宫变征】六管上下班志有所差【谓蕤宾夷则无射损而下生大吕夹钟中吕益而上生】三綂余分迁史有所失【谓黄钟长八寸七分太蔟长七寸二分二林钟长五寸七分四】若此之类义深者多故臣着平律书三巻律吕图三巻以明之所以副尊号皇帝景祐修乐之至意也谨序
　　杨氏世谱序
　　杨氏姬姓也其先曰尚父伯侨葢周武王第三子唐叔虞之后始封为杨侯杨侯生文文生突晋之公族食邑于羊舌突生职惠公上卿职生肸字叔向亦曰叔誉晋太傅食采杨氏邑肸生伯石字食我以邑为氏号曰杨石伯石生章征东大将军华山侯始居华阴章生欵字太初秦上卿后除农始作家谱以示子孙欵生硕字逺隠居华山仙谷见五星聚东井知汉必兴后为太史硕生喜字幼罗从汉击项羽封赤泉侯諡曰严喜生敷字伯宗袭封赤泉侯諡曰定其后为新昌院敷生字无害袭封赤泉侯生敞字君平任大司农御史大夫封安平侯预谋立宣帝拜大丞相敞生忠封安平侯諡曰顷忠生谭字君公大鸿胪卿属国安平侯谭生宝字稚渊汉明帝三诏不出諡曰静节先生尝有灵雀衔环之瑞宝生震字伯起汉太尉称关西孔子畏四知惟忠孝清白以传子孙震生奉字季节后改名众字君师任谏议大夫河东太守迁中书侍郎奉生旉汉黄门侍郎其后为东垣宜阳房旉生纂字叔绪献帝时太中大夫封常山王纂生品字文璨魏文帝时太中大夫品生国字彦髙晋武帝时农令国生准晋太常准生林其后为荥阳房又蜀中院谱林乃准之后林生铉铉生结仕慕容氏中山相结生继继生晖洛州刺史諡曰简晖生恩河间太守恩生钧魏朝越国公諡曰恭钧生俭一名伦字景则西魏时封夏阳靖侯伦生文异字文殊隋刑部尚书文异生安仁安仁生德德生立立之孙曰隠朝为郃阳令隠朝生燕客临汝令燕客生宁国子祭酒宁生汉公字用乂为天平军节度使检校户部尚书其后为淮南院蜀院闽院汉公生范字宪之楚州刺史范生玢字表文吏部尚书监察御史其后为扬州丹阳房玢之孙徽字隐父初自靖康里挈族来淮南是为淮南府君徽生南宅府君昺橐臯府君杲杲生濡须府君德明德明生富字文翁次大夫复字庶防次试秘书省校书郎防字晏之富生僖价佸僎佃复生杰传伋作佺防生侁仲依杰生洙滋泳浩传生滂伋生蒙汶作生枹朴榛佺生泾洞洙生尧叟滋生袭吉袭圭是为淮南院子孙熙宁元年同南海监郡尚书郎沆及其子上卿客卿列卿防于豫章两院各出世谍若合符契至元丰四年秋杰以礼官准诏祀华岳乃拜太尉祠冢访讲堂藏书穴酌阿对泉于龙冈道过好阳省五公坟画图隠碑以归参考宗支得阌乡华阴谱本末尤详元祐五年岁次庚午三月吉日重书于防稽妙峯亭第四十七世大宋左朝请郎尚书礼部员外郎杰序
　　献诗赋序
　　彭城古之楚也山阳今之楚也古楚之剧其犹今楚之剧也古举其守亦犹今之举其守也在东汉则袁卲公以能理剧为三府之举而守彭城在本朝则中都公以能理剧为牧伯之举而守山阳古今虽异易地则同而自下车之初躬卽庠序振起风敎修卫桂阳之故事是以庠序之士首形咏歌杰幸为诸生之师而耳目盛美故择题于袁卫二传以理剧拜楚守赋下车修敎诗为十八日之课文在于彼而义在于此将使编民知良二千石有古君子之风云尔伏防传命见索所撰谨与诸生之课上献浼渎视听无任悚惕之至
　　大乐十二均图序
　　大乐十二律律各有均均有七声更相为用声协本均则其乐调声非本均则其乐悖非独雅乐若此至于燕乐亦莫不然唯工师之明于声者则能知之工师知其声而不能知其本因声以求本穷本以知变儒者之事也今黄钟为宫则太蔟姑洗林钟南吕应钟蕤賔七声相应谓之黄钟之均余律为宫者仿此礼曰五声六律十二管还相为宫汉志曰宓羲氏作易纪阳气之初以为律法建日冬至之声以黄钟为宫太蔟为商姑洗为角林钟为征南吕为羽应钟为变宫防宾为变征此声气之元五音之正也夫五音相生而独宫征有变声者何也曰宫为君商为臣角为民征为事羽为物君者法度号令之所出也宫故生征法度号令所以授臣臣所以奉承者也征故生商君臣一德以康庶务则万物得所万物得所则民遂其生矣故商生羽羽生角也然臣有常职民有常业物有常形形不可以迁迁则失其常矣商角羽三声此其所以无变也君揔万化不可以执一方事通万务不可滞于一隅故宫征二声必有变也今着大乐十二均图一巻旣备载律吕宫调又各取一章附于篇按图考声下可以辨工师之能否穷本知变上足以赞圣明之述作云尔谨序

　　无为集巻八
　　钦定四库全书
　　无为集巻九　　　　　　　宋　杨杰　撰序
　　祝先生诗集序
　　先生讳熈载字舜咨自三衢游国庠登进士第任朝奉郎守秘书丞老于吴之华林先生悟风骚盖其出于天性幼时见邻家童诵劒池诗云林风摇脱影山月泻秋光时六嵗遽谕之曰岂非林风摇晚影耶传者误尔郷先生许洞闻而竒之及冠塲屋有声名和文李公以礼币延致门馆与其二子游厥后皆称贤公子先生屡校文郡国得人为多丞相王祁公初应书时人未知名先生首荐之而巍中鼎科及典诰命文章温赡天下莫不服先生之鉴然未甞以毫发有干于相府天下益髙先生之节平生与人交必尽诚不隠黙以取恱其为政端方耻阿谄以事上故与时寡合志不得伸而其造道深笃于名教中自有乐地出防趣尚一见于诗夫莫邪干将有切玉之利而其用缓于割鸡黄钟大吕有格神之和而其音艰于众听灵草指佞而奸邪惮之寳鉴烛隠而魑魅恶之某甞出先生之门知先生为深故述诗序云
　　唐史属辞序
　　仁宗皇帝甞谓商周以来为国长乆惟汉与唐不幸接乎五代衰世之士气力卑弱言浅意陋不足以起其文而使明君贤臣隽功伟烈与夫奸虐皆不暴其善恶以动人耳目诚不可以垂劝戒示乆逺乃诏修旧史以成新书是时内出四库所藏外访求遗事于天下若文集志刻野语逸史搜索殆徧而其删定讨论皆一时儒学之士凡十有七年而后成扵是与汉晋诸史方轨并驾以垂无穷吁可谓盛矣嘉祐中其书新出而天下之士传録诵读惟恐其后时无为程鹏彦升笃爱是书乃采一代事迹四言成文两两相比题曰唐史属辞总成四巻其于善恶邪正虽皆因其传文而于轻重谐偶若权衡然可谓勤且至也观者用力少而収功多将求镂版以广其传丐予以为序彦升有学行予科塲友也初命钱塘掾上官称其材将见其所施设此未足以为彦升道元祐元年闰二月一日泗州青阳述
　　五代纪元序
　　有唐之衰五代起扵藩镇梁祖始以奸雄窥窃神器虽天下畏其强盛而弑逆之祸在于闺门君不君臣不臣父不父子不子于梁氏备之矣欲永其世不亦难哉夫乱臣贼子人人弃之乗其所共弃而动之以言故末帝得以诛友珪而代之然而唐徳深厚人心未忘此后唐之所以兴也武皇征伐屏翰之功初与梁祖相后先而梁祖终于取天下武皇终于藩国千载而后梁祖首簒窃之罪武皇保忠义之名善恶之致何其殊如是耶荘宗克成父志勇于征讨平定梁氏中兴唐祀议者称之至于溺惑声伎吝啬赏赉此其所以亡也所谓暴威武者或困于声色之娱屯其膏小贞吉大贞凶荘宗有之矣庄宗明宗闵帝废帝四世三族姓异号同同尊唐室致有唐庙貌虽石晋之代亦宗祀之而不敢废乃武皇庄宗之力也晋高祖利建大号以君父事契丹及少主嗣位欲正名分召徕敌冦割裂中夏人主后妃防尘异域皆高祖之罪也汉高祖有赴难之迹惜哉不克成其功当中原无主之际徇舆议而卽位不犹愈于僭窃者乎隠帝不能驾驭英雄潜行诛戮倾覆宗社诚自取之尔周高祖世宗可谓英武也巳而其享国不永恭帝冲幼讴歌不归斯葢厯数在乎真主非人谋之所及也五十三年之间生灵困于涂炭王道衰而不振史氏荡而无法秉笔之士为之叹息呜呼十三主有君天下之势而无君天下之道君无其道则赏罚有所不明君有其势故纪元之法以托之也或曰编年系事必具四时在纪元则梁祖不书春庄宗不书春夏秋冬者何为也曰唐厯未终不可以与梁也梁厯未终不可以与后唐也不与之所以正正綂也正綂不正何以正天下哉治平三年春正月序
　　补编年图序
　　编年图任山先生之所撰也始自周平讫于圣宋岁之甲乙列于上国之年世列于下稽诸史牒咸得其实先生授于建谿张君予于张君而得焉周平而上或患其阙因自尧舜而补之夫先生之图祖春秋也某之所补祖断书也圣人之法相为表里不亦可乎皇甫谧曰尧生甲申岁孔安国曰尧年十六以唐侯升为天子故即位于已亥也书试舜之年曰朕在位七十载故试舜于戊申也试舜三载曰汝陟帝位故舜摄于辛亥也二十八载帝乃殂落【自舜摄之年】其崩于戊寅也舜生三十徴庸故舜生于已夘也三十在位【歴试二年摄位二十八年】故即位于庚辰也禅禹于壬寅也正月朔旦受命于神宗故禹摄于癸卯也五十载陟方乃死故崩于己巳也史迁曰舜崩三年而禹即天子位故禹即位于壬申也皇甫谧曰夏啓元年岁在甲辰禹当先啓三年而崩故崩于辛丑也皇甫谧曰禹年百岁故生于壬戌也又曰啓立十年而崩故崩于癸丑也自啓至于周之共和不得而补年祀不明故也惟汲冢纪年曰夏有王无王用岁四百七十有一故夏亡于壬戌也夏旣亡商宜有天下于次年故汤践位于癸亥也皇甫谧曰汤践位十三年而崩故崩于已亥也汲冢纪年又曰汤灭夏以至于受用岁四百九十有六故商亡于戊寅也商旣亡周宜有天下于次年故武王践位于已夘也共和而后皆据史迁年表而补之噫自啓至于共和年祀不明则有矣世次可得而明故载为三代世谱时皇祐二年二月二十六日序
　　楚风序
　　楚风者何楚人美太守之诗也诗有四始曷为谓之风本乎师乙之法师乙曰正直而静防而谦者宜歌风进身以道吾太守之正也不为势曲吾太守之直也仁不挠物吾太守之静也介洁自守吾太守之亷也接士降巳吾太守之谦也故楚人之诗有美正直而静者有美亷而谦者得师乙歌风之法是以谓之风也
　　清献赵公寿茔颂序
　　元丰二年春资政殿大学士太子少保赵公连章得谢归于三衢是年冬卜寿茔于先茔国令公兆域之侧乃自作颂题于壁间后五年公薨天子闻讣震悼辍视朝优赐赙典以太子少师告第太常攷行以清献易名尚书省集议佥以为当朝廷从以諡焉古未有也公子防初辞御史又辞太仆丞愿就养于南国上嘉其世孝诏提举两浙路常平广惠仓以便养志也及遭钜创每视壁间所书颂则号慕殒絶思刻石以广其传乃属某以为序某闻患莫大于爱生累莫重于畏死至人无巳悟其本不生故其存也无所爱达其未尝灭故将亡也无所畏惟其无爱无畏乃能致其忠竭其孝一其诚而于道至于不陨获于贫贱不充诎于富贵见利不亏其义见死不更其守其余事也公之颂章首曰吾政已致葢戴吾君从其乞身之请退而不敢忘其忠也次曰归此山地葢言吾亲全而生之巳将全而归之没而不敢忘其孝也又曰彼真法身不即不离葢了觉本源实无生灭一其诚而冥于道也公其至人乎来者观其颂则知公之所存矣八年冬某被命典客访道南防将还京师得公子书至武林乃为序云
　　石声编序
　　嘉祐五年夏四月侬智高叛广南晋康太守赵公死于难夫贼势不可敌而太守敌之不曰勇于义乎去晋康则可以生而太守不之去不曰固其守乎旣知其不可敌又知其不可去而太守不自屈其节而死之不曰忠于国乎故闻太守之风者庸懦之人激而勇苟生之人激而守奸邪之人激而忠有是三者之大节而为敎于天下天下贤君子得不闻而称之乎是以具于奏牍者二状其行事者二铭表其墓者三记于祠堂者二形于声诗者不可遽数太守之弟殿中丞世弼集其所得诗以示杰且以序见托杰按乐记曰石声磬磬以立辨辨以致死君子听磬声则思死封疆之臣请名其集曰石声编将使万世君子见其诗思其人其犹听石声而思之云尔太守讳师旦潜叔其字也
　　讲周礼序
　　周礼者周公建六官致太平之书也公以圣人之德极辅相之尊通天下之志成天下之务故能作是经述是礼为万世之大法也其略见于周官其详载于六典六典者何治敎礼政刑事也治无不统天之道也天官冢宰以掌之敎无不容地之道也地官司徒以掌之和豫者礼其序春也春官宗伯以掌之正大者政其序夏也夏官司马以掌之肃严者刑其序秋也秋官司寇以掌之富有者事其序冬也冬官司空以掌之治则不言而化也敎则见于言矣礼则见于容矣政则见于令矣刑则见于威矣事则见于物矣此其精麤先后之序也六官帅其属三百六十期之日也自天子诸侯至于公卿大夫贵贱莫不有位自王畿至于侯甸男采卫要蕃逺近莫不有制自天地宗庙至于百神祀享莫不有常自正月之吉至于岁终施为莫不有时自人至于鸟兽草木养之必有其道自宫室至于车服器用制之必有其法无一职不修而王道备无一物不化而岁功成此所以致太平而敬天命也不幸遭罹秦火絶灭典常出自山岩遽藏秘府冬官亡失旣不获其完书士儒相传乆巳于俗学圣上悯其若此命儒臣以训释防归列之科选使成周太平之迹焕然着明于本朝诚千百年希阔之遇也然而执形器度数之学者不知制作之所存泥道德性命之说者不能考合以适用葢学礼者之所蔽惟不执不泥然后能尽变通以致用上以副朝廷经术造士之意不其盛欤
　　题跋
　　题孔融四公颂
　　华阴靖节先生宝九岁时放一黄雀其夕有一黄衣童子再拜曰我王母使者感君仁爱救拯实感存济授以四白环令君子孙洁白位登三事当如此环其后震秉赐彪四世太尉徳业相继及曹操欲害彪时孔融为将作大匠闻之徃见操曰杨公四世清徳海内所瞻今横死非辜则孰不解体融鲁国男子明日便当拂衣而去操不得已而出之观颂诗则见孔公之诚心矣此巻翰书竒古有御书印及空阙景皇神尧讳验是唐朝内府所藏靖恭杨氏世世传以为寳其世字民字尚未讳者盖贞观以前书也
　　题范文正书伯夷颂
　　伯夷避位孤竹责仁于周义不食粟死于首阳可谓圣人之清已其于时也不亦难哉文正公书伯夷颂时今中书丞相侍行青社三十年间继登辅泽被四海有若伊尹格于皇天有若伊陟格于上帝盖千载一时也元祐四年四月四日权发遣两浙提防刑狱公事杨杰谨题
　　题慧应大师运气经络圗
　　五音之变六律之序治乐者不可不知不知是而考击成声者岂非偶谐欤四渎之源百川之防治水者不可不知不知是而防导有功者岂非幸中欤黄帝之书医家所重详究其义五运六气犹乐之五音六律也十二经络犹水之四渎百川也安可忽之哉余乆官奉常屡被诏攷校太医官学者之扵运气经络通者亦鲜然后知医术之为难矣昨见钱唐慧应大师智全所出五运六气十二经络图因召而攻其所学本末皆见于黄帝之书盖家世师承有所自矣讲学之暇益精于此其济人之心孰御焉元祐元年三月二十有九日洞庭舟中题
　　题浮渡山峯岩图
　　潜叟乐山水至浮渡乐而甚故为山之峯岩图一曰安为其可以居也二曰怪为其有所象也三曰险为其徃之难也四曰幽为其邃而异也居广泉甘安之上也有一不及安之中也有一不足安之下也象而近之怪之上也象而或差怪之中也象而或防怪之下也人不能徃险之上也徃而惕然险之中也往而或惕险之下也旣邃且异幽之上也有一不及幽之中也有一不足幽之下也巳而示于达翁达翁笑之曰子所谓安安之常也子所谓怪怪之常也子所谓险险之常也子所谓幽幽之常也吾闻之大安不居大怪不象大险不难大幽不邃安乎怪乎险乎幽乎在于是图忘其图不尽山之胜乎此岩图其来固乆歴世状者不知其几人矣其如形势尚未之辨则其安怪幽险又焉所及乎金陵僧慧渊善于水墨丹青非独能辨其形势至于安怪幽险悉精妙乎笔端实与造物者争其先后也或平昔乐于山川者纵未达是境若披是图亦可以尽得于心目矣




　　无为集巻九
　　钦定四库全书
　　无为集巻十　　　　　　　宋　杨杰　撰记
　　洪州门记
　　今天子即位元年春三月已巳洪州初以州名表于门何以书重正名也豫章之水源于防化会贡水而为赣东北至于洪崖之阳汉置郡曰豫章因水名也隋易郡曰洪州因山名也唐治军建节曰镇南制逺俗也伪唐僣称南都避中原而卜迁也皇朝削平僣伪声教被于四海州名从隋仍旧贯也镇名从唐存武备也镇名则有节度使以领之州名则有观察团练刺史以领之是二者之名不可阙其一也而镇南之名固已表于府门矣惟州名则阙然未之表也兵部施公出守是邦以徳义镇俗事为有本乃命以州名表于中门表之所以正名也正名可书不可不书故书
　　西水磨记
　　都城当万国之要会升平日乆比屋富庶四海内外寳货丛聚车无停辀马无缓辔晦眀寒暑冲冲交驰乎其间有阛阓之喧所不及处已不可多得而况流水潺湲嘉木蓊鬰鱼鸟上下风物清胜有山林江湖之气象者乎都下水磨务有三皆国朝所置以供尚食暨中外之用然其景趣不同而所谓有山林江湖之气象者西务是已将造其门水声先出乎林间行及其旁则长槽防波钜轮激涛雷轰电射雪迸飞若并谷帘若临洪崖使人毛发森然语言不能相接有景如此而都人罕有知者自宛陵梅平叔太原王汉卿之领是局也荐绅往徃至焉主人嘉客之来临流设樽拂石为坐垂钓清渊鱼泳而同食弹琴曲渚鸥驯而不惊沙泉盈尺跣可以渉渔艇一叶醉可以卧方是时也宾主陶然如在江湖之上山林之中乌知车马阛阓之喧哉朝野诸公多有诗咏或形汗简或题屋壁凡数十篇汉卿官满惧异日之遗坠乃镵诸石以传永乆知予尤爱其景故托以为序盖所愿也元丰二年中秋日述
　　淮阳古井记
　　淮阳之井卤而少甘其民多汲于沂泗光禄卿刘公之守是邦也问风俗而始知且叹之曰一郡之井不为少矣胡为斯民舍近易而趋沂泗哉谓并不可食岂其然乎于是使人徧汲郡井而尝之俄于后圃榛莽之间得废井焉其泉洌然若冰而甘以之烹茶则茶浮而味乆以之酿酒则酒醇而色清又以旧所畜扬子南水及惠山泉以校之则轻重几乎等矣爰命缶以出其浊石以洁其外亭以覆其上由是瓶繘不絶汲者便之予道过淮阳得其语于郡人公且以记见托予闻井者徳之地也古今有变而井不变犹士君子之有常徳乎故井不患乎不汲患乎泉之不洌士不患乎不用患乎徳之不脩泉既洌矣徳既脩矣人或不之汲世或不之用非井与士之不幸盖物不幸不得其利尔噫斯井也前此几千百年荆榛蔽之泥沙混之禽所不窥人所不食岂其泉之不洌耶曷其湮塞之若是耶使秉权者有能推刘公求井之心以求贤则岂独能辅天子之眀且足以均天下之泽矣易曰井渫不食为我心恻可用汲王明并受其福此之谓也治平三年五月十日无为某记
　　二轩记
　　临颍令杨彦武谓无为子曰我山阳尝构二轩于燕习堂之东北隅二轩之制不侈不陋聚书万巻足以示子孙洁严豆觞足以奉宾客累石以为山无摧轮折轴之险而苍翠可爱凿石以为沼无狂风怒涛之畏而清泚可鉴也野芳秀而香不知所从幽鸟啼而声不知所起毎闭戸宴坐陶然自得顿忘身世之累行将解绂绶之缚而归休其间因名其一曰觉轩其一曰息轩盖觉性未悟求悟者指之息心自信求信者言之指而言之非子而谁夫并万物而生于天地间其灵贵于万物者人之谓也鸟兽虫鱼惑于所嗜嗜而不能自息此其所以为人获也夫学而有见者觉也自心而休者息也不学则不能自觉无所觉则不能自息觉则不惑于所嗜息则不困于所动其几于道矣昔人言有畏影恶迹而去之走者举足愈数而迹愈多走愈疾而影不离身不知防隂以休影处静以息迹是岂足以语二轩之意欤元丰三年秋七月记
　　养志堂记
　　亲心所向谓之志善承顺者谓之养子之事亲养志为大养体为次故元之于参不若参之于晳此孟子所以优称其孝而孔子授以经也于戱曽子世不得而见之得见慕曽子者其亦庶乎钜鹿魏丞纶即龙图公之嗣子也为知者所辟将擢以任君辞所举而以浔阳酤为请便亲养也是时仲氏官于豫章两境相望不数百里太夫人所至安问交驰晨昏寝食怡怡如也诸大夫以是称之而名斯堂为养志云无为子闻之曰事亲孝者忠可移于君古者求忠臣于孝子之门良有以也然而有隐无犯事亲之道也有犯无隠事君之道也色难之难犹犯顔之难不难其难其孰御焉笃于诚而已矣熈寜三年八月十五日记
　　九华药圃记
　　九华山多产灵药樵蘓耕猎居人防士日徃来于其间而罕能辨识故其药初不见用扵世药之见用非药之幸廼病者之幸也药不见用非药之不幸廼病者之不幸也昔有至人过其山别其名品以示人曰此养命之药也此辅性之药也此治其疾之药也用之莫不然由是九华灵药多载方书山中之人悉能辨识盖有所自矣永静太守南阳滕大夫润之家于池州州距山甚迩尝筑圃于所居之西择九华之药可以种者种之可以移者移之分畦以别其品立石以识其名清泉灌沃泽根本也恶草锄去养善类也不杂花卉恱不在目也不植蔬果嗜不在味也药斋居中用药之书聚焉药轩在北治药之器具焉华实根叶采之有时君臣主使处之有序以之攻疾疾无不痊以之施人人防其恵于是药圃之名传于缙绅莫不慕大夫之所存无为子闻之曰噫是乌足以尽大夫之所蕴欤大夫之先内阁公在祖宗朝尝献苦口之忠言上以医国建去害之长防外以安邉人到于今赖之大夫承义方之训性治行修平生怀济物之术所至必蠲民之瘼读家藏儒释道诸书愈乆愈深其学博而不自矜其善积而不自有在老氏曰涤除览能无疵矣在圎觉曰于大乗中发清浄心逺诸杂病矣乃知药圃之设为恤物之一端乌足以尽知大夫之所蕴乎元丰八年五月十一日记
　　秦氏中斋记
　　斋学舍也君子居而斋肃焉故曰斋中名之从筮也皇祐元年冬十有一月朔秦君学舍成索太而筮之遇中□【一方一州一部一家天首也家性曰星曰牵牛时曰冬至数曰竒】杨某辞之曰星舎于北与首同徳冬筮而冬在时曰从画而逢阳廼数之祥一之文曰贤人天地思而包羣类也居之者其潜心之逺乎五之文曰君子乗位为车为马车軨马可以周天下居之者其将获用于时乎七之文曰仁疾乎不仁谊疾乎不谊君子寛裕足以长众和柔足以安物居之者其将能任于刑徳乎是之谓星时数辞从故名之而记于壁
　　采衣堂记
　　婺源胡氏五世同时子养其父而逮养其祖之祖父鞠其子而及鞠其孙之孙州闾乡党推为令族尝构堂于家园宅风物之胜处羣峯环翠屏如也寒泉湛碧鉴如也幽芳啼鸟爱之而不可胜名老木脩竹防之而不可胜筭毎晨昏燕闲亲族咸集老者坐于上稚者戏于下长者侍于侧少者服其劳山樽埜餗具不待丰而人以为甘矣况有豆觞之奉乎鸣缶击壌乐不待举而人以为和矣况有箫鼔之繁乎頺垣隘宇居不待壮而人以为安矣况有大厦之庇乎弊裘緼袍服不待侈而人以为楚矣况有采衣之绚乎乃祖乃父乃子乃孙雍雍怡怡以遨以嬉嵗月乆而不厌齿发晚而不衰缙绅大夫乐为歌咏以牓于堂目其堂曰采衣盖取老莱子之养以美之也既而闻于京师求无为子以为之记无为子曰前此百有余年僣伪未克日寻干戈父不得保其子者有之子不暇给其父者有之矧有五世一时而安居者耶观胡氏采衣之乐则海宇升平之乆可知矣是可书也熈寜六年重九日记
　　杂文
　　世网篇
　　达翁居于淮之濵潜叟过之而舟于淮潜叟东指谓达翁曰树林之隂顶笠裘蓑者有所负乎翁曰网叟曰乌乎用翁曰兹取鱼具也且世亦有网君知之乎叟请达翁因有世网说昔伏牺氏之有天下也受图书肇人文纳百姓于治而百姓不知其所以网因作田鱼之器以明已之用故易曰显诸仁藏诸用百姓日用而不知然则世之网经营于此乎已而授神农氏神农得而归天下之民获天下之货及其世衰子孙不能张焉故有轩辕氏生以正其纲纪纲纪既正以之授少昊少昊以之授髙辛髙辛以之授挚挚受之而不能举且罹洪水之患网之纲几乎颓圣弟放勲亟命鲧以治水鲧功不成而继以文命文命获洛书而能治之水患既平网亦以缉故书曰天锡禹洪范九畴彛伦攸叙尧既张之而民亦不知其张有击壌而歌者曰日出而作日入而息凿井而饮耕田而食帝力何有于我哉尧以舜贤而授舜舜以禹有功而授禹禹以授啓自啓而后世失其人纵田猎而渎之者有之矣乐酒色而乱之者有之矣故坠于弛废而不举汤患于意者乆之因出见网张于野不知意之形于声曰自天下四方皆入吾网已而惧言出之而遇桀之刑因就变曰吾不忍尽取禽兽盍徃归焉且不知其入汤网也歴数世而子孙暴乱其网之坠犹夏后氏之末世西伯昌兴而叙之故其诗曰勉勉我王纲纪四方西伯以之授武王武王受而大辟之以纳天下故其诗曰自西自东自南自北无思不服武王以之授成王成王守之而正天下故其诗曰受福无疆四方之纲及其世衰则有诸侯干纪以乱其叙故雄曰周网解结群鹿争逸自时而至五代蠧网家流出焉或执器而断之或辟路而逃之人有识其器达其路则陶陶然熈熈然不为是非哀乐动其心不为得失生死累其正君子以之静小人以之乱非叟不可使之知知是网其知几乎
　　南山移文【并序】
　　繁昌之南有山曰隐静其林泉为江东之胜物外之人多或乐之吴越江逸人爱而不能去无为子逰必见焉逸人一日出山乆而未归无为子惜其不返将督人以归因思齐朝周彦伦尝隐于钟山后出为海盐令欲再过其山孔稚圭乃假山灵之意移之使不许得至故云北山移文夫责于已失不若救失于未然使其不得至不若督之以归故作南山移文且以简于山居二师云繁昌之境南山为胜君子有时而隠仁者所乐乎静松敞重门石开修迳玉淙琤乎双溪屏回环乎五岭旦禽啼而杵药夜谷响而鸣磬子虚之洞兮链九鼎而云飞碧霄之泉兮涵万象而月莹昔在梁国粤来西圣杯浮空兮倐忽千里锡穿石兮汪洋三井寺以之建徒以之盛间有高士卜居尽性无修而修无证而证非分别以为智不起灭而为定有蒲有葛足以备于岁服有芋有蕨足以充乎晨甑名不及兮冗无尘缨利不在兮喧无俗乘子居之安兮吾以子庆子出之乆兮吾以子病归欤归欤子其吾听
　　圆同庵铭
　　圎同庵前睦州江令尹家圃元丰八年冬钱塘浄慈本禅师为题其名又请余铭云
　　南宫令尹结庵桐庐泯絶一致森罗万殊芥纳须弥像入明珠牕壁戸牖几杖屏盂动静语黙夕寝朝餔可巻则巻可舒则舒孰得而亲孰得而疏其小无欠其大无余强为之名圆同太虚
　　圆寂庵铭
　　万化一源万念一息法无不圆念无不寂强名而名车尘马迹是庵何如风清月白
　　休老堂铭
　　妙高峯顶不住正处毗耶离城别开一路铁鉢铜瓶葛巾革屦付者不取取者不付谷有归云木有凝露师子频伸象王回顾门外老胡一苇横渡
　　愚斋铭
　　嘉祐四年秋八月大理评事孙琪建愚斋于山阳官廪之东郡学敎授试秘书省校书郎杨杰为之铭曰自贤其愚小人之徒贤而自愚君子之儒斋乎斋乎君子所居
　　清白堂铭
　　清不足恃白不足矜尔恃尔矜人其尔憎众浊独清屈原所以损其身知白守黑老氏所以全其真清哉白哉难乎其人能于是乎其与道邻















　　无为集巻十
　　钦定四库全书
　　无为集巻十一　　　　　宋　杨杰　撰
　　表啓
　　润州到任谢皇帝表
　　久官省寺无补朝廷乞守方州愿伸微效拜伏新命得经岁以待期归省故园实均恩于赐告慰见民吏恭布教条【中谢】伏念臣少起农耕长从科举防名清世垂三十年备员太常连六七任在先帝一朝礼乐尝玷讨论遇陛下千载风云屡更任使以至陪賔讲道入部为郎既逃辱命之讥仍免瘝官之责遽形外请防赐中俞此盖皇帝陛下洪覆无私靡遗一物大明继照广被万方纉至治于唐虞不忘勤德保成功于文武克念宜人致此懦愚亦膺委寄臣敢不下求民瘼上体天心宣化承流冀仁恩之浃洽惟良共理思训勑之丁寜誓罄涓埃仰酬造化
　　润州到任谢太皇太后表
　　乞守方州初虞僣冒岂图睿防曲赐允俞已见耆年仰宣圣泽【中谢】伏念臣生本寒士出逢盛时强起应书累尝随赋自忝一第歴奉四朝惟知直道以事君讵肯阿权而进已省寺承乏岁月屡迁犬马之齿渐衰天地之恩未报固求补外奚止便私耻将空老于熈辰实愿收功于晚景而况润称京镇爲江左之名藩唐择守臣摠浙西之诸郡禄丰地重材薄望轻退省无能拜荣增惧兹盖伏遇太皇太后陛下母仪累圣子育羣伦其仁如天每听卑而矜恤以慈为宝务从治以生成致此琐材亦分优寄有民有社敢上负于苍穹尽孝尽忠誓益坚于素节
　　两浙提刑谢皇帝表
　　守符未久报政无闻叨被圣恩就移指使【中谢】窃以先王明罚期弼教以化成君子尽心必求生而防听遣使诸路自我盛朝狱非无辜人浸余泽以至完甲兵以禁其寇暴积仓廪以济其困穷惠民为深领职尤重如臣蹇拙适用寡能拜命战兢以荣为惧兹盖伏遇皇帝陛下道周庶物徳被万方尧舜好仁于变可封之俗成康善继寖隆防措之风敢谓渥恩致加微品臣敢不详其枉直约以重轻仰酬钦恤之诚敬奉丁寜之训誓捐顶踵图报乾坤
　　两浙提刑谢太皇太后表
　　出守左符未逾朞月遽闻赴阙之命寻乞外邦致膺持节之华就移本部拜恩视事冒宠逾涯【中谢】窃以祖宗以来屡降钦哉之训典刑所系审知使者之难江湖尤重于三吴囹圄与闻于一路俾无寃滥责以澄清兹盖伏遇太皇太后陛下坤顺含光巽重申命娲天宻补鼇安立极之功汉网益寛鱼泳吞舟之乐臣敢不敬遵中典上体至怀刑期无刑祈报大生之徳讼使无讼助成丕变之风
　　谢修南朝正史及赐笔墨表【代王相公】
　　叨被宠休伏深战惧【中谢】臣闻尧舜盛徳书首载于典谟文武成功政备存于方册信莫如史才难其人直笔所传歴代攸责惟二圣之言动着百王之范模贤能进而任本朝廷礼乐兴而度越今古赏有功而善者劝罚当罪而恶者惩区宇攸寜人物富庶将纪隆平之治用诏无穷必资该洽之才仰膺茂选岂宜寡陋获玷讨论荷给札之殊荣徒怀铅而増悸
　　礼部贺冬至上皇帝表
　　伏以七日阳生气肇萌于子位八龙乐奏音已恊于黄钟君徳寖昌人心胥庆【中贺】恭惟皇帝陛下对时化育凝命穆清适当景至之辰拥集朋来之祐推防迎日履长用保于无疆理物承天行健永期于不息臣某等幸逢令序获遇熈朝同倾百辟之心上献万年之寿
　　礼部贺冬至上太皇太后表
　　伏以御察璿玑二曜应乎合璧审观玉律一阳动而飞灰云物效祥钟竽恊乐驩腾华夏福集邦家【中贺】伏惟太皇太后母仪三朝子育羣品佑神孙而隆庆扶宝运于无疆政必身先顺布阴阳之教神潜德本黙参天地之心推周厯以开端望尧门而献寿
　　礼部谢春衣表
　　伏蒙圣慈赐臣等春衣者窃以天道下济常覆被于羣生春服既成首分颁于庶位【中谢】恭惟皇帝陛下顺时布政爱物推诚宠赉所以劝功寒燠与之同体爰自造庭之士咸均在笥之华臣某等就列垂绅防恩赐帛无补经纶之业称服其难退思机杼之勤饰身益愧誓坚大节仰报至仁
　　礼部谢冬衣表
　　万乘御裘方戒祁寒之备羣臣受服幸无终岁之忧伛伏知荣曳娄增贲【中谢】恭惟皇帝陛下诞敷醲化广庇含灵齐七政以观方叙四时而成信凡有加绨之焕轸及外庭士均挟纩之温敢忘盛德臣等拜恩华粲省已愧兢誓极捐躯庶将报国天地至大曲全生育之功松栢后凋愿固始终之节
　　白沟谢御筵奏状
　　将命乘轺讲隣懽而惟旧及疆授馆防郊劳之至优丰腆肴觞溥霑皂荷惠慈之加厚在诚意以深铭
　　新城谢抚问表
　　人在道方伸入境之仪使者传言遽拜问行之惠【中谢】窃以肃将国命敦结邻欢属寒律之载严荷温辞之曲谕仰怀恩眷第极感铭
　　中京谢皮裼表
　　届祁寒恩均盛服恭承存抚滋集钦铭【中谢】窃以诞节修仪轺车将命善言曲谕已均挟纩之温厚意所加仍拜授衣之宠寘怀无斁叙感奚殚
　　谢馆宴奏状
　　弭节修途柅车华馆重沐示慈之贶益衔将意之隆仰荷眷私第铭衷悃
　　谢签赐酒食奏状
　　征轩爰止旅次甫寕荐纡肴醳之霑仍厚饔飱之品永惟刻荷莫究敷陈
　　谢王饩奏状
　　轺车将命夙致于邻懽多物在庭特丰于賔饩仰祗恩礼深激悃悰
　　谢射弓御筵奏状
　　息骖騑而就馆夙被眷存讲燕射以娱賔继叨恩贶矧乏和容之善徒增拜赐之勤
　　谢饯送御筵奏状
　　轺轩修好方成命以言还祖席优賔复宠行而埀眷感铭斯切敷叙奚殚
　　回燕京留守三幅书
　　恭持信币甫届陪都方脩汗竹之仪特辱荣函之贶竦钦谦揖徒切感铭
　　回中京留守赴筵书
　　修庆诞辰假途畿壌方驻巾车之役遽申酌醴之欢叙荷意勤永藏衷素
　　回诸州召赴筵书
　　肃将信币方柅轺车敢图主礼之勤特辱賔筵之召悚藏弥切敷述奚殚
　　回日谢中京留守召赴筵书
　　讲睦宝隣还经乐土特辱牋函之贶仍烦燕豆之陈重荷眷私倍増感悚
　　谢杭州蒲左丞啓
　　皓首为郎愧无功而报国朱方守土遽有请以防恩涓日莅官依仁为幸恭以判府资政左丞学深原本识究防微四海元龟三朝旧德忠以许国人无间言出镇东南均休中外棠阴方茂斯民惟恐于公归槐位久虚品物愿依于神化某荷知有素托庇云初支郡所拘不得亲承于教令舆人同欲其将再入于陶钧
　　谢蒲左丞荐啓
　　伏防封章误有论荐者窃以朝廷选士言取信于大臣君子爱人才不遗于片善称扬躐等感仰悸衷伏念某赋性甚愚适时无术虽预闻于礼乐曽何补于邦家唯知固守于旧章讵敢曲从于异论自慙寡陋公则誉其该通人笑阔踈公则许其刚正昔依造化埀庇已深今托部封辱知尤重兹盖安抚判府左丞资政存诚仁厚为力寒微弗求备于一夫推博爱于多士经营大厦国工无可弃之材旋斡洪钧真宰无不陶之器荷恩特达镂骨深铭期勉力于后图庶不辜于先鉴
　　交代啓
　　叨被圣恩获承府政夙敦事契益抃悃悰交代某官台阁元英朝廷硕哲久淹大用屡易名区方此召还伫膺显拜顾防成之甚幸愧代斵以非工頼有余风得为来范聨登桂籍已均兄弟之亲交受竹符愈重子孙之好披瞻在迩跂望尤深
　　贺无为知郡啓
　　伏审涓辰巳谐视印恭惟庆慰某官世传忠义天禀贤明分宵旰之忧惟良共理为生灵之福易地皆然江民方切于去思须郡久歌于来暮五月而报即听政成一节以趋伫闻君召某窃向风有日拜徳无阶顾惟父母之邦幸陶雅化重计庙堂之器难久外藩伏乞上为朝廷精调寝膳
　　回贺王敏甫学士馆职啓
　　窃审光被宠恩进膺华秩自闻成命弥切忭心伏以图箓秘藏上帝名之册府贤能丛聚前古谓之蓬山岂徒收校籍之勤盖所重育材之地文章翰墨得士为多辅弼公卿由此其选时髦显擢舆论佥归恭惟判院学士国器宏深天资茂粹防衣就养业诗礼以趋庭青云致身角英雄而入彀众识高誉名重上知方挺秀于相门再假途于儒馆金匮石室雠千载之遗文钿轴牙籖传一家之旧物经纶有素步武曷量固宜自负以轩昻敢谓不遗于鄙贱连城至宝过僻陋以暗投万里亨衢知扶摇之逺到铭深肺腑留示子孙
　　贺冯待制知扬州啓
　　伏审辍班近侍出镇雄藩凡预庇庥伏増庆抃恭以知府待制器深廊庙德粹圭璋分注上忧暂从外补溥天之下搢绅推翰墨之师自淮以南筹幄赐生灵之福伫闻节召入赞鼎司某幸以不才叨佐属郡燕雀微羽栖大厦以在期荆棘凋丛戴卿云而有日伏乞上为宗社调防寝兴瞻望旌麾下情无任欣跃之至
　　贺吴司谏馆职啓
　　向审光奉宠书荣陞秘馆伏惟庆慰某官修诚端本造道资深擢自贤科任当谏列尽忠补阙増帝衮之文章执节弹邪耸王朝之防墨聪明眷注中外乐趋防芸阁之抡才庆蓬山之得路牙籖钿轴缉唐室之遗经金马石渠踵汉儒之故事岂图谦德先辱珍函曩属居忧久稽驰庆感悚之至并集所怀
　　贺欧阳枢宻啓
　　向审光被制书荣陞枢府伏惟庆慰某闻宥密之职太平所基贤哲在官生灵受赐岂独一时之福实为长世之休恭以枢宻侍郎上台元精清庙重器文章道德素推天下之宗帷幄筹谋黙賛圣人之治剸裁防务协契舆佥将使朝廷无万里之忧夷夏服两阶之化三山僊路昔防翰墨之林九重帝心今注诗书之将安危所系中外具瞻永扶丕图大庇羣品
　　贺南京留守张端明啓
　　伏审抗章得请出镇荣归于朝廷则地重而寄优在闺门则意承而色顺由圣贤之相遇致忠孝之两全惟侍奉亲闱燕安里社明珠还浦故都増川媚之辉灵鹤归辽旧俗有羽飞之望上方眷求元老虚伫嘉谋行闻节召之严入被鼎司之拜用爲霖徧敷润于邦家勿剪甘棠永垂阴于桑梓某夙承奬擢即预陶钧趋觐未前具瞻尤切伏乞上爲宗社调防寝兴
　　贺东宫待制啓
　　伏审光被宠书荣迁峻秩伏惟庆慰窃闻职清内阁任重先朝必择正人以副舆望恭以某官搢绅防墨廊庙栋梁爰自春宫夙隆天眷商山旧徳汉皇之羽翼已成秦府功臣唐代之典章取定即升台席大庇邦氓某属在浙江叨乘使传末由趋庆伏重跂瞻
　　贺杭州苏内翰啓
　　伏审抗章中禁得请名都窃惟庆慰防以知府内翰识究防防学深原本忠义耸本朝之望文章爲多士之宗四近未陪舆情攸欝顾东南之防府益茂棠阴采中外之公言愿陞槐位五月而报即俟政成一节以趋竚膺君召某荷知惟旧瞻德有期跂望旌旄卑情无任欣忭之至
　　贺熊待制移金陵啓
　　伏承抗章玉阙得请金陵窃惟庆慰恭以判府钤辖侍郎待制徳重端朝忠纯体国未陪四近弥欝羣情顾六代之名区邻三吴之旧境假途红幕钦婉画之尚存移建碧幢实坐筹之有頼锦绣増荣于榆社封疆宻接于棠阴即趋召节之严难久偃藩之乐
　　上茹都官明堂图书
　　某闻大礼废非至圣莫之兴大礼兴非钜贤莫之述明堂之礼其天下之大礼乎明以出政教幽以交神灵根萌于黄帝唐虞干枝于夏商周华叶于秦汉魏晋宋齐梁陈隋唐之间剪伐于五代苏培于今天下前曰大礼废非至圣莫之兴者此之谓也然而朝廷林薮臣子亿万举知大礼之兴鲜能述所兴之礼惟阁下既能知之又能述之作爲诗颂奏露天子若夫造化之工张列三辰罗布万物以文饰天地未足状其功也秋江夜涛春山晓雷浩浩轰轰犇震不絶未足状其辞气也孤竹之管云和之瑟圆丘六奏感彻太极未足状其音容也神仙之庭岳渎之藏阜积金玉渊聚珠贝未足状其富学也是以耸动旒冕特诏褒宠外藏之太史氏千万载后爲世盛事前曰大礼兴非钜贤莫之述者此之谓也某襟衣尘埃闻见寡隘阁下辞学敢望之乎二者不敢有望于阁下于阁下之功固不敢有所望也然而心胆壮鋭不甘无述故搜歴代明堂之制于经经不足以及乎传传不足以及于史其文虽得其象莫见廼索文而求象据所象而爲图图成而其篇二十歴代之制敢谓十得其八九矣其有辞枝义失世所不从则略而不取其所以不自赧缩逺从山林敢投献于门下者非徒然也欲乞阁下政余赐览损益差缪以足其心尔阁下不以寒贱爲却而从之则异日国家建明堂访古制某进所图无复畏慑矣非独爲寒贱之光抑亦使当世知阁下风化之致焉
　　上金陵知府书
　　杰无爲人以淮南方伯之召而客于楚闻南使过楚楚人有问之者曰尔不逺万里将有献于朝廷其何物耶使者曰炎海之濵有兽其神若兕匪兕若麕匪麕一角载义四蹄履仁行以中矩逰而不羣爲世之瑞命之曰麟楚人曰角之戴义义不足以尊尊蹄之履仁仁不足以亲亲行之中矩不足以为世法逰之不羣不足以为絶伦匪兕匪麕麕兕之邻瑞之来何所补于吾俗瑞之隐何所损于吾民世之治乱在乎人孰谓系于斯麟使者屈之黙然而去有士于此少而穷仁义之原长而得仁义之道非仁义之行不敢以行非仁义之言不敢以言不生于穷荒之地而生于中和之域不求知于犷俗而求知于大贤或遇其知而献之朝廷则非独使万目之骇其必有补于世而不玷乎大贤之知虽不足以爲天下之瑞而亦无愧于是麟也愿阁下少加意焉伏惟阁下富文老学天下宗师所黜所誉士林权鉴杰世族寒贱人所不顾今日之来不敢以谄言支説取渎大君子敢以所闻献于门下以俟进退




　　无爲集巻十一
　　钦定四库全书
　　无爲集巻十二　　　　　宋　杨杰　撰
　　碑志
　　故武信军节度使諡康简追封循国公神道碑
　　宝元二年秋七月辛丑宗室金紫光禄大夫检校礼部尚书使持节和州诸军事和州刺史充本州团练使兼御史大夫上柱国天氷郡开国公薨于秦邸之正寝上闻之震悼车驾临奠亲抚衾敛哀恸久之慰恤诸孤恩礼加等赠武信军节度使追封循国公特赐白金三千两缗钱一百五十万绢五百疋命使监护及遣内省夫人中贵防治内外事用度悉出于官太常用一品卤簿仪卫以送丧物窆于奉先佛祠诸子号慕过哀乞庐其侧至某年某月某日于某州某县某原礼也太常议諡以谓公质直重厚志尚敦雅下贤趋善素履安夷和柔之德中外推挹案諡法曰温良好乐曰康平易不訾曰简尚书省集官考覆舆论爲允乃諡曰康简易名之典兼二法之美也公讳承庆字祐之初名承宗宣祖皇帝之曽孙太师尚书令秦悼王讳某之适长孙护国军节度使兼中书令高宻郡慈惠王讳某之适长子也公天资忠孝才艺超卓器识宏逺信厚恺悌世以贤公子称之雍熈中随侍高宻王出判济州淳化二年奉宣补衙内指挥使每入贡至京师太宗必召至禁中询访州郡风俗山水应对详敏莫不称防因改今名乃授西头供奉官时济州囹圄屡空监郡刘防叟敷奏上喜顾左右曰承庆父子晓事尽心公家因赐金箱玉弓二宝带以宠之济州举人程文应格者多高宻王欲尽荐于朝有司以解额难之王曰贤者太平嘉瑞文王以多士宁周荐贤乃诸侯之职于是具奏尽数贡于春官至今济州荐送之数比旁郡爲优自高宻王始也公与有力焉孔子曰听讼吾犹人也必也使无讼乎书曰野无遗贤传曰孝子成父之美公父子见之矣真宗皇帝祥符四年扈跸汾阴改东头供奉官七年改内殿崇班恭谢天地礼成加银青光禄大夫检校太子賔客兼御史大夫骑都尉十八年上王皇尊号加金紫光禄大夫改内殿承制天禧元年合祭天地加天水县开国男食邑三百户二年秋八月立皇子升王爲皇太子授内园副使三年南郊加检校左散骑常侍进封开国子加食邑三百户干兴元年二月皇帝御正阳门加食邑三百户上因曲宴谓诸宗室曰汝等在先朝所歴事节宜各尽所见奏闻公曰先朝事节备于政要臣尝扈从车驾封太山祀汾阴朝谒陵寝幸亳社巡守澶渊以至大酺可谓盛事皆所亲见上曰更记内家甚事无所讳避切欲闻也公曰容臣退而编録上进旬日具所见闻进呈御札褒称仍许非时上章公于朝政所补非一而其藁不存于家其慎宻如此传曰古者造辟而言诡辞而出公之谓也车驾幸后苑赏花钓鱼翌日宗室入谢上曰卿等赏钓乐乎众曰甚乐公独曰臣一忧一乐左右皆愕然失色上曰大王何所忧曰臣昨日伏见御幄临渊侍从数百人侧立危栏之上臣不敢不忧既而龙舆回辕赏花宴集上下同驩咏歌太平时当丰稔和气充塞臣不得不乐上顾近戚曰大王爱我如此卿等可学即命取白罗扇御飞白书承庆祐之四字以赐焉夫危楼船以忠谏汉史称之宠华衮以褒字鲁史载之公有临渊之忧帝有书扇之赐忠以爱君褒以劝善君臣之道可谓尽矣它日宣射上曰先朝多以卿爲神射今日期必中鹄公曰臣实无能偶或有中公拜命发箭虽不出正然皆不敢近鹄上知公之谦抑乃索御箭连中鹄是时御双箭处中央公双箭在下正上下相向端直如防墨瞻者莫不叹仰帝甚恱赐对衣金带鞍辔马各二诏书褒异之诗云终日射侯不出正兮易云劳谦君子有终吉公得之矣仁宗皇帝即位授内藏库使加轻车都尉封天水郡开国侯食邑三百户天圣二年恭谢天地加上轻车都尉五年十一月南郊加护军食邑三百户七年九月朝廷敦叙昭武之裔优推宠命以公乃宣祖皇帝之曽孙秦王之适长孙高宻郡王之适长子故特持节蒋州诸军事蒋州刺史八年南郊加上护军进封开国公食邑三百户明道元年改宫苑使检校礼部尚书加柱国二年三月东郊籍田加上柱国食实封一百户是岁特授怀州刺史景祐元年公以足疾赐告调治二年南郊迁和州团练使加食邑五百户宝元元年南郊加食邑食实封二百户公养疾六载圣睠益隆既宣太医朝夕诊疗乂时遣内夫人至第抚问非常礼也章献明肃皇太后临朝时以公名下一字犯彭城郡王父名欲令改易遣近侍谕之不从一日召于帘前宣问公曰彭城王讳天下所共讳也臣不敢不讳彭城王父讳非天下所共讳也臣不敢独讳且臣名先朝所赐安敢私易以谄上识者义之公生平博览坟典翰墨精妙以至乐律丹术仙録莫不洞究尤善属文尝注易二十巻极天人性命之理天子览而嘉叹赐以金币又着家训三卷行于世国朝以来宗室著述自公始也因真宗违豫公刺血书佛经以进高宻王寝疾不脱冠带而养上闻之遣内人抚问厚赐以旌过人之行及扶护先王防徃汝州防天旱井涸公夜致祷明日乃水泉涌出赐诏称其诚孝之应经曰事亲孝故忠可移于君孝悌之至通于神明于公见之矣公享年三十有九夫人泾阳郡君乃中书令和凝之孙也継室永嘉郡君虞氏皆贤懿有辅佐君子之道子六人曰克悟右班殿直早世曰克继赠定武军节度使开府仪同三司建国公曰克绚赠青州观察使曰克孝今任越州管内观察使曰克肖赠右监门卫大将军曰克顾赠昭化军节度使女十人封号不同各归显族一早世一爲比丘尼孙防人曽孙防人任某官公教子不以爵禄爲重而重乎忠孝不以货财爲传而传以经术是以太宗朝诸王出镇藩郡以公父子爲才能真宗访政事公献忠言爲多仁宗试文翰诏称公子克孝秀出本支英宗立宗学教育亲族克孝首爲二宗师儒称荐而复中上科神宗朝克孝着孝经传上进赐诏称谕熈宁以来诏试宗室经术公孙叔敖叔彖叔某叔某相继登第元丰讲行祀典择宗子之无过尤者躬执事于明堂宗庙是时循国子孙与祭者爲最多议者以爲无是父则无是子无是祖则无是孙予观循国康简公家训三篇上篇述祖考昭穆之序陈忠孝礼义之端集古人法语以爲家世之传中篇笃励学问慎修言行重道义而轻富贵下篇言所慎在乎九思正心以正身正身以正家仁而尊贤恕以及物具善不善之积明德不德之效于今子孙不忘其训然后知义方之教泽流之逺何时而有穷已哉后四十年公子欲以公之善美昭示来世乃具行实请文以立碑于隧道铭曰
　　于戏循国宗室之英忠孝仁厚恺悌信诚博学多能秉彛典经左右先王政肃刑清进贤报国邦乂以宁锡以宝带父子宠荣谏章慎宻圣主从防劳谦终吉射不出正天旱井涸亲汝城精祷泉涌感于神明天子闻之诏褒以旌曰康曰简懿哉易名治家训言载之简编贻于后昆忠孝之源公子公孙世其称贤宠禄令问传无穷年
　　故右谏议大夫赠工部侍郎沈公神道碑
　　沈氏之先出于周文王之子聃季食采于沈因而命氏汉光禄勲戎徙居防稽之乌程后改乌程爲吴兴郡故沈氏以吴兴爲望由汉以来世爲右族宋有庆之梁有休文至唐润州司兵参军岌生愉爲怀州都团练判官愉生僎爲同州冯翊尉僎生师举爲太常协律郎师举生籍爲衢州常山令讳籍即公之高祖考越州剡县丞讳德饶公曽祖考也海州胊山令讳仁谅公祖考也赠工部尚书讳平公烈考也太夫人胡氏封安定郡太君自朐山令徙居歴阳今爲歴阳人源流深逺庆徳相承笃生良臣器识宏博公讳立字立之少孤力学事母至孝鞠育诸弟率以懿行乡闾耆艾推以爲法文词敏赡屋有时名天圣中登进士第歴任桐城尉畿县主簿知绩溪洪雅二县通判寿州益州知池州杭州越州江宁府宣州沧州入爲三司户部盐铁判官判都水监知审官西院出爲淮南转运副使两浙京西河北都转运使充江淮两浙荆湖六路都大制置发运使提举商胡扫提举崇禧观以老焉由大理寺丞殿中丞太常博士厯屯田都官职方三员外郎兵部郎中太常少卿集贤殿修撰右谏议大夫赠工部侍郎公自初仕已能夙夜勤职亷义自持孜孜民事以报国家故所至郡县爲部使者皆以才称公尉桐城盗不入境主畿内簿吏不敢欺治小邑皆兴学舍在商胡采摭大河事迹古今利病曰河防通议世之治河者取以爲据尝遇苏湖大水民多艰食公爲发仓廪出余财选择部吏分主赈贷时诸县有率大姓出粟爲助者公曰官廪充牣乌用扰民悉还给之若积粟之家能自贷借下户者其丰岁官为理偿民以爲便存活甚众初领朔方漕陛辞日英宗皇帝曰知卿用心公家故召卿经画边事慎勿张皇公遍歴边郡经度处置人不以爲疑葢能承上意也公总外计旧号冗剧施设皆有条理于是纲吏絶侥幸之望疲兵无冻馁之苦金帛丰羡仓廪充溢天子闻而嘉之因奏计上从容慰谕云知卿素有才力更宜爲朕用心及存问家属诸属子次第续遣中使赐中金二百两以优其劳镇金陵日上曰以卿清慎公懃故以重地委卿问所藏书令进所编名山都水记三百巻并家藏书目乃赐诏书敦奨公爲北朝正旦国信使是岁契丹行册礼遣傧介曰能同北朝百官之服则入见不尔当叙班门外公正色曰逺衔君命以通两国之好安可门外见耶顷者迓北使到阙防本朝元防之礼亦未尝命北使易衣冠常礼不可遽易敌人无以答遂以常服入焉使还赐金紫旌其不辱命也公尝撰茶法易览具述茶之利害于今着以爲令熈宁二年当转对力言邪正治乱之道语甚切直识者知其所存公事三朝白首一节生平乐经史手不释巻自奉甚约其稍廪之余皆供纸札之费故藏书埒于内府累降中防就其第传録以补官书之阙自元献晏公而下卿士大夫有歌诗序记百余篇以美其嘉尚既退归歴阳尝曰吾起家寒素仕宦至两省藏书三万卷以遗子孙年余七十而支体康宁是无一不如意也唯日与賔朋诗酒爲乐所著名山都水记茶法易览河防通议盐防摠类贤牧传稽正辨讹香谱锦谱洎文集共四百巻公治家有法度教子有义方故内外雍肃诸子笃学所至有能声皆其善教之致也娶夫人吴氏封濮阳郡君继娶夫人董氏封仁寿郡君男六人长安国次安民早卒次安道次安上次安节次安礼女四人长适进士朱延之次适宣州旌德县尉曲师徳次适秘书丞裴维甫次适濠州司法丁源并早卒孙男十四人庆孙寿孙孝孙并试将作监主簿余尚防孙女三人公既薨枢宻直学士钱公爲铭以纳于圹中其后乡人耆旧怀公之徳过公墓下则肃然致敬其孤请予文以书于碑其铭曰
　　沈氏之源濬于吴兴防稽东阳令闻继承逮于朐山政肃典刑德积庆余我公以生起家文儒防科帝廷筮仕甸畿夙夜靡宁宰牧观风若权在衡进秩侍从始终不倾防计外内转输富盈孝友于家接物信诚利在邦国爱均编氓典领都水濬治有经民乃奠居以耨以耕审官进贤公哉黜陞奉币出疆煜煜旄旌华服不易宪度是凭不辱君命正色北廷书载史官炳然丹青功成愿归请符金陵天子曰嘻诏其屡登昌言啓沃衮章其荣惠浃政行镇移宣城嚢封乞身挂冠林坰天子念劳嗟其頽龄俾奉琳宫燕闲紫清归老歴阳锦绣耀荣稚耋驩呼豆觞出迎公还旧庐乐康且宁书三万巻充屋架楹以示子孙不传金籯寿乎有穷不朽者名民怀其徳烹牲荐馨道左丰碑信辞是铭
　　故通议大夫慎公墓志铭
　　公讳暠字仲素为吴越着姓后居三衢曽祖讳知礼工部侍郎赠左仆射祖讳从吉给事中赠工部尚书父讳钧大理寺丞赠尚书屯田员外郎尚书娶钱氏忠懿王之女公其长子也初命试秘书省校书郎迁国子监主簿太常寺奉礼郎诣阙上书赐五品服歴卫尉光禄大理殿中丞国子博士入省为库部水部司门员外郎迁三部郎中知窦州通判邵州擢知楚州海州以嘉祐四年夏四月戊子终于山阳享年六十有三至七年秋八月归于开封府开封县苏封之先茔夫人冯氏先公而终铭以祔焉公初守窦窦素无兵备交趾蛮僚数百人暴至城下城中扰攘计无所出公曰贼势方鋭守与战皆不可因设疑兵被甲持满传呼开城门金鼓大作贼望风遁去使者上章称之赐金紫邵有谿洞酋首龚行详者恃险恣暴前后吏莫能禁公通守是郡命捕以戮内外畏服公亷正自持不妄喜怒其貌甚温临事毅然有不可犯之色守山阳以母防去官富人有以重币爲赙者公曰吾家以清白相传急持去无污我仕宦四十年及终无负郭之田环堵之室以遗其子孙人以爲难枢宻田公况内相王公洙知公甚深以爲其才可备台省力言于朝其后名臣交章荐举自二公始也子男三人宗杰见任朝奉大夫才识公亷有家世之风自升朝累赠公至通议大夫宗道宗诲有学行皆早世女子四人皆出适孙瓛太庙斋郎修洁有文早世大夫以铭见托铭曰
　　慎氏之源发东阳三衢分秀派益长祖祢显仕炜有光通议入省为名郎应机破贼保土疆屏恶扶善称循良传家清白着义方子孙承继百世昌
　　故通直郎签书商州军事判官防公事谢君墓志铭
　　君讳季康字和卿其先河朔人世力田高祖讳鳬始以儒学自立晋开运中明经中第至周任瀛州録事参军赠国子博士曽祖讳成之皇朝任屯田员外郎赠主客郎中祖讳师顔都官员外郎赠吏部尚书父讳朝议大夫三世皆进士及第自主客游宦京师寓居颍昌之阳翟后为阳翟人宋元宪景文文章学术为天下宗师女弟临洺君博学能文贤而有识君之母也知其子可以托门户临终以属舅氏元宪元宪亦素爱君孝友介洁每谓人曰真吾甥也及在政府奏授秘书省正字非所好也与其兄公仪熈序益勤于学偕有闻于时久之调徐州司户参军海州司法参军君为掾常以法自持未尝少屈于权贵闻者危之而志不可夺用荐者移朐山令丁继母陈夫人忧执防尽礼服除授西平令通山令改大理丞监大名府经城酒税防官制行迁通直郎签书商州判官公事时朝议高年君愿解官就养朝议固止之君不忍去膝下迟迟其行宛丘太守周革谓君曰尊君年虽高而康强过人君家贫族众当勉力从仕以承亲意安可衣食于亲以就养乎君不得已而之官及亲有疾即解职归谒未报闻讣至僚友知君之贫有以资其行者君力拒不受奔防哭不絶声水浆不入口者累日既克后三日而卒即元丰六年十一月二十三日也享年五十有七君幼而好学弱不好防行已清直事亲孝恭朋友尚信莅官守正不爲势屈命虽数竒未尝谄以事上家虽甚窭未尝躁而有求故所至有令闻朝廷大臣如太师潞国文公翰林侍读学士刘公枢宻直学士陈公皆深知君之所存前一夕其弟文瓘梦君防服簮绅曳履袖文书以吿之曰予平昔之事汝其为我着之逮旦君逝矣娶刘氏屯田员外郎异之女有子五人长曰收中进士甲科河南府推官次早夭次敭次攽次敷皆力学遵义方之训女二人长适渭州华亭县丞刘逢明次适进士方増孙男一人以元祐八年四月二十四日卜于汝州郏城县安良原先茔之次礼也吾友太中大夫致仕宋盈祖乃能道君所存求予爲铭铭曰
　　行过乎恭防过乎哀观而知仁斯贤人哉

　　无爲集巻十二
　　钦定四库全书
　　无爲集巻十三　　　　　宋　杨杰　撰
　　墓志
　　故刘之道状元墓志铭
　　之道讳辉信州铅山人也少防父母耻家世湮汨慷慨去乡里卓然有自立之志从师学问八年有成一试冠国胄再试冠天府士天下以是知名嘉祐四年春仁宗皇帝试礼部贡士于崇政殿又擢之道爲第一先是皇祐至和间场屋文章以搜竒抉怪雕镂相尚庐陵欧阳公深所疾之及嘉祐二年知贡举则力革其弊时之道亦尝被黜至是欧阳公预殿廷考校官得程文一篇更相激赏以奏天子天子称善乃啓其封即之道之所爲也由是场屋传诵辞格一变议者既推欧阳公有力于斯文而又服之道能精敏于变也释褐授大理评事签书河中府节度判官事迎侍祖夫人赴官夫人以生于南方不习风土间或不怿之道曰乃某自立志在显亲不幸少失怙恃追养不迨尚幸祖母康宁得以承其志今反志意不怿岂子孙之心也哉遽白府请解官侍亲府爲具奏诏移建康签书节度判官事所以便其养也未防改著作佐郎七年夫人卒之道号慕尽哀以适孙自陈乞解官承重服时府尹龙图王公贽重惜其去而固留之之道固不从公即遣使者谓之道曰按着令凡适孙爲祖父母承重者盖其适子无同母弟以承其重者也今君虽于祖父爲适孙而闻先君有同母二弟已自服防奈何遽以解官而承重服乎使者及门之道方伏庐哀号徐扶杖而起谓使曰辉闻支子不祭祭必告于宗子所以重正适而尊祖考也后虽未能尽蹈典礼而防事敢不勉乎况国朝封爵令文诸王公侯伯子男皆子孙承适者传袭若无适子及有罪疾则立适孙无适孙则立次适子之同母弟且贵贱虽殊正适之义则一也岂有处贵者之后则封爵先于适孙在凶防之际则重服止诸叔父耶爲我重谢龙图公毋固留也公以其事奏朝廷朝廷下礼官议以爲然乃听其去有国以来适孙有诸叔而承重者自之道始也扶灵归于乡里哀慕尽节州闾称其孝防数世族人有贫而不能为生者乃买田数百亩以聚之晨昏岁月飨给周足县大夫爲易其地名曰义荣社之道居防未尝一造郡县四方士人从学者甚众乃择山溪胜处建舘舍以处之日讲诵乎其间县大夫又名其馆舍曰义荣斋皆所以厚风俗也服除赴阙道繇真州以治平二年春三月十有三日感疾而卒享年三十有六祖讳某父讳某皆隐徳不仕之道性和易接人必尽诚不尚矫饰士乐与之交供备库使白君文质以其子妻之男一人女三人皆幼夏四月其季父自铅山来当涂且曰吾家犹子与子有年籍之契而校诚尤厚昔以先伯氏之铭托于子矣吾家犹子亦尝为濡须府君之铭矣今将卜某月某日于义荣斋之右子其爲我铭之乃泣以再拜杰再拜以泣曰敢不从命乃为铭曰
　　琢玉为璧璧成而缺琢玉爲圭圭成而折厥宝至重不获其用呜呼之道不得寿考
　　故朝散郎致仕朱君墓志铭
　　君讳定国字兴仲姓朱氏其先成都人世仕伪蜀高祖赟佥预吏选从曽祖某典宫门之禁随孟氏入皇朝终京西转运使自是族人东徙曽祖询祖益皆自晦不仕父杲故任孟州河阴县令累赠银青光禄大夫母傅氏累封清河郡夫人银青蚤世清河夫人挈诸孤寓无为郡之庐江君方八岁家贫借书读兄弟自相传授敦尚节操不妄与人交庆厯二年中进士第授池州贵州主簿以平反死狱迁饶州军事判官时太守暗酷政出其子官吏多惮之君曰公则从不公则不从何惮之有守屡欲害君君方正自持终不能屈浮梁邑剧讼多吏贪令弱部使者委君摄令事君至而锄其奸境内称治于今称之官满当改秩铨吏曲为沮抑剡荐不如令君诣铨长求直长固执如吏议且曰在官曷不多求荐君曰平生未尝有所求必以爲不可则已乃调梓州观察推官改著作佐郎知广德县民有诉旱郡遣官按验民乃聚众持梃千余来觇势若胁官吏太守戒捕盗官具甲兵以卫之君曰愚民无知妄意蠲赋尔若过计张皇恐因縁生事县令请自行于是轻骑从者数人以往众闻乃溃去时按田官尚匿僧舍不敢出君擒首谋数辈送郡黥之余不问也人服其识境内有灵济王祠江左人钦事岁杀牛数百以祀之君至且戒止民未甚信父老告于廷曰神祸福影响苟易其牲何以逃咎君曰牛者稼穑之资杀有常禁神以庇民为惠将防民有罪而享其牲神必不然父老益恳惧君曰民欲杀牛而享不听者令也神之福宜归民谴宜归令必欲用牛当生致于庙廷官为贸钱以备祠费父老欣然从命广德不杀牛以享神自君始也未及代丁清河忧服除改秘书丞知庐州合肥县神宗登极改太常博士赐五品服改尚书屯田员外郎知六合县时朝廷方兴水利有建议开马昌河通滁州者提举官从之君以为坏民田庐甚众工费亦大而所为利无防固以为不可乃移君他局屡委官覆视之不能变君议使者以君首沮所论数移他局以困之君因请于朝愿得管库以便其私而他使者知君奏留不行君叹曰居可以仰禄而不知我者数见困去可以逺害而知我者反见留吾命其穷哉直道以利民殆不可为枉道以全身非我志也因请致其政而归时年六十有一齿髪未衰筋力犹壮士大夫高之元丰四年官制行改朝奉郎今上即位覃恩改朝散郎赐三品服着令京朝官致仕歴任有劳绩则以全俸宠之公以贵池雪活之故可应格或劝君自陈君曰吾勤劳事夙夜匪懈犹惧无以报廪禄之赐今窃半俸老田里又得一子禄养恩已厚矣敢较其他乎竟不言以元祐四年七月初一日终于私第之正寝享年七十有九娶王氏封太原县君子男三人长曰裒寿州寿春县令先公一年卒其二人皆早防女三人长适乡贡进士建安张思次适通直郎延平叶唐懿次适阳武主簿太原王嵤孙男三人长曰耆次曰某次曰某女孙二人尚幼以是年九月乙酉于临潜乡申家山之西近先茔也君质直信道笃于孝友所至以公亷称言行庄重非义者惮之至老手不释巻凡论汉魏以下至国朝人物贤愚忠佞言行之迹歴歴可听尤好为诗喜愠悲忧一于诗发之格尚平淡在编轴者数百首着归田后録皆耳目所接朝野可载事以备史氏之遗士大夫多传之又取近世祸福之应其理可推者百余事次之以警俗谓之幽明杂警云君初与其兄巢门先生某及其弟秘书丞某皆以文行清节着闻至致政时巢门先生尚康强兄弟白首文酒相从于乡里者二十年搢绅慕焉铭曰贤哉兴仲谅直自守笃学从仕材不命偶听狱求生宜其有后祠牛不烹利溥且久知止不辱勇于解绶浩歌归来兄弟耆寿燕乐田里益敦孝友道有通塞名也不朽
　　故桂州司法赵君墓志铭
　　君讳隆字夷仲河南洛阳人曽祖考讳孚皇任殿中侍御史赠太师中书令祖考讳安仁皇任御史中丞尚书右丞兼宗正卿赠太师尚书令兼中书令魏国公諡文定考讳温瑜皇任少府监赠吏部尚书家世以忠孝德义相传荐绅推以为法君葢尚书公之第三子也庆厯元年用奏补太庙斋郎皇祐三年调江陵府户曹参军秩满丁尚书公忧嘉祐四年再调曹州司法参军治平元年移绛州稷山令未之官丁母賛皇郡太君李氏忧四年以三司户部判官张徽举监泗州在城清酒务熈宁五年任婺州浦江令爲政明恕不务苛细邑人便之时浙右大歉君赈恤有方而民頼其赐元丰元年以兄大夫公领宪湖外疆境近于桂管乃调桂州司法参军二年十一月十二日无疾卒于官享年五十有五君幼而聪敏长而好学其恺悌孝恭葢出天性内外亲友无不爱之平居宴然不妄喜愠家虽贫而亷于求官虽卑而恬于进人或勉之君曰富与贵人所欲也不有义命欤议者称之君雅爱篆学乐于吟咏然未尝輙以示人故知之者鲜尝谓弟曰吾平生不敢为恶得免疾苦而终幸矣后果如所言娶吴氏大理评事谅之女男五人涛淳源淮蒙举进士涛淮皆先君而卒女三人长适进士李峒次适进士刘载用一在室元丰四年冬十有一月某日于洛阳龙门某原祔尚书公之茔礼也诸孤托彭泽令张在述君行状求予铭其墓予忝葭莩知君懿行为最详义不得辞铭曰
　　孰不欲富吾亷于求孰不愿进吾敏厥修有义有命诚心所存吉士夷仲文定公孙
　　故临淮隐者赠大理评事杜君墓志铭
　　某年月日临淮隐者杜君卒有德而不自显之谓隐孝以事其亲顺以事其长正以率其家义以教其子惠以及其乡君所有之德也淮水之南淮山之北乔松脩竹白云寒泉君之隐居也既有是德而不自显矣则朝廷曷得而官之以其子而显也君讳某字某其先君卿在唐为濠泗等州观察使因家于临淮后遂为临淮人君之曽祖某官讳某祖某官讳某父某官讳某皆积德行义有闻于时君寿六十有二夫人朱氏贤和而孝能辅成君子之徳赠某县太君寿八十有六而终子二人曰某曰昺昺举明经中第清慎贤明为荐绅推重以太子中舍辞知彭山而为金陵庾官所以便防事也嘉祐五年得告归以冬十月某日卜君及夫人于临淮郡之某乡某原且以铭志见托不获譲云铭曰
　　淮山峻极君德之积淮水汤汤君庆之长山水之间以固以藏
　　故邹君墓志铭
　　君讳澥字深之其先东鲁人源深派逺后有徙居临江郡之新淦者大理评事讳显曽祖考也府君讳衮祖考也袁州助教讳夏考也信义相传闾里以为令族君幼业文长益精博为流辈所称屡举进士不为有司知既孤以至孝事其母晨夕不敢离左右一日谓人曰士不可以不求进进而不为人所知命也安能舍予采衣之乐而汲汲求知于人哉乃罢进取一志于养就所居之西临水面山为采真阁每侍亲登览燕集其上佳木繁翠野芳幽芬烟云巻舒鱼鸟上下真得天下之至乐与夫奔趋禄利汩没尘土不得朝夕在于亲侧者葢有间矣平生介洁屛耳目玩好唯乐聚书力教诸子以大其门熈宁元丰中天子兴太学长育天下英才君敦遣其子以就教喜谓族人曰此吾儿亨进之时也及其子自太学登第归闻者莫不服其高识君谨厚寡言寛恕容物未尝矜已所能扬人之短亲戚交旧赒给不匮人有患难则力以济之唯恐不逮乡闾以长者称之人有劝多营田园以厚子孙计君曰田园之利孰若义之益耶人以为挚论元祐元年正月一日感疾终于家享年六十有八娶廖氏生男子三人曰洵仁洵武洵美皆举进士有学行洵武先登第任鄂州司户参军女一人适乡贡进士吴游宗廖氏亡继室陈氏孙一人女孙二人尚幼以某年月日于某乡某里某山之原其子具书以江夏谢令岐叙君行实自江东走介来京求予铭其墓云铭曰
　　仕不可必退以修身孝以见志笃于事亲诗礼之训肃雍闺门善积之庆以贻子孙
　　故西头供奉官监无为军货务兼兵马监押郭君墓志铭
　　君讳元方字天益唐尚父汾阳王之后今为京师人曽祖考讳彦钦谨厚有器量艺祖少时善遇之而有通财之义及艺祖龙兴故人多暴贵而独隐遁不自耀特诏起之后任庆州刺史盐使逮事太宗防边屡有功所至称治祖考讳勲补都使不乐仕宦老于家考讳坦知宁州不禄赠大将军妣刘氏封彭城郡太君继母向氏封钜鹿郡太君君好学多能少而有立初举进士未第而将军没于岭外朝廷推恩补殿侍景祐中改三班借职董役河上有绩效宝元中任蕲黄按辖马递及州界巡检权本州兵马事屡获强寇改奉职为制置使奏辟监潭州船场权本州兵马事本路使者举充桥口水陆都巡检庆厯中蛮獠宼境荆湖南路安抚使选用君于衡州耒阳山下分领援兵防应擒捕君靖深有谋上下頼之及凯旋授右班殿直续改左班朝廷选送辽国人皇祐中任宿州蕲泽兵马监押获盗及逋卒百人境内肃然种榆栁三十万河堤为之完固荐者称君之劳首冠诸邑被防陞优最嘉祐中三司奏辟监无为军货务兼兵马监押时茶法久课额大亏及君赴官究思源招徕商贾未周岁常数大増其溢额者五十八万緍贼盗屛迹邦人安堵防茶法通商罢货务邦人投牒本部愿留君专领兵马事官满将去邦人又请留之本部为具奏朝廷皆见允连任十年改左右侍禁西头供奉官生平荐者自丞相刘公而下三十余人皆当时名公也治平元年三月六日感疾终于无为官舍享年若干夫人李氏贤淑有法度亲族称之男子二人长曰昪次曰曦皆应进士举二女长适左侍禁张宏次适供奉官戴招信君性和易临事精敏奉亲笃孝兄弟友爱其擒凶御宼则有过人之智遇人急难则力以济之蓄书数千巻以教其子弟好藏古今名书画及珍异之玩每延嘉賔客则出之燕间喜于丹青遇物能写曲尽飞动之意信天下之絶笔也宣徽王公洎诸文士多以序引歌诗纪其妙君所至有劳效而不得尽其施设知者惜之元丰三年某月某日卜于泗州盱眙之三角山其子昪以铭来请铭曰
　　汾阳裔孙镇宁嗣子慎以行已敏于立事防盗屛畏民以之頼职业允修去有遗爱盱眙之山下有流水以固以藏百千万祀
　　故朝奉郎守殿中丞梅君墓志铭
　　君讳正臣字君平南唐末曽祖逺为宣州掾祖邈赠尚书刑部侍郎父譲赠尚书职方郎中从父询景祐间任翰林侍读学士给事中遇郊祀恩奏试将作监主簿时方力学鋭进累预乡举以亲长之命不敢辞也始调舒州怀宁县尉次歙州绩溪尉秀州嘉兴尉以劳迁和州防御判官君所至以公忠自信慷慨敢为于舒修完吴塘陂灌溉民田数千顷人以为利秀之华亭有盐数十年积若山阜不能发君请疏渠因海潮运载至城下公私便之军贼王伦聚党数百自青沂至淮楚长驱防掠州县为之骚动时歴阳守倅未到任君独当郡事迎送之余疲卒才数百辈计不足以御贼君乃募土著丁壮相与誓死守城力战于是伦及其党皆就擒伏诛若其胁从者并从寛宥时文忠欧阳公守滁闻之顾谓僚佐曰伦长驱郡县梅君平于谈笑中擒之其材智岂易得哉因辟充幕官郡事多得其助官满以文忠公威敏孙公枢宻直学士王公洎部使者十余人交荐于朝廷迁秘书省著作佐郎知广徳军广徳县事未防丁职方公忧服除知宣州南陵县事南陵素号多讼田制不明君至先爲造版图正经界吏畏民服囹圄为空改太子左賛善大夫还朝改殿中丞至和初京师久雨畿内诸县水潦为害朝廷择官分治之君首被选用乃自陈留以东昼夜冒雨行数百里相视决泄人无垫溺之患比它治为最优出知泗州临淮县事至则修教令立威信盗不入境明年谷不登未及赈济而汚吏欲以恶湿麦数万石散之民间约一岁而敛之君以其实白于部使者愿无以此麦挠民且惠奸使者以为然乃按受纳之其不悦君之言者阴使人讼君催科苛酷遂被劾去官时母夫人年余七十自侍奉还乡里日与诸亲戚相见志意愉怿胜在它郡时君乃谓所知曰我从仕以来多承命出入不得在亲之侧常不足于所怀今亲且老矣安敢以游宦为意哉于是缉治先构凿池种竹手植花果百余品日引儿孙奉版舆嬉乐于其间不知外物之可欲也比终母夫人防即年及从心矣遂不再仕识者称之君性冲淡学问赡博少时与伯氏圣俞唱和诗章为前辈所推自退居以来杜门燕闲唯以防甘爲事未尝以纎毫干于人其所为文词亦未尝轻示不知者其耿介如此君虽高年不倦探讨因其子得书数百巻归而喜过于获珍且继昼夜以读之不逾月而终篇其好学如此元丰五年中元日终于家享年七十有九先娶卫氏再娶王氏得辅君子之道男子二人长曰宰任承事郎知江宁府江宁县事次曰众累举进士有司优第其文女子五人长适淩湛次适朝奉郎通判杭州李孝先次适江宁府溧水县尉王良肱次适曲孜次适杜炜孙男七人京充端雍亢章防方幼学以元丰六年正月丙午于宣城县长安乡惠照之东原是月遣其外孙前知南陵县事王鉴具行状来求铭铭曰
　　梅氏之兴盛于宛陵自金华公世以文称嗟嗟君平慷慨敏明交荐于朝钜公名卿诛灭防党胁从罔治分决积潦首称其利完陂灌田人防其惠乘潮防漕运以之济晨昏庭闱承顺志意轻禄重养孝子之事心无所欺退亦何愧刻石墓门昭示来裔














　　无爲集巻十三
　　钦定四库全书
　　无爲集巻十四　　　　　　宋　杨杰　撰墓志　　　行状　　　表述
　　故温州録事参军陈君墓志铭
　　元丰四年六月甲子前温州录事参军陈君卒于丹阳郡明年其子乡贡进士诚自淮南来京师以永嘉太守石大夫牧之所撰君行状来求铭于予固辞不获乃叙而铭焉君讳某字防道其先开封东明人曽祖某黄州军事推官祖某广州南海令父隐徳不仕君幼学强记日诵千言年十八以专经预乡选后改应进士举不第时侍讲曽公侍读杨公以君故人子谨畏习楷法因辟掌编录经筵义及终经奏补九品官初任南巢主簿邑事頼焉再调道州司理防侬贼叛广南它境或失守人心不安乃建白郡守请集丁壮完城壁濬堑教以旗鼓号令张大军声以伐贼谋守从之后贼党至桂阳境上畏而不敢前民乃安堵太守贻诗以称之及官满民惜其行去郡数程遇溪水湍急舟艰于进忽数十人操篙引繂以爲助君怪而问之曰我道民也邦人荷司理之德久矣輙以为报尔其爱之如此再调汀州司理参军寕化军有盗六人持畬刀夜刈人禾田主逐之五人逸去其一独留且杀主人邑官全获以为六人皆强盗也狱具将就诛君曰持刀窃禾志不在杀也畏主人而去者与独留而杀主人者异矣安可无首从以用刑邪初虽议论异同卒如君议遇今上即位赦五人者皆原独为首者移乡部使者洎守臣叙其事以荐于朝除姑苏录事参军蘓民有负公府钱自牖出刺杀吏者度其不可免乃行赂以族弟代之君听狱能正其罪岁大凶君承郡命赈救有方全活者众君歴宦三十年终始如一有知已二十三人其生平所为可见三任自温州罢官将就升迁而不幸不得遂所愿享年七十有子五人曰识诚谌譓皆力学从义方之训中子曰诩出家于钱塘之净慈为比丘四女皆有所适孙男五人孙女三人尚幼以某年月日卜于无为庐江某原铭曰
　　治狱阴德可贻后昆斯言不欺当高其门
　　故仙源县君陈氏墓志铭
　　温陵吕君升卿明甫之室仙源县君陈氏泉州晋江人故广南东路转运判官驾部员外郎讳从益之女聪明仁孝其质夙成甫十余岁父母器之委以家事措置指画皆有条序既归吕氏吕大族也内外百口夫人恭事调睦夙夜不懈舅姑安其孝夫子谐其顺娣姒尚其和宗族称其钦媵侍怀其仁家人上下莫不宜之熈宁六年明甫出使京东夫人侍其姑自淮淛还京师在道被病与明甫遇于宋城明甫为留医治之数日疾不损夫人瞿然起曰子衔命出使王事也不可以妻故而淹上新擢子恐忌者得以借口明甫怜其意即日为命驾既诀怡然谓明甫曰勉力使事勿以家为防度明甫行且逺即呼其儿女泣告之曰吾疾殆弗兴尔父方逺使惧罹其忧弗敢以情告也竟以其年八月二十九日终于京师享年二十有八前死三日命屏去男女正容黙坐凡平时心愿口诺及有贷于家人者一毫不忘使其子书识之曰以遗尔父为无恨矣夫人笃信释氏诵其书遵其教精进持其所闻禅宗顿教见性成佛思而索之寝食都废一日忽自喜曰吾得之矣未防被病以故临没不乱夫人之死行且十年矣明甫为之未忍娶诸姒迄今言及之则为之涕下所以感人心者如此其贤孝可知已熈宁七年明甫为太子中允直集贤院兼崇政殿説书管句国子监遇郊祀追封夫人为仙源县君有子四人男曰洪曰洞曰洋女一人在室洋出继元丰三年五月其姑扬国太夫人杨氏薨以明年某月某日于扬州江都县昆岗之阳明甫自丹徒举夫人之柩从于其兆诿予以铭铭曰
　　巍巍昆冈其来万里右旋左抱一伏一起博大深厚截然而止长河钜江前有吉水苍苍逺岫如帜如几夫人从姑归安于此幽宅永康百世防祉令闻不忘视兹志巳
　　故福昌县太君李氏墓志铭
　　福昌太君李氏左朝议大夫上柱国防稽县开国子食邑五百户赐紫金鱼袋夏公伯孙所生母也太君京师人幼失怙恃世失其传以良家子婉淑端庄善言懿行闻于闾里乃归侍于司空是时文庄公位兼将相荥国夫人肃治闺阃唯司空一人以承家事每以嗣裔未广为念太君承上接下靡不得其懽心及生朝议喜气溢于家庭相国荥国尤所钟爱暨相国薨司空执丧过哀殆不能胜太君供侍持扶未尝违去左右乃克终制太君之勤为最多朝议幼而诱以学问长而勉以政事君亲教以忠孝行巳笃以信义可谓尽母道矣故朝议歴仕宦近五十年无言行之过者有所自也朝议平生不求外官以太君不欲去京师故也以元祐六年八月十七日年八十有五以疾卒于家朝议遭太君之丧号慕过哀水浆不入口者四日相继而终母慈子孝闻者哀之太君和易诚实未尝失色于人疾病急难必援救之唯恐其后至于仆执贱者莫不均爱焉况其子孙乎况于姻族乎孙十有四人长忱次怿皆承议郎次惇左侍禁次忭未仕次恪亦皆左侍禁次恢衢州江山簿次忻未仕次恮滑州胙城尉次慬未仕次慥太庙斋郎次忦假承务郎次愉次怀尚幼女十一人长适宗室观察使世覃次适朝请郎厐元中次适奉议郎梁子雅次适宗室防御使仲戡早卒次适宗室防御使仲汾早卒次适朝奉郎李译次适宗室团练使叔盎次适宗室右监门卫将军仲珣早卒次适文思副使赵令昔次适宗室率府率仲扩次幼未适内外诸孙防百人可谓盛矣以是年九月六日于开封府祥符县祖茔之别域礼也铭曰
　　子以母成母以子荣教笃忠孝天锡夀终岁月惟良掩于佳城
　　故庐江田府君夫人赵氏墓志铭
　　夫人其先南阳人五代之末家于濡须祖讳某倜傥有才智轻财好士搢绅乐与之防尝设方略擒巨盗闾里以安朝廷旌其能诏列仕版辞不愿就乃以保信军节度行军司马老于家考讳化成举进士不第乡党以为令族夫人饬身有法度事亲笃孝爱妇德充备慎择良配长而归于庐江田府君讳某府君博学修已皇祐中诏下郡国荐士无为以府君首冠贤能书长者之车日盈其门延接施与人慕其风夫人盖有助焉事奉舅姑尽礼事继姑益孝谨内外称贤田氏大姓也其岁时祭祀婚姻礼币賔客之奉伏腊之给皆有家法义居甚久人无间言亲族邻里有疾病急难必力以济平居不妄语言所为循理内外称之其为德可知矣子二人曰瓌重信义喜宾客不幸早世曰仔补上庠生有行艺女一人适乡贡进士李从道孙防人曰某曰某曰某曰某皆举进士孙女防人未嫁以某年某月某日终于家享年七十有防卜某年某月某日于某乡某原府君之茔礼也先妣长寿县君夫人之堂姊也某仲妹夫人之冢妇也熈宁初某自黄梅令被召为礼官侍长寿过庐江见姨妇姑三世子孙满前上下肃雍悦怿情话旬日不忍别洎元丰初衔哀过姨家是时姨服姑丧拜于堂不胜其悲姨今亡矣可胜痛哉襄事有日仔来求铭时被命典客道由淮楚故里在望不得执绋以申其哀怆乃为铭曰
　　赵氏淑女田氏贤妇孝事舅姑如事父母苹以为荐兰以为佩祖先享之庆福是赉陟彼淮山南望潜邑潜不可及雪涕以泣
　　故钱夫人墓志铭
　　夫人钱氏其先钱塘人尚父吴越王之族年始笄而归于吾友潘延之兴嗣延之有道之士也得官不赴退居钟陵三十年朝廷闻之召命再至固辞以母老不愿仕夫人实同其志而无向荣之慕不强夫以仕此其所难也夫人性安恬事姑尽妇道教子有法度内外称其贤因读佛书黙然有觧熈宁五年九月十日坐上得疾顷刻而逝年四十有七生男子二人长曰昻前任某官仲曰羣举进士预天府贡女子四人长适进士王深之次适国子博士张知古次适某州司户参军赵峒一未许嫁以六年夏四月某日卜于西山某原昻羣其书走仆来求铭余与延之有通家之好义不得辞铭曰事姑以孝鞠幼以慈生死之际脱然不疑为有道者之妻非夫人而谁
　　故王夫人墓志铭
　　夫人王氏讳和其先深之饶阳人赠太师中书令兼尚书令魏国公諡惠献讳化基之孙给事中天章阁待制讳举元之女自惠献公参预国政始徙家京师后为开封人夫人柔慧令淑女功妇道莫不纯备父母慎择名族良士以为之配年十有九归于今奉议郎赵君君章事舅姑尽礼闺门肃雍内外亲族称以为法生一女子三岁而夭嘉祐二年舅驾部郎中守郢州夫人感疾卒于郢之官舍享年二十有一元祐元年冬十月于洛阳以祔先姑礼也铭曰
　　呜呼夫人肃雍贤孝归于士夫宜寿而夭洛阳之原以卜吉兆篆刻铭章懿德永耀
　　故朝奉郎知汝州黄府君行状
　　府君讳某字任道其先江夏人遭唐末之乱其族分适江南西蜀惟建安浦城为着姓虽爵位无显而其文章行义多见称于时曽祖元吉初以风雅名重江南仕非其志儒学传家二子入本朝皆登进士第次子觉任殿中丞以清直闻当时儒宗如宋宣献杨刘二内相多与唱酬搢绅传之君之祖也考潜山先生两举进士不利于春官朝廷当推恩奏名而隐居求志不愿就其歌咏翰墨有晋唐风格累赠朝奉郎世积令德笃生府君府君为儿童时才识已过人及其长力学有文行为韩魏公王荆公欧阳公深所器重皇祐五年进士及第调扬州天长主簿移防州清河令秩满改著作佐郎知曹州济阴县神宗皇帝登极覃防迁秘书丞以广济河决免一官魏公留守魏都荐君学行乞教授北京国子将命下丁潜山先生忧继丁母裴氏寿安县太君忧执防尽礼兄弟友爱闺门肃雍士君子推以为法制终再授秘书丞监都进奏院召对除河北东路提举常平仓就改本路转运判官旋易西路就移陜府西路提防秦鳯等路刑狱被召赴阙未行坐举官失当再夺秘书丞防更官制授奉议郎入尚书省任职方员外郎车驾幸省迁承议郎改三品服久之以廪稍不足乞补外乃知汝州今天子即位恩迁朝奉郎苦足疾求致仕元丰八年十二月四日卒于官舍享年六十有五先是一夕梦白鸡栖于牀下语家人曰昔谢安梦白鸡而死我以辛酉岁生岂吉祥耶果不起其疾娶某氏追封永安县君再娶章氏封武宁县君三子曰材太庙斋郎曰枢曰杞皆郊社斋郎二女长适奉议郎王续次在室恩州之清河清阳欠黄河芟草扫岸十四万两县于队长十九户下催理都水漕台文移不絶十九户贫乏六年不能供前后长少鞭扑不胜数尽当时队长以丁数选非以物产定故尔郡县苦之人莫敢议君乃言于朝曰嘉祐之初河入恩州故埽岸芟草出于民者万数今则聚而无用条其可免之十利朝廷可其奏悉蠲之魏公方执政尤称其事初朝廷置寛恤民力司诸道遣使求民瘼有曰河朔馆驿宜罢须索以寛其役君以谓河北中路传驿嵗有遽使徃来邉防休戚之所系百须皆出于民当令百姓明具所出物数折除春夫丁役及于二税合纳之物量数放免民自乐输矣朝廷从其议至今民以为利君在济隂当广济河决危急邑人将就垫溺老幼号诉君采舆议乃决南堤以分水势不意浸邻田论法至重君自以长不忍贻过于下一皆引伏当时魏公吴正宪公御史中丞交章论列以为诚心爱民非有害彼之意譬如逐盗出境盗为他境之害非逐盗者之罪也曹州定陶知县张复礼亦乞纳官以赎其罪竟得末减而济隂之民世世不忘其德至神宗朝召对上曰卿即某耶昔日济阴之事意在恤民慰劳之甚厚君称谢因请上留意史书上悦听纳时贵人有不喜君者君为提举官时郡县多不晓朝廷爱民之意过为苛刻君务为便民司农官以为沮法頼正宪辨明得免斥逐君议赈济之术均以一路当散粮斛之数随郡县丰凶户口多寡増损以给民全活者众矣河北方水灾米粟踊贵市易籴官又増价以敛之民益艰食人不敢言君曰视民困苦而不救非我志也遂奏罢之鳯州有狱久不决而苦愆亢君亲往决之是夕泽霑足人以为自公致也君孝于事亲友爱诸弟自少文学声名蔼于士林识度高逺议论严正耻为阿谀取悦于人其文章翰墨为世推重文集四十巻可见其志也其为守令奉使惟务爱民以报朝廷大臣屡荐以台阁侍从而其命数竒士论惜之平生恺悌与朋友交久而益固未尝遽言人短而多称扬人之所长勇于信义亷于进取毅然有古人之风某久防门下知行义为最详纪述善美不敢以诬谨状宗室金紫光禄大夫检校太子宾客右武卫大将军秀州团练使赠郓州观察使追封东平侯赵公行状
　　曽祖讳惟忠彰化军节度使舒国公祖讳从谨宣州观察使宣城侯
　　父讳世崇洺州防御使
　　公讳令蠙字景珍皇祐元年八月生于邸第二年四月仁宗赐名授右内率府副率明堂覃恩改左内率府率嘉祐五年改右千牛卫将军八年英宗即位覃恩改左监门卫大将军治平四年先帝即位改右武卫大将军使持节濠州诸军事濠州刺史熈宁十年改左武卫大将军使持节秀州诸军事秀州刺史充本州团练使其散官勲封食邑累加至金紫光禄大夫检校太子宾客兼御史大夫上柱国天水郡开国公食邑三千户食实封三百户元丰五年八月某日以讣闻赠郓州观察使追封东平侯八年三月先帝登遐诏举于西京永安县某原礼也公四岁而孤天资信厚出就外傅日诵千言诸父兄以成人期之及长博覧载籍尤专诗书通知风教之本间为篇章歌咏皇化有文集三巻传于家每与人接则谦和雍容非礼义不道故终始无悔吝人有急难则赒之凡亲戚中议论有所未决者多质于公其为人信重如此其事尊亲以孝称母福昌夫人疾寝不解衣药必躬尝晨昏不敢违去左右及夫人防号慕过哀遂致危困捐馆之日召诸子立于前以告之曰吾幸生宗室防頼累朝德泽保奉先人祭祀至于今日不幸不得见汝等长立岂非脩短有数耶吾平生无玩好唯翰墨简册而已吾死当陈设翰墨简册于前足矣毋以华靡为尚因索飞白笔书清白风月四字乃云此可以传示子孙乃奄然而逝年三十有五娶陈氏封乐寿县君子男六人长曰子沨右内率府副率次不育次子沆次子沇并三班奉职次子浣子防未仕女四人长适镇戎军判官栁棨余未嫁呜呼公乎太祖皇帝之六世孙中书令吴懿王之元孙舒国公之曽孙宣城侯之孙洺州防御使之子承派天潢生长宗邸其势岂不贵且重哉而能不骄不侈尊贤乐善存心经史敦行孝悌内为亲族所爱外为搢绅所称可谓贤公子矣而其夀不及中闻者哀之敢书其实以告有司谨状
　　故左蔵库使银青光禄大夫检校太子賔客兼御史大夫始平郡开国公冯侯墓表
　　冯侯讳文显字晦之太尉諡勤威鲁国公之子也鲁国公仕太宗真宗两朝有勲绩书于史册在师旅不忘经术而以义方传其家侯年十一嵗而孤执丧如成人每侍公画像号泣过哀其孝爱葢出于天性是时家多赐金伯氏将均之侯辄不顾以书劒自与人问其故侯曰此先君所以起吾家非它资所可拟也识者竒之初以父任为右班殿直累迁至左蔵库使银青光禄大夫检校太子賔客兼御史大夫骑都尉始平郡开国公食邑二千户歴任监中牟仓定州监酒税京师南作坊唐州陈州巡检曹州润州滑州都监江宁府驻泊真定府路分都监江东路京西路提防刑狱府界提防诸县公事湖北路益利路兵马钤辖知莫州澧州广信军祈州鄜州所至以亷能称而事有条理其听讼详明吏畏民爱于今称之守鄜一年遽以闲局为请得嵩山崇福宫任满朝廷除知陇州辞不赴再乞闲局乃管句中岳庙未防乞致仕得谢元丰三年冬十有二月某日终于家享年七十有一以某年某月某日于开封府某县之原祔鲁公之茔礼也侯之系出施为已详见于宣德郎张君舜民所撰墓志铭矣而其子惟寅又得侯之遗事于耆旧考之有实乃属予表之云侯在中牟时金水河决其势危急太守委侯救护中夜承命即时驰白县令启闗令不之许侯曰我宁得罪民事不可缓也乃发闗而出质明堤为之固于是民免垫溺之患侯之敢为如此侯在益利路时方与客饮酒或告军中有变乃呼出宻问之云其事如此与侯共事者欲潜出侦之侯曰吾军中无足虑者第饮酒以安人心已而果妄或请深治告者侯曰庸人无知不足深治恐来者惧而不敢言他侯之识虑如此任安惠公守曹南防下严肃待侯最厚一日谓曰闻某人犯法吾欲劾治未得其实烦君伺之侯曰举善罚罪太守之职也属吏何与焉岂惟不敢闻命亦恐上累公之德任公握手谢曰老夫过矣老夫过矣侯之谨厚如此鄜有盗羊杀人者案具将就刑侯初至郡疑其不实乃易狱吏而讯之云我实非盗也偶见牧羊儿死仆地驰告里长故执我又指羊羣中一羊以为我所盗者我知无以自辨敢不服罪侯察其非辜令释去不数日旁县获盗羊杀人者抵罪侯之明断如此昔太尉鲁公尝开国于始平至是侯实继之克承厥家世济其美大丞相王荆公为撰鲁公神道碑云刻碑墓门公实有子盖有自矣侯之孝爱出于天性又其亷能敢为谨厚识虑明断皆可书也作冯侯墓表
　　亷君四行述
　　君讳惟德字天辅以慕尚贤者教育子弟为乐有某氏为盗而去后虽得其实而以盗有老母故不白于公及盗败而自陈人始知之尝出遇兼金于道委之而去其主反得之生平好行惠而不图其报此山阳之人所共称也余既得其实故述之云
　　子弟庠校训毓仁孝维君之教夜盗之去得实勿愬维君之恕道金且兼勿拾而贪维君之亷有行其惠勿心其利维君之施教兮恕兮亷兮施兮乡党所推予而既闻嗟不识君述之以文





　　无为集巻十四
　　钦定四库全书
　　无为集巻十五　　　　　宋　杨杰　撰
　　奏议
　　奏请四皇后庙升祔状
　　右臣先曽上言伏为皇后庙四室第一室孝惠皇后贺氏第二室孝章皇后宋氏第三室淑德皇后尹氏第四室章怀皇后潘氏孝惠皇后太祖首纳之后也淑徳皇后太宗首纳之后也章怀皇后真宗首纳之后也并遇初潜嫔于帝室正位乎内王化所基生享礼封后行追册孝章皇后在太祖之朝已母仪天下及太宗即位号曰开宝皇后以上四后顺德徽音见于彤史奉安别庙荐享有常升祔之仪久而未讲每遇禘祫则迁神主设席于太庙本位帝主后主之次虽云合食其实异牢礼意人情有所未尽或者以谓孝惠淑德章怀三后生无尊称没加盛礼难以升祔太庙臣谨按国朝防要礼阁新编所载懿德皇后符氏开宝八年崩亦在太宗登极之前至太平兴国三年方行追册今已升祔太宗庙室况又孝章皇后在太祖之朝已正中壸而母仪天下乎伏请比用懿德皇后礼例升孝惠皇后孝章皇后祔于太祖皇帝庙室升章怀皇后祔于真宗皇帝庙室所贵严升配正始人伦推广孝思风化天下奏入已久未防付外施行今伏见慈圣光献太皇太后上僊山陵有日陛下以嫡孙号慕过哀外示易月之文而实遵三年之制谓园陵有所谦抑故隆以因山谓諡法未足形容故増以四字权宜祥禫之服却而不御公卿羣臣表章七上而始得瞻望更朝又表章五上然后勉从正殿之请每降手诏发扬太皇太后仁圣功业莫不出于至诚感动天地自载籍以来天子孝德未有过今日也将来九虞礼毕则崇配于仁宗庙室臣愚不避诛殛再敢上凂天听伏乞陛下扩充不匮之心等而上之至于祖宗后庙因慈圣光献崇配之日升孝惠孝章淑德章怀四后神主祔于太祖太宗真宗祏室断天下之大疑正宗庙之大法以垂永久不胜至愿其升祔昭穆准淳化元年勑宜依旧懿德皇后在淑德皇后之上又咸平三年勑孝章皇后宜在孝惠皇后之下又祥符五年勑禘祫之日孝惠孝章淑德三皇后神主祔飨于太祖太宗本室次于正室又祥符六年言者请以元德皇后神主升祔在懿德皇后之上真宗诏曰载念尊亲盖惟极致在乎陟降非敢措辞惟以祔庙之岁时用为合享之次序宜恭以元德皇后神主祔于明德皇后之次至庆厯元年言者请以章懿皇后序于章穆章献皇后之上仁宗诏曰祗览祥符之诏深原文考之防极意尊亲之际重形陟降之辞故以祔庙之岁时用为合享之次序义无差别情无重轻恭依礼官所议奉章献皇后章懿皇后序于章穆之次是致庆厯祀仪凡行禘祫皇后庙神主并设席于太庙本位帝主后主之次永万世不易之典也如防允臣所请其升祔昭穆即乞依三朝诏防及庆厯祀仪熈宁祀仪施行谨具奏闻伏勑防
　　禘祫合正位序议
　　右本院先准中书劄子奉圣防修定太庙祀仪续准近制奉僖祖为太庙始祖所有禘祫神主合正位序检防禘祫旧仪于殿室外设昭穆之位僖祖翼祖太祖太宗仁宗及诸室后主共十四位俱南向顺祖宣祖真宗英宗及诸室后主共十位俱北向所有礼乐之器多陈设于堂之上下而皆在北向神主之后质之典礼参以人情窃恐未顺谨按礼记周礼经传及尔雅通典禘祫志三礼义宗所载禘祫昭穆盖有室中堂上之别古者宗庙异宫各有堂室户近东祏主在西其在始祖后稷庙室则后稷东向其为昭者皆南向其为穆者皆北向在太祖文王庙室文王东向以率先王之穆穆皆北向在太宗武王庙室则武王东向以率先王之昭昭皆南向各就其室祼酌馈献此所谓室中之位也及其迎之出户射牲燔燎朝事朝践则后稷文王武王皆南向先王先公其为昭者皆西向其为穆者皆东向此所谓堂上之位也遇祫祭则先王先公合食于后稷之庙
　　明堂配上帝议
　　谨按周礼掌次职曰王大旅上帝则张毡案祀五帝则设大次小次又司服职曰祀昊天上帝则服大裘而冕祀五帝亦如之明上帝与五帝异矣则孝经所谓宗祀文王于明堂以配上帝者非可兼五帝也考之易诗书所称上帝非一易曰先王作乐崇徳殷荐之上帝以配祖考诗曰昭事上帝聿怀多福又曰上帝是祗书曰以昭受上帝天其申命又曰惟皇上帝降衷于下民如此类者岂可皆以五帝而言之自郑氏之学兴乃有六天之説而事非经见至晋泰始初论者始以为非遂于明堂惟设昊天上帝一坐而已唐显庆礼亦止祀昊天上帝于明堂今大飨在近议者犹以为上帝可以及五帝臣等请如圣诏祀英宗皇帝于明堂惟以配上帝至诚精禋以称皇帝严父之意
　　奏请罢文德殿常朝官状
　　儒林郎守秘书省著作佐郎充太常礼院主簿臣杨某奏谨按周礼宰夫掌治朝之法以正王及三公六卿大夫羣吏之位王眡治朝则太宰賛听治又按礼记曰视朝于内朝臣辨色始入内朝及路寝门之外朝羣臣治事王者日于此以听视之故亦谓之治朝也唐六典曰凡京师文武职事九品以上听每朔望朝参五品以上及供奉官员外郎监察御史太常博士每日参谓之常参官斯皆文武之有职事趋于朝天子御宣政或御紫宸以视朝听治盖沿周制也其无听职事则无常参班次故防要所载如本官不是常参官并宪官是摄者惟听于御史班中辞见乃知辞见之日即入朝自余不入朝矣今乘舆常日御紫宸或御埀拱见内朝之臣听天下之治遵用周唐故事无不协于典礼而其文德常朝官考之载籍似未为得于周则非公卿大夫羣吏治事者之比于唐则异京师文武职事之官窃闻其间多是待次之人久在旅日趋阙廷劳乏可恻加之累岁以来常宰臣奏事退赴押班或遇辰正牌上方得放班近者伏闻德音令今后御史台垂拱殿坐即一面放班中外相传莫不称颂向非陛下至仁盛德矜察防隐何以及此以臣愚见其文德殿常朝官在京未有职事于礼可免常参伏乞朝廷特与放罢或祗令赴朔望起居其贺谢辞见及京司百官五日一赴起居者自依定制如此则于周唐旧仪两以为得臣虽贱愚备员礼局有所闻见不敢不言谨具状奏闻伏勑防
　　上辛祈谷议
　　谨按月令孟春之月是月也天子乃以元日祈谷于上帝注谓以上辛郊祭天也公羊曰郊用正月上辛注三王之郊一用夏正言正月者春秋之制也正月岁首上辛犹始新皆取其首先之意又谷梁曰我以十二月下辛卜正月上辛又左氏曰啓蛰而郊注啓蛰夏正建寅之月也陆淳曰启蛰为建寅之月百蛰惊出尔略举时非必取厯惊蛰之节也此盖用正月上旬辛日以祈谷即不系立春节气之前后假令十二月中旬下旬立春因择辛而祈谷则是用中辛下辛即非元日之义本部今参详合依天禧元年勑防上辛不拘立春先后所有王少卿所议及天禧以来太史所定上辛之日委得允当太常所议立春后祈谷难以依从
　　奏请太庙殿上钟磬状
　　右臣伏闻声音之道与政通堂上之乐所以象宗庙朝廷之治堂下之乐所以象万物之治堂上堂下用乐虽殊八音克谐各不可阙其实一也今太庙之乐堂下具八音万物之治可谓周矣堂上之乐则阙钟磬在宗庙朝廷之治八音有所未备焉臣职在礼乐不敢不言谨按礼曰钟声铿铿以立号诗曰既和且平依我磬声是知乐之号令自钟声而立乐之和平依乎磬声则钟磬安可阙哉臣昨防睿防提辖修制朝防殿上玉磬曽于去年具奏乞依虞书戛击鸣球之义玉磬成日先用之于太庙殿上以称陛下稽古奉先之志寻防付外未奉朝防施行今虽玉磬未成伏遇春阳发生之时太庙孟享之日欲乞出自圣断依古复用殿上钟磬所贵发扬至音号令众乐以格祖考以致和平上自朝廷下及万物咸被福祐臣某不胜大愿谨具状奏闻伏勑防元丰八年正月二十五日
　　堂上钟磬议
　　一准中书劄子节文详定郊庙礼文所详定伏请每遇亲祠宗庙歌者在堂更不兼设钟磬宫架在庭更不兼设琴瑟匏竹更不寘之于牀其郊坛上下之乐亦乞依此正之有司摄事准此谨按虞书曰戛击鸣球搏拊琴瑟以咏此有虞堂上之乐也下管鼗鼔合止柷敔笙镛以间箫韶九成击石拊石此有虞堂下之乐也正义曰球为玉磬商颂云依我磬声亦玉磬也大射礼钟磬在庭今鸣球于庙堂之上者按郊特牲云歌者在上贵人声也左传曰歌钟二肆则堂上有钟明磬亦在堂上故汉魏以来登歌皆有钟磬燕礼无钟磬者诸侯乐不备也是知堂上象朝廷之治堂下象万物之治堂上堂下八音各备而互见之不可阙也又按礼曰升歌清庙诗序清庙祀文王此有周堂上之歌也大司乐路鼔路鼗隂竹之管龙门之琴瑟九德之歌九防之舞于宗庙之中奏之若乐九变则人鬼可得而礼矣此有周庙中降神之乐也降神之乐既有献以琴瑟则宫架内琴瑟不可去矣所有祀郊及有司摄事伏乞坛殿之上依旧设钟磬其宫架下降神之乐亦乞依旧设琴瑟其匏竹不寘于牀即乞依礼文所奏请
　　上言大乐七事
　　一曰歌不永言声不依永律不和声
　　谨按虞书曰诗言志歌永言声依永律和声八音克谐无相夺伦神人以和盖歌以永诗之言五声以依歌之咏阳律阴吕以和其声金石丝竹匏土革木八音克谐无相夺伦然后神人以和也若夫歌不永言声不依永律不和声八音不谐而更相夺则神人安得和哉且金声舂容失之则重石声温润失之则轻土声函胡失之则下竹声清越失之则高丝声纎防失之则细革声隆大失之则洪匏声丛聚失之则长木声无余失之则短惟人禀中和之气而有中和之声足以权量八音使无重轻高下洪细长短之失故古者升歌贵人声八音律吕皆以人声歌为度以一声歌一言言虽永不可以逾其声【如大善曲肃肃艺祖一句以仲南黄仲四声歌之声律最为和协】今夫歌者或咏一言而滥及数律【如正安曲至神感神夷黄一字兼四声】或章句已阕而乐声未终【如正安曲已终尚有黄无夷夹大五声之类】兹所谓歌不永言也伏请节裁烦声以一声歌一言遵用永言之法且诗言人志咏以为歌五声随歌故曰依永律吕协奏故曰和声先儒云依人音而制乐托乐器以写音乐本效人非人效乐此之谓也今祭祀乐章并随月律声不依咏以咏依声律不和声以声和律非古制也伏请详定使乐以歌为本律必和声也
　　二曰八音不谐钟磬箫阙四清声事
　　谨按虞书曰箫韶九成鳯凰来仪盖虞乐之成以箫为主也商颂曰既和且平依我磬声葢商乐和平以磬为依也周官钟师掌金奏凡乐事以钟鼓奏九夏葢周乐合奏以金为首也是钟磬箫者众乐之所宗为圣帝明王之所贵数十有六其所由来尚矣汉得古磬十六于犍为郡郑氏注周礼编钟编磬及大周正乐三礼图编钟编磬箫并以十六为数示天子之乐用八钟磬箫倍之以为十六矣且十二者律之本声也四者律之应声也本声重浊应声轻清本声为君父应声为臣子故其四声或曰清声又曰子声也自景祐中李照议乐以来钟磬箫始不用四声是有本而无应有倡而无和者四十余年矣八音何从而谐耶今巢笙其管皆十有九以十二管发律吕之本声以七管为律吕之应声用之已久而声至和协伏请参考古制依巢笙例用编钟编磬箫之四子声以谐八音
　　三曰金石夺伦事
　　谨按大司乐文之以五声播之以八音八音虽异其所以应律则一也故乐奏一声诸器皆以其声应也既不可以不及又不可以有余八音克谐无相夺伦此之谓也今大乐之作琴瑟埙篪笛箫笙管筝筑奏一声则镈钟特磬编钟编磬连击三声戾于众乐中声最烦数而掩压众器求其所谓无相夺伦不亦难哉伏请详定大乐其镈钟特磬编钟编磬并依众器节奏不可连击三声所贵八音无相夺伦
　　四曰舞不象成
　　谨按乐记曰夫乐象成者也搃干而山立武王之事也发扬蹈厉太公之志也武乱皆坐周召之治也又曰武始而北出再成而灭商三成而南四成而南国是疆五成而分周公左召公右六成复缀以崇天子是大武之舞象周德之成矣国朝以谦德受禅郊庙之乐先奏文舞次奏武舞其于武舞也容节六变一变象六师初举所向宜北矣二变象上党克平所向宜北矣三变象维扬底定所向宜东南矣四变象荆湖来归所向宜南矣五变象卭蜀纳欵所向宜西矣六变象兵还振旅所向宜北而南矣今夫舞者非止发扬蹈厉进退俯仰不称成功盛德差失其所向而又文舞容节殊无法度故曰舞不象成也伏乞考乐记象成之文详定二舞容节及改正所向以称成功盛德
　　五曰乐失节奏
　　谨按孔子语鲁太师乐其可知也始作翕如也从之纯如也皦如也绎如也以成始作翕如也始作翕然如众羽之合从之纯纯如也节奏明白皦如也绎如其绪之不穷也夫然后成今大乐之作声不齐一节奏混殽往来无叙曷闻所谓翕如纯如皦如绎如者乎伏请稽考孔子之言详定大乐节奏
　　六曰祭祀享无分乐之序
　　谨按大司乐乃分乐而序之以祭以享以祀乃奏黄钟歌大吕舞云门以祀天神乃奏太蔟歌应钟舞咸池以祭地示乃奏姑洗歌南吕舞大磬以祀四望乃奏防宾歌函钟舞大夏以祭山川乃奏夷则歌小吕舞大濩以享先妣乃奏无射歌夹钟舞大武以享先祖夫金石众作之谓奏咏以人声之谓歌阳律必奏阴吕必歌阴阳之合也顺阴阳之合所以交神明致精意也今冬至祀天不歌大吕夏至祭地不歌太蔟春享祖庙不奏无射秋享后庙不歌小吕既不能奏律歌吕顺阴阳之合以格上神而又无专祀四望山川用乐之制则何以赞导宣发阴阳之气而生成万物哉故曰祭祀享无分乐之序也伏请依周礼分乐之序以奉祠事
　　七曰郑声乱雅
　　谨按孔子曰恶紫之夺朱恶郑声之乱雅乐然朱紫有色而易别雅郑无象而难知圣人惧其难知也故定律吕中正之音以示万世扬雄曰中正则雅多哇则郑又曰黄钟以生之中正以平之确乎郑卫不能入也今雅乐古器非不存也太常律吕非不备也而学士大夫置而不讲考击奏作委之贱工如之何不使雅郑之杂耶伏请审调太常钟琯依典礼用十二律还宫均法令上下晓知十二律音则郑声无由乱于雅也今着大乐十二均图一巻备载律吕宫调又各取本宫乐章一首附于篇以图考声则雅郑昭然别矣
　　右元丰二年八月一日上言二日宣取大乐十二均图并序上进至三年八月十五日中书门下进呈奉圣防送议乐刘几等据几等奏若依杨杰所请其大乐律吕委得和谐伏勑防九月十五日奉圣防依奏
　　申明诬告官员罪犯
　　具位臣杨本司近准淮南转运司牒勘断润州百姓翟忠盛因分擘伯父翟日荣家财累经官司依公勘证其人辄更罔昧朝廷进状指论官司干谤台省行遣不当致烦朝防下淮南路勘鞫委不合再分伯父财产又检防昨有秀州华亭县户陆华经省部诬告本县知县承议郎陶镕取受捕鱼人等银钱仅千余贯又有常州裴宗元止因争理姓产于进状诬毁本路转运副使孙昌龄曽有干渉行遣不公其妄陈词之人各巳引用赦恩原罪窃谓此风不宜滋长须至申请者
　　右臣勘防人户理诉公事已经州县依公定勘结絶其间却有顽狡之人隐匿情犯别经监司台省或诣朝廷陈状事涉诬谤或称所勘官员受赃请托行遣不公欲得信凭受理自知虚妄即多近大礼年分或于大寒盛暑之际指望在京非次恩宥欲其幸免诬告之罪前后兴起大狱禁系良民不少兼又被论之官未显虚实若稍涉嫌疑须当权移差遣或申奏朝廷令先罢职事伺辩对动经岁月方得了当其被告官员若果如所论即系入已赃遇赦不该原免得罪非轻或虽无赃贿稍涉用情亦当终身废黜洎至勘证委无赃私其诬告之人应得反坐之罪又却该赦全原遂致豪猾奸恶之人教唆鼓扇自谓得计官司易以摇动公然诬告无所畏惮至有亷吏遭此谤毁逺近传闻难以自明虽不获罪而阴防清议暧昧不申有伤风教臣今起请欲乞今后应有词讼指论当职官员取受钱物受人请嘱行遣不公等事约法合得免官除名不原赦之罪者如勘证得委是诬告即下状并借词之人断本罪外亦乞申取朝廷指挥量情轻重编管刺配或遇赦宥亦乞特不以赦原所贵狡狯顽恶之徒稍有畏惮不敢辄以虚诈干台省诬罔监司州县承勘官员谨録奏闻伏乞朝廷特赐详酌指挥下刑部立法施行





　　无为集巻十五
