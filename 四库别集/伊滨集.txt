　　钦定四库全书　　　　　集部五
　　提要　　　　　　　　　别集类四【元】
　　伊滨集二十四卷
　　【臣】等谨案伊滨集二十四卷元王沂撰沂字思鲁先世云中人徙于真定父元父官至承事郎监黄池税务马祖常石田集有所作元父墓碣铭叙其家世甚详而沂始末不槩见今以集中所自述与他书参考之尚可得其大略据马祖常碣铭称与沂同榜则当为延祐初进士据集中送李县令序则尝为临淮县尹据义应候庙记称延祐四年佐郡伊阳考地理志伊阳在嵩州则尝为嵩州同知又诗中有纶巾羽服卧伊滨之句则集名伊滨亦即起于此时据祀南镇北岳诸记则至顺三年尝为国史院编修官据送翟生序及胡节母诗序诸篇则元统三年尝在国子学为博士据送余阙序称元统初佐考试见阙对策云云则尝入试院同考而余阙实为所得士据祀西镇记御书防诸篇则至元六年尝为翰林待制并尝待诏宣文阁又宋辽金三史成于至正五年而书前列诸臣修史有总裁官中大夫礼部尚书王沂之名则是时已位至列卿其后迁转遂不可考疑即致仕以去然集中壬寅纪异诗有壬寅仲春天雨电南平城中昼惊愕自从兵革十年来澒洞风尘亘沙漠之句又邻冦逼境仓皇南渡诗有隣邑举烽燧长驱冦南平中宵始闻警挈家遂逺行之句又有寓吉林塘避桃林兵警诗壬寅为至正二十二年正中原盗起之时距沂登第已五十载尚转侧兵戈间计其年亦当过七十矣沂歴跻舘阁多居文字之职庙堂著作多出其手与传若金许有壬周伯琦陈旅等俱相唱和故所作诗文舂容和雅犹有先正轨度惜其名不甚着集亦絶尠流传选元诗者并不能举其名氏今从永乐太典中裒掇编次厘为二十四卷庶梗概尚具不致遂就湮没焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀









　　钦定四库全书
　　伊濵集卷一　　　　　　　元　王沂　撰赋
　　函谷关赋
　　客有逺适于西土兮聊游盘乎关东窥河流之奔放兮眄髙掌之遗踪衍平臯之如席兮豁函谷之谾谾观天险之固防兮据五达而隆崇廼喟然而叹曰遐乎邈然姬徳之衰也有真人焉致虚克极兮守静曰笃游物之初兮而立于独缀明月以为佩兮制青霞而为服厌中区之溷浊兮朅逺游以观复乗素蜺之脩幡兮綷云盖而虹旗驷青虬之连卷兮先云浮之陆离矞狂奔而警跸兮走招摇与黔雷焱腾踊而防飒兮曵光耀之葳蕤诏陵阳以疾驱兮吾将往乎南娭巨灵下袭而奔突兮飏紫气之逶迤歴函关而弭节兮与尹喜乎相期着微言之元妙兮垂金薤之瑰竒曰无名天地之始兮有名万物之母听之而不闻兮视之而不覩唯恍唯惚兮以阅众甫喜然而自失兮防夫子谁发吾之醯鸡何天地之大全兮吾茫洋而不知廼谷神于元牝兮载营魄而髙驰相与过太乙之所居兮歴昆仑之嵗魁驱松乔与偓佺兮役羡门乎三危轶列缺之倒景兮飡沆瀣而充饥越八纮而朅度兮渉流沙而徘徊风枞枞而扶轪兮云来迎而襂纚矍欃枪与旬始兮格泽歘其扬辉羾阊阖而谒帝兮帝亦欣然而来只命西王母以上夀兮玉女鼓瑟而舞云师乗虚亡以独存兮超寥廓而忘归悲人寰而下视兮扰羣蚁之纷移伊兹关之形势兮为强暴之所恃若乃嬴秦虎视列国犬猘开关延敌鸟散麋沸又若羣雄云扰汉祖龙骧项羽枭冽纵火擅强烽燧之勤井干之固战马屯云猛士如雨既已势穷力竭变灭无余河深华髙草生故墟圣朝以四海为家八荒为居普天所覆咸沾咸濡不烽不吏匪柝匪符示王者之无外廓四防之通途吾将观紫气之遥遥俟青牛之仙车传清浄之言树雍熙之舆陋文景之迫隘蹑羲轩之元符
　　温泉赋
　　客有游于临汝之山徘徊温泉之上喟然叹曰山之有泉犹人之气也吹之则寒呵之则温盖其性之自然而无待于外也彼狃于灵砂暮石酷烈之气惑于烛龙荧惑潜照之怪葢昧乎物理之大而囿于耳目之隘然泉之为汤者在在有之而骊山汝水独以名著讵以乘舆后宫之所临幸欤吾是以嘉斯泉之遇也当其盛时绮疏璇题玉珰璧英鱼龙飞动人目睛及其势徂事变光沉响息翳之以荒烟古木罥之以泽葵藂刺薪翁渔子之所灌沐木魅山精之所啸集于是骚人墨客凝思寂听登髙逺望叹息成咏以为亡国之遗迹吾又以哀斯泉之不幸吾尝歌乆视之遗诗想舆衞之雄丽烟霏霭兮千官风雨忽其万骑三思之鬼蜮昌宗之狐媚涸斯泉之流而不足以湔其耻俄而白日西匿狞风振沙野羽啸其丛薄寒鸱鸣兮枯槎灌莽杳而无际心惨恻其无涯吾亦按辔而去恐山川之神笑其言之夸也
　　放山鸡赋
　　乆栖迟于山泽厌羽族之珍竒嘉兹禽之自得固殊智于羣飞抱耿介之贞性表瑰丽之妍姿焕绣膺兮丹颈炫披霓之仙衣﨑幽闲之容止逺人境之喧卑栖遐深以是适照沧浪而自怡匪华轩之是乗岂雕笼之能羁聊优游兮饮啄与忧患兮长辞何巧夫之艰险设云罗以见縻旅燕雀而为掳伤羽毛之低摧讵文采之贾祸将狷洁而殃罹敢微躯之自保念畴侣之暌违适野叟之见售动余心之长悲始防布之甚急旋释仪而纵归讵羊公之责报抑简子之是希无求友而遭卖无啄食而触机偶六翮之未铩聊逺举而遐嬉嗟微以喻大聊抒意而成诗
　　勤耕堂赋
　　冨州邹福名堂曰勤耕莆田陈众仲既铭而福请余不已乃为之赋曰浮西江以遐逝择瘠土而归耕躬劬劳而不贰庶善心之由萌时辍耒以太息感先民之所程苟向义之或违谅余心之未寜好风东来兮膏雨宵零升阳润土兮氷涣川盈嘉植阿那兮羽鸣嘤嘤川原髙卑兮锦机红青夜饭牛以悲歌晨拥犂而戴星忘骈胝之作苦幸袯襫之蔽形绵绵秧针衣被清泠荀令置膝兮武子过庭虽娟秀之可爱卒未知其所成既幽栗乎旱魃又明惧乎螽螟谨嵗功之云始分百忧之怦怦狞飇霣叶兮蟋蟀宵鸣黄云之弥望鎌挃挃而风生舍盖避堂祖疎辞荣顾耒耜之在壁犹盘盂之有铭托陋质于昭世旅譲耕之遗氓获同颖之嘉禾数盈亏之阶蓂从君子之好脩羌羽仪于上京躬劳瘁以逾纪亦含芬其吐馨讵桑梓之悠旷愧蒸尝之弗营惟垂颖而顾本指南云而效诚嵗冉冉其云暮渺悁悁之余情収畴昔之逸豫修初服以南征
　　雪竹轩赋
　　大梁王希孟榜轩雪竹师鲁道人为赋曰江空嵗暮僵立万木有伟青士强项不屈初秀挺以立玉倐铮鏦而响筑虚室生白若逃空谷柙镇帷以悬犀裘堆膝而裁鹿拥残炉而敧防甘手以肥粟清声逺响倐断还续起而视之羣仙鹤驭羽衣缟服云情风纛空旷出没岂居家之此君而箨龙之诸族也邪呜呼噫嘻坚贞则有立洁白斯无欲虚心所以持身敷泽所以成物岂惟徜徉以卒嵗葢将继君子之遐躅
　　啸台赋
　　阮嗣宗酒酣登台箕踞甚逸眼空四海神游八极既骋望以慷慨乃长啸而自适声清厉而弥长音磞硠而络绎或徘徊而萦云或激跃而裂石或逺响之澎湃或余哀之剽急云变色而凝飞鸟悲鸣而举翼清飇振而若厉流泉咽而如泣研羣声之至清含自然之钟律涤埃之溷烦聊超然而独立忽仙去兮不返遗兹台之岌岌呜呼噫嘻斯人之不可得也士固有大言而欺世虚名而无实然味言而察其志循名而观其识则真伪之分奚啻白黒也当其恸穷途叹广武岂昏冥之是逃抑遗世而不顾俾其遘辰得位以奋厥志则将伏南阳之轨躅驰东山之极挚惜其懐瑾握瑜乆幽而不试乐邱壑之栖迟衔杯酒以自肆贞而不谅遯以傲世过故台而一吊动志士之歔欷
　　望思台赋
　　出湖城而西骛兮眺泉鸠于中涂吊汉武之肆暴兮悯戾园之无辜忽孤墉之如块兮曰归来望思之遗墟吁赵虏之谗贼兮乱廼国犹摴蒱武雄畧其焉在兮曾不寤夫覆车初犬台之召见兮冠歩摇而垂输固将窜巧以逞志兮帝已湔拭其逃逋知衔毒以肆噬兮寜畏夫宗灭而身屠间茂陵之猜忌兮实惑神而信巫亲文成而溺五利兮耗生民于怪迂挟蛊道以祝诅兮疑左右之是图抑天道之好还兮聊假手乎憸夫彼长平与阳石兮加显戮乎其孥探隐伏以或慊兮诈夜祠以沾濡瘗桐木于宫闱兮卒嫁祸于帝储哀浅谋之狂傅兮爰昔鉴于扶苏盗父兵以戮充兮冀忿忿之或摅独寃结以谁语兮将何适而容躯懿三老与千秋兮销恶运兮无余焚横桥其已晚兮徒兴哀于既徂筑新宫以永思兮魂茕茕其焉如缅先王之储贰兮唯端良之与居峙博望以延士兮杂卫翼以壬谀哀持身之不谨兮卒失势以就诛帝复信譌而杀兮不能慎夫厥初搆祸败之弗救兮征蚩尤以为符兴余悲于千古兮聊盘桓以踌躇陟古馗之谽谺兮盼頽基之蓁芜歌青蝇以一吊兮遂慷慨以成书
　　不寐赋
　　何杪秋之遥夜兮块独处兮心怦感嵗月之徂迈兮蹇邅廻而无成怅反侧而不寐兮纷所忧其相仍聊披襟以容与兮聿发愤而扬清澹苍苍之天宇兮流孤月之荧荧横明河兮素练万籁寂兮无声练余心于元妙离尘垢之营营歌逺游以激烈兮飡沆瀣之宵零存亭毒之正灵兮息扰扰之外慕履孔徳之窕冥兮超遗俗而不顾吾以元气为车兮以防风为御遨翔于太清兮孰云桎梏之未固夫何美人之遥遥兮乗翠云而容与哀吾生之孔艰兮淹踌躇而弗能去及行迷之未逺兮还吾返乎故宇闻至言以斟酌兮幸年嵗之未暮稽同人之先号鉴北叟之后悟聊肆志以从容复何忧而何惧
　　看云赋【为吴闲间作】
　　太虚清明极灵无声风雨霜露性命咸贞日余惟星月遡亏盈昭回在上独云多形或鱼鳞之错错或车葢之軿輧泰山崇朝六合同气目不容瞬倐若掣帜已霑溉乎穜稑复覆防乎弱穉马駞辒辌是知朔方氛祲正祥占台书常何质无而神有而隐显钜细之叵量也元隐子于是延伫而睇之重歌曰我观于天云有物兮轮囷扶舆生忽兮变无化有亦其神兮离有入无反乎真兮九州百物象其精兮一气之嘘龙或凭兮蒸烰歘霱油然昭倬又将焉名兮
　　胡桃木赋
　　吾庐之阳峙嘉植兮受命于天物莫比兮修榦巍峩钜叶旎兮屹如承天中立不倚兮鸱枭不集矧毒螫兮逺彼邪恶斯明哲兮累累佳实荐之珍兮膏以自泽徳润身兮厥材之良剖牺尊兮不青不黄而自文兮林林天壤寓奚异兮或断沟中万乗器兮使然者谁抑偶置兮曷若斯木徳之备兮明告君子以为类兮
　　四言古诗
　　短歌行
　　南山采樵林木未凋北厓多薪何岧嶤白云在巅惊风日飘豺虎相逐猿猴可招长啸倐往睨彼柯条匪材不经中则乃遥荆棘钩衣瀑流喧嚣还顾旧乡心旌摇摇商山采芝巢由避尧絶唱千载清风寥寥五十负薪行歌车尘彼独何心我思古人
　　和溪钓者图
　　流泉幽幽钓丝浮浮风涛既逺云木相缪方之舟之竹竿恒持鲸鲵弗顾鰋鲤何为今焉在溪伊昔望海彼美钓徒志尚千载洪冈之东其谁与同欸乃天际悠然清风
　　五言古诗
　　古诗【一以送克哷景兖入梁其二以谢张子文应举访余伊上兼简汴中诸名胜】
　　山童照伊白日瘦埋云黄雍容车骑都长卿薄游梁文采丽宫锦邹枚敛其光我飘山林牢三见天雨霜公如左右手易亲复难忘交深出苦语惬于冬饮汤夷门二三友问我行与藏长吟归田赋乱以囚山章
　　桴槎在江湖行止非所期谁云山泽间见此鸾凤姿人生防面难肯惮鞍马疲遥迎长伊湄枯榆媚寒曦亲友话存没学问访阙遗醉语杂嘲谑曽不我瑕疵君怜我疎懒我爱君坦夷而能致斯人孰谓余数竒倾葢即分襟归马三振鬐仰看孤云飞摇摇心南驰山寒梅未破何以寄相思
　　寒月侵山轩朔吹鸣竹牖梦中逢故人谈笑共杯酒怪我趋尘埃短褐防露肘相望晓天星相思令人瘦丈夫属有念虚名等箕斗曽闻子公书出此钓竿手平生张平子矫矫文章叟悬知月旦评应忆忘年友
　　感秋六首
　　寂寂重寂寂穷巷秋气集逺家谁晤言披书了今夕斯文家旧物蚤嵗事雕饰橘柚本不迁敢望为羽翼谬防时髦知风雅共推激一从缚卯申坐觉忧患积缅怀下帷年我自适其适茅屋湿风霜青灯破寥閴蟏蛸悬坏牖蟋蟀语空壁岂无故林思奈此世故力已矣勿复云清愁涨胸臆
　　我爱黄翁材笔力追二班校尉亦已侯老将犹行间忆昔懐刺游为翁数解顔譬彼絶壑松防此幽谷兰秘方不我讳汲深良独难相思千山表惆怅遥夜防梦中不识路月明江水寒
　　黄子富文章皎皎有仙骨当年牧羊处白石秋草没相思欲面论梦想扁舟兀安得启关玉佩听清越分我金华云烹茶对山月
　　屋角月吐明蛩吟亦知梦中逢故人谈笑共杯酒勿云千山表黙坐能邂逅秋雨老菰蒲澄江明橘柚想见登临处骊珠满衣袖
　　秋草何青青秋花亦丛丛上有弄芳蝶下有悲吟蛩清霜日以厉摇落随西风所寄终不移捐躯以相从惜哉时不与幽恨何其终
　　吾爱荆隐君忍穷刚自怒生涯鱼乞水文采豹藏雾忆昔垂两髦朝夕亲杖屦只今皮毛落真实尚如故秋风欺逺客索索语庭树何以慰相思长吟不知曙
　　由竹坝望锦川桃李春色如画有懐陈邑令
　　渉浅上舆梁慿髙眺乡县灼灼桃李花层层逺皆见兵余草根尽此地芳菲徧气暄雉双雊景淑莺百啭邑里齿故繁弦歌俗丕变懐贤思如渇敷政速于传孰是潘安仁而犹宓子贱
　　皷吹入朝曲
　　笳皷觐皇州银鞍鞴紫骝九衢白石静双阙彩云浮介胄揖上将佩珂趋列侯清光迩廷陛喜色动宸旒陈塞下事起进幄中筹披甲复上马望京将起楼赤丸跃劒室精彩拂星流万嵗奉明主节旄归海头
　　无倪舟
　　太虚以为川元气为我舟傲睨八极表恍如乗桴浮问津建徳国弭棹逍遥邱回首太行路摧轮多悔尤
　　夜汲
　　如梦复如醉长夏困炎热披衣听琴筑古井来新汲呼童下两绠随我有孤月雪乳泛瓶罂寒光洗肝鬲百年防瓢饮所适初不择寜须好事人记此王粲宅
　　题李溉之别业红云岛
　　曲折藏一邱蔫锦千树桃东风落红雨防缀宫锦袍春涨緑未波晴光漾轻舠承明自厌直不是秦人逃
　　九日同乐大成诸公小集
　　甘雨不时降浮云清旦隂赐衣候南极吹防眺东林阳乌敛精彩征鴈流逺音为客恋故土还乡乖宿心萧条黄菊径憔悴碧萝岑賔御得晚合朋樽劳夕斟凉月照前席清风吹我衿美人隔千里遑恤故意深灼灼芙蓉花乃在幽涧浔夜分更相即秉烛调素琴
　　鸡武关
　　亭亭鸡武关盘栈石奋角俯窥井千尺仰视天一握长林细若髪峭壁立如削儿孙立羣峯蚁垤视嵓壑江流走其下怒响雷震薄猨猱相战栗金碧气参错东陋鐡堂峡西卑劒门阁乃知天设险所以严击柝遐方减氛祲行旅若郛郭我生亦何幸长啸倚寥廓
　　洪赞晓行
　　两山势环合岚重路不分须臾上东旭帚扫羣峯云联峦髻鬟拥断坂绮绣文凉飚从西来禾黍扬清芬野老倚杖立草虫鸣相闻悠然故园思欲返麋鹿羣君恩谅未报华髪徒纷纷
　　傅梦臣淮漕使遗爱诗
　　塩货重古今淮漕盖其首出节付羣材询谋欲经乆岂惟国用足亦欲民生厚官居等传舎其政固多苟课额嵗以増纷纷谁与守煎户日困穷吏职又习狃追征急星火犴狱常纷纠悬鹑不掩胫破甑或无糗穷隂不得卤往往死鞭杻乡闾人所懐今也弃而走倒悬而不救讵为民父母傅公由荷橐选使自朝右下车未云防剔蠧什八九清风抑豪梗甘泽活枯朽将更积年弊上疏明析剖民瘼置不问谁当执其咎蠲防十万额措法贻厥后吏民总懽跃如释万钧负至今淮甸间歌颂不容口公今位中书大展经济手赓歌南风弦坐见人财阜孰云恵一方海宇跻仁夀





　　钦定四库全书
　　伊濵集卷二　　　　　　　元　王沂　撰五言古诗
　　清水驿
　　东出虎头关畏途复多雨林端望山驿屋脊翳复吐板桥马行□竹迳禽哢聚江流犹蜀道客子已秦语聨峯抱髙台欝欝多草树传闻汉武侯于以驻师旅遗镞杂刁斗土花蚀金缕空余旧营垒隐隐皆可数徘徊想英风彷佛见眉宇壮图虽云屈陈谊吾有取
　　草凉楼驿
　　凤州黄花驿山路石齿齿少年跃马来自云巴省使垒磈橐中装蛮氊杂珍贿马鞍未及解喘息汗如水莫辨骊与黄尘埃翳疮痏驿卒相股栗槃水前拜跪须臾验馆劵咄嗟具甘防持杯未投箸叱咤防其指前途须骏足快若雷过耳吏也前致辞民饮食无米小邑无权竒连槽才百尾使嗔欲裂眦极力加鞭棰以索絷其足以鞭梏其耳惊呼聚老稚恳告未遽已时我坐堂上顾视顔有泚吾闻一马值其价千金比岂惟数家产往往鬻妻子清时法令具恩泽及行苇讵期赤子辈而横遭毁耻长歌纪其事以告司风纪
　　盘龙阁
　　江流转山根怒若雷霆鬭两崖束天窄了不辨昏昼阁道势凌虚蜿蜒工结搆凿石驾飞梁俯视明欲透霏烟扑马尾空翠冷衣袖江花落我前山鸟啼我后物情岂不佳一坠那可救整鞍望所歴险絶吾敢又长吟纪壮游援笔泚岩溜
　　秋日道中杂咏三首
　　释闷偶出游时光感流转晚禾雨中熟秋草沙际软延赏遂永懐縁竒遽忘逺田翁候门久篱落吠山犬采樵南山颠往来清涧曲地硗材木尠世乱斤斧数所以涧畔人清风一竿竹超超出尘网朝暮恒自足髙舟上滩迟厚筏下滩疾出塞怯横行还家顾深积相传即墨下复道聊城急伟哉齐大夫清节故无匹
　　闻吴侯去疾重理快阁赋柬
　　江阁竦巍构崇墉防长堤地灵侈南纪文采丽东曦白龙卧积水金鱼扬素鬐流霞粲成绮列翠逺以夷景适意先快赏同趣未稀古人忽已往名彦复在兹取材庋层栋叠石垒重基翚飞出天半虎眎临水湄政通士和附恵洽民恬嬉优优如练句磊磊落木辞一美信难越千秋恒若斯眷言载笔侍永懐求友思孤游限羁旅跬歩惜暌违翘首讵能即抚心安可希
　　和答克哷景兖宋文野谢子玉欧阳复初连伟度五君见寄诗
　　徴君广平后髙节陵首阳文星敛竒耀古劒埋寒光隂求金玉人适此逍遥场虽云贫非病肯以圆斵方雅歌乐丰芑戎事藏中璋舞雩伊川春愿列弟子行庐陵文章家千古声巍昻敢嘲座无氊但喜书满床琅琅尊罍古落落科斗章渠成亦秦利坐君邹鲁堂柳营贤主人薰沐道徳乡遐追白鹿迹近袭沧洲芳兰蕙纫杂佩芰荷制衣裳非公无此客冠葢相颉颃白首连将军葵庄乐迷藏坐令矍铄翁负暄朝倚墙挥毫气凌云横槊心未忘期君蟠桃实酌我流霞觞谢公养疴卧髙风何激扬妙语不肯吐缩手犹未遑含光世已惊懐璧古所伤固应梦春草卧看蜗书梁长懐咏五君倦笔愧三长山王一时数竹林非杳茫相从能防何回首海生桑讵知九头敢附骥一骧五年身百忧我觞如沸汤赖兹金石盟不改松栢香
　　冬至日于思容侍郎座上分韵得初字
　　官闲睡正美檐鹊时起予岂其得气先而声和且都觉来一室中静见天地初帝乡岂不恋嵗晚思吾庐昔年拜家庆共此一日娱忽忽三十载穷愁生白须营营声利场扰扰冠葢区顾惟枯槁姿廼与二妙俱矫矫汉廷尉妙语倾骊珠翩翩金闺彦清言响琼琚邂逅一樽酒嘉殽杂山蔬焚香阅昼永添线良不如懽余动归思目送南飞鳬家贫愿嵗丰黄祲朝可书
　　题松涧
　　亭亭石上松下有潺湲水清声杂逺响坐听醒心耳时逢苏耽鹤或见琴髙鲤我欲往从之苍苍烟雾起
　　榆次驿
　　古道明草花峭壁窜苍防山回榆次口堠指并州路野人习阻险髙下艺禾黍澄涧流断锦石灿可数岂无登临兴信美吾非土缅懐全晋时表里金汤固战国既鼎分形胜各盘据霸气一消灭城郭非复故问樵樵不知问牧牧无语立马望长安苍苍归鸟去
　　雨后同廖以善广文看山
　　杪春意不怿揽辔登髙邱山雨夜来过绕城空翠流烂然云锦屏遐眺不可周苍苍龙虎气上拍天际浮美人共伫立指顾复迟留金精峙东境雩岭按西头周遭亘长陆迢递俯平畴层层桃李树嘉木枝相樛余方滞覉旅眷眷懐旧游还当凌絶顶歴览大九州
　　滴水崖
　　髙崖何亭亭有泉出嵓窦下为珠贯绳滴石石欲透跳波注巨壑锵若琴筑奏逺响惊鱼龙清音杂猿狖隂连栈道冷逼山木瘦停骖酌甘洁三咽不敢潄诗成若为书峭壁苔藓厚
　　菊隐
　　粲粲石上花泠泠谷中水岂惟制頽龄亦以佩君子酿酒既甘烈供蔬复芳美仙源不可到望望白云起邹吉泰拉诸公游珠林访子髙进士予以事牵赋以为后会张本
　　公子好吟咏名山多往来昨闻珠林去賔客盛英才沙碛逆滩转浪花迎棹开林中肃飞葢日夕具尊罍载歌伐木咏逸兴何悠哉俯仰兵革际防人同此杯探题憇禅刹乗月坐莓苔相如偶未至岂失后命催托此大雅音歌之向邹枚江山若有待别日共徘徊
　　次韵答仲修感懐
　　士生汨流俗浮云蔽朝阳洗心浄氛埃孤月悬清光蝉蜕声利区豹隐道徳场不着虞卿书但写陆氏方廼悟玉不琢孰为珪与璋又知纯璞残始备牺尊行虚舟任纵横桔橰谢低昻神游狎鸥海意得夣蝶床载歌秋水篇乱以逍遥章自愧闻道晚敢云或升堂惜哉山水窟信美非吾乡谁能见河清谁云采兰芳是身虽臭腐寜堪揎轩裳俯愧鳞渊沉仰惭翼云颃欲辞简书畏深入林泉藏诘曲厌机穽卑陬惧嵓墙何时纵壑鱼江湖永相忘不学避风鸟深矉鲁门觞臼头何丑悍越女何蛾扬马何了得失欲讯吾未遑鵩何了淹速作赋私自伤樗栎何散材松栢何栋梁鹏鷃何髙低鳬鹤何短长我欲问大钧大钧何苍茫谁云广陵散同调陌上桑谁欤挽跛鳖拟逐蛟龙骧浇君谈天口试我门冬汤不如两忘言宴坐凝清香
　　紫霞沧洲
　　晴波漾金沙云锦若可卷剥啄者谁子惊鸥去人逺岂无芙蓉制奈此秋日晚借问垂竿翁仙源路深浅
　　野田花戯答友人
　　陂水浄以渌原田美而遐盈盈田中苖的的原上花秀若元圃云粲如赤城霞谁令贵反贱恻恻行路嗟緑草被沃壤繁花翳尘沙昨随南亩田今入西隣家辉辉间陵道莽莽接水涯且复事固蔕寜闻劝烧畬飞飞媚黄蝶聒聒閙青蛙无如野田好请子问蓬麻
　　抱疾二首
　　抱疾乆在告闭门径生苔孤鹤向我立修翎舞毰毸雪毛落竹间翠光照玫瑰汲井煮仙药郁懐为之开安得体顺适百嵗平无乖
　　乆病事药饵体中未和平出戸歩履苦候问劳友生兹晨秋气髙褰裳下堦行行少即据床坐听飞鸟鸣少小学读书老大转无成逢时愧苟禄腼顔窃文名每遇有志士瑟缩如吞声龚生后来者胸臆涵六经葢世少知已三十无官荣
　　门有车马客
　　门有车马客请赋从军行将军素英武鐡骑守长城玉匣鱼肠劒光芒掣飞雷走马沙场中才堪百余战承防歘征起所愿解重围寸心逐黄屋杀气如云飞
　　望中条山
　　黄流不可渡驱马归桃林遥遥中条山秀色横古今隐者今何之试用物色寻应歌紫芝曲闲卧白云深笑我与时乖感我违素心不知山中趣强作山中吟
　　仙人山
　　林隂防宿雨栈道泥潦积凌兢马蹄滑使我心寒栗东登朝天岭竒险无与敌廻观仙人嵓相去不盈尺惊风低长林众崖壁絶壑响奔湍悬藤络崩石十年住京华学馆多暇逸我行非王事斯地何以适涧底灿金沙分明虎行迹山深日易昏驿吏劝行疾
　　哀三良
　　三良昔殉葬死有千载名康公徇戎俗廹以乱命行作俑且无后伤生焉得仁翘翘子车氏卓卓秦之英如何同日逝兄弟无一人殉死不殉道亢宗义为轻所以仰天叹悲哉黄鸟鸣曹公狎忠义王子失权衡自余效颦者不足陈先贤有名训忠则良可珍
　　哀严陵生文炳
　　久客遂长往至友罕俦匹焉知天地寛罹此罗网宻畏涂窘髙歩遐筭屈短日谁为石与阱而谓胶在漆防乱总弗支纷纭竟何益蛩悲咽吟榭芸败满书帙呼之不闻声握之不能即谖堂树忘忧兰砌蕴兼璧覩此増惋伤哀哀泪填臆
　　次韵陈希道和答鄙句
　　遥遥黄泥坡望望清伊阳落落我与君共此明月光平生农马智谩説古战塲坐令籋云驹长鸣思九方我懐愧泾渭君才自珪璋回头蔡克儿亦在交游行新诗妙五字家法窥子昻过我蜗牛庐坐君狮子床鸡虫了得失虎豹炳文章髙懐自竹楼清梦犹雪堂愿从玊局僊骑鲸白云乡下视笑湘累采撷纫众芳怜我失收身紫凤倒短裳胡不接羣飞羽翰同颉颃试看春蚕巧作蠒思自藏又看老狐黠安居穴垣墙那知鼎镬忧不与爼豆忘且当置许事万虑付一觞北斗不挹酒南箕空簸扬虚名一画饼痴儿日遑遑炙香不足喜弃捐亦奚伤长吟感兴篇仰眠看屋梁妍媸果谁分尺寸果谁长人定能胜天胥言非茫君家太邱翁晦行如瘦桑纪谌与羣泰十辈争腾骧持此欲夀君春醪若为汤会看虞賔后汗简垂馨香
　　横翠堂
　　天宇浮修眉木末堆髻鬟逺烟杂岚翠政尔明灭间拉笏者谁子目送飞鸿还
　　杨宗鲁行义诗
　　关中有一士行义举国推昔在垂髫年挟防不勒师慈亲已鹤髪兄弟相怡怡嗟哉董邵南名与淮水驰乡闾表君子王烈相与期辟书来兴元结束告庭闱岂无毛义喜氷蘗以自持皇皇綉衣使如获璧与珪罗置鴈鹜行条理皆得宜击彊如摧枯赵葢相攀追平反共一笑我慕隽不疑锦江与南诏称誉均一辞天歴盗弄兵盟歃起滇池杀吏火官寺奔溃势莫支防服窜岩谷草木充朝饥蠒足报蜀省鹄立忘其疲我欲进短防无由至丹墀指陈利害端了如鉴中窥隐隐巴道路悠悠汉旌旗坐令万黔首危脱剑头炊迁擢薇垣曹订谟佐龙防见待以异礼翻然忽言归包胥泣秦庭忠愤知者谁鲁连不言功耿耿空自竒未防丁父忧泣血杂涕洟防祭尊礼经观者无瑕疵是年嵗大祲关陜多死饥宗族二十防马鬛髙峩巍施恩及里闬义塜何累累腴田均四弟耕耨俾以时蔬圃聊自给抱瓮甘胼胝缅懐申屠蟠髙节有光辉又嗟晋王裒竟废蓼莪诗苍天不虚应祸福各有随驯乌祭墓前甘露零松枝岂惟淳风还坐使薄俗移我诗非为君为世陈良规
　　发赤城
　　赤城夜来雨新涨没马膝晓行鹤门岭乱峯碧秋髙川原濶禾黍纷已积居人望翠华父老扶杖立牛羊散在野晴曦漏云隙崖巅挂虹霓草际鸣蝼蝈既忻宠光被复协栖遁迹行行幽兴得覔句写崖壁停立望苍茫乱飞归鸟急
　　同刘文原仙客坐瑞芝亭
　　税驾息元圃尘思积盈襟朋游适良晤冠葢同幽寻花发洞门杳鸟鸣修竹深遐观达万变内顾惜分隂余懐抱耿耿流运逝骎骎俛仰一时好悲哉葵藿心
　　夀萱堂二首
　　阶前萱草緑屋上慈乌飞慈乌啼朝阳萱草含春晖香浮尊中酒防制膝下衣持夀鹤髪亲年年乐无违萱草生堂阶慈乌不逺飞吐花解忘忧返哺鸣相依岂惟择地生而亦知所归何以守此心所保终不违
　　题听雪轩
　　论文忆李白对酒懐谢眺如何竹牕友独梦寒江钓明发望钟山千峯玉相照
　　嘉树轩为胡士则赋
　　南山有佳木濯濯皆十围瑞露沐柯叶朝阳借光辉女萝既有托好鸟亦有依青青与冥冥所保终不违不违复不斲美玉终在璞所期嵗云晏刻作云门乐
　　九月十一日邻冦逼境仓皇南渡感赋
　　邻邑举烽燧长驱冦南平中宵始闻警挈家遂逺行仓皇具舟楫所志惟弟兄初营暂渉水将谓复还城归途逼烟焰戎马乱纵横父子两隔絶惨哉生别情慈亲力疾起负掖同遐征饥分路人食渇饮田妇羮儿童不遑息踽踽昧前程为谋若不早临难乃无营前事杳难测逢人空涕零存亡有至理瞬息且偷生
　　放鹤亭
　　白鹤招不来青天飞片云应随紫鸾车往见三茅君云上僊风过空香万里闻
　　览古
　　楚国愤竒士伍奢真可怜憸人费无忌防间平王前防奢未及止思去二子贤贤哉子胥智乃出无忌先弟兄永诀别父子相弃捐贯弓向中使去就何翩翩吹箫道中饭脱劒江上船艰关歴他境慷慨张空拳公子不可説専诸能解悬退畊伏中野决防如转圜二国适多衅五年方见宣操兵遂入郢杀气如霏烟不得费少傅斩首谢厥愆徒令楚旧主乃辱吏士鞭报楚既得志谋越徒进言属镂早受赐鸱革往不还忠因怨毒发孝以忍诟全树槚志弗遂夫差随上仙悲君读迁史今古慨悠然
　　云巢
　　巢居巢何许西山白云是仙风过其上逺闻笙鹤至推户欲见之氤氲漫弱水舒可弥六合卷之肤寸耳聚散了无迹吾心亦如此知风既有鹊知雨亦有蚁问君君不言手挥白鸾尾
　　野鹤为述律存道赋
　　九臯有元鹤故巢辽海东常为仙人驾云上乗刚风云胡白鴈来城在人民空独立振玉羽心驰寥廓中只今览徳辉下与威凤同宵警金茎露夕栖瑶树丛回头视鸡鹜啄粟坐樊笼
　　进学斋
　　昔我种嘉树于彼南山岑风霜偃薄余雨露灌溉深既脱斧斤戕复无牛羊侵寒暑相代谢萌蘖而十寻材可梁建章隂亦成邓林青黄或牺尊窈妙扬瑟琴翩翩媚学子斯言可为箴







　　钦定四库全书
　　伊濵集卷三　　　　　　　元　王沂　撰五言古诗
　　内白斋
　　动息祛百虑纷华谢羣妍静専外始定敬直内乃専悠悠天光发皎皎氷鉴悬反照但一室流辉昭八埏敛舒岂徒尔恒久贵自然如何蚩蚩者敢昧苍苍天纷持白黒辨而契内外篇荒蹊惑所入焉能探其元永懐保贞素橘颂乃陈言
　　伊阙道中鞍马间得诗二首
　　夕阳明逺村槁叶索索雨游子随飞鸦翩翩适何许秋声不可遏归意不可御稾秸欲栖场甘辛早登爼偶谐田园娱益见风尘苦遥遥伊阙道马迹防来去客愁日以新山貌日以古持此谁与言数徧道傍树
　　道逢薹笠叟叹息东臯曲云有一顷豆雨荒秋草緑敢辞荷锄倦但恐豆苖没感之在无言相看泪相续
　　赋得擕手共行乐别严元
　　擕手共行乐临别重懽宴落日照离尊流云驻歌扇折栁君不闻采莲人共见离懐不自适去意苦难变望望澄江濵危樯语双燕
　　赠罗仲矩重之金陵
　　大明丽中天万物囿临照哲人感休运鼎鼎列清要都俞备八凯敭歴聨二妙亦有希世材幡然起屠钓谁同不賔者而敢犯讥诮济济鸳鸯行明明凤凰诏文华擢上列机警越常调之子英俊年趋风昔长啸筮仕司东湖寜亲望南峤虽成闲居赋岂免宣室召依依去南平杳杳向西笑要途谅特达下邑被荣耀殊勋倘可防于以答廊庙
　　有感
　　冯妇昔一申猛虎知善搏宋均美政化境内虎先却周处变所脩白额首擒缚李广莫夜归弯弓射丛薄当其肆害时风生动寥廓四人异时起意气撼山岳操行虽不同天下称去恶兵余二三载虎迹宛如昨咆哮据当路白昼伺人攫南邻魂未招西舎惨不乐耽耽莫之避墟里困萧索何代无竒材古道仍不作
　　题胡济川嵇康牀琴图
　　先生家何在昔住稽山隂方牀日防息上有焦桐琴流目视宇宙何人知此心竒才轶同列幽思积盈襟絶交书固伟养性论亦深谁防卧龙质反使祸见侵寥寥广陵散百世寜知音惜哉画史辈不识孙登箴
　　留题妙宫
　　仙家拥修竹境胜欣小停玉殿断香白石门古苔青松月淡苍苍风泉逺泠泠清梦仍丹邱晏坐存广庭于以浄尘虑于以朝百灵于以赋逺游于以新宫铭
　　寓吉安林塘避桃林兵警感赋六首
　　汛舟水东偏择地林塘口稍纾兵革难少待旬日久时时候边警伫立屡回首路逢荷蒉徒坐石防髙栁及时事畊凿烦虑复何有不闻桃林战昨日窜羣丑泰运未有期凄凉在郊薮
　　秧田既已揷麦垄亦已翻林园富桑枣沼沚具苹蘩朝畊暮还息哑哑相笑言昔闻异人説物外有桃源不到武陵境安知人世喧
　　雾敛众峰碧日暄羣木苍翛然南轩内媚此春昼长手擕钜编读尘境悉已忘池鱼迭游泳野鸟纷回翔物性各有适营营奚所望
　　树枣易为业畜萍易为鱼家家重生产园沼富赢余为农乃自适为士当如何贤圣去我逺躬畊还旧庐牧儿采樵歌歌起山谷应中懐讵有思出口但求胜雅颂世莫闻郑衞人皆竞睠兹音节美俯仰足清听白鹭下平田平田緑秧美低徊独拳立奄忽双飞起周原风日好逺客亦戾止三茅三家邨烟尘不曽已人生本萍梗流寓随所以
　　恒斋
　　学道贵有恒为善亦如此一毫无间断迥若天渊比栁也河东良艺徳传父子槐隂防千亩河润连九里是心扩充之奚止一乡已昔闻陶唐风今见陶唐理
　　题刘宪副为萧鹏举写雨竹图
　　风雨川上至秋声满乔林初疑凤鸾引忽若蛟龙吟洋洋飞动意矫矫变化心隐晦在一壑干霄故千寻美人隔秋水环佩锵璆琳清嫩毓内美孤髙蕃逺隂以兹石上操托尔邱中琴共保嵗寒节永言懐好音
　　题屈原渔父图
　　屈原水之仙妙在逺游赋飡霞饮沆瀣所述非虚语孰云鱼腹聊以辞渔父眷眷乡国心靳尚终莫悟沅湘流不极鼔枻竟何处日暮悲风多萧萧满枫树
　　出城南饯罗与敬东归
　　并出城南门相送河南渡公家有严程况此春欲暮伐木下逺岑拏舟迈前路冥鸿去已尽元鸟鸣相顾关山路遥遥春树隔烟雾游子久不归凄然望乡故田园长荆棘狐兎守坟墓谬为时所稽焉敢失故歩慨念平生亲分携重相诉浮唐紫芝老东里乔木蠧归欤倘先理秋至或良晤
　　题李溉之白云半间亭
　　焚香坐清昼一室遗垢氛无人与争长只许白云分白云本无心遇旱或成雨肤寸已有余半间那用许
　　暮春有懐
　　我行长伊濵休日聊游豫溪山足真味心迹捐外慕曰余弛负担徒以乡曲誉敢云陋微官而不事民务度宻意少懽人家隔烟雾髣髴鸡犬鸣林深不知处川华草际浮空翠篁端吐挟晴花气骄渇雨荻芽怒眷然感物情政尔济胜具陟阜引瑶花渉江撷兰杜美人游不归持此欲谁与谁与慰暌擕山川脩且阻谁与敦佳期长吟碧云暮
　　还家
　　春日逓层隂鸟鸣池上林久行忽顾返伫立懐好音幽花色相茂草翠交侵去日春尚浅归来春已深亲知各分散陟彼南山岑携持尊中酒谁与同献斟乱离苦役役涕泪沾衣襟
　　悼儿
　　娇儿名阿髙皎皎玉雪质头圆眉宇秀双目如防漆忆昨汤饼客誉儿美无匹鹰雏精爽紧骥子神气逸谁云嵗两周熟玩而骤失吾家世业儒潜徳乆已积光大我门闾望汝与诸侄如人有十指孰啮孰可惜华屋春暄姸朋戏相扶掖慿几检书册挽衣覔梨栗低头解拜客唾手学濡笔吾年已四十事未见一获勤苦铅椠余赖渠将过日念汝来京师襁抱恃母力遥遥三千里拏响连车迹风雪之所饕负汝谅吾责坐令昨日懽今日不再觌杳然望东南庭草为谁碧我羡拾巢鸦风枝戢修翮又羡防犊牛濡湿喣毛泽乳母抱出门文葆空卧席交朋走相问欲语气先咽神理本防防先儒言不得我欲诉天关灵凤先坠翼惧老为独夫念之若芒刺或谓妄当遣静思益难释婴孩无哭仪礼经有遗则奈何恩夺义苦泪满眼黑终当防汝归藏汝乃祖侧琢我哭子诗铭之圹中石
　　有持灵龟贶予赋此以谢
　　王子雅好卜渔人致灵龟服气可千嵗昔以钓得之置之几格间顾盼生光辉答辞谢渔人龟灵尔何知兆以休咎着用由钻灼施枯虚乃物化千嵗亦奚为曵尾生可贵留骨死更竒珎藏袭巾笥将启决狐疑神武而不杀圣者乃如斯至人善观化脱殻伏朶颐神知倘相契试以此道推
　　题云林图
　　浮云如游尘倐起蔽白日何如兹山中聚散了无迹岂无学仙子只许猨鸟识结巢青松顶扫叶煑白石
　　送玉峯长老四首
　　俗士如磨牛欲去鼻已穿岂知世外人来往云飘然玉峯丛林秀眼碧眉防烟
　　不作赞公色早叅云门禅是身无建立舍防因众縁筑垣听魑魅施食来乌鸢
　　出家英特事脱屣弊恶纒把茅折脚铛可过三十年我本积精练夙记维摩篇
　　中间一念差坐受众目怜稽首西方仙可念未可捐借师卓锡泉湔我绮语愆
　　题龙氏乐善堂
　　余爱渊明诗匪善奚以敦谁云甘泉谷中有至乐存龙氏世簮组磊落多璵璠筑堂种嘉木丛隂庇其根恶禽不敢栖好鸟时飞翻清琴横我床浊酒盈我尊愿言懐静者时复扣衡门
　　题胡士则善余堂
　　为善古云乐孰计庆有余譬彼种嘉木嵗晚隂扶踈宦者矜巧智农者争膏腴鋭以身易物作计良区区番阳有遗老筑室惬所图苍苍华蘂峯鬰鬰杉松株兄弟相埙箎儿孙亦诗书岂惟泽其家而亦浃里闾因之谢林壑吾欲卜邻居
　　宿濵民家
　　晨发伊山阳暮休清汝湄二三田舎翁劳我鞍马疲秋髙天雨霜刈获此其时所从吏卒多溷汝父老为我来佐山邑三年何所施相看愧窃食頳汗难为辞夜阑接软语青灯耿茅茨愿同南溪社敢望桐乡祠
　　隐赋赠胡道翁
　　避地如避世入山思最深营营许史辈孰是巢由心落落泉石间而多松桂林结宇审容膝揽秀豁开襟娟娟青萝迳粲粲緑绮琴一弹箕子操再鼔重华音张目视八极矢心发孤吟落日小山桂清风首阳岑薪歌发延濑过耳何骎骎凤吹闻洛浦遗响入云沉自余嗜接武焉得齿诸任慨兹芝兰契重接枌榆隂少日志万里扬名缀缨簮暮龄事一壑贵徳比璆琳山居可相属防隐难寻俛仰各遂志浮沉良足箴申歌示相好重比双南金
　　谒荆叔麟墓
　　苍苍登古原举杯酹诗翁笔端千丈虹埋没三尺封偃蹇万箨龙强项氷雪中诗翁不可见直节与之同
　　游灵山寻沙监邑隐所
　　往日尝驰驱方春乍游衍行吟过隙驹去防寻山蹇梵刹夙未名髙僧迹初展猿枝积藤蔓狮石徧苔藓揽秀咏独竒临流思何浅逃禅得名宦避乱弃轩冕涛回百川峻路畏九折险后发复迟回烟云陟层巘
　　题逺洲春晓图
　　溪流隔茅屋相去能防许欲采幽谷兰扁舟下春渚岸花缀衣襟水鸟惊笑语偶然谐真赏山翠欲成雨
　　感春四首
　　离离园中花暧暧空中云匆匆南流景悠悠百年身美人游不归草色日以新朱弦断白云绮席凝芳尘鲁门堕戢翼河津曝穷鳞人生能防何为乐当及辰已矣勿复陈相思秋复春
　　佳人在空谷幽兰春自緑静观声利场阳熖奔渇鹿惟有无心子抱琴媚幽独挥弦送归鸿一寄千里目徘徊崆峒巅还顾望北邙邱墓何累累春风緑茫茫坐令英雄人饮恨遥相望荣名安所之万代同悲伤所以广成子乘云去翺翔
　　樵隐同在山所以在则异昭昭孔明子遗语有深意清风洒贲浑千载凛生气黄鹤望不来白云老天际
　　天心水靣
　　渟常满杯深静若无力风起欲成文月来同一色飞檐倒影动触砌轻波泐疑有谪仙人骑鲸在亭侧
　　新乐道中
　　朝驰新乐驿暮走邯郸道野水囓荒坟偃禾杂秋草传云有飞雹着物物皆槁坐令原野间势若磕逢扫离离逃亡屋板扉没流潦岂无劝农吏但言禾黍好老农鎌滞穂哀哀哭苍昊
　　望南屏山同吕仲铉仲实作
　　游目南屏山逍遥税尘鞅清谿乱流渉叠巘縁云上辉辉瀑泉落隐隐天籁响荒途理通塞虚室静敞中有飡霞人长作御风想不乗缑岭鹤还顾渔郎舫芝草甘若饴雕胡大盈掌虽为頽龄驻亦忌流光往永懐山中游观化歴清赏
　　七言古诗
　　看山抵玉笥山下遇雨不能归淹留信宿偶成长句
　　秦山防千仞翠入蓬莱城城中望山色明暗分隂晴老夫散防山前路为爱看云不归去仰看惊怪鹭飞来回头或见云生处崦中孤起如炊烟乗风腾上苍崖巅崖巅宿云喜迎接横空一幅兠罗绵天风吹散银千缕淡处是烟浓是雨云师物怒不肯回露出峯头尺来许一雨三日溪水肥老夫欲归不成归云师知我惨不乐故出小谲相娱嬉老夫作诗一笑领举袖収云散空迥倚松絶叫山下人仰看云峯起山顶
　　卖马吟
　　冯先生贫惟一劒我今虽贫犹一马聊同起废病颡驹敢向人前索髙价眉山太史作新年卖却老骢为酒钱香山居士鬓欲丝始知鬻骆放杨枝我不学游侠夸年少臂苍挟弹章台道又不能雄豪如二生千金騕换轻盈骥传称徳虽云好终日刍粱未尝饱不须恋廐动哀鸣防见锦鞯金络脑家传清与白千驷非所求要将好消息寛我庭闱忧青鞋黄帽虽吾有可奈尝从大夫后明朝欵段驾鸡栖疾恶犹如朱伯厚
　　白泉歌
　　白泉之流白如雪白雪连峯幻银阙浮邱仙子太华来头戴星冠手持节一过西岩数百年灵芝五色何鲜鲜山中阅世已陈迹世上闻名不识仙浮云欝秀常五彩碧落空歌乆相待防欲縁崖采茯苓长啸临风望沧海海中遥挹安期生六鳌戴山休逺行风尘十载散空濶宇宙再新开太平太平人物世希有我欲看山待重九诸子重携緑绮琴三仙共酌黄花酒渔樵径路草荒荒回首烟霞接混茫交游歘散尘縁重节序空酬兴味长因招白泉雪更望白泉岭别日吹箫驾鹤軿知是王乔到仙境
　　寒食行次进士呉莘乐韵
　　百花防蒙媚初日万户烟消记寒食陌头杨栁青摇摇栁底佳人双翠翘春醪盈樽肉盈爼泪落飘风湿新土逺人无家望乡拜恸哭松根忆前代磨牙豺虎乱交衢纵有音书倩谁帯可怜战骨成邱墟不独若敖悲饭盂白杨无根附春草作底英雄是中老杜鹃啼血独魂断感此凄凉夜中饭明年寒食望关山满路山花君早还
　　送祝平逺
　　江城四月风雨夕闻説河流髙数尺故人官舫伴春归解印初辞浯溪驿顾我南园万竹林卜居未遂忽分襟晓山犹似来时好春水何如别意深别离苦多欢防少把酒听歌思深杳外郡抡材紫诏频要途防足青云绕杨栁吹花媚锦衣滕王阁下弄晴晖悬知皷棹东流去故旧遥瞻彩鹢飞
　　战城南饯友人从师西征
　　心惆怅望重城城之南屯甲兵背河赴敌星火急走马略阵烟云生战城南列飞将操戈矛脱弓韔生擒贼酋马上归壮士鸣鞭两相向中有一人氷雪顔遥随主将驰入关妖星如雨堕地殷杀气上逐孤云闲息民按节劳险艰镌功勒石磐龙山紫薇花开掖垣里黄麻诏出彤墀间城南班师君早还
　　濠梁小立同宋有庸赋
　　春城粉堞连营垒濠上东风发羣卉科斗元精细满池茨菇緑苖低出水别来容易见春归聨斾行吟踏落晖寻常百姓今谁在栁外年年双燕飞
　　游灵泉寺寺僧谈其祖师善寛伏虎事求诗走笔以赠
　　山深欲无路木杪浮绀宇灵泉引青竹声乱落花雨至人晏坐处戒刀伏龙虎马驹独何疑山鬼敢予侮我生局促随尘网每到寛闲聊偃仰但得螺蛳吞大像防见沩山居百丈
　　畵眉池
　　赵宫昔日婵娟子玉貌仙姿雪相似黛螺畵出逺山色欲照清流娇不起折钗玉燕尘半洗依稀尚见承恩字荒池私蛙鸣鼔吹官栁莫妬蛾眉细










　　钦定四库全书
　　伊滨集卷四　　　　　　　元　王沂　撰七言古诗
　　阳春曲
　　杨花蒙蒙海波白十里香风飘紫陌流苏宝幰金陆离汉家帝子朝天归蒲萄重锦新勅赐蓬莱宫中緑衣使道傍缩首观且避蹀玉鞭光照地大隄緑树啼娇鸦知是平阳公主家回首画桥芳草暮蝴蝶不随春色去
　　杨花宛转曲
　　妾乘碧油车郎乘青丝骑相逢狭斜道杨柳着花未迟迟度绀幰稍稍逐兰佩宛转结深情葳蕤含密意游丝绊得阳春晖乳燕衔将何处归翡翠轻裙承不着宝环纎手捧还飞合欢金缕结未已马啼声断鸣珂里鸣珂芳草緑离离杨花依旧逐游丝游丝挂在空虚里莫道春心无所似
　　杜翁八十岁
　　阳曲杜翁八十年双瞳防漆眉紫烟鹿皮裁裘鸠刻杖见者疑是商山仙问翁康强何以然年未五十嗜欲捐养生有道不链鈆安心有法不坐禅清时夀域开无边承家有子才且贤诸孙亦复相后先斑衣竹马来翩翩长轩奥室罗芳鲜自适其适全其天更知守一岁且千此语不信庄生传
　　题竹溪
　　山家有田不种玉长林横陈万修竹红尘千丈定不到秀色一川差可掬山人独立清若鹄时聴溪流响琴筑岂无摩诘画辋川亦有昌黎序盘谷林泉真乐自有余尘世虚名顾何足他年拄杖我敲门煮笋堆盘酿新熟
　　送萧性渊县尉
　　萧郎本是将家子部曲当年散如水锦囊故物有焦尾萧也与之共生死北上弹琴峡中道写出流泉言语好龙沙万里跃马归青袍风吹白于草江头鴈落春芜碧小试腰间大鸣镝酒酣梦着塞垣事雪拥穹庐深一尺只今人物方渺然英豪谁识郭通泉袖中正有霜钟掺天上应传宝劒篇
　　题郭熙山水
　　不知造化初此山谁开坼峯隠羣山深路盘两岸窄始信郭熙手力与造化敌峦溪淋漓潘谷墨妙处不减营邱笔愁云惨澹万里凝阴壑阑干千丈氷杖笻荷担者谁子袖拥两耳如寒蝇雪深芒屩迹易灭前溪渡头鸟飞絶人生胡为不自逸岁晚﨑岖行作客剡曲拏舟兴尽还灞桥骑驴肩耸山书生骨相例寒饿留得虚名传世间
　　襄城道中偶雪
　　黄云压野拨不开天寒日暮胡为来我前雪片大如手我后槁木鸣相挨地炉围处烧榾柮灰中笑指蹲鸱熟田家自有老瓦盆不管北风寒刮骨金狨覆鞍雪不湿三尺角弓鸣霹雳归来马上悬双狼不管氷髭珠的皪人生适意虽不同鹏鷃逍遥天地中不似襄城城下雪一段清愁愁杀客
　　苦雪吟
　　东风猎猎夺花魄陵轹阳和强飞雪过时舞态自婆娑入夜寒声转清絶糢糊物象偶尔同炫晃晨昏才一瞥饥鸢失肉生欲痴惊犬穿篱吠如噎君不见酒阑歌断五侯家春光融融面生缬瓦沟急霰珠走盘海犀镇帏风不揭又不见拥门三尺袁安宅破壁虚窓飞乱屑豆稭灰红明复灭僵卧浑忘食似铁
　　题溪山风雨图
　　今年西游出宝鸡羣峰迎人高复低秦山森列古环玦渭水摩荡青玻瓈前林惨淡风雨急元气淋漓收不得淙流浩浩悬缟素山涧层层失红碧回瞻缥缈烟雾中飞楼峣榭如争雄若非祈年槖泉观定是五柞长杨宫狞飚掣盖嗟行旅苔磴欹滑畏如鼠欲将笔力状竒絶只恐山灵惊妙语归来京洛厌风尘开卷洒然醒我神澄怀寂聴追所歴竟欲濯缨溪水津南朝君臣歌玉树画工笔諌昏莫悟江风掇屋醉不知珍重山人咏渔父
　　为施淳民题临本郭熙山水歌
　　崇宁一片郭熙山沦落人间感流转毫分隠显别清姸千叠峰峦坐中见葱笼云树只重重世间春风几度逢怪石常存犇壑势幽泉微露出山踪縁竒挹胜茅亭小亭下清江自萦绕诸峰斩絶出陂陀夭矫苍松立尘表百尺丝纶一钓舟石阑斜对路悠悠山色自多朝暮趣江流不尽古今愁郭家名笔谁摹写邹氏山房絶潇洒临流防缀入精微意态神情岂其亚施君之笔良足称画楼粉壁时相亲长歌一曲丹青引莫道今人愧古人
　　送陈舜咨
　　北风吹雪山欲奔拥裘生马愁鸢蹲触寒歴险来特特杯酒谈笑回春温我方学道畏垒北晏坐已入不二门筑垣昔曽聴山鬼洒笔今解憎王孙丈夫事业抗浮云纷华剥落真实存长松老矣更添节甘井汲多终不浑恨君不识谪仙人恨我不识岑征君鸣臯山前一相见诗愁又满梅花村
　　雪后游陆浑山宿鸣臯寺感事
　　穷山作吏聊随世为爱伊滨可人意田间野水弄明灭木末晚山横紫翠陆浑坡口天下稀阆州城南之所愧折苇风生鴈双起平沙雪净鳬翁睡我本江湖钓竿手渔子芦人不湏避紫芝眉宇无复见持正文章谁得记生前偶落山林牢身后不同金石碎山川难得人更难胜槩名流今两致千载那知我亦来登高不堕羊公泪身似转蓬安税驾事如嚼蜡都忘味长疑安石恐不免何似孙郎遂初志日暮招提陈薄饭夜阑禅榻成良寐不将妙语记曽游只恐山灵厌人至
　　戏咏南山土风
　　羣山奔腾南相望万马同秣争低昂危途中盘杳一髪俯视欲作寒蝇僵涧流初疑苍兕吼烟起忽作青蛟翔峡空仅容孤鹤度川衍或可千人藏桃源之山隔尘世菊潭之泉多夀康茅茨日暮照空翠竹牖天寒摇水光驱驴木杪贩麻客挟矢林间围猎郎地炉堆兽炽石炭瓦鼎号蚓烹芸桑村醪未温和鹿血饼饵半熟分熊肪登高放目不可制长剑耿耿倚大荒大荒物皆得所托我胡为乎独遑遑胶胶扰扰浪自苦物外日月来不忙伊灵丐我一片石他年刻此囚山章
　　大风
　　东君染花满春国飞防妬春夺花魄黄尘潇潇暗白日天为花愁救不得大川扬波氷柱立羣鸦惊呼半空黒长红小白一扫空乞与游丝数千尺
　　秋风吟
　　征鸿歴歴明秋序逺客翩翩适何许马头黄叶落四五回首青山欲飞舞登高障袂望所思思君不异琼树枝江南王孙归不归罗衣不柰西风吹
　　题青山白云图
　　青山偃蹇几今古时出白云相媚妩嵓红涧緑纷变灭川霭林霏杂吞吐道人昔卧山中云岁晚去作人间雨紫薇华发春昼闲思逐芝田鸾鹤侣
　　题醉客图
　　生不愿为郑广文亦不愿学灌将军斫头何用知程李击节空歌有鬼神愿从图画四君子日日杯中寻妙理倒冠傲兀亦不恶奋袖低昂聊复尔美人行酒尔莫催而我顾尚书期碧梧影倒黄金罍身世悠悠两不知
　　玉印歌
　　茂陵石马寒嘶风神光贯月如长虹偶同玉碗出人世虫篆螭盘能尔工将军汉庭功第一至今姓名昭白日摩娑欲刓三叹息人夀安得如金石
　　题牧马图
　　一马色若霜前草逸气欲无千里道一马不受青丝掣黑云满身四蹄雪二马欲并意态闲石壶泻水清潺湲三马同秣性各适龁声汹若江声寒就中一騘精爽肉碨磊蒲萄锦龙媒岂独照夜白赤骠青骊皆絶品长髯奚官相顾语检校羣牧新开府温凉宜适调御工早晚东封禅梁父蒺藜沙苑秋复春得见画图犹竦神只今岂无騕褭与麒麟呜呼空老驽骀羣
　　题真妃玉笛图
　　开元垂拱治无为朝退华清日晏时传诏梨园停百戏亲调玉笛教真妃云鬟绰约蛾眉小怙宠矜恩气浮杳一曲清平乐府词宛转遗音动天表芍药轻风拂御筵无人催唤李年紫凤低徊双阙下防云缭绕百花前当时行乐深宫秘万岁千秋不相弃今日人间看画图闗河风雨鴈相呼
　　题张生兰谷图
　　山人昔隠溪一曲紫兰猗猗满幽谷山人今游葢场不采而佩兰何伤黄尘急流乌帽底故山朝朝白云起有时洗手对桐君坐觉秋芳清在指秋芳拟欲赠同心日暮徘徊幽思深披图武夷忽在眼櫂歌激冽动长林
　　和贾参议题松风海月图
　　道人墨防金壶汁老防怒奋苍髯吸坐令高堂之素壁满耳松声水声急龙宫采诗作步虚素娥起舞波神立钧天广乐奏未终含毫欲下鲛绡湿
　　食笋
　　野人饷客无长物只办行厨入脩竹眼明初识玉婴儿胷中防着筼筜谷我昔老禅同一龛玉版宗风曽饱参苜蓿盘中重相见洛西风味如江南同谷饥寒杜少陵五溪放逐高将军山寒黄精不堪劚地暖野荠空如云我今流落心不动一笑聊呼麴生共果然口腹能累人夜来忽作西湖梦
　　过古陵
　　古陵累累隠复见春草平铺緑初遍高原日落风欲旋金蠺自眠飞玉燕路人指是唐家陵石马欲走牵寒藤牧儿朝来掘夜防山鬼夜半偷渔灯道旁荒坟谁氏子寒食年年来挂纸清渭东流未云已却怜麦饭寒泉水
　　题山水图
　　山邪云邪低复高势若钜海翻波涛石林宝帐隠灵宇石磴黄帽云霜袍落花香涧引猿饮长松流风惊鹤梦烟霞彷佛仇池山制度依约桃源洞鸭头涨緑环亭臯似聴鸡犬相鸣号畸人朝挂牛角帙钓叟暮移鱼尾舠不知世间有此境便欲归耕田二顷青门学种故侯瓜丹巘欲裁董仙杏三年博士冗不治壁水泠泠明鬓丝尘埃老我蓟门道山中日日生瑶草
　　茂陵
　　玉堦苔生履声絶桂苑芳销宫漏咽君王起望集仙台方士灵香海上来九华帐深兰烛冷是邪非邪影非影含毫抽思赋难工坐聴梧桐落金井茂陵松柏阴连空萧萧石马寒嘶风青禽消息天上断玉辇欢游泉下同春草凄凄秋复歇金鳬影沉银沼竭空余海燕蒲萄镜夜夜神光射明月
　　过鲁山别贾尹公溥
　　南阳之道何盘纡西风老树鸣相呼鲁山之山觧娱客松声尚作于蔿于行人十有八九瘿女寛裁襟男濶领惊闻老芋登客盘喜见红姜供煮饼紫芝骑鲸去不返琴台萧条白日晚小留我欲吊前贤为报吟鞭不湏挽
　　岩石砚为柴舜元宪佥赋
　　汉江有竒石磊落太古色淘沙相薄蚀岁久露岩穴幸免女娲手錬之补天裂不逢卧龙公取补八阵缺江妃水仙不敢惜夜夜黒云蔽明月江头绣衣使偶见喜且惊绣衣昔草子云经置之几案锡嘉名坐令书幌间缥缈烟雾生愿君结交如此石味如元酒与太羮
　　游徳亭宫访真人周翛然故隠壬辰间兵动居民多避地山间虎为害周拘囚之民遂安堵山中有饮虎盆尚存
　　黑山之山天下雄高崖巨壁摩青空至人昔此巢云松独立世外扬元风雾雰暗山兵乱起锦服霜矛杂蜂蚁丁男失耒女儿啼连邨顷刻无全理居民若有所见然移家尽入桃花源谁知山祗大失职猛虎山前搏人食吾师哀民祓不祥笑谈约束如驱羊一朝仙去若鸡犬空有爪痕留石牀我因王事事幽讨白云犹封链丹灶千秋鹤驭望不来天寒日暮山更好
　　赠答海都督
　　安西健儿速如鬼万骑饮干菊潭水羡君谈笑净妖氛幕上啼鸦报空垒南阳老父如云屯丰碑深刻昭竒勲青史先书段太尉城都不数花将军
　　过独石庙
　　落星何年化为石羣峰不敢争长雄苍藓鳞皴动古色荒祠惨澹来阴风鹤驭朝廻仙子驾鲛绡夜织冯夷宫凭谁唤取昭华管吹入逺烟空翠中
　　射雕图
　　元旌猎猎摇清秋将军醉拥乌貂裘双飞防破暮天碧弯弓欲射仍迟留奔星一发马前堕惊看玉爪黄金眸归来快饮软臂酒呼鹰却笑刘荆州
　　桃源图
　　祖龙荡覆蓬莱池仙人不诵祈招诗武陵自有建徳国桃花只恐秦皇知春风几见花成实老幼熙熙不相失人间安得尽花间环海一家歌帝力长溪锦浪翻晴空丹崖翠壁烟蒙蒙正朔谁知晋朝厯衣冠尚有秦人风重华杳杳潇湘浦虎踞鲸呿天下主千秋无复问主人青山盘盘自今古
　　赤壁图
　　玉堂仙人雪堂客夜泛扁舟游赤壁世人欲杀了不知卧聴中流风月笛清都采诗鹤驾过江妃起舞袜凌波向来哀乐真梦幻举酒属客君当歌千年曹暪等蝼蚁一为周郎酹江水江水悠悠万古流坡翁时复骑鲸游
　　题风漪亭
　　风漪亭前何所有下荫菰蒲上榆柳鱼龙鼓瑟清夜聴鸾鹤焚香来白昼吟诗往往逢木客拏艇时时过溪友栽桃未用悲岁换种杏政湏烦虎守烟岚滃欝沾几席琴筑锵鸣奏轩牖知鱼濠上果何乐抱瓮汉阴天所夀何当郎山山下生濯足清流搔白首
　　题草虫图
　　老蟾睥睨登月窟爬沙脚手软无骨游峰官府亦偶耳朝暮两衙自仓卒小蜗之涎不满殻升高胡为怒双角飞来胡蝶占春风彷佛庄生梦中乐牵牛欲饮河之浒螽斯子孙乃如许眼前万物总生意我欲抛书为老圃
　　题画马图
　　圉人揽衣行且顾骅骝掣缰痒摩树长松岁晚褪龙鳞种兰当门思古语
　　洛士张起宗缑山陈公之甥也善画马过余求诗书此以赠
　　逺游翩翩何所适老鹰叫霜伊水白满衣黄叶驴背客袖有龙眠天马笔君家汲直天下竒渥洼原本麒麟儿归扫缑山读书舍九原韩干非吾师
　　一百五日行
　　一百五日春昼迟伊滨人家烟火微相逢十九瘿累累见惯何曽羞掩衣东风吹草緑如洗旧坟新冢皆相似牧儿驱羊下邱陇知有人家来裂纸纸钱那得到黄泉老鸦结巢高树颠死生常事梦一觉何用服药求神仙青衫司马不湏泣共借梨花作寒食三家邨市醉争席两鬓尘埃人不识












　　钦定四库全书
　　伊滨集卷五　　　　　　　元　王沂　撰七言古诗
　　妬女祠
　　闗头妬女祠古屋高亭亭靓妆袨服过其下往往霹雳来青防翠鬟峦隠隠玉佩泉泠泠晓月吐妆镜晚风罗画屏与谁同蹑凤凰去玉宇瑶堦常不扃人间岁月如流电回头试望昭阳殿争妍固宠几多时飞燕婕妤俱不见
　　题赵子昂画马
　　龙媒来自月窟西谁其牵者虬髯奚双瞳紫熖竹批耳一团黑云锥卓蹄吴兴学士画无比笔迹逺过龙眠李雄姿不受络头丝满纸萧萧朔风起公今骑鲸去灭没世上有谁怜骏骨安得幽并豪侠相往还短衣射猎蓝田山
　　月堂为贺医赋
　　贺生早饮上池水心如秋空絶尘滓紫葢峰南结屋居囊中探丸起人死长安市上识韩康宴坐归来月满堂江上谁能聴瑶瑟山中应许得金浆
　　鸡叹
　　清晨有鸡步庭除朱冠苍距秀尾舒投粟不啄鸣向余岂欲臆对如鵩乎我生羽族五徳俱风两如晦而不渝警君贪眠旦读书胡为以我充庖厨我生曽不饿鸱如夺攘不愧为人驱填肠满嗉夸自呼摩空唐突羲和乌彼不弹射我是图我独何辜君何愚
　　题刘彦昭杏林春晓图
　　闲看杏林蔓柯条毎到春晴花最娇彩云终日净如拭綘雪有时吹未销检方清润浮书庋接席繁阴落酒瓢旧游回首已十载杏实累累湏见招
　　沔阳驿
　　山廻江转流百折山翠荡摩江色净羣飞野燕低掠水独立晴鸥闲顾影居人十九瘿累累见客何曽羞掩领乡音巴蜀杂咸秦而我闻之不能省
　　送武秀才还湖广
　　衡岳之峰七十二祝融特起摩青连峦叠嶂妬竒秀盘屈怒作蛟蛇形嘘云吐雾埋不得空翠飞飞落洞庭武生家居洞庭上湖水为沼山为屏橘洲种树等千户石皷读书穷六经焚香白昼鸾鹤下鼓瑟清夜鱼龙聴一朝结束催客丁思与众人朝沧溟含毫拟献上林赋置醴亦厌侯门鲭东华尘土红扑防梦寐汀洲兰芷馨腐儒老眼千年青遥看南极老人星安得酒舫载酒行长与酒徒共醉醒
　　车辚辚
　　车辚辚易水滨恩泽侯窜南州南州迢迢千里道雄虺呼风摇毒草朝盘蜜蝍暮鸺鹠瘴雾着人人易老昔日朱门炙手热金紫童仆姬姜妾烹羊炮羔易折葵堕珥遗珠轻扫叶一朝旤起蹈危机上蔡无由黄犬归金笼鹦鹉唤新主画閤美人犹故衣故衣空怜香未灭信繁华有消歇君不见湘江斑竹有余防竹上斑斑竟谁血
　　题李遵道枯木
　　孤根偃蹇蟠厚地防蔺千年有生气丛篁潇洒势拂云王谢诸子超人羣李侯笔端妙如此坐我小山烟雨里安得天风来万里仙槎快泛银河水
　　送上清张叔大錬师东还
　　芒砀王气浮天闗真人乃在圯桥间功成往事赤松子心与浮云如等闲上清亿刦元教起坐引诸天黍珠里昨闻仙子御风来身着山中紫霞绮东海尘飞二十年仙凡消息两茫然守闗暗识青牛去渡海春逢白鹤传五陵八百遗仙记思欲攀天问天帝三尺青萍手可提一品银章肘先击笑把芙蓉花相期访蓬岛不见河上公空懐橘中老大明治世龙汉秋倐来倐往应难留月明后夜碧天净笙鹤送尔缑山头
　　太古楼为余链师赋
　　道人链质同蝉蜕回头甲子焉能计曽见彭聃婴孺时解记轩辕以前事愿凭黄鹤寄短书借我缥缈之仙居安得霞飱野服长健八千岁著书细説天人初
　　虎牢闗
　　孤云两角如划布中有长天悬疋素闗头一上眼豁开汉殿秦宫皆可数太行之青遗块小下视黄流一丝袅乾坤胜槩无古今一笑英雄如过鸟长謡我欲问真宰世事茫茫几成败君不见三分书里説虎牢曽使战骨如山高
　　老胡卖药歌
　　西城贾胡年八十一生技能人不及神农百草旧知名久客江南是乡邑朝来街北暮街东闻掷铜铃竞来集居人相见眼终青不似当时答术丁师心已解工名术疗病何烦説难经江南只今成乐土异代繁华复亲覩全家妻子得安居箧里青蚨夜还数灯前酌酒醉婆娑痼疾疲癃易得瘥金丝膏药熬较好伤折近来人苦多川船南通有新药海上竒方效如昨眼中万事不足论流寓无如贾胡乐
　　题李后主画山人骑牛图
　　君不学嵩山刘屯田铁笛牛背吹云烟又不学庐山陈处士目送飞鸿坐牛背问君胡为偃蹇牛背眠结草为辔蓑为鞯山童抱琴走如鹿溪溜没膝衣鹑悬南唐天子画无比深宫昼长云梦水挥毫写出逸人容清标照耀澄心纸期人太浅陋相如妄谓山泽儒皆臞安知有道栖草野食虽不玉顔长朱繁华已逐西风尽空余建业文房印凄凉天水柳枝龙白鴈江头又霜信
　　发福昌望女几山吊辛敬之
　　竹鸡唤雨催游人提壶劝客意最真连昌宫中一杯酒不负落花啼鸟春东风忽来吹女几翠缕参差为谁起不见能诗辛老子卒与老饥相抗死清时亦有郊岛穷况乃天地兵尘中书生糠籺苦不足朱门苍头饱粱肉
　　李子实八十
　　李翁眼碧眉紫烟见者疑是商山仙庭前花发三荆满膝下衣裁五色鲜畦蔬可茹泉可酿冠葢时时问无恙青鞋野服步履轻不要汉家灵夀杖
　　题古愚逺碧楼
　　岘山鳞鳞翠初洗势若涛澜低复起秋高水落众峰出野旷烟消数鬟委岚光分流与尊酒秀色浮空来席几先生久厌承明庐晚岁重防金匮史肩舆不复用门生结屋于兹有儿子驷马归来延福里倚阑琢诗万事理溪流可酿为翁夀絶胜南阳菊浑水
　　春江钓者
　　白鹭洲头春水生青山倒影碧波明闲门却扫流尘静深树似闻啼鸟声渔舟荡漾持竿久世事茫茫不回首钓得金鳞换酒归夕阳正照垂杨柳
　　周博士伯温次韵见示和以答之
　　砚纹女髪緑新洗砚质女肤滑凝水海犀压纸风不起妙语纵横能泣鬼子官中秘览羣玉古意清风如可掬画阑鹿眠香草软绣帘燕掠飞花蹙经惟旧讲思无邪褭蹏新铸丹穴砂好陈圣主贤臣颂莫让渊云来汉家老夫南望江上屋只有归田赋堪续买舟留诗供一笑有入定忆顔光禄
　　雕玉盘螭歌
　　我有双盘螭文藻光陆离自非蟾肪昆吾刀雕法精妙曷以为世无李伯时解作洗玉池又无吕与叔能辨璜与贯之双带只自竒岂惟比徳古君子亦可借题君王诗
　　别外窝禅寺
　　四山如城势如东一径蜿蜒入穹谷林端缥缈浮断香知有招提映深竹山僧见客若麋鹿揭炬夜开方丈屋谈空煮茗欲忘眠月转金盆挂乔木朝来钟磬亦多情余音送我逺益清自怜踈拙招物议敢厌荦确疲山行青山劝汝一杯酒问我他年更来否
　　送项可立归养天台
　　林乌返哺朝阳枝倚门手取连环持木奴青黄屋角垂游子心惊怀橘时有亲七十世上稀况君抱得明珠归斑衣儿啼真乐在拥笏垂鱼徒尔为爱君徳器温且厚蓝田烟雾生琼玖安得赤城瀑布变春酒为太夫人千岁夀
　　烧山
　　羣峰峩峩错鲸齿顽寒赑屭氷脱指狞飚折树怒未已黑云压山山火起初疑夜过古战场走燐出没秋草黄又疑兵散井陉野万马赤帜随低昂倐如斜阳下乔木江浦渔灯相断续诸姨红袖照骊山齐奴锦帐围金谷长烟遥遥横楚氛怒熖烈烈奔吴军炎官播弄水妃怒九轮照烛乾坤焚穷蛇上木不遗力惊鹘穿云势何急熊罴相吊猎夫喜桐梓哀鸣山鬼泣纷纷飞烬随西风回首咸阳三月红怪同燃犀吊牛渚快若照燕焚吴宫陆浑仙去文章伯千载风流冷如铁怪词险韵吾未能物色分留愧逋客
　　蜀禽
　　林端锦鸠鸣逐妇林下竹鸡啼唤雨逺认丁丁啄木声近爱闗闗栗留语提壶只解自献酬画眉虽工谁媚妩何年失国号郭公何帝遗魄为杜宇姑恶怨出谁氏夫婆饼忧焦谁氏女夏鸡侵晓促耕夫山狗临昬警行旅惜无柘弹落鸱号恨不雕笼贮鹦鹉山鸦泽雉杂羣龙百族喧啾谁复数林栖涧饮性各适雄飞雌从了朝暮岂惟清美巧音声亦复斓斑好毛羽老夫万里蜀道归马上新修蜀禽谱
　　泥滑滑
　　泥滑滑山鸟啼马萧萧人未归声声唤起风和雨高柳画桥西去路回头勿忆去年时老尽行人路如故
　　送春词
　　黄金台下东西道紫燕矜夸金勒好长沟漾情情不尽碧草迷人人易老楼上迎春又送春邯郸儿女娇翠嚬一声鹎鵊鳯城曙满眼芳洲生白苹柔桑绕舍麦如尾锦雉将雏梅结子为问归耕江上田何如但索长安米
　　漞石砚
　　天孙染云緑初洗刚风吹落熙河水龙工呵防睡不起探颔适遭西域鬼昆吾宝刀利切玉秀色可飡润可掬隋宫百斛分黛螺何似文君一嚬蹙侑之黄金古辟邪土痕隠隠凝丹砂那知建业文房物流落滦江好事家翰林夜半光射屋广文高词韵莫续校雠唤取刘更生定有青藜照天禄
　　白翎雀
　　白翎雀龙沙漫漫生处乐醒松共爱语言好璀璨谁怜羽毛薄霜威棱棱风力飞飞不过枪竿岭结巢生子草棘间雌雄相依寒并影梨园弟子畨曲谱岁岁年年两京路惯闻清哢杂好音旋理氷移鴈柱写出新声玉指劳真珠落盘钤撼绦坐令华筵之四壁滦河流急秋云高从此流传喧乐府争买千金比鹦鹉雕笼虽好无常主时向北风念畴侣
　　又词
　　乌桓城边春草薄草际飞鸣白翎雀年年马上聴好音疑是氊车响弦索南风吹云沙碛凉飞尘不到紫游缰芙蓉金照晴川逈芍药红翻滦水香滦江已过犹回首华堂美人将进酒酒酣忽作马上聴红莲袖揷曹刚手庐陵解先生之子子元见示诗卷因次韵
　　交游聚散如团沙忍使白璧生微瑕宾鸿自顾好俦侣猛虎莫恃雄须牙乃翁臯比坐谈道根极理要遗浮葩泮宫要看富芹藻茅屋未许隣烟霞贤郎早岁事著述经学奥妙窥永嘉娱亲自有笔五色长身鹄立衣犹麻天门九重见明主彤庭左右皆惊嗟京华旅食厌葱韭江国归思多鱼鰕垂天伫化北溟翼老圃莫种东陵瓜他年怀绶拜家庆小窗夜雨灯先花
　　送紫虚道人
　　紫虚道人羽为裳骨如削石瞳碧光凤凰城里秋风起龙虎山中瑶草长燕齐方士皆与友卖药得钱即沽酒手持青竹或成龙自种灵苗时化狗飘然忽赋太山吟南望白云深复深坐令京洛尘土底似聴石泉风雨音问君胡为乐枯槁富贵轻尘栖弱草世人如鹿死无魂安知海上如瓜枣
　　高空山人
　　高空之山多仙灵山泉可酿田可耕烟消日出紫翠横彷佛羽葢扬霓旌高空山人世簪缨玉壶满贮氷雪清风流不减谢内史翰墨欲压山元卿今年七十髪未白胷中梨枣栽已成焚香永昼鸾鹤下横笛清夜蛟龙惊碧莲供吸酒过客或骑鲸便令呼麻姑共谒王方平握手一笑三千龄抚顶何劳授长生
　　壬寅纪异同刘以和赋
　　壬寅仲春天雨雹南平城中尽惊愕初从屋瓦乱奔腾散入阶除更跳跃儿童不识挽衣盛两两相看恣相谑老来阅歴忧患余却顾儿童泪双落春秋咎徴不一书兹事班班宛如昨自从兵革十年来澒洞风尘亘沙漠奋当车辙小物为天理何尝宥元恶窃闻李郭收西京元气依然萃光岳旄头夜夜粲中天风虎云龙圣人作呜呼风虎云龙圣人作吾徒勿忧在沟壑
　　房公湖
　　房公昔年为刺史日日湖边看湖水琴中不识董庭兰观过亦足知君子汉州修竹緑如云落落相看有此君儿曹谤伤等蝉沸逸气自是超人羣我行金鴈桥西路绿树啼鹃怨春暮鹎筒拍拍贮鵞黄一酹房公旧游处
　　题明皇幸蜀图
　　华清朝披霓裳舞日晏渔阳动鼙鼓潼闗烽火照骊山玉辇西廵剑门路剑门峥嵘高切云长安不见见烟尘嫣然一笑侍君侧肠断昭阳第一人巴云上亭驿羽葢低垂翠华湿铃声琅琅雨声急宫嫔不眠内官泣君王起坐写新声明珠玉佩相和鸣鲛人绡梭夜停织山鬼倚树愁天明弄兵禄儿帐下死神器潜移遽如此高将军去侍臣稀往事欲言谁与理泰陵野草凝荒烟蜀山春树多啼鹃敎坊花氏閟真谱惆怅侧声今不传由东绵虎坳至浪川望石人岭阻雨留宿田家
　　腊月南薰吹度闗我行始识东緜山篁牙连峰杂云树蔚若虎豹文采相班班奔湍喷壑雨外急恶鸟啼昼林之湾泥路滑滑伤旅顔昼移木坑始歇息午饭未已仍跻攀前登虎坳险有客垅上还息肩弛担问乡井更説前途方险难荷戈壮士揭竿南蛮当闗守御廼为国而我逺道蒲伏何时闲山风薄云山雨恶石人岭头石凿凿仆夫跬步不可以径升下有豺狼上黄鹤豺狼攫人肉黄鹤翔寥廓我独栖栖风雨中足茧荒村竟谁托田夫晓出夜未归田妇呼儿慰牢落瓦盆酌酒酒数行借草歆眠散腰脚山中云重浮岚寒身上湿衣犹未干今人学古事干谒岁宴先歌行路难



　　钦定四库全书
　　伊滨集卷六　　　　　　　元　王沂　撰五言律诗
　　试院中闻帘官张雄飞赋诗甚多分题得春草赋送孟功郎中使淮南
　　二月青门道玉騘骄不行和烟迷上苑随水绕芜城目极伤离别情多管送迎相思定相寄佳句梦中成
　　冯氏蔵书堂
　　萧条门巷静时有客停轮所得宁湏计相过莫厌频芸香清辟润书带细摇春自笑扬雄僻谁云郭剧贫
　　送袁达道
　　诸生都养久列郡用才先白髪占乌鹊清江照画船东阳好山水宪府富英贤慎尔持水蘖还应力荐延
　　送范悦古
　　燕市多竒俊归心独浩然朱云辞吏日贾谊上书年春绿芦沟草江回楚客船知才不能荐敢恨坐无氊
　　送苖天泽
　　从师古云乐话别意何如司马虽工赋儿寛本受书凉风下黄叶秋水媚红蕖灯火桥门夜新诗定起予
　　送符生
　　游子三年别双亲八十稀好风催画鹢春水照斑衣长乐钟声断芦沟树影微我无怀橘日空望白云飞
　　送揭理
　　京华为客久不是赏音稀书未投光范诗先赋式微凉风惊画扇江水照斑衣莫道行装薄骊珠满袖归
　　赋风
　　静追苹末兴况复值萧条猛势资新鴈寒威伴暮潮过山云散乱经树叶飘飖今日烟江上征帆望望遥
　　题苏伯修春风亭
　　退食青琐闼委蛇嘉树林如何试春服还此集华簪庭草皆生意园禽自好音寥寥千载上俛仰防余心
　　月庭为孙伯昭赋
　　朝出尘如雾归来月满庭名高三语掾食厌五侯鲭碧汉云归净金茎露未零壮怀销铄尽偏照髪星星
　　生日次杨自樗姑夫
　　无限劬劳感澘然涕泗零桑弧今在户莱服旧趋庭齿豁荣何益家贫险尽经徒存心耿耿有愧鬓星星
　　挽萧处士逺心
　　江左衣冠族家传复过庭城空新化鹤冷旧囊萤西汉儒林传南州处士星阶前兰玉满衮衮继芳馨
　　挽王端卿处士
　　风吹随流水乌衣自夕阳前书带草林下徳星堂编简寻真味嵓花散古香凄凉镇山路松柏暮苍苍
　　除夕
　　沙路灯成市衡门雪拥篱茂陵新病后梁父独吟时濩落浮波瓠倾输向日葵不忧双鬓改惟恨钝如槌
　　过劒阁
　　危栈羊肠转羣峰马齿齐崇墉専地险疋练觉天低俯矙金牛北雄吞玉罍西连林青不断留与子规啼
　　峡山次陈心吾
　　病酒知更早推篷爱月亭千林动凉吹数叶下秋汀峡近深防虎沙昏乱照萤殊方思妙药愁醉只长醒
　　仁斋为医者郭成甫赋
　　燕处仁为表淳风坐挽还宝方悬肘后阴徳见眉间焚券长安市求仙太白山文园消渴久归思满乡闗
　　送陈万里之四明幕官
　　众乐昔曽别蓬莱亦可求邦君能生啸幕府得名流沟港通鱼市云霞杂蜃楼因君一回首尘土满貂裘
　　八十老人
　　鸠杖鹿为裳厐眉两鬓霜鹤巢亲种树息旧支床自得安心法宁论却老方恩荣新赐帛大胜橘中蔵
　　送僧观外
　　龙去千山雨花开万树春幽禅端有味瘦影本无尘会见螺吞象方知兽有麟马师瞒不得厐蕴语非真
　　题解马焦县尉诗卷
　　驿吏传呼定骅骝顾主鸣牧羊怜卜式上疏笑梅生刍秣宁无法温凉要适平谁分驽与骏腾踏入神京
　　廖子谦广文席上次韵
　　城中九日过家酿报新开偶就陶公菊因同郑老杯鸡肥縁黍熟鲈美及橙来莫赋停云句应湏踏月回
　　送简西碧尹桃源
　　龙门登早岁鳬舄化今朝县古仙源近城荒楚戍遥莎防移案牍苇屋半渔樵别后书频寄清淮入两潮
　　书事
　　暮三朝四里亁啼湿哭中人间争腐鼠天外起鸿价重咸阳市名高稷下宫元经何日草寂寞笑扬雄
　　竹涧亭
　　闻説轩车过新亭醉墨存硬黄临古帖空翠落清尊老节题诗遍春流洗砚浑烟霞兴萧散难与俗人言
　　题枫溪图
　　秋色醉红树晴岚蒸白云何人事结搆于此脱尘氛野屐破苔色轻桡生水纹仙源如可到鸾鹤定平分
　　书感
　　学荒虚度岁客逺苦思亲未得平安报空惊物候新向来甘絶俗不是故违人好在墙根草青青又一春
　　嘉陵道中
　　蜀道朝逢雨萧萧意转迷江沙留虎迹山木防猿啼古栈縁崖小阴云傍水低春禽正堪聴莫惜锦障泥
　　旦日口占
　　朔日逢丁卯王正纪甲寅阶蓂天上早池草雪中春城郭回佳气衣冠失旧人食贫甘守拙垂老遂为民
　　晓发
　　晓发枪竿岭縁云路杳茫惊飚振嵓壑明月在衣裳拟欲超千载从兹览八荒悠然晴景豁木叶满山黄
　　题彭叔介负郭茅屋图
　　负郭幽栖处林阴见草堂采樵跻鸟道垂钓踏鱼航树拥山云湿泉流石髓香亦知清景好来往未能忘
　　感兴
　　古迳苔衣积晴囱竹影侵市声鏖午枕幽兴寄云林问字人擕酒敲门客抱琴急材闻圣世休效越人吟
　　送张掾之官河西
　　含香辞粉署跃马过凉州野迥牛羊小天低帐幕稠清朝行召用雄镇要分忧细酌蒲萄酒宁愁前路脩
　　逰东山
　　为爱东山好还思蜀道行玉裁笻竹杖雪缕芋魁羮会法参兠率游仙梦玉京江波正西望况聴杜鹃声
　　寄张顺中四首
　　醉写乌丝纸狂披紫绮裘时无李供奉谁识董糟邱月照清伊晓风生碧树秋天津桥畔柳定拂酒家楼蓟北花先发周南草又青许身甘濩落怀友惜飘零拟就洼尊饮重看布被铭只愁清颍水照见髪星星金匮书成晚铜驼迹已迷忆同池上酌曽向壁间题仙子能骑鹤山翁解祝鸡无才禆盛代有意学幽栖子住雒桥边堂成祀十贤何由荐苹藻毎恨隔山川牲就蟠螭系书凭过鴈传伊流清见底谁觅孝防船
　　兰蕙图
　　泽国多芳草藂生亦可怜余馨留楚佩幽思入湘弦按谱虽同族为容各自妍滦河秋水濶疑问过江船
　　题霍山寓隠
　　长揖汉公卿携书隠涧坰朱云堪作吏贡禹最明经书报新来鹤囊干旧聚萤相期高晚节不尽太行青
　　幽居
　　客思浑无赖开窓忽见山数峰青嶂出千里白云还溪鸟恰飞起野花相对闲浮生百年内消得几愁顔
　　同刘槎翁萧朋起朋汉西华望月
　　云散出西华秋清月色赊光涵珠斗净影抱玉绳斜河迥槎孤泛崖阴树半遮如何今夜里星彩聚仙家
　　题严甥元龄松轩读书图
　　忆尔幽轩好躭书久未逢高科怀五桂乔木爱双松流水池边路浮云户外峰世家元不忝力学待昌宗
　　送推官之嘉禾
　　檇李民多讼君行总法曹南州虽地逺东海要门高霜橘明千树仙禽唳九臯一麾容出守吾亦问吴舠
　　送黄汝舟推官高邮
　　高沙为郡逺城下客樯多笛弄扬州月珠游甓社波渔樵民易足云水气相和他日观为政扁舟试一过
　　由东湖入鄱阳出大孤
　　舣棹转东湖防流出大孤地方原跨楚王业久兴吴山掩重瞳庙沙沉八阵图万邦归职贡风化忆唐虞
　　平潭驿中秋
　　晋国闗河在秋风禾黍成丛祠谁命爵野鸟自呼名又是中秋节其如倦客情太行今夜月还似去年明
　　喜蝶
　　翳叶身如醉迎风势便狂娟娟轻傅粉栩栩暗偷香橘蠧忘前梦蛛丝阙后防殷勤收坠翼羣蚁为谁忙
　　送舒亦诚归江南
　　碣石山中客青门道上归泉甘供酿酒霞绮可裁衣迎棹慈鸦舞啣书白鹤飞回瞻丹凤阙云气转霏微
　　题太湖烟雨图
　　垂虹亭上望烟树辨三州悲啸鱼龙夜青黄橘柚秋氷绡谁解写画鹢我曽游忽动南归兴同盟有白鸥
　　夜次荻港
　　泊舟临荻港败叶响萧萧汀鸟翔秋浦江豚落暮潮傍人渔未散吟伴酒初消因识将军令辕门夜寂寥
　　荥阳郡夫人挽章
　　崇徳瞻华表荥阳忆故侯名郎麟一角熟岁橘千头萱草空华屋杯棬共此邱怀清高百尺欝欝见松楸
　　送辽阳学正归觐
　　四望辽阳逺身疑化鹤仙向来文学掾今日孝防船乌哺无穷意驹驰有限年夜阑更秉烛细説旧山川
　　送学录永年
　　泮水集羣贤才华独妙年定因文学掾为觅孝防船能赋推王粲明经引服防西风正摇落此别意茫然
　　旦日咏山茶
　　王氏鸣珂里山茶旧所栽花从新旦发根是昔年培緑润疑云度红深爱日来春风故相惜岁岁长条枚
　　马伏波庙
　　诸将中兴日遗思独在民壶头怜晚岁椒壁误功臣古殿松阴冷空堦草色新云台图画好庙食更何人
　　秋懐四首
　　飘泊五秋萤无人问独醒遥空孤鸟白平野数峰青望逺心犹壮怀人涕自零邱园他日事艰阻饱曽经朝曦窥破牖寒鹊下空庭爽气回青女清愁伴客星峥嵘乔木影寂寞晚花馨不似墙根草依然满地青入夜雨声急开门落叶深风霜欺败絮尘土暗孤琴飘泊嗟吾道艰虞识此心囚山成底事时得一闲吟客子归何晚山城岁又穷寒砧催短日老木受高风忧患身如寄尘埃鬓欲蓬江南天一角回首羡飞鸿
　　沙岭
　　沙岭千层出氊车一字齐马啣青苜蓿人唱白铜鞮野旷青烟直天遥落日低回看丹凤阙秖在五云西
　　送傅生还汶阳
　　尘土貂裘黑闗山木叶黄秋风吹汶水归客问呉航虎穴能无子龙宫别有方会看文学国重举孝防郎
　　小庄道中
　　客路千崖里春风二月中虎蹄荒径少鸎语故乡同涧水萦廻緑山花自在红物华空满眼去意只匆匆
　　福州税提举张君挽章
　　小试征商日佳城忽马前白云空故国丹旐湿蛮烟旅榇蛟螭防音容绘画传唐城东去路春草緑新阡
　　幽居次夏伯黄
　　归来千里道寄寓百家村编竹通幽迳分葵艺小园农谈隣好密琴操土音存即事成今古相逢免杂言
　　送客
　　野水危桥缺荒榛古路通残阳明树杪孤客去山中啼鸟娇秋浦落花飘晚风离愁杂清思怅望但忽忽
　　游青原山次隆太古谢子方二首
　　送客淹螺浦寻僧问鹫峰水流通雪窦谷响杂霜钟灵迹双荆树香风五鬛松追随成信宿感尔意重重蹑云来驻锡拓地此安禅曽读传灯録因参不二天松阴城四合云影塔孤悬消歇同人世凭轩思惘然
　　徐安节挽诗
　　白发归来晚黄花又几秋衣冠悲故国英俊忆同游投辖苔生井蔵书月满楼汉滨耆旧传凖拟为君脩
　　李霁峰挽诗
　　梦觉义熙年归耕海上田青云子虚赋白首广文氊故宅悲江令诸儒引服防幽光发潜徳妙语碧瑶镌
　　题张仲举赠桑文饶诗后
　　桑也有仙骨潜名医药中饥吟十日雨客梦几秋风赖有酒堪饮初无文送穷好将青白眼留着送飞鸿卖药韩康伯能诗张景阳世纷空落木句法挟秋霜杖履飞烟下声名翰墨场往来成二老休负菊花黄青灯同雨夜貂帽共霜寒旅思宁无恶归书但説安琼林劳逺梦仙鹤养修翰圣代求才急终期拭目观白石化羣羊仙家自有乡草甘寂寂作赋问苍苍江路梅堪折山桥酒可尝双溪今夜月千里定相忘人生逐羣动何路脱尘氛鹦鹉新题赋麒麟旧献文頽垣犹拥雪怪石自生云鸣鸟将春信殷勤报客闻世态浮云变心源水镜空时时书咄咄往往视梦梦磊落千年上汪洋万折东梅花知我意的皪露椒红
　　杂诗
　　寂歴踈花晚盘纡小迳连寒村明白水野寺起青烟三北非余耻一痴终自怜归期何日是山月几回圆岁晚难为客地偏宜放慵城鸦惊戍皷隣妇閙村舂木落山排闼篱荒竹附庸不材甘懒散何去复何从曲曲高都路茫茫伊浒田云低明去鴈野濶退飞鸢故国思千里君门隔九天穷途莫回首一望一凄然
　　题孝义诗卷
　　为惠非求报辞官只为亲养松无触鹿汲水有穷鳞潜徳谁如子闻名愿卜隣他年班马笔汗简表斯人
　　大孤山次钟举善韵
　　闻説扬澜好春舡更一湾江豚乗水上野鹤落云间胜景疑三岛灵祠俯万山若逢王子晋笙鹤定相攀
　　和王君冕暮春旅次诗韵
　　我欲留春住啼鹃苦劝归卷帘看雨过倚杖数花飞乌几书堆满衡门客到稀梦中江路杳好在钓渔矶
　　心逺亭
　　物外青霞想山中白板扉有时扪虱坐举目送鸿飞自笑身将隠宁论世与违闲云分半席谁道客来稀又题心逺亭诗和孙老人韵先君视之曰花阴不若易作花帷以对萍盖为工盖予初言花隂三面合故也乡邦盗贼徧野傍城邱墟回想心逺何胜怅然
　　步屐西郊曲幽怀得暂摅花帷三靣合萍盖一竿余意悟前修近言忘世味疏不湏厌尘事尘事亦无如
　　送河东教授
　　闻説河东县弦歌比屋闻路经榆次驿山隔太行云玉署闲怜我新诗写送君滦河烟草緑离思乱纷纷








　　钦定四库全书
　　伊滨集卷七　　　　　　　元　王沂　撰七言律诗
　　防张雄飞王君冕倡和诗韵二首
　　绣衣光照锦城春肯忘吾家叱驭人别后有书传白鴈梦中无路驾苍麟江回滟滪波浮蜀山入函闗树拂秦何日东华聮辔语苦吟应怪鬓毛新
　　黑头天陛共收科犹忆城南揽辔过十载低昂回羽翮几人存殁隔闗河秋风画扇情中断晓镜蛾眉妬更多闻説著书堆满室长安不见起悲歌
　　和魏伯时韵二首
　　霜洗长空兎颖纎素娥青女晓妆严画楼燕子年年别金鸭沈烟夜夜添鴈岭宿云低似葢龙冈秋草瘦于髯属车未觉清尘逺却为登临野兴兼
　　氊车一字卷朱帘别馆离宫禁籞严白海波声秋后小赤城云气晓来添农畴已溢如京望萍实仍闻似蜜甜身愧甘泉陪法从独骑羸马走山崦
　　和苏伯修侍郎平村暮归韵
　　长杨冠剑列仙曹咫尺清光未觉遥赐履初辞青琐闼鸣珂又过赤阑桥紫驰负鼓移天仗苍鹘翻铃响碧霄莫道都人新禁火焚香夹道聴箫韶
　　和许参政寄怀吴宗师韵四首
　　蓬莱仙仗正徘徊扈跸年年宰相来惯见龙沙连白海却吟红药与青苔云扶豹尾班才上日转螭头讲未回凖拟相逢又初度菊潭供酿待华开
　　遥望文星过上台长杨从猎未归来名驹顾影窥丹凤宫蕊飘香防緑苔赐酒满浮金凿落歌鬟低按紫云回只今燕市求竒骏东閤悬知早晚开
　　看云老子立徘徊黄鹤衔书云上来曽约相车游紫府何妨防屐破苍苔仙花又向庭中落宫水还萦苑外回一读新诗思清壮如将图画坐边开
　　广文华髪厌低徊惊见仙翁鹤驭来函谷闗遥横紫气草门静踏苍苔何时宣室承厘后更约浮邱把袂回尘世茫茫谁与问秋风琪树又花开
　　秋兴
　　龙冈高处望凉亭山势东来拱帝京虽愧櫜鞬严宿衞也将歌颂答升平御沟风漾鲛绡软宫瓦烟开翡翠明院吏熟眠花影转日长铃索静无声
　　铜雀棱倚九天非烟非雾满山川天津析木星槎上五柞长杨禁籞连云气有时成翠幄野花无地着金莲词臣拟上东封颂扈跸从今亿万年
　　漠漠秋云覆苑低九雏乌上女墙啼露从僊掌金茎白枝老瑚铁网齐遥认车声时轣辘莫令沟水自东西相如拟草长门赋胜费丹砂铸褭蹄
　　夀宏毅和韵有酒筒花担之句再和答之
　　赌酒金钱坐列曹风光南陌本非遥花香不隔葳蕤琐柳色深蔵宛转桥骏马有时嘶旧路游丝无力下晴霄天津偷得新翻曲肉味都忘不为韶
　　羽林弓骑亦分曹杨柳春旗一色遥风送落花低逐马水随芳草暗通桥鸾旗捧日回双阙绛蜡分烟下九霄病眼自怜张太祝衡门孤坐聴箫韶
　　王善甫郎中见和鄙韵赋此答之兼简梦得君冕二同年
　　昔别髭生今鬓苍天风吹雁不成行山河政自惊存殁鳬鹤宁湏较短长杯面晴光摇蚁绿华枝春意啭鹂黄相逢未久还相送和我新诗字字香
　　终南山色晓苍苍鸡犬新丰自作行倦客独怜春又过故人相见话偏长秦宫土在花摧碧蜀道梅时雨弄黄凖拟重来一樽酒竹萌衣解蕨芽香
　　庆夀诗卷
　　封事当年满皂囊归来双鬂防吴霜风尘丹毂多春梦篱落黄花自晚香酾酒尚能留好客击鲜时复溷诸郎汉家灵夀谁堪杖早晚蒲轮召孔光
　　薛子敬母庆夀
　　贵及亲闱古亦希况逢化日正舒迟老莱耀彩慙簪绂潘岳称觞乏鼎彛大国进封鸾舞诰东朝宠锡蚁浮巵自怜怀橘终无日南望茫茫涕泗垂
　　夀胡琴所并酬春日见寄时寓居王宅
　　投老林泉赋老槃百年仍具汉衣冠宅边五柳归来种池上三槐借得看絶俗调高闻白雪结交契重见金兰儿孙揔是登云器袍笏堆床积渐寛
　　华髪森森四十三不才心事与谁谈惊人诗句君先得名世文章我亦贪雨歇溪流初泛緑雪消山色揔浮蓝兴来却忆新篘美昨暮过从饮未酣
　　和王继学题琼花图二首
　　琪花瑶草本同科摹写诗人费切磋楚客佩摇明月碎龙宫衣剪素绡多玉山接三清路乌鹊桥横七夕河莫恮落英收不得双环仙子夜来过
　　天上春风自一科琼丝雪蘂巧如磋花神定品应无二月姊分香独占多已落为云归阆苑初开剪水散银河唤回红袖乌丝梦后土祠前几度过
　　过鄱阳湖
　　东流浩浩逺朝宗联络坤维秀所钟山入断云廻白雁波涵落日见苍龙英雄埋没怜今古形势开张扼要冲回望匡庐招五老紫烟晴瀑界云松
　　寄来峯长老
　　不见是公又几秋碧云吟罢忆汤休梦回江上招提境书寄淮南贾客舟玉尘尾分狮子座曼陀花雨鹔鹴裘当年曽悟身如幻凖拟沧浪没白鸥
　　送式上人还高丽
　　三韩东望渺云烟野鹤飞归不计年鼓枻海师能聴法献珠龙女解参禅瑚树碍浮杯渡薝卜香薰拥袖眠好把新诗书侧理碧云佳句要人传
　　题山水图
　　住近仙家云锦溪结楼高与白云齐丹崖翠壁参差见流水桃花咫尺迷道士养丹清似鹤山翁爱酒醉如泥毫端写出犹竒絶况复西风一杖藜
　　答清江刘仲脩
　　青春词翰蚤蜚英白首林泉更负名好古独怀韩吏部交懽曽枉范云卿沧江逝水金川净锦树浮云玉笥清逺忆瑶琴谐雅操敢辞击节和新声
　　送李西溪廵检
　　作吏湖山亦自竒君行况及落红飞公庭白日文书少野店青林笋蕨肥杨柳风翻沽酒斾桃花水涨钓鱼矶悬知赋得江南乐笑我缁尘染素衣
　　送朱生之湖州廵检
　　楚客才高不奈秋得官归近白苹洲村醪可饮山围坐夜柝无声月满楼云水歌传青雀舫风尘梦断黒貂裘鬓丝禅榻应怜我懒向湖亭觅旧游
　　送廵检湖州
　　着鞭跨马欲风生絶胜穷年老一经鸣镝应惊雁落传杯刻烛赋诗成白苹洲渚横秋水画舫笙歌奏月明若过湖亭烦寄语三刀未梦雪添茎
　　送王廵检
　　王郎廵检赴官时江水江花映彩旗可但弯弓能落雁仍闻刻烛解题诗青烟古戍人畦菜白日公庭吏奕棋坐啸使君端好士荐书应到凤凰池
　　送谢仲连之小鹿廵检
　　兴言擕手过乌衣曽记风流玉雪姿緑鬓同惊今日雪锦囊各诵昔年诗芳塘草满春回早古镇峰多日下迟莫把青衫试鸣镝要凭征雁寄相思
　　飞来山
　　越絶山如曝背越王马迹白云中神鳗跃出杯吞海灵鹫飞来翠揷空岛雾深迷龛影月松声清和墖铃风前身度来何暮应悟三生一梦同
　　除夕示袁仲修
　　三年鱼鸟笑人顽家在江南几日还客里惟君青眼旧醉中怜我防衣闲诗成臈酒春灯里歌断梅花月影间梦里不知归路逺朔风吹雪满闗山
　　虎牢闗
　　双崖突兀引羊肠仰望遥空疋素长今古太行青歴歴乾坤元气白茫茫英雄底用争天险真宰那知阙后防回首三分书里事区区防虎笑刘郎
　　和张孟功侍郎监海漕见寄诗
　　省眼星郎给一轺银河路逺鹊成桥吴歌闽语来江岛雨楫风帆趂海潮紫府梦回鸣玉佩珠宫吟罢写氷绡只今岁运湏刘晏宜有忠言答圣朝
　　和潘子素寄张伯雨诗
　　白云何处是岩阿闻道松声满净窝京洛风尘人老易江湖秋水雁来多田园芜没湏微禄亲友凋零半逝波欲问囊中飡玉法相思夜半起悲歌
　　瑶草年年满涧阿高人燕寝自名窝山中丹井龙归晚云上仙飚鹤占多瓦榼尚余京口酒布帆无恙洞庭波掉头巢父谁能得归聴吴侬小海歌
　　送秦元之江南
　　汉家原庙重祠官五载春风玉笋班华表鹤归曽有语鼎湖龙去难攀清名瑞世犹周鼎昭代思贤定楚环莫道江乡鲈可脍仙人合住道家山
　　次仲弟子启佥宪过洞庭湖
　　黄鹤楼前曙色开吕公矶上首重回平湖尽处青天出积雨晴时白鴈来千古战争余旧垒百年歌舞废崇台昔人总逐流波逝犹想清风被八垓
　　晨兴闻赐妃入广次心吾
　　逺传天上降宫花重拜丹墀踏御沙惮看鸿飞思故国娇羞马上问谁家瑚作枕分龙席锦绣堆床压象牙适意相知南北异帛书休寄雁行斜
　　寄题王子谷望亲楼楼与牛山相对
　　宣溪孝子重彞伦高起书楼遍望亲马鬛早时封若斧牛山长日涙沾巾梁间归燕时寻主帘底飞云毎傍人料得北平新纪事应同家乘勒坚珉
　　题刘南山翁五世画像赞
　　鹤驾羣仙未易招偶因图像见清标浑源山水犹神秀乔木风霜自寂寥六世衣冠归盛族百年文物记前朝石田惆怅苍苔满西望长吟不自聊
　　题周伯温玉雪波
　　千树梅花照眼明主人诗思与同清云裁野服侵寒着玉种高田带雪耕柿叶满书已遍松肪浮瓮酿初成扁舟莫动山阴兴宣室承厘待贾生
　　送麦敬存检正湖广省
　　黄鹤矶头春水生苍龙阙下送君行才因朱墨纷然见诗到江山胜处成兰省分僚官独重玉堂伴直梦同清潇湘无数回飞鴈采得苹华寄别情
　　寄王顔隠士
　　南园分首记当年东郡文星逺避躔机事秪生鸥阁下征书不到鹿门边中囷岁取禾三百美酒时烦斗十千倘忆幽禽能唤客还家留取杖头钱
　　和古愚留别韵
　　细柳南薰拂锦鞯路人争看玉堂仙诗书将揖红旗下歌吹生陈绛帐前沽酒何须分禄米挥毫莫惜费吟笺梦回无柰渔阳掺犹胜青门聴杜鹃
　　荥阳道中
　　横带鸿沟底用争只今春草为谁生一邱貉了当年事千载槐留后世名牛口谷前逢急雨虎牢闗上看新晴成名孺子何劳叹笑杀穷途阮步兵
　　七曲文昌祠
　　夹道松阴护石苔龙盘七曲上崔嵬初无瑶席椒浆奠空望灵旗鹤驾来楼殿参差云雨上江山环合画图开红绫饼饀当年事四十人中愧不才
　　草堂
　　浣花老翁不可见浣花草堂何处寻鸬鷀晒翅锦江岸鹦鹉将雏桤树阴数畆林塘谁是主千年韶濩有遗音一杯重酹郫筒酒樷竹萧萧风动襟
　　题子午谷孤秀轩
　　手种孤松不记年终南山色两苍然虬枝晓滴研硃露翠葢春蔵种玉田膏化虵蟠厚地声疑笙鹤过羣仙阴崖茅屋谁能到落实应留待偓佺
　　题滑台宋夀卿侍御西亭
　　侍御高怀与世违秋空惟见一鸿飞山衔落日浮佳气亭绕青松长旧围毉国旧传多谠论卜居从此脱尘鞿回瞻太白横秦岭犹记澄清揽辔归
　　题裴公亭
　　古木苍藤翠作围裴公亭上立斜晖波沉海底珠宫见云起峰头鹤驭归明灭时看金鲤出徘徊闲送白鸥飞欲携九节仙人杖直上天坛一振衣
　　送陈玉
　　官柳飞花满蓟门河桥犹有系舡痕美人欲别重携手春水方生易断魂虎豹天闗云自隔鸡豚乡社席还温虞卿莫厌穷愁在着就新书细与论
　　赐履欣闻出尚方归来双鬓防吴霜趋朝长乐钟声晚犹梦名藩燕寝香八座辉光联紫极千年遗爱在甘棠苏台明月清如许直送鸣珂入未央
　　送张蔚
　　先生纻袍入贤闗名动绮襦纨袴间羣空冀北目先过草长江南人未还氷鳞斫鲙醒午醉紫笋烹茶消昼闲扁舟安得落吾手卧看苕溪溪上山
　　送张桢
　　黄龙闗塞雪漫漫马上貂裘不受寒岂谓防书随太史翻令索米困长安舟移彭蠡秋波白树隠匡庐夕照残归吊当年郑公业旅坟三尺草先干
　　送董仲潜
　　大明殿上早朝时奏对声闻白玉墀鹓鹭班行争动色云霄勲业蚤相期燕鸿夜月回清影郢树春风发故枝明月扁舟瞻魏阙五云楼观欝参差
　　送钟起元
　　龙冈南去接榆闗挟防逢君几往还作赋风沙鞍马上横经纨袴绮襦间彩毫曽防宫池水白苎时看辇路山笑我清狂解吴语鉴湖未乞鬓先斑
　　送梁受之
　　宦游南北马牛风灯火停云偶尔同升斗可能留隠吏山川终要着诗翁呼卢竟识袁彦道饮酒还逢陈孟公早晚朝廷聘遗逸蒲轮应到大闗东
　　送孙伯起
　　画省含香近上台西江千里聘竒才山川雄控龙沙濶机务遥分凤沼开帐幕时随春草动狐貂偏耐雪花来只愁误作浔阳梦醉聴琵琶句易裁
　　送陈毉之
　　尚毉乘传过龙沙新赐貂裘柰雪花白鼻騧骄肥苜蓿青氊帐小响琵琶长安卖药谁能识梁苑延宾礼更加别后相思一回首五云深处是京华
　　送虞恺之
　　花时寂寂掩衡门恰到花飞又送君病眼轻来犹断酒故人别后少论文江波处处明于草世态年年薄似云寄语青城老樵客药成金鼎几时分
　　送刘子节
　　马生词赋贾生年三语风流到处传朝路衣冠裁鉴密庆门酥酪弟兄贤江头酒醒梅花外天上书回鴈影前寄谢邦君惟坐啸芙蓉幙府玉堂仙
　　平阳驿留题
　　市烟官树欝苍苍驻马城边望太行杨柳杏花春已半游丝芳草日初长山围晋馆千峰翠水灌汾田百汊黄无柰风沙西去路罗衫销尽旧熏香
　　题汉州驿
　　锦水东来绕故城江干楼阁倚新晴鹅黄怕醉郫筒酒犀角欣甞巴竹萌可惜海棠经雨尽空看桤树拂云生薛涛风月无人继谁唱阳闗第一声
　　拜朱文公祠
　　武夷不见此心劳得拜遗祠解郁陶乔木春风思未已泰山晴雪仰犹高扶衰民极同先圣刮垢陈编到楚骚往事浮云千变尽不妨江汉日滔滔
　　汾阴
　　春寒犹恋紫貂裘杨柳青青古渡头词客重来应白髪好山依旧枕寒流禹门波净龙吟夜汾水烟消鴈影秋驻马回看自多感更湏横笛起高楼
　　发宝鸡
　　重闗复栈厌峥嵘喜见川原掌様平猨啸回看鬼迷店马嘶遥指凤翔城隋宫汉馆依稀见渭水秦山逺近迎却是春衣湿梅雨南薰古道怕尘生
　　巴东秋风亭
　　汾阴祠罢济楼船岂谓雄才悔暮年半夜神光飞后土明朝宝鼎荐甘泉山河气壮中原势箫皷声沉蔓草烟今日秋风亭上望白云犹是汉时天

　　钦定四库全书
　　伊滨集卷八　　　　　　　元　王沂　撰七言律诗
　　过彭泽县
　　靖节休官迹已陈水光山色为谁新九江属邑名千载东晋高风秪一人石上孤松犹翠黛宅前五柳自青春南来欲致生刍奠凭借当时漉酒巾
　　送郑子安经歴之浙西宪司
　　游观东吴天下稀宾筵宪府更光辉西湖秋泛芙蓉水北阙霜迎獬豸威山际驿楼红半吐烟中官树翠相围使君旌节应西下目断巴江鹢首飞
　　寄许大参
　　梦中曽上庾公楼楚岫纵横翠欲流别后武昌鱼可食重来温室树经秋因君乐圣衔杯句忆我垂纶载月舟无柰龙沙霜露早绨袍欲着重回头
　　去年风雨菊花时曽诵滦京百首诗今日六龙随警跸却凭征鴈寄相思长吟明月同千里欲对芳尊把一巵别意短长何所似湘波不尽碧参差
　　寄题曹新淦赤壁图
　　谁向临臯梦鹤飞画图风物尚依稀清霜木落黄泥坂断岸波廻赤壁矶故垒销沉遗防尽孤舟缥缈弄箫微高怀最忆金川守千古希贤思不违
　　游元虚庵留题
　　诘屈人间不用悲驭风骑气欲何之逺求勾漏空千里甘隠吴门自一竒白鹤归来人换世青山老尽客题诗支颐忘读参同契贪看杨花落砚池
　　临江驿
　　嘉陵江色净于酒嘉陵官船轻似鸿水禽羣飞夕照外晴嶂落影乱流中棹歌不解巴童语甑饭欣看蜀客风唤马夜投山驿迥隔林遥映一灯红
　　巩县道中用文野送别韵
　　秣马芝田日又遒扶鞍吊古且迟留残陵衰草寒云际故垒斜阳野水头千古徒争两蜗角百年能费几狐裘道旁翁仲应相问又是邙山第几秋
　　木斋为方积赋
　　昔年种树未胜巢老榦如今屋脊高屡许狙公分橡栗时招木客醉香醪衣巾白日惊苍雪枕簟西风梦海涛岁晚淹留吾倦矣借君丛桂续离骚
　　赠采诗熊思齐还清江
　　清江故旧久相违闻説寻诗欵竹扉阻对高轩维白马谩从空谷赋缁衣日暄官路梅花早霜熟邮亭木叶稀最惜扬舲不相送临风极目思依依
　　百丈山赋赠廖自强之清江
　　清江风景似桃源百丈山深隔县门峯引碧萝垂艸閤水深苍峡到书园旧时节士何人在近代诗家几軰存文学只今怀檄去登临犹得及春温
　　枪竿岭紫菊
　　山僧赠我丛丛菊紫盖光涵翡翠明青女何妨妬顔色徐娘元自有风情龙沙秋意晴偏好鴈岭寒香晚更清回首故园人在否花前樽酒共谁倾
　　七月十三日书感
　　去年学语啭春莺早解回头譍唤名岂谓女生为寄物翻悲吾老未忘情丹砂犹记新涂顖文葆空怜旧系绷今日龙沙千里濶秋风吹泪欲霑缨
　　霍山道中
　　太行高让霍为隣祀典褒崇辅岳神桂醑香销疑化雨灵旗风动不惊尘丹崖翠壁层层路野杏山桃处处春华髪词臣无补报停鞭回望祝尧人
　　题陈则虚散木轩
　　万彚林林造化中始知才与不才同青黄效犠尊用长养还均雨露功防易研硃枝滴露谈元挥麈座生风客来欲问南华防闲倚枯根目送鸿
　　送婣弟刘子彦应辟
　　画舩冲雨发官河束帛征贤是礼罗天上午门新日月海中春水净风波经筵进讲先三礼名世登庸重四科自昔珠林推俊秀茂才应制蚤鸣珂
　　嘉陵道中
　　路转嘉陵入茫巴童荡桨棹歌长山鸡傍驿如泥贱竹防登盘觉笋香石栈苔纹烟借紫江干梅子雨催黄空愁夜宿琅珰驿无柰铃声断客肠
　　华阳宫
　　方壶别馆堕何年下视孤云一握天旋斸黄精供野饭相连青竹引山泉诗中我爱陶元亮林下谁逢葛稚川鹤驾不来明月老小窻无地着风烟
　　谢司明复赠东坡帽
　　故人赠我东坡帽因帽思人亦我师只恐隣翁偷学様还怜稚女道相宜养丹未用顔如玉耽酒何妨鬓似丝为报西风莫吹落尊前留戴菊花枝
　　题马伯庸赋刘氏溪山图
　　道人昔作朱门客溪上春风草自芳藂桂曽闻招隠士尘缨凖拟濯沧浪芦洲系艇鳬鸦墨石壁题诗苔藓苍谁遣渔人解横笛梦中疑是在山阳
　　华隐者图【贰令陈君举善为鹏举而作余与子高自立二公留止山房同推隠者之意而赋诗焉】
　　原上春风语鹡鸰溪南新结得华亭堆床书卷闻钟起破的诗歌按节聴幽涧自多流水操好山长送入帘青知君已熟淮王趣招隐何人敢扣扄
　　送高道崇归仙岩宫
　　青鞋偶尔犯尘红梦寐仙岩翠拂空贺监风流真可慕长康痴絶不妨同摩挲金狄千年后洒埽渔矶一笑中后防叅同较同异定烦骑鹤过神嵩
　　发长安留别王善甫尹文质诸公
　　未到长安一解顔故人连日费追攀相看寒食清明里况复周台汉苑间长乐花香浓胜酒灞陵树色巧遮山独嫌清渭无情极照我尘埃鬓欲斑
　　题张尚书复修姑苏驿诗卷和子翚韵
　　楼舡载酒太湖秋曽向寒芜吊旧邱图画如今传胜事江山依旧记清游馆娃宫坏香消迳鬪鸭防空水满洲闻道征黄飞诏下都将遗爱付吴讴
　　送乌希説编修之防稽降香
　　仙掖朝回响玉珂使星光照镜湖波看君献颂传金马记我临书换白鵞风送蓬莱潮信早烟消天姥月明多相逢贺监如相问拟向沧波理钓蓑
　　书事
　　坐看槐庭日影移头原如旧鬓先丝十年不调已过半万古垂名何所为得俸只充沽酒用卖文办买山资传闻官长催供课下马时揩病眼眵
　　和乐邨书触目
　　澹澹春云弄晚晴桃花竹外数枝明垂杨卧雨欲无赖幽鸟呼人如有情尘事胶胶游兴懒流年冉冉客心惊简书缚我原来急不是归田计未成
　　送丑时中之西台照磨
　　故人别我入秦川开幕遥临玉井莲恩赐猩袍如昨日归骑骢马看他年路经函谷山多雨春尽新丰草自烟相见勾稽闲北榻尺书时到广文氊
　　送宋翼卿西台照磨寄丑时中管勾
　　送子函闗西复西青门柳老惜分擕云深魏阙人回望路熟秦川马自嘶揽辔定酬他日志拂尘闲看去年题芙蓉幕下如相问拟向秋风钓故溪
　　挽胡汲仲先生
　　少日严徐召汉庭暮年孤节鲁山清頽波砥柱文章古沧海浮云富贵轻兠率空归天上梦少微端惜世间名然人物知谁在泪洒西风恸老成
　　先生英气欲横秋投老青山映白头几见诗书曽发冢谁知泾渭自分流词源衮衮无遗恨天网恢恢不见收江汉遗书今好在云间无复谪仙楼
　　题史左丞小车行春图
　　左丞林壑鲁西郊矗矗新亭自结茅几畔有书都可用世间无客不求交小车春昼游麟薮脩竹秋天养凤巢我老只今多白髪愿携琴酒过塘坳
　　为刘子高赋
　　少日东南事壮游凭高吊古思悠悠山中楼观神仙府江上云霞帝子州别坞松风琴入奏平湖花雨棹闻讴只今投迹山房里坐看新图叹白头
　　为杨子立赋
　　秋华亭上雨初晴山入溪南个个清笻竹客来松迳杳蹇驴人度石桥平当筵侠气龙腾劒把酒清歌鸐载笙共羡君家好宾客画图诗句总高情
　　和吕仲实过故宅
　　射麋山下草先秋画防朱门一梦休故枥西风思騕褭坏墙阴雨蔓牵牛曽闻为将无三世谩説承恩只五侯古往今来多少事夕阳不尽水东流
　　书李敬叔别蒲城诗卷二首
　　十载承明把一麾急流勇退脱尘羁莼鲈亦预知机事松菊能忘归隠期伊阙风烟应好在壶头勲业竟何为汉庭屡诏求遗逸从此弹冠亦未迟
　　紫髯如防气如虹使微官负此公一笑偶逢山水国论文谁信马牛风相期要出功名外得意还留道义中朱毂风尘何足顾不妨留眼送飞鸿
　　题傅汝砺上省掾凌伴明诗卷
　　少年英气鹗横秋曽佐轺车作逺游丹徼烟岚明汉节彩毫珠玉散蛮州省郎待士能高谊才子论心暗投燕市黄金买竒骏未容归倚仲宣楼
　　题伊噜布哈赠行诗卷
　　铜章笑解出龙泉老稚歌谣一口传可但鬻衣争刻石仍闻遮道愿留鞭何蕃素得诸公誉陈寔终居四长先昭代抡材重循吏声华从此到星躔
　　题赵家墓碑
　　双碑峩立赵家坟不似灵光独偶存承露盘空仙堕泪系牲石在字堪扪桑田沧海余乔木文采风流到逺孙见説家庭有余地好随春雨种兰荪
　　题栖碧山卷
　　何年李白去骑鲸流水漂香路杳自种紫芝分药圃闲乘白鹿看仙经石床花露朝来扫茅屋松风夜半聴老我京华尘土里苦吟应笑鬓星星
　　用吴闲闲韵题解辰公诗卷
　　洲横白鹭似金陵卓荦才名举国称沧海千年来野鹤玉壶一段贮清氷泮宫芹藻同谁赋快阁风烟与客登望见香城山似笔他时诸子看飞腾
　　题张孝子诗卷
　　武衞张生胆满躯千重铁骑视如无论功合上碧油幕破的争传金仆姑大漠穷沙归战马高台落日下驯乌人生忠孝能如此不愧山西大丈夫
　　江阁秋风为表弟曽性道赋
　　江上青山阁下鸥白云飞去水悠悠长芦落鴈来千里枯木寒鸦度几秋曽见鎍飞余古塔犹闻钟响出高沤晴天缥缈凉如洗闲把鱼竿踏钓舟
　　元日雪
　　端门瑞雾晓氤氲片片天花落锦茵万葢鸣珂翔鹤氅九重传钥报鸡人灵和柳色迷金缕太液波光绉麯尘待诏东方穷欲死还随草木见阳春
　　吊胡招故隐
　　西风凛凛洒尘寰千古幽光不可攀往事空寻管宁传故居谁吊陆浑山高情能致巢由上大节终全汉魏间一盏寒泉荐秋菊悠悠心送白云闲
　　送马编修南康州判
　　萱草丛丛手自移留花不发待郎归书成东观蔵金匮舡过西江着防衣酒酿鵞儿香稻熟鲙飞蝉翼白鱼肥悬知佐郡多余暇一笑承欢乐未违
　　过金阁山
　　金阁遥看缥缈居空香何处度飚车曽逢野鹿衔丹诀定叱山祗守素书白海波翻虹饮后青林风急雨飞初羣龙应解仙翁意要采新诗作步虚
　　送济南张太监奉祠歴山
　　张侯奉币传天语乘传祝厘虞帝祠从此百神聮职地一如比屋可封时国人先赋缁衣句太史还书封禅词始信馨香在明徳丰年协气满灵旗
　　送庐州推官孟景章
　　吏隠无如古合肥画舡南下疾鸿飞风烟入兴诗成易鱼稻常登讼自稀错节防看逢利器轺车应为布霜威儿寛古义人知少见説新书待子归
　　和刘助教见示诗韵
　　龙冈五月晓生寒喜见书囱日影团小草自怜承雨露野鸥何事逐鹓鸾爱闲僧祐常多病投老扬雄强作官禅榻茶烟时一笑免教街吏报平安
　　古寺秋日梨花
　　檐卜林中缟袂鲜西风吹梦卖饧天倚栏翠袖霜欺薄照水氷姿月妬妍魔女自知花作供徐娘犹解玉为钿粉香零落苍苔满日暮惊回野衲禅
　　七夕宿云山寺
　　三年埋没簿书尘暂借禅房养病身贪梦莼鲈归故国不知牛女防天津蛛丝缀果空传巧犊鼻悬竿未是贫读罢楞严万縁静西轩月色为谁新
　　追挽烈妇谢夫人
　　金华婺宿储贞烈浙右于今有几人化石宛同星堕地投厓因见海扬尘姓名久着乡邦重文字相传简帙新永念不移悲令子悼亡有感惜安仁
　　陆浑早行有感
　　归心摇荡若悬旌几度欲归归不成地褊未堪长袖舞愁多空和短歌行沙头春涨半篙緑竹外梅花数防明梦里陆浑山下路何人知我此时情
　　寄李时中
　　津亭官树叶黄时把酒舡头话别离待诏依然穷索米还家何事悔看棋空怜鬓髪惊秋早岂有文章结主知书到淮南又摇落定将佳句慰相思
　　寄苏昌龄
　　别后琼华几度芳花前顾曲忆周郎竹西载酒金钱尽江上怀人碧草长给札期君赋云梦解缨容我濯沧浪相思莫道无来使伫看飞鸿拂建章
　　寄马伯庸
　　法星光里见文星知向东南揽辔行十道使车瞻斧钺六朝词客树降旌长干浪静鱼龙息北固霜飞草树明千里相思难命驾梦随潮到石头城
　　和薛翰林韵寄洛下诸公
　　绿阴门巷鸟声中却扫无人过敬通洛下笑谈山绕座江南消息水连空旧游如梦了无迹病客观心渐有功欲向伊川买修竹风流他日与君同
　　送刘遂初修撰觐省
　　乌鹊樯竿送喜频西风衰柳潞河津朱云况留东閤汲黯何曽叹积薪国史新修多直笔朝衣暂脱见闲身悬知别后登高处醉撚黄华忆故人
　　登姥山二首
　　路转巅崖虎鼻峰上方日晏始闻钟晴岚密防岩西竹香雾轻浮涧底松山果欲凋还共采林僧久别乍相逢玩竒行徧烧丹处拾得仙人九节笻
　　武婆山上白云层毎欲追游只未能昨日偶同子弟往几时重与故人登借骑道士朝天鹤问讯仙姑驾海鹏共醉中山千日酒头巾倒挂树西藤
　　出河南省考试院呈夷门故人
　　围棘重开字落鸦霜袍鹄立静无哗城头又见千年鹤海上空归八月槎贪访旧交多白髪不知故隠正黄花相逢可惜欢娱地不置清尊但煮茶
　　送舒噜万户镇云南
　　故人分阃镇滇池不独威名草木知南诏酋豪亲俎豆西州父老识旌旂清猿夜永闻常惯丹凤云深望转疑若过劒门闗下驿拂尘寻我旧题诗
　　试院柬顔仲伟胡居敬陈心吾解开先高允宪诸公
　　薇垣试艺棘围开叅相求贤体圣裁班入礼门催下鏁令传兵卫拟衔枚龙光贯斗星潜动海气连城雨欲来蠡测管窥思报称喜闻多士待抡材
　　题胡氏栢友亭
　　君家种栢长龙鳞岁晚相看似故人毎爱栋梁才独古亦怜金石韵长新囱前芳草春来好门外高车客过频安得云松高百尺结巢归隠愿为隣
　　阳县
　　阳县门仅容駞阳县防垂緑莎春归蜀道海棠尽地近陇山鹦鹉多饮涧居氓羞汝瘿负盐游子和秦歌回看天际来时路万叠岚光海涌波
　　幽居同刘韶赋
　　春泥门巷雨声多润浃荒畦露浅莎石砌落梅疎影竹鉴池流水细通河坐深还爱青氊旧老至其如白髪何海内太平宁有象诗成聊复醉时歌
　　猗氏道中
　　道经猗氏望中条秀色浮空海上潮中有幽人甘隠遯毎令行客想风标柴门石径依然在松盖云旗不可招老我山林负真趣东风吹鬓影萧萧
　　寄李伯强同年
　　铜駞陌上又秋风醉把黄花意未穷尘土十年双鬓秃闗河千里一尊同恨君不识孔文举笑我欲从张长公别后相思隔伊水石楼明月鴈声中







　　钦定四库全书
　　伊濵集卷九　　　　　　　元　王沂　撰七言律诗
　　为上饶郑良楚赋菊庄
　　秋菊为粮杞作蔬石泉自凿带经锄伯休卖药无人识鲁望能文与世踈沽酒有时招木客挥弦还解出渊鱼晚香采得为亲夀坐对南山读道书
　　冷泉乡道中
　　简书驱迫走西东原野萧条嵗欲穷草屋斜阳留过客山田余雪记来鸿禅心原入西方社世事防如北塞翁歌罢骊驹始归去当年王式不湏同
　　宜阳道中
　　貂裘零落据征鞍两鬓尘埃一笑还世事绕成罗带水客愁遮断锦屏山呼风乔木气犹壮不雨孤云心未安安得三乡塔为笔尽书佳句夕阳间
　　东禅寺
　　林端孤塔语琅珰木老烟深路渺茫岚气嘘云吞佛屋滩声挟雨撼僧床休官先制寻山服避俗重烧结愿香只恐清脩逺公社未容元亮醉为乡
　　感懐
　　漫郎何事强为官旅思愔愔带眼寛春草池塘诗入梦杏花时节雨生寒白鸥云水盟犹在老马风沙兴已阑我爱当年孟东野归书只是説平安
　　游秦望山
　　江山歴歴子长游秦越兴亡貉一邱沧海犹夸鞭石渡仙山曾为采芝求神鸦上下随盐舸官栁参差集戍楼临眺无穷知古意岩花自雨鹔鹴裘
　　挽张菊存
　　抠衣犹记列诸生昨梦那知奠两楹任道自期周九鼎论诗人比汉三明斯文未用悲麟获令子还能续鳯鸣愁絶侯芭抱元草西风吹泪湿铭旌
　　挽沈菊泉
　　姑孰归来鬓欲丝按行三径菊花枝琴尊寂寞成千古邱壑风流自一时玉树忍防埋马鬛锦囊能复赋蛾眉生刍遥奠芦溪道丹旐风生草木悲
　　挽何潜斋
　　汉濵冠盖自纷纷遗老翛然玉雪身白帽空归沧海客黄花犹识义熙人悠悠往事千年鹤凛凛髙风一角麟精爽邱原藏不得长虹防见烛苍旻
　　挽张书巢
　　青门冠盖日纷纷丈室翛然独见君元晏自怜长卧病茂陵谁复柬求文橘洲田土无新业书幌尘埃有断熏不待隣人解横笛西风吹泪湿江云
　　水木清华亭
　　湘中处士絶尘氛嵗晚移家寄白云棋局偶携林下看鲸音时向苇间闻鹿门妻子甘长往谷口声名莫见分翘足故林归未得旧盟空愧海鸥羣
　　和杨汝似奉迁三朝御容玉堂诗韵二首
　　玉函寳轴降琳闗晓色扶桑晃间天濶鼎湖龙自去秋髙汾水鴈空还衣冠久矣藏原庙羽卫犹疑道山儒馆小臣生独晚却从圗画望龙顔
　　冠剑星罗拱北辰鱼龙曼衍列勾陈遥瞻天仗移金界尚想銮舆下紫宸瑞日曈昽浮绛阙仙云缥缈防宫茵道旁鲐背咨嗟久曾是先朝击壤民
　　为贵溪张真人赋象山道院
　　胜地岂惟仙窟宅仍闻先哲此弦歌气涵金碧溪山秀泽润诗书簪组多防防花浮香绕屋芙蓉旗动影摇波祝厘他日从天下重写黄庭换白鹅
　　题浮云道院后记
　　木奴秋实缀黄金桐树孙枝斵素琴浮世防回丹毂换故山依旧白云深知鱼日日来濠上抱瓮年年老汉隂倦客题诗一惆怅有盟重与海鸥寻
　　瑞云宫道人索诗书此以遗之
　　仙嵓石髓碧崔嵬曾见神仙防度开七字持身慙聴莹一言悟主本非才偶逢和璞何劳问不识桃椎亦漫猜记取明年杏花发道人休忘我曾来
　　送道士徐中孚之武当
　　桃花流水絶尘绛节霓旌到泬寥天姥峰髙先见日龙池波动暗通潮芝田自合仙人种琪树那容野客樵后防皇家祝厘事为君骑鹤过山椒
　　留题灵泉观
　　山城三月客添衣赋就闲居却自违春水画桥人独立夕阳茅屋燕相依百年杯酒留连醉万事风花自在飞我爱圣门蘧伯玉囘头二十八年非
　　太行道中
　　冈峦重复势奔羣石磴参差齿露龈人似夏虫初见雪马如饥鹤欲穿云并州豪侠凋零尽晋国山河逺近分却怪无情是汾水流波日日送斜曛
　　题西嵓书院
　　湖上新居絶垢氛湖边石笋挿层云堦前书带长堪剪沙际拏音速更闻明月只捐神女佩光风谁续汜人文一麾吾欲淮南去丛桂山中有古芬
　　避雨浄土院遂宿是日春尽
　　风助滩声入夜喧雨供苔色上僧垣莺花昨梦空禅榻蚕麦归心入故园少日鮎鱼思上竹年来野鹤畏乗轩山灵珍重岩间石留写先生醉后言
　　登越州古城
　　参差残雪照楼台晚上孤城眼豁开岚翠周遭迷禹穴海云明灭认蓬莱千年往事空流水一片残碑自古苔惆怅稽山无贺老轻舟载酒为谁来
　　题耿叔开政绩卷
　　上都留判平疑狱沙苑鹰师脱械时太史巳书循吏传广文仍赋好贤诗圜扉一旦销寃气老吏经年费狱辞见説长杨新校猎欢声雷动羽林儿
　　游普照寺吊张齐贤墓
　　逺客相逢饭颗山飘然瓶锡为谁还朱门画防何人问古像昏灯尽日闲异卉风前萦锦带遥山木杪吐青鬟老僧心已如枯木为报禅门不用闗
　　和景兖梅花诗韵
　　残雪离离防烧痕画桥流水夕阳村玉妃谪堕縁何事翠羽飞来亦断魂寳髻斜簪春意好罗帷深防晚香繁滞留东洛身千里孤负西湖酒一尊
　　哭次儿仲孚
　　风雨他山竟不归重闱老泪岂胜挥丁宁地主防新垄太息隣家乞故衣住世百年谁不死过庭万事痛相违青春况説升平近白首何堪骨肉稀
　　送苏伯修侍郎扈跸之上京
　　晴川金鲤出芙蕖持槖仙郎得句无礼乐又新三代制丹青应上两京圗云端驯象扶雕辇仗外明駞络寳珠拟待赐酺祠马祖华光星里望骊驹
　　送谢子良驿丞之京
　　水驿论交旧著名春城分袂若为情空羣竒骥长千里惜别流莺更一声白下雨收梅子熟清江风过栁花轻归船暂泊应囘首五色云中是玉京
　　小孤山
　　江风澹澹散江烟圣母祠边晓泊船万壑奔流东赴海孤山拳石上擎天花留珤靥珠缨合树绕妆亭水镜悬絶顶盘云防未了似闻神语佩泠然
　　送左卫教授马伯诚
　　将军缓带拥轻袍俎豆初陈卷豹韬祗许携壶来问字何须舞剑助挥毫旌旗影逐春风转弦诵声连夜月髙细栁依依莫留客兰台给劄待英髦
　　送胡古愚左卫教授
　　落絮飞花送客舟樽前容易失诗流也知太史才名旧自是将军礼数优説剑夜窻销蜡炬横经朝幕坐青油汉庭正议东封事莫向周南叹滞留
　　送李祯之东阳教授
　　敬亭山下宛溪头曾见骑汗漫游留滞京华追往事萧骚鬓髪又惊秋仁风欲赠袁宏扇朗咏谁同谢朓舟极目亭前佳胜地一杯还忆故人不
　　送赵徳翁教授常徳州
　　问君捧腹笑何事笑我生逢雌甲辰岂但下帷传老子翻然囘棹觅秦人伏波祠畔青枫晚招屈亭前白芷春莫把新诗教楚女竹枝歌罢恐伤神
　　送黄希明教授南归兼寄其父秋江徴士二首
　　少微曾近上台明归棹秋风白髪生霄汉鹓鸿惊昨梦田园竹菊寄髙情青山遥望云行影鹤欣闻子和声想见乡人携酒炙拥门争贺防衣荣
　　灵椿堂下绿隂成萱草堦前防袖明行比一乡能饱徳思封千户却辞荣鴈行坐致朱轮贵鸠杖何妨白髪生从此门闾表通徳诸郎便合自升卿
　　题天衣寺
　　书堂无复晋风流翠藓丹梯屐齿留双涧声摇维卫室十峰岚拥法云楼归来野鹤三千嵗览尽支那四百州金缕木兰何处问松花自雨黑貂裘
　　柬伯兄子教授
　　兄弟情亲六十年幼时相契老依然文章犹愧三王后风度浑如两晋前江阁舣舟劳逺顾林亭下榻阻相延玉虹元接龙湾水别去音书许鴈传
　　送吴兴相录事
　　摇摇画舫逐鸿轻云水东南一月程丹凤门前携酒别骆駞桥上折花迎溪山莫厌登临乐闾里能忘俯伛情不见风流松雪老墨池春草为谁生
　　雪后出近郊书寓目
　　醉面冲风酒易醒破冰泉脉响泠泠梅花全露天然白山谷难藏雪后青老马长鸣疲荦确病身随影怪伶俜归来寂寂虚斋冷石鼎云翻煑茯苓
　　和魏伯时滦京秋兴薇垣书事一首
　　秋着龙沙白草纎周庐击柝令霜严瑚铁网枝应老仙掌金茎露又添驰道属车囘豹尾天门虎士尽虬髯仙郎持橐归来早马上寻诗吏隠兼
　　送傅士开之守饶州
　　故人蓟北想风标吏江东望画桡共喜疲民苏剧郡其如旧徳去中朝淮阳卧治何妨逺宣室思贤未觉遥莫道尺书谁与寄琵琶洲畔水通潮
　　同孙景贤登陈覇先髙城
　　覇先城郭眺新春还共孙郎话昔人兵下粤南曾驻吉园移梁祚遂归陈麦苗秀匝中军垒草色晴斑逻骑津今古兴亡同一慨龙州景物更伤神
　　题董宇定杏林书虞伯生诗后
　　小车初驾试春衣三月城南花乱飞红杏不须令虎守黄庭时许换鹅归山中羽客曾相问天上文星渐觉稀准拟明年寒食夜重携樽酒説芳菲
　　越王台
　　崇台遗构碧岧峣南越何年覇业销汉节早随云北去禺山犹在海东潮鹧鸪芳草王孙怨鸿鴈秋风荔子凋能赋登髙今老大都将清兴托渔樵
　　五言排律诗
　　北上三十韵
　　封轺趋召亟夙夜敢懐安入直羞持被驰边示据鞍朝餔犹触暑夕憇遽凌寒蔓草风吹绿繁花雨染丹行山疑路尽出岭信天寛井近駞羣立沙柔象迹团雾冲泉喜动云斸石愁刓薄赋兹多稼勤田复刈菅免罝施涿鹿麟薮络桑干鸟道车重辙仙方客借翰逶逶僧舍曲矗矗酒樯攒大海将升日支流即泻湍君臣严汉制礼乐属周官扶杖思迎拜圜桥拟聚观来朝烦就聘奔走愧传餐有秩轩黄防无劳绮季冠采芝歌眇眇种菊去盘盘白髪从余懒青衿赖尔懽惜苔因病鹤养竹为翔鸾尚此糜仓廪宁徒陟巘峦赤尘浮目睫元淖渍丝鞶鸡塞霜凝露龙门水涨澜冰脂羊尾割蕋蜜马酥搏蓐食仍杯饮陶居亦考槃生微纨袴习粗给室家完文物昌期防光华首善端同文通肃慎奏赋见乌桓鱼笏留青锁楼船泛碧滦镐京歌在藻殷辂御和銮儃僈陪朝论空伤六义残
　　见子山尚书
　　学礼趋庭日传经相汉年帝思麟阁像臣献栢梁篇清澈金茎露芬芳玉井莲埙箎鸣自合星鳯覩争先委佩青上含香日月前才名应间出忠孝实双全东壁图书府西垣翰墨筵囊收封事草袖拂御炉烟簪笔乌台峻鸣珂粉署妍圣情常有眷雅量独翛然侧聴经纶宻曾窥琬琰镌薛慙悬溜直楮媿画沙圆绿玉蛮溪砚金花内府牋草工王逸少笔谏栁公权昭代俱登用微才独弃捐雕虫蒙记忆辙鲋定应怜病马犹思秣枯桐或可弦激昻中散曲飘泊孝亷船白帽寻归隠缁衣窃好贤山林甘潦倒霄汉仰神仙
　　镜槛诗拟李义山体
　　照兽金涂爪钗鸾翠缕翘梅添妆后额栁妬舞时腰未暖罗衣换先春防胜飘深情眉上觉宻意眼中饶惆怅朱弦瑟殷勤白管萧黄蜂偷蜜露翠羽拂兰苕东海麻姑信西河阿母朝帘开仙佩近车去异香遥莫把犀如意时簪玉步摇尘飞青犊幰花压画栏桥越网千丝宻巫山一段销屏山终碍路沟水不通潮窈窕烟光好丰茸草色娇金泥书茧纸珠泪聚鲛绡才子芝田赋仙人紫府謡试慿栀子带重问木兰桡
　　送傅汝砺教授之羊城
　　贡玉堂中客梅花岭外游儒衣轻结束祖席且淹留古昔文为理诗家自一流明珠堪结佩白璧可联钩飞动催雷电微茫犯斗牛王杨端有体沈谢亦相侔前辈嗟零落风骚阻道修千人一日晓十度九言休之子年方盛诗名孰与俦才华红锦縀尘土黑貂裘狗监无人荐鸡林有价酬张骞囘汉莭王粲在荆州鳯诏论功早比属望优畨禺秦郡县泮水鲁诸侯象迹烟中堞鲸波雨外舟榕隂迷粤徼栁色寄卢沟诸老皆青眼横经尚黑头相思应有寄清絶变蛮讴
　　送天师还山二十韵【三十九代】
　　奕世元功着清时景运昌宗风从此振神教本无方绿绣传天语奁香出未央九茎纷婀娜万鹤下翺翔北极星辰近三山日月长椒兰纷馥郁璧玉烂华光坛宇垂黄盖天门奏绿章羽衣凌缥缈金节倚苍茫黙尔精诚契油然恊气滂甘霖苏众槁快雪表殊祥袯襫耕无劝污邪载可望飞花深一尺宿麦富千箱余润沾袍湿残飘拂面扬芝华髙拥坐桂醑滑流觞宣室承厘后浮邱挹袂行昔闻黄石履今避盖公堂道大心无累功成世与忘楼船飞弱水仙袖拂扶桑园绮虽千载崆峒自一郷词林书乐府灵徳永无疆
　　题赵敬甫右丞经筵奏议藁后
　　泰定开皇极文星拱北辰雍容治安防宥宻老成人庙算推先觉天聪断若神百年兴礼乐一徳防君臣超汉开东观归周尽逸民给符鸣玉佩赐坐列芳裀敷奏天嗟晚论思地更亲清都零雨露仙乐罢韶钧浑浑唐虞典熙熙宇宙春侍臣工防笔少府宠颁银侧聴经论宻恭惟徳教淳越裳来白雉宫沼出黄鳞丙魏声名旧防龙宠渥新伫防归补衮圗象在麒麟
　　送汪臣良余姚守十韵
　　贡玉堂中客西陵渡口舟人呼前太史官是古诸侯共道还家乐仍传得郡优石淙悬雁荡嵓翠压龙湫访隠过梅市登髙赋越楼稻花风着水莲叶雨争秋但使民无讼何烦里有讴人生五马贵肯为一钱留江海谁狂客溪山是旧游镜湖何日赐吾欲弄清流
　　挽丁文苑
　　北阙收科日东州半刺翔吴钩利锋锷西玉美琳琅攻苦甘餐蘗摧枯快击彊诗书名已着霄汉路应长兰省初腾价仪曹转耀铓欲兴周礼乐要补舜衣裳羽卫惊传警欃枪怒益张从来身满胆那惜皂为囊力挽千钧弩精闻百链钢忠言昭日月真气摄豺狼岂特销氛祲居然振纪纲周官严掌计汉署贵含香持节分吴防鸣珂出帝乡锄奸到根节遗爱洽耕桑三翼江流白千峰木叶黄弄兵封剑阁燃燧照清湘韬畧知无敌威懐各有方浮云开斥堠飞鸟避风霜宇宙归辽鹤波涛怒楚艎一时悲耿耿千古閟堂堂故箧遗文在新阡宿草荒素风知不坠能世有诸郎











　　钦定四库全书
　　伊濵集卷十　　　　　　元　王沂　撰
　　五言排律诗
　　舒歗轩为谢庭学赋十三韵
　　草屋何年筑溪流防许深灌园归濯足扪虱细论心渔父拏舟过村翁挟册寻古来真隠逸原不在山林木客能沽酒渊鱼解聴琴焚香清玉案采药白云岑晚圃菘裁绮春篱笋脱簪髙情终的的逸足自骎骎蛱蝶依芳草蜻蜓下碧浔悠然观物化政尔忘年侵得意同濠上忘机老汉隂自书髙士传闲和散人吟何必苏门啸风泉有好音
　　送陈云峤太祝
　　孝理严周监宏摹轶汉仪舞先陈羽戚器敢阙尊彛牺象形模在云雷刻画竒星占使者动工考圣人为魏国佳公子孤标照等夷春衫裁白苎醉墨洒乌丝重过鸣珂里依然洗玉池祠官从昔重归骑不应迟纪瑞催麟笔包锋敝虎皮礼成无坠典神醉答繁厘太液千年鹄齐房五色芝散材遗世用犹解荐歌诗
　　咏天妃庙马援铜鼓
　　南海天妃庙今存马援铜大音犹战鼓余韵或疑钟世骇流传旧人推铸冶工蟾蜍圎顶列翡翠绣文重蹲踞环旁峙周围体下空响令羣队进降见百蛮从一代经营意千年战伐功金汤全汉域铜柱界尭封零落香烟里凄凉异代中海祠难独立神物防当逢
　　寄南台张雄飞
　　不见张都事诗名到处传斋房歌瑞草清庙奏朱弦琢句严秦法挥毫染蜀笺骢青明剑阁衣绣湿蛮烟返照咸阳树西风建业船鳯台天上客乌府幕中仙樗散吾甘老蓬飘子独怜骊驹王式传白髪广文氊赖有巾酾酒初无易絶编乌头何日白马首定谁圆欲继还山集犹堪面壁禅寒灯摇逺梦残歴卷流年思逐南飞雁悠悠入楚天
　　题光孝寺
　　昔者虞翻苑今存大鉴灯法传三世佛教演六朝僧祝髪余孤塔谈经契上乗鉴悬明月满树耸上云腾稽知皈仰因时感废兴南宗更绵邈千载説卢能
　　送徐复初检校淛省
　　画省分僚重湖山待客来莫言江路永先见蜡梅开世业归清议明时得异材赋因鹦鹉着裘费鹔鹴裁粉署文书少郎官宴赏陪苏堤移彩舫葛岭上丹台逸翮何妨逺神驹不待媒明年青闼伫聴玉珂囘
　　和苏伯脩授经筵进讲诗韵
　　元统千龄运虞廷六府脩奎躔环列宿虎观奉宸旒云绕蓬莱仗春囘太液流登瀛更寓直稽古赞谋猷共仰天顔喜俄传夕箭浮化兴周礼乐技拙楚倡优雨露承华盖神仙望彩舟给符鸣玉佩赐燕设王羞青归应晚云台议已酬史臣书盛典嘉应续阳秋
　　冬日同李仲善登慈恩塔
　　郭外慈恩塔晴登独啸歌雕檐撑汉立绣栱列星罗气蛰龙蛇窟隂森鸟雀柯东西旋日月表里见山河语笑空中应游观刼后过锦川晴泛泛阳岭秀峨峨文采诸僧少名公一县多天梯如可到从此振琼珂
　　题李仲贤御史逺情亭
　　一斛冷冷水丛生袅袅荷仙人田种玉织女锦成梭缥缈穿朱户徘徊泛素波薰风吹不尽凉露洗还多准拟修书传依稀聴櫂歌初随云共去又与月相和寳镜涵光炯烟幢自荡摩宿醒时为析佳客数相过爽气金天豁英姿豸角峩愿言期嵗晚君子意如何
　　古宫人怨
　　雉葆趋平乐鸾旗幸上林妆成陪玉辇舞罢坠瑶簪防剪迎春胜楼穿七夕针辟尘犀镇幙结绣鳯盘衾惭鹄来依沼因鱼泣满襟拊心颦可效掩鼻谤还侵萤度罗帷影苔生玉砌隂昭阳云渺渺长信月沉沉却为承恩梦翻摇望幸心风帘疑仗影曙皷悮车音笥有题诗扇囊无买赋金香怜衣旧赐貌怯镜重临忽见龙池草春来色自深
　　题象麓书院
　　坐对山如象逍遥风满林野云依古木涧水落危岑鸾鹄翩然下灵只肃有临谷神端不死木客总能吟晓放传书鹤宵聆捣药禽芝田耕白鹿丹鼎化黄金理要同根极尘寰自古今昔贤谈大道而有防余心欲往从遐躅苍苍烟雾深
　　伊阙道中纪事
　　伊阙春先去河堤日又斜青林明宿鹭白水拂鸣蛙嵗月供诗笔闗山寄马檛物情齐木鴈世味识梨查栁老虫书叶沟晴鸟篆沙锦衣翻稚竹粉涙堕危葩客袂空寒食归期定削梦惊蕉底鹿愁怕酒中蛇寂寞先贤墓悲凉故相家鳯凰鸣久絶鸂事空夸访古心犹渇懐人思未涯青衫壮夫涙不是聴琵琶
　　送洪万户归麟州
　　天马三韩牧麟州独请缨车书周制度带砺汉同盟鸭绿江头戍鸡林海外城神仙余气色草木识威名甲地乌衣旧贤郎秀骨清名藩常特顾魏阙自含情祖帐倾冠盖前驱植斾旌秋风正摇落为赋赤霄行
　　刘氏孝行诗
　　盛族金刀裔荒阡又防春草长迷马鬛松老卧龙鳞种徳由来逺承家定有人山烟开莽苍石笋露嶙峋欲祭乌先集同羣鹿自驯系牲碑有待下马客来频通籍金门贵罗阶玉树新清时崇孝理风俗坐还淳
　　送赵继清推官潮州
　　昔宋南迁日更生望独尊汉庭多侧目湘水竟招魂遗庙榕隂古孤城海气昏百年悲故老昭代见闻孙董泽新封殖潮阳又拜恩公侯终必复风义凛犹存北阙声名久南图羽翮鶱理官应暂屈经术要重论梅发连溪白泷流触石喧欲歌神燕喜先要狱平反碧漾椰浆美丹明荔子繁悬知闲木索时为荐苹蘩
　　秋堂为刘防宗御史赋
　　燕处何潇洒堂堂定防弓秋光今日好州望古来雄压架多黄卷传家有素风使君熊画轼御史马乗骢镇幕犀纹黑堆窻柿叶红露凝金掌逈氷莹玉壶空草緑垂书带香清长桂丛何时徳星聚南望思无穷
　　送陈彦和院判
　　祠官严汉庙孝理洽虞廷皇眷虽云渥臣心自不宁星辰天上直松栢梦中青诏许辞丹陛咨嗟耸缙綎赐金夸父老上塜恋林坰耿耿徴君传翩翩御史铭丰碑磨琰琬潜徳播芳馨邪许遥传响螭暗露形书工追鸟篆辞简法麟经化鹤归来晚攀髯涕又零天恩何以报事业在青防
　　题史显夫行春圗
　　麟薮风烟古鸡栖兴绪长朝端慕安石里社祝庚桑济世归彛鼎行厨费槖装无烦扫门客肯问吐茵郎金屑晴沙软文茵细草芳题诗怜石净酿酒爱泉香顾马应烦数逢鸥不乱行欣欣观物意衮衮惜流光花片随芝盖莺声送羽觞因寻艺兰畹又过读书堂见画先遐想闻风更激昻一防如可授吾亦此徜徉
　　次吴彦晖望月寄张孟功韵
　　仙翁能作雾神女解为云玉斧知何户灵槎欲问君燕斜钗渐冷乌渇漏先闻鳯胫灯无焰龙须褥有文画眉开镜匣整髻拜炉薰鹅素裁歌扇鲛绡织舞裙兰宫针竞巧桂殿杵常勤鉴箔摇清佩窥帘散异芬蠙珠防欲湿琼液饮还醺莫为光无定轻将璧半分
　　坐青华瑞芝亭
　　缥缈清华界依稀白玉京只疑存太朴浑拟问长生日月环中度楼台刼外成拂衣梅雨细吹面竹风清身与羣仙防心将万化并何须叹萍梗且共驻蓬瀛花影瑶阶碎茶香石鼎烹盍簪来子晋援笔序弥明雅致传仙镜髙懐逺俗情不知尘世上闻得步虚声
　　题吕仲实岭南诗藁
　　揽辔澄清志囊封献纳忠扁舟唯载石瘦马却装狨象迹烟中堞鲸波雨外篷蛇珠人有斛粤布我无筒精卫啣山尽灵槎与汉通归来诗满卷细説岭南风
　　题贾侍郎九十夀
　　种徳由来逺承家有子贤灵蓍丛五色瑞鹤羽千年嘉树应亲植方瞳或是仙杨公清四世栁氏训三篇省署郎君贵容台典礼先恩荣兼父子冠葢两联翩防见升歌奏何廑祝哽前髙裁灵夀杖逺致菊潭泉更衍期颐算丹台姓字传
　　答丘贵中
　　十日龙冈雨官居小似船诵君诗有味令我坐如禅清吸金茎露髙攀玉井莲春云多态度越女独婵娟写物疑圗画娱情入管弦锦袍行见夺蛮帐定应传自愧非摩诘还能致浩然滦江春水緑好染浣花牋
　　赋琼花送班惟中淮东使
　　后土祠前树唐昌验昔闻初开疑剪水已落定为云皓月迷清影微风散异芬羽衣轻缥缈鹤驭逺缤纷移种宁无地留仙自有裙素娥恒独立姑射本超羣物外春常好人间日易曛花时应折寄嵗晚惜离分从此无双誉留芳待使君
　　七言排律诗
　　送进士
　　朝廷文物称今日乡郡荣归及嵗除江驿早梅迎去棹都门残雪送征车极知民社才堪任见説山川画不如地枕乌黎人少讼湖连彭蠡户多渔时将旧政询遗老莫把新科聴小胥乐后登临穷胜槩恩先拊煦到荒墟洞庭波濶帆来小梦泽天低鴈过踈湘竹泪防思二女楚兰秋老吊三闾卉衣乍见巴童舞蒟酱遥通蜀客书千载际时思奋发一杯分手莫踌躇恭闻圣主临轩日一似仁皇吁俊初他日御屏题姓字期君跋马茂陵居
　　送进士
　　汉庭发策进英竒兄弟收科古亦稀佐幕南州留语别成名北阙谢恩归潇湘水濶秋容浄衡岳峰多夕照微木客朝沽虚市酒鲛人夜织贝宫机悬知政着循良効始信家因孝友肥民尚魁竒应服教地饶卑湿旋装衣催科肯赖文移力执讯奚劳木索威观化岂无渔可问寄书还有鴈囘飞公门槐栁闲青昼驿路烟岚落翠霏三户楚謡传自昔九疑虞是邪非天心吁俊超干载大厦求才要百围莫厌临分多苦语老夫前日忝青闱
　　醉乡诗为阿噜威学士赋
　　南园寂寂防经春草木还曾识鳯麟不独文章髙一世由来道谊重千钧乾坤胜槩宁无意今古神交自有人惟以壶觞留好客却抛轩冕乐闲身苍苔蜡屐曾留迹白日洼尊絶防尘适意沧浪谁与濯忘机鸥鸟自相亲一川花气晴云热万壑松声夜雨新要识经纶存妙理坐令风俗尽还淳仪型久矣瞻耆徳物论终期领搢绅早晚避堂先舍盖定应容吏吐车茵
　　发赤城
　　龙开苍阙石嶕峣夜半何人挹斗杓黄道中天停昼日尾闾通海溢春潮分当从槖劳驱马独借仙梯好射雕双壁矗云神禹凿万鑪积铁女娲销雨中客过歌无渡风里人来拾堕樵束素洛神深作宅骑鸾秦女上吹箫巨鼇戴首三山立大飓惊轮六鹢飘趋走两京今白髪不辞冲暑又乗轺
　　送张提防
　　西来柱史驾青牛函谷当年紫气浮道徳五千多妙防隂阳八九本同流汉家相国传清净楚泽羁臣赋逺游终古至言悬日月而今众説起戈矛极知慈俭持三寳未信烟霞隔十洲绛阙朱宫穷胜槩金函石室契冥搜异书或向人间得论还从物外求境胜神光常烛夜山空琪树不惊秋谷神善用无多语闗吏相逢定少留南望沧江虹贯月为君沙际归舟
　　五言絶句诗
　　杂兴
　　客枕睡初醒窻前大雷电池上春水流落花应片片二月春江浄村村事浣纱机梭夜分急输布与官家
　　虎峯
　　亭亭虎鼻峰正对南溪树似与游侣人共识游山处
　　墨竹为萧生鹏汉题
　　育徳培诸孙扬梢轧云出虚心方自持劲节不可屈南溪好竹林摇落青不改长就拂云梢裁竿钓东海
　　墨竹为刘生以传题
　　宇宙孤髙惯风霜栗烈余萧然林下趣清节有谁知雨露生成早轻盈翠欲交春风开锦箨已放拂云梢
　　槎翁墨梅为刘生以传题
　　野外羣芳尽江南十月寒一枝春色早犹似玉堂防
　　石湖
　　我爱湖上居家家种杨栁解识愁人心门悬扫愁帚


　　钦定四库全书
　　伊濵集卷十一　　　　　　元　王沂　撰七言絶句诗
　　芍药茶
　　瀛洲忆昔较羣材一饮云腴睡眼开陆羽似闻茶具在谪仙空载酒船回
　　滦水琼芽取次春仙翁落杵玉为尘一杯解得相如渇防笔淩云赋大人
　　扬州四月春如海防笔曽题第一花夜直承明清似水铜瓶催火试新芽【余徃年试上京乡贡士于集贤署邢君遵道茶号滦水琼芽今俯仰七年而遵道捐馆久矣其子克世其业携荼过寓舍为赋小诗三首山阳闻笛之感同一慨然也】
　　木芙蓉
　　白露江清水殿凉馆娃宫里宴呉王美人醉起更衣晚宻帐温帷翡翠妆
　　小孤山书所见
　　春风江上碧如苔上有祈灵水殿开江北女郎南仕客夹纱团扇栁隂来
　　河东道中
　　绵河流水暖生烟罨画春山半映天霸业销沉谁与问行人犹指介推田
　　官渠杨栁未胜鸦山路春寒不见花日暮介休城下过帽檐斜侧避风沙
　　和杜徳常早春二首
　　凤城晴日媚游丝城外人家雪半扉莫倚小桃春事早便教蝴蝶奈寒飞
　　市桥官栁占春浓氷破龙鳞碧映空闻道汉家三十六一时迎燕转温风
　　春兴
　　古壕晴緑不胜舟落絮残红荡漾愁山鸟唤回春色去又催斜日下城头
　　雪岩萧寺
　　雪岩曽访坐禅僧衲被防头唤不譍说与担囊行脚者
　　【石】头桥滑要人登
　　题尚县尹诗卷
　　心在春晖寸草中挂冠端有古人风安仁谩说闲居赋不似陈情表最工
　　送湖州张教授三首
　　诗人合住水精宫采得苹花思未穷紫笋瓯中消白昼碧澜堂上试春风
　　洞庭霜降橘先黄酒酿乌程水自香正是江南好风景梦随君去过钱塘
　　采菱歌断緑杨风荡桨呉娃莫恼翁惊起鸳鸯一双去苕溪西畔霅溪东
　　读长安志书事十二首
　　芳草离离卧石麟野棠花发不成春耕夫拾得盘龙镜曽照昭阳第一人
　　绣岭宫前路已迷暖泉轻喷玉参差夕阳牛背谁横笛疑把开元旧曲吹
　　鱼龙浮动玉莲汤殿阁参差璧月凉羯皷声髙催众乐梨园新按荔枝香
　　内官扶下画云軿僊掌金盘露已凝好去通天台畔望骊山髙处始皇陵
　　待诏公车岁月深诙谐无那老侵寻谁教但索长安米不羡长门买赋金
　　鸿都门外马频嘶薄暮尘飞咫尺迷寳劔微红渍余血鸣鞭夜出灞陵西
　　翠微烟泠草迢迢百二重关王气消却是梨花寒食夜月明秦女自吹箫
　　玉碗何年出茂陵西飞青鸟竟无慿石栏照见苔花碧山鬼时来弄漆灯
　　茂陵玉碗出人间青鸟西飞竟未还山鬼时吹漆灯灭石栏花老碧苔斑
　　弄影骄骢逐钿车胭脂坡下栁藏鸦忽闻长乐钟声动忘却金鞭碧玉家
　　汉家赐第灞陵东卫霍边廷第一功莫种朱门杨栁树年年容易换春风
　　五陵佳气晚蒙蒙拥葢鸣珂处处同尽道鬻珠寻董偃谁能载酒过扬雄
　　和马伯庸见寄诗韵四首
　　淮南丛桂婆娑緑借问骚人若个来歌罢小山招隠赋风吹书册满床开
　　故人南望隔长淮不及寒潮日徃来闻道赐金供置酒八公山对玉樽开
　　清福堂前步緑苔卷帘何处燕飞来山中藂桂留人住岭上梅花莫谩开
　　今朝把酒忽惆怅惊见淮东驿使来为报相思似春色南枝开尽北枝开
　　绵江
　　绵水溶溶淡夕晖杜防声里送春归落花无数依芳草零落文君旧锦机
　　过华清宫三首
　　昔年绣岭宫前路曽叹开元鹤发人今日我来人不见野棠花似昔年春
　　珠殿遗基满緑苔空余绣岭郁崔嵬开元旧曲无人解山鸟犹啼阿滥堆
　　白玉芙蓉水气凝依然御路直青绳禄山舞破咸阳处知在云间第几层
　　春昼
　　山鸟无声春昼长一帘幽梦了春光垂杨直恁多才思故着清隂防海棠
　　李早画金人射鹿
　　故家鞍马亦豪雄箭如夸数助工只恐平原麋鹿尽角弓原不耐霜风
　　洛濵探春二首
　　铜駞巷陌几斜阳又见天涯栁色黄一夜东风能尔恶梅花狼藉马蹄香
　　山寺闻莺惊客意市楼沽酒压春寒极知花事归桃李冷落残梅更好看
　　寒食二首
　　枯桐突兀立空庭寒鹊惊飞绕月明不记墙西有丛竹夜深何处寄秋声
　　北去南来了一年书生身世只堪怜思亲欲寄平安字难覔东呉万里船
　　画眉石
　　隋宫百斛分螺緑何似文君镜里山千载余妍化为石云不受古苔斑
　　题杨元仁所藏画竹
　　石上湘云拥翠翘美人望望隔秋宵钓竿挂向瑚树拟掣鲸鲵海潮
　　宿观音寺
　　紫罗山口梵王宫一树淩霄自在红我悟色空心似水禅床闲卧月明中
　　断香浮月磬声空古像荒凉惨澹中犹以声音为佛事髙滩流水竹林风
　　题米元晖楚江清晓图
　　沙际潮生没钓矶逺峯云破吐脩眉是中应有沧浪客闲把渔竿咏楚词
　　庆懽堂
　　尽敬忘劬在色难馨香夕膳洁晨飡吾生此乐知无日空向南陔赋采兰
　　瑞应图
　　紫房叶底粲扶踈莫遣山童撷野蔬老圃能为天竺字神仙不解世间书
　　栽花玉洞避秦人仙实偷来汉侍臣试问围棊橘中老商山何似武陵春
　　茂陵
　　仙姿淑态梦依稀方士瀛州采药归桂馆烟消九华帐刘郎还道是邪非
　　黄堂东夜词二首呈全子仁大防
　　帘底移琴锦帐张梅花枝上月如霜羽书忽报诸州防敲折瑚一寸长
　　茜色纱笼绛蜡残绮窻斜月转雕阑当筵赋得阳春曲唤取银筝按拍弹
　　贵妃欠伸图
　　睡觉深宫日正迟流莺飞上万年枝起来却背东风立犹似华清按舞时
　　宫词
　　宫鸦催日上宫墙天仗云开五色光多少龙池杨栁树清隂留得葢鸳鸯
　　海波涵碧绕红墙影射龙舟潋滟光知有才人弓箭立沙头惊起两鸳鸯
　　发成都三首
　　山禽言语各清圆马上时听当管弦拂面南薰吹众緑行人昨日度西川
　　鹿头西望锦官城千里川原掌様平今日鹿头还北望聨峰叠嶂翠相迎
　　路入新都势渐髙锦官城树细于毫不因劔外无严武却是尊前欠薛涛
　　王母醉归图
　　宴罢瑶池入醉乡醒来又见海生桑诙谐不悟东方朔偷得仙桃献汉王
　　又西王母图
　　白鹿闲骑佩卷霞汉宫犹望紫云车残桃欲种千年实却羡羊家蕚緑华
　　中山道中四首
　　中山去京五百里客子倦于三月程借得邮亭暂容膝古槐隂里乱蝉鸣
　　渡头秋水深没马沙觜菰蒲髙出人我亦江湖钓竿手征衣又带帝京尘
　　皇家昔岁祠恒岳乗传词臣自作碑今日重来追往事青山偏映鬓丝垂
　　迎人孤塔亭亭立送客青山滚滚来日暮摩笄城上望夕阳西下鸟飞回
　　题秉烛图
　　秋河织女夜如年小立昭阳花树边莫倚天堦月如昼忙催阿监举金莲
　　登李太白捉月之亭访温峤燃犀之所览草庐呉先生蛾眉亭记宋漕使韩南涧及学士欧阳圭斋乐府李溉之长歌慨然有赋
　　牛渚矶头捉月亭古今临眺总文星风流徃事慿谁问天上飞仙醉不醒
　　呉氏雄文久勒碑韩欧乐府世称奇淋漓醉墨长歌好尤忆山东李溉之
　　越王台
　　越台西去路茫茫日暮风吹百草长草际牧儿时隠见去寻台上未归羊
　　题猴马图
　　雄姿不受络头丝野性能忘失木悲安得长林连旷野骄嘶芳草挂藤枝
　　九歌图
　　霓旌羽葢望缤纷江水枫林思逐臣莫道九歌空讽楚那知三户竟亡秦
　　笔精吾爱李龙眠满纸莼丝滑且圆多少郢中歌舞曲风流还向画图传
　　宿桃源宫
　　月满空山竹满亭石泉留客语泠泠夜阑忘作丹邱梦贪诵黄庭一卷经
　　马嵬
　　华清宫畔是骊山合近温泉葬玉环若使庙堂姚宋在铃声不到劔门关
　　蛾眉玉质委尘埃方士灵香海上来一种妖魂招不得马嵬何似习仙台
　　题二屏
　　武陵溪畔数枝红移在维摩丈室中结习已空花不住更消啼鸟唤春风【右桃花画眉】
　　日暮盈盈翠袖寒玉容寂寞晚香残飞来好鸟多才思唤得春风满画阑【右梨花】
　　题睢阳五老图
　　夜阑天禄照青藜云卧商山赋紫芝何似翛然五君子读书浑忘发成丝
　　和谢敬徳题杜宏道西岩小隠诗韵
　　十载含香侍禁闱故园芳草望人归山应有意为青眼云本无心化白衣
　　东华立马语匆匆一别西风又断蓬挥麈不须谈世事抱琴时复送飞鸿
　　笑脱朝衣挂碧萝却从隣叟借烟蓑门前有客休迎肃只道西山爽气多
　　闻君结屋近西山知在燕南赵北间黍熟东皋多酿酒杖藜吾欲扣柴关
　　春江待渡
　　游丝飞絮搅离心莫放兰舟出栁隂分袂渡头愁几许桃花晴浪半篙深
　　乐潜斋书事
　　六年流落放归时好似能言老令威自问毰毸翎翅短不知鲲化与鹏飞
　　倦禅时作橐駞坐穷妄羞为猛虎吟今日回光还照色向来求佛本无心
　　檐上秋香日日新也施朱粉媚时人万松好在黄千叶老棘风霜亦自春
　　诗翁老作枝江令辞吏归来四壁空潜徳欲书先友记泪河倾洒白杨风
　　独怜今代张平子学海源源赴百川岁晚夷门兎园册饥吟满眼湿新烟
　　先生屡作退飞鹢尚吐白虹牛斗间憔悴侯芭抱草一杯遥酹玉泉山
　　石塘文章天与力九鼎十鼔惊时人天闲如海养羣骏独弃江南一角麟
　　送孔生之盐官
　　诗礼相传自过庭还因防计着声名宁论积雪飞霜句伫看调和傅说羮
　　送郭仲实
　　知君时倚月波楼领取南湖十顷秋回首东华尘土里有人相忆并鞍游
　　墨梅
　　烟冷呉宫几断魂飘零江北未知春画图一见参差是犹怕青腰玉女嗔
　　一声管月明天零落徐妃白玉钿惆怅香魂招不得瑶台十二鎻寒烟
　　花光墨梅
　　玉笛声中作雪飞含章人恨晓妆迟氷纨依约春风面莫问南枝与北枝
　　罗浮招得玉妃魂曽倩花光为冩真凖拟明年林下见风姿还似卷中人
　　题淮隂侯庙
　　旌斾逶迤出井陉何人掉舌下齐城汉家摄足分封日合把黄金铸郦生
　　海月图
　　氷轮汹涌出云涛万里遥分玉兎毫望见瀛州方丈否乗槎语欲问卢敖
　　洄涟亭诗三首
　　亭下春波照眼明蒙蒙飞絮乱新晴传呼驿吏休催马待我慿栏听晓莺
　　断碑文字费穷研绛守名髙长庆年一段江山清胜地无人収拾旧风烟
　　吏人移石放泉流百斛明珠散不収化作双龙舞亭砌寒光二月泠涵秋
　　易元吉猿图
　　舞劔有时矜矍铄留环底用化婵娟何如子母空山里涧饮岩栖乐自然
　　蒲坂道中
　　鹳鹊楼空草色新杏花零落野渠春清波摇荡东风影疑是崔徽自冩真
　　妬女祠诗二首
　　妬女祠前春草齐败墙重看昔年题只愁花落啼山鸟路入秦川更向西
　　东风吹云不成雨马首黄尘翻海波欲过并州重回首髙城不见意如何
　　题菊隠
　　纸笔不事陶令子蓬蒿没人仲蔚居何如寄迹万人海坐对晚香听读书
　　凤翔驿二首
　　粉白猩红记去时归来风雨洗芳菲一川野菜黄花满小蝶丛丛占夕晖
　　浮甑香粳脍锦鳞蜀姜巴笋厌芳辛一杯脱粟和羊酪始信今朝是北人
　　题白海驿
　　沙龙海白汉离宫武帝曽来看射熊霜露不寒仙仗暖旌旗十万障秋风
　　寳鸡驿诗二首
　　去年山桃花满枝归来结实小垂垂林间鹦鹉应相问马上寻诗客是谁
　　路入褒斜虎印泥天连蜀栈子规啼今宵却是中原客行尽青山到寳鸡
　　题邢氏家传
　　驾鹤羣仙不可追卷中重读旧题诗去天尺五邢家宅春雨年年长玉芝
　　即事
　　午醉醒来坐晚凉一杯汤饼菊苗香山城好个清明节啼鸟落花春昼长
　　浦口杂咏次刘吟所
　　江浦芦灰酒最多江头人唱竹枝歌坐看画舫髙低处又是潮来水漫波
　　蟠桃图
　　老树春风岁岁芳氷盘佳实厌甘香瑶池笑杀西王母何事千年始一尝









　　钦定四库全书
　　伊濵集卷十二　　　　　　元　王沂　撰七言絶句诗
　　上京
　　离宫金碧郁岧嶤只隔滦河一水遥知是上林来进果铃声隠隠转山腰
　　黄金布地寳陈华香漾蔷薇洗佛牙甘露穴中遗舍利神光五色莹无瑕
　　曼衍鱼龙杂梵仪金仙来降鳯城时都人稽首瞻雕辇漠漠祥云防彩旗
　　白面王孙家五陵朝回新赐雪毛鹰金沟芳草沿堤緑蹀花骢骄不胜
　　龙绡衣薄怯新凉银叶烟消换日香休画修蛾鬭双緑栁风吹淡汉宫黄
　　滇池细马四蹄风白玉雕鞍绣结鬉争把瑚鞭指防飞尘先入建章宫
　　铁旛竿下防灯回茜褐髙僧夜呪雷明日皇家赐酺宴秋云漠漠晓光开
　　辘轳金井促晨妆珠帽红靴小作行争向银床拾梧叶夜来秋意到长杨
　　黄须年少羽林郎宫锦缠腰角觝装得隽每防天一笑归来驺从亦辉光
　　龙沙白草望参差苜蓿蒲桃记种时待诏侍臣巳华发梨园休奏玉交枝
　　贲浑法轮寺阻雨四首
　　灯昏丈室雨声寒料理禅床蝶梦残惆怅陆浑房次律琴中不识董庭兰
　　风铃惊鹊未安枝山月窥床梦断时休问瓮中书在否前身知是永禅师
　　野衲穷年静爱山白云一坞竹千竿庭前柏树何须指架上楞严已不看
　　欲冩新诗调比邱芭蕉叶老不禁秋法轮要识无穷转云自长空水自流
　　题徳兴董孝子传后
　　芝山脩竹拂云髙岁岁慈鸦占作巢无限春风采兰意江湖天濶足风涛
　　云台观寄张宜相
　　莲花峯下对炉薰坐待飚车过羽轮欲问山灵乞飞翠囊封寄与学仙人
　　山茶
　　青雀西飞阿母宫霓旌羽葢緑云中丹砂费尽三千斛染出仙衣鹤顶红
　　题并骑图
　　上林苑内辞同辇绣岭宫前语并鞍纨扇秋来犹在箧香囊尘暗莫重看
　　与刘志善谈诗
　　风气开时习俗移文章千变亦如之当时不是毛韩辈雅颂寥寥说向谁
　　过古伊阳县
　　汝流浩浩郁黄雾紫罗山腰欲无路可怜客子无安栖不及浮槎有髙树
　　寄四川支文举三首
　　昔年我作成都客酒酿郫筒日日携惆怅浣花溪上路乱山无主子规啼
　　雪衣劝酒能呼客乌鬼啣鱼自上船多少海棠花上露春来不染薛涛笺
　　蜀梅纤缕蜀姜辛晕碧裁红更可人待诏相如苦消渇烦君为寄锦江春
　　寄贾本二首
　　遥怜问事贾长头巩树嵩云又一秋我寄双鱼问消息谁能遣骑覔扁舟
　　君归耕种水南田我望神崧一慨然安得携琴午桥路竹隂多处防寒泉
　　送郑生之靖州知事
　　卖刀买犊趁春耕共说氷壶莫厌轻过得沅湘故人少芳馨欲寄若为情
　　河东试院书事十首
　　把卷灯花缀玉虫悬知冀北马羣空锦袍落魄并州客曽识当年郭令公
　　风帘漾日影鳞鳞咫尺中分越与秦莫道霜袍如立鹄河汾还有著书人
　　偶从连蜷议雌霓堆案森森束笱齐帘卷虚庭羣吏防古槐隂泠暮禽栖
　　雕虫燕说竟如何未必冥鸿在网罗重理槐花少年梦自怜樗防鬓丝多
　　铜盘官烛泪成堆过鴈声声叫梦回想见京华秋意好小园黄菊待人开
　　阵布常山器械犀姓名应染武都泥汉家肯许黄金镒万斛丹砂铸褭蹄
　　睡起挑灯自冩题青绫半拥听鸣鸡坐中执法霜威肃过眼谁云五色迷
　　空阶坠叶响琅玕鸟鹊无声白昼闲忽意河汾隠君子梦中携酒石州山
　　汉武汾隂防百灵楼船箫鼓彻青防年年后土祠前路落叶秋波似洞庭
　　苍烟白草古离宫不见宫花向日红欲问晋阳兴废事乱鸦飞尽夕阳中
　　寳鸡县壁见张雄飞杜徳常二御史诗
　　嘉陵江水净无泥江上青山是寳鸡古驿荒凉谁与语故人诗向壁间题
　　解虎图
　　宴坐空山性自圆短笻服猛立翛然极知解鬭修行力何似相忘未鬭前
　　看山
　　昔年骑马看青山曾与青山共徃还今日居家亭子上依然山在白云间
　　和陆友仁尺五城南诗九首
　　尺五城南油壁车香轮辗破緑无涯遥怜馆娃宫外路应与裙腰一道斜
　　尺五城南日正迟遥怜江上草薰时梅花落尽不归去惆怅玉钗生网丝
　　尺五城南岁又除坐看春色满皇都东家剪防作蝴蝶西舍然灯迎紫姑
　　尺五城南侧玉壶葳蕤舞带拂氍毹酒酣莫把朱樱掷獭髓补痕郎有无
　　尺五城南栁色新缥窻不识晓街尘桃花一夜开无主鹦鹉明朝错唤人
　　尺五城南日半曛金羁绣毂两纷纷羯鼔声催柘枝曲葡萄酒汚石榴裙
　　尺五城南第几家燕姬留客醉琵琶秦娘莫与新妆好走上皋桥空折花
　　尺五城南恩泽侯从奴斜抱白貂裘禁街钟尽无人问千骑鸣笳踏月游
　　尺五城南贾客船呉绫卖尽买茸氊犹嫌呉女呉音拙载入都门学管
　　题竹
　　筼筜偃竹何年冩石上孤根碧藓封烟雨从教藏翡翠风雷慎勿起蛟龙
　　复斋诗为李彦方作【庐陵李直卿以复名其斋求子诗久未暇也今日雪霁登楼偶得此遂书以赠顾惟圣门精微纲领岂浅陋能窥祗增三叹】
　　焚香清坐翫羲经一气循环自不停造化宻移谁解得窻前草色又青青
　　李侯索我复斋诗此理难明信者稀要识圣人端的意湏于动处见天机
　　万化根源天地心几人于此费追寻端倪不逺君看取妙用何曽间古今
　　渭北春天送王君实御史西台
　　渭北春天骢马行蜀江波照緑衣明蒟酱遥闻通道路皁囊何以答升平
　　渭北春天栁色青暂辞鸳鹭出蓬瀛风光正好若为别花发鸟啼空复情
　　渭北春天引兴长登临谁共绣衣郎汉家宫殿生秋草秦国山河半夕阳
　　渭北春天纵目初曲江楼上独踌躇长安烟树多如荠望见蓬莱云气无
　　渭北春天午睡余谏章封了梦清都羽阳宫瓦堪为砚闲冩先秦古器图
　　书贡生慈母传后
　　鱼轩未入甘泉画彤管先书太史辞寸草春晖何以报南陔正是采兰时
　　题看雨轩
　　江云漠漠树蒙蒙葛服龙钟寄短蓬忆我沧洲十年梦不知身在此轩中
　　折花
　　折花不用防花天自揷铜瓶贮石泉莫恨洗妆无一物维摩方丈本翛然
　　闻莺
　　衣染鵞黄湿未干髙枝顾影怯春寒数声飞入林深处娅姹嗔人着意看
　　宫人听琴图
　　幽闲曲奏凤凰弦寂听多时侧鬓蝉弹到樊姬秋竹引媫妤飞燕莫争妍
　　涌翠亭
　　十年京洛敝貂裘马首黄尘学水流今日君家亭子上青山如浪屋如舟
　　武功驿书感【驿有姚合诗刻】
　　武功姚尉最能诗古驿荒凉卧断碑涧水流春山罨画料应清味少人知
　　白桃花
　　东风别作武陵春林下盈盈缟袂新道骨仙姿有如此譍门不是去年人
　　南轩书事四首
　　鹪鹩随处一枝安庭角哦诗岁又阑不是铜章留客住鸣皋山月要人看
　　官舍何殊山崦居萧然瓶锡野僧如问君千里西来意只为伊阳好著书
　　孤灯挂壁不成光白牯青奴共晚凉清梦初回成独笑偶然山雨到丛篁
　　纶巾羽服卧伊濵清啸孤吟颇着勲留与后人还要否南山修竹北山云
　　荥河书事
　　万里洪河豁醉眸村歌野舞故淹留欲扶公子青藜杖拄到昆仑最上头
　　汾河
　　汾河诘曲绕灵关邑屋参差夕照间隔岸脩眉画新緑邮童指是石州山
　　题颐贞斋
　　曽闻天上养贤鼎只与山家煮菜同谁向东堂乞鵞炙刘郎原未是英雄
　　立春日二絶
　　闭户贪抄陆氏方东风不学到伊阳易求合浦珠千斛难覔江南书一行
　　竹外梅花出短篱梅边水暖鸭先知风流好似西湖上只欠东风媚酒旂
　　舟泊荻港
　　水光山色漾丹霞舟舣鸥沙近酒家乱扑篷窻恼诗思春衣防防是杨花
　　世防堂
　　緑江廖氏多才子文采风流世所稀江上云霞防成绮年年裁作老莱衣
　　神禹治水图
　　昔年将防祀河东曽过龙门叹禹功谁筑宣房歌瓠子汾隂箫皷又秋风
　　晚春
　　风吹榆荚飘似霰雨洗天堦净如练佳人别来不相见却羡游丝逐双燕
　　宫人怨
　　捧镜宫鬟促晓妆经春梦不到昭阳双双怕见新来燕休卷珠帘十二行
　　宫怨
　　五云楼馆静愔愔一闭婵姢日月深三十六年劳望幸轻红浅黛一生心
　　题冯致逺世父书画后
　　笔底江湖一段秋书成虿尾杂银钩故家文物于今少珍重名郎什袭収
　　三马图
　　金羁玉勒非吾喜丰草长林乐我天安得图中此三骏南山射虎过残年
　　枕上闻布谷
　　退处衡门久谢名田园生计颇关情松风萝月洪冈曙枕上初闻布谷声
　　嘉陵驿
　　嘉陵修竹拂云长石栈东风觉笋香指防箨龙呼驿吏从今馆劵莫支羊
　　又
　　江流迎客縠纹波啼鸟窥人隠緑萝扑鼻生香来不断东风一路野花多
　　题水仙
　　水为环佩玉为裳一种春风各自香幽恨瑶琴传不尽至今烟雨暗潇湘
　　应真渡海图
　　云海茫茫空复空担囊飞锡浪花中好将贝阙珠宫景说与西山面壁翁
　　题胡古愚李氏妇传后
　　见说当年挽鹿车素风淳范照乡闾日星炳焕班昭戒华衮褒太史书
　　金人射猎图
　　惊沙猎猎北风寒马上呼鹰塞草干壮士还家防如雾只今余得画图看
　　访袁仲修城西草亭暮行濠上杂花谢尽独海棠一株照映篱落间成诗三首
　　闭门不知緑满城春浓睡足午窻明今朝憇马官栁下听得黄鹂一两声
　　玉川破屋城西边应门长须贪昼眠鹊声似报有佳客蹴踏残花落马前
　　华屋金盘梦一场也随风絮落溪傍天寒翠袖无人识闲照沧浪试晚妆
　　题宣和画鹞图
　　修翎岂是懐中物日转龙墀奏未终却是南朝赏神俊青縧穏系待秋风
　　赠玉峯长老
　　破铛煮饮把茅间不信石头行路难要致涂湖千五百玉峯髙并雪峯寒
　　停云晚坐
　　山郭蒙蒙雨欲尘满园羣緑一时新賸倾竹叶杯中物报答海棠枝上春
　　汾阳道中
　　暎竹桃花取次开天寒翠袖若为裁落红飞满汾隂路知有诗人紫禁来
　　东行邃谷仅容驼歴歴蜂房户牖多想见陶唐余俗在黎民击壤有遗歌
　　过潼关
　　天风吹袖下云台玉井芙蓉为我开行过潼关却回望半空飞翠逐人来
　　仙源秋晓
　　逺是青山近是林仙源秋色雨中深前溪不是桃花水纵有渔郎无处寻
　　芝图
　　鹤驾羣仙不可追卷中还见旧题诗桐乡祠在荒秋草图画空传五色芝
　　晚立
　　晚花飘尽緑隂凉输与芜菁满眼黄老大此身无着处东风吹上橐駞冈
　　清明杂诗二首
　　新緑层层社雨余官居潇洒似禅居东风无赖吹佳梦何事重翻架上书
　　飞来黄鸟最髙枝欲语还休待我诗忽忆江南消息断折花临水立多时
　　次西湖柬万初首座
　　红叶离离翠叶干浮云散尽楚天寛推篷吟得汤休句留与东山首座看
　　词
　　清平乐【春去】
　　宿酲初醒袅袅吟鞭影蜀道秦川行路永罗袖残香消尽　清明寒食匆匆能消几日东风蝴蝶不知春去画桥贪趁流红
　　菩萨蛮【题李溉之词卷】
　　大明湖上秋容暮风烟杖屦时来去说与病维摩可人秋水呵　自书盘谷序和了停云句把酒为君歌济南名士多
　　青玉案【送温叔刚之解州军司幕官】
　　东风扑面飘红雨正杜宇催春去马首西山青半缕汾隂箫鼔晋阳烟树总是消魂处　芙蓉緑水佳賔主赌酒金钱更数若见东皋烦寄语山林真味醉乡天趣待我平分取
　　满江红【夀张良卿学士】
　　九万扶摇试看取垂天鹏翼追徃事星辰劔履玉阶山立为问寳香黄阁梦何如仙阙丹台籍冩风流杖屦入耆英今犹昔　诗酒部笙歌席松菊社云烟屐早东风为报日边消息虎节貂蝉端旧物分封凖拟如椽笔对西山一笑五千年髯如防
　　水龙吟【和郑彦章韵】
　　画檐疎雨才収酒醒疑掩蓬窻卧熏炉火冷余香犹在拥衾清坐防鬓霜明窥人月小短檠花堕想呉山越水楼台缥缈应曽有飞鸿过　寂寞文园病后旧心情苦无些个多君调我幽兰新句纹牋玉唾花落元都鹤归华表梦谁惊破待莼鲈江上髙歌小海扣舷相和
　　御街行【送王君冕】
　　烟中列岫青无数遮不断长安路杜鹃谁道等闲啼迤得人归去陇云秦树周台汉苑满眼相思处停杯莫放离歌举至剪烛西窻语元都燕麦又春风自是刘郎迟暮纫兰结佩裁氷斵句细和闲情赋　君行广武山前路是阮籍回车处问他孺子竟何成落日大河东注无人说与遥岑逺目也防修眉妩离宫别馆空禾黍啸木魅啼苍鼠悠悠徃事不经心只有闲云来去停云得句归云洞府领取渊明趣














　　钦定四库全书
　　伊濵集卷十三　　　　　　元　王沂　撰诏
　　亲祀诏
　　朕以菲徳获承宗祊八年于兹夙夜惕若钦惟二祖之创业列圣之持盈施及躬缉兹丕绪嗣王谒庙古有令规践阼之初即当庙见重惟皇考以仁圣之资据倚仗之会临御无几中道崩殂亿兆痛心愤郁莫雪矧予继体曷措厥衷顾子道之犹亏遑亲祠之是举乃者上元降监大义昭宣用荐鸿名庶摅永慕十月四日甲申奉玉册玉宝追上皇考顺天立道叡文智武大圣孝皇帝之号是日被服衮冕躬祼清庙祖考来格神人以和大礼既成庸脩庶政用彰孝治式慰羣情便宜事宜条列于后于戱神罔时恫冀多仪之克享皇建有极锡庶福以惟均咨尔臣民体予至意故兹诏示想惟知悉
　　阿噜图为右丞相诏
　　朕嗣纂鸿图抚临方夏爰立一相统理万几惟进退之虽殊乃国体之攸系开府仪同三司上柱国録军国重事中书右丞相托克托宣劳总治于今五年法度修明海宇宁谧朕方推心仰成登于至治而引疾恳辞政柄勉喻不回厯陈父子之继承备述君臣之际遇体其诚至良用恻然载惟向者乃心王室大义是崇图任之初再三避让斯言在念朕不汝忘用嘉忠勤宜从息偃用兹抚徇以表谦光重惟政位不可以乆虚任人必惟乎旧徳知枢密院事广平王阿噜图资全忠孝世济勲庸帏幄周旋朕所眷倚今命为开府仪同三司上柱国録军国重事监修国史中书右丞相凡中书一切机务悉聴总裁敢有隔越奏请者以违制论于戱化民成俗所以崇礼让之风论道经邦所以専钧衡之任体予至意只服宠章
　　封郑王诏
　　朕惟徳隆则爵尊王者所以优大臣之礼名遂则身退君子所以刑四方之风维时元勲夙称全徳丕懋典敷告治廷开府仪同三司上柱国録军国重事监修国史中书右丞相托克托器大而材宏智周而识逺向自枢机之地入陈帷幄之谋忧国忘身精忠贯乎金石赞元熈载伟绩溢于旂常外则海宇之所具瞻内则朝廷之所倚重纪纲备举民物靖嘉惟方叔壮猷用享贪贤之助而留侯谢事屡形引疾之言每申谕以训辞终莫违于诚请是用王以祝融之壤食以夀春之墟畀兹金印之荣旌夫玉铉之贵式彰异数昭示宠章匪惟惬中外之情盖以笃君臣之义于戱承郑武公之烈咸咏乎缁衣之宜秉仲山甫之忠无忘于华衮之阙只承休命永弼昌图可封郑王食邑安丰路主者施行
　　辞
　　芳润亭辞为王君冕赋
　　樊川之阳墟曰韦杜终南横陈潏水西注出云兮见恠蛟蟠兮凤舞触石兮吹沙佩摇兮弦抚樛蔓葱蒨兮绣错棊布孕和含粹兮氤氲吞吐讵造物兮献竒遗美人兮容与彼美人兮白璧黄金萟兰九畹兮寂寞中林湛泠泠兮濯缨香澹澹兮盈襟藻饰羣物兮金玉同音何不息之妙理兮若有会乎吾心世师弗求兮遐想前列坦衢万趋兮孰柅吾辙孰壅而流兮孰轥而芳歇曷归来兮懐璧不沽观逢以道兮太和与居胡截而鹤兮胡续而鳬夔何踸踔兮蚿何以扶薰莸孰同兮河济孰殊嗜痂何人兮逐臭何夫孰主张是兮孰为其枢羣嚣我静兮制命在余山灵川后兮若余媚妩左图右书兮客有樽爼空翠明牖兮晴光摇户豹泽文兮藏雾鸿时飞兮遵渚幸年嵗之未晏折芳馨以延伫
　　游三涂山辞
　　登三涂之峩嵬兮放意以肆志遗纷浊而髙驰览天宇之宏大兮哀吾生之安归羣峰叠嶂盘礴而纚属兮勃乎若森列之万骑烟横翠扫阳舒而隂敛兮何变态之或异飘飘乎若洪崖浮邱拍肩挹袂兮驭风骑气而游戱长伊清防于其下兮晨霏夕霭摩荡乎无际波涛以为琴瑟兮林木郁其旌斾白鸟翩翩而灭没兮声寥寥其哀厉欲访鸿夷而追鲁连兮聊笑傲以遗世夕阳隠于林杪兮映浮云之霮防分园庐之脩直兮阡陌错其棊置禾黍离离而弥望兮荒烟野草莽苍兮千里悲故乡之遥遥兮何其中之不自得而歔欷又若放臣迁客登髙望逺兮悲伤而流涕呜呼噫嘻哀孰为之乐孰为之为吾能为兮吾将焉悲
　　设问
　　嵩问
　　王子官于嵩治事之三日嵩之黧老鹤列以进问之曰盖闻广谷大川异制民生其间者异俗夫辨山川咨故实者吏之事也叟能一二其详乎叟曰嵩之为邑也南驰三涂北揭陆浑柂以伊阙镡以木门俶兮傥兮汨兮防兮鸣臯輢之伊川迤之崱其危渟涔其渊于是量之以制邑焉其山则岫者峰者断者聨者若一髪者若縁絙者屹然起者洼然止者奔者蹲者鬭者倚者或傲防而出或侵寻而附或沛若奔鲸或頺若吼虎其气秀而势雄又若龙翔而凤舞盖作囿于羣山而擅竒于九土其水则发源滦川入于龙门瀎潏砏汃浟浟沄沄逆射横流百川皆集含崕懐石矢驰风疾跳波散沬瀺灂湁潗或若蚓结或若轮旋衍为滮池浸彼稻田其按衍则迤靡平衍纡回夷延沟洫脉散隄塍绮连以稼以植以畜以牧于何不硕于何不育而赋以之出而家用是足若是何如王子曰传不云乎沃土之民不材滛也瘠土之民莫不向义劳也叟以险固丰郁为美其智曾季氏妇之不若也请置此而后载言他老曰南山之阳鸷鸟宅焉厥类不一有鹗有鹯原夫其所窟也孤岑九成絶壁千尺猿猱坠匿松枥僵立仲冬既至天凝地闭元氷裂木劲气折石而兹鸟下击翕忽挥霍翾不可当若勇壮之卒防杂而走敌场星流风厉触突猛气又若哮阚之兽张牙奋鬛突怒而无畏奋奋烈烈或或苍或若练色或若锦章趯然其立砉然其扬又若旗帜旌旃之张乃有椓杙所羇狎羽所卖劲翮暂敛雄心犹在近之使安呼之使狎赏其神俊役以佃猎若是何如王子曰禽荒者圣人所戒驰骋田猎老氏所不为是岂可以为美观哉且饥则附人饱则飏去曺瞒之所知也叟不闻乎愿言其上老曰嵩之铅华山泽之宝也民用之富犹铁冶也但至其所则见嵓峦紏纷连冈属岭盘纡突兀蜿蟺幽隠厥气之灵磅礴委积万物不得钟此宝殖千夫运斤百夫施绠篝镫索深镵连出矿其声登登其宝累累其负肩頳鴈行手胝酎以化之火以烁之无声无形变化神竒既浣既濯出素清泚诡谲竒伟莫知其所以转的皪璀粲相射皓皓□□纷糅萦积或若珠玑或若珪璧然后服牛络马担荷负任以货以鬻以征以贡上以富国下以富民若是何如王子曰传有之近宝则公室贫此之谓也虽然饥不可食寒不可衣又何宝焉吾闻国之宝矣上帝之粢盛于是乎出民之蕃庶于是乎生事之供给于是乎在敦厐纯固于是乎成不闻其以纷葩华丽为宝也老曰嵩之皮革宂氏所掌也嵗云莫矣霜飞风厉林衡逞技獠徒奋锐腾跃莽防蹴蹈寥廓星流飚举腾山赴壑房仆姑腰繁弱置罝穷阻张罘林薄曳丰狐掩狡防麖麋搏雕虎元熊文豹应饮羽乃彻围纵网殒胔计鲜烂漫狼藉而韦人收焉薄者厚者短者长者元者黄者赤者苍者赩然醇者駮然厐者烂兮锦质灿兮报章蔚然而隂炳然而阳防茸曼衍杂遝丽宻韦氏掌焉以裘以席函人掌焉以侯以甲若是何如王子曰君子耻服其服而无其容不耻有其容而无其服衣敝緼袍与衣狐狢者立而不耻圣人嗟叹其贤彼其之子不称其服而君子知子臧之见杀也老曰长伊之濵羣山之阳有桀木焉松枥桧槾枫柘栢橿根据幽阜族茂髙冈或岌然孤生百尺无枝若树承露之盘而建太常之旗脩干大柯轮囷郁结凛然若髙冠长剑立于王庭而有不可犯之色半死半生风摧雨蚀苍皮白枝躩挐千尺森然若鬼魅突鬓而离立若乃斧斤以时入者构云梯陟峥嵘椌椌漰漰登登丁丁琅棱訇礉若大战钜鹿之野剑防相摩而有声鹤列而伐捎杀摧压又若巨灵之擘太华驱以千夫挽以万牛轩尾相衔入河之流一瞬千里箭驰风疾巨细冒没前后络绎或低或昂遇者摧当者壊横奔若雷行又若周穆之济师叱鼋鼍而为梁于是应公输之绳墨唯匠石之指顾离背纵横各有攸注夀安永宁含徳天禄规天矩地頼此而足若是何如王子曰东华君志有之髙山峻原不生草木松柏之地其土不肥土木胜则不安人且崇髙诡特非所以为美也请陈其上老曰登髙可以娱情瞩逺可以放意此游观之乐而出乎埃之外者也传不云乎登髙逺望使人心瘁故羊祜登岘山而太息景公美齐而随以雪涕老将从公登楼而望其南木门诸山玉玦青环岂无列仙之伦飚车羽盖出没于空旷有无之间东俯长伊其流洋洋莘挚所生于彼空桑想躬耕于畎畆肆志之扬扬西则锦屏诸峰混隠迭见若近若逺庶几有隠君子焉顾吾何足以见北望陆浑林壑秀美遗空山之故居流清风而不已若其溪瀬潺湲之鸣于下云烟晦明之变于上与夫荒蹊聚落晨汲瞑舂之状各献其技变化倐忽可以备诗人之游览冩离骚之极目若是何□子曰居髙明逺眺望固先王之政然余有公事未暇也请姑陈其要者老曰嵩于禹贡为豫州之野于地志为韩分昔在夏禹之国夏政尚忠故其民好稼穑恶衣服而有先王之遗风当夫列国蜂起嬴秦虎视徙不轨之民聚南阳之地故其俗好渔猎喜淫靡弃本业尚气势或相随而椎剽指人之藏以为费故其民啙窳强捍而难制呜乎世亦多变矣而其见于习俗者亦朋比夸诈而号为难治若是何如王子悚然曰此岂溪谷山泽之民之罪欤三老孝悌不敎诲之过也虽然施泽于堂庑之上服冕搢笏使奸宄息而善良出者亦在彼而在此耶吾不得而知之也抑尝闻之嵩居太室之西为天地之中其山川之胜所谓出云雨见恠物而为长雄者也意其清淑之气蜿蟺扶舆磅礡氤氲当其竒者必有魁竒卓荦非常之民岂独发于纷丽葩伟而罕钟乎人将鸿飞兮不反蠖屈兮不伸以终其身抑师道之不立无以行所知尊所闻而汨没于缁黄之学以全其真又不得而知之也吾将与叟濯大川之清流挹西山之白云击槁木而长歌以问诸伊山之神
　　序
　　孝经直解序
　　学欲切而思欲近孝经直解之所由作也缾中之水知天下之冰堂下之阴知日月之行故善学者由近以及逺是经为指解者百家而疑者亦纷然出乎其间或论其文体类礼运闲居儒行等篇言其出邹鲁诸儒之手或疑其引季文子北宫文子之辞言其掇拾以成书或疑其为乐正子春之笔而严父配天之语虽考亭朱子不能无议焉范氏又谓古文二十二章今文十八章虽大同小异得其眞者古文也是果出于曾子否耶独司马氏谓其旨髙深幽逺固非一人所能了其又信然耶余闻天之生万物也人为贵人之于百行也孝为大由乎亲萌于膝下严滋于日长而爱敬之敎兴然孝固主于爱也而要道至徳二章皆主乎敬何哉敬则爱心存否则爱心亡矣敬者又行孝之纲领欤顔渊问仁于夫子矣仁主于爱也而其答之之目主乎礼此之谓欤新安胡君恕之为是编也本之以古人验之以世故广之以贤士大夫之议论述其梗槩而成书使读之者较然易晓学者因其易而深思其所以难则于百家之说庶乎无疑矣
　　科举程文序
　　徐君勉之集本朝科举程文自延祐迄至顺凡若干人经义古赋诏诰章表策凡若干卷何其多也予得而阅之爱其光辉如珠聨璧合其雄壮如涿鹿昆阳之战其古淡如太羮元酒之为味又何其工也作之者若干人而如出于一手厯年廿余而气象如一时又何其盛哉昔者鲁君之宋呼于垤泽之门守者曰此非吾君也何其声之似我君也此无他其所养然也我朝隆上儒术旧矣列圣相承以人文化成天下作新人材以故由嵓才里秀而超从官大臣之列备文儒道徳之任累累有焉惟养其中者至故发于外者如此其言可以典诰命其谋虑可以经天下是编也盖其绪余土苴而已然文章与时世相为髙下后之考于斯者其必低徊俯仰有不及见之叹是则勉之编类之意与
　　周刚善文槀序
　　昔之为文者大之如天地而人不敢以为逺幽之如鬼神而人不敢以为深文之为珠玑珪璧而人不敢以为华质之为瓦棺古篆蒉桴土鼓而人不敢以为朴是皆得于自然之理有所不能自己而作者后之人见其然莫知其所由然于是殚精毕力而追之其雕锼藻缋刻画破碎之工益多而文益下讵有意为之者未必造其妙而造其妙者在于无意而为之者欤传称禹之治水行其所无事也文岂异是哉余读周刚善文如干篇俊徤而不迫衍溢而不流析理指事比物托喻防畅条达无间断何其工也其视雕锼藻缋刻画破碎以求工者又何其寥絶也而刚善欿然不自足方将穷探逺取合众美以为已用超伦类而独得殆所谓不能自已而作者与嘻其可量也哉
　　王叔善文槀序
　　易曰公用射隼于髙墉之上孔子之训曰隼者禽也弓矢者器也射之者人也其简易明白若此故曰辞达而已矣韩退之言其始为文非三代两汉之书不敢观非圣人之志不敢存处若忘行若遗戞戞乎难矣及年益老而学益成则曰文无难易惟其是耳退之之是孔子之达也文至于是辞至于达而已余幼时侍先子官江南时宿儒老先生尚在听其议论读其文辞如是而充拓之逺也如是而含容之深也如此其精丽也如此其雄深也然其论者实理其序者实事又以悟文之果止于是而辞之果止于达也心既识其所以然及其自为之则不至焉既而曰夫既识其所以然而未至焉者不学之过也事皆然独文乎哉其后年长而涉世不得殚嵗月尽心力追古之作者为并而足其所好慕其仅有之者未敢自谓能至焉也金华王叔善出其文与诗一编示余请序其端叔善之文华泽谨绳尺诗流丽富情致余所未至焉者叔善盖已先我至又闻其先世潜斋枢宻以文名江左则其所得于家传者又非余所能知欤
　　愚忠集序
　　洛阳少年号为通达国体新丰逆旅若素宦于朝千载之下其书与策若日星之垂而江河之流也士生穷达不足论论其所传何如耳然则抱魁伟之才负该洽之学而生盛明之世可黙黙而无言耶野呜由百粤之墟而游京师其所上赋颂书策词藻之工议论之卓诸公固评之详且尽矣顾余之陋奚言虽然古人有言葑菲不以下体而不采故英华靡遗刍荛不以贱品而不询故幽隠以达
　　挥涕集序
　　为人子孙者孰不欲其亲之不朽哉此铭志所以作也惟其一于不朽故襃其美不本于理侈其名弗顾其寔为文辞者从而摭竒以动俗伸此而诬彼于是铭始不实于传乎何有古之人知其然始有自志其亲者讵托之难其人亦其耳目之所聆瞩志意之所识知非他所能赞道柳子厚欧阳永叔之所纪虽其醇疵或异皆能俾死者无所憾后之读其辞感其志者防然不知涕之流落也吴谢君尧章集其家诸圹志示余盖自宋至今累百余年谢氏传序寖逺虽世有显晦而行应礼义不絶其言之蔼如也固宜其视墓谀而泛与者何如也
　　李士晦文集序
　　李君士晦既殁其子孟端甫集其遗文为二十卷曰文雅先生集属余序未暇也已而孟端又没余既悲其父子文章学问有过人者而迍邅流落卒不大显于世且为当世之君子为国家乐育贤才者惜也读其书其辞条畅雅赡其造诣皆宿于理虽不克显于世其心所存如何也虽然彼赫赫为世所愿者可睹矣吾于君父子亦何恨哉延祐七年君由供奉翰林出宰原武同余试河南乡贡士始识之君为人外若简旷而中纯明谅直与人交尽其义不特其文之可传也后五年识孟端于京师状貌伟然慷慨有大志为文思致逸发不狃绳尺欲长雄一世又以多君非特文行之可传而又能教其子也又八年余为博士孟端凶服过余曰先君捐馆二年矣初君为御史西台不合归孟端继拜御史言事敢道人之所难议者谓蕴必发又止此噫其命也夫余游君父子间二十年而孟端之子曰缵曰绪为余讲下诸生故余既序其文又厯道其父子事如此所以致情于故旧而叹士之负材气者其合难也















　　钦定四库全书
　　伊濵集卷十四　　　　　　元　王沂　撰序
　　送郑希道之杭府幕官序
　　至元二年余识郑君以道于金翰林直学士揭君坐中掲君称其学宏肆精实其文深沉雄丽其材开通敏给既而以道擕其为文数千言辱以顾余读其文诚如揭君言因其文以知其学其材又以知其所立之卓也顷之以道补肇庆府经厯知之者咸赋诗以惜其去后四年以道之弟希道来京师亦出其文示余其辞赡雅辨达盖能称其兄者士大夫之论多以为宜在馆阁而希道调官杭府幕将去矣世常患材难材矣患其闭距而不肯试希道兄弟中于弸而外于襮其进也又逢其时而乃相踵而去岂其用之弗切耶抑当取而或遗也虽然其积也厚则其发也必迟其养也深则其用也必大希道兄弟受大府辟积劳升王官声既彰彻矣于其小而有闻于其卓而不试未之有也杭为宋故都行丞相府部使者实涖焉其长皆勲旧重臣而幕府时彦川泳云飞希道雍容议论孚于名实之间而勤于上下之际吾知其非乆于外也圣朝文化聿兴古文遗册靡不毕讲宗工钜人方议修辽金宋三国之史书其善恶之迹兴坏之端以为法戒而采摭殽乱之中论载残脱之余必聚天下儒学之士而后可吾又以知希道兄弟将继踵而来矣
　　晁生字序
　　诗六月之篇曰文武吉甫万邦为宪诗人美尹吉甫有是文武之畧故能为法万邦也夫文以经国武以定乱大人之事也今晁子名邦宪其友字之曰世文毋乃躐成已之功而遽志于成物乎扬子云曰正考甫常希尹吉甫矣如欲希孰御焉夫文事武备不可岐而二也虽然江汉之诗终之曰矢其文徳洽此四国释者谓武功不可恃必矢文徳而后四国洽也故召穆公承其意而作常武之篇谓徳可常而武不可常也晁子之取字也将繇吉甫之言以进其徳欤吉甫深于诗者也抑慕其崧髙烝民之篇而有所感发欤是诗之卒章有曰侯谁在矣张仲孝友夫吉甫之功亦张仲有以成之也然则晁子之欲成乎徳其必自孝友始
　　送赵千户序
　　五岭之表百粤之墟吏失其猷羣蛮诸猺负险阻聚蜂蚁以思逞逺民将吏皆兔罿是求独通判顺安州赵伯逺图上屯守方畧相是其言上闻建屯兵万户府命君长千夫赐金符副以弓矢锦段比行因诸生王稷请言予闻猺与蛮蠢迪广西民暴犷然俾其将吏皆若而人则冦奚以张俾君之畧施之早则致平乆矣虽然蛮獠所巢窟如何君所条方畧如何余不与君接不能知也余闻好则人怒则兽椎髻卉服之常情获而杀之非胜残之道迁而处之非顺物之性顾其控御如何尔薄其征入简其绳削义信以薰蒸恵爱以渐泽则豺狼而衣裳可也柰之何虎而冠者舞文以逞暴规贿以自殖是以有啸呼其羣挽强机毒而跳梁者矣控御得其人则屯兵可以无事否则适重冦耳今之往者皆异乎前邪抑不免乎犹前也议者独得而不思也邪余故次第所尝论者以送之且勉广海之凡为吏者也
　　送安伯宁序
　　元统初诏书择中外臣使各举所知以任守令于时江南行御史府举大名路治中安伯宁已而燕南部使者又举焉余尝论今之守令以治理效闻者不过数人其材行可举者卒亦罕见焉余陋且贱闻见少不足以知之也而安君能俾部使者知其材而举之固难大名与建邺地之相去也数千里而能俾御史知其材而举之又难也余是以愧予之贱且陋果不足以知天下之材也既而余友国子助教康君鲁瞻为余言安君之佐大名也濯手摘为民去害兴利若疾痛嗜欲在已威令大行鲁瞻余敬而信之者其言必不妄又以知安君之材为公卿大夫可也独守令哉余方以陋且贱自悔以浅量当世之士问其庐往见焉听其言知其材又似夫不止为良吏盖毅然端亮之士也使中外之所举者皆克如安君则郡邑无不理然而如安君者不易得也则余又谓安君宜在朝廷使天下被其泽不宜困于一郡然而不敢必者毅然端亮宜未易遇合也已而果知沔阳府夫水一也上者为云雨下者为陂泽云雨之所施者逺而陂泽近然而水岂有上下哉而余犹云云不已者闵良吏之不多见惜其不羽仪于天朝而使沔阳之人独受其赐也故序
　　送仙嵓道人序
　　仙嵓道人髙君抱琴于伊上属余自放川穷山阻间惟欲冩其忧思道其堙郁以慰其伉拙不偶君忻然从余登北墉之巅游岳祠之亭西山爽气照映几席寒泉脩竹爼豆左右若与洪崖浮邱翁拍肩挹袂其间于是引琴为鼓一再行熙然其南薰之和凛凛然其履霜之悲耿然其猗兰之幽哀而不怨乐而不流俾人洒然以醒优游以有得超然忘其谤伤之中而忧患之境也余离席而叹曰昔欧阳子序琴之篇谓其忧深思逺有舜与文王孔子之遗音而纯古澹泊与尧舜三代之言语孔子之文章易之忧思诗之怨刺无以异于君之琴见之矣君于斯技其至矣乎盖必有其本矣君去琴而笑曰欧阳子不云乎理身如理琴正声不可干以邪由是以知君之过乎人者不独其琴也因歌而送之仙岩道人欲仙眼如紫电眉横烟青鞋踏破云水窟悟道不诵黄庭篇拥琴来访方平老要伴仙山掇瑶草拂尘一奏幽兰操目送飞鸿身若槁春林啄木时丁丁杨花风荡纵复横洞庭始波木叶脱巫峡暮雨猨哀鸣深闺哀怨语儿女空床蟏蛸叹思妇泽畔行吟楚臣放苇间挐舟渔父去恠君枯木着朱弦冩人心曲如其言世间扰扰筝笛耳谁为聴之谁为传罢琴欲别笑相顾要我试草凌云赋他年袖手嵩少间头巾好挂三华树
　　送图烈图序
　　天厯初廷试郡国髦士于时图烈图敬甫收甲科授承务郎集贤修撰声誉动京国士林瞻望以为荣敬甫歉然常若不足于已者方且甘寂寞以自处日从耆艾魁礨士讲论道徳以求其益既而同列者超取显美敬甫方迁太医院都司搢绅咸为叹惜而敬甫泊然自如朝策一马出坐幕府治文书暮归掩闗读书或不知其朝士也学既以立身而进不止材足以髙人而志愈下是乃所以为敬甫也吾闻观人之术殆若射然其技能否见于抽弓执矢之顷不必汰甲贯侯而后见敬甫之自将也如此则其他日之见于事业者何如哉今也拜御史南台羣情颙颙思见其能使古道可复见则敬甫所以自任者又何如哉余方跂足而望倾耳而聴期所言之一效也
　　送刘秀才序
　　江西刘子简省其兄京师防诗一篇示余炳然琮璜之状琅然笙磬之音也余戯之曰昔人有善奕碁者或偕之通都大邑见国手与居乆之执礼益谨而言不及乎攻守与夺救拒之法但日游奕肆而已或问故曰彼之艺精矣其髙着已识矣特其浅者未尽识耳识其浅斯知其所为髙矣子简咲而不荅也已而以思亲告归其交游追饯于上东门外或曰古之太史必求民风陈诗以献于法宫然后材不遗而志可见将近世人居位者或未能尽用古道欤降而后世公卿大夫往往器人于篇什之间故士由之炳耀于时者相继武或咏原上草赋髙轩过而着声或一诵氷柱雪车而名出卢仝孟郊右将今之人不贵乎诗欤抑子晦其有不求知欤子简咲而应之曰我之来也赋棠棣之三章今我赋陟岵而归也奚用舍之足言余于是知子简之果深于诗者也故次第其说以送之
　　送赵仲礼序
　　初赵君仲礼同余在史舘闻其论天下事褒贬善恶计利害当否若镜见象若决拾应机而发使人心畅神怿亹亹忘倦是时固以风纪地期君已而授经奎章阁每中台有虚位则又意君为之回翔者乆殊不介意饬身励学益进而未巳其实与闻震发襮耀一时已而擢礼部主事未几时果拜南台御史戒行有日矣别且求言沂闻古今叹才难有二不能必行难也不能必言难也能必行者执政大臣能必言者谏官御史也今君既居易之地故告以所难朝廷引忠鲠亮直魁礨博达之士布在中外清切地期其吐忠实陈损益协三灵之心洽四海之望也凡都是选者固以一人之身而系天下之得失当万世之是非也其不轻而重也如此君积是清慎之守明敏之为擢置乎此盍亦图其易以思其难乎羣情颙颙思见为国家兴太平之基士大夫褰裳奋懐望古道庶几可复见乆矣是宜朝拜軄而夕建言所以协三灵之心洽四海之望者则非言之难知所以言为难也彼以中外之限趦趄簿书畦陇间浅事塞责者非余所以望君而诘奸以枝叶之滥得情以钩距之巧为材者又非余所以量君也君计当世之得失已详忿时俗之垢污有素而向之难将见其易矣余虽窃食学舘亦倾耳而聴跂足而望期所言之一效以破其郁郁也虽然时其弛张息以休沐吊六代之故墟览山川之形胜属觞于遗台濯缨乎清溪赋诗为乐盍亦思向之在舘阁所议欤于此而不忘则余之所期者可必矣
　　送徐徳符序
　　余少时居江南识徐君徳符时年未三十风骨爽秀自其大父雪江翁父秋山翁世善琴而徳符兼工诗与阴阳家学时与之抱琴择吴山胜处扫叶席草坐长松钜竹间奏古操一二见者以为仙也后三十年余承乏太史徳符长池州淮学既代来京师昔之秀整之状今化而为苍顔华髪昔之俊敏之气今转而为澹泊静黙而余亦不复如少年时气象矣追惟畴昔相与慨然而京师之贤豪闻其家学欲闻紫霞遗音者争邀致之而余方从跸上京出居庸闗过龙门峡徘徊絶壁之下乱石林立波潄其罅风水吞吐其音澎湃犹韶濩间作徳符能援琴冩之将见风云为之变化涛澜为之汹涌鱼龙为之悲啸余亦超然有得欲遗埃而上征徳符买舟南归而莫余从也噫
　　送翟生序
　　翟文中早入国学与贵游乆处齿业俱进师友许其精敏而文中之名亦着矣既而为知已推择草仪前殿赞礼明廷积劳除浙东宣慰司照磨以余尝官成均求言为别乃告之曰学将以致用也照磨官虽卑而钩稽金谷之数摘发案牍之乖穷竟滞滥之端皆其軄也文中无鄙其事而尽心焉则致用基乎此矣昔欧阳公少时令夷陵欲借书观之而不可得乃从故府取吏牍反覆阅之于是周知情伪备察奸利枉曲乖错之由而况軄此者欤宣慰大府也临制列郡嵗上牒书压架充栋又岂穷荒一县比欤其后公代包孝肃公尹开封简易而理论者谓过于包公而苏文忠公亦以为政自任曰我从陈公弼欧阳公学来则夷陵阅牍之功又曷可少哉虽然公天人也况学者哉文中官满而归余将有徴焉
　　送谢逢原序
　　江南谢逢原侍其父游京师饰金貂而职常伯者闻其有茂材除补平江财赋提举司幕官逢原尝从余同年友国子博士黄先生学器端识逺素行孝谨于清资显秩可执契而取也乃今试之以金谷浩穰或谓屈其材余曰不然推其已行可以信其未行迹其不为可以任其必为世尝患雅士视金谷之计若将凂焉而自喜析秋毫者下比商贾若夫不出度程之中而自足于经常之内独非儒者事乎平江陆海衍沃冠于东南是司号脂膏地簿书出没千蠧百穴而民有困弊者矣惟孝则能洁以将身惟谨则能宻于检覈惟器端识逺则能宻扶显相整棼剔蠧余知逢原必治办是軄矣逢原其告诸长贰曰圣朝仁厚节俭恩及行苇籍税取民不过常法宫掖之奉不逾制度理财者洗手擿因旧循常遵职而已若夫惨急以为风采趣办以为有材则未之敢闻也诸公知逢原者咸赋诗以送之而余为之书
　　送赵叔仪序
　　河南赵叔仪始来京师居嚣烦之域未尝不静暇也混纷华之境未尝不肃洁也其于学审所谓疑者而通之求所谓是者而正之以故余爱之且畏之也其后余敎国子叔仪亦鼓箧而进诸生旬沐嵗省皆散去独闭一室未尝窥户寒抄署讲寝食失期往往心悟所以然作场屋文字机键开阖云蒸川流腴泽粹好义理益发既而试于有司诎于不已知闻者翕然嗟之余谓不然大雅曰誉髦斯士又曰蒸我髦士非科举所谓士也誉之所不加蒸之所不及科举蔽之也以科举论天下士失士甚矣柰之何雕琢技能以赴绳墨磨错椎钝以就锋锐波流相荡风声相轧贬性劳力迷生死而不之悔噫与其毁阙而进曷若成全而退动而得于人之多曷若静而失于已之少也颛孙氏求闻达之要孔子告以先逺世患老子列御冦敎人以后其身者固所以先其身外其名者固所以存其名也叔仪曷亦悔其少作一切扫除邪僻浮靡而空之求古人之统绪所谓广大髙逺者厚积而薄发敛华而就实如木升而为材可抡如玉琢而为器可缫借也诗不云乎衣锦尚防叔仪其无疑于斯言
　　送纳兰时序
　　初许文正公至秦秦之学者则而化之始知穷理以致其知反躬以践其实一切扫除华靡浮巧而空之入徳有其门进道有其涂同时有潜斋杨公元父者其学粹而正其操履坚而不渝文正与之抗礼者也秦固衣冠之薮泽由二公唱之以正学其后若刘无竞吕伯充雷伯静萧维斗同寛甫诸公潜徳蜚声以师表一世其师友渊源尚矣陜右纳兰时字纯中者文正公之外孙而赞善同公寛甫之弟子也笃志而善学持身以苦节其所谓不扶而直者耶同公既殁纯中过大梁客覃懐舘于承防许公之门公知其贤欲荐之固辞夫古之人闻而知之于百世下犹若得其心传矧其生也并世其居也同里亲承面命而得其绪纶者乎纯中归而考其师说笃信而允蹈之则其所至讵可量也哉纯中因国子学正祖辅卿求余言于是乎书
　　送赵生序
　　国学生赵秉忠请于余曰秉忠承训于先生今将侍亲守襄阳或谓秉忠曰国子生搦数寸之管书盈尺之纸坐可以钓爵位而子屈然自退于江湖千里之外虽有文采莫之觌虽有徳音莫之闻不几背驰欤秉忠惑焉愿先生赐之言余曰不然学之道甚易知而人莫能知者未得其本故也孟子曰仁之实事亲是也义之实从兄是也夫人莫不有亲也而知所以事之亦莫不知有兄也而知所以从之则所谓仁义之实固已尽得矣文章诵说皆其末流也柰何学校之政非古士生既不见礼乐之盛而科举又橐籥而风声之经明行修之路不足以胜分积优升之岐遂皆以渔猎剽袭为学忘已徇物为行惟得之务而欲之求本心之晦蚀而莫之忧余为是惧乆矣秉忠是行也定省之隙不驰情于外诱不弃日于无用其至于道孰能御哉
　　送刘仲栗序
　　尝观朱博折逆文学儒吏曰且持此道归尧舜君出为陈说之而吏莫能长揖而去固有以召博之辱矣俾如萧望之朱云博尚得而凌轹之邪因其人以求其所奏记称说从可知欤噫道丧乆矣褎衣大袖之士诵六经以文奸言俾豪俊轻侠凭陵翫侮而真儒硕学与防其耻余于儒吏盖有憾焉国学上舍生吴克寛来请曰刘克寛字仲栗者尝吏广平之成安县不合去已而游学京师且通国言出补郡文学掾敢求先生一言吾多其辞吏而学故书此以赠且有警也
　　送邓汉杰序
　　楚王聘庄子庄子辞鲁侯聘顔阖顔阖逃夫贤士君子固以不仕为贵乎余曰不然昔者圣人之治世也君有常道臣有常軄民有常业各当其分而无私焉故无非常之誉则无非常之咎无卓诡之赏则无厉之罚是故贤士君子从事于其间安其性命之情而已逮徳下衰君失其常道臣失其常职民夺其常业皆私其实而利其名故有非常之誉则有非常之咎有卓诡之赏则有厉之罚于是时也髙位重禄不近乎宗庙之牺乎此贤士君子所以持竿不顾遣使者而逃也旴江邓汉杰世业儒通黄老学来游京师知之者荐而为扬州通泰等处屯田提举司知事戒行有日矣因其逰沃哷溥求余赠言汉杰学于黄老者也其出而仕也其以望世也欤其不卑小官也亦安其性命者欤虽然从事于道者道乆而愈安从事于利者利重而愈危此汉杰之所学也余何言哉
　　送耿可让序
　　诸生耿可让将归觐请曰可让大父良为人乐易慈祥其居乡闾寛然长者也其视族人能爱以均其敎子孙不以逸曰所以守吾先人之法也今年八十六而夀考康宁耿氏世束鹿继有显人其出者以材能见于世处从官大臣之列而施其泽于天下居则行脩于家而誉闻于乡日从子孙来西方之客与夫乡人之老诗书樽席之侧啸歌息偃以忘其年以遂其志遭朝廷赐帛之典县二千石且表其居显荣一时其自得者専考于身其有余者流泽于后有孙有曾以承以翼何其祥也大夫士咸为咏言先生其序其端可让为人质厚恬夷世俗之所为有不为者又以知君之敎行于家也此大夫士之所以咏歌也欤
　　送张光道序
　　洛为中州文学国古多懿徳驯行之士风声气烈愈逺而弥存士之生是邦者岂无读其书览其迹而卓然有立者欤洛之士张君光道少游燕赵间与其贤豪交游归而著书万安山阳隤然遂其志也今年秋自洛而伊恵然见临若有所请余嘉其仪观伟其经术明其所谓卓然有立者欤顾余言何足取然尝闻之无常产而有常心者古之所谓士也士之学欲其得诸心充诸身扩而被之国家天下也噫士散乆矣治心脩身之学之废乆矣其在闾巷间者用力于空文而峙虚名其出其仕者赴时趣务驰骋于声利噫惑亦甚矣是以孔子称古之学者为已孟子称君子欲其自得之圣贤之心宁以此而易彼也邪光道卓然可畏者也将同乎此邪抑将合于彼邪光道他日归隠于洛访邵窝游司马园濯清伊之流挹龙门之云徘徊俯仰想其风声气烈洒然而醒渊然而识以求吾心吾身之事而足其乐于已者其视巧富善宦其得失固易知也又奚贵于余言哉光道于此而有得焉则信乎其所谓卓然有立者也
　　送张子英序
　　延祐间余客游雄邑雄之士张子英者从余游与之自定鼎门出水南徘徊独乐园想司马公之风烈入邵窝叹其人之不可见升龙门临伊流周览程夫子之遗迹则又踔而疎仰而悟跂而望凛乎其如将见之也于是叹曰先贤在是则道在是道在是则有为者亦若是吾党小子读其书思其人欲起九原而端拜受命也况俯仰乔木之下为亲炙之者欤然未有爼豆而风声之者非是邦之阙欤于是子英喟然曰斯责吾邑也小子奚敢让其后五年余归江南子英由洛而吴谒余曰昔之所欲为堂凡三楹迄成虽然三王之祭川必先河而后海雄学原于濂溪于横渠师资友辅而流衍于武陵之朱同时若广汉若东莱相望而出学者复见天地之纯全古人之大体迄于覃懐许夫子而规模益逺矣大江之南河洛之墟唯是风马牛不相及也而续其絶而着其防而学有统道有归讵非人心所同然欤合十贤而祠之其溯流从源之义欤余举酒而属曰善论学者亦然知紫阳自濂洛始则覃懐必自紫阳始繇覃懐而距于今若斯其未逺也吾党小子亦有导河积石者欤子英归而从其邑之士设笾篚错罇簠升降俯仰以荐洁芳窅然肃然有在斯堂之外而发于心之所同然者此吾他日之所望也其表显而封殖者庸讵止于斯乎子英怿然曰其敢忘祝规
　　送刘伯温序【什喇卜郎中】
　　至元五年闽盗既平明年夏秋嘉禾吴松江苦雨具区溢壊民田庐秋敛用防流移者众江浙省遣使告饥朝廷议选通经术有材干之士为元僚拯之山北道亷访副使伯温甫往践其任伯温雅与余接余闻而喜曰浙之人幸也夫客或曰当今赋出于天下江南居十九浙之地在江南号膏腴嘉禾吴松江又号秔稻厌饫他壤者故海漕视他郡居十七八兹者民方结草苇以自托于壊隄毁堰之上而海漕之常数莫登矣活民足用亦有其道欤弭菑沴以召和气又可不深念欤闽既烦敝于转饷而浙又若此菑沴之行固治世不能无抑思有以致然否欤吾见其难为也子以为喜何欤余曰伯温之少也从先生国子讲论道徳以求其益其素学也可知其仕也为名御史为贤部使者其才又可知也学以禔身才以立事自公卿大夫至于牛羊仓廪之选咸宜焉况足国用召和气者哉自通都大邑至于荒边侧境咸理焉况浙哉客又曰是则然且国家治体百司庶府其长实膺眷注付托之重庶务则一切责成幕府情浃义洽固无虑其咸酸之不同圆方之不相入皦皦以立异容容以窃叹求脱去而不可得尚何政之举余曰夫钟怒而击之则武悲而击之则哀诚意之感也若是伯温诚于已岂有不信于彼者哉吾知賔主相得于堂庑之上而民自得于江湖之外矣故曰浙之人其幸也夫遂书以为序



　　钦定四库全书
　　伊滨集卷十五　　　　　　元　王沂　撰序
　　彭氏世谱序
　　番阳彭氏有学道龙飞山之上清宫以清净无为之防祝厘上方制授太和静正成徳真人曰承祖以所修家谱见示防廷议修辽金宋史方求故家遗记望乔木而遐思发幽光于既往窃考故宋盛时名家巨族之子孙更南渡后而仕宦显著者犹厯厯可述内附以来邈乎无所闻岂必有待乎贤者而后有以亢其宗耶真人寄迹方外而能不忘其先缉其家世行事如此抑贤者之传固当有见于后世也耶按彭氏自重黎为火正世其官后至铿封彭城而受氏有子曰武曰夷得道建之崇安山后人因名其山曰武夷其后分合之由逺难征矣今谍自故宋而下始书盖谨之也初少保之先自崇安徙饶之番阳世有潜徳少保尝曰天下事可人意者其惟教子起家乎故五子悉使就学果大其门若枢宻使汝发寳文阁待制枢宻都承防汝励谏议汝霖朝奉大夫知衢州死金兵谥忠毅汝方一门兄弟并践华要嶷嶷相望寳文立朝大节为丞相范纯仁所推许自可以见其原本之深固而知其流裔之长久盛大矣寳文三世孙曰大问官信州司户司户孙涣廿九公尝过芗溪之北爱其溪石林泉岩壑之胜因家焉且戒其子孙以汉厐徳公为法距今十余世子孙既多而皆力耕以奉公上读书以训闾里其用意至深逺也今谱自少保而下三百年间世绪既逺枝分别散居乐平之厉阳余干之土桥安仁之彭坊又何其盛也噫诗书清门能不坠其素风淳徳斯可谓能世其家矣真人之所以求书其端者感传绪之在兹遡世徳之不易其亦知所重矣哉
　　寳善堂序
　　物常寳于所好山林江海所蓄藏瑰竒伟丽之玩是物之难致者人得以为寳由世之好者众也善吾心所固有其求之也无凿深穴逺篝火腰絙之艰无悬崖絶壑蛟鱼虎兕之患其为寳也以之禔身则纯终令闻以之理人则心悦诚服其流风余泽被于千万世权悬乎瑰竒伟丽之玩饥不可食寒不可衣者犹霄壤也然世知寳者少讵非嗜欲障蔽充塞使然与虽然世有为不善者矣人也动而之禽兽行也动而之罪辟生也动而之死亡可不大哀也乎亳徐克清以寳善名堂搢绅大夫既永言以表之而请其説于予余谓克清知所寳矣然不免有意之累也有意为善利之也假之也无意为善性之也由之也是言也吾闻之宋大儒云
　　张道微居安堂诗序
　　居之安难矣哉今夫囿于胶胶扰扰之蹊喉喘颠汗而不反与蠉飞蠕动均死生此固莫知安为安槁项黄馘之士超然独立卓然离世宜其无适而不安也乃今张道微以居安名堂其哀夫世之薾然者众而自适其安欤抑求其所以安而未得欤曷思而曰吾之未有吾身也果何在乎吾之所以为我也孰为之乎求是而不得也则所谓安者恶乎在夫大块载我以形劳我以生而欲安乎犹畏影而走逃雨而濡必也神明藏于无形精神返于无始莫死莫生莫虚莫盈甘瞑乎无何有之乡而后安可言也若然者讵特闗尹老聃庄周之徒闻其风而悦之邹鲁之士搢绅先生亦有悦于此者矣道微字允防主恩州之瑞云圣夀观学琴与诗能从贤士大夫交游故往往咏言以美之而请沂书其端
　　送图烈敬甫序
　　文宗皇帝廷试郡国髦士于时图烈图敬甫收甲科授承务郎集贤修撰比三载归湖南觐省或曰敬甫齿甚壮气甚鋭文甚富于王庭甲俊造之选退瀛洲之仙驰声耀誉闻于公卿虽去亲数千里之外犹朝夕侍其旁也虽书信岁不过三四至犹朝夕与之上下语也乃今翻然归讵其父母意余曰不然骅骝骐騄天下之俊马也必蓄其力然后一日千里杞梓豫樟天下之良材也必养以岁月然后可支大厦敬甫展觐承顔温凊之隙学以植其志信以笃其道则其所至讵可量也哉是行也持余言简其大人必粲然曰爱人以徳莫如师鲁其言拱璧大鼎也是为序系之诗一章帝城三月春游丝正横路之子赋骊驹征衫裁白苎忽闻长乐钟回望卢沟树树上有慈乌飞鸣送君去文采比于菟承明厌直庐湖南芳草碧渺渺正愁予书寄上林鴈羮煮武昌鱼莫道江山好朝家有聘车
　　送陈众仲序
　　沂至顺二年始遇莆田陈君众仲于京师时众仲用荐者由布衣入教国子生奎章阁侍书学士虞公伯生今御史中丞马公伯庸皆注意髙仰之以故名实震发暴耀一时已而见其文章诗闳肆俊伟语出惊人久而知其学问穿贯经史百子其较古今证成败若鉴照若决拾应机而发若乗载决积水而伯禹为之讲画若驱蒲梢駃騠蹈平地而王良握其衔策也众仲固可谓魁礨特起之士而二公可谓善知人者也顷之沂待罪博士始欲致所慕于众仲而众仲遽去将问其都授诸生者而就学焉而众仲反求言于我昔陶朱公将之楚谓其友曰奚以赠我其友曰我窭人子也衣则短褐食则粗粝彼长剑佩玉缓步濶视而惧我俾吾震栗不敢仰视皆供子指呼者也子不能捐万斛之升斗以起吾病反我乎索忍人哉众仲于沂亦若是然陶朱公善富以其积而能散也众仲为助教五年执经北面考疑问业者犹挹水于河取火于燧计然之策遂矣今提举江浙也将见其至不几日人士哗曰自君之来也少且秀者得以勉老且惫者得以依惰者励顽傲者革学校风俗于是乎一变矣此又所谓富好行其徳者耶同馆之士咸右其贤惜其去而欲其无久于外也赋诗以送而沂为之序
　　送熊生序
　　初余过昌平识南昌熊天瑞既而擕其诗如干篇示余既序其端而天瑞来请曰吾先子潜徳不耀翰林待制揭君防硕既铭其藏而太常谥曰通孝吾为子之责其庶乎今我老矣将归大江之西君其赠我以言天瑞客梁宋间数年乃至京师曵裾王门而无出无车之歌交名卿大夫而无弹冠之望或欲罗而致之门下辞不就也独于余文拳拳如是抑如老父取张长史之判也邪昔子舆与子桑友而霖雨十日子舆褁饭而往食之子桑鼓琴而叹曰吾思夫使我至此极者而弗得也余文之陋其与褁饭而食之者轻重何如也
　　送冯翊序
　　圣朝重风纪之司故掌案牍者必慎其选使者岁再周行其疆书史二人从凡训农励学紏官慝求民瘼与钩正违迟于簿书皆其职也其视诸司为难况真定距京畿五百里扬为东南之冲为诸郡之首幅员驿传之所防其誉与毁易致也其视他道为尤难夫知其难则为之也不易不矫以异也不俛以同也不归功于已而贻疾于彼也兹难也正其所以为易也与国学生冯翊学行完洁为诸生所推祭酒博士以其名闻中台檄淮东宪将用矣遂书以勉之
　　送董生序
　　始余读韩非子书曰长袖善舞多财善贾于是悟作文之法乃取古人书读之硏索以求其精渟蓄以富其积蔚乎其春荣薰乎其兰馥皆我有也已而读庄周逍遥游司马相如大人赋又爱其架空凿坚刋陈趋新危如易转之卵如层起之蔓如独缲之蠒而不絶于是又悟辞必我出而后工出而不穷而后竒彼长袖善舞多财善贾特其浅浅者耳既而读韩子书味其晚年之论曰文无难易惟其是而已于是又悟韩子所谓是即夫子所谓辞达也彼庄周司马相如于辞固工蹈道则未也虽然余自结髪知学今三十年矣力疲于事物意耗于疾病涉猎而未醇也觕浅而弗精也然而毁誉不入于心穷达不易其守盖亦有年矣其于道也是欤非欤畴昔之所得于古者其亦近之欤赵郡董旟尝从余学为文其归也遂强次是説以赠呜呼生有志于斯其尚惩余之不敏也夫
　　送李思道序
　　始大名李生思道由台臣奏应博士弟子选余异其诵説有法文辞剪截整饬问昔何师对曰事江左李君子材于淮南来京师事今翰林学士蜀都谢先生时子材捐馆二年矣闻其教授淮南日徒众甚盛夫以李生观之则其渐之深切劘之效何如哉然而从子材于淮南者较之固不人人皆然而李生独然则又知生之所自致者亦颖然絶众矣而翰林方为天下毓才俾生从之久则其所至又何如哉因二公之为教李生之自致而信夫学不可以无师也世习日陋后生小子率师浅习迩所志不越簮裳之末所玩不逾程试之文十金谒书肆闭门而诵以脂泽其言鞶帨其技曰吾业足矣硕师良友近在州里且弗暇过而问焉况逺乎今生独慨然求师友以自益既南之淮又北之京师其志笃矣此余所谓颖然絶众者欤虽然士以一身之微而欲穷天地万物之理生千载之下而欲考古昔圣贤之心岂易为力哉必也功循序而不躐守据正而不渝庶乎其可也生觐其亲淮南晋人张君仲举余友也生其问之当于斯言有不约而契者矣
　　送刘复初序
　　昔余过山阳之墟吊淮隂之功而慨其不终意其俗劲悍而轻剽也访枚臯父子之迹而读其遗书意其士尚藻黼而工颊舌也既而拜徐仲车先生之祠叹其纯孝笃行足以化劲悍轻剽之俗其仁义之言如天球之音威凤之鸣视藻黼颊舌之习又何其陋也又意大川长谷之间穷阎败屋之下必有独得其传而深藏不市者山阳刘复初省其兄京师比还因余游髙舜卿请言意义理之在人心未尝泯泯吾于子之行卜之也子访于其所与游得其人焉求所谓治心养气者以自励且吾告焉可也是为序
　　送曹溱序
　　初许文正公以集贤馆大学士祭酒国学乃奏召旧弟子散居四方者若耶律公有尚髙公凝姚公燧等十二人驿致馆下以齿贵胄其后皆为时魁礨知名士自此以来嵓材里秀用举者得受业如弟子员满百人岁贡八人甲掾六部乙为郡博士各四人遂着功令由是而处从官大臣之列备文儒道徳任者班班矣余为博士之三年诸生曹溱以甲科贡求余言为别嗟乎余何言君相长育人材恩至渥也师友磨礲灌养之功至备也而昔人之风声气烈未泯泯也先民有言百年之迹粲乎其如前千载之议凛乎其在后吾子勉之而已
　　送张宗徳序
　　嵓材里秀之齿贵胄于国学必繇三品朝官举而后补其员限百人既补然后尚书御史祭酒司业考试取其中科者而为第其甲乙以名升于礼部甲为六部史乙郡博士岁八人谓之出身较之贵胄读而后始虽无分积计日之勤然登名荐书者或逺至十余年其法详且宻如此余为博士之三年诸生滏阳张宗徳以待次告归且求赠言余方欿然以不足乎人师自愧于生之行且有叹也初许文正公之避宅左揆也以集贤馆大学士祭酒国学奏召旧弟子散居四方者若大梁王公梓大名韩公思永苏公郁东平耶律公有尚雄姚公燧炖髙公凝河内孙公安秦刘公季伟吕公端善刘公安中太原白公栋十二人者皆驿致馆下固无待于朝士之荐而限员次补之格也其观道徳于前后听教诲于左右而业以之精行以之成或助教国子或编修史馆或提举儒学又不囿于六曹史郡博士也十二人者其后皆居从官大臣之列备文儒道徳之任勲名显白继武当世岂其鼓舞作兴之机薰陶养之妙固在此而不在彼耶余为此愧久矣宗徳归而植志以力学弥道而襮艺他日嶷然有立以继乎前人之风声气烈无以久次而戚戚也
　　樊彦泽山斋诗卷序
　　余观樊生写形与神如明鉴取影斯亦专且精矣意其挟专且精者游乎通邑大都媒其身以哗世钩货乃以山名斋若能遗外声势而徜徉邱壑者其进技以道者耶其亦吾心有得于是而乐之也夫人物之相好恶必以类育羣物而不倦焉四方并取而不私焉山也古之进技以道者亦因物而不用吾私焉生于斯技其乐之于心而不用其私者耶乐山仁者也仁者之迹虽逺而传其名而览其像者莫不嗟咨涕洟而如见其人焉彼梼杌嵬琐奸回凶慝虽赫赫于一时而随其世泯泯矣庸讵传其像耶然则生之心其有慕于仁者耶抑亦警不仁而勉之为仁耶余故叙以问之
　　髙生野云诗卷序
　　云之行乎太虚也或拳然而兽或偃然而人或軿軿兮车盖或错错兮鱼鳞或林峦之敷舒或楼观之嶙峋彼搏而斵之者其气之神欤触石而出勃怒冲欝六合一气何生不育或覆防乎堇荼或霑溉乎穜稑或益涓滴乎沧溟或浩流潦乎川谷其纲而维之者理孰得而烛也今夫大块赋我以形也齿毛颐口须目耳鼻孰为之知以长动类贤愚寿夭贵贱参差或妍或媸有万不齐或蒙瞀而乗轩或冲明而褐衣或跖而寿或顔而饥其裁而为之者孰得而窥耶彼昧者亦挈挈然防迷于得丧惑乎同异是犹洒濯其神超江汉以为寻常之津惧夺其气见立表以为搏噬之鬼是故气之寓者君子不言时之合否尽其在已得是道者穷居非所愠冠冕非所喜髙生彦文先京兆人归而藏修亭扁野云将油然有作而良苗怀新将脱屣嚣氛而蠖屈不伸既莫得而知又孰得而陈徒指夫山中之云而书以赠君
　　送张常道尹随县序
　　国子助教张君常道出为随尹八馆儒学之士相与赋诗饮酒送于齐化门外或曰常道以谨愿褆身以经术教人耻心钩距惠文乃今充百里之任难矣哉襄阴王沂曰是乃所以任百里也司马迁序循吏谨身率先居已防平而已简而易用也要而易守也世之声才干扬风采者则比比鹰击毛挚以自衒捄火扬沸以趣办彼愚而神者有涂义而室叹者矣才乎才乎非吾徒之才也夫徳义以渐泽惠爱以熏烝而化防防而微赫赫之声古所以治今则曰迂奋髯抵几防防以武断俾庸夫孺子惊骇称快古所为浅丈夫今则盗治办名矣夫名之倒置不足计而心所存则当辨名于嗜利于防等私耳其诸心乎防平颛颛乎谨身帅先则庶防君子遗风矣诗曰芃芃黍苗阴雨膏之此其心何如哉随为邑遐僻山穷川阻无珍货竒产其俗醇厚无椎埋剽掠之奸夫土之瘠则善心易生也俗之美则易从化也而常道以经术理之谨厚帅之民其有不从者乎随之民其可贺也夫
　　送廉县尹序
　　防氏由魏国孝懿公着清徳于时垂令名于后子孙守其家法虽显于朝廷登于辅弼不以门地骄人其世徳然也士矩少而濡染典训脱畧贵美既长从先生国子讲论道徳以求其益退托于布衣韦带如素习然已而登至顺三年丙科为翰林检阅益力学问为文章贤士大夫皆慕称其人而士矩歉然常若不足于已者是固世徳之美亦其见善之明学之而后至也久之出监五河县众谓士矩生于髙门而强学力行有过于人者当路要人孰不欲知之而乃自试于川穷山阻僻絶之乡岂不背驰余曰是乃所以为士矩也昔欧阳公少时官夷陵取架阁陈年公案反覆观之见其枉曲乖错不可胜数夫以夷陵荒逺褊小尚然天下固可知也乃仰天自誓自尔遇事不敢忽也其后每对学者多谈吏事或问之曰文学止于润身政事可以及物士矩之自试也有以也哉本末之相须体用之兼举学之所以成已成物也士矩用力于斯久矣吾知其克绍先烈必自此始于其行为序以朂之
　　送李县尹之舒城序
　　淮民朴野重厚愈于他俗况舒被汉朱啬夫之化耶以故士之官是邑者咸乐其土风其交游亦乐为歌诗送之况吾所素善如李珪卿者耶初珪卿为虹县余为临淮壤相接也珪卿练习文法于事擿根觖节驭吏如束湿吾知必办治舒矣虽然朱仲卿俾其民稷而社之尸而祝之实防平不苛之所致汉循吏盖如此班氏纪止五六人而文翁冠之文翁实舒人也倡文教于蜀而司马相如王褒严遵扬雄之徒出夫以朱邑之遗化也文翁之故家也珪卿知所取则矣
　　送余阙之官泗州序
　　元綂初郡国髦士咸进于有司时沂佐考试得淮南余阙对策意甚伟之既而覆于天子之廷果中甲科释褐授同知泗州比行之沂别请言或谓子猷文雅韵宜列馆阁乃今愿効一州孰失之欤沂谓君子贵乎全者无所处而不宜也夫以黼黻之采金石之音以声文至治子也固宜俾方千里之民贫可富富可教庸非子责欤射者工乎中微拙于使人无已誉君子易于自将难乎必时无我用吾知儒林词馆将不子舍矣泗为州县五临淮其一昔吾尹是邑爱其民之质野朴木易治教使移也吾亦慨慕桐乡啬夫虽不能至然心乡往之夫以吾之疲驽而民从之若此矧夫以子之才耶以一临淮民受赐曷若五邑之众耶繇是吾岂繄慕汉朱仲卿亦将子慕矣虽然仲由居蒲子贱治单父昔人入其境见成效而后称之吾岂繄子慕于是乎观子矣子以为如何哉
　　送李舜举转运判官序
　　两浙盐课岁所入不以时上宰相择人理之于时邺城李君舜举擢都转运盐使司判官舜举雅与余接间过余道所经画余曰浙漕岁经入防何亏几何余皆不能余闻古之善理财者使变通不倦故公私兼足今之议者孰不曰法之坏久矣盗鬻之繁滋也警逻之弗宻亭户之困敝也抚柔之未至而求利课丰羡难矣哉余则曰不然今之禁网加宻矣而私鬻盗贩者皆猾民豪室囊槖游徼戍之卒事露辄巧法相躔也而釱于市者则蹑短素困之民仁恤之恩非不至也牢盆之费或朘削于下而潦薄旱坟则莫能随时为令于上也今之往也将因循其故耶吾忧民之重困也课之亏也宰相任之之意其然耶抑求其而更张之耶则必御轻敛散之权而杜因縁之奸可也彼前世良吏上以裕乎国下以足于民者岂有他哉亦勉乎此而已舜举以明敏之材洁防之行由丞东曹掾试工部司计声誉动一时夫材之敏足以变因循就功效行之洁足以表帅而摩厉之上下习于事则又能明乎得失之源吾将见掌邦计者无南向而虑矣于其行遂书以送之
　　乔显孝义诗序
　　贡禹之防曰何以孝弟为财多而光荣何以礼义为史书而仕宦父勉其子兄劝其弟是为贤耳汉之俗如此则其变世易俗化正天下者可知也乔显居衣冠车马之会珍货竒产之聚万足一心恐人我先而显泊然自如以孝义名乡里官为表其闾岂独显有其过人而教化之隆风俗之美自近以及逺由内而及外若决流抑队者从可知欤咏而诗之固宜









　　钦定四库全书
　　伊滨集卷十六　　　　　　元　王沂　撰序
　　赠伊埓布哈序
　　古之为教何其异乎今也其为学也亦然舜使契为司徒教以人伦父子有亲君臣有义夫妇有别长防有序朋友有信而夫子教顔渊曰克己复礼为仁非礼勿视非礼勿听非礼勿言非礼勿动是皆先立其本者也今之挈挈乎诂训文辞之末者能若此乎工师之为厦屋其于基必广以固而后委羣材会众工度髙深圆方短长之宜而砻斵焉而结构焉而黝垩焉而斧藻焉苟狭而不广圮而不固则栋桡是惧何帡幪为古之为学亦然大本既立而后别理欲分义利殊公私善恶学以聚之问以辨之寛以居之仁以行之由是致广大而尽精微极髙明而道中庸由是而位天地而育万物今之逐逐然施丹漆于粪朽者能若此乎其为教也如此其为学也又如此人才之不古若也宜余为此叹久矣奈之何徳防官薄而言不信于人也国子生伊埓布哈由分积优升贡于有司求余言以为乡荣余惧其狃于小成汨于今学故告之以此诗不云乎天生蒸民有物有则知有物而不知则虽曰已学吾不谓之学也已生无疑于斯言
　　杏林诗序
　　汉仙人董奉为人治病法多神验病愈者谢金帛之馈植杏为报嵗久蔚然成林古所谓人貌而天者仙之谓也余闻医有相道焉弱者恃以强脆者恃以坚危者恃以安而夭者恃以耆俾服冕搢笏于堂庑之上皆若而人则良医良相之说不诬矣扬子云言圣人不师仙厥术异也余谓呉季札鲁仲连安期生皆古之至人得道而不死者其谊又曷可少哉俾子云而知此庸讵悔其少作虽法言不作可也合淝蔚章父世为医名其居曰杏林揭艺文为大书以表之章父子子阳尤精其技古之由技而进于道如葛稚川陶景孙思邈之流皆为列仙独君异乎哉传曰仁者夀章父父子朂之而已宗工秀人咸诗以美之而沂为之引元统三年十月十日襄隂王沂书于国学之崇术斋
　　潞城元材卿寿八十诗序
　　上党古晋地诗唐风言晋本唐之俗其民被尧之徳化勤生以俭啬朴厚而纯固以之治生则殖其家以之养生则遐其夀最得古之遗风国子生郭徳恒潞人也为余言里之望元材卿者其少也于田亩能尽力树艺于物能操其竒赢既起赀益折节为俭既老不肯少懈既致蓄藏能竭劳振乏纾逋已责以徳其里以教其子若孙年至于八十尚能书细字仪状甚伟声音满室拜于前者不知其已老也余谓虽诚一之所致天之所施与亦其风土之厚信若诗之所谓也诗去今余千载矣士大夫歌蟋蟀山枢葛生之篇慨然有思深哉之叹况见其人欤从而赋之以表陶唐氏之遗民以俟如呉公子札者观
　　隐轩诗序
　　言出而为诗原于人情之真声发而为歌本于土风之素方其未有诗与歌也岂无言若声哉尚而击壤康衢之謡降而越棹讴楚舂相情有感发流自性真又若辽交凉蓟生而殊言青越函胡声亦各异于是有唐俭魏陿卫靡郑滛盖有得于天地之自然莫之为而为之者矣余尝怪世之宗唐诗者陋中州是盖不知一代之文有一代之体犹大而忠质文之异尚小而咸酸之殊嗜夫以一已之好恶而欲人之我同惑矣三百篇以降由楚汉迄唐宋金二千余年作者盖尽心极力而追之然卒莫与之并诗岂易言哉太原李君文美早从遗山元先生游其为诗与乐歌质不近俚华不至浮婉约而达敷畅而则甚有似乎遗山也既没之年其里之士相与集其遗文为如干卷曰隐轩集以传于世隐轩其自号也国子伴读康某来求余引余故推其渊源所自而书且俾学者知学之必有师法也如此是为序
　　太微诗序
　　音之数不过五而五音之变不可胜听也味之和不过五而五味之化不可胜尝也色之数不过五而五色之变不可胜观也故音者宫立而五音形矣味者甘立而五味停矣色者白立而五色成矣道者一立而万物生矣一也者其道之本欤及其至也视之而不见其形听之而不闻其声循之而不得其身无形而有形生焉无声而五音鸣焉无味而五味形焉无色而五色成焉其全也纯兮若朴其散也混兮若浊浊而徐清冲而徐盈澹兮其若深渊泛兮其若浮云若无而有若亡而存噫其亦防矣哉虽然孪子之相似者唯其母能知之玉石之相类者唯良工能识之道之防者唯圣人能论之顾余之陋乌足以言防哉滹阳章元杰早为黄冠师入茅山事刘宗师弟子王集虚嘉其信道之确也授以杖笠曰是他日能昌吾教者已而果然防政中书许公为书太防二字以扁其居而元杰问其说于余故以是告之
　　熊石心诗序
　　至元二年秋九月沂望属车之尘于龙虎台过昌平防熊石心教授袖诗见示且出翰林待制揭公曼石铭其先之辞知其为豫章人也与之过刘谏议祠望西山酌石泉扪古碑而读之留三日而别明年夏五月石心携其稿如干卷过余京师客舍求书其端观之则知其单游逺寓忧叹愉乐之情必发之于诗载大江过洞庭转彭蠡鱼龙之宫罴虎之聚风雨明晦寒燠之变一发于诗过陈蔡梁宋赵代之故墟览山川之形胜风土之媺恶民俗之浇淳又发于诗观光上京仰宫阙之壮丽人物之繁庶其接乎耳目者纷然层出而心之所属者又一于诗而发也士生文轨混同之时不能遐观逺览以见于文辞而懐居养安以没者独何人哉石心之诗翰林供奉黄君子肃称其不雕刻为工故其语质无憔悴之态故其气平惟其语质而气平故真而不襍余谓言出而为诗一原于人情之真声发而为歌皆本于土风之素此盖有得于天地之自然莫之为而为之者古之作者皆是也所谓真而不杂者有味乎其言也哉是为序
　　曹大荣诗序
　　大同之丰州居民曹大荣家本农也以儒术饰其躬以孝友笃其行父晚病风大荣时寒燠奉甘毳视药物之良者而敬进之积十年未尝一解顔而笑夜则礼北斗乞以身代父父既没治防一尊朱氏礼兄大举早世三子甫髫也教育之犹已子其族姻里闬乏絶者给之负债不能偿者已之其行若此乡人合辞列于州大荣固谢曰是人之常而欲扬名于世耶余友祖辅卿为余言如此辅卿不妄人也故余道大荣之事不疑吾先世家襄山之隂金季迁徙南北大同吾土也闻其山川之形胜风俗之醇古固已翘翘褰裳奋懐欲访其遗老问里之社与先曽大夫之故居及闻大荣之行谊则又锐欲连墙而居共井而饮幅巾杖履相徃来也昔陇西耻李陵之降而祈县名王烈之乡诗不云乎维桑与梓必恭敬止余为之书孰曰不宜
　　东溪诗序
　　抗思于埃之外娯意于清泠之濵乐渔钓而甘蔬鱻此士之髙举深遯者也今杨君俊卿将家子职军旅自号东溪岂真有慕于髙举深遯者耶抑其厌豪侈之习而思洗濯于山水间耶其友京学提举鲍君仲华为余言俊卿致孝于亲信于友温密以禔身恭慤以勤职而无絶俗离世之想其为诗纡余不迫而无愤郁不平之气其所以号必有以余闻而笑曰今夫韶夏濩武之作众人聴之或以不知而不爱或一心以谓有鸿鹄至将缴而射之虽近而不闻故溪山泉石之美未尝无有也惟好之故乐之惟乐之故名之今巧宦善富震世埓国者勤其身以营一世不知饥之食渴之饮其于山水之乐何有澄澜镜波摇曵荡磨鳬汀鹤渚间错烟树立芰圆葭扬芳吐华钓矶芦艇出没掩映千态万状心移神旷鸥鹭相狎风月相答当此之时不知世间孰贵而孰贱孰失而孰得也君自号之意有在矣仲华笑曰然子其为之书以求宗工秀人咏歌之俊卿与仲华同里同年学同师今由滁州万户府镇抚移镇无为州云
　　王氏夀八十诗序
　　诸生张震请曰震祖母氏王理家有仪矩身处其劳而佚子于学临诸妇甚严凛凛如奉槃水犹莫能当其意于内外姻属承趋宾接无一间言闺门千指无敢私烹炊者用是震等得缀弟子员今祖母年八十二内外亲伏腊燕聚长少防防就列举酒为夀皤然危坐训其子若孙皆持身之大节乡先生之评贤母者皆曰吾祖母而圣朝诏赐髙年帛吾祖母必在其间先生其笔之以求大夫士咏歌以祝夀考益昌延于无期也余嘉其情而为之书
　　城西小隐图诗序
　　去都门而西羣山苍翠丛出冈岭起伏峯峦蔓延炊烟林霏变灭异态过者莫不踌躇相羊而喜翛然不能去夫岂既餍于尘埃车马之烦嚣而欣得于山林登览之乐而人意物境若与之期者此城西小隐之所以为胜隂君彦晖之所名而好事者之所以图大夫士之所以咏歌也士蹈其义者鲜矣逐逐然印组为务者狃于利而不知返隣猿之居厠麋鹿之游者安于故而不肯出二者皆非义也隂君出则跬步乎市朝处则俯仰乎山林无留禄之讥无絶俗之岂所谓无出而阳无入而藏柴立乎其中央者耶
　　如在堂诗序
　　沛国师君具瞻准程氏式为木主祀曽祖以下仿朱氏仪为祠同室异龛以奉享尝署曰如在国子助教陈君绎曽既为之记且求大夫士为之诗请沂序其端昔有学祠于宋子车者子车曰礼乐之节牲币之数我何敢爱然祠之所贵者诚因春气之来而怵愓焉因秋气之徃而凄怆焉祭之日僾然肃然如见所祭则诚之所修在子乎在我乎诚者其存亡形而属荒絶乎噫一气之所感通何如哉是未易以有无论也传曰致爱则存致慤则着顾在已者耳虽然君子生则敬养死则敬享思终身弗辱也诗云明发不寐有懐二人诸公之为师君咏言者其在斯欤
　　鲍仲华诗序
　　诗造于平淡非工之至不能也昔之业是者齿壮气盛挟其英锐其探逺取绚烂为绮绣明防为珠璧髙之为颠崖峭壑浩乎为长江巨河引而跃之为骧龙舞鳯及其年至而功积华敛而实食向之英且锐刮落则平淡可造矣是盖功力之至而然不以血气盛衰而言也苟防志以基之防学以成之恃夫才驱气驾则嵗迈月逝颠秃齿缺其见于言辞者若寒蛩之声槁椔之色且求与盛年比不可得尚何平淡之敢言噫独诗乎哉滁上鲍君仲华早以诗名诸公问翰林学士袁公伯长称其言完气平不刻削以为工而合乎理之正有得乎欧阳氏者如此其知言哉而仲华欿然不以其能自足晚而肆志琅琊山水间以写其懐以昌其诗而庶几所谓平淡者故其自序亦属意韦应物陶渊明余慨夫五言之道近世几絶仲华独知所希慕此其志何如哉其功力所至盖将与滁之山水俱传故述其所以然者书其编端文实老人者仲华自号云
　　靳母王氏诗序
　　始余居虎林闻于潜县大夫靳君汝弼声名公既没而县人思之至顺间余游京师史舘杨君士杰为余言其里母王氏仁厚庄静能读论语孝经曹大家书刘向列女传始于为女中于为妇终于为母皆尽其道问其夫则于潜靳大夫余于是叹于潜之为理亦其妻有以相之也初于潜之没王氏于羁旅囏阨中教养二子徳固徳润皆为成材能世其先人余又叹王氏不独相其夫又能成其子可谓贤也已今年八十五耳目聪明秀眉华髪子妇诸孙诜诜在列其夀盖未艾也夫寿所谓五福徳者福之基也惟王氏有之余观古后妃至于诸侯大夫之妻内修法度辅佐其夫而兎罝之人江汉汝坟之妇女皆承其化笃于礼而诗人歌之若王氏之善宜歌于风而被之于无穷故余为之书
　　戴孝子诗序
　　涟水戴子玉蚤以孝闻既丧母慕刘师贞作像以事之朝夕反告羞甘鲜奉匕箸如常所以存亡形致隆敬也大夫士咸咏言以表其行因李敬叔请予序读其诗则参议中书许可用翰林待制刘时中奎文学士李溉之之笔参焉同年也同舘也吾知其不妄以诗与人者敬叔又与余言子玉恂恂蹈规矩其卫身也肃括其为吏也谨文法其教子也俭以严其视族人也爱以均得耳目者如此是可谓能子矣呜呼孝非一家之行也始于一乡推之无逺迩而化表于金石示之后世而劝其效有如此者使子玉持此心久而愈笃则不独化及夫人而天锡瑞物神见秘祉将见其园庐丘陇之间甘露醴泉三秀之珍丛生而涌出骈枝连理之植蓊然而交防而白乌驯兎之翔集其间也余备员史舘当书之以彰圣代政治之纯而俗化之厚宣延风美观示将来子玉朂之毋俾观人审其作辍而已也
　　孟母庆夀诗序
　　兰阳居民孟母以丝蓄粒聚大其家以训诲不倦成其子年八十四苍颠秀眉耳目聪明子妇诸孙诜诜在列搢绅先生为诵歌之其孙文式请余序余观诗人之歌其后妃至于诸侯大夫之妻内修法度辅佐君子则见于闗雎葛覃卷耳樛木之诗而其效之见始于子孙之盛故次以螽斯延及于男女之及时故次以桃夭其化之所被者逺则见于兎罝之人江汉汝坟之妇女鹊巢采繁言其徳其职也草虫采苹言其礼其法也夫妇之懐思者不失其义则见于殷其靁之诗男女之嫁娶者不失其时则见于摽有梅之诗上不忌而下自恭则见于小星之诗下不怨而上自悔则见于有汜之诗又若泉水载驰赋归宁也柏舟凯风赋寡居也緑衣终风日月竹竿之怨也雄雉击鼓伯兮之思也硕人之言容饰之盛至矣备矣而诗寿考者无闻焉将治化隆洽而寿亦修短不同人道之常耶乃今洋洋诵歌若是岂其子之心显扬其亲者切而求之笃耶抑升堂以介望夫彤管之仪者将同是乐而不知其言之不足耶亦履霜践露防然有以悲感而形于叹羡也耶虽然汉制长吏存问髙年嵗时致帛絮牛酒初不间于男女圣世有赐帛之令犹其遗意也然则诵歌者可不知其所自也耶
　　防衣亭诗序
　　余尝过成臯之墟览山川形胜吊楚汉之遗迹彷佛临望意其民俗剽悍上气力少礼文也今熊生枢贞确端懿气象甚茂研精经术不告劬勚是以知王教诚中和之所致古所谓风俗与化移易信矣枢因余友集贤修撰同初请曰枢之曽大父别驾字继先以孝闻乡里名堂曰防衣宗工秀人咸为歌诗今枢居之轮奂日以葺草树日以茂英辞妙画未泯泯也而吾大父之音容日逺矣然不知涕之流落也先生其为我序之余闻其言又以知生贤固世教所奬成亦其教行于家者使然也余生也后不与而祖接观其名堂其孝于亲可知观子之承徳袭训其泽于后者又可知此大夫士之所以咏歌也
　　萧东崖诗序
　　东阳故为文学郡县沈隐侯赋八咏而诗人骚客角立杰出禹锡谓教得邦人解吟咏非虚言也萧君兰坡于诗险不入怪巧不近浮行云流水姿态横出其得于隐侯为多建安中徐陈应刘驰骋于一时识者谓两京余泽犹十七尚存自后文体屡变工而愈下丽而益靡庶几古道者惟隐侯耳兰坡诗律敛情约性因狭出竒吾所谓有得于隐侯者其子和之欲板以传世求余书其端余旧闻东阳佳山水欲登八咏楼访黄初平之遗迹吊唐悦斋吕东莱陈同父学术之同异未暇也今读兰坡诗歴歴在吾目中矣奚必赋逺游哉
　　卢祥伯挽诗序
　　古之人有功徳材行志义之美者其子若孙惧后世之不知既铭而掩诸幽又揭于道其与游者则又感畴昔之好声以寄其哀若田横之客歌薤露蒿里后世则又与其功徳材行志义之美而发挥之若杜子美之赋八哀今之为人子孙者徃徃请诸人为之盖其褒扬亲之心也切而然亦诗之感人也深有不待夫金石而后传者昔阮思旷有饰车人欲以葬而难之思旷曰车而使人惮借何以为也遂焚之工诗者心乎思旷宁忍拒而莫之与耶江右处士卢祥伯殁其子顺孙璹孙既葬曽君传道状其行实云盖隐遯而非自洁者余因推而序之其亦思旷之心也哉



　　钦定四库全书
　　伊滨集卷十七　　　　　　元　王沂　撰序
　　游伊川亭诗引
　　延祐之间余吏伊上暇日访求先贤故迹得伊川亭遗址于郡治之东山曰司谏许公道真之所游止者元裕之中州集云也方公之谢事而归而常相羊肆恣以悦其意于山水之间而一时游且宦于是邦者为斯亭以遂其乐此古迹盖信然也不知亭几时废独断碑立草棘间为之喟然太息图复其旧居无几余去官不果明年春三月与二三子履访其地攀援而登扫花席草酌酒相劳扪碑读之怅然至于日入相顾而叹曰许公逡巡当世进则效其忠退则全其乐可谓自信特立也已想其杖履于兹也负崖之轩凌虚之槛贤豪魁杰日相徃来登临眺望之乐山川云物之胜既以自适其适而歌呼起舞上下角逐争相后先者亦有以同其适也岂非盛哉百年之后化为荒墟霜露荆榛之所防翳狐虺猩鼯之所游蟠薪人牧子之所歌啸而踯躅兴懐之变又何其悲也然自前世无不皆若此而迹许公之诗以传后而俾后人低徊俯仰者则不在于斯亭之存亡也二三子咸赋诗以纪其事而余为之序
　　菊庄诗序
　　菊当秋髙露凝始华故其气也芳烈华黄故其色也正采撷暴燥为药剂涤而肝昏瞀蕴热故其味也苦神农书载其功轻身延年故饮潭水者恒得上寿屈原离骚録与橘桂芝兰蕙茞为伍故以比君子忠贞洁白有特操者近时业艺植者灌溉培养接根剥芽益尽心力而花丰硕妍丽色朱紫碧緑缟缃元黝斑驳间杂变化至数百种色香味非复菊矣于神农所书大不侔于离骚所比忠贞洁白有特操者又何其寥絶也虽然荒山野水之滨风霜所偃薄草蕚所埋翳岂无忠贞洁白有特操者欤又岂无饮其水而寿者欤东蒲张鹏翼艺菊满家名曰菊庄同里之士孙隆平求余书鹏翼于菊将如神农书屈原经所谓欤抑将变化百出以娯悦世人之心目欤余故序以问之
　　送刘掌仪序
　　古之人何其安于礼也其在宗庙朝廷笾豆簠簋牛羊酒醴之荐交于堂上而天子诸侯大夫卿士周旋揖让献酬百拜其烦且劳如是宜其交错纷乱也然乐作于下而礼行于上雍容和穆终日而不乱可不谓难哉盖其家有塾党有庠术有序国有学校有司习之有素闲之有具于衣冠饮食有其度于言动视听有其容其安之者势固然也去古既逺三代礼乐之名虽存然其说之不可求其制之不可考由其用之者非其素所习也亦其势然哉今也俾民得以见先王之礼者学校释奠而已而国者又天下之所观也非习之有素闲之有具而欲其周旋中节也难矣哉此掌仪所以设也凡春秋二仲布仪物肄乐舞犠象笾斚之列兴俛折旋之容弟子员鴈行立惟掌仪是听冠帯搢绅之人圜桥门而观者惟掌仪是听其于礼非服习而安之者若是然乎初刘任时以经术行谊为诸生所推补焉未几服方领习矩步者靡然向风曰是习于礼者也祭酒司业既已名闻矣将擢郡博士任时安于此有不安于彼哉虽然仪者礼之文也持其心养其性者礼之本也子既习其文盍亦求其本若然则异日为公卿大夫一于是而已独郡博士乎哉
　　节妇胡母诗序
　　济宁胡士元来请曰吾祖母氏张年十有八归我大父大父不幸蚤世祖母时年二十六家故贫舅姑春秋髙吾先子兄弟尚防祖母独任家政缮茔塜严馈祀供徭赋躬劳苦随先后缓急为撙节以保有我家事舅姑能尽其孝教养诸孤俾男有立女有归缕积粒储至有田以食有庐以居方其忧戚穷匮人以为难处而未尝乱其志及其老而嵗时庆贺子妇诸孙诜诜在列里舍荣之而其自处弥约年八十四临终顾谓诸子曰吾保助汝家振于既坠至是无憾矣郡二千石上其行于朝表且复又曰初吾家青州之济河天兵墟金先世昆弟四人以节死独吾曽大父以垂髫免祖母之烈既昭于世而吾先世竟泯泯矣先生其为我书余曰妇教废久矣若夫人之贤虽出于天性亦子之先教行于其家也曽祖讳成祖讳立立子三人曰徳曰义曰庆义生士元士元以经术侍帷幄嶷嶷有声其祉所施在是大夫士知其事者咸歌咏之而请余书其端元统三年三月二十日襄隂王沂书于国子学之西斋
　　马节妇序
　　晋马氏年十五适同里王懋卿时舅没姑老既而丧其夫抱在髫之孤马氏鬻父母遗笄髲间物以营窀穸羞甘鲜伺顔色以养其姑不足则又缕絮缉絁以佐其阙家素寒也抚之至于有立有归今春秋七十有司上其行表其门矣歌曰壮士在险身或辱妇也秉义洁冰玉挽笄解髢化拱木粒聚丝蓄佐不足山枢蟋蟀固晋风妇也髙节烈士同自奋单弱保厥宗牲不掩豆祠春冬婉也有归童冠巾畴济登兹智且仁懐清有台髙华嵩名与汾水流无穷
　　李仁妻贞节妇诗序
　　妇人名不出壸其以贞节称者当哀其不幸而体其不得已今既表其闾又从而咏歌之无乃放于文而没春秋之义欤抑于可哀之中又有可劝戒者欤亦为子若孙欲显扬亲之志笃而托于辞以求不朽欤故代之东鹿军有李仁者配王氏仁早卒王年廿九孤显祖甫髫也克自振单弱不乱其志缉絁缕絮勤以自给年六十三当天厯二年州里上其行旌表矣其所谓可劝戒者欤妇教废久矣若王之节出于天性是可谓贤也已此余所以书而大夫士所以诗也欤
　　节妇陈氏诗序
　　宋社悬墟襄阳以蕞尔之地北抗天戈士有效死前驱者曰襄邑郭某其妻陈氏年甫二十六子生九月矣饮泣设祭想魂乎千里之外自振单弱保有其家以成其子以不乱其志享年七十五以殁孙有名元益者因国学生同郡李文求余书是家夫效忠妇持节其于死生之义尽矣当用兵襄汉时士之自奋行阵以树勲业者相接踵也郭之殁虽无表于世其妻能若是必有过人者矣今元益兄弟五人以谨厚称里中天之施与善人何如哉柏舟诗于鄘国殇歌于楚士大夫动以三百篇歌为法可防以继其声耶是为序
　　节妇刘氏诗序
　　丰州民于国寳其名于妻氏刘既孝且贞于既早世身嫠子婴姑老失子啼不成声势有孔棘义不得宁自振单弱守节如城脱笄解髢若涕涶轻缕絮缉絁以经以营以祠春秋豆不掩牲其姑以养其宗以承服难体顺惟日兢兢老肆而安防强以成二千石吏闻于朝廷嘉其节行既复既旌壮士在险身或侵陵妇也秉义玉刚冰清诗以歌之式扬其馨走也作序抽思非精
　　赵节妇诗序
　　国子伴读赵守义请曰初祖母魏氏之归我先大父也逮事舅姑惇行孝谨宜于我家大父仕江南不幸卒官时先子尚防祖母年未三十抱婴扶丧触风波瘴雾之毒冐防虺蛟鳄之险归止旧舍缮茔塜诲励诸孤已而亲戚怜其早寡或以改适间之輙怫然曰人而兽行耶居久之舅姑继没攟摭经营乃毕大事纳我诸孙于儒今守义又得缀弟子员其可忘其所自耶先生其为序将求大夫士咏歌之余谓妇职壸行尚柔乃今赵母扶防捄阨振壊而兴老者待以安防者恃以立没者赖以归盖其明智过人材又足以立事故始终能成其家而不以流寄囏阨少易其意学士大夫有难能者也易曰坤至柔而动也刚赵母以之是不可无传也
　　节妇孙氏序
　　节妇孙氏事嘉于陈文靖公而笔于余友何君巨源之文其所传必不妄妇以节行旌非古也先王之治自内始而化行于江汉汝坟之间其有执节不二庸何显世敝俗偷情胜理欲夺义其能以节名者不有以章之则奚以振頽靡昭贞烈也孙居颠顿囏阨之中而能不乱其志奋励经理丝蓄粒聚以续烝尝事老以安怙防以立义徇良人力保谢宗化行姒妇张亦守义弗夺有烈如此其显扬也固宜然则人尽所天忍耻再醮者闻孙氏之风能无愧于心乎
　　任安之孝行诗序
　　冀之武邑有笃行君子曰任君者世长左都威卫百夫少孤致孝扵其母定省以候晨夕温凊以节寒暑甘防以供口体敬恭以伺色言既防不饮酒食肉哀摧杖始能兴庐于墓三年除防事其兄甚笃凛乎若严师莅侧既丧庐其墓三月言必戚哭必哀一以礼为师既退老于家年九十余而饮食倍人仪状甚伟进拜于前者不知其已老而子国璞以谨厚自将世其职国英以力学自奋植其家诸孙诜诜樽席之侧以承以翼以佚其老宗工秀人赋以诵之其从游诸生王居贞为余言如此余未及识君观君之孝于亲者可以知其恭观君之事于兄者可以知其厚迹其恭且厚可以知其夀考于身流泽于后天之报施善人何如哉是不可无传也君名惠字安之官忠显校尉兄润之政之享年亦九十云
　　丁伯堂孝行序
　　伯堂者完州人也早丧母父继良贫不自振以伯堂嗣同郡马敦谦已而敦谦妻物故女利其家赀谋之壻劝父俾勿娶伯堂得其情乃为敦谦继室已而有子且立矣而敦谦卒伯堂既营葬哀毁骨立或人以其非马氏子间之伯堂供子职自若也先是其父继良徙家河间继室刘生子一曰仲谦刘殁继室赵生子二人继良垂殁顾言仲谦曰汝兄嗣马氏存殁未可知汝其为我求焉即死弗憾至顺间伯堂客京师遇仲谦言其父命如此乃相号泣遂归丁氏之河间拜父墓问二弟安在仲谦告以嵗大祲鬻于钜室髙氏矣乃诉于官捐赀赎归竟同防焉王先生曰俗之壊久矣大夫士于其厚或薄如君之所存盖人之所易到而余次第之者盖有警也
　　送蹇生序
　　襄阳蹇敬之年十三而丧其父事母以孝闻后四十年而母殁敬之水浆不入口三日躬自陶甓而坟之且谓其友曰亲之存也竭吾力既殁而遂怠焉是死吾亲也吾庐吾亲墓侧庶乎吾心安焉国子生脱寅为余言如此余为之叹曰冬温而夏凊昏定而晨省子之职也而未可以言孝愉色而婉容承顔而顺志可以言孝而未可以言至必也事死如事生事亡如事存而后曰孝之至也敬之有焉余尝慕申屠子龙周磐杨炎之为人以为世不多见而敬之孝行如此使充之以学问则其所就可涯也哉
　　孝行叔方序
　　孝行叔方任县民事母孝母尝患目疾巫医皆无功叔方焚楮设誓旦暮祷于天十年不懈忽一日平复如初乡闾以为孝感致然余闻天之髙也地之广漠也鬼神之不可知也人能感动之者诚而已故曰孝弟之至通于神明叔方知此道使终之不惓则其为孝当何如也
　　说
　　克哷穆腾字说
　　监深州郡克哷穆腾西域人世居什纳什勒国唐初西域主阿喇愈氏始用其国言撰字修书以教其人以故能通者皆命爵赐姓以褒宠之克哷穆腾之先有能通其书与字者故因其地而赐姓什纳什勒国初天戈西指其四世祖某以技艺得故徙中原占籍赵之中山监郡君与其弟舍克布问名与字于余史称汉使通西域采玊石以归然则玉故西方之物也而周官书玊人之事用之于庙祀致命于诸侯或以覜聘或以治兵夫祭祀聘问征伐皆国之大事也其器必以玉盖物之备五常者惟玉为然故君子贵之也而况什纳什勒氏为西域之钜族则必知玉之所以为贵矣监郡君故余名曰瓒诗曰瑟彼玉瓒黄流在中夫必至寳之器而后能受至精之物字之曰清之名舎克布曰璋诗曰奉璋峩峩髦士攸宜夫执玉髙卑容之俯仰君子常以言休咎矣是可不敬乎故字之曰敬之夫思其名之贵则知其所以自贵思其字之美则知所以全其美惟其曰贵曰美则知所以自修矣
　　傅亨字说
　　余观子产晏子之论礼曰礼之以为国与天地并又曰礼为天地之经而民实则之何其言之相似也而荀卿乃曰性伪于礼义犹器伪于埏埴木伪于斵削拟之二子又何醇疵之不侔也又曰无埏埴而后土安于土无斵削而后木安于木无礼义而后人安于性彼其意欲灭礼而存性也礼亡奚以论性土柔于金而冶不能销冰脆于木而工不能斵性之所无有者圣人能以伪为哉无埏埴则不如无土无斵削则不如无木无礼义则不如无人以为无之而后安者是无人而后可也二子之在春秋先王之泽未熄其言之醇固宜若荀卿之言陋矣所谓道废士之为横议者众欤虽然礼之本非天地不因礼之文非圣人不备故曰动容周旋中礼盛德之至也国学生滦京傅亨为字曰礼卿取易所谓亨者嘉之防嘉防足以合礼者也生于经术明易其仪容合于礼其文辞粹泽合绳尺尝充上京乡贡士将用于时矣故余告以始于天而成于人老子产晏子之言可法荀卿之言可戒也哉
　　薛生字说
　　楚人有二璧其径相若也其色泽相若也而一者千金一者五百金或问曰径与色泽相若而价倍何也对曰其一侧而视之厚兼寸是以价千金夫物薄而能久者未之有也洛人浙省左辖薛公之犹子理问字于余余谓凡物莫不有理而理之义重玉非以其缜而栗温而泽欤斯君子之所以比徳也夫缜而栗温而泽理之至也然其贵必以厚斯君子之所以躬自厚也欤故字曰子厚理也勉之处则为和氏之璞出则为王者之器无俾人曰是石之衒夫玉者也
　　吕元禄字说
　　三王之盛教化既成士皆世其道徳毕命之言非谓其盛时也将教法既壊而然亦膏粱之性难正也栾伯论公族大夫使惇惠者教之文敏者道之果敢者谂之镇静者修之夫岂有不由礼者哉况于三王之教耶门防之徳裕视进士之牛相孰贤先儒亦尝言之矣元禄勉之
　　沃哷允常字说
　　海于天地间不独有所纳抑亦有所施也人徒见其滔滔百川靡昼夜而东注自古至今不见其盈溢而不知其气之腾乎上也蒸而润者谓之露嘘而霈者谓之雨飞而结者谓之霜雪雨露之生成霜雪之收藏而泽之被乎物者广矣故曰不独有所纳抑亦有所施也其纳也无穷其施也亦无穷可不谓有常乎人之为学也亦然虚其心以集众善推其仁以及万物其体也无穷其用也亦无穷非有常者能之乎沃哷袐书问其名与字义于翰林供奉陈君众仲而学士欧阳圭斋又广其说而重请于沂昔人谓从栾伯之言可以滋从范叔之教可以大余复何言虽然虚其心以集善推其仁以及物者亦在懋之而已
　　徐完字说
　　浮光徐君复初名其子完完甫冠请字于王沂沂曰天生斯人五性具焉万善备焉曷尝有不完者哉由其禀或乖于纯秀之防情或汨于嗜欲之偏放之不求邪之不伐于是本之完者有时而亏矣古之人知其然闲之有具养之有素是以其完者益完及其徳之成也盎然其盈溢沃然其光明岿乎其髙浩乎其深盖有言语不足以形容者其美岂不至矣哉沂字之曰仲美夫美非自外至也与之者天充之者人充之则于天之所予者无负传曰饱乎仁义所以不愿人之膏粱之味也令闻广誉施于身所以不愿人之文绣也故曰美非自外至也完惇慤淳靖而力学问吾知有以成其美矣尚懋之哉
　　刘瑛字说
　　学者刘瑛始字廷玉其游贺伯更谓瑞应图载玉瑛为寳不斵而成五常并修则见史书汉文帝幸雍郊祠五帝新垣平说立渭阳五庙当有玉瑛出请易之曰廷修余谓方士怪迂之言儒者所不道而周官书玉人之事贵而纯焉贱而驳焉用之于庙祀焉致命于诸侯焉然其温润而栗理则皆玉也其制则皆琢磨而成也而瑛独曰天成亦犹金有马碧有鸡也耶河出图天地有自然之象洛出书天地有自然之理物之自然而成形其为瑞也固宜夫祭祀聘问征伐国之大事也其器必用玉岂以其物之备五常者惟玉为然故君子贵之也而况不斵而成者耶夫物犹以备徳为贵而况人乎子也思其名之贵则知所以自贵思其字之美则知所以全其美思其曰贵曰美则知所以自修知所以自修则其瑞世也宜哉













　　钦定四库全书
　　伊濵集卷十八　　　　　　元　王沂　撰记
　　枢宻院断事官防题名记
　　元朝旧制一切政务皆断事官闗决中统初纪纲浸备乃立中书总庶务枢本兵柄其属任之重眷注之隆实均焉故典枢轴者必勲旧重臣乃心王室坐定大议其位尊望崇司莫敢齿其机务之繁则置属以总焉故建断事官视中书凡听讼决狱寄请征比程期防紏愆违属焉可谓繁且重矣才足以经逺徳足以镇浮智足以谋治体识足以达事几而后克称厥位繇是而秉钧衡授节钺踵相蹑也嵗月之不书姓名之不纪则又何以表见于后为法将来今幕府之贤经厯管罝勒蔵布知事郝端辑而志之且琢于石以图不朽其意至深逺也在至元初断事官始设二员已而増至八员阶三品开幕于至元三年设知事一员已而増经厯提控按牍各一员令史初置三人继増至八译史一通事一奏差一典史一盖疆宇之广生齿日繁则事务益滋此其势所以増多也虽然谨其名者将循之以稽其实也今夫前人名氏之着行事之美其风采可想见也来者其亦慕乎萧规而曹随于以见朝廷得人之盛祖宗垂宪之意循之无穷至千万世则岂不伟哉
　　枢宻院经歴司题名记
　　天子嵗清暑上京中书分总百职率属小大相维以从而上枢之地皇武是经喉舌之司为股肱之体必勲旧大臣任之以辅弼皇图羽仪近列然宻勿之司事机甚剧以故幕府聨属偕上比还题名存故实也都司白君徳源请书恭惟我朝圣圣相承盛徳大业度越前古五兵载戢海宇谧清厐鸿之恩浃于品庶中和之颂畅于风声是固列圣致治之效大臣协宣之力然而賛画可否举措损益幕府诸君盖亦与有功焉
　　授经署板屋记
　　至正元年皇帝肇开宣文阁以稽古右文乃设授经郎二员以教世戚勲臣之子孙建学舎内苑以严中外之别丰廪饩给笔札俾无外慕所以长养其材以待上之用法至美也而考徳问业者皆入侍帷幄出备警跸以故大驾嵗清暑上京必从授经郎二员在扈从列他司皆有官舎守者洒扫以待釡盎百须皆具惟二授经郎一解鞍即遑遑谋僦居夫岂师严道尊之意哉明年六月近臣奏故艺文监为授经署古屋岌岌覆压是虞后四年授经郎宝格董钥始除治其地为板屋牕户秩然暑雨无蒸润之患沍冻无摧防之忧乗驷而来者若归焉矣虽然不事一室者昔人固曰有其志居一日必葺亦古人之所谓贤者后之人时易其腐朽而新之则其利岂有涯哉是为记
　　石室书院记
　　石室何以名祀汉文翁也曷以祀之古者建学先圣先师各因其国之故礼也今先圣先师之位定于一祀之礼与曰郡邑先贤得祠于学宫犹古也然则何以书蜀有儒自公始祀有书院自今舒噜侯始书谨始也初侯有宅承教里其地亢爽宜讲艺其位深靖宜妥神谋斥新之为书院乃请于省部使者相与图之如不及故材不赋而羡工不发而集为殿以祀先圣为室以祀公讲有堂栖士有舎重门修庑以制庖湢库廐以序又割俸购书作祭器于吴而俎豆笾篚罇爵簠簋皆具而经史百氏无外求者祀敛其新都膏腴之田畆一百五十所入庙干其家僮二百指既成而嵓才里秀接踵来学至元六年侯来京师请记汉史载公之治蜀开学校以诗书教人而从化者众有道则严遵李仲元洽闻则张寛文章则司马相如王褒扬雄时汉之兴六十余载矣公一倡而乡人翕然况乎一道徳而同风俗者哉蜀在宋季为边郡民纒焚剽之毒百余年王师南戡成都最先下太宗皇帝垦除艰阨提擕赤子置之乐土累圣继以休养蕃息向之援枹击柝今则田耕井饮矣昔之重闗复栈今则东阡南陌矣太和之所涵煦孰知夫百年之深欤既富而教非方伯连率之职欤表显以风厉多士不在公欤读其书想其人凛乎如见之也况低徊是祠之下者哉夫有先贤为之依归有贤方伯连率植之风声作为宫室教肄之翼然而峻整耽然而崇邃而市嚣之声弗闻锦江横陈玊垒环峙而山川之秀可挹也润泽之所被华藻之所敷学于斯者心移而神旷气闲而意消渐摩乎择善修身之道涵泳乎诗书礼乐之中于以穷神知化于以开物成务出者为唐虞处者为洙泗可也讵特作为中和乐职之诗以歌咏盛徳如汉何武辈而已舒噜侯世长万夫知夫文武之道寓于干戈羽籥而以筑宫育士为急其贤乎人逺矣故余乐为之书侯名多尔济字存道官云南都元帅云
　　祀河渎西海记
　　皇帝以嵗时致礼名山川臣沂辱将命大惧弗克称上意享神只以辑嘉瑞以至元六年二月廿九日驰诣临晋祠河渎王礼有常已而祠西海王礼如之夫百川之大者曰河海先河而后海礼也丰楙于是乎报黎庶于是乎穆此上之所以崇山川之祀而神只所以嘉享万物所以降辑也哉
　　祀济渎北海记
　　至顺三年二月甲辰皇帝临御之五年集贤院臣伊噜勒特穆尔奏嵗时巡祭岳渎祈为百姓育谷宜以儒臣充使臣沂与焉遂以其年五月已夘奉芗币率通议大夫监懐庆路事臣阿什克特穆尔即济源县济渎清源善济王祠庚辰之日斋于庙中有司用当而黎庶不知坛场燎烟賛见一如制明日旦祀北海广泽灵祐王如祭济渎礼盖三王之祭川也必先河而后海而神只可得而礼迟明享神馂云气覆野膏雨大洽初池水昏翳若蓄黛既事澄澈明莹若镜然此实圣人心通天地致其昭受而显答臣沂将荐盥复何幸焉是为记
　　紫逻口记
　　伊阳之东汝阳之北有山曰紫逻口背汝而面伊崭然相峙其中汝水东注其竒丽闳廓为登眺浮游之最由其下以望则两崖侧立千尺石芒峭发丹碧陆离天横其上杳杳疋练耳由其上以望则羣山嵂蜿蟺庸附穉列遥遥如画山多美箭杰木怪卉野藤轇轕恑石蓊葧幽谷其上絶壁摩空蹊仅容趾有鹘宅其巅旦必逺戾求食野鸽居其傍者甚众皆弗击反若与之相狎者岂栁仪曹所谓卓然有立者邪下临巨潭其深莫测平若蓄黛沉沉无声或云怪虬潜其窟尝从大鱼数百尾出游每见必有狞风剧雨之变岂韩子所谓固含畜以储阴奸者邪由潭之右数里山曰云蒙石益竒树益老瘦有泉蛇行伏见激松杪堕石齿锵然而鸣琅然而清其下重洲小渚防波遐响涵澹澎湃相应迭和如鸣佩环奏琴筑晨夜不絶其傍石洞窥之深黒其上峭崄不可穷竟其中窈然篝灯然后可行渐下数里洞阴淋漓凄神寒骨竟莫能穷其外飞瀑一泻千尺跳珠溅雪流若白虹岂山灵善幻挟其伎以娱夫摈落山泽者邪抑闻山川必有竒胜而后名竒胜必待人而后显若子厚于钴鉧潭子美于沧浪亭其一泉一石经题品者皆照暎天壤间二君可谓不幸矣潭与亭独非幸欤噫兹游之所得钴鉧沧浪不专美矣惜乎余非其人也不知千载之后俾人思紫逻之名如二君否
　　重修庙记
　　鸣皋庙以祀南岳尚矣阖境祈禳请輙应厯数百年当元统初元驻戍兵千夫长克哷君景兖顾其栋宇势入腐折惧防以报神之功乃令人籍祷祠所入谋属吏乡邑之老合财力撤新之为正殿重门修廊采章炳如民承事益防始于元统三年三月甲子落成于其年五月后二年当至元三年景兖之子玛克夲求余记或谓礼山林川谷丘陵诸侯在其地则祭之衡山于洛其逺数千里祀之礼欤余曰山有岳岂以崇髙广大抜其类哉亦其出云泄雨泽及万物威灵烜赫警动兆民所被者广则报礼也众庸岂一郡一邑所限域哉观夫鸣皋诸峯其势雄气秀犹紫盖天柱石廪之森列其岩壑吞吐犹朱陵之台而太虚之洞也况一气之所流通者哉既纪其事且系以诗俾得歌以祀焉曰伊之山兮参复差曰祝融之峩嵬匪祝融兮我民之思伊之流兮深复深曰湘水之沉沉匪湘水兮实劳我心山云兮冥迷灵风兮清凄神之来兮驾六螭盖翠羽兮旌虹蜺翼翼新宫兮神既安止焕乎龙章兮粲兮黼扆山只朝兮走厉鬼我牲刑兮酒复防神既醉兮锡繁祉富我茧丝兮我仓如坻祐我室家兮夀我耄倪秋我有报兮春我有祈猗千万年兮歌此铭诗
　　慈脩护圣禅院记
　　禅学之盛盛于东南而杭为东南之一大都防宗门尊宿实证实悟担荷此事莫盛于杭而富为杭属邑此慈脩护圣禅院所由建也初正悟圆明大师年甫髫鬌荤血不接于喉吻稍长弃其家从断崖章居士持头陀行诵大小经论日乞民间而鉢中之施弗胜食户外之屦弗胜数里人冯青捐赀营屋以居之榜曰慈脩庵乃礼浄慈雪庭传师受具落髪又叅天衣鲁庵防师求究竟法既而诸方客衲以为法器腴室望旗争相归重计工鸠材为重门步廊殿宇中峙穹阁后临寝庐方丈库庾庖湢各以序列又塑佛菩萨观音大士天王像云披月满金碧焕发极庄严相存之妙铙鼓鱼螺钟磬之徧具完搆端乎至大已酉成于泰定之乙丑是固象教之尊向慕者众而然亦其愿力之至有以动人故为无不成也至顺辛未国师赐号正悟圆明大师且额其庵曰慈脩护圣禅院师董氏子名行脩初丁未戊申嵗大祲饥死疫者骸胔狼藉师用浮屠法敛而焚之且率其徒诵经环绕喻以迷悟因縁后至正三年富阳尉白君书来请记白尉姻家也故余不辞而书
　　镜湖接待院记
　　越城之南泝镜湖而上五里有山萃然起于中流系舟石觜繇山之椒纡余而登中有浮图精舎蟠深据险擅其形势僧了源者主之四方释子蹻越阻旦暮相面背于门突无熄烟了源竭其田之入移而栖之庐而弗勌以故其徒翕然信向披攘经画不挽而同乃合聚施易故而新増下而髙而殿宇重门防防然矣既事防余逰越请记其事余谓物之盛衰有待于人而道之废兴亦然先是时其徒累累诎戒叛律分庖割席不啻传置视其庐也于是遏钟鲸之鸣拒户外之屦而院亦濵于废者数矣则道之废兴讵不以人乎哉今夫是院也水天横陈乎前羣峯拥环其左右周三百五十里浩茫空濶岛溆间错山连如珠或植如殳云涌水波摇曳荡磨汗漫融液蜿蜒郁积风雨变怪千状万态野尽天垂烟树离离轻颿短蓑钓矶耕陇或见或隠延顾无际意若遐骛太空者心夷体舒神广气闲客尘妄想销落弗留表里翛然蜕俗遗世此宜子之徒长往深遯而不返者也尚何已之私而道之叛邪了源举足动念因敬生慧故能矫羣庸而累世其为之也不贰其卒之也不私不唯利身在利人不唯利今在利后嘻此其封植其道何如哉是不可无传也院始于宋咸淳间修于皇朝泰定甲子冬十二月西方圣人中土中扶防枝叶分南东此动彼应雷与风心传宻付实证同惟一不二乃正宗勉哉衲子勿惰慵摩尼在水月在空丹碧焜耀殿复重巍然层阁増竒雄六时天乐鸣鼓钟龙天呵护罔不恭甘露普雨年谷丰慧灯可续传无穷
　　复修庙记
　　太后其先吴人后长陵而庙祀于伊洛者盛自前古余窃感焉昔髙帝之兴吕以佐定天下功为后戚姬以华色专宠而太后独以仁善称髙帝崩吕后刼攘神器操杀生柄戚姬以幽死而祸迨其子独太后以希见故得出从子之代后代立是为文帝为汉仁主迹其福祚而拟夫强暴佞幸者犹霄壤之悬絶也抑所谓天道是耶非耶彼吕戚之死泯灭无闻久矣而太后至今犹思而祀之岂非世之宠位当时则荣没则已焉而徳之在民者虽逺而不忘也庙在伊阙之东搆于宋建中靖国二年记于伊阙尉张华之文金季废于兵独古殿存岌岌欲颠丹素翳昏至者不肃古碑断裂仆地余佐伊之三年乃与其耆老率钱姑易其圮腐而新之虽不能复其故盖有待也昔韩退之迁揭阳惧不得脱死过黄陵而祷之其后拜祭酒卒以私钱治其庙噫余之竒于人也久矣而敢望信于神也故书于壁以识嵗月云
　　希濂亭记
　　希濂何以名武略侯景兖逰息之所前翰林学士涿郡卢公之命名也侯龙沙人也宦达者也希于濂也何居濂溪也周子茂叔之隠也古之人有起士防于九原吊灵均于江濵者而况于濂溪乎然侯于濂也希之云乎友之云乎希之而不足也友之而无以致其至也于是慕其平生之所嗜好焉濂溪之爱莲也莲花中之君子也然则侯于莲也因之而想见其人也思其所以为君子而务及之也滮池北流其清且涟既见君子载笑载言传夫千载不传之传嘉翰林之名之义之渊美侯之屏弃其所挟而尚友于古之贤笔夫而拙而陋而鄙之沂之言既书其事又为之歌曰我思古之人登斯亭而徜徉夫何庐阜之遥遥兮怀先生而难忘曰可怀而不可见兮窥遗编之洋洋仰光风而容与兮涤我心于沧浪制云锦以为衣兮缀明月而为珰潄碧流之余润兮袭嘉卉之遗芳乐吾之乐兮聊于焉以翺翔
　　慕亭记
　　吴母汪夫人之疾革也子谧祷于天乞以身代弗获请又乞纾其疾以待其父及兄归又弗获请则刲臂肉和药以进已而疾少愈既逾旬夫人易衣坐而暝既谧兄弟为亭于其茔之右春秋登于斯望其墓而祝以寓其孝思焉因名之曰慕沂闻古者祭于庙虚中以求阴阳之义具物以将孝敬之诚备矣墓祭非古也虽然致爱则存致慤则着祭义也今夫宰如鬲如者非遗体之所藏欤蓊如森如者非神明之所依欤深静而阒寂者非精神之所聚欤时乎霜露之变近乎耳目之所接非着存不忘乎心之义欤后之君子制礼作经则亭之设岂不合古义而得今宜者哉吴氏兄弟知所以慕其亲则知所以敬其身知所以敬其身则知所以顺于道知所以顺于道则知所以全而归之知所以全而归之则慕亭之洒埽有继矣
　　静复斋记
　　国学生任震名其读书之室曰静复奎章学士尚君既大书以扁之而问其义于余余曰生居京师亦尝观于市乎鸡鸣而争趋日中而骈阗揭价名物恐人我先鼓石诋欺左睨右盼逐什一之利而卒流徙无常者往往皆然若乃豪丈人者长轩邃宇坁粟京稼筹算挂壁万货四辏其享之若固有其应之常有余其素所树立然也学之欲立其心也久矣后生末学莫知法诫之设邪辟之防而情想汨之利欲昏之忘已以狥物弃真而取伪惟得之务而欲之求一旦衒鬻而不售则反视平昔所有皆陈腐剽剥无所用之往往转而易业是与防夫贩妇曷以异哉若夫质之美学之粹不驰情于外诱不弃日于无用操存之固而涵养之至湛然其中如明鉴然知其不善则速改以从善此复之初九所以不逺复无祗悔顔子之学也虽然是岂死灰槁木然哉传曰知止而后有定定而后能静然则在于地乎在于人乎在于端居默坐终日无事而已乎由是言之不在乎地不在乎人而在乎心也
　　乐闲堂记
　　知闲之为乐者何人哉世之仕者居卑思巅在外思中逐逐然计功谋利之间罹尤蹈祸而不悔者固不知闲之为乐其有志愿遂声名著头白齿脱悬车而归约居独防而思徒御趋走賔客之造请于前茹而藜糁衣而大帛而思刍豢之适口纨縠之华体陋巷穷闾而思公宇之宏丽轩豁安有乐乎哉其有宦达而全多棊垅绳畦擅竒择胜醉醲饱鲜丝竹在前罗纨拥后非不足以自娱也然静念畴昔之鬻狱卖直觊幸枉义颠汗心悸惴惴然鬼责是栗于乐何有必也糠粃轩冕土苴富贵而后知其为乐也吾于院君见之矣于潜之北望之郁然秀者曰白鹤里里之北有山迤逦而起伏者曰千秋岭负岭面溪上有屋数十楹则院君燕居之堂翰林学士虞公集题曰乐闲者也堂之阳老桂偃蹇森秀麋芬云蔚轩曰延桂堂后植竹数百竿苍翠轇轕可爱君早以才行显今年八十余耳目聪明声音满堂日从子孙来四方之客与夫乡人之老杖屦樽席笑歌偃息驾乗之劳不接于体机擭之畏不萌于心以忘其年以遂其志世人之所不能及者独得也其真闲而能乐者哉其孙昌言问业广文馆因其防谢君闰徴记于余昌言孝谨笃学盖有以成君之乐云是为记
　　望松亭记
　　京兆张君克礼之先陇既树以松又亭其旁登亭以望则列植而交阴条畅而硕茂直而幢曲而盖立而人卧而虬此亭之所以名也邪予曰未也是松由蘗而拱而围而任栋梁雨露之所濡沐霜雪之所凌厉寒暑昼夜之往来而吾亲日以逺矣其为思何如哉是松之生生也不已而吾思吾亲亦不已凡君之宗族少长相从于此也其亦同此心邪由是心而推其孝可知也岂惟宗族为然凡三原之人过其阡目其蓊然以深森然以髙者因而感君之不忘其亲化其善自一家而刑一乡由一乡而推之无逺岂惟化其人将见其松日以盛甘露膏其柯叶醴泉潄其根而灵乌巢其间驯鹿游其下也诗曰孝子不匮永锡尔类此之谓也





　　钦定四库全书
　　伊濵集卷十九　　　　　　元　王沂　撰记
　　集古印谱记
　　吴郡陆友仁雅性好古蓄古印甚富虑夫物之有形必有终敝也乃攟摭其家与好事者所藏模其文为集古印谱繇尚方小玺王侯将军都尉太守所佩郡丞长史丞尉归义率善长防军骑督军典军司马北军中侯三老等所绾与夫汉卫青下至晋韩夀等所懐炳炳然累累然何其多也稽时世先后书制度形象考前代制辨古文籕篆分之同异又何其精且博也嘻方其磨礲以成形欵识以成文组佩匣藏国有官守家有子孙固不期于湮沦散弃也荒墟败冡之间草莽所翳没兵火所垢蚀耕夫牧子之所弄刓又岂期于隆好者以为竒异之玩也噫物之显晦有时抑又有幸不幸者耶岂乆而必有相得者亦理之常也耶是以君子之于已自得而已不汲汲于外也或谓今之好古者聚物斯谱有焉余曰不然犍为之磬汾阳之鼎秦玺汉劒曲阜之履厯世传以为寳宁尚赖其用哉亦云上古而已是谱也上下数千载间考其制订其文如见其人其善以劝其恶以戒毋但为玩好之具而已天厯三年春三月记
　　祀南镇记
　　皇帝绍膺寳命只遹先猷嵗时遣使天下礼祀于名山大川所以宠绥神灵祈为元元蒙丰年德至厚也至顺三年三月文林郎史舘编修臣王沂笔且齐臣拜特穆尔将上防走北岳南镇以某年六月五日奉御祝签香锦币抵会稽既斋之明日率守臣大中大夫绍兴路总管府逹噜噶齐布哈嘉议大夫绍兴路总管苏炳即祠下前祀三日风雨晦冥雷动岸谷荐鬯之夕天宇澄霁宿雾朝云若逢篲笾豆既旅三献在庭展器告备降登俯兴悉如礼迟明神光烛天湖波如席环顾会稽山云气勃然若蹲罴虎而翔凤鸾灵贶显著如此意上受命于穆清有司以忠信恭恪将之使然欤其穆然临享熙事备成也宜防稽东南之冲风气清和无氛沴雾毒之虞壤擅粳稻鱼盐竹苇材木之饶无蹑短素困之民俗尚礼让而右文无椎埋盗夺侵冒之奸百余年间桴皷遏鸣户口蕃庶是皆列圣德泽涵煦而然然隂隲幽賛寔神之功今上以圣德懐柔百神协气所召来麰嘉糓之实芝草醴泉之瑞期应而臻至宗祖之功德曲此而弥光庙社之安荣由此而弥固然后来增封广禅之义类于名山以答神贶臣沂当为声诗被歌勒金石以昭示万世若夫今日之事姑书以记嵗月
　　祀中镇记
　　皇帝承天之序嘉与防内同其福禧嵗时遣使祀名山川所以严报礼遵故典也至元六年庚辰二月甲申朔二十三日丙午应奉翰林文字臣某翰林待制臣沂宾承之致礼于霍岳中镇崇德应灵王庙下有司供具有常制降登兴俯有常礼笾豆既旅三献在庭黎元不知助者懽恱是葢皇帝严恭寅畏致然神听昭答防若影响有不得而辞焉者其防嘉气获丰年固宜谨书嵗月以俟
　　祀西镇记
　　皇帝嵗时遣使分道四出登名山川祈为百姓育谷也至元六年春应奉翰林臣某翰林待制臣沂奉御祝香币而西三月甲辰朔越十日抵吴岳斋于庙中明日甲子吏告五鼓有司请行事事已请纪嵗月沂瞻吴岳五峰耸峙雄秀固非他山可望而威灵烜赫惊动一方其作镇西土为列圣尊礼而士民敬畏也宜初沂过扶风道中见民有操瓢囊负任挽车挈擕老弱累累然而南觊得水浆藜糗窃活旦暮者曰秦巩之间嵗数不登将就食他壤臣沂仰惟列圣德泽云蒸日照百余年间是宜田耕井饮安于闾里兹者吏之不良无以奉宣德意于上恩或壅于下情或有所未达也不则何以乖戾若是然隂隲幽賛易沴为丰俾粒食缕衣跂行喙息翔舞太和涵濡茂泽是盖有望于神焉
　　归云洞记
　　龙首山在汉长安城南其土赤而坚其形蜿蜒如龙首饮清渭尾蟠樊川緜聫六十里长安地皆黒壤城土色火而石坚关中记云取山土以筑之也城有陶以居若古之穴处者窅而深穹而有容上为睥睨梁欐之形同年友王君君冕乐而居之扁曰归云属记于沂沂谓子居于陶亦知陶之事欤其塼埴以成形也为甗为簋为盆盎而厚薄圆方大小之不同也荐宗庙等瓦砾而贵贱之不一也及其毁弃则归其故而已云之为气也亦然其触石而出也散而风聚而雨而用舍之异也膏乎良苗于海降于山而运之有合否也及其变灭则亦归其故而已天之生材也亦然隂阳之运人物之化无穷也气质之参错不齐也穷达得丧之遇不一也及其所以昭于世而传乎后者归于已而已固无待乎外也子其为我出户而望是山逶迤而北汉之建章未央遗址错峙东则唐之大明含元紫宸之基在焉俯视防素浐沛公之所按劒而秦婴之所组出降西则长杨五柞之馆南则终南太一四皓之所従遁也计其壮丽瓌特之观熏灼四海之势昭垂日星之明而今日之故墟荒垄风霜荆棘狐狢之与穴而樵牧之所啸歌也迹其盛衰之变其犹云之过乎然而吾所恃以常存者盖在此而不在彼也是为记
　　逸庵记
　　逸人何以名近名非逸也庄子曰枯槁之士宿名宿道可也宿名非也善乎介之推之言曰言身之文也身将隠矣何以文为若之推可谓不累于名矣汉韩康卖药长安市不二价有女子従康买药康守价不移女子曰君是韩伯休耶乃不二价康曰我本避名今女子皆知有我何用药为乃入覇陵山中康避名诚是也恐人识之黙而去焉可也何必晓疑者以吾果韩康孔子隠居以求其志未见其人也信欤华阳处士史君遵道以经学教授乡里士之従游者踵相蹑也其游翰林编修王伯昌名其燕休之所曰逸庵若将隠焉者吾闻唐邓间多逸人髙士不在其身必在其所与游者故余以此告之
　　义应侯庙记
　　伊阳之西南二十里有山屹然斗起曰木门据山之巅有屋数十楹列峙其上则义应侯之庙也攷于图记梁开平三年卓见灵迹邦人祠之自兹始宋庆厯中军贼张海隂诱其众谋掠兹邑祷于侯弗利余党以故溃熙宁八年六月诏封今号治其庙含侈而新之后承事益防金季燬于兵大德中知州事冯君某守是邦问所谓木门者则鸠樵牧宅鼯独其遗址巍然榛棘间乃慨然令曰愿建侯庙者听伊人不挽而同并力营之三月落成栋宇防防丹青相焕以重神威以报神赐雨旸疾疫有祷輙应嵗连大穰州以无事延祐四年秋八月防余佐郡老相与嘉侯之赐而思冯君之美惧其后泯泯也乃具石请记其事昔先王之法有功及民则祀之又曰山川林谷邱陵民所取材用也非此族也不在祀典夫一陵一谷苟有益于人亦严而事之况于雄深抜立出风雨见怪物而能御菑攘祸防芘嘉谷以为一邦之镇则其食于伊人世世不絶也固宜是可书也于是乎书
　　赐金庄义学记
　　御史中丞马公既谢事归浮光葺其先公之遗田庐以居又以其禄赐之入置负郭常稔之田亩一百五十号曰赐金庄公捐馆之明年公子观国相公之祠东得亢爽之地筑学舍其上堂室庖湢各以序为既成来学者众师生祀饮寝食之用视庄嵗所入是给书来请曰愿有述余尝论桓荣为少傅陈其辎重乘马以夸诸生不闻其彰君之赐以及乡里也疏广乐赐金之多日令家共具设酒食与族人故旧宾客共飨以尽其余日不闻其养良材以报君之赐也公虽贵显而无留资虽厯事四朝而赐金亦无几其经营此也实有待焉而观国能修其业承其志其规模之逺过乎昔人矣虽然讲习于斯者亦将何以报公乎必也肃然道德之尊蔼然仁义之慕发圣智之蕴穷天人之奥以致其知以成其材讵特有以报公亦将有以待上之用矣诗曰缁衣之宜兮敝予又改为兮公父子有焉又曰适子之馆兮还予授子之粲兮诸生以之公名祖常字伯庸谥曰文贞余同年生也
　　懒真窝记
　　窝以懒真名睢阳李君孟端读书室也孟端名是岂以世之囿乎胶胶扰扰之蹊者众而懒以自髙耶又岂以世之营营乎知巧机械者众而真以自表耶夫髙则违物表则异于物我一而物众而物与我始为仇敌矣吾知孟端不为是也人生乗物而游于百年彼勤其身以易物焱驰渊溷不知饥之食渇之饮均翾飞蠕动以生死者其于真固逺而槁项黄馘枯木死灰亦莫知所以为真魏晋清谈士蔑礼法而肆情欲又未足以与乎真吾尝梦为繇矣掲镢臿负笼土喘息薄喉颠汗踵流当是时也得樾下以休则脱然而喜矣而况佚我以懒吾又尝梦游夫钧天太清矣其乐非是有也而况全我以真守其朴静与天合俨若愚动与道俱一而纯虚而明可以经世可以养生物莫得而撄吾将与子刳妄想蜕客尘问津于建德之国而游葛天氏之民以求乎真元统旃防孟陬之望襄隂王沂书
　　瑞庆窝记
　　瑞者德之应庆之表其应也至治之世和气氤氲磅礴于天地间其精者既钟而为盛德为竒材为耆耋黄耉又上而为景星为庆云为甘露时雨又下而为醴泉为芝草为连理之木同頴之禾为麟为鳯为神马为灵龟之属歌于宗庙笔于史册葢已为有国者之瑞庆若夫盛德竒材足以表仪一世经纶庶务其为瑞为庆当何如而耋黄耉则又徳化之隆承平之乆所致也其为瑞为庆又何如哉此乞言养老之典授杖执酱之仪帛絮牛酒之养所由设也呜呼在上之人犹尔而况其子若孙者乎此瑞庆窝之所以作也窝为名见方外书康节邵子尝名其居而琅琊刘君文瑞取以表其亲燕安之所固宜虽然钟之者天而修之者人今夫一粟之微既播于田既坚既实一颖而千万粒发生之力雨露之功虽天之为而播种藨蓘则亦人力也秘监公早以潜德驯行见推乡闾而彭城郡君壸仪秩然文瑞以儒术縁餙吏事官于朝势且益显则其徳之修于家者乆矣而秘监夫妇康宁夀考孙承曾翼命书宠章显荣一时有自也哉古之人曰作善降之百祥信矣文瑞求余记既为之书其事俾歌以为夀焉南薰猗猗兮化日迟迟如煦如吹兮万姓熙熙芝生九茎兮灵露如饴覆我圣泽如何不思林有白鸟兮沼有灵龟覆我圣泽兮其然而孰知文瑞悚然曰其敢忘所自
　　览古堂记
　　期于名者入朝期于利者适市期于道者何之哉览诸古而已矣尧舜禹臯陶书皆曰稽古傅说之告其君曰学于古训孔子自道亦曰好古敏以求之圣贤者岂自用其聪明哉善法古而已矣自我而上皆古也见于载籍则天地隂阳事物之变修身理人之道国家天下治乱安危之故见于制作则礼乐法象之名数其广大精微先后始终之际未有不学而能尽者也王通氏曰昔之好古者聚道岂虚也哉噫道固可径行而躐至何为若是劬也余年十五六时学于江之南从先生长者游闻为学致道之方以此后生乃有窃近似之言文絶学捐书之说务空妙而非师古矜髙逺而遗世用荒幻浮夸之习胜而渐涵持养之意防矣沂尝以兵与毉譬之曰黄帝岐雷秦扁俞跗之方论医者所当阅今则曰医者意也金板六韬隂符太白之法论兵者所当知今则曰顾方略何如耳斯人也内以欺已外以欺世顾其号位势力不能动人而流俗固已恱而向之矣其为患岂浅浅哉吴郡陆友仁以览古命堂属沂记友仁气韵秀爽其文词蹈绳尺其篆得汉魏笔意其问学不夸以浮视其名堂之义可知扬子云曰耕道而得道躐德而得徳亦在懋之而已
　　载德堂记
　　物之任重而行世者惟车乎然必材良而工巧可也俾材之不良工之不巧则偾且壊是虞宁尚有望其任重而行世哉奕世载徳者亦然必祖考之贤以是贻于子孙而子孙之贤以是昭其祖考否则若汉之列侯其首封头蓬葆手胼胝以得之子孙借其有土与民骄溢败度以载其毒禅才一再地削国除于载徳何有裴君行素名蒲居第之堂曰载徳翰林待制掲君曼硕书以扁之而问记于余裴氏源衍闻邕城尚矣稽欧阳氏唐史世系自寂而下迄晋国相度者十七人故世为河东显姓金社垂墟天马南牧有倡集河南降民散居京兆平阳者八百户见太宗皇帝于龙庭上嘉其忠劳立拜逹噜噶齐领民匠打捕鹰坊者曰泽民字润甫始徙蒲已而大帅狥地河中潼闗既克军士争奋剽杀公曰大帅有国所以争地者以民故也今得地而不尉荐其民地孰与守贡赋安所从出帅纳其言下令军中敢杀降肆暴者斩以故民得安堵仁人之言葢如此公与其兄天民交爱尤笃既老传其兄之子居仁既而居仁复归于公之孙富文之考曰居敬以亷智自将蜚声峙续累官至持宪陇右道参云南行省政谥为宪懿富文嗣三十年靡纎芥蹉跌以功防授玺书者五子履代行素也呜呼余见裴氏徳善着于四世矣盖自国初至今百有余年士之以一能一善书者或不终其身或至子孙而失者有矣而裴氏之传序若此何其盛哉吾闻其所领遗民之子孙迄今徳裴氏不忘则其劬躬祉后御训嗣事者可知也今而后过裴氏之门问载徳所以名知其箱而居轮而涂者于是乎在书之岂特示子孙为善之报又以贻其乡里云
　　桞洲记
　　海盐陆德阳早从其父静得处士移家西湖栁洲上出而专游览之胜入而进藏修之功因以栁洲名其居因其游谢润求书余曰士之学道者必之乎埃之外据林壑之胜纷华不接于目喧嚣不接于耳而后守易固而学易成也杭为东南游观之胜而湖山又其胜处栁洲距阛阓不百步而专湖山之胜冠盖之所留连游闲之所恣肆豪弦清吹杂拏音渔唱而间作靓妆袨服与波光岩禄而摇曳长堤断岸华明草薰彩舟桂櫂水嬉曼衍皆足以蛊惑视听而荡摇心志欲学之成也难矣哉虽然志之立则目之所寓无非学也志弗立则逐物不暇而何学之云今夫山与水非仁且智者所乐欤苍然而髙者于以勉吾进然而深者于以求吾本雨旸明晦舒惨之变于以验盈虚消息之理若然则环湖山之内外皆学也讵止栁洲一曲而已夫重乎此则轻乎彼得也深则诱也小静得之所以期其子而徳阳昆弟之所以自期者其在兹乎是为记
　　赵氏见山楼记
　　余尝游漳河之间邯郸之墟望太行诸山势雄气秀坐得胜槩意其蜿蟺而炳燿钟乎人者多魁礨闳通敦朴冲静之士为世辅者既纷纶煜炜继踵而起则深藏不市者往往隠于方技出处固殊有功于世一也若源张焕文其所谓敦朴冲静者欤其深藏而不市者欤焕文世则儒业则医行则士志则不为独善欲以利人以其故为医劳而不辞难施而不责报亦可谓有功于世者矣吾闻处者易持出者难将焕文所以去彼取此亦以是哉其居有楼以临太行羣峰丛出紫翠万状泄云兴雨天下之壮观因其邑人赵氏子谒余请名余名之曰见山夫山仁者乐也又曰仁者静焕文静者也医良而有仁心者也故余为是书且有警也
　　鸣臯里社坛记
　　古者寓兵于农搜其隙而狝既烝故以征则威以守则固圣朝兵制安居则辨寒暑之和山林薮泽原陵之性谨耕耨以丰其获厪刍牧以蕃其畜其有不庭不虞则发雷电而行风雨故其所向靡不慑詟极天所覆罔不臣妾是皆神武不杀而然亦兵政之善之力也克哷氏世长千夫当天戈所指尝机矢石以金墟宋迹其劳勚亦开国诸勲之烈矣其移戍鸣臯也百有余年于某年某月某甲子克哷公及之筑社稷坛于营之隩以祠后土后稷主以石树以所宜木表以重门环以穹垣制也后三十有余年当泰定三载春正月其子景兖甫请余记余谓土本原万物而根菀诸生谷民之司命也粢盛之所出财用之所殖械器之所始蕃庻之所兴敦厐纯固之所成苟水土之失其宜隂阳之失其平虽晋楚之富贲育之勇管晏之谋申韩之法孙吴之兵亦将无所窜其巧逞其力而希其成必也德足以昭其馨香惠足以周其民人以顺时土以邵农协功庶乎札瘥饥馑之不作民材而令行轨伍也连长也由是而祭祀祈福由是而死丧相恤由是而欢忻足以相死由是而渐也顺也靡也乆也服也习也上令而下应也如影之従形也主行而臣従也如响之应声也然则公之筑斯坛也有以夫噫礼之坏乆矣今之州县幸有所祭俾民得以识先王之礼柰之何陈牺象笾斝而兴俛折旋于其间而不知所以名者有矣传曰安上治民莫善于礼抑礼必乆而后至于善吏而不知此固奚议焉幸而得善吏其势又不能以乆也噫其可叹也夫公以爪牙之官而古训之是师典祀之是脩而又世厥禄吾固信其教化之行而风俗之成在此而不在彼也易曰苟非其人道不虚行此之谓邪今皇帝以圣德怀柔百神鸣臯去京师千余里而神之受职吾知其如躬坛场之间手圭币之荐者将见嘉禾降焉醴泉出焉是皆上之德洽无外如此然而禋于斯坛纂修世绪以奉明制在克哷氏葢有不得辞焉者矣景兖甫贤而能文克世厥家此于法当附书于是乎书
　　钦定四库全书
　　伊濵集巻二十　　　　　元　王沂　撰
　　记
　　三在轩记
　　傅氏世为燕人字梦岩者侍其亲官京师日从大夫士问道德性命之説孜孜不倦侍讲揭公取曾子之言扁其燕处之所曰三在问义于余余曰已之德未易明也民之德未易新也求所以明之新之者且难而况乎止于至善乎至善者能尽乎天之道极其至而无所他之者也学圣贤者其自治也至乎此而尽其极施诸人者其治之也亦必至乎此而尽其极以学圣贤者而视凡民则有间矣然而皆欲其止于至善者葢其原诸天者一本得诸已者均有是以可同至乎极而无疑也余尝攷诸在之义矣隂与阳在天者也柔与刚在地者也四端万善在人者也曾子所谓在明明德在新民在止于至善三在之义可知矣惟皇降在天者也克已复礼在人者也天下归仁非所谓新民之谓欤三在之所谓始终本末者不在兹乎抑先圣之言有云古之学者为已今之学者为人二者之分不可以不审焉者也子也知夫所以为学者不外乎身心之所固有而用其力焉则将见立则见其参扵前也在舆则见其倚扵衡也传曰顾諟天之明命子也勉之盍亦思所谓三在欤
　　乐山亭记
　　西山临林虑望之隐然犹卧龙首尾蟠屈逾百里佛老氏之宫鳞次其上下而瓌诡殊絶之状惟龙泉为甲即龙泉以望诸山靡迤蔓延或见或否而嵚崟耸秀防立而不可掩蔽者惟僊岩为然即岩之前有亭岿然则道人高道崇燕居之地也即亭以望山之岫若凿者崪若蹲者轩若奔者立若人者卧若兽者络绎若士骑者巅崖秀壑若近若逺若倚若附若突然而出有恃者若侵寻而却有畏者云绕而鸟跱妬秀而竞竒伏光晷薄星辰晦明变化以效履舄之下与夫浮图僊宫杰屋峣榭金碧明灭照耀岩谷故墟荒落草木行列烟消日出历歴可指者皆放乎衽席之间道崇日与其游焚香鼓琴啸歌吟咏其得于耳目与得之于心者不见其非吾乐也故名曰乐山而求记于余余曰道崇可谓贤矣士大夫桎梏于弁冕系累于尘垢者知山之可乐而弗能得薪人野老出耕入息老身长子而不知其可乐今君不特知其可乐而又得其可乐道崇可谓贤矣故余为之书
　　陆浑山水记
　　贲浑何以名古人畿于周迁于秦晋县于汉迄唐河南宋始并为州今距州治四十里有地隆然而起者曰陆浑之故迹也岂信然耶葢莫得而考也贲浑山水名天下尚矣道伊阳而东驰二十五里遵衍隰而行未见也畎浍墟曲逦迤起伏穉篁老木苍翠离陆杂英青葛葳防蒙络棘樊荆扉鸡犬鸣吠牧竖馌妇提携抱负使人欣然以喜恍然若有遇殆比于桃源之探仇池之遡又东二十里有冈蜿蜒而行尤难登其上羣山嵂蟺蠖靡迤聫络青环玉玦拱乡森列苍顔秀璧迅驰防立或断或续或见或否若立若倚若仆若闘效竒妬危挟壮分秀杉槠柽桧轇轕附丽筼筜碧鲜途荟蔚岚霏炊烟混隐迭见樵斧禽响若近若逺烟树防荠莽苍无际目极可喜其下则长伊带焉其水清泻重洲小渚绮错棊布金沙玉砾璀璨相射沙平流漫风防响逺水石相抟噌吰间错溪兽沙禽戯阔浮深芦滩渔石轻蓑短棹呼之不来追之不及但闻拏音延縁苇间疑古之逸民摈落不还者也游于兹者使人逺声光遗智力飘飘然有髙举长徃之想清吟孤啸不知日之既夕若乃访胡昭之所从遁吊紫芝之故隐何遗风余烈虽逺而未泯惜乎予生千载之后不获同幽寻而分竒胜虽山空月明风清鹤唳岂无飇车羽轮之士相视而笑嘉千载之后而有斯人追余之践履也邪
　　为广陵妙观王法师明道堂记
　　明道洞文纯素法师王君既主广陵之妙观即其处为堂扁曰明道讣工赋财一出已赀至正辛巳始事至癸未之春落成而雄丽靖深金碧相照像设之严香火华之奉悉具书来京师请余记余闻庄周氏悲夫后世学不见天地之纯古人之大体道术将为天下裂廼序墨翟禽滑厘宋钘尹文彭蒙田骈慎到而至于关尹老子曰建之以常无有主之以太一以懦弱谦下为表以空虚毁万物为实夫岂有待乎外哉太史公序六家之要指于道家亦曰使人精神専一动合无形赡足万物而已又岂有待乎外哉噫二子之言何其相似也岂其宗乎黄老者本乎清净无为而已耶余尝考诸五千文矣其言微其防逺其文简而该其义宏以肆夫岂有外乎此哉及降而为熊经鸟伸餐霞服日之法流而为禁祝祷祈符箓烧炼之方是岂黄帝老子蒙庄之防乎噫术益炽则道益漓独黄老乎哉学道之士盖亦返其本矣广陵当东南之冲舟航之经纬轮蹄之摩击冠盖之低昂重装蓄贾之徃来尘相及而袂相接也登斯堂者亦有洒然而醒超然而悟屏好恶而忘得丧者邪羽衣黄冠之流抑又有求所谓清静无为之防如蒙庄太史公所指者耶初大宗师吴公命文明中正常应法师董宇定与王君主是观董君从其师祝厘上方而王君为之也三清有殿帝君有祠坛以接灵室以藏经翼以两庑表以三门皆易其腐断而新之而观始具可谓劳而有成者哉纪其颠末以示久逺固宜王君名仁溥自号澹渊既为之书且繋以词俾步虚者歌焉曰域中有物谁能名孕干育坤陶万形犹龙得之以为经其祠孰主维三清天帝列真地羣灵霞冠羽扇俨列星仙翁鹄立衣雪明云车飇驭霓为旌隂风淡从将兵岳祗渎鬼罗拜迎眈眈其堂殖殖庭涂金间碧光晶荧羽衣翩翩环佩鸣采掇日月吞华精飘摇八极道合并金芝九茎甘露零五兵不试百谷成泰阶六符万国平
　　王右军祠堂记
　　蕺山距越城西六里晋永和中右军王羲之尝居焉或曰戒珠寺其遗址也寺有池洼然而左右一净若鉴一渟若黛蓄或曰观鹅墨池之故迹也其果然邪晋距今几年寺之祀不絶何其久也岂爱其人而因以及其迹邪初右军之去防稽内史其誓墓之辞何其悲也余味其言未尝不健其决而高其志恶虖一懐祖能激哉迹其贻殷深源书筹防江左之势画北伐之败又何其工也此其志岂尝须臾忘君耶亦见其不可而已也举兹求旃其蝉蜕轩冕肆志丘壑有以也夫彼屑屑以懐祖故谈者亦浅乎浅矣嘻此其人何如哉防稽山川之美皆其相羊自恣乐而忘返者也登兰亭游云门未尝不想见其为人况过其祠者耶至治三年秋九月僧弗戒于火寺及祠独岿然明年主僧讷公偕其邑之士陈翔始即其处易腐断新昏翳且钜书晋王右军之祠揭于门余游越之其堂而拜焉讷公告余曰愿有述吾慕右军之清风峻节而恨史防之陋而怜越人之不忘其思也故并采其出处之意而记焉
　　法轮寺记
　　陆浑法轮寺僧广安治其事事既成请于余道其先师清惠事与其寺之所以成者曰愿有述初贲浑之阳有庳屋数椽翳蓬藋故惠正者居之欹穿不葺榛棘欝塞狐得以为域虺得以为舎樵牧避焉居民张闰惧其起废之艰也廼请清惠大师主焉清惠至则喜曰吾居不以易此也遂率其徒广接广安刜榛与藋陻圯补缺即其故基崇庳益狭斩材以辟之陶瓦以覆之三年有成而穹屋负崖长轩凌虚摩椽揭栋环山而出居无几清惠坐逝主者凡更四僧而至扵广安广安惟其师重饰之勤顾其殿宇基高而傍赢惧风雨之或腐也乃营中殿峙重门翼之患其力之不给也乃持簿乞扵人铢积寸累口节衣缩悉资治其寺以其故人皆信服二十余年始迄扵成屋之区如干而殿宇门寮斋庖库庾之序皆足器之数如干而浮图所用铙鱼钟皷之编皆具其像自佛菩萨大士羣从衞之严如其法在陆浑之观以壊杰称呜呼斯寺之兴夫岂偶然也哉以广安师弟子披摭积累之劳歴二十年之久凡所欲为无不如志是其心岂有所利然也盖殖其教者当然耳俾衣冠而儒者克坚其操勤其志则道之废者振而世之治可成其美可胜言哉清惠尝与山川扶宗宏教大师防禅律并行不相流碍广安日讲法华行愿两经以声音作佛事皆杰视其流者故余乐为记之且有警也
　　寿圣寺记
　　道伊阳而西羣山坡陀蔓延泉石草木幽隐穷絶行者欣欣然而乐乐未已也哀又随之凡七十里始得鸣臯则旷然见其为寛间之土踌蹰徜徉相顾而喜矣亦人情倦觌扵其所以餍而乐得扵其所未足欤鸣臯有寺曰寿圣行者至是必少休而蹔适焉其南则鹤鸣诸山岑徴君之所从遁也东引贲浑房次律元紫芝之墓在焉西眺锦屏之山穉列庸附庶几有隐君子北俯伊阙而牛僧孺尝辱吏焉其所谓金沙滩者名在而迹莫寻使人慷慨兴起皆可采而赋也其背则倚桃山前带顺阳渠烟炊气岚混隐迭见扵几席之上织文其流音如鸣秀妬工竞皆效扵左右故地得其胜田入之饶倍扵他壤故宫得以侈栋宇防防严丽深稳凡所以奉养之物莫不皆具故徒得以集所谓经者匦千余卷得以广阅故理得以深是以环伊数百里以浮图名者寿圣其甲也其搆端兴绪无籍图可考识扵钟者则政和二年也金末废扵兵其徒法聦者能悉力以起其废今院主僧某又治其故而侈之廼以余友克哷景兖之命防其事请为记余谓兴事为难幸而事兴而后人不废壊之尤难天下之事莫不皆然非独浮屠氏也兹寺之废兴屡矣歴百余年而卒复其故者是岂有数然邪亦其徒之才且智而善殖之也今夫若弟子之扵家士大夫之扵国举能若是则天下之事无不立其废者无不兴起而父兄君上可不诏而仰成而其美可胜道哉故余既书其事而复寓其所感焉
　　强斋记
　　宋君文野将归关东筑环堵之室扵先庐之阳翳蓬藋而居焉而命之曰强谒余言其故余谓君年七十将隐矣而其志不自足如此昔卫武公年数九十有五犹箴儆扵国作抑戒以自儆也君子之扵道葢终身焉不以壮耄而勤惰也此其所以自强不息也欤强有以胜人之谓也以君之博学洽闻驰骋以惊世者谓之强邪以君之亷介刚直不以一毫挫扵人者谓之强邪由前则为夸由后则为傲吾知君不为是也亦曰勉扵德而已古之君子飬其德之刚以胜其欲之私足乎内无待乎外夫然故富贵不能滛贫贱不能忧行乎患难而不屈临乎死生而不惧居天下之广居行天下之大道此其所以为君子也邪虽然卫武公不云乎相在尔室尚不愧于屋漏故君子慎其独也传曰君子庄敬日强敬其慎独之本也夫以宋君乡道之勤进德之勇老而益壮其为君子之自强也孰御焉故余嘉其志而乐为之书
　　游分水岭记
　　洛邑之西山川之胜者莫若伊阳伊阳之西山川之胜者莫若分水岭始余吏是邦尝娱其意扵企高涉逺伊之闳廓怪玮可喜之观皆我有也惟分水之胜未一到为歉延祐戊午夏余以谳囚繇汝还伊始自临汝迳通衢而南畎浍陂陁蓊葧麦气野雉磔磔惊起扵前又折西驰三十里曲道蔓延山形斗起又二里而至紫逻口从者以雨告宿道傍民家又驰二十五里山益幽泉石益深峭弃马徒步石齿间自山椒转而西有山屹然矗立若覆碧玉盎者分水岭也其股趾盘薄占五百弓其高逾两牛瞰其下多穹嵓诡石挟竒妬秀其产杉槠竹箭利及比壤岭之阳有泉出焉沸沫湁潗伏出石下其左东流屈折其上林麓峭崄不可穷其右西行纡余沮洳乱石间激者矢集渟者黛蓄大者轮旋细者虫镂囓石嗽沙风防响逺为溪为潭为沟为渠葢二十五折而入扵伊水惜乎閟扵幽隐穷絶之地夫岂山灵善幻以慰夫贤而辱扵此者邪由岭西南有溪介然篁篠蓊鬰仰不见日又二里而至小青山絶壁侧立千尺状若禹凿者有藤如大蚖蟠蜿其上有鸟大如鹄而黒磔然其鸣又驰二里而获少平其傍大木百围其防如葢乃繋马石觜披草而坐仰瞻崖壑傍瞩冈陵鼻口呀而蹄股峙伏光景而薄星辰至扵野林荒墟鸡犬鸣吠溪声斧响笙籁间作若古仇池之比心摇摇有穷探幽讨意高啸清咏不知身之在何境也始则霍然而疑复悟而笑曰昔人有出守永嘉不以民事经懐徜徉山水间者有一落南荒以山林为犴狱者二者皆有累焉若余者当其杖防翩然意适忘返无伐木开道之勤濯清流挹白云穷耳目之胜以自适无悲伤憔悴之态二累之有也余既嘉登眺浮游之胜而叹盛游之难再也扵是乎书



　　钦定四库全书
　　伊濵集卷二十一　　　　　元　王沂　撰记
　　芳润堂记
　　懐玉山之阳有溪其流清莹秀澈桥横焉若鳌负虹饮故其地名曰梁川背山而面溪有屋数十楹则广信郑伯飞燕居之堂名曰芳润取机文赋语也堂之前有池池有亭曰若舟取易乘木舟虚也据堂之左有楼曰览辉取贾生所赋凤凰览德辉而下也伯飞田有秔稌之入居有山水之乐賔婚燕祭之具可给也仰有苍翠风云之变化可挹薪翁逸人之庐可指数也俯有清浅渚莲汀芷之芬芳可撷文鳞缟羽之潜泳可缗而弋也防有长杉借有丰草抗埃之外穷耳目之盛此伯飞有以遂其乐也伯飞因其游任丞良臣以图属余记余谓文以载道也王迹熄六艺阙世之纉辞者涉其流不探其源摭其英不食其实虽敦腴鲜缛馨香可爱求其根柢济用则蔑如也文不适用奚以文为易之象扵履险必曰涉川舟以济险也古之人若贾谊陆贽以文立法制削强悍其扵用犹舟之济险也然士之以文华其身而为世用者徃徃蹈悔冒耻而不知止若凤鸟者其隐见以道故君子取焉予与伯飞非素交也观其堂可以知其学扵文观其亭可以知其志扵用观其楼可以知其审扵出处矣若夫登临览观之乐与风物之美予归隐江南尚能为伯飞赋之
　　为范庆元芳润堂记
　　昔人论作文之法曰长袖善舞多财善贾生取古人书剧读而精思之浩乎其川流薰乎其兰馥研索日以富则陆机所谓潄六艺之芳润者可言矣虽然辞章之靡丽者易工而义理之精微者难究其益思所以务学乎致饰语言不若养其气求工笔劄莫若励扵学气完而学淬则虽崇德广业亦自此进况其外之文乎文者技之末也河汾王氏尝以定君子小人之分矣生可不知所择哉范庆元问名堂之义故书此以告之
　　崔府君庙新垣记
　　须城有祠岿然宅扵北郭之阜曰崔府君庙阖境有祷輙应如响民事之谨庙建扵国初殿宇中峙丹碧炳焕而崇墉缺焉负贩者得以憇刍牧者得以防曾不若折桞以樊吾圃也噫渎甚矣防奚以揭灵奚以妥哉故赠郓城县大夫王君汝楫惧焉廼垣以缭之伐石命工皆已赀出既成而致宻坚整截然矗然称神之居过者加肃非祈谢洁斋而来者不敢入其知所严奉者哉维神生着令猷殁司幽府灵实烜赫在宋特封防国显应公其后隂施滋厚宠数益崇威神洋洋无所不在故牲币之荐在在而是盛矣哉传曰明则有礼乐幽则有鬼神今夫世之嚚子憸孙父兄之教不入禁网之设不畏骜然自弃扵非道拜祠下望神像则凛乎肹蠁之闻肃然敬心之萌遂至不复为恶是非神之有并乎礼乐欤郡邑干旱水溢螟蝗札瘥之菑虽世治吏民亦莫能免扵是有祷焉随感而应变沴而丰易忧而喜又非有并乎礼乐欤幽明之理夫岂二致然则须城之民可忘郓城严奉之心哉建庙始邑人王氏嵗久其名逸郓城既殁之如干年其子京畿漕运司判官德实因余逰谢君润来求文廼书以志嵗月时至正四年三月朔也
　　秘书监记
　　至治之世必有图籍之藏此书省之所繇设也初太祖皇帝经营天下扵文儒之事未遑也世皇定江南收赵宋图籍大儒老生之论注骚人墨客之文辞与夫荒遐幽絶余欵坠刻星翁乐工兵书厯法方言地志佛老所传及胜士良工绘事之精书法之妙竒絶之迹起上古竟宋金季莫不萃焉信乎观物者必扵其防然非至治之世则物亦莫能防也于戯盛哉是故官书省者皆当世聦明魁礨之材讵独渐摩文学之益葢以待上之用其重如此则其制度沿革可不彚而编之以明朝廷好古乐善之勤而励学士大夫之行也哉著作商仙翁以贤相之孙优防册府嘉上之厚其礼秩而欲贻法扵后世也噫此其志可量也哉
　　有容斋记
　　刘彦时作堂为燕居之所既成请余曰漙也褊心有所不受狭中多所不堪惧君子之弃而浅丈夫之归也思有以廓其量廼取诸书有容德乃大义名堂早夜以览观焉庶乎古者佩韦之意也余嘉其志从而告之曰今夫物之虚其形而能受者器之圆方是也然受则有量江海之大鼋鼍鱼鳖之所错袐怪神异之所储珠玉宝藏之所产然受则有涯若夫天地之所以大则无得而损益也故自其德名之谓之寛自其寛之所居名之谓之容而世谓之有量量以识扩而识以学进也虽然传称黄叔度汪汪如千顷之波澄之不清挠之不浊其有容若此叔度之贤无以见于外者其学亦莫得而考也岂其资之近道而学之不讲是以言论风防无传耶嘻司马迁班固迹其人言之实而书而后人犹有窃议者叔度笔扵范而人翕然信之岂有其实者可得而拟议而抱虚徇名者无得而窥也耶名者实之賔也以实则莫学而非道以名则莫学而非物诗云人知其一莫知其他吾子勉之而已
　　礮神庙记
　　龙沙克哷景兖甫世长千夫鸣臯山下新作礮神庙报功也初天兵之揃金墟宋也其先世皆有功天厯初年天兵战灵沟景兖甫又有功师还祭扵庙告功也至顺三年十一月景兖甫命其子玛克夲走京师属沂记沂谓五兵之器皆神司之礟亦然葢其力之所摧撃声之所震壊光气之所薄曜锋刄未接固已落敌人之胆矣非神能若是乎沂徃年官伊川与景兖甫防最厚尝观其春秋教士阅习以程其能摩厉以作其气旗旄镯皷鱼鳞杂袭士皆贾勇自献静如磐石动犹飘风机械便习之利歩趍迟速之节悉如法其精神所防何如也其神岂不昭昭然哉故沂书其端原且缀以诗俾春秋歌以祀焉曰他日之石防以工皷之机气成行充风云前驱猎复隆轰然电星流虚空翘关扛鼎罴与熊头蓬衣葆履锋庸较厥技兮奏厥功若泥在陶金在镕欃枪扫影祛丰隆狼折其角弛厥弓昆仑已頺河不东震赫万国罔不龚岳祗渎鬼来防同义躯斯完陨躬凯旋荡涤雾与防神扬厥軄士气雄开干阖坤鸿蒙崇锡以英簜畴其庸鹤鸣山高万碧丛峣楹绘桷饰以彤神之来兮宴新宫灵旗夭矫纒隂风神之去兮窅莫从光怪鬱律飞长虹刑牲酾酒肴核丰鸣箫考鼓声逄逄五兵不试衣不戎御勇韬力和尔容神兮妥灵蠖蠖中而我见献无能容
　　题防
　　御书九霄二字
　　臣沂忝待诏宣文阁窃观皇上运笔之妙鸾翔凤翥势若飞动而从容法度之中及观赐布衣臣胡震宦九霄二大字则知天纵之圣肆笔而成已见扵居潜之日昭回之光震宧独先被焉可谓荣也已虽然鸾凤冲霄必假羽翼曷以新丰逆旅自期哉
　　题治平防要
　　洛阳少年号为通逹国体新丰逆旅若素宦扵朝其书与防如日星之垂而江河之流也士生际盛时沐鸿化其可黙而无言乎
　　题欧阳兴世帖
　　文忠公与其侄通理书云欧阳氏自江南归朝累世朝廷官禄吾今又被荣显致汝等并列官品当思报効欧阳氏之承德袭训者众矣在今盛时尝表显眉山蘓叔党之后而不闻欧阳氏之有仕者岂无其人邪抑潜德晦行而高不事异代之节耶元裕之壬辰杂编载安平都尉完顔斜烈在金季犹知尊异讵其盛世而反有不録者耶则知潜德晦行者多矣今观庐陵欧阳永叔所藏绍兴三年録其九世祖太平守兴世省劄二通又与公族诸孙翰林直学士国子祭酒元功防始悟东坡有云君子之泽岂止五世而斩葢得其人则可至扵百传信哉
　　书王麓庵帖后
　　麓庵先生以醇儒硕德冠映古今其志节之伟谋虑之精固非賛叹之所可及今观此帖笔势低昂意象轩豁而法度森严岂所谓从心所欲而自不逾矩者耶呜呼非其胷中有以大过人者何以及此捧玩再三不胜敬叹庶几来者得以想见前軰风度以致高山仰止之意云
　　题林先生训子帖
　　余防时侍先子官江南识蜀郡林君彦立其文章诗刻厉清峭斩斩然不肯蹈袭前人一言半语其逰如农杨载仲宏鄜刘汶师鲁皆敬畏之延祐间余防京师又识彦立之弟今奎章阁照磨彦广清修好古克似其兄时彦立已捐舘舎三年矣相与感叹久之后廿余年当至元三年正月彦广出所録先训首其言淳恳切至乃知彦广季昆克名扵世克承其家者有自矣
　　书聚星图后
　　德星之聚以贤也天人之相应如此不扵朝而扵州里动天象扵桓灵之世何居天之佑汉甚笃也汉曷以承天耶两家三世咸有名称岂天之生才私扵荀陈耶亦其承道渐训不扶自直者众耳故人乐有贤父兄也噫聚扵州里而其美若是聚扵朝则其美何如耶
　　题谭济川传后
　　黎獠弗安厥居席险阻之势伺可乘之隙作兵仗合众为宼杀良民火官寺其情状之可嫉者若此朝廷尝命将出兵以薙狝之汝楫以下邑一簿树战功则其建大将旗鼓者从可知欤身被创长子死而进擢不闻则其赏罚也又可知欤宼之益张也民之重困也固宜康诰曰杀越人扵货暋不畏死凡民罔弗憝孟子以为此不待教而诛者也噫俾人人皆汝楫则宼不足平矣若夫致其信义而单车独行若龚遂张纲祝良之类者此难以责汝楫也
　　题胡古愚大拙先生传
　　大拙先生扁舟江湖而不逺世以遯形曳裾王城而不饰智以徼名以为仕耶则操行欲蝉蜕乎流俗以为隐耶则文华可藻饰乎太平所谓寓巧扵拙而物卒莫与之争若夫氏族与字则君其问诸轩辕弥明
　　题宋狱空诏
　　书曰刑期于无刑语曰必也使无讼乎此圣人不贵去刑而贵无刑不贵止讼而贵无讼也沂尝承乏修宋史至刑法见太祖初即位尤重用刑哀矜之诏嵗輙有之刑部设详覆之员诸路命紏察之使至淳化间又置审刑院扵禁中其重慎之如此中更衰乱而泽不熄亦其祖宗好生恶杀明慎用刑之效也欤而况廷尉持天下之平司生人之命其当时选择之精属任之隆宜何如也其能仰副钦恤之意以尊扬祖宗好生之德俾庭无留繋明允如张公者其贤从可知欤古语云活千人者其后必封吾知张氏之后其庆未涯也绍兴之诏有云天高听卑福善祸滛莫遂尔情罸及尔身置此座右永以为训居是职者尚鍳之哉
　　题许将手简后
　　宋南渡前士大夫例善书虽未能如蔡君谟米元章从法度中来然其天资所发徃徃无尘埃气可喜也所谓女好无定姿恱目即为姝耶
　　题观泉图
　　毖彼泉水其清浏浏既出扵山亦经扵邱原则有坎陆则有岐汪汪洋洋莫知所之奔壑西驰经天东注夫岂性然势激而寓敛此防滴至扵寻丈随波同流惟海是向彼观泉者朋簮童琴洗耳其操濯缨其心鸣雨林臻霏雪崖至时不待人图不尽意漆园蒙庄妙契渊黙君子人与果行育德养正之功有渐无已朂尔后来是之取尔
　　书塘乌氏碑后
　　余读诗缁衣篇而后知贤者之能世其家也再观司马迁表刘项方作敌士以智力自奋厥或弗类亦序建为侯王传不一再或覆厥宗又以知武公父子固贤亦先王忠厚之泽有以成之也塘乌氏由云中郡伯奋起西夏事世祖皇帝时方整六师以行天讨推心膂之良寄爪牙之任者一遵成筭其摧坚获丑必眡功轻重而赏能以此时备任使蒙褒宠则其材且能可知矣施不尽有以陨厥身子桓勇都尉继以忠义自持从出征入卫功烈炳然则云中之祉其后人者从可知欤客省使当天厯初视理之逆顺挺身来归干城斩获所向无敌第劳行赏眷奬优渥又非承德袭训之力欤其子当嗣爵既以万户让其季父又以镇抚让其诸弟讵特才且智克绍其先又以知其孝义之化行于家也其孙曽之蝉聨蔓衍也固宜于戯观世臣之家则我朝之深仁厚泽何如哉大夫士之工声诗者可无以继缁衣之篇耶
　　书性斋説后
　　新安方成读书之室翰林待制揭君防硕扁曰性斋取易成性存存之义也襄隂王沂述曰情者性之发性者心之理感而遂通者用寂然不动者体其静也如泉斯涵其动也如流迤或涛澜之壅决非捧土之或止求复所有斯克乎已卓尔不羣万善具僃靡阙靡亏常目在是体立用行曰道与义其功何以卑礼崇智崇也效天卑也法地念兹在兹生生不已一真春融诸妄蝉蜕猗谁名斋新安方子敢賛一辞以廸来裔
　　题彭宗徐字说后
　　庐陵刘高仲先生名彭叔字曰宗徐且推原所以字之之义其说固美宗徐西江人也亦知西江有所谓南州高士者欤昔之人有起武子扵九京吊灵均扵湘沅者而况居其里览其迹者欤其人去今且千载其风声余烈何如也闻之者亦可以兴起矣而况慕蔺而名相如者哉诗不云乎高山仰止景行行止宗徐勉之则高仲所谓大彭氏者于是乎在
　　书姚许静谈图后
　　姚许二公以名德之重事世祖皇帝考其平生所立始终钜细未尝一念不在国家今观静谈遗像尚足以见其跨越古今斡旋宇宙之意一时君臣之际何其盛哉二公逺矣其学术之醇议论之伟则未尝亡也昔冯唐论颇牧之贤汉文为之太息魏相条晁董之对孝宣以致中兴此余之有望扵来者云










　　钦定四库全书
　　伊濵集卷二十二　　　　　元　王沂　撰题防
　　题胡士恭濠上藳
　　嗜欲炽则神疲而意昏忧患集则气折而语陋囿二者之累而求诗之工难矣哉蜕氛埃处闲旷日与逸人胜士游固无嗜欲之惑逺声光遗势利遐想夫灏气之初太素之始又絶乎忧患之挠士恭得乎濠上者若此宜其诗之工且多也由是而工之不已窅其兴含之弥章幽其趣韬之弥光洁其气逺之弥芳澹其味咀之弥长清其韵聆之弥扬与夫栁宗元韦应物李太白陈子昻上下乎清都之境翺翔乎白云之乡士恭以是求之则观鱼之乐亦有合于蒙庄
　　书麦舟图后
　　尝读陈履常诗为惠不必广但问与者谁受施何用多名义以为资未尝不抚卷叹息以为名言由是观之则冉子之请原思之辞皆非义也孟子于薛宋则受于齐则不受莫非义也故曰可以取可以无取取伤亷可以与可以无与与伤惠尧夫防卿皆一时伟人杰士其于取与必有见于此
　　题孝节卷
　　夫有徳色之子则有谇语之妇有髙义之夫则有偕隐之妻刘氏之守节固伟矣亦处士之孝有以化之也家人之义归于反身信哉而况闗雎之行流风之被乎江汉者当何如也虽然子之致孝其亲妻之弗移于夫理当然也而韩氏夫妇廼厪太史为之书噫
　　题获麟图
　　闗雎之应实无麟而若麟之瑞春秋之作实有麟而非麟之时噫
　　题李敬斋乐府后
　　余尝观敬斋赋鴈邱防蕖怨乐府数章于元遗山集中经纬绵宻词防清楚似胜元作意者如黄鲁直陈无已和东坡诗前軰所谓极力以压此老者今观全集其语意浑厚絶类晏元献父子乃知遗山附入之意有在也
　　题晦室
　　甄徳修命其藏修之室曰晦而王子为之词曰春华之荣湏风光以成焕其神明湏含光以贞龙蛇之蛰以藏身尺蠖之屈以求伸巷顔之如愚而挚之耕于有莘晦其名者昌晦其徳者百世不忘斯圣人之所以洗心于宻而退藏
　　题大学治平龟鉴后【李朝佐着】
　　穷经将以致用者也汉之儒者亦尝以六经之学窃见于用如以禹贡行河以春秋防狱以三百五篇进諌六经之用固不止于此然视夫授之以政不逹使于四方不能专对者如何也余有取乎大学治平龟鉴者以此云
　　题欧阳公权墨迹
　　宋江文忠公万里称欧阳公权事亲孝为人忠谨身如玉澹然无世间荣利意评其文髙处逼西汉其推重如此此记虽非惬意之作然忧世之心溢于言外是未易以工拙论也
　　书纪将军传后
　　晋州鼓城之东有封岿然相传为汉纪将军墓鼓城居氓纪姓者百余家皆云将军后盖信然也司马迁班固序汉之兴亡有画一策下一城皆为立传而将军以身殉国脱髙祖于戹忠义之气到今凛然如生权悬夫运筹游説搴旗斩将之功何霄壌之寥絶也是宜详其胄出而传之以劝忠于后世而乃附载焉缪矣虽然彼运筹游説搴旗斩将者虽赫然震燿于一时而泯防无闻久矣将军独俾人称思至今社而稷之尸而祝之岂其忠义之在人心者使然欤传曰非此族也不在祀典将军在之矣纪姓有仕国朝为千夫长者曰祯字天祐为庙以祀余既叹史氏之陋而嘉天祐之能表显其先也于是乎书
　　书砚北生传后
　　至顺间余尝序砚北生集古印考是时生年甫三十挟此著书游京师一时贤豪知名士皆与交生负其有不肯俯首随流俗已而归吴中后十年余待诏宣文阁审定御府所藏珍图名札品第甲乙诸公贵人间问海内精赏鉴可召用者余曰吴中赵仲穆与生淮南陈新甫而已既而余承乏翰林一二贵人亦相继去而无知生者矣又三年诏修辽金宋史余言任事者曰生闻见甚博叙事有法宜以前代陈无已故事召生而任事者复以白衣难之至是不见生十五年矣道士张一无来出吴兴王蒙着砚北生传读之笑曰昔米元章以髙世逸羣之气而姗侮杜少陵于数百年之上岂独为一薛少保计哉生方以图书翰墨之乐而锱铢轩冕以湖山钓游之适而尘壤势利是区区者曽何足言而余亦浅乎知生者矣乃补传賛曰鼓文周篆缺莫续铙歌汉词亡可属昆玉蟾肪泥视玉螭盘蚕卧纹雷谷商甗姜鼎敦有牧雕戈虫鱼画狸鹄防缣败楮倒嚢赎杂然前陈什袭蓄清风古意溢我目谁其乐之吴郡陆
　　题理千户孝行传后
　　欧阳子云礼之失久矣防礼尤废也今之居防者惟仕宦婚嫁聼乐不为此特法令之所禁尔其衰麻之数哭泣之节居处之别饮食之变皆莫知夫有礼也在上位者不以身率其下在下者无所望于其上其遂废矣乎观此则知理君之孝行可尚也哉
　　文
　　谒鸣臯山三清殿文
　　鹤鸣之山秀而雄兮方壶蓬莱此别宫兮云旗羽轮飘乗风兮烟消月出闻瑽瑢兮哀此嵩民瘠而穷兮维神之祐助嵗功兮药疾驱疠攘螟虫兮雨旸以时沴易丰兮桴鼓不鸣囹圄空兮尔夀尔昌曰农工兮何以报之愧于中兮谒于灵宇严以恭兮神之惠我曷其终兮
　　谒木门义应侯庙文
　　撮土之山勺水之渊苟利于人有神司焉况于嵩髙卓玮防出伦类出风雨见怪物而合于先王之典礼者耶维神血食此邦着于前代灵迹昭昭攘防拯害其式遵故典敢修礼谒永维灵徳常祐斯民则民之事神其孰敢怠
　　谒三涂龙祠文
　　三涂之险实险而竒创立峩峩帯以长伊其险伊何有神司之神有灵迹邦人所祗噫风震霆腾云扩霓骄阳以祛膏泽以施拯溺攘防庇嘉秠开阖变化其功孰窥我民报事岂有斁思爰卜其吉蚤驾以驰爰肃我躬爰谒灵祠爰求民瘼匪祷我私爰以荐神神其歆之
　　吊鼂错文
　　有汉失驭兮裂土擅强太阿倒持兮黄屋翺翔纲纪逆臾兮弗虑弗匡冯口或启兮胷防劔铓贾防之画兮流涕浪浪大夫之弗言兮后之人又何望噫盭之云锢兮俞扁深矉其旁厉鍼石以从之兮众果窃笑其为狂猛兽之在山兮樵采摈迹鸷翮之髙翔兮狐狸不食何大夫之忠勇兮君胡惑夫谗贼讵覆败之是图兮卒快心乎仇敌杀身之匪余戚兮哀宗社之将隳苟余心之无愆兮虽勦絶而奚悲嗟夫世之议大夫兮曰胡蹈殆而弗疑术数之自操兮斯圣人之所非身居而君将兮固召祸以媒讥君子之过忠兮故忍责其纎防羌余之坎坎兮独咏叹而长思余哀后之人兮何鞠恧而抵咸嗟卑而叹老兮孰惧忠谠之或瞻马鬛之遗封兮聊徘徊于颍湄缅遗尘之辽絶兮涕浪浪以沾衣
　　赞
　　天衢子赞
　　翰林供奉李彦方自号天衢子赞曰丰下而腴有美髯须冠服也儒春温盎如防金匮书直承明庐扁舟江湖世莫能拘彼疾其驱我车徐徐与时卷舒是为天衢
　　二贤赞
　　翰林待制揭君防硕既为西江彭君宗徐书仲长统乐志论陶渊明归去来辞宗徐弟宗建求余书其末余谓二贤之心迹固见于论与辞若其言行之详有非辞与论所能尽者廼为二贤赞俾有以希慕云曰有汉徴士世居山阳防干之败厥声益彰俶傥敢言或以为狂发愤著书其言曰昌足继西京董贾刘扬卜居清旷于焉倘徉散防平林濯缨沧浪雅操南风妙曲清商呼吸精和灵龟与藏猗欤先生与道翺翔有晋处士少而居贫州府三命不屈元纁弃官从好厚志薄身赋诗归来寂寞之濵灌畦鬻蔬鱼菽是勤宵盘昼憇非舟非轮抑扬爽朗其辞不群白璧防瑕孰云知文箪瓢屡空短褐悬鹑求义而义求仁而仁曰康曰惠徃世同尘猗欤先生天之逸民
　　王善甫畵像赞
　　千嵗之松百链之钢遇挫弗亏虽老益彊抚民也煦兮春阳击强也凛然秋霜发白顔苍洗心退藏观浮云而一笑聊杖屦以徜徉
　　张淳甫像赞
　　洛阳张生举拜且泣请于余曰先人以潜徳晦行闻于乡而卒穷以死举也无似惧无以表见于世先生其哀而赐之文俾托以不朽吾小人亦与荣焉予弗获辞为之言曰荘周论天曰自然吾以为荒唐之言至于仁者夭鄙者夀贤者穷愚者逹荒忽而不可究然后知周之言为弗谬呜呼张君璞玉之良道弸于中而暴之以艺孝行于家而誉闻于乡然而善不克报勤不获禄谓天有知何祸何福谓天无知何后之淑举也勉旃姑务于学以求其传庶足以发幽光于九泉古之所谓倚伏者尚可信而俟焉申包胥不云乎天定而后胜人人众而能胜天
　　奎章照磨林彦广侍仪舍人画赞
　　辨色而朝百辟辑瑞以防万方紫宸之班济济跄跄望之犹鸣鳯之在朝阳此其凛而清颀而长言而文神而昌直承明庐登寳绘堂者邪
　　遗安堂赞为李唐卿御史书
　　维士晦显繇时乱治即以求安其防有二其在于易随时之义义犹权衡曷可错置其在于书曰安汝止道犹规矩方圆是视三仁事殷或去或死二老归周或用或耻是义之安以时而已君仁臣敬安在于是止慈止孝曰父与子是道之安不易万世厐公栖遁丁汉之季岂表是依聊以避地遗安之对可施于彼表终不悟徒髙其事猗欤世徳醴泉仙李其承有子以文起仕既贰天官为材御史有孙嶷嶷亦绍厥美畎亩之安乌得而拟曰视诸道其安以此其安以此维后之祉
　　铭
　　尊已斋铭为绩溪汪氏赋
　　人于万物所贵为已蹈贤轨贤由巳而巳惟尔从欲得彼忘此孰云千金视若泥滓惟此可尊惟彼可耻精择力行一问诸理伊谁名堂猗欤朱子
　　先君砚铭
　　其厚也不反不侧君子之徳其润也温其如玉君子之泽惟其然余先君子寳焉以昌斯文之传
　　碑
　　知宣徳府王公遗爱碑
　　宣徳郡两京间险带河山势壮屛翰列圣时廵驰道所从出车传旁午民庐阜蕃犹汉三辅嵗廵幸服御供帐陪扈百官厨传飞挽镪属罢软吏既喉喘颠汗免罪戾不暇而并縁为奸者跃跃以喜矣其鹰击以峙威猛令以趋办则又民不寒而栗其有临政而民安之既去而思之不忘者可不谓贤乎哉廼今王公既代之如干年而民着其善政于石曰俾我民不忘公之徳则其贤可知矣初延祐三年陕西牧弄兵朔汉皆警上都留守议时丁祁寒宜预具羊裘以待战士既具而请其直赋宣徳属邑裘防袴四百余防袭既输而直不下巳而西北解严嵗输不巳民以故敝其资或立劵举责困不能偿至鬻妻子歴十四年吏师耳目不究公曰有大于此耶事首于一时权宜者曷可因于后况畿辅根本地王化所先民可重困也哉即下令其属罢之既而留守司亦不复语所输公代去乆之征如初时至元三年也公家居上京闻之叹曰夫任其事必图其效我为政于彼而惠莫能终可乎且古之君子有以利人无不为也今吾岂宜避一时之嫌而贻其民百世之害廼析陈其颠末于分司御史罢之如公言于是民懽呼以手加额曰公徳我民至矣哉且以武川刘黼之序介国子助教康君鲁瞻来请书公名敏善甫字也蔚州灵仙人早以儒术饰吏事尝拜御史西防丞珎用监同知上都留守司所至声赫然今特纪其为宣武者系以诗曰治理孰难厥惟王畿懦或势囬猛威祸基一弛一张惟相厥宜我以吾诚孰难厥施滦水之阳居庸之北睠此奥区拱翼都邑民物伙繁风气淳质顺时抚方布昭品式从官卫士羽林鹰师其来如云其给星驰曰此常供民敢或违岂其诛求恒若登陴惟我王公若疾在已蠧宿弗剔曷致于理公言谆谆如裘之温惟诚动神而况于人昔也五羖贵拟狐貉今也在野戢戢其角昔也纽聨妇手胼胝今也然膏缉毳而机民言公徳我覆我育岂惟妇子及我牢畜博瘠苏僵起我嚬呻公燕夀考式慰我民我民之思载歌载诗庸劝后人徳馨似之











　　钦定四库全书
　　伊濵集巻二十三　　　　　元　王沂　撰碑
　　乐平县尹康君遗爱碑
　　平棘康君庭玉之尹乐平也宻而不烦严而不苛教民趍农桑通沟洫以厚民生兴学校以媺其俗又以其余力封坛壝理传置悉如法其识事如蓍龟操守如氷霜忧民务如家事卫良善如生刍不为机巧刻察而治狱不挠曾无严声恶色而吏防不得逞里懽户怿咸曰有惠爱于人既去官邑之里防林野之民愿伐石以纪其政以耆老阎惟寅之状来徴文曰邑民有与大姓争田者大姓力能动县州吏曲文为道地民愤死其妻借以中之逮系者四十人狱具君求得其情民泣服释滥系者嵗大旱麦既萎死而菽粟未种君薰祓祷羣望得雨逺近周浃变瘁为荣易忧为喜民曰君精意所致也君名国器早以明习法律推择为吏歴官和顺南宫二县簿故能深知民隠所立卓卓如此嗟夫理民莫近于守令也今凋郡敝邑相望盖能推其功惠及民者鲜也君受代在任之嵗月与众人同而民思之不已亦难矣哉乃取其民之所颂言而次第之曰乐平之郊载歌载謡有绰其政其闻孔昭闻也曷以宜民而已宜民曷以以其夷易狱讼之滥系者充斥君来聴之髪栉丝绩时泽之愆我民焦然君祷而防锡之有年遗秉栖畆囷蔵露积富我鳏防繄君之锡原有乔松隰有丰草无壮无穉祝君夀考式尔后来视君之为太史之辞我民之思
　　真定路饶阳县主簿吕君遗爱碑颂
　　至元之初诏天下劝农桑兴学校革弊修废而海内悚然知上之求治矣于时羣下遵职惟恐在后而饶阳县簿吕君以治行闻嵗满代去其民聚而谋曰我民之徳吕君至矣顾无以自效盍以君善政刻于石乃俾邑之士尹彬张思礼走京师请余曰吕君之为饶阳也以平恕质慤为主不矜智饰名每事輙分别可否而使其政皆由长以出以故为之长者聴为之民者思先是赋税失其平民徃徃转流君正税籍垦奸蠧若疾痛嗜欲在已复其业者五千余家嵗输米五千石武强出入圭撮若家计然于赋役度势不可蠲除者然后第甲乙调发与民为期防如补仓廪治梁道贵不烦而民不扰滹沱水囓堤府调陻塞君赋葭蒭均更繇旬而集府嵗买桑楮蕴絖给受有法无均否之弊无防集之扰凡民有讼曲直君濯手擿爪径决于前不以属吏诖误若小过輙诲谕遣去民有争分财诉户役积嵗不能决君为辨之卒使感悟而去乆之政洽豪猾屏迹鳏寡遂飬弛壊更革乃兴学校建加封先圣碑与其长贰春秋释奠以宣教化以故嶷然有能名部使者二千石举其材将用矣而我民思之不忘公其赐之文以慰我余谓为政莫难于为县也而簿为尤难凡民事委曲当有所操纵缓急也惟其长之同则奉法之吏从而绳之不为其同而惟其志则为侵官为立异若吕君者不矫矫为异不翕翕为同能使为之长者聼为之民者思盖人有所不能及也不为之颂则为善者何以劝焉吕君名栗字士寛世家中山之无极其材方向于用其可颂者庸讵止于是欤词曰昴毕之分饶阳其邑流闻王城有伟其绩曷以致之时维吕君匪饰匪雕璞玉之纯此张彼弛补刓葺弊庭絶滞讼滥狱无繋流亡既来君能抚之我无尔暴尔无我欺驱我蟊贼膏我黍稷我仓既盈尔廪维亿何以祝之福禄如茨何以昭之琢辞于碑
　　墓志
　　元故应奉翰林文字从仕郎致仕郭君墓碣
　　应奉翰林致仕郭君既葬其孤汝立请于礼部尚书张公国维曰先子官次行治既载太史杨俊民幽宅之铭维墓有碣所以明着其体声羙实以饬我子孙于千万世其辞未立敢因公请乃属其防李济卿以状走京师乞文于襄隂王沂序曰君讳士文字从周其先广宁人中徙锦州至君之大父又徙真定故今为真定人大父讳安世载徳弗燿父佑掾农政院以君故赠从仕郎真定路灵夀县尹母傅氏赠宜人君早为部使者陈公天祥知辟掾不就巳而用荐者为忻州文学掾改真定文学迁教授大都学调陜州逺安县簿改太常寺礼仪院太祝又不就以应奉翰林从仕郎致仕卒于元统三年三月癸巳年七十有四以其月丙午于真定县栢堂原之茔以配宜人傅氏祔子一人汝立女二人长适赵祖昌次早卒孙男一女一未名也初灵夀君殁京师君尚防徒歩徃返防其防归哭泣无节垢尘积首见者叹息终防事母至孝饮药物必经手尤刻励就学愽闻强识属文谨绳尺于书工篆游于集贤学士焦飬初国子司业砚坚之门而与处士黙庵安某磨礲灌食以求其所至以故名出众右其掾文学也严知约善教诱为学者所归今翰林承防许师敬时贰燕宪尤器重君其教京学也名益著论者谓君势且显而任事者亦意向尤甚君终不肯强起天厯初祭酒蔡公文渊荐君教国子而君已老矣君为人介特乐靖退言动必度于义于势与利无秋毫顾计心晚号西泉日与学士大夫讲评以遂其好尝考燕南河东乡贡士其得人为多属疾垂殁容止如常呼弟子李凤理髪正冠遗言里中亲疎各尽其意噫是岂无得而然哉用虽不尽其才而言足以见其志学虽不大于人而誉闻于一时其自得者夀考于身其有余者以褒崇其亲以流泽于后是不可无铭也其遗文若干卷系铭碣上曰彼嚣吾静以守则胜彼棘我徐以求则迂不嚣不棘维学之力兆此新冈归安其蔵琢铭斯石过者必式
　　故将仕郎翰林国史院编修官贺君墓碣
　　贺君名据徳字天爵太原清源人也初试国子伴读后中泰定四年进士第丙科授将仕郎翰林国史院编修官既满乞外补以至顺二年八月丁酉终于京师僦舎春秋三十三以其年某月某甲子塟于其乡之先茔次君初从今翰林侍读学士富珠哩君学雅为故国子祭酒宋君诚夫今国子司业谢君敬徳器重其家故寒也自童防孤苦无慢情戯色侍母以孝闻出从友朋以矩法自持为学勤苦旦不颒水夜不觧帯飜研覆精必以巳所自到者为是由是于场屋之文膏润氷释义理溢发既编修史馆行加修名加闻若将施之而固止之斯其可哀也夫初科举行士之防名者累累智运术展于清资显辙执契而取君既为馆职矣天与之荣如此而又夺之之峻如此岂暂显之而终蔽之是殆不可晓者也既没之如干年当至元之初清源县大夫孔礼字仲理石以表其阡以监察御史吕君思诚幽宅之铭请文昔孔子遇旧馆之防而哭之哀脱骖而赙之门人讥其已重而孔子辞焉曰余恶夫涕之无从嗟夫吾铭不愈重于脱骖乎君可以无憾矣系铭碣上曰孰夭而屈孰夀而伸其天其人磅礴氤氲复归而真
　　承务郎南阳郏县尹郭君墓碣
　　君讳泰字通甫姓郭氏其先陈留人在金季有长千夫者逸其讳天兵定河南君之祖全集荡析之民为百户武宣王察罕麾下既闻即命为官长以抚其众始徙家襄邑故今为襄邑人考元赠承务郎汴梁总管府推官母氏李赠恭人君早从舅氏故防政李成肃公学练习典章律令因革损益至大间朝议修通制用荐者与编缉书成补中书户部掾有能名迁河南行省掾而名益显丁母忧服阕授承务郎尹南阳之郏县他州邑讼难决者部使者悉属君已而以疾归调监卫辉路驿不赴以后至元戊寅闰八月终于家春秋五十有七配韦氏封恭人子男三人长荣祖国子伴读钦祖继祖尚防女二人适士族君既葬之七年荣祖以谷城县簿刘中孚之志求文其碣曰君为人和平质简不矜智取名其施于为政亦然至有所必行人亦莫能及也初天歴皇帝之入汴起万夫长之罪废者命守潼关以拒西军而防田沉湎自恣间纵帐下恶少肆剽掠军民汹汹如惊鹿巳而潼关失守坐法下阌乡狱其徒破械出之走郏县匿逆旅舎君闻徃捕左右曰彼将家子勇健多力未易当也盍请于大府君曰吾备位长民有罪可纵乎既就缚防送汴君应赏不下或劝其自陈一笑而已此行已居官已试者也是宜书铭曰君之为政小法必慎及其临义则奋而进俾扩其施讵止于斯奚啬其为惟后之诒
　　伯姊墓志铭
　　伯姊王氏先君宣城公之女嫁东垣侍其氏为嘉议大夫浙东亷访使同朝之子妇侍其君通之妻笄而柔嬺静约动应仪法于刀尺鍼缕不习而悟于图史知大防于孝友天得也长而择所归仰恭俯慈宜于家方其盛时中外聚指数千嵗时馈祀以恭先之而恩意所逮踈戚如一舅殁姑老分任家政侍其君名宦未立卓越不羁賔客过从车骑鱼贯击鲜置醴弹丝吹竹歌呼遨放穷日夜不厌而家业少衰矣吾姊相以俭约纳诸绳检斥货簮珥佩服奋厉营画秩秩有序以储以积至有田以食有庐以居饬其子以学不倦此其徳性智术非偶然者人皆谓宜夀而康克备成福不幸年三十八以卒呜呼女如是足以知其贤又足以知吾祖考之徳行于家也以延祐四年八月二十二日卒于姑孰即以其年某月某甲子于姑孰溪青山之原子男曰某崭然有立王氏世家襄隂今为大梁人吾姊为金监察御史讳鋭之曾孙浙西道提刑按察司经歴讳振之孙宣城讳宗仁之女为之志者其弟沂师鲁也铭曰秉是壸彛一其初终振彼单微实保其宗在徳靡亏奚报弗隆曷以告哀纳铭新宫
　　钟教授墓志铭
　　客有挟五行书踵门来见曰钟万钟试告以嵗月时具道余生之辰月宿星斗而金佐之用是刚介自将不能俛仰俗尚谤誉相寻若素所闻见其然者余洒然异之问其所传慼然曰吾先子早游江南得李虚中学而周览旁浃星厯书以翼其术推人之夀夭贵贱贫富忧乐竒巾而不失繇是名闻江淮间晚而劬躬教子万钟未及飬而遽大弃之又无以识诸幽终天之恨也公幸哀而赐之铭即死无憾翌日袖繁昌县大夫张纯仁之述一通来授余怜其志为序曰君讳震字东叟太原人髙祖防仕金为小官曾祖耀先祖梦熊梦熊子三人益成益礼益友益成始徙家浙右辟宣慰司史以殁君之考也初君挟其有防姑孰繁昌间一时士大夫多神其伎谒者浸众君应之一以诚笃时微讽黙导以救其失晚用荐者为隂阳教授池州卒于至元二年丙子二月十五日春秋六十九娶虎林何氏子万钟也铭曰奚术之微奚居之卑庶乎道之为归呜呼钟君其尚近之
　　刘宜人袁氏墓志铭
　　夫人姓袁氏濮州临清人父讳某以长者称乡里母李氏夫人年二十有二嫁东昌邱县刘氏为从仕郎徳州判官熈之配儒林郎国子助教源之母至元三年三月二十一日终京师之官舎春秋七十六即以其年某月甲子归葬临清县广济镇之先兆初徳州先配呉氏既殁子渊尚髫也夫人拊字恩有加俾克有立及夫人有子今助教与渊友爱尤笃助教之防既捐重币求师教之及壮又遣至京师齿胄子于学渊悉所有以资其费无所靳居数年明试于有司收其科歴官州县入列于朝徳州与夫人皆以助教贵授封夫妇康宁夀考助教迎致京师食其飬禄而宜人遽卒其可哀也夫助教同余官国学居相隣也故其子请铭不辞而铭曰子登王朝夫老邱园谓宜百年象服鱼轩胡啬其报维祉其后维瘗有铭万世不朽
　　沈伯隽墓志铭
　　君讳茂寔字伯隽其先有为齐太子家令者曰约尝徙家呉兴故世为呉兴人至君之考又徙家钱塘今为钱塘人曾大父讳谦为宋承信郎监武义酒税大父讳行义保义郎准备平江节制司差使考讳元龙登仕郎应浙漕举君少蓄学问发为文章诗尝徃来新安方回万里西州史孝祥敬舆之门用荐者补録绍兴儒学母病弃归养居乆之改杭儒学録歴石门洞书院长丁父忧卒防迁太平儒学正先是庾粟库钱弗以豢士壹切靳啬赢则掩取自封殖又虞暴章得罪乃窜易为簿书他日为清防诳士惴惴然恐户外之屦入也君独裕人薄巳弗树乃私能俾长者聴贰者服日从四方之客与夫乡邑之老登蛾眉亭俯大江酾酒髙防鸣弦赋诗汲汲然恐招纳之弗广恩意之弗周也以故人士举慕乡尊尚之君欿然饮其徳也嘻可不谓贤哉晚归钱塘从容语诸子曰吾尝筑室塘栖乐其溪山吾圃树菊二百菊孤澹贞洁介然有常吾庶防近之吾将隠矣明年君疾不起年五十五泰定元年十二月十九日也又明年乙丑二月二十三日癸酉塟乌程县崇孝乡芦溪之原母张氏娶姚氏有子二人曰黼曰黻黼包山书院长孙男二曰康曰庠其著述有古刀尺野人谈録视聴録菊泉集姑孰槀菊泉乐府蔵于家君亷静寛慎貎和而内有守世俗之所为有不为者诚有若其自况也塟期及黼以贵溪县簿薛基之述来请铭故不辞而铭之曰约于身丰于人维笃于仁厚厥有艰厥夀克咸厥后
　　经歴张君墓志铭
　　大梁之张氏有家江南以明法饬行显掾行省以卒者孝叔有子承徳袭教防继厥声为岭南广西道肃政亷访司经歴以卒者讳复初中修字也少孤刻励就学卓荦有大志貌魁岸严整不可犯嶷然善为官所居声威流闻居平乐易长者也初辟浙东帅府史日本贼变生仓卒嘄謼白昼操利兵火官寺阖府劻勷君突出白戎帅部卫兵以距敌格杀其渠贼以故不敢廹而围竟觧盖君之勇畧如此顷之迁广徳尉不赴用举者擢浙西道宪吏绣衣使数倚决难事君治之恒若简而有余以材髙迁行察院史寻调将仕郎知事平江府非其好不就也又辟南台掾御史荐君练防宪典故可以持宪一道遂超迁从仕郎经歴广西道逾岭冒瘴沴卒鬰林驿时泰定元年七月甲子也享年五十八官为封传防送以归其配解氏以其年十二月甲子塟于祥符之原先墓次初君为吏精敏果伉发伏振弛击奸强擿根节机张键闭靡漏毫末一时在势者争出气力引挈之君亦慨然将有以为也而遽止于是岂非命也夫噫嘻命之不可空揣而材难恃以自见也乆矣彼蹈汚陵剪剪以觊幸其偶得也又左睨右眴而恐失之是本何理哉君世为大梁人曾祖某祖某皆仕金季母氏鄂吞君防余父子间相厚善将塟使来乞铭余故不辞而铭曰呜呼张君胡厚其有既不申厥夀亦不昌厥后天耶其偶然耶我又何嗟





　　钦定四库全书
　　伊濵集巻二十四　　　　　元　王沂　撰行状
　　张君仲实行述
　　故两浙都转运盐使司知事张君仲实曾祖宗尹宋赠朝议大夫祖□宋武徳大夫閤门宣賛舍人父洤忠翊节先生讳楧字仲实其先秦州三阳川人五世祖循忠烈王佐宋髙宗南迁因家钱塘先生防而警敏絶人能刻意学问言动蹈绳墨虽在绮纨不流不侈甫冠学艺大成是时宋社既墟而文物典刑犹存钜人耆艾士若兵部尚书陈公存参政中书文公及翁礼部侍郎邓公光荐太学博士刘公辰翁皆降诎年徳相与交好誉望四出盖自景定咸淳间士滛于举业以磔经破道之学槖籥而风声之先生独斩斩于流俗鋭意矫复古学一切扫除芬葩组绣而空之于时翰林承防赵公孟頫以文墨论议特起东南先生稍后出名嶷然角立文辞肆博其学富而醇于经阐明奥防觝异刬伪与濓洛紫阳表里而涵浸渟蓄洞见根极大侈厥文闳肆雅奥茹道徳之防逹世务之要于诗尤自喜温丽闲淡气质浑浑辞非一律横从窈而自合于绳削又何其工也为人亷靖自将尤笃于嗜善其游皆当世秀人伟士与剡源戴表元帅初渔阳鲜于枢伯几呉兴陈康祖无逸钱塘戴祖禹今祭酒巴西邓公文原善之尤厚其事亲以孝闻始终翊节蓄学弗售而先生不事产业基址日益以贫而竭力致养宜寒燠具丰柔滫瀡弗忍一日去左右其隙则教授学者户屦鳞鳞然其闻言氷释观徳心服劝饬礲溉以成厥器甚众初用举者起家为杭儒学録非其好也翰林学士徐公琰亷察浙右素闻先生贤甫至致礼与相见器之即荐宜充本朝文学选翰林承防阎公复亦竒其文雅咏言以赏识二公望崇一世不妄与人数从骑吏入下里舎论谈薄晏学士大夫咸多二公之知人而知先生之微求诸人也顷之江淮尚书省选正江隂儒学寻迁宜兴州学教授转教平江府儒学先职是者转噤吟尸厥官先生所至端矩彠严指诲峩冠逢掖翕然知所树立庾粟库钱整棼剔蠧修明纪纲士得以劝敝得以兴而学校风俗为之一变矣大抵先生之学以明斯道泽元元为已任恒谓我之所以自著者在行事不必见诸空言虽宦而不遂仁而不年其所设施不足以发厥蕴然其志可知也转徙郡文学更二十余年人皆为之欿然而先生怡然不介意毎去官归輙与学者讲贯如平昔若终其身以诲人为乐者平生故人超侍从之列备文儒道徳之任或闻先生一入帝城要途可跬歩至也谢曰亲老矣得一席之位以行志三釡之禄以为养斯可矣庸何望其贤以兹益信先是有以工书荐者拒之曰与其以书进吾宁穷以终也江浙行省丞相府辟掾礼曹今平章髙公时防知政事素善先生亦风俾即署时首相目指气使可铄金石先生固辞卒弗能夺也其正行直道廼如是乆之调将仕郎主广徳县簿丁母忧服除擢两浙都转运盐使司知事谈者谓先生宜在朝廷备访问计簿非厥事而先生处之斡旋综理若决流抑队可为后法考绩而代不蔇浙西道亷访使者曹启荐曰张楧学完行尊邓善之刘损斋俦也方朝廷崇儒术尚亷素之时宜特迁江淛儒学提举以奬恬退不报先生亦以老不复言仕矣以泰定二年二月二十四日终于家年六十六葬于是年三月墓在大慈乡龙姥池北初宋大理少卿牟公巘号大儒读先生之诗唶曰非今之所谓诗也桐江方万里于文学少许可以昌黎有李汉紫阳有黄干拟先生学士大夫以为俞而先生不以标望髙人好奨后进一有所长輙诱厉奨借之以故所成就累累知名尝手江浙文柄其权衡乡贡士得人居多呜呼可谓醇明笃愿之君子矣生平微所嗜好頋喜蓺菊尝谓所知曰菊贞素孤洁吾庶近之因自号菊存先生未尝著书其所论述皆因事而襮既殁子□集其文章诗为学古斋藁若干巻拾遗若干巻其披寻防绎缉缀今古羣书类聚法制度数造物立器解名释象曰格物编又如干巻读者可以知其志之所存也呜呼先生而位止于斯而年止于斯然能自立于不朽视夫得悖乎道处非其任其彰丑于后者孰为穷孰为逹亦可以无憾矣母朱氏娶刘氏句容县簿沆之女继室牟氏子五人炬熽爥□燠烛燠前死矣五女子其已嫁者三人梁郭瓉杭呉某婿也其一人未嫁而前死一尚幼也孙七人既葬之三月其游襄隂王沂序次其言行大畧而归之先生季子□噫沂言亦奚益于先生也然先生之殁大夫士识与不识皆闻而哀之则其遗论在人多矣讵无能言君子为之著述俾信于天下后世哉
　　张君信甫行述
　　张君讳诚字信甫其先河中人考讳钧金季徙家华州已而归其孥河中子四人君其防也君为人内自饬励无外饰大抵于仁厚最隆也其事父母飬能致其乐丧能致其哀其治家规画纎悉备具以故于研穷博洽之功未暇也然明敏异甚书一读輙能通大防兄三人长甫冠而卒次恕次仁友爱甚笃相谓曰吾等幸钟世徳丁日繁衍微规约何以为观乃象唐张公艺于堂又树屋以祠其先春秋眡牲省器皆不以属子若孙俯仰斋栗如见其享之者已祭列子妇堂下申栁仲之训咸栗然警惧已而懽然相接其兄既早世君抚其长防千五百余指咸得其宜捐重币延师以教诸子侄入其门尊安其卑卑慕其尊一时皆称之其视族人爱以均于衣服饮食自奉尤约至人有急归我则推财赴之无锱铢顾惜意隣里嵗饥輙发粟以救尝学毉疾者归之无亲疎逺迩皆为之尽其术贫者或资之药物衣食嵗具豆糜食饥者恒百余人天歴初陜西牧弄兵既渡河居民劒炊朝不谋夕闾里恶子席乱刼掠有掊君金帛之积者兵既定事露或劝君白有司君谢曰聚散物理之常彼先世尝相好矣吾忍之奚以见诸地下耶卒不暴章人以此多之其与人少合所与合不阿其意守令以休沐造其席问起居或询以政治得失终不能以势利及也遗戒诸子曰吾昆弟同防无间言若等克绍吾志即死靡憾君享年七十四娶孙氏子三人长克谨次克慎早世次克寛承袭教世其家为国子伴读孙二人曰某曰某克寛将以某年某月塟君于条麓之先茔泣且拜请于王沂曰先子有驯行徳不克显于世兹将乞铭于浙省防政祭酒富珠哩公先生其哀而述之余曰吾虽不与而父接观若云则知尔父之可铭也谨序次如右
　　故赠中奉大夫江浙等处行中书省防知政事防军魏郡公胡公行状
　　维胡公系出于虞有为周陶正封陈者是为胡公其后曰建曰广以勲名著汉歴魏晋宋齐梁曰质曰昭曰谦之曰奋曰威曰谐之曰僧佑曰頴史继有书迄公先初为大梁之鄢陵人在宋金继为显官天兵墟汴公考提其家渡河故今占籍相州为相之安阳人天兴火剽之余虽鄢陵有茔茔有碑其文剥缺不可识而牒莫得而详然奕世载徳畜而不发至公之子侍御史以儒学政事显名朝廷而胡氏遂显矣公讳景先字彦明以子贵封奉训大夫知頴再封朝请大夫同签太常礼仪院事骑都尉安定郡伯进封翰林直学士亚中大夫轻车都尉安定郡侯赠中奉大夫江浙等处行中书省防知政事防军魏郡公考讳用璋以孙贵累封嘉议大夫礼部尚书上轻车都尉魏郡侯母祝氏赠魏郡夫人妻王氏赠魏郡夫人享年八十以致和元年二月六日无病而逝以其年五月十日甲子安阳县孝明村之原祔以夫人王氏子二人曰彛正议大夫御史台侍御史曰规中书兵部掾女三人长适郑某次适王某次适李某皆士族孙二人曰伯敬侍仪舎人曰伯夀尚防也孙女二人长适大司农侯公孙某次适樊某初公考礼部敏逹有志操种艺自给以徳行化乡里隣有枣树垂舎傍枣熟坠地命左右拾以归其主其厉志如此与人防不矫矫为异亦不翕翕为同以故人莫能亲疎乆而后知其笃也居尝爱眉山苏氏治生不求富读书不求官譬如饮不醉陶然有余懽语遂自号曰陶然翁隠居而终祝夫人智识过人逺甚畜马有夜盲者僮擅靣谩市人取直归以自媚夫人云还其直且谢曰童不以质而輙汝绐吾不忍也公承徳袭教力学不倦尝慨然叹曰辞亲干禄孰若竭力以供子职屈已从人孰若隠居以遂吾志故终身未尝言仕其事父母飬能致其乐防能尽其哀事兄有过人之行推已属人无不致其厚兄殁待寡嫂岳氏亦尽礼教畜其孤厚如巳子同里人有贷钱为本业子本相埓至数十万贫莫能与息主责势孔棘声自缢公闻捐家赀俾偿之里人泣谢持劵纳公所公谢火其劵嵗饥出仓实以赈其隣里乡党既匮又卖田继之至熟众将偿公辞不受里有防其子弱家无所有为具衣被棺木饭含以敛蔵之经理其子尤尽恩意既长俾有家愿佣以报徳公不许盗有窃其牛羊者已而又窃所乘马公知贼处一不问人尝具馔公食肉而甘问诸庖人庖对法以两釡合以泥封褁中置肉火其顶趾公曰釡得无损乎味于适而器于弊吾不忍其仁厚天性然也其平居则恭谨恂恂遇人不为畦疃或欺而侮之亦不变以故乡人皆乐其和而畏其庄其长老教子弟必以公为法曰为人如胡公足矣其孤寡饥馑之人相谓曰自胡公亡使吾无所告依其见于言行者如此王夫人鄢陵望族性行孝谨处内外亲疎之际尽其宜事夫能成其孝教子能成其才子官于朝丰显矣乡里以为荣而卒亦不见其喜子罢官归或贫匮以不足于飬为忧輙喜曰此吾所以教子也吾敢不安于命哉吾无待于外也其子居礼部防甫除服匝月起而陜西行御史台治书侍御史时夫人春秋髙以就飬辞夫人止之曰西台临分省四朝廷视为重地且秦中嵗凶人相食贤者急病而让夷而忘父之训耶无庸我忧也此夫人之徳见诸外者如此侍御由丞相府掾起家工部主事职十有二迁为侍御史官十转为正奉大夫初河南嵗大防使请发仓以赈救者足相蹑于道行省拒弗许侍御史时为河南省左司员外郎乃代判省牍擅发米二万石所活五十余万人其佥河西陇北道宪也陇北道近边吏徃徃阔畧文法干没无所忌侍御按奸发伏振擿利害穷治赇十有一人绳以法滥系者释八人豪大吏屏息累足目公曰是不可犯也部内肃然为中书右司都事西域僧卦释囚以袚除者内侍奉防引富民子坐法当死者将纵系侍御白宰相复置之狱其为御史为员外郎左司也练习朝廷典章故实亦临事明敏果断引大体阔细故色和而语庄矫矫无所屈皇上入正大统圣朝故典锡赉亲王宗臣庶官卫士金币帛以万万计朞月间举故典者再用事者忧之请括金民间以充用侍御时为户部尚书稽内府之隠得郡县上供之实与夫内帑蔵积之羡不足则令盐商入银以凖币朝度有法若家计然论者多之其为治书也时皇上委任大臣垂拱仰成而侍御振举纪纲以阐明法度至于以道徳劝讲传经启廸人望物论咸曰是堪重任者是皆履正蹈义所至然树艺徳善在公有不得而辞焉者公之夀考康宁食其禄飬而侍御入则侍帷幄賛国论退而承顔侍膳雍容膝下可谓盛矣天之施与善人岂非信哉公既殁如干年皇上嘉公之能教厥子为才臣命明着公之休徳遗泽章示万世以假宠胡氏之子孙于无穷以劝天下之为人父者侍御将乞铭于御史中丞浚都马公以状来请沂谨序次其实可传于后世者如右谨状
　　哀辞
　　天台赵公哀辞
　　天台赵公岳甫游余父子间二十年与先君交为莫逆于沂则师友也公既殁之二年先君捐馆沂抱痛终天繇洛南奔防先友雕防殆尽公亦邈不可得矣念无以致其哀者乃为辞以哭之公讳许岳甫其字也上世为蜀人今为天台人起家以台州文学掾至年七十还政官八转为朝列大夫职七迁为明州路治中年七十二终于家公学博而醇文宏赡而不浮与人交尽其义不随时势冷热为向背行已居官一于忠厚不驰骋衒鬻以投世干显故知之者少而公不易其意也其为温推官时乐清县民陈渔于海它舟贳其钓□陈舞秤以绐之怒且鬬攫其□及囊衣委舟顺流去陈赂遗廵诬以剽刼之罪捕得掠俾自诬二人以瘐死狱具公审鞫知其寃即解纵其从九人治廵罪状辞服民欢呼声动海上以为神明公为政大概类此故所至有遗爱辞曰倬彼赤城仙圣所宫中流日溪屈蟠蛟龙厥材孔良楩楠豫章虎豹翚翟有炳其章淑灵和清扶舆委鬰万物不得异人间出篶生我公有蓄弸弸既焯其襮亦宏厥声宁国之治苏僵博瘠初以诋去民实戴徳于瓯于闽有伟其迹驱其蝥贼以殖黍稷彼疾其驱公车徐徐世懦而恃公恬其居顺退以年媚于林泉身焉逍遥秀眉苍颠啸歌偃侧世无不得子孙顺慈化其余泽既夀而康亦炽而昌君子之祥邦家之光彼天如何不俾百年马鬛峩峩日溪之阡日溪茫茫公岂其蔵乘云跨箕至于帝旁呜呼天乎既防吾父又夺夫子抚膺痛哭念我何恃穹穹厚厚有时而毁余心之哀其何能已
　　祭文
　　祭鲁子翚防政文
　　呜呼天于斯文忍斵防之胡为哲人相继而萎多士何以为绳衡天下何以为蓍龟此学士大夫所失声而惊呼涕泣而歔欷呜呼惟公气虹霓而冰雪学河海而文星斗取之既博而成之粹飬之以而禀之厚故其器不止于一能学不期于偏就进位于朝则鸣鳯之仪讲道于家则洪钟之扣既彻牖以并纳亦随材而独诱如雷雨之先物咸頴发而苕秀流苹藻以芼颉洁黍稷而饙馏文章之选礼乐之司师氏之位侍从之跻既耀其华厥声亦驰或阻为崖或巧为机公坦其不见瑕疵有穹其势有赫其威非义所在公不诡随至于弛张有时进退有义何堂堂而山立忽星陨而颷逝呜呼维公而遽死邪吾道之衰乃至此耶凡我同朝矧曰同志契濶山川阻亲含襚终天永诀寓此薄醊











