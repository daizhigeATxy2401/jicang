　　钦定四库全书　　　　　集部六
　　郑少谷集　　　　　　　别集类五【明】
　　提要
　　臣等谨案郑少谷集二十五巻明郑善夫撰善夫字继之闽县人治十八年进士授户部主事改礼部以建言廷杖寻乞归用荐起南京刑部改吏部郎中事迹详明史文苑传善夫在治间不袭何李绪论别开生面盘空硬语徃徃气过其词虽源出少陵实扵山谷为近集中感时之作激昻慷慨寄托颇深或病其时非天寳地逺拾遗为无病而呻然正徳时奄防内讧盗贼外作诗人蒿目未可谓之无因朱彝尊静志居诗话云少谷诗有独立不迁之概当时孙郑并称孙非郑敌朱郑并称朱非郑匹孙谓孙一元朱谓朱应登也今以二家之集参观彞尊所论为允矣乾隆四十六年正月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　少谷集巻一上
　　明　郑善夫　撰
　　骚
　　泛太湖望洞庭
　　太湖风兮白波瞻望洞庭兮森云萝撷杜蘅兮水中吊范蠡兮山阿目盈盈兮不极美人逺兮柰何渺予怀兮夕阳听不可兮吴歌
　　凤山辞
　　义兴杭世卿厥父省斋厥母王将即于凤山故宅为作凤山辞一阕
　　夫唯山之效美兮纷众万之淑祥有振振之令鸟兮绚采采之文章涓髙梧以营室兮口卒瘏而周皇殷九苞之未诞兮轩逺翥而求凰陆海邈其伏阴兮屏尔类以自臧大网结于中野兮二苞格而鸣冈徙阿阁于戾止兮披晨曦之耿光嘅禄运之倐穷兮翳冲漠而遥翔奇气宕于六天兮毛衣委于故邦羣鸱倨以自迈众息下其如僵茍灵光之弗冺虽捐性其奚伤谇曰予悲夫云和之曲卒不续兮顾此鸟之永遗岂四灵之不有兮世盖溷之以蝘蜓与螽斯
　　赋
　　大风赋
　　繄大块之噫气兮骎独蕴此风蓬蓬而起于北海兮乃震荡乎四穷硿礲礲如雷霆之行地兮万鸟噪而不集神龙孽螭赫然怒兮霖雨沛其来下使海水而立雪山兮何舟楫之能持神禹之不可思兮令阳侯而不来崩龙门而亥峡兮浪滔天而不泄也天地忽而变此容色兮将何物而不拆也哀万物之肃杀兮夫谁而能遁之何皇天之好生兮漠乎余将问之东园之树兮尔自今其萧条小者拆而大者伤兮岂天命之已当飞砂走石兮日惨惨而无光气蒙翳而不长兮余盖疑此洪荒昔尧舜之在上兮乃令九年之洚水将圣明之抚运兮亦丁乎歴数之阳九惟德弭变兮念天心之至仁神武之诛暴兮气至极必淜而四出凛霜冬沍兮中实藏此阳春余悲乎松筠与桂丛兮实余私之所钟且日就于沮伤兮何时蓊郁而余同乱曰天时有序君子之常君子齐德备此耿光分外之事余何计量修彼墙屋葺我室堂天下广居猗尔乐康
　　愍竹赋
　　嘉靖癸未秋日载蒙具风破条震荡逾旬余桑苎园有竹数丛老榦新篁日见凋拆余甚悲之无是君子相残之应也感而赋之
　　余索居而寡俦兮卧桑梓于汭濵开三径以候益兮洵有志于古之人感枤杜于周诗兮胡贤者之我亲树筼筜以终畮兮修孔氏之四隣抱嶰谷之古音兮持至和以为度埀累累之懋实兮鹓苞式其来下篁翛以脱箨兮具众美之攸同日比徳而连类兮窃独葆此歳寒何终风之戒木兮怅独食此险艰缤冲条而折柯兮连宵昕其不伏何金玉之琅琅兮乃变此杀伐之余酷皇天震怒茍罔不摧折兮松栢则介而独留余悲夫同类之相攻兮况复值此凛秋丽洵美于三益兮遡前古而则尔吾清明之内惧兮盖君子而相诋嗟芝兰之难荣兮荆棘丽而附资纵向背之匪同好兮不愈于槿蒺之与菉葹谇曰皇天之防攸好徳兮自丛桂而伐之楩楠之十围兮风拔之矧此懋节兮非浊世之好也岂细德之不可崇兮嗟未闻此道也
　　四言古诗
　　古战塲
　　朝发汾河暮经白沟茫然战塲四时为秋黄云阨闗壮士不忧拔剑斫地战骨无收风沙防防髑髅啸歌鸟飞不下客行奈何世无凰麟龙虎鬬争谁哉弄丸四海解兵
　　菖歜二章赠孙太初山人
　　菖歜葱葱在彼涧濵歳茁九花世人不纫秘之颍谷以俟云君念彼菉葹苍苍广津
　　其二
　　菖歜青青在彼原隰歳茹九节可以絶粒华滋寂寥尔乃独立世无神皇凤衰麟泣
　　野田黄雀行
　　黄雀集彼榛柯上有鸷鸟下有虞罗低飞不可髙飞奈何曷不去此野田有禾鹏雏摇摇隼则制之兎罝纎纎鸿则罹之龙潜在渊可以全身壤蠖不屈何以引伸朱凤威垂稠羽是依鸱枭化之矰弋安施
　　梁之石操上杨国老
　　梁之山兮岳岳其砥石之磐磐兴云及雨肤合之施其谁弗被立天之中君子不匮天常西亏地亦东溃我不尔奠曷其有位大皇时行大浸时滋怀贞用敦君予以几
　　梦井歌二章【有引】
　　昨梦井水溢地上甘而渫列于荒墟心恻然也占曰井水溢施弗穷也甘而渫用适中也渫而不食道弗庸也明王已兴而列诸荒已焉哉作梦井歌
　　井之京京其出渊渊汔至不繘谓我叵泉甃如幕如我梦乘如寤怀载且维以永戏
　　其二
　　井之渊渊爰是用汲王明王明受此戬福渫而不食于井何伤君子之履不迁其方
　　白泉二章赠汪希周
　　湔湔流泉行彼地中灿为星宿丽尔云空万殊之母直遂涵贲以正本防以养功君子果行丕显其逢
　　其二
　　湔湔流泉防防滥觞积为江汉博大以刚彼王者明受福无疆神龙所都厥澍载滂君子利用何往弗臧

　　少谷集巻一上
　　钦定四库全书
　　少谷集巻一下
　　明　郑善夫　撰
　　五言古诗
　　飞龙引
　　采铜铸宝鼎炼作九还丹服食寿长生长生千万年白日跨飞龙宸游上九天如何鼎湖路一去无时还君子贵返终仙术谅非难方士费论説彼心讵能安秦皇与汉武黄土髙巑岏
　　游莆中麦斜巗
　　陵坡回燠风楸枰净如沐戒言寻浩渺聊以散沈郁况兹二月半芳草萋以緑青霞媚遥天乌巾入殊俗崎麦斜巗幽人有髙足怀贤招艾轩探真小樵谷世縁夙已断碧岭不可辱君防南昌尉去去从所欲
　　其二
　　麦斜何崭崭兹游惬心魂石洞入窈窕不説桃花源白云走平地崇冈亦崩奔松篁翳重阴境幽判寒暄天闗手可摩始觉所歴尊赤城去不逺玉禾行当蕃相期马子微于此采灵根
　　登云居山二首
　　贪清不自爱歴歴疎逺目缅怀云居胜驾言陟层曲樛枓遁斧斤岐径积朴云栈纷当心不敢轻落足扪枯骤战兢披荆逾匍匐尫羸无奈何况复迷浚谷虽无防莘警讵测蜒蚿伏少焉青霞深转思白日速山海信伟观何以慰彳亍我行孰驱迫自致穷途哭伯阳不出门世路了如烛愿昭籛子诫或免华山辱
　　其二
　　摉奇头欲改禹穴未得傍忽慕麦斜巗境足佳况连峰削芙容石门天下壮筼筜复修纎天声落屏嶂云居独奇絶遐思愈飞飏以兹发髙踪力欲排云上百息径崄艰一眺极沆漭鹓鸾税仙骖芝荪洗凡状试按山海图一一皆不妄虽然羸瘵成已过平生望应悲蜉居子兀兀坐盆盎吾将从卢敖直与云露抗西凌昆仑风东薄沧海浪前期邈悠悠拊膺以惆怅
　　下何岭
　　云居不可升塞型天上讽然下何岭歘若坠青嶂数日愁险艰及此爱平旷林墟相维亘川原亦排荡春容丽华滋百草不相放踌躇谷鸟喧坐失青藜杖山中胜事繁林叟重揖让岂无山水癖筋力故莫彊栗里在人境君子有末尚
　　溪上
　　南行遵溪浒流景何楚楚溪毛绣藻蘩游鱼聚相喣锦石亦参错緑发明可数小者如卧羊大者如伏虎飞湍所磨荡兀兀自太古丛薄交深春不但蔚榛楛兹游倦登陟到此一延伫况有令主人意气不为忤担囊轻百里一一适我所春花未终极岂即怀故土锦江非不佳人情薄如楮西游杜陵老安得免愁苦
　　复晴趋仙邑
　　晴光荡游目一雨山逾碧翛然戒晨征乃尔骋双屐修林静宿氛故术没行迹仆夫重逺路贱子有奇癖南循抵仙城北放兰阪陌波岭行有需朋曹意安极我生无漫游允得就三益
　　古意三首
　　蓬门霜雪繁玉顔苦禁当稍识春风面春风转断肠
　　其二
　　蚕盛不理妆露采陌上桑但知织作不觉年貌伤
　　其三
　　宝镜皎如月价值千黄金偏照可怜色不照可怜心
　　泉子
　　客有罗浮君羽衣行翩翩长揖谢世事链性三十春沆瀣不满口貌如藐姑神问道广成子空同髙嶙峋挂瓢椅树枝振舄天风门朅来吊延陵晤言东海濵示我紫尸术挺身入层云誓将结瑶华引手长相亲
　　子夜吴歌九解赠殷近夫
　　郎今落海濵侬亦可怜身不见昌阳草何曽生要津【一觧】侬身不下堂郎居隔江水虽则隔江水思心日万里【二解】昔别于何时十载参与商岂是无所见狼嘴夜夜张【三解】夜夜抚素琴恻恻生怨慕枯桐在膝上梧子在何处【四解】融融四五月婉婉采莲女海上无芙渠谁则识莲子【五解】低头摘荷叶举头看月光归来覔剪刀为欢制衣裳【六解】终日对海棠终夜不成寐何以不成寐花开侬独自【七解】登楼看双星蜘蛛在楼角绵绵腹中丝求匹不能得【八解】欢去一何久欢来一何晏来时何所赠双双云锦段【九解】
　　吴中吟二首
　　出自吴东门遥望姑胥台望久无所见回风惨蒿莱图王志未就神木生刼灰三复春秋传英雄使人哀
　　其二
　　越女进馆娃楚囚落天涯二物不并立海水漂鸱夷湛卢南入郢神物竟先知吴宫八百年旦夕游鹿麋缅晤防亡主岂尽庸以
　　冬日同顾九和殷近夫孙太初顾与成泛太湖
　　震泽夫何如歳晏意自好天风吹防雪浪入浩溔鼋鼍浮山岳白日揺晴昊洞庭渺林屋流水隔烦恼昔有緑毛翁于此采草风云白石牀鬼物为持保闻兹长道念携舻事幽讨平生竹溪逸矧是同怀抱相从扪緑云坐听启鸿宝终当吸沆瀣去去游亭纛
　　江上送殷二秀才
　　觏子在逆旅失子在岁晏一似南飞鸿一似西归燕繁露戾修林终风防如箭过翼趋所期殊方卒相见物情异冷暖人事阻华面迟余玉门春子复宂梁殿
　　元日
　　东君御征辕防回车温风倐尔至古梅茁其葩桃户新受符蓼盘香团芽感此念故里兼之怀年华炙蛎洽弟兄问岁话桑麻二期走逋旅簪绂生叹嗟坐兹失初服五内长负疴兎窟有宂狐凰木亦栖鸦悟机贵在蚤勿令负云霞
　　放舟荆溪寻张公洞不果归至滆湖起步长桥望烟景放歌
　　日晷于东驰羇人复北征皷舠下荆溪言访张道陵縁薄扼事艰意短回修程稠年戒襟素履兹荒志诚坐令紫霞居逺隔于青防所赖滆湖好烟景疏天声躞蹀骋瞻眺稍慰沧洲情青镜不肯私金精几时营寓形若流电空怀紫金经
　　河上送鲍使君
　　柔风协河洲回飚被泗渎贤轺指玉衡过门不停轴结交何所将解我双英瑴岂无锦绣段感彼并朽藗希君复自爱勿使輶出椟
　　贫女吟八解
　　南阳有贫女抱瓮立水澳趾短泥泞修挽衣以彳亍自言良家息沦踬类草木亦知奉壸范谁与周防独【一解】防独谁与周室中无储遗闭户理机杼苦乐中自知扬声度昏旦粃糟转无时岂不爱绮罗乃有杼轴悲【二解】杼轴曷足悲感往思维谷三年喧格鬬肉骨不可赎非无好里闾处子有约束失时当告谁甘此守饘粥【三解】东隣有嫠妇宵旦当户哭良人淹戍边存否不可卜近闻边衅起百万化鱼肉生离云有期死别竟何续【四解】西隣亦送女夫壻轻薄儿朝防忘归矢暮挟青楼姬床头合欢被桁上嫁时衣悠悠百年思采菲生怨咨【五解】南村有弃妇曩亦诫雝肃夫君心不同入闼转见逐白头且勿唱緑发顿空谷榆蒲悴髙秋却怨飘风速【六解】北里多豪华服御纨与绮张幕集权贵炮熊炙文鲤妙舞襍燕赵徴歌遍梁楚岂无良蹇修妾心自不尔【七解】凤凰栖梧桐下食青琅玕鸱鸢吓腐防但识彼所欢人情竞刀锥岂识达士贤庭槐鸣周周微音向谁宣【八解】
　　义鸠篇
　　端居肃元府永惟化机神理防有忒众万讵能违翔植纷总总气感率有知无论大圣狂咎休固其宜荆茂于义音乌驯以孝思细徳亦鼓物而况凤与麒戒言彼狡童胡自决徳基达人上内植履祥复何疑
　　赠黄肇三首
　　终风劲柔条游子返故乡兄嫂糁藜羮慈母缝衣裳离觥载恓恻平旦天一方来忘楚塞逺去觉闽山长
　　其二
　　来如秋空鹗去似春泥蠖春泥何淤沮百足进复却人情乡邦好归客何萧索室堂雍婉娈殊方信不恶旋飚掠樯乌骨肉临当坼
　　其三
　　上林未揖让广莫进疠瘴大江不可逾坡陁莽翻荡入门报所亲何以慰惆怅庭萱有永塞鴈宛相望
　　夏日阙庭见鹤
　　景风薄梁殿铜云逓虚侵星不栉发入直承明庐朅来双白鹤跄跄下彤除竦身舞飞容扬音结长吁物情含所因悲鸣胡为乎曰余览幽经腼尔情不舒霜毛丽藻质岂受泥水汚内饫土木气外有金精敷盗泉非吾愿腐鼠安足图缅惟圃骖乃是青田雏言兹非世畜何以羁此都误入燕雀网遂被樊笼拘委质太液池昻藏狎鸥鳬崇朝受饼饵向夕听传呼以兹抱懊惋宁复竞盈余冉冉积年歳向盆盂岂无四海心所惜六翮疎顾惟鹰犬坊岂乏耳目娱矜春有雪衣絶地复的卢终当返真性去去翔天衢一举歴五岳再举遍九区翛然逐凤凰下来瑞唐虞此意良不极流光倐于徂麟伤古亦然聊自遣烦纾
　　夏日叹
　　长嬴何苍凉大火不烘爆烛龙西北死踆乌东南蹙迟迟凌曽桑忽忽下防谷钧天不敷华羣阴岂全伏金星似火赤未旰即动角应感阴沴盛转讶日晷促羲和职业废寒暑事反覆麦秋犹寒衣絺绤未即録雄风来蓬蓬惨怛蜚大屋扬雾清昼昏愈觉白日速迅雷不发荣虺虺振坤轴三时无雨泽何以升五谷蝝复不仁延祸到朴近闻河内外数载茹草木更兼豺虎繁死者十五六诸公乐安稳羣幸厌梁肉万姓亦何罪坐使蒙螫毒以兹和气乖无怪边衅踧天人象已显岩庙计须熟缅思治化歴歴在耳目爕理得所司气侯有攸属八风率顺序五纬不愆毂廿年宣重光万国昭玊烛平路生广庭箑脯出荒服所以覆帱下老不闻杀戮中遭屡更变美意尚可掬朂哉柱石翁治是龟卜狂夫不解事岂敢糜廪禄仓皇杞人忧凯切麦丘祝但愿丽大明末光普曾曲
　　题九峯书院
　　圆象序兴没大道蔑消沈濓伊防契后作者纷林林石鼓未榛莽嵩阳亦嵚崟九峰复何如夫子重幽寻结架云霞交讨求松竹阴探真破众集虚嗣希音川注理有托物化情乃任锵锵广陵散写之龙唇琴闭阁缀道论永为后贤琛曰余早送误防径坐滞淫窃睐无穷门浩荡纠寸心睠言抠裳衣毕志遵所钦
　　赠潘子四首
　　俚子习巴唱佳人奏阳春怀仁出湘浦信美乃寡伦心期不自媚持以奉明君上弦协凤吹下弦泣神边地霜霰繁刚风凛以辛但恐变商徴指诘不得伸踌躇广庑下此意难重陈
　　其二
　　大道久湮闭王英改波澜时流习黙危言伏祸患君子守贞亮所贵殉世艰严霜被广域朱葳骇前观嘉卉亦摧頺而况莩与菅茂子竹栢意慰我樗栎顔春华谅峭蒨表之在歳寒
　　其三
　　念昔与子别繁霜结崇榕犹怀乌石镳复转并州蓬昔也辰避参今兹鷰离鸿羣生固无极百龄防有穷平时所交友昏昼谁则同兰苕向披靡曜岂恒中子其保光惠逺行慰防防
　　其四
　　浮金肃丛薄黄落栖广墟念子事孤往烦忧结不舒斥鷃足蓬蒿凤凰则髙梧谊雅茍不易岂必均所趋志士贵努力丈夫行弃繻
　　东海有一士
　　东海有一士被服云锦裳饥餐炎洲霞渴吸瑶池浆鹤驭何翩翩九垓一相羊朝发岗防野夕憩沈黙乡睠言与汗漫抗臂穷洪荒九州虽云大视之如室堂纷纷尺蠖徒看彼鸿鹄翔
　　黄伯固
　　黄郎遯世士抱影处空谷撷芳上木末采藻立水澳妙善难可隣歳暮守幽独怀姝匪自媚出门重结束风云一抚念故术草丰蓐鄙夫附丘阿达者从所欲康乐营石门知章疏剡曲存道茍不贰岂贻山灵辱
　　秋夜迟王员外时行
　　凉风升寒节切切充重帏坚氷戒时至鸿鴈明其几春滋浄不处秋隼方髙飞鉴物沈幽志谁能不怀归素月临丘榛灼灼澄圆晖圆晖岂不爱零露沾我衣迟我同怀子濡滞尚安之呼琴为子鸣调苦使心违不恨歳载徂但恨知音稀盈缩本恒理伤哉生别离
　　初离京邑畱别诸同志四首
　　陈车遵城闉振策导广路仰盻孤云征俯见流波泝感念平生懽岂以杯酒故羣居不自觉相失增怨慕川河引舟楫陵陆旷烟雾重觏难可寻努力敷襟素
　　其二
　　浮萍恋故波离鸟思故林故林既得期俦侣无遗音与子共朝夕奚堪更商参山河日以邈霜霰日以深鸿麟无时至安能诉幽襟晤好谅有时迅节忽载阴愿言敦明德白首慰离心
　　其三
　　驰车太行坂北首入楚泽迷途不早悟困顿安所适爵服载忧患趋者何充斥流俗日向靡胡为重濡迹京尘复何长不见所缁白凡骀御文舆赤骥且辟易谁能违众好共整东山屐
　　其四
　　长歌逾蓟门凝眸眺崇京陵阙何崔嵬马行令心怦虽云返乡域不获偕良朋劳鹘无劲翮断鸿有离声幽期莫可并沉虑独拊膺
　　见蜚鴈
　　凉风动沙碛朔鴈至纷纷为避阴山雪翻冲楚泽云嗷嗷清作籁总总字成文意适稻梁得心惊弋弹闻时县出塞梦肻妬下鞲勋逺愧青田鹤髙飞絶世氛
　　谒畱侯祠
　　吾慕张子房乃是紫霞客志士有苦心麟趾暂驱策功隳博浪沙折节下黄石谈笑用汉祖毕志任所适神山逝朱凤鸷鸟空累百
　　大雪行三茆山中
　　解束悟服食营虑结山水比闻三峰秀赍懽一来此同云布坤维六花漫不止升危滞遐踪寓目杀髙志真源不可往罔蜮兼泥滓居凡殊所厌还丹亦难恃太虚本宅无彭殇同已矣安得庄生达相与析理
　　游烟霞洞天
　　今我忽不乐驾言结游驷遥望南山木郁郁有真意崖瀑埀素幢谷风击繁吹洞幽无别踪白云蔼而至狨啼修术暗猱閧樛枝坠山精緑罗衣见客宛自媚形遗物不违真存道匪贰鉴兹浃心想去与众俱弃
　　赠何仲黙
　　何子生知姿弱齿咏凤皇埀帷破坟籍一目能十行雅调走鲍谢雄才抗班扬黄钟一彻虚丝管空铿锵陆沉金马门卒歳泣麟伤贾生亦逢时杜甫终为郎古来圣哲士位细非所妨大复山后贤永相望
　　赠近夫
　　石川山东晶童稚只自树昔探庄老窟终蹈宣尼矩学术通天人声华照区宇中年宦籍志岂屑轩组挂冠四五载逊迹谢官府近因避虎豺复出图三釡海邑方用兵庶务纷蚉聚才闻借冦恂已见思何武吾观江河流喧豗恶足数
　　发越州
　　生无冠组分碌碌守迍邅越南十二月尽室复逺迁故国天末扁舟薄言旋闽中地气暖可免丝与绵旧业虽荒芜尚有一顷田他乡困饥寒胡为重留连且闻江海熟已不忧荒年此州固信美旅寓岂其然盘飡未易遘薪水亦费钱虽得山水玩顾非贫士便素癖厌人事况乃居市廛毅然舍此去飘飖御风烟夜泊桐江云放歌渔父篇朝登富春山钓台两髙悬如云迫迟暮顿觉忘忧煎行复经武夷真诠落吾縁引手向紫霞髙招控鹤仙沆瀣亦可饱安能逐鸱鸢局局禹迹里里情向谁宣
　　严陵滩
　　咄咄严子陵竟不能下尔迢迢富春山潣潣桐江水渺渺穷居士皇皇汉天子当年布衣交一旦君臣礼渭川罢钓纶莘野释耒耜上贤尊天瑞所愿赞天纪但非鱼水防往往委泥滓明王久不作吾道长已矣
　　忆李御史云
　　忆昔在吴防与子共昕夕剧谈例百壶醉咤沧溟窄晨光倐不处人事转凄恻予复苦羇旅子已作逐客鄱阳波浪深南岳瘴雾塞鸿防天万里帛书经歳得谁知消息来竟作幽明隔防契既永逝今我何萧摵曩时青莲花持抱化为石回首灵源山云际且屏迹
　　故太傅于公谦
　　太傅出南方眉宇天人表曩在英庙朝谠论多了了三边正统末兵戈日俶扰先皇巡朔方敌骑伏潢沼黄云阨塞垣仙仗迷周道法驾一防尘作意索金宝京城既揺动和议杂纷纠公时赞戎机决策截澜倒告庙定储君誓众守隍堡耀兵向阴山直欲举征讨居庸扼咽喉铁马岂得捣坐令敌计穷食尽师遂老翠华果全归黄屋免再造虽重获罪戾社稷功非小功髙反杀身于古亦常有固由天威赫实为青蝇挠天日终辉辉即见是非了神衷启后圣殊锡达幽忆昔靖康乱谋国何草草堂堂宋诸良唯唯遵和好甘心拜仇敌所以至絶岛直书在史氏公节须皦皦
　　赠方豪
　　昆山天下士抗怀薄秋旻作诗接元白开口奔鬼神狂来放厥词妙得造化真习尚罕时好结交必古人三年策仕版八口还忧贫民俗日向浇真欲回其淳尸名况疾恶所以谗柄新邹阳固得谴郑侨终见亲迷途堕老洫谁辨玊与珉君看裳陵山万古当嶙峋
　　须溪除日
　　兹夕乃何夕忽忽岁云徂南征歴寒温犹滞天一隅去年阖闾城今年姑蔑墟风尘久未厌岂得念故都怀中两女儿旦夕如长鳬出门初学语今能効屠苏团栾岂慰意恻恻悲隙驹比隣数知旧别后还有无爵服既不情铅汞亦我诬九野天浩荡奄奄正愁予
　　赠周用賔归江郎五首
　　岧岧三神山郁郁山上木丛株糁古雪云际守幽独附枝中梁桷匠石岂不欲寓形万仞冈沆瀣空中浴其名曰防灵千春葆芳躅桂树亦葳蕤乃有斧斤辱
　　其二
　　衢阳何所有江郎兀南陲云霞幻奇态万古天为低飞鸟莫可上人迹将焉为上有珠贝宫神物光陆离吾将游其樊薄言采芝
　　其三
　　翩翩黄鹄鸟顿足珠树林误入燕雀网稻梁非宿心羽毛日摧頺逝节已载阴终焉摩青天髙梧结珍禽秋风下木叶各奏世外音凡鸟空嘈嘈角鹰扇祸淫阴一解散求友意何深风翮或相及无忘寄幽襟
　　其四
　　昔我归山中敬访江郎石相逢草莽间意气两测识电露无恒期烟霞有真色黄泥天鸡没感子何所适葛洪以丹砂圣终沙碛通潜自天行达者固无窒赠子白云篇心知讵宜黙
　　其五
　　繁霜袭广野怛怛失众芳送子不及逺岁晏令心伤结交岂在故所贵旦暮遇曰余罹天弢尚尔界觉路青山何逶迤行子有所之异域雪霰盛勿使白鹤疑
　　读李质庵稿
　　雅音失其传作者随风移于楚有屈宋汉则河梁词曹刘气轩轩逸文振哀悲两晋一精工六朝遂陵迟角然尚色泽古风不成吹卢王号词伯秪用绮丽为千年取正印乃有陈拾遗或不尽反朴朝代兼天资所以王李辈向道识所期大哉杜少陵苦心良在斯逺游四十载而况经险巇放之黄钟鸣敛之珠玉辉幽之鬼神泣明之雷雨垂变幻时百出与古乃同归律诗自唐起所尚句字奇末流亦叫噪古意漫莫知歴兹六十纪识路良独稀凤鸟空中鸣众禽反见嗤夜寒理危弦恻恻赏心违
　　赠吾谨五首
　　朅来潜元子偃息苍云根怀姝三十祀为亢遵世屯甸翔虎防凤鸟乃孤鶱微荣曷足贵所贵至道尊糠籺铸尧舜水虎伏门岂同曲辕栎遁天得长存
　　其二
　　采兰荒江陬繁芳被罗襦采采不自媚征途爰有需征途何遥遥波岭争洄纾宵旦判辰参卒岁焉可图南州瘴雾塞狨蹄下城隅永言守沉晦去去宁君躯
　　其三
　　南服有佳人遗身在逺道上衣云锦灿下裳花萼绕容华耀朝曦岁晏结芳草独行谁与娱抱影心正捣岂无合欢被附托苦不早楚璞思一献和氏莫复保世无良蹇修雌守以终老
　　其四
　　麟为希旷祯何以至鲁藩大道久丧世麟趾在人间仲冬钜野风犺獍乃髙蹲合围不孑遗灵物罹其樊虞人折尔足尔貂与貆岂但子鉏商鱼眎乃漫漫大鹏息南溟培风防髙抟纷纷枋榆鷃安知九霄翰
　　其五
　　京洛贵游子结驷康庄衢前麾拥楚舞后骖杂吴歈结交尽侯门意气陵上都玉食豺虎侧闇者适所趋宁知穷巷士仄仄顿空庐冬裘不掩胫夕粟无斗储阨抑曷足悲主者顾乘除神奇化臭腐荣盛可久居子云草地千载名不渝
　　双剑篇赠毛汝厉
　　双剑在昆吾淬砺良独劳年歳既已久况兹以鹈膏丰城古狱下闪闪星文髙云逵一见收结佩事游遨被以黄金鞘系以赤玊縧霜锋按月窟万里风雷号一剑乃弃置埋照同铅刀岂不爱光霁乖誃异所遭有时匣中吼魑魅皆遁逃神物卒当合世人那得操君看延平津纠纠双龙交
　　岊江送汝厉二首
　　漂漂海上萍卒卒梁间燕与子结同心何意异乡县游团散景光谭讨猥深眷睠兹朱旻际乃有此暌判川途何渺黙年运复流转岂无缱绻心王事不可缓君当翔要津我且守迍贱膏煎以自明璞辱以自衒愿言沉光辉勿使闇者见
　　其二
　　西北日晼晼宫观凝寒烟行子暮何之驾言北之燕前骖结良驷后徒控华旃中舆歌响发楚声一何繁一阕逺别离再阕行路难蓟门无清尘易水有急湍旷士怀明义天步故多艰贱子甘自营沦晦亦所懽乖期在昧旦且复叙凉暄容辉无时及表之英琅玕
　　南山一株松
　　南山一株松衣被何婵嫣上焉絶云气下者抵流泉季秋零露沍百草乃弃捐修条抗回风况结霜霰縁附托一得所斤斧那得前所以保容华阅歳及百千纷纷蜉居子岂知有大年
　　答毛汝厉侍御
　　仲夏夜向短忽忽不得寐所思天未鸿鴈冉而至佳人隔湘波遗我云锦字开缄珠贝光亹亹见深意绸缪梅剑言譩胶漆地时危先金甲儒服久沦弊感子情义重难以笔舌记念昔在京师邂逅意交质文章讵足传偏爱无妬忌逢人説项斯益见君子谊我生岂土木啧啧赏风味顷来趣南方骢马金络辔侁侁表干臣赫赫天子使始识豸绣衣已褫魑魅气如何驾鼔车乃用此骐骥所幸日亲炙慰我色憔悴公门数十寻不见所深邃俯心下防贱此軰一腾沸平生诗百篇缮写入箧笥自愧交游间何敢复当是鄙夫昧逢迎动輙得詈戾遽意遁樵渔横逆莽复炽非子善解排何以控轩轾凝情外形骸奋舌略荣利岂无英乂者与我独投契朱炎射北林樯乌荡离思恻恻芋原屺悠悠岊江涘楼船忽复解我马何当系江山一搔首天地双挥泪君才万夫敌伟矣瑚琏器富贵何可言勋名防多事九域悲风尘三埀更烽燧疎莫华滋短狐暗窥伺先帝在天灵仗尔济颠踬桓桓裴晋公彪炳于史氏王通虽铲采恋阙心尚閟太平十二策寂寥昔曾试持危良独难避色信所致古今贤达士用舍各行志赠子猛虎篇髙歌发欲竪
　　少谷山杂兴
　　輶车入城府不染市道尘买山水部巷石壁争嶙峋嘉果自四时橘柚及枣榛树木更茷梅竹逾精神茆亭覆石上风月为主賔芸轩矮且陋著书掩柴门褦襶非我朋心知逺见亲神闲多暇日棋局见本真虽居赤县防每结青山云鳞鳞十万家刀锥忘夕昕兹山岂遥逺烟容自津津四郊愿宁谧永作草茅臣
　　逺离别
　　近别不顾家朝往仍暮还逺别不顾家出门宁计年出门复入门儿女相牵攀鸿鹄怀四方岂受燕雀怜凉风动沙碛剑歌惨不欢拔剑莫割水怅此离别难同胞遍海岱所贵天纲全孔圣欲居夷老耼行度闗意气茍相安岂在华夷间逺别即当别懐土非上贤
　　白雀诗
　　有鸟曰嘉賔结意公院深族类分摠摠中有三珍禽毛羽白胜雪哕哕吐奇音卑尊与贱贵食宿明素心虞罗得之喜言是世所琛饲以香稻粒娇爱轻黄金置以白玉樊鸷鸟不敢侵行将贡明主上林逝骎骎小鸣天地白大鸣彻古今化国彚振德修能无滞淫类此蓬室士怀美遵丘林一朝被爵命照耀岩峦阴永言复自爱野田有遗吟
　　威凤篇
　　景风布南服晨曦射丹台威凤何契阔千载一徘徊声响世不传箫韶昔所谐虞庭既寂寞岐下亦蒿菜孔雀与野鸟朝代纷疑猜今时夫何如天未鸣喈喈乃有抟牛防附托凌太阶此曲不可竟九土方喧豗
　　短歌行
　　跨马出郭门马疾不竢鞭长跽挽君马听我歌一言凉风戒芳树白露凄寒蝉君子有所思逺游及幽燕在家人所爱去家人所怜朝饔不及飱岂得恋膝前下有黄口儿上有沧浪天今时何清亷尽室难逺迁但见被云锦麻枲无弃捐独行多辛苦加餐以延年
　　寄惟可
　　褰裳采杜若江水何弥弥借问采何为将以遗君子人心无终极天涯岂伊迩节易载阴往事更佌俿时危生计拙何以托疲薾桂枝有晩芳芙蓉在秋水非无歳寒姿亦逐江草萎栎社神所祥永言葆理
　　寄顾九和侍讲
　　昔在吴子国对君启心怀朝游太湖水暮宿姑胥台狂吟各写志醉倒黄金罍张衡赋四愁王粲兴七哀同心而同调一啸卑九垓翩翩海鹤举飒飒天风来烟波忽相失各在天一涯君为九霄翰我似穷途埃音书阻嵗年泬防陇间梅亦有芳菲草念子思悠哉迟暮不我顾零落同蒿莱
　　送李道夫赴阙兼怀仲黙
　　强敌且搆患我友之朔方朔方万余里金门郁煌煌下有避世士大隐而诞章十年风尘深寂寞中省郎食禄侏儒下修身思何长我有薜荔裳因子逺寄将一以存苦节一以昭不忘
　　岁暮怀京华诸友
　　忧思苦不彻岁暮登危岑闗山百二重江水渺且深水深亦有涉山阻亦有临念我诸同袍一息断风音君为天上鳬我为水中鱼飞潜自情性安能识盈虚遥望北斗星不见北斗城参辰俱在天牛女亦分明同域而相避何况异天地
　　游子篇
　　睠彼不周风喟然思九夷九夷限波岭游子逝何之驰车越幽蓟天路逾险巇齐州岂不恋严威剥人肌襜褕可御冬所懽不予贻在贱贵所忽在逺迩所遗子去华衣马敦我忼慨词
　　赠道夫四首
　　华辀戒昧旦之子赴北阙丛林无繁条天气正十月中逵判绸缪岂不念鹣蟨赠子金琅玕呐呐心结愲京观多缁尘终风永夕发修坂无逸轨知者备失蹷故家亦有懽浮荣亦有歇志士无间居国忧固臲卼持子东门行防言不堪説
　　其二
　　大道未底夷回飚无时起君子思致身小人亦踶踶结绥晨出门长道从兹始马周一布衣埋迹殊无似常何出片言纁转跕躧一旦白板扉光彩连州里拙哉孟浩然非无圣天子平生得意句濩落入泥滓咄咄归南山悠悠谢朝市显晦无贤愚自古靡不尔兰苕言永怀忽逐春华萎
　　其三
　　頽风吹岊水饮子白玉杯意长酒力防日暮倚徘徊十年绨袍恋嵗杪起离哀咎愆孰与陈游衍孰与偕故国不可居鲁生行凿坏金台何崒嵂首山亦崔嵬茂子竹栢心余阴及枯荄
　　其四
　　富贵苦相迫师徒多遁巡况当强盛时谁能分沈沦之子仗剑出举足生烟云河淮漫浩浩中有要路津岂忘风波恐壮士念委身陈霜沍修途落月经柍桭良友志异域此意难重陈欲扳时无何欲往道无因愿为双意而飞飞出城闉
　　拟古
　　勋名不可图叹彼时运乖佳人处幽谷心思日如摧未旰柴门闭盛年不克谐岂无合懽意蹇修孰与媒霜闺云被寒玉顔暗中頽翘首孤飞鴈雝雝令心哀
　　宿石竹岩
　　寝疴坐情累削迹离故家届兹仲如月气清且嘉迢迢紫云洞渺渺天一涯寻壑滞瀑流攀岑悟灵芽千峰递生态百草互吐葩周览荡节物况乃凌紫霞神仙彷佛遇导我营丹砂丹砂未易营缁鬂早已华神理寓隐頥时变増感嗟至人有逸念存形非所多
　　苦辛行
　　贪清不自爱歴歴疏逺目缅怀云居胜驾言陟曽曲樛枓遁斧斤岐径积朴云栈纷当心不敢轻落足扪枯骤战兢披棘逾匍匐尫羸无奈何况复迷浚谷虽无防莘恐讵测蜒蚿伏少焉青霞深转讶白日速山海信伟观何以慰彳亍我生孰驱迫自致穷途哭伯阳不出门世路了如烛愿昭籛子诫或免华山辱
　　王右军
　　右军鸾凤姿初齓寓隆想沉睡乃真觉坦卧亦疎朗临池洒妙翰抗意风云上笼鹅事偶然草经有攸往

　　少谷集巻一下
　　钦定四库全书
　　少谷集巻二
　　明　郑善夫　撰
　　五言古诗
　　草堂大风雨彻夜怀田家
　　旱魃自首夏今兹山吐云翛然草堂前彷佛气候新迅雷殷霹雳积阳乃沉沦振风防而至涷雨犹倾盆中夜想抱被寒燠忽尔分回思前几宵始得一爽神平明窥少谷生意复津津乃有枣与榴落地纷成囷缅惟收敛毕农务仍苦辛造物讵可测且幸苏劳筋阴阳未顺序吾忧尚无垠
　　出自郭北门行
　　出自郭北门松栢何缤缤白日不到地野草悲阳春仰观苦雾繁俯盼白骨新白骨火不化髑髅夜相賔飚风啸有恨大暮难再晨昔为嚣市子今作广野尘昔竞刀锥微今托鸱鸢亲运乃如此彼苍岂遗仁防庄达生死缅邈烦恼津
　　孚斋
　　成心绣鞶帨偾骄不可拘脊脊广运中吾道其何如罝罘乱薮泽太素成蘧除畸人乘莽焦火蹈若无泛然涉九渊木舟一何虚得一合众万瞻阕生明疏至情通喘耎而况孚豚鱼斋居霁烦想兹理守弗渝説巽茍不亏化邦扩所余睠言永登假去与天为徒
　　游建州陶园和渊明拟古八首
　　南服翔燠风杪秋犹春和水干坐濡滞木舟载悲歌名园占原隰节物逝已多峥嵘甘菊丛绰约芙蓉花流景瞻应接腼尔怀阴何
　　其二
　　少小秉末尚担簦逺行游如闻赤县外更复有八州车辙苦未厌光景倐若流归来守纯气蘧然见丹丘乃知不出门偃仰六合周王风久寂寞吾行将奚求
　　其三
　　四序逓兴没万有乘始终景阳未停轨积阴已肃戎何意松栢条蔚然乃独雄糜糜田间草淅淅草上风凛秋一披拂姣好防有穷迟尔采脂苓服食青山中
　　其四
　　羣山积莽苍莽苍当座隅万木忻适所境幽郁以舒细雾宿阴洞丛菉亭广庐东山抱逺志栗里赋闲居浮荣曷足縻三径不可芜歳华日向晩吾道乃晏如
　　其五
　　东南有一士名节贞自完葆光归田园散发懒不冠白鱼入羞馔取色慈母顔幽居藏市廛白日以闭闗客从逺方至情话忧絶端酒酣命僮仆取琴为之弹希声入窈眇忽下双紫鸾睠言履昭旷相期逾岁寒
　　其六
　　秋登黄华山恍然见大荒前有乐天居后有归来堂堂居厰云鸟回池亦淼茫主人端逸念莳菊翳坻场天寒菊未华逸念齐嵩邙桴泛通永夕万象争低昻情景茍不亏余何动迷方缅惟无穷门引领情内伤
　　其七
　　我行复中野怛怛自今兹蹭蹬勿重陈所伤命与时非无青霞质素衣向已缁侧闻雍门弹慰此中忧疑忧疑卒未解至音已无辞古风落防防大道不可思王乔非予愿詹尹亦我欺江花莽消息游子暮何之相逢东园公遗我考槃诗
　　其八
　　楚江有杜蘅叶短不堪采越山有舜华秀色昏旦改不如撷芙蓉逺意薄云海美人隔秋波秋容澹相待悠悠鹖冠子遯世岂有悔
　　北鴈步云词
　　昔我梦翼飞去与王子亲双双鸾凤箫吹破缑山云翻身大火坑洗髓明河津芔然驭白鹿下宴瑶池春枉驾鴈宕阴防闭天阍醉扫千文石万刼留至文只今灵峰洞元气犹氤氲悲歌草木偃坐啸天地闻归来铲光彩大隐金马门君看东方生至人伏垢氛讵罗不了道一壑空云云
　　业书楼
　　台南有髙楼下瞰澄江水飞甍冐流云疏櫺一何媺重帏无长物三车拥图史中有伟丈夫云是百世士连繙十二经呾尔荡其滓繙罢三叹息回首鸿蒙里乃知无物初万轴皆糠粃青藜宵到门欲语余一指目击道自存我爱温伯子
　　北山诗二首
　　朝发委羽阳暮赴紫霄期南游嵗向晩恋此溪山奇终风豁初霁阴谷雪已晞振策陟曾曲薾然见茅茨疏凿信未伦情景殊匪亏新松防多翠逺江亦不迷素月明当中坐久生灵台少焉寒威重尚觉阳气防良朋矢为好兹生幸未衰本性茍可遂毁车去何疑
　　其二
　　东行寓游踪逸轨迷西还矧兹防月翳翳风景昏非无儿女怀所适山海观阳崖冐逺陂阴壑注奔湍步云青峰顶搜括穷其源前有空明洞茑径回岩峦驾言采玊华将以遗所懽翛然云霰集置身虚无间大道出死生静者见腑肝愿招柱下史去入无穷门
　　燕集玉辉堂
　　窈窈岩壑姿迢迢契幽缅怀天台胜遂寄山水癖赤城淹岁晏所恋有三益壮阴屈防阳闗山雪盈尺虽嗟轨路阻稍喜缁尘息巾峰入草堂天葩进瘆美人罗公车求友意何极文筵丽竒态流觥乐无斁鹿鸣纷谐和造适非丝革退念蒹与葭兹幸附圭璧覩空悟气机体有见真色吾道未榛芜辴然露胸臆
　　送何仲黙游闗中六首
　　跨马出蓟门马行不旋顾丈夫重髙勋狭径有矩步狭径非所遵将子恐歳暮多财乃善贾长袖乃善舞巍巍西昆丘矫首以延伫
　　其二
　　延伫如奈何离居生怨惜输心风雨夕执手衢路侧神交无古今长道有羽翮晤言念弥久去去结松栢女萝乘飘风睠此中乖絶
　　其三
　　弱齿逃篇翰中逵谢华藻深文用情性鞶帨日已扫箫韶奏虞庭凤凰出琼岛至音动天地和者一何寡永言承德辉别尔乃草草
　　其四
　　登髙望咸都送子过易水朔风何萧萧黄鹄逝未已肴函列百牢泾渭亘千里西当太白窟代有隐君子长孺用髙义壶遂且逺举古道存遗编尔托经始
　　其五
　　崦嵫下西日翳翳风景昏虎豹扼九闗广利那复闻重华不可晤圣智乃沈沦鸱鸢日连类鹓雏遁其羣矢言引髙步行止遵时屯
　　其六
　　杪秋行终南箭括髙刺天黄河从天下列宿相勾连何意紫极北狼嘴张其躔南开蚕丛山北俯邙与广野阒无人草生郁芊芊尘飞苦无象谷变防有然行哉殖元气皇图夀万年
　　武穆吟三首
　　南瞻岳王坟拊心讼宣和四海既无虞乐事一何多师师入帝侧金兵乃星罗旧时张谏议天阍语非讹但见户括金不见士荷戈回首靖康末志士悲如何
　　其二
　　太尉出世姿用兵自神武怀中左氏传羞与绛灌伍燕云唾手得甲卒尽熊虎北开防天南靖朱光土国耻犹未雪百胜曷足数誓将与诸君痛饮黄龙府不观颍昌旗气已吞边部
　　其三
　　英雄无奈何气数乘人事宋徳但末光椒房生梦寐北狩不可返上天有成意壮士自苦心奸臣自长计蜡书晨到门将星夜堕地平生四字符竟落气数里桓桓蜀武侯杀身志乃已
　　佳人篇
　　青青壖畔蕉粲粲空谷女头上金错钗宛宛鸾凤舞腰间碧玉佩娟娟下兰庑言采草中英不践草上露新制齐纨扇自障复自顾非无合欢被防身宻如堵飘风吹杨花夫君渺何许长恐时易沉裁悲以延伫
　　赠吕爱员外
　　秋云防崇台观子意弥逺新知何草草半饟迭酬劝同生不尽欢异世乃増恋真交重意气岂必日缱绻丛菊有逺芳女萝有深蔓大道沦沧溟相期泛波澜
　　芳树篇二首
　　芳树生广除苍苍正轮囷芳树不自芳拂拂千紫宸朔风吹树巅素雪舒其神今日曷不乐公堂有嘉賔把酒对兰楹懽来不能陈防言托哀竹惠心欵以伸
　　其二
　　吾皇嗣歴服神武古絶伦拔剑下大荒裔夷率来臣大食献宝刀大宛献麒麟单于独犯顺戎衣不及晨军声动地起旦日至西秦分金赐五侯卫霍不爱身万国拜稽首三祝何谆谆但令修文德王度永无愆
　　早起赴思道索饭
　　晨朝不举火去扣故人门坐见相忘意终衔一饭恩醖谋苏轼妇蔬摘长卿园童穉能看客文章不讳言粗豪吾岂敢道谊尔应存陶令时独往杜陵嵗七奔从来略温饱以此信乾坤万事羇孤极元慿好弟昆
　　苏蕙娘织锦七解
　　扶风苏蕙娘织锦不下堂朝朝理机杼字字回肝肠织就逺寄将夫壻在襄阳【一解】夫壻别有懽置妾长门旁新爱正纠结旧恩一时忘【二解】仰看天上星环转如车轮经纬自有度卑尊岂无伦慿妾手中梭愬妾心上棼纵横八百字反覆合成言妾心方悔悟君心傥回旋【三解】苍蝇防素缟嫉妬无愧好忆昔君别妾人事何草草君逐阳台云一去断音耗妾似芙蓉花芳妍向谁道【四解】朝云歌未已陇水鸣不止愿作青陵台同生复同死【五解】琉璃易破折纨扇轻一掷生前参避辰死后致魂魄【六解】白头且莫宣红顔多弃捐安得窦连波解妾回文篇【七解】
　　赠汪希周
　　朔风吹歳花之子意嵂矧兹日初度乃值履长月賔筵击朱弦调急新商发君才当雄飞一举偃溟渤培风向天池九万岂天阏终焉到彼岸去去忘其筏北辰久未安欃枪耀双阙睠尔弧矢志翻身射星孛大业犹次且誓言共黄发
　　妾薄命
　　翩翩并命鸟步步相谐悦中道忽分散鸣诉哀以切有生谅同懽有死愿同穴众雏羽翼短讵忍两诀絶兰芳不如桂荼苦不如蘗妾身未能亡恶此中衰歇双星下洞房流景何光洁照见君衣裳不见君顔色重泉睠有期海水亦有竭巍巍苍梧山竹泪无时灭
　　燕歌
　　云鸿下雀罗越客变燕歌燕歌声激烈越客悲奈何长歌剑斫地短歌发直竪朔风吹易水四座俱陨泪少年羞睚眦壮士重意气拔剑杀仇家生死无顾忌猛虎欲攫人不择愚与贤食胆中自知岂避猛虎前出门逺孤征雄剑终夜鸣身脱芦下亡命入幽并幽并多豪侠结交逾平生杯酒接然诺信义何分明白日髙渐离筑声怆以怦田光为君起片语谋立成荆卿独忼慨舞阳乃辅行上马报仇去土花照青防秦庭事一就干载扬令名
　　游侠篇
　　长安逢少年意气何昻昻鸣鞭六陵坂先驱势正强戒途列万骑一一羽林郎铙吹动地来飒沓若云翔面前五花骢宝金丝缰腰间双龙剑吴钩饰英璜弄儿十四五借绮凝素光行行且游猎游猎及上阳张弧向大漠忽坠双飞鸧持归平乐宴象筵欢未央借问此何谁云是汉金张六年起卒伍一日倾侯王文人天帝子出入乘金阊扬声重纶綍流焰烁朝堂逆鳞不可婴太阿手所将乃知朱门贵溢恩胡可量
　　沱水三章
　　仙人骑白豻逺在苍梧山我欲往从之沱水深以澜沱水深可厉苍梧郁巑岏
　　其二
　　云门何皇皇逺在洞庭岸我非沱上鳬日夜泛波澜
　　其三
　　言采蘼芜草思心倐如摧不见王孙归但见章华台
　　同心结三章送林徳敷赴齐东
　　文旗出郭门念子赴齐东揽衣起踯躅叹息不得同凤麟久増逝爰居亦避风防运方险艰去去随短蓬
　　其二
　　短蓬逐晨风转徙无滞淫我其鸿与燕乖坼一何深云台志莫就奄忽昔与今平生广陵散写此岁暮心
　　其三
　　岁暮心匪夷哀弦久断絶与子不殊调胡忍相诀别临淄锦绮塲子去守饥渴愿保金石志慰我肠百结
　　五子二首
　　曹王振大雅抗怀逐游龙江马亦决骤连翩乘上风汪生何慷慨接响苍云中京洛五凤翔矫然下梧桐和鸣正以则至音激黄宫叔世竞蝉聒置尔荆棘丛上林逝若脱遐趾随断蓬素丝易以染姣女难为容行矣敛华饰达人有深衷
　　其二
　　太山五株松冬夏恒苍苍凉风旦夕劲声闻一何长声闻曷足贵所贵防雪霜东封翳隆爵俛首以徬徨何言帡幪勋乃见斤斧伤苍顔日摧頺卒嵗増慨慷但令本根固繁条防有强依依女萝草永言附遗芳
　　安期生
　　人言千嵗公昔在阜乡亭卖药青海上徒闻千嵗名双畱赤玉舄珎重报秦庭东指蓬莱顶风波连紫防河津不可渡谁识安期生
　　我昔逺行迈
　　我昔逺行迈飘飖度溟渤洪波浩漫漫东下遍穷发蓬山彷佛见鼇足互兴没回瞻赤霞城照耀金银阙道逢五行仙姣好若氷雪璘璘白鹤车翩翩逐云月导我探鱼肠乃得餐玉诀入山采黄芽和之以璚屑服食引奇龄秘诀不敢泄敛袵入怀抱三载字未灭归来歴故都不复见物色回首望徽音徽音已断絶桃花源不昧去矣忘其筏
　　兰陵赠王诞敷使君
　　何处见君子兰陵西上门坐看苍翠色蔚蔚照熊旛尔本蜀中彦才如横海鲲余方闽地隐梦逐故山猿郁彼风云志澘然廊庙言并收治籍惟恋孝陵恩汉主亲戎阵书生爼豆存迢迢去住意一与醉芳樽
　　游张公洞二首
　　阮籍怀广途卢敖歴四极尚慙壤虫隘或哭周道阨伊余抱末衷乃泝二子迹北游费岁年东归睠幽岂不念穷路黄鹄有羽翮阳羡山水区西奠洞庭侧嵒扉靡杂卉菌芝类盈尺昔有摄生者于此炼金液空筌夙所慕灵洞杳莫测寒泉滴不散千嵗成璆碧中有科斗书漫灭不可识朅来事防探宛若藐姑射岂伊耳目娱但恐霜露迫缅思缟凤吹傥值紫髯客修观竟十二累果及八百深功谅难期所志未忍息永服先圣训至诚裂金石
　　其二
　　乘槎阳羡湖延览铜官山山气何氤氲飞崖郁而盘西南有乳窟窈窕青云闗倐忽启灵秘传闻赤符间七日混沌死鬼凿永不刋神窍通十洲清浅呈琅玕阴伏其下六月氷雪寒仙防与石燕倒挂风雷坛仙人度羽去尚留九成丹爰有好事者里粮澹忘还防搜了无得怅然回波澜余亦采芝徒九载勤登攀九载在旦夕皓发凌朱顔尚子既毕娶坡翁复营田至人贵遗形细故恶足牵
　　与原侍御郑地曹游虎丘
　　祝融气已深行云丽晴晖霜台早见招骢马来騑騑升髙目不极望逺神欲飞南风起木末吹我芰荷衣把酒白莲池长谈暮忘归白日无却顾浮云纷是非麟凤在羁靮心事殊多违何当晤生公参破区中机
　　泛舟五曲谒武夷精舍
　　朝泛碧浪溪夕宿隐屏下洄湍激九折淜洑以东注丹厓写灵竒怪者莫可悟岂伊神理秘谅有鬼物防仙术非荒唐宣圣有矩步防流无穷门直以夫子故依违尚友心謇謇恐迟暮终当据昭旷睠此结桂树
　　龙溪
　　志士乐岩栖岩前幽鸟啼长风吹瀑布飞过白龙溪抵道桃花发花源处处迷
　　古愁二解
　　出门采棠花风吹陇山木陇山未可行荆棘伤我足【一解】陇山高以临陇水阻而深不畏伤我足但恐伤人心【二解】
　　偶书
　　神龙栖九渊志在天汉表终始养神德用九仍初九安能逐鼃蠙泥蟠东西沼
　　志士篇
　　河伯夸秋水未知东海深众人尚雷同安识志士心志士有苦心心苦道自舒上山思采玉入海贵探珠至宝非外假真诠岂予诬独行何凉凉濶遵泝周衢虽无凌风翰睠此适国都升天而游雾惕哉子大夫
　　杨白华
　　袅袅长杨树青青埀白花杨花揽不住春色若为斜如何宫畔草萋郁遍天涯
　　边人曲
　　结发事逺征能知边塞情长骑汗血马调戏郅支营大小七十战金鼓夜自鸣稽首两贤王大开受降城匃奴不可敌剑声讵能平终生独忼慨抗言请长缨
　　渡峡
　　凛秋行日夜短别去故里睠此有所思陟山复临水重峡亘天堑下足顿逸轨回飚激伏澜絶流渡蒙汜西崦积瞑色翳翳敛夕靡所忧风波集击楫志未已至人乘虚无君子虑终始蹈险乃真见履顺有灭趾矢言涉大川勿负横江耻
　　游石竺岩
　　少抱烟霞资雅志向林壑出门混世尘中逵反堕落闻道岂不早优游嵗将迫言就巫咸问敬访何氏宅石竺敞灵界紫云冒岩箔匪梦复匪幻乃见鹤上客长跪诉悃诚曰予动迷错授我灵光剑斩断妖魔色朅来无穷门灏灏见天德接手浮丘老感恩讵云薄乘云凌髙丘永与世寰隔
　　题集山书院
　　大江贯蕲黄中有硕士居抱璧重一掷探元破羣愚偃卧大集阳悠然见苍梧鲁峰七十二芙蓉峻而都所恋得依托宁能去园庐众山止其巅百川求其潴不观洞庭濶但恐周道纡白鹿有筌蹄衡岳笱篘入疑始吾与尔为徒
　　黄山杂诗十首
　　黄山如岱岳萝山若梁甫曾颠遏行云自太古咸池荡初景昧旦河已曙我梦天都行笑折扶桑树
　　其二
　　燠风熙自南淑景变物色引领望岩阜光宠徧林薄抚兹盛农节耦耕及南陌虽匪康庄衢良用歌帝德
　　其三
　　经始朗上原秬菽长如茨岩霏散丛薄谷风回春姿童伴歌以嬉苦乐中自知寗生声慷慨乃作霸王师
　　其四
　　黄山奠南服分楚望连峰标天枢结秀极地藏金鸡时一鸣髙鸟不能上睠兹俯沧海穷嵗梦波浪
　　其五
　　蓝田有嘉植种玉世莫比灵气纷璀璨熠熠寰区里玞碧奴视之琳琅乃支子不遇后车载终伏磻溪水
　　其六
　　回溪下钓缗溪水见我志绪风扬伏波波伏风不起中有双文鱼簁簁不受饵履兹钓鲸鲵掊击东溟水
　　其七
　　园庐春欲至岁事此伊始采芳入层云散发不及理蚕眠桑柘繁土膏农务起龙鬬未敢闻巢父正洗耳
　　其八
　　硃滩流湍水壑龙无时吟水流木叶下宛转岁序阴岁序倐以改丹砂仍费寻蓬阁傥可求去矣极髙深
　　其九
　　崇峦互经亘灵氛厰盖天风散鼓钟旦夕发清籁日晏紫芝茁山静幽鸟萃真机秘心赏要在达者防
　　其十
　　停云扃重闗萝风陨天声遐搆名山阳允谐真隐情诗书豁俗韵岩丘湛性灵郁彼漆园篇聊用得吾生
　　谒紫阳精舍
　　竒游歴四穷兹山负灵胜翠川玉篆绕丹巘璚花并浮桴临星源仙踪焕云柄图经宛不爽神理杳莫竟缅讶开物初岂无稽天浸怀山谷就变赴坎槎交迸迹竒易赞扬岁深改观听朅来幔亭宴渺渺论神圣谅同武陵源去为嬴民病梵蜕昔所诽真函此须正所以紫阳翁不履黄庭径逺瞩悟气机内照见真性永持哲士诫修身俟元命
　　雪晴登阖闾城
　　屯车阖闾城北风吹我缨残雪辉逺山牛羊缩郊坰四望靖氛祲何以烽火明荆豫复梗化巴渝未休兵东方乱新定讵可言太平淮蔡连齐梁繁华转凋零新鬼夜羣啸贪攘日相乘阛阓少人烟狐兎行其庭向来膏腴地眼见白草生白草何田田不足饱蝗螟县吏尚夏楚余民死诛征我生夫何为罹此百忧并拔剑出故里捧心向明廷八月过沛水长路愁榛荆宵雨恻野哭晨风起鸡声空日积悲愤岂不怀志诚承乏下三吴伏枕惟独醒遭逢想马周然慙匡衡客从北方来因之问神京狸鼪宣慢慆凤麟多自屏荃蕙委厥美艾榝朝盈盈语罢各掩涕使我心逾怦捐佩遗故人畣我非众馨媒拙终受诒好修谁共成吴侬亦有謡辛酸不忍听东门有瓜塲予亦将归畊迟迟俗士驾望望灵修情
　　子夜歌三首
　　梅花在岭南侬欢在山东梅花欢所爱不得附防鸿
　　其二
　　客从海上来遗我双鲛绡鲛绡是何物留此比璚瑶
　　其三
　　山有并命鸟闗闗感人心中夜有所思澄江不如深
　　岁晏行
　　终风薄旅衣游子行天涯天涯行不息岁晏有逺悲出入盗贼间进退昧所之休驾入彭城身在犹惊疑问舍得所安聊儿女嗤故人皆鲍叔眷我情委蛇论文具鸡黍旬日以为期驾言东问津相送洪水湄中原且多难伊人复生离握手写肝胆我舟行且维感此绨袍恩有心终酬知但恐丧乱后防晤无定时努力将奈何惟有长相思
　　湖上
　　太湖何潋灔岁晏亦自好长风西南吹天水共皜皜遥峰七十二恍怳红云岛洞天在蒙流水隔烦恼昔有緑毛翁于此采草至今白石牀风云为持保闻兹生古心携舻事幽讨良朋既同调逺客亦倾倒鼓桡乘鼋鼍凌波撷苹藻泛泛景将入黙黙意未了方壶不可问沧海恨无早归循去时路木尽乾坤老
　　罗浮四百峰赠湛甘泉编修还岭南
　　罗浮四百峰屴崱连青旻中有甘泉子头戴玉台巾伏火烧丹砂趺坐三千春下悯世溷浊飞舄京华尘西歴太行山北渡长淮津疮痍满道路此意长谆谆回思葛稚川睠言慰所亲倾盖姑苏阳探春五湖濵更欲折梅花持以遗逺人相从不可得独步采江苹
　　游天平侯思道不至
　　晓起发吴门遥望天平山秋风吹松涛入我衫袖寒白云无朝暮好鸟声闗闗良朋期不来独游心无欢驾言问名泉髙兴犹未阑山僧导我入桂树聊跻攀我眼日已饱我身殊未闲平生抱丘壑三十驱尘凡尚恐豺虎剧不敢縁其端愿从华阳君五岳时往还
　　居杭旬月迟王员外不克先赴闽州
　　昔我违京师秋月始生魄今我离越鄙冻雪迷广莫良晤无久期达节守驹隙与子同波复作中路拆上天黒猿啸下水白蜃斥如何临嵗晩乃尔事行役寒日下荒芜云林正萧槭樯乌旦暮转遂有川涂隔悠悠泬寥天切切风雨夕神交谅不爽万里日亲炙
　　梦戴寅仲二首
　　之子不可作壶公无春姿毘陵江水深游魂归未归风波闄汝东虎豹咆汝西北走限氷雪南征多蝮蛇年少死道路斯人更流离何以入我梦明我长相思万壑真淼茫三泉苦防天髙猿鹤冷尚有钟山疑
　　其二
　　交游满江汉谁复更如子读书京华尘相看忍羇旅诉心风雨夕潦草各别去云胡大宛种一蹶千里路朝陟洞庭山山逺不可处暮航太湖水水濶不可渡精灵复何为白璧已黄土落月哀杜鹃切切复延伫
　　寄思道二首
　　中岁倦六籍出门事逺游逺游于何之五岳还三洲一鴈云中鸣诉诉如有求芒鞋嵗月晏得垒东海头谈文竟晨夕亦足销吾忧相期每自励志决天河流阨运当奈何捷径不可由凤鸟化枭鸱累乎行当休南湖烟水阔去去狎白鸥失得勿复道上遡多前修
　　其二
　　阑云翳日景埃风起拔木我前驼白狐我后举黄鹄我生值巇崄行止不可卜椒兰掷道傍菉薋以为馥楚璞胡为尔和氏刖其足祗修防二兵古道何时复将子田商阴商阴有黄角
　　虎丘与近夫太初同游
　　余防寡好尚所求在岩峦青鞋白接防濩落三吴间良朋偶云集结我以岁寒殷郎自东海孙子自函闗霜月明枫江驾言虎丘山归云拥絶阁下视空尘寰腾身慕黄鹤延年愁金丹愿言事支遁孟浪烟霞端
　　悼志
　　豺狼立道周行旅限东西我生理酸楚岁暮犹麻衣尽室出故里生涯多差池莱妻对我啼稚子日受饥形容饱风雪摧折非平时世事就浇凉吾道将安之三韩在何处黄金不可为焉能有羽翰飘去从安期
　　役役
　　役役不自息旦夕白发新众非纷往来谁能超世尘早年失所依迷误三十春读书不闻道负见在身伯夷北之海宣父西问津行藏各有以予将希其伦青袍岂心事白云终我邻罢官亦何难去去完吾真
　　陪王中丞夜游治平期到上方不果
　　湖上兴不极复治东山具执策入治平繁霜湿衣屦山僧不好客髙卧阖庭户清商动木末静听不知处遥看上方胜子夜发襟素情长事乃违咫尺不得据月落归来寒猿挂深树
　　吊古战塲
　　昧爽发汾水崇朝经白沟茫茫古战塲四时天为秋断魄化腐草精灵化寒飕英雄不可招世事如东流惟有战士骨万古无人收依依野草黄恻恻行人愁行人愁未己四海方戈矛
　　谒李延平书院
　　緑槐夹青山中有古书屋行舟剑水濆弭棹叩芳躅长风薄衣巾六月无三伏先生万古心一旦付云谷通来四百年民用如菽粟溪山发幽想吾志尚鸿鹄下有清泠泉一饮成三斛
　　石湖夜泊怀近夫思道二同志
　　移舟石湖路敬访石湖水湖光上衣白夜景正如洗疎星散明珠淡月在湖底趋桥纳微风沿浔搴芳芷美人不可作吾道沧波耳岁晩谁与期棠陵石川子
　　阳山与方思道同游书事
　　晨光淑初夏野意招游踪策马阳山行所亲逺来从下马结桂枝道穿白龙宫借彼宫里草乘彼桂下风渴饮丹井泉泉甘思虑希君遗人世相将寻赤松
　　虎丘怀古
　　嶻嶻虎丘山盘盘阖闾坟坟头阅古迹剑池三千春蛟龙水中藏白日嘘烟云图王事已万骨成灰尘湛卢南入楚神物焉能驯不必卖薪女王气已湮沦
　　冬日与顾九和殷近夫孙太初顾与成游太湖
　　漫漫五湖景役役百年客霜容舍广墟申椒不胜摘葭管复气歳序莽消息羣山一何苍逺水一何白燕台既迢逓圃又悬隔终当吸沆瀣去去结松栢
　　秋日寻友清溪用韵
　　深秋足爽气莲社有雅集我从西丘来蒲龛蹔栖戢清溪在城市八月违暑湿褰裳涉溪水水芳迟余挹庭菊未吐华亦有翠可拾悠然发遐想西风鸣鴈急
　　虎丘与思道同赋
　　西郊下木叶商意殊不恶舟舆滞虎阜言覔方外乐招防心所欢日暮倚髙阁沙弥事简澹菜饭谢杯勺云霞阁外留野兴忻有托相期无奈何岁晏与俱作
　　感兴二首
　　仰观北斗星遥望北斗城天上故歴歴地下何溟溟中原万余里数载风尘惊忧悲直愬天聊以舒我情情长天更逺矫首看鸿防
　　其二
　　天河白如银隔水处牛女咫尺不相从乌桥渺何许年年只一夕仓卒修云雨金鸡催早发回车不得住含啼理支机尚悔当年事亦胜参与商睽离永终古
　　题白云泉亭子
　　白云在亭上清泉在亭下我本山中人来结亭前树云泉甘且冽予心永终慕尘机久未息禅机当早晤芬华随髙秋淹留岁云暮
　　盈盈丹棘花寿张母
　　盈盈丹棘花岁寒丽奇姿树之髙堂背日有春风吹物贞本则固凝霜不能欺佩兹曰宜男采采心自怡驾言赠佳人金光以为期
　　和思道
　　取友天下半今得方子焉为官不受羁修身将到仙叶县王子乔勾漏葛稚川明年适百粤期子罗浮巅
　　菖歜二章赠郑于汉
　　菖歜何葱葱乃在涧之濵歳晩开九花世人不得纫秘之嵩山隂以竢九疑君念彼蒹葭草芊芊弥广津
　　其二
　　菖歜何青青乃在山之隰歳久生九节茹之可絶粒华滋谢秋风怜尔固独立吾将舎芝苓薄言采芳苙
　　天台二章为应节妇赋
　　天台有方竹歴歴山之岖奇姿夺春色标节方不渝天寒氷雪繁清隂固自如南方有佳人贞心与之俱
　　其二
　　天台有方石光洁宛如几大者何嵓嵓小者尽齿齿不是雕琢力岂无神鬼庇南方有佳人贞心与之比




　　少谷集巻二
　　钦定四库全书
　　少谷集巻三
　　明　郑善夫　撰
　　七言古诗
　　朔州行
　　朔州城头凝黒云朔州城下边人魂健儿悍骄好杀戮少壮战死今无存悲风南下吹篥马逸饮血太白窟不见铙歌入塞门但见人骨白崒嵂近来衣冠苦出粟岂説千朝养精卒班生介子不应募愿弄悲笳令归去【时逆瑾罚廷臣入边储】
　　雨
　　黄埃防防二麦死幽天五月无雷雨秪疑青竹修大雩忽见黄头泽下土少男风生鸟鸣渚苍龙行天翠蛟舞儿童拍手歌蜴徴敛从兹脱棰楚廼者盗贼连三霜以致逆气成旱荒老稚大半委沟壑丁壮岂免从豺狼况尔犂锄铸为兵纵有废地无复耕东家鬻儿西鬻女骨肉之怨何时平只今一雨民稍寛栁叶榆钱尚得飱莫令边陲又金革公赋从容私始得
　　古剑行赠仇将军北征
　　将军手提三尺氷乃是鬼国之铁大齿之珎沧溟水枯淬不成莫邪断发跃冶死而后龟文漫理流天晶霜锋闪烁防鹈凝万金吴钩拖頳缨北斗七宿土花发青天宝匣廻机衡斩蛟断犀俱细事此物自是苍龙精江翻河仄防象急提出白曜揺东溟飞芒杀白帝喉下不可婴丰城古狱谁识女斗牛之墟元气升沙塞秋髙尘压城黄龙白狼不肯庭山甫无人武安死战马西向徘徊鸣安西都防君好行此物应世世当平丈夫叱咤鞭风霆国难不赴非俊英剑乎剑乎吾与女同死生
　　林员外东瓯斗城图引
　　连山苍苍若星宿大江孤屿象云搆我行东南未见此云是东瓯斗城子巽吉仁王柄东指松坛华盖魁堪拟西山岧嶤作领袖就中陈迹无不有前有王将军后有谢太守白云春草芜没久墨池歳歳生芳茆自有王谢经行处至今景物无尘垢绍兴以来产俊英周刘郑薛次第兴咸淳之上二百载醇正无过王龟龄要皆山川所毓秀亦自守者善造就林侯风流士直驾王谢后賔御尽才藻形胜布篆籕功成北首谁与娱但写江山入画图行边似防百怪出耳畔长闻海波入驻鹤亭吹笙台更有鴈荡四百峰崔巍千年陵谷辞刼灰我生胡为处溷浊明日黄冠归去来
　　小岷山歌
　　君不闻小岷之山连胃娄雄视西川十二州青天万古走蜒蜿峰廻嶂转无时休剑门峨眉名失势白帝鸟防俯之如浮沤上有许由瓢世人不得用直挂月户三千秋蒙泉泻天奔龙湫巴溪湲湲学字流淜腾入汶江万里沧溟收山中老桂色不滓芝草琅玕烂成绮洞口长回声利车盘石但坐烟霞侣宋有苏长公隋有刘仙子探芝斵桂树长镵乱云里小岷山巉嶒不可攀刘苏以后人迹复不到乃有曾东石架屋读易于其间平生负此沧海志少年访道青城山上飱青城絶璧之流霞下弄岷峨阴壑之潺湲黄熊苍兕不敢迫猨呌啸情自懽空谷无人行兰草复翻翻朅来游人世十载愁朱顔吁嗟乎青山信美防泉亦可以洗君耳君胡爲乎城市许由之瓢欲何俟终南有防径北山有俗轨猿独鹤暖眼冷眼遥看尔红尘白马有何益柴桑不负陶彭泽归来乎曾东石
　　天津同王刘二子较射西营因赋长歌
　　病夫平生沧海情南征喜得王时行天津桥边秋气清邀我醉游刘伯耕投壶呌白意未巳乃复较射城西营刘君膂力信莫当控运肘固所长王郎生长在南方亦能左挽五石强调弓坐使猛兽伏矫矢岂有飞禽翔当塲角胜不相降神臂拍张人堵墙伶人考皷舆台走白日冉冉廻精光锋翎冲撞气益扬观者顔色歘沮伤熊渠以上合比数拔胜之軰斯寻常病夫虽然力不足见尔谁能分碌碌腾身即把忘归接引手转被繁弱挶沉思重自咎百罚敢辞辱忽忆先皇时此技何曽録承平却作凶器比丧乱始识文事局乾坤比年氛防厚幽豫青徐虎狼吼专城将军习逃走遂令死者十八九至今楚蜀犹未夷六军虽众能者谁辕门衣冠更寛博教塲藜苋成町畦吁嚱王刘学孔子反有余力从事此幸须为国收多垒吾闻兹艺徳之辅匪直区区为阅武君不见矍相圃公罔之裘扬觯语卫昌蒙羿巧弗取射乎射乎吾愧汝
　　汶上对月闻笛作商调哀切命船人度曲为和因赋醉歌
　　焉耆八月髙风起鸿鴈羣飞渡淮水月下清砧愁逺人天涯芳草思公子王郎哀时最萧瑟万里迢迢向南国呼我上船设氷鲙仰天颂酒开胸臆关山茫茫何处边但见急管哀中天冯夷听曲波靣出杨栁乱落西风前酒酣月落歌未己陇思江情嗒然起未挂姓名玉策上愿添海水金樽里人生合欢那可测有似大海翻萍叶回首亲朋各别离岂无江汉通舟楫流光过鸟不复驻达官好爵身之蠧况廼豺狼横地轴何限骅骝窘天歩竹林诸贤皆酒徒嗣宗只愿歩兵防古来贤达一澌尽醉乡之托今何如
　　忆弟
　　去年苏台送汝归布被独卧愁依依畬田力薄霜雪厚怜汝受冻仍啼饥北有鸿鴈南鲤鱼但见风尘不见书深林大道防豺虎万里看云涕如雨
　　猛虎行
　　阴防防天欲雨苍兕嘷风劈林莽磨牙下山天为愁白日杀人如捕防我忽闻言仗剑出弯弓却射白石入吁嗟凤麟无时来故使此辈为民菑不然驱汝渡河去河北苍生非草莱
　　钟吾行
　　皑霜凛凛頺杨栁钟吾驿前白狐走山东虎穴已尽除淮北人烟亦何有自从天狼犯东斗杀掠如山如拉朽四溟兵气寂不扬纵有城隍谁则守黄河无梁苇可渡曷不去此甘为虏就中一室三十口那得孤儿应门户投生避死谁不知钟吾令长实主之
　　桃源行
　　黄河水尽蛟龙驯桃源沙飞愁杀人东方乱后再反覆忆昔过此増烦辛扁舟困顿不得携贼壕只在河东西路官邑子微服走大屋髙门狨獍啼到今事定还是非请问流民归未归
　　行淮北战塲
　　我君渡淮水仓卒见贼垒一声金鼓鸣马跃昏风起三千义兵坐倒防一日同赴黄河死嗟尔渔樵人何曾识搜狩但闻鹤唳胆已落乃使执盾从敌后边头将军故缩手要取金印大如斗淮阴寡妻啼向天遗恨东行刘太守
　　游子
　　桐江水清石可数游子思归作渔父空谷春深记薜萝长途日暝忧豺虎入林何曾见赤雀结舌讵可赋鹦鹉皇天反正谁则知有客哀伤重延伫
　　去年行
　　去年狼山北风斗间坐见狼星殒南下旌旗若震电东奔盗贼如虀粉皇天厌乱欲大诛尔軰曷早为身图好趂天兵未临女即销锋镝作农夫
　　兵马行
　　越南诸州复召募滚滚尽赴桃源戍钲鼓声填沧海鼍旌旗色闪扶桑树欃枪耀芒犯女斗虎豺也更能咆吼部伍存亡不可知衣愁杀闺中妇天寒野营雪嵯峨指堕未易亲干戈几时奏凯标铜柱愿得将军似伏波
　　百忧行
　　自我结束出门时正值世路多艰危匪才被防主司録壮图恐负平生期刑臣干纪作厉阶此辈乘势为狐狸朝中衣冠死桎梏意外括索空茅茨君门万里不可测虎豹九闗那得窥所以流殃遍海岱使我积愤齐峨嵋一时安化起作孽敢睨神器宁无词山东铁骑皆王臣亦忍弄兵于潢池髙祖社稷岂易改孝宗惠爱无孑遗所赖天子开神聪大加显诛不复疑继是诸贤出补葺至今万姓犹疮痍朔方三边屡入境桂林羣獠长劳师意者蛮貊本梗化虽在平世亦若斯荆巴乃是荒服内五载恃险夫何为要之三将爱生事民瘼肯与朝廷知遂令赤子化魑魅乳臭小儿尽绯衣况闻村落吏捉人比并只为供军需去年华林覆大众今年桃源杀偏裨乃者狼兵岂得已所过惨于熊与罴四方郡邑所召募纪律不一皆逃归以此公私厌金革庙议复欲为覊縻安得一下罪已诏民得粒食莫为非
　　歳晏行
　　乌龙山头鸦乱飞客子迫嵗忧蒸藜桃源余孽几反覆玉山一路方涂泥黄云阨闗鼯狖啼前有戈鋋后皷鼙十年通籍何辛苦犹自飘蓬负老妻
　　臯鱼子
　　陟阿丘以风白杨揺揺朝暮中乌栖白杨树飞过阿丘宫臯鱼子抱树啼为我问终风何事无已时父母不得养儿心亡絶期儿心有絶期木华落尽风不吹
　　今辰行送张敬中【巽所】
　　今辰何辰秋复暮黄花欲吐且未吐越王台上风不廻谢女江边叶如诉征途遥遥不肯住歳晏天涯向何处冀北能无属目云闽南防见伤心树忆昨奏赋大明宫绨袍布被昕夕同于时公壮我尚少许身奚啻登防龙黄尘白日两相防世事变覆真太匆十年风波苦泛梗一旦鬓发成飘蓬皁鹘飞来意怠杳龙媒跛足眠芳草勋业空嗟明镜中巾鞋早向荒山道公今走马黄金台黄金安得如山堆自信材官少贫贱岂有志士久尘埃石田豆苗半枯死余独忧勤弄烟水刘向何心厌簪绂管宁薄命甘泥滓他日西方相忆无北鱼南鴈徒为尔
　　大水歌二首
　　闽州五月雨不歇剑南诸溪水俱发溪边树木纒风雷郭外人家走鱼鼈野老惟忧禾黍歇尾闾不见波涛泄君莫恨去年前年雨水絶越王台下江流竭行人道上思饮氷古井盐花白于雪
　　其二
　　阴防防噎不通五月六月皆天风雷霆啸海乌兎急田野尽在波涛中南山豆苗沙压死东畬禾头半生耳志士宁辞沟壑填农夫自此生事已君不见无诸城外鬻防男今歳诛求岂但三
　　独树篇
　　豫章之山盘盘乎嶻嶪而倚天石璧万仞荒防嘘云烟上有独树风雷纒轮囷偃亚黛色古百围窍穴譹吸謞宎飘风传孤根入地几百尺云是蘧仙手植距今三千年内注沆瀣华外荡日月光枝翻浪涌子堕金香自是灵株防飞动天鸡海鹄空多梦白日影倒彭蠡阴黄昬声压香炉重千峰逺意含太和万木岂敢争嵯峨霹雳空中下矢石洞庭无地浩然风波兹木结踞其如何大厦长年急梁栋心猜目今犹多君不闻上古有大椿万六千歳为秋春精英幻化那可测至今世有青牛君兹木无乃是不然何以有此垂天之苍云山樊古栢相葱菁早晩移根天帝庭修条思在雪霜外肯与众木分光荣柤梨楸桑亦蓊郁掊击拆泄岂辞辱商丘之樗曲辕之栎非不巨且齿拳曲轴解徒为尔吁嗟乎豫章独树何神哉安得长梯倚天畔上采附枝下柱明堂摧
　　君莫疑行送道宗赴阙
　　长歌一曲杨栁枝短歌一曲青云词近前劝君君莫疑男儿不作儿女态所贵国士当酬知与君俱非年少时桑弧蓬矢何当遗腰间环佩光陆离取媚泉石非其宜留侯只掉三寸舌黄石将略真王师寗戚车下鸣声悲风尘漫漫缁短衣五羖大夫百里奚世主不识终涂泥英雄所耻比草木且复俛首就馽覊故国万世尤神奇安能郁郁久居兹子云寂寞空守雌屈身伸道非君谁君知鸿鹄合髙飞一翥万里无天涯短枋香稻藏罘罝弋人慕君君不知阆风圃便栖止慎勿下饮淤塘陂于乎慎勿下饮淤塘陂
　　衡山髙赠周公仪方伯
　　吾闻天髙不可升南岳上应天玑衡絶地七千五百丈祝融之峰最巉嶒乾坤开辟自古纲维平三山西圮六鼇死然后阳门反户东南倾巑空遏日乃有此巨镇俨如天王神武虎臣矫矫来千城离宫富炎徳桂树常冬荣若非昆仑西起占枢纽泰山之外谁当南岳之纵横芙蓉石廪势腾掷雷风穴声硼七十二青莲一一凌紫清行云肤寸合呼吸遍四溟鸿鴈髙飞不能过嗟尔鹤上人胡为抗行云而上征囘风潇潇吹古雪倒翰七泽流三星潇湘如系沦洞庭君山萍漂一防青累臣帝子不可以招而返兮但见苍梧惨澹皷瑟悲湘灵吾闻地有五岳犹天五行衡山万古合峥嵘日南天阙傥或折尾闾泛溢地道何由成吁嗟乎祝融驭无极朱鸟来有慿夫何为乎绛天芒熛炎海波涛惊天生豪杰须尔用五岳四渎备尔形弥纶藩翰岂比块然者不然天将谁使之清地将谁使之宁周夫子崇髙遍博要如此平生意气吾与尔
　　歳暮集林中丞宅
　　中丞华堂集众賔金杯玉盘兴未了尊前羯皷催落梅醉后佳人媚芳草洛波二龙卧已深睢阳五老归应早座上狂生感歳华铜龙咽月霜天晓
　　涵江寄伯固
　　囊山十里涵江市不见涵江见溪水溪边柴门占青竹市上髙楼夹苍梓市南故人黄省郎后峯自垒对茅堂一旦相思辄命驾岂无消息到君傍
　　麦斜行
　　今我不乐游麦斜石田璚草揺春华洞门玲珑骇初见细路窈窕行未涯是日春光正骀荡黄鹂布谷声相向逺树葱菁色已齐古木诘屈神犹壮岩下山翁供酒餔赏心岂复忧行防云端傥遇林樵谷为尔分张石室书
　　再题望夫石
　　登彼闗山望君来归朝朝暮暮君不来归襁中儿女大日久无完衣泉水滔滔不入山男儿出门良独难今时畏途相戒蛇豕相残欃枪苦未灭君身无时还君身亮自惜妾身无羽翮思心从君安可得晨兴望君暮化为石
　　芝谷歌
　　商于黄公人不识独卧空山候秋石紫芝风香吹满谷渚兰汀芷无顔色儿童对客歌白云此曲人间那得闻
　　明宫行
　　君不见明宫中积金碧云是权珰结真宅贝阙慿陵上帝居彤台照耀长安陌雕龙铸虎歘飞动至今赤日风云黒崖壑天开朔漠揺鲸鲵日吼沧溟仄探竒秪见灵怪集矫首翻诧星辰迫西国只园应茫六朝萧寺空千百白龙胡为作鱼泣想尔当年势辉赫土木经营动四方珍奇聨络来重译分明造化出其手左挥右霍何不得欲将燕市作蓬山便有神人为驱石奸雄到死竟不悟骄奢之末无终极气数相乘可自由李猫赵鹿空囘头君不见大市街头权幸路古来虀粉谁曽收
　　雪山歌和薛君采方思道
　　君不见南宫少谷老麻鞋布褐色枯槁万事都归混沌里一生但结江山好未即乘牛函谷闗尚须跨马长安道长安歳暮雪满城甃雪便筑山峥嵘岩防踞地虎豹急星躔斗转山河明玉女峰前瑶作台夸娥一夜轻移来袍笏真当米芾拜诗篇数荷邹阳裁阶墀把玩已两月皓气遥遥正相得尘土谁分氷雪姿市朝聊寄烟霞癖未妨頺旋补葺时见消融势尤岌啸月长闻白鹤回含风岂恨青阳及青阳青阳谩相放金石瑱填本波浪适来天地入虚无何事么麽论消长
　　鞠歌赠思道
　　垂桑弓挂蓬矢旦夕如长鳬谁将哺尔乌来啄粟飞入网罗将尔含哺向滹沱河水防防黄沙滛滛琴弦自有心翻奏山水音流响入明堂锡尔龙鳯章但得龙鳯章不愿尚书郎持归报尔父母父母之恩安可毕歌黄钟皷朱瑟髙堂沉沉射红日
　　东漈柴门歌陈执之侍御席上与思道同赋
　　海之濵龙门髙万峰廻合相腾逃歘忽云气随六鼇沙蟠石走地不毛八水东飞漈其下青天白日风雷号蛟龙窟宅掀夜涛深不可测安可挠天吴海若长周遭丰隆雨师尔所操上天下天直顷刻沾洒后土如流膏东海仙人骑赤鲤翺翔尽决三千水下悯浊世意未已六龙鞭策风云里神功一敛容一指太虚不动民安止柴门萧萧水之涘但见金波堕潭底世人不识柱下史曾进当年圮桥履余也青云一畸士袖中三尺龙之子只今濩落甘泥滓乾坤不交国士耻有往必复自此始惟愿爲云逐君起
　　思道屋为暑雨所破为作破屋歌
　　南州暑月气正溽伏雨衣裯尽如漉朱方转东热更酷渴想宫氷与夏屋不应天气反北行苦寒之地炎蒸沃长安敝庐淫雨里上漏下湿宁安宿方子新頺笼鹤亭郑生亦失穷猨木郎官俸薄食指繁原宪终辞九百斛伏金未伏火未流虞书歴象今难读安居美食古所贱陋巷箪瓢分须足洛阳杜防湿不归愿得羲和宅旸谷
　　徐瑞卿给事所藏仲姬墨竹引
　　田郎掉臂登我坛手持一轴青琅玕云是仲姬真迹留世间徐卿得之歳应寒烟波淋漓洒不干蜩腹蛇跗古所难风梢露叶仅尺许逺势翻在青云端燕山六月雨不止暑气如焚汗如洗那知此君入我侧便有秋声落吾耳偪侧未枕洞庭流虚无更忆潇湘水君不见洋州文学士渭川千畆不盈咫笔锋取自心眼底但见鹰鹯随兎起又不见前时萧恊律能工水墨古无匹疎寒不作筠粉态瘦劲独得箫韶质萧郎丹青久絶笔洋州韈材谁祖述胜国诸贤各擅塲只数仲姬入其室至大由来二百春墨痕缣素看犹新得非尤物自有鬼神防无乃好事者摸拟希其伦于乎貌物非物人非人天地亦到么麽津徐卿画本且莫论眼前万事谁伪真
　　南唐后主画竹引【升元阁上作赐宋齐丘】
　　君不见彭城彭奴元姓李早入徐家称帝子又不见九华山下齐丘生晩入南唐作谋士同时契合风尘里草昧君臣若鱼水淮北初收格鬬尘宫中漫得丹青理升元阁上写墨竹翠葆萧森鳯毛起手书珍重表恩殊御墨淋漓湿桑梓世代相催犹梦幻金陵画饼寜复尔帝王从古多好手人物绚素无不有前有殷武丁物色惟传傅岩叟后有宋道君鹰犬骅骝歘飞走丹青意气稍或别治乱兴亡一回首彭奴彭奴听我歌淇水才贤本众多但惜九华山不似傅岩阿吁嗟乎竹花零乱歳蹉跎鳯凰不来将柰何
　　白纻歌二首
　　白纻歌白纻舞吴趋青童越素女翩翩绮縠鸾鳯举流宫转徴清激楚玳筵璚膏君莫忘卿云灿灿世将昌赤日时下舒以长令君黄耉乐无疆
　　其二
　　兰陵白纻色胜银裁缝舞袖当上春调筝考瑟宴嘉賔送意尊前未敢亲东方将明乐不违主人欢笑客忘归钟皷齐发且复希矫视云端双鹤飞
　　太乙山歌
　　吾闻终南太乙峰廼在于天都陆海之中巨灵赑屃与天通丹梯直驾太白窟金精反射蓬莱宫西南尔是华夷闗日月平视如跳丸但见黄河涓涓下霄汉齐州九防翻波澜鼇掣鲸掀势何劲三星不度龙沙瞑华岳崚嶒徒自雄渼陂盆盎虚相映山中之人夐自奇骖鸾翳鹄凌云逵袖中剑器拨时危林猿臯鹤且莫疑君不见卫叔卿白鹿云车谒天子问之不答意何长兴亡已落纹楸里留侯谈笑用汉帝功成麟鳯谁能系孙登长啸苏门山声似黄钟动天地达人修身俟世至得薪用光始有济才多识寡嵇叔夜尔曹宁免今之世吁嗟乎终南太乙长崔嵬虎视龙兴安在哉霸王贤达俱尘埃峰头傥结三花树从尔黄冠归去来
　　题吕纪画鹤
　　国朝画禽谁最精四明吕纪推独歩貌出青田一片影天机物色生毫素霜翎藻质何翩翩月下苍虬欲上天半夜狂风吹碧落扬声直彻广寒边鳯凰不来猿鹤悲似怜独立羽毛稀若遇辽东丁道士聨襟接翼与同飞
　　画山水引
　　天风盘松翠蛟吼白浪浮山苍兕走月落未落光射空道人梦在沧洲东云冠雪氅乌皮几皓首相从只黄绮我亦天台采药师为君更话蓬莱水
　　一樗散人歌
　　君不闻漆园傲吏称上仙商丘之樗人共怜栋梁绳墨秪须论散木不有全天年林夫子一代贤扬辉饰智君不然有才耻与短世用沧溟卧处洪波无边手握青玉芝畅歌云和篇奇气不可秘吾尝得君于三狼之紫烟拜君牀下称竪子大儿小儿安足传酌君酒捋君髯乾坤尽纳芥子里大道之下圣防融晦俱茫然掌中樗树大莫拟附枝屈铁龙夜起
　　长歌行
　　南湖谷老谁识尔被褐裹头卧桑梓早时读易编屡絶直道如弦仕三已郎官十年穷不休八口羞称折腰米虞廷咎防苦梦寐前代君臣若鱼水老骥伏枥志千里绨袍百结吾不耻鲁生甘守白茅屋张良还从赤松子洛阳少年抱区区汉室规模叔孙礼嗟哉往事谁向语惠施无人予期死鳯凰楼下党锢成浊流岂但十一士君不见申屠蟠灭迹烟霞里又不见郭林宗渉世终泥滓沧江日落归去来东山草堂安在哉迟清亭子风拔頺贫贱如此令心哀殷王中兴图逸才孰为霖雨为盐梅终日畚锸歌徘徊于乎终日畚锸歌徘徊
　　题赵子昻林木
　　元朝学士宋家子手得丹青古莫比笔端防染入精妙心上经纶乃如此唐之毕宏宋郭熈林木山水那兼美一匹缣素动数旬工夫细腻世絶伦未论意象补造化已觉气势生风云眼中蛟龙相盘拏风云变态何诧嗟草间莫着王孙足王孙芳草今天涯君不见马逺区区念宋家残山剰水胡为耶
　　逺如期
　　逺如期黄道亨圣人继天麟趾来臻麟何以来时将太平黄河千年而一清四序遵轨转玉衡日之方中破幽防美人来騑乐我民生琴瑟不调弦当改更逺如期把君熊轼饮君兕觥美人哉治载成行哉乎愿我皇帝夀万年匪荒宁
　　复叹三首
　　我生四十无闻时已暮三年角巾守烟雾空村落日门不开独抱鹑衾哭穷路麒麟趾折龙马杳世俗那得知其故呜呼兴衰用舍总在天中夜击剑心茫然
　　其二
　　忆昔金闺困天梏乞身还山思维谷频年藜藿口不充况复呻吟卧牀褥生子当如孙仲谋豚犬区区但口腹于乎天时人事两不值我生安命而已矣
　　其三
　　归来来归愁复愁洁已不及沧溟流苦逐狝猴逐山雪眼中萧萧谁故物天涯良友半槁死我身虽在空皮骨于乎青山伐木鸟嘤嘤胡为使我无友生
　　傅木虚报与诸君问余疾苦不至口述嘲之
　　善夫卧病将月余死复不死苏未苏晨昬咆躁向天呼药物丘积恨未除昨日傅生来报予言拉诸子过吾庐闻之顿觉眉头舒唤取庖人饬賔防奚儿举网更捉鱼肴核已具音全虚病夫延颈直到晡柴门不见君子车裘羊径草今何如呜呼自古友道胜妻孥生死不二方丈夫疾病望尔来相扶
　　岊江楼观涨送马子莘北征
　　霖雨五日风不廻百川流沫连山来洪涛拍天浩荡而崔嵬驱沙走石龙门开白日不到地沧江一何哀三山反在八水下一苇阻絶天之涯与君起登江上台节物感我旷士怀六龙行天太阴死妖蛟孽虺胡为哉蜗皇功亏禹徳衰吾恐地轴今将頽短歌防吟为君起丈夫壮年要为者何事请君起长楫共击三千水
　　苦节行
　　过渔溪闻前王王文奎之女詹氏少妇死节为之泣下作苦节行
　　下南四郡三郡兵闽盗此日真纵横安溪莆口备惨毒杀气上冐天为腥六师不发无战情贼过一程移一程兵骄将怯往必败疆场之事谁曾经官军畏贼逺防送民兵不教将何用坐遣羣羊啖虎口万姓何辜死无讼前王少女不就虏抽身抱石沉江水詹家少妇贼杀姑骂贼不屈同姑死我歌苦节行泪下哽咽悲不止吾軰堂堂七尺躯况作男儿把天纪清风岭曹娥渚长使志士哀千古吁嗟乎詹家少妇前王女
　　伤哉行
　　宿江闻贼尽得王庄诸妇女惟王元德之妻守节二十八年抗死房闼中作伤哉行
　　伤哉乎尚阳之南广业之里千数茅茨变贼垒杀人成丘山旬月不见官军至我思八闽十七卫太祖以来食尽多少官仓米一朝缓急不得分寸力恶用饲尔民膏髓膻风吹尘汚诗礼安能一沃沧溟水伤哉乎垻头山新渡岭妇女不行刃加颈新渡岭垻头山黄金满意妇女还可怜蛾眉七十二竟无一下清风滩死生在前良独难伤哉乎前王寡妻独死房帷间令人苦忆大古时上有尧舜下臯夔契敷五教张四维稷播百谷民忘饥九州分理十二牧天子端拱而无为四凶既诛戮六合歌雍熈耕且让畔行让路重门暴客从何来嗟彼盗贼岂无民彞犂锄化兵谁使之伤哉乎圣王不作吾已而
　　东归行送殷先辈
　　阑风吹江江卷素云脚如霾暗前路陶河捉抺应有求络纬追秋不知处江南江北气萧骚十家九家闻呌号严城白日森长防粤客中区折大刀道傍寡妇向人诉自从乱后多愁苦夫主从戎去不还大儿又在军前死小儿九歳娇且痴母子投生中道离向来丧乱饥寒在到处蟊螟耕织稀吴门一杯天为悲送客那堪此道归尘烟海内还消息兵革沧洲有是非东土酸风射客眸苹蘩为我荐髑髅战塲断骨今收未古道腥魂招得不请君勿田太山侧山樊豺虎多如织请君勿钓东海濵天吴九首飞杀人请君莫叩函谷闗只今长夜正漫漫为君生计谋不得一夕筹心鬓毛白
　　题官竹
　　黄河之水非淇澳亦有籦笼挺平陆彭城官舍清如簇磥砢纷披成绿玉使君公余开鼎餗清声入坐可无肉酒酣戏我题官竹座中才子谢水曹对客跳跃先挥毫诗成夺我宫锦袍行辈大呌称诗豪我怜此竹絶短小忽有感遇难成骚防与语曰汝之生也不似篲箒排青苍安能截作笙箫来鳯凰又不似由衙大如斗恶用于汝为柱梁惟应托根官舍傍且有标节储雪霜中虚不肯容蝼蚁作德君子多比方噫华滋烂死兮汝得孤存刼火满山兮汝独不焚子猷云何可一日无此君吾欲移汝归昆仑
　　玉华山歌赠盛太史端明
　　玉华两峰天下雄力障碧海东巃嵸峰头偃蹇千尺松停霜冐雪苍苔封松根飞瀑声淙淙流入韩江豢虬龙徴君结屋浩渺中开窗下瞰冯夷宫角巾一幅双鬓髼玉华相对为主翁酒酣击筑咏古迹韩山越埓啼狨小桃溪春深浅红有时鹤驭来偓僼月明小艇西复东富贵于我如飘风鸿鹄髙飞不可笼罗网缯缴难为功去年阙下见一鹄今年天际防孤鸿嗟予覊的未解脱驽蹄防径愁防防亦有灵源似玉华茅茨倾倒登罴熊安得脱身若鸿鹄万仭峰顶时相从
　　秋夜过虎丘与方思道坐白莲池石各赋一首
　　夜入虎丘山露坐白莲池秋月淡淡开涟漪秋风嫋嫋吹葛衣月中歌声遏云起双翮忽欲乘风飞憨憨泉甘如饴一饮数斗疗我饥可中亭上鸣参差希音嘹亮明者谁方思道郑继之二人瞰世同一机今时莫道无钟期吁嗟乎太行之路多崄巇烟尘障天咫尺迷壮志于我夫何为五斗米焉足糜南山有蕨藜北山有紫芝归乎归剑池蛟龙久不起生公法石至今疑来日大难知不知愿言将子颠于武夷
　　遗太白山人方舄歌
　　道人昔年屠赤蚪蚪革中作云锦裘授之素女制方舄精比南海之轻绡鹖冠鹤氅言好逑未有售者微其俦余知尤物终非世所畜化作双鳬飞去从王乔低五岳小六州游汗漫三千秋更欲乘风观十洲掉头太白山悠悠饥飡聚窟霞渴饮清海沤赤霄九万去一息戾止岂负樊笼忧汉网恢恢羽猎愁双鳬双鳬何处求我亦从今理风翼覔汝于昆仑顶上之椒丘
　　登七十二峰阁歌
　　吾闻太湖东注三千水乾坤纳纳几万里东西洞庭天际起七十二峰如聚蚁青天白日飞雪雨兵尘惨惨满人间故国何处愁路难五湖多风不可渡入山魑魅相依附若为化作鸿防防南向峰头结烟雾终焉身重飞不得展转湖边倚髙阁湖昬阁静百感集怅望毛公谢乌鹊嵩髙西去寻灵药
　　题望夫石
　　自君之出西玉门寒砧夜夜驱离魂楼兰未灭君不归泪眼一注穷昆仑自纺自绩孰与存眼青直到天地昬城中少年生情性一曲离鸾岂堪听妾身自是蓝田璧宁向峰头化为石海水屡见成丘山犹望夫君生入闗呱呱小儿尚在手白衣苍狗无不有谁家去夫防出丑世上妇人多姓栁
　　黄茅冈和东坡二首
　　云龙山下黄茅冈秋风破防聊相羊徐州太守遗石牀烟花十万皆微茫白龙帝乡千里长有客好事遥相望髙歌不乏太守狂
　　其二
　　我醉倚歌千仭冈一声叱起万石羊寒笳数声咽胡牀四山烽火何茫茫道路阻絶烟尘长京华咫尺不可望小子年来学狂
　　东征
　　大风从西来行子向东去黄尘十丈强没尽伤心树匹马追风不受鞭长安回首思悠然城头笳鼓晩来急村村寡妇当檐泣
　　鹧鸪行
　　行人行人子细听鹧鸪近前语分明山有长蛇兼罔两水若可渉霜涛惊哥哥欲行须蹔停君不见赤雉四顾不出山虞人闗弓射雉还君不见大鹏抟风九万里六月一息图南徙
　　早发临安
　　东阁冬月西关西仲冬雨雪水复微去年今年风色恶大有小有人烟稀于濳诸县讨大贼军旅之后多蟊意外征求莫大繁今日苍生合苏息
　　大游篇赠髙宗吕
　　登山须骑五色羊渉水须泛无倪航一身之小四海逺红光瞥影明煌煌年少离居歴寒暑孤鳯防鸿自髙举东封碣石入罗浮十洲山水犹能数世人未断区中縁顽腹无肠万愁贮炎趋声利赴火蛾恋食痴鵶吓腐防吁嗟乎吾求此辈无其曹翛然六合解天弢上乘灏气怀宇髙丹山碧水相周遭仰天大笑秋萧骚九州热客从滔滔髙生髙生纵游遨
　　石梁行
　　阴厓谺气溟蒙山木惨切悲回风石梁驾天蟠彩虹飞流下龙光宫上仙之都弱水东彼岸可度天之功十年寻仙志未己台岳欣逢羡门子愿君启我元命秘荷镵拾茅吾不耻桃源洞天春色多尔时刘阮今如何
　　慈竹引二首
　　北堂慈竹连理枝青阳含惠流緑滋堂中佳人云佩垂霞冠鹤帔光陆离麻姑盈盈进紫觞东方小儿翺且翔徐歌缓节宵未央明星煌煌应夀昌
　　其二
　　芙蓉朱蕤兰紫芽含风被露齐发花庭中象席连凤珈流辉照耀麒麟车麻姑盈盈进紫觞东方小儿翺且翔徐歌缓节宵未央明星煌煌应夀昌
　　望夫石
　　自君之出矣日日望君归秋风吹紫塞夜夜寒衣楼兰未灭君不归含啼独自下重帏玉闗西去路如棘安得身随鸿鴈飞食荼中自苦食蘗那忍食西风吹妾身化作望夫石东海之水成丘山公乎何时生入闗年年风雨里但见血痕班妾心匪石不可转君身如璧当来还
　　太白山人歌
　　吾闻太白之山横絶沙碛东去天盈尺秦地雄阴厓古雪吹烈风开辟以来如白龙赤日横半度百草不发天无功山中之人氷雪容飡霞吸露五内空緑云结交河上公夀三千歳顔如童北招汗漫南挟韩终椒丘县圃直天几度拊嘴扪毕天为通长髯下照沧海水虬跋浪吹苍穹视彼守株之徒奚啻黄鹄之与壤虫吾将乘元气与君游无穷
　　粤中元父歌
　　泉山老子金马仙青阳温风春可怜鱼须奉帝三十年角巾南首泉山前司徒起家青棘郎娟娟寒素临秋霜炯如白凤从君王瑞文防举天地荒壶公山人见素子频年三出还三已文突兀凌太华峻节孤棱冠青史木兰江上弄烟水豸角鸡香恶用尔中丞謇謇新斋公丽如月露映梧桐白笔持裁陈素封殿前斥奸气如虹苍蝇贝锦心不同中丞解缨犹溃痈蚤歳称知犯公眼酬知力共塘蒲晩齐州腥氛黯长夜飞腾愿附防鸿逺玉龙手提不可成长歌一夕云河倾
　　苦寒行二首
　　刀兵之余气不淑立春一月寒犹酷东日防微背旸谷西风猎猎遗华屋吴侬号饥拜人前吴姬受冻啼门曲去年冬雷折地轴
　　其二
　　南冠丈人何偪仄恶风吹云闭春色白梅阴多开苦迟黄鹂口噤啼不得东方征轮断无迹鸣呼彼苍未肯廻天戎翻令丝絮専元功
　　河上行
　　白鴈噭噭思朔方乌衣逐逐度河隍河间草树色焜黄淮西二月春悲凉北风惨懔日无光洪涛天不可航晨风不食百鸟藏妖虬怒鲸连山长途遥日暮雨沾裳临河欲渡愁无梁散发狂夫何郡郎箜篌弦絶声不扬侧身天地夜未央愁燕愁粤热中肠
　　少谷集巻三
　　钦定四库全书
　　少谷集巻四
　　明　郑善夫　撰
　　五言律诗
　　发京邑迷路投宿黒庄
　　东省多年病南冠百念灰闗山一怅望天汉独归来行野蒲稗晩过村笳皷哀迷途更几许愁絶望乡台
　　夜入鲁北鄙
　　不见黄花面凄其白鴈前清渠接淮泗衰草入幽燕月露犹团夜兵戎更积年归途不可极赍梦歳寒天
　　放船
　　柂楼下急浪去险在毫端已识篙师巧方忧蜀道难此溪防罔象何日避风湍颇羡真子清时把钓竿
　　泗上
　　总总衣冠地方冬生事繁牛羊散逈野烟火接长村薙藿农人聚分瓜稚子喧如何恶官府凿破此淳源
　　对湖二首
　　防防阴日团团照水隈鲸波动霄汉鼍皷挟风雷地尽青山杳天寒白鸟回轻帆未相失自此访蓬莱
　　其二
　　逺水明如镜平林渺欲迷天多足鸿鴈沙暖定鳬鹥秋事闗身世湖声避皷鼙老渔吾愧汝曼衍听天倪
　　过彭城怀旧二首
　　自有干戈后年年向此过乾坤未解甲江海且增波拊剑心逾壮经时鬂易皤渭南无梦到终是卧烟萝
　　其二
　　忆昔此避地诸君慰我多别来淹日月望尔邈山河洒泪山阳笛闗心陇水歌犹闻杀长吏飘泊复如何
　　吕梁
　　葱岭昆仑外吕梁天地间淜腾终赴海咆吼欲頽山力转鱼龙窟秋生虎豹闗平生歴险阻对此泪潸潸
　　悼刘宓
　　宓也归何处营魂不可招只疑天地濶竟作死生遥苦海风涛壮炎方罔两骄伤心卧佛寺秋雨自兰苕
　　得思道消息二首
　　闻汝还家后逢时俶扰初艰难仍被冦墨绖却离居边徼犹多故山园未可锄棠陵幸襄事亦得慰区区
　　其二
　　近逢黄吏部报尔在三衢志士伤泥滓南州困猰防时危离索久歳晩帛书无却忆吴门约萧条愧病夫
　　闻开化用兵寄思道
　　旧是桃源地如何防乱滋荷殳连老少流血满潢池蜀道奔惟汝荆州仗有谁尊翁在垂白莫遣怨流离
　　牛首
　　牛首有佳致方冬亦自竒同云封地轴积雪糁松枝谷响传钟磬山昬泣罔魑慿髙俯王土何意有旌旗
　　腊
　　南州不待律腊后暖相催久客惜残歳他时闻落梅家家斗酒防处处短笳哀却忆江西北渔樵戌未回
　　归来
　　不作东曹属归来巾屦幽岂能効防痔聊且避牺牛玉木深防病瓶罍未省忧此邦虾菜贱家室暂淹留
　　进衣
　　何处避氷雪频怀负日暄未衰筋力惫独立布衣存列子愁居郑袁安早闭门粤南多爽气归去牧鸡豚
　　兵起
　　自有西江乱流民起帯刀操差尽孺弱杀戮到耆髦敌馘时犹献军需日更骚长缨未得请无计罢鞬櫜
　　钱塘
　　万山赴海国众水汇钱塘王气千年歇湖声八月长世传浑罔两天巧亦荒唐稍待凉风发乘槎问彼苍
　　即事
　　即事春相近回船日日操微阳留朔雪久旱失溪毛衢府风烟改常山斥堠髙危途疲薾客汨汨向蓬蒿
　　漫兴
　　日月随人事溪山共客情水清鱼避影松静鹤留声枌梓怡前辈文章达后生时闻扣牛角犹愧似要名
　　严州
　　小传清江并孤城碧嶂防土宜多竹栢民业但耕桑稻熟还官得山深伐木长经过数州郡淳朴见兹乡
　　梨关
　　梨关不可上战格屹云端闽浙乾坤别风烟道路难隄防莫蹔废戎马未全安谩想先皇日车书达百蛮
　　送王参知赴阙
　　大参行赴阙兴落富春前六月楼船雨千山传马烟白云留故国防服媚南天知尔宁亲后屏营金鉴篇
　　画鹰
　　似欲飞腾起星眸势可招平生酣白战逺志碍青霄竹兎何愁得林防不敢骄无由配鸾凤勿以比鸱枭
　　忆近夫
　　吴门相失后书札各茫然巢父终东去刘郎重北迁双鳬赴魏阙独鹤下青田未见风尘净怀君涕泪边
　　汨汨
　　汨汨伤秋鬂依依欲暮年钓矶沧海上布被白湖边避地亲朋弃忧时梦寐牵无家杜陵老且结草堂縁
　　梧儿初学语
　　梧儿生六月孩笑识人情得汝愁俱破于人眼尽青蹔时闻学语何日见趋庭尔祖能看我囘头涕泗零
　　伏雨
　　沥沥犹鸣旦凄凄欲作寒晩禾翻恶湿后土故长干敝屋久僵卧防年甘粝飱持觚向人世未得脱艰难
　　至日
　　至日风色好粤南霜信遥地卑饶瘴气春近茁寒条汶水昔独往淮南谁见招林栖歳华晏难免鬂萧萧
　　冬日草堂小集
　　近郭风霜浅寒天草木稠敝庐元僻野髙马漫淹留岂是草宅能廻访雪舟生逢圣明世未敢杜交游
　　喜吾惟可访少谷兼怀方令
　　旧国防心久良朋见靣初同为避地客独叩草庐花鸟三春暮乾坤百战余迩来方拙牧衰疾复何如
　　乌石惟可同游
　　道山秀盘石春半更婵媛海水双江入岩花二月繁衰容防草昧故老问桃源怜尔南游思风烟数断魂
　　寒食
　　至后百五日堂斋风雨深越乡寒作食溟海气长阴身事南阳役神京北望心采薪纒日月发已不胜簪
　　早秋龙门舟中
　　艓子小于叶早秋江上行风波千古转天地几时平病骨怜沧海凡才耻圣明不眠闻短吹故国亦飘零
　　宿象山西坞二首
　　乱木藏幽鸟清商集古城瞑烟分野意山鬼习人声未把桐川钓聊为頴水耕岩栖备寂寞傥得遇初平
　　其二
　　秋云不称意肤寸每成霖漏日翻东壁随风湿逺岑腰鎌野外急燐火晩来深入夜增萧索千林猿吟
　　寄潘逸老
　　东湖潘逸老守晦十余年久病文园枕长贫杜曲田形骸非故我天地有真诠愿汝支离徳闲居读内篇
　　海濵书所见
　　北里万余户渔樵更种田打鱼乘水得伐木上山便禾黍栖南畆牛羊被逺阡生涯未为少何意尽颠连
　　卧病少谷山中
　　伏枕东山晩闭门黄叶幽竹书遗问歳蝉语易深秋散地朋情见明时家食羞唯应习农圃草野得淹留
　　今夕
　　蓟门城下月今夕定如何白骨凌沙砾黄尘控骆驼羽书疲传置边马失关河天子方宵旰孤臣泪已多
　　授衣
　　秋草倐已歇鸣蛩欲近牀北风吹鬂发九月进衣裳抱病仍多事逃空未损光黒貂今久敝揺落歳寒妨
　　岊上送时行赴阙二首
　　王粲江湖兴幡然为国谋故山随意去残照尚谁留身事齐门怨天家漆室忧萧条倍怜汝歳晩拂吴钩
　　其二
　　念尔复赴阙迢迢思昔年鸡盟尽豪杰天论老风烟病向沧江卧书无白鴈传平生鹦鹉赋万一故人怜
　　草堂
　　歳事日将晏草堂今茍完天风吟竹叶海月皓柴门藜苋还髙志经纶有故园何能谢贫贱氛防在乾坤
　　寄林荆门
　　暮年沧洲客恸哭向穷途春草生归思秋风慰病夫青氊后命达白髪此身癯八月衡山去期君出五潴
　　答安黄门
　　怜君下峡水寄我郢中吟白雪音调逺黄牛风浪深林丘心独苦歳月病长侵胶漆知何地迢迢鸿鹄心
　　读鹦鹉赋
　　读罢鹦鹉赋吾怜祢正平识机宁入网逺害转伤生名在心形累时危鼎爼烹异时一掬泪洒向武昌城
　　江上别道宗兼怀何仲黙
　　却向江头别潸然感物华林泉移歳月霄汉变云霞伏剑亦骇俗出门宁顾家寄言何水部迟尔折梅花
　　挽王生
　　吾乡论后进尔最擅词塲十八人间世三千弟子行辕驹未竟歩石火不余光忆昔邢居实秋风太惋伤
　　送伍方伯入觐
　　尊翁吾从祖同第甲申年论世鲰生愿通家令子贤春风虚木榻王事重楼船命薄徐髙士栖栖不受怜
　　闻涛
　　涨海饶孤寐春山淹去归鱼龙永夜急波浪逺天违孤志存舟楫清时卧钓矶尘机久已息何事白鸥飞中秋同髙宗吕传木虚城东歩月有怀京华旧游
　　朗月团秋社凉风薄歳寒故乡谁独健永夜此同看隣篴伤今昔山杯尽肺肝长安旧朋侣搔首五云端
　　南关
　　度陇心忽折殊方梅栁春兵戈近满眼书剑老随身世有阮籍泪道应原宪贫愁闻更选士东土已风尘
　　金山纪游二首
　　双眼无空濶长江防百灵吴门对海定淮树贴天青钟动鼋鼍窟云生鹳鹤庭中流有孤志皷枻下沧溟
　　其二
　　中泠水东游与散愁楼台通海雾歳月送江流好事怜司马逃空想惠休献花縁尚浅心折过扬州
　　不寐
　　客思苦不寐惊心豺虎喧羽书秋后防鬼哭夜深魂歳月消残燹风烟失故园彭城有弟妹絺绤念温存
　　阻济上
　　叔伯何多日闗山烽火明病妨风土恶身与歳时征丧乱怀先帝艰危有我生向来刘越石意气不能平
　　怀金山
　　我爱金山寺洪波万顷开乾坤留柱石沧海失蓬莱曝日鼋鼍出抟风鹳鹤廻中泠洗心处极目意悠哉
　　此夕
　　时危长伏枕月好自临关斥堠连吴越烟尘犯海山民穷久欲乱师老未成班此夕姑苏酒酣歌不破顔
　　双鴈
　　双鴈为人得堦前相向鸣已辞关塞逺犹帯网罗惊宦情一片影客泪五更声侧目窥秋隼风烟异性情
　　对雪答太白山人
　　天地忽改色六花风乱投翛然翠袖薄加我草堂幽照水梅自媚闭门君不忧机正无极将汝醉乡游
　　歳暮哭近夫二首
　　南国青闼东山白板扉三年不相见两地思依依遂有幽明隔谁云夭夀防江东送望眼空复暮云飞
　　其二
　　宁知是永别七月有书来即死还忧国皇天亦妬才世衰元气散君逝玉山頺沧海垂纶客防心若死灰
　　海门
　　落日绵亭岭茫茫何所之山川沦沆漭天地撤藩篱脱屣未相失放瓢聊自怡扶桑弱水外东望拂虹蜺
　　将至鲤湖道上
　　瑶宇青峰顶芒鞋白鸟边风泉轰九鲤云木薄诸天尚子终当去厐公最可怜房今夕里謦咳接羣仙
　　鲤湖三首
　　到此意了了春湖接未妨薄云长恋洞名草不辞香月色寒侵阁滩声夜近牀神仙真可学吾即傲陶唐
　　其二
　　铁嶂垂天堑石门修水关古松蟠极地小鸟立惊湍玉笛何由听真乘未即安芝田防心处漫忆紫金丹
　　其三
　　何处遁天弢烟霄首独搔山川进奇崛天地入萧骚病骨怜芳草烦心愧白袍东隅紫气盛偏薄上仙曹
　　春日经白沙王氏庄
　　王子躬耕处柴门碧树团云松飞鹳鹤风涧引波澜父老壶觞得儿童礼数寛西坡水麦熟麋鹿下安安
　　寄王时行佥宪二首
　　隐约王佥宪为官近越州久无烽火警能把甲兵休清逺神仙所君王锡宴游时平占福地不用覔丹丘
　　其二
　　囊山分手去正值暮春时蒲栁看衰防风尘且别离岭南人事少海上鴈书迟炎瘴还消息无劳罢酒巵
　　寄充之华亭
　　鼇峰衰病至歳月莽蹉跎不识松江曲鲈意若何朋情音问濶师道课程多预报经过日秋风偃败荷
　　寄郑方伯山齐
　　昔日莆阳役春山共采芝郑防犹逐客贾傅自明时潦倒莺花切提携酒馔随难忘何氏宅泛爱木兰陂
　　闻汀漳罢兵二首
　　整整汀漳戍羣凶复听招频闻洗兵马不见返渔樵猰防终难狎貔貅漫独骄皇情近忧豁氛防若为销
　　其二
　　羽书传上国牙帐拥诸侯别峒分戎马前锋失火牛果谁知要害漫尔歴春秋只道书生策能分主上忧同林九髙二傅二施二避暑越王城楼
　　长夏升炎防髙城遁郁蒸河隍虚雉堞云日造松陵不去稽康达同游贾岛能愧无隣舍酒率尔集良朋
　　见二毛
　　去国星霜变违时老惫成荒迷一身在汨没二毛生世短思飞舄途穷乞歩兵昬尘干气象沟壑未忘情
　　将别
　　多事晋安郡浮生未息机草堂存下着花径罢初衣江海形容在君王梦寐稀隆中弃汝去勋业愿无违
　　白袍
　　白袍存皎洁傍尔竹林人安得緑玉杖长随乌角巾庄生书是愤阮瑀行能纯易俗吾奚敢将无养道真
　　夜热次林九二首
　　中宵犹酷热初伏未秋风汲井分寒水休灯散羽虫宦情深自损肺气更相攻象魏天萧爽衣冠日防同
　　其二
　　雷霆悭小雨岩谷断防风北雪阴山里南州大火中迎秋草木异爱月女儿同内热兼多病赓歌愧未工
　　丹青阁
　　建州丹青阁清切建城西云栈浮髙壁风松出逶溪水枯沙漠漠秋晏树凄凄多垒关山里销忧聊杖藜
　　登建州浮屠访僧道林
　　浮屠秋独立千里见氛祲水阁风长盛山城日易阴赤霞留鹤晩黄叶住僧深世事宜髙卧空慙支遁林
　　再游陶园
　　太仆遗荣在黄华晩见招凿池旋日月洗竹直云霄賔客时能至园林迹许遥髙秋花杂沓胜地不萧条
　　暮秋
　　旅情秋又暮长路更旌旗王气平三极兵尘黯四夷拙慙名已晩病恐志将衰许国微躯在崎危善自持
　　鸿鴈
　　稻粱荒歳月鸿鴈散江湖避地风霜切防身机辟俱不愁天旷絶长恐事荣枯二月阴山暖归心慰逺途
　　北征
　　五年归少谷万里赴燕台恋阙鬂毛改感时鸿鴈来鱼龙已寂寞江汉尚喧豗逺愧青莲士君王爱尔才
　　章滩
　　九月章滩水危于滟滪堆黄郎习波浪白日犯风雷鸟兽曾何有蛟龙或上来畏途荆棘暗此地石门开
　　忆四弟二首
　　出门忧汝病清泪至今垂鸿鴈莽相失令空尔思未依南郭隐真怪北山移夜雨灯明里商歌一拊髀
　　其二
　　驽马心犹壮龙驹产不虚吾衰今更去汝病近何如烽火淹鱼素关山沓羽书横门思一出此意几踌躇
　　仑溪对芙蓉怀林九王七
　　脉脉仑溪雨芙蓉傲逺天时危花烂熳歳晩叶逡廵对影防相忆看他亦自怜秋容长不灭吾欲赠佳人
　　寄宗吕
　　髙适不早达才多数亦奇名应造化忌狂与世人疑妻子已同志箪瓢长自怡箕山好风月将汝结茅茨
　　寄林惟大
　　不了林和靖遐心驻薜萝星文天上有书法世间多独鹤闻清夜踈梅渡暗波沧湾余故宅猿鸟近如何
　　忆道夫
　　玉山建亥月漫忆十年前旧驿同吟雪诸君尽着鞭客途犹战伐南楚自风烟异域怀知已沈沦尔最贤
　　寄木虚
　　吾弟知名早锋棱不可当交情有端复文体下齐梁霜骥时犹蹶风鹰势必扬嵩山读书处烟雨压茅堂
　　雨后陪周用賔杖策寻天目祖花
　　风雨于潜道藤萝古殿阴祖花传近代瑶草寄遐心应世吾能赋探女独深形骸百链晩未免二毛侵
　　山中对孙太初食黄精
　　山中黄精熟作意向山人制法随蒸曝灵根集鬼神腹心吾尚病服食尔能纯有客乘云气三尸不累身十一月朔日登西天目看髙峰中峰二神僧祖塔因晀千丈岩寻雷起处折古松枝扣巨石长啸天风蓬蓬从谷底起偃仆草木投宿张公洞枕上漫尔成诗
　　汨汨衰双鬂迢迢向两峰一尘消未了万劫入无穷昧谷蛟龙雨防草木风自慙増上慢吁骇问崆峒
　　歳暮寻天台山水
　　桃源未可极天台烟雾深行歌白雪调坐见赤霞心草次千峰防鸿防万壑阴藏身一大事聊观世人音
　　台州观海二首
　　独客长途破孤城幽思多入山忘日月观海失江河万事只垂钓故园未偃戈平生挟弧矢流落意如何
　　其二
　　迷阳不自觉春逺此登楼落日鲲鹏运一桴天地浮白波心不变青鸟信何由八骏浮云里平居端百忧鴈宕读壁间诗侯希召云此陈准卿之作也昔与准卿为月夜游仰观天柱诸峰岌岌如坠发狂大呌自以为奇观今兹已矣相顾欷歔赋此酹之
　　鴈荡清猨夜黯然读尔诗斯人竟短折吾道日支离二谷看秋月孤峰落酒巵细繙嘉树传洒泣向临菑
　　观鴈宕龙湫
　　瀑布飞不彻大声空谷哀青山下河汉白日莽风雷潭稳蛟龙定歳深鸿鴈来方岩倚天畔吾志在崔嵬
　　潘令席上作军中乐
　　张筵潘岳县笳皷竞黄昬杨栁生南国风云动塞垣挥戈情可念击楫气犹存汉主白登道甘心出玉门
　　赠顾华玉太守
　　客有飘飘者朅来湖海游云端寻鴈荡雪里过台州白业藏贤达浮槎近女牛丰干漫饶舌太守是闾丘
　　郡斋燕集答华玊二首
　　赤城天欲雪歳暮客边心君子风骚逺良宵尊爼深旅怀新浩荡时事向萧森作意依刘表移家近汉阴
　　其二
　　梁园初授简越客罢鸣琴节序梅花及江湖鸿鴈深雪歌难却和醴酒若为斟何限山阴兴幽居独许寻
　　春日发赤城
　　碧海春信至赤城愁思深雪晴千涧疾日落万方阴毕歳皆行役凡躯故滞滛西归负良友忽尔长蓬心
　　浙江别王崇贤
　　避乱安平镇逢君永夜船何堪萍水迹直落浙江边天子今廵幸崆峒积歳年忧心正如捣况听卜居篇
　　江上赠汝厉侍御之荆湖
　　浙水重逢地闽州旧话稠雷霆喧独夜风雨动三秋骐骥行堪见鹰鹯击更优他时有谏草知上岳阳楼
　　登太山日观峰
　　东岳乾坤定黄河一缕分日排瀛海浪天入蓟门云鲁道伤吾志秦碑自夕曛未堪疏逺目万里正防氛
　　遣愁
　　问途青草坂捩柂白榆林暑雨东方急河泥五月深低回长弃马淹泊未栖禽商调何悲切从谁覔赏音
　　北风
　　北风天际下舟楫夜相闻白草悬邉月黄沙长塞云鸾旂犹小队虎旅尽髙勋崖崿暌乖久人今已勒文
　　隐忧
　　四海俱疲敝中原且力支路难惟蹭蹬心苦有栖迟草泽龙初鬭天山矢更遗无由济社稷哽咽送年衰
　　出门
　　去国淹年歳出门仍糺纷未回塞翁马空有野人芹山海随黄纛风云驻五军逺慙东方朔谈笑诤明君
　　沧洲夏夕
　　失意对蒲栁沧洲昨夜风野云依暮笛客况近秋空司马多年病虞卿薄暮穷此生随造物行止合飘蓬
　　对月怀闽中诸子
　　潞河今夜月却望晋安城少谷堂犹在东峰花正明旅愁存世故乡梦逐人情展转怀诸子风沙吾独行
　　大田篇二首
　　内使调鹰犬呼声动逺陲万方多事后千骑大田时关塞囘金气旌麾把健儿璜溪垂钓者能载副车来
　　其二
　　禁直三千士长搴镇国旗甲戈迷塞月缯帛款边师大礼初囘跸春原更打围后车载光宠不数汉昭仪
　　梦惟可为余作山中草堂
　　天末梦君子山中营我庐江湖无利渉家室且安居梅福机事早郑防生计疎京尘今始便骑马亦樵渔
　　秋晩直南省二首
　　南宫秋晩直更皷不胜鸿鴈夜仍度风霜天正寒宫车延北望越客滞南冠三辅烽烟里闻鸡未敢安
　　其二
　　清宵梦不彻鸦啼深树间要荒同汉月陵寝在燕山青草乘时长黄斿何日还因风候边使咫尺见天顔
　　送汪希防还武昌题得彭蠡
　　彭蠡何时定康郎水尚多鱼龙冬不蛰日月岁相摩楚客思芳草江城未凯歌星樯候风色安稳犯鲸波黄岩黄宗贤为余筑室羽山招与共栖未果守官郁郁輙有东路之思奈故乡多难欲归不可行当赴其招矣记兴二首
　　不分委沟壑上林安一枝官随年少后拙负故人知彛鼎终难就箪瓢定不辞故园方苦乱去采羽山芝
　　其二
　　万事无何有风云信所为此生依鲍叔何处覔钟期騕怀长路芙蓉惜后时嗣宗元玩世不恨歩兵迟
　　答孙太初
　　平生孙处士云水谊难忘遁世思公辈卜居真此乡名髙多寂寞道在亦翺翔徐福终入海蓬莱意甚长
　　答林徳敷
　　曼倩淹平世扬云困太此生元濩落夫子最相怜迹逐捐金市心卑扣角篇鲵桓去不逺脱屣歳寒天
　　月下听王稚钦弹琴
　　昭文皷緑绮六气指间流王子梅花思飘飘下陇头月华终胜雪商意自成秋今夕西方梦佳人不散忧
　　送陈生赴韶州戎幕三首
　　闽海三山下韶州五岭南东风鹢首去长路马蹄谙蛮井歌堪听军门剑可谈丹砂真易得吾欲解朝簮
　　其二
　　月下栖乌树天边过鴈羣生涯随逆旅幽独倍怜君百粤兹多难今时未尚文南游得蛮府愁杀郝叅军
　　其三
　　已息河间辔仍麾岭外旌艰危一命寄牢落二毛生铜柱时存汉乌蛮歳厉兵慿将攻守策忼慨説花卿
　　读魏钰诗
　　魏钰新声出篇篇有古风夜珠光照乘天马势行空邑宰深相识经生本自穷昆城依隐地秪忆鹿皮翁
　　边将
　　十月黄沙动阴山白雪髙边兵慿剽杀汉马辟雄豪王道须无外天戈自有操莫令耕稼地歳歳泣弓刀
　　吊刘蕡祠
　　自昔悲歌地刘生有墓祠秪余经世志况值讳言时去国英雄尽还山事业迟黄金旧堂北搔首动遐思
　　寄徐可大黄门
　　往年游白下泛爱有徐卿令弟今相问怜君久振缨歳星还自照諌草未全行谢傅东山卧秋风社稷情
　　寄汪令希舜
　　彭门当太白剑阁帯青城此地神仙窟春风枳棘情桃花栽欲遍蜀道去还平知尔丹成日双鳬凌紫清
　　送人游衡山
　　衡山开汉沔髙者祝融峯羡尔为官地看云长道容斋居梦波浪冬日见鱼龙定有防栖客巢君紫盖松
　　送龙相赴荣府
　　去为朱履客潇洒向王门君有神仙质官曹入故园乘风帝子阁种术武陵源莫吊长沙傅荆蛮处处猨
　　白鹤
　　广野声仍度华轩意不忘只疑霄汉逺其奈网罗长宿处随鸳鹭鸣时学鳯凰终当蓬阙去天路永翺翔
　　冬夜过王稚钦
　　禁木栖乌尽城楼戍皷催瞑移中散驾时接仲宣才道术吾全未词塲力拟廻清风广陵散爱尔数能来
　　赠宋鸿
　　怜君羽翼晩矫矫若惊鸿夜蹑燕山雪春生楚泽风霄汉去不极稻粱行当逢遐方倦飞鸟犹自触樊笼
　　题夏仲昭画竹
　　苍梧春欲至翠篁风雨深云梢洒不乱流影下湘阴杳矣虞妃泪悠哉君子心鳯凰去已久对尔想遗音
　　人日得诸友书六首
　　歳晩通明阁登临念我深故山归未得丛桂蔚森森人日双鱼信逺天黄鸟音如何庄舄贵翻动越乡吟
　　其二
　　闻尔浮南海鲸波隔歳囘翻将谢傅兴转作歩兵哀地到朱方尽舟从日下来交州拾薏苡谁识葛仙才
　　其三
　　吾爱方山老岩崖湛世情成都卖卜久不道是君平文陋齐梁体音收正始名赤霄天骥歩他日与横行
　　其四
　　女方寻九鲤余苦忆丹丘蓂荚生无尽璚花采末由兎园枚叔侍牛渚客星浮杳杳孤槎外相思天汉流
　　其五
　　不跨山公马春今薛老峰前时紫芝曲尚绕白云中霄汉慙栖棘泥沙想蛰龙明朝解组去共醉薜萝丛
　　其六
　　尔同邺下士染翰擅词塲余岂东方朔犹含汉署香放身沧海上得句白莲塘迟暮思君子春来数鴈行
　　送人游邺下
　　邺城魏七子文藻亦吾师四牡君今去风流端在兹荒芜铜雀榭寂寞武安祠独有韩陵石黄沙歳嵗吹
　　部直
　　春怀耿不寐怅望宛京天鹤到中宵唳星分万井悬燕云时少耗郊禘日虚传常想南昌尉先存谏诤笺
　　送张汝州
　　汝水元依洛嵩山直配天今君簿领去兼结水山縁世路黄尘里官曹紫逻边谁能废组绶跨鹤去翩翩
　　闻道
　　闻道汉天子身封镇国公家初营上谷臣得贺离宫铁劵传何急将军气尽雄郊牛凡五卜车驾想河东
　　送陈思献赴金陵
　　昔慕蔡夫子今知陈使君深居避矰弋用志到羲文却向金台别翻将宝剑分秣陵依隐地养拙幸相闻
　　河陇
　　河陇时多事兵车歳几奔犹闻遣太仆长计向军门羌羯方酣战骅骝尽不存西归报天子已到渥洼源
　　西山杂诗三首
　　春尽一到此散愁幽意繁西湖草已緑南国桂应蕃宫殿浮今日山河控北门时艰羡飞锡来往给孤园
　　其二
　　昔日西湖钓宣皇游幸来至今鲛室里彷佛锦云开歳月芙蓉殿关山龙虎台东廵志更逺谁挽八鸾囘
　　其三
　　西山五百寺多傍北邙岑土木春岩尽楼台海雾深僧皆传玉食地更垒黄金纵目翻愁极长安歳歳阴
　　送洪南安
　　平生洪大理朴直古人心执法汉庭上春风吹六阴一麾横浦去相失庾山深他日逢梅使听歌行路吟
　　伍中丞拟归田索题
　　伍公江海思鱼鸟久相安拟逐鸱夷去翻怜銕豸冠萝云药圃细竹月锦堂寒矍铄风尘里忧时且防鞍周公器治初为庆符令赋诗追忆之
　　周君为邑日江汉尽桑麻帝力谁知识长安无狭斜但将九溪水频灌庆符花遥想弹琴处南风吹未涯
　　余侍御珊喜湖
　　柱史湖边宅柴扉开皖峰晴天廻鹳鹤暮水逈鱼龙芰服身偏稳渔竿意可慵眼中秋浩荡为尔咏芙蓉
　　西山杂诗
　　落日春湖上烟波正渺茫衣冠非敢倚鱼鸟坐相忘痛饮还山简招擕有葛疆濯缨计未得意气总沧浪











　　少谷集巻四
　　钦定四库全书
　　少谷集巻五
　　明　郑善夫　撰
　　五言律
　　送人归渤海
　　尔去秦防上秦防秋正繁城深渤海郡草歇乐陵原蓬阁风云至若华波浪翻看君有道气早晩共腾骞
　　送人之宣州二首
　　白也风流处云山满意幽兹为宛水隠况得敬亭游桃李含清夜梧桐下素秋澄江净何日转忆谢宣州
　　其二
　　宣城仙圣地山水作名州石控琴髙鲤江深谢眺楼白龙降已久黄鹤唤何由尔去乘云月飘飘过十洲
　　送屠文治侍御使苍梧
　　衰防仍乖别羁栖防过从驽骀无熟路鹰隼自秋空铜柱扶桑下郁林沧海东南征且乡邑大不类秋蓬
　　张子言家移旋覆草
　　旋覆知名草秋斋不住花羣芳尽摇落此地且年华坐领幽人意行辞处士家相看到霜雪采掇辅丹沙
　　吾邦
　　防乱秋风起吾邦尔独回徒伤覉鸟赋不见钓龙台少谷芝仍茁南昌角正哀建安七子下流落仲宣才
　　送蒋君佩视弟还谯
　　太丘二令子伯也是难兄枥下垂骐骥原头过鹡鸰燕关共卧后亳社独归情万国今戎马愁云日夜停
　　屏息
　　屏息经纶志栖迟阊阖云风尘防不解龙虎乱相闻秪有还山梦空余谏猎文长缨系越颈感激汉终军
　　薛君采见过
　　薛稷过逢日新诗向我传聊炊太仓米一诵陜郊篇薄宦虚谈劒危时合引年秋风下沧海掷置广文氊
　　题虎溪三笑图
　　东林卓锡地宛在昆仑西莲社谁堪入庐峰不可梯一空无色相三笑岂菩提便合攅眉去酕醄过虎溪
　　送林以乘谪夷陵二首
　　宜都三峡口迁客意如何落日黄陵庙秋风骇浪多巴蛮伐鼓祭江女踏蹄歌莫唱渝州曲猿声近汨罗
　　其二
　　水部青云志忧君双鬂斑同时谏羽猎独尔窜荆蛮波撼黄牛峡天连白虎关栖迟下客食直以长瑜还
　　秋月
　　秋月长安社光清太液池蟾蜍终不灭乌鹊竟何之鐡骑喧今夜金波及四夷关山正阻絶却向篴中吹思道约游西山病不赴漫答兼问宗林二首
　　嗟尔棠陵客乖期秋独归香山有夙诺幽事忽相违木石机心损云霞朔气防时时梦鱼鸟未返薜萝衣
　　其二
　　昔游湖上寺犹记释宗林语我菩提树恒河深复深风沙晩识靣江海后知音白鹤翩翩去青天何处寻
　　闻西江乱
　　乍发洪都使风传消息回荆吴得孟江汉尚深哀画角连城动黄衫自将来万方思系虏宁乏亚夫才
　　十日对酒姚氏园二首
　　野老经时病深秋出郭情辋川聊对酒京洛未离荣小水行丹壑余花借绮楹松隂立不倦何限暮涛声
　　其二
　　病跨山公马秋过习氏池逺天鸿鴈尽昨日菊花期碁局翻相恼鸥羣总不疑生涯抱瓮外一任隠君为
　　上毘卢阁二首
　　逺上毘卢阁崇髙望不稀关山仍此地城阙自斜晖羽檄流星过行营万马围渔阳暮色至引领翠华归
　　其二
　　阁逈临虚旷秋髙入渺茫燕歌动易水骏骨望昭王日落城笳起天寒塞草黄扬雄辍扈从空自赋长杨
　　城戍
　　戍鼓长鸣夜军容更入朝北风尘漠漠南讨意迢迢秋有苍梧狩能无黄泽謡遐方尽玉帛八骏自应骄
　　陈执之宅同诸君酌菊二首
　　秪抱霜雪姿风沙怅独悲亲朋更此地酩酊对花枝栗里归心逺潇湘秋事迟东君不相识只自向华滋
　　其二
　　绣衣都下宅丛菊好花枝延客尊罍罢良宵风露垂娉婷岂自媚迟暮宛相宜故国鼇峰上繁英今满篱
　　冬日顺门陪九卿请驾视牲
　　春曙复冬初仍瞻白鹭车礼从郊庙损天入震离虚江汉哀戎马岩堂望谏书生慙百里子去国意踌蹰
　　送苏侍御从仁使蜀
　　骢马今何去防岁已残风云行劒阁钲鼓动松潘事在西戎部功亏旧将坛懐柔亦边略要识圣恩寛
　　依依
　　独有南冠客依依郭氏台未酣燕市酒翻惜陇头梅汉戍连城动秦关千角哀县金买骏地徒使壮心頽
　　梦与王阳明论学
　　羙人入我梦惠我白云词述作何多事经纶非尔时空斋下鸟雀深水伏龙螭尚愧瑶华赠悠悠江汉思
　　柬顾华玉
　　在昔过逢日天台山雪生何期易水上同忆赤霞城杯动青春色堂含沧海声终焉谢朱绂防手石梁行
　　送人之贑州
　　西江兵乱后作宦意悠悠秪爱青油幕髙横白鹭洲风尘鄱下战嵗月贑江流应羡陶皮隠桃花开未休
　　赠方梅墅
　　方干乐道处小墅野梅开对客翻髙调飞花片片来萝云防卧榻陇日照行杯不耐王孙思春深未却囘
　　送人之惠州
　　名家叅政下独觉仲容贤宦辙今何徃毕栖此最便物情沧海俗天气百蛮烟秪近啼猿树乡心日夜县
　　马伯淳西归
　　与君同去国别路各悠悠吾邑东海上终南西雍州何时报缟帯于此解纾裘万事将慈母长歌渭水流
　　春暮游城西寺
　　毘卢千佛阁近在緑云中客到虚无岸春归莺燕丛燕台望不及古意渺何穷拟入东林社殷勤向逺公
　　山人
　　吕公嘉遯处云鸟静相亲日与中散沈防山水濵鴈荡斜连海桃源直避秦斋居玩易理龙性可能驯
　　别林克相二首
　　邺下传诗句沧洲拂钓竿正思龙卧穏翻惜鴈归难燕壁云囘合闽关天郁盘飞腾最怜汝慷慨一弹冠
　　其二
　　汝复弹冠出余今解绶囘平生一掬泪洒向黄金台戎马东南剧鼔鼙城阙哀无能奏羽猎翻愧子云才
　　赠吴生
　　稻粱荒楚塞鸿雁尚安归秪避云中弹防防天外飞子有鸾鳯质枋榆非所依风尘好自惜莫损防云衣
　　赠山人受封
　　念彼南山隠南山郁自怡时闻春雨外髙倡紫芝词猿鹤心同逺裘羊径不缁莫嫌儿女笑宫锦照厐眉
　　昆仑子
　　君本昆仑客岩扉星汉连流沙拂袖去述作为谁传紫芝秀可掇青牛何当还异时求物色萧防白驹篇
　　安陵阻风
　　落日安陵上荒芜望蓟丘风沙无昼夜家室此淹留江汉悲多故干戈赋逺游河清是何日吾志欲东周
　　游金山寺
　　地控恒沙界峰廻沧海波潮声永夜壮云气秣陵多龙窟存光怪鲛宫湛绮罗黄斿蔽江左何日返天戈
　　赠杭方伯兼柬东卿提学
　　邴原犹薄宦疏广已遗荣无复周王猎谁钦钓渭名余亦武夷去探学久生逢君五湖畔北眺有余情
　　同晋陵诸子游水西二首
　　共有烟霞想言过西水浔薜萝迷逺近鱼鸟入髙深花气含风满山堂附郭隂宴酣忘主客谁赋越乡吟
　　其二
　　喜到晋陵郡行逢诸子招竹林初散帙槐树已鸣蜩绕径驯朱鹤通池接畵桡遥思荷蓧者去作羽山樵陈遂初进士邀宿頳谷草堂夜观西湖渔火
　　税驾归闽土寻山入浙中客情逢胜友东路任飞蓬夜艇流渔火秋杯折渚筩巢由圣世事直北大明宫
　　钱塘映江楼防坐观潮
　　钱王此开济旋入宋山河潮汐秋来壮雷霆水上多尚传江有怒翻恨海无波飒飒攅陵树悲风日夜过
　　过孙山人苕溪旧居
　　耿耿忆孙楚溪边青竹门未同苕水月竟失汉隂原夀天眞诠外风云孤梦存平生少谷榻独下向谁论
　　寄施粤之侍御
　　南昌隠君子寄迹緑云端念尔神交久慙余色防难此时歌伐木伊昔阻风湍何日下县榻相看黄箨冠
　　碧岩下小憇望太湖
　　长夏碧岩好萧萧千竹林看山白屋静息驾古藤隂震泽惊波在洞庭归鸟深楚臣新去国漫有卜居吟
　　谒孙太初坟二首
　　草堂琴瑟罢羽化竟何如那复乌藤杖空传白鹿车沙湍且鸥鸟天地即蘧庐白首林君复终无封禅书
　　其二
　　伊昔丘园隠风流谁似君谈诗振大雅抗志入髙云宅拟王官谷山名太白坟寥寥广陵散定向夜深闻
　　宿归云庵
　　泽国变元气名山留晩芳云藏伏虎寺花近挂瓢堂鹅鹳飞腾逺渔樵言笑长沉防达者事散地即慈航
　　寄赤城诸子
　　自别赤城去藏身金马门莼鲈心独苦林壑道何尊万事风波过三年魂梦存终焉共手采秀入桃源
　　赠张南陵
　　张翰风流在南陵谿谷间一为香案吏便得敬亭山饭饱鲈鱼味身随鸥鸟班后期望星汉知尔御风还
　　宿胜果寺
　　游吴复适越漫宿赞公房小隠薜萝宻大观江海长鉢龙蟠夜壑云篴语秋堂稍觉菩提长森森松橛凉
　　赠秀公
　　不作寻诗计沉情日闭关牛车载上乘锡杖拄空山玩世风尘外放身花鸟间秋斋食橡栗见尔好容顔
　　题潘山人水居
　　习静不出郭著书长闭门烟霞结白日薜芷避缁氛巾舄从吾好钟彛有道存埋名爱蒋诩多事陋扬云
　　荒村
　　荒村连日雨散发不曾梳岁月报恩子生涯种树书无因致故旧岂是爱空虚门巷曈曈日轻车恣所如
　　赠叶少府
　　吾闻隰城尉通练更文章坐扫封狐雪行开射鸭堂诗篇穷地秘海水识风凉似尔纡黄绶巢云意不忘
　　行宋宫故基
　　西门数顷地旧是帝王宫复道清波没妆防碧藓空王侯混防狗臣庻议从龙莫谩歌禾黍山河涕泪中
　　吴山
　　吴山入阛阓佳气自苍苍洞窈通仙隠龙盘集吉祥犹宜雪后对莫为岁寒妨所歴多酸鼻兹山耿不忘
　　鳯林
　　鳯林五百戸活计在山溪野碓逺隄水嵓田髙治畦新年传糗饵旧俗诵菩提生女无人育男长少娶妻
　　屴崱峰
　　盘礴地灵在东南天柱髙三江转燕尾百粤乱牛毛未出无生网难忘大觉刀巢云定何日万国且旌旄
　　九日方山登髙
　　方山五片石巉嶻七千寻气象恒嵩敌风云岁月深百年大梦寐九日此登临愿卸红尘累嵓栖长道心
　　耳鸣
　　官司忽失职双耳自今聋尽日闻天鼓何时聼麽虫向人艰应答于世类防防未老神俱耗勋名涕泪中
　　寄华玉
　　潇洒顾吏部为邦日渐多人心兴礼乐世事入风波剡曲舟堪诵濠梁道不磨向来巾子雪堂构合如何
　　新昌县晓行
　　暝发新昌县晨临赤土隈秋花随地有渚鴈与云来杂树炊烟出前泾山照囘忽闻歌伐木行路兴悠哉
　　绣岭晓行
　　绣岭行不极盘山霄汉长谁将钓渭意同寄鴈湖傍野宿雀芋饭岩居木槿墙晨征莫相失云气正茫茫
　　金山纪胜
　　扬子宅前水东溟势欲吞乾坤眞浩荡岛屿尽儿孙石舞风波作龙归日月昬平生爱飞动长剑倚昆仑
　　集胜果寺分得眠字
　　寺阁兹辰防賔朋尽世贤云山兼胜日岩壑得髙眠移席竹林晩题诗花蕋妍燕鸿何意绪来徃各翩翩
　　游烂柯山同杨节使二首
　　太末徐王国青霞洞府名江山共吾子风雨若平生锦树岩扉浄秋杯云鸟明应悲看碁者柯烂未忘情
　　其二
　　岝防干峰下天开姑蔑墟地灵蕃玊蕋神至响云车未破人间局先繙石室书茅靡入道术岁晩莫踟蹰
　　风雨过南关
　　元亮东归日长途菊正斑寜辞彭泽米早得匡庐山雨势秋崩峡云隂昼阨关囘思鳯凰阁吾已得生还
　　赠姜建州
　　南迁为隠吏山水兴难降客至丹青阁时翻白玉缸谏书留御榻惠政及隣邦若访汉隂老知余是姓厐
　　送李曲江
　　李子新为令南迁百粤州梅花过庾岭吹满曲江头鹏运天池暮槎停星汉秋丹砂好寄与早晩上罗浮
　　寄倪南雄
　　京华相别后闻尔亦南图笑解银鱼绶坐分铜虎符山蟠五岭厚俗到百蛮殊千里梅花使春风好寄余
　　送王文辉游武夷
　　王郎不肯住脱屣武夷山学道心长苦寻仙鬂欲斑鱼龙淹海日鵞鹳厉天关何限沧洲兴希君共一扳送公衡韶州省觐兼懐倪南雄李曲江二首
　　尔徃寜亲日千花春未稀此行无道路防戏及庭闱王勃才名盛孙登世事微如逢始兴守道我钓鱼矶
　　其二
　　拟此过逢数何期迅别愁青山问庾岭沧海近韶州猿声堪聼桄榔叶正稠风烟易春暮须及曲江楼
　　暮春湖上
　　沧溟春欲暮湖上芳草生风烟吹不断遥帯鳯凰城万事兵戈外孤臣藜藿情何当拊神物谈笑扫欃枪
　　詹文化
　　报尔龙头选才名我昔闻鳯凰今有象骐骥直空羣黄散经纶事金縢礼乐文更期射三防早晩奏明君
　　夏公谨
　　四海夏公谨平生道未疎岂为青琐客不问白莬裾帝业维新日皇舆草昩初看君抱经济献纳定何如
　　戴宗道
　　小戴青云器明经正显行以兹先后甲知尔庙廊情樗栎人俱弃凰麟世必清经年无一字何以慰平生
　　林克相
　　厓老本钓侣经纶今若何自来科目选秪为利名多江汉波初定防龙道不磨南冠有词赋万古卿云歌
　　梁日孚
　　梁鸿终自洁禄仕蹔栖迟混世名为佛修身早得师儿童送我意俯仰别君时何日长安市相过笻一枝
　　方思道
　　方郎天下士慷慨古人稀刎颈交惟女同心结到谁江湖同苦别霄汉独雄飞逺媿朝歌叟中兴淹桂枝
　　汪希周
　　崇阳汪武选识汝自京华拊劒平江汉经年别室家飞云収虎帐战马返龙沙长揖青门外何人善种
　　林徳敷
　　圣后乘元化江湖思致身君居财赋地况作庙堂臣勋业时堪就鲈莼兴莫新何当逐狐防同看帝城春
　　郑伯兴
　　吾宗贤吏部昔徃鹿门山应世身难卧探意自闲山公启事近厐老防家还余亦隆中隠接君牀下顔
　　苏天秀
　　吾怜苏太乙磊磈长安豪钓罢渭川猎名驰天汉曹言余亦善士拊已媿时髦徐稚平生义还山解佩刀
　　姚元肖
　　接手燕昭国倥偬十载前乌栖空绕树转自横天抚世縁知已抡才后少年君看越石父客礼竟虚传
　　顾九和
　　昆山顾学士十载绾银鱼勋业天人防行藏封禅书与君成去住谋道竟何如先帝焚香在皇情可但虚
　　陆子渊
　　成贤眞此地瑶席尔司成述作囘中古机云媿后生华亭鹤正唳蓬海鴈长征结谊风尘上看君万里情
　　寄刘希尹吏部兼懐薛君采二首
　　长安薛子宅对尔诵骊驹云树懐良友风尘媿腐儒看山费日月忧国阻江湖方朔金门下藏身道不孤
　　其二
　　薛郎成小隠旧宅定荒芜万事将双泪经年无尺书身随梅福去病与马卿殊白日调龙虎飞腾意有余
　　龙门西象顶望海
　　浩荡窥南纪长天望正繁北风青啸海髙浪白浮山舟楫思兼济云霄怅独还何当泝牛女重扣紫皇关
　　岊江送黄伯固大理赴白下
　　大理平生友相看涕泪存諌书君最切徃事我难论放逐心无尽岩廊道已尊愿将金石志长报圣明恩
　　送人之邺
　　浩荡夷亭意经过邺下来王门占玉节春日上铜台游子牵多梦髙堂候举杯蘼芜江畔草应挽使船囘
　　明妃曲
　　明妃初出塞宛转意何穷上马琵琶曲流悲入汉宫自言妾命薄万里去和戎今日蘼芜草青青向陇中
　　木虚过青野堂夜坐
　　小坐同吾子荒斋寡四隣林鸺鸣近夜山月逈随人太乙青藜杖先生乌角巾中宵莫説剑恐益鬂毛新
　　访吴山人隠所
　　脱屣吴居士寻君江水遥云房生夜气薜牖散春潮榻静闻空籁情髙梦九霄从兹毕灵寳不赴小山招
　　答陈天游
　　淑气囘南纪文星傍省堂犹县沧海月留照紫薇郎学道防衰晩愁时应帝王思君直咫尺一夕鬂毛苍
　　湖中寒食
　　湖上逢寒食行行云日迷林花相映发只似武陵溪逺水清烟并髙杨黄鸟啼年年对芳草古意满城西
　　答林贞孚主客
　　忆自秋风起虚传奉使囘未捐池上佩翻失陇头梅尧舜垂衣日班杨奏赋才黄金散朝士知上礼贤台
　　送吴徳翼佥宪赴阙
　　使君今赴阙春兴定翛然江汉黄华动风云锦防牵星移南斗下路引北堂前愿有华封祝天朝夀万年
　　夏夕青野堂卧月
　　海月团芳夜园庐引绪风琴书栖榻晏岩壑与人同尚泽南山雾终懐北极枫黄虞忽到梦伊鬰卧隆中
　　入海
　　沧海鸥波外云艘逈自航大江沉马腹密雨湿鱼梁未及星槎逺那知天汉长渔竿变孤志翻愧紫荷裳
　　大末忆方思道
　　逺怜方比部经岁断来书何日垂嘉树青青拂敝庐累憎鸿鴈响三见栁条疎幽独疲孤梦松斋月正虚
　　答顾华玉叅政
　　吾怜顾长康吏隠近沧浪学道通元窍蛟龙翊尔翔云囘朱鸟国花照紫薇堂授我防筌意相期天汉长
　　闭门
　　经嵗避尘縁时叅道徳篇柴门背海闭鸥鸟受人怜桂树栽成实松花采作团防官浑忘却唯记孝皇年
　　闻荐
　　逋客晩知几西山言采薇长安三丈雪而我赏心违隠处无人识荐书何事飞防鸿天万里空遣弋人归
　　早秋懐晋安诸子
　　揺落茭湖晩湖边鶗鴂鸣秋风吹桂树一伫越王城榻有南州重人兼卫玠清还闻刷羽翮看尔共蜚声
　　寄赠石室山人
　　安期持世界挟防西入关吴老遵牛渚乘槎钓不还行藏元气里弓剑彩云间何时留玉舄去入蓬莱山
　　病中
　　避地抛铜墨风霜岁屡更那期鳯鸟至亦遣伏雌鸣久病丹心苦中年白发生如何张仲蔚却扫卧升平
　　出塞曲二首
　　黄金雕鹊印白马出榆林瀚海行人絶隂山杀气深汉恩长北损邉骑日南侵一唱丁都防三军泪满襟
　　其二
　　大王开絶域上将喜边功塞外风烟异军中苦乐同龙旂凋朔气虎帐卧沙风未系单于颈横戈意气雄
　　送杨明府入觐
　　双阙霄上三山沧海边云逵望鳬舄明府似神仙曲报离城调琴希清庙弦烦君告天子百姓尚顚连克相过草堂别去余病垂死诗来见懐呻吟中答之
　　喜女文章贵相过成笑言追陪憎病骨风雨别柴门防苦青衫湿情多白髪繁形骸已近死谁复与招魂
　　病中哭伯固二首
　　我眼双枯尽那堪更哭君平生犹鐡石灵爽定风云葵藿虽同志凰麟不恋羣吾徒向凋谢谁黻太平文
　　其二
　　去年白下去送汝芋原陂今日湖边问俾余双泪垂终为谏议鬼竟失帝王师已矣先朝事伤哉此盛时
　　陈少府镧
　　吾怜陈少府独抱明月珠五载官闽土春风生向隅县知水薤意频握玉麟符霄汉声名早看君受剑车
　　张起溟约过草堂为传卒所误
　　君是峨眉秀余慙南海琛并期歌白雪何止断黄金接手难如此浮生感独深闽关及漳水鱼腹莫教沉
　　答林白石大叅
　　归钓龙溪水君胡亟失时岂因白石烂竟赋緑衣诗拙抱江湖愧贤于弼亮宜重华迹已逺吾道欲何之
　　七月望逰水西白鹤寺乘月泛岘江
　　爱尔东林社乘秋到蘂宫招邀满童冠歌罢舞雩风鹳鹤黄庭莫巾袍白露中西江上云月归艇意何穷
　　送季明徳应召赴阙二首
　　接手为兄弟交期共死生云逵易相失三宿晋安城海内风尘切秋边鸿鴈鸣飞腾未时莫万里好长征
　　其二
　　相别无一语相观情自闲风云感壮士江海散秋顔道已干时禁人须渉世艰去乡莫草草迟尔阳明山
　　琅琊王墓下作
　　田文全盛日泪下雍门弹王氏千秋后劳歌玊树残寝园生兎穴疑塜奠龙盘万仭莲花色关河望已难大田读伯固起溟见和之作怅然懐答二首
　　读尔懐沙赋然系我思当年分即死此日已云迟社稷还唐介江山哭子期才贤世有几况及圣明时
　　其二
　　朅来张仲蔚秀句日逾多岂不思君子其如长路何商霖怜我在谷口喜人过终愧箕山隠无能守薜萝
　　南山赠林迁于比部
　　忆自随三釜同歌沧海篇何期傍九日得结碧山縁江汉兵戈外风烟鱼鴈前相看未忍别更上木兰船莆口之败福寜兵最无纪律大纵掠金以致肝脑涂地赋诗伤之
　　闽粤何多难兴漳师未休虎豺行白日天地泣清秋欲羣凶穴须枭败将头兵贪法半至遗恨福寜州
　　劔州赠陈待用太守
　　鬰彼神仙府云骖逈莫扳言将五袴手满弄九华山紫葢风尘表黄堂霄汉间因君覔神物剑水有龙蟠
　　鸂鶒
　　鸂鶒无拘碍浮游锦石傍雌雄互饮啄毛羽割隂阳已得沧洲趣寜思天汉翔并生大化里幽独阐文章
　　不寐
　　反侧终难寐寒天候不明经旬淹厉气永夜厌滩声万事呻吟外他乡儿女情还闻防良友展转泪交横
　　哭遂初
　　良友看余几今年报女亡江山有頳谷风雨泣秋堂元气能无损星文定不光连宵激孤志洒涕向钱塘
　　送罗复之
　　圣夀齐天地臣衷効海山靣陈安瘼疏头耸触邪冠玉帛奔重译衣裳济万官不胜恋阙处时事尚多艰
　　春日懐南湖旧居
　　南湖不可到幽事自涟漪田父春相遣隣翁暮与期烟霞隠薜荔风日晒鸬鷀岂待清商发花时有所思
　　双鳬
　　泛泛长依渚飞飞不度岑却无黄鹄志但有白鸥心烟水知音旧鱼虾得食淫自从叶县令来徃五云深
　　向晓
　　河影忽不见东方方小明晨鸡许市客秋管海边营起舞者谁子飘零独此生蒙眬聼金钥封事转驰情
　　朝雨
　　若木光初判云复积隂撼江风色劲洒壁雨声淫泉室鲛人泣天边越客吟余情何处诉燕雀处堂深
　　将旦
　　曙色浮东海腾腾渐太清明霞低水槛宿雾逈江城警柝已罢击征人初啓行豺狼今挈领岂是乏长缨
　　与方质父登于山
　　巾舄动髙兴江山入大观烟霞几囘首天地一凭栏晴日千村晩长风五月寒莫嫌踪迹逺石室在人间
　　雨夜
　　萧萧风振屋泛泛雨鸣楼宿鸟惊巢堕潜鲛出水游客牀沾处湿病枕聼来愁颇羡清江上风波不碍鸥
　　地上
　　雨霁临池好桥平纵歩宜湿泥勤燕子新水乐鱼儿病叶风多下团萍夕更移中吴消息恶吟赏泪交垂
　　秋暮
　　秋色去不反客心悲奈何病妨风土恶愁感岁时过弟妹流离甚江湖丧乱多沧洲十月雪囘首钓渔簑
　　题南野旧居
　　南山百亩地记得种时风日蜻蜓下犂锄布谷知辋川流水在谷口主人非独鹤青天外空亭自落晖
　　湖上
　　爱此湖上雨共君湖上游乾坤双短鬓江海一虚舟烟景初相见春光不可求明朝下西崦相望意悠悠
　　参文殊禅道上得栖字
　　移舟泊浅渚风日便轮蹄不雨江声定长隂野意齐香厨钟后饭田舍午时鸡入山应未得聊尔学禅栖
　　次刘徳羲懐金山韵
　　记得金山顶风烟八靣开乾坤留柱石沧海失蓬莱夜色京江水春光般若防兵尘兼病眼长望几徘徊
　　重游大石次刘徳羲韵二首
　　病夫泉石性山雨徤来过花濡廻蛱蝶松偃足藤萝隔岁青春别同羣白髪多宦游殊慰此髙志未全讹
　　其二
　　幽事住云泉湖光逺接连寺钟山意动松雨磵声悬石壁开云窦桃花隠洞天中原尚多垒此地合逃禅
　　望武夷时与黄元质同赋
　　客路未千里名山已万重歌传武夷曲兴落幔亭峰宻竹幽幽鸟深溪隠隠舂黄生诗句好吾得事游踪
　　有懐
　　独客路千里羙人天一方连宵入我梦今日写新章白月犹故国青山皆异乡不堪秋信至梧叶下沧浪
　　谒屏山书院
　　隠隠屏山顶悠然见考亭众星开分野一水入沧溟礼乐今为盛门墙世必经平生鸿鹄志数问紫州城
　　谒考亭书院
　　西门犹阙里平地见沧洲谋道无虚日寻源直到头徳言俱不朽庙貌正须优欲济波涛濶临流重澁羞
　　送王崇贤
　　黒云天未厌清江船不开客情春草长国事朔风来叹世长卿枕疑人郭隗台看君囘防服拜舞兴悠哉
　　赠吾隠君兼懐惟可
　　谁言道学者正印自文山守黒惟空谷潜身到大还声名百世下交谊九垓间因尔懐君子江湖好驻顔棠陵家观释宗林诗畵戏为一偈嘲之
　　莲社柢能入林公许径过法衣乘獦獠佛日动山河五蕴元空寂三车亦障魔白牛载词藻西去欲如何
　　冬日对白菊
　　白菊尘埃里翛然湼不缁风霜忌太洁桃李竞当时水徳元如此花神祗自遐方对灯烛聊副赏心期












　　少谷集巻五
　　钦定四库全书
　　少谷集巻六
　　明　郑善夫　撰
　　五言律
　　懐人
　　客思苦作恶羙人长别离愁深九日菊梦饱故山芝刼火明天地秋声入皷鼙销魂仍病骨行止昩前知
　　题黄隠君水居二首
　　人境不肯住水居犹沧洲青山如对隠白髪本无愁春草诗魂合秋风乐事求鲈莼兴不浅聊定此生谋
　　其二
　　水居意自得海鸥来不妨老懐惟杖履秋事在林塘桂桨依渔父菱歌出女郎逃名非故尔但恐失沧浪
　　钓台
　　文叔为天子先生顾钓矶故人一夜话星坐旧山归严瀬无今古羊裘有是非瓣香台下拜素志尚依违
　　得闽中消息
　　闽中久无雨百糓尽枯燋魃虐延诸郡农工岂一朝何时免冻馁吾邑更征徭避地翻愁思余生不自聊
　　对雪答太白山人
　　天地忽改色六花风乱投因之翠袖薄加我草堂幽照水梅自媚啣泥燕有求一杯思共尔日暮问行舟
　　哭龚道
　　海内君知我闽中我失君云霄劔在壁风雨榻扬尘龙见悲吾道乌飞念此身艰危有壮志南望重沾巾
　　旅夕逢所亲述懐
　　乍见却悲欢相询语夜阑数年罢道路诸弟泣饥寒井灶还多故亲朋有永叹自怜飘泊甚闻此屹忧端
　　下瀬
　　廻溪去似箭乱石簇如鎗下瀬扶招急凌湍荡桨忙未妨临灔滪翻喜得沧浪范蠡扁舟外风波更渺茫
　　赠王双林游宦海门
　　振铎维扬去堂斋爼豆幽岂为苍水使与度海门秋三鳣随风至羣龙抱日游山阳篴可聼展转忆良俦
　　送彭少叅进万夀表
　　离声言可恶子去似登仙敬述诸侯职懽呼圣主年青云纒礼服白浪静楼船锡尔天闲马黄金台下传
　　答方思道富阳见寄
　　浙水浩天涯吴门意已乖三年方数字半世渺孤懐萍梗犹能合风尘未见偕富春霜雪里却忆鳯喈喈
　　木假山【时行游麦斜得断木如山状】
　　已幸脱煨烬漂零故不辞肌肤浑尽剥丰骨坐称竒防嵝羞相学云霞信所为从兹别林薮深结主人知
　　宿七里潭
　　无数滩皆恶安恬独此潭泝流心共澹汲古味能甘永夜鱼龙定空山鬼魅谈髙秋进萧防行役遍东南
　　小野堂对菊
　　小野堂前菊相逢满意花诸君抱氷雪散地有烟霞傍月神犹整当歌影故斜异时追此夕萧瑟向瑶华
　　答曹仲礼见赠
　　未暇曹刘体逍遥了嵗年聊应备土缶岂敢冐朱弦情性人俱得咸英世不传从兹习喑哑作用在忘筌
　　题程时言侍御和溪谱
　　君家好乔木逺影鬰婆娑桂树青霄上桃花骇浪多髙峰廻日月大地涌星河近阅篁墩谱燕山岂啻过
　　题田给事一竹轩
　　羡尔云霄势泠然氷玉姿空斋寄森爽独立出喧卑尚阻潇湘对终収淇澳诗幔亭霜雪盛应长鳯凰枝
　　病居读顾与新诗
　　伏枕殊方客秋风嵗载隂錬形功不就抵病意何深稍出词章网翻为著作淫头风顿觉愈吾只爱陈琳
　　林沧洲下第赴荆门
　　怜君不得意归鬓忽成丝更下荆门棹还闻巫峡悲礼严徐孺榻义重象山祠应念投竿客终为帝者师
　　惠山酌第二泉
　　惠山好泉品清切锡城隅松石隂堪结莲蓉翠不孤寺虚流夜气沙润长秋菰笑挈二三子风近舞雩
　　忆思道
　　近忆棠陵子还朝定此时肯为黄歇客兴在白云司意气吾能共江山君最竒夔龙格心事天意要人为
　　读备遗録
　　神尧无信史谁纪革除年龙虎风云上山河涕泪边夷齐偏守死王魏总知权三复春秋传微词今不传
　　望鴈宕
　　鴈宕青到眼天南秋复凉寜辞北山屐来傍水仙王越鸟随风化瓯童触雾黄未须悲道路前是武陵乡
　　再哭近夫
　　近夫吾益友失汝自吴江末世英雄短平生涕泪双参乎眞悟道囘也未为邦不见牛刀试青田俗尽厐
　　刘实夫静观楼
　　刘子吾邦秀髙楼元气边定心还到眼慧日正行天风物无拘碍江山且嵗年平生腾踏志终要九潘渊
　　白将军
　　将军出武威仗剑鎭东陲气压风云阵秋生熊虎姿长挥白羽扇岂羡鋭头儿数载伤多垒云台及盛时
　　咄咄【宿国清寺有懐徃事】
　　咄咄长廊下倡歌谁为闻世人皆梦寐之子独风云土浄菩提路天垂星斗文犹存顶神咒至语未曾分
　　赠欧阳崇道
　　使君廊庙器秪惜頴川名世事忧无尽吾邦兆已行况逢王者作要使海波平倘及莘中隠深耕自性情
　　哭仲黙
　　去年孙复死今复哭何休霄汉冥交尽嵩邙正气収操戈吾岂敢懐寳尔终投秪益文章价年年照斗牛
　　谒紫阳精舍
　　山水竒如此乾坤气所储昔贤遗笋蜕异代俨门庐嵗晏芝苓长天髙风露余蹉跎逐簮笏尚愧紫阳居
　　三陟
　　怜君忧思剧三上白云山风树吹无尽鸰原望不还堂阶抱古恨松栢变秋顔莫以歌终曲人生涕泪繁
　　春日懐京华诸友
　　闻説神龙起羣贤一网提中原刑白马南国且黄鹂夜楫谁同击春江他自迷无能逐公子锡宴上林西
　　寄容台旧僚友
　　上徳符元命南宫列隽才周王郊祀毕汉日辟雍开法驾新承幸芝坛定数陪百年大礼乐述作意悠哉
　　秋日寄赤城诸友
　　几载不相见天台叶又飞行藏归一是尧桀自相非江海完吾志星霜变客衣风期与云防莫遣道心防
　　夏雨
　　南天春苦旱咎在嵗星沉四月禾苖歇三农雨望深油云肤寸合一似雨黄金君王社稷主要识上天心
　　张起溟得子
　　闻得充闾庆青天眼不孤君犹倚桐树此是鳯凰雏昔日三苏出眉山万木枯乡书日暮至定报有嘉符
　　元夕登鳌峰絶顶【有序】
　　元夕余从海上与木虚子登鳌峰据竒石摩挲古桧树忽闻峰顶瓦砾声趋而从之见二老拄杖箕踞相顾一大笑乃引酌啸歌月隠隠出云际下观万井灯火星河倒浸陆海中余诸人者犹梦天然竒哉惜哉髙子王子逺莫可致沛夫泥俗招之不来也遂折古梅枝以贻懐者归而北斗指寅矣遂作韵语以引诸子
　　共尔寻芳酌复从鳌顶行风烟有元夕星汉下孤城石祖他年梦山公一笑迎髙歌倚梅树瞻注有余情
　　哭张士孚
　　同防今何在斯人天下无盛时看谏草何日奠生刍狐防私相庆衣冠势益孤空余青史上遗简载名儒
　　答陈鉴
　　武原陈仲举惠我古苔篇读罢生隂籁知君又髙贤惠逺社归客洞庭船何日寻芳约蓬山种玉田
　　除夕二首
　　忽忽屠苏夕匆匆吴楚春嵗华无奈守酒盏可怜频世短聊看斗时艰复问津剑文差不翳犹得慰情亲丧乱满天地风烟无古今吴门又除夕粤客未投簮灯晕他年梦椒花故国心翻怜痴儿女嬉笑夜堂深
　　秋月
　　初昏见秋月耿耿即西倾河汉留光景关山入杳防众星森北向一鸟浩南征莫遣微云起渠能秽太清
　　吕梁【又】
　　数载河为患怅然思禹功源从西极下水到吕梁雄天堑长淮北地维沧海东应悲箜篌曲宛转意何穷
　　王南渠隠居
　　冠山龙卧处流水近沧洲形胜东南地堂斋烟雨秋谏书存事业逐客且林丘只看桐溪上星文动斗牛
　　大田篇
　　君王提一旅礼法用三驱木落鸿能矫天寒虎在嵎风尘収猛士骑射局文儒鋭首谁家子人间大丈夫
　　得友人书
　　毎逢闽地客数问尔沧洲摇落意如此烟波去无繇传楫还长击髙柴未损忧因风寄幽独蚤晩大刀头
　　再送李曲江
　　曲江山水县暇日好弹琴要将流水意遍作頴川唫王风周末异瘴色日南深更防分明处县知令尹心
　　懐思道
　　闻君留阙里勾当未曾还五月过泗水何时登太山道存夫子室礼接鲁生顔星驾飘飘去云天逈莫扳
　　寄小野
　　倪侯隠南国食禄二千钟谁识神仙骨长栖富贵丛梅花行岭外鴈字过蛮中何日飞寻女而将黄鹤同五言排律
　　劒州
　　溪声下黯淡山意防延平激漩当天险横霄极地形黄堂严上界防舍倚髙城龙劒眞能合虹桥本易成茶菰流土物稉秫得人生李子濂伊嫡刘滋卓鲁勍士多通古学民不废春耕何处深传檄兹邦乃苦兵方将采竹箭奚暇糁藜正頼贤官府艰虞系物情
　　除夕二首
　　百战无寜日穷年作宦情故山惟梦到异域独灯明氷雪淹公子风尘掩客星无家杜陵老经乱郑康成北望关河固东游嵗月更安危仗王室鼎食愧升平
　　三元今夕到羣盗几时平河洛新流血齐梁日请兵羽书连乐国鞞鼔动神京大将眞无敌元凶未就烹地悲杀气盛天苦嵗功成进退吾何据椒盘空复情
　　送司徒孙公归安陆五十韵
　　国歩多艰日黄图八叶时正人俱逊避防运莽推移在昔先皇世明公早典司菁华临騕褭瞻聼下须弥徳业周王佐贤劳汉度支坐舒千里足遍察万方眉时値中原扰频徴北鄙师向非筹百万安得活疮痍理剧虚投刄囘淳重执规赤心医国石白首向阳葵朝着留清望廷争抗直词杜公良不忝樊子岂无竒禄秩方登俊儿童不免饥少焉看短鬂率尔问青芝恳切封中疏阗淤梦里思王言温莫挽传马去犹驰肱股定虚旷麒麟难系羇韦年寜待暮常版却应谁允矣修初服忻然集故知养眞同在洛忧世类还睢荜辂北宫子鹿裘荣啓期钓溪人罕识游岳鹤长随信是劳筋息其如柱石衰嵓堂喧燕雀城社保鼷狸黔首殱金气旄头直玉墀岂惟余狡儿遽使有鸱夷浩荡南溟徙差池北斗垂帝能忘反侧天未欲雍熈前席追才子髙轩防健儿汾阳终复起囘纥定深疑世道今如此言余何所之狂通剑术愤激撤书帷猥作龙门客载歌淇澳诗未縁经品藻窃幸受鑪锤食忝侏儒粟才妨寝庙牺役形酬顾遇镂骨为嘘吹永愿参徒御犹希附鼎彛此心何觊豁人事竟离披贡禹情堪吊任安义匪疵几能容傲吏奚止失师资悢悢悲鸣铗奄奄叹守雌肩随遑防染影吊趣磷缁便作开笼鸟还慙掉尾即寻鸥鹭好甘与簿书辞采药灵源洞纫荪少谷陂静便粗布褐安穏小茆茨述作刑司马冠缨薄李斯嵩髙尘不杂来挹九峰姿
　　闻吾廷介避乱客死藁道隅
　　识面胥台夕论心浒墅时功名非尔軰文藻是吾师命薄长遗世才髙更忍饥天如产麟鳯王不梦熊罴久着东山屐频濮水词邴原明进退杜甫昩生涯已是哀黄发仍兼防赤眉修身浑欲到得祸一何竒寂寞榱楹折荒芜气运衰人皆牖下死子有道傍疑叔寳时多惜嵇康我独悲君门数行泪不但致吾私
　　夀林大司马四十韵
　　当代论耆徳先生第一人行年老益壮浴已日犹新九牧衣冠胄三朝柱石臣时流立标凖前軰想丰神伊昔遭平世超然充大賔东寮注栁肃内史倒陈遵竒思过常调修能异等伦一生随日驭十载在成均古学薰移俗名贤类受甄牵裾留短草啓事起枯鳞琼佩辞仙仗金陵秉大钧岂无云锦线可补舜衣鹑鸿运丁天厌元卜世屯文狸翔粉堞玉玦下枫宸温国言归洛宣尼罢问津嵗功成者退初服誓当伸几杖苍生慕松筠白发亲起居全矍铄容色愈温纯不论临卑幼都如饮酪醇达尊人代少幽意嵗华频寄癖泉山麓移舟越水濵犹能作小楷亦称戴髙巾奚用推洪范终然比大椿夀临文彦博子得范纯仁极北陈情切滇南税驾眞言将懽菽水不是忆鲈莼臣父深思子臣儿愿委身明王念勋旧温语蔼丝纶李宻近还蜀张良未谢秦银鱼绾房杜玉树集陈荀莱防偏宜晩潘舆毎及晨风吹緑野暮花发锦堂春刺史宣前烈春官振后尘品题惟鳯鸟图画必麒麟二月山川丽全闽气象臻嵩乎钟匪物甫也降兹辰度曲来鹓鹤称杯拜缙绅龙门登尚忝骥尾附何因感激吾将仕沾濡俗到淳太平若有象早晩下蒲轮
　　送周方伯入楚五十六韵
　　南来日月浅歘作洞庭游宦逹多离坼旌麾还阻修人情乌石雨仙路豫章舟树直黄陵庙花明白鹭洲攀轩啼老少拥篲振王侯毒草祠能久濂溪井尚留贤声望宰辅伊昔盛才猷八辟叅邦典羣疑反楚囚青莲分黒白丹笔斡宸旒退食惟书巻攅眉视贵游坐兹不速化寜自向明投先帝需梁栋春官杂枓樛匪材随鍳澈是嵗辱甄収分忝门生列知悬孺子酬青云长契濶白帝正岣嵧公去安边徼余归故丘数年鳞杳杳两地髩飕飕诸葛绥西土文翁化益州夷酋逹礼乐武弁冠貔貅自古贤人逺殊方圣主诹朔风吹鸟道春雨下龙湫天共滇池逺人兼泮水幽两川思几杖六诏頼懐柔俗元来野华风今始流文鹓既翽翽鸣鹿亦欲见唐虞理何烦猿愁几时卿月照复尔使星浮三晋悲歌切中原盗贼稠徬徨家室走感激嵗时遒道在无荆棘时艰任防雠终焉脱虎口直拟谢蝇头天欲昌王室帝能追马周风髙沙塞暮草歇鴈门秋十二事皆举权豪势不勾食刍无款叚出牧尽骅骝世待英雄急公宜物色求无诸所胙土马亮载鸣驺玉节沾应得风謡采未休先声靖强御能事属歌讴霄汉瞻洪翮泥涂非好仇狄笼充实忝徐榻下何绸愿防南山虎翻惊北海鸥倚风悲骀荡望斗念伛偻贫贷邻人粟寒披季子裘热中闻防痔毕意避牺牛名位争相笑悲歌不自由谁能见客意何以解吾忧夜雨聼希旷春波转缪悠大廷稽职业南服趣恩庥江汉雄藩鎭防龙注庙谋双旌一以逺千里秪须抠即欲随黄鹄终知愧秃鹙草深鹦鹉塜天逈岳阳楼范老端忧乐祢衡招咎尤独醒心缕缕北靣意慺慺公若登三事须张竟野罘
　　铅山书事十二韵
　　闻道坎山里羣豪挠信州仇家县胆在死士散金収赵厠机关重秦庭报复稠执言修大怼负固震诸侯落日闾阎恐悲风井迳愁抚绥须早计变乱未干休赤子元无罪红巾揆所由至诚驯虎豹极处动貔貅六邑疲供应三农讼咎尤风尘将不靖土地尔何求即鉴前车覆母贻后事忧朝廷讳首恶贤相合深筹
　　东游
　　已是闭关月漫游何处邦北风帆势直南纪嵗华妨负胜轻河岳哀时挹伯王衣冠明处俎豆盛蛮方忽忆春秋际兼懐种蠡良图王功己巳去国意茫茫万事空搔首诸贤足断肠东征効苹藻大观出黄雨蚀曹娥庙山疑谢傅堂洑波平愤懑旧燕落寻常忼慨吾能赋风流谁更狂飘飘王逸少磊磊贺知章眞帖兰亭秘遗荣剡水光鉴湖秦望近云寺若耶荒皓齿此溪女紫骝何郡郎隔花相问姓采菲欲遗芳未逐支公隠能无许掾藏雪舟行独逺禹宂探尤长木客胡麻饭山防薜荔裳桃花源不昩野鸟恨难忘自此升台岳骑驴过石梁仙风去若脱八极信翺翔
　　即事
　　赤县山河在黄龙沙塞长秪忧边部落不着舜衣裳骠骑年年没单于世世强仆姑寒射月篥夜含霜寳毂犹深入金矟或转伤前车未为逺神武有英皇
　　得家信
　　未觉今为是田园报已荒蛮云深结白朔日逈含黄社稷己如此公卿犹病狂冠裳风一变战伐意何长爵可加天位勋兼拟法王甘泉久抗疏不得达明光
　　野江为舒国裳父作
　　徐穉藏身在南州卧不妨经年歌白石乘月下沧浪江抱洪都府堂开辋口庄蓝田种有玉磻水钓惟璜防见蛟龙起俄惊鹳鹤翔无由相髙志把赠芰荷裳
　　乡人
　　令叔吾兄弟仲容贤侄行宦情游里闬人事近隂阳何路通闽徼中原入战塲应怜起草石竟失浣花堂太乙长迁次搀抢转耀芒山河醉眼底别尔思茫茫
　　与思道叙别四十八韵
　　忆昔勾吴日相逢云水乡于时最孤寂得汝共翺翔岂倦登临费兼存药石良三春谢氏屐十度逺公堂大石留腰阳山接羽觞秋风白莲赋落日洞庭航坐聼吴趋曲行歌子夜央时时动星象处处有文章雨夕舟偏讨公庭事不妨投胶情最宻丽泽意何长作赋相如病弹琴宓子臧君才当十倍为宰仅三霜备见嘉禾出胡云贝锦张邑皆懐范寗人只妬邹阳日月难终掩声名转益扬几时停谷鸟独徃钓溪鲂人事尤参错兵戈逐丧亡尔归频洒血余去苦回肠百粤风尘色三衢荆棘塲棠陵居独稳太末势堪伤消息传谁徤艰难到女旁鸿飞多不及豹隠但相望已分生无日何期此对牀精神寜少壮鬂髪各沧浪骤见犹疑梦翻思秪欲狂人情更怜并天意遂行藏妻子尽相信形骸眞所忘缁尘心少称青眼慰多方管鲍平时义雷陈后代光旷懐卑藻饰素业略侯王葵藿元同志雷霆讵有常赐环怜是月持节向何邦太液秋风落桑干木叶黄翛然改节物自此判参商向秀悲无奈杜陵忧未遑汉皇惟好武尧徳本垂裳欲折淮南馘行穿涿鹿杨迢迢思汲黯隠隠忌姚苌万骑虚边戍深宵引御幢恒山穷鸟兽上党泣壶浆征伐名虽正廵游志莫荒秪须移北极况已复南昌福徳知何处欃枪屡耀芒顿能忧絶域翻不备萧墙儒术元迂濶华裾载祸殃申屠甘絶迹大邴尚为郎江汉情何极鲈莼兴可偿归期晩自计分手各茫茫
　　台上
　　塞水波声杳宫墙木叶深君王载戎服嵗晩过汾隂白纛风云气冥鸿鴈音稻粱犹有分轩冕竟何心秪放中原鹿翻田上苑禽忧时谁向道端合早投簮
　　送人之金陵
　　金陵吏隠去结绶兴悠哉沧海东南奠长江巴蜀来白门万栁树嫋嫋接行杯晋室风流在犹传谢傅才花繁佳丽地天近鳯凰台秪忆鲈鱼美乡书旦暮回
　　送李川父赴沔阳
　　一杯燕市酒别尔意难平嵩岳防栖客沅湘游宦情南风吹锦斾遥度竟陵城吴楚兵初解邹枚道自行如何歌郢曲秪以触猿声宣室思才子能无召贾生
　　卫河集别
　　去国心仍苦风尘病未休六飞淹嵗月八极想遨游水动鱼龙夕云盘鹳鹗秋江山囘紫气沙塞度青牛秪有簮萍恋聊为文字留遐心渺无尽寄与卫河流
　　吴隠君山居
　　吾慕汉隂老清修难具论儿童少机事麋鹿到柴门备见幽人吉还闻静者尊髙贤牀下拜龙虎鼎中喧古道日已逺仙风今罕存县知出世意接手入湘源
　　永阳方广岩观从儿戏入灵羊谷
　　共有方岩志鸣桡入永阳山疑子午谷水是武陵乡石室罗星汉风泉积混茫直寻前代迹多见昔人狂龙徳存幽侧神功大晦藏防须乘白鹿莫倚过灵羊采秀青林杳看云白业长傥逢蔡道者为彼出迷方
　　赠郑中丞二十韵
　　皇道中兴日关河气鬰盘卿云回栢殿麟趾出人间帝用徴良弼人今起谢安纁到沧海夫子罢黄冠眷注时难得才贤印不刓洪都开大府节钺抚诸蛮举目旬宣地知君涕泪繁囚梁脱虎口归汉逺龙顔顚倒多方试悲凄九返丹匡庐留嶪彭蠡厌波澜况値荆吴变何论土地残主忧寜俟驾君出岂移山岊水思钧候茶溪接露翰白头吟不断青眼逈犹看末分虚县榻新词议筑坛同含九鲤日并考木兰槃栎社堪长弃龙沙防起蟠霞裾余独引霄鬛尔难攀茅防多连茹时明且钓磻烟波去无极相报一纶竿
　　送林待用司空四十韵
　　海岳开灵秘东南孕隽畸公才惊代出吾道要人为鸑鷟时希有瑚世共知郢斤森在手刚斧斫先枝王业寻常就天朝际防迟乃婴喉下阨转聼陇头悲脉脉餐元命踆踆饰履綦经过盘错遍展转庙廊思道淹黄髪余生随白鹥经纶一以巻霄汉欲何之霞外修灵气槎边立钓丝众星还识斗百草秪如芝蜀道忧多垒王言召子仪星奔赴国难虚防枭旗云鸟元相法风尘不自夷千秋诛白帝一笑下峨嵋物态疲衣狗年华变意鸸留侯乃辟糓尼父退修辞兰渚烟波定云庄嵗月驰寜云近耄耋忽漫致雍熈紫气流金阙黄龙下玉墀君王是尧舜辅弼必臯夔三统収今日羣贤网在兹丹青得舟楫畋猎岂熊罴只简先生去频传帝语来圭表锡望黔首视安危如此中兴主那看后命推意成鱼水合道在鳯麟羇钟鼎人能铸栋梁今不衰愿闻歌帝力直拟察氓眉勲业青防润文章后軰师眼青相见日心赤索居时鱼绶身三伛龙泉手一提不成赴沟壑讵敢息镃基岊水青阳逼沧溟锦防移永懐登藻鉴况惜别师资幽独行将暮娉婷逈自怡长空古意澹落日壮心飞抱室谁同调弹冠此作期因风送黄鹄目尽五云涯
　　见蜚鴈
　　凉风动沙碛朔鴈至纷纷为避隂山雪翻冲楚泽云嗷嗷清作籁总总字成文意适稻梁得心惊弋弹闻时悬出塞梦肯妬下鞲勋逺媿青田鹤髙飞絶世氛
　　寄戴仲鹖延平
　　嗟尔投荒在十年归鬂新豹文淹瘴疠龙节渐风云徃事収残泪清时録逺臣别深鱼鴈濶迹久鳯麟驯余亦丰城物思君剑水濵客衣浑自浣不染洛阳尘
　　寄时行宪副
　　闻君靖百粤闲拥节旄游铙吹军门静云山开府幽飞书报谷口邀我入罗浮一自沧溟别长惊碧树秋乾坤今始泰勋业尔应留傥遂丹砂计相寻海上洲
　　书情十二韵
　　毛生辞辟命王绩遁人羣贤者讵可测醉乡聊自云抗情干木石著论逼河汾而我风尘质依依愧所闻碧山随旧业白日近浮云殷道求伊傅周王化汝坟古风何契濶吾志底辛勤耻掉留侯舌羞称管氏勋民穷思圣世身逺恋明君落日天西梦幽忧记不分龙蟠时必作息气方殷此意终难就吾将迈紫氛
　　答人问沧海
　　久作持竿客沧洲话独眞潮声雄度浙海势侧分闽星汉涵无地风云变有神蜃楼开弱水鼇极断河津失意歌渔父离羣忆古人惟应白鸥鸟浩淼得相亲
　　侠客行
　　万里金微道防秋世不同秦城时借防汉女嵗和戎落日吹杨栁沙塲恨未穷莫収张掖北复失酒泉东天子遑推毂将军誓挂弓黄金装鴈辔白璧饰蛇覇气天山雪边声瀚海风死生惟义激部曲总骁雄羌笛回青草燕歌感白虹营开月晕破战胜贺兰空直阏氏北横行沙塞中始知魏绛怯岂説贰师功洗甲蒲昌海扬兵苜蓿峰驰归大宛马一一渥洼龙赐邑连京洛图形列上公男儿雪国耻不在藁街封
　　寄题七峰隠居十韵
　　棠陵书问至命我七峰歌我今双鬂改其柰七峰何忆避吴趋防会遵孟渎河眼深孙楚宅心激鲁阳戈霜镝干云日霞居享薜萝犹闻钓蛟蜃寜复畏湖波浩啸苏门诵名方海上科贤豪似尔少膏馥及人多芝菌盘霝洞山川抱曲阿吾将济汝汉初路为经过
　　岊山留别诸子
　　握手情何尽为郎鬂已秋那为岊上别转作秣陵游贾傅狂唯甚王阳道必优时犹遇舜禹志窃慕伊周风断黄金市云愁白鹭洲从容赴散地一似卧林丘寳剑縁轻试明珠岂暗投经纶晩自计只漫钓鱼舟
　　哭朱侍御
　　哭友魂初返兄今复讣音杞忧元不寐顔乐秪须寻江海投胶意乾坤揽辔心成言俱寂寞胜事竟销沉邦国贤豪尽关河涕泪深瓣香与絮酒咫尺到山隂
　　忆昔
　　忆昔先皇帝黄金髙筑台剧辛自赵徃邹衍复齐来今日风波事谁当砥柱材金鸡还浩荡黄雀总防埃久见文昌厄何论国士灾君看党锢传千古使人哀










　　少谷集巻六
　　钦定四库全书
　　少谷集巻七
　　明　郑善夫　撰
　　七言律
　　亭上
　　少谷峰头草亭好清秋原衍争繁芬石上昌阳尽九节笋根稚子皆此君放言何求了物意恼世不彻叅天文平生最爱陶景青山百年怡白云
　　从扈屿沿溪陆行抵义江陈职方留防山中
　　扈屿迤迤连紫台瀬江曲曲罢喧豗渔人钓艇沿溪泊野老柴门傍水开树底巧通仲蔚宅中殊愧子云才南游兼得酬佳节黄菊青山共举杯
　　寄近夫黄门
　　忆自吴门再相见风波希阔两年余天边此日歌凤鸟海上何时烹鲤鱼巢父掉头终已矣士元展足近何如秣陵云树三千里未得从君赋卜居
　　九日忆近夫
　　忽忆齐州殷给事经年不见使人来往时皂防真能落此日黄花何意开南国眼深鸿鴈字暮云天逺凤凰台泰山梁甫输心地报汝璚瑶清梦廻
　　泰陵
　　千林松桧郁相廻永夜风生瀚海哀万国昔曾瞻气象五云空复防崔嵬古来凤鸟长难至天上龙髯定不囘苦忆焚香赐第日报恩真愧济时才
　　放艇
　　白龙江上放孤艇青草洲前乘早潮观水欲穷沧海赋看山虚忆白云謡舟航恶少妨渔父风雪残年净独苖散地生涯转疎濶南州人事已萧条
　　金粟台秋望
　　鼇乌石宛相对越王城中亦壮哉正堪乘兴黄花节况得消忧金粟台斜日逺天寒鴈到绪风髙树暮蝉哀芙蓉冷落秋江净故国惊心白髪催
　　五日游道山同宗吕木虚
　　仲夏五日箫鼓竞薛老前舟可怜水下九龙江意逺山廻五虎地维偏故情不遗髙适豪论能无屈傅万事糺纷人代里聊为酩酊答风烟
　　小至
　　小至风烟催气南州云物变乾坤城头梅栁青春早海上鱼龙白浪昏万事艰难悲故国三年戎马闭柴门小山梁苑多才子汉水襄阳犹隠沦
　　白湖送陈比部
　　云山怅望八千里兄弟相看十二年清路音尘长阻絶白湖风雨重萦牵江梅古调当离思渚鴈春心乱逺天金马碧鸡思共汝周南踪迹尚茫然
　　梦出
　　少谷先生白玉秋风欲别小华隂傍人鸂鶒机初动惊眼芙蓉花正深未有行藏关世道是何梦卜合人心东山逺志谁驱使小邴官阶自滞淫
　　溪上即事
　　二月松花春欲深九溪石室昼长隂独行罔两还相避并泛鳬鹥好自寻人事傥逢圯下履道情先寄广陵琴丹台玉册真防漠息影忘机漫陆沉
　　登厚坡郑氏楼
　　溪上青枫髙十寻隠君楼阁昼隂隂未妨磬折随人事却为飞花动客心南靖祲氛征马困北山风雨断猿吟鼇金粟茅堂在留滞王孙芳草深
　　泛木兰
　　木兰山下陂水清南洋北洋风日晴惯乘舴艋中流稳颇爱棠梨两岸明石堑沙堤廻海势防防鸂鶒乱春声漫向云荘望莆口更从壶顶看沧瀛
　　嚢山留别黄后王蘗谷
　　莆城东畔嚢山逺黄子茅堂碧树深千里独寻鸡黍约九同寄水云心僧前麋鹿看人惯春后桄榔委地隂石壁题诗芳藓合虎溪分手暮猿吟
　　西园防集座上得移字
　　乌山秀色平临水中使园池事事竒斜日亭台朱夏薄晩风箫鼓画船移鱼惊舞防翻深浪鸟讶筵出下枝金谷铜驼那比数几回吟啸忆明时
　　岊县故城夜泊
　　井邑萧疎角正悲河隍犹带旧城陴大江夜气繁星动南国秋风落木迟长路且须防失足他家未肯但餔糜欃枪满眼公车少囘首东山有所思
　　九日饮延平萧氏庄
　　省郎园林秋色深今日何日此登临廻溪鱼鴈各自适细路藤竹纷交侵可怜风草四方动不废瓶甖终日斟满挿茱茰应佳节时危嵗华容易隂
　　答林贞孚且嘲作西湖东道主用韵
　　且喜郎君骑苑马追攀无奈暮途遥柴门反鎻将疎濶物态相看坐防萍水逄长至月兰桡漫趂浙江潮西湖载酒谁能尔斜日空闻吹洞箫
　　越中
　　不周风动越王城天姥隂氷雪生黄道祲氛防阙暝沧溟波浪一鸥轻西廵未返云台仗南顾犹烦瘴海兵大事安危頼元老小臣茹草望升平
　　防稽寄董太史文玉
　　太史东归着锦衣白鱼青笋傍庭闱十年芸阁春秋定五月钱塘燕鹢飞乘兴偶过安道宅忧时未息汉隂机小舟嵗暮将行李报尔看山到防稽
　　泛西崦宿光福寺
　　西崦山前飞白鸥东洙江上春事休已无梅花刺我眼頼有太湖消客愁独爱老僧眠水寺为寻芳芷歩汀洲风尘豺虎匝江汉西望长安生隐忧
　　同夏赤城游国清寺
　　侵晓布袍沿涧入黄蒿古殿雨蒙蒙顿能自拄苍玉杖便拟分眠紫极宫二子空筌霾草色五芳树散云容春来病骨一杯足未植莲花烟火中
　　大风雪投宿赤城卢氏楼
　　朔雪邉风吹嵗昏赤城今去宿谁村孤城自照烟霞色独夜难招土木防短世客星真落落髙楼賔榻亦言言天涯儿女催归思胜子椒花非故园
　　至日长陵陪祀
　　长陵西接黄花镇白雪苍岩夜色遥隂殿衮龙犹在目往时松柏已干霄总闻一怒风尘起想见千官迁次朝怅极两京兴废事小山何意起渔樵
　　题金司宼芙蓉溪草堂
　　绵州城东涪江北芙蓉溪水逼髙寒人今未向草堂卧花更何年驷马看云锦娟娟临嵗暮白鸥欵欵并风湍汉庭近事须君子黄髪髙歌承露盘
　　塞上
　　沙黄草白云色寒汉主追兵青海湾后命连催羽林骑前军飞度玉门关南郊礼乐终难废北狩旌旗何日还李牧昔时惟自守暮年牧马到隂山
　　南郊改卜陪陈司马视牲
　　南苑春风吹暮寒月华光涌紫芝坛上剑履中宵出大祀牛羊隔岁看早报简书囘万乘竟何斋沐散千官圜丘想像天威切沗列鹓行夹道观
　　不见
　　年来不见孙明复布褐纶巾何处山长日著书元自得早时谭剑有余闲吴门霅水风尘上麟阁云台天地间未返初衣重忆女钓竿何日共潺湲
　　天宁寺送林德绪赴武当
　　襄阳使君今欲东优鉢花下行相逢西山爽气祗自好秣陵羽书犹未通征伐乱传车驾出沅湘亦在风尘中冯良乗马如可弃傍尔南州桂树丛
　　汪希周料兵淮楚
　　白马清秋出上京勾陈光照亚夫营中原天子亲提剑南国楼船逺募兵消息秪愁千里草逋逃新恨九江城汉家厯数元无极吴楚猖狂终自平
　　晓入左掖
　　禁城万木下萧萧海雾隂连金水桥七庙衣裳还紫气九重宫阙自丹霄喜闻行部风云阵转忆先皇鹓鹭朝海内何人忧社稷迩来贤士困渔樵
　　长安
　　渔阳上谷古幽州王业千年易水流邉骑逺窥青海月秦城长建白龙斿总愁关塞生多垒未道萧墙隐百忧日短时艰衰病旱几回笏梦沧洲
　　冬日游翠微至香山晩归更酌湖上
　　日暮羣山生彩霞草黄湖白见天涯关河北绕皇舆壮胡陇西连狭道斜共爱楼防穿锦树兼看鳬鹜乱晴沙南冠未遂沧洲计榔叶鸥羣近钓槎
　　顺门晓直
　　城上清钟散御墀曙鸦声动万年枝天廻阁道星辰逈云捧乾清岁月迟内省尚承东阙防从官稀见早朝仪羁孤愁断周南目仙仗新传到具茨
　　雪中游报国寺
　　雪里经过报国寺燕京气候欲冬深楼台近引山河色风日初含松桧林并拟散愁聊出郭那堪痛饮益沾襟南廵辂马今何处百万貔貅行路心
　　南宫对雪
　　南宫雪深朝未稀氷防映日还辉辉天寒野鸟湿不下风急灵鹤今何归袁安闭阁自进退扬云著书犹是非束带栖栖岂余志数年朝士俱戎衣
　　人日
　　人日堂阶春雪飞斋居闭门生事防仙家栢叶那复有燕市椒花仍自违久病坐看时序转倦游渐觉故人稀闽山越岫堪携枝犹向风尘缁敝衣
　　送徐登州问
　　尔今出守东牟国余尚依依鹓鹭羣宛洛竟县髙士榻琅琊真待子虚文沙门瑶草秪何日海市珠宫空暮云只恐飞帆逐仙去蓬莱迢逓不相闻
　　漫兴
　　厐公拟向鹿门隐元亮翻为孺子谋千里青山妨墨绶几年沧海弄渔舟堞楼日断风沙暮省树天廻关塞秋嵗晩朝班终觧去偶耕随地得岩丘
　　赠夏公谨
　　芳洲桂树好自攀山人未归鹓鹭班天香暗结黄金粟嵗嵗飞花霄汉间烟霞秪弄丘园色风雨长过龙虎山草碧淮南定忆汝云台锦石喜人还
　　南归过姚氏园
　　云霞深防芳树村门巷隂连流水源童子青衿应賔客丈人黄髪对丘园池间鸂鶒囘翔好沙上蘼芜空翠繁濩落新从栗里去问予松菊旧柴门
　　上妙髙台
　　云海冥冥望不廻鲸波东蹴巨灵开中天楼阁虚无里南国风烟江汉来世短动经多事日愁长况上望京台白门金鼓维扬卒落日空传黄竹哀
　　泛舟游宜兴山水将入张公洞柬杭氏兄弟
　　寻仙直探山水窟脱屣何须书画船逺岫髙云行落日平芜大泽失炎天总闻蒋诩求羊迳未分嵇康服食缘翠帻平生最浩荡来游五岳顿能便
　　西湖过孙山人旧隐昔曽与太初用賔月下歩六桥令僧人弄笛啸歌为和回首往事黯然陈迹矣
　　荒迷更踏西湖路露舄云裳空六桥涕泪翻悲竹林宴笛声月色傍中宵醉歌乱诧鱼龙出此地争传麟凤标今日孤山最孤寂梅花桂树顿萧条
　　读太初浔阳歌
　　青春寄我浔阳曲长路思君鹦鹉洲此日江湖须逺志浮云西北有髙楼嵇康竟少神仙分尚子仍牵儿女忧居洛何曽定踪迹终南渭水入乡愁
　　访遂初宿南髙下
　　天末逢秋惊客心只看商意动髙林修篁细叶迎风乱翠栝繁条傍石隂江上钓缗青眼底年来净叶碧山深东归喜有王摩诘辋口柴门许独寻
　　登御校塲下望故宫
　　万云木郁苍苍古垒仍存阅武塲南渡关河防眼尽中原风物百忧傍尚传草莽开黄屋想见龙蛇绕御牀往事只今俱洒泪两阶干羽意何长
　　胜果寺秋懐
　　山寺行逢红槿花江南风物望中賖棘云萝月同秋思鸿鴈鹙鸧亦嵗华多病茂陵仍去国长贫杜曲尚无家白袍黄防从吾好归去沧洲问钓槎
　　秋夜偕应天彛黄宗贤宿灵岩天柱大雷雨作
　　日落风廻天柱隂前云木正萧森古堂衾枕秋灯浄永夜雷霆山雨深漠北不闻麟凤信海濵空寄蕨薇心结庐欲拟南阳卧抱膝长歌梁甫吟
　　鴈宕山中
　　丹崖侧叠窥欲頽拊石扪萝鸟道廻沧海客心长自逺锦溪秋色是重来灵湫水激风云湿昧谷春生鸿鴈囘更上南山望防阙葱葱云气防蓬莱
　　谢安石
　　江左争传谢傅风萧条犹记薜萝丛东山第宅遥相问青海音容逈不同目断中原深战伐天囘淝水失英雄最怜棊墅荒芜甚独望新亭意不穷
　　九日登钓台
　　冨春山下严陵瀬九日风光兴不违白石沧波元自好鸣鹥飞鹜早知归南阳文叔求贤逺相府侯生识面稀王业帝谟俱莫问百年江海有渔矶
　　雨后登天游观
　　幽探尚爱天游观石磴髙盘松栝林鹤驭虹桥今断絶黄冠紫屐此登临千雨过冥湿列洞云囘元气深便欲垂纶钓鱼石鸬鷀立满九溪浔
　　夜访建溪归宗岩宿聼泉阁
　　葛巾随地留芳迹翠壁清林把烛行山接幔亭多紫气夜来蓬阁动泉声名都合有沧洲胜冬日还知桂树荣白首子真终不改看云坐石得吾生
　　赠林中丞
　　矫矫中丞三辅贤投簮沧海意犹仙髙冠大带囘蛮俗緑醑黄花照暮年勲业不谈延庆役儿童唯唱太康篇纷纷授简梁园客未道枚生赋独传
　　岁晩入凤阳山治田
　　幽栖已傍凤山远长日看云意独深溔溔海涛喧永夜冥冥萝月散青林田园春近存生事雕鹗天髙寄远心避地休歌饭牛曲惊风落木岁方隂
　　寒食与木虚登屴崱遂饯公衡
　　絶顶天风云乱飞海门髙浪近春衣霸图王气东南尽尧韭秦花天汉稀此地赏心惟汝共万方愁目欲何依要知寒食山中意萍叶江湖几是非
　　黄明甫宪副欲到湖上
　　江鸟江花俱眼明乗春骢马报江行闭门秪分烟霞累抚世今看意气横海上梦囘陈子榻天边树绕越王城便须傍竹开三径拄杖停云望友生
　　新营青埜堂未就简髙传二子
　　青埜经春营白扉竟须録事草堂赀萧萧桂树鹪鹩急淼淼茭湖鸂防飞絶塞闭门时欲暮小山招隐意应迟遗荣秪好修竒服蕙带云冠上素衣
　　读维新録
　　日下金鸡出绛銮皇皇天语万方看喜闻圣主兴周道竟使苍生起谢安云捧翠旂含五色草生屈轶指羣奸早时抱志投客独向沧溟把钓竿
　　后秋兴三首
　　御楼春雾昼漫漫雷压霆奔霄汉间涕泪翻伤以死谏风波谁分得生还山中介子终辞爵岭表唐已赐环北望星河今有象几回沧海梦朝班
　　江湖霄汉不相闻独拊龙泉看斗文燕雀岂知鸿鹄志凤麟终遁羽毛羣闭门春事生黄叶去国秋山长白云传语元丰旧迁客好将王道辅明君
　　龙起襄陵汉水清风掀云掲动神京一时相收耆旧万国衣冠接圣明恋阙重懐和氏璧防身惊絶楚臣缨致君尧舜羣公在短褐长镵意自平
　　卜居懐林待用司空
　　卜居为爱龙山好薜荔隂连湖上村海日帆樯动书牖天风鹅鹳到柴门清时定许潜夫远散地还知静者尊闻道平生谢太傅东山卧席未教温
　　秋日湖上懐旧游
　　湖上羣花开未休茅堂夐结湖水头青天举目鸿鴈至白日闭阁琴书幽正愁鹅鸭恼隣舍不见亲朋经某丘沧江迟暮好自去斸云弄泉销百忧
　　青埜堂石傍植菊花冬日盛开
　　青埜堂西湖石畔厓菊花繁明暮年乾坤正色黄如此丘壑孤懐尔最贤秪许菌芝同逺地不争桃李媚阳天上林氷雪愁无頼三迳时开向日边
　　叶六罢戍潮阳归话湖上
　　尔戍潮阳相见面经年别我草堂游瓦盆棊局青林在菊蕋鸥羣旧国秋莫倚口谈三尺剑要知身是一虚舟芙蓉薜荔山人服随地相携意气投
　　野兴
　　龙首桥南湖水北幽居细拟辋川中青霞返照流孤榻白鸟卑栖并一丛弄筏取鲂随稚子接觞争席任隣翁年来混迹渔樵下賸有铜鞮伯氏风
　　闻执之侍御赴阙追送不及
　　名岩拟共花时见渺渺芝田空复情绣斧春当霄汉立彩帆今傍斗牛行南州烟水还徐穉京洛风云逐马日暮沧江相失后可无献纳慰平生
　　答黄应期太常
　　闻君未罢沧溟钓余复归耕绵上田江东落日淹多梦燕市残杯空昔贤怅别喜承县榻问离羣那寄卜居篇越城西望无千里乗兴还廻何处船
　　答方思道
　　菖蒲龛下东林宴当日招携意未疎羡汝能骑陇雪马嗟余真钓武溪鱼药栏芝榻三年别蓟野邢阳万里书重沐清辞报丛竹茂陵端遣卧相如
　　林樗翁舍余草堂以诗见贻病不能次韵作答
　　鼇顶廻云雾光少防来照浣花堂十年城府新相避三迳松筠故自荒问道向迷襄野北移家今在汉隂傍方山耆旧偏怜我只道相如病更狂
　　钓台用孟浩然韵
　　钓台东接峡江流台上平临欧冶州豪客乗风时有赋海翁无事自忘忧中原目断冥鸿路落日愁生芳杜洲岁晩烟波浩无极鸬鷀鸂鶒傍人游
　　秋日病懐
　　南州木落岁萧萧蓟野风烟万里遥病后客心惟药物秋来人意满云霄平沙鴈带三湘雨横浦帆归八月潮揺落应悲楚公子不将旧业付渔樵
　　登台
　　江草幽幽江燕囘感时频上望燕台天髙西北神京在鴈落东南朔气来豹谷水田聊自给龙阳橘树未应栽君王近着唐尧德岩壑全生是栎材
　　送欧阳崇道入觐
　　年来苦阅循良传别路看君意转长飒飒秋风吹岊水娟娟菊蕋傍重阳中原目尽凤麟出南国车前乌鹊翔莫学武原陈仲举只将悬榻报君王
　　九日登髙葢山忆旧游
　　此日经过髙葢下忽忆去年高葢秪见黄花似往日那堪衰鬂向秋风烟霞不断重阳路勲业犹疑三迳松旧国萧条岁复晏布袍芒屩意何穷
　　岁暮懐戴郭二苏州
　　经年不寄吴都赋文藻风流孰女如作客总飞青玉舄埋名翻受锦嚢书中原风物囘秋梦东海龙款使车傥及桐江旧钓侣明时甘守越溪鱼
　　李忠定祠
　　千秋祠庙对樵溪丞相愁时日向西江汉已浮龙马去风尘遗恨鹧鸪啼伤心北狩谁相问极目中原他自迷三疏留君见东澈人情天运苦难齐
　　次夕岘江闻笛赠林德敷熈载父子
　　岘水桥西秋欲社追寻仍泛月边船短箫长笛悲相语锦树沧江絶可怜交游自识茅容早子壻谁当黄干贤此夜星河未堪别眼中闽楚各风烟
　　秋日偕诸子游鼇
　　鼇天畔登临去云木新开平远台落日山城生海气中原风物送秋哀一时贤士俱倾葢满地萍踪笑举杯梁国邹枚岂吾事竹林嵇阮是仙才
　　木兰陂谒李长者祠
　　木兰山下谁作陂将军滩头功已亏沧海未销钱女恨路人惟诵李侯碑秋深极浦生寒水神至灵风满素旗江汉汤汤吾力薄祠前立马意应迟
　　赠汪希周太守
　　忆并先朝戊巳年雪堂文酒日聨翩燕关旧侣嗟谁在闽海浮槎羡女贤乡信风烟连楚粤宦情冠剑动山川郡斋今复虚悬榻何地看云更黯然
　　赴白下黄田道中作
　　稍喜移官向白门春湖闻接灞陵园经旬肺病形容变千里乡愁梦寐繁耿耿星河涵远水冥冥氛祲散中原廿年汉署成何事翻向青山断客防
　　建州逢蔡霞山
　　鼇顶歌钟东郭宴旧盟囘望思何穷音尘岂説三秋隔鬂髪知堪几度逢满地江湖催泛梗极天云雾滞冥鸿休论十六年前事愁絶关河涕泪中
　　冬日饮陶园
　　细雾蒙蒙千竹林名园锦树岁将隂主人爱客车马过竟日闻歌尊爼深几朶菊花犹掩映一羣鸂鶒故浮沉登台忽聼鸣臯鹤九万云天识女心
　　忧
　　拟将新句咏销忧咏罢重増防涕流柱下朱郎成永别江东黄尉竟何求青袍事业悲三试画省风烟感四休揺落江山客途里石门修竹梦林丘
　　卧病
　　卧病困顿安足悲武夷秀虚翠微闭门伏枕费日月问医寻方多是非羁孤赖有任安好荐防恐为山公违形容变化已如此荷衣草榻吾去归
　　元日平安道中
　　元日谁家蓝尾香客身多病更殊方每看儿女暂相慰不见梅花频欲狂扬州举目风景别平安发舟氷雪妨春光羞澁可肠断况乃兵乱賸悲凉
　　书望
　　陟彼阿丘望欲迷美人何处不胜悲舟中日月忽寒暑道上音尘但鼓鼙扬水湜湜聊濯足终风猎猎故吹絺行藏未定慿谁卜力尽苍茫有所思
　　懐金山文殊用前人韵
　　金山兰若昔曾游尚记松针满地秋竟日马蹄山雨驻一时诗句野僧求行藏笑我逃三昧词翰真谁僣上流传语逺公须结社王郎无复梦刀州
　　秋夜
　　七月欲尽天气清残月未上江犹明流萤渡水不一防蝉咽秋无数声独客尚未送贫贱四方况是多甲兵立罢西风夜无寐吴歈嫋嫋感人情
　　送太白山人观海
　　长江天风吹岁暮送子东去浮沧瀛三韩波涛光怪出孤山松桧蛟龙鸣区中马背岂心事鳬舄鹤瓢非世情明年期我坐日观若木照地春相迎
　　过方山人隐居
　　金华山下空结庵金华山人爱终南未闻造父得朝十却道狙公能莫三予苦挥尘上素服尔何秣马向黄龛曲辕散木愿自保漫为牺樽悲杞楠
　　九日与倪宗正祝鸣和登观星台
　　秋尽繁隂苦不开散愁无计一登台日边阊阖红云动塞上风沙白鸟来秦分正当秋气盛鴈门未见玉音囘百年与尔同羇旅九日同歌黄竹哀
　　答祝鸣和
　　一落沧洲懒性便苦吟何有八哀篇美芹但取隣人笑小草犹慙官长怜白日啸歌聊自慰赤霄勲业尚茫然携琴载酒忘忧得不爱牀头三日钱
　　夀日成礼奉天门
　　初日鸦啼宫树林奉天髙殿气骎骎衣冠况值千秋节犬马真悬万国心白羽书来兵未解黄河水落岁将隂龙斿凤辇关山道边事辛勤风雪深
　　岁晩
　　鴈去隂山白草生六边风急翠华行冥天外连霜雪上谷年来厌甲兵万古风云终不减三吴财赋已无征汉家未罢轮台役岁晩迢迢江海情
　　彭城避地
　　朔水蓟门谁问津洪河波浪眼中新孤舟此夜山城雨短剑长年驿路尘郑老有官无饱饭杜陵多难每依人飞书近报齐梁破何地江湖托此身
　　夏朝同顾九和侍讲湛次泉编修应元忠吉士泛舟出西崦游太湖
　　西崦山前逢首夏与君一笑共扁舟已无梅花烂刺眼頼有太湖清散愁晴日菰蒲鵞鹳下远风波浪鱼龙游酒酣忽忆鸱夷子长日挂帆天汉流
　　宼至
　　白日淮阳飞羽书浪翻鲸骇振江湖六飞声断天狼宂七郡功亏铜虎符即见县金募丁壮更闻空国补军输君王不刓封侯印秪事江南未献俘
　　病起送方思道
　　问君何日栖武夷送君出门防泪垂三春伏枕自气候一朝出郭空华滋知他浊酒有谁共折此垂杨不自持浒墅关头聼人语盗贼满地将何之
　　吴阊
　　万木萧萧河汉秋吴阊斜日独登楼眼中未黍茅茨怨海上风尘笳鼓愁一命未忘青闼几时还问白苹洲燕然铜柱男儿事谩倚青萍看斗牛
　　秋兴
　　梳头出门秋满溪蓼花无数明太堤堤边桔橰独妇女海上羽箭多男儿中原已失尚方剑南国全看飞将旗青草沙头有消息天未悔祸人焉为
　　狼山闻防
　　龙骧百万向南征水阵堂堂赤帜横旋报狼山歌小海喜看元帅是书生连年江汉伤多事此日朝廷念太平汉戍秦疆俱鄙陋须将四海作长城
　　至日
　　白日冉冉复南至阖闾城西客未归山中桂树岁月晩石上梅蕋园池非白鳬雨雪为谁急黄鹄天风终自飞安得垂衣歌帝力坐分沧海钓鱼矶
　　送太初观海
　　天风防防吹岁暮汝今复欲东南征太江波浪蛟出舞沧洲岁月芝长生水经地纪足胜事鳬舄鹭瓢非世情洪河雪后防相忆我在莲花顶行
　　十三夜玩月
　　粤南秋色复欲暮城东闭门岁载隂清霜上鬓岂春事明月在天关客心水昏鱼龙已浩荡木落桑梓亦萧森杜老中年更愁思猿啼来往巴渝深
　　天末逢故人
　　不耐秋风揺落后与君把袂看飞蓬关山无地干戈息江海何年笑语同岁晏栁条那忍折天涯车辙尚难通萧条更问桑干路目断园陵烟雾中
　　闻孙山人在西湖水寺
　　吴门往日聼谈塞鴈江鱼动隔年闻尔独居水西寺与谁同泛六桥船鱼翻荇带锦不乱鸟下蘼芜青可怜拟把郫筒共梅蕋兼程定得小春天
　　嵗晏懐近夫
　　不见殷郎又一年每凭防梦到青田成家文学人皆仰为邑风流世共传嵇吕岂辞千里驾桃哀真结此生缘孤山云物负残腊鴈宕烟霞愁远天
　　白下访方山人
　　山人不是方外客十载江湖桑苎悲岂为饥寒歴辛苦坐教词藻歘瑰竒南征却道如司马老去终伤失惠施白下风烟得见否忆君长诵考槃诗
　　孤山寄太白山人
　　为问山人孙太初交情岁晩莫教疎孤山梅萼春相恼满地松苓日自锄江夏肯容祢处士茂陵初卧马相如知君不废苕溪钓书帛能无寄鲤鱼
　　天竺
　　旬有五日不出戸防风伏雨寒萧萧偶尔寻僧入三竺多方索梅穷六桥黄精紫蕨亦自饱瑶草璚花还见招旌旄满山江浪恶腐儒解组为渔樵
　　岁暮入江郎山访周山人
　　江郎三开画屛上有朗朗处士星修渊将到壶丘子愤世却续南华经松间相信鹤一只洞口长生芝数茎钓渭耕岩不违志乗桴余亦下沧溟
　　人日
　　病起独吟溪上楼烟波云木共悠悠细斟栢叶酬人日漫嗅梅花忆陇头天远美人长在望路危春色未销忧南行故国柴门逈拟把纶竿伴白鸥
　　八月二日
　　曲巷疎篱小院幽荒村独夜竹桐秋星河正值销魂地鸿鴈还过何处楼卧病岂堪闻木叶息机犹自着羊裘碧霄万里风云气起凭危防歌四愁
　　得思道书
　　伏枕忽传车马使揽衣迎问已沾巾开缄萧飒见汝面囘首苍茫任此身司马著书长抱病黔娄为道不辞贫沧江冷落梅花晩独抱遗芳向远人
　　答近夫思道
　　忆昔三吴共临眺上山不用杖藜扶只今卧病难行立闻尔加飱定有无千里音尘防涕泪万方忧患独泥涂蛮烟朔雪催人事愁对城南鵞鸭湖
　　登道塲絶顶用太初韵
　　头独立云雾飞天畔风廻苍玉扉深林日落豺虎伏横江浪高舟楫稀举目中原望不极侧身沧海愁依依岘山霅水秋意动故园幽事行当归
　　秋兴七首
　　阊阖风吹庭树柯乾坤西北尚提戈旧京芳草秋犹积絶塞浮云今柰何不耐隐忧侵白髪竟将吾道付沧波碧鸡金马非前日独倚江楼聼棹歌
　　湖上清霜浄栁条南天九月气萧萧岁寒兰芷将无变日暮豺狼逈自骄三辅尚淹王景略北庭终数霍嫖姚风烟着处堪疎濶白水青山每见招
　　且喜镇兵收楚蜀十年战伐可胜情谁家寡妇哀初散万国秋笳咽未平秪见帝恩优赤县稀闻官府念苍生请看咫尺轮台诏今日蠲除征又征
　　钓台南畔万家墩昔日豪华天下闻石首槎头争水陆绮衣朱袖照乾坤年荒礼乐今何有日短麤豪空复存破防萧萧江海客侧身玩世欲忘言
　　强隣牧马下隂山西塞诸军永不还万里角声悲歳暮三边烽火直函关浸淫已入襟防里桴鼓深防霄汉间闻道凶门屡推毂总戎何日斩楼兰
　　黄河南岸消息微甘肃宁夏边人非清秋古戍军需阙白日西山饷道违警急大庭修马政承平禆将玩兵机愿将干羽收金革莫令渔樵着铁衣
　　南州卧病聊卒岁东山草堂难去归行年三十鬂已改有懐突兀时多违白湖鹥鹭风波乱画省冠袍日月非人事天机更消息狂歌清泪满荷衣
　　登无诸城南楼
　　越王城东江欲涛越王城上乌山高亢龙愁雨久在野病鹘怜风空解縧西望佳人息环佩南来乐土避弓刀园葵一饱那可得今日登楼心独劳
　　岁晏答王时行
　　越王台下草堂隂万夀桥东流水心天畔风云新岁晏霜前梅栁故园深黄巾乱后只茅屋白社归来无橘林揺落最怜王水部近时生理戴朝簮
　　病起歩西禅
　　一春伏枕莺可怜病起野池明白莲偶尔梳头出城郭便应看竹到西禅天晴求食鸟双下日午闭门僧独眠明发螺江有行役红尘白鴈异风烟
　　亭子
　　迟清亭子对群峯地逈能招万里风八月商声疏病叶满城暝色起寒蛩身孤旧国翻成客世短长年是恼公拟把衰容向山月婵娟犹在乱云中
　　白鹤岭
　　白鹤岭头春恼人暖风吹落小乌巾红英照眼相与媚碧草防心难重陈稍喜小楼临海岸拟乗轻艓上河津石梁南去烟波濶渤澥何时起钓纶
　　鼇岭
　　鼇岭飘飘理巾舄天风北来吹鬓毛土花石黛自成锦松枝海水相为涛空门闭云春寂寞山鬼啸月夜萧骚清斋白饭正着我蒲团坐啸求吾曹
　　送陈国英侍御还莆兼懐素翁
　　岁晩长途未息机羡君巾舄已南归断鸿江海看仍远短鬓风尘觉渐稀肺病竟须金鼎药时难眞想芰荷衣木兰陂水深鲂鲤欲傍云翁旧钓矶
　　大湖泛舟登弁顶
　　湖上菰蒲秋映空绛楼绀殿俯龙宫钟声下接冯夷鼓木叶深回罔象风吹笛拟从蓬海去扬舲疑与渼陂同渚苕沙鹜太无赖我爱南山芳桂丛
　　秋日南屏山中
　　清秋草阁同杯酒歩屧看山幽思多雨外暝烟留不散江间飞鹜静相过殊方交友情偏厚频岁忧时鬓已皤白帻归来还自慰云台石室定如何
　　三月晦陪顾未齐侍讲湛甘泉编修应元忠吉士游太湖龙塘舟中
　　龙塘漪漪近太湖湖上之水明菰蒲雨余鸥鹭清湍净日晏牛羊满地铺每羡鲈莼忆张翰未因鰕菜学陶朱兵戈愁疾侵寻久拟此卜筑宁吾躯
　　九月刘苏州携酒过寄寄堂席上作
　　今辰何辰我对酒烂醉却为刘苏州佳肴佳乐见君意美境美人忘我忧百年清话肺腑露三江长望风烟流出门高下远天泪去燕来鸿何所求
　　暮春游望
　　阳山西陂野水肥东风冉冉吹芳菲越姬荡舟入远浦吴侬荷锸谈落晖茅屋桃花乱防防树枝黄鸟乱飞飞苏州病客怜汝切明朝杖藜春事违
　　宼至二首
　　延陵昨夜飞羽书吴人今日尽移居江隂室庐半成烬京口士卒多为鱼不知貔虎为谁用只恐豺狼乘我虚向者山东只数骑将军何事更趦趄
　　其二
　　山东羣盗睨东吴吴下仓皇急远图但见悬金募丁壮不知卖屋补军输屡闻天上新颁爵犹有江南未献俘昨夜中庭弧矢没自怜病骨转成癯
　　答近夫九日见寄
　　殷郎懐抱向谁开我亦迢迢江上台塞鴈未逢还歩月篱花纵好嬾持杯龙山落日惟黄土虎阜西风漫绿苔一览黑貂惊岁晩暝传霜下夜砧哀
　　九日对酒不登高
　　今年九日长洲苑忽忆去年西楚乡连山烽火不改色挥泪故人天茫茫且须举盏媚芳菊岂敢登高望远方此日明年复何处可堪廻转杜陵肠
　　喜得家书
　　无数羁愁此夜穷各天相慰重题封中原氛祲三千丈故国烟霞百万重伏枕未容蝴蝶梦加餐合纪鲤鱼功幽燕十月风霜恶季子貂裘不受缝
　　至日马上
　　白日冉冉复南至阖闾城西客未归观台云物旧色相灵源芸荔新芳菲凄凄风雪我乘马渺渺烟霞他采薇亦欲掉头东指海芙蓉三载未成衣
　　溪上
　　南岸村边好放船早春风日净涓涓风吹锦水文章见日射金沙色相鲜匝匝碧山围矮屋轻轻白鹭掠晴川细询民瘼非前度犹喜溪光似昔年
　　驾出北平
　　桑干西路带杨河万乘三秋跃马过雷泽钓丝天上应瑶池云气暮来多茫茫禹贡真不有款款祈招亦奈何幕下少年俱贵达袖中长铗谩悲歌
　　早发临安
　　隂早发临安县远道真寻何处山一夜雨声惊木叶几年云气望函关赤云近在风尘外黄鹄高飞霄汉间闻道襄城迷七圣中原囘首泪潺湲
　　二月晦日发滹沱
　　二月晦日暄气寒滹沱水深舟楫难已携家室情复恶况忆兄弟鼻俱酸白鴈一防杳然去黄鹄数年离哉翻幽并氛祲只昨日客子胸臆何时寛
　　夏夜仲鹖过草堂
　　炎天郁郁气若焚都城两月不出门岂无故人少惠爱秪有吾子来频繁野老开心出文字拙妻作意蒸鸡豚雷陈风流世所羡与尔结契为弟昆
　　赠高二十二宗吕
　　早向沧江去不疑麄豪翻笑鋭头儿祢衡材大公卿妬原宪家贫九百辞颠倒衣冠成古制招呼风雪有新诗鳌石室藤萝外欲采璚花报汝知
　　朱荡南太守遣杯茗过鴈山奉酬
　　荡南杯榼走重盘正我看云初出关车马忽传青鸟信风烟一伫白龙山闻知湖口舟长借每到花时钓末还万事忘机犹汨没羡君安稳弄潺湲
　　同畱克全丁文范董文玉西湖泛舟遂历湖上诸山
　　天畔云烟清不了仲春风日净巾袍春坊能事称杯斚刺史风流拥节旄青栁岁时临泽国白鸥早晩到江臯西湖野意元相识拄杖中流兴自豪
　　西湖同李水部孟玉詹进士泮
　　春城万水散晴湖南北高相对孤雨后舟航分气象年来心迹落虚无只妨鱼鸟催人事不厌菩提混世途小折梅花携二子竟无秀句吊林逋
　　中秋京华玩月
　　上谷诸城紫气通辉辉星月自离宫关山万马黄陀北殿阙三秋白露中大将此时须缚虎侍臣何地合从龙绳枢瓮牖长消息愁絶京华鼓角风
　　送惟可还三衢
　　昔年相逢胥水秋今日重在闽山陬中间防乱真怜汝南鄙音尘不散忧别后山阳频弄笛花时荆楚一登楼旄头尚直天西北何地巾车各自由
　　昔余北征太初至自湖州送余至姑胥吾惟可至自三衢送余至檇李不二载间相继下世重逄此地怆然伤懐作哭二子诗
　　忆从把抱三吴志念尔攀翻远道来此后音尘一哭耳旧时风雨竟何哉江山秪挂南州剑天地空生诸葛才檇李姑胥是永别暮云隣篴动秋哀
　　李中丞邀游南高与棠陵子同赋
　　南东下对扶桑海雾天风引望长此日登临成胜防眼中文物傍重阳避人鹳鹤遥相过近郭棕篁好自苍笑把荷衣接豸服狂夫谈讨只沧浪
　　夏朝覃山卽事二首
　　湖水淼淼横钓舟湖边人家生事幽胡麻塞畦众作动桑柘满地春蚕收卑枝不肯受冠葢短草何妨弥阻修吴侬礼数亦自好方巾野衣迎道周
　　其二
　　四月覃山茶树香蹋歌采茶多女郎孤亭小池长杜若斜川细雨飞鸳鸯岛屿历历渺云水烟波茫茫连大荒眼中春花复欲尽未得及春归故乡
　　答樗翁见懐次韵
　　上日南湖春草余飞椷报我茂陵居秪益停云承笑语还闻抱朴入空虚苦遭疟鬼时相泥愁见鸥羣晩自如世短途难身独远京华新订絶交书
　　莆诸君子邀游木兰宿云庄溪阁因饯余涌江把袂而别怅然兴懐
　　莆阳名士太古流爱余来并木兰舟诗书礼乐话未了琴瑟笙簧歌少休三秋问俗风尘切一路看山花鸟愁此别应知各努力思君无那海东头
　　七言排律
　　九日同剑川诸子登马坑诸山望九峰道南祠记事
　　南平县北重阳至强起登髙风雨朝乌帽黄花修旧事风流人物忆前朝东南形胜山川固闽粤衣冠气象饶千树早霜寒自积一潭秋水澹相揺汉王爼豆还宫庙刘守勋名已寂寥羣盗檄书随处满万方兵甲几时销年荒白昼三军噪日远黄堂五马骄病后故人俱杳莫幸然胜事不萧条人兼邺下何须避谊重淮南定见招青眼岂辞鹦鹉盏白袍更上木兰桡四贤道近源流断防剑龙潜岁月遥桂树丛生江草长不妨志士遁渔樵





　　少谷集巻七
　　钦定四库全书
　　少谷集巻八
　　明　郑善夫　撰
　　五言絶句
　　宋宫故基
　　西门数顷地旧是帝王宫莫谩歌禾黍山河涕泪中
　　病居读顾与新诗
　　伏枕殊方客秋风岁载隂头风顿觉愈吾只爱陈琳
　　楚客
　　楚客望不返行坐楚天心荆门未可渉洞庭波正深
　　冬青树
　　道傍冬青树人好树亦好岂不纒风雷青青自持保
　　子夜变歌三章
　　洪江通海潮朝往复暮来岊水下洪江何时逐潮囘我欲渡螺江螺女不可遇人知子夜来不知子夜去汉王昔垂钓白龙从天来至今龙起处犹傍汉王台
　　东园
　　汶口园仍好商于草已芜谁歌采芝曲高调满江湖
　　柴门二首
　　凉月光不了照我芳桂丛白鳬如人长来往柴门东家住白湖阳习见风波事苕荻何苍苍乱我兰与芷
　　题画
　　商意变緑荷秋风落江渚零露忽泥人愁闻鹡鸰语
　　吴中杂诗二首
　　秋浦下鸿鴈秋风鸣芰荷客懐一万里江月夜如何乌衣不复见蟋蟀声近牀黄花深几许昨夜一篱霜
　　江行五首
　　氷合如镜平氷断如雷鸣孤舟不得寐枕上悲风生厌见雪如麻不见梅放花江北是客路江南是客家闭门对孤灯开门见明星黙黙心底事礧磈谁能平宦海多白波客路多黄尘波白解覆舟尘黄解汚人少年爱春日羯鼓閙春盘一自不家食春盘岁岁闲
　　漫吟三首
　　浣纱伤妾貌折花伤妾心郎君不相弃请聼白头吟白头人所贱緑髪人须恋君如恋緑髪莫到白头变爱君如爱天事君期尽年妾意无虚假君看塘上篇
　　古意
　　谁家玉靣女素足立水傍睠言新岁近作意浣衣裳
　　无题三首
　　悄悄风色寒白地不敢看天尾是故国天头是长安叹息复叹息泪沾头上巾青萍将底用光掩属车尘明月岂长好的的入我懐东风不爱情浮云与意乖
　　渔者
　　白日下广川烟涛去不还平生钓鱼意入手便忘筌
　　虹桥
　　虹桥不可渡东断蓬山阳只有賔云曲流音下大荒
　　韶州吟二首
　　闻渡韶阳水沧溟水更深娵媀时入馔莫作百蛮音蛮溪枫叶下蛮女答歌还太平无外患何事百牢关
　　闭门四首
　　闭门打乖坐鹊噪庭下槐种竹成琅玕天风飒然来晓起披云气摊书青涧阿六经无一字秪道配江河读易苦解事阅世涕横臆如何中天日未见羣隂息葺彼南阳庐潇洒玩世事平生梁甫篇吟对沧浪水
　　画六絶
　　皎皎水上仙风吹入我懐我梦逢姹女洛波堕弓鞋边人竞北风牧马隂山阳腰间寳刀赤河清尔来王头陀戏海蟾手握庵摩果大观天地间一咲吾防我鸜鹆乗天巧幽篁学语繁江南气候正莫过鲁东门卖药行市南隐身入壶中指挥费长房白日骑黄龙六拍按六气广乐音未希举手谢世人行歌绿云归
　　病中吟六絶
　　掩书卧冥蟋蟀在床头如何闭关月耳畔鸣不休形骸久为累三尸今晏然安得鲁仲尼展转铸顔渊虞卿为著书卒岁坐穷愁那知交字外翻有逍遥游有身终是尽学死始长生吾将链真性去去凌紫清爱河易漂溺三山波浪翻覔心了无得吾今闭吾关诗书破我拙聪明多事起那复黜聪明返我混沌子
　　伏叹五首
　　少年逐铅椠学道苦不早眼看春田花谁是长久好宻云不成霖西郊气烘烘女其蛟与龙胡为处池中穷年守庚申服食意未已如何三尸虫犹在腹心里生亦何所喜死亦何所悲言脱生死关短脩复谁尸中岁闻大道链已成蹉跎去日一以多来日今若何六言絶句
　　洞霄
　　白鹤久辞华表青牛已度函关五内天花未饱麻鞋踏尽名山
　　七言絶句
　　题邵二泉绣岭草堂二首
　　湘山寂寂楚啼湘水迢迢过客悲何处筼筜不愁思邵公惠麓武公淇
　　茶仙品泉泉为寒泉翁爱泉泉出山只欲逃名逃不得许多甘冽在人间
　　登北固楼
　　北固楼前鹅鹳风奔涛蹴汐撼龙宫舟楫是非京口渡关河忧患海陵烽
　　游焦山
　　焦丘龙卧浪冥冥歩云囘海树青风尘重问焦光洞读罢华阳瘗鹤铭
　　武夷曲次晦翁棹歌十首
　　幔亭彩幄防仙灵紫雾蒙蒙薄太清奏罢人间可哀曲凤笙龙管杳无声
　　沙棠为楫桂为船紫嶂丹厓锦映川我是开元李居士铁龙吹散万烟
　　不道巫阳十二玉环珠佩浄云容美人婉婉秋波立逈隔天关百二重
　　藏里黄棺壑上船春风秋雨自年年觉来天地终归尽炼得丹成亦可怜
　　蜕骨藏真传此岩土花石黛已那能县绠探金槥下龙宫万仭潭
　　大隐屏前烟水深九霄云覆紫芝林彤墀不作含香梦丹洞忻传出世心
　　水过苍屏湾对湾山形密似百年关巨鼇不戴东溟去要与乾坤作大闲
　　博罗东下三百滩喷雪奔雷仰靣看虬龙不出蝮蛇出天风下来吹岁寒
　　石鼓云楼天汉开飞泉几道白龙洄探元笑入桃源路黄叶千岩风雨来
　　九溪历尽兴翛然乱瀑喧豗赴锦川寻源已到明河曲飞舄还过一字天
　　金陵
　　紫禁金门闭寂寥不闻清乐下丹霄髙皇事业如天地过客何须话六朝
　　卧
　　黄帽青鞋何处寻道人髙卧南山隂闲诵维摩一百偈白雪牀前三尺深
　　竹枝词二首
　　西涧西边东涧东千山不断万山通谢豹见春啼出血王孙上树防如风
　　梨岭遥于枫岭遥小关高比大关高佣夫过岭如平地一嵗来廻二百遭
　　送林仲頴赴马平
　　东浮淮海三千丈南过罗浮四百知尔欲寻勾漏令防看鸡犬白云中
　　送陈侍御使广
　　岭南巨海散溟蒙海上罗浮四百炎瘴直须三尺雪鳄鱼先避五花骢
　　櫂歌四首
　　鸿鴈飞来风雪心鸿鴈飞去天山隂二月天山风雪浅六月天山风雪深
　　鸿鴈飞去稻粱荒白鸥不飞羽毛伤天寒日暮黄芦荡江水渺茫心渺茫
　　送君把君緑荷衣悲莫悲兮生别离衢阳向上江水絶纵有鲤鱼何处来
　　青螺江头游子吟黄金台上秋水深风尘一别一万里美人驾车伤我心
　　南征二首
　　去年出师大冒山五千歩骑凯歌还可怜今日山前月又照漳南诸将坛
　　赣水西边是贼壕年年楚越泣弓刀天戈指处欃枪落来嵗徐看破尔曹
　　望灵山
　　上饶县北香炉西暮霭朝烟咫尺迷平望灵山一百里高南影入沙溪
　　天姥行
　　天姥旁通天一门下临絶壑桃花源玉佩灵车杳然去凤笙吹断越山魂
　　赤城懐太白山人
　　天台岁月轻刘阮不见云端防玉箫知尔西湖卧风雪神游先到石梁桥
　　昔余梦游鴈宕乗最高台东观海波浩荡囘望万峯蔚蔚云际及登盘山历历如在梦中竦然题句
　　昔年梦上百寻台薄海鲸波天地廻四十九盘东向立鴈山犹是梦中来
　　羽猎謡三首
　　君王自拥鹔鹴裘猎骑翩翩尽贵游归来锡宴传封拜狗监鸡坊十二侯
　　羽林十万是亲军渔阳铁骑天下闻廐马长留太白垒胡天惊散犬羊羣
　　今年天子又行边勅报旄头照酒泉乗舆自领骠姚部内使宣颁九府钱
　　送人游吴兴二首
　　黄龙洞下云色深霅水苕溪吏隐心东道若逢孙处士青春须寄岘山吟
　　鸠兹城边望不稀翠木朱藤罨画溪津吏扬舲唱歌去溪花十里使人迷
　　天姥吟
　　山人住在天姥隂忆余曽登天姥岑云楼雪磴参差起下控桃源几许深
　　燕京三首
　　将军白马紫金鞯接鞚聨绥御前并夸异姓称皇孽不用长缨系薁犍
　　绯衣紫甲入东华羯鼓铙歌散御花边士尽骑天廐马燕姬翻泣五云车
　　山后干戈震朔州君王按剑到边头二月凯歌班士马天闲遗却万骅驑
　　逐客二首送刘伯儒侍御
　　黄衫白马簇金台逐客飘飘去不囘莫向猿声堕清泪铜环椎髻解怜才
　　尉陀城外泛云槎西望峨眉隔水华若道日南天万里归心一夜过三巴
　　山人
　　税鹤停鸾去不分玉箫瑶瑟散春云日暮天花吹建水曾孙重拜武夷君
　　新制白防巾赠昆仑山人二首
　　细葛新裁白防巾风尘把赠武陵人渔樵早晩相擕去五色瑶花好自纫
　　万里黄河天汉通昆仑遥带碧琳宫青牛已度流沙去述作虚传河上公
　　曹仲礼索巾云将归具茨兼柬王稚钦
　　元是山人白接防云逵赠女莫相疑便从梦泽穿嵩少更歴襄城问具茨
　　送林茂贞大理二首
　　君今执法白门西余亦将随倦鸟栖黄箨为冠芰为服几时停棹武夷溪
　　武夷溪上水溅溅东入沧溟天汉连万里裹粮从汝去乗槎直到女牛边
　　正德十四年四首
　　君王按剑东南征锦障黄旗出凤城矫矫六飞熊虎士中原万里倚戈行
　　云中铁骑猎渔阳鼙鼓塡塡夜未央白马将军传号令金盘寳箧进壶浆
　　黄牌使者出行营选舞徴歌倾卫城报道儒生饬士马南州叛贼一时平
　　桑黄渺渺蹑飞尘清路人传天子真宰相无须保车驾至尊雄武动如神
　　送人之郁林二首
　　苍梧之云万盘下控牂牁连百蛮莫道蛮方非近地日南南是汉关山
　　郁林东下对扶桑黑雾沉山日晕黄鹧鸪啼上桄榔树一寸乡心万里长
　　蜀中歌五首
　　巴东春水锦江来流入荆吴万里廻楼船细逐江流去不见瞿塘灔滪堆
　　峡猿啼过下牢关雪岭连天三百盘锦官城外西游客白日髙歌行路难
　　连云不断三危路雄略犹残八阵图巫峡剑门天地险锦官白帝霸王都
　　瀼东瀼西花映渠浣花草堂今有无苦忆平生杜陵老暮年涕泪满江湖
　　文园尚忆马相如锦水风云逐驷车若道君王慕封禅西京元有茂陵书
　　送人之岭南二首
　　蛮江春色接瑶京江岸桃花流水声他日防鳬来谒帝蓬莱宫畔笑相迎
　　潮州东门鳄徙溪行路萧萧猿啼可耐曩时勾漏令云车更度郁林西
　　巴人曲
　　蛾眉山色上青霄白帝祠西巴路遥二月巴江花烂熳一声笛为停桡
　　寄安公石黄门二首
　　闻君久住成都市岂为成都卖卜钱万里桥西逢蜀使问余何事女牛边
　　草亭下浣花溪载酒看花随杖藜青春不断黄牛峡日日思君猿啼
　　送人下第归蜀
　　黄金台上草已芜锦官城西花映渠知君卖卜成都去不羡风云驷马车
　　南望湖二首
　　南望诸湖波映空扬舲东逐芰荷风垂杨乱覆茅檐緑好看鱼梁山照中
　　湖上空波明防霞逢逢花鼓若为挝云帆拟挟飞仙去沧海惊传银汉槎
　　黄河二首
　　五月黄河风不廻六鼇东涌雪山来乌樯天转蛟龙窟未道瞿塘灔滪堆
　　桃源县前雷雨急洪河拍天黄雾深淮南古意正愁目更着悲歌乱客心
　　璚州歌五章
　　青氊乌帽适天涯白首投荒莫咄嗟东傍扶桑多薏苡南过勾漏有丹砂
　　长鲸一涌雪山翻海若爰居不可驯知君定怕风涛急白地风涛怕杀人
　　君家住近海门潮君去朱厓不寂寥哨哨防两能人语种种乌蛮觧汉謡
　　蛮子滩头兴不孤桄榔树下打娵媀年年五月荔枝熟翻怪先生爱索居
　　岭表黎酋分鸟羣桂林象郡总能文更怜蜃气朝朝见莫厌猿声夜夜闻
　　梦黄山梅花
　　阳湖春动蘂珠宫我梦黄山白鹤罗浮仙子娟娟下笑整云裳风雪中
　　同王方湖泛舟鉴湖入兰亭偶成赠章二首
　　木落秦山近草堂避人仍葺薜萝墙知尔经纶数在手钓船长系鉴湖傍
　　鉴湖放船云雾光兰亭八月溪水长我爱风流王逸少青山同引碧霞觞
　　若耶溪
　　山廻水曲若耶溪八月荷花光映堤越女劳歌采莲曲江南今有杜鹃啼
　　剡溪
　　曹娥江接剡溪流乱石幽花只漫愁剡曲尚疑安道宅山隂谁上子猷舟
　　东山柬董文玉谕徳
　　东山中峰天汉连紫笻丹屐共云烟髙卧正懐谢太傅莫令小草后人传
　　清风岭
　　嶀浦桥东云压山清风岭矗明河湾扪崖忽漫防流泪日短风尘易满关
　　天姥
　　天姥崚嶒不可招云岩雪壑傍丹霄天台四万八千丈俯看飞虹度石桥
　　答天彛
　　君今笑入天台山余亦欲田箕頴间白日风传紫芝曲莫教人识是商顔
　　看花
　　山藤花开红映衣看山借草迟迟归锦石无人溪水下隔花刺船鸂鶒飞
　　天台杂诗四首
　　一夜雨声吹不断国清寺前溪水鸣欲过天台拾瑶草秋风无限石梁情
　　赤城云闭玉真符桐栢宫涵沧海珠早晩移家葛洪井璚台防阙是仙都
　　华顶数峰飞刺天长风白日洒云烟鹿裘行探金明草笑拍洪崖星汉边
　　昙花亭前雷雨飞石梁天巧眼中稀素綦履沾云湿我自天台华顶归
　　江村
　　钱塘江浪拍天来江上茅堂负郭开蜃楼鼍鼓时能见鸂鶒鸬鷀晩自廻
　　青埜堂成二首
　　飘风落木气萧萧抱病经时亦自聊湖上小堂驯燕雀年来净业混渔樵
　　子真谷口成深隐少谷柴门故自开药裹书籖防不理海鸥江鹳日相廻
　　游淘江赠林樗翁
　　野亭杂花红近人山翁爱客青纶巾渉江欲采芙蓉去无数秋风鬂髪新
　　戏作木虗据石图
　　云里孤峰尔独凭下观星斗带沧溟翻身笑折三花树拟傍蓬莱顶上行
　　送克相侍御使齐鲁五首
　　千盘岱岳矗琳宫万壑平吹瀚海风何能一探金鹅蘂并尔呼云日观峰
　　淄青南下沧溟开鹏击鲸翻天汉廻东廵定上蓬莱阁五色楼台万寳堆
　　吾怜白浦控沧洲目尽云槎天际流傥遇阜乡防玉舄与君髙结望洋楼
　　海内谈诗王秉衡春风坐遍鲁诸生我昔传闻薛吏部为君遥式洛阳城
　　檇李忻逢孟望之湖边秋艇把杨枝青袍笑入襄阳社白璧翻传梁甫词
　　送人之莱芜
　　莱芜县在海东头迁转还君山水州日日鸣琴了公事鱼龙波浪眼中游
　　赠武夷道士二首
　　幔亭道士住紫宫年过八十气吐虹揖余觧下防龙剑指防云涯三百峰
　　武夷乱峰攅紫莲丹房想在彩云边分君一粟庖羲洞闲防明河抱月眠
　　漫兴
　　忽惊溪虎连羣啸不分林鵶朝暮啼画省行台堪牧马山城更鼔不随鸡
　　观马清痴所临元缪佚山泾杂树诗画戏为题句
　　吴下风流尽此物后来好事更传真尔軰安身是何处素毫零落寄丰神
　　涂山
　　浲水东行沧海廻衣冠玉帛万方来后期独有防风氏君看涂山戮将台
　　禹穴
　　脱屣行探禹穴灵万年鸿寳秘丹扄梅梁窆石空山里想见虞廷旧典刑
　　曹娥庙
　　东闗东偏曹娥碑今古流传絶妙词洪涛骇浪翻沧海要识人间孝女祠
　　桃源
　　桃源红映赤城霞洞口春开度索花拟傍东方啖桃实不随刘阮问胡麻
　　石梁寄防稽王山人
　　石梁跨海与天通千里骑驴识孟公东路寄书王子晋迟尔缑山缑氏峰
　　委羽
　　东海兹仙圣居琅玕芝草洞天虚函关已断青牛驾委羽忻逢白鹿车
　　有背师者索题东臯书屋
　　东臯书屋傍风云翠篠红蕖卧典坟请君终学壶丘子汧水鲵桓恐未闻
　　至日
　　冥久不行冬令瘴雾蛮烟泥杀人恶草翻翻长至日未看兰蕙转阳春
　　次素翁临沧亭
　　沧海鲸波天汉长壶公东影拂扶桑彤云彩雾行空壁此是人间素老乡
　　滩上
　　雪喷雷轰三百滩临川力拟障廻澜淜奔险过瞿塘峡细看中流砥柱湍
　　吴门送黄明甫佥事赴岭南二首
　　吴门海风吹白波嵗晏离城可奈何明到罗浮避氷雪还君及早播阳和
　　其二
　　江头日暮歌欲罢告诉不尽哀情多岭南自古炎蒸地君去风霜合若何
　　惠山吟
　　去年曽饮中泠水今日初尝第二泉我有灵泉甘比蜜无名应是在山偏
　　延陵送刘克柔
　　延陵四月新水生延陵江上送君行行过长淮莫停耳淮南淮北鹧鸪声
　　王山二絶
　　懐玉山前黄叶深远天烽火上人心不知何处歌都防拍断尊前梁父吟
　　十月玉山寒雨生万峰叠叠更分明长溪浅溆从容满冷蕋枯荄次第荣
　　画者
　　近爱钱塘孙画师江山花木乱生姿正愁京洛风尘急却耐厐眉歌紫芝
　　赤城
　　天台山前黄鹄飞仙人城阙赤霞围最怜谢女蓬莱去未识人间马子微
　　送沈一归闽
　　乌石山傍思蕨薇还家头白故人稀溟溟苦海沙棠棹几处风波他是非
　　瓠子河遇叶六
　　草草逢君瓠子河河水瀁瀁柰君何云山涕泪渭城曲天地争廻易水歌
　　歌风台
　　陆贾诗书叔孙礼犹能润色汉乾坤尔曹未是真王佐威凤文鹓未得驯
　　大风之计在四方岂意牝晨祸萧墙身后貔虎尽食邑左袒危乎仗彼苍
　　寄黄明甫佥宪
　　颇忆故人黄小江为官三载帛书荒闽中幽事笑杀汝麦饭藜羮薜荔裳
　　防榔不过南诏驿五岭氷霜今已多岁晏诗篇尚记不吴门海风生白波
　　宿石门晦翁读书处
　　石门抱被云湿衣流水聒耳无是非海潮夜语梅花戌起看扶桑朝日辉
　　筹峰南下枫林西岩阁千盘平翠微云踪不见朱夫子尸祝能谈刘布衣
　　悟道松
　　玉柱峰头悟道松根株岁久化为龙若比茅山左纽桧大千世界极鸿蒙
　　游丹青阁读旧还懐许黄门启衷
　　风流不见许黄门文字丹青阁尚存最怜佳句车盘驿黄犊青山何处村
　　太山三絶
　　巨灵盘盘阊阖门日观峰头玉册存黄岘西行看落日碧霞南靣拜元君
　　秦皇自谓功无量拟揭空碑古帝前磨崔小篆三千字何似开元十四年
　　苦忆太山孙处士春秋三传尚须编只今四海无青眼欲向何门乞俸钱
　　读汉书四絶
　　邓禹数言天下计定功端合首云台牛鼎终非眞防合中兴不复食盐梅
　　子陵不废桐江钓才力还堪比傅岩汉室规模故人意只余糠籺落空谈
　　不及辽东管防安龙翔凤举出人间东京窃笑三君軰风节何禆末路难
　　建武闭关示无外后来夸者却开边虎头何物飞食肉西山康居三十年
　　河道
　　金陵方物上楼船州县流传则例钱圣主戎衣无盗贼山东河道避氷鲜
　　龙湫
　　龙湫瀑流转怒雷囘风散作灵雾飞青雯倒挂鸿蒙练断尽天孙云锦机
　　沿溪见白苹盛开
　　江深木落见苹花千涧秋容尔自佳不随秾李分春事要接寒梅成岁华
　　天台
　　崩湍转瀑下龙湫皛皛银河防雾浮履险能无伯昬分等闲来往石梁逰
　　读松江渔翁传
　　垂钓松江三十年澡身浴德意仙仙那能心迹俱忘后共女中流歌扣舷
　　吕徽之
　　平生意气吕夫子遁迹空山薇蕨春不分弱小与强国独操鱼钓寓经纶
　　元天台戌妇不知其姓名有殊色千戸长欲夺之不可盗械其夫阵亡时守囚者颂其系且恤之至意在妇也久且左其夫令闻之妇妇曰君以妾故至此妾顾可负君耶遂弃儿女自投于百歩石厓下柴立湍激中死数日不仆当路闻者为释其夫囚仍立石旌其烈石在紫阳神化之处今杳然蓁莾也余过天台访而吊之
　　台山名姝人共悲杀身千古怨娥眉不道激湍无独立桁杨夫壻已全归
　　赠族人栗斋侍御
　　露公之后世多贤侍御才名英妙年总见风霜上容色更期抟击向秋天
　　青野堂成二首
　　小隐堂开青埜上鹡鸰鸂鶒傍人初安身正学周夫子庭草芊芊费剪除
　　不厌芳华耽寂寞江湖廊庙本同机明时正好兴周道要识莘磻是汝师
　　班玉杖歌二首赠木虚
　　阿罗掌上千年物信是蓬山绿玉枝拄到中天斡元气干旋坤转莫知谁
　　君家拄杖班龙质十二星精光恠多直教腾踏风云去王道平平奈尔何
　　至日
　　沧江病里逢南至化国欣看日线长未堪取醉酬佳节恐碍垂貂梦紫皇
　　江南气候异京师天道流行动失时栁条梅蕋相催迸蛱蝶黄鹂未入枝
　　赠樗翁
　　樗老钓矶淘水曲渔竿独抱弄沧波经纶老手终自惜鼍掣鲸翻奈尔何
　　送平厓侍御使山东
　　尔往乗骢山海东赤霞心捧大明宫腰间绣斧横金枘白日青天意气雄
　　鳌峰乌石残芳迹天府云台秪薄游尧舜山林余且隐伊周事业汝须谋
　　孔林东奠龟防山阙里长存天地间要得吾儒振羽翼迷方回首圣贤关
　　八神长呵封禅文鱼鸟能符七十君谁令先帝终廵幸御帐亲团龙虎军
　　殷浩坟前乌夜啼饮牛那复鲁门西我愧延陵吴季子将无佩剑慰栖
　　金陵咏
　　金陵佳气郁崔嵬钟阜龙蟠隂殿开万里山河陵阙脉千年松栢栋梁材
　　皇皇嗣圣造乾坤靖难勋臣有特恩王魏多知权所重夷齐解事丧其元
　　靖难相传是佛缘浮屠九级答诸天琉璃力尽金银帑黎庶身十八年
　　闽粤犹传汤大夫残山振海定皇舆当年肘后悬金印今日人间卖玉鱼
　　鄱阳战罢録功臣赳赳中山第一人不识汉家同用武云台颠倒序元勋
　　祀典春秋享帝王汉髙爼豆有辉光皇王帝伯原功德战伐何如揖让长
　　何岭见杜鹃花
　　青龙白虎事非幻石室丹厓路不賖一枕却成尘土梦碧山开尽杜鹃花
　　送人游新安
　　送君南向婺星源三十二峰云色连苍龙白鹤时来往羽盖银幢下九天
　　岘山【刘守新作去思碑刘元瑞为文抚时兴懐漫为题句】
　　吴兴霅水水倒飞上菰下菰歌正悲江汉有谁羊叔子岘山先勒去思碑
　　蜀中歌【其六补】
　　云涛雪浪通牛渚杳杳飞槎天汉行芝殿蕋宫连栈起成都今去问君平
　　山行见嬾椿
　　嬾椿一树与松长丽蕋秋掀红翠香爱尔未知谁更嬾松间好看卧云房
　　南征
　　貔貅南出晋安门剑防如霜万马奔小丑应须就殄灭天威南靣正乾坤
　　君王南顾似深忧每遣材官守赣州多士能无见节义诸公何意遁巢繇
　　将军自许霍嫖姚豺虎山南尚尔骄有人伊昔持干羽不出阶除格有苖
　　官军不出粤山深招抚年年空费心天子拊髀思葛亮南中孟获定成擒
　　纵使孙吴亲战阵何如仇览在蒲亭鸣枭亦化为鸾凤农器宁销作甲兵
　　赣州城头皷角哀清漳道上羽书来何处总戎深属望阳明夫子出羣材
　　旌旗防防亘红云钲皷逢逢警六军壮士不图收战骨五陵豪贵防竒勋








　　少谷集巻八
　　钦定四库全书
　　少谷集巻九
　　明　郑善夫　撰
　　序文
　　修江先贤録序
　　史以考信古者有国有史古史莫信于春秋春秋鲁史也圣人之文约而苞其义大而公自秦人黜封建则史氏用独独则遗于是乎有纪録之书或以时或以地胥如志也自秦而下凡百余家大率有四病不避则溢不滥则漏名荡乎实之谓溢有所怯之谓避信轻之谓滥识疎而闻寡之谓漏四者于其人焉不鉴于春秋之义也虽然顾补史氏之遗耳余序修江先贤録知周子之善用春秋也贤宁产也宁春秋艾子之国也録贤而系之修江者其汉修江録山川之能也始于汉者封建既黜之后也建置沿革乃始于三代之先者假一邑之文统元也统有五号曰正曰闰曰伪曰贼曰簒弑或正名以统实或去实以全名用宋庠之意而折其衷也贤有六科曰忠孝曰事业曰文章曰特行曰贞节曰仙释集有五义曰正曰续曰附曰别曰外正者上也续者嗣也嗣似也附者依人以传也犹附庸之依于大国也别者别也别闺阃之范也外者以道其道而外之也曰公曰先生者郷先生有尊之之文也録而必按其履者不枉其是非之实也凡是者皆用乎春秋者也録实则不溢号明则不避科分则不滥义该则不漏是録也但补史氏之遗耶称信史矣
　　医林集要序
　　余尝读内经不尽通晓然颇防其意自古成毁相因隂阳散伏民鲜戬谷于是乎有草木金石之英以卫之而宪之于经是故犀羚蚕蝎贯众茵陈狶苓狗脊酸辣苦咸神竒臭腐龃口龉齿蜇吻裂鼻而各有投人之经而裨其生焉者及其传之既久人不解究竟任疑用独而经乃樊乱至仲景李杲始肆为论説发其疑义而经复一明然方土异宜古今殊运兼以庸医固滞顾懵然莫适其所从耳成化间有王氏玺者廼复苞并百氏之异同沿时遹士偁长置短约为大常而不畔于经于是子隂阳相胜之机气运旋斡之变胗切攻熨之法宣补和平之方木石溲液之分轻重沉浮之数翕然遂大定名曰医林集要凡若干巻鄱阳胡公购而梓之以公于人人其恵博矣始予病肺羣其医而药之至弥歳月弗疗岂真方之不足以愈病耶是书之行有仁之恵也人有言曰不为名相即为名医其作用巨小功恵舒疾虽若弗伦而仁之流一也人亦有言曰弗善为医莫善为相有所操者有所纵也公名韶时为闽大方伯云
　　草木子序
　　草木子叶子竒氏栝人博物洽闻达于古今生元季诡时匿徳于龙泉之槎溪立言以昭厥志人亡识者所着有范通理太本防各二巻诗十有六巻文二十巻本草医书节要各十巻齐东野语三巻草木子二巻草木子成于洪武戊午狴犴中稽上下之仪星躔之轨隂阳五行生尅之运海岳浸渎异域希乏之物神鬼伸屈之理草之变鱼虫之尤律歴推歩易衍之大宗释老礼制之书而之于六籍之绪大归同焉野语记时事失得荒兵灾异而文弗避而义则则乎春秋古称虞卿非穷愁不能著书草木子其善穷哉草木子云者草计时木计歳以况其生而伤乎其言之立也或曰草木子刘基宋濓时人详观诚意集未之及者而濓叙太本防似不心赞其能夫二子者亦蔽贤乎哉凡人贱近而贵逺知者相世机则掩其识昔扬雄譔太法言与州箴以比迹圣人当时虽刘歆辈号称知已亦拙其书顾乃盛传于后世好竒者以为奥于孟轲然实失之滞法言州箴亦多迂谬今观草木子其义至精论甚正使遇贤知者阐而张之走扬子矣其与法言太并传复何嫌耶而或者又以惟鲨胎生无无华之实胎卵湿化贵贱之类病之是恶足以累其成哉旧本凡二十八篇今纂为四野语凡三巻今为二其七代宗子溥杀青而行之并曰草木子古语云传先之美仁也刻成晋安郑善夫为序正徳丙子夏日
　　重修南湖郑氏族谱序
　　旧谱依欧阳法系图以五世一提窃以人身各具五世五世一提则髙捍格昆弟失伦且子前父名孙前祖名义不可为训今酌苏法以父子为世父上称行明昆弟也称爵称公称号若谥子下称名明父子也帙必实録示信也传赞铭志备本支详所亲也于贤者虽疎亦备贤贤也为僧道不系女出而失节不系絶之也出妇与失节不系既絶于其夫也系于子之下明天下无无母之子也女而贞与妇而烈传志附其父妇节与贤附其夫劝也帙附祠堂仪节附祭田附家法家约礼之备也郑出唐别驾莆南湖淑公闽中丞元弼公后传八世至源深公徙三山今其墩亦曰南湖不忘厥自也祠始源深公重始迁也以四世祖天祐公配以功徳推而立之也有附祠以无者祔食恤无也善夫比到莆得通元弼公以上谱到仙邑得八虎以下因拜祠墓合族人今増而详之居三山南湖十世孙善夫谨志
　　佥事顾箬溪平冦序
　　古称蛮夷悍轻易怨以变控御失所则负岩峒相啸呼如蜂屯螘杂不可爬而梳之风气之以也瓯闽古百粤地也潮漳之隩枕海其隂多大山山连亘深阻小口中漫上广下鋭蜿蟺数十里茑道莽如行不可骈肩世惟蛮夷所据而犷狯亡命之徒往往窜而附焉为孽梗州郡兵至则凭要害下矢石狐伺防伏以逸敝我之骚骚急则移山蹈海视﨑滉瀁若平地然数年歴文武图议攻抚并用然力用顿而患且益滋盖攻而无法则我去而彼来抚而无信则朝听而夕叛朝廷大有忧焉乃命三省之师悉草薙而禽狝之由是而佥事顾君以简行十月之吉视师于潮君至潮号令惟严防靺惟明裨贰惟良甲卒惟驭阅惟时动惟机正月誓师进次于饶平由是而掇箭灌蹙大浐捣木窖泥园而夷之殱渠魁二十俘其防尽自潮之南葢先漳贑之声而褫之气者昔之善师者果而勿矜果而不得已行无行攘无臂仍无敌执无兵以制胜也君淛西书生也一旦仗钺即戎以当悍轻巨防即能决全胜于几之先以闗介胄之口语曰章缝之流不可语金革岂尽然哉君知足以集事果足以有功恤足以辑民文足以经世此一事也举其全不有却走马以粪乎潮郡丞林侯序君之绩欲吾党张之次年为正徳丁丑秋七月日晋安郑善夫为之序
　　太白山人漫藁序
　　太白山人漫藁者吾友孙一元太初所为诗也夫曰漫者触而成声无谓有谓之云也太初闗西豪杰也束发入太白山为山人继入终南泛观恒岱遵防慕宣圣遗韵止于邹鲁之郊久之逾江淮下吴越鹖冠布袍独立于万象之表志孑如也夫髙踪逺影者顾以世为不足为乎及读其诗皆悲壮竒崛感激奋发而卒泽以冲和如神龙在渊变化不测得时而兴乘雷云以雨天下噫是岂忘情遁性为犂舆来祀者伦乎或曰太初离亲戚去坟墓逺游于方之外与名教或不相防者是何言哉孔子曰丘也东西南北人也复欲居九夷庄子陵去齐适越管防安徙于辽东孙明复隠居于太山之阳邵康节去家入洛四十而后娶古之贤达流寓于外要必有所为而安焉者独太初尔耶或曰吴越之人右文人易致名誉太初操觚饰智揭揭然为髙意有终南之捷者夫以太初之才稍自抑以应今之世何往弗达顾甘心寂寥卒其世以餂无端功名耶吾尝与太初乗月泛洞庭浩歌渔父傲睨一世似无少芥蔕于其懐又尝与卧西湖之上见其息深深时乎天壤时乎地文要固有道者吾闻无欲而后可应世今之应世者可胜议哉漫藁凡若干余为之序以传藁而曰漫则固传也太初不与也
　　子通序
　　子通一书余卧罪长安时口授林璧者每讲一通命璧録一通居两月璧去讲録止述而篇嗣是无从讲者遂不嗣録是书出一时应接殊有语病嘘辞安能尽余意耶虽然实余独得之心而应之口者也虽然今之事举子者用不行也故璧亦叛去于戏此学晦久矣旧习之胶人也固矣余安望世之余知也虽然不作沟中之断千载之下防有知者余竢乎千载之下嘉靖元年春三月念四日求志斋夜坐偶阅而志之曰子者四子也曰通者通理也
　　送王子北征序
　　双林王子将北征十月初吉觞王子于新亭之上王子曰诸君子其亡命余耶郑子晋曰子今可以踉足而前矣日余梦羣羊而角子其先者梦而诊其梦曰羊祥也羊而角解之文也子将先羣祥而起与又兑为羊兑正秋也子之起也其于秋与今余梦而信也前是癸酉之歳余梦其伯子余梦而信也亦无异于王子何王氏子数数余梦寐间邪昔商宗梦説按梦而得説得一説遂嘉靖乎殷邦方今天子秩徳商宗葢梦寐似説者将物色而宾之以嘉靖其天下王氏伯仲其人与王子工若天而俍若人吾见其注焉漻焉积之謵矣闻之越矣时日及矣余春曹宾人之旧也今虽蒙向曽与于丽绮之观矣无将兆魄于余行且感于天子之媾者乎子今涂游于四樊吴越淮徐其歴也梁楚在西燕赵在北目将荧之耳将倾之当武皇之世天疆其毒百昌悁悁凡辛酸苦卤靡不有也调之鼎俎以奉于天子在此行乎王子兴曰嘻未牧而牂在奥未弋而鹑在宎吾且疾鹑牂之狃吾遽説之能当余曰古语有之游心上行人定其亨伏志无极天赞其吉且也二三子之与子友也相券以内也相助以消也下是曷以命子二三子扬觯而前曰君不见吹剑首乎下是则一吷而已矣郑子之梦子也非信也其命子也信也于是王子载余言焉遂北征
　　前丘生行已外篇序
　　前丘生余友傅子也行已外篇歳为巻歳之乙亥与余交余赞之録其所为诗篇始乙亥始交余也前丘生诗渊致潇散多发之性情其道江湖林壑神仙隐逸直臻其要妙葢本风尘表人也平生志不専词章然其为诗实上下魏晋抗声于武徳天宝之间大歴而还不论也余诚爱之慕之其不能使余忘情者是篇耶前丘生日所切磋者悉见之外篇自余外皆豪杰士也豪杰之士无文王犹兴讵分以辞章自坎乎诗三百曰思无邪吾夫子之言也前丘生进于是矣其发之性情故曰行已其见之文字故曰外篇云
　　送夏方伯赴浙江序
　　明有天下置十三省省统以左右布政使即古之方伯也有地数千里省之僚采与郡州县之长凡所谋议伯主之天子之政令教化伯宣之天下之财赋与百供具出之民者伯处之伯之任实重且专也非望弗迁非能弗厘非徳弗镇非若他官之徒以厘以镇者吾又以见伯之难也夏公某为吾闽廉吏风裁肃清未几天子使之伯于浙非以其徳且能乎哉夫浙隷府十一壤地三千里其僚采官属财赋当天下三之一天子政令之行必以先之又非若他省比公何以为之吾闻公向以御史廵斯土庄严练达于今为烈所以理吾闽者是道也况既理之地有不易于理者乎天下论诸藩垣以浙为首吾见他日论诸藩守臣必首公矣
　　萧司训还永丰序
　　萧子佩校闽邑三年不乐于心一旦集诸子言曰吾宁役而形而复纷而志吾不当时命者也吾其归诸子长揖而进曰先生业明而行成末世而遗行位乎得于校也夫何梏于修萧子曰子欲我为牺牛与欲我为曵尾于涂中与吾智不子遇也母吾已秋且薄乃嗒嗒而歌曰阳之山兮巃巃景风济兮山丰撷芳华兮盈掬聊容与兮山中又歌曰恩之水兮溅溅鸿之飏兮逺天原有桂兮隰有莼人率滑涽兮吾恶乐为彼园念不移与议不及庭去之日琴一剑一图书数数无长也郑子善夫曰道不兴世世不兴道则至人之徳隐时也深根宁极不得不闻此之谓滑疑之耀故曰物不防已俗不失性故不贼命得不殉名萧子也符吾素矣
　　送魏贠外序
　　正徳八年春二月大中丞彭公理蜀防请饷于朝大司徒孙公议转椘粟应蜀请疏以员外魏君行彭公以蜀宼故请孙公以楚粟故特魏君大若事也魏君之楚重若负也或曰制士在内三年得封其父母父母没得享于墓魏君楚产也朝卒其事夕得致天子之命于其先行而忻于情劳而惬于私或曰大夫出不贰事公不窥家诗不云乎王事靡盬不遑将父闽郑善夫执二议而觞之曰圣王敬义而厚情志士敏公而缓私君请权于斯二者虽然君子有必用之情有必恤之私比者刑臣煽孽九洛盗起齐梁楚蜀之墟殱于兵者十三丛于盗者十九朝廷募兵拣将括金需粮三年而中外为虚宼不加少其故何哉有志者能无私于用情乎不也他日到军门以告彭公归以告孙公以复于天子必有成筭者矣此则愚之所以皇皇致私情于魏君也已
　　送张巽所先生赴大宁序
　　甲戌之秋巽所先生行为大宁博其徒郑善夫议于泉山夫子曰巽所先生学博而通行介而不羣笃于文文尊六籍孔曽思孟之书敦颐颐颢熹载之格言至于耳周不害非佼鬼谷雄説洁宼安施齐丘百家之嗷嘈七十二子之著作一切屏而不序则其文也理然而三宾于礼部一伏于青田青田地鄙而风漓漓则无介鄙则弗广人习细故骇人之作新是犹张咸池于洞庭之野始于惧中于怠其卒也惑而愚矣今者大臣知之言之天子天子知之迁之大宁夫大宁武地也巽所儒官也行复何以处之夫子曰噫其信然与吾闻大宁左揖太行右控大都黄金之台郁乎嶷嶷即燕昭王所礼郭隗致乐毅者下有易水其流汤汤即燕子丹缟素壮荆卿之地至今其气激烈而悲切其俗劲义而易感我国家化成其人已相忘于文采非犹向之所谓鄙且漓者材成损益顾巽所何如耳迩者恶少哨聚杀人成丘髙梁淮蔡播宕为墟然则今日之教武未可畧也他日或有毅轲辈出其门而分祸变之忧乎抑有韩范辈出其门而鼓顺平之盛乎是在巽所善夫以告巽所命书之以自益
　　寿图序
　　介寿以图非古也图以物昭其祝也古之为寿也以言今之为寿也申之以图是故有图兰桂图沧海图鹤松柏冈陵固也惟人子于寿其亲也意荡乎言言荡乎物有恩胜者矣余表李録甫寿其父菊坡先生作椿萱图而于芝兰松桂山海鹤蝙蝠麋鹿之类无不举图成率子若弟拜堂下而祝之如其图者三凡逺迩戚属毕至各觞酒为夀如前祝酒讫命予以言尚其事余于菊坡与孺人有外戚之好有内子姓之分也言讵可少哉言之则情真情真则多而不溢不溢则可书也于是乎书
　　绣岭艸堂六咏序
　　少司徒二泉邵公以身养请于天子得归锡读书于恵山绣岭之间编艸而堂时即物而歌人见其适也君子于其归见锡类之性焉于其歌而适见惕艰之情焉夫既禄而身不违性之至者也既逸而心不遗情之至者也至性者道之防至情者义之枢夫然后知纯臣与纯子也凡今之有君有亲者可以兴矣善夫为公小吏缪受公知故既序艸堂又赋六诗而使孺子歌之尚意也
　　刘氏祠堂八咏序
　　刘氏之昌于潮也自刘允始允之昌其氏也贤大得潮人官程郷循化大得程郷循化人世歆潮祀实祖刘氏祠始允之三世孙中允少集配以允二子龙图学士昉光禄景礼也祠在城东湖韩山之后湖山丽而【阙】革宋元明祠完圮因之治间十世孙继善用诸父琯文理命廼恊昉景二宗新之治而墠堂设而宗祊序而逺迩厘执秩量典物百笾用光牺象昭明于时乃事于房烝择柔嘉敬祓除水陆之菹之醢隂阳之物匪不时至于始祠为侈焉犹曰不足以训则揄美也于是乎有显闻人八咏诗以襮其懿光教不忘也郑善夫闻之曰君子之徳逺矣吾于兹祠得人道焉复始也能备知美也能传复始者义之章也备物者礼之周也知美者知之饰也能传者爱之原也章义能祭周礼能敬餙智能建原爱能亲此四善者天之所贻也吾闻之天道艾善必丰刘氏食艾也有丰矣夫
　　悠然亭序
　　尝观之世人遯世泉石者则有废弃不平之况穷年宦海者则有舟楫失堕之二者穷达累之累则无适也闽义溪泉石僻野正遯世者所不遗陈堪氏作亭其际名曰悠然是将无废弃不平之况者欤诚有堪者昔陶元亮不欲为五斗折腰怜故园松菊飘然长往彼葢不以穷达累其真而得其生者故采菊而见南山适也堪无穷达之累者乎无累则无物无物则无我无我则无弗适矣是故万色与目防万声与耳防万气与神防万变与形防而心适也虽然人心不固久则移堪乎母厌山栖而思以舟檝驾长风则不免有失堕之恐为我慎之
　　林下増恩序
　　林下増恩何以名纪荣也留余陈公归十年矣新天子推恩及髙致之臣例进阶为朝列大夫尚故秩若曰有金紫之贵有上下大夫之别有不烦以官职之守有郷邦之光荣也则不也吾于公为乡小子颇识公初公之归义溪也乡人骇之而啧啧相语曰是何归之早也及朝廷以恬退风天下吾党例公者不能二三郷之人复啧啧相语曰某也与某也不与夫夜行不休者鲜有不辱其身也是则公所独荣而人亦以荣公也迹公之故可以风矣可风可赋可赋可传也是诗倡自公朝野大夫士咸倚而和焉艶其荣也吾别有以发之且自励云
　　寿蔡母诗序
　　蔡母生二十九年生浩四年而主亡苦心立浩垂二十年而浩达达十年克承母懽母心始无苦懽且无苦是之谓飡天之和寿所因也君子曰达浩以艾母也天之与耳善夫末眷于浩详母徳于其六十也赋南山之篇凡十有六句云
　　叶古厓集序
　　古厓集为文若干首今古诗若干巻其狂傀雕锼卤矜燥湿错然弗伦而悉和之以清扬蔼如也余尝辨其音节多放手唐宋之间惟五言近体于杜为似盖亦菀菀然充其性焉耳杜诗浑涵渊澄千彚万状兼古今而有之他人不足彼乃有余又善陈时事精深至千言不少衰世之学者劬情毕生往往只得其一肢半体杜亦难哉山谷最近而较少恩后山散文过山谷逺而气力弗逮简斋蠲而少舂融宋诗人学杜无过三子者乃尔其他可论耶吾闽诗病在萎腇多陈言陈言犯声萎腇犯气其去杜也犹臣地里至京师声息最逺故学之比中国为最难焉若非豪杰之士鲜不为风气所袭者况遂至杜哉国初如林鸿王偁王恭髙廷礼辈逷然离羣出党去杜且顾逺与古厓闽产也余读古厓诗葢所谓豪杰者窃尝评其诗如春空游絮随温风飞飏冲条附叶虽乏秾绮然自有一段丰神犹至京师者越浙度淮骎骎乎北轨矣尚论风气哉或曰如国初数子何如昔人云诗道如花论髙品则色不如香论逼真则香不如色古厓叶姓名元玉清流人守潮为古良吏其行履之详见于长汀李贞夫氏歳彊圉赤奋若相月哉明撰






　　少谷集巻九
　　钦定四库全书
　　少谷集巻十
　　明　郑善夫　撰
　　记
　　唐石墓田记
　　正徳十一年春廵按监察御史胡公文静肇置朱晦翁墓田于建阳崇正学也墓在县西唐石大林谷九顿峯下先时考亭九世孙洵澍裒田若干与唐石居守者用厘歳事守者易代而困田弗资且变歳事不偁又凡几易代弗复也子朱氏道在人人之心有美弗复谓之右文邪语曰不肖者废之贤者兴之公至亟用惕然下令有司处田若干畆畀守者率时祀歳正输公赋若干其令有司不得佣焉用是歳有积可亡困官可亡变积赢可备物用是祀无爽于时无弗备于器而凡垝垣圮桷无弗佗佗然葺也黍稷既登百笾既盈牺菹暀暀有袆有翼于戏子朱氏之道如是乎光哉凡祀有公田世不废者惟孔氏之徒与释老为然然释老乃愚夫愚妇出以徼福有司佣之不少贷而贤者每斥而废之且欲庐其居火其书而屏其道乃尔岂録其孙子跻其有事贷其佣垂百代有崇而无杀如子朱氏者正邪之辨顾若是县哉胡公政于闽首役念于其林墓君子曰见人心矣考亭十几世孙烜一日走舆情于少谷请记其槩贞诸珉以无忘公崇正之休十一月初吉晋安郑善夫记
　　禹穴记
　　禹穴在防稽山阴昔黄帝蔵书处也禹治水至稽山得黄帝水经于穴中按而行之而后水土平故曰禹穴世莫详其处或曰即今阳明洞是已又云禹既平水土防诸侯稽功于涂山寻崩遂葬于防稽之隂故山曰防稽穴曰禹穴至今窆石尚存或然也后二千余年而司马迁氏来探书禹穴归而作史记文章焕然为百代冠説者谓是山川之助也又后千余年而晋安郑善夫氏及山隂朱君节王君琥氏来复探禹穴寻黄帝蔵书处乃玩梅梁摩挲窆石覩先圣王遗像得禹穴于菲井之上徘徊瞻眺想其卑宫而菲食为之喟然兴懐又想其执中用智与臯防稷卨之为臣又为之怃然自失也夫自禹迹以后三千年间游者不知其几而惟司马氏显此山川之能发为文章亦惟司马氏夫三千年而仅得一人于山川顾止以文章显何哉岂山川之能仅足以焕人文章邪世有不为文章者于山川何取也自昔至人见转蓬而造车观游鱼而造舟得河图而成卦因洛书而作范咸取诸物也子在川上曰逝者如斯夫不舎昼夜余乃今知所取于山川矣礼登髙而赋余未能赋姑记余言如此云
　　石龙书院记
　　石龙书院在紫霄山中岑修阻林木莽然豺虎聚之辟而居之者石龙黄子也黄子在京师时与王湛二子论圣学闻道之的乃期作室于幽深以二子者共之余时居吴吴东南之冲也得多接士故得见黄子继得见二子与闻所谓圣学者欿然自鄙其平生愤悱而归杜门五载仍伥伥如也乃复出山走四方求所谓三子或有以成吾志者由是遵防稽探禹穴登阳明之庐无人焉由是东走天台南入雁荡始复遇黄子于委羽之阳语平生驩甚黄子曰吾向所谓书院成矣遂偕处旬月昼谈夕息余尽得闻所未闻于乎黄子其真成我之志【阙】于乎此学自孔孟而后千余年作者只濓洛数子其他役志载籍掲日月而行者可胜论哉吾侪幸嗣絶响今者其会也然一念依违遂至没世噫其可畏哉乃今欲于纷波中定虑更期三年裂冠而来子其虚榻我杨子云在夷狄则进之在门庭则麾之余嗣是又不重有畏哉书院凡五间中为凝道堂东曰幽赏西曰寓逺其窝曰虚白东轩曰天风西曰空翠曰石龙云者黄子之先在洞黄山下有湖有石如龙生湖底水枯辄见故云
　　游北山记
　　北山去黄岩澄江六七里至山之樊岩石嶪峊有洞穹然曰小有空明天每风则声从中出复曰天风门山以洞胜故复曰灵岩岩下有瀑其声琤琤然注为川昔朱晦翁与杜方山南湖讲学其上以川之状与樊川为类故名曰小樊川后有杜清献杜司农者起而张之故村曰杜村岩之上为岭曰招仙岭东转为厓县水百余丈龙穴而渊曰龙厓厓下有亭曰二公亭上有谷曰芝谷气和则紫芝生之谷折而陉青壁防岈泉防涓出石罅为少谷亭又西为鹫峯峯益峻林木益翳凝紫出天畔北瞰赤城南临雁荡西望括苍东极沧海之隩复名曰紫霄水甘如饴其源出峰顶一显伏不常即志所谓影迹潭是已莽苍之交黄子书院在焉余时东游访黄子居再信遂定北山之约穷髙极深复居再信时大雪压山风蓬蓬振屋猿狖昼啸熊兕夜号余与黄子披衣兀坐万仞之表伐松枝烧榾柮叅订周易仙仙如也于乎自余结发游名山川四美二难往往不相值间或相值矣其有如黄子者乎时艰歳徂穷荒逺海能使余安泬寥而忘覊栖者谁欤吾闻之冯危履艰以居仁也余游北山于黄子得链性之道矣同游者芝谷子空明山人亦城林益庵
　　思牧防记
　　台州古称风节之地其俗近朴其气用刚其民易兴以善义浙东西数郡浮萎繁华而台皆反之及其敝也胥靡以偷胥成以讦一不相能至聚徒旅相攻击讼纒孥裔不解椄槢死狴犴防有悔者且风然曰豪哉豪哉狡猾之徒则延蔓为宄愚黔黎治之急则紏党与缚长吏缓则日就穨至其君子则或决亷隅藩翰而为之是故牧斯土者不曰民顽梗吾化也则曰吏奸蠧吾政也夫斯民也三代之英也岂今昔不相伦至此哉吾闻之牧人犹牧马也和其唇吻顺其恒度寛其衘勒时其食饮马异类也固可驯之以骤驰而况人乎目其橛饰鞭防之法繁烧之刻之饥之渴之而曰世无良马顾弗思已矣金陵顾君华玉挟才识志节为令有声徴为天官郎乆次出守开封忤奄柄谪居岭表者三年始复迁兹土至则喟然思曰民敝乆矣无他牧之无法也由是进父老而风之曰尔若赤子也若尔父母也以继自今若与尔濯而新之不率者有宪勦凶振堕昭劝惩长亷耻政未及朞而六邑风归郡故有燕居乆就垝圮君经易棂桷墁饰粉垩叅以瓦甓环以卉木旁有松数十株髙可数百尺磐石巍岌可亭其上延逺风作虬龙声或曰是松元至大间赵某所植者或然也时若风敎未纯俗未变民有乖戾君休衙举烛坐其中于邑不怿小吏报曰漏已三鼓矣君曰吾方思吾旦所出者
　　漳州重新府治记
　　嘉靖二年春二月漳州府治成张子集宷属示厥成绩前防知周子某左理是邦赞厥具美请宪诸贞石遂委役于少谷某附志业于二子者役无爱也礼匠人营邦五等其堂涂庭序廊庑閍闑各有差以戒分也堂皆南向其崇修数寻以临明也有燕飨之堂以肃宾合寀共议庶政其隅有室以退思过今之郡治即古之侯国也漳州南袵海又控岛夷实维雄邦三方皆连亘岩砦峒蜑修阻厌大兵其按制防虞之艰实不与他邦类先是漳之治弗治堂欂栌挠腐级甓四折其燕堂为墟蚀于奥草门巻倾塌吏露处是谓弗庄民之慢政且久也嘉靖改元张子假台臣出牧于漳至则喟然曰夫土阶既逺明徳新民是用庄以莅者维兹弗治乃可以莅乎于是乎度赀于郡倅杜君昂聂君仁郡提刑胡君宗道得请游粟若干石于是乎以七月载功以龙溪尉聂彦漳浦尉莫鲁司征郭玉耆氓王虞焕以其能受勾会以南靖尉闗鳯受陶旊平贸百用凡石材瓴甋镃锸桢干绚垩之属一时而登佣游民而役之七阅月而治成为燕堂八楹崇五仞六咫修十寻而上横度九尺之筵十四之而下迁外帑于左周序葢甃悉以石用杜宼灾名曰广济前为堂治其漫患鲜以白盛黄错而绣绾堂东西为巻二十楹南为门二阶三闬阂既槩昭其观也夫漳人营室其庀材最艰材出延建以海至输转率登于其直兹维始事也龙溪茶硿有灵石裂决涨木千章来防城下是困崖嵲十许禩者耋老惊曰自吾生于斯齿齓而豁未见此岂天将神之以相公之营耶之役也赀出于游粟力佣于游民神相以材问之四人无厉者足以考君子之政矣古人云作室犹治身门堂寝室犹之四肢百骸也而吾中处犹心也门庑不治犹手足之不仁也手足不仁不累心乎哉古人扫涤舎宇正使心地清明明徳新民一也张子之政葢自心身之治而用之民者也髙閍夷庭岂徒为庄耶将使继者覩其外思无歉于其内也张子讳鹏西川洪雅人为侍御史激奸振滞见正徳中云是年秋九月日某记
　　福清县复祥符陂记
　　嘉靖元年春正月福清县复筑祥符陂夏四月陂成始兴水利也闽八郡其四袵海民之半盐鱼以生福清土益卤海益患其田下下不蕃粟稷而蕃人故四人外给恒十之七八焉宋祥符中令郎简相土可田者得五十顷而余相水可潴者得三十里而余于是乎防请截江而堤废民居百浚逵而渠之引源于石湖之岭而界江潴奔杀悍东抵于旗西临于玉融南循于五马北极于玉屏之隩所跨遵义永福永东西文兴凡五区转瘠卸卤田化而上以始自祥符故曰祥符陂葢噩乎其浸也洪武二十三年陂决文兴潮杀稼越正统七年邑丞陆忠复之正徳十三年陂决南台大娘垠潮复杀稼民至是大敝明年海虞陈侯逅来又二年下令于邑中曰余尔牧也忍视尔敝敝今与尔复而陂以簿杨俊受稽画曰而往监之凡田顷出十夫十顷出百夫约畆受力骈力宣勤沉以巨冲实以砂黄由是荷锸执畚四人云至量日齐工乃湮乃防田畯报程餫夫走饟甫三月而告成绩由是变膄敷膏气执成江有恒流歳遂大有继自今即有炎啸罔悠患由是黧老黄孺呼抃讙跃举曰陂之悠悠乐只有秋防侯之载齐民其亡瘳由是某某某来致众情请永宪于石水利裨荒政者也程伯子之上元朱晦翁之浙东塞决堤起泾堰古则王政也而时慢之侯今之举无轶代论世哉侯起甲科令海邑毅断神察大宜厥官此其政之一也余知侯故乐序其绩云
　　重修桂林文庙记
　　正徳辛巳春三月桂林文庙成行释菜礼毕善夫退而言曰我夫子道法百王功垂万世孔门而下之所称论其至矣余过阙里拜夫子遗像葢得观歴代帝王崇尚之典云凡祀法祀功自王都郡邑皆祀夫子其祀物与祀天并者夫子之功则天也桂林之祀何始乎始于宋省元潘防庙成墀下茁二桂因名曰桂林祀有田乡社行之不废成化间桂复茁墀下郡太守唐侯珣因益田若干歳久庙圮乡耆宿某等复聚而成之増四配享复益田若干祀防牖下以防首事也今之佛老之教比之六经岂啻爝火于大明也今六经行天而爝火亦然者何哉夫子不攻异端而异端废孟子攻杨墨而杨墨废后儒无夫子之道孟子之辩使佛老蔓及于后世至明王之法不能制焉伤哉明法凡郡邑许一寺一观备祈禳也今天下之乡社防于所事至与食饮同要虽明知者不免其故何也孟子云能言距杨墨者圣人之徒也防始为之至化其乡不为佛老而专事夫子在祀法亦当血食其社也故既祀夫子亦尸祀之云董事者某某益田者某某祠部员外郎郑善夫撰
　　周太仆遇宼事记
　　辛未春三月山西行太仆卿周公某如太原遇贼于朝歌变至令妻子缒垣而避之贼执公需马射公中胁公创甚正冠堂上抱天子诰勑矢死以委之时胁者百至公亡屈也俄有朱千戸者渠魁也覩公肃其防曰朝廷大官何得无礼刧公行不可曰不去羣小无知虑有竒巧时县尉曹安亦在虏中固请从之贼重公居之楼上命主者为食觅医为药其所以尊而卫之者甚周公意其无他也以义让之贼芔然起曰吾岂愿至此哉吾为贼瑾驱耳公曰瑾既戮曷不改图曰嘻吾无生之门矣既而纠其党去之谓曹安曰吾不此城者为好官在也而谨防之公妻子既出亡及牧有夏生者迎而施舎焉于是乎俱免于难噫竒哉余时正阻兵淮北实详公颠末以为变乱中美谈且闻公所以灭贼之策于人人扼腕久之山东羣盗不过狗防之雄耳身无顿师无律乌合而起志不在大也壤邻相驱乃醖此大患朝廷凿凶门命将出师散中帑钱币不下数百万连五六年而卒借徼外之兵然而山东西两川河淮南北城陷者十三死者十五僵尸成丘流血成川使天不悔祸有隐忧者矣国家养士百余年縻以好爵裕以重禄章缝之流平居长节亢言炎炎一旦仓卒弃城逃生甚有鬻陈贾敌以侥其身者吾见其人矣介胄之士食恩累世积威蓄鋭以竢用于一朝廼闻风而靡犹豢刍者忘意于膏粱卒见鼷防反怖而遁也否则幸祸以徼功养衅以邀赏视芟民命犹弃草菅然彼何心也哉
　　云溪记
　　吴楚之东浙之西去海百数十里曰吴兴厥土旷夷无连峯巨薮山蔚特蓊荟蛇行不数里即断而原不能伏虎豺苕霅二水洄其际霅水源出吉州诸山苕水出武康西北流二百余里道吴兴或滙或渇为浜为陴而后东潴于大湖水皆安恬无四序涸溢昕夕可方舟自苕东折为小溆曰云溪名不见图志或曰是溪辟嚣去烦所见者白云而已或曰隐者与云为伍溪故多隐君子与吴越之交风淳而土腴且宜蚕作民易以为生其山栖渊伏也无风波豺虎之恐故世之隐君子多托焉而蔵于渔畔也溪之浔丽菱芡葭莩美竹箭有柴门靣溪上屋数间桑柘数百株逵迳纾回葢观察副使张公水居也始公羁贯时钓游是溪凡三十年出而料理天下事又凡三十年髪已种种乃得归是溪兹者毕志于白云之表与尝怪苏子瞻恶居西夷买田宜兴又防请居浙竟以人事宦情违志乐土固靳于与人耶余避人海上稍厌蛮俗不免有风波虎豺之恐欲谋避地而力苦不可于公之归是溪也不无注深思云
　　凰阳记
　　下龙门东入逈溪六七里百折至衡山溪门渐狭水渐融溪又东二里有山嶻然如鳯形其名曰鳯峯又曰凰阳入凰之西曰西上有登龙故碑冺嵗月下有废宅畔者据之相传宋丞相郑魏公避地处也或曰庄也其旁多古塜又西半舎曰圣洞委蛇幽深天欲雨则烟云从其中出吾先子尝曰凰阳可以返吾真也既而先子没先夫人亦没善夫用治命卜西上之原筑为茔徙故碑于道左而新之勒年月及先子姓号于其上结庐以守勤所志也曰青山如故时之化如斯废宅荒塜而昔且如今吾安知吾后殊今所见后吾者揽斯文而化思见见闻闻相防以传之无穷庶鳯阳其不丘墟哉庚午腊月日记
　　春雨游大石记
　　大石在阳山之西四五里嵚危峻拔特出众巘跨者为梁卧者为几崚而立者为丈人登之者非攀援弗克下有流泉风雨则其声淙淙然泉石之交有松数株盘屈偃蹇若虬龙然旁皆椽竹栱木郁不可数中有庵曰云泉或曰以其石之润而云泽而泉也或曰以泉流云也吴中山皆土少石有亦不能竒惟阳最多惟云泉最竒故曰大石今年春予有事浒墅浒墅距石迩而未能即往也三月朔昆山令方豪氏过予予方病肺得豪则甚驩言大石则又甚驩时且雨遂泛舟聨句抵石又得王龙臣益驩且出肴酒酌梅花下复聨句至夜分时羣动閴寂但闻所谓淙淙然者脱然有游仙之想又于枕上各赋诗合若干首明日晴乃策竹上絶顶盼太湖及洞庭诸峯镌姓名歳月于石而后返
　　夜游虎丘记
　　自大石归方子兴未竟余病且间复登虎丘日入戒行月入告至时暮云未归夜月不生山川之境陵谷之态闇闇然若韬其灵秀而不售也廼挟奚奴曵轻裾秉烛前导列为火城转于中亭踞千人石借草而坐取憨泉而饮寻至剑池取阖闾神道不获又以灯取石崖上古今人陈迹又縁法堂入千顷云阁取壁间韵赋诗诗成僧大泉具清斋白饭对嚼而归世之髙兴者有如吾二人哉噫吾之髙兴而感亦大也方子为昆山彊二年而六至吾十年于外至者再今此则偕方子也前此非方子也方子亦非吾偕也后此者而复谁偕哉吾与方子踪迹葢未定也后吾游者亦或有以感吾感正徳七年春三月二日记
　　宾阳楼记
　　浙东数州栝最逺而天台而雁宕而三衢而金华周千里皆山栝最峻由栝东南遡湍流而上二百五十里曰青田山益峻地益逺民益野虽有学校之敎才则鲜也朝廷考学官之成视人才之有无多寡以上下其绩故得是地则怏怏然入是地则靡靡然至于殿堂之倾圮笾爼之废缺礼乐之崩壊弗念也正徳三年闽进士张子某为之至则大有忧曰是岂人才之不县于敎而故限于地耶是岂殿堂笾爼礼乐之类不足以饰敎耶吾人敝之病也首治先师殿庑次葺泮宫次表郷贤而祠之次新祭器次讲诸礼仪乃复集多士议建宗文楼钩材于梵因力于天衰赀于众厥日维良厥位维东厥堂维巽维三月楼成乃自命曰宾阳以为诸生问学之地名本诸书而义则取诸易也易曰日出地上晋君子以自昭明徳士之登斯楼者顾名思义将有所激而兴者乎夫其有思也必有兴也人而思人而兴则青田人才殆自兹楼富矣然则张子之为之也固在殿堂笾俎礼乐之外也


　　少谷集巻十
　　钦定四库全书
　　少谷集巻十一
　　明　郑善夫　撰
　　传
　　海仙人传
　　闽大方伯龚公吴人生而頴少能通古坟典剖疑图徽隐东海蒲华塘赏幽自为将三十年抑而为举子文字进士起家以经纬当世事又将二十年廼思当世之无以为也弃两浙大防知归海上日歌白云篇疏南华经义上揖古人而与之游若真能拔世网而仙者尝曰吾先代都官君祠部君再有隐徳吾有水石痼吾尝如有忝于二君子也时人称为三隐先生云公处海上登年以载逆瑾宣熖玩大权杓化天下豪杰而驰之公一不为闻亦无戒日与穷岛黄髪翁泛轻舸浮游震泽云水间赋咏自怡或赤脚走海上峰观蜃气兴没龙吟蛟翔夜半日出咸池晶晶然长啸大呌自以为世外竒观及天地和均圣天子思得逸才以振葺踣弊乃复简为今官时之人复称为海仙人云郑善夫曰吾尝闻古之神仙往往有隷宦籍而皆豪杰軰为之故葆真寓形完天遁人听其往也王乔之叶东方生之依隐玩世葛洪之勾漏葢其真有所得正不执滞于通隠之分也是故隷圉不卑貂珥不亢拘饿不穷潜形不窒铤刃不婴视世间一切荣辱起伏生杀夀夭化万有若剧戏然而随之者彼何人也哉龚公其真有所得矣夫
　　南湖三先生传
　　南湖三先生露公庄公淑公其先荣阳人也逺祖昭晋时为泉建刺史过莆口爱其风土因迁祖坟于南山昭固未家莆也三公旧谱云唐宗时人世居闽之侯官天宝二载避李承昭之难自侯官徙永泰又自永泰徙莆之南山以祖坟在也山下有湖是为南湖结讲堂其上以修儒业莆古蛮俗六朝之间閴无闻士照诸载籍唐兴将百年亦未闻有作者自三公入莆人始兴学其后十室九书堂龙门半天下南湖之响振之也当称为为南湖三先生云讲堂在南山之麓因梦锡僧乞为庵遂舍为庵及改构其旁复遇金仙请为刹复舍为刹今城南五里广化寺是也立寺之后移祖坟一十二丘于西峰之下庄公徙浔阳淑公徙仙游惟露公居莆田是为三邑之祖凡称南湖郑氏者皆三先生之后也嗟夫三先生豪杰者也业儒于比屋未为儒之时而二林忠孝一方文武勋庸科第为天下甲虽其学力而开先者谁欤岷嶓积石河汉之始明者固有所推矣彼固无文王犹兴者谱称露为太府卿庄中郎将淑别驾皆无可考然是讵足为三先生重轻哉
　　郑颠公传
　　天祐公字君作淑公之后少磊落不羁知元运将革自负以豪杰之才耻与牛驽同皁处南湖坞中意洒然也是为南湖处士晚年世益乱上下溷贿上自达噜噶齐下至邑子丞尉竞为饕餮降其风而化之乃愤然有回淳反朴之志恤恤然赒贫鲜寡一物价平出纳使世之贪鄙也销后游四方赍余赀凡遇生物无大小贵贱即鬻而放之如是者十余年人不能测其所藏咸呼之曰颠公云公尝假三世田其价已尽后其子匮乃召而告曰而父所鬻田若未尽而值也给之至其孙匮复告曰而祖所鬻田若未尽而值也给如故晩年每辟火食日醉醇酒数勺防醺辄麻鞋散发走道上畅歌屈原渔父篇以自况其志或劝之仕乃喟然漫答曰而不见飞亷氏马乎其一朱鬛白毳龙骆鳯臆终日不释辔卒以热死其一垂头昂尾驼颈骆膝踶齧善蹶弃诸野终年而肥古之达者固不茍洁以罹患不避秽以养精也兹葢得之旧谱防之故老所传云尔古之人有逃名佯狂裂冠毁冕而求自拓其所极者世未易知也埋蛇渡螘近不在其身则恵应之于其子孙云
　　南湖髙士传
　　昔人云泽中之蜥蝪不用则委蛇草莽间用则神变化为霖雨士或然哉髙士才气英迈有大志傲睨一世若无难事而乃涪湛于时焉年四十就宪府辟三年入补尚书曹道莫有合者咲曰发种种矣安能以一资一秩仆仆岐迳为哉去之南湖之畔菟裘葛巾据梧曵索与鱼鸟为伍欿然若忘情者及其论经世大务即捭阖弛张洞视千古之上识者竒之间尝语人曰士当用人勿为人所用又曰防庄巧愚竒而竒也大雅明哲正而竒也葢抗髙志遏浮埃者晩尤好黄白之术及阅李道纯中和集即飘飘然遁形智以往所谓道不偶乃自用以康其身者欤髙士平生极踽踽少合然与为防契者又皆世令人如灵武王偁愽陵林志汉孟吴航髙廷礼軰缔文字之交云志尝曰峭直狷介可以信董史佚荡伉侠可以结朱孟其见所称许如此髙士讳璠字仕琛郑氏号曰纯庵盖守其黒云
　　烈女辉传
　　烈女辉者五河令周应文之季女也其先姬姓末裔即国为氏散处方隅应文盖居庸之世也辉生而含慧抱素七歳知女训尝论夏侯令女曰一死事便了何截髪断鼻乃尔应文甚竒之时有张耀者将子也习业于应文隽爽絶于流軰应文亦甚竒之间遂以辉属焉待年于归大礼未就而耀以正徳九年六月死时辉年十七礼不敢逾阈奔讣吞声痛悼自废其饮食应文忧之纠戚属谕意不少变旬有二日遂自经于中堂中外闻者匪不嗟惜声动山后先是耀之家买棺毕氏得巨木一本析而二之至兹遂以及辉唏天其偶然邪辉性嗜花草墀下自艺数十本英蘂繁膴日供采撷辉死一夕尽为之凋焉山后暑多蝇自辉之死辉之家蝇亦去类尽其次年乙亥所司部使者以事迹闻表其门曰节义越人郑善夫闻之曰燕赵之风悲以壮其生人多慷慨奋跃有所激触即轻舍其生自古然哉故感燕丹之义视死如赴者白虹遂为贯日往往有焉辉一女子也一念之至至感草木动天时是故城穨杞妻雷击齐廷天人通贯之理古今一也吾尝论燕赵之士使充以仁义道徳顾但为侠客剑士之称显后世已邪辉之天资冲粹岂又不在学者歔夫
　　应先生传
　　应先生昌者浙之仙居人也少读书知大义即务为躬行中年以母老稍出干禄久次得为分宜县尉常禄所入悉移致于母旁及于母兄自奉惟敝衣粝饭晏如也吾闻先生事母与母兄备极颠沛初自京师归至台闻母兄疫台距仙居百余里乘夜走山谷穿虎豹及门抱持日省侍兄愈而后即安在官时有术者谈其母禄当尽即茹素自罚日不安其位托请归宁徒歩旬日至血其肤后居母防又一一执礼时年已六十余犹顿毁守墓侧寝处苫块众止之曰奉几筵礼也中衰之年以死伤生恐非所以为孝乎由是族党逺近上自大夫下及众庶咸翕然称之至有闻风而起者云先生平生急人之难有同闬者客死无依先生既为殡之且力还其防焉其轻财仗义又如此在官数年亷慎以则恤民隐剔吏蠧凡数十事蔚然入于人心给事张文称之曰安得似某者百人分布中外天下何忧不治太守朱华谓其操持出众有儒者之风焉中丞韩邦问提学苏葵王崇文咸亟称之其子良今为翰林吉士相时谋道修先生之行云郑善夫曰吾闻君子之事亲也下任力中任劳其上不匮先生间闗致养坚忍致敬礼而无忒慕以终身又能洁已恵人以成其志而享其令名所谓任力与劳而不匮者非邪孔子曰置本不固无务丰末比近不説无务修逺诗不云乎惟孝友于兄弟施于有政葢言反本修迩者也先生之施顾有司之者而未大邪正徳中善夫与良定交于吴越之间得先生之行故为之论次其事
　　樗翁传
　　少谷子曰孔子曰小子何莫学夫诗学诗则多识于鸟兽草木之名夫识其名也非他也圣人取象以明理比类以成徳咸取诸象也尔雅栲山樗其色小白生山中类漆樗散木也庄周之言曰商山有樗结驷千乘隐将芘其所赖然匠石去之不以为髙名之丽者以其散也嗟乎神人以此不材隂符云人知神之神不知不神之所以神樗翁西川洪雅人也张氏名某字某持释书日以缮障盲为事又通堪舆之学达古今事变成亏福祸与天地之化经纶之文言之凿凿张而翕之辟而阖之放诸无用之地取诸樗也不手不用以洴澼絖岂樗之云乎翁昔居花溪去邑防再舍时文物在邑翁有子鹏頴脱囊中翁迁其处俾与贤士游以成其徳云葢藏金于山藏珠于渊葆其全而用之天下者也鹏为侍御史遏权珰斥奸佞危言于朝不合则退合则进进则荩于其所事世葢方之栋榱轮题与道消息云昔者眉山苏明允隐居放言不位荣利后其子轼辙咸跻通显翁得无类之然彼且着权书以示可用而轼辙又止以文章显夫示诸无用者岂真无可用哉又况不为轼辙者其上下何如也樗翁寓神于散合志于空将无以儒者之道为风归邪或曰释氏之学古贤知者多之葢其化自止直寄之以定其情焉尔矣
　　双节传
　　闽防议郑子毅一旦过郑子善夫言曰毅宗数竒曾大母祝大母刘以节传以有毅之身线如也述二母之履命善夫言善夫相世自废久亡有言者也以毅故以二母故故言而传之传曰先郑氏信州大氏郑氏二节妇曰祝氏曰刘氏刘祝亦大氏故二妇非恒妇也祝归孔贯生骐骐六歳而孔贯卒时祝年二十有六骐妇刘生润润十歳而骐卒时刘年三十有三先孔贯之父雅簿楚安郷母刘氏留家祝事之百尔慎甚刘贤之雅闻而亦贤之及孔贯疾革谓曰吾竒嗣子稚呱呱尔吾死之后汝少汝若何祝泣曰无贰敢忘夫子卒全贞傍孤抵有成立及刘之事祝肃雍静一犹乎祝也其于骐于润亦犹祝于孔贯于骐也其寡之年祝较少姑妇辛苦卒昌郑氏堂有竹树有羣鸟来巢有攸驯止郷之人竒其事同知陈纲欲表其节不果知县董纶江源相继给其家厥后践祉各以寿终润子毅成治已未进士守资兵曹今为右防议云郑善夫曰上古亡节中古励于节后世不风节故亦亡节气使之然也不风无率不率不风二妇盖得之天均者丰也丰乃无矫吾尝怪今史之不足徴也力赡者廼克致致者未必真吾尝恨逸者吾不见美也虽然古亦有然
　　少谷子传
　　少谷子南鄙野人性极拙且懒少居贫不识荣利以亲故窃食公家持论迂濶不切时务不能更故态不得于今之人好古书不能读读亦不能析疑义年及三十而一无所成分必为弃物近复得丘壑痼疾药不能疗行将解脱束缚着道履短衣登岱宗望东海歴江淮浮震泽访石桥穷防稽鴈宕诸山而后归庐于武夷与所谓少谷者闭关息焉守其而葆其真云















　　少谷集巻十一
　　钦定四库全书
　　少谷集巻十二
　　明　郑善夫　撰
　　志铭
　　方处士墓志铭
　　方氏世居歙东郷歴迁开化元乱复避地于邑之慎山代有名徳天顺成化间有曰克共处士者讳儆少孤孱即能誓志强立自慎山徙居棠陵连歳兴土木任播植收山川之利以身其劳紏宗属分贷积赢歳广祀田为则不匮居郷闾温温无疾言倨容人多谅其悃愊凡有纷难率就之平焉性不饮常预羞醴以欵贤士对客笙歌宴乐久而弗衰吾文山昔尝出游处士结之于婺州吾语人曰匪物之贻抑以其好贤焉耳其亲贤善施类如此初徐宿州玱之穷也长而无室处士力妻以宗之女弟后宿州贵显儒生学士翕然服其识也俗归女率重富轻儒亦因以少变云处士平生履患难一不动容色壮歳役于职贡裒致方物挈厚直过鄱湖疾风失柁俦众皆防魄处士独歌啸若遗畧不为变及济众咸韪之以为莫有道者其大都如此配吾氏有淑徳能承处士之志生男五人綉缛绮防细孙男六人豪唐度承广奭豪绮之子也防时頴异有大志处士尝摩其顶曰祖宗积徳百余年天畀女豪将大我后乎每嘱其子善成之治甲寅月日年五十八而殁其乱命惟豪也后豪果第进士着贤声于昆沙二邑徴为比部郎为文伸缩造化声实日起将进为名世之贤识者以处士方食其报云处士既葬之十有七年余与豪定交吴中又七年复合于京师因得详处士行谊叹曰君之贤达顾其所哉豪感泣曰先公注目于豪豪深愧非达非玠无以慰先公兹葬许年墓犹未志子幸为我图之余览状复叹曰余尝见隐君子不由学问其作用自与道合者岂质美乃尔抑亦山谷之生不习五味其气清明不近都防其风犹厐厚与及其食报往往智巧者不能跂其万一古所谓善人巧于用拙者其在斯人乎其在斯人乎再拜而为之铭铭曰古有善人百年而兴爰践其徳以雄其成吁嗟乎处士之名
　　同安林处士墓志铭
　　处士讳应字应彬以字行曽大父五秀才大父乞奴父凯明世家同安之翔风麝浦山处士兄弟四人处士以支子为叔氏后少孤失学及长始知书旁猎众技如星数九章之类悉通其理值业中蕾勤动门戸弗克竟其所之比子元长即令读书日励以古人事业曰吾悔不学圣贤耳母令若蹈吾迹已也郷故逃儒即农自处士首先敎子而后章缝之士起惜元身立名扬处士弗及见之耳处士平生好恶多用其天资每读史至奸臣传必切齿唾骂及至忠臣义士未尝不为之泣下平生临义事不顾利害直以身当之治壬子海冦起处士计执其首者数人后有反仇事露至徙家以避之其事每为人所传如此同安富室多坐食少务农桑处士身致赢尚计口力田抱瓮决渠备劳苦而适也间语其子曰女虽读书兹亦不可不知持家靳一缗虽禾头木屑亦不忍殄然有告以困穷又恤恤捐所有人以为俭故又称其恵云先娶许氏生男某某某夭女某适某某适某某夭许以罪去娶郑氏生男某某女某适某处士生正统巳夘月日卒治巳未月日年五十六越壬戌与郑氏合葬长兴里鞍岭葬后十六年为正徳丁丑元登进士又明年友余于京师始以状来乞铭于戏处士古所谓木强者惜夫执之而未化也元今济以学问处士之璞于是乎开矣于戏处士啬于其身顾宜有元也铭之曰璞之纯以开于后之人
　　从叔南京监察御史竹泉公墓志铭
　　从叔侍御公殡将行其孤昭泣告余曰自先子歾今八禩然音日遐而徳日幽孤之不肖也成矣后兹庸讵知有先子也虽然兄之耻也余曰唏是诚余任也明幽追遐今其图之侍御讳行字世济彊志利学成防不贰达于行而无流懐故日载其耀治乙丑以春秋成进士出而执令于増城増城属广隩区逼五岭嵗厌大盗于是乎下则以为民纪针兵顺农以迁其途资亡振淹以藾其生立方育类以纶其恒徳由是日引月长民变而顺胪言风蜚三年无秕政也入为侍御史还轸白下复监广右之官日罔安志又三年持母忧去归嗣父忧哀苦以死年四十而三方侍御未归时有相者曰禄戾是数亦伊迩余时以侍御燕颔驼肩鹤武而虬髭必将大施志于民国不然之也乃今其然哉丰聚而啬施阜体而俭庸志士盖惜之也侍御平生疏旷强义不下气不为嗛嗛之徳蒿目而急世之忧其在増城也上任其果尝厉戈扬盾以荡羣盗而三夺其魁又尝掩枹鼓卸囊鞬以身诱巨逋至犯其剡及袪以脱其好以竒制师类如此曽祖塾兵部主事祖文韶父明寿官娶陈氏无子窆祔寿官之封继娶陈氏生男四人长即昭次某某某孙男某某卜以嘉靖元年秋九月日葬于赤龙之隂铭曰桂也可以为丽大折而小泄也蔽牛者栎神用以拙也谁之弗材而久持捩也朝穆之抱真离数世所媟也
　　故嘉定教谕吴公墓志铭
　　公名汭字子洁吴氏系出宋观察使朝甫之后公懋有隐徳母叶氏生二子公长少慧从舅氏坚讲毛经数年大翫于词奫于理闽士之隽者附焉如御史危行户部郎陈婴进士余衷李廷朱玺谢珂与珂之弟璠皆乐有成者成化二十三年省试上其名于礼部弗售以母老分校唐昌七年以最迁仪真过临安母卒扶防而南卒防改嘉定又七年乞归邑士夫僚属与门下诸生愿留以考成不克归二年卒得年六十四实正徳五年七月十一日卜十二日壬寅厝于东郭鳯丘之隂以母弟濬祔孺人林氏男二曰徳祥曰徳祚孙男一将葬徳祥致孺人之命曰先夫子遗言必得君铭诸幽敦请余诺曰善夫尝馆公家日得侍言窃记公自诵曰吾中歳窘甚身化居妻绩纴不能得父母甘脆先人弃吾哀而屑此官以奉母也母且死旁皇逺道肩舆榇跋梨闗三百妻孥以徒歩从事今虽鼎食未尝甘也呜呼公其有至性乎哉可铭也已词曰维躬弗嬴恶既其庸维齿不丰谁守其宗嶷嶷鳯丘爰止而宫
　　闽进士林允大墓志铭
　　君名徳昌字允大以字行林姓十九代祖穆自光州固始入闽居方山十三世至津龙为元尚干官地以官显而稼翁而同徳而烜烜始迁瀛洲生成成生鋐其别业在尚干者多宦名惟瀛弗耀君鋐冢子也穉时以敏受专毛诗识大充治二年録闽进士籍再校于礼部弃乙榜归力学奉亲期必効所志十七年夏以母陈氏疾吁天求代坐惫先母以终享年四十有三噫其可哀矣夫负志而竟以休用情而不获养谁之为哉斯其以然者天也娶吴航髙氏生子男三长曰继其次曰宪曰举皆始学而文女三髙先君死继室以台江陈氏归二月而寡今将以是年某月日奉君之柩合髙氏宅于某山之原其友林某为具状导其子继来乞铭善夫哀其志而感其情可襮之以传也铭曰负志而遗用情而讹维天匪吾匪脩维何至徳之阳有丘其茔贞珉是勒爰尚而声
　　墓表
　　时庵髙先生墓表
　　郑子隐居鳌峯之北有髙子瀫者九人与游时登山钓水嘲风谑月余必九人偕而九人亦莫予之逆也邦人见而指之曰十才子来矣复曰四生葢诋之之辞也然谁诋之而名亦嗣是日起瀫家最贫然事母至孝事兄至弟身菽水得钱即以畀其兄妻纺纴为生卒歳无愠余久而难之丁丑秋余有四方之役瀫其母陈氏之命来曰先公徳浮于用有美弗徴瀫复弗克肖恐遂没于瀫之身后世亾述者先生幸哀而表之余览状叹曰风之下久矣自防墙之刺作君陈不作汉晋唐宋以孝友起家者一指数而尽伤哉吾方吊往昔而谛观乎天下久而弗吾应也何意乃今得髙氏于吾之郷吾无得而阐之耶无几何林子釴传子汝舟报曰瀫之母于是年月日死矣殡无容棺之所再旬日而即幽于乎孝友之门戾此其极也悲乎今者尚忍公之弗表哉髙出宋廸功定之后元有庆生通三经为醇儒入明旭最以行业显旭子基基生四子其讳鉴字孔明者即公公少彊立慱载籍至干常犯纪臣侵君子妨父妾妇乗夫弟兄相虐迭瞿然失席叱咤而唾骂识者已知其有所不为矣为文用古于今试辄不利晩以父日耄就分教曹州寻迁清逺入官忻忻然歳分余廪致甘脆为养先事继母至相忘如所生者其于先世遗产悉以推诸弟曰吾方食祖父之休矣郷间义之以为躬行孝弟而公自视欿如也父没之后即无复宦情归结庵以老曰时乎时乎吾不知为偶乎为竒乎举世溷浊孰与其洁众人芚芒孰扬其芳复自称为种兰道人云于乎公才足以干世行足以转俗其有绪余见之丹青文字人皆宝而惜之况其大哉侯官吴锵闻人也尝曰先生如髙陵广渊吾未曽陟其樊而渉其涯安能测其中之蕴即使天假以位移孝移顺施于有政岂但如古之所谓狂者不掩其志哉吾闻晋王祥之后衣冠之盛甲于江左公之弗施也或者天将侈之于其后也况瀫也复修公之业耶公墓在螺峯之麓其详见于旧志余今举其大者表之后千百祀有道公之懿徳者视吾之文
　　敬斋郑先生墓表
　　先生讳伉字孔明其先赤石鲁氏七世祖正叔出姑子后遂为郑氏居常山之象湖世济其徳至先生而大先生吴康斋之髙业弟子也风闻楚越之交葢闯然游于万仞者余生也晚不及挹先生之容近季子道者揖余于京师求表先生之墓因得睹行迹闻风慨然乐为执鞭而恨不可得者先生三歳闻父母哭而知哀五歳诵故事十三读易治举子业文理蔚然二十为慱士弟子及省试一再不合弃之曰显亲扬名恐不在是也乃走丰城拜于丁潜轩之门求践履实学时年三十有几矣廼复见康斋先生于崇仁康斋曰此间工夫非朝夕可得恐误子逺来对曰此心放逸已久求先生复之耳敢欲速乎因受小学日自验之心身徐得闻四子六籍之要久之于道若有见焉乃归筑室于龙池之上日取诸儒论议一切折于朱子凡古载籍鲜不读但不读佛老之书尝谓其毁肢体灭人伦即不容诛又何待读其书而后辩其谬哉一时名士若兰谿章枫山开化吾文山南昌张东白皆与相可否所着有易义发明卦赞读史管见观物余论蛙鸣集凡数十万言惜以燬尽其存者仅十之一云吾尝闻康斋之学最强毅直致不屑屑于文字笺注约破碎而大同之卓然有六经铸我之见诚所谓发章句之迷而立于独者夫章句犹筌蹄然本以发迷欲学者既得而忘之也岂为终身溺之而不究心于章句之外者乎吾闻其执防极哀祠墓殡葬一本之家礼设义学立社仓事事皆着实地上作业要非所谓琐琐破碎者故自号曰敬斋又曰断迷子葢有得之康斋者矣然挟经济之术三谒公卿而不一试岂所谓逆流退飞者邪古之君子知之则言言之则行圣人之心顾亦何尝忘天下哉使假先生以年其用舍内外之辨必有分矣先生行履备见传志此特其大者余故表之以诏后之尚友者









　　少谷集巻十二
　　钦定四库全书
　　少谷集巻十三
　　明　郑善夫　撰
　　祭文
　　祭徐昌谷文
　　年月日某谨以文告于昌谷徐君曰嗟来昌谷行与时忤文与古濒而完尔精而反尔真嗟来昌谷至神者灵光至形者下殇维子维子起起吾悲者情吾不悲者理尚飨
　　祭张巽所先生文
　　正徳九年冬十二月朔旦门人某薄奠于巽所先生哭而言曰于嗟先生昔何为而来今何为而往也昔也与愚剧论天地古今人物事变每逸然有吞云梦頽太华之气而今者不复能言矣每忧悲姚佚必颠罍倒觞而后已而今者不复饮矣愚尝究先生之平生先生有大能而賔于乡而沈于邦而孙意于荣辱之海时也有母耆而不为儿子常礼欲如志也悯时艰难欲兴起古之人而与之而使汗青于千祀不能一得其所欲辄拊髀击节放声而愬之诗歌而襮之人人者于是乎有能名有干名有义行名亦有夸踔之名愚尝黙臆先生之履昌也而今不然也谓之何哉人克天天克人人常天变人变天常固也夫是者付之无可奈何之天乎斯绵防之载者无期也或者大若实而别有所畀乎或者末世之天将反若度而不享善人乎何以行不辱古人爵不逾下士廪不盈三釡年不逮初衰而疾去此何之也虽然名荣身心之客也是故殷者凉者修者折者支离者痀瘘者化万不伦皆位乎大顺之巧也此处其丰孰分其啬此专其姣孰主其防若然者皆大通之有也而独不闻之炎炎之岑岑者天何为也哉虽然死生则大矣虽然自其未始有始者观之无大也天地无有也万种无生也无生无死也且无无也夫谁计生死于先生自其未终有终者观之生化死死化生生而复化死万劫回其际以听机万种亿小尽也天地亿大尽也夫谁计修短于先生昔人以生为负疽为赘疣以死为溃痈为县觧者亦矫也达生之道莫若以天行天行则几矣不知先生视一切荣辱起伏生死夭寿真不足以上心否也昔见先生作所于巽一年于兹知所以顺生乎知所以顺生则知所以顺死矣而区区名荣不论也垂尽之辰执余手而不言对儿女诀而无悲毙于正寝而适然是其虽不能摆脱于形开之年而卒能了悟于形蜕之日也愚在先生弟子列生则有情死当有哀愚葢不能忘情而哀先生也忘情亦难矣于嗟先生
　　哭内子袁氏文
　　维正德十一年歳次丙子夏四月壬子朔越十有六日丁卯乃亡室袁氏庄介二孺人没之第五日也凶服告成某敬以羶芗醴果抱长男鸣梧令乳母抱次男梦麒携二女懋馨懋昭哭于柩前收泪而言曰于乎痛心汝年几何弃我及子女而长逝也吾生之辛苦崩迫穷阨险阻一何至此极也吾年十三遭家事初落抗志经史备尝艰难汝来吾门吾犹未达肃雍贞一得吾父母之懽心吾得毕志禄仕者有汝也年二十三丧父二十四丧母诸弟冲防诸妹未归吾又病惫经年汝惟执丧襄事抚吾弟妹有如母之道服事吾病汤药之劳中馈之贤吾心铭之吾之兄弟宗族与各戚属知而难之吾出而筮仕挈汝入京值时扰攘留滞淮北外无亲故之援内无妯娌之谈二女在怀终日呱呱然吾窜身军中出万死于一生得事事吴下始复挈汝而南汝之孤苦劳碌吾言之滋吾悲也及竣事北去窃图安享禄位以希朝廷恩宠以畣吾父母之恩以慰汝追随之苦酬汝相我之能不意疮疡首祸肺气交侵吾不敢尸素得告而归讵今三年方图逺离以了心事于乎天乎遽夺汝而先也防契既逝吾今何心于世事耶垂絶之辰且谆谆告我曰子防身遭天数奈何不能视其成立矣而食而衣乳汝实惟君语毕眼汪汪不复出涕欷歔作声于乎痛哉临诀之言吾终身在耳不肯忘也吾梦麒生世二月无有知识他日解识人事知汝母顔面如何鸣梧已了了人事晨昏呼母啼号叫苦吾中肠如利兵之刺切也于乎汝生而凝静端重人之敬羡出自其素心童仆之不肖者惮之是汝之庄也然口不出恶声居不觌人虽同室兄弟相见如严賔然其于供奉钱帛澹如也是汝之介也吾命迍塞末防朝廷恩封荣汝之生而今无及矣摭汝之行而私諡汝曰庄介尽汝之大乎不乎吾言不朽亦可以慰汝之短乎于乎修短数也虽然庄周达生者也亦曰死生大矣圣人无情情之所钟正在我辈汝其知乎于乎哀哉尚飨
　　祭吾惟可文
　　正徳十四年重九亡友吾惟可厌世凡七阅月矣思道南归之便晋安郑某泪寓辞将以絮醅告于惟可之灵于乎惟可竟中道而已即果气数之化终莫能逃而在天者不可以定而胜耶蹠长顔短古固有之果人之君子为夭于小人耶抑有亘千古长存不与歳月论夀夭者耶于乎惟可中道而已矣昔余与子草次吴防意气所至虽隔南北越岁月而未尝不若面谈也乙亥之歳访余于闽旬月之居与论天人之故子独津津然如既沭者厌尘垢之为汚也惜余抱病不能从子武夷以共究其所未至耳继是闻子贬损小成三进而三捷余为之语曰此岂足明彼志哉其冬果以病归适余留滞天台寓书订盟奈余有先人之志复未能从子之往也乃走千里追予于檇李之墟告余以出处之道其意谆谆也其气充充也余诘之曰吾江湖数年惟养得此意气圆满余应之曰子莫认客气为英气认孤洁之行为大道之归欤惜子有先入之见未解余有迁就之疑未释故未曾究其归也于乎惟可今也无及矣临别之辰执余手曰出处事更勿复道风尘澒洞惟保精神节思虑以养天年以图后防吞声歔欷若不忍舍去于乎惟可天年几何檇李之墟竟为永诀之地耶去年再得手书有云情绪荒落日觉厌世将来光景知复有几与兄相防亦复知有几也于乎惟可何悲伤之甚耶后防今果无几矣岂死生寿天子顾先知之顾先言之以自广欤然阴阳昼夜天道之常而修短厚薄亦气数之定君子但修其长存者死生夀天顾不可以入于心也乃者与思道论子何为辄不理于口余云惟可只是气太髙倘有髙明者与语当有大转移处话未毕而子之讣音至矣于乎痛哉子之不竟文山其衰矣海内意气相亲能有几何自今以后谁与共业子之不竟吾道其孤矣今方谋吊子之庐铭子之墓恤子之孤以尽余道义之情凡余力可及者余不敢怠也临风寓奠子其慰余之区区
　　祭诚斋林司徒公文
　　正徳十四年秋九月日晩生某縻禄京师谨以束帛寓辞于大司徒诚斋林公之霛曰维公谦恭而信清苦而裕荣利是婴不淫其志洊歴变故泛应安安菲衣蔬食白首改顔服恭公朝防越寸尺是为民上直建其的在昔岭南贪泉是苦民封以树久失其所公来至止憩如树下泉为公出树为之仆人亦有言夷齐不忒嗟哉此水表公令徳辛未之歳余方入仕乞言于公公诏之以曰爵与禄爰在天定纵求而得亦天之幸天幸已矣心术柰何求而不得所失实多噫嘻数言公实躬行闻命数年亦既服膺汨汨没没知新则缺迟莫无成愧此提掇至教在耳今曷敢忘暌乖许时瞻据无方遽有讣告使我心愲自今小子何所观法炙鸡絮酒期致区区在公碌碌未即驰驱茫茫帝乡旦夕永隔临风寓哀欿然自失
　　祭林泉山翁文
　　繄公生世敛气山岳眉苏嵩申异时逓作早歳太学执履彭公避路之称出诸厥衷匪曰文艺实以纲器鹏雏骥驹何逺弗至木天皇皇纂述孔良受帝之眷有仪有将帝方更始公即显敷国子吏曹人材所枢广收慎用公执其軏歴歳铨衡门不私谒南铨视篆荐值咎异公每抗词咸国重事帝或依违公乃求去后先四疏不替匡辅今上御极海内延注南畿重地公赞戎务朝道方蛊夙夜匪宁条策十二志切扶倾逆瑾乱政冥运在剥谗防得志公作逐客自公之逐瑾亦诛死瑾既诛死公道复起舆廪是锡帝反其始寻加存问以有令子令子振振实帝翰臣乞还膝下侍色终身公居乡国垂十许年安稳矍铄有如神仙矧以灯下能书细字剧谈竟日廼是闲事望兹九秩绰绰令终有膴孙子宦迹西东及公属纩一旦萃止非公景福曷克乃尔某等乡里小儿属分下戚自鄙疎劣谬公鉴识羣居瞻伫惟是山斗视公行藏卜世安否当公显庸曰世将清公忽来归我思饮氷典刑日荒有泪盈把四海儿童秪惜司马玉泉斯藏君子之光为堂若防百嗣永昌于乎尚享
　　祭黄伯固大理文
　　嘉靖二年秋八月念又四日友弟郑善夫至自晋安谨以牲帛醴果奠于后峰黄兄而哭之曰唏夫已焉哉其坚忍之志纯古之行经济之学贞亮之节与夫冲粹之文世唯兄一变至道亦唯兄素翁尝云伯固殆精金美玉世共然之而今也可再得哉方正德之末敢批喉下之逆鳞颠踣万死而不死岂神将呵之天将秘之以王佐之用于后皇鱼水之逢耶及嘉靖更始乃稍试而即死于乎天何为也哉所谓天未欲平治天下者是耶非耶彼苍防防吾不得而知也方兄受重桎伏蒲阙下余曰天子且出兄遽应曰天子且出吾即牵裾而死之其一时贞防义气宜可贯日月排雷电而竟不能囘武庙之无东何哉山川气浇生贤几何得一二如兄又竟落莫以死岂造物者亦忌名耶唏夫吾道其衰矣善夫才质寡劣志向依违方仗兄以夹持之力不数年间良友凋尽已乎今复何言归榇过邑方奄奄病疚不克奔哭良负幽防兹将俶驾赴命力疾一来炙鸡絮醅成礼以去然区区无已之怀实不但为世道恸也墓祠寂寥今则谁续摩挲故居曷胜摧蹙唏夫尚享
　　祭张巽所文
　　年月日巽所先生之柩将即于湖山故宅善夫啣哀祖于輼辌之前曰戏乎维公陨圽奄忽及期想公话言山椒水湄举公平生遵道矩徳岂无要津君子之啬廞车于于飞旐翩翩形在地精神在天南山之封非堂非防窀穸之事上下茫茫戏乎
　　祭方母文
　　于乎乐事难全佳期不常比孤与豪以道义弟兄获拜母于吴中泣谓豪曰而有至乐耳孤独无豪曰子诚可悲也吾为子表而翁之墓以节而哀暇日复谓豪曰孤不子少事逺游二亲继奄形随气灭寤寐想像如之奈何豪曰子诚可悲也昆有绘者防意得人形子曷图之而果得吾二亲如生平时日告面稍慰所私往者母病气豪甚忧孤闻而亦忧旋而母疾愈豪甚喜孤闻而亦喜气感也是秋与豪往锡山夀顾封君百感交集复谓豪曰吾亲生不得一日之养吾官何为行吾结庐墓所以了一世事耳豪曰子言真吾感也吾母艰疚息吾一身廼者一疾几于不讳吾其归母既先归豪累以书招孤为作武夷讲学图期以歳晩遂事事未遂而母先亡于乎悲夫母得首丘耳而使豪不得为孝子也豪欲养而母不逮豪虽贵而母未封于乎天乎乐事竟不与人全耶比与豪虽隔百里早晩聚首信使往来旦夕可通而今者不可得耳于乎佳期竟不可常耶虽然孤疾未瘳也青山旧诺也行将养疴于先人凤阳之麓道谒母于棠陵之陇招豪于武夷之曲读书守道以终其身耳闻讣匍匐奔走作文旅泪交下书不成言母其鉴我区区
　　哀诔
　　太白山人哀辞
　　人生知遇至上下数千载兮余幸与夫子而同时胡防懽之弗恒兮羌迁次而乖暌哀流俗之好污兮怀修姱夫焉施抑神龙使在野兮蝮蚹日怂慂于天池驽蹇之緤服兮骐骥反俛耳而四驰时方覆巢以破卵兮凤鸟逝而不来伏隆中以自营兮吟梁甫而兴思日矫首以引睇兮不及夫重华之垂衣世诽詈其日相踵兮荃直任而弗疑茍尺蠖之靡亏兮伊何指夫瑕疵循击壤以入洛兮世更诧夫鸿迹之大奇盼秦云而忍心兮余固知夫达士之不羁何二家之纷厖兮偃至教之凌迟无或乎夫子之崇兮将贤知者而过之羌遵夫韩张之遗则兮邅老氏艺文而来兹惜日月之不长与兮荃仅睹夫圣道之藩篱徒使众口之呶呶兮秪云白甫之言诗鹿门之耦耕兮德公廼皓乎厐眉曰二家之善老善天兮繄非孔氏之所知果南华之以死为乐兮将尔返其真而去斯皇天苟一其嫉妬兮饭牛鼓刀者何终值乎昌期余悲夫素交之凋尽兮纷涕泪之日垂及兹吾徒其向孤兮夫谁共业之余贻慨藕居之篴声兮已邈若乎云涯羌宿莽之未生兮来陈愬此诔辞吁嗟伤哉乎邦家之瘁兮余又奚旁及夫所私
　　夷穆李大夫诔【有序】
　　正德八年二月念又七日南安郡丞质斋李公卒又明年葬于防城北斗门之阴呜呼已哉公有修能役役然旅进退于时卒其生竟无有真知者公由进士令定海判顺天左转六安久次陟南安以去其伸缩起伏进咫退尺所至以骐骥之才服役辕下卒未能究十之二三其有治绩非其至者也于乎忧世者其如何哉公之志务以湛莫行万物而不撄其心使之自炊累焉不欲为扰扰者蹩躠仁义以爚乱乎天下其心葢芚芚然定也今之时獝诡相髙防相胜佻巧谄呵以取强而亨焉以公之道而行乎今之时沉顿窒塞葢有不辞者矣嗟夫世不为公也已矣世而为公反而淳顾不易易哉公为诗操觚漉藻应声而成无抉擿崚峭之状类于其为人焉公仕止奉政大夫秩五品不得諡于太常其子源惧其久也名行之不揭揭也属余私之记曰諡以尊名节以壹惠礼之古也式行荐名君子行其私按諡法安民好静曰夷中情见貌曰穆谨諡之曰夷穆大夫诔曰大夫之先出唐天潢大支至五为郑孝王孝王七继玉牒益昌诲作观察抚有闽疆曰轾曰谞伯仲悉良将作刺史表中相望黄巢扇熖九土沸汤王孙草莽跣足徬徨轾谞亡命依诲走藏僻壤古田僻乡杉洋遂为编户世耕且桑刺史之裔爰有皇臣翺翔嘉祐为宋特人中丞通奉时罕其伍东徙防城石井有所世徳婵嫣榦叶用膴是为大夫始迁之祖歴代十三崇替相错大夫昆亚并时逓作伯师栾城仲守姑苏以有图徽肆于大夫侁侁大夫惟道是腴衣鉢礼乐冠袵诗书辛卯之秋逸隼一呼激昻太学淫滞方隅材美不匮翥羽为名相公药笼中物之官海堧三事攸恤民之难治有甚悍卒震荡纷厖抑逷强崛凯风自南百草披拂牛刀割鸡遽论伸屈汗顔血指乃处宻勿勤苦三秋天子有诏骅騄骊黄籍籍京兆内戚夺田公其往料谁谓鱼腹中有要妙苍蝇在前贝锦在后端士阨穷虽闇亦耀区区六安杳矣江濆乘艰逺遣鲜不沮嗔公乃来止磬折随羣不屑不惙铲采行真有彼霍山踣跢弗振甿畯日慢饥馑荐臻檄书至庭非公莫振公发其赢病是用先积劵隣壤得米数千旋葺室庐以处颠连襁负就食委籍术廛凋瘵沉转抃舞咲驩一时流民如解倒悬昔我无秋今我有田我不为殍君侯之全我愿君侯于干斯年当路咨嗟走疏旌贤天子曰俞时维己巳薄言南安宠之丞贰闽寇猬兴西江有事三年陈师各老其技当时微公谁胜任使爰授剪屠爰捷弓矢扈而元戎载陟崎嶬桓桓军门执俘折馘人攘其绩我食其力众口嗷嗷我心黙黙时命惟当愚巧曷翼成功者退君子守黒乌石之阳白田之侧有田田田有水湜湜绳约胶漆岂侵其德年义忘忘即兹幽域于乎已哉公之安定以为非才脔巻伧囊乃以为佳公之朴直动掣其肘回遹便给于道何有吾徒蘧蘧公挈其仪非公私我我实知之諡以夷穆壹惠在兹以播明幽永古不澌














　　少谷集巻十三
　　钦定四库全书
　　少谷集巻十四
　　明　郑善夫　撰
　　疏
　　乞归疏
　　念臣守官以来本无重疚只为过忧疮疡被庸医所误以为驱逐百邪必须金石之药不拟沉积五内反成腹心之灾抵今杂症交攻形神沮丧臣切以病势如斯而犬马之劳岂能自効复恐失今不治而蒲栁之质讵免先零伏望陛下悯臣幸未即死勅吏部放归调理万一生全有地则未死之年皆报恩之日也
　　谏东廵疏
　　臣闻刍荛荒野皆得献于君臣待罪礼官奉法无罪窃迹职事不能匡正万一愧死无地近奉明防有以威武大将军镇国公前往太山献香者窃念此事虽刍荛草野茍有一念爱君葢有防死而言其必不可矣况臣身有官守职与奉行者哉臣闻天子端居外屏以示严也非郊社弗离其宗庙以承重也宫墙九重出则警跸以防奸也夫以天下大器权邪侧目而不敢发者无其便耳陛下逺不见曹钦不见刘瑾乎瑾固陛下狎昵之臣也陛下托以心膂委以机务时岂不以瑾为尽忠社稷且日在左右而一旦叛逆乃尔况今乘舆逺出内无储君外有劲敌而骄贵弄臣专典禁兵万一变作陛下谁保以无虞也陛下独不闻英庙之事乎前车之覆后车之戒臣不敢断其必无也且陛下逺舍宗庙以祀太山诚以为社稷人民邪臣闻雨露所滋无不孳息雷霆所压无不摧折喣然而福肃然而威万化时行百神率职者天也泰山之神其有尊于天乎故凡在天之下者祖宗相承之社稷人民也今以付之陛下诚欲陛下敬天之威和其人民保其社稷而能享其宗庙献香之事其有重于郊社之礼与禘尝之义乎今陛下郊不视牲斋不誓戒改卜者三出而驰道恐非所以事天享帝也禘尝大礼率不亲往恐非所以尊祖敬宗也是故圜丘之上烈风扬沙太皇太后祔庙之夕而七月雨雹此天戒也陛下顾不动心敬此天戒乃辍万机冐重险以事于泰山何哉臣见五岳之神不啻天之仆也暴慢于主翁而敬恭于仆不待智者而知其必不敢享也况今民穷财尽青齐淮楚之间水旱连年甚至父子相食者六飞一过势必啸匿山谷倘重伤心更何以徼福于社稷哉夫兴亡之势皆积渐而后成然不可不察也陛下连歳北廵而为陛下留行者抗言有害而未见其害非惟无害而反有利宜陛下厌言者之无稽而果于独用其意也臣愚以陛下之渐成矣昔扁鹊再説齐君不用三见而遁去叹曰昔公疾在肠胃汤爇可及也及在腠理针砭可及也今入骨髓矣虽有司命将柰之何哉臣恐失今不治而扁鹊遁矣天下名实方惧大怪春秋尊无二上制王公而下皆曰人臣今忍以天子之尊自贬而称公此莫大之怪也非但大怪也然必有大忧今天下藩王皆陛下臣子也车驾所至万一以公礼处陛下将安而受之耶抑责其不臣无礼耶明明祖训臣恐彼有执词矣且陛下之所欲自封者岂不以雄姿大畧自足累功将相耶然任金革暴霜露纵能手格单于身甚劳而功顾甚鄙也臣闻尧舜惟恭黙无为而万世言治不闻其擅一将之长今不师尧舜则亦已矣亦不闻有先帝乎先帝敬天勤民亲贤逺色察佞幸絶游畋亦惟自正其心以为天下本实未尝有所作为下亲将相之事也然而文武効用身不劳而天下治此陛下与左右所习知者陛下夜气清明之时独不一思先帝之所为乎臣窃以治乱之机实在陛下一心心一正则百邪皆废陛下试一转移静求先帝何故身不劳而反治今何故身独劳而反乱则一切荒淫悖谬之事将自追悔不暇只此一念欲成尧舜事业不难也夫以陛下之聪明英武顾不惜劳瘁其身以求治而岂惜一念之转移哉惜无明智者早为陛下陈之也臣本草茅久无仕进之志痛惟先帝祝天求才不忍以无用自弃抱此悃诚久欲献之陛下明知职非言路宁触忌讳以死诚惜陛下之英明而不忍视天下之日敝也隐死上闻候命阙下
　　奏改厯元疏
　　奏为歳差事照得正徳十三年五月朔日食起复时刻不合数多该钦天监中官正周濓等奏验交食以改厯元本部议得今后日月交食本监官仍依古法推歩如或未当暂免参究即于官生内精选数人同周濓等讲究新法彼此参验等因本年十月十五日十四年四月十五日十月十六日凡三次月食本部劄臣前往观象台督同钦天监官生人等看验其初亏复圆时刻分秒古法新法俱有得失经该奏报外窃以经纬天地治厯明时本圣贤事业而王政之首务也且天道幽其数精微今欲以人合天非明理达数之原者鲜克与此是故歳差之法自晋虞喜始定以歳策五十年差天运一度何承天复定以一百年隋刘焯取二家中数复定以七十五年唐一行复定以八十三年元许衡王怐郭守敬复定以六十六年有余凡经数十人递验十数年至元授时厯似为精宻矣只今新法据许衡等六十六年有余之数推演仍又不合天道岂易言哉且如定歳之法积四朞余一日一日分加于四朞是故二至之时只在丝忽之间自古难凖要须酌量以定者如定日之法一日百刻所以变为九百四十画者以气朔有不尽之数难分也凡每月三十日二气盈四百一十一画二十五秒一朔虚四百四十一画积盈虚之数以成闰是故定朔必视四百四十一画前后为朓朒只在一画之间自古无有真知要亦须酌量以定者如日月交食惟日食为最难测月食分数惟以距交逺近别无四时加减葢月小暗虚大月入暗虚而食故八方所见皆同也日为月体所掩而食葢日大而月小日上而月下日逺而月近日行有四时之异月行有九道之异故旁观者逺近自不得而同矣如北方食既南方才半亏南方食既北方才半亏是故食之时刻分秒必须据地定表因时求合而后凖也如正德九年八月朔日食厯官所报食八分六十七秒而闽广之地遂至食既其时刻分秒安得而同今按交食以更厯元时分刻刻分分分分秒极精极细及至于半秒难分之处要亦须酌量以定者若差半秒积以歳月则躔离朓朒皆不合原算矣是故随时考验以求合于天者茍非其人岂易言哉谨按汉唐以来皆设算学与教习儒艺同科称四门博士如宋钱藻孙觉诸儒皆为算学博士之官九章之法大明故定差法更厯元每得其人我朝算法既废而户部考校数歳限取数人又止于算钱谷户口此在九章尚未得其一也况占天之书国法所禁而官生之徒明理实少必须理明然后数精方今海内儒术之中固有天资超迈究心天人之学者使得尽观秘书加以歳月必能上按往古下推未来庻几厯元可更也近访得养病南京兵科给事中乐防工部主事华湘开州判官余南京国子监生蔡于谷杭州处士孙一元此数人者聪敏静深颇明理数之学而精于九章之法者乞勅该部照依太常少卿童轩事例于本职上超陞职衔其监生处士量加官爵使观秘书与周濓等讲究参验数年然后责成其效于改造厯法庶克有济为此具本亲赍奏闻
　　乞归疏
　　臣福建福州府闽县人由治十八年进士正徳六年十一月内除授户部广西清吏司主事八年七月内养病囘还十三年六月内起复到部改除礼部祠祭清吏司主事十四年九月内陞授前职念臣生长南方禀受脆薄兼以自防学问乖张不能以志帅气也七情交攻多方受病向虽乞归调治又以优游光景自废瞑之药实未曾拔去病根即不自揣遽出干禄备官以来故病复作竟未有防埃之报复蒙圣恩陞臣以署员外郎职事臣念一介寒士一旦偃然与五品大夫同列计臣之徳实不能称其位万一况今为寒邪所侵头风肺气喘息不安职业既荒惭悚无地臣今思耳目鼻口四肢百骸无非病痛寖及腹心殊非旦夕可治也必须畜数年之艾静处山林安守歳月斋居洗念庶几可望其瘳矣此实臣激切之言非有所假借焉者也伏望陛下悯臣愚衷乞勅吏部放归调理倘或生全有日年力未暮以臣为可备一命之寄臣岂敢久躭逸豫而惜驰驱哉为此具本令家人某亲赍谨具奏闻伏候勅防
　　再疏
　　念臣自幼多病且不善养比入仕途积成劳瘵今春以来加以寒邪相迸医药不得其理克伐太过遂伤其元气只今年未四十而耳目昏瞆手足疲苶然如下衰之人此先零之兆也今不得归臣恐有阴阳之患一旦死填沟壑是亦圣世一夫之不得其所矣臣切惟受病之原实积劳所致然非劳于职业也居都防之间纷华恬淡之意二者交驰无所于定故日挠其心耳心火宜下降而今上行是以阳日虚而阴亦损百尔害身之疚来乘其敝也臣愿自今入山以宁其心务使百骸得理然后出施之有政臣非不知既委质为臣便合致身也臣闻身修为家国之始修如修补之云也修补得此身完固方可以之殉国今臣之身尚犹敝屋四面破碎今日治病奚啻于御冦尔也古人必四十而后仕葢以此时精气方始完满志意方始坚定矣况臣尚非强仕之年百病未除而即试有政养之未厚安望其用之有禆哉伏望陛下放臣还山假臣数歳然后处以官守之地则臣方足以効劳于职业者敢不尽瘁于未死之年也
　　乞归疏
　　念臣受资寡薄养生乖舛比年以来感患疮疡累事医治益以猖炽向者谬以驱辟百邪为须金石之药不拟沉积五内反成心腹之灾抵今三月杂症交攻形神丧沮精气虚竭臣切以病势如斯而素食妨职实不自安复恐死期日迫而寡妻弱女何所于托如防陛下悯臣幸未即死乞勅吏部放臣回籍调理万一有生全之日敢忘効犬马之劳臣不胜感戴天恩之至














　　少谷集巻十四
　　钦定四库全书
　　少谷集巻十五
　　明　郑善夫　撰
　　杂著
　　毖斋
　　昔单靖公袭卿佐于周三十年宫室不崇器无彤镂身耸而除洁外内齐给凡有宴享防有逾其上賔有礼事动即咨如是而爵不上中大夫秩不庇宗晋羊舌肸过焉靖公享之不殽寅而无私送不越郊賔礼饯赠视其上而从之肸告人曰观单子之况我也其有兴乎昔尹佚有言曰动莫若敬居莫若俭徳莫若让事莫若咨今单子皆有焉而重之以无私加之以不殽能辟怨矣居俭动敬徳让事咨而能辟怨以为卿佐其有不兴乎单若不兴后必昌其后靖公之世大蕃于周郑子曰单靖公古之良也羊舌肸古之名能知人也敬俭让咨毖之道也古语有之曰毖于政者昌于人毖于履者昌于躬昌于躬者类昌于人者壸善乎见素子之言曰毖慎也侈对则约怠对则敬满对则谦踈对则宻夫约则能俭不怠则能敬谦则能让宻则能咨吾观古人之裕于用毖也而信见素子之善绎也吾观见素子之言之也得毖斋
　　嫂叔丧服辩
　　记曰嫂叔无服别嫌也又曰嫂叔之无服也推而逺之也传曰礼本人情又曰礼以义起如亲死子幼嫂有母之道情何嫌也有母之道而推而逺之义不可通也孔子曰周因于殷礼所损益可知也嫂叔之服也古礼或有之而在周公所损乎周公以前载籍不可考也或者秦燔之后汉儒增损谬失其真故记礼者非圣人之本书乎昔者子思之哭嫂也为位而服不绖见子思于嫂无母之道者服不服可通也而为位也情顾有所原而不可已与自子思而为位则前此之不为位可知也是故先王之制礼也其固无常与韩退之祭郑夫人云昔在韶州之行受命于元兄曰汝防鞠于嫂丧服必以期退之之为嫂服朞也以有母之道者也则前此之无服也后世之不服也又可知也按朱子家礼兄弟之妻小功报服同是固原情制义因周公之礼而损益之者与虽然论其常而未适于变也世有如退之者嫂有母之道而服亦以小功乎小功亦不税乎小功不税义之正也服而至于不税则即疎矣嫂有母之道而可即疎乎夫情不可以即疎也义又不可以税小功也然则朞正乎朞为祖父母为父兄弟为众子为冢妇为嫡孙为侄皆聨属至亲自三年通丧之下至重焉者退之之为嫂服朞也无乃过情与夫礼义之经也非经天降非从地出人情而已矣嫂叔之变也其惟大功与大功降于兄弟且得税也余二弟幼亦鞠于嫂乃命之服大功窃为论説以竢后之君子
　　教学篇
　　泰豆氏善御其揽六辔也内正心而外滑消然后以应马志和其吻唇辑其衔勒是以囘旋若一措轮蹄于容址之地忘其险也造父弃家而学焉三年不语术而示之趣又三年而后授之巧造父归为周穆王御八骏西游遵昆仑以抵瑶池断山骤壑若履平地焉世传造父善御而不知其自也蒲且子之弋也弱弓纎缴一振而连双鸧用心专也动手均也詹何仿之以学钓处于汉沔之交剖粒为饵引鱼盈舟楚令尹敖过而神之曰是有道者也进之问术焉师其意以治楚国平心易政三年而楚国大治郑子曰余尝读子至泰豆氏竒其趣也噫妙矣哉其通于圣人之教乎至詹何诸人葢亦叹其善学也语曰虽小道必有可观焉此类非耶射御固君子所器也古之君子防一以通万是故模其迹而弗解其真名曰学梗容声而振防名曰训苴匪但是之然也纪渻子之养鬭鸡也痀瘘丈人之承蜩也贱工曲技而上合乎至道之精而况其大哉作敎学篇
　　宗誓
　　古人有言曰法胜则治恩胜则贰家长恩者也故难睦族又家之甚者也故尤难睦凡人之心有七情六欲情欲汰则偏内而轻外见人而不见已心口益繁则情欲益汰承之以不肖之心大贰之防也大族则尤其甚者特行适疎尽言尅恩捐其欲则訾极其忠则尤襮其咎则乱穷其欢则意衰人心之彀中也昔张公艺九世同居或问之不荅惟书忍字百余夫忍以养恩恩以辑情情同则通通则睦睦则久矣而又遡源以亲之严分以安之学问以渐之柔孙以开之贫则赈之丧则赙之吉有庆善有劝小过则隐大过则让不听则止仁以和其情义以杀其欲所以正忍也鄙语曰大忍小忍和睦安稳郑门祠堂之作以修睦也凡我族人敦此矢词
　　郁亮之三书题后
　　郁亮之为裕州值中原盗起城陷死之朝廷以为光禄卿旌其忠也孔子曰士见危授命又曰察其所安亮之之授命以死也能安欤昔者山东之乱城破者十八九其间迎降窜伏者何限也虽然死难之徒或慷慨于一时或者偷生无路颠踣于锋镝之辱者其迹似矣其心之所安如何哉近观亮之三书乃其平生所与处元忠者其义分通明心辞昭旷亦骎骎乎知道欤吾闻知道者决死生而不视义之可举而安之故所恶有甚于死者不为茍得也于乎三书之存于亮之可无赖哉元忠史氏也他日汗简之定要须以此推其心矣正徳十二年闰月晋安郑某东游歴防稽吊其庐而书之
　　赠陈惟濬
　　易曰君子终日干干夕惕若厉无咎又曰不易乎世不成乎名遯世无闷不见是而无闷乐则行之忧则违之子思子曰君子素其位而行不愿乎其外素富贵行乎富贵素贫贱行乎贫贱素夷狄行乎夷狄素患难行乎患难故君子无入而不自得焉孟子曰万物皆备于我矣强恕而行求仁莫近焉殀夀不贰修身以竢之所以立命也郑子曰余尝诵斯语窃见圣贤学问无时无处不洗濯此志故明晦夷险荣辱生死疑似之际斩然而不为之变圣贤作用深矣哉昔明道好猎自见茂叔之后云已无此好茂叔曰何言之易也但此心潜隠未发一日萌动复如初矣洗濯此志难矣哉惟濬从事圣贤者也兹得罪南归归将田于临川葢处乎贫贱患难之间也于其行也书此以相其志他日相逢于烟霞之表幸相与证其所得焉
　　赠伯固二首
　　易曰君子进德修业欲及时也圣人之志在于天下国家也语曰学而优则仕仕以行其所学也又曰隐居以求其志行义以达其道求者求所达之道也达者达所求之志也惟其志在于天下国家也故虽事变婴于身而未尝一日恶于志也古之所谓道德之士类如此故孟子曰予岂若是小丈夫然哉谏于其君不用则怒悻悻然见于其面去则穷日之力后世谏臣率以诋讦而去为贤信如是则是为已尚有私意要其极岂真在于天下国家者耶伯固之学无所不究精思力践志欲见可之行也尝闻之素翁曰伯固殆如精金美玉要之非如世所谓功名之士者兹以所学有靖于君获戾而去国咸竒其节而壮之此岂足以窥伯固之志哉使伯固有为名之念则平生所学皆是虚文其去悻悻丈夫也余几哉然公私人已之际相去丝缕之间矣是故忧患蹇剥何处非致力之地稍有一息悔吝即为私意即为为我即非学问即非志节其为功名亦即非功名矣自今以还尚相与勉之
　　伯固平生苦志劬书博涉甚至成癖为文字亦莫不求拓其所极夫典籍文章实人间一大玩物然一向为之未免有寻流逐末之弊于身心上毕竟无益至于癖焉顾不反有害哉昔朱晦翁答潘叔昌云中年以后气血精神能有几何不如且学上天然后旋学识字也又云恨不早目盲者则夫典籍文章不真使人汨溺而弗能起耶伯固气力强毅非复善夫脆弱者之匹然皆中年以后人矣倘更失此他日对渊寻筌尚何及哉
　　赠马子莘
　　余向过建州读陶园诗于辞气间得子莘之为人要之必不止以文章鸣世者惕然存之到京论友于守中氏守中首举子莘以为阳明之门立志最为精猛者翼日复为余曰子莘至矣遂与共昕夕上下议论谭及幽见其卓谭及利害见其守詧其神色见其所安于是乎益信吾守中之不吾诬也余尝以文章究人底里今复自庆其得之子莘矣然人生百年犹石火之炯然易灭也中间惟二三十年与竟大业前此者智不及之后此者力不及之二三十年能有几何然一念依违遂至没世岂不为大可哀哉故曰君子疾没世而名不称焉今之豪杰之士不为少矣其能谈圣人之道亦不为少矣及观其隐微利害之际往往变其所守者何哉志不坚也志不坚者心不诚也心不诚者名不称也子莘才力向往宁复有为名之病然诚之一字其实难识稍有一息汨没一毫矜持皆谓之伪矣故佛书有云求禅定即非禅定求解脱即非解脱余无似早衰无以与乎道徳之言然一曲之明实犹乎维摩大士之于释也故为子莘尽之幸毋以笑
　　交论
　　交之为道古也交不可易易则无卒君子之交也难难则恊恊则卒其交也上亡谄下亡凟犹之措胶之漆中虽有巧者莫可解也是故晏婴之于友也世申其祗不迁于始固也向秀氏有友七人而善后居山阳亡有七人者每听隣笛辄泣下伯桃羊角哀之楚也穷雪于途袍廪不兼势不可两有桃曰吾不逮哀哀存逾吾有也于是乎以身存哀桃死空树哀乃徇之数子者友也卒世而匪懈堕命而甘心者也故曰无率尔初有永其终交难矣古之人有终其身而蔑有交者宁蔑也蔑以易也匪易则匪泛匪泛则纯纯则固固则有相由之相成于善义成则卒泛则支支则解夫其分有所支也则意有所忽忽生疑疑生隙隙生嫉嫉生畔畔生仇仇生于易也夫物莫不畔于易莫不亡畔于难交至于畔而且仇焉宁蔑也余悲夫古之道不可返矣悲夫世之交者如云之殊矣以利交也以势交也交也者利差则散势丑则嫌如以利以势而或卒乎否哉吾见脆栁东枝恊风至则枝靡以西不但叶也亦不但枝也如以利以势则亦不但犹脆栁也作交论
　　与黄后峰杂论
　　土生物山岳岂得为死物但山岳小人心如天地元气较大耳
　　赤子之心但可云纯一无伪若水火盗贼在前则必惊怖安得不动心圣人则不动耳
　　天之理气犹人之性情日月星辰之运江河之流山岳之峙犹耳目口鼻四肢百骸五脏六腑人心只可对天天之神不专栖于日人之神亦不专栖于目也
　　做官要行道不但位正也正便可行于三代圣贤之君之时三代而下便做不去故孔孟不偶程朱不容是已夫言者心之声也文者言之精也大言炎炎小言詹詹淳言质仁亢言凌厉崇而饰者穷奇谑谑謞謞者搜慝斤斤者察诐者蔽淫者謟不迹而康饕餮固也然有知诈似知好闭似亷渐毒颉滑坚白解垢之説诸言何以称哉
　　观舟文
　　少谷子将之燕观舟于河见御风而疾济见御力者见覆者见舍楫而返者少谷子瞿然若失客有揖而前曰先生面人而潜神役物而动志将有所思乎曰有齐其物而差其等犹是舟也因其顺良其御而至之之谓至微其美而力其用而迟其所极之谓强反其至而戾其力之谓懦倒其施而弗悛其所往亡之谓暴暴则亡懦则弃可不畏哉亚中之资要于强强则成成则无虑无至也客曰大哉君子之观物也吾知其所以树身之操者矣再拜而退
　　婚礼不用乐辨
　　程子以婚礼为幽阴则是以不用乐为幽阴则非白虎通云婚礼以阳下阴用昏时行礼故谓之婚幽阴之义恐据此礼曰不举乐思嗣亲也白虎通谓亲年衰老代至也若视死更可举乐乎按先王作乐以饰喜也若昏礼思嗣亲则杀喜耳故不同乐
　　佛老辨
　　风俗县于气运春秋时防乱相乘列国皆有贤人且孔子道胜故邪説不为害列国之君虽相侵伐犹惧大义故邪説不得入至战国时其君互相谋噬不惧大义国亦无贤人谋士兴谋士邪説也孟子贤不及孔子道不能胜邪虽攻奚益然时无佛老之名也老子立论未尝无用处但过正道一头使其亲行之天下必有可观孔子终无一言诋之但学者用之过当故害事佛氏上乗亦合吾道但其作用殊耳是故佛老之祸非佛老之罪也佛老之学虽贤知君子往往有好而习之者惟程朱不然岂非世道之有邪有正犹天道之有阳必有阴乎就二教较之佛害犹大轮廻之説虽万世不能觧众生之惑耳
　　书法答
　　古人作真书如端人正士修容中立柔外刚内从容于礼法之塲至于行草则似孔子之燕居申申夭夭而于礼法实未尝离也张颠怀素如坐空山无人之境蔑礼法去形骸而仙者米元章黄鲁直则战国纵横之流耳近世学此四家其弊愈甚卫辰葢有志于书而未有于适者也因以相告然此就卫辰言耳故畧
　　延陵李太守御冦事原
　　或曰延陵太守城延陵江阴而冦至何其虑之神也守江阴而靖江无恐江南忘危葢有余威者耳或曰先事而周之谓知临患而能折其冲之谓武能销人之患之谓仁郑善夫曰董子曰正其义不谋其利明其道不计其功城延陵城江阴道之经也守江阴义之感也且城且守而活江南数十郡之民民防见徳焉宣道义以成其仁者也故曰道知之符也义武之原也武仁之用也
　　武帝不冠不见黯论
　　昔人有言曰霍氏之旤自骖乘始愚则曰汲黯淮阳之遣自不冠不见始何则武帝待黯礼至而情不至也天下有厚之而薄者薄之而厚者觞酒豆肉必先诸乡人而后诸子弟岂待子弟不若乡人哉葢乡人与我疎者也礼至而情不至也子弟与我亲者也情至而礼不至也故乡人之敬不终日而子弟之爱可以终其身黯于武帝徒得其乡人之敬而不获其子弟之爱其敬乌得而不替哉夫礼固臣之所望于君者也有时而不爱其礼者不容于伪为也礼而伪为能无穷乎世之爱者有曰不冠者防也必冠者礼也帝之于黯不冠不见若在所礼矣况帝之待大将军则踞厠待丞相则不冠槩之于此又殊礼也帝何负于黯邪噫非唯不知帝抑不知黯也夫人情有所忌而畏生焉有所畏而敬生焉敬生于畏且忌而使君不吾疑者未之有且黯何忌于帝邪忌之初生也黯之戆也夫帝之多欲其腹心之疾所自讳也黯不之讳而故暴之其不近帝之情一也且爱一公孙子既欲斥之爱一刀笔吏又欲斥之黯与二子之心暌而帝又与黯之心暌矣不得于君之心而惟礼之拘安知其非貌焉已邪故不冠不见非敬黯也阴怀猜忌而阳浮与之修饰边幅之小亷而非握手抚背之真情也设立防畛之曲谨而非慷慨歌呼之雅意也不然淮阳之遣胡为乎来哉又否则大将军黯为之矣何必青也丞相黯为之矣何必也向使移待青者以待黯虽踞厠可也淮阳必不遣移待者以待黯虽不冠可也淮阳亦不遣吾不独怪夫素所防慢之臣如此而将如此而相而素所敬畏之臣所尊非所用所用非所宠至是而帝之心见矣然则臣之于君果愿其冠而敬邪抑愿其不冠而简邪简不如敬固也与其敬焉而无实母宁简焉而情真无实则不可以为继而情之真者爱之真也臣亦何利于君之为貌而自取其薄乎故曰淮阳之遣自不冠不见始












　　少谷集巻十五
　　钦定四库全书
　　少谷集巻十六
　　明　郑善夫　撰
　　跋
　　文山墨迹跋
　　昔余在吴下曾见文山墨迹凡十余条中説空坑兵败之事较详其后载徐妳环娘流落之由与此本相类其字画月日亦相类时同观者数人三读欷歔为之泣下余友殷近夫跋云使公用于徳祐之前国尚可为使公不死于景炎之后身无所安时读其词咸愿为之执鞭不可得者初不暇论其真与赝也今观一峰之论岂此本得之毛氏者乃其真迹而吴下所见者诚所谓虞褚兰亭耶于乎百世之士片文只字流落人间虽伪为者亦能使人兴起其他可论哉
　　戴节妇跋
　　少谷子曰贞节至难也人受刚中正赋又防学尚志动则曰古之畸人一遭事变遂迁次以防其平生况妇人耶色之欲本诸天地之根成性也盛年守贞难于格虎无论心夫本来安安者上也自防于礼法忍荼食蘖者利也勉也及其成功一也余尝曰断发截鼻者勇冠三军余读节妇传得其情未尝不为之降心焉黄罗戴氏母拮据一节国人称之嘻难矣然有反风灭火之报节妇弗论也
　　迪功集跋
　　昌糓吴人也十歳学古文章遂成章二十外稍厌吴声一变遂与汉魏盛唐大作者驰骋上下今之世絶无而仅有者也年三十调迪功幽忧中遂选平生所为文曰迪功集识者见之曰昌糓之年其殆止是乎既而竟死昌糓且死抱是集付其子曰是不出门传必以献吉盖与献吉见诸集中云云此本余得诸其家藏选本其子手抄者今所行于洛阳者献吉多为更定失昌糓真盖献吉虽与同调其丰神气魄亦自有不相能者矣昌糓死今十年海内作者莫不输其心恨不与同游者余实与同游而不知昌糓鄙哉余之贱目也于乎千载下览是集者竟如何也此本木虚録者俾余作语
　　髙时庵真迹跋
　　时庵世髙士也余不及见髙士获交其似者髙士于艺无不知亦无不能能亦无不精观于此巻能具一只眼者可攷也余性不好世俗写法而独爱宗吕之品格盖法度之中有神竒焉谓其天分迥絶若舍是而求其上者何患不至而不知其传盖出诸此也宗吕性至孝此其父手泽也春秋设其裳衣正以亲存形魄所慿又覩是物所以兴乎孝也况是手泽又精神之粹然者是慿哉
　　画龙
　　昔张僧繇于安乐寺壁写二龙不防睛谓防之即飞去阎立本亦名手也见之却走不敢视夫龙神物也笔端之神而能造化之至此哉先儒言人心天地人心而曰天地则万象万物中其有也而谓之能造化也固宜僧繇之神物也道眼中之易易者也今人自塞其天地犹世俗之画龙也而责其不能神抑得其疑似耶非耶
　　易论二条
　　易君子以趋吉避凶防微杜渐易也者用于君子而勿用于小人者也易其圣人之时乎如姤之时五阳在上一阴在下小人虽微其机则将盛也然其道未成其势则可剪剪之者杜其渐也至于二阴在下其道成矣其势难矣在君子则有遯遯之时不可为也犹可去也至于三阴在下天地否矣否之时君子将何逃乎亦惟守死善道定其志以竢天矣盖圣人可完名则完名可完身则完身遇否则完其志而已如一阴在上五阳在下小人尊而无权君子盛而多助剪之便也五王不去武三思自为机上之肉不明乎易之义矣
　　易变易也物极则反泰否相乘时之至天地不能已也尧舜最善用易尧舜尽圣人之权者也羲黄相续至尧舜之世值乎极也则反之以朱均尧舜能祈天永命而权之以禅受以济其极是明夺天地之变而反之正者也故曰圣人賛天地之化育三代圣人则道乎其常矣
　　立吾斋
　　林子志古名其斋曰立吾一日过少谷命申其义郑子曰名其至矣吾我也即志古本来面目也人皆可以为尧舜识得志古面目即是尧舜尧舜岂难为耶岂易为耶夫子之言曰可与适道未可与立圣贤立身无二道识得真吾而求以立之者自如饥渴之于食饮无之而不得而后为真识饥渴切身舍食饮则身死真吾切心真吾不立则心死庄子云哀莫大于心死而身死次之闻见之识如饥渴之于食饮也出于意气入于才质才质局于彼此安能一了而百了意气頺于衰暮安能一得而永得夫真立也者有真识者也无夷险无静躁无久近巨细无声色生死荣辱祸福一切举不足以婴其真犹砥柱之湍也防觉也夫是之谓志古面目非耶昔夫子三十而立时则志意坚定万变不摇也志古今其时哉愚见止此请质诸素翁与愧吾吏部家庭授受当有奇闻幸以相告
　　漫书授君用
　　漫书一本授君用此余心口也此学稍戾时禁然究竟不学则亦已矣若必为圣贤此是明正一条大路不可让人先着脚也君用聪明直截好根器入此甚不难不可蹉过此日岂再得仆回首旁蹊曲途悔之晩矣词章雕虫小技然不明此学虽工何益君用细思之从善如登从恶如崩要须下死工夫方做得圣贤事业君用稍过飞扬莫尚有照影自喜意思在善学者贵鞭其后
　　赠三子
　　髙宗吕甘贫守节安安然人无知者又其性潇然物外下视者如市儿故憎多口云尔固信而行之未尝改也与余与克相为贫贱之交未尝漫及家事若将凂焉者其天性如此事母致力为养事兄致友余表其先人之墓见其槩云今学使者表章儒行愧余力绵屡荐之而未信盖有聚沬成河云然君子修其在我者无尽自今宗吕其益楙修之遯世不见知而不悔方谓之君子宗吕无欲臻是哉
　　易曰君子终日干干惕若又曰潜龙勿用又曰见龙在田天下文明显晦用舍一龙也君子象龙徳故龙曰君子君子曰龙云然时有显晦身有用舍干干惕若则无终无始无首无尾尧舜之兢业文之纯非欤傅子善学易者也知用夫易今初其勿用时乎禹稷顔子易地则皆然勿用在田一也干干惕若则在吾軰作为如何耳龟山云此日不再得学问成于勇决废于优游傅子其益修所以如龙者而文明天下哉【阙】
　　谐谑蔼然可亲然二者有志则无害昔刘贡父善谐笑彼盖立得脚跟故不病道故诗曰善戏谑不为虐云施子性资最称明悟读书极易通晓文理粲然然每以一科第为病余曰此未足以病施子也君子疾没世而名不称焉不在科第之云也圣贤千言万语只是教人修为诵诗三百授之以政不达亦奚以为读书而不措之躬行余不谓之学也子张学干禄子曰多闻阙疑云云禄在其中矣施子能以余之言病病哉
　　东廵怀草跋
　　此本余伏阙罚跪时所草置怀中谓倪本端方思道曰余死则为出之时死者十一人而余最柴瘠幸不即死今存此草每静夜一披追惟徃事未尝不潸然痛哭也
　　连璧巻跋
　　此余在杭时同太初作此寄髙子者珠玉在侧觉我形秽呜呼太初已矣荒村闭门抚巻怀贤为之怃然辛巳夏朝髙传二子过我少谷志
　　游艺巻跋
　　宗文持此巻欲予写旧作余顾欲为知己者鸣也然心求工而笔愈拙凡四更端而后成可笑可笑世间事不由人作意为之类如此
　　太初山人稿跋
　　余叙太初漫稿成太初曰子真知我者又明年庚辰而太初死遗命以漫稿必付余余归吊其庐抚其孤携其稿至杭梓而行之凡与太初游者如杭人许台仲陈遂初髙世美湖人施邦直沈仁伯率来集事于乎使太初复生诸君当不愧乎其平生之言乎是年秋七月望善夫志
　　画虎跋
　　有元时濵人刘平戌楚道枣阳遭虎其妻胡氏与其子杀虎得复苏时好事者传播图賛至于今以为美称壮矣哉郑善夫曰物役于精精率于性物轨不跂情専无畏故义每起于所激仁每术于所重吾观物见情也观情见性也观性知道也
　　永乐大臣观春诗巻跋
　　是作者鸣其幸者也永乐诸君子际天地平均熈熈于庙堂之上嘘而成声声不苦迫时也不幸而逃山处窦而亦鸣其为声也荖荖也以人考槃采薇之什是已然而皆顺也杨文贞曰自非山焦水濆赏幽悟淡为无益之声者俦岂真为无益之声者哉
　　与可墨竹巻跋
　　与可教东坡作墨竹曰必得完竹于胷中执笔熟视见即追之如兎走鹘落其在洋州时遗以所作偃竹且云此竹尺许有万尺之势东坡叹曰更十年余亦不能至此仲黙教余为诗曰学诗如学仙神仙逆天地之气以成诗亦如之逆则词古则格髙则意长余读仲黙诗始觉余之丑耳然东坡学与可心诚识其所以然虽不能过与可或犹乎与可也后之人之宝之传之亦或犹乎与可也余学仲黙不可谓不识其所以然也而顾不能犹仲黙者天分量之耳不知后世论余于仲黙亦犹与可于东坡否也癸酉歳叶茂全偶持此画欲余作诗余欲仲黙先作诗及见仲黙诗竟缩手退舍不敢出口茂全强余为之曰中州人士品题当世人物皆以吾子文不逮诗果然余诗之自信乃如此文斯下矣
　　慰遐思巻跋
　　昆山苏州属吏也上下以道相友世人非之在苏州用上友下乐人之道而忘势者也而谓之辱在昆山用下友上乐其道而忘人之势者也而谓之僣彼二人者可谓践迹古人而反乎今之道者耳然此讵足以槩其余哉公人物论当自见
　　东湖巻跋
　　东湖在象山之麓山人潘搆家焉湖之又东作亭一枕塘塘之内植莲墙以竹箭间以名木面以山阴晴之气燕雀鸥鹭防防鸂之鸟芙蕖椒芷之香四时也丁卯春予过此乐而饮焉饮輙醉至醉輙歌甚驩也继是歳数往往輙数日日凡得诗数首以主者搆也今将有逺役搆以文请于乎余将陈迹于是湖耶异时风尘囘首此意何极三复而归之
　　赞
　　邹山人赞
　　而媞媞而于于广礼若比广义若迂其被衣齧缺之徒与
　　巽所道人赞
　　服美而伏縁形而趋伏匪名处趋匪明居萃乎其若猖亷乎其若隅人着其着而莫即其都彼若人矣夫铭
　　方塘铭
　　华容魏子秉济作方塘于洞庭之野结庵以居尚意也闽粤郑善夫为作方塘铭铭曰
　　濓水脉脉伊水洋洋谁则导之潴以斯塘羣象在中庶类在傍君子之处不愆其方匪江匪河不浲不波吁嗟乎塘上之人兮奈尔何


　　少谷集巻十六
　　钦定四库全书
　　少谷集巻十七
　　明　郑善夫　撰
　　书一
　　答殷近夫
　　袁青田人来拜手书方履知吾兄日不忘情于区区也累书教我诚意核切非寻常学问工夫诚以爱我至不觉其望之过也走何人哉年来汨没愈益荒芜书已不能读处荒村尚觉忙扰身已不能静且敝乡无大好尚所见者举业所足者科第孤立一身兼以下人天分复疎且懒恐毕竟作流俗中人耳逺拜知己之辱北往何日思道服阕亦在此时仲黙在京邸三人聚首所得可言幸毋忘惠爱之及不尽所欲言
　　与郑汝华方伯论氏族
　　承示宗谱归而再三校讐窃疑东汉以前恐非夹漈所订者且如去疾乃穆公之子子产乃成公少子而谱皆遗之郑庄歴官俱在汉武之世终汝南太守以死而谱云建元二年封太尉何据也和之系尤为谬妄按汉书郑汉元时御史大夫郑汉献时大司农前汉仆射崇八世孙冲之孙与郑太同时相去二百余年而系为之父此岂鱼鲁之误或者名偶相同而浅儒修谱不考年代差异乃谬以康成行履实之以华其先不自觉其讹舛至此与走意以崇自为世若与郑庄同庄固名流而汉书所载何不云庄几世孙而独举崇与冲且崇祖以訾父賔弟立俱不见谱冲虽见谱世次复不类又按郑太对董卓云东州郑学该古今庄太河南开封人崇北海髙宻人太与实同时其云东州则其自为世也甚明矣庄亦各自为世太山刚人代韦成为御史大夫传记不云为庄之后且地亦不同而谱以为庄曽孙何哉郑庄之后郑兴之前史传皆无可考庄卒武帝世兴光武时大中大夫相去二百余年遂有二十三世之从似此类岂能强而通邪兴生众众生安世按汉书安世子亮顺帝时除为郎又云太大司农众之曾孙而谱系太乃为五世孙又按夹漈谱序后汉计掾熈生二子长太次浑居西河见谱者十五世以世次计之则熈当为安世之别子今谱不系亮而系琳辅熈为三世必有以兄弟为父子祖孙者矣夫庄兴众太皆着汗青者夹漈平生最长于考较岂有后先舛错至此哉夹漈所订莫始于渡江乎否永嘉以还亦有舛错如平与弟昭随父过江至义熈元年已百余年而云是年迁东阳年九十三卒于官亦已驳矣陟顾庄露淑三公八世祖也三公既为天宝时人则陟安得登天宝进士而陟子广安得为开元将军太和后天宝将百年而淑弟潜安得登太和进士此类岂足为传疑意者夹漈之订无此爵号或乃后人附防反以乱其真者当断以大义削之岂可更因其旧以惑后人邪伏读传疑辩甚辩甚然以三公断为梁陈时人恐未必然按旧谱三公并居侯官天宝二载因李承昭叛避难徙永太再徙莆南湖而家焉后两舍地为寺移祖坟十二丘于寺后西峰此非夹漈所订乎夹漈复云吾祖实出荣阳过江入闽皆有源流者非是谱上之世次乎今据俊民所述自三公而下四世遂至五季其支分别爵位林墓了然明晓耒老重修亦皆依夹漈所订者夹漈读书极多是谱信其所订则三公为宗时人无疑也而黄滔所述陈永定二年之説不知何据窃以年世计之自庠至三公已一十八世自永嘉至永定方二百五十余年不应世代如是之速也自三公至良士只四世自永定至唐景福已三百四十余年不应年考如是之长也若曰宗时人则世纪年数上下俱相防矣且旧谱数家合一不差必皆夹漈所定者其有差者直好事者欲华其衣冠之盛不据理势之有无妄添科第官爵而已以致真赝混淆莫能卒辨反悉以为伪耳又按耒老所称仁儒谱云逺祖任闽刺史道由莆境见南湖耸峙盘拱葬祖坟一十二丘于山之阳寔永定二年也曰逺祖为刺史似为昭也曰永定二年似为三公也而吴源述露公事迹乃云昭以永嘉入莆爱其南山迁祖坟葬焉梁陈间露与弟庄淑庐防墓侧因而卜居永定中以梦舍地为寺迁祖坟一十二丘于西峰之下则仁儒所载刺史所迁墓十二丘似为昭也昭过江第二世而曰十二丘必河南迁来者河南之孙子有无姑且勿论然则怀愍之间窜身不暇岂遑迁墓于此之多之逺乎且昭未曾家莆游宦其地遂迁墓以从于人情似大有不通者而吴源所述复持两端焉既曰昭以永嘉入莆迁祖坟葬焉又曰三公迁墓十二丘庐防墓侧细究前后纪载俱是以讹传讹捕风捉影无有真知灼见破千载之惑者且旧谱舍地事迹只云昔时或曰得之传闻实无永定之説也而曰三公梁陈时人不过因广化寺碑堙没释子重立撰出无稽年号引以久逺其事使其后世子孙不得恃此为扰矣三公岂真梁陈间人哉且谬以戊寅为庚申其情可识也旧谱夹漈所订既不尽信乃援广化一碑遂哓然而从之三公以上世数既不能信三公以下世数歴歴可证计之何如也执事以天宝之际为近而易知而广化之碑诚足徴邪以郡乘亦载其为梁陈时人邪就耒老上遡臯筠臯筠五代人也歴世不过八九而所舍田地尚堙没不可知而碑牌祠堂尽为释子毁拆则广化寺之创安知其非天宝时邪闽自开元以前儒学衣冠閴然无闻三公自天寳之世为儒学开先而后林藻欧阳詹诸人始闻见于世此世所共明者而郡乘梁陈之説安知其不縁广化之碑之谬乎管窥如此所谓校讐惟其是耳其有乖诞处尚幸闻之
　　答近夫
　　靖江人至拜手教已悉别后动履将有他出不及面询所欲闻为恨走到京数日只闻青田之调青田在他人号难理在君则随所之而无其难者但责处贤者伤明耳维益自努力毋损平生志向毋以彼我之贤否位之上与下权于心古人有安之勉之有终不能遣于怀者性资学问限之也君何如人哉自爱自爱李自石已调泉州絶无芥蔕于心且甚乐亦尝观其所忽非素有养者未或如是吾辈不能也走行止尚未能决日抱苦心家人皆以归必受饥馁为劝毕竟吾人不官而即贫死邪以此进止实自皇赧室人病血辄不育儿女事不可力致奈何豫冦在开化久久不得思道家消息方母榇在庭故为其负戚耳衢处风力易相闻幸以相闻余惟加飱毋废药物不一一
　　与近夫
　　五月得邸报兄在首録再阅七月报兄以黄门南行慰甚慰甚当国得人贤而隐于下位者以次録用兄固其先也重可为天下贺自逆瑾首祸谗幸盈廷其法毛政网虽稍革去而饰奸文佞者固未尽除也不去恐终乱政昔司马公再相识者谓其不去元丰之恶人遂有后来之纷纷也今日之事兄睹之也兄望重言信且司言职吾君相方汲汲求言补罅塞漏之时也以身任天下之事非吾辈其谁万万为天下自重走行藏尚未能自决今虽杜门不能尽弃人事为虚名所累逐日酬应转见劳苦世情尚同势复不敢自异而逸也兄以我无朝叅簿书之役为得受用欤年来索居愈益落莫意欲图一出暂避旦夕饥馁顾癖性终不可改口复不能容恶在散地虽每怫人或亦无大祸若随羣逐队能免于意料不及耶今时虽未太平然朝有贤人亦非有大不可者必若毕志渔樵则有处分矣顾今名在宦籍兄弟妻子所仰给而存者实未终忘意进取也今不可出迟暮歳年廼欲弹冠夜行识者不为也如何如何明年春作意游衡山顺流当到留都图一相见领所以教草疏之暇能不忘教我如昔时是为大幸人去疾草草布此新寒手缩所为诗文未及録寄
　　与三房论祠堂事
　　祠堂祖宗大事善夫力薄而图难识浅而谋大日夜营思不胜惊怖猝闻三房子孙欲代而为之祖宗大幸善夫亦大幸祖宗余泽钟于三房独厚三房子孙能自顾其田宅之盛财帛之赡皆曰祖宗之泽也思念祖宗久无有栖止自为之固宜矣第不知堂成之后亦许各房子孙入门而拜乎冬至之日各房子孙亦得陪祭于始生之祖乎如此则祖宗地下必喜曰吾三房子孙富而能义义而能公他族闻之固防吾大家之和之美也若但支分汝我任气而行之祖宗恐亦不享乎范文正云宗族虽疎逺自其初视之皆我祖宗之子孙也况吾族泽尚未斩乎必欲任气而私之恐复为祖宗偾事之子孙矣昔年闻有此举闻亦垂成矣中间偾事者谁乎三房欲自立之固其素也然使祖宗神无所依今又许年矣善夫力甚薄识甚浅固知不克负荷上念祖宗余泽滥及于不肖使有今日而祖宗反无所倚焉内诚不自安也以事闗宗族之公裒赀于众善夫不过供役其间上代族长之劳耳非敢有所私也亦非敢有要以为功也而三房子孙乃不鉴其情而顾梗之亦何视之不广也谚曰财多气粗某某实主其谋乎不然吾未见仗义之易也万惟髙明勿为后生辈所移善夫固无私善夫实无要惟日夜悚惧之至
　　答戴仲鹖
　　一自废归杜门削迹不知当世乃尔纷纷霄汉故人亦彼此不相闻别执事已三年矣执事以言废名在朝野而入于善夫之耳顾未久也丁原徳再至始得其真伏读手书逺拜君子之辱大丈夫既出而不为禄仕要着实地正如执事之所也蛮夷瘴海困顿鞠穷随其所之而安之然亦毋曰此固仕宦之捷径也前代以直言得谴者他日公论一定每起为美官而天下人士亦以此多而侈之近世士大夫亦每効之以矫美名于一时及其贬窜迁则皆慰之曰是何伤哉固仕宦之第一筹也是岂臣子者之所以事君与士君子之所以立心哉执事俊頴百倍凡辈必能体此不惑毫发之差奚啻千里之谬也勉之勉之増城之僻陋执事之穷阨固甚不堪者闻湛元明兄在家朝夕晤语亦可慰志君子固有穷时也眠食惟善自爱
　　上周公仪方伯
　　易时不奉教言詹赏风味未敢暂息使至拜五月二日手书备审别后湖南动履并示所未闻顿増戴恋善夫何似被防知待如此窃计之当代钜公于后进之士未有并者深媿墨呆少不勤行长不竞时不能少答所期待比来百忧恂志愈益濩落室人与幼子相继奄弃虽稍自裁抑然终不能忘情也复得肺腑疾不时举发不能久视视久则即晕移时经传笔砚不得不屏去今已久矣承喻以百尺竿头莫惜进步诚犾我手之鹑者今者荧魂既枯乃欲擿埴以索涂而善夫岂其人哉逺拜大君子之辱出处一事未敢轻拟功名古人所热中者方今后生辈各执其巧其或出位亢言身遭贬窜则曰读书之能事毕矣不死则希越常格不幸而死亦收忠义之名学勇退者则揭日月而行以取防径沉防数载反如烈火之攻中恶在其养之髙也古之人立身事君而顾如是哉善夫最伤不能自检剬不能事人病日加益复不能事事乃自废以归深恐坐此讥诮故一切不敢通故人书兀兀至今日处荒村对樵夫俚子语古士耻之今虽穷阨然心实无所要也必不得已则当以仕易耕大君子以为如何近来陇西吕仲木最为真正而何粹夫魏子才王元凯辈次之然亦未知其心之所安也因爱中不觉缕缕饶舌荆湖大方政务计倍他省公暇望毋替药物为国自爱心事千里悠悠善夫谨状
　　与殷黄门
　　善夫启石川都谏契兄走闻之扬雄君子在治若凤在乱若凤鹪明遴集食其洁者矣李善感之谏也人称之曰凤鸣不知凤之于治乱也以鸣乎以显晦其文乎圣人之言曰邦有道糓邦无道糓不知食其防者有道糓乎非欤又曰邦无道危行言孙不知言之孙也将朝隐以保其身欤抑并其迹而冥之山林之间欤惟圣人为能举权自贤人以下茍为禄仕则固有成训也夫茍不为禄仕则入山惟恐其不深入林惟恐其不宻耳窃惟吾石川之贤天下实知之其官曰谏官而天下实望之方今菉薋盈庭豺狼在邑走闻黄门之为职也为天子之耳目别不以簿书杂而烦之使专其视听朝夕论列以匡王不逮不听则以身从之如知其不可则有去而已实非如仗马之职于不鸣也今石川之职是官也亦已再易时欤而顾黙黙然者将朝隐以保其身乎而黄门顾非孙言之官也将显晦其文不必拘于治乱之时乎食其洁乎抑欲冥其迹而势不由己乎大若实必宏若声顾将有所待而大鸣国家之盛乎而但为禄仕乎反覆思惟不能得吾石川之所也石川抱不世之才希奇之珍其出其处所闗甚重万非者可以茍焉者也君子所为或定有出于恒情之见而在走思识之外者惟不恡相闻是为慰走年来重罹忧患春夏之交妻子相继沦没哀感浸疾未便能出门相从防叙无由临风忉忉所命録三子诗具别楮善夫再拜
　　上邵二泉先生
　　善夫闻之韩退之曰士之享大名显当世者莫不有先达之士负天下之望者为之前焉士之能埀休光照后世者亦莫不有后进之士负天下之望者为之后焉又曰下之人多负其能不肯謟其上上之人多负其位不肯顾其下故髙材多戚戚之穷盛位无赫赫之光尝窃卑之曰退之不过为名之士也夫名者实之客造物者所忌知者避之者也而可以故故取耶阁下负希世之材轶代之文洁身于缁尘勇退于急流以忠孝为天下先而立于独虽三尺童子皆知诵邵二泉之名也非退之所谓垂休光照后世者其人欤然而赫赫之光岂赖于后进负天下之望者为其后耶躬吐握以收豪杰之士于门下岂有意于赞盛徳取名誉于豪杰之口耶而豪杰之士赏望光仪惟恐不出于大贤门下岂有所希冀自沦于謟谀之归以取怜其戚戚之穷耶善夫无似防不以众人相视非不知抟牛之防得附鸾尾则一翥千里顾身虽穷戚实不肯効謟求荐以伤大君子之明也窃尝论之退之亦古之所谓豪杰者其上宰相书至曰蹈于穷饿之水火大声疾呼而望其怜之而不以为謟焉退之岂但为为名之士哉君子之仕行其义也非以谋食也而曰仲尼皇皇然则陈蔡之间讵至于大声疾呼而望人之怜之耶遂令后世之进取者莫不曰退之豪杰者也犹上书求荐以取其名附托物势以成其便风天下以为凖焉由是荐举为市矣昔人有求荐章于韩持国者程正叔曰大贤居位却不求人乃使人求已是甚道理窃以朝廷设官因其才而授之任使下之人皆不求则庶寮百执事之位终歳而虚乎上之人视朝廷之官为公器不使恩自已出必求能者贤者充之则一材一艺之士岂皆遗而不用乎愚意以奔竞之风实始于吾軰而贪饕欺负之徒顾有所借口而为之者也平居长执此论以过韩退之不敢以语人恐遭失言之责敬三熏三沐而陈之大髙明之前万一不以为狂妄惟俯埀教焉不胜幸甚
　　答姚元肖吏部
　　辱书教以不逮谆谆然所谓启其聋而豁其聪浚其源而导其所归者也走童子时即好为文辞每读大人上林诸赋爱其穷髙极铿金戞玉奋然希剽其余声晩过王伯安于毘陵相语数日始计之心曰雕虫篆刻壮夫不为也乃始改念捆摭羣书而求其键于今三年矣苍蝇红紫未之有别者也深媿知已之辱深媿知已之辱然曰林居有俯仰之累谓走必须一来固也走家素贫入仕十余年而不家食者才一年比来八口愈不自支岂故欲为希僻不情之行孑孑然慕巢许之髙哉顾以病骨不可一日留阙庭得归甚快初不计其来之时与势也方今事例凡起废者必亲致词于州县省司上下凡三衙门四邻里正与医学凡三覆结而后得达于铨曹复待命几月而始得一职也久卧者思起而乃艰其来者非所谓门有噬狗乎今天下好进之士不为少矣其多才善能之集于京师而矫首拲足者亦不为不多矣大臣之随材任役分布内外四方亦岂乏一荒逺旷莽之墟处麋鹿断声息沉溺枯槁之士而皇皇然如恐遗之者哉沉溺枯槁之士不可谓尽不欲仕也仕亦不可以为全为禄也置之百执事之列亦不可谓无毗庶政而但蝗梁黍也走之进退界在两难之间耳昔者韩退之三上宰相书汲汲求进尝窃鄙之而三不报至有周公之説迹其事又不能无悲其心也如其不为禄而有忧天下之心虽孔孟亦尝皇皇焉耳走实匪材而贫乃甚之狂又甚之以退之之贤至于三上书而不报焉不待慧者知时宰之未必贤如周公也今上有周公而走独守株其拙又甚之虽有忧天下之心无怪其顿于万里之外也因闲论径情及此似乎有所要而言之也皇悚皇悚北地早霜惟眠食为道加爱不宣
　　答曾东石正郎
　　辱书承念及枯槁教以习忘使神完气壮意思甚佳走鄙性最困钝劬书成癖每至于族必怵然搆思必得而后满志然实无着地工夫随得随忘非所谓习于忘也思苦则神昏神昏则有隂阳之患比归三年病不加少自计勋名事业当低头于豪杰之士而岂在我軰疲薾之夫哉伏诵教言诚切膏肓敢不祗服情厚近来文字已不多作非故为是荒懒也力实有不逮者谬蒙比名于仲之列皇恐皇恐楚人得山鸡其鸣近凤也其文采近凤也而语人曰凤凰鬻于市得千金焉山鸡之被厚名而贾重价也能不愧于心乎真凤过之能不抚掌而笑乎谓白近缃缃近黄黄近朱朱近紫紫近绀绀近黒而曰白类黑非伦矣拟人当必于其伦实不副则訾咎深走岂敢当是哉迩来深自晦藏去之万里之外三年之久平生故人漫不复相闻窃喜已渐不为人所识而执事遽为是言是固爱我偏不觉其言之过与相失时久每赏光泽无时少替时事如何心事如何风中惟不妨相告以慰念慕不备
　　与德绪
　　易节不奉教音知郎署多事犹乎在山者之未静也而彼此系恋或有时而废乎遐荒幽僻之乡穷独栖迟寂寥而生感顾不间时而忘情于执事也比来作意出山相从兼以谋食不图天谴不徳室人与次子相继弃捐辛酸崩迫不自禁当命之蹇剥乃一至于此也且闻起废事例甚与志意相违读书仗气节处今世之道稍不至于冻馁切身有甘心自絶与猿狖同侣而弗悔者顾无田无桑十口所仰赖以衣与哺恤恤然必须一出而其途乃如此且柰何哉泉山先軰累累以先人未受封相让窃以此事顾有数存焉非心之所能必者欤道宗此行甚非其得已令弟已分门其母皤然于北堂之上士处此有难用情者矣隔越时久劳心忉忉眠食惟致和宣滞为道自爱不一一
　　与陈职方徳英
　　芋原奉别转眼裘葛屏迹海上不能无万里合散之感也续闻动止佳胜且有职方之复大臣用才必欲当其任如是哉深慰卑望窃计吾乡同年八九人十余年间荣辱进退存亡之迹歴歴在目中如吾职方信不多得也小弟最为沉滞然每以死者自况中甚安之近筑一畆草房于小华之阴杜门自屏惟与贫贱时一二知已者还徃粝饭藜羮甚觉适便伏覩起废数事已絶北辕之想耳近来亲故稍以早出为劝未敢便论达观譬如尚是一不第秀才亦安往以辞贫贱哉其况愈下则其心愈安也秋事方殷百惟为道自爱
　　复周方伯公仪
　　使至拜手书教所未闻且示近夫事迹前此数日张道宗书来云闻近夫厌世骇怖悲辛不能为怀者信宿然又以常理推之此必无是事近夫为人稍执不肯近细人或者有忌者肆为无损益之谤以疑人之传讹也善夫平生亦曽两遭此故不以为信尔及读尊谕辄潸然涕零肆近夫之文行乃止一黄门给事以死其平生歴履莫非险艰登籍以来即遭祸变杜门者五年一出即外补非深山即逺海然而皆敝邑坎坷蹭蹬者又五年稍进一足即以天死近夫平生匿德藏光多闻内植有铜鞮伯华之美而不居或曰文人多穷岂其然哉夫所谓先器识而后文艺者又未可深据而论也方今朝廷方切论列而近夫有言之责不及为朝廷一吐其平生虽济济多士固不乏一近夫然正人君子日以沦谢无亦闗系于世道此又不可止论近夫之身之穷也善夫平日取友如近夫者不能数人比废归辄见凋防落魄可言师弟子恩义相通敢缕缕饶舌左辖之转慰甚拟作衡山髙为赠数日以近夫之故怀抱作恶不能发奇句就当寄上近诗凡三十六首附呈倘赐览观亦见其志之所存不宣
　　上林见素中丞
　　向得挹道容詹跂益深馆遇之隆诗文之赐感愧万倍小子何幸得借声于先达之与増重万倍执事大仁人大君子也尝与同軰论当世人物至执事则佥曰第一流使居相位其勋业所止岂处韩范冨欧下哉善夫不佞窃以四公行业在汗青可数也执事平生自许于四公何如时命际防且勿论其大节视四公何如韩富无文章欧差优于范其体格意气槩不能达唐人上一等执事所为文自视于二公何如窃尝求执事之平生所至毁淫祀佛像汲引善类陶淬后进皆是古人絶好处继晓之攻姚州之遣时中外翕然即以唐介拟之每读执事之疏虽与日月争光可邪介足以尽执事邪比者巴蜀之役命下即起赴国忧如归首黜公孙以戮贼于千载之上祀诸葛以自表其素而后誓师卒靖蓝曹其行事磊磊落落如此不知韩范陜西延庆之绩有是否也及甫毕事即复引去去即杜门著书絶不叙西鄙勋伐无少疑滞焉不知四公于出处闗窍上果尽如执事信道不惑否也魏公欧阳公濮王之议不免微瑕之玷冨彦国居洛朝廷待以裴晋公之礼三命而三不起一僧开堂片纸招之即赴焉此类尤可以比方执事之大者但可与智者道未可与俗人言耳凡人贵耳贱目彼见四公之重系当时后来宋名相无及者而执事落落三十年不一日立于朝今遽曰配四公而齐之孰不愕然而者且执事自谓能如四公之得君邪使如四公之得君不能为其事业邪四公事业顾别有大于史传所载者隐而不见邪就今日而论执事事业不足以表天下照后世邪此执事独明之而善夫独信之也然此岂一时之言哉世之人率执一代不如一代之説槩曰古今人不相及然则后世果无圣人出邪贤人尽春秋之世邪六朝文气大坏之后何以有濓洛闗闽诸大儒平居有此一种妄议不欲逐众人常谈执事以为何如也幸进而教之林釴秀才一经品题便作佳士就敝地后进实无出其右者志古疮疾尽去体否念念族谱叙向曾面请惟终惠以慰卑望侍门末由百惟若时为吾道自重
　　复林见素公
　　小仆遣二日而大制且至捧诵再四有甚连城之获善夫何幸得附以不亾于后也此素心也道里遥逺复即有行役力不克躬输悃门下柰何地震阴为阳行春秋主权幸侵君将动有所变且主兵事吾闽阉竪执制小人犯君子连歳干戈不旋踵此其征也春秋地震必日之日者一日也今此以月月以时恐更有隐忧者矣天变决不虚作必不止此诗选序敢轻率为哉须得途间摆脱去杂虑静思半月方敢应所命顾恐佛头上累粪矣孟太府事状已附上山林立言道体最宜以时加爱不宣
　　畣城中诸友
　　数日里方作书寄时勉是一好便也元旦髙宗哲至得书宗吕复遭此内艰辛苦中何堪崩裂璚州之行囘期在何时冐此万里长途凌厉风波恐庄公寒氊能如范希文之济寒士乎太山孙明复时之未通其何堪其何堪厓老之不利于文也中无释然乎走自别来坐孤闷无一日好怀到杭幸遇周用賔孙太初作天目赤城之游日料理山水事颇觉心源澄彻复与黄宗贤应元忠叅究圣学又是一大痛快囘思二十年所下工夫皆是一塲罔两自今以徃视世间一切真如宻防与空花也近来复体验得洪范九数较分晓看来天地间一理既通百理皆彻既识得个主人翁面目其余不足辨也诸君子才器十倍曹丕幸当于此大事上一寻究定须有大了悟处如何时勉去甚促作书草草亮之亮之
　　与孙太初
　　鴈山归即欲遣问得之人言皆云元宵左右即复返西湖嗣是或传在湖州或传在蘓州或云尚在嘉兴莫得山人踪迹坐是契阔近得手教甚感指示迷途行藏事走有三不可姑且逐风尘以去未敢论也先见不真后虑不逺不能学箕山頴水柰何周用賔吴惟可闻即来就至今未见到近得口报用賔是月初离江山惟可此数日离开化早晩当聚首湖上山人一春强半在湖州登髙眺遐有过于西湖烟景乎其与游者有如吾侪者乎擕杖屣来同海内故人聚散甚可惜留念留念诗叙久已脱稿情辞殊不能尽然才力止此矣不敢为山人惜也
　　与城中诸友
　　别来八阅月彼此书问虽未尝废然视往时懽好邈若山河矣客途念身事时事絶无好怀抱虽以大道理自遣然渊明至咏荆轲自不觉其露出本色矣逢南弟复得生相见天涯骨肉团圞始一大开怀道路乖艰顾自安矣朝廷边事似无大故但内外合八家用事圣驾轻出无时腹心之病不知往后竟作何结絶矣隐忧隐忧沧湾平厓安稳如何百竹往墓所习静果能降伏其心否世亨公衡沛夫得廪否木虚文辉文旭时复相聚否此皆所欲闻也闻作古文防固是美事第作意为此亦害心且不能不招物议耳防晤末由心绪缕缕惟端居守晦以观时变不一
　　寄林见素中丞
　　防志道伯固备审动履康胜时善夫初到京而志道已在行间不敢草草奉状不接光范久矣去歳重九前即别乡土有是行实一念功名降伏不下留杭甚久细思身事顾未有的然必往者因乗间入天台与委羽黄绾居小有洞中数月于时意向即欲终其身作山谷逸民矣比归占范数且云年命甚促乃熟计前进効世俗所谓显亲者了事即归耳倘未即死当木兰侍几杖闻所以委心立命处是所深愿近来时事益不可言圣驾此度北征京师人心十倍皇悚盗贼伪称行幸者充斥州县城隍守御废弛无余倘一旦难作为将柰何杨石翁坚卧不起缙绅诸公虽有谋国美意此时权不在手大家挨时日以竢运于天矣近闻江淮之间往往龙鬬杀人渔阳各处六七月氷雹杀菽云中大将军乱鸣此是何等灾变阴盛之极势必至于阳争者矣可畏可畏慈圣太后祔庙之夜驾出而雹册封传制之夜驾出而雨满朝衣冠两在流漓之中天垂象见吉凶古之达人当此时尚食禄喣喣为哉今天下之忧大率在边防且如吾闽之变才缺数月之食而已今计边储动乏数年而宫车在边赀费百万加以诛求无度上下离心外患且至恐有不忍言者矣闽中近事固是天意叅之人事当路诸公亦不能辞其责且延平首祸其原实自万同知万君为人立意偏陂全不识大体平日作事动结军士怨讟及其告乏复不肯少借声色一以威诈临之既结以怨复絶以威人心最易动者也是谁激之使变哉及既鼓噪为乱却又仓皇给钱糓守姑息随其胁满其欲而竟不能申国法诛首恶以弭乱阶此风既长更复何所畏忌哉继是建宁邵武福州诸卫如相授受然树将坛夺鎻钥厉戈鋋掠财物迫长吏向曾与同志逆论已料其必至此也今日论奏复欲守小信而不处首恶者以闻是犹以草菅伏火欲求顷刻未然恐燎原之势又当不止今日也吾闽自古避兵之地看来元元赤子讵安敢为变耶今之论事者苦于狥目前而不揣其本而救时者大率顾近利而不虑其后安得而不至此哉明公望重道尊言出而人必信服似此类正当明示当路者议而行之安息一方固吾軰仁民爱物的本意使以利害计之其阴徳亦甚溥也万毋以身处江湖自阻如何如何方松厓郑山斋年力精鋭而早就闲散读书求道当必有自得处起居幸毋惜为闻抠衣末由惟若时葆和为道自爱不宣




　　少谷集巻十七
　　钦定四库全书
　　少谷集巻十八
　　明　郑善夫　撰
　　书二
　　寄周方伯公仪
　　违侍以来凡再三辱手教亦曾再三致书问虽乖越数千里如在左右也比处京师每于湖湘人得动定知君子劳心民事比闽中时较苦矣今天下之重在于食不足故其变在下其患在边食之不足大率有三横征冗食与天灾是已三者常相须亦尝相害而后防乱乗之自古如此也京师近来敛益苛而费益侈江南财赋之地目下患害似大有天意催科抚字二端实不可偏废也今虽欲偏用之势已有不能矣况得而兼耶三边士卒近来复传入自临洮至凤翔连数千里正犹心腹受病而百邪顾乘之耳圣驾此度北狩甲兵钱糓扫刮殆尽仗社稷之福祖宗之灵即未有压城之敌内变之忧倘万一有之为柰何哉不敢即谓朝无豪杰也我国家立法如蔓络相持一举即牵掣非一人能专其运而尽其长者今日方受其弊矣顷者闽中兵噪亦坐此延平首祸当道实大家推艰计始终迁就遂使五郡之兵乃敢肆然而起人心最易揺动况当此时哉湖湘民瘼日如何大君子当事必有逺图万万于常赋中行其仁此时用世势不可尽去苛政但每事寛一分百姓自不思乱矣以为何如触目怵心不觉尽露其狂愤其有妄言处伏候相告
　　答周方伯
　　使至拜手书珍重教以未至敢不只服以无负君子盛情比来待罪祠部四月于兹悠悠终日食粟而已方今圣驾逺游朝廷多故中外危疑感时触目有不但可流涕痛哭者丈夫不经心天下则已矣既出门事事而晏然散地窃禄安安岂其素心哉故园多难归路无由惟日咄咄耳大君子以善夫乐此哉八月初闽城军士复大噪衣冠尽为所辱毫发之间几成数载之乱天幸就殄矣恐欲闻近事日新不敢尽言惟若时为道自重幸甚
　　答林克相侍御
　　张友至得缄篇章累牍诵之至四鼓未忍释去时劳苦马上归大困卧牀侧读不觉忘倦陈琳制作足以愈头风似此信不虚也本末賔主之论甚当诗文一事亦是世间一大玩物今看古人文字之极好者未免叹赏忻慕欲执鞭而从之此实是一欲闗极易移人中人资质到此自不觉其迁就也就如览执事制作平生执着顿已坐驰其如何其如何昔人云立言而朽君子不由固也尝窃观古圣贤立言皆自其充然自得处发之故曰有徳者必有言不似今人雕心苦思如刘勰李贺之伦未免害心如何范数已补完乎似此类葢真立言也自踏京尘此意漫复衰防矣教我教我孙太初已卜居苕溪甚念我平厓幸相闻走归计决在明冬矣预报草草
　　答李沛夫
　　拜缄如见君子闽中兵革固去年地震之应也向已逆料其必然矣八月之举幸收拾得甚佳顾吾闽终是福地倘此軰不专其利尽散以结人心则其势遂不易收拾万一杀一长吏则其势亦不可收拾祸福之判毫发之间矣可惧可惧吾侪论事要不可全归天时前后祸机实自延平失着故末流遂至此看来以寡驭众以尊临卑而能相安者全在纪纲今者三军之众即敢蔑其主帅肆然为乱者由纪纲不立也纪纲之立又非是慿威福愚黔首之云也要在处置得宜以安其心分自定矣只今以还不善整顿他日之祸又有出于天灾之外者试事吾弟亦不利至此自是文字太古之过君子必自反不可尤人应今之世亦须稍自抑所谓得鱼即忘筌是何害匆匆布此
　　答傅木虚
　　别来逗遛道路将一年方就此散地一无所施虽顶冠束带而角巾野服之兴每在于鳌峰仙路与诸君子擕手也待了事即挂冠而来矣居京尘凡百无味惟得日阅时变比来世故看得较熟窃逃于踈拙以完其生渐次有野老争席之意矣如何闽中兵乱似此灾异其应乃止此岂足为大怪君看草昧之际其气象何如天地间只是理与势此时节虽但补罅塞漏亦不可得易所谓二阴在下其势已成其象则为遯遯之时君子不为也家室粗安梧子近出花幸无事此外不备
　　与顾华玉
　　报荒吏至拜手教奉畣漫及心事慙赧慙赧治台朞月闻废坠以次而举风化以次而成足见君子为政着实地上故能随事有功也弃女一事所闗伤天地和气但习俗既久犹鱼忘于江湖耳不知出令之后亦尚有梗化者乎此事必自巨室始须积诚以道之厉禁以申之遏其论财之流明其利害之归然后数百年已成之风或可以渐而回也夫人非土木岂此一方独无恶杀之艮心哉财利之心起而轧之也利有所重则爱有所忘耳如何此风一囘执事平生掀揭之政能有过是者郑重郑重黄石龙邦之贤者其道未尽信者乡闾之间贵耳贱目矣奬进之责实在君子余不备
　　寄见素公
　　数年来荒嬾惟甚虽大君子之门亦不能以时致书问罪何可言然怀仰之私无时少懈也近来事变猝尔而成大可惊骇伯固以乘幸皆不死者毫髪之间耳古所谓畏途宦海信然信然其不至党锢之惨者亦毫发之间矣冬间作意南归定家之后即负簦诣云庄求所未至前歳虽得侍许时然但于意气中领略髙深顾道徳至意槩乎未之有闻也抑受教之地亦顾浅矣深负提掇马懋闻之子子莘者大有气力向往之志诚为未涯恐欲闻病楚中努力布此山林道体百惟自爱是为慰是为慰
　　寄应南洲
　　久不得见兄书近应天彞到方详兄动履甚慰甚慰吴徳辉荐劄能勉一行以慰苍生之望乎近日之祸悔不用兄之言岂亦近名之弊遂至此乎初事始于朱守中之宅同志者四五人意欲九卿率僚属伏阙庭求为必成之计不料事既不谐势不能中止其祸遂惨烈至于此时记得临祖一言继之若出只做得郁亮之事业倘今日与十一子同死不过是泡沫同澌矣虽欲为亮之讵便可得真不能满兄一笑也兄出处事胸中称量真是停当以今观之追想当时告语当时之听之尚如隔一重梦觉闗也纵遇毛生軰亦未必不以为愚矣归志甚鋭自今以往更无复功名系恋深居守义孟氏所谓其子弟从之则孝弟忠信顾亦何适而不可哉显仁亲事尚尔优游古人介于石不终日言恐盱豫则有悔也人事最易参差倘前言莫践悔将柰何哉石龙书中已漫及之幸动心动心尊公传久废文字毕竟不快鄙意早晩当寄上
　　寄黄石龙
　　报荒吏去后雅无好便继以春夏变故卧杖埀死至今精神犹似梦中作梦也应天彞到得动定为详闻少谷亭尚未成岂以不肖色取仁而行违不足以副君子盛心乎向得烂柯之説良用警惕又闻讼事易歳未决窃恐处乡要必学孔子恂恂然后无病横逆之来自有三反利者众人之心也吾軰但可防谦较来亦自无不利矣详东桥书中有黄氏多事之语参以天彞所告意者仁民心盛凡有民瘼匪不尽言于当事者容或有不行乎纳言须以其机听言者亦以其明要必童防求我匪我求童防是听之无不诚则言之无不行矣上下不交君子以俭德避难善夫近日之祸正蹈此失着所以谈虎独变也病初愈草草奉闻少谷巾漫往
　　答顾华玉
　　使至书惠珍重深领久要之情所云恶事扰心岂方田之事尚尔纷拏弃女之政不行于巨室乎肆今之时稍可以行所学者实无过守令也况台州又非要途虽时或掣肘然执事声实日隆行亦自无不得矣弃女一节前书已详之方田自是草昧时事恐未可先甲三日自取纷拏也且一法既立百弊即生兴一利不如除一害要之亦身体力行者之言也万惟举今之急务者以身先之以孙出之易所谓噬干胏利艰贞终不若使人无讼之为先也毕竟大道理是如此万毋以为迂罔之谈然以执事才力而但尼于近者小者不亦万万可惜哉善夫三月之祸几为沟中之断要其实亦是就于近小者之弊也玉辉堂闻尚未就此一胜事它日人比为甘棠之爱顾使君自已事也亦须及时作意为之人事因循能得何时就耶念念巾一幅奉去横渠制也相聚未即东向县情
　　与钟偕甫
　　二泉处书近六月方到计之沉滞歳余矣盛情如江如河感念感念纳音之説大有理走近来于生死闗上益见得明白更不复忧疑矣以巨眼观之天地尚不容一瞬况其余哉昔作武夷棹歌有云藏里黄棺壑上船秋风春雨自年年觉来天地终归尽炼得丹成亦可怜要亦真见得是如此非孟浪而言之也如何京行何时动身走冬间凖告归矣萍踪杳杳合并当在何时与何地也忉怛忉怛
　　答孙太初
　　林茂贞来得三隐诗内云刘豫是何人天意亦草草葢京师士夫多以山人声迹太着恐有王蠋之迫也及观是诗知山人当此时节必能深自韬晦以保其身耳苕溪草堂近如何少谷山人榻髙义甚盛也走自得罪之后形神甚衰至今调摄不复九月满考既了初志即移疾归去明春当过苕寻山人龙卧处以究大业此身恨未即奋飞也近来读易觉得消息盈虚之理较亲切此心已无复系累眼前富贵真不能热中矣别后所进只此惟知已者教之
　　答周方伯公仪
　　祸变猝尔而成而庙议数旬尚纷然未定孔子所谓季孙之忧不在颛防而在萧墙之内也荆湖正当上游敌出上策必先经略荆湖得荆湖则可坐敝川陜而后北窥中原此诚可忧为今计者即合拥众扼蕲黄之口使不得逆流西指蕲黄不通势必趋金陵大师扼其前四路兵乘其后我得其上禽之必矣今观渠始事即行刼掠葢不过狂悖纵恣自速灭亡矣闻其将又皆阉竪乳臭之徒昔吴楚不得剧孟者知其必败今天下事实赖诸君子收拾敌顾在成算中但恐我一失策草泽乘机而起良可深患也惟大君子留意留意病初起心绪樊乱不具
　　答黄石龙
　　潘令来承诗辞珍重读之一大省悟领教领教是月已抗疏归田计河解得发神游左右葢已久矣居京师终为纷华所防幸与朱守中軰日相切磋尚有碌碌不见长进日来作用仅求得放心下落又辄为文艺引去歳月因循柰何天彞戴星出入大为官守所苦早晩亦欲行志耳阳明公立此大功传闻不免于祸骇汗骇汗古人云功业震主者身危又云功葢天下守之以让今成此不世之功而反危其身者岂让有未至乎吾道其固穷矣心事缕缕恨不得对榻尽之草草布此
　　答曾东石太守
　　使至拜凯歌诸什惊眼不可言断断乎埀世之文也西江仓卒报变反掌之间收功于吾軰诸君子垂貂拥绯者可媿死耳天下事尚赖吾軰维持夫子所论卫灵公者朝廷养士何须正在济险利艰耳郑重郑重走在告已两月疏已再上久渴奉觌今复去为老农圃防面何由数年来病转加日惟坐一室自摄其身书不多读文字之类亦未尝作意为之偶有感触适情而已
　　与林克相
　　明日发舟矣专人来谢平厓善用功者当鞭其后平厓平日所长者姑且罢去平厓今日所短者在于何处须自身心上一体验词章上一意为之最害事大根本上立得脚住于词章何妨此实一得之愚再请质诸髙明者论之好朋友最能夹持人万万择交立脚不住泛交最易为所移正人君子终日相对似觉无味且拘迫久久当自有味自有乐处此非口头应答言语也顾志仁器局大好第恐于不痛不痒处安顿须要讲明初相与便直率如此似不自量天地间同志一时能有几人万万彼此相谅也
　　与朱白浦
　　两年间伐木之意勤勤教我深媿谫薄不足以承之自此逺离防晤之期又不知何时与何地也窃有所欲言者公力量最大最能混世然交游实太泛久不自觉不能不汨没其中也如何杨叔亨尚未有防处恐他日有以词章诱之者相信不笃一为所移实非善夫所望也万望为攻破此意临发倥偬中布此未究
　　与杨叔亨
　　向来相与之意媿彼此因循不能有分毫相禆益今复彼此南北面晤无期柰何近见叔亨意向强半在于词章上用力词章实是玩器最能沉溺人区区于此求出头未得而叔亨顾欲入头耶古人用志不分分则两无成立得大根本在所谓有德者必有言于词章何难孟子曰学问之道无他求其放心而已求放心只是洗濯此心不令汚下不令昏蔽不令一物夹杂其中则自然虚灵光大万变之来应接自然分晓是则立其大者也此理初入头最枯淡无味要须见得所欲而甚于生反身乐莫大焉田地何如则世间一切喜好荣名声利俱不足以易之矣善夫亦口耳乎此未有躬行但信之颇笃幸相与勉之
　　答应天彞
　　逺送信宿相期至意顾有出于言语之外善夫虽庸下敢于自薄舍弟来得别后手书所喻实中某之膏肓枕中每一玩味未尝不神色独变也敬念敬念海内故人肯极言所失如兄者三数人耳某实自幸天之未尝忘余也兄门路极端正且善持志复能舍已从人非大勇猛者未或能尔也然光阴如石火歘忽间耳四十以还精气有减而无増者一念因循大事去矣万勿以市朝为不得用功自阻用功能如捄头肯必择幽静之地而后持防乎以兄之勇猛坚定正好于喧嚣中链此本体此善夫一得之愚愿献于兄者未敢自谓其能尔也汪子修诸兄为叱名守中兄想在行不别致途次匆匆不尽
　　寄倪小野
　　正好相聚不意病卧有此乖别恋慕之情其可云自此日逺光仪去之穷僻之乡无复君子夹持之力不知将来竟作何等人物惊怖惊怖新功惟日自损偶有防心处嗒然若忘有我但恐尚作觉中之迷也老兄才识极佳且善陆沉涪湛于世味即此去道已最近过人已最逺矣但有碁癖亦害事葢溺之之云也母曰吾托此而逃也古人进徳无有穷已行年五十当知四十九年之非老兄勿轻自信更修其所未至定自有防处新得幸一一慰示逺怀风尘相见尚未有期也
　　寄顾未斋谕徳陆江东司业
　　数年相与之情非笔舌可尽不意卧病废时遂不获终事君子临别又承至语恋恋若不忍舍我佩服以来一切无益技能痛自减损日惟静坐内观其心近复觉得一切技能非徒无益却是累性乱真之本葢此是结习之气与性俱生者实未易知觉未易改除也古今多少豪杰鲜不从此路上断送自今观之真如蛣蜣恋粪丸未满达者一笑也古人有云沉迷习气不可与入道因忆往时挟一才一技自以为持此以往莫之或先也然无怪也沉迷其中不知有粪丸之外也维老兄闻道大早兼以气力强毅横进直前将无复形迹向与老兄游谈尚如隔纸辨色可谓人已两失矣自兹意向稍定不忍厚自弃于君子风中幸母惜一一提撕之至望至望起居不叙
　　寄闻静中
　　奉别几时遂有多少变故时事如浮云但见日新一日耳善夫葢既死而苏者缅想兴居真若云际窃以阴合沓未有不待雷雨而后霁也时事多故实赖多贤持防夫子所谓其愚不可及者庙堂诸君子当必有善用其拙者矣郑重郑重善夫自歳下在告再疏方得请匪才多病端合挂冠去矣过淮南遥瞻金陵郁郁太祖之神京与陵寝在焉良用兴怀应念先皇帝祝天求才之意顾有献于君子自此入山扫轨音问恐益荒矣惟君子者能不忘情于我否也匆匆未究所念惟为道加爱
　　答蔡止所
　　克相到知动定偃蹇良用抱郁而先生直能顺受略不介心焉可谓顔之陋巷路之敝袍足以验先生之所安耳去歳以歳差事欲改歴元议请先生任事竟复以为非急务中止近已付之守中葢此司耳目者职事也善夫卧病易时近方得请以去今虽稍平复然自得罪以来精神顿觉衰防日惟求安静无事以偿所失安身立命处尚瞢如也未间布此何任想念
　　寄傅元质
　　奉别将一年矣囘首往事浑在梦寐中一时交游今俱散尽真如蘧庐假道托宿焉已矣近况如何正是孤臣孽子动心忍性时节况君年力方富万毋以一才一节自止此身既来此天地间顾有所以安顿处此实君自已事自已有者求之有余取之不竭然光阴易失二十年只在转眼间过去少壮之日岂可再得哉动念动念善夫贱体今幸稍安然神思已大不及往昔日惟倍加减损稍觉有一段清静尚未知毕竟如何也济川近来学业如何此子信是逺器当养之以正勿以近小拘之慰慰
　　答蔡希顔
　　拜篇章深见伐木至意天地间同袍共业能几人况又合并无时耶兹与足下一江之隔矣便未即命驾相从善夫之自弃何如也早晩赴应黄二君子之招当过贵境未敢先往者白浦新归方料理人事窃欲径趋台州囘程拉二子到云门禹穴之间按鹅湖故事合并数时如何草草奉畣且未备
　　与施侃
　　近两柬只为太初书事事已集所须者名公之诗与铭而已不防差人又不防寄声何哉夫子云见义不为无勇也太初平日于足下如何古人所谓死者复生生者不媿乎其言方为托生死之交善夫羇旅逺地凡百力不能及谋所以行其书表其墓欲少尽片心耳无他也故所赖共成其美者亦惟足下也前喻谓必借于当路何哉古人仗意气虽散万金为知已亦不惜吾辈力既及为又何必向道傍筑室太初所遗者不过一妻一女其大者在表章其身后之名使不冺其心事于后世方足以慰其平生今其墓一荒丘矣宿莽一深人心遂倦后日复有吾二人者注念乎人事叅错恐足下亦曰今且罢休矣亭台碑碣计不过数十金太初之书籍稍市之尽足给事但须足下之力矣足下只视太初如生存则凡百为无不力力无不尽尽无不美矣善夫尝私论未尝以吴人待足下也太初之坟须是买山郡陆侍御不受直必须择善地而迁之太初平生云平生陈正字死不受人怜不尔恐非其志昔太白女云先人志在青山今葬东麓非其志毋使太初之魂郁郁不安于地下也刘元瑞处志彭费诸公诗并发下槀上挍勘尚有数十字无下落选槀得借来一对尤见不吝急欲就事出语过直幸恕幸恕
　　答马子莘
　　国贤至承教言并惟濬逺信惠我蒙鄙良厚也惟濬再得游阳明之门观书中所云便大非京师时比经此大患之余正古人所谓困心衡虑者启其扄而进之沛然矣闻之国贤子莘早晩亦欲往贑州意思甚好走颇有此意但以今歳占数逢革奉先人遗体不敢逺出也且赤城应黄二兄期在夏秋到闽无此二端甚欲从子之往也守中兄向游赤城曾与宿禹穴甚念吾子知吾子至贑西江未毕事定当作计为防耳国贤却是法器与论弥日一一合意胜友也
　　与伯固
　　别后累得吾后峰动定歴此大患难真万死中一生也世事多故吾軰但当保啬其身以待天下之清慰慰所谓忠肝义胆脍炙天下人口非所多也近来作用如何山林无事想益定静文字类较减损于往昔否此固天地间不可无者然分心太多自损道念吾兄何等力量必不学山鸡照影也善夫自杜门以来终鲜同志终日兀坐转觉荒落穷年学道尚不能去病柰何柰何相防未即便中渴望教音忉忉
　　上见素先生
　　违教席凡五寒暑矣适归甚欲裹粮造门毕所志以今歳占筮逢革闭闗待尽未即逺侍展转何可云逺惟山林道体佳胜名教内真乐何限所谓子弟从之则孝弟忠信是已松厓山斋想长相聚晩年精进当云邦有典刑也伯固新功还理防文字否志古近况如何饶舌饶舌时事艰危明公虽迹厓实系天下之属安石不出当如苍生何又况不为安石者乎万万为天下自重不宣
　　与道夫
　　去后杳无音问岂便相忘耶曲江巨邑且当要冲今之上人多骄而好谀近五岭以南又最讦宄吾兄之天性我最知之任真者近傲近傲则上益凌轻信者事事则已多咎顺过者易馁易馁则下益欺任真固是美徳然近傲则不可是以君子贵恭已君看游定夫之于胡提刑古人处上下之际何如也轻信害事顺过害德二者要在明理知学吾兄公余恒把心政经熟玩行动坐卧恒惺惺此本体要得空空洞洞如鉴如衡及至临事再加审处定当一一分晓自无三者之病矣吾兄平日最排遣不过处是为不由甲科嫌于小就故稍拂意即气馁此只是不知学圣教中何有此色等级若以道眼观之更虽纁安车之来者只是况甲科乎若使心安理得孔子之乘田委吏将不足为乎哉万万以此身与天地同看自重自爱则曲江虽小四时之气八荒之理皆将备矣如何子积先生有道君子也闲中幸以此意相闻当有教言也走近况公衡至能详之不具
　　与倪小野
　　吴德翼来得思道去腊书报我兄十一月十六过怀玉知此时莅任久矣新政四物之外更望行其意医者意也我兄寛仁君子也以兄之才望南雄出其绪余矣政事之暇尚有棊癖否窃意当如淫声美色以逺之葢此最悮事寄一郡民命不比在省中时也克已须从性偏难克处克将去我兄之偏处在于何处饶舌饶舌善夫索居荒莫兀兀然过时今歳正值革运未敢以先人遗体逺游也明春不死拟过罗浮与兄为防李铨省亲韶州布此
　　上监司自白状
　　念善夫得罪以来洊罹重疚辞禄还山将及一朞惟杜门扫轨料理病骨虽户外事亦不与闻又自登籍十有七载家世食贫穷年疏粝遇荒歳便不自给近有乡人传报不知何人妄指姓名诈取逋负致有兼并之愬闻之惊愕不知所从窃念古有洗耳者尚耻饮牛于其下流又有顾地金而曰子何居之髙而视之卑者其风节至今流动于天下顾善夫徳薄望輶乃不足以信一乡慑羣小致使欺负之徒敢假借姓名而累以溷浊之行以济其贪又念有告曾参杀人于参母者未免投杼况善夫之小亷曲谨闇闇而未光耶窃尝自咎年将四十古圣贤则四体修治无少疲薾今善夫之耳目口鼻四肢百骸未免潜伏病根实不忍与草木同死乞身以归日惟静坐一室以谂病痛之所由内观其定外审其动诚恐过恶伏于几微不防而长大皇震忧饬务使四体孔修百骸用理今虽未能一一修理然腹心之疾葢或寡矣信如所指则是尽刳其心腹无复生气耳何论腠理之未仁哉此无他假令善夫有管防安之贞吕徽之之遯则亦安有此也縁此干系行检礼当伏门求直縁善夫伏枕弥年不出户庭又以告中不可衣冠谨此自白伏惟照察幸甚
　　答王时行
　　使至承手书佳惠捧诵无已感念感念就询兴居嘉胜贵眷而下皆还籍安妥甚慰甚慰善夫近来闭门料理病骨捡方书品药物他无所事也昔时华藻扫除殆尽一味静淡稍觉得逐物处少向所云静里根寻非是闭门求静之云结庐在人境而无车马喧其意思何如就以吾兄今日所事论之羣盗在前搴旗伐鼓指挥应变而意思安闲此便是真静若有厌烦爱静意思即是病痛窃知吾兄意思大丈夫得时而驾审时度德便当行其所学行义达道孔门一大事业也若时尚可为志尚得行吾何仕不可若时厄志沮亦何处不可若尝怀引去不乐于作宦吾兄试思之恐落在适莫窠中善夫非慕髙尚之名而决于忘世者审时量力乃尔尔耳前月使人访素翁应问吾兄之庐俯仰怀人不识何日再续麦斜鲤湖之好也使行促草草奉复不备
　　与湛甘泉
　　向歳获侍吴门奉承教言祗服至今几欲抠侍门下以毕所志辄以人事相违驰仰驰仰歳里过天台与应元忠黄宗贤相约是秋至闽即欲为西樵之访不知遂所图否也缅惟山林道体幽胜于元忠处得闻教条正所谓得英才而教育之是已歆念歆念善夫此数歳始知门路然又汨汨没没未有归宿囘思十余年间才脱欲闗寻堕理障一身百骸无非病痛日惟减损华饰一就恬淡稍寻得病源分晓然气力微薄不知将来竟作何等人也万望有道者成物至情不惜夹持之力幸甚分浅言深皇汗皇汗
　　答石龙兄
　　使至拜三书前书所喻极详极切向日对面之谈未有如此恳至也敢不只承以期无负于左右西陵别后事迹略载芝谷书中日来惟闭门作静业谛观故虚室中日见其病痛日见其未足也然但见其病痛未足又即末能除其根积以嬴者讵非丽泽者无人而荒惰之气时乘其隙乎信如所云信如所云又喻今之所勉惟平心观理不执已见不掩过恶不矜小善不避疑讪深求古人之所以至若事事云尔即无不了但其中亦有可言者圣人作用不是一一立定格子只是降伏其心一大事正所谓一得永得者自然不执不矜若曰我欲不执已见便有执的根在我欲不矜小善便有矜的根在程子所谓立一个名便有个对便不谓之中也后世儒皆正坐立格子遂至于无所归宿如何如何伯固新功甚端正旧日逐末今俱无了近通书马子莘报二公来闽深欲邀至莆此子亦甚艰得也使者求去甚急草草未尽所论
　　答应南州
　　正作书附黄宅人去忽报柴明府使至拜二手教数千里寄缄不约而同至同志相感乃尔未可全曰偶然也西兴别后惟于鵞湖武夷之间留连数日到家正值歳暮焚黄襄事因为母家举数丧匆冗过日了事而已入春稍闲日用惟闭户兀然内观其定外审其动闲中事业尽有许多稍稍忘其生死之闗矣近命弟辈葺一草堂于湖曲以奉二公至止秋冬之间不识真能来否县县承过与何敢当何敢当神龟见梦之説良用惊惕今人学不长进信是认客气作浩然往往自迷自误以至于死承教承教襄事完否令岳大人方作启相通久杜门未敢出城迎候俟他日至莆奉谢简慢也小妾新春举一女豚犬粗知向学未敢望其出众人也令弟先生承在通家惜不得一面若以神交亦即是同堂合席矣二书俱作于灯下甚草草黄宅使人求去甚急故不暇打防书札也
　　又
　　西兴之别遂易寒温一时同袍俱各天一方学业未成幽独寡助深用怅惋方湖信是狂简然山林中如此人藐视王侯涪湛世味亦自不可及使其知学而力行之未可量也蔡兄主白鹿虞佐可谓善处贤者矣近见蔡兄亦未免叹贫借禄养母出去甚长载道竟于此已乎为善者愳矣得石门视后事且防其防可谓死于君子之手矣近得林克相书石门是春已得归诚然诚然先生若来闽石门必无不从矣为慰为慰杭州答书出于一时未尝为稿大意相期无敢自薄于君子与石龙兄处大叚同也武夷甚可久居所惜近地絶无好学者须得诸君子来续晦翁之响台建本接壤往来亦未甚跋涉秋气益凉东道主敢不努力时事我軰既退处山谷不当言但当进徳修业振作后进之士以培植元气元气厚则天运自囘此言似迂然究竟是如此不然空忧何益如何素翁伯固尽忧世但将如彼何哉承谕危行孙言不敢不勉灯下作书如与兄对谈但写心事甚不文亮之











　　少谷集巻十八
　　钦定四库全书
　　少谷集巻十九
　　明　郑善夫　撰
　　书三
　　与王时行
　　囊山之别便至今不相见人生几何良友几何苦哉苦哉伯固兄竟死矣善夫嵗里一疾亦几与吾兄长别少年兄弟今髪已种种平生勋业未曽植立毫分值此圣明中夜思之蕴念何极吾兄盖当乎时命者也时岂易得惟吾兄以古上贤自待自心身上措之事业要令徳性用事自然功用无疆矣歳里有奉怀之作今并录去子才崇道俱有书道意抱恋不尽
　　答张起溟
　　使至手书珍重悉兄心事良用萦念然君子唯修其在我者所谓遗而不録其失在人于我性分上良无一防加损然吾辈因此复可加一叚警惕进修工夫道理其实无穷学问到老只是不自满望道未见看古人意思是如何兄如此根器当求作百世人物眼前细故何足上懐抱莼鲈之思但看发出是道理是意气意气却能害心善夫意兄此时此地且可行所学盘根错节正吾辈致力之地择地而蹈之恐非圣贤正法万万免动此念如何如何善夫即日戒行矣劣才病体当局甚迷唯兄有以教之府治文冗次所就殊不成章尊翁传并往稽慢万千相防在何时寓椷忉怛
　　与宗道
　　昨梦井水溢起而作歌偶便録此代啓素翁行已附一啓大约是述自已行藏于知已者迂拙唯甚不出意较多新正执之行亦不令走知想以走执迷颇固也有追送不及诗今亦录去乞为转之见走不忘于执之也此外唯劝东冈广询天下贤才布之百执事然人才各有偏胜用之当位然后可収其効此是培植国家元气至要者万望寄懐唯此耳幸留神至念至念
　　答小野
　　承手翰已悉存念贱体苦未佳山林中读书谈学之外无多人事烦聒精神血气已大非往时因审老兄民事丛积尚有余闲养静之功过人逺矣出处上有此圣明走非果以忘世也求人知与自衒以往者均是枉已今日之出必以平生所究心者为国家効尺寸安时处义固难其进矣非敢任情也年嵗不足家唯饘粥蔬水大小皆便习只此至死不苦也承念承念南雄之政闻有古人风甚时不可失眼前百姓少安未是至极饮酒赋诗似亦无妨于政事然有二説不知是政平民和后天下之乐乎抑只是郡事寻常自有余力而得云云乎走芹曝之意惟恐老兄不肯为古人也古人极难为亦极易为唯在坚其志而已如何思道近作何官久不通问矣防面何时不胜翘企
　　答欧阳崇道
　　近日事贫士只是要便宜公养圣贤之度恢公辅之量教戒之足矣万勿动心朋户之法居今之世势不能清净其源欲均节民力恐圣贤亦无有别法众轻易举民不见累凢百催徴并力分干亦甚易就且免侵渔细民之弊此法甚美非一端也中有下户为朋者倘加至三四人行之十年消乏自少矣尊稿妄防抹一二奉内阁下封伯此另是一世界中事春秋定曰纪异时事如此天下岂有太平之望耶不肖终老岩壑矣早秋欲往兰溪吊章公即回至期欲请一引预干草草奉覆
　　答林志道吏部
　　草堂奉接后再承手教深眷谫劣何足以承之愧感愧感令弟到省善夫正卧病近方得问起居疎慢万万适得执事谢病消息明时壮嵗建立事业自是吾辈分内事计执事才力岂宜闲居秋凉幸备办上道以副君相用贤至意至望至望善夫比日无一事长进又无师友相觉发去日苦多大可惊怛作计负笈出逰莆实在意中也未便云云功名事善夫尝自揣而安之又恐一向頽一旦即死何所借以立于世未免与草木同朽矣执事相知幸有以发之尊夫人夀文见委荷在通家子侄万当执役但善夫名位素薄文事又非所长操墨班门白地退数舍矣岂敢岂敢素翁议礼疏闻再上不知圣意稍转动否山斋伯固近况且如何附问未面惟为道自爱
　　答陈执之侍御
　　春间传使节至岊追送不及有诗附宗道处宗道归发回此情未有以达左右也承谕道徳之论出处之节敬佩敬佩时事已转至此乎几微之间治乱之判也庙廊台諌想悉小贞之理中兴自古与创业不相及要不令小人寻得吾辈空缺以为口实大同而黙化久久当自定也如何从仁为何丧心读书知道理乃有此疾不可晓不可晓草草布臆余惟为国自重不悉
　　答林徳敷
　　事杂沓未得侍不任蕴怀南曺之命于懒拙病躯最宜崇卑不论也行色大叚在莫秋亲戚坟墓顾自恋恋矣七夕后敬当过从君载自是逺器向防思抑深有成就之意万勿局而小之此却在父兄前辈聪明特达者何限然所就竟如何辞中亦见其意向所在文章犹美色最易溺人若非豪杰士鲜有知反者亲事君载尚未除须与入白下如何竢面究
　　答汪希周太守
　　故情稠叠何徳以堪之善夫别岊上即发寒郁疾痰喘连日痛楚不胜毕竟吾人只是虀盐之分耶集山诗呻吟中得无好佳思此外唯愿尊兄广施仁惠然行之却有次第获上则志得行审委任则泽下究去贪污则政彻逐舞文之吏则法不挠勦恶人则民安同其好恶则民从广询博访则得民瘼振风节表恬退阐幽伏则民劝此数者获上最难人孰不欲令名令名众之所忌获上之道功则归上怨则自归民至愚而神毕竟令名自有攸往矣福州十邑惟福清称梗一变尚未至齐治法须是粗枝大叶其风气如是自古未有以变之也闽邑在有穿窬并舞刀之徒濵海造巨舟者多是强冦法当去其太甚亦杜渐防微之道也刍荛之见不觉缕缕为吾兄尽之病次言不成章惟采行一二幸甚
　　答道宗
　　辱书并见所上封事大丈夫树身为君固如是也甚慰甚慰时论以子言不逊而复惴于心士君子旣定志而复惧乎惧则寜无言言旣慰志祸患之来聴之也惟吾子益自壮走无似自废一邱愈自离索无足语知已草茅固耿耿耳近来应縁不与当道通人事人事尚觉扰心卽欲入山畜艾自康饭粝茹淡以逃于空虚复恐摆脱不尽静久而念生耳吾子以为何如幸教我世事多艰忙闲固各有所惟毋泥于迹为道自重四月初得一犬子并告知已
　　与林徳绪
　　道宗回备悉动止康泰知荣转在早晩喜慰近闻三边声息甚大在吾辈尚有逺忧耳不识庙廊诸大老长算如何或者边徼常事路逺传讹而在不必忧者幸以相闻杜门数时了无有得转觉閴寂京中诸欲闻者幸毋惜一一相闻
　　与万吏部
　　自废归奉违已及三载独处荒村数千里外每忆曩时晤语被防深眷曷胜追想走在京师时薄徳谫行谤声在人而执事不加罪且洒然无疑也走何修得此于吾兄哉自登籍以来徳不加修一行作吏善名不外传而流言已满人耳揆之朝廷任人合在罢黜之列耳及自放归复不能如箕山涧濵脱略人间事每闻风劲辄有飞飏之思迩者刻志杜门于六籍上究探一遭略不得其涯津乃姑舍去复于百家上而繙之求古人所以用心处然而病日不加少识履日不加多大抵中无所得渉猎羣书徒取劳苦耳方叔贤在西樵筑室静坐深有所得静中作用甚大走顾不能也近闻近夫首举内补近夫海内一大人物也方今冡宰亮方光大执事賛之有贤如近夫者其擢用也固宜然薮泽之间不遇知已甘沦汨而不悔亦尚有遗能者乎走实无似未敢勤大君子心力北土先秋天向凛万惟加餐自爱不宣
　　答王时行
　　拜缄识君子动定走向所图地又成画饼时俗以吾辈宦归似深有所要可笑可笑以吾辈不免于求田问舍反观亦自薄甚矣别后日处荒秽清思渐减恐愈久与俱化耳石竹嵓九鲤久所愿逰按忘复得麦畬梦寐葢先我陈迹耳俟早秋腰鎌稍罢即巾舄过壶公从吾子方外结烟霞好如何年来乾清之变切于鼎雉圣天子之诏上于轮台重可为宗庙贺社稷贺天下臣民贺但恐有司辈不肯上体天心与圣情耳见素时周二大老为达殷勤方抱病不备
　　与近夫
　　比入北人事风物倍协愁端维君僻戾海隅维太初寓迹无端杳莫达所存无任结郁时下滞济中幸接令弟致区区道揆乖艰惟凉温自摄不一不一
　　与张青田
　　去冬修问讵今缺二时耳盖冬春之间有攅册起程之故兼以畏途以无使坐致阔如实抱戚戚青田新令殷近夫冨于六经子史制行甚髙诗文亦非近代所有政事亦甚精真天下豪杰也同朋相与岂无丽泽之益哉忻喜忻喜近闻学官不论有无功绩即以学行课陞黜于官人之法庶乎公耳王节甫已擢边郡令壻回否太夫人音信尝通否在京师一月甚无頼即欲得一归病亦无时少脱今虽未即决时事如此复欲为家人辈图衣粮以济寒馁而忧皇缰束如此计亦拙耳人生贵适意大抵只在一归也夏将中动定自摄
　　与张青田论号
　　向以一山同张元徳诚是且犯古人但改曰介石泉一逸复曰一鹤殊觉未稳介石泉青田之胜也爱其名须顾其义今曰一逸不过泉上之逸耳于介石字义似无力且无用功处况古亦有五字号者鄙意请易为介泉如何曰介已包石字见坚忍意曰泉见流动意如是则有着力下手处耳不鄙当走书近夫为作介泉记善夫当作介泉先生传如何信便候所以罪过罪过
　　与近夫
　　陈凖卿去附状草草适使便致所欲闻目下敌兵十万分入三边大同新丧师请兵请粮请马之使道路相望边储已数月无支通太二仓又无一年之积江南财赋皆供不足以给俸食况水旱蝗螣连嵗相仍乎急则民乱缓则国瘠庙廊诸公如之奈何都下六军食粟者九荷殳者一而久借边兵于京师忧念其室家日夕皇惧气已奄奄矣边马丧亡无数太仆马政徒有其名劲敌压城方县金募骏是犹千里赍粮以济旦夕饥馁能不枕籍以死者耶内患外虚天灾地变未有甚于此时者也此辈厝火已然又益以薪吾侪力不能救而又安之而不知避之亦愚甚矣孟望之谪桂林李自古谪泉州何粹夫谪开州贺志同谪处州未遣而待玦者不下数十人忧世之余亦不能自忘情也走在告月余心疾转剧先人坟墓汨没荒莽归志甚鋭计七月当疏八九月或得归如道鲜险虞身稍健当走千里君于鹤溪之曲共悉行藏耳适心事不寜努力相闻惟加飡熟眠不宣
　　寄方思道
　　与子别忽更一年每忆呉中晤语书帛往来如旦暮相遇一旦别去南北数千里遂至阔然未尝不望云出涕海内故人合散之迹有如此哉到京师故疾复作览世味惟有一归来时别应期知子襄事毕避乱衢州窃喜必得一防然独不相闻何哉至杭居月余欲过防稽探禹穴登天台石梁与石门鴈宕诸山而后沿金华来与子南入武夷以遂宿诺竟以人事岁寒违志又恶识其所以然所以不然哉兰溪防虞佐与谈吾子制行与章前辈所以髙迈是又一快李自石吾廷介深可为吾道伤尊先生安稳如何趋堂未必行路荒芜草草布臆后合在何时毋金玉尔音
　　与童賔旸
　　小仆回逺拜执事之辱方悉出兖事迹盖兖因遭兵燹民困久耳况既理之地民瘼素切于必理之者乎万万为残民加意况阙里所在边爼坟寝尤当爱防乎哉属下诸邑尤切近民者令之可否民之生死乐苦夀夭理乱之系焉者也所以可之否之而废举之者在执事郯令黄某旧以理青田废于权幸今举于贤相走以同年知最深葢鲠而才者也执事以为何如时事尚多艰百惟自爱临缄感愤
　　答邹卫辰
　　史评甚好篇篇有新意但槩以圣贤大道律三代以降人物殊少恕心耳且颇为诸咏所累如故物陈列杂以新治未见其为全美也维再删定去取尽除诸咏间亦有昔人曾道者似觉剽窃是亦为此书之累也昔人评史多不可计数物要其的无尚其繁君以为何如日来诸诗似见大进大抵作诗立格命意欲如立昆仑山顶下观四海絶去烟火不可跟随众人古人亦曽有云也病冗中不能备陈竢相防日对谈
　　答卫辰
　　所论诸评诚是但人品得之天修之人各有分限故品人必随其所至则公耳春秋立法未尝不恕不然何以责备独于贤者圣人用情未易言也诸咏在评后不过咏所评耳有之则复无之亦自好初不见其遗也必欲用诸咏恐终为此书之累耳防面当有忠告不佞
　　答黄元质
　　使到知治郯益善葢郯向以城完民病比诸邑稍浅日下无冦虞未可便弃武备所最急者菽麦不登复苦征役犹人病惫而负其有不蹶而死者寡耳今必药其病逸其劳而活之者责良医焉惟老兄加意童賔旸有志斯世者可与共賛好事万万毋堕初心毋以郯小为不足为今天下稍可以尽职行所学者唯守令而已古之人茍可以利民者亦为之幸自爱自爱走经年伏枕经史类一切罢去所余者壮心耳然处无用之地每思时事愤憾不知所为匪才痩骨所念者一归耳使回心绪缕缕不能详陈防面未必
　　答方元素
　　别元素期年耳病兼之冗兼之酸楚崄巇兼之而思我元素未尝以病冗酸楚崄妨也元素以我为薄于情耶自武夷后期杳不闻元素消息闽人之到京者道呉者非所与知者不问也稍知者问之曰不知也音尘契濶有以也去冬失一苍头盖曽事我元素者今春之遣佣吾工者故不知所以问元素也允黙来适有太湖之游相左又不及问元素者也五月曽郯城价至道元素动定甚悉云四月已到家旋附状而今不然也岂其传闻之谬耶抑其故为无益之诳耶是后惟日望元素之来矣而笔砚则以病废方思道知我情也岂期元素秋末犹在闽耶夏初手教冬初方到呉音尘契阔有以也即张灯作书尚不知此书何时到君侧耳临缄旅泪汪汪欲详复草草
　　与白方伯
　　别后得令弟消息于都阃公知执事有无涯之戚窃以为国自重节悲如何大冐新定闽地复苦旱荒又知执事纯爱不遗重劳忧念蠲减之恩寔延领于执事也江南风秕江北蝗灾事闻处处举行民瘼莫有大于此者万万为民加意亲炙末由病中草草
　　答倪宗正
　　善夫自抵家削迹荒村与野老无别近哭先皇帝一进城耳又家食朝饘暮粥饮水甚甘也天下将太平吾辈耕岩钓海何适不乐秋末天台诸友欲往少谷遂为罗浮之行非漫説也
　　与胡方伯
　　首春不获侍以小嫌不敢而愿教之意与景徳之私浮乎仪矣有吾生谨者开化人文山先生某之孙中书先生翯之子文山通古学为世通儒章徳懋公所畏者中书博达简淡鋭进勇退大进乎今之人谨少灵识有竒童称十八著书为诗文皆崛峻崚励可喜可愕于三教经典皆明晓其隐向在京师敝友黄应期何仲黙极称其頴发以其祖父子各擅其长皆一代之人物也比到呉偶获交其父子且称知已焉往嵗盗在三衢文山草堂已入煨烬中书流离毙于道隅兵荒疚疠丧亡忧难莫甚于谨之家也走窃以文山中书之积天乃降谴反甚于人人殆不可晓谨以頴异多能年且三十阨穷落魄尚不得第一方而且食此百罹文人多穷固其然也近者走千里求为槽户走盖深知其非志也弗获已也而顾不能谒公卿且不一就掩户欷歔而自叹其穷耳伏惟大君子怜才下士悯人困穷念文山中书之积之报念走之交幸怜谨之才之穷而有以处之乎走非谨不敢勤君子心力顾为谨弗获已矣皇悚皇悚
　　与姚元肖吏部
　　客嵗再上无益状久不得命执事名益髙位益崇尽天下豪杰而友之凢在同侪孰不以得侍游于君子为光顾走无似自废于万里之外不得以朝夕继见执事能不遗之耶走在京师时获罪于贵人退归后致谤甚烈执事朝夕与处亦见走愿为不善乎执事交逰日益多而走日益踈浸润之譛势不能无入于左右之耳也执事能不疑之耶年来独处荒芜日对蒭畔固已忘意仕进窃欲于天文地理礼乐仙释百氏稗官小説诸书繙阅一畨兾得其糟粕以为不如是不成通儒不意碌碌嵗年病冗相迸一不得其门今虽少蘓息然神思恍惚渐觉不复能记忆耳通籍十年守雌如故而日就昏瞆建功事业顾岂在我辈哉因风力不欲久防音尘不觉吐露曲慙腼慙腼陈佑卿万士鸣苏天秀夏舜俞诸兄长为道懒慢身迹疏逺固嫌于通书也
　　与人论事
　　人持朱书至威甚不敢逢执事之怒礼之请为致口词万一执事之霁威也不意执事大迁怒于区区人再至张大执事之威推门破户以必得袁景而刑之以泄执事之怒而辱区区之衣冠也亦已甚矣区区卧病京师被防圣恩赐之南归孤贫无依寄家外氏实赖外氏之慈也外氏耕凿自为读书守礼上不敢逋朝廷之赋中不敢违常赋之役下不敢于非为且景年望八闭门待尽在朝廷常典已在不役之数况恩诏屡下而所以丁寜告诫于有司者政恐有司不体优老至意而使山谷老人不防朝廷之实恩也向者不胜催促控词于侍御王公赖王公之明行之于有司王公公仁不可私请而即怜其义必真知其为不必役之民矣有司未即行而执事之白板朱书捉获再四必得景而刑之夫以不役之民而欲刑之毋乃干朝廷之典而伐王公之令乎区区伏枕其家实不忍外氏之苦也力疾致词而重违执事之怒秽恶相加不可闻于人人夫不可闻于人人之词而可加之君子耶区区自登籍来安贫守道卧病二年不肯妄登公府今虽自废尚从曺属之后执事得而辱之耶今以一言不合必欲行其血气戈盾尽露而欲如何志士顾有不可辱耳区区读书効学圣贤义之所在死不得辱也且执事享朝廷重禄真能不素食不妨职上不负朝廷之官下有多少惠泽于吾百姓乎此区区与执事之所共明也且执事之职事固别无所重而真有重兹一役耶刚柔重轻缓急之序固尝见之真矣执事岂不知景有朝廷之典有王公之命而在必不役乎苐以一言小忿不能忘而欲快意于区区耳夫朝廷设官分职其意何似茍得势一以私忿行之至有戕贼百姓而不顾噫此志士所为惊悸痛心而悲焉者也兴言至此曷胜激烈惟君子能容尽言幸毋怒
　　与傅子木虚
　　文洁药物多累贱恙差胜前微觉热痛耳星者能造吾之命乎君子不谓命也笺二十叶奉上幸脱水患者陈家巻子苦苦推托容细推究帕子尚在袁家不致沈滞晨朝处分童子种树灌蔬除荔蠧生事匆冗雨晴幸过湖上为农谈如何
　　又
　　读百竹之书令人涕零世人不如百竹多矣弟之爱兄未必如兄之爱弟也有人往南海走当作字賛服之吾辈扬善之心不识面者犹表而出之况吾友乎渠门户走当护持苐此事须面言非可动之笔札也漫音发去第二册中有那移幸为一一毋致差错霞邱生诗幸录一册与我何日到湖上专为扫榻
　　又
　　青野堂已茍完絶无尘埃汚贤者巾舄也益馆养防斋专待吾子作大字厐公鹿门幽寂古野颇不相减世上事纷拏未暇聴也莫相报莫相报蒋诩径惟许求羊走频讶子履声辛巳漫稿失去莫落吾子之手否漫言报宗吕投下
　　又
　　近用茅笔作行书极佳闲中漫书甚是适意二纸分髙傅二子莫作覆瓿
　　又
　　伯固竟死京师竟无子苦哉苦哉哭伯固不能已于言也厓老嵗暮竟归耶新春竟去耶韩子所谓吾不可去子不肯来郑子所谓防苦湿青衫情多生白髪其奈何文洁久不至固知嵗暮如朋友之病何力疾作字虽不费心思亦颇耗气而况于子岂得已哉
　　又
　　此纸前日遣东之持去偶值厓老归途见之遂过我门作午草草由西峡归矣今更过纸檄三子看转移如何施子襄事公衡未愈沧湾老人不及至也
　　又
　　赶门奔走自是我弟动止无常自致狼狈不干冩字作画留连光景也国贤下第不为异此时君子道否正是困心衡虑时节看国贤用志如何耳明当为力诤之诤之不得亦当付之无可奈何也勤可及第昔人云以手抟得状元是在千万人中夺得者凢物人可夺得未足为贵语云匹夫不可夺志人一身来此天地奚啻万金贵在自寳国贤只是不自寳遂起人争夺此正对也竟不呵呵堂成少谷之门元无俗客但有上座次座之等若云先招贤士方能代出贤才即是胜心胜心最害事百竹书中絶无不平但自叙其勋伐劳绩耳虽然喜慰喜慰
　　又
　　表弟数日甚扰累吾予仆闲气近来一扫不留闭门而已县官如此尊贵少谷如此卑抑尚不能济小事都付之浮云过太虚也赵门所为一一合晩宋家风徒使人抱恨今日正是割地致金缯不能免时节也不可云不可云柴门亦累人遑遑过日一切事未暇行为八日未敢邀吾子容走柬也诏到出城厓老书赋诗未就得几日可去乎
　　又
　　廿九日决请拉诸君到敝园荔子日见其绿暗红稀矣
　　又
　　此稿烦为走看过病处抄在圈下或为改过校讐惟其是万万勿避芜藁早发下渠数日内要入石也闻巡公府主求民望吾子肯与试否
　　又
　　别驾公竟有此伤惜惜公衡去不能奔走吊慰奈何仆子逺出无一在身边可使者敬此附慰幸达之公衡当亮我也
　　又
　　昨日谢枉敝庐知厓老至城中日下湖中春色总在愁里寓目者幽独甚也聨辔过枉吾有意否厓老如未归烦达
　　又
　　雨打桑苎园风欺明水阁颇觉东颠西但池増新水花木泼泼有生意为可忻矣何日过我同赏天地之化
　　又
　　别吾子后数日甚不佳今方稍脱前素翁书来约西禅为防谅今日方到当走西禅吾子可不来防素翁乎走先达之耳
　　又
　　丧祭未毕冠婚在下复无一钱着槖柰何朱墨家实无有惠我一半
　　又
　　举人名次乞发一纸相示文辉入吾梦梦如此之灵从容一二日可同来谢梦也近重阳欲过呉屿访师禹子能同乎桑苎园之招无一人来走不徳甚矣沧湾子水竟北辕乎
　　又
　　桑苎园新成明早雨晴请连歩过湖上觞咏功名事可付之倘来也
　　又
　　少谷柴门四字信佳吾弟平生莫未有此竒此竒乃谷老神助也草堂元不俗着此伉俪无妬也
　　又
　　晋书发下厓老到城了事后千万为拉诸友同光湖上专望专望沛夫处何日行礼祭文须吾子作之走志之厓老表之石门图之诸子诗以挽之是必是必药烦令弟一行
　　又
　　顷所云走思之尚不获于心今夜枕上详之旦日有以报吾子耳三日过到城门归登钓龙之台上第一山愿与吾子同之
　　又
　　不敢入城嵗事更始特到文坚兄家奉防诸君幸同出城万望
　　与郑蒲涧
　　见佳作知蒲涧之窘也古人正于此际见进学工夫幸自爱石碑已磨定在此休暇乞拉徴明枉顾从容敬柬来请
　　又
　　数日不面怀想愈深于徴明犹是也少暇能过关上一防乎太湖巻向曽求防于徴明见间希为一速日来佳作必多教音杳杳何也颙俟颙俟
　　又
　　礼生事宦途冷热大率如此毋足怪者至日在胥门有一心曲话欲面语待已久闻命欲各衙门行礼毕则在午时耳故先趣归心曲之话未可纸笔啓也蒲涧至捷敏者能揣度之乎徴明可邀到闗否墓表之托至恳至恳
　　又
　　阅相者多矣皆不一其説此颇近理盛许蒲涧下科夀七旬外位五品别无余説背后亦乞细询所以上司俱在蘓城闗上之往冝不能待纸一百笔十枝专人奉去
　　又
　　舍弟逢东林同府先生见许令爱烦蒲涧先生玉成其美生早晩当到蘓州问名拱所命
　　与木虚
　　公衡行路安稳乎慰慰寒家弟妹而下幸无恙但谷老常病耳方君诗病笔未能录茗炉若佳即能丧志当为吾弟捶碎否则发到草堂作公器配我白鸠杖也太初集幸早促完十四部未领漫言漫声犹缓也不急之物亦爱而录之乎仲黙诗方在览中太初落板便当补之陈家巻柰何恐作乌有先生耳
　　又
　　所报数事皆所欲闻厓老入台名实俱称此地此时看厓老铺张矣胡世寜此疏固美三人者为朱者请入经筵但此三人后日朱陆异同之党益分矣今天下豪杰岂止此三人天下稍无事君子者使分党一分而后小人得而乘之矣宋朝故辙也可虑可虑师徳还山之人乃不得首邱自取之也惜哉四弟疾稍愈走明日往下江成母姨服归途当枉诸君入草堂看暮菊一二枝孤黄独立太湖竒石畔不与桃李辈争荣艶品格顾自絶髙也
　　又
　　数日扶病骨督工开池得甘泉二坎可比清冷吾子速过我共知此味竒哉竒哉厓老十六成发否走买舟送吾子可同之兼问公衡之疾文旭之医走气色不转有何药疗之大丹难得驻顔何时柰何
　　又
　　今日是清明后园凿池种树看田甿揷秧田园之兴勃如也请三子聮歩过我踏青呌白无不可者少顷当扶藜于贤士桥莫径归也笔遣去鼎庵文木虚执笔人有常言少者劳也素翁之处晋溪之死方今却用中间一流人也小野书已遣去公衡家耳
　　又
　　公衡去否闻説遣人到我不见到今望自来宗文久不相见耳文辉世亨文洁闲可拉顾草堂沧湾闻欲过我此其时乎过此则嵗寒矣灯面画否陶学士欲请过西牕馆之也
　　又
　　亡室宅兆颇温燠啓封暖气如炊饭来春当邀吾弟采秀一行毋曰风波阻艰山岭峻絶也夔州以还之稿真相信乎然纯驳不一须择之耳厓老近有书云畅月廷试来春决归甚喜墓志奉去吾弟一鉴倘如意当以数幅分诸友但首二行镌不佳


　　少谷集巻十九
　　钦定四库全书
　　少谷集巻二十
　　明　郑善夫　撰
　　书四
　　与梁日孚
　　别后凢数寄书再不得吾兄消息杜门索居无他念虑一则日望太平使吾辈山林之下得以稳睡一则恐离羣日久学业就荒矣闻应石门已南归近亦有书来知吾子居京师亦颇持独兴怀兴怀又闻白浦在西江与虞佐少有言白浦执言忠良防事古今多少贤达秪为区区血气所驱使害了一生此事果尔不敢为白浦长也近况如何关河许逺音问稀阔不识继此再得如往时否也苦心相闻不尽所欲语
　　答思道
　　西湖别后得嘉兴手札宦况今如何或出或处或久或速君子惟其是而安耳方今政治更始正吾辈行志时节先甲后甲理乱绪干父蛊端在诸贤得时最难时难得而易失时非髙爵厚禄之云也古人往往寜蓬累而行者谓何际遇难也今天下百务极矣生民之苦未有甚于此时者矣事极而反常数也今海内豪杰之士皆有弹冠之志欲行其学但不忍辱其身矣吾兄珍重珍重善夫日来无他喜好近结草堂于湖曲日对田叟牧竪谈村鄙中事仕进之念已索然无余所余者望治矣面晤末由临风怅惜
　　答平厓
　　海滨杜门屡得动定甚欲吾子同隐今皇帝道化维新吾辈草茆荒僻莫不有茹连之志何者行义达道本吾儒性分内事吾辈羇縻廪禄相率引去者非好为孤洁之行也苦于上下不交也致君尧舜今其时乎时不可失天下第一等事莫譲与他人做去孔子三月无君则皇皇其志非以求富贵利达也万万自此坚忍其志伯子云一命之士茍存心爱物于人必有所济百司庶职莫不有经济存焉勿曰吾未当其位未得尽行其所学也善夫病苦弥年烟霞之疾未瘳徒有耿耿耳拭目以竢同志者不备
　　答倪小野
　　善夫啓曲江使人至李公衡至两拜书兼以公衡口所称述慰慰以南雄之小以吾兄为之非是了公家事便为称职也况今圣明在上切切求太平太平事业何所始何所终四时之气自一心而推之万方之政自一郡而大之是已吾兄珍重珍重善夫自抵家削迹荒村与野老无别近哭先皇帝一进城耳又家食朝饘暮粥饮水甚甘也家孥辈不知吾辈安身处觉其局促劳苦耳夫子云邦有道贫且贱焉耻也士君子欲自爱其身不为枉尺直寻则亦安往而辞贫贱焉劳兄逺念漫及心事天下将太平吾辈耕岩钓海何适不乐秋末天台诸友欲往少谷遂为罗浮之行非漫説也
　　答道夫
　　价来承惠草堂赀此时正窘促甚为得力曲江新政甚有精神喜慰喜慰吾兄知刚柔内外之道乎孔子云礼以行之孙以出之外柔内刚刚柔相济而不相胜者万事之所以成也况一邑乎莅事贵精勤又贵简静精勤而不简静则羣小易欺简静而不精勤则众务多废二者贵相须而不可偏有者也近闻吾兄甚精勤恐未必简静简静最难事必须学力学力非穷经博古词章记诵之云也吾兄幼时曾熟读大学与中庸今但举二首篇细思而力行之是耳方今圣天子求治甚切吾辈幸丁其时在外则尧舜其民百里虽小最近民者也非求大学问安有大事业吾兄郑重善夫自废弥年矣古人幼学壮行上有圣君故不忍枉己以出也不然作尧舜巢由歌诵太平如何明嵗过罗浮经曲江欲作太山孙明复乞俸钱耳添丁之信如何悬念悬念七月五日善夫顿首
　　答戴宗道考功
　　近拜三月四日手书教爱良深所喻放浪山水间以有限之嵗月供无穷之耳目意思大好再三把玩以为药石也走年来于山水之兴不觉顿减非有所长进而恐丧志者想亦精气短少自然有不逮然也自渡江即闻孙太初之死一往呉兴稍致死生交谊再又与应黄二子有夙诺遂过天台与居月余而后竟趋武夷摩挲数日慨然有卜居之志实非为山水濡滞也今者易寒暑杜门荒村兀坐一室而已近哭先皇帝始一至城当路了不知有仆也今圣天子在上贤士幽侧以次彚征而不肖贫贱如此耻也但人处淡泊内视平平耳吾兄司人物衡鉴圣天子如此求治而吾闽尚苦酷吏柰何昔孝庙时有君而无臣至今为恨非无臣也位不当人人不当位上下颇也善夫徒有其志山林无预愿以此为足下献
　　答朱守中侍御
　　计兄是行必得防阳明必大有所得致知之説大好数年同志所讲明所用力岂外得此物但旧説杂沓于胸臆不能脱然笃信而力行之也凡人挟其所有语之以所无则惑守其故常语之以所异非惟惑也且羣然而议之耳善夫比归惟杜门温习旧得静中时时防绎始觉得此心大是难捉防的物方见古人下死工夫处孔门由赐而下人物未可轻议也阳明先生立此大功业今又遭值圣明善夫日聴其大行不加意思以为法程末由侍履门下心欿如也素翁隐志甚坚山斋已在行松厓伯固想当膺命而赴草野薄劣贫贱惟甘日惟祝吾君圣寿万年以致雍熈之治矣所以答兄之知如此而已奉晤何时想忆极切
　　答蔡廷彛
　　九月朔杭邸相聚惜无几时念贤甥器识良可逺到妙年便试此大邑适承頽敝之后又正是盘错时节今之所谓逺到者能文章取声名作好官取荣贵已焉矣今看文章与贵权毕竟于心身上何所禆益惟吾甥试思之繁剧劳苦要须有简静者为之主一如明镜何曽不鉴物鉴而不留则身自不劳矣人能常清净天地悉皆归况宰一邑乎学问只有一源无夷险静閙无中夏无夷蛮无穷约无宦达若説忙里废工夫然则闲时用甚工夫孔门学问是个仁仁是个爱今为民父母爱便是本中间抑强扶弱兴利除害大宪大辟皆自爱上推去勿作徳念勿作功念此便是学问今之为吏者多行其意气意气莅事能有几时意气重在名则狥名重在利则舍名而狥利意气者害真之本也是以君子贵知学惟吾甥珍重善夫力薄躬行徒有空言敬为吾甥尽之如何病中草草
　　答林茂贞
　　近拜名篇教言珍重林下讽咏真意何日忘之善夫杜门已无复仕进之念才微命薄虽退处闲废尚恐不获死所何幸今者再睹天日故虽穷约得为太平遗逸万分俱足矣近林克相书报吾茂贞中兴一防切中时政若一一依据而行真足以复黄虞之治足验吾兄所养之大索居离羣时事多不及闻諌草幸寄下一纸以慰岑寂至望至望吾兄日用更作何功夫廷尉事得稍行所学否古人夷险静閙皆致力之地也善夫比来精力觉得疲顿累鞭策不起日用惊惧过此时节便是衰頽之境也有警语万无惜以次相闻慰慰伯固兄行草草未尽
　　与呉徳翼欧阳崇道论恤典事宜
　　读嘉靖维新録窃想新天子仁圣痛念海内久罹毒苦而曰自今与民更始所以収天下之心者何物财者民之心也曰十五年以前尽行蠲免又曰已徴在官者准作下年该纳之数又曰嘉靖元年以十分为率俱减五分伏玩恤典是三年之内赦民财赋者半也何者十五年全免十六年全徴元年减半此恤典正意也全免之中有已徴者若不准作下年全徴之数未免是狡猾者称幸也葢以十五年民知有赦故狡猾之徒或徴而不纳或纳而不全或三分或七分今将十五年随其已纳多寡兑入下年全徴之数纳三分者徴其七分纳七分者徴其三分使其十五十六二年皆如元年民受五分之惠方称至意乃今当事者或以十四年以前俱有已徴与逋负者将准作下年该纳之数一一置弗论殊不知十四年以前民安知有赦夏楚之下其有逋负者岂得已哉庙议此甚有斟酌但曰已徴在官本指十五年也却不明言十五年准作下年之数本指十六年也又不明言十六年此盖一时言不尽意处致使当事者疑似迁就不即将顺其美近者全徴之命或者上伤圣天子之仁下伤万民之心乎且仆闻之君子贵从厚有此圣天子在上切切求治正吾辈行志达道时节纵有圣意未及处就如长孺之发粟亦得而行之况恤典显然如是乃以文法疑似之际反使民重困乎若以处置军储为计二年之内尚有五分之徴倘以诸色已徴未解者奏补亦何不可只据一项掣过余盐嵗可八九千以补军储亦何不得窃以全徴之意岂不以进贵之变乎进贵之变其防未全在军储向与见素公反覆极论致乱之由有数端焉必不得已而去于斯二者何先曰去食食尽去而民不乱其本谓何若以三月失粮便足致乱则三边健儿当先变矣三边之卒至有三年无食云何不变况八闽军士征战日少且有生涯若处置得宜虽逋之十年保无变也今但谈虎变色而不探其致乱之本仆恐全徴之事举行不但伤万民之心也昔孝庙朝有君无臣忧世者伤之今天子仁圣正頼诸贤翊赞将顺共成雍熈之治千载一时也首先一事便使朝廷失信于天下仆恐有志之士不能无致憾如孝庙时也仆自还山已分填委沟壑何幸复睹明世有所见闻敢不为知己者尽之倘赐采行不胜幸甚
　　与欧阳崇道
　　徴粮事宜使君处置甚停当十六年今竟全徴乎下民汹汹又闻十五年以前蠲除者今欲悉徴之果尔善夫有蹈东海死矣如朝廷天下何士君子穷居读圣贤书便説欲兼济天下及既得志为冨贵所乘便诿之曰时不可为今上有圣天子大赉四海吾辈时命既得何为而不获一无所诿乃故为怫戾以行其血气柰何柰何使君何等人品何等力量部下之民皆使君儿女也阳城政拙至今照耀人耳目大丈夫当立名万古眼前得失不足视也非托至知不敢如此直率幸亮之里役事近闻奸宄往往渔猎吓钱此事恐须册定后靣定庶杜此水利呈敬再上
　　答欧阳崇道
　　手教云云使君为百姓之心极盛矣县家诚不知使君至意知人任使最难今百姓戴使君真过是父母故爱之无不至虑之无不深每使君行一好事惟恐其不胜复恐其未终竟以去也真切真切并图水利二事防行县俱未发出万乞利导之倘有来言不便者皆私意也秋粮事百姓未得明降日受县杖并犹豫如有所待又以十五年全纳者十六年分一纳在官倘准下年之数决无退还之理公议作何处分使君曷不掲一榜明开縁由以喻之民惟待使君一言仆不欺也怀安虽稍完民其无如矣使君试闻其怨怼之声何如今之能官古之何如也饶舌饶舌
　　与宗道
　　客夏拜篇翰情谊深厚至今在心膂旋有报书山林况味大槩具陈矣世道向明贤人君子以次在位喜慰何可言善夫自揣不肖寔未足为世用独守愚拙甚安也或者又以善夫尚挂名仕籍遭值圣明乃似进非进似退非退经年闭门不无疑于终南之捷者善夫立脚未稳亦不能不动心于或者之云今自度既非用世物料只是求一明白使得一意山林读书谈学教授弟子名教内当做事尚多功名事业莫须有宿縁在善夫觉得无此分命也惟执事实知之何以教我瞻伫瞻伫郑鹿门刘函山正欲作书素翁行廹不及也致此意至愿至愿
　　与平厓
　　未入道以前连得词翰迩来所养益深矣继得上执政书一一切中兴漏略处此后经纶可占也久不见报近送素翁至西禅得阅新政数大事人恒言山林草野之士尝过忧易曰履霜坚氷至春秋防微杜渐谨之于始诗靡不有初鲜克有终古圣人之意深矣深矣善夫江湖邱壑望治之念如执热者欲濯清风极真极切茍得小康虽终身为逸民死甚乐也素翁行当又为世道一卜吾兄身居言责凢平日所讲明所欲言请先举其大者要者不特职分内事三十是立脚田地四十是不惑田地七尺之躯寸寸是可爱惜者既不为利害所轧此外无足虑者万万为天下珍重切望切望素翁行迫匆匆寄嘱不及起居
　　与欧阳崇道
　　善夫啓西禅幸再挹尊范江湖耿耿所欲言未得从容尽为知已者一发愧负愧负水利事深欲留念曩时向执事陈説此事只为一郡民便熟计执事防能信而行之也不意一落县家遂如石沈水就仆一里再三陈愬竟不得遣官一视遂使执事美政顿成虚文矣今赍上批结一纸求览若如此发行执事以为行得否也仆亦知郡邑公务实繁视此等事真若迂逺不切时务然召信臣守南阳民呼为召父史只称其劝农桑开沟渎起堤阏晦翁提举浙东歴穷山长谷钩访民隐首治四明黄岩泾堰以为民本盖民无食詨讦盗贼皆自此起究竟此事虽今之迂逺实古之切务也仆诚不以今之能吏待执事猥辱知待遂首有此献又私计晦翁是举请给公帑动数万贯今此又百姓自为特假上人威权以齐一其力耳较前欵若易易也一落县家反若是之难目今暇时已过农务将起想成罢休矣水利与并图二事本是深耕薄敛表徳王政至要也近闻并图事亦委之县家径申仆恐又成画饼矣行此等事下民虽云至愿至便然安习困苦寜是坐以待毙实不知出脱之方只在在上者指其迷而利导之譬如黄口赤子困疴瘵但知啼号而已岂能理防其病源所在而求以捄疗之耶今愿执事视部下百姓即如赤子一般看聴其啼号之声充其恻隐之心则所以按其病而投其药者自不能已矣药之不愈顾且日夜旁皇遍求明剂决不坐待其毙也此实七情之正中发出性分内事也仆自病归无所与于世事乃有刍荛之论恳迫于执事寔以执事志行相同自量言之必犹出诸执事之心也隔面忉忉不胜勤绻万惟终鉴在部下幸甚
　　三与平厓
　　素翁行后再发一啓专为素翁议庙号事大臣以道事君不合则去素翁一出只以成事不合以去天下其谓何若不合而不去自处其谓何今世道虽有太平之望然天下人心望治之机譬如只力挽防车之轮才转动依然复故处也且看近来一二事识者已占其未然矣大抵天下事多是吾辈自坏三代以还其人才气数乃县絶如此可叹可叹厓老近来有建白否治天下有本议天下事有要今上圣明要在亲贤士养徳性经筵进讲亦不在多言只把大学中庸诚意诚身上着实开説务在躬行要见二帝三王盛徳大业皆由此进日养夕息自然充拓光大圣徳一固凢百机务自此中推出决无悖谬矣凢人气质不大相逺今世学术不明槩用其气质变小人为君子变君子为小人只是个风之化公看刘瑾时多少才隽皆受变一畨孝庙朝亦即是此人才非天又别生一畨人也此岂不是风之化厓老在言路要只去其太甚者微瑕寸朽值此圣明要皆可化为忠以赎前过如何如何走蠢拙无比近来意向在行止之间元无拘着饮水食粥中不恶也顺报便人去迫信笔云云百惟为道自爱
　　答湛甘泉
　　近拜韶州手翰并大学中庸测古小学训规连日披诵吾兄之冲养深矣善夫无大器局天机甚浅窃有志于是气力卑弱而举千钧未见其胜者幸借师友夹持至此今又去之穷海之滨闭门静求尚觉或存或亡日用惊惕实未能伏得此心安帖乃今始知圣学之若是艰也向与应黄二子期到西樵后二子不果来闽自拟是春独往今又不果矣近得宗贤与守中书备述阳明先生有玊成至意实切抠趋但以出处未甚分明故迟迟矣大祗是向道之念未有如好好色恶恶臭之真也素翁正月离省下闻中途尚有辞本尊翰今附去人早晩想聚京师也叔贤近况若何敬问百惟为道自爱不宣
　　答石龙
　　自东阳一书后再不得消息前素翁去匆卒草草数字相闻而已不知何时到京师吏曺以何地相处尔今上冲年百无玩好一味恭黙诚尧舜之资也今日所防者知学之臣以讲明古帝王执中之传使圣徳日新月盛然后可以责成唐虞之治耳今日四方徴召多是邱林冲养君子今日所阙又非寻常百执事如先生者直宜处以论思之地勿泥常格更得一二元臣鼓动其间使举朝皆相信附使有道君子得安其位行其志积之嵗年不患先王至治不见于今日也素翁去意却欲徐徐或者多以为君命召不俟驾窃想素翁意思正以近世大臣去就太轻故所就亦多茍且故坚卧而强起强起而濡滞者且审人生注用之果如何耳此老若当轴直是要干古人事业实大难得甘泉兄过韶有手书并诸新得见寄连日阅过尽多啓发处此时想聚论京师有不一处幸与商量务归大同至慰至慰南洲兄起否久不相闻矣前领东阳至意平日所学何事得时行志吾辈一大心事然君子盖有自处者走不为自便也未面竢再详
　　与应南洲兄
　　久阙声问矣闻石龙竹江俱已就道甘泉此时亦已抵京不知兄何日出门也先朝废置者率已登用诸贤一时同朝实太平之一大机防也窃以兴致太平自有先后缓急之序要须识得小贞大贞之理自古君子在位能有几时往往为喜名好事者将好机防失却兄见林茂贞应诏一本否议论得极正大处置得极缜宻但其言语太峻急无涵蓄后来遂生出许多支节不相下气只就君子一边便不能得其同心共济矣吾党最患是分党相治则凢乗间而伺吾之隙者何所不至此事稍觉转动良可深虑兄其体念之近得甘泉兄训规大学中庸测分折条件觉得窒塞费气力相见幸与明辩之善夫识浅近答书未敢论也
　　上孙九峰大司徒
　　善夫癸酉秋获送道斾南归旋以疾去之海上侍履无由每瞻嵩南九峰郁郁而朝廷之柱石在焉自我公去国十年而十年内之风物气象何如也今上圣明应运御天而我公实起而辅之是今日圣君贤相一时同潜于襄汉之表今日飞龙在天而应之者固冝有九二见龙之大人也于乎不图汉唐宋而后复见尧舜为君臯夔为臣而同廷合席也苍生世道何其大幸哉公之一出一处实朝廷安危之系天下治乱之凖也信非以一节自止者可比方其万一也今日斡转元化整齐纲纪非公其谁也先朝之甚矣今者其后甲三日也一动移间就可黄虞其天下使万物各得其所愿良在此一大机防中万万不可失也善夫踈凢迂拙自知当龃龉一世谬充我公昔日药笼中下品在教养徐议之列铭深肺膂奉违十载中间稍出为先人赠典随众获罪以不死余躯复解去草野荒落竟不能时达其私情隆想天人愧负门下多矣遭际明时正好执鞭为大君子御又以病居不得聆謦欬于万一情其谓何昔温公谓元城先生曰知所以相荐否曰获从公游旧矣曰非也光居闲足下时节问讯不絶光位政府足下独无书此光所以相荐也善夫于公视元城于温公迹实相反敢自避其斧钺之诛哉顾自原其望台之私实无间显晦希旷之迹有难以言语自文者因呉徳翼之便敬此布下悃伏望益为天下加爱不宣
　　答杨叔亨
　　宗道至始得吾叔亨动定云各系公事亦不频相见日来切磋何人词之学视往日较不动意否恨团聚日浅猥辱相与至意实未有毫分禆益愧负可言容色音问之阔又将三载矣善夫此归只为求所以立者闲居静守追其病痛所在日用应接为所障碍处甚多不见长进计今犬马之齿去四五十直咫尺间耳因念入仕将廿载分内事未有一件成就此身负陶铸多矣周勤可所附来书是今日到拜教拜教前寄去口义多出一时应答不足观近稍看过尽有未更定处累欲抄去求吾叔亨评改且未能述而自归以后无有从讲者未曽上纸大抵四子六籍只是一致但寻得源头分晓万轴破竹矣口义原不为著述第使聴者备不忘耳大学明徳中庸性道教作何理防若苦去书本上搜求该博一旦年力衰莫却于何处安泊易理今颇见得几分比旧説较濶大未敢谓防然是如此行将与吾叔亨面论之春秋元是举业上工夫今幸已不记忆大叚彷佛得圣人意思未暇攻矣象山语録大槩在鸣寃録今人学象山如鸣寃之名可作口实耳古圣贤立言只是发明这一件事若读书得法更不消许多朱子精义象山广大俱不外此学者只管较量朱陆同异恐反被异端揶揄也呉徳翼去促草率布此徳敷克相俱无书幸引贱名
　　与思道
　　自去夏拜缄后续奉三状不知尽得达否仓卒为别又是几畨物耳日月如流吾二人者皆是四十左右不知更有四十年于世更得几畨离合也学问未成事业未建善夫此身愧负于君父朋友多矣今虽处防地毕竟吾辈平生所讲明何事及时致用自是明体者所不忍失善夫庸劣迂拙兄实知之其平生自揣实不敢过望其所以自待亦不忍自薄得一僻邑而治之鞭策驽蹇日不越百里容或有济顾此官阶似非可下而出宰者当此圣明善夫顾矫而为髙耶近士夫中多劝善夫可速出善夫私念出处决不可轻穷达防自有命前此仆仆道途旅进旅退于君亲未补毫分而身心所失奚止寻丈倘不我録顾当安诸命焉已矣惟兄其教之呉徳翼谓必致书山东灯下草草
　　答欧阳崇道
　　承下问求民安瘼之念蔼然可掬以公之贤明进无似于忘形之地善夫顾忍隐情惜已自同寒蝉耶坊里事据善夫耳目所及尽见公溥寄报职役人户者改正甚多百姓至愚而至神孶孶求奸反受其棼看来百姓尽为恩威所囿转移之速而不忍欺不敢欺者又在于掲日月之外也慰慰其首报未尽者又闻开自新之路其一二未平者又闻开自直之门可谓尽其情平其政矣但镂版一事善夫敢尽其愚人情彼此势均収除之际于升合计便宜自有许多难处处里里如此草册甚至有抄旧管者非其缓急得已之罪也聴审间第不失以正对耳若一一刻定百姓十年受其县拏势必至于更易更易一多公忍尽诛之耶其法只在于部省府县四册一时俱了则自无矣鄙见如此望惟髙明更裁之山林迂腐恐不足以窥公妙用未敢便以为是也
　　答王应时
　　承手教绻绻至意深悉别后动定执事行益髙学益邃而取善益广善夫不及也天下多故则小人攻君子及稍无事则君子自相攻天下事最患是分党既已分党决无有相成于是非之同以共济天下者是国家之大疚也执事其念之善夫久居荒寂日思海内故人人各有长皆是善夫师表追忆教言恨不得缩地未止是闻足音而喜也出山尚未有期奉晤无时幸为道自爱以慰遐念
　　答张昆仑
　　平厓归领教言且询动止吾子以宏博之才加以恒嵩河汉之助宏大幽邃无不有之矣善夫入山日深矣何日得与吾子共谈天地古今之变以究出世之论也马江二子复得合并知吾予甚乐也梦泽竟遭此摧抑过刚则折吾辈亦当自尤也闻拥车者通州足以见梦泽之素矣闽浙之行莫是谩语否待待太初槀奉去此走批防者此刻出之徽人徽人好事而畏祸多将原题易以已名又将渉时事者削去可恨可恨今此尽行涂去更有浔阳歌十首在汪希周处取入之烦再删过看与鄙意同否至望所惠书甚佳拜贶拜贶
　　上阳明先生
　　善夫防天不弃癸酉嵗得假毘陵之谒猥承至教柰以天质凢下无有其地因循嵗年幸再私淑诸人稍知向道是虽未及先生之门然窃念先生之恩信与生我者同死不忘也第恨立志不坚时作时辍比来业不加修病不加少恐一旦即死与草木同朽不及终志门下不无负无涯之憾矣去秋拟出门再沮于大病至今未复区区抠趋寸忱未有一日放下也子莘往敬布下意万兾不弃絶于门下不胜幸甚
　　答张起溟
　　适作书寄去程丞且至彼此相念一而已矣读教札悉公已造髙明地位生此天地得为人为男子复备此聪明不求实作用以了此生良负覆载学问无处非致力之地所谓厌喧就寂避繁入简去冨贵以乐贫贱舍山林以混市朝凢有意必皆非也公根器大佳求所以安身立命处甚无难事辞章技能奚啻笱屣也善夫资禀驳杂鞭策不起无以答知已秋冬不免一出随世迁就非其志也承委作尊翁寿文于公有爱哉善夫自永感后不忍作此项文字今敬为樗翁传如何文思蹇澁亦须旬月可办当有以复也未尽
　　与朱白浦
　　近闻兄出视齐鲁嵗里一啓恐不及矣平厓此行与兄同地凢百敷张自身而推者日与讲明沛然中正矣喜慰喜慰善夫自得杭州书旋得南洲石龙二椷承三兄诲掖深恩何可喻之去秋满拟吊枫山即谒阳明柰疟疾纒纠至仲冬百病增剧今五阅月矣尚面无人色精神血气不及往时多矣近与平厓订约异日过鲁谒孔林当移兄为防以罄所未言功名之论最其后者闻子积子谦小野皆坐诎其有以取之耶惜哉惜哉寓岊上布此不尽
　　与陈天游方伯
　　善夫寡劣幽塞行不逮志百无及于人人谬承君子过与不在遐斥之别乃不获领光霁于謦欬之下以增未能岂所谓入山舍玊入海而不探珠耶良愧良愧善夫自去冬病厄至今形骸尽死所余者残喘耳功名事恐非樵牧之徒可以幸取近防有劝驾之命中赐过杨反身自观岂胜皇汗且自揆才力实不堪事事兼以平生数竒百病相代自分得稳卧于圣明之世数年以死万念俱足矣善夫何徳以承君子之辱昔陈仲举荐徐穉穉虽不出感念深矣病未愈莫拜堂下敬以状致悃唯察其所存幸甚
　　答季明徳
　　春间得见怀之作备闻起居缅惟草堂促席话言常在怀抱也此时官理想得行所学学官一而已近见时禁所指将有绍兴庆元之忧人心世事乃如此谅真见道君子必不为所变也此道在天地更有何同异诸君子莫是血气异之也血气愈用去道愈逺矣可叹可叹善夫自冬徂夏纯在病中今虽去体然尫惫甚矣余情甚长竢相见日尽之未一一
　　答魏子才
　　近南海李令书来始访取得手教并三训防服玩不去手敬拜嘉言承发示三端其提掇之意深矣深矣善夫谫劣少不闻至教沉溷文字伏匿空虚者殆十许年中頼朋友相丽稍因此中有末见然志不坚忍依违汩没又将十许年今髪已种种矣自视实未有毫分植立好善不如好好色恶恶不如恶恶臭即是无实知见故无此真好恶日用夹杂者又何限日唯惊惕将终为小人之归矣此不敢自欺不敢欺人承谆谆至意实未有以答君子之辱也鹤峰在此颇获相观抠侍何时天向肃惟君子体之不宣
　　与应南洲
　　春间得越中二手教继得显仁济上种痘事近又得二兄宦迹皆好音也善夫入秋病稍去体然神思大减眼就花齿半揺动百年未中而衰飒如此不肖可言耶白下之命于病躯散才甚称且得以暇日求吾斯未信处窃自慰也石龙兄此时想履任相聚之喜良莫可喻兄在京师近况如何阅邸报气象甚见逼促今日须得一二元老休休有容兼収并蓄化小人为君子勿太黒白使此辈不自安渐渐整顿将去或有可望士大夫谁非可用之材今日用人只是不当位故俱不得其効处欲言甚多相见在何时劳心忉忉
　　与林平厓
　　宗文知未回平厓序容另寄林廷光嵗里到徐未敢前进今复送家小回世事可知走踪迹只在江湖之间矣












　　少谷集巻二十
　　钦定四库全书
　　少谷集巻二十一
　　明　郑善夫　撰
　　论著【一】
　　易论
　　伏羲仰观象于天俯观法于地中观人物真见得阳是实阴是虚故阳一画中实隂二画中虚乃见得天有日月之类是阳画中自有阴阳地有山川之类是阴画中亦自有阴阳日月山川之中复自有阴阳阴阳相生八卦成象衍为六十四卦天下万有之理毕而无余矣夫君子以趋吉避凶防微杜渐易其圣人至教也故曰君子用之小人勿用如姤之时五阳在上一阴在下小人虽微将盛之机也然其道未成其势易剪时则必去之而后已杜其渐也至于二阴在下其恶已遂其势已成在君子则有遁遁之时不可为也犹可去也至于三阴在下天地不交否之时君子将何逃乎亦惟守死善道完其志以竢命于天矣盖圣人可完名则完其名可完身则完其身遇否则完其志而已如一阴在上五阳在下小人尊而无权君子盛而有助剪之易易矣五王不去武三思自为杌上之肉盖不明于易之义矣尧舜最善用易尧舜尽圣人之权者也自羲黄以来相传至尧舜物极必反之时也故丹朱商均皆不肖焉尧能祈天永命即禅之舜舜复能祈天永命即禅之禹以济其否是分明夺天地造化而反之正者也故曰圣人赞天地之化育世道治常少乱常多谓何阳只一阴便有二五行之清气本少浊气本多今看一世天地山川之气生贤才能有几何顾是困知勉行成功则一人只是不学大抵是禀得精粹之人絶少也静则观其象而玩其辞象乾象也辞元亨利贞也动则观其变而玩其占变变干也占元亨利贞也
　　邵子曰至哉文王之易其得天地之用乎故乾坤交而泰坎离交而旣济也干生于子坤生于午坎终于寅离终于申应天之时也置干于西北退坤于西南长子用事而长女代母坎离得位而兊艮为耦应地之方也震艮坎三男乃坤求干各得一阳而成本皆坤体故多阴兊离巽三女乃干求坤各得一阴而成本皆干体故多阳
　　干下交坤于子坤上交干于午是各反其所繇生也故再变为后天卦则干退西北坤退西南不用震代父始事而发生于东方巽代母继事而长养于东南也东者离之本位繇上而交坎于西再变为后天则退得干位西者坎之本位繇下而交离于东再变为后天则退得坤位而少女兑少男艮为耦繇先天而后天此文王之易所以得天地之用也
　　干父也坤母也震长男也巽长女也坎中男也离中女也艮少男也兊少女也先天主干父后天主震子统天莫如干父主宰莫如长子羲文作易惟一阴阳也

　　河图之数一六二七三八四九五十相承者阴仪阳仪太极也主顺行相生一六水生三八木三八木生二七火二七火生中央五十土五十土生四九金四九金生六一水
　　洛书之数中五者参天两地也戴九履一左三右七者阳数居四正也二四为肩六八为足者阴数居四隅也主逆行相尅一六水尅二七火二七火尅四九金四九金尅三八木三八木尅中央五十土五十土尅一六水
















　　此文王后天之图以气言坎离纵六卦横流行之易易之用也
　　帝出乎震震东方雷动万物万物出也齐乎巽巽东南风挠万物万物齐也相见乎离离南方火燥万物万物皆相见也致役乎坤地也万物致养焉説言乎兊兊正秋也泽説万物万物咸説焉战乎干干西北阴阳相薄也劳乎坎坎北方水润万物万物归之成言乎艮艮东北也万物成始成终也
　　洪范论
　　洛书之图戴九履一左三右七二四为肩六八为足中央之五谓之皇极天三地二圆故三方故二合而为五也一五生三故四方四维其数皆十五也
　　天一生水地六成之地二生火天七成之天三生木地八成之地四生金天九成之天五生土地十成之此以才质言也若论五行则天初生水五行具矣生火者凡有开明处即火也
　　天一三五七九则五为中地二四六八十则六为中地不言十者十即一之变也故洛书用九河图用一各以三乗之积八十一则六千五百六十一之数具矣九九圆数配一年八节冬至在九九一一之间所以黄钟之宫为中声盖阴阳始终合尖之处也二二立春三三春分四四立夏五五夏至六六立秋七七秋分八八立冬犹天左旋是以日行黄道二十八宿躔次皆因之与易圆图相类易始一阳来复即九九一一之间也始震而离而兊而干画卦自干至震今自震起所谓数往者顺也由干而巽而坎而艮而坤画卦自巽而坤所谓知来者逆也
　　洪范方数与易方图亦相类皆阳起西北阴尽东南也【阙】　八十一字前軰皆无解看来只是明时以七十二分配八十一图之中如潜次原守次潜信次守直次信之类而以堕终终之亦犹孔子序卦之意也理数【阙】微之起也理气形微之显也理数微于【阙】理气微于形数生知所来死知所去者数之始终
　　蔡子曰阴阳五行其体而用用而体者耶浑浑沦沦而出入异门绳绳井井而形色俱冺合之而异析之而同微之而显充之而不穷夫变化者阴阳之屈伸消长也非二则不能久非一则不能神一者形气之元也极也极无不中也一藏于二二藏于万形气则有偏也此所以有善恶失得之分吉凶祸福之着也
　　河图体圆而用方圣人以之画卦洛书体方而用圆圣人以之叙畴卦者阴阳之象也畴者五行之数也象非耦不立数非奇不行奇耦之分象数之始也太以奇为象经世以耦为数多窒而难通矣
　　象以耦为用也有应则吉数以奇为用也有对则吉象者静而之动也数者动而之静也
　　成形者阳也成性者阴也阳者数之生阴者象之成阳以三至阴以倍乗生生不穷各以序升【阙】　顺性命之理也一为水而肾其徳智也二为火而心礼也三为木而肝仁也四为金而肺义也五为土而脾信也
　　顺数知物之所以始逆数知物之所以终数物非二体始终非二致
　　洛书数九而用十何也十数之成也数成而五行备也数非九不生非十不成九以通之十以节之九者变通之机十者五行之叙也方隅对待中五含而十数已具于九数之中矣以见图书之相为经纬也
　　朱子曰天数中于五地数中于六天有阴阳故二其五为一十合三与七一与九亦十也地有柔刚故二其六为十二合四与八二与十亦十二也十为干十二为支十干者五行有阴阳也十二支者六气有刚柔也五行六气实一气也五行在天为五气雨旸燠寒风也在地为五质水火金木土也天五气雨旸质也地五质水火气也天交于地而雨旸为质地交于天而水火为气变者阴阳之正也三不变者阴阳之杂也
　　洪范九畴解【洪大也范法也畴类也言治天下大法有九类也】
　　一曰五行水火木金土此天之气行于地者也
　　二曰五事貎言视听思此天地气质畀于人也
　　三曰农用八政食货祀司空司徒司防賔师【农阜也】四曰协用五纪嵗月日星辰歴数【协合也】
　　日行不及天一度月行不及天十三度天无体以二十八宿为体日每至三十日不及天三十度月来防其下则月体无光故谓之晦朔苏也月迟则渐有光故谓之朔每年防十二次防处谓之辰无星处为辰日晦十二辰十月晦在寅十一月晦在丑之类
　　五曰皇建其有极
　　皇极大而君臣父子小而事物细微皆是
　　六曰又用三徳正直刚克柔克【又治也】
　　七曰明用稽疑【明辨也】
　　兆为雨霁防驿克
　　卦有贞悔贞事之始悔事之终阴阳皆少而无动则内卦为贞外卦为悔阴阳或老而有动则以遇卦为贞之卦为悔
　　八曰念用庶征雨旸燠寒风五气有时不时为休咎也九曰向用五福威用六极【向向也威畏也】
　　五福夀富康宁攸好徳考终命六极防短折疾忧贫恶弱
　　九九相乗成八十一数共六千五百六十一
　　一一至一九　一一冬至
　　二一至二九　二二立春
　　三一至三九　三三春分
　　四一至四九　四四立夏
　　五一至五九　五五夏至
　　六一至六九　六六立秋
　　七一至七九　七七秋分
　　八一至八九　八八立冬
　　九一至九九
　　数始于一参于三成于八十一备于六千五百六十一数之大成也
　　一数之周一歳之运也九数之重八节之分也一一阳之始五五阴之萌三三阳之中七七阴之中二二阳之长四四阳之壮五则阳极矣六六阴之长八八阴之壮九则阴极矣一九首尾为一者一歳首尾于冬至也此蔡子凖洛书之象起数也
　　大数犹卦也小数犹爻也大小数之中各有大小数如大数一之一上一大数下一小数也小数亦然从卦数起爻数得时皆从吉字起以下图加于上图之上卦大数左而直卦小数右而横如一之一上一字管小数之左一至九皆直看下一字管小数之右一至九皆横看填吉防灾祥余以类推五数不同自五一至五九左皆平者大数五字管摄之五得数之中也右同前惟五之五不同大小数皆得数之中也左直旣平矣右横如一吉则化九凶三祥则化七灾八休则化二咎六悔则化四吝而为平也
　　洪范数补叙
　　范数也数者理之具也时之因也系之辞焉所以告也定之吉防所以断也九畴者总其纲也九九者衍也六千五百六十一者数不可穷也八节之分也七十二之备也嵗之终始也阴阳之迭运也年月日时者而各专其用也余而【阙】　也吉防灾祥休咎悔吝平者缄其
　　变也所【阙】　　　　易有八卦九畴之符也九九者六
　　【阙】　　　　者比其体也数者效乎爻也释辞【阙】也者极于精不可穷者通乎变不可【阙】者妙乎
　　神广大悉备引伸触长天下之能事毕矣盖所以因贰而济民行也易更四圣而【阙】　之数待九峰而着然释数之词缺而弗偹盖开端而不竟余生后四百余载贯于嵗月乃率辞揆方僭叙所得用盖其缺辞尽而理无涯数定而意也不可语神而明之黙而成之惟无沈心者得之呜呼易传而范不传天地之数久藏其秘道盖未昭也千古一心其有来世之俟焉
　　序数传
　　二至者一嵗之枢纽阴阳之肇也万物原于阳而终于阴冬至阳生万物之原故原数始焉夫物之始其潜于下故受之以潜阳乃曰潜气渐【阙】　以渐长也濳藏也物藏不可不守故受之以守守不可不信故受之以信信者实也所守【阙】　　　直则防于偏邪故受之以直过直则【阙】故受之以防蒙者物之穉也穉物所当闲故受之以闲闲阑也阑物必有所欲故受之以须须者须所欲也过欲必危故受之以厉知危惧则有成故受之以成物成而动故受之以冲冲动也动必振于外故受之以振振者奋也奋振必有求故受之以祈祈求也所求不可越其常故受之以常常者所当顺也故受之以柔柔顺也顺常则不为苟难故受之以易平易近人然后可亲故受之以亲亲者欢以相爱也相爱必文以相接故受之以华华文也文着见故受之以见旣见则天下文明道无不获故受之以获获者得也得人以相从故受之以从从则有交之道焉故受之以交旣交必育故受之以育育长也既长必壮故受之以壮物壮而兴故受之以兴兴起也物兴起而欣欣然故受之以欣欣者情必舒故受之以舒舒徐也叙也叙必相比故受之以比物不可久比故受之以开既比【阙】　　　晋故受
　　之以晋晋进也进不苟故受【阙】　　　　一一者益也故受之以益益而后【阙】故受之以章章明也明则益以盈故受之以充充满也充满不可以自私故受之以钖锡予也益以锡予则人心靡然故受之以靡靡偃也人心偃靡所从者众故受之以庻庻不决则党故受之以决众决则恱故受之以豫豫恱乐也恱乐而升故受之以升升者进于上也阳之极也阳极于上无不中也阳已极而阴萌焉夏至时之中也故受之以中过中阴之伏也故受之以伏阴而曰伏气渐于终道将否也伏匿也匿必有过故受之以过过愆也愆过则疑故受之以疑疑则失众故受之以寡寡过则闇而日章章饰也故受之以饰饰文也文过必自戾故受之以戾戾必不情故受之以虚理虚则昧故受之以昧昧则有损故受之以损损过以用中故受之以用过用则退故受之以却却者退也退不可【阙】　　故受之以翕翕聚也聚以致逺故受之以【阙】　　不可不奋故受之以迅迅于逺不可【阙】故受之以惧有惧必当去故受之以除除【阙】
　　必弱故受之以弱弱者气失其平故受之以疾疾之不已必争故受之以竞竞则必【阙】故受之以分分而失均必讼故受之以讼讼不可长故受之以收收敛也物敛则就实故受之以实实者诚也诚则能以礼下人故受之以賔賔而弗穆必危故受之以危危者自髙而惧也惧危则自坚故受之以坚坚刚也金刚则革故受之以革革以通天下之利故受之以报报者礼也礼必有所止故受之以止止乱莫如戎故受之以戎起戎者怨之结也故受之以结结聚也聚必有养故受之以养养以致用故受之以遇遇合也合而必胜故受之以胜胜者俘其囚也故受之以囚囚敌也胜敌则能任故受之以壬壬任也壬者水居万物之归阴之极也阴极【阙】　固也故受之以固久固必迁故受之以迁【阙】　堕故受之以堕堕复于下冬至之半【阙】　　终也故受之以终终焉盖始终一歳之成也
　　田制论
　　赋税之法所以出财以供国用也赋者所以给车马兵甲士徒赐予也税者所以供郊庙社稷奉养禄食也十一而征则其供也易征及商贾与虞衡者抑浮食也宅不毛出里布地不耕出屋粟人无职事出夫税家税者罪其惰也嵗役不过三日者爱其力也
　　禹画九州制五服任土作贡畿内五百里曰甸服外五百里曰侯服外五百里曰绥服外五百里曰要服外五百里曰荒服
　　殷分百里内曰畿以供官千里内曰甸以为御千里外曰流设方伯以为属公田借而不税七中而助
　　周分九畿方千里曰王畿外曰侯畿贡祀物又外曰畿甸贡嫔物又外曰男畿贡器物又外曰采畿贡服物又外曰卫畿贡材物又外曰蛮畿曰夷畿要服也贡货物又外曰镇畿曰藩畿荒服也一见贡寳玉
　　周制任事有等任农以耕事贡九谷任圃以树事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任虞以山事任衡以泽事各贡其物　又因其比隣以五人为伍五伍为两四两为卒五卒为旅五旅为师五师为军以起军旅以作田役任土所以纪地宜也分五服设九畿所以别逺近也为伍所以知众寡也因井庐以定赋税农圃工商牧嫔虞衡之人皆因其所工不求其所拙也履畆纪于鲁宣者履畆而税也宣公无恩信于民民不助力于公田故履畆按行择其善者税之谷梁曰私田稼不善则非吏公田稼不善则非民税畆虽十一悉其民矣鲁成作邱甲者使邱出甲也周礼九夫为井四井为邑四邑为邱邱十六井出戎马一匹牛三头四邱为甸甸六十四井出长毂一乗戎马四疋牛十二头甲士三人歩卒七十二人此甸所赋成公使邱出之重敛也鲁哀用田赋者一井之田敛其财物也言用田赋者若汉家敛民钱以田为率矣公田不过十一军赋十井不过一乗哀公外慕彊吴空尽国储故复用田赋过什一矣
　　汉武置平籴立均输起漕运兴盐鐡开鬻爵设酤收算缗纳杂税造钱币虽经费获湍民无聊矣防淳朴之风成贪饕之俗自此始矣
　　租庸调之法嵗庸二十日既免其役日收庸绢户丁一尺夫庸者犹古嵗庸三日之名调户丁摹仿井田调发兵车之名然去古逺矣租者盖屯田之法古者以逸制敌内无亡费之利外有守御之备自汉昭遣人屯田张掖之复赵充国破先零屯浩亹邓艾灭吴屯淮颍歴代因之皆得其利今之屯田其名虽存其法尽废守屯之卒与农氓无异其官亦但知了赋税而已更不知屯以用兵一旦有防兴师费财屯田实无补尺寸失古者屯田之意矣甚至争民夺利祗为民害愚意屯田之法不复不如无屯
　　九章乗除法【乗者自尾而首归除者自首而尾】
　　一曰方田以御田畴界域○二曰粟布以御交质变易○三曰衰分以御贵贱廪税○四曰少广以御积羃方圆○五曰商功以御功程积实○六曰均输以御逺近劳费○七曰盈朒以御隠杂互见○八曰方程以御错揉正负○九曰勾股以御髙深广逺
　　九归法
　　一归不须归其法故不立○二归二一添作五逢二进一十【逢四进二十逢六进三十逢八进四十】○三归三一三十一三二六十二逢三进一十【逢六进二十逢九进三十】○四归四一二十二【四人遇一数每人得二十余二未分寄下位】四二添作五四三七十二逢四进一十【逢八进二十】○五归五一陪作二五二陪作四五三陪作六五四陪作八逢五进一十○六归六一下加四六二三十二六三添作五六四六十四六五八十二逢六进一十【逢十二进二十】○七归七一下加三七二下加六七三四十二七四五十五七五七十一七六八十四逢七进一十【逢十四进二十】○八归八一下加二八二下加四八三下加六八四添作五八五六十二八六七十四八七八十六逢八进一十【逢十六进二十】○九归各随身【下加】逢九进一十
　　问一万二千三百四十五两六钱七分八厘九毫二人分之各得几何答曰每人得六千一百七十二两八钱三分九厘四毫五丝二因还原
　　问前数三人分之各得几何答曰每人得四千一百一十五两二钱二分六厘三毫三因还原
　　问前数四人分之各得几何答曰每人得三千八十六两四钱一分九厘七毫二丝五忽四因还原
　　问前数五人分之各得几何答曰毎人得二千四百六十九两一钱三分五厘七毫八丝五因还原
　　问前数六人分之各得几何答曰每人二千五十七两六钱一分三厘二毫五丝六因还原
　　问前数七人分之各得几何答曰每人一千七百六十三两六钱六分八厘四毫不尽一丝不尽的不用因七因还原
　　问前数八人分之各得几何答曰每人一千五百四十三两二钱九厘八毫六丝不尽二忽八因还原
　　问前数九人分之各得几何答曰每人一千三百七十一两七钱四分二厘一毫九因还原
　　右乗除总式
　　问钱二万五百二十文每米一石价四百五十文该米几何答曰该米四十五石六斗
　　右粟布法
　　问四方田四靣各一百二十六歩为田几何【每一歩六尺每畆二百四十方歩】答曰得一万五千八百七十六歩该六十二畆一分五厘
　　问畹田下周九十九歩径五十一歩为田几何答曰周径相乗得五千四十九歩四归而得一该一千二百六十二歩四分歩之一以畆法二四归除之得五畆二分五厘不尽二歩四分歩之一
　　问四不等田东四十二歩西五十六歩南六十四歩北五十八歩为田几何答曰得二千九百八十九歩该十二畆四分五厘四毫一丝
　　右方田法
　　问勾股假令县灯准日月于直路之南不知髙逺各几何却就直路之北逺处设一木表髙一丈二尺得灯影一丈五尺又退近处设一木表得灯影一丈两表之间地二丈五尺间北表灯影尽处至灯下地逺几何灯县去地几何答曰逺九丈髙七丈二尺何也前影一丈五尺后影逺二丈五尺地只得一丈即以余数五尺为法除之退三表位则前影尽矣又以表间地三丈乗之共七丈五尺并前影一丈五尺故曰逺九丈也逺既九丈矣以前影一丈五尺除之退六层表位而九丈尽却以表间一丈二尺六层乘之得七丈二尺故曰髙七丈二尺也余以类推
　　右勾股测天法
　　演禽法
　　角木蛟　亢金龙【在辰】氐土貉　房日　心月狐在夘尾火虎　箕水豹【在寅】
　　右东方苍龙七宿天之东陆也
　　斗木獬　牛金牛【在丑】女土蝠　虚日防　危月燕在【子】室火猪　壁水防【在亥】
　　右北方武七宿天之北陆也
　　奎木狼　娄金狗【在戌】胃土雉　昴日鸡　毕月乌在【酉】觜火猴　参水猿【在申】
　　右西方白虎七宿天之西陆也
　　井木犴　鬼金羊【在未】栁土獐　星日马　张月鹿【在午】翼火蛇　轸水蚓【在己】
　　右南方朱雀七宿天之南陆也
　　日宿例
　　一元虚　二元奎　三元毕　四元鬼　五元翼六元氐　七元箕
　　时宿例【日月火水木金土虚鬼箕毕氐奎翼】
　　七元每元七曜移一位如一元日在虚是子时二元日在鬼三元日在箕也一元月在鬼是子时二元月在箕也余以类推
　　将星例
　　甲子　己夘　甲午　己酉
　　活曜例
　　凢起天禽实有从日乌月貉火狼中水蛇木防金羊上土宿常从箕上逢
　　推时禽泊处吉防例
　　日午月未火寅水甲木亥金己土申干支上顺数山水田园井刀砧草防风汤火
　　占法
　　二月十二日丙子宿值氐土貉【他禽】箕水豹【他禽是飜禽所得他禽】
　　月将星三元甲子毕月乌
　　辰时值翼火蛇【我禽】泊在子上　角木蛟【我禽是活曜所得天禽】
　　凢占看授时歴本日二十八宿值何宿即慿其宿看属何禽七曜中何曜　假如曜属土凭土字就翼上起一元是翼二元是虚三元是鬼縁本日将星是三元故用鬼就子上起时鬼具一子时顺数到辰时是翼火蛇是我禽也即将将星毕月乌就辰上顺数寻时禽翼火蛇泊在子上就子上逆数至辰是箕水豹是他禽也　又用时禽火字取活曜奎星就寅上逆数寻时禽至寅上是翼即飜倒顺数至辰上是角木蛟是我禽也　又推泊处吉防时禽是火就寅上顺数至泊子处是阳则泊不得其所也大要要时禽伏日禽天禽伏地禽为妙
　　奇门遁甲法
　　天有三奇乙丙丁　六仪戊己庚辛壬癸　人有八门一休二死三伤四杜五开六惊七生八景【范数一吉九防洛书之数也】
　　甲者太乙人君之象十干之首常隠于六仪之中故名遁甲
　　天有九星一天蓬【坎水】二天内【坤土】三天冲【震木】四天辅【巽木】五天禽【中土寄于坤位】六天心【干金】七天柱【兊金】八天任【艮土】九天英【离火】
　　三奇者何盖甲君象所畏者庚庚为七煞之雠也甲妹之乙妻于庚能救甲故为乙奇甲木生火男丙女丁火能尅金庚故丙为二奇丁为三奇奇以日月星名日为万木之华阳精所成也乙属木故曰日奇丙丁火俱南方离明之象月行南方中星考于南方故丙曰月奇丁曰星奇以其有照临之徳也
　　五阳时者何甲位既尊戊位同之乙丙丁为三才故甲乙丙丁戊五阳时善神治事为吉也戊之同甲者如一图甲在一位戊亦在一位二位亦在二位也九星配各方之色
　　一贪狼白　二巨门黑　三禄存碧
　　四文曲緑　五亷真黄　六武曲白
　　七破军赤　八左辅白　九右弼紫
　　奇门十八局一局为一图自冬至至芒种阳遁为九图自夏至至大寒阴遁为九图
　　地盘安八门八卦九星三奇六仪其八门永为直使天盘九星三奇六仪其六甲为直符其六仪三奇为年月日时之干以直符加临其上
　　人盘八门为直使加临太嵗月建【正建寅】日辰【干支】处又定有九天九地太阴六合武白虎腾蛇依直符加临
　　地盘不动天人等盘随局转移加临既毕乃看图之所载何方得吉门三奇得使不得使看星门反伏吟丙背庚格击刑入墓门廹白虎腾蛇朱雀青龙等格不防方可用
　　阳遁冬至后十二节逆奇顺仪阴遁夏至后十二节顺奇逆仪皆主时干而论
　　如阳之一局甲在一则乙丙丁三奇逆为九八七戊己庚辛壬癸六仪顺为一二三四五六如阴之一局甲在九则乙丙丁三竒顺为一二三戊己庚辛壬癸六仪逆为九八七六五四是竒仪之顺逆而甲戊之同位可见矣
　　十二宫　一长生二沐浴三冠带四临官五帝旺六衰七病八死九墓十絶十一胎十二飬【金木水火土】甲子直符加三宫甲戌加二宫甲午加九宫甲辰加四宫甲寅加四宫皆是六仪刑击
　　乙加甲戌甲午丙加甲子甲申丁加甲寅甲辰为得使
　　三竒游旺地故乙天居未库丙居戌库丁属火金居临官宫
　　接气超神法
　　神日神也气节气也详见竒门歌
　　衣
　　上古穴处衣毛未有制度后代以麻易之先知为上以制其衣后知为下以制其裳衣裳始备黄帝尧舜衣裳盖取诸乾坤故衣而裳黄旁观翚翟草木之华乃染五色始为文章以表贵贱而天下理
　　虞书曰予欲观古人之象日月星辰山龙华虫作缋宗彞藻火粉米黼黻絺绣备十二章夏殷之代相袭无变
　　冠
　　上古衣冠防皮后代圣人见鸟兽冠角乃作冠缨黄帝造旒冕始用布帛唐虞二代无文至周六冕章数始备黄帝作冕垂旒目不邪视也充纩示不聴谗言也
　　却非冠　却敌冠　幍　葛巾
　　车
　　上古圣人观转蓬而为轮轮行可载因物之生复为之舆舆轮相乗流运无极任重致逺以利天下
　　考工记曰一器而工聚焉者车为多上盖为规象天二十八橑象列宿方舆象地三十辐象一月前视则聼銮和之响旁观则睹四时之运等威既辨贵贱有序故书曰明试以功车服以庸
　　人皇乗云驾曰抵　五龙氏乗龙上下以理　黄帝作车　少昊驾牛　陶唐彤车　虞鸾车　夏钩车　殷大辂亦曰山车亦曰金根车　周五辂一玉辂樊缨十二就建大常十二斿以祀二金辂樊缨九就建大旂以賔同姓三象辂樊缨七就建大赤以朝异姓四革辂樊缨五就建大帛以即戎五木辂亦五就建大麾以田秦防典籍旧制多亡因金根车为帝轸旗皁斿以从水徳　纪里鼓车　白鹭车　鸾旗车　辟恶车　耕根车一曰芝车魏建赤旗以借田鼓吹车上施层楼四角金龙衔流苏羽葆凡鼓吹陆则楼车水则楼船在殿庭则书笋簴为数上有翔鹭栖乌梁制也　象车　黄钺车　豹尾车周制也象君子豹变尾言谦也军正用之淮南子执豹皮以正其众　建华车
　　少谷集巻二十一
　　钦定四库全书
　　少谷集巻二十二
　　明　郑善夫　撰
　　论著
　　经世要谈【刻在性理防通】
　　应迹以委顺为主然必明于人情物理然后能委顺可以接人处事无事理之障矣委者除事障也事障只是情欲顺者除理障也理障只是意必有生皆为物所引故当委之有身又安得无事故当顺之委而顺之则虽应物实未尝有物也委顺必先于明理修身必先于格物也
　　动若水静若镜应若响委顺也动若水者可行则行可止则止行止无心也静若镜者物来则照物去则虚空洞无物也应若响者大扣大鸣小扣小鸣不扣不鸣也若镜无意也若水无必无固也若响无我也
　　静坐飬元神元是吾儒底事世儒槩辟为仙释却去作下半截工夫虚劳一生却无个着落识者又欲假仙释静养来立脚而后去反到吾儒上岂是道理
　　习气不除如何了道习气如蛣蜣但知有粪丸坚不肯放也有物过眼必看有声入耳必听小小入意即喜小小拂意即怒小小利害即生恐惧皆习气也
　　人只有自爱之私便自天地闭贤人隠有气节者便自爱其气节有事业者便自爱其事业有技能者便自爱其技能有文学者便自爱其文学如此便狭小了人莫不自爱不知自爱反是自害人但能看此心与天地一般便有天地变化草木蕃底意思则凢气节事业技能文学见之犹笱屣耳是之谓大爱其身
　　人只是不曾存得真心真心无一毫气质才惹气质便是私意私意潜伏在内人多不自觉只说我能去私去蔽一旦心不存便依旧发出来如人戒酒不真知酒之决能杀已才戒一畨他日不觉牵迷将去
　　周江郎云无为名尸勘破幻妄也无为谋府无思也无为事任无为也无为知主无知也然须定得性了方行得四者不然实行不去庄子曰吾以无为为乐矣又俗之所大苦也太颠曰众人而不思不为则天下之理几乎息矣应事接物只是一个情字为累若无情则无累矣故曰圣人无情
　　吾軰学问贵包荒韩魏公一生只是包荒故能成得相业吴遣二才士使蜀武侯甚伟之后二人伏诛武侯云此人只是黒白太分明吾軰只以天地为吾一心何所不容中间自然物各付物今人才向学便分党相非抑何见之小也
　　元东阳鹿皮子谓秦汉而下说经而善者不传传者多未善淳熙以来讲説尤与洙泗不类尝自谓明月之珠失之二千年乃获之牧竪之手其言曰神所知之谓智知天下殊分之谓礼知分之宜之谓义知天地万物一体之谓仁礼复则和之谓乐国家天下一枳也枳一尔而欀十焉枳有十而一视之其于人则仁也发而视之欀有十其于人则君臣父子长幼之等刑赏予夺之殊所谓礼也视十为十者礼之异视十为一者仁之同天下万殊之分视听言动之宜所操者礼之柄耳鹿皮子却是独到之学
　　谢显道自负该博对明道举史书不遗一字明道曰贤却记得许多可谓玩物防志谢闻此语汗出浃背明道却云只此便是恻隠之心及看明道读史又却定行看过不差一字心甚不服后来省悟却将此事做话头接引博学之士此项意思极难分别此便是王霸之分学道是意诚意诚如救头岂以喧扰中止
　　古人耻其君不为尧舜耻其民不为尧舜之民必有是志方做得光大事业孔子谓管仲器小管仲功非不髙为其元无是志故所就只如此耳行义逹道古人多不如志宁甘死蓬蒿而不悔者谓何须要识得此义人不可刚愎自信刚愎自信即是自絶谁敢语以至道凢人有才气而复虚已下问者实大难得
　　防身当若御敌一跌则全军败没爱身当若处子一失则万事瓦裂渉世甚艰畜徳宜豫布人以恩而外扬之则弃教人以善而外扬之则雠
　　正徳十六年朝中诸君子諌南廵罚跪五日燕山卫都指挥张云托以黒帝语欲靣朝廷云南廵决有祸文臣忠諌不宜加罚时权奸朱宁逮之使不得前遂刺胸以死諌竟系之狱论重辟不协有防杖八十边方编管杖毕犹彊歩出东长安仆死朝廷亦竟以南廵大行如其所托云于乎今日权奸何在张云赫赫有生气矣
　　自古刺史镇臣得自辟其叅军记室择其贤者荐之于朝廷然后大用之此法最羙刺史据声望以辟人凡部下之贤者鲜不就辟故多得人亦郷举里选之遗意也后世科举之制行词章之习盛繇是人才混淆古意落尽矣
　　君子贵通天下之志疾恶太严则伤公明之礼旧习一处消百处消即致曲一处得百处可得
　　经世要谈【遗】
　　世间一切声色货利令人行尸走鬼当如利劒一切斩除之释氏所谓今日有此四大可以説七道八他日四大灭除却向何处安身立命
　　伯子云凡百玩好皆夺志至于书法于儒者事最近然一向好着亦自防志曾见善书者知道否余诵此语不觉神色独变
　　向时每每劝人行阴徳事故每每以阴徳存心今看来阴徳只可劝诱着人若自已用功亦不消如此以此存心是又添个阴徳障也圣人无情此是何等境界象山论介甫一节甚好云介甫凢事归之法度尧舜三代何曾恃着法度不知户马青苖等法合着尧舜三代否时辟之者无一人就其法度中言其失但云喜人同已祖宗之法不可变夫舜尝变尧之法禹尝变舜之法所变果善何嫌于同惜无以此辟之但云祖宗法不可变介甫才髙如何便服惟韩魏公论青苗云将欲利民反以害民甚切当或言介甫不合言利周官一书理财居半古人何尝讳言利但恐三司等事非古人所谓利耳不论此而以利言遏之彼岂无辞又云介甫慕尧舜三代不曾踏实处故所成就王不成霸不就本皆不能格物学者先要穷理
　　事君须体纳约自牖之意牖其开明处因其明通其蔽无不入矣所谓顺风而呼所因便也战国谈士邹衍之徒使世主拥篲先驱者全用此义但彼不明王道只欲济其私意小智耳恵盎説宋王行孔墨之道却自勇者刺之不入力者击之不中説来一歩进一歩安得不入若孟子一开口便直说仁义说王道便直说五畆之宅当时世主强弱相攻利害相轧此语岂能得入圣人言语便自不同就如答问仁一般因人材质如化工成就不似槩守一路説
　　叔子云今之监司多不与州县一体监司专欲伺察州县专欲掩蔽不若推诚心与之共治有所不逮可教之至于不听择其甚者去之此却是无我底意思在凡人各有挟彼挟其所长方且自信而吾骤语以道徳不惟执而不化彼且以我为迂妄矣湏就其所长之中而告之所谓纳约自牖庻几可入庄子尧桀自然相非养鸟之说正如此
　　凡朋友辨论湏要气象从容又要恳恳开道故夫子循循善诱人使学者便可以渐而入若极言争论不惟动气且语亦不能入数数如此便至于离吾軰同志海内能得几人于小节目上不合便愤争以至离尚何学问之有明道与人议论不合处便曰再商量至伊川便曰决然不是看此便见所养与教人何如
　　牛僧孺李徳裕李逢吉李宗闵搆此大隙其初只为数言语不合其弊至于朝廷之爵赏行自已私愤故文宗曰去河北贼易去朋党难
　　近见章恭毅文集道平生忠节一事每不置口近防潘南山便自陈其生平好处无他只是自家看得大了不曾见得上一截境界吾軰学问若不忧勤惕励便是臧与谷俱亡其羊安知髙明者不觑破吾軰如吾軰视章潘也
　　凡人见识不透底立脚不牢固见贫贱则曰是我当安见富贵便反张皇若将累已此固是好些一边不知圣人随贫贱富贵只如不曾见得孟子四十不动心正如此
　　每见章枫山只言国家大计谈及大臣依违不能正君重于去位辄叱咤唾骂由中逹外无少矫饰观其生平出处大节一一不茍真君子也或者以为迂儒不通时务其生平难进易退但可为国家作门面夫人有所不为而后可以有为岂知枫山者哉
　　枫山问朝廷东封诸小臣伏阙之故余备道初谋必欲九卿率僚属以见满朝皆曰不可后又以陆水村不肯为首恐罪及作倡者故致偾事枫山拊案叹息久之因云我朝凢三伏阙景泰初因圣驾防尘百官伏阙求诛祸首给事王竑格杀毛长随马都督治初朝廷以周太后之故欲别立某太后山陵百官伏阙事遂寝正徳初羣小乱政百官伏阙与羣小谋通消息许以决无事者焦芳也焦芳贼邪小人不足论但惜李西涯谋国不勇一言之误遂防尽国家元气至此遂不可挽今此误国复是阿谁余曰西涯刘瑾时尽阴扶君子瑾所敬信惟此一人故頼以保全轻贷者亦多及至无可柰何辄流涕竟日枫山所得曷足以偿所失也余曰西涯终是君子边人但平生只是一个弱不觉误国至此
　　莆田林国贤至湖上议论弥日鲜有不合处亦多出新得此子却是法器见余断陆子民为贵君为轻之説余以此语到天运极方可言但看春秋尊王便见圣人意思如何国贤以如此説何以见春秋天子之事知我罪我其惟春秋乎国贤以春秋作于末年就是革命圣人当代为天子余曰诸侯犹御者不待其改过而后诛乎曰平王防杀其父春秋作于末年者正待其改也不改而后诛也中间尊周固其事也曰周室虽衰天命未改非是此论仅发于国贤今未敢遽以为是竢与同志者论之
　　观孙太初与汪仲蘓劄子最后者云日惟肆力道理似更透一闗方思道叙其漫藁云髙明之士一变便超絶吾欲及其变而友之当有得也于乎已焉哉方太初之未变也凌驾海内播动豪杰豪杰之士无贵贱逺迩匪不愿与之游及其一变也遂退焉为妻执防食狶以死所谓朝闻夕死者其果然乎耶其果然乎耶
　　太初尝曰居山阳时遇斗笠翁相对古梅树下所谓岭南罗先生者又居西湖有一叟据床説蜀中山水不别而去所谓青城山人者皆其托兴寄情方外之辞无是人也余不欲后世以神仙鬼恠之事传太初也
　　朱子祠堂以西为尊四龛之立云不是古礼又云今公私之庙皆同堂异室以西为上无复昭穆之行依违牵制不免失礼曷若献议于朝尽复公私之庙皆为左昭右穆一洗其谬之为快乎可见家礼是斟酌未定者周制大夫三庙则祭不及髙适士二庙则祭不及曾官师一庙则祭不及祖夫髙曾祖皆有服未斩者今欲祭始祖而不及髙曾寔不近人情程子云某家却祭髙祖又曰自天子以至庻人五服未尝异皆至髙祖虽九庙五庙祭亦止于髙祖三庙二庙以至祭寝亦必及于髙祖但有疏数之不同耳
　　近日嘉靖一诏从前实未有也其赦民田租一欵实收天下人心苐一件天下实驩然指三代之治可立而待不知吾軰尽读圣贤书尽有志于天下事者有是圣君有是诏命到此上极易分觧却便分解不去个个恐百姓落得便宜如已与人一般就使百姓落得些便宜正徳几二十年海内百姓受了多少困苦今使全蠲三年疮痍尚未能满况止减半乎其曰十五年分已征在官准作下年之数庙议正恐赦得不均使已征者准数是使十五年一年海内无分彼此尽得全蠲圣恩何等公溥近日户部却曰真定知府王光言语不逊却去如此分説纵分说直不过作个朝廷聚敛之臣不知此事闗朝廷命脉天下至公的事不是可任血气占衙门的使孙九峯在位决不如此其曰知府王光徒知爱民而不知爱国民是何物国又是何物读书不知本原其弊遂至于此坐使朝廷失信于天下可痛可恠昔栁子厚云守道不如守官识者讥其不知道亦不识官道理分明在目前不知人临局便迷昔孝庙何等仁圣分明无好臣子共成其徳业今主上虽冲年何等刚明神圣使下有臯夔便成唐虞之治下有伊傅周召便成三代之治惜夫圣贤之学久不明在位诸君子元无此本色安有此实用今看眼前起废诸君平生挟一叚气节少不以气节自足者气节于道不满一肢一指若稍有心在气节便去道逺况自足乎
　　明道终日端坐如泥塑人对人言便见一团春风和气固是气质十分纯粹若非涵养真到岂得不衰飒今人尽禀得静定多者不曾学问安有一叚春风和气出来此等气质却实难得今人有此等气质却有二病以我不为不善凡浮浅轻噪佻巧暴克之类我性无有此便是道更不去学问不痛不痒能得几时不衰飒又有明知学问头路志气昏惰等闲过了一生何等可惜自足自暴二科最是学者大病某恨无此气质百般鞭策不能到得静定田地不敢怨天直是人事未至耳
　　范纯夫尝谓陈了翁云顔子之不迁不贰惟伯淳有之了翁问曰伯淳谁也范黙然久之曰不知有程伯淳耶了翁谢曰生长东南实未知也自是深以寡陋自愧学者尝操尚友之心岂患不到好田地
　　郑庄公克叔叚吕成公以为封京之后伐鄢之前其处心积虑未尝湏防忘叔叚得之矣又曰鲁隠之十一年庄公封许叔曰寡人有弟不能和协而使糊其口于四方况能久有许乎其为此言是庄公欲以欺天下也鲁庄之十六年郑公父定叔出奔卫三年而复之曰不可使共叔无后于郑叚之有后于郑是庄公欲以欺后世也噫是何言欤圣人大改过许迁善庄公亦人矣岂无爱弟之心实以姜氏意立叚故至此今人争小利至杀身而不悔况国乎庄公非圣贤能免克叚之险哉恻隠之心未冺一闻考叔之言遂为子母如初其后入许而复封许叔实充其友爱之良心遂使许之宗庙得血食叚之不絶于郑庄公之改过迁善不可诬也吕公之意必欲不发此言必絶其后而后谓之不欺乎文法太深有过者无路矣【按定叔出奔卫鲁庄公十六年郑厉公之二十三年也时郑庄公卒已久东莱加以欺后世之罪不攷其年与事为误甚矣】
　　南廵吾軰多有本舒国裳二本汪汝砺一本汝砺本甚正直辞甚宛转得告君之体然俱以不斥名权奸遂留中伯固六事却剀切直欲诛彬遂至延祸诸君子几成党锢然因是遂大显名于天下方伯固諌章在手余与诸君子有大臣率僚属之谋余语以故伯固辄出与堂上议当时使王司马不出恶声陆水村不避利害则国事大好矣岂有后来许多棼错可痛可恨可痛可恨应南洲兄天资合下纯粹未尝破碎一些加以学力自是大过人平日用功却是真实恳到门路甚正余得之观感处甚多相隔数千里每得一书自使人没齿不防也
　　余病年来目加昏须发已种种精神大觉减损究其病源却是不真实用功之过日月如流可胜惊矍
　　自少便知弃举子业一味要作圣贤功夫唯见石龙兄一人只此便非吾軰所及始与王阳明为友见其髙明便北面称弟子可知服善之心又何异横渠之于二程也
　　子通论道【遗】
　　象山说孟子进鋭只如释氏直超上乗说话学问湏是勿正勿忘勿助俟其自化又云学者不可用心太深山有寳无心于寳者得之顾是此意却不似进鋭语孟子云进鋭本是有意必在过用其气力气衰则退孔子十五志学三十始立却是无意必在
　　上古之世荡荡平平犹鱼相防于江湖也鱼不为争水而起贪嗔不为思水而有爱欲不为无水而生烦恼泉涸鱼相处于陆而始相喣以沬此情欲之所起也象山云道遍满天下无些少空缺四端万善皆天之所予不劳人妆防但人自有病与他间隔重一些便是病轻一些便亦是病却说得源头分晓
　　纣君也武王为救民则曰纣为独夫夷齐扣马不食周粟则曰臣无伐君之理圣人两是之武王夷齐正所谓仁者见之谓仁智者见之谓智殊途同归百虑一致也叔子云克已可以治怒明理可以治惧似太分折克已即明理治怒即治惧其功一也此在养之于素若当其时则难也孟子养气则无怒无惧孔子云临事而惧即敬也临深履薄夫何忧何惧
　　象山云明徳是十五入大学标的格致是下手处博学审问慎思明辨是格物之方读书亲师友是学思在已问辨在人方册所载亦有纯疵若不能择是为泛观师友之言亦有当否若不能择是为泛从此叚议论甚当又云学固贵于博然知尽天下事只是此理天下事事物物无有二理湏要到其至一处朱陆格物之论异处正在此
　　工夫间断如鑚燧之火随出随灭故曰道不可须臾离也
　　为学湏如饥求食渴求饮决无他不得所谓如恶恶臭如好好色之真一得永得也
　　学问不精进譬如种树不培其根能得几时鲜好年光如建瓴之水一落永不收矣
　　万木起自萌芽日生夜长至成合抱以其不息也若一拔其根旋复植于故处虽不停时生意斩矣
　　象山云今之学者大抵是好事未必有切已之志此语极中时病好事即是好名才好名便打防着巧言令色又云学者不长进只是好胜出一言做一事便道全是岂有此理古人惟贵知过则改见善则迁最可戒当时学道者
　　又云主于道则欲消而艺亦可进主于艺则欲炽而道亡艺亦不进最可戒当时学文者
　　象山作贵溪学记云不拘流俗而正学以言者岂皆有司之所弃天命之所遗最可以警当今之学时文者伯子云圣人千言万语只是欲人收已放心使反入身来象山云收此心照物便是格物孟子所谓学问之道无他求其放心已矣不格物何以知此心是放的伯子又云穷理尽性至命三事一时竝了与收放心原是一片话
　　二家之真空亦是圣人之无我但彼委顺处虽在人事上走却无了彞伦典礼故以名教为业识不知名教皆天所赋底实理周江郎学道作意欲避名教恐反坠在业识中矣
　　象山云君子喻于义小人喻于利人之所喻由于所习所习由其所志甚中学者之病义利之説一明君子小人相去一间
　　又云学者大率有四病一虽知学而恣情纵欲不肯为一畏其事大且难而不为一求而不得其路一未知路而自谓能知论得切当
　　叔子云学问骄人害亦不细若説学问可骄人是甚学问象山与晦翁论辨尚有此气象在
　　象山云朱元晦泰山乔岳可惜学不见道枉费精神遂自担阁看来朱子即是逐事求道亦至力到功深地位但不得圣人一言防化之耳晩年学问顾自浑融了又云旧罪不妨诛责诛责愈见得不好新得不妨发扬发扬愈见得牢固诛责旧罪却是改过头路发扬新得恐又落在伐善巢底伐善最害事象山一生坐此故其气象去伯子甚逺守中亦长有此病他日当以此告之语云阴徳如耳鸣只是已自知孟子所谓集义却是如此
　　圣人之于民设为礼乐刑政便有去偏使正去蔽使明底意思在
　　象山见道甚分明然气质终是个有我的人其论説多欲上人如梭山云文所以明道辞逹足矣本夫子辞逹而已矣象山即正色而言曰道有变动曰爻爻有等曰物物相杂曰文圣人作易如何生蓍如何生卦如何生爻和顺于道徳而理于义穷理尽性以至于命这方是文文不到这里説甚文却是他日对门人又云湏读汉史韩栁欧苏尹师鲁李淇水文不误后生又云作文湏鍜炼又云作文如何左传深于韩栁未易入且读苏文可也原说得如许大归结来又是这个
　　阳明云文公晩年知向时定本之误是其不可及处力量大一悔便转可惜不久即去世平日许多错处皆不及改正愚意不改正正是文公转头处若又去改许多文义还是未曾转头一般
　　中人以上可以语上也不待谆谆然命之也黙然而其意已传庄子云二人相遇于道而莫逆于心也
　　圣人毎每教人行戒人言行过了自然言之有味如人走过京师自能言得京师路上风景真切若影响言之自然不凑接
　　凡人识髙明者多忽畧着近小处只是心粗心细则无大无小无髙无下无逺无近故圣人学问徳愈盛心愈恭
　　蘧伯玊行年五十而知四十九年之非知非便要求出头处若全靠着知非亦反为害若曰我不妨有过我能自知便自积累得过多遂有频复迷惑之病何时能出头
　　黄金至寳入眼为害人但见得恶之为已害而不知善之亦足为已害也见小善矜小能何足以入道入道者鱼防于江湖也
　　人学问原头一差了随其所得分量向人夸诞不知逹者见之不满一笑
　　入道犹适国都譬如国都在金陵四方之人各以其所便而至人情所通行处便是大路便是执中但不可执定一方大路欲四方之人皆由此方进却是执一也亦不可立此四方大路欲一方之人遍由此各方而后谓之适国都也人气质自是不同故入道自有逺近难易但看圣人教人何曾着一路说季路好勇便告以君子之强司马牛多言便告以讱樊迟计利便告以先难后获究竟来俱欲其成就一个仁得鱼则弃筌矣
　　昔人求道如探重璧今人虽抱璧与之彼尚以为燕石睨而不取也
　　今世之言道者只是好事附晦翁者却吹毛求疵去排象山附象山者亦吹毛求疵去摘晦翁之短便并及其好处都说倒了如此岂是真实用功若去真实用功恐自不如此朱陆未便到圣人田地安能一一皆是象山分明有空疎处晦翁有精义之过处若其好处自冺没他不得吾軰只欲求至当是依是的合还他是非的合还他非若大道理上偏了虽伯夷伊尹栁下恵孟子云乃所愿则学孔子岂必朱陆













　　少谷集巻二十二
　　钦定四库全书
　　少谷集巻二十三
　　附録上
　　志传类
　　明南京吏部验封司郎中郑少谷先生墓碑
　　林　釴
　　郑子少谷继之氏讳善夫世居南湖闽邑大郷聚代多显者皆其族产独郑子结庵就贤劬诎今学贤者殊振絶也尝诵曰坠道非时也萎儒与世靡视古太峻脆志以降其趋吾固疾学之不变果恳学十年反之古孝庙乙丑嵗年二十一第进士正徳改元纂修苏松常镇实録成随继居内外艰积六年起铨户部主事出理浒市闗讥阑不败名商人利之称其能废私也武皇初赫柄中官郑子善卦时叹曰大丈夫当龙凰于世退见无骫枉我志力告得请乃筑少谷草堂于金鳌峰作迟清亭俟天下之清交与鲜絶岩居六载正徳十三年有司劝驾起夺其疾改礼部祠祭清吏司主事十四年转本司署员外郎三载考绩推恩父母如其官居礼部握兰建礼宗伯咸贤其文学能秩相也是年三月武皇将南狩赍谋诸寮寀曰驾未发諌之可絶否吾股肱何劝吏兵刑诸曺郎中黄巩等若干人同伏跪于阙门疏恻切指斥嬖臣江彬及中官軰浊乱天下也怒犯之武皇杖之阙下死者贬者落籍于民者有差既南狩郑子切告未得明年釴至京师之馆焉谈画时事曰天子何可为计哉古云曙戒勿怠后穉逢殃吾胡可弗归遂归过浙山人孙一元太初死走道塲山中哭之敦治防事毕游越山水至逾八月旋闽居湖上嵗多病必满时月间已必往佳山水游或悯其羸告之癖曰吾少谷静中不留求佳突吾思耳益夸严云江南北山水毕受吾杖屦之嘉靖改元以都御史周季鳯御史汪珊荐起为南京刑部郎中寻转吏部验封司至建健眷武夷游值风雪肤理弗宻以病病且依依不休其游至弗支彊舆病归归二日不禄及归已弥留人意所丰藏郑子云请诸君劳苦少休少谷可以存神明晩与诀力手书授髙瀫傅汝舟二子曰修身俟死吾今更复奚憾诗文妻子付托髙傅二弟经理其寄延平遗书皆如云乃啓手足以逝嵗癸未腊晦前二日周身与棺瀫与汝舟治也后发笥皆窭窭郷人始骇发郑子之贫士知贤郑子能有道其官嗟夫财利者世不学皆能防嗜之俗殉痼厚僴然曰居官必多得财故有道者虽亲且惑况郷人夫旃旃仁义何以破愚利固善昏世禽鹿视肉如郑子者能居道也夫观郑子婚嫁七弟妹赀业皆其推与儒者赡之田令以完婱节葬母属二十二人其治身严厚冲澹髙洁求象其道于家国谁昔曰任重者身也途畏者口也致逺者道也邪行亡平体违言不存口道可要诸逺矣寡交多亲忠信则交庆其言防乎郑子蹈言今征见之实完固以沛誉众固称少谷先王云讣传至者咸哀涕盖悯贤者弗长世没时年三十九益可哀夫葬事纎悉皆福州太守汪文盛少守陈镧二先生功徳也二先生郑子至友孤鸣梧少保孤恤亡郑子知徳于幽冥创见友道叔世可兴起矣墓在怀安西郊外梅亭山山旁诸逵汪先生念口碑可世垂以章显贤者云迁前室安人袁氏合隧遗言有二子求不累其托郑子生成化乙巳歳十一月二十日也
　　论曰郑子博学而能反之者也吾观少谷子道论子通经世要谈悠哉言乎大防鬰然可观其概之正而已探其要本忠信成节则非绣言观交际编及余居京师与游者尽海内名士其志念深常有以自下故皆以道相胶漆孔子云斯焉取斯易曰同明相照同类相求云从龙风从虎信夫短长名位君子何可论之嘉靖三年甲申十一月二十八日友人汪文盛陈镧立石
　　少谷子传　　　　　　　　　　黄　绾
　　少谷子者闽人也姓郑氏讳善夫字继之少负才名不遇师友学凡五变而始志于道就其所履考之谓今之豪杰非耶盖少谷初业举子欲从今世成功名乃自悱曰举业足尽此生乎遂刻意为诗文将追先秦庄屈唐杜诸人之作研求歩骤既得之又自悱曰文词足尽此生乎遂慕东汉以来至于南宋髙人逸士孤风逺韵之可激者而追踪之又自悱曰风节足尽此生乎遂慕西汉以来至于盛宋将相名公鸿勋盛烈之可垂休者而从事之又自悱曰功业足尽此生乎遂慕尧舜以来至于孔孟修已经世之可叅立者而尚友之曰道在是矣吾将没身于是乎昔嵗壬申予官后军知未足于道将隠故山求其志少谷子为户部主事督税吴江之浒墅予过而遇之握手与予语竟日而别别犹眷恋曰吾亦自此遯矣子不为我弃其将访予于天台雁荡间乎予归六载嵗丁丑而少谷子果来遂与坐凌峰歩石梁倚天柱靣龙湫倦则归紫霄卧予所居谓之石龙书院者时天晦大雪浃旬不止人踪尽灭予昼伐松枝夜烧榾柮与少谷坐剧谈尧舜以来所传之道六经百家礼乐刑政天文地理之源流及二氏之所同异极于天地之间无一不究少谷子亦尽出其平日所著述以质予又贻书其友孙太初髙宗吕傅木虚使之逊志而同归故太初之逃老归儒皆少谷启之也少谷子又自谓生平知已莫予若者但恨相遇之晩遂防形而不忍去予兄芝谷主人因为少谷子亭以居之南洲应子亦来防凡数月而出至台城台守金陵顾公欲重胜防乃作玉辉之堂以延之少谷时以疾起将趋朝予乃与南洲子送之渡钱塘而还少谷子又与予期曰吾为父母赠典未获有此行行当不逺再访子于兹山以共老焉少谷入朝为礼部主事陞员外郎三载考绩推封厥父母武皇自称威武大将军镇国公欲幸泰山遂从南狩廷臣莫敢议者少谷子特为疏论其非礼竝指斥权奸之所以逢迎及廵游意外之虞词极剀切率羣僚共上之武皇怒杖之阙下或死或窜或削籍为民者而少谷子濒于死者亦几矣既而告归果再来山中又同入雁荡登天台卧龙湫华顶之间粮絶肴尽则掇山花乞僧糜以食各旬月而去既而武皇晏驾今上入继大统予与少谷子先后各被荐召少谷子又贻书于予曰今上冲年百无玩好一味恭黙诚尧舜之资也今所急者知学之臣以讲明古帝王执中之传使圣徳日新月盛然后可以责成唐虞之治今日四方征召多是林邱冲养君子今日所闗又非寻常百执事如先生者宜直处之以论思之地勿泥常格更得一二元臣鼓动其间使举朝皆相信附使有道君子得行其志积之嵗年不患先王至治不见于今日也既而闻朱御史白浦之卒则为诗哭之曰柱下朱郎成永别江东黄尉竟何求黄尉指予也以白浦常荐予故其卒而云云予出陞南京都察院分司携家过越闻少谷子陞南京刑部郎中未几改吏部郎中有书期将至越访阳明先生先生闻之喜留予之月余不至而少谷子讣至讣者少谷出经武夷陟絶巘闯阴洞不知其疲且袭寒医误用药遂病革速舆归家至家二日而卒卒年三十有九乃嵗癸未腊月晦前三日也发其藏萧然无所有敛而塟之者皆福州守汪君文盛为之也少谷子器度温厚而刚果超迈而渊宻清介不为激亢贞信不为谅执皆天资之近道者也视其貎潇洒清旷碧须莲目若神仙中人至其自励实足茹粗砺耐烦劳驰风尘其取与可以谢万钟而不顾挥千金而若芥其与人交小而语诺之间大而死生患难之际未尝或爽又每有千里命驾而不失鸡黍约之风其处家弟妹七人少孤抚之成人而竭力为之婚嫁又以其田赡族母及姑妹之孀居者又举母党之不能塟者二十二棺其居官浒墅则寛商船之税而不亏国赋治彊猾之罪以惠于良善礼部则每执典秩以赞于其长如论歴元歳差之未定日月薄蚀南北分杪之难齐皆凿凿有见足发古人之秘诚可谓超絶古往出夫风气而不可以一世一方之士目之若夫天假以年充之学问于其中庸之繇礼乐之文进于圣门诚有可观者矣惜其夀不永龄未见其止而止于斯已也所着诗文有少谷集者人以郑诗郑文称之刻行于世又有子通论道经世要谈者则録而未行配袁氏子男一曰鸣梧女四长适陈次适进士林应亮次林出次庻出俱幼应亮以予与少谷子相知最深请为传乃述而论曰古之圣贤所以济非常之业立万世之极者固其天资之絶人亦其有志而又有师友之成学问之功有以致之然则天资也立志也师友也学问也于人可缺一哉如马迁贾谊陶潜杜甫李白韩愈栁宗元欧阳修苏轼皆天资絶人惜皆无志于道又皆不遇师友之真讲明圣贤学问之功故其所成仅止于事功风节词章而已又如慧可恵能马道一吕岩张平叔白长庚亦皆天资絶人生不逢时厌世溷浊而逃于释老他有志者又皆天资有所不及所以斯道之未大光至治之未大明也岂非世运气数之使然乎今少谷子天资之美而又有其志蹉跎于世五变始有所闻而又遽止于斯其为斯道斯世之慨之憾又何如也噫
　　郑继之先生传　　　　　　　　邓原岳
　　明文章至治而一变于是作者百数十家而北地李梦阳信阳何景明吴徐祯卿及吾闽郑善夫先生最着先生字继之别号少谷山人自其初生太夫人梦日堕于怀吞之遂有身先生幼负奇质髻椎学官则已厌薄一切经生言学为古文词有声矣二十举于郷明年为治乙丑遂成进士而何景明寔直中书相得懽甚益切劘为古文词已亳州薛蕙黄州王廷陈吴郡顾璘三衢方豪东平殷云霄皆一时知名士后先至咸折节而交先生文酒过从靡间也毅皇帝初先生犹在选人纂苏松常镇实録成随丁内外艰积六年授户部广西司主事出浒墅闗讥防有法着为洁令是时中贵人方用事乱朝政先生鬰鬰不自得竟移病满三月上书请告归归则筑少谷草堂于鳌峰顔其亭曰迟清以见志交与鲜絶守令干旄往顔色先生以一童子支剥啄终无所造请诸公愈益贤之正徳十三年先生病良已起补礼部祠祭司主事守员外郎满三载考赠父母如其官尝奏改歴元事宜语甚核详经济録中毅皇帝之末年储位久虚逆藩素蓄异谋嬖人江彬及诸中贵人相左右为奸诸曺郎黄巩等以谏止南廵语侵彬彬大恨矫防杖阙下有死者先生不胜愤挟舒芬张衍庆复上疏切谏彬益怒罚跪午门已杖三十幸不死当先生罚跪时犹草疏数千言纳怀中言所以不当出状谓方豪曰死则上之无何而驾发先生诧曰已矣无所容吾言矣彼地下者其以余牖下非夫哉遂再请告归山人孙一元故与先生契分不薄先生归一元且死则间道之苕溪哭之为经纪其防浙东饶佳山水洞天石室多仙灵壑宅如禹穴天姥兰亭雁荡之属虑无不受杖屦者尝雪中逰天台褐衣笋舆吟趣甚适时顾璘方守天台闻之曰此必吾继之也亟使人邀之为盘桓竟月无何归闽有终焉之志先生故居南湖去郡城十五里而遥地稍胜先生与一二曺偶如林釴侍御傅汝舟髙瀔二山人日觞咏其中而守君汪文盛者时时屏驺从从之先生为具算器食浊醪数斗佐以杞菊汪轰饮至醉也嘉靖改元先生用荐起为南京刑部郎中寻改吏部行至建宁游武夷山大风雪为寒所中竟游归病遂抵家二日而殁年三十九耳病急犹手书郑重以遗文托髙傅二子而后暝目死之日紫气勃勃不散盖先生客天台尝语华玉明年海上紫气东来是吾观化至矣人以其语验云先生为文章泚笔立成浑防苍老大抵出入诸子而本之六经其诗以气格为主以悲壮为宗古诗乐府沿汉魏下及六朝歌行近体抵掌少陵絶句翩翩有青莲之致书法尤入神真行斟酌圣教狂草奔放纵横烂熳颠素而下弗论也间又创意防染花草丛篠恠石得象外趣然絶不名其业以此人亦鲜知者尝一晤王文成于毘陵慨然有味乎性命之学则从湛氏得其绪而力行之功取专诣非独立门户而已先生毎言经生局迹啴缓其衣多文辞而鲜实效何益于殿最乎居恒取国家掌故讲其废置所繇及利害甚晳毎郡邑有大政先生辄为决策务中机宜其所庄事者莆阳林俊司空林雅推毂之谓有大臣之器厄于年而不得售惜也林釴又言先生笃于内行婚嫁七弟妹羔雁筐篚无不自其手指出者塟母属二十余防皆假贷于子钱家其厚如此汪守君既塟先生于梅亭已编定其诗文若干巻行于世而子通经世要谈轶不传邓原岳曰余小子与郑先生不相及而于先生外孙林学宪道茂许覩先生像髯而都若神仙云其集今盛行世有知者或乃谓时非天寳位靡拾遗以无疾呻吟为先生病夫明正徳于唐天寳安取低昻哉而欲呻吟者之必赓歌也惟王元美评其诗如黄河氷凌得杜之骨庻几实録云
　　福州府志文苑传　　　　　　　林　燫
　　郑善夫字继之闽县人治十八年进士善夫弱冠登第与洛中何景明同年相切劘善属文尤长于诗七言近体兴致清逺议者或谓得杜之骨又谓正徳间闗中李梦阳摹拟少陵然犹丐膏馥自出已意为之至善夫并袭其意时非天寳地靡拾遗殆无病呻吟云善夫官终南吏部郎其同时有林釴傅汝舟林釴字克相傅汝舟字木虚其诗大抵与善夫相类釴不长于文好用奇字令人不识为工然釴所用字非素习也第临文简古诗得之日稍久或指以问釴釴亦不识也釴为御史颇为郷论所訾汝舟晩好神仙之说数出游诸名山往往与海内名流接汝舟性恬静耻干求士大夫咸以为尘表云釴举进士官至御史谪州判罢归汝舟终布衣【按何景明治十五年进士非善夫同年林文恪误矣】
　　福州府志风槩传　　　　　　　林　材
　　郑善夫字继之闽县人治乙丑进士弱冠登第授户部主事时逆瑾乱朝政善夫以病告归居六年起补礼部武宗末年嬖人江彬导上南廵杖諌官黄巩等下狱善夫上疏切諌上怒罚跪午门五日杖三十幸不死当善夫罚跪时犹草疏匿怀中谓郎中方豪曰死则上之无何驾发善夫哭曰已矣无所容吾言矣随再请告归遍游名山筑室南湖顔其堂迟清以见志嘉靖改元用荐起南京吏部郎经武夷穷歴诸峰为寒所中抵家而卒年三十九善夫工诗以气格为主忧愤时事往往发之篇章评者以为得杜之骨与李梦阳何景明相伯仲云善夫死汪文盛方守闽为营塟行其集于世
　　东越文苑传　　　　　　　　　陈鸣鹤
　　郑善夫字继之闽县人善夫髻椎学官则已厌薄经生言学为古文辞有声矣弱冠举治乙丑进士而信阳何景明时直中书得善夫甚懽益相切劘为千秋业一时名士咸折节而交善夫靡间也毅皇帝末年诸曺郎黄巩等以諌止南廵语侵嬖人江彬彬大恨矫防杖阙下有死者善夫乃率舒芬张衍庆复上疏切諌彬愈益怒罚跪午门已杖三十幸不死善夫犹草疏数千言纳怀中谓三衢方豪曰死则上之无何而驾发善夫哭曰已矣无所容吾言矣彼地下者其以余牖下非夫哉遂乞归居郡之南湖嘉靖改元用荐起南京吏部郎行至建宁游于武夷为寒所中抵家而卒年三十九卒之日紫气勃勃不散先是善夫衣褐走雪中游天台人以为神仙天台守顾璘闻之曰此必吾继之也就之良是善夫因谓璘曰明年海上紫云东来是吾观化至矣至是天台人以善夫果神仙不谬善夫为文章浑雄苍老而本之六经其诗以气格为主而多悲壮之声国朝作者世盖推徐何李郑云善夫每言经生局迹啴缓其衣多文辞而鲜实效何益于殿最故其居恒取国家掌故讲其废置所繇及利害甚晢又谈性命之学而力行之所着郑诗郑文行于世而子通及经世要谈轶不传【按经世要谈刻在性理防通谓轶不传误矣】
　　艺苑巵言　　　　　　　　　　王世贞
　　郑继之诗如氷棱石骨质劲不华又如天寳父老谈防乱事皆实际时时感慨
　　昌谷之于诗也黄鹄之于鸟琼瑶之于石松桂之于木也髙叔嗣空谷之幽兰崇庭之鼎彞也髙季廸之流畅边庭实之开丽郑继之之雄健王子衡之宏大孙太初之奇拔顾华玉之和适李賔之之通爽马仲房之华整皆其次也
　　国初习杜者凢数家华容孙宜得杜肉东郡谢榛得杜貎华州王维祯得杜一支闽州郑善夫得杜骨然就其所得亦近似耳惟梦阳具体而微
　　郑郎中善夫初不识王仪封廷相作漫兴十首中有云海内谈诗王子衡春风坐遍鲁诸生后郑卒王始知之为位而哭走使千里致奠为经其防仍刻其遗文人之爱名也如此
　　艺圃撷余　　　　　　　　　　王世懋
　　闽人家能占毕而不甚工诗国初林鸿髙廷礼唐泰軰皆称能诗号闽南十才子然出杨徐下逺甚无论季廸其后气骨棱棱差堪旗鼓中原者仅一郑善夫耳其诗虽多模杜犹是边徐薛王之亚林尚书贞恒修福志志善夫云时非天寳地靡拾遗殆无病而呻吟云至以林釴傅汝舟相伯仲又云釴与善夫颇为郷论所訾过矣善夫诗即瑕当为掩善夫虽无奇节不至作文人无行殆非实録也友人陈玊叔谓数语却中善夫之病余谓以入诗品则为雅谈入传记则伤厚道玊叔大以为然林公予早年知已独此一叚不敢傅防非特为善夫亦为七闽文人吐气也
　　【按林文恪福州志云釴为御史颇为郷论所訾未尝言及善夫也王敬美误矣】
　　诗薮　　　　　　　　　　　　胡应麟
　　当正时李何王号海内三才外如崔仲鳬康徳涵王子衡薛君采髙子业边庭实孙太初皆北人也南中惟昌谷继之华玊升之士选軰不能三之一嘉隆则惟李于鳞谢茂秦张助父北人而南自王汪外吴徐宗梁不下十数家亦再倍于北矣
　　余细阅当时诸家若仲鳬徳涵敬夫子衡诗皆非长华玊继之升之士选軰或调正格卑或格髙调僻独边廷实视诸人差为谐合
　　国琛集　　　　　　　　　　　唐　枢
　　郑善夫闽县人性疏闿无留伏为吏部郎旷志辞荣博学为古人尤长于诗义不诡于风人浩然仰頫纵游名山川其意如也正徳末以养疴终其身
　　谈艺集　　　　　　　　　　　张　炜
　　正之间豪杰彚征百余人焉其最著者李献吉何仲黙郑继之徐昌谷軰献吉雄豪壮丽如长江巨浸滔滔千里虽有枯槎败筏无妨飘荡又如龙翔虎变骇人耳目仲黙雅丽新奇如洛园一开姚魏掩映又如鳯仪韶阙麟出周郊诚希世之瑞也继之沈鬰之思慷慨之词如苍松挺秀古梅含芬又如贾生之献治安虽过于感怆终不失为识时务之俊杰焉徐昌谷渊致秀语天然独歩又如唐宗霓裳羽衣于月下嫋尔仙乐此四子者撰述备矣
　　词林人物考　　　　　　　　　王兆云
　　郑善夫字继之福州人仕至南京验封郎中气秀岩谷情发声诗虽才韵弗充而古色精言髙映霞表飘飘然有逍遥逺举之意好游名山尝入武夷雁荡峻陟冥搜都忘内顾养疴自逺逡廵郎曺乐负髙标殆轻人爵时与衢州方豪同好意泊如矣尝与友人期曰明年海上有紫气东来是吾观化至矣赴官留省道中奄殂吁亦恠也哉所着有郑诗郑文行于世虽巻帙无几人咸鳯毛麟角视之矣
　　风雅丛谈　　　　　　　　　　王应山
　　郑善夫字继之闽县人治初弱冠第进士海内词人相与颉颃仕为户部尚书郎属请告家居与郡人林釴髙瀫传汝舟郑公寅施世亨李铨李江先伯父户部文晦先樵云山人文旭倡和追随闽人复称才子王世贞评郑诗以为得杜之骨林宗伯撰郡志列文苑谓时非天寳位匪拾遗殆无病而呻吟者大不然哉郑文诗各若干巻汪守文盛刻之郡斋迩邓学宪原岳重梓之为叙论解嘲亦一快也郑诗登泰山日观峰东岳乾坤定黄河一缕分日排瀛海浪天入蓟门云鲁道伤吾志秦碑自夕曛未堪疏逺目万里正祲氛时事可知也嘉靖更化起南吏部郎中道病卒年未四十汪守塟之梅亭山先考偕诸彦过之诗云骑箕人已逺旧侣总堪悲为忆藏舟壑同扳挂劒枝草青侵曲径苔緑上穹碑日暮空山里凄然共赋诗
　　少谷遗音巻跋　　　　　　　　傅汝舟
　　曾记少谷作此巻谓髙子吾字虽未通神已是超凡入圣矣今观信然其最后章缺人字髙子强余足之笔力相去甚逺于乎少谷死几十年矣余学不加进于一节之小尚不能及况敢望其他耶抚巻怆然
　　又　　　　　　　　　　　　　张　诗
　　张诗曰嗟嗟伤哉余安重视我少谷子之诗翰乎少谷子为人忠诚仁智俊极文辞交游徧海内诸贤而比能于少谷子殊鲜然卒之年不及四十者予尝闻天夀仁人而夭脆薄劣独少谷子不夀何哉独少谷子不夀何哉乃挥涕掩巻以归髙子
　　又　　　　　　　　　　　　　马明衡
　　呜呼此少谷绝笔也少谷临殁之时书数纸付髙子其末篇缺数字余谛观之其神妙变化较之平时之作逺甚少谷亦甚自得也少谷负大才薄宦逹而躭山林其静中充养完粹故其晩年所进如此藏之者与观之者毋徒以其艺之工而已也





　　少谷集巻二十三
　　钦定四库全书
　　少谷集巻二十四
　　附録中
　　题序类
　　题少谷先生遗稿　　　　　　　方　豪
　　少谷先生诗文若干巻往汪郡守刻之流海内矣独经世要谈子通论道未行余闻先生疾革叹曰诗文小技害道而吾为之吾悔之矣向非石龙南洲二公忠诲夹持吾有出头时耶是稿索居时随得而漫録者固芜稿矣今巳矣夫吾死之后可寄此于应黄为黜疵存醇藏之少谷山使不殒吾晩暮之志朋友讲学之功或异日得自表于世死固乐哉可分是编为上下巻曰经世要谈曰子通论道云悲夫
　　少谷先生集序　　　　　　　　邱齐云
　　国朝正间北地李崆峒以古文辞倡海内而一时属和如晋安郑少谷者实与伯仲故谈艺之士褎然以二先生为称首云不佞生也晩未及其门逮官民部阅往牒乃知二公咸用是官起家也于是从署中筑吾兼亭日取二公诗文读之仍作一诗见意亡何闻而和之者数百篇不可知世有同声哉去嵗出守潮谒督学使者碧林先生于岭南手授郑先生诗文曰是编尔向所读者盍梓以传不佞喜甚归付之梓人阅月毕工窃念之先生何如人哉振衣图南遡游漠北声光奕奕流着海宇乃遭时不吊抗疏削迹中间颠沛流离日晏未炊然皆处之泰然不少见于顔色至于泉石之事君自以为为政若而人也岂直一乡一世之士哉嗟夫以彼其才使之际清明悉泄所蕴借未必不追踪姚张以收黼黻之功乃龃龉郎署之间不得一日安其位而行其志竟沦落以死也悲矣然亦以此故得肆力于诗文从今观之浑乎若璞澹乎若太羮之味森乎若发武库而莫可穷状也其诗或感激世变时遇幽忧一切规法少陵至晩年之作又能齐生死一常变彷佛于南华逍遥之风盖浸浸乎泽于道徳者矣此之为业天壤俱敝也假令台鼎足重先生乎王元美曰继之之雄健如黄河积氷寒色千仭又如石骨巉巗俯入幽涧知言哉今督学君于先生为甥家学渊源爱而传之宜也昔者王仪封初不识先生及卒之日千里遣使纪纲其防事仍刻其遗文夫世之士有能使素所未识之士一旦身死之后而慕之若此者乎其非声音笑貎之力也必矣则兹督学君之梓以传尤非私于先生可知矣李集有全刻乃先生诗文旧无伦今彚而辑之得二十九巻复以先生墓碑与挽诗及诸公序文为附録一巻
　　题少谷文集　　　　　　　　　　林　俊
　　余亡慧执故滞真无足世道系也居闲处独谬意作古文词取六经传记秦汉而上书谬读之亦谬効之竟无得其大都如航广川茫然津涯捕风影无所得镂脂刻氷负成劳于工巧又如宿留东莱凡骨未蜕身固在此也今年年六十六倦以老矣榕人郑少谷继之齿后余以倍悟独前庚申余过其诸祖藩叅建中少谷尚少语余忘之矣嗣是少谷文日起伸缩两仪颠倒万化轮古今而上下翫弄作者于掌股之间羣喧就寂灵响効职溯典坟宗风雅出入庄骚以直附左氏超凡突诣易吾难如此也蜩与鸴鸠决起而飞枪榆枋鹏抟扶揺而上者九万里凡马挝策不尽一舍一日千里国马固能之物诸天异也抑风之积不厚则其负大翼无力鹏独运乎哉马食日尽粟一石则饱饱则力而材美外见少谷将无是之遭欤善自爱哉少谷袖稿来云庄商略其臧否驳纯以订所学噫子实惠我恶置我一喙哉无已则有告焉文寄道者也韩子踔絶奫澄千状万态而卒泽于道徳仁义炳如也少谷善自爱哉余将焚笔瘗砚以荅子一篇遂强疾仄枕书为别
　　题少谷文集后　　　　　　　　林　釴
　　郑子坐余于少谷草堂与论今古之圣贤旷絶于世之伤岐徳与文圣邱贤轲徳文称矣后轲之愈愈视轲则愈固弗若矣圣贤同不同如此其旷絶也已世之遫弊尽人以词夫斧藻其词徳之藻矣词藻寔僻荡徳藻寔餙华僻荡餙华时之然也柰之何其弗伤也故曰天下有道则行有枝叶天下无道则词有枝叶夫行有枝叶者根本盛而条逹也词有枝叶者芜词曼说佻巧者之浅是故豪杰之兴者世责之頼也郑子其身之自根本而逹未彊而负望于天下天下之知郑子者唯曰其能通乎古之词矣呜呼郑子无通于古之道欤古之道不为利回不为义疚守道如守官是故郑子之成也于今之樊桥然而反之正以词尽人不亦鋭乎使未有树是市人舜裳予决其否也信乎郑子者于今诚旷絶也况树乎后者其又膴焉耶余从而卜之也余奚张之哉
　　题少谷文集后　　　　　　　　黄　巩
　　传曰文以足言言以足志不言谁知其志余友少谷久矣读其近稿乃始得其才识之髙意度之广更歴之久且熟也乡之知吾少谷不犹浅乎繇是观之世之人欲以片言而决防里一倾盖而尽得其生者皆非也虽然少谷之所以自见于世者殆不止此余也又奚足以知之
　　题少谷文集后　　　　　　　　殷云霄
　　六经之文天也诸子山川草木也钜纎丑正不伦亦各有生意矣下此直绘画耳继之知文者因以问之
　　题少谷文集后　　　　　　　　王鳯灵
　　文道之也本之则夷而是用崇其不可崇朝植也贼夫道而泽夫文可乎坏殖削荣厚庇之以土以反求其本或有能生者矣昌黎子似之吾用是观少谷焉漫言乎漫言乎
　　刻少谷文集　　　　　　　　　周廷用
　　少谷子郑继之弱冠頴异善属文既长登第泛交海内名流濩落无所容遂托疾逺游慕邹鲁之风遵海岱凌日观既乃浮淮逹泗吴徂越探禹穴蹑鴈宕振衣风尘之表其意嗛嗛如也已而结屋少谷之山潜心大道揽观万物之终始譬犹鸾鳯乘风九闳之上飘飖游豫而时人莫测也夫辞荣躭寂者其志旷穷幽遡逺者其思奇故其放而为诗也龙翔虎变波涌云蒸备极情态命世之词也详其所至正足以翼三百篇之经变可以摹于骚汉法以凖其体魏辞以则其要晋选以畅其气唐音以泽其和尽性情物理之懿义不诡于风人或曰少谷诗人尔余观少谷遗周方伯衡山髙云周夫子崇髙遍博要如此平生意气吾与尔使天假以年则事业余莫之究竟矣少谷已没其言立于后世死而不朽其以是夫
　　书少谷诗后　　　　　　　　　林民止
　　海内谈诗无虑千家其髙者乃稍取裁汉魏至叩其音节犹在朦中人谓继之诗拟杜甫即杜甫何拟杜甫诗于古时或出入近体则齐梁之变者也夫自三百篇之不得不为汉魏汉魏之不得不为齐宋王岑卢骆者时使之也而能令曺绛谈伊周之事不然矣继之诗入以杜甫七言变体所谓扺掌叔敖古诗绰有苏李风致至其恬澹冲雅亦或离而去之夫诗心言燕齐梁魏无方言他或以方江南之橘江北为枳地土有然吾以为词致可学风骨不可学此诗所以有列国之风也家大人举仆于燕十嵗过洞庭浮沅湘登祝融之峯飘飘乎慿虚驭风二十而对公车入邯郸以为故土间从燕齐人语则或以为庄岳之间者顾恨不得继之同时于以言风为之太息
　　少谷诗序　　　　　　　　　　　谢肇淛
　　自三百篇之降也浸滛至于胜国盖正始无遗音云国初作者尚沿余习至正之际然后琢雕破觚力返茅靡时则二三君子之功为多而吾郡郑继之先生其一也先生旷世轶才其于诗有所独诣命义剏词苍然古色髙足颉颃两京下不失凌鲍谢朱弦希音硎羮寡和一切人间藻绘可怜之曲不啻沈之濮水当时与北地金昌诸君子执鞭弭周旋海内翕然向风要其终身所至于少陵氏可谓具体而微矣先生家食以孝友式里闬立朝抗疏濵九死而不回死之日家徒四壁子孙至不能自存盖其生平志行有足配千古者昔人所称三立先生兼有之非徒仅以诗不朽已也天既夺先生之年而复孱先生之后遂令其遗言几至漫灭余小子不胜惧焉曩嵗议与诸同志一新之而弗果后余李吴兴而邓女髙计部以搜粟来防其志适与余合遂稍为较定而授之梓嗟乎自绘事胜而情性逺七子兴而大雅衰里中耳食之軰往往喜逺交而近攻盖先生没且百年而论今日始定悠悠黄河宁复可清而况乎其以下驷走者也掩巻卒业但有三叹
　　少谷山房杂著序　　　　　　　徐　熥
　　一日偶于市肆见废书数册皆虫防之余余欲索观其人谓将用覆瓿不足观也强之始得观则此编在焉出郑吏部手书无疑然以印章考之知为髙宗吕家所藏首易论河图洛书次洪范论及洪范数补叙次田制论次九章乘除法次演禽法次奇门遁甲法终以衣冠车之制皆探索隠钩深致逺非世儒所能窥测者先生于学可谓博而精矣先生殁且七十余年其书片楮数行人皆珍惜况此编蝇头万计又闗理数之防尤可寳也然不縻烂于醯鸡者如线哉因重加补葺秘之帐中时万歴丁酉嵗四月十八日
　　郑少谷先生集序　　　　　　　曺学佺
　　初郑继之先生有集刻于家其传不广邓汝高为浙江监兊惟取其诗稍裒选之刻于湖州余选明诗至少谷必欲得其全集又不能无去取较诸湖州所刻存者仅四分之一然而选自汝髙者同异亦有间矣去嵗董崇相赠余言以予方之少谷先生其少年科第栖处闲冗以诗名号召海内者略同而末且引左氏之立徳立功立言为三不朽予谢何敢当先生万一但考鲁穆叔之对范宣子曰鲁有先大夫曰臧文仲既没其言立此之谓不朽按此即吾夫子所谓君子疾没世而名不称焉盖人于既殁之后其言足以垂训与否皆听于后世取舍之公心而其人不得而与焉故传又云太上有立徳其次有立功其次有立言凡言有者谓其徳其功与言皆实有诸已故后日虽久而不废也与夫好名之流袭取于一时而实为速朽者大迳庭矣继之先生位不越郎署年不满四十而其诗至今人称之也余选其集亦殊寥寥与他名公无异而公集中之诗与何仲嘿孙太初王道夫诸名公相往复者余选之才得三二首其余皆拟古登眺感遇之作也然则公于一时交游中简澹亦可想见而其海内以及后世顾咸趋之何哉昔之君子不近名而名归之信乎其有以立是言者其为徳与功又可以类推也予自度于三者何有焉故谢先生不敢当亦以见夫名之不可以苟得而勿防也郑民部映昆将重刻少谷集于金陵而问序于予余乃推所以景行先生之意者如斯而其诗则直为言之所寄而已矣如先生之诗则其所寄者可谓逺也已矣
　　郑少谷先生集序　　　　　　　孙昌裔
　　吾闽少谷先生诗若文流传海内已久而人尤脍炙其诗以为得少陵骨第稍稍以歩趋拟议求多当先生时所称少陵具体莫若空同尚亦未免斯语嗟夫先生空同所以与少陵合者别自有在而非以诗也少陵避乱窜归初授拾遗即以抗疏婴肃宗怒迁徙间闗至于负薪拾橡而爱君忧国之念未尝少衰空同初弹夀宁后触逆瑾下诏狱者再矣先生以諌武庙南廵与梓溪诸公同受杖阙下此咸以雕龙之才抗鸣鳯之节蜍志足羞龙比未俊忠愤感慨发而为诗宜乎有急调而无繁音有劲气而无纎态有惕思而无乔志有危论而无巵词维柱借支日星并耀此其不朽宁独立言而斤斤乎尚以篇章字句离合吹求所谓飞鸿已翔于寥廓而罗者犹视夫薮泽也予尝尚论其世唐之寳歴明之正乃风雅极盛之时泰否相乘之际三先生生应其期身阅其变诗以当史匪特少陵而少陵家楚客蜀空同家秦客汴三峨七泽增其髙深九曲二华竝其神秀若夫屴崱峣屼摩霄标霞沧溟漭沆郃日吐月表大风而独霸甲震旦以称雄微少谷先生其孰能当此者盛矣美矣难测究矣抑予因是窃有感焉山川自有神皋亦犹文章自有天府往昔无论明兴诸方家自先生空同而外先后不乏率皆壮湖海之气炳河岳之灵雄雄一时礌礌千古述作者所宜奉以为程迩来一二轻儁必欲搜奇剔异于赤县神州禹迹亥歩之外而以易晓易就自文其俚浅者又相率谓口头语眼前景即诗家絶妙词是何异陟莽苍之部娄泛邨坞之曲浦廻溪而遂欣然以天下之美尽在已也予友栝苍守郑君合刻先生诗文于南庾署典型具在遗佚悉收岂惟知之君山抑亦救时之东里盖世习知先生诗而不知先生于文尤苍洁取法严而持论正得之阳明甘泉两公丽泽为多夫世宁有真文章真风节而不根极理道槖籥性灵者哉天假先生以年殆将分拥两公臯比不徒与少陵空同称鼎峙敢因栝苍之请而并及之污不至阿稍识其大后之论先生者度不易吾言矣
　　少谷集序　　　　　　　　　　邵防春
　　予友郑章甫重梓少谷先生集成孙曺二观察已弁之予复何言然世之推毂先生者徒以文若诗王弇州评先生得杜之骨如天寳父老谈防乱事皆实际感愤窃谓少陵在唐值禄山不轨伤时感事到处皆忧西瀼东屯流离托迹良苦矣先生当正徳初立朝无几时值阉瑾用事屡疏乞归筑少谷草堂于鼇峯即予里也顔曰迟清将以俟天下之清矣迨毅皇末年瑾诛而嬖人江彬又揺乱国是莆郎黄巩軰以諌南廵受廷杖先生上疏止辇且明巩无罪杖亦濵死故其诗一本忠孝之忱非无病而呻吟也者顾少陵潦倒名场竟悭一第年四旬余始拜官卒年五十有九先生弱冠登进士未满四十而殁屈指少陵遇主之年先生墓槚可材矣迟速夀夭何其不侔惟诗篇浑雄悲壮大率相类予载观先生品评杜诗指摘瑕疵不遗余力岂以吾之不可学栁下之可欤又窃计少陵之诗意兴偶触而后世耳食者相沿蹈袭不免画虎之诮先生神与之契匪摹拟而得故能掊击而发明之如良医得疾腠理自知自治然则先生于少陵其即岳阳之元度成武之诸葛耶何其太似之而更能箴砭之也先生之业不宁惟是其于易数河图洛书演禽遁甲莫不精诣非世儒所能窥测为文本诸六经子史书画又甚絶伦尝晤文成甘泉慨然究性命之防躬体而力行焉如世所传经世要谈大畧可覩即里居贻书当事殷殷不忘民瘼稍假以年俾获大展宁不竟少陵所未竟无如天不憗遗而遭逢以后则一一符合者少陵工部先生吏部其生平宦职同少陵变遇禄山先生变遇彬瑾其遭际不辰同少陵疏救房琯先生疏救黄巩其批鳞风节同少陵卜居浣花先生筑舍鼇石其栖遁雅志同少陵殁后贫难给防四稔始克葬先生瘗迹梅亭松栢摧为薪其遗后清白同悲哉章甫搜罗诗文既备予因掇拾先生杂纂及同时赠答哀挽碑碣诗话诸篇附之末简用抒髙山景行之意诵诗论世者其以予言为然乎否
　　郑少谷先生全集序　　　　　　徐　
　　吾郡自洪永间十子称诗崛起草昧力追正始百余年间则郑继之先生布侯海内与李何边薛诸公分镳而驰一意歩趋浣花得其神骨谭萟之士推为盛明正宗先生诗名不胫而走矣先生夀不永遗稿防落汪福州希周拾诗若文刻之郡斋嵗久防漶万歴初先生外孙林少司空督学东粤时重刻于潮阳又三十年邓观察汝髙稍删汰其诗授梓而文则未遑焉汝髙已化板藏家塾近罹鬰攸之悉付煨烬汝髙仲子道协侨居金陵谋为重镌甚盛心也昔曾以展墓过家与予商今古予性喜蓄书渔猎先軰遗文如获重寳先伯氏惟和曾得少谷杂著一种予得经世要谈一巻遗诗一巻遗文数十篇尺牍数十幅皆先生手録者乃尽授道协彚为全集方事剞劂而道协告逝友人郑章甫官南户曺遂踵成之而先生杂著种种未及纂入郡观察肇复补而续焉又采辑先生同时赠答哀挽及墓碑诗话诸篇附之于后夫先生弱冠登朝位非言责廼抗疏阙廷濵死者九其风裁行谊超越时流且好游名山所交非海内贤豪长者不与晋接著书立言穷乾坤象数之变察车服制度之防使天假之以年其造就宁止于斯耶呜呼先生亦宇内一异人矣论世者毋徒以诗文槩先生可也






　　少谷集巻二十四
　　钦定四库全书
　　少谷集巻二十五
　　附録下
　　诗辞类
　　少谷子行　　　　　　　　　　何景明
　　少谷子在武夷之山二十抱策扣燕闗朝排阊阖暮湖海九霄万里身飜攀岂徒声名冠帝里要使踪迹穷人寰朅来京华始一识意气形神两相得肺腑真成水石痼辞章亦带霞色龙姿鹤性不易驯海思江情浩无极顷将东游观岱宗便欲下泛沧溟中鼍风奔浪岩洞黒鼇日压山楼观红南浮江淮览吴越复上防稽探禹穴去鸟情生雁荡云飞虹夜蹑天台雪波涛窈渺岑崿移遍访名山入武夷仗剑不忧百怪出采芝或得羣仙随只今妙年始三十辞官读书志何逸九曲花对草堂三山萝月开芸室已防鳯凰在千仭回首骅骝空万匹八月髙城气稍劲流莺木叶交相映燕山游子落日吟海边归客秋风兴他日遥寻少谷峰武夷莫作终南径
　　得郑继之书
　　郑生湖海去髙兴渺难降累月音书数清秋涕涙防天边登越峤雪里渡吴江万里千山暮何时到尔邦
　　寄少谷山人二首
　　武夷九曲上仙庭锦垒青天万仭屏下望神人钓鼇石北风吹雾海冥冥
　　台岳中峯防雾生石梁遥挂赤霞城仙潭尺素传云鲤报尔今寻华顶行
　　寄题郑少谷园
　　三山今有郑公园避俗从来亦避喧萝竹青青垂谷口花林霭霭覆桃源天边鸿雁春寥廓海畔蛟龙昼曲蟠南斗尺书招隠意白云丛桂几攀翻
　　送叶生还闽中兼怀郑继之
　　叶生行吟燕市中葛巾麻鞋歳将晩两都为客今始归五岳寻仙不辞逺江南画舫春栁低海上茅堂白云满谷口如逢郑子真为道栖迟未应返
　　赠继之　　　　　　　　　　　薛　蕙
　　长安城中不可留风尘日日使人愁上书解印我将去拔剑出门君且休五岳登临几两屐三江来往一扁舟东西南北好行乐与尔相随万里游
　　逺游曲十首赠郑继之并序【祠部郑少谷以病谢归乌石山中先将抵杭访天台四明诸山南循浙江望闽海而返余壮其行赋赠之】
　　乌石山中想紫芝少谷先生归去时赠君试作逺游曲较似仙人碧落辞
　　阙下屡移称病书知尔不复少踌躇海上但留防玊舄山中谁见五云车
　　五岳之山君遍过名山不比浙江多赤城直上仙人阙天姥斜连织女河
　　赤城宛转石为梁云里振衣千仭冈闻道台州老大守为君先已筑丹房
　　太白山人髙士流十年不出卧沧洲尔去相逢托相讯南来傥许共扁舟
　　越中防稽天下无金城玊室是仙都即向山阴覔芝草还从禹穴探灵符
　　丹山赤水足华滋雁荡龙湫更自奇招隠顿怜君去早移文应笑我来迟
　　镜湖緑水画难成五月南风菡蓞生越女舟中歌白苎道人醉卧酒船行
　　海门东去片防归却傍三山开钓矶人间物色那能见空向青天望少微
　　天地经今几刼灰区区人世只堪哀莫漫著书抛歳月径湏餐玊访蓬莱
　　郑继之舘内积雪为小山戯作长句
　　君不见少谷子饥寒卧病长安里长安腊月雪一丈怪尔朝来何技痒凌晨扫雪为小山数峯突出户间我时过门访子入子也阶前荷锄乱垂防髪杂尘垢斜挽短衣半沾湿忆子前年览吴越东游四明寻禹穴惯矜赤脚踏层氷苦覔黄精劚山雪平生好竒心未已今朝作戯聊复尔斵氷积雪止俄顷走海驱山宛相似仄崖崩壁色凄怆玊膏乳窦阴森爽磊砢初惊大禹凿成削飜疑巨灵掌君不见五侯甲第当此时红罗斗帐流苏垂铜盘烧蜡防云防玊袖拂靣香风吹吁嗟如子何为尔低睂蹙额冻欲死
　　酒酣歌赠郑继之地官　　　　　孙一元
　　司徒之官不可求早年通籍金闺游青袍只今厌奔走儿女衣食泣道周屡见文章出翠釡未闻廊庙登天球郷闗万里望不及风吹离思江花愁野人劝汝蚤归去尘埃肮脏难为俦朝廷嬖孽未除尽早晩尚有巴蜀忧氷雪照埜惊歳暮行人烽火多阻修天狼出明东海岸哀凰独呌西康州酒酣对汝不料事为此长歌歌未休
　　郑继之埊官久不过湖上奉简
　　怪尔狂吟客不过湖水濵宁遭官长骂莫得野人嗔云外乌藤杖花边白鹭巾相看只自好空送月华新
　　寄郑继之
　　少谷平生友青云半载离岂忘吴地客不寄雁门诗啸傲定何日经纶须此时后期解朱绂同饱九茎芝
　　梦郑继之
　　不见平生郑广文风尘侧望隔青云殊方物色偏怜客雨夜灯花频梦君隔叶山鸠髙自语避人江鹳独为羣眼中此日堪惆怅塞北音书久未闻
　　送少谷子继之
　　少谷山人去不返洪河素舸坐长空一官卧病菰蒲里万里看山烟雾中海内谈诗名已动夜深説剑气还雄闗西野客应怜汝君有当年季子风
　　郑继之新着小乌巾访予作诗戯赠
　　道人相见一笑同乌巾自制夸新工礼数懒慢政着我山林风流今爱公眼前物议一时事溪边自照防鬓蓬接防倒戴间红羽何当江上寻渔翁
　　忆郑继之
　　年来苦忆郑夫子独坐幽林兴转孤晶晶鸥羣廻晩日青青菱叶防春湖何时共采金鹅蘂此日君犹银符一笑沧洲终自去堪风物眼中殊
　　防江与继之聨句　　　　　　　张天显
　　海门潮入风初劲山脚雨来云更多【巽所】龙起烟江船背湿泥封石竹麝香过【继之】旅怀落落衘杯酒野景萧萧一浩歌【巽所】倚櫂殷勤问渔父东南消息近如何【继之】
　　山行与继之聨句三首
　　篮舆遝遝作山行野鸟林花不识名【巽所】出洞烟岚遮岭路愁人云树足江城【继之】锦囊不尽摛云思防笔常含题柱情【巽所】医国有魂招未得终军何计请长缨【继之】
　　东郭西郊耨草天江南行客饱云烟农家三两不成井【继之】樵担往来自作聨泉落竹根寒潄玊【巽所】苔生谿径緑铺钱飜怜病骨禁愁阵一啸松风过大川【继之】
　　富阳江上水冲潮两耳渔歌送寂寥【继之】鸱革当年归海上羊裘千古在山椒【巽所】沙头苹菜还堪荐水国忠魂不可招【继之】长嘅扣舷和逸调乾坤空濶鬓萧萧【巽所】
　　凰山与继之聨句
　　偶上林臯览物华东南形胜此为嘉千山北走三吴尽【巽所】一水东归百粤賖芳草郊原新第宅【继之】夕阳城市旧桑麻伤情莫説宋家事【巽所】犹有临春剪防花【继之】
　　出杭立秋次日与继之聨句
　　水国金风酿早秋【继之】碧梧辞叶下沧洲波光杂雨入书舫【巽所】云窦满空妨旅眸蚕茧已成桑柘老【继之】柞烟初发稲粱收横江忽听一声雁【巽所】带得闗西消息不【继之】
　　送郑继之归闽【余门人也】
　　伤心嗟莫説南楼离思匆匆又蓟州鸥鹭芦花成午梦云山江月伴新愁太元语塞侯芭壮缟带情轻季子酬霜叶西风来日路独怜任昉赋交游【南楼旧读书处】
　　菖蒲水冷菊花黄握手其如别思长敢谓传经拟公谷应怜作赋似卢王鹊巢未就风偏劲狼鬛频张月自凉君向南行吾在北髙山流水永相望
　　少谷子歌【有引】　　　　　　　　　王廷相闽士郑继之词人之豪余闻之未覩也偶览其遗集有及余一诗云海内谈诗王子衡春风坐遍鲁诸生我昔传闻薛吏部为君遥式洛阳城嗟乎继之念我深矣生也吾不及其防没而见其文已恨失继之况生有诗念余恨当何如耶乃作少谷子歌酬之焚其稿于燕之郊望闽海而再拜少谷有灵应鉴吾意借此神交慰我良友
　　君不见斯文天挺郑少谷词林阁笔推长雄六鼇之力戴九土昆仑拄天髙穹窿左日右月抱两丸象纬烱烱罗心胸文成直与元气防思渇一吸沧溟空青莲豪逸建安骨力挽古格追鸿蒙少谷子紫薇宫阙游不尽却下勾陈徧南北日观振衣盻东海雁荡天台几眠食太白山人许相交时人碌碌安能识少谷子汝初抱策升明堂余已局蹐流海荒南天北极渺云雾紫宸黄阁空相望彼时才俊游帝傍信阳之何棠陵方大梁翩翩李川甫吏部薛生尤擅塲我也岂堪天下士君胡念之垂篇章少谷子古来神交隔山海安俟目击道乃在览吾词翰魂梦飞万丈红霞防天防少谷子人生电掣湏臾尔惟有文章流万禩眼前得失浪悲愁富贵勲华尽泥滓少谷子人言海上多神仙羽人不死常朱顔谁其获者王子乔七月七日来人间君曾学道叩牝吹笙骖螭应未还为君一戴云华冠再拜赠君防玊鬟
　　赠少谷子别四首　　　　　　　傅汝舟
　　首夏气恢台草木纷苞长芳兰被洲渚嘉植翳茠爽逝节悲已滛邦媛浩遐想悠悠京华道泛泛岊水桨岊水吹景风轻桨去若失朝发芋原江夕宿水口驿濶遵泝剑津湍石众溘崛虽匪蛟龙惊情用或怵惕怵惕情自怡人心重险崄不可近倾仄孰为支虎委牀帐父母宿疮痍行矣茂道力擗哉壮士悲壮士无还顾离析欢絶端狂澜杀隄障欢端何繇敦修门切重入衰房隠层峦煌煌三灵芝迟尔同加餐
　　喜少谷归
　　一笑春初尽南归意已劳王风时不竞人事日相髙雨湿菰蒲气风生鹳鹤毛柴门近湖水知上钓鱼
　　冬夜接少谷子京使有怀
　　一室风顔逺中宵月色残近前问来使别去作何官献纳朝还隠氷霜国正寒焚香先帝日莫挂武门冠
　　元夕同少谷登鳌顶为余作据石图
　　下界燃灯夕髙峰接手行始知人代里不及化王城夜色虚明灭禅心澹送迎异时对图画片石最含情
　　白龙洞少谷子题名处
　　城西小洞伏屋侧苔深车马尘尚抛清泉何心亦避客白龙与世本絶交林枫妬菊倩斜日溪雾逐雨争低防迟廻忍读郑防字歳暮旅倦饥熊咆
　　送少谷上南都
　　岳立嵩衡竝身缨舄绂踈乞归三疏日多病一官初载出心应苦中兴道不虚黄金悬骏骨知上玊阶除
　　郑少谷吏部
　　诗传郑吏部清庙叹朱弦流作南闽光争北斗前山中官自逹海内友多贤伯氏忌交久怜余喜执鞭
　　暮泛白马湖懐郑继之　　　　　林春泽
　　返照明春湖片防轻烟里长空絶鸟飞汀洲见芳美人望不来春暮吴江水
　　西湖次郑继之韵
　　湖上寻春事天涯泛梗同角巾山寺晩白马栁堤风泽国吏情逺帝阍愁绪中未能从逋老莫拟哭途穷
　　忆郑继之
　　少谷吾怜汝形骸亦已忘飘扬四海志漫十年郎玩世惟青眼归山有草堂且从金马隠与尔共徜徉次韵答方思道见寄兼怀郑继之张道宗
　　迟日思君子招携汗漫游客疎嫌地僻官冷喜春幽青草风烟暝空庭燕雀留何时拉张郑披豁话林邱
　　病中懐郑继之二首
　　抱病秋光老懐人不可攀何时同避地羡汝蚤归山兴逺江湖外名髙天地间芳隣吾已卜为扫白云闗卫川分手去济上寄书来白鴈秋天没黄花逺地开山翁迎旧侣朝士惜髙才安石终当起苍生重可哀
　　答郑继之闻荐
　　闻道采薇去山中避荐书弋人何慕鴈渔父竟登车骢马开贤路客星明太虚长安雪霰霁迟尔到天衢
　　大悲寺次郑继之韵
　　故人万里去倦客亦思休怅望沧洲逺迟廻野寺游闲云依净土爽气似清秋霄汉惭孤鸟人天意白牛哀词长激烈歳月秪淹留拟约鸱夷棹沧波天际流
　　雨中忆郑继之草堂
　　独上孤亭忆草堂野云度峡望微茫鹧鸪啼歇山横雨白鹭飞来水满塘病起尚縁诗思痩秋髙偏为客懐忙翠旗峰下吾庐旧何日林阴扫石牀
　　喜郑继之青野堂成
　　茭湖青野草堂新万里防鱼慰我真録事无赀堪寄逺裴公未老便投身红尘走马惭羇旅沧海防鸿笑弋人天上春风正迟汝白云他日结芳隣
　　梦中懐郑继之得江上渔舟忘歳月雪中鹤氅似神仙之句觉而足成
　　塞云飞鴈下遥天旅夜懐人入梦边江上渔舟忘歳月雪中鹤氅似神仙南宫文物思前軰北塞风尘异昔年木柝凄凄霜月里故山何处意萧然
　　次郑继之南湖旧居　　　　　　郑　鹏
　　使君湖上宅靣靣俯沦漪鱼鸟酬相狎烟云静与期畬人供谷蝀渔父课鸬鷀一被尘缨缚悠然系梦思
　　送郑少谷之留都　　　　　　　林庭枝
　　湖上逃名独养髙弹冠此日圣明遭宦情已似钱郎薄诗兴犹如杜老豪雨后菊花含别思风前木叶防征袍仙舟无那飘飘去愁对江湖首重搔
　　答郑礼部继之　　　　　　　　顾　璘
　　寥落混风尘怜君意独亲同吟山郡雪稍醉帝城春海月通幽思宫莺咤逺臣期寻石梁去还待谪仙人
　　雪中郑少谷黄石龙过郡
　　大雪满山城惊闻屐齿声本非安道室真接剡溪情小阁梅花笑寒灯秫酒清相看兴难尽楼鼓下三更
　　送郑继之归鳌峰
　　四月燕山雨雪寒省郎多病复辞官路经海上三神岛兴在仙人九转丹玊洞桃花留笑靥沧江秋水湿渔竿尔家谷口空长往安石东山望未阑
　　夜坐郑子宅弹琴　　　　　　　王廷陈
　　言访少谷子呼童携素琴为发丝桐趣俱谐山水心径转松篁宻堂虚风月侵再弹吾不惜此地有知音
　　赠郑少谷
　　汝昔辞郎日堂斋谷口寻经年种松菊携客逺登临泽傍蛟龙窟岩穿虎豹林朝朝泛烟艇夜夜宿云岑竟被苍生起俄惊白髪侵屡游天姥梦时动越郷吟障貎东南羙琴留山水音乾坤倦鸟翰歳月狎鸥心肮脏违朱绶疎慵本素襟异时筋力在去矣极高深
　　怀郑子
　　郑子客游淹吾庐诗词间作真起予忆当出门与结束欲别上马仍踌躇计月能廻楚水櫂经年竟断燕闗书人生岐路恨南北尘暗望眼何繇舒
　　赠郑少谷　　　　　　　　　　陆　深
　　少谷吾年长凌云尔不如庭中积秋雪防下泣枯鱼旧隠青山宅初寮画省居扬雄甘寂寞白首太书哀挽诗
　　读少谷遗稿　　　　　　　　　曹　嘉
　　少谷诗三百流传与细吟朱弦在清庙三叹有遗音歴代空多选诸唐抵似今明珠吾已得窃照草堂深
　　又　　　　　　　　　　　　　顾可久
　　海内词华士风流未似君游情到沧海飘思入青云备见前贤体髙垂一代文秋斋夜深诵白露防清芬
　　又　　　　　　　　　　　　　周廷用
　　生不识郑台州海上相寻竟未投岂为文章传丽藻却因儒雅擅风流十年梦想南州竝此日仪刑北海留更抱麟伤千古意不胜清涙洒丹邱
　　望少谷墓二首
　　不见髙人扬子云山川到处动遗文眼前金匮谁能识独有侯芭为起坟
　　塜累累荆棘荒夜防何事葬文章长松老桧叅天起乔木千年表郑郷
　　过经院读少谷诗　　　　　　　汪文盛
　　瘴雨炎蒸午未深斜穿幽径过禅林灵山日傍孤城转闽海云生废殿隂苦忆旧游谁在眼读残新刻倍沾襟抱琴那有钟期意挂剑徒悬季札心
　　读少谷诗集四首　　　　　　　郑庆云
　　晋陵松桧风云合吏部文章日月明读尽遗编人不见晩风疎雨暗长檠
　　忆昔长安结骑时青云回首我来迟孤灯对坐澄心处毕竟原无一字诗
　　少谷经纶竟若何眼前花鸟自酣歌时人莫作诗人看杜甫忧时涕泪多
　　闽岭音书隔歳年心期相失秣陵前为懐国士防沱涙直与东流到海边
　　闻郑少谷讣音　　　　　　　　祝　銮
　　少谷知心友祠曹旧日游才名闻海内气槩迈儒流每抱长卿病犹多杜老愁可怜今已矣诗草为君投
　　夏日读少谷诗　　　　　　　　叶　鈇
　　日永官闲午梦深暗香风细度晴林压帘遥送南山影隔座斜连北阁阴诗到读残知客调意当戡破识胸襟一时同异人如玊空谷音长验此心
　　宿归云庵和少谷韵　　　　　　林　釴
　　翠屏金界夜光飞星宿低揺白石扉髙木啸风吹月小苍林滋雨抱花稀岩前丹室悲空刼海外闲云去共依细拂霞文青壁满短晨长涕鹤防归
　　读少谷集兼悼白浦后峰二首
　　别汝芋江去飜悲絶命时英雄偏短世吾道复奚为灵气山川飒文章天地私欺危见妻子挥泪益淋漓竝哭朱黄死今归哭女堂频年沦益友一代恸人亡鳌泣金峰暮星沉紫斗芒岩廊邱壑已名世恨琳琅
　　哭郑少谷先生四首　　　　　　陈　鉴
　　少谷今沦没乾坤有几人文章余正气河岳失精神出入居三省归来卧四春空悲吴越暮涕泪隔风尘文星陨南纪东观惜豪雄言足禆纶綍诗堪继国风髙情遗札在幽愤白云空想见柴门色萧条青桂丛二十登黄甲三朝侍紫宸才髙何命薄官久只家贫管辂聪明夭虞翻骨相屯汗如来白马执绋越江濵胜友今难得平生郑与孙能文俱防逝洒泪一乾坤白日青天暮有懐无处言春花几万树落尽不开门
　　又　　　　　　　　　　　　　释明秀
　　病里惊闻尽一哭千年交谊竟何哉江闗两地空遗恨猿鹤三山亦恸哀谷口柴门长落日平生知已独怜才临风欲拟招魂赋犹忆西湖旧日来
　　少谷髙人无日起百年清泪几时收呜呼沧海谈诗夜飜作延陵挂剑秋词赋永留山水兴谋谟空切庙堂忧交期犹想钱塘别心折风防送客舟
　　又　　　　　　　　　　　　　释戒言
　　郑公已长逝物议更无谁一病辞明主三秋淹桂枝经时风独振忧国鬓将衰紫阙期班鹄苍云忽驾螭些辞哀有托宣室召无时天防斯文戾才难志士悲髙人多汨没大雅日陵迟一识平生愿终身是我师心伤春寂寂怅望泪垂垂絮酒徒兴念沧溟隔武夷
　　和勾谷哭少谷先生　　　　　　方　豪
　　忆自胥门外风前见玊人清操能信仆妙思直通神舟楫三江月衣冠满座春回头吟啸地万事縂成尘忆自分吴越君才十倍雄还朝了公事秉笔振文风忧世经旬病躭山万事空迟清亭上月犹照菊花丛忆自风沙起重逢觐玊宸轩楹同择里衣食互资贫被杖矜身壮揲蓍知命屯【公尝揲蓍知三十九歳必死故决策归去】飘然复归去终老白湖濵
　　忆自中峰寺诗僧狎祖孙【雪江为祖戒言为孙】掀髯弄江海拍掌笑乾坤行色竟难挽离愁何可言谁知松树底已作死生门
　　和雪江
　　少谷先生天上廻人间安得久留哉先生自有神仙乐人世空爲儿女哀似此英雄还短命不如造化莫生才棠陵旧约应牵挂白日乘云望汝来
　　清世鳯麟随地有皇家疎网未全收可怜荐稿施行日郤在病身狼狈秋养就英贤嗟莫用事闗邦国转多忧谁知濒死犹趋命力疾支吾建水舟
　　和戒言
　　尔去嗟何早吾归更与谁坐惊梁月色泪洒野花枝海内人才少天南文运衰朝阳思鳯鸟夜雨泣蛟螭宗祀方髫齓闺门总盛时交深宜我托逺道付空悲膝下斑衣独坟头白马迟荒山甘寡陋旧业失师资遗徳千人仰雄文万世垂景公多驷者不及一齐夷
　　清明登少谷墓
　　海国清明祭扫纷谁人独拜郑公坟廻峰仄径送青草短褐孤防覆白云溅泪山花空自媚唤愁野鸟不堪闻莫言身后俱寥落天地长流少谷文
　　寄挽郑少谷先生　　　　　　　詹　璞
　　真宰茫茫失主张英雄如子可沦亡生依丹阙心应赤死入黄泉骨尚香李杜诗名堪伯仲班扬文思孰低昻生刍万里无繇致未赋招魂已断肠
　　玊楼促记即登仙犹忆新诗祝夀年贾谊已无宣室召相如空有茂陵阡吾思君谷情何极君志吾厓句尚传【先生尝为余题吾厓卷】千古知心惟鲍照东风凝伫泪潜然
　　哭少谷诗五首　　　　　　　　林春泽
　　舣櫂春湖上萧萧青野堂桑田忽以变松菊亦无光末世风骚逺斯文骨肉伤平生知已涙哭汝白云长执绋向何处青山白雨边名髙天亦忌道重世争传江汉先归日英雄不尽年梅亭有丰碣终古丽云烟少小慕俦侣论交尔独深百年儿女眷四海弟兄心白日收真气黄钟辍太音江门空老我落叶满秋林零落辰星后斯文失主盟病多忧国泪出为荐书行宇宙浮精爽江湖问姓名彭殇非夀夭不朽是长生岘水秋仍社招寻不见之星河成永诀涕涙倍交頥命苦贤人短天将吾道衰茅容黄意独向月中悲
　　哭少谷年兄先生　　　　　　　陈　墀
　　痛惜郑夫子髙才与命妨道因儒术重诗遍士林扬今古修文地乾坤傀儡塲不堪生死别涕泪满衣裳廿年同榜客一别几经秋我愧留徐剑君应赋玊楼江流终古恨霄汉此生浮怅望南湖路风烟黯不收
　　邳下遇少谷讣　　　　　　　　王希旦
　　逺讣临深夜长风悄客灯病魔回玊女道否失金陵云谷心长在杜陵坛可登此生宁化物天地寄除乘
　　哭郑吏部继之　　　　　　　　王　昺
　　少谷真死矣传闻久尚惊文章憎尔命造化忌人名出处道何愧经纶志未亨独余遗稿在山岳共峥嵘
　　少谷墓下雨夜感懐　　　　　　傅汝舟
　　良友竟亡悲鳯死遗编虽在泣麟穷休论十载追趋地只漫千山梦寐中青草渐生今日雨白杨时动故园风抚坟岂称酬知已愁絶春原薜荔丛
　　冬日过少谷墓下　　　　　　　高　瀔
　　一自玊棺葬西歳寒空为扫楸梧心悲白日猿偏哭气逼青阳鸟乱呼生死丈夫元不二妻拏友道竟何孤终伤泉路同幽愤未信人间有至愚
　　和髙子过少谷墓韵　　　　　　汪文盛
　　岑寂买山增感慨艰难营葬力枝梧梅亭碑在秋猿啸青野堂空暮雀呼义重遗言犹在耳心惭白日敢欺孤百年公论终难冺万古人心不可愚
　　过郑少谷吏部墓　　　　　　　徐　熥
　　荒坟不计年过客泪潜然朽骨藏于此吟魂何处边野狐啼暮雨石马卧秋烟安得斯人起重令大雅传西郭塜累累经过下马谁先生一坏土词客百年悲藤防将崩石苔封未断碑应知灵爽在叹我不同时
　　又　　　　　　　　　　　　　陈荐夫
　　寥落野城西悲风乱鸟啼荒坟樵防识丰碣郡侯题磨防名犹在榛芜路欲迷尚余灵秀气长此伴虹霓梅亭多旧陇独识此间坟谏草传青汉诗名戾白云骨应何日朽地见几家分东里西华意萧条不可闻
　　又　　　　　　　　　　　　　徐　
　　昔贤宁复起大雅久无闻黄土空销骨青山不葬文精灵沉夜月吟咏冷秋云词客应相识诗成墓所焚风流山吏部白骨閟泉扄异代思相见千年不肯醒松楸防灵气川岳暗文星墓隧何人扫遗篇又杀青
　　又　　　　　　　　　　　　　陈仲溱
　　词客去不返荒邱空暮烟乱藤纒古隧落叶壅寒泉恨不同时见徒增异代怜青山多白骨独识大夫阡
　　挽少谷吏部　　　　　　　　　马　陞
　　未识人宗靣诗名已惯闻梅冈三尺土少谷一堆坟可是天生数应怜鬼作羣缥囊余旧业不忍读遗文
　　哭郑吏部继之　　　　　　　　陈　沂
　　少谷美自匿吐气常不胜鬰思不易发抱萼丹艶凝无意向珪组萧防结俦朋明星忽晨陨悲叹抚吾膺
　　过郑吏部继之墓　　　　　　　陈　椿
　　才名称吏部遗墓委郊原起草孤忠尽摛华雅道存秋风愁立马落日啼猿谁挂延陵剑枯枝洒泪痕邱封临野峤登陟想伊人路听樵童入碑看处士隣生刍一以荐宿草几经春叹息残编在悲歌倍损神【墓与傅汝舟为隣】
　　梅亭过郑吏部墓　　　　　　　陈鸣鹤
　　孤魂长不寤洒酒对荒邱生死人千载江山土一坏夜台寒薜荔春雨暗松楸他日沧洲意从君地下游
　　过郑吏部继之墓　　　　　　　邓原岳
　　系马梅亭下懐贤落日边兰摧仍此地鹤化是何年草已没残碣云还迷旧阡临风一掬泪感激向重泉
　　过郑吏部墓　　　　　　　　　袁敬烈
　　落日暝烟收凄凉闭一邱生年无四十姓字有千秋孤岭寒猿啸空山过客愁可怜风雨夜萧瑟是松楸空林闭白云深树易斜曛词客当年泪先生絶代文藤萝牵断碣狐走孤坟向夕悲风起凄凉不可闻
　　读外曾祖郑少谷诗　　　　　　陈　勲
　　风骚久不作大雅日已斁圣代储元精含耀鬰未吐自从洪永来作者纷驰骛体裁非正始色泽劳雕塑皇皇成日辉辉奎壁聚北地抗前旌信阳继高歩郑公参其间同声乃响赴公也东南英道真夙所悟七星罗心胸明月开寳璐古意逼鼎彞正音发韶濩二十登省郎蒿目筹世务岂繄惊俗文缅懐济时具皇图值中微国事方多故搀抢直紫清九土风尘暮公时谏羽猎抗疏天爲怒且辞北阙云归卧南山雾波沱忧国泪一一沾毫素千秋杜陵老余子不足数性本爱名山灵境穷杖屦万一遇安期白日生毛羽长卿苦抱尚须毕娶服食愿多违征书飞已屡终懐子牟恋敢忝南阳顾病纒剑水舟剑瘗城西墓文章满穹壤鬼物亦可防麒麟翳鳯凰有识谁不慕如何蜉蝣者乃欲撼大树万古江河流徒嗤尔曹误小孙抱微尚燥髪诵佳句懐公青野堂频望南湖路斯人今代无天地莽廻互
　　过少谷先生桑苎园　　　　　　林　滙
　　廿载曾传有此园离城十里不闻喧南湖旧隠行人少吏部髙风故业存桑苎影疎池水涸薜萝阴宻稻花繁书籖药圃归何处惟见江鸥日到门
　　过少谷先生南湖故宅　　　　　髙　兆
　　康陵久已终王气吏部长留一草堂春色南湖空怅望浮云北阙好悲伤阶前芳树飞啼鸟门外青山过夕阳回首当时此游防诗名吾祖忝齐行【予从祖石门公与先生有泉石之契】
　　吊郑少谷先生墓　　　　　　　陶　澂
　　汉代直臣推汲孺先生遭主不同时廻銮事业空余骨竝日声名总付诗春草岸旁樵采尽夕阳天外雁归迟行吟独苦真无頼但欲逢人哭断碑【墓石近为盗所窃鲜有存者】
　　过少谷先生故址　　　　　　　许　珌
　　吏部风流昔莫当归来三十厌为郎曾传谏草廻龙狩尤羡诗名絶雁行废埒土花团曙露荒林石鼓咽春阳圣朝耆徳悲湮没无复南湖旧艸堂
　　又　　　　　　　　　　　　　陈日浴
　　郑公隠处傍南湖龙首桥边故宅无空地悲风惟蔓艸寒林落日只啼乌圣朝有道全耆旧大雅中衰重楷模寂寞不胜今昔恨几廻吟望独踌躇
　　又　　　　　　　　　　　　　王子彪
　　曾闻吏部南湖隠十载幽居似子真碧水青山甘自老海鸥江鹳日相亲中朝久切苍生望一疏终全乌角巾故宅已空时代异到来吟眺独伤神
　　又　　　　　　　　　　　　　陈　遴
　　吏部幽栖何处寻越王台下白湖阴荒墟歳久从残草落日风悲满旧林画省曾闻多补衮沧洲已分早投簪至今客子空搔首不见斯文感慨深
　　又　　　　　　　　　　　　　陈九臯
　　表闾通徳识名门林壑清风尚有邨遇世青云登独蚤致君丹槛折还存荒墟日暮供覊马寒雨春凄送断鸿我忝文孙姻娅谊一来慿吊几伤魂
　　读郑少谷先生集　　　　　　　冯祖快
　　儒臣风节至今传抱质懐文竝古贤封事几腾留正气才名独歩忆当年时危总拟歌招隠道直何妨欲问天更羡后人多继起表扬大业有遗编
　　读郑少谷先生全集　　　　　　余　飏
　　少谷山人杜甫流片言只字重千秋七经剞劂多新稿屡换宫商合故讴万丈光芒腾日月诸家评説比坟邱斯文未防填河岳自有名岩定去留
　　吾闽诗盛永洪间十子已登高啓班独歩江东推少谷颉颃北地属三山黄河积雪氷凌动幽涧攒岩石骨斑【此皆评先生诗品】揽巻悠然思古道景行殊自愧愚孱
　　鼇峯顶上昔曾逰丰采遗风叹莫求骤谏突逢明主怒挂冠归与洞仙游遗文留作髙山秘故魄犹惊北寺收天壤令名公自得飞小鸟防佛头
　　六飞驭辇勅南乘断靷宫门恨未能臣节不随草木朽諌章直共雪霜凌当年时事真天寳不觉歌声逼少陵慿吊遗编多感慨百家异说等虫薨
　　董贾才名昔少年歩庄骤左盛无前执言忠孝生成史抗志烟霞蜕得仙五福文人难具备令名后世自当全至今同作文章看尚有英风啓后贤
　　又　　　　　　　　　　　　　余　佺
　　孝武两朝多作者扶轮掉鞅逢大雅西涯老子首蜚声台阁雍容鸣韶夏北地崛起覇词坛手提牛耳不肯下同声酬唱徐与何云衢并辔驰天马当年海内正升东南竹箭秀羣英闽海雄风压吴越少谷首继何李鸣赤城霞起映天表黄河氷积鬰峋崚崆峒山上武夷顶万丈光芒共抗行我尝追览诵遗集荆玊隋珠珍什袭一吟再唱有余思忠爱淋淋垂篇什世人不解读公诗遗篇歴乱恣评讥无病呻吟异天寳千秋耳食真可疑君不见南国翠华去不还年年黄竹望囬銮手披赤章奏金阙长安一疏鸣鳯鸾复不见防袖归来风莫莫鼇峯山头人绰约陆离长剑华阳巾先軰风流今不作噫吁嘻综公遗事读公诗如公真不愧拾遗千年诗案谈未易细与后人讨论之
　　雨夜读少谷公奏草有感　　　　侄梦麒
　　展巻余春夜思公半雨天忧时甘死諌乐圣乞归田防髪南湖上行吟青野边堂悬惟旧榻药裹半书籖汉主征逋久长沙起少年爱君西北向返素武夷前廻棹寒云冷空堂暮霭连鱼非故主燕雀傍谁飜按古堪千叹哀今每百何人当接武收拾茂林阡
　　哭少谷公　　　　　　　　　侄孙日近
　　执防归何处魂招未有踪乾坤一死尽事业半生逢此日搜遗草他年忆旧宗人琴不可作防泪挂堂封
　　恭读少谷公集有感　　　　侄孙衍祖
　　忆昔吾宗全盛日文章冠盖动京华祗今海内称才子犹向闽南溯世家司马著书终自序陆机先徳应堪夸漫言率祖源流在敢拟当年杜浣花
　　谢诸公题咏　　　　　　　侄孙　磊
　　先朝吏部家乘逺故宅虚无野水濵江鹳自当门径浴林花空傍土墙新诸公不鄙遗佳句顾我无能忝后人廻忆武皇南狩日諌书尚在泪沾巾
　　感咏少谷公集　　　　　　　孙芳标
　　湖上簪裾固自繁睠怀吏部读书园三朝忠孝文章在千古才名俎豆存雪满柴门余旧迹水深村溆长新痕祗慙祖徳真难述展诵遗篇每断魂
　　过少谷公鼇峯草堂有怀　　　元孙芳楷
　　共道鼇峯胜登临半不禁地灵留古迹堂废入林深芳径思延客余香忆在隂陟峦频顾睇缓歩细沉唫不尽帘栊杳无穷文藻森南湖培世泽书剑百年心
　　读少谷公諌草偶感　　　　　五世孙睿
　　吾宗自昔擅文风节义争传吏部公二阮琼林同宠宴千秋諌草抒精忠方知许国襟期素不仅专家字句工薫盥祗今开巻读宛如謦欬在空中
　　祭少谷公墓感怀　　　　　　五世孙克灿
　　春风罨霭防梅亭碧草芊芊一望青几代鸿名光史册两行华表耸荒茔鹧鸪啼处闻先训杜宇声中感旧灵深愧未能绳世徳祗循苹藻露霜馨
　　少谷集巻三十五
