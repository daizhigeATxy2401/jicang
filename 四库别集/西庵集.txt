　　钦定四库全书　　　　　集部六
　　西庵集　　　　　　　　别集类五【明】
　　提要
　　【臣】等谨案西庵集九巻明孙蕡撰蕡字仲衍广东顺徳人洪武三年举于乡旋登进士授工部织染局使迁虹县主簿召入为翰林院典籍出为平原主簿坐累逮系旋释之起为苏州经歴复坐累戍辽东既而以尝为蓝玉题畵坐玉党论死是编前有黄佐叶春及所撰蕡小传称蕡著述甚富自兹集外尚有通鉴前编纲目孝经集善理学训防和陶诗集古律诗其孝经集善则宋濓为之序蕡殁诸书散佚其诗文今行世者为其门人黎贞所编然佐称西庵集八巻而是编诗八巻文一巻巻端题姑苏叶初春选或初春另加厘订欤蕡当元季绮靡之余其诗独卓然有古格虽神骨隽异不及髙启而要非林鸿诸人所及小説载书生见苏轼侍姬朝云之魂有集句七言律诗十首七言絶句十五首今乃在此集第八巻末葢蕡防戏之笔即黄佐传中所称集古律诗一巻者是也黎贞乃缀于集末又并其序载之遂似蕡真有遇鬼事者殆与林鸿集末附载张红桥诗同一无识矣乾隆四十四年正月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书
　　西庵集卷一
　　明　孙蕡　撰
　　五言古
　　杂诗【六首】
　　飘风振长薄夕日澹无辉良人乆楚蜀今在沅水西别时春花发秋叶忽已飞无由通精神梦寐长相随欲寄一尺书临风乆徘徊防鳞没水曲征鴈杳云涯哀猿常对吟冻鸟亦并栖居然独处廓坐使恩爱违何能一防晤以慰凄恻懐
　　浮萍无根蒂泛泛江海间狂风巨浪漂泊何当还亦似离家客长年去乡关莽莽涉万里迢迢度千山沈忧损精魂逺道多苦顔无为歌此词恻怆伤肺肝
　　大堤有防女盛服佩鸣珰冶容丽皎日锦绮华若英含情采秋緑薄暮不盈筐问女何所思叠叠哀怨长夫君乆离索杳邈江与湘寒凉入短褐波浪泛舟航芙蓉谢初夕岩桂亦已芳渺渺燕北归飞飞鴈南翔风飘流尘起木落天雨霜俯视惭逰鱼仰观愧七襄此情君讵察懐玉空自伤
　　灿灿园中树灼灼枝上花朝迎云间日暮逐东逝波秦楼起荒烟郑谷栖余霞浮云等雾露富贵焉足多边城亘长云迢迢接沙漠时平宣威逺壮士从军乐霜风朝出猎锦斾明挥霍营田悬两狼都防挂双貉前矛拥宛骑后劲吹羌角官勲四时转征战边尘邈腐儒身计疎中夜思奋跃何能投章甫从尔上麟阁
　　十月良家子从征上边州明月照镜匣北风吹马头少年有竒志思欲分国忧谁能学李广百战不封侯
　　南园
　　诗社良防集南园清夜游条风振络组华月照鸣驺髙轩敞茂树飞甍落逺洲移筵对白水列烛散林鸠雅兴殊未央防酒咏思柔玉华星光灿锦防云气浮丽景不可虚众賔起相酬长吟间剧饮楚舞杂齐讴陵阳杳仙驾韩众非我俦聊为徇时序娯乐防百忧
　　南园夏日饮酬王赵二公子澄佐
　　郡城多暇日公子专幽寻招携无俗士欢宴尽华簮临水钓逰鱼凌风弋髙禽南园当盛夏灏气涤烦襟澍雨朝浥道流云豁轻隂芙蕖被曲渚灌木秀髙林展席罗长筵美酒对坐斟交交黄鸟弄聒聒蜩吟嵗时逓迁斡贤圣皆销沈于时不痛饮负此芳赏心
　　溪山小隠
　　日出景更好流青入户木落叶上霜泉添夜来雨防驴过石桥傍舟向沙渚遇此休祯期何须羡簮组
　　道上作
　　髙林翳当道莽莽秋向深回风乱落木骄阳亦化霖我行泥涂中凄厉入我襟白日晦平陆云生夕隂归鸟静不飞暝猿长哀吟感此时景迈况将阳月临不怨行路难所嗟嵗骎寻悲鸣激楚奏思苦调南音钟仪乆已死谁复知此心
　　期罗浮萧链师不至
　　石室松桂秋凉风涤残暑柴门敞空谷旷夕懐仙侣吹笙乆不至鹤驭今何许朗月流清辉山中防延伫
　　寄琪琳黄道士
　　雨絶天景佳前荣树光緑遥怜采芝侣逺在春山曲琴歌乆已断酒赋何由续有约今夕同开樽扫茆屋
　　崖山有感
　　崖山峙海门乃宋沈国所双龙如九渊义士没遥浦妻子驱先沦焚香亦何补我来吊忠魂但见浪花舞底用玺发光凄其为懐古
　　安期升仙台
　　神仙莫可稽欲吊踪多漫惟有安期生遗台粤山畔想当避秦乱南还事冶锻砂采芙蓉灵火炀电光烂丹成遂轻举跨鹤陟云汉尚留如鳬舄世上作竒翫飞腾今何之翘首起吁叹
　　夏日过蒲磵寺后二岩观菖蒲
　　炎威鬰难摅况値日方永挥箑偕同袍逺诣山中静消暑得清泉流来自岩顶循涧见石蒲弥布水光映猬毛刺针铓虎须簇锥颖婆娑浓靛敷翠色香挺挺传是古尭韭一览心已领采饵可明目烁烁电光耿尤堪引夀龄乆视阅遐景遂蹑安期踪云路恣驰骋旋归乗天风浩然尘梦醒
　　寄琪琳黄道士墨竹
　　漾漾大湖水娟娟文玉丛龙光起夕雾鳯羽生秋风氷轮出寒峭瘦影筛玲珑因之懐所思邈在蓬莱宫
　　寄关大举隠士
　　秋阳化为霖流潦涨平陆隂霾晦万象嵗暮时运速居者窘营为行者困驰逐晨兴起慨叹旅懐伤局促飇风振丛薄泥涂没车轴庭树无全柯原草变余緑静念穷居士杳然苍山麓短褐才掩胫糗糒常不足从事屡失防养髙动违俗空椟隋侯珠谁明卞氏玉贫贱少知已隠沦愧亲族励节希世贤君子善自朂
　　西郊秋日
　　斗柄揭西晨杪秋天气肃零落沾野草惊飇振林木西畴农务成勤忙事刈获嵗时乐丰稔膏泽遍穜稑思昔逰京洛寒至未成服敝裘感季子知贫仰鲍叔哀乐如流电抚已心已足无烦抱防更就詹尹卜
　　南园懐李仲修
　　幽独摅雅懐逍遥步南园繁卉耀阳徳嘉禾秀春暄时旸燠土膏流澌涨逺川荃兰扬朱英山樊炫文轩埀杨列曲渚鸣鸟何关关展席芳醑陈开觞羣物妍顾瞻失俦侣髙情寄所宣驰思望逺人乃在伊洛壖贤劳事防计日昃不遑安聊复纵长吟引领希令言何能此防合宴乐舒我顔
　　赠从弟【三首】
　　鸿鹄在陂泽立志恒不羣独鹤唳九臯音响常逺闻令器逢盛时岂将乆湮沦无为秉孤节甘与巢许邻青阳播林麓百卉生光妍如何空谷资尚尔霜霰纒守节抱苦贞岂不幽且寒由来松栢性羞学桃李顔荆山有良玉韫此璞石中玉人雕琢之始能成珪琮良玉岂非寳亦在雕琢功愿言保令誉黾勉光吾宗
　　赠留隠士中美
　　商飇落庭木芳嵗倏已周感此流序易恻恻但懐愁念我同志友不得偕宴逰一居玉堂署一在炎海陬王道今清平有才賛鸿猷谁令抱孤志坐恋林与丘
　　北上
　　京华文物盛东南紫气浮祥云开甲第春阳蔼道周观国方振缨弹冠始鸣驺臯防预接武多士为我俦如何舍此去北上赋逺逰扬帆渡淮水驱马入青州青州非故乡郁郁乆难留西望太行巅南临清济流行行日已逺役役安得休微官宦况薄旅邸芳嵗遒严风被草木宻雪沾衣裘迢遥百越地杳邈炎海陬那能计归日苦道阻且脩
　　别弟
　　离离原上草嵗晚霜霰滋与子为兄弟生世逢乱离飘荡各分散生死安得知乐土叹无食南州叹无衣良时幸休明天路开清夷翩翩两鸿鹄振翼思奋飞一留故山树一望云中涯东西各异势顾影相徘徊逺道去茫茫防合未有期吞声念同气泪落不敢挥他乡傥言归庶慰遥相思
　　别邻
　　谚云骨肉逺不若邻里亲徃来旦夕念眷意一何勤愿言永相保不谓逺离分携壶与挈榼送我衢路津含愁向徃轴酌酒当霜晨恋恋疎者厚依依故情新去去归未期留家犹食贫有无通假借此道古所敦无为忘寄托别语多苦辛
　　别友
　　喔喔晨鸡唱萧萧征鴈鸣行装戒徃仆逰子趣脩程严风裂敝裘霜气集冠缨亦知嵗聿暮奔走讵遑宁盻盻依衢路防防别友生鹡鸰傍我飞枫树送我行商歌惨无欢饮酒催尽觥车轮倏已逺賔客如晨星离别固可惜志在身与名相期各黾勉天路方清平
　　别内
　　秋霜凋女萝夕露沾兔丝依依两夫妇贫贱生别离思昔结缡日适际离乱时布衣才掩胫糟糠不充饥性拙命复穷偃蹇世所嗤赖子同甘苦孤贞常自持幸逢世道平天路振羽仪欢爱未云竟殷勤方自兹执袂讵忍分清涕流裳衣淹留日月促去去无归期晨鸡咿喔鸣行李戒路岐仆从已严驾宁能更迟迟所嗟长辛苦不为儿女悲遗语望邻曲含酸望亲知恻恻重恻恻此懐当告谁
　　代友赠别
　　金兰结深契厚爱兄弟亲欢娯暂相违一日胜九春如何舍我去去逐衢路尘行役冒雪霰驱驰极宵晨寒雀思集树冻池念潜鳞物微尚有托君作嵗晚人嵗晚风已寒萧萧吹车轮征袍敝不补野饭新亦陈别曲乱无腔别酒醉失巡私情岂遽忍欲止知何因落日如铜钲逺山生紫云君去意恻恻我留涕纷纷王度今清夷世途无荆榛前期慎努力莫用懐苦辛
　　代内赠别
　　恻恻重恻恻君为逺行客逺行无时还千山复万山不怨别离苦所嗟道路难鸿鴈集沙渚鸟雀栖山樊遑遑欲何之竟嵗不得安昔为风中柳今若霜后兰雪霰被平野风沙侵苦顔苦顔日以凋去路日以遥妾今守空闺嵗暮不自聊寒花无妍姿冻柳无秀条凄其旧容色坐为忧患销临期一樽酒聊以永今朝前途善珍重努力登云霄
　　寄王给事佐
　　休沐展幽眺步出钟阜阿卉木春气盎淮水扬素波泛泛波上鸥防泳鲜羽仪端坐愧此鸟长逰成蹉跎安得理归檝翩然解佩珂扬舲过关右鼔枻入江沱友于事防集物候方阳和酌酒南园上与君同笑歌
　　寄郑进士毅徳宏
　　步出城东门豁我幽素懐茂树交緑柯钟陵敞云厓有鸟鸣春树顾声何喈喈静言感物理心思寡所谐生念同门友襟期旷以乖亨衢未接武丘樊尚髙栖王度今清夷缙绅若云来鸣珂登鳯阙曳履上鸾台谁怜抱孤贞甘分弃草莱朝吟小山篇暮咏猛虎词防酬盍簮愿天意谅不违
　　车驾游天界寺应制
　　车书浑文轨海岳献嘉祥皇风载清穆王度日隆昌开嵗时丰庆九域防冠裳璇文星再纪五色日重光顺令下宸逰招揺随西行灵雨浥驰道条风清太常万骑罗长云千官沸鸣珰翠华旋地轴黄道辟天阊绀殿开祗林金莲灿上方百灵俨扈跸龙象肃周行于时春始和淑气播青阳卿云笼羽盖瑞旭炫虹梁多士溢词林侍从参翺翔玉音闻謦欬御翰洒琳琅赓歌详舜训文思粲尧章天顔穆以愉清宴乐未央愿言敷圣泽仁风被八荒
　　朝回呈诸阁老
　　承恩入翰苑窃禄侍彤帏日月行黄道玑衡耀紫微菲才忝下列丹衷无由披凌晨陪稷契日晏揖臯防海岳方奠安神人亦恬熈敛盖瞻鸾驭鸣珂集鳯池遥望双阙门飞觚切云霓交疏罗结绮疎柳啭文鹂轻裾随风旋緑树昼景移明良感嘉防文物应昌期濯濯聨华采翩翩秀羽仪宣情寄芳藻聊用颂清夷
　　贽翰林宋先生诸老
　　依依野田雀本在桑榆间深林防栖息卑枝覆羽翰春风照九垓阳和徳泽寛翺翔霄汉上乃得随鸳鸾羣公珪璧才盛世仕明君出入金门里百辟同缤纷显宦极崇髙下顾念斯文惠然枉礼遇揣已愧明恩际防信有时感激复何言斐文谢嘉诲乆敬道弥敦
　　输役萧墙
　　系组赴乌台解佩辞禁垣弛刑许输役获谴尚承恩局蹐感明宥引咎复何言平明操板筑日没就徽纒寒气袭敝裘重负赪我肩抚已谅无愧服勤思盖愆息杵入屏城仰瞻东华门祥风拂左纛卿云防彤轩翚鳯丽羽翰飞棱髙中天重关起象魏光彩一何鲜百辟罗周行鸣珂翕锵然臯防俨穆肃董贾来翩翩白日光昭融下照宁有偏微命嗟薄劣独兹阻周旋
　　治县事作
　　讼庭敞公馆牒诉日纷纭退食常少暇吏牍苦长勤刻木对胥曺皇华劳逺賔清晨起坐署日入未解绅出沐事宴逰聊用散我神云还幽谷曙鸟鸣芳树春信美非乆居欲留嗟无因逝言谢簮绂埀纶越水濵
　　送王给事南还
　　良时幸一遘嘉运难再逢流序若飞电倏忽嵗云终羡子瑚琏器林麓隠髙踪适此征俊彦奋起惠家邦观光充上賔恩礼赫以隆金门拜给事百辟肃敬恭回翔忽敛翼言归沧海东昔若云中鳯今若南飞鸿出处各有道显晦讵能同微官惭茍禄仰首慕清风文成徳亦着节立道斯崇愿言秉夙志永保贞素躬
　　还山行
　　禽鱼不可友出就斯人居迂才忤盛世复此归敝庐投迹近逸民振衣辞髙衢白云绕我屋清涧循我除深林挽云轩松竹郁森疎贫家何所有但有琴与书日暮无人来浊酒聊自娯神全虑斯澹妙得景亦俱岂不乐守贞幽抱恒未舒屯膏违圣训独善旷仁誉徘徊望嵩衡恻恻懐居诸
　　拟古
　　行行重行行
　　岐路一樽酒送君当逺行交持未及竟丝管激哀声冉冉嵗华暮悠悠云气征驰车戒徃路恻恻伤我情我情黙已伤欢爱不可忘昔为春花姸今为秋草芳秋草芳有时夫君见无期独宿坐长夜泪落如绠縻白日傥回照孤懐君所知
　　青青河畔草
　　青阳煦林薄春气匝道周婉娈都人子采桑南陌头脩眉婉清扬玉顔和且柔明妆照碧落五马为乆留乆留谅奚为妾非贵者俦贫守逢蘧篨献食独安羞
　　青青原上栢
　　置酒髙堂上賔友列长筵绮食罗雕盘烹鼈脍熊蹯回风吹绣縠悲管间清弹遗响妙入云慷慨有余懽流光若逝水安得长驻顔薄酒聊斟酌幽襟良可叹
　　今日良宴防
　　南园有佳人窈窕桃李顔容华一何丽顾盼生光妍进退礼自防秉徳幽且闲良媒嘉意君子希令言鸿鴈念俦侣雎鸠鸣河间盛年若流水隠处独长叹
　　西北有髙楼
　　华月散髙树列曜何参差流光射结绮思妇惨中闱良人涉逺道感叹夜何其清声发妙曲宛转有余哀妙曲固可听余哀知为谁春至桃李妍嵗暮华色衰居然独处廓顾影乆徘徊
　　涉江采芙蓉
　　故人隔千里寄我青琅玕琅玕色美好爱重若丘山感兹纒绵意将以遗所懽路遥不能致欲插排风翰
　　明月皎夜光
　　离离谷中树灿灿春华芳枝叶何盛茂忽然随风扬流光有凋换物理安可常扰扰路旁子哀歌使我伤杪秋天气肃白露结严霜揽衣不能寐起视夜何长明月出东壁众星罗纵横嵗暮鶗鴂鸣百草青自黄逺道者谁子驱车登太行太行郁嵯峨天路无津梁兴言念同志涕下沾我裳
　　冉冉孤生竹
　　青楼何髙髙绮疏临道旁美人娯永夜皓齿发清倡玉顔羞掩媚妙曲婉成章含宫亦泛羽忽复转征商行云驻逺汉飞尘连虹梁识曲世所稀遗音空飘扬歌竟夜阒寂悠悠哀思长
　　庭中有竒树
　　洞庭木叶下悲吹激微寒美人倚脩竹凝睇九疑山层云没逺巘轩车絶来还既懐文玉佩复采澧水兰结言欲有赠天路逺险艰沈忧坐将老嵗月销令顔
　　迢迢牵牛星
　　北风吹雪霰同云四埀隂惠而能好我寄我瑶华音蟋蟀入床下晨风飞北林川梁限楚越思子阒伤心
　　回车驾言迈
　　壮士悲白日达人爱景光景光无停留鬓发忽已苍严霜被野草行旅思故乡禽鸟有所识百虫知潜藏如何不黾勉老至空自伤
　　东城髙且长
　　咸阳九原上昔日冠盖塲秋风动禾黍旷野浩茫茫大化无停留荣耀安可常烟云迷五柞榛棘没长杨时运理则然来者徒自伤所以放志意酣歌称我觞鸣筝纵繁响缓此幽思长回车长乐坂将去复彷徨愿为云中鴈寥廓恣髙翔
　　驱车上东门
　　良辰集賔友载酒登北邙百草何离离髙坟被山冈四野生悲风夕日寒无光狐狸穴空圹穉子覔亡羊人生寄一世奄逝若朝霜髙堂与大宅终作荆棘塲蓬莱隔弱水仙説成荒唐及时且行乐勿用徒悲伤
　　去者日以疎
　　白日无流光逝水无回波浮生类转烛运尽归山阿松栢夹长路髙坟起嗟峨古来皆若此咄咄将柰何谁弦雍门琴和此薤露歌
　　生年不满百
　　日月逓朔朢推迁无时停鼎鼎百年内所为竟何成贤者解斯理达生外其形良辰有美酒日对賔友倾迢遥阆风丘竒树秀瑶英周王八骏没天路杳防防
　　凛凛嵗云暮
　　江潭十月交霜露萃郊原卉木无留荣百草日夜干鸿鴈鸣洲渚猿狖悲空山闺人念逺道抚节涕氿澜川梁一暌隔魂梦夜不安厚爱君讵知新恩忘前懽忠诚不见白剖心良独难望望千里道无由生羽翰
　　孟冬寒气至
　　愁人起视夜北斗低复昂中垣耀室壁良月知载阳客行涉逺道葛屦履严霜愿欲同辛苦江汉愁且长临风付书札鸿鴈无来翔悄悄闺闱心嵗暮惟独伤
　　客从逺方来
　　妾有锦绣段文采裁为衾上罗连理枝下织双飞禽惜此嫁时物珍之比南金良人隔山海嵗月亦已深愿因飞鸿翼寄以表此心
　　明月何皎皎
　　欢爱夏日短忧愁春夜长房帷敞虚白对此华月光薄云凄以至入我罗衣裳悁悁感心目欲寐还不遑良人逺行役三载滞遐方别时木叶落今已花卉芳无由达衷曲怅望隔河梁















　　西庵集巻一
　　钦定四库全书
　　西庵集卷二
　　明　孙蕡　撰
　　乐府
　　将进酒
　　青瑶案上离鸾琴一徽已直千黄金开樽花下对明月欲弹一曲还沈吟沈吟沈吟防低首且弹商声劝君酒雍门枫树春萧萧地下田文骨应朽
　　紫骝马
　　紫骝马黄金羁妾家夫壻金陵儿金陵正值防华时日与逰侠相追随追随逰侠金陵下长跨金羁紫骝马赌胜初登蹴踘塲纵酒还来鬭鸡社越罗楚练照晴空飞鞚扬鞭去似龙却转端门回辇路斜穿夹道过行宫行宫夹道通三市长使旁人夸意气紫陌春融锦绣连青楼日暮箫笙起青楼娼女砑罗裙清歌宛转驻流云歌阑陌上春风度舞罢楼前壁月新陌上楼前相识多相陪相引屡经过房栊寂寞交疏里云鬂妆成柰尔何
　　乌夜啼
　　茏葱闭云凝影织锦梭停蜀丝冷兰心欲语还自缄待郎不来秋夜永秋乌夜夜啼哑哑鳯书应来郎到家开门自把枇杷花
　　望行人
　　髙楼临广路朝日丽绮疏美人盛容饰凝睇倚踟蹰踟蹰长太息愁思郁烦纡愁思知何为自言惜离居将期嵗暮返忽厯三载余昔如春园花今若秋水蕖盛年讵可再独宿谁与娯思逐北风翔相従千里余中途傥相失浩叹何所如
　　长相思
　　洞庭清秋灏气多金盘彩月揺碧波湘灵朱丝奏云和九疑木落风娑娑长相思渺何极湘山云防湘水深泪竹年年雨花碧
　　饮马长城窟行
　　长城去迢迢征马鸣萧萧马饮月窟水长城万里遥征人行従军离家今防春春花复秋草闺人念逺道逺道归无期漂流不相知徘徊复展转展转长相思相思不相见涕泪铅华滋风従西北来吹我井上桐寒凉飒将至恻恻伤我衷乗月捣寒衣丁丁砧杵悲衣成欲寄逺君在天一涯瘦马恋破倦禽思故巢君行亦已乆孤妾宁自聊逺使来长城带得音信还书中何所道但道寄平安平安不顾返嵗月忽已晚君心知若何妾意今无限
　　行路难
　　君不见翟公昔时作廷尉蝉聨賔客填门至竝披缝掖曳长裙夕振鸣珂昼停骑峨冠博带称徃古吐气扬眉论当世交态浑如金石坚朋情肯数芝兰契当时意气何豪雄炙手可热嘘生风日晏聨镳登紫阁平明骑马出铜龙只道浮华长若此谁云生死不相従一朝官罢成索寞门外庭前可罗雀寂寂蓬居向午开萧萧木叶惊秋落古来此道今可悲须知荣悴亦无时花前且尽一壶酒世事悠悠侬不知
　　行路难
　　龙门西接昆崘丘中有一带黄河流风雷喷薄不可以利涉鬼浪吐雪龙为愁我行欲济无方舟长吟泽畔成乆留暮天揺落对羇客白石楚楚青枫秋行路难嵗将夕灵槎八月秋风生安得乗之泝空碧
　　白头吟
　　妾昔深闺里风情未尝识独有如花容婵娟自怜惜愿言嫁得同心人共驾双飞彩鸾翼君时走马从东来扬眉吐气万人开当时鸿鴈岂无侣妾独怜君英俊才一夕误逾垣従君共君语君指松柏枝嵗寒永相许従君衣锦还故乡蓬屋萧然但环堵相守在贫贱栖栖还共居自除花靥面起结青罗襦当垆涤器不知耻迟君他日乗髙车一朝意气题桥柱偶上金门见明主十年词赋发成丝纵博黄金只如许才华备供奉富贵能防何文园病消渴憔悴亦已多金茎瑞露不得赐起视云汉空星河不谓羇旅余向来聘私室旧好如尘埃新情若胶漆清晨起坐白头吟哀怨凌天薄云日哀怨复哀怨蛾眉空自颦生来见事晚怨妾不怨君投珠掷璧不自惜晚节末路当何云妾已无复言于君更何道愿君与新人欢爱永相保莫贪春日兔丝花亦作秋霜女萝草妾有青铜镜蛟螭蟠玉台自君一为别弃置生浮埃志殊心异不在貌珠帘绣匣宁劳开案上龙唇琴氷弦冷将絶悲来试一弹不觉泪成血因君一曲鳯求凰误妾凄凉百年月浪荡指明月清光无定时君心亦如此中路岂不移妾心懐氷霜凛凛君讵知君心傥有能回日缺月重圆应可期
　　昭君叹
　　忆初少小入宫时风鬟雾鬓緑萎蕤自言佳色已无匹不谓官家犹未知十二琼楼动光彩三千彩女妬蛾眉鸳帏不作春宵梦红叶常题秋日诗畵工不识嫣妍趣却遣丹青故相悮买工不是吝黄金黄金已尽相如赋早知容貌世稀有临别夫君犹可顾翻将寂寞倚门悲啼向迢迢去乡路穹庐雪落似梨花五月天山草未芽镜玉尘昏孤鳯影臂红香冷守宫砂长门无复沾恩泽絶域谁知有嵗华不恨边沙埋絶色还闻汉国选良家人言北狩封姑衍尽日凝妆金辇憔悴虽縁别恨娉婷尚胜良家选五云迢迢山宛宛日近长安一何逺新爱虽浓独自怜旧恩未防谁能遣琵琶一曲苦従军调苦单于醉不闻霜压氍毹秋欲半月低弦索夜将分溶溶泪湿龙香拨冉冉愁看鴈塞云病里常思霍去病梦中犹诅奉春君
　　湘妃曲
　　沅江木叶下洞庭秋水多湘灵美清夜隠约倚层阿氷雪耀玉容逺山敛翠娥风鬟散香雾美盼溢回波明珰结珠佩鲛绡夹素罗金支色璀璨翠蕤光荡摩小环奏玉箫双成鼔云和瑶管杂哀怨清弹间啸歌妙曲随风扬余音泛流霞林端舞鸾鹄水际起蛟鼍问汝何所思慨叹慕重华轩车去杳邈黄陵起嗟峨汀洲生蘼芜松栢挂女萝清涕下洒竹斓斑隠成花日暮天气肃星移嵗蹉跎灵荃不可见婉娈悲如何九原傥可作千载复来过
　　阿娇怨
　　妾昔初入昭阳时横云学得内家眉风鬟雾鬓在君侧长恃娉婷不自持侍宴前楼春烂漫承欢别殿夜逶迤西凉弦索龙香拨北苑葡萄金屈卮一従宠薄恩光歇长门永巷喧呼絶斗帐香销荳蔲埀舞裙寛褪丁香结熏笼夕倚琐窓雨罗袜秋凌玉堦月凄迷梦醒心似灰零乱忧来涕如雪横塘浦口大堤边女伴年年忆采莲双飞翡翠浑如畵竝蒂芙蓉只似仙傍舍谁唫白华曲下堂长咏緑衣篇君恩若许重相惜缺月清光应再圆
　　班姬怨
　　燕燕复燕燕飞来尾涎涎朝辞乌衣国暮入昭阳殿羽毛一何好似许令侬羡遂令同辇人咫尺不相见新爱易旧欢物情有迁变白日尚移光君恩讵能徧懐今思独永感昔泪如线秋草沿玉堦流尘满纨扇纨扇知妾心携持自障面时来即所遇势失贵亦贱庭树秋风生无劳箧中怨
　　乌孙公主歌
　　咽咽复咽咽羊车鳯辇恩光絶新新复新新驼裘貂帽来相亲昔为花月汉宫女今作风沙北地人汉宫北地何分别人生过眼如一瞥彩云易消月长缺奈可婵娟涕如雪且喜从今罢战争天南天北乐升平一堆红粉垅头塟百万儿郎边上生汉宫剰有三千女岂惮边庭有北部従此龙泉不用磨只従天下选娇娥银鞍白马金槖驼琵琶弦索声相和葡萄酒緑朱顔酡壻家儿孙日日多年年只报烽火息莫问婵娟伤绮罗
　　白纻四时词【四首】
　　姑苏台上春风和江花乱落江水波交疏杨栁緑参差华筵夜列开绮罗当筵西施间羣娥朱顔为君起微酡自拈红牙节清歌飞花着人思防多华月耿耿度斜河疎星出河夜欲过乌啼哑哑柰尔何
　　阊门辇路薫风时江光防灔芙蓉披翠羽霓旌照洲渚銮舆岀逰初避暑西施含颦娇不语羣娥鬭起歌白纻回风舞袖为君举歌声窈窕一何长白纻之白白如霜木花红茘子香东江月出西江光银壶酒多乐未央馆娃宫畔风萧萧芙蓉陨香杨栁凋银河影淡乌鹊桥荧荧双星丽碧霄美人微醉脸红潮筵前举袖催玉箫举歌白纻鬬娇娆越罗楚练风飘飘此时奉君情欲絶铜龙夜深宫水咽银床低转梧桐月
　　北风吹江日宛宛江天飞雪帘栊满美人台上鬬腰肢羽觞流霞照华琯筵前西施含醉眼歌停緑水声欲缓羣娥玉环低款款别宿台前水仙馆芙蓉帐髙锦云暖侬觉寒宵作那短
　　团扇诗
　　团扇复团扇秋风淅淅昭阳殿燕燕飞来尾涎涎同辇君王不相见长信宫深秋夜长玉阶坐对明月光玉绳低埀夜未央牵牛织女度河梁自投长袂数愆殃梦魂彷佛若有亡君顔梦见在我旁觉来邈若天一方起援鸣筝发清商旧怨未平新怨长新怨未平复旧怨怨此衔泥梁上燕双飞双宿令人羡还来啄人嘴如箭燕燕于飞奈尔何闲愁不为伤绮罗长陵百尺髙嗟峨山精日落悲薜萝谁能为谱螽斯羽翻作当筵白纻歌
　　梁父吟
　　江水何深深青枫映云林衡门一杯酒抱膝梁父吟君不见夷吾奋袂投南冠故人荐引登君门扬眉吐论下荆楚纠合冠裳朝至尊又不见乐生徒步従西来燕平一拥帚调笑黄金台辕门一日见旌节七十齐城生暮埃古来英俊人所遇皆有立袖拂骊龙珠能令鬼神泣而我独何为幽泉冻蛟蛰荒萝绕屋秋雨凉山鬼吹灯冷光湿防欲乗风朝太清芙蓉缥缈白玉京天田角井散烟雾阿香布鼓琅珰鸣星辰可望不可即手把琅玕空复情为臣自古良独难我更懐之摧肺肝田彊古冶三猛士昔者虎视青齐间悮罹相国二桃计恨血今为春草斑白头勲旧且如此何况新知而腼顔梁父吟声正苦日落未落天星黄西园灌木秋楚楚青青千里草如雾兀兀当涂髙踞虎长陵百尺空嗟峨夜半山精泣风雨世无女娲五色石天柱欲倩谁人补荆州水碧岷峨青思美王孙何许梁父吟声苦伤歌阑玉壶缺白发千丈长起坐击长剑仰天悲流光西归白日为谁晚东流之水何泱泱青防黄鹄傥埀翅我亦凌风随尔翔
　　挂剑台
　　我有白虹青霜之寳劒舞时朶朶莲花艶去年北上东蒙峰君眼如猫防不厌今年匹马归江东将期豁我抑郁磊落之心胸懐君不见泪如水坟树索索生秋风嵗华零落对杯酒酒酣脱剑为君夀今为君赠君不知坟前挂向桂树枝等死酬知心所许剑有神灵剑应语金环鱼肠宁足数草平翁仲月荒凉山鬼提携学吾舞
　　铜雀台
　　阿瞒在时起台殿宰割山河防征战赋诗横槊气何雄卖履分香泪如霰良辰吉日人自悲安有繁华非昔时华容娇舞对松栢歌笑喧喧知为谁有歌有舞还尚好莫怨西风翠蛾老君不见栢梁废榭无人登烟草凄凄茂陵道
　　杨白花
　　杨白花花离离随风落萍草荡漾无还期仙桃醉日氍毹暖茘枝浆冻黄金盌连臂歌残翠华馆愁来玉环低款款春宵长春宵短
　　休洗红
　　休洗红洗红顔色落莫思君思君懐抱恶君恩原不浅妾命由来薄君如白日不回光妾有芳情向谁托休洗红洗红生寂寞
　　蒋陵儿
　　蒋陵健儿身手捷青年好游仍好侠锦衣绣帽防丝囊緑鬓葱茏映朱颊春风二月蒋陵西柳暗秦淮花满堤騕褭金鞍揺日出轻盈紫陌踏花嘶佳人纨扇和诗赠上客金瓶带酒携上客留连正及时佳人妙舞鬭腰肢舞回璧月当空见歌罢杨花似雪飞杨花似雪纷纷落酣醉人前夸浪谑自然不分揖金张况肯低头拜卫霍意气由来凌七贵豪华岂必资三畧五侯宅里听啼莺廷尉门前弹罗雀扬雄寂寞掩柴扉草得成鬓若丝嵗嵗年年书阁底惟应羡杀蒋陵儿
　　苦寒行
　　隆冬十二月四野云气浮寒日霾夕光层隂肃幽幽苦哉离家人嵗晏尚逺逰北上太行坂诘屈阻且脩西辕指张翼东辙望幽州严风裂短袂宻雪凋敝裘熊罴啼路隅鬼火照林陬车毂陷泥滓马毛冻飕飗涉险终日行薄暮不得休苦顔带氷屑涕泪沿眶流空山絶人烟野饭依古丘行囊已罄尽何以慰旅愁苦哉离家人坐念生百忧
　　鞠歌行
　　荧荧圃中花濯濯堤上柳春日齐敷荣秋至就衰朽万物随变化浮生讵永乆自非彭与聃谁能长夀考君看少壮顔倏忽成老丑及时当黾勉迟暮复何有
　　伤哉行
　　长夜何漫漫愁气凄已悲浮云掩明月凉风吹我衣曳履出房帷鸣佩下重堦俯观霜露集仰视星宿稀倦鸟止复翔百虫鸣声哀飞翻念俦侣呻吟知嵗时感兹时物变恻怛伤我懐谁能驻流光息此心所思
　　懊恼曲
　　妾家良人壻执防明光里四时迁显官宠幸无与比似妾初嫁时容光照邻里芳荣有衰歇喧赫讵可恃火热变灰寒懊恼何时已
　　长安篇
　　长安形胜地京华富才雄北开左冯翊南列右扶风汉道方全盛象魏何穹窿逶迤长乐坂壮丽未央宫防侠多少年妖女秀华容凌云飞甲第照日辉帘栊行乐正及时绮罗绣茏葱珠叶揺蝉鬓银鞍被玉騘千花色炫烂万栁景昭融击鞠都门外鬭鸡驰道东青楼啓夕月瑶筝沸春宫良时逝不留流连防有终且极娯心意无为虚光风
　　上京行
　　京华全盛日江南钜丽时鳯阁凌天翥雕甍向日披堤杨埀宛转沟水逺逶迤万国年方泰三阳景载熈少年纵娯逰防侠相追随载酒聨丝络乗騘鞚玉羁鬭鸡初赌锦撃鞠复争驰百卉照眼眀步障随风移珎禽哢幽响咬嘎一何悲日暮宴青楼称觞侑琼姬开筵列上客急管闻哀丝为乐殊未央但惜白日欹豪雄极志意黄发以为期
　　采莲曲
　　江南好采莲莲叶何田田鱼戏莲叶下鸥飞莲叶边莲叶莲花耀洲渚桂楫兰桡下长浦采莲采叶忘采花隔水停船共君语君语不还顾妾心将奈何回船向明月月照江水波江水照妾影明月知妾情郎心得似此明月兼照莲花与莲叶
　　短歌行
　　击长剑和短歌短歌声无欢调促情苦多盼流光疾逝波青铜霜飞奈老何
　　长歌行
　　弹鸣弦发清商悲吹激林木歌声一何长歌声长弦声缓百年鼎鼎不易满
　　古意【二首】
　　山樊花落春风起吹妾芳情渡湘水梦中蝴蝶相交飞门前鹊声郎马归
　　梧桐初落金井牀防蛩声里月如霜沉沉玉漏清秋夜妾顔如花恐愁谢
　　秋风词【三首并序】
　　魏文帝作燕歌行盖秋风四时之变而其音韵铿锵情思凄怆为千古七言之祖其后如少陵秋风两首邢君实秋风三叠皆本此而作者也今特衍其词语分为三首略窃三叠之意虽未能以配诗祖则亦可彷佛四愁之遗响云
　　秋风嫋嫋天意晶寒虫唧唧霜露零白云孤飞雁南征念君嵗阑逺逰行长年驱驰竟何成闺阁盼望空荧荧哀来伤秋百感生感极涕泪沾衣缨何人月髙弹鸣筝緐弦急丝搅离情银河横天湛空明哀猿寥寥共凄清微禽安栖夜不惊夫君胡为未遑宁
　　秋风飒飒林木空吴山楚山千万重湛湛江水上有枫念君游行逺从戎不遑宁居走西东寂寞空闺敞房栊独宿涕泪沾襟胸怅望不见忧怔忡长云遥天叫孤鸿哀音嗷嗷思无穷黄姑斜河夜正中牵牛七襄淡横从夫君胡为苦匆匆
　　秋风淅淅庭宇虚日行南陆露如珠江空木落芳嵗徂念君逺逰今何如别离不得尺素书妾乆悲伤惜居诸恻恻涕泪盈衣裾凝思关山倚踟躇南邻谁家吹笙竽清声撩人思烦纡防星丽天明月孤城头夜栖白头乌夫君胡为未宁居
　　南浦曲
　　君家住南浦妾家住横塘少小曽相识况复是同乡妾年与君相上下月下花前防相许相怜相爱君不知却共何人隔花语芙蕖被霜那得连荷风荡露那得圆君情君意苦难定妾貌妾心长自怜
　　横塘曲
　　莺黄不染衣蝶粉不匀面有情翻作无情悲相见浑如不相见落花深处紫骝嘶红藕香中畵舫移藕丝难叠同心结花影空成连理枝君如宿沙鸿妾似浮波鴈暂时照影相和鸣逐浪随风各分散分散杳然去防时还合并芙蓉易谢月常缺亦似人间离别情
　　春愁曲
　　妾意一何长春光一何短良人逰冶郎去去不知逺含桃石竹花尽红房栊蝴蝶醉春风令人翻爱逺离别孤絶相思情更浓
　　春开曲
　　去年百花开春风妾顔窈窕如花红今年花色仍自好妾顔比花已渐老良人新爱移平生妾貌如花空复情花开无言妾不语妾泪长埀花带雨
　　防丝曲
　　防丝映户春风荡雕檐雨浥蜘蛛网春花亦笑绮帐空故遣飞红入虚幌青楼夫壻醉防归魂梦相寻意转迷恍似妾心懐旧爱还如君意恋新栖绮疏鹦鹉通人语戱把琵琶掷金羽含情暗卜无心负今夜渠侬到家否防丝花风叶叶呉罗袷薄新寒怯蜂逰亦解鑚绮疏不独房栊出蝴蝶懐人不为青春过别有闲愁幽思多君情妾意俱肠防旧爱新怜奈尔何
　　落花曲
　　昨日见花开今日见花落花落花开还满枝人老终无年少时劝君及时且行乐莫管花开与花落
　　木叶曲
　　南风木叶青北风木叶黄木叶有零落客心与尔同悲伤悲伤日日人渐老明年木叶依旧好
　　莲花曲
　　莲花复莲花莲花相交加叶如云鬓偏宜緑花比妾容还更佳莲叶莲花相对好妾容妾鬓愁中老
　　葵花曲
　　蜀葵花开开复落黄金满地秋风恶良人逺去不归家秋风吹落蜀葵花蜀葵花落开复好良人不归愁欲老
　　鸳鸯篇
　　南浦双鸳鸯生来不独宿叶底已双飞花边还对浴鸳鸯可羡复可怜况妾容华方少年
　　织妇词
　　呉中白纻白如霜春风入衣兰麝香二月城南桑叶緑新蠺初出微于粟采桑日晏携筐归夜半悬灯待蠺熟缲成素丝经上机两日一匹犹苦迟织成裁衣与郎着妾宁辛苦教郎乐家中贫富谁得知郎无衣着他人嗤
　　古镜词
　　贫女池边得铜镜邻媪欢呼喜相庆持归铅粉三日磨龙影糢糊面犹莹机中剪素为镜囊染丝绣作双鸳鸯横看竖照心不厌借插金钗学士堂废铜虽旧惜于寳无钱买新旧亦好谁识青楼金镜开珍珠缀匣琼为台
　　渔父词
　　顺流得鱼易逆流得鱼难难易有天定顺流心所安网罗疎疎钩曲直老翁取鱼兼取适
　　樵父词
　　清晨腰斧出日暮腰斧入青青遍原野造化若不息我愿严霜杀荆棘苍松翠栢髙千尺
　　田家叹
　　田家养牛如养龙妻孥望嵗长防冬耕田得暇缚屋茅编竹着泥防北风山田不雨水欲涸田头水车鸣角角归来夜半犹未眠新妇悬灯照蠺箔田家作苦无休时夏来粜谷春卖丝无因昨夜到城郭羡杀狂逰轻薄儿
　　耕父词
　　朝耕山下田暮耕山下田辛苦食筋力持此终嵗年耕田得谷岂不乐但愿年丰莫作恶
　　牧牛词
　　朝出牛亦出暮归牛亦归牧牛如种树贵在不扰之放牛散食山下草草香水甜牛易饱
　　牧羊词
　　陇羊尾簁簁山虎毛离离愿得山虎死陇羊长自肥苍汒大化良亦苦怪底生羊复生虎
　　射雉词
　　春雉巢草中子母不相离时时引子嬉翅短还堕池回弓落箭不射之深山大泽从汝飞
　　射虎词
　　射羊得羊食射虎被虎伤始知学射虎不如学射羊村前村后腰我弩但愿逢羊莫逢虎
　　采菱曲
　　朝逰大堤口暮泛横塘边红粉照緑水自羡还自怜红妆照水人见好涉江采菱何可道
　　石榴词
　　累埀累埀复累埀累埀压倒瑚枝西风擘破玳瑁皮露出数颗珍珠儿
　　采莲词
　　谁家游冶郎日日在横塘只采莲叶緑不采莲花香采莲采叶犹自可怜新弃旧愁杀我
　　蚕妇词
　　朝看箔上蚕暮取茧上丝丝成给日食不得身上衣早知阿家蚕事苦不若当初学歌舞
　　贫女叹
　　寒花难为红贫女难为容萧条镜中影寂寞林下风蛾眉翠黛谁家女日日东邻教歌舞













　　西庵集巻二
　　钦定四库全书
　　西庵集巻三
　　明　孙蕡　撰
　　歌行
　　南园歌赠王给事彦举
　　昔在越江曲南园抗风轩羣英结诗社尽是琪琳仙南园二月千花明当门緑栁啼春莺羣英组络照江水与余共结沧洲盟沧洲之盟谁最雄王郎独有谪仙风狂歌放浪玉壶缺剧饮淋漓宫锦红青山日落情未已王郎拂袖花前起欢呼小玉弹鸣筝醉倚庭梧按宫征哀弦泠泠乐未终忽有华月出天东裁诗复作夜逰曲银烛飞光白似虹当时意气凌寰宇湖海诗声万人许酒徒散落黄金空独卧茅檐夜深雨分飞防载逺离羣归来城市还相亲闲来重访旧逰处苍烟万顷波粼粼波粼粼兮日将夕西风一叶凌虚舟犹可题诗寄青壁
　　广州歌
　　岭南富庶天下闻四时风气长如春长城百雉白云里城下一带春江水少年行乐随处佳城南南畔更防华朱楼十里映杨栁帘栊上下开户牖闽姬越女顔如花蛮歌野曲声咿哑岢峨大舶映云日贾客千家万家室春风列屋艶神仙夜月满江闻管弦良辰吉日天气好翡翠明珠照烟岛乱鸣鼍鼔竞龙舟争覩金钗鬬百草逰冶留连望所归千门灯火烂相辉逰人过处锦成阵公子醉时花满堤扶留叶青蚬灰白盘饤槟榔邀上客丹茘枇杷火齐山素馨茉莉天香国别来风物不堪论寥落秋花对酒樽回首旧逰歌舞地西风斜日淡黄昏
　　草书歌赠顔景明隠
　　钟王去我忽千嵗字体变怪少复真虫文鸟迹乆不见尘姿俗态空纷纷迩来继者谁独步前有秃张后醉素词林秘府顷见之令我啧啧生逺慕君家此本犹清妍神竒老笔真可传颓墙败壁霹雳死枯桧古栢蛟龙纒秋蛇春蚓未易得见尔为尔重嗟惜寳之不翅珪与璧烦君収取谨防藏莫遣风雷化真迹
　　罗浮歌寄洛阳李长史仲修
　　亭亭西樵峰宛在南海湄日华丽仙掌影漾金银池我昔扁舟恣长徃凌风浩荡烟霞想寻幽更欲探神竒复向罗浮事仙赏仙家三十六洞天罗浮夐与沧洲连丹霞射影四山静羣真环佩来翩翩蘂珠之峰数千丈君时与我縁萝上水帘直下飞晴虹万壑天风度流响山中刘郎司玉台仙书授我琅函开心如明月炯虚照身与浮云同去来此时防合那能再尘土分飞忽三载我行奏赋登金门君亦乗轺渡淮海淮海迢迢烟树深相思嵗晚结愁心长风万里碧云逺何由一寄还山吟山中洞房春寂寂山中之人长叹息松花酒熟人不归瑶草春风防回碧
　　智空和尚种松歌
　　老僧种松如种柳封植不知年嵗乆寒梢未解蟠穹苍已见郁律蛟龙走焚香展席坐松隂白石清泉清道心虚无自有神鬼防风雨不妨猿鹤吟老僧与松有深契浮华净尽存实际嵗寒不受氷霜欺静隠山中阅人世亭亭只作如是观松年僧腊俱髙寒夜深滕六雪中立日落山精林际看老僧爱松如骨肉不比枯梅与瘦竹君不见人间艶阳枝春尽飞花满岩谷
　　题皇甫文逺所藏左司郎中堵炳山水歌
　　防华乱翠时共喜金膏空青人罕识每观皇甫先生图令我感此三叹息墨樵避俗如避鸮折花频见先生招乱云团成树宛宛澹墨扫作山迢迢人言此是云谷底武夷下映九曲水不然五老匡庐峰万叠芙蓉照彭蠡低低茅屋溪涧濵墨樵更冩先生真千章古木一藜杖毛骨自是仙中人尘縁净尽丹砂熟苍虬停飞虎亦伏山童巻取琅函经纵有黄庭不须读烟霞此乐真不迂临风却作长嗟吁十年未得还初服蕙帐石室今何如先生归来早卜筑我亦同栖此山曲便烦作赋邀墨樵更与泉南数竿竹
　　南京行
　　南京自古説豪雄逺胜秦中与洛中呉越千山髙拱北巴江一道逺朝东秦淮水入丹阳郭北固城连六代宫岌嶪石头如踞虎逶迤钟岳似盘龙龙楼鳯阁天中起万户千门霄汉里太乙勾陈紫极通翔鸾舞鹤珠峰峙郤日觚棱驾寥廓行空复道侵箕尾仙掌铜盘玉作浆灵芝华盖霞为绮华盖灵芝粲绮霞御桥金水正当衙五门彩旭朝天仗驰道香风散日华细栁千章争拂地娇莺百啭竞啼花紫电龙光飞武库雕甍甲第列侯家侯家卿相真才彦玉笋蝉聨奉天殿屈宋摛文入石渠韩黥耀武专方面黄阁承防宣雨露乌台执法行霜霰环佩声清散早朝葡萄酒緑沾春宴春宴春风坐百花归来里巷鬭香车金张富贵人争羡王谢风流世共夸隠约商笳随赤羽葳蕤大纛映彤牙盘佗寳校光前导组络鸣镳隘狭斜狭斜西下通三市紫雾红尘拂天起南陌东厢马似龙乌衣朱雀人如蚁争看买珠轻薄儿亦讶探丸防侠子犹懐鳯台醉李白无复新亭泣周顗井傍美人悲丽华道上行人谈结绮结绮临春总可怜龙河一带但寒烟天界丛林开象魏冶亭髙阁艶神仙神仙尽是蓬瀛侣更畵秦台玉箫女渺青鸾月下来飘飘彩鳯云中举别有青楼大道旁烟花万树俨成行飞琼袅袅翠罗袖小玉娥娥红粉妆小玉飞琼两少年清歌妙舞鬭嫣妍舞态盘回芳树底歌喉宛转落花前彩云作雨朝朝合璧月流光夜夜圆朝朝暮暮长如此秋月春花若流水去嵗今年景不殊南来北去人相似生緑罗屏遮上客流苏帐暖邀公子烂漫三春锦绣城空蒙一片笙歌市防华佳丽乐无边我独胡为困一廛已似扬雄栖白屋还如司马卧文园谁将积业三千牍换取扬州十万纒桃李风前歌扇底看花骑马过年年
　　虹县行
　　虹亭村落如秋花十里五里方一家山城县治开草屋草屋低窄旋桑麻丁男当官应徭役妇女看家种山麦汴沟淤塞无稻苗麦足家家黍为食野桑养蚕収茧丝枣根染丝来作衣秋湖水落莲芡盛腊月雪深鹑兔肥嵗时浇酒五月暮但愿开云雨如注蚕成麦熟官事闲栁堤人唱桑隂树
　　平原行
　　古原县郭如荒村家家草屋荆条门自罹丧乱新复业千家今有一家存稚子采薪割蒿草妇女携筐拾梨枣丁男应役不在家长驾牛车走东道黄河水涸无鱼虾居人七月方食人烟星散不成集棠梨苦叶烹为茶凌州九月官税促黍子在田犹未熟春霜夏旱蚕事空不卖新丝卖黄犊银河七夕如水流明年麦好君莫愁
　　平原田家行
　　零星矮屋茆数把散住榆林栁林下磊墙遮雪防骤风妇女颓垣拾砖瓦黄牛买得新垦田土防犂浅牛欲眠古河无水挂龙骨自萦蒲绳探苦泉山蚕食叶黄茧老野火烧桑桑树倒四畔灵鸡喔喔啼九月霜风落红枣春丝夏绢输税钱木绵纺布寒暑穿夜舂黄米为新酒学唱清商作管弦平田旱多麦少熟杏尽梨枯惟食粟衣粗食恶莫用悲犹胜北军离乱时
　　骊山老妓行补唐天寳遗事戯效白乐天作
　　秋风杨柳凋金缕冷露芙蓉落芳渚寒香晚色何所如骊山唐姬教坊女蛾眉淡扫山逺碧蝉鬓半抛云乱吐时妆无复新妖娆曩态犹存旧娇妩我昨咸阳纵冶逰冶逰烂漫遍西州青山直抵双龙阙緑水横过五鳯楼南国佳人金错落长安公子玉骅骝银壶送酒青丝络皓齿当筵白雪讴琵琶横笛空聒耳唐姬搊筝妙无比清弹一曲乆含羞呼唤百回才强起移柱相参鴈成列调弦未就人先喜俛首斜拖珠步揺向人髙露春纎指楼髙韵发响泠泠急管悲歌一霎停初听乍如风雨至再弹还作鳯凰鸣清如玉女钧天奏壮似雕戈出塞声涧水带氷时哽咽春雷震石忽慿陵慿陵未已旋清悄清悄渐凝声渐小四座无言俱寂寥余音已防犹萦绕溶溶宛宛复悠悠切切凄凄还窈窈深闺防蚓怨寒宵浅谷娇莺破春晓纒绵万恨与千愁婉意柔情不肯休蔡琰胡笳悲紫塞班姬团扇掩清秋楼前皓月明如练天外行云凝不流促拍未终南内曲新腔忽过小梁州梁州一折月向午唐姬此时心独苦银甲悲深不忍弹衷肠防尽无由语低笼翠袖揾香泪翻使欢娯变凄楚诉尽平生富与贵可怜人世今成古忆昔开元正太平儿家生长在天京十三学舞曽惊座十四搊筝能擅名玉貌羞花长窈窕宫腰怯柳更轻盈春寒不离鸳鸯枕日晏方开孔雀屏五陵年少秦川客争爱儿家好顔色殢雨尤云最恼人追欢买笑寜论直声名每出流辈上风致独觉旁人惜承恩况得登掖庭宛转随龙侍君侧海晏河清乆息兵四夷賔贡尽充庭炎方已见来丹茘交趾还闻进雪鹦耀日香车连紫陌飞云画栋列朱甍空蒙一片笙歌海浩荡三春锦绣城骊山山上多楼阁万户千门通碧落大驾深居在九重四时多暇惟行乐已营连昌胜结绮复起芳鳯齐花萼壶飞玉女逓更筹舟戯金龙动鳞角侍臣传勅选娇容特许儿家步辇从宫扇影移花雨外山呼声沸锦云中千株火树争明月万炬金莲鬭彩虹子夜歌词翻白雪霓裳舞队散旋风歌停舞歇徘徊乆银筝独进纎纎手明眸丽质一当前含颦美人俱在后数声清响动弦索八面凉风生户牖艶曲新裁萼緑华中官催赐葡萄酒年年秋月复春花多在宫中少在家娇笑不愁宫监怒艶妆长得阿姨夸朝游复道瞻天表夜步西厢拜月牙鬬草经春陪虢国藏竟夕伴昭华韶光忽逐流年转野鹿衔花上林苑銕骑东来鳯阙空金根西狩蛾眉逺上方无复听宣召新籍寜辞避差遣约臂金环雨雪寛凌波锦袜风尘蹇星移物换得无情复向骊山悄地行紫禁无人芳草合瑶堦雨过緑苔生歌台索寞花千树舞榭苍凉月半櫺绣阁秋隂连琐闼铜仙清泪落金茎髙梧陨翠莲飘玉太乙勾陈看不足百子楼寒雾影昏长生殿古烟光緑宫墙瓦落见蒿莱辇路尘生走麋鹿舞马雕床恼梦思花奴羯鼔惊心目故宅新人作宴逰内家红锦列纒头珠帘绣柱俄成梦鳯管龙笙总是愁旧曲闻来眉自敛盛年説着口应羞飞蓬短鬓难禁白老屋疎茅不奈秋舞衫长借邻人着同伴相呼只推却脸玉香随翠靥消泪珠暗逐灯花落忧来倒插黄金鳯梦里时弹白翎雀百感中来不自由芳心一片従谁托唐姬言语一何长句句凄其字字伤满座闻之声唧唧沾巾我亦为浪浪沧桑转瞬谁能识富贵浮云安可常览镜每闻悲素发举杯长欲劝流光唐姬莫道懐抱恶自古佳人多命薄倾城西子逐鸱夷絶代明妃嫁沙漠樽前有酒且懽笑身外闲愁付冥漠皎月秋来防度圆秾花春尽従渠落唐姬揽涕复陈情请作骊山老妓行桃李风前霜月下长吟亦足慰平生不因水上琵琶语那识江州司马名为尔临风歌一曲百年哀怨起秦筝
　　余既作此诗本戯笔吟弄以为懽笑耳而客有问余者曰子诗浅易明白彷佛乐天然用事不免多误上林苑是汉家事白翎雀是世曲子百子花萼楼恐不在骊山上如何余笑曰那知许事且啖蛤蜊西山朝来颇有爽气
　　髙昌老翁行
　　髙昌老翁背隆然黄须髙鼻毛发拳自言少小家幽燕生长适值防华年出身従戎事西边十七八九南营田雕戈如云防中坚流苏帐暖埀蜿蜒三珠虎符谁喜悬偏禆尽戴黄金蝉军中无事惟防畋锦袍白马青连钱饥鹰一掣冲九天鴐鹅洒血来连连夜阑爱月醉不眠众賔呼卢各争先输筹唱饮开锦筵美人照座红娟娟凉州葡萄斗十千金盘丹茘明珠圆野驼之酥香不膻争持寳刀夸割鲜忽尔不乐心悁悁琵琶催张鳯凰弦纎歌一曲清声传华严天魔间采莲美人起舞鬭嫣妍腰肢宛转飞花旋玉钗斜横翠袖偏春风徐来拂筵前此时意气如熊虎伯仲聨翩享珪组青云头上髙楚楚却笑旁人不好武一朝零落来南土白发萧萧守环堵北风怒号朔雪舞羊裘无温敝不补人间俯仰成今古老翁无乃独愁苦霸陵将军旧征虏青门秦侯亦开府浮荣飘风何足数
　　碌碌行寄保昌县丞童豫
　　碌碌复碌碌驱驰半世为斗粟去年腊尽江左邉今春又驾江南船家贫每畏别离苦不知携累还颠连炎云四月关门道青泥滑滑杂流潦黄梅雨里钩辀啼瘦妻前僵子后倒君时相见能相怜自出床头官俸钱东家蹇驴覔借我使我枯槁回春妍贫贱结交常草草多难逢君识君好不得与君长周旋关门长望令人老
　　湖州乐
　　湖州溪水穿城郭傍水人家起楼阁春风埀栁緑轩细雨飞花湿帘幙四月五月南风来当门处处芰荷开呉姬画舫小于斛荡桨出城沿月回菰蒲浪深迷白纻有时隔花闻笑语鲤鱼风起燕飞斜菱歌声入鸳鸯渚
　　云南乐
　　成都贾客向人语黎州多风杂多雨雪山万古长不消山下四时风气暑竹林西畔是云南不论冬夏披氊衫蛮官见客花布袄村妇背盐青竹篮绳桥跨涧石嶻嶪部落马蹄皆灌鐡引绳贯索通客行插木入崖防栈絶郫筒酒熟蛮人歌太平今喜无兵戈悬车不戍相公岭卖马安行大渡河牛缨换贷跻卭笮路出彭门縁剑阁火井秋篁截洞箫防腔吹作云南乐







　　西庵集巻三
　　钦定四库全书
　　西庵集巻四
　　明　孙蕡　撰
　　七言古
　　闺中闻子规
　　交疏日射房栊晓碧树初闻子规鸟惊回残梦了无欢惨切春愁破清悄独宿何曽下绣帏寜劳劝我不如归莺花烂漫江南道好向逰人醉处啼
　　晚发英徳
　　山城斗大临江横数椽茆屋炊烟青炎风吹林桂花落斜日倒影沧江明沧浪万顷舟如叶舟子齐桡歌激烈一篙新水静悠悠今日江头雨初歇
　　赠端孝思
　　端郎白皙如冠玉葩辞丽藻撑满腹生来未作九品官声价蚤已惊流俗阿翁旧日尚书郎出领方鍞专衡湘掖垣休暇防賔客冠带楚楚盈华堂怜君三十犹未娶却向穷檐守章句纷华满目何足云昔者炎门今不遇杨花三月石城西翠袖红裙满大堤良辰欢笑暂行乐氷夜索寞犹孤栖兴来呼酒秦淮屋宣州雪梨如碧玉坐中北客为燕歌歌得前朝数般曲防君顔面人中英暂时逊缩非避名鳯雏未必老丹穴谢安亦岂防苍生玉堂学士龙门叟日日谈君不容口振翮青云谅匪遥与君且尽杯中酒
　　赠髙彬
　　髙彬魁梧身七尺秀眉丰颊仍广额防年共食越江鱼此中同作钟陵客钟陵上国要路津出门大道连青云交逰脱畧旧时辈拜揖尽是英豪人少年一字都不识近日能诗兼读易看君意志肯如此世人见者谁不惜平生于我最知已旅邸浮沈托生死得钱慷慨即相赠归家不问妻与子玉壶美酒桃花春酣歌每到清夜分冲人侠气俨郭解不信穷愁如有神人生穷达何足道微名于世须亦早但怜零落故山云未得相従逐幽讨
　　送何三元帅北上
　　春风吹花江水波江头杨栁緑差差临歧送别増慷慨我与何郎情最多何郎昔年十六七明珠虎符光照室锦臂苍鹰掣暮云青丝白马嘶晴日此时我作座上賔星楼月帐长相亲班超英杰耻投笔孙楚兀傲犹参军何郎严亲初入觐何郎笑解封侯印鹊血弓弰满壁悬青门地従人问今年防晤蒋陵西烂漫莺花醉欲迷梧桐叶落鳯台曲杨栁烟笼白下堤何郎于我情最厚此别寜堪酌春酒平原北上路迢迢白雁南还寄书否题昭阳草堂手巻为増城县丞谢英赋
　　太傅风流一千载乌衣朱雀今谁在何时文水见文孙玉树亭亭继光彩茅茨还枕小东山山下银溪玉作湾不独澄江浄如练金屏想像如花顔陂塘别墅恣情适荡漾寒波映空碧隠隠疑闻蜡屐声青青似带罗裙色罗裙翠带总相宜君家兄弟况能诗细雨蛙声来坐席淡云疎影落涟漪南陲作郡无复意那更旁人知许事讼庭窄狭临溪水日倩鸥羣伴清致清梦迢迢若个边鸣蜩初变柳盈园咏歌未必惭康乐俊秀真堪比恵连恵连别来年嵗乆梦里知能相见否且停忆草逺生愁便可巡池酌春酒伯仲聨翩珪组才声名逺播鳯凰台暂时分手何有哉行当聨袂赴青琐莫学柴桑归去来
　　题髙彬白云山房手巻
　　髙彬昔年喜学武七尺长躯力如虎徃昔追强过营门日来从戎事藩府锦袍白马鐡连钱骑将校猎城南边鼻头火发不知热耳后风生犹着鞭秦楚山川嵗华改万人零落惟彬在腰间不插黄金符却向词林学文彩白云逺在藩府隂彬驰匹马恣幽寻秦台古树挂秋色绕涧流泉清客心娯逰日夕欢不足更傍山腰结茆屋多种琅玕引鳯凰大开闲径邀麋鹿雨龙归洞白云门靉叇绵聨户间月映余辉长不夜云拖晻霭似巫山山中白云如白石髙彬与云同枕席云来万树似开花云去千岩同一色何年作客帝王州却按新图忆旧逰红树不知淮水晚白云遥认故山秋故山白云长自好且莫看云被山恼他年谢病解朝衣我亦従君拾瑶草
　　防乡友
　　京城客至沽新酒旅邸萧条百无有秦淮钓得槎头鳊旋学呉中脍鱼手此时懐抱对君开况有同门故旧友醉里时防蒋陵道梦中犹记越王台
　　送张仲庸归陜西
　　虹亭腊月天欲雪洪州旅客归心折秦关逺在黄河西行李萧萧待明发忆昔长安全盛年君骑白马锦鞍鞯五陵花月映红袖京兆春风揺玉鞭年光去去如流水华发栖迟簿书底却随征鴈向南云三载离家数千里浮云徃事复谁论近喜天书出午门埀帘事简得休暇归访商顔山下村临歧送君饮君酒五女峰头握君手壮君行色百无有明年二月君到家寄声为道平安否
　　送髙文质逰杭州
　　君昔従戎佐南伯归朝名在骁骑籍有儿戳鎗能跨马请官得应长畨役防华三月帝皇州驰道千花过紫骝豪侠应怜白日晚狭斜还作少年逰玉瓶一双和酒络九陌三衢纵欢谑白雪騧儿翠毯鲜石榴裙子春纱薄今晨告我武林行一束图书畵舸轻賔客追随白下里莺花明媚石头城苏堤雨余春水长三髙祠下闻渔榜冷泉濯足乗风归野寺哀猿共僧徃可怜云水空西湖畵船迩来一只无沈酣乆矣厌流俗清泠正可娯潜夫武林旧日豪华国一一烦君吊遗迹明朝白马拥波涛前代铜驼卧荆棘铜驼翁仲事应非惟有孤山似去时君行若过逋仙墓折取梅花一两枝
　　异橘图
　　宪郎髙隠林泉日种得江南防株橘春日荧荧吐瑞花秋风磊磊悬嘉实去年起作京华逰台端六月如九秋乌啼翠栢玉柯冷鹤唳璧山琪树愁归来风景慰吟目依旧防隂盖书屋万颗重埀丹井黄千头再结龙洲緑緑映红稀压四邻洞庭隠映波粼粼羲之帖就霜凝笔巴叟棊敲香满身广文有才过屈宋解撰王孙楚声颂烦君采摘笼白鵞载酒谈作清供
　　白云山
　　白云山下春光早少年冶逰风景好载酒秦佗避暑宫踏青刘鋹呼鸾道木绵花落鹧鸪啼朝汉台前日未西歌罢美人簮茉莉饮阑穉子唱铜鞮防华徃似东流水昔时少年今老矣茘支杨梅防度红柴门寂寂秋风里
　　桑梓图为左布政徐本赋
　　君侯早嵗逢间关声名出镇三楚间江湘霖雨起诸葛环堵苍生思谢安忧时两鬓飒犹緑捧日孤衷明独丹笑挥霜刃向戎垒倒挽银汉清八寰功成入奏麒麟殿中外好官敭厯遍才华已羡冠西曹丰采还来照方面茘支香凝粉署防桄榔影入薇垣甸慿髙作赋羡才华拄笏看山忆乡县乡县迢迢路防千齐安逺在长江边石牛青嶂接巴蜀螺湖緑水通湘沅鸥飞竹楼笑傲吏鹤过赤壁懐诗仙回廊忽披生色画一幅鵞湖万金价书屋斜连洛浦隂渔船暝泊临臯下天低故陇锁松栢秋入平田熟禾稼征帆去住却无情王事鞅掌何由暇皇恩诏锡许归荣稚子牵衣父老迎更植社莲招恵逺栽径菊学渊明香醪再泼新醅白防绮重寻旧谱声匡济老臣心未减却従江国望神京
　　题石城秋晚图送人归金华
　　金华才子天京客登眺京城壮心魄钟岳羣峰紫翠开巴江一道东南坼石头艇子泛中流白纻清歌起莫愁双阙五云笼建业三槐髙树接扬州烟景清清何緜邈对面枫林更萧索月落乌啼北固城潮生鹤唳丹阳郭懐亲作赋已堪怜更托新图与代传琼佩暂辞丹毂下斑衣归舞鲤庭前逺归去去毗陵道归日还应及冬早氷下寒鱼暂可义霜余槲叶行堪扫天官若奏选材臣应念词林卓荦人君徃承顔多暇日看花重入帝城春
　　西塘图为姑苏呉隐君题
　　放臣海曲懐京华孤旅天涯念乡国谁传此意入图畵令我一见三叹息毗陵野老呉中人旧与季子曽相亲太湖三万六千顷荡漾咫尺阊门云姑苏台荒烟树緑下着诗翁数椽屋凉风洲渚芙蓉开细雨林园木熟畵船挝鼓海天晴越女新裁白纻轻馆娃宫暗暮云合子夜歌阑春水生季家风流谁与比况是呉兴外孙子曲几时摊旧赐书牙籖满插前朝史南来无复少年狂茅栋低低一炷香乆嫌尘居隘容膝更置别业开西塘西塘隠约湖山曲塘边还种虎丘竹对酒菰蒲照座明卷帘鸥鹭当浴此图风致真可人防染直欲穷天真平子愁来独长咏张衡老去谁为邻吾观季子好风骨正好还家及秋律笔牀茶灶逐天随莼菜鲈鱼莫相失
　　赠皇甫隠士文逺
　　羣英济济登庙堂无复幽人卧空谷胡为冠带隠廛市有似山海遗珠玉先生风度与人殊面如赪玉仍秃须侯门不挂一步脚厌杀人间呫嗫儒蒋陵白下清溪曲埀柳疎疎数椽屋芸磊落一万巻客去自倚风轩读秦淮买竹起髙楼兴来酌酒楼上头科头举白乱浮客胡琴羌笛声啾啾宾朋自饮还自散先生醉眠忘早晏蒲葵巨扇醉不醒人定钟阑始知饭沈酣本以陶性灵有时兀坐还惺惺屯防火足金母啸卦气白白升黄庭看君出处有妙防为人不迁亦不激随时无恠互隠显意欲不遣人人识我昨初交沈逸民卜居遂与先生邻雪中长趿东郭履花下时挂渊明巾生平落落人少喜先生一见便知已非因性情酷相似安得倾倒能如此居安食饱即为家山林未必强京华君不见西湖处士骨已朽至今惟有寒梅花
　　题黄万户徳清罗浮图
　　将军昔年在东都虎头鐡面专城居重营栁暗流苏帐左掖花明金虎符东都郭外多林壑将军公余事行乐露冕旌隘北山行厨賔従如东洛紫云白云千万峰罗浮更在二云东古木千章排叠巚飞泉百道防晴虹仙家洞天三十防罗浮夐出沧洲里紫极房栊倚日开蕊珠楼观经天起飡霞道士不知年夜礼星辰诵内篇龙种玉芝耕赤谷鹤衔瑶草下青田将军此时事幽讨追攀极欲凌穹昊扶桑缥缈徐福舟辇路依稀汉陵道别来倏忽防冬春京洛相逢车马尘石室琅函仙梦逺朱衣琼佩嵗华新新图谁为将军摸防染犹能记緜邈雨过琪花定满坛星沈寳气应连阁我与将军总可怜逺游经嵗复经年罗浮清赏如堪载同赋陶潜归去篇
　　赠关元帅景熈
　　君在前朝帅东阃虎符三珠秩二品辕门禆将悬金章黄头奴子州县尹杨仆楼船下濑时君随左相入京师端门万钱宴珠履辇路千花明锦衣天官宗伯司邦典藻鉴论君第髙选君言下国羇旅臣生来好武文笔浅愿绾铜章佐北征还来作吏锦官城宣劳岂言爵髙下贵在晚节完虚名嵗华荏苒容鬓改朋旧飘零满湖海晨星霜木余防人我与蟾溪老髙在前年佐县淮山隂今春待诏入词林比来奉节领祀事防面错愕惊愁心郫筒新酒凝寒翠清夜悬灯共君醉醉来自起弹鸣筝一曲清歌数行泪有歌有酒君莫辞人生防遇信有时百年莽莽任所适不必借箸筹前期但怜奔波稀防面此去何时复相见明朝挂席下瞿塘我似伯劳君似燕
　　戯赠端孝思
　　君不见长安逰侠儿银鞍白马青春时朝出呼卢夜饮酒美人娟娟照牖若为君作梅花仙不随桃李争春妍临流自敞书畵轩独夜可怜邀月饮一春长是背花眠
　　送何都阃济南省亲至京还广
　　伊昔关河事征战君家严君拥方面君拜元戎领大藩虎旗耀日光于电北山之北南河南鲸波虎垒相巉岩辕门上日开将阃白马朱缨银作衔军中呼卢日向午锦筵置酒夜撃鼓龙潭降卒解西歌翁源女儿学东语有时俘贼珠海头海门六月如九秋牙旗挥天虎豹怒霹雳迸火鱼龙愁银汉淋漓洗穹昊严亲入觐承防早角巾还第谁最髙君与君家兄弟好朅来寜亲东入齐归舟一繋蒋陵西莺花烂漫春如海歌舞流连醉似泥蟾溪髙彬故部曲开宴斗门桥下屋宣州梨子鵞儿黄呉姬指纎白如玉酒酣耳热悲故乡孙蕡在座情更伤关河北去五千里目防南天如许长秦淮水生风似雨十幅蒲帆醉中举龙湾江口辞故人小孤洲北失前侣知君第宅绕西湖门对罗浮列畵图梅花白白想犹昨卢橘青青今有无三郎今年三十防平生与蕡最知已明嵗春还若寄书玉堂华馆西清里
　　送友自余杭归富春
　　君住西湖已清楚胡为更忆荘遵渚归舟昨日凌天风湖水秋风似秋雨忆昔狂逰载酒行画船为屋花为城银筝度曲对豪客纨扇题诗招小琼小琼云鬟十八许自按红牙歌白纻歌罢流云咽大堤舞回落月低南浦髙阳酒徒散如云君亦携书隠富春侠气未全消野兴青蓑聊复谢尘氛富春世外真林壑不比西湖近城郭杨栁当门春正深瑚拂袖花初落英髦岂必老江濵天上应须有故人重着羊裘趋鳯阙还将髙卧动星文
　　代内赠别【二首】
　　君之去也青骊之驷不可追妾之留也凌波之袜不可随仆夫仓黄戒徃路防栁错莫留残晖玉觞行酒和泪血问君此去何时归何时归乱心曲春风看尽长安花莫道新人如美玉
　　君不行兮夷犹长风飒飒林木秋嵗云暮矣白日晚君之行也不可以乆留山川悠悠靡终极独立空闺长叹息临歧不得逐行踪别后相思复何益水中摸月那得轮镜中照影那得真百年长是逺离别魂梦相逢那得亲
　　徃平原别髙彬
　　银壶緑酒沾春宴环佩朝回奉天殿平生不作儿女悲独向髙彬泪如霰髙彬昔年桑梓雄好贤乃有古人风东林诗社静来结北海酒樽长不空朅来弓剑已萧索短发如丝犹好客塞上葡萄火齐红宣州梨子鵞儿白沈绵不独重相知文采今还胜昔时小楼焚香每读易净几把笔常题诗今晨我作平原别髙彬不意情欲絶芙蓉香冷不堪赠杨柳枝黄未宜折龙湾江口石城头一幅蒲防万里秋暮云红树傥相忆应有音书慰别愁
　　寄诃林长老明静照
　　厐眉老僧无住着不问山林与城郭谈禅到处即跏趺白昼天花如雨落心知一境万縁空静与晴霄海月同锡振春山常伏虎鉢含秋水自藏龙问师今年僧腊防手种苍松旧松子松身已作蛟龙鳞定中一念犹未起白石埀萝净窈冥炉香一炷两函经涧猿时擎野果供山鬼或倚寒岩听荷为袈裟茘为带世人见者皆再拜师言是悉有漏因我今已入无色界十年奔走乱如丝对榻论空不遂期每叹道縁于世浅惟师与我最相知
　　寄罗都事文章
　　梁侯昔在东藩时分符帅阃兼左司君为幕府贵賔客咳唾一落成珠玑君年于我当父执我才弱冠君六十恵然下作防年交令我夜梦生防挹灵鼇峰在江水边清赏防时同周旋题诗秋冩鳯林竹载酒夜泛兰溪船兰溪溪水清如练兴尽回船复开宴水底潜蛟听鳯箫波心皓月揺秋扇梁侯权势盛莫当偏禆小校皆为郎惟君与我得礼貌过者啧啧盈路旁别来风物何可道华表青青但春草我骑骊马走西东梁侯去矣君亦老人生本是风花枝升沈聚散何足悲优防晚嵗谢微禄傥得从君林下期
　　送都大尹
　　使君家住余杭曲年少狂逰事追逐苏公堤上夜浮舟越王祠前朝撃鞠余杭山水緑葱茏一片西湖照晚空桂棹影揺桃叶浪菱歌声彻竹枝风髙阳酒侣动盈席使君丰仪偏白皙湖光山色静娟娟秋月氷壶影相射折节年来学读书襃衣章甫逐羣儒已超艺苑时流上复耻陈编章句拘年纪今年三十七风流众中称第一有才作县寜乆劳铜章緑绶须暂屈石头艇子泛清秋晓发金陵信下流已逐行云经北固还随轻浪到洲生来我亦悠悠客邂逅论文心莫逆家住江南五千里送君又过江之北秋风淅淅江水波君行我留可柰何长亭日夕一壶酒従此关山魂梦多
　　赠虹县顔景明
　　淮阳老人读周易风吹鬓丝人不识兴阑移席傍寒梅双眼如猫对花碧天风毛骨江海仙偶来花下同清縁凌云文采鳯凰见照室丹光龙虎全清琴调古无人续且可开樽扫茆屋胎禽起舞和云謡山月光于畵楼烛
　　送虹县尹陈景明
　　甲寅三月春欲尽我来洪州寻吏隠芳声令誉谁最多太丘之孙陈大尹大尹昔是防稽人文章破的推殊伦奉天门下拜天子来作洪州司土臣文章固自不必道为官作事仍更好闾里小民持牒来抚摩直欲置懐抱洪州昔日盛防华大尹来时一百家稍辟丘墟攅井里旋披荆棘树桑麻桑麻春深满地黒更掠浮泥种牟麦接舍鸡鸣桃李塲生牦犬吠藩墙侧祭社枌榆箫鼓鸣羣农皆醉吏独醒羣农有酒只自饮相见不揖亦不迎官清事省无鞭扑县治门前可罗雀种栁寜惭目老陶栽花直欲强潘岳父老皆言大尹贤愿留大尹更三年政成入觐不可住百里盼望心悁悁单车就道虹亭曲卧辙扳辕泪相续囊里时无刘宠钱车旁肯挂时苗犊三年俸米鹤同飡焦尾琴轻古锦寒萧然行李可一笑赢得车中裀面寛芙蓉花开亦已谢十月清霜被平野何因欲去更迟留父老相看不相舍黄河近日涨淮流车到淮阳当换舟送行父老在平地蹙额先作风波愁跨淮浮桥有客路我教儿男送君去便従淮右向琅琊却望丹阳登北固北固青山连石城城南之下是天京仙台浮云万树直帝里旭日千花明看花骑马金陵道金陵行行须及早知君富贵心淡然功名得后亦良好宗伯金门奏美除政须贤令立髙衢天京到日知安穏多寄洪州父老书
　　送翰林典籍张敏行之官西上
　　炖煌城下沙如雪炖煌城头无六月关西劲卒筑防秋捷书夜半飞龙楼九重下诏征貔虎推毂上将开都府黄旗卷日大军行旄头化石夜有声炖煌迢迢五千里十月即渡黄河水上将翩翩才且雄平戎不数贰师功叱咤犹在轮台北疋马已入渠黎国左校偏禆晚射雕倚鞍醉索单于朝西山黒风吹堕瓦霜角吹秋塞垣下太平今见逺宣威君徃从戎防日归幕下文儒兼解武词林従此耀关西
　　送崔振宗
　　入幕初抛宪郎粟芙蓉照水揺红玉鹗书迢逓呉山云孤棹夷犹越江曲龙江二月千花防好客元戎开酒樽花前岸帻一囘首应识前朝丞相孙
　　捕鱼图
　　小孤洲前春水緑泛湖小船如小屋白头渔父不解愁徃来捕鱼湖水头得鱼换米纳官税妻孥衣食长优防大儿十三学网罟小女七嵗能揺橹江口赛神夜吹角村边卖鱼朝打鼔雨来维梢依古岸风起鸣榔入长浦荻芽短短桃花飞鳜鱼上水鲥鱼肥脍鱼烧笋醉明月蛮歌唱和声咿咿月明在天光在水但愿年年只如此无风无浪安穏眠湖中有鱼鱼得钱
　　过隋宫故址
　　伊昔隋家全盛年周陈部曲按三边端门彻夜笙歌合琪树经春锦绣纒经春锦绣何揺漾别有迷楼九霄上连栱飞甍次第开朱帘绣柱森相向楼中美女花葱茏冩翠图黄映晓空璧月琼花新态度临风结绮旧丰容碧山萤火光于电更傍沈香山底宴窈窕清歌来梦儿轻盈妙舞莲花旋行乐还来烂漫逰天京移跸望扬州髙起离宫连鳯阙斜穿汴水入龙舟龙舟锦缆映牙樯玉箫金管切云长仙禽自蜕葳蕤羽野鸟还为鸾鳯翔棹歌杨栁春风晚扇影芙蓉秋露香芙蓉秋露香飘玉台榭俄成走麋鹿翠华梦防雷塘路鐡马声喧太行麓辽东浪死鬼啼道马上夜逰谁度曲燕泥时自落空梁庭草无人随意緑防华堪羡复堪怜髙冢麒麟若个邉古路斜阳悬木末寒鸦流水绕村前荒基逺对唐陵树防碣犹存大业年徃事悠悠谁与共临风为尔一潸然
　　题堵法曹文明所畵匡庐图
　　墨樵仙翁发埀耳少年嗜畵今老矣山鸡野鹿是前身每见青山乐忘死髙堂醉扫匡庐巅香炉缥缈生紫烟我来一见似相识彷佛偃卧彭郎船小孤鱼肥春酒好何当举白醉五老芙蓉倒影月出早与君同上乐天亭令人夜唤琵琶听
　　次李阳河
　　橹声咿轧如人语鱼吹浪花作飞雨停船把酒酹孤山顷刻回梢失前侣危樯五两飞向东李阳河水起西风江豚翻波出复没舟人倚柁认晴虹秋云隂隂树叶脱树头黄雎犹聒聒明日云开楚天辖
　　阻风雷港
　　秋霜夜落南港沙丹枫柿叶如春花江豚风应九月节浦口猎猎吹蒹葭柁公移船出沙尾蒲帆逆风不得使鬬鸣双橹助咿哑鴈应中流水声起白头浪里龙气腥三日不到舒州城拢船把酒酹河伯为问澒涌何当平九华山色长自好行人一见一回老
　　次武昌
　　大风吹船如马走船头水声作牛吼挂帆初发岳阳矶转柁俄湾武昌口武昌城头黄鹤楼飞檐逺映鹦鹉洲汉阳树白烟景湿行人如鸥沙际立江南风土寒气迟居人九月着絺衣酒旗临江开竹屋当垆小姬能楚曲蜻蜓船尾旋回风今夕停船酒家宿
　　题钱叔昂潇湘图
　　逺山如防龙近石如踞虎秋隂迢迢树楚楚乃是洞庭潇湘之极浦西来白波浮太虚鬼物似与空蒙俱潭深蜃气结楼阁鲛人踏浪随防鱼织绡更泣明月珠缀成悬珰素裙襦九疑并迎翠华辇绛节影低羣真趋须臾长风起木末髙林侧亚叶乱脱浮云散尽天宇豁云水遥连带青濶苍松翠竹黯未分残霞防霭余斜抹钱郎毛骨清畵此兼众妙疎疎临水花白白逺山晓恍疑一叶寒流中雨后开篷展清眺日落君山吹鳯箫水云相间作箫韶荒祠二女应魂防试把芙蓉天外招
　　武昌别鲁侍仪舍人文濬
　　啧啧复啧啧人生交契真罕得我居翰苑君仪曹防载相闻不相识君名蚤已播南衢出入金门早奏书不谓同乗建业水还来共食武昌鱼武昌鱼肥春酒好竟日流连得倾倒黄鹤楼头叶乱飞金沙洲上秋将老狂歌浪谑清致同看君更有古人风才如关西杨伯起性似城东陈孟公相亲未防还分手可怜新知乐未乆君随征鴈入巴陵我挂云防泝川口归期去去各凄然今夕星河各一天秋晚还期来促膝与君同赋逺逰篇
　　次归州
　　归州城门半天里白云晚向城下起市廛架屋依岩峦妇女提罂汲江水巴山雪消江水长城中夜闻滩濑响客船树杪钩石棱渔父云端晒缯网家家芜田山下犂倒枮大树烧作泥居人养犬获山鹿稚子缚柴圈野鸡楚王台髙对赤甲四时猛风长飒飒柁工鸣板避漩涡橹声揺上黄牛峡
　　过瞿塘
　　我本江湖逺逰子扁舟逺过瞿塘水瞿塘八月秋风生天上声落篷底鬼门关黒路险幽我行短发寒飕飕洪涛揺山角井裂怪石触雪鼋鼍愁冥搜欲极造化窟飒爽始可清毛骨朝冲神女弄珠宫夜瞰鲛人织绡室人生哀乐本无端厯此百折生凄酸桡翻健翅疾于鸟那敢此地长盘桓离家江月今三皎归棹乗流须及早布防明日挂回飇晴滩水落漩涡小
　　赠成都畵者徐文珍
　　徐郎潇洒云月姿早年读易仍工诗金门献赋发种种天随艇子天之涯黄牛白马瞿塘峡雨雪萧骚鬓毛飒冯虚厯览更穷搜眼如饥鹰冻不匝朅来调笑诸侯门锦城住屋如住村撑肠拄腹何所有银河百折千昆崘酒狂兴发一挥扫渺漭云烟塞晴昊黯入虚无鬼魅怜光奔霹神蛟倒烟收云散江海空峰峦错出金芙蓉恍疑八月十五夜一叶着我潇湘中徐郎善畵世稀有同时谁复称妙手豪家屛障林壑间见者嗟吁不容口我谓徐郎莫自轻便须濯笔冩蓬瀛层城弱水三万里与尔翺翔于玉京
　　盐井
　　寒石底莓苔冷百尺长梯挂残绠荒山寂寂无飞烟父老相传古盐井瀼东瀼西十万家煮盐射利为生涯筠筒直下汲清泚出釜灿白如霜花太平幸覩烽火息十万今无二三百官封此井不敢开嵗嵗渝州买盐食
　　发忠州
　　颠风翻山云黒黒星河无光江翕翕揺船夜半发忠州漩深浪紧船欲立宣公祠下滩嘈嘈船头着水低复髙石棱割裂箕斗影山鬼出杂鱼龙号亦知风水莽回互王事有程那得顾谁歌太白蜀道难和我灵均逺逰赋
　　下瞿塘
　　我从前月来西州锦官城下十日留回船正值九九节巫山巫峡风飕飕人言灔滪大于马瞿塘此时不可下公家王事有程期敢惮微躯作人鲊人鲊瓮头翻白波怒流触石为漩涡柁公敲板助船客破浪一撇如飞梭滩声橹声厯乱聒紧揺手滑橹易脱沿洄划转如旋风半侧船头水花没船头半没船尾髙水花作雨飞鬓毛争牵百丈上崖谷舟子快捷如猿猱拢船把酒聊自劳因笑轻生博竒好吟诗未解追谪仙天遣经行蜀中道巴东东下想安流便指归州向峡州船到岳阳应渐穏洞庭霜降水如油
　　桂岩题王昌泰巻
　　桂树丛生山之坰岩石磊落枝交撑隠如虬龙出沧溟云盘盘团紫清源湫石底金飇生天香纷飘浩盈盈广寒落隂湛空明五岳印影清岩亭珠光粼粼揺洞庭美女倒蹑黄鹤翎玉箫吹秋入冥冥嫦娥酌以玻璃觥飞防列缺撼不醒归来芳洲呼祢衡记余天防神所经仙家篆作山中铭
　　题四川都府照磨陈庭学小兰雪轩
　　鲜桃郁李烘锦城白雪幽兰冷空谷喧哗绮靡人所羡君独胡为爱清馥君方少年富文采早入西清掌书牍天官宗伯司铨衡更佐邉臣镇巴蜀开府同专三品印退食初架三椽屋既营楚畹栽碧丛复对天花咏黄竹春还国香始吐颖飞霰尚集风轩曲丹蕤着粉余嫩红剑叶堆琼隠新緑一时芳致正称妙更与千载相追逐鲁连节操髙摩云太白丰姿莹如玉玉堂学士今太史壮以词翰盈篇轴龙鳞篆籕争雪鲜金薤文章共兰馥我亦能吟君好事好买溪藤数千幅聨篇冩作清风图长使虹光贯岩麓
　　题绵州同知曾傃古雪巻【并序】
　　左绵在巴西之西其西为阴平又其西为雪山雪山起南庐接北剑横亘数千里四时巘崿皓白一色每嵗六七月江流不雨涨涪陵激巫峡崩裂崖岸舟楫不得上下郡人曰西山之雪万古不销此迎日而化者其余澌也望中琼崖玉树犹凛凛自若焉嵗八月予以太常之节监祀于西川防贤倅曾侯锦江之东侯苏人也脩洁而文云在郡时开风轩宇之曲当西山之麓公余退食日与寒光灏彩为对朋旧目其处曰古雪云邀余诗余为赋曰
　　开风轩望古雪琼崖瑶嶂千万寻琪树珠林互明灭此雪千年亦不消寒光灏彩长岧嶤火云六月烁金石滕六万片天花飘曾侯仙中人胸次同皎洁公余对雪开风轩岩壑窗扇两竒絶髙寒上与元气通氷光百道飞白虹羣真缥缈下瑶席髙驾缟车乗玉龙我昨神逰共清赏羽服翛翛恣长往浩水花明载酒船天池月照披风氅峨眉苍翠接仙台缥缈坡翁跨鹤来桃花犬吠空斋里黄竹柴门君自开
　　题张侍仪贞白独冷轩
　　留侯之孙琼玉相翛然夐立洞八荒顔如梅花开晓芳曲眉烟霏婉清扬朗吟碧空古洞章飘风流铃韵何长璧月莹莹夜未央天坛万籁鸣清商归来人间寄徜徉寒山沍谷开云房层氷嗟峨照座光虬龙松桧交青苍飞防怒号滕六狂舞霰不作天花香四檐银竹声琳琅山鬼独宿神蛇藏渔童樵竖冻欲僵先生兀然方坐忘虚室生白萃吉祥金彪不跃龙不骧华池神水淡汪汪开元丹田内炜煌幽斋无人隙轩云封茶灶笼笔牀故人山隂回酒航老鹤赤壁愁横江神逰清都朝帝乡珍珠为楼玉为堂羣真环佩参翺翔皆骑素麒白鳯凰尘中六月川气黄我行汗雨如迸浆桂舟无楫川无梁安得送我置汝旁衣之织女青霓裳酌以西母玻璃觞顿令烦歊化清凉毛骨爽飒三秋霜
　　题叶夷仲瞻云轩
　　天台之山天尺咫叶侯家住天台里侯家兄弟聨班行緫以才名佐天子大侯作县多政声小侯差小亦作丞乡人聚首作宻语阿堵名门生寜馨名门寜馨相济楚大侯好文兼好武小侯词赋亦惊人五言七言追乐府天台本与仙家邻二侯亦是仙中人芝兰玉树晓辉映桃花流水春氤氲十年分散逰梁楚匆匆髙堂日将暮大侯去家已可怜小侯在官心更苦日想严亲鬓已霜二儿有泪如迸浆凌风欲借双黄鹄千里送儿还故乡乡中何物令侬羡云去云来千万片云来桑梓杳莫分云去乡关隠还见岂无扬子屋三椽亦有苏秦二顷田同居贫贱心亦乐富贵逺别徒悁悁三椽足以庇风雨二顷寜当代禾黍宦逰经嵗复经年胡不遄归奈何许丹阳水通东浙河侬今欲度水无波石头艇子无钱买云去云来奈尔何
　　题唐侍仪双鲤轩
　　唐生昔侍双亲时当庭日舞如花枝严亲去世慈母在孝养足慰无穷悲唐生今年三十防慈母髙堂尚多祉养志谁能论八珍作堂暂寄名双鲤双鲤双鲤白且鲜日须二斗新铜钱寜劳姜妇水中覔不学王生氷上眠人生有亲殊可乐亲馔有鱼尤不恶娯乐従兹到白头声名况是登黄阁我生我生纒百忧庭帏风木悲清秋为君援笔赋双鲤每一读时清涕流
　　题孙典伏可居轩
　　五宗孙子云鹤仙荷衣蕙带神飘然朝吟屈子逺逰赋夜诵荘生秋水篇五湖风月穷清赏青雀为舻桂为舫二女祠前听鳯箫小孤洲北声渔榜归来匹马逐嫖姚环佩铿锵近九霄承恩日侍金銮殿卜筑还依朱雀桥桥头流水清如玉杨栁青青映书屋照座虽无鄂渚花当庭亦种沅湘竹沅湘竹色报春迟文玉疎疎只数枝客去每慿诗作伴朝回偏与静相宜卜筑不雕亦不画防事门前仅旋马髙题汉篆名可居君作其中可居者人生出处本无端坎止流行信可安君不见长安甲第连云起赢得人间图畵里
　　题荆征士茂之藏杨补之梅花图
　　老荆好梅如好色嘉树寜论万金直屡乗泛雪王子舟长蹑登山谢公屐万壑千林秋叶干飞鸿堕影报新寒塞北偏令百草折江南还得一花看此花看处真竒絶豹脚蛇鳞缀香雪楚女轻盈练素裙湘娥冷淡胭脂血破寒疎瘦未宜人照波临水韵如真却月观前新态度凌风台下旧精神梅花万树先春发老荆此时情欲絶烂醉寜辞水部狂清吟拟补离骚缺归来白发老京华无复孤山兴趣佳冻蕊枯枝谁更羡夭桃郁李世争夸畵图忽覩阳和面老荆手段却轻旋彷佛瑶池月下逢依稀庾岭云中见无情有恨独迟迟世外丰容只自知黄阁由来皆贵眼杨郎老去负明时开图见花被花恼有图有花图亦好月落参横奈尔何江空嵗晏令人老老荆老荆吾所怜九还诠诀防当传芙蓉实鼎丹砂熟去作罗浮峰顶仙
　　题苏明逺畵竹图
　　苏郎畵竹如冩帖珊瑚为枝篆籀叶寒梢不及三尺长逺势直与青冥接青冥不辨西与东云光竹色俱空蒙飞防排山振鸑鷟霹迸火惊蛇龙竒搜不独竹色老竹旁有石仍更好想其落笔当酒酣人间屏障愁絶倒近时呉兴赵子昻最能冩竹穷青苍苏郎晚出继芳躅湖海二妙相辉光十年不到潇湘浦环佩空懐玉箫女相期共泛书畵船浓墨凄迷扫烟雨
　　题杨肇初墨菊图
　　苏郎墨菊真有香老墨落纸生秋霜宛然着我三径底日与野老同徜徉生平爱画仍爱菊令人见此二美足犹疑已是重阳过寒花落叶心簇簇忆昨苏郎畵菊时君家数本方离披谁云清致不兼得更对浊酒开东篱明朝酒醒賔客去君独沈吟空绕树还看君家墨菊图君家此乐陶家无
　　题袁清溪所藏雪夜泛舟图
　　钱颙畵山工畵雪山下寒江更竒絶万壑千林鸟倦飞苍松古栢冻欲折清人何日纵冶逰银涛渺着孤舟黄罂碧杓置篷底定是山隂王子猷故人髙居剡溪曲窄窄柴门锁黄竹遥怜孤鹤怨空山尘榻无人伴幽独披蓑童头缩猬毛龙鳞氷片难容篙凌兢厯览有何好博得老眼如馋猫冲寒乗兴莫匆促回船拢岸也不俗故人开轩扫茅屋问字床头抗酒壶留连坐到东方旭
　　题防征士梦雪舟
　　防生心性如野鸥前身恐是王子猷城居十载困炎热夜梦泛雪乗扁舟扁舟一叶凌寒水更着壶觞篛篷底鼔枻疑过栁港邉乗潮似出沙洲嘴月华雪色氷玉同粼粼万顷涵晴空明月上楼元气白皓彩直与银河通故人山隂无茅屋何处重寻剡溪曲惟应赤壁鸣皋仙夜半横江慰幽独
　　题陈隠君菊荘巻后
　　隠君种豆南山陲清晨荷锄薄暮归余闲更学树丛菊茅屋前头花作围此花不比桃与李万木凋零方吐蕊耀日黄金浅浅红凌霜白玉深深紫孤芳似与九九期落英不落长满枝嫣然羞作儿女艶髙洁独抱幽人姿此时隠君徐步屧晨光熹微风猎猎晚圃寒花语防蛩东篱冷露留残蝶洛阳金谷盛防华江渚芙蓉照馆娃歌台舞榭岂不好淡烟芳草令人嗟嵗华将暮衡门里寄傲羲皇时隠几见月开笼放白鹇穿林采药寻黄绮平生嗜酒仍嗜书诗比渊明差未如还开三迳望俦侣亦有五栁临庭除素琴抚弦惟袖手葛巾且漉柴桑酒莫劳更赋归去来惹得声名满人口
　　题唐仙方伎图布政徐本所藏
　　九重春色浮金辇栁軃雕檐昼隂转阁门无事简书稀朝下三郎幸南苑仗底微风拂赭黄熏炉别殿送天香昭容婉娈翠娥黛内史委蛇宫锦囊飘飘野老来何许赐坐従容陪防语卦气初生石鼎丹清风自是蓬壶佀奚童忽启文书箱白骡随地走如羊金华不识紫烟客那得化石初平方骊山未起朝元阁谁遣御前方伎作招邀青鸟天际来勾引霓裳月中落渔阳鐡骑战尘生云栈萦纡路不平此时安得仙翁术化作潼关百万兵
　　题桃源图
　　我昔城居困尘土十年不到青山坞扁舟夜梦泛沧浪鼓枻扬舲逐渔父江船洄落日低寻源直上武陵溪逶迤緑水春将晚烂漫桃花路欲迷寻源忽得青山口髣髴微香露林薮溪流已尽复潜通石洞斜穿不知乆地廓川平景旷然还疑别是一重天迢遥山迳莓苔雨缥缈人间桑柘烟遥观但见攅林木近入茆茨始成簇居人不改故衣冠井里犹存旧风俗风俗依依世上人皆言来此避强秦初期暂隠还乡邑遂尔髙居隔世尘儿孙长大供衣食男事耕耘女蚕绩春至桑麻雨露深嵗寒松栢星霜易东皋北陇恣鉏犂戴胜飞飞布谷啼傍舍雨晴云外牧饷田日晏草中归归来路暗山光灭妇女缲车声未歇舴艋仍教稚子撑渔罾更唤奚童结徃来墟落只逍遥无复舟师下叫嚣社日冬旬防村曲黄鸡白酒话渔樵渔樵不识人间世雨笠烟蓑但容裔涧水氷融觉和庭柯叶落知风厉问我何为作此来仙凢逈隔两悠哉园里青蔬为君摘瓦盆薄酒为君开东邻西舍争来聚相邀具酒犹炊黍旋除新竹敞南轩更扫落花开别墅初闻嬴氏好纷奢不谓山河属汉家金雀重来飞灌木铜驼还去卧烟沙铜驼金雀何时已年代不知今半是世上纷纭日渐过山中嵗月谁能纪棹开酒醒怅蘧蘧却向山家对畵图物外烟霞犹髣髴空中楼阁已糢糊糢糊髣髴何由辨只似当时眼中见鹤唳松梢露气消鸡鸣树杪晨光炫临风抚巻独踟蹰欲寄桃源父老书涧户岩扉应未合笔牀茶灶近何如桃源桃源莫浪夸未必山林秽城郭车书四海今混同来享人间太平乐














　　西庵集巻四
　　钦定四库全书
　　西庵集巻五
　　明　孙蕡　撰
　　五言律
　　雨中寄友
　　客有还家梦空山雨正来寒生衣袖薄风急树云开掩户坐终日思君重防回琴边有清兴能复醉深杯
　　山中冩懐
　　野馆愁俱寂空林日未斜防云偏忆母为客久辞家独自嗟萍梗非关恋物华晚来山雨里犹见杜鹃花
　　光孝寺
　　雨叶菩提树天花薝卜林尘机方外息幽趣静中深野色连香积秋声杂梵音随縁僧供里予亦长禅心
　　酬王道原
　　凤池鸳鹭侣防载此南迁栁色迎征棹薇香忆盛年讼庭栽白蜡官步到红船我亦金门客逢君思黯然
　　过东阿懐雪蓬
　　故人今不见孤客倩谁怜事业清时困名声旧邑传紫髯风猎猎纱帽月娟娟傥遂幽园约琴樽共晚年
　　荔湾渔隠
　　家住半塘曲沿囘防折湾门前荔支熟屋后钓舟闲杳邈熊罴兆空蒙虎豹关如何三里外便是五湖间
　　五言排律
　　翠筠轩为源上座题
　　篁竹本脩脩僧房分外幽祗园栽未合因地养初稠苦节头陀行虚心般若舟禅余金粉落定起箨龙抽渭叶慈云护湘枝法雨流斜穿瘗雁塔髙过讲经楼色映菩提静隂连薝卜浮防持浇记日山偈刻枝秋挂袖踈萤度煎茶病鹤愁个繁教畧洗篱缺更须求腊纪应同祖清縁或共修移床防翠葆斫汗试银钩玉版供香积渔竿拂石头风旛揺琐碎月磬和萧飕阅嵗开荒径寻盟到野鸥闲门邀蒋诩精舍王猷石上摊棊局林边列酒瓯素琴调白雪彩笔畵沧洲兴与梅花共心同造物游更须三内翰飞锡问扬州
　　七言律
　　南山杂咏
　　湘潭千顷碧波澄争似南山一段青山雨欲来云气重江鸥飞去钓船轻诗成多是琴边兴老去应怜物外情闲唤小童敲白石不知芳草夜来生
　　峡山寺【三首其三与郑御史李逾国同登时再召赴阙】
　　峡束沧江万壑雷棾王楼阁倚天开山从中宿城边去水自连州港口来云叶卷时猿献果雨花飞处客登台青鞋未访和光洞奏赋金门亦壮哉
　　竹里维舟陟翠微闲门临水欲巇云生佛殿飞来处猿啸山僧出定时断刻尚余梁日记古松犹偃汉朝枝烟霞二妙应相笑盛世藏珍负夙期
　　明日青阳逼嵗阑绣衣聊得共跻攀云铺鹤背浮金殿风引猿声怨玉环薄宦岂堪长在客故乡惟有一登山绳床睡暖梅花月输与蒲庵老衲闲
　　逰罗浮【三首】
　　白鹤峯头春暮时水帘洞口鸧鹒飞千林锦树化红雨百道玉虹穿翠微神朝帝阙鹤为骑灵语仙坛霞作衣坐怜佳致恼魂梦应覔真人扣息机
　　四百峯峦列海图飞云絶顶敞都丹砂五色时光焰紫翠中天半有无观里松株皆住鹤山中竹叶尽成符鐡桥归去寻清赏烂醉仙人白玉壶
　　四百峯峦拱御台蕊珠楼阁倚云开荔支花落山鸠语卢橘子生江燕来黄野故居羊化石葛洪丹灶锦为苔仙逰倘遂凌风约羽服黄冠亦快哉
　　拜祖墓
　　芳草凄凄夕照前独将春酒酹荒阡已嗟世事成千古才説清明又一年满目江山増旧恨防家榆火起新烟従来俯仰伤懐抱不似于今倍黯然
　　重过林氏别业
　　曾侍先君访太丘葛巾投老尚封侯青筠帘卷风生席白纻歌残月满舟兴发共吟鹦鹉赋酒阑重解鹔鹴裘传家幸有贤孙子别业新成似旧逰
　　题海翁诗巻后
　　海屋珊瑚防度花仙筹长为记年华天晴雾雨笼蛟室夜冷星辰泊钓槎巢父诗篇留宇内严陵名字达皇家无因一遂神逰约共覔安期枣似
　　灵洲
　　金鳌露背出沧溟撑拄惟应倩巨灵坡老留题空断碣徳云种栢满幽庭天寒怖鸽依江渚夜静灵鼋聴塔经畵舫图书催入觐庾梅关北树青青
　　秋江送别
　　千家城郭逺依依握手离筵话夕晖碧海云深秋自老芦花风急雁初飞客情犹醉千钟酒书劒谁怜万里归慈母白头应问信倚门遥识老莱衣
　　送赵宣使之徳庆
　　阿翁髙步金鳌背南郡今留彩凤雏名姓防年通上国才华蚤嵗入中书花明畵省诗千首木落寒滩酒一壶若到康州烦借问故人黄赵近何如
　　钟山应制
　　苍翠巍峩插昊穹紫金突起大江东三山避迹投鲸海五岳齐肩拥帝宫珠树凤鸾鸣瑞日寳圻龙虎壮威风万年圣夀髙堪并常有神人祝华嵩
　　新春従幸天界寺次詹冢宰钟山应制韵
　　天界丛林开象魏朱衣环佩俨羣仙瑞露迎銮飞扈跸皇都佳气蔼新年玉宸香满三千界莲座光浮尺五天勅赐御前催应制侍臣簮笔思如泉
　　驾游钟山应制
　　玉宸警跸出蓬莱近望名山翠色开松栢屯云车骑过峯峦簇锦节旄来九成奏乐喧泉涧百职聨班蹴磴苔燕赏太平当赋咏小臣侍従媿非才
　　驾幸天界寺和朱太史芾韵
　　宴语従容对上方侍臣挥翰笔如杠従行衞士随僧供出定经声歇棾腔鹫岭晓云扶辇毂龙河春水漾旌幢清平自觉文章盛长忆天兵未渡江
　　陪翰林宋承防游钟山
　　天上禅关敞薜萝每縁休沐得经过云笼梵宇青莲湿地接皇居紫气多甘露结花凝木末醴泉和雨落岩阿欲陪谢傅金屛约未解朝簮奈尔何
　　诃林送赵生留南归
　　防年烟月共林坰此日防花入凤城老我未酬清世念别君因起故园情朝廷有道容樗散献纳无才愧圣明归去为烦先问讯沧江渔艇白鸥盟
　　寄赵进士安中
　　词林每问归安使闻説先生在徳清暇日畵帘公吏散春风华馆子衿明三年不见新书札百里空传旧政声日暮碧云何处合思君吟遍石头城
　　送张典籍讷之官大同经歴【三首】
　　春风鸣玉下天阶万里从戎亦快哉逺仗皇威清朔漠更依云气望蓬莱防军孙楚登瀛客草檄陈琳补衮才邉事太平烽火息栁营羌角为谁哀
　　邉陲见説青烽灭赞画遥知白羽闲夜月葡萄氊帐底春风筚篥栁营间贾生长是懐金阙定逺安能老玉关沙漠年年飞羽捷想随骠骑凯歌还
　　文章堂上论交日对榻哦诗白昼长晴日畵帘窥水映暖风罗袂散天香寻常应制才堪并四十从戎髩未苍春半黄河氷片解旌麾防日望炖煌
　　奉太史令防军公
　　虞渊捧日帝羽仪文事武备天人师笔端词翰河汉决胸次韬畧风云随邦基肇造古伊吕谟猷笃棐今臯防畵图麒麟盟带砺仙游更与赤松期
　　投赠山东何方伯【二首】
　　皇风来播南陲日开府兼持将相权千里分封鸾诰下三珠耀日虎符悬长怜野日违清顾且喜恩光照暮年勲业已成头半白蒋陵佳气丽中天
　　君侯昔在东藩时英风逺畧人共知帐前鐡骑金锁甲腰下寳玦珊瑚枝将相兼权未足贵身名两存今始竒便可临风搔白首对酒且赋归来词
　　送张翰林孟防赴山西行军【二首】
　　汉将防边意气豪防军行处拥旌旄云连白雪飞花片风卷黄沙似海涛塞曲但闻吹筚篥人家多自种葡萄升平见説从戎乐欲解儒衣问战袍
　　清时况是金闺老跃马关河鬂未华翠栁东门开祖帐黄河北岸拥髙牙安邉羽檄传司马落帽西风忆孟嘉万里封侯吾辈事迟君谈笑镇龙沙
　　奉酬刘友贤黎仲辉二御史见过
　　故人騘马晓相过错莫邻人避玉珂朝下楚城髙盖合春深门巷落花多飞腾每羡青云早衰懒无如白发何相见惟期树勲业蒋陵佳气正嵯峩
　　寄彭万里给事时防山西政
　　与君文采旧同朝翠管文立早上九霄辇路香风随卤簿天坛花雨聴箫韶鹓鸾一别京关逺云月三年楚水遥欲寄清诗慰寥汴河东去近无潮
　　送沈主事起复除西安知县
　　年少天官旧考功马蹄催入未央宫声名已在云霄上乡国犹悬涕泪中辇路繁花明旭日佳城乔木语天风传家正欲存忠孝千古君臣此道同
　　寄罗友章先生
　　三年薄宦淹吴楚长忆先生在海涯不着朱衣垂玉佩还将白发映乌纱遥天劒气藏珠斗百越文光绚防霞云路相期苦相失春莺啼彻上林花
　　圜丘大祀
　　松栢萧森倚半空天坛髙峙帝城东宸旒肃穆千官合卤簿辉煌万国同上界清都移碧落泰堦黄道隠晴虹相如莫献青鸾赋不是祈灵太乙宫
　　寄黄员外文博时佐守徐州
　　使君文学冠贤科入拜工曹意气多五色云中披奏牍九重天上振鸣珂趋朝共沐恩波濶出守谁怜嵗月过防有蒲轮征故旧未应黄发老蹉跎
　　送刘芳之入蜀
　　峨眉西上穆陵关犹似帘栊响佩环华月髙秋沉楚馆防云清晓散巫山鸾衿寄恨今宵永锦字传情防日还惆怅风前花落尽相思惟有泪潸潸
　　饯宋承防潜溪先生致仕归金华
　　鳌峯朝日鹊声稀内使传宣下紫微予告不须留秘阁许归仍及赐春衣恩浓玉检天书湿人去金茎瑞气晞况是阳和二三月都门栁色正依依
　　承恩初入词林日亦得叨陪侍从班云影九重开凤阁天光咫尺近龙顔彤闱侍读青春暖彩笔题诗白日闲此去定酬优老愿软轮游遍越东山
　　保傅储皇二十春白头归去嵗华新优贤宠渥非縁老盖世文章不是贫锦诰涣颁云五色青宫喜见日重轮悬知恋阙丹心在长倚遥天望紫宸
　　一自先生离禁闼玉堂清致更无人金莲飏彩初寒夕燕寝凝香散暮春著作有官惟故事论思此道竟谁陈青云志气惭悲梗不觉临歧泪满巾
　　龙门佳致接仙山旧筑茆堂紫翠间方外羽人霞作袂瀛洲归客玉为顔常时望气懐京国午夜朝真响佩环愿祝圣朝千万夀还随笙鹤到天关
　　赠修撰道夫
　　蓬鬂飘萧洛上翁金门日日晨钟论思入奏天光近对御题诗烛影红衣故尚余当日绣马寒犹是旧时騘词华已作青云客圣代于今雨露浓
　　西樵
　　西樵山势卷飞龙万里扶桑海色通日丽锦岩开罨畵雨余银渚漾芙蓉紫河车防仙人掌白鹤花明玉女峯上相朝元鸣玉佩三城佳气郁茏葱
　　懐修撰朱备万
　　先生旧是瀛洲客文藻风流第一人华月玉堂仙署冷西风辽海鬂毛新文园最忆相如赋茅屋谁怜杜老贫圣世云衢需俊彦肯令漂泊暮江濵
　　冬至
　　冬至至日日初长久客客懐懐故乡梅蕋惟愁雪烂漫栁条又是春相将懒朝违世真自笑忆逺寄书殊未央海门关外暮云合应有南还征雁翔
　　乙卯除夕
　　四十今已过二年明日又复嵗华迁头颅种种见白发生计落落仍青氊梅花乱开客愁里云物长迷乡国边且可吟诗酌春酒烂漫取醉东风前
　　凤凰台
　　绮翮千年去已遥古台犹见碧岧嶤枫林晓露迷三楚柳陌春风暗六朝狂客昔时挥彩笔飞仙何处捻琼箫惟余一道巴江水流向天门作海潮
　　再游钟山
　　空青楼阁窅防间云是东南第一山武帝鸾旂烟草碧志公龙锡雨花闲江光逺荡鼋鼍窟云气常笼虎豹关欲驾天风凌絶顶上方琪树夕阳还
　　懐旧游寄李士行
　　忆上髙台望赤霄火轮光动彩虹飘鲛人夜织明珠佩龙女晨防绛节朝迤北关山周正朔平南将校汉嫖姚狂逰又是三年别海上蟠桃露气销
　　寄髙彬
　　条风二月古隋堤杨柳青青拂水齐万里客懐将白发一年春信又黄鹂亲朋嵗久愁多望故国诗成醉懒题惟有别君情不浅梦中时到石城西
　　送蔡九节还南安
　　防年为客怕逢秋每见春来忆旧逰归梦夜随寒雨急片防春逐大江流防山有兴还堪冩惜别从来不解愁斗酒殷勤一醉相思何处却登楼
　　春兴寄端方故居
　　乱藤髙竹散清烟独倚阑干思然流水浪随春浦濶故人家住白云边三年逺别空相忆一段新愁自可怜欲得山隂晴夜雪东风吹放大江船
　　送人还乡
　　嵗晏那堪送独归石门烟树晚依依防囘客思愁江浦十幅蒲防挂夕晖沽酒乍闻何处笛问程应为故山薇到时犹想多幽兴一乐堂深见舞衣
　　西岩图为严彦恭题
　　欲冩沧浪愧不才畵图今喜见君开峯峦影落寒潭静欵乃声从返照来千顷白波龙伯国百年髙兴子陵台闻君早晚趋金阙风雨渔矶长緑苔
　　懐白云山房
　　家住沧洲洲上山数椽茅屋乱云间天晴叠嶂开金碧雨过清泉响佩环髙兴别来长寂寞故人谁与共跻攀洞门猿鹤应相问何事先生久未还
　　除夜
　　大地白雪似白沙游子况复未归家寒云黯淡暗海曲春风浩荡来天涯楚山卢橘渐舒叶故园枇杷应着花未得乗船出京口枯坐旅邸如春蛙












　　西庵集巻五
　　钦定四库全书
　　西庵集巻六
　　明　孙蕡　撰
　　七言律
　　之官平原留别诸老
　　朱衣和泪别龙庭瘦马嘶风出凤城托迹禁帏原已重之官名邑未全轻驱驰秪笑儒生拙悯念难忘圣主情后夜玉堂清漏永紫薇花月向谁明
　　别妓
　　骊驹西上帝皇州斜抱云和泪暗流子夜歌词翻白雪残春风物似清秋青鸾信防阳台路翠被香寒燕子楼七十二泉萦别恨济南烟树緑幽幽
　　江上
　　江上青枫初着花客防和月宿蒹葭过云踈雨数千防临水小村三四家风起渔船依钓石潮囘归雁认平沙秋懐已向南天尽又是沧洲阅嵗华
　　金山寺
　　洲贝阙烂相辉夹岸人家对敞扉四壁波涛长触石孤山花木自成围横江鹤向扬州去泛橹僧従建业归迁客凭防重囘首蓬莱云气晓熹微
　　送牛应祥都阃
　　将军淮北分符地正在隋家古汴河别馆芙蓉飘绣帽御堤杨栁映雕戈彊兵戍久通蕃语降竖年深解汉歌此去防花朝上国春风天上聴鸣珂
　　髙邮
　　山日未出烟茫髙邮放船催下江揺橹唱歌白鹞子过湖打鼓黄头郎鸟拖云叶低贴水鱼噀浪花髙接窓微官所得防何计吟鬓四十今苍苍
　　秋风
　　秋风淅淅吹屛山汴河之水声潺潺归云一似宦情薄飞雁不将乡信还千峯澹对寂寞景孤客况栖羇旅间且可狂歌对樽酒未须惨戚懐江关
　　秋风淅淅吹江亭汴河之栁犹青青黄姑东渡防七夕白帝西来朝百灵初开琪树已云落逺别客愁今未醒欲冩乡书寄南雁故园万里天防防
　　虹县九日登五女冢【三首】
　　肺气经秋久未平佳辰酌酒防君倾雨催黄菊非无意风落乌纱最有情仙客此时缑上彩鸾何处玉箫声逶迟未就丹砂术俛仰微官愧此生
　　老去佳辰得防逢登临此防叹匆匆云来汴水波光白日落屛山树杪红抱病独怜贫子美休官惟羡老陶翁遥知弟妹家山里防向天涯倚防鸿
　　五女峯头烟树荒登临聊得散徜徉忽惊重九今朝是却忆三千客路长冷露余花偏有色朔云防雁不成行寜教醉里逢佳节且免醒来望故乡
　　淮上忆京
　　去嵗兹辰客帝畿蒋陵西曲雁飞飞秋风丛菊开荒迳落日浮云满翠微老去吟边芳物改别来天上故人稀登临复对青樽酒醉倚淮山忆禁闱
　　清河口
　　清河黄河相间流四月五月如九秋墨云压地箕斗黑浊浪吐雪龙鱼愁江河万里杳何极行役半生犹未休故园清兴自不浅此日松竹风飕飕
　　圯上懐古
　　草没荒台烟树踈维舟凝眺久踟躇凌波见説求仙履博浪曽闻误副车勲业赤龙三尺劔风云黄石一编书独怜衣赭人如玉鸿鹄歌残怨有余
　　过三洪
　　官舟已落三洪口犹在飞流澒涌间放棹忽闻过乱石开窓始觉慰愁顔云连雪浪瞿塘峡树隠青泥古劔关谩有微吟追太白此身疑谪夜郎还
　　过吕梁
　　二月三月寒尚饶上洪下洪春雪消奔霆出地星火裂吼浪触石鼋鼍骄晨昏雾底苍水佩明灭云中丹凤箫灵风为我送归棹故国越海天迢迢
　　帝子
　　彭城三月风气和吕梁雪消春水多浊雾蟠空作飞雨崩涛薄岸成盘涡鲛人珠佩影明灭龙女金支光荡摩故山云物防时见迁客此地长经过
　　徐州洪【二首】
　　吕梁积石天峥嵘徐州上洪波稍平蛟龙怒巻四时雨砥柱乱落三秋星辛夷杜若散洲渚贝阙珠宫开窈冥舟人倚棹笑相语九里山色连彭城
　　龙门鐡石倚天开彷佛瞿塘滟滪堆万里江风来灏气九秋晴雪迸惊雷层隂水府和云见浊浪漩涡划岸回小舣扁舟待明发霸王台下乆徘徊
　　汉祖庙
　　长陵见说石麟荒遗庙丹青野水旁古剑星光时出没大风云气尚飞杨三秦寳鼎垂鸿业万嵗英魂恋故乡莫怪凭髙重囘首楚台烟树郁青苍
　　歌风台
　　汉陵秋树起苍烟故里髙台夕照邉逐鹿洪图今已矣歌风遗迹尚依然赤松人去封留梦泽云浮狩楚年可是君王思猛士青峯和雪暗遥天
　　戏马台
　　盖世英雄亦壮哉古河三面对荒台汉家陵阙迷春雨嬴国江山起暮埃雄剑昔年金鏉锈龙媒此日锦毰毸乡云一笑山花动疑是君王衣绣来
　　范増墓
　　旧识荆州老将名秋风此日过佳城羣雄逐鹿留遗迹稚子求羊入废茔玉斗有声松雪落苍精无影石麟横可怜牢落祥云气又向芒砀谷口生
　　过黄石公祠
　　尘编寥落千秋事野客停舟问隠居烟月髙名兴汉后风云逺畧避秦余赤松仙子依丹室黄石山精防素书嵗晚圯桥风物改泥中履迹近何如
　　过髙唐
　　瘦马嘶春北郭门郡城茅屋似山村荒坟肹子雄风在野曲緜驹旧谱存霏雾出林销杀气行云驻彩阁朝昏千年往事今尘土寥落幽花酒一樽
　　客平原春日有懐
　　怅望乡园去计违春来惟有思依依客程故向南天逺花信偏于北地迟汉帝苑邉卢橘熟秦佗墓上鹧鸪飞柴门独对东风掩此日松筠冷翠微
　　宿髙彬第
　　夜宿故人孤旅邸更深华月满晴空朋游动是经年别樽酒寜知此防同上国鸎花明戚里故山松栢语天风豪吟未觉清狂尽醉里诗成气吐虹
　　挽夏尚忠
　　疋马江南更度关寒云撩乱扑燕山故乡风物频囘首同辈衣冠竟厚顔使节谩随征雁逺宦情长似野鸥闲黄湾緑水深千尺此日西风旅榇还
　　送陈御史孟阳之官三河
　　防年文墨侍彤闱妙句曽防对御题翠栢台前聴雨漏金莲炬底立霜蹄当时意气青云动此日栖迟皂帽低歧路相逢又相别滦河烟树冷凄凄
　　赠杨主簿时为金银闸垻官天台人
　　寥落清秋老孟嘉向风长是整乌纱西江见説诗无敌东郡谁怜鬂有华金垻晚飞湖上雨巾峯晴漾海门霞微官未遂清逰愿辜负仙桃防树花
　　黄河四月动官舟河上梁山紫翠浮马颊余波冲岸防龙门残雪带星流熹微曙气乡心逺飒遝凉风鬂影秋遥忆钓鱼洲渚上防畨吟兴负沙鸥
　　古河
　　萧关之北黄河流昔时禹迹今成丘荒碑苔藓不辨色古水蛟龙犹有湫野人千载见清浅海宇万里无戈矛明当作颂献天子髙镌寳册埀鸿猷
　　出关
　　忘却防花上帝都出关犹记佩兵符龙归古寺云初定鸟落寒滩水半枯万古文章关气运十年风雪老头颅凭将翠管三千牍换取黄柑二百株
　　冬至
　　朝来喜色动钟山云气从龙杳霭间宫扇影揺春仗下佩环声散早朝还书祥谩有三千牍献颂长违咫尺顔已拟隂何同结社遍题新句老江关
　　思家
　　京华薄宦已沾巾寥落三年济水濵冷雨青灯吟客梦东风蓬鬂异乡人云涛沧江暮榆栁依依旅邸春朋旧别来多野兴故园应已赏芳辰
　　南昌鐡柱观
　　琳宫石笋露岧嶤云是千年此镇妖方外羽衣能济世城中仙甃亦通潮蛟龙水底蟠金锁鸡犬云间聴玉箫行槖已垂思防石祈灵坛上倚逍遥
　　十八滩
　　五城一别二千里孤棹重经十八滩拍岸怒涛雷喷薄横江乱石鐡巉岩天隂紫蜃笼商轴夜冷苍龙吼劒关犹记平南诸将下楼船此地凯歌还
　　寄髙彬【二首】
　　与君夙有通家好堂上严亲未白头野寺花明春载酒清溪月朗夜浮舟陶潜此日生归思屈子长年赋逺游烟水五湖归棹早为余开迳碧林幽
　　蟾溪溪头春水生故人卜筑茆堂清开门雨过芳树緑对酒风来幽鸟鸣我纒薄宦去乡国君亦久客留天京未知何日遂归计重结渔郎鸥鹭盟
　　采石太白墓
　　冠屦何年堕世尘先生元是谪仙人春云彩笔惊飞燕暮雨沧江泣石麟牢落清名元不没衰迟大雅竟难陈翛然我亦狂吟客思杀风流贺季真
　　次黄州
　　日落放船鹦鹉洲汉阳烟白树幽幽江豚数起浪花夕野鹤一声山木秋防影掠云过赤壁橹声揺月下黄州何因散发林臯下得似苏仙烂漫游
　　望庐山【二首】
　　扁舟夜泊浔阳岸隠约香炉五老巅红叶天灯飞乌外白莲僧社断邉苍崖影合东林寺银汉光连瀑布川亦有宗雷遗世想千峯无路访羣仙
　　东林佛阁倚岧嶤萝迳逶迤傍石桥松柏千章连左蠡芙蓉万叠倚层霄琪花雪影江心见莲社天香世外飘归老倘酬仙赏愿篮舆寜待逺公招
　　至储潭庙留题
　　五老峯微楚路分贑滩犹礼洞庭君行空鐡马寒嘶雾带月苍龙夜吼云琼佩倩谁招帝女桂浆聊复奠灵氛清吟寄逺成孤絶思入沧江白雁羣
　　过岳州
　　孤舟江汉间嵗华揺落鬓毛斑裁成方朔三千牍博得瞿塘十二滩峡口瘴深迷岳渚洞庭风顺过君山无端又是重阳节起对黄花一破顔
　　巫峡秋懐
　　淅淅金风霄汉间火云犹自绕巫山雨余神女收旌斾月朗明妃响佩环万顷波光人鲊瓮一天秋色鬼门关吟魂未向三巴防尚逐东吴畵舸还
　　八阵图连滟滪堆永安宫下水萦廻风云旧碛森犹列行在荒台乆已頽鐡马跃云嘶冻雨木牛遗恨吼惊雷英雄一去今千载残照西风首重囘
　　汉相祠西江水烟晚风平楚送归船千重古锦云端石一带空青峡里天诗思每懐秋放鹤客心那更夜闻鹃凭谁为写髙唐赋谱作朝云蜀国弦
　　懐四川【二首】
　　蜀城风物冷凄凄马上哦诗日向西雪氷融春水緑锦江花落子规啼卧龙祠废碑横草杜老堂空雨涨溪囘首胜游成往事倚风吟防意俱迷
　　草堂烟树入青霄汉殿荒台秀黍苗宇宙诗名今尚在风云霸气未全消寒星夜落支机石锦水春明驷马桥花栁旧游今防载西风蓬鬂影萧萧
　　懐罗浮寄萧链师
　　误解兰缨下彩峯十年飘泊厌西东秋风楚塞尘随马夜雨吴江浪打篷旅邸寂寥芳嵗换仙游烂漫几时同罗浮此日南薫转无数澷山荔子红
　　访单孟雄不遇
　　不见龙滩单孟雄欲従山藓覔行踪门前乌桕经霜紫树杪青霞着日红蜡屐定过蝴蝶洞竹门长掩鹧鸪峯桃花流水仙源近嵗晚渔郎或再逢
　　曽氏耆夀翁诗
　　词林每忆乡园友曽是才名动缙绅观国倦骑沙苑马幽栖长戴华阳巾芙蓉火足龙蟠鼎松树天寒鹤近人天上归来今白发泉南水竹愿为邻
　　懐万修撰谪辽东【二首】
　　垂老谪官瀛海上惊闻呜咽泪沾巾长怜偃蹇难堪俗岂信文章解悮身赋鵩防年留贾谊懐沙此日吊灵均无劳更用悲萍梗见説皇家雨露匀
　　闻君逺谪三韩去万里天风裂素衣圣世君恩殊未薄畏途吾道一何微金莲炬暗梅花落鸭緑江寒雁影稀我亦漂流向沧海相思何处不依依
　　奉寄文渊学士吴公
　　翰苑摛文沐宠多遥闻近侍在銮坡谠言屡进分香日直笔常濡太液波入相内庭称褚亮荐贤当路説常何独怜落职东迁客逺道西风鬂欲皤
　　懐朱太史芾宋舍人璲
　　谁怜飘泊向江关独倚长风忆妙顔老我黄尘三楚外羡君华藻五云间清时步武蜚声蚤晚歳逶迤奏牍闲钟阜冶城苍翠里何由更得共跻攀
　　懐掲孟固
　　弱水神山路然欲从何处问羣仙金门正合容方朔沧海寜当老郑防白玉堂前秋月冷紫薇花上晓风颠吟魂想挹天光近凤尾游丝五色鲜
　　懐碧虚观寄止庵萧链师【四首】
　　安期台下蕋珠宫旧雨题诗紫翠中五夜丹光虹贯日四山松树鹤呼风云深洞口藏金母嵗乆林枫化玉童吟客逺游仙子去锦桃春晚为谁红
　　飞泉作雨落寒岩蕋阙凌天起翠岚禹柏千年青蔼蔼尧蒲九节玉毵毵天游别我知谁共世故撩人秖自惭云月旧盟应未冷可能相待解朝簮
　　平生最有沧洲趣一住三吴十二年愁逐乱云生隠隠梦随孤鹤去翩翩寻真谩尔懐仙侣链药凭谁授秘编目防南云心欲絶秖今无计脱尘縁
　　前身恐是临臯鹤长占烟霞物外交防向沧洲乗野艇更依蓬岛结书巢千年果熟云明树五粒松寒露滴梢为报罗浮萧羽士好开萝迳碧山凹
　　思家古河
　　古河烟草暗南天此去乡园路几千燕子来时春寂寂海棠开后雨绵绵沧江水绕吟诗社緑渚花明载酒船更忆故人王给事愁来书破薛涛笺
　　闷兴
　　无奈客愁愁不醒谁怜新舍在南溟佳人花底占乌鹊令弟沙边唤鹡鸰庾岭南来云漠漠清江东下雨防囘吟罢空惆怅谩对寒梅倒醁
　　观海
　　海上蟠桃冬着花蓬壶髙处敞仙家天寒雾雨笼鲛室夜乆星辰泊钓槎神女步莲珠结凤醉翁题竹墨淋鸦连鳌未试任公手欲借前筹纪嵗华
　　戍辽渡海【二首】
　　天风万里噀洪涛惊见神峯立巨鳌綘节影揺龙伯国绣幢光拂海鳬毛浮空员峤随波长绕石珊瑚出浪髙傥许从戎树勲业白头归路拥旌旄
　　清诗字字尽琅玕水底蛟龙夜起看未结柳船驱五鬼又将蓬髩犯三韩灵筌降夕通仙语海屋添筹纪嵗阑万里封侯期可遂春风笳鼓入长安
　　渡海呈同逰
　　同来文章诸钜公昔时作宦今从戎不论西蜀与东广共渡北海期南风将军锦带佩双虎左校寳刀藏一龙明年奏凯答神贶羽书归奏蓬莱宫
　　沙门岛【三首】
　　白银堆里涌仙台嵗晚登临亦壮哉妖蜃吐烟成海市巨鳌擎石作蓬莱金蕤翠羽空中见贝阙珠宫水底开凯奏北旋应有日同逰俱是济时才
　　立占沧溟碧玉簮蜃楼髙过百花岩兴来落笔才无敌老去从戎力尚堪诗巻长年留海内梦魂清夜绕江南纶音早晚需前席日望登莱使者骖
　　沙门沧洲洲上山九河碣石髙巉岩云来气通巫女峡月出光映蓝田关宫前彩凤驾车下祠底白龙行雨还浴鳬飞鹭立沙际疑是青琐晨朝班
　　与谢县丞坡山聨句
　　防年来作交州客今日方登第一楼【谢】万顷烟波涵碧落四山云气蔼清秋【孙】瑶台鹤驾排空下石室丹光傍井浮【谢】蓬岛依微天路近凌风直欲访丹丘【孙】
　　送董文啓出宰江夏
　　委佩晨防拜玉除西逰真食武昌鱼王孙碧草秋无际仙掌金茎露下初今日才名须卓茂当年词赋説相如登临若对南楼月待尔賔鸿寄尺书
　　挽李樵云
　　相国灵轝閟九京桓桓松柏表佳城风云已际兴王运雨露偏伤孝子情一代文章遗汗简千秋彞鼎勒勲名平原賔客今谁在独写椒浆带泪倾




　　西庵集巻六
　　钦定四库全书
　　西庵集巻七
　　明　孙蕡　撰
　　七言絶句
　　红菊
　　龙山九日宴斜曛万朶秋香散彩云醉防纶巾对芳物西风应识旧叅军
　　灵均且莫怨清醒楚水朝云炫落英宿酒未平佳节过西风吹帽最多情
　　墨菊
　　熹微衡宇露初干九月江南动早寒肺气暂平新防酒天香零落醒中防
　　三径松门掩翠萝白鹇飞去晓霜多天随艇子无人共寥落寒香奈尔何
　　红梅
　　瑶池王母阆风西夜晏羣仙锦绣帏月落参横天向曙醉骑丹凤绕湖归
　　丹青学冩夀阳姿艶杏仙花嫩柳枝犹记醉邀何水部淮西歌吹旧台池
　　墨竹【九首】
　　洞庭春尽水溶溶锦瑟轻寒起卧龙行客欲投苍水佩乱云遮防九疑峯
　　谁拈秃笔冩凄迷乱石横江碧玉低犹记畵船初泊岸落花时节郭公啼
　　虹光云影緑参差赤壁艅艎晚更移春雨乍晴烧玉版鲥鱼上水鳜鱼肥
　　阳云台下曲江头一径笙箫万顷秋莫向晚凉歌白纻碧丛深处有钩辀
　　秋寒万玉倚云青青入君山白凤翎偷得云和千载曲夜深吹与老龙聴
　　昨夜春雷震楚山箨龙惊觉锦斑斑峨眉老客禅心在应化横江老鹤还
　　岩上烟消见日光歌声遥隔水云乡渔翁莫汲清湘緑留取髙枝宿凤凰
　　澧水春隂午未消寒梢低护木兰桡天涯风物余空翠应是英皇泪防飘
　　葳蕤万玉晓撑风应是清溪野水东更畵接防颠倒着嫩凉添我緑隂中
　　王孙图【二首一挟弹一聴鸟】
　　谁拈金弹倚青骢鞍面开元结束同好似华清二三月緑隂笼仗入离宫
　　东风驰道直如弦琪树春隂防马鞯从幸少年初赐锦数声啼鸟落花前
　　宣和树木翎毛
　　上林芳树蔼崇宣澹墨踈翎腻粉牋何似白榆栖冻雀萧萧风雪满祁连
　　折枝桃花图
　　扁舟独上武陵溪花暗渔郎路欲迷忽见画图惊一载东风憔悴一枝低
　　桃花白练
　　沅江江口武陵溪翠影红香粉翅低为向东风烦寄语莫将春色到安西
　　杨妃出浴
　　浴罢温泉体未干敛襟非为玉肌寒伊谁一搯痕犹在只恐三郎着眼看
　　杨太真对镜图
　　舞鸾金背隠清光中有开元堕马妆一线枕痕春色浅夜来知是梦渔阳
　　梨园按乐
　　白雪飞香玉作城霓裳度曲按新声东风吹醒渔阳梦一段春愁畵不成
　　村妪牛圗
　　玉环迷恨马嵬坡出塞明妃泪更多何似阿婆牛背穏春风一曲太平歌
　　昭君【五首】
　　莫怨婵娟堕朔尘汉宫蕃地一般春皇家若起凌烟阁功是安边第一人
　　晓来氊帐理铅华对镜偷怜复自夸如此玉顔君不顾更从何处选良家
　　阊阖龙鳞开玉陛嫖姚马影度旌旗谁怜汉道升平日是妾漂流薄命时
　　囘使殷勤莫寄辞君王此去苦相思容华自昔能倾国只为风沙逺别离
　　玉顔啼泪湿龙沙东望长安不见家月满穹庐愁似海强将心事付琵琶
　　题葡萄
　　骊龙弄影照髙秋万斛明珠露气浮还忆玉人歌舞散紫驼银瓮出凉州
　　杂畵【十首】
　　曽记东林信杖藜逺公门对石桥西长松月落猿声歇赢得青山似虎溪
　　罗浮山水沧江曲水连清溪树连屋旧雨仙翁乗兴来荔支应过杨梅熟
　　溪云漠漠树宛宛不是三湘定辋川花气晓迷桃叶渡虹光夜贯米家船
　　小瓮松花已泼醅缚柴门子夜长开天寒动有王猷兴应放清溪夜艇囘
　　惊涛一叶海门关秋浅吴枫未着斑十载宦逰今防畵澹烟斜日小孤山
　　不见扁舟采芰荷天风何处度清歌芒鞋此日云门寺应是鉴湖秋水多
　　望湖亭上倚清秋水落呉城树色幽何日松巢招五老九江同泛钓鱼舟
　　爱此名山似蜀中山如斑笋树如龙瞿塘防日漩涡小欲驾扁舟访赤松
　　沾恩防载入承明云冷渔矶白鹤盟忽见新图被山恼欲辞簮组乞归耕
　　白鹭洲前野艇归钓鱼矶上緑杨埀人间野况都如畵奈此穷生薄禄为
　　四皓图
　　只合餐芝老万山谁教鹤发动龙顔蛾眉对酒歌鸿鹄怨入商林紫翠间
　　畵梅【四首风烟雪月】
　　防龙扶风飞上天明珠万斛争春妍师雄醉梦飒惊觉罗浮月堕西湖边
　　梨花香冷月隂隂青女横陈万玉林绣箔珠帘人不见相思无地着春心
　　小国佳人窈窕娘春风环佩素绡裳千年独抱灵均怨夜结明珰献楚王
　　仙楼十二敞春风千树桃花似锦红瑶水玉娥清宴罢素鸾归去月明中
　　松
　　双松如盖倚云长曽忆匡山问草堂拂石坐来龙影湿半陂春雨茯苓香
　　梅
　　天风吹堕白霓裙五岭云深路不分千丈玉阶寻步袜碧牀香落始知君
　　尝草图
　　蒺藜勾吻总青青惭愧春山草木荣防欲骑龙叩天阙緑章祈雨防黄精
　　舞马图
　　雾鬛风鬃锦彩鲜登牀旋舞更翩翩青骡只识连云栈不解衔杯献御筵
　　送翰林宋先生致仕归金华【二十五首】
　　海内才名五十年圣恩荣许晚归田金华父老如相问曽是瀛洲第一仙
　　新赐宫衣雪色如归荣况及早春初公卿祖帐都门外人道风流似二防
　　二十余年侍禁闱趋朝常早晚归迟春坊一掬临分泪记得埀髫受业时
　　门生日日侍谈经独向孙蕡眼尚青防度背人焚谏草风灰蝴蝶满中庭
　　千载班扬亚六经先生髙步续芳声髙丽日本朝王使长向仙班问姓名
　　万丈文光北斗悬清名不独域中传鸡林买得潜溪集已向扶桑石上镌
　　头白勲庸列上卿君王岂是重文名朝廷礼乐新寰宇半是先生撰次成
　　防逆龙鳞进治安朝囘只说圣恩寛小儒日侍丝纶阁不得囊中奏稿防
　　令子内庭书制诰佳孙复作序班郎一门三代沾恩泽更着锦衣归故乡
　　事业文章满汗青白头归去世縁轻双溪水绕长松下只读楞伽一巻经
　　红鞋金带荔支花三品词林内相家归去山中无个事瓦瓶春水自煎茶
　　盖世文章未是雄真纯卓有古人风赐金长是沽春酒醉杀邻家桑苎翁
　　乞与山童润笔钱归时正及早春先玉堂分取薇花树种在双溪浅水邉
　　玉树芝兰取次成小孙开嵗亦能行悬灯夜读元朝史认得前编老祖名
　　不用黄牛教子孙为儒三世受君恩却将视草堂前笔归去题诗水竹村
　　山僧野客莫相过碑板人间刻已多从此黄庭不须读自开池水养羣鵞
　　荣归诏许老山坰火枣交梨养性灵秘府图书翻阅尽却从方士借丹经
　　近欲长叅不语禅水云飞尽月轮圆惟余一册龙门子留与西江学者传
　　后学无师误少年在于蕡也更堪怜聨班欲上陈情表留取先生住讲筵
　　华发朱顔六袠余还乡犹驾软轮车龙江关吏如相识应止青牛乞著书
　　祖考荣封宠数优君王亲为制词头临流好起云章阁髙压清风八咏楼
　　羽衣来自大江西打得旌阳鐡柱碑闻道珊瑚纒药石碧潭清夜老龙嘶
　　建业钟残禁漏稀九重天上早朝时玉堂清署风霜冷常恐先生入奏迟
　　凤翥龙飞御制文人间未见墨花新恩荣独为词林重亲向宫门赐老臣
　　晚出金闺望故乡芙蓉峯影月苍苍归途跨得银鞍马原是天闲小乗黄
　　寄髙彬
　　条风吹緑满蟾溪蜡屐行春日向西独木桥邉乌桕树鹁鸠飞上上头啼
　　寄王彦举
　　緑杨隂下玉騘嘶丝络银瓶带酒携梦入南园聴夜雨不知身在蒋陵西
　　寓居传小楼懐以成
　　故人何处舣兰舟谁念西窓客滞留赖有姮娥怜寂寞流光偏照读书楼
　　临清轩题壁
　　思君防日不相见特向城南问隠居巢鹤不惊流水静一炉香炷数编书
　　忆得【四首】
　　忆得垂髫少小时青灯黄巻日相随于今放浪江湖上一段闲情緫付诗
　　忆得初年不解愁药栏花迳日风流临池书罢黄庭帖走马城南覔旧逰
　　忆得栖迟泉石间衡门无事锁常关日长书困南窓下燕子惊囘梦里闲
　　忆得曽陪紫府仙风流儒雅兴翛然夜来贪玩西窓月花影侵堦尚未眠
　　龙江夜泊
　　蒋山山头秋月明龙江江上暮潮生行人又是金陵客卧聴西风鼓角声
　　过扬州【二首】
　　江上垂杨覆白苹斜阳啼鸟防吟魂朱楼翠箔今何在一带寒城锁暮云
　　垂杨白白折残枝春尽琼花作雪飞少日狂逰今是梦竹西歌吹旧台池
　　下邳
　　淮南五月叫春鸠花落清河锦浪流偏恨寂寥乡思里澹烟寒月下邳州
　　吕梁洪
　　惊涛触石雪潺潺五月河风尚作寒问讯南来荆楚客官船防日到淮安
　　聊城
　　雨浥颓墙草翳空鲁连千载见髙风愁来自撚鸦翎箭日落登城射防鸿
　　聊城见荷【二首】
　　疎疎寒緑间天香细雨微风澹晓妆忆在古原山县里寂寥三载负红芳
　　花不成妆藕未干嫩红新叶卷轻寒官河水落南风小不似贺家湖上防
　　武城
　　独上荒城野日隂弦歌千载忆遗音黄堂皂盖成尘土何处春风緑绮琴
　　过茌平望峄山
　　邑敝天寒草殒青授经谁吊伏生灵巉岩石刻虽竒古终慊沙丘混鲍腥
　　周公
　　帝子挥戈复故都三监才畧佐鸿图扶危不仗苍髯老谁奉新王六尺孤
　　范蠡
　　已作江湖物外仙归舟谁遣载婵娟登楼有客思倾国几度临风夜不眠
　　伍子胥
　　忠言极谏起君猜宰嚭防行劒赐来从此强呉随作沼果然麋鹿走髙台
　　黄歇
　　终古天心不可亏隂谋只是得倾危春申便使能成事只似秦家吕不韦
　　荆轲
　　悲歌慷慨发冲冠上殿披图却胆寒生刼诅盟縁底事错将秦政比齐桓
　　昭陵
　　万里山河防战征阿爷机不见先明春城鼓吹黄金甲肯伴藩臣奉乃兄
　　苻坚
　　战鬭争雄国作墟雠民恨不总为鱼谁云未得降王长先向长安为卜居
　　二乔
　　中原落日一星黄虎跃龙跳有底忙漳水凤台髙百尺小姑何用嫁刘郎
　　赤壁
　　百里旌旗蔽楚天黄龙青雀化炎烟可怜酾酒临江上正是孙郎跃马年
　　魏台
　　魏台金雀舞晴空劔阁云烟起卧龙词客倚楼空作赋不骑羸马向西东
　　姑苏台
　　嫋嫋江风泛玉台荔支香老木开蛾眉不饮杯中酒日暮阊门野鹿来
　　灵岩寺
　　屧廊犹记馆娃名照水荒台草自青防树芙蓉依水阁雨余西子醉初醒
　　姑苏开元寺
　　梵宫春尽落花时倦鸟犹啼竹树枝想见风流唐太守緑隂满院坐题诗
　　望九华山
　　一叶扁舟渺漠间白云飞处九华山生来自有清幽兴每被微官误却闲
　　过赤壁
　　楼橹炎烟旧事非留题孤壁日斜时周郎慷慨空横槊如此江山不赋诗
　　过荆州
　　髙情长记仲宣楼醉里临风赋倦逰千载词华人似玉客船今日过荆州
　　巫山
　　巫山髙髙知防重朝云暮雨楚王宫人心对面有巇险更胜髙唐十二峯
　　出蜀【二首】
　　白帝秋髙木叶黄蜀中长是雨浪浪瞿塘水落漩涡小一路防山到洛阳
　　雄风淅淅雨凄凄啼杀春山蜀子规江到岳阳舟楫穏梦魂从此怯巴西
　　次张仲举诗韵【四首】
　　重重叠叠水南峯五五三三石上松钓艇荡归春雨足草堂犹有白云封
　　江上依稀栗里峯峯前隠约故园松征鸿尽向南天没不为离人寄一封
　　逺逰三载别青峯见畵长思问竹松归棹五湖烟水濶柴门应有落花封
　　云连江上九华峯露沐仙家五粒松但使风光如画里余生不羡五侯封
　　幽居杂咏【七十四首自洪武十一年平原还家作也】
　　仙衣自种一池荷采采青黄当绮罗怪底迩来秋气早水禽飞去晓霜多
　　纨绮纷纷防战塲闲身赢得水云乡扁舟日暮鸣榔去付与沙鸥管夕阳
　　少日三呉乐事饶木兰船上醉吹箫松风惊觉防仙梦疑是钱塘八月潮
　　自别瀛洲鹤背寒石田茅屋嵗漫漫梅花几树先春发犹自金莲炬照防
　　学链还丹嵗月迟要观沧海倒枯时人间甲子成何事不似山翁一局棋
　　偶趂新凉理钓船秋云映水色澄鲜渔童解撒拦江网賸得槎头缩项鳊
　　浅水渔船学抢风竹竿斜着抗孤篷青蒲叶底寒波起吹入芦花别港中
　　野老烹鸡防四邻瓦盆盛酒乱无巡风林自奏阳春曲一日莺声到夕曛
　　逺公莲社乆相招老大无心到石桥遥想东林山月出白猿啼处树萧萧
　　十载山中读道经石坛烟雨桂花生年来卖药长安市渐喜无人识姓名
　　隠去无心恋嵗华惟同野老问桑麻门前莫种青青栁怕有人呼县令家
　　酒伴诗僧日见寻髙歌剧饮坐柽隂留连莫怪杯中尽賸有床头旧赐金
　　髙原极目浩茫茫鸟尽遥天若个长一片夕阳秋草地不知今古防兴亡
　　醉里临风吊屈原楚吟空赋逺逰篇凌空语意谁能解千古惟应待我传
　　试学鸱夷物外情水云空濶钓舟横従来用尽无髙策浪得归湖范蠡名
　　终古无名识是非百年髙兴子陵矶沙鸥不管人间事细雨斜风自在飞
　　玉裴仙子住山椒静夜能来不待招莫怪寒林星斗黒野人疎懒坐相邀
　　长乐歌钟醉五侯沧浪何似泛扁舟无人解得闲中意云满秋空水自流
　　厌防桃李媚春阳最是秋来乐意长千防黄花数行栁幽居人道似柴桑
　　野吟诗句出天成景物如云眼底生白石江头乌桕树夕阳疎雨鹁鸠声
　　鹤背腰纒有防家老陶贫薄太无涯青鞋布袜归来好却使无钱对菊花
　　依山茅屋小于舟吟对风光忆旧逰平地白云秋万顷五湖烟水似扬州
　　村醪旧瓮按新篘四月蚕成麦亦收但使百年都若此吾今于世亦何求
　　幽花满树酒盈樽白水斜阳度曲村曽忆少陵风雪里也曽朝叩富儿门
　　怪底襄阳孟浩然蹇驴冲雪踏江天无人説与寒梅树只合开花暖阁邉
　　幽居僻类杜陵家春日垂垂橘柚花花迳今朝縁客扫磁瓶汲水自煎茶
　　冻露初开日晕青长松落雪报新晴茅檐闻瀑俄惊起何处鸿门碎玉声
　　野人于世本无营尚有闲功日计程筼竹缚梯求蜜筩连宵运水捣香秔
　　梦觉哦诗醉后眠春来秋去緫茫然山中厯日従来少欲倩何人记嵗年
　　本学埋名坐钓矶谁言天上客星移前滩水落西风冷覔得羊裘不敢披
　　回塘曲渚月明多逰女相呼采芰荷老去风情浑尽减隔花谁唱竹枝歌
　　归休赢得卧中林坦腹蓬头緑树隂非是葛巾浑忘着迩来华发不胜簮
　　垂栁隂隂护钓矶溪流尽处着柴扉时人莫用知名姓清世林泉老布衣
　　为报奚童扫緑苔柴门长日便教开晓烟晴日鹊声急应有故人天上来
　　勲名本不到旂常徒得烟霞冷趣长林下一瓢桑落酒谁云得及市朝香
　　书生元亦羡封侯经世才迂不自由万一鹤书求野逸素琴重到碧山幽【洪武十五年果起用】
　　青年出仕奉明君老去投簮卧白云千载周颙风致在北山先自错移文
　　桂树丛生山正幽王孙嵗暮尽优防不知招隠縁何事聒聒风前咏不休
　　约客聴琴扫石台竹门咿轧倚风开空山日暮碧云合天外美人来不来
　　夘酒初醒午梦余南风入户北窓虚闲身已在羲皇上到此令人悔读书
　　韩子髙轩不再逢草庐长倩落花封苦无韬畧能匡世伏枕惟应愧卧龙
　　渊明千载我知音縦有氷弦不鼓琴闻説商于寻绮角寂寥谁识古人心
　　云本无心偶出山幽林薄暮鸟知还如何世上驱驰子只在红尘扰扰间
　　故人肥马衣轻裘意气扬扬得自由林下雨余苔径滑免劳相过碧山幽
　　多才宋玉乆能诗误对清秋景物悲湛湛长江枫树底扁舟正可学鸱夷
　　最爱徉狂阮嗣宗秋懐当日赋偏工酣歌裸袒青林下晚嵗心期与尔同
　　容得萧闲亦已多敢论官绶与渔蓑东流逝水西流日百嵗只消如此过
　　雨浥琪花落满牀寂无人到读书房闲中不觉青春过静里方知白日长
　　呼龙种木岂无经瘗鹤藏书亦有铭独对梅花写遗恨招魂未续楚骚声
　　露气横山夕未晞古松枝冷鹤声迟东林日出西溪白正是仙翁睡熟时
　　欲铸钟期未买金防丝寒縆案头琴虚堂月底弹清曲别鹤离鸾自赏音
　　笑杀仙源避世翁洞门犹与世人通临流莫种桃花树惹得春来着处红
　　一自衰翁惹世哗川原锦树敛红霞关门不倩烟霞锁都向春风怨物华
　　笑杀山隂王子猷凌兢雪夜泛扁舟地炉满着松明火芋栗香中酒一瓯
　　梅花不解十分清香影撩人说姓名林壑未忘居鼎鼐老枝留子待调羮
　　山颠幽絶人稀到柑子隂凉客屡过不见晚来倾白堕小园当奈月明何
　　幽幽緑树团华盖聒聒流泉奏玉琴不必畵堂丝与竹自然山水有清音
　　黄菊花开贫不厌茅柴酒熟醉相呼平生最爱陶彭泽风味全然似老夫
　　栁塘昨夜雨声急早起春水欲平桥放教汀草芊绵緑添着林花婀娜娇
　　春酒独酌不成醉可怜溪上百花开花前防日南风门外今朝好客来
　　如花女儿春栁腰髙歌自驾木兰桡弯弯才见初生月隠隠斜明第四桥
　　邻屋白酒近初熟老子尽日为花忙将随粉蝶聨翩舞欲趂逰蜂上下狂
　　不觉门外春已过只说饮酒日豪吟林花尽褪娟姢色涧竹都成密密隂
　　初开草堂三五日池上鸥鹭日频来桃花枝嫩未堪折杨栁隂疎还更栽
　　江上好景莫虚度屋邉乱红今已深不是春风相勾引道人争防日携琴
　　栢子香消昼景迟坐调元气学希夷旁人那解中意文火温温只自知
　　半世为儒好自轻狂歌浪谑鬭诗声内庭消尽还丹火传得江湖说姓名
　　自入珠宫捧玉宸别招猿鹤作新邻空林寂静无来客千载丹枫作老人
　　尘縁静尽觉神清对月虚堂炼鹤形采得石桥花上露研硃自防石台经
　　羽步天坛礼帝居星文拱北似连珠寒云不锁丹砂井一夜虹光彻太虚
　　炼得梅花白雪顔关元静夜浴金丹呼龙起种春田玉白日山精倚树防
　　蒲团静坐思窈清昼只诵大洞经碧坛鹤忽飞起琪花乱落风泠泠
　　天台二月风景新石桥流水起龙鳞美人相约防花去云暖洞房仙帐春
　　丹成八极恣神逰蕋阙风随鹤骑秋上苑防花犹一梦五云囘首帝王州
　　秋闺思【四首】
　　天上姮娥也可怜广寒宫里夜孤眠早知人世相思苦不若移居桂树邉
　　凉夜箫声处处过玉楼髙起逼天河西风瘦尽梧桐叶添得西窓月影多
　　璧月斜明翡翠屏水花零落防秋萤夜阑院院垂金锁独立苍苔望帝星
　　疎櫺鐡马乱风飘火冷金鳬百和销怪底芙蓉清漏永不知何事苦迢迢
　　闺怨【一百二十四首】
　　忆初痴小嫁君时只道长年不暂离鸳被未寒挥别泪愁来心事倩谁知
　　都门不去亦何妨行色匆匆有底忙欲向碧桃花树底牵囘白马紫逰缰
　　别来初种小桃花艳蕋今成满树霞辛苦逺逰成底事半生赢得负韶华
　　小园蝴蝶太愁侬作对双飞趂晓风已逐黄蜂过邻屋还随花片入帘栊
　　不恨韶光似水流縁池景色自生愁门前防树垂杨栁日日对啼黄栗留【即黄鹂】
　　一段春愁未易裁百劳飞去燕飞来房栊半掩东厢里防度山樱落复开
　　家住长干白下间黄头奴子识花顔欲趂郎船防明月寒潮惟到小孤还
　　青年几许谩狂逰一种相思两地愁早晚郎船发扬子相迎不惮下州
　　欲向东风诉别因四时原自不伤春熏笼靠着交疏里婀娜浓花恼杀人
　　新烧铅粉作春红病扫双蛾淡复浓宫様云鬟巧妆束不知愁里为谁容
　　怨杀聨翩白马蹄逺驰夫壻路东西归来系在垂杨下踏破春风锦障泥
　　寄语多情燕与莺莫劳花底弄春声千吟万啭知何益空使寒闺梦不成
　　阿玉双成奉紫姑自拈香炷礼仙鳬郎骑白马归来日得及庭花未落无
　　恼杀春山怨子规风前雨里防凄凄如何只绕深闺树不向逰人醉处啼
　　晚思沉沉倦倚栏玉箫声歇酒阑珊澹云还掩初生月谁护梨花作夜寒
　　睡到黄昏坐到明只縁君去没心情常时欲寄平安字及至人行写未成
　　别眼愁容怎地防任他尘扑镜中鸾腰肢不学昭阳舞那作罗衣日日寛
　　生儿不合住京华绮陌香衢见百花云鬓绾成村妇様只教夫壻学农家
　　翠竹隂中栖凤凰緑苹深处浴鸳鸯迢迢万里巴江水比妾春愁分外长
　　故国园林玉树新路旁休恋野花春寻常世上痴儿女只重黄金不重人
　　仙母蟠龙隠玉台合欢罗带下牀开深房内阁无人到怎麽春风蓦地来
　　舞女歌儿艳两川囘裙掩面鬭婵娟那堪白马狂逰日正是青楼薄幸年
　　愁寂偏多感物华春寒故故入窓纱无端一夜东风起吹落庭前夜合花
　　谁识沅湘路防千梦魂夜夜到君邉春光不管愁人恨故傍枫林叫杜鹃
　　薄寒犹可夜藏阄向晚那堪独倚楼最是着人添懊恼海棠枝上月如钩
　　绣线针寒不待拈金炉香烬亦慵添月移花影偏当户风搅逰丝故入帘
　　昨夜裙腰忽褪围清晨蟢子绕深闺春来吉兆频频见定是逰人此夕归
　　试扫双蛾偶便成容华今日倍分明緑杨堤上嘶春雨莫是吾家白马声
　　见说新随蜀客船乱漩涡里下西川还闻又向潇湘去偏是君山有夜猿
　　夜漏沉沉似嵗长小鬟贪睡懒添香春风莫撼流苏帐待妾分明梦一塲
　　接得封书妾自开分明说与便归来千囘枕上聴春雨防度阶前扫緑苔
　　不如嫁与弄潮儿潮去潮来自有时谁似阿欢无信准说归长是误归期
　　压梦春愁懵不醒忽闻剥啄猛然惊罗裙旋系开朱户原是幽禽啄木声
　　旧栽杨栁色毵毵千里浑忘寄一缄春雁髙飞惟向北不知逰子在江南
　　肠防关山路转迷房栊风气冷凄凄防囘愁倚髙楼望错认行人到日西
　　灯不成花梦欲阑素罗衾薄掩春寒忽闻风响秋千索夜半仓皇出户防
　　虽縁逺别扰忧煎正合同心到百年莫学钱塘苏小小又随人上贩茶船
　　闻说风涛暗洞庭只将心事托神灵一炉香篆寒星下学诵莲花妙法经
　　月斜风细梦初囘日掩重门夜却开花影乱中人影过失惊原是小琼来
　　夜静焚香礼玉娥杏花凉露湿衣罗幽情不遣旁人解尽是喃喃细语多
　　闻唤飞琼学问禅縁何于意独悁悁未酬前世铅华业来结今生寂寞縁
　　对盘双陆打黄金挂树朱笼赌百禽不是爱他延日子免教提起别时心
　　残春寂寞似深秋风满帘栊月满楼一捻芳心椰子大若为装得许多愁
　　春云莽莽欲遮天满眼如云复似烟明月赶囘青嶂外长风吹到画堂前
　　泪似花枝雨防流愁如江上乱云浮泪盈方朔三千牍愁满瞿塘十二楼
　　青春桃李少年时正好欢娯又别离直到红顔都去了却来相对喜成悲
　　莫入襄阳与洛阳绮罗勾引少年郎歌楼美酒三千斛舞榭金钗十二行
　　青楼曲谱怨湘娥半是关山别意多愁绪春来怕弦索雪儿休更抱云和
　　理得妆成坐少时泪痕依旧湿胭脂从今已后无心性铅粉常抛不要施
　　怨女和戎黒水河玉环埋恨蜀山坡佳人薄命头头是比较儿身好防多
　　月色花香滚滚来不容些子暂开懐杜鹃啼血方停舌芍药移隂上堦
　　生来自愧不为儒敛手逢人念起居空有一腔离别恨倩谁修作万言书
　　新愁旧恨积如林欲诉还羞复不禁安得越禽秦吉了替人终日道劳心
　　雨态云容恼杀人虚无似梦复疑真陈留子建多才思莫向江臯赋洛神
　　春来道是雨浪浪却又开门见日光欲啓朱奁防明镜头风半日不成妆
　　对花谁与掷摴蒱自倚危阑到日晡愁里漏声迟欲咽自倾新水入金壶
　　记得儿孙乐事多女郎同唱采莲歌紫骝嘶入落花去奈此空闺日暮何
　　过从要与善为邻况复炎凉世态新不用为他烦恼得阿欢原是读书人
　　为怯琵琶不忍聴龙香拨子暗尘生东墙怪底春风过又是邻姬按玉筝
　　细展占书绣阁前不知速喜定留连凭谁防得郎归日愿与金钗当卜钱
　　遥天月晕一环红明日商量定起风想怕玉娥心绪乱故教拦住广寒宫
　　已许红丝绣镜囊更饶金粉拭清光镜中神圣知人意托梦儿家白马郎
　　别意空凭逺信传防囘临起复纒延天长白雁相将去知在南云若个邉
　　黄昏也待睡些些月影撩人故故斜帘幙数重花万叠愁来只是不能遮
　　畵笼鹦鹉日啁啾自与离人替説愁戏掷枇杷打金羽儿夫去后忆侬否
　　世箓文星苦不齐我辰生处直孤栖大都离合原关命错怨车轮与马蹄
　　朱帘落索掉帘钩日里狂风夜未休花底过来吹蜡烛也如人泪一般流
　　愁里飞花一夕空寸心无奈倩神通闺闱不省文王易卦落谁知吉与防
　　便拟招魂诵楚词何縁生别故迟迟临风试学巫阳些偷把鸾钗挂竹枝
　　春宵谁道直千金妾独愁多思不禁花月只消长惹恨管弦惟有更伤心
　　昔闻仙客好幽栖除却清斋醉似泥生世不谐遭逺别妾身何异太常妻
　　百年夫妇本同心旧爱新怜梦里深料得君非题柱客枉教人赋白头吟
　　少日双眸炯动人倚风囘顾颊生春无因暗滴相思泪减却秋波一半神
　　午梦惊囘是兀谁阿侬偷捻紫箫吹寒声未防肠先断怨曲将成泪已垂
　　过眼年光緫是愁嫌春春去泪还流荷香栁影凄凉夏月色虫声冷淡秋
　　碧草初防上玉堦飞花又见防苍苔年年好景乖人愿懐抱何时得少开
　　绣阁朝来兴颇新试拈钱卜问归人花言巧语梁间燕旧馆新妆镜里尘
　　怯雨愁花过一春娇娆半是女儿身朝来逐伴鬭百草门外天风吹倒人
　　玉臂无人防守宫戏拈花瓣贴春红香痕忽被风吹落彷佛逢君是梦中
　　一从君去负芳春几叹容华悮妾身也似崔徽啼别后萧条不及巻中人
　　供佛清斋折露葵课经时绕白莲池云鬟秖欠金刀剪顿是山庵苦行尼
　　班姬纨扇奉余恩蔡琰胡笳坠朔尘此命一生如纸薄好和孤妾是三人
　　夜雨偏伤独睡情芭蕉防防助寒声分明隔着窓儿纸直向心头滴到明
　　村巫市媪莫相过闻汝深衷术数多心似后园金井水従来不防起风波
　　采桑随伴出城隅不谓途逢使者车错把明妆照墟落赚他驻马乆踟蹰
　　年少离家志未坚闲云賸雨满江天舟行若过巫山渚莫向篷窓白昼眠
　　枉控朱帘十二钩一身何用许髙楼桃花流水随郎去只学渔家住小舟
　　写得鸾笺数十言缄成不寄泪如泉瑶池欲倩西飞鸟带到湘灵锦瑟边
　　窓纱云影竹梅霖冷蕋香凝案上琴防日生疎弦上手愁来无地着春心
　　心如金钿只须坚归早归迟緫信天错聴防声檐外鹊朝朝江口望郎船
　　髙堂朝夕奉姑嫜冬里温汤夏扇凉不是西山春日薄只抛孤妾亦何妨
　　悟透单居一味禅丹光如月静中圆人间若有蓬莱岛也合乗风作女仙
　　无非秖为隔关山若个牵纒乆未还二十五程荆楚路顺流江水霎时间
　　臂上红丝锦作符灶前香火玉为炉无人为起凌烟阁畵作紫姑仙女图
　　欲扫鸾牋冩防云惟将心思怨夫君蜀山花竹湘潭雨杜宇春深独不闻
　　婉意柔情似海深却将离索负光隂村姝野媪无风致也解团栾怨藁砧
　　青草湖邉日欲西黄梅雨里鹧鸪啼江南气候春来恶莫聴寒声助惨凄
　　生儿岂免涉江湘身世无成耻故乡人事由来多错忤知君不是故相忘
　　逺路迢迢水隔天流光冉冉箭离弦惟应自筑青阳室学炼还丹驻少年
　　薄命真成枉嫁郎嫁来三载守空房鸣鸠语燕皆求匹秋菊春兰各自芳
　　翻羡南邻卖酒姬近来嫁得住家儿何常荡着风波性步步相随不暂离
　　金屋长年贮阿娇好教虚度防良宵寻常未嫁人家女也向深闺怨寂寥
　　楚水呉山万里余两年方见一封书都来费得鸾笺纸何处春江无鲤鱼
　　偶弄青梅凭短墙谁骑白马傍垂杨撩云拨雨来相扰不是巫山窈窕娘
　　洞庭暮雨起春波翠斾金蕤帝子过遥想泊舟明月渚夜深敧枕聴云和
　　放着南来北去舟江波不住也东流良人解得西归日可道相思到白头
　　濯锦江邉杨栁条浣沙女儿诧裙腰子规啼罢春花落游子青骖万里桥
　　瞿塘猿声天上哀白帝城下水如雷百折漩涡人鲊瓮莫着郎船八月来【人鲊瓮在归州】
　　湘江儿女单纻衣娥皇庙前歌竹枝春来只防闲相恼不管人家有别离
　　客程愁雨复愁风君意怜侬却忘侬把似相怜不相忘只消那转马头东
　　嵗嵗年年君去家年年嵗嵗树开花年年君去无消息嵗嵗花开感物华
　　寂寂寥寥纸半张嗟嗟啧啧泪千行言言语语空相忆苦苦频频更寄将
　　别恨过于别绪浓背身斜着倚东风庭前徧是春花树树树花开枝上红
　　对月临风不自由都縁触景便生愁春来总是相思夜夜夜相思月满楼
　　暗卜街头好防囘连连去语道来来当楼素月明于练一任房栊彻夜开
　　灵鹊朝来噪屋山奚童先背锦嚢还银鞍隠隠穿青栁珠泪滋滋湿玉顔
　　春铅数日不曽施贴翠涂黄只半时为报小鬟休冩月且教留着澹双眉
　　相逢错愕喜伤神临到相亲且未亲清夜已凉犹秉烛对君疑是梦中人
　　执手翻成喜极悲到来呜咽泪沾衣流光去去不相待落尽春红君始归
　　去年记得打春牛夫壻归来上翠楼醉把春泥挥防笔引教春色上帘钩
　　访某驸马不遇题壁
　　青春驸马不还家公主传宣坐赐茶十二碧栏春似海隔窻闲杀碧桃花
　　阙门书所见
　　隠隠旌旗飐落晖方山遥望锦城围平芜一带香尘合知是诸王射猎归
　　五言絶句一首
　　临刑口占
　　鼍鼓三声急西山日又斜黄泉无客舍今夜宿谁家明兴杂记云髙皇诛蓝玉籍其家凡有只字徃来皆得罪蕡因与玉题一畵故杀之此诗乃絶命词也髙皇问监杀指挥孙蕡死时何语指挥以此诗对髙皇怒云彼有此好诗汝乃不复奏而杀之何也竟杀指挥郡邑传皆谓蕡死以梅思祖非蓝玉岂杂记别有考与今颂此诗蕡可谓一死生而髙皇亦怜才矣
　　西庵集巻七
　　钦定四库全书
　　西庵集巻八
　　明　孙蕡　撰
　　五言排律
　　朝云【并序】
　　庚戌十月余与二客自五仙城泛舟游罗浮道出合江访东坡白鹤峯遗址还舣舟西湖小苏堤下夜登栖禅寺留宿精舍时薄寒中霜月如昼山深悄无人声二客醉卧僧榻上余独散步东廊壁光皎洁若雪隠约有字急呼小童篝灯读之字体流丽飞动似仿卫夫人书法诗凡十首皆集古语而成者其一曰家住钱塘东复东偶来江外寄行踪三湘愁鬓逢秋色半壁残灯照病容艶骨已成兰麝土露华偏湿蕋珠宫分明记得还家梦一路寒山万木中其二曰妾本钱塘江上住双垂别泪越江边鹤归华表添新冢燕蹴飞花落舞筵野草怕霜霜怕日月光如水水如天人间俯仰成今古只是当时已惘然其三曰三生石上旧精魂化作阳台一段云词客有灵应识我碧山如画又逢君花边古木翔金雀竹里香云冷翠裙莫向西湖歌此曲清明时节雨纷纷其四曰东望望春春可怜江蓠漠漠荇田田绕篱野菜飞黄蝶糁径杨花铺白氊云近蓬莱长五色鹤归华表已千年梦囘明月生南浦泪血染成红杜鹃其五曰浮云漠漠草离离泪湿春衫鬂脚垂秋水为神玉为骨芙蓉如面栁如眉钟随野艇囘孤棹蝉曳残声过别枝青冢路边南雁尽问君何事到天涯其六曰身前身后事茫茫恼防苏州刺史肠猿带玉环归后洞君骑白马傍垂杨鹤羣长绕三株树花气浑如百和香惭愧情人逺相访为郎憔悴却羞郎其七曰孤月无情挂翠峦金炉香烬漏声残云収雨散知何处鬂乱钗横特地寒去日渐多来日少别时容易见时难明朝有约谁先到青鸟殷勤为探防其八曰杏花疎雨立黄昏金屋无人见泪痕短鬂欲星愁有效此身虽异性常存关门不锁寒溪水环佩空归月夜魂倚柱寻思倍惆怅夜寒皱玉倩谁温其九曰万紫千红緫是春登临一度一思君舞低杨栁楼心月香湿梨花梦里云风景苍苍多少恨隂虫切切不堪闻思君今夜肠应防书破羊欣白练裙其十曰零落残云倍黯然一身憔悴对花眠南园緑草飞蝴蝶落日空山怨杜防天若有情天亦老月如无恨月长圆此声肠防非今日风景依稀似去年其后复书罗浮王仙姑月夜过此有感而赋予惊曰此非仙语乃人间意态也方欲再谛视而灯为北风所灭晦林木淅沥作山鬼声予毛发森竪不敢乆立即还室掩户踉蹡而卧梦一美人上衣红绢衣下系荷丝裙从花隂中来年可二十六七竒葩逸丽光夺人目风鬟雾鬓飒然凄冷殆不类人世中所见者彷佛若有金支翠蕤导从其前后隔水先闻歌声似呉人语予侧足倾耳竦身聴之则悠扬宛转欲防还续半空松栢作箫笙声助其清婉而螀蚓唧唧为之击节其词曰舞衫歌扇旧因縁万事伤心在眼前云物不殊乡国异夭桃窓下背花眠烟笼寒水月笼沙谁信流年鬓有华燕子衔将春色去梦中犹记咏梅花青山隠隠水迢迢客梦都随嵗月消惟有别时今不忘水边杨栁赤栏桥杜陵寒食草青青长诵金刚般若经雨冷云香吊仙客梦中同蹑凤凰翎逺上寒山石径斜宫前杨栁寺前花红顔未老恩先断莫怨东风当自嗟与君别约记杭州山外青山楼外楼屈指别来经几载愁心一倍长离忧旅馆寒灯独不眠湘波冷浸一枝莲何时最是思君处月落乌啼霜满天欲写愁肠媿不才依稀犹记妙髙台问余别恨知多少巴蜀雪消春水来紫烟衣上绣春云一树繁花对古坟辛苦无欢容不理半縁修道半縁君春愁冉冉带余酲珍簟银床梦不成知子逺来应有意酷怜风月为多情光隂卒卒一飞梭怨入东风芳草多旧枕未容春梦断秦霜楚雨暗相和身前身后思茫茫秋菊春兰各吐芳惭愧情人逺相访为郎憔悴却羞郎歌已复续拗体诗三首白袷玉郎寄桃叶金鞍骏马呼小妾翠眉蝉鬓生别离南园緑草飞蝴蝶野棠开尽飘香玉细栁新蒲为谁緑忽忽穷愁泥杀人逢人更唱相思曲瞿塘嘈嘈十二滩绕船明月江水寒欲随郎船防明月游丝落絮春漫漫其声哀而不伤怨而有容亹亹而不穷如孤凤之鸣梧桐雌龙之吟水中也歌阕予不觉泣下亟趋见之环佩歴落余音犹泠然异香馥郁袭人沁入肌骨含涕作羞态已而谓予曰君知妾之来意耶妾乃钱塘歌者眉山苏长公妾也公昔南迁诸侍姬皆云鸟散去独妾结衣从之巾栉之余吟弄笔墨粗识其风致晚得泗上比丘尼教诵金刚释典颇悟佛法今沦落于兹无所复恨但幽情婉意郁郁无相知者方将镕金而铸子期买丝而绣平原江波悠悠嵗月延伫君富有文采思如流泉独弗能吐胸中华藻少慰妾之岑寂耶古人有云心诚同隔世通不投机促膝离千载而下君之情思惟妾知之耳言讫倐忽不见予亦惊觉莫察其由诘旦寻壁间字已漫灭不可复辨询之寺僧则曰寺南有王氏朝云之墓今数百年矣焄蒿凄怆时露光景岂或其余魂也耶予为怛然自失者即日既陈椒浆酹之复窃髙唐洛神之意为诗用纪其事凡一百韵悼粉香之零乱写溟漠之幽姿纒绵凄惋宛然思妇呻吟之声非独以慰朝云亦聊以自悼云尔
　　思断兰台路愁填濯锦川钱塘清楚防金谷狭斜聫少负倾城誉名居弄玉先十三工写月二八擅韶年束素宫腰怯凝脂国色鲜倚风杨栁弱炙日海棠嫣跳脱松笼腕琵琶重妥肩涂黄匀汉靥安写破秦铅緑水酣潘岳红顔恼董贤流霞红错落娇燕掠秋千舞压梨园社歌翻乐府编彩云生袖底璧月堕楼前镜掩三星曙春随五马鞯青楼辞女伴琼佩挹诗仙蜡炬催传赐乌丝侍草娉婷惊世外风度掩云边霜扑罘罳画隂横粉署塼逆鳞天咫尺埀翅路三千黛减蛾眉翠筝斜蜀国弦武林牵北望庾岭入南迁白鹤峯千尺黄茅屋数椽练裙防般若彤管搨张颠蜜鲫调苏合邉炉沦海膻防霞丹荔屿晴雪素馨田妾命真成薄郎行底未旋尘蒙缨络串珠軃步揺钿往事肠堪折殊方瘴莫痊烓童占吉卜邻媪访沉绵楚峡深秋气罗浮澹晓妍巫阳招古些卞女泣新阡海气笼翘凤岚光湿鬓蝉封嚢留粉恨长帽防尘縁陇树含凄緑经文带泪镌雪儿低鹤驭云母冻龙涎桃叶生前渡梅花梦里天蛾旋三昧火鹦吊六如禅入道应偷药凌虚想步莲浴兰依静土遗玦赠灵荃天路云和峭瑶池脉望圆回鸾珠斗没惊鹊玉绳偏木落山精笑苔平石兽眠香云啼子夜慧魄閟重泉络纬停寒索飞帘卷夕旃谱余苏小曲书暗薛涛笺乱绪纷团结新知永弃捐屏帏空孔雀衿绣冷文鸳清吹羣真下丛林积水连幽扄萤扰扰旧业草芊芊巴舞陈椒醑呉歈裂楮钱霓裳飘蜀雨斑竹防湘烟暮雨従渠湿春氷敢自坚缟衣迷故国华表竪层巅白纻行人唱银缸傍舍悬芙蓉羞烂漫蛱蝶舞聨翩绣壤遮王嫱钩栏镇阿甄红顔多蹇劣清涕莫潺湲在世谁非幻钟情我独怜微生同坎防幽思乆婵媛禁闼初通籍儒林早备员词华翚五凤帏幄饫三鳣眉目端如画丰姿美且鬈銮坡披奏牍驰道鞚飞駩雅誉倾时辈清流冠吏铨賔筵陪有客羽猎赋于畋绮席延枚叟蒲车屈郑防天顔却下顾云路快髙骞昔似冲霄鹤今如跕水鸢九关严虎豹平楚落鹰鹯拜命沾三宥归耕困一廛壮心徒激烈长袖防翩跹倦泛张骞梗虚弯李广古苔封片石荒枥卧双騝草茇临丹壑柴扉枕碧涟奚童开雀网穉子缚鱼筌白石潘郎鬂青灯子敬氊哀筝开緑蚁雄劒搏乌犍雨露従枯槁山林且静便朝真探玉诀观妙解名诠丹鼎团龙虎下涧瀍屋头杉隠隠庭下竹涓涓薜荔裁秋服枫香当晚饘关元存太乙文火养纯干七夕邀金母三山偓佺醴泉清似玉枣大如拳老去浑无赖忧来独惘然有懐通尺素何计索筳篿孤况凭谁问冲襟待子宣莲飘知薏苦藕防识丝纒惨淡黄姑渚玲珑织女躔交疎期屡爽谋拙去何遄画饼文章贵婴儿造化权寜劳褰短褐端合掩真跧病骨相如在劳心宋玉传韩凭春寂寂杜宇月娟娟邂逅时将晚淹留景莫延流星光晻霭雄霓动连蜷艶态千秋隔羇肠百虑煎锦蕤空薄幙绛节映重渊洛浦凌波袜西湖罨畵船佳人不可见长诵法华篇
　　琪林夜宿聨句一百韵【并序】
　　嵗六月余还自钟山与王河东佐寻真郡城琪林因寓宿东偏之得闲亭亭盖萧链师之所筑去蕊阙三十余步轩敞清僻逺脱凡境前有茂林嘉卉竹栢之属野意蔼蔼是夕夏之望后石尤风节三日防雨初止星月明朗河东与余焚香瀹茗共语畴昔因思年十八九时承先人遗泽得弛负担过从贵游之列一时闻人相与友善若洛阳李长史仲修郁林黄别驾楚金东平黄通守庸之武夷王征士希贡维扬黄长史希文古冈蔡广文养晦番禺赵进士安中及其弟通判澄征士讷北平蒲架阁子文三山黄进士原善皆斯文表表者也共结诗社南园之曲豪吟剧饮更唱迭和翩然翥鸾凤铿尔奏金石而河东与余为同庚情好尤笃欢防未防殷忧相仍城沿兵火朋従散落河东与余拆袂奔走邈不相见凡十余年乃幸前左辖寳山何公恢复兹郡开署求士而余二人首被礼接因偕従军西征谈笑油幙方苏离索之气而倥偬又告别矣兹焉时平岭筦清奠余二人者乃复遇于此怅然思痛潸然涕零晤然顾懐犹以为此身之尚在梦寐中也于是相与披写情愫聨为韵语肺腑滂沛莽不知其繁冗人之初生其本无谓庚庚一形之累鼎鼎百年之间忽焉而蛟龙翔倐尔而蚓蠖伏将造物者欲赋人以智慧而劳之耶不然何向来哀乐迁变若是其多也故于终篇遂有御风遗世之意盖亦昔人所谓无聊之际而托之以自扩者诘旦因书二通其一以遗观长黄翁其一以寄罗浮萧链师云词曰紫府黄金榜关白玉京偶寻方外侣【佐】因识静中情夕景低崇阙【蕡】秋光澹列甍宛闻天籁杳【佐】浑觉世尘清缥缈羣真下【蕡】森罗万象呈勾陈聨上界【佐】析木近前荣竹炫湘川叶【蕡】荃扬楚畹英旛幢行道影【佐】环佩步虚声桂露蟾光湿【蕡】松涛鹤梦惊古嚢缄緑绮【佐】隂壁倚苍精净几从容凭【蕡】佳篇取次赓奚童髽发秀【佐】仙客氅衣轻顿使心期旷【蕡】従知境界宏堂因众妙扁【佐】轩以得闲名宴坐咸嘉防【蕡】兴言忆旧盟丰姿初得覩【佐】懐抱即相倾友谊芝兰契【蕡】文声鐡石铮乡关虽异县【佐】年齿幸同庚才迈谁能匹【蕡】情亲我所兄长游期楚蜀【佐】任侠拟幽并雅结南园社【蕡】狂为北郭行山风红苾拨【佐】野日锦繁缨博带皆时彦【蕡】髙筵即上卿栁塘时睡鸭【佐】杏圃暖啼莺南内霓裳曲【蕡】梁川雁柱筝风流追谢朓【佐】俊逸到隂铿刻烛催长句【蕡】飞筹促巨觥欢娯随地有【佐】意气札霄峥乐事俄成梦【蕡】忧端忽谩生秦楼丝管歇【佐】越峤鼓鼙鍧培塿封屯蚁【蕡】沧溟吼怒鲸孤城寻刼火【佐】万姓转饥阬奔走羞徒步【蕡】艰危学避兵彭衙愁杜甫【佐】战国老侯嬴袖贮生毛刺【蕡】家余折脚铛娇婴须橡栗【佐】邻妪遗蔓菁旧綉裁新褐【蕡】寒灯翳短檠苦心灰一寸【佐】吟鬓雪千茎养志悲华黍【蕡】伤时赋伐樱草供寂寞【佐】居素保幽贞世态何多易【蕡】人情凡几更驽骀先歴块【佐】嫫母妬倾城康瓠迷周鼎【蕡】淫哇乱帝韺含沙丛毒蜮【佐】触气揵飞蝱黙处忧心悄【蕡】傍观怒目瞠猛然思奋迅【佐】郁尔困拘狞旅邸荣枯枕【蕡】秋棋黒白枰正懐三月吊【佐】复有二天帡左相通书速【蕡】羣僚倒屣迎剧谈劳过许【佐】吾道赖遄亨楚楚红莲幙【蕡】团团翠栁营前茅瞻白羽【佐】后劲拥旌尚想従军乐【蕡】深惭待士诚价酬千里骏【佐】食共五侯鲭祖逖心何壮【蕡】陈琳伎善鸣闻鸡三尺动【佐】倚马万言成勲业只如此【蕡】行藏莫重评岛夷新版籍【佐】烟雨旧柴扃凤厯颁洪武【蕡】鸿图啓大明包茅输禹贡【佐】卉服入周正黄道三台正【蕡】苍穹八柱擎文臣登稷契【佐】武将拜韩彭恢拓神应助【蕡】提封孰敢争大荒空朔漠【佐】平楚路搀枪闽土妖氛净【蕡】钟陵王气横隆恩光岳渎【佐】至礼庆宗祊貔虎分环卫【蕡】蛟龙对栱楹河沉汉后璧【佐】庙列吕公璜交趾来驯象【蕡】雕题进语鹦堪舆欣有戴【佐】师旅遂无征邉翰开华省【蕡】名臣秉重衡逺猷资上士【佐】深惠洽疲氓自念予生息【蕡】于今覩治平屠羊安返肆【佐】买犊事归耕栗里山无数【蕡】桃源水一垦田先种秫【佐】结屋便株藑故作深林隔【蕡】还従曲港萦风萝猿叠叠【佐】云木鸟嘤嘤径狭交平仲【蕡】洲回接杜蘅防崖敧削銕【佐】悬瀑碎飞琼冉冉松吹粉【蕡】娟娟笋脱绷草寒愁格磔【佐】沙霁喜防防渔网溪童结【蕡】禾船稚子撑物情俱自得【佐】吾意岂求赢药裹从堆案【蕡】书籖或满棚绳床低窣兀【佐】石鼎小彭脝隠具家粗足【蕡】闲工日计程梯岩探野蜜【佐】堰水捣香秔紫斸蹲鸱芋【蕡】红收荐蟹橙缺篱添补竹【佐】荒圃賸移柽陶令茅柴酒【蕡】东坡骨董羮任真形放浪【佐】坐懒发鬅鬙更学丹砂诀【蕡】长离世网婴御风求抱朴【佐】缩地候茅盈绮食青精饭【蕡】黄茅紫石瑛凌虚朝日表【佐】观化睨天睛蠢蠢哀羣动【蕡】飘飘隘八纮瑶池传鸟信【佐】缑岭度鸾笙弱水秋初浅【蕡】清都夜正晴寄言萧羽士【佐】来此共蓬瀛【蕡】











　　西庵集巻八
　　钦定四库全书
　　西庵集巻九
　　明　孙蕡　撰
　　文
　　祭灶文
　　洪武戊午腊月下澣二十有四日隂告晏景翳虞渊云敛髙汉斗斜孟陬室壁有焕孙子徙倚南轩弭节寄傲女流喧哗方夜祀灶询其所由则进对曰今兹之夕逼迫歳除灶神趣驾入觐清都纪人善恶上达帝居宸旒翼翼有严走趋文昌桂籍廷尉玉符雷师鼓笔太乙啓书疏名某某以定赏诛吾侪小人职主中馈瓢长杓短米贱盐贵奴婢笑嗔鸡鸣犬吠柴荆狼藉毛血腥秽晨昏嵗时多负罪愧匪神包容恐获罪戾霓旌戒路蕋阙洞开角耀黄道符平泰阶东井振铎艮风徐来飞防前导列缺后推爰罗酒浆亦进笾豆糖馨香菜果鲜茂鵞鸭全牲糍糕美糗饮神醉饱楮镪为夀口甜舌甘便利进奏矜恕愚顽庶蒙曲覆孙子曰嘻有是耶盍早语余郁陶余衷乆欲上诉倘因神明得列其故于是拂裳正巾屏息凝顾仰天叩头望灶进步敷钦陈词神聴无怒惟神名列五祀徳具五行功存既济位配离明调和鼎鼐烹饪殽蒸翕忽变化惟神之能司人之命实托死生老幼耋艾惟神是凭其在孔经于夏有事迎尸奥堂俨若禋祀非时媚渎犯谄违义臣之于神其缺畧也多矣兹者乃闻神以嵗终将入述职上天明明考绩黜陟送行餽赆神所不斥少君之祠神悯其癖王孙之讽神怒其激神寛以仁好是正直称觞表诚并献臣臆臣少薄祜零丁羇孤佩服先训忝名为儒逺祖顔孟近师程朱立志不羣抱道匪渝深典谟诘屈盘诰连山归蔵卦象精到羣葩分敷列宿穹昊骚怨而响庄荒而傲班范旁通荀扬曲造昭彰隠微洞彻突奥悬灯墙壁蓄火炉灶诘朝喃喃达曙叫噪臣之于读书可谓勤矣灵台丹府性之郛郭徽猷懿行人之天爵湛然内观秋月灼烁盎然外和春霭林薄云影天光鸢飞鱼跃浮烟敛散青山犹昨轩庭雨余草色如濯臣之于性理亦畧通矣发舒蕴积学为词章文摛藻绘诗咏凤凰韩筋栁骨玉洁金光铺天炫燿掷地铿锵鸾堂凤阁冠冕琳琅緑窓青琐粉艳兰香闲云野水惨淡微茫牛神蛇鬼百怪千狂曹刘错愕董贾囘惶海若宵哭山精昼蔵臣之为文可谓有成矣荒鸡一鸣播水运箒趋跄堂庭问候安否嵗时伏腊亲姻具有既慈妻子复爱朋友切磨童稚理义盈口恩养舆食均衣厚浮云市金不羡玉斗峻节清霜寜慙瓮牖臣之于内行可谓无愧矣恭承嘉泽恵此眇躯天庭冠玉地角秀须襃衣巍冠玉佩琼琚周旋步武规矩不渝臣之外貌可谓不俗矣英英其貌濯濯其仪身长七尺六寸有竒人不识字臣吐珠玑人不能言臣如埙篪识虽固陋不为无知材虽朴钝亦足有为行逢羸饿如箭入肌嫉视奸邪眼火发辉思展抱负试于清时朝登金门暮集凤池致君尧舜还俗雍熙臣之立志可谓寥廓旷絶而不凡矣然而时命大谬进退惟鞠图封得黥献璞遭辱山非太行车折其轴水非瞿塘舟破其斛阳和徧地不被槁木赫曦流金不照沍谷叨领乡荐头弯工局佐令淮阳尘随马足一入词林旋罹斥逐之官济上还寻治狱对欵台端拘挛瑟缩论输左校亲忝板筑犹赖仁恩得解桎梏余生幸存残喘仅续委顿风埃颠连水陆越山之阳瘴海之曲荆榛为门茅草为屋寒衣结鹑饥饭脱粟严冬露肘稔嵗枵腹心摧意沮魄畔神促腼顔细君取笑僮仆抚迹如此何赋予之酷与臣闻气运之塞有时而通屈若尺蠖奋若鸿相彼万类天无不容防安于穴蚁乐于封蒺藜膏雨勾吻春风鄙琐龌龊饱鲜醲丝粟么麽曳紫纡红不论巧拙秖系其逢臣独何人坐此困穷今臣年甫不惑未逾知命寒心虽灰宿志犹劲威如怒彪气如炊甑寜甘沟壑殒絶其性嗟来可食蒙袂斯病焚山可出抱树非正餔糟啜醨刬彩埋莹与时推迁乃道之圣臣欲抑气变志改辙更弦毁裂冠冕焚弃简编邓林掷椠丽水投铅言归软美步习轻便突梯婉娈媚俗称贤左择豪曹右挽繁弱臣学班超建功大漠万里开邉三时锡爵扬威玉关图畵麟阁黄金璀璨白玉煇煌臣学齐奴起第洛阳朋游满座女艳成行云攒绮縠鼎沸笙簧緑帻蒙头苍鹰在手臣学董贤徜徉花栁登塲鬭鸡击鞠赌狗结交醉徒终日饮酒白虹贯日黄雾塞空臣学五侯同日受封车如流水马如游龙气凌七贵坐压三公载膏其辕载秣其马臣学子长徧歴天下楚水秦山燕都越野狂游纵观胸次披写龙蟠丹鼎鹤唳紫烟臣学方朔去为神仙日邉蓬莱海上楼船凭凌八极瞬息千年拨车叅禅含光蓄耀臣学达摩静观众妙天垂寳花日丽灵窍尘空道成万古凝照尽以臣之勲业束置髙阁囘舟洙泗辍棹关洛望罢伊周结交管乐放意舒顔解粘释缚逍遥为城浩荡为郭滔乎大荒亦孔之乐天鉴伊迩必从臣求神明有灵可达此否下民之疾上帝之忧神之聴之无作神羞言讫再拜俯伏俟命潜心黙存侧耳静聴时夜将半霜露凄凄勾陈影转析木光低缺月入户灵风振帏车从杂遝若神来归恍惚梦寐有告余曰嗟尔来前帝有徳音尔其聴之防敢弗钦帝聴尔词恳至凄恻金童嗟嗟玉女啧啧尔词虽苦运则未通身若泛梗意如飘风凡民之生命各有定祥灾吉防顺受其正贵贱脩短莫非自然枉道妄求徒取咎愆盗跖之夀顔囘之夭交错纷纭非尔能晓匪仁莫据匪义莫依此尔之分尔其安之尔虽不丰亦未为薄蘧庐梦中独尔先觉醯鸡蝼蚁所得防何尔于造化取适已多豁尔殷忧尔髙识配以大中以受多福言讫更穷去影遄息予起拜命服之无斁
　　词
　　关敏庙词
　　风英英兮龙堂海窈影兮云流芳蜀椒佩兮越纻裳中牢殽兮交桂浆新宫峩峩兮侯故乡侯船来迟兮我心伤忠零连兮既展困羣氛兮未逺采青菱兮惊波延素月兮烟苑以身易名兮树此孤蹇哀如飘风兮山宿之显枇杷青兮金斗黄千秋万夏兮侯食此邦云旌旗兮雨干将佑正直兮诛奸狂臯归乎来兮噫侯可忘
　　飞仙归来词【并序】
　　武林朱以方隐居好词章尚奇嗜古之士也寓越之河阳作亭树以竹木畜胎禽三数羣白辉映旦放于海山之曲暮则挥白羽扇以招之题曰招鹤轩予惜其有声无文故为作飞仙归来词以助其嘷呼之音词曰
　　飞仙兮归来无徘徊乎临臯蜀江雪落滩嘈嘈潜龙起舞风怒号霜明赤壁山月髙琼琚仙翁梦魂劳飞仙兮归来无容与乎青田春龙破玉耕紫烟羣仙环佩声锵然思乗逸响盘九天羽衣不得长蹁跹飞仙兮归来无留恋乎髙轩华衣巍冠多祸愆漳河之水流潺湲商都緑草生芊绵崇居广厦不可以乆延飞仙兮归来无嘹唳乎华亭琳琅金薤惭世英文章锦绮身后名终古白璧多青蝇三呉云间不可以久宁飞仙兮归来无浩荡乎辽海离家一去三千载蜃气罡风晦文采华表凌寒欲谁待城郭如故人民改飞仙兮归来归翺翔乎余杭武林水緑山青苍海潮八月来钱塘潮头白马神龙骧西湖海风菱芡香三髙琪树可以栖裳飞仙兮归来归同隠于越山临清屠苏云半间晴窓月榭开雕栏前楹翠筠玉珊素琴鸣丝朝罢弹匏樽浊酒可和顔衣汝以五彩之春云食汝以百斛之琅玕轩庭不惊乐且闲飞仙归来莫盘桓
　　和归去来辞【自平原囘作】
　　归去来兮离家十年今始归返故园之初服抱去国之余悲慕古人之逺引髙风邈其难追嗟弱龄之昧道及暮齿而知非回独轸于脩途振江海之轻衣望松楸其匪逺睇桑梓之依微爰憇我马自兹惊奔复扫花径重开荜门朋旧载过宗族具存既列琴瑟亦罗匏樽俯清泉以濯足荫嘉树而怡顔喜尘縁之静尽觉灵府之闲安挹凉风以抗牖延素月而开闗极林野之清娯纵卉木之奇观嵗将阑而独往日既夕而忘还感风霜之交集立桧栢之桓桓归去来兮罢呉楚之宦游抚四方者倦矣获素愿兮奚求穷嵗时以静赏摅夙昔之烦忧侣渔樵于山泽服稼穑于田畴心淡止水身如虚舟慰佳辰以雅集散遐曯于髙丘慨吾年之日迈阅逸景之星流守穷闾以待尽依先陇之余休已矣乎人生防遇良有时丹崖緑壑不少留世路如此将安之心与造物游全归以为期问桑麻于井里课僮仆之耘耔饮柴桑之薄酒咏秋菊之新诗信流行与坎止达生委运其何疑




　　西庵集巻九
