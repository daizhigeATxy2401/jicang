　　钦定四库全书　　　　　集部三
　　南阳集　　　　　　　　别集类二【宋】
　　提要
　　【臣】等谨案南阳集三十巻宋韩维撰维字持国颍昌人绛之弟也以防入仕英宗朝累除知制诰神宗即位为翰林学士元祐初拜门下侍郎以太子少傅致仕绍圣中坐元祐党籍谪均州安置元符初复官卒尝封南阳郡公故以名集事迹具宋史本传陈振孙书録解题作二十巻称后有其外孙沈晦防前有鲜于绰所撰行状此本凡诗十四巻内制一巻外制三巻王邸记室二巻奏议五巻表章杂文碑志各一巻手简歌词共一巻附録一巻较陈氏所载多十巻疑陈氏讹三十为二十鲜于绰所撰行状今与沈晦跋并列巻末亦与陈氏所説不同然目録仍以行状列巻首则传冩者悮移之也其第十九巻二十巻称王邸记室立名颇别考邵伯温闻见前録称神宗开颍邸韩琦择宫僚用王陶韩维陈荐孙国忠孙思恭邵亢云云盖维于是时掌两宫牋奏所作耳其集刋版乆佚藏书家转相缮録讹脱颇多第三十巻与附録一巻尤颠舛参差几不可读盖沈晦作跋之时巳云文字舛驳不可是正今流传又四五百载其愈谬也固宜矣谨考定其可知者其原缺字句无可校补则姑仍其旧焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀



　　钦定四库全书
　　南阳集巻一
　　宋　韩维　撰
　　古诗
　　答范景仁叹花花在相国寺近舞塲
　　佛宫金碧开朝霞游人杂遝来正哗危弦促管竞繁咽罗袖对舞春风斜子时投闲一徃歩正见緑树团丹花举头惊看不忍去却视姝子犹泥沙稍开欲谢各自好似为悦巳为容华归来想像入秀句刻缀玉佩锵珩牙尚嫌独赏不尽意邀我共赋雄其夸欲将竒警谢妍丽力竭未有锱铢加急须取酒趂残艳犹胜落尽干咨嗟
　　观龙和谢师厚
　　龙于经传皆有云明幽其徳能屈伸尝闻于耳昧厥真乃今覩之信所闻层隂填空白日昏仰见巨尾垂轮囷其长百丈围车轮髣髴如辨鬛与鳞腥风萧飒来逼人观者骇伏褫魄魂须防摇动卷缩云云气断岸随飞奔惊雷下震万瓦裂暴雨一泻羣河翻霆收无迹雨在物吁龙出处何其神
　　讲武池和师厚
　　沧池拟溟渤莽漾豁厚地日吾神祖为气象固宜尔六合昔未一教战出精鋭至尊降黄屋惨淡乗金气凌波飞百艘撇烈若鹘翅扬旌万旅噪伐鼓九渊沸其行速天旋其止甚隂闭信乎王者师足以服睽异尔来承平久地与兵革废秋风长蒲苇烂漫失洲沚惟见金明上结搆销绣绮春游驻天跸万国奉燕喜铿鍧鼓钟响杂遝羽旄美岂惟与民乐施及鱼鸟细宏哉艰难业愉怿逮万世
　　答蘓子美见寄
　　暮春游京洛适与夫子遘衣焦未及展挈酒且相就佳林延凉颷广厦防清昼浩然尘虑醒坐看天骨秀殷勤述平昔感叹道艰疚谈辞足端倪懐抱去防覆志愿始云获睽携遽然又君舟既南驰我马亦东走还谯寡俦侣孤学日以陋髙风邈难亲离抱曷其救得君别后诗满纸字腾骤汪洋莫知极精宻不可耨峻严山岳停奔放江海漏伏读昼夜并文义仅通透有如享太牢继以金石侑惟君抱雄才文字乃兼副要当被金甲独立诸将右指挥神武师为国防狂寇献俘天子廷功以钟鼎镂勉哉俊其时此论讲巳旧
　　送赵员外之官宪州
　　仲扶岷峨秀弱嵗儒其冠读书觑前古饱见万事端行已去畦町为文鄙雕剜应举二十载不免瓢与箪西游秦函国崆峒上防岏却视关塞广有如掌中丸攻守势所利浩然入窥观是嵗羌事作贼兵犯鄜丹君懐济时畧忠愤激肺肝上书伏两观音辞若琳玕臣防倘见用坐令敌气殚天子壮其语且使位以官黄绶系腰下行行不遑安炎天风尘多逺道车马单饯觞不亲酌曷致朋友懽今兹塞垣将所在麾旄攅孰能谋而毅孰能正以寛孰用赏不信孰为刑不残谅非専达任易以竒画干庻几成大功展子凌霄翰顾我顽钝者托契嵗屡寒赠言非所工当否聊一看
　　游北台
　　南谯古佳郡四郊富登临晨跻北原上却视涡水隂云昔魏太子离宫搆嵚崟故事邈已逺荒台犹至今危亭冠其巅左右背长林是月暑尚盛秋行不能金截然天地间轩户萧以森凉风泛广坐浊醪时一斟圆歌贯珠玑丽句铿璆琳虽无管弦乐所要在适心中宴下危磴浮舟事幽寻披藻出潜蚌囘桡散游禽岸长草不断城转树更深沙纹与水影浮动光差参游鳞不知数琐细如糁针四顾物色静但闻天籁音羡此鱼鸟性云飞而渊沉安得髙世士不为时好侵相携去缰锁投竿坐清浔制芰为我裳纫兰间予襟上歌唐虞道寄适朱琴人生茍如此何必组与簮
　　和三兄之山阳省孀姊书懐
　　君子蹈仁义近自亲爱始当行岂顾留千里犹举趾伯氏有东役驾言适淮涘离罇未及展浊醪未及洒起视白日移驱车一何驶遵涂骊唱发春风落端绮义参成周作辞追建安轨感此留滞迹一诵三四起安得假羽翮逺慰心所企此志良未遂洒泣讵能巳
　　答王詹叔见寄
　　詹叔好古者卓立自既冠有如骐骥儿一纵不可绊近闻治周易颠倒爻象彖此书号精防义与天地贯吾知子之道不止今所叹新诗溢巾幅见寄警庸懦喷薄百丈泉峭絶万仞岸感激气为振把诵手屡盥隂风吹寒城嵗暮云物换丈夫及壮时功名当照烂无为但黙黙饱食大躯干为报乏琼玖君其取章断
　　送曹殿丞秩满还都
　　朝日照濠水清霜发树寒长桥下广陌车马来啴啴借问行人谁送者何盘桓中郎罢从军遗爱民所叹雍容幕府旧供帐清涡干悲风思急管薄暮留征鞍酒酣惜分手四坐惨不欢长河转辙迹愁隂但漫漫嗟予隔追饯饮此离恨端髙标邈难亲坐向飞鸿看尝闻古君子赠言当豆箪愿君保亮节嵗晚予其观
　　与张仲巽游善防院
　　髙城面脩涂呀豁若箕口其右释子庐苍栢防庭牖翘翘幕中彦疎懐脱喧垢结辔游禅扃弹乐嘉友华榱翳广坐仰视丹黝朱光羞晨樱绀玉折春藕初筵颇清简中醉稍喧糅歌休众管作令发洪钟叩横浮或见违义蕴【阙】　酒酣隘常见大观资逺取上跻危磴盘却立土崖斗长川自西来逶迤带坰薮緑树下成列猎猎清风走侧身宇宙间羣动何纷紏自顾龌龊极天地一罂缶安得修灵根超然出诸有
　　春夜懐仲巽
　　今兹春始仲气序忽已燠及此暇夜清开轩散烦防金波丽中天流光正穆穆佳树澄疎影幽花运防馥浊醪时献斟清论逓徃复诸季岂不欢眷眷心所服髙文炳辰宿渊议賛化育匪才托游好余润久霑沐兹焉隔清赏耿耿私恨蓄春芳正可乐嘉防期昼卜
　　寄蘓子美
　　暮登谯城上延首望东道春风千里至逺思生懐抱故人客南楚素节方自保黄鹄垂其翼赤骥伏栈皁诗准李杜为字压褚薛倒壮哉南行作遗我资逺讨若窥巨海涯波澜方汹浩龙螭郁鶱腾错落效众寳徃徃仙人槎突然忘枯槁尝闻防稽旁山水天下好覧君所咏叹滞想兹一扫安得追王乔乗云逮霓葆茹芝灵峯阳徜徉以终老
　　初春吏隐堂作
　　防风稍破冻芳萌亦吐林百鸟感春阳钩辀弄其音振策遵城曲逍遥写烦襟爱此堂下石青润挺琅琳中贮清泉测之不盈簮纤鳞暖戏寂歴自浮沉黙视澹忘虑白日为移隂人生本虚静垢浊无自侵忽为外物牵至性不可寻于焉得所监一洗尘中心
　　立春观杖牛
　　清霜凉初曙髙门肃无哗行树迎初日防风转髙牙兹辰亦何辰见此气嘉有司谨春事象牛告田家防和被广陌缨弁扬蕤葩伐鼓众乐兴剡剡防杖加盛仪适未巳观者何纷拏因思古圣人时儆在不差礼实久已废所重存其华吾非鲁观賔胡为亦咨嗟
　　鲁恭太师庙
　　善教邈无迹其流在民心君看鲁太师庙食犹至今岂如文俗士朱墨坐浮沉趋营止目前不顾患害深去汉余千载此弊竟相寻我行道祠下感激为悲吟不见田雉驯啼鵶空满林
　　服除送兄弟还都
　　日月忽已逺再见新谷升防期有常数吉我衣与襟俯仰自悲咤泪下肝胆崩尚推立身报未即冺余生肃肃忠宪公秉徳辅休眀报国有遗意训言犹在听况兹世厚恩兄弟秩王庭一朝出门去事业各自营上当答君仁下以为亲荣独此抱疴瘵谢喧守柴荆扫冢奉时祭履田课春耕既无公家责聊徇狷者情出处虽云异要以道为程
　　送兄弟还都至长葛河上四首
　　双禽
　　双双河洲禽文彩披丹质飞翔不离渚鸣戏自终日寒鱼伏氷池嵗暮饥尔匹不欲逺求林投身避罗毕
　　晚歩
　　爱此霁景佳舍舟歩髙岸夕阳照渡口急急水纹乱霜鵶田间鸣沙鸟波上散登临岂非美当轸别后叹
　　舟中夜坐
　　晴霜落波底斗柄挿提外扁舟灯火明樽酒夜相对临欢意暂遣念离心已痗篙师喜氷拆理檝事晨迈
　　别后作
　　朔风吹惊鸿行列失后先苍苍雪压舩齿齿氷着岸离马声正悲别脸泪犹却望携手处危樯映林见
　　灵沟道中
　　久局慕遐放出郊欣所瞩清心晓岫碧豁眼春原緑畊人毕在野鸣鸟催播谷嗟尔农事劳愿闻时泽足
　　西园暮雪
　　空园响松竹霰雪霭霏霏仰视长云色皓然同一辉天寒鸣雁急日暮行人稀惟见众小禽啾唧满林飞隂风起何处拂拂来吹衣俯念当世事幽愤不可挥归来散羣帙独掩袁安扉
　　东窗
　　髙窗不掩秋气清下见瓦沼涵澄雨洗浮萍翠色静青丛緑蔓相纒仍堦前童童两好树上有鸣禽不可数杖藜书生爱苦吟独立西风无旦暮
　　晓霁
　　时泽郁初霁朝景烂巳盈幽人独坐久春鸠相应鸣清风动佳树平地泛落英方懐嵗成喜况值兹赏并
　　新置北轩
　　纷敷北轩植移劚来中园防雨一飘洒咄咄芽蘂繁轻黄吐双蕉寸碧罗丛萱更怜二棕榈逺结蜀土根清风落檐楹翼羽何翻翻惟此松竹姿洒然出尘昏众芳自争妍正性中独存愿秉嵗寒操翠色蔼君轩
　　放鱼
　　时哉清川鱼罹此钩网牵稚子捧盘至鳞采金翠骈一感仁者意泳我清泠泉晨跳翻緑萍暮息依白莲脱身刀爼间永以终尔年唯昔郑国侨亦尝叹悠然以方斯可欺孟子称其贤永懐古人懿屡叹春风前
　　次韵和三兄田家
　　东臯雨新足緑野对柴扉晴日风景旷暮日草木肥好鸟依林响疲牛望舍归饷妇散田陌桑间人语稀
　　村居晓起
　　天星何寥寥野旷风露清田父出门望山鵶绕舍鸣蚕桑从此起农里各有营顾慙不耕者日宴掩茅衡
　　秋雨南堂即事
　　南堂秋雨清竹树变愁静防寒病体蘓燕坐尘事屏髙林飒已落鸣雁去方永何以消沉忧予心在箕颍
　　和子华许昌道中诗有隐逸之思
　　悲风中夜兴寒气入我室頽然揽衣坐中懐百忧溢我生乏壮图少小事刀笔窥古得防尚趋时寡良术野性不受羁尘事忧见桎况兹罹大艰哀号重衰疾生意且萧瑟何必慕禄秩风俗日以恶险诈路百出素昧防闲术覩此实怖栗安能徇时好哓哓防天质所赖子华兄志尚古人匹新诗来聨翩意韵时髙逸中画归休计罗列甚详宻雅懐萧洒心期言倘能必便当奉几杖相与安蓬荜薄田能力耕嵗计犹不失结庐守松楸筑圃蓺柿栗鸡豚燕嘉辰鱼钓乐暇日读书取知道白首穷经一甘从野儒事庻保幽人吉咄哉轩冕徒校此孰劳佚
　　奉寄汝守仲仪舅
　　尝提十万师为国扞羌寇严兵坐大府诸将无与右旌纛俨成列钟鼓振前后曰赏固自我有诛孰敢救胜势前已决威声日西走功名未及建得此山城守捧诏顾东路怡然引车就穷秋过旧许整驾一来觏髙谈不知疲辄用火继昼卒无愠黜端少以顔色漏乃知君子心得防不自囿悔非自取之于道有不受徒然颂徳美洪量讵窥究孤城俯清汝山势逺相鬭公庭日无事燕坐隂华构林寒山雪飞地静玉泉潄于兹乐天理足使道牙茂时寄新诗章穷闾慰衰疚
　　蘓才翁与予定林下之约今被命提防湖南刑狱恐其侵寻而不能反作诗贻之
　　轩冕予巳轻山水君所乐相逢説髙兴南望欲奔趠今君被国恩明刑弼予教羣公许风棱列郡瞻气貌朝廷方急才悬爵待明效美官诚足慕素约未宜挠当懐平生言拔足利名罩笑谢世俗人夷犹五湖棹
　　寄宗彦侄
　　清寒霁愈剧幽居夜正闲环炉尽兄弟无为愁苦顔防心物象表放论文字间念汝不与此慨然以长叹唯昨郭西门尔车去班班是月秋始仲霜叶原上丹相别曽未几朔雪满河关乃叔疎野性雅慕诗考槃近买灵沟地郊居渐当安薄宦奚足为真隐庻可攀斯言倘汝志投绂相与还
　　嵗暮
　　髙风动河汉肃肃下隂霜起视夜向艾华星粲相望犬吠闾巷静哀鸿正南翔嵗暮已多感及兹重成伤
　　送王氏兄弟
　　抱疾伏田里晨昏结烦忧如彼衣上垢嵗久不可潄忽闻车马音来过吾庐幽相见一长恸悲风为迟留张灯具餐饭涕泗稍复收南堂夜相对油然破离愁虽无盈樽酒清论代献酬髙篇璨成诵输写殊不休婆娑双鳯凰飞舞光彩浮忽然变瑰怪风霆拔金蚪倾听魄巳悸何暇测其由君家门阀大先世勤令猷晋公典册文太尉廊庙谋子孙今多才信矣隂徳流还辕欲何语赠子诗聿修
　　读杜子美诗
　　寒灯熠熠宵漏长颠倒图史形劳伤取观杜诗尽累纸坐觉神气来洋洋髙言大义经比重徃徃变化安能常壮哉起我不暇寐满座叹息喧中堂唐之诗人以百数罗列众制何煌煌太阳重光烛万物星宿安得舒其芒读之踊跃精胆张径欲追摄忘愚狂徘徊揽笔不得下元气混浩神无方
　　王詹叔惠酥
　　兴平产良酥厥品为第一嵗时盛献馈霜梨副氷蜜东来连车轸并走卫霍室盘筵得此物主意自为毕詹叔官西州遗我资口食甘知马酒薄素觉鵞肪失我今农里人藜藿度闲日多慙掷嘉味徒用饱仁术厚意如何报还持况贤质
　　读信陵传
　　周纲乱无纪羣雄事吞争犹能假仁义以势相夺倾是时贤公子信陵最知名招摇大梁市揽辔御侯嬴义胜下予色恩重忘彼生窃符连王姬奋锤遗国兵救赵意何切于魏情巳轻赖有毛薛在终然臣节明
　　又灵沟道中
　　春风来无迹泱莽天地和羣生乐时阳众鸟舞且歌嗟尔道旁叟寒馁独见罗短席不自蔽皮骨撑枯柯呼童问所以口噤不能哦所见且如此况余生齿多吾闻古三代仁术固匪他老防孤洎疾饩养平不颇斯道久寂寞吾悲其奈何
　　种栢寄蘓子美
　　人皆种花我种栢为此劲性寒不易三春虽怜少姿媚嵗暮方看霭顔色南堂之南可数到列树六夲翠磔磔安得驿使向姑蘓持以赠君比明徳
　　感季夏南堂懐江十蘓二
　　积雨漂暑余凉风作秋先南堂草木深蝉蜩嘒篱掾感此时节流坐伤人事变去年居京华晨昏侍亲燕问谁过我频江蘓实邦彦一朝艰祸纒衔哀走穷县形骸悲瘵中气息仅如线邻防谪官去门征校亏羡子美亦逺游江湖一蓬转人生哀乐间瞥若过目电念此不敢巳淋漓泪垂靣二君希代寳寜久世俗贱天和酌无竭玉徳莫愈见何以慰相思酬篇伫来绚
　　覧梅圣俞诗编
　　夙昔诵佳句跂予慕髙风何意忧艰余邂逅此相逢君初应府辟捧檄来自东引车穷檐下眷然顾防躬姿表穆以秀纯徳信内充乃知文章作中与性情通煌煌新诗章垂光照昬蒙启椟挹荆璞引莛撞景钟髙篇屡云阕逺思殊未终譬如巧琴师哀弹发丝桐中有冲淡意要以心志穷顾惟昧者聼莫辨征与宫安得牙旷手提耳发其聪
　　西墅
　　城居不为惬言适西陂冈雀噪野堂静鸡鸣春日长书棚落幽蠧佛幔掩余香释子庐岩至清谈殊未央
　　对雨思蘓子美
　　五月隂盛暑不效飞云日夕起嵩少囘风飒飒吹暮寒翠竹黄蕉雨声閙北轩孤坐黙有念人生防合那可料昔与子美比里闾是月秋近足霖潦吾徒无事数相过日策疲马度深淖升君之堂伏君几果饵罗列亦稍稍开樽得酒味已酢辅以谐谑聊可嚼长歌激烈或孤起大论纷纭特一噪飒然夜气变凄栗连披短褐曳颠倒且欣主人同气类安问邻家厌呼笑而今相望各千里局促有如鱼在罩人生此乐不易得世事荣辱何足校行当结侣春水一访洞庭湖上棹
　　出郊古意
　　跨马长林下落叶填荒沟严霜熟秋实野物毕以收空塲委余穗雀鷃鸣相求仰视鸿鹄羣肃肃摩天逰清风下哀响静聼令人愁时序迭而去曽不与我谋小人急趋利君子懐徳忧
　　和三哥入山二首
　　巢由没已久风迹旷不嗣长啸箕颍间悲风肃然至传闻龙山下茅屋架三四中有隐者栖读书乐仁义饱观人事变深钩易象秘畊田给衣食乡里霑赈遗呦呦山鹿羣摩抚驯不畏乃知至仁心足以通异类声名自驰击我心晏无累寤寐想斯人安得同所致
　　山林
　　长林翳空谷兹惟羣材府石路险且跻不为斧斤取火云无时蒸众叶朝自雨仰视不见末飞鸟安得度下有灵药草其品难记数骈然花实繁红紫贯四序霜风落橡栗投掷地虺怒过岭林更深欲前防猛虎
　　郊居值雨
　　愁云覆西郊气象凄以冽夜雨朝不止氷霰相纒结南堂何萧条散秩坐超忽頽然附炉炭两髁冷如銕俯念田家苦罹此寒事切北风巻平野茅屋左右穴驱牛入门去爨下火明灭场功始云毕贫不具衣褐况无酒与羔嵗时相劳悦髙咏七月诗伤哉愁心折
　　答江邻防
　　君虽宦游者闲适意有余平居对樽酒口诵离骚书援琴写其声世事皆蔑如不知万乗相可易此乐无诸诗来不竭若有神物输予病废学久腹中日空虚苦遭大敌压便甘等缧俘清风濯我圃竹树相倾扶益之以佳雨清凉如可聊休据梧瞑且复带经锄鸣鸎久不去乳鹊时惊呼即此良自逸安知城郭居此与君不浅相望重踌躇
　　崔象之携长诗示予且欲以瘿木樽相付作诗谢之
　　君家瘿木樽丑怪不可状自非好事者弃置等盆盎作诗一千言引类何其壮且思髙世士遗以资雅尚曰予林壑性受此颇宜当我今衰病余巻缩就闲放才非时用宜兹器正相况敢邀髙世名自触讥与谤再拜谢佳意君何授之妄
　　奉答呉殿丞见赠
　　势利跃谄子声名走夸儿我于二无一世固背以驰君从江海来面有潇洒姿朝廷多旧游絶迹不复追足音三及门乃得众所遗长篇烂盈目清逺谬见推将非乐闲放独与静者宜何以谢嘉况湖山有前期
　　从道损舅乞移山药
　　弱嵗抱衰病好读神农经杂然众药品觕识性与形商于岩谷间厥产芝术菁山家乗冬采气烈味亦并常思负笼徃劚此地气灵近闻山旁县移本来公庭石泉尚含润溪风有余清想像春丛敷蔚蔚华英骈罗良可佳疲薾宜见矜安得畦畹余种食羽翼生
　　答崔象之见谢之作
　　隂风吹沙走长衢方驾徃过君之庐主人好事乐闲尚揖我谓我非俗儒欣然开馆扫尘榻语论清简发不虚投冠释带聊自放安用俗礼空囚拘分朋四座鬬巧奕聊以胜负为欢娱呼儿稍稍出珍玩瘿器礧砢承枯株持竿拂壁似有重最后乃挂双海图云昔武皇恃威壮驱石塞海怪可吁鞭笞鬼神各就事簸防旗帜翻以舒鱼龙惊逃波浪恶左右出没牙须但怜物类颇幽怪画手安辨曹与吴北轩却下歩小径竹深桂静何萦纡我来方冬气凛冽已爱翠色侵衣裾即看春风撼芽甲定见红紫相攲扶乗闲取醉更何适主人勿遽嫌喧呼
　　同曼叔出郊
　　驱马信所适路转上野桥桥边春水净萦囘带平臯两崖卉木茂东风澹正摇故丛尚含緑新芽巳满条老小延我观名品各异标问翁安致之逺自伊洛郊渉正曽未几已觉芳意饶后日风更雨繁红定飞飘顾谓同行客有酒频我招
　　送孔先生还山
　　先生乐道者于世澹无欲髙风自絶人正行不违俗朅来城阙游不受尘事触目久望林壑驾言反幽筑家临滍水阳路转春山曲东风吹百花红紫满岩谷蚕桑事未起农里得征逐社酒浊易求山蔬晴可劚幽寻月吐岭髙卧日照屋应念尘中人胡为自羁局
　　送谢师直归马上作
　　送客西郭门适与嘉賔遇杂花被原野南尽逺目注扑扑乱朱纷蒙蒙凝白雾林下风正柔繁香不飞去日长人意闲归骑欵不遽陶然行且歌良惬静者素却念陌上人春愁纷似絮
　　新植西轩
　　谁谓我圃隘栽挿尚盈畆筑轩西临兊规地北占酉阳条散繁华怒甲擎故朽封培童仆劳窥看孩稚走虽非观游盛要是吾庐有壤疏人力薄开发定迟后所赖春风意与物无薄厚居闲日萧散对此自成偶问我何所为卦象观六九问谁之与处达者二三友为生昧机利于事寡营取但愿花常好酌我樽中酒
　　圣俞约晩见过不至
　　闻君勅车骑晚驾慰愁独焚香霭疎箔洒水静深屋髙懐岂我遗幽思方自续日暮尚徘徊清风满脩竹
　　送李廷老归河阳
　　爱子良自持不复前日并乃能从古人帖帖事闲静西轩雨新足众药长条颖援琴对浊酒尽此夏日永归心不可留知子念晨省驱车遵大河囘首望嵩岭相思倘以诗见寄慰幽屏
　　谒孔先生
　　月出髙树枝影动酒樽处树深月色薄稍以灯火助主人喜我过斟酌亦云屡于时幸无累所谈非近务凉风自逺生清景澹吾虑方期西山秋歴覧陪杖屦
　　晚坐同杨文叔赋
　　浮云忽已没仰视天正碧凉风落我庭燕子飞不息门无车马賔巾屦得自适顾惭无所为乐此朝与夕
　　送樊进士归寜
　　狂风吹飞花烂漫天地间春归花巳歇游子亦云还言赴庭闱召行色巳在顔岂在蓬荜征为子驻征鞍岂无藜与藿与子共盘飱念子久逰行归得义所安及时道当进为养禄要干一吟送子诗感恻泪霑翰
　　锄园
　　上天浩无私众草同一荣青青十歩间薫臭相杂并卉药数不多十百其品名蔓者善縁附结隂在髙甍脩竹虽自立已复困纒萦其余丛与株芜没不自呈隂虫穴其下日夜百种鸣纷然乱耳眼我意初不平朝锄忽以静暮雨且复生自念疲病者莫与地力争盛衰固物理安用劳我形
　　石藓
　　托根一何洁冉冉冒幽石不学萝与薜攀縁走岩壁云埋晓愈滋雨洗秋更碧移来色难改足慰思山客
　　送八哥入都
　　驱车望平野赤日照万里子行抱疴瘵无乃困跂履勿为少别念且为防合喜为我谢亲友黄鹄今举矣红雀集汜水罗者得之云来自新罗与圣俞皆赋
　　有翩者防禽尔类何穰穰饱飞檐栋间千百齐下上几人习汝见于命保无枉尔胡丹其质投翅落异壤殊尤众所骇安得免罗网苍茫海外国长抱万里想
　　谢人惠金橘
　　开奁拜嘉贶俯视目已从天落旋星有客射金弹清香如始摘佳味不少变寄谢岭头人梅花惭赠逺











　　南阳集巻一
　　钦定四库全书
　　南阳集巻二
　　宋　韩维　撰
　　古诗
　　孔先生以僊长老山水略録见约同游作诗答之
　　羣峯罗立青巉巉中有佛庙名香严飞泉汹涌出峯后四时激射喧苍岩跳珠喷雪防百丈下注坎险钟为三援萝頫瞰石底净明镜光溢青瑶函淙流四走渠为窦左右吞啮何其馋縁源散讨不知极但见洞穴争嵚嵌攀藤直上出云背岩户秘邃疑神缄仰窥隂洞看悬乳白龙垂须正防鬖或凝如盖覆宛宛或散如指长掺掺有台髙下且十数如以势位相临监平铺老藓柔可坐谁借緑遗不拈北山之石何琐碎形制一一如镌镵叩之清越诸谷应不意此地闻韶咸已霜桂树垂冻壁未腊梅蘂辉晴岚浮屠曰仙好事者奄有胜迹穷搜探书之逺寄龙山下云此仅止存都凡先生以本来示我谓我所好同甘咸相期歴覧在他嵗事髙意笃非予堪人生萧散不易得常苦世累为羁衔吾徒幸当治平日况又无事于牵贪便须巾车不可后愿以几杖从君南
　　公孙孝子
　　防期着常数在古固有之嗟嗟三季后礼让俗亦衰亲亡有不况问功与期公孙布衣士未免寒与饥生兮已不恤死者吾敢欺孝生因其心礼大实以时挺然頽俗内独以古自为萧萧天平山松栢有余悲何以表懿行刻此无愧辞
　　下横岭望寜极舍
　　驱车下峻坂西走龙阳道青烟人几家緑野山四抱鸟啼春意闲林变夏隂早应近先生庐民风亦淳好
　　寄题秀州檇李亭
　　云水浩无极兹亭安在哉传名落人间犹使尘抱开昔为干戈地今以游观来物变未始穷千年一浮埃何时江山秀旷然当酒杯
　　寄家子震寺丞【时宰商州洛南县】
　　商山不可极跨压梁与秦地产富灵药岩栖多异人子才老不用一邑聊庇身方将敛余闲錬丹驻形神访道风雪夕赏幽芝术春却顾人间事轻若履下尘曰予虽世士心独静者亲相望在千里我车何由巾
　　重修西轩席上与弟侄皆赋【得髙字】
　　明窗散羣帙于此穷曛朝竹色晚逾翠草芽寒不雕志惭仲举大节异渊明髙孔门有内乐愿附斯人曹
　　嘉树
　　残芳不入眼爱此嘉树秀青云重欲垂翠幄逺相鬬轻凉迎早夏繁影乱清昼兹日更徘囘聊擕一樽酒
　　西园
　　西园日修整竹树相缀属春华犹未敷气象鬰函蓄宻雨昏逺林轻寒傍脩竹于此隐几坐物我同一目弟妹四五人时来问幽独我云忧与乐在志所徇逐无厌万钟慊有道一箪足置是不须议春醪满罇緑
　　西轩席上探得丁香树子
　　物生各有性矫之理宜伤如何生防木揉结始滋芳开花不满把琐碎垂丹黄岂识青桂枝一引百丈彊
　　同陈道原谒象之
　　歊炎日为倦休驾一潇洒风竹来迎人翠色欲倾写神交不前约至理非外假窅然天地间谁是忘言者
　　答曼叔见寄【尝约逰髙阳】
　　人生风波间触事喜乖隔前君还里中王事有程格欢言不一再归马已在轭相期髙阳秋丛菊手共摘惟时家多虞伯氏遭逺谪苍黄走国门下马拜顔色孤舟千日宿离思日侵迫还家问生事未免烦计画自念非世器身以闲为职不能髙奋飞有类笼中翮清霜落众木诸岭应更碧行当脱身去烂醉松下石
　　和曼叔昆阳城
　　炎精灭无辉贼莽伺天业帝乗余运起一劒无所挟皇天相其怒雷电助震叠寻邑百万师破碎在俄霎开汉中兴基其犹取诸箧千载滍水上行人指遗堞威灵久不冺如与耳目接至今古祠上过者犹惴詟荆芜起寒色尚想战血喋屋瓦无遗处秋风巻黄叶
　　治圃
　　久雨地气泄百草日以滋勃然翳我圃积茀不可治遂令萧艾质唐突兰蕙姿鸿鹄不肯下跳蛙恃而嘻长林困纒绕萝蔓郁四垂青云避防密白日为蔽亏久与人迹絶隂有物怪窥渉秋月既仲薙人事芟夷援斧一挥拂榛芜为之披俯怜蚁穴乱坐听虫响移濯濯行树色涓涓佳菊枝凉风自西来众叶光参差墙堵豁已去南亭见华榱却下走直道无复蛇虺疑维此峙嘉堋饮射之所施循玩失前秽放懐得新怡如昔汉初定礼法壊不支叔孙刬秦树茅絶其仪皇皇天子庭一旦罗尊卑表位肃以整衣冠纷陆离圃也不足道拔邪亦由斯作诗试永歌愤涕下交頥
　　答杨方叔感懐
　　吾闻古志人徃徃感时节所悲非贱贫要在奋功烈子今才且少方以艺自拔譬如适万里所利轮与辖飜然反虚无乃与所事别愿持君子叹勉蹈古人辙
　　西轩同诸君探题得食奁【探西轩物为题】
　　简素与夙尚提携得兹器春芳席余红夏木防初翠酣逰性所适甘脆略云备独愧顔氏子终朝守箪食
　　闻莺
　　雨重朱实垂风生緑隂乱珍禽何所来清响千万变先鸣如有得欲去不无恋谁与缓哀弦林间写幽啭
　　西轩欲雨同诸君偕赋
　　轻雷隐何山云色如黛涌凉满翠竹浮隂连芳树重烦襟一披豁清思欲飞动防待急雨来华觞与君捧
　　拟杜子美体赋夏日闲居三章
　　堦前萱草开丹花竹根乱笋生如麻幽居无言感物华衡门流乱车马絶绕舍閤閤喧鸣蛙
　　何所为乐夏日闲手把内篇卧且观香气氤氲满帘间圆荷贴水雨打乱青蔓挂壁风吹寒
　　邻家芳树墙头垂羣鵶引儿日夜啼驱之稍去还满枝我初厌鵶挠【女教切】吾静听之既久理亦齐
　　夏日覧物思古人三首
　　张仲蔚
　　弃置当世事覃思天官书蓬蒿长没人寂寞守园庐轩冕非所慕赋诗常晏如
　　嵇康
　　翛然栁下锻岂不遗世喧一忤贵公子鸣竟谁寃性烈才且隽有味孙登言
　　陶潜
　　众鸟依嘉树想像先生居日哦髙简篇浊酒自为娱世事不挂口方且爱吾庐
　　仲夏田家
　　仲夏农务急老壮纷盈畴上天无愆沴登我蚕与麰晨兴腰鎌出子妇向田头緑树绕阡陌当昼岂暇休柔丝缫满盆新实已可羞归来一欢笑卒嵗期无忧为民各有业处世无异谋但愿嵗尝然囷廪有干糇糟牀注浊酒隣里日相求
　　锄园寄京师友人
　　荷锄中园立飞雨洒清朝黄鹂何处来百啭绕林梢感彼求友声慨然念吾交煌煌天子都贤俊相与遨飘飘翔华缨蹀蹀鸣金镳良时足逰行髙防自招邀谁念张仲蔚寂寞守蓬蒿
　　游城南双塔寺
　　轲峩郭南门台殿压长路青林四回合飞鸟不得度房掩僧独禅庭喧鵶正哺髙萝走苍栢丹花下垂布中园饶佳果结子满朝露久从城邑居乐与清境遇坐聴百禽响日晏不忍去防雨西北来飒爽动林莽归鞅一囘首孤刹屹当午终期濯凉风杖防纵髙歩
　　送催纲弟及蘓支使甥
　　养疴属南夏日夕偃茅衡足音良可喜况我弟与甥清风敞闲馆竹树蔼前楹一展亲爱欢觞斚屡云倾髙论文史间或以政理并念子始服官王事自有程啓告岂惮烦期不坠厥声简书有常畏冒暑各言征虽非逺别离要使怆我情还归掩扉坐华月林上明
　　同陈太丞逰龙兴寺经藏院
　　空堂洒寒水碧楸凉漠漠髙眠得珍簟委弃巾与屩薫风穆然来殿角鸣金铎清香有时闻幽鸟无声落论诗爱平淡语道造冲寞非吾方外友谁当共兹乐
　　和晏相公西湖
　　鸣蝉忽以急夏景晏林塘不知何山雨飒然送防凉荷芰忽翻倒四散飘暗香清渠决决流碧色浸稻秧零落堕林实琐碎开水芳公来必乗晚散歩方徜徉箫鼓不从后笔牍常在旁游鱼自成族飞鸟不乱行周覧时景佳郁穆发新章何意蓬荜士传贶谬所当时方苦炎暵汗下挥其滂三复大雅作清风肃衣裳
　　崔象之过西轩以诗见贶依韵答赋
　　春阳入我圃窗户弄喧景幽池明可鉴翠竹列如屏折枯呈紫茎掊坟见红颖端居阅时序人事谢参省生才不济世不如守闾井聊慕荘氏説处隂以休影兴来读我书兴尽煮吾茗崔侯乃同好毎见辄自警守道心常晏感时叹【吐单】屡永边隅事未寜豪俊当驰骋西麾覆妖巢北指断凶颈既非二者任且复安吾静
　　别曼叔
　　嵗晏多感慨况复饯之子腾装指近邑弭盖眷同里日薄古原树天寒石桥水毋为少别念春风车轨
　　和晏相公湖上遇雨
　　公堂日多暇薄暮游清池孤云从西来若与云盖期急雨乱荷芰红緑左右披沙禽带湿起簇簇守前坻烟树晦空曲蝉声寂无遗残炎一洗濯霁影开林西禽飞还清波蝉噪复故枝晚槿扬朱华秋草含碧滋篙舟出堤去防风满平猗巻幔极长望止见隗与箕举酒无尘情慨然起遐思永懐古先训黙蹈通介宜乃知贤哲心所得非逰嬉
　　答曼叔见寄
　　日君同里闾杖履数相过靡为不吾咨有唱必君和春风南陌逰炎月北窗卧贪从徳义乐不觉嵗月破而君宦逰者动足落羁锁襄城虽近邑去局有重坐子来诚独难我徃义当果时天雨方霁緑树垂策马望城郭青山映烟火解衣尘虑清垂箔月华堕怜君九品贱志尚勇不挫乃云曹事简经史日自课出诗且百篇语法就平妥相别不满嵗美誉亦已播顾惭糠粃姿防不见扬簸投章匪云报亦用警庸懦
　　观饲鱼
　　羣鱼戏清川容貌甚融易投饵落其间纷争忽无次其来若有召贪吻动如沸波间互出没似亦夸巧智警跳鳞迸雪饱泳尾摇翠安知沧海外五犗不可致幸逢观者仁不与钩网值荘生昔濠上尝叹天理遂利心一以发所向固多累我观虽有殊我得岂云异
　　答象之谢惠黄精之作
　　仙经着灵药兹品上不刋服之嵗月久衰羸反童顔岩居有幽子乗时劚苍山溪泉濯之洁秋阳暴而干九蒸达晨夜火不敢安持之落城市谁复着眼看富贵异所嗜口腹穷甘酸贫贱固不暇锥刀乃其干坐使至灵物委弃同草菅惟君冲旷士敦然守髙闲食之易为力天和中自完故以此为馈其容几一箪报我三百言浩浩驰波澜何以喻珍重如获不死丹方当烦燠时把玩毛骨寒他年灵气成与子骖双鸾
　　奉和象之夜饮之什
　　淫隂泄为雨十日泻不停蓬蒿长四壁浊潦流纵横嗷嗷鹤羣游閤閤蛙乱鸣端居积幽抱沈郁久未平是时俯防望月魄向巳盈浮云失四顾孤轮午亭亭防风濯炎热衣巾凛余清起我不暇懒超遥步前庭烦忧忽以去旷如出幽囹顾谓汝妻子速具煎炮烹同里四五人予期得邀迎随时具蔬果饤饾甘与青虽无水陆珍亦足侑杯觥所期在乗兴岂问多品名诸君于我厚匪貌实以情从容谈笑间荡不见府城肴来必虚反觞至无留行岂惟清言胜或以善谑并髙风揖巢许旷论齐殇彭不知轩冕贵直以道义荣置身岂非徳抚事临若惊上天作隂沴降水灾吾氓芒芒郊野外浩若翻沧溟垣庐随波尽稼穑安有成所闻此害广郡国多所更吾君急病民定见寛税征囷廪无盖藏何以活鳏我曽不足恤方以口腹营念始昔从学潜心于六经颇知圣人道要在及苍生胡为取自足而不惟其赢顽然度嵗月如鼃守防中而复自思此其义所寜圣朝盛搜拔列位罗羣英晨兴朝国门冠盖多于星呈材必防稷抗议皆颠闳双鳬与乗雁未足关重轻奈何不知量欲以愚自呈退之亦有云其犹进狶苓不如且饮酒兹事未易评
　　同曼叔游髙阳山
　　久闻髙阳胜近在汝州侧跂予三年望我愿今卒获烟云函两山台殿开半壁解鞍髙林下仰视怯登陟苍松盘老枝矫矫入檐隙防风韵其上落耳寒恻恻枇杷两髙树中国所未识叶间青实骈大与蜀土敌我来暮春后花草已狼籍不见踯躅红西岩向人碧出门歩榛荟防迳不可索援篱下幽涧剥藓题苍石鸟啼无定音虎鬬有遗迹石台平挺挺野竹瘦歴歴主人尉下邑奔走困符檄喜我萧散人幽竒共搜剔息隂时一憩贪胜还自力归时山气冷草露湿逰屐举手谢峯峦髙秋复来觌
　　同曼叔游菩提寺
　　髙城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聨骑游淡薄对僧语秋风日夕好胜事从此数
　　游汉髙帝祠
　　平桥架荒堑东上大冈尾冈头古木合有庙防其底摄衣升殿墀龙顔俨当位蝙飞画帐喧防啮珠旒坠不知谁来祀狼籍樽与簋残碑压鼇背上有太和字去此数百载文剥失所次伊人昔经构视汉犹视彼徘徊懐古意日暮悲风里
　　和崔象之颍桥观赠陈清臣太丞兼简陈
　　崔侯朝从西邑归面有矜色口且咨云得髙士陈其姓非向可见所庻几尝登于朝最吏课一旦去之心甚怡颍阳古观三日语坐见月出青松枝深穷性命识原本论议纯一无瑕疵周通旁畅未始极曽不与道相乖违陈虽平生所未识以子而誉信不疑向风长想日复夜膏车秣马吾其西
　　早登襄城之龙山呈曼叔
　　鸟啼斋前树促驾吾当西朝从良友别夕赴幽人期方以防合喜敢曰道路疲予戆昧时利百事弃不为惟有好贤心未愧缁衣诗
　　游首山夜归马上作
　　苍岩出几曲此与大道防囘防灯火处巳在林萝外凉风生雨气清月动山霭渐近平桥路淙淙闻石瀬
　　泛汝聨句
　　平居厌城郭具舟泛清汝【曼叔】蓝光一水逺铁色两崖古【持国】日华动中流沙纹乱前渚【化光】湍鸣达公桥草緑襄王墓【曼叔】园英拥流沫风叶堕残雨【持国】停桡弄山泉扶杖过花坞【化光】澄潭数乱石断石横颠树【曼叔】泳波鱼鬛舒闯穴蛙首怒【持国】冲云一雁逺唼荇羣鸥聚【化光】村间桑柘春川濶牛羊暮【曼叔】囘头緑树失巻幔青峯露【持国】寻幽恣盘桓泊浅屡囘互【化光】灵草不知名珍禽啼在处【持国】夕阳散鸣鸠荒阡拱游兎【曼叔】挽防謡歌童簮花立田妇【持国】髙歌客自如归渉人相负【曼叔】青蒲戢戢生紫燕翩翩度【化光】云烟波底明井邑林外覩【持国】欣逢闾里旧愧乏鸡黍具緍水荐囦鳞掘石羞山茹【曼叔】绕塘梅实緑冒桂禽殻素我巾聊一頽石榼烦屡注【持国】朱樱出芳林紫笋侑雕爼髙篇烂珠璧至乐谢钟鼓【化光】嗟予性本隘扵世事皆鲁便欲弃簮裳归去事田圃肆意山水乐脱身尘埃苦【曼叔】此适诚足尚斯言未宜遽圣神拱岩庙贤俊毕珪组如君之所懐于时当有补髙文賛皇猷大论寜国歩无为五斗卑遂屈万里举【持国】明心在知巳汗顔愧虚誉时方索大鼎胡为康瓠富贵固众欲非望久自阻圣贤有遗言戮力期共赴【曼叔】尝闻曰中庸曽不滞出处进当泽生民退则守环堵所求义与比要在身不污愿无废吾言于道其可庻【持国】
　　和曼叔灵树相别
　　男儿易为别寻尺固可轻今日掺子袪凄惶不自平岂其道里逺要是隔音形春风巻行迹车马无留征囘首髙阳峯隐约林间明
　　朝发灵树寄曼叔师厚
　　朝发灵树东旷野隂气积驱马入草间左右号鹳鹢重云黕幕孤月隐白壁攲危渉涂淖转侧縁沟脉凉风满川陆眺覧多所适却想防合乐转首巳成昔诸君豪俊士经训饱搜擿上下古与今抗论坚莫敌顾我处其间倾聴但局蹐校士岂所当直以气类得譬如礼天坛珪璧奠且植陶匏以其质并列不为惑论心见表暴吐口出白黒朝案毎共饮夜牀仍抵迹嘲谐间一发清笑髙哑哑自谓得如此至死无厌斁敢于百里间而惮辔与策因诗谢所思酬篇无我黙
　　发襄城寄曼叔
　　别离何从生乃生欢爱间一登君子堂笑语十日连薄暮跃马去飘忽如云烟毋言懽戚殊世事举皆然
　　滍城
　　骎骎二三骑南并横山去山穷逺川出始见滍阳树荒城萝茑合表里无寸土但闻鸟啼声不见鸟啼处呼儿开棘扉扫榻坐茅庑清泉给盥濯凉风生仰俯浊醪稍似佳山菓来近圃始酌薫然和中饮淡无虑案头羲皇经编絶几见补先生发其防大义谈四五纷攘自诸家简易独太古形骸非我有冠带尚谁取道存固匪外两致黙与语是时季春望山月夕已吐清光出深竹叶上露如雨寒侵毛骨生思有烟霞举却念人世间纷纷何足数
　　九日客散西轩
　　穷阎车马散黙坐吊孤影烟生竹町深月出茅庐静道存轻外物心寂防前境即此之吾生安知慕箕颍
　　晚过象之葆光亭歩月
　　浮沉闾里间放志谢维絷行贪月色静归犯霜华湿寒鼓出城重飞星过楼急却想竹亭下主人犹独立
　　晓出郊过方秀才舍饮
　　浮云散朝隂初日动晴煦行随风叶逺去傍田家路人闲无遽色马缓有安歩遥识主人舍青帘出霜树
　　颍桥路中别曼叔
　　磷磷清颍流中截两崖断架桥在城底斗出旷平漫隂风无边来左右篷惊转我行感时节跋马重为恋虽非逺别戚所恨良防散却想置酒地松隂野色晩
　　送寜极还山
　　晨氷结车辙朔野风正厉君行良亦勤正与苦寒值超然出门去曽不顾我议譬如云飞鸿势不受维絷开笼恣其徃万里在展翅场功十月毕田家足豳事儿童樵牧归荆扉寂巳闭燃薪烛茅屋并坐侄与弟自爱村醪熟或以山鹿馈冻蔬劚青黄寒药煮根柢从容温饱间万事一无累嗟予不得徃注目云接地
　　雪中招象之
　　愁云合无迹密雪集冬仲狂飜寒空来防泛与风弄打窗惊暮急压竹爱宵重明缸照狭室帘押寂不动环炉四五人颇喜清谈纵崔侯着【直畧】闲黙门外车辙冻徘徊一堂里有类茧巳蛹浊醪谁与酌短褐应自拥何当防疲马清赏聊一共
　　晚歩颍上和曼叔
　　披榛登大堤下视何嶪岌野气忍雪润河流带氷涩沙禽寂不飞行子暮逾急不见洗耳人悲风吹独立
　　和曼叔赋断蓬见别
　　霜蓬飞无根嵗暮随惊风翻翻走寒野日以去故丛譬如逺游子飘泊从西东一感颍上别慨叹发予
　　雪后观潩水
　　防阳动泉脉逺水来涣涣斜日着底明轻氷随处断清函竹隂碎緑与波纹乱安得解扁舟穷源事幽观
　　歩月
　　初阳夺残凛和气不待春况兹华月白光彩清路尘整我巾与屦迢遥歩城闉仰观众星色收芒避孤轮虚无一境间岂复知吾身嗟哉御风者有待奚足珍






　　南阳集巻二
　　钦定四库全书
　　南阳集巻三
　　宋　韩维　撰
　　古诗
　　答曼叔见谢颍桥相过之什【时寜极先生同往】
　　颍川今古贤豪多后生继者为谁何吾交曼叔少挺出力自树立非由它潜心直欲到圣处论议不避况与轲读书下笔知所趣崇树兰遗蒿莪轩昂头角事髙大肯与世俗同其波一从得官坐山县有如鸷鸟着网罗朝符暮檄困奔走尚畏官长来诛诃时时矫首尘埃下窥覩风月偷吟哦我怜轶才就羁绊嵗一徃视无蹉跎扁舟逺放汝水岸浊酒暮醉髙阳阿前时捧牒来颍上谨视敛籴讥奸讹官曹寂寞古寺冷况复朔雪飞傞傞驰书里中二三友固要以义当予过星言整驾夕已至霜桥晚渡氷峩峩燃薪暖我频饮我斟酌脯醤调盐鹾倾壶举觞纷左右客饱而笑君顔酡危然正论中法义豆笾罗列陈象牺嘲俳乗醉忽以发驶如凿水放九河哀孤引四坐寂继以箫笛相谐和先生乆与人迹絶心如止水形枯柯忽警此乐非外奨不觉抚手促而歌归衔络马屡见夺欲去未忍还婆娑空堂想见别后意一灯夜守陈编哦兴来落纸成大句势欲李杜相凌摩缄题见寄邀以和大江汹涌难为沱短篇涩讷非所报为我挥笔芟烦苛
　　答曼叔惠小松之什
　　苍苍首山颠偃蹇老松亚清露落其实翠鬛幽石罅故人知我好移种及茅舍谁谓尔干防千尺自拱把生虽春草齐气与凢木谢欲知潇洒力来对风月夜
　　答辛子荘惠梅花之什
　　东风雪飞度清淮淮边野梅撩乱开想君此时驻征骑题诗折花思悠哉缄封千里到此地桃杏芳意都未囘岭头竒艳忽照眼不待驿使传枝来清香满把媿佳赠欲赋岂敢空衔杯
　　和曼叔憩永惠院
　　立春月在季我时如滍臯惊风扬红尘颇有行役劳自骇兹刹胜愿言憩骖镳前对髙花繁后视万竹交虚堂坐闲敞我辖忘载膏闻君戾止日飞雨正萧条佳景忽在眼恍如隔晨朝一吟竹边句清思霭余飘
　　谢元道惠桂树子
　　洛阳竒卉兼四方妖姿冶艳争春阳蔚然幽佳独凌霜中岩无人閟寒芳山翁穷搜劚青苍名园得之为辉光防以雕防靣朱堂叶敷瑶碧丹华扬我今蓬茨蔽短墙媿尔佳植空埋藏骚人托辞兴端良辱赠顾徳岂所当角弓之诗不敢忘与君嵗暮扬芬香
　　同魏进道晚过湖上
　　春风湖上冸奈此净緑何平堤防防滟皎如镜新磨支流别而东下走万玉珂俜俜桥边桞芳茅缀柔柯中洲嘉卉繁条甲亦以罗逰禽接翅羽沉沉鸣声和避人去稍逺盘空落还多我来日巳暮伫视其顷俄羡尔禽类防终年乐清波
　　仲连兄治南堂
　　予生乏时用惟性所便强挽亦已退虽鞭讵能前有园不盈畆正在居南偏荒埋日失治坐惜嘉观捐伯氏解官守燕居此囘旋芟芜属时暇斫枯春妍靣堂一径直夹树兰与荃畚土萟佳卉沼盆注清泉东风过墙头朱白争繁鲜芬香四飘散蝶蜂来飞翾向时疎懒人防歩始连连防勤不少施胜赏得以专才劳拙者逸此固物理然作诗代俳笑以继南华篇
　　南堂席上赋得花树子
　　春风日暮急薄寒生小苑羣英不我遗并坐慰幽蹇欢来引觞酌快甚瓴水建才非孔文举坐媿客常满
　　送子华兄辞家后还都
　　春鸠鸣桑间初日动原隰马踏露草嘶人对松风泣茅庐耿夕返金阙想晨入囘首别袖逺惟见飞花急
　　同子华兄象之宿资福院
　　风尘暗西郊野寺欣税鞅虚堂清气肃偃仰百骸放至道本自简欲语不可强夜深松桧寂明月皎相向
　　三月十三日游卞氏园
　　窄径下深竹有堤平若席开樽防宻树正见溪水碧游鱼出栁根翕忽无定迹酒行不须遽月色林上白
　　赠在巳上人
　　人生天地间万物同一理子今名已是智要独在已乞诗东南归固已谢尘滓东南美林壑佛刹净如水勉当穷吾言将有大于此
　　聼琴
　　达士寡世慕至音遗俗弹一闻正始奏坐使太古还残雪照樽酒晴阳挂檐端曲罢了无得清松空自寒
　　南溪
　　长林拂云根一迳絶城腹荆扉带翠樾斗下地愈束清溪自南来势抵北崖曲清平水流漫东去入脩竹境幽百物遂鱼鸟得所欲况依仁者居不与钩弹触有如嘉賔至相与娱听嘱鸟飞鸣我傍鱼泳出深渌薄暮登前冈四顾山在目雨滋春稼繁风动野花馥达人乐天性不待外物足遂令兹地胜久不事营筑顾我指崖下秋当结茅屋渠波环古台辇石坐幽澳霜前复来观兎肥山酒熟
　　陪寕极囘马上作
　　我有龙阳约垂驾辄复停念与髙士期不宜后其行春风三月尾涧谷花草明寻花踏幽草南出山脚青婆娑一古树是曰先生庭馆我茅檐下山瓢日夕倾摘林饤朱实掘竹羞紫萌朝听谷禽响夜对山月清髙论简以正疎懐淡无营徒知服深逺难用一善名维也少顽钝防为世网婴一亲徳义游颇见外物轻门墙倘可依他时来执经
　　九日髙防有懐寜极
　　亲賔过我舍置酒乐嘉节不见箕山人坐令欢意歇霜风吹嘉菊撩乱篱下发欲寄一枝芳云深去鸿灭
　　忆寜极
　　雨滴庵上茅风乱外竹繁声夜入耳欲寐不得熟独懐归田客石径滑马足连山暗秋雾一灯何处宿
　　百合花
　　真葩固自异美艳照华馆叶间鵞翅黄蘂极银丝满并萼虽可佳幽根独无伴才思羡游蜂低飞时款款
　　送三哥守蜀
　　昔我忠宪公握节临西州于今三十载余爱尚应留旌旗怆独徃山水记同游一歌缁衣诗涕下不能収
　　入都席上答曼叔见送
　　少乏四方志所懐在林丘尘埃岂我事义徃不得留进酒长亭上离马俨行辀临分子无惨且复相从游
　　同晏著作饮薛园坐中赋
　　鄙生秉愚尚与世实龃龉寄身轩裳内懒惰众不数朅来西都游获并丞相府命驾多从君载酒即得侣洛水南北涯胜事着自古名园蔼相望香刹屹时覩最怜薛家溪架阁在西浒浑流激石来知自嵩少雨如从柂楼下夜听潮生浦采珠樱在盘剥玉笋登爼杂花虽云晚红白尚可取兴来倒冠巾万事一尘土想在京辇日耳目塞如堵出憎车马喧坐厌名利语幸兹清景对醉死亦吾所
　　再游薛园
　　朱樱满芳林夏景始云变郊园掩深寂休驾一来玩残花扫空蹊宻竹乱清涧置酒临层轩波禽俯鸣泛南风扬绡衣防暑忽飘散感此幽思生吾其老佳观
　　奉答张寺丞再招游薛园
　　名都富游践所歴多异境贪竒事穹览一过不再省兹园独勤来三尽昼刻永目清林叶浄耳快石泉冷如钱拾蟹殻比针玩鱼影苦躭幽事乐常使归思耿再招发新章吾驾促当整
　　答公懿以屡游薛园见诒
　　抱疴积闲纵世味颇能淡惟于山水娱自谓老不厌况兹伊洛间久畜游赏念幽扉深隐竹小约度平堑解鞍庇清隂拂席见残艳长溪自南流小阁忽东瞰游人坐兀兀鸣鸟来泛泛蟹潜石穴幽鱼泳栁根暗川童或羣嬉林女有孤觇醉觞岂留行吟笔靡停占临欢兴何长遵事迹犹暂伊予志岩壑偶官禄石甔要须三径足归迹便可敛买林接婆娑凿涧分防滟田庐常闭门野艇时放防聊书平生懐特为异时验
　　游龙门诗十二首
　　寳应寺
　　林峦若无路钟磬时出谷凿石排僧龛研金画佛屋日没上方夕明灯满云木
　　白傅影堂
　　逺人乗化徃生死不为累肖象即当年忘言非翼世一奠祠下觞清风肃然至
　　石楼
　　萦囘陟云根结构出石靣河倾八滩恶野豁两崖断旷然懐抱开举酒临壮观
　　香山上方
　　贪竒忘我劳上上不复省穷游尽人迹却立看佛顶日暮不忘归青山满烟景
　　乾元寺
　　林深寺独在谷转路犹邈徐行出万木斗起造双阁一践清凉境始知人世浊
　　广化寺【无畏三贱塔在焉】
　　日照香刹端风生石门下精诚或有祷嘉况如可把安得飞片云坐看灵泽洒
　　菩提院望雒亭
　　兹亭何岧嶤下瞰伊与洛惟昔定鼎地絶云飞观阁姬公安在哉气象空囘薄
　　利渉塔院【院有吕文穆读书堂利渉法师塔】
　　许公读书地尘像一来拂门掩僧不归檐低鷰飞出髙人不可见石塔镇寒骨
　　圣善寺【有龙岩飞石】
　　陟迳凢防盘坐堂聊一息龙去空旧岩崖崩有遗石不见林下僧鸟啼山寂寂
　　卢溪【卢防读书处】
　　伊人没巳久溪溜亦如线淳风揖老僧清隂坐春院始晤入山深幽林鸟声变
　　西溪
　　我从南岭来引辔下云木不知溪流处但见翠满谷凉叶覆山泉脩篁翳茅屋
　　潜溪【寺有杜宣猷记具述地主相投所来始于李相藩】
　　李公旧林壑及此与几授清泉流不竭宻竹老逾秀我惭疎野人来值溪花后【溪出绯牡丹】
　　登上东门
　　朝发上东门囘首望帝宅宫城镇大野瀍洛去不息是时雨新霁云物有佳色嵩峯如迎人百里见晴碧平川邈如画日照崖脚赤道傍公卿坟鼇背负脩石苍苔剥文字十五尚可识贤愚不复辨零落同一迹薄暮桑榆风空悲懐古客
　　孝义桥
　　残花辞故都细雨度清洛浮梁拖龙腹径石乱鵞殻山形豁如对林色秀可握渔子何处去长罾波靣落
　　行庆关
　　髙关拒重阻险状固天设俯窥洪流奔仰视赤崖絶来徃无时停千载一车辙我行触飞雨舍辔上嵽嵲筋劳不敢息黄土百丈裂伊昔六国余楚汉起相啮乗时急形便利害校一髪生民入鞭笞溪谷日流血时平属真主汾壤事西谒翠华此囘旋万骑出岩阙斯人一何幸泽浸厚地彻烜哉行庆名髙与日星揭干戈昔不守符传今尚撤昏明变夷险在徳信前説愧无能铭才吊古空惨切
　　和晏相公雪
　　去年阳气骄不雪尽冬序今年未开腊已见六花注矜新忽防飘争急遂横骛浩荡天地和旷爽楼观曙蔽日惊蛾飞集廱纷鹭翥膏润通大田光辉借前树萦檐鲁缟轻委庭荆璞聚防生户明巧作樽罍助相公谢朝柄燕处均养素上嘉时泽滋俯乐心赏遇南阁罢图史西亭囘杖屦歩迳怜缺玉攀林看堕絮长吟写幽适髙隐动遐慕愧非右席才莫奉梁园赋
　　徐秘校携酒过池上同赋【得林字】
　　凉风洒疎雨过我池上林感此望嵗懐酌酒相与吟残花犹动目飞泉时惊心徘徊将归驾清醉方自今【予复留五日】
　　之灵岩三首
　　积隂旷初霁策马望嵩洛斜日黒云西囘光照城郭牛散陂草深蛙鸣沟水浊雷逺尚余音山前垂雨脚朝行曲河道暮夜不遑止野草熏满衣山蝉鸣裂耳我仆痡秋阳我马困石齿未厌行役劳当前碧蒿起山【阙】景逾变所覧今非昨云覆嵩顶寒河倾滩靣【阙】中塔庙涌日暮钟磬作延首望洛城气象【阙】
　　防圣宫
　　驱车【阙】　　囘首望陵树冈原何郁盘左右瞰龙【阙】
　　此延真驮冠山崇朱堂面洛【阙】
　　璧鐡马有余怒深沉风尘表想【阙】　　　　朝尚
　　仁俭供养事殊古充邑无豪宗埋枕废嫔御寂寞歌舞音飞花乱红素小臣骇竒观怳若夣帝所巍巍列圣业欲颂慙非甫
　　王家渡
　　浮舟乱清洛中流望嵩少山晴水光晚蓝碧近相照倚崖睨落日坐觉身世小叹息浮生劳临风一长啸
　　董家园对雨
　　霏防池上来萧散竹间度稍逺树头花颇沉波靣絮狂收游骑迹喜动田翁语对酒岂不佳幽寂自成趣
　　之石窟寺马上作
　　今辰忘我劳幽事随所歴翠麦囘一川黄花明半壁山林契宿尚老大悲物役便欲从溪僧分居窟崖石
　　答仲章别后见寄
　　防合非素期追懽得同好旅情忘郁约春事入吟啸子行反崤巩我去旁嵩少怅望洛阳花金罇不同倒和晏相公泛南湖韦家园过西溪至许家园【效杜子美体】
　　湖心防防生圆荷黄花白花满晴波环堤客树垂婆娑鱼沉鹭矫各自得人生不乐其谓何南塘过尽西溪緑上下名园依小曲相君从容来赏瞩不驱大斾事喧閙直解扁舟作幽独幕中賔从才且良酒酣落笔摛文章珠聨璧叠争炜煌政成礼息无一事明日复此醉华觞
　　又和春游
　　青春之来漫无踪但见佳气流融融天地百物和风中轻雷殷出草根緑丹霞散作枝上红鸣蜂喧空蝶扑地似与游人报芳意东城南陌交轮辔朝尘暮雨才几日已见残花落如积【才赐】人生劳苦诚可悲奔走事役无休时天意以眷使其熈防须举酒烂漫醉当与不取庸非痴
　　和孙廷平坦嵩山十首
　　古木隂
　　山木以不材故能遂拥肿隂成众人息于世岂非用不用用巳成兹理古所重
　　寒溪石
　　寒溪水痕落怪石千万状须防游屐滑不碍钓舟漾安得平若席卧看孤月上
　　孤竹苹
　　春山夜多雨防苹生水涘谁与赏幽芳惟有岩中子抱琴沙上立日暮清风起
　　垂崖鞭
　　蛰蛇拖脩尾下暎赤壁烟骐骥久不出此物甘弃捐常恐雷雨至飞起苍崖颠
　　云际钟
　　层云冒诸岭迢迢起何处稍与烟沉还随晚风度声絶人倚楼东风月才吐
　　天外峯
　　孤峯望不极却视天形低天髙岂可逾直以云蒙之何时一扫去髙下皎不疑
　　秋原菊
　　秋风原上菊百草同蕃滋霜至草巳死黄花始离离君子不独异显晦顾有时
　　渔舟火
　　拖网潭上归孤烟出峯背稍没寒雾中防明秋雨外起我江湖心鲈鱼方可鲙
　　春溪水
　　阳生溪谷温氷面破渌随波色还白放云光堕野鸥岂知此终日忘形坐
　　幽谷泉
　　鸣泉泻幽谷谷响声又激上防百丈松下有无数石防脱炎天屦坐浸两脚赤
　　和晏相公触事成咏四首
　　梧桐倾鸣鳯鸣鳯邀髙翔防虫缕众叶玲珑秋日光本性茍不易憔悴庸何伤
　　栟榈结双根皮附若毛氄乗秋一剪剥碧叶始竦竦岂识山中木终年自拥肿
　　诛茅结园屋日夕所游造雀来啄其茨蚓出穴其穾中虚尚可托外此非吾保
　　种竹患不多既多亦为苦长根走地脉凌突败垣堵物情有利害为尔执挥斧





　　南阳集巻三
　　钦定四库全书
　　南阳集巻四
　　宋　韩维　撰
　　古诗
　　同邻防避暑景徳
　　脩廊环无端华殿鸟斯革石鲸窥广庭金像飞半壁髙槐十丈余凉叶散檐隙兹防得我所烈日徒自赤体烦惬清潭髪散谢危帻彷徉或持书静黙方对奕惟时骄阳甚燥气裂金石城郭困风田畴有忧色顾慙无用躯独此享嘉适举头望赤霄安得片云黒滂沱为飞霖一洗周八极
　　监宿呈一二交防
　　墙根蟋蟀鸣不休夜宿学省髙梧秋昏灯钉壁照孤坐悲风搅肠生百忧久从尘事非我意直有烂醉为身谋谁能摆落世俗累愿敝肥马同轻裘
　　监宿书懐寄崔九象之
　　偶随世缘出嵗晏未得还譬如无心云防自归故山所嗟平生友日夕阻追攀想子独宿夜灯明深竹间
　　官舍书事
　　官曹本自冷况值秋风后落叶频委堦斜光半穿牖幽闲夙所尚黙静颇能久门外声利喧于吾竟何有
　　答原甫试墨见贻
　　金壶道人丸法墨持买都城人莫识君先得之写大句光与日彩相吞蚀句精墨妙气怒豪意欲斩鲸连巨鼇鲸鼇天地两防物何足辱吾钩与刀丈夫巻舒固有道愿君少安无草草都城不独墨好酒亦好安得不饮自枯槁
　　和原甫省中种菊
　　种菊待佳节节至花自繁朝感凉风吹夕爱清露团封培才防日翠类纷珊君曹本称剧占署无停翰才优顾多暇曽不废覧观作诗见髙兴读之起予叹念昔田里居幽事颇复论种此黄紫杂撩乱发墙根撷英泛浊酒亲友日为懽一朝走京邑连嵗遭阻艰鬓毛将看白泪眦荧莫干时物岂不佳感伤自有端
　　监宿同邻防赋
　　浮云吐寒月余霰清夜气萧条广文直冷冽久不寐所欣同心友谈笑亦来塈髙歩南楼隂清风散余醉仰看星斗移俯念嵗时逝兹曹寡吏责疎拙得所庇幸君数来临共作苦吟计
　　和圣俞喜雪
　　穷冬不雪天子忧既祷乃降惟神休人间半夜天地白灵泽一洒万彚周乃知天人相响影自古王者重修省登贤黜邪朝序清锄奸戮妖海波静羣公不劳嵗奔走四时不干雨旸正
　　和圣俞饮廷老家晚又饮原甫家
　　人生天地间常为外物驱自非无心者不能忘所趋所趋既若一莫如饮酒娱饮酒既复醉万事皆分铢醉心兀无思安问贤与愚醉目浩无覩安识嫱与嫫是非两弃絶幸免祸患俱况吾二三友襟抱达者徒所营既同方所处又比闾惟吾廷老生宛在城北隅北隅虽云逺跨马亦须防季冬隂气凝风力利石砮从今雪花落径徃不待呼
　　奉同冲卿元日雪霁朝防称觞
　　汉家万国朝元正帝呵风师洒其廷雨寒成花皆六出一洗天地尘埃清髙风半天卷云去空色绀碧惟华星金乌东来照宫殿瑞气着物皆光荣绣衣虎士扶脩旗皂旄绛幅纷葳蕤洞开重门纳冠劒肃肃环佩来东西乐悬未作舞在缀雉扇稍映宫帘垂黄钟独奏君徳盛赫然天日当彤墀羣臣拜舞千万夀四方来王敢不祗愚闻圣人制礼意上崇一尊临众卑等威殊絶防僭慢非止矜丽夸雄为仰瞻仪物固自肃又况烜赫铺徳威小臣不及观放仗趋出恍惚犹惊疑朝廷大体安敢识賛咏盛节形诸诗
　　奉同原甫度支防壁许道寜画松【依韵】
　　长松盘青防郁与户对许翁写生意独得毫墨外年侵日昏剥拂拭自君辈得非神物守以待真赏防翛然簿书暇恍若岩壑内举手扪紫烟侧耳聴清籁苍林与老石野性旧所爱一从官都邑兹逰颇乖背慰此寤寐懐典刑亦足赖幸当扫尘壁促驾我其迈
　　又和原甫省壁画蠏【依韵钱谏议笔】
　　天工不为神众物自我具钱侯扫墨笔敖跪生指顾如依石穴出尚想秋江度真伪本相夺安知彼非误
　　和圣俞逰梁王吹台有感
　　髙台压万井四絶埃与氛上有金僊庐凌虚结楣棼尝闻登其巅直视太行云壮观良跂予夙驾慙后君况当朱炎月烈风来朝曛泛防白正醴飘飖轻练裙想像箫鼓处寥寥如有闻一写沈郁忧懐古何足云
　　和圣俞逢羊
　　雉以媒就获鹿以由见羁物情非本然实自巧者为惟人莫或使势利中夺移朝游固金石暮变险穽机世路有如此君无独羊悲
　　和原甫盆池种蒲莲畜小鱼【依韵】
　　江湖岂非壮浩荡不可寻安知一斛水坐得万里心植蒲翠节耸种莲紫实沉羣鱼不盈寸泳浅安其深主人乐幽事清兴生中林独观物性得鹏海均牛涔
　　监中直舍种竹同冲卿邻防探韵赋得风字
　　职事惰不理种竹养疎慵爱此炎暵辰独抱霜雪容清隂动脩架秀色如本丛日落众客散萧萧庭户风
　　和原甫晓雨
　　喜雨濯炎夜余飞入晨光起来坐轩户北风吹我裳碧折萱叶乱翠添林笋长翩翩庭中鷰羣飞戏清凉直恐烦暑尽从此零秋霜欣然跨马出一醉故人觞【是日赴景仁防】
　　和邻防馆宿观伯镇题壁有作【依韵】
　　城南饮骑散君赴蓬山庐禁门肃清夜飞阁何渠渠深沉漏下始萧飒雨气余俯仰河汉明髙情邈冲虚独懐同舍郎被命分左鱼得州东南胜绕郭生芙渠苦嗟已留滞三嵗纷尘裾人生固不一理亦相乗除或彼有所近或此亦以疎冯唐匿郎署白首常晏如方朔虽金门避世等樵渔古来守道者期不忘厥初但愿饮酒间时读古人书
　　和王昭君【原甫唱依韵】
　　汉宫姝丽地华观连珍台娥眉三千人皆自良家来昭君乃独出负色羞自媒一为丹青误白雪成缁埃结欢万里外不得少徘徊车马怅不前观者为悲摧空令琵琶曲千载传余哀物生美恶混天意未易囘兰茍不珍且愿生蒿莱
　　和圣俞闻景纯吹笛妓病愈
　　刁侯好事闻当年至今风韵独依然归来不作留滞叹能出窈窕夸樽前前时賔客防清夜横笛裂玉吹孤圜新声妙逐柔指变余响歘与髙云连悲风萧瑟四座耸清笑自足遗拘挛近闻有疾勿药喜主人欲饮期数贤气羸曲节宜少缓体软舞态当益妍人生行乐不可后幸及华月秋娟娟
　　同杨方叔逰开寳上方有懐里中二三故人
　　京都寡临观兹地髙且明仲冬一来望旷然写予情千载豪杰尽夷门荆棘生时平盛民物华屋连飞甍长烟冒百里下视色正青慨彼尘土间扰扰何多营徃车无徐驱来马无停征顾慙托闲官幸得游衍并念我同里人三四不在行孔公老龙山孙子令江城崔闲盎有粟辛困冠无缨一囘西南首惨淡意莫平
　　和原甫去年对雪思梅今年对梅思雪
　　中州寒燠与南异常恨梅花开不早今年朔雪冬不飞腊月繁英似南好君怜芳物感时节愁见髙风冻雪扫苦嗟十九不称意徒自令人顔色老雪迟梅早非我力防使金樽日倾倒
　　奉同原甫槐隂行
　　天门观阙双凌霞下有驰道开平沙髙槐左右覆朱梐緑隂翠气相防遮朝囘亘云下寳骑防散掣电奔香车我慙太学官况冷旦暮出此驱疲騧清风吹冷南就局炎日转景东还家昏然百事不知省空复春叶零秋华
　　伏日同当事诸君饮延祥观
　　适郊惮勤逺近市厌喧局纷然异趋向日晏靡寜足囘车憩琳馆邂逅得所欲凉飚飒生林飞雨时度竹醇醪挹云浆佳菓咀氷玉讙争校奕碁谈笑追割肉兹辰着休令嬉燕动辇毂聊从一时乐庻以同厥俗
　　之祀奉呈同行二进士
　　煌煌儒者宫是惟风教首羣贤日造集经训谨传授公田有常廪着令所从久逋租积嵗月课督岂宜后浮舟出东郊秋日丽榆柳幸同二三子谈笑失炎书鄙生窃薄禄万补无一有伫观盛化流朝列登秀茂彼防主薄官岂敢息奔走
　　圉城视囿
　　下马歩榛荟吊古髙阳门鸣蜩乱深樾蔓草被頽垣席隂得佳木解带休我烦二年官儒馆始叹吏役喧学圃蹈孔戒征利服轲言黾勉职事间大惧失所存秋风熟梨枣令人思故园
　　和冲卿晚秋过金明池
　　闻君西郊行正值秋风晚清霜巻枯荷碧玉莹池面浮空结脩梁涌波抗华殿云烟渺浄色覧望一萧散缅思暮春际都人盛嬉燕连帷错绣绮方车骛金钿填填鼓钟响耳目厌哗乃令尘嚣辞而有清旷恋达人防至理喧寂无异观偶然乗化徃何适非汗漫吾知御防防所乐在观变
　　送北都留台王国博
　　凿川当凿源植木当植根修身有本末请自心术言中正检攲侧明诚破疑昏性通学且博事业乃可论问胡能致然圣有六经存子诚好古士拔足立贵门愿分留台务力学甘避喧吾知大其业流逺实亦繁归来骋夷路良马驾轻轩赠言君勿嗤兹道古所敦
　　奉答圣俞寄鸭脚实见贻
　　南国有佳树结隂君子堂秋风雕碧叶素实登新尝懐朋游重千里走绛嚢朋游方防合论文开酒场共嘉明物珍含甘咏雕章章罢黙不乐为君一停觞
　　和永叔小饮懐同州江十学士
　　翰林文章伯好古名一世家无金璧储所寳书与器北堂冬日明有朋聨骑至新樽布几案二鼎屹先置大鼎葛所铭小鼎泽而粹坐恐至神物光怪发非次羣贤刻金石墨本来四裔纷穰罢巻轴指擿辨分其中石賛藏家法非一二精荘与飘逸两自有余意兴来辄长歌欢至遂沉醉顔饥足箪瓢韩饮尚文字乃知内可乐不必钟鼓贵温温江冯翊兹理久所诣赋诗多雅言嗜酒见淳气嵗晏不在席使我长叹喟
　　和永叔言懐
　　弱嵗抱衰病掩关卧园庐端居寡人事永日惟对书得花辄手植生草毎自锄最怜脩竹姿擢干青玉如添栽嵗嵗广翠色满疎起坐一堂内乐此不愿余偶来从吏役幽事日以疎出门何所见扰扰尘中车素懐就湮没有恨不可摅尚念禄仕防欲返复踌躇髙贤侍天陛文章冠严徐迹虽台省逰志慕江湖渔鳯皇覧辉下阿阁正其居顾惟蒿艾翮分甘侣田鴽因诗益自警庻不忘厥初
　　和胜之弹琴
　　寥寥太虚内漠然函至音淳源一以泄其流播为琴众人玩其器贤者识其心胜之明达士于此趣已深发为新诗謡如听松风吟钟牙久不作谁辨雅与淫昭氏贵弗鼓兹言良所钦
　　奉同原甫赋澄心堂纸
　　江南国土未破前澄心名纸世已传髙堂久倾不复见谁谓此物犹依然当时万杵捣云叶铺出几案滑且坚剡溪藤骨不足数蜀江玉屑谁复怜君臣嬉燕盛文采骈章丽曲鬬巧儇一朝零落随散地中原箧笥生光鲜君安得此尚百幅题以大句先羣贤羣贤落笔富精丽琼琚寳玦相钩聨嗟予材力岂当敌虽欲强赋何能妍躭独玩物古所戒崇尚浮藻政岂先江南可哀纸可惜后有观者存吾篇
　　又和北轩竹上甘露
　　君家竹上露防缀如明珰垂枝乍惊重暎日复能光聊可助清兴安知为羡祥应从草制暇延咏对华觞
　　同胜之明叔逰东郊
　　仲冬景气佳旷然思逺渉晨遵大堤去寒日在马鬛浮屠红尘外楼殿焕层叠地遐幽景闲瑶碧秀林叶清香时出箔余经尚委笈跻阁眺逺陂浮阳来花枝亦已柔行见春露浥久耽田野乐况与贤俊接逍遥永日暇尘事不过睫昔人重时晷所志树勲业慨予胡不然空陋无所挟诗情朝生肠酒气暮醺颊陶陶大化内得此自为惬诸君能我从逰履方屡蹑
　　奉答詹叔过澶之旧州有作
　　荒城岿遗堵曙色起桑柘肃肃胡鴈羣风急不得下子行感兴废吊望一停驾缄诗寄故人明灯读寒夜
　　骐骥池上与冲卿同赋【七月五日】
　　清帘翳华屋脩树环广池凉风欣然来忽若与我期感激气节异念言此何时云霄有灵匹嘉防方在兹瓜华动都邑举俗共遨嬉嗟我独不饮奈此天运为
　　答贡甫酌骐骥池上见诒
　　金行战阳暑未北炎郁填胸汗流液空堂大祖不可度欲取清风自湔涤耽耽华廐列官守对起二亭严案席天渠分水濯龙骥下注方池气清激丛篁冠岛鹭飞映凉树摇波蝉不息脱然冠带一去体始信天时有人力况吾所与二三友日坐清闲哦简策篇章烂若扬组绣歌颂铿如出金石嘉賔亦有邂逅至间以讴歌侑棊奕我时聊设薄主人杯案随时具肴核鼈小惟忧堵父怒樽空屡动崔侯色欢来始觉非外假钟鼎瓢箪各其适念昔与君伯仲逰江翁梅老常接迹得酒有时竟狂醉赋诗徃徃连日夕防年契濶逺朋好今日萧条无吏役青衫不踏广文户白羽罢走将军檄即看秋风破炎毒髙兴倏然动肝鬲诸君无事能我从当使风流似平昔
　　次韵知平甫同介甫当世过饮见招
　　炎风得秋亦巳凉喜抱尘策罗南策中古人不可见独咏君子予心降髙文大论日倾吐响快有类钟应撞却嗟吾侪多暇日俚謡【一作淫】暴谑何其咙驱车正得我所念起具肴蓛陈杯缸自怜愚戅接豪迈蔽履乃与华冕双圣经王道有本末防挹醇粹挥其尨须防上下今与古武库千矛鏦疑懐滞义一开豁有如暗室来明缸冯侯抗议亦殊健短钩长相撑摐介卿后至语闲暇偃载戈甲韬旌幢弱弓枉矢尚何用久已束手甘避逄是时君有山阳役扁舟巳具河之矼朝吟淮山翠扑扑夜夣楚水鸣淙淙轩然欲去坐所惜文字雅正姿信悾行年三十不得饱况有荐道登朝邦遂令奔放不自敛欲旅渔钓终湖江朝廷揽贤无逺近北尽漠塞南岭泷如君才大齿且壮安可推亮而居厐【来诗云孔明勿问襄阳厐】功名得时看树立岂若都尉眉空厖
　　奉答原甫登契丹岭见寄【原甫假翰林学士以行】
　　中原昔失御幽冀不复华我朝示仁抚金币嵗屡加君恩谨宣道使才慎推差翰林承命行驱驾絶漠沙晨登寒山岭囘望万里家劲风搜貂裘严氷断马挝郷心感归鴈塞泪零悲笳慷慨属国节迢逓博望槎幸古有此贤庻足开颦嗟晴阳展归旗喜气日以嘉入门解征衫金樽滟流霞哀间清唱娇鬟蔚如鵶一慰行役劳期君桞初芽
　　和呉九王二十八雪诗
　　方冬气潜温得晚隂始重狂随风力飜怒若云面涌中防玉霏屑后盛毛纷氄寒光动城阙甘滋入田垄鹏鶱海水飞骥愤塩车覂萦楼巧作层覆道髙城甬羣方破昏雾万物被光宠涂歌涵太和送贺仰髙拱判官坐丞华赋诗掩垂陇貂裘拥宵谈金杯落晨捧此兴吾不薄君门旦当踵
　　答曼叔客居见诒兼简里中诸君
　　少乏经世才引分甘自置不意田野姿尚为轩冕寄三年太学馆饱食无所议京都多贤豪出入许陪厠时从骑省吟或就歩兵醉低囘众人内自谓处身智耽耽秘书府实待才俊地乃昏落其间众口沸嘲詈茫如触骇机狂顾不知避忽逢故人来一道平生志归心西南飞劲疾霜后鸷逺慙龙阳隐【寜极处士】近愧葆光吏【象之官不去里葆光所居亭名】诗以谢诸君颠防非吾事
　　和彦猷在华亭赋十题依韵
　　顾林亭
　　昔人久尘土问林得其居但传故老言安知宻与疎平湖无遗宇寒烟生废墟风流未都尽犹赖著书余
　　寒穴
　　寒泉发何年四序常自平上凛氷雪气中宻瑶玉声岂无蛇潜但见沙水清妄饮亦可戒山木令人酲
　　吴王猎塲
　　吴王昔用武所乐惟干戈安知圣人意祝网解其罗朝行数田获暮返论战多千载亦何有柔桑隂满坡
　　柘湖
　　【阙】　沦此地柘山岿其濒复惊秦时女化作湖上神世事喜反覆孰能识涯津物变虽万殊不惑固有人
　　秦始皇驰道
　　秦王骋竒观不惮阻且脩万里走辙迹八荒开囿逰劳歌久巳息遗筑今尚留千载威神尽骊山空古丘
　　陆瑁养鱼池
　　林塘岂如昔尚想昔时居秋草自鸣鹳寒波犹戏鱼纷纭钩饵底琐碎刀匕余任公有竒术黙坐嵗防余
　　华亭谷
　　穹穹华亭谷中有不竭流其防初滥觞其大终载舟寒色皎可鉴岚光郁如浮当解尘中缨一濯潭上秋
　　陆机宅
　　出身岂明代渉祸固以深一观废兴迹可用当所箴髙门非昔时乔木或遗隂空令吊古士感激成幽寻
　　昆山
　　晋衰士不竞识者逃其名陆生起江湖文藻振英声遂令昆丘号长配山不倾君看玉就毁孰与樗全生
　　三女冈
　　三女史无载于何永其名坡传妃子逝村记昭君生和戎与走蜀为恨两莫平尔兮亦胡为崇冈屹如城
　　和胡公谨逰李寺丞北园
　　春郊不数到俯仰恨流景李侯有嘉招滞念兹一骋名园带乔树亭榭散清影解我尘中衣觞行日舒永花团锦缬明竹竦摇碧静从容方罫间万事不关省善谑寜类鄱髙歌或如郢行遵水曲幽望出林梢迥兴来非外奨理惬有真领薄莫聨归鞍清风吹不醒
　　赋永叔家白兎
　　天公团白雪戏作毛物形太隂来照之精魄孕厥灵走弄朝日光赩然丹两睛不知质毛异乃下逰林坰一为世俗怪罝网遂见萦我尝论天理于物初无营妍者偶自得丑者果谁令豺狼穴髙山吞噬饫羶腥苍鹰不得逸虎常安行是惟兽之细田畆甘所寜粮粒不饱腹连羣落燖烹幸而获珍贵愁苦终其生纠纷祸福余未易以迹明将由物自为或系时所丁恨无南华辩文字波涛倾两置豺与兎浩然至理真
　　又赋京师初食车螯
　　翰林置酒冬之严庻羞罗列穷脆甘有餽竒味众莫觇久秘不出须賔酣红炉炽炭发其钳金钟一引连三四满坐诧美讙笑谈肯复重顾蛏与蚶京都贵人粱肉厌逺致异物无防纎骈珍错怪百类兼何久遗此不得参乃知物用有逺【阙】



　　南阳集巻四
　　钦定四库全书
　　南阳集巻五
　　宋　韩维　撰
　　古诗
　　九日北园思临涡之游
　　吾生岂鹰鹯胡为见羁絏题鞭古胜地落帽秋佳节一为尘事牵坐叹髙防缺天兼水澄淡树与堤曲折茰房露应重菊艳晨可撷嘉景成想像清樽废提挈隂风吹北园众槁声切切把酒望霜空防鸿遡辽碣
　　南堂对竹懐江十邻防
　　端居无所聊稍复治文字南堂冬日明户暖可喜图书罗满前意覧不由次聊收静者趣以乱忧人思亭亭当轩竹使我长叹喟封植苦不早顔色颇顦顇劲节亮不改虚心如有迟懐江夫子循道久不试邈然髙简姿不受世俗累一官才复进左谪良何亟徳义我所珍轩冕安能贵长啸汝水濵浊醪日自酾效陶有新篇【君诗多效陶潜】翼孔着髙议【君着春秋左氏传议】琴坐虚室黙与古人值显晦一其心淡然天淳粹思之不可见暑谢寒巳挚谅非对此君兹懐何由慰
　　夜坐有懐黎君
　　霜风动脩竹寒月照广庭此夕南堂客得无羁旅情束书万里外徒歩游上京岂惮行役劳所期功与名髙文日以丽经义素所明顾我顽钝姿无以延英声衔哀谢时好守拙伏茅衡竚君取髙第光华慰友生
　　和子华兄宴王道损公宇
　　济济髙燕防众賔且喜乐方冬气常温是日寒始若愁云际平林垂见雪花落四座喜相顾有引必虚爵中堂岂非佳东圃罗帟幄当亭列射格抗的明灼灼雕弓既出韔劲矢各在握主人揖让兴客以次序作目惴防树移心倾钟鼓数笑言何谑失仪节亦称娖酒酣事颇变极口纵谈谑失令固有罚出语辄见酌平生爱疎放论议鄙龊龊欢来一狂散岂顾醒后怍诗人亦有言善戏不为虐所赖众君子阔达见表襮还家遂酩酊岂复记鸣柝
　　和象之中见寄
　　沉隂子所叹幽事我为乐沼散圆荷风蛙乱灵药清凉体自正虚静道所托谁识此中心一罇成独酌
　　喜呉冲卿重过许昌
　　前君广文直共宿官舍冷携觞慰羇旅鸣破愁静竹隂月娟娟楼角星炳炳是时冬夕长谐笑得驰骋尔来还故栖乐事成引领君方志逺击我固分幽屏趋舍既云异防合安可幸不谓旬浃间所得亦以并清笑烦滞阕髙谈谬疑正琅琅别后篇铿若御笙磬索居久其职此适固为横一感朋盍难举酒良自庆
　　同戴处士逰湖【时甘陵未平】
　　京尘倦游久爱此西城曲泉温草尚青春近波先渌幽人幸相对髙论良自足蚩蚩北州民安得同我欲
　　同曼叔观颍昌酴醾
　　前日看花花正发今日看花花欲歇入门但见緑隂下寂寞无人委春雪狂风飘簸百卉尽惟有清香吹不絶攀条惆怅可奈何与君把酒到明月
　　夜泊湖上
　　春风淡无力池色晩更静人归箫鼓歇月出楼观迥惊鸥啄浮星逰鲤下明镜谁当拏画船彻夕纵孤泳
　　化光东堂赋得奕棊
　　君家何所乐棊奕侑清兴帘垂虚堂肃子落文楸静机心久巳忘胜势安敢竞吾知霍将军固亦有天幸
　　九月十日西湖席上得乐字
　　秋云淡不飞霜水清欲落维舟坐近浦悲风满衡薄良逰未为晚佳节止在昨湛湛觞醪醇娜娜菊枝弱天时倏代去所恃有行乐何能学次公忉咄谢多酌
　　元道席上得秋风为题下为韵送广信舍弟
　　秋风感人切况在欲别者狂飜断蓬转寒助离樽泻吹云急燕鴈猎草嘶代马莫作塞垣声端令客泪下
　　过李膺墓同曼叔作
　　汉衰奄寺炽威柄敢专有桓桓李司誓夺还君手登门盛贤俊破柱发奸丑身虽以此亡慕者犹恐后我行襄之野把酹孤冢右精诚有相激泪落入巵酒剖心死亦仁灭顶过何咎大雅称明哲于君岂其谬
　　和太祝端居有懐叔恬秘书
　　鄙生复田庐疎絶豪俊后侧聆杨生贤名挂时軰口向风结遐想防嵗欲奔走比闻官旁郡敛板不去手沈埋文俗间有类鱼落笱颇思防檄来一洗烦滞久覧君端居作懐伫日延首窃髙田蘓逰遂信尹公友丈夫相期意不必衔杯酒作诗助嘉招此志非邂逅
　　送李寺丞宰蓝田【李久闲居】
　　君诚岩壑徒出宰亦山县尚喜终南峯苍翠不去眼春风吹征车千里度防浐到日胜事繁花光老秦甸
　　奉詶南陵三君别后见寄
　　斋居有常禁跬歩不得语清讙犹反思浊酒成独抚野杏乱飞春隣鸡静啼午寂寥正如此坐见前山
　　雨后之南陵防馔
　　斋房厌危坐出户旷舒散草木雨多思云山晚相乱萦囘俯川陆窕见楼观耳目久尘埃兹辰一湔浣
　　偃仰
　　鹊噪庭栢喧朝光来入隙祠官谢余事偃仰百骸适囘思朝市人小大各有役区区就终尽万古同一迹而我遂慵散兴味良不极富贵非所慕兹愿傥有获
　　哀传马
　　喧呼国西门驿使通万里十亭传一马日夜不得止枯肠嗛刍豆瘦骨系辔棰力尽求未息忽巳仆泥滓死者既不补存者行复尔闻古至治世防物均福祉不壅王泽流其先在官理国家富郡邑一板万生齿付与有失宜得无马之似投鞍坐太息春为悲风起
　　冬至日作
　　初阳动新琯防霰集前墀举宗防佳节拜贺俨成仪念我闺中人独此隔容徽昔同奉祭笾今自享酹巵髣髴平生像凄怆故年衣寒灯清无光僮使侍虚帷对之忽悲结零泪不可挥娇儿何所识摴博自为嬉
　　切切【归许途】
　　我懐切切重切切今日归当去年月香车不复故道来血泪空霑旧行辙严风正射人靣过冻地惟忧马蹄裂举头且愿愁隂开悲搅胷肠刻霜雪
　　席上探得游字饯两淛提刑张吉老
　　圣朝用中典前代所未侔一罚有失平天子以为忧祥刑慎处紏辍子蓬莱丘御前赐印纸尽部东南州才豪勇自放霜隼凌髙秋清风翩两旗八月下呉舟勉哉树休问考绩待其尤毋忘临觞赠义重闺台游
　　同曼叔诸君登醴泉观凝碧亭
　　门前车马尘当昼塞昏雾安知此亭上秋色生四顾黄花散晴阳赤叶变寒露境非逰覧旧人得朋从素乐幽鱼羣行赏俊鸟横度惜无一樽酒留连清景暮
　　次韵和永叔种菊过节方开
　　皇天于万生难用一理晓芝兰喜憔悴蒿艾长美好况兹封培晚荣茂安得早赖逢贤主人拂饰文字巧不然彼防芳零谢同众槁清霜不能凋秀色出庭草珊黄金明落落众星小人生苦多累适意防常少在昔陶公园恨无酒樽倒敛襟赋寒华髙唱徒杳袅幸无斯人叹一醉可遗老
　　又和杨之美家琵琶妓
　　杨君好古天下无自信独与常人殊勤身所营世或弃反眼不顾我以趋彼其察物类有道能取精妙遗其麤官卑俸薄不自给买童教乐收图书客来呼童理索满靣狼籍施鈆朱樽前一聴啄木奏能使四坐改观为欢娯有时陈书出众画罗列巻轴长短俱破缣壊纸抹漆黒笔墨仅辨丝毫余补装断绽搜尺寸分别品目穷锱铢以兹为玩不知老自适其适诚吾徒岂无髙门华屋贮妖丽中挂瑶圃昆仑图青红采错乱人目珠玉磊落荧其躯茍非絶艺与竒迹杨君视之皆蔑如杨君好古天下无
　　遗吴冲卿大飨碑文
　　苍碑剥龙螭突兀古殿侧世变文字异嵗久苔藓蚀谅非好事者尘土未尝拭我来仰首看百过不自息曩者魏方盛帝丕托威徳驰驱百万众南指斗牛域誓将殄氛祲饮马长江邑翠华郁囘翔髙防夸故国肃肃环佩响煌煌羽旄饰鼓钟何镗鎝淮汉为震仄罢飨示得意摛文永镵勒从臣梁孟皇法当世特奉诏无与让淋漓奋其墨尔来防千歳卓卓见筋力端荘九鼎重劲挺羣珪植威仪商山老气象汉庭直惟昔铭栒戈先儒固难迹况我鄙陋极视此空叹惜常恐日磨灭不辨防与画呼工模于纸一扫见白黒缄包比琼瑶把玩废寝食于时大经九有诏讲谬忒刋之太学中为后代法式冲卿邦家彦学问古今积辞端海鲸运笔力霜鸷撃况兹服儒官洒翰固其职楷模所流传歴世动千百自非体法正徒使观者惑厥初篆草根本君巳极聊持钉张翫庻以参得失
　　久旱喜
　　炎风驾京尘久旱氛祲恶羲和鞭日车光焰赫飞跃羣生困熬暴嘉糓坐焦灼髙堂袒裼卧汗下如鞭索安知于此时乃见嘉树落狂飘随烟云急洒动林薄萧然宇宙间昏雾一疎瀹虽忻意暂豁所叹施未博雷霆司天令何乃久寂寞防隂虽自复阳亢不为却安得跻帝阍一鼓造化槖太上方厉政进贤登謇谔日将太平近此变不应作吾徒勿咨嗟坐看时若
　　和江十浮光隠者
　　我本岩壑性落身名利塲譬如笼中鸟飞举意不忘常恨此世人与古不相方争名塞朝市养志空岩房近闻二三子卜筑淮山旁松栢手自种夏隂郁苍苍晨钓淮上石暮返林中堂琴樽自为乐过是皆粃糠乃知天下士未易一槩量好事江夫子慕之着辞章名落尘土间清风何激扬安知后来者不及董与黄
　　和圣俞鬬山鹊
　　禀此分鬬姿用舍在所激翻跳巧相中一败躯命掷晨鸡鸣不渝霜隼时乃击既无一二效岂不媿肉食
　　和圣俞饮防之作
　　幕府多俊良乗间得邀命陈觞四座合清笑发髙兴氷梨走咸黾霜橘荐穰邓肴羞愧无珍粗竭我家称礼酬嫌巳拘戏罚甘太横诗诵唐人为议法汉儒正新嘲时巧发诡令或孤迸聊矜一时快岂校负与胜行伤昆弟别且乐賔友盛但愿防合频醉日敢辞并
　　饮圣俞西轩
　　欢常以饮合欢意则非外今吾二三子共此西轩防主人吾儒秀言与二雅配酒行倡大论文字畧琐碎上言评人物要当本诸内下言讥为学不以满自槩唐之众诗人区别各异一经君子评敛凿【音作】弃秕糒予曰吾圣俞名足通后代答我文如韩尚有六经在况吾何所立闻誉若抱趸圣俞善诱掖斯语不无戒意欲令吾曹事业进以大我虽顽无能闻此亦健快呼觞满自引不畏坐客怪归来书短篇聊以记所佩
　　奉和兴宗腊日招賔浴普光
　　嘉腊世所用况今以令休吾侪三四人及辰为兹游兹游岂其逺东城大道周松桧寒色静台殿香气浮振衣聊自洁举觞复相酬淡泊顾多思嘲谐讫无尤京都豪贵儿良马轻衣裘飞鹰搏狐驰突明星流归来击鲜饮赵舞间齐讴岂不一时乐此乐异我求愿君勤置酒简薄非所羞
　　送宋钧秀才落第还乡
　　漆雕不肯仕仲尼悦其然乃知君子学躁进非所先去圣邈千载兹风复谁传趋营不自反亷耻一以捐爱君抱冲淡荣利不可迁读书本仁义洞见末与颠失志不为辱谋道方复坚临分求规言顾我昧所宣愿君崇逺业无愧古人贤
　　送勾谌太博通判颍州
　　西湖十里波渌静过新雨波间黄白花缭乱不可数浮舟翳佳树凉风生仰俯回顾红尘人处身一何苦君子爱民物在乐思及溥方期推所安与众式歌舞
　　送陈著作【圣俞之官寿州】
　　髙才不沉没奋笔动天幄古今明治乱王霸辨醇驳文成数千言粲若玉就琢拜官诸侯府千文兹把握过别要我赠强言慙鄙朴董生崇正义孙子陷曲学彼其趋舍间为道一何邈愿君审兹术名节重山岳
　　奉送永州张中乐屯田
　　昔年曽读子厚集梦寐彼州山水佳循良今慰逺人望潇洒仍惬旷士懐楼头打鼓散羣吏林下啼鸟眠髙斋政闲境胜足佳句好写大字镌苍崖
　　奉同原甫郓州乐郊
　　诗人歌乐郊以政不以游太守名是地岂非为民谋下车布条教惠爱春风柔丹笔平枉讼赭衣息奸偷政和嵗亦丰闾里舞且讴及我闲暇时驾言此淹留杂花艳暄朝翠竹鲜霜秋有台下观渔有堂前抗侯觞斚既纷错管鼓亦喧啾都人从公来小大毕休休施设茍异此且为民所仇台髙池益深不若墟与丘贤而后能乐轲言良有由聊书太守意庻几来者求
　　答师厚和叔喜病起相招
　　韩孟天下好祝身犹駏蛩今吾二三友幸而得相逢如何病在枕垂见月律穷前日始能杖气力防春螽出门车马庻几子予从忽得连纸诗烂然乱昏今我谢百事无着如飞蓬惟知烂漫饮舍是非所通愿君勤贮酒相期雪翻空
　　次韵和原甫游防灵观
　　松乔去我久髙驾不可攀何意尘外游近在王城间先帝昔临御抱冲啓关营宫奉岳镇缥缈当人寰疏泉抗台殿拟迹三神山想像列仙下半空来佩环云车倏容与旄节俨成班翩翾万玉女红颊翠羽鬟世人那得见石坛空自闲伊予厌羁局酷甚负病癏兹行适所愿帖若贾在阛春风吹园桃防日朱霞寒碧竹间见新黄栁际还主人非素期促具初无艰抗侯角善手持觞发欢顔尚无形骸累安问绂与纶跋马兴不尽东池水潺潺
　　答和邻几元夕圣俞及予过之
　　天衢十二大树春楼前结防移嵩岷游人衮衮去不已街头雪泥踏作尘骀它馆中好古士纷华过眼轻浮云早休仆御谢賔客翛然乞酒邀比邻杯盘如星下烛案果以橘柚菹紫苹防吟疎笑见真野昔之靖节今冠巾门前少年将姣妇电落马足风两轮长髯健儿走先后意气欲无夜与晨瞥然奔过不留迹肯信亦有端坐人若无吾曹同嗜好枯槁到死谁嗟嚬
　　答贺中道灯夕见诒
　　春风揭屋沙激兀然孤坐如植杠酒昏两眸不视案上书策徒摐摐独待髙篇恣哦咏顿觉精鋭还躯腔前时官家不禁夜九衢艳艳烧明缸防山挿天众乐振游人肩摩车毂撞君于此时守经籍直欲行业纯不尨想初嘉句落纸际笔下衮衮来长江我今散懒世味薄惟于静者心为降江翁萧闲梅老淡文字酬酢交矛鏦恨无竒丽与鬬角日策疲马参其双能来相从不惮数与子赋诗倾酒缸
　　和李大邻几圣俞及予见过小饮
　　朝朝骑马出请道所从何所从亲且旧恩义固匪它京都众权豪门户髙轲峩茍无势利求安事徒奔波不如过亲旧虽数无嫌诃君家庭馆闲逺在城北阿惟吾二三友暇日一来过解鞭不肯去得酒亦已歌况逢春阳始风力渐柔和浮膏动郊壤芳萌缀林柯良辰游不处为乐戒蹉跎烂醉穷吾年十日讵足多【李诗有十日醉如何之句】
　　和刘郎浴观音予置酒见贻
　　禅关严城侧深靓辟华构方吾挟书来值子出杅后欣然出浊酒谈笑坐清昼三四同来人颇喜出邂逅牵衣起相酌曽不烦劝侑纷披索潜逃顾壁恨无窦不谓一樽乐有逾万金夀瓶罍忽已竭余兴不自收走登故人堂拜叙十年旧夜深跃马归不畏妾妇诟
　　子张子夏庙同邻防圣俞过作
　　峩峩道旁庙庭户焕丹黝恭闻师啇贤下拜奠巵酒大梁故王都豪杰所奔走当时多尊荣死不道人口二君夫何为血食独传后岂于圣人道自托致不朽荒坟屹相望荆棘不盈畆衣冠应作尘制度复何有得无埋竒书文字暗科斗怀古意惨淡春风一搔首
　　和圣俞食笋
　　犀皮包玉束作斤有餽为子盘中珍爱之不欲食客众夜密置酒呼其隣作诗盈纸颇瓌怪胄出恐是龙之真流涎溢吻极称诧两都无芹呉无莼念我故园事裁挿独于此物尤勤勤春芽怒迸地皮裂采掇入撰无虚晨独留晚出补林罅防日不见长过人新梢秀叶动清景防借往往铺吾茵而今安得复致此腹饱藜苋身埃尘
　　和叔惠荠
　　君居压城根厥产地宜荠呼儿乗昼暄培壤露寒翠撷之登盘蔬蔼蔚见春意方其下筯时絶甘遽吾遗物虽美芹微意重生刍比茍为势利心千金何足贵同胡江范邵裴二宋司马饮防灵水轩即席赋以日暮天无云春风扇微和为韵得日字
　　华轩压春波樽酒四座密柔软栁间风舒迟花后日晩色帘卷静欢兴觞行疾一陪诸英游黾勉慙落笔







　　南阳集巻五
　　钦定四库全书
　　南阳集巻六
　　宋　韩维　撰
　　古诗
　　和如晦游临淄园示元明
　　平津开馆大道西桃夭杏姹通园蹊东风入林朱白动次第装遍枝髙低红梅最好花正盛我时往看归仍携尔来风雨就零谢忍见踏尽随春泥广文先生厌闲冷投书结伴防马蹄主人同僚相门出未肯朝暮甘盐虀欢然握手喜迎候促具并走子与妻挿芳咀甘不知去归舍已见鸡在栖坐挥大句鄙凡近脱落尘迹登天梯不因时节自娱放颇置白黑为愁凄我昏如此漫不省何异车鼓乐鷃鼷长安緑酒春正美与子一醉万事齐
　　送王二广渊签书洛中
　　吾尝登嵩丘下视伊与洛王都一何壮气象郁囘礴又闻彼其下地美民俗乐朱宫待游幸窕飞观阁气交卉木茂竒艳或可愕清渠碧玉色左右随酾凿丹樱结春实紫笋翻夏箨喟予抱幽恨神往迹屡却羡君署吏去跃马春游薄追游当及早胜事不可落为我谢林岫终期蹈前约
　　游福圣院呈审言诸君
　　残春去无几烦暑来已渐驱车九衢里赤日汗两脸投身入佛寺廊殿防且俨老僧一何贤为我拂清簟神轻反无寐性达非有检啾啾雀声闲悄悄人迹敛却思吾庐下此乐不为欠新苹生明镜宻笋排翠琰时哉盍旋归尘土吾巳厌
　　上已
　　栏干浮波走长桥琉璃光中虹动摇浪头画舸百龙首鼔声叠叠来塞慓我欣禊事得壮观眼底不顾花飞飘劝君酒到莫浪免一春佳节惟今朝
　　邻几和叔饮定力同赋
　　城头片云黑飞雨霭巳至凉生芳树颠影乱樽中翠沈烦忽去体精鋭飒生思江翁发新嘲陈子抗竒议在言岂多同于道不为异夜归清有余微月照连骑
　　次道东轩赋惜春【得野字】
　　青春忽已晩去我剧奔马残芳已扫园浓緑空蔽野春风欲有问对酒不能把人心正如此狂雨自飞洒
　　同和叔饮王文正公三槐防呈正卿
　　投杯送余景休驾避初燠久嫌花搅心始爱树清目主人乐儒学定契均季叔疎帘翳广坐并荐肴与蓛肃肃太尉馆简俭见遗躅中有戒子篇惨淡刻寒玉世传盛德茂名与淸风穆公乎不可见怅望三槐緑
　　普安席上作得蔗字
　　羞随轻薄儿泪眼尘土下朅来精舍游置酒乐清暇杯盘春物少惟见杏与蔗流阴足可惜将子缓归驾
　　借马
　　吾生不自勉无马以絷羁不能徒步逰邻里更借之东家号驶疾出门无停驰西家苦驽缓百棰足不移惊怪同行客问我遽尔为驶也吾撇烈驽也吾逶迟物情有如此且当执其随
　　邻几舍对菊无酒
　　陶公爱佳节对菊愁空杯日晏东篱下竟见白衣来今君亦嗜饮复有伊人才惜无王江州黄花徒自开
　　同邻防和叔登定力阁
　　清风何飘飘万里吹曽轩侧身红尘外却视飞云根王都屹雄胜长河中怒奔上有怀归子心随惊浪翻登临岂非壮悲伤久客魂日暮下危级且复同一樽
　　邻几晩见过小饮
　　朝居厌喧呶暮坐苦幽独忽闻江翁来喜视樽中醁所惭升斗微不足满君腹强酌良胜无逡巡怯行速萧萧风着树惨惨雨昏烛谈精几防言道在空击目此兴自不浅岂要酩酊足
　　答圣俞设脍示客
　　梅侯三年江上居盘羞惯饱鮆与鲈客居京城厌麤粝买鱼斫脍邀朋徒孰亲刀匕擅精巧闺中丽人家本呉缕裁长丝叶剪藿饤饾自与寻常殊霜橙捣虀饭香稻一饱岂顾家有无我虽目病兴不浅坐想落纸霏红腴雕盘隽味傥可再赠子玉酒随长鱼
　　与江梅景徳夜归
　　吾交陈与谢屡结东城游春宵灯火繁跃马此道周怀人邈何逺念嵗忽以遒况自抱私感归来清泪流
　　答和叔城东寻春
　　寻春之何所乃在城东隅东隅信佳处名园间精庐时属积雪霁田壤坟以苏雍容二三骑并辔徐厥驱仆童怪且议寒野安所娱不知阳和气泱漭于空虚仰视孤刹起突兀疑神扶其下万华屋碧瓦鱼鳞铺南行歴亭馆近接栋与栌阴草含碧色阳条散红腴周览气象嘉髙步形踪舒提防上樽酒馔不过鱼蔬为奉岂非薄欢至自有余却思九衢上车马何区区红尘塞两眼势利各有趋虽欲求暇逸何能幸须防君勿轻此乐此乐未易图
　　景仁次道斋礼院予与和叔过之值其方饮引去二君以诗见谢三首
　　自我伏田里三驾游上都其谁肯来顾莫与夫子如久积疎野抱况兹病薾余厚意不即报悁劳在朝晡驱马寒日中薄暮到省庐属闻从众贤髙会罗盘盂逡巡望华闼却走不及徐鸾仪与鸿举其势固自殊胡为枉嘉藻似欲相牵拏中论十年旧见许道义徒管鲍久不作知音几终初岂敢忘君言誓将守淳愚
　　右答景仁
　　肃肃奉常署髙门敞天街群英谨邦祠先事戒洁斋我时过其舍值与众客侪方闻治杯酌避去礼亦谐媿无孟公名安使所至怀不知贤豪意未遽见弃排明日出长篇正声谢淫哇如畏明义重殷勤惧暌乖几时持笔和落纸还成揩何以叙缱绻晨当防疲騧
　　右答次道
　　昔予有行迈辱赠猗兰辞今我复来游重贻黄鹄诗兰以喻芳洁撷佩正所宜鹄以兴翅邈鸾皇共追随句成自有法意厚良不訾投非所当授乃反骇且疑兰生深林间蔼然抱幽姿鹄有江海志孤轩谢羁雌残折兰色改豉尚鹄性悲愿君两置是逍遥以相期
　　答吕晦叔见赠
　　人情纷言伪吾道本一纯茍为趋向合不待结约亲曰今得夫子所涉无异津邀我醉华舘正逢雪花春谈笑不近俗文史自娱賔明发枉嘉赠辞气玉醴醇三复同心言杂佩非所珍
　　同景仁况之诸君游南园饮梅花下
　　兹园旷不涉寒草忽已芽同游三四人及此风景嘉芳梅如我期朱萼承素华欣然坐其下偃君初月斜攀条酌醇酒谈笑时一哗歌童虽非妍清唱凌烟霞人生自有适岂要外物加兴尽复云返修竹盘昏鵶
　　招景仁饮
　　红薇花拆萱草丹万铃嘉菊重台莲问公此时胡不饮乐有至理须钻研后防巳逺师旷死寂寞千载无其传公穷天数索圣作坐使緑鬓成华顚屠龙絶艺岂世用仪鳯至业非公专洛阳有客金石坚持议不屈难镵镌园收独乐会真率以劳校逸宁非偏古称两忘化于道此理岂不旷且然折花持酒待公醉乐至无声方得全
　　和朱簿对雪
　　公堂寂无事黙坐拥重裘余霰竹上集寒风日飕飕哀鸿不停征好鸟鸣相求君能于此时为我发新讴上言有年庆幸免刺史忧下言美光景宜以欢燕酬名园抱城角亭观俯清沟松桂有佳色芳梅朱白稠晨昏傥霁止当复从君游
　　置酒湖光亭示幕中诸君
　　东风不能和朔雪屡成晦置酒高亭上豁与清景对霏微逺林表萧散平湖内稍急征鴈羣偏凌舞姝态为藩昧仁术抚事増永嘅闾阎半无褐甽畆方兴来幸祈阴沴消庶卒丰年赉
　　送朱主簿
　　浮舟下东溪春寒花未徧共约征车行复此华堂饯人事多龃龉临分阙芳燕坐想竹间风杂英纷如霰
　　后圃偶成
　　气昏聊止酒讼简时闭閤池红落花委岸緑新蒲合厌暄解重衣息倦偃清榻永日林下风山禽响相答
　　寄题黄州徳厚庵
　　达命斯顺受务德其勉修诚已有要道兹外非所求使君名是庵可谓善自谋端居若无营志业日以休心端物自正化行速如邮野辟岁有获庭虚讼无留民俗兴礼让闾阎息奸偷可以报上恩可以嗣先猷倘异于此道则为是庵羞
　　燕诸生于内集堂作诗以勉之
　　济济众君子庠序之冠冕来燕升我堂良用慰衰蹇清言屏丝竹善意陋肴饍兹藩实故国贤哲世多显荀陈没已逺余迹竟未践顾惭为政久儒道不加阐云飞乏孔翠庙荐阙瑚琏非期宠禄光或虑志业浅惟天傥有待在巳固当勉临觞无以侑相敦在诚善
　　次韵和崔朝散西湖避暑
　　人生苦炎歊我所得萧爽乔林无纎穿好鸟不停响冯轩纵遐瞩万象归一掌道心流水闲世事浮云往岂同中林士所乐在膏壤寄语同心人金鳞当透网
　　和子华兄太素泛舟香菜门
　　霜髯照四坐宛是商顔来舟移一水逺楼对羣峰开谈笑尽永日声利轻浮埃既同剡溪往亦类稽山囘
　　又絶句
　　芙蓉落尽荷叶黄西风测测梧桐凉嵗登讼息休吏早林间独坐歌还乡【非公境界】
　　次韵和君实寄景仁
　　予年行七十惟日就志昏虽髙鸿鹄举尚困鸡鹜喧壮心久巳摧弱羽不得翻每诵少游言顾慙下泽辕蜀公有髙志谢事久杜门扰扰世俗务不复挂口论羣经杂图史拥坐如周垣上谈千载故速若水注盆客来必命酒左右拱诸孙虽无鼓舞懽自喜谈笑温仰髙顾吾私有类羝触藩尚期蓬荜完亦有桑榆存近观敕子诗尤见朋义敦卜居近吾庐指日驾君轓构堂始云基筑圃亦巳樊前知会合期不惨离索魂想像入第初亲賔燕华樽谈髙一理会体王百疾奔共完天纯粹岂识世诈谖方笑司马翁独乐守空园【独乐君实园名】
　　效陶呈景仁
　　仲冬景气和防步独徘徊微疴忽消散我兴在尊罍东隣久废饮百劝首不囘所忧在钟律未致仪鳯来此志岂不佳孤论良难裁愿公少置之起视瓮头醅
　　答梁大夫断求息縁以跻髙蹠兼简清臣大夫
　　人生会有本本得求自忘縁来与之俱源壮流亦长趋髙顾为下在得良已亡金仙不吾欺庄生助之嗟我闻道浅妄言岂非狂缅懐终南山紫翠峨宫墙二贤谢尘滓接翼参云翔相望孰云逺共此爱日光
　　和朱少府
　　自我还故栖再见炎与凉朝游毎含哺昼坐常焚香撷圃得竒艳俯池鉴清光不忧饥所驱非为饱则飏同里四三人每过必命觞浊醪无孤斟嘉果有新尝看舞雪飜席度曲尘飞梁桑榆傥徘徊此乐未渠央行止固有命贵弃乃其常与君酣且歌幸世方欢康
　　次韵和景仁兄
　　既酬斯有酢在礼犹可追起劝孰曰狂狂在捉白髭白髭虽见捉渌酒安可辞歌童小如拳聊以开公眉
　　次韵答景仁喜雨
　　凉云四向复沴气一消沉上天垂景贶髙秋霑喜霖槁苗变新实时菊抽芳心聆君得意句起我掉头吟
　　令绰泛舟潩河作诗诒之
　　投闲归里闾幸与故人遇情期夙所敦邀迓已去屡尚嫌城阙拘未尽林壑趣导河髙其梁轻舟具指顾寒花黄被堤秋实翠登俎【时有献秋来禽者】白须二三翁相对无俗语夷犹起遐想恬旷絶近慕适野讵有谋登髙亦非赋信哉庄生言忘我带与履
　　景仁示去岁所赋菊屏菊塔二诗辄以一篇答之
　　斯民去古逺日与巧伪迁粲粲黄金花揉屈同柸棬列屏耸浮图光彩生盘筵匪惟恱羣儿爱咏及华颠我欲叱园史解结除其编万物有本性各使归自然
　　对雨独酌
　　褰帘雨正繁附火寒巳薄修竹摇清音芳梅绽朱蕚感此时运驶对酒成独酌多谢枝上禽飞鸣慰寂寞
　　和玉汝弟感秋偶书
　　园林雨余清碧色徧秋草露叶委闲堦风荷乱幽沼晨昏爽气嘉吾意欲轻矫古来达道者防防独见晓四序虽代换一物未尝老况兹浮防质终非智人保唯有至真界日日无非好岂同世俗情妄计迟与早矢诗勿庸多万事一能了
　　题防亭【王氏】
　　薄阴散秋曦爽气来孟月慨然登兹亭嘉观非逺涉径幽出深竹栈峻跻危堞身腾尘境外心与空界接前临潩波泛却视隗峯列来逺得清飚洒迥想飞雪君家兄弟贤问学继先业横经咨老师置醴延大耋方从贤者乐岂为防子设诗人亦有言佻达在城阙
　　和景仁除夜
　　六十复过六逐物何当足善恶两都忘宁论择鱼肉流光速于电至道明如烛孰谓吾庐卑随时自凉燠
　　奉酬乐道
　　故人从我逰里闬非潇湘文章老益壮欲掩李杜光新诗来连翩奔走获与臧调高岂能继爱重如琳琅春风动地来急雨催羣芳梅蘂亦巳落坐看飞絮狂谁能于此时黙黙但退藏且倾杯中物莫顾腰下章缓舞金缕衣髙歌玉炉香【晏公作词云金盏酒玉炉香任他红日长】白头自有乐岂愧少年场
　　次韵奉答君实问禅
　　仲尼称无我老氏贵不仁存心一隣虚去道万由旬入俗权立圣达空安取真摩诘非有法还公本来人
　　答李先生
　　众人张眼我视明明众人开口我笑泠泠百姓不我知我与同醉醒惟有北庵李家老足智解语通人情恐物盗我本真处劝我闭口藏眼睛翁意我甚愧我语翁亦听万物不是贼我家门畜停我劝李老莫忧惊诈称强盗国有刑太守行令当不轻
　　次韵答和乐道侍读给事
　　岁丰讼滋简拙守容晏眠起来视云景春意亦巳鲜驱车望南城精庐屹当前华堂坐沈邃迟日歩暄妍流览髙僧壁稽首金像莲即事岂非适感怀良慨然宫藩与乡闬早接二公贤髙文炳羣宿大论倾长川尔来曽几时急景凋朱顔从容味真理萧洒赋髙篇岂无安民防坐惜成弃捐尚期雅正音入和薰风弦余本岩壑姿台閤缪见延渊明亦有言误落尘网间命固有行止理非可控抟素髪纷已垂行当挂吾冠侧闻治林圃栽挿及晴天芳芽吐膏壤柔条擢暖烟光景非我力为君导鸣泉【比园栽植甚偹而尚缺池沼窃欲助君成之】
　　次韵谢尉公靖同游北园五首
　　我本岩壑人何意禆衮阙一从谴逐归林下聊散髪步堤得幽花照水见新月即此穷朝曛平夷免歌蹶阴阴乔木交竦竦修竹翠黄花与丹实夹路何细是辰雨新足支策问田事一感孤征鸿泪落衣襟际【昔尝同子华兄游】
　　凿堤要水近依竹任迳斜残叶时委地晩笋犹穿沙不知人间世况论空中花却思城市喧閤閤鸣羣蛙今兹冬已孟青林犹蔽野爱此晴景嘉置酒衡茅下缅思陶公句异代同潇洒结庐在人境而无车与马九夏困炎毒出门如探汤不知此幽亭俯仰皆清光寒流给我濯白云供我望况有尊中酒犹泛残菊香
　　奉和太素见诒
　　幸有新醪对新菊莫叹樽前光景促请公更唱自为词缓奏金丝续银烛











　　南阳集巻六
　　钦定四库全书
　　南阳集巻七
　　宋　韩维　撰
　　律诗
　　寄秦川马从事
　　往嵗逰西谒季长陇云秦树胜风光分题红叶蛮牋腻对举流霞防袖香宴洽翠娥连象榻夜寒娇鳯泥银黄未知早晩重携手惆怅而今鬓巳苍
　　春霁忆洛阳
　　少年结客洛阳时闲傍东风驻马蹄山色逺饶潘岳宅波光轻撼娘堤花繁到处红如堵酒好寻常醉似泥赖有金台旧知巳应怜魂断虎牢西
　　云
　　抱石情虽久为霖意若何天心如见用风力不消多冷湿朝仙洞寒迷宿鸟窠飞扬终得路曽入汉皇歌
　　雪
　　屏翳驱云结夜阴素华飘堕恶氛沈色欺曹国麻衣浅寒入荆王翠被深天上明河银作水海中仙树玉成林日髙独拥鹴裘卧谁乞长安取酒金
　　东郊
　　东郊丝雨破浮埃绣骑寻芳两两来十畆霜阴青翳目一篙溪色碧于苔林花泛日鸎求友垅麦含风雉应媒緑栁朱栏多酒市杖头谁伴玉山頽
　　春朝
　　燕语闻多日蚕眠过几宵花深不辨蝶柳暗欲迷桥便面金环重障泥玉勒骄黄公酒垆上谁贳阮孚貂
　　晩春
　　春晖东去月如弦却拂凝埃敞北轩几曲云屏空白昼一帘花雨自黄昏庭芜碧合阴虫息窓树红稀鬬雀喧细忆旧欢都入梦习家池上子山园
　　题余山人壁
　　一室闭香林萧然物外心碁声敲月重屐齿印苔深竹径茶烟细山园锻树阴会当逃世网尘事缔朋簪
　　水阁
　　约畧横云岛栏干瞰玉渊雨汀翘睡鹭风树咽嘶蝉緑莓苔地红衣菡萏天夜深三弄笛月在钓鱼舩
　　戯月
　　缺处还孤守圆时亦独栖何曽闻合璧只见是如珪桂子遗秋信方诸寄夜啼建章残漏促又伴玉绳低
　　和曼叔【子华庆州防上】
　　官路飘蓬奈别何塞垣相见此情多酒樽重喜为亲寿华髪犹能继子歌行树坐思新种色断氷应泛晩来波紫荆山下游从少独把雕章醉后哦
　　长安留别七弟兼简刘郎
　　二年牢落坐囘山平日交亲梦寐间关外相逢非素约樽前一笑慰衰顔康衡防牒朝廷逺王粲从军幕府闲防马题诗离绪乱霜风萧飒鬓毛班
　　和原甫见送
　　徳义良所慕风霜轻此行放歌留客醉髙咏见公情祖帐重开席郊原少驻旌还知别后意寂寞对柴扃
　　送吕寺丞【娶妇归省亲乃赴邠州】
　　古有从军乐人今衣防行春风骐骥健朝日鳯凰鸣树逺秦中道花繁塞下城篇章闻旧俗当为放遗声
　　元日寄袁州仲文兄
　　前日都门尽鹢飞秋风执别涙交颐清朝逺谪庸非命直道终申自有时佳句应因子卿赋【道出苏台见苏子美】胜逰仍共鹡鸰期【六弟在钱塘】宜春台上春归早谁伴花前酒一巵
　　九月十日逰象之葆光亭寄曼叔
　　几负髙阳约蹉跎此嵗华论心防翠竹感事对黄花寒日凄征鴈清霜急暮鸦临风一樽酒囘首意无涯
　　送戴处士还卢州
　　早识浮生妄欣陪达士游观心非本有于法尚何求煮茗林间寺题诗湖上舟还嗟别后夜风雪拥貂裘
　　同子华仲连二兄逰湖
　　浊酒非陶令方池似习家放舡风动柳着岸水【阙】
　　象之席上赋得寒字
　　爱子林亭胜髙秋驻马鞍梨红先着露竹碧自生寒惨戚伤多事淹留强一欢所嗟怯杯酌不得倒吾冠
　　同曼叔化光游卞氏园
　　野圃无人到秋风共子行花临流水落草上废台生气晩才看菊天寒不见鸎幽闲固多味浊酒讵须倾
　　和晏相公答张提刑州名诗三首
　　颂圣
　　文徳绥中夏威灵镇逺夷恩灵沧海润基业防山维汉曲白麟应虞韶丹凤仪伪儒防景化鼓舞庆淳熙
　　讲徳
　　上德钦明代中阶翊亮司防龙曜勲业鸾鳯肃威仪复古髙文丽为邦惠化绥还当奉侯瑞归辅太平基
　　陈情
　　濠上防庄达田中彭泽归安能陈道德直可景光辉欣奉燕台集恭陪汉相威阳春囘丽曲清越满金徽
　　西湖雨中同公懿诸君饮【席上得空字】
　　十月平湖上繁霜藻荇空柳枝横堕雨波白细生风水鸟飞幽碧寒花折浅红谁能尽一醉灯火宿船篷
　　答临淄公见招
　　帝思元老付关西公受兵符与命圭应识疲羸须镇抚便期愚散豫招携汉家宫殿看龙首秦地山川入马蹄自愧不才多病者空哦嘉句滞幽栖
　　独坐
　　雪屋生寒劲风灯落烬频惊号独过鴈黙坐未眠人世事存伤没年华故换新还将寂寞意强与冻醪亲
　　过卞氏园亭
　　桃李郊扉静东风拂面柔偶陪连骑客来作探春逰斜日池边树轻云城上楼不须花艳动一醉且淹留
　　西轩会中与辛杨诸君同赋【得深字】
　　一笑聊为适非关事赏心芳菲逐风尽时序感人深世事无多问香醪且细斟更须乗月色潇洒坐中林
　　再逰卞氏园亭
　　多谢春风意残芳得我游緑阴人去逺翠竹鸟啼幽醉舞纷无次狂歌漫不收林间簇车马欲去尚迟留
　　象之以山药见赠
　　龙山有逰客赠药满筠笼叶渍沙泉碧苗分石窦红斸应侵晓露来喜及春风却笑丹砂逺卒勤勾漏翁
　　和象之同孔宁极逰石桥且简宁极
　　春风杖藜客同到石桥边引袖披云木携樽俯涧泉嵓花聊采摘野器不雕镌俯仰元和内熙恬太古前草心柔可绾蒲叶宻于编涧麀来窥坐沙鸥不改眠蒙蒙桃李雨羃羃薜萝烟舞类雩祠日吟非楚泽年鱼跳闻急管鸟语似么弦紫翠羞薇蕨清香袭蕙荃乱流时揭厉微迳巧萦穿德义心诚服山林性所便敢令然诺负直以事为牵圯下履终跪溱边裳且褰春醪可益酿况有帛戋戋【宁极近有束帛之赐故戱之】
　　晏相公湖上泛舟赋
　　小雪未成寒平湖好放船水光宜落日人意喜晴天云薄翠微外禽归莽苍前上公寛礼数清醉亦陶然
　　城西二首
　　绣鞅金羁十里尘共传恩诏乐芳辰千重翠木开珍圃百尺朱楼压宝津御麦初长遮雊雉官花未识骇游人自怜穷僻防山眼来对天池禁籞春
　　西城驰道直如弦百顷晴波御柳边韶乐铿轰罗帐殿春旗偃蹇近楼舡曲江未赐唐家燕灵沼空思镐邑篇几日金舆下阊阖鱼龙竒戱出中渊
　　和仲连兄城上晩步
　　久积端居滞聊为散步防青苔跳怒黾緑树矫鸣鸠雨暗横舟浦凉生调角楼不妨乗晩兴更尽水西头
　　和象之北轩书事
　　舍北多嘉树重阴及四邻清风常满竹好鸟不惊人图史无它物讴吟佚此身应容千里客一醉倒冠巾
　　久雨奉怀象之九兄
　　萧洒崔居士髙闲养性灵凉风满樽酒永日一函经竹色垂遮户桐花开满庭未嗟相见濶交照本忘形
　　同士则逰西湖
　　今日西湖好来逰未觉喧柳枝风处乱花艶暖中繁桥逺归人渡舟移集鸟翻何须更樽酒道胜有清言【别本作何须樽酒乐】
　　和象之河上见怀之作
　　一昨芳郊祖画轮索居南北对残春忽传河上相望意未觉庵中独处人几有髙怀投绂冕尚縁微禄走风尘世间万事徒劳耳清颍归来理钓纶
　　谒晁大夫庙
　　春草空庭緑无人鷰自飞英魂传庙食遗像俨朝衣弊大谋何卒才髙祸所归空令策画士千古鉴危机
　　暮春逰卞氏园
　　路出清阴下残花着马蹄过城春水静度墅野桥低池废青苹合林深緑笋齐流鸎知我恨落日再三啼
　　逰象之葆光亭因以寄之
　　东亭不到久双桂长新梢窓静虫收檐低燕防巢晩花红自照繁笋翠相交清景成虚委知君叹系匏
　　西轩雨中期象之夜话
　　积雨空堂暮清宵独掩门陈编徒自对幽兴欲何言碧草生墙角丹花发竹根聊持静者辙一与道人论
　　晩过象之葆光亭戱呈一首
　　萧洒崔家宅重门一迳通竹烟虚晩碧花雨重秋红傲睨怜苔石徘徊俯桂丛自期新月色不为主人翁
　　送休上人之荆门玉泉寺
　　怜师真达者于世了无求万事沤起灭一身云去留楼台金地古风雨玉泉秋安得超尘相从物外逰
　　逰龙兴寺
　　空庭落叶赤聨步得幽寻藓剥残碑字尘昏古象金菊烟凄晩秀松日淡秋阴南陌风埃满禅关只自深
　　饮方君舍晩归
　　惨淡秋原思归鞍暮向城野风吹酒散寒日上衣明踯躅樵儿聚喧呼猎骑轻村醪处处熟准拟数来行
　　谒汉髙帝庙
　　魂魄应逰沛空嗟庙貌残苍碑火剥裂画壁雨阑干帐幙虚风肃松槐白日寒陞堂欲进拜犹怯戴儒冠
　　雨过化光西斋
　　华屋衡茅接闲门杖屦通客来非载酒君坐正书空白菊晩霜后青蔬寒雨中从今日无事来听竹窓风
　　頴桥会曼叔坐中写呈
　　朔雪清初霁风生翠栢隂星辰寒殿近灯火夜堂深坐爱温炉宻欢从浊酒斟何当老吾里杖屦日相寻
　　坐中呈宁极
　　归马系庭栢张灯开酒樽留连遥夜饮欵曲故人言清笑非无适长歌未觉喧它时相望意雪屋倚云根
　　答方祐甫感怀见示之作
　　壮士何憔悴寒郊独掩扉有亲垂素发为客化缁衣风雪灯生晕尘埃劔失威多惭佳句赠无力助骞飞同辛杨逰李氏园随意各赋古律诗一首
　　腊近云容变阳生日景添偶然囘晩辔相与坐晴檐水緑氷微泮沙明雪尚霑弄襟风力薄着履土膏粘惊鸟不成下寒鱼犹在潜翠深荒岸竹黄折败池蒹碍径藤梢曲钩衣棘刺铦辞锋怜子淬闲癖讵予砭自以清谈胜宁非乐事兼春芳有近信频此醉厌厌
　　自静教院晩步潩上
　　雪尽冈头路风和腊后天人安闲淡内鸟下寂寥前冻水晴初浪荒城晩自烟西桥车马急归意尚留连
　　自城南濠上步月之葆光
　　厌踏尘中路逺寻濠上行水声喧夜堑月色满春城衎衎交逰乐依依里巷情优哉不知老何暇慕轩缨
　　逰北园赋
　　多病伤春客经时独掩扉偶随防骑出巳见落花飞芳草微迎履香风细弄衣扁舟可载酒便拟拍浮归
　　清明北园泛池舟中作
　　路绕髙林尽舟篷出近湾鸟啼青竹影人对緑波间野色平当坐春愁巧作顔巳知湖榭近飞絮落班班
　　送王奉议知吴江县
　　闻説吴江上长桥百丈虹蚝粘能固本【蚝粘其北水不能败陈承议云】人度若乗空明委三秋月清来万里风君知此为政名惠广无穷
　　孤鴈
　　节物何催逼翩翩不可留枫丹湘渚暮芦白楚江秋只影侵霜月孤鸣入戍楼【阙】　云路杳安稳过罗浮
　　陪宁极游南谿夜还山墅
　　南谿晩酌罢归路笑言同家在碧山下人行清露中鹊飞斜映月虫响暗移丛下马儿童喜谁知为德公
　　字谷道中
　　驱车背河去鸡犬几家村山断春风急云生野气昏涉溪沙水乱步迳草花繁谷口多幽思青林啼鸟喧
　　同化光陪宁极之阳城
　　不踏南溪路于今五换春能来再聨骑还是旧逰人置酒真乗兴谈经或入神欢余不无愧林壑未还身
　　之石桥【是日风隂异常】
　　闻説西桥水树间不辞驱马涉风烟踈篱老屋临官道瘦棘荒茅蔽石田欲下鸣鵶盘木末逺来惊雉落山前瓢中幸有村醪美不怕春寒雨满川
　　临汝遇雨
　　囘风萧飒过山西一望平郊雨脚齐但使农畴苏旱稼敢辞客路踏春泥暮投野寺明灯宿声入幽窓緑树低明日尘清洛阳道呼童严驾晨鸡
　　普明亭赋
　　杨柳飞花尽樱桃结子成蹊阴空净緑野艶有孤明访古重来地【予去嵗尝防】伤春独望情幽禽亦何恨百种向人鸣
　　列子庙
　　废垒荒祠古空庭独树寒精诚褰画帐事迹问黄冠晦昧尘笼墨淋漓雨壁丹冷风满帘隙仙驭或盘桓
　　和晏相公答邵校勘
　　两朝典策成挥笔二府勋庸在运筹歴践枯荣皆徳举重陪闲燕是恩留康宁必有神明劳萧洒真无世俗忧早晩安车赐髙退碧嵩清颍从公防
　　和晏相公初春
　　春物华犹少春风思巳多新黄先入柳微緑自生波酒兴潜倾倒诗情暗揣摩流年不须问判作白头歌
　　和永叔病中寄诸君子
　　几日东风独掩门忽传佳咏感芳辰应縁髙位须忧国未必多情便负春过眼只看花艶疾惊心初见草芽新狂吟烂醉无拘束始信光阴属散人
　　依韵和冲卿槐花
　　翠葆连阴直黄金布蘂齐流尘一开眼急节重含凄蝶冷相携去蝉清无数嘶飜风随御水带雨落秋泥自喜雕零后何嫌采掇稽朝緌暎晨入游袂拂宵携惨淡林烟早轻明楼日西临溪如有此当似武陵迷
　　送沈学士知常州
　　毗陵今古号名州况是风流得隐侯吴岫稍迎双隼斾洛尘凡敝几貂裘预期庭下无嚚讼还向樽前作艶讴去去国门谁不羡画舡烟浪入清秋
　　和十侄喜象之来饮兼简龙阳孔先生
　　世事茫然剧转蓬一樽何意与君同从容谈笑皆尘外恍忽游从似里中还有桂华来静夜稍惊梧叶下秋风欲论归去令人愧髙卧襄阳有徳公
　　重阳对雨招介甫
　　积潦行车絶髙防闭户眠萧条黄叶下冷落菊花前废巻怜佳节防杯想少年君来慰愁坐廐马疾于烟
　　答杨辛二君重阳对雨见寄
　　秋风吹雨入荒城城下篱边菊艶明佳节相从平日事新诗遥寄故人情浮沉薄宦非吾愿俯仰流年只自惊早晩郊扉收退迹南阡北陌重逢迎
　　奉和府判学士景彞喜雪
　　朔风收尽冻云漫细洒狂飘入夜寒润浃土膏謡万俗喜闻玉色舞千官川原谁作呼鹰出楼观朝宜防马看亚尹勤民流咏叹一章髙唱掩幽兰
　　奉和介甫正月二日
　　春意来何早乾坤润泽中雪明初照日云断欲随风世事蚊防过身谋鴈鹜同诸君亦诗酒吾道未应穷
　　何龙图赴上秘阁同诸君赋诗
　　华阁岧嶤冠道山羣公清晓集初筵独持金印承新命重对牙籖识旧编英俊雍容欣接袂文章踈濶愧怀铅一时髙会形风什留作儒林故事传
　　和中道逰金明池
　　出苑花光朱雪动压波桥影防虹摇飞扬鸎鷰惊髙管偃蹇鱼龙近画桡早识浮名身外事久判闲日醉中消几年寥落同游伴还喜春风并马镳
　　江亭晚眺
　　日下崦嵫外秋生沆砀间清江无限好白马不胜闲雨过云收族天空月上弯归鞍侵调角囘首六朝山
　　和三兄题蜀中花园
　　胜事常归蜀竒葩又騐今仙冠裁様好彩笔费功深白岂容施粉红须陋间金不嗟珍赏异千里见君心








　　南阳集巻七
　　钦定四库全书
　　南阳集卷八
　　宋　韩维　撰
　　律诗
　　废烽
　　耆老不可问髙台荆棘间一时戎马散千古暮鵶还事往孤鸿断人来落照闲兴亡无限恨惨淡对河闗
　　和圣俞天津桥闻歌
　　飞雪朝来霁朱楼月下过絶云看丽构裂玉堕清歌醉烛轻摇箔游鞍不动珂囘头少年乐惨淡一悲哦
　　宿西京府署晚游东池【时晏献留】
　　牢落悲春事萧条作晚游清光溢平沼凉思近髙楼碧树森将合朱栏渺若浮公来慰羁寓华月许移舟
　　游龙门归【马上作】
　　洛浦残芳尽来寻关塞春青林横石阁翠壁涌金人涧草薰衣晩松风落面新愁驱向城骑还踏九衢尘
　　宿绍隆院
　　东来鸣棹落河干喜见孤幡佛树端不谓尘埃走符檄尚逢池榭拂衣冠清风明月还相见浊酒枯棊亦自懽寄语京城骑马客优防到底是闲官
　　绍隆池上对月
　　野月来何处东池柳影深防生水风力稍散暝云阴冷极萤沈草明多鹊动林欲知清絶兴不寐有孤吟
　　野步
　　目倦风尘观身疲鞍马行春沙迎步润山雪照怀清氷水初消色林鵶欲乳声物华多感触一动故园情
　　武牢道中
　　春寒驱传马西度虎牢闗草树髙低雪烟云左右山英豪攻战地风物笑谈间俯仰防今古翛然百虑间
　　过邵先生居
　　竹坞斜开迳茅檐半卷书幽闲入髙卧淡薄见平居乱水随酾引残花不扫除因君动高兴囘首想吾庐
　　浴普静同江二李叔中道赋
　　夜来飞雨濯残芳緑遍童童佛树行把酒可劳悲暮节振衣还自喜微凉清帘不下轻飏鷰别院时来暗霭香自是嵩阳欲归客为公聊尽次公狂
　　冬夜
　　繁阴扫无迹庭雪尚余光屋背生寒月林梢绡暗霜昏曈频废卷悲泪易霑裳却想故园夜张灯宿草堂
　　同邻几原甫谒挺之
　　河面参差结冻凘清风不展画船旗偶驱羸马知何适独过长桥问所思可喜身闲亲浊酒未忘心竞是枯棋凭君莫唱阳关曲自觉年来不能悲【挺之善歌此曲】
　　寳奎殿前花树子去年与宋中道同赋今复答宋诗
　　长条飞动不依栏淡粉浓朱巧作团无语不辞终日立有情曽是隔年防春罗试舞衣新换古锦藏诗墨未干我为愁多悲节物欲酬佳句泪霑翰
　　送河秘校鬲主簿良原
　　平时太学客文藻士林传憔悴尚一邑声名空十年风烟长夏始闗塞浊泾前莫作归来叹将军好荐贤【泾渭之帅府】
　　奉同中道鏁宿南宫思寳奎殿前花树子
　　曽见芳春二月时弱枝繁萼动辉辉难忘絶艳惊心丽重惜良游与意违好事几人能载酒感时今日为霑衣南宫老树无妍思坐想东风绛雪飞
　　依韵和贡父见寄
　　早接英豪论常多伯仲贤风尘一会合岁月几徂迁禀性成樗散干时类凿圆论心谁合者握手子欢然经训开前古谈辞屈老先春游同烂漫醉乐屡囘旋乐事嗟难久离襟怅独偏驱车清汝曲佐幕紫嵩前官兴惟高咏人生得晏眠丹鈆涂旧史杖屦接幽禅叹息春期失【尝有此约】淹留夕梦牵非因传丽唱何以慰劳悁
　　和原甫对月招江梅不至
　　尘事无时已归休虑暂空超飖广庭歩萧散葛衣风黙与清樽对心期静者同独怜新月色百过达幽丛
　　和原甫立春日拜赐归不赴邻几会
　　上阁羣公拜赐归九衢春色遍熙熙后房丝竹争相命穷巷箪瓢亦我期浊酒满樽聊混俗嘉蔬登俎在随时刘郎固自多幽思门掩东风独赋诗
　　和邻几前岁同济川原甫赏阁后杏花今兹对之有怀二君
　　春风几日到蓬莱仙伯初惊杏蘂开绕树独听清夜漏怀人空对昔年杯坐怜珍赏同心隔愁见新芳入眼来欲折繁枝有所赠九重丹禁照瑶魁
　　雪中同邻几出游
　　絮糅琼霏浩满空平明骑马入春风九重城阙寒光外百万人家喜气中不学闭门徒自洁且欣防酒与君同柳梢花甲从今始便好寻芳下苑东
　　晩过邻几官舍三首
　　炎日来休骑红尘喜放船波平凉洗马树净晩吟蝉风至披襟后云消倚拖前潭心见华月归意一留连车马东桥絶凉风满夕轩水声通沁苑树色入夷门每接渊明咏常怀仲理言沧洲如可约杯酒会重论【水北入柴氏主第故云苑】
　　萧洒君官舍从来可数来养莲防浊水薙草出荒台芡散初成籍蒲长欲暎杯吾知蒋生迳不为俗人开
　　连日休务过邻几
　　广文自古无羁束况复三逢着令休纵酒不防官长骂驱车聊过故人逰闲中日月随方罫逺外风云入小舟准拟墙根菊花好共乗清露赏高秋
　　和欧阳内翰内直对月见寄
　　新衔佳命上金銮递直连初寝未安霜气稍依罗幕重月华先近玉堂寒诏函裁罢骞灵鳯诗句书成舞瑞鸾学省地闲清赏隔怀贤空向斗杓防【是夜亦当直宿太学】
　　和永叔内直晨出马上口占
　　天门朝日照崔嵬车骑雍容下禁台清景每将诗思遣髙情不为宠名囘山林岂要须长往轩冕当知是傥来欲与明公论出处会乗飞雪旁金罍
　　和永叔思滁州幽谷
　　滁阳山水翳荒榛公为开治物物新自作嘉名遍华牓连题秀句入青岷泉声尚记岩寒夜花思偏怜谷暖春絶境坐驰髙兴动安能碌碌久风尘
　　和子华兄同永叔饮三班官舍兼约明日饮永叔家
　　视草名臣润色才玉墀晨退共徘徊朝廷无事文书省台阁相欢笑语开少厌赓酬停落笔旋寻歌舞约防杯广文主簿官闲冷不是诗情岂合来
　　寄题周著作江山县溪亭
　　结亭遐僻古江山胜絶终为好事传溪泛夜声来枕上峯囘午影过樽前禽鱼旧识应相乐花木亲栽益自怜我抱沧洲未归恨羡君生计有林泉
　　和永叔从驾谒景灵宫
　　驰道尘清生紫烟帝临原庙拜衣冠日华先向金舆动霜气犹通玉仗寒后骑绵裘明粲粲侍臣瑶佩响一闻佳句歌熙盛不减都人夹路观
　　和子履再游李氏园
　　翠竹苍林顔色老防人安得故时同沾衣似对金城柳握管翻悲楚水枫新鬓旋惊吟后白好花犹记折来红须知世事徒劳耳惟有清樽不负公【梦得诗有十年楚水枫林下之句】
　　奉和杨直讲除夜偶书
　　杨公白首困青騧坐对流隂颇自嗟半夜星文穷斗次平明春色徧人家漫将愁思惊天运好防新诗待物华何日一樽相就醉为君先探此园花【诸君有北园探春约】
　　和周仲章出郊
　　万里青天洗曙霜秋曦满眼对晴光扫残遗秉川原静折过寒花迳隧荒偶入名园逢漆吏逺寻香刹问支郎浮生宠辱何须道幸有田家浊酒尝
　　奉答宋中道服除还朝示亲友
　　喧然佳句落神都哀此援琴尚有余未见校文登子政空传为赋似相如道存固可轻华冕谈进当知得异书推毂贤豪非我事所期诗酒乐朋裾
　　许昌道中
　　荒郊不可望极目尽伤心日薄不开冻风凄还作阴倦鵶飞趂马寒犬吠依林赖有瓢中酒愁来一独斟
　　谒象之同诸君步之东禅院
　　二年憔悴走京尘匹马归来访四邻足滑旧谙城下径眼明重见里中人青蔬不没荒畦雪翠栢常留野殿春风物自如人事改夕阳哀泪落衣巾
　　清涟矶独坐
　　緑篠清涟得钓矶制名飜与实相违沉钩不忍潜鱼乱回棹常侵宿鸟飞林霭散余知月上水风清极怯秋归兴来诗就觞来尽不信人间有是非
　　谢微之送鸭脚
　　拔尔蒿莱际微根仅自支劳心勤一溉拭目待三移【世传此木三移乃寳】秾李慙同列芳橙合并枝绛囊如有惠莫忘赠君时
　　北园坐上探题得新杏
　　红蘤随风尽团枝泣露光叶深惊乍见实小贵先尝防缀怜余萼飘零惜旧香不须悲节物且喜手中觞
　　送洵阳王令之官
　　离马嘶髙树郊原夏景深还持长者政往慰逺人心种黍侔千户张鱼盛百金江山永嘉咏时寄草堂吟
　　答寄广信六弟
　　才见高帆落归艑又携轻劔逐戎麾步兵厨里仍多酒王粲军中不废诗絶塞风烟通夕静近闗榆柳识春迟花时不得同嬉赏肠断东风把一巵
　　九日席上赋得茱茰
　　寥落霜园树茰房独照秋实兼兰佩结香近玉巵浮嗔蘂醒残醉纫红感旧逰三英佳句在殊喜继风流【杜甫朱放王维号三某茰】
　　九月十日寄曼叔【在象之葆光亭作】
　　几负高阳约蹉跎此岁华论心防翠竹感事对黄花寒日凄征鴈清霜急暮鸦临风一樽酒囘首意无涯
　　和之美春日对酒
　　髙轩怒马一憧憧天子端居寂寞中緑酒细斟消暇日朱弦缓拨对春风官闲势利无从入道胜纷华岂易攻即此便堪遗万虑可怜夸者自穷通
　　又和寒食感怀
　　絮飞丝堕满春阴叹息流光节物深鸡鞠自喧防侠地莺花空思长年心寂寥功业防孤劔淡薄情怀寄素琴我亦新来有华并须防酒白头吟
　　答杨之美春日书怀依韵
　　久宦怜官薄端居惜岁芳世情徒枳棘吾自松篁鐡擿敷经暇檀槽度曲长浮沈归浊酒感激见新章守道言何固安时志不忘慙无推挽者祝子寿而康
　　次韵和唐公北使途中见寄二首
　　文史平居乐尘埃少别心都门开柳色樽酒驻车音汉节光华逺春风藻思深一闻传丽句清兴霭盈襟残红着树春无几怅望君家緑玉柸【唐公家有之】美酒应容歩兵醉后堂先约戴崇开
　　史局坐寝戱呈崇文掌学士
　　闲官身散诞饱食坐欹斜永日槐阴静清风葆鬓华废书良愧马落帽偶同嘉此适谁知者逢人莫浪夸
　　和景彛圣俞马上见槐花【次韵】
　　天津南望两涯间蓊若青云乍吐山花叶相催何日巳尘埃不断几人闲郎官萧洒裁诗丽博士龙钟叹鬓班我独无诗亦无叹朝驱羸马暮知还
　　寄温州希用上人
　　炎尘满天地怀子邈湖江筑隐云峯乱栖禅石树双学禅仍慕孔诗放欲兼厐【禅家厐居士诗百篇皆放违之言】萧洒髙吾兴清风卧北窓
　　和六弟苦雨
　　雷激霆奔夜复晨天街流潦没车轮清风皎日收无迹妖蜧顽蛟亦有神洊至巳惊占习坎汨陈深恐败彛伦苍生可念非吾力漏屋頽垣不庇身
　　送思上人南归
　　尘埃不可久归卧故山秋荣利非其好风骚得所求【师自云某来不营号服而多求诗以归】晨征随社鷰夜宿近江鸥闻子禅林胜它年一系舟
　　送李瑜屯田通判润州
　　耳熟江南胜事传闻君官去便翛然江流截楚红尘断山势吞吴秀色连紫蟹迎霜新受钓黄花吹酒正当前嗟予不得从斯乐坐防秋风发画船
　　次韵和之美十日菊
　　孤根随地发繁蕊破霜迟但取凋零晩何忧赏爱移物情伤老大人事阅兴衰会有陶彭泽清樽与重持
　　寄题刘仲更泽州家园
　　闻君有佳尚买胜不论钱迳凿苍林藓亭开翠壁烟徙花穷洛谱得石记唐年数巻书盈万言章木以千晨昏板舆往社腊燕觞传予亦躭幽事西风一慨然
　　奉和乔年馆宿
　　蓬莱仙构斗魁旁递直初登汉署郎云向城头收暝色月从楼角放寒光行防砌菊嗟残艳坐对书芸袭暗香景物过清浑不寐素经雠罢得新章【时乔年校医书】
　　又和馆西迎驾
　　宫树烟开敞禁扉儒冠罗立望天威霜清广殿鸣鞘肃日上觚棱翠盖飞玉勒帊鞍龙在御锦衣腰劔士成围暂来直舍支颐坐却听箫韶辇路归
　　览杨乐道洛下诸诗
　　昔驱羸马望嵩云正值嵩阳踯躅春千古废兴都邑地百年劳苦宦游身曽躭胜事留连久忽见新诗叹息频君欲买山能遂否它时愿作社中人
　　和仲防诮京尘
　　轻如游泛坌如驰朝雨才暗暮即飞常恐旱风増气势却教晴日损光辉衣缁京洛言何騐缨濯沧浪志尚违此物无情君莫诮九衢声利走轮騑
　　送石昌言归蜀
　　省署聊休直皇恩许过家朝廷宠儒雅车骑有光蕐行色星垣动襃章宰树加遥知蜀父老夹道竞咨嗟
　　寄题苏子美沧浪亭
　　闻君买宅洞庭傍白水千畦挿稻秧生事已能支伏腊岁华全得属文章骞飞灵鳯知何暮蟠蛰蛟龙未可量莫以江山足清尚便收才业傲虞唐
　　和邵兴宗再还馆
　　莫嗟华髪尚蓬瀛自古儒生半滞荣学似杨雄老天禄才如严助厌承明一箪聊喜安吾道几骑当知达此生闻説东郊可防手能来从我并鞍行
　　送刘防殿直官蜀
　　车马萧条西出门怜君宦薄意能闲并游多得贤豪士久困独无憔悴顔白酒园林休洛社【洛碧之里】黄花风露见岷山男儿荣滞古来有收取功名晩节间
　　送卫真晏太丞
　　才名宰相子二十取辞科得县古称厉登楼朝见涡疲民劳赋役静理足弦歌八桧仙祠在知君秀句多
　　同江谢王出郊
　　东郊二月天寒尽未成暄永日青丝骑和风緑酒樽迳抽萱甲细墙倚杏梢繁烂醉谁知者行歌入国门
　　寒食出郊
　　都门气象雨余佳压尽风尘见草芽日薄风和近郊路朱红粉白逺林花堤开独去媻女柳下相逢轻车丝鬓未催樽酒在不须辛苦问年华
　　送晁怀州学士
　　儒馆雠书旧侯藩请节行山川犹古气铙吹自春声问俗怜雕瘵颁条赖简平从来冦河内谁复继声名
　　又
　　退传清门世有才使君嘉誉蔼中台未甘文墨工雕篆聊取圭符试剸裁垄上劝耕春晼晚山前闻笛月徘徊明朝建隼临长道囘首仙庐拂斗魁
　　观音精舍期邻几未至
　　懒驱羸马傍朱门来对祗园寂寞春撩乱绕楼唯有燕萧条垂箔更无人未囘山简池头马空愧陶公顶上巾留得清风满衣袖为君吹尽鬓边尘
　　览邻几重游西池兼简和叔
　　积雨连骑新波滟广池喜闻重到客更作复游诗逐水无留絮飘空有断丝送春吾得地一问故人期【和叔尝云西池巳罢送春无地矣】
　　奉同邻几对
　　时律迎阳近天云帯雪低欲飞含气象忽散失端倪绛阙明先曙清衢冻不泥休祥占岁序佳气动烝黎矫若翔廱鹭纷疑剥楚圭晨昏檐影壬丙辨方迷贺瑞彤墀集凌寒玉仗齐御筵开省户赐醴走宫奚屋角悬珠网林梢挂素霓山号悲虎兕渊伏怯哀响求羣鴈喧啾得食鸡饥鹰无近击狂兎有新刲感往悲时物怀幽梦故栖温炉期夜拥杰阁想晨跻騐古闻牛目投闲读马蹄吾交情不薄今日手同防酒拨新醅酌诗防本字题优防无不可何必剡中溪
　　照邻从予假韦苏州集因以诗致之
　　都官郎署老平淡古人如更覔苏州集长依释子庐室中无净几门外自华舆为问萧疎意如何善福居
　　送髙寺丞宰岐上
　　墨绶垂腰底怜君尚一同人豪固秦俗地古自豳风春色鸣弦外山光隐几中定应传善政不日到关东
　　城西二首
　　绣鞅金羁十里尘共传恩诏乐芳辰千重翠木开珎囿百尺朱楼压宝津御柳初长遮雊雉宫花未识骇游人自怜穷僻防山眼来对天池禁籞春
　　西城驰道直如百顷晴波御柳边韶乐铿轰罗帐殿春旗偃蹇近楼船曲江未赐唐家燕灵沼空思镐邑篇几日金舆下阊阖鱼龙竒戱出中渊
　　答和叔见寄
　　清霜落堤水知子戒归舟蹭蹬蛟龙雨飜飞鸿鹄秋文章真自乐得防岂吾忧南国江山好裁诗寄少游
　　和永叔雪
　　浴鳯池边雪舞风题诗髙楫杜陵翁怀人共惜车音断对酒须论盏底空授简久虚梁苑候引舟谁过剡溪中
　　【阙】　　　　　　千载风流未觉穷






　　南阳集卷八
　　钦定四库全书
　　南阳集卷九
　　宋　韩维　撰
　　律诗
　　同象之方叔过净因琏上人
　　二十年来野逸身懒能奔走傍埃尘偶逢闾里闲游伴同过丛林燕坐人世事紏纷宁有尽劳生萧散不妨频晴阳缓辔殊多适它日重来访道真
　　之雍丘舟中奉寄少述处士明叔公緼
　　柔橹咿哑画鹢东翛然清兴不知穷新秋草树轻凉外落日帆樯逺思中人事感心怀素友年华催鬓作衰翁江湖旧约今仍负肠断从南万里风
　　和三兄立冬祠太乙二首
　　楼外阑班晓斗垂霜晴宫瓦湿琉璃珠幢羽节严仙仗桂酒椒浆洁祠仪寒气导迎通律管神光飞动属坛壝定闻贾传开良对天子斋居待受厘
　　曽为祝史趋真馆屈指于今二十年琪树防林成想像直疑当日梦游仙
　　送刘景元观察守襄阳
　　荆州太守驾朱轓宝笔题诗出御前应厌笙歌消暇日欲将才业效当年千章翠木云间寺百丈清江雪后船看取古来良吏迹苍碑突兀岘山巅
　　奉和仲通秋宴
　　参差天仗拂云台雉尾分行劔佩来万寿称觞臣节罄九韶张乐帝顔开班趋玉佩花相鬬舞入文茵雪屡囘踈贱恭承湛露赐慙无辞藻咏康哉
　　又和史院晩出
　　新雨稍添清禁润斜阳初下直庐明方慙饱食无禆补更作长廊百步行【养生书有饭后行百步】
　　奉和运判朝散登乐山亭
　　防山日日上孤城不问云昏与雪晴六六髙峯长秀色双双啼鸟忽春声心惊流水光阴逝身慕防鸿羽异轻方促吏文严指使不知诗兴坐中生
　　运判再以前韵见寄
　　突兀朱堂冠北城云峯满目互阴晴凭栏不负思山意对酒何烦考鼓声清话从容双麈秃雕章温丽百金轻归轩未必能相迟梦绕西湖春水生
　　湖上饮
　　髙秋水木变清光荷叶干枯防防黄习静久安融子懒乗懽聊发次公狂未甘浊酒欺人老深喜寒花入坐香更谢林端新月色留连归舫尽三觞
　　载酒过景仁东园
　　地胜依危堞城髙若半峯衔觞惊嵗序雪仰云容不假猫滋竹【新植竹皆茂世传猫壅之竹下则根为滋长】须防犬败松【新松十余株皆枝叶折云犬所践嚼】顾慙文俗吏防步蹑仙踪
　　和张太中馆于西湖
　　湖榭从来与众同况于清晏奉羣公驱车即日趋翔鳯就馆初寒听过鸿霜雪满髯仍自壮珠玑落笔不知穷太平鱼鼈今咸若岂繋区区一老翁
　　和乐道
　　红斾重来镇故乡吏民懽喜拂牙床忽颁优渥垂天诏仍许衰残守郡章自笑木鸡犹独立【某不能引避乐道深所愧恨】人嗟竹马漫相将【乐道改颍岂吏民之望】君皇念旧恩非浅南北圭符各一方
　　和伯寿秘监
　　曽陪道论接清欢屈指于今四十年不用笙歌娱上客直将风月待髙眠黄花一醉犹能否白首相逢是偶然便欲投冠结闲伴家山况与碧嵩连
　　和曽令绰
　　卧病河桥与死濵还家重喜见芳春辅藩行释绥安重仁里欣闻缔搆新危堞遍临双逺岫平湖不受一微尘知君雅有超然兴香火它年作社人
　　和子华兄喜雨
　　膏润涵濡万物中欣然生意满和风□飘先动吟毫紫急洒疑催舞袂红病手便甘千日醉疲农又得一年丰【去年巳稔】欢声定有歌尧壤喜气遥瞻绕汉宫
　　奉同景仁九日宴相公新堂
　　髙堂突兀里人惊丞相规模固自宏移石逺分嵩峤色凿池切放潩泉声茱茰结佩聊同俗鹦鹉传杯岂吝情右席先生亦华构便应次第落新成
　　对雪送花走笔况之
　　春阴黯黯压城低乱扑帘帷细防衣梅蘂更寒犹竞发杨花未暖忽先飞便思樽酒陪公议【非议公事法不防食】敢望笙歌近使威絶景坐嗟清燕隔一篮朱白慰旋归
　　答赵县丞
　　止足常佳汉二臣【二疏】早思幽退谢朝绅奉藩终乏三年最学道才知一日真目病懒将书卷展心闲得近酒杯频朝吟夕啸无厌斁正赖贤賔与德邻
　　题卞大夫翠阴亭
　　新得亭名号翠隂轩窓环合尽青林定知野客先囘顾何处山禽自好音池面有莲风气馥城根多竹月华深明年便作归来计应许携樽与抱琴
　　通判郎中以州早休特形诗咏辄依元韵
　　颍水箕山一腐儒麟符何幸玷恩除未縁秕政休官去真赖英贤接迹居秀麦川原知雨足清阴池馆爱春余坐慙老拙无施用空下斋帷学仲舒
　　依韵答钦之学士草堂见寄
　　白首徘徊玷善藩慙君先解左鱼还未同一笑清樽侧独想髙眠翠竹间素节消余宁复壮妄情休尽只余闲田园雨足官无事趣驾何妨慰病顔
　　伏防三哥以某再领许昌赋诗为寄谨依严韵
　　久陪法从常怀愧再领乡州始觉荣政事敢言前可继宠光深见古为轻预装白酒留春盎旋剪红葩出洛城两道况闻时泽足不妨吟啸玉杯倾
　　化光殿丞谒吿还里某数奉游集防赋诗道旧辄依元韵
　　定契多慙国士知交懽重喜故人期莫辞日嚼千觞酒况值春归百卉枝披竹共寻前会处挿花仍学少年时词章褒纪明情重坐讽行吟刻屡移
　　和君俞喜雨
　　一夜歊炎散烈风清和从令气潜通诚微敢谓天心应政拙惟希岁事丰便有懽声南畆俗首传佳句少陵翁心灰鬓雪无余愿饱食安居与众同
　　奉答乐道
　　禁职台纲佚旧儒青林华屋俨髙居炎天久隔挥犀论暇日聊脂载酒车雨逼秋容生户牖风囘凉思入襟裾东朝第一推调防圣主宁容久卧庐
　　和君俞偶成
　　窃比淮阳卧幸非庄舄吟政余无异事物外得同心遇兴倾浮蚁投闲作戯禽世间并出世于我两沉沉
　　和太素同防梅花寄子华
　　寒林冻卉谁观者繁艳清香自得之天赋好花如有待日寻幽径不知疲未逢驿使空怀逺犹喜山翁亦好竒昔岁一觞今一咏共陶真意不为私
　　奉和乐道席上见诒
　　大隗山前一老翁幸分州契接羣公饮豪肯放兵先北论合须欣水必东坐对华灯燃寳檠行防红艳发珍丛良辰胜事从兹始嘉与吾民乐岁丰
　　奉酬君俞席上偶成
　　月纱笼合防梅翠幄开满城均俗乐同闬得君来笑极时倾弁欢狂欲倒罍赋诗慙善祝凡器岂公台观灯市井之利得雨农田所急而二者不可以并时乃所愿灯彻而雨作也今幸得之辄次原韵以酬来贶
　　风囘协气通青律月破游氛上碧天万盏华灯辉永夜一犂甘雨报丰年梅含宿润妆先试荑展新柔手不拳云势崇朝殊未巳坐防泽徧先垓田
　　再和乐道
　　鳯凰台下芳林合鸭子陂中緑水深不惜清光输曲沼欲将幽韵伴鸣琴余波及晋良慙昔春服防沂正在今洗耳濯缨何足道愿同沉醉复髙吟
　　奉酬君俞
　　夫君有竒尚与世实相差不饮三春酒【入春不复饮】唯防九日花【唯爱菊花】名虽贤士籍心自法王家顾我何能尔东风醉弁斜
　　和君俞春莫书事
　　举俗从多事惟君独闭关废觞岂为戒开卷不妨闲小雨清湖面飞花乱席间应怜狂太守心不到灵山次韵奉答四哥廷评欲垂访以诗为示【王四】
　　临乡国两逢春乞与优闲荷帝宸德薄敢同商四老论狂难预汉诸臣行吟水际花粘履燕坐林间絮防茵早晩湖波照车马为君酌酒鲙鲜鳞
　　次韵奉答君俞
　　闾里幽居几案前迹虽相异意同然禅书罢阅成端坐讼牒希投得晏眠情累巳知超永刼身名那复计当年才疎政拙逢嘉岁敢窃天功自谓贤
　　乐道示长句辄次韵
　　光阴不觉成陈迹事变何尝有定期身外闲愁无自入饮中欢兴未全衰编排暑后新投酒检防秋来合唱辞更欲邀君浮画舫藕花菱蔓满西池
　　次韵君俞偶成
　　我道非生灭天时自去来交亲常在席醪酒不空罍黙坐唯听水闲行忽见梅何人同此适君意亦悠哉雪意凝还解冰纹结复开林鵶时啸侣城雉不忧媒造适心无碍忘机语絶猜曹溪不欺我何处有尘埃
　　奉和君俞佳雪二首
　　老来事事皆抛尽惟独忧民尚有心深喜天公囘气象便同田父作讴吟縁何更得闾阎暖恨不偏于垅麦深禅伯静中知我意琅琅佳句玉其音
　　居尘不染先生意与众同忧太守心两处本来非异事一时都把付髙吟忽惊瑞相家家徧潜助春功日日深拥鼻临池哦丽句水泉风竹共清音
　　酬盈祖中散
　　勇脱尘冠尚壮年髙斋图史日萧然不教歌舞家规在【先公不畜家妓盈祖亦然】善作文章世学传道旧每思倾浊酒仰髙徒觉愧华颠相君昔展西陂尽好约春风放画船
　　和詹叔游庐山见寄
　　香炉峯色压羣山仰眺频欹使者冠江面烟波摇紫翠佛宫金碧照晴寒宻藏幽谷梅千树散走鸣泉竹万竿今日顿惊尘虑尽一章佳句雪中防
　　东禅院坐上作
　　山林曽是自由身岂合区区入世尘萧散未能忘故态优游聊喜及时春闲中浊酒偏亲我风外飞花欲趂人多谢鸣鸠催对雨坐慙无术粒斯民
　　次韵和李公达见寄
　　五分符竹尽吾乡圣主恩私溢故常揽辔岂能清北道【京西北路】支笻时得问西堂【毗卢长老】湖边冻柳生春意月下晴梅动暗香乗兴可能同一醉闻君筋力尚坚强
　　答张念七得科见寄
　　少年初见一经横籍籍文场蔼俊名抗志直思追二祖【君家再世第一人登科】得官今乃后诸生赐袍便欲欺芳草贺酒犹能及落英我亦林泉有归兴待君吟啸乐升平
　　和朱主簿游园
　　白首昬昬度岁年忽闻春至便开顔溪头冻水晴初涨竹下名园昼不关旋得歌辞教妓唱逺寻梅艳唤人攀如今尚有官拘束解组归来始是闲
　　和微之燕西湖
　　三月韶华大半过好花零谢已无多暮年光景如残梦浮世尘劳付浩歌防子有时眠岸草啼禽终日在庭柯白头不作垂钩客辜负春湖十里波
　　和微之喜雪
　　冻雨吹花六出成髙楼一见瓦【阙】　巳惊宻势昏羣岫更想余霖及列城照水【阙】　生秀气跳枝喜鹊弄和声曽陪舞蹈丰年【阙】　拥温貂梦帝京
　　和微之
　　庭讼萧然昼景清每因闲暇接耆英言诗屡奉从容论对酒常怀淡泊情解秩尚思嵩峤色入朝还听禁钟声怜君壮岁多留滞不尽鹏抟九万程
　　登湖光亭
　　雪尽尘消径露沙公家池馆似山家翠痕满地初生草红气通林未放花匝岸平波清照鴈压城危榭斗囘鸦自慙白首犹圭组此地年年赏物华
　　千叶梅
　　南园卉木徧春光独爱琼葩掩众芳不为雪摧縁正色忽随风至是真香未经采折防罇酒忍见飘零入野塘醉客为予簮白发栏边几【平】作少年狂
　　曹通直以顔鲁公墨迹题辞乞诗刋石
　　临池余事得忠臣白刃林中不动身见义舍生安为巳怀谖保位独何人英名在世长如日遗像于今凛若神【汝州开元公遗像在】一览【阙】诚方自失羞将句刻苍珉
　　答张念五见寄
　　林泉萧洒逸平生不识人间宠辱惊美质自全荆璞贵嘉名长共洛波清身虽贫约非原病诗为穷愁似孟精命驾髙踪久无继一时风义独归程【近者正叔侍讲惠然见访闻之谓无多愧】
　　闲房书事示五弟及诸侄等献肃公
　　老病归休得桶楼吾庐萧洒乐天倪北窓偃卧都何有东阁过从亦自揆碧桧轻烟无鸟哢【庭桧终日无一禽鸟栖止】緑槐风细或蝉嘶世间万事全如梦岂得南华物我齐
　　次韵
　　势利拘牵无巳时超然真乐絶端倪家风淡寂从今见人事尘劳与我暌门外旌旗犹坌拂辕间欵段巳鸣嘶何当解组如初约直与西京二傅齐
　　和景仁之什
　　美疢随氷释微阳应律生严风散余燠宻雪暗深更预喜防杯集当期防杖行知公有新庆金奏动皇情
　　桃花菊
　　谁测天工造化情巧将红粉傅金英武陵溪上分佳色陶令篱边得异名不使秋光全冷淡却教阳艶再鲜明瓮头消息香醪熟何必黄花便可倾
　　又
　　霜女星娥不俗情施朱防出浅深更平泉记上遗嘉品本草经中注别名气得清凉开更早色霑寒露久逾明今朝樽酒来篱下不为重阳为尔倾
　　次韵奉同景仁答防之
　　鵶腹灵砂养就丹知公不复更衰残洛川花下经春醉潩水亭边尽日欢白髪髙吟思老笔青娥嘉赠竚华鞍淮阳过客如相问莫道闲人姓范韩
　　览景仁君实议乐以诗戱呈景仁
　　少年议乐至颠华作得文章载满车律合鳯鸣犹是末尺非天降岂无差劳心未免为诗刺聚讼须防似礼家一曲银簧一杯酒且于闲处避风沙
　　奉和乐道
　　昔闻有客荐扬雄清世文章又见公奏赋独髙天下士辞荣逺继古人风怀贤不啻三秋久置酒须期十日中幸有红芳妆防在可无多愧白头翁
　　和景仁湖中
　　繁花乱委茵铺锦弱柳交垂緑作笼竹影入波添旧翠桥阴横岸见新红【新作西桥】临觞善谑如平日落笔佳章有古风早乏斯文华国体更将何术代天工【答景仁断韦之句】去冬防君实示嘉篇懒拙不即修谢临书走笔深愧浼渎
　　南园百草雨中秋把烛题诗寄驿邮意重不辞终日防韵强深愧隔年酬登山屡赴幽人约筑野犹稽圣主求命驾幸无千里逺春湖舣楫待君游
　　寄题曹大夫栖真堂
　　闻君初欲挂冠缨便构兹堂不日成桐桧茂阴归后得烟霞髙兴坐中生禅心皎月通宵静诗思寒泉彻底清十五年来饱闲散纷纷人世自浮荣












　　南阳集巻九
　　钦定四库全书
　　南阳集卷十
　　宋　韩维　撰
　　律诗
　　冬日喜雨呈穉卿景仁
　　严冬温气袭人间忽听繁声慰病顔从律好风千里至执权真令一朝还顿抽陇麦全如揠欲绽江梅已可攀主尹勤民嘉岁望径携歌皷乐幽闲
　　次韵和相公九月八日所赐诗
　　丛头金菊层层閙木末丹花艶艶红美景岁时暌寿斚流光朝暮阅踈钟诗成洛社腾邮置梦绕伊川捧杖从早晩安车来就第樽前重奏喜相逢
　　宴湖上呈穉卿
　　熠熠萤光草际流及时髙宴落霞洲繁急筦宜清月细蘂浓芳艶晩秋飞鹭欲来迎画舫跳鳞如喜脱金钩【公许湖鱼以不杀】知公加数为醇酿应许闲官烂漫游
　　和曽令绰买宅贻景仁
　　久治【平】孤学慕轲丘投老还乡寡所求蓬荜随縁安静黙林泉乗兴访深幽髙门此地成君志方驾何时写我忧白首故人知所待一竿同钓鸭陂头
　　和安国天鉢拈香
　　杖防乗縁利有生闻风犹得耳根清去年俱是凝然軆存殁徒伤妄者情灵骨不随烟共尽真心常与月孤明世人欲识泥洹路问取师今第几程
　　后园杂花特献辄书呈子华兄
　　向晩低云还作雨稍寒飞雪又随风新牙展尽枝头緑落蘤飘成水面红身外有名皆是妄杯中无物未为通扁舟少待暗阳放西閤何妨一醉同
　　和子华兄方惜鸎声之晩今忽闻之
　　山鸟凡禽处处鸣独怜清啭久无声起从岩谷春风晩飞过林塘霁日明不为好音轻俗耳自逢真赏动诗情少年乐事今抛尽节物催人只自惊
　　陪景仁赴况之湖上燕集遇雨
　　炎蒸消尽作浓阴湖上兹逰喜重寻急雨洗开荷芰色清风借出筦音凉生顿觉絺衣薄欢至宁论酒盏深善谑清谈都有适过从所得在知心
　　和子华湖上避暑
　　堤边杨柳无穷碧亭下芙蓉四面红岛影低囘明镜里荷香浮动緑樽中清心不厌飞山雨动髪时欣过水风鼎足坐谈非俗侣不归名教即真空
　　和昌言太中
　　眉秀瞳青却少容精神强健几如公相逢细雨开篱菊自愧繁霜满鬓蓬谈道逺追西域祖题诗今得少陵翁锋车北去归何日且愿从容一笑同
　　赠昌言太中
　　春风吹袂逾嵩岭秋雨随轩过頴亭达理偶同无剰语论交虽晩便忘形两株枯木同危坐数朶寒花伴独醒【昌言不饮】鸭子陂头好光景几时重见聚华星
　　和子华湖上书事
　　清霜雕逺木潩水溢西陂画鹢凌空界鸣鸥矫翠漪菊残犹可折竹宻不容窥物我同真际谁当惮四知
　　和况之提刑途中遇雪
　　云凝野旷接髙低切切寒侵使者衣客路怳惊霜鬓改家山囘望玉觞飞更添宿雨催花润未放春雷起蛰威柳色压堤清溜满舣舡持酒待君归
　　公时遗石榴
　　髙冠趍尹君方掾【成都】促席迎賔我已翁【河乔】交态不忘平日厚歌声犹似少年工映堦露菊秋吟苦盈筥霜榴岁问通每与东隣话知旧白头强健几人同【景仁】
　　同三兄安公亭看雨
　　髙堂六月苦炎曦雨逐轻雷过后池水面凉生跳赤鲤林端声寂语黄鹂翠深岸篠无风乱红重蔷薇到地垂清景虽嘉欢意少白头支策坐题诗
　　偶成寄曼叔
　　红芳落尽鸭陂边白首伤春倍惨然自愧闲官消永日独吟佳句想当年早休诸吏眠斋舘时引双童上舞筵闻説年来亦归兴琳宫仙籍旧无员
　　和君俞岁暮偶成
　　冻水迎风解芳芽逐日新不惊身渐老还喜物皆春发短频添雪心虚不受尘鸡豚如有燕莫忘社中人
　　和景仁赋才元寄牡丹图
　　胜事常归蜀竒葩又騐今仙官裁様巧彩笔费工深白岂容施粉红湏陋间金【洛花有间金者】不嗟珍赏异千里见君心
　　登楼书事
　　病起思遐眺兹楼寓一欢烟芜连雨脚秋稼入云端惊鹭衔鱼起饥鵶啄果残凭谁图好景画手世无寛【范】
　　次韵君俞
　　世事真千变年光又一新举生皆是幻熙我莫如春啸傲盈罇酒诗书满席尘园林巳芳意悬榻待髙人
　　积雨成雪呈子华
　　寒威暗袭春和去坐拥重裘仅自温对景直须忘适适随机聊耳不言言兴来一笑非縁酒道本无忧岂在萱欲与何人论此意竹风松雪满西轩
　　和景仁
　　平池旋涨西山雨宻竹频惊北户风垂箔屡销檀炷紫出门时看杏梢红酒成岂见甘而坏【宻酒】花在须知色即空【公所未达】只怪雕章今日至不知清醉昨宵同
　　登城楼呈子华
　　麦苗黄熟稻苗青饷妇耘夫笑语声楼上清风帘箔静田间白水鹭鸥轻展亲会集从容乐娱老讴吟放旷情羽孽渐消民食足更无余事计亏成
　　游曲水园和景仁
　　楼峻城千堞堤长竹万竿草芽生戢戢花蘂落漫漫走笔狂吟放扶笻醉步跚屡囘宜舞袖甘着堕防冠野老来窥坐沙禽不避观两行桃艶暖一道柳阴寒纵棹非寻戴掀车免效栾官曹嗟倥偬农事闵艰难急景三春好浮生几日欢康强直行乐此兴不应阑
　　又和子华
　　沉隂消尽见春和初放扁舟泝緑波水际踏青怜日暖林间举白为花多狂从田妇窥篱防醉任家童刮鼓歌年少纵欢饶防检老欢终不挂谁何
　　同化光饮象之家
　　又从邻舍客来折主人花防处当年似悲伤老去加兴长歌易放情宻语无哗归路生残月春风醉袂斜
　　襄城道中怀曼叔
　　吾交作尉地南望一淹留岁月催人老山川记子逰向城非昔勇遇物更春愁独喜髙阳近岚光逼马头
　　和谢主簿防西湖
　　云阴开剥日光穿和气随风近酒船湖面波清浑见底楼头山碧自生烟兴长不忍囘孤棹歌懒才能逐缓弦因子樽前话归计醉魂先到岘山边
　　景仁招况之闻用歌舞望门而反作此戯之
　　一夜严风结素波盍簮宁避晓寒多范滂揽辔方清俗墨子囘车岂恶歌云外鴈寒惊岁晩林间鵶语防春和知君不久承寛诏始奈红裙緑酒何
　　对雪防梅
　　持梅况酒诚为得对雪看梅始见真失素定应潜送腊露红如欲巧矜春神凝姑射今仍在云覆巫峰晓更新谁识仙家事严秘舞妍妆靓不传人
　　襄柑分惠景仁以诗将之
　　荆州解绂十经春回梦青林绕汉濵霜气轻寒催柑实渚波余润作甘津僧园采掇宁论数客路奔驰竟占新雪意垂收髙会缺分金聊助席间珍
　　答微之
　　南圃携樽数西陂纵棹同除书褒晩岁归驭觞西风节物萧条后交游寂寞中何时还一笑池上舞惊鸿
　　和冲公上人
　　逺色分诸岛清光湛一陂鸟行排夕照竹影乱风漪道体烦摩撮禅心絶占窥由来输范老佛法不曽知
　　和盈祖中散见寄
　　朝言民事两无禆谢病还家独掩扉散髪时从溪叟乐荷锄仍逐野农归山当楼槛千螺髻柳绕湖波万羽旂雕鷃逍遥各天分枪榆何意着云飞
　　和景仁同游南园
　　喜公新就好林塘方驾来游属盛阳广厦阴凉回暑气平波炎赫变秋光酒中未免分清浊身外何曽校短长地胜人髙多乐事须知洵美是吾乡
　　和三兄游湖
　　竹阴回抱柳阴敷石色青青润不枯暂到巳经风力劲更清湏待月轮孤波涵天影迷髙下云覆山光变有无暑退疾清人意健纵吟狂醉是良图
　　和景仁探春
　　山色青螺髻清波緑鸭头巳欣春事起那问岁阴流玉蚁新浮盎金鳞恰上钩衰年怯多酌尤怕范家瓯【景仁瓯小而深】
　　才踈非所用身退此其时静黙安虚室忧虞履薄凘景和闻鹊稔花近候梅知杖履从兹数非公孰与期
　　和况之
　　湖上和风艶翠漪柳枝摇动草芽齐珍禽防翼嬉晴日游女红裙上大堤新试画舡浮鹢首却惭美盎乏驼蹄喜君不负持杯约正是桃花水满溪
　　和子华兄闻布谷声而鸎声寂然
　　杨花飞尽叶成阴坐阅啼禽百种声戴胜催耕当是月杜鹃遗恨岂今生及时燕乐风骚急感物伤嗟老大情自笑拙艰成底事十年不听上林鸎
　　和景仁元夕
　　月上朱楼角风摇翠篠层传声回步辇满目烂行灯箫鼓千门沸弓刀万马腾诗翁怀盛事眉雪惨霜棱禁户千通鼓天街万防灯怀君莹如玉驱马不嫌氷乐事防流俗狂游记旧朋囘思真梦幻不待访林僧
　　展江亭防海棠遇风
　　少陵昔日冨辞华愁见飘零万防花写物髙才从古少伤春情绪此时加恨无巧语谗风伯直欲狂圗系雨车莫怪晩来觞屡嚼白头判得醉流霞【前诗尝有此句】
　　送李宣德为县太原
　　昔叨符守访乡评守节安贫得水名道在莫嗟为邑晩禄微须喜及亲荣风吹白菊篱边别雨落黄榆塞下行善抚疲羸修分职边庭无事正休兵
　　和君俞属疾见诒
　　宻桐新篠昼隂隂独想禅房燕【阙】　　　　　何者病一尘不立本来心生涯易足惟髙枕物累难除是苦吟乘兴几时囘杖履后池泉溜有余音
　　和太素喜景仁新宅
　　处仁由智古常然贤者宁同聚所寰植木便知如渭水结茅仍得见箕山杯深不许嘉賔诉花小湏防稚子攀投绂归来无异事许公诗酒断生还
　　况之席上作
　　桐叶翻飞荷芰香好风吹暑作清凉便惊帘幕生秋气径促金丝尽羽觞浮世已谙身是幻髙歌莫笑老仍狂知君不久还符竹烂醉犹须教十塲
　　和昌言谒见景仁所居话及洛事
　　重迁岂是贤人累乐内非期俗子夸万瓦生烟新起第一经消日旧传家浮舟共爱清湖色披竹时寻曲水涯未信闲中无事役隔年贪看别都花
　　和贡甫
　　十年灯翳视浮荣兀坐翛然槗木形别后情怀非往日老来光景似流星厚恩未报心徒赤多病何从髪复青一览雕章思旧好忽如醒病得初酲
　　赏梅花有怀曼叔
　　逍遥堂下去年梅【避去字】还向春来撩乱开白髪每思同泛客红芳应怪久停杯鸭头新浪暌游泛鹭羽遗民寄剸裁闻説铃斋多暇豫何时度曲逐风来【久不覩新曲】
　　送曹大夫归家
　　飞尽杨花见緑阴飘然轻盖返家林野堂泥落归双燕纹簟风清戯一禽秀麦柔桑皆有望髙轩华衮久无心知君自得闲中乐早寄新诗别后吟
　　寄防之通议
　　十五年来自在身晴天万里见孤云闲中密迹常同俗老去忠言尚爱君一坐精神归素髪两行歌舞避红裙早梅时节华灯夜日车公共醉醺【红裙公美自携】
　　和宋中散寄题景仁新池
　　北顾兴王府东瞻象日畿稻塍常借润黍尺讵能晞鹭浴菖芽短鱼跳荇菜肥乐亭初置酒试舞旋裁衣逸冀相从老防鸿自在飞月游刳小艇雨钓筑新矶栽挿期春事追游惜晩晖气同均我尔道胜絶从违安燕兴棠棣艰勤陋采薇如何宋中散留滞不成归
　　范公新池
　　忘机人似汉川阴取友从来亦断金华屋万楹开里第清池十顷是家林笙歌喧甚犹能黙觞斚飞余不废吟便欲与君从此适藕花风外一披襟
　　和景仁喜晴
　　浓阴开积晦和气散余凄碧爱城阴草红知花下泥啼鸡一声尽归鴈数行低溪路桃争发湏防去棹迷
　　黄葵花
　　池上朝来玉露零檀心先向日边倾侧金巧様新成盏蒸栗温姿始号琼芍药未应推艶品牡丹须合避姚名秋花碎谁能数醉眼逢君亦自明
　　又
　　春花夏蘂已飘零秀出秋芳一朶倾禀赋定应全得土遮围须合尽雕琼鹄衣照水匀顔色仙袂无尘莫壮名应笑菊花妍意少篱边冷落伴渊明
　　和微之宴景仁新第
　　华构经营不日成宛如图画着丹青温貂宻坐浮香篆緑蚁盈斟照弁星得地新篁皆嫋嫋凌霜修桧自亭亭祝公眉寿长康乐不学痴人事醉醒【退之以不餔糟啜醨为痴】
　　寄侯官知县吕宣德
　　鸭子陂边昔并逰别来频见藕花秋十年已惯身萧散百里空嗟手滞留道在岂常忘塞马机闲真可伴沙鸥平时几案应多暇还有妖歌近耳不
　　和防之宴张大夫家园
　　郎官髙会一时贤胜践幽栖近接聨敢论怀黄夸故国聊欣垂白上华筵同心况是论交旧二首何疑贵老年东里作诗成故事明珠当尽落吾前
　　和王都尉
　　乗槎天上客脱帽酒中仙谈笑非俗韵欢欣忘我年浩歌轻白雪宻意得青莲诗就西楼月留为好事传
　　和子华安国明空颂
　　欲识真空理须明动用间色心全不碍生死岂相关巻箔凉风动焚香昼景闲囘头大行路满目是青山
　　和三兄晩饮
　　乍去炎氛浊暑中髙怀幽事不如穷乍怜老竹梢云碧巳见新梨着露红囘雪舞腰来洛浦仰天歌韵有秦风雄图壮节消磨尽所得清樽一笑同
　　送辛十七作尉盐城
　　少年嘉誉冠诸生白首青衫仅有成千里辛勤州县职一觞凄惨里闾情家临颍水花催发栁绕长堤絮扑行寸禄折腰何必去道存心在即渊明
　　棣华堂
　　锦衣赍钺耀当年心在王家迹在边论议每先诸将勇规模仍袭仲兄贤一朝华栋飞翚动四坐清觞挿羽传欲赋酬章惭懦武白头终日诵尘编
　　和十一侍郎
　　地传槐大井泉深昔侍先庭此镇临奉使共成三世泽思亲还怆百年心怀金岂足骄顔氏抱瓮徒劳拙汉阴抖擞尘中千万虑海风髙处坐披襟
　　送门客李秀才赴省试
　　伤思易子闻前戒务学求师是至言岂有车鱼延上客欲将诗礼示诸孙青衿散后人千里黄菊开时酒一尊壮岁雄图当自勉未应长啸入苏门【苏门山召之旧隐存焉】
　　累日不到中园晩步闲咏
　　南陌西陂趂物华归来扶杖重咨嗟緑罗浅淡新开叶红玉玲珑半谢花泉溜拍池初跳鲤柳枝含雨不胜鵶啼禽亦有伤春恨百种鸣声到落霞
　　和子华同程中散燕湖上
　　林塘潇洒夏阴初翠窦红芳助燕娱不用俗音流乐府自期仙御下蓬壶金跳巨鲤开纹浪雪洒羣鵶度緑梧日落人归尤胜絶蓝舆囘首尽城隅
　　和景仁寒食
　　韶华巳过半感叹固多同万室初蔵火千花竞笑风林光髙蔼蔼山气逺葱葱洒泪松阡里伤心白髪翁
　　和景仁同稚卿湖光亭对雪
　　共喜忘怀势利间每逢嘉景便开顔梅花冒雪轻红破湖面先春嫩緑还浮蚁浓来当为釂防鸿髙举不须攀我惭习气欢狂在未及仙翁一纪闲
　　和仲防在髙阳日作诗见怀而不见寄
　　常记当年并马鞍翛然无事世尘间独怜交契如君少仍喜官曹共我闲却顾游空岁月欲传佳句邈河关从今会合尤须数此别相防鬓已斑
　　王岩叟招饮南园【得残字】
　　翠木珍丛百畆间我来虽晩及春残未嗟流景飘蓬疾犹喜余芳对酒防斜照舒迟明埤堄清阴迢逓覆栏干慿君莫剪髙花尽留挿逰人醉后冠
　　谢尧夫寄新酒
　　故人一别两重阳每欲从之道路长有客忽传龙坂至开樽如对马军尝【尝怪杜诗曰洗盏开尝对马军及得锦屛山题名有寄河南府使马军送新酒者然后跃然】定将琼液都为色疑有金英借密香却笑当年彭泽令篱边终日叹空觞【陶靖节云秋菊盈园而时醪靡至】
　　寄致仕李洵大夫
　　买得田园便退身世间今作自由人不争路上风波静无相光中日月新红叶委堦非异物碧峯当户见全真知君未放狂心歇兴在陶公漉酒巾











　　南阳集卷十
　　钦定四库全书
　　南阳集卷十一
　　宋　韩维　撰
　　律诗
　　送海印住香严颂
　　枕石潄流尘外趣随縁应物谷中声更无賔主能酬对自有儿孙可使令万古清风归法语一轮明月伴经行鼇山成道知何日时竚雷音警妄情
　　宴逍遥堂
　　朱顔緑髩尽才良永日逍遥宴此堂乐事巳先桃艶动欢情仍共雪花狂梦中身世知虚实醉里光阴任短长荣辱誉非那复问无何有处是吾乡
　　赠香严敷老慧照上人
　　胜地名蓝代有人惟公传得国师真苍崖翠壁风流在杰阁隆楼指顾新半死半生排俗世一颦一笑是家珍欲知闻法诸天喜庭下于今有瑞筠【师増葺寺宇一新传法之初忽生竹异常遂以瑞筠名亭】
　　公美侍郎赋诗见诒次韵答谢
　　哭兄悲友老来情黙黙终朝究道精双毂幸囘贤者驾一觞聊展故人诚身随风力常无住辩若河源每自倾早晩东城见华屋与君垂白话无生
　　和三哥立春即事
　　青帝收寒嵗令囘防幡今胜下天来人声恺乐归歌缶风气恬和拂寿杯髪逐时光明似雪心谙世味冷于灰西堂梅蘂今年晩应待安舆到始开
　　和子华见寄
　　松栢无心自后凋此心无物更寥寥伯夷岂是归周晩孟子空嗟出遥谈道每嗤犹有待当官常欲取非招荒园寂寞无谁语兰菊幽香没艾萧
　　和太素大雪苦寒
　　晨兴出户望一色四方齐旋委清池失偏欺翠竹低杯深怜絶景毫健得新题丽藻思风絮衰顔怯冻梨【古人以老人顔色如冻梨谓之梨老】
　　答杜李锡观乡老堂
　　华髪苍然亮直身谁将防笔欲传神论功顾我常流汗好事烦君为拂尘汉阁寂寥班氏赞伊川潇洒白公真怀贤却坐酬嘉句空觉中郎善愧人
　　送太素南游
　　戕性伤生俗所同人间今见百年翁无稽不学公超雾有待犹嗤御冦风心到灵源千虑息气随真火百骸通临觞不用嗟离濶达者相忘道术中
　　和定国廷评
　　孤身万里逐流人两见炎洲末利春勲族每防朝念旧圣恩方与士更新忘忧自有禅心静御瘴无先道气醇傅野为霖非我事愿闻雷雨跃穷鳞
　　和昌言喜雪
　　万里多仁德有隣故交仍佩左鱼新欢娱每恨流阴驶谈笑几还太古淳浮蚁生光盈寿斚惊鸿取势落华茵题诗寂寞髙眠冷笑杀尊前起舞人
　　再和昌言喜雪【别作和景仁喜雪二首】
　　精祷潜通上下神恍然佳气一朝新隆楼杰阁偏宜晓槁木残荄尽变春有客裁诗传锦段谁家度曲试朱唇相思不得相从乐虗作箕嵩无事人【又作自在人】
　　愧无竒策辅吾皇乞得闲官老故乡壮志未甘悲白髪欢情犹看舞红妆长歌不计闲光景吟苦难滋旧肺肠多谢同心二三友每传佳句挹华觞
　　玉汝弟创治新居作诗见诒次韵为答
　　止足嘉言每念兹不应华髪叹归迟非关啓第夸三战直为营巢欠一枝盛放清风来北户细分鸣溜入西池【六弟池同用潠陜水】十年契濶多遗恨今日欣同仲氏篪
　　次韵玉汝弟乞致仕不允
　　人生大节在行藏七十归休有旧章红斾碧幢虽帝宠紫嵩清颍是吾乡老依莲社心冲寞梦绕榆关路杳茫何日安车解归鞅浊醪鸡黍晏东岗
　　寄谢师直
　　十年三退卧吾庐解组归来始定居数畆家园荒杞菊一池秋水拂龟鱼临花对月难忘酒咏古怀贤不废书更欲两忘真俗累逍遥常御白牛车
　　对雪偶成三颂呈芳公长老兼简收贵二上人【二见絶句】
　　谁识天公造化情珠楼玉殿一朝成色空无有何能辨陵坎髙低本自平定见乌鸡遭指注宁分皓鹤失鲜明可怜辛苦齐腰客不悟纷纷觌面呈
　　送芳公长老归法云
　　水际茅亭竹下庵清谈竟夕不知厌伽佗善巧何能继经藏幽深亦许觇额内珠存虽本有眼中金落复谁拈圆通到日如相问为道春来米价添
　　送崔朝请通判徐州
　　与君仍世接游从造次相敦徳义中善继家声名父子不追时好古人风防光岂受长绳系妙道才容一线通待得铃斋民讼简更将此理问厐公
　　送曽通直入京
　　敏学髙文俊茂身少年今见鲁公孙明心早得无生意清耳常闻有味言緑鸭陂中春纵棹芰荷池上雨移樽临分有赠非他物声利精忘道始存
　　呈诸先辈
　　谢事归来老白头杜门终日絶营求顾慙义礼非先得窃幸英豪许并游介寿又逢春酒熟贻诗常骇暗珠投自慙筋力难为礼不及低囘奉献詶
　　送尧夫知陈州
　　亮节金坚气玉温入登廊庙出藩垣谈经每尽先儒意议政居多长者言恩恤疲羸蠲重赋礼加耆耄屈常尊白头但祝公归早南陌东陂并短辕
　　与林大夫谢灵寿杖
　　万岁山中美木成【木生此山】古今灵寿得嘉名龙鳞未测他年化蜗角先从每节生【每节生四角】禅拟问来须便打醉思吟后不妨行使君有惠怜衰薾欲报慙非思清
　　送孙广
　　文才武略有家防懿行乡闾雅见推乗障讵能申逺业偃戈良喜遇清时风吹秀菊篱边发雨落黄榆塞下悲白首情怀何以慰从军早寄仲宣诗
　　和玉汝弟甘雨应祈
　　后稷明农佐有妫耻令世有一夫饥勤民事业能如古闵雨精诚必应时顿觉防凉生水际尚思余润浃天涯恤人自享宜君福【古人云是宜为君有恤人之心】小疾何须更祝厘【弟方苦痹疾】
　　六弟亲诣松楸时祭
　　上冡还家古所荣白头今日倍伤情怀今又出髙阳里夹道争防太守旌应念少游尝有语可能疎氏独髙明昔湖水色清堪濯毋使尘埃久汚缨
　　筵上遇雪赠人
　　前贤遇雪方乗兴何况雪飞欢兴时自古难并惟美景人生不饮是痴儿颠狂故态无先舞淡薄幽怀子独诗安得琼花更飘洒常令此物及蚩蚩
　　寄李公逹
　　早为书殿同游客尝贰侯藩共理臣流景又逢黄菊节狂懽犹记紫荆春【囘中山色】浮生几度花前饮【京师相遇每一饮】访旧多为柏下人闻説真乗得深趣暂抛珍御出埃尘
　　谢厚卿载酒见过
　　黄花池馆雨余清载酒亲迂太守旌交契早陪廊庙语賔欢曲尽里闾情【所招賔客皆某里中游旧】尊前白髪时间乐烛下红妆分外明今日始谙闲气味十年枉却叹劳生
　　和二首
　　壮岁希髙事独清介然何意慕三旌无邪每奉先儒戒有犯常存狷者情任重股肱慙暗弱老全骸骨頼休明非因大斾闲来往仲蔚蓬蒿绕舍生
　　应为开门近太清故携歌管逐双旌酒逢欢后宁论量语到真时不属情木叶吟风千籁作菊丛含雨万珠明知公几案常丰暇诗思如泉日夜生
　　谢李公达惠诗答
　　功名无得得闲身位列东朝愧汉臣【二疎皆传】空性屡捞潭底月浮名记禁中春知音罕遇忘言士絶学常思过量人莫取无心心外道此心生处即为尘
　　次韵和厚卿答防之
　　秉节当官号直清非招不往为【仄】虞旌书闻玉座光儒效任久琳宫长道情老纵笔锋尤壮健醉评花艳益精明吾人岂是蓬蒿士黙黙拘挛过一生
　　和防之
　　风骚宿将勇于行白日堂堂整斾旌再鼓未甘衰战气千毫犹可奉诗情忘机始验朋欢浃受恶方知酒令明了得本来常寂灭一尘何足累无生
　　赠卞大夫
　　链得朱顔老不衰归来三径有余资青林蔽日深开第翠竹生寒宻映池明月泛觞频度曲华灯照序未收棋白头黙坐公毋怪独爱泉声入夜时
　　从厚卿乞移水仙花
　　翠叶亭亭出素房逺分竒艶自襄阳【此花折置水中月余不悴】琴髙【水仙名】住处元依水青女冬来不怕霜【冬月方开】异土花蹊惊独秀同时梅援失幽香当年曾効封培力应许移根近北堂
　　谢到水仙二本
　　黄中秀外干虚通【此花黄白中黄茎干虚通如葱本生武当山谷中士人谓之天葱】乃喜佳名近帝聪宻叶暗传深夜露残花犹及早春风拒霜已失芙蓉艶出水难留菡萏红多谢使君怜寂寞许教绰约伴仙翁
　　送孙通直
　　白首归来养性情同时流辈尽雕零忘怀物外思游好访旧樽前得典刑【君笑儿声音甚类防井】霜月醉留湖榭白雪风吟度陇山青斯民利病君多识好奉新书谒帝庭
　　和杜七学士见寄
　　谋猷久恨辜明主骸骨终防赐老臣絶口敢论当世事放怀重老故园春闲寻物外忘言客喜遇杯中得趣人能作新诗仍寄我知君心不在埃尘
　　会防之诸君
　　开斋坐阅岁华空乐与贤豪燕喜同清影屡移松桂月和声频送管弦风逺于籍外追歌妓恨不樽前作醉翁况近始郊多废事共迎萧露入中
　　观安公亭戯呈观文主人
　　十五年来此地行白头重到不胜情寒梅未放黄金蘂氷绽初流碧玉声憔悴霜松如有诉【庵前一松枯悴辄呼园吏汲水灌之】纷披风竹似相迎红裙散后歌音絶海鹤堦前时一鸣
　　招王防之
　　龙图老学士腰痛比如何久阕新诗和应寻曲旧歌梅红轻绽蕚池緑细生波欲与君同醉春风试舞罗
　　和曽通判招饮后见贻
　　竹际松间构小堂髙眠客榻燕华觞每询浊酒频加酿不问余金几在囊自愧效陶无好语敢烦凌杜发新章庆门又喜亲才子借借声华满士乡
　　次韵玉汝
　　浮生难得是华颠美景能并属禁烟况值公庭多暇日且欣农畆兆丰年曽裁酒量容杯斚谓品歌声被管弦莫道老人无气力能排万事付陶然
　　和曽令绰资政西湖见贻
　　虎节尝三换琳宫亦来白添新鬂髪红识旧亭台酒为迎寒好花应趂暖栽但愁衰谢意未到已思回
　　同芳公上人逰湖
　　晴阳溢目尽光华乗兴闲来歩径沙水满不知新获稻霜严犹放后凋花传心宻处宁离妄着眼髙时亦是邪竟日清谈何所得鱼沉鹭起各归家
　　和公美以诸家会集所赋诗
　　道在何非乐官闲不近权过从只闾里真率易盘筵捉麈躬千圣御杯慕八仙清欢垂老得佳句即时传玉醴初醇日琼花欲坠天谁能于此际华髪问流年
　　送忠玉提刑还朝
　　十五年前相遇地白头还喜一樽同从容笑貌防君老欵宻情期似乃翁别席俯迎篱菊秀全家看尽渚莲红【移居展江亭】临分不用言为赠奕世忠臣自祖风
　　和微之【范尧夫相公卞大夫在坐】
　　早接忠贤论常钦古学风何期华髪后更得緑樽同逺水秋光外髙亭夕照中芡盘凋晩翠菊艶夺春红【桃菊盛开】歌放聊娱老谈精本代工欢余笑张翰迢逓想江东【賔主四人并家颍昌】
　　寓展江亭谢尧夫寄酒及花
　　措枉我先违陛石均劳公亦下堤沙已欣晩岁逢良友更喜髙秋见好花旨酒芳新来似水危亭清絶至如家三杯举白歌相和忘却风前两髩华
　　予招賔和微之
　　恩予琳宫庇病身闲中得近酒杯频偶成五老追前会【予与防之四君年七十以上】仍喜三公作主賔【尧夫罢相偃藩犹黒头】欢兴到来歌自发吝情消尽语皆真时人不用惊疎放同是羲皇以上人
　　和防之尧夫作会
　　燕豆何频设归鞍夜屡阑敢言挥麈倦惟怯釂觞难就暖歌筵密慿髙绘境寛未甘闲处卧犹学少时欢浮蚁凌山玉飞花掩袖纨【雪赋云纨袖慙冶】幸同诸老醉击壤颂安安
　　予会賔答防之惠诗
　　官冷身闲百不营一时髙会得耆英杯心酒气兼香重池面水华共月清铁骑忽从弦上出水龙争向笛中鸣白头学士耽禅习未免诗魔搅道情
　　陪范尧夫之北第饮彛叟新堂
　　光禄新堂指顾成非奢非俭称髙情春风为我开朱户晴日从公驻彩旌庭下早梅惊喜客门前垂柳欲啼莺追攀梦境终何得识取家乡旧路行
　　寄庆州徳孺待制
　　常爱公家好弟兄忠言直道友于情心期光禄朝中驾目断将军塞上旌埤堄髙风囘过雁琵琶宵寂语流莺共欣出处非它辙报国诚身各自行
　　灯夕次韵答微之
　　白首还家再遇春每将管乐脾神况逢旧相分藩契仍喜闲官脱世纷灯散异光全作昼歌翻新调欲留云归时絶景醒余醉极望银蟾照玉尘
　　寄郑州曽资政
　　鲁公旌斾镇兹邦曽奉樽罍佚老堂彩服过庭闻政术缁衣传世见诗章閗龙门外波光緑集鳯台边栁色黄应感归欤形丽唱故园春草满池塘
　　答李正议见贻
　　如公举世几何人八十年龄自在身处俗不绕诸有相持心肯受一微尘逢僧便出衣中宝待士多陈席上珍火宅未须生厌苦不离当处岂非神
　　和尧夫思湖上秋时见寄
　　落尽芙蕖十顷红败荷衰艸满秋风夷犹画鹢来天外嘹唳惊鸿入镜中亭榭成如待我樽罍开处便思翁粗官岂得君留滞府第深严合在东
　　答唐州郑郎
　　先帝宫藩昔曵裾便将狂直许倾舒制分内外常更掌省列东西亦预除敢以功名为巳任自知谋议与时疏归来粗足生生计幸免乡邻厌乞诸
　　答外孙杨承务
　　享厚功微每愧顔辞荣聊企汉疏贤居民未覩黄公化过客空疑绛老年适用每慙手伎全生真赖马蹄篇从今风月知无负鸭子陂中有钓舡
　　答张念五
　　浮云名宦祗劳人解组归来径杜门继世命官聨六傅传家与子及诸孙圣贤相对书千帙闾里交欢酒一樽荷芰满湖秋气早待君方驾践诚言【昆仲屡约逰湖竟不至今兹恐是诚言也】
　　范奉议作西江月劝酒
　　故里亲交半柏城坐中牢落似明星雨多秋草荒三迳零重寒花坼万铃闲后并和诗笔废兴来未放酒杯停樽前一曲西江月犹识当年旧典刑
　　请防之饮
　　句解章通字字安书成进御九重观更加亲切从新诏却得髙闲是旧官禁阁不忧连夜直好山应许老年看菊香酒熟身无事且尽樽前一笑欢
　　桃花承露红
　　蕣英憔悴藕花零篱下红芳特地荣妍丽顿添秋气象欢娱潜动老心情武陵溪上分颜色洛水园中得号名【洛水牡丹有名承露红者】为此径须判一醉缓调丝管促飞觥
　　招致仕诸君饮
　　闲里髙官物外身追欢髙会及良辰菊含晓露精神健酒入凉天气味醇双管龙吟清彻汉四莺语巧囘春樽前不用存形迹同是乡闾白髪人
　　和厚卿值风阻游范园
　　光禄名园惨淡中十年樽酒与谁同有秋方毕随轩雨未节俄惊落帽风坐想池塘生碧草独行堦砌惜芳丛阳春絶唱知难和白首空搔两髩蓬
　　和曾通直
　　误落尘中四十年乞归骸骨喜安全庙廊论道徒虚耳彛鼎铭勲愧缺然一视荣枯真若梦两忘喧寂始知禅金仙秘典容传玩似与君家有旧縁
　　依前韵和朱朝奉
　　起坐终朝在一堂兴来賔至更啣觞逢春预展新花槛扶老时翻旧药囊心虑巳能安止止声名何用渐章章少逰有志今方遂坐守松楸不去乡
　　揽辔宿心终不効坠车余骨老犹全居仁由义吾之素处顺安时理则然名教地中真有乐色声头上岂非禅樽前醉客应相笑一曲悲歌几处縁
　　喜雪呈安观文谢惠酒
　　雪花盈尺覆春田太守勤民庆有年介任袁安从放卧寒矜枚叟不加延桃根度曲今何在栁絮裁诗久未传内集岂宜虚旧贶为公举白抹朱
　　自欢
　　逢春何事有咨嗟短髪昬瞳对好花欢【阙】到来惟止暂酒分加处更论些一箪【阙】　慙顔氏百指笙歌类白家【乐天家执乐者才十人】送老忘形乐吾分为谋岂不是良邪
　　和厚卿饮西湖时小侄同赴
　　劳生从宦意多违常恨交亲会合稀父子相随今不间【疎广谓受父子相随受乃广兄之子也】主賔交错暮忘归防波稳送兰舡度迟景徐防玉斚飞尽日清欢犹有憾无人为唱缕金衣
　　侍讲侄告蒲还京师以诗送之
　　身随羣动各东西别日常多见面稀老去心情如水淡暂同樽酒惜花飞仲容【阮咸】任达常知退公子【踈受】成名莫忘归共説无生闲过日也胜尘土弊朝衣
　　风雪偶成
　　狂风吹虐雪势欲夺春华委地摧珠贯依林聚玉沙炉添新炽火瓶挿未残花一尽忘忧酒胡为浪戚嗟
　　西堂前双海棠花
　　羣芳敛色避妖妍细叶柔条尽可怜明艶浓常因日暖清香秘不许风传【此花不香】丽于宫锦如新濯红甚山樱恐坠燃【古诗曰山樱发欲燃】若使退之堂下有不应长被五楸牵【退之诗曰常遭五楸牵】






　　南阳集巻十一
　　钦定四库全书
　　南阳集巻十二
　　宋　韩维　撰
　　律诗
　　和三哥登太行山
　　三朝恩渥重丘山论报输忠岂易殚移疾暂休丞相笔坐谩犹着侍臣冠清樽一笑聊相乐白首分飞益自叹闾里从逰应有日凝然性海絶波澜
　　送李阁使出守冀州
　　天子仁恩抚四陲边兵坐饱太平时只知使者持金絮不识将军有鼔鼙君去守藩忧就重古来忘战志当危祖门事业如南仲无使家声愧鼎彛
　　和子华兄清洛阻风
　　将相身荣大耋年髙怀先到碧嵩前牙兵不用驱双节神物应须防两舷锦段巳传佳句丽丝头无复世情牵华颠学士聆风喜归思如今已浩然
　　上元夜
　　结防山为对斗魁和风清月共徘徊喧阗乐曲銮舆近烜赫袍光雉扇开午夜明缸囘照景晴天华毂【阙】春雷太平时节身无补慙愧年年游骑来
　　饯朱【阙】郎席上作
　　狂风冻雨【阙】无时坐惜良辰乐事违娱老便甘千日面减春何啻一花飞【杜诗曰一片花飞减却春】池塘新涨鱼纹乱防榭余寒燕语稀莫唱乡闗动离思为君勤抹醉中归
　　送安厚卿
　　庙廊接武窥风范蕃翰交符识典刑即听攀辕倾里巷少囘征辔燕家亭池边密叶听莺语庭下残花坠鹤翎不必阳关动离思西湖柳色正青青
　　陪尧夫兄弟一饭清话
　　相别相逢似转轮迹虽辽逺意常亲美羮旧手钦元老盐菜诚心待故人【梁柳为阳城守过皇甫谧谧之门人欲厚具待之谧曰予平日待梁栁不过盐菜今而厚其是贵阳城大守而贱梁栁也待之如初】密竹环波宁受暑残花映叶尚留春逍遥竟日闻嘉话时节方知自有因
　　寄亳州范待制
　　知公道韵厌轩裳得郡今犹占厉乡舘御列仙兰终馥迭唱篇章玉竞温开巻不知双泪坠同时惟止一身存尚欣儒雅风流在今见吾交二叶亲
　　观灯
　　稻收禾熟廪囷盈民俗熙熙鼓腹行万防华灯虽不夜十分芳酒是无明齐人有本先循法爱巳何心欲更生更有一机当妙悟寥寥空外管声
　　寄范侍郎
　　行年八十幸安强半在空门半醉乡能保其身归我里闵劳以事荷吾皇题诗逺寄幽栖地开巻犹闻燕寝香待得公来花未落出游方驾酒同觞
　　酬刘郎安孺庆八十
　　桂起安居濯了缨结茒慿几坐忘情行年及老渐仁徳终日为欢尽孝诚垂白退休承世范纡朱列侍愧朝荣近来捉得文章壻陡觉吾门喜气生
　　答欧阳通直以予年八十见寄
　　人生七十古云稀况复行年又十朞奕世未尝欺暗室【先人常以不欺暗室戒子孙】全身又喜遇明时消磨旧业慿黄卷断送余光近玉巵佳句祝延诚厚意不忘交戒是吾师【卫武公年九十五犹儆于国曰无谓我老耄而舍我必朝夕交戒我】
　　挽诗
　　仁宗皇帝挽歌三首
　　逺俗长归塞中原不见兵礼文兴废絶刑典蹈寛平惨动三危色哀纒万国情新宫表仁号尭德恐难名
　　玉几宵登寝灵衣昼入宫追【阙】　　　　　　儿童松柏三川路旌旗十月风龙髯攀才得法泣抱遗弓丹扆中天坐犹思玉色临威神随日逺德泽在人深諡定圜丘意功传清庙音谁将良史笔难状志仁心
　　曽太皇太后挽歌二首
　　不宰功参帝无疆道合坤帘帷保明辟社稷付神孙身蹈姜任徳心通黄老言褒扬存手诏奚仗史毫论庆绪钟王国柔仪俪帝家仁深天与性教盛月増华海上黄金阙人间素奈花臣民怀慕意犹兾返云车
　　神宗皇帝挽歌三首
　　立政追王体修文迈古风汉仪遵别庙堂典偹新宫却号追前美更元记屡丰龙髯攀不得号絶抱遗弓庠序尊儒术梯航走德辉玉龙何地驻金雁不时飞圣治归帘幄欢讴奉衮衣未嗟轩御逺犹仰百年威奥并商宗学雄趋汉武才难囘九清驾空湛万年杯旂旐翻风逺箫韶度阪来臣民仰遗像血书有余哀
　　太皇太后挽歌二首【宣仁】
　　沙开祥兆河洲迈德风壮猷咨故老柔道息诸戎在已仪常损于民惠少丰谁持太史笔善述九年功云路囘仙仗帘帷閟玉音诒孙为后法复辟是初心教被宫庭肃恩沾海宇深常叨侍文陛白首泪盈襟
　　晏元献公挽辞三首
　　大策安宗社髙文着庙堂从容造辟议感激荐贤章貂冕崇廞服銮舆俯奠觞哀荣岂无有公德倍辉光先帝文章老东朝羽翼臣风流至公尽哀愤与时均箫鼓悲将曙烟云惨不春灵輀归旧治遗爱泣州民直道初终见髙情出处同光华两朝内文字一生中爱酒怜陶散言诗许赐通平生知巳类洒尽九原风
　　司徒杜正献公挽辞二首
　　旧相论全德当朝独盛明一身清比玉万务倚如衡正色排羣枉温辞接后生暂持礼官笔无以大休声谠议开帷幄仁风逐斾旟生灵瞻用舍贤俊入吹嘘去位犹忧国终身不废书传家无异物惟挂旧安车
　　太傅李康靖公挽歌三首
　　秉哲归元老宣忠辅至平四蕃流恵爱三事赖谟明国予哀荣备人推夀宠并纪言惇史在犹足庇苍生知止冠早挂娱闲金屡挥绪言犹在听英魄遽何归去国箫笳逺迎风旌旐飞邦人慰怀慕余庆在缁衣烜赫三台责优游二品终干时身有尽报国意无穷事业传青史英灵俊紫嵩輀车隔攀恸悲泪洒秋风
　　中书令程文简公挽辞二首
　　谋猷国称老政事吏为师始卒君臣分哀荣将相仪行人看笳鼔旧部泣旌旗千载伊嵩路萧萧陇树悲政罢机衡后功成屏翰间未闻持节召俄见挽防还画防空留第丹旌独出闗忠劳不须问宸篆揭碑顔
　　宋元献公挽辞三首
　　先帝英雄彀司空第一人文章通日域声价重天伦典策归鸿笔谋猷转大均欲知全盛美华衮就安轮俭是终身事书无释手时搯膺谁戒妾易箦自呼儿冠剑平生象箫笳一品仪邦人知所法宸篆表忠防昔侍从容论犹能记绪余精深义山句妙絶漆园书顾钝尝加粝怜枯每借虗霜风国西路挥涕洒灵车
　　仆射髙文庄公挽辞三首
　　羣经分上下大节凛终初国仰谟猷在人传论议余藏家惟古器纳圹或竒书儒者哀荣极临觞降玉舆恳上畿庭印来敷秘殿经退朝多谢客隐几或忘形道胜于生达时穷与化防髙谈无复见遗像泣丹青未卒金华业俄闻卤薄行音容如夙昔文雅是平生偃蹇丹旌动徘徊素骥鸣霜风九京路凄怆国人情
　　王侍读挽辞二首
　　旧族人犹鳯清班署冠鳌法书传古才笔拟庄骚赠印官称宠题旌谥典髙无由攀塟绋伫立望行艘去日还乡斾今朝反塟车露门虚近位东观束残书论议留阁哀荣动里闾始终稽古力当代几人如
　　邓圣求挽诗二首
　　南国丞旄士西清对宿儒晩跻淹庙胜速夺动宸吁正色持风宪嘉猷俨典谟惟书仁者勇传世厉非夫乡有先生号朝多长者言谈经人服戴辨狱世髙袁雨湿铭旌暗风揺挽铎喧无縁攀塟绋洒泪望秋原
　　苏才翁挽辞二首
　　勲业经营内贤豪许与中逺图宜将相髙论自儿童名挂江云白魂归楚树红诸孤尽才秀它日大门风奕世婚姻旧平生昆弟游篇章每惊坐谈笑得忘忧不复衔杯乐空能助绋讴凄凉箧中字挥洒看银钩
　　哭苏子美三首
　　未起蛟龙卧俄纒鵩鸟悲寝门号故友繐帐哭孤儿业履归舆议铭文愧絶辞沧浪亭下路长负故人期【予与子美有沧浪之约今则巳矣】
　　魄动书流怆【子美去冬与余书云藐无相见之期】诚通梦告悲【余梦若有告子美亡者旦而得讣音】人生要有尽君没竟何施白日空尘几春风自酒巵旅魂归未得藁塟近要离
　　才大终为累寃深岂复论几年流落恨千里寂寥魂功业初怀负风流秀句存英灵邈无所洒泪望阊门
　　郑公挽辞
　　兼才不废刑名学雅意多从翰墨游通德门中传旧业平蛮记上见佳谋朝衣永閟泉台夜挽铎犹添梦埜秋文彩声名今不泯郎官君听在鳌头
　　范蜀公挽辞二首
　　正学跻经席孤忠入谏垣论储十九疏议乐数千言勇去髙门地归乗下泽辕华颠不及用遗恨满丘樊白圭絶玷成髙节古井无波见静心朝庙肯随时俯仰阊阎宁与俗浮沉新声未及乗仪鳯丽赋空余掷地金曽是南园预逰客春风泪洒百花林
　　孙曼叔挽词三首
　　高才正论动朝绅出入光华二十春褒诏未登新学士恤章俄贲旧宫臣履声长絶髙门地墨妙空留素壁尘一奠华觞不知恸白头相好苦无人
　　定契仍三卋从游复一乡掷金看丽赋报玉得雕章不尽良哉用空令识者伤欲知恩礼重恤视走银当青邸传经罢朱轓报政成近民縁恺乐致主出忠精屡困清漳卧终乖下泽行衰年失良友行泣望铭旌
　　中书传钦之侍郎挽词三首
　　圣主方思助皇天亦棐诚屡空安可病久困卒能亨廊庙虚槐位家园近柏城声名流不竭长共济时清久敬钦交旧雍和浃弟昆玉温儒者行矢直谏臣言遽返生申魄犹虚命説恩只因为善报余庆在髙门壮节淹鹏海髙年集鳯池谟猷未及展箫鼓已成悲经擿留天幄书囊入殿帷伤心济源道无复故人期
　　谢师厚挽词三首
　　落笔无尘语垂髫有俊声人咨汉故事坐屈鲁诸生道不縁贫病心能处困亨它年文苑传不愧着公明论文满樽酒别恨几筒诗不谓相思久终无一笑期地卑伤贾谊冡近得要离尚有芝兰秀风流未觉衰幻有终何得真空夙所归丘陵甘一跌霄汉任羣飞妙墨嗟犹在华觞不重挥交亲半零落衰泪下沾衣
　　郑闳中挽辞二首
　　南宫平昔佐文衡丽赋亲聆掷地声羣进士中连得隽四先生里旧知名严凝【阙】　来何暮潇洒安舆去巳轻万里故乡归不得要离冡畔有佳城
　　守道贫原宪传经老伏生声名徒自振心虑淡无营废巻多怀古衔杯靡吝情【晩颇饮酒自见天真】思君最深处始卒尽纯诚
　　王防之龙图挽辞二首
　　用舍时焉尔穷通命也欤石渠推旧德王座阅新书雪饮连挥斚春游每并舆平生寝门泪白首倍连茹髙情夙慕冥鸿举晩节终随倦鸟囘物外忘情常隐几酒中得趣亦啣杯每因误曲烦周顾【歌词有未甚协谐者防之必以声律正之】几废言诗每鼎来【匡衡少时字鼎】九十年龄随化尽所嗟不尽是君才
　　冯当世挽词二首
　　名冠英雄彀身参将相尊有客沧海量无玷白圭言密议调美鼎髙怀寄酒樽从今此中意无复故人论逍遥灵寿杖严宻具茨书脱屣遗浮世披衣得旧庐【得坐披衣禅人语也当世往年感疾神游故栖】酹非光禄酒祭乏武昌鱼礼薄情从厚秋风泪满裾
　　哭曾令绰三首
　　密勿论兵地光华问俗车【公屡出使】嘉谋尽戎幕惠泽浃民闾语道多忘巳言诗屡起予去思何以慰遗像俨精庐典丽文章雅正躬髙才又出相门中庙堂帝识精忠议蕃服民歌恺悌风一息不还成昨梦六情都尽见真空平时共説无生和生死如今异与同
　　饰馆延归驭维舟结胜游黄花频采掇白髪共淹留预约归田计仍怀许国忧斯言两不遂恸哭竟何尤
　　母沆挽辞二首
　　早接英豪论闻君伯仲贤髙谈诸老屈懿行一乡传处顺宁违俗求归不待年终南山色好长到酒樽前畴昔西逰雍相逢各壮年坐从歌扇宻欢任酒杯传乐事空尘土清名自简编耆英满朝路囘首一澘然
　　故汉嘉太守礼院学士张公挽诗
　　奏赋先多士讐书并列仙荣归衣屡锦髙议蕝尝绵料冦流言止安民善颂传慿谁持絮酒一酹蜀山前吾交崔与范【崔象之范尧夫】取友得端良直节晩仍苦嘉名久更香髙怀轻世利余事入文章万里缄哀恨春风挽铎锵











　　南阳集卷十二
　　钦定四库全书
　　南阳集巻十三
　　宋　韩维　撰
　　絶句
　　归许道中二首
　　京洛风尘久客情暂由归路眼中明最怜杨柳青青色徐策征骖唱渭城
　　骆驼岗上沙如浪马足东来困涉登却羡长陂春水满清晨渔子下寒罾【陂在岗下】
　　丞相城上植柏
　　种柏东城次第髙便惊苍翠映霞朝有心解报公封植不学羣芳艳易凋
　　和晏相公西湖
　　荷香时傍清樽落菱遥迎画舸开行到南亭莫囘首緑杨阴外即风埃
　　和晏相公湖上四首
　　雾霁山髙牖天寒水落沙试披深岸草往往见黄花获水登红稻篙舟割紫菱杯盘见秋物江海思飞腾风枝挂危叶飞动夕阳中莫遣儿童撼留看着露红折苇随风色枯荷尽雨声平波极眼净好放画舡行
　　莺二首
　　春风揺动叶阴低上下林间弄暖晖似惜清音知者少孤吟不尽又惊飞
　　鸣声清滑簧温暖毛羽鲜明金莹磨剰拟墙边栽緑柳好来相伴日吟哦
　　答师厚夜归客舍见诒
　　幽居直欲学忘言忍对贤豪遂黙然谈到精微夜寥閴秋风时下竹窓前
　　和晏相公湖上十月九日三首
　　霜风吹林叶乱坠波下叠叠如铺茵渔人不用更安掺直可凿水收紫鳞
　　断桥孤屿寒光外短檝轻舟夕照中未必江湖能胜此野棠梨叶赤如枫
　　秋花含练犹强发映水依林黄复丹已觉微阳在波底浴鳬沈鹭不知寒
　　余去岁游襄城之髙阳山逮今复来视壁间所识适当去年之逰日作诗记之
　　曽访禅林翠霭间游时序巳循环自怜不是风尘客独喜年年来看山
　　谢送妃子园荔枝
　　年年驿使走红尘贡入骊宫色尚新妃子园名犹未改一笼丹实寄闲人
　　惠文编
　　一编髙唱暑中开习习清风匝地来金作瓶盘珠就贯知君亲到宝山囘
　　江长官惠茶
　　春风北苑露芽繁购得封题第一畨真际云门吾不问一提瓶起万魔奔
　　寄曼叔
　　陟径幽园独杖藜幽襟黙与好风期欲知何处思君切正对红团野杏时
　　酴醿花
　　细蓓繁英次第开攀条尽日未能囘不如醉卧春风底时使清香拂面来
　　谢朱厚之惠米
　　水边看得霜秔熟月下春来玉粒寒不待鲁公亲折简直忧顔子屡空箪
　　再用前韵答厚之
　　食新味美欣秋稔求旧情深见岁寒若共朱门论徳义万钟争及一瓢箪
　　城西书事五首
　　蔬畦绕茅屋林下辘轳迟霜巳除架风飘空挂篱朱果繁霜后甘甜半自零忽惊林色曙零落见残星犬吠村墟改人移井臼空谁家收栗罢林脚有遗蓬松阴不可憩冷冽恐飞霜时有髙风过干花落石床野竹防荒堑寒花乱废墟秋郊足幽事直欲带经锄
　　徐秘校过池上见访留五絶句【依韵】
　　林暗罢收笋蹊空初扫花静中泉落岸清极雨沾沙舟小从波兀桥深爱树遮风烟生逺思何必慕乗槎樽酒浮多蚁舟篷覆似蜗折争贯鲤编竹自捞虾多病宜田里无名籍殿衙一躭林馆胜囘首笑尘哗怜君此休驾长日坐倾斜山雨催行酒林烟煮茶
　　始见龙门
　　十年长望洛川云目极空思胜事繁今日良逰知我有彭婆北下见龙门【彭婆板石】
　　和晏相公府东三咏
　　韩王宅
　　开邦勲业髙无让啓第防模壮絶隣兴废感怀悲咤久柳梢花叶自青春
　　楚家宅【即杨少师书契地也】
　　婆娑桂树垂丹艶落落松枝偃翠英访古赏春俱有得不劳勤逺事幽寻
　　李相园
　　杨花防径残春后草气薰池过雨初行到松洲有遗兴水声东下竹间渠
　　和邵学士留题府署东堂有不及花时之叹次韵
　　翘材曾騐太常车壁上新留醉墨斜一览雕章私自喜逺来犹得及残花
　　君逢烟叶才抽日【邵题云时花有号一百五者方吐叶】我值风葩欲谢辰称意人生无十九要须烂醉洛阳春
　　洛城杂诗四首
　　分从柳外扬鞭去同作花前载酒行题得新诗无处寄杂英飞絮满春城【杨寺丞持诗见寻不遇】
　　洗马涧边芳树密防干仍在碧流西香檀乱拍朱弦急应有游人醉欲迷【洗马涧】
　　上东门外春三月桑叶隂阴覆菜花密竹乱流行迳絶桔橰鸣处是人家【上东门外】
　　无数长条乱晓风谁将紫锦覆春丛残英防落青苔面独倚朱栏细雨中【府署紫锦带花】
　　樱桃园里呜禽乱獬豸池边积草多七十年前繁盛地曲溪深隧见张罗【防节园】
　　陪晏相游楚家园赋四题
　　桂
　　叶裁青玉层层合花结丹砂小小垂不惜淹留赏残艳抽毫愧乏楚人词
　　竹
　　繁根傍水生先合翠色通门望更深待得墙东春笋长好来乗暑坐清阴
　　雁翅柏
　　叶飜清吹恐飞去影照澄波欲下来【昔牛羊下来之来】花有鹤翎慙近俗松为麈尾可同时
　　松
　　苍鳞上竦孤生干翠鬛横抽欲偃枝惟有公来赏修直洛城人重防花时
　　惜酴醿
　　天意三珍野艶花中最后吐竒香狂风莫埽残英尽留与佳人贮绛囊
　　洗马涧
　　飘花拂栁巧萦囘囘处朱防压岸苔安得扁舟系林下共防清月入波来
　　陪晏相公逰韩王水硙园三首
　　怒水逺从轮下散平桥斜度竹间来林深不识逰人到无限惊禽去却囘
　　行遍洛川南北岸自怜探赏颇穷幽不知物外清闲境只在韩王水硙头
　　樱连翠叶方离树酒防银壶欲照人不是谢公丘壑趣岂容清醉倒冠巾
　　和晏相公小园静话
　　袚除名利开清论柬汰文章到古风日暮园林洒微雨一樽犹对菊花丛
　　普明寺西亭五絶句
　　溪面惊禽鸣复翔薜梢藤蔓罥衣裳无端脩竹行不尽何处野花时自香
　　脩篁蔽日森苍壁逺麦迎风乱翠波安得嵩云洒飞雨更将清思助吟哦
　　水杨柳絮风中乱野蔷薇花波上明春芳零落不照眼对此聊复开予情
　　圆荷帖帖野池平时有鱼傍岸行春事寂寥初暑动坐聴流水竹间声
　　野鹤飞来水树春丹砂作顶羽如银似矜毛彩非凡偶欲下清波犹顾人
　　洛府东池泛舟
　　风中林叶欣欣动竹外波光剡剡来日晩清樽催客醉夜深红烛待舡囘
　　出留守府之东逰李相园赵令竹林观楚家桂树余去岁数从元献公为此行作三絶句以道悲怆之意
　　府东朱户昔常开日日从公选胜来逰履吟毫成故事断松飞溜有余哀
　　李家池上朱樱熟赵令林中锦箨春更欲题诗论旧赏自慙非是絶弦人
　　曾陪樽酒咏芳丛今日迟留意不同【公诗云更作丹花满烟叶欲令佳客剩迟留】红蕚似知人惨淡乱随清涙落春风
　　明叔惠洛中花走笔为谢
　　弱枝秾艳逐归轮装出雕盘露色新满酌酒巵聊自庆一年齐见两邦春
　　省壁画山水【亦道寜笔富公为判官时令画】
　　淡水疎峰举目间独怜平逺思多闲烦君莫使埃尘汚絶笔如今不易攀
　　西城三絶句
　　暖风和日着人来细栁髙榆抱迳囘我为伤春足悲恨不禁驱马上愁台
　　右愁台
　　大梁从古名都会宫阙当年亦壮哉人事无端几兴废春风依旧入城来
　　右梁王城
　　由来为国必贤才偃息端能弭祸灾千古风流谁嗣者顾瞻遗庙独徘徊
　　右段干木庙
　　和原甫安福院二絶【在郑门外临水原甫谕寺僧开轩向之】
　　平桥背郭红尘断净宇临溪緑树深何日君闲同命驾凉风吹袖听莺吟
　　久逰京洛化尘衣闻説林泉便解颐能使波光入轩槛为君携酒复题诗
　　绍隆院池上五首
　　细雨踈烟冒广池危亭晨坐冷侵衣秋风不作羁人便波面萧萧栁叶飞
　　蜻蜓漆墨蝶金黄上下波间有底忙不及栁阴双白鹭终朝伴我立溪傍
　　露蓼风蒲匝四阿欠盘无数覆清波丁宁舟子徐移棹枉碎池中緑锦窠
　　池边衰草化秋根萤火多于五月蚊看久惊风忽飘散树头金烬落纷纷
　　日日池头望緑波秋声萧瑟欲翻荷巳惊寒露朝来重零落红渠水面多
　　答胜之过学舍相访
　　世事纷纷无巳日人生鼎鼎欲何如不嫌官冷时相过幸有明窓满架书
　　晏相公西园雪后栽梅三首
　　日晏金华劝讲囘幅巾藜杖小园来知公洒落遗尘事旋斸寒梅趂雪栽
　　才看如粟吐花床【花床记园吏语】已想江南万里香小缀柔枝得残雪宻催繁艶喜晴阳
　　寒芳凖拟临风折佳句安排对酒论知想钱塘林处士暗香浮动月黄昏
　　明叔昆仲特惠梅花聊赋小诗三篇为谢
　　劲雪严风不易摧琼苞犹冠百花开洛阳去此无多地不似迢迢驿使来
　　玉斚久期繁艶至筠笼先漏暗香来歌童知我怜芳意不向尊前唱落梅
　　朱蕚琼华次第开烦君自折向春台遥知玉季承欢防唱尽新词釂巨杯
　　怀邻几【下三首南园同日作】
　　清醉由来未惬心更携残酒傍花隂共思潇洒江夫子独拥枯桐事苦吟
　　怀景仁
　　电激波旋春巳空此间尊酒几时同欲知对酒思君处零落残花满架风
　　答次道马上见示
　　醉挿花枝薄暮归不知风雨过长堤夫君信是髙阳客还有新诗马上题
　　同和叔早出天波门马上口号
　　去年连骑出天波共爱晴旸景气和又喜逰从经嵗月西城宫树緑嵯峩








　　南阳集巻十三
　　钦定四库全书
　　南阳集卷十四
　　宋　韩维　撰
　　絶句
　　春贴子皇帝閤六首
　　和气生金殿微风转画旗年年好春色先是帝家知迎气来归胙宜春祝降祥皇心勤治切应喜寸阴长醇醴浮金斚柔蔬钉玉盘尝新兼介寿齐奉两宫欢昼漏新添刻春寒早放班恩随寛大诏一日徧人间晴日渐消宫瓦雪和风防散御炉烟千官拜舞皇恩罢防胜金旛下九天
　　早莺啼滑知寒薄午马休迟觉昼长四海欢康几务暇箫韶时奉万年觞
　　太皇太后閤六首
　　位歴三朝重风行四海深坐将仁厚意濳助发生心铜霤消残冻朱楼拂早霞传声囘步辇来赏小桃花视膳囘天仗含饴乐圣辰定应彤管笔书美系王春镂成宝字题宫户剪出名花趂御筵人世不知春色早忽惊歌吹下中天
　　长乐钟残宝殿开鸣梢移仗问安来欲知纯孝通天地和气氤氲绕御杯
　　残氷未放沟声滑小雨频催栁色新昼漏渐长无一事坐披黄老味天真
　　太后閤六首
　　正阃成王化开宫奉母仪身当四海养寿祝万年期玉律生阳早金铺上日迟枝间双鹊语应是报春祺平晓开朱户轻寒御练衣宫童移钿扇庆寿早朝归金花镂胜随春燕防仗萦丝逐土牛迎得韶华入中禁和风次第遍神州
　　防仗朝来散玉京绮窓新网结初晴静呼宫女教调曲闲引皇孙看学行
　　九奏清新称玉斚八珍和旨奉兰羞湏知天子娱亲意不为乗春事燕游
　　皇后閤五首
　　后徳侔姫国嫔风协舜家进贤阳为长修教月増华春色平明到微风弄防旛稍囘宫栁弱更助壁椒温暖日晖晖动清渠决决流六宫修岁事拂拭采桑钩紫兰红蓼簇春盘晓逐金壶下太官朝遍三宫归巳晩日华明丽雪消残
　　葭灰巳逐阳和动绣缕初随日景加欲助君王修俭徳不将宫様织新花
　　夫人閤四首
　　腊雪余香径朝晖上绮甍翠生兰蕙色和入筦弦声重锦褰妆幕轻罗换舞衣钗头双燕子先向社前飞薄暖正当挑菜日轻阴渐变养花天君王勤政稀防幸院院相过理筦
　　宫娃拂晓巳催班拜谢春旛列御前不待东风报花信红酥防缕閗芳妍
　　寄大觉禅师
　　闻住金山最上方江云飘槛海风凉何时乞得东南守重拂尘衣入道场
　　照禅师久欲一见比至汝则巳游矣因题广惠
　　髙僧寂寞空尘坐古寺悲凉足野风道在岂须烦目击亭前双柏自葱葱
　　酴醿
　　平生为爱此香浓仰面常迎落架风每至春归有遗恨典刑犹在酒杯中
　　戯示程正叔范彛叟时正叔自洛中过访
　　曲肱饮水程夫子宴坐烧香范使君顾我未能防外乐緑尊红芰对朝曛【曲肱饮水一作闭门读易宴坐烧香一作隐几烧香朝曛一作斜曛】
　　和述古河阳感怀之作
　　大河雄胜昔常游拥节题诗为少留我亦华颠无用者碧嵩清颍是归头
　　赠曹大夫三絶
　　落落明珠骇暗投知君所得在无求直须言下通非句识取澄潭皎洁秋
　　窃禄偷安到白头一闻髙韵使人羞如今便欲归休去已愧迟君八九秋
　　势利驱人去若流君才六十便归休归时不及家无有但问松安竹健不
　　湖上招防叔
　　故人旌斾镇隣城未奏骊歌巳怆情莫为炎蒸慵命驾緑荷红芰水风清
　　送张七元构仕亳州
　　萧条平马逐飞蓬囘首园林平露中政事文章君得法如今太守古人风
　　和子华兄寄酒走笔
　　开壶緑酒金英满走笔雕章锦段成不假陶潜篱下望更判五斗涤烦酲
　　红薇花
　　杏梅成实夏阴浓波面繁花刺眼红莫为春归减欢兴共将筦乐薰风
　　和王詹叔寄彭年四首
　　纷纷声里满埃尘一聴除书耳目新清世未能忘薄禄官曹犹得作闲人
　　断瓢踈罟入提携浊酒徐倾鲙肥雨后碧山来爽气松间明月尚清辉
　　层楼飞观溪流缥缈当从海上求病间体轻尘虑静好追仙子御风防
　　一曲清琴满架书万钟于我亦分铢他年欲作林泉计为问山前有地无
　　和太素双头牡丹兼呈子华
　　羣英日零谢并蒂发竒芳愿以附驿使为兄寿且昌某伏防寄示五言二韵诗辄次韵上呈聊以见志
　　尚不求真语何能计妄言且饶只麽会犹是弄精魂
　　卞仲谋八老会
　　同牓同僚同里客斑毛素髪入华筵三杯耳热歌声发犹喜欢情似少年
　　招彛叟厚之饮台上花间
　　恍然身世出尘心香霭祗园地布金秉烛聴歌不知醉夜深清露满衣襟
　　子华兄生日五首
　　秀睂华髪貌安和五福于今得最多诸圣共忘心外境八仙同入饮中歌
　　池面和风丽稍开翠条芳甲满春台笙歌竞奏长生曲兄弟华颠对举杯
　　萱甲微抽碧玉簮巳惊花艳动筠篮便须行乐迎东律莫为囘神滞北庵
　　栁阴散释真阳艶妄虑消除至道防浮世短长何足道须知时节在明星
　　白鹤羣飞散作阴方春膏雨一犁深只知万物含芳润谁识清通造化心
　　防以诗惠水晶鲙次韵答谢
　　凝如宝匣开明镜散逐金刀落素丝我为南来多内径呼玉筯尽三巵
　　逰北园辄成二颂呈芳公长老
　　万法都来一道塲游行何处不真常临风不用提旨翠竹森森自短长
　　青山隐约林端见碧水逶迤竹下来芳草落花无朕迹与君亲到北园囘
　　展江亭海棠四首
　　占尽人间丽与华白头判得醉流霞谁将法锦飜新様红緑装成遍地花
　　昔年曽到蜀江头絶艳牵心几十秋今日栏边见顔色梦魂不复过西州
　　红糁妆条嫋嫋长人间不合有天香【此花无香】千觞未足酬佳丽囘首东风更断肠
　　人避寒风与暖曦年年长此探花期如今太守尤珍爱只许官娃带一枝
　　和杜孝锡展江亭三首
　　斜日低云动水光偶寻佳处阅羣芳城闉不隔和风度吹过千花百草香
　　惊鹭飞鸣避画桡逰人笑语过朱桥贾家园里花应谢緑遍墙头野杏梢
　　世情未免歌红粉道韵无妨寄白云归路看花应更好林间明月涌金杯
　　和景纯栽松
　　芳根出涧底秀木依墙东莫顾一时好当观三世空论坚莫如松言脆莫如葱坚脆卒同尽无尽无如翁
　　寄太素
　　雪竹风松絶防尘邪阴消尽火成轮时人不识先生意唤作人间无事翁
　　黄莲花
　　浅白轻黄两未分飞来人世作朝云天教细雨常遮防留得清香数日闻
　　只将萧洒与温醇敌尽千花百草春欲赋清诗写深愿却疑潜笑白头人
　　一水盈盈独立时六铢衣薄透冰肌临川巳没龙丘逺辜负芳妍乞好祠
　　闻彛叟逰展江亭
　　西亭不觉又春风弱栁微波四面中更欲烦君亭下看海棠枝上浅深红
　　景仁雨中同游南园
　　暖日催花落夕曛轻雷一夜变重云安舆少滞无多怪澁雨悭风自古闻
　　宿醉厌厌晓尚曛巻帘清思满风云久嫌日暖撩人困却喜花香带雨闻
　　累日不到西园瑞香忽巳烂熳
　　锦官翻様出新机浅緑深红各自宜不是东风送香气幽花落尽有谁知
　　和子华对雨有感
　　小桃零乱逐东风繁杏枝梢次第红把酒直须连日看春光一半已成空
　　雪白朱红已万枝年年长恨失花期莫嗟飞雨淹游棹却赖春寒发较迟
　　病起呈景仁
　　卧病经旬独掩门名园空想緑阴繁牡丹时节重来会尝记公非醉后言
　　新得小石呈景仁
　　泥沙洗尽太湖波状有嵌崆势亦峩可笑尚平防五岳不如坐视一拳多
　　芙蓉五絶呈景仁
　　堂前堂后尽芙蓉晴日烘开万朶红不把一樽酬胜赏忍看憔悴落霜风
　　小霑清露细揺风养得新花次第红客至莫教樽酒燥朝吟夕赏未知穷
　　少年尝记作西逰尤蘂竒葩夹道秋今日家园开烂熳怳疑身在蜀江头
　　不辞晨起立秋风为爱浓芳露满丛若比洛阳花盛品万枝开遍瑞云红
　　携觞日日绕珍丛未必欢情尽醉中却怕后时无意思杀风景似范家翁
　　君俞惠诗覔洛中所得大金菊辄次韵酬二篇
　　繁英浮动满烟叶爱重不减双南金陶公此兴亦不浅聊赠翠茁酬髙吟
　　禅老心真异众心不縁歌舞费黄金春芳落尽慵开眼豫乞寒花伴苦吟
　　百门义呈君俞辄成短章
　　一微尘上百门成空里花飞谷里鸣海印元来君自有聊将黄叶止啼声
　　新作西北门楼【俗六香菜门】
　　赤白崔嵬晩照间投闲时复一跻攀时平守望皆无用添得清秋数防山
　　晩过湖上登城楼泛小舟归
　　蛩响渐依堦砌下萤光乱出草莱间炎蒸散尽人轻健从此篮舆数往还
　　緑水逶迤城两面清风揺动稻千畦独乗幽兴携樽酒小艇归时月巳低
　　奉和君俞以子华古德颂见示
　　百尺竿头进步人随縁偶物莫非真君看日用如何讨即此空身是法身
　　杜君章家赋海棠二首
　　长条无风亦自动繁艶着雨更相宜少陵不奈被花恼终日颠狂覔酒巵
　　濯锦江头千万枝当年未解惜芳菲今朝得向君家见不怕春寒雨湿衣
　　和冲老雪颂
　　揉絮琼飞晓尚飘平吞六合蔽层霄从来不打禾山鼓且向樽前看緑腰
　　尧夫垂示佳驾辄次二韵为谢
　　横笛能为水龙响清歌不放防云飞知君未尽杯中兴故折红芳赠醉归
　　和太素密杏
　　甘滋不假蜂房取美种疑随鹤驭来方朔偷桃徒语尔安期食枣足珍哉
　　闻太素絶食饮水颇甚清羸以诗见招
　　曲肱饮水归寒士服气休粮号道人顾我非寒亦非道好来相伴祭身神
　　防惠拄杖及诗依韵奉答
　　藤枝既老解纵横禅老因何解道情识取个中无把捉眼前瓦砾是瑶琼
　　因题象罔亭榜呈太素
　　一颗圆明不欠亏胡来胡现大钧知如今象罔浑无用榜様从教作世师
　　游象罔亭偶成二絶
　　泛尽溪流数曲清竹阴开处见新亭山翁不会题牌意犹守枯枝看道经
　　竹色隐波流不去莲香浮坐断还闻诛茒结宇才方丈占尽清风与白云
　　太素雪中惠小桃
　　细雪繁飘逺近来三冬佳气一朝囘莫嫌天上琼花晩元待人间粉艶开
　　奉答祖印喜雪二颂
　　细逐流风徧大田皑然一色絶中边空生惯识岩中镜何似天花乱坠年
　　久旱终能不失时田家喜气吐虹霓厐公昔日曽垂语资福今朝更指迷
　　对雪偶成三颂呈芳公长老兼简收贵二上人
　　空生去后花飞絶厐老行时雪落频有句无言空不会夜寒红焰一炉香
　　闻君鼎足话无生説尽无生及有生几日西郊囘杖锡小牕同听竹风声
　　再赋颂二首
　　两膝双盘一足垂歴然賔主席间仪惟应露柱方能识只恐仙陀也不知
　　阳景朝来释冻凘水边林下好追随灵山一防何曾散莫学时人语别离
　　读白乐天传及文集
　　才髙文赡富诗名感物伤时动有情不识无生真自体一尘才遣一尘生
　　直道危言自古难忠贤常困佞邪安兴王赏谏非无法却为贪令自择官
　　仲尼饥饿顔囘夭此意谁能问大钧何事香山白居士每嗟衰老亦言贫
　　和提刑千叶梅
　　层层玉叶黄金蘂漏泄天香与世人闲寂未须嗟失地年年长冠百花春
　　擢玉自成超俗格施朱不学入时妆莫将罗幕轻遮防从放樽前自在香
　　次韵答提刑王朝奉席上看梅见贻
　　诚巳从来不问天肯将衰白慕华轩调羮岂是山翁事只合看花对酒樽
　　和微之逰湖春夏秋冬四絶
　　氷散玉珂微弄暖梅含金粉巧矜新道人不管年光逝贪作诗章等待人
　　花边鹭立红云里林下人行翠幄中炎暑吾今知所避全家移入广寒宫【屡居展江亭】
　　败荷衰折水西流极目清光好放舟幸有主人频卜昼肯同俗子更悲秋
　　画舫新成水拍堤悲丝急管韵参差吟风啸月年年事未省曾经兴尽时
　　众举毗卢作僧正以诗勉之
　　庵前谁为子磨塼休把真心作静看了得诸尘非异物披毛带角也何难
　　和微之饮杨路分家听琵琶
　　酒熟梅香腊后天春莺巧啭忽当筵共嗤白傅辛勤甚万唤千呼始上船
　　遇酒逢春触处春白头相视若天伦须知丞相官仪重不及琳宫自在人
　　再和尭夫同前
　　朱弦四十昔尝闻艺不论多贵絶伦少损新声放平淡免教醉杀白头人【是夕剧饮欢甚】
　　教得新声十二弦每逢嘉客便开筵春湖水緑花争发好引红妆上画舡
　　再和尧夫欲借琵琶妓
　　画舡西去水成乡玉管朱弦出上方衰病不须多酌我次公非酒亦能狂
　　谢公故事常携妓白传髙年自唱歌更假红妆知有意欲添尊酒十分多
　　闲居思湖上
　　逺泛每思随雁鹜深居半是避杯觥官闲日永无余事卧听朱弦教曲成
　　次韵答微之
　　空门欲问君何得防色终非我所能岑寂欢狂均有待无相与处是良朋
　　致仕后次韵答张念七
　　颍水箕山一老生漠然心境两俱平倘来物外皆如寄腰底悬金壁挂缨【腰悬金壁挂缨均外物之倘来寄也】
　　一榻髙眠只自思累朝荣宦竟何为颠毛白尽朱顔改惟有丹心似旧时
　　曾通直见惠风琴
　　剡竹纫丝匠意深泠然终日自成音吾君方急民财阜好助薰风入舜琴
　　玉汝惠猫头笋
　　汉臣问鹏曽逰地【笋来长沙】腊祭迎猫始出林【始出林则先见首】解箨光先凝片玉含甘珍重等兼金
　　庵中睡起五颂寄海印长老
　　闲窓日射寒松影枕上风传过雁声梦境觉来无一际不劳唇齿话无生
　　四风标韵出风尘髙下虽殊一色均为我终朝谈实相参差庭柏敞精神
　　剡竹纫丝杂短长谁教曲折号宫商自从眠处知消息终日笙歌是道场
　　饭后西堂百步行困来合眼是无营从生至老非他物道着如今已是情
　　火衰水劣病余身未散虚空一聚尘更欲强招年少客折花同赏梦中春
　　和玉汝赠收上人
　　道得都来是八成圣无功用已非灵慿君谛视丹霞路依旧云山防防青














　　南阳集巻十四
　　钦定四库全书
　　南阳集巻十五
　　宋　韩维　撰
　　内制
　　皇太后册文任门下侍郎日撰
　　维元祐二年嵗次丁卯八月庚辰朔五日甲申嗣皇帝臣【御名】谨稽首再拜言曰臣闻鸿名显号尊二仪而后爲大丰禄备养悉四海而后为至夫惟厚德积载则极尊靡亢纯佑流泽则多福无疆爱敬尽于孝治情文达于礼本卓哉煌乎非甚盛徳何以兼大名至养之美哉本朝受命溥将隆化熈洽惟皇业之昌炽由圣母之辅治隂教修而格耻俭徳懐于永圗遐迩一体中外禔福迨于冲眇纉承洪绪母仪崇训实頼慈寳坤元资生溥及品物天地并况华夏乐推率吁众心不胜大愿谨遣摄太尉某官摄司徒某官奉玉册金寳上尊号曰皇太后恭惟皇太后秉徳圣淑处静存专徽音迈于三母柔范形于四表上当天心则纷纶葳防应诚之景贶下符民愿则讴谣鼔舞傒志之甿俗敬奉丕册光显隆祚岂特思齐咏歌记周宗之尽美长乐注记述汉氏之懿铄然后膺受介福降格永年如川之方至如月之始升九功之徳莫非可歌万邦之民率用于变臣【御名】诚懽诚忭稽首再拜谨言
　　求直言诏
　　朕涉道日浅昩于致治政失厥中以干阴阳之和乃自冬迄春旱暵为虐四海之内被灾者广间诏有司损常膳避正殿冀以塞责消变歴日滋久未能休应嗷嗷下民大命近止中夜以兴震悸靡宁永惟其咎未知攸出意者朕之聴纳不得于理欤狱讼非其情欤赋敛失其节欤忠谋谠言郁扵上闻而阿谀壅蔽以成其私者众欤何嘉气之久不效也应中外文武臣僚并许实封直言朝廷阙失朕将亲览考求其当以辅政理三事大夫其务悉心交儆成朕志焉故兹诏示想宜知悉
　　赐张方平诏
　　勅张方平等朕卜用季秋躬行大飨眷乃耆徳旧惟辅臣嘉与协恭共承熈事体兹虚待勉其来朝明当大礼可赴阙陪位故兹诏示想宜知悉
　　赐夏国主生日礼物诏
　　诏夏国主善守世封恪修时贡爰及始生之侯载懐永好之勤宠锡有加夀祺是届往祗恩渥毋替忠嘉
　　赐董氊加恩告勅示谕诏
　　勅董氊卿才雄诸部世屏中区属吾庆泽之行均尔宠章之锡毋忘忠顺以答恩嘉
　　赐宣徽南院使雄武军节度观察留后判秦州郭逵乞京西一郡不允诏
　　卿夙练武经久提师律方寄统临之任坐收绥静之功遽阅奏功有殊期待尚勉修于军务奚过恤于人言汝惟竭忠朕不忘善
　　赐夏国主诏
　　比阅来章愿修前誓寻已形于荅谕止申画于疆封继得奏陈益嘉恭顺方饬邉闗之吏具如初诏之文事系久长理须眀审当善处以副眷懐
　　赐守司徒兼侍中北京韩琦药物并抚问诏
　　卿外绥邉服内制河防顾施设之少劳且保绥之多裕使臣之遣药物是赉勉辅冲和以符眷荷
　　赐新除枢密副使右谏议大夫蔡挺赴阙茶药诏
　　勅蔡挺卿入参机筦载趣封轺惟涉道之良勤宜辅和之加慎往推颁式当体眷怀
　　赐河南三城节度使守司空兼侍中判永兴军曽公亮赴阙诏
　　勅公亮卿位重公召望推耆哲闵久劳于藩翰其入觐于轩墀倾伫谋言用符眷想
　　赐新除武寜军节度使守司空同中书门下平章事致仕富弼辞免恩命不允与免册礼诏
　　仕而老者吾皆有以荣其归况在肃哲之辅徳望功实较然累朝不有异礼岂称所以褒显之意哉巳诏有司为卿停册往服成命毋致重辞
　　赐淮南节度使守司徒检校太师兼侍中判大名府韩琦不允防来章诏
　　盖功崇者宜报之厚劳久者当处以逸古今之常道也卿弼亮着于三世经营达于四方相圭将钺皆所以报也至于官职之劳不能不以累卿者诚有所赖之也勉体勤谕为朕少安
　　赐宣徽南院使判渭州郭逵谢到任乞京西一郡不允诏
　　朝廷择才武之臣寄疆塲之任所以戒不虞也今羌虽属和邉未解备训练绥抚汝惟其能辞难即安岂所望于卿者其弗复以云
　　赐淮南节度使守司徒检校太师兼侍中判大名府韩琦不允辞谢诏
　　卿辞将相之尊舍别都之重而下求列藩之适朕岂有所爱哉顾全属士民被服惠政晏然者累年矣徒得卿重卧而镇之卿其濶略细故爱养气体以副朕倚属之意
　　赐新除节度使守司空同中书门下平章事致仕富弼辞免致仕所加恩命不允诏
　　朝廷髙止足之风隆勲旧之报所以崇厚薄俗风化于天下也卿以德则止足也以劳则勲旧也兼是二者以享隆报孰曰不宜尚毋过辞以废朕命
　　赐新除守太傅检校太师兼侍中河阳三城节度使致仕曽公亮辞免致仕恩命不允诏
　　朝廷待将相之臣其礼秩宠数皆有成律着在简防若夫议勲旧之美酌报礼之称则又有加焉此典制也卿以徳义经术弼亮三世于其归也礼秩之数宜在加等过自损挹非所望也
　　赐龙圗阁直学士尚书右司郎中知蔡州陈荐待罪特放诏
　　化之未孚民用不帅犯义抵法闻之恻然勉修教条以厚吾俗
　　赐皇伯崇信军节度使知大宗正事宗旦不允诏
　　向咨耆徳内表宗藩方期信厚之风共壮磐维之势遽形奏牍曲谕冲辞顾惇叙之有慙岂恪居之为旷勉安厥位庸副所懐
　　皇帝回大辽皇帝贺同天节书
　　时律均和适当于长养夀觞展庆爰记于诞生沐隣契之加欢将币仪而申祝永惟感戢奚究谕言
　　皇帝回大辽皇太后贺同天节书
　　始生纪节永好敦风特枉使华肃将礼意列腆仪于信币形善祷于夀龄感怿之诚敷喻莫及
　　除皇伯宗旦制
　　门下舜叙九族之亲实先惇厚周封同姓之国遂底盛强眷言近属之尊稽用前王之故庸加优拜诞告治朝皇伯镇潼军节度使观察留后金紫光禄大夫检校右散骑常侍使持节华州诸军事华州刺史兼御史大夫知大宗正事上柱国天水郡开国公食五千一百户食实封一千七百户宗旦徳度甚夷才资兼茂袭世绪而克鸿其庆处贵势而不流厥心矧自表正宗藩居留使镇阅天下之理益为精明推门内之恩见称友睦爰举陟明之典遂旌乐善之风自汉以东惟随为大锡之瑞节衍以真封考于旧章特颁异数于戯益戒者处宠之道鲜失者惟约为然往其钦哉以永终誉可特授依前检校右散骑常侍使持节随州诸军事随州刺史兼御史大夫知大宗正事充崇信军节度随州管内观察处置等使加食邑七百户食实封二百户散官勲封如故主者施行
　　除王安石制
　　门下朕考大驾亲祠之制盖为歳必三稽路寝严配之文其成礼者再肆追盛典肃举精禋赖上下之灵克成熈事酬左右之助首及元臣具官王安石徳蹈中和器函方大髙议足以谋王体纯诚足以享帝心惟民式瞻实朕攸倚刺六经而考制允协厥中总众职以奉词不愆于素仗其忠力成我考名峻阶品所以明等威崇表号所以识功实陪敦多赋流衍真封并茂褒恩式昭眷礼于戱荐四时之和气已頼爕谐得万国之欢心更期励翼茂绥吉禄永弼丕基可特授光禄大夫依前行尚书礼部侍郎同中书门下平章事监修国史加食邑一千户实封四百戸仍赐推忠协谋同徳佐理功臣勲封如故主者施行
　　除韩琦制
　　门下徳可以飨帝者惟圣是克祀至于严父而为孝莫先慨予永懐追古成宪结斋佩以致肃庄之虑奉祼主以将明洁之诚礼行不违神其顾享肆广覃于恵泽兹首暨于英藩具官韩琦忠厚得之天资谟明见于国体相我祖考跻一世于治安帅时公侯为万国之宪法虽奉璋趋事莫觌于仪形而贡篚充庭有嘉于诚意増锡表功之号进荒开邑之封厥食以真于命为渥于戱厘福之况敢专膺受之在予庆宥所加究頼宏宣之及下尚绥乃众永厥底止可特授依前守司徒检校太师兼侍中行扬州大都督府长史魏国公充淮南节度扬州管内观察处置营田等使加食邑七百戸食实封四百户仍赐推忠保徳崇仁守正协恭赞治纯诚亮节佐运翊戴功臣散官勲如故主者施行
　　除皇弟頵制
　　门下朕夙除路寝追宪万灵之廷只见昊穹参侑五精之帝遂严宗飨克展孝思爰因惠术之行益广徳心之及告予列位先我同主具官頵禀眀哲之资蹈柔嘉之则自弱龄而有立志处髙位而无流心分抚周封外壮犬牙之势留朝汉邸近敦麟趾之风越荐鬯之成仪繄奉璋之有恪宜推光渥以荅贤劳进视秩之崇阶増表功之休号多锡之邑用宠厥邦于戱赖辟公之烈文克终熈事同弟兄之福禄抑有旧章益慎猷为永绥蕃辅可特授开府仪同三司依前检校太尉同中书门下平章事使持节庐州诸军行庐州宿州刺史嘉王充保信保静等军节度卢州宿州管内观察处置河堤等使加食邑一千户仍赐崇仁保运翊戴功臣勲食实封如故主者施行
　　除皇伯从式制
　　门下朕举周公严配之文致防于考庙循虞帝惇序之典均睦乎宗藩矧肆祀之克成繄相仪之有恪式推恩涣用报贤劳皇伯具官从式体备冲和气函庄重少逺绮纨之习长从徳义之游饬已在勤奉朝仪而肃恪持心近厚纳闺范于雍和爰因布庆之辰用锡表功之号陪之多邑衍以真封载渥斯章不显惟命于戱神降之福既均逮于羣伦亲主于恩兹首加于近属尚圗厥徳以屏予家可特依前检校右散骑常侍使持节房州诸军事房州刺史兼御史大夫安定郡王充保康军节度房州管内观察处置等使加食邑七百户食实封三百户仍赐推诚保顺功臣散官勲封如故主者施行
　　除康公再相制
　　门下王者临四海之广总万机之烦仍欲措世于治安其在求贤而辅助我圗元弼兹得荩臣锡以茂恩告于列位具官韩某受才宏博涉道深纯智畧足以经逺猷忠嘉足以任大事而自与谋帷幄正位钧衡抗论在前义无曲学宣力于外劳不辞难质于舆言眷乃旧徳冠宰司之重实頼于谟明总史观之华更资于良直赋之多邑衍以真封并示褒章允为异数于呼百姓尚困惟在厚厥生逺人未宾当使扰吾化勉辅丕丕之业以成晏晏之风【云云】主者施行
　　除蔚昭敏特授节度使加食邑制
　　门下朕昨以仲春戒序初吉在辰躬御端闱式覃沛泽采章焜燿克展于盛仪贶施纷纶诞昭于鸿庆眷吾良帅实典卫兵谨申令以有方奉乗舆而匪懈宜颁宠渥式告明廷忠果雄勇保顺功臣殿前都指挥使静难军节度邠州管内观察处置等使金紫光禄大夫检校太保使持节邠州诸军事邠州刺史兼御史大夫上柱国善阳郡开国公食邑四千四百户食实封六百户蔚昭敏沉雄迈伦忠厚成性郁有公侯之表咸推将帅之才而自出遇亨期骤登勇爵镇临邉部蕴全师保胜之谋拱卫宸居着警夜巡昼之绩洎领蕃宣之重载扬旗鼓之威式是中权协于众望是用荐举畴庸之典俾申进律之文増食采之真封加褒功之美号便蕃斯在眷注弥隆于呼赏以劝能既循于成宪忠而奉上宜竭于乃心服我训词勉圗令问可
　　除王守斌特授节度使加食邑制
　　门下国家设禁卫之兵所以崇乎武备命良能之帅所以式是戎昭眷兹勲旧之臣克励靖恭之节洪惟圣考夙简清衷属当凭几之辰实参交之地共推眇质获奉庆基言念乃劳岂忘懋赏择兹刚日聿降命书忠果雄勇宣力翊戴功臣侍卫亲军马军副都指挥使河西军节度凉州管内观察处置等使金紫光禄大夫检校司徒持节凉州诸军事凉州刺史兼御史大夫上柱国太原郡开国公食邑四千一百户食实封七百户王守斌岳渎储灵星辰禀粹矜严成质果敢驰称早探黄石之书洞究穰苴之法而自升名勇爵列职和门出防帅垣树风声而服逺入司禁旅谨申令以惟勤戴君之节弥彰驭众之才斯见蔚为邦翰茂着时名顾徳政之云初谅推恩而惟允是用授其将钺俾列于侯藩正彼使名用严扵师律仍兼荣于帝保且加赋于井田复益真封并隆异数于呼处万夫之长董七萃之徒倚任非轻宠光亦至勉圗报效服我训词可
　　赐熊进进马勅书
　　勅熊进卿早推拳勇久服忠劳进提卫从之师外领团结之镇効其名骏登我禁闲载念恪勤不忘嘉叹
　　皇伯宗旦示谕本镇勅书
　　勅崇信军知军将吏僧道百姓等朕以宗旦皇籍近亲英藩宿望择于右地宠以髙牙言念彼都之人夙陶乃圣之化遐承诞告亦允胥叹
　　赐南平王李曰尊加恩告勅书
　　勅南平王曰尊朕以季秋上辛躬祀于明廷礼行乐成神贶具格乃大沛泽暨于朔南惟尔世抚厥封屏翰区夏勤劳之笃朕所不忘往膺茂恩母易素守
　　赐五台山十寺院僧正顺行已下奬谕勅书
　　献歳发祥诞辰展庆继陈胜利来祝夀祺载加输向之诚特示颁霑之宠
　　赐敦睦并祔皇亲等茶药并传宣抚问勅书
　　逺期兹戒终事有严属泮涣之方隆顾哀摧之良苦特推颁赉其慎保绥
　　赐防葬使并监防使臣等茶药并传宣抚问诏敕
　　卿肃将朝命出防宗防【阙】　　　　　　　　安之惠往钦予赐毋替厥勤
　　建隆观翊教院开启皇帝本命道场青词
　　天冐羣品不言而曲成神通至諴无体而善应适当元命再欵真词举仪范于灵科备芳馨于嘉荐庶歆诚契永锡夀臧
　　景灵宫天兴殿开启雅饰圣祖并真宗皇帝神御及侍从仙众了毕告谢道塲青词
　　伏以夙崇靖馆钦奉真逰仰肖像之有严饬绘工而加饰逮于毕事辄此荐诚敢冀灵明俯垂鉴亮
　　内福寜殿开启天庆节道场青词
　　伏以皇穹眷祐寳命来符绍列圣之钦崇企髙真之降格辄仪秘箓按法灵场冀神鉴之孔昭俾帝圗之永固
　　内中福寜殿罢散天庆节道场青词
　　伏以妙道难思盖髙而善应精诚有格虽逺而终孚惟科范之克成顾斋防之亦至仰希鉴祐垂庇基圗广圣宫开启真宗皇帝忌辰道塲密词本
　　伏以流景不居讳辰荐极怅白云之巳逺感春露之载濡恭展孝思具严科式上驻九清之驾广披众妙之文兾达监观仰资升济
　　五台山开启祈雨道场黙词本
　　伏以物当长养頼雨以成苟为弗时民则奚望觉皇仁恻均覆万生忍视其艰不以慈济
　　永昭陵永厚陵十月一日奏吿仁宗英宗皇帝旦表本
　　伏以四时平运适当敛用之初万物阜成可备登尝之盛恭惟尊諡皇帝崇仁迈古遗徳在民超然沛邑之防凛若轩台之畏永言瞻慕交极悲摧
　　内中景灵宫并永厚陵奏告英宗皇帝忌辰表本
　　伏以流景不居真防寖逺荐临讳日徒仰英风恭惟諡号皇帝
　　内中奏告立春表本
　　伏以木徳肇兴土膏潜震物荷施生之赐民勤布治之观属嗣守于邦基顾无禆于天事徒遵旧典仰达精衷
　　永昭陵永厚陵正月一日旦表本
　　伏以斗建于寅在时为首帝乗乎震厥徳尚仁恭惟尊諡皇帝履道协中垂谟裕后举三朝之防固仰止之无从望九清之防岂度思之可及永言感暮徒极悲摧
　　真宗皇帝忌辰密表
　　伏以开圣并防不返真登之乐遗黎永慕空悲奉讳之辰备冲式于灵塲启秘文于寳笈上祈神鉴俯慰孝思
　　内中奏告为春分表本
　　伏以天时回复春序平分惟仰奉于一元当裁成于万化顾兹凉薄岂所克堪式达防诚尚防纯佑
　　永昭陵永厚陵奏告仁宗英宗皇帝五月一日旦表
　　伏以薰风从律适戒于盛阳濡露感心空嗟于急景伏惟尊諡皇帝丰功及物遗泽在民仰流庆于后昆获承休于大业永惟谟训第极悲摧
　　天贶节内中谢香露表本
　　伏以景贶下临实开令节精诚仰荐敢率旧仪窃希乃眷之仁黙下惟新之祉基圗永固民物咸康
　　永昭陵永厚陵六月一日表本
　　伏以斗杓改建肇临未位之初天序平分兹得土行之正伏惟尊諡皇帝仁功丕育恩泽滂流民懐尧壤之欢世积轩台之畏顾惟质嗣守成基仰飇御之莫追怅露濡而増感
　　西太一开启祈雨道场黙表本
　　伏以阳气益骄雨泽且尽精祷备至嘉应未孚怛焉悯伤不舍寝寐嗷嗷民庶将馁是虞神其降休以塞歳望
　　西太一宫开启谢雨道场黙表本
　　伏以时晹有亢秋稼弗滋引领真廷将诚密牍上神乃眷嘉雨既濡恭按灵科用伸报礼更祈博施普格顺成十月一日永昭陵下宫开启次荐仁宗皇帝道场斋文
　　寒律肇新真防滋逺履寒霜而结慕望佳气以驰诚爰举秘诚式修胜防庶期福佑仰荐威神
　　后苑瑶津亭开启粉坛祈雨道场斋文
　　伏以夏春之交百物茂长雨咸失嵗望以愆钦惟觉慈等视羣品尚兾流泽徧此十方
　　显圣寺感慈塔为立御篆碑了毕道场斋文
　　伏以庄严寳刹亲篆翠珉惟胜事之必成肆法筵之盛启所期福祉均逮生灵
　　后苑瑶津亭开启粉坛祈雨道斋文
　　伏以长养之辰旱暵为沴嘅然夕阳念此秋成惟大智之博临闵羣生而下济精诚以兾善应是期
　　五台山开启祈雨道埸文
　　伏以炎暵炽然请祷至矣嘉应未效忧心靡宁逖思上方实显胜地就陈法供仰达防诚庶时泽之普济俾歳功之卒获
　　故赠保宁军节度观察留后东阳郡公克聪巳下安前一日夜共祭
　　并秀宗藩奄钟防数爰询符即窆祭封品物是陈哀怀兹切
　　内中御侍已下贺太皇太后年节词语
　　伏以明廷颁厯肇开嗣歳之年青辂展祠夙防阳之气恭惟太皇太后得全坤道作合天家惟柔顺之风助成于邦化享宠鸿之祐宜对于神休妾等叨备禁聮幸依慈荫前申庆祝倍极欢呼
　　内中御侍巳下贺皇帝年节词语
　　伏以周室勤民肇观于治法汉廷讲礼交举于防仪恭惟皇帝陛下道继一元仁函万彚克大日跻之圣聿新辰告之猷茂介时祥永绥天禄妾等幸陈下列获望末光蹈抃之深悰恳无喻
　　内中御侍已下贺皇太后年节词语
　　伏以斗直寅方帝乗震位厯谨履端之序政施扶弱之功恭惟皇太后仁隠敦风徽柔秉徳膺四海之养克正于母仪履三朝之期茂迎于天祉妾等备员禁掖托庇慈闱仰庆休嘉倍増抃跃
　　赐宰臣富弼已下贺夀星出见批荅
　　省表具之夀昌之兆见于经躔匪徳之隆何以膺此卿等协宣干化乐致时祥推叙福厘请书诸史勉循故事深愧忠诚所贺知仍依奏宣付史馆
　　锡枢密使文彦博等贺夀星出见批荅
　　省表具之仰止文象出告夀祺考于太史之占实为王者之瑞卿等情深体国善必推君乐然抗章期以传信爱戴之厚嘉叹不忘所贺知【云云】
　　赐右谏议大夫参知政事赵抃乞退不允批荅
　　省表具之卿禀方雅之姿蹈直清之节间以徳选外贰宰司敷造膝之言居多忠益济从欲之治方赖谟明遽阅奏封请还防务虽辞隆乃卿之素志而重外岂朕之所宜尚期少安庸究逺业所乞宜不允
　　赐皇伯新除崇信军节度使宗旦辞免恩命不允批荅
　　省表具之朕惟爵赏之行本以旌徳苟当其任虽亲匪私秉哲含和久而益劭信厚之教治于宗藩推叙厥劳锡尔旌钺当体公义毋至重辞所辞宜不允
　　赐参知政事赵抃乞退第二表不允批荅
　　省表具之朕承列圣之绪以抚方夏夙夜业业期底嘉靖实赖二三执政之臣协相以济而卿乃轻可致之位不以予助更欲逺引以圗藩翰之末効朕之所未谕也其勿复以言所乞宜不允
　　赐右谏议大夫参知政事赵抃乞退第三表不允仍防来章批荅
　　省表具之朕以卿清静寡欲有古人之风用酬厥徳以置近列将以厉末俗而矫頺风今兴治之始事未就绪而遽欲辞位以往股肱惰哉朕何赖焉君其勉思所职以辅不逮区区持必请非所望于达者也所乞宜不允仍防来章
　　赐参知政事右諌议太夫冯京乞退第二表不允批荅
　　省表具之朕所以托重而任力者一二执政之臣也进退之际非易惟艰卿以端厚开敏升贰机轴嘉猷亮采多所隆益乃欲辞位以去岂朕所以托任之意哉赐河阳三城节度使守司空检校太师兼侍中曽公亮乞致仕不允批荅
　　古之人虽云七十而致仕至于勲徳着艾期所倚用盖有不得谢者矣卿沉雄之度明审之略宣力左右厥庸茂焉朕方赖卿老谋咨以赋事而遽欲引年而去岂朕所以待勲徳之意哉
　　赐河阳三城节度使守司空检校太师兼侍中曽公亮乞致仕第二表不允批荅
　　朕愍以烦务勤我耆徳故命解剧藩之政委真廷之领燕息里第足以造适而养安虽还政之逸不是过也何嫌而欲上将相印绶遂以去位勉即官次用副眷懐阁门赐新除崇信军节度宗旦告勅口宣
　　有勅卿奋其休徳表我近亲载嘉磐石之安爰宠髙牙之建已从诞告宜即钦承
　　赐新除皇伯崇信军节度使宗旦第一表辞恩命不允批荅口宣
　　秉徳纯深奉藩忠谨举茂恩而申锡顾清议以胥谐冝略冲辞亟只表着
　　赐新除皇伯崇信军节度使宗旦辞恩命不允防来章批荅口宣
　　内朝之望宗姓所瞻爰陞制阃之权实允在廷之议尚只深诏毋事终辞
　　就驿赐大辽贺正旦人使银钞锣唾盂子锦被褥口宣
　　有勅卿等逺冐时寒来修歳聘言念勤恭之意不忘嘉叹之懐特示颁霑往安居息
　　正旦日御殿赐劳将士
　　有勅肇开歳序夙讲防仪眷拱卫之服劳防沍寒而在位永言忠恪良用欢嘉
　　抚问守司徒兼侍中判北京韩琦兼赐汤药
　　有勅卿位隆上衮政洽北疆惟肇届于暄辰宜益绥于冲履式推颁劳当体眷懐
　　十二日就驿赐大辽贺同天节使人内中酒果口宣
　　有勅卿等奉觞展庆亦既成仪适馆劳勤所宜加恵徃钦珍赐当体眷怀
　　赐河阳三城节度使守司空兼侍中曽公亮赴阙茶药口宣
　　有勅卿握节于蕃奉珪来觐方竭仪形之悴尚绥气体之和往致常颁毋忘自辅
　　赐河阳三城节度使守司空兼侍中曽公亮赴阙生料口宣
　　有勅卿解符西土税驾中都载惟道里之遥宜有饩牢之劳往只颁式当体眷懐
　　赐修黄御漳河官员兵士等夏药兼传宣抚问口宣
　　有勅河之为败众力攸殚方属暵炎倍深轸恻往祗朕赐毋替乃勤
　　阁门赐新除守太傅依前河阳三城节度使兼侍中鲁国公致仕曽公亮告勅口宣
　　有勅卿绩着仰成行敦知止方引年而谢事宜躐等以申恩祗服宠嘉往安居息







　　南阳集巻十五
　　钦定四库全书
　　南阳集巻十六
　　宋　韩维　撰
　　外制
　　内藏库使庆州界蕃官都巡检使赵明父故持禁柔逺寨界蕃部巡检嵬可赠右千牛卫将军
　　勅夫生有陟典没有赠法于赏劳而劝善一也具官某父某早以忠顺效其才武有子而令能世其勤愿加追贲之恩不忘善述之孝环卫之领勇爵为髙用旌尔魂其告于第
　　职方员外郎通判饶州王奭可屯田中差遣如故
　　勅朝廷考课之法由在职无过以上皆被迁擢所以勉人才而进吏治也以尔具官某向以郎选出贰州剧克有善状应于陟典乃正厥位以旌尔伐其思褒进之意益勤亷辨之守可
　　左司郎中充天章阁待制兼侍读李受可左谏议大夫依前待制兼侍读余如故
　　勅夫入直延阁以备顾问出侍露门以参进读皆所以敷道古训启迪朕志其于事效固不待考而后着也具官某服道淳固秉心易直被先帝之慎选首充调防逮冲人之纂服弥见忠益畴其履阅之茂立于谏诤之列嘉谋至言朕所望于耆徳也君其勉之可
　　东头供奉官雷周询可内殿崇班
　　勅某才武起家勤劳从事能取善最应于陟科俾通殿墄之班且视朝绅之秩勉圗效实以荅恩灵可
　　前大理寺丞陈元凯将作监主簿范世丈光禄寺丞张徳渊太常寺太祝林鼎可并旧官服阕
　　勅某等三年之丧既除而从政古今之达礼也尔等向以亲恤衔哀去位亦既终制当复诸朝勉思移孝之言益圗竭节之报可
　　澶州明公等归出给空名助敎官告一千道
　　勅某河防之用县官所急苟能佐之弗褒可乎往服茂恩毋忘善守可
　　文思副使李信可左藏库副使
　　勅某并代天下劲兵处也尔以才选佐其军事训练绥辑不失其方有司第劳宜在襃陟稍迁使领之重毋忘职效之勉可
　　皇侄右监门卫大将军仲郃可依前右监门卫大将军黄州刺史特封齐安公
　　勅朕按属籍以观祖宗之世而陈王之后独防且其位不章显朕甚怜之以尔具官某孝友惇谨善守法度爰命襃録以鸿厥庆刺史重任也郡公髙爵也遥领绍建兹谓显休噫唯务学可以正已惟率礼可以保位汝其懋哉可
　　给事中权御史中丞贾黯可依前官充翰林侍读学士知陈州
　　勅朝之近臣朕所优礼入则备台阁之领出则膺翰垣之任委属之重厥惟均哉具官某气质方厚学术雅正操尚不移于流俗论议有益于当世朕方付以宪司之纲纪史氏之笔削而引疾来上请藩自便言念诚至可无俞允俾兼进读之职往分卧治之寄善辅尔体以及吾民可
　　前权知建州节度判官林观开封府开封县主簿苏惟简可并大理寺丞
　　勅某朝廷用举知之法以观人才而荐者数軰以尔亷慎能力有闻于朝予惟汝嘉命进于理官之属勉卒素尚以对休宠可
　　殿中丞魏宠可国子博士大理寺丞陈太初可太子中书
　　勅某等三年之考非有显劳而后陟也尔等并以干力列于事守满歳防课于法当迁益勤所为以圗其称可
　　职方员外郎刘忱可屯田郎中
　　勅【阙】　　　　盐赖其入以佐常度也汝典领其事皆有着效赏之不圗能者何劝进官一等遂正郎位其思宠渥之茂益厉忠嘉之守可
　　比部员外郎张鉴可驾部员外郎虞部员外郎黄延年可比部员外郎秘书丞阎祺可太常博士殿中丞郑一倩可国子博士
　　勅某等郎官博士之秩皆髙选也尔等夙有风力久从仕缀或丞筦州务以佐其长或専莅邑政以寜吾俗并膺襃陟之序毋忘亷辨之守可
　　龙圗阁直学士户部员外郎知永兴军王陶奏医人沈士彦龙圗阁直学士吏部郎中权知开封府沈遘奏医人张宗道可并试国子四门助教不在选限
　　勅某能以方技效其能力皆由乃帅之荐列于成均之属益讲善术毋忝休命可
　　太常寺太乐局七弦琴色色长苏崇道太常寺太乐局箫色色长郑玉可太常寺太乐局副乐正
　　勅某乐之有正所以审音展器以祗厥事也其思所职或毋隳度可
　　兵部郎中充集贤校理章岷可太常少卿依前充集贤校理
　　勅奉常之职掌凡礼乐之事贰卿而治者皆显官也非清望美实不在是选具官某直谅疏达和而有守以学术之茂陞在台阁以政事之敏列于藩服畴其巳试之效宜在当陟之典往服休宠讵烦多训可
　　职方郎中石洵直可太常少卿
　　勅奉常之职掌凡礼乐之事贰卿而治者皆显官也非清望美实不在是选具官某以辞藻践科等以才敏更事向守由郎选之美用任州符之重而善布条教抚寜民俗畴其已试之效宜在可襃之典往服嘉宠毋忘厉益可
　　比部郎中陈益可驾部郎中
　　勅某郎官古之重任也今虽职事去之而其任序之美犹为髙选尔以才效典城临民而条教不烦事以修举进官一等庸示有劝其思所勉以底于治可
　　内殿崇班李宗哲可内承制
　　勅集夫列侍殿墀承传制防非肃恪信谨者弗能任也尔以绩效进服厥官其思勤身有以称职可
　　职方员外郎蔡凖连庠可并屯田郎中
　　勅某等三年之课不待显劳而后陟所以勉人才而进吏治也尔等有文以列于科选有政以服在官守其效于事厥考惟最命正郎位以旌尔伐勉思襃进之意益勤亷辨之守可
　　太常博士刘炳郑先索儒臣可并屯田员外郎
　　勅某等防慎敏给达于从政任职赋事咸以最闻郎官之贰第进一等其务只饬有以为称可
　　羣牧判官屯田员外郎直集贤院王广渊可度支员外郎依前直集贤院充羣牧判官
　　勅具官某夫郎官有副所以贰职賛事也今虽任不如古而位序之美犹为髙选以尔敏于文故陞在清贯裕于才故属之烦使而能慎用刑典参讲牧政克有善效应于陟法其思襃进之重毋忘励翼之美可
　　太子洗马致仕杨揆可殿中丞致仕仍如骑都尉
　　勅某二赦之恩覃及方外况尝仕而老者可遗之哉官勲并进足慰家巷其懋承之可
　　前杭州于潜县令郑汝平恩州清河县令黄萃可并著作佐郎
　　勅某等县令朕所赖以宣化阜民者也勤身从事而无襃陟之典则为吏者亡以劝尔等亷洁祗慎在职有闻兹用荐者之言并进位序其坚而守有以自效可
　　内殿承制李元宾可供备库副使
　　勅某夫诸使之贰虽各有分职而御命赋事则惟所属非通敏彊济岂易当之哉尔忠谨自守勤笃不懈能致其力以克有劳用推迁序之恩且申襃劝之义勉圗效实毋愧宠光可
　　堂后官膳部员外郎魏康可如京使
　　勅某丞相府地密事严凡仕于中者非谨信敏给弗能善也尔以选见用而入无留事出无漏言可谓勤慎矣擢陞使领实徇尔请其思奋厉以答光宠可
　　髙邮军録事参军前监黄州岐亭镇茶酒税蓝舜卿可太子洗马致仕
　　勅某使之必报之古之道也尔谨身从事以至于老故于其退命寘朝位所以嘉勤劳而厉亷耻也往服予命归安尔止可
　　中书主事孟应言可堂后官
　　勅某等仕于丞相府者类必谨洁无过始被推择况董率其下以趋事辨职者乎尔防慎只饬以服厥劳厯年滋多于次当陟其思所以称其所任者惟恪毋懈可中书守阙主事董仲尹张学古可并中书主事中书録事魏黙时士良可并中书守阙主事中书守阙録事许元宾张永年并中书録事
　　勅某等以刀笔簿书给事宰府厯歳滋久奉职不怠防兹员缺咸以序迁往服光宠益思勤厉可
　　工部郎中知制诰王安石可旧官服阕
　　勅三年之防禄之于家而不敢烦以事此朝廷所以待近臣而申孝子之情也若夫既除而从政则下之所当勉也具官某学通经术行应法义衔哀服礼内外竭尽可谓邦之俊良民之表仪者矣朕临政愿治久矣想闻生之竒论以佐不逮其悉朕意亟复于位可
　　大理寺丞髙安可右賛善大夫
　　勅某郊社国之重祀局之有令所以严神事而致蠲洁也尔以大臣子能以修饬选以在位不懈其官进承襃嘉益思厉勉可
　　前国子博士曹振可旧官服阕
　　勅某三年之丧既除而从政古今之通制也尔勤以奉职谨于为礼衔恤终事当复诸朝勉思移孝之言益圗竭节之报可
　　职方郎中晁仲绰可太常少卿
　　勅奉常之职典凡礼乐之事贰卿而治者皆显官也非清望美实不在是选具官某世族之后文雅自进静笃而能力于事和乐而不流其心比録当官之劳用推进秩之典赏以示劝朕所不私忠之为益尔其自勉可比部员外郎王宗庆可驾部员外郎太子中舍赵久可殿中丞
　　敕某防以饬躬敏于从政在职称办防课当迁爰推増秩之恩以厉首公之节益圗效实毋愧宠光可
　　永兴军进士巴奕可试国子四门助教
　　勅某尔讲学敦行大臣之所特表予惟汝嘉命进于成均之秩其帅乃职以经术训导于乡里兹朕之敎亦其助可
　　邵州溪洞融岭镇杨昌盟可银酒监充武溪洞融岭镇勾当
　　勅某以尔保塞自守奕世有劳锡命于朝临长所部帅乃父事毋懈惟勤
　　前行南康军建昌县主簿徐宗臣可大理寺丞致仕
　　勅某国朝之制致为臣而归者必有洁亷之实不絓吏议乃俞其请尔行则应法老不待年进丞理官足慰知止之尚往其钦哉可
　　前内殿承制朱文海可旧官服阕
　　勅某三年之防非有金革之事不呼其门所以尽人情而申子道也尔仕而逢辰丧不违礼命秩赋禄皆汝之旧惟是忠孝之节愈其勉矣可
　　澧州慈利县主簿蔡靖可国子监丞致仕
　　勅某少而服官老而谢事古之道也尔才足以办职智足以知止用进丞列以报尔劳往绥夀祺归敎乡闬可
　　职方郎中冯沆可太常少卿
　　勅诸寺之卿由少列而上皆显官也况考正容典协比雅奏其于事守岂不华且重哉具官某履尚夷粹才猷敏茂在官而能举其职有政以见称于民校其歳成当以序陟其思付畀之慎毋忘报称之勉可
　　准本院帖进纳空名试监簿
　　勅某河之败溢赖茭楗以济应募有输时乃之力徃服初命毋忘善守可
　　前守鄜州洛州县令宋太可试大理评事充天平军节度推官知潞州壶闗县事
　　勅某以敏给之才推择为令在职称办于法当迁列于宾席之聮付以县章之寄益圗善治以渐荣阶可故右武卫大将军化州刺史世胘可赠安州观察使追封安陆侯
　　勅朕承祖宗之训序骨肉之亲生以官列于朝所以缀恩也没以爵于地所以申哀也具官某某被服忠厚造次儒雅在幼而有立志居佚而无流心禀生不庸闻讣増悼兹予赠尔以亷车之华侯印之重尚冀襃渥足慰营魂可
　　东头供奉官杨从先可内殿崇班
　　勅某尔治邑保塞以不扰闻赏劳之科则惟其旧往服殿墀之列且视朝绅之荣当体茂恩益圗来效可给事中充天章阁侍制彭思永可依前权御史中丞充理检使
　　勅御史大夫官废久矣惟中丞实长其府事非操行沈雅可仪于人论议刚眀不阿乎世者恶能胜其任哉具官某质厚而有守和乐而不流器能足以任重风迹可以起顽往持御史之笔见称简直荐分使者之节多所效正夫入拜琐闼于古为重进长宪府如前之审厯选于众无以易汝朕欲纪纲之振修号令之明慎而疾夫流俗之人袭苟简以败官怀阿倚以事上尔其为朕督察以时绳举尚俾予治毋愧于前人之休往其懋哉可前瀛州防御推官充魏王宫大小学敎授公乗髙可大理寺丞
　　勅某有宾画以佐于幕府有儒术以擢佐藩邸所任辄办于法当迁进参理官之属尚専幼学之教善率乃职庸对朕恩可
　　文思副使内侍押班王昭明可右骐骥副使
　　勅某夫入侍轩墀帅属以祗事出守疆场提兵以御侮非吾信谨之臣不以任也尔夙尚忠固兼资才武在职不懈有劳当迁稍陞使领之华尚仍邉守之旧益茂乃绩毋忝朕恩可
　　枢密使淮南节度使兼侍中文彦博曽祖崇逺赠太师中书令兼尚书令邠国公特追封韩国公余如故
　　勅【阙】　　　辅臣始拜率祢而上至于曽庙咸有【阙】褒典縁情昭孝礼莫为重具官某迪【阙】　　　真
　　履洁髙位盛禄不在其身阴功隠施【阙】　　厥后肆乃孙以硕德宿望登冠枢近兹率【阙】进尔以大国之封九原而知尚其歆服可
　　文彦博曽祖母追封越国太夫人宋氏可特追封韩国太夫人
　　勅徳厚者流光徳薄者流卑古之义也今吾股肱之臣宣服宠以克有庙而祖妣之赠不厚何以昭国典慰孝思乎具官某曽祖母某氏蹈履柔则章明内治动必中礼璆然环佩之节居不忘戒鉴兹圗史之训韩之为乐诗人所咏相攸启宇尚或歆之可
　　文彦博祖锐赠太师中书令兼尚书令齐国公可特追封呉国公余如故
　　勅朕惟贤贤之道在任人故有延登之拜亲亲之义贵尊祖故有追贲之封非吾异恩孰备兹礼具官某祖某躬蹈吉徳时称茂士非仁义之术不以宅心非清白之训不以贻后予之元老尔之令孙方冠握机之司宜厚泝源之泽俾以旧秩启兹大封是惟显休足慰冥寞可
　　文彦博祖母追封秦国太夫人王氏可特追封呉国太夫人
　　勅朕眷遇之礼隆于近臣贲饰之恩逮其皇祖乃惟齐体之重实均有后之庆茂典或阙营魂何慰具官某祖母某氏生禀柔懿动循法度深明治内之则休有宜家之问鱼轩之宠顾平生之莫及驷车之庆至奕世而后显进启大国足慰幽泉可
　　文彦博祖母追封鲁国太夫人郭氏可特追封陈国太夫人
　　勅朕縁迩臣之义厚大母之亲生也有以荣之没也有以恤之所以昭宠典而申孝思也具官某祖母某氏明静嫕自闲以礼洁蘩爼而申荐有严宗事佐兰陔之就养克成妇道善庆之报久而益大陈古之建国也兹茂予渥以显尔魂可
　　文彦博父泊赠太师中书令兼尚书令魏国公可特追封周国公余如故
　　勅生有爵命之数没有赠饰之典其义一也今夫人臣砥节厉行而恩不及其身饬躬扬名而泽不逮其亲则在位者何劝焉具官某父某忠肃端厚矢公不懈厯践众职咸有显劳逺业未究以致殄瘁先人之庆至子而发其于追贲之典可谓厚矣虽秩位已至而国号未称其以周之故地启公之封以昭积徳善敎之报焉可文彦博嫡母追封魏国太夫人耿氏可特追封周国太夫人
　　勅夫鼎茵在列不逮养之为难霜露履节未思哀而已感情之常也况我艾之老夙厚诚孝之性不有茂典何以慰其心乎具官某嫡母某氏挺柔婉之质秉幽闲之操动得家节言成妇则克配君子穆如琴瑟之和笃生令人蔚为廊庙之器兹举徽数用锡美封尚歆乃恩永配在位可
　　文彦博亡母呉国太夫人申氏可特追封秦国太夫人
　　勅朕钦命元老属圗防务言念祢宫之配新捐子舍之养漏泉之泽方自兹始凯风之思宜有以慰具官某亡母某氏恵问兰馥柔情玉洁蹈女则而姆教不烦率妇道而家声自正列鼎之奉欢方等于荣禄共牢而致祭俄钦于象服兹举成国之法以重小君之号往告于第尚显厥灵可












　　南阳集巻十六
　　钦定四库全书
　　南阳集巻十七
　　宋　韩维　撰
　　外制
　　都官郎中史瑜可职方中
　　勅某官古之所重也今虽职外徙而位序之美犹为髙选尔体局夷雅才姿敏茂出治州剧事举民和有司第劳叙进其秩祗对襃渥母忘励翼可
　　开封府界提防诸县镇公事祠部员外郎充秘阁校理孙坦可度支员外郎依前充秘阁校理差遣如故
　　勅具官某夫馆阁之臣以文学选而州郡之任由干用进参而委之所以尽人才而济治道也尔辞藻自奋风力兼劭出抚州部政效着闻入按都畿职事修举朝有第劳之典尔宜进秩之拜往服休命益讲善猷可
　　太常博士罗恺可屯田员外郎
　　勅某郎官有副所以贰职赞事也今虽任不如古而位序之美犹为髙选尔辞藻自奋干力兼邵所职輙办有劳当迁往服襃嘉之恩毋忘励翼之美可
　　除名人丁钧可检校水部员外郎充楚州团练副使签书本州公事
　　勅具官某朕宣布庆泽至于幽逺罔不毕逮况尝仕而颠者岂可遗之哉尔前以不谨犯吏议甄叙有典修省无忘可
　　刑部详覆官前守慈州乡宁县令朱温其可大理寺丞依前充职
　　勅某尔以经术之学刑名之习选以试职详慎有闻兹予命汝以理官之丞往即旧服其悉乃议毋爽厥中可
　　中舍致仕裴禹锡可殿中丞致仕
　　勅某郊祀之恩覃及方外况尝仕而老者岂可遗之哉尔谢从政之劳享知止之尚进参盾省足贲家巷往其钦哉可
　　前信阳军録事郭允恭可许州别驾
　　勅某尔勤以服官老而谢事进领别乗足慰知止之心归安而家母忝予命可
　　河北转运使兵部郎中沈立可太常少卿差遣如故
　　勅奉常之职典凡礼乐之事贰卿而治者皆显官也非清望美实不在是选具官某体局夷雅才资敏邵入参司防之领见推肃慎出分将漕之任以时趣办课之来上法当迁序用进华聨俾仍旧服其圗忠益之效以对襃陟之典可
　　太常少卿权知夀州王端可光禄卿知夀州
　　勅九卿之任亦重矣所以上佐天子统理众务以成化阜俗者也今虽事去诸寺而位号之美犹为髙选具官某儒雅自奋风力兼卲参综铨筦出领州郡而能甄收有法条教不烦録德第劳宜在襃陟兹用进尔以光禄之秩往即旧服善抚吾俗毋替乃勤可
　　故内侍省内东头供奉官李用希可赠供备库副使
　　勅某谨信自持勤笃匪懈被恩未拜遭命不融嘉乃似续之言锡兹贲襃之典升贰使领足慰尔魂可
　　彰信军节度使检校太尉同中书门下平章事判许州张升奏亡母刘氏亲侄刘鼎可将侍试将作监主簿
　　勅某朕均布庆泽加异辅臣奏任之科通内外族之请汝以修谨进服厥恩勉于廉辨称是光宠可
　　降授守少府监沂州陈古可光禄卿
　　勅夫忘人之过记人之善古圣王所以博尽材以成天下之务也朕甚慕之具官某雅有才卲久宣忠力间由使者之任往承帅臣之乏而不咸之议兴于乃僚无实之语于予听用置于理俾思厥咎朕宣布庆泽追念旧劳命复官次之华升莅藩维之重毋怠初守以对寛恩可
　　景灵宫使保平军节度使同中书门下平章事曹佾妻普安郡夫人张氏可进封崇国夫人
　　勅朕成祀郊丘均庆方外乃眷外家之戚既命诸朝爰洎中阃之贤亦荣于室具官某妻某氏性资沈嬺体度闲和夙蹈圗史之规不烦姆教躬羞苹蘩之荐休有妇仪虽汤沐疏封副笄锡服而言德滋茂位号未充其开彻国之恩以懋宜家之美往服襃宠讵假训言可国子博士种谔可左藏库副使殿中丞种诊可洛苑副使
　　勅某等尔父世衡智略威信有古良将之风朕遣使行邉询求其后而谔洎诊咸以才武克嗣其世予惟汝嘉并进于诸使之贰分防兵屯若夫服防之制则金革之事所不得避也善继乃父之志勉卒功业髙爵厚赏朕不爱焉
　　两京左藏库副使谭徳润曹偃可并文思副使文思副使宋继垣可左藏库副使
　　勅某等朝廷甄叙才能参干事局考覈切最曲备科条务为不私以示有劝尔等学通军志躬服吏亷或给事禁局见称谨信或列职邉部夙着勤劳并推进秩之恩益茂圗忠之报可
　　前永州东安县令栁天经可大理寺丞试秘校前权知楚州团练判官侯叔献可著作郎
　　勅某朝廷谨铨综之司以校吏劳明举任之法以通人才悯焉惟士大夫失职之为忧而尔之功状实在陟典往服厥位其思所勉可
　　都官郎中李顔可职方郎中
　　勅某郎由正员以上皆显官也今虽职事外徙而位序之美犹为髙选尔雅自修饬敏于施设任职从政咸以最闻有司第恩叙进其秩祗对襃渥益厉乃勤可职方郎中杨仲元杨申可并太常少卿
　　勅某奉常职业之华贰卿位序之重非进以文雅服在清要者盖不以授焉尔早列士林寖更郎选治迹之敏得之民言课等之优达于予聴不有襃陟何慰勚劳毋薄平进之恩益勉方来之效可
　　屯田郎中判吏部南曹李孝孙可都官郎中差遣如故
　　勅某文昌诸曹之务率外徙他局而存其法者惟吏部为多尔以名家子实贰其政而甄叙考核不失其平第劳进官则有旧典往服厥位毋替乃诚可
　　阁门通事舍人王光祖可西染院事使兼阁门通事舍人
　　勅某夫典视省闼之仪临纠畿服之政皆时之显使也尔惟详练故鲜违礼惟敏给故靡留事歳比其课予嘉乃劳升联贰使之华益思官守之恪可
　　利州路转运使司封郎中杨寜可太常少卿差遣如故
　　勅某奉常职业之华贰卿位序之重非进以文雅服在清要者盖不以授焉尔早列儒科兼资吏干临长州部条教不烦佐治都畿狱讼无枉兹举官聨之峻用増使领之雄往服茂恩益圗善最可
　　司封郎中充秘阁校理判登闻检院林徳可太常少卿依前秘阁校理差如故
　　勅某九卿之贰皆显官也而奉常职在礼乐于务为大故选授之体又加重焉尔志尚恬约文辞敏洽典校篇籍是正居多使治章政幽逺毕达览善课之来上举华聨而副驾往服襃陟毋忘勤厉可
　　江南东路转运使尚书祠部郎中充集贤校理王可尚书刑部郎中制
　　勅某朝廷于官吏之升陟金谷之登耗惟部使者之为听其于倚属可谓厚矣尔以春秋之义衔命于外而赋事行政亟以最闻予惟汝嘉命进于刑司之属徃节旧服毋懈惟勤可
　　邕钦州沿邉溪洞都廵检内殿崇班姚明可内殿承制
　　勅某邕管地接蛮徼且有瘴疠之虞尔以服金革督盗贼为任可谓逺且勤矣故朕悯然増秩
　　光禄卿知夀州马从先可秘书监差遣如故
　　勅天下无事羣臣奉职以累日课者皆至大官朕于士大夫可谓无负矣具官某仕以儒学名有吏干操尚不移于亷约风绩尤彰于惠利最等来上兹用汝嘉秘丘之秩雅号华重往服厥位其知所称可
　　比部郎中董夀可驾部郎中驾部员外郎于觏可虞部郎中屯田员外郎上官凝可都官员外郎太常博士林英可屯田员外郎国子博士李存贤可水部员外郎比部员外郎杨希元可驾部员外郎
　　勅朕悯官职之劳而虑才者之久郁于外也故命有司比三嵗之课而序升之尔亷端之实见于行已敏给之问发于临政进位一等以示有劝若忠与勤则尔之所自勉也可
　　武康军节度使李端愿奏医齐居明可试国子四门助教不拘选限
　　勅某助教儒官也尔以方技之学进服厥位惟慎而恪以克钦荷可
　　皇兄右骁卫大将军雷州刺史宗晖可懐州团练使皇兄右骁卫大将军白州刺史宗辅可磁州团练使皇兄右骁卫大将军琼州刺史宗衮可温州团练使皇兄右骁卫大将军连州刺史宗晟可光州团练使皇弟右骁卫大将军藤州刺史宗博可楚州团练使皇弟右骁卫大将军龚州刺史宗琼可真州团练使皇弟右骁卫大将军横州刺史宗愈可饶州团练使皇弟右骁卫大将军汀州刺史宗隠可隰州团练使皇弟右骁卫大将军漳州刺史宗绰可虢州团练使
　　勅昔尧亲九族舜惇叙之化流于天下朕甚慕焉具官某某禀明之姿服信厚之教志尚儒术克有成徳躬蹈礼节讫无流志惟休嘉之问滋着而襃显之义未称其陞团练之领用壮盘维之望益务忠笃以承休显可皇兄右骁卫大将军洺州防御使宗谊可明州观察使
　　勅夫亲之欲其贵爱之欲其冨古之通道也非属近而德备者畴克当之哉具官某英茂夙成渊和自得躬大雅之明为宗室之表仪内竭忠纯参翊龙兴之运旁推信厚雅符麟趾之风位之未隆情则非称宜上卫军之节进升防使之车噫处髙而不危在宠而益戒时乃素尚讵假训言可
　　皇弟右领卫大将军宗治【原】宗荩【阶】宗胜【丹】宗楚【复】宗祐【邵】可并逐州刺史
　　勅国家席灵长之庆享众多之祥乃兹宗藩并成徳器不有崇陟之典曷明惇叙之厚具官某卓尔而才温然其气参内朝之崇式壮表仪服诸卫之联寖更时序宜举展亲之典俾陞刺部之荣茂对渥恩益勤忠履可皇子行太子左清道率府率宗汉可右骁卫大将军
　　勅朕承祖宗丕显之业嘉邸第蕃滋之庆宜有渥典时先茂亲具官某务学向方服善知训温懿而成裕渊厚以凝姿率职官方未优于敦叙陞荣环列用示扵襃崇无忘慎修以荷成命可
　　皇兄右骁卫大将军濮州防御使宗肃可和州防御使
　　勅朕惟前世敦叙宗族屏翼邦家所以教民睦而笃亲惠也式布宠命以光戚藩具官某禀信厚之风动而虑善躬淳良之行慎而履谦荐更武卫之劳早奉内朝之例爰举茂典载甄雅猷俾正秩于戎防示承休于庙庆噫襃陟之典既朕有加寅恭之诚惟尔无废乃服厥位朂哉自勤可
　　皇弟右骁卫大将军道州团练使宗翰可依前右骁卫大将军徳州防御使
　　勅朕奉遵鸿绪思展茂亲载隆襃进之恩式洽纠绥之美具官某蹈和袭庆迪美知方陟环尹之资内聮朝位峻军团之命外假使麾疏寝宠蕃率履弥谨爰増防遏之秩用示懐柔之仁往仪圗之以称我宠可
　　前行汾州团练判官傅天翼可著作佐郎
　　勅某议者以仕进之广滥也故谨铨叙之佐而艰其升擢之路尔克亷辨以无罪悔第叙劳进秩则仍旧典当体慎泽益圗忠服可
　　屯田郎中知筠州董仪亡兄俛可赠试大理评事
　　勅某尔之弟仪不忘训抚之恩纳所当迁以易赠典朕嘉尔之能友其弟而仪之所为协于悌顺故以理官之秩加贲泉隧尚有知者其荣享之可
　　守温州瑞金县尉文勋可特授处州缙云县令
　　勅某盗发不得有常罚获者顾可以不赏欤县令朕之所重也尔以劳处其知自勉可
　　故左屯卫大将军致仕綦仲宣遗表男前供备库副使綦元亨可西京左藏库副使
　　勅某朝廷録仲宣之劳没而不忘尔嗣其世以亨休宠善帅防制往安而家益思移孝之圗且为从政之报可
　　太常博士俞瑊可屯田员外郎
　　勅某仕以辞学名有干力间縁亷按之举遂罹诖误之文颇淹嵗期未进资等朕惟观过有道举材为先擢贰郎员式旌课吏往服襃嘉之渥毋忘毖慎之思可尚书祠部郎中杜千能可依前充三司盐铁判官
　　勅某举山泽之人校军国之用而盐居其多则贰职賛事以登司防之府者其选可以不慎哉以尔知略明具才资頴发宣布民治蔚然有声按平刑章文无以害若夫移敏给之用厉饬勤之意以商利者岂不裕哉往祗厥官毋忘而守可
　　崇仪副使王汉卿可左骁卫将军致仕
　　勅某度才而受任量力而知退士君子审已者之为也尔克蹈之斯可嘉已升冠卫军之领往从乡闬之逰式旌久劳且慰冲尚可
　　皇叔故右神武军大将军凤州团练使承嘏可赠安州观察使追封安陆侯
　　勅亲之俾其贵故有爵命之文没则申其哀故有赠饰之典此先王所以立爱自近而成化于逺也具官某襟度冲雅才资茂美躬服睢麟之化信厚夙成日防翔凤之朝饬勤匪懈天不憗遗朕用防伤襚以亷使之章齿于通侯之籍尚有知者往其钦哉可
　　侍卫亲军马军副都指挥使起复云麾将军贾逵可金紫光禄大夫利州管内观察使侍卫亲军马军副都指挥使
　　勅出处之端斯可见事君之道予夺之柄亦以谨驭臣之方我推茂恩国有彞制具官某禀刚严之气挺明果之才训士本于在和料敌长于应变向罹陟屺之戚勉服衽金之劳外摠戎昭故特假将军之号内申孺慕兹不忘孝子之心逮奄毕于终防宜一还于旧秩往钦渥典益厉精忠可
　　皇兄右屯卫大将军克愉可依前右屯军卫大将军昭州刺史
　　勅朕承祖宗之宪厚骨肉之亲命官而不责以事所以全爱也计考而叙进其秩所以示宠也具官某袭是庆善挺然秀頴幼服仁义之训遂为全人入循孝弟之规靡有过事宜即卫军之领进兼刺部之荣当体渥恩益勤令德可
　　皇太后亲堂侄供奉官曹讽男旼皇太后亲侄西京左藏库副使曹谈男晭可并特授将仕郎太常寺奉礼郎
　　勅某朕致孝慈闱加恵戚苑乃眷忠劳之裔雅多翘秀之才匪推茂恩奚示隆礼升备容官之属益昭世阀之光勉勤令猷毋替淳则可
　　淮南江浙荆湖南北路都大发运使右谏议大夫马仲甫可依前右谏议大夫充天章阁待制髙阳关路都总管兼安抚使兼知瀛州军州事管内劝农使
　　勅天章处禁垣之秘盖本朝隆儒之职髙阳负邉闗之阻实前世用武之地畴若二任我圗兼才具官某学问疏达干力遒举问咨试可之效荐付使委之烦而驰所至列城之治为修汛舟而上中都之用以给朕惟访对之任重绥御之才难辍于南服寄以北道噫简而严可以振骄惰寛且恵可以安疲羸毋狃于常以易而守可
　　尚书祠部员外郎知制诰知谏院兼判司农寺邵亢可依前尚书祠部员外郎知制诰兼太子右庶子
　　勅太子国之本也本正则国安矣若夫明徳义以渐其美陈法度以弭其过使言动注措一入于正者非尔左右賛翊之臣乎具官某学问通经术论议明国体率其素修之善见于充蹈之实入备藩邸使吾儿有仁孝之名进登谏列勉朕旧【阙】


　　惟纳忠告扵不回曰正与安将尔是托尔其懋哉可頴王府翊善齐恢可守尚书左司郎中依前直昭文馆兼太子左谕徳诸王府记室参军尚书司封员外郎直集贤院陈荐可工部郎中依前直集贤院兼太子右谕徳
　　勅唐制左右谕徳掌谕太子以道徳其内外庶政有司为规讽者随事而賛谕焉则官其官者其选可以不重哉以尔恢清慎亷正不失其常以尔荐质直笃厚可以任事而或入道经训或賛为书记使常有懋闻繄尔能力属储闱之肇启择郎曹而并登夫语道者非序而安取论徳者惟行之为勤毋或易言以坠予训可















　　南阳集巻十七
　　钦定四库全书
　　南阳集巻十八
　　宋　韩维　撰
　　外制
　　太常寺太祝张昭奭可大理评事
　　勅某乃祖以方厚亷正实相仁庙登格于治惟其子孙之济美在着位者朕所不忘也往钦厥官毋坠淳则可西头供奉官常用之可右清道率府率致仕右侍禁李防可率府副率致仕
　　勅某古之仕者量其可任则受至于不能而止所以逺殆辱也朕嘉斯人之徒故于谢事而归者必増秩以遣之往钦茂恩以安末路可
　　殿中监致仕王绰孙男遘可试秘校
　　勅某朝廷不忘乃祖之劳于事也加厚宠渥以荣其归汝承厥恩服在仕缀勉自勤饬毋忝而家可
　　屯田员外郎致仕李景长男条可试将作监主簿
　　勅某仕而归者吾皆有以优宠之尔之服官由乃父请毋易所事以忝厥家可
　　尚书左司郎中直昭文馆兼太子左谕徳齐恢可右谏议大夫充天章阁待制尚书工部郎中直集贤院兼太子右谕徳陈荐可尚书刑部郎中天章阁待制尚书司封员外郎兼太子舍人孙永可尚书工部郎中天章阁待制皇太子侍读尚书兵部员外郎孙固可尚书工部郎中天章阁待制皇太子侍读尚书祠部员外郎直集贤院孙思恭可尚书刑部员外郎充天章阁待制余竝如故
　　勅朕始践祚既施恵于羣臣以次迁矣而吾东朝之官率德秉谊以申賛翼第劳均赏宜有加等具官某笃学敏行时之彦士先帝所申以辅冲而能讲道经训推明法义开谕朕志日以熙广厥勤茂焉宜进位序列于近侍以昭美实诗不云乎无言不酬无德不报汝其懋哉可
　　西京左藏库副使带御器械李元方可庄宅副使
　　勅某夫属櫜鞬奉弓矢以待命于侧者皆吾亲信才武之臣劳而不圗何以示劝尔给事省闼素称忠谨衔命邉服亦克彊济有司第课宜在襃陟进位一等于秩为重往佩予渥益笃乃勤可
　　龙圗阁学士吏部郎中权知开封府沈遘可右谏议大夫余如故
　　勅朝廷优侍从之臣盖有常秩慎诤谏之选未甞轻授兹得名彦爰沛茂恩具官某易直而不阿明果而能防秉笔西掖文雅见称握节南夏豪猾知畏间咨畿甸之任参以狱市为寄而几案之前无留事棰扑之下无寃人逮美课之上闻举华联而付畀若夫在职而思称因事以为讽尔所存也朕有望焉可
　　虞部郎中知沂州晏寜亲姊故节度推官李壸妻晏氏可特封靖安县君
　　勅某氏尔之弟寜笃同生之恩愿纳官秩祈锡尔宠朕甚嘉之兹启邑封之大以为闺闑之荣徃绥夀康益懋柔可
　　故工部郎中充天章阁待制许元亲侄琳可试监簿
　　勅某侍臣之没其遗嗣若近属皆有以优恤之由旧典也汝防厥恩进服在位惟恪以克钦荷可
　　东头供奉官张着可内殿崇班
　　勅某治狱之官上所慎檡尔为之满歳以无罪悔襃叙有格进列殿墀往服茂恩益圗善效可
　　太常少卿祝正辞可光禄卿
　　勅九卿尊官也王者所与圗议天下之政以成化阜俗者也今虽任不如古而秩序礼等犹为优显具官某仕以辞学官有治迹厯载滋久第劳当迁夫位髙者圗报则难禄厚者赋事宜称益励乃节毋忝朕恩可
　　端明殿学士兼【阙】　　　　　　　　　部侍
　　郎充【阙】　　　　　　　　　　　前尚书吏
　　【阙】　　　　　　　　　　　学士知【阙】
　　勅夫圗议于【阙】　　　　　　　　　　　　　命温
　　雅者非【阙】　　　　　　　　　　　得我名彦【阙】
　　之选号为博洽备【阙】
　　践于阁台久劳于藩翰不有襃
　　异曷章眷倚其兼秘殿之侍兼备清庙之访若夫练达于故实制作之逺体皆汝之【阙】　　　言可
　　【阙】　　　　　大夫右谏议大夫【阙】知【阙】
　　集贤院沈遘可特授依前右【阙】　　　　林
　　学士知制诰判集贤院
　　勅吾之【阙】　　　　首政事之【阙】内之则冠翰墨之选
　　【阙】　　　　　　左右者岂能胜其任哉具【阙】
　　逸发用英茂之实而为世髙选参典诰之任
　　而有古遗直往莅藩服入尹畿甸而风力章于已试绩效烂而可纪防禁员之乏使属庙议而咨访辍于浩穰备我严近噫与闻密议奉扬训防惟端慎可以禔身惟温雅可以华国勉服休命益伫善犹可
　　尚书工部郎中知制诰充史馆修撰蔡杭可特授依前尚书工部郎中充龙圗阁直学士集贤殿修撰知定州
　　勅定为北道要镇万兵之所屯集诸将之所禀决倚属之重选任之艰非有以厌羣议而副朕心者盖不以轻授具官某知厚有守明果多通究观前载之言烛知当世之务早事官邸备罄忠精逮升掖垣尤多隆益辍于书命之重付以剖符之行噫延阁近聮可以罄论思之美价藩重任可以申绥御之才往钦茂恩方伫休绩可枢密直学士给事中傅求可特授依前给事中充龙圗阁学士权知开封府
　　勅唐臣有言曰辇毂之政务先弹压盖大众之所居方国之是则浩穰难治威爱是兼爰咨尹正之明以首风化之地以尔具官某质厚有守和易不流邉阃外条屡观能于烦使禁涂营职久进宠于迩聨向【阙】　　时才甞摄治于京剧权衡不挠枹鼓沉声爰加甄擢之私式伫肃清之效召自朔塞妥之神畿繇枢斗之华资陟河龙之秘序无替前效庸称茂恩可
　　翰林学士兼侍读学士右谏议大夫知制诰充史馆修撰王珪可特授依前右谏议大夫翰林学士兼端明殿学士翰林侍读学士知审官院兼充史馆修撰散官如故
　　勅朝【阙】　　者【阙】过髙学士之选非夙尚文雅久次华要虽有积日之勤莫兼数职之重兹我茂典属之俊臣具官某姿度靖夷才猷敏邵学博而善知其统文丽而不忘其要而自入直辞禁进侍经席深厚之训为国光辉法义之言广朕闻聴不有优拜曷章异礼宜参秘殿之列益重清庙之访噫考近傅之课则有献可替否之责论太史之法则无虚美隠恶之过益厉乃职以副朕怀可
　　皇兄右骁卫大将军卫州刺史克孝可依前右骁卫大将军髙州团操使
　　勅朕博选师儒之官教授宫第而宗室之俊以业成告者相继而上不有甄异何以示劝具官某英悟之禀实自童丱典学循行长而益茂有司言汝通诗书之义十八以上著论之美等在第四考艺按格宜见襃表其以团结之任増壮卫屯之领噫道进而不止则广宠至而愈戒者安勉思训言毋怠厥始可
　　卫尉寺丞孙公亮崔庶可并大理寺丞
　　勅某羣臣之在职者虽无显然之效阅嵗如格则类迁之所以劳其勤而勉其忠也尔惟辨亷以见襃陟其务奋厉益圗功最吾当有以待之
　　权提防河东路刑狱公事尚书都官郎中毋沆可尚书司封郎中差遣如故
　　勅某河东外控疆场之阻内摠郡邑之广吏杂文武俗兼夷汉尔以才选受使者之任而能底慎庶狱澄清列城可谓有劳矣进官一等以示襃劝益懋嘉最且有优陟可
　　著作佐郎知蔡州汝阳县事周演父抟可特授守大理评事致仕
　　勅某父某演也抗言于朝愿以所受移于亲庭朕嘉其为有孝之道故以理官之属命汝归老往安厥养以绥夀宠可
　　著作佐郎知蔡州汝阳县事周演亡母赵氏可追封灵夀县君
　　勅某母某氏演也抗言于朝愿以所受移宠于亲朕嘉其为有孝之道故以邑君之封贲尔泉隧尚有知者其荣享之可翰林医学南州三溪县主簿厐梦得可少府监主簿依前充翰林医学
　　勅某汝只事于外元祀之恩未之及也进秩叙阶实用初诏其懋承之可
　　光禄寺丞致仕臧永锡可著作佐郎致仕如骑都尉
　　勅尔援再赦之恩请命于上国之信令法宜从与参被爵服之华益为乡党之宠可
　　特勒停人前职方员外郎王亨可都官员外郎
　　勅某尔不谨前已犯有司之议亦既惩责俾思厥咎赦宥之法湔叙有科徃服寛恩益厉而守可
　　阁门通事舍人周永清可充西染院副使兼阁门通事舍人
　　勅某本朝推保任之恩汝縁以升仕缀上阁有宣賛之任汝为之有职劳而且干力办彊音制清举阅歳滋久第课可嘉进贰使领之华往防邉屯之要只服荣渥益厉精忠可
　　翰林医官使勾管本院公事沈遇明可防易使兼翰林医官使
　　勅某汝帅痬医以效其勤有年矣而吾贵臣愿以任子之泽移进尔秩朕重违之夫执技以事上者兼领他使非典制也往钦异恩益讲善术可
　　皇城使内侍省内侍押班张若水可忠州刺史依旧皇城使内侍省内侍押班
　　勅某盖能者不劝则怠劳而见知则悦此先王所以推本人情广施恵于下也以尔给事宫省着忠朴之称服勤疆场有明课之畧阅歳滋久赏不自言用兼刺举之荣且资宿卫之谨尚悉乃力毋旷朕恩可
　　东头供奉官杜宗象可内殿崇班
　　勅某国马之数歳息而无害者善养之也尔帅圉人以效其力而功状应格法宜有迁往祗厥官益厉而守可马藏族蕃官副都军王尾可本族都军主东谷寨外尸族蕃官军主归惟永可本族副都军主并银酒监武
　　勅某尔世保疆陲夙懐忠义愤兹狂敌扰我候人贾余勇以直前被重疮而益奋载嘉诚节特示赏恩当体眷懐益圗勲效可
　　河北转运使太常少卿沈立可依前太常少卿充集贤院修撰知沧州
　　勅提兵要制邉剧者必有加职之授所以示宠而重威也式圗俊良奚吝襃渥具官某敏于闻见雅自约修内足羣书多眀于义理久更众职并着于事功宜辍将漕之筹进司论撰之笔宣我条诏为国翰垣噫惟寛恵可以得民和惟严庄可以正师律毋易乃事则罔所愆可礼宾副使知沂州靳宗臣可崇仪副使知麟州
　　勅某云中据代地之要以扼敌冲兵符所寄常慎其选以尔雅抱武畧乆宣忠力绥御民俗条教不烦训齐军戎纪律甚设故超授使领往临所部毋贪利以生患毋狃安而纳侮惟静而胜时乃之功可
　　皇城使李绥可充利州刺史仍旧皇城使
　　勅某官某益为西土重镇而利其咽喉也故佐守典武事者得预便冝之论临制其道选属之慎莫非其人以尔沉勇不暴眀足有断衔命奉使着敏给之称剖符临戎得绥静之体故因旧秩加授刺举之节以遣之噫惟察人情在微惟辑军政在和往只厥官毋替朕命可安化上中下州北遐镇部押进奉器械三班差使防光落等二百五十人可竝银酒监武
　　勅某尔守在荒遐生而敦固效其戎械之献安厥溪篁之居有嘉款诚爰示襃宠益坚忠顺以答恩灵可虞部郎中张齐古可比部郎中文思副使宋经可左藏库副使供备库副使时定可西京左藏库副使
　　勅某等筦之司国所頼以足用也能使课入之数充旧贯而有加者非敏给彊济勿能办也尔等初用才举终以最闻赏劝有科迁陟惟旧往钦加秩之赐益励首公之圗可
　　尚书吏部侍郎参知政事赵槩可特授特进尚书左丞依前参知政事加食邑五百户食实封二百户仍赐推忠协谋同徳佐理功臣
　　勅朕遭家不造赖士大夫之力获保宗庙以临海内大赉之泽既周洽矣而辅弼之臣未襃人其谓朕何具官某惇徳敏行邦之硕老参翌机务出入两朝猷为献纳厥绩良茂肆用进秩申以蕃数惟是忠固之守谟明之益时乃之素讵假训言可
　　检校太保同签书枢密院事陕西四路縁邉宣抚事兼权判渭州郭逵可特授光禄大夫检校太傅使持节邠州诸军事邠州刺史充静难军节度观察留后同签书枢密院事差遣如故
　　勅朕荷先帝遗业以临士民之上所以托重而任力者不在一二执政之臣乎第劳疏恩宜有加等具官某端厚沉劲济之敏给升賛机筦出抚邉部纳忠宣力厥勤茂焉故用留务之印申以宠数即授于军中惟其报国之大方御戎之上策皆汝素讲讵假训言可
　　翰林学士兼端明殿学士翰林侍读学士右谏议大夫知制诰充史馆修撰王珪可朝请大夫给事中依前充翰林学士兼端明殿学士翰林侍读学士知制诰充史馆修撰加食实封二百户龙圗阁直学士尚书工部侍郎充集英殿修撰何剡可刑部侍郎依前龙圗阁直学士充集英殿修撰龙圗阁学士右谏议大夫唐介可给事中依前龙圗阁学士加食邑五百户食实封二百户龙圗阁直学士给事中张掞可尚书工部侍郎依前龙圗阁直学士加食邑五百户食实封二百户龙圗阁直学士尚书刑部侍郎吕居简可尚书兵部侍郎依前龙圗阁直学士进封开国公加食邑五百户食实封二百户枢密直学士尚书刑部侍郎李参可尚书兵部侍郎依前枢密直学士加食邑五百户龙圗阁直学士给事中权知开封府傅求可尚书工部侍郎依前龙圗阁直学士权知开封府加食邑五百户食实封二百户龙圗阁直学士尚书吏部员外郎赵抃可尚书户部郎中依前充龙圗阁直学士加上防军进封开国侯食邑五百户
　　勅朕遭家不造赖士大夫之力获保宗庙以临海内大赉之泽既周洽矣而吾侍从之臣顾可以勿襃乎具官某直谏可风亮节是式底其忠嘉绩用休茂见器昭考以属朕躬故于嗣位之始加厚宠秩所以推先志示隆礼也若夫谠言忠谋以佐不逮则朕之所虚宁而俟也往其懋哉可
　　澶州观察使王素可检校司徒充青州观察使加食邑五百户食实封二百户郓州观察使刘涣可检校司空充陜州观察使加食邑五百户食实封二百户
　　勅朕获以躬嗣守宗庙之重实赖岳牧羣后协心底力以克有济蕃卫之美阙而未録朕甚愧焉具官某率徳秉义以陪王家勤劳经营绩用休茂更镇右地申之渥典所以报也钦服予命益厉乃诚可
　　端明殿学士兼翰林侍读学士龙圗阁学士吏部尚书知大名府上柱国王拱辰可守太子少保依前充端明殿学士兼翰林侍读学士龙圗阁学士加食邑五百户食实封二百户余如故
　　勅朕获以躬嗣守丕业实赖公卿庶尹相协于内岳牧羣后承卫于外兹我大赉厥赏惟均具官某体局庄厚猷为敏肃有文以光我典策有政以壮国藩翰率是忠荩自竭两朝之间计其履阅独出诸臣之右贰东宫保安之职仍北门居守之重申以藩渥是为异数噫落止之政方切于倚毗钦哉之命毋忘于只服可
　　蕃官德顺军静邉寨剥波族都军主扒令征亲男祝扒可银酒监武充本族军主
　　勅某尔父纠帅其族为国捍邉老不忘忠请子自代今予所以命汝者皆乃父之旧善继其事毋替厥勤可
　　某试秘校守黔州彭水县尉
　　勅某向以蓺文寘于科等防婴亲恤久格朝恩宜及援琴之辰俾列防书之局往参邑治其慎身修可
　　越国长公主奏大方脉医人李宗元可试国子四门助教不理选限
　　勅某汝以方技给事主家览邑司之抗言即成均而命秩钦服荣渥益茂乃勤可
　　光禄寺丞钱参可大理寺丞
　　勅某近臣之子能自修饬以称职闻者朕皆宠嘉之所以劝能而勉不及也尔之功状应于陟法往服新命益圗报称可




　　南阳集巻十八
　　钦定四库全书
　　南阳集巻十九
　　宋　韩维　撰
　　王邸记室
　　上皇帝辞避第一表
　　伏奉制恩进封臣颖王加食邑一千户食实封四百户者坐叨厚享固夙夕之靡安进服嘉襃曾嵗时之未及敢贪渥洽以重腼惶【中谢】臣闻周疏同姓之封惟公爲大国汉分二等之爵以王冠诸侯岂专厚于恩亲实兼崇乎功德自兹厥后亦莫不然伏念臣生也甚愚长非加敏猥凭积累之庆超被偏特之私握节奉藩上不能扶德施化垂髦就学下无以发身成名此其所忧外实非慕敢谓诞扬明制更启大邦食兼户邑之多事出公侯之右施于贤哲尚或难居况在稚防岂宜虚受伏惟天地之量日月其光回尧舜之聪明循汉家之恭慎重惜高爵以待非常之材收还渥恩用合至公之议使臣安处旧秩益讲多闻长承玉色之欢兹实刍怀之庆
　　上皇太后辞避第一表
　　优隆之命遽发于清朝防弱之姿遂叨于成国内顾材之不称进即宠而未安【中谢】臣闻周辂同姓之封礼存厥制汉防三王之立史载其文皆所以敦固宗盟承卫王室苟非令德曷对盛仪窃念臣雅乏才称数防天幸顾复之爱实自于垂髫趋拜之年已叨于赐履典学昩始终之戒就养乏左右之勤坐收安荣日积兢畏岂谓朝佥过渥天秩屡加推爵等之高品为第一校邑封之大户以数千敢忘苟得之羞自取疾颠之惧伏望皇太后殿下加怜孺质留聴瞽言特开金玉之音俯徇刍荛之志顾义所在少裁门内之恩不私其亲庶符天下之义
　　上皇后辞避第一牋
　　诏发外庭恩疏大国任非宜称理有开陈【中谢】窃念臣托体虽高降才甚薄荷坤慈之鞠育沐天施之涵濡早在稚龄已跻近列未周嵗琯再启真封于就养无毫发之勤而受赐有丘山之重此而叨据人其谓何伏望皇后殿下濬发徽音密禆睿思矜怜弱质收寝渥恩仍旧贯之居尚其克荷仰内德之助庶获少安
　　上皇帝辞避第二表
　　剡章列恳诚不足以动天批诏谕怀德有容而如地敢殚愚説更冒聪闻【中谢】臣闻无基而厚墉者必速其倾不稼而取禾者非得之道故爵以加贤为不忘禄以当劳为至公质于前修时乃通议臣以冲幼之质防陋之材猥凭国灵升被宸渥任兼将相之重位列公侯之前静言及兹良以爲愧敢冀大廷之制更疏广地之封真赋陪敦幸恩加厚而况宗室之老尚众或阙旌崇仲氏之齿相差所宜均一朝虽异数臣则何颜伏望皇帝陛下运独见之明发非常之断容羣臣之中义先大道之爲公收其悃诚赐以矜允倘过误之赏不由臣行则幸觊之风将自兹息
　　上皇太后辞避第二表
　　金辂疏封惭非德致绨囊抗请亟以诚闻未回纶綍之颁徒积冰渊之惧【中谢】国家义先敦睦恩极褒崇赋禄命官竝均于宗室正名考礼莫盛于亲王比缘品秩之特隆久旷嵗时而不讲而臣赖天之幸逢时之休猥以极陋之姿而膺甚盛之典内乏美质敢当临定之号名前申至诚实冀上还于印绶伏惟皇太后殿下懋明母道登翊圣期多阅祖宗之旧章慎言爵禄之公器傥其成命不以遂行庶在贻谋使之毋忝誓勤礼养仰答慈怜
　　上皇后辞避第二牋
　　奉藩不称疏爵过优敢以爲安而自取戾【中谢】窃念臣禀生极陋逢世寖昌教虽谨于诵学仅通于简牒椒门就养曷少报于劬劳槐禁申褒已过叨于宠渥比上还恩之奏少纾冒贵之惭未奉俞音靡寜悸魄伏望皇后殿下柔明委鉴仁恻动怀因进见之清闲或助言于悃愊倘从志愿遂回天聴之高期竭孝勤仰答坤慈之厚
　　上皇帝谢表
　　章御于前虽列诚之已至诏除之下顾反汗而无从进服宠嘉内深惶悸【中谢】窃念臣材非天挺学不时通特缘冢嫡之私曲被圣神之眷抗寿街之对曷少补于聪闻从胄学之游未兼明于善道岂谓伏遇皇帝陛下受天贶祐为世治安发扬上主之宏模摛显先帝之休烈宣布睿泽沛然川流讲修旧章森然毛举曾是渥典靡间下藩彻成国以大其土疆疏多邑以增其户赋位席之重地亚鼎槐仪服之隆饰兼金组仰惊误宠之厚窃揆渊衷之防将非尊主者必逺其陛廉固国者或先于根本因令防稚遂玷显崇臣敢不只佩训言进图术业审诸侯之孝力致其勤非圣人之书不接于虑尚无祗悔以累至公
　　上皇太后谢表
　　涣然之命莫获于终辞蕞尔之躯实惭于虚受【中谢】窃念臣材非美邵天与惷防幸防积德之休获在冡孙之列入则密侍有承颜之欢出而燕居享闻道之乐顾外慕之靡暇何过恩之敢希不谓诏发广庭封疏大国邑蒙多子之盛户有真食之饶揆报效之微没身安致仰光灵之大何日以忘此葢伏遇皇太后殿下启佑邦图保寜宸极体坤道之善载务极仁恩当圣统之绍兴助宣庆泽乃如孱昩亦克霑防臣敢不慎厥身修戒于宠至捐口耳之近学服恭俭之永图尚纾尤违毋负训育
　　上皇后谢牋
　　力布忱辞命莫收于纶綍进承渥典惧不啻于氷渊【中谢】窃以有子之亲惟王之贵位序合以为重仪节从而遂隆开府以壮其第居备官以谨其事守匪徳之懋其孰曰然而臣忝冒之声久闻于稚齿开敏之誉无益于前时天恩嵗加礼秩日厚内无负荷之实窃有非任之忧此盖伏遇皇后殿下庆发郃阳风行潙汭奉清间之对忧在进贤推均一之心施于命子臣敢不上承防指逺览经言念膏粱之易流引韦而自戒冀无颠溢仰累柔明
　　劄子
　　臣准阁门告报亲王遇降麻后未迎授及已迎授未谢逐日起居在垂拱殿殿前司员寮后入并阁门使引臣以愚稚过叨睿恩方具辞免以安悚侧所有逐日起居仪式乞特降圣旨指挥阁门且依旧班賛引取止上皇帝乞指挥阁门且依旧班賛引第一状
　　右臣准阁门告报亲王遇降麻后未迎授及已迎授未谢逐日起居在垂拱殿殿前司员僚后入并阁门使引寻具劄子陈奏乞依旧班賛引伏奉批降圣防令依阁门告报者列恳中宸方冒还于渥涣讲仪上阁俄参举于故常理有未安义难苟黙窃念臣早由穉龄巳玷近班未更嵗琯之华遽启国封之大顾臣劳之何补惭子道之无闻辄戒罔功愿收成命愚衷慤至方仰徯于俞从宠数优隆敢进当于相导伏望皇帝陛下曲成深忍特谕攸司恭辨色之趋俾仍于旧次推从欲之赐特寝于渥恩庶包容之至少安危惧谨具状奏闻伏候勅防
　　上皇帝乞依旧班賛引第二状
　　诏函申谕藩邸増荣拜受之初陨越于下臣闻非其人者官不可以虚受无其位者礼不得以妄行盖古今之常然宜上下之交慎臣切以防陋过叨宠灵辄引分以自惟遽抗章而上达私怀虽至宸聴未回顾奉朝之礼不修敢安于处岂疏国之封未拜可窃其仪伏望皇帝陛下监观厥诚临定其当格有司之常议措孺子于至安庶获申前之所闻终期防上之加察




　　南阳集巻十九
　　钦定四库全书
　　南阳集巻二十
　　宋　韩维　撰
　　王邸记室
　　贺两府转官状
　　【缺】

























　　南阳集巻二十
　　钦定四库全书
　　南阳集巻二十一
　　宋　韩维　撰
　　王邸记室
　　上皇帝辞避第二表
　　宠章横被辄抗牍而有陈慈防俯加俾造庭而只受审非其任敢已于言【中谢】臣闻位以録德则朝廷尊禄以食功则臣下劝盖在上所用以厉世于法不得以假人傥非慎行实乃虚受窃念臣禀赋防弱遭遇休明邦土之封旁兼于异数第室之授前讲于多仪无功而受劳者之褒在幼而享成人之奉顾虽甚陋岂不或思而况早侍清光亲薰盛德与闻满假之戒颇识羞恶之端尝惧妄为违于至训敢安苟得自取多言伏惟皇帝陛下躬履干刚系兴圣统表显功德不以其私重惜器名惟慎厥始岂容孱质独此冒居幸特寝于过恩庶曲全于公体荐诚以至固允是期
　　上皇太后辞避第二表
　　囊封慤至方尘乙夜之观诏防丁寜难缓景风之拜重惟忝据敢辍终辞【中谢】窃念臣始自髫髦觕亲简毕闻诗礼之训虽切于钦承阅仁义之言实惭于允蹈仰赖抱孙之爱不责成人之风佩服兼金组之华封崇极茅土之贵身虽防幸颜则包羞而况王朝宣力之贤森然而成列宗藩秉德之彦卓然而在庭彼其位序之间顾出稚防之下俯而载揆实所未安伏望皇太后殿下靡间刍言少留衡聴质于图史之旧慎乃名器之公察臣至诚全国大体倘遂回于宠渥期益竭于孝勤
　　上皇后辞避第二表
　　虽殚危恳莫回帝渥之优敢布尽言实赖母慈之厚内惟干冒良积兢惶【中谢】臣闻亲之欲其贵者人之常情爱而教以义者古之善训非惟劝戒之及此实亦成败之昭然臣早以顽疎出于顾复就学无时敏之誉处身乏少成之资过防显恩陞备迩列常惧盈满自贻颠覆之忧敢于宠荣复有觊觎之念伏望皇后殿下敷宣隂教之暇进见刻漏之间濬发微言密囘茂典明明柔德允符图史之规断断愚衷获舒负乘之惧
　　上皇帝谢表
　　冒陈危恳荐渎于慈帏申谕至怀曲形于温语顾虽非据敢不钦承【中谢】窃以裂土分茅王公之盛典拥旄被衮将相之盛仪阶以明其有加品以重其所视以至勲封赐之甚渥盖出褒优爵德齿之未尊岂宜膺受而臣素非敏识仅达幼仪躬定省于晨昏未申孝节谨诵于春夏曷究善猷遽当异数之封崇实惧防躬之陨越伏遇皇帝陛下绍承景命奄宅丕基睦九族之亲用端风化厚诸侯之礼以劝藩维在臣何功亦此均宠臣敢不上勤养志俯察放心引章绶之华时思其称奉防书之戒日见之行庶罔后羞或图少报
　　上皇太后谢表
　　恳表上闻期辍上恩之误训辞垂饬俾停来请之烦局蹐奉承启居惶愧窃念臣才非世类幸适逢时荷慈幄之顾怜即治朝而延拜疏第土之重爵正厥邦封奠栋宇之宏居异其室处逺廉高陛虽示有尊凿阯益墉大虞必覆此葢伏遇皇太后殿下德惟天纵道以时行奉先帝顾托之言力安宗社及上圣纂承之始益广藩垣不然在臣何以获此臣敢不审富贵长守之术以仁义不足爲忧造学之原必逢于左右语道之序无失其后先庶乎寡尤永以克荷
　　上皇后谢牋
　　慤奏屡闻慈宸靡亮继垂温谕俾辍终辞奉典册以周旋顾服章而震悸窃以长而出阁俾从师傅之游利以建邦将托翰垣之寄服公之衮者图其任秉将之钺者司其忧盖繄参建于事功非以苟爲于荣耀伏念臣幸缘庆绪过窃宠章每惟伐辐之讥益重负薪之愧乏半言而补国敢自谓劳兼四责以在躬其何能称此葢伏遇皇后殿下禀静专之德对熈洽之期文定厥祥致六宫于柔顺母取其爱遇诸子以平均臣虽至愚恩亦下及敢奉智能之戒益图忠孝之勤尚不愧于所防亦何足以云报
　　上皇帝乞免中书礼上表
　　宠私过隆惶悸无措【中谢】窃以宰相视事之始其礼甚严贤者逢辰之荣莫此爲大操笔而揖俨居廊庙之尊内谒以趋倾动搢绅之列苟非盛德奚可滥当臣幸遘昌期躐登近位越从稚齿加拜大封论报称之功乏毫毛之可纪享褒崇之典顾面目以何施伏望皇帝陛下回知子之明不假人以礼垂谕中诏停寝上仪庶安反侧之忧无坠满盈之戒
　　上皇帝谢赐生日物状
　　蓬矢讲仪爰记廼生之候槐宸加赉猥兼惟错之名只荷光灵伏増惶悸窃念臣禀材薄陋托体高明幸防庆善之休曲荷睿仁之眷进承襃显顾涯分之已逾仰报劬劳曽锱铢之未效敢谓至慈曲被蕃锡荐临骈然器币之多副以马裘之美观瞻骇其荣耀奉养得以安娱此盖伏遇皇帝陛下惠顾宗藩宠绥孺子奉祖宗之常典极君父之深恩今日所防窃愧桓荣之稽古何等最乐敢慕东平之处家
　　与两府辞避书
　　宠章隆特材効蔑微遽干留令之诛辄上还恩之奏未防可报敢即寜居窃念某猥以孱质托于盛际荷上仁之顾育窃膏泽之涵濡纡组怀金实自胜衣之嵗析圭拥节更加出閤之初参宰路以疏荣视傅仪而増秩无功而享劳者之号不事而有食焉之资虽知异数之爲优诚亦多言而是惧伏望某官开廊庙之语参翊于圣谋导朝廷之恩必符于公议倘辍已行之命是安非据之忧
　　回枢密富相公辞免书
　　肃奉王纶进司民版官仪増峻士论胥谐伏惟某官茂德对时宏猷加逺练达之久多识于朝章赋纳之间参决以经义实祖仁义以兴至治之功乃升枢庭益见大忠之効而况勲伐之盛上所自知礼秩之隆人不谓防遽形珍牍曲谕谦怀殆非防弱之敢闻徒亦恩勤之是佩
　　回同州观察谢状
　　比者误膺宸制进启邦封俯揆朴鲁防稚非称兼印绶者四五实愧厚颜抗章牍于再三莫回盛典此盖某官夙推雅义旁借诲言务封殖于冲微实导扬于渥涣先垂庆问益仰谦防衔戢之深言谕奚既
　　谢两府
　　宠灵优洽位号显隆俯揆厥私莫知攸处窃念某禀生极陋逢世寖昌因缘日月之末光防被雨露之渥泽年方佩韘爵已冠于公侯学不通经任遂兼于将相绾印绶者四五益愧厚颜抗章牍于再三莫回盛典虽以时而膺受顾何德以持循此盖某官翊亮存诚佥谐借议振国章之稀阔导天施以平均因令稚防遽玷褒録属日防于庆侍阻前布于感悰企悚之深言谕奚及
　　回郓州安抚相公
　　窃审茂膺典防参总钧枢伏惟庆慰恭以安抚相公器质端重识虑渊通处贵而敦好礼之风在乐而有恤民之志坐分藩契政以最闻出秉将旄兵由静胜果被宸章之渥进聨宰路之华侧聴朝佥实均邦庆顾裁诚之未暇辱流问以见贻其在怀藏曷胜敷叙
　　谢皇太后笏记
　　性非早悟学未博通频年倂冐于宠襃惟日不忘于惕厉此盖伏遇皇太后殿下祥开天妺道着母仪厚宗族以强周壮国藩而辅汉因疏渥洽遂及冲微臣敢不务近端良力探经艺尚冀孝忠之两立少酬教育之万分
　　囘谢伯父商州太傅
　　伏审恭持使节肃凝神轩虽感慕之在怀谅保绥而协吉岂图隆眷遽枉珍函载披冲挹之言第切悚惶之抱
　　回谢婺州郎中书
　　比者叨奉朝恩猥兼阃制坐窃麾旄之寄徒愧宠灵出分符契之行属当才彦讵期隆眷特枉华缄勤挹所加铭佩爲至
　　谢聴彻论语赐物表
　　闻孔氏之记言仅终篇目举周官之颁式俄对宠光顾视缺然奉扬惕若【中谢】窃念臣器能凉薄识虑惷顽幸闻教于过庭获执经而就傅嵗防在易学不加通一贯道之至精讵明大畧三絶编之爲久曷着防勤岂谓皇帝陛下仁极矜怜义敦劝奬不取汉庭之训抑于未成苐循阙里之规与其能进爰加之赐以厉厥修仰戴恩私殆勿胜于山岳勉图术业期有底于渊源
　　冬至回宗室书
　　窃以气囘阳律斗位子辰迎日景以命祠亚嵗仪而讲会伏惟某官才高胄学望重宗藩夙敦信厚之风克壮隆平之运适丁令序宜纳纯休先垂庆问之仪第切悚惶之抱
　　回门状榜子书
　　一阳兹始百福是膺猥沐隆私特垂华谒悚惶之至敷叙奚殚
　　冬至贺慰笏记
　　晷运推移日南长至伏惟皇帝陛下绍兴圣统钦奉天端谨厯象以迎长运化功而理物膺干纳祐与天齐休【贺】
　　日月易流荐经长至伏惟皇帝陛下追慕摧割圣情难居敢望勉抑哀怀俯循礼制臣无任恳切悲怆之至【慰】
　　节候
　　仲冬严寒伏惟皇帝陛下圣躬万福
　　皇太后慰及节候并同前
　　皇太后殿下道该博厚化洽柔明茂循图史之规隂布幅员之祐保干纳祐与天齐休
　　皇后依前
　　皇后殿下协宣内治参翊上仁德近着于宫帏化遂形于海宇配干纳祐与天齐休
　　谢赐陈书表
　　校雠絶五日之疑刋镂极一时之妙仰承颁赉第切腼惶【中谢】洪惟列圣之御图率以右儒而爲治大启禁府充牣于秘文旁延硕生是正于讹説苟片言之可采殆只简而不遗嗣有成编达于聪聴臣愧微术业叨被恩私家有赐书遂窃古人之美身无择行敢遵先圣之言
　　回枢密王侍郎披告书
　　窃审肃奉制恩入参机务侧聆之始窃抃于怀伏惟某官典学渊通秉心端亮茂德隆于仍世休问蔼于一时书命掖垣王言惟允执宪辇毂邦路以清葢盛业之发舒实上仁之柬记进承渥典良惬公佥辱过谕于珍函顾何施于末议仰钦冲挹第切愧惶
　　贺枢密王侍郎书
　　窃审肃揆刚辰茂膺賛册伏惟庆慰恭以某官挺直方之操蕴和惠之风奥学贯于道真大虑经乎王体鸿文丽藻蔚为台阁之光忠言嘉谋隂増社稷之重圣神乃眷防宥是毗翘闻隆益之多用副佥同之旧属拘藩制阻奉宾仪欣悚之深敷谕奚及
　　年节贺皇太后笏记
　　皇太后殿下圣质坤柔仁心天挺饬帷房之制务尽于肃雍服图史之言不忘于谦畏保干纳祐与天齐休
　　皇后
　　皇后殿下德配睿明体侔博厚教天下之顺大正于嫔风推门内之恩广申于母爱配干纳祐与天齐休
　　谢王舍人书
　　窃审被擢宸廷陛聨禁掖伏惟庆慰舍人秉心端亮蕴学渊通才周事物之微文宜典册之用方钦真选遽辱华缄雅志未移仍枉惠然之顾忠诚不已重申益者之言佩服之深衔悚兼至
　　谢赐隋书表
　　疑谬刋除博尽诸儒之説本真流布永孚万世之传只被宠颁伏深荣惧【中谢】窃念臣早从佩韘爰预执经性匪开明殆勤于师説学不加进以重于亲忧伏惟皇帝陛下如地有容自天推爱曲成以顺物之理善诱以尽人之材发内府之藏用新其闻见阅前人之迹俾得以鉴观顾臣颛愚被训有素誓服勤于简毕期卒业于诵
　　谢同州观察惠宫学记书
　　详延儒彦讲论艺文逮华构之落成刋信辞而谨始钦承嘉惠窃幸荣观愧佩之深言谕奚及
　　上皇帝谢赐生日物帛
　　宸慈曲被爰记厥生诏目下临猥加以赐仰承眷抚第切震惶【中谢】窃念臣性本颛防才非敏给幸觏天飞之庆获参庙立之荣仰合劬劳曾锱铢之未效进承宠渥顾涯分之已逾岂谓皇帝陛下道大溥容仁深善贷霁威严于子舍均异礼于侯藩特降使华厚将篚实饬文羁于上乘制重器于中金奉不赀之恩顾难其称推欲报之意期尽厥诚
　　上皇太后
　　慈怜已厚恩锡载蕃蹈抃以还腼惶交集【中谢】窃念臣幸縁庆绪获对昌辰观不刋之书曾微进益带无功之绂常惧满盈敢期中禁之严俯记左弧之始斥马裘之良美极金币之珍丰惕若以思其何能致此葢伏遇皇太后殿下道隆将圣爱笃诸孙务推博厚以敦仁不以孱微而废礼拜赐之重奚啻于丘山图养之勤敢忘于夙夜
　　上皇后牋
　　良裘善马之用珍币宝器之藏极尽宠荣继以惶悸【中谢】臣早承训育函荷襃崇裂土分封猥列诸侯之右析圭命爵实均三吏之聨顾称效之靡闻惟谴呵之是惧岂谓皇后殿下俯矜童昩专厚母慈务恢山薮之容密道云天之施宠其生日贲以恩章誓坚孝谨之诚仰报劬劳之德
　　进谢恩马状辞
　　祺祥肇启曲简于清衷使指下临猥加于蕃锡敢效左牵之献少申下报之诚仰冒严颜靡寜悸魄
　　回相公李太尉披告本
　　窃审近领使旄出分藩契钦闻庭告允协朝佥防惟某官育德渊和秉心方毅学通家法之善武洞军志之微启迪上聪居多于谠论职司兵要时赖于壮猷矧惟渥洽之恩特出睿明之眷讵期冲槩曲示珍函顾成命之已行岂讷辞之敢议永言钦佩奚谕悃悰
　　回李太尉再披告本
　　荐枉珍函曲将雅意顾谦冲之虽厚岂昩弱之敢闻伏惟某官戚苑高才侯藩硕望方略之美不坠于家声议论之精有裨于国体久格交旌之授屡形抗牍之言甚非所以将顺眷怀奉承宠委幸以时而受拜兹有望于当仁企祝之深敷颂奚及
　　回许州判府相公本
　　窃审肃揆休辰只膺显册朝推优礼士协佥言伏惟某官道济神明气函忠厚论议不阿于当世风操有激于羣伦进退以宜盖得大臣之正安危所属益隆主上之知承嘉命之已行在鄙怀而良慰方修庆礼遽枉华缄载钦冲挹之风第切悚惶之抱
　　回枢密吕侍郎披告本
　　窃审奉膺明制进筦繁机侧聴褒嘉实増抃慰伏惟某官器函敦大虑达精微蹈一德以不回贯百为而毕给坐分藩契方俗用寜入总计筹邦财以阜乃眷本兵之重实参基命之严若时谟明惟允佥属辱珍函之遽及顾末议以何施载味防冲徒增悚戢




　　南阳集巻二十一
　　钦定四库全书
　　南阳集巻二十二
　　宋　韩维　撰
　　奏议
　　议祫享虚东向位状
　　臣等窃以宗庙之尊太祖者所以叙亲明统襃显功德也叙亲明统则必正其本襃显功德则不可私其人此圣人以义断恩立礼而爲之极也由祢以上皆祖也皆则孰主而尊之曰始封曰受命曰有功非是三者虽属之尊且亲不得当也是天下之公法也子不敢丰于其父臣不敢厚于其君故尊太祖之道礼之大者有三于庙则百代不迁于天地之祭则爲配主于祫享则位东向商以契周以后稷其毁庙之主皆出太祖之后故其礼顺后世太祖之上复有追崇之庙故其礼疑所以诸儒论议不一然大扺不过三义一则直推见庙最尊之祖即唐颜真卿韩愈欲以献祖居东向之位是也一则以追崇之祖别庙而祭全太祖之尊即汉之太上皇魏之处士晋之府君唐之献懿是也一则以太祖尚在昭穆虚位以待自魏晋以下迄于隋唐及本朝故事是也推最尊之祖者既非始封有功之君亲尽则毁于圣人制礼之意殆恐不然别庙而祭者虽爲变礼未可遽行于今其间惟虚东向之位于礼似近何也在礼父爲士子爲天子葬以士祭以天子葬且不敢厚其父况敢以天下之公法易其祖之位乎周礼党正饮酒一命齿于乡再命齿于父三命不齿且人臣尊父族尚不敢与之齿况在天子乎乃欲以追崇必毁之主加于万世不祧之祖乎臣等再详三者之论考于圣人之礼俱未合也直以最尊之主居东向之位是欲求礼之情虚东之位以待太祖是欲守礼之文者也然而礼之情难见情一失则礼从而丧矣礼之文易守文在而圣人之意或可存也夫惟达礼之情文者然后能作此魏晋宋齐隋唐之君及我艺祖神宗所以谦让而不敢决也臣等以谓宜如祖宗故事虚东向之位便
　　论温成皇后不当立庙疏
　　臣闻忠臣不爲畎亩之逺而辍其图报之心圣主不以刍荛之贱而易其纳善之虑故下靡不尽之情上无或遗之防臣位虽微贱然以讨论载籍参议典礼爲职窃不自薄有爱君之言惟陛下少加聴览臣伏见国家为温成皇后立庙备三献官设五时之祭金石牢具一依宗庙臣上求礼经下循本朝故事皆所未有不知当时谁爲陛下画此谋者臣闻孝惠皇后太祖皇帝之正配也其没也即陵构殿嵗时所祀不过常馔而已其后方得列于皇后别庙元德皇后真宗皇帝之母也其没也别庙而祭自尔羣臣请升祔相继先帝慎重其事不敢即从至于十年而后许之今陛下一旦奉嫔御之主庙而享之与祖宗等稽于先王之礼则不合求之本朝之事则非故搢绅之士无所诵説下民观之不知所化甚非太祖真宗慎重典礼之深防也伏惟陛下即位以来凡所兴造必问于遗训而咨于故实稀阔盛事靡不毕讲今又将以孟冬吉时亲祼宗庙修大祫之礼盖祫者序昭穆正尊卑之祭也所宜罢斥不端昭示大顺以成祀典之美而陛下以奉祖宗者已之臣妾亦得享之非所以致隆极广孝恭也臣愚以为宜因此时发德音诏有司使议温成皇后之庙有不如礼者一皆裁去以明陛下不私后宫专奉祖宗之意使圣朝典制幽昧复光宗庙神灵欢欣顾享此盛德之举也陛下不可不加圣意焉昔汉文帝幸上林袁盎引却慎夫人之坐以明妾主之义前史书之烂然不忘今崇建庙祀甚于上林之坐僣拟祖宗非特妾主之别陛下圣德过于汉文毋使愚臣不得申袁盎之志
　　贴黄二道
　　陛下若以温成皇后久在左右不忘轸悼则嵗时遣宫嫔内侍厚加祭奠亦足致其恩意何必僣用礼典取讥后代此于温成皇后非有所益而于圣德爲损不细陛下即位以来动循礼典未尝有此过举臣愿陛下特奋神断使有司得从改正以全盛德之美臣父子受国厚恩实欲以此少申补报幸不以臣位下而弃其言也
　　再论乞施行状
　　臣所领职以同知礼院爲名礼有不正知而不言则非朝廷所以命臣之意而失臣所以事上之理也故敢不避诛殛而言诚见温成皇后庙乐特器僣比祖宗稽之礼经则先圣之所不道质于故事则本朝之所无有臣窃闻其时臣下有以唐武惠妃事上惑聪明者惠妃之没虽尝立庙然至乾元之后祀享即絶葢自当时已知其非礼岂足爲圣朝法哉臣近奏疏愿因亲祫宗庙特诏有司裁损其制以全陛下广孝爱礼之美章御累日寝而不下臣窃惑之陛下毋谓数楹之屋两簴之器施之未损于治葢圣人所以异等威明风教以观示天下者礼在于此也如不以臣言爲信则并臣前章付中书门下使大臣参议事有可采伏乞早赐施行
　　司徒杜公諡正献议
　　司徒侍中刚重不倚明果而断秉事君之直节有保民之大德爰初服官以讫谢政职无大小事无剧易必竭其力不爲苟然任提防刑狱屡决疑讼人以不寃治铨审官法明选公吏至谢赇不受开封号难治为尹者类以击断无壅爲声至公居之又以其余力惠绥民人畿甸歌之在二府引义献纳有大臣风采私谒幸恩法所不可者一切裁罢闻人少善称道如不及至论国事而有曲直虽平生厚善不爲毫髪假借故其进而相也天子恨其用之晩退而老也士大夫惜其去之速公虽家居上尊礼焉比薨三迁其官爵至封国爲公赐予劳问之使嵗月不絶呜呼可谓善始令终者矣谨按諡法清白守节曰正文贤有成曰献迹公所以当大位享大名始终尊荣人无间言者亦其树立所从来逺始诸父与公分财所得钜万悉推不受以予昆弟之贫者及富贵无声乐妾御之好居处被服如始仕惟其治身报国之不足是以爲忧故其德业所就章章如此諡曰正献不亦宜哉
　　赠太师兼侍中陈执中諡荣灵议
　　执中幸得以公卿子遭世承平因縁一时之言遂至贵显皇祐之末天子以后宫之丧问所以葬祭之礼执中位爲上相不能总率羣司考正仪典以承答天问知治丧皇仪非嫔御之礼追册位号于宫帏有嫌建庙用乐逾祖宗旧制执中白而行之曾不愧惮遂使圣朝大典着非礼之举此不忠之大者闺门之内礼分不明夫人正室疎薄自绌庶妾贱人悍逸不制丑声流布行路共知此又治家无足言者夫宰相所当秉道率礼以弼天子正身齐家以议百官执中不务出此而方杜门深居谢絶宾客曰我无私也我不党也岂不陋哉谨按諡法宠禄光大曰荣不勤成名曰灵执中出入将相以一品就第可谓宠禄光大矣得位行政不爲不逢死之日贤士大夫无述焉可谓不勤成名矣请合二法諡曰荣灵
　　论陈执中諡荣灵书
　　臣闻尊卑亲疎贤不肖之辨所以立人伦也礼者所以维持人伦使不斁败之具也朝廷之位庙寝之制车服之数金石俎豆之容皆其章也章不明则尊卑亲疎贤不肖之分乱而人伦斁矣故有天下者不可不先礼也窃见国家受命百年而郊庙之位尚有未正朝廷之仪尚有未尊祭祀婚葬车服之等尚多不备所以然者患在弃礼而任人情也夫礼所以撙节人情使一于正今任人情而废礼是以民俗无羞恶之风士大夫寡廉譲之节制度虽烦而下不率法禁滋密而奸不胜盖有当先而后宜举而废者矣伏惟皇宋至陛下比之于周成康之时也方当修起废坠兴造礼乐以成一家之制而典章之失甫有大者此臣所以不得黙也臣闻温成之丧陛下疑所以处中夜令就陈执中第问之明日遂发丧皇仪由发丧而下礼之大不可者有四夫皇仪者先帝先后之所尝治丧也虽宫禁给使之人知其不当处而处之矣大不可一也皇后者上配宸极乃天下之母也位号至重岂容僣渎中宫在上而发册殿廷且以后礼送之大不可二也乐禁之内大祠用乐者备而不作大祠者非天地日月则宗庙社稷也而杀厌其礼大不可三也殿而不庙不备四时之享者奉孝惠皇后之礼也孝惠皇后者非他太祖之正配也犹以爲未足而立庙用乐遂与祖宗等大不可四也别庙四后章惠皇太后不立忌日久矣缘此而立之事已施行頼陛下圣明采谏者之言复止不然此又大不可一也臣伏思温成皇后虽册位号其实陛下之后宫也今以尊奉后宫而渎臣主之分杀天地之祀僣祖宗之礼窃料此非陛下本意何以言之臣伏见陛下谦俭寅畏谨于事神笃于奉先于祠享常礼之外过自抑损以极孝恭不宜有此盖当时臣下莫爲陛下正言者陈执中位居师长无一言之补夫当国谋事而至于渎臣主之分僣祖宗之礼可谓乖刺矣生既窃陛下之爵位以厌其欲若死又得美諡以成其志是执中终始获幸而独留非礼之名使后世有以议陛下也臣不胜愤懑谨因其家请諡责其大节之失以荣灵加之盖言其宠禄则厚而令名不立也其义欲使天下知爲臣当尽忠事君当以礼又使阿谀窃位之臣知生虽苟一时之荣而死不免万世之戮不然议虚名将朽之骨臣何独爲此区区也且諡者周公所作万世之公法也臣之所言天下之公议也陛下宠待大臣亦巳至矣而使有司得以万世之公法天下之公议贬之亦天下之至公也伏惟陛下幸聴臣言以成天下至公之法岂不大哉臣备位礼官凡仪典之违阙得以讨论又大臣之薨卒者得秉笔为议以善恶諡之皆臣之职也义有所在不忍缄黙
　　论陈执中直降勅諡恭第一状
　　臣近与孙抃等议故太师侍中陈执中之諡论有异同遂具状申中书门下臣以谓朝廷且将复下有司使议执中所以得諡恭之状然后决其是非遽闻降勅考功以恭字爲定臣伏思之不胜皇惑臣以荣灵諡执中者正谓责其废礼不恭失爲臣之节而朝廷遂用恭法此臣不得不惑也臣闻孟子曰责难于君谓之恭谓以难行之道进于君而勉之也孔子曰恭近于礼逺耻辱也盖礼之意非恭不立而恭不近礼适足以招耻辱也书曰官师相规工执艺事以諌其或不恭邦有常刑此言治古之世自公卿大夫以至百工各以其职諌有不如此谓之不恭也执中备位宰相遭遇明主若以仁恕临下赋事行政惟大臣是咨惟古训是式前代人君之所难陛下皆易之此诚人人自竭尽之秋而执中内怀阿倚苟援不正之说僣渎大礼尚不能成明主之易可谓责难乎陛下中宫在上而妃嫔之没治丧发册近在殿中此虽宫省使令之人犹知其不可执中尚不能及使令之所知可谓近礼乎有司上孝惠祠殿之比不享不乐罢斥其议而遂僣祖宗之制执中表帅羣司纵不能逺复治古各以职谏而首自乱礼此又常刑之所不赦也且恭之法曰不懈于位夫位以宅才才以治事苟事之不治虽修洁其衣冠庄严其色辞终日危坐无少懈之容何益哉执中犯不恭者三而顾以恭爲諡如此则是諡法可废而官守无用也夫设法而至于可废命官而同于无用臣愚不识朝廷处此于义何当伏望陛下亟诏有司格勅未行复令礼官得尽諡恭之説然后并以臣议下尚书都省集百官参定臣论有少屈退伏妄言之诛诚无所恨
　　第二状
　　臣近两上章论故太师侍中陈执中不当諡恭事至今未防朝廷俞允窃闻勅在考功有司以不应常法未即奉行故敢复进其愚説臣闻圣人治天下所以得人而用之其大法有五士之处也则教育之其将进也则辨论之其已仕也则较其功罪而升黜之既没也又作史以纪其善恶制諡以着其贤不肖所以教育奬劝耸惧者如此故士之爲善也固其逺恶也凡在上者总其才而用之此天下之所以治也后世苟简教育辨论之法既荡然矣作史制諡止以备官而不责其实至于升黜则非有成可考或举或废各因其时在上者方患才之难得官之不修不知所以教育奬劝耸惧之法不立也臣请以执中一事明之夫执中学问之不讲义理之不达而遂至贵显此教育辨论已废之验也既位宰相首乱国典渎尊卑亲疎之义而优游寿宠以一品自终此升黜不行之効也今臣区区欲加公议于已然之后而同僚不以爲得朝廷不以爲善径黜其论不少加参考此又备官而不责其实也所未知者但史官耳若史官又废其守则是圣人之法都尽矣方今风俗頽靡百职隳惰谓宜力加振肃以消因循之弊而乃夺有司之职使不尽其法退至公之论使不极其理臣恐非朝廷之福也伏惟陛下观圣人制法之意鉴后世苟简之察当今之所宜急使有司不失其职公论得有所立非臣之幸实天下之幸甚
　　论陈执中諡乞罢礼院第一状
　　臣近议故太师侍中陈执中諡者盖悼典礼之沦斁愤臣节之不立伤官法之久废区区之心实欲以此少佐治体一奏议而见黜三上章而不报此皆在臣愚议论浅薄不足以感动天聴臣既不能爲陛下守职而尚窃俸入以礼官爲称臣实耻之伏望圣慈特许罢臣礼院除一外任差遣庶图民政上报国恩
　　第二状
　　臣近以守官无状尝具陈奏乞除一外任差遣未奉圣旨不敢自安臣诚至愚岂不知循往旧之迹则易处附众多之议则见从持寛假之计则寡怨然而不为者葢以爲所守者朝廷之官不敢縁私而废所论者圣人之法不忍与俗而迁今臣既不得少申所职而尚冒居其任则是臣于官有不能守之罪于义有不能去之责伏惟陛下爱养臣下全其名节幸哀狂愚使有自处之地臣不胜至愿
　　第三状
　　臣累具奏陈乞罢礼院除一外任差遣至今多日未防处分臣所以喋喋而不敢遂已者诚恐礼官论议之轻有司法制之缺罪由臣始伏乞朝廷检会臣近进二状早赐施行










　　南阳集巻二十二
　　钦定四库全书
　　南阳集巻二十三
　　宋　韩维　撰
　　奏议
　　乞询问讲读臣寮状
　　臣幸得以史官侍左右记言动窃见每开迩英阁召近臣讲读经史陛下未尝一发德音有所询问遂使执经者不得极其説秉笔者无所载其美巳事而退莫不俛黙有不自得之意臣窃惑之臣闻傅説有言王人求多闻时惟建事事不师古以克永世匪説攸闻盖治天下者必先于建事欲建事者莫重于师古欲师古者莫急于求多闻然则今之所谓讲筵者陛下之所以求多闻也尧舜圣帝必先稽古三代令主皆有师傅之官坐论道义尔后德薄不能如古然至于欲治之主亦莫不以此爲急汉高祖初得天下感陆贾之言知不可以马上治之毎奏新语篇篇称善光武数引公卿郎将讲论经理夜分乃寐唐太宗命学士杜如晦等十八人更直阁下降以温颜与之讨论经义此数君者岂乐勤苦而徇虚名哉诚以治天下之要莫不出此故功业隆于当时声名流于后世非其幸也其道以致之也朝廷自宰相以及羣司率以职事进退所言皆目前常务而又迫景晷不得详尽其理迩英阁者陛下燕闲之所也侍于侧者皆献纳论思之臣陈于前者非圣人之经则厯代之史也御闲燕则可以留漏刻之永对侍臣则可以极咨访之博论经史则可以穷仁义之道祸败之原起而行之则上可以爲尧舜三代之君下犹不失爲汉高光武唐太宗也然非从容降接则无以尽臣下之情非往复研究则无以见圣人之奥非力而行之则不足以追前古之治陛下于此三者似未尽之此臣所以不得不惑也至于羣臣亦皆惑之议者以为陛下向在亮隂惟于咨决政事有不得已而言耳其余可得而畧也今礼制终毕臣下倾耳以聴玉音语曰时然后言陛下之言此其时也臣虽不敏请秉笔以竢干冒天威臣无任惶惧战越恳激之至
　　乞亲谕使人救济饥民状
　　臣窃闻去年开封府界并陈蔡许颍等州歳各不熟入春以来民困尤甚朝廷虽发仓廪转米谷以加赈赡而死者不可胜数其甚者至于遗弃幼穉号哭道路骨肉之间自相噉食僵尸暴骸所在狼籍闻之可爲伤痛臣日夜思念盖赈救之道有所未尽以及于此州县米谷之不积一也官吏无恤民之心二也饲养失处置之宜三也朝廷虽发仓廪而陛下未尝亲谕恻怛之意遣使临视四也羣议籍籍窃怪陛下勤政爱民日昃不倦至于细务莫不曲加处分而于此事未闻德音有所矜防意者陛下未知其详与臣闻羣议且久每欲上闻以越职爲惧而止今前去二麦尚有数月而死者日广臣诚不忍陛下赤子遭逢仁圣之君不得防被其泽而无告以死臣虽越职得罪犹不敢避也伏望圣慈特诏执政择爱民干事之吏十数辈召见便坐喻以忧劳愍伤之意令分使州县察视流民先具见存及死亡之数与守令救济之状以闻然后与转运提刑知州通判等同共疾速商量如何处置救养可以全活民命比至麦熟合用米粮防何如何营救不至乏絶不幸死者所在官爲掩瘗毋得暴露凡此诸事皆许入马铺驰奏陛下与二府大臣朝夕图议苟国家之力可及至者无不爲也如此则庶防斯民渐有生路不然三四十万之众至四五月之间皆填沟壑矣臣闻天之所以祐命人君者将以牧民也君之所以享尊极者以有民爲之下也民之所以欣戴其上者以能保安已也陛下即位之初宜有以固结天下之心而副天之所以祐命者无急于此也臣愿陛下力行之干冒天威臣无任涕泗激切之至
　　论救济饥民劄子
　　臣窃闻今春畿甸及京西州郡百姓饥死者甚众访问盖是州县官不早爲体察存养致百姓流去本土转更失所所至州县既无储蓄之备比至劝诱人户及奏闻朝廷得物救济流民巳是饥困又处置散给饭粥或失所宜更致枉害人命近闻河北京东两浙诸郡被水灾者不少若止因循旧体必定百姓复罹此祸伏望圣慈特降诏书丁寜戒勅诸路转运提刑及州县官吏上下共公询问饥困之人早爲赈赡毋令至于流散不幸转徙者转运提刑爲差官引导令就州军多方救养仍具施行次第闻奏朝廷至时遣使察视其当职官吏有善设术畧使居者不至于流徙流者不至于亡仍议以户口人数量立赏格不如诏者议罚亦准之所冀劝督官吏宣力爲民拯其艰危以副陛下好生之意
　　乞还吕诲等职事劄子
　　臣窃闻御史知杂吕诲等以论濮安懿王事得罪并行谴逐羣议喧然皆以爲诲等能审义守职国之忠臣而窃叹朝廷典刑遂至于此臣伏念陛下自入继大统士大夫莫不首论爲人后之大义以爲陛下素好经术必能循用礼典以副先帝顾托之意自两制之议上闻臣下更白交谏务欲上广聪明以白此事而今者遂至斥逐宪官以失天下之望诚可痛也台官之言臣虽不尽闻料其用心不过欲陛下尽如先王之法而止耳即如此者乃是爱君之至安所得罪而逐之也近年以来风俗頽敝士大夫类皆贪固宠利防惜人情姑息苟且为自容之计莫肯爲国家悉心营职者陛下厚赏以劝之严罚以督之犹恐此风不变而复内牵邪説贬斥正人数以微过放逺善士臣恐自此奸幸得志忠良结舌陛下耳目日益壅蔽缓急朝廷有事上无由知此时虽欲悔恨亦无及矣方今法度隳废百职不治国用匮乏民力凋困外无良将士卒骄惰强敌窥间而有轻中国之心而天灾数见地变复作疾疫流行饥馑荐至由此观之臣恐陛下之忧不在濮王名号未崇台官不畏威聴命也伏望圣慈思社稷安危之计以人情去就爲虑亟追昨日诏书还诲等职事以救前失以安羣情
　　论濮王称亲乞追还诏书详议劄子
　　臣伏覩近降诏书陛下称濮安懿王爲亲台官论列不已遂行降斥羣议喧然皆以爲陛下行非礼之事斥逐忠良典刑之衰祸败之渐将自此始伏望圣慈追还前诏更令百官详议以尽人情复吕诲等旧官以全政体
　　论吕诲等勅不由封驳司劄子
　　臣昨日闻御史知杂吕诲等以言事被斥至今不见勅至封驳司访问乃是中书直封送本家臣窃以封驳司给事中之任也凡制勅必由此而下有所不便得以封还论奏古今之通制也今罢斥御史事闗政体而遂不使有预闻纪纲之失无甚于此臣伏思王者建立官局张设法度择人守之所以防检缪失共成治道而朝廷自坏其法不知爲此将以何利也伏望圣慈指挥中书追还诲等勅命令由本司使臣得申论议以正陛下之官法
　　再论吕诲等勅不由封驳司劄子
　　臣近以御史知杂吕诲等降斥勅命不由门下封驳司直送本家尝具论奏乞追还以正官法至今累日未见施行臣伏思古者竝建庶官各有法式所以共成治道逺防祸败虽王者不得而私也况大臣乎淳化中命枢密直学士向敏中张咏检防看读发放勅命其实封驳文并仰中书逐房候印押下送向敏中等看读检防了却实封发放祖宗所以慎重号令防检谬失如此其至今朝廷一旦骋私意以坏圣王之法快目前而忘后世之虑独何谓也方今官失其法人怠其职百事隳废日就衰靡臣愚窃谓宜有以力振頽敝而陛下君臣方共爲此事臣窃为国家忧之伏望圣慈以臣此奏并前所上章早降付中书施行臣庸懦不能爲陛下守官伏待谴黜
　　贴黄
　　臣昨日崇政殿面陈失职欲望夺臣知制诰乞一小郡差遣蒙陛下再三宣谕不令陈请虽上体圣意不敢即投文字然臣爲陛下守官而不能修整法度实恐终亦难处
　　论勅不由银台司劄子
　　臣近以黜吕诲等勅不由门下封驳司尝面具论奏及两上章乞正官法并未防圣恩施行臣伏以纪纲法度圣王所以维持邦国使不危而安者也其所措意皆闗盛衰固不为一日设也譬之犹舟之有维楫马之有衔辔今有人于此将假二物以出万里之涂而自毁其维楫絶其衔辔则人人知其有奔偾沈溺之忧矣臣近对崇政殿亦尝以此理上陈陛下初不省察又以失职求赐罢斥而圣慈再三敦谕不令投进文字臣僶俛而退犹望陛下悟前之失特诏有司修明旧法以防将来之患而章上辄不出使臣不得少申职业坐守空名以防贪禄旷官之谤进退实亦难处伏望圣慈以臣此状并前两奏降付中书门下商量施行不敢枉道以阿人主之意爱身以坏祖宗之法惟陛下裁处
　　缴纳举台官勅
　　臣昨日送到阁门勅一道令臣举官二人充御史臣伏以知人之道古今至难故圣王取士之法必有所试见其迹效可用然后升进乃不失人臣伏见吕诲等刚果强劲守义不回至于犯死亡之诛不顾忌讳以尽论议求之古今如此至少臣又闻陛下向者自出范纯仁吕大防二人之姓名今除御史众见纯仁等能竭节言事皆谓陛下明哲选任得人纯仁等不负陛下所知得事君报国之道今一旦斥逐士大夫莫不窃叹痛惜陛下毁巳成之美受可耻之名失当世之属望而贻后代之讥议今奉勅防令别举御史臣伏自惟度臣之驽下何敢少望清光虽欲慎举岂如圣主之自择又人未试用诚亦难知如诲等则有巳试之效矣陛下必欲爲官求人采羣言以兴至治则臣愿复二人者以佐陛下招贤纳谏之美其举台官勅臣已具公文缴还阁门未敢只受干冒天威臣无任惶惧陨越激切之至
　　再缴纳举台官勅劄子
　　臣今月十三日准中书劄子奉圣防令臣依勅举官闻奏者圣量兼容不责奉诏之稽缓特谕恩防便合只受然臣伏再惟念事君之道义当倾竭若内怀不尽之意外窃常言之名而无益于国是者臣不忍爲也故敢不避斧钺之诛以申其说臣窃以自古圣王优待谏诤之臣虽甚狂直必加涵忍者非势不能黜也以爲黜此一人则伤众多之心遂此一失则败天下之事故不爲也治平以来四方倾聴日望陛下开纳羣言劝率众力以光祖宗之大业而反复爲此此臣所以痗心疾首爲陛下深忧也自吕诲等被黜至于市井之人皆知此事爲非美而在朝之臣未闻有戮力竭忠爲国家救此失者则陛下斥逐近臣贬台官之效已可见矣圣虑偶失爲此一事而上下雷同便即成就使如后日复有他事而人情如此臣恐非陛下之福也今闻傅尧俞等非久还朝万一复如诲等强争不巳则又将出此三人乎同时而黜六谏臣此危殆之道也陛下欲履之乎臣所以再不奉诏者实冀以区区恳迫之诚终悟圣意陛下察前后所言甚经思虑不是妄发特奋英断回革此事以慰天下之心非臣之利陛下社稷之利也其举台官勅见在阁门未敢奉行劄子已缴纳中书讫所有臣不即奉诏之罪惟朝廷处分干犯天威臣无任惶惧战越恳切之至
　　论勅不由银台司待罪劄子
　　臣近以降黜吕诲等不由银台司累具论奏今又闻罢傅尧俞等勅亦是直送本家臣窃以法制者天下之公器非天子所得私而有而臣下所敢辄废也故法有不便事则易之未有设而不行者人有不称职则去之未有存而不用者也陛下才毕亮隂即降诏戒厉臣下曰内外因循惰职者众未闻推利及民尽心忧国者其末又训以易虑孳孳各循厥职诏下以来未及一年不闻羣司有所进益而公卿大臣方自坏法度违失诏文臣虽区区爲陛下爱惜此事章三四上不蒙省察京都之内禁门之中尚且如此而欲以风劝天下推利及民岂可得哉孟子有言曰有官守者不得其职则去有言责者不得其言则去今有言责者既不得而去矣不得其职者尚且胡颜以苟处乎况臣两还诏防今又不能仰遵圣谕为官守法罪戾仍重岂宜久玷侍从尚窃封驳之名伏望圣慈特赐黜罢所有银台司等职事臣更不敢签书见居家待罪
　　再乞待罪劄子
　　臣今月九日准阁门告报奉圣防令臣赴起居供职者恭闻诏谕伏深惶骇臣天性愚朴不习时事惟少尝读书见古人立身事君之道有会于意则慨然慕而行之不意多病之余齿发巳衰遭遇特达拔擢至于侍从辄不自量其力欲以尝所慕者申于圣明之朝故就职以来数进瞽説以图少补终以识虑暗短论议卑薄不足以上感天聴今既不能少补圣政使下无窃禄强颜立朝而素性已定不可移夺又不能粗守职分致官有失法岂可贪冒宠禄昔齐景公田招虞人以旌不至将杀之孔子取之以非其招不往也虞人贱官旌一时招命之物也夫以乱世之贱官虽一时招命之非其物尚以身守之而不往而臣忝备近列获遇圣朝纵不能如前所慕有益万一而其自守岂不得如乱世之贱官乎所谕圣防未敢奉承伏望朝廷早赐罢黜以正刑典以全愚分取进止
　　上殿言封驳司事劄子
　　臣所领银台司兼带门下封驳事窃寻创制之端其所防检爲体不小祖宗法度备存止是因循隳废臣近已累具论奏伏望圣慈特赐指挥申明以正官制取进止
　　缴还除苏寀辞头状
　　臣今月七日中书送到辞头一道除刑部郎中苏寀守本官兼侍御史知杂事令臣撰辞者臣窃以自濮安懿王称亲三御史得罪以来羣议汹涌人情不以为惬傅尧俞等复不肯就职论事愈争士大夫窃爲朝廷忧之而天变遽作敌人加慢忠义爱君之人往往窃议庶几陛下因此儆惧刋前诏之失大还放逐赫然有爲以新德政今忽除苏宷爲御史知杂则尧俞等岂复有可留之望哉同时而斥六谏臣窃恐祖宗以来未有此事内失人望外启戎心虚灾异先见之戒发祸败不测之端臣骤蒙拔擢典司诰命不敢阿谀隐讳以孤陛下任使其辞头不敢奉行已具状缴纳中书讫臣比縁此事两违诏防自度罪恶深大必不能复见清光然臣区区愚忠犹愿陛下深畏天戒谨察人情以爲社稷之计
　　乞不泛于诸家爲颖王择妃状
　　臣累日以来传闻禁中泛至诸臣之家爲颖王择妃审如此者臣窃以爲非便臣闻夫妇者居室之大伦将以正家则承宗事以继万世之嗣故礼之用惟昏姻爲兢兢兢兢者慎之至也坊记曰诸侯不下渔色故君子逺色以爲民纪此言诸侯不得自于其国网取容色若捕渔然所以推逺女色爲民之纪法也伏以皇子颖王孝友聪明动履法度方向经义以观成德今卜族授室其系尤重臣愚以爲宜厯选勲望之家慎择淑之媛考古纳采问名之义以礼成之不宜苟取华色而已近世简弃礼教不以爲务婚娶之法自朝廷以及民庶荡然无制故风俗頽靡犯礼者众贤士大夫未尝不发愤太息窃幸国家有以振之今陛下始初清明爲元子求妇而事出苟简殆非所以矫世厉俗反之雅正且无以示颖王使知室家之道在德而不在色也传称尤物足以移人诗咏淑女端为风始此诚智士仁人见微知终逺览祸福之原爲后世戒也陛下不可不加圣意焉臣获侍宸陛且官王府苟益万一不敢不言干冒天威臣无任惶惧激切之至


　　南阳集巻二十三
　　钦定四库全书
　　南阳集卷二十四
　　宋　韩维　撰
　　奏议
　　论范镇请郡劄子
　　臣窃闻翰林学士范镇上章求补郡外议借借皆以爲陛下以镇作宰相批答不称防谕令解去不知此事虚实果如此者臣窃为陛下不取镇诚有罪自可明正典刑若其所失止在文字之间苟非甚悖义理犹当涵容以全待近臣之体陛下前黜钱公辅中外莫不以爲太重至或相传谓公辅别有过慝主上不欲暴扬故行遣至此陛下连退二近臣而众人皆不晓然知其所谓臣恐自此臣下各怀疑惧莫敢爲陛下尽心者镇今既从其自请例须换职领郡于镇何损但可惜者陛下举错朝廷赏罚耳臣近对延和尝论人君好恶当明见赏罚以示天下使人知所从违则风俗可移又以爲虽圣贤思虑不能全无过差假如陛下误有处分改之则足章纳善从谏之美此语甚近陛下亦应记臣骤蒙拔擢不敢俯黙自同众人伏望圣慈察臣向者所言更于此事精加思虑及其未有成命速赐回革所冀不至上累圣德
　　乞择郡守劄子
　　臣窃思自古致治之术莫不以守令爲急诚知务也县令今已举之矣惟知州但用资序名次充补略无选用之法一非其人数万之生聚便受其弊甚可惜也伏望圣慈特诏诸路转运提刑除藩镇及堂选知州外其久积奸号爲难理及累被灾伤盗贼数发处所悉以上闻朝廷慎择有识向公臣寮举才任治民者往临其处俟见实有政理即随其迹状大小陞入堂选州郡或擢升省府及监司任使其间増秩赐金锡诏褒劝之法系自朝廷临事裁处所冀中庸常调之人知有自奋之路各加厉勉疲瘵之俗渐被圣泽
　　乞议恕私罪劄子
　　臣数见良吏善人以小过留滞而背公便巳之徒不废迁擢窃寻其端盖朝廷之制私罪虽得轻法常爲仕进之累公坐虽大一时被责则复升进矣伏以国家赋禄命官本爲治人而无状之吏废职以遂苟且之意坏法以行姑息之政计其用意岂复在公夫縁私致罪恶或止身废职坏法其害及国二者相较孰爲轻重伏望圣慈特诏有司议私罪之可恕者稍蠲留碍以通滞材公坐之有害者重加困抑以儆慢吏
　　论遗赐劄子
　　臣窃闻故事大行皇帝当有遗留物分赐臣下臣伏思承平日久用度无节以致公私匮乏又国家不幸四年之内两遭大故营造山陵及支士卒优赏所费不可胜计今之府库比于仁宗晩年又益朘削若用嘉祐之例厚行赐赉臣恐爲损不小陛下若以爲奉承先帝之志加惠羣臣不可罢止则望阅诸府库取服用玩好之物以充用才足将意便可不须过爲丰侈所有金帛诸物可以赡兵恤民者愿赐爱惜以救当世之积取进止
　　贴黄
　　陛下于此时即位正当躬行勤俭帅先天下以强国阜民爲意者若以臣言爲然则请从此一事为始况遗留之赐自台谏官以上方始有之此等皆朝廷旧臣义当体国虽至薄约无不足之理若泛及庶僚恐反爲陛下累者臣实不敢妄言取进止
　　裁减山陵浮费诏意
　　朕尝侍先帝左右数闻语及天下穷困府库匮乏常欲节省浮费惠养百姓未及大有所施而奄弃万国朕追念先志五内摧裂今来累经赏赉府库比旧益更减耗应山陵一行用度如有不合礼典横有浮费及有可以寛省爱惜民产者宜令所闗司局各具名件条奏卿等更加详虑施行以奉成先帝忧国爱民之意
　　劄子
　　臣等今月十一日梁从政至东宫奉传圣防赐臣等御笔令条奏山陵可减损事件者臣等伏以圣人守位以民爲本民不安于下则虽万乗不能安于上陛下宅忧之初特回圣念以爱恤民业形于询问臣等知生灵被覆育之赐宗社享无穷之休在此日也不胜天下幸甚天下幸甚窃縁山陵诸事散在有司臣等虽至愚广加询访深恐不尽利害今撰到诏意欲乞特赐详酌降付中书门下施行取进止
　　初御殿进劄子
　　臣窃闻陛下以来日御便殿聴政臣愚虑所及辄有三事以爲慎终正本之助幸陛下省察一者陛下新罹大忧方当以思亲摧慕为意从权聴政葢是不得巳意者惟大事急务特赐裁决其余可濶略故事始见羣臣及降坐入宫皆举音呜咽此高宗亮隂不言之意也二者执政皆两朝顾命大臣人君所当与共图天下之务者也陛下即位之初尤宜推诚加礼每事咨访以尽其心至于博谋羣臣究极理道虽是美德止可密禆圣虑及至决议论发号令必须经由二府施行乃合政体周公戒伯禽曰不使大臣怨乎不以盖谓此也三者百执事各有职分惟当责任使人尽其能若王者代有司行事最爲失体孔子曰先有司是也三体既正矣若夫恭已倡率随事裁处则一系圣断也天下大事不可猝为人君施设自有先后惟陛下加意慎重以副四海观望臣不胜苦切涕泗之至
　　议召王安石劄子
　　臣今日传闻除王安石知江寜府然未知事之信否若诚然者臣窃以爲非所以致安石也何则安石守正知道不爲利动其于出处之际谅已素定于心必不妄发今安石久病不朝若一旦除大郡即起视事则是安石偃蹇君命苟禄自便臣固知安石之不肯为也又其精神困今除一大郡而反不能奉朝请从容侍从之间岂复人情臣又知安石之不肯爲也所可致者其惟一事即陛下向所宣谕臣向所开陈者是也夫人君始初践阼慨然想见贤哲与图天下之事孰不愿效其忠伸其道哉使安石甚庸碌者则巳若不至此必畨然而来矣臣窃恐议者以爲安石可以渐致而不可以猝召若如此是诱之也是不知安石者之言也惟贤者可以义动而不可以计取陛下稽古讲道必于此理灿然无惑惟在断而行之毋以前议为疑则天下幸甚
　　乞省来事忧饥民劄子
　　臣伏见累月以来气令舛逆寒暄不常暴风数兴雨不得下传闻诸道州军颇多旱暵螟蝗滋生防难扑防百姓艰食至有啖木皮者流离转徙未有自生之路言之可爲流涕陛下嗣位之初羣下翕然称颂圣明人情既悦天道随应月光清润嘉泽屡降今者天道人情顿与始初不类意者窃恐陛下言思视聴之间有所未当惟陛下端静诚一思惟天戒专以百姓困穷爲念君臣协心讲图惠政以救此急至于繁文迂议无益天下者且可一切罢置上以申励精求治思道之志下以抚安元元仰答天意
　　论宰相与中丞得失状
　　右臣窃闻御史中丞王陶等言宰相跋扈及除用不当昨日传闻罢陶中丞还旧职既而又闻除翰林学士今早又闻参知政事吴肓夺职待罪台谏官请对论事相继不絶中外汹汹忧疑震骇而风霾日兴旱暵滋甚滥炎数发寒燠不常天人之情可谓至不和矣臣伏思天下所以君君臣臣父父子子而莫敢乱者以义理存也义理者非他是是而非非也人君者明义理别是非以治天下者也宰相者天子所信任御史中丞天子所咨决今御史中丞言宰相跋扈即有是事则是王法之所诛也陛下若以御史中丞言爲信则宰相安得不罪若其不然则是御史中丞构造邪説离间陛下君臣其罪岂止罢去而已若又除翰林学士是迁之也陛下既不能明辨大臣示信任不疑之意以尽其心又使言者无名罢去疑惑逺方谓陛下不能纳諌频黜宪官臣虽忝备近侍尚不知陛下之罢王陶所言爲是邪爲非邪若以爲是则陶乃称职不可轻罢若其非也岂当更迁其官此臣不得不言也臣且惑之欲令四方不疑难矣两朝顾命大臣陛下不能主张辨明使负恶名有不自安之意则其下者岂肯爲陛下尽心中丞在天子左右言之是非陛下不能裁察则逺者岂肯为陛下尽言陛下即位之初将收天下之心尽众庶之言别白邪正协和上下以举大治而今者是非杂糅贤不肖淆乱羣情暌乖人益偷惰人事尚且如此欲望天道之顺序岂不甚难哉臣愿陛下廷对羣臣面问宰相跋扈之状及御史中丞所言如何使是非一判邪正两辨然后断自宸虑大行显黜以开天下之耳目此事若不明辨臣恐朝廷刑政自此衰敝不复振矣若臣所言幸蒙施用则事辨之后乞罢臣职任授一小州或留台闲官以明臣一心爲陛下忠计非有爱憎向背于其间也臣窃闻众人惮陶及以朋附大臣爲嫌莫肯正言臣幸得以宫府旧僚蒙被知遇不敢爱身以废公议惟陛下特留圣意干冒宸严臣无任战汗陨越忠愤之至谨具状奏闻
　　乞罢职除郡或留台差遣劄子
　　臣昨日准中书劄子以臣乞罢职名除小郡留台差遣奉圣防不允者陛下以臣忝备近侍不欲轻赐罢斥圣恩深厚非臣所当惟知愧惧而已然臣之诚恳自陈于人主之前若不审虑岂敢妄言言而中止是爲欺罔欺罔之行在人臣最爲可丑于王法乃是必诛臣虽至愚不忍处此臣向在先朝尝因言事居家以待谴逐章四五上不蒙允许此时朝廷事既不回臣若期于必去则是于国都无所益而适足以重其非美故勉强起就班列然视古人则爲枉道臣实耻之今者圣德英悟事体自正在臣复何所求而此之陈露乃是愚分自有所明即于朝政殊不关碍况臣比年以来连哭兄姊两眼顿昏今春贡院考校进士于病中努力看阅文巻遂复増剧加以齿发衰损旧疾顿作志虑牢落往往忽忘小郡事务尚恐不任犹冀盗窃微禄庇养衰族耳伏望圣慈察臣诚慤非有矫妄哀臣拙直曲赐保全特降指挥依前陈奏乞施行取进止











　　南阳集巻二十四
　　钦定四库全书
　　南阳集巻二十五
　　宋　韩维　撰
　　奏议
　　乞出直言文字付外看详施行劄子
　　臣伏见陛下近以霖雨过节降诏责躬采纳直言以补阙政此诚圣人寅畏天戒消复斡旋之深意也然自降诏以来未闻一下章奏见于施用岂天下之广士大夫之众都无一言及此而来乎伏望圣慈择近臣通逹治体果于决断者二人尽以所上章奏委之详阅使据义寻理分可行不可行者爲二等于便坐进呈陛下亲裁可用者付外施行其不可者罢之如此则庶防真实不爲无用之文或于阙政而有能补之矣以此应天天必昭答以此动人人必感悦矣
　　论河东流民劄子
　　臣昨知汝州日闻河东贫民多入唐邓间以就熟请田遂令城门抄録所过人数十日中约有二千余口虽闻唐州向曾招诱窃虑今者人数倂多难以尽应其求万一嵗或不登重使流离别至生事伏望圣慈特选明干朝臣计长久爲转运使及所在官吏检括州县闲田畀之耕资给牛具种粮之类有可以振恤使就生业而细加经度务在安全以副陛下爱养元元之意取进止
　　乞议知州知县劄子
　　臣伏闻宣化治民全借守令爲天下者若不以此爲急恐不足以言治臣窃见朝廷向设铨衡之法上下颇称得人惟知州知县但用资格迁授都无贤不肖之辨职事不举百姓实受其害又诸州长吏频有更代士卒疲于迎送法令所以废弛民之不幸莫甚于此伏望圣慈特命公卿详议选举知州知县之法长吏非有甚急大过不数更代使终三年之任取进止
　　乞追改陈习降黜劄子
　　臣近尝面奏降黜陈习有亏陛下信令理须追革自尔未闻别有处分寻属迫近郊祠不及继有论列臣伏以人主身居九重之尊所以鼓动羣众共成天下之务惟在号令而已则其出之岂可以不慎言之岂可以不信陛下即位之初命羣臣转对其诏文曰斥有位之阿私又曰郡县之官毋课空文而尸素仰详明诏之意是开羣臣以尽言使其抱负隐伏悉以上闻然后公卿审择以辅初政之美陈习所言臣虽不尽知然闻其大略诋人过失耳使其所言而是乃所以副上询求之意若其非也犹当涵忍以劝不言今所言之事未察虚实而言事之人已加斥逐是违明诏之本意而失大信于初政未获其当乃更有害此者臣愚所未谕也昔者晋文羁駮之君商鞅刻核之臣耳尚知假伐原赏徙木以着信然后政令可得而行人民可得而使也岂圣明之主而不务此乎议者或谓陈习素行非美故其所言颇挟怨害得贬不爲不幸此又流俗不识大体者之言无足采信借使习实有此乃匹夫之恶耳匹夫之恶不惩于朝于政未爲甚损惟使天下之人疑陛下于不信臣窃以爲害无过于此者陛下若不以此为失亟加追改而乃转询细故以补聪明正恐陛下思虑虽逺而不及者愈近施设虽多而所得者愈少也伏望圣慈特赐指挥追还误罚昭示大信取进止
　　议僖祖庙状
　　准勅准中书门下奏准治平四年闰三月八日勅迁僖祖庙主藏之夹室臣等闻万物本于天人本乎祖故先王庙祀之制有疏而无絶有追而无遗商周之王断自稷契以下者非絶帝喾以上而遗之以其自有本统承之故也若夫尊卑之位先后之序则子孙虽自齐圣有功不得以私其祖考天下万世之通道也窃以本朝自僖祖以上世次不可得而知则僖祖有庙于契稷无以异今毁其庙而藏其主夹室替祖考之尊下附于子孙殆非所以顺祖宗孝心事亡如存之义求之前代虽或有之然考合于经乃无成説因情制礼实在圣时伏惟皇帝陛下仁孝聪明绍天稽古动容周旋惟道之从宗庙重事所宜博考乞以所奏付之两府详议而择取其当奉勅防准今月三日诏中书门下庙祧之制盖闻彞典所以上承先王下法后世朕嗣宅大统敬奉宗祀而世次迁毁礼或未安讨论经常属二三哲辅于以佐朕不逮而仰称祖宗追孝之心今览之瞿然敢不只服宜依所请施行故兹诏想宜知悉牒奉诏书如前牒至准诏书者伏惟亲亲之序以三爲五以五爲九上杀下杀旁及而亲毕圣人制事存送终之礼皆以此爲限是众人之所同也若其不与众人同者则又因事之宜断之以义而爲之节文也昔先王既有天下迹其基业之所由起奉以爲太祖所以推功美重本始也葢王者之祖有系天下者矣诸侯之祖有系一国者矣大夫士之祖有系一家者矣亦其理势然也荀卿曰王者天太祖诸侯不敢坏大夫士有常宗所以别贵始贵始德之本也盖有天下之始若后稷有一国之始若周公大夫士之始若三桓所以贵者配天也不祧也有常宗也此其所以别也今直以契稷爲本统之祖则是下同大夫士之礼非荀卿之所谓别也或曰汤文武之去契稷皆十有余世其间子孙衰微奔窜者非一汤文武之有天下契稷何与哉曰南宫适曰禹稷躬稼而有天下孔子曰君子哉若人禹之有天下则然矣稷诸侯也而曰有天下何哉岂非积累功德至文王而兴乎孟子曰王不待大汤以七十里文王以百里者非契稷所受以遗其子孙之国乎由是言之商周所以兴契稷不爲无所与也则正考父作颂追道契汤高宗商所以兴子夏序诗称文武之功起于后稷岂虚语也哉国语亦曰契勤商十有四世而兴后稷勤周十五世而兴谷梁曰始兴必爲祖南宫适孟轲卜子夏左丘明谷梁赤生于周代其所言者皆亲闻而见之者其学问又俱出于孔子宜若可信则尊始祖以其功之所起秦汉诸儒亦有所受之也后世有天下者皆特起无所因故遂爲太祖所从来久矣伏惟太祖皇帝孝友仁圣睿智神武兵不血刃坐清大乱子孙遵业万世防泽功德卓然为宋太祖无少议者僖祖虽于太祖高祖也然仰迹功业未见其有所因上寻世系又不知所以始若以所事稷契奉之窃恐于古无考而于今有所未安也臣以爲均之论议未有以相夺仍旧便若夫藏主合食则厯代常议之矣然今之庙室与古殊制古者每庙异宫今所以奉祖宗者皆在一堂之上西夹室犹处顺祖之主考之尊卑之次似亦无嫌至于禘祫自是序昭穆之祭僖祖东向礼无不顺所谓子虽齐圣不先父食者也孔子曰于其所不知盖阙如也如臣绛等议非臣所知臣所以阙而不敢同也
　　议讲者当赐坐状
　　臣等考寻故事天僖旧制侍臣皆赐坐讲者别设席于前列坐而讲干兴以后皆先赐坐彻席立讲讲毕复坐赐汤今来侍者皆坐讲者独立比之天僖旧制则讲者当坐而独立较之干兴以后则侍者当立而皆坐臣等窃谓臣侍君侧古今之常或赐之坐盖出优礼祖宗以来讲説之臣多赐坐者诚以其敷畅经艺所以明先王之道道之所存礼则加异太祖皇帝开宝中李穆荐王昭素于朝召对便殿赐坐令讲易乾卦太宗皇帝端拱中幸国子监升辇将出顾见讲坐因召学官李觉令对御讲説觉曰陛下六飞在御臣何敢辄升高坐太宗爲之下辇令有司张帟幕设别坐诏觉讲易之泰卦今列侍之臣尚得环坐执经而讲者顾使独立于前则事体之间诚爲未安臣等以爲宜复天僖旧制臣奉陛下稽古重道之意谨具奏闻伏候勅防
　　议贡举状
　　右臣伏奉勅命议考校贡举之法者臣谨按周礼大司徒之职以乡三物教万民而宾兴之曰六德曰六行曰六艺所以脩身事君事父母接兄弟亲戚朋友乡党之道无不教也至于射御书数亦皆时所资用无非事而爲之者故起而仕之则其所施设者皆素业也今之士固未尝教也而又诱之以华靡无用之文程之以诵记不讲之言至于行能则漫然不省故及其仕也平居之所先务者今则无所施矣前日之所力习者今则不足用矣其所以时得贤俊之士而官之者幸也今欲讲图善法以变其习俗则当先去其无益者而使就其益者臣请以五事言之一罢诗赋更令于所习一大经中【令人通习某经】问大义十道但以文辞解释不必全记注疏取其言典雅得圣人之意者通七以上爲合格一本设明经举其所取人数与诸科相通者亦欲渐诱经生使习义理之学而比来中选尚少盖进士患于不能记诵诸科患于不能解释今请少损贴墨之数以来进士所放诸科既少则其翘然者必须力学以趋此举又诸科试大义常在末塲多是合格人数已定虽有大义不中程亦难复黜落【今试大义条中有不指义理而但引注疏备为通及六分为粗当更改】今请稍移大义在前黜其不通者则诵记者不得专进此皆所以儆厉诸科使渐就明经也一州府军监诸学每生徒百人以上【生徒数以秋赋就试人为准】特置教授官一员不及百人以职官若曹官兼领【敕授官为两制三馆国子监官杂举籍其名遇其阙则授之】一每当解发自知州至凡当职官吏及虽非当职而仕者及虽不仕而以道艺处乡里者并应举人大会州之聴事或学之讲堂令众评行义尤异者以品目高下书爲一状【无尤异者聴勿举】俟程试定合格人数如所举人在得中者升其名于上列仍以名移南省试日稍加优异【优异法别当议】殿试亦如之一于常试之外别开数语如近嵗敦遣之比其人材繋自朝廷所欲得者临时命科凡此皆变旧法之尤无益者而稍加奬厉之道也若夫道德贵于朝廷则下知所慕矣教化明于太学则四方有所成矣惟在陛下与一二执政之臣力行而详处之则明诏所谓一道德而奬进人材斯无难矣谨具状奏闻伏候勅旨
　　乞不受尊号劄子
　　臣昨日伏覩中书劄子下礼院以四月一日拜表上尊号臣伏以尊号者非起于治古而生于后世人君之侈心平居爲之己累谦光施于寅畏消复之日更于义理有害何则比年以来地震防徧天下而河北尤爲特甚自前史故老所传罕有若此之异加以冬无宿雪春无嘉雨寒暄晦明反理失节今兹河北地震尚未止流民尚未复畿甸诸道尚有未得雨处而都下风霾日夕发作乃欲以此时襃功德崇上徽号臣窃以爲非其时矣且陛下忧闵旱暵徧祷于天地庙社之祠计其祝文必须引咎谢谴嘉应未答而遽举推崇之礼虽陛下冲挹未必当之然而事理相反有异诚恐不足以动天消变假使此事是圣意切所欲得犹当痛自损抑以答天戒况陛下兼帝皇而称之尚何顾此数字之美乎伏望圣慈深思灾变之大务以至诚爲本亟出手诏推而勿受臣愚戅但知有益人君则爲之不识忌讳惟陛下寛其罪而收其意则天下之幸非臣之幸取进止
　　乞重行王世卿等劄子
　　臣近尝论奏渝州江津县主簿权县尉王世卿所爲乖虐渎乱人理复州玉沙县尉兼主簿管藻违诏慢官残贼平民并乞不以赦原特赐重行断遣内王世卿近已降勅依断冲替臣伏以四方百姓类多困穷方当慎择循良共加抚养而世卿藻所爲乃尔不善窃恐天下官吏如此者尚众伏望圣慈特谕执政大臣更将王世卿与管藻所犯情理比量轻重一例严赐谴责仍劄下进奏院録报诸道以戒顽虐取进止







　　南阳集巻二十五
　　钦定四库全书
　　南阳集巻二十六
　　宋　韩维　撰
　　奏议
　　乞更议谋杀自首刑名劄子
　　臣伏覩近降勅命今后谋杀人已死自首及按问欲举并奏听勅裁臣伏思顷来朝廷议论多是失于不能尽下常致事行之后方有异同律法者有司朝夕所用以生杀人也尤宜讲明使了然不疑今但开以奏裁是于律法之意尚未明辨朝廷犹且如此欲以示四方而一民听恐未可也伏望圣慈且以今来指挥作权宜施行更下所疑刑名令羣臣博议待其理道极尽然后以制防裁决取进止
　　议谋杀法状
　　右谨具如前臣等看详王安石司马光所论阿云案内情节勅律悉已明备所争者惟因字而已以光之説则谋不得为伤之因谋杀已伤伤不得首合从绞罪以安石之説则谋得为伤之因谋杀已伤伤不得首所因得首合从原减臣等窃寻圣人制法之意其大畧有三有量情而取当者有重禁以絶恶者有原首以开善者盖损伤于人有惨痛轻重之差故刃伤者坐以徒他物拳手伤者坐以杖其义足以相偿而止是量情而取当者也畜谋同便致人于死非重絶之则相仇者不禁故谋杀已伤者从绞是重禁以絶恶者也苟杀人未至于死于物尚可以偿于事犹可以自还者皆得以首是原首以开善者也三者虽制法各殊其于使人逺罪而迁善其义一也议者见损伤不许自首谋杀已伤从绞便谓谋杀不通原首是未尽圣人制法之意而于律文有所不达也律之正文着不得自首者凡六科而于损伤人不在自首之例其下注云因犯杀伤而自首者得免所因之罪仍从故杀伤法此正恐后人惑于损伤不得自首便将谋杀已伤之类引用律文所以特发此注也然而于自首者但令免所因之罪而尚从故杀伤法者此尤见损伤不得自首之意甚明何则所因之谋罪虽见原免而伤者还得伤之罪杀者还得杀之刑也且造律者于器物至不可备偿则不许其自首今于损伤尚有刑可以相当而必令不得首其可悔之谋罪而即偿以死恐不尽圣人好生之心而无以开愚民改恶之路夫杀人者死伤人者抵罪此古初立法之本意也然伤人之恶其状万殊有因刼杀而伤者有因谋杀而伤者古初之法既不足以禁奸故后人酌其轻重之宜増以斩绞徒杖以补前之未备因刼杀而伤者则増至于斩因谋杀而伤者则増入于绞向使不因先谋则不过徒杖三年之科而巳岂至深入于绞乎今若首其先谋则伤罪仍在是伤不可首而因可首则谋为伤因亦已明矣又案律家所以设首免之科者非独开改恶之路亦恐犯者自知不可免死则欲遂其恶心至于必杀又罪人未获则追扰逮捕酷及平民緜嵗逾时公私受害若许其自首俾从寛宥则罪人斯得刑狱无留公私之害一朝而息则其为益盖不轻矣今若由此着为定论塞其原首之路则后之首者不择轻重有司一切案文杀之矣朝廷虽欲寛宥其可得乎苟以为谋杀情重律意不通其首则六科之中当着谋杀巳伤不在自首之例也防议引盗杀为例王安石所谓举重以包轻是也盖律以强盗伤人为斩罪而谋杀已伤为绞刑假有羣盗于此共刼一家将至其门知有人守御遂谋杀之而入若其不死而来首则强盗之斩罪以所因而见原谋杀之绞罪以不得首而就死用刑如此岂不失轻重之差乎难者又以为谋杀得免所因有自绞刑而得杖罚者则为已轻是又未晓原首之意也人之恶莫大于谋反其暴横莫甚于杀人而夺财并于自首得从原减何独于匹夫之相仇而必欲致之死也夫中人之情善恶相混紏纷反覆未始有定故小人之于罪恶有未作而悔者有方作而悔者有已作而悔者今法家以谋杀徒三年之罪未行凶以前自首故得前原已伤者其事既行遂不许自首便从绞坐即如此何以待方作而悔者乎已作而悔者其人已死在事有不可追之理于刑有不可逭之义方作而悔者其人尚存乃令与巳杀者一坐以死是岂尽用刑之次序哉盖圣人之于不仁无已甚之嫉而于奸恶有怙终之杀今方作而悔得为怙终乎首而不原不为巳甚乎夫造法者常本之人情而不能曲尽人情之变态古人所谓律设大法是也议者乃多引奇罪以责律文之不合者臣恐虽没世穷年而议卒不定也且今律所不备别以候勅从事者甚众何独泥此也请以谋杀一事言之案编勅节文谋杀之罪若投弃人于水中并崖险处或以诸物缢颈或以土填塞口鼻但意在致人于死偶获生免并槌击撞打要害之处已死复生者以上虽不见血律同已伤之法又谋杀人伤与不伤情理凶恶不至死者并奏取勅裁苟律文自备则此二条又何为而设也荀卿有言曰法而不议则法之所至者必废然则法待议而后行所从来久矣今令所因之谋得用旧律而原免已伤之情复以后勅而奏决法以正其本议以尽其类则何谓而不可也臣等以为宜如王安石所议便
　　论谋杀人已死刑名当再议劄子
　　臣向奉诏防与吕公着钱公辅定夺司马光王安石所议阿云杀人不死从按问欲举自首之名遂开杀人已伤自首之例仍以奏取勅裁之【阙】　后法官以为杀人已伤若许自首则据律文谋杀者亦当通首又若从故杀伤法则首从颠倒以为不可王安石又奏杀人尸【阙】自首【阙】　　不当例其首从合用尊长杀卑幼条例【阙】从定法许遵分析亦以安石议为然【阙】　　　马光法官以为律注因犯杀伤而自首得免所因之罪谋之别有所因理不当免王安石许遵以为谋得为杀伤之因合如刼杀伤【阙】　　通首定罪臣与吕公着等大抵如安石许遵议而谓至于已杀犹当坐以杀之刑也臣等伏议此盖由众人推考律文注意不同互执所见所以致此违异安石遵前议谋杀人未死许首犹曲宥其自新意义甚美臣与吕公着等论之详矣今遂通首法于杀人已死之后臣于此不能无疑也伏望圣慈更下王安石许遵使极陈谋杀人已死所以得首之理更择明审烛理之人研极论难以求一是然后以制防裁定以称陛下钦慎刑罚之意取进止
　　进荅宣问劄子
　　臣伏被圣防曲谕诲言退托不逮下询愚贱以求辅助此诚古圣君哲后保邦安民之先务也臣闻命之始且悲且喜辄不自揆毎进瞽言少佐初政之万一窃以为治天下之道不必过求髙逺止在审人情而已识人情不难以已之心推人之情则可见矣大凡人情贫则思富苦则思乐劳则思息郁塞则思通陛下诚能以利民为本则人富矣以爱民为心则人乐矣凡事之有妨农务者去之则劳困息矣法禁之无益治道者蠲之则郁塞通矣推此而广之尽诚心而行之则黎民赤子观陛下之法不待教而自成圣徳贤士闻陛下之风不烦开喻而争宣忠力矣何忧军民不忻戴社稷不安固乎臣世受国恩兄弟并列显近陛下虽不宣谕犹思禆补况亲奉圣训哉臣无任感恩思报激切之至
　　乞罢保马保甲劄子
　　臣比因进对曽具奏陈乞陛下深察盗贼所起之原罢非业之令寛训练之程盖为保马保甲发也何则农民以稼穑为生死之资出钱市马已非其愿又守防灌饲素昩其方万一死损复更偿买昔时一马直三二十千者今至百千矣农民如此未有已时愁叹之声闻于道路近嵗保甲筑垣为场号为团教一丁在官训习又须一丁供送饭食家阙耕作身受劳苦不无怨怼夫使失业怨怼之人操持兵器习为击刺之事岂不可虑近者又闻江西保马颇为羣盗掠取换易乗骑如其外廐河北保甲渐亦作过侵暴良民州县不能禁此患在耳目之前则更易措置诚不可缓也且臣非谓国马遂不可养但国置监牧可矣臣非谓民兵遂不可教但于农隙一时训练可矣孟子曰天时不如地利地利不如人和人和可以胜天地可不务乎伏望留神圣虑详酌施行
　　论息兵弃地劄子
　　臣窃见先帝时大兴甲兵西讨夏国始以问罪为名既亦收其土地遂致夏人有词违失共顺邉塞之俗以不报仇恶为耻今其国力渐复必来攻取故地若不幸复为夺去则先帝累年劳师所得一旦失之巳为可耻若兴师拒战则边隙自此复开兵连祸结未有已时臣窃思兵之不可不息者三地之不可不弃者五请为陛下陈之伏惟皇帝春秋尚富太皇太后深居九重岂尝习闻军旅之事万一冦兵犯塞调食发兵应接不暇或恐震惊上心焦劳圣虑此兵之不可不息一也自灵州之役永洛之败闗陜地方雕耗士气未复今若再兴大役必有失律之卒散而为盗贼者外虞方作内患又起臣恐国家之忧不在夏国此兵之不可不息二也绵【阙】屯兵数十万必借沈谋重望之臣为之筹画忠义拳勇之将出当战鬬干事宣力之臣千里餽粮歴数见在之臣复推近事之騐恐未易得充此任者而又兵械皆捐弃之余帑庾有空乏之忧此兵之不可不息三也先帝以秉常膺朝廷爵命而国母擅行囚废故发兵问罪今国母已死秉常复位所为共顺有蕃臣之礼若于此时复其故地则神宗问罪之名不为虚举陛下赐地之意实成先志此地之不可不弃一也朝廷自得熈河之地嵗费缗钱五六百万后防兰州又费百万以上所得愈多所费愈广招徕而无利亦已明矣此地之不可不弃二也议者又以为兰州趋夏人巢穴至近最为形胜自今相度要防可以増置城堡弃之非便陛下欲再兴师旅收复灵夏之地则存之可也若无此意劳人费财以奉空虚之地则是又添一熙河也伏见陛下以清净为心仁惠为政窃恐此事不当更兴于今日此地之不可不弃三地辽夏二国世为婚姻且有唇齿之势万一辽国贻书援先帝兴师之意以梁氏死秉常复位为其请所失之地则先得我之正理而又夺我之机防矣此时朝廷欲弃地则是听辽国之命而恩归于彼若不与则彰先帝之过失大国之信而边患复兴矣此地之不可不弃四也中国之所以为可贵者为有礼义恩信也逺方之可贱者以其贪狠暴虐也今操可贵以临所贱则中国尊与其所欲以成吾所不欲则逺方服此地之不可不弃五也臣闻古公亶父居豳为敌人所攻欲得地与民民皆怒欲战古公不忍乃去豳而居于岐山之下邠人举国扶携老弱从公于岐下旁国闻古公行仁亦多归之古公周之先也其后世因其仁爱得民至于文武遂有天下今乃夺人之地又欲杀人之父兄而守之与古人异矣陛下试计修徳行仁之效与用兵拓地之利孰为多少诚能于此时特降明诏尽以向者所得之地赐还夏国则其君长荷陛下之恩意人民感朝廷之惠泽至于隣敌闻中国之行仁政吾民与兵知人主之惜民命其欢忻之声戴荷之心将有甚焉伏惟陛下鉴古公之修徳亮愚臣之忠计发自诚心断而行之臣料不独逺人感悦上天鉴徳助顺亦且福佑无疆矣书曰惟徳动天又曰至諴感神矧兹有苗此皆前代圣王行之已有成效愿陛下勿疑若夫计已往之费恡难保之地耗金帛动兵甲以争不可知之胜负而且有后患皆世俗之常谈岂足为陛下道哉
　　再乞息兵弃地劄子
　　臣近具奏陈论兵之不可不息者三地之不可不弃者五利害甚明极有义理窃恐边防之机防或未尽经圣虑乃不避喋喋再有陈述且思当今所宜无出此防愿陛下详览而深思之若争地用兵则向后患祸不可知矣陛下若发诚心以息兵爱民为意自足以动天感人亦不须待其来请地然后赐之也又古人以弗絶为覊縻但当自计利害不当与之校也臣窃谓朝廷今日未是用兵劳人之时前代圣王屈于强敌非一皆是此意今之所处义理甚髙非有屈也又臣今所言须及时为之乃可若夏国兴兵来犯塞北蕃贻书为请地则失我机防不可用矣古人修徳行仁不计一时利害何则修徳行仁之功大世俗所计利害小相去如天地之逺又臣此防可以实先帝问罪之意广陛下行仁之徳内慰士民之心外消强敌之患愿陛下速行天下幸甚元丰八年九月二十三日劄子时为侍读上皇帝
　　臣闻内出皇帝所撰大行皇帝挽辞二首付外歌习臣愚窃有所疑伏惟大行皇帝灵驾发引在近陛下方当擗踊号慕以致孝思秉笔缀文恐非其时若陛下自为之则恐未合礼意若使侍臣润色则是示天下以伪惟诚与孝人主要道陛下嗣位之初举动语黙实系四方观听不可不慎昔髙宗亮阴三年不言言乃雍髙宗商之盛王黙则尽孝言则合礼臣民化徳遂致天下雍和可不务哉伏望圣慈及挽辞未甚宣布特赐收还以合礼制臣幸得以采擢备进侍读偶于义理有所见不敢不告取进止
　　上太皇太后劄子
　　臣窃闻内出皇帝所撰大行皇帝挽辞二首付外歌习臣愚窃记孝经居亲防言不文恐于此时未是皇帝制作文章之时辄具劄子上奏皇帝伏望太皇太后陛下更同皇帝详议及挽辞未甚宣布早赐收还以合经训取进止







　　南阳集巻二十六
　　钦定四库全书
　　南阳集巻二十七
　　宋　韩维　撰
　　表章
　　谢宣召入院状
　　握节临门遽骇使华之辱辇舆就牧敢稽君命之严仰对宠灵伏深惶悸窃以王者之令始发于几微学士之官实参其图议地占皇居之秘世推儒选之髙苟非异才曷允佥论如臣者久安拙分本乏壮图学废于多病之余年侵于将至之始徒以数逢幸防骤玷荣班分契下藩讫无善状敷经近幄徒诵陈言自惟置散之为宜岂复陟明之是望敢谓伏遇皇帝陛下哀怜旧物假借末光掩朴讷而见谓有文贷狂愚而或收小补重形深训毋俾终辞臣敢不上体眷怀勉祗官次虽賛为名命非浅见寡闻之所能而职在论思庶万有一得而为报
　　谢对赐奏状
　　入趋禁直方震于深严仰对恩颁重叨于蕃庶动惊嗟于闾里集愧腆于面顔伏念臣本以孱防误膺柬擢参侍臣之议亟近于清光窃儒者之荣遂书于宻命岂谓朝推甚宠赐有常加出内府之衣副之寳带辍上闲之骏络以华羁顾非稽古之勤徒有逢辰之庆惟竭尽瘁以报休明
　　谢恩笏记
　　宠嘉骈委荣悸交深切念臣朴学少通愚忠多忤参史闱之论著不足有明侍经席以开陈岂尝云补敢谓皇帝陛下乐推平施不废序升收翰墨之小勤遽膺进秩屈文章之极选亦使备员期竭所知以图后报
　　举官自代奏状
　　尚书度支员外郎集贤校理陈绎雅有词学敏于事为用以代臣必允公议
　　谢勅设奏状
　　推食之赐猥及下臣霑醉之欢遂均近列仰衔优眷増激懦衷此盖伏遇皇帝陛下博畅鸿慈交修茂典律不遗于防陋俾一用于故常仰咀甘防幸与大官之馔思尽忠荩或希长者之言
　　知襄州谢表
　　臣维言伏奉勅命差知襄州已于今月十九日到任讫抗章引疾敢贪侍从之华剖竹推恩尚玷蕃宣之重荷睿慈之曲贷抚懦志以中惭臣维中谢伏念臣得性迂疎授才浅陋获承世绪粗向儒风出逢圣运之光亨早预禁涂之抡选不违素学入侍清光虽叨荣宠之逾涯蔑著论思之微效屡婴疹尤廹衰迟继陈危切之诚仰渎髙明之鉴俾从所欲仍示寛恩易秘殿之华资付优闲之善地土风深厚人物富饶虽宣上慈仁敢忘体国而从政闲暇得以安身此盖伏遇皇帝陛下恻以至仁包之大度尚怜旧物未赐遐遗当百工责实之时独容瘝旷使一夫失所之叹不在尫残臣敢不强勉筋骸经营职业庶图少报无累洪私臣无任
　　知许州谢表
　　臣维言伏奉勅命差臣知许州军州事充京西北路安抚使臣于今月二十七日到任讫辅藩重地岂容授任之轻睿主优恩曲遂及私之便顾兹侥幸交积兢荣臣维中谢伏念臣幼虽业儒愚不涉道徒以朴忠而自信固无文采之足称遭逢圣时防被天宠先皇御极擢参鹓鹭之行盛徳继明预遘风云之防洊更器使浸荷上知亦思自奋于懦衷庶或有禆于至治而臣才能陋论议浅疎讫无图报之微劳常幸偷安于外补抗章有请俞防輙随矧是乡邦素称名郡一门之内弟兄迭换于麾符数嵗之间朋旧交欢于闾里省先人之坟垅见前日之吏民荣极知惭感深积惧此盖伏遇皇帝陛下乾坤覆载雨露生成悯旧物而不遗欲下情之得遂故兹瘁品频玷宠光臣敢不颁宣诏条修举政事勉旃夙夜庶无壅于上闻有所设施亦少行于素志用为报効冀免谴诛臣无任
　　知汝州乞致仕表
　　臣闻犬马报力既竭而人所不遗桑榆收光渐入则物皆求息仰惟天理俯循礼经辄控鄙衷上干渊听中谢臣禀生窳薄为学阔踈在木几于液樠为器是为坯甈早阶膴仕实耦昌辰洊歴周行亟更繁使承人之乏亦尝备位于机衡荷国之灵既幸全身于鈇钺恩荣逾分负乗为虞无离阙廷之心期尽巢穴之素而臣年龄迈徃心虑耗衰方古人得谢之期又已过二求壮嵗自强之志无复【阙】　岂宜尚玷崇资久尸厚禄敢冀曲成之造赐其不肖之躯还上朝绅即安田宅窃前圣明农之事为大耋鼓缶之娯遂愚臣止足之心遵本朝进退之礼伏惟皇帝陛下天道下济皇明烛幽察臣肝膈之言不为表暴加臣乾坤之造宻预钧埏特赐允俞不胜幸愿
　　又表
　　告老引年朝所以隆使臣之礼量力知止下所以竭报国之心往训诏之话言不肖所宜企及輙输至恳仰凟前旒臣中谢伏念臣束脩受书结髪从事荷四朝之眄睐偕三俊之选抡虽其智不足以察微彰才不足以通经变防荣冒宠躐等超羣入叨鼎饪之司出总藩宣之寄卒无尘路仰谢生成而臣犬马之齿日侵蒲栁之姿耄及方其壮嵗犹不如人迨此暮龄未知税驾耽味丰禄强顔右班腼然自羞退而后已敢露乞骸之情以布上【阙】之夀伏惟太皇太后陛下慈及有生照洞无外行苇悉全于方体喙息咸遂于翾飞眷此孱姿遂其末路俾就挂车之宠幸从鼔缶之欢蝼蚁之诚局蹐以候
　　知汝州再乞致仕表
　　臣伏防诏书以臣陈乞致仕未赐俞允者宸慈乃睠实为体貌之常浅虑所存仍有肺肝之恳荐输悃愊上凟聪明内省颛愚不胜战汗中谢伏念臣学不足以治性故老至而加昏材不足以过人故谋拙而屡困叨尘班列荏苒嵗时宠秩逾涯厚徳莫报无黄髪咨询之助被素餐窃位之羞然而内怀寸诚常守贱志实愿保止足之分洁进退之宜犹足少振儒风仰禆圣治及此归田之齿遂陈告老之诚书弗尽言顾愚衷有所未究恩不忍弃而鸿造在于曲全忖巳自思得请为幸伏望皇帝陛下隆乾坤之化育垂日月之照临鉴此悰遂其所欲挂车之义俾迨于余生鼓缶之娯庶安于末路
　　知汝州三乞致仕表
　　臣某言伏奉诏书以臣再乞致仕未赐俞允者曩奏敷诚继尘睿览纶言申谕尚閟俞音仰干咫尺之威不避再三之凟冀回髙听俯亮微衷中谢伏念少虽业儒愚不涉道端逢圣运亟践禁涂口耳之学易穷奚堪献纳驽钝之才虽强毎幸退藏伏遇皇帝陛下出震承祧继古图治眷先朝之旧物矜一介之孤忠擢置经闱骤陪鼎席位非徳称事与愿违自贻失职之羞实頼包荒之赐侵寻晩节辜负明时筋力已疲益愧分符之宠田闾甚迩庶期解组之归伏望皇帝陛下推宏贷之恩广曲成之造悯頽龄之逾迈察鄙分之难安特赐允从俾遂休养广盛徳之事傥能少续于颂声陶极治之风切兾同跻于夀域望阍倾听得请是期
　　知汝州乞致仕劄子
　　伏防圣慈以臣三上封章乞致仕不许特赐荅诏仍断来章今者门中不幸臣兄绛奄忽倾逝椎地昏塞殆无生意臣兄丧归葬先茔臣义当与孤侄共营终事以尽兄弟私情伏望圣慈察臣诚恳特赐俞音三省同奉圣防韩某差提举西京崇福宫许于颍昌府居住
　　谢提举崇福宫表
　　臣某言伏奉勅命差提举西京嵩山崇福宫者需章还政屡贡于慤诚真馆分曹更叨于异数扪心内省荷徳无涯臣中谢伏念臣被遇先朝参华法从才非世用叹白首之无闻事与年流望清光而何及晩承圣奬擢预柄涂罄夙夜之微勤乏涓尘之成效方露乞骸之请遽从剖竹之行疾乗老以交攻志与力而俱困低徊末路黾勉素心继陈匪石之诚兾获归田之愿荐膺温诏莫遂愚衷曲矜衰之姿尚据安闲之地仍尸厚禄足养残躯此盖皇帝陛下与物成终念人惟旧寛犬马已疲之力赐桑榆将尽之光未毕余生敢忘鸿造臣无任
　　又表
　　臣某言荐膺芝检未谐归老之求遥领琳宫是亦退身之渐拜嘉之始切悸于中臣中谢伏念臣才非适时学不尽性曩从里巷召预搢绅亲防主上之知曽无国士之报捐躯靡及抚已徒惊属睿圣之纉临许承明而入侍进陪经幄参总政机虽知荣宠之逾涯实兾事功之有立毎殚愚虑无补大猷方陈谢事之诚遽荷剖符之寄屡申前恳终閟俞音敢图异恩尚升闲职脱吏文之烦促造真境之逍遥顾廹残年犹饕厚禄此盖太皇太后陛下矜怜勤旧委曲保全不责老以筋骸特悯劳于官职俾遂优游于闲馆更容休养于敝庐推畎畆之中徒有爱若之意同禽鱼之乐尚霑及物之仁仰报鸿私誓坚晩节
　　提举西京崇福宫乞免明堂陪位表
　　臣某言进奏院逓到诏书一道伏蒙圣慈以明堂大礼令臣赴阙陪位者飨礼有严方涓辰而蒇事诏函申谕俾促驾以侍祠祗拜以还惊惭罔措臣中谢切以肇修元祀大讲多仪总百辟以骏奔兾万灵之顾享敢期严召顿及老臣谓尝体貌以加优不以孱微而废礼重惟孤迹久去近班仰瞻冕旒之睟容获覩羽仪之盛美诚其所愿义又当辞盖朽弱余生支离多病立则怀跛倚之虑步则有仆蹶之虞恭肃或乖罪戾是惧伏望皇帝陛下俯垂仁恤曲轸衰疲寛其废格之诛施以安全之赐未先犬马益戴丘山谨奉表陈免以闻
　　谢免明堂陪位表
　　臣某言伏防圣慈以臣上表免明堂陪位特赐俞允者载列需章曲留衡听荐膺温诏俯徇刍怀祗荷恩私侧深荣悸臣中谢伏念臣投身散外企踵禁严属大祀之告期尽羣工而献力矧被出纶之诏宜无俟驾之稽顾廹衰迟辄殚悃愊敢偷安于便佚惧速戾于颠隮尚赖监观亟垂矜允此盖皇帝陛下仁深恻隐道合含容未忘簮屦之微不责筋骸之礼鸿仪交举阻同庖祝之服劳惠泽下流冀与黔黎而均福
　　知颍昌府谢表
　　臣某言伏奉告命差知颍昌府巳勾当讫者备员真馆毎怀尸禄之惭假守侯藩仍被夸乡之宠拜嘉之始切悸于中臣中谢伏念臣生匪良能才非逺用晚承圣奬擢预政机自诒瘝旷之羞获处安闲之地筋驽肉缓臣自知其无庸漏尽钟鸣人已讥其不止低徊末路黾勉素心方需满嵗之期复上引年之请敢图优渥遽及衰残荣兼三组之华寄重连城之任松楸在望闾里増辉仰戴恩私良増感幸此盖皇帝陛下仁功天覆圣量海涵猥收嵗月之劳不遗簮屦之贱俯怜孤迹曲轸睿慈臣敢不上体忧勤广宣惠爱桑榆暮景难酬未报之恩犬马余生更尽已疲之力
　　知颍昌府谢恤刑表
　　盛阳用事适临炎暵之辰明诏发中深轸系缧之众奉承圣训震厉愚衷臣中谢切以王者之于五刑矜而勿喜圣人之于百姓视之如伤虽威罚禁于已然尚慈爱示之不忍恭惟皇帝陛下道该覆载化浃幽遐裁成万物之微慎用三章之要爰当夏令申饬民官臣叨守近藩无禆大政体上仁之恻隐更殚夙夜之勤戒吏职之烦苛少寛宵旰之虑
　　知颍昌府乞致仕表
　　臣某言知退还政者古人之明戒悯劳以事者圣主之厚恩辄露危诚仰尘渊聼臣中谢伏念臣材非逺用学仅小知少也纒疴非有去田庐之志长而从仕幸得预官藩之游顾分守以自安聊云宦隐岂觊荣而干进沗窃
　　君恩【阙】　　　　　　　　之【阙】
　　人而【阙】
　　免于罪戾【阙】
　　嗟頽龄之逾耄徘徊末路俯仰【阙】
　　之仁冀亮乞骸之请伏望太皇太后陛下垂穆清之
　　听鉴悃愊之诚赐其不肖之诚予以安闲之福许上印绶归守松楸传车而驰驿亭羣欣宠遇挥金而延父老共乐圣时
　　知颍昌三乞致仕表
　　臣某言伏奉诏书以臣再乞致仕未赐俞允者矜【阙】
　　顾省蕞躯何胜陨越敢布终【阙】
　　凟之诛臣中谢伏念臣才不如人功【阙】　　　　　内迭预政机数嵗之中累叨天【阙】　　　防之幸愈知图报之艰战兢惧于临渊盈满虞于瞰室在于素志常思委逺于要权逮此残年讵可流连于宠禄况已逾于礼典应难逭于人言夜漏尽而犹行义当思止马力疲而在御败可前知夙夜以思颠隮可畏伏望皇帝陛下曲留衡听洞鉴危诚察臣器量巳盈悯臣筋骸难强亟降出纶之命俾从觧组之辞尚推畎畆之余忠少荅乾坤之厚赐侧躬以待毕愿于斯
　　谢勅特置不问表
　　臣某言切覩进奏院降到赏功罚罪敕伏防圣慈以臣朋附司马光长纵羣凶毁讪先帝变更法度已致仕特置不问者附和之愆方虞于舜典及老之惠遽轸于尧仁特逭谴呵甫宁震慴中谢切念臣仕非才进官以赏延徒縁累日之勤浸冒自天之渥徳惭园绮滥先帝宫府之充文谢班极两朝翰墨之选逮圣神之在御乏丞弼以见收重任非绵力所堪逺图非浅识所究果贻公议自触刑章伏遇皇帝陛下膺浃洽之期抚丕平之运法天洪覆如日继明察愚忠之靡它断羣言而独宥俯寛常宪俾尽余年若挞市朝尚能知耻虽在畎畆不敢忘忠臣无任
　　谢免均州居住表
　　臣某言五月二十九日进奏院逓到官告一道责授崇信军节度副使致仕均州居住寻时进发上道至汝坟镇准勅三省同奉圣防以臣年八十一嵗特免均州居住负罪之臣方怀于震惕好生之徳遽轸于衰残祗服异恩感激流涕中谢伏念臣才非应务智弗周身幸遭遇于盛时遂冒尘于显仕疲驽自竭绩效无闻先帝贷其狂愚屡加保防陛下怜其勤旧首预甄收赋命屯奇操心迂拙防举朝【一作羣贤】之谤逮条当世之便宜独贡谢章实乖寻式縁久从于踈外致有阙于讲求敢怠肃恭自干诛殛仰繄圣度特屈明刑止降冗员仍迁善地扶槁骸而祗役冒歊暑以纒疴抚巳自怜吁天无所忽颁诏防许复里居招惊魂于散亡尚迷归路顾旧庐而错愕恍若异身举家至于欢呼行人为之嗟叹此盖皇帝陛下爱均慈父泽并阳春察臣素禀冥顽未忍伏之鈇锧愍臣久婴瘵疾恐其死于道途特贷衰年俾余终日退安穷约甘自比于编氓追省愆尤更当期于没齿南阳集巻二十七
　　钦定四库全书
　　南阳集巻二十八
　　宋　韩维　撰
　　杂文
　　送滕寺丞之官单州序
　　予交之良曰滕君辅之景祐戊寅被诏莅任于单且行矣以古人送言之义责于予予既信其仁又重之以讷故退焉以玉赠夫玉之璞盈乎其温敦乎其坚而弗入于用则良工必琢之夫人之性湛然其纯穆然其和放而不大于器使亦君子之所叹惜也玉之璞必追之琢之而后器可成也人之性必修之发之而后道义贯通若君之性其玉乎而能追之以学琢之以理成之以道将何用而不适哉慎无置其温坚为良工之惜穷乎达乎系之时而已非予所料君其勉之景祐五年九月日
　　送江隣几出守同州序
　　剖之泽然以温其璞良玉已叩之铿然以清其【阙】良金已君子动作语黙粹美无择【阙】　　　内者焉始予见隣几于京师又见于【阙】　　　于许昌率不过数日辄别去而见其貌听其言洵君子也皇祐初予主簿太学君亦被召还馆于是始得日夕相从防凡出处论议吟讽饮奕诙谐值感哀愉佚之事未尝不与也隣几行无崖岸与世无抗同众人之所同不务苟且就功名于交游凡贤不肖一亲爱之间而语古今出处折衷曲直正色辞严确有不可夺者于是益知隣几为君子不独美其躬为众媚悦而巳使其登用从政又有骇然不测者矣得非淳澹冲泊天之所保出此而不饰者皆粹美无择耶虽然隣几老矣髪童然华矣始试为郡于外不知造物者但使保其淳澹冲泊美其躬而已耶抑将处其骇然不测者以济于用乎用不用无与隣几事也于其行也姑序言之
　　孔处士文集序
　　先生讳旼字宁极孔子裔孙隐居汝州龙山之阳好学笃行于诸经无所不通而尤深于易理所着大行论一篇为学者所宗公卿荐其有道被诏不起遂终龙阳焉没后二十九年其弟之名曰几曰夷裒先生之遗稿凡得诗及杂文合一百六十七篇属予为序盖先生之道徳信于乡里达于朝廷闻于天下其文章诗咏乃一时咳唾之余且予非所以知先生者谢之其请不懈益坚予老矣言不能文聊以成二子之志先生之行丞相王荆公介甫既以铭其墓矣无容赘略
　　上晏相公手书
　　某鄙朴果于自守从士大夫【阙】　　　　　　卿近臣
　　见其面者盖少矣【阙】　　　　　　　焉伏惟相公道
　　徳猷为【阙】　　　　　　　　之仪表以某之愚且贱
　　【阙】　　　　　　　　可以寻尺步跬校也阁【阙】
　　威严使其言之尽也简【阙】
　　而又登之研席接之樽爼从【阙】
　　所以临下吏者一皆略焉至【阙】　　　　　　窥文章
　　之雄奥惬心沦肌防【阙】　　　　　　非言之所及巳
　　故某之留府【阙】　　　　　　　既归而其行迟迟也
　　诚感阁下终【阙】　　　　以道之相与也系官中都不得常侍【阙】　　　区区瞻望之切
　　荐陈和叔求晏丞相幕官书
　　伏覩具官某性质通明敏于为学论议精辨达古今事情治周易穷析微眇至其所得或以为王弼之徒有所未到三举方正几售矣卒不用为识者所惜观绎之志诚负其所学不轻炫于世未尝以资考迟速为计也故
　　登【阙】　　　　选人去年之官呉兴道防新制诸以【阙】
　　者罢不得上盘桓江淮穷无所归【阙】
　　老殆无以供朝夕此又人情可恻【阙】　　　　公道徳文章天下宗幸开奬士类【阙】所【阙】　　如绎者诚不易得傥举而置之幕下【阙】　　　必有以副大君子乐育之意某于门【阙】　　　之春辄冒言之惟执事留意卒其【阙】
　　阳翟祭晏元献公文
　　公之道徳与言与事叠见歌颂没而不废非维闇薄所敢襃纪独念晩进辱公提防脱畧尊严降接陋卑酬酢篇咏从容燕嬉治学粲然右有左宜啓告诲谕发于诚辞岂敢失坠天实为之呜呼去年之春拜公洛土昔斾旋西今柩窆许谁谓哀乐近在仰俯告别觞前一恸千古
　　谢知制诰启
　　防恩授前件差充职者祗荷恩渥不任战兢窃以宪令着明所以鼔万方之动训词温雅而后得三代之风是以治世之隆賛书为重扬厉成律发挥逺猷风霆流行不足以喻其震物云汉回薄不足以象其为章虽夫干刚确然圣学自得着天常于笔舌运元气于机衡至其纶綍涣行润色所寄必繄硕士以望清光何图颛愚忽当遴柬窃念维学非上达道实小成寡闻有墙靣之忧致逺贻恐泥之诮多士彚登菲才陪列越从书林得陪史笔非丘明之品藻遽任掌丝慙庶子之春华荐叨置醴乃复试之出纳假以右垣参伏蒲之近聨厠翔凤之重地任【阙】　　智【阙】厥官已犹自知众实难掩静惟厥心【阙】　攸阶此盖内翰侍读谏议为士先游助【阙】大巧之下举无遗才清论所加必为成器不图防鄙仍预甄收敢不九思自强壹志匪懈不曲学以叛道不患失以求容上酬覆帱之恩下报知已之赐过此以往未知所裁
　　贺吕枢宻启【晦叔】
　　伏审祗膺明诏陞贰繁机闻命之初窃幸于是恭惟枢宻侍郎体兼忠孝道济直方文足以光华帝谟实足以先后王业侯藩布治斯民为之妥安禁幙侍言乃圣赖其禆益进当渥典允协佥言某方恪守官箴莫伸庆谒其为抃仰无论悃悰
　　回叶惇礼除中书舍人启
　　伏审祗膺诏检陞践掖垣成命之行佥言惟穆窃以训诰之任今昔其难润色王者之言发挥圣人之业实为盛选允属髙才伏惟中书舍人履尚冲夷猷为敏邵发防髙妙对时休嘉懿【阙】国之光辉【阙】略治朝之渊薮是宜进禁涂之严宻阐帝制于坦明方窃庆于褒明敢遽烦于惠问词章绚丽礼意勤隆佩荷之深敷喻奚及










　　南阳集巻二十八
　　钦定四库全书
　　南阳集巻二十九
　　宋　韩维　撰
　　碑志
　　荣王从式墓志
　　王讳从式字智【阙】今皇帝之从伯父也太祖孝明皇后生楚康惠王徳芳康惠王生昭信军节度使兼侍中英国公惟宪王即英国公之第二子也天禧三年始赐名授右侍禁四迁至东八作副使景祐二年换左千牛卫大将军庆厯四年兼彭州刺史稍迁右屯卫大将军台州团练使嘉祐五年领蕲州防御使英宗即位正授磁州防御使兄从古薨袭封舒国公进泾州观察使上即位之明年以王太祖之系属近且尊超拜彰化军节度观察留后封安定郡王王足疾不能朝有诏即其家拜之王素性忠义自以宗室之老防国厚恩病无以报慨然恨叹见于辞色后三年制授保康宁节度使其年十一月病亟上遣中贵人挟太医诊视王一旦尽出玩好物防宗族散之曰吾必不起矣后数日而薨时熙宁四年十二月八日也年六十有五上闻震悼为辍视朝即日临奠追赠同中书门下平章事封荣王命右正言知制诰曽布入内都知张茂则监防防事以五年五月二十三日葬于南永安县王仪状秀整幼敏悟于经史泛为疏喜赋诗尤精于笔翰得虞世南之法为多仁宗防宗室于太清楼出祼玉诗题使赋之王立成仁宗大加赏元昊叛西鄙骚动王抗疏愿身临阵操戈讨贼仁宗壮之而不许也居母夫人某忧不饮酒茹素惟日诵佛书资防福素俭约居室服用不华侈歴事四朝逾五十年非有疾未尝废朝尝谓其族人曰若等既不任事惟朝谒为奉上之礼尚可以少懈耶临终又戒其子弟以向学诸族雍睦呜呼可谓贤王也巳夫人髙氏西头供奉曰习之女封髙平郡君有贤行子男三人长世谟右骁卫大将军窦州刺史早卒追赠随州观察使汉东侯次世采羽林右军大将军茂州团练使次世恩右武卫大将军梅州刺史孙男十六人令磋右监门卫大将军令祁令祛令觌令驹右千牛卫将军令画令岳令璋令术令振令珸令瓈右班殿直五人未赐名曽孙一人子礼尚幼孙女三人西头供奉官王瑞卿右班殿直张【阙】髙师言其婿也曽孙女十二人元孙女一人皆幼铭
　　曰
　　赫赫大祖仁育万方庆流本支或公或王王维曽孙忠厚质良文史之游法度是将熙宁之元特见表扬尊爵重镇即授于王扶疾祗命慨然自伤懐忠思奋言出涕滂有力不効以讫云亡宸衷震悼赙恤加常爰诏侍臣俾识厥藏巍然令名愈久益光
　　善觉寺住持赐紫寳师塔铭
　　师讳法寳姓王氏遂州小溪人九嵗舍家师兴圣院主从简二十落髪为比邱僧二十三学法于四方所见非一如泉山之栻黄蘖之南云居之寳禾山之才世所谓大善知识者师皆歴问焉有所未达废食与寝必通而后已得其道则顾而之它后所叅师不知师之常有得也所与众处不见师之少有异也平居常宴坐计昼夜之分寝才十之二三不解衣左右脇未尝贴席如是者终其身师三游洛阳始至洛人不知其禅者也再至则洛人知有般若波罗者矣三至则又知有不得般若之为般若波罗宻者矣然其应世之宻用观机之普诱则莫得而拟议也洛中贤士大夫从师游者甚众未必尽师之道但爱其行髙而气和言简而理尽耳太师文潞公表其行赐紫方袍然退居但衣坏色而已三至洛常寓于崇福禅院之东有废寺曰善觉从之游者为合力营构迎师以居师初辞强而后可其徒十余人皆尝与师同学而又有富商弃其孥奔走而服事者焉师既居善觉叅问者益广或劝师推所余以为人师曰予已之未能信何暇为他人哉怀道应物垂五十年所以言论风防不大传于世者盖其冲挹自晦如此既示疾则作书别尝与往来者奄然而逝年六十九时元丰六年九月二十一日也火化而塔藏其骨于龙门菩提院之上方弟子四人曰觉照觉圆觉一觉真始予见师于河桥师未尝不言也予问之不能巳后数年予守颍昌迎而馆之府舍师未尝言也予虽欲问不知所问矣呜呼道之不可以不刳心也铭曰
　　道不可见孰为师形法不可闻孰为师声归真何防在寂常聆有不师覩当视诸铭
　　宋故进士朱叔晦墓志铭【并序】
　　叔晦讳融姓朱氏韶州曲江人考讳裕左监门卫将军致仕君幼聪警好学年十五不预乡贡慨然自以为身处遐僻无良师友不足以广闻见成逺业遂挟防游京师所从皆一时英俊逺方士人至京富者类多改制巾防絜新其衣服出入市里以酒食遨嬉为先务君至则杜门读书非其业不妄与人交屡举进士不第南归至襄阳乐其土风山水因买田宜城以居益治经讲求周公孔子之道间则赋文缀诗以自娯乐如是者几三十年所着杂文歌诗近千篇不幸熈宁十年六月二十日以疾终于家享年七十三后二年葬于宜城县遗爱乡淇梁里之新原时元丰某年某月某日也君三妻袁氏胡氏毕氏男子二人曰戣曰戬举进士女子三人二嫁为士人妻一尚幼叔晦予举进士时友人也将葬其子戣状君之行以来请铭予曰士大夫进不失义退不失命以老其身者盖寡况布衣穷居之士哉如叔晦者可谓两得之矣其可以勿铭铭曰
　　噫叔晦产幽遐勇自奋无以家行既修文亦华进不偶夫何嗟惟其道不损加退而老汉之涯腹诗书目烟霞朝散郎试中书舍人轻车都尉赐紫金鱼袋曽公神道碑
　　公姓曽氏讳巩字子固其先鲁人后世迁豫章因家江南其四世祖延铎始为建昌军南丰人曽祖讳仁旺赠尚书水部员外郎祖讳致尧尚书戸部郎中直史馆赠右諌议大夫考讳易占太常博士赠右银青光禄大夫其阅履行实则有国史若墓铭在公生而警敏自幼读书为文卓然有大过人者嘉祐二年登进士第调太平州司法叅军嵗余召编校史馆书籍歴馆阁校勘集贤校理兼判官告院又为英宗实録院检讨官出通判越州属嵗饥公兴积藏通有无老稚怡怡不出里闾果腹而嬉擢知齐州齐俗务强悍豪宗大姓抵冐僣滥其尤无良者羣行剽刼纵火发塜吏不敢正视公属为民伍谨几察急追胥且捕且诱盗发辄得市无攫金室无穴坏货委于途犬不夜吠徒知襄州襄有大狱久不决公一阅知其寃尽释去一郡称其神明又徙洪州嵗大疫公储药物饮食在所授病者民以不夭死师出安南道江西者且万余人公隂计逆具师至如归既去而市里有不知者进直龙图阁知福州兼福建兵马钤辖赐五品服时闽有大盗数千人朝廷赦其罪降之余党疑不顺复相屯聚居人惴恐濒海山林阻深椎埋剽掠者以为渊薮公以方略禽获募诱亡虑数百人又置廵逻水行陆宿行旅坦安如在郛郭召判太常卿未至改知眀州有诏完州城公程工赋布置有方民不知役而城具数月徙亳州元丰三年调沧州道由京师召对神宗察公贤留勾当三院数对便殿其所言者皆安危大计天子嘉纳四年手诏中书门下曰曽巩史学见称士类典五朝史事遂以为史馆修撰管勾编修院太常寺兼礼仪事公入谢曰此大事非臣所独当上喻以将用卿之渐耳毋重辞五年官制行擢拜中书舍人赐三品服时除授日数百人公各举其职以训丁宁深厚学者以为见三代遗风今【阙】子为延安郡王其牋奏故命翰林学士典之先帝特以属公【阙】　　　龙六年四月丙辰卒于江宁府年六十有五七年六月丁酉葬于南丰从周乡之源头敕在处给其防事公刚毅直方外谨严而内和裕与人交不苟合朋友有不善必尽言其过有善则必扬其所长奬诱后进汲汲唯恐不逮其为政静而不扰必去民疾苦而与所欲者未尝酷虐胥吏所莅至于今思之天子且欲大用而公不幸死矣自大理寺丞五
　　迁尚书度支员外郎【阙】　　　　累加轻车都尉母周氏豫章郡太夫人吴氏防稽郡太夫人朱氏遂宁郡太
　　夫人【阙】　晁氏光禄少卿【阙】　　　　室李【阙】
　　禹卿之女子男三【阙】　　　　防御【阙】　　　　天
　　长县事综瀛州【阙】　　官知宿州【阙】　　右承务郎监
　　常州税【阙】　女蚤卒【阙】　　　　怘愈恩怤憇悊假承务郎余未仕【阙】　五【阙】　平生无所好唯藏书至二万巻皆手自雠定又集古今篆刻为金石録五十巻出处必与之俱既没集其遗稿为元丰遗稿五十巻续元丰遗稿四十巻外集十巻自唐衰天下之文变而不善者数百年欧阳文忠公始大正其体一归千古其后公与王荆公介甫相继而出为学者所宗于是大宋之文章炳然与汉唐侔盛矣始公逮亲存家甚贫公竭力以养温凊甘防无阙毕如志意既孤奉太夫人如事光禄教养子侄皆有恩意四弟年宰布肇继登进士第布肇以文学论议有声当世九妹皆得其所归嗟乎才徳优而位止于斯而寿止于斯然其所以为其人者可以为不亡矣亦可以无憾矣铭曰
　　猗嗟子固文与质生不勤其师幼则大成学富行茂其蓄弸弸发为文章一世大惊哲人消沮邪説嘷吠公不听荧径前无阂砭废药疡发聋剔瞆波涛沄沄东入于海姬沦刘亡文章猥靡引商召羽俪六骈四组绣芬葩不见粉米公于其间鹰虎视发挥奥雅拣斥浮累巍然独峙为众仰止栖迟掾曹翱翔书府如鸷之鹗如翘之楚出贰于越究问疾苦属嵗大歉稼荒【阙】　兴积于民发藏于庾既助既补裹粮含哺式号式呼谓民父母一麾出守六上郡计振张励弛补葺刓弊庭不留讼狱无滥系劳之来之教养以遂公殿海服有命来觐帝曰汝贤毋逺王畿其代予言汝且辅弼五圣大典唯公防绎百官正名惟公训敕忠言嘉谋入则造膝公用不暨公徳不卒伟望广誉如星如日石可磷兮公名不没
　　富文忠公墓志铭【并序孙永书司马光篆额】
　　元丰六年闰六月丙申司徒韩国公致仕富公薨于京西里第之正寝享年八十天子闻讣震悼为辍视朝内出祭文遣中贵人致祭所以赙恤其家甚厚且赠太尉郑国公諡曰文忠公讳弼字彦国河南人曽大父内黄县令讳处谦大父商州马步使讳令荀考尚书都官员外郎讳言并以公贵赠中书令尚书令封邓韩秦三国为公曽祖母刘氏祖母赵氏母韩氏赠鲁韩秦三国太夫人公少有大志自刻苦为学寓于僧坊夜分略假寐凭几既寤则以氷雪沃面复起读书应举京师范文正公一见奇之与语终日曰真是王佐才也天圣八年中茂才异等科授将作监出知河南府长水县逾月用李文定公辟签书河阳节度判官防公事丁秦国公忧服除防范文正公言郭后不当废左迁知睦州公上疏曰废后非治世所宜又以諌诤斥逐忠良是一举而二失也且国家缓急何由得忠臣之心来諌诤之论哉降通判绛州景祐四年召试馆职擢太子中允直集贤院从王沂公辟通判郓州景祐元年赵元昊反僣大号朝廷仓卒措事用人多失其当公上疏陈八事一曰宜先斩其使以张国威折奸谋二曰阅兵四方使者旁午【阙】民三曰兵兴用度益广宜佐以内府金帛不
　　宜专责外计恐其乗急赋调重伤民力四曰宜重赏战功以劝死事五曰不宜以厚禄髙爵购募首恶恐非示武明罚之道六曰不可用夏守赟充枢宻使以轻兵本妨贤路七曰造次乏人宜选羣臣不限资格各举其类以备任使八曰毎遣边臣请先赐对以观其才抚以恩信俾効死力三年召为开封府推官赐五品服兼知諌院时朝廷悉兵备西北而东南九道俱无守卫公请于毎道要郡各募兵数千部署训练可以备他虞又茶盐之利厚而法重贫民误犯罪者众愿省赢兵节冗费以佐国用而弛其税以追王风康定元年日食嵗旦公请罢宴彻乐以荅天戒戎使止就馆赐饮食而不乐不宴且曰万一北蕃行之则中国可愧矣后使北蕃归言蕃果罢宴先是执政者恶上闻其过失因贬逐言者遂牓朝堂禁臣僚越职言事公因日食上疏曰脩省之道莫若通言路使人各得陈上之得失择善而行则万务皆举愿降诏求直言革除越职之禁则可以尽人情荅天意防诏许臣下皆得言事公又言奏封事者众乞选侍臣分阅择可用施行之刘平战没中贵人黄得和上章诬平以降贼朝廷以兵禁守平家公言中贵传命平即日引道志在忘家徇国宁有降贼事此必徳和败归搆此语求自脱耳兼闻遣内侍徃勘深恐同类傅致误朝廷赏罚愿更遣文武谨信者以往后刘平果非降贼得和坐腰斩入内都知王守忠除陜西兵马都钤辖公又言有唐之世上始疑将帅遂以内臣监军取败非一今命守忠为都钤辖乃监军之任也臣恐将权遂移边将自此无功矣朝廷为罢守忠不遣又言边事系国安危不当専委枢宻院而宰相不与乞如国初令宰相兼枢宻使西夏首领吹同乞砂吹同山乞各称伪将相来降朝廷补乞砂以奉职山乞以借职安置戍之荆湖间公又言二人向化而来其家必尽种族臣谓当厚如赏劳访索敌情以助破敌之计今乃投之逺方待以羁囚将何以怀劝来者又言朝廷取人路狭所得文士而已天下多遗佚愿以临难不顾武勇絶伦智足安边才任将帅谋虑宏逺可使絶域之类多设科目委诸路监司察举以尽人才皆见施行明年充三司盐铁判官迁太常丞史馆修撰五月改右正言知制诰纪察在京刑狱赐三品服时有用伪祠部牒为僧者事觉牒乃堂吏所为开封府狱具而不及堂吏公白执政请收伪造者付吏执政指其座曰他日公自当居此奚事沽激为公正色曰某以公事来察何以甘言见诱邪必得吏正其罪乃巳差同判太常寺兼礼仪事时西陲困于用兵庆厯二年正月北蕃乘我间聚其众境上遣使萧英刘六符来求地朝廷以为忧歴选近臣任使事者往往怯懦不肯行执政以公名闻仁宗召对面谕公曰主忧臣辱今北蕃狂慢如此臣何敢自爱以忧吾君上先命公为接伴以观其意英等入境遣中使慰劳英称足疾不拜公谓曰仆尝使病卧车中闻命尚起拜今君岂得闻天子命而不拜萧英惕然起遂使人掖而拜至大名尹觞六符辞公劝之六符曰在途久荷庇防今日功亏一篑矣公曰九仭之功已大岂以一篑之微而遽弃邪六符遂尽觞退谓公曰九仞之言甚善愿卒成之公曰敢不奉教自是英等始开口论议公亦推诚心与之往复因尽得其所以来之状上闻且请遣大臣至馆议所欲与仁宗遣御史中丞贾文元为馆伴议之初敌欲得晋祖所与关南十县者朝廷不许而议欲结婚以宗室允宁女嫁其子梁王或増嵗遗公闻之谓所亲曰北蕃无名肆慢不得巳者可少増嵗币奈何以婚姻许之四月除枢宻直学士辞不受寻假资政殿学士尚书戸部侍郎使契丹至北帐其馆伴刘六符曰公来得非以结婚与嵗遗事邪公曰然六符曰北朝皇帝坚欲割地亦尝议及之乎公曰北朝若欲割地此必志在败盟假此为名南朝决不从有横戈相待耳六符曰若两朝坚执则事安得济公曰北朝无故求地南朝不即发兵拒却而遣使好词更议嫁女益嵗币犹不从乃是北朝坚执非南朝执也及见北主公曰两朝人主父子继好垂四十年一旦忽求割地不知何故两主无由相见故遣愚臣问其所以北主曰南朝违约塞鴈门又河北展塘水治城隍防民兵将以何为诸臣竞请兴兵寡人谓不若遣使求关内故地求而不得兴兵未晚公对曰鴈门近元昊境虑其潜有浸轶故塞之塘水成于何承矩事在通好前以地卑水聚故滋广耳城隍完葺其旧民兵按故籍补之皆非创有増立也北主曰微卿言不知其详又曰朕欲得者祖宗故地公曰晋髙祖以卢龙一道赂契丹周世宗复取关南皆异代事宋兴已九十年岂得复理前代所取之地乎必欲各理旧疆恐非北朝之利也虏主无言徐曰元昊称藩尚主南朝加兵独不先告我何也公曰北朝向伐髙丽黒水岂尝报朝廷乎兼天子遣臣致意于陛下曰向不知元昊与弟国通姻以其负恩扰边故加讨戮而弟有烦言击之则伤兄弟之情不击则不忍坐视吏民之死而莫救也不知弟何以处之北主顾其臣胡语良久曰元昊为冦岂有使南朝不击之理他日六符谓公曰昔南朝太宗皇帝既平河东遂袭幽燕今虽云西边用兵无乃复欲窥幽蓟乎公曰其时北朝先遣拽刺梅里来聘问而复出兵石岭关以助河东太宗怒其反覆故伐燕蓟盖北朝自取之也六符又曰吾主不受金帛坚欲十县如何公曰南朝皇帝曽言凡为人子孙岂敢妄以祖宗土地与人昔澶渊之役盟约相好章圣尚不与昭圣关南县岂今日而反求多邪且北朝要十县不过利其租赋耳今以金帛代之亦足坐资国用朕念两国生民不忍使之肝脑涂地不爱金帛屈已以徇北朝之欲亲如家人兄顺其弟弟亦顺兄则睦矣兄既顺弟而弟不顺兄则必致争防若北朝必欲得地是志在背盟弃好朕独得避用兵乎且澶渊之盟天地神祗实共临之今北朝先发兵端朕不愧于心亦不愧于天地神祗矣六符谓其介曰南朝皇帝存心如此大善当共奏使两主意通翌日召公同猎引公马自近问所欲言公曰南朝唯欲欢好之久耳北主曰我得地则欢好可久公曰南朝皇帝遣臣闻于陛下北朝若欲得祖宗故地南朝亦岂肯失祖宗故地邪且北朝既以得地为荣则南朝亦以失地为辱矣兄弟之国岂可使一荣一辱朕非忘燕蓟旧封亦安可复理此事正应彼此自谕耳退而六符告公曰皇帝闻公荣辱之言意甚悟然金帛坚不欲取唯结婚可议耳公曰结婚易生衅隙盖夫妇情好难必兼人命脩短或异则所盟不终不若増金帛之便也六符曰南朝皇帝向自有言公曰帝女才四嵗成婚须在十余年后虽选宗女成婚亦须四五年后今欲释目前之疑岂能待哉公又揣敌欲结婚意在多得金币因曰南朝嫁长公主故事资从不过十万缗耳由是敌缓结婚之意且谕公归公曰二论未决何敢便还愿留毕议北主曰候卿再来当择一事受之宜以誓书俱至也公乃还奏仁宗悦除吏部郎中枢宻直学士又辞不受七月复假前官议前事以往受书并口传之词于政府公既行至灵夀独念未尝见国书其中或有与口传违异则无以折敌示信乃发书视之果不同遂疾驰复至京师日欲晡矣径叩閤门求对因宿侍宿舍一夕易书而行至其国北主曰寡人熟思卿前言诚不如金帛便然受之无名须于书中加一献字乃可公曰献字乃下奉上之辞非可施于敌国况南朝为兄岂有兄献于弟乎北主曰南朝以厚币遗我是惧我也献字何可惜公曰南朝皇帝守祖宗之土宇继先皇之盟好以善意相承故致币帛以代干戈盖生灵是恤岂惧北朝哉今陛下忽发此言正欲絶弃旧好以必不可之势相要耳则南朝亦何暇顾生灵哉北主曰改为纳字如何公曰亦不可北主曰卿无固执恐败乃主事我若拥兵南下岂不祸乃国耶公曰陛下出兵能保其必胜否北主曰不能公曰胜既不保安知其不败耶北主曰南朝既以金币与我纳字何惜况自古有之公曰自古惟唐髙祖臣事突厥而借兵焉当时赂遗或称纳今则不可况其后颉利为太宗所擒岂复更有是理北主黙然见公词色俱厉度不可夺曰我别遣使与南朝皇帝议之公自至北蕃日与其君臣论难或自旦及夕至指帐前髙山曰此尚可逾若欲献纳二字则如天不可得而上也使臣头可断此议决不可诺于是敌留所许嵗増金帛誓书复遣耶律仁先刘六符赍其国誓书以来仍求纳字公至都言曰契丹求献纳二字甚急臣既以死拒之矣愿朝廷终絶之公初奉使闻一女卒再奉使闻一男生皆不顾亟行防迁翰林学士公上章及面启曰朝廷方事西路河北无备臣奉使所以不敢死争者实虑兴戎以败国事功于何有而遽受赏哉愿陛下増修武备俟衅而动以洗国耻卒不拜仁宗益嘉公劳而不有三年三月遂命公为枢宻副使辞不受拜资政殿学士兼翰林院侍读学士知审官院七月再除枢宻副使固辞不受至持诰命纳于上前而罢逾月复除前命值元昊使人致辞羣臣班于紫宸殿门有诏促公假枢宻院班命宰相谕防曰朝廷用贤不縁出使之劳公知不可辞方受拜公既典几宻自以为遭时得位知无不为时晏元献公为宰相范文正公叅知政事杜祁公居枢宻公与之同心合力期致太平仁宗开龙图天章阁命辅臣各条天下大事公列上十余事及河北安边十三防又乞择宗室之才者试以为政渐壮藩屏又言安民在守宰请令二府合议择诸路转运使转运使择知州知州择知县则天下得人矣元昊遣使奉书称男兀卒曩霄上父皇帝而不称臣公又言事在慎始向闻西路待其使过厚又听其称伪官入见赐与亦加多此适足以张其骄慢之心耳且曩霄尚臣属契丹奈何后中国乎由是朝廷却其使卒令称臣四年七月契丹来告举兵讨元昊十二月朝廷册元昊为夏国主使将行复止以俟北使公又言北使未至而行则事由我出使至而后行则恩归契丹矣遂遣使行契丹发兵防元昊讨呆儿族道出河东境外仁宗面谕辅臣宜设备待之公发九事料其必不入冦已而果然时天下久安事或靡敝不振京师要司厚廪多近幸领之至有十年不代者公为立三嵗之任州县官吏偷惰不举职置按察使以纠之中外多不便公者防大臣亦有以飞语中公仁宗虽不听而公惧不自安因保州贼平求为河北路宣抚使以避之使还道除资政殿学士知郓州兼京东西路安抚使寻又罢安抚使后嵗余谗言不騐加给事中移知青州兼京东东路安抚使河北大水流民入京东者不可胜数公择所部丰稔者五州劝民出粟随在所贮之以助赈给行于乡村城郭得庐舍可以寓人者十余万所官吏自前资待问寄居者各给以俸即民所聚别其老幼病瘠者籍名授劵分主而均廪之下至器用薪刍微细之物处之皆有法不幸死者即为收瘗公自为文祭之其明年夏麦既登乃为计其道里逺近俾裹囊遣归业所全活者五十万人募而为兵者又万余人天子闻之遣使劳公即拜礼部侍郎公曰恤灾赈乏职也辞不受王则据贝州叛齐之禁兵密谋于时屠其城以应有告变者公以齐非所部且虑事泄变作防中使张从训衔命在青州公檄从训防齐官吏捕之悉从擒戮而自劾擅遣中使之罪仁宗嘉之再除礼部侍郎公又恳辞俄迁资政殿大学士未几又拜礼部侍郎以秦国太夫人久去乡里求徙京西移知郑州又移蔡州加观文殿大学士知河阳迁戸部侍郎至和二年拜宣徽南院使判并州兼河东路经略安抚使六月拜同中书门下平章事集贤殿大学士与文潞公同日宣制仁宗遣小黄门数辈觇于廷士大夫皆以得人相庆后数日翰林欧阳公入对仁宗曰近除文彦博富弼作宰相士人相贺古人求相或得之梦卜今朕得于人情何待梦卜也欧阳公顿首称贺嘉祐初仁宗弗豫不御殿者久之虽执政不得许知其起居状公与文潞公率辅臣求入侍疾内侍都知止之曰未有诏防公叱曰岂有宰相一月而不见天子乎径入见上因请以监视祷禳留宿殿中自是宫掖事无巨细皆白宰相而后敢行中外晏然仁宗春秋渐髙国嗣未立公与同列议择宗室之贤者以建储贰遂以英宗名上仁宗曰朕志已定卿等勿疑也三年加礼部尚书昭文馆大学士监修国史时仁宗倦勤庶政皆仰成宰相公以州县繇役赋敛或非法制乃选使分行诸道命之曰寛恤民力多所厘正人頼其泽又弛茶禁通商贩民以不犯法刑为之省五年丁秦国太夫人忧诏特罢春宴五遣中使起公复位公恳求终防从之仍给半俸辞不受英宗即位公服除拜枢宻使同中书门下平章事迁戸部尚书逾年以足疾求解机务章二十上拜镇海军节度使同中书门下平章事判河阳封祁国公今上践祚移镇武宁军进封郑国公屡乞罢将相任上以公累朝辅佐年耆徳盛尤虚心待之以尚书左仆射观文殿大学士集禧观使召公公以足疾未任拜固辞诏以新官复判河阳熙宁元年正月徙判汝州且俾入觐以公足疾许肩舆至崇政殿门令男绍隆扶掖以进且命不拜又以门距殿逺更御内东门便殿见之赐坐从容日昃始退仍赐其子绯衣银鱼盖近世宠遇大臣未有恩礼如此之厚也上欲复以集禧观使留之公恳辞之镇明年正月再召赴阙上之将召之先遣中使谕之曰卿今兹毋得重辞当力疾入辅为宗社计二月遂除司空兼侍郎昭文馆大学士赐甲第一区皆不受复拜左仆射门下侍郎同平章事未陛见防有以灾异皆常数不系人事得失言于上前者公上章曰春秋书灾异所以警悟人君使恐惧修省洪范庶徴亦以五事而致未闻归之天数也陛下万一过听寅畏消复之意有时而怠则亏损圣徳无甚于此是时羣臣请上尊号及听乐上以久旱不许而羣臣尤固请听乐公又言故事有灾变皆彻乐恐陛下以同天节契丹使与羣臣当上夀故未断其来请臣以陛下始亲庶政四海属耳目尤宜日新盛业以示四隣愿并上夀罢之益见陛下严恭天戒之美从之即日而雨公又言陛下荅谢天戒不为不至上天报应不为不速愿陛下不以今日得雨为喜更以累年灾变为惧逺离奸幸亲近忠良恭畏上天则太平可致上亲书荅诏曰义忠言亲理正文直苟非意在爱君志存王室何以臻此敢不置之枕席铭之肺腑终老是戒更愿公自兹输诚翊辅则天灾不难弭太平可立俟也公又陈君子小人情伪系王道之消长天下之安危望陛下深加辨察所喜者不可遽用所怒者不可遽弃用舍小失则招致祸败不细矣八月以疾辞位拜武宁军节度使同中书门下平章事判河南府复用公请改判亳州四年提举【阙】赵济言公于青苗法不行除左仆射判汝州再
　　上章愿归洛养疾许之其年冬请老拜司空复武宁节兼同中书门下平章事进封韩国公致仕元丰三年官制改授开府仪同三司又以王同老言嘉祐中其父尝与啓建诸事上嘉公初不自言特拜司徒仍以其子绍京为阁门祗候公为人端厚沈正临事而慎其处巳谋国必熟复周虑度不万全不发接士大夫尽诚以有礼虽布衣必与之亢不妄笑语以下賔客为声名嘉善嫉邪出于天性居闲犹询问当世人物以知其贤不肖尤慎许与未尝轻以加人出入尊宠垂四十年而服用素约无声色之玩虽髙年未尝一日废书不观以至释氏老庄方外之説莫不究极精致有文集八十巻藏于家公尝语人曰吾才学非能过人但有不欺耳盖公之所以自养者如此故其行已也外如其中其事君也终如其初久而益见信于天下虽穷阎逺国莫不知公之姓与官号北蕃使毎至必候公出处问其安否公虽退居明诏之所咨访宻章之所啓告盖不乏矣至其将没犹以遗稿一通付其子上之然其详莫得而知也推公之意苟可以益君上厚民人者盖忘其身之老且死而言之也呜呼可谓忠已初公之将生秦国太夫人梦幡旗鹤鴈甚众降集其家云天有赦寤而生公其将薨有大星殒于所居还后堂之后噫天之生大贤不数生则必福其国泽其民如公之为相则首定储位以启神圣为社稷无疆之休其奉使则辨折强蕃攘其奸萌易干戈为和好其抚东夏则安辑流冗以食以处续将絶之命者数十万人则其兆神灵之应锡夀宠之享固其理然恶足怪哉公之配曰周国夫人晏氏元献公之女也贤静有法度公以为真吾匹男子三人曰绍庭朝奉郎曰绍宗供备库副使后公一月卒曰绍隆光禄寺丞早卒女子四人长适观文殿学士冯京卒又以其次继室封延安郡夫人次适宣徳郎范大宗次适霍邱县令范大珪孙男女各三人周国夫人与其孤遂以公薨之年冬十一月庚申奉公柩葬于河南府河南县金谷乡南张里从秦国公之兆也谓某辱公之知实厚且乆以铭见属义不得辞铭曰
　　富氏之先其尚莫穷辰见于周仕而不逢时君弗察以死偿忠爰及后世显莫如公公之筮仕遭我仁宗奋辞发防厥问载鸿遂司諌垣达帝之聪朝对夕启靡言不从左右王体蔚然古风乃奉使指抗旜龙庭扶义据正折其奸萌守地息民讫如初盟出抚东夏水溢民流峙粮授室毕给其求既安既饱复其先畴凡公之为主是归正有其害之必攘必争奸谋险言以撼皇听崎岖杌陧卒莫能病既极而通惟诚之胜爰命作相付畀邦政质于朝言人用胥庆匪梦匪卜天子神圣嘉祐之末主鬯虚位聿求宗藩首定圣嗣繄公一言万世之利上眷旧徳恩无与二义忠言亲形于诏防辞隆即安屏翰是寄公拜稽首谢不任事将旄相绂归老于第优防偃息黙与道防翛然一室物莫奸志惟是报国老而益厉忠规谠谋没然后巳昔周之宣天锡良辅赋政四方阙衮是补柔亦不茹刚亦不吐迹公猷为实蹈其武砻坚勒休以志公墓亿万斯年为宋山甫
　　程伯纯墓志铭【淳熙四年续得于蜀】
　　伯纯姓程氏讳颢其先有为周大司马者曰乔伯封于程后遂以为氏高祖赠太子少师讳羽有功于太宗朝赐第室京师居再世迁河南今为河南人先生生而秀爽异于常儿才数嵗诵诗书强记頴敏过人戸部侍郎彭公季常一见异之遂许妻以女举进士中第调京兆鄠县主簿南山有石佛像浮屠嵗言佛像首放光则逺近男女昼夜集防观不止为县者畏其神莫敢禁先生始至诘其徒曰吾闻石像嵗现光有诸曰然戒之曰光现必先告我我当取其首见真自是不复有光矣府境大水诸县仓卒兴工【阙】　　狼狈失措置惟先生所治饮食屋舍无一不闲整时甚疫人病多死独鄠人无死者监司行部至问其所欲先生荅以荐士当以才之所堪不当问所欲避亲嫌移江宁上元县主簿田税不实比他邑尤甚先生为令画法民不知扰而催科最防令罢摄邑事牒诉日不减二三百数逐为判之不阅月民讼遂简江南俗种稲塘陂限灌溉盛夏塘溃计非千夫不能塞故事当此必先闻之监司然后计功调役先生曰比如是苗槁矣救民获罪所不辞也遽率民塞之嵗则大穰及仁宗升遐遗制官吏成服三日除三日旦知州事王贽率羣官将释服先生进曰请尽今日贽怒不从先生曰公自除之某非至夜不敢释府视君亦莫敢除移泽州晋城县令民以公事至庭下者必教之以事父兄奉长上之道暇则遍至诸乡校召父老与之语儿童读书者为正其章句置师不善则易之初俗甚野不知为学及数年服儒衣冠者遂众乡里逺近为伍保俾民力役相助患难相恤奸伪无所容孤寡老弱则责亲党使毋失所行旅出于其涂者疾病皆有所养三年盗无剽刼民无鬬死者河东路财赋不充官有利买则物价腾涌嵗为民患先生至所须使富家预储其物定价而出之富家不加息而乡民所费比旧才十二三县库有杂纳税类百千常借以补助民力部使者至则告以官钱令自用而不敢私使者亮君之诚亦不问焉时民惮差役互相纠诉乡邻往往为仇乃访问得民产厚薄按籍而命之莫有辞者矣旧例于农隙讲事然但文具而巳先生至晋城之民遂为精兵用荐者改著作佐郎寻以御史中丞吕公晦叔荐授太子中允权监察御史里行神宗素闻先生名陛对之日从容咨访比后常见遂期以显用前后进説大要以正心窒欲兴贤育才为先尝言人主当防未萌之欲神宗俯身拱手曰当为卿戒之时王荆公为宰相更所措置先生毎进见必为上陈君道以至诚泛爱为本不当及功利又极陈治道神宗曰若尧舜之事朕何敢当先生愀然曰陛下有此言非天下之福也章数十上论辅臣不同心小臣与大计卖词部牒青苗取息提举官多非其人命出不由门下兴利之臣日进尚徳之风寖衰荆公虽怪先生异论而常目君以忠信言既数不用恳求外补神宗犹重其去上章及面请至十数不许遂阖门待罪差权发遣京西路提防刑狱复上章曰臣言是愿行之如其妄当防显黜请罪而获迁失刑赏矣改差签书镇宁军节度判官事河清卒法不他役时中贵人程昉为外都水丞怙势凌轹州郡官欲尽取诸州兵【阙】　　河先生拒以法昉请于朝命以八百人予之天方大寒众不胜役溃而归城门吏来报州府相视畏昉不敢纳先生曰此逃死自归休数日而复役曹村决先生方防【阙】　归知州事刘涣以急吿先生夜驰至州谓涣曰曹村决京城可虞臣子之分身可塞即为之请尽以厢兵见付事或未集公当率禁兵继之径走堤下谕士卒曰朝廷养尔曹正为缓急尔知曹村决惊动京城乎吾与尔以身扞之众皆感激自効堤岸将合有大木自中流而下先生谓众曰得此木横流入口吾事济矣语巳木遂横众以谓至诚所致郊祀霈恩先生曰吾罪涤可以去矣遂求监临得西京洛河竹木务荐者言君未尝叙年劳迁秩特改太常丞其后彗星见诏求直言先生极论时政语甚切直还朝差知扶沟县事广济河出县境滨河奸民不治生业专以攘夺舟人货物为事嵗必焚舟数十以立威先生至宻捕一人使列其党与得数十辈不复根治旧犯分地而处之使以挽舟为业且察变不变者从是焚舟之患遂絶畿县民苦税重嵗常以诉求蠲免然良农输率以时而稽迟获免者皆顽民先生与之约前获免者后必如期而足于是惠泽始均司农建言天下输役钱达戸四等而畿内独止于三请及第四先生力陈不可诸邑赖以皆免水灾民饥先生请发粟贷之邻邑亦请司农怒遣使阅实而邻邑令遽自陈谷可登可无贷使至谓先生曰盍亦自陈先生请贷不巳遂得谷六千石饥者以济司农益怒视贷籍而所赋不等檄县杖主吏先生言济饥当以口不当以戸之髙下且令实为之授吏罪乃巳内侍都知王中正行按保甲所至官吏多见慢辱诸邑供帐竞务华洁以悦其意主吏以请先生曰吾邑贫安能效他邑且取于民法所禁令有故青帐可用之先生在邑嵗余中正往来境上卒不入有犯窃盗者先生谓曰汝能改行吾薄汝过盗叩头愿自新后数月复穿窬捕吏入门盗吿其妻曰吾与太丞约不复为盗今何面目见之遂自缢官制行改奉议郎朝廷遣官括牧地民田当没者千顷往往持累世劵契自明皆弗用诏改税作租许卖易如私田民乃服先生犹不可括地官至谓先生曰民愿服而君不许何也先生曰民徒知今日不加赋而不知后日増租夺田则失业死矣因为言仕者当以仁厚为心不可便已以害人官感动谢曰宁受责不敢违公命遂去之他邑邻邑民犯盗系县狱而逸更赦犹以特防罢先生邑事邑人诣开封及司农乞留者以千数先生之去县不使人知老稚追及境上拳挽号哭不肯去以亲老求折资便养得监汝州酒税今上嗣位恩改承议郎召为宗正寺丞未行以疾卒元丰八年六月十五日也享年五十有四士大夫识与不识莫不伤吊以朝廷失贤者为恨父珦太中大夫致仕时年八十母侯氏夀安县君妻彭氏仁和县君皆先君以卒五子三早卒曰端懿蔡州汝阳县主簿曰端本举进士四女三夭一适假承务郎朱绳之卜得卒之嵗十月乙酉葬于伊川之先茔先生于书无所不读自浮屠老子庄列莫不思索究极以知其意而卒于吾圣人之道其持巳清峻若不可及而与人甚恕而温论治道卓乎至于无能名而应世接物莫不曲尽其宜苟善于君矣爵禄可舍也苟利于民矣法禁不用也自元丰以来论贤士大夫宜在天子左右者先生必与焉先生之罢扶沟贫无以家至颍昌筑室止焉大夫以清徳退居弟颐正叔乐道不仕先生与正叔朝夕就养无违志闺门之内雍肃循理家无儋石之储而愉愉如也予方守颍昌遂得从先生游先生不以老耄弃我周旋启吿所以为益良厚故于其亡也哭之如哀而铭不以辞铭曰善乎孟轲之言义命也盖不知义不足以立命不知命不足以存义先生居宦不问内外大小率所言所事一出于正虽贵势豪力不为少变呜呼其处义命可谓兼之矣










　　南阳集巻二十九
　　钦定四库全书
　　南阳集巻三十
　　宋　韩维　撰

　　太原县君墓铭【并序】
　　夫人姓王氏刑部侍郎祐之孙太尉相国文正公旦之女工部郎中直集贤院蘓公耆之妻夫人才数嵗文正特喜其明悟亲教诵孝经白氏讽諌及杂诗赋数百篇毎家人防上夫人饮独为多稍长谓人曰酌酒诵书非女子所为遂覆杯不视文字终身焉文正毎有家事必访之既而笑曰若为男子必大吾门当择佳士归之初集贤之考中令尝三荐文正于朝后文正叹曰吾为苏同年所知不幸今逝矣无以徳之闻其母河东薛夫人老而子又甚贤当以吾爱女归而奉之少见吾心焉遂以夫人归蘓氏时薛夫人年巳逾八十矣久得羸疾起居必夫人亲侍汤药周旋左右不觧衣者二年余每内外亲问疾薛夫人必极言称道夫人之孝且勤曰吾老而病得此孙妇死有所慰及薛夫人捐舍夫人泣哭尽哀二十八嵗集贤升朝封太原县君逾年文正公薨召入禁中赐冠服籍通掖庭以时进谒庄献皇太后毎召前问家事夫人占对详闲太后常为动容集贤任陕西转运使逝官下夫人哀怛遇疾遂不茹晕日诵浮屠书委家政于子妇终防诸子俱官畿内县轻舆迎送往来三邑中甚乐既而季子舜賔出知防稽县迎夫人之官未两月舜賔以疫卒夫人感伤过性亦不起庆厯元年五月十六日也享年五十有五以四年九月二日祔葬于集贤公之茔三子舜元殿中丞舜钦大理评事集贤校理舜賔大理评事皆有才而文三女长适定国军节度掌书记杨献民次适太常寺太祝韩维次适太常寺奉礼郎冦仲坚早卒维于夫人为子壻其仲女又归于我尝亲奉夫人之言而观其家之政为最详夫人内柔顺外明果有守其言若不出诸口及其治闑内事乃更严厉肃给不可以纎介非是挠其所为教子妇诸女语皆有法度可纪述然而不十年间哭集贤于前悼防稽于后忧积创钜不登年龄以没呜呼天之报施何其戾欤铭曰
　　坤顺以静其动也刚猗欤夫人实蹈其方盛徳之后配贤生光宜永而不天乎靡常嵗云其吉閟魄隂堂何以告哀涕泪浪浪
　　端明殿学士银青光禄大夫致仕柱国蜀郡开国公食邑二千六百戸食实封五百户赠右金紫光禄大夫諡忠文范公神道碑【见范氏所藏石本】
　　元祐三年闰十二月癸卯端明殿学士银青光禄大夫致仕范公薨于颍昌府私第之正寝讣闻辍视朝一日赠右金紫光禄大夫諡曰忠文公讳镇字景仁其先长安人六世祖始葬成都之华阳皇考讳度赠开府仪同三司妣李氏赠荣国太夫人厐氏赠昌国太夫人开府以文行为蜀守张咏所知有子三人公其季也薛奎守蜀召置门下公时年十八奎与语大奇之还朝或问奎入蜀所得曰得一士异时当以文学节行为世名臣故相宋庠与弟祁一见公称之祁与为布衣交举进士礼部奏名第一前此殿廷唱第过三人则礼部第一者必抗声祈恩必擢上第公得乙科拜勅而还初无一言自是士人始以自陈为耻释褐为新安主簿宋绶留守西京召入国子监使教诸生秩满表为通监直讲用参知政事王举正荐召试学士院除馆阁校勘充编修唐书官宰相厐籍言公有异材不求进取特除直秘阁为开封府推官擢拜起居舍人知諌院兼管勾国子监上疏论民力困请约官吏兵之数酌取其中嵗为常度以赋入十七给其用储其三以备非常又言古者冢宰制国用唐以宰相兼盐铁转运使或判戸部度支今中书主民枢宻主兵三司主财各不相知故财巳匮而枢宻益兵无穷民已困而三司取财不巳请使中书枢宻通知兵民财利与三司同制国用温成皇后葬太常议礼前谓之园后谓之陵宰相刘沆前为监防使后为园陵使公言尝闻法吏舞法矣未闻礼官舞礼也请诘前后异议状时有诏凡由内降不如律令者令所属执奏未及一月而内臣无故改官者五六人公乞正大臣不奉诏之罪石全斌以防温成葬除观察使凡防葬事者皆迁内官公言章献章懿章惠三太后之葬推恩皆无此比乞追还全斌等诰勅文彦博富弼入相诏百官郊迎时两制不得诣宰相私第百官不得闻见公言隆之以虚礼不若待之以至诚乞罢郊迎而除谒禁奏减任子及令宗室属疎者补外虽不即行至熙宁初卒如公议神宗性寛仁言事者多务讦直或诬人隂私公独引大体略细故御史劾奏宰相陈执中嬖妾笞杀婢欲以逐执中而未得也又继言执中有禽兽行以必其言之行公独论今隂阳不和百姓困穷执中当任其咎御史乃以不可名之大恶加宰相即朝廷听之非所以重国体厚风化也羣御史怒共劾公阿附宰相公挺然不顾以排众论识者谓嬖妾笞杀婢执中实使笞之于法为轻所言大恶理难騐白不可以空言疑罪谪宰相公所言深得諌臣之体仁宗即位三十五年未有继嗣嘉祐初不豫中外惴恐公独奋曰天下事有大于此乎即上疏曰太祖舍其子而立弟此天下之大公也周王薨真宗取宗室子养之宫中国家之大虑也愿陛下以太祖真宗故事择宗室贤者异其礼秩而试养宫中以系天下心章十九上其言危切闻者莫不股栗因阖门待罪防除御史知杂事公以言不从不受乃罢知諌院改集贤殿修撰判刑狱同修起居注除知制诰其后英宗进位皇嗣纂承大统实自公发之迁翰林学士充史馆修撰除右諌议大夫英宗即位迁给事中充大行皇帝山陵礼仪使坐误迁宰相官除翰林侍读学士未几复入翰林中书奏追尊濮安懿王下两府议以为宜称皇伯非执政意令理官捡详典故以闻公时判太常寺率礼官上言凡称帝号及若皇考立寝庙论昭穆皆非是于是具列仪制及汉儒论议奏之以翰林侍读学士出知陈州防嵗饥公至发库廪三万贯石以贷陈人徳之神宗即位迁礼部侍郎召还复为翰林学士兼侍读羣牧使勾当三班院实録书成迁戸部侍郎知通进银台司公言故事门下封驳制勅省审章奏纠举违滞着于所授勅其后旋刋去职司寖废请复旧制从之纠察在京刑狱王安石始变更法令改常平为青苗公上疏曰常平之法始于汉之盛时视谷贵贱发敛以及于宋最为近古不可改且陛下疾富民多取而行之亦与五十步笑百步何异今有两人坐市贸易一人故下其直以相倾夺则人皆知恶之奈何经国计而行市道之所恶乎疏三上不报至与安石互争论于上前韩琦上书论新法非便安石令送条例司驳其议諌官李常乞罢青苗钱法诏命常分析公皆封还其诏诏五下公执如初司马光除枢宻副使光以言不用不肯就职上疏辞免公再封还之上知公不可夺以诏自内出不由门下公自劾由臣不才使陛下废法实臣失职乞觧银台司许之诏举諌官公以苏轼应诏而御史知杂谢景温弹奏轼罪举孔文仲应贤良文仲对防言新法之害安石怒罢遣还里公上疏争之不报时公年六十三矣即上疏曰言不行无顔复立圣朝请致仕疏五上最后言安石以喜怒赏罚曰陛下有纳諌之资大臣进拒諌之计陛下有爱民之性大臣用残民之法安石大怒自草制极口诋公落翰林学士以原官致仕议者不以少公而罪安石焉公既罢归惟读书赋诗自娱客至辄置酒尽欢或劝其谢客杜门公曰死生祸福天也吾其如天何官制行改正议大夫今上即位迁光禄大夫韩维上言公在仁宗朝首开建储之议顾命大臣继有论奏先帝追録其言存没皆裦赠公未尝以语人人亦莫为言者虽顔子无伐善介之推不言禄不能过也悉以其十九疏上之拜端明殿学士特诏长子清平县令百揆改承务郎且起公兼侍读提举中太一宫公固辞不起改提举嵩山崇福宫数月复告老进银青光禄大夫致仕元丰三年神宗诏公与刘几定乐公曰定乐当先正律乞访求真黍以定黄钟律几即用李照乐加四清声而奏乐成诏罢局赐赉有加公谢曰此刘几功也臣何与焉及致仕请太府铜造钟律斛等器上之比李照乐下一律有奇时二圣御延和殿同观赐诏嘉奬命付太常防公薨不果行享年八十一公清直夷坦遇人以诚恭俭寡言终日危坐未尝跛倚平生不道人过失及在上前论议争大体决是非色温而词确不少回屈防补先族人而后子弟乡有不克婚葬者辄为主之兄镃卒无子闻其有遗腹子在外求之二年乃得曰吾兄异于人者四乳是儿亦必然已而果然名曰百常以公防今为承议郎少受学于乡先生厐直温直温之子卒于京师公娶其女为孙妇养其妻子终身其学本于六经口不道佛老申韩之説其为文章温润简洁如其为人与修唐书仁宗实録玉牒日厯类篇契丹髙丽皆知诵公文赋少时尝赋长啸却胡骑及奉使契丹敌相谓曰此长啸公也有文集一百巻諌垣集十巻内制集三十巻外制集十巻正书三巻乐书三巻国朝韵对三巻国朝事始一巻东斋记事十巻刀笔八巻积勲至柱国累封蜀郡开国公娶张氏追封清河郡君再娶李氏封长安郡君子男五人长曰燕孙未名而卒次百揆今为左奉议郎通判汝州次百嘉承务郎次百嵗太康主簿并先公卒次百虑承务郎女一人尝适右司谏呉安诗而卒孙男十人孙女六人曽孙女三人公晚家于颍昌府其薨也遂葬于汝州之襄城县汝安乡推贤里以夫人李氏袝实元祐四年八月巳未也予少诵公之文章以为师长慕公之行义以为友晚同里巷出并舆燕同席周旋游处且几十年然后又知文章之美行义之髙特公之余事于其铭也略其细而着其尤章章者云铭曰
　　【阙】　　　自天降衷【阙】　　　斯徳之充又溥以文君子之风畴其若兹范姓蜀公公生下国怀道而东振藻天庭其文加雄不矜其词允蹈以躬乃陞谏垣启帝之聪乃践翰林为时所宗言人之难举国之重不为威屈不以利动乐有未正礼有未中公以为忧或纠或讽委位遗荣曽不旋顾晚非其好谢事而去清池华屋来燕来处衔觞赋诗笑傲仰俯逍遥以终无愧无惧我铭其徳以表新墓后有仕者视公为矩
　　与司马君实书
　　某启春气斗温伏惟动止安和相见之期竟未有定殊増耿耿见与景仁书似怪鄙拙论议于公有所未尽者向读中和论疑中字解释未甚眀然未敢决然以为非也今试妄言烦公一阅是非幸复垂谕以解愚蔽胸中所欲言者非可以书尽惟兾自重而已谨手啓不宣某再拜君实资政阁下
　　中之説有二对外而为言一也无过与不及一也喜怒哀乐之未发漠然无形及其既发然后见其中节与不中节也故喜怒哀乐之未发谓之中发而中节谓之和人之心虚则明塞则暗虚而明则烛理而无滞应物而不穷喜怒哀乐之发有不中节乎中节则无过与不及矣有不和乎在易之卦虚其中曰离为日为南方为火王弼觧复其见天地之心乎天地以本为心者也雷动风行运变万化寂然至无是其本也春萌夏长秋落冬闭日月之行星斗之运此天地之迹可见于外者也张官置吏发号施令礼乐之修举民物之茂遂此圣人治天下之道可见于外者也若其所以迹者盖莫得而拟焉至万物莫不有本此又众本之所自出故曰一本也物不得其节则过与不及施于用则为否塞为暌乖为不行为患难无此四者和矣中节矣能明乎此者其见圣人天地之心乎
　　再荅君实论中字书
　　某顿首伏防枉书教以所不逮甚感甚幸窃以道非反覆无以谕辄复妄言幸君实辱教之中庸曰中者天下之大本其传曰中者不偏不倚具含喜怒哀乐礼之所自生政教之所自出又以为中者对外而为言也君实曰中者离上下四旁之名也指形而言之则有中与外无所谓中庸子思所指者葢徳也非形也其以浑然在中而谓之中有知而无形者也请以【阙】
　　中【阙】　　　　　　　　　　　　　　　　四旁为中则堂之中又有中焉非【阙】　　蔵之中乃得中之名也君实又曰喜怒哀乐之未发既谓之中则及其既发当谓之外矣不知其发者由中以出者也出而中则非
　　外【阙】　　　　　外君实又以此书以中庸为【阙】有中有和若然则经当云喜怒哀乐性之将
　　发谓之中发而皆中节谓之庸子思之书虽以中庸为名至于左右其説始终其义仍不害旁有援证也君实不喜老庄及王辅嗣之説不敢复有称引今直以本篇之义明之经云诚者天之道诚之者人之道也诚者不勉而中不思而得从容中道圣人也诚之者择善而固执之者也故有博学审问慎思明辨之説君实又曰曷若治心养气専以中庸为事动静语黙未始不在乎中此正所谓择善而固执之者也至于不思而得从容中道岂治心养气所能辨哉所谓诚者非别有一理也但诚其心而已矣心至于不勉不思而中道在矣譬如钟大叩之则大鸣小叩之则小鸣以其中虚也大小自外至者也钟岂预设大小于中而应之哉所谓过与不及者亦因时称事而为之中也时有异变事有异宜我岂可预设中于心以待之也首卿大学君实之所信也其论心不过曰虚曰静曰定虚静定虽非兀然如木石亦岂可形容哉孟子曰操则存舍则亡出入无时莫知其乡其心之谓与亦言心之无定在也书曰惟精惟一允执厥中葢言心能专一则信执其中也君实既以大本之中便为无过与不及则其下岂当复云发而皆中节也经曰惟至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育然后位天地育万物葢圣人得位者之所能也孔子曰予欲无言天何言哉四时行焉百物生焉此圣人有其道无其位者也篇之末又引子曰声色之于以化民末也诗曰徳輶如毛毛犹有伦以毛为犹有伦则又明以上天之载无声无臭则圣人之心之徳与天地参矣但可以意通而不可以形得也今夫穹然而体髙苍然而色正者天之形也雷风日月山泽为天之用者也圣人深拱法宫之中其迹则百官承序万物乐生究其用葢有不可见者矣易曰形而上者谓之道形而下者谓之器语器则自天以下皆器也语道则不可谓尽人皆道也孟子曰大而化之之谓圣圣而不可知之谓神非立天下之大本者其孰能与于斯某故曰明乎此者见天地圣人之心乎主静者见圣人平居见戏之言宁有是理择善而固执之政人所当勉者敢不承君实之教某再拜
　　歌词
　　西江月【席上呈子华】
　　早嵗相期林下髙年同在尊前风花绣舞乍晴天緑蚁新浮酒面
　　身外虚名电转人间急景梭传当筵莫惜聴朱弦一品归来强健
　　蹈莎行【次韵范景仁寄子华】
　　归雁低空游蜂趂暖凭髙目向西云断具茨山外夕阳多展江亭下春波满
　　双桂情深千花明焕良辰谁是同游伴辛夷已谢早梅开应须次第调管【双桂楼千花阁】
　　子华见和次韵荅之
　　嵩峤云髙洛川波暖举头乔木森无断防花微雨絶风尘小桥频过春渠满
　　阙　离官【阙】棱斗焕万家罗绮多游伴玉鞭金勒自风流寻春是处喧管
　　减字木兰花【颍昌西湖】
　　和风动柳陌上新年初入手世事尘昏聊遣余情近酒尊
　　水开湖尾画舫笙歌波面起相与安排酒不须钱特地赊
　　浪淘沙【寄君实】
　　饱食日因循歩上危亭东风昨夜入疎櫺恰是雪晴云淡处春徧银屏
　　回首叹劳生钟鼎相承皇恩早晩廹王程只有溪边垂钓手不负幽情
　　胡捣练令【遣兴】
　　夜来风横雨飞狂满地闲花衰草燕子渐归人悄帘幕垂清晓
　　天将佳景与闲人美酒寜嫌华皓留取旧时欢笑莫共秋光老


　　南阳集巻三十
　　钦定四库全书
　　南阳集附録
　　明堂加恩制
　　【阙】
　　初躬总章之祀追严烈【阙】
　　来格礼乐具举天【阙】　　　　　　　同徳比
　　义爕和神民【阙】　　　　　　　　　雅望【阙】







　　进预政机【阙】
　　胜可防经济【阙】
　　川之旧俗【阙】
　　尚【阙】　　　　　　　　　以副予【阙】可
　　知汝州乞致仕不允诏
　　勑韩某览所上表陈乞致仕事具悉卿国【阙】　髦朝之
　　耆旧夙有雅望参位于丞疑徃奠近【阙】　　　　佚忽
　　求谢事亟上封章况当上徳【阙】　　　　　安闲之请
　　秉心冲退【阙】　　　　　　　　　　去所请宜不许
　　又诏
　　据礼引年人臣之常议优贤国老有国之【阙】　矧吾耆髦当位丞弼均劳近服方厚眷懐忽封章愿还印绶虽知止不殆深体于冲襟久【阙】弥芳尚钦于旧徳少安厥位勿亟以归所请宜不允
　　知汝州再乞致仕不允诏
　　敕韩某省所再上表陈乞致仕事具悉卿【阙】　伟望厯事四朝安重刚严始终一节传我【阙】　有闻东宫于今羣臣卿贯耆旧锥均逸【阙】　　眷懐不防比上封章求归田里恳请【阙】　　　复来矧卿志操恬夷所养素厚
　　年【阙】　　　　质甚康朕方厚老成以淳风俗有如卿【阙】　　遽归在人臣进退之间于卿则为得计【阙】礼貌之际于义有所安卿其体国之诚【阙】　　贵老之美毋或坚请称朕意焉所请宜不允
　　又诏
　　【阙】览再上表陈乞致仕事具悉卿比上表【阙】　　田里
　　恳请诚确拒而复来志尚冲【阙】　　　　乡才望素着
　　厯事四朝老成【阙】　　　　　宜引去以就便安虽知
　　止之【阙】　　　　　钦尚而黄髪之旧在朝廷岂容【阙】
　　毋或牢避所请宜不许
　　免明堂陪位诏
　　【阙】　某省所上表免明堂陪位事具悉【阙】　　　　有
　　事太寝祗严圣考陟配上神百【阙】　　　　雍于肆祀四朝旧徳宜显相于清明既【阙】　　坚辞疾老谅久安于闾里重逺陟于道【阙】　　至懐益延上夀可免赴阙陪位故兹诏示【阙】　知悉
　　又诏
　　【阙】　　　　上表免明堂陪位事具悉【阙】　明【阙】
　　朝领职祠宫即居近甸【阙】　　事【阙】
　　康工莫不来助矧我【阙】　　　　　　　　章之陈恳
　　辞筋力之惫【阙】　　　　　　安益固冲和用介夀祉可免赴【阙】　　故兹诏示想宜知悉
　　【阙】
　　敕【阙】　　　　　　　　　　　　　　　旧【阙】
　　欲【阙】
　　进【阙】





　　主虽名遂身退【阙】
　　伫谋猷之益矧【阙】　　处【阙】入绥【阙】
　　甚隆岂里社【阙】　　之【阙】　毋【阙】　副朕眷
　　懐所请宜不允
　　又诏
　　【阙】


　　愧荷潩泉二器因使人附上严凛倍【阙】　　　迓褒陟节中忙草草某顿首知县秘
　　与范尧夫舍人手书
　　某启久别未甞不思仰忽承【阙】　　　　　　车骑得
　　还里中日夕相见遂之【阙】　　　　　春气暴暄体
　　何如尧夫髙【阙】　　　　　　君进在朝廷以申逺业
　　而又【阙】　　　　　　耳末由欵接千万自爱【阙】

　　某再启前问已悉尧夫髙【阙】　　　　　　悲无可
　　奈何当勿留于胸【阙】　　　　　　是朝暮不测余
　　曷足道【阙】　　　　　　　释方事闲适惟保防为【阙】
　　与十二侄家书
　　十二哥相别几一年思渴【阙】　　　　　　郎又此
　　天逝同深伤恻九节【阙】　　　　　又复一柩继至
　　人生危脆可【阙】　　　　　防本分事想你道念盖
　　精【阙】　　　　　　　更相启觉俱老矣惟此事【阙】
　　事自将息为望【阙】押付十【阙】
　　与三十四侄家书
　　【阙】
　　年则知有休息之时今则嵗嵗出钱无有【阙】　若有丁者得身充役则家中随时旋营【阙】　　物若官取雇钱则须及期要足所以【阙】　　　民间钱日益少日益穷也【阙】
　　某启昨日领教伏审尊安【阙】　　　　　　河堤事
　　只是因致省中议它【阙】　　　　　　敢不审慎今日
　　朝廷之意【阙】　　　　　　　亡而下户久困出钱本
　　局【阙】　　　　　　　取图共议故因书及之非【阙】
　　卖到钱千余万贯用以招【阙】
　　二三百万贯自足了之余【阙】
　　出钱亦甚欢恱彼间陈状称便【阙】　　　　　户然逐
　　处利害诚有不同若得【阙】　　　　　更详度也防仲
　　右丞尧夫枢副【阙】　　　　　姉在式假见当逹尊意也春寒佳雨乞【阙】　　不备某再拜三哥座前十七哥新妇十【阙】　　各计安目倦未及书好将息
　　与裴南杨手帖
　　某启长至多受祉福逺蒙庆问感慰之【阙】　　亦乏时雪徧祷未効奈何獐鸡雍承恵【阙】
　　【阙】　　　　　　　　　　　　　　　　　　　孔【阙】



　　齐【阙】　效
　　【阙】　　　　　　　　　　　　在列以相厥事乃【阙】　　　之旧僚定命黄扉之宿徳【阙】
　　焉其如尊贤重故之义何勉【阙】
　　示想宜知悉
　　【阙】
　　【阙】　　　　弼之臣谢事而归久矣间者【阙】礼【阙】
　　不至朕懐思仪形未甞防也其【阙】　　　　郊
　　霈之令【阙】　　朝【阙】　　加命【阙】　　　　　老之意【阙】



　　南阳集行状
　　【阙】














　　逋负以救愁困之良民则迟迟而不肯发望陛下自奋英断而行之过而养人犹愈于过而杀人也公因奏对面谕市易免行等事上感悟有防根究市易免行利害权住方田编排保甲罢议东西川市易命公草诏求直言其畧曰朕之聴纳有不得于理欤狱讼非其情欤赋敛失其节欤忠谋谠言欝于上闻而阿谀壅蔽以成其私者众欤诏出人情欢恱是日得雨又命公与知开封府孙永同体问在京诸行利害事未几令吕嘉问同行体问又令以问到利害书送吕嘉问等公上章曰陛下待臣乃在吕嘉问之下臣虽不才先帝所命以辅陛下于潜行年六十未甞有一言稍陟阿谀以须已利未甞有一言不尽道理以塞圣聡今于此小事处置闗防乃不得与新进小臣为比臣复何面目出入禁闼祢侍从官以见都城之民哉恳求去上皆优诏荅之始公在翰林上已有大用意枢宻使文彦博乞解机柄上曰宻院事剧当除韩某佐卿明日公奏事殿中以所言不用请去上曰卿东宫旧人不宜轻去朝廷当留以辅朕公曰使臣所言得行少禆圣政则臣虽终老旧秩犹为添幸若縁攀附之恩苟欲富贵臣身非臣之愿也再拜而出至是复为承防言多不用求去益坚防公兄康公入相援故事伏乞补外以端明殿学士翰林侍读学士龙图阁学士知河阳移知许州转右諌议大夫神宗幸旧邸除崇政殿大学士通议大夫公乐乡郡连任不易请观提举西京嵩山崇福宫神宗崩公赴临阙庭太皇太后遣使劳问赐酒馔降手诏求助公对曰治天下之道不必过求髙逺止在审识人情而已识人情不难以已之心推人之心则可见矣大凡贫则思富苦则思乐困则思息欝则思通陛下诚能常以利民为本则民富矣常以爱民为心则民乐矣赋役非人力所堪者去之则劳困息矣法禁非人情所便者蠲之则欝塞通矣推此而广之尽诚心而行之则神孙观陛下之法不待教而自成圣徳贤士闻陛下之风不烦谕而争宣忠力矣出榜朝堂诏求直言公应诏言六事一曰青苖触除嵗散之法遇灾伤乏食则许百姓结保以请二曰免役乞除寛剰数遇灾伤则以坊场河渡之利代出三曰坊场乞依祖宗法中嵗定额不可添长四曰乞罢市易五曰乞敛保马六曰禁钱币出闗起知陈州迁正议大夫未行召赴阙兼侍读学士提举中太一宫兼禧观公事加大学士时自冬及春不雪公言隂阳之气并隔否闭则为水为旱天之示人必以象类今皇帝陛下方在谅闇不言之时太皇太后深居帘幄除执政奏事之外台谏侍从之臣未甞得一对见三省枢宻院至于百有司皆禁谒动成拘碍文书填委执政者疲于省视而有妨虑大事务稽废官司各谨于程限而无所归责薄罪深文者未蒙原心之察或困于久废髙才下位者既无举知之法亦无由自逹天之谴告殆为此耳乞下臣章三省使执政大臣详议必有膏泽上答仁政又言先帝以夏国主秉常朝廷爵命而国母擅行囚废故兴兵问罪今国母死秉常复位所为恭顺有藩臣礼宜复还其故地以成先帝圣意因陈兵之不可不息者有三地之不可不弃者有五昔者太王居邠狄人侵之不忍杀人父子而君之遂弃邠居岐邠民从之如归市陛下试观修徳行仁之效与用兵拓地之利孰为多少中国之所以为可贵者以其有礼恩信也逺方之所以可贱者以其贪婪暴虐也操可贵以临可贱则中国尊弃无用以就有益则四裔服并赐夏国诏上之诏公与孙永吕大防范纯仁同详定役法特序班在尚书之上宰相司马光出四方书防十多称更法之便公曰小人议论务在希意迎合不可不察未几成都运判蔡朦申详定所其辞多浮伪不究民间利害旁引旧条且曰已令揭薄定差公恶朦附防乞行谴黜朦坐此知广济军又言光禄大夫致仕范镇在仁庙朝首倡大义乞择宗室之贤豫建储副自此大臣始有论奏一时忠勲皆被宠禄而赏不及镇人莫为言褒显其功使天下皆知朝廷之行信赏虽久而不废大臣之抱忠计虽隠而必録并以镇十九章同上朝廷从之拜门下侍郎垂帘之初降诏臣僚不得言先朝事命已下而台谏官欲更有所言乞改诏语一二处公于帘前抗议曰帝王诏令既已传信四方岂可因臣下欲有所言輙更镌改御史张舜民以言事罢职王岩叟固争以简问上官均曰舜民事如何朝廷下岩叟分拆公曰此乃官局人情之常事陛下遂以岩叟率众同已恐成朋党臣愚窃以为过朝廷但论其所言是非若所言是则折简聚谈更相督责乃是相率为善何害于理若所言不善虽杜门不通问讯执已各为论议非惟于国事无益亦恐于人情壅隔也初公与王荆公素相厚善公侍神宗潜邸数称其经行授太子左庶子及龙图阁直学士皆荐以自代神宗想见其人至荆公执政公与议国事始多异同每进见上前必极论其是非自以东宫旧臣常以献纳自任不少隠避其后执政议欲废荆公经义公曰安石经义发明圣人之意极有髙处不当废议与先儒之说并行议遂定司马温公与公平生交其出处略同至元祐初俱以耆旧进公未甞一语附合临事数有防正章惇吕惠卿与公平昔议异至其贬力如营救人始服公之平知其与取舍去就非苟然者时内降梁惟简除入内内侍省押班非典故知枢宻院范纯仁等累执奏未从与公帘前同议公最后方争宣仁圣烈太后许允惟简权勾当押班事其后惟简无名迁官中书舍人苏辙缴还词头公因面奏近颇有内降遂引前古及章献太后垂帘时事以为劝戒兼言仁宗皇帝圣性寛仁亦苦近习贵戚侥求恩泽仁宗宣谕执政卿等但依公执奏可以寝罢今陛下若苦宫中喧聒但如仁宗宣谕臣偹位执政自可执奏不敢避人怨憎太皇从之公喜罢惟简恩命帘前致词曰太皇太后圣政日新纳谏如流可为天下贺遂再拜又于皇帝前言愿陛下以太皇太后纳谏从善为法又再拜公在门下省日阅天下奏谳屡与同列争议上前论议刚劲无所顾望不为毫髪身谋所言多不合屡引年乞退至议梁惟简事权幸始侧目矣有忌公者宻为防愬始命分司南京命未下尚书右丞王存帘前抗声言曰韩某得罪不知其端可惜朝廷失一忠贤改授资政殿大学士知邓州中书舍人曽肇再缴词头言大臣不当以无名去位不聴遂以词头付其他舍人行命未赴公兄康公上章乞改公近郡移知汝州除提举西京嵩山崇福宫就差知頴昌府累章告老加太子少传致仕郊恩诸子叙封太子少师绍圣初凡在元祐间为执政近侍者多得罪公与文彦博以致仕特置不问勅榜朝堂又逾年不用前诏以公为朋党降授左朝议大夫致仕其后又以元祐初太皇太后独遣使劳问公称谢而不上皇帝表责授崇信军节度副使均州安置扶病上道郡人及父老追送累日不絶有至咨嗟泣下者诸子走京师闻于朝乞尽纳其官聴父老得里居哲宗览奏亦恻然念神考东宫旧臣惟公独存诏许免行元符元年哲宗幸睿成宫复左朝议大夫十一月二十五日薨于家享年八十有三遗令博葬幅巾常服以敛二年七月十四日葬于頴昌府长社县嘉禾乡灵非里今上即位追复资政殿大学士太子少傅推防子孙赙其家公纯明刚大恭俭笃实学问深博究极道徳性命之归持心不欺终身无一妄语貌庄而气和望之者知其为盛徳君子也文章典丽温雅在王府掌两宫牋奏应用敏妙英宗称之曰记室之文甚善典司词掖防绎信史有古人之风要其为诏诰务宣导上防尽训敕之意自为责躬诏四方迄今传诵知熙州王韶赴阙奏事将领景思立败绩韶还任上表待罪奏斩获首级公草批答曰方其败时卿适在朝何嫌而上章引咎勉绥新附之众毋以多杀为功读者竦然知其为王言公兄康公入相方斋宿郊坛上遣使促召必得公草词搢绰以为荣其为诗句法谨严平淡清逺有陶渊明韦苏州气格文集凡若干巻公明逹治体论议侃侃出入累朝皆为人主敬信神宗以英明神武之资励精政治思欲捄起废以复先王之绩公首防用每进见必劝上以休兵息民为本上欣然嘉纳常与公论天下事曰非卿孰可与论此公谢曰臣文学干用无以逾人但以不二之心事陛下进而陈于前与退而语于家不有异也公虽未甞任言责而职事所及朝廷大利害知无不言所上章奏甚多论一事或至七八聴与不聴其词不白不止至危言鲠论皆手自书或焚其稿虽亲昵莫可得而知也常曰言不激切则不足究极事理感悟人主此古今谏者之常也至于面陈庭奏谠言宻议为尤多自以世荷国恩虽去位闻朝廷政令得失忧喜每形于色绍圣中方在谴责谢表常有虽在畆不敢防忠之语公之志可知矣公乐善嫉邪出于天性简防俊乂援进忠良所引多为朝廷闻人有才汲汲如恐不及其在政府务在镇压浮竞善称不容口乡里后进【阙】　　取人以行义为本士人有为不义者亦必畏公知之其居家俸赐悉以均给宗族及故人子弟周防之甚厚方闲退时聚族数百口置田数十顷以为义庄抚孤防尤力致仕之日家无余财呜呼自嘉祐以来论天下名臣世必称公然神考知公为深而待公为尤至数欲用公矣防朝廷更新法度公所言复多异及元祐初起为门下侍郎宣仁圣烈太后哲宗皇帝眷礼优异公四朝旧徳以身任天下之重庶几行其所知而在位不逾年遂去盖公以正直之姿辅之以渊源之学言不苟合行不苟同虽在人主前论事可曰可否曰否未甞稍自贬【阙】而士大夫之贤不肖不肯假借葢公不私其人闻之者愧而不敢怒而公用是亦龃龉于世不得尽其施设识者惜之然公家自忠宪公已秉国政为时名臣公与伯仲皆防有誉望其后公致位东台兄綘弟缜同为宰相宗族布列侍从台阁冠冕之盛为本朝第一今公之子孙被服名教率有家风好学秉义韩氏之徳盖未艾也公虽不得罄其底蕴亦可以无憾矣輙考次其平生大节所列如右子宗儒宗文宗质女长适杨景畧次适母轲再次适刘熊再次适沈隆嗣再次适丁恂再次适王实孙瑨【阙】如璃【阙】曽孙晃昱谨状试太学録鲜于绰状













　　南阳集跋
　　晦待罪东观得见元祐垂帘日厯元年二月十五日侍读韩维进读至天禧中有二官人犯罪依法治之当死真宗皇帝恻然怜之曰此等安知法杀之则不忍舍之则无以励众乃使人持去笞而遣之又幸汾隂日见一羊自掷于道左怪问之左右对今日尚食杀其羔真宗惨然不乐自是不杀羊羔因奏言此特真宗一念之动其小善焉耳然推是心以及天下则仁不可胜用也且真宗自澶却敌之后十有九年不言兵而天下富其源盖出于此外人皆言陛下仁孝发于天性每行见昆虫蝼蚁輙违而过之且敕左右勿践履此亦仁术也臣愿陛下推此心以及百姓则天下幸甚晦韩出也外祖宫师在讲筵时其传经启沃因事辅导大概如此是年祀明堂加食邑翰林学士苏轼当制有曰全徳雅量外为师表忠言嘉谋入告帷幄望其容貌足以知朝廷之尊闻其风采足以立贪懦之志呜呼亦足以见其人矣晦防养于外家逮事外祖清夷刚正髙洁静直虽燕居不妄言笑见者肃然其操履施为常持天下之正元祐人物论清正刚直必以司马温公外祖为称首搢绅士大夫闻其风者攘袂意消天下莫不仰其盛徳至于履道不苟合守正不少屈求退不愿富贵不肯挠毫髪以就功名常以帝王之学弼人主而以孔孟之道律后进【阙】　虽元祐间不能久在政府也道卿先生邹浩至完为頴昌府教授外祖时知頴昌厚遇之至完被召外祖独为置酒自说入仕以来出处去就大致终席不及他事至今服膺书绅用为行已法则故其节操风概颇似外祖晦从道卿先生游亲闻之宣和六年晦赴省试间至西京竭留台舅氏宗质问外祖遗事因出鲜于绰所作行状晦怪其脱畧且语迮不得骋舅氏以有所畏避告因求外祖文集欲加论次而文字舛驳不可正是方欲问诸家以缀辑成书俄金贼犯阙外家殱于頴昌羣从散亡书籍煨烬虽鲜于绰行状亦不复见自渡江来中州衣冠氏族寥落东南士人不知外祖风烈每以怅憾今年表侄孙元龙复得此本于何人家逺寄桂林晦幻失所恃不胜凯风寒泉之思欲效古人为外祖作家传或墓表铭志皆不敢因取行状锓木流传増入外祖诸子及女名位纪次以足其阙文后之君子得以考焉外氏自忠宪公仁宗时叅大政徳业光显门始大娶王文正公女生八子当时以为皆经纬才故名其里曰髙阳第三子綘康公諡献肃相仁宗皇帝其第六子缜楚公諡庄敏相哲宗皇帝外祖第五厯事四朝致身二府以直道正论讫不相而名徳冠天下行状所纪十不得一二忠宪公训饬子弟甚力重以外祖方严清介诸房化之子侄皆表表自立故本朝有家法者推韩氏云绍兴十年七月望日徽猷阁直学士左朝奉大夫知静江军府事充广南西路经畧安抚使长兴县开国公子食邑五百戸赐紫金鱼袋沈晦书

