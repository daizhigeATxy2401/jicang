　　御制汪承霈进其父由敦诗文集因题句当序
　　时晴书早夀苕华【汪由敦书法秀润久直内廷戊寅嵗命翰臣等排次进呈墨迹为十册摹勒上石名曰时晴斋法帖】子舍兹呈遗藁嘉诗与古期归雅正文非时调去浮夸席前我偶怀贾谊书读尔休慙赵奢旧日西清剧谈辈祗今谁在惹咨嗟











　　恩纶
　　御赐吏部尚书汪由敦防典
　　制曰吏部尚书汪由敦老成端恪敏练安详学问渊醇文辞雅正简任部务供奉内廷夙夜在公勤劳匪懈前以偶撄寒疾当命加意调治并赐医药以冀速痊忽闻溘逝深为轸悼即日朕亲临祭奠茶醊着加赠太子太师入祀贤良祠并准其入城于赐第停设赏内库银二千两经理丧事所有应得防典仍着该部察例具奏钦此
　　御制哭汪由敦诗
　　赞治常资理论文每契神在公诚匪懈即世信何因言行遗编简老成谢缙绅奠临摅一痛底计日当辰御赐祭文
　　地参宻勿倚黼黻之良才职总铨衡眷老成之令望惟荩诚既昭夙夜斯渥典宜备哀荣尔吏部尚书汪由敦端方植品恪慎禔躬绩学通经早负士林之誉舒文华国预储公辅之材直幄以簮毫由坊寮而进秩朝论交推其手笔朕心实契其本原简侍禁廷屡加奬擢秩宗典礼佐夏卿而厯地卿邦土考工领宪部而跻铨部摄司风纪参预枢机更七卿而懋绩克勤承三接而小心益励嘉乃在公之素副予委任之衷修词必居要为先尔更归于醇正剖事尚如流之美尔独处以安详久典纶言常资赞治每当防暇静与论文方借宣劳何图遘疾时询病状尚赐药以冀瘳遽轸哀闻更亲临而抒恸赐内帑以申赙禭晋宫衔而祀贤良爰命所司载颁谕祭呜呼综生平之言行汗简传声荐此日之苾芬泉垆増宠尔灵不昧尚克歆兹
　　御赐入贤良祠祭文
　　任隆赞治倚黼黻于良臣礼重酬庸沛恩施于秩祀葢文章政事常宣夙夜之劳斯筵几牲醪宜肃春秋之典寅清载饬涣汗重申尔吏部尚书汪由敦体国知宜立身有本早负清华之望选列词垣式孚润色之才荣依幄由宫坊而掌乎四译跻论阁而领及六曺佐我秩宗兵农亦资其作贰持予邦典秋冬先畀以専官厯则卿月咸周纪纲则法星兼总以尔学成端雅爰擢侍于禁廷以尔谟裕老成乃俾承夫宻勿惟尔益懋乃绩务殚厥心参预枢机出纳皆知其钦若典司制作扢扬具稔其深醇羽可为仪度允推于朝右文原载道论每当于朕怀当百度之纷投定而能静阅廿年如一日始克有终洵言行之可传必哀荣之大备赉颁内帑特优赐防之仪宠溢如纶用锡晋阶之命勒贞珉以光吉壤披册府而易嘉名更昭稠叠之恩永展贤良之祭于戯檐楹丹艧一时竝焕于鼎钟俎豆馨香百世同芳于竹帛布兹渥泽庶尔歆承
　　谕塟原任吏部尚书汪由敦碑文
　　朕惟靖共夙夜眷硕望于耆英风励聨常奬成劳于简册矧其荷钧枢之寄宣出纳之猷宜贲丝纶用光来叶尔加赠太子太师原任太子太傅吏部尚书汪由敦学有经术才为国华防名膺载笔之荣蔚然清望掞藻本有章之美卓尔儒珍由礼寺而命直内廷厯纶扉而擢居卿贰俾司邦土克若汝工载掌秋官罔干予正摄风纪台垣之任参论思宻勿之班惟尔业在维勤志存有恪侍禁近者廿载弥着小心更厯者六曺聿昭令绩晋三阶而寅亮继百职以持衡昼接敷陈每见安详之度防余探论实嘉雅正之风持躬则言行靡愆体国则初终匪懈倚毗方资其翊赞楷模允式夫缙绅疢疾忽闻动息皆闗厪念参苓莫效轸伤特为亲临爰优赙赠之仪载锡宫衔之宠秩之禋祀颁殊礼于贤良諡曰文端称平生之梗概于戯老成云谢鼎钟留黼黻之勲汪濊重申琬琰焕松楸之色钦予懋典贻尔后昆




　　原传　　　　　　　　　　　钱维城撰汪由敦字师茗安徽休宁人幼頴异读书目数行俱下初名良金十嵗就试不售改今名徽人商杭者令甲别立商籍由敦年十九逰浙中循例入试补钱塘县学附生故又为钱塘籍时徐元梦抚浙江闻其名延至幕中继元梦入为工部尚书由敦以国子监生偕入都雍正元年疏荐引
　　见充明史馆纂修官故事史局编纂例用词臣由敦以
　　诸生被
　　命时论荣之二年三月举顺天乡试八月成进士改翰林院庶吉士散舘授编修十年充日讲起居注官十一年四月授右春坊右中允八月授翰林院侍讲十三年转侍读
　　皇上初即位授提督四译舘太常寺少卿仍兼讲官舘
　　卿向无兼记注者由敦以文学夙为
　　上所知故有是
　　命乾隆元年入直
　　南书房授内阁学士二年防御史刘元燮以风闻具劾降翰林院侍读学士五年仍为内阁学士六年授礼部左侍郎调兵部左侍郎八年充
　　经筵讲官九年转戸部右侍郎授工部尚书转刑部尚书十一年兼署都察院左都御史旋入直军机处丁戊辰之间金川方用兵羽书旁午
　　皇上睿谟广运烛照万里之外指授方畧日数千百言
　　由敦视草援笔立就无不当
　　上意十四年金川平加军功三级旋加太子少师协办大学士俄以代原任大学士张廷玉陈奏事革职畱尚书任自效十五年复任尚书夏六月永定河决固安奉
　　命往勘筹议堵御悉合机宜防四川学政朱荃以墨败由敦曽举荃典试复革职仍理兵部侍郎事自赎是年冬
　　特恩防一子分部学习十六年补戸部右侍郎复奉命勘永定河时积水为患有言宜别开新河归海者由敦徧歴沿河州郡度地形势议以暴水为患由河身淤浅苐濬之当自息别开新河未见其利日久复淤无益又当坏民田庐无算宜仍旧便奏上
　　报可十七年授工部尚书十九年加太子太傅兼理刑部事二十年转刑部尚书叙平凖噶尔功得军功加三级自凖噶尔出师以来由敦偕同事诸臣晨夕进见日数四时或扈从
　　召对帐殿亦如之其劳与金川时同二十一年转工部尚书兼署吏部事二十二年转吏部尚书二十三年正月卒于官年六十七諡文端由敦学问淹贯于书无所不窥为文章典重有体词约而防深少负重望自以诸生直史舘当时即以公辅期之及官翰林
　　朝廷大制作必属之一时奉为矜式其他碑版序纪及古今体诗俱为时所传诵有诗文集若干巻行于世尤娴厯代掌故前后考定乐章祭器卤簿及朝防升祔诸大礼皆斟酌古今厘然为一代制为人沉静寡言笑喜愠不少见于色遇事有识黙定于中不以议论防给相尚当羣言纷防徐出一语闻者厌心以为不可及也气度端凝整暇极倥偬中亦从容不失条理虽以文学受
　　主知而簿书钱谷刑名法律之事亦无不究心焉性尤慎宻毎有賛画絶口不言虽子弟亲戚不使知
　　上由是益倚任凡塞外
　　行围及四方
　　廵幸必以由敦从
　　恩礼锡赉不可殚纪而由敦益小心敬慎竭力奉职无
　　少懈卒以劳疾不起
　　皇上亲临其防哭之恸
　　赐陀罗卫以殓
　　命内务府大臣理其防复
　　谕内阁曰吏部尚书汪由敦老成端恪敏练安详学问渊醇文词雅正简任部务供奉内廷夙夜在公勤劳匪懈前以偶撄寒疾当命加意调治并赐医药以冀速痊忽闻溘逝深为轸悼即日朕亲临祭奠茶醊着加赠太子太师入祀贤良祠并准其入城于赐第停设赏内库银二千两经理防事所有应得防典仍着该部察例具奏大臣礼遇之隆近罕其比论者亦以由敦为当之不
　　愧焉由敦尤工书卒之后
　　皇上命裒辑勒石凡十巻笔法深稳端劲如其为人






　　都察院左副都御史【臣】汪承霈奉
　　勅恭和
　　御制元韵
　　晓捧
　　宸章浥露华先【臣】丛稿荷
　　褒嘉以诗为序
　　奎文焕奉
　　勅成编艺苑夸未读父书慙每积幸邀
　　天语愿诚奢从今只字须珍弆梨枣应无散轶嗟







　　都察院左副都御史【臣】汪承霈跪
　　奏窃【臣】父原任吏部尚书【臣】汪由敦以寒畯书生早年力学迨遭际
　　昌期策名翰苑仰防我
　　皇上非常知遇入直
　　禁廷授简簪毫得以亲承
　　指授备叨
　　启迪益凛钻研每应
　　制赓吟奉
　　勅撰述积时既久箧草多存常语【臣】等以文章一道向
　　来未涉津涯自荷
　　圣训提撕稍知轨范拟加録弆敬识
　　陶镕未及纂排仅余丛稿【臣】惷愚失学不能继读父书
　　每念【臣】父一生覃思学古幸得奉
　　圣主为师资实儒臣未有之遭逢庶借遗编永昭恩遇不揣冒昧辄将【臣】父【臣】汪由敦诗集二十六巻文集二十巻按年编次谨缮写清本装潢成帙恭呈
　　御览伏祈
　　皇上训示【臣】无任悚息待
　　命之至谨
　　奏











　　都察院左副都御史【臣】汪承霈跪
　　奏为恭谢
　　天恩事窃【臣】于本月二十四日谨将【臣】父汪由敦诗文
　　稿缮写进
　　呈防
　　恩赐
　　御制诗当序【臣】跪读之下感激涕零莫可言喻伏念【臣】
　　父久直
　　禁廷备邀
　　隆遇沐
　　君师之洪造窥著述之大凡积日既多遗编未轶【臣】材非负荷学失钻研敬因编次之余永志
　　生成之感仰尘
　　睿览特弁
　　宸章
　　示雅正之攸归许浮夸之尽谢
　　天褒贲宠比华衮以逾荣
　　帝眷垂慈逮重垆而不朽前此临书摹泐久入
　　鉴题今兹丛稿胪陈复经
　　品隲凡
　　圣主非常之睗实儒臣仅有之遭【臣】未读父书每惭子
　　舍愿効拜嘉之悃莫罄颂扬永懐
　　轸旧之仁难名啣结【臣】现将【臣】父诗文稿刋刻谨冠御制诗于简端俾【臣】世世子孙珍藏弆防以志【臣】父生
　　平
　　恩遇于无既所有感激下情谨缮折恭谢
　　天恩伏乞
　　圣鉴谨
　　奏



　　工部右侍郎【臣】汪承霈跪
　　奏窃【臣】父原任吏部尚书【臣】汪由敦所着松泉诗文集前经【臣】缮本恭
　　进仰蒙
　　睿鉴
　　特锡宸篇
　　奎翰昭回艺林传诵既曲垂夫
　　褒许复
　　申命以雕镌【臣】恪奉
　　丝纶谨加剞劂
　　天章首弁千秋钦
　　论定之真丛帙联刋册巻校编胪之旧念昔叨承笔札成家原悉本
　　师资欣兹齐付枣梨印本尚冒陈
　　乙览岂独华宣刻琰铭
　　渥宠于非常庶期録着崇文借
　　荣光而不朽【臣】无任感悚忻忭之至谨将现在校刋之松泉诗集二十六巻文集二十巻装潢成册恭呈
　　御览谨
　　奏












　　钦定四库全书
　　松泉集
　　提要
　　【臣】等谨案松泉集四十六巻
　　国朝汪由敦撰由敦字师茗休宁人雍正甲辰进士官至吏部尚书諡文端是集为其子户部侍郎承霈所编凡诗二十六巻文二十巻由敦尝防
　　赐书松泉二大字因以为号并以名集承霈剞劂
　　成帙恭呈
　　御览防
　　皇上垂念旧臣
　　亲洒宸翰弁诸简端并
　　特命补入四库全书稽古之荣于是为盛虽茂陵賸稿特见搜求摩诘遗文优防批荅亦无以加于斯矣盖由敦词华典雅学问淹通翔步玉堂为文章宿老鸿篇钜制多所手裁久直
　　内廷参预机宻
　　宸章宣示皆先睹
　　高深凡有撰进并于
　　燕见从容时承
　　指授故能仰借
　　圣训窥见著作之渊源譬岐伯之遇轩皇而词成鼓吹臯陶之逢舜帝而歌效飏其生前
　　恩眷身后
　　褒荣盖有非偶然者矣乾隆五十四年二月恭校
　　上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀



　　钦定四库全书
　　松泉集总目
　　巻一
　　诗七十七首
　　巻二
　　诗九十八首
　　巻三
　　诗六十九首
　　巻四
　　诗三十二首
　　巻五
　　诗五十一首
　　巻六
　　诗三十八首
　　巻七
　　诗五十九首
　　巻八
　　诗八十九首
　　巻九
　　诗九十七首
　　巻十
　　诗六十三首
　　巻十一
　　诗八十二首
　　巻十二
　　诗七十八首
　　巻十三
　　诗七十七首
　　巻十四
　　诗八十一首
　　巻十五
　　诗七十三首
　　巻十六
　　诗五十九首
　　巻十七
　　诗六十四首
　　巻十八
　　诗五十六首
　　巻十九
　　诗五十八首
　　巻二十
　　诗五十六首
　　巻二十一
　　诗六十一首
　　巻二十二
　　诗八十一首
　　巻二十三
　　诗八十一首
　　巻二十四
　　诗五十四首
　　巻二十五
　　诗八十八首
　　巻二十六
　　诗五十六首









　　松泉集总目
　　钦定四库全书
　　松泉集巻一【起戊子至甲午】
　　吏部尚书汪由敦撰
　　种慧庵偶作
　　读书卧禅舎近与田园亲田园事匪一厥功分逸勤力作候其时嵗功首三春防畦菜甲长并陇麦秀匀方塘渍谷种驾犂牡惟犉健妇杂衰翁荷锸纷如云终嵗不得休不救数口贫依依相劳苦礼畧意则真黙思士何事安坐首四民偃蹇玩时日将毋愧斯人
　　厐眉一老叟貌古心澹漠毕生事耕稼穷老病腰脚杖藜倚柴门徜徉畅所乐吾家万山巅寸土尽垦凿田少生息繁有田况塉恶所以逐末多四方走躩躩老叟年八十生未离村落春及启土膏霜晴课朝获墙头绵蔓篱下鸡腷膊菜教稚子锄酒呼隣翁酌且无风波虞莫叹生计薄
　　黄口田家儿赤脚行歩涩乌犍三两头驱之下原隰麾来犊自防浴罢耳犹湿儿也无所为坐卧绿草合望烟就家饭占雨荷蓑笠春山蕨可采秋壑橡可拾依依亲戚前微勤力能执东隣有骄子少小在城邑菽粟且不分但矜习拱揖
　　题畵册三首
　　秋气肃以清澄江曲如带青山半有无窈窕踈林外一径深林杳茅屋靣南山流水绕堦除何人相徃还树色入空蒙微芒辨山骨鸡声溪外闻人行雾中没
　　野望
　　暮云垂野濶细雨入林稀山草随时长溪禽自在飞地偏宜寂寞心静惜芳菲徙倚东臯望归僧欵夕扉
　　青衣曲
　　青衣初来时牀前抱小姑小姑既抱子青衣尚无夫洗红溪邉石屐齿印成洼羣鱼戯清波防禽浴圆沙
　　试后寄懐查颂三
　　铩羽离羣此日兼书帷药裹思恹恹花前人逺偏劳忆众里身卑祗自嫌月黑松牕天黯淡灯青萧寺雨灵新秋拟订西湖约红藕风前飏酒帘
　　溪轩杂兴
　　横林缺处见孤村败壁藤扶静掩门人去斜阳樵路杳鸟过逺岫暮云繁炊烟乍起腰暗汲水争归渡口喧入夜前溪浑欲失松灯防防出平原
　　葛衣凉透怯西风为爱秋光兴不穷蝶恋晩香仍欵欵燕辞残垒又匆匆遥天欲雨山头白返照烘霞水靣红何用兴悲同宋玊好収新景入诗筒
　　阻风梵村登云栖禅院
　　乍骇风涛壮扁舟雪浪冲旋擕逰屐去数里白云封竹暗仍留雨烟深不辨招寻最初地鸟语下长松
　　西湖四贤祠
　　唐宋仪型在祠开圣水濵文章三刺史风雅一山人栁色排檐淡湖光照槛新小诗徒疥壁寤想接芳尘东坡先生雪后书北堂壁韵和者最多戏成二首
　　鹊尾罏熏敛玊纎寒威鹤讶夜深严雀羣觅稻留鸿爪童辈抟狮效虎盐色晃银屏防照座林开琼树欲排檐前峯飘来姑射不动香尘浅印尖
　　千山鸟絶竹藏鸦无复枫林坐晩车烟起楼防浮暖玊香消薝卜散天花敲钟云外知僧寺扫径桥边认酒家隠隠新梅何处觅参差石畔树交义
　　孟春十日侍家大人暨诸伯叔兄弟谒先高祖冏卿公遗像次文学叔赞弓先生韵【像为公按江西时十三郡人所奉】
　　岁岁春盘不暂违从容罗拜烛生辉传家清白余霜简入梦分明识绣衣草径雪消匀绿浅梅梢香防绽红肥东风剪剪人如醉归路扶擕趂落晖
　　过宋家洲
　　夹水拥长洲林树布广樾一片浅滩明鸥鹭防晴雪照岸杂花香苍莽富笋蕨齧石集奔流豁裂鱼龙窟沙崩螺殻腥草短虎迹没畧彴如朽椽春涨毎漂汨篱舎自成村茅宇平冈结居人狎网罟义钓随片筏古寺隔溪红钟磬上方彻石防抱山腰樵歌半空咽修篁自隂翳人影见恍惚扪萝快一逰咏归仰新月
　　东下
　　扁舟东下路漫漫几度秋风襥被寒坐对青山迟短棹醉乘明月过前滩鼍江浪涌兼天白廌岭风髙映日丹惆怅曩游旋惜别雷峯愁聴暮钟残
　　寓楼
　　欺人乡思总无聊片月孤云影自遥乍落帆樯辞客舫又聴钟梵坐僧寮过墙色爱邻家竹撼枕声惊海上潮图史半囊堪作伴青灯如豆雨萧萧
　　江上
　　潮落平沙濶烟収逺树踈夕阳人候渡极浦鸟争渔孤桨蜻蛉舫长鞭觳觫车柴门斜逐岸合称野人居
　　雨中登通元观
　　屏迹江干倦久稽登临端不惜冲泥千家碧瓦朝烟重百雉层城古木齐云散羽衣丹灶泠苔留鹤影石坛低蕉牕剩有芙蓉放冒雨应邀谢客题
　　即事
　　华堂良夜若为娱绛树新翻一串珠椽烛影摇金凿落茜裙光动紫毺行云忽驻香尘合好月斜明绮席铺莲漏沈沈掷红豆隔墙鸡唱杂啼乌
　　送查大
　　严城小院聴踈砧到日微霜入柏林黄叶秋风同作客青灯夜雨梦聨吟文犀匣吼仍埋剑古锦囊留未碎琴不为离悰重回首敝貂披处欲沾襟
　　雪后游紫阳洞用石间萨雁门韵
　　爱雪踏徧吴山峯雪光石影相玲珑月波池畔飞石磴髙低玊削千芙蓉古洞苔青雪为屋滴雨溅珠敲紫竹瑶防路近鹤不归洞门空鎻白云宿
　　夜
　　萤火近西楼新凉傍晩収月髙帘似昼梦短簟惊秋露红兰老禁风白祫愁不知蕉鹿幻展转望牵牛
　　登万峯阁
　　袖挟天风入杳防纡盘鸟道逼危亭云连万树秋容老海暗三山雾气腥长啸洞猿凌絶壁怒飞巢鹘振修翎叩关道士犹浓睡丹鼎微温枕玊经
　　登吴山作
　　第一峯前望眼开雪山晴卷海门来防溪渡口鱼书杳不似江潮日两廻
　　夜聴金上舎弹琴口占
　　罏篆初消烛影红清尊人散敞帘栊雁飞杳杳江天白一调瑶琴月可中
　　除夕杂书
　　细腰鼓响逼残年梅栁慿教渐逞妍客况已经频岁惯何妨兴味总萧然
　　索逋邻巷任喧豗卧起无聊笑口开也欲经营除夕事送穷过了卖痴獃
　　焰盆爆竹一畨新出塾儿童笑语真却讶先生未免俗偎罏呵冻写宜春
　　虚耗驱除蚤试灯春聨帖过换门丞酒酣畵地金钱布十载风光忆晋陵【武进俗于除夕以粉畵地作金钱弓矢状】
　　和金上舎韵
　　年时突兀尽容痴雨雪飘零且未归隔巷鼓喧春蚤入故园尊暖梦都非祭诗那得能生热煮字何时解疗饥剪烛通宵漫成兴不禁心事苦相违
　　荒踈未敢号书痴风雅扵今孰与归乍欲放懐难了了不妨入想更非非桃人笑骂争髙下臣朔诙谐诉饱饥且泛屠苏夜深饮漫拈诗律论从违
　　早春泛湖
　　闭戸手一编神疲目俱瞀偶命西湖舟景物恣讨究湖面冰初开鸭绿荡软皱泛泛沙禽来梳翎屡廻咮水气淡飞烟晴光写云岫眷兹风日佳况据湖山秀渚梅香微吐隄栁春已漏大块之文章贶我亦良厚
　　更陟湖上山山如畵屏矗北峯残雪髙南峯白云宿古寺依长林危石界飞瀑微暄亦已和苍翠纷相属谷口钟泠泠松下风谡谡清旷惬逺心窈窕引游躅归来纪兹胜研山有余绿
　　春词
　　三五清光鬬烛银朦胧杂防认难真莲花冉冉凌波歩尽染香街十丈尘
　　香车轣辘惯经过挽臂兠鞵艶绮罗照影分明嫌火树背人贪防闹秧歌
　　风光弹指过新年好夜难逢月再圆漠漠春隂疑酿雨一般心事落灯前
　　垂垂丝栁絮漫漫香径苔深未放寒了髻村童卖花过畵帘髙掲凭阑干
　　春困连朝未下阶绮牕慵制踏青鞵强邀鬬草东园去小妹先输瑟瑟钗
　　掩映红楼栁陌西春花才放已成蹊那知更有春深处是处防花惜马蹄
　　临安灾
　　譆譆出出妖鸟呼融风荡炎官趋绛防朱纛轰雷车祝融下视纷揿古杭之防吾其徂古杭之防宋南都烟火十万环闉阇鱼鳞鳞次排蜗庐雄哉夏屋何渠渠缭垣潦草何其愚饰以垩粉中编芦热属乘墉日闚乘间窃发吁难逋焮赫歘若扬洪罏顷刻镕冶黄金铺仓皇列队奔水夫长吏广舆塞周衢辘轳长绠翻斗豪门甲第富所储帐前银蒜埀流苏妖姬惊起不及扶颠倒紫鳯绣罗襦药阑蹙折防春趺蓬头露坐那暇梳更有寡母泣且吁洴澼洸供旦夕糈旬月不满千青蚨上奉老姑下藐孤连縁罹祸殃池鱼祝融又瞰军门防堂皇深逈安且羭神明似昧贵贱殊折堲乃悮平头奴罘罳郁攸延欂栌兵校左右史胥徒拱防印绂节与鈇烛龙之而掷颔珠乌噪不已侧柏枯河伯缩伏愁天吴使相行防俄已墟簠簋碎杂瓴甋瓿中丞惴恐持官符望风角崩祷且膜东偏杰阁庋赐书其幸勿烬防济濡祝融用命廻前驱头焦额烂嘻少苏或云丽谯嶻嶭形龃龉或云拱辰桥圮城北陬镇压其令灰刼袪形家者言谅不诬上章交防公曰诹长虹一道金钱输或者又云吴山庙貌蒿莱芜庀之丹艧新前除伛偻纷若用史巫侑以椒醑神或娱我闻鹑火粲白榆火房灼灼心之虚出纳有政王者模丁壬午酉夫妇需重离之明文象敷丽于巽木阳乃舒防城自昔形胜区磅礴积钟扶舆况乏埏埴供塈涂徙薪毋乃求良图五行灾异言纷挐地形杂占觕而迂神逺人迩捷鼓桴神岂好谀胡献谀公孙不作子服殂瓘斚玊瓒何为乎
　　防山
　　好山如好书识者领真趣方其意得时厯厯与心遇囬眺旧峯防横侧已非故暝晦髙下殊起伏逺近赴拙哉畵师畵落墨徃徃误我欲持长笺一歩一着句辞费徒茫然语妙况难措贮此胸臆间闭门恍然悟
　　过丁乃清书楼
　　賸有余闲作徃还毎来髙馆俯尘寰风光尽入三层槛晴霭低迷几曲山好客坐防烟树绿新诗吟对夕阳殷漫搴书幌思陈事琼蕊当牕手自攀【丁亥余读书是楼楼前玉兰最盛】咏物
　　蜂
　　早晩放衙时各各供所取开房割蜜脾甜处本辛苦
　　蝇
　　适从何处来遂致废吾豆附骥或千里防尔十月后
　　蝉
　　森木轻飇入浓隂露光漙所托在髙洁何为缀华冠
　　蚓
　　屈结泉壤下几曲鸣自得既乖大雅音曷弗务缄黙
　　萤
　　金井素月流星星扑罗扇微光能几许草际苦自炫
　　蚊
　　成市殷雷轰丛身飞镞集若非罗纹踈利口终难入
　　春湖曲
　　二月明湖春水新湖头是处好嬉春段家桥耸雪初尽白傅隄长草渐匀眠起垂杨偏绰约梦阑啼鸟越精神年来未惯游间趣行过雷峯怅望频
　　最好风光
　　御苑西宫花宫栁压墙低月衔睥睨鸽初放日上觚棱莺早啼几处飞楼开锦绣一篙平涨彻玻璃行人指防廵游处曲曲长廊聴马嘶
　　纸鸢髙入防云浓偶趂见嬉踏碧峯到处放懐原少恨旧游回首已无踪蒙蒙香雾三天竺谡谡风涛九里松寳塔绣竿随地现南屏钟应鳯林钟
　　饧箫吹彻寺门前寒食清明又一年浪蹙轻风浮浅碧山堆浓黛染新烟巻帘娇女乘油璧挟弹王孙试锦鞯夕照渐低南北岭定香桥外唤归船
　　松柏葱茏入望赊红阑曲水定谁家蜂须粉退沾余酽燕嘴泥新带落花妆卸峯前云影散杯阑楼角月防斜开帘恰对西南路踠地垂杨映白沙
　　选胜青郊暂作欢杏黄衫子试轻纨韶光一半催鶗鴂花事三分到牡丹喜放新晴怜笋屐不禁微倦倚桥阑中流谁载笙歌舫金缕才终日已残
　　红隄不见六萌车隄上氤氲鬬物华芳草有情承杏雨游丝无力杨花芙蓉裙衩惊眠蝶翡翠冠翘防髩鸦为问山塘逰冶路可怜春色属吴娃
　　年时几度好风光昼漏沉沉渐觉长一径落红纷厯乱半空飞絮太匆忙夜深鹤舞逋仙墓月暗鹃啼贾相庄笑指水西清浅处缆船曾挹藕花香
　　兰臯主人索和兰陵纪梦诗
　　共説东方第一流红防枕拥合欢裯琼防尽饰葡萄锦金屋长悬翡翠钩
　　何必瑶防月下逢佩环初解洛川中银塘夜静红莲放不信花能似个侬
　　爱畵长眉不解愁擎来掌上号忘忧一从唤出帘前见泪满榴裙总未収
　　坐忆名花冷绣闺斜阳芳草又萋萋偶随莺燕来香陌认得侬家住最西
　　杂诗
　　古剑拂秋水长傍冶游子古镜含精灵妆防媚娉婷至寳失所托知已毎错锷何不敛光气君子务自贵天马大宛来千里一瞬息主人爱神骏妖姬新换得玊瑚鞭红鞚黄金勒飞鳯映三汗迸桃花色闲驰上苑东急骤章防陌弄影碧蹄骄廻旋逐电激虽受知已恩莫展生平力振鬛仰天嘶浮云暗荒碛
　　西湖竞渡词
　　午月午日日卓午水马奔腾振鼍鼓金支翠羽猎猎斜彷佛冯夷挟风舞纷挐桂楫竞盘空蜿蜒倐忽云吞吐鬐爪之而白浪翻舴艋攀鳞百千聚中流畵鹢镜奁中五尺珠帘淡容与杏衫轻压赤灵符艾虎斜牵长命缕六桥浓栁新蝉沸桥上游人薄醉语水嬉胜事盛东吴此日招魂彷荆楚美人香草寄幽忧大夫日月并千古噫嘻徃事纷可数自昔孤臣遭际苦不见栖霞岭【宋岳鄂王墓】对三台山【明于忠肃公墓】两代忠魂一坏土南枝蟉结閟幽宫铁人剥蚀埋荒莽衔哀冰上鹭鸶飞松楸霎霎神灵雨蛟龙攫食东门芜虎豹当闗帝阍阻燐燐碧血射寒烟岌岌云冠委芳杜绿水青山到处愁悲歌重借离骚谱痛饮蒲樽放棹回荷盖亭亭隔前浦空明窈窕浸山脚南髙北髙鬬眉妩我乘新月作曼声定值鲛宫弄珠女
　　小游仙
　　金灶初成九转丹偶然防戏驾青鸾天风吹送蓬莱馆玊洞沉沉瑶草寒
　　采芝前岭值洪崖传得神丹歩玊阶下界不知真诀秘坎离龙虎强安排
　　三千嵗后着绯桃金母亲颁碧玊膏几度花开又花落毎来池上聴云璈
　　贝阙朝开谒木公三千弱水路无穷临流不御琴髙鲤自掷长縧化彩虹
　　云间邂逅董防成并驾雌龙弄月明乘兴缑山觅王子水晶帘卷坐吹笙
　　符玺流金掷火铃琅函五岳现真形间慿玊虎挥如意位置蓬壶役五丁
　　云笈苔编走螙鱼嫏嬛洞里富藏书十年食尽神仙字五色斑斓映碧虚
　　黄精巨胜绕华都白石丹砂拥药罏欲现神通隠形去树头丹橘市头壶
　　江行
　　乌桕丹枫带夕曛归潮送客隔滩闻张帆直指桐庐郭不断青山一水分
　　淳安
　　山廻过建徳江曲近新安古戍依沙歩虚舟宿蓼滩鸟归烟树暝虎啸石林寒三老遥怜汝村沽罄一欢
　　入新安界
　　又入新安界扬舲戒夙征云山太古貌鸡犬故乡声屋并依岩架田多傍石耕纵然行役惯归路亦闗情











　　松泉集巻一
　　钦定四库全书
　　松泉集巻二【乙未至丙申】
　　吏部尚书汪由敦撰
　　将之武进雨中过半山戏成短歌
　　临平泉水流琤琮常年游冶争春风二月三月新水滑千树万树桃花红今年雨多花较迟桥边竹里三两枝东风笑客有底急何不留待花开时
　　沧浪亭用欧阳公韵
　　沧浪好景昔在口子美妙笔庐陵篇今来恍若旧游地入畵应过董巨然到门髙树发新绿平桥带水流弯环风流未必昔贤旧防缀防榭犹清妍暮春三月乱飞絮啼莺满耳逰蜂喧闻有洛花三百本黄柎绿蕚摇晴烟苔防如拭歩碕曲怪石细路愁攀援孤亭虚敞冠髙阜酹酒便可招飞仙幽栊更爱米家舫【亭畔有小斋如舫】宛若挂席芦溪边小桃一枝红粉靥菜花百顷黄金田清泉相赏濠濮意轻鯈呴沫吹风涟笼纱细读壁间记南园创自吴越钱钱塘壮观已消歇荒湾翠壑无人怜岂知更落贤俊手胜地显晦良由天当时快饮视千古失势杯酒如队渊短章醉墨发豪兴门无俗客惟髙眠后来搜竒谁好事西陂先生开府年呜呼此景信幽絶不遇良史谁为传
　　题文学弟芝山乘风破浪图
　　澒洞商飇动天地飞亷急控天吴辔鼍作鲸呿墨浪髙排空万里流云气此时击楫凌苍茫骅骝入阵超腾骧纵横一徃实快意咄哉猛志懐宗郎吾家恵连意倜傥日赋千言邀激赏词源近接海门潮清秋赤岸潮初上归篷踏破暮江烟一幅蒲帆向日悬鲤鱼风波澜濶笑问前途指碧天
　　万松岭东冈多怪石诗以纪之
　　崔嵬万松岭冈带吴山北伏脉鳯凰连奔趋女墙逼松老摧作薪东崖富竒石向背各异状斵削乏成式髙张聫若帷低横限若阈靓若幽房深偃若佛龛侧立若山鬼僵蹲若隂蟇蚀伏若駞病疥跱若鸟舒翼昂若象鼻掀洼若马蹄踣迤若鼈臑覆鋭若犀角觺骈若列仗排离若对岸坼峭竦逾九仭委若平地尺巨穴穿蛇虺细碎聚螟螣露顶涩苔绣深根防荆棘将防筋复纒欲堕势转仄悬梁险能度垂足惧叵测宛转自廻环蹙叠类衣襞罗列肖万有变匪一色云开浮螺青雨过积铁黒凹凸古雪嵌散乱乳泉滴寒霜层冰莹返照炬火赩临牕足卧逰蹑屐恣登陟醉倚负曲屏趺坐代前席朋好四五人长歗山月白孕结自何年深恐异物匿所恨磨崖碑恶札亦深刻山灵夫何辜隠忍遭劓墨何当风沙磨更借雷斧劈逺驱俗士驾长遣白云塞庶几葆天真敢请上帝敕
　　同人泛湖二首
　　泛艇当春昼明湖觉倍明艣摇云叶破鱼戏浪花轻逺木晴烟淡微风宿醉清朅来勤劝客髙栁坐娇莺檥棹近湖濵风光到眼新锦鞯攀栁客绣屧采兰人野寺花香暖长隄燕语春絶怜桑下路细草绿如茵大中丞长白徐公率诸生于灵隠寺祝
　　万夀恭纪
　　圣节绵遐算嵩呼徧万方明湖春色曙浄土梵筵张开士金襴紫中丞玊佩苍鹫飞龙象界虎拜鳯鸾行聫袂从初地扬尘礼法王绣幢疑列仗寳相俨垂裳珠网萦仙露银防接
　　帝阊祥烟飞海峤广乐奏松篁灵曜千秋镜清泉万岁觞慈云扶舜日花雨浥天香耿耿频瞻
　　阙熙熙共击壤小臣遥抃舞献颂拟无疆
　　送秦龙光先生归武进夀母太夫人八十
　　江栁送行船春帆拂曙烟言归晋陵路将母畵堂前乐备黄门赋诗陈太史篇【家学士叔有诗赠行】一时吴越秀百幅防缯悬或誉文章贵兼称孝行全女宗人共仰慈教夙推贤阃范潘陶并家风郗谢连杼空宵更续丸苦夜仍圆风日暄三月春秋应八千承欢舒彩袖召客启琼筵青鸟来壶峤丹砂进偓佺揄扬真不忝祝嘏遂纷然走托羣公末能忘向日縁客儿将应对梓里奉周全进与谭芭列情邀孔李偏瓣香归郢削流水奏钟弦想像虹桥度辉煌锦帨悬髙闳敞通徳朱履溢光延桐发干云秀萱开浥露鲜顾慙巴曲陋何以颂长年
　　雨中过陈祖陶慧香山房
　　空山闭戸忆陈君坐引香光砚席分防屐不辞频破藓一尊重喜共论文小楼下见城南树防雨横飞江外云醉里还思借禅榻却愁钟梵枕邉闻
　　寄蒋文学廷御
　　对君如对玊壶冰把巻同挑五夜灯鸳水一帆归北郭莺花三月负西陵笑啼膝下怜娇女【时蒋防爱女】风雨山中忆旧朋昨聴暮潮江上急寒鸥拍拍任飞腾
　　春去
　　客留春去两相违昼掩虚斋坐翠微栁絮昏昏江涨急梅丸累累绿隂肥书题閠月稽乡信晓怯余寒恋腊衣风雨声中数啼鸟杜鹃何意独催归
　　表忠观
　　朱门古殿明湖曲玊座凝尘舞蝙蝠三世五王同一堂一一英姿耀冕服斗牛占象霸图开市中术者豫章来劲旅摧潮八百里都兵破越穷天台闭门天子蘖自作妖鸟罗平扫如箨铁劵功名衣锦城丹青图畵凌烟阁杨枝曲罢天亡唐江东端不失孙郎打毬御马于阗带英防意气何堂堂枕畔金铃惊午夜罗刹奔潮千弩射玊册金符尚父名新罗渤海纷相下五百功臣息战尘三楼畵栋照千春牢盆海上横戈日何意江山作主人奕叶依然承土宇宫殿排云事歌舞卵鷇家家按籍来器服年年输内府八十年来王气消石镜尘昏大树凋箧书虽满客归国折简毋烦又入朝子阳季孟空防壮自作安丰甘退让居人生不识干戈父老至今思保障陌上花开缓缓归歌声已防昔人非青苹无复村农荐芳草空留羽士悲龙山突兀余残照可怜异代还祠庙阶墀赑屭立丰碑句竒语重褒忠孝剔藓扪碑一慨然短墙隣竝玊津园江外冬青纒野草珠帘何处问通天
　　送叶秀才归临海
　　孤帆摇曵碧空斜七日征途始到家驿路津亭频索句剡溪藤染赤城霞
　　水程厯尽又山程得得驴蹄逐晓晴灌木隂中解鞍坐乱蝉纷与客愁争
　　龙邱懐古
　　炎精昔中晦幽人抗其节矫矫龙邱苌蝉蜕卧太末圣章拜都尉侧席礼岩穴洒扫日在门防曹致药物幡然乘辇来大义固难絶不然傲四辅岂甘祭酒屈缅懐更始初黯淡天地闭泽中羊裘翁一竿富春雪亦有董子仪晦迹如一辙顾兹静泊理师友尽贤哲为政知所先循良寡其匹东都名节重职由尚潜逸蒲轮相望防鸿窜罗罻岂知草昧时已见干旌孑我瞻龙邱祠髙并钓坛埒愿因告来兹景髙着前烈金铸任南阳清酎向风醊
　　从大中丞徐公之衢州归舟遇雨因赋
　　今夏麦未登涧壑集淫潦及药复苦旱原田坼龟兆颇闻山泽民里闬乏宿饱大府急民隐行部唁三老防旌驻太末兴发及未殍宵氛蕴虫虫朝光日杲杲烦忧见顔色斋袚黙自祷廻舟过兰溪灵雨午自卯稍快驱欝蒸立见起枯槁晡时油云兴霶霈复际晓预想篝车盈百室得相保澄江霁色鲜菁葱腓岸草帆指桐君山亭亭立云表
　　同友人歩月江上作
　　下山日已暝烟敛暮江濶延伫当好风素波动初月微茫西兴树逺火渐明灭罟师乘夜渔客舟候潮发非偕淡荡人宁耐清砭骨赤壁与黄楼此乐未云阙
　　吴江
　　轻帆向晩急逺水入秋澄烟羃渔庄栁风低蟹簖灯市沽缸面酒盆采折腰菱髙士传祠庙遗踪未易征
　　髙淳
　　十里湖光淡蒲帆西又西县门杨栁暗圩垅稻花低渔网家家晒菱歌处处迷榜人指前路今夜宿沧溪
　　宣城
　　苍然来暮色归鸟敬亭云舟檝今朝谢山程首路分此邦多大雅诗格至今闻隠吏思梅福何时与论文【时耦长先生自泰顺谢病归】
　　过新岭
　　一上青防际迢迢岭路长平防飞鸟过忽见逺烟苍乔木余秋色乱山开夕阳回思十年事风雨湿奚嚢防节妇诗【予族尊行茂先公与兄子云升公从事粤西摄事思恩死猺难茂先公妻戴氏云升公妻呉氏并以节着吴孺人孙上舎纡属赋】
　　榛笄相吊廿年情复矢空哀事请缨瘴雨蛮烟悲二阮晨机宵火励防清笏山春尽花含血练浦魂飞草独生至竟抚孤俱不忝报刘兼为表幽贞
　　赠张公子【故邑侯海宁张权六先生子由敦童子试时出公门下】
　　儒术雍容讲艺时卢前王后感心期十年未脱诸生籍一顾终慙国士知畏垒尚余他日涙横山仍结故乡思寒灯萧寺无人问憔悴西华髩欲丝
　　内弟查禹书上舎入粤诗以送之
　　相逢一笑重含辛畵阁凝香记昔因分手又防乡土异闗情无那别离频春归崇让坊邉树燕认乌衣巷里人荏苒七年人事改东亭防罢涙盈巾
　　忍防风雨暗河梁此去闗河道阻长荡桨定须劳蜑戸蹋歌遮莫恼珠娘孤篷驿路同明月五夜清砧动晓霜送客转怜旋作客随舟红树入钱塘
　　出门
　　恻恻懐逺路倚装撰良辰中心苦徬徨上堂辞所亲慈母加我衣云是手缝纫悠悠千里行客路多苦辛三年客临安还归未十旬孟冬寒以厉眠食善自珍汝父发颁白江湖走踆踆疲劳何时休鞠子良已勤谅无二顷田不救四壁贫劬书冀而曹勉防慎此身爱日足可恃庶此懐抱伸
　　诸弟侍我旁淫淫涙盈眸骨月懐懽聚胡为频逺逰逺游岂得已未免衣食谋日月委逝波昼夜无停流向立百不成中夜潜百忧模笵惟亲仁愿言洁姱修富贵非所期荣名非所求稍冀供甘防汝勤视羣牏孤云行飘飘乳鸟啼啾啾擕手别岐路涙下不可収
　　闺人意良勤为余烹伏雌丈夫鸿鹄翔宁愿鸡鹜随自我为君妇食贫已如饴行行嗟昔别依依怅今辞春燕栖我梁秋月照我帷兴言感时物此意古有之努力朂百行惆怅歌五噫感激四方志无为児女悲但得尊章欢何足萦君思
　　防溪絶句七十首【有序】
　　由敦生晋陵北郭时惟壬申首春阅十龄始随侍两大人还防溪故里寻复游学吴越间或闲岁一归迨今二十有五年矣其为防溪人者才五六年丙申秋归自钱塘间从世父改亭先生语里中故迹退而稍加诠次前后得诗若干首题曰防溪集他日行役余闲时一省览某邱某水恍焉在目亦犹日撰杖于诸父老之后云尔
　　垒石为台古渡头飞甍髙与翠烟浮蜀西仙令留题在山色溪声共一楼【村东重榭旧有额题山色溪声共一楼前令蜀人唐公登儁书也】云厂云封絶防埃枕流潄石廌山隈谁从丝竹东山地清簟踈帘数举杯【廌山在村东上有督学三余公别业曰潄石斋石门上篆题云厈二字赵凡夫笔也毎九日邀先冏卿石莲公子仪公兄弟分韵雅集扵池草阁公防诗刻石俱存武林】
　　闻道登髙梅廓好怕寻残磴憇摩青几回冷阁慿防望红树斜阳簇畵屏【梅廓在屏山之巅稍下为摩青馆故址冷阁即潄石中杰阁也】谁遣名园驻总戎花开翻映绣旗红牙籖零落三千巻墙角燎【平声】衣杂马通【石莲公别墅在村北董文敏题曰书种堂中有霁园朋石斋慎余斋多名花竒石后防守据为营寻頽废】
　　四宜轩敞玊玲珑刺眼荒藤灌莽丛百丈逰丝晴袅袅一亭红雨昼蒙蒙【四宜轩在书种堂后后有大池红雨亭跨池上池旁徧种桃花】柿叶隂浓覆小池石防清泚染隃糜因延好客锄三径更向天香折一枝【先赠御史次岳公读书处曰世经堂焦澹园先生所题楼前有池上植柿树后有竹林今老桂尚存】
　　达观亭俯碧溪浔露叶松梢半亩隂薜荔扶墙门自鎻徽之若到任情深【达观亭为先参议云岳公别业今割其半入呉氏】
　　堂前老桂逈凌云扑砚晴香昼郁纷拈出遗山诗更好竹香时向静中闻【经籝堂在达观亭之东亦先叅议公别业庭前桂极髙遗山诗潭影乍从明处见一聨家秋屏太史所摘聨句】
　　溪上草堂横素书溪光如练绕前除草堂灰烬流仍洁识取源头合问渠【余家旧有溪上草堂燬于火先大父重建髙叔祖三余公顔以问清居寻复燬】
　　逰人无复问平泉零落梅花涨满川差胜棃园傍村尾只余森木乱鸣蝉【棃园在村东旧多亭馆】
　　百尺楼髙卧白云匡牀棐几对斜曛一条山带露山笠呌过西风雁几羣【百尺楼在摩青山笠亭在廌山舘俱可逺眺】
　　顔介旧传家训在槎潭湾去防安防思霑道暍煎香荈竹树千行着意栽【自廌山而西二里曰槎潭湾中途有防曰防安上有亭先戸部硕斋公施茶处人呼为百嵗亭道傍竹树以庇行者禁不得樵蘓见顾亝家训】
　　无复红亭傍曲碕半枝枯栁卧枯池屏山留得斜阳影还似劳劳送客时【屏山之麓大坂桥西有留亭近废】
　　瀛山春草碧茸茸渡口春波一色浓小妇解持桃叶檝怕闻古寺夕阳钟【古寺在村东繇下渡渡溪而南曰瀛山】
　　菜甲初肥未染黄山花到处引蜂忙行经李隖兰山背不防春风九里香【兰山背即廌山西路也去村二里许曰李隖俗譌里屋山矾俗呼九里香】青山缺处一亭孤篱落鸡豚入畵图挑笋期过木路采菱谁泛石鲸湖【村西三里曰石鲸湖五里曰木青山亭在李隖石鲸分处】石防如带络山腰燕尾波分洗市嚣亭外风镫送行客醉乘明月渡霜桥
　　做雨吹晴四月天葓洲滩上涨平川绿秧新莳如僧衲白鹭当人下水田【葓洲滩在村东】
　　潺潺曲涧不容刀流出前溪二里遥谁信地官坊下水髙官桥接太平桥【村北渠水向道地官坊南入大河顾斋公改濬由髙官桥东流地官坊去百嵗坊数武】
　　门第从来説两河题标防鳯里鸣珂纵饶诸阮分南北照道齐书世甲科【天顺甲申杲公登进士嘉靖甲辰垍公继登进士建坊曰防鳯】开元国柱冠河西拥节名从谱牒稽坊表近传辰戌未扫苔谁为续前题【唐徴天下望族以十六姓为国之柱河西汪氏居其一吾宗出旌城谱云先世多拥旌典郡故以名村先叅议公登嘉靖甲辰进士冏卿公登万厯庚戌进士督学公登己未进士桓兴公登崇祯癸未进士村西有世进士坊】
　　春晖堂上散朝暾世徳曾髙驷马门百嵗家庭传盛事产文孙又产文孙【九世祖年百嵗封戸部公父也自叅议公至冏卿公督学公兄弟皆再世通籍礼垣邵公庶庚戌赠言有产文孙复产文孙赐进士又赐进士之语春晖堂封戸部公别业在槎潭】述祖长哦谢监诗通都百番播乌丝祗怜白发征文献暝写晨钞付阿谁【明经廌山公有述祖德长律刻扵临安眉生叔祖撰世征录网罗先世遗文凡七册册寸许今已散佚】
　　胜友传柑腊醖黄储英髙防丈人行只今谁复思耆旧人日题诗旧雨堂【先祖聫里中耆宿毎嵗人日九日登髙置酒曰储英防先叔文学愳思公兴懐执友有人日呈家改亭伯诗旧雨堂叔小欵所署也】
　　谁擅登髙作赋才灵珠荆璧鬬玫瑰广筵待月分题处排闼空青四面来【里中向有文防中废叔祖侍郎涵斋公重兴初防于来青书院释奠子朱子定期上元后二日集诸文士分题课艺】
　　月明不上庾公楼良夜追欢泛四游金缕曲终云不散浣纱的的在溪头【督学三余公有小湖舫题曰四游图叔秋屏太史亦制秋水篇明月句其船聫也督学公家鹤珠小伶擅名浙中先曾祖畜小伶善演浣纱剧】
　　家伶两部管弦张一曲当筵也擅塲驱犊归来坐春雨更教儿辈理宫商【先封戸部公好丝竹先叅议公教家僮清歌娱老一部居槎潭一部居园至今世其业】
　　旧社兰亭最擅名中含【戴讳一美】五瑞【吴讳锡圭】与云卿【呉讳文汉】环中【吴讳廷枢】以后推公素【吴讳文炜】狂草懐公楷率真【里中善书者结兰亭社始于明神熹间诸子尤杰出公素翁与家大人交契予还里时年已八十余矣犹临醴泉帖见贻近来吾乡榜署多出其手】
　　毕家住接冬青树名姓曾传淡墨书十二乙科九进士云仍阀阅近何如【毕氏昔为里中着姓所列世科坊自天顺壬午至嘉靖丁酉登贤书者十二人进士九人今其子孙多散徙他邑】
　　先生乌角蹑芒鞵御院除人早授阶壶里有天春尚满苦吟谁识杏花斋【里人金太医有竒精岐黄先冏卿公赠以春满壶天匾额所着杏花斋诗不传】
　　锦石中流荇藻缄金龟不羡紫泥函蛟螭蝌蚪从人辨山水平章别署衔【溪底有大方石印石】
　　溪光淼淼树骚骚云影风沦映彩毫谁写新诗坐相对紫金浮玊一防髙【溪中有石浮出水面笔架石紫金浮玊老米研山也】
　　丛桂香时似熟梅防风吹雨过溪来晓铺縠簟频南望羊栈乌云开未开【羊栈尖在溪南最髙其上有云则雨】
　　大连小连水淙淙杭埠春流拥客艭滩外有滩三百六送君直到富春江【渐江源于张公山之北髙湖尖出大连小连至梅口防梅溪孚溪之水东流百二十里至吾村防婺源水达屯溪防县港流出浦口为新安江自吾村登舟经三百六十滩直抵钱塘故渡头名杭埠】
　　三三五五去寻春坐爱飞泉雨后新一坞桃花开似锦残红几片出西津【溪南桃花坞花颇繁所谓南涧飞泉即其地也】
　　防溪春涨逼行舟多半丁年事逺逰昨日髙堂喜闻鹊信来传已过杭州
　　新词撒帐祝宜男绛蜡防行耀枕函防下羹汤明日试袖中榛栗小郎探
　　子姓祠堂正旦开阶前罗拜借莓苔红襦抱去儿童喜接得金花饼餤来【元旦祠中团拜人给金花饼二枚】
　　试灯时节鼓声哗队引香舆防墨纱好待一溪明月满紫塍前去防银花【俗于上元时赛神神毎夜游街纱舆中可列烛杂绘其外望之如灯屏梓人吴氏花炮最佳】
　　斑驳丰碑记宋年扫除犹及禁烟前墓门踯躅红如血风雨飘零白纸钱【吾乡祭扫最重寒食虽宋时古茔不废】
　　焙茶烟起漾晴晖筀竹隂中笋乍肥绿树晓啼春去了麦须风暖燕雏飞【三四月间有山鸟昼夜啼不止其声曰春去了人谓即杜鹃】糗饵新陈按节添山乡风味试香甜青精饭熟流匙滑蜜蜡烝黄角黍粘【四月八日造青精饭端午包角黍以灰汁漉米者色嫩黄可爱】六十日籼才上市荐新家庙饭炊香枣棃藕陈肴核不托油煎半糁糖【早禾六十日而熟中元俗尚油餈】
　　包子团圞月下分杯浮桂醑客微醺凌空忽讶龙鳞动一道香烟滃白云【中秋俗尚月饼小馒头儿童防草挿香为龙状羣擎舞以相乐】泥金榼子压肩挑餽岁纷纷节物饶髻约红丝花簇髻儿家来处是花桥【嵗时餽遗皆以女使为信花桥去吾村西南二十里】
　　菜把分张早上村露苗霜甲满园平溪涨没难充膳苦苣青青马齿繁【园在村东里许居人以菜畦为业】
　　宋家洲外成篮卖乌宻红唇碧玊螺只有消寒夸腊味盐鲜上市醉新醝【宋家洲居人业渔乌宻细鳞红唇长嘴皆溪鲜之美者青螺生溪中石上四时有之春初最盛冬月产盐鲜鱼多自池上贩来味亦好】
　　食货从教贵贱徴银归质库色无慿交租昨幸叨余粒一任清华米价腾【清华街在婺源县境吾乡食粮皆仰给扵此】
　　溪邉春事閙芳华歌管频催月影斜人压防塲沾薄醉红灯零乱奏琵琶
　　京谱新翻色様工闲情半在竹林中小牕聴雨消残昼笑拍乌皮散六红
　　中庭客至旋呼茶末丽朱防未足夸雪椀青浮薄荷叶银匙红防葛精花【俗用末丽珍珠兰窨茶暑天防以薄荷又染葛粉作小花饼防之】小姑大姑采新茶草露浓沾藕覆花何似水乡蚕叶市燕梢如织载还家
　　三时农妇最辛勤布笠仙仙绿云手转桔橰如拱揖半畦新溜大塘分【田家妇用青布裹竹圏子为笠穴其中以露髻大塘潴水溉田在村之北】田干千亩间髙低剧爱秋阑夕眺迷荞麦花开白扵雪稻孙新长聚黄鸡
　　漫拈食品恼防娘映字曽闻説饼方面挂银丝千缕细羮调玊糁十分香【饼可映字见清异录吾乡春饼其薄如纸银丝细面明曽进御大官】防事名从别驾传隼旟分镇记当年乌纱皂葢行春去屏绕青山案绕烟【前制以溪口为徽饶冲道设上溪分署郡倅移驻焉后仍辖郡城廨亦倾圮】
　　弓兵村外画鸣髇铃柝宵传应逺郊一夜雪飞深没踝绕篱虎迹落山坳【上溪口汛百夫长一人帅歩卒戍焉葺三府防遗址为营舎】将军七骑建功竒猛虎山前入梦时欲奏迎神送神曲冲风冻雨闪灵旗【村北大坂桥闗壮缪祠神最着灵传闻有山冦夜猝至防守田某者梦神促之起乃以七骑御于石湖斩获甚众】
　　竹柏萧森种慧庵檀香树供瞿昙篝灯小阁匡庐梦朶朶慈云防法龛【村东二里为种慧庵中有檀佛左余思阁奉先冏卿公西江生像已丑庚寅间予兄弟读书阁中庵外为邑西孔道有亭施茶庵僧主其事】
　　大道枫林朔吹悲东臯迤杂葳防更无人酹清明酒雨蚀风磨义士碑【村东道傍有碑漫灭不可辨人皆呼为义士碑】
　　石发侵阶祗树林瓣香真印妙明心合移孝子祠中住山磬泠泠写梵音【祗林庵金子骏太史室女焚修处周孝子祠亦女僧庵在村西杭埠岭】歩虚声出白云隈象简朝真日几廻丹灶苔封鸡犬去天风吹下小蓬莱【李坞栖云庵又名小蓬莱】
　　红筵醉客暗香迷曲舘花深有鳯栖燕麦兎葵随地长夜乌依旧隔墙啼【鳯栖舘】
　　松楸一径入云低寸草经春绿意齐试望荒村狐兎宅北邙山外夕阳迷【桐木坞寸草山房叅议公庐墓处又冏卿公封母呉太夫人置义塜在石坑玊尺山下相望数里许】
　　青鞵遍踏燕泥融风乱垂鬟语未通斤竹岭前聫袂去兰兰荠菜满筠笼【斤竹从村北去二里兰兰是小草见唐人诗俗呼马兰】
　　揉篮溪水色溶溶红屐能留石上踪花发爱篸春不老鸟飞羡煞巧相逢【春不老红花巧相逢山鸟名】
　　西山暝色喜篷牕映水松杉似列幢欵乃一声山月白沙禽惊起自防防
　　石堨【方言作平声音同花】横截水溅溅水碓风轮疾转圜茅舎夜舂云子白前滩新拢木船【吾乡揉舟者类多木洲人】
　　桐庐小艇渐江来百丈齐悬七尺桅青笠裹盐争取酒沙头团坐赌防杯
　　千家烟火水弯环四面云林拥翠鬟若为防溪图十景晴岚霁雪仿荆闗【旧传防溪十景曰埠岭樵歌葓洲牧笛瀛山钓月辛野耕云南涧飞泉西津古渡茶潭夜棹古寺晨钟羊栈晴岚豸峯霁雪】




　　松泉集巻二
　　钦定四库全书
　　松泉集巻三【起丁酉至戊戌】
　　吏部尚书汪由敦撰
　　钱塘别弟
　　几日才相见明朝又异乡草池频有梦朔雁忽分行绪曲纷难尽书成好寄将无令离别涙凄恻动髙堂握手无多属奉亲惟读书一经勤共力二顷愿仍虚多病慈顔改长征逺信踈归时告邱嫂黾勉侍庭除舟过嘉兴曹载庸贺经三两文学道别
　　峭帆指城闉水西报津鼓故人出郭候扁舟临曲渚送别申平生逺游怆徒侣严程易分手离思无终绪前懽怅难追后期尚斯阻景光各自爱素心敦古与勗徳事姱脩申章托赠处社雨燕初来春波南浦廻舻隔杨栁烟中聴鸣橹
　　露筋祠
　　浩荡秦邮路荒祠俯碧湖到门春水濶入座渚禽孤防岸依垂栁残碑卧短蒲凄凉行露意落日降春巫
　　宿迁晓发
　　积劳警客心独宿苦易觉庭下马频嘶树头鸡已报仆夫供草具酒恶不容釂土锉马通残寒灯耿相照登车数繁星悠悠即长道
　　防隂道中
　　郊原春色正霏微陇麦青青过雨肥一路流莺随去马半空飞絮防征衣野僧林外挑经至醉客桥邉趂集归一望青齐山色好单椒秀泽对斜晖
　　望岱
　　泰岱连云逈削成向从图史识山名登封自昔夸秦帝典册何当用长卿日观孤浮临渤澥天门对峙拱神京搴车指防征尘里欲借青骢傍险行
　　立夏同陈祖陶聮句
　　驱车燕赵饱风沙海淀停装换物华【陈】九十日来春入夏三千里外客思家【汪】味怜樱笋香初试説到菰蒲梦已赊【陈】拂砚小窻同觅句尽防庭树绿隂斜【汪】
　　雨中二絶句
　　冻雨防风阵阵来阶除流水没苍苔山乡物依稀似四月中旬正熟梅
　　通宵卧聴响浪浪梦破旋惊枕簟凉却有朝来强意事飞尘不到读书牀
　　李先生鹿友再枉逺讯奉寄二首
　　东国人伦表何知杖屦陪光风悬榻近春色去帆催社燕经时别江鸿几度来奬成余论在感激愧非才世业惭任昉心期托孔融重承知已切眞见古人同良遇期难得亨衢且未通暮云千万里怅望越江东
　　寄秀水蒋文学廷御
　　南湖烟水濶北郭暮云平中有斯人在逌然负俗情驱车悲阮籍操鼓厌祢衡赠我临岐语令人意气生
　　寄桐乡贺文学三经
　　灯火万松巅淹留可半年未知千载业他日几人传古处修竒服孤懐入素弦心期君最切飞梦到吴船寄归安潘文学禹岩兼问吴兴诸同学
　　回首惜离羣开尊对马军五更松岭月一棹霅溪云剑岂雌雄合牀原上下分激昂髙意气好与细论文
　　寄钱塘施文学日铨
　　一见如兄弟聫牀鳯岭隂至今千里月还共两年心抽巻山光近披帷露气侵遥怜同不遇回首谢知音
　　寄题经籯堂懐家兄君宣
　　村南乔木下曲径旧升堂树响杂滩响溪光涵竹光风清浣衣歩鸟语读书牀兄也躭文诵春池梦正长
　　寄示仲弟方牧
　　世父年垂老从来守素儒汝今甘用拙吾道未为迂生理艰禾稼霜顔改髩须入防新有妇提瓮定能无
　　示叔弟凝之
　　忆我书能寄言深细作行艰难深嵗月鞭防爱文章负米归何日依人滞异乡帬牏勤自浣頼汝慰髙堂
　　示季弟宇秀
　　少小惟怜季他年笑阿奴对人能了了问字数区区戏定辞骖篠欢应解防雏随肩有弱妹枣栗好相于
　　寄内
　　作妇长贫婿于今嵗七移频归依母爱谙性仰姑慈捉鼻言何騐投懐梦屡疑镜中顔痩损应较别来时
　　对月
　　八度燕山对月明况逢摇落不胜情倦斟易酒更涞酒索赋长檠与短檠隔巷商声钟防续上窻寒影树纵横预愁梦里乡心剧欹枕翻交梦不成
　　同陈大聫句夀徐夫子
　　教泽涵濡里【陈】亨衢日月邉晋阶超列署【汪】兼秩领羣贤纲纪南防肃【陈】声华秘省连风霜凝笔札【汪】奎璧耀台躔伊昔追随地【陈】恭惟节钺専锋车临越峤【汪】马靖瀛壖行部恩威并【陈】敷文礼乐先岂惟开石室【汪】疑是对花甎琬琰颁经幄【陈】图球出
　　御筵牓题鸾鹄峙【汪】山势鳯凰悬灯火分官烛【陈】斋厨割俸钱砭愚殊殿最【汪】析理必精研再立鳣堂雪【陈】频聴马帐弦引帆江湛湛【汪去夏曾随侍溯钱塘至三衢】巻幔草芊芊峻擢纶俄贲【陈】钦承席更前牙旂趋魏阙【汪】津鼓送吴船北斗髙犹仰【陈】春风坐独偏岸花随去鹢【汪】沙栁拂行防洒扫林宗舎【陈】提擕祖逖鞭游杨宁比数【汪】籍湜幸随肩鲲海三千水【陈】龙门尺五天经传韦相业【汪】书借邺侯编结志穷研削【陈】斋心托静便蹶蹄慙剪拂【汪】散木费雕镌崧岳申初降【陈】岐阳驾甫旋兰陔春正丽【汪】槐市月仍【十月二十三日】仙蕋璇宫缀【陈】孙枝玊树骈醉斟金液满【汪】舞着锦袍鲜茂徳歌宵雅【陈】耆英介大年泰符方协象【汪】知不羡彭籛【陈】
　　懐沧溪张先生彛叹
　　竟撤臯比座春深闭户中癖惟躭杜预或尚杨雄书草滋三径兰芽茁几藂何时重买棹石臼飒秋风
　　酬海盐徐文学柱髙
　　我感徐君厚沉吟祗自知春山论旧雨吴咏爱新诗调以水仙操弦之茧客丝髙防俯云海那不遇钟期
　　懐桐乡周孝亷淇玊
　　国士文章遇似君非偶然词条看岳岳经笥笑便便喜对芙蓉镜欢承杞菊筵【尊人以九月六十夀】只愁冰雪里谁问孝亷船
　　次韵赠曹四
　　心交原素侣相遇况殊方不隔东西舎宁分上下牀贫怜为客早才许济时长征雁南云数知能慰北堂
　　除夕
　　枥马林鸦夜有声青灯虚室也通明千门爆竹欢声动一盏屠蘓客况清箧里乡书时逺近屏间春帖墨纵横饱谙游子天涯味一笑纷纷祗俗情
　　西廊
　　最爱此间静下帘晴昼长平阶书帯草满院木樨香泉响入山灶云隂分女墙几回对明月清梦绕虚廊
　　病足
　　我来人海中闭门但燕媠盘辟上土炕交股学危坐右踵曲附髀横膝借以左旷彼履地职偃侧反掌踝移时痹不仁欲起己非我拳曲天眞常若桎在踝朅来十晦习久便亦颇昨忽遘剥肤湿蚀指生蠡痒比嗾聚蝱热似灼烈火缩伸咸其腓申旦未帖妥诘朝歩屧移欹若艑失柁坐客嘲半人习凿齿竟跛先生笑谢客俯首理自揣矫拂咎必生过逸乃延祸当年万山里重趼厯坎坷行籘两不借轻趫捷于簸倦或倚梧息箕踞无不可兹焉敛防扉息影惯媮惰摊书送白日不触尘堀堁正如车久悬虫乃螙其轲行当乞刀圭杀虫去么防俾免防杖扶兼谢脱屣躶非慕珠履趿岂羡麂鞾裹他年五岳逰济胜庶焉果
　　絶句
　　衡华青苍万古情江河随地自纵横凌云多少流传赋嗤防从来付后生
　　云烟变灭眼前花星宿昆仑路总赊自笑研朱朝防笔异人已解废南华
　　题元遗山集
　　九死余生剧苦辛唯因论世托遗民从知阮籍非狂客不害渊明是晋人
　　十年后事少人知起本成书良在兹茹噎胸中难快吐荒亭破研检残诗
　　陶韦诗笔最真淳平淡天然万古新力挽新竒归大雅蘓门谁复是忠臣
　　裁红劈翠竞时妆李杜光芒万丈长若见沧溟掣金翅悔教旧绣看鸳鸯
　　古意
　　春满卢家白玊堂博山罏火爇都梁婵娟飞袖升瑶席窈窕鸣筝出洞房艶曲四时怜子夜香十索恼丁娘客前上夀且行乐莲漏当当夜未央
　　兰陵美酒金屈巵劝君举满裁悲思风催畵毂廻舟急冰勒银牀下绠迟谁信駞蹏成翠釜空教马尾络青丝口中石阙长百尺近局休弹防玊碁
　　塞上曲
　　千里龙沙道横刀匹马过云平寒落鹘泉伏书鸣駞区脱人烟少陵屯猎烧多行行逢帐敕勒女儿歌丁君天因擕酒过酌陈祖陶孝亷同晤齐分韵得魁字
　　同舎逢丁廙擕尊破绿苔异乡深慰藉宻坐促追陪兼味纷调鼎单醪迭引杯故人新意气公子妙诗才防干星象占名应斗魁夜分移素月寒影落踈槐欵曲真披豁清狂杂笑咍醉无骑马客街鼔任频催
　　题恽南田畵册六首
　　白海棠
　　红湿千株簇锦官洗妆春睡淡生寒诗人不是西川客只作棃花月底看
　　蔷薇
　　染衣香细细盥手露盈盈邻娃嗔软刺欲折重含情
　　萱
　　风剪红罗一簇露抽栗玊防簪知是无忧可忘爱他名唤宜男
　　牵牛枸杞
　　翠花的的蔓牵牛丹实离离晩未収好是山园小篱落青籘冷蕋不胜秋
　　稻雀
　　芒颖秋垂万顷黄啄残山雀恣飞抢笑他辛苦西风雁嵗嵗闲闗觅稻粱
　　菊花红叶
　　无多秋色傲西风防染踈篱入化工应念黄花太幽独故添鸦臼夕阳红
　　人日示陈祖陶
　　入春七日寒仍重作客经年尔独亲献嵗风光宜纵酒长涂冰雪剧懐人【时公车诸同学俱未至都】青丝总爱辛盘供彩胜谁看晓镜新不有笑谈知已共故应凄防此良辰
　　鳣血邉端石砚歌【临北发时家大人所赐】
　　欝溪西注羚羊峡苍梧水深山合防山辉泽媚胎精英异石骈生此其甲浮波菁藻纷交加圆矑蔑视象与鸦色纯质茔肌理细邉幅不整虫爬挲曾闻説砚殊品第丹砂黄龙兼翡翠火轮紫间蕉叶白砚材得此谅非易深溪龙尾古所珍锋芒索索伤秋防绿含风漪发金铁亦有片石来洮岷珷玞百辈诚何取石末红丝贱于土夸毘最笑西江诗轩轾何情醉翁谱家君寳此非一年淬颖日试寒松烟岂旌苦学出手授要使坟籍穷钻研昔也老泉得天石曰文字祥以命轼不才用窃前贤意再拜题诗付深刻传示来昆继书种防勲艺苑工文墨不然朝天岩典水坑仰唇俯足全于形砥毫杀墨亦快意砚纵可宝吾何铭
　　清明
　　风光弹指艶阳天褉日才过又禁烟草长山中懐丙舎【予家祖茔有寸草山房】花飞客里负丁年思亲重检前畨信却病长抛在手编闻道潞河冰己泮连樯多是入吴船
　　春暮
　　春事多从病里支尚余风信几畨吹判无烂熳花经眼苦忆清淳酒满巵束防难酬知已分踈狂都负少年期庭槐尽日啼幽鸟第一惊心是子规
　　送吴方侯黄藜左两孝亷南归
　　相看同失意独客送将归去住心俱损升沉愿每违长途青草徧逺水落花稀为问离亭栁何年染客衣
　　过友人
　　倦踏沙尘絶偶侪披帷偏喜蹑髙斋深知不厌经过数暂对还贪笑语偕日下论交因旧侣斗间占气识竒懐却思相揖通名日又见花黄到市槐
　　遣兴叠前韵
　　踈嬾违时絶少侪清心只学太常斋岭云溪月思难拨药裹书籖强自偕意气何容轻感慨功名曾未扰襟懐西山朝爽差堪挹改罢新诗独倚槐
　　躭元从客笑吾侪散帙萧然坐小斋长昼下帘尘不到清宵歩月影相偕向人落落三缄口去日堂堂一放懐心似枯禅无噩梦尽教移榻近庭槐
　　七夕
　　槐防萧踈暑气清迎凉坐爱葛衣轻翠香果虚佳节玊露金风报晩晴天路漫劳灵鹊待月阶时聴乱螀鸣年年此夕人千里卧看银河彻夜明
　　瓶荷
　　红衣裛露影亭亭曲院看时酒未醒今日一枝教乍见又牵清梦到西泠
　　得家书作
　　望防灯花与鹊声一行严训慰离情赫嗁细读蝇头字老眼年来喜倍明
　　行囊检防别时衣记得纫针老泪挥差喜缁尘都未染祗怜寛减带邉围
　　予季书来语激昂词条己解噪文塲漫言稽古工干禄第一先寻煮字方
　　春蔬分得官园把社酒倾来老瓦盆负郭何当谋二顷故乡风味细量论
　　仆病
　　辛勤九载阅间闗一病经春气力孱恰似虺隤荒驿马尾长帖地骨如山
　　逺将书剑客京畿亲戚都踈独尔依且为闗心求药裹朝来破例典春衣
　　雨
　　淅淅复萧萧虚堂聴转遥羁人心已碎不必种芭蕉
　　懐周大
　　秋士易成悲端居有所思凉深虫响切风急雁行迟浩荡嗟生事穷愁积嵗时欲知凄恻意尽日把君诗
　　送丁天因之山右
　　蒯侯仍向晋阳过蟋蟀遗风近若何雁信迎霜衔落日看君匹马渡滹沱
　　八月十五夜
　　行云皛皛秋天髙空庭烱烱铺银涛云开乍见端正月万里一照同良宵良宵独坐嗟逰子酒罢歌防心似水天邉征雁过还鸣窻外惊乌栖复起悠扬忽奏邻家篴一曲伊凉怨行役隠隠哀笳絶塞闻茫茫衰草连沙白清光五夜满长安多少闺人独自看琼楼玊宇髙寒甚不道闗山更苦寒
　　夜坐
　　四壁萧萧络纬鸣短檠相对欲三更分明萧寺空山里只欠钟声与水声
　　秋夜
　　夜读转深更中庭起微歩旷然尘宇清絺衣怯寒露斜月白纷纷秋声在髙树仰见连飞鸿肃肃天南去得内弟查禹书书知将入粤诗以遥送
　　频年聚散怆离羣北辙南辕首路分今夜一轮燕市月清光不隔岭头云














　　松泉集巻三
　　钦定四库全书
　　松泉集巻四【起已亥至癸夘】
　　吏部尚书汪由敦撰
　　晤吴表兄光美有赠
　　十年成一别握手意如何诗律知能细才名孰与多幔亭开晓色【兄以幔亭怀古诗受知提学韩城公】步起春波狂欲沽燕酒从听斫地歌
　　愧我蹉跎甚看君意气生逢时真挺防壮嵗且峥嵘貔虎犹深入弓刀亟防行情亲相望切好为请长缨
　　踏灯
　　腰鼓咚咚逼漏声连宵灯火渐分明衣裘尚觉余寒入门巷翻疑似水清雾气车尘风里暗马蹄人影月中横归来又起千山梦不为难消五夜情
　　池塘新柳次韵
　　栁枝髙与酒旗扬新水鳞鳞渐满塘亭外行人欲分手楼头少妇早凝妆但教拂面光风防一任漫天舞絮狂闻道玉河隄畔路斑骓骄处拂鞍长
　　东风何处不飘扬冶叶倡条覆曲塘晴碧欲迷隋苑水娇黄初倚汉宫妆最怜妖嬝眠还起遮莫风流舞太狂惆怅阳闗斜照里年年争与别愁长
　　夏仲昭墨竹【巻尾有自书刘平山苍庭君传小楷并防】
　　画师画竹古不少士夫独爱文湖州寸萌自蓄百尺势墨君一记成千秋后来好事足摹仿雅尚直欲追王猷太常名擅宣英盛缣素流传最清劲即看此巻穷意匠画真画意兼殊胜【防中有云王舍人孟端谓余曰古人有为此君传神者有画意不画竹者二者皆可取要不可偏废为尤胜】平陂泉响防风入潇湘雨歇秋烟暝更添怪石防莓苔叔楚仲圭皆蹭蹬巻尾乌丝师乐毅婵娟挿花窥晓镜平山佳传苍庭君南野西畴促相赠我闻同时有王绂萧森直削风霜骨孤懐独结此君契未许袜材酬俗物寳绘云烟纷过眼对此翻令心若失参天防户排榆槐木洲上空蒿莱【余家洲名】箯舆未就潭柘寺【京师惟潭柘寺有竹】愿假此巻一日摩挲千百廻
　　酬戴孝亷兄卯君
　　觧经不穷戴侍中绀珠学海探骊龙飞黄腾骧意气盛阊阖詄荡生长风旧家同闬论中表前年邂逅西陵道亲情遇我顔色温别后新诗风格老题扇殷勤逺道开得之何啻干璚瑰低头敢辱昌黎拜羣从漫拟乌衣才同舍论文有潘岳篇翰风流才卓荦赋诗赠我兄继作扬马同工非异曲兄也射防偕计车贻我潘子尺素书春城烟花迷紫陌咫尺不见心踟蹰吾兄潘子两寂寞双龙暂敛芙蓉锷山辉川媚光不揜看向承明留著作道塲山色碧浪湖丹枫翠竹摇黄芦且坐秋树操竒觚【兄书斋名秋树山房】乌程美酒倾百壶座中名士皆吾徒手将谈柄玉不如乗兴扁舟欲相访朔云南雁一行孤
　　题苏诗后
　　逸气何心獭祭鱼纵横万巻读残书别裁最惜遗山老多事飞鸿笑蹇驴
　　杜诗韩笔举牛毛【蔡梦弼有千家注杜诗魏仲举有五百家注昌黎集】武子龟龄亦足豪何意白头蚕尾老更从尔雅摭蒌蒿【谓阮亭尚书也见带经堂集】
　　题樊川集后
　　赋就阿房最少年东都才子杜樊川维摩图画书张好三絶何如老郑防【元章画史云颍州公库顾凯之维摩百补是杜牧之摹者】
　　元夜
　　村舍风光五夜过春灯合岸射晴波当头璧月沉沉夜劝客银船缓缓歌对酒渐伤前辈少追欢惟听旧闻多板桥霜重人初散不醉其如晓漏何
　　题蒹葭书屋图
　　平桥流水带疎篱竟日无尘静掩帷不向书庄醉秋色相逢恨较十年迟
　　连宵归梦越江烟午倦披图一惘然此景故乡随处有只无人送草堂钱
　　赠别李文学
　　灯火相亲阅嵗年掉头重补白华篇输君占取争先着长夏山村尽昼眠
　　乡心日夜绕茅茨莫笑吴侬见事迟阑暑一帆归路稳暮云千里相思
　　题沈上舍颍谷涉江图
　　一片秋光染黛眉芙蓉袅袅桞丝丝莫嫌珠露侵衣冷留待前山月上时
　　秋江镜面平明珰谁与寄遥情一枝折得浑无语笑问縁何太痩生
　　浔阳江畔越江头旅髩西风到防愁【楚越皆颍谷旧游地】得似图中行乐否緑尊红袖总宜秋
　　六街春老镇垂帘摘椠懐铅嵗月淹离得书堆神便爽那容花酒一时兼
　　哭高淳张先生
　　怅望春风续旧游哀音忽到痛长休家门涕泪逢寒食逆旅荒凉恨首邱前席虗承宣室召遗书终待茂陵求云亭负土龙门谥多愧侯芭与薛收
　　寄宣城孙文学二吉
　　平生志古人友朋积深眷相思或闻声不必觌顔面忆侍沧溪师同游尽东箭往往説孙郎超绝冠羣彦我揽敬亭云作书介相见问道水阳村落帆夜参半月黒犬如豹巷陌不可辨客行贪利涉坐此阻欢防朔南一以暌索居独寤叹呜呼沧溪师昨被呉公荐
　　至尊重经术迟对金銮殿鵩鸟来何方逆旅遘异变俯仰夙昔游徬徨泪如霰门户何伶仃不絶但一线箧中富遗书健笔蛟龙纒文章祢南丰余力及诗巻鼠与蠧鱼畴能保完善伟哉麟经业权衡百家传大义宗考亭立説务贯穿将无不朽言遽托广陵散贱子疲驽资蚁封日盘旋负土愧侯芭定文非李汉寸心耿独知未敢规矩偭怅望同门友居不隔乡县副墨托子传宗风力能扇挥汗手缄书芜辞申缱绻太元五千文惠言倘风便
　　送编修成先生使安南【并序】
　　康熙五十有八年安南国嗣子黎惟祹当嗣位奉表请封
　　诏许之翰林成先生受
　　命为介使持诰册往涖其国予于大司空公门下得从
　　先生游于其行敬以言赠曰
　　圣天子盛徳明威覆露万国薄海内外悉享悉臣至其继世袭封则发使将命以正其始盖六十年间髙句丽流球之使后先相望所以懐来逺人示天地之量恩礼周渥古未有也藩服君长承
　　天子威命以镇抚其民人宁辑封宇贻厥子孙奕世休享斯已荣矣载在史册谓为倾向徳化能恪共臣节笃迓天庥以视负固弗率陆梁无人之境干犯谴怒者其于顺逆得失之理何如也在诗四牡皇皇者华次鹿鸣之后士始入学肄业及之专对而不辱命圣人以为难能汉之西都以能使絶域者与将相同科有用此致位彻侯者昌黎称殷员外为知轻重大丈夫盖其事重矣今之使者体尊而宠乘轺续食虽适万里外若郊圻然入其境迓劳宴飨之节严具迄成事而赠贿加厚属国防事王朝之礼备焉其于道里之辽逺行李之劳胥不足道夫以文学尔雅之材锡命遐方奉宣
　　朝廷徳意俾逺人慕义之诚永矢弗替致
　　国家久逺之安于所谓重且难者胜任而愉快此陆贾司马相如之徒所以自幸其遇也况体貌之崇重行迈之光华与时势之易剧又视古而益光也乎先生湛深经术通知时事成进士释褐甫五年授职逾年耳遭遘
　　知遇用当其才
　　天子加意翰林侍从之臣多致大用先生其以兹行始
　　欤爰赋诗以申意其辞曰
　　粤稽古帝典南交正羲宅翳惟广运神声教讫无域禹迹既就湮疆理区郡国荒忽轶覊縻威逺靡遗力巍巍铜柱标麋泠表殊绩部岭始建封李陈亟代易南征靖难余西平忾能敌内附及仁宣继承遂无忒
　　皇朝配天命厥角首奉璧
　　帝嘉效顺邦荣命贲三锡节使麒麟袍驰驱祗于役礼成务咨询兼举采风职此邦同文书事可征载籍文采迈菆莋赋诗称益稷纪述贵朝英能言许黎崱恭惟文教隆梯航届重译按图函坤舆测景窥星极明都况错壤休养沦濊泽方言广搜罗足以供修饰太史著作材文章耀东壁熏以都梁香架之瑚格持此压归装金匮备故实炎徼风土殊蛮烟黑于墨英簜载
　　皇灵勉旃爱眠食
　　夜坐即事
　　横吹羗笛间琵琶急拍频催画鼓挝苦调闗山听入破只疑氊帐卧龙沙
　　题画痩马
　　汗血曾经百战塲昭陵谁貌飞黄千金倘市权竒骨伏枥雄心为激昻
　　破栈残刍事可哀霜蹄蹀倦黄埃如何峻坂盐车重更遣奚官执防来
　　和司空夫子塞外午日韵
　　龙沙纳鉢俨黄图胜赏蒲榴兴不孤晴树排檐千嶂合薰风入座防尘无争标漫忆飞兰桨映户新看缀赤符遥想髙斋清赏处依人花鸟似仙都
　　漫榻丹砂五毒图问竒人散客懐孤日穿髙树移疎宻云写竒峯半有无巻里楚骚香草赋钗头儿女赤灵符乡园更切懐人意蒲酒同拈望
　　帝都
　　席晤斋三十初度赋赠
　　玉树茏葱映玉除乌衣裙屐更谁如亲从丹地承天语许赐青春读父书挿架早看文史富题诗多在笑谈余今朝甲子周才半雪藕冰桃曲宴初
　　清簟朱帘称雅游浣花牋纸写银钩俊才自是无双客家学还承第一流即次云霄矜彩笔赏穷风月倚香篝飞腾十载登台省接武沙隄尚黒头
　　寄浙中诸同人三十韵
　　忆昔万松隂讲堂聿重新贱子被裋褐始窥学海津有斐众君子鼓箧来駪駪同方获所愿讵混玉与防儒宗端矩矱谭艺锄荒榛下帷寒暑易比舍灯火亲笑谈发妙理问难气益振佳时畅良游载酒沽车茵观潮陟层巘散步西湖濵欢防不可常往往为酸辛前旌忽言迈盛事难再论塘西折杨桞春水波粼粼逺近各分途含意未及申嗟予重离羣三见京华春执经陪宴坐提耳尤谆谆寄言朂吾党贵此席上珍经术穷窔奥哤言辨其真敷文为国华朴茂含清淳厥修凛前轨顔巷与挚莘旷懐咏唐虞致用觇经纶卓哉吾儒理秉道康斯民勿云章逢贱媮惰惟忧贫端居赋停云谁与共为仁聚散不足悲奚问亨与屯所愧知已言窳质费陶甄仰视白日驰望洋苦因循三叹诵所闻遣辞増主臣诸君气卓荦如竹箭有筠努力执髙义去疵归大醇学成待明问宏济安羣伦
　　邻家按乐歌
　　秋波穆穆秋天碧栖鸟无声巷柝寂轻风不许隔银墙别院吹来宋纎拍池中方响当先鸣众音繁防宛转生按节舒徐久方定明星烂烂长河清横敲紫竹寒冰折曲涧幽泉自呜咽一声髙引横笛孤急管频催半将絶铜丸忽落当中心白雨飞散青枫林骤如平沙歕玉马畅如春晓啼花禽湘灵夷犹步蘅薄沈鱼一纵不可寻甲第排云何窱良夜沈沈罗众妙已闻法曲动香尘翻惜红灯迷玉貌燕姬如花舞且歌流黄照席低缃荷葡萄满酌金叵罗少年行乐有如此一石不醉如髠何箧中检得壑庵纪游诗因成长句寄诸同学
　　我友昔探壑庵胜扫壁题诗发清兴惜我南归失此游示我新诗未酬赓壑庵之胜我所谙丛篁森木隂交参横枝略彴人稍度窈然浄渌临寒潭潭中金鲫深不见散斋何处寻精蓝径循欹磴转平豁隂洞玲珑石崒磨崖旧传涑水书鸿都石经逺相匹雨淋日炙莓苔深虬龙盘游走雄笔齐云清旷无余迹石上藤萝杂防密前峯孤塔挂夕阳半岭松风摩健鹘桞外隄横湖水平飞楼一角红墙末淹留曾待晩钟动三年不到心若失箧里乌丝重在手怆懐胜践思良友遥礼双峰清磬声笑饮洼尊下若酒余闲且尽登临乐兴来烂漫诸千首长安秋风尘涨天笑我藜牀坐欲穿西山苍翠落我前清诗读罢空茫然
　　斋中读书
　　端居谢酬酢游息在六经迢迢三千载考见得失林晷尽未遑倦隐几躭长唫嗒然以忘言聊复获我心寡昧习所翫奥义不可寻蹉跎积朝昏嵗月长骎骎庭柯陨衰萚征鸿厉哀音兴言秉烛光敢弃分寸隂却步不及前短绠不及深来日岂不多恐复不如今
　　黄河来何方乃自昆仑邱曲注东入海其长互九州浩浩不竭源漭漭万古流大哉百谷王日月倒景浮含纳富灵怪荡潏穷维陬桐子拘于墟能复见此不饱腹快鼹鼠方隅局羊牛我欲凌榑桑道路阻且修泳游岂云劳羲和去我遒
　　曜灵悬中天万古光皎皎钟籥逐形声善喻讵能晓曰予性迂愚委懐事研讨遵轨慕前修负俗耻温饱恭承作者意庶兹测深窅劳心佃甫田良苖就枯槁圣谟岂不章曲学自纷扰岐路多所防逥驾愿言早
　　弱龄抱铅椠观古投众好东马骋妍词曹刘振髙调下迄六代余百家转相效散文罗万有晖丽纷照耀目海若藏心荡南威貌雕虫壮夫耻华辨至人悼玉巵美无当刻楮日徒耗望海航絶潢广陆泛滛潦祭川先长河斯道卓先觉
　　悬黎蕴荆璞国寳何由呈雕琢经良工黄流荐明庭自非磨治囏无以发光晶纯钩不废硎繁弱不废擏险巘饱所厯拂乱习所惩惧思厉旡咎庸欲玉汝成
　　题冲庵松泉小照【冲庵家维扬补郡伯】
　　苍髯五粒拂龙鳞白石清泉絶防尘觧识此中潇洒意不妨从事强班春
　　松风谡谡散幽襟境僻何人觅赏音除是滁阳沈夫子抱琴来写醉翁吟
　　烟月繁华廿四桥竹西歌吹玉人箫听泉小坐长松下洗尽春风满耳嚣
　　陶然亭
　　牵衣蹑层阜纵目得逺寄开轩面西山秋光澹寒翠何待倾壶觞始防陶然意
　　刺梅园卧松
　　苍然具鳞鬛支离亦自喜一卧三百年荒园困泥滓防恐得风雷变化排空起
　　黑窑厰
　　疎林带长薄孤邱峙平野双阙散晴晖尘中见车马我爱秋水明澹然尘虑写
　　闻雁
　　入塞聨翩雁几羣悲鸣嘹呖入层云蒹葭水国霜初落砧杵寒城夜欲分风劲叶声寒槭槭月残帘影白纷纷莫惊小妇边关梦角枕孤灯不忍闻
　　郭熙秋山行旅图
　　秋山苍苍白云晩细路萦林不知逺半渡寒流匹马迟坐防丹枫行客饭牧儿吹篴跨乌犍篱落鸡豚夕照边席防氊裘尘积面笋舆襆被记前年
　　黄金台
　　世人重黄金侈説燕昭台百镒不敢爱用以招贤才我疑捭阖流以此夸舆儓岂有伊吕辈肯为黄金来七雄既分功利争喧豗开口取卿相攘臂皆盗魁彼哉乐生书失路终徘徊尚夸济上勲列城一朝摧岂知怨毒深乃甚黔黎灾烈火轰万牛故宫几蒿莱匹夫贪厚饵再世遗祸胎至今中人心滔滔不可囬俗士感良遇酹酒吊郭隗安得如土贱朝市清无埃
　　秋夜
　　纸窻鸣朔吹槐叶下霜枝客思秋深夜乡心雁去时沈吟烧烛短独酌听更迟不是逢摇落谁知宋玉悲
　　不寐
　　木榻絺帷枕簟清深秋入夜薄寒生残灯近月都无焰落叶当风煞有声黙诵旧书多未熟苦吟新句倦难成悠悠总负平生志坐听邻鸡报五更
　　答家弟
　　不是前身戒大师漫持培塿较峨嵋只今斜日棠梨影束手岐阳猎碣诗
　　和席晤斋秋夜感懐
　　黄菊东篱送晩秋髙懐落落更何求帘移花影催吟管袖拂鑪香对茗瓯感慨难忘当世意清狂深谢少年游似君才地原无敌龙剑行看匣里抽
　　力田从道必逢秋随分功名岂易求坐守青灯余铁砚真白髪待金瓯有书悔不十年读无用漫为千里游中夜忧生何所似雨余春草緑齐抽
　　赠邹孝亷琢其
　　邹子新相知中呉秀所挺经笺既纷纶史传力驰骋为文去陈言下笔辟新境雄快剸蛟鼍精鋭走雷霆披帷一相见皎然珠光烱朅来日益亲緑槐舍邻并招凉月初上却睡昼方永慧辨偶枨触觧颐类匡鼎顾其精勤功孤诣众务屏下究觚术畧涉要已领富矣著作才什伯迈凡等陋儒守章句穷兽落荒阱百番兎园册不啻律令秉稍与则古昔避若蛊聚皿断事口悬河论文瞽测景江河势斯下頽流孰能拯缅懐古先达大业丹青炳夹漈与鄱阳矻矻事考订指掌数千年条举实井井提要亦钩元镕金出顽矿开编叹已屡但恨乏修绠读书苦遗忘掩巻百不省坐令嵗月驰絶潢泛舴艋君才既超迈力赡志亦猛及今广搜择势可穷溟涬倘能成一编艺林翦榛梗援据必精覈发凡务明整识大小勿捐剨然导肯綮雕虫何足为石晕木有瘿名山可千秋狂夫敢以请
　　槖驰
　　洛下铜曽铸流沙产特殊夕阳山影矗风雪塞程纡曲项奚児掣明蹄骏马俱戎盐甘嚼背锦惜糢糊泉洑能潜测莎平任稳趋侧峯行翠釡落毳织毺转粟军行重输官国计需莫憎无娬媚髙价比騊駼
　　为邹孝亷尊人题陶陶轩
　　道乡髙节不可攀承家尚见诸孙贤耻将门第竞王谢位置乃在长沙柴桑间虚斋敛膝日危坐尊中有酒琴无弦令子才髙气倜党雕龙博辨雄谈天遇予孙宏閤从之溯渊源坐令走也敛衽无问言走亦慕竒思尚友但恨精勤恬退难兼全三代而还一诸葛身都将相康时艰机神明鉴察纎宻井甃工械穷输般顾其始终守淡泊隆中草庐成都田二公在典午庻几足比肩穷达虽异致得非易地皆能然俗流龌龊托宏达或以丛脞称勤防安得日与二公相周旋我虽未覩先生顔已如蹑履陶陶轩功名自分羊刘亚懐抱想像羲皇前晤文学兄云尺四首即用金文学长孺赠行诗韵
　　阿兄【昆鲸】雅有论文旧仲子相思合并难此日逢君成一笑家园不抵似长安
　　天街褦襶饱缁尘键户谁当读等身蚤有惊才倾沈范底须温巻更烦人
　　四子当年拥玉珂才华可许后来多何时邀取积山子试听旗亭画壁歌【兄惟宪送行诗以尧峯同馆四同姓之句发端故云积山惟宪别号】同舍金生【绘卤】意气佳倡酬端足散竒懐寂寥最恨层城隔茗椀诗籖未许偕
　　柬金上舍绘卣
　　我爱梅泰顺称诗风格老觧组吴山遇君颇倾倒耆宿日凋谢来者盛机巧里耳悦筝琶盈室杂兰鲍谁与鞭古心独立万象表江月澄素波浮翳快风扫珍重珪璋姿载借五就缫
　　除夕杂书和韵
　　百年心事苦蹉跎独坐虚斋谢客过霁雪千门归雁少斜阳一抹乱雅多祗怜阮籍疎狂甚其奈虞翻骨相何裘马五陵知不贱寒氊那得羡华珂
　　非才岂敢叹蹉跎寂寞年华觉易学力难争时序急乡心总惹梦魂多风前桞色惊春未雪里梅花奈冷何何日青阳囬紫陌东华仙仗听鸣珂
　　狼籍诗笺催腊去淋漓春帖逼除过文章肯信词坛少祝颂应唯
　　圣世多岂有才能倾沈范却教辛苦效隂何春明满眼青云客照道光华拥玉珂
　　初春登白塔
　　琳宫孤塔丽层霄
　　紫禁参差入望遥树里玉河冰未泮云边殿阁雪初消人烟厯厯开灯市羽骑骎骎画桥春色更看天上早麯尘欲变桞千条
　　黄昏
　　虚斋晏坐逼黄昏又见风光近上元烟市花灯纎月落春城箫鼓晩风喧余冰古砚呵仍冻宿火寒罏拥乍温五夜预知归梦稳梅花残雪满山村
　　月夜有懐
　　独客天涯意万重春光不抵客愁浓楚江雁去经旬别乡邑书来隔歳封向晩薄寒风嫋嫋中庭宿雾月溶溶不知土锉灯残夜孤枕还听何处钟
　　家乡毎以孟春十日集种慧庵拜瞻先冏卿公西江遗像文学叔愳思先生曾有诗索和迄今遂及十载叔下世已六年矣客斋夜坐怆然感懐成长句二首
　　东臯展拜趂春晴犹记官桥撰杖行上日衣冠三世集中宵灯火十年情【庚寅辛邜间余读书庵中】疎闻山磬看归牧细酌村醪听早莺极目平原斜照里霜乌一片断肠声凭阑有句费防搜零落诗篇箧里收风雨离情池草梦【叔赴中州时钱塘别予旅次适不相植家大人命寄诗赠行】琴尊往事竹林游岳云缥缈空千叠墓木凄凉又几秋把巻挑灯难再读思乡懐旧涙双流
　　晤公车诸同学
　　京国相逢笑语温云霄咫尺是龙门冰霜襆被三千里风雨篝灯十万言命世文章期大雅逢时科第总深恩只余囬首谈经席转觉湖山役梦魂
　　匆匆握手畧寒温惆怅云亭孰欵门马鬛何縁完宿愿鸡坛知不负成言潜鳞正切飞腾意枯卉期沾浩荡恩三载离羣今暂慰棘人吟望苦销魂
　　九日集秦南沙黄门寓斋观碧山吟社图率题长句
　　泬寥天气爱重九清斋醉客黄花酒焚香看画开锦贉塔影山光照虚牖恍疑身到第二泉翠竹髙梧带平阜衣巾古雅映须眉几杖清幽间尊缶胜集传从贞靖翁留题尚识延陵叟胡吉东都乐觞咏文韩洛下推耆耉或挥紫豪坐据案行扫苍壁立昻首髙僧入社把松枝令子趋庭纡防绶披图试按文庄句髣髴犹当辨谁某石田笔墨希代珍寸缣尺幅等圭卣况从逺祖想遗韵宜比图球世藏守蒲帆忆溯梁溪隈厯山照眼青崔嵬椶鞵布韈惜无分临风往往牵长懐但闻名园据絶胜涧清石润无氛埃舟人指防林麓外
　　翠华行处光昭囬兰亭梓泽惟蒿莱履道独乐安在哉名家风流独不替衣冠奕叶皆黄台碧山先后有佳话吟巻一读凌欧梅先生且展经纶才苍顔更待廿年后论齿方与诸老侪他时丹青传好事走媿生晩宁容陪再拜题诗恐防污月兰掩巻辞深杯
　　家缮部西亭兄以所刻香山诗见遗却赠
　　三唐诸大家风雅衍余裔白傅挺异才之无称早慧勃兴杜韩后托意在兼济生平数十巻根苖縁六义乐府切时事秦中激流正则懐离忧贾生欲流涕忠愤动日月易下唐生泪跌宕花月间放浪山水地新体艳流传险韵恣剧戯辨真鸡林相长价青楼伎谁雪樊川诬未免赞皇忮一篇长恨歌千秋説才丽时重已所轻知音良不易后人喜吹求轻俗指瑕纇摹效昧别裁茅苇杂芜秽吠声滋游谈灶婢与拟议岂知江河流万古浩不废决羽学谢生三千讵容企不闻邻女颦能掩夷光媚叹息羣児愚谁为决蔀蔽或疑达者胸沾沾计名位名心谅难忘退尚有防寄情虽恋簪组迹幸逺权势敛足伾文间脱身牛李际刘元彼何人扰扰冰炭置自非秉明哲宁能免颠踬遗编呉蜀譌离合乱篇第东林与香山藏録等沦弃英英吾宗彦汲古敦夙契标举四家诗刋定韵府字笃爱长庆诗一一整编次考事重表年尚友资论世辨证抉羣瞀凿凿起凡例鉴精杜刋误功埒韩考异朅来佐冬官游刄见利器有明诸曹郎称诸树赤帜吟坛执牛耳内翰三舍避况君渊源长博雅想精诣商邱暨长水瓣香后尘继何时休假旬一尊试谈艺
　　题家某小照
　　石濑咽鸣泉秋烟澹髙树把巻坐溪浔幽探鄙章句髙山流水间别有防心处聊因池草吟一写云林趣












　　松泉集巻四
　　钦定四库全书
　　松泉集巻五【起癸夘至戊申】
　　吏部尚书汪由敦撰
　　癸卯秋
　　诏修明史被荐得与编校八月十六日引
　　见乾清宫恭纪并呈总裁诸先生四首
　　阊阖云开直九天晓趋
　　清禁待传宣风声乍听尚书履日影初移学士甎银箭玉壶催刻漏绮疏珠网罥罏烟分班奏对承
　　天语多半瀛洲侍从仙【同引　见者廿人词林凡十七人】
　　觚棱髙矗五云浓尘外何縁识禁松日晃
　　御屏顔咫尺春生
　　秘殿语从容上公启事承宣宻近侍分行列卫重白玉螭头齐鹄立草茅于此庆遭逢
　　笔札初传出禁闱史通何处问知几
　　精言两字惟忠厚公论千秋有是非昭代典章元郑重异时闻见总依稀汗顔多愧蓬山籍况复章缝姓字防盛典当年有制科一时簪笔侍銮坡敢希东马文章贵已忝鸥刘荐剡多世本待删须论定长编未就竟如何发凡一一烦元老得附青云幸不磨
　　题风雨归帆图送沈文学归里
　　秋来容易动乡思送客传看画里诗两岸芙蓉开似锦横塘西去落帆时
　　题画
　　沙隄芳草抱裙腰一片桃花万桞条宿雨初收烟未泮画船才过段家桥
　　史局口号
　　不湏潦倒问青衫玉局陈编待发凡农部按期支月俸诸生一例署头衔敢从班马论家法且续金元整旧函怪底尘封浣花纸年来绮语尽教芟
　　题石牀峯【黄山三十六峯之一高八百五十仭上有石牀横陈如白玉琢成又有紫石牀三碧玉枕三相传为容成浮邱二子寝息之所】
　　岧嶤峙孤峯千仭云外直上有白玉牀晶莹万古色长松偃为帱流云布为席容成与浮邱侍帝此寝息寂寞丹灶冷缥缈寄遗迹安得百丈梯云卧数晨夕欹枕恣高吟俯瞰众峯碧
　　赠王生
　　史局四十人乃翁我兄事乡书昨同荐名姓适相次雅自愧卢前闻者颇叹异因縁臭味投胶漆记真契从容汗青暇敛衽悉家世丹山双鳯雏对客良足慰朅来暑雨中喜觌之子至温然眉宇间秀露诗书气氷雪莹精神舞象甫逾二乃知豫章材拱把已蔽芾从来名父业负荷殊匪易昌黎万金产仅了瑟僴义经术谢菑畬翻悮金根字君家青箱学厯厯有传继乃翁文中豪万斛泉涌地雕章五色笔旁观但眙纷吾缪随肩何啻三舍避子如新发硎龙泉走精鋭况复渊源长来者亮足畏秀木敷春荣嘉禾挺秋穟赋质虽非凡亦不废滋溉譬子江东来程舍累千计始循徐兖郊终覩宫阙丽周厯虽艰辛逺道不难致努力事巾笥六籍探深防萧斋掩清关昕夕祗严诲此景不易得勉防慎自爱寳此瑚琏资追琢成令器赠言识世好质直聊申意
　　露
　　星河耿耿夜迢迢凉露霏防下泬寥金掌月明防有迹玉壶冰彻未全消倾荷映水珠初落丛竹和烟影自摇莫向芳林传故事吉云飘缈隔层霄
　　题比部伯千波黄山采药图
　　昨宵梦到天都峯振衣直上青芙蓉俯视九有皆鸿蒙白云万里荡我胸两袖似挟扶摇风朝来敬展写真巻三十六峯犹在眼丹崖翠壑异人寰索负长镵随大阮年时曾读纪游篇冲融突兀凌无前林峦一一开生靣刻划造化成天然孤撑卓立面戍削森罗众皱堆空烟苍松千尺走絶壁银河百道飞清泉图中所画才一角未若诗句图其全雄才自得江山助胜地雅借传人传此图此山俱不朽况复诗篇满人口我生欲到嗟无縁且喜留题众贤后髙斋咫尺有蓬壶山灵入梦应非偶人生蜡屐湏几两致身福地穷欢赏轩辕遗台在乡曲黄精苖深芝草长清时管葛不容闲那许擕笻谢尘鞅好卧元龙百尺楼雨余近挹西山爽
　　题墨菊
　　东篱风雨过重阳冷蕋疎枝晩更香为爱柴桑老居士濡豪重记墨君堂
　　夏日瀛洲亭即事
　　虚亭髙敞昼沉沉胜侣抽豪喜盍簪入座好风能却暑防檐荣木乍移隂新诗咏罢寻顔乐旧句拈来识舜心好是玉堂清暇日绛帷披处有知音【是日课薰风自南来赋故有舜心句】董孝亷扶摇省觐南归奉邀小集以雨阻见示长句遣骑走迎即次来韵赠别
　　连朝雨困成拘挛举足淖泞如临渊夜来飘洒复到晓坐令良友不得前长防踉跄出佳句墨化着纸犹新鲜开缄快读读且笑此事岂不悬于天长安索米剧珠桂水陆未易排长筵冷官自奉祗葵菽座上无客尊常干偶因惜别命小酌荒厨已觉浓炊烟鸭不能言杀亦可阶下跧伏如鸱鸢罽衫冲雨避沾湿银鞍傍险毋迍邅他年曲江赴花宴马蹄腾踏容谁先市沽一醉亦何有知已相对縁宁悭情亲况遇竹林阮有酒不饮真徒然归装南下得快意倚闾白髪遥相怜蒲帆秋水疾去箭应胜驴背摇晴鞭到时上堂具甘防董生何必非前贤
　　董孝亷即席再和走笔奉酬
　　新诗脱手舒拳挛沉鱼仰饵浮重渊荒斋鲑菜愧未称且喜壮观当我前长安朱门足酒肉驼羮翠釡罗腴鲜清歌妙舞恣行乐达旦椽烛红薫天万钱下箸叹不饱恶客骂座虚琼筵何如我辈乐文字长鲸一吸西江干觞余逸兴正未已擘笺竝案磨松烟髙吟疾读字难了倚墙对耸肩如鸢逢塲快意且作达莫问世事嗟迍邅争竒鬬防发新意险韵宁他人先嬴羊不踏菜园破却笑已破天公悭旅懐披豁岂易得良朋合并非徒然有才如君利脱頴弹铗讵肯容人怜明年花发迟君至春帆饱放扬征鞭豪情更续金谷饮定有妙句凌羣贤次日早晴孝亷三叠前韵志喜漫成博笑
　　阳乌刷羽不受挛力挽羲驭廻虞渊鸡声吚喔客梦破晨光已射帘栊前董君乘兴发髙咏秋空新爽同妍鲜浃旬愁闷顿驱释直頼健笔能廻天喜因景物助酬唱底问醉饱论盘筵朝来送客出门去马蹄蹀躞晴沙干平郊列树净如沐西山一抺堆苍烟负涂不见涉波豕排云但快当风鸢囬思昨朝足惆怅天时人事多迍邅将明只觉晦愈甚欲姤翻令暌居先岂知造物自有意借此欲破诗翁悭董公健者万人敌挑战不已戈铿然诗成宿雾果迅扫有才定荷天公怜南行正遇好风日纪程随路催吟鞭澜翻泉涌遣谁和强伴可得如君贤
　　题司命画像
　　倬彼云汉为天章提挈魁柄戴斗筐昭回万古照万方下司禄命权文昌通灵画手烦忖量冠冕秀发神清扬手执如意垂云裳厐眉仙官玉佩锵伛偻举籍首独昻似有咨度求催详猗欤
　　圣代文教滂罗才巨网九罭张榜花淡墨姓字香排青云兮上玉堂惟神丽天灵洋洋敶词我欲谒帝阊愿就织女乞七襄下为文士充肝肠天瓢万斛霞浆净洗氛垢薰都梁澄汰沙砾垂琳琅钧天大乐宣宫商毋令蚓窍喧蜩螗五色照曜仪鳯凰怪鸱反舌皆伏藏判别黒白操宏纲坐令百代文运康皎如朝日明扶桑珠宫深逈云路长银潢如带不可航仰视帝座惟苍苍濡毫再拜心彷徨
　　送钱香树前軰奉母南还五言十韵
　　暂辍承明直言归长水居田园何足问色笑喜全舒南去经程稳秋来放溜初近樯看海燕入馔有江鱼花港菱初熟菰塘桞渐疎锦囊依韦幔画舫即潘舆仕宦谁能尔神仙逈不如青峯江上句红药壁间书【先生夏初奉太夫人游丰台有诗纪事曾手书见贻】屡忝陪延阁行看领石渠几时重接侍翘首暮春余
　　题画
　　辫髪垂肩燕尾青惊鸿作态最娉婷输他画史寻常见一笑回身近画屏
　　寄酬家兄文学胥原
　　吾兄吾兄老画师元气淋漓得天趣余事文章变化成陶冶宋元立家数前年握手都城西听雨楼边几良晤蕴借从知风雅深披豁直敎肝胆露吾宗磊落多竒才如君岂合长蒿莱防江一掉归帆穏逺道殷勤双鲤来黄丝缕缕含风细素箑层层叠月开屋梁落月纷纷影池草诗成清梦醒何时对榻更挑灯读画论诗兴驰骋昨来有客貌我真何当寄兄为补景写作看云黄海图坐我千峯最髙顶
　　赠写真郑君【时为余作雨中趋直图】
　　郑君写真擅当代盘礴觧衣穷意态轩然眉宇露天机元气淋漓与神防昨来为我貌生绡太液池边桞万条厯绿双轮借芳草飞尘辇路喜全消杏花彷佛江南路沾衣欲湿霏防雨长怪江湖淡荡人日向露寒趋直去蹇驴蹀躞碾劳薪雨雨风风一春万巻图书三馆里匆忙自笑车中人君今襆被潇湘渚题襟汉上应懐古必逢佳士助神明到处逢迎多胜侣他时倦直承明庐故园缓歩悬巾车烦君更拂鵞溪绢别作归篷听雨图
　　题放牛图
　　抛却长镵爱緑莎桞隂深处午风和笑他露骭南山客辛苦还成叩角歌
　　草輭泉甘野性便短犁长谢陇头鞭画中金络原无意可许児童背上眠
　　题郑璵观瀑图
　　银河一道落九天下有百尺蛟龙渊松根黙坐泉洗耳图虽半面其神全茯苓作犬虬枝老境絶凡区恣幽讨匡庐烟景赤城霞与尔相期拾瑶草
　　赋得好雨知时节【馆课】
　　清和方届好雨正当时渥泽天心溥恩膏物类宜万方均浩荡庻品畅荣滋沾足覃无外滂沱恰应期骤闻飘防防喜协咏祁祁野润浓隂合云凝宿雾披顿看凉气入轻受惠风吹桞暝初成防花催渐满枝麴尘消辇路新水长蓬池漠漠连朝足霏霏帀地垂岂唯増景色端为润耕犁麦秀平畦宻秋针出水迟烟蓑来逺陌风笠遍东菑望歳符民愿占年惬
　　睿思忧勤先稼穑时若庆京坻
　　宵旴孚苍昊长忻荷
　　徳施
　　立夏前一日晩亭舍人见过同登陶然亭小憩访万孝亷邦荣于清泰庵晩亭枉示佳咏次韵四首
　　饯春须及未归时剪韭留賔戒蚤炊干鹊声喧听屡误蹇驴步稳到偏迟雪泥已扫三冬迹【去冬晩亭过宿时大雪】风絮重牵百丈丝节暄姸人澹荡可应辜负酒家旗
　　精庐寂寂緑隂繁髙下亭台映古原坛树浮青空里见佛香萦篆静中翻蛙鸣浅草迷荒渚蜂逐飞花短垣回首年时笑豪客只擕丝管驻行轩
　　芸局频年竟若何頼君才大借余波垂帘静画长相对聨袂芳辰兴孰多浮白且容眸暂豁汗青宁待髩双皤从今公暇添诗课险韵拈来竝案哦
　　古寺幽栖有素交城隂路僻转青郊到门緑暗吟风叶入市红殷拆露苞迹慕防防能逺举乐占衎衎玩中爻空庭徙倚谭忘倦一任昏鸦拂桞梢
　　后十日出西直门至海淀有懐刘泃南观察即用前韵
　　出郭风光又一时烟生万户正朝炊地含余润飞尘少山阁轻烟旭日迟逐队游蜂窥髩影作团飞絮袅鞭丝髙梁桥外停车处坐爱低檐飏酒旗
　　辇路逶迤细草繁人家逺近列平原村村柳暝啼鸎老树树花飞乳燕翻几曲画桥通桂楫一湾緑水界苔垣五云深处闻宫漏问字还容坐翠轩【是曰以书局谒桐城师寓园】名园重到意如何转忆风流学士坡【去年每至海淀皆与泃翁同行】玉轸留僧清韵逺防兰题句古音多途经卭阪心仍壮行拥潘舆髩未皤剑外好山迎按部涛笺端合费吟哦落日回车树影交宻云层叠覆西郊麦翻细浪初成穗芦茁新芽未觧苞马迹深于堆众皱燕泥干欲拆重爻懵腾倦枕江南梦梅雨浪浪笋出梢
　　题邹庻常秋海棠蝴蜨画扇
　　一丛幽艳晩秋开绕砌娟娟映緑苔若向东风鬭顔色可应頫首让江梅
　　裛露当风粉翅垂晓窻匀染梦醒时怜伊空负寻芳意不探春风向上枝
　　送比部伯南还
　　大贤树宗望山岱星有斗纷纶花萼枝间气竝非偶夙抱经济防盛誉满朝右生平管葛俦实用济康阜抽簪蕴余业学海见大手卓荦综羣编挥霍丽万有武库罗干将清庙列圭卣驱防杜老诗天巧若脱口木难与火齐错落腕下走论书更通神万钧妙廻肘鸾鳯翩廻翔蛟龙互蟠纽游艺有神功前贤胥頫首硕画更烺烺建立在经久经训溯渊源治术先畆韪哉探本言名论此不朽行谊重田姜然诺信賔友温顔接寒素倾倒善开诱才力老益神精采晩弥厚宗支逺扶疎结契论文后从容奉训言矩步幸无咎披襟百尺楼西山靓当牖降尊畧年位题扇辱琼玖三年乏报章渉笔輙惭忸骊驹戒南装佳节正重九文孙玉树姿岳岳麟在薮长涂侍征舆古迹辨谁某故园秋色佳红树映疎桞更泛湘江棹衣防有贤守道傍五马迎踊跃趋童叟政谱手自传神明待裁剖暇日富篇章山海比涵负春风逥雁羣尺书倘可取抒情述芜词聊代青门酒
　　和呉舍人初冬夜坐史馆偶成
　　霜风槭槭夜初寒独拥芸编兴未阑奋笔直排千古易平情欲问寸心难漫劳敬播成凡例敢学知几论长官静里祗教乡思切篝灯坐听晓钟残
　　孤馆论心有故人连朝自笑往来频年华秪愧随流水著述何縁就等身画角城头催落日短辕驴背扑飞尘对君转益惭疎嬾还记聨吟是送春
　　叠韵再柬
　　汗余青简照人寒自爱寻诗更倚阑学擅三长原不易吟安一字颇知难【韩诗六字常语一字难】传抄苦费挥千札点勘还劳役五官他日松风亭畔坐牛腰几束笑丛残【晩亭以松史自名其亭】
　　不妨札闼笑傍人公暇还邀索句频散直政如初退院出山那许便抽身【晩亭以中翰长告癸邜秋奉　召同修明史时念故山故以广其意】萧斋听雨惊残梦【夏日两中同宿海淀僧舍】郊外寻花隙尘【立夏前一日同游陶然亭晩亭有诗索和前篇落旬即指此】赢得彩牋投络绎曲髙争欲和阳春【晩亭此作属和颇众】
　　题百尺潭
　　奔流直下萦层林清潭百尺清且深悬藤但见猨鼯饮白昼时听蛟龙吟空山无人知汲取乱石荦确翳荒莽顷刻还蒸万里云遍洒人寰作霖雨
　　题桐城相国泛舟图即次自题元韵
　　元臣扈从承
　　湛恩禁林清切列
　　赐园台星炯炯映紫垣下直不爱丝竹喧兰舟容与风幔轩澄潭百顷芙蓉繁空明倒浸西山根浮查直溯星河源曲碕宛转连平原一篙划破琉璃防波光浩荡涵无垠云梦八九宁足吞忆縁问业趋师门许厯苔磴挥潺湲千行髙桞碧浪翻玲珑竒石罗瑜琨葳防杂花被荃荪层峦窈窕烟萝昏暂到已觉超羇樊黄扉昼接倚坐论调爕至治追羲辕化工触目皆道存命图貌出烟水村堂名槐防轩桐孙天开胜境接
　　帝阍蓬壶咫尺谁能援膝前列侍双鸾鹓乐志何必烹羔豚赓飏余暇歌咏言纪
　　恩述事贻来昆此图此诗俱弗谖
　　春分前一日出东便门作
　　春渠放溜新风到欲生鳞却惜隄边桞长条緑未匀
　　题虞山相国谷穂秋虫小帧
　　秋深广野霜华白露颗垂垂干欲坼西风吹老叶半黄岐穂竞夸长竟尺腰防霍霍场初涤鸟雀鸡豚恣狼藉侯虫作意当风鸣据叶援茎看趯趯一物自荷皇天慈饱窜土间饥就食车篝但惬望歳心滞穂留余亦何惜化工满眼无人识但诧墨池工设色始知元老用意深不爱春华爱秋实
　　题沈尚书授经遗像
　　尚书蕴长徳正学式頺靡矻矻手一编伊洛探防防平生所树立致用端在此卓哉弓冶传严训切提耳哲嗣奉芳型深心托画史披图俨承顔谁云隔千里昔人亦有言髙门难趾美杜陵稷契人但熟文选理叹息城南诗公相乃挂齿经术日榛芜巵言窃糠粃絶潢不可航周道自如砥君家有渊源逊志究根柢骑箕嗟憗遗丹铅尚仍几寳此手泽存勿令髙阁庋常忆过庭时勉防继前轨
　　偕同馆诸君过宏善寺看海棠花尚未放葛秀才金鼎有诗纪事因和其韵
　　寻春郊寺爱寛闲仄径行经野水湾塔影欲迷芳草外酒旗多在緑杨间银钩粉壁堪留玩【寺壁有陈香泉太守林鹿原舍人字禹鸿胪尚基画】锦幄秾花未许攀胜地不妨迟后约巾车何惜去仍还
　　万桞堂小集和晩亭舍人韵
　　平桥曲渚漾晴波步屧春风得暂过莫问冶源修禊事桞条攀拆已无多【益都相国甞集朝士修禊于此觞咏之盛久无继者】
　　落日平台黯断魂芹泥小径屐留痕重来欲下山阳泪曾听吹箫过寺门【乙已秋哭同年谢鳯冈于邻寺曾此小憇】
　　西山一抹暝烟收到眼春光付急流应笑经年疎酒伴杏花落尽一登楼【去年同晩亭送春陶然亭今几一载甫续前游】
　　送同门刘赐洛守思州
　　天子勤民严察吏要使循良专抚字临轩顾问几畴咨画省星郎先厯试刘侯磊落出羣才姓名曾入铨曹记都素黔东列郡雄
　　特简无烦选人议鸠工仓庾留藏事
　　诏遣星驰烦驿骑同门意气推二刘豪健吾甘三舍避鳯翔前嵗邀
　　殊恩符竹分荣俱不次五年前是一诸生转盻即今膺重寄
　　君恩如海欲报难感动旁观况身被僰童賨叟尽王人敢道遐方等非类矧今声教之所濡延颈输诚争纳地祗怜穷徼俗荒陋无术能令起凋攰信孚诚格通异族妙术寜惟不治治昔君三载近簪毫清切
　　纶扇书内制材畧深经元老褒推择众中员特置分司水部未经年盘错当前知利器干将出匣鹰掣縧大府监司当立致
　　当宁求贤宵旰劳为官择人慎简畀破格超迁未足竒民瘼堪哀莫轻视赠行不以颂以规质直聊师古人意
　　寄同年常徳守王君槐青
　　黄榜天门喧唱第
　　圣主得才人得意不劳射防特放名故事无之数尤异【君防试中式后即　命赴楚未经殿试　特命置二甲第十人】况复释褐四品官湖湘襟带称雄藩专城符竹俨连帅良二千石古所难旷代遭逢感良遇
　　深恩欲报知何处俗厖要自烦绥靖土瘠期令渐殷富发奸摘伏亦何有况事敲榜急租赋近名一念断须忘莫诧民謡哗道路清浄不扰致足思悃愊无华吾所慕神明定遣老吏慑异绩无逢上官怒从知实政諴感神学校农桑非细故君才故不输古贤仰慰
　　天心释南顾美官峻擢奚足云大府旌旄在跬歩我初相见史馆下矻矻懐铅勤竹素京兆聨名情较亲尊酒文塲数相晤如鸟求声动相赴如鱼同队沬频呴去年底事邮我书却署头衔随俗数一行作吏豪气除故习直当荼董吐谷贵还应疎把盏牍具何心工觅句体将宵旰防民心率作相先急当务楚山苍苍水激激与子何縁首重聚因风寄语聊写懐为国为民惟善防












　　松泉集巻五
　　钦定四库全书
　　松泉集卷六【起已酉至辛亥】
　　吏部尚书汪由敦撰
　　邻松草堂歌为扬士千作
　　芳溪溪水流淙淙四山围合多青松主人搆架因山麓松翠入檐如比屋苍苔清防老龙鳞箕踞宁容白眼人半偃蚪枝挂明月髙排直榦凌青云虚堂六月无炎热松底石泉暗呜咽谡谡风惊万壑涛琤琤晴落千寻雪我初到此堂新搆朱陈宻契亲情厚兎丝蟠结女萝垂百嵗期防冬岭秀谁知重到伤心处骨肉情深泪如注田荆无复再荣枝谢絮何堪旧吟句只有檐前防树松照人落落顔如故【余长妹归君弟先后物故】登堂相对有余哀索赋新诗首重廻卜邻我亦思髯叟梁栋如今须巨材大雨行贵池山中夜投逆旅不得宿陈秀才【増】山馆留赠二首
　　苍松千叠拥归云薄暮烟村杳不分急雨深宵劳借榻不妨翦烛暂论文
　　横经环坐列诸生灯火青荧到五更他日玊堂铃索夜梦回应记读书声
　　録晏城壁间诗示张雪为
　　雪为题晏城旅次七絶一首云沽酒烹鲜劳仆夫出山路胜入山无莫言前路平原好狭处多闻少坦途后有介休镏君题曰自顺河集至此屡见苕溪张子署名映斗者所题诗味其辞防慨然想见其人因志卄八字于此倘得订交亦他日三生石上佳话也其诗曰癸亭才子留题处投笔翩然何所之那识风尘五百里有人驴背诵君诗书作章草甚古雅时为丁未四月余过此则已酉五月相去三年幸未灭没而镏君之名已归剥落雪为留滞京邸固未之知也因亟录示之并次韵一首或兾异日镏君见此更成艺苑羙谭耳
　　文昌妙句思无敌才胜防之与牧之莫道风尘少知已为君试诵壁间诗
　　寒夜读书和张南华同馆韵
　　最是清曹识感
　　防朝回喜得杜衡门一编未了灯前课好就篝炉宿火温
　　案头防卷读残书故旧相逢兴有余那得下帷消九夏苦从图畵忆山居【予有夏日山居图南华笔也】
　　漫道稽康七不堪淋漓墨沈兴沉酣异书大可资谭助愿就先生乞枕函
　　示诸同学
　　光岳蕴灵秀为国生俊民
　　圣皇乐旁求声教覃八垠蔼蔼众君子观国利用宾威鳯集郊甸庆云丽青旻嘉禾与灵芝翕集瑞应臻讵若得人瑞赞化宏经纶即防引试日甘雨夕复晨作霖卜他年示象谅有因
　　大钧播羣物洪纎各有造回薄随所遇有慿若先长育在陵阿左右勤采芼珉玊固区分咸骏亦殊好即兹一日知可以喻至道升沉纷万端委心释矜躁
　　名位亮不轻要须待人重上下千古间贤达一何众事业富伊臯行谊师顔仲匪恃荣名荣当求用世用忝冐处非防徒以资嘲讽温饱负科名斯言兾常诵
　　东西与南北惟君命所之栋梁与榱桷小大各异施利用舟车贵润色黼黻宜深惟建官意中外相维持受禄惧勿称何暇论班资华选遗厚寔麄官润膏脂东食更西宿妄想宁非痴营营身家计辗转不自支试问嵗大比选造将奚为俯仰有余责扪心幸长思
　　枣树
　　中庭少珍木枣树花始密虽乏冶艳姿防香颇清逸当暑布繁隂深秋落嘉寔馈食充豆笾告防比榛栗甘逾过岭榄化岂逾淮橘磊落抱赤心终焉保贞质蕣英虽照灼转盻朔风疾
　　王吏部前軰十体千文歌为家东在赋
　　书六代传千文散骑集字追右军永师墨妙兼正草后来变化如浮云四体初闻赵松雪衡山继轨意又新大都未是得意笔好事摸搨徒纷纷阿咸好书本天性挿架牙籖多莫并王郎书迹老益神风骨坚苍两腕硬别裁伪体烦讨论妙契古始师法正小篆初宗李少温圆瘦参差意深静更探诅楚最淳古屈鐡裹绵风力劲八分斩截端且研离披俯视谷口郑崚嶒行楷彷率更天马昂藏气絶横戏鸿伪刻肥失真却笑尚书工鉴定二王草法尚道颠狅未足称神圣百番宣纸为君挥临摹自运兼殊胜穆如羣后谒帝庭黼裳端冕铿璜珩森如武库列五兵彤弓卢矢矛重缨尊罍鼐鼒罗法物木难火齐光晶莹明牕棐几暂开卷坐令文赵惭书名至宝要当得所托墨池颇苦恶札恶石不能言恣雕凿骨弱锋铦神气索宛陵好手过王着请烦入石妙填廓传之千古正俗书上掩鸿都凌秘阁
　　赋寄家南鸣索畵
　　涤崖畵格髙无敌逸韵横披入深寂胸贮黄山万仞峯云气排空流翠壁升堂小阮嗜探竒精诣自谱无声诗墨海云涛恣驱染词客前身多畵师我朝宝绘数诸老石谷南田风格好士夫更爱西庐翁陶铸荆关写懐抱此事要须书巻功底向败缣求副藁我虽不畵晓畵理暂为当家一倾倒千里莺花绿映红平山山色有无中畵防即今行处是烦君为冩呉淞水
　　同馆张南华为余写夏日山居图漫题长句
　　我癖爱山兼爱畵况复炎蒸苦湫隘眼前忽见山居图似脱尘埃防沆瀣山居九夏全无暑深树丛篁覆庭宇竒峯突起万壑云瀑布常飞四时雨我家旧住山水窟暮霭朝岚清砭骨结夏难忘廿载前潇洒山中闲嵗月今来防畵神相遇面面林峦莽廻互疎帘不下无尘髣髴当年读书处湿翠沾衣急雨晴苍烟扑砚归云暮剥啄从无俗客来提壶偶趁邻翁去凉蝉断续助高吟好鸟相呼识幽趣岭云本自无心出磵戸烟萝黯萧瑟有山那许便深居消夏何妨空送日同调怜君妙词翰防染荆閧役防瓒索居多暇数舒卷一幅丹青频把玩身在蓬壶寄逺情差喜入山缘未防
　　题南华潇湘竹墅小景即次原韵
　　眼底西山夕照昏胸中别自有江村梦回深竹浮烟岸索畵人来正打门
　　溪外荒洲落涨痕新篁老树别成村按图合置三间屋两道奔泉恰到门【予家木洲旧多巨竹今渐废】
　　题南华筼筜谷小景次韵
　　惟有读书能疗俗高懐逺悟原难续若从畵笥苦推求天闲万骥皆凡肉防君掔底千万峯总是纷纶五经腹掀髯一笑谁知音五百年来继坡谷
　　南华仙笔超凡俗妙畵清诗日相续诗中有畵畵有诗丝竹何曽不如肉掉头巢父归何速高眠肯负便便腹对君图畵把君诗暮云春树迷空谷【时南华请急将归因用前韵送之】
　　附原作
　　凡百可为惟怕俗清言千载无人续胸中但有老可竹何妨日吃东方肉让溪太史风流人闻我此言应捧腹为问君家竹木洲何如畵里筼筜谷
　　叙旧抒懐七言排律四十韵寄祝内兄查颂三四旬
　　云拥仙人五色羊雕弧悬处好年光繁花烂熳春才半壮嵗飞腾仕甫强湖海鸡盟推意气坫坛牛耳擅文章竹林旧雨尊常在池草新诗梦许长雅有朝云工指腹早看樊素靓调妆客儿携得芝兰秀遥集生来玉雪香迢递亲情频注念懵腾往事细论量家门孔李乡书旧谱牒髙曽世泽昌【先髙祖冏乡公与君髙祖孝亷公同登万厯已酉乡书以下叙与颂三少试同受知海寜张公及连姻事】我觧操觚才舞勺君方槖管妙穿杨连名受卷鱼同队并案分题雁趁行知已心期懐卓鲁压人名氏笑卢王【予在第二君名在第四】留连裙屐追陪宻络绎笺缯属和忙顿觉昌黎甘北面却怜逸少在东牀长余嵗齿应称弟归妹姻亲合是郎鸿爪年年移旅迹鱼鳞一一数欢塲【以下叙少年嬉戏及同赴试旌徳钱唐事】丹砂狡狯麻姑少乌有虚无李白狂旖旎新声青玉案风流杂佩紫罗囊绯琼掷采挥鹦鹉锦叶探筹数鳯凰寄兴不妨聊跌宕逢时宁敢倦趋跄春城李艶枝枝雪秋郭枫丹树树霜冻雨疲驴过新岭惊涛短楫度钱唐文裁瑞锦花生管气吐长虹剑耀铓辛苦丁年欺白袷殷勤午夜力青箱玉经烧后心翻热金入炉中性愈刚读史江楼鸡喔喔温经禅榻日荒荒分襟踯躅当残腊襆被踟蹰上野航此后相思不相见至今相忆逈相望【以下叙余至京师君留粤东事】驘纲独向长安道竹轿分驰庾岭装那得闲身安井闬并无荒札慰参商廿年人事多纠错千里传闻类茫迹岂居陶名偶异金携同舍贾能偿越王台上慿懐古陆贾城边屡望乡赋海张融才卓荦擅塲钱起兴飞扬即今网恢贤路防许襴衫谒
　　帝阊幽谷兰芬原易识深泉珠媚讵终藏防知鹏运扶摇上指顾鸿逵接翼翔别后颇闻腰腹大来时莫待鬓毛苍援毫伸纸情千绪烹鲤呼童逺一方扇底蕉红花映字盘中荔绿月浮觞一年一韵题诗祝百韵他年续寄将
　　题王飞石大令对镜图
　　秋水开奁絶防尘空中应现宰官身人间除是江心镜照得须眉尔许真
　　送杭堇浦南还即用其过春集中半墅图九言韵
　　杭君有才肮脏苦不遇朅来结夏白昼门长扄权竒倜傥逸足尽腾踏嗟汝创残帖尾留荒坰幽谷无人芳兰亦自媚天寒日暮修竹空亭亭手编小集暗惜春易过曲终谁赏江上青峯青我从松泉斋头得暂见藐然姑射冰雪来娉婷同谱落落不得一把臂聊题长句遥逺归西泠把君诗卷竟日一再读疎蝉独引秋爽排虚櫺喜君选词一色采新异怜君造意独出孤竛竮羡君健笔烂熳恣挥洒媿我枯落独坐槐隂防日翻故牍朝报若断烂都荒旧学有似风花零当年随手东涂更西抹薄力不足为君给使令君从软红掉头谢温巻好向寒碧刻志先模经黄钟大吕端合在云陛防潢絶港讵得扬风舲清狂任诞有名在人耳吠声颇怪蜀犬兼秦狑到家下帷不复作故态时术蛾子速化成螟蛉古来作者麻立媕羣雅毋为局促偃蹇頽纎形假君优闲此日足可惜风狂百嵗防毂无淹停天生美才要令善所就逊心厚殖直抉造物灵三年养成所至不可量迟君鳯城春色花防防
　　为同年赵横山题髙侍郎畵鹰
　　侍郎气与秋霜肃弹指风生写长幅孤松落落撑髙枝上有角鹰愁侧目金眸玉爪出风尘威棱飒飒动有神草中狐兎气已慑昂藏独立何嶙峋俯视羣雏勿惊避老拳肯为纎禽试万里云霄顾盻间防取头鵞能力致登堂一见尽神耸转惜名材置闲地先生自赏英俊姿孱懦嗟予见殊异清风一鹤尽堪携妙迹羣鸿自游戏连巢接翼尽鹓鸾底向轩楹呼猛鸷绣甸今年丹鳯凰九苞翽羽房山阳当令劲翮慙文章请君图取作屏幛我仍有句赓梧冈
　　青阳年伯夀诗七言一百韵
　　九华竒秀龙腾仚【音鶱见刘禹钖九华山诗】灵气磅礴钟名贤文如驱涛如涌泉传抄万手腾朱铅小试巳出曹偶先气压旁郡歙与宣拔萃充赋来长安华问蔼蔼公卿间成均鼓箧桥门圜讲徳论著王子渊吹嘘待上蓬壶巅欲到未到风引还
　　六飞于迈扬虹防东南才防纷摩肩属车献赋巻轴聨先生防笔干象干才名卓荦动九天
　　御书拜赐墨未干朱提十笏内府颁上堂称夀欢慈顔诸生荣遇俦与班集贤延阁讐缃编秘文搜讨藜夜防水衡月给堂防钱狐裘金织罗华鲜遭逢虽盛遇合艰秋闱再试犹迍邅选人墨绶丝竹牵先生掉头辞一官丈夫跬步排金銮霜华岂惜两鬓斑齿艾才壮心逾坚珠宫丹诏防网翼击水抟三千清切直侍香案前造物有意相周旋欲令宿老惊婵娟玉府圭璧辉玑蠙中有彛鼎古色殷明光视草笔似椽应
　　召出塞摇征鞭山庄山色青蜿蜒陈琳何逊俱翩翩枚乗张恊体共研
　　至尊含笑恩命传
　　今皇渥泽尤蕃便髙文钜牓进奉防淋漓大笔许与燕润色谟典臯陶篇赓飏帝载鸣薰弦
　　南斋清秘烛赐莲甲第爽垲日月边
　　宸翰炳耀蛟龙纒老成端谅髙评诠奎章嘉奬领众仙文章大雅学术全骊珠颗照八埏披香宫扇镂金钿主持文柄斡化权三辅俊秀归陶甄煦拂嘉植箴顽孱知有守溪有震川髙者则古穷经笺姱修不复流轻儇至今道之口流涎宻勿启沃趋
　　经筵纶扉峻陟入座迁宗工当代物望専众星之斗山泰山走防剪拂今有年驽足不受锦绣鞯敢望顾睐烦臯歅先生谓可示术阡毎语见许情巻巻忆昔破寺墙西偏风神洒落红两颧清谈娓娓无拘挛茧纸百幅挥云烟塞垣新爽秋花嫣磬峯窈窕落日圆平沙漠漠溪潺潺长须折简裳频褰归来深巷屐更穿纸窻映雪珠跳溅围炉满酌药玉船不知门外铺琼田官髙下士故不捐虬戸虽峻容跻攀到门輙荷倒屣延小许接武翔花甎通家拜纪有夙缘嘉平令序雕弧悬恒月初上蛾眉妍绮席綦履纷骈阗锡福受祉方蝉连南极一星耀台躔千秋作者欧阳韩坐调元化持玑璿髙松百尺顔苍然蔚为国瑞凌彭籛
　　题卢叅军松风觧帯图
　　磥砢百尺松偃蹇深谷底郁郁干霄姿太息胡为尔托迹虽云卑长风动千里嵗寒厉贞操春风笑桃李玉川蕴真性画诺资卧理解帯坐长吟臣心淡如水俯视宿莽中霜菊粲繁蕋爱兹晩节香仰彼髙柯峙不遇柴桑翁谁能喻防防
　　夜坐
　　霜清月白漏频移坐捡残编防笔迟忆得放翁诗句好读书有味似儿时
　　都人以小琉璃瓶畜红鱼作供戱成六韵
　　一片空明积水寒浮红耀白锦鳞攒泳游便得江湖趣煦沬宁知天地寛掉尾鲸长惊跋浪扬鬐鲲化急廻澜落花聚处盆中见弱藻牵来镜里看映日乍疑冰未泮试灯翻讶雪成团琴髙也幻壶公术等作龙湫万顷观
　　题呉君朗亭印谱
　　鼎腹量臋迹茫螭蟠压记难详若为更琢青田乳尽拟西京拨蜡章
　　送程生归防江兼懐尊人皖上
　　星桥开处促骊歌才子翩翩逸兴多夹道黄金官路桞一条碧玉古淮波竹西旧雨牵清梦兾北新年喜暂过珍重家函烦问讯皖江风物近如何
　　题徐潜昭所藏米元晖山水
　　春云蒙蒙湿不飞层峦漠漠开林霏力穷造物入毫素老颠仙笔传元晖楚山清晓无由见尺幅寸缣珍纪甗含毫待制知防何玊金题归秘殿此图流落自何年蛛丝煤尾沦寒烟忽逢好事得収拾腰纒岂惜奚囊钱于潜徐翁隠埃壒几列缇缃罗宝绘子昂猎骑赵昌花什袭虽多此其最临安山水多崛竒图中所见犹依稀横风吹雨过溪外山腰紫气斜阳低雪花打歳方晏邀我题诗展缯练我诗漫与何足多鉴古尤难辨真朝来舒卷坐拥罏眼前歴歴西子湖平桥老树虚亭孤山楼对雨谁能图感君珍重重拂拭谁道如音世难得只愁名迹少流传不乏髙人能赏识
　　席渭南举子其弟宝箴舍人属赋
　　东山蜿蜒呑湖浪祭酒黄门传宅相石麟五色天上来充闾喜气遥相望鳯池兰谱逢难弟属客分牋同志喜当筵竞奏将雏曲为想香防深阁里我防四十始抱子啼声一试情难巳况君年复过我年开懐约畧知何似坡老虽云万事足徐卿衮衮还相属掌上初擎合浦珠懐中更种蓝田玉弄麞错写漫裁诗仙果生来未厌迟待君百嵗称觞日渠亦平头六十时
　　冷梅畵一伟丈夫抚剑独立小童奉书随其后皆道箓也漫题二絶
　　腰下干将玉鹿卢琅嬛秘笈有隂符清时底用夸櫑具更检真灵位业图
　　脉望青猿有别传侠骨号顽仙上清何处探真秘好诵南华説剑篇
　　海昌相国夀诗
　　南极星髙灿斗枢中台黄髪应贞符长依黼座宣经术手整琅函纪典谟魁象分明森八柱蓬山迢逓暎防弧凭将金镜千秋録添写衣冠盛事图【公诞辰适遇　万夀节公子方大编修同日览揆故云】祝嘏欣随鹓鹭羣火城初见防氤氲作朋自合徴三夀唱第曾闻奏五云力斡鸿钧叅造化笔宣皇泽耀星文贞观庆厯多名相共倚同心翊
　　圣君
　　门庭似水逈无尘雅兴翛然胜赏新雨露偏滋椿嵗月云霄长养鹤精神清吟戞玉诗千律钜榜廻鸾肘万钧余事尽夸才力健从容润色太平春
　　文章山斗重銮坡偏歴崇班嵗纪多海内具瞻仁者夀中朝师表惠之和波涵瀛海増筹算路逈沙隄接佩珂自向賔筵陈抑戒防人能和葛天歌【公有八十述懐诗一十六章】
　　题朱声仲孝亷小照
　　朱君昔同舍一别今十年京尘偶相遇双髩未改元朝来示我图锦贉装轻纨轩逈幽防绮疏暎长栏檐际排青松落子惊昼眠墙角种芭蕉防雨洒緑天翠竹金琐碎老树枝连蜷髹几列清玩香篆金博山瓶花静相对挿架罗缃编阶前犀角儿玉雪姿可怜嬉笑弄金印绣防玉磬悬乳妪一何艶明珰缀云鬟侍儿亦可人罗绮愁婵娟纎手捧冰瓷歩迟行缭垣界银粉有桂复有兰问君此何地而君坐其间若者皆何人与君相周旋一一烦品题赋诗效川畵师太剧戏君胡助其澜君笑唯且否尔见何卑酸我家深山中老屋才数椽有儿早攀桂攻苦砚作田青衣赋中郎椎髻色不鲜频年作逺客清坐知无缘昨来成此图快意聊当前即境工防缀毫末分清妍若谓非我有我神现毫巅举似当世人孰谓我不然不见朱门中洞房曲相连鸳鸯七十二薄髩妆轻蝉聫珂列畵防瑶珥森随肩此境世所有此图图未全笑君眼界狭甖粟纸裹钱噫嘻文人心浩穷谰谩仲长乐志论香山池上篇要唯意所拟千古纷流传譬若嗜饮徒见麴流口涎又如饥肠鸣畵饼充盘餐是幻亦非幻邯郸枕中仙真者孰非幻过眼如云烟寓言拟防叟妙防问竺干人生行乐耳等作图畵观



　　钦定四库全书
　　松泉集巻七【起壬子至甲寅】
　　吏部尚书汪由敦撰
　　题泽州王观察钱江防潮图
　　龛山赭山海亹逼蹴起潮头高百尺排空势挟风雨来银河倒挽昆仑坼青山两岸争崔嵬阗阗万鼓轰晴雷竒观争羡曲江曲鱼龙百队跋浪开石塘盘纡压江浒千古神功水犀弩齐纨尺幅写豪情笔底犹防浪花舞使君胜迹满明湖疑是前身玊局苏帆悬岸濶应廻忆月夜重门记此图
　　题同年顾稼轩耕读图
　　有田不觧耕有书不觧读也取高科饭饱腹欲畊苦无田欲读苦无暇坐惜年光不相借朝驱牛向陇头肤焦背赭不得休徴租纳税终嵗愁钻故纸説名理帖括埋头觅青紫五车四库庋经史纷纷一笑等可怜人生乃为物所牵力田岂必皆逄年皓首难博一字传耕耶读耶两非计展君此畵烦评诠湖壖负郭无寸土拄腹空有卷五千人生有道急当务不若掩卷先求田熊鱼兼好少决择那得跨鹤还腰纒或云无田尚为累何况多稼连陌阡破书几册还可理不稼任取讥禾防未知二説竟谁是齐楚等失无讥焉横经负耒皆本业治生经世率所先方今风厉自
　　上始
　　躬勤黛耜开经筵幸逄清时得肆力抱持书卷来田间太仓坐食窃有耻经畬卤莽心拳拳牛塍力作念袯襫鸡窻攻苦怜寒氊偶成此卷寄微尚望梅畵饼何戋戋耕不必膏膄万顷绕宅邉读不必缥缃万帙罗目前但营百亩手一编先畴旧徳诒世世共安耕凿穷经笺秧针刺水柳隂緑图中景物方鲜妍愿君努力遂此计含哺高咏黄虞篇
　　题畵
　　一痕轻緑暎苔枝犀甲猩唇弄晓姿喜听翠禽窻外语小园春浅雪晴时
　　题同年赵学斋春晓读书图
　　春深芸馆日初长坐整缃编趂曙光花气一帘铃索静青藜五夜笑人忙
　　西清图籍胜琅嬛日在金书玊字间莺啭皇州春色丽不须清峭説湖山
　　最爱春晖上绮疏风光九十正舒徐侵晨兀坐书堂里何似趋庭授读初
　　朝烟未泮露华漙缥缈书声破晓寒桃李门前春似海一番新雨润庭兰
　　清画虽难镇掩帷尚容摊卷对朝曦鸣驺吹角鸡声里合向图中忆此时
　　秘殿讐书课自严朝朝旭日暎牙籖多君解食神仙字输我东窻一枕甜
　　题静海大司寇老圃秋容图【以题为韵】
　　金商扇清飇澄景丽晴昊万寳旣成实贞防播芬藻崇冈挺高柯曽及韶光早东皇雨露浓灼灼顔色好磊砢阅嵗华相伴鹤骨老
　　意惬境自偏坐爱苔石古摊书散幽松竹静可抚端居斡元化萧晨蔼春煦晩香远益清篱邉菊新吐有媺图中人何让安阳圃
　　秋泉涌万斛注壑如飞虬寰区待霖雨仰企蒸云油琤琮奏清音赏心足千秋瀛波浩无际风景冠十洲始信渊源长可以纳众流
　　秋庭罗众卉神芝蔚分丛五色互辉映竝荐斋房宫瓌寳世所珍寜畏霜雪封高云净天宇风月娯清容葆此歳寒姿坐看春华浓
　　题少宰呉馆师松篁坐啸图卽次原韵
　　烟霞媚幽姿泉石展清照公望今斗山披图忆年少白傅集贤眞风流阅耆耄何似松篁间秀挺逼神肖健笔想当年天门俨龙跳绵津风雅宗燕寝奉言笑名流时翕集八座尽英妙翩翩十五子江左振高调文坛蔚铿轰酒阵恣酣釂夫子逈清拔经训穷窔奥淄渑示别裁醎酸殊俗好陶镕纳羣品衣被极遐徼曵履入文昌斯文炳台曜蚪枝摩苍旻缥节贞晩操感旧寄深情沧浪记游钓逌然鸾鳯音苏门听长歗
　　题南村听莺居图
　　草长江南柳色齐晓窻日日听莺啼诗肠鼓吹谁能防斗酒双柑试共擕
　　三高祠畔绿杨村百啭新声傍小园却笑天随眞漫叟对人只道鸭能言
　　友人乞诗寿唐毓东供奉六十
　　国朝寳绘推名手麓台石谷相先后唐君笔力逈高鶱元气淋漓意深厚烟云满纸纸欲飞浮岚防翠沾人衣偶然命笔亦千古坐觉山水含清晖铜龙窱昼清燕客嵗春深曾
　　召见素练高张馺娑宫挥毫却入明光殿海天空濶展新图胜槪直欲凌方壶沧溟万里波荡潏齐烟九防青糢糊倪黄风韵荆关笔
　　至尊含笑称第一艺苑从兹盛事传千秋知遇逄今日火树银花白玊盘良宵初度簇芳筵不须更觅延年术弱水蓬莱在笔端
　　孟冬朔前一日
　　上阅视
　　时享祝版侍班先期斋宿
　　起居注馆恭纪
　　香案前头缀直班身来天上俯尘寰清宵角枕游仙梦总在金铺玊砌间
　　鸡鸣紫陌曙星稀鱼钥催传启禁闱百道彩霞笼晓日清晖先上侍臣衣
　　奉常双导祝高擎宗伯开函启
　　御名华葢中天清切地衮衣瞻拜近前楹
　　寄学士凌榆山前軰
　　冰鉴连年建节幢陶镕万类气鸿厐鳌峯地峻瞻台斗瀛海波深接汉江澈底清承
　　天眷渥到头寛得士心降文星逈映文昌座绛帐高搴畵烛双
　　玊署曽陪笑语欢头防槐影露华漙清高自守家风在阅歴深知此道难共信贞心如鐡石好从真味别咸公余远道能相忆砚沼冰凝竹简寒
　　瑞栢行【河间太守李君琠新葺学宫庙庭古栢枯二十年矣时复敷荣学使呉少詹绘图传之】
　　畿南雄郡惟瀛海泮宫瑞栢萦朝霭新枝葱蒨忽重荣古榦槎枒逾廿载风霜饱歴閟精华雨露浓沾发光彩孤根得气本来深摛藻乗时若相待左纽苍纹净如拭孔林楷桧分颜色溜雨时闻翠叶香干云兀见千寻直长飬原姿造化功栽培自荷宗工力素练朝披光薿薿新诗高咏逾清绮玊署方今重栋梁公门此日罗桃李涵濡
　　圣泽育良材辉映宫墙荐嘉祉他年树底再摩挲更颂梧桐庆多士
　　题呉总宪匡庐观瀑图
　　匡山蔚竒胜芙蓉削崆防开先与三峡界道悬流防深谷飞白龙雷霆日奔撞含吐蕴元气万古声淙淙玊渊净空碧高寒落虚窻吾师识真靣山灵迓麾幢坚痩耸诗骨清潭映眉厐青莲白苏后角立意未降只手挽银河净洗羣言哤余润所濡流涵西江愿挹飞泉作霖雨遍洒膏壤开犁防
　　钱香树前軰用王新城司寇喜羡门少宰卜邻韵见赠次韵奉酬二首
　　联绶青坊初拜命忽披郇札势翔云韵裁清玊追王翰坐挹名香接令君衔冷不妨同署字官闲正好细论文后尘更忝余光照屣履相从尽夜分
　　皇华春浥函关雨氷镜晴开石廪云【先生己酉典试湖南辛亥壬子宣谕秦中】灯火一墙聨比舍唱酬千里剧思君【先生使秦时予有诗奉懐卽承次答】多惭若水人伦鍳难继相如典册文十载心期劳刮目玊堂风月敢平分
　　盆兰小集得暖字
　　秋香泛崇兰猗猗被长阪忽登君子堂遂与萧艾逺岭峤道阻修幽姿直到眼承以青玊盘素心惬深绻亭亭四五榦足敌楚九畹深坐挹清芬静觉在室满【黄山谷云兰香在室满室在堂满堂】宴笑集良朋纳凉呼引琖我来适邂逅接席竟忘返有如同心人含情待一展相逄乆别余意洽无深浅孤根慰嘉遇不畏风霜晩庭阶幸栽培春谷年年暖
　　中秋前二日王次山同年招同呉敬斋刘延清赵朗岑雅集
　　又见当头璧月圆露华浮动晩凉天开尊客爱同年下直人迟夕照邉【延清以殿直后至】语为素交多脱畧时逄良夜重流连九衢归路眞如水醉卧车当百丈牵
　　年时回首忆诸君鎻院深严各典文桂岭晴开嵩少月黔山秋划防苍云【去秋次山典试贵州延清典试河南敬斋督学云南朗岑督学广西独予留都中】独听远漏思千里闲领清光到十分今夕可应判一醉花枝交映雁聨羣
　　敬斋和前韵见示次韵奉酬兼懐頴庵滇中
　　照眼骊珠颗颗圆争辉明月恰中天消除韵事宜闲日拨触吟情到酒邉万里关山三嵗别九秋风雨一墙连输君才似张云锦轧轧机丝信手牵
　　滇南盛事数冯君先后来防冰雪文不少心情清似水多君气谊蔼如云放懐正拟经过数同调宁论逺近分为问蛮荒官阁夜可能对月念离羣
　　王楼山前辈瑟斋诗
　　王公学道人名斋顔以瑟诵诗徴训诂厥义取严宻周防期检柙省括戒奔轶逐寇破屋中东入乃西出所以昔贤训秘钥在主一存心为匪懈居敬所无逸瓶城善自守天帝相尔室生愚未闻道疑义更相质制器先尚象命名必其物不闻清庙声朱弦间疎越神听本和平雅淡中伦秩絙弦惧急张胶柱难应律千秋沂水情盎然太和溢师旷善审音允谐匪专壹议道贵自已临民自殊术名理倘可寻幸勿哂轻率
　　送海昌相国予告归里四首
　　耆硕中朝徳望崇
　　温纶予告礼尤隆台阶特晋同疏傅【晋阶太子少傅】勤请频闻比潞公【文潞公致仕制勤请频闻诚心莫夺】祖帐畵图传盛事趋朝几杖挹虚衷垂绅不独夸飏拜进退从容尽可风
　　早占巍科歴保衡身兼厚福与荣名纶扉物望尊元老鼇顶文章领众英得嵗转添松栢健抽簪遥订鹭鸥盟枌榆父老欢迎处卅载重防昼绣行【公曩以请飬南归距今几三十年矣】裴庄乔木蔚森森雨露滋培嵗纪深恋阙心情悬日月出尘风味寄山林如椽自草归田录
　　赐研慿赓击壤吟小试经纶娯翰墨屏间新帖总唐音【公时以屏帖分属同馆诸君作书皆自集唐句】
　　威鳯丹霄逼斗躔兰陔撰杖荷
　　恩偏【公子编修方大奉　命侍养】驻顔觞进纡宫锦和韵诗成续防笺尽有缥缃留邺架不须花木记平泉
　　熈朝懿典优人瑞存问频看介大年
　　题射猎图
　　苍鹰掠地马跑空想见当塲意气雄忆得景宗豪快语鼻尖出火耳生风
　　不羡长杨作赋才明駞骏马蹴氛埃横行合具封侯相底向如臯射雉来
　　除夕和赵学斋韵
　　十载清班忝致身今宵饯腊正迎春【开嵗元旦立春】漏声渐听将交子魁柄俄防又指寅芸局图书从汗漫青编姓氏惧湮沦【是夕灯下编订明史文苑列传】挑灯防检经年事多愧兰台笔札新
　　蹉跎心事漫量论勲业惟应守兎园诗卷几番虚雅集【学斋同呉敬斋侍御有菊集诗予未得和】花时多半负芳尊短辕趋直朝霜重小砚抄书宿火温随手年光易抛掷任从花鼓隔邻喧
　　甲寅元曰叠和学斋韵是日斋宿翰林院署
　　五云多处好依身喜占风光玊署春正嵗放朝防典祀【时以　祈谷致斋　朝贺改初九日行礼】清宵连舎恊同寅【杨讲学农先吴侍读晋绮曁谨斋侍讲同宿院中】烟笼苑树觚棱峻雪拥阶苔屐齿沦三宿三迁排日去炉香燎火防畨新【初二日以诘朝　视祝版入直　起居注馆初三日宿　坛开歳三朝斋宿处凡三易地】
　　盛事槐防好细论奎光东壁映西园人归物望台垣近名重文章防岱尊刘井柯亭遗古韵螭坳鳌顶荷春温他年记取瀛洲录【朱竹垞前軰有瀛洲道古录】元旦新诗万口喧【学斋诗和者甚众】
　　题春明折柳图送朱水部出守泽州
　　玊河冰泮雪初消嫋嫋春风上柳条折向青门意无限送君作郡在今朝
　　十载兰香万首诗都人争唱晓风词班春易了公家事午壁留题记晋祠
　　轻黄柳色短长亭防染春光入畵屏马首太行浓似黛胜看万防蜀山青【鹿田前任江油令】
　　渭城朝唱拥骊驹多少新诗上畵图一出春明肯相忘好从烟柳忆　皇都
　　茅屋桃花图
　　茅屋幽闲绿溪清泚一翁翩然疎阑独倚神臞而腴思澹而绮花光满天明月在水
　　雨中山桃花盛放香树先生招同人雅集卽席用昌黎山石诗韵
　　春隂漠漠朝雨微花开便恐随风飞隔墙山桃三两树脂红粉白顔色肥倚窻长望惜虚度泥涂踯躅车马稀宫端清暇折寸简食指屡动忘朝饥长筵选客尽同调笠屐先后排双扉花光近夕更妍丽千枝玊雪摇烟霏回思去年花放日我正病卧带减围今来花下宜痛饮何惜好雨沾春衣探筹一笑聊作剧令仆翻虑劳尘鞿流连烛跋漏三下兴酣尚劝毋庸归
　　晩香玊
　　娟娟香露玊无瑕瑟瑟金风日易斜頼有素心坚晩节留敎老圃伴黄花
　　蒋滙沧晶玊印谱
　　挥毫肘斡千钧力淬水锋廻径寸铦玊检赤文需大手许敎絶艺一身兼
　　花乳雕锼满客囊象犀余厄到黄杨何当尽采天西玉摹取车攻鱮柳章
　　白海棠诗【幷序】
　　雍正壬子秋静海励文恭公殡车还里第中有公手植海棠二株当秋吐华色变缟素繁盛满目人咸异之门下士梁溪邹编修徴畵工传写其状蔚然首唱诸从公游者咸有和章予亦继作
　　尚书栋梁榦厚地培根株耸枝摩青霄垂防际海隅凛凛氷霜顔散藻敷春腴梁木忽以壊梓里旋素车迎门双碧树凌秋擢琼荂浓霑青霜华浅缀玊露珠哀容入生绡铅粉傅新图常年笑春风婀娜临前除灿烂云锦裳犹记手种初公骑箕尾去歴歴粲白榆甘棠有遗爱感召一气余况传元成业乔木森扶疎鲤庭蔚桃李棣蕚交枝柎循陔慕白华宰树巢慈乌卉木先得气灵秀钟扶舆故敎神仙品【王元之啇山海棠诗不忝神仙品】示此道徳符不见郊西庐绿槐夹天衢鹤鸣晴臯松鳯翽丹山梧以兹念庻徴物理夫何殊伊昔荷知音眄睐惭栎樗写眞记秋容泉石苍顔舒【公曩以老圃秋容畵照属题】墓门今宿草永寳金薤书【寓斋屏帖公手书也】凄恻继八哀展卷空踟蹰
　　题周嵩山墨牡丹
　　天然富贵姿而无尘埃气江左风流人爱作觧散髻
　　五月五日
　　勤政殿侍班和同直钱集斋学士韵
　　侍直当佳节联镳有徳邻招呼听隔舎导从歴重闉柳暗张高幄蒲新簇细茵轩车趋紫陌钟漏出
　　丹宸延接登三事胪传辍九賔【御门听政不设胪赞与大朝列仗不同】验时阳正午测景日加辰勲卫分行整封章次第陈礼从朝典肃事必宪章循睟穆瞻
　　当扆畴咨逮列绅
　　睿谟思作圣
　　天听智如神宻勿叅承防机枢愼演纶金盘催
　　赐膳罗帕更分珍出入随元老【各部院靣奏及引　见毕则侍班诸臣皆退惟讲官留俟折本请防同阁臣俱退】霑濡忝近臣差肩前辈重初命职司亲旅进神俱敛廻班气载春草侵桥外路树拂苑中人携防香仍满垂鞭马自驯薰风迎靣快斜照候归频珠玊传高唱云霄接后尘年时徴吉梦一一证前因【上年春仲学士梦与余同侍讲幄及是果符所梦乃学士拜　命后第一班益信夙因之不爽云】
　　王瑟斋副使转饷临清有舟中述懐诗寄集斋学士学士邀同人和诗以广其意次韵二首
　　持节多年忆禁林牙樯远泛思沉沉烟开堰树千帆过水入淮流一道深午夜苍茫梁月梦尺书珍重歳寒心东南正切输将寄未许芒鞵问碧岑
　　万防烟青指蜀山林泉缭绕梦思间波从到海仍余润云待成霖岂易还玊粒正须烦巨手金丹好为驻苍顔慿将乡井攀辕意寄语秦淮水一湾
　　周西白自山左来京下榻三月复为长山之行赠别二首
　　十年旅迹路漫漫拂靣黄埃暂觧鞍鳣舎游时荏苒【尊人曩任钱塘学博】鸰原余痛泪阑干【令兄淇玊孝亷】居怜炊玊千钱贵榻傍条氷五月寒只有鹊华山色好西山看后更重看半生心为望云牵策蹇京华事偶然莲泛清淮催暮雨花开粤峤隔蛮烟【十年前晤君清江幕中后为闽广之游行色颇壮】从敎判牍如流水悔不抛书早力田卜筑倘能谐夙愿他年相访歴山前【西白有卜居山左之兴】
　　题龙梅图
　　髙卧山中万古春氷霜鳞甲雪精神应知处士孤山客本是南阳一辈人

　　钦定四库全书
　　松泉集巻八【起乙卯至丁巳】
　　吏部尚书汪由敦撰
　　题徐澂斋前辈翦淞秋棹图
　　酒熟螯肥十月春呉淞江水碧粼粼天教泛宅浮家去占取江湖署散人
　　积水连城东复东片帆斜挂鲤鱼风菰蒲深处春流暖不比鲸波射日红
　　万株杨柳暎柴闗溪友渔翁曰徃还曲罢何人解相和自将韶濩写云山
　　再题二首
　　蟹簖牛宫事事新多应甫里是前身只余一事休相效养得能言鸭赚人
　　半江秋水媚幽居鱼鸟亲人畵不如如此风光须领畧莫抛心力着丛书
　　戏寄姚处斋同年
　　雪拥髙斋宦兴防青氊坐处不胜寒谁知芸阁含毫客还羡荒厨苜蓿盘
　　桐城相国仿高青邱渔樵耕牧诗各二首敬次原韵
　　浩荡层波里沿洄近渚涯沙头团小聚船尾载全家防晒晴杨暖罾开暮雨斜任他风浪濶安穏傍芦花迹不涉通津悠然物外身讵工投饵术遥羡濯缨人花港徐牵网苔矶坐引纶换来村酿熟赏遍五湖春青崖开雪迳红树簇霜林不走层冈险偏冝曲磵深斧声惊卧虎歌响答鸣禽好防凌霄干休教灌莽侵雨来岩是屋露宿树为椽选胜随髙下争归或后先披裘非有意看奕岂知仙颇笑朱翁子劳生半百年旧业东臯畔三时纪歳功分秧朝课雨倚耒逺呼风广隰占多稼膏腴颂屡丰输租须及早未患挈瓶空最爱春深良苖出土齐雉驯飞隔陇犊健过前谿长亩冝嘉种新畬受浅犁欣欣看妇孺携榼傍遥堤颇适儿童性徜徉度陌阡杏花村店雨芳草渡头烟肥瘠原相忘池阿任自然不劳师卜式分产更输边敢负求刍意随时视起居兴来横短笛情不羡髙车力岂能调象经聊学养鱼问渠车下客叩角待何如知舍弟读书僧舍追忆旧游寄题四首
　　古树平冈耸佛庐躬耕力作课僧雏烟中欹笠锄青陇溪外放牛眠緑芜满院香飘金粟粒当轩花艶玉盘盂吟风最爱墙边竹为问平安似旧无
　　小楼聴雨寄绳牀灯火青荧歳月长【予自己丑以后读书庵中凡四年】匝地隂浓禽上下一天霜老树丹黄连筒曲注山泉细竝架齐抽野蔓荒祗厌草深萍宻处鼃声阁阁閙斜阳爽气西来逺近峯摊书行药曰从容霜郊晴好勤朝获春水滩髙急夜舂寒巷月明闻犬吠泥塍雨过少人踪只今趋直聴
　　宫漏犹认山楼梦里钟
　　官书叠叠冗难裁乡思腾腾拨不开出水鲜鳞供斫脍脱蓬新栗佐衔杯溪桥烟澹春前柳篱落香余雪后梅池草竹林多寂寞几时情话更相陪
　　家岭僧房小憇用壁间韵
　　晨雅阵阵入寒空衣防霜华旭曰红输与山僧朝课罢围炉趺坐小窻中
　　题彭宫允使滇草
　　绨几牙籖耀日新禁闱才子奉
　　恩纶
　　圣朝吁俊从来重天末还烦第一人
　　波分洱海千层碧彩绚卿云五色纹谁识谢家诗格在芙蓉初日擅清芬
　　金沙江上竹枝声不尽斜阳吊古情词客有灵应怅望铁衣原不负科名【集中滇南秋兴有吊杨升庵先生句】
　　棘院深沉逼斗奎驿程迢递拂尘埃秋风凖备皇华句又见含元槖笔来【宫允以今科典试列名应保和殿　御试故及之】
　　大宗伯呉文简公挽诗
　　碧落芒寒望斗星中朝耆硕仰芳型天章绘绣超三代学海渊源濬六经瀑水雪消千仞白莲华雾鎻九峯青遗荣典礼隆褒防
　　温诏聮翩下
　　帝廷
　　凌云知遇始诸生晩达终看晩节荣一代典谟归大手廿年湖海慕髙名流连宿齿才逾健敭厯崇班品更清岂独遭逢夸厚福平生端谅有公评
　　牙弦千古重心期引分忘年未较迟委巷雪飞留短屐晴轩花澹醉深巵秋风塞上挑灯夜晓曰
　　宫门聴履时厯厯游从劳梦寐尚余真气溢须眉三逹尊兼五福全薤歌声咽潞河船官寮集送
　　君恩重津吏趋承
　　诏旨宣荘号读书铭旧业里名通徳表新阡凭将知己无穷泪洒向青门畵翣边
　　次韵酬宋考功华金见怀之作
　　红药朱樱取次残心情闲澹称闲官燕栖旧舍聊因叠蝶爱新花自作团坐穏尚思慿曲几行迟未敢傍危阑多君聴漏遥相忆应笑条氷五月寒
　　烟郊道中大风
　　过午风威劲长空万籁号平沙吹薄雾老树卷惊涛天际鹰呼亟尘中马足髙
　　翠华犹未驻扈从敢言劳
　　用前韵戏东田郎中退齐
　　鸡唱匆匆晓梦残风情谁得似郎官黛螺防笔山容澹纨扇题诗月様团榻畔香浓调緑绮帘前花发绕朱栏尘中不信炎歊逼一枕清凉玉臂寒
　　题晴岚藕香书屋图四首
　　千枝灼灼照银塘老柳浓添屋角凉中有谢家诗格在墨花香和藕花香
　　仙露凝珠滴翠盘粉衣香叶映雕防此间消得钩帘坐应笑昆明走马看
　　云锦平铺弄碧漪水香偏爱纳凉时月华风露知多少长昼何妨下直迟
　　冲花小艇击空明拂槛香风逺益清昨夜新成采莲曲隔花依约棹歌声
　　题同年赵学斋叠韵白秋海棠诗后
　　剥茧抽蕉别出竒传神绘影恰相冝何妨更奏阳闗叠谱作羣芳第一诗
　　学斋三叠前韵四首复题一絶
　　澜翻花海又争竒十二层楼位置冝睡起玉眞应一笑江梅空擅百篇诗【中峯大师有梅花百咏】
　　入闱纪事用少保西林相国闱中书懐韵
　　文治光华丽日辉
　　新恩申命启春闱宫花艳压承筐帛
　　寳翰香沾在笥衣材入郢斤多杞梓羮调元鼎异甘肥云芝威鳯逢时见始信千秋遇合稀
　　春和西林相国书懐之作
　　春风杏雨沐恩辉载笔重叨集礼闱敢道文章能作绘还凭经术赞
　　垂衣别裁浮艶期归雅物色尘埃笑举肥此日洪钧归鼎鼐琴材不叹赏音稀
　　鳯翽梧冈览徳辉万方瑜瑾集春闱重垣地迥风传柝五夜寒深雪防衣苦志自能开窔奥髙怀宁肯恋轻肥即看鸿笔持风防谁道元音举世稀
　　附原唱　　　　　　　　　　　鄂尔防
　　和风万里扇春辉对防人多谒贡闱欲防瑚搜赤水肯抛玉尺换朱衣鱼龙浪溷珠防牝牡羣开马辨肥记取蜀坡推具眼尚迷五色认依稀
　　同事诸先生一时和诗甚众毕黄门赵宫赞多至五六叠戏继其后奉呈二公
　　明珠沧海鬬清辉雅唱争先出鎻闱藻火新披千尺锦云霞艶拂五铢衣同工莫漫论迟宿有态何须较瘠肥【坡诗短长肥瘠各有态玉环飞燕谁敢憎】好与南宫留故事阳春不信和人稀
　　十二曰进呈题纸和毕黄门
　　奎光烛影烂交辉奏牍髙擎达
　　禁闱三试通宵催射防
　　九重清夜正求衣波添瀛海经春防花发琼林得雨肥帘下鹓班同拜手鸡鸣紫陌聼依稀
　　春闱雨雪
　　上念士子衣履霑濡
　　特颁谕防各赐帑金叠韵恭纪
　　春雪凝膏动晓辉欣闻
　　天语逹重闱勤农望切期登麦爱士情殷重解衣有志敢先天下乐【以上述　上谕中语】衔恩不为一身肥朱提拜赐欢声洽濊泽均霑自古稀
　　郑方伯黄臬司张观察招同彭宫允游趵突泉
　　济南名泉天下竒洑流突见城南陲白龙拔地几千尺鬐爪劈破青玻璃明沙石濑平旷喷薄中心忽神旺地涌青莲玉作花井抽冰柱银翻浪惊湍防防滙清渠日影波纹上绮疏当轩坐拥三堆雪绕槛平倾百斛珠图经自昔闻灵渎胜槩今来眞在目宁夸鹭羽曲江涛不数晴虹匡阜瀑公余轩葢驻郊坰野色泉声共一亭泳游自适鱼依藻呵殿不惊鳬唼萍清秋歳稔塲将涤地主情殷寻古迹酌泉共喻饮冰心纪游莫笑成诗癖
　　留别山在诸当事
　　帘前喜见斗奎明撤棘眞从镜里行歳稔岂烦多颂祷政修端不露才名千城和气春常盎百道泉香水共清持谢莲湖好明月鹊华秋色照行旌
　　四译馆署斋宿不寐
　　典重祈年肃荐馨致斋连夜宿寒千门月午更频转万柝风髙梦易醒徃事忽来心耿耿清时无髩星星防吟灯炧香消后賸欲题诗满素屏
　　十一月十六日防
　　恩特授内阁学士兼礼部侍郎恭纪
　　木天清秘接銮坡旭日东华拥佩珂履迹近参元老后纶言日演
　　圣恩多星占紫极三阶正气转鸿钧四序和回首隔年曽暂到草麻中夜泪倾河
　　内阁衙门斋宿
　　纶扉窈窕独斋居吏散堂空称读书防笔清于归直后垂帘寂似放叅余寒雅背日层城逈独树吟风静院虚枯坐晩来消百虑逺闻宫漏报更初
　　恩赐福字恭纪
　　宸章百幅散云烟禁直欣防异数偏寳墨香含仙露润彩笺红映日华鲜捧来玉案荣三钖悬向芝楣耀九天圣泽无疆时敛福承恩恰喜值元年
　　歳暮
　　大祫陪
　　祀恭纪
　　玉琯阳回鳯纪周荐馨
　　清庙肃
　　宸旒广庭星火香烟合丹陛云麾曙色浮万国欢心通孝享
　　累朝徳泽溯
　　诒谋
　　圣皇嗣服当元祀绳武于今颂作求
　　封印前一日洗
　　寳恭纪
　　赭帘髙掲傍南荣尚玺双擎次第行压纽螭蟠云欲动出奁虹起月争明金盆水漾丹砂暖绨几香浮寳篆清归踏霜华龙尾道禁钟才聴第三声
　　题张晴岚编修用白描法畵海棠
　　羯鼔声惊睡态浓东风袅袅影重重霏微香雾云鬟湿除是瑶台月下逢
　　粉红香白一枝枝璧月当头照影时消得满浮金凿落锦帷银烛醉题诗
　　绣幙香浓艶绮霞天然风韵擅繁华江梅莫漫矜标格个是东风富贵花
　　龙眠神妙独追寻笔底春含造化心说与筌熙原未识双钩家法本来禽【来禽帖以唐人双钩者为最】
　　蒋锦峯冏卿斋中菊花经春鲜茂赋诗纪事奉和
　　浩荡光风转緑苹髙斋黄菊尚鲜新东皇特与延龄诀破例留教占好春
　　厯徧氷霜阅歳时开迟赢得谢还迟好教浓艶闲桃李识取西风澹逺姿
　　灯棚防室艶芬芳老圃秋容兴转长寄语绮筵姚魏种论交合逊丈人行【京师灯市己有牡丹】
　　崇兰紫蕙分庭秀交映酡顔晩节香深下重帘好将防春来风曰较秋长
　　送顾侍读予假还里
　　未及悬车早乞身西清晋秩
　　诏恩新
　　两朝遭遇儒林重千古文章
　　帝鉴真此去沧洲全晩节异时清史羡完人祗余禁直聴钟侣怅望云帆潞水滨
　　市上见菊花
　　菊花开曰近重阳压担惊看满把黄种处逺分篱落趣携来新带露痕香谁曽赏识风尘外便恐轻抛道路傍老圃秋容珍重在未应三径遂全荒
　　牧牛词
　　牛角弯弯尾秃速平坡草软春烟緑冬暖闲依枯树眠昼长喘向清溪浴陇头一笛夕阳迟好语青蓑背上儿长鞭短轭苦不辞为念泥深雨滑时
　　得四弟扬州信
　　喜见平安字天边望逺鸿一帆催客雨三曰渡江风世事艰难里人情阅厯中今宵池草梦飞绕蜀冈东
　　恭和
　　御制雨夜咏懐元韵
　　正是宵衣问夜时瑶阶滴雨声遅聴来细响催宫漏酿得轻寒彻
　　御帷膏泽闾阎勤逺虑艰难稼穑最先知
　　宸章自冩忧劳意不借元臣论十思
　　送鴈
　　肃肃征鸿着夜飞聮翩南下欲何依栖乌匝树惊难定巢燕辞梁梦己非闗塞极知霜露冷江湖未必稲粱肥平沙落月堪惆怅好待春风作阵归
　　夜坐
　　独对寒釭拥敝罏香茗椀兴陶陶满庭雾气月初上隔巷柝声风渐髙坐久深知无事乐倦来方觉有生劳恐妨胸次冲和气不遣班书送浊醪
　　虚牝黄金莫漫嗟空惊歳月似奔蛇平生得意无多子千古传人定几家诗到杜韩穷变态才髙燕许擅风华年来稍识青灯味倦眼翻怜暮景斜
　　同直诸公相次属和叠韵奉酬
　　淋漓浓墨防新满目琳琅散郁陶歩引良游争入胜歌因善和转成髙研磨久借同人益传冩应怜侍史劳雅荷羣公亲切意浇愁百斛醉醇醪
　　击鉢声中互赏嗟休论徃事问弓蛇才髙防缀多新意律细纵横总大家坐剪银釭原寂寞集成金谷转豪华香牋手把廻环读禁漏频催昼景斜
　　扈从谒
　　陵再叠前韵
　　五年四度拂征【予自雍正十一年至今前后四扈从】又防羸骖拥复陶潞水云帆连海阔蓟门烟树接天高
　　孝思难绘朝陵颂文学宁辞侍从劳况値小春时好御寒不借市村醪
　　扶擕童叟道傍嗟频见霓旌载隼蛇供顿何曽烦里老赐租前己遍山家【去春谒　陵免所过郡邑租税】川原车马催行色村落鸡豚騐物华落曰平沙围万幕炊烟缕缕出林斜
　　车行四叠前韵
　　不觉寒威袭敝行窝兀兀复陶陶稍从迂折长辕穏阅尽争先骏足髙风日旧谙征客况冰霜还念仆夫劳倦来最好懵腾睡那问前村贳浊醪
　　偶陟﨑岖敢怨嗟层冈厯厯路盘蛇徐牵漫拟移花舫小憇何妨傍酒家自畏霜蹄有颠蹷敢从油碧竞繁华依然趋直图中景翘望行营日毎斜【予旧有乗车小照题曰雨中趋直图】郑明经坤裳家上舍文麓各和前韵扬诩过当再叠前韵
　　才大均应夺锦袍豪吟曽不借镕陶平看壁垒曹刘短益信光芒李杜髙风雨争飞文藻丽云霞竞织锦机劳挑灯把玩心俱醉胜酌中山玉色醪
　　编贝聮珠竞赏嗟居然赤手捕长蛇撑肠经笥排千巻刿目词锋废百家冀北空羣思伯乐斗南占气有张华长歌起步中庭月笑指萤牕素练斜
　　鹄立门前聚白黄金入冶土成陶春含畹蕙香初动雪压溪梅韵更髙自古娉婷甘嫁晩几畨延伫叹媒劳好看花放长安日京尹亲供内府醪
　　妆成顾影自矜嗟是盘龙髻绾蛇玉树歌传江令宅璿玑图织窦防家轻袿岩畔淩波歩广防风前唾石华看煞翠盘巾拂舞影蛾池上月痕斜
　　邦均和蒋学士韵
　　绣甸周原敞东来又一程野烟千嶂合夜火万星明隠隠闻行漏迢迢隔网城明朝山路峻飞梦逐双旌
　　望盘山和张侍读韵
　　名山一以望尘梦豁然醒逺树秋容澹寒烟石骨青何当防笻杖相与叩云扃胜约行须践将身入畵屏
　　石门
　　形胜天然壮峯廻石作门紫垣森翊卫翠嶂列屏藩地以钟灵王泉因得气温
　　桥山遥在望郁郁晓云屯
　　马兰闗和张侍读韵
　　万山廻合势峥嵘形胜天开福兆呈佳气葱葱浮寝殿霏烟漠漠防边城隂崖积雪余寒色幽壑鸣泉送逺声翘首
　　两朝弓剑地千秋诒祚颂升平
　　扈从还都得两弟家书触绪成诗却寄四首
　　乡书传到小春前裘防新从扈
　　跸旋豹尾苍茫风日外雁声嘹呖暮云边竹西歌吹増覊思【四弟近客维扬】砚北琴书少静縁【三弟读书种慧僧舍以酬应不得下帷为苦】拂却征尘还细读顿教愁绪一时牵
　　熏鑪镂管趁铜龙涕泗中宵意万重三世幸邀
　　如綍诰一坏未妥若堂封泷冈有待先砻石白鹤行来合种松直恐
　　君亲成两负非闗歳稔羡为农
　　直庐清暇漏声长仙侣时时说故乡戏蝶拍来临帖砚流莺啼近读书牀杏花小店酒初熟谷雨满村茶正香直欲荷锄随老圃不知簪笔侍岩廊
　　瘦马凌兢踏晓霜空惊韶景去堂堂时占旭日花砖影逈忆薫风殿阁凉诗为苦吟偏觉钝书因嬾寄却成忙多惭似海
　　恩难报敢道山林引兴长
　　顾侍读小崖寄示舟行对菊有懐同直之作次答一首
　　翛然鹤骨耸吟肩江帆一片悬人淡黄花秋水岸诗成红树夕阳天轻鸥波静眠安穏去雁云髙影接连归到东篱家酿熟旧游谁不羡登仙
　　题张侍读桃花流水扁舟图
　　昔年曽读双溪集南湖钓艇防风入后来偶读他山诗龙眠清梦记花时【文端公集中有桃花钓艇小照诗又查他山前辈有题今少保师桃花流水扁舟图诗见本集】而今又向图中见新水粼粼花片片期澹荡本家风衫染波光枝拂面君才瓌逸气吐虹万斛舟乗万里风云帆吹送弱水东阿毋窻前花正浓榑桑曰映胭脂红廻头却笑天随翁延縁不出菰蒲丛兴来偶寄沧洲趋把巻花前着短篷春流滑笏不可唾渔子篙师纷捩舵武陵谁许问仙源争羡船如天上坐緑杨芳杜碧溪头夹岸花明锦浪浮留得满前春意在济川端合任虚舟
　　至日于修洁弟行笥得从父愳思先生中州遗诗读之然感赋二律
　　手捧遗编黯断肠氋氃谁信鹤随羊【集名羊鹤草】风情衰柳禁秋雨气味寒花着晓霜贫到老来偏作客病于梦里剧思乡工愁愁语谁能读读去愁随一线长
　　隔墙灯火聴髙吟瘦竹縁阶散夕隂【叔所居与予仅隔一墙庭前方竹数竿予尝侍叔剧谈其下】老手织来机是锦余丹防处字成金家鸡敢厌安西笔雏鳯重伤子敬琴【铃法弟今又没于岭外】忝窃浮名更何当年激赏愧知音
　　冬至八韵
　　缇室葭飞钟律应南郊
　　亲享
　　防丘圜仙韶缥缈旌麾外香雾氤氲咫尺间苍璧朝陈通御气大裘宵拥识
　　龙顔云祥逈映柴烟紫日彩先迎燎火殷
　　五帝圣灵同肹蠁三霄星斗近跻攀趋跄绀幄瞻天切摇曵鸾旗
　　驾还一线迎长来禁掖
　　九重钖福徧区寰年年此日叨随侍压防霜华豹尾班









　　松泉集巻八
　　钦定四库全书
　　松泉集巻九【起戊午至庚申】
　　吏部尚书汪由敦撰
　　和西林相国晩晴喜赋元韵
　　冻雨连朝急村郊拥湿云披开霁景流绮散霞文宻树余残滴断山明逺曛草池喧蚓曲苹渚聚鸥羣当暑人情畅新晴物意欣回思方久旱殷念各如薰膏泽宸衷慰时晹众望勤今来荷蓑笠快得事锄耘溽润应相忘歊蒸岂足云有秋看转瞬乐嵗騐前闻祝国懐田父调元翌
　　圣君宁惟北牕下欹枕谢炎氛
　　题赵封翁长夏课孙图十六韵
　　南极躔中聚徳星兰芽簇簇秀盈庭眼前乐境同三世膝下清芬守一经秘局才华承指授重闱家法奉仪型时当夏永庚初伏日与年长午乍停竹粉翠交丹桂路荷衣香泛白鸥汀旧钞捡付従头读彛训争前属耳聼眸烱尚看廻电紫歩髙遥指入云青诵来响杂蝉鸣树背去声翻水防瓶犀角峥嵘人了了鸾鸣宛转韵泠泠六时课镇严寅戌四库籖曽探丙丁疑字自来能辨霓余功端不借搜萤含饴嵗有孙曽庆防颔羣知寿考宁松干老犹吟晓籁豫章生便拂霄防胎禽健有千年翮雏凤文裁五色翎妙染生绡传阿堵早従文褓识宁馨通家拜纪心常切载酒何时欵昼扃
　　蒋恒轩阁学生日
　　花满蓬壶旧
　　赐庄黑头公望比髙阳鸣驺午散图书静启事晨趋殿阁凉果筵开冰椀润芰荷风引碧筩香风光今嵗看全别桃李新隂拥畵堂
　　题酿花居士竹燕巻子
　　脱粉新篁斜欲倚仙骨翠鸾尾受风双燕更翩翾蹴花掠地飞才起临池泼沈自生研物态妙与神俱全并时己诧无双格况复流传五百年
　　题姚秋水泛海图
　　一琴一鹤惯相将鳬影聨翩厯海疆记得岛夷罗拜处压船竒石郁林装
　　真従絶险得竒观浩荡乾坤放眼寛积水极天天是水金乌腾掷似银丸
　　挿翅飞颿百丈髙凭虚蹴踏气尤豪祗今花底调琴曲尚挟天风驾海涛
　　鲲身鹿耳指前逰万里沧溟尺素秋应笑词垣人漫诩輭红却道是瀛洲
　　舍弟书盛道和仲经耘頴思翼虞诸弟侄绩学工文为后来之秀深慰逺懐漫成寄朂兼呈殿臣叔
　　山牕最与读书宜回首空劳廿载思节序推迁啼鸟换春光荏苒落花知新诗漫与聊堪赏旧帙重温每恨迟此日分隂抵和璧王郎那得下帷时
　　陈赵诸贤道不孤【谓定宇东山诸先正】紫阳山色莽榛芜瓣香自纫乡先軰宗印真传宋大儒妙契鸢鱼常浩浩放懐风月亦区区石桥选古多遗迹英异何人肯问途
　　贾董文章足大观全凭经术助波澜江河万古流澎湃泰华中天气郁盘华国自来闗运防成家先为洗酸寒金鍼绣线应非二试把鸳鸯仔细看
　　池边鼃蚓閙虚牕市上筝琶自作腔防叟讼言排北地涪翁传派盛西江山龙未可轻絺绘云鸟何人建节幢安得伶伦谐律吕黄钟无射寸莛撞
　　丹梯百尺杳难攀更觅人间换骨丹莫以天人惊李杜敢将能事傲苏韩名山妄信千秋业仙境终输一字难忧
　　国輙思储祀梓谢庭珍重防芝兰
　　清华遭际艶銮坡直有才名占大科【谓筠川四兄】父老百年差慰藉后生来日忍蹉蛇望洋莫更疑观海凿井无须叹俟河嘉颂雍容多盛事宣风可解奏中和
　　淋漓大笔数韩碑万丈光芒百代垂授简直同今日事赓歌谁继古人为平生漫诧屠龙技顷刻难工吐凤词曽记公非笑欧九斯言端足繋人思【前軰晋江陈对初先生应奉文字最工尝为予言防读平淮西碑如蓬莱三山不可跻陟即师长亦谓非小子所当措意不意今日乃为职业攸司每一命题輙回忆书堂雒诵时情事此语当布告来者勿过自推让异日空拳猝办闗国体不小予谬以谫劣继先生后操觚之次追忆绪言益増顔汗此首専记其语】
　　一经家世续书香七叶清芬马粪王皓首几人余硕果青氊好在比灵光转喉一任矜余弄得手多应忘拍张烦举遗闻开后学砥平绳直有康庄
　　潜节母诗十二韵【江西奉新人夫垂死妇啮指誓为飬父抚孤舅没鬻所居室以敛嫠母依以飬死奉柩还葬】
　　名义千秋重纲常片语扶不縁心慷慨谁忍血糢糊毕世痕难灭当年泪并枯憗遗余一老属是藐诸孤菽水供餐谨机丝课学劬贫无庇风雨计审谢屠沽【或劝其子就贾母不従】嫠母生依飬同藏卒与俱【其母死或以道逺谓宜葬之近地母卒返葬之邹氏之兆】诚通神所劳道合圣之徒汗简中垒笔丹青列女图
　　丝纶彰宅里绰楔耀当涂令子文尤着芳徽世作模质言存梗概指事愧疎芜
　　寄呉门沈颍谷
　　胥江江水秋始波连蜷丛桂山之阿中有硕人乐槃薖青轩图史左右罗庭花砌草纷婀娜兰芽婉娈生稍晩家禽对客工吟哦名塲激昻四十载义门髙第今无多诏书屡下网麟凤掉头不应宏词科廻思壮盛足游厯名卿折节资切劘西浮淛水徧瓯越东寻海岱南湘邓林之材荆岫璞搜竒拔最咨倕和同时友朋尽才俊衮衮台省登銮坡虞山陶四【谓穉衷侍御】契尤笃班心突兀振媕婀杯空唇燥困珠桂日骑瘦马霜凝鞾岂如先生兴潇洒细倾家酿朱顔酡灵岩香雪虎阜月棕鞋篮轝披烟萝纎埃不到读书榻琅琅金石歌商那丹黄铅椠不去手防勘缃素无乖讹盎然太和在一室琅玕芝草交枝柯玊腴新剥老菱熟緑包香爱圆橙搓秋容际此好风日劝君满酌金叵罗穿云曲奏南飞鹤何似华筵檀板歌
　　恭和
　　御制甘霖普降特召大学士暨内廷翰林至圆明园泛
　　舟元韵
　　甘霖优渥徧西畴感召休和仰
　　圣猷曲涧新添波连塍喜见黍油油抚时最爱时方永望嵗先占嵗有秋
　　特诏颁来石渠阁
　　殊恩许泛木兰舟芳池细浪含风逺瑶岛深林积翠浮万顷波澄涵
　　帝泽一帆风正惬
　　宸游芰荷香里移丹鹢杨柳隂中起白鸥倒影楼台凌碧汉亲人鱼鸟宛中流烟岚地逈排千嶂图畵天开俨十洲到眼风光原浩荡移情水木足清幽欣看洒翰天章丽更识勤农
　　睿虑周何幸赓飏叨异数济川良遇愧难酬
　　题邹慎斋前軰擕稚踏青图
　　拂靣吹来杨柳风一枝清露引新桐皇州三月春如海都入先生杖履中
　　緑茵如绣正芳时不借賔朋载酒随擕得凤雏遥指防啼莺多在最髙枝
　　举第三雏凝之以诗逺寄次韵答之
　　漫劳汤饼劝深巵缓带多情又一时摩顶敢夸天上石流年行及手中蓍外家笑説潜夫论元日凭题骥予诗愚鲁不妨频致祝了将公事正须痴
　　斋夜奉柬芝庭晴岚虚亭三先生
　　斋宿玊堂隂灯花照独吟鸟归庭寂寂钟逺夜沉沉静觉情懐减愁添嵗序侵金门多旧侣应识此时心
　　过介景庵寓园和晴岚侍讲韵
　　飒飒金飔拂防轻欵扉啜茗畅余情小池过雨曽吹浪野卉随时也弄晴逺翠云开诸岭色髙歌晩送隔墙声知君下直萧闲甚踠地帘垂枕簟清
　　蒋恒轩学士斋雅集和韵
　　蓬壶佳胜昼延賔【赐额曰秀冩蓬壶】陶冩风光及令辰天宇乍髙秋意淡晴轩半敞酒懐亲荳花蔓引离离实松干苔皴细细鳞薄醉归来聨骑稳垂鞭不动御街尘
　　直庐清简同人诗酒之集或间月偶一为之今年三主恒轩学士寓斋漫用前韵纪事兼懐汝白使闽
　　窈窕清轩惯速賔年来三度醉良辰缃梅照座当春早红药翻阶入夏新细数流光纷转毂坐看逺水淡成鳞尊前捡防都如旧祗忆仙霞驿路尘
　　题王石谷恽南田合作畵巻
　　张君示我行看子乃是石谷南田之合璧本朝畵品二子尊【苏子瞻诗吾观畵品中莫如二子尊】髙名欲夺倪黄席耕烟冩此当深冬霜篷浪飐天随宅逺村枯树淡欲无一角太湖欹片蓆瓯香冩时秋兴长皓月当头纪良夕谈深合契喜作颠笔才落纸神俱适烟烘岚影滴空翠水绘天容荡虚碧推牕四顾天茫茫月堕前林风摵摵由来此事仙凡隔莫向町畦问阡陌巧由天得始通神败簏鑚研竟何益【南田跋语意盖如此】因思二子擅时名能事何縁辞促廹锦囊犀轴列华堂不遇知音等虚掷蕴真主人有真赏宝此矮笺才径尺燕坐焚香静对时胸次烟云倾液佳人絶代羡尹邢才子同时拟元白妙従无意得流传简逺萧疎见风格岂知品目烦后人直为前贤传正脉我诗漫与何足多寒具防污翻可惜敢道玊堂故事继他年坡老诗题郭熙迹
　　题塞紫峯司业放云图
　　凭赓糺缦协元音教放浓云出逺岑三素望来春蔼蔼五楼深处晓沉沉垂天自应为霖用触石何容出岫心知否桥门桃李树防花先为布层隂
　　郊园夜坐
　　瑟瑟金风入桂堂虚斋夜色转苍凉蛩依曲砌矜髙调萤逗疎帘耀短芒寒影半横欹户竹秋声先到隔溪杨幽懐索付中宵梦嬾拨炉灰炷佛香
　　题吕纪畵锦鸡
　　饮啄山林意自寛露将文采逐鹓鸾无端错认雕陵鹊林外闲抛金弹丸
　　至后一日作
　　弱线才添掩绣帏南荣爱日影依依梅花待放寒偏劲萱草将舒雪尚飞泉煮余冰茶缓香添宿火篆烟微从今数【上声】日天心复好防初阳长飬机
　　正月二日
　　赐宴乾清宫恭和
　　御制元韵
　　云汉欣瞻七曜聨
　　仙毫更洒墨华鲜赓飏盛事传虞陛糺缦
　　宸章叶舜弦春转铜龙开淑景雪融鳷鹊启芳筵鹓行拜手阳和洽湛露
　　恩深照简编
　　十二日斋次独坐瀛洲亭二首
　　洞天小别一年余斋宿重来感索居逺有车声喧巷陌闲惟鹊影下堦除寒轻不觉临风久地敞偏宜得树疎晏坐萧然谁是伴斜阳掩暎读残书
　　驺唱无声户不扃髙槐夭矫覆寒防瀛洲名胜従传説冰署风光已惯经残雪满池依旧白短莎侵径几回青可应曝背茅檐日飞梦还教到此亭
　　偶赴同乡小集席间酒噐甚精故相国宛平公家物也感而有作
　　精镠名制费雕镌来自城南尺五天华屋难追金谷集【怡园废毁已数年矣】锦巵重上玊山筵何人引满徴歌今日闲评对酒边惆怅防昌全盛日曽将花木记平泉
　　题易荣懐繋马图
　　煜煜房星精雄姿字天育詄荡天门开刷影飞电逐翻将驾鼓车俛首骖舆服奚官偶放闲萧散新出浴草长緑莎汀泉甘碧溪曲廻头怜驽骀辕下徒局促振鬛一长鸣气逸千里足不遇九方臯且尽一石粟笑谢曹将军善画勿多肉
　　放鹰篇【聼朱学士谈行围放鹰事走笔记之】
　　角鹰脱韝舒羽翰力破青防云影乱玊花俊絶海东青一防孤飞防天半塞垣八月天雨霜兽肥草浅开围塲万山深处行旌驻命中争先意气扬金眸闪闪防摘当风正试摩空翮翩然一击千丈强毛血平芜恣狼藉羽林壮士臂鹰者极目逺随鹰上下知有飞鹰不知马越堑登山似平野悬崖纵鞚不可收马蹄蹴石却打头锦翼摇空呼即至判将絶艺奉
　　宸游鹰师习久通鹰性熊胆牛黄工却病长条直洒五更粉壁如银光掩暎雄谈神旺聼悚然挑灯为写放鹰篇白头学士清斋夜细数
　　仁皇侍从年
　　看花二絶句
　　山桃树底蹔徘徊已有飞花防碧苔寄语看花须及早好花莫待十分开
　　沿溪花栁似相招小立风前嬾过桥也识前溪花似锦且留余兴待来朝
　　题丁亦式明府梅边读易图即次自题元韵
　　虞仲祠前自在身翛然海鹤出风尘青山是处堪娯老白社何曽解负人静里试叅元有易闲中托兴别成春一枝莫笑梅花瘦饱看浮华几度新
　　题玊兰畵巻
　　香泛崇兰晓霁时轻冰为骨玊为肌分明姑射峯头见十二楼前第一枝
　　暮春游佟氏园亭二十韵
　　春风引游兴倦翮思一逞韦曲问名园熟客谢诃警径转纡层冈磵仄限诸岭长松振鳞鬛落落散清影萧森木千章弥淼潭百顷汀蒲始抽芽断岸横舴艋水鸟出复没相对意俱永坡陀颇轩豁台榭尚修整怪石翳藤萝碧流涵藻荇名花一两枝态若酲未醒何期空谷中覩此明妆靓逢迎无主人坐止便清省一往穷幽深妙处随所领笑言脱拘捡尘虑一以屏不假擕壶觞并却餽浆茗直余幸多暇探胜乐深静西山逺难到疲马不能骋喜兹旁近地意行得佳境翳然林水间真赏富烟景何当选良夜乗月泛孤艇
　　为钱恭李孝亷题泊庵桃花园图【泊庵为明季名诸生熊开元令呉江时就问时事朱相国国桢谢政归引为忘年交】
　　闻有桃花万树红云亭遗迹委蒿蓬小车皂葢经行处耆旧犹传国士风
　　江山故宅迹俱陈片片花飞出逺津但使泉明能作记不须惆怅觅渔人
　　野莲和虚亭侍讲
　　逺渚新荷过雨肥参差交暎野人扉露珠何意翻倾盖云锦无心自织衣脉脉难酬交甫佩亭亭应笑汉隂机一天风月还堪赏莫叹红妆采折稀
　　题张少宗伯观获读书图
　　秔稻年年观获乐子孙世世读书声故太傅文端公致政居龙眠山荘时句也康熙乙酉公迎
　　銮江上语次奏及
　　圣祖仁皇帝遂书此二语为屏聨以
　　赐文端奉之双溪草堂少宗伯药斋先生绍衣先绪取其意冩为小照虗亭临水隔岸平畴亚旅腰鎌黄云弥望其坐后牕頫首展书吚唔有声者公子曙彤编修也
　　圣朝名相韦平接寰海雍熙元气浃农安耕凿士诗书坐奏唐虞开奕叶惟将清白贻子孙牕下书声陇头馌奎章为冩生平句恰是升平真相业欲识当年鱼水情吉云长防屏间帖只今冠葢龙眠路行人指防传经处緑蓑春雨服先畴黄巻宵灯守儒素侍郎唱第五云髙十载东呉吁俊髦畵图冩出家风旧乡思应知梦想劳容台领防文章伯礼乐雍容稽典册香浮绨几侍经筵耜载朱弦勤
　　帝借端知风厉自
　　上始击壤辟门基自此霖雨何人祝望深茅檐父老寒牕士
　　题凌观察课耕祷雨二图
　　东阡西陌亩纵横布谷声中长吏行谁识霜威亷使重荷锄童叟笑相迎
　　珠帘秀句银钩笔胜事流传杰阁中砚沼还飞作霖雨不须作记拟坡公【君善书尝书王子安序刻新修滕王阁壁间】
　　恭和
　　御制咏瓶中新荷元韵
　　琢得轻冰质不粗新莲挿处见根株翠茎晓濯波深浅红影朝欹露有无佳种何须分太华仙姿端合住方壶水晶帘敞薰风度
　　几暇堪供翰墨娯
　　直庐敬叠前韵得二首
　　太液舟轻拨浪粗缃荷采两三株胆瓶红暎时摇动棐几香浮乍有无粉绽新衣低锦幄箭移清漏应铜壶分明天水澄鲜色却暑偏宜静昼娯
　　种出
　　天家格不粗玻璃分供最先株几枝掩暎还髙下积水空明似有无幸拔泥涂依玊宇尚余风露濯冰壶野塘萍渚知多少愿近
　　清光奉赏娯
　　恩赐新茗恭纪和秦树峯编修韵
　　拜捧银罂下
　　九天露芽来自月岩边清香不散千花味嫰緑犹封半岭烟【茶名岩顶花香】采贡有方传旧録纪
　　恩得句让羣仙好聼活火松风鼎时雨新添万斛泉
　　直庐即事和虗亭二首
　　紫界墙东敞直庐十洲风景未全虗百花深处遥聼漏万栁隂中好读书冐暑却愁龙尾道飞尘那到上清居鹓鸾总是忘机侣燕笑何妨礼法疎
　　安身到处是吾庐荏苒惟慙嵗月虗防笔互评题罢句研硃自课读残书谈深不觉移长昼归早翻教赋索居何分能消清静福先秋两髩日萧疎
　　伏防
　　颁示新霁侍奉
　　皇太后园中游赏
　　御制五言律诗一章
　　命大学士南书房诸翰林次和书成屏幅进呈
　　皇太后慈览即事恭纪十六韵
　　喜雨慰勤民乗时乐奉
　　亲金舆临水殿彩鹢度云津烟栁浓张幄晴波细织鳞秀滋兰蕙长香浥芰荷新员峤山如畵蓬莱阙是银和风浑却暑爱日别成春景为承
　　欢胜诗因献寿陈天家多乐事
　　睿藻纪佳辰泉涌墨浮彩景垂笔有神始知风雅道直本性情真燕喜娯
　　文母赓歌许近臣龙章摛黼黻凤吕叶伶伦【诸臣恭和适得十有二章】缣润排芝检屏开接锦茵豫游
　　恩备浃色飬礼俱申孝徳髙三古文思仰
　　一人永言风动意长使万方淳
　　雨后望西山和虗亭
　　廿年曽未到西山过雨空看列翠环乗兴何当明月夜题诗先寄白云湾【去夏虗亭尝乘月夜游西山逹旦复防马入直同人服其豪迈又尝偕同直数君游青岩上人精舍赋诗却寄予未赴亦属和跋于巻尾故云】悬崖飞瀑新泉长深树停云去鸟闲好待霜晴秋老日芒鞋竹杖一跻攀
　　夜雨限韵和景庵侍讲
　　风入疎帘撼壁灯愁霖着夜势相仍匡牀冷怯桃笙簟薄香消柿蔕绫千里梦回江汉客【时家三弟客楚中】五更钟起寺楼僧芭蕉牕外浑无頼饱睡空思往日能
　　萤
　　空庭飞熠燿自照亦微茫傍草风无力穿花露有光飘零従客干死惜书囊好避白团扇休教近桂堂
　　蝉
　　髙饮疎桐露深藏浓栁烟一声朝雨后万树夕阳边蛙蚓宁同调金貂也宿縁清风生两翼蜕去可能仙
　　蟋蟀
　　何苦縁苔砌凄凄不自休雨声兼彻夜凉意忽先秋断续空闺梦深沉旅馆愁儿曹那解此乐鬭漫相求
　　络纬
　　本自乐田野偏来近畵檐每闻声续续为忆手掺掺逐响难成绪流空若解拈秋灯伴机杼愁絶晩凉添
　　题月中梅花畵扇
　　明月如积水炯炯鲛人宫娉婷万玊妃米珠歩相従雪魄耐清寒烟鬟浩朦胧廻影落墨池不见罗韈踪神人藐姑射缥缈倘一逢
　　题于云谷郎中茂树清泉图
　　苍顔谁认十年前畵省兰香梦幻縁賸有清门名徳在防来嘉树酌亷泉【于为故两江制府清端公季子】
　　邱壑真归谢防舆日长山静畵难如茂林左右清流激临得山隂内史书【于喜临池有书名】
　　和晴岚六月廿七夜纳凉
　　满庭花雾渐防蒙银汉横火尚中烛影不惊梁上燕秋声无那砌间虫碧防纨扇沉沉夜茗椀珠兰细细风别有山牕清浄界安心一枕万縁空
　　池鳬
　　爱尔毛衣洁従教泛曲塘浴时穿藻宻游处引波长得食羣宁乱安眠机尽忘最怜天外雁辛苦到江乡
　　园鹤
　　顿趾当苔径梳翎俯碧塘花间清露重松下緑隂长林壑情难掩云霄意可忘终输鸥鸟逸稳占白苹乡野莲拙咏承桐城西林两相国和韵见示叠韵奉呈
　　仙以名不处肥应无幽梦到金扉相招肯入庐山社学制还成椘泽衣曲院凉铺千尺锦星津云杳七襄机忽逢尘外留清赏霁月光风雅尚稀
　　庭前草花盛放戏成小诗十二首
　　一春不费买花钱种子成花各吐妍也与买花同烂熳何如培植得天縁
　　裁筠防苇界中庭弱蔓垂花似缀铃云破忽来岩畔月一痕先上緑萝屏
　　嫣红粉白烂成行左右纷披曵绣裳有色可娯无可妬胜他七十二鸳鸯
　　琢玊为花叶剪罗檀檐卜不争多纳凉时残妆褪纵有馨香奈晩何
　　墙角戎葵苦背隂花攅直榦鹤头深呼童移傍南荣种看尔长舒捧日心
　　嫩黄深紫一丛生不解谁题茉莉名花叶色香无一似流传大抵属虗声
　　花史何曽是定评桃粗杏俗漫相轻无端荒徼闲花草谱入羣芳便得名
　　枝榦何论径与围丛丛阶下弄芳菲笑他杨栁叅天立只觧吹花作雪飞
　　开落何争早与迟炎凉随各逢时三春万紫千红色説与秋花那得知
　　惊风落蕊露粘须酷日烘枝雨后苏毕竟着根原浅薄离披端倩药栏扶
　　覆径沿墙一道斜茸茸如织翠交加莫轻野草无顔色雨露浓时也作花
　　过雨荄新徧小山经旬蕊绽乱红殷涧松孤耸昻藏骨俯视应怜满日斑
　　题金慕斋殿撰小清凉山居图
　　直庐消夏説家乡畵里看山引兴长天上故应无暑热人间随处也清凉凭题白鹤新诗句漫拟卢鸿旧草堂最是髯翁工防缀三间老屋树千章【张南华太史作图】
　　幽居何用谷名盘水郭山村到处安凉意亭边荷窈窕清隂池上竹檀栾风流来往他年约嵗序留题后日看也与前贤同一嘅畵时容易到时难【太傅张文端公句】
　　题松痴老人传
　　老人家住黄山阳神洒落须眉苍遗安逺企鹿门徳髙隐乃似龙邱苌黄山矗天几千尺竒松夭娇附竒石老人本是羲皇人独好竒松性成癖青天为幕松为席坐卧行游朝复夕月明髙和青猿吟雪埋逺逐苍麚迹悬崖絶涧行无路履葛攀萝时径度欲觅先生杖履踪只在竒松最深处独往甘偕木石居真仙不疗烟霞痼一声长篴裂层云轩帝容成傥相遇世人但诧老人竒嵗寒心事谁能知纷纷作茧苦自缚老人不痴人自痴
　　题钱约斋年伯山房爱日图二首
　　雨过山更清云生山不碍竟日对青山相看两相爱帘垂烟篆清径曲芝草茁笑语问字人一日是两日
　　题畵兰
　　兰生空谷无人见瘦石苍苔饱霜霰自是天然王者香幽姿不逐东风变伊谁采之贡玊堂朱帘琼砌扬清光檀心晓浥金茎露翠带晴霏御案香畵师曽到隂崖背雨风欹得真态豪端那复染纎尘纸上长教流沆瀣春来百卉矜顔色多少芳兰混荆棘冩出骚人纫佩心畵师深意谁能识
　　题曹以南登岱图
　　扶舆峙五岳泰岱为之宗负海青齐突兀摩苍穹曹生振竒士矫首日观东仰扪牛斗垣俯瞰蓬莱宫云亭蹙众皱苍烟浩溟蒙瀛涛贮杯杓扶桑郁如蓬夜半天鸡鸣一丸浴波红抉眦得壮观快意舒心胸廻思下界望攀萝杳难従岂知跬歩间已陟万仞峯羗无济胜具谁蹑飞仙踪马上看西山黛色泼眼浓冉冉送白日昏昏聼烟钟因君欲自振一探青芙蓉
　　凝之诗来时值其四十度即次来韵为寿
　　登髙无分共衔巵书到刚逢览揆时老我兴賖三径菊祝君嵗比百茎蓍雁行风难成字婆律香焄合寄诗好语问安三稚子家翁他日尽聋痴
　　圣驾南苑大阅恭纪八首
　　干羽尧天洽车书禹迹同顺时稽令典撰日整元戎七徳扬
　　神武三驱振古风不须刋石鼓
　　盛烈迈车攻
　　清跸向长杨鸣镳出建章九旗悬日月万骑蹴冰霜帐殿毺暖旌门组练光骁腾健貔虎肃肃羽林郎地是周灵囿城连汉上林华防驰
　　日驭绀宇伫
　　天临沙路飞尘净松臯积翠深
　　离宫时暂驻端不为従禽
　　甲帐拱中枢辰旗辨正隅花金騕褭析羽绣蝥弧令举吟龙角营开合虎符气酣金鼓外雷动万人呼日角瞻
　　天表
　　亲廵骠骑营秉麾森豹尾按辔俨龙行韎韐威容壮戈鋋节制明六军同抃跃挟纩此时情
　　周官司马法风后握竒经迭进娴师律环生按阵形千行飞电紫万道涨烟青却望髙台上森严卫百灵六钧神力劲一发耀
　　天威旋斾仍余勇呼鹰更合围彩翎迎日丽锦翼傍云飞
　　恩赉叨蕃锡欢同奏凯归
　　诘戎非耀武偃革诞敷文喜气融城雪和风巻阵云阳回轩律正歌阜舜弦薫谟烈承
　　三后垂衣仰
　　圣君
　　斋宿院署懐邹慎斋学士前軰
　　清斋几度宿寒防每坐春风忆典型茶味熟时谈正健烛花弹处眼犹青重来曲径惟残雪独对虗牕欲漏星为想城南拥罏夜诸孙围膝聼传经
　　御制南苑大阅七律一首元灵宫五言排律十六韵冬
　　至有事
　　南郊古诗八章章八句
　　宣示内直诸臣恭纪
　　经国宏猷祀与戎传将
　　仙藻仰
　　宸衷车徒甫草声灵壮圭璧
　　圜坛肹蠁通治法唐虞时正泰辞髙雅颂体兼工西清幸睹
　　卿云制宣室长杨陋汉风






　　松泉集巻九
　　钦定四库全书
　　松泉集巻十【辛酉】
　　吏部尚书汪由敦撰
　　早春移寓郊园和金慕斋殿撰韵
　　曲迳斜通宛转桥冬去后到春宵新莺欲啭声犹涩老马重来气不骄池靣澌兼菖叶乱枝头雪认柳花飘迎人最爱西山好一抹苍烟入望遥
　　晓出西直门道中咏雪
　　巷柝声沉动晓乌春城云湿望糢糊玉沙辇路飜幢盖金粉园亭入畵图轻压断冰波欲动半消幽岸草才蘓占年祗羡田家乐早办耕犁手自扶
　　双塔峯
　　塞山本多竒纵览目不给平冈矗双峯耸削势岌岌巍然窣堵波欲上絶梯级下趾无豊杀顶半覆台笠一如植桓圭巃嵸秀堪裛其一形稍躬竝峙旁若揖对看始岐分侧睨转若翕将无鬼斧劈否或神功辑累石土花绣积鐡苔痕涩偶俱虽得朋峻拔自孤立惜弃龙荒隅题咏古未及幸遘瑶池防道左迎绣钑
　　堂编修见过同登聼涛亭偶作
　　度水钟声过柳湾苍然暮色逺衔山此情留取他年忆啜茗孤亭相对闲
　　正月廿六日同人集小清凉山房予以事暂归未之知也逾日见梁芗林少司农访诸公不值用庄禺麓殿撰韵柬慕斋之作亦和一首以订后期
　　曲巻疎槐款户频却输连辔踏芳春花前谁送深深盏马首从嗤衮衮尘那得闲懐容放达漫拈佳句鬬清新永和故事如能续醉墨还当证昔因
　　和梁芗林司农韵
　　比舍追随歩屧频公余谈笑蔼生春眼前案牍披流水几上烟云扫积尘花柳西湖乡梦逺轮蹄别墅客怀新笑侬虚室成枯坐也似同龛结净因
　　暂别寓园仍用前韵
　　襆被巾车去住频芳时又负
　　赐园春重来好处知余几一瞥韶光隔尘飞絮定粘蛛网宻落花难认燕泥新衰年颇悟浮生理事往多留未了因
　　恭和
　　御制正月廿九日以社祭斋戒入城见道旁春耕者喜
　　而有作元韵
　　瞻蒲望杏每先时
　　帝力人间总未知一望春畴
　　宸意惬老农驱犊更呼儿
　　万井同开泽泽畊土膏动麦抽萌不湏更绘豳风句翠辇亲从陇畔行
　　题春帆归省图送姚三崧编修
　　瀛馆文章伯公门宅相贤暂辞蓬岛路早放潞河船社燕依樯近江鱼入馔鲜循陔多胜事兰蕚破春烟南书房敬观
　　御笔仿黄庭坚书
　　圣制喜雨赋巨轴恭纪
　　宸章宠示到西清满幅琳琅照眼明糺缦星云光日丽嶙峋嵩华势天成笔含渥泽滋羣彚墨洒甘霖徧八纮神品已超羲献上宋臣何幸沐余荣
　　题乳虎图
　　落日腥风扫平莾深山无人虎相乳笑渠堕地气食牛帖尾婉娈翻媚妩金睛睒睒牙爪成负嵎一吼百兽惊尔时何减舐犊爱可识人间父子情
　　晩春即事
　　廿四番风送好春赏心多负物华心山桃林杏匆匆过剰与丁香作主人
　　摇漾春波没钓矶一新渌浄苔衣请君亟赏空明境莫待杨花扑靣飞
　　聴涛亭
　　野色山光聚一亭松杉面靣翠为屏惊涛天半晴飞雨漏日檐隂昼见星栖鹘无心移别岫乳鳬随意宿前汀循栏更觅题诗石好借莓苔防碧扃
　　车碌碌
　　车碌碌声如奔泉无断续鸣鸡催晓星在天兎走乌飞苦相逐一条官路直于黄尘浩浩霹雳鞭来乘惊潮去激箭人心苦乐千万变风吹柳緑霜凋草流水声中双髩老
　　应
　　制题畵册分得槖驰
　　成队转军储逺放觇泉脉少见诧双峯堪笑江乡客糢糊背锦紫茸殷千里明蹄日往还大漠尘清氊帐静夕阳眠处影如山【夕阳驰影兀如山元张翥句】
　　防和
　　御制效李长吉体瀛台木变石歌元韵
　　虬枝突兀苍云盘何时蜕作金骨仙歴万万古青崭顔巨灵移置三山连肤寸直欲嘘岚烟洪钧一气品物甄或凝或植涯与巅分形受性殊蒿兰谁知巧幻如耆男轮囷异榦撑乾坤槎枒纠错超常伦吟风溜雨日月昏灵椿虽夀犹诸孙猿猱攀掷鼪鼯奔野火摧剥千年根僵痩不受斤斧痕霜皮皴纽屈复巻吐芝蒸菌五色鲜角节未长潜蛟眠苔衣绣涩紫绀钱薜荔纒络翠羽翩珊瑚百尺出九渊宁甘樗散终天年旧胎自禀造化权东阳金华古洞天山樵木客时遇焉【笠泽丛书东阳多名山永康金华中饶古松往往化为石】告瑞不荐登封坛精英间气久乃全太湖灵璧孰可肩上林地辟钩盾田沧池沆漭涵星源防竒防谷瑰质存珪璋特逹无依援珍台窱洞壑穿左右羣玉温润坚金庭石室且弗论何况游戏羣羊鞭平泉甲乙尤拘牵岂若瑶岛钜丽观壮比磐石植比桓闻昔艮岳怪实繁题名作记磨松丸秦人东驱海波寒义取鉴古然乎然木石幸托
　　虞帝传
　　七月二十六日随
　　驾晓发
　　乗时秋狝发
　　神京零雨蒙蒙洒道清万顷黄云迷晓骑千村緑树拥行旌闗山未怯登临兴羽猎频叨侍从荣【去秋从猎南海子】此去御营多壮观好排新句纪行程
　　和鄂侍讲晓过玉蝀桥之作
　　西苑楼台别有天双轮不到又经年爱看水北春前柳想见江南畵里船冬暖瀛波犹有浪霜睛宫树早生烟清吟妙得沧洲趣笑指沙鸥自在眠
　　懐柔道中纪事
　　清跸东来第二程厐眉扶杖见舆情
　　天顔英武同
　　仁祖亲记丁年道左迎
　　高低禾黍接平畴栉比墉崇正及秋
　　辇路行来闻好语今年到处十分收
　　宻云
　　黄图开纳鉢赤县记厗奚地壮重城合营髙万马嘶乱山连防塞激浪齧虹隄共识
　　天顔喜秋云覆陇低
　　么亭
　　行行近边塞驻
　　跸是么亭松偃千年盖山开九叠屏呼鹰风瑟瑟饮马涧泠泠回首乌丸道苍烟入杳防
　　出古北口
　　双阙中开鸟道萦地灵天险防
　　神京龙沙属国烽烟靖虎旅当闗畵角清近侍谬承随辇役前游曽笑弃繻行空余懐古踟蹰意防马秋风廿载情【予廿年前再经此地】
　　张三营
　　冈峦环抱水潆洄往往孤峰峭壁开粉本天成余恨事荆闗不向此间来
　　拜布杭阿口
　　秋夕难成寐况当行役余马嘶孤枕畔雁过五更风劲霜钟急灯明夜帐虚严装待明发前路复如何
　　凖乌喇岱行营恭祝
　　万夀圣节敬纪
　　帐殿晴开紫塞中朝霞绚彩映流虹【是日积雨霁】南山献夀千寻碧秋树开屏万岭红部落名藩齐辑瑞兠离新曲效呼嵩【塞外防古诸王至者数十部有以优伶称觞矢爱戴之忱者】
　　衮衣展礼先
　　文母此日瞻
　　天薄海同　　【上先具礼服恭诣皇太后前行礼】
　　中秋日驻敦木乌喇岱【先一日秋分】
　　秋到平分清光正满轮塞垣今夜月多少望乡人
　　敦木乌喇岱行围
　　上亲杀一虎恭纪长歌
　　塞风凛凛塞日黄
　　御园四合包重冈草间复问狐兎千羣奔迸麋鹿麞崖深树宻路险絶疑有猛兽中伏藏羽林搜山穷窟穴突起惊看额如鐡张牙竪尾扑向人健卒腾身轻一瞥天诛留待
　　至尊来丛薄隂森难奋轶黄秋按辔从容入河物空山咨吞齧神机一道涨烟青直防金睛脑全裂余威犹遣駃騠惊卫士争先徒手拽身横九尺尾及寻纵观万口称竒絶戕生横踞知几年试騐棱棱耳端缺【虎伤一人则耳一缺】忆昔
　　仁皇扬圣武射虎川名震千古岂因从兽冐垂堂自为除残方一怒豊草长林字育蕃坐遣荒陬成乐土廿载櫜弓嗟弱肉
　　英咨载见能绳
　　祖防貐终看异类殱驺虞更颂仁风溥皮留行帐助雄谈看射不须夸饮羽
　　巴顔沟望猎
　　选徒纵大猎旷望平野迥前旌越层峦后骑包诸岭高低随地势视逺惟辨影进止令夙娴迟速变俄顷鱼丽递相属肃肃暇以整鶱腾巧鬭防赑屃示服猛负嵎虎徒搏【是日复杀一虎】走险鹿斯铤呼鸣山谷应辐辏众心警控纵疾于飞骏足有余骋礼成旦三驱夸胡非所逞还归日始晡悠悠大旗静
　　鄂尔楚克哈达【哈达者岭也】
　　单椒秀泽映浮岚盖偃青松石作龛此景若移江左去故应随地著名蓝
　　过僧机图岭
　　六里嵚岑岭路长白云深处转平冈苍苔径滑频经雨红树叶干饱霜
　　朱尔哈岱
　　半月行经塞外山霜林如绣夕阳殷近南风景看全别秋柳依依尚可攀
　　九月一日冐雨行至波罗河屯
　　朝旭映明霞五两南风簸其占应急雨经騐劵持左泥涂石荦确所至成坎坷凌兢防痩马颠踣走铃防封駞虽伉壮遇滑易僵卧危桥战惊湍峯廻开紫逻列帜东门东行幄支个个投止得所归出险众相贺羌无寸土干御湿需荐莝宁辞僮仆怨奔走苦饥饿沾衣濡及肤辛苦忍督过旅次本多艰天行况无那劳以青铜钱村酒煨土锉搴帷试仰看失喜疏星大
　　中闗
　　百折层峦一线纡囘看半岭白云铺寸人豆马行相续不数王维栈道图
　　防和
　　御制
　　世宗宪皇帝实録告竣敬受礼成元韵
　　圣泽贻留逺神谟纪载新绍庭崇钜典扬
　　烈启昌辰稽拜千官肃讴歌万国春琅函方防布金匮宪章循仰戴乾坤大长怀雨露仁重熙钦孝徳
　　睿藻播芳尘
　　九月五日
　　驻跸避暑山庄
　　召扈从王公文武羣臣
　　赐宴叅纪长律二十韵
　　虎韔从大猎旋
　　离宫髙敞驻华旃虹堤回抱沙如雪狮岭遥蹲树是烟蓬岛别开禆海外碧城萦绕塞云边楼台歴歴披图畵卉木森森阅歳年几处门庭寻旧井万家烟火列新防駞眠浅水平坡地马饮奔流曲涧泉人已如归弛负担士仍贾勇待扬鞭寰中共识
　　天心豫望外俄听
　　口敇宣帀月清霜随帐殿重宵湛露秩芳筵华裀接座依尧陛法曲悠扬叶舜弦韵入金风歌管脆光摇绮旭舞衣鲜香秔玉粒抄云滑乳液银瓯捧月圆馔出天防凭割肉羮调神鼎更加笾
　　恩深不觉移莲漏归晩徐看拥绣鞯翠挹锤峯斜照敛影横雁阵碧空聨黄花节近神俱爽紫逻游来景倍妍赏遇佳辰沾浩荡行经胜地重留连铭功不数岐阳碣肄雅还嗤甫草畋何待洞庭张广乐亲从帝所聴钧天属车自诧遭逢盛珥笔亲赓在藻篇
　　重九日驻喀喇河屯
　　霜颷瑟瑟入征行幄孤吟兴自豪歴览总依
　　宸跸近登临争似塞垣高朋游何处堪寻菊节物朝来有
　　赐餻目送飞鸿忆诸弟红茰紫蟹对村醪
　　重九后一日过景庵侍读小饮
　　聨镳经月渉龙沙到处留连漫忆家好景匆匆佳节过乱山矗矗夕阳科计程渐喜归途近话旧偏増饮兴賖坐挹醇醪原易醉底须浮白对黄花
　　常山峪行宫防
　　赐佛手柑一恭纪
　　佳实曾陈玉案傍冰瓷擎出
　　恩光赐从秋色风霜老贡自炎天道路长名羙竝标仙掌秀色深遥映
　　御衣黄缥囊什袭归装穏留对黄花共晚香
　　入南天门
　　青霄列万雉严闗峙山嵎仰视不可攀剑阁诚区区一览塞外山势若伏且趋控制限中外设险开雄图忆昨出塞健皃心胆麤万骑争先驰辎重塞路衢欲速翻不前白梃烦金吾纡辔出旁径下马披榛芜马蹄在人顶侧足行岖岖出险始知悔冐犯何其愚今来纪律整肃肃马尾舒接轸若流水安行竟长驱良非意料及驺卒欢相呼人事有往复天心騐乗除躁竞多险阻徐歩尽坦途排云呌阊阖愿以谂仆夫
　　中闗
　　才驱欵叚歴孱顔又转平桥曲涧湾一帯红栏围碧嶂水声流出白云间
　　九松山
　　门倚平林一径斜九松山下野人家晩禾收罢塲如镜墙角小篱开荳花
　　扈从杂记
　　天马行空七寳鞭骎骎羽卫歴层巅金支转处开黄幄总在丹林碧嶂边
　　看城南面合重围鐡骑森罗白防衣快意雄观难拟似钱塘八月鹭涛飞【围合处设幔城日看城围凡三帀外围用新满洲皆衣白罽】礼重三驱戒掩羣苍麚斑鹿乱如云
　　御围几度教开放解网人人祝
　　圣君
　　表貉扬部曲分乗时都肄羽林军
　　圣皇自凛从禽戒不借长杨献子云
　　髙柳疎槐不计年缭墙多倚翠微边
　　仁皇俭徳诒谋逺行殿何曾饰采椽
　　红烛当风瓦炷香荒村瘿妇簇新妆殷勤欲博
　　慈顔笑野园蔬道旁
　　常年秋到西风劲雪防征裘剧苦辛宿将随
　　銮夸异事塞垣八月尚如春
　　平林一抺防山腰万帐星罗各建标彷佛秋山客行处白云红树酒旗飘
　　山外青山境各殊一峯陡转又平芜若教变作耕桑地原隰龙鳞尽上腴
　　浅草平原兽正肥廿年蕃字更忘机奔来骇鹿冲人过突起文禽傍马飞
　　绣缬千林入望賖朝阳逺射艶如霞山深野老无斤斧祗绚丹黄
　　翠华
　　朝旭瑚千树紫夕阳靺鞨一林红畵家设色输天巧浓绿微黄掩映中
　　注壑湍鸣乱石间萦回如帯曲如环欲知荒徼朝宗意百折奔流尽入闗
　　短后弓刀作劲装旗门
　　驾肃成行书生只笑三人怯不识腰间羽箭长【扈从满洲大臣皆属櫜鞬汉人则否时钱塘相国梁少司农及予三人每晓起营门　　驾叅立弓刀矢服间望而知为汉大臣也】
　　在原陟巘望前旌浅径低桥
　　辇路平自笑羸骖驱下泽日随丞相小车行【予三人皆车行】众山缺处月升禁钥森沉路气澄坐聴宵钟如待漏一行归路拥明灯【扈从诸臣皆于东门外帐房列坐漏下钟鸣乃散】
　　题金东岩文学传经图
　　我家上谿君汪溪图经俱西郊西忆识君自童试十年以长防提擕震川嘉鱼不去口激昂意气凌虹霓渊源近自防舟老【明经沧洲名】瓣香未敢轻家鸡中间一别三十载玉润相逢知好在【族孙毓仁君之女夫】传来眉宇直逼真广颡豊颐仍未改扬鬐几度到龙门苦雾深沉韬豹采谁开鐡网罥瑚频向泥涂弃珠琲得失须臾置等闲更向遗编探义海一经旧徳付皃曹老去壮心曽未悔吾乡往者多经师考亭世嫡承芳规陈【定宇】朱【枫林】汪【环谷】赵【东山】踵相接纷纶六籍勤畬菑宫墙爼豆言不朽九原可作将谁归韦家世业但青紫黄金满籝一何鄙看君用意良独厚抉剔爬罗究终始趋庭式谷守遗训肯播先畴日耘耔逢年要自本实获希心速化徒为尔三廱贲鼓白虎论日月中天拟姚姒愿君坚守勿致疑邹鲁薪传行可跂
　　壬戌春帖子词
　　帝徳符干运
　　宸脩与日新三阳和始布万国喜同春
　　丽景瞳昽映紫垣九天阊阖待朝元欲知
　　圣主求言意殿上先陈白兽尊
　　栢叶椒花霭
　　御香万年枝上騐韶光蓬莱宫阙春先到共庆
　　天家爱日长
　　松泉集巻十
　　钦定四库全书
　　松泉集巻十一【起壬戌至甲子】
　　吏部尚书汪由敦撰
　　谷日斋次
　　半新月照千门已觉风光逼上元老阅年华如逝水静看春草发陈根一灯髙馆瓶笙寂五夜层城画鼓喧纸帐香销清梦稳梅花如雪满乡园
　　十三日同钱香树宫詹移直郊园次韵
　　树拂条风渐向荣巢邉新鹊喜相迎扫来尘榻心俱净行过冰池影共清佳境久要归澹泊良朋真意在和平中宵情话俄经嵗依旧空阶蹋月明
　　张庶子天扉恭进所画春林澹霭图题六絶句防
　　御制赐和连拜文绮书研之赐三叠元韵书册属和天藻葩流湛露埀仙班香案缀蛾睂宫商迭应薫风曲盛遇千秋此一诗
　　班麟一角万牛毛赏识谁如
　　睿鉴髙淡霭疎林领春色絶胜秾李与夭桃
　　蔼蔼新诗岭上云庆霄五色焕
　　尭文浮岚尺幅谁言淡天上春光已十分
　　温纶亲向玉阶承
　　春殿从容许独升不是竒才比坡老骊珠络绎定难胜百赋千诗击鉢成果从絶艺博殊荣人工那比
　　天工巧惊捧
　　龙笺下玉清
　　蓬山仙路杳难求独领
　　恩华十二楼好向金銮添故实连朝珍赉出螭头
　　恭和
　　御制夏日御园闲咏元韵
　　恢台风物惬
　　清襟优渥频沾四野霖新水乍添波淼淼归云犹拥树沈沈闲情偶适登临兴好景深符长飬心更喜牙籖罗万巻拈来绨案手评斟
　　过雨泉鸣石上秋新晴杂树翠交流全収烟景归书幄尽纳山光入画楼瑶草拾来兰蕙径青芝耕出鳯麟洲抚时深意谁能防万井桑麻待逺筹
　　爱延朝爽敞风帷桐露晨流日上迟蕉馆心抽千轴画荷池叶布一枰棋鱼冲宻藻频跳【平声】子燕入重檐急哺儿兴到乘凉
　　挥翰处髙斋清课似年时
　　水色云容一片明炎歊不到足幽清莲香竹净真成社鹭洁鸥闲旧赐盟天上风光原浩荡人间雨露各欣荣只余
　　宵旰忧勤意黄犊青簑问课耕
　　殿阁风来逺自南亭防佳处树深含千层云壑山凝黛百顷风漪水蔚蓝乐意相关生趣逺苦吟有味旧情耽鸢鱼活泼天机露万象分明静里涵
　　千个新篁一坞松万枝隄栁暮烟浓混茫瀛海天无际匼匝仙源路几重逺浦云帆开返照隔花莲漏报髙春冰盘荐出玲珑玊金井藏来自凛冬
　　面面云廊罨碧纱芙蓉初日豓明霞池邉鹤影疑双鹭栁外蝉深竞众蛙露甲移栽含宿蘂月团新贡试春芽凭谁貌取蓬壶景文沈唐仇各一家
　　花雾林霏日日新赏心随意坐苔茵静观宇宙无穷境悟想羲皇以上人水石顿忘三伏暑烟霞长防四时春丰亨总待敷膏泽万彚同归
　　大造仁
　　恭和
　　御制赋得既雨晴亦佳元韵
　　甘霖遍洽湿云归新爽朝来透葛衣决决鸣泉滋稻陇泠泠飞瀑洒岩扉栁含宿润烟光淡荷挹清香暑气防时雨时旸徴协应
　　渊衷端复凛惟几
　　恭和
　　御制青龙桥晓行元韵
　　碧玉泉流写镜潭虹桥低亚渚光含露荷迎晓红逾豓烟栁经秋緑尚酣燕语风樯横画舫钟来云径识精蓝宸襟为爱披朝爽辇路薫风咏自南
　　曈昽日映飞斿入望山容翠欲流曲岸沙平嘶骏马遥汀浪静狎轻鸥一湾凉送蒹葮水十里香生防防秋此日屡丰赓
　　睿藻宵衣端不用先忧
　　恭和
　　御制落叶诗元韵
　　紫炫红嫣职有由霜容虽豓那能留眼看逝水堂堂去直共长江滚滚流锦树玉除初着夜碧梧金井最先秋几畨阅厯朝昏添得闲情尔许愁
　　半岭才看夕照红飘摇瞥见舞霜空根荄积嵗思蟠木踪迹经时惜防蓬昨梦依稀榆荚雨前期绰约栁花风只饶枨触骚人兴无限悲吟冷淡中
　　飒沓偏惊迟暮心萧疎陡觉入秋深颷轮梦破铜街晓画角声催粉堞隂磵道寒林僧独往柴门孤树客重寻书帷静掩苔痕净一片琤然空外音
　　纵争早晩亦何殊防防空条不少须拔地干霄虽好在屯云碍日尚能无西风有约辞巢燕明月空惊匝树乌记得塞垣随辇路打鞍欹防百千株
　　攀条三叹柰伊何扫净旋看积更多日见防云辞逺岫几曽旧浦恋回波紫芝遥望黄金阙古桧长擎碧玉柯兰秀菊芳传妙曲
　　天章端已迈汾河
　　亭臯霜逼雁来秋陇首云飞动客愁别调更翻杨栁曲前身难认木兰舟尘縁暂遣经多刦生意深含肯尽刘若向楞伽防宻谛大圆觉海万千沤
　　恭和
　　御制赋得望云思雪意元韵
　　甘雪将呈瑞油云渐满空依岩低染黛漏日薄舒红顿觉寒威逼仍教朔气融水天浓淡际烟霭有无中三白占丰稔千仓颂郅隆谁知延伫处
　　睿思正无穷
　　恭和
　　御制冬日瀛防即事元韵
　　阆苑瑶台瑞雪凝喜随
　　清跸一攀登丹梯彩幻双虹影银海光摇一鉴冰日上觚棱金片片云开窣堵玊层层
　　髙居更切忧勤意蔀屋祁寒
　　逺念凭
　　望里翔鸾霭霁华祥晖丽景属
　　天家蓬莱髙处浮银阙瀛海中央泛雪艖晩翠竹梢光琐碎寒香梅萼影横斜静听昼漏趋
　　尧陛早觉阳回六琯葭
　　读回川孝亷题落花游鱼长句即次原韵
　　写生妙笔留吴缣新诗体物研毫纎清斋晏坐寂无事品诗读画意所忺画中游鳞细可数苹浮藻宻菱叶尖小桃一枝低亚水波光花影摇湘帘香风荡漾春满目物色生态工能兼岂知诗老动乡思弱湍文鲂逢陶潜【见游斜川诗】明湖渌净移画舫花港红雨飞云涛锦浪翻墨沼露珠五色江毫霑恍然沧浪亭上坐縠纹微动羣喁噞知鱼之乐乐何极硬语强韵时频拈嗟予尘鞅困驰逐濠梁逸趣无由觇束笺阁笔动经月见猎未免心沾沾知君苦吟兴方剧请按甲乙排诗籖沈渊纵壑穷意态纸呵冻知无嫌寒宵何以助吟防积雪辉映如明蟾
　　题沈椒园侍御所藏蒋文肃公画巻
　　繁英厯乱发鵞溪妙格簮花手自题右相丹青传絶艺风流长忆浴堂西
　　癸亥春帖子词三首
　　芳殿春晖永璇图淑气融溥将
　　仁夀徳长飬布和风
　　彩胜青旂辉
　　鳯阙银花火树灿
　　彤庭条风转处阳和满騐取
　　尧阶十叶蓂
　　鸳瓦仍封瑞雪深仓箱有兆徧讴吟先春早切
　　祈年意上日斋宫
　　玉辂临
　　除夜和回川孝亷原韵三首
　　劳生百年中阅嵗识人意屠苏笑相劝舂磨充馈遗乡风俗所重聊亦举故事来年行复然去嵗了不异荏苒成老翁已往歴可记拂意常八九任术变三四聚散类抟沙盈虚騐欹器安得似儿童红緑出衣笥
　　过隙驷马驰赴壑脩蛇急相守一夕问把笺笑沾湿惟余作诗兴一动不可戢纵横随变化輙合古兵法诗成夜未央谁云才烂胛多君嗜学心鞭辟警栀蜡而我嗟无闻蹉跎逾五十区区炳烛光过将何及
　　中宵黙自计经嵗饱所更荣枯木叶变消息虫鸣明当朝元防万国同懽声仰赓既醉篇坐应击壤吟载歌歌伐木愿以求友生
　　癸亥恭和
　　御制元旦试笔元韵
　　星转玑衡斗柄邉履端拜庆在春前千门曙色罗仙木【嵗华纪丽朱戸骈罗于仙木即桃符也】
　　三殿恩光霭御烟虞陛韶箾张广乐轩图章蔀应昌年元辰玉帛徴交泰
　　圣主宵衣正体干
　　节肇三微旭日升泰阶平处治烝烝贞元黙转天行健福禄方来嵗纪増
　　宸藻宜春辉寳墨
　　仙毫埀露洒纹绫迎年旋举祈年典香满天街
　　步辇乘
　　忆嵗寒三友诗和韵
　　拔地曽看偃葢重飞涛晴卷碧芙蓉著书嵗老龙鳞古飬夀年深琥珀浓千里惯邀明月照万株仍倩白云封栋梁闻道需材急好向冰霜认旧容
　　手开三径种檀栾不改清隂防石防鳯尾捎云应更健龙孙脱粉未全干青坛极望霓旌逺空谷深怜翠防寒灯火纸风雪里若为传语报平安
　　水邉林下共徘徊缟多情得得来千树月明频入梦一枝春早最先开寻来只伴孤笻痩别路愁听画角催何日巡檐重索笑山尊随意借莓苔
　　天坛道院斋宿叠壁间己未留题元韵
　　到此应教万虑蠲斋期小住乐清便才迎
　　步辇瞻仙仗近傍
　　宫墙接
　　御烟鹤化难寻尘隔后【主者林某隔年化去】鸿飞那计雪消前【陈鄂两宫詹向年皆曽同宿院中】壁间未扫蛛丝迹一瞬流光又五年
　　十一日
　　重华宫元宵聫句恭纪
　　阁道银潢界封峦紫葢髙云生龙跃沼天近鹤鸣臯帝所身难到词林宴许叨舞呈千様锦乐奏入珢璈赋物徴佳节聫吟鬪彩毫归来开
　　赐砚犹自涌苍涛【是日各　　赐松花石砚一方】
　　送桐城张少宗伯归里用相国元韵
　　名徳容防重老成冲襟素拟出尘清
　　朝章恩渥悬车诏家庆懽承戏彩情録就归田谐夙志图开观获念深耕蓬壶人世何由觉鬰鬰龙眠积翠迎名园传自
　　赐金成鹤背重来杖屦清举案风髙林下气分甘人爱膝前情琴尊洛社多朋旧邨落桃源任钓耕却恐三雍徴盛典蒲轮灵夀更相迎
　　十六夜独登听涛亭待月
　　扶荔宫中佳宴罢积雪凝晖照夜烂银宫阙琼为田瑶草琪花蕊珠亚青女遥开云母屏素娥促慗霓裳驾天风吹我上飞亭曲磴埀虹回凌跨长松夭矫腾素虬划破层氷鳞甲卸戏海风翻白鹭涛一颗骊珠冷光防沁入诗脾清到骨髙寒直遡瀛洲榭团圞仔细认霜容七寳修成无缝罅百尺从看火树攅六鳌兢吐华灯射秦楼鳯侣招不来渊客鲛人盛矜诧一年几度见月圆月圆几度逢清暇当前不用一钱买过眼追思果无价为问梁园授简时把酒何人容枕藉玉屑仍堆歌舞场防防不系秋千架莫遣吴刚暗笑人风轮电火谁相借青松白石证斯言更借清隂安九夏
　　氷牀
　　陆行莫如车水行莫如舟而此六尺牀致用乃更优严冬泽坚腹冻合琉璃瓯岂无青雀舫有篙不得投谁从镜中度下瞰蛟宫幽巧匠创新制斵木非涂髹谓车无两轮前不防华辀谓舟无双浆后不起舵楼名虽借几榻而不施衾帱底若仰瓦椭面平体防脩恰受两三人平移类鳬鸥才容一人挽足缩躳伛偻湾湾曲能赴滑滑行不留过桥望云阙傍崖数星邮稳于天上坐安于下泽游幻若杯里度轻从斗邉浮何须五两不载百斛愁坐得大自在更免倾覆忧北客喜相诧吴儿曽见不大哉六合内知岂万物周凭河皮为嚢逾岭竹作兠引防陟悬度潜螺出重湫放言山海外那可穷冥搜东风动流澌新波碧于油轻帆将弱缆卧听傍人讴斯时牵着岸略同役车休用舍各有适逢时斯见售请待嵗寒日济川行相求
　　偶作
　　雪照黄山月春深庾岭梅京华逺相望异地各徘徊须鬓经时改音书隔嵗来儿童应未觧懽笑促行杯
　　恭和
　　御制栁絮元韵
　　落梅寂寞画檐巡栁絮俄看满緑津弱质飞飞空竟日长条冉冉记先春晴翻绣箔千门晓暖逐香车九陌尘恰为
　　帝城増景色赤栏桥外簇游人
　　雪花飞日秀新稊花雪飞时到处迷陌上寻春惊晩矣楼头望逺正纷兮剧怜烟重慵开径无那风多困拂隄剩有残红千万片补巢同作杏梁泥
　　辞蒂何湏待晓霜倚风仍绕鬰金堂轻盈无力惟余态撩乱多情尽放狂烟雨漫催三月去莺花并作一春忙银塘添得萍千防飘泊随縁也未妨
　　穿花度水黯霏霏乱拍长亭客防挥灞岸低迷芳草暗御沟浓防玉泉肥漫空蛛网黏难住撒地榆钱卷共飞安得御寒同吉贝扫来装作万家衣
　　吟入
　　瑶笺兴不穷色香无着绘虚空鱼吹镜里防生浪燕蹴帘前乍受风岐路转蓬怜客子闲牕捉影笑儿童吹嘘总荷东皇力稳重何如腻玉红
　　题出关图赠金比部【烈】之盛京任
　　防马去翩翩陪京粉署妍好携青镂笔细检白云篇七月传邠俗三江控海壖闗门歌折栁飞絮绕吟鞭
　　题陈笋湄给事桃源图小照
　　廿年尘鞅中田园萦寤寐朝来展君图彷佛惬幽寄桃溪波粼粼花光映山翠中有好邨落一径入深防阡陌旷交通良田近鳞次地偏谢纷华耕牧勤自肄人和感嵗丰比屋余露积叱犊事东菑新秧行可莳桑麻日以长鸡豚嵗蕃字优游厐睂叟欢笑挈童稚生不识州府门无索租吏斯人定何人斯地定何地烹鲜古有训网宻更起伪科条亟纷更民力困雕攰一读平凖书千载尚心悸升平今百年率土均拜
　　赐熙熙黄虞风休飬乐至治循良各举职此景不难致君方趋锁闼諌草月盈笥岂比柴桑翁寓懐聊作记辛勤陇亩氓引领日相跂寄语门人轻舟未容刺
　　甲子春帖子词
　　寳殿辉春帖银幡献防奁
　　天家仁夀庆锡福喜均沾
　　卜年章蔀几周巡龙集重逢甲子新苹野梧冈称上瑞三元长庆太平春
　　黛耜青坛
　　躬帝耤
　　鞠衣茧馆奉先蚕乘春事事关民隠
　　圣泽仁风四海覃
　　恭和
　　御制游潭柘岫云寺即事六首元韵
　　清跸来香界幽寻指柰园磵深才辨路云杳不知门双树见初祖羣峯似列孙行行浑旧识了了欲忘言上方原易到絶巘自无邻为问曽来客能游定几人林幽马嘶急山静鸟呼频法众行相引谁为支逺伦深潭无藻影老树有藤悬境豁诸天外心空一鉴前近流禅宇梵遥接
　　帝城烟一抹西山翠攅云朶朶莲
　　七度登临处
　　仁皇圣迹留松筠饶古色泉石咽清流问法寻初地题诗到上头不教栖鸽怖得食傍阶投
　　胜地舒
　　宸眺清吟句染霞苔封崖畔字香防壁间纱峯似飞灵鹫泉应涌巨蛇【髙僧传释恵逺初住庐山以杖叩地得泉浔阳旱逺于池畔诵经有巨蛇出池中须防大雨因名龙泉寺潭柘亦有蛇名大青小青故云】真如随示现根叶展新芭列帐对芙蓉岚光泼眼浓况经赓
　　御藻顿遣涤尘胸厯厯烟中树泠泠石上淙净縁如可假容听讲时钟
　　恭和
　　御制见路旁麦苗待泽孔急秋禾尚未布种惄焉有忧赋诗自咎元韵
　　亢阳歴冬春
　　宵旰勤望嵗尝闻诸麟经闵雨谨所记鞭巫与暴尫重请反成累吾
　　皇尭禹心引咎诘攸司曰予实元首仔肩膺重寄触目轸新畬沴由人所致怵惕桑林祷吁嗟云汉意维时龙始见雩舞盛乐备贬损却仪卫冀转灾为瑞盥荐颙有孚息息民命系救审先图一一慎措置岂惟歆黍稷岂惟张羽翳至诚格
　　苍穹恺泽沦厚地行歌灵雨零坐致祥风戾转移见天心感召职人事何以
　　慈懐离毕騐星次
　　恭和
　　御制甘霖既霑诣
　　畅春园问安恭
　　圣母望嵗之诚并成长句用志
　　盛徳元韵
　　贺雨懽声溢殿廷
　　宸章志喜慰
　　慈寜共瞻
　　懿徳髙千古端借精诚感百灵泽沃良畴占积稔润滋芳卉发余馨承
　　欢回跸添诗兴入望西山分外青
　　恭和
　　御制秋夜泛湖赋唐文皇爽气澄兰沼之句即以为韵
　　五首
　　长空豁初霁佳夕荐新爽明湖横一碧呈此镜中象桂楫泝流光露华浥仙掌即绪企遐躅贞观夙所仰鉴古兴逺懐逺懐不可既行迫授衣时胥安髙枕未中流思共济载舟孰为贵兢兢
　　五夜心抚序酌元气
　　上月波澂防低星彩凝楼台倒景中炯如玉壶冰泠然风可御髙处寒不胜忽挹稻花香指期应三登霞散荷低浦烟深栁羃滩榜讴听采若琴操理幽兰横汾讵真赏影娥非大观蓬壶风月佳长此奉
　　宸懽
　　沿縁循芳堤容与过曲沼宵分騐漏刻火流测分杪清乐有余胜趣吟未了流藻迈唐宗为章云汉皎乾隆甲子重修翰林院署落成十月廿七日
　　车驾临幸送两掌院大学士入署
　　赐宴赋诗以唐张説丽正书院诗为韵分得林字瀛海文章囿蓬山道徳林论思寅亮重著作职司钦秘署新云构
　　銮舆贲日临
　　仙毫辉禹篆　　【御书赐额二曰稽古论思曰集贤凊秘】
　　圣藻协虞琴列座霑需泽分牋属雅吟荣因稽古力赓拜奉
　　徽箴
　　恭和
　　御制是日复得诗四首元韵
　　冰署先吹暖律春
　　御筵香霭荷分珍晴霞晓散蓬瀛境湛露
　　恩均侍从臣【是日仿柘梁体聫句与宴者百六十余人】东壁诗篇追自昔延英乐府记翻新【燕次中和清乐奏玉署延英之曲】欣逢
　　盛典叨
　　殊渥芳醖
　　亲颁第八巡【是日　　召至　　御前　　赐酒者大学士而下十有三人由敦次第八】研丹防笔灿翔鸾髙捧光腾近侍冠清秘深堂才暂憩矞皇
　　宸藻已传看　　【上御清秘堂小憇复得七律一章亦　　宣示诸臣】九霄星彩珠为斗五色云机锦作团自是
　　圣涯涵溟涬望洋何处溯文澜
　　玉音辰告肃班聫风雅渊源典诰篇保泰百年钦主圣赓歌一徳励臣贤　　【圣谕有致治当崇实政为学当务躬行不専尚文辞我君臣所宜共勉语】缤纷更拜承筐
　　赐【防毕复拜　　御集文绮防笺之赐】馥郁同携满防烟欲笑昆明传丽句只从游幸诧羣仙【伶人演沈宋昆明赋诗故事】
　　元气均调
　　圣泽融儒风遐鬯仰
　　天衷鳯池波比沧溟濶鳌顶峯逾泰华崇廿载回翔私感切千秋际防众心同惟将稽古孜孜意永戴
　　尧仁业业中
　　驾幸翰林院
　　锡宴赋诗复
　　幸贡院周览号舍轸念举子辛勤
　　御制四诗颁示中外勒石至公堂遂
　　登观象防省视仪器恭纪五首
　　涣涣玉河濵潭潭翰林署直北拱
　　天阊沙隄互回防言储栋梁材文学导先路恭逢圣治隆将作庀丹艧阳月日维吉考室赋攸芋
　　兹著作廷殊异省曺务领者台衮臣龙光重
　　恩数诘晨戒六飞盛容陈五辂跄跄列仙儒千载际嘉遇
　　宸翰署芝楣双揭黄金榜稽古学有获集贤益斯广钦承
　　徳意深砥砺在宏奨入室礼
　　先圣志切髙山仰充栋罗赐书石渠明职掌　　【恩赐古今图书集成一部贮院中】堂名锡清秘泮奂契游赏仰瞻
　　天宇霁肃聆
　　玉音朗斯文至道该诞登心向往瀛洲与昆明纵美安足仿舜业日兢兢尧名天荡荡致身一何幸直溯唐虞上
　　和鸣鹿食苹岂乐鱼在藻
　　卿云发髙倡阳春蔼晴昊葛天万人和穆然风肆好肆筵肴核旅宫悬钟鼓考听鼓瑟鼔琴歌既醉既饱厥包荐芬芳厥筐陈纎缟何以答
　　髙深九如颂天保
　　扬鸾循闉阇天衢坦如砥辟门示周行吁俊萃于此朂哉公生明命名有深防防直栉斯比翼翼并舍起天步一以临
　　天顔顾之喜美成经百年蔼蔼多吉士麟游鳯来仪誉髦
　　天子使申之云汉章风动遵
　　圣轨
　　东望峙灵防
　　飞葢陟重磴防区秩轩纪羲和只尧命四游规昼漏九道布月令天文象纬昭帝典玑衡正律管吹葭观祲云书庆健行勤
　　日御钦若颂
　　神圣史臣载笔书莫罄
　　皇猷盛
　　乙丑春帖子词
　　旃防开正嵗太簇应青阳欲识春来处
　　恩晖蔼
　　夀康
　　布谷天田农事重条桑茧馆女功勤
　　圣朝自有真符瑞不侈金泥玉检文
　　廿四畨风到上林八埏同沐
　　圣恩深龙沙万里春回早属国争输望
　　幸心













　　松泉集巻十一
　　钦定四库全书
　　松泉集巻十二【起乙丑至丙寅】
　　吏部尚书汪由敦撰
　　恭和
　　御制新春试笔元韵
　　红缕堆盘荐蓼芽苍龙初御斗回车【史记斗为帝车运于中央】蓂开扣砌聫三秀草茁鳞塍拥六花
　　天藻含韶霏寳露宫旛献节剪彤霞分明绘出熙熙象画鼓声中笑语哗
　　恭和
　　御制新月元韵
　　九道从知绕木防新春新月恰相应【立春在正月初三日】绣帘钩曲看初挂冰镜蛾弯画不胜梅影半痕分防胜雪光一缕上衣绫修成七寳逢嘉夜交映珠宫院院灯
　　题赫尚书仿髙房山雨景
　　烟鬟千叠空蒙里片片湿云低着水江南四月熟梅时宿雨欲収収不起淋漓元气尚书笔襄阳父子称入室只今赤县苦炎歊安得甘霖遍三日
　　应
　　制题董学士山静日长图
　　幽人爱岩栖抗志逺尘坱连峯郁缭曲坐卧纳朝爽秋深丹叶浓夏浅緑隂长闲云自去来禽时下上山厨笋蕨香石鼎松风响渔人无问津溪友或过访鸡犬静村巷麛犊偃林莽坡翁与子西诗意畧相仿鼎鼎百年中畴能谢羇鞅斯境定何在斯人乐长往将无巢许伦物外恣偃仰三复招隠篇空谷寄遐想
　　赐观
　　御笔诗经全图恭纪
　　稽古正学则左图而右史史以纪善败图以肖臧否予欲观成象典训徴帝纪咸平五经图胪列器服尔毛诗肖物形开成有芳轨我
　　皇博羣籍葩经探奥防齐鲁韩三家风雅颂四始一篇绘一图情真态逼似美刺别薫莸可愕亦可喜雍容陈庙廊琐细及妇子仰象日月星俯察禽鱼豸风人聚一堂名物了如指游艺近适情而实通治理从容
　　万几暇玉案云蓝纸一图系一篇烂矣
　　天章炜
　　天章蕴元气挥洒何淋漓子曰诗三百蔽以无邪思心正笔乃正六体随所宜湘管列三品虞戈纵一麾八法神运用万象归鑪锤
　　圣能本天纵神画追皇羲风则婉以入婀娜含丰姿雅则温而票端荘出委蛇颂则肃且严正容无倾欹毫端结搆新溯古颉籕斯邕鹄羲献繇草圣皇象之鸾龙纷蔚跂圭璧灿陆离超轶光尧阁方驾神禹碑殷勤七载功味道研文辞
　　文辞岂糟粕
　　皇心妙经营防翰涵造化敷政本穆清博综全诗理鉴古摅遥情王化起二南雅颂陈典型观风知正变保泰在持盈
　　圣朝绵景运百年仁化成
　　世徳美作求既醉歌太平沐膏咏勤苦万族庆盈寜夫岂无风謡洋溢为颂声庙堂述功徳揄扬振鍧铿宫中奏元音锵然叶韶韺忧勤底和乐风教覃八纮旃厦日兢兢缉熙于光明
　　云汉仰昭回万古星日晶拜手叹观止遂歌有余荣
　　恭和
　　御制落花诗叠旧作落叶元韵
　　一片飞来岂自由风飘万防几曽留遨头未负探花使照眼多惭选胜流才烂熳时惊易暮正芳菲处却先秋也知不过经年别难遣当前脉脉愁
　　树头何处覔残红扣砌繁华一瞬空纵不颠狂随弱絮能无飘转逐枯蓬苔防未扫犹含露燕垒初衔尚舞风赖有筌熙写生手尽教収拾画图中
　　锦帐金铃爱防心前尘追忆怅逾深埀檐漫数累累实夹道俄成树树隂无可奈何莺渐老谁能遣此蝶难寻只输窗外琅玕竹日日平安报好音
　　镜里屏间了不殊晴烘雨打总斯须迟开果胜先开未来日知如昨日无几缕篆消移昼漏半庭影散转风乌纵饶
　　天上春常在笑指蟠桃只一株
　　浅笑轻颦得几何占春多处占愁多苏隄晓望迷芳草南浦离情送緑波法雨三千空色界信风廿四賸寒柯追懽苦怨江城篴秉烛从教转綘河
　　感时原不为悲秋即境难消万古愁隔座低徊萦舞袖縁溪厯乱引渔舟茶烟禅榻迟来杜燕麦元都再到刘谁悟
　　拈来防笑意墨池香海幻浮沤
　　题松云图
　　康熙壬午癸未间游学南兰陵与龚封五刺史表侄同研席时由敦才十一二刺史少予两嵗晨夕相依弟兄若也雍正庚戌刺史以茂才方正被荐厯官岭南中州一再见京邸顷以荐擢陕州牧赴
　　阙引
　　见握手道故已各逾五十矣刺史精采奕奕方挟利器屡试于盘根错节间而予则頽然衰老回忆青灯并案时忽忽三十余载适刺史出写照属题漫成长句以当话旧
　　云移竒峯峯不定松涛万壑吹风磴披图何处故乡山顿唤东华尘梦醒岩电炯炯须睂苍却认肩随总角郎分题昼静杨花落剪烛宵分梧影凉荏苒年华如置传离合中间希防面早飞乔舄黄木湾又种潘花洛阳县官清琴鹤一庭秋结念溪山作卧游暖翠浮岚云靉叇龙拏虬攫风飕飗只今嵩少推良吏画轓新拥春前辔那能放眼问林峦才可长吟压行笥愧我
　　恩深侍从年万松黄海心悠然扶笻蜡屐知何縁题诗请俟他时騐此境未必输君先
　　恭题
　　御笔折枝墨梅
　　邓尉峯前千树雪孤山亭畔一林月为想罗浮绰约姿清沁诗脾境幽絶信风初报第一畨影入墨池冰欲裂宵长梦破纸帐冷道逺孤寻苔径滑
　　天工小试回春手数防枝头意才泄暗香顿觉袭棐几疎低斜横屈铁东皇转眼露瀼瀼禁苑万花攅绣缬却从温室染
　　仙毫淰淰寒光洒琼屑诗成东阁兴如何空谷佳人爱髙洁
　　题画院供奉余省恭摹
　　御笔盆中金橘应
　　制
　　金橘一株形如翠葢
　　上幸盘山偶见之天成寺中因写为图题絶句一首今
　　年复追忆叠韵成二絶句
　　命余省重摹而臣暨【臣梁诗正】等各题其次云
　　百颗洞庭秋离离露华满谁移向田盘金翠耀霜晩偶防
　　天一顾春盎緑沈管写生爱清真题句重缱绻临摹得佳手胜迹腾艺苑伊昔冐朔风髙寄孤云巘而今傍炉香胜植上林馆三复楚颂篇因之感忠欵
　　叠前韵恭题
　　御笔仿杨补之梅花
　　千树埀埀初绽雪乱吐繁枝弄残月横空老独不羣故着疎花更竒絶朅从子半露防阳先遣东风吹石裂牕外瓷盆递消息晓霜踏破铜墀滑化工谁识不工工天心早向毫端泄冰肌忽遇藐姑射不碍肝肠原似铁何须湖畔逺寻春坐对多情舒眼缬铅华洗尽领众芳桃杏争妍夫岂屑清香天与契
　　宸襟嵗寒心事怜孤洁
　　长至前一日斋宿神乐所南廊感事十六韵【予辛亥列讲官后屡年侍班陪　　祀皆宿南廊先后同宿者有前軰吴少宗伯钱少司寇及同年陈未齐宫詹介景庵侍读诸公前嵗张文敏公宿此因同少司寇刘总宪宿仁夀寺不至此者两年今复同乐部何副宪来此同宿旧时羽士林某已化去壁问尚有予己未留题旧句云】
　　典祀郊禋肃
　　亲临晓仗开斋宫防望幸诘旦凛趋陪老屋深沉处层垣迤逦回去天真一握占象或三台【神乐所与　斋宫仅隔一垣】旧职清班峻流年急景催吴陈曽欵曲钱介重徘徊茗瀹先春蕊炉温到晓灰雪鸿飞不定荘蝶梦频回萧寺翻书帙经楼扫径苔忽聫苍玉佩仍宿白云隈榻是前时下人今几度来抚琴遗鹤羽题壁认蛛煤柏古添深翠松髙见始栽昼闲忘短晷地回隔惊埃欹枕听宵漏抠衣傍帝防只应怜马齿羸迹日豗隤
　　和香树前辈斋宿白云亭见示元韵
　　斋次先期晩入城逺传驺唱聴余声虚堂前烛人初散晏坐围炉境自清转葭灰催短晷谈霏玉屑数深更朝来合荐
　　郊坛瑞酿雪同云一望平
　　夀家广陵叔六十
　　自我来京师三十易寒暑中间虽暂归寄迹等行旅一从登仕借望望云山阻梦寐到乡园恻恻懐旧侣荏苒阅嵗华零落仅可数叔也季父行华颠困终窭屈作句读师聚徒喧两庑虀盐仍徤在未觉书声苦有如松柏姿岿然秀平楚忆昔少年时里闬快游处形忘谈辄深兴剧勇可贾屐从云中携酒或宵分赌开轩对晴竹翦烛聴夜雨红叶灿秋臯緑烟滃春隖当时纵言笑意气颇轩举畴知才转瞬须髩遽如许冰衡念先徳瓣香緜队绪事嫂见必冠字孤幼能抚循循笃内行食贫坚自树乡闾重老成醇谨化顽窳嗟予谬叨
　　恩行能一无取兴言范公荘背汗透衣褚惟当鉴知足谒告倘防予东阡杖可扶南亩秫可煮耆英修故事晩香娱老圃奉翁百嵗觞人瑞继逺祖
　　题介景庵侍读野园图二首
　　数竿修竹静生香犹记开轩六月凉多少楼防图画里吟情不较野园长
　　部分逺听官蛙两行案朝看瓦雀双赖有新诗能领畧尽延野色入吟牕
　　题泾南张文敏公书卷
　　三生禅悦味醍醐游戏毫端五色珠賸有一沤浮墨海漫将题品付肩吾
　　香光墨妙杳云烟入室端应畏后贤可惜千秋两文敏一筹轮与未华颠【董文敏与公同里同諡亦同善书董年八十余公仅五十有五故云】嵗暮斋宿白云亭叠香树前軰韵呈同事诸公
　　东风拂面入重城又听千门爆竹声杓转斗车阳始布芒销贯索气先清斋心五夜心逾惕感事中年事饱更不有寅恭师法在敢将丹笔诩持平
　　小除入直叠前韵
　　昆仑一角五层城身到重霄聴颂声
　　奎藻日新三古盛天和春盎万方清露华溥处阶蓂茁风物催将嵗籥更玉砌十年翔武地愧无涓滴賛升平
　　丙寅春帖子词
　　鳯纪重开丙璇枢首建寅三阳一气转六宇
　　万年春
　　风到梅梢第一畨九华灯影耀银旛
　　祈年才转青郊仗恰报春光接上元【十四日值仲辛是日立春即以是日祈谷】
　　曙旭曈昽启绣帘露融金掌万方霑共欣
　　爱日瑶阶永更喜春随闰嵗添
　　丙寅元旦试笔示儿
　　人于天地受中以生圣凡虽判学则有成为学维何致知力行困勉罔懈必强必明日居月诸斯迈而征律管弗愆嵗序亟更在时为春在王为正平秩东作申命先庚履端伊始继续以赓习以时敏新以日亨于寅而寅厯贞乃贞譬彼嘉谷必勤于耕惰农自安囷廥曷盈譬彼良弓不废于檠弛而弗张舍拔曷勍譬彼寳玉匪攻曷莹譬彼珍味匪湘曷羮知耻近勇业勤斯精厥志克奋其神乃清分隂之惜尺璧为轻自丱而弁如木之萌式培其根以达其英杲杲朝日丽于东瀛继长増髙孰量其嬴之氓亦各有营匪夙之戒乃瞆乃盲予少也怠长而僝儜墙髙基下背汗顔赪于我先祖贻经满籝祚开奕叶弱植防荣本深未遂实大声宏勉旃小子先民是程
　　恭和
　　御制正月二日小宴廷臣元韵
　　轩纪开元防虞赓庆一堂先春风细细献嵗物昌昌甲煎浮
　　兰殿辛盘进柏觞五云歌复旦八伯舞昭阳脯应尧厨箑羮从汤鼎湘金茎鼇柱直琼液鳯团香簮佩霑优渥垓埏仰
　　恵康欣看时玉赐正兆屡丰祥
　　题文待诏温兰巻应
　　制
　　闽天鬰炎风楚泽荒宿莾猗猗谷中兰寜辞众草伍千里结同心故人何许殷勤玊磬翁自草国香谱纷披风叶交一一折钗股缅思问绢年清芬足千古【待诏父林曽为温州太守】
　　题唐寅金昌秋色巻应
　　制
　　骚客多秋懐幽居市尘屏孤云澹逺天空旷心自领纵棹将何之枫落吴江冷
　　题曝书图送任大宗伯予告二十韵
　　台斗三朝重声华两世聫胪云螭陛接甎影风毛鲜岳立钦前辈风流暎后贤冰壸清不染金镜烱常悬澹处人如菊珊然骨是仙容防思賛賛緑野兴翩翩自草归田録重吟池上篇风轩子猷竹水榭杲之莲库定东西列籖应甲乙编赐来珍琬琰校处认丹铅邺架差堪拟韦籝未或先藏看汲古富图借曝书传却忆西清秘叨陪内直専襟期亲皎洁情话致勤拳祖帐荣疏傅诗题绘辋川品髙南墅石乳挹恵山泉兰茁春华郁梅标雪霁妍胜情临茧纸余兴付鹍弦暇日谢墩屐春风镜曲船潞公行再入聴履定何年
　　敬题
　　御笔秋江渔艇图
　　江平镜面扫眉妩鸥鹭鸬鷀满沙渚亭臯初见木叶下隔岸渔村近可数屏翳觧严川后静不遣掀空浪花舞一年几见好风日云山粉本定何许樟亭九月落潮时隠隠西兴报钟鼓
　　谷日斋次再柬香树前軰仍叠前韵
　　几度斋明傍禁城同聴邻舍饮呼声沈公腰带寛仍减荀令衣香逺尚清结习多生难尽埽良方经騐戒轻更来朝转阳和畅计日朝防玉体平
　　祈谷陪
　　祀再用前韵恭纪
　　祈年香辂出严城
　　斋殿春回晓漏声青甸土牛迎五夜【是日寅时立春】紫坛玉叶近三清　【大享殿圆覆三层最上翠瓦名曰青阳玉叶】咸英乐聴初终奏牺牧星明左右更【隋书天文志娄东五星曰左更山虞也主泽薮竹木之属亦主仁智娄西五星曰右更牧师也主飬牛马之属亦主礼义二更秦爵名】已告蕃厘霏六出不须嘉瑞数华平
　　题丁布衣乃清馌耕图
　　短衣携具饷邱南瓦缶匏壶竹笋篮何处隂浓堪举案豆棚斜靠栁
　　晴岚阁学贻水仙碧桃走笔为谢
　　酿花居士遣送花白琢冰雪红蒸霞亚枝含笑人面暎倚石侧亸云冠斜浓籹浅晕各异态神仙风骨无争差信风才到老梅蕊緑意未回新栁芽斡旋直借补天手鬬竞出东皇家凌波娟娟步罗袜和露灼灼调铅华风轻自着纸屏防寒重更倩重帘遮芗林矜赏破枯寂静海触绪翻愁嗟【梁励二公各有报诗梁鳏居励有子妇之感情见乎词其意云尔】我生幸不乏意趣灯前笑语争喧哗儿童少见强觧事溉以新水培新沙灯棚庙市不计数珍重讵比辱拜嘉屏闲墨戏适写照笔妙隠跃飞龙蛇【屏间双清图小帧亦酿花居士所临赵子固王元章两家笔】看花对画坐忘倦顿令陋室春光奢从来草木同臭味莫笑琼树依蒹葭
　　恭和
　　御制正月十六日奉
　　皇太后瀛防看烟火即景灯词八首元韵
　　承
　　欢令节应春规琼岛云生羃四埀
　　鸾扇影中珠万颗拥将璧月照冰池
　　六龙衔烛势回旋璧带金釭寳炬然达曙烂银开紫府生烟暖玉出蓝田
　　火树千行彻上清红云一朶防通明九华七采争辉处厯厯繁星拱玉衡
　　灯市浮圆夜煮茶九衢懽笑万人家谁知别有仙都景电掣雷轰起蛰蛇
　　中天悬秀玉为防扶
　　辇今春特地来【往年烟火俱设　圆明园西厰今嵗始在　瀛防】海上驾山鼇赑屭云中飞葢鹤毰毸
　　空际摩尼舍利光散来薝卜辟寒香蘓迷七海光明境不抵
　　天家锦段张
　　鱼龙百变俨成真献夀瑶阶有化人更喜明珰排寳字万年
　　天子太平春
　　连朝瑞叶缀瑶林才转条风散逺隂正是传柑懽赏早从望杏
　　念春霖
　　大风归自南苑
　　当年春气动条风借宣畅连朝风怒号隂寒势弥壮晨曦曀无光惊沙迷所向郊南陆为海邈邈原野旷封姨骋长驾熛疾偏张王重儓翼肩舆寸步力相抗有如涉长川忽遇万里浪波涛声满耳孤篷信飘飏嗟哉行路艰岂在阻岩嶂回思昔者至晴暄物骀荡佳时不易值涉厯难预量造物亦何心达人齐得防朝当夙威霁草色行可望
　　戴烈妇诗【并序】
　　烈妇姓谢氏湖南零陵人随其兄入蜀年十八适緜州氓戴永珍逾五年夫死兄公欲嫁之誓不从母迎以归其兄潜纳蒋某聘烈妇闻之沐浴自缝纫其衣经于夫塜上树以死距夫死才五月耳有司上其事请旌于
　　朝刑部员外郎桐城王君为之徴诗纪之辄拟乐府一
　　篇备采风者録焉
　　妾有夫向黄垆妾心随夫愿与俱夫兄不谅何其愚皎皎明月珠肯受污泥污夫兄不谅何其愚归依母与兄誓死无踟蹰兄也纳聘劝改图出险入险茫茫四顾将安徂哭拜夫塜心与俱三尺之练六尺躯千秋宰树枝不枯
　　恭和题
　　御笔玉兰元韵
　　种是蓝田迥辟尘香分澧浦号迎春凭将
　　埀露流云笔貌出冰心玉骨人
　　华林扬绮浄纎尘素豓还留玉殿春不为闰年饶丽景藐姑那得见神人
　　长儿就婚南兰陵登舟夜遇大风雨念之有作
　　汝去当秋暑车尘汗未干初程逢雨夜即次尚何干小试风涛壮应知道路难同行多老伴相与慎眠餐
　　恭和
　　御制拟中秋帖子词元韵
　　歌管风吹玉宇闲诗家绮语例难删从看
　　天上清虚境信有蓬莱第一山
　　瑶牋幅幅领秋光
　　仙翰长涵桂露香百颗骊珠争月彩髙腾碧汉六星匡御制新传付画师画图那得拟
　　新诗一轮澄彻三千界满意清凉百子池【满意挹清凉御制秋光诗中句也】茅屋懽声接市楼今年秋是十分秋万方正效升恒颂嵗嵗良宵一举头
　　题文待诏松隂髙士图应
　　制
　　鸣泉琤琮沙濑浅立石孱顔净苔藓轻烟一抺逺碧横望里青山髙偃蹇松隂二士乐幽栖清影满身同把巻玉磬山房防笔亲烟霞性癖出风尘遥情直溯懐葛上空谷何由见若人嗒然相对忘言侣应是停云自写真
　　应
　　制分题镂牙画册得仲春
　　鳷鹊楼头雪未消剪刀风急近花朝冰开鸭緑波三尺烟染鵞黄线万条燕子欲来帘额敞杏花初放酒帘飘化工几费雕镌力収入琅函景倍饶
　　瀛防侍宴用唐臣李峤甘露殿侍宴诗字为韵分得御
　　字
　　金行零露瀼琼苑卿云曙
　　令典集星班广筵临
　　日御瀛波
　　祖徳深稔嵗
　　皇心豫舟度虹连蜷
　　牋飞鳯骞翥伶箫轩乐张瑞箑尧厨饫
　　异数荷频仍荣聫石渠署
　　赐宴瀛防恭和
　　御制元韵
　　秘苑清秋拥蜃珂
　　恩聫堂陛庆时和境开灵囿森琪树纪豳风稔瑞禾鳯舰云移天上坐
　　龙旂日射镜中过雅南共矢巻游盛遥应康衢鼔腹歌殿敞含元绮席稠黄霏
　　黼扆菊香浮钧天响叶金风应
　　仙醖甘分玉瀣流兰渚更教临曲水芦汀遥指飏轻舟从容不觉移莲漏厯徧方蓬最上头
　　竹浄梧清晓静娟肃陪鸳侣傍炉烟分牋屡许赓天藻赐醑仍叨近
　　御筵髙宴正宜丰嵗举令仪端自
　　旧章传儒臣载笔偏多幸玉署承
　　恩甫隔年【甲子冬新葺翰林院　　临幸　　赐宴为一时盛事今次　　赐宴亦惟翰苑诸臣得为多由敦前此侍宴防　　召至　御前赐酒今赐酒者十五人臣复得预第四句専纪其事】红云捧处许迟留
　　恩溢瀛波岂易酬八伯载歌欣复旦九农命扈沗司秋心盟止水慙如镜情察澘鱼忍用钩应识
　　天懐同乐处早覃膏泽徧溟洲
　　寄懐吴晩亭舍人
　　夙昔兰防共一编而今不见动经年千秋业就推陈夀三絶题成数郑防老去总成书里螙相思长检箧中牋云亭载酒知何日先遣龙賔助草元
　　送沈归愚阁学请假省墓
　　云碧天清朔雁翔黄扉仙客俶晨装江头蓉老迎归棹篱下菊开迟晩香盛事不须夸鉴曲深情岂为忆莼乡奎章御醖叨荣遇典故应添纪玉堂
　　名士从来多结习先生风味蔼宜人天怜晩遇荣稽古我读新诗爱率真廿首生秋赓韵穏两篇
　　埀露被
　　恩频【先生奉　　命恭和　　御制生秋诗廿首及请假防　　赐御制五言律者再】寄言英絶骚坛侣好近芝兰谢棘榛
　　题唐寅茒亭话别图应
　　制
　　吴中仙子谪仙辈切云髙冠陆离佩蛾眉謡诼絶世姿美人香草离骚词有时纵笔写胸臆掉头一吐千古竒寂寂茒亭定何许何縁邂逅同心侣鹿门甫里倘相逢白石清泉堪共语
　　题夏防王绂合作竹鹤双清图应
　　制
　　翛然两长身意闲态逸迥出尘一俛梳其翎一引髙吭步苔茵妙笔为写蓝田真舍人添得湘江筠双影翩映丛緑清风戞寒玉朅来泉石缔幽盟还向云霄寄遐瞩月明露冷几声来岂独此君能疗俗
　　恭和
　　御制雪浪石用苏轼韵
　　定州城西烟云屯崚嶒耸处石丈尊坡翁出守北来日坐惜僵卧霾尘昏一条雪浪走巫峡如象如马摇羌村故乡山水忽到眼吟情逺寄剑阁门势争泰华压代北诗家千载惊心魂名园移置自何代【石今在韩魏公众春园中】老树交防蟠深根幅巾坐啸记阅古【魏公帅定武为闵古堂自记中有幅巾坐啸恬然终日吾之为乐岂有既哉】缭垣谁拂苔藓痕
　　翠华西巡六飞驻摩挲往迹与细论
　　重拈强韵四三叠　　【御制凡叠和四首】涛翻墨海雨防盆爱人重物物亦重应令此石万古名常存
　　恭和
　　御制行在咏雪效聚星堂禁体元韵
　　幔城夜扫千林叶行旌朝巻半空雪应时【甘雪应时晋王廙帖中语】蚤望云心【壬戌　　御制诗有望云思雪意一首】父老迎
　　銮诧竒絶縁塍渐不辨髙低除道直应迷曲折駞背堆来峯欲连马蹄踏处涔随灭
　　仙毫叠和白战诗　　【御制亦四叠韵】元气淋漓奔电掣欧苏千载称巨丽那敌
　　云机排绣缬
　　天工巧出无穷竒节叶寸枝夫岂屑冻砚传抄手欲胝长笺屡
　　示眼才瞥臣从归到读且惊心知妙处无由説惟凭指防认林峦北苑宗风笔如铁【时　　命学士董东山写图】
　　恭和题
　　御笔画梅元韵
　　淡月疎烟作意亲藐姑何处覔神人
　　化工只在生花管散作尘寰嵗嵗春
　　羣玉山前第一流画图诗巻总长留天心騐取初阳复几防先传朶殿头
　　恭和
　　御制太液冰嬉元韵
　　豳风陈旧俗文囿试新观纪书云史班分典卫官御床临月镜　　【上临观率御冰床】禁旅骤星滩鹭振森成队龙骧迅激湍争先矜独得展技妙俱殚容与身逾防飞腾气自安只夸追电易未觉步虚难鼔勇端因势凌风巧御寒
　　题曺防音仿曺云西山静日长图
　　翠蔚烟深树交影禽声上下清昼永翛然孤坐午枕余防防循阶玉泉冷北窗白日即羲皇何必桃源説仙境软红滚滚日驰骋谁向山中看画景回头笑谢曺云西妙处无言心自领
　　恭和
　　御制题墨梅元韵
　　墨梅清韵古未谙邉赵但觧调朱蓝禹功防染独逺探积雪半亚南枝南华光逃禅创此格此君笔力都能兼后来竹荘雅好事坡翁仙句凭重拈烟笼蓓蕾才半吐超悟不异叅香岩一枝竹外偏有态藐姑绰约斜窥帘道人放笔作老干苔纒龙甲经春添自成一家生意足俗谱枉事论员尖由来絶诣不相袭品重难判玉与堿作朋防合小清秘开巻已拂香馣馣留题数子列左幅发挥意匠纵横谈
　　云牕坐展辨谁某清词逸翰情为忺
　　奎藻亲题散珠玉春姿浮动神襟恬直庐捧玩光照眼六花初撒庭中盐句竒韵险若天造想见
　　笔妙由心潜吟余恍忆铜坑树依约临风侧冐檐
　　丁夘春帖子词
　　青辂东郊仗懽声九陌同两畨春到处并在一年中杓转璿衡指孟陬嵗星旋次纪初周万方共献
　　慈寜夀爱日春融十二楼
　　花信从头入禁林
　　宸衷端为阜民深
　　亲题寳帖宜春字字字勤农望嵗心









　　松泉集巻十二
　　钦定四库全书
　　松泉集巻十三【丁卯】
　　吏部尚书汪由敦撰
　　丁夘恭和
　　御制新正二日试笔元韵
　　仙毫挥洒物同春七日三阳协令辰【去腊卄五日立春至是七日矣】到眼阶蓂双叶秀从头苑栁一畨新花萦舞袖团金粉【是日乾清宫　　赐宴演百花新剧】香溢芳樽泛玊津歳歳承
　　恩惭报称敬持丹笔体
　　深仁
　　斋次见新月
　　清斋画省静沉沉碧落银蟾濯素襟冰影半规悬屋角雪痕一缕落墙隂梦惊铃柝初更急寒薄衾裯五夜深记取新年乍相见入懐朗鉴许盟心
　　赐灯恭纪
　　华灯拜
　　赐出彤廷的皪鲛冰映曲屏星彩摘来天半影藜光分取阁中青灵颗颗丹陵种仙桂枝枝月殿馨喜见清辉生四壁一编何借案头萤
　　初十日同钱香树魏慎斋两侍郎白云亭斋宿次日移寓
　　天坛南廊香翁寓仁夀寺有诗纪事次韵
　　防笺飞递自僧庵为纪清斋宿昔谈赋就甘泉祠泰一人来秋署应魁三香霏緑雪闲评茗帕裹琅霜乍破柑又是新年移榻处壁间鸿爪指廊南
　　祈谷陪
　　祀恭和
　　御制礼成元韵
　　田火辉黄幄柴烟防紫霞青阳髙肃穆珠斗晓横斜鬰鬯馨方合勾陈静不哗
　　神光通座右曙色上檐牙丰稔占年事冲融騐物华端门铙吹兢云拥
　　六龙车
　　正月十四夜园居读苏诗上元过祥符僧房七絶有一室清风冷欲冰之句因用其语成七律五首述懐兼寄两弟时值灯节每首皆押灯字
　　一室清风冷欲冰全忘佳节是烧灯吟情草草酬新嵗兴味萧萧学老僧别院笙歌花作队天街车马市分朋从来未惯娱游乐闭户深山我尚能
　　九衢春色暖初蒸一室清风冷欲冰且喜随时心淡荡何妨隠几睡瞢腾
　　恩光秘殿催歌管【新年再防陪侍曲宴】节物蓬庐豓
　　赐灯【防　　赐玻璃双灯】今夜荒园成独住十年情话共良朋【予自戊午来此兴梁大司农结邻今十年矣】
　　漫道蓬壸最上层残编冻砚伴青灯半阶素月明于水一室清风冷欲冰短棹烟江迟旅客【丁亥十四夜舟次富阳江干】小楼佛火对孤僧【癸巳元夜寓望江茶庵庵中惟一老僧】当年风景依稀似华发多惭逐嵗增
　　岭头南望海云升防胜椒花乍试灯儿女闗情牵梦【诸侄侄女皆在故乡】农桑有课最劳能满城喜气浓如酒一室清风冷欲冰宦况甘辛惟自领外人传道亦何凭
　　溪畔银花记紫塍乡园胜事雅堪矜碧螺春饼辛盘菜绛蜡纱棚午夜灯人比少游称谨厚年惊老杜説飞腾【季弟今年四十】开缄千里应同笑一室清风冷欲冰
　　恭和
　　御制江参江山千里图歌元韵
　　艺林谁继荆闗席天水江生遗妙迹胜防髙凌巫峡云逺势平吞云梦泽峯峦横侧殊意匠林树参差与目逆沙邉练净暮潮平天际帆开朝雾辟柴门不正路萦纡渔网才収岸欹仄胸中宻蕴造化功笔防潜驱鬼神役旧闻米颠工墨戏北固云烟揽晨夕纵然横轶出新竒何似清真擅标格
　　披香昼静契心赏涛涌
　　云章炳
　　奎画俯视香光防画禅顿觉仙凡霄汉隔遇合方知翰墨神长共江山阅今昔
　　送筠川太史兄南还
　　凌云赋罢赋归田无计攀留但惘然别绪匆匆来嵗暮深谈欵欵只灯前【予下直颇迟接晤多在灯下】怜才那得辞官谤觧职何能遣俗縁【兄将以余闲摒挡家务故云】且喜及身强健日不须思颍説他年
　　廿载缁尘京洛游十年清誉鳯池头才惊倚马应无敌【兄廷试日纳巻最先举兄者直督李敏达公时正入觐退朝与予遇于午门相告曰令兄以第一人纳卷此时当已取定予所举可信不谬矣】文擅探骊岂暗投锁院再披经案月【戊午己未乡防试兄皆预分校】持衡徧赏锦官秋【甲子典试四川】即今嵩少知心在未负平生第一流
　　出语曽令宿老惊肩随象勺沗齐声自惭属望劳前辈【兄与予幼时为里中父老所噐期望最切】好举家风朂后生稽古漫酬当世业逢时难遇大科名华颠相对浑如昔阅厯差教意气平
　　堂前祖训记分明埀槖端知胜满籝【先藩公以经籝名堂兄家塾所在】竹簟暑风多逸兴茶烟禅榻有余清【兄来都下寄寓僧房】从教馆阁评弹事叵耐乡闾诧宦成三老遗踪如可继劝酬先订鹭鸥盟【先髙祖太仆公暨从髙祖督学三余公族祖副使鹤屿公明神宗朝先后成进士晩嵗同里居乡人至今称之】
　　家问中得三弟诸子所寄书喜而有作
　　衰年别无冀儿曺期衮衮三子眼未见问讯频缱绻丰盈犀角儿顔状心自忖朝来檐鹊喧发函春案暖赫书细字语质意勤恳膏壤播嘉谷计日俟蔍蔉秋实良有时厚植先培本渥洼千里步所贵气深穏他年娱两翁秀句春婉娩题诗当【去声】抚掌用示迟适逺
　　丁夘二月八日随
　　驾过潞河
　　鵞黄嫩栁欲含烟鸭緑新波已涨川清潞重来照顔髩流光一瞥又三年【甲子春扈从今阅三年矣】
　　恭和
　　御制题文徴明独乐园图即用东坡诗韵
　　堂堂涑水公忧乐以天下诚信孚儿童徳望重朝野投闲辟小园真率畧杯斚静观物皆春髙吟时过夏翛然杖履闲余事涉风雅懐古希七君【见公独乐园七咏】异代比同社一时号多贤畴是知心者眉山振髙调不顾和人寡大厦谁支持洪钧借陶冶为忆入朝时沿道拥去马穹碑照古今三复讵忍舍衡翁横老笔净洗铅粉赭千载待天章一振羣音哑
　　恭和
　　御制桃花寺行宫对雪三首
　　春云迷梵刹暮雪罨林霏望久欣初密凭髙眺入防皴来山骨痩润处土毛肥共识
　　宸襟畅薫弦手自挥
　　山灵
　　驾来防缀白雪隈红萼连宵放琼英六出开泉添珠淅沥松压鬛毰毸一一供
　　诗兴寜须东阁梅
　　厯厯烟村路家家妇子娱豫游诚若此感召亶然乎装重明驼滑犁轻健防扶不縁扈
　　清跸此景见来无
　　恭和
　　御制恭谒
　　孝陵元韵
　　鸾辂歴云闗
　　遐思霜露间
　　显谟埀奕叶遗泽浃戎蛮为想
　　开基逺弥知继序囏
　　寳城躬奠处慨慕动
　　天顔
　　恭和
　　御制恭谒
　　景陵元韵
　　地灵蓍应防【雍正初年　　孝陵曽产瑞蓍】　原膴堇如饴【马兰谿所产药有可茹守　　　陵兵采制饷客有药菜如意菜诸品】
　　轩鼎桥山閟
　　尧天寰海知苍云防华表春露浥乔枝绳武
　　皇衷切依然绕膝时
　　蓟州遇雪
　　经冬乏三白望雪目为春来日风霾云作屡中变脉土膏其动待泽恒眷眷天髙邈难测占杂农谚山行遘重隂薄暮集防霰漫空稍霏霏继此飞片片一夜巻玉沙霑洒满芳甸笑问路旁农耡犁行可徧覆块麦苗青计日饼饵贱岂知老农心贪得有余羡虽少良胜无知徳抑何鲜征夫无逺图且免尘扑面
　　恭和
　　御制夏山叠翠图元韵
　　屏开列逺岫帘巻泼浓緑风来岩叶重雨过磵花馥云峰争出竒变幻一何速
　　胜赏揽清晖秀色近盈掬永懐槃涧人无为傲幽独
　　独乐寺
　　范阳昔雄镇阨塞宿劲旅而今奉
　　陵邑郁葱邻霸杜况复久承平闾里厚生聚扈
　　跸此频经观风冠左辅城西有香林中衢闻法鼓流传自谁昔巨榜照千古为问独乐人畴拯众生苦行乐但取独所乐能几许无苦那有乐更请下转语未暇厯禅扉寄声叩初祖
　　盘山
　　桥山郁磅礴西来走踠踠于兹萃灵秀羣峯忽腾鶱森森列郛郭环拱紫葢尊浮图踞絶顶参斗近可扪佛火递隠现恍惚难具论贞观一片石上有金甲痕髙防传卫公剑术授白猿图经志古迹传防徒攀援我来爱山色陆海蟠昆仑晴岚翠欲滴烟涛时吐吞万松古而秀一一苍云屯老榦蹙寸节下埀百尺根怪石鹫鹄峙或作熊罴蹲危蹊防樵径曲磵藏寺门时于乱石罅激激潨泉喷泠泠虚壑风松吹杂潺湲印沙虎迹交迁枝禽语喧倚杖一纵目罗罗数烟村隂阳分向背霏雾变朝昏一步一幽境安能穷其源伟哉造化力雕刻神功烦田盘彼何人迹晦名不谖桐君匡俗辈地胜借竝存况兹近畿辅时见羽葆翻攀跻留
　　睿赏防谷回春暄何待青莲笔佳词吐芳荪
　　杂记
　　磵户新泉初壮崖隂残雪未消玉案小红破萼始知今日花朝【盘山花朝】
　　彻夜枕邉淅沥梦回疑是篷牕帐外迷离逺火居然短棹春江【盘山行次夜雨】
　　一夜山中急雨蕨芽兰笋生香正是清明时节行人那不思乡
　　松葢尚擎宿雨栁丝乍染朝风弹指顿经卅载杏花时节江南【雨中晓发】
　　阡陌土膏似掌五更好雨如酥烟景凭谁绘画青畴徧处犁锄【其二】
　　为问田盘泉石何如黄海云松惜不移来日下六飞徧歴芙蓉【盘山松下口占】
　　山色黛螺拥髻云容白鳯峩冠为想碧虚仙驭凝籹待旦迎
　　銮【了髻山】
　　谁信嘘云行雨先教伏蛰潜渊洛下慈明何似南阳诸葛当年【盘龙山】
　　扈从杂记三首
　　曈曈初日照前旌万马争随豹尾行何似曲江秋八月千帆齐发趂潮生
　　起居那许外臣知行殿传催入直时内侍拂尘才驻辇先呼笔砚赋新诗
　　揽胜凭舆
　　藻思妍云蒸泉涌自天然露珠犹湿容先覩半月来时七十篇【初八日起　　驾廿三日回銮途次　　御制诗七十余首】
　　裘叔度少詹见示盘山纪游雨中书事二作即用晓望元韵为赠
　　清才磊落逺尘嚣石骨烟岚格竝髙喜雨情深縁望切游山力健称诗豪属车清跸相如赋龙驾螭骖屈子骚多愧衰孱惮行役沾衣唯悯仆夫劳
　　白涧行次坐雨叠前韵
　　入暮檐牙聴转嚣鸣渠决溜欲争髙叱牛行见村农急防马偏夸禁旅豪氊帐逺横烟漠漠酒帘斜倚树骚骚如膏共道轻珠玉路滑前冈敢告劳
　　恭和
　　御制题三友轩元韵
　　拈花一笑防牟尼惟目所遇得所资摄将万彚入心镜何必木石非吾师斋中三益首髯叟左琅玕竹右玉梅松寒竹劲梅格老幽芬逸韵兼得之一堂相视意莫逆自觉臭味于人宜琴诗与酒纵可爱若论节槩将从谁乃知取友贵有当孚嘉乃吉岂妄随
　　秘殿清严富缇锦墨香馣冉云纷披十八公图丛古榦锵金赋笔琳琅辞七贤三昧两长巻
　　天毫一一亲留题世间神物美必合气求类应恒如斯文牕展对共晨夕同心奚让金兰为三友名轩耀奎藻阐宣圣训惟
　　圣知陶苏铸白别有契高士接迹轩须眉栋梁材长鼎鼐实东南之美夫奚疑取才取友义本一山林泉石兴遐思
　　春晓入直
　　鱼钥初传曙色横风吹残漏有余声游仙难醒人间梦换骨须从天上行拥帚玉除春露重卷帘温室晓灯清应知无上光明界顾陆丹青画不成
　　园中杏花
　　牕前红杏手移栽七度花时总未来只有今年差不负主人来日恰花开
　　再题二絶句
　　花开花谢委惊尘怪防匆匆过一春莫为看花縁分浅愁风愁雨更伤人
　　粉靥才看浥露鲜残红几防印苔钱也知秾豓无多子賸结屏前一笑縁
　　恭和
　　御制春日驻跸香山元韵
　　山容春晓丽云气雨余清一展凭髙眺因之畅逺情三时农绪始众妙物华并
　　仙馆传天藻频闻召墨卿
　　霞磴疑秋爽风轩想夏凉明心防古柏晞对扶桑琴韵落幽磵钟声出上方防尘何处着直拟溯鸿荒几度
　　翠华临新泉涤素襟寻峯疑叶斗【五台山有叶斗峯】问夜正横防一径入烟澹千林积翠深悠然熙皡景耕凿厪尧心
　　静宜园侍直作
　　云生几砚泉当槛树隠帘栊石倚楼小李将军无此笔天开图画奉
　　宸游
　　标竒揽胜领风华防缀楼防整复斜天遣名山生辇下肯教终古閟烟霞
　　聴钟趋直趂晨鸦帘巻前山片片霞铃索无声封事少一鞭归路日初斜
　　荦确防山一迳回轮蹄蹴踏苦飞埃若将画境论山色何似前春雪后来【去嵗初营香山曽奉命得徧歴诸胜是日防雪】
　　絶爱韬光放眼时江潮湖水尽供诗却来云起亭邉望廿里烟村又一竒
　　树色山光泼眼开雨余泥滑浄尘埃何当乞与天工便一水平移画舫来
　　出西直门口占
　　一湾碧水凤城西髙栁成隂蘸水齐较射倦来看洗马底须携酒聴黄鹂
　　油壁归来土雾昏折将弱栁系前辕记逢寒食平江道画舸笙箫进水门
　　树影横斜落日低隔林鸠妇尽情啼忆来廿载黟南路暮雨深山呌竹鸡
　　直庐即事
　　昼长人散敞帘栊宫漏三声过未中晩奏封章还待报坐看飞絮扑晴空
　　落花时见隔墙飘判得残春付栁条却爱巻帘添物色栽成丛竹放新梢
　　忆旧
　　小桃开处倚红墙曲径苔深荠菜香徧数题名説科第泮宫桥上月如霜
　　布机纺具荻帘邉绣帖书奁画槛前三十年来风气别日衔金管坐吹烟
　　清勤堂藤花盛放梁大司农招同人醼集得恩字
　　通宵好雨散朝暾洗出双藤紫繁弱穂倚风髙作态清香泛酒淡无防庭留宿润尘埃静人趂余闲笑语温此集年来曽几度方知一醉是
　　君恩【比嵗花时多以祈雨不及新晴极醼赏今年连雨霑足适値时之快】
　　题程风沂给事溪山着句图
　　练江清彻底松萝蓄云雾空翠袭衣襟胜景起跬步翩然梧掖彦昼绣曽蹔赴邱壑具真赏云林领佳趣北苑写新图约畧钓游处溯源到吾村百里才旦暮卅年劳梦想君亦渐逵路纵爱好溪山苍茫隔烟树安得似图中洗砚同着句
　　寄赵横山宪副同年
　　先生我兄事一见情意浃通籍逾廿年相将比鹣鲽别来三载强飞毂才贬睫君家夀母康羞膳躬梜严程虽云届讵肯戒行艓萧萧南鸿飞尺素喜频接笑我鄙吝深荘语未敢輙诲读辱谆谆报辞苦刦刦疎慢召谴呵一读一心慑惟爱换鵞书藏弆秘縢箧朅来当稍间因敢请所业洁飱问起居举案整防褋丹萼粲晨葩甘露朝可浥花下御板舆湖上理桂檝为叙平生游不啻数军防防辕喧鼔吹绛帐森铍铗独坐豸冠峩传呼驺从侠笑语动朱顔喜色浮满颊欢逾舞斑斓情宛佩觹韘余闲课诸孙艺圃恣猎庭前有书帯旧丛茁新叶枯题轮日拈大经排句贴玻璃
　　赐砚莹缥帙
　　御香裛临池授官奴拨镫论钩擪坐调渥洼驹转瞬浮云籋时有好事人问字逺负笈连篇烦指授片语得心惬烂若云霞舒铿若韶获协家庭乐冲融胜赏归总摄人生当此境奚羡髙资躐畅答三春晖莫问九鼎爕蟠桃看再热瑶草正可拾唯余故人心云树江千叠何时一升堂春风随步屧
　　附和诗　　　　　　　　　　　赵大鲸
　　冬暖梅萼舒巡檐偶散屧忽枉朶云书情辞互稠叠岧嵉惠新诗珠欬如可拾望公重岩廊台鼎待调爕俯念平生交地分愳超躐夙昔鄙吝心叔度借捡摄暌分三载余神交谊弥叶含意毎自申情素多称惬唯懐将母心难负逺游笈忽疑驽与骀尚冀云中籋心迹颇惊汗寸管遂轻擪年来赋白华仰承
　　湛露裛庭帏恋晨昏起居问安贴爱日日方长仙蓂吐叶叶未能供甘防闲亦事弋猎闺中佐调膳童孙环佩韘含饴乐婆娑时时开笑颊闲居似潘岳清慎希裴侠持身凛有基归来类弹铗知当甘静退寜复鬪轻防诸公方衮哀均资济川楫霖雨敷九天林泉亦沾浥歌咏太平时逍遥散襟褋课儿方下帷还复理故业补读童年书陈编窥漏箧亦欲事著作衰眊每心慑惟公退食余操翰手不刦云霞交彩风月思动輙词源富沃荡浩浩孰可接譬彼航絶潢忽纵江海艓本无济时筹毋庸为借梜顾瞻云霄人勲名照眉睫相违天一方东西比鹣鲽芳讯吐絪緼如亲笑语浃
　　寄同学施日铨明经
　　忆昔论交初纪嵗在协洽赐书万松巅讲堂聚巾帢君惟执牛耳走滥捧盘歃下帷西序西席舎左右夹虀盐苦自励蔬笋不满防矻矻事经畬龂龂守家法君文涌江源万里出巫峡走如掘井泥九仞力畚锸惟此方寸忱蠢迪互捡押沈思独茧抽忍事酽醋呷稍苦稂莠滋嚚讼稔苕霅风轮逾二纪雨散仅一霎郎君抟健翮缁尘染衣祫烱然秋水姿光气腾寳匣珠琲烂盈编银钩纷满箑共指豫章材尀耐氷雪压幽兰在空谷可佩不可狎为想圣湖濵春波泛花鸭携柑堤栁隂娇莺啼恰恰新文足相怡胜赏良不乏素心聨纪羣兰谱手亲劄蔚彼斋房芝瑞荐尧厨箑何止丹山雏先鸣羡鹎鵊寄声勉自爱嘏辞待周甲
　　题五毒图
　　流俗竞时节端阳别成景艾叶纷倚户榴火豓流影角黍盘磊砢镂蒲杯酩酊朱符辟五兵续命消百迎潮记东越竞渡昉南郢咄哉五毒图令人发深省织檐蛛网宻负嵎虎文炳跂跂髙竖尾蜿蜿曲延颈跳浪金虾蟇井底傲蛙黾强食矜爪牙辛螫伏濎泞大者恣吞噬躯命在俄顷细勿轻么麽剥肤坟起瘿午惟正阳位丽日晶光烱离徳制羣隂潜伏不敢骋进退死生分南讹日至永隂进乃日长【上声】应渐思逞所以天中节因事切致儆绣褓粉婴戏防胜朝籹靓佳名类镇恶妙绘示服猛饕餮镌商彛魑魅铸夏鼎有备乃无患先哲忧心炳蝈氏职不脩防庻礼畴秉食蛙怜过栁见蝎喜逾岭聚蚊倡宛陵憎蝇赋思颍文人游戏余作戒穷溟涬抽秘吟守宫或以増聴荧竒闻当驿告为乐试聚皿封豕与猰防往事不堪订当阳颂
　　至圣不若幸却屏愿持日中戒即目心耿耿
　　恭和
　　御制欲雨元韵
　　雨经旬切瞻云五夜忉朝霞欣有騐畏景恰先韬直拟滂沱势应舒灌溉劳如何慰
　　宸虑盈尺沛甘膏
　　雨过
　　急雨才飞过归雪一抺横舞怜荷葢弱凉爱葛衣轻石为泉増势风因树作声天工真好事又放晩虹明
　　应
　　制玉瓮歌
　　广寒殿敞浮髙栋瓌寳当庭玉为瓮春山之珤枝斯英苜拔于阗通职贡天吴蝄像开波涛剖琢定出昆吾刀兴隆笙调只孙宴献夀百斛倾葡萄琼岛秋风麋鹿走流落元都傍虀臼岂知神物不终湮更入承光烛星斗碧城圆阙临液池位置妥帖得所宜笑指当年旧相识古栝落落牚虬枝【承光殿古栝相传亦金元故物】
　　轩皇在御玛瑙出云委霞流洒
　　天笔共信白珩非楚珍姫尊姒彛慿缕述
　　敬观丰泽园嘉谷恭和
　　御制元韵
　　万景秋妍
　　帝苑中如云喜见稼方同先春黛耜迎三雨应芳塍扇五风照眼青葱才驿驿闗心黄茂果芃芃珠埀径尺连畦宻玉绽双岐入廪充农事开基承
　　列祖康年同乐逮羣工赤乌纪瑞腾
　　奎藻铜雀传声慰
　　圣衷傍
　　辇早闻歌大有满筹宁数颂元丰何须
　　黼座陈无逸共仰持盈意莫穷
　　恭和
　　御制夷齐松歌元韵【并序】
　　上于塞外行围之地隔岭见双松并峙苍秀相亚就观之则同出一本益心异焉怜其逺生沙漠无表而出之者抚玩不足名之曰夷齐松命学士董邦达为之图而繋以诗
　　塞山深处回
　　仙仗照眼苍松挿青嶂劈分双榦本同根千寻之壑仍交譲驻马摩挲
　　逸兴横墨胎知允题嘉名吟来
　　云藻凌鲍谢写入溪藤压偃宏首阳遗躅空千古不遇尼山谁见许幸附青云名益彰龙门作传气为吐兹松絶域撑髙枝嵗寒阅厯知几时霜皮惨淡友麋鹿石骨礧砢腾虬螭殊材自分老岩穴岂意
　　宸游表竒节北海归来同此情孤竹有灵应叹絶邓林杞梓罗明堂阐幽更不遗龙荒传看稽首再三读方识神明用意长
　　应
　　制题唐寅梦筠图即用元韵
　　新勾初拆散空庭梦破仍留几簟青夜静影摇尊贮月昼长隂转砚涵星荘生漫拟无何境老可从知不画形更有清音发
　　天籁若教风雨巻中聴
　　恭和
　　御制题骏骨图元韵
　　曺霸毕闳去已逺龚生妙技突伯时当年流落困伏枥惜无善聴钟子期那知防楮珍拱璧四百余载贵若斯缄縢流转不终閟
　　温室清晏坐致之古香拂拂浮几榻爱赏神骏遗毛皮按图岂譲照夜白立仗肯负黄金覊食尽石粟谁与致志在万里何能为杜陵长歌抱余痛昌黎杂説攎深悲巻中骨骼惊硉兀象外精爽犹权竒风生电掣想逸足天章飞洒琼琚词塩车久阨有如此筑防市骏兴遐思即今王良耿星象八坊十万职有司渥洼龙种大宛至泉甘沙白春草滋龚生生恨不同世九原吐气喜可知
　　戊辰春帖子词三首
　　韶华迟闰嵗律琯应条风福自
　　天家锡春回海宇同
　　快雪迎年丽
　　紫宸青阳淑气转鸿钧五刚嵗喜千逢戊六叶蓂抽日在辛
　　玉殿祥烟徧凤城银旛防胜物华明欲知万户腾欢处试聴春雷彻晓声
　　除夜示儿
　　呼儿相伴过黄昏同案肩随列弟昆黄巻可师期共守青灯有味试重论【放翁诗青灯有味似儿时予尝拈以为题】趋庭先训心传在侑座良规目击存老我徒惭成木瘿怜渠莫遣悮金根趋朝日趁隣鸡早阅嵗频惊隙驷奔聴雨小楼寻旧梦煨炉萧寺忆荒村迎年瑞叶飘鸳瓦饯腊光风入兽尊爆竹有声喧九陌新桃循例换千门深宵坐茶香熟宻室长留火力温回想方知今日趣他年好念阿翁言


　　松泉集巻十三
　　钦定四库全书
　　松泉集巻十四【戊辰】
　　吏部尚书汪由敦撰
　　南廊斋宿
　　开嵗频教襆被擕天街平敞蹋春泥【连日气暖辙中冰已全解】清斋每喜随前辈【每与副宪何翰如前辈同寓】虚馆重来觅旧题几瓣红花烧烛短一痕素月上墙低朝来穏睡差强意不用当闗聴晓鸡
　　祈谷陪
　　祀恭纪
　　秘祝谁知
　　圣意防新仪先日展
　　皇干灵坛静数斋宫漏碧瓦寒凝玉殿烟十雨五风皆帝泽三农九谷重民天
　　回舆恰趂迎春仗防胜辛盘胜往年【初六日辛夘立春】
　　敬题
　　御笔嵗寒清韵画册应
　　制
　　修篁作态疎还整扫空晴翠含秋冷居然百尺记筼筜广庭月落留孤影翛翛清露洒
　　仙豪片片琅玕戞玉霄坡老夀星何处是数竿重看放新梢【竹】
　　仙人冰雪肤绰约藐姑射凌波展防步冷艳照寒碧淡墨结幽芬霏霏落瑶席沅兰与湘竹差堪共标格【水仙】古木痩偏劲寒鸦倦尚飞苍然秀平楚一一带斜晖黯淡含真趣萧疎识化机从知春意足不待鬬芳菲【古木】
　　题文徴明草庵髙士圗应
　　制
　　密雨侵窗昼掩庐一编相对嫩凉初分明自冩幽居乐玉磬山房展素书
　　琅琅幽韵称双清炉熟茶铛蟹眼生窗外绿滋书带艸前身合是郑康成
　　题周鲲画册五首应
　　制
　　溪村春晓
　　滑笏溪流展玉奁春风吹雪映髭髯分明花栁苏堤路好句如仙试更拈
　　松壑鸣泉
　　飕飕天半起涛声万壑秋云隔世情解道清音是山水七条弦在石邉呜
　　招提烟暝
　　落叶声中树影稀苍然平楚展斜晖寺楼钟动昏鸦集恰趂山僧荷笠归
　　江防秋影
　　一江秋影蘸晴空黄叶青山夕照中目送客舟天际去暮潮才落满防风
　　栁桥春涨
　　着意东风万栁条溪烟匼匝影难消一枝柔艣迎新涨绿遍长桥更短桥
　　恭题三友轩应
　　制
　　集长以广益防艺若稽古含毫意邈然奚啻披册府沧溟无不纳神冶惟所鼓良友岂直三乐善在能取
　　题曹防音画册
　　空濶江天夕照明横沙枉渚暮潮平望中烟火西兴渡三十年前旅客情
　　逺巘平林野老家戍楼旗飐晩风斜千秋传得才人句秋水长天落防霞
　　孝贤皇后挽章六首
　　鳯舆参
　　法驾盛典应东巡岂意回
　　天驭俄惊坠
　　月轮牙樯冲急浪金戺黯长春缟素攀迎处悲填潞水滨
　　华阀凝庥逺
　　璇宫秉礼先坤仪章应地泰道兆扪天彤史千秋录金函两字镌几番传
　　圣制泪防渍长笺
　　鹤禁承
　　欢密龙墀视膳偕九重隆
　　孝养廿载协雝喈积痛浑忘瘁深情翻强排还应抱遗恨无以慰
　　慈懐
　　思斋传雅什风始谱周南雍肃
　　先型在防勤
　　恵化覃绂麟符佛日笙鹤杳天男堪讶徴
　　瑶牒
　　尧年应十三
　　圗史稽求切
　　徽音取法髙燧囊班鹿毳织篚玉蚕缫
　　轩驾时勤御
　　云軿未惜劳祗今追往迹松吹助悲号
　　渥泽流中禁哀吟遍六宫琼筵凄白日丹旐卷灵风鹊渚伤心剧龙沙雨泣同小臣空载笔诔德愧难工
　　恭和
　　御制
　　孝贤皇后奉移
　　观德殿挽章六韵
　　丹旐才看返
　　桂宫告迁琼苑痛奚穷岱峯回望愁云碧潞水惊添泪雨红荐諡典崇徴展季述悲辞丽拟文通辛盘重悼兰芽折
　　椒寝长哀鳯幄空九御练衣懐
　　德范千秋彤史着仁风即今茧馆缫盆在应嫓西陵纪有熊
　　题画应
　　制
　　貌得溪山好烟云望绵林峦秋影外墟落夕阳邉霞色明荒堠江光淡逺天直疑人境异对此涤尘缘
　　题倪瓒山亭环翠圗应
　　制
　　密篠抽寒玉高亭枕碧山櫹槮三径寂窈窕数峰间绿荫袭襟袖苍烟拥髻鬟幽人自来往云路有跻攀
　　四月十五日扈从郊园作
　　踏灯时节驻西郊到空怜嵗月抛缘径浅莎萦落絮隔墙疎竹放新梢午窗小睡帘阴转隣舎无人鸟语交祗愧
　　圣懐难仰慰瑶笺和泪手先抄
　　题王绂鐡网瑚长幅应
　　制
　　不山不水得古意王生落拓真放士偶然纵笔寄幽偏剡藤瑟瑟清风起修篁如玉倚云根古木倔强无冬春瑚秀句争传和能事半属江湖人
　　瑶斋一展一倾倒防缀参差秋意老
　　宸藻双垂日月光絶艺才知萤爝小
　　题唐寅野墅幽筠圗应
　　制
　　招提门倚夕阳邉空谷谁将剥啄传清磬数声穿晩翠新篁一抹扫秋烟浓阴尚带潇湘雨长日宜参玉版禅应有山人来养鹤晓投孤寺一盘旋
　　恩赐御园新蔬恭纪
　　倾筐
　　珍赐列嘉蔬不比
　　尧厨玉馔余翠甲新抽和露摘紫苞垂实带烟锄齩来早识吾家味种处应寻泛氏书藜藿平生叨属餍多慙学圃愿仍虚
　　题项圣谟天池石壁圗应
　　制
　　天池水平不清浅石壁苔深绣成篆屏风峭举赤城霞寺门吠老仙家犬磴道盘空缭曲栏奔雷直走青云端挐空栝柏静落子萧爽疑是元都坛道人振策步轻矫日饵丹砂顔色好袖中莫问金简书荷锸相期拾瑶草左招广成右浮邱南溟共作逍遥逰回头却笑任公子海上何须五十牛
　　咏史四首
　　荒祠闻説古邯郸一枕曽登将相坛信否神仙无一物防金难觅大还丹
　　阳台高处防云闲巫峡萧森六六山尘梦易醒朝雨散空留词赋在人间
　　茅仙兄弟五云车防戯元洲太上家却笑稚川真失计苦从勾漏觅丹砂
　　壮情慷慨取封侯仰视飞鸢念少防谁道据鞍夸矍铄天教曳足困壶头
　　题画应
　　制
　　烟外遥聴布谷声前溪新涨与桥平杏花村店江南路三月都无十日晴
　　夀沈颍谷同学七十
　　流霞引满泛天香梧竹清疏雅趣长吴下名贤数皮陆苏门高弟属晁张【先生为义门先生髙弟】案头竹素千秋业庭下芝英五色光何日论文重握手看君鹤发兴飞扬
　　扁舟
　　扁舟偶泊大江邉彻晓西风浪拍天稳闭蓬窗牢着防十分防饱譲来船
　　题赤刀应
　　制
　　枝斯琢竒璞光动鼂采暹不规璧肉好匪挺圭棱廉方折防冰渐刃剡淬砥磏特逹贡
　　秘府瓌寳寜久潜恢皇发
　　天藻古质韬锦奁想当镐京盛典瑞职守严炯然列西序色正火上炎义取善裁制岂耀锋锷铦神冶谢百錬温栗性所兼借以证经疏一破羣言谵
　　题画八首应
　　制
　　赵孟頫溪山仙馆
　　玉楼昆阆际金阙神山巅仙窟秘莫窥十洲记空传吴兴本烟客醉拍洪崖肩觉来拂绢素下笔云娟娟翠嶂互亏蔽青溪相萦旋朝暾射林屋琼室风璆然阁道峙灵台石扉开洞天此景不可即此致何飘翩朅来南薫殿壶峤罗眼前
　　几余洒
　　天藻逺驾逍遥篇载赓逰仙句矫首凌苍烟
　　倪瓒松磵寒鸣
　　絶磵长身千万松半天风雨防髯龙泠泠清籁云中落瑟瑟寒涛石上舂近带樵声穿暗谷逺兼岩溜泻晴峯尘寰双耳谁为涤物外人来倚痩笻
　　倪瓒枫筠秋静
　　秋林风物好幽意满萧晨白露变丹叶苍烟染翠筠云闲多定态地僻絶飞尘静者领斯趣寜知桃李春
　　曹云西古木寒溪
　　寒林古叶脱平楚烟光暝溪路松风吹鸣泉永清聴昏雅接翅归夕照明坡磴爱兹忘机客倏然写幽兴溪声共林籁萧瑟恍相应何当蜡阮屐穿云履樵径
　　盛懋钓槎秋泛
　　逺寺疎钟报晩晴青山黄叶映江明一竿独钓秋烟里浅水芦花舴艋轻
　　王绂竹溪亭子
　　石磵髙亭枕碧澜林梢风动戛清寒窗前过雨苍烟合帘外侵波白露山静鸟声闻睍晥夜凉琴韵响琅玕永嘉人物于斯遇嵇阮情懐得古欢
　　文徴明竹窗闲赏
　　幽居多乐事绕舎竹千竿日射青霞暗风吹绿雪寒琤琤闻落子得得报平安对此忌尘虑轻凉拂素纨
　　文嘉孤峯逺涧
　　松栏家世画中仙秃笔拈来近巨然缭绕数峰秋树外防茫孤涧夕阳邉无多水石余高旷是处烟云尽绵眼底忽看灵境辟置身恍在玉山巅
　　香山值雨
　　黒云一片树头生电掣雷轰雨倒倾頼是西风吹易散碧空如洗夕阳明
　　西风
　　秋声一片入帘栊爽迫髙防万里风池镜奁开波卷白花屏绣减蓼垂红剧怜病叶无踪去且喜飞蚊扫迹空多少征衣寒未授试聴砧杵月明中
　　晓赴　静宜园入直
　　晨直路颇賖明发钟未断轻轩趂防凉山雾袭风幔云开漏疎星爚爚灯火乱凉新蛩语切草密萤光漫夹道禾黍香暗入浓栁岸穂长垂更低一一露珠贯指期旬日间新粳炊白粲倐惊九夏徂时日供把玩即事媿蹉跎长吟起三叹
　　潞河道中
　　猎猎双旌过潞河翠防深处指盘阿
　　行轩缓欵缘观稼騑马丁寜戒践禾秋色爽添山色胜黄云屯较白云多慿将一幅豳风画聴取千村鼓腹歌
　　盘山诸胜
　　羣峯一一抽瑶篸朝飞暮卷蒸云岚名山去京才两昔天子佳境停騑骖始从高阁纵一览娟娟蛾绿排重檐幽竒如此不留赏何异至寳光终潜般倕将
　　命工缔搆标竒置宇参精蓝云山太古本来意【太古云岚】静中寄兴心常恬【静寄山庄】芙蓉朶朶列四面【四面芙蓉】空翠入座飞层岩【层岩飞翠】玉清仙侣驾鸾鹤【清虚玉宇】镜圆妙谛拈瞿昙【镜圆常照】天成高临磵户仄【天成寺】盘谷俯瞰崖防廉【盘谷寺】千僧洗鉢现法相【十相寺】万松耸榦张苍髯【万松寺】望中云罩踞絶顶星斗罗挂浮圗尖【云罩寺】一峯紫葢气象严岱宗东防鲁所瞻【紫葢峯】云涛澒洞雪浪翻艨艟天际扬征防【浮石舫】山中多竒松第一爪鬛夭矫蟠虵蚺众音繁防振天籁铿鍧虚壑笙钟酣【众音松吹】迹传贞观谁所识征辽可悔疲丁男兕犀不敌霪雨漏组练坐待朝阳暹【贞观遗迹】高台跂蔚传剑舞一秋水开长函闻鸡慷慨吐英气老将谁授神府钤荒崖莫问千载事考古厌作书生谈【舞剑台已上山庄十六景】隆洼起伏但随势天非有意工雕镌偶逢好事强名字山灵何与寜心甘鸿蒙以来矗道左把茅借草僧两三聚徒建塔径稍辟
　　清跸一驻深潭潭昔何寂寞今绮丽于山无欠无増添有如髙贤抱道徳轩冕不凟弃不慙烟云过眼日千变齐州九防才毫纎呼来顽石倘解此四更吐月光浮帘
　　望盘山诸寺未及登览因题
　　天辟灵区镇范阳中肤外骨秀偏藏危峯缀石矜孤峭絶壁悬松爱老苍大意畧观聊自得后逰重约倘能偿凥舆神马慿清梦何处钟声出讲堂
　　云去云来塔影浮此间佳处最宜秋飞泉作雨石气润幽壑无风松韵流峯为知名多着寺岩工布景不遮楼何当坐待清霜老锦缬千林一望收
　　巻帷即在白云邉红暎明霞翠扫烟无处无松争占岭一重一掩各分泉从知好境穷难尽可爱天工出自然为问疎慵谁似我不题新句断崖镌
　　攀萝扪茑恣幽寻得趣深探趣更深勾勒云林成粉本品题泉石付清吟上方雾散下方雨东磵云流西磵阴我是来从山水窟杖藜何日纵登临
　　归卒歌【冠裳保正黄旗满洲防军雍正九年北路出师沦准噶尔者十有余年间道脱归得
　　赐召见歌以纪之】
　　雪压沙塲鼓声死主将知名半成鬼仓皇士卒强偷生马蹷摧被驱棰防来生口不知数不死饥羸亦疮痏却逃斧锧得全生分寨桑囚迤里囚系空惊嵗月长雁来鸿去阅星霜东望陇云千万叠思乡日日泪千行七度奔逃逃未脱路长径絶遭遮遏追还鞭血溅沙红浸向冰川寒水泼久在虏中习虏语到此无猜相尔汝闲行偷得生马骑何意重逢旧时侣茫茫白草南驰去部落名王亲肺腑羽书传送赴
　　皇都子死妻亡迷处所父老来看讶老苍尺籍稽名识编伍回首俄惊十八秋论年直欲同苏武自言俘虏耻余生狼籍疆塲何足数丈夫志不问妻孥蝼蚁区区缘恋
　　主艰辛阅尽邀
　　天鉴双阙云开果重覩
　　天子行秋巡近甸阅射宫门防
　　赐见奏对令操防古音歴歴
　　垂询屡称善记来旧事总依稀説到交锋胆犹战复还故秩缀蓝翎顾影自惊观者羡当年徴发若云屯何幸生还拜
　　主防蜀道只今多战垒蛮烟几许未招魂
　　接
　　驾宿常新店
　　卢沟西去压长虹古堠严城落照红十里惊尘行荦确一宵孤枕梦惺忪市嚣未散初灯夜隣篴徐飘隔巻风屈指频年几经宿雪泥何处认飞鸿
　　众鸟
　　众鸟投寒林日夕各有归木叶尽黄落绕树相鸣悲槭槭朔风厉肃肃清霜威回思春夏来绿幄含芳菲乔柯敷广荫髙下适所宜嗟此冬宵长露宿止更飞月明梦易惊中夜亦屡移鹪鹩虽云弱尚安一枝卑行念失巢侣啾啾独何依
　　蟠龙山
　　盘山在平野厥名曰蟠龙颇无蜿蜒态不作飞腾空崚嶒甲节露秃屑鬐髯童初疑蜕骨去神变藏珠宫又疑当伏潜闭蛰时穷冬我欲咨山灵绕山栽万松稍俟绿阴长转见翠盖重因之得荟蔚举体敷茸防有如作霖雨嘘气云相从莫迂十年计养此千载容樵牧戒人事滋培頼天功纵甘长屈蟠未愧南阳公
　　顺义县
　　行营遇雨
　　秋晴郁余热积日酿朝雨漠漠暗连村炊烟不成缕车中尚沾濡何况童仆旅奔走觅氊庐急解湿衫防平陇秋初收支帐翳丛楚此间来几度来辄即旧所雨雪若相期往事歴可数仆夫羣致疑当有神物主吁嗟逺难知推测笑愚瞽且喜报新占防风树梢舞
　　即事
　　请急频年计未成家乡消息动闗情秋来一信差堪慰入市新秔价渐平
　　莲粉才消叶尚稠西风忽送十分秋寒砧不待催霜信八月中旬拥敝裘
　　恭和
　　御制山左有秋奏至宣示廷臣元韵
　　六沴频年萃齐鲁不苦恒旸即恒雨亟颁
　　明诏发仓储尺籍势难周下户
　　翠华二月事东巡先期叠沛
　　恩膏溥济河惟兖灾最重
　　舜瞳目击鸠形苦荏平古道泺源门几涣
　　天章咨守土当餐不御席不寜如聴呻吟思噢咻相臣台长衔使命骢马郎驰四境畴咨闾井拯时艰稽古司徒举荒政贾鲁河邉转楚艘任城楼下排吴榜欢声十里五里闻喜气千人万人竞全慿
　　帝力起疮痍果召
　　天和救羸病夏陇初浮饼饵香秋郊更稔秔稌盛从前赤地树无皮今来黔突珠盈甑一饱能舒积嵗愁列城同获更生庆左饘右粥度朝昏挈妇呼儿载安定封事遥陈行省章
　　云笺宣示南薫咏乐民之乐忧民忧尚厪偏灾矢诚敬隆施仰荷造物慈回斡端由
　　天子圣从兹时若协箕畴九有恬熈朗轩镜
　　题擘蓝应
　　制【擘蓝蔬属也内府老监蓄之盆　盆二十年几如木本　　御制诗记之且为之图　　命内廷诸臣分题其上】名流题品韭与菘循吏课种葱及薤菜羮之味良足佳况引生机能勿壊孤芳何幸托
　　瑶圃磥砢青葱殊草芥骈枝悬瘿傲庄樗左纽纒筋埓仙桧翰墨偏承
　　天顾优防惜巧徴人事赖卉耶木耶诧且疑南士见稀笑多怪
　　夜坐
　　戴星趋直见星还掷眼流光逝水迁暂了余功书牍尾喜来遥夜坐灯前妻言旧事真如昨儿背新书苦未全心境洒然成一笑漫愁奔走逼衰年
　　即事
　　禁门传钥晓钟初防压霜华赴直庐捧出
　　长笺新得句催成细楷烛前书
　　敬题
　　御笔墨梅应
　　制
　　清赏爱髙格写真辄传神一枝斜更好占得罗浮春霏霏缀玉雪淡淡罩香雾髙脱逃禅侣妙契逋仙句小寒将届领取头番风不须羯鼓催毫端有
　　天公
　　侵晓步过西苑门赴香山入直
　　寥歴星光晓漏催依防灯火苑门开谁从露重风轻里流水声中步绿苔
　　自香山夜至
　　赐园
　　自公归路晩兀兀笋舆便月吐千峯外风饕万木巅近村灯互映缘径骑相聨宛似孤篷底寒江荻港邉
　　应
　　制题凌霄花画册
　　耸壑秀孤松盘拏振高标痩藤本柔弱攀缘上晴梢灼灼吐鲜葩旭日映娇娆垂带引长蔓百尺随风飘依附得嘉名直欲凌青霄何如善自立嵗寒知后雕
　　所见
　　笋舆行歴到山村禾黍收余葺短樊就乳驹随枥邉马负暄翁抱膝前孙饭香自拨新虀瓮酿熟堪浮老瓦盆应笑道中来往客鸡鸣追逐过黄昏
　　恭和
　　御制赐大学士傅恒金畧金川元韵
　　亲臣膺
　　渥眷雅志矢封狼帷幄忠忱笃旌麾壮气扬麟符兼将相豹畧轶平良勇以摧坚鼔谋因制胜长威弧殱异类铜柱镇蛮方共识先声振
　　奎文万丈光
　　至日陪
　　祀
　　圜丘恭纪
　　漏声五夜彻
　　斋宫星斗光中燎火红匏爵豆邉三古盛【今年更定坛庙祭器一循古制陈荐自至　日　　　圜丘为始】朱弦干羽两阶同初阳验取天心复大事端知
　　帝谓通
　　銮辂金支填辇道新圗载笔记乾隆【五辂及卤簿大驾悉重加增定乘用亦自　　圜大祀始且绘圗成卷臣奉　　命为之记】
　　除夕
　　经冬未见南荣日秉烛方还戴星出午余散直因嵗除春色恩晖盈斗室乘兴呼儿理残帙净拂尘埃标甲乙检来积课尚几何那比老农塲事毕
　　禁廷故事传封笔　　【御笔至除夕择良时缄之谓之封笔元旦发笔先作吉语自　　　圣祖以来相承如此】元辰锡福占康吉九衢逹晓爆竹喧到处欢声应春律笑把屠苏围坐密乡风约畧聊为述髙曽簮绂俨同堂儿女青红纷绕膝长思两弟及诸侄几度书来知一一开年惟祝此身强万事由天那能必
　　己巳春帖子词
　　长乐风和处恒春花放时苍龙朝
　　鳯阙青鸟集瑶池
　　嘉平玉防初圆夜杓指寅方騐斗魁共庆阳回
　　天上早年前半月已春来
　　雨露恩霑万卉萌雷声一震蛰虫惊东风露布遥传处挽取天河为洗兵








　　松泉集卷十四
　　钦定四库全书
　　松泉集巻十五【己巳上】
　　吏部尚书汪由敦撰
　　元旦【是日　上受朝后即　召见】
　　茏葱瑞霭浮双阙螭头寳鼎香烟发星陈仙仗拂条风早识春光来半月
　　驾回日上红鸾扇未换朝衣趋朶殿如愿恭承
　　天语温羽书飞处卿云现锦江浪静玉垒平喜气遥开的博营耳聴春声朱鹭曲犁锄无扰庆销兵
　　为大章侄题五世读书园圗
　　谼中盛誉埒王李第五名齐蔚清绮松明山下读书堂素业相承富文史髙曽规矩守勿坠此是读书真种子雅涉风骚缀珠玉岂事筌蹄艳青紫当年五世今七世从兹百叶传珂里长松磊砢清泉奔画圗潇洒古意存细看题识数前辈一一名姓芬荃荪即今拥节分雄藩吾宗赠处能无言读书之乐乐弗谖百年乔木苍烟屯洪河九来昆仑请君珍重绵世泽式培其根导其源君不见洛阳全盛记名园几许流传到子孙
　　下直
　　韶光行试六街灯散直人归兴可慿防吻斜阳翳将入蛾眉纎月淡初升较量筋力随年减防检文书与日増只有乡风时在念辛盘深夜酒如渑
　　老去
　　老去浑教万虑蠲闲来兀坐一惺然漫将去日比来日从道増年是减年五夜鸡声催禁漏一帘驹影散鑪烟家山不隔清宵梦彷佛梅溪竹屿邉
　　有懐彭芝亭少司冦
　　翩翩海鹤忆清标莱彩潘舆乐事饶入馔江鱼兼竹笋裁诗翡翠集兰苕胥江放棹波初绿邓尉探梅雪未消几度白云亭上望待聨清佩谒丹霄
　　恭和
　　御制召经畧大学士忠勇公傅恒班师还朝元韵帝鉴元臣効赤忠军威振处戒兵穷摧坚矢志成拉朽解网
　　垂仁旷发防
　　丹诏策勲光戚畹桓圭锡祉本
　　慈宫黒头正借调神鼎次第看论翊赞功
　　电激颷飞正捣巢
　　如天圣德荷并包舞干谦受稽虞典锡命师中应易爻兵洗巴江波荡潏铭镌剑阁石頝防去歌雨雪归杨栁掩映旌旗翠影交
　　霁色
　　霁色遥开雪后山晴云舒巻片时间垂堤栁软迎风线着岸冰融向日湾马为性骄偏蹀禽因至巧间关九衢动色传
　　新诏喜见全师计日还
　　雨中晓行
　　膏雨天街润泥涂滑不支防茫灯影里郑重晓行时举足防颠踬当前慎崄驺人言可味好步莫嫌迟
　　吾生
　　大造慿潜运吾生自有涯由来束名教那得外形骸童稚天真露家庭善气偕柴桑良旷逹携幼一开懐
　　驿路
　　驿路星流折马鞭困投茅舎未成眠荒鸡不识征夫倦夜半寒声到枕邉
　　题陈履平秋林晴眺小照长卷
　　一别清襟近十年照人冰雪致依然慿将翠竹苍松境寄我防风伏雨天洛社琴尊前事逺梁园风雅至今传幼舆邱壑留难住携手相期鳯阙前
　　恭和
　　御制七月十八日延薫山馆召同大学士傅恒史贻直及内翰侍御诸臣
　　赐膳赋诗辄成首唱元韵
　　山庄晓霁画屏开傍
　　辇攀跻近水台文藻萦回纷绮縠孙枝清樾蔚条枚云霞
　　圣迹重霄丽雨露
　　仁恩奕世培丰嵗行秋叨扈
　　跸巻阿幸得遂歌来
　　寒食
　　寒食山村路轻烟望欲迷斜阳曛踯躅【花名】细雨湿棠梨绿涨船唇浪红黏屐齿泥儿童争饼饵翁媪事锄犁楸径添新樾苔碑蚀旧题酧觞肠防处丙舎草萋萋
　　金川纳欵二月十四日捷音至都
　　御制长律志喜恭和元韵
　　风驰吉语路閧然上将功成
　　帝德宣快覩酋徒崩厥角早惊
　　王旅至如川狼烟永靖香云滃豹尾新颁旭日鲜绩奏万全由不战防须铜柱镇南天
　　金川纳欵大军凯旋
　　上御丰泽园赐经畧大学士忠勇公傅恒及诸将士宴
　　百寮陪列即席恭和
　　御制元韵
　　幄殿长筵劳凯归艳阳芳籞仰
　　清晖喜聴法曲同鱼藻载捧
　　天章浣露薇朱鹭先声威絶徼白狼新调逹
　　神畿元臣虎拜龙光渥总赖
　　宸谟决胜几
　　恭和
　　御制恭谒
　　三陵途中即目元韵
　　敷徳覃无外
　　诒庥信有徴春膏滋绣甸佳气防
　　丹陵新栁朝烟重层峦逺黛凝
　　銮舆欣赏处摛藻兴时増
　　南苑行宫
　　风飐黄旗巻复舒
　　六龙行处宛鱼鱼
　　离宫朴尚茅茨旧陆海平开雉兎余野草春深花自艳庭槐嵗久叶偏疎去年雪夜慿回首防烛三更治羽书恩晋太子少师恭纪
　　宠命逾涯力岂任六阶宫秩首凝丞频仍
　　恩已铭心切密勿机容造膝承书告笔精师鲁郡表阡文峻慕庐陵【顔鲁公欧阳文忠公皆尝加太子少师见告身及本传】左坊清切承华地十七年来惕倍増【由敦癸丑迁左赞善古东宫官也】
　　德夀寺见牡丹有忆武林水陆寺旧逰
　　数朶才看傍
　　御筵禅房又见露华妍幻来艳景空中色信有香林世外天绣幙金铃离俗韵防丝飞絮证前缘携尊忽忆城南寺细雨轻舟近卌年
　　房山道中
　　村甿翘望
　　翠华临扶杖深知父老心陇麦喜霑三月雨堤杨看长十年阴驱车道坦行相竞饮马泉清近易寻最是行宫春昼永回廊飞絮静沉沉
　　恭和
　　御制射元韵
　　阅射行宫清昼长铙歌新奏靖疆场彤弧载锡功惟懋画的髙悬备岂忘响激鸣髇松吹合影欹高盖栁风凉采薇饮至驺虞节
　　天藻频赓风雅章
　　侍郎沈徳潜
　　予告还里纪
　　恩进呈四律
　　御制赐和内直诸臣同赋应
　　制
　　十载清华歴几官数承
　　优眷接
　　温顔授经身健勤趋直许国心诚再出山【徳潜丙寅请假年已七十濒行　　　赐诗趣其赴阙果如期而至　　御制诗嘉之】分拟飞同栖禁鹤却容闲比出笼鹇耆儒自荷
　　天心鉴喜动同时聴漏班
　　高懐那肯问田庐笔力诗才健有余早厌时趋惊蛱蝶别裁古调掣鲸鱼晩成尚及悬车日宦逹仍如伏案初白髪终邀
　　圣主遇不教长叹夜窗虚
　　星云糺缦世同钦授简常教和
　　御吟尽出
　　瑶编容徧读自缘
　　黼扆爱闻箴文章今日酬知切风雅平生用力深竹簟暑风多胜赏诗筒递处想愔愔
　　不须种栁更披萝书带堂前鳯羽娑车服何心夸里闬烟霞岂为乐槃薖紫团防绮防珍
　　赐寳绘
　　仙毫入睿歌直自汉廷疏傅后将盛事纪
　　銮坡
　　恭和
　　御制御园古柏行元韵
　　宫花千藂艳迎日禁栁万树髙参天中有亭亭一株柏苑丞移植知何年乔柯饱沃雨露泽古貌静抗冰霜顔承光苍栝覆穹殿阅歴时世差随肩陈留底騐南去道赵州莫问西来禅天姿自挺本性直地灵独得生气全腾精欲掩种榆列秉操不羡求桑田无人物色众所易有如蓬阆容散仙
　　天文垂光忽下贲长吟何借杜老传岂惟香叶晩含翠应鉴苦心坚且丹赓飏濡翰穷体物九如愿续宵雅篇
　　四月下浣七日
　　上诣
　　畅春园请
　　安
　　皇太后赐膳于集鳯轩遂
　　御大西门较射因陈马技奉
　　慈驾御楼观之叠上年较射
　　俯用侍郎齐召南元韵纪事恭和四首
　　岑楼髙敞面西山夏凊偏宜水石间
　　仙苑花深端节近
　　寝门昼永万几闲轩开集鳯亲调膳漏转鸣虬早放班马技教陈先命射六钧
　　手御月同弯
　　胜赏清时妙孰当羽林列帜白兼黄　【国朝以镶黄正白正黄为上三旗】神工连破中环的【是日　　上发矢十中其九破的者三】
　　天巧真穿百步扬绕壁
　　旧题镌寳墨纪年
　　新什散奎光共知
　　圣虑持盈切乐府新声谱白狼
　　争呈絶艺比呼嵩【马技多以献夀为目故云】奏巧飞驰我马同俛仰萦回抛玉勒超腾攅簇控雕弓调良孰过天闲骏梦卜还期渭水熊画槛薫风奉
　　慈豫尚余爱日励羣工
　　栁丝罥地拂鞭
　　笑语遥传豹尾前锦舰平移云际树渌波新涨雨余天已收景物归
　　宸藻更为霑涂念甫田麦秀两岐看被陇封章逺近报丰年
　　恭和
　　御制晓行元韵
　　天际初霞迥建标欣瞻
　　秋驾发寅朝悠悠晴展参差斾激激流分宛转桥野旷玉骢驰絶足风髙俊鹘振新翘岩花色较春花艳时有香风
　　辇外飘
　　恭和
　　御制文嘉疎花冷蕋小幅元韵
　　防笔生春扑纸香传来家法玉兰堂却教展巻千山外白露横空塞草黄
　　岩花也自逞幽姿端譲仙人冰雪肌莫道邉关风露冷由来痩骨任教吹
　　纷披
　　天藻势吞江虎帐挥毫倚蜃窗应笑留题四才子分明水调是吴腔
　　庾岭孤山落更开巡檐索笑劝千杯化工巧与添生趣携得琼枝出塞来
　　恭和
　　御制行营元韵
　　千帐拱星营如
　　御路清黄中开
　　法座璧合俨重城列部仍聨署分门各建旌风云入睿想箕毕协羣情甫草宜言狩屏藩防逺迎车攻迈周雅
　　宸藻更天成
　　秋逈苍茫野天低平逺山钩陈肃周卫壁垒静严关风幕千灯聚霜弧半月弯遥云横作带近涧曲如环班马凌晨发明駞向夕闲咸欣
　　声教讫絶塞逹瀛寰
　　恭和
　　御制止顿元韵
　　晨装连日随
　　清跸止顿今朝乍放闲指防白云弥漫处昨来千骑出重山
　　夜聴防防晓丝丝信是晴宜雨亦宜暖翠浮岚妙烘染画师难竞笔端竒
　　列帐参差冒雨开炊烟缕缕透林隈负薪汲水还争出更度前山放马来
　　缭白萦青作快晴晓烟宿雾逐时更山灵巧防
　　天工意博得
　　宸章防笔成
　　恭和
　　御制塞上行围奉
　　皇太后啓驾载览西成有象即景秋晓成吟元韵紫塞秋行爽气清
　　金舆晓发快新晴千村父老迎丹仗万叠峯峦拥翠旌盈尺穂垂珠错落连畴頴实畆纵横风光到处供吟眺御藻纷披取次成
　　恭和
　　御制九松山元韵
　　秀泽全殊列岫童连天一望色青葱欲招鸾鹤来仙嶂疑有蛟龙防梵宫翠葢盘云开
　　辇道寒涛带雨入秋空晓停
　　宸跸披襟处岩际时生谡谡风
　　恭和
　　御制山田元韵
　　应节商颷届蓐收西畴髙下悦
　　宸眸已教碧嶂成圆峤更爱黄云入素秋陈廪高添塲外积新炊香溢甑邉浮从知此日茅檐乐
　　宵旰曽经几许愁
　　恭和
　　御制波罗河屯作元韵
　　行殿清秋曲葢停岚光环绕翠为屏百年藩部防防泽万里邉陲庆敉寜乐奏广筵罗毳幕欢腾夹陛拜珠庭
　　鸿猷逺绍
　　神尧烈雨露频沾塞草馨
　　恭和
　　御制季夏视朝诗元韵
　　曙光遥映彩霞明阊阖朝开值快晴夹陛旌幢新羽卫旋宫律吕古元声香浮
　　御扆薫风度凉袭朝衣宿暑清载诵
　　宸章钦
　　德意期将励翊奉升平
　　恭和
　　御制猎元韵
　　雨沐秋原分外清
　　龙骖大狝喜新晴人从密树林中出马向层峦峭处行两翼箕张森六纛重规壁立拱双旌佽飞献技呈余勇解网深仁轸
　　睿情
　　待围摛藻吐竒芬即目成吟自可欣耳后生风鼻出火行间垂露砚飞云长杨赋就难争捷石鼓诗传迈所闻数获偏教叨
　　赐渥挽强多愧羽林军
　　恭和
　　御制移顿元韵
　　扈
　　跸频移顿山程匝月賖分营依水曲列帜出林斜幔卷朝霜重装经宿雨加柴车分载鹿土灶旋烹茶负贩来成市薪刍各趂家纪行瞻
　　圣藻即目灿云霞










　　松泉集卷十五
　　钦定四库全书
　　松泉集巻十六【己巳下】
　　吏部尚书汪由敦撰
　　恭和
　　御制登兴安大岭歌元韵
　　昔闻兴安大岭上可摩苍天粤自鸿蒙乍判五岳五镇奠方域泄云致雨造化分命司其权秩视三公旅四望祠官典礼自古然兹山杰峙大漠外山经失志莫识其从前
　　圣祖神武烁四表幅员所际逺轶太古先龙沙
　　清跸偶经此武陵果有桃花源神丛奥区尘迹不可到飞黄在御振鬛登崇巅仿佛金支翠旓互摩戛底事沧瀛缥缈求神仙我
　　皇丕膺鸿绪继
　　祖武绍庭上下夙夜加勤防四经大猎横紫塞缅溯遗迹亲举白玉鞭旋御虎帐洒
　　奎藻谓身所厯非仅竹素之传言兴安大岭上可摩苍天前年曽谒五台之净域昨年曽登泰岱之名山应真膜拜岳祗纎云不起净卷兠罗绵兹来旭杲腾跃扶桑外靉叇弥漫倏若千歩帷幙互接连宓妃玉女星軿逺障蔽不比浮邱扬袂洪崖许拍肩金戈鐡马出飞栈鲸波鹭涛荡惊川霓裳羽衣嫋翩玉徽流水俪幽兰苍茫不测厚坤意神竒变幻讵可常理诠无乃效灵酬贶答肸蠁上干
　　天笔勒此炜煌卓荦之大篇不然胡为诘旦遽明霁阳开隂阖殊判焉
　　宸章一读一咋舌屈宋李杜頫首臣仆间云随飞龙綘霄戏巻舒一气交盘旋惟见白榆厯厯举手摘素防玉杵守广寒又见白虎敦园骖金官踆乌皜皜廻晴暄俯视齐烟九防复有九经营旸谷蒙汜耕芝田洞庭窈窕张广乐湘灵瑶瑟廿五弦涂山圭璧集万国葱珩鞞琫垂纷繙
　　神心晃朗大圆镜垓纮蟠际罗其全谈天雕龙陋衍奭昆仑灵宫何侈旃兴安大岭上可摩苍天仰頼
　　云汉章万古长流传
　　恭和
　　御制放鹿元韵
　　长围攓塞云迾骑破朝霿连峯各偃蹇逺势莽鸿絧同声疾以应鼓勇厉乃众叠双快防获屡发矜巧中交颈互搘拄奔突翻倒撞血溅赭霜翎兴酣逸飞鞚恻然轸圣心解严弛法从马蹀未舒足士惋不尽用令严追出防已得少疎纵
　　深仁贷余生有知应感动扈游恢夙闻颁禽荷分供即事陋长杨惇史岂胜颂
　　恭和
　　御制雨元韵
　　秋烟漠漠雨飞时爽入
　　宸襟澹以思山色空蒙千万叠松梢戛击两三枝纎尘不动凝
　　仙仗凉气初添透夕帷向晩晴光开碧落从知为洗月圆期
　　恭和
　　御制雪元韵
　　玉虬夜歕天池水素鬛银鳞谁敌此琼瑶作屑珠解琲飞絮凡言嗤妄比痴云片片去复来雷车填填殷盘回山灵游戏巧作剧素娥忽放清光开长空一洗山骨露广寒彻夜将肥兎絶景端供
　　睿藻吟不借河阳挥绢素
　　恭和
　　御制晴元韵
　　四山积素尽中看更快初晴骋丽观旷甸渐融银草湿穹庐顿解玉楼寒屏开逺嶂拖烟紫城叠明霞映树丹几处丛梢缀余雪蕚华仙子蕋珠冠
　　恭和
　　御制叠前嵗中秋帖子词元韵
　　为爱清光适旷闲松林霜叶半教删　　【驻跸地多落叶松】幔城髙不胜寒处近傍兴安天外山
　　万幕灯悬列宿光峯岚野雾总飘香中天一色银蟾迥端正何劳玉斧匡
　　昨朝滕六逞偏师巧助
　　天工锦帖诗更捧
　　夀巵陈桂醑塞山今日是瑶池
　　玉宇琼阶十二楼平分秋景十分秋万方正进丰年颂社鼓豳歌徧陇头
　　恭和
　　御制中秋日侍
　　皇太后宴元韵
　　献
　　夀当佳节龙沙景倍清长承
　　莱袖舞不奏羽衣声银海三山迥琼楼万里晴金莲共金粟绕幔竞敷荣
　　应节颁宫饼
　　行围进泽麋才陈天保颂又际月圆时挑熟呈仙菓醪香献
　　御巵
　　含饴懽绕膝玉树总连枝
　　恭和
　　御制回銮至张三营行宫作元韵
　　清跸重经五柞宫秋光不与去时同石棱痩露寒峰翠林缬浓添夕照红露警仙禽清昔梦声传征鴈曵长空云林指防
　　山庄近
　　驻辇飞毫境莫穷
　　恭和
　　御制九月朔日回跸驻避暑山庄元韵
　　依然清露浥崇兰
　　云馆幽闲暂解鞍经月风霜囘逺塞浃旬烟景望田盘湖光山色吟邉见暮霭朝岚畵里看回指兴安
　　髙咏处万重苍翠鎻层峦
　　缬绣千林绕碧窗飞泉百道响漎漎崚嶒霞岭孤锤耸迢递云隄夹镜双澹挹秋容开菊圃冷添诗境忆枫江佳辰况复题餻近应得
　　飞毫兴未降
　　恭和
　　御制山中杪秋元韵
　　絶胜清凉境天然旷奥兼云移窗巻幔波定镜开匳防谷风林宻平坡露草尖羣峰如抹黛刻画见重帘领畧山中趣随时爱景光况逢秋杪正对晩花香寒薄添新夹岚深罨夕阳行吟
　　清兴逺丽藻满文房
　　恭和
　　御制暖元韵
　　晴晖蒸暖入轻衣秋塞妍和自昔稀应念雪风饕絶漠特回阳律煦行帏岁丰有喜人偕乐
　　恩厚成春气弗违烟火万家通万里
　　鸿钧在握正衡玑
　　恭和
　　御制廻銮至喀喇河屯元韵
　　鸣禽上下近文轩驯鹿成羣傍涧奔一水潆洄开月鉴沿阶苍翠蹑云根晩花趂暖香偏馥老树经霜叶仅存最是稔秋多乐事民忘
　　帝力更何言
　　恭和
　　御制入古北口元韵
　　揽胜方知设险工北庭车轨此来同去看秋塞连畦黍归及霜林满谷枫云防棽丽行作队骅骝蹀躞气争雄清时尉原无外
　　髙唱三侯轶大风
　　恭和
　　御制村行元韵
　　塞山廻复厯髙寒赤县逶迟眼界寛
　　尧壤即今行处是豳风何待畵中看重来满目堆珠颗两度当头转玉盘排日纪程
　　天藻富几番赓和到更防
　　恭和
　　御制山居元韵
　　名山到处足神娱况复深秋景特殊石偃髙低都皱痩林分逺近不糢糊窈深缭曲诚工矣外骨中肤亦信夫不是仙真谁得到膏车秣马肯相呼
　　恭和
　　御制天成寺元韵
　　精蓝据胜俨名园藓防遗碑迹尚存虎豹踞林摩石脊虬龙破壁走松根参差众籁摇空落戛击繁声过雨喧自是天成好图畵不须公案为重翻
　　恭和
　　御制云净寺元韵
　　灵区开净业香界俨诸天重演三车法还空八识田松泉叅梵唱岚霭接罏烟遍扫岩间石题诗待纪年
　　恭和
　　御制敬题夀萱堂元韵
　　天辟名山敞
　　御园堂开东岭气常温夀峯髙拥千章柏瑞露长滋百叶萱石上松盘龙蜿蜿阶前苔印鹤轩轩承
　　懽兼备游仙胜蓬岛瑶池讵足论
　　恭和
　　御制池上居二首元韵
　　泉脉縁山引便开池随地曲仍圆半江緑剪屏间畵一片青涵镜里天风过縠纹重防防雨跳珠防细涓涓吟情逺畅元无别乐水从知
　　圣性渊
　　虚白轩窗眺览便空明交映月痕圆一杯谁泻沧溟水万古仍通小有天习坎便应敷逺润朝宗端不让微涓诗家漫诧香山句
　　学海何能较广渊
　　恭和
　　御制游东甘涧古中盘诸胜即景三十韵
　　兹山故多竒深秀展
　　清眺自非穹览周安得综众妙登陟虽云劳所得足偿报举足凌青苍诸峯防孤峭东西两甘涧髙下凭取道山僧强好事随意各置庙东临抚长松支离非一貌西望横乱石混沌本无窍仰瞻青冥巅定光昨曽到塔影摩重霄月镜挂灵峤于焉振衣领有若据堂奥絶顶固空旷层折排险隩飞云时往来或露或防冒青莲惜未至佳句谁能造却怪陈拾遗蓟邱何足较显晦当有时韬隠谢探斆千载待
　　宸游飞毫摅古调
　　奎章云汉倬
　　寳翰岩崖耀谷神契真诠山灵定含笑始知
　　仁智心天与从所乐嘉肴饫芳馨甘醴酣满釂含咀味愈出向似弗及料天成与万松熟游増窅窱中盘此重来金碧映岑窔赏防信前因济胜敦夙好【微臣】扈清跸宿顿车屡膏可望不可即深负林泉诮那能凡骨换莫写名区照赋惭天台孙诗矢巻阿召他年广图经赓歌才纪要
　　塞上纪行和张宫赞韵十二首
　　扈从亦云屡事往每自失万景在目前过百不记一泛览随辇作夸舛多匪实刻画恣冥搜爱此凌云笔防马望邉城千山萦一线林开豁无际云起划中断低昻分向背所厯颇易缅思版筑初哀哉民力倦塞柳尚含绿塞山亦已苍中有万顷田黄云绚秋光晓行露方漙袭袂禾黍香惠此游牧俦甔石赢黄粱旗翻朝旭红马踏暮霞紫草枯兽正肥雄心良足喜湖山事冶游春艳桃李人生各有适母为强相拟后车续前车扬鞭竞追逐而我独徐驱为赏众山绿轻辕卧歇獢髙箱载麂鹿因之念老农接轸敛新谷宿草翳陈根坟起径尺许托生邃古初沮洳固其所失足浊水泥颠踬戒徒旅岂独叹劳薪骏骑亦神沮彻曙照幕灯荧荧緑如豆髙低散满谷疎宻乱列宿连緜匝郛郭平逺胜郊囿怪底岚霭浓万灶晓烟凑驱车掣骆駞縁岭善疾走侏类鼯猱皮衣不掩肘此来叨
　　厚锡并塞四十九围塲经月功勉旃力抖擞
　　南山熊防掌北山虎负嵎
　　天威殄残暴一发落爪须草间狐与兎细安足诛更闻纵麏麚吁嗟颂驺虞
　　臃肿塞山木千年倚岩隈丁丁樵斧响担荷去复来太息谢庄生寓言恣恢恢全生属有幸奚问材不材负贩列行防灯火喧夜市载路螘相属随营日转徙虽工竞刀锥端頼供薪水卫士谨谁何慎勿扰及此戒装当七夕良宵倏三五心慵乡梦断老去诗味苦赓歌愧衰孱寸寸挽强弩绮才余笔力相朂事汲古
　　题裘宫詹使浙集
　　龙沙冰雪照清顔使节新从禹穴还万壑千岩看不尽仍教饱看塞垣山
　　剪烛氊庐细字明品如菊淡格梅清赏心游目浑难给也似山隂道上行
　　初日芙蓉映水红清宵梦断白堤东牵人乡思天机锦中有西湖六月风
　　恭和
　　御制十月八日雪元韵
　　应时呈上瑞严令转繁华鸳瓦看初集鳞塍景倍嘉霏霏纷委积漠漠逺横斜赋质初无滓潜形爱掩瑕寒生江上钓春先【去声】岭头花高卧门空闭幽寻迹旋遮战诗矜鐡叶入畵防山茶【畵家作雪景多以朱包山茶花映之】最是占三白勤农喜莫加
　　友人以杖索赋漫题一律
　　太乙青藜卭竹枝酒钱挑得恰过睂携防花径莓苔滑倚向柴门夕照迟逺道雪霜当健仆衰年筋力付童儿纵然得力难抛却入手先思放手时【原作终有临岐放手时刘延清总宪改定此句】
　　灵珀诗十二韵应
　　制
　　偃盖龙鳞老蟠根蕴茯苓丹脂凝露液金骨孕烟扃正色逾蒸栗晶光炯摘星虎睛呈异寳虹彩曜精灵径寸菁英贮虚中秘象形舒荣滋蓓蕾孚甲植钗葶阳长花旋放隂生叶渐零知时符大化应发长青刻镂何能肖摩挲昔未经名应标瑞牒珍合荐
　　彤庭毓粹徴天巧涵华表徳馨仰邀
　　宸藻丽尧陛协仙蓂
　　恭和
　　御制题王诜烟江叠嶂图用苏诗韵
　　石渠万轴云中山锦贉坐展霏苍烟烟江一巻最超出羣山回合云悠然眉山心赏挥妙笔随地涌出万斛泉世人见诗如见畵不数王裴酬唱图川流传屡劫不终閟完璧宛呈
　　黼座前
　　兴来洒翰一追和珠玑万颗落九天坡诗粲粲丽五纬讵与曦曜能争妍从兹寳绘益増重虹光百丈起研田风流逺溯元祐盛厉禁还惜宣和年弇州考证博且覈漫以短长肥瘠评婵娟取多用宏贵公子兄事海岳弟畜携龙眠姓名附见足不朽【见苏轼寄王诜诗序】何况金丹一防平地成神仙生不并时致三叹却从艺圃聨良縁千秋精鉴有定论稽首伏诵
　　乾隆篇
　　恭和
　　御制示四川总督防楞元韵
　　绥邦合奏屡丰年驿报京坻自两川
　　帝徳好生长灌燧
　　皇风布化静鸣弦吹豳饮蜡成巴曲锸雨犁云种僰田荒徼常勤
　　宵旰念盈寜长此待旬宣
　　恭和
　　御制赐大学士勤宣伯张廷玉予告诗元韵
　　入禁荣传丞相车
　　眷留元老借匡予致身义重风廊庙全节
　　恩深动井闾三月莺花
　　回跸万行烟桞挂帆初归装何事烦频检邺架牙籖满
　　赐书
　　恩华两世古谁过钟鼎文章总不磨纶阁家风荣遇重词林盛事
　　圣朝多赐园乔木添新防媚笔春泉接逺波【赐金园中有媚笔泉】况有肩随夸二老扶鸠迎笑乐如何【大学士弟廷瑑予告在籍】温语曽教就第宣
　　赐诗徳意更殷然九天传和
　　云章贲八袠重看昼锦旋望
　　幸预知燕国早呼嵩还许潞公先纪
　　恩感遇应成帙岂独明农课稻田
　　恭和
　　御制示大学士勤宣伯张廷玉元韵
　　眷厚曽无不尽辞
　　隆恩重志
　　鼎湖悲典崇爼豆名全矣像绘丹青遇过之【宋制佐命配享之臣皆绘像于庙廷】七字
　　诗荣藏左劵十行
　　诏比纪功碑堂廉盛事敦耆旧专美寕惟一徳伊【大学士伯鄂公同受配享之　命】
　　恭和
　　御制福字诗元韵
　　朱笺洒翰洽臣僚
　　福泽先从令节昭云日丽天光照耀龙鸾回肘势腾超捧来
　　秘殿当晴昼悬向髙楣庆嵗朝共仰
　　一人宏敛锡心传八法继
　　神尧
　　应
　　制恭祝
　　圣祖定妃太妃九十夀诗
　　蘐荣瑶岛迓祥光婺灿星潢应夀昌瑞纪彤编辉寳册云腾
　　奎藻介霞觞年周花甲余三袠闰阅梧阶近五章【算家以十有九年七闰为一章】绕膝承懽緜福履春晖朱邸庆方长
　　题椒花挂屏应
　　制
　　寳胜迎年启灵花应节呈酒香开夀宴防缀焕华楹蕃衍徴诗句馨寕叶颂声从兹岁时纪万禩荐嘉名
　　题刘防葊少司空镜影图
　　写出谁分照与真芳兰竟体识斯人瀛洲图畵已千古颍水须睂散百身鼎鼎相看少壮老如如难释影形神冰轮静对呈心相个里原无一防尘【君自题有和陶形神影三诗】
　　除夕
　　笑把□防又一年迎新节物任纷然太平竞写宜春帖利市先分压岁钱去日风光凭指数故乡书信剧情牵家人相戒聼朝漏爆竹通宵紫陌阗
　　庚午春帖子词
　　金掌融晴雪云韶奏
　　玉墀升平多
　　庆泽瀛宇乐雍
　　庚为刚健恢干徳午象文明丽日华一气鸿钧符景运东风送喜萃
　　天家
　　防缕青旂淑气迎阳和到处啓勾萌华封竞献
　　三多祝先聼台懐
　　万岁声













　　钦定四库全书
　　松泉集巻十七【庚午】
　　吏部尚书汪由敦撰
　　元日
　　朝元车马集长安紫陌宵严雪未干黍谷乍回三日暖【前二日立春】条风犹送五更寒
　　銮舆豫动民依切蔀屋讴歌
　　帝泽寛日奉
　　温纶符泰运贞元相续镇无端
　　新正二日
　　乾清宫侍宴恭纪
　　紫殿元辰秩广筵
　　法宫重荷
　　渥恩偏春风乍转双蓂秀韶律先舒百卉妍【是日演百花春剧】九有嵗华调玉烛一堂喜气洽
　　瑶笺小臣忝窃叨荣遇拜
　　赐欣歌既醉篇
　　四日冒雪入署斋宿晩晴见新月
　　泥融九陌净车尘好事天工巧鬬新鸳瓦平铺千片玉鳯楼斜挂一钩银交光更待莲花炬引兴谁倾竹叶春莫为清斋耐岑寂却教景色故撩人
　　人日
　　祈谷陪
　　祀恭纪
　　夹道红灯
　　玉辇行
　　祈年夙事戒先明燎罏光映同云合翠幄香浮宿霭横雪防六花呈瑞色人当七日应懽声从知肸蠁能昭格万井丰登百室盈
　　相风乌和张宫赞韵
　　髙处谁云独立难八风随指许频看岂因旋转烦机索何待飞翔借羽翰华表月移孤影直金茎露浥晓光寒前驱曾记髙车驾【宋以前仪卫有相风乌轝】迥絶飞埃帐殿端
　　晓起
　　紞紞鼓三鼜喔喔鸡初鸣驺铃逺传呼街卒呵夜行髙枕梦方酣闭户寂无声时见阛阓中门罅篝火明碓粟杵砰防弹棉弦铿鍧问渠胡为尔给求务储赢攘攘九衢众日事衣食营力作倘勿勤何以厚养生通功获所欲取携靡有争饥寒不自恤博此锱铢轻夙兴执恒业急如赴严程因之念窳惰怦怦黙心惊
　　下直舆中见新嵗车马往来之盛有忆乡风偶占二律
　　到处门庭爆竹声新春展庆趁新晴逺年亲串通懽笑出塾儿童谨送迎月影澹交灯影密梅香浓入酒香清山村那识金吾禁五夜熙乐太平
　　春帖排门信手裁村醪待客劝三杯牧童爨妇新衣履小榼轻筐熟往来剪纸剔灯山市閙雕防髹案众防开卅年乡梦长安道马足车轮十丈埃【聚族而居以防事为公所谓之众防】赐灯恭纪
　　华灯割鲛绡兰膏扬彩霓宝葢缀流苏四照光的皪鸟翻枝欲动蝶宿露犹滴颁从
　　玉座傍流影辉素壁忆昔读书窗佛火伴岑寂廿年守寒素春市不自觅频年亦何幸屡拜
　　九天锡星毬玉珑玲宝网珠羃防多惭室庐陋过分増悚惕围坐语儿曹为举向所厯
　　恭和
　　御制上元灯词元韵六首
　　紫霄璧月照龙鳞仙苑银花树树新博得
　　慈顔多喜豫珠聮宝宇万年春
　　列缺施鞭雷始奋烛龙衔曜蜯初盈九华妙鬘当空见五色牟尼大地明
　　琉璃香界光明佛绛节层城曼夀仙贝阙虹桥随涌出青鸾白鳯接聮骈
　　榆灿星垣连碧汉莲开华井拂彤霞九衢懽笑春如海绘出
　　皇都景物嘉
　　辑瑞凭将旧典论法王佛子尽防
　　恩特教革鞜侏使也聴钧天坐绮轩【时凖噶尔使臣至　特命预观西苑灯大之盛】火树鼇山足赏竒玉禾芳甸更葳蕤纵饶五夜时行乐莫释经年
　　宵旰思
　　十六日
　　正大光明殿赐宴恭纪
　　三度彤庭叨
　　锡宴上元
　　仙藻许重赓艳阳放暖春犹浅璧月仍圆雪乍晴赑屃六鼇图阆苑雝喈双鳯叶韶韺
　　宸懽自爱耕犂润岂为班扬有颂声【是日与宴者二十人自大学士而下词臣内直居多】
　　侍宴即席恭和
　　御制元韵二首
　　开嵗频叨侍
　　御筵
　　恩晖稠叠庆昌年万方喜气聴讴颂一派和声入管弦黼坐近瞻天咫尺华灯交暎月团圆
　　宸襟浩荡
　　云章丽沧海词澜滙百川
　　屏间无逸厪先知雪润青畴喜莫涯珥笔敢希华蕚句飞笺重效柏梁词【是日先命聮句】昭苏甲坼阳成泰绘绣山龙午向离计日
　　六飞行布徳春台景物正熙熙
　　落灯日雨雪交作
　　密室帘垂宿暖蒸纸窗隂重薄寒増亷纎已送浇花雨断裂全开带雪氷老去流光怜荏苒少年狂兴尚飞腾青郊正待耕犂动莫怨匆匆过落灯
　　由郊园进西便门雪中作
　　雨丝雪片入帷轻宛记前山曳屐行春水忽添桥欲断緑芜新长路将平香浮篱落梅花瘦味浅村醪竹叶清底事笋舆奔兀兀烟林深处望严城
　　雪中入署开印
　　鎻印俄云启官程赴诘朝路长泥滑滑寒浅雪瀌瀌尘案文书积
　　新恩雨露饶祥刑频布徳贯索防芒消
　　送陈可斋总制两广
　　防龙翊运赞
　　垂裳台曜新移镇海疆交广遥霑郇伯雨东南近接召公棠华灯曲宴承
　　恩泽貂帽重裘带
　　御香拜
　　赐濒行应有意春温徧被烛明光
　　频年聮佩直
　　形廷待漏筹边事事经路滑晨趋螭陛雪霜严夜戴鳯楼星呵氷草奏肩相亚剪烛飞书笔不停重去防辕聴鼓角清霄谁撼閤中铃
　　氷铁棱棱照髩顔岭梅清絶万重山珠江光气通三岛贾舶帆樯控百蛮水底石涵鸜鹆眼海南香爇鹧鸪班瑰竒莫漫称难得淳朴看移薄俗还
　　悃愊无华汉代规百城风偃下车时行聮鸿鴈迟孤影栖愿鹪鹩穏一枝制锦无才惭郑虎鸣琴重幸值钟期【舍弟戊午出公门今为属吏】天涯手足牵情切珍重歌骊敢及私
　　连雪不止偶作
　　积隂连五日雨雪昼夜并霏霏止复作弥望径路平没骭车辙泥跬步不可行泽国苦漏天往往径尺盈北地苦春旱飞埃入轩楹今春浃旬来防见霁色明阳和气已动隂凝力犹争过多良可虑抑勒方抽萌有如哺孩提伤饥疾易婴何当扫昏曀杲旭放快晴趁此土膏润剡耜及早耕
　　直庐聴煎茶声
　　瓶笙静忽鸣长伴西清直谡谡辨松声摐摐觇火力竚浇舌本干先试耳根食清课饬中涓坐移莲漏刻
　　恭和
　　御制汉柏行元韵
　　嵩阳书舍两株柏杰干攒柯世无比朅逢
　　时迈一经过吟赏摩挱情不已逺从炎鼎纪春秋幸脱郢斤量尺咫苍根入地知防何黛色参天今尚尔一株轮广更崛竒鬼守神呵离劫燬天风吹出鸾鳯吟化作嵩呼声满耳写意真穷造化工传诵旁瞻叹观止之而健张森古纸坚皴细入露密理岱宗秦大夫淇澳卫君子同调亦各成其是嵗寒之操宁譲彼
　　题钟馗夜游图
　　深林摵摵惨不开隂风袭肌旋复回肩魁睛突髯于防羣鬼献技媚老馗两两前导执旌斾荷殳持矛提杻械功曹緑袍裹冠带輶车四望拥髙葢竪发上指角觺觺诡形幻状吁可怪偏工逢迎巧先防老馗指挥意殊快人行不到境深阻若辈招邀此间聚啾啾悲啼诉愁苦纷纷戏博竞跳舞沙场锋镝知防何沟壑尫赢那能数有啸于梁气相召乃瞰其室或敢侮抚掌揶揄穷未送潜入膏肓疾成蛊忽来忽逝乍有无张弧脱弧安所睹神巫桃茢祓不祥熊皮金甲戈盾扬九门乘春事磔禳辟除隂慝逺伏蔵物不疵疠民乐康幽明殊途杳难测画师变相何从得獝狂郁垒久失职老馗何辜沦鬼国康庄白日不肯行偏爱青枫中夜黑
　　寄内弟查溥公
　　外氏富羣彦君才政自超壮游翔碧峤逺志薄丹霄老辈心俱折平生言久要岭云千万叠相忆路迢迢童稚情亲切依依四十年青灯书閤夜防服画堂前落日秋潭暮孤城春树烟旧游那更续回首一凄然清真敦夙好风雅展新图龙剂珍家制鵞书爱手摹砚花青翡翠笔格紫珊瑚暇日多酬唱挥豪兴不孤芳讯时能寄瑶笺满箧中连枝懐棣蕚旧雨聴梧桐池草滋新秀庭兰茁防丛北堂方展庆翘首向东风
　　恭和
　　御制恭奉
　　皇太后西巡发轫京师即日得句元韵
　　香界迎
　　銮辂青郊肃羽旗日边
　　清跸处春省耕时亥字耆年问【途中老人皆防　　恩赐】来牟保介咨中春才合朔比屋庆蕃厘土润耡犂快途长车马迟景光供
　　睿赏一一入新诗
　　恭和
　　御制良乡行宫作元韵
　　右辅离宫开宿顿初程赤县冠图经春来广甸寻无迹氷泮卢沟去不停大块文章惟本色
　　化工笔墨有余馨望中席帽当年路林外依稀长短亭
　　恭和
　　御制习射元韵
　　迟日开
　　行幄平郊逺设□
　　余功明鹄正妙技拟猿号
　　圣智非闗力
　　身先肯息劳遗踪记飞将饮羽讵称豪
　　恭和
　　御制赐唐县民刘永夀一百五嵗诗元韵
　　畿甸鸣鸾未匝旬近光一叟瑞骈臻重来健尚如前度上夀天教祝
　　圣人宅里早看标绰楔扶携端不借蒲轮
　　瑶笺为纪承平庆锡福从知徧兆民
　　恭和
　　御制阅本元韵
　　行在封题计刻驰披从
　　帐殿厪来咨之纲之纪闗民瘼如綍如纶仰
　　睿思万里封圻归
　　朗鉴
　　九天雨露恵嘉师宵灯昼漏无留牍长奉
　　良规奕世贻
　　恭和
　　御制台麓寺有作元韵
　　穹窿五鼎列五方一度龙泉即其麓回蟠百里横众岭侧者为峯深者谷相轮梵网各标竒一一化城谁所筑气寒路僻少人至氷磵常封白云宿舍利腾光灯耿耿真容示现神穆穆是文殊即无文殊莫悮盲参口头熟应真五百何处来也似打包礼尊足法王曾记
　　圣祖朝鳯盖鸾旂映乔木五年两度奉
　　安舆即事绳其昭
　　嗣服山灵迎
　　跸快雪晴长为祗林纪
　　仙躅
　　恭和
　　御制白云寺小憩元韵
　　众峯回合白云栖胜境重邀
　　天笔题雾气重添烟树暝钟声遥应谷禽啼清泉説偈谁聴者积素披图亦绚兮若问狮王方便法飞行不假蹑层梯
　　恭和
　　御制命张若澄图镇海寺雪景元韵
　　名山如名人觌面初不竒遇事一吐露妙绪时纷披苟非值真赏曷足语于兹清凉古胜地灵迹释典垂宸跸今再至嵗二月维时一望灵鹫峯同云缭绕之朝来散六花到眼光陆离中岩揭宝坊佳景要聚斯琼囿森瑶林不着纎尘缁恍忆去年秋大猎兴安陲山祗黙效灵素旄间翠蕤洒道铺玉屑迎
　　銮不遑迟曼殊亦神通天龙合掌随岂用作公案应借供
　　新诗侍臣擅能事淬翰临清渠奉
　　诏继难兄肯数河阳熙信手拈不尽凡笔那许窥画禅参指要名理穷言辞得游戏三昧稽首人天师
　　初见道旁杏花
　　千林积雪拥台懐七日经行去却回一过龙泉才防里杏花已报五分开
　　麦苗初放桞抽芽处处锄犂景色赊不是
　　六飞勤省幸何因来看道旁花
　　朝来细雨怯东风靥晕还须嫩日烘却笑轮蹄纷蹴踏无心坐赏树头红
　　恭和
　　御制瞻礼菩萨顶有作元韵
　　宝刹层层俯众峰笵金应现礼慈容中天梵呗随风落初地炉烟挹雾浓鹫岭岧嶤开净域螭碑赑屃仰仙踪春晴又值
　　回銮近万帐遥聴五夜钟
　　恭和
　　御制回銮即事元韵
　　云端巻
　　幔城回望列峥嵘山色变昏晓春光时雨晴雪飞迷玉勒风劲拂华旌
　　亲厯知名胜因之有定评
　　恭和
　　御制见杏花始放元韵
　　三春花栁纷争先红杏一株山店前征途厯尽氷雪境见此眼豁重流连江南社雨花信早飞来燕燕催春老平分绛树入新烟半掩緑芜临古道绣错村郊
　　辇路赊墙头溪尾暎明霞应将望里千番锦散作毫端五色花
　　恭和
　　御制闻京师得雨志喜元韵
　　首涂出
　　皇都氷泮泥沾轫冬春足瑞雪圻甸溥霑润行行燕晋郊青防渐交瞬潜滋生意繁发育神功迅老农最知时力作朝夕趂昨来雪复零旋喜薄晴嫩连朝兖豫疆飞牍奏分寸田事既可欣行旅亦无闷五风十日雨时若占有信和防首善区汜濩元气奋志喜绎
　　宸章格物徴至论学稼恧微臣课绩谢田畯
　　恭和
　　御制回銮至保阳元韵
　　滱水城边日载阳
　　回銮小驻答时光褒忠字挟风霜气劝学诗传翰墨香讲舍池清临浅碧营门地敞试飞黄扶携共庆瞻天日布泽端知
　　睿虑长
　　恭和
　　御制题旌忠祠元韵
　　阶前松老作龙鳞名姓犹悬日月新抗疏光张自有胆锄奸宁顾不訾身长编汗简千秋事遗像传芭万古春仰诵
　　宸章扶世教九原谁与惜斯人
　　恭和
　　御制白洋淀水围元韵
　　教战陋昆明湖光万顷平沿洄开逺阵聮络防前旌涛涌鹳鹅势烟飞霹雳声风云多变态指顾望中成
　　恭和
　　御制喜雨诗元韵
　　经旬伫蒸云尺寸竞前却长风鼓其力负势互强弱大田方赋功老农有权度
　　皇衷恒先忧闵雨切忧灼为惜三春膏计日足斟酌青畴事耰耡霑溽利东作迩者期稍愆麦收虽不恶飘洒仅亷纎安得泉注壑蓄久气乃通一夕快盘礴甘防沃良苗余泽徧草药从兹日滋荣转瞬腰防获惟当属望殷益觉及时乐回较未得初相去竟何若因之悟物理迟早徒纷攉祈请谅非术补救未可畧
　　天心黙转移谁能窥管籥
　　仙毫滴余润浓隂尚垂幕所希际寰海逺近无厚薄
　　赠曹劒亭舍人
　　云间才子气如虹八斗才髙赋笔工吟取鳯凰池上句当阶新药正翻风
　　方明属御古兴州砂碛氷霜塞上游短后一鞭驰絶足真看蹴踏万骅骝
　　朝朝槖管值西清飞檄千言防笔成尚有余闲消永昼乱蛙声杂读书声【舍人近有五言五章以日长如小年为韵】
　　题陈雪园读书吾庐图
　　岂为撑肠猎五车笑君结习未消除白云退直无多暇还向梧隂读我书
　　一襟氷雪絶纎尘枕葄端知意味亲毕竟致君原有术庙堂正用读书人
　　良乡迎
　　驾回至长新店日已及暮入广宁门漏下二鼓矣即事
　　偶成　　【驾幸中州以典顺天试未预　　扈从】
　　眯眼黄尘落日遮拟投旅宿当还家马蹄倦处寻空栈鴈影孤时卬浅沙【同人皆先归行装亦早发欲留不得】心逐双轮行荦确路悬列炬认横斜老来岂恋团圞乐直为明朝翠华
　　恭和
　　御制咏宋砚元韵
　　绨几挥毫心手和宋时尺璧借诗磨带云石作龙鳞片防水珠含鹆眼波陶氏早传毛是友仙家漫号墨为娥金声玉徳光华烂巨海澜回
　　帝作歌
　　恭和
　　御制题梅竹双清图用王世贞题吴仲圭王元章梅竹
　　合巻韵
　　春从何来来自砚沼北
　　天机盎溢无停息一枝斜出数叶分直压万树寒香千亩碧今年
　　清跸巡中州诗篇画巻
　　宣示回辇后顾瞻淇澳经广平武公唐相堪尚友携将双清宝绘展翫凡防旬萧森具标格洒落余风神不数海粟但赋十八公云涛戛击苍龙鳞
　　至人游艺自得象外趣宁独铺琼屈銕妙逼真不作空庭月影长百尺亦不作繁条乱蕊疎篱侧一天氷雪贮清襟万古乾坤有生色
　　化工防染众彚春専家独擅奚足论洋州一派记墨君石湖谱牒徒纷纭旧闻合作曾入弇州书画簏想见幽赏髙吟行绕屋长篇转韵精品目却笑瓦砾抛来能引玉麦光径尺
　　墨彩敷鲜腴通神入圣如斯夫惜不令弇州仰瞻是诗与是图惊喜赞叹当复何如乎益幸元章仲圭絶诣道不孤
　　除夕过刘延清大司寇观所蔵砚
　　刘公嗜古蓄佳砚重之不啻琮璧荐又如窈窕贮帘栊未许寻常轻识面今夕何夕嵗云徂从容散直日未晡余闲乘兴走相觅事虽不急良非迂晴牕罗列露精气大小异形产异地黄龙翡翠徒区区未若青花尤滑腻器格要难脱凡近祗似新妆鬬时世露雯白理直且匀审象甘蕉诚有谓吾州龙尾金玉质不独罗纹始称贵澄泥唐制最淳古却爱郑公真媚娬潘家都尉宣和古渥顔未免讥伧父石交更有朝天岩曾向风檐共辛苦人生适用乃足珍和璞莫谩夸琳玢纷纷谱説多失真当前晤对臭味亲况际嘉防甄鸿钧六街车马物象新我亦尔尔非无因借君半晌摩挱意为洗经年眯眼尘
　　辛未春帖子词
　　六字行春令三阳庆履端尧蓂开九荚辛嵗献辛盘长乐宫筹海屋添紫霞青管簇琼筵欲知
　　爱日天家永正值璿衡纪闰年
　　青旂出震为乘阳湛露光风载路长花鸟喜迎
　　銮辂近豫排春色满江乡














　　松泉集巻十七
　　钦定四库全书
　　松泉集巻十八【辛未】
　　吏部尚书汪由敦撰
　　元旦五鼔入直恭录
　　御制元旦试笔诗敬成一律志喜
　　元防嘉辰聼漏时西清秘直喜先知重光世遇重光嵗第一人吟第一诗蔼蔼香烟帘外合霏霏瑞露笔端垂万方
　　锡福同称庆染翰叨荣事事宜
　　恭和
　　御制恭奉
　　皇太后南廵启跸京师近体言志元韵
　　凤纪重逢嵗在辛鸿仪连举重敦伦
　　祈年夙戒精禋达揆日旋看
　　法驾廵羲象省方行地观
　　瑶图添算自天申
　　大安亲奉娱
　　慈夀
　　温诏覃敷恵兆民广甸青圻开
　　帐殿庄衢防仗肃勾陈初程星月花灯夜一路山河锦綉春梅为催诗经月待溪看罨画逐时新
　　天章神到如泉涌槖笔多惭属和频
　　恭和
　　御制闻山东得雪元韵
　　雪满郊坰直到齐喜邀
　　睿赏入新题一年好景无过此三白休徴益信兮青岳望中余霭积
　　翠华临处众心徯
　　天公为报农祥庆用慰
　　宸衷感旧凄
　　恭和
　　御制赵北口行宫作元韵
　　北地烟波濶深春物象妍今来冰未泮顿觉景殊前贝阙银防界珠宫玉镜悬好留明媚色更试水围船五夜酬佳节灯花照眼明
　　御营排日赏韶景逐宵评星斗流光灿鱼龙起蛰惊为占丰稔庆农事剧闗情
　　恭和
　　御制燕九日观灯元韵
　　落灯时节晩烟浓转觉青郊气象融喜报麦秋盈尺雪早催花信几番风火莲竞吐千枝焰仙杏虗传十里红【地名红杏园】
　　行殿初开逢胜赏从知佳节上林同
　　到处迎
　　銮乐意浓太平有象发春融行宫仍见溶溶月高烛犹烧嫋嫋风仙迹尚传云滃白【燕九京师旧俗也相传以为长春真人邱处机得道日白云观逰人最盛】农祥应喜粟陈红瞻云岂独应酬节望幸懽心逺近同
　　恭和
　　御制晓行元韵
　　树缀琼枝路界银曙光遥映雪光新灶薪残火犹含湿岸栁柔条未放春早晩农功占物盈寜民气惬时廵玉鞭不避冲寒出端为村郊鼔腹人
　　恭和
　　御制入山东境元韵
　　烟树苍茫度广川南来斥堠判齐燕入疆为问东西郡隔嵗全收上下田岱色平分千岭雪野光初散万家烟厐眉老叟聴传説宛是
　　仁皇驻跸年
　　恭和
　　御制恭依
　　皇祖南廵过济南韵
　　羽骑骎骎厯下城重瞻
　　清跸慰羣生百年休养民风乐二月时廵物平劝课惟时勤力作葢藏宜裕善持盈自縁
　　雨露霑优渥马首纷披瑞霭横
　　恭和
　　御制过泰山恭依
　　皇祖诗韵
　　东风载斾循山麓遥望云峯最上头岚彩霏霏天际巻烟光漠漠树中浮登封那用徴三古纵览应教隘九州防俯沧溟看初日东西百丈小淹留
　　山前揽辔疑迂往马上翘观屡举头未了青连平野合防空黛逼逺天浮漫传秦汉坛邉树谁见禆瀛海外州防度留题宸翰在荣光长与翠屏留
　　恭和
　　御制渡汶水元韵
　　路转青齐过汶津微黄未放栁条新轻冰似怯虹梁压余雪浑如画手皴蔼蔼当空云影霁熈熈入望物华春宸逰亲揽丰盈象乐意相闗自有真
　　恭和
　　御制望防山雪色再成元韵
　　岱宗南去数峯同缟缬千林入望中一色平云连朔野半空浮霭防东防马头遥指盘盘路旗尾犹吹猎猎风法祖勤民清跸驻村村童叟颂神功
　　恭和
　　御制郯城道中元韵
　　辇路新荑未放尖春行随处试吟拈嶅阳宿霭迎飞斾羽畎轻岚入赭幨夹道枣林多旧植防家茅屋爱新添祗怜征客衣裘薄难禁霜风到晓严
　　恭和
　　御制恭依
　　皇祖示江南大小诸吏诗韵
　　圣人居九重动念周垓陬稽古肇时廵民瘼为新剖江表驿程遥望幸良已久仰惟
　　仁皇年六举恵黎首我
　　皇勤继述安舆庆
　　王母尤殷咨牧意最重在南畆衣食计所先蠲恤时恐后余三筹葢藏惟百慎职守青衿戒佻逹赤子敦孝友淳风比羲轩防长耆老夀勉惟良股肱
　　明训罔或负
　　恭和
　　御制宿迁道中作元韵
　　下相城邉
　　御辇廵濵河跸路不惊尘民贫寜免嗷中泽俗薄何能洽比邻所頼抚绥先事偹更叨煦妪
　　沛恩频即今道左扶携者总是
　　皇仁再造人
　　恭和
　　御制见新耕者元韵
　　一夜氊庐聴雨声悯农遑恤旅人情此间常厪为鱼患尔日欣看叱犊耕归及麦登应早获勤先穑事冀秋成南樯北辙交承处荷笠扶犂与细评
　　恭和
　　御制赐沈徳潜元韵
　　碧山乐志防经春
　　圣主优嘉意更亲江国风光専付与词坛耆宿羡完人身轻偏耐穷探胜律细尤能力去陈捧得
　　宸章来鉴曲荣光长自耀松筠
　　恭和
　　御制清江浦元韵
　　清淮直注大河濵永奠平成
　　圣迹新衔尾舳舻从利渉骈肩薪竹悯劳人平沙春浅青铺草逺渚风轻緑泛苹最是淮阴西埭路金堤巩固亟垂询
　　恭和
　　御制塔湾行宫恭依
　　皇祖诗韵
　　寳级金轮拥鬘华帆樯近岸列如麻鴈堂香绕三千界雉堞云连百万家潮起夜声步月雨添春色广陵花自是
　　诒谋昭俭徳阊阎渐识戒骄奢
　　恭和
　　御制天寜寺小憇元韵
　　梵宇云邉披宿雾春寒隄栁未全舒贝多旧志神僧迹兰若长留太传居鼔角无声叅佛谛衢謡有颂爱民誉风光到处供懽赏
　　飞藻从无片晷虚
　　恭和
　　御制渡江驻跸金山元韵
　　长江天堑久恬寜
　　凤艒平移爱始经元气混茫浮日月天风浩荡御仙灵亭台簇拥中峰碧烟火平分两岸青曽记客行贪利渉疎钟只向柁楼聴
　　恭和
　　御制初登金山得句元韵
　　浪洗盘陀万古青不湏五岳写真形近天更觉天无际防地方知地有灵尘翳纎微从不到波涛昼夜几曽停初登便识
　　宸襟旷眼界从看极冥
　　朝昏逺际东西界吴楚中分南北天晏坐何当叅古佛遨游湏是挟飞仙
　　翠华几度传
　　尧迹画鹢初临纪
　　舜年鼔角声高人未散夜防灯火万樯连
　　恭和
　　御制逰金山寺用蘓东坡韵兼效其体
　　大江源出岷峡长汉沔潜沱同入海奔腾一泻直万里岂识中流有山在开山从説裴头陀老龙聼法川静波青嚢竒术无寸土流传好事何其多
　　云帆径渡烝徒楫箫鼓悠扬好风日歩防看烟屿青海门直射朝暾赤楼观叅差焕金碧厜防峭削积铁黒妙高台上望眼明练平无复天吴惊指防江城名可识丽藻纷披罗景物笑谢方蓬海上山十洲祗看顽仙顽底似崇椒厯无已万丈虹光照江水
　　恭和
　　御制润州道中元韵
　　润州城郭水光涵防仗经过渐向南多少江郷民就日翠华行处为停骖
　　诗人别业渔樵地丁夘桥闻胜午桥淡日微风深驻辇小红鴈齿映春潮
　　恭和
　　御制恵山寺元韵
　　一径沿縁入碧螺湿云弥谷布兜罗恰乗雨势新泉壮善助山容老树多长史楼台成寂静耆英林壑乐婆婆亭邉指防
　　宸逰处长仰
　　天光颂有那
　　恭和
　　御制汲恵泉烹竹罏歌元韵
　　从来一见胜百闻胜趣岂以今古分山泉得名溯鸿渐甲乙虽判皆空羣坡翁过此数题句肺腑冰玉絶防尘后来性公敦雅尚制罏以竹叅质文泉味香冽诗味永沁人齿颊余清芬罏传以人亦以地此诗此画非空陈裁筠笵土亦易易曷以重若珠盘敦【叶】煨罏想见啜茗致瓶笙不借松枝薪徒令好事强标置烟云满眼尤纷纷山灵呵防四百载得失聚散何足云延津剑合识官印保守欲借开府权【叶】岂知
　　清跸此临驻披图汲泉喜罏存就罏煮泉发
　　高唱泉流飞涌诗境新
　　濡毫一一写横卷至寳岂独山房珍至寳岂独山房珍幸哉附名巻中人
　　恭和
　　御制题恵山竹罏画巻用前人韵
　　兹山空腹乳流泉瓦铫筠罏试一煎雅制尚传洪武日上供不数政和前松成鳞甲如龙扰花借坡陀任鹤眠圣迹长垂
　　宸藻继千秋胜赏一时全
　　恭和
　　御制逰支硎元韵
　　道林幽隠处逺山动春色修篁夹径深老树倚岩得石室何谽谺静境觉超特四围岚翠飞一线烟痕羃宸逰此乍临旷望无极探幽悟入微憇闲机暂息鹤去如可招亭古亦时厯下山万骑归緑云防行迹
　　恭和
　　御制华山元韵
　　秀出羣山山尽下问渠何处移来者峰头削出疑自太华分勾引三吴拥舆马凌虚曲折摩鸟道中有僧庐讽般若松声倚岩时卷涛竹色入云欲团野【杜诗竹光团野色】山头闻有石莲花服之成仙致潇洒得非玉井如船藕偶托孤根涧流泻
　　宸逰一望揽全吴披襟当风豁如也谅哉山水发幽竒能使人文归秀雅唐沈文仇能者谁第一峯图此应写
　　恭和
　　御制吴山大观歌元韵
　　余杭何处揽胜多吴山大观
　　帝有歌延縁梯登蹑虚景下睇尘界云作窝当年米芾题第一万象防薄供爬罗海门烟消白无际江湖滚雪来峩峩去帆目送时出没越山遥矗千青螺紫阳仙人丁野鹤遗蜕疑有威灵诃洞深亭敞至今在刻露幽异谁能加碧霄清切接兰槛奔腾羲御来姮娥红霞百道市起蜃彩虹千尺梁驾鼍高松怪石络烟雾顾盼直与双高摩前逰一瞬三十载景多欲记还愁讹赓歌句媿欠琢磨吴山大观
　　帝有歌
　　恭和
　　御制天竺寺元韵
　　何来竺国旧禅林寳马金车惬胜寻飞瀑作声风籁响老松撑葢午隂深白云青嶂时开阖涧草岩花自古今最是
　　宸逰经过处伽陵仙鸟每闻音
　　恭和
　　御制韬光元韵
　　精蓝岩腹藏深曲窈何极覔径穿竹隂日景不漏隙径转忽庨豁蒙蒙飞翠滴郤顾所来处苍烟羃行迹好鸟夙未闻名花乍相识往往泉鸣涧时时云覆石更上最髙顶旷望长天白江流飞匹练海潮卷片席圣湖一杯水倒影众山直万象不可名静观总自得憇闲偶息机迎爽若开塞羽骑意闲闲直是逰山客
　　防和
　　御制渡钱塘江元韵
　　龙舟晴曙渡钱塘南指稽山举
　　省方江靣千帆开晓锦波鳞五色动朝阳射潮迹尚传吴越捍海功还迈汉唐看取安澜知
　　圣徳豫逰谁不庆非常
　　题钱亷察为其妹汝慎画竹
　　解箨含新粉凌霄节便高苦应分柏翠静不起松涛秀戞青鸾尾光添紫凤毛【少司冦香树先生长媛也早寡】风霜凭饱厯湘水埒清操
　　荷珠应
　　制
　　緑池新雨过翠葢洒珠妍颗颗当风转累累浥露鲜擎来初出浦倾处恍藏渊分向盘中落凝成掌上圆欲探骊未睡不定蚁难穿象罔何从覔原非色相天
　　七月下旬
　　恩赐鲜鹿肉至自
　　行在香树司冦前辈适示食蟹防字韵诗即用成韵纪恩一章兼呈司冦
　　常年扈
　　清跸豹尾竽容滥今秋行大狝辍直留台蹔侵晨急逓驰经昔邮符勘颁鲜自尚方胥徒劳负担遥计
　　翠华临并塞惬丰敛呼围风飒飒振斾云淡淡旌门晩数获佗借举充赡壮夫争贾勇惰怯借攻砭割来箭血殷炰炙香味酽安居得沾饫坐幸熊鱼兼珍重熟荐余举家快分防何来意外喜妙语传谢监公方戒老饕走益恧逾沗食时观以五遇宠思当三敢恣朶頥乐或抱噬腊憾
　　慈恵与良规一一矢名錾
　　题方宜田制府贮兰图照
　　科头晏坐梧竹中轩然眉宇凌秋空隠嚢缃帙致潇洒岂问牙纛摩晴虹薇省当年盛才调属鞬磨盾行邉徼即今勲业比安阳阅古堂开还坐啸【见韩魏公定州阅古堂记】清时使节优専寄于役从公数游契沙岸搴茭浊浪惊幔城聴漏光风丽图中香浥崇兰紫瓷斗红泥莳新蕊漫纫长佩拟骚人自赏幽芳爱君子琅玕结实桐菶萋交柯端待雏凤栖更凭雨露东皇力九畹连丛花叶齐
　　夀黄昆圃先生八十
　　宿望
　　三朝重斗台秋堂佳气朗昭回天从韦杜城南近人许耆英洛下陪仙籍缥嚢金粟粒賔筵玉露菊花杯行闻太史登防奏南极星辉北极来
　　灵光岿立瑞人间行辈词垣孰与攀宫相声名推特达平泉寄兴属寛闲凭添盛事登科録防数当时供奉班今值西池称
　　国庆康衢玉杖拥朱顔
　　高门列防迈金张鼎望崆峒戴斗乡甲第日邉尤化里午桥都下集贤坊渥洼早骋防骢步棣蕚俱传榜蕊香看取徳星歌夀恺华簮接席笏堆床
　　髙名厚福得天全甲子重论綘县前上夀宴迎闻喜宴杖朝年值立朝年共钦辕伏传经叟岂羡松乔注箓仙后进敬随床下拜敢希入社附新编
　　敬题蟠桃献夀图应
　　制
　　玉衡灿榆街流景琪树林林中的皪耀朱实其大如斗磊磊冠碧岑颗疑磅磄山种出昆仑圃紫文绮叶焕朝霞掩映扶桑万万古人间方朔应未知海上安期讵经睹尝闻此桃一熟三千年云防服食成飞仙虬枝屈蟠不可寻丈计青鸾白鹤往往上下于其间彩芝碧柰无足比何况交梨火枣昆流莲露凝五色互连缀移傍长乐之宫露井前璇居便同琼华阙天浆正敞春宵筵金母之觞自兹始桃熟千徧万徧长相鲜
　　奉
　　使阅京畿南北両运河减水坝及永定河下口厯香河宁河寳坻武清静海天津青县凔州诸境即事呈使相高公制府方公
　　漳卫自南来潮潞由北至交滙丁字沽转漕资永利所患伏秋泛逺近奔流萃适当海潮来怒骋天吴辔湍波正东下却复三舍避潏汨无归墟横决不择地萦纡一线堤畚锸安能制因之疏减河分流杀其势坝以畅宣泄亦以慎启闭循轨各委输积久复壅滞濬瀹稍施功谨师前事智浅阻既深通就下性斯遂尝闻
　　圣谟训河以不治治
　　永定古无定经流号桑干营度始
　　圣祖禹迹垂不刋虽置堤与防妙用居以寛南北惟所之往往成滩湾沙淤最宜麦三秋夸饱餐【谚云一麦抵三秋】耰耡日开广村落亦滋繁与水争尺地筑室両堤间风涛中夜至躯命委惊湍我
　　皇亲指授六飞驻河干堤髙河益髙流顺堤自完顾悯愚氓愚规利图苟安迁之适乐土发帑拯厄艰尾闾既宣畅平漪渺弥漫凤河与清淀容纳无后患凭轩一以眺炊烟出柴闗何幸濒河民长此庆安澜
　　濒海地卑下积嵗苦滛涝【上声】众水所争趋弥望叹溔淼我来值严冬层氷犹皓皓马蹄蹴冰响云是田间道想见夏秋时步步愁滑倒往者事水利疆理竞营表北产重黍稷不惯食秔稻所种非所食虽贵讵为寳强之易其宜宁免怨纷扰书生守故纸方俗未深晓南国称水乡霪雨时不少小港接长渠塍沟连曲沼笠屐逺相寻阡陌自了了此间驱车途淖泞那能保苍茫指村墟弱水隔洲岛良苖付巨浸昏垫嗟鲜饱伊古别三农人力不容矫距川先畎浍王制政可攷但使沟洫通随地纳行潦畴陇各区分经涂互缭绕去害即为利岂必秧田好薮浸职方单子忧茀草周诹谂良牧旁询召故老因势而利导尚勿陈言扫
　　自永定南埝厯武清境坐氷床抵杨栁青作
　　畿南七十二淀纳众流寒冬氷塞道阻修编苇横度直両版施茵张幄如碧油一夫牵挽躬伛偻不欹不耸行不留頳肩翻笑劳八驺鸟道絶空濶蚁行绕沙洲平移稳似循轨辙转旋防过廻轮辀聫若鵞鹳列散若鳬鹥浮陆不羡骅骝千里絶尘足水不羡龙骧万斛乗风舟嵗晩还伸济川用利涉切厪履薄忧我衔使
　　命驰星邮役夫取径得少休独惜不为月下逰吴侬老向烟波聴櫂讴平生竒絶见此不
　　嵩山
　　今年
　　时廵及嵩岳欣逢
　　万夀称三多兹山之灵先跸风雨所防阴阳和茂典爰修柴望举懐柔讵诩升中歌天光容容云裔裔彷佛报贶受福那思真之天第六洞太室少室相回控图成恍睹金箱形要比南山堆皱众洛水界后符呈颍水萦前縠纹动石室函经出自然玉膏流暖琼浆冻太室二十有四峯万嵗峯高万瑞钟少室三十有六峰九霞缥缈莲花容启母石邉岚翠合贝多林里香光浓最高玉女捣衣处天中秀擢千芙蓉缑氏山明转笙曲少林寺静传衣肃仙家日月本来长佛祖菩提还具足蝌蚪严藏蝌蚪书逍遥泉出逍遥谷桐云自呌青凤凰蕉露时飞白蝙蝠石脂如乳石柱清胜比珠颗盘中盛食之夀与天地并不假驻顔餐玉英况闻申甫维岳降惟
　　圣得贤调太平年年月似今年满嵗嵗山呼
　　万嵗声
　　恭和
　　御制赐司业顾栋高诗元韵
　　诏徴实学劝劬书耆宿金门喜振裾稽古荣因逄圣代明经老更拜新除辟雍阶晋名高甚秘殿趋来貌肃如白首瞻
　　天真异数岂云嵗晏孰华予
　　造膝敷陈语带吴癯原山泽倍神腴
　　恩光宠贲衔丹凤昼漏频移转相乌荣过贾生虗召问健逾伏胜暂朝趋春归好语南邦士郑重
　　宸章雅好儒
　　壬申春帖子词
　　玉琯条风丽辛盘却饯辛青旗催臈鼔十日已先春春晖早暎万年枝
　　长乐称觞瑞旭迟共庆仙筹添海屋重开宝箓献瑶池
　　麟凤聫开仙蕊榜龙鸾新焕
　　紫泥章占年更恊三农望甘雨和风庆万箱






　　松泉集巻十八
　　钦定四库全书
　　松泉集巻十九【壬申上】
　　吏部尚书汪由敦撰
　　正月二日侍宴
　　乾清宫恭和
　　御制元韵
　　开嵗芳筵次第陈春生
　　天藻一堂亲候时早协丰穣庆保防同沾德化淳诗继蓼萧歌誉处律谐太簇鬯防訚愿将喜起赓飏意溥被垓埏击壤人
　　题古榦梅应
　　制
　　一段枯槎涧底僵阳和特与发真香平山邓尉千千树珠玉翻成时世妆
　　嗜古故应怜晩遇衔
　　恩何幸得先开江乡篱落多竒品总合移根
　　上苑栽
　　塞北江南处处春几瞻
　　仙藻富清新若从物候占迟早更信
　　天工笔有神
　　董东山宗伯于试院橅赵呉兴松隂亭子图佟野园宗伯属题四首
　　奎堂把巻画从容尺幅挥成兴自浓多少门前桃李树伊谁磊落比高松
　　牙弦何处覔知心流水应调琴筑音更有风流相赏处飞涛谡谡散清隂
　　白波青嶂杳沈冥秀石藂篁带草亭别与南宫添故事不须蟹眼记茶经
　　留题金石纷余子谁辨烟云飞满纸从知今日董容台合是前身赵承防
　　正月八日钱香树前辈招集三子皆侍
　　开嵗枉嘉招下直戒早赴尤欣得良辰新雪粲积素三冬望颇殷可宝胜琼璐入座无杂賔各以三子御前席命阿孙头角已先露长筵列燕寝是我旧居处轩牕故依然门迳稍回互忆昔作比邻诸郎甫童孺俯仰二十年翁妪幸如故儿曹易长成若春园树优为鳯池英劣亦翔粉署君家渥洼产汗血振高步吾子殊庸庸豚犊何比数堕地各有分贤愚信天赋回首缔交初囏辛日相诉望赊今更过黙计良足惧公老力尚勤乳鷇八九哺阁后试啼声白鬓笑而顾殷勤贞晩节前路善保防遭时防一效所惜非迟暮尽懽不辞醉官程正休务畅懐瑞霙渥应象徳星聚鼎鼎百年中此防能几遇纪之示来昆孔李窃所慕
　　香树前辈宠示和章叠韵呈教
　　君才浩沧溟含纳百川赴揽结爱景光披豁见情素冥搜得元珠陆离缀连璐廿巻编甫就
　　顾问促进
　　御瓌宝不终秘精采时发露走也惊望洋亦畧识佳处时复不自量挑战韵重互况兹惬心期招携逮童孺向荣各懐新追懽仍道故卅载惜流光十围指庭树春坊与秋曹往者再同署池鳯喜重迹磨驴笑失步谈笑纵忘形饮啄良有数积抱聊一倾感防偶成赋有如候虫吟恻恻畧自诉蟋蟀思其忧冰渊多所惧幸接鹓鸾俦岂争鸡鹜哺惟虞仔肩重逺道屡却顾力孱终易仆识短敢自防趋走阅嵗时提撕谨晨暮依依骨肉亲通力劝本务茂林安并栖宻藻暖相聚因之感明时重此眷良遇饮醇心既醉寻咏志余慕
　　香树前辈见招之次日公子立之编修赴中州典试即用前韵送之
　　大陵菁莪育沧海龙鱼赴知味辨淄渑别色了朱素明堂徴楩柟清庙荐琮璐
　　恩榜诏旁求衔
　　命戒徒御白袍方鹄立翘首金茎露棘闱辛苦地是子报国处尊公屡持衡江楚后先互鍳抜皆宿儒流风被童孺中州今继武词苑増典故浪激黄河冰云开嵩少树想见花烛红森沈坐清署雅裁念庭训先民循矩步勿淆鱼目珠委曰此有数寒攻萤案苦春盎鹿鸣赋防额有余怍抱璞更谁诉念彼毷氉人实凛鬼神惧哀逾涸辙转急甚饥雏哺苟非冀马空奚重伯乐顾征邮冐雪霜行役慎将防公余式遄归定省承早暮解装叩行笈诗巻亦先务我当携一尊团圞快重聚缕数论文乐畅述知已遇桃李有新隂千载同所慕
　　叠韵酬仲居雨时孝亷见和之作
　　大弨彀千钧百步远能赴贯虱与穿杨养之在平素圆流蕴夜光长佩悬宝璐善驾在车后交衢识良御喜子善叩击为子一吐露鸟爪快爬背要自知痒处与子旧通家往来踪迹互在昔相见初摩顶自婴孺两翁尚聨袂顔髩慨非故却羡挺技才森森谢庭树子少工缀文淡墨名早署行看鴈序连高蹑登瀛步我老阅人多作手代有数畴赏夜珠篇畴擅凌云赋清高霜鹤唳哀怨寒螀诉逝波日以頽岐路良滋惧昔贤惩玩愒当餐或忘哺至宝见者珍瓦缶过弗顾所以老农心嘉禾厚培防宁甘荑稗秋忧切蓬蒿暮春及力菑畬三时勤作务况子渊源长师友一门聚人艳名家驹分有国士遇远大以相期望古应兴慕
　　恭和
　　御制新正十日重华宫小宴元韵
　　嘉宴
　　新裁句是仙墨华犹带瑞霙鲜云开彩鳯音逌尔雪拥灵猊势跃然燕恺端因逢胜日丰穰早喜騐韶年席前络绎传
　　天藻不觉瑶阶寸晷遄
　　赓飏堂陛庆逢辰才过
　　祈年福履申
　　意切畴咨勤省嵗诗徴交儆每先人九枝灯艶迎清跸【次日　驾驻圆明园】古榦梅香报早春排日西清多韵事【侍臣】惟愧荷
　　恩频
　　防
　　赐时辰表恭纪
　　秘制协圆规循环二六时轮枢潜转运鍼杪宻推移宫漏声相应花砖晷并驰高深函径寸迟速騐毫厘定理原无爽安行乃合宜仰觇
　　垂象切莫问夜何其
　　题陆芑洲寒山旧庐图用张文端公韵
　　苍烟古木宋林邱【传为韩平原南园故址】四十年前纪旧游【予于壬辰癸巳间过此】入夜泉声清到枕隔城山色近当楼石间句好苔纹防洞口云浓树杪流【山上为紫阳洞】此日天随为地主莺花一洗向时愁
　　得乡园占一邱匆匆多愧昨春游早潮乍听湖邉寺旧雨难寻山外楼灯舫棹歌供丽瞩诗筒茶灶让名流因君图画重回首又惹东风几许愁
　　恭和
　　御制上元灯词元韵八首
　　交光雪月映晴空火树催开五夜风遂有玉真来献寿更排银牓祝登丰
　　琉璃宝界望中舒顷刻齐开万叶渠此景只除天上见光音宝焰定何如
　　金防喷麝翠烟流丝管悠扬倚绛楼更有氊裘来絶域承
　　恩仍许缀班头【庚午元夕凖噶尔使臣至　特命侍臣观灯今来使适至亦得入侍】爆竹声中散夜寒宫壶银箭报更阑九衢正弛金吾禁春色熙怡万象安
　　幔城灯舫记
　　时巡花是恒春国化人曲奏迎
　　銮仍望幸歌衢此日徧尧民
　　御园绘出庆丰圗欢笑喧阗间筑竽那数广陵明月夜千门锦绣越连呉
　　烛照轻纨带织绫雅裁远过浙西灯
　　新词传出知难和簮笔多惭职所应
　　升平盛事自年年宝网星毬巧鬪妍
　　同乐可知原后乐长从不息体干干
　　恭和
　　御制上元后一日小宴廷臣并命观灯元韵
　　尧尊锡宴乍飘蓂令节承
　　恩漏箭停讵数玉堂莲烛艳从分天禄杖藜青风吹钧乐流新调暖入唐花散远馨灯月光中余瑞雪勤民徳意信通灵
　　新词传出写呉绫艶发鳌山
　　上苑灯
　　天笔如神惊叠捧仙源有路许同登紫澜碧海珠千颗贝阙琼楼玉万层最是【侍臣】夸盛遇竒观何处见来曾
　　郊园连值大雪独坐有作
　　天工欲补冬三白不惜琼瑶与堆雪同云暂开复弥漫直从人日过元夕郊园景色更幽旷浅径扫余仍没屐冰池平展压重坚深夜晶光夺圆魄竹枝低亚似媚妩松髯高张见标格饥禽檐底噤不鸣枝头翻堕时有声铜瓶火逼风谡谡纸冷透灯荧荧围炉彷佛去年日氊庐扈
　　跸畿南行坐久微闻宫漏响搴帘一望大于掌且占登麦慰鹑衣那羡探梅披鹤笑拈冻管墨不浓触境无端情一徃此乐应非儿辈知独让老夫寄清赏
　　雪夜读放翁诗成短歌
　　雪透纸牕寒满屋起寻诗巻慰幽独剑南一篇凭快读烛花怒生心目三垣煜煜列星纬五岳岩岩奠坤轴匡庐三叠垂天绅声激奔雷转渟蓄幽崖老榦发春姿独立冰霜散清馥渥洼万里絶流沙孤鳯一声噤百族轮囷肝胆照宇宙盘鬱精神寄篇幅墨华逆射神鬼惊翩然骖螭朝玉京岂其磨盾飞檄手老作负耒田家行请看易箦示儿句有泪尚作黄河倾
　　题画
　　白沙翠竹江村曲古木藂篁抱茅屋白云缭绕隔岸山窕屏风散蛾緑虚堂帘巻尘不到周易南华随意读征篷厯厯过柴门稳坐苔矶闲濯足相逄好景不流连去帆应悔风吹速
　　园中暮归示儿
　　去年此日红杏园氊庐雪埋烟雾昏高朋惠言倾緑尊毺促膝炉火温枥间倦马龁干草钟漏深沈人语悄梦中一晌儿女懽帐外荒鸡已催晓今朝相对一灯前且免离愁千里牵斜日重城车马道老来长自惜流年
　　题张宗苍山水应
　　制
　　江乡雨过緑平堤曲港横桥望欲迷湖靣一防烟未泮屋头千树栁初齐鳞鳞新水鱼吹浪防防飞花燕啄泥却记年时三月路灵岩山北虎邱西
　　沈归愚宗伯八十寿诗
　　鬱鬱岭头松矫矫云间鹤贞姿干烟霄高情寄林壑盛名称优遇
　　奎文序新作
　　螭笔昼从容鸥波远寥廓缱绻赋别情郑重再来约棹迟冰澌开帆趂春潮落感
　　恩意何限觚棱梦犹昨遥计覧揆初老梅才破萼安燠美
　　赐衣生徒介康爵更结山水縁稍觧文字防髩老骨逾健步稳性亦乐把臂盼辰年伏生仍矍铄　【御赐诗有再来应及嵗庚辰之句】
　　题画二首
　　湖村春霁
　　村舍余寒半掩扉山行空翠尚沾衣烟中塔寺晴方见林外湖云湿不飞蚕种未分桑叶短蜂衙初散菜花肥呉侬生计随时足稳繋扁舟荷笠归
　　曲崦幽居
　　一径萦纡入防霞防溪畧彴自横斜飞泉入听山头隔来路回防云脚遮孤店新篘浮竹叶矮残雪对梅花幽居自煮云腴片未识头纲八饼茶
　　题青莲朶十韵应
　　制【南宋徳寿宫故址梅石旁有一峯独存节使贡至万寿山命以是名】
　　亭亭青芙蓉香满华藏界夙种清净根坚固体不壊飞云无定姿灵鹫别成玉津迹久荒官梅矗残绘蜕骨独苍然迥出尘刦外得遇
　　天人师感应时际会移来万笏巅添此一螺黛依然妙庄严金光浮沆瀣前因识本来名相了无碍何必向生公防头作狡狯
　　恭和
　　御制过通州浮桥即景杂咏元韵
　　碧川直达鳯城东压水飞梁万骑通不比年时江上路横风细雨片帆中
　　岸栁千株逗晓光倚风揉緑渐丰昌临流曽见初栽日又绾垂丝几许长
　　恭和
　　御制村田即事元韵
　　青郊农父喜陈情冻地开时值快晴闻道南中多雨雪苦寒曽否事深耕
　　矮檐旧葺嵗添茨外此端无越畔思作息自来忘帝力伊耆而后见今斯
　　谷才布种麦初苗想见黄云被陇迢除道蠲租频有诏几曽释耒事征徭
　　恭和
　　御制翠云山房杏花盛开用邓尉香雪海歌元韵长安走马非故吾山房扈
　　跸重见初东风入髓百卉苏乗时吐艳肯自诬官梅标格古来重直冐冰雪争先舒上林仙杏各擅胜赵昌崔白徒形模云裁片片锦为缬露霏防防衫仍纡江南春雨足风韵酒旗笑问前村途未输桧柏有老榦纵逐桃李非时趋托根得地孰似此松坐赏旷覧余山祗效灵岂无意连林新彩供清娯亦如去年临太湖香海风信与昔殊衡寒欲放未肯放留待
　　翠华迟相需天工防缀无畛域大造赋予何亲疎燕来春满曲江曲鹤归月淡孤山孤拈题依韵重品目应有飞梦来东呉应有飞梦来东呉一耕五获咨农夫【汜胜之书耕者以杏华荣落为候是谓一耕五获】
　　恭和
　　御制驻跸静寄山庄二首元韵
　　罨画名区旧往还
　　回銮飞盖厯松闗行来夹径村村树坐爱当楼靣靣山塔逈冠峯迎逺望林深藏寺待重攀凴栏指防前游处多在苍云翠壁间
　　兴到佳山辄轩举吟拈好句似飞来万峰秀色明还暗千涧云容阖复开杏雨染衣天外落松风飘袖谷中回未须胜迹矜南国灵隐湖光邓尉梅
　　恭和
　　御制得槩轩元韵
　　遨游何待挟飞仙坐揽盘中万景全秀石巧依竒树立古松多向峭崖悬岚光紫翠纷成幻峯势低昻各负妍独有
　　清襟能领要此间佳处在天然
　　恭和
　　御制少林寺元韵
　　携得嵩云寄远懐春深山气日多佳松隂寂向经幢转泉韵高惟弦轸谐虎伏禅心时饮涧鸾回
　　天笔徧磨崖寻幽济胜难兼得幸奉
　　清游处处皆
　　恭和
　　御制天成寺元韵
　　覔路行循曲涧泉山楼胜赏得清便林深信有天成趣寺古从叅本色禅证取旧题凡几度拈来佳处祗当前可知妙不闗人力草自青青花欲然
　　至盘山日舆人覔小径循山麓行道旁清泉一居人作平桥小亭其上同钱香树前辈小憇
　　西来望田盘秀色云表插朝行荦确径危石势将压何期冽氿泉涓涓淄出牐藻荇净可数轻鯈纷噞呷桞荑新吐色下有唼波鸭停骖步横碕渺若过苕霅孤亭欲谁待我辈来欵洽莫问放鵞人岂换右军劄【亭间小记谓山有放鵞堂故址】寻幽虽无心得趣齐广狭邂逅接佳士宁必日相狎好境不虚设暂过当留贬且喜得新题添诗付随防
　　三月一日作
　　南北马镇悠悠几度
　　鸾旂扈胜游不奈韶华如逝水去年今日到杭州
　　和香树前辈题
　　山庄门外杏花五絶句
　　田盘万杏倚云栽扈
　　跸清逰七日才到是初开去将谢此行端为看花来山中泉石总能竒落落高松远翠披应为山容太幽寂调朱特与发春姿
　　底问青帘卖酒家
　　山庄敞处艳晴霞南梅北杏经
　　题品等是东风第一花　【御制近有东风花事正絶胜南梅北杏言非诬之句】秾华得气本清新剪防何曽许乱真牕外一株标格老夜来雨足更精神
　　墙头醉客緑杨丝
　　天上仍开烂熳枝好为名山添胜概留将老榦未嫌迟
　　三月二日
　　诏扈从诸臣游盘山【由敦】适以事不及追随奉呈香树
　　前辈
　　盘山凡几到自笑懒性便此来扈
　　清跸七日方云旋
　　行在颇清暇侍臣许游山是日天气清碧空扫晴烟岩花红亚防磵叶香萦鞭诸公理飞鞚身轻欲成仙而我以事羁觌面终无縁将非性所乐故尔分独悭笑语谢诸公此事不偶然尝闻诸读书得意无愚贤或插架万巻或伏案一编伊吾守章句卓荦忘言诠朅自
　　翠华来
　　几余畅跻攀东西两甘涧千相古中盘万松与天成直至云罩巅所至必留咏所咏必极妍一一得读之了了在目前诸公今日游倚石听鸣泉如取二三策训诂畧讲研若防其窔奥幽讨将穷年何如卧逰者为能得其全泉明观大意未碍琴无弦果见真靣目岂在松石间试问田先生证之定光禅【山有定光佛舍利塔】
　　扈从即目
　　六飞御天行万骑浩云拥勾陈双旌肃翼卫八纛耸前驱自整暇后队遂纷冗难区驽骏材莫齐毛物种连骈宻排墙超越倐腾陇乗髙竞先登遇隘益填壅势凌风雨骤气逼潮汐涌羽林夸逸足逐块时一駷同侪纷并辔快意示贾勇罔顾官马劳流汗浴蹄踵奴豪无不为喧呼杂嘲詾奔驰嗟甚躞蹀尚矜宠顾笑书生酸笋舆黙端拱
　　日昃
　　几务间较射命羣耦
　　雕弓一以彀杯水可置肘雍容表
　　天度十发中八九旁观尽神竦啧啧不容口在列以序升各自效能否沈雄徴定力调适让老手挽强力不任效矉里妇先事輙技痒失意转追咎余子徒纷纷自郐抑何取岂无一二中薄弱増狞丑射余进角觝徒博气桓纠赴敌乍矜厉旋转急纷糺伺间拟攻瑕搘拄严拒守强项互攀抑捷胫猛击蹂尻髙疑折腰颈蹙戾交首屡撼屹不揺小挫未可狃健往逞专决巧发劣取负颠若山倾頽喘类虎虓吼得失争须臾战栗变衂忸当场足取快用志在不苟程能志彀率角壮力抖擞平居作其气习服循善诱责实举若兹何忧混苗莠
　　笋舆即长路驺卒踵相蹑较量咫尺近奔赴贪利涉或云南坦夷或云北径捷多岐偏自遂噂沓意不协果陷泽沮洳忽阻石积叠时时切忿怨往往腾口颊要非问已经更乃目未接冥行恒易踬成见况先挟欲速则不达此理近举睫
　　辇路直如荆榛戒旁蜡好语慎前途履坦庶心惬









　　松泉集巻十九
　　钦定四库全书
　　松泉集巻二十【壬申下】
　　吏部尚书汪由敦撰
　　恭和
　　御制御园雨中流覧元韵
　　爱此知时雨连番未浃旬阴云先五夜朝隮騐初寅徧洽人心喜优霑
　　帝力神芳菲随
　　步辇行处浥香尘
　　燕归徧讶早鸠语信堪慿幽意画难到
　　清逰兴可乘萍池添縠皱莲岫待云蒸更指空蒙际西峯逺黛凝
　　夏浅留春煦林深过雨清栁禁余湿重花爱及时荣新水看鱼戯先晴应鹤鸣惭无右丞句
　　天藻迥难赓
　　恭和
　　御制六月七日御门聼政后命诸王大臣随侍泛舟观
　　莲元韵
　　启事晨曦迥
　　几余昼景良蓬壶多胜赏桂楫许聫行净植明初日清阴满曲塘涟漪纷濯绮
　　仙馆静招凉韶奏调轻籁薰来散逺方
　　宸章宣
　　徳意时若凛几康
　　奉祝相国福公八十夀
　　宿徳
　　三朝峻耆年八袠崇师资尊旧学相业表和佚老悬车早优贤
　　赐杖隆共推人瑞庆鹤立有仙风
　　中外论勲望吾师孰比量棠甘南国雨柏劲左防霜铃索瀛洲署琴尊绿野堂雍容多盛业
　　纶綍载
　　恩光
　　帝眷优殊锡
　　天章重不名　【赐诗称先生而不名】龙牋映华衮鸾榜耀轩楹盛典逾疏傅高年拟伏生孙曽扶拜处国老颂升平忆昨登科日文章屡受知相从三十载祝嘏百龄期道頼询黄髪情深颂紫芝愿常随杖屦曰诵武功诗
　　恭和
　　御制再咏玉韘元韵
　　挽强自分愧丁男比徳仍闻秘制谙恰称钩穿过七何劳抱璞献来三风人托兴应能甲楚使陈词岂漫谈山水元苍多拜
　　赐虹光重见
　　睿章涵
　　恭和
　　御制元韵三首奉送香树前辈南旋
　　文思眷宿儒
　　宠行不虚作吴门【谓沈归愚宗伯】与长水先后如有约鹓鹭同惜别猿鹤岂责诺驱炎纳新爽完神谢众铄
　　大造有全功安心斯要药感涕诵
　　宸章何譲都俞乐
　　道范树高华大雅振竒作徳劭意弥冲宦成守唯约披豁对众流任真无唯诺偶复疲津梁不掩精景铄睿慈一以鍳拜受长年药匪云慕林泉为园名独乐辛盘雪中篇甲帐花下作借畅欝陶情更缔缱绻约骊歌行有期邮筒申践诺百战老将心善饭矜矍铄赠言当苦口飬性得中药无为镂肾肝运斤恣余乐
　　恭和
　　御制塞上秋搜奉
　　皇太后自圆明园启跸元韵
　　时田巡近塞
　　命驾及新秋
　　色养承
　　家法懐柔裕逺猷层峦勤
　　日驭坦道达星邮厪切郊原稼
　　亲从辇路诹山庄擅形胜天趣洽飞游遥指
　　称觞处蓬壶最上头
　　恭和
　　御制长城元韵
　　设险心雄葢代豪连云睥睨尚坚牢闗前霜月长铺雪山外风沙怒卷涛守在四夷知有道倚来万里惜前劳时平久已无中外城下深耕解佩刀
　　恭和
　　御制凉元韵
　　地形天意两相为顿觉凉飔襟防披玉塞乍临原异金官有令恰乘时雨余深谷风来劲云际层峯日上迟为念
　　凤城砧杵急授衣端已厪
　　宸思
　　恭和
　　御制桂元韵
　　霏霏金粟露华鲜香蔼西池捧
　　御筵森挺漫夸台岳赋【八桂森挺而凌霜见孙绰天台山赋】连巻未数小山篇影揺塞北臯涂近子落轮中月宇连珍重
　　宸章抡探意一枝应许郄家贤
　　恭和
　　御制叠中秋帖子词元韵
　　广寒高处自清闲输满仙枝不待删金粟光中现金母曽孙懽笑幔亭山
　　沧海珠明万里光
　　彩毫挥处发天香银蟾玉防谁曽见只有清晖镇满匡谱曲何劳命法师
　　瑶牋五度叠新诗赓歌重喜来龙塞典故凭添纪凤池【御制塞上中秋帖子至今五叠臣恭和者再矣】
　　雪拥
　　仙庄十二楼清虚玉宇最宜秋一轮正协如恒颂笙鹤还闻度岭头
　　恭和
　　御制雾元韵
　　秋山晓雾景最竒逺近峯崿顷刻移弥漫歘曶海涛立开眼直到昆仑西山灵迎
　　跸争献技大泽豹隐安能为霏云屑雨沃阳曜揺曳倐现双黄旗乍浓忽淡互掩映缬林时露经霜枝欲收半卷沉谷底芙蓉朶朶浮清池天工人事极神变白羲飞鞚空中驰昈分羽骑布岩巘蹄声弓影咫尺迷合围披豁碧宇浄麕麚麞麂何纷其孱生少见惊咋舌道左一顾笑且咨有如塞山兼塞草拈来新景添
　　新诗【是日失道先行　驾至防　恩顾问是以　御制诗有肩舆得得来翰苑之句】
　　次韵答蒋恒轩尚书
　　聫镳又过碧山头三载俄惊嵗月流【己巳秋同扈从木兰】多愧衰迟还授简烛光揺动墨光浮
　　彩笔由来承右相华文早自擅徐陵氊庐挥洒余清兴过誉翻惭力弗胜
　　赐鹿恭纪次恒轩尚书
　　广塲佗借选禽便效获旌门拜
　　赐偏氊帐弆来蹄角并
　　玉音宣处姓名连【宫门　赐鹿皆奉　口敕予与尚书率同分一鹿故云】野庖行炙还排日【自初猎后连日得　赐】驿骑驰颁纪往年【上年未与扈从防逓中驰赐】自笑枯膓诗思澁縂慿妍唱与分鲜
　　赐野猪肉次恒轩尚书
　　击鲜分野彘仍许拜
　　恩同纉武传豳俗驺虞拟国风非闗出牢圏且莫辨豭豵安饱宁知味惭生鼎脔中
　　恭和
　　御制围中获白麅元韵【去秋防古台吉必力滚逹頼以白麅进　命为之图　制诗赓和今于巴顔河落乂生致此】
　　神麅呈皓质表瑞应瑶星为祝成汤网来仪
　　金母庭霜披斯跂跂玉照逈亭亭致匪劳罝镞逢疑采术苓入图供
　　睿藻夹毂绕云軿
　　文囿同攸伏嘉祥喜再经
　　恭和
　　御制行围四咏元韵
　　撒围
　　聫镳凌险出夙戒戴星行番部公徒盛军容号令明林深呼后骑岭削抗前旌自分风霜惯驰驱轸
　　圣情
　　待围
　　按图绳引处嵕顶复谿涯逺近次成列低昻縂合宜闻呼常及午【将合围辄　命骑举铜器呼之为顺风耳】入望动移时景色朝朝异慿添马上诗
　　合围
　　赋有长杨奏诗从甫草称射熊宁数汉伏虎不闗僧饮羽无虚发鸣殚效能纵观容立马
　　恩数荷频仍【屡防　特敕观围】
　　罢围
　　三驱循古制连发奉
　　慈懽乍却鱼文服还弹貂尾冠【哨鹿之冠以貂尾为之】割鲜先视膳拜
　　赐许登盘归帐纷千骑森森挺白竿【猎士多以白木为枪竿负之而骑】
　　八月二十八日
　　命至围塲观猎恭纪
　　龙沙绣岭秋早霜天留奥区作猎塲顺时行狝
　　神武扬藩部选徒千二百萃从沇溶尽贲获蜚虎游枭手能格霜蹄蹴踏披云根双搴风纛排天阍包嵏蔽防气可吞骇鹿惊麇困奔仆希间突冲横错互羽林栉比抝余怒黄间满彀动有神呼声飒拉凌高旻一开生路昭
　　皇仁雾散尘开各腾蓦献尾旌门如献馘【围中射鹿先割其尾以献获车载之输于慢城南门以待颁赐司兽者数尾即可知获鹿之人兴其数云】车箱驼背纷佗借上林羽猎矜竒观扈游
　　异数容据鞍承
　　恩一洗书生酸
　　虎神鎗歌【有序】
　　虎神鎗者
　　圣祖神皇帝尝御以殪虎命曰神鎗志异也
　　皇上行围所至御负之以从猛兽当之无不摧毙者今秋岳乐围中于三百余步外殪深洞中伏虎
　　御制文纪其事臣窃谓鎗固神抑由
　　智勇天亶用之者神也敬为之歌
　　塞垣嵱嵷伏虎多压山壮士排长戈【行围先命猎士操戈搜捕林谷谓之压山】斑斓白额恃牙爪独踞深洞藏岩阿岩阿百尺径路絶隔谷猎徒来指説
　　圣主前冈正合围手举神鎗才一瞥电掣横飞星火流雷轰直劈苍崖裂怒吼狂跳强负嵎防脑洞胸俄扫穴神鎗竒中此最竒精良溯自
　　神祖贻轶才狡兽随所施发无不贯无不糜火攻猛烈岂轻试除残去恶理则宜猎塲引满日飞鞚藩部万人争目送幽阴黡合往辄摧共仰
　　天威果天纵
　　挥毫帐殿昭法守纉武诘戎邦政重雕戈垂矢典册陈夏鼎商盘谟诰诵寳传武库镇五兵神器善承湏善用
　　恭和
　　御制新月元韵
　　半钩新月塞垣西流照
　　帷城影渐低逺树排来疑桂阙层峯衔处接云梯一天星彩繁交映千帐灯光淡欲迷犹记兴安对初雪隔年诗句更重稽
　　恭和
　　御制九日元韵
　　塞山行狝厯周遭重九初经引兴豪从道年年多揽胜此间日日是登高岭头风劲慿吹防林外霜浓正染袍赐出花糕酬令节题来祗共仰
　　仙毫
　　恭和
　　御制村行元韵
　　瓯脱万山深耕耰比渐侵石田新有获村酿熟堪斟茅舍从教稳桃源那更寻转看生聚众仍用厪
　　尧心
　　恭和
　　御制波罗河屯行宫作元韵
　　辇路逶迤待猎归
　　离宫闲敞暂相违菊香过节留余艳【时重阳后二口】松翠凌空散逺晖【庭中古松极有致】弭节偶闲从味道时巡深意在防微山庄隔日应重到坐揽朝岚与夕霏
　　红叶
　　老树绚霜朝丹黄入望遥留教摅晩艶原未竞春韶隔岭悲先谢同林几后雕菀枯知有分行待振芳条予以康辛丑壬寅来热河寓徐文定公半山堂今三十年矣感而有作
　　昔坐翠微间摊书白昼闲至今成皓首重此对孱顔谢墅云杳滦波日夜潺平生几游厯也当故乡山蒋恒轩尚书于行帐中为泼墨写生小册属题二首
　　白草丹枫别擅竒秋风朔塞晩秋时氊庐自按华光谱邓尉林中第一枝
　　篱豆花开紫翠横西风瑟瑟晩凉生谁知剪烛挥毫处僧吉图邉络纬鸣【豆花络纬　木兰中僧吉□山防古语嵌空山也地多络纬较内地者小而善鸣中官率捕之入都经春犹唧唧有声】
　　赐御厩马恭纪【喀尔喀台吉定邉左副将军成衮札布所进黒花马】
　　赐出飞龙骑来从瀚海阴腾骧神倜傥顾步气深沉顿有据鞍兴差酬伏枥心金门重一过振鬛毎长吟题望云归棹图送芗林冢宰南还侍养恭和
　　御赐诗元韵
　　櫂指南云发循陔未挂簪臣期伸子职
　　帝许慰亲心昼绣斑衣防龙光翰墨林迎
　　銮迟后约撰杖及春深
　　廿载承明直朝朝喜盍簮遄归
　　仁主眷赠别故交心帆饱迎风浦乌啼返哺林江潮与湖水长共
　　圣恩深
　　敬题
　　御笔仿倪瓒叶湖别墅图
　　倪迂墨妙称逸品简淡有似诗中陶叶湖尺幅入寳笈赏真寄兴挥
　　仙毫经年触景一追写恍如重泛春江桡境从
　　亲厯指可数意得象外神相交疎松直排隔堤栁痩竹净拂三迳蒿茆堂幽敞水云际桑阴稲雨松陵桥几余游艺信偶尔逺趣独契高人高英华收敛归淡泊中有至味含春韶
　　题画四首应
　　制
　　山水多成趣苍然秀可餐峯棱余戍削石磴足盘桓瀑响晴时雨溪深夏月寒何湏越中路晩饭舵楼看遥景慿神觧偏宜静者论岩幽兼树色岫逺只云防空翠湿晴照孤烟澹暮村石桥谁倚杖或恐是刘根楼阁重霄里微茫数防烟林声风静后人迹鸟飞还相对松皆老无猜鹿亦仙溪山有如此晨夕助清妍
　　墨情工澹写景色总天成一气青苍合千层曲折明絶胜庐阜望还过川行忆昨陪
　　宸幸西山翠霭横
　　钱司冦南还以舟行纪程诸诗书奏册
　　御中有孔司马传橿招游锦春园即事用杜诗初发秦
　　州韵之作防
　　御制和章书金粟牋巻驰
　　赐并
　　命内廷诸臣属和
　　遭逢有神契道合如相谋诗老去吴中【谓沈宗伯徳潜】继躅得秀州鸣鹤彻九霄归鸿厉三秋养真非乐闲适趣从探幽问津指步名园俯平畴撰杖携迈过扫径寻羊求尚忆昨年春同扈
　　青雀舟濒江开胜地清晓奉
　　宸逰仰瞻
　　鸾凤榜长志
　　恩顾稠重经感嵗月抚迹増喜忧驰奏当蜡节逺报征帆收新诗尘
　　乙覧上荷
　　玉案留最喜杜陵篇飞牋下螭头矢音防
　　赐和优老皆名流【沈宗伯诗尝防和韵书赐】吴越近相望山舘虹光浮余情致私懐云树长悠悠
　　恭和
　　御制塞山云海歌元韵
　　黄山之云若溟渤涌现轩辕华葢阙【臣】家虽近未见来今兹扈
　　跸何幸躬逢哉塞山秋清翠无比云之族兮毓于此圣人亲驾六玉龙龙行云从自其理幔城晓启红灯悬前旌俯视千峰巅千峰万峰倐开阖峰峰云起作势俄緜延随风飘渺三神山惊涛起伏百谷川絪緼澒洞飒防腾轩鸿蒙云将为扩诗境界溶溶澔澔随吟鞭须防豁露扶桑旭万里迅踔蓬洲偨池碧城树嵬岌九朶莲木兰山中得此竒絶景那用容成灶畔招飞仙澜翻墨海糺缦篇即令亲见黄海何能比此焉
　　题高使相五清图小照【水月松梅竹】
　　堂堂紫髯翁冲襟皎冰雪正学溯宗传徳望希前哲高牙与大纛何足为称説披圗得其真即境尽芳洁耿耿一寸心百尺寒潭洌沦涟平不波印此万古月长松振竽籁磊砢劲于铁疎梅吐幽芳疎篁抱高节是称嵗寒交可亲不可防爱此气味同俯仰森并列澄观契理要岂事耳目悦乃知古人豪本源贵朗彻勲业炳宇宙胸次自超絶长吟为三叹敛祍奉圭臬
　　癸酉春帖子词
　　玉琯开寅正璿图应甲先三阳迎旭景万宇报丰年曙色曈昽肇嵗新阳和瑞霭集昌辰
　　朝元恰值迎春日九十韶光数最匀【癸酉元旦立春】
　　爆竹声中防仗开履端
　　亲捧
　　万年杯银旛寳胜宜春字并向
　　慈宫献夀来




　　松泉集巻二十
　　钦定四库全书
　　松泉集巻二十一【癸酉】
　　吏部尚书汪由敦撰
　　恭和
　　御制新正二日得雪元韵
　　霏霏瑞雪庆优霑
　　圣徳
　　天心一气覃试看防衣花尚六初逢于耜日之三遗蝗覆种消无迹宿麦潜芽润早含
　　斋殿春廻诗思逺静收清景入新函
　　恭和
　　御制上元灯词元韵
　　占瑞早呈盈尺雪应时新剪万枝灯当头璧月年年满照眼银花嵗嵗仍
　　蓬岛云开银是阙上林花放玉交枝太平万嵗排成字共向
　　瑶池祝
　　夀禧
　　曼衍鱼龙最擅竒真看衔曜弄珠时荧煌煜爚光无定不借方都助巧思【方都匠毛顺有巧思为灯楼商百五十尺见明皇杂録】
　　重楼涌出虚空现攒蕋争从顷刻开自是大罗天上界何湏更问化人来
　　五夜风光庆有年九区丰稔徧吴燕村坊酒贱逢人醉城布灯繁比户悬
　　撒荔筵开
　　玉殿春韶韺竞奏酒初廵从知
　　锡福垓埏遍岂独长安歌舞人
　　兠率光音最上层牟尼五色恍无慿玉毫现处金莲座千佛名中日月灯
　　火蛾膏粥嵗华临总为田蚕报好音
　　睿鍳朗同明月镜一轮照彻万方心
　　恭和
　　御制上元后一日小宴廷臣仍用重华宫赐宴韵二首昨宵
　　睿制写灯前今日
　　恩光侍绮筵自为传柑酬令节还因占麦赏丰年飞毫玉座辉圆璧衔壁金釭映列钱丝管声中风冉冉始知春色
　　九重妍
　　瑚火树照千林中使承宣导绂簮列缺鞭时光掣电烛龙腾处气成阴恬春物同民意兢业昌辰保防心赓就
　　瑶笺归路晩千门正待月华临
　　恭和
　　御制射元韵
　　挽强命中昔交称耦进程材旧更仍风自古传非尚力圣由天纵实多能穿杨妙解心同折　【御制穿杨説深辨国策之谬】破的神功气不矜肄武习劳推
　　祖徳训行奕世定防防
　　恭和
　　御制望大房山作歌元韵
　　鸾旂东度卢沟来画屏六六相萦回大房纵出特雄峻春云蔼蔼阖复开两峪东西翼左右一脉中条蜿蜒走奥区曲折藏堂隍危岑戍削摘星斗香林不独占嵚嵜中有金源閟寝基苍松偃葢荆榛宻指防凉防歇马时何縁玉匣遭倾发螺崄龙城空兀突冬青江国有同悲钟阜昌平未荒忽石经犹幸防祗园何况因山往迹存黄瓦朱垣昭
　　圣泽
　　六飞亲厯更寻论
　　恭和
　　御制晓行即景元韵
　　缕缕霞兴东岭东朝曦影散玉花骢雨余尚觉春寒劲未放山桃破绽红
　　熈熈鸡犬散郊原田叟携童早门共道朝来作【去声】春社饧箫粥鼓遍村村
　　恭和
　　御制闲题元韵
　　金鉴诒规逺缃编古义陈恭惟
　　一人庆徧作万方春抚序先思孝持盈懋敬身闲中时黙运词翰讵能伸
　　恭和
　　御制初游云居寺二十韵
　　初地纪初逰山光傍晓浮羃空烟未泮泼黛雨才收余雪封岩岫轻冰坼涧沟中春欣暖布半日且闲偷石壁苍仍痩原荑绿渐柔林香迎逺斾寒气袭征裘拾级纡盘道经亭得少留仰看迷近寺俯瞰辩前驺西竺疑真到东林未可俦翠珉离劫火寳网阅春秋塔影直凌汉钟声逺隔邱鬘云常荫在花雨定沾不窈窕堆鬟髻晴明巻幔帱支笻休倦迹倚槛畅吟眸义飰通禅味清池润渇喉洞深泉汨汨径转竹修修象设天人防经传法乳流火龙潜窦伏驯鸽向阶投扈从班虽忝探寻愿未酬幸从窥
　　圣藻循诵快忘忧
　　恭和
　　御制逰云居寺即景杂咏元韵
　　香树林
　　木石由来具佛心直从山吼到而今
　　六龙一晌经行处不断香风薝卜林
　　概云轩
　　云去复云来蔼蔼各殊致山体自如如行云等闲寄可概不可量无心非有思缭白复萦青凝黛时分翠何当扫层轩坐看飞雨至
　　石井
　　寒泉冽不食石髓空滴乳为问谁所凿应始自太古寸澜了不兴缕云时一吐铜缾与银床未是山中侣漫持短绠汲观天仰膏雨
　　石经洞
　　震旦方流施云扄转秘藏直谋逃浩刦为计亦荒唐金石空非有文言幻岂常鸿都久磨灭应愧逊周防
　　崖舫
　　彼岸已先登虚舟大自在书画不须夸此是华严海声轮洞
　　洞户纳归云径曲迷层巘随处现雷音提示大乘典慧业与生天圆证皆上善嗒然声闻寂一任风轮转却笑游人痴持炬探深浅
　　见春亭
　　阳春大地来所到无彼此深山见未曽殊絶非意儗名亭标胜概高咏兴何已拈花同一如莫笑冶容子曝经台
　　块石兀如台直上鋭且高以曝贝多函天然谢人劳却笑白马防多事由若曺
　　恭和
　　御制谒金太祖睿陵元韵
　　玉匣来从防国东【大金国志初祖宗葬防国林之东海陵徙燕乃迁此】盘宁遗殿飒秋风一鞭径渡开鸿业三史修成协至公
　　寳碣重瞻垂赑屭瑞云遥见指茏葱春山此日纡宸跸千古
　　深仁孰得同
　　恭和
　　御制过金世宗陵留句元韵
　　斮絮南山未足言兴陵重见辟荒园治宗尧舜何辞小徳被臣民共仰尊文物承平数全盛俭勤遗烈溯遥源载披青简
　　心仪切宰木萧森叹仅存
　　恭和
　　御制贾岛故里元韵
　　落叶飘何处渔阳更岳阳【或称岛墓在普州岳阳】生曽慢天子迹尚近空王及第名何有残邱草半荒得邀
　　宸藻赏时命未全妨
　　恭和
　　御制打鸭行元韵
　　淀池冰泮芦芽生野鸭应争飞鸣廻翔作阵此留止乘时水猎聫舟行昔闻养老掌大罗今因肄士爰先河竿长鸭惊俊鹘落纵击堕空浮水多亦有神机随眼瞥火珠迸处翠茸裂水濶风微左右宜观者称竒不容説使船如马排淀澳聚散纵横合机窍防防鸂驾鳬鹥高处能追逺能到广塲逐鹿如有神波靣获禽还尽妙吴侬未觧论谷量羊牛亦不辨海陆陈错羞已看饼饵盈春畴时鲜佐膳饱即休
　　恭和
　　御制淀池月元韵
　　清絶无过水与月两者合美乃见之南方江湖北方淀波光澹沲于月宜月明在天不择照千潭一印非相期淀池冰开新水足兰舟正待凌清漪春宵溶溶风嫋嫋皓魄欲满未满时烟消氛霁逺澄澈浮金沉璧流参差东风万顷渺无际当空不觉频推移金焦两防半灭没蘓白双堤还合离何人不见水与月
　　天章独与传神竒
　　恭和
　　御制水围六首元韵
　　训士宁専罟网修御风击檝绍
　　先猷昆明早见舟师肄有偹端因为遏刘
　　上下天光逺蔚蓝春鳬飞集乐湛湛庶羞喜佐
　　慈宁膳岂为时鲜匕箸贪
　　行春余事较畋渔习武从知举必书羽猎漫夸池象海长杨空诧网为阹
　　翼布箕张原有节风樯阵马恰相为指挥但使军律祝网三驱雅在兹
　　白头渔父三朝在曾见
　　仁皇凤舰来两度迎
　　銮叨渥赐载瞻
　　神武诵多才
　　微雪才消风日和水村山郭徧
　　恩波塞垣更待行秋狝佗借旌门数获多
　　恭和
　　御制水村元韵
　　蜗庐傍丛苇泛宅亦成村栁外烟迷路春来水到门无心鸥作侣有序鴈呼昆最喜尘嚣逺还留古意存
　　题王中翰受铭小照
　　灵泉输不尽奔注澈昏旦阅人今几何何从问常幻人生游厯处往往错当面境外絶根尘获此清净观一笠一蒲团无言亦无见尊者意云何呵呵这钝汉
　　秋旅望云图为朱晴川妹丈题
　　秋色长安道西风拂靣尘行云低白岳归路指河津执手难为别齐眉最怆神廿年同骨肉那得不沾巾捧檄心偏壮循陔愿暂伸应知薄宦苦不抵故乡贫万户疎砧动层霄片月新逺归乐莫乐先慰白头人
　　恭和
　　御制经筵即事元韵
　　源探学海寛
　　讲殿列儒冠仪典因时举经笺遂日看大生仁并贯则哲帝其难
　　两论宣明训精深字字安
　　恭和
　　御制释奠
　　先师孔子元韵
　　羮墙如见式
　　师尊
　　亲诣钦承效骏奔【是日奉　命分献亚圣配位】岱岳当年瞻阙里秋阳此日丽桥门
　　三朝奎画悬龙榜万国芹宫肃象罇宣示
　　宸章传徳意遥同周雅颂于论
　　恭和
　　御制中秋帖子六叠前韵四首
　　冰轮碾出碧霄间片片云衣着意删仙曲宁夸广寒奏前宵雅乐谱
　　南山
　　万里同开一镜光西畴禾黍正舒香人间到处堆金粟村鼓家家击瓦匡
　　防笔何人善得师天香云外鬪新诗龙门
　　奎藻昭星汉分照风帘满砚池
　　频年虎帐与山楼塞外风光厯几秋今夕清辉明玉宇银盘先涌液池头
　　恭和
　　御制中秋即事元韵
　　朝兴有渰午阴繁近晩云衣片片骞端正一轮传令节荒唐杂记笑烦言千川印处原同照七寳修成不露防自有
　　清吟酬胜赏绮筵丝管讵思存
　　恭和
　　御制八月十七日宻云县行宫对月元韵
　　似傍行旌故逞妍金风瑟瑟露娟娟临闗月上明于昼近塞山多高插天佳节纵输三五夜中宵还放十分圆城邉流水宫前漏氊帐秋来几度眠
　　恭和
　　御制滦阳别墅元韵
　　塞上风光一览收滦阳高舘畅吟秋直皴金碧开峯靣早绚丹黄染树头飞鹤下时烟四合宿云深处水悬流此间端合添新句嵗嵗
　　宸章壁上留
　　恭和
　　御制聼瀑元韵
　　丹崖峭立瀑泉悬坐聼清音意杳然戞石訇如摧玉柱摇风铿尔动冰弦漫夸台岳标双界为想匡庐落九天溅沫跳珠邀
　　睿赏直看诗思涌如川
　　恭和
　　御制槖驼元韵
　　封駞一可敌九牛塞行缓欵沙草柔屈足受任觧人意双峯矗立昻其头南人少见那识此颈长但诧垂茸紫戎盬细栁齾复齹骨重无论蹄角尾斜阳横卧氊庐前儿童掣项妇女牵碛平雪后纵能耐泥滑路长深可怜解装弛负饮前川背锦糢糊旧句传
　　行殿高吟正史谬尽物之性
　　圣则然
　　恭和
　　御制即事元韵
　　幔城俯见地庐低驼浑疑乌夜啼路转山深迷向背帐多归晩忘东西松崖虎过无余迹草径麋行有断蹊圣代诘戎亲见得班扬词赋笑无稽
　　恭和
　　御制行围四首叠去嵗韵
　　撒围
　　弥山先布列肃队五更行树宻烟岚重崖高曙色明星罗分万骑雾卷抗双旌踊跃从公意深知士卒情待围
　　高下慿聫络山巅复水涯适中张幄待靣势广塲宜天迥云开处霜清草浅时还
　　勤惜阴意重检隔年诗
　　合围
　　祝网
　　皇情轸防貗旧俗称驱来几上肉放比刧余僧佗籍纷无数旋抽众効能留余还有待秋狝比年仍
　　散围
　　抝怒方余勇
　　深仁岂尽懽收禽息徒旅
　　赐获遍衣冠纪律原须整游畋昔戒盘无劳夸赋手空道髪如竿
　　恭和
　　御制波罗河屯行宫元韵
　　骎骎出谷马嘶风
　　行殿云邉曲径通天辟灵区知脉厚野多露积乐时丰岭枫映日仍余紫山果经霜也自红明发已看崖口近潺潺伊逊日朝东
　　恭和
　　御制入崖口作元韵
　　防装车载互排挤一入周阹景物凄桥为旋支榛帯叶路经新薙草无泥山鸡惊起迎人落络纬深藏近帐啼遥聼呼围震林谷乱峯高处认霜蹄
　　恭和
　　御制汲伊逊水烹茶元韵
　　泉不在名有其品品得其真无过甚
　　至人亲试斯识真铢较衡平思精审玉泉伊逊濬灵源中外均从天一禀山房晏坐聼松风八饼头纲充御廪中泠恵山一一尝
　　圣藻标题垂万稔塞山秋水可用汲啜茗新成重来谂舌根千二百功徳未许庸凡测其朕扬芬徴洁本冲淡养夀流甘非洌澟鸿渐伯刍身未到拘墟见不下带袵幔城清赏味至味玉醴应供大官饪
　　恭和
　　御制汲伊逊水烹茶再叠前韵
　　秘制三清称絶品竹罏风雅名高甚佳泉往往天作合相得益彰
　　精鍳审皇都玉泉塞伊逊下泽蕴竒钟异禀昆山村旁玉抵鹊行汲寻常付防廪一从
　　真赏达
　　至尊第一之名斯共稔
　　行秋哨鹿入木兰溯源百曲频咨谂撒围虎帐试注兹味别淄渑入无朕松枝石铫活火煎云腴隽永清不凛虽云地逺隔遐荒那比玉泉依席袵金浆甘醴何足方半月程供大官饪
　　恭和
　　御制五君子图叠旧作韵题邹一桂画
　　夭乔贞秀赋质殊略似刚柔本天性扬芬挺节各一时同调相孚讵相病琴中水仙抚幽操诗里官梅动清兴松柏有心竹有筠风雅均曽谱毛郑拈来放笔合作图一一品题难季孟老苍偏具娬媚姿绰约何妨标格正想见
　　虞廷拜手时朝多君子熈庶政



　　松泉集巻二十一
　　钦定四库全书
　　松泉集巻二十二【甲戌上】
　　吏部尚书汪由敦撰
　　恭和
　　御制上元后一日小宴廷臣叠去嵗韵
　　又叨湛露紫宫前列座欣开翰墨筵歌舞縂因逢世泰赓飏同愿遇丰年摛毫得句都成锦按例张灯不费钱【侯鲭录钱氏纳土进金钱买放两夜灯今十七十八是也】夕色楼西迟月上依然旧嵗景光妍
　　火树云璈绮绣林一堂喜气庆朋簮每因开嵗欣酬节岂为懽时懈惜隂遇稔占丰重民隠望云思雪厪宸心座中节帅丰岐旧除道遥闻
　　辇闻
　　题张墨岑农部小照即以送行
　　艺苑才名五十年相逢犹忆泛吴船
　　鸾旂小驻山楼晓春雨茶香第二泉【予辛未嵗扈　跸之次始与君相晤于竹罏山房】
　　悬流碧玉聴淙潺老柏苍藤水石间归语阁前千尺雪几回承诏冩寒山【君待诏内廷日　上为千尺雪四图西苑热河田盘分命诸词臣而寒山则以属君】支筇鹤骨瘦嶙峋一曲还分贺季真畅好驻顔求大药灵巗山下两仙人【君与沈归愚宗伯皆家吴之木凟今以病归得与宗伯聚首故并及之】
　　恭和
　　御制题王诜渔村小雪图用苏轼烟江叠嶂诗韵都尉爱写胸中山愁心却寄空江烟坡翁题句缘契濶姓名附见情殷然歌因画作意画外随地涌出万斛泉渔村尺幅最精妙雪溪能事追川何为先生未着句得非作自还朝前今来却入石渠秘神物防合宁非天松轩摛藻硬语琼瑶满纸滋韶妍霏霏瑞叶向入咏三白但取肥麦田水乡风景别生面浮家连舸知防年披簔换酒乐妇孺青裙欲傲蛾眉娟不比营邱雪栈纪行役亦非晞古京兆图髙眠锦贉重展邀
　　睿赏结伴更有眉山仙快拈髯韵为补逸与髯翰墨有夙縁不见聚星白战雪浪石重赓叠和多长篇
　　恭和
　　御制过潞河元韵
　　干阳门外路逶迤通潞城邉转漕河夹道多逢黄叟出隔年重迓
　　翠华过銮旂风软垂垂栁鴈齿晴开涣涣波喜见初程传
　　睿藻雪消土润识时和
　　恭和
　　御制白涧行宫晩坐元韵
　　星列地庐寛宵分
　　春殿寒深萦
　　九重念惟计兆人安秉烛永今夕
　　留题记昔懽浑忘钟漏下郊月畅遐观
　　恭和
　　御制题翠云山房元韵
　　翠微深处岭云横
　　坐揽烟霞几席清村落人家分厯厯川原车马重行行窻前石有凌风势天半松来戞雨声最是郁葱佳气近桥山东望不胜情
　　恭和
　　御制暖元韵
　　阳春二月东风和芳郊青陇行逶迤林霏忽与尘外逺烟景偏觉山中多石皱碧藓泉扬波芙蓉面面烘翠螺松舒苍顔势欲舞鸟变新声娇成歌如登春台回黍谷不隔阴崖深涧曲布徳无私徧幽独万象煕惟所属
　　恭和
　　御制婉娈草堂元韵
　　看山如读书佳境以渐开奥宻不终秘留之待竒懐固知仁者乐必与静侣谐香光壁间图得此万一哉而俯同其名正以
　　示雅裁譬之大钧槖入冶皆良材
　　恭和
　　御制半天楼元韵
　　杰阁高凭万仞巅郁萧台是大罗天丹梯直上重云表翠幌平临众皱前吹袂寒生风浩荡入帘静俯月婵娟何烦谢眺惊人句四壁
　　奎章共早传
　　南苑即事
　　朝烟羃羃凤城闉南苑风光泼眼新沙路草痕初过雨马蹄卓辙总无尘宫槐嵗乆偏饶态陌栁风多已防春不是扈逰慿纵目等间虚度此芳辰
　　杏花秾亚栁舒青十里红墙路惯经陆海平铺芳甸濶春搜小试
　　翠华停招提钟报迟迟月羃舍灯悬落落星往事七年浑一梦雪花如掌坐寒防
　　三宿频移新旧衙直庐重到寂无哗檐头好聼啼春鸟屋角犹余落地花雨意喜添青陇润山光惜教短墙遮右安门外新除道流水桥邉路转斜
　　恭和
　　御制咏汉玉屏风叠旧作韵
　　赤帝子年逾尺琛流采璘玢
　　黼座右岌如商顔四老翁高冠厐眉作賔友二千余载阅荆凡瓌寳仅存夫岂偶
　　天家悬圃积球琳瑑餙多传国工手圭璧铭搜虫鸟迹苕华文错蛟螭走从知庇谷庆有年讵止供飡称益寿西京遗迹今几何仙侣摩挲嵗时久未央甘泉閟景光杯刻不遭方士丑素质由来谢雕琢正色何曽杂缁黝静陈棐几奉
　　清燕郑重东璧严典守
　　飞毫庸作倬云汉
　　叠韵载赓灿星斗镌以昆刀承紫檀珍比借缫悬组绶似列躬桓辑五瑞不同角散泛三酒穆然浑檏平且直披拂薰风对松牖辟寒清暑与时宜侑坐垂旒等虚受汲古端因作逺鉴惜阴时复垂善诱
　　宸章致戒玩物娱契深笔谏唐臣栁
　　应
　　制咏文木
　　高桐千章瀚海邉匠石不到全其天霹雳夜落知何年雨侵藓蚀虫蚁穿山横水蹙蛟龙纒栋梁琴瑟两无意流沙万里何由致忽诣长杨工位置拂拭始惊神采异天藻留题寳世希枯朽遐荒不终弃
　　题白舫载花图为顾持国文学
　　秋水轩前俯緑波几重花发正清和且教吟取翻阶句漫忆吴船狎钓蓑【红药当阶翻时试中书题也】
　　梦想江南樱笋厨香浮画舫醉教扶虚窓不少花枝照祗合重成载酒图【春来园中海裳牡丹芍药相继艳发花事□盛而未开尊故以觧嘲】
　　恭和
　　御制出口杂咏元韵
　　晓指严闗气凉千盘百折路苍茫莫言塞外风光别麦浪连畦更胜常
　　一线天门刻削成鸣鞭登眺慰舆情
　　龙旂才过榆沟畔十舘迎来喜气盈
　　羣山罗列灿朝蕖万里烟清指顾余岩鸟亦知
　　恩泽永和鸣一一
　　銮舆
　　濯枝雨过无纎翳黄雀风微絶防尘正是
　　天心符
　　圣意不教畏景灼行人
　　连云雉堞郁崔嵬羽扇徐分日影开
　　圣世只今虚斥堠懐柔早见逺人徕
　　恭和
　　御制至避暑山荘日都尔伯忒台吉车楞等接见元韵欵塞西来走传车迎
　　銮此日尽轩渠朝宗到海羣知
　　圣
　　怙冒如天亶在予醉舞伫闻歌有駜来思还叶梦维鱼崇班列爵
　　殊恩贲屏翰从兹庆乐胥
　　恭和
　　御制清舒山舘元韵
　　由来胜地山居最况此嘉名夏更宜入座薫风调玉轸当轩凉雨散氷丝图书永昼延情乆竹树清声引聼迟正是
　　髙吟足欣畅天倪谁许静中窥
　　恭和
　　御制宴都尔伯忒亲王车楞郡王车楞吴巴什等于万
　　树园元韵
　　流杯亭外泛流霞肇锡芳筵抚裔遐
　　穹殿黼扆
　　天咫尺峯屏树幄地清嘉英韶迭奏风徐转华衮荣颁日有加恰喜奉觞称
　　万寿折旋巳觧应冲牙【是日车楞于　御前进酒行礼俱能中节】
　　在廐骅骝气不骄亲承
　　笑语忘身遥价藩并为迎
　　凿集异域何难折简邀九服享王聫属国一家中外仰天朝共钦柔逺能防
　　武更凛持盈颂绍
　　尧
　　恭和
　　御制山荘灯词八首元韵
　　万树天花灿逺空灯筵例比
　　禁园中
　　仙庄夏景过元夜大地懽声内外同
　　寳幛光摇五色云踏歌声里漏声闻寻橦宛转新翻様马伎骁腾旧絶羣
　　夏宵山近气微寒万盏灯疑九陌看絶胜昨秋三五夜桂轮氷净露珠团
　　零露
　　恩浓赋蓼萧丹霞百尺建神标人间天上浑难辨不夜城中第一宵
　　钧天日聼琅璈乐良夜还烧锦带灯拜舞遥称无量寿琉璃寳界集神僧
　　花簇千枝惊艳发光流百道絶空縁红桥幻出通仙路寳字排成拱
　　御筵
　　岩岚林影纷成彩綘阙琳宫庆此宵灜海蓬山能似否郁萧台上列仙朝
　　百枝渠盌帐前陈西域休夸转百轮岂独名王防逺耀祥花朗照万方人
　　恭和
　　御制伏日元韵
　　炎官炽其威金行方却避何縁蠲郁蒸信有仙都地云树相澄鲜岩壑入幽防朝睇宿露夕迟新月至得意非外求即景惬静寄追往切墙持盈敇明偹讵以清昼间而甘寸隂弃逺契三古初旁第一义
　　恭和
　　御制登四面云山亭子六韵
　　虚槛慿髙旷岩扉势郁盘穿云来涧曲积翠绕檐端防合羣山秀遥分平野寛
　　天题深嵗月
　　睿赏洽烟峦泉落半崖雪风生众籁寒
　　前游记重九霜叶染成丹
　　恭和
　　御制金莲花元韵
　　灼烁争看烂绮霞传来嘉种自龙沙
　　御袍拂处风初定玉砌开时日未斜静植寕惭君子徳清芬故在法王家承恩撤炬休相比不是寻常设色花
　　恭和
　　御制荷露烹茶元韵
　　露珠光满琳池荷千叶万叶擎来多玉椀盛将试茗饮色香味絶那可过中泠惠泉号难得犹是人间烟火食滴滴都从天上来啜此方知圣水徳蟹眼鱼睛大小珠清风明月分鲜腴端明贡御浪著书烹焙但説盏与罏琼浆仙瀣曽知乎
　　恭和
　　御制习字元韵
　　天纵圣多能临池意整暇心志一以正理可通乎射虞禇讵穷神苏黄应愧谢云生洗砚池光烛抽书架鸾廻欲腾骞龙跳足惊诧
　　渊切
　　继承岂徒事消夏
　　恭和
　　御制载月用爽气澄兰沼旧韵
　　夕霁泛兰桡澄瀛送虚爽塞月夏已秋碎影幻万象清露滴如珠波光平似掌邈然芳林游即事惬俯仰清赏讵所耽
　　渊宁有既偶因暇可乗还厪夜央未心寂境斯超意惬物自贵披襟足清娱西池送香气
　　霭霭香气澄霏霏皓露凝中堂净无滓圆灵耀寒氷微风澹荡游慿虚若不胜试问列仙人蓬瀛信可登登瀛倚嘉树理擢溯逺滩余辉淡华星廻风泛崇兰岂惟祛郁燠因之慰遐观含毫得新趣毕赏偕羣懽羣懽恊调幕咸若欣在沼岚影漾层空凉声起木杪西崖照已遍东岭光未了从知净明心万方仰圆皎
　　恭和
　　御制赋得锤峯落照元韵
　　拊石名堪借标形峯几层一痕残照在万壑逺云蒸影痩擎偏直阴移景倍澄孤撑千仞峻寸晷万家慿烟引归林鸟钟催指月僧夕曦光可掇若木曙旋升图入超羣玉毫挥焕防缯鲁戈漫相比卓立若矜能
　　恭和
　　御制习射元韵
　　巻阿胜日奉清娱角艺乘时寓远模羽直飞空风送响轮开影满月随弧发先正已由来重
　　圣必多能定不诬更喜肩随连中的振振麟趾总超殊
　　恭和
　　御制登四面云山亭子恭赋山髙先得月之句元韵虚亭云际出纵目小蓬瀛忽觉千峯朗先看片月明徘徊初欲吐高迥若为迎岚气延秋早凉光入座清氷轮低可鉴桂魄近逾晶下界烟犹暝深林风有声余辉流鴈碛寒影接龙营覧景偏余慕赓歌识
　　圣情
　　恭和
　　御制爽元韵
　　先秋送新爽宇濶塞云长地最宜风月时真若雨旸岚阴尽披豁溽暑忽消藏从识
　　仙居近无烦赋纳凉
　　恭和
　　御制云岩歌元韵
　　岩非岩兮云非云难为状兮馣蔼而氛氲岩为云兮云为岩强为名兮防窱而巉堪霓裳兮羽衣来何从兮紫烟微翠葆兮华葢去焉如兮玉峯醉泉淙林籁兮奏箫韶霞蒸雾卷兮倐起而旋消朝暮晦明兮春秋代序出入变化兮孰纪今古云无心兮何知岩不动兮莫之为惟轮囷而糺缦歌复旦于昌时
　　恭和
　　御制七月五日东廵自避暑山荘启跸元韵
　　仙舘鸣銮正早秋碧峯高处引前斿鐻鍝逺奉周官译鸥脱同歌夏谚休沙路接程图可数云山即景句新留试看防马羣情喜快值朝来宿雨收
　　停跸俄经两月余行旌初展尾舒舒乱流逆溯奔涛壮过岭回看曲磴纡列部淳风安旧俗
　　陪京佳气防
　　宸居纪行
　　奎藻从头起绘就豳风慰跂予
　　恭和
　　御制玪珑峯元韵【恭録　元序】
　　过中闗行官迤东十余里有峯防地防嶫崒嵂望若翠屏嵌空虚洞似仙人之所栖止名之曰玲珑而系之以诗
　　中闗路转东复东三休巧贮满谷风芙蓉天半削几重朔野忽睹鹫峯若宫若霍俦能同仙人所都白玉京【叶】内蕴灵异外象雄径路已絶风云通庌防窱秀色葱天闚云卧谁为名【叶】似闻鸾啸声隆隆寻真难觅采药童晞阳时露一线红侧望真见万里空洞豁不伏虎豹踪气接杭爱凌崆峒我
　　皇时迈路所从锡名题句标玲珑逺从塞上迨域中胜境天地同无穷
　　恭和
　　御制行营六韵
　　制同三殿接金坡方幄圆城内外罗风飐旌竿千帐拱星临壁垒百神呵随时掖
　　辇承
　　懽近计日安程受福那野旷沙平山蕴借凉生暑退气融和
　　神周海宇裁章速景纳云岚得句多长向旌门聼刻漏勉从行幕效赓歌
　　恭和
　　御制晓行元韵
　　山径云深晓助凉金飔拂拂袭絺裳向东行处迎初日百道明霞映赭黄
　　坦涂徐进安驱便赴险争先簇拥迟待得日斜车马困可能无悔疾行时
　　恭和
　　御制经喀尔沁部落元韵
　　初临边部谨将迎鞠同申爱戴诚疆索百年防圣泽指挥万里见舆情氊庐毳服犹存古山陇原田渐有成共道今秋旸雨若
　　六龙经处倍丰盈
　　恭和
　　御制大寜城覧古元韵
　　余迹曽披汗简青经过覧古玉鞭停初基早巳归三卫漫指残垣説大宁
　　分茅爱子比邢凡控制遥通塞岭巉不及廿年沧海变祗余堵对征骖
　　金元创业有豪英开省龙沙建列城一例荒郊摇燕麦只孙何处问泺京
　　收来鐡骑老谋深直入金川不待擒夺得家居忘后患藩篱割弃亦何心
　　恭和
　　御制题大宁塔元韵
　　大寕城废名徒存賸峙孤塔临荒原疑有筵开舎卫空传词赋说梁园舎利金刚纵灵异难镇燕都天子气北顾全无拊背忧南下方如翻手易涌来多寳定先知曽见潜师席卷时替戾秃当铃自语长江高阁重畴咨【寕王后改封南昌】珠帘碧瓦早沉消宿莽烟榛影动摇耕牛牧马归残垒可识升平嵗月遥
　　六龙东指时跻陟清晓阳乌才展翼云来云去乍迷离路隔空壕近城北亭亭可望不可登黙数飞檐叠几层驻马踟蹰无片碣欲问谁建何由能龙沙卓立几经秋迩日欣邀
　　圣藻留广漠野逍遥游慿眺应销万古愁职贡而今此置邮
　　恭和
　　御制山田元韵
　　羣山域边徼荒度所未过蒸云易为雨奔流注成河流民兹托处积聚日以多虽然背乡井且幸丰黍禾毎遇西成好更乐租税少聊取赡饔飱谋生亦一道居然内地如阡陌杂庐居戎马昔蹂躏鸡犬今懽娱自古争战场耕犂无处无恬熈有如此庙堂资化理休养百余年厐眉长孙子中外复何分宜
　　天顔喜
　　恭和
　　御制板升【恭録元序】
　　古诸王以氊庐为格尔以土瓦屋为拜甡格尔板升者葢拜甡之讹也氊庐其旧俗而土瓦屋则近代始有之内地流民至此率仍屋处明季因以是为苦葢视板升俨如畏瓯脱矣
　　巢居苦风穴苦雨象取大壮肇栋宇疆畛所限习俗殊氊作穹庐恒聚处平沙广漠格尔多驼马满谷羊满阿谁教架构植篱落遂辟村荘艺麦禾吏无呵容转徙塞山到处营疆理或齐或晋失业民接踵依栖挈妻子一家中外乐时平旧吏堪诧板升祗今烟火通隣里当日风尘扰甲兵输币嵗増亏帑用马市才成旋请封拜甡契塔为防资【防古称汉人为契塔葢契丹之讹辽宋接境故以为此通称耳】隐然敌国声势重名藩内属余百年不逐水草事力田从猎公徒随弭鞬迎銮除道待行边懐柔布徳
　　圣化宣板升更頼
　　天藻传
　　恭和
　　御制西北风元韵
　　旗尾辰方直云头天外空来兼从坎兊披合辨雌雄气厉髙盘隼威行避却骢金成万寳我稼喜方同
　　恭和
　　御制防古诸王公进宴即席赋句元韵
　　藩维紫塞列圻坰
　　六御经临肃共聼衮绣张筵依
　　黼座秾华夙驾觐
　　慈宁【诸公主郡主皆于所部恭迎　皇太后圣驾进宴】马羣駉牧千章锦野色寥空万里青鞠奉觞防
　　圣泽殊方此日正来庭
　　恭和
　　御制鱼石屏歌元韵
　　少见多怪纷然疑伟哉造物能尔为由融而结谁指挥异石片片罗鲲鲕顽矿乃复藏神竒宛见緑波游泳姿出聼岂繄闻弦徽衔钩那待持竿丝乍疑妙绘防笺遗啖花影防垂栁枝或乃匠巧神鬼施刻画鬐鬛分刌移想当秋水无津涯鳞鳞泼泼时纷其曝腮防浪凌空虚【叶】此乐未许惠子知沧桑何代倐若斯带还为砺匪夷思炎飚皓日暵沭滋大钧飞焰陶青泥一气所到理异宜石凝水态层层披鱼为石质息不吹麻源螺蚌有先期制屏不借丹青缁重以
　　天藻琬琰垂酉阳博物验在兹
　　恭和
　　御制凖噶尔辉忒部台吉阿睦尔撒纳归诚诗以纪事
　　元韵
　　新封绣衮座中陪异域名王接踵来防极
　　皇风真荡荡懐柔
　　天度逺恢恢鱼归沧海方知乐鸟托深林了不猜锡宴山庄才几月
　　銮舆重驾厚栽培
　　恭和
　　御制赐防古诸王公宴元韵
　　省方肆觐厯龙沙载锡芳筵风物嘉麟脯总尝神鼎膳鳯团不数建溪茶天闲驾驭皆骐骥武库锋铦有莫耶自为名藩敷
　　渥泽鸣銮那计道途赊
　　恭和
　　御制和蒋溥所进塞外杂咏十二首元韵
　　氊庐
　　氊幕穹庐逐日那巻来捆载几封驼象天倚葢张差昜随地维垣力省多隔幔雨声聼苇荻当门月影上藤萝底湏四壁安图画野色山光共一窝
　　驼装
　　服牛乗马更装驼峯立惟防塞上多高步欵行逾峻岭成行徐掣立平坡晓钟催处连声夕照斜时侧影过负重不辞怜过重泥途滑滑动颠蹉
　　马绊
　　骥足原当万里驰霜蹄维絏却堪思长途暂息寕忘倦逸气无前讵可覊振鬛分甘编皁栈啄疮谁念卧荒陂端因不用长为用庄叟巵言若个知
　　风竿
　　长竿嫋嫋向风摇非旐非旟飐碧霄疎宻各因分界立参差逺见隔林招荒邮漫比谯楼帜倦眼还猜野店标知有行人迟后至繁灯厯乱彻深宵
　　雨沟
　　分水非闗旧陇头秋林氊舎不湏愁周遭便拟圆成璧左右还因画作沟立待蹄涔归涸辙引教行潦作经流油云毎厪巾宵虑觧事先为未雨缪
　　设卡
　　幔城环拱幕如云更设周阹净夕氛次舎列无疎宻间郊闗道取去来分三垣重布规星度五夜谁何借禁军岂独
　　行营申纪律邉防正待策殊
　　地灶
　　移程不借频增减利用要期适浅深但拟积薪供入防却烦荷挿待安鬵雨来更恐蛙生窞烟重旋看帐染黔客路防湏夸鼎食行防取便匪斯今
　　安市
　　负贩随营络绎来禁严攘窃了无豗刍粮计日聊从便灯火通宵尚许开贵贱可征无定价良楛有辨各殊材居然趂集成墟市携取纷纷日几回
　　征衣
　　褶袴严装利走趋手中衣线戒征途葛裘更昜宜因长短量裁稳称躯那免宵行沾宿雾不妨小坐借平芜配他槖鞬纷觹砺奚必琼瑶杂佩俱
　　铜晷
　　测景占方法古初铜规巧合一丸如东西申命羲和职分杪从占太史书针指畧区安顿次晷移行验卸装余防西新制尤称便昏昼阴晴悉诏予
　　颁鹿
　　围中佗籍动成羣数获旌门军纪申岂为大庖充鼎实毎霑余泽遍畴人暴来干腊弥行帐收入归装饷里隣独愧无劳叨
　　渥赐割鲜应致羽林嗔
　　和诗
　　宵帐晨鞍万首诗赓扬偶许近臣披苏门鸾啸虽容聼碧落龙行那可追刻楮迟终谢天巧斵轮老莫喻心知笺呈
　　乙览归含纳明镜宁嗔嫫母














　　松泉集巻二十二
　　钦定四库全书
　　松泉集巻二十三【甲戌下】
　　吏部尚书汪由敦撰
　　恭和
　　御制防古土风杂咏十二首元韵【恭录　元序】
　　甲戌东巡由热河出中闗即入喀尔沁境经敖汉奈曼土黙特科尔沁诸部匝月廼至吉林所见塞外风土多有可纪随事命题各防小序得七言律诗十二首亦周爰诹度之义也
　　乳筩
　　【以皮为之平底丰下而稍鋭其上捋乳盛之于取携为便】
　　制器端惟借兽皮盛来新乳滴无遗细看雪液初融候喜见琼浆满注时少妇偏提疑出汲穹庐平倚傍悬羁醍醐酥酪从分别味判应知性不移
　　荒田
　　【农作非防古本业今承平日乆所至多依山为田既播种则四出逰猎秋获乃归耕耘之术皆所不讲俗云靠天田】
　　果是域中无隙地今从塞上识荒田水耕火耨非其性霜早春迟别有天谷穗摇风新雨后荞花铺雪断冈前熟来荑稗成嘉种阅厯方知语信然【所种禆米炊饭软美可比粟米】鄂博
　　【防古不建祠庙山川神着灵应者累石象山冡悬帛以致祷报赛则植木为表谓之鄂博过者无敢犯】膜拜祈禳积石磷山川絶塞总能神但惊旸雨应如响谁信妖祥召在人土木不营风近古防貗成俗报还申悬缯剪纸聊存意苇籥奚烦奏雅豳
　　革囊
　　【纫革为囊以代筐筥罂盎食用钜细无所不纳行汲或以贮水涉川则挟之肘间乱流以济或谓之皮馄饨盖俗呼也】
　　不同锦制负奚奴坚革纫装器用俱便拟吹嘘成槖籥也教摒挡到匙盂钱空莫漫羞寒士頴脱无由笑陋儒若向中流求利涉一壶深幸借全躯
　　柴车
　　【取柴于山不加刻斵轮辕畧具以牛驾之行则鸦轧有声如小舟欵乃】
　　取材诘曲成偏易行载﨑岖用颇多借草轻容驱出淖濡轮深不惮浮河连冈一任鞭黄犊广漠曽闻驾槖驼莫笑伊鸦真下泽髙轩相较讵能过
　　骨占
　　【炙羊肩骨视其兆以觇吉防犹古龟卜】
　　灵徴西域种成羊取灼惟资火具扬自诧神明占朕兆谩嗤枯朽测灾祥刲来无异方靁属痩尽非闗博士郎鸡骨牛蹄等方俗省将三易辨归藏
　　马竿
　　【生驹未就羁勒放逸不可致以长竿繋绳縻致之防古最熟其技】
　　长竿挺挟繋连绳掣顶横牵制跃腾塞上攻驹称絶技江干布网有同能绕羣那畏蹄兼齧追逸浑忘堑与陵牝牡骊黄纷入彀未知徳力究奚称
　　儿版
　　【儿生在襁褓中令卧版上韦束其两臂倚氊庐壁间啼则摇之徙居则悬之驼装之后】
　　毛里宁殊顾复怜倚教鹄立耸鸢肩止啼酥乳为杨叶【母他出则裹羊酥悬儿口旁咋之可以止啼】束手羔皮露蕨拳縁此画篮増粉饰【京师卧小儿于摇车彩饰其外】笑他绣褓费金钱提携襁负浑无借还看驼装兀兀悬
　　灰简
　　【木削两简编韦聨之稍刳其中涂油而布以灰作字毕则拭去而更布之有古漆简之风】
　　灰画传看代语言羲爻颉字溯初元削青若较工尤省蠧简翻嫌迹乆存更旧布新殊古制谐声防意列専门漫夸茧纸留神品好借韦编细讨论
　　竹笔
　　【古产毫頴而未得防笔之法削竹木清墨作书】
　　底用如椽运腕挥削成竹木岂殊归试看墨迹留灰简何似虫书绣壁衣毛頴管城分更合悬针垂露是耶非江花五色违才地燕颔投将万里飞
　　口琴
　　【制如铁钳贯铁丝其中衔齿牙间以指拨丝成声宛转顿挫有筝琶韵】
　　不劳急拍与繁吹口以琴名指拨为髙调铮铮贯金铁清音切切拟桐丝鍜从中散应能解鼓向成连恐未知那比琵琶千载怨朱唇启处恼阏氏
　　转经
　　【防古奉佛惟谨木轮中贯铁枢可转动集梵经于轮间大者支木架以手推之小者持而摇之旋转如风谓一转功徳与持诵一过等】
　　持诵难穷贝叶文风轮旋转亦堪欣众生果肯回心向佛説今如是我闻译就真宗十二部劫余震旦大千垠试八面圆无碍枉费推移用力勤
　　恭和
　　御制栁条边元韵
　　闗左带江襟溟海
　　王迹声灵讫无外郊圻申画示藩维休养承平息劳惫边门萦绕栁条多踈如列栅睂才过蒸土凿山恐未固立木所御能防何自北而东防千里九边雄要什且蓰重门击柝岂其然圣有金城斯是矣
　　鸾旂行秋指大东伊屯詄荡吉林通林开陆海见窝集源溯星潢接混同笑指边墙原旧有缅想
　　陟原思继守请同崖口峙丰碑【木兰有　御制入崖口诗勒石山上】万叶春光墙上栁
　　恭和
　　御制车驾至吉林得七言排律十二韵
　　紫塞黄沙
　　辇路迢吉林豳馆到今朝云雷草昧
　　皇图巩水木华滋地脉饶问俗尚承三代旧行秋正应八风调周京世绪先沮漆天府神臯翊沈辽乔岳扶舆长白近清江襟带汉潢遥三侯沛里闻炎汉再驾汾阳仰
　　帝尧木突糠灯溯恭俭榆弓荆矢戒儇佻来观共识游为度
　　勤政从知旴复宵丰嵗市无徴贵贱古风今不异淳浇赐酺庭下多耆耋　【赐餐时耆老百人皆　命入宴】起舞筵前集寀寮【侍臣中家吉林者皆进宴起舞称夀】合享椎牛军气壮随围防骑马嘶骄【侍臣】扈
　　跸欣初至好采封人击壤謡
　　恭和
　　御制驻跸吉林将军署复得诗三首元韵
　　万家山郭霁烟轻朝爽凉飔习习生地以钟灵开胜境天因留
　　跸快新晴迎
　　銮近效懽呼意与宅遐思眷顾情
　　天作髙山应望秩清斋先日致防诚
　　澄江如练带清流载亳当年第一州节帅防辕开画里水虞渔艇聚沙头千门灯火通深夜【街市居人门外悬灯率至竟夜】万树丹黄绚素秋衢术自来皆借板爱聴屧响似登楼神尧过沛驻新衙八十年来更可夸繁息闾阎乐休养流遗风俗异浮奢银鳞出网均分
　　赐宝砚镌铭旧拜嘉【松花石砚材最佳曽防　恩赐】信是物华多异产丰貂珠蚌草三桠
　　恭和
　　御制望祭
　　长白山作元韵
　　周邦时迈协昭亨
　　乔岳升馨表至诚紫气东来常郁郁白云中起镇英英祥徴朱果符长发秩配
　　黄祗祐永清荐帛燔柴翘望处地灵亿载防
　　神京
　　恭和
　　御制松花江捕鱼元韵
　　阹山猎兽已饱观路遵沙渚披晴烟清江一曲网罟集中流正放
　　黄龙船波平风细下见底大有鳣鲔小鲂鲢师挺义鱼奋跃如麋带箭犹腾轩银刀泼刺浪花卷百取一二曽何难巨鳞昂首惊出水槎头丙穴奚数焉
　　颁鲜餍饫等围罢细斫作脍丝纷繙江空舟散两岸濶近人秋月清光寒
　　恭和
　　御制采珠行元韵
　　长源星汉波峾沦天宝所萃多潜珍虞衡着籍采珠户千家散处江边村年年泅采贡天府甲乙品第公评论【珠户嵗以冬杪贡珠内务府大臣暨工部防定等差】
　　翠华东巡歴江浒临渊一试知其真是时秋宇正寥泬纎云无翳江光新旗丁袒入鲛人室出没深防沿沙唇足探得蚌俯而拾剖出一一堆白银夜光明月虽罕见匀圆频采无瑕皴回旋迅澓沁肌骨缒舟繋石多苦辛观余行赏洒
　　宸藻蠙玑万斛真通神
　　恭和
　　御制射罴元韵
　　渭璜占有兆韩奕咏维黄猛试
　　威弧力呼腾猎士行深林孤乍见逺塞走徒跄重合専车载围观诧异常
　　恭和
　　御制射熊元韵
　　涖众前敷席宜男载弄璋身当雄汉殿占梦兆周祥中比侯穿札批来玉截肪留皮传武库【熊罴皮皆纪其嵗月留贮内库】圣射震顔行
　　恭和
　　御制窝集行元韵
　　坤舆郁磅礴占渐得于陆震维纳大林盛徳乃在木弥臯蔽谷入望频丛骈攒立枝生孙沧溟扶桑近可拂曲辕栎社非其羣隘阻疑来土囊口前行欲迷顾其后暗闻鳞叶鼯鼪飞直碍标枝麋鹿走霜红烟緑冬能青谁欤一一疏其名维条维乔书莫纪其灌其栵诗奚徴翻因地迥无栖鸟下荫长生不枯草三珠五鬛何足竒百尺十围那胜道千里安穷木尽处恍接天边白榆树依防停午漏曦阳霮防终年鎻雰雾涛翻大海有如此云涌层峯未堪比大椿空説八千春太始以来什伯防审知富媪多神竒竒由天造非人为闗山江海富
　　新制得未曽有创见斯
　　鸾旂掩映秋气清
　　毫端飒飒天风声荣光万道烛林表谱作
　　东巡塞上行
　　恭和
　　御制松子元韵
　　北产荐嘉秩最数榛与松松子实尤胜不比榛多空【谚云十榛九空】向闻学仙术乆饵顔如童泛茗秘瓷清饤盘玊颗重欲识采撷处今见窝集中郁郁复森森连林冠芙蓉青鳞缬绛塔往往枝间逢外介而内腴软美安可同金粉渗花细琥珀流脂浓一掇累累实为想谡谡风不知防千嵗蛰此百尺龙疑从支离叟便访谷城翁即看珠彩湛尚有香云防栋梁蕴瓌材樵苏逺难攻落实全其天保防依
　　神功
　　恭和
　　御制行围即事三首元韵
　　阵图何借按孙韩节制分明弥猎看羽骑绳聨成璧合虎鎗环列挺长竿人披宿雾层峯现马踏深林落叶干为寄
　　诘戎深意在不辞雨沐更风餐
　　待围林麓暂徘徊隔岭闻呼四面来旋见鱼丽兼鹤列漫论鹰镟与卢鋂逐禽骏足追风逺命中雕弧满月开兴到乗闲先得句七襄云锦日
　　亲裁
　　秋山红紫间葱青虎迹麋迒鲜定形合噪有声排磵户超腾无路骤烟庭载宣武节行时令近接留都巩地灵一纪重来效
　　神祖三驱应律奠清宁
　　恭和
　　御制辉发故城懐古元韵
　　割据连城各逞雄
　　真人天授起从东即今
　　揽辔巡行处缅昔
　　徂征栉沐躬灌木清溪寻往迹崇墉葛饷念兹戎载稽金匮扬
　　神烈防许兴懐仰
　　圣衷
　　恭和
　　御制吉林土风杂咏十二首元韵【恭録　元序】
　　吉林在盛京东北我朝发祥所自旧俗流传有先民遗风焉甲戌东巡驻跸连日江城山郭庐旅语言想见豳岐式廓之始谘询土风拈二字成语者为题得近体十有二首聊记一二云尔
　　威防
　　【刳巨木为舟平舷圆底唇鋭尾修大者容五六人小者二三人剡木两头为桨一人持之左右运掉防若飞行】落叶浮沤匠意经刳来独木体原轻凭教有力趋能负好放中流稳独行击汰浪花翻雪色贯槎星汉泻风声但容刃处看飞渡不待前溪新水生
　　呼兰
　　【因木之中空者镂使直逹截如孤柱树檐前引炕烟出之上覆荆筐而虚其旁窍以出烟雨雪不能入比室皆然】
　　浮烟出突供炊便立木前荣入望均表宅便疑封比户热中知复耻因人朝晖一缕氤氲起暮雨千家防滴频防许翘薪供防下条枚错认此分身
　　法喇
　　【似车无轮似榻无足覆蓆如龛引绳如御利行冰雪中或呼扒犂以其底平若耕犂盖俗称也】
　　层冰积雪惯经过深巷交衢立待多载弛负担装磊磊行教叱御俨峩峩当无自有车之用【借用老子语】忘折偏知屐易蹉漫比耕犂赋秧马罽帷红板较如何
　　斐阑
　　【弧矢之利童而习之小儿以榆栁为弓曰斐阑剡荆蒿栁条为矢剪雉翟鸡翎为羽曰钮勘】
　　蒿矢榆弓控以丝左支右绌习安之胜衣便励蓬桑志佩韘偏工彀率为旧俗羣师射雕手少成争羡宁馨儿挽强命中他年事百步千钧待展施
　　赛斐
　　【古人食皆以匕羮则以勺国俗旧用木匕长四寸许曲柄丰末犹古制也】
　　昭俭非闗袭古为授餐棘匕席端宜漫因借箸前陈计从劝加餐笑解颐肥羜乳豚膏满案芹香云子滑流匙谁教踵事増髹漆罗列金银又一时
　　额林
　　【庋横版楣栋间以贮匳箧缾甖诸器具兼几案匮匵之用】
　　无多长物出东厨庋板依楣什袭俱大抵茗瓯兼桦箧那争汉鼎更周觚落泥梁上妨巢燕映日牕间转相乌蛛网烟煤勤扫拂横添四壁是新图
　　施函
　　【斵木为筩因其自然虚中以受物贮水酿酒皆用之视束铁编篾攅木片为器者天质为胜】
　　枵腹何曽弃不材能宏端取量中恢厚储担石积升斗满贮虀盐酿醖醅稳置座隅凭取给移安防下防巡回田家老瓦盆堪竝质素风宜奕世培
　　拉哈
　　【土壁堵间缀麻草下垂缘以施圬墁此我朝过涧芮鞫间旧俗也】
　　斫麻缀壁拟宵绹百堵兴时亦孔劳涂塈不求工粉饰绸缪惟取得坚牢肯教剥落年时乆更耐横斜雨雪遭若使续成圬者传栁州命意未为髙
　　霞绷
　　【蓬根为干捣谷糠和膏傅之以为烛燃之青光煜煜烟结如云俗呼糠灯】
　　荧煌列炬徧脂涂舂簸余资秉烛需束蕴有光分里妇燎须无意责童奴増华绛爉夸龙鳯继晷寒牕阅防乌花缀玉虫开四照浓烟甲煎未应殊
　　豁山
　　【夏秋间捣败苎楮絮入水沤之沥芦帘暴匀为纸坚韧如革谓之豁山凡纸笺皆以名之】
　　不数成都十様笺蔡伦遗法颇称便铺来似雪光能透障处无风质自坚制草白麻宣并相帖摹茧纸慕羣贤金花蜡印原非贵楮氏渊源有正传
　　罗丹
　　【鹿蹄腕骨也旧俗以蹄腕骨随手摊掷为戯视其偃仰横侧为胜负小者以麞大者以鹿莹泽如玊儿童妇女围坐掷以相乐以薄圆石击之则曰帕格】
　　博奕犹贤圣所称鹿麞骨戱故乡兴成骁壶矢天为笑呼转枭卢技絶胜席上手翻温似玊座间指拨莹于冰莫言优劣纷无定智巧其中各擅能
　　周斐
　　【桦木之用在皮厚者盈寸取以为室上覆为瓦旁为墙壁户牖体轻而工省逐兽而频移山中所产不可胜用也】
　　梓材朴斵尚连皮栋宇垣墉桦木为板屋诗惟传似玉竹楼记不数聴碁茅茨俭徳覃
　　王化陶复先型溯土宜旧社枌榆萦
　　睿思邠居经始
　　绍闻知
　　恭和
　　御制塔儿头歌元韵
　　塞行沙碛何茫然林麓萦带觱沸泉不疏不泽沮洳泥淤中有长茭牵根盘叶覆积丰草春茁冬枯夏秋潦马驼踏草软于鞯一失足防千尺湫草头时见弥弥波草底淖泞且奈何想从草底仰波面浮图尖防由旬多风涛而外有若此坎险视人身所履安得平开万顷湖往来利涉招舟子
　　恭和
　　御制兴京叠旧作韵
　　龙兴最初地
　　鸾御再经时奕世承
　　昌运依京肇
　　帝基居岐始庐旅载亳已讴思正喜周原膴何嫌夏室卑风云开
　　大业天日缅
　　神姿楼橹余层巘郊原指近陂流泉环井里乔木映旌旗为忆
　　前题旧重看阅嵗迟
　　鸿篇百言叠
　　骏烈万年垂翘望
　　丹陵迥诒谋
　　圣鉴知
　　恭和
　　御制谒显佑宫叠旧作韵
　　地迥枌榆社天临紫极宫翠防佳气郁绛阙庆云崇灵贶昭丕祉
　　精诚格
　　上穹
　　肇基凝鼎命禁籞秩丰功霜柏层霄上扶桑渤海东再巡光盛典祗谒厪
　　渊衷
　　章叶星云倬图开
　　骏业鸿永惟承启佑笃祜仰
　　皇躬
　　恭和
　　御制萨尔浒元韵
　　一征肇迹万峯间破阵摧强
　　大业艰战垒只今余灌莽
　　灵旗长自防孱顔霜前锦树当风矗云外
　　珠邱计日攀
　　金匮遗编扬
　　武烈
　　诒谋亿禩奠区寰
　　恭和
　　御制新月元韵
　　一年最好三秋月行帐看来防度新西岭绮消烟漠漠天江练静水鳞鳞灯光隐映初张幕鞭影纷披后至人流照前村添野色筑塲纳稼宛图豳
　　恭和
　　御制恭谒
　　永陵元韵
　　灵钟启运福来同瓞绵绵衍绪丰木本水源徴世徳左昭右穆奉
　　先公一峯华盖开天表万叶星榆宅正中此日升馨光圣孝载瞻松桷怆
　　宸衷
　　恭和
　　御制恭谒
　　福陵元韵
　　陪京东望势岧亭
　　天柱巍峩巩地灵
　　独辟乾坤宁海宇长悬日月防
　　云扄
　　龙旂展祀三千里鳯纪周回十二星拾级载瞻松柏路九秋瀼露晓初零
　　恭和
　　御制恭谒
　　昭陵元韵
　　武烈丕扬大统昭
　　丹陵深閟万灵朝燕天昌后开千叶
　　膺箓维新奠一朝庭下松龙蟠广荫仗前石马识英标翠旗羽葆
　　精禋展西接
　　留都路未遥
　　恭和
　　御制谒
　　陵礼毕车驾入盛京仍叠癸亥嵗旧作七言徘律十四韵
　　旧邦时迈涧瀍东亿载
　　皇基镇郁葱象纬昭回箕尾协阴阳和防雨风同閟宫僾忾频申慕繁祉遐昌正集
　　躬辔转
　　珠邱晴旭里
　　銮回枌社晓云中绮分疆场鳞舒隰香霭街衢篆袅空保塞鴈臣仪肃肃献琛海国佩珑珑依丰缅昔
　　经营始卜洛方开
　　缔造功乃立应门宸宁建奚烦櫜鼓庶民攻山川永防真人里星斗都环太乙宫执豕酌匏风自古由庚华黍嵗维丰欢言父老知
　　先泽陟降庭除企
　　圣衷三殿
　　恩纶霞彩焕十亭酺宴瑞光融周京敬奉
　　徽音嗣
　　黼座遥闻
　　帝谓通一纪
　　鸾旂重莅止海天颙首日华红
　　恭和
　　御制广宁道中元韵
　　栁城西来万骑行山光水色相送迎
　　揽景踟蹰嗟往事道旁荒戍徴前明空山人声鸟声乱闾峯爽致髙秋荐芜城当日黄埃飞古堞防闻苍防窜东征髙丽嗤唐家辽金列郡驻防牙边陲险要资控扼庙谟将畧徒相夸小黒峯前置屯卫战耶守耶修膳备风尘三尺赫
　　龙兴戈甲如山纷解弃
　　圣朝候尉徧东西风从云翔化若驰百年雨露滋蕃息千里畿甸呈丰熙缅懐
　　祖烈固邦本沐徳最先居最近旋舆
　　吟眺抚遗踪云外征鸿秋正晩
　　恭和
　　御制山海闗仍恭依
　　皇祖元韵
　　鲲壑寒门外龙山析木边风云依塞迥朔漠镇环连櫜戢丸泥固梯航累译传
　　轩图三战烈
　　虞典再巡年雉堞朝迎旭鸡翘晓拂烟带襟沿地险候尉奉天权翠色环千嶂沧波滙百川
　　清时宁恃险
　　睿览意超然
　　圣驾东巡恭谒
　　祖陵扈从纪事敬依癸亥
　　御制回銮途次用平声韵三十首进
　　呈
　　豳馆
　　珠邱路指东
　　銮舆夙驾晓茏葱星霜一纪
　　精诚积掖
　　辇依然昔嵗同
　　乌桓鴈塞岭千重詄荡天门万国宗到处黄云浮麦陇行来喜色动
　　慈容
　　滦水潮河似锦江迎
　　銮新部比藩邦马前厥角瞻
　　天表耳贯明珠毳服厖
　　长夏
　　山荘小驻时新荷叶叶栁丝丝水芳岩秀清凉地殿角薰风正午吹
　　沼鱼囿鹿正鲜肥供
　　膳乗凉试步围恰喜前峯吐华月玉骢馺娑入林霏水槛风轩八面踈洞天福地景标初
　　披章
　　召对仍无息
　　较射裁诗更课书
　　名王衮绣效鳬趋杂伎看驰六尺驹教上
　　御床
　　亲赐爵推心柔逺示
　　神模
　　曲水芳园展緑荑锤峯月上幔城西银花散作千林锦宝界平铺五色泥
　　新秋晓发众情谐西出中闗景物佳
　　帐殿披帷迎逺岫四宜居是读书斋
　　伊孙千折路纡回面面芙蓉拥翠来驼马嘶车列队平沙万幕此间开
　　除道成梁念苦辛分藩列部
　　迹犹新奈曼敖汉经行地尽是含哺鼓腹人
　　射生逐草旧来闻毳幕氊裘扰塞纷此日山田青不断新畬髙陇力耔耘
　　栁条边里防千村板屋柴篱画意存想见
　　陟原荒度处吉林城上瑞云屯
　　窝集【平声】閜度
　　和銮弥野阹山次第看射得黄罴仰
　　神力围来白鹿奉
　　慈懽
　　龙轩鳯翥卫羣山才指
　　桥陵雪涕澘
　　宝鼎星榆表
　　神树
　　英登伊淢俨仙寰
　　叶赫荒城灌木边挥戈汗马想当年前屯抚顺多遗迹总是
　　轩皇旧版泉
　　天柱东擎宿雾销
　　佳城深閟万灵朝
　　翠华甫莅先趋
　　谒诘旦升馨更萧
　　王气
　　昭陵龙虎交嘶风二白立秋郊
　　诚孚
　　帝右凝
　　嘉贶不借江淮三茅
　　都邑何闗守卫牢八纮归
　　命浃春膏图球宗器传东序
　　贝胄雕鞍兽锦
　　王防图成职贡多梯航琛賮歴闗河朝鲜译使青骊马蕃部降渠锦背驼
　　土风旧俗戒浮夸丰镐遗规百万家坤厚积髙本长白星潢源逺接松花
　　骀背扶擕傍
　　御床酺筵起舞荷
　　龙光万年乐利防
　　先泽弥信周诗颂不忘
　　北镇扶舆拱
　　帝京
　　明禋祗荐驻
　　霓旌回鞭问景探云壑缬树红泉步步迎
　　髙咏飞楼笔有灵云澜浩瀚纳沧溟望洋多愧涓流细目齐烟九防青
　　扶桑朝霭防京陵
　　圣代鸿图亿载兴讵倚雄闗严鎻钥万山环拱海天澄孤竹遗墟暂憩防湍流峭壁野烟浮平台松籁供天藻长共清风万古留
　　绣甸逶迤膏泽深负轩时切颂
　　尧心车篝秸千村乐祗有
　　勤民意倍钦
　　绣萧班马有騢驔
　　御顿安营午正三卫士控强能巧中健儿角觝力沉酣行殿清晖月上帘往还五见玊钩纎
　　宵衣正念寒征苦又课农家瑞雪占
　　朝衣初整拂尘衫
　　奏贺明光乐颂咸日捧
　　瑶笺朱尚湿
　　鸿篇五百袭琅函










　　松泉集巻二十三
　　钦定四库全书
　　松泉集巻二十四【乙亥】
　　吏部尚书汪由敦撰
　　恭和
　　御制新正二曰曲宴廷臣元韵
　　仙木三阳丽尧蓂二叶开瑶笺传
　　圣藻绮席接春杯韶律歌声答条风舞袖回拜
　　恩荣殿陛敷泽徧埏垓已喜旃裘集行看露布催飏言同有愿染翰愧非才
　　人日陪　祀
　　郊坛礼成趋直同人以楹帖中平字为韵分得仙字因乞诸公手书聫成巨巻并嘱阁学钱公画菜于后以纪一时翰墨朋游从容清燕之盛传诸异日永为箧中珍秘云
　　灵辰泰畤奉明蠲入直分题劈锦笺典借吹笙酬令节语工挑菜譲坡仙草堂漫检懐人句防胜凭裁应制篇好是西清清暇日官梅东阁纪华年
　　乙亥初夏招庄方耕学士钱立之编修王受铭舍人集丽景轩并命【沆儿】侍坐即席以首夏犹清和为韵分得夏字
　　昼永时务闲退食适多暇开轩面清池幽赏观物化荏苒度三春恢台届初夏髙栁绿阴稠禽吭防娇姹舍人方出省瀛彦近聫舍晤言倾夙抱礼数畧招迓梅笋愧乡风豪举漫相诧放懐从俯仰指防旧台榭拈吟情所托鼂采炯交射老去黙自咍修龄讵容假学步命坐隅着膝寡凭藉从容展余业振迅警徂谢因之一晌懽岂事如渑泻
　　红药当堦翻仿试帖体
　　红药依时发扬芬傍禁庐芳菲中省秘烂熳殿春余种向雕栏近开承湛露湑色分常侍绶香袭令公裾披拂薰风里低垂晓霁初不须金作带雅称玊为除动影移玫砌流光上绮疏工吟传谢句辉映紫泥书
　　圣谟广运平定凖噶尔恭拟铙歌三十首【谨序】
　　乾隆二十年夏我师入伊犁平凖噶尔部达瓦齐就擒防闻
　　皇帝荐功
　　太庙遣　皇子告
　　列祖山陵羣【臣】请上
　　皇帝尊号却弗许祗晋
　　圣母皇太后徽称
　　诏示天下覃庆中外
　　皇帝亲御豪翰告成太学勒铭伊犁及格根山煌炜钜丽陶铸典谟囊括雅颂于古无二一时臣工作为颂歌扬厉
　　盛烈【臣】弇拙无似指事徴实辄谱为铙吹歌辞宣凯乐之意谨按铙歌鼔吹曲军中大凯所奏古有其辞莫不侈陈旌麾铠仗兕犀弭服之容熊罴貔虎鵞鹳鸟蛇之盛追奔执馘歼夷斩获之威喋血僵尸竞相诩伐要非所论于今日之王师也肆凖噶尔部自策妄阿拉布坦以来自外声教
　　圣祖
　　世宗扩如天之量包容覊縻许通贡市而彼昏恃逺骜桀三传至策妄多尔济那木扎尔一簒于喇嘛达尔济再簒于达瓦齐酗醟毒痡猰防其众于是都尔伯特台吉车楞辉特台吉阿睦尔撒纳和硕特台吉班珠尔各率其部众数万人先后欵关内附
　　皇帝推赤心抚字之优以封爵饫以宴赉诸台吉大喜过望具言厄鲁特族属朝夕倒悬投命无所道逺力不能自达非
　　大皇帝哀而拯之殆靡孑遗
　　皇帝曰吁荒徼非用武地来则抚之耳诸台吉请益力皇帝为新附诸台吉久逺计非即其故地处之不可且烛照鲂頳鱼烂之形时弗可失乃断自
　　神谟应机决策乗春迅发偏师试可北路出乌里雅苏台西路出巴里坤以二月初吉启行越五月朔之五日大兵悉抵伊犁达瓦齐弃其巢帐循格根山阻淖为营众号近万我翼长喀拉巴图鲁阿玊锡以二十二人夜刼之所向披靡自相躏借达瓦齐以百余骑遯去人遮获之俘致
　　阙下先是军中执青海旧逋罗卜藏丹津父子及叛臣
　　巴朗孟克特木尔五人献俘
　　宗社至是
　　皇帝再御午门受之粤我师自春初发轫京圻经程万里阅五望所至鄂拓克台吉宰桑徳木齐耕牧不移壶箪载道如迎賔旅防知师行大帅宣布
　　徳音黎老妇孺厥角膜拜逺近奔属懽忻踊忭若避烈焰出洪涛而登袵席也若脱猛兽毒虺之口而归乳哺也赳桓之众有力如虎无所之施彊彀利镞长矛防骑无所之试全师髙唱旋辔边关操劵折棰未足为喻当夫军书邮达仰禀
　　成算或
　　驻辇据鞍或
　　披帷秉烛
　　飞毫批答晷不逾寸
　　挈授机宜符合窽要以稽
　　干则则
　　天人协心以缵
　　宗功则
　　谟烈丕显建隆碣于龙庭拓版章于乌弋铺观史牒未有防速神竒若此其至者传曰不战屈人又曰王者之师有征无战乃于今亲见之斯岂自古用兵逺徼者所及知而亦岂自古军旅凯旋大乐所常有哉臣幸际千载一时之防敬仿唐人诗体分上下平韵三十章借以导扬万一罄区区之忱云尔
　　明堂搢珽万方同玉烛春调长养风絶域生成依圣主狄鞮不待舌人通
　　托浑负勇扰元宗徙幕金山拓蚁封遗孽力能侵卫藏套西曾见夜传烽
　　仁皇九伐
　　亲三驾厄鲁诸蕃次第降斩却楼兰清朔漠
　　勒铭拖诺树金幢
　　青海功成铁骑驰伊吾庐戍又期不难直扫封狼窟干舞
　　虞阶欲待时
　　天心
　　圣徳本无违罢戍当年早烛几百战龙城飞将力何如一鼓震棱威
　　屠耆代立操戈日颉利相攻择肉余瓯脱无人秋碛冷纷纷哀鴈与劳鱼
　　名王当户轶尘趋嘉峪关南脱防呼乞得
　　天兵天上至争先负弩効前驱
　　乍觧旃裘袭锦绨玉壶琼液泛玻瓈山庄行殿呼韩侍黄幄筵开万树西
　　驼装入塞受
　　恩皆绿树如油万幕排何处清笳歌勅勒风光不隔木齐厓
　　筹边髙议集云台聚米图成万里开未待折胶威巳立长驱飞度入春才
　　徼外云霓望欲申赤囊白羽郁猋尘指挥风牧悬轩镜帷幄筹输
　　睿防神
　　都防谁収郑吉勲玊门遮防贰师军西京定逺东京勇将畧何人迥出羣
　　银印花翎共拜
　　恩军牙鼓角不闻喧驰驱多得降臣力誓取天山报至尊
　　障吏新屯徴戊尉羽林旧籍出辰韩轻赍自裹粮三月不事车驼餽餫难
　　舒舒旗尾度阳关片片云头接塞山那有惊沙迷大漠朝来雨过草痕斑
　　波罗塔拉逺连天闼尔竒前勒锦鞯罗克输诚多尔济三军谈笑过燕然【噶尔丹多尔济所居曰罗克兰定西将军遣使赍　敇谕降跪奉受　诏惟谨】鸣沙西上战氛销
　　丹诏分明下绛霄遂有奚童博香荈更无游骑躏春苖玉盘擎献比陶匏肥羜纨牛道左交集赛万人刚奉賮库伦千户又迎郊
　　直捣伊犁士气豪十旬跋马不知劳漫愁怒涨前川阻络绎艨艟驾雪涛
　　八千余众巳无多扶醉匆匆走六驘逐北纵逾花诺海几曽缕血溅雕戈
　　衔枚蹴踏夜惊哗电扫雷硠突厥牙二十二人人敌万肯教千帐化虫沙
　　突围自幸脱刀铓骇鹿奔豨伏道旁霍集邀擒来献防全収四部奠遐荒【诱执达瓦齐者霍集斯伯克部长也】
　　关前露布叠驰声列站传籖接凤城
　　天藻自歌阿玊锡薰风弦里协升平　【御制阿玉锡长歌纪其事】可汗分置岁来庭直北龙沙入
　　帝扃
　　凤纪新编増列部乌台申命测中星【时宪书列诸蒙古部落日出入早晩四卫拉特皆増入因命左都御史何国宗亲至其地测量星度绘图以　闻】
　　龙旂
　　太室祼将馨
　　九庙
　　珠邱肃豆登秋塞函香兼肄武更教
　　家法绍云仍
　　慈宫宝册叠凝休云篆
　　徽称载纪稠万姓喧传
　　恩诏出翠防丹凤瑞烟浮
　　禁钟初动集华簪铙吹声和羽卫森白组献俘仍贳死九天阊阖播
　　纶音
　　云汉昭回二典三犁庭碑纪格根南
　　功髙千古文千古
　　元气淋漓万彚涵
　　辟雍丰表矗穹檐阙里
　　鸾旂肃拜瞻一路春风迎
　　翠辇吴乡越水
　　湛恩霑
　　簪毫鱼雅进琼圅凯乐新歌叶大咸
　　缵
　　绪功成却
　　鸿号
　　宵衣长自厪民嵒
　　恭和
　　御制八月六日恭奉
　　皇太后幸塞外启跸元韵
　　秋原朝旭丽双旌继
　　武承
　　懽仰
　　圣情甫草驺虞循旧典条枝带砺锡新盟【时厄鲁特新降诸台吉皆赴热河俟颁封赏宴赉】禾书绣壤登千廪乐奏钧天叶九成此日展軨初应令凯歌华祝遍寰瀛
　　恭和
　　御制雨中过懐柔县元韵
　　路接奚近旌回雉堞前羣山留宿雨宻树霭村烟歳稔稼初熟霜迟草尚芊懐柔当尔日触绪入
　　吟鞭
　　恭和
　　御制新月元韵
　　岭头敛尽云千叠
　　殿角悬将月一痕气霁髙空临白藏人乗新爽入黄昏凭看眉细还弓侧谁见蟾奔与兎爰迟待良宵共嘉赏山荘风物更量论
　　恭和
　　御制出古北口元韵
　　乌丸直北万重山列嶂卢龙第几闗粉堞尚余秋草碧青编犹记夕烽殷祗今属国通轺传到处山田接市阛清跸年年叨扈从
　　翠华翘首白云间
　　恭和
　　御制乌沙尔器元韵【乌沙尔器木名出塞外秋结红子累累如天竺】
　　丹防不逐塞榆飘火齐星攒耸翠翘若向西京论赋手君迁平仲是同僚
　　答遝何曾到上林【常　命移植　御园虽成阴而不茂地气之限冇如此者】龙沙秋色晓森森故知不入含状果谱新増有
　　睿吟【名见广羣芳谱乃新増前人絶无题咏】
　　灵沙防就神丹转靺鞨奁开宝气豪应笑朱方数红豆漫劳西域问蒲萄
　　恭和
　　御制清舒山馆元韵
　　仙馆凭虚石作关天开画称幽闲清疎颢景佳如许舒豁
　　神襟爱此间老树入秋添飒爽暗泉经雨助潺湲年年天藻留题在片片飞云相与还
　　恭和
　　御制写心精舍元韵
　　经秋在在有清音
　　云构松轩敞绣林风景当前含动静化机与物适飞沉寒光桂阙明豪防逸响松臯振羽禽
　　揽景对时倾写处共知妙达是
　　神心
　　恭和
　　御制晓行原韵
　　复谷防岈如子午驼马嘶纷莫数朝烟未泮逺色横月当空寒照明东嵎想像扶桑升伊尼挟侣呼食苹不似茒店鸡三鸣双旌拂拂隔林见
　　六龙蜿蜿乗云行浮岚蒸蔚明霞紫迾卒待围依次止笋舆兀兀望
　　清尘照人须鬓伊逊【平声】水
　　恭和
　　御制箬漠骅元韵【塞水鱼名似鲈国语谓之箬漠骅防古谓之集伯格即栁根鱼之类】塞水奔湍驶谁缗贯桞鱼分无莲叶戏几见浪花嘘也作蓬池脍凭添尔雅疏宰夫能喻政一试小鲜如
　　恭和
　　御制氊庐叠旧作元韵
　　沙塞行程取易那细旃装卸付封驼穹髙望出重城迥围径量来十笏多土并无阶唯借草雨原不漏笑牵萝循墙果见伛偻入此是随身自在窝
　　恭和
　　御制九月朔日元韵
　　阳律数唯九金行次当季霜催塞草白寒益岭松翠烝徒望大旗猎猎迎朔吹一呼众山响跋马不择地鼓勇有如此漠南増逺思
　　恭和
　　御制题君实玊印元韵
　　器与人俱旧镌从元祐年不名符宿望比徳称髙贤应入长编局宁叅堂印权摩挱经
　　睿赏特达永珍传
　　恭和
　　御制题赵孟頫吹箫士女图用图间宋濓韵
　　截肪难分箫与指天然真态铅华洗一声吹彻转悠扬井床倒泻银瓶水罗袿半掩茜袖红花翘不动影蛾胧何处飞来丹穴凤倐听吟出碧湫龙不教倚曲迟还咽凉飔轻飐防榈叶朱唇微蹙调频移律按旋宫知几月霜筠空染湘江血银云片片穿空裂
　　敬题小除日
　　御笔墨梅画
　　冰融砚沼寒香发玊琢玲珑清入骨花光墨彩出天真中宵欲动黄昏月独干新抽如削铁东阁含毫幽思结信风欲到己先春冻蕋将舒犹待雪爆竹声中暖律回万卉千葩次第催
　　化工自露阳和意领取韶华遍九垓
　　恭和
　　御制盘龙松歌
　　盘山之竒竒以松拏云裂石各负异千岩万壑畴为宗非遇
　　时乗御天人何能识此法藏之真龙风鬐苔甲种来歳纪无由考雷雨蛰不起太始一昏晓扶舆之灵不能秘留待
　　轩逰事幽讨有如髙卧人岂应终向隆中老即看画中龙墨池变化腾虚空须眉如晤商颜翁为想阿中盘悄然坐对四正山蜕骨不借紫府丹童童郁郁尽孙子海风吹涛九万里定光古徳为説法若有人兮科头箕踞云根倚噫嘻龙兮见田为盘起作霖雨长保岁寒
　　丙子春帖子词
　　日丽银为胜霙霏玊作田康衢闻善颂第一是丰年金爵觚棱淑景新朝正添得幕南人凭将
　　天上阳和律逺布隂山万里春
　　鸾旗东迈肃巡方幸鲁诗赓在泮章芹藻献功昭武徳金丝传道焕文章




　　松泉集巻二十四
　　钦定四库全书
　　松泉集巻二十五【丙子】
　　吏部尚书汪由敦撰
　　恭和
　　御制丙子立春日瀛台雪中春望二首元韵
　　瑞应东郊肇嵗祥六花飞润徧荄芒行春太液通遥汉摛藻重华驾盛唐望里楼台浑入畵句中珠玊灿交光陌头歌舞三农庆未释宵衣
　　睿虑长【是日　召大学士及内廷翰林　重华宫聫句】
　　琼柯缬素蔼芊眠共识新韶乐事骈凯防即教来雪岭丰穰先喜兆吴田蓂开五叶呈雕玊花缀千枝暎列钱最是承
　　恩频志喜年年长侍
　　御筵前
　　恭和
　　御制立春曰题北宋无名欵雪霁捕鱼图叠旧题赵榦
　　江行初雪巻元韵
　　行春上苑临淑清【西苑中院名】六花呈瑞霏防霙鸣銮振藻发嘉赏暖入宫砚融池凌明窻展巻得鱼乐银沙镜溆波摇青五湖三泖多泛宅家具无过罛罶罾坐寮荡浆纷聚散冲寒掲厉各有营市篘新携缩项换村春宿饱长腰烹风恬浪平足快意讵有祲歉繁忧増素鳞戢戢压船重儿嬉妇笑如闻声谁欤为此工写生四家法外经睿评抚时对景摅
　　逺思所愿耕桑猎一一庆阜成
　　恭和
　　御制丙子上元灯词八首元韵
　　淑景新韶鼎鼎来灯光喜鬬雪光皑应时果协登丰兆孚甲潜抽宿麦培
　　紫爓髙腾万道光莲台芝驾竞辉煌西干古佛现金粟南极一星明夀昌
　　物华嵗嵗还増丽节景年年务出竒那抵
　　清词纪缃帙翻新取胜濬
　　文思
　　幻来泽国琉璃界铺向鳞塍薝卜花正赖光明
　　心似烛欢腾比屋不兴嗟
　　排门照野为占年应识人情即是田飞爆声中银箭永九衢车马尚阗然
　　花明锦绣多如许雪比琼瑶重也应最是万方娯乐处先忧
　　一念巳难胜
　　屡丰熙皥百年乆保泰干勤十倍加
　　天上春光福如海人间和气乐全家
　　何止灯轮艶西域遥看寳炬烛条枝春雷响动千林应徳化风行迅若兹
　　恭和
　　御制上元后一日小宴廷臣并许观烟火元韵
　　西山拥座玊为岑绮节深谐
　　望嵗心不夜宵长当既望连朝雪霁尚重隂罏烟鼎味调元气鸟语歌弦奏好音更许鳌峯陪胜赏万丛火树绚春林
　　明灯积雪散林光醉舞番渠乐未央飞电奔雷争的皪银龙紫鳯并荧煌记从秋月千峯逈几度年时万树芳【前秋杜尔伯特台吉车楞等上年绰尔多斯台吉噶尔藏多尔济等先后入　觐赐宴热河陈火戏于万树园均叨陪侍恭和　御制灯词进　覧】不息宸心周六幕金钱何止徧淮扬
　　恭和
　　御制月元韵
　　碾出氷轮恰应规清宵
　　行殿屡吟之烟村薄暝人归后霜帐余寒梦醒时回雁千门照残雪飞乌三匝上髙枝今年通闰春才仲十二囬圆尚始斯
　　恭和
　　御制过拒马河元韵
　　赤栏桥外飞尘轻春流涣涣新水生两行髙栁夹宫道鸾旂逈指西南行禹甸尧民安作息防从燕赵寻遗迹即今万里
　　命輶轩天末占星拱宸极幕南氛祲全消矣天马西来未云巳山村父老竞迎
　　銮翠华嵗嵗来过此
　　恭和
　　御制鳯凰台春望元韵
　　鳯山相对有台名孤阜隆然傍
　　御营恰值
　　巡游憇清跸小供
　　临眺惬新晴岱云津树层层见古迹今传一一评纪瑞寜因命鸠扈来仪端待奏韶英从知志乘多荒畧畅喜闾阎各遂生载道扶携切瞻觐聚庐作息乐承平观风到处徴淳俗望嵗随时厪
　　圣情车马巻阿应比盛朝阳翽羽协和鸣
　　恭和
　　御制麦秋元韵
　　宿麦经时雨纷披逺近畴浅芜应譲色新绿喜盈眸登日每先熟尝来快早收三呉望尤切得饱更何求
　　恭和
　　御制晓过景州元韵
　　邦畿千里此甸服直道三代唯斯民箕风毕雨从所好瞻云就日莫不亲使自得之道以徳视如伤也止于仁广川繁露此故里儒术之效职有因
　　恭和
　　御制入山东界元韵
　　泰岱迎
　　銮辂汶沂度玊骢俗因封域异民自古今同庶矣富方谷食哉时屡丰入疆勤
　　谕戒力作及春融
　　恭和
　　御制习射元韵
　　三侯张向幔城东玊韘
　　亲弯九合弓不有驺虞勤武偹那看虎旅奏戎功逺风急送鸣髇响迟日斜熏列帜红共仰从容能中道巧兼力到
　　圣人同
　　恭和
　　御制降防加赈去嵗山东被灾州县元韵
　　兖青故沃壤屡丰连郡县昨秋下隰潦百中一二见恭承
　　圣泽优旋觇元气转典牧广惠鲜不计钜万万左饘而右粥颂
　　恩感且叹更轸麦秋遥时廼春之半展赈一两月按籍差次散岂惟惠吴氓津减征算如伤恒在念九服一心贯至诚召
　　天和大有秋其遍
　　恭和
　　御制夜雨元韵
　　宸游布膏泽宻雨彻宵零布谷春当令兴云岳效灵漏声随断续逺火渐迷冥
　　问夜心时切
　　帷宫惬静聴
　　恭和
　　御制晓行元韵
　　曙色开初霁星言马首东川原千里润烟火万家同扇合朝霞紫旗翻海日红欢迎民气畅为喜比年丰
　　恭和
　　御制菜花元韵
　　绣壌连畦蕚跗稠花翘簇簇叶油油黄冠本色农家服不是东篱隠者流
　　春郊澹沲漾晴烟入望金英极邈绵应笑城中车马客只夸红紫艶阳天
　　嫩蝶游蜂袭逺芬东阡西陌总难分待收细荚黄梅也比西成万畆云
　　恭和
　　御制三月朔日元韵
　　三月才舒蓂一叶八年共喜
　　驾重临恰成春服行时令来溯沂泉契道心邹鲁郊圻行处古尼防葱郁望中深东风
　　辇路听舆诵乐与民同此处寻
　　恭和
　　御制驻跸古泮池元韵
　　城南曲沼徴遗迹望国当年此奏功
　　驻跸适符今在泮圜桥还比昔从公却看虬栢凌霄翠为想鸾旂映水红小憇应教采芹藻明朝释菜
　　素王宫
　　恭和
　　御制赋得手植桧叠旧作韵
　　古榦中唐矗森寒可挿天后凋知泽永不朽以人传得地新栽者凌空独岿焉骨坚同石痩筋纽比龙纒坛杏霑时雨宫槐接瑞烟
　　宸章题至再逈轶大椿千
　　恭和
　　御制谒元圣祠元韵
　　有侐閟宫遗迹逺防脩禋祀洁粢芬多才多艺成先徳文子文孙辅幼君赤舄衮衣瞻庙貌豳风无逸缅斯文传心展礼崇
　　先圣谩讶
　　亲临议论纷
　　恭和
　　御制孔林酹酒元韵
　　斧封儒泽逺展墓
　　圣心殷木铎千秋教金丝百代文
　　鸾旂新爼豆马鬛旧榆枌酹酒丛蓍畔从知仰止勤
　　恭和
　　御制三月三日元韵
　　曲阜旋
　　清跸青郊蔚秀林佳辰当上巳芳草入春吟泉溜泗源碧云横陪尾隂藏莺新栁浅拂马落花深物徴脩褉风光惬
　　赏音就瞻多士女省览快登临沈李词谁擅王顔序可寻此邦居近
　　圣未数洛川浔
　　恭和
　　御制至泉林二首元韵
　　节当寒食春方好地到泉林景倍明选胜亭防惟旧迹开懐风物是新晴泉珠万斛华枌映林缬千重翠葆迎行殿凝香清昼永在川今日契遥情
　　贞珉仰溯
　　神尧迹
　　芝盖青旂复此来游豫总同招徴角诗萹闲订地横陪泉如鼓瑟声铿尔风可披襟赋快哉叨扈属车逄胜地诘朝欲去更徘徊【陪尾史记作横尾泗水所出也】
　　恭和
　　御制过东平懐郓州谿堂因用苏东坡韵
　　临谿敞华堂名艶千载后堂今渺何许荒谿但踈栁为想堂成时賔从集裾袖哀丝与豪竹意气凌列宿废兴才一瞬驶若渠决溜独借韩与苏健笔争不朽斯人并人豪意岂在文酒懐古诵
　　宸篇飞笺聴午漏
　　题支塘邵道人小照
　　谡谡松风满耳聴一编镇自读黄庭谩疑句曲山中客手辑陶家本草经
　　中防传呼
　　御药房辞荥雅意慕韩康留将肘后书千巻更检龙宫古禁方
　　题曹剑亭中翰课耕图
　　茭门塘水清且碧水田剡剡苖一尺栁隂观稼者谁子西垣舍人云间客我别田间三十年颇能覼悉田间事杏花菖叶土膏下隰髙原分地利薅荼芟莠去非类耕欲先时种当溉菑畬腴瘠各有分霪潦暵干谁所致三时作苦日孔长四体沾涂劳取避卤莾何縁冀满篝好课农书叅要术要其力所难自主亦以适然聴丰匮邻家从道稼如云肯因歆羡甘荒弃君看逢年歌有秋盈畆嘉禾拜明赐
　　恭和
　　御制仲春经筵元韵
　　暖入花砖草欲芽
　　讲筵清殿接东华时逄稽古趋承近老愧穷经愿力赊蔼蔼春隂和气积霏霏瑞露
　　湛恩加髙深亲聴防言示传语儒林盛事夸
　　题同年赵横山副宪遗照
　　交游思老辈每动晨星叹我友古之人风义我所惮直节悬朱丝亮懐净白练缅昔同馆初瀛侣尽才彦公于朋游中闇黙不自衒名理资剖析神采露精悍编摩有夙昔阁束事谈防公独肩乃身若朝不及旰岂不重疲劳日惟性所便承明当
　　召试甲选屡邀眷使节滇闽游文旌江楚徧巳复荷简注持衡厯首善栁州秉法度庐陵斥诡幻所至务别裁士风为一变书法虽小道俗学袭譌赝公以欧禇神亲与日讲贯至今临池家稍稍识津畔乌府衔恤归奉母洁晨膳岂无魏阙思奈顾庭闱恋平生忠孝行了了可覆按晩主万松席陶铸申激劝誉輙不容口愤或不下咽非闗作而致真情自流现殷然直谅力疾靡稍间翳余与公交廿载协金断欢洽到童孺恺恻剧豪翰何妨杂诙谐举足供把玩一别忽如雨宿草春几换遗照留丹青隆颧削其面笑语若可亲人琴嗟乆判纷纷少年塲此老不可见题诗拟八衣辍笔涙如霰
　　题乐成令孟瞻亭泉清图小照
　　谡谡松风晏坐时一秋水写心期缘知花下鸣琴治清节常师呉隠之
　　题程莘田少司马云塘课耕小照
　　耕锸如云傍绿陂江郷农事起东菑依稀记得毘陵道梅雨初晴五月时
　　仕宦常悭二顷缘问君何许买山钱女墙桑下开方罫画里居然负郭田
　　一笑掀髯底事豪朝来灌水足东皋画师防得防机处不向沟塍写桔橰
　　齐云练水记同卿儤值园斋又隔墙竟合画中添老我面城居号耦耕堂
　　恭和
　　御制中秋即事元韵
　　碧霄真见蕊珠宫夜色全消雨气蒙寳镜乍开千影净冰轮讶许上元同共知逺照天山北喜挹清光
　　御苑东时若今年信堪慰万箱其获庆农功
　　恭和
　　御制怀柔县元韵
　　山城控甸舆行斾厯村庐稼稔
　　宸心慰时平物象舒饭牛依老树饮马得清渠野老迎相语尧民讵胜予
　　恭和
　　御制遥亭行宫对雨元韵
　　油云起亭午好雨送凉秋洒道先风伯驱炎应蓐收檐髙溜徐滴山逺翠新流即事多清赏黄图第几邮山斋谐静对送爽涤嚣烦村栁踈仍暗秋芳澹不言林霏遥裛润岚气忽蒸暄行旅萦
　　清念来朝度塞门
　　暄色空蒙里那分雾与烟一帘香篆细千帐夕灯然筹逺迟莲漏
　　题诗拂茧笺陇禾知倍好尺穂绕吟鞭
　　恭和
　　御制出古北口咏古元韵
　　北门雄锁钥设险有严闗一线通戎索千重矗塞山雉楼空曲上鸟道翠防间往者籓篱重防秋士马艰时清邉备撤民晏古风还
　　圣治真无外云峯相对闲
　　恭和
　　御制至避暑山荘即事元韵
　　缭城飞阁开图幛玊宇珠宫防佛仙缕缕行云时入座重重列岫恰当筵乘秋布令无非事频嵗从游有夙缘胜赏何嫌才一宿幽探防待属车旋
　　恭和
　　御制固尔扎庙火用唐韩愈陆浑山火和皇甫湜韵并效其体【噶尔丹防楞于伊犁河濵搆佛寺北曰固尔扎南曰海弩克聚集喇嘛令其五鄂拓克轮直供养之】
　　天骄济恶穷饕浑窃据西极伊犁源猰防封豕择肉吞防妄首祸驰戎轩乌思藏昔遭刼燔扰诸印度势燎原天兵除残奠厚坤盗寳还鄂拓克垠防楞继筑招提垣以固尔扎榜其门鳞鳞鐡瓦辉朝暾更为像设冠沐猿彩绘羣丑聚鳄鼋鬼车张翮摹游鹍旁冩诸部趋投奔踞坐雄视腼自尊防壤时亦幻鸡园西勒图沙毘实【可具论烛龙嘘焰煽朱阍一炬净扫腥羶防烬灭遗迹追庙内喇嘛分四牀谓之西勒图盖彼之】繁刚洞铙鼓晨夕喧凶徳叅防殊箎埙再昜瓦觧靡麾旛狂狡跳
　　不耐处禅叩闗厥角髙尻臋帝推赤心簉军辕彤弓卢矢属两鞬导我徒旅轮辎轓波罗搭拉舒织【掌教者喇嘛法器中吹角为觱栗音者曰刚洞以骨为之或谓人胫骨云昂吉者防古语部分】防【也凖噶尔所属或一鄂拓克为一昂吉或数鄂拓为一昂吉共二十一皆噶尔】　壶浆载道如羞膰廿一昂吉纷云屯左酥右
　　酪酒满盆帝嘉厥庸劳上罇洗兵正欲酬温言饱飏乃忽乘风翻【丹防楞所属今俱内附其众台吉下之鄂拓克则各令其汗王扎萨克等统之一如四十】中途脱兎不顾返术诱梵侣眯厥暖盗厥驼马飘无根窜依大宛逾乌孙釜鱼亡岂旋踵跟防正罚戒辜明恩祸滛道不爽上元秽与湔涤溺与援昆明刼灰游魂宗喀巴为懴孽寃【防古称佛为卜尔罕其感应灵著者曰宗喀巴若中国所奉菩萨云】火轮焦土归无存从兹寜宇眠复飱蕃尔游牧媾尔婚脱免锋镝孳来昆平原无复豺防蹲长林无复枭鸱鶱太和煦妪释众怨滂汪闿泽涵鲕鲲自旸谷届昆都仑奎章纪事昭狂昏愈湜有知砚当焚强韵硬语诵不烦倬彼云汉举手扪
　　恭和
　　御制蕃剑行元韵【厄鲁特阿济防楞敦多卜者噶尔旦防楞之弟骁桀善闘入万众矢石中
　　不目逃此其所佩剑也其妻孥内属以献命藏武库】
　　湛如秋水盈寒塘焕如白虹吐角芒吴钩薛烛古仅有此剑何自来殊方陆剸虎豹水鲛鳄一挥缕血刳肝肠额鲁特四卫拉忒弱者为肉食者强手提三尺气凌厉豪酋呼啸聫辈行指冐顿镝坚必破拟昆吾刀锐莫当匹夫之勇絶天道再世再乱嗟何常孤嫠扶携奉守器内向雪泣赴诉详雄光出匣欲鸣吼径万里路沙迹长楛矢差同肃慎贡良弓讵比荆楚亡旋机火枪鍞子甲与此同献归九阊
　　宸章标题志嵗月岂贵逺物天府藏岂贵逺物天府藏名王接踵朝未央
　　恭和
　　御制晩荷元韵
　　丁星黄紫闘秋芳偏爱池莲发晩香翠盖尚擎珠作琲红衣未褪纷为装余暄葵藿倾初曰逺水蒹葭试早霜独立亭亭邀
　　睿赏壶中日月喜偏长
　　恭和
　　御制山店元韵
　　野店孤村草草成烧畬原分力锄耕市沽待客盆倾瓦家计课儿樵积荆鸡喌篱邉拾秋粒马嘶门外数【上声】宵征僻居也得瞻
　　銮驭自切年年望幸情
　　恭和
　　御制朝岚元韵
　　深山晓日见浮岚云霭类言近之矣凭空一抹掩林峦讵测化工所由起时浓时淡时变灭非雾非烟幻若此雨风防霁随所占山泽通气固其理
　　神心妙逹智仁性
　　快笔乃能明所以不然曰日行山中只觉迷离如画里
　　恭和
　　御制入崖口元韵
　　对辟云崖作网阹龙沙蜿蜒壮扶舆地无畦畛包山薮天设藩维隔里闾【崖以内絶无田庐】马爱泉甘草肥处鹿当抰牝别羣初云邉
　　奎藻丰碑矗应有山灵嵗跂予
　　恭和
　　御制雨猎元韵
　　羽林校猎何雄哉千峯送雨忽复来塞外山灵擅神异不借屏翳列缺先为媒军令分明严作止鱼贯雁行差可拟石滑鹿奔带箭倒草湿雉惊冲马起闻呼振防众情喜
　　龙行云中隠现莫能指名王番长慑
　　天威唐弓一彀不可弛区区占毕笑防儒魏文守信正如此
　　恭和
　　御制霜元韵
　　白露横空结霜清秋老时山风气加厉塞月晓先知染就岩枫畵凝来岸栁丝
　　宵衣恒厪念万帐峭寒披
　　恭和
　　御制行围即事元韵
　　半岭霜风飒飒来万山髙处絶纎埃欲齐众志罗千骑应识天生用五材白防争迎朝日上黄旗髙卷朔云开踞鞍批答军邮速那待飞书趋【入声】召枚
　　马腾弓劲称行秋极目穹窿逺势遒虎伏崖深林雾暗禽跳涧晃曰光浮细寻伊逊河流曲遥辨长城古迹留即景拈吟待围合飞笺曽不费防搜
　　属櫜列纛逈恢张险越厜防躙纪堂潮海沇溶回地轴风云翕集掲乾纲绳聫碁布行无迹环合规圜制有常肄武正勒
　　筹逺畧大风歌就兴飞扬
　　恭和
　　御制宴土尔扈特使臣元韵【土尔扈特亦凖噶尔厄鲁特也旧为四卫拉特之一曰绰罗斯曰都尔伯特曰和硕特曰土尔扈特防旺阿噶布坦时与土尔扈特搆衅土尔扈特全部西北去乃立辉特为一卫拉特故今土尔扈特南则限于哈萨克东则限于俄罗斯欲至中国必假道于俄罗斯俄罗斯又名罗义】
　　黄舆西极路交叉琛賮东来贡道赊重译函开金字表殊恩坐赐玊瓯茶【坐间　赐茶皆用玊椀】衣冠便合图王防方物从教纪史家指示降王比肩列
　　殿头那更隔幽遐
　　恭和
　　御制雪元韵
　　凌晨煜煜霞成绮亭午纷纷雨织丝顷刻漫空飞六出塞垣风景幻如斯
　　马蹄过处印犹浅毳幕堆时湿不开好待前山明月上清光一片送晴来
　　岭上松枝髙落落帐中灯影静娟娟明年若向兴安路鸿爪重寻过去缘
　　恭和
　　御制允南省诸臣之请恭奉
　　皇太后再举时巡诗以述意元韵
　　膏泽沾苏江国民适因秋稔
　　允时巡首春佳日诹惟孟七载前游纪在辛乐事人人瞻辇路欢声处处洽村邻
　　省方总是承
　　欢曰行庆端知送喜频
　　题裘漫士少宰苑东寓直图
　　池邉髙阁小桥西杨栁千条傍槛齐地近蓬莱云五色嘉名留取待公题【园楼旧未署名公顔以近光嘱予书之】
　　东西前后水潆洄雨过新萍拨不开桥外荷花净如拭纳凉时荡小舟来
　　小年苔径旧委蛇髹几防牀位置宜庭下杂花多手植幽禽啼上出檐枝【公所居半予旧寓】
　　列榭当年罗绮丛笙歌灯火付东风只今本色存真意乔木苍烟入画中
　　敬题
　　御笔墨梅
　　暗香浮处墨华澄积素添来瑞叶凝月澹霜清情并永寒深春早态难胜珠明踈防圆生晕玊立横枝痩有棱三白望殷凭寄兴
　　神超象外古谁能
　　恭和
　　御制赋得文木八韵【不次韵】
　　竒木惊希见天然细理分千条自相比一缕讵交纷入握宻成栉圆端痩露筋枯余坚不壊质胜朴弥文异产谢雕错神工纽缬纹皮穿思溜雨榦直想梢云庾信空词赋张华愧洽闻
　　锡名留
　　睿藻千古振华芬
　　恭和
　　御制雪中视朝元韵
　　云笼阊阖六花霏积素摇光晃玊扉应腊三朝明彩仗先春十日防青旂【是月十五日立春】鹓行班合迟聴履貂毳温多未湿衣兆瑞共知天意洽
　　宸心长自凛惟几
　　丁丑春帖子词
　　应律调风布迎时瑞雪霏上元先一月春色满
　　彤闱
　　丑月寅辰肇丑春苍龙珠斗叶鸿钧三农喜祝豊年庆万国同霑
　　圣泽匀
　　奎壁光腾新令甲斗牛区迓
　　大安舆韶华到处欢声浃送喜频看上
　　玊除
　　恭和
　　御制和钱陈羣田园杂兴十首元韵
　　东皇槖籥鼓元声万彚芳菲荷曲成松栢岭头含晩翠总凭雨露得滋生
　　春水迎
　　銮画鹢催新诗锦帙又重开
　　赐笺捧出惊传看万颗骊珠照眼来
　　鸳湖一曲指荆柴几许门前载酒来逓到诗筒多似织刻余桦烛未成灰
　　螙书煮字未辞劳鸟爪何妨痒处搔应许嵗星嘲曼倩西池几度见蟠桃
　　菜甲台心金满畦横塘水足鮆鱼肥阿谁觧受田园乐桑柘隂中薄醉归
　　上箔经旬昼日迟移秧谷雨正霏防喜逄
　　鳯防湖头过箫鼓村航拍水飞
　　犹忆聫舟破晓寒东风吹彻布帆单六年林下重相见交颂
　　天恩海様寛【辛未　南巡臣与陈羣同叨扈从】
　　睿藻评量并沈钱【癸酉新正重华宫聫句御制有沈钱之目】诗坛呉越两书年南来辇路多仙侣鸾鹤翩翩出洞天
　　恩光载处压船低鸣和烟霄接翅飞【时陈羣子汝诚以起居官扈从得便道省觐】况有俸钱新入手郷里争看几周围
　　饱饭呉秔剪晩松
　　天膏优渥较春醲好教辧取巻阿句槖笔赓飏载道供


　　松泉集巻二十五
　　钦定四库全书
　　松泉集巻二十六【丁丑】
　　吏部尚书汪由敦撰
　　恭和
　　御制悦心殿元韵
　　苑西蓬岛快登临春早几余近一寻冰镜卧虹银作界风篁吹凤玊为音衔塔影移迟日屏展峯岚酿积隂俯听九衢欢笑处万方悦豫应天心
　　恭和
　　御制雪元韵
　　腊雪连番细细霑开春瑞叶更频添银聨双阙髙封瓦绮错千村厚压檐胜里防花萦粉蝶间琼树映明蟾宸衷自切农田庆韶景当前也共拈
　　恭和
　　御制赋得涉江采芙蓉【得江字】
　　昆湖明似镜沿溯即平江万柄珠擎葢千花锦列幢风清迎桂楫香逺入纱采采情何巳亭亭致少双梵天呈宝座初日灿金釭不碍鸥栖穏翻疑鱼戏撞名宜君子爱赋得楚骚降净植供
　　宸览全胜芷与茳
　　读朱竹垞前辈经义考
　　经学肇洙泗儒先逓传薪防言虑垂絶著述代有人训詀索繁颐名理研精纯专门各屹屹立説胥龂龂修绠汲重渊棼丝理垂缗先后迭推阐坠绪赖弗湮凿空【去声】纵逞臆聚讼或沸唇但能恣防绎举足资引伸譬彼嘒三五仰继曦御轮天官甘石家指掌罗穹旻又如涓涓流亦放大海漘桑经与郦注覼缕穷坤垠呜呼去古逺简帙多就沦瓿覆蚀馂卤阁束封壁尘刓编与齾纸世罕什一存后生日孤陋奚由识前民卓哉竹垞翁搜辑何精勤订残剔蜗蠧访逸披荆榛北游攟封驼南浮压轻防麈尾折五鹿蝇头秃千防韦编年及暮篝火夜向晨荟萃成一书
　　御制冠羣伦序自汉以下百家悉胪陈旁罗极毖纬证索探翠珉师承着谱系僭拟斥爝燐欧阳输馆目曹氏陋石囷载记虽筌蹄稽典必是遵书成锓其半全璧乃足珍谁欤为表彰岐途得梁津使君起东海誉重井大春殷懐恵来学顿使巻帙新昔渔洋山姜传刻髙等身至今数尊宿岱峄同嶙峋君为乡后进风雅意夙亲防持到经术用志尤笃淳坐令不朽业毕愿待以申萧斋一开函牙籖増炳麟尝言莫为后欲传苦无因大雅树宏达阐扬交有神行见畬经徒矻矻奉陶甄
　　恭和
　　御制竹绘屏元韵
　　兰
　　滑笏琅玕列座屏猗兰几叶致娉婷岂缘纫佩裁横碧讶许分丛照汗青湘水岸滋骚客畹防稽林记右军亭幽居髙节原同调入室端知久倍馨
　　竹
　　入手筼筜意回殊画屏斵漆冩新图低枝别作当风亚叠叶疑从过雨摹与可绢铺惭本色长房杖化幻全躯此君分取孙枝秀粉箨成隂满座隅
　　祝蒋南沙相国五旬寿
　　黄阁开筵画景融贞符光岳溯生崧崇班世继韦平业雅度人推王谢风曲部冰珠错落仙厨雪藕玊玲珑称觞恰喜当长日早识添筹报海东
　　绕第风荷渌水湾长筵盛事艳人间斗杓后进星皆聚霖雨斯民髩未斑子舍新阴满桃李孙枝夕秀灿瑶环箕畴五福真兼备俚祝聊随三叟班
　　漳浦蔡少司寇请假终养诗以送之
　　白云向南闽孤飞渺天际蔡君赋循陔秋风理归枻君家故儒宗世以名行励曩者文勤公殖学蕴深防安溪相国门裦然称髙第曽为
　　天子师启沃功不细君也继家声渊源夙有自亦以经术优直讲
　　鹤禁地比之汉二疏遭遇若相类清班厯馆阁崇阶晋卿贰方膺稽古荣毓徳借劳勚
　　召对力陈情莱衣萦梦寐岂无魏阙恋乌鸟期稍慰帝许暂归省公请语益挚逡巡七载前防
　　恩得归侍引义割慈懐强欢心则顇殷勤临别时回忆心犹悸今也日月迈幸得荷
　　庥庇再见喜逾望再别实以惧呜咽情不胜泪滴青蒲渍
　　天听为恻然教孝申不匮人生百年中忠孝两大事苟其缺一端所得不偿弃卓哉君此行名教信无愧伊余共禁近廿载辱交契寓斋况连墙履綦时一萃孤露徒艳羡赠言惭古谊努力崇明徳晩节尤所冀
　　题祁阳陈文肃公遗照为公子玊亭郎中
　　端居数朋旧晨星日寥落披图见故人老泪曚瞙公起衡湘间间气得光岳中歳始通籍才大久磨斵乔柯千寻姿雄剑百链锷頴脱瀛海班不及荷超擢燕吴领旌钺闽粤分疆索中外更【平声】剔厯曵履振台阁凡经按节处所至悉繁剧轇轕丝易棼轮囷节多错一经手解劈了了奏刀砉至今想丰采犹见气磅礴歳在戊巳交秘省共研削蓬婆时军兴造膝传
　　庙畧晨入毎先曙周庐殷残柝暮散月将坠严城停禁钥蛩駏两相依青荧一灯爝犹忆晾鹰台雪花寒漠漠夜半促　诏纸冻毫扪如籥顾余手皲粲然成笑噱及公镇岭南予弟一官薄雅爱推鸰原慈庇移燕幕仲也旋卒官覊魂惨旁魄复邀麦舟赠得免瘴江泊呜呼古谊深予所常感怍丹青览遗照神采俨犹咋回首理昔梦忽巳惊辽鹤惨淡人琴懐凄凉鸡酒约停云散晨风藏舟失夜壑老辈如公几九原竟不作差喜斜川贤粉署着声卓余庆谅有钟式谷庻斯托题诗拟八哀悲风入寥廓
　　恭和
　　御制哈萨克称臣内属遣使入贡诗以纪事元韵毕昴街通碧汉梁大风猛士叶飞扬人从斗北来重译地尽天西入职方汗血巳陈龙象马革心今见速檀王就瞻逈起遐荒慕共仰
　　尧勲四表光
　　恭和
　　御制出古北口元韵
　　峭壁削千仭曲磴纡百折肃若锁钥扃屹如堵墙列壮哉扼隘地此险谁所设厯代恃籓篱周防恐一缺至今余戍垒冻雨淋不裂讵知抚驭资守险固末节
　　圣朝溥徳化了无中外别声教所到处指挥飞羽札迢迢大荒西内向深自结矧近塞诸部久贯珠百八扈逰一遐览缓辔度车辙但觉层峯巅白云足怡悦
　　恭和
　　御制至避暑山庄得句元韵
　　塞垣
　　临驻地宫阙壮
　　皇猷每以行秋到常恢
　　驭逺谋瞻云欣旧附湛露渥新投王防年年启频看大赉酬
　　恭和
　　御制清舒山馆元韵
　　非关着意寻触景曲池浔一晌林峦趣悠然濠濮心枫舒新濯锦泉奏不弦琴即事多清赏浑宜防笔临
　　恭和
　　御制雨中观瀑元韵
　　盘旋縁涧壑洄洑出林丛已助幽泉响还兼零雨蒙急流飞练似细洒溅珠同帘谷石梁景移来塞苑中
　　恭和
　　御制晴元韵
　　山田甘雨喜均霑雨过新晴倍可忺旗转逺穿千树直马行髙出众峯尖浮岚暖欲舒霞绮余瀑清犹拂水帘时若早徴秋稔庆齐民术应有年占
　　恭和
　　御制千尺雪题句元韵
　　缘溪落涧总湝湝转入宫墙绕　御阶一串珠穿光晃漾七条弦试韵和谐石梁飞瀑知谁胜庐阜悬流巳足侪讵与宧光争景色天教
　　睿览沁渊懐
　　恭和
　　御制素尚斋诗元韵
　　山斋浑朴未须搘松栋茅茨意在兹苔净庭庑宁用饰隂成松桧不烦移太音丝竹幽泉奏真本丹青列岫施两字标题风尚见化权更孰大于斯
　　恭和
　　御制细雨元韵
　　云罨锤峯一片才雨丝风飐渐徘徊喜从人愿流膏渥恰是天教洒道来红锦倍鲜层岭树绿衣新浣上阶苔秋成定识篝车满仰慰
　　宸衷切劳徕
　　恭和
　　御制山行元韵
　　幽寻缓步足当车登磴缘溪致自嘉涧水晴飘峩顶雪山云暖起赤城霞亲人林鸟情知乐应秋鸿信不差一幅倪迂好粉本壁间新试玊交乂
　　恭和
　　御制八月十六日热河启跸木兰行围之作元韵佳节才开月殿筵晨排羽卫峭凉天塞山宻迓
　　飞龙骑碛路时逢饮马泉大狝恰当霜信后诸蕃早猎期先入崖计日周阹布岁岁欣看
　　圣武宣
　　恭和
　　御制山村元韵
　　塞外常苦寒种禾取其早地瘠既迟发雨稀复易稿行行傍山村结穂实坚好弥望但黄茂揽之粒俱饱妇孺各恬熙鸡豚亦驯扰
　　宸游信多乐胜赏满驰道
　　恭和
　　御制谷中元韵
　　谷里人家成小聚火耕歳久地回凉曲依岩壑搘为屋平碾坡坨扫作场经歳吏呼曽不到中田妇馌亦相庄从游恍若康衢象民气知无莠种妨
　　恭和
　　御制入崖口元韵
　　何年灵掌劈双崖区脱偏饶景色佳草雉惊飞三五起山麕游逐百千皆浮岚紫翠光交幻空籁笙竽韵自谐频歳喜看
　　行狝到秋清风露朗
　　吟懐
　　恭和
　　御制雪猎元韵
　　去年曾读雨猎诗
　　神笔九霄落珠玊今年雪猎景更好突过嵰山图一轴﨣﨣迾骑勇且贤短衣穿袂不觉寒有时屹立坚不动斯须横逞飞银鞯是时琼霙正霏洒髙叠层峦低覆野散花顿着枯树开落墨难将粉本写一声围合何雄哉万马齐蹴冰棱皑从臣相顾各惊诧身上羣玊峯头来
　　恭和
　　御制氊庐诗元韵
　　白剪裁洁文筠挿架平自然成广厦宁用侈雕甍霜隔帘衣重香凝
　　黼座清由来陶复制存古见
　　深情
　　恭和
　　御制哈萨克使臣至令随围猎并成是什元韵
　　万里瞻云志吉蠲欵关来觐
　　九重天得通声教今伊始久限獉狉歳几千
　　帐殿赐筵膜拜肃塞山从猎骑行骈职方盛事真无外王防图应馆阁编
　　恭和
　　御制寄题大宛独树元韵
　　翠葢蔚盘囷干霄气有神逈留穹古雪独秀大荒春材想栎樗类名咨译象询何须劳博望鄂哷此传真【鄂哷引河名树生河源彼中谓之鄂哷引噶克义莫朶噶克义者独莫朶则树也】
　　恭和
　　御制吟红树元韵
　　几夜霜华染树巅秋红叶叶映悬只疑二月花齐发何碍千峯翠尽填蒸起赤城霞并艶裹来吾谷锦同鲜塞山到处丹青满画里归程好亸鞭
　　恭和
　　御制万树园宴哈萨克使臣诗以纪事元韵
　　秋髙塞苑下微霜王防筵开月近阳万里新添重译使九垓谁复不庭方衣冠八座华裀接丝管行觞彩幄张桑逺信觇无外治共球大小凛靡遑
　　恭和
　　御制九月十五日赐哈萨克使臣观灯火元韵
　　绮筵宠答洛那朝塞苑鳌灯午夜烧忽讶榆槐辉火树早觇毕昴贯星桥九华炬朗釭衔璧十丈轮髙锦作标縁识
　　懐柔多盛事岂夸曼衍丽春宵
　　恭和
　　御制总河白钟山等奏报秋汛平穏诗以志慰元韵黄河自天来百川滙而集建瓴趋下游淮徐流最急向来慎保障堤髙数十尺无何司河者忘逺昧所亟设堤本捍水水髙堤寡力泄水以保堤转恃为良画流缓沙遂淤河浅地仰昃其弊如养痈一溃恣冲击今春翠华涖要领示顷刻速堵毛城铺旁突令早息复凿苏家山经流使畅涤迫束乃疾走妙用在刚克秋来报汛过中果平直湍驶刷沙深测量逾旧额顺轨行地中得寛捍御责乃知
　　睿算神一举免劳剧从兹歳清晏百神谨奉职岂惟奠民居益复滋土脉
　　恭和
　　御制大西门较射叠旧作用齐召南韵
　　清跸刚回自塞山问
　　安防谒
　　寝门间濯龙路识承
　　欢熟布鹄仪修
　　听政闲应节逈符貍首乐更番迭进羽林班观容别有朝天使仰诧
　　威弧似月弯
　　受降城巳筑烧当万里军还塞草黄持满倍懐机省括挽强更试技穿杨矢陈肃慎共球防箭定天山史册光穷鸟闻应仆地岂烦繁弱殪封狼
　　门迎万寿叶呼嵩入望丹枫绣缬同秋老风声宣羽箭晓寒霜力上雕弓一时官备要荒甸九节侯张虎豹熊射的频更鍭辄树
　　圣人巧力信天工
　　随镫还容近玊鞭仰瞻
　　圣度锦弸前威棱早詟遐荒地武备逾恢大漠天碆石铦锋鸣荷钱圆的叠田田
　　宸章殿壁赓三度神武宁论贞观年
　　应
　　制咏侧理纸三十韵
　　汗简自上古韦编邈难求麻网代缣素妙制肇蔡侯左伯暨张永泽丽称最优增华踵纷防浣花讵堪俦洽闻王子年掇拾穷摉海涛苔引绿航賮输炎洲理侧因以名纵横互绸缪壮武志博物万番重相酬赏时巳宝贵况阅代祀修杵造久失传仅存知寡仇但闻逸少帖陟厘药散投何来太康物贲陈　玊殿头细织笋编宻平铺簟纹流大圜浑无端直槖围交周将毋同功蠒缔此无缝裯莫辨何所施但讶古色幽裁成归有用一试松烟浮宣毫适相发
　　神与心手谋懿此五合臻
　　天纵超芝繇前者使舶返蛮牋出琉球亦有高句丽镜面光如油
　　几余日挥洒宝笈万巻留楮氏第甲乙裦然此其尤镇以尺玊界运以管金缕
　　宸藻摛柏梁
　　奎画回银钩锦贉悬藜装虹光烛龙楼一用一袭藏巻舒惟所由念昔弃置初宁免防螙愁特达近供御拂拭珍琳璆设非逢
　　右文盛遇得尔不
　　恩赐
　　御笔画幅恭纪六十韵【谨序】
　　窃【臣】以疎贱庸陋遭逢
　　圣主防被
　　恩顾栽培教育供职清秘日侍
　　穆穆之光者扵兹二十余年前后拜
　　赐
　　御书
　　御画牓额巻轴照古腾今谨一一装潢标识宝藏世守
　　兹复
　　特颁笺幅
　　御笔亲署【臣】名重荷
　　题识有日夕在公勤慎匪懈之语
　　褒锡逾分惶汗战悚伏念【臣】叨沐
　　殊荣至深极厚捐糜顶踵无足仰酬万一乃以孱羸趋
　　走末节仰邀
　　慈鉴形诸笔墨
　　渲染神工
　　赉由割爱岂【臣】谫劣所克胜受感极涕陨莫罄名言敬效宋臣蔡襄谢赐述恩故事率成长句恭纪
　　隆恩进呈
　　睿鉴【臣】不任荣戴感激之至
　　歳赤奋若月黄钟
　　静宜趋直朝曈昽
　　宣赐墨宝光吐虹上论书画昭发防重以
　　题识嘉在公骊珠廿颗双行重署名郑重惊罕逢兢惶鞠心怦防春暄被体回隆冬往复寻绎薰醇醲六体八法理境同分途造极畛域封惟全于天乃赅通千秋艺林董思翁钟张正脉归戏鸿妙处更入浩与同世人但赏姿妍丰讵识直指提禅宗
　　天纵神笔探鸿蒙
　　几余防艺临明窻曰曰頴左右供宇宙在手一气融千钧回腕中锋锋浑厚萧逺兼舂容此帧磅礴咫尺中浮岚隠见江上峯飞流界道叠玊琮平林摇籁竹笑风枯树夭娇柯青铜痩石介立金芙蓉茆亭纳爽四柱空宋元大家萃冶镕真宰自运造化工得象外岂劳经营【叶】何处尚有笔墨踪巍巍
　　圣徳健自强【叶】六幕谐爕涵
　　渊衷宵衣燕见烛影红畴咨三接达四聪惜寸阴迈神禹功委蛇退食丝五总坐数清漏声琤瑽有如曦曜周圆穹列宿躔舍昏旦从灵海嘘噏开浺瀜百川奔汇无纎洪涓涓畎浍亦向东鞭防羸驽追翔龙掣电顾视怜蹱躘力有不到心无穷敢以执事明敬共小草仰被圣泽浓
　　奎章前后
　　宠赉丰
　　异数昭示励匪躬
　　恩深溟渤崇岱嵩荣逾华衮勒景钟临渊集木慎始终朂勤服
　　训铭心胸至宝传守珍璧琮来昆世世俾输忠【苏轼谢赐御诗表付与子孙俾输忠于世世】
　　恭和
　　御制冬至月十八日雪诗元韵即题雪景画
　　羃防隂垂野迷漫态舞空瑞呈三度白晴放一窻红春盎端倪露天成位置工蓬台清絶处水石总玲珑
　　敬题
　　御笔歳朝图以歳朝二字为韵应　制
　　万福集元辰三阳开绮歳淑气正舒梅光风方转蕙棣通春物昌骀荡韶华丽蓬岛宛相望
　　茂对有深契
　　瑶图肇初节宝胜应元朝气入铜瓶暖光呈玊烛调筵柑染余馥苑桞騐新条善颂陈如意祥符丽九霄
　　敬题
　　御笔枯木竹石
　　竹君圣之清石丈静而寿古木全其天冬晦含蔚茂文苏防戏摅性真
　　化工黙运尤通神岂惟
　　挥翰余清新熙熙宇宙方同春
　　戊寅春帖子词
　　棣通阳凑达燠沐物昭苏宝帖宜春字
　　瑶阶集瑞图
　　鞭牛载耒厪
　　皇情九域京坻庆阜成豫兖徐扬胥宅土青畴处处乐春耕
　　万里条风淑气催逈将朔漠作春台摄提逺布阳和令一片红旗送喜来
　　戊寅附
　　正月三日雪敬用
　　御制元韵
　　六花早报开年瑞三白遥聨隔歳祥喜气膏流堆饼饵农占兆协庆茨梁光添檐月一痕细润逼罏烟百和香宝胜华镫称
　　清赏竹罏茗椀更新尝
　　松泉集巻二十六
　　原序
　　赠太子太师冢宰休宁汪文端公既归葬令子承沆以公文集若干巻述公治命属纶为之序纶惟古称文章经国之大业不朽之盛事前世闳儒硕辅本其谋猷蕴积发为著述粲乎与典谟雅颂同风未有岐文章事业而二之者然当缔创之时勲施懿烁则事业可以概文章际升平之运黼黻休明则文章可以徴事业论世者不揆本末猥云二者难兼岂知言哉公于雍正间用徐文定公荐起诸生预修明史既成进士歴清华有声在馆阁
　　今皇帝绍登大寳公尤以文学受知入则居鏁闼参枢
　　务出则列陪扈承
　　顾问优礼便蕃于古无比其最殊异者
　　上尝临顔真卿书朱巨川诰敇轴中有典掌王言润色鸿业贞防可以励俗通敏可以成务云云
　　召对时辄以
　　赐公
　　上郑重示意
　　驾幸盛京从官进和诗
　　御制褒目公有毕竟老成还独步之句随
　　静宜园
　　赐御临董其昌画巻
　　跋语有在公匪懈割爱以赐之句暨公卒官
　　上亲临其丧
　　诏谕有云学问渊醇文词雅正
　　赐奠有云赞治常资理论文每契神呜呼盛哉由上知公之深则公二十余年所以克副
　　上知者故可想见且公文具在天下知与不知皆能手胝口沫又奚竢纶之一言顾惟公早年寓武进纶在髫龀即知向往公继以词科通籍入直
　　内廷私幸于公修后进礼得稍窥公津涉崖畧暇时独喜与纶从容论文呴呴作乡语而纶亦自忘其辈行之晩也间请质于公曰在昔词臣妙选以代言为职今
　　圣天子文思临御统备
　　君师遇
　　国家大典礼大勲伐非重以
　　奎藻发皇则事辞弗称其下之当直应奉者度不越署
　　名赓和承
　　防写宣而
　　睿学髙深妄意持涓壒之微输瀛附岳益悚以惧故论翰林之荣与其不易为者并什伯于古人又曰宋罗鄂州有言作文不在词澁言苦使人难读在于髙其理古其意窃以谓公文足当之而岂直文焉尔已公笑曰某则何敢云然然子言知节要者惜不令承学之士座书一通耳呜呼公之通懐防养又何如公精勤奉职退然若弗胜生平持躬服物笃学奨士诸大节他日当采摭志状上之史馆纶特条系耳目亲习数事诵公遗志俾私淑者知公文所自来傅于导言之义乾隆戊寅武进后学刘纶拜撰













　　钦定四库全书
　　松泉集总目
　　巻一
　　赋
　　巻二
　　颂
　　巻三
　　雅　乐章
　　巻四
　　议
　　巻五
　　表
　　巻六
　　防问
　　巻七
　　书　启
　　巻八
　　序
　　巻九
　　序
　　巻十
　　序
　　巻十一
　　记
　　巻十二
　　记
　　巻十三
　　赞　箴　铭
　　巻十四
　　跋
　　巻十五
　　跋
　　巻十六
　　跋
　　巻十七
　　跋
　　巻十八
　　跋
　　巻十九
　　传　书事　行状　行畧　神道碑
　　巻二十
　　説　杂





　　松泉集总目
　　钦定四库全书
　　松泉集巻一
　　吏部尚书汪由敦撰
　　赋
　　平定金川赋【谨序】
　　皇帝纪元乾隆之十有四年春二月金川莎罗奔郎卡请命元戎率其徒丑匍伏军门誓奉约束永戴
　　恩徳号吁哀祷出于至诚经畧大学士忠勇公臣傅恒承
　　制纳降露布驿闻自　阙廷达于康衢若臣若民同声欢忻踊跃抃舞
　　天子曰惟
　　昊天
　　列祖相予有家诒庆袭祉且率我
　　文母之启迪以集是勲也爰咨礼臣备举庆典于时羣公常伯铺鸿藻信景铄作为雅颂谱乐府铙歌不宣凯乐皇皇洋洋极艺苑之大观矣【臣】窃惟
　　圣天子之盛徳鸿烈焯烁纮埏臣庶罔弗共觌至于防烛先曙仄席迟漏干健而行自强不息与夫
　　渊衷宻运
　　睿谟神捷先机逺烛动中窽会臣等日侍
　　清光虽末由仰测髙逺而覩记亲切有非外廷所能具悉者谨不揆弇陋叙为古赋冀以宣述万一
　　有梁益下士咨于中枢大夫曰繄昔先王经野画疆曰蛮曰夷曰要曰荒示羁縻而弗絶固荒忽而不常惟彼金川僻界荒裔其地则絙桥索引郁崛崭岩不足版图也其人则腾踔倐眒咿嗢蠢螾不足编氓字也有跳而猘如瘈自噬有攘而逋如窜于窬顾乃劳鋭师而事逺攻得无初计之未审所从欤大夫曰吁岂谓是哉我圣清之廓
　　帝纮而恢
　　皇纲也东爥西燿南熿北炀恵液浸衍旁魄配藜含生之羣靡不游原而泳沫何蕞尔之弗率乃思逞于邻封太阳曜不能强蒙瞍以视明和风扇不能化鸺鹠以好音今夫桃闗以西诸番星列牙错鳞次蜂房螘垤其辑胁归懐借帡幪而仰维挈也非一日矣弗卫安庇弗翼安暨殖嘉谷者去螟擢良材者剪荆棘天戈所麾固将建威销萌初非利土宇以恢疆张挞伐而校力也时则阃帅失图老师罢众就骈戮以伏辜究威柄之所用载咨心膂相惟一徳载授符节以匡以敕出飞黄于天育赉温毳于尚方旌旟郅偈骅骝腾骧
　　天子辟阊阖祃灵旗次虎帐手御巵仿古礼之推毂目送其骋步于中逵尔乃歴燕赵驰并晋迈咸秦以直指辗剑阁而径进斯时也日在峻狼阳来复初风饕猬毛霜严裂肤元宰抒衷赤于天禀励匪躬以忘躯均劳士卒分苦徒束骣马以凌絶险陟层冰如履夷涂羌谈笑而步百里贾余勇其有余然且朝拜章奏夕治军书常申旦以废寝复昧爽而长驱伊古之名臣良将歴选指数胥逊谢而蔑如也迨莅和门军律是申川岩为之动色壁楯为之更新狡谍伺间奔命貌驯数罪状以挥刄馘妖狐以横身凡逖聴而环视者莫不防竦警怖愕眙而瞵昫啴啴王旅如江如潮塞云栈跐岧嶤方厚集以扬锋行踦岨而焚巢贼徒既刳腹心而落角距谓将翘足而陨覆也仓皇号謼无间宵昼元宰以闻
　　帝用恻然矜彼防瞀湔而宥之重以
　　圣母之慈训悯其穷而无救也亟
　　诏班师曰武不可究贼方忷惧懵不知其所托命桓桓岳帅夙禀教令走丐更生扶服延请释我几爼援我窞穽导迓徒御由党坝而冞践其境靡约不从弭耳耸聴帅曰俞哉我
　　天子神圣固有以孚豚鱼而格枭獍也用达厥悃而布诸元宰乃除道筑坛清垒张幕爇芗吹螺梵乐间作畨酋率众成列以待元宰之至稽颡树颔蛾伏拜膜自陈罪恶幸脱齐斧而出鼎镬信明誓之旦旦奉六条之成约雪岭夷金川涸誓不渝栗只恪载献其琛南金满槖瞿昙寳相狮象璎珞元宰宣
　　诏防而示大信振
　　皇灵之灼烁畨酋忻喜过望悔归迟而内怍于时云日开明祥和絪緼巴儿賨叟咸举手加额曰自有此土所未尝覩信天人之协应而阳春之弥浃于区宇也大凯既奏式遄其归拥豹尾之双戈控紫缰之陆离晋上公之显爵炜殊锡之葳防粲命服之加隆酬伟伐而匪私且独不见夫锦江玉垒之颂徳而无已者乎或忭于衢而歌于市如恋慈母娈彼赤子香花载路企踵傒俟者延互千里或列姓名铭盖制衣却弗能止丞相祠堂竝列以祀伊忠诚之感有以深入人心且勿谓蚩蚩者愚盖同声一辞谓
　　圣天子之知人善任使也
　　天子方迓厘于
　　昊穹归美于
　　祖徳于
　　庙于
　　陵毖祀只饬王公卿尹咸思熈鸿号以昭桓拨顾先已奉
　　谆诲之谦冲郁舆情而抑黙懿
　　圣母之慈恩晋
　　防称而増福履滋保乂以諴民奉
　　璇闱之燕喜于是
　　御紫宸而受贺中外禔福颂明良而赓喜起摛云章掞鸿笔刻琬琰纪事实典谟矞皇袭六为七告成成均丰碑屹崒歴千万禩胥诵
　　圣谟之洋洋而流
　　徳音之秩秩必若所言弃彼度外则何以阐绥世之长御闳覆帱之逺量且何以发其天良俾革心而内向也又何以昭示遐迩使奸猖者知所创而强梁者知徳化之不可抗也如论夫兵力之雄则羽林佽飞云輣临冲轻武利趾蹋壁蹑空伊凉之健卒滇黔之选锋索伦乌拉突骑元戎莅飒卉翕趫捷鸿絧器用之利则黄间赤羽开石贯墉应马踣发必洞胸轻甲绣裆吴绵叠重韧逾兕犀能御火攻矧夫扬威巨礟轻装九节赤堇千钧圆陨瓞雷硠电飞迮裂迸灭杳莫测其神竒亶扫迹于一瞥何坚不摧何阻不抉若是乎其铦利而荡轶也间小试于巴郎隳卭笼其半折则使中峯飞度破竹振箨设竒谋之得展固将輮借而辚轹盖尝执奏至于再三而
　　圣天子施解网之仁运止戈之畧却逸足于中路抝余怒而回薄良以攻昧而抚顺予善而弃恶闳大造于无外柔异类而绥不若故曰天因人圣人因天势如转规谋如涌泉兵法曰全胜不鬭大兵无创天以阻深防昧俾兹异种得卵孕煦字于一方夫岂人力所能戕故力虽雄弗究其用器虽利节之以制战而后服不如不战而自屈也度兰津而为它人不如伐其心而予维新也日凛凛乎佳兵黩武之戒而时行时止知进知退所谓至诚如神无逺弗届其懐徳畏威者视献俘执馘为更倍是岂管窥蠡测所能仰逮者哉系曰尧曦皛兮舜风畅参巍巍兮廓荡荡世曼夀兮延景贶梁益下士乃呀然自失曰盖自中和乐职宣布之诗既阕未尝闻斯懿美今饮于醲和饱于醇徳大夫复觉以至谊仰叹悦服幸哉获遘乎斯世
　　秋塞大猎赋【谨序】
　　乾隆十有四年秋
　　皇帝狝狩于塞上七月初吉奉
　　皇太后銮舆发轫于京师　诸皇子皆扈从经热河抵木兰防古王公额驸台吉鳞集迎觐率徒众简精鋭以从事于　行围三驱礼成弥月旋轸【臣】叨侍
　　清跸获覩羽猎之盛窃伏思在昔上林长杨近属畿甸之内动称殷天动地野尽山穷故或恐启后叶之侈靡或恐农民不得收敛此相如扬雄之徒所为雍容讽谕冀觉悟于一得也令获生于今日仰覩我
　　皇清之拓迹垂统
　　圣天子之丕扬光烈将必焉失所舌挢而不能下【臣】才孱不足扬厉
　　鸿休彰明其所以顾遭逢之幸不可以黙谨献赋曰嵗在屠维月惟夷则白精莅辰金官奉职
　　天子顺时节而布令马比物而士齐力七萃洸黋以前驱招摇襂防而直北时则禾黍铺棻嘉谷被陇薿薿彧彧挃挃幪幪弥平畴而无际蔚云合而涛涌一茎九穂未足陈太史之瑞兮实颖实栗老农防不能名其种亘髙原下隰而不可辨兮由郊圻以达乎边陲戒卫士之蹂躏引騑马而避之纷万寳之在目虽野袨锦縠谷填璸玑无足以喻其绚烂而陆离宜
　　乗舆之按节而神怡也尔乃歴黄图经赤县次　离宫即　行殿仍衢室之
　　前规安朴素而戒营缮览古北之雄闗朗天门之四扇襄羊乎避暑之清都弭
　　翠华而息晏寥宇廓清露漙马蹻蹻士桓桓林衡翘首而待命典泽戒事而守官长矛萃纵迾卒澶漫
　　天子乃韔唐夹而御騕褭星陈天行以幸乎木兰伊竝塞之名王袭衣冠者累百奉汤沐而亲肺腑荷
　　累朝之醲液燀
　　神武之健行震
　　天威之赫奕匪徴发期会而奔走来庭会青城而有绎贡飞黄而效賮驱虓虎而执役益以索伦狡骑期门禁旅追风迅发开石饮羽按辔如怒控如舞左旋右抽忽仰忽俯恒择肉而命中苟横骛其必取尔乃申之以军律聨之以偏伍越重冈凌深阻超涧壑躏榛楛众属目乎前旌肃进止其有序少焉呼声讙重围合四纛驰千骑帀首尾应逺近接驞駍轇轕沸渭防还封狼跳踯而窜突黄羊腾希而竞捷元熊睒防而赑屭顾兔狡脱而轻蹑麕麋麞之属总总撙撙拄角交项踢防而困慑乃抽荆蒲弯天弧丽龟决脰自膘达髃试应于壹发殪猛虎于负嵎将以示
　　威容于御肄僄佼于公徒故垤视崭岩块睨岝防而未尝不范我之驰驱已乃他他借借充牣周阹念効获之孔多命弛围而舍诸符解网于天乙鬯恵风于驺虞聿计鲜而颁禽纷驼载而车输夫乃知练戎校武异夫从兽之为娱也昭仁秩礼异夫竭泽而不留其有余也间从掌故窃闻夫木兰之所自焉其地也南襟滦江北枕兴安左控巴林右引奈曼翁牛特喀喇沁诸番部之环绕而碁布者俨拱卫于畿寰其山则崒防嶙嶻巑岏有宫有霍有岌有峘巃嵸乎龙堆千叠之崇颠其水则汩淈滭沸溭淢涢为沮为泽为槛为氿潜演乎羊肠百折之回川凡毛角蹄迒之儦儦俟俟者莫不蕃字衍息于其间木则桦靡留皮松仍落叶黄榆望秋而飘霣丹枫经霜而睫其他交柯挺干与夫防茸荟薉者复参萷而莅猎其阳则紫菊金莲扬葩含芬敷陉缘濆其隂则严霜峩冰惨廪凌兢白草鬅鬙盖数百里之内句日之中而气判乎其不同倐片云兮散漫洒冻雨兮溶蒙或宻霰兮交加更飞雹兮相攻菑畬不可冀其有获井亩不可即其田功是以界以虎落殊其疆索匠氏不营司空弗度殆扶舆融结之奥区故外藩不敢私有而以供灵囿之表貉缅惟
　　圣祖之长驾逺驭荒髙山于天作于铄哉我
　　皇之绍休绳武拓户牖于大漠抚列藩而浃之以霶洋咸鳬趋而雀跃且方今防燧销声灵爚賨僰革心尉谨约梯航琛賮肖翘咸若安可以履泰而忘危懐安而示弱仰
　　圣迹之孔彰焕
　　遗防其如昨故不惮涉埃而席戎鞍冒风霜而勤防幕即麟趾之振振且豫教习劳而恢之以雄畧不然夫岂不知
　　九重之为安而端拱之足乐也况夫奉
　　安舆侍左右日靡间于省觐佳辰届而上
　　夀视膳给鲜以笑以侑至于
　　勅防政披章奏先晨钟而求衣迟葳防于夕漏通万里于指掌固八荒之在宥洵
　　王者之无外沙碛曽不殊于宫囿更复
　　飞毫拈韵飚翔云骤翩若游龙炳若缛绣虽游艺之余闲有以知
　　神功之日懋尚复进角觝而决胜张画侯而志彀盖睿哲文明信
　　天纵而时敏而健行不息则纯嘏之多益而单厚由是观之丕阐
　　鸿模显号也承欢
　　慈豫广孝也垂裕少成至教也绥懐屏翰洪造也载纉武功要道也行庆颁赉优劳也一举而诸善备焉此其为
　　圣天子之大猎而翰林子墨者流固不啻持萤爝而当曦曜也颂曰广甸膴膴
　　皇武履兮麀鹿麌麌纷若跂兮我士孔武徯以俟兮躬桓藩辅执鞭弭兮式歌且舞惟
　　天子使兮湛露斯漙胥燕喜兮内训外抚具众美兮嗣服
　　仁祖后先一揆兮昭兹来许多受祉兮
　　哨鹿赋【谨序】
　　哨鹿盖索伦旧俗惟精于猎者能之
　　圣祖仁皇帝妙解其术嵗以白露之晨兴
　　亲举髙年弗倦众防古王公从猎者惊传以为神我皇上行围之次择地数往且
　　御制赋述之虽未习其事者读焉不啻身歴而熟究也非夫尽物之性察物之情而文足以达难显之隠者孰能与于斯【臣】承
　　命授简踧踖失措谨献赋曰
　　伟中林之攸伏纷或羣而或友当白露之既漙气至而挟偶牡儦儦而游牝牝濯濯以求牡恒引脰以长鸣交应声而疾走既类别而区分俨画疆而据守怵同侪之我先猛奔集而恐后蓄忿妒而狷疾贪无厌而广取乗髙蓦其越冈就卑宛其在薮恃强猋捷以角逐迎合竞进而胶纠争前腾踏以奋迅屡举厉乃而抖擞揆厥声之多端呦掀唇而呿口曲者如语直者如诟长者如啸遽者如吼虞人以射猎为耘耔老更事于嵗久匪弋获之为长契性灵而狎狃是以殚精竭思为哨鹿之术焉以坐致而巧诱也时则严寒袭肌浓霜沾衣月冉冉而欲堕星耿耿而未稀防谷閴其幽杳阳崖閟其朝晖防茸藂宻荦确径微林无雨而霅霅草不风而萋萋乃屏徒御却骖騑弛夏服忘归象首戴角反裘蒙皮三两为耦轻蹑潜移禁声敛迹伏伺忘疲俄逺音之噭尔时迥出于烟霏爰举长哨匪笳匪角如倡如和忽徐忽数鼔中气以歕激纵善辨其罔觉更顺防以频易恍相招而谐乐斯排突而径前魁雄特之卓荦擢髙足之伎伎仰抗首而横恣冒先驰以矜长要众雌而竝至震疾叱以惊却瞪睅目而直视尚乗兴而顾恋郁雄心于一试昧深机之潜伏似呑钩而贪饵斯时也借草自翳偃侧若僵屏息傍睨察于微芒忖疾徐于逺迩商分刌于低昻神机剨其雷骇立颠陨而洞吭或髋髀之小衂仍决起而踉跄终掎角以就获宁漏网而逺飏羣匹骇其迸散杂蹂撞而超骧苟趫疾而旁骛羌遽引而披攘亦逃生而幸免释逋窜于穷荒应节度而巧合审为乐之多方原夫圣人有作利用畋渔网罟矰缴义蔟车徒冥氏穴氏山虞泽虞盖博取以备物获三品而充厨亦顺时而行令匪耳目之为娱至于鹤因媒而铩羽雉应骁而碎躯狡同类之倾诈宜仁者之弗图岂若呈妙解而捷得奏神技于一呼旋首頽而臆仰洒毛血于平芜又何事骋骅骝于广甸张罗毕于周阹信哉物致其精术神于用勤弗辞劳动而皆中穷变态于择音释覆蕉之觭梦补千古之阙文振
　　鸿篇而卑屈宋体至道以研防懿五徳之兼综亶智勇之首出擅
　　多能于天纵藐侍臣之弇劣惟鞠而庄诵固不待献司原之良箴奏长杨之嘉颂
　　后哨鹿赋
　　晓漏沉山月小红灯明京薪燎
　　天子方御紫獭乗腰褭出旌门兮逶迤即长薄兮深杳期门佽飞之伦肩神鎗负象首鞭弭櫜鞬奔走先后聴隔岭之呦鸣觅前山之羣友于时严霜未结山雾初低谷风凛冽林霭凄迷识途信马遵路缘蹄触响知石闻湍识溪百尔扈跸鹄立遥徯乃有刍荛野夫踯躅而前曰葢闻古帝王清道而行大昕而出鸾旗在前传警声跸展軨授绥动必以律仆御戒严尚凛奔轶翳哨鹿之可娱羌无闗于政术顾乃披蒙茸践崒熊防所冯虎豹所窟猛噬直前伏莽窃发负险咆哮乗人仓卒此贾山所由致戒于驰猎而相如殷殷献规于衔橜也诸大夫食鼎钟都贵仕旅进旅退曰俞曰唯借曰未知懵前纪也知而不言秦越视也若谓吾岂无心力不能止退有后言持禄奉已遇兹尧舜之君顾安忍出此乎时则庶尹常伯盱衡而言曰恶子何言之过也今夫泛江海者不以波涛之险而回桡登峻坂者不以覂驾之虞而脱轊何则智者恒预防于先事而勇者必御患于有备独不闻扫穴之神鎗固莫当之利器乎使其闻僄狡之超腾遽逡巡而却避是将惧陆梁而戢戈矛畏强御而弛法制其何以为治欤若夫沙苑五花渥洼汗血越崭絶以如砥重峦以为埓迈空濶以奋迅遇蚁封而旋折纵送惟时疾徐按节记曰不踬于山而踬于垤履康庄夫且致戒更何虞于嶕峣之蹉跌且夫哨鹿之为技本索伦之旧俗陋罟穽之周章息长围之驰逐饰同类之殊羣曼长声以相属遂寻响以斯奔将直前而力角盖深中其所忌而倐乗其罔觉举神械而命防骇电发而飚速用明智以坐获惩骄妒而致戮苟取顺而失禽弗穷追而逺蹙譬意钓之忘竿岂梦求于蕉覆夫其指之以类取之以义逸以待劳出其不意此克敌之长计也判迟速于俄顷量低昻于方寸揆地形之逺近究物理之利钝此制事之大分也
　　圣哲必因时而熈绩
　　仁主恒由旧而戒荒方今海防宁谧鞮译梯航
　　恩洽九宇风行万方然而兠牟之士渐已逺羁靮而亲帬屐沓革之旅亦且鄙弧矢而慕缥缃夫变古者势趋于积弱而保泰者力矫于蹈常此
　　圣主所为抚时増惕兢兢焉循
　　祖制而振乾纲也顾乐甘暴露而冒风霜也哉
　　冰嬉赋
　　宫阙之瓌玮有太液之漭瀁焉吞云梦儗昆阆承光轮囷以东峙紫阁岧嶤以西敞玉蝀蜷而卧波琼岛嵚崟而纳爽徒观其澂渟灏溔之竒则研京练都之俦固已罄形容而殚物象矣乃至缇籥动泽腹坚素练韬景轻縠收烟含雪比洁写镜俱圆布琉璃于西竺种琅玕于蓝田牙樯桂楫无所展黄龙青雀不得前虽鴚鹅与騕褭莫不颠踣而迍邅伟冰嬉之特创繄　国俗之相沿匪独因难而见巧正以鼔勇而争先武以是肄恵以是颁将鞠旅以整众地莫便于上兰于是
　　天子出建章而歴鳷鹊莅西苑而临观斯时也羽林佽飞之羣期门七萃之士摩厉以湏延颈以俟云合乌集森列乎瀛台之涘既乃建防斿分部署鹳翼张鱼丽布飏赤防而髙举倐防足以惊骛植如立鹤纵若脱兔曳练之难追激流星而急注或翼躯以骈驰或摩肩而径度或乗间以投会或侧出以诡赴或复叠以攅促或泮散而布濩或炫竒而贾勇忽回旋而返顾或趂势以直前尚踠足而抝怒赫赫烈烈若周家流火集赤乌皓皓皑皑若曲江奔涛翔白鹭呈能屡变周览忘倦飚飞电迅波谲云乱咫尺而利钝殊瞬息而后先判信轻趫慓疾之超伦轶羣殆亦如僚丸郢斤之官正神行而术优于简练也俄而坚壁对垒别曹分局圆鞠突起众目所属其起也机駴礟发而腾掷于当空其坠也星陨鹘落而晃耀于晴旭随所指而争趋拟所向而竞逐或仰接以耸跃或俯拾而踧蹜或觌面而惚怳或入懐而可匊或辟易以冞入俨骊珠之在握或佹得而复失泄余愤于一蹴非致果以鬭捷徒怅惘而踯躅获隽者气盛而若矜失志者色沮而増恧若是者顺乎天时气则隆烈觇乎地脉厚逾数尺司寒秉权凌人甫饬考豳风则冲冲未凿騐楚辞则峩峩已积虑夫嵗晩务闲而士气之或懈也用习劳于狝狩之隙申号令立赏格威燀于冯夷之宫声震于鲛人之宅更详其服用则障膝以韦荐履以革藏刀为脊着齿非屐夫是以驰不借骑飞不假翮行非翔武踊无留迹泠然凭虚御风何其善也仙乎拊髀爵跃又何幻也鸾凤防褷瑶池宴也虎豹股栗昆阳战也式遵旧典匪武是炫也助以豫行大赉涣也微夫角觝拔河之为戏投石超距之奏伎徒以壮军容之有奭曽何足语乎勇智而况重之以明赐广之以仁义皇哉我
　　兴朝之垂制也尔乃回
　　清跸载鸾旂弭属玉
　　御黼帷凝神骋思援毫而赋之万斛泉涌九天云垂班杨慴慑东马披靡焜煌盈轴圭晷未移将以纪嵗华阐前规推
　　恩泽示来兹非特补艺苑之未备竞藻采于文辞也宣示近列瞻诵眵有
　　诏继作惶汗莫支敢以萤爝仰曜朝曦临文诘屈鄙拙自嗤敬为颂曰嵗既晏兮重隂凝训材武兮时亟乗覃恩施兮厉威棱
　　天章倬兮万世是徴循令典兮福履膺
　　夜亮木赋
　　戴斗之区击壌之俦且耕且牧以苏以槱暑雨既溽泽潦未收岚雾防晦鸟道阻修堂宻回互榛薄蟉忽见夫晃朗晶莹璀璨洞明嘘焰非紫扬辉正青腾金蛇而未掣皑火树之初荧岂传薪之炯炯将遗燎于星星爰蹑蹀而俯拾炜灼烁而髙擎归而诧其父老曰叟有觌于此者乎是何仙木之降灵也时则厐眉三老擕杖鳬趋愕眙懽忭顾语其徒曰于乐　山庄实惟天都翳昔神尧在御治轶华胥蓂荚生阶萐莆扇厨薫风清暑驻此奥区山川毕献其瑰异卉木殚効其珍符聿有亮木曜于山隅枝肤剥落炳蔚特殊岂伐树于撑轮乍分月桂若浮槎而贯斗应掩星榆爰经
　　圣鉴丽制霞敷増辉缇缥垂比球图懿我
　　皇之纉绪丕绍休于
　　列祖临玉塞以行秋歴长原而讲武曰止曰时方壶悬圃亶
　　天光之照临虽朽木其作覩殆以供
　　清赏于几余勒
　　鸿篇于册府也欤彼隋侯明月之珠田父夜光之璧上林则鼂采碧琳西都则玫瑰绛栢丽则丽矣终济奓而多僻又若瑶芝九光华盖百影舍利现灯于浮图朱霞曜灵于丹井竒则竒矣亦丕诞之徒逞岂如兹木太朴未散大椿灵蓂莫知其算幸逃匠石之斤且免中郎之防云蒸日暄精铄气链厥灵乃莹其辉有烂虽潜处于幽遐恒昭晰而达旦谅积久而自彰讵因人而始衒是宜洒金壶摛
　　宸翰摅藻采之陆离倬为章于云汉也闻者矍然而兴曰嘻欤猗欤方今
　　日月之华容光必照萤爝之微亦舒其曜栋梁杗桷任各得宜枯木之末亦且弗遗冺我知识顺
　　帝之则庆斯木之遭逢允克彰夫
　　圣徳
　　神树赋
　　气佳哉郁郁葱葱启运巃嵸积扶舆之磅礴禀造化之厐鸿天江带绕而浩涆长白孕脉而穹窿繄髙山之天作谅王气之攸钟夫是以兆
　　灵域閟
　　珠宫奉弓剑衣冠于
　　四祖列左昭右穆以相从厥有竒树挺秀
　　崇封周圆徧覆宅是正中其树维何稽类曰榆既俨枌于汉社实列种于天衢竦干千寻比扶桑兮丽金乌敷防百亩齐建木兮拱仙都垂荚葳防防甘雨兮三月飞钱错落飏和风兮五铢极櫹槮欐桅之壮观炳储祯毓瑞之贞符固所以培本支于百世肇
　　帝绪而阐
　　皇图者也原夫大命既集有开必先殷颂发祥溯立子生商伊始周崇追王自古公亶父而前懿厚植之非偶羌笃生兮自天其深根固本之轮囷盘旋潜达九渊也有以昭
　　祖泽之永延其交柯萃叶之菁英攅栾葰楙万年也有以徴
　　帝祉之来骈是将参天地而无极岂徒嫓春秋之八千矧夫炎运兴而楼桑郁李唐起而仙李蟠亦何殊寸莛之视桪木又乌可以挈量而衡观也哉尔其届白藏阅西颢宵露霮防以沾濡飞烟靉叇而缭绕秩秩几筵童童羽葆御
　　安舆而歴邠岐扬和鸾而莅丰镐追
　　逺展禋奉
　　先思孝勤
　　丹陵兮崇椒仰修干兮虚表荐神树之嘉名撰
　　星汉之盛藻盖匪特维桑与梓之敬恭更无论琪树瑶林之瓌寳也矣系曰伟瑞树兮
　　神式凭森防防兮郁绳绳如松栢兮无不尔或承笃祜锡羡兮茀禄増子孙千亿兮
　　帝祚凝
　　皇清万叶兮此其徴
　　日月合璧五星聨珠赋
　　皇帝握干符阐坤珍参两大抚三辰泽滂九域恩覃八垠平章之化协熈皥之俗醇太和翔洽祥光氤氲甘雪霏微而布润灵雨优渥于当春
　　天庥滋至景贶毕臻尔乃象纬清明干文炳焕二曜合彩于一垣五佐聨辉而有烂娵訾近值于干宫营室斜连于碧汉匪疾匪徐或聚或散参差互映象圆璧之同规错落齐升俨编珠之共贯岂第聚奎聚井美盛世之昭回重光重轮赓载歌于复旦时则青帝司方夹钟应律仲月则节号中和庚午则诗云吉日顺时耀采辰方会乎降娄应流光街自临乎昴毕迓　熈朝之纯嘏适符太史之古溯上古之歴宗奚数羲和之术有以知气数之綦隆是以覩
　　圣人之首出斯时也神灵悦豫朝野懽腾佥踊跃忭舞合词而称曰于哉
　　圣主之祥徴也仰重离之悬象将表瑞于升恒灿五行之顺序亦呈庆于丰登矧旷世而不觌遇
　　圣主之时乗昌期既应景福诞膺延禧锡祚以莫不増天子方穆然改容勤思至道钦
　　昊天以凝休扬
　　神功而展孝却贺典而弗居
　　命祠官而只告戒百僚使修庶政敦诚心而去文貌祥既降而治益昌福弥隆而徳弥劭固当炳图牒而荐贞符迈羲轩而宣显号【臣】管窥虽陋无能绘日月之华而槃扣为愚窃愿倾葵藿之照谨拜手稽首歌曰惟天为大我
　　皇则之
　　圣祖垂我
　　皇式之惟
　　天惟
　　圣孚佑我
　　皇中天景运嫓于陶唐于万斯年载笃其庆申锡无疆永昭瑞应
　　圣主临雍礼成赋
　　圣天子学由天纵治本素王元灵互宅道妙渊藏庚符耀于太乙珠焰动于文昌卿云晨露之祥已接心源于玉册凤翥鸾翔之额先褒
　　圣徳于
　　宸章释奠时行重一王之典礼大昕早至临万仞之宫墙于是吉日维占颁仪式好率有位以骏奔俨在宗其载考徳车乐御既中矩以折旋义路礼门自升堂而达奥五云有色拂马随人万骑无声清尘洒道冠裳肃穆分三翼以迎
　　銮黼黻辉皇拥九旗而入庙尔其朱甍巍赫瑶栱葳防彻瓦流黄侔
　　皇居之壮丽圜池深碧荡学海之涟漪古乐备陈静聴八音之奏
　　圣躬载献特隆三爵之仪凤蜡神椒共祥烟以宛转太羮元酒随甘露而淋漓已乃潜神六艺访道五更灿天经而彰地纬启玉振而节金声石鼔流音笙镛迭响缥缃发彩绅绶俱荣诣极中和探微言于性命功隆格被厚至徳于钦明式玉式金发微显阐幽之防如纶如綍抉躬行心得之精且复辟苑兴才举贤劝学善宜有后衣冠则儒秩留诒祭复増田苹藻则馨香绵邈侁侁之胄子齐登楚楚之儒衣尽擢西胶东序陈七十代之文章春诵夏起三千年之礼乐于是斯文益着吾道弥尊既沐日而浴月亦苞干而络坤玉篆金镌义泄素符之秘崇牙树羽人来观国之賔望頖璧之和风悉成元气盼圜桥之流水亦载春温良以廷献本于家修民兴始于经正惟成均之作人实逺迩之逖聴故四术以董其成七教以防其性岂特菁莪棫朴俱受范于洪钧即乌弋黄支亦凛遵夫
　　圣训惟大观在上作君兼之作师斯从善如归希贤引之希圣故能治冠百王礼承三统运启文明功归风动析理于天根月窟本圣徳为王猷殖学于义种礼耕由明体以达用【臣】幸列清班得亲扈从闻性道而心愉近温恭而神耸观光有庆追盛典于唐虞拜手何言愧清风于雅颂
　　圣射赋
　　届长嬴日躔东井甘雨时旸火行昼永朝霞郁起而绛霄阳乌腾出而曜景羽卫宵严清跸称警
　　皇帝体天经于夏清诣
　　璿宫而晨省已乃弭盖于紫苑之门驻辇于清凉之境斯时也王公侍列虎旅景从肃肃习习师师颙颙方严威而俨恪匪顾盼而称雄
　　天子抚令序而申助阳之义临羣辟而观游艺之工于是抽朔蓬之劲簳弯钜黍之良弓张三侯而示鹄规百步而悬熊一矢初飞奔流星而直注六钧乍彀写满月于当空青镞儵夐而掣电鸣骹猋拉而激风白羽复沓而相乃妢胡先后而叠双固已偃甘蝇而伏飞卫蠭门空石之伦愕眙而惭其技穷矣我
　　圣皇乃优游恬怿神酣气逸巧因难而益见竒翻新而愈出正明旧画弸五色以裁云埒树崇仪晕重圆而映日锦标立处径方寸以成规玉尺量来仅三分而得一形才似叶谁窥养叔之长视岂如轮妙尽纪昌之术应则铢黍之无差破的则十发而不失于是众目骇欢声溢喜动
　　天顔
　　徳音有秩爰
　　命小臣为赋以述沉思惝恍莫能命笔恧忸迁延经月乃出【臣】闻射之为道也巧由心得艺以徳成体直由于志正手敏贵其气平貍首之表应驺虞之节明礼乐于焉而备庆赏由是而行故先王以之观徳而君子取其无争乃有蜻翼矜长猿臂称善杯措肘而不知扎合七而能贯开石以饮羽惊竒射防以中支自炫或积嵗以殚思或弥年而罔间庖丁满志以踌躇斲轮得心而弃传匪助长以偶合亮致精于习惯是惟曲艺之徧长曷足语
　　神明之独擅于我
　　圣皇小征大匡文思格被武烈用光盛徳所孚肃慎贡其石砮威棱所燀荒徼靖其封狼而犹兢兢乎保大定功之匪易翼翼乎诘戎肄众之忽忘伸
　　庙胜于櫜弓之日运宏图于省括之方猗觐扬之逺畧屡焜燿于
　　天章矧夫矢不徒注无虚控巧非智力可阶道以从容而中观者但知应手之为乐究莫测因心之妙用巧喻者未足罄其形容善鸣者安能摅其声颂是盖出之圣徳之绪余要益信多能之天纵颂曰剡之利威天下兮发彼有的娱清暇兮虎韔象弭烁方夏兮矢矢相属臻神化兮惟精惟一斯其为
　　圣射兮

　　松泉集巻一
　　钦定四库全书
　　松泉集巻二
　　吏部尚书汪由敦撰
　　颂
　　圣主躬耕耤田颂【谨序】
　　皇帝御极之二年春二月癸亥举行耤田典礼
　　皇帝亲享　先农乃秉耒三推亲王九卿以次助耦大礼告成民人和洽于是在廷诸臣作为歌诗雍容揄扬纪述
　　圣徳【臣】草茅诸生被荐纂修明史得防引
　　见仰望
　　穆穆之光自幸遭逢私勤祝颂恭闻　盛典倍切欢欣【臣】谨惟周颂三十一篇其间为农事而作者居五之一是惟古先圣王周知稼穑之艰难勤于民事故一时臣工美盛徳之形容以其成功告于神明而圣人取之垂教万世岂铺张夸饰云尔哉钦惟我
　　皇上宵旰勤劳茂圗上理重农务谷子惠元元祈年悯雨召致休应粤元年秋嘉禾献瑞兹惟东作之始甘雨应时
　　诚敬感孚
　　天心和防四海臣庶咸晓然知
　　帝耤千亩所以防奉粢盛教民务本修举故事不为具文是不可不继丰年良耜之作昭示将来以与无逸豳风相为表里【臣】才识浅陋窃附田夫击壤之音拜手稽首献颂曰
　　皇帝御宇百度修举庶绩熙兮嘉我农事率作罔怠乐乗时兮倬彼东田　御廪出焉荐明粢兮爰
　　命有司撰日具仪洁　斋宫兮良辰既届龙旂茷茷属车从兮穆穆颙颙圭币是供享　先农兮土膏时动诞播嘉种勤
　　玉趾兮耤田畇畇葱犗在辕秉黛耜兮三推既备众耦载肄我
　　皇燕喜兮臣庆于朝农忭于野戴羲尧兮普天率土依我
　　后之祜
　　圣躬劳兮有雨如膏字我良苗四序调兮惟
　　帝格
　　天迄用康年不为名兮农夫克敏返淳敦本庆盈宁兮亿载无极顺
　　帝之则扬颂声兮
　　圣驾亲诣太学大礼庆成颂【谨序】
　　雍正二年春三月乙亥朔
　　皇帝亲诣太学释奠于　先师殷礼肇称先期致戒厥明行事登拜奠献严敬有加翟籥笙镛既和且备乃御彛伦之堂正坐进讲扈从大臣稽首　赐坐诸生环拱而聴宣扬
　　圣训大溥
　　徳施翌辰复颁
　　上谕一章悬揭中庭勉谕谆至洋洋焉济济焉旷世之盛典也洪惟我　国家文明之运景烁无疆
　　列圣开基右文稽古
　　圣祖仁皇帝夀考作人超轶百代
　　皇上握符建极适当重熙累洽之时乐育贤才振兴儒术
　　御门之始叠沛
　　徳音尊崇　先圣加封五代王爵兹者涓期视学复勅臣工勿称临幸所以致敬于　先师者至隆讲筵甫竢即
　　命廷臣集议先贤从祀之典子孙增置博士所以加礼于儒先者至优元年
　　特开乡防恩科至是复增国子生觧额十八名复五经试额广学宫弟子员所以教励人才嘉惠士子者至深且厚大小臣庶亲被
　　道徳之光华懽忭鼔舞佥拜手言曰
　　皇上大徳纯孝躬圣人之行以启牖斯民举凡兴道致治立政用人无一不本于圣人之道而于教化本原尤加意焉唐虞三代之隆复见今日史册所传建武中元之世方领矩歩委蛇三雍冠带缙绅圜桥亿万者抑云末矣臣以太学诸生幸与观徳不揣固陋谨依古体作颂十有二章章八句恭纪盛事进呈
　　御览【臣】曷任踊跃忭舞之至诗曰
　　皇矣
　　圣皇丕承景命黎民时雍万邦表正
　　世徳作求缉熙执竞建元凝道以
　　圣契　圣【一章】
　　仰惟　先师至教斯溥日月同明天地同古遐溯灵源曰髙曾祖晋封肇祀旷典具举【二章】
　　煌煌辟雍王化之基
　　神圣首出作君作师爰咨礼臣爰秩礼仪爰饬丹艧宫墙袆而【三章】
　　惟莫之春月吉辰良和鸾锵锵太常央央大昕鼔众集于虞庠
　　天子穆穆芹藻有方【四章】
　　黼座载升防门载启胄子侁侁多士济济旅进于廷肃展其礼有睟
　　天颜嘉乐岂弟【五章】
　　咨尔儒臣肃事法筵笙簧六艺羽翼羣贤道源圣海义蕴敷宣陋彼东观训诂是研【六章】
　　洋洋
　　圣谟诏尔多士希圣希贤自孝弟始毋华其言而弃厥美如津有梁如涂有轨【七章】
　　惟
　　圣作则以身立教惟士克敏劬学向道以率烝民是则是效修厥天彛顺彼先觉【八章】
　　繄惟
　　列祖仁渐义摩我
　　皇绍休徳洽太和麟逰郊棷凤巻阿惟元与凯畴足云多【九章】
　　肆惟元祀英贤彚升媚于
　　天子霞蔚云蒸俊乂勅职弃瑕録能惟
　　帝时举郁郁其兴【十章】
　　敦崇四术慎徽五典懿彼贤闗倡于首善
　　文命覃敷
　　皇猷载阐盛治弥隆教泽弥逺【十一章】
　　郁郁泮林青青子衿承风仰化懐之好音
　　帝徳广运春盎渊深万年景祚伊始自今【十二章】
　　河清颂【谨序】
　　【臣】闻洪源启瑞昭景贶于昌期巨渎呈祥表休徴于盛世惟凝承之有自斯福应之骈臻钦惟
　　皇上道合清宁功隆位育以敬
　　天之心敬
　　圣祖纯诚昭格于
　　宸衷以事
　　亲之心事
　　昊苍大徳允孚于
　　帝载仰观象纬则聨珠合璧遥溯四千余年之乆仅覩殊祥俯察地灵则嘉谷神禾多至一十三穗之竒频书上瑞以至　上林佳植　内苑骈枝寳玉遥呈珍符迭告莫不表
　　天心之庥佑彰
　　圣绩之光昌兹惟丙午之冬聿睹河清之瑞地连雍豫互二千里而沦涟境达淮徐经十数州而澄澈挹清波之浩肇自嘉平揽碧浪之潆洄再经旬日考诸圗箓允称大化之徴载在瑶编咸曰太平之应是惟我皇上深仁洋溢至徳涵濡恩膏与积润偕长恺泽共洪流俱逺官方澄叙竝懐洗涤之忱政教清明诞布激扬之化是以灵贶应期而翕集河流献象于隆平盖庆泽绵长显示
　　上苍之眷命而
　　天休滋至端由
　　圣治之感孚也时则
　　特沛纶音益崇敬徳仰
　　鉴观之有赫昭事弥防庆
　　申锡之无疆明禋祗荐亮天工而熙庶绩务期共矢公忠修人事以答洪庥惟有益加懋勉
　　恩覃寮寀懽洽臣邻当兹
　　景命之溥将愈见
　　宸修之防宻固宜天显神符坤昭灵契鸿嘉丕集繁祉骈膺岂惟荣光表异于成周龙马効灵于帝世者哉【臣】幸际
　　圣朝忻逢瑞应谨拜手稽首献颂曰
　　圣皇御宇兮景运昌
　　躬盛徳兮绥万方
　　天心顺兮锡百祥庆清宁兮乐阜康黄河水兮来天上出龙门兮喧浊浪厯万古兮流泱漭湛澂明兮昭瑞贶嵗在午兮月惟涂浃三旬兮届春初溯自陜兮达淮徐河流萦兮水盘纡渟兮清泚计上下兮二千里时经乆兮地逦迤超防古兮始觏此仰
　　峻徳兮丰功持兢业兮
　　皇衷笃诚孝兮神明通格
　　列祖兮契
　　苍穹日跻兮
　　圣敬
　　天申兮寳命励咨儆兮饬庶政福弥厚兮徳弥盛彰嘉应兮表祥徴
　　圣治光兮万福膺川方至兮莫不増亿万年兮颂升恒圣主躬耕耤田颂【谨序】
　　皇帝御宇之三年二月吉亥
　　躬耕于千亩之耤肇举鸿章光我
　　皇度司天先期而练日礼官敬事而撰仪京兆奉常各率厥典王公卿尹斋袚从事
　　天子乃盛礼服陈法驾造乎青坛敬享　先农礼备乐和氤氲肸蠁爰顿大次良时既奏乃履
　　御亩而秉耒焉嘉种载于青箱绀辕缀于黛耜葱犗在服洪縻在御三推有加过劳靡倦王公以次具如令式耆老庶民奔走竟亩典礼告备稽首致庆鸣
　　銮旋跸大乐振作将事之时油云霮防灵雨霑洒土膏滋液长阡蒸润
　　天和神休如响斯应臣民环观踊跃欣忭【臣】伏覩我皇上光绍鸿基
　　帝徳广运
　　郊坛致敬
　　宗庙致孝懐保万邦
　　恩滂施厚
　　九重之上穆清之中昩旦匪懈厪求宁莫作民父母深悉其艰难疾苦用使民乐其生物得其所光天之下至于海隅苍生罔不勤力务本顺
　　帝之则兹复
　　躬亲播种为天下先丕昭敬
　　天尊
　　祖劳民劝相之至意昔人所谓能本而孝一役而二美具焉者彼第扬厉之词而我
　　皇上则设诚而致行之者也【臣】叨侍　禁近与从班列谨拜手稽首献颂曰
　　农惟政本食惟民天哲后兴理穑事攸先矧兹天田防供御廪昭荐苾芬时用来谂于赫
　　世宗敦本劭农朱纮嵗御万邦攸同东作届时率循仪式年谷屡丰繄我
　　帝力我
　　皇绍休飨
　　帝飨
　　亲克孝克仁保乂我民咨我下民稼穑惟寳稽于宪章仪型我
　　文考肆农夫之勤灼知厥艰俶载
　　帝耤式劝力田肃肃　灵坛田祖是祀膴膴周原剡剡良耜乌防斯觩丝鞭斯柔
　　皇于亲耕于彼中畴习习和风霏霏甘雨土膏毕发宜我稷黍茷茷彩旗洋洋鼔歌一墢再加于礼既过爰陟崇台
　　临视众耦王公班进或五或九爰逮亚旅蓑笠耰耡稽首台下
　　天顔载愉
　　圣躬劳止礼举备止载
　　御斋宫庆覃被止懿我
　　皇圣徳格于太清修
　　祖宗之典设诚致行风动田方咸举厥职六府孔修百谷滋殖土靡弗艺农靡弗勤縦横阡陌举锸如云鼔腹康衢食我旧徳自天降康时万时亿
　　圣主临雍礼成颂【谨序】
　　钦惟我
　　皇上神明天纵圣敬目跻焕乎文章光被四表海内承学之士延颈企踵喁喁向风文治彰明夐哉尚矣犹念太学为贤才之闗教化所自粤乾隆三年春三月躬释奠于　先师礼成
　　御彛伦堂儒臣进讲
　　皇上亲涣玉音阐明大义维时公卿侍从之臣以及圣贤胄裔太学生徒环侍竦聴者凡数千人咸得仰瞻天表亲被
　　道徳之光华郁郁乎皇皇乎前史所云辨析异同正坐自讲章句质疑称制临决方斯蔑矣【臣】窃惟太学之制肇于有虞盛于周而大备于　昭代我
　　列祖化成久道夀考作人教泽涵濡至深且厚而我皇上躬圣人之徳明圣人之道修圣人之教举有造有徳之士鼓舞而作新之在诗大雅曰古之人无斁誉髦斯士而其颂文王也曰于论鼓钟于乐辟雍其颂武王则又曰镐京辟雍盖周先王之徳泽相继久长而于辟雍教学之地复加之意如此棫朴作人巻阿多士徳化之成其所由来若斯之逺也且夫尧兢兢日行其道舜业业日致其孝古圣人之加四海未尝不由于身教我皇上缉熙光明终始典学羲轩以来之统孔子所为集大成者既迪知之复允蹈之蕴之为盛徳施之为大业纯亦不已道积于
　　圣躬教思无穷烝我髦士于是恢　熙朝之隆绪修虞庠之上仪
　　徳意厐鸿
　　恩施溥博传曰天子建中和之极金声而玉振之昭景烁扬洪休逖考曩编实惟　今日【臣】幸覩斯盛敬随诸臣之后作为颂歌拜手稽首以献其词曰
　　天佑下民若有恒性克绥厥猷惟
　　后作圣亹亹
　　圣皇顾諟明命
　　圣徳之纯立诚居敬【一章】
　　曰若　先师道徳之宗昭揭日月觉寤羣防于羮于墙心源相通有赫其仪式是辟雍【二章】
　　于乐辟雍四方之极式扩旧章是崇是饰宫墙翼如黄中正色轩楹焕如牓题
　　御墨【三章】
　　仲月上丁灌献既亲载稽令典载卜良辰载莅桥门爼豆莘莘服膺至道执礼斯频【四章】
　　秩秩讲筵煌煌大义探本天道稽古帝治位育中和钦明文思我
　　皇身有之后先一致【五章】
　　至教彰矣至道光矣济济多士示周行矣覃被海隅泽无疆矣勉勉我
　　皇文徳翔矣【六章】
　　于烁我
　　列祖徳洽九宇倬彼云汉万物斯覩煦之和风膏之甘雨观文化成超轶隆古【七章】
　　隆古之治我
　　皇承之蹈徳咏仁髦士攸宜
　　身示之教从欲以治于万斯年作君作师【八章】
　　圣驾东巡颂【谨序】
　　皇帝体天广运勤政恤民以宥宻缉熙为前圣继絶轨以达聪明目为万邦致时雍夙夜孜孜
　　徳隆恩洽乃涓吉夙兴诞告中外臣民及东方之文武官吏若曰我国家崇正学重民依
　　列祖相承垂为家法用能跻于太和之治朕式型至道寅纉丕基惟　先师有渊源惟
　　祖宗有成宪其何敢不力期以戊辰嵗二月东巡狩亲诣　阙里展谒　先师由是省方齐鲁至于岱岳以察询民隐飨报神祗诸臣各谨所司毋费民力毋妨稼事毋饰外观以称朕崇　圣爱民之至意诸臣震悚恪共各効乃职
　　上乃扬清跸奉
　　慈舆星陈天行至于昌平之里
　　躬荐盥于庙堂仪典周渥礼成载莅岱宗秩祀惟谨风日融丽天人佑助含生之伦无不忭舞称庆是行也自十三氏子姓扈行迎谒臣僚胶庠之士就日瞻云之氓以暨幽遐荒僻蔀屋之黎庶无不被泽诸　赐爵秩赉金币蠲租赐复之典不可悉数敬道之隆恤下之厚盛矣至矣【臣】谨按前古诗歌所纪如时迈之观民在泮之视学皆仅举一事而已独其臣文力所到能使铿鍧炳蔚焜燿万古钦惟
　　皇上诚以尊　师孝以设教敬以礼神仁以施惠内圣外王之道兼综条贯金声而玉振之揆之前古未有伦比【臣】欣逢　盛际适承乏教习庶常吉士雍容揄扬为诸臣先輙忘弇昧谨作颂一篇以推本
　　至徳昭示来许比于前志【臣】词不文事则过之其辞曰巍巍　至圣为万世师彛伦攸叙斯文在兹时惟哲王奉以出治崇　圣有典纷纶葳防皇我
　　圣祖绍　先圣之绪圣道凝焉圣政具举我
　　皇敬承绳
　　皇祖武接迹中天寤寐东鲁亹亹我
　　皇圣徳日新六籍大醇泽润蒸民道徳心勤匪躬弗亲宫墙睾望仰止曷伸乃撰良辰时迈于东云防霓旌旖旎雍容敬侍
　　莘舆怡怡融融百神警跸千官景从
　　皇帝至止既齐既敕鳞笋毛虡黄目骍特彛斚苾芬羽籥交植礼隆九拜威仪抑抑童童华盖树于寝庭云柯翠叶翊衞　圣灵载启讲筵十翼九经肃肃圣裔谟诰丁宁无忝尔祖稽首敬聆时中立极惟
　　圣知　圣璇牓丹楹大书表敬赑屭丰碑达天尽性三朝天章万古辉映
　　帝念斯道或原或委少皥遗墟云官鸟纪亦越元圣赤舄几几既莅此邦盍举
　　玉趾四贤有赞夙夜思存扶树道脉昭揭朝暾咨尔侍臣往奠罍尊勒我赞辞表厥里门明徳之贻施于孙子咨十三氏既蕃衍只锡之命服荐彼簠簋载简厥良与国胄齿鲁国诸生烝徒如云思乐泮水有藻有芹帝曰休哉敬业乐羣青青子衿济济忻忻大典告具皇帝曰咨古廵狩礼遐隐弗遗采风观民补助以时予哺予贷舟输车驰崧髙惟岳岱为之宗稽古秩祀乐用函钟髙谢金泥秘祝登封馨香馣馤峯岫巃嵸灵祗格歆福嘏攸同曈昽日观詄荡天门俯视鸿蒙沧溟可吞仰摩苍穹星斗可扪作配彼天作镇厚坤畴则比象圣道之尊于惟馣圣教如天丕冒天亶我
　　皇灼知笃好匪惟好之允克蹈之圣曰子民雨露膏之圣曰育贤徳礼导之越三千载如亲告之
　　三圣相承惟
　　皇其有之
　　皇帝省方河岳柔矣中正观民百职修矣文思光被覃九州矣维
　　皇作极甄虞铄周矣
　　帝谦弗居致福
　　圣母集禧孔固如山如阜
　　天锡
　　皇帝多益单厚风恬俗熙耆艾富夀显懿兹行志敬义章兆民有庆
　　圣道大光防山岩岩泗水汤汤于万斯年
　　圣泽无疆
　　圣母皇太后六袠万夀颂【谨序】
　　皇帝御极之十有六年恭遇
　　圣母崇庆慈宣康惠敦和裕夀皇太后六袠万夀之辰薄海内外羣臣兆民幸觏　昌期踊跃鼓舞
　　天子乃合亿兆欢行大庆礼上
　　隆徽沛
　　温诏称夀于
　　夀康之宫受贺于　太和之殿鸿仪丕备繁祉翕骈王公大臣越中外百执事缙绅衿佩之属以逮闾阎耆耋靡不鳞次云集竭情致忱歌呼颂祝之声充溢　阙庭阗牣衢术上下和同懽忭流通雍容乎嘉防炳麟乎隆文　宫闱盛美自古以来未之有也盖闻母徳之极止于慈圣道之隆本乎孝盛徳至道际于天蟠于地光于四海通于神明则纯嘏集焉鸿禧茂焉非常之庆罕覩逖闻至人以徳致之裕如也钦惟
　　皇太后懿圣自天思齐嫓任徽音迈姒
　　璇宫沛恩则賨人僰僮悉荷生全
　　金根游观则杖老红妇纳诸煦妪
　　尊临万防
　　福被羣生
　　皇帝阐天经懋孝治居则
　　寝闱出则奉
　　安辇先意而迎多方以体古称大孝蔑以加焉惟慈致福理之符也明明纯孝洪厘大来道之极也巍巍之徳靡有涯量穣穣之福亦靡有涯量自今伊始眉夀乐恺嵗见而纪増期应而劵致夐乎其靡可殚计也已臣幸备职　禁廷躬逢　盛事用敢推本慈孝之理着明福徳之应谨拜手稽首而作颂曰
　　于皇
　　皇清多福单厚　宫闱盛美千古莫觏大庆肇举长乐介夀郁乎缤纷华藻繁奏硙硙即即祉集禧辏伊庆之衍惟徳之茂洪惟
　　圣母裕庆凝祥云以慈溥日因爱长徳意所及
　　恩从风翔丰沛岱嵩逾淮渡江
　　慈舆所至鸿施滂洋凡斯
　　盛徳讵可胜详大孝尊亲惟
　　帝是式意谐色愉瞻依朝夕
　　彤闱问安春晖有怿
　　青辂时迈云亲掖法幢祝厘涣号布泽备举其仪允称其实慈孝之徳硕大且隆顺气成象万福来同云蒸川増渊深岳崇昭阳协洽律中黄钟
　　万夀攸隮欢洽
　　慈宫紫垣天阊佳气朗融
　　帝亲上夀大恺以乐琼册琅函寳篆金钥
　　懿徳难名鸿号景铄
　　丹诏旉宣覃恩施博网宏开多士抃跃麟游凤仪祥呈六幕羣臣万民以忭以欢芬志共摅洁诚竝殚拜飏颂歌鱼雅聮骈于烁炳焕册府云笺康衢黄发夹道迎銮梯航鞮译就日瞻
　　天瑶岛维南名叶呼万兰若香台钟鱼呗梵
　　珠軿鸾驾河源星汉琅璈锵鸣灯防糺缦海屋涛涌赤城霞灿冬温于春宵朗若旦衢歌巷舞曼衍鱼龙莲华桃实交映春松浮邱仙伯往往相逢忉利之市蕋珠之宫西賮南琛彛鼎璧琮飞采走光殷地耀空猗欤盛哉尊养兼至乐以天下盛徳所致惟
　　皇帝孝迓此繁祉合天下福永绥
　　夀履惟
　　圣母慈膺此大美合天下福増益夀纪煌煌典礼郁郁茂祺伊古以来畴克臻兹日升月恒天保陈诗
　　厚徳载福今亲见之嘉祥流衍纯嘏缉熙亿万斯年圣夀攸宜
　　御书戏防堂颂【谨序】
　　都御史兼翰林掌院学士徐公以文学宿儒出入　内廷者四十余年数得拜
　　御书之赐为内阁侍读学士时
　　天子亲洒翰墨顔其堂曰戏防当是时太夫人年七十余公年亦且六十左右孝养怡怡愉愉
　　天子嘉之因取老莱子事以宠之盖异数云传称老莱子行年七十身着五色斑斓之衣弄鸟雏亲侧为婴儿戏其亲乐而忘老以是为能娱其亲者是以君子称焉然则士君子立身扬名遭时遇主受希旷之典以为侍奉之荣髙年在堂色喜神艶乐顾不益大欤太夫人于公之为员外郎受宜人之诰为内阁侍读学士受恭人之诰为廵抚都御史受夫人之诰以大臣母入觐章皇太后于
　　慈宁宫锡予宴赉有加
　　天宠便蕃恩荣稠叠康强善饭膺福未艾其荣遇当有非莱子之亲所能望者惟公之心则不仅以躬被殊荣为隆于报称而恂恂孺慕艾齿弥笃所以善娱太夫人者备极家门伦理之乐事
　　圣天子知公之深而以老莱子之事归焉在诗四牡之篇其辞及其臣之父母説诗者谓人臣劳其事而不敢言人主探其情而代为之言盖三代盛王忠厚之至今天子至徳大孝体恤臣下而公尤以精白纯亮受眷深渥太夫人兴居饮食之节尝防
　　天语垂问明良相得蔼然家人之情虽承顔膝下之私亦且上彻
　　天聴岂非四牡诗人所未及而为臣子者之至幸耶由敦之侍公也自公之奉使吾浙惟时太夫人迎养行省公机政之暇入奉色笑昕夕无间越二年即以今官内召典赞机密载笔
　　起居搜狩廵游必参扈从旬时希得休沐之请然或暂憩里第问寝视膳惟谨是又异于诗人所称不遑将母者而弄雏衣防之情于昔人洵乎其同之也康熙五十七年春太夫人八十设帨之辰由敦忝在诸生奉觞堂下敬瞻
　　御书乃拜手献颂曰
　　猗欤
　　宸画日月丽天璇跗垂露纬坤经干时惟达尊克被殊恩休休我公山岱星斗
　　帝曰嘻哉令子夀母春晖熙熙醸和积厚殖殖其楹耽耽其除粲粲其裾跄跄其趋以婉以愉以嬉以娱倬彼奎文螭楣承之吉云荣光烂其萦之厐顔象服福履成之有美斯堂集祉生祥法醖珍馔花诰
　　龙章骈肩接趾具为家庆我公燕喜嘉乐夀岂孙曾满前英英济美于万千春
　　天语是视










　　松泉集巻二
　　钦定四库全书
　　松泉集巻三
　　吏部尚书汪由敦撰
　　雅
　　圣驾东巡　盛京恭谒
　　祖陵大礼庆成雅
　　【臣】闻奉先思孝必隆报本之忱懐永图艰必宏述祖之典是以景员松栢藻歌商楹髙山漆沮腾轨姬箓阐祚由其卜昌厘风以之归厚于皇
　　圣清伣天锡羡拓迹开统重光缉熈若水降祥之地绕枢电而湛星虹桥山閟兆之都拥熊罴而防云物瑶台嵼外大国之幅皇涧潆洄笃公刘之缔构珍符欲集宇宙搆其氤氲运会将开山川郁其磅礴神臯奥区福地昌衢创古迄今靡得侔焉巍巍
　　三陵天设地成左辽右沈　盛京建焉九鼎既奠是为陪都狭沛里而陋谯乡掩妫墟而轥邰室津名析木天街统南斗之躔岭号辉山土宇扩东俄之址削成长白抗终南太华之峯沆漭混同滙温洛荣河之气俗泰华胥风厚豳野形胜天府华实上腴赫矣壮乎斯太紫之殊庭坤灵之寳域也若其重轩双阙之丽参涂九市之殷千庐八屯之周百廛万雉之宻粲乎隠隠与　京师同制展足以奉
　　陵邑而固
　　皇基隆上都而观万国者乎我
　　皇上燕天嗣构敬日凝图袭恩累爱之化成稽古宪章之烈盛协气之所翔游淳化之所甄治文明之所震耀声教之所布濩沦深格髙畅垓泝埏景铄鸿祜殊徽茂祉穣穣简简硙硙即即百年膺庆钟明备之期七世恢基考
　　祖宗之徳固以道蔼配京勲昭绍庭矣犹以象耕灵隧展軨之路方遥龙鼎幽宫升香之礼未举苍苍毕陇郁郁舂郊永言
　　弓剑之遗有积露霜之怆昔我
　　皇祖躬勤三巡有恪执事上以崇本报功答
　　列圣在天陟降左右之眷下以觐岳省方知民风土俗王业艰难之自斯乃　国家旧章
　　神圣逺图不可阙也嵗在昭阳月旅夷则登谷告期载尝伫典
　　皇上乃奉
　　皇太后发轫紫宫清埃辽左黄麾紫盖出霄甸而驭风雷赤芾金貂扈烟途而序鹓鹭静　帷宫于绿野仍勤问膳之仪肃　帐殿于黄图尚展含饴之乐桑麻彧彧夹　辇路而铺芬黍稷与与委珍阡而缛锦若乃取材讲事顺时令而耀威神举柴收禽賛梁邹而登俎器谅轨物之所经岂游娯之为壮于是风驰雾集长驱虎踞之乡天旋云游直指龙飞之宅桑梓依然枌榆在望睟容有穆孝享用蠲洞属幽喻肃雝显诏官职有序骏奔秉徳黄彛玉豆告嘉栗于
　　灵阿金支秀华接
　　神斿于詄荡苍云布地丰融享右之符萧光烛天晻蔼渊祥之贶于斯时也穆穆焉皇皇焉爱慤咸致僾忾若接腾汉典于视奁跨唐规于献服者矣既而存问髙年采访謡俗酬褒鄂之陪茔徧方望之羣祀
　　御总章
　　布纶綍中阳白水仍沾
　　赐复之欢羽琌钧台共饫恺乐之燕所以承
　　灵亿而拥休嘉隆孝熈而示慈恵也尔乃七驺厉饰肃禁旅而习威仪三表鸣铙稽政典而明坐作军容以礼成大阅以义举因斯以詟泰武于遐外憺威棱于藩维震叠之用斯宏柔懐之经弥逺然后振旅神都回麾云峤千旌凤转翊　大辂而前驱万骑龙趋遵康衢而复路邦基有维岱之安鼎业有如冈之福懿铄之迹猗欤炜哉且夫追逺率
　　祖配天绥嘏鸿庆也时迈车攻观风会同茂典也大礼大乐神人允若治本也乃文乃武威福率土化权也用能经纶万枢雍动八表道凝克绍垂衣驰玉检之功义极如存指掌谧珠嚢之运比巡游于往事则汾射韬芬第嘉颂于从臣则巻阿避徳【臣】沐浴
　　元化叨尘近侍虽未获参扈
　　清跸而窃幸遭逢　盛典逺希生民皇矣思文清庙之作雍容揄扬降慕长卿孟坚退之子厚之篇铿鍧炳耀辄采古义勉课末音谨为雅诗十五章上献诗曰昊天有成命集我
　　皇清爰降
　　帝女锡朱果以茹笃生
　　艺祖肇是爱新瓞衍绪长白源运启髙山郁郁永陵峻极于
　　天【一章】
　　赫赫
　　太祖勃兴东土甲士十三我仇是殱既殄我仇我戎孔修羣凶沸腾
　　王师濯征殪厥戎首方域以宁九姓摧止五部归止覆育列国
　　帝号徽止【二章】
　　天祚大邦辽水之阳既溥既长考卜惟
　　皇曰时曰止于沈之涘宅是　盛京万年攸始【三章】明纲既隳四路集师
　　皇奋其武天戈一麾五日三捷大
　　皇清之业诞受四国巍巍
　　福陵垂裕万叶【四章】
　　大宗嗣服仁濡义肃平壌漠漠朝鲜臣伏杏山矗矗明师载覆如飚斯驰至于青兖匪利天下弗刘弗剪【五章】武功既燀文明矞皇乃创　国书乃秩典章八纛央央百僚跄跄使鹿使犬重译来王于昭
　　昭陵长发其祥保人斯无疆【六章】
　　皇矣
　　世祖统一九区式睠旧京肇启
　　帝图景亳生商丰镐造周元戎禁旅卿尹府僚以卫山陵以固
　　皇都【七章】
　　越我
　　圣祖六飞三临用展孝诚翼翼以兴大朝酆宫
　　恩滂景从亦越我
　　世宗来觐于东
　　三后在天肸蠁昭明不显不灵佑启我
　　后人【八章】
　　皇帝御宇于兹八年于
　　郊子
　　庙对越有防惟
　　列祖之绪时予仔肩聿追厥
　　先敢曰逺而
　　皇祖有明宪予敢缓而肃奉
　　慈御龙婉婉而至徳要道崇化本而【九章】
　　鸾旂晨发旭日杲杲山只岳灵徯望　翠葆载饬我旅戢我徒圉分部徐驱毋躏我稷黍【十章】
　　爰歴古塞爰驻　山庄追维
　　祖烈摅慕
　　天章　銮辂东指藩服之履来迓来卫来庀储防帝顾曰嘻毋汝劳只匍伏固请奔走趋俟【十一章】狩于平郊选徒不嚣尘鹿儦儦有熊斯趫有虎斯嘷天弧一发猛兽在庖诸蕃震愕相顾告语闻诸我先曰圣祖神武永世追慕
　　今皇天威宛
　　圣祖重覩仪式刑
　　祖宗之徳莫敢不服扬
　　祖宗之功莫不率从【十二章】
　　言循三江言陟重冈自东徂西
　　三陵相望旖旎云旂煜爚神光绥予
　　孝孙
　　歆是孝享言逮功宗言徧羣神我
　　皇烝哉【十三章】
　　言次　盛京路寝奕奕羣后肆朝会同有绎式宴式赉湛露滋液施及陪贰游泳
　　皇泽【十四章】
　　礼告备矣
　　徳施穊矣遄言还跸敬我事矣于
　　庙告至拜
　　列祖明赐经涂屡千经时累月雷动云行靡戒靡蹶若艾若稚扶擕走谒亶
　　列祖之诒绎时孝思于万斯年介我纯熈于万斯年巩我丕基【十五章】
　　乐章
　　殿廷宴飨乐章
　　于铄
　　皇清受命于
　　天光延鸿祚亿万斯年天开令节瑞启阶蓂共球万国圣夀千龄粤自我先肇基俄朶长白之山鹊衔朱果绵绵瓞长发其祥笃生
　　列祖积庆重光式扩旧疆东被海表
　　圣圣相承永世克绍
　　右第一章
　　赫赫
　　神功龙飞崛起戎甲十三奋迹伊始复仇靖难首克国伦天戈一指威震强邻九姓潜侵灭迹如扫防古五部来奉
　　大号明师四路五日而殱定鼎辽沈都城岩岩阵云五色江冰夜凝
　　天助有徳应运而兴
　　右第二章
　　天亶聪明覆焘下国逺服迩归诞敷文徳四方来附云集景从建长命官庶职是综爰创国书颉文羲画声协元音万古不易爰定军制防旐央央或纯或间永奠八方缔造鸿模创垂大业锡福无疆庆钟千叶
　　右第三章
　　佑启
　　哲嗣光阐
　　前猷昭崇峻徳诞迓
　　天庥擕贰绥懐朝鲜归欵世奉东藩厘尔圭瓒三十五部厥角称臣西被佛土重译来賔濯征有明耀师齐鲁电扫郊圻有而弗取畧地松杏屡殪敌军百战百克用集大勲
　　右第四章
　　帝徳广运昭受鸿名建国纪元永定　大清敦睦九族彛伦式叙尚徳亲贤股肱心膂三馆是辟鉴古崇儒郊社禘尝式贲
　　皇图爵秩以班六曹承政百工允厘万邦表正威烁函夏徳配
　　苍穹敬承无斁骏烈丰功
　　右第五章
　　帝授神器统一寰瀛剪灭巨寇乾坤载清一着戎衣若雨甘雨大告武成作神人主
　　躬亲大政饬纪整纲制礼作乐昭示典常纳谏任贤慎微虑逺定律省刑万世垂宪克勤克俭忠厚开基尚克念哉兢业自持
　　右第六章
　　圣神建极道冠百王六十一年福祚久长
　　天纵聪明冲龄御宇孝奉
　　两宫徳隆千古三蘖蠢动一举荡平海氛永靖浪息长鲸
　　亲御六师三征沙漠威烁恵懐锄顽抚弱禹功底绩虞典时巡敷天率土莫不尊亲
　　右第七章
　　惟天行健
　　圣人则之典学勤政作君作师无逸为箴宵衣旰食一人忧劳绥此万国文经武纬地平天成中和立极玉振金声亿万斯年觐光扬烈敬
　　天勤民体元作哲
　　天鉴孔彰翼翼后王仪型
　　皇祖帝祚遐昌
　　右第八章
　　瑶图炳焕六合雍熈星辉云烂风雨以时翕受嘉祥调和玉烛治炳皇风道光帝箓东渐西被北燮南谐梯航琛賮毕致
　　尧阶日升月恒万邦防福击壤歌衢嵩呼华祝秩秩盛仪洋洋颂声绍休
　　列祖永庆升平
　　右第九章
　　社稷坛祈雨报谢乐章
　　迎神奏延丰之章
　　九土博厚兮阜嘉生　　　方坛五色兮祀孔明
　　甿力穑兮服畊　　　　　仰甘膏兮百谷用成
　　熈云路兮瞻霓旌　　　　殷闿泽兮展精诚
　　奠玉帛初献奏介丰之章
　　神来格兮宜我黍稷　　　两圭有邸兮馨明徳罍尊湛湛兮干羽饬　　　油云雨兮溥下国
　　亚献奏滋丰之章
　　奏齍明兮申载觞　　　　龙出泉兮灵安翔
　　周寰宇兮滂洋　　　　　戴神庥兮悦康
　　三献奏霈丰之章
　　帗容与兮奋皇舞　　　声逺姚兮震灵鼔
　　爵三奏兮缩桂醑　　　　号屏来御兮徳施普
　　彻馔奏绥丰之章
　　协笙磬兮告吉蠲　　　　神迪尝兮礼莫愆
　　心斋肃兮増惕干　　　　咨田畯兮其乐有年
　　送神奏贻丰之章
　　抚懐心兮神聿归　　　华盖郅偈兮骖虬騑
　　洪厘渥兮雨祁祁　　　　公私霑足兮孰知所为
　　望瘗奏溥丰之章
　　宣祝嘏兮列瘗缯　　　　贶允荅兮时钦承
　　髙原下隰兮以莫不兴　　歌率育兮庆三登
　　太嵗坛祈雨报谢乐章
　　迎神奏需丰之章
　　持元化兮富媪神　　　　秉嵗籥兮六气均
　　驰云车兮风旗　　　　　殷阗阗兮天门
　　情彷徨兮孔殷　　　　　神之来兮康我民
　　奠帛初献奏宜丰之章
　　荐嘉币兮芳醴清　　　　练予素兮升飶馨
　　纷肸蠁兮格歆　　　　　甘膏沃兮神所令
　　亚献奏晋丰之章
　　启山罍兮摄椒浆　　　侑神宫兮灵洋洋
　　族云兴兮使我心若　　　恵嘉生兮降康
　　终献奏协丰之章
　　清斚兮三　　　　　　扬翟籥兮载愉
　　灵回翔兮六幕　　　　　泽霶霈兮遍八区
　　彻馔奏应丰之章
　　礼仪备兮孔时　　　　　音繁会兮彻不迟
　　昭灵贶兮迓蕃祉　　　　田多稼兮汜濩之
　　送神奏洽丰之章
　　顾亿兆兮诚求　　　　　渥甘防兮神之庥
　　庆时若兮百昌遂　　　　恵我无疆兮嵗有秋神只坛六奏【天神黄钟为宫地只林钟为宫】乐章
　　迎神奏祈丰之章
　　云车驰兮风斾征　　　　雷阗阗兮雨防防
　　表六合兮穹青　　　　　横大川兮扬灵
　　纷总总兮来会　　　　　穆予心兮斋明
　　奠帛初献奏华丰之章
　　束帛戋戋兮筐篚将　　　昭诚素兮鬯馨香
　　莫此下民兮有望　　　神垂鸿祜兮未渠央
　　亚献奏兴丰之章
　　疏羃兮再启　　　　　　芳齐兮载陈
　　恵邀兮神贶　　　　　　福我兮民人
　　终献奏仪丰之章
　　牺尊兮三涤　　　　　　防酒兮思柔
　　诚无斁兮嘉荐　　　　　神燕娭兮降休
　　彻馔奏和丰之章
　　礼既成兮孔殷　　　　　洁明粢兮苾芬
　　废彻兮不迟　　　　　　至敬兮无文
　　送神奏锡丰之章
　　流形兮露生　　　　　　苞符兮孕灵
　　介我黍稷兮曰雨而雨　　神之格思兮祀事孔明长白山望祭乐章
　　迎神
　　天作髙山兮丽扶桑　　　钟王气兮应期昌
　　巡丰沛兮来望　　　　　躬禋祀兮防将
　　初献
　　飶黄流兮进初觞　　　　缅仙源兮心遫荘
　　霭佳气兮郁葱葱　　　　欣来格兮恵无疆
　　亚献
　　朱果兮实蕃　　　　　灵渊兮泽长
　　清尊兮再献　　　　　　绵祚兮纯常
　　终献
　　具荐兮玉馔　　　　　　三酌兮琼浆
　　思王迹兮弥钦　　　　　清缉熈兮敢忘
　　彻馔
　　松花水兮汤汤　　　　　鸭绿波兮泱泱
　　神饫兮锡厘　　　　　　如川至兮莫量
　　送神
　　祀事兮孔臧　　　　　　昭格兮永明
　　迈周岐兮越殷土　　　　万有千嵗兮长发其祥














　　松泉集巻三
　　钦定四库全书
　　松泉集巻四
　　吏部尚书汪由敦撰
　　议
　　郊坛仪注议
　　【臣】等谨按厯代郊坛仪注曰省拄器曰视坛位省牲之仪自宋元以前皆遣官行事明洪武七年定制大祀皇帝躬省牲盖本礼记祭义君巡牲之文其日以前一月之朔嘉靖九年定前期十日命大臣三员看牲前五日帝诣牺牲所视牲前一日恭视坛位后次至神厨视牲大清防典太常寺载大祀前五日
　　上常服乘舆卤簿大驾全设作乐王以下各官俱补服在　午门前齐集跪送
　　上至牺牲所南门降舆太常寺官二员前引导至养牛房
　　上立香案前北向太常寺官跪奏大祭所用牛只牵牛过视毕次羊次鹿次兎次猪视毕太常寺官导
　　上至降舆处乘舆作乐回　宫考之太常纪要则顺治十四年所定其于某年停止之处无可攷又载
　　上宿斋宫之日
　　亲视
　　坛位笾豆视毕回　斋宫【臣】等伏思省牲之典现今遣亲王视牲礼部堂官看牲合于周礼祀大神祭大大宗伯省牲镬及唐宋厯朝礼部尚书侍郎太常光禄省牲告腯之制应仍遣官行事其前期五日
　　皇帝诣牺牲所省牲之处似属过繁无庸举行或于祭前期一日恭视
　　坛位之后间诣神厨省牲不为定制恭
　　钦定至视笾豆之仪宋元以前皆遣官行事明洪武初定制前祀二日省牲器嘉靖间乃以前一日恭视坛位后次至神库视笾豆今自乾隆七年
　　皇帝宿斋宫之日先诣
　　坛位视边豆应仍举行至于省坛位之仪唐以前无考按通典载唐开元礼前一日太史令郊社令各帅其属升设昊天上帝神座于坛上北方南向设髙祖神尧皇帝神座于东方西向设五方帝日月神座于坛第一等设五星十二神等座于第二等云云注云昊天上帝及配帝五帝日月之座设讫却收至祀日未明五刻重设之其余设定不收宋史前二日太常设乐位神位版位而无省视仪注明制虽有恭视坛位之文而位亦虚位国朝于大祀日前五刻太常寺官诣
　　皇穹宇恭请
　　神位奉安坛座今自乾隆七年定
　　皇上宿斋宫之日先诣
　　坛位省视若采唐制升设
　　昊上上帝
　　列祖配位于坛座省讫复收殊觉烦凟臣等伏思圜丘神主蔵于
　　皇穹宇
　　方泽神主藏于
　　皇祗室
　　祈谷坛神主蔵于
　　皇干殿其从坛神牌安奉配殿设有香案太常寺堂官朔望于阶下行礼谨拟
　　皇上诣斋宫之日先诣
　　皇穹宇
　　皇祗室
　　皇干殿正殿上香行礼分献官诣配殿行礼毕乃升坛恭视坛位笾豆陈设似于礼为宜但系创行之典应请
　　敕礼部详议
　　颁诏仪注议
　　【臣】等谨查前代颁诏之制唐书及宋史礼志载郊祀前一日有司设百官亲蕃国诸州朝贡使僧道耆老位宣徳门外其日刑部録诸囚以俟驾还至宣徳门内幄次改常服登楼御坐羣臣再拜讫太常撃鼓集囚少府监立鸡竿于楼东南隅楼上以朱丝绳贯木鹤仙人乘之奉制书循绳而下至地以画台承鹤有司取制书宣赦讫还授中书门下付刑部侍郎承防放囚百官称贺真宗宣制有司请用仪仗四千人自承天殿设细伏导衞近臣起居讫则分左右前导之又明史礼志载洪武二十六年定颁诏仪设寳案于殿东设宣读案于承天门上西南向百官朝服班承天门外公侯班午门外东西向皇帝皮弁服升殿如仪礼部官捧诏书诣案前用寳讫置云盖中校尉擎云盖由殿东门出大乐作自东陛降由奉天门至金水桥南午门外乐作公侯前导迎至承天门上文武官四拜乐止众官跪宣读官宣讫礼部官捧置云盖中乐作四拜乐止舞蹈山呼又四拜礼毕驾兴礼部官分授使者百官退嘉靖六年续定鸿胪官设诏案锦衣衞设云盖于奉天殿内东别设云盘于承天门上设防舆于午门外鸿胪官设宣读案于承天门上帝冕服升座如朝仪翰林院官捧诏书从至御座前东立百官入班四拜出至承天门外翰林院官捧诏书授礼部官捧至云盘案上校尉擎云盖俱从殿左门出至午门外捧诏置防舆内迎至承天门上宣读赞拜俱如上仪礼部官捧诏书授锦衣衞官置云匣中以防索繋之龙竿颁降礼部官捧置龙亭内鼔乐迎至礼部授使者颁行据此唐有鸡竿之饰宋有木鹤之制而登楼宣读宋明皆同谨查　大清防典开载　颁诏仪注是日设黄盖云盘于丹墀内设龙亭香亭于午门外礼部设宣　诏髙台于　天安门外
　　皇帝陞太和殿王以下各官上表行礼如常仪毕大学士捧　诏出至　太和殿檐下授礼部堂官礼部堂官跪受由中阶降置云盘内由中道出至　午门外将云盘捧置龙亭内香亭在前龙亭在后至　天安门外桥南髙台上宣读与前代稍异应否先期于　天安门上楼前正中设彩鳯口啣黄绳至期　诏书由　午门出迎至　天安门上楼前东第一间向南宣读宣讫置云匣中繋彩鳯口中所衔黄绳下礼部官接云匣捧置防亭旗仗鼓乐迎至该部颁行天下如此则仪文备而典礼详观瞻益肃于涣汗之颁允称矣伏
　　训示遵行
　　孝贤皇后升祔大礼议
　　【臣】谨按礼虞而作主有几筵虞者既葬而返以安神之祭也礼记殷练而祔周卒哭而祔孔子善殷卒哭之礼士三月而葬是月卒哭大夫三月而葬五月卒哭诸侯五月而葬七月卒哭由是而推天子七月而葬当以九月卒哭卒哭则以吉祭易丧祭练服在大祥后无复朝夕祭寝之哭孔子善之以为合宜盖当作主之时告祔于庙仍奉主还祭于寝之几筵至大祥乃入庙若夫在而妻先祔庙则附于祖姑礼之见于经者大槩如此厯代原庙不足为据唐时皇后祔庙礼志亦无明文惟昭宗时殷盈孙议云昭成肃明之崩也睿宗在位元献之崩也元宗在位昭徳之崩也肃宗在位四后于太庙未有本室故创别庙当为太庙合食之主故禘祫乃奉以入飨又其神主但题云某諡皇后明其后太庙有本室即当迁祔帝方在位故暂立别庙耳又宋史礼志太宗孝明孝恵两皇后干徳二年葬安陵皆祔别庙真宗章穆皇后葬永熙陵奉神主谒太庙祔享于昭宪皇后享毕祔别庙据此则唐宋帝在位而后先崩皆祔别庙但别庙之制史无可攷若几筵殿则惟虞后练前有之至大祥后祔庙则撤几筵矣明防典孝慈马皇后洪武十五年八月崩九月葬孝陵卒哭行祔庙礼大祥奉安神主于奉先殿惟世宗孝洁皇后则先入太庙然隆庆元年廿宗肃皇帝升祔太庙即以孝洁肃皇后祔享孝洁神主由奉先殿出午门世宗神主由几筵殿出同至太庙祭毕世宗神主还几筵孝洁神主奉安于庙寝则所谓先入太庙者亦仍还奉先殿安奉其世宗神主之还几筵则升祔亦当在大祥后矣　国朝
　　圣祖仁皇帝实録
　　仁孝皇后
　　孝昭皇后
　　孝懿皇后皆于成
　　主时祔
　　奉先殿又恭查康熙十三年礼部原议
　　大行皇后升祔
　　奉先殿神主应交与工部照
　　奉先殿皇后神主例于洁浄之处防造其防主吉日应交与钦天监在百日后选择日期于沙河恭设
　　梓宫前殿防主讫奉安舆内
　　皇后仪仗全设捧回暂行恭设一殿内名为几筵其一应祭祀悉照
　　奉先殿由内务府礼部致祭俟大祥后升祔
　　奉先殿其神主文聴内阁撰写其暂安殿聴内务府请防等因奉
　　防是依议钦此钦遵在案臣等伏思议礼贵衷诸古制行礼必由于旧章损益在乎因时轻重要于至当谨按唐宋旧制皇后先崩祔于别庙　国朝奉安
　　奉先殿考之于礼虞而立主祭于几筵练而迁祔主即入庙故有祔于祖姑之文唐宋之设别庙于古礼亦未有所据明代先祔奉先殿　国朝循用其制臣等伏思太庙尊严以致崇敬
　　奉先殿亲切以展孝思地虽分而礼则一祔庙大典当祔
　　太庙以合古制但告祔后仍奉安于
　　几筵殿至二十五月始安奉于
　　太庙臣等谨议
　　孝贤皇后安奉
　　地宫之日于
　　陵寝前殿恭防
　　神牌敬捧
　　升舆
　　皇后仪仗全设迎
　　神牌至
　　太庙升祔礼毕迎还即以　观徳殿为　几筵殿嵗时一应典礼俱照
　　奉先殿礼举行俟大祥二十五月后恭奉
　　神牌升祔
　　太庙
　　圣祖仁皇帝
　　孝诚仁皇后
　　孝昭仁皇后
　　孝懿仁皇后
　　孝恭仁皇后东次仍照例敬谨制造
　　神牌一分奉安
　　奉先殿
　　神牌字様敬镌现上
　　諡册题曰
　　孝贤皇后神位敬防神字上一防一切仪注交礼部敬谨详悉定议请
　　防典礼重大【臣】等愚昧之见深恐攷核未周置议未当恭
　　圣裁指示








　　松泉集巻四
　　钦定四库全书
　　松泉集巻五
　　吏部尚书汪由敦撰
　　表
　　恭进大礼记注表【代】
　　雍正四年五月日【臣】某等以纂修大礼记注进　呈者【臣】等伏以
　　皇王建极道光百行之原
　　圣主作师礼立万年之则慎徽五典溥
　　至徳于寰区佐佑六经纪
　　鸿名于册府是闗治化宜勒典章【臣】等诚惶诚恐稽首顿首上言窃惟受乾坤降衷之性惟人独得其纯酬父母罔极之恩惟圣克全乎孝肇兴书契初立简编美天质之神灵必推本行语帝功之巍焕爰始家庭由近而推尧化实基于峻徳虽濳必耀舜心用切于眀伦岐土承懽防朝夕寝门之节镐京膺命定春秋祖庙之仪莫不刋竹素以垂徽叙彛伦而表范顾亮隂之礼当周末以莫行而服制之期在汉初而改定自兹以降多因袭于前朝复古为难乃遭逢于　今日光昭
　　圣典崇笃天经兹盖伏遇
　　皇帝陛下徳协唐虞统宗洙泗仰承
　　天之眷命亶聪亶明夙奉
　　圣祖之传心惟精惟一问膳羞于
　　宫禁必着懽愉侍汤药于
　　庭闱备彰敬慎逮乎
　　先皇龙驭痛极遐升
　　圣妣鸾骖悲深永往居庐寝苫想在日之
　　音容荐酒陈牲追平生之嗜好
　　寿皇殿内瞻
　　御象之如存昌瑞山前念重扃之永閟哀思之意信感泣于鬼神号哭之声殆震动于山谷尊諡再加于列祖善体
　　孝思隆仪上配于
　　郊坛丕扬
　　盛业臣僚入觐毎道旧以汍澜器物具陈輙伤懐而凄惨简贤育俊无非
　　锡类之思寛赋缓刑尽是
　　推恩之典斋居素服毕祥禫以为期僾见忾闻阅嵗时而増笃虞帝终身之慕黙致精诚周王继志之猷彰施政事攷旧典于厯代二千年之所未闻稽至行于生民十七史之所未睹神眀幽赞茁灵草于
　　陵冈物类濳孚翔慈禽于阶砌荐筵将设飞缟霰以沈隂复土既成现黄云而焕烂至若合双轮于营室厥为宗庙之区聫五纬于陬訾是号天门之位盖
　　圣人之徳至于孝而无加故
　　乾象之祥因其时而有应表休徴于旷代既星辰日月之同占迓景福于
　　皇躬自禄位寿名之咸得【臣】等幸依
　　轩陛切近
　　光华当尽伦尽制之时兼记言记动之职敢辞庸陋用竭悃忱共効力于丹铅遂告成于巻帙辑厯年之典实非比传闻示奕叶之法程用垂久逺髙文钜笔虽多逊于前修地察天眀实亲瞻于
　　盛世继孝经之精义于古同符补仪礼之阙文自今大备【臣】等无任瞻
　　天仰
　　圣激切屏营之至
　　恭进
　　盛京通志表
　　【臣】等奉
　　敕纂辑
　　盛京通志恭呈
　　钦定缮写告成【臣】等谨奉　表恭　进者伏以
　　皇猷建极瑶图尊天作之区
　　圣治崇文寳册焕帝临之宅载尧封之井邑秀孕丹陵记汉服之川原祥钟白水万世丕基巩固一时钜典光昭珥笔为荣垂绅共庆窃惟泰皇画野制八土以居方颛顼分疆度九区而定地迨版章之益廓侯甸星罗遂志乘之纷传简编日积姒王治水广捜岳渎之奇伯益作虞逺志海山之怪定职方之掌载在周官辑地理之书昉之班史诸道成经于隋代两京续记于唐时宋改军州志太平之寰宇元临中夏纪混一之方舆他如咸阳三辅之图以逮曼倩十洲之记叙桂林之风土亦备叅稽识荆楚之嵗时且资考镜莫不垂之故府蔵以名山况夫景命方隆载溯发祥之地神臯永奠逺维肇迹之邦瞻松栢之丸丸亳都作颂抚枌榆之厯厯汉社标名啓运鸿篇令典成于胜国承天大志嘉名号曰兴都厯披往籍之遗快覩
　　熙朝之盛钦惟
　　皇帝陛下功齐帱载徳协苞符探星影于河源化孚有截览日华于海岛光被无涯固已萃一统之车书备万邦之图籍廼
　　念沈阳之域实为王气所钟溯肃慎之分封暨公孙之割据贞观耀兵于唐垒眀初设衞于开原沿及　本朝岿然都防鸦青啓瑞河山开百代之基鸭緑凝祥风雨壮三韩之势比周京之岐毕梓木千寻拟唐室之晋阳李花一树顾此秀灵之壤可无纪载之编乃前朝之旧志虽存既嫌荒略
　　昭代之成书具在复渉烦讹爰
　　降眀纶重修善本期体裁之简当载笔甚严约部分于整齐操觚特慎发凡起例规橅悉禀乎
　　睿裁别类分门摭采尽衷于
　　钦定首登
　　圣制如尚书之冠典谟次列京城若下武之歌丰镐由庙坛而
　　陵寝挈领提纲继星土与山川辨方正位郡统邑而京统郡人次地而物次人自戸役以迄兵防经纶大备由忠孝逓推列女幽显咸昭风俗淳厐兼法輶轩之采艺文典贵并供石室之储韶律频更韦编几续志
　　龙兴之重地纂成适遘辰年垂虎炳之宏文书就先成乙览银州铁岭皇哉全盛之规玉轴牙籖允矣不刋之典【臣】等才惭吐鳯学愧囊萤欲赋三都徒搆思于十稔未窥八索敢托业于千秋幸承
　　训示之详得卒编摹之役按图考证如游石纽之乡执管铺张恍见玉瑶之旧伏愿
　　珠囊朗掲
　　金镜髙悬念栉风沐雨之勤无忘绳武思航海梯山之盛更切诒谋咏流火于吹豳剥枣烹羊懐旧俗溯胥原而陟巘酌匏执豕继休风将见龙负王舟重集万方之玊帛龟呈神箓再凝五福于图畴矣【臣】等无任曕天仰
　　圣激切屏营之至
　　恭进平定金川方畧表
　　伏以
　　圣武丕彰震遐方而底定
　　皇猷逺播纪伟绩以昭垂威与徳以兼施永靖要荒之域言以功而益着聿开韬畧之函泽洽西陲书传右史【臣】等窃惟盛世非无征伐建威所以销萌至神自裕机权筹逺即堪示后是以周王协谋尚父用传金匮之编宋廷分赐边臣亦有还珠之要廓清所着懿烁斯垂及本朝而控驭尤隆凡率土皆声教所讫流沙蟠木悉占风航海而来乌弋黄支毎屡译重趼以至蠢兹莎罗奔者俗本黎獠地凭峝箐供筰马僰僮之赋比冉駹楪榆之伦恃其雄长诸番遂敢陆梁僻壌穴深卡垒蚕丛罕到之区山峻碉门鸟道难登之栈虽经疆吏之讨未即挫锋重以总戎之征尚稽授首鱼因漏网益吹浪而沸唇雁纵惊肯惊飚而戢翅斯其怙恶实属罔悛固非小惩所能示戒钦惟
　　皇帝陛下奉三而治得一以贞仁覆垓埏举欲纳诸熙皡量函中外皆将予以薰陶爰念夫化日光天必扫此蛮氛瘴雾
　　帷幄之谟独运无烦借箸而筹
　　庙堂之算如神直可按图而得臣瑊讨贼一军皆声势飞腾尔度视师诸将尽雷风发作玊垒耀旌旗之色锦江流鼓角之声谍间先诛乡导不留管敢穴巢必探么麽敢大夜郎作气于风饕雪虐之中选锋于堕指裂肤之防挟辀鋭士麾蝥弧以登城破峡神丁斫蒺藜而抜寨丞相渡滤河深入将军从天上亲来固知风鹤之皆惊不信釡鱼之能活于是哀号乞命呼吁投诚行成之使频来纳欵之文屡至方将剪而朝食夫且厉以晨炊帝念荡扫非难愚防可悯蜀地古来少日姑莫嗔狂犬之惊氐中久不见天且为发醯鸡之覆因其归命予以维新宣
　　眀诏于金鸡逭严诛于铜马忭舞直闻六诏懽呼殆遍三巴当其请涖盟而除地环行阵以设坛撃钹吹螺音流梵乐鼓咙连臂曲奏蛮歌受眀约于六条愿衔恩于万世计
　　王师压境犹少格苗之七旬迄露布达京正协擒么之八日从此遐陬向化奉朝请者逾増纳賮之邦荒裔闻声祠冠带者弥谨敂闗之使涵四游于一气合万国以同家岂非震叠鸿规昭赫声濯灵于无外抑亦边陲盛事恢幅长员广于无穷凡兹伟烈悉本
　　宸衷疆事方殷无日不来劄奏军书毎奏逐条必示机宜遂制胜于蛮疆宜扬辉于简防昔者车攻采芑诗篇累着乎周京栁雅韩碑记载炳传乎唐室矧此式光前烈可无昭示来兹共请编摩仰承
　　俞允开方畧之馆
　　命纂修之官按事撰文直书纪实时日道里之必晰刍粮器仗之必详稿屡易而后成嵗再更而始就谨加厘定缮写进呈【臣】等或曽在戎行或与闻筹画尚愧奉行未逮敢称汗马功髙深惭叅赞无从徒作跕鸢时想兹幸効能铅椠如飞矢石以挥毫重得详究韬钤仰见縧镟之在手简书是核非云起例发凡纂辑维勤庶免挂一漏万伏愿
　　至诚常感
　　诞保弥殷
　　偃武继以修文四海享太平之福义正归于仁育万年开王防之图矣【臣】等谨奉　表恭　进以　闻
　　恭进通鉴纲目三编表
　　【臣】等奉
　　敕编次
　　御撰资治通鉴纲目三编告竣谨奉　表恭　进者窃惟属辞比事教起于春秋繋月编年法沿于纪载世绵千祀史阅百家宋温国罗众典以创鸿裁章程大备子朱子括羣言以标定论体例弥严泊乎成化诸儒续有宋元通鉴惟胜国兴衰之迹在史官纪述之司事虽具于编摩义未昭于笔削秉权衡而不爽功之钜者恒难垂典则于无穷道之眀也有待钦惟
　　皇帝陛下以天亶之聪而逊敏有日新之徳而缉熙敦志经考典之功阐稽古右文之治凝神乙夜纵览千秋谓纂述相承莫精于纲目而典型具在独阙于有眀宜遵曩哲之遗规用勒前朝之成迹于是
　　亲披汗简
　　特秉鸿裁贯终始以立常经参异同而衡定案准平绳直提纲则义极谨严缕析条分举目则事期精覈衷之正史汰臣僚饰美之词证以羣编削野稗存疑之説翦裁枝叶综括纲维褒诛定而衮钺施法戒眀而丹青炳揆以考亭之法则
　　圣合于贤登诸　阙里之编则经尊于史昔者通史缉于梁后徒侈辞华晋书断自唐宗无闗体要未有干心作范
　　睿式裁模昭惩恶劝善之方阐守经达权之教藻镜开而天地朗奉以无私璇衡正而古今平归其有极信圣人之述作极盛于兹盖天下之文章莫大乎是【臣】等叨陪缀缉预列参稽学史而未擅三长受经而惭窥五体禀
　　训言以成统贯多愧専门承
　　指授以悟渊微窃欣　盛遇伏愿
　　天文光被
　　渊鉴宏开布在黉宫登之册府踵麟编而髙歩藻耀六经俯狐史而旁罗牢笼百氏乾坤不朽精华毕贯于羣心日月齐悬轨度永垂于奕世谨将
　　御撰资治通鉴纲目厘为二十巻缮写清本装成两函谨奉　表恭　进以　闻
　　恭进
　　皇清文頴表
　　奉
　　敕编辑
　　皇清文頴告竣恭呈
　　睿览【臣】等谨奉　表恭　进者伏以
　　皇谟载道瑶篇廻学海之澜
　　帝治同文锦贉撷辞林之实丽三辰之珠璧光被无涯调六艺之笙簧化成有象集腋之功甫就含章之意斯昭册府宏开书城永峙【臣】等诚惶诚恐稽首顿首上言窃惟结绳以降代有篇章断竹而还人多述作演灵书于八防启妙理于三坟帝曰典而臣曰谟虞史肇彚编之体圣为经而贤为传孔门垂着録之规撰词赋于西都上自武宣而下周枚马校艺文于东观大如诏令而旁及箴铭沿波讨源晋挚虞始为诠叙类分代次梁萧统实开选楼从兹四库并称丁籖即随乎甲乙夫且万川争滙海若悉纳夫江河而唐而宋而元缥嚢益富为粹为鉴为类缃帙弥增凡兹籖轴之纷纶悉是休眀之鼓吹顾言期贯道非徒藻绘之资而文可经天必待圣神之世故简防虽繁于往古而英华独盛于　本朝钦惟
　　皇帝陛下聪眀建极圣哲敷文性本生安裕多能于天纵功崇问学昭盛徳以日新
　　奎雯集三古之大成金声玉振
　　睿藻腾九霄之异采鳯翥龙翔耀薄海以光华观万国车书之盛登淳风于浑穆缵
　　累朝谟烈之遗仰惟
　　圣祖仁皇帝徳合钦明六十一年嫓尧天之广运世宗宪皇帝道符濬哲一十三载同舜日之重熙元首眀而股肱良敕几时勤赓载教化行而风俗美吁俊更切旁求盐梅舟楫之司功成霖雨棫朴菁莪之泽气蔚云霞在
　　祖宗丕显丕承盛美逓宣为雅颂我
　　皇上善继善述大文逺迈乎夏商不有编摩曷称扬扢爰发
　　九重之纶诏令辑一代之琼篇馆开刘井柯亭编始石渠金匮禹鼎汤盘之制皆达化而穷神周情孔思之章总旋规而折矩志九官之职命直继都俞纪八伯之拜飏重歌糺缦率土共传彛训信巍焕以难名钧天髙奏英咸岂言思所能拟首登
　　御制若乾坤之统六爻次列宗亲如藩垣之拱辰极三雍雅乐陋淮王丛桂之篇七畧鸿文藐子建浮萍之咏遂分巻帙下逮臣工择其灿然可观亦复褎然成集嘉谟嘉猷之入告吉人吉士之敷陈或鱼藻鹿苹义存讽谕或星云梧鳯志切赓飏或薛易匡诗毎依经以著论或董醇贾茂因对策以建言缕析条分博观约取仿刘舍人评古先辨体裁效钟记室品诗特崇雅正虽合前后羣僚之才思难上配乎
　　髙深而萃山川大地之瓌奇实愈彰夫广厚譬诸嘉禾擢秀俱含湛露以浓瀼又如瑞木敷荣遥映庆云而璀璨美矣善矣
　　帝王之制作畴可比伦堂哉皇哉宇宙之文章孰大于是【臣】等才非梦鸟技止雕虫粗知数墨寻行敢谓禀经酌雅扣槃测日空求烛末之光执管窥天终局井中之识幸侍
　　垂裳之座时瞻
　　圣藻之雷动风行欣随珥笔之班得睹羣言之鲸铿春丽伏愿
　　珠嚢朗掲
　　金镜常悬学冠环瀛弥求政本于缉熙敬止文髙振古益溯心源于精一执中无怠无荒操议礼考文之柄有恒有物取衔华佩实之儒则河自出图洛自出书再觏苞符于
　　盛世且天不爱道地不爱寳重瞻景庆于
　　昌时矣【臣】等无任瞻
　　天仰
　　圣激切屏营之至
　　松泉集巻五
　　钦定四库全书
　　松泉集巻六
　　吏部尚书汪由敦撰
　　防问
　　丙辰科山东乡试防问五道
　　问经术者圣学之津梁儒林之正轨自汉而下齐鲁诸贤多能羽翼经传卓然成家若田何伏胜申培辕固髙堂生之流渊源授受可畧陈其概欤汉书艺文志周易十二篇次第可攷费直郑康成之徒何为而取传附经程子易传何以尚仍王弼之旧欤邵子象数之学朱子所推服者也皇极经世之编果能得大易之精蕴欤尚书今文古文今已合而为一宋时传注为朱子所取之四家或亦可辅蔡传而行欤诗有三经三纬四始五际之説而五际出于诗纬诞谩难信其果然欤豳一诗而三用或以七月为豳风楚茨大田为豳雅思文良耜为豳颂先儒顾未及之何欤春秋书王法韩愈之见卓矣或月或日或名或字果圣人之笔欤抑鲁史之文欤汉书言易本隠以之显春秋推见至隠其义何居唐宋取士皆用九经今春秋独宗胡传而仪礼周礼不列学宫或亦当次第复设欤
　　圣祖仁皇帝开天眀道表章羣经易诗书春秋具有成书
　　世宗宪皇帝颁行海内士子得见圣籍之大成
　　皇上命儒臣纂修三礼经学昌明莫盛于　今日诸生诵习所得条次陈之毋泛毋隠
　　问史家纪传之体本诸尚书编年本诸春秋而自司马迁班固而后咸以纪表志传为正史汗简相承代袭其体顾范蔚宗独不立表而三国志至梁陈诸书及南北史表志缺如后人将何所稽乎説者谓表之为体本之厯谱牒与纪传相表里而班书之古今人物表新唐书之宰相世系表又遵何説欤古之为史者多继世而卒业又或集众手而成书孰得孰失可概陈欤司马温公通鉴上继春秋其排纂之方所谓长编丛目附注厥体若何实録统纪杂史小説文集靡不搜采贯穿固不専主正史也其间异同详畧去取之义若何诏诰诗赋物异恢谐或存或否其义安在朱子纲目笔削之防与通鉴相出入者能举其要欤唐人尝立三史科自诸史以及本朝实録皆以试士朱子分年课士之议亦欲分左国诸史为三科仿而行之果有补实学欤　国朝纂修眀史纪表志传具已告成
　　圣天子右文稽古行将进而讲编年之体以继涑水之鸿裁绍紫阳之心法诸生有淹通史法足充著作之选者其各摅所见
　　问儒行为民风之表率期于懐文抱质有守有为汉制选举最为近古其时经术修眀学有家法崇尚气节淬厉名检殆非唐以后所能几其风何所自欤朱子云士人当有礼义亷耻张子谓士慤而后智能立身之本何者为要邹鲁之乡圣泽之涵濡深逺经眀行修当不乏人而化导渐摩所以端其风尚者果何在欤书院之设与学校相表里而或以为声气之资是岂设教之初防欤其设教之条目使之检束身心淹通经史宜如何而可先儒之教法莫善于胡瑗之经义治事斋与朱子白鹿洞学规分年读书法今有能仿而行之者欤博学宏词科始于唐而盛于宋如陆贽杜黄裳富弼真徳秀吕祖谦王应麟皆中其选是可以广得人之途然或尚浮华而不能研穷义蕴或强记诵而不能娴熟体裁必如何精择而后浮薄者无从冐进渉猎者不致滥收以仰副
　　圣天子乐育之盛心欤我
　　皇上崇儒重道作人之化方新将储栋梁之材以裕国家之用多士之所以自立者何在试敷陈之
　　问山左界禹贡兖青徐三州之域清济浊河是为灵渎潍淄沂泗经载名川大野孟诸荷泽雷夏皆称巨浸乃泉湖之要惟转是资而灌溉之饶鲜有称焉何欤河工最重者惟黄与运今黄流顺轨运道深通固无溢决之虞浅阻之患至其他支流别有可引以通舟楫而滋田畆当为修举者欤泉出济兖者二百四十有八其五之分可指数欤蓄泉以济运为急设加以疏导节宣亦可资之以兴水利欤水柜以五湖为大其濒湖淤涨之地保无有利其沃衍规占佃作者欤湖中茭苇鱼蜃之产有可兼以利民者欤徒骇马颊二河既经开濬运河水涨頼以宣泄其善防矣第无源之水其流易涸水潦既降故迹渐湮或导附近泉源使经流不竭斯不至飞沙壅积而水至有归或所当讲求者欤周礼遂人十夫有沟百夫有洫千夫有浍万夫有川楚蒍掩之为政也鸠薮泽数疆潦规偃猪町原防水利之宜讲也亟矣
　　圣天子宵旰勤劳于民生乐利之源事事谋其久逺诸生究心实用生斯土者必能辨其物宜其详切言之以为　当宁献
　　问眀罚敕法以禁民为非将使民日迁善逺罪而不自知意至厚也　国朝大清律平恕详眀昭垂法守世宗宪皇帝特命修辑为集解附例
　　亲加裁定颁行直省恪示章程我
　　皇上如天好生复允廷臣之请开馆续修务令缕析条分归于平允律注一仍旧章其应行刊入之例附载某律者或删或益何以因时用中折衷尽善欤三代以上未有律之名上服下服大小之比即今之引例也而汉唐以来有律令格式例之名于何昉欤萧何造汉法九篇昼一清静播诸民谣顾何以行之未久而董生致戒于任刑温舒发愤于狱吏析律贰端深浅不平见于宣帝之诏将附益之过多欤抑律虽设而用之者不善欤先圣尝以徳礼政刑并举为言陈宠谓出于礼则入于刑威仪三千固与五刑之属相准欤汉唐大狱令都省集议博士议郎得引经以断韩愈谓经之所眀者制有司者也要之经者圣人觉世之大法律者圣人治世之大权虽理本同原而施之各异使折狱者不専以律令从事其将何所据依欤夫慎测浅深之宜意论轻重之量固非可委之胥吏也多士有深明律意者具着于篇
　　辛酉科顺天武乡试防问一道
　　问揆文必兼奋武而设兵所以衞民易曰地中有水师君子以容民畜众説者谓师卦六爻任将治兵次舍论功之道靡弗备具意师出以律尤治师之本欤三代以上兵农不分周官之制居则为比闾族党出则为伍两卒旅而大司马春搜夏苗秋狝冬狩寓训练于无事之时至汉唐而后兵自为兵制亦各异源流沿革可厯举其大概欤　国家重熙累洽世际升平而巩固苞桑不忘武备内而八旗三营外而将军督抚提镇法制周详度越千古我
　　皇上纬武经文觐光扬烈
　　训谕各省武臣勤加训练务令军容整肃纪律精严凡有统兵之责宜何如奋勉以仰副
　　圣天子治益求治安益求安之至意欤抑讨军实备器械饬部伍勤简阅固将弁之専责而信赏必罚尤在大僚之督率欤阵法有风后握竒武侯八阵皆以六十四数为队寓对待流行之用其四正四隅分合进退变化相生机权所在诸生能备悉其规制欤用兵在将古名将之彪炳史册者指不胜屈而或寛或严善谋善战者能料敌制胜所向无前其治军不同而成功则一所谓运用之妙存乎一心者可一一指陈欤多士于治兵为将之道讲习有素矣其各以心得着于篇
　　壬戌科防试防问五道
　　问圣贤之学莫要于知性虞书言心不言性更夏至商始见于汤诰程子曰受天地之中为性然则允执厥中其即性之谓欤孔子言成之者性又曰性相近中庸言天命之谓性孟子则曰性善大学举修身之全功独不一言及性何欤荀卿言性恶无论矣扬雄以为善恶混韩愈以为有三品其论孰为优欤此外如贾谊上中下之分董仲舒禾米之喻于诸子之説何如也有宋诸儒论性最详而义亦不一程子言性即理也邵子则以为性者道之形体延平李氏论善在未有恶之先朱子则谓性在先善在后四子者之不同亦有説欤程子又言论性不论气不备张子言形而后有气质之性朱子称为二説早出可息诸家之纷争然其意实本于临川王氏今其文可攷也能折衷言之欤生之谓性尝见斥于孟子而程子亦曰生之谓性果告子之旨欤我
　　皇上至诚尽性仁民爱物以参赞化育者固己见之实事复懋勤无间性命之学洞悉精微诸生虽未能仰测髙深而讲求有素各以所见着于篇
　　问亲民莫如守令而知府统率属县其职尤重汉治最为近古循吏治行备载史册或以寛和长厚称平或以公亷眀察致誉或以礼譲敦化为急或以兴利足民为先其绩效可具述欤讼平政理俗阜民安将由选任之得其人欤抑考课之尽其道欤为官择人不宜轻授其説似已第资格相沿铨法有定必欲使人地相宜何道而可六计吏昉自周官汉刺史以六条察郡国治状唐贞观中遣孙伏伽禇遂良等亦以六条黜陟官吏皆课守牧之成法也其条目同欤否欤诸史例载循吏孰最优而可为师法其列传之雷同误谬而未可信者何事虚诈而必宜削者何人可得而指数欤我
　　皇上澄叙官方休养黎庶尤注意司牧之人以悃愊安静为尚
　　谕防屡颁至周且悉近复
　　命直省督抚甄别所属郡守斯诚知人安民正本清源之至意为大吏者宜何如详慎奉行以端表率而收实效欤簿书筐箧是务鹰撃毛鸷为能吏治之蠧也二千石宜何以自效多士其昌言之觇夙抱焉
　　问虞咨十二牧曰食哉惟时洪范八政食居其首计安元元诚不可不随时而为之备也自古常平仓义仓社仓广恵仓预备仓诸政凡言积贮者类必及之顾古今时势异宜民俗贫富异用地气燥湿异备道里逺近广狭异势其储蓄之宜多宜少孰缓孰急通昔人之意而经久可行者何在耕九余三古之善则也顾所余者聚之于官欤抑蔵之于民欤聴民之自为所则无制领之于官则滋何道而使戸有盖蔵吏无侵扰欤欲广储蓄不得不资采买顾或谓采买则富民获增价之利而贫民未受减粜之益且使产米之乡谷价翔踊而抑勒赔偿诸丛生然欤否欤嵗有上熟中熟下熟昔人有籴三籴二籴一之分非槩责以取盈也则因时制宜固亦有道欤封疆大吏以广储分贮为急公而地方有司处之未当其亦有善全之良防欤出陈易新其信能敛散而民沽实恵欤
　　皇上保赤诚求无微不烛茅檐衣食日厪
　　睿虑多士就见闻所及其直陈之无隠
　　问学校者教化所由出其制之见于经者莫备于周官戴记大司徒之所职乡大夫州长师氏保氏之所掌大司乐之所教与夫王制文王世子内则明堂位诸篇所纪能举其名通其义欤汉立太学置博士弟子员一时称彬彬多文学之士其所教授者何术也经师传述各以専门名家石渠白虎之防至天子亲临称制其所崇尚者何道唐宋国学规条得失若何眀南北两都皆有国子监其师儒之掌成均者孰为最着督学之任若陈选之于南畿薛应旂之于浙皆以学术为诸生所宗外此尚有可表见者欤我
　　皇上振兴学校乐育人才既聚天下优行生徒廪之国学又
　　命外省各立书院
　　赐以扁额颁以书籍资以膏火鼓舞作兴之道至矣尤慎简学政
　　亲加考试复
　　命大吏防同所司甄别教职岂非以教之有其地尤不可不慎择其人欤有训士之责者其何以仰副
　　徳意也
　　圣谟洋洋励诸生以为已实学夫为上为徳为下为民皆以为己也随时随地反诸身而实体之其道可不亟讲欤多士涵濡
　　教泽久矣其抒所心得以对
　　问律礼相为表里唐虞之世象以典刑其即律所由昉欤周作甫刑其论刑益详所云轻重诸罚有权殆有似于后人之比例周官大司宼有三典五刑小司宼有八辟士师有五禁五戒而司刺掌三刺三宥三赦之法以施上服下服之罪其于律例何属也魏李悝作法经萧何本以定律叔孙通益为傍章十八篇所谓傍章者律欤抑即成例之可据以定谳者欤厯代刑章互有损益其世轻世重见于刑法志者可略言其槩欤易曰君子以眀慎用刑而不留狱立政之戒苏公亦曰式敬尔由狱然则律虽有定固在于用之得其当欤汉令疑狱移廷尉宋制重刑下两制大臣台諌反复杂议将亦以情伪万端非律例所能尽固在于准情行法眀律意以善其用欤
　　世宗宪皇帝钦定大清律集解附例为万世法程我皇上如天好生本刑期无刑之徳意重刋律例轻重权衡悉承
　　睿断斟酌必期于尽善洵足昭画一之守矣而言官建白及外省司刑之吏间乃奏请纷更顾安能一事必具一例也诸生于制律之原用刑之道质诸经义剀切陈之
　　甲子科顺天乡试防问五道
　　问六经者礼义之权衡道化之槖籥也我　国家文教覃洽经学昌眀易书诗春秋皆经
　　御纂既已刋布黉序学士知所循诵习传矣其间折中汉宋采剟义疏与夫删辑之例可晰举欤三礼纂修行将告竣周官戴记旧説多详士礼究习差少其可兼取旁参者几家也古者师承多门承传各别今则家无异学指归一是然夙闻宜广非可専已守残易故尊王黜郑矣辅嗣名理果优郑义欤荀谞虞翻干寳蜀才诸家于王郑同异何如其传至今日繄借何书也传义行而王郑绌即程传本义果一一脗合欤尚书今古文之辨昉自何时古学授受可指数欤传洪范者几家孰为精粹毛序朱传人互短长然四始六义其大指固不可诬也吕成公与朱子同时同学而读诗记持论各殊可约举其大端欤三传短长昔人论之已悉孰当孰否可备究欤啖赵陆淳之説得失何在诸生穷经有日矣姑举一隅以觇用心所在游谈无根昔贤所戒其切陈之问古者教出于一士之治身治民非有二道其効于官者即其修于家者也史记始着循吏传于春秋取孙叔敖子产公仪休数人若左氏内外传所载名卿大夫论列治民之道与夫家语吕览韩婴刘向所撰著周秦吏治嘉言善绩所遗实多可详述欤前汉传载六人后汉传十一人名绩可胪举欤循吏所不载而治行卓卓著于两汉者几何人魏晋以迄于唐稽古爱民接迹两汉者有几宋代名贤所至多有声绩诸生所心仪者何人程朱之书诸生所诵习而奉为矩矱者也其居官设施之槩可得闻欤俗吏谨趋承务矫饰善事上官而民实被其困何以绳之拘迂曲谨之士仅习簿书苟幸无过非能为民兴一利去一害也去之则罪无可指容之则民无所赖何以待之古者刺史守令得自展布今则临以督抚监司束以考成期限法甚密矣然非得己也且教养固无二理也由今之法亦何难行古之道而动称拘于时势何也
　　圣天子勤恤民隠慎简守令申谕大吏以敦崇实政留心教养为务诸生学古入官行有司牧之责其各抒所见以对
　　问自太公立九府圜法周官设外府泉府裕民足国其利溥矣第六官职守具备不言鼔铸之官何也子母轻重之説盗铸禁令之始可具论欤方今物价日增钱价亦日益曩尝申禁铜之令矣钱之价自若也今弛禁而钱亦益昻则何説也寳源寳泉两局皆铸钱以供兵饷搭放之用向者専借洋铜故铜价昻而小民无所得铜于是有盗销之説然制器供用与夫列肆而居者未见其果増于昔且近嵗固已専办滇铜矣洋铜无所挟以居竒而价亦不减则又何説二十年前两局之钱南不越江淮谓之黄钱其江以南所使者青钱也而江西闽广之间则间用古钱即西北乡城分厘铢两通用白金其不名一钱者多矣无一不需钱者辇毂之下于两局为便耳今则穷乡僻壌悉行制钱又向者啇贾挟资皆用白金今西北镇集数十百金以上无不用钱贸易惟民所便禁令安所得施然以两局之铸供天下之需行日逺则日见其少而价日昻固其理也其説信否欤各省请开炉鼔铸相继见告濵海之区则收买洋铜而内地无不倚办滇南至有截留京运者各省所铸几何其足供通省之用欤铜厰衰旺不常古者六诏未通防段不属其贯朽而不可校者于何取办内外臣工议钱法者不一得失之要安在诸生就所知者究极言之问士者四民之首礼义之所由出物望之所归而国家所待以为用者也唐虞之世工以纳言时而飏之格则承之庸之否则威之成周选士俊士造士上贤崇徳之意盛矣而简不帅教者移之郊移之遂屏之逺方抑何严也科举之学昔人谓不患妨功惟患夺志然上以诚求下以实应研经稽古守礼义重亷耻而无苟且徼幸之心可以得科第亦可以为圣贤安在其夺志也司马温公十科取士之条程明道正风俗得贤才之奏伊川看详学制朱子学校贡举私议均有鉴于科目之陋思以补偏救使仿而行之果有禆于实用欤其节目可备述欤
　　圣天子加意作人训饬多士事事切于实用而不可偏废思得真才夙学以备任使意至厚也诸生可不争自濯励以审所求端而致力欤经义论表判防其体虽殊其为文一也以三年之揣摩虽鲁钝者亦可跂而及父师之所为教弟子之所为学者果何事欤传曰士先志诸生负名教之重席珍待聘居恒为学之方何若其质言之以观所志
　　问天生五材水居其一顾善用之则为利溥而置之无用则不得其利説者有谓阡陌开而水利之説兴然按之周官以潴畜水以防止水以沟荡水以遂均水以列舍水以浍泻水何其详也后世穿渠濬川以兴灌溉之利者未可枚举其着如史起郑国李冰白公郭昌召信臣王景马臻杜预韦丹诸所兴建地皆安地遗迹胥有可攷欤　国家恵养元元兴废振苟利于民虽重费帑金不惜间者台臣请修河间天津二府水利以次及于诸郡
　　皇上轸念民瘼
　　特遣大臣相度机宜为经久计诸生鉴古准今宜详往载以禆国是也畿内诸郡经流凡几支流凡几昔深通而今湮废者几前代所经营如斐延儁何承矩虞集徐有贞汪应蛟诸人遗意犹可仿而行乎六谷之性各有所宜水田秔稻或未可强行于西北而制为渠堰使夏秋行潦水有所受行旅无淖防之虞雨泽稍愆田有所资农夫无辍业之叹非所当急讲者欤成周之尽力沟洫西汉之用功河渠皆捐隙地而不争尺寸之利后世湖泊池淀率占膏腴而广耕辟其于稍沟广倍磬折参伍之义何如也胡瑗授学言治事者数水利诸生其以夙所究者缕析陈之毋隠
　　庚午科顺天乡试防问五道
　　问道原于天命于人则谓之性命也性也道也合而言之一也顾各有所主主乎理者浑然至善而己而易谓继之者善成之者性性与善顾若是其区分欤性即理也何以不谓之理而谓之性又有所谓气质之性其説何自始欤五常者性之所秉也易于干言四徳而孟子示人以四端其义安在心一也或以体言或以用言或以动静言而张子直曰心统性情先儒诸説何者为当诸生于
　　御纂性理精义一书熟复研穷者久矣盍条举而眀辨之
　　问道学之名创于宋史以周张程朱五子上继洙泗渊源传斯道之正脉而为学术之标准也诸大儒成书具在其发明精奥得圣道之宗传者何在其所以开示来学何者最为切要能举其词而采其本欤由孔孟而来迢迢千载前乎五子者不少立言明道之儒孰醇孰疵可悉数欤五子之中孰开其先孰大其绪孰集其成而使圣道昌明于后世其宗所衍流风所渐与闻乎斯道而实体诸身者几何人诸生诵法圣贤舍是无由问津其备陈所闻以对
　　问服古将以入官吏治之实不可不讲之于平日也守令为亲民之官治莫切于教养则农桑学校其最要矣为守令者果能留意于此乎否乎勤农政而劝开垦课蚕织而广树艺兴学校而督士子校艺文似矣然非厚储蓄实盖蔵修水利使旱潦有资徒増田畆之籍报种植之数庸得为养乎非正伦理励亷耻厚风俗立教化之大原徒计较词章文艺之短长庸得为教乎他如催科之令甲狱讼之程限差役之奔走其应之而裕如者则必有其道矣将以觇坐言起行之实效焉
　　问学术多岐而进为有序有志于道者必先辨为学之方五经四子之书皆以阐明至道其示人入徳之要而最切于日用之实者何在曰知曰行曰存养曰省察先儒为之剖析精微其于圣门所言先后同揆者又何在也孔子示人以为己而大学言毋自欺言慎独中庸言戒慎恐惧孟子言人不可以无耻其于闲邪存诚之防可不谓本末一贯者欤夫言道必要于心得而言学莫重于躬行凡所谓下学而上达者深体味之而知其指归之合一徒事口耳者弗能也诸生其以所心得者着于篇
　　问弭盗之方莫良于保甲葢本周制大司徒五家为比使之相保五比为闾使之相受之遗意实力行之则奸宄之自外至者莫为之囊槖而无所容固除莠安良之善术也顾为之长者率市井游惰魁桀之流保无有纵奸慝而贼良民者乎其董率而紏察之伊谁责也百室之乡十家之聚比隣族属其人易稽其出入易核至混迹于牵车服贾方术游艺者孰从而溯其所自通都大邑舟车辐辏繁庶且厖倏去倏来孰从而致诘保甲之法能概行欤顾悬缉之案日积嵗増而以弋获告者百不一二数也如政体何其熟筹所以善其用者





　　松泉集巻六
　　钦定四库全书
　　松泉集巻七
　　吏部尚书汪由敦撰
　　书
　　上徐大司空书
　　启者沧溪张先生旧所草书院三记前冬己将寄往浙中因欲覔书家书就碑式寄去因循至今伏见部务殷繁未敢以请窃思书院奉有
　　御书后来不患湮没但闻诸夫子书院之设本自圣训而今人但知其为大中丞书院
　　赐额
　　赐书中丞自请之耳使终无一言推明所自则无异于前中丞之修书院者反若専有其美与善则称君之义异矣
　　行在寓斋想颇清暇谨缮原稿呈上或再加斟酌覔通家中善书者书之寄交藩司上石庶来者得有所考共喻此意耳更有请者张师于老夫子虽以暮年识面实则道义中第一知已山斋主席有始有终生防荐达殁防遗孤朋友之伦于期为至其生平著述如春秋辨义一书实可不朽老夫子亦向所心许即其他古文诗稿杂著皆一生精力所聚藐诸孤在娠付托无人及今不为收録恐穴防壁鱼零落都尽太元五千文不得俟后世子云矣昨四月间其家人来京知张师北上时嘱其甥刘生经理家事今尚在其家乞商之灵臯托人就其家抄録副本江苏杨藩司与张师有旧盖亦留心斯道者或嘱其给纸笔俾刘生倩人抄写转寄来京但得一副本便可不终放失至于论定发梓姑俟异日可耳又闻其家云归榇尚在殡所盖师母之意欲待遗腹免身方卜举葬心苦志坚思之哽咽念张师生平行义由敦辈晩列门徒未能尽悉方刘两君弱冠称交白首无间窃谓古塘宜为之状灵臯宜志诸幽而伐石以表墓门必得老夫子一言为重此郭有道碑文中郎可无愧色者也二事皆沧溪先生千秋之托有待于后者由敦侍役门墙痛不得为炙鸡絮酒之行非敢谓此区区者足报知己于九京义列在三分自当然不敢不尽心焉耳伏惟矜察
　　答眀史馆某论史事书
　　两辱手翰如接面谈发到书俱己领悉当转送两相国覆阅王本列传聚数十辈之精华费数十年之心力后来何能追躅万一若存轻诋之见非愚则妄但就其中如韩林儿四人为一传张士诚四人为一传似耑以巻帙多寡而分非别有义例也去冬髙安师面谕即谓韩郭不应同传退而思之太祖实曾用龙鳯年号似不必为讳且用龙鳯年号称宋后亦何损于太祖得天下之正今议其不当用可也以为不足存而删之则事之非义者当槩删耶似非所以传信也昨因重费商量谬拟羣雄混合之説亦因王本韩郭既与徐陈同传亦无不可与张方诸人同传虽曰调停实仍旧贯今若以韩林儿与羣雄同列而子兴独为一传或与髙安意允协盖滁阳封王立庙原与林儿不同亦有义例非敢摸棱也统惟年伯裁定当初开馆时侄不揣愚陋私有蠡説数条中谓眀代文苑人物芜杂不伦濳溪一代宗工当为弁冕而遵岩震川三数公附其后斯足増重艺林既知所见之隘遂弃去不敢质诸宗匠及昨修传时谬议文臣佐命李刘并列遂析四先生一传复用旧説实自愚发之不敢诿过他人但愚意借以推崇文学而同事者因而薄视濳溪则迹同而意乃相悖矣杨宪奸险小人王本以官爵列李善长传后然人实不伦应否别附均裁定刘宋传当即拟赞稿呈削或俟阅章叶两传后再酌合众偏以成一是恃鸿钓陶冶耳王稿视前人撰眀书诸本不啻逺胜今若无所据依信笔増损则其行文疵谬颇少读至终篇一无可议然但畧改文法益足形其浅陋惟有考证事实或有脱漏互异及前后例乱之处补其不逮庶为王氏功臣非独以依様葫芦不足仰塞
　　诏防而苟为立异也但稗官野史脞説丛谈无足徴信而实録编年繋日事迹厘然虽是非褒贬不足为凭而一人之出处及所建之言所任之事首尾具在明白无疑故查实録以改原文视臆断较有把握亦非不知叩头乞哀实録原有曲笔而一一墨守瞽趋也外间推崇王本太过遂谓不可増损今即以行文而论江陵传自是神宗朝第一大传而王稿竟就史料首辅传删节成文其中描写热閙处皆弇州笔弇州逞才使气抑扬轩轾之间往往过情平心观之自见且私书不妨装防而乃据为信史即令弇州知之恐亦未免失笑神光以后此类甚多非敢攻撃前辈因羣推王本耳食者多冀老年伯主持斯可耳承手谕之殷率尔冗布统惟鉴察
　　与刘古塘书
　　违濶道范忽忽四更嵗籥企仰之私殊不可言而未敢以尺牍轻溷在右想长者不以疎畧为罪也晤孔起翁伏审起居嘉胜以慰瞻驰忆钱塘官斋得数接对虽奉教日浅而因沧溪师以得先生之人之学窃深向往焉先生以文学茂材与同乡四五君子特起江左虽困屈患难颠沛侘傺而文章之名愈益暴着而不可掩海内知名士不敢不以第一流相推朋友声气之盛数十年来未能继其后者今诸君相继凋谢或覊困失志而先生如鲁灵光岿然独存自恨有生之晩四五君子者多不及见事沧溪师两年师之殁已再朞矣如先生负物望为后进表率而牵于馆役复不能相从以尽识其言论之指槩学问之源流引领南望良用歉然先师之葬尚未有期然窃念人事不可知将以待遗孤之成立岂嵗月间事非所以妥先师之灵也比致书同学嘱其相约过沧溪启之师母窀穸之资计遗田所入意尚易辨襄事服劳弟子之职但皆寒苦为课徒所拘未知能了此举否念先师生平学行多可称述由敦辈晩列门下知焉未详先生与为性命之交至久不揣冐昧愿先生排缀遗言遗事撰行状一首铭而志之幽请以属灵臯先生而伐石以表墓门则司空公知己之言足信今而传后先师之不亡惟三先生始终之疑皆所不辞也春秋辨义已从他门生处録讫至所遗诗古文闻前年丧过金陵先生检阅而弆之敢求抄一本见寄编辑开雕固未可轻议而吾党同志三数人自当各存一副墨以备意外之虞要蕲不朽后世耳时文板存光裕堂书坊昨见师侄九成上司空公书欲取而蔵之家庙司空公位太髙隆尊而致札于书贾则非体转嘱当事则张皇愚意得先生片言坊客无不奉命由敦辱先师之知最厚且切在三之谊百未一报旅榇南归未能临其丧去年丁先慈之变匍匐星奔过淳湖未能枉道诣殡所一哭今入都取道浙中思欲访先生于白门手受遗书以归迫于时日又复不果毎读史传见古人笃行有弃官持服躬自负土庐墓终丧者惭惕痛迫不敢自比于人况衰绖余生哀绪万端此中耿耿又何以云哉遇便附不觉覼缕伏惟鉴察矜宥不宣
　　与族父老书
　　由敦赖祖先庥廕遭逢
　　圣眀窃有禄秩顷复防
　　恩矜念给假旋里瞻扫茔兆因得与诸尊长伯仲握手道旧迫于程限匆促首涂环视少时游处年相若者肩随者悉成老翁且落落如辰星矣行念年已垂暮继此能扶杖复入里门殊不敢自必忆昔幼学之日读宋钱君倚义田记慨然兴慕以谓士大夫身当其境必当以祖宗之心为心存防族众而自通籍以来荏苒三十余年所志未逮非敢忘也亦非敢吝也慨自先太仆公而下枝叶凋谢先府君奋自幼孤以辛勤覊旅之余督课不肖十龄负笈附外氏族人家塾年一十三粗知搦管布衣疏食仅免冻馁十九游庠砚田自力廿六来京师束脯所入不充菽水逾壮幸玷科第供职词林亦惟史馆餐钱朝夕是给厥后洊邀
　　知遇抜置卿贰俸入始丰而侍直　内廷出入扈从舆马傔仆装帐薪刍公私酬应嵗费不赀毎家乡人至为言里中近状日益窘迫未尝不惄然负疚思欲効升斗之助而限于力有不赡此来都门者所共知也比年受恩逾厚
　　赐赉优渥儿子亦叨列曺郎食太仓粟然服食资用所为自奉计者弗求精晪中馈米盐菹醢之细内子尚躬操之未尝求田问舍冀自封殖为后人地子弟深以裘马饮博声伎为戒此亦都门相聚者所共见也兹荷宠命得携诸子赍
　　纶诰捧　奎章服章服奠馈祠宇下重劳诸父老迓劳闾闬逺近亲串翕集欢慰荣忝过分弥増惶惕戚党中困乏者既随轻重赒之顾焦釜沃膏涸可立待抱瓮一溉何救暵干思人生日用百需不容缺一而防丧为大当先其重者急者因解槖中装逓年所余俸
　　赐及亲友赠饷适得千金敬以输之祠防属家季宇秀经理嵗收什一之息以备防丧之用防名恩益者本君恩以敦族谊分所当然而继长増髙俟诸异日或能扩充増益养老字幼孤孀有廪寒士膏火有资在此时诚未暇及而姑存其意即以是为平地之一篑焉可已敢具述素懐及所以迟至今日且有俟于将来者布之尊长伯仲弟侄共鉴愚意
　　复赵秋谷先生启
　　恭惟太老夫子昭代籛铿熙朝聃史七十载灵光夙望领袖蓬瀛三千首太傅清诗平章风月仰艺林之山斗名压崔王溯讲席于河汾业传房杜【予座师阳城田文端公先生甲子山右所抜士】沧浪子美纵觞咏于名区安乐尧夫作神仙于平地【某】山陬末学墙面鲰生窃从童稚之初已有天人之讶一编鼓枻不觉情移数则谭龙能无目讵意瓣香所奉终归陶铸之余敢云衣鉢相承不忝渊源所自邓林持斧喜得豫章冀野空羣顾来骥子第以征轺之促驾未遑广座之抠衣三刺【词林后辈初谒前辈例投三刺】未修寸笺莫展考词林之掌故悚仄方深问记室之典籖瞻依弥切猥辱朶云之下贲慰兹积嵗之驰神世叔学本青箱才髙黄绢三年唱第直探上苑之花此日循陔奚羡当阶之药【于丙辰典试山左公仲子庆登贤书顷来京试内阁中书未遇故云】敬因归侍附兴居云白山青望龙门其尚逺松贞鹤健聴鸾啸以何期凭楮申懐临池瞻悚









　　松泉集巻七
　　钦定四库全书
　　松泉集巻八
　　吏部尚书汪由敦撰
　　序一
　　大驾卤簿图记序
　　在昔轩辕肇建车旂亦越虞周典章大备卤簿之名则沿于西汉所称千乘万骑属车九九其蠖略蕤绥郅偈容裔之盛防可想见自时厥后代有损益所以隆典祀重朝章明等威彰物采非特为观视之美而已我皇上躬上圣之姿当制作之防敬
　　天尊
　　祖寅毖明禋崇焕
　　郊坛厘定祭器稽古成宪礼备乐彰更
　　念法物之驾　国朝参用前代旧式视昔特为简省制诏有司博考成规丕昭钜典一器一名必本之于经参之于史騐之物象徴之度数综往古之丰仪折衷以皇朝之隆轨品章仪具文质得中更定大驾卤簿为法驾卤簿行驾卤簿为銮驾卤簿行幸仪仗为骑驾卤簿合三者为大驾卤簿
　　南郊用之以乾隆十有三年冬日至
　　大祀南郊乘御伊始
　　命内苑供奉诸臣图写装潢各成巨帙复合绘
　　南郊大驾卤簿横巻凡辇辂銮和旗旟戈防旌幢麾盖之设羽仪导从御环卫章服车骑之容莫不胪于缃素傅以丹青臣承
　　命为之记窃惟蔚宗始志车服江左备图卤簿至宋而景徳天圣屡图仗卫延祐一图尚蔵　秘府臣侍直之次得防
　　赐观然开宝大驾多至万有一千余人其后乃増至二万余人过于繁缛则着大观而示尊极诚莫盛于　今日谨稽首飏言巻端而件系其名物人数如左
　　丙辰山东乡试录序
　　国家重熈累洽声教覃敷徳泽涵濡人文炳蔚我皇上乘干建极恊和万邦宵旰孜孜勤思继序
　　念治天下以得贤才为本务当
　　世宗宪皇帝建元之初特开乡防思科乐育贤才徳意优厚爰稽成宪诞布
　　新恩乃以乾隆元年秋八月举行直省乡试礼臣以次列名上请【臣】由敦奉
　　命偕中允【臣】彭启丰典山东试事伏念【臣】材质庸陋荷防
　　世宗宪皇帝拔置词林备员　讲幄再与分校皆出特恩恭遇
　　皇上龙飞御宇擢授京卿今春分校礼闱叠荷
　　殊施涓埃莫报兹复畀以抡才重任拜
　　命悚惶感惧交集惟澡雪身心殚竭精力仰副吁俊作人至意以无负任使既星驰抵境扃鐍棘闱【臣】由敦偕【臣】启丰率同考官知县【臣】毛邑等斋祓誓神共矢精白进督学【臣】李光墺所録士一万三百有竒三试之晨夕摉采商校甲乙得士九十六人贡成均者十七人谨录文二十二篇恭呈
　　御览【臣】得飏言简端【臣】窃惟教术之兴聚天下英隽于庠序之地三年大比甄其尤异者登之贤书士之经明行修学有根柢者得由是以升于庙廊上之储公卿大夫之选次亦分庶司百执事之用国家礼乐兵刑田赋学校之职业民生之休戚政治之张弛将于斯人焉是寄夫是以始则董以师儒限以程试教之若是其详也举于乡第于春官临轩而策之取之若是其周也授之以政委之以社稷民人用之若是其重也士之与是选者歌鹿鸣而荐以嘉賔不与则修业竢时以待取迄不得与则槁项黄馘而老于牖下故凡上之所为兴贤育才共图治理与下之懐文抱质冀効尺寸以自见于当世者皆决于一日之遇而司衡鉴者实职其柄可不谓重且难欤仰惟
　　皇上聪明天亶圣学髙深云汉昭囘徳洋思溥肇举辟门之　盛兴扩旧额而増益之教育之方衡文之道与夫学术之所宗尚为文之所取则
　　训谕谆复至再至三殷殷然思拔真才以禆实用盖当彚进之始即以逺者大者期之【臣】寅奉简书维绎圣训寤寐服膺和衷详审期得端良修洁闳伟博达之材收实效于异日去取之际盖兢兢焉山左故邹鲁之地先圣先贤宅里相望遗徳余泽沾被无穷泰山之髙东海之逺经以清济帯以黄河扶舆蜿蜒灵秀萃聚风防居南北之中重以比嵗屡丰民气和乐士得从容弦诵游息于诗书研席之间而适逢千载一时之嘉防是以鼔舞奋兴争自濯磨以承棫朴菁莪之雅化其为文多疏达而安舒郁都彬彬行墨之间吐露光頴其翘然拔萃者亦庶几乎能和其声以鸣　国家之盛【臣】虽才识所限于衡鉴之重且难者陨越是惧而恭遇
　　旷典幸得襄事名区观众才之兴异日或能効尺寸以禆益政治仰称
　　圣天子旁求之实意【微臣】得借手以酬
　　髙厚于万一惶悚之次有余荣焉谨序
　　辛酉顺天武乡试录序
　　伏惟
　　皇上文徳昭明武威赫濯光被四表俊民用章三嵗大比举胶庠之士兴其贤能荐名于　天府肄韬钤决拾者制科与儒生埓凡以
　　加意作人示无畸重典至钜也乾隆六年顺天武乡试届期
　　特命领侍卫内大臣工部尚书信勇公【臣】哈达哈恊办内阁大学士事礼部尚书【臣】三泰都统【臣】瑚琳【臣】永兴校别弓马技勇拔其尤者列好字号暨诸及格之士合千八百余人进而试以论策
　　特防以【臣】由敦偕编修【臣】秦蕙田司其事伏念【臣】庸陋谫材荷防
　　圣恩简侍　内廷
　　教诲成全屡加优擢叨佐中枢仰戴
　　髙深陨越是惧恭承
　　恩命弥切悚惶爰即日入闱防恪将事维时监临则府尹【臣】蒋【丙】等各董厥职【臣】偕【臣】蕙田暨同考官员外郎【臣】邹士随等矢公矢慎悉心甄校榜发取士如额例得录文三篇恭呈
　　御览【臣】以职当飏言简端窃惟吁俊之典至　国朝而大备即以武途论内则丰沛之华胄入备宿卫出领节旄外而营伍之校弁居固封守行待徴发往往奋迹戎行建牙分阃膺封疆之寄乃至郡国秀民名黉序更得与科目之荣起自草茅疎贱进而参鹖冠豹尾之班储将佐之上选盖
　　圣朝乐育人材培养至深且厚恢网罗以徕髦士其途之寛而待之重也如此
　　圣天子神明英武抚重熙累洽之景运裕制治保邦之逺谟
　　大阅于南苑肄师律焉
　　大猎于塞外简军实焉【臣】忝预扈从之末伏覩我皇上躬属櫜鞬均劳士卒环卫御羽林佽飞心膂孚而臂指使
　　六御所经士马之优嫺边疆之宁谧与夫名藩部曲之输诚戴徳踊跃用命赫然驾三代盛王而上岐阳甫草殆不足方用丕昭克诘戎兵事事有备之至计至枢政所掌简拔将弁自列校以上悉引
　　见殿墀
　　亲临而授之以任日多至数十人盛暑祁寒未尝少间或以劳或以勇輙记名以示优异夫当武备修明之日而旁招俊乂钜细弗遗宜多士之于于焉争自濯磨以应辟门之　盛典况邦畿三辅近
　　日月之光华涵濡徳泽视列省为最先而幽蓟燕赵之都雄劲秉于天性干城腹心之彦庶防其在是与兹之所录取诸骑射技勇之优者盖十之九记曰所贵乎勇敢强有力者用之于战胜则无敌用之于礼义则顺治外无敌内顺治此之谓盛徳圣王之贵勇敢强有力者如此也诸生既以勇敢强有力自表见复能角胜于文艺利见　昌期异日効奔走树勲猷仰副抡材之徳意【臣】得借衡鉴之役咏兔罝歌棫朴实有厚幸焉谨序
　　壬戌防试录后序
　　圣天子观人文以化成天下兴贤育才声教四讫吁俊賔兴之典以时举行乾隆七年嵗在壬戌贡士之集礼部者五千余人
　　皇上特命大学士伯【臣】鄂尔泰尚书【臣】刘呉龙主试事【臣】由敦偕副都御史【臣】仲永檀副焉既竣事得士如钦定之额循例录文二十二篇恭进
　　御览【臣】窃惟　国家旁招俊乂布列庶位进士实为髙选是故甄于庠序贡于乡防于春官程之以三试严之以糊名易书与是选者
　　临轩而亲策之最其甲乙而授之职凡为是委曲繁重以肃登进之途者非故为难也重其选则取之不得不严取之严则辨之不得不审夫将起草茅而荣以爵禄政事之是图民生休戚之是寄安得而不难诸安得而不慎诸承是役者上以念
　　圣朝作人之徳化如是其厚也求才如是其诚也异日之任用如是其优也下以念多士之踊跃功名思挟所有以自效又如是其廹也斤斤于去取之际毫厘之未慊则仰无以副
　　简任而俯无以对多士且【臣】闻之文章闗乎气运持风防于全盛之日视起衰为尤难光岳气完人才辈出智能瓌异之士百出其心思才力以角一日之长而或横溢而不衷于度或寻虚逐微而不当于理其新可喜其怪可愕为所而不知察慕效者以是为诡遇之防径旁骛而不可止伪体流传经术之蠧也风防所趋归其责于衡鉴之不审其奚所辞咎我
　　列祖教泽涵濡重熈累洽
　　圣天子建中和之极金声而玉振之庆云在霄万物五色郁郁乎文明全盛之防倬彼云汉昭囘于天周文公所为歌棫朴也蔼蔼王多吉士维君子使媚于天子召康公所为颂巻阿也求贤用吉士用劢相我　国家其道在慎持之而已【臣】幸从二三臣后黾勉将事于所谓难之难慎之慎者窃兢兢焉录成敬以缀于简末
　　甲子顺天乡试录序
　　皇上御极之九年秋八月乡试届期
　　特命【臣】由敦偕祭酒【臣】崔纪典顺天试事于时提督学政【臣】赵大鲸所录士及太学诸生待试者万人
　　圣天子慎重科目务得真才
　　申谕谆切
　　遣近侍大臣监视搜捡外塲积弊廓清净尽爰扃院而三试之糊名易书达于内帘者七千余巻【臣】等率同考官【臣】观保等十有八人悉心披阅定正榜二百四十七人副榜五十四人既撤棘择其文合义法者二十二篇遵例刻录恭呈
　　御览【臣】以职当飏言简端窃惟　国家敷求俊彦以备公卿有司百执事之选所以取之者文也而所取则人也宋苏轼有言得人之道在于知人知人之法在于责实唐虞之世敷纳以言成周选士造士崇四术立四教而賔兴则兼六艺今科举之制约之于五经四子之书使求圣贤之精蕴束之以制艺使就先正之规矩绳墨歴试之论表判策使究心于古今治忽之故文章体制之殊其立法也详以宻而待士也重以周夫果沉潜于五经四子之微言奥义则理无不明神明于先正大家之立言轨则则文无不正考之往古騐之当今举凡礼乐兵农因革损益之宜一一讲求其所以得失之要则识无不到而又研练声律含英咀华以储经纶黼黻之具岂非所谓元元本本大雅宏通之材可以应旁求之典而无所愧此制科之初意所由人材辈出而文风亦蒸蒸日上与唐虞成周育贤造士之方古今一揆也然若是者非謏闻勦説可袭取而幸也必体之以实心充之以实学而以其所得之实理发而为明白正大之文异日列于庶位斯以有实政而　国家收得人之实效欧阳修曰古之取士者上下交相待以成其美夫立法之详以宻固深惩夫浮游不根者之袭取弋获妨正士登进之途而士习由以日隳耳袭取弋获之径塞而魁闳寛通之士翘然得以自见其平居为己之功经世之学至是始得抒写其蕴蓄以待有司之衡量不然嘉谷之求而稊稗之刈璠璵之珍而燕石之袭待之愈厚而自待愈轻几何其不为制科之累欤惩创而作新之所以重劳
　　防命也【臣】遭逢　盛际屡典文衡夙夜兢兢思所以仰副
　　圣主乐育甄陶之至意亦惟是责实之见由其文以觇其人庶几拔十得五遴真才以称他日之任使顾学谫识陋虽敬慎搜择而录者或未能尽当抑者或未能无遗是则【臣】所深愧也夫且深惧也夫谨序
　　庚午顺天乡试录序
　　皇上御极之十五秋畿内賔兴
　　特命【臣】由敦偕【臣】嵩寿典其事进学政【臣】吕炽所录士及太学诸生待试者八千余人【臣】等率同考官侍讲学士【臣】蔡扬宗等十有七人盟心研阅既蒇事得士如额择其文合义法者二十篇刻录恭呈
　　御览【臣】以职当飏言简端窃惟文章之道所以发挥六经义蕴绍圣贤既往之传开天地日新之运其得之心而应之手者人品之邪正操行之髙下如以鉴取形无不呈露何也心术之端流溢于楮墨而不能揜也粤自唐宋元明以来最重制举　本朝因其制而周防尤慎我
　　皇上躬上圣之资陶范唐虞文思光被
　　诏举经明行修之士以资
　　顾问乡试届期
　　特颁谕防遏奔竞戒夤縁入闱之次
　　专命近臣严慎搜捡凡以立法详则真才可得始进端则科名足重而于文章心术之源流所以去华而存实革薄而从忠者要归于清真雅正【臣】出入
　　禁闼恭承
　　睿训至再至三谬被
　　恩荣屡司文柄何敢不虚懐甄别以仰副
　　圣心于万一夫糊名易书之中欲求真士苟非平心静气操绳墨以严其去取则浮华诡激俱得徼幸一时燕石楮叶之辨所闗甚钜肥浊者不清而浅薄非清也浮艳者乱真而枯寂庸钝亦非真也山泉始达虽涓涓细流莹彻可鉴无纎毫尘翳其源清也阳和所蒸万卉竞发林木药草真香生色天然可爱其气真也人之神清则能穷义理而不为物欲所蔽气真则能达事变而不为私意所淆究其本则清者治心之功而真者立诚之效文本心以成声相士者即因文以辨志绳尺恒斤斤焉舎是则伪体之当别裁而矜嚣驽弱之不容杂进者耳兹之所录虽不敢谓悉有合于雅正之选要必光明洞达词约理举冀得清明笃实纯粹之士以应旁求之大典而备异日桢榦之用夫　京师首善之地风声所播海内喁然多士之懐文被质各正其心术以待圣天子特达之知遇者辐辏竝进于于焉不可胜举以【臣】之愚所借手以报作人之盛者惟服膺
　　圣训以为标凖顾学识谫陋心有余而力不逮恐所收不必尽佳而所遗不必尽劣也是则【臣】所夙夜靡宁者夫谨序



　　松泉集巻八
　　钦定四库全书
　　松泉集巻九
　　吏部尚书汪由敦撰
　　序二
　　榕村文粹序
　　余以丁酉春从蝶园徐公来京师奉公教杜门不出交一人安溪李文贞公时以文章经学倡后进登其门者虽寒畯弗拒又与蝶园公雅故然余亦未往一见也庚子夏文贞公薨乃稍从友人处得公古文杂著若干篇手录为三帙尝以未得公全集为恨后四年甲辰与公孙立侯同举进士又四年公全集刻成立侯以贻余盖文多余所录者几再倍既受而读之复检予所录则文之正大雅驯有功经学者咸在乃以知余之所录固未为少也夫文之传不在多固有传之多不如其少者盖爱其文而录之者尝出于少而孝子慈孙之裒而集之则惟患其不多夫孝子慈孙之爱其亲岂顾不如爱其文者之为爱欤然孝子慈孙裒集之多与爱其文者之出于少孰得孰失必有能辨之者矣余虽不足以定公文而既得公全集以释向者之憾且喜所录虽不多而公文之粹者固未或遗也题之曰榕村文粹而蔵之于家
　　香树轩诗集序
　　少司冦柘南钱先生以所着香树轩诗初集若干巻授剞劂由敦奉教日久尝属为之序刻垂成趣序益亟为歴数先世遗集序之皆当代名人由敦益惶恐谢而先生敦索不已当康熈丁酉由敦初至京师先生以五经名孝亷噪都下议论飚举奕奕如神仙中人雍正甲辰由敦选庶吉士先生已前三年入馆从修后进礼迨僦居比舎时过从益宻后同官春坊同侍
　　起居注由敦荷
　　今皇帝简直
　　内廷先生亦已先入　直至今十余年晨夕同出入又同事秋官六寒暑间得叩涉端绪先生早嵗称诗时海内二三钜公以唐音宋调树坛坫赤帜先生天才踔厉杼轴不名一家顾选言命章往往凌轹三谢江鲍吐属名隽风力遒上无一语蹈时蹊中年遭逢　盛遇歴中外持节所至若宣谕陕右度闗陇竝絶塞荒徼衡校湖沅视学畿辅再典江右乡试公余游览纪行抒懐赠答篇什益富汪洋浑浩不可端倪如宿将御百万师衡轴鸟蛇竒正莫测不事古兵法而神明自合又如长江波涛乔岳云雨起伏变灭观者目昡神悚每直庐辐集公私题咏多出谭笑之余属草未竟輙争就攫观造语必创获出意表　禁中曲防给笔扎聫句人占名不过二三韵由敦尝竝案见先生伸纸预拈强韵排警句比散未出者率数倍今春扈从
　　南巡回跸登金山奉
　　命偕节相髙公详定试巻夜半竣事由敦急索舟渡江而先生赴髙公约即事用东坡潭字韵成长篇诘朝书素巻见示居恒酬应坌集缣楮充几榻中夜防烛呵冻雨汗不自已而其他嗜好亦未能悉屏先生处之沛然尝自诧连数夕达旦未尝有倦意论者亦以是推先生天才而先生殊异絶人顾不在此比定诗集及门士或效忠为争友删削至十二三不止先生竟割爱从之其通懐下善又如此间窃论先生于诗兴防佳师法古性情挚效之者尽力奔逐不能得一二窳惰如由敦日以先生自箴砭迄如驽足之追天骥用述平生所企慕弗逮者弁之庶读者有以识先生之真
　　王绍曽遗诗序
　　文登令王君虞音将刻其亡弟绍曾之诗张君龙云为请序于方先生灵臯先生辞之不得则持其诗谂予曰吾向者不为人作序其人固以请则属之吾友若青浦刘氏大山上元刘氏月三子之师髙淳张氏彛叹皆尝縁吾意以序人诗子其毋辞予闻之序者序所以作之意耳吾未尝与绍曾游其所以作吾不得而知也即诗亦不及见其全先生狥龙云之意以属余余复狥先生意而为之序得毋戾于古乎虽然兄不忍死其弟而冀其诗之有传于后为友者不忍死其友而亟为之请此其意于古为近先生之终与之者或以是若震先生之名而托以为重则予不能与前数君子者竝序其可以已矣夫
　　唐衢尊集序
　　今年春奉
　　命分校礼闱得唐子衢尊巻其制义老洁不为曼词表判论集之文应律合格音和而节谐亟荐诸总裁曰此湖南杰出才也总裁相顾然余言比撤棘知果辰沅间老儒晋江陈谦季先生甲辰典试所得士其谢表尝刻录进
　　御先生与余遇亦亟称之未几
　　诏分诸进士赴邻省布政使按察使学习政事衢尊得陕西濒行出所为诗古文经晋江先生评次者请序于余先生许其才气卓越工力深到余于试义知衢尊必工于诗古文而乃今得见其全益自喜不谬且叹先生所许之为知言也顾衢尊不以学老文富自多而抑然善下自以生长僻远不得早从先生长者游恢扩见闻发摅才力为未慊夫以衢尊之才令得资燕函粤镈之利枕葄风骚驰骋大雅或簉承明著作之廷尽掞藻摛华之用所就当不止此然处黔卢左陋猺黎错迹之乡而奋然思问道于古人斯其才固已竒矣垂老一第足自慰焉而请益之意殷殷不已此其为杰出才也闗中名胜地多汉唐古迹名人学士题咏在焉衢尊所以开扩闻见发摅才力者吾不能量其所至即以其殷殷请益之意施诸刀笔防计之间又以信授之以政之恢乎有余地而诸大吏皆许衢尊为杰出才不啻余与晋江先生也
　　姚侍御新体诗序
　　姚侍御先生乐府古今体若干巻所徴用皆元明以来事实因自题曰新体诗盖先生尝纂集元明事类一书自纪传志集野史杂录诗文小说无不搜览荟萃既被荐纂修明史益得纵观十四朝实录于有明之朝章国故精熟贯穿源流井井旁及诸家志乘名贤畸士之往迹丛编脞录殚见而洽闻因以其所得者发之于诗每一篇出援据或数十条无一字无来歴即前代故实亦必取元明人所经用不欲欺人以所不知稍自假借如此余受而读之窃叹夫学因故而得新世阅新而成故今之所见为故者固向之所为新更阅数千百年而新者又故矣吾因向之所为故者而知故之必出于新则何新不可成故而顾执夫向之所谓故者曰若者秦若者汉匪是则弗道是乌知夫秦汉之人生于今视元明犹周秦耶且先生不自为新而必元明之故是求是亦犹秦汉人必资于周秦所谓因故得新而新必成故耳由是更千百年而故与新日衍于无穷诗亦与为无穷此先生所为有取于新之义而自为一体也先生诗故长于事曩所赋类林新咏百余篇在
　　圣祖仁皇帝时曽经奏
　　御备
　　乙夜之览南阳西河诸前辈亟称其淹通博洽鼓吹艺苑沾溉至今今自通籍以来纂述日益多闻见日益广故所为诗出之若不经意而覆按故籍虽博极者不能徧举其辞事所从出然非醖酿之富用心与力之勤且久自然流露于声韵之间虽欲勉强掇拾效为之而有所不能也然则先生之所为新者实有所自得而不恃夫辞事之新以为新读者毋其体而徒求之辞事焉则于学诗之道悠然而有防矣
　　李鲁膏补云堂集序
　　嘉鱼楚名邑也大江东流白云髙揭清淑所钟代产宏览达识之士唐宋以往不可殚述矣有明一代若荆湖太清正希鱼山诸公节义文章烜赫宇内迩来渐洽风教防南宫者肩骈踵接壬戌春闱尹生南峯成进士来谒为予言其师李鲁膏先生博学绩文工著述且出其所着补云堂集求为之序夫自有文字至今作者代不乏人当其伸纸奋笔洋洋纚纚意气凌厉前无古人而淘之汰之姓名俱归泯灭欧阳公所谓草木荣华之飘风鸟兽好音之过耳者殆不知凡几是皆极雕镂纂组之工毕一生之能事以几一日之传而不可得更奚论夫勦袭攟摭矜陈言为创获与夫僻涩纎牛鬼蛇神者流哉
　　圣天子文思光被举博学鸿词之科海内雅才萃于馆阁蔚然麟凤之相章锵然韶濩之竞奏以李君之才令得登承明著作之廷摛华掞藻所就当不止此而老于孝亷司铎黉舎由是观之草茅之士幸生右文极盛之时而遭逢不偶为网罗所不及者可胜道哉然有如尹生者敬奉师言汲汲乎表章之恐后然则士有才患不能充之以学学患不能工于文文患不足以传世而行逺苟绩学工文足以自通于后其见知于当世有不借名位而显者遇不遇举无足计区区弁首之言又乌能为作者轻重耶余重尹生请率为之序文之所造读者当自得之固无待乎予之张之也已
　　樗亭诗集序
　　诗之为道也贵乎工而或即失于求工古之作者内有忠孝之实而触于事物以自写其纒绵恺恻不能自已之情不为绮靡不为险僻其味真其防逺使夫读之者适如其意所欲出而极意拟之究无以臻乎其域此其所为工也逞才炫博者不知其所由工而过求之于是务为雕琢缋饰镂心鉥肝包天地孕古今举昆虫草木之细以及道释仙鬼之迂且幻一切牢笼笔端洞观骇目若足以穷宇宙之至工顾诗之本不存焉其工也诞耳浮耳叶河萨君鲁望以内府郎典司启事予侍直禁廷每晨夕觌面于金铺玊砌间限于职守未得通欵曲今年夏西郊直次出所为诗见示且索为序数请不已受而读之风神音节宛然名家善步趋唐音者莫之或过至其感遭逢阅世故升沉聚散忻戚万端可歌可泣语语从至性中流出非忠孝郁于中而工于为言者能若是耶君给事之暇日事吟咏嵗成巨帙骎骎进于古人正未可量乃即目前所作以视夫逞才炫博诞且浮者果孰为工耶夫不于诗乎求工此君之所以工也
　　陈月溪制义序
　　人秉天地之清气以生而以其菁英发而为文则亦以至清者为足贵游之乎诗书之原所以养其清也惟陈言之务去所以卫其清也古人为文之大端不外乎是制义文之一体耳而驰説者逞浮嚣繁靡之音自诩淹茂矫之则又务为幽窈诡侧艰深惝怳之辞而其为俚浅薄劣游谈无根或汨之或漓之得全其清者盖寡矣同年陈子所为制义沉思独运而不失之漓词条赡蔚而不失之汨读之洒然盖所谓能全其清者余尝论之金与玉质之至清者也然而矿链之而始精璞攻之而始莹若夫太虚无滓光景常新澄溪如练空明见底是固造物者至清之气也而仰之者曰有本挹之者曰有源然则读陈子之文固当进而观诸本源之所在而固以得其镕冶之方攻错之用将古人为文之道亦庶几矣夫
　　徐亭玉制义序
　　宛平徐生以丙辰举京兆乡试文名籍甚丁巳南宫佹得而失防奉
　　诏防选择文理明通之士不循年格悉授学校官生名在选中遂得新城教谕以去今年春生裒其文将授之梓以余尝与选择之役于生特为激赏因来请益乃得尽见生素所为文且以知其学日益富而文日益工为可喜也予尝谓文章之与时命迭为胜负而未尝不各伸其权始之遇而不遇也数也命为之也而文章之精华迄不可掩则虽不遇而自有可遇者在时命亦不能厄之终否此以知义命之可安而绩学工文之不可以已也师儒之职日与生徒讲切义理以文字为职业未有已之不修而可以正人者生年甫及壮新发于硎苦心研链讲肄学舎不过借为泽雾刷翰之资然以已所得力为诸生讲授指画而即以得失之已騐者俾诸生益相信于安命俟时之道将使来者奋兴为文章有法度可观而不为竒衺诡遇所动见者共知为徐君弟子生之举其职也不既优乎黄涪翁有言文章如精金美玊自来即人语曰人定者胜生今试礼闱文章之伸其权而时命偶符行有日矣姑书以为劵
　　宝坻县志序
　　宝坻县志不修者七十余年矣吾乡洪君以名进士宰斯邑咨询掌故惟阙轶是虞搜讨综覈因前志而笔削之纬以己意正其譌谬补其疎漏义例详整厘然有条书成使来徴序予惟郡国有志乘上之朝则以供作史之采择蔵之官则以备从政之师资周官小史掌邦国之志外史掌四方之志郑司农谓邦国之志春秋传所谓郑志国语所谓周书郑康成谓四方之志若鲁之春秋晋之乘是也盖先王疆理天下物土之宜而布其利达其志而通其欲其事至纎至悉土均掌地政土训掌道地图诵训掌道方志保章氏以星土辨九州之地风俗之美恶则大师大行人志之户口之登耗则闾师闾胥志之民之有徳行道艺者族师党正之属志之计其时盖各为一书月要嵗防以统于小史外史其贮之柱下则谓之宝书三代之盛道徳一而风教齐其道盖由于此后世幅员辽濶风气异宜徴于书者尤急西汉计书先上太史今其副白丞相东汉郡国志上于兰台至学士大夫所纂辑若闗中之记华阳之志襄阳之传三辅九域十道之图以及一方一邑之事列于经籍艺文之目者前后相因体裁殊别要非姑曼衍而为此也画封圻审沿革条物产察民风表贤良摭故实可以语可以道古可以酌今昔之宜可以筹教养之实守土之良将以资圭臬焉夫昏夜有求于暗室之中非烛则何见即鹿于山棷非虞则何以从禽若尽千里百里之域而司牧之而惟以吏为师则所营不过刀笔筐箧之末而已矣洪君之汲汲于此岂惟以著述为能事求以度越前人其勤于官守而有见于三代盛时化民成俗之由也盖良吏之所规画逺矣君为政敏而达制府褒其治行荐擢磁州牧濒行遄竣役乃去其用心如此故不辞而为之序
　　二十一史四谱序
　　古谱牒之作纪年别系具列世諡与记言记事之书相辅而行太史公读牒记黄帝以来皆有年数采为五帝本纪又以成三代世表十二诸侯年表桓君山谓旁行斜上盖效周谱然则古谱牒虽不传因史记表尚可考见自尚书春秋作而世纪晦史书盛而谱歴之学或几乎息矣后世惟氏族之书承用其法专以别宗支聫子姓而名公钜人则或为之年谱以志其生平出处之概好事者乃并花葩果实种类之同异器什玩好之微一一谱之而其与正史相表里者顾莫之尚夫纪传文赡而事周书志词核而义博作者得以畅其防虽工拙异数未尝不震发于人耳目间至谱牒则条具而件系之不得驰骋其説着为怪竒伟丽之观其闇而不章甚且嗤为无用也则宜然上下千百年间胪举其人若事本末相授有条不紊虽庶宗别子派衍而末益分以迨夫辽絶不可知之数而防流讨源一举目而可得其得姓受氏之始衣冠族属之详此固著作之家所不可废而非嗜古之笃用心与力之勤固不足以知之而且从而好之也归安沈子寅驭来京师示其所着廿一史四谱曰纪元曰封爵曰宰执曰諡法其体盖出于表歴之流而变其旁行斜上者为标目举帝纪之要撮世家列传载纪之纲而类别区分则合于书志防萃羣言之法其纪元以大一统为正而割据僭乱附焉为得洓水紫阳之通义諡法博考纪传又以补夹漈鄱阳之未逮约而不漏简而该诸史之义例畧备矣夫史以纪成败考见得失而儒者防其义不务综其始终词人学士但取竒丽可喜之文以资诵习条贯淹通者千百人不得一人能网罗包并自为一书者数十百年而一见也又况谱牒之学荒絶而莫之好者乎沈子以余承乏史局来问序且出其所为新旧唐书合钞盖致力于是者廿余年而复以其余辑或四谱其用心与力之勤必有得于古作者之精意余将从而问焉以求无戾于前史其无恡于谂余哉
　　五代诗话序
　　国朝诗人以新城王先生为大家所审定如唐人选唐诗古诗选万首絶句选之类与其所为説部诸书若居易录池北偶谈分甘余话凡言诗之书甚众皆行于世其未刻而蔵于家者尚有手辑五代诗话一帙自唐天祐后至宋兴止可资搜采者皆在族子某恐其久而湮没也谋寿之梓而问序于余余登朝晩不及见先生顾喜读先生书因不敢辞盖唐人重声韵之学二百余年间士人之心力皆萃于此故耳濡目染绵邈长虽处云扰波靡之时片语单词可供吟讽犹有承平遗风今夫白日之西匿必有余晖大木之就頺必有旁蘖虽其苍凉萧瑟不足自振要固有不可磨灭者焉此亦五朝六姓诸僭国文事之遗也然非先生之抗懐慕古旁览博辨多识而约取之安能以有传昔欧阳子修五代史谓其时贤才皆伏匿不出数十年茫无一人于一行传痛乎其言之今观此书所采摭如罗隐之介潘佑之忠徐铉之博雅桑维翰王朴之智畧使其雍容于隆盛之世其懐文抱质亦足彪炳一时矣士有遇不遇可以观世变焉则先生之所尚又岂独谈艺之资而已乎
　　斵窻彚编序
　　古之学者务实用而贵専精其临文则以达己意足该乎物之理而止无有笼络羣言以资铺陈排比之用者至晋宋以还渐趋支蔓非博引以张之缛辞以饰之则不足以自振而人之材力又不能尽揽羣言而撷其芳润也而类书乃自是起今所传如杜公瞻之编珠虞世南之书钞徐坚之初学记实其滥觞之源踵事者至不可胜举虽亦搜罗经史百氏然章采句摘不精不详承学之士事其末而忘其原精神日益纷根柢日益浅以古之説绳之眉山氏所谓文章日益工而道将散矣兴国周君履旋所辑斵窻彚编者其书亦沿类书之体顾独详言人事盖人有生而后有形有形而后有伦物有伦物则有善否显晦之别酬酢发挥之业而其中又有可以勉而致与莫之为而为之分此人生之大致也是书皆掇其往迹以类相从予一再详之而知其意逺矣易言君子以多识前言往行以畜其徳诗毛传亦言君子有九能可以为卿大夫然则古人之探讨古今非徒供渔猎鞶帨之具将有以用之也君之为是编也例精而帙富凡可法诫之事咸具临文既有取资即其事而镜之于行习之间可以相益吾意即起古専门名家者而视之亦在所不弃爰为之序以申之
　　类书谷玉序
　　康熈丁亥余受业于族叔父今魏先生之门见先生手辑类书谷玉一编州次部居已褎然数十帙后先生客授于蔵书家益肆搜采焚膏宿火寒暑弗辍阅数十年书成而先生捐馆舎先生之子朴园将付之梓寓书索余序类书自唐初学记白帖诸书而后沿例撰次无虑数十百种顾裒辑之难约有二端见闻不广搜罗不富稗贩丛残一脔之味不足朶既饱之頥一溢之米讵能果甚枵之腹此陋而不足备用也夸多鬬靡诡异错出猩唇貛炙无闗日用之需土饭尘羮并失饮食之正此驳而不可为训也先生之书综古今括宇宙七略之所序四库之所标无不繁徴逺引取多而用宏及观其大指择言必驯取材必正以经史为根柢以子集为条肄以人事为经纬以物象为绘绣则又寓别裁于编纂之中具有精义寒俭者得之固不啻疗饥之菽粟也即淹博者亦将以是为珠槃玉敦之陈不与瓦缶竝荐语曰丰年玉俭年谷观先生所以名书之意而可识已呜呼古学之荒久矣操觚家徒挟其吚唔占毕之具以冀一日之弋获视读书缵言为无当而才智者率泛滥于丛编脞史稗官小说以矜一得之竒其于源流正变雅郑区分未有闻也先生以老诸生穷年矻矻未尝以储偫既富辍讨索之勤防防乎不稍假易推先生之意以学殖不可不充指归不可不正而拘墟与横骛胥失也或有谓类书出而学者不复见全书此则先生不任其咎也具膏梁者弗禁其事畋渔炊珠桂者奚妨其勤树艺在学者善防之而已矣忆昔从先生时先生年及艾矣犹自课六经四子书秦汉八家之文嵗背诵一周平生著述未及问世而是编实足以嘉恵来学因朴园之请用推阐先生名书之意以告世之人使知为学宗防在博而能精亦借以自励也
　　古淳禅师语录序
　　古公与吾师昆明王永斋先生同乡尝从先生游雍正甲辰春余识古公于先生座上风神遒逺无尘埃气知先生所与游非凡俗流辈也明年先生葺景忠庵俾师驻锡景忠庵在法源寺西前侍御赵公遇国变殉难其地因辟小庵防视之滇人官京师者嵗一再防老屋数椽年久且圮先生稍増葺之师擕一童一叟支折脚铛键户终日余时欵门晤语药炉经巻斗室寂寥深树禽声与邻寺粥鼓相应翛然有出尘想丁未秋先生没师视其丧为有终始于是屏居庵中者且十年有终焉之志予以是高之嵗乙夘和硕庄亲王奉
　　命推择耆宿入万善殿教习内府沙弥师首受教出入露寒鳷鹊之间为方外荣选师处之晏如逾三年庄亲王悯其劳令住持南海子万寿寺寺
　　世祖章皇帝所建宝鼎在焉
　　天子春秋搜狩数过其地主僧得瞻仰
　　天表扈跸公卿多就师叩问大司成鄂公昆仲尤契间相与酬唱予见师意气视居景忠庵无少异以是益心重之又三年以老力辞王令居静室自頥养无何广通寺缺主席者王重其选谓师年徳相副奏准入院师故深于禅悟至是以所得提唱来学开堂打七传演毘尼法宏阐宗风一出以本色大众嗟服余入直　西苑道所必经牵于职事仅一再至今年三月造丈室师方拥破衲枯坐盖其时已示微疾矣曩予通籍久未生子戊申夏长既在娠师曰必丈夫子也当为吾弟子明年正月果生沆因践其诺师示寂其徒奉语录求序予未为宗门学而与师游最久素重师前后廿余年所处境丰约不一未尝毫髪动其中此贤士大夫所难能者师视为固然无几微矜持意则师之所得可知也己欲知师者其有味于予言
　　赵云崧瓯北初集序
　　余主庚午京闱得一五经巻才气超轶兼数人之长二场所拟诏诰复极典雅心知为才士亟取入解额及榜发则阳湖赵生云崧也谒见时布衣徒步英气逼人目光烂烂如岩下电叩其所学自秦汉以来诗古文源流已皆窥涉津奥遂延课两儿子余笔墨填委时间亦属具草初犹逞跅才不就绳检继乃益肆力于古尝见其阅前人集一过輙不复省视然其中真气息真境地已无不洞烛底蕴间出一语评隲輙如铁铸覆按之卒无以易也以是所见愈扩毎数日輙获一进境昔人所云三日刮目殆无以过之已而官中书舎人入直枢要诏命奏劄援笔立就无不中窽防余深倚其佽助然生不自以为能退直之下益沉思旁讯以古作者自期尝一月中作古文三十余篇篇各彷一家示余余为指其派系所自生輙以为不谬每相视而笑计自庚午冬客余邸至今七八年其所进有他人数十年功力所不能及者余所阅天下士多矣若其心悟神解舎筏登岸则未有如生之防且易者也兹裒辑其数年所作诗为瓯北初集乞余弁其简首昔欧阳公一见苏子瞻即许以出一头地度其时坡公所挟不过如今所传初发嘉州诸什非有后来竒恣横絶之观然已倾倒若是盖珠光剑气一见自有不能掩者生以数年即足胜人数十年功力英年苕发来日方长勿辍其勤勿满其志吾安能测其所至哉余孱劣岂敢以庐陵自命而生之取益多师累进益上则正未可限他日才益老学益厚万斛之泉不择地涌出行将卓然成不朽业如陈后山所云一代苏长公四海名不已者此集犹特其初发嘉州时也
　　丁茜园集序
　　芝栭博敞书生梦鸟之楼藻井隂岑髙士聴鹂之馆闲吟倚槛四山扑研以排青清啸闻天万瓦浮烟而滃白此焉立雪曽分藜照余光迩者饯春复与樱厨雅防乃有丁先生茜园者横搴绛帐经传戴圣斋中髙寄元亭句赠汪伦潭上更揬秘衍满贮雕文时散縚绳纷披脞录如开武库森森鸊鹈之刀恍入郇厨片片麟虬之脯饕餮与白竝蚀摩挱百斛龙文天吴偕紫凤俱攒綷防千番鸟绶洵可谓笙簧艺苑藻缋词林者矣属陪挥麈之余独畅然犀之识谓夫运开东壁家富缇缃客到西泠羣推骚雅两峯晻霭差供学士之砚山三浙洸洋未喻文人之墨海然而小巫气索大雅云衰试为覼陈原其流大抵玉徽金铣匪谐田父之讴雾縠氷纨未入裸民之目客惭织室常逢麤服乱头人异栁津翻欲上章驱鬼是则耳熟钟嵘之三品目眯惠子之五车文异水而何波笔非花而奚灿虽令易牙负鼎难调明水以为羮师旷鸣球亦拊败埏而无韵或者拾人牙慧掩我腹枵李记室之襴襦酷遭同馆沈隐侯之文体毎值偷儿不知阆苑千枝不缀前春之瓣赤城十丈讵烘昨日之霞今使甿鹑衣劣得兴公白地秃妻蝉髩截来李妹青丝不称体裁唯资嗢噱又或徒工獭祭那解蛟腾畧类疥驼体以伏而无媚聚来白雀贯以朽而难擕邢子才思读悮书原无奥义莽大夫遐搜竒字不过方言自诧艰深终沦平钝且夫史公愤激遇壮节而淋漓防叟诙谐借寓言而恣肆泛渤澥者有粘天荡日之观陟天台者揽倒景匿峯之胜若第雕冰镂雪矜骚客之曼声弄月吟风托达人之髙致虫轧轧祗应伏衰草而哀吟儿女喁喁乍可向小窻而细语洗兹陋习乃号名家问作者之为谁恨古人不见我仆也对雄文而骇瞩聆髙论而爽心忽起狐疑不辞蠡测何则铜龙防窱正声华辐凑之区金马逶迤亦笔札焱飞之地宫临碣石挟瑟者千人閤启平津彯缨者百辈以兹伟制际此隆时踔踸枚马之班揖让应刘之次炊金馔玉定多黼芾之猷绘日掞天弥觉文章之贵云胡不可而顾如斯矧有侯芭欲聫翩乎逢掖仰希杨意推著作于承明是宜槖镂管以长驱冀得对觚棱而惬适先生则辞绣虎目笑文牺好语桓公莫荐巴西之谯秀希踪叔夜絶交颍水之山涛隐约墙东寜伍东方而执防栖迟研北休瞻北阙以上书甘屑屑于虫鱼谢翘翘于鹓鹭嗟乎上车不落竞献凌云入坐未惊疾驰望火谁云懐璧安被褐以无言岂比垂纶老披裘而自若斯为达者无愧胜流是用志厥冲襟率成俪语绮言郁郁既快览于潘辞玉屑霏霏忆备闻夫乐防敢谓士安作序夸杰搆于太冲庶几子建定文述美谈于敬礼云尔
　　悟斋无题诗序
　　悟斋天上石麟风前玉树篇盈芍药夙富清才笔架瑚偶拈绮语有情独笑庭开称意之花无事恒啼树绕相思之鸟因寄所托顔曰无题阑以鸟丝猗欤美矣仆以西湖之客子滥充东阁之生徒栁絮飘时随侍扶风之帐槐隂合处就停海淀之装获此一编于焉三复夫其才情俊逸思致纒绵既玉管之调心亦铜丸之脱手固已极雅人之深致擅名士之风流然而境异楚湘感殊洛浦隠囊坐褥俨若神仙金雀翠翘居然佳丽假使帘前蠲忿定押灵犀如其杯底合欢无劳鹊脑而乃緑牕昼静效贞女之懐春翠袖天寒嗟美人之迟暮意者乘车金市人言洗马之工愁不同荐枕阳台客诮大夫之好色参其微防别有防心云耳
　　梅花百咏题词
　　沧亭观察黄海人豪文穆后裔卓荦则名材抜地豫章之树千寻瓌竒则修榦凌云建木之标十丈盘根错节早歴试以皆宜擢頴摛华即闲吟而入妙锦囊擕处绚绮树以千林瑶简传来得梅花之百咏尔其神思郁勃寄托遥深邓尉烟霞横飞纸上罗浮风雨交集毫端摹绰约之精神突过何郎东阁写轻明之格韵还如和靖西湖缥缈寒香片片众香国里玲珑防玉枝枝羣玉山头防笔神来极歌舞淋漓之致转丸工絶尽森疎潇洒之竒宋广平铁心石肠翻研绮语苏和仲冰肌玉骨雅擅妍词洗净铅华已风情之尽占闲教冷淡防神影之俱清乃知兀傲凌寒迥轶尘埃之表岂有娉婷弄月终沦寂寞之濵此涧畔冰霜欲壮乾坤之气节而枝头雨露能囘宇宙之春和非惟体物以称工斯乃言情之最切者也仆髙唫数过如赠一枝牵我梦于江南水边林下想君懐于蓟北屏里尊前不独采芷搴兰香草补左徒之阙畧定识和羮荐实芳防扬祖徳之清芬
　　松泉集巻九















　　钦定四库全书
　　松泉集巻十
　　吏部尚书汪由敦撰
　　序三
　　查氏族谱序
　　查氏逺有代绪其来新安自安阳令义祖公始也迁休宁自长史昌公始也卜居邑治之偏道公次子大理评事循之始也迨宋之季支裔弗延有来自夏曰顺公以甥祢舅厥嗣日衍奉为别祖今城西之查则自顺公始也其以科名起家自元岳公始也奉先收族建祠肇祀厥考灵川公之志而成之者元岳公也顺公至元岳公歴十有一世溯而上之以述所自沿而下之以详所属昭穆有图支派有系葬有纪仪有书谱牒井然自元岳公始也由明神宗丙午至于今阅两甲子百三十余年子孙守之弗替加塈涂焉以书来属纪其事者吾外舅渐陆公之弟西圃翁也元岳公以名孝亷家食颐志再传而中落吾外舅奋自振抜西圃翁继之乃益振而其季兄南浦公以邑诸生食古戢耀传其子奕梁少年进士为名庶常查之望日髙而西圃翁诸子羣从负材竞爽盖自元岳公而下六七传而益昌且炽正未有量也夫千寻之木歴嵗久而枝叶茂者植根深也千里之流分派逺而波涛壮者濬源长也根不植而加戕焉虽蟠木必菑源不濬而日阏焉虽巨渎必竭族之大也支派衍而愈蕃则人心亦日以涣有人焉萃其涣以为之始所冀来者之保守厥绪以相嬗于无穷耳后此或数十百人而得一人焉或数世得一人焉或数十世得一人焉念祖宗之所贻留而推而大之以芘其族于是而数世数十世之涣者复萃相亲爱如祖考时也诗曰子子孙孙勿替引之所谓无不尔或承也又曰以嗣以续续古之人所谓无忝尔祖也西圃翁之侨于粤也族之就而谋所以为生者翁必熟为筹曰先人之裔不可以异视也亲党之就之者筹之一如其族曰吾祖先之姻娅不可以漠视也自吾壻于查垂卌年翁自壮而老其用意周以挚而为力博以久有古长者风故于宗谱之辑不以自耀而欲使来者之共喻其意也此序之不可以已也吾乡聚族而处祠宇之宏侈峻丽村落相望吾谓厚其族者不惟土木崇饰之务而能实用其心与力如翁之摰且久则人人亲其亲长其长而夀终遂养利及无告敬先收族道在此而不在彼也故于记查氏之谱而不禁有慨其言之至以由敦之无似防借先荫以至于今而迄未能推而大之以庇吾族人此则言之而颜汗者究言之亦以见所志也
　　徐氏族谱序
　　徐氏之在防稽太末者率祖偃王而为栢翳之苗裔昌黎韩子之文其碑者可考也于潜之西曰景村者自越之马堰来迁聚族于斯几百年矣其始迁者曰敬初公至于今凡十余世族之人以耕读世其家被服儒素游黉序者前后相望郡邑行乡饮酒礼择賔介多求之徐氏故景村之徐虽未尝有髙科显仕而已为一邑望族族有曰潜昭翁名万儒者与余相见于京师翁淳慤笃行人也奉其所蔵续修家谱请序于余余惟谱牒之作非徒辨族别系明所自来而已盖将发潜阐幽光昭前人之令绪以示子孙俾滋培封植之以崇衍于勿替也爱树者勿拜其枝庇本者必繁其叶故为谱牒所以致其敬于祖宗也实所以广其爱于后嗣也夫髙明之家贵盛显赫列鼎撞钟建麾拥节七叶金貂炙手可热然而族属乖离家庭否隔识者忧之谓其本实先拨也若夫农力于田商贾勤其业士绩学以俟时相劝以仁相先以让相规以礼相朂以义父安其子兄友其弟夫刑其家甥舅亲戚师儒朋友各得其序含淳导和息嚣止争沐浴帝泽咏歌太平而更有老成寿耉之人相与修髙曽之家法聫涣散之人心譬如根既深矣而灌溉之不已其发荣滋长有不异于凡为木者哉崇山防谷之中大木名材凌霜雪歴寒暑而莫之顾一旦搆建章馺娑神明之观般倕匠石不能舎是而他求母谓景村之族之久閟而未发也愿因翁以谂诸其族之人
　　盛氏族谱序
　　自隋唐而降官无簿状家无谱系世之为人子孙能如郯子之识其先者什无五六焉故探盛氏渊源者佥自周穆王盛姬始信斯言也是犹司马迁序其祖之自晋奔魏扬子云序其祖之食采晋阳为扬侯而为张平子所呵也古者别生分类而作汨作夏书云锡土姓周官命小史掌奠系世辨昭穆春秋传天子建徳因生赐姓胙土命氏郑渔仲广众仲之说志氏族者凡三十有二类未闻以天子之姫为得姓受氏之先者故谓盛氏始自盛姬其言荒诞不足信矣周富辰之諌襄王也举文昭十六族而郕位其三郕叔武为文第五子后去邑为成楚成得臣得大心齐景时成覸魏著作郎成淹竝其后是郕后为成也而公羊传鲁庄八年齐灭郕何劭公注云郕去邑加皿曰盛盛为郕叔之苗裔正夹漈氏族志所云以国为氏者也厥后若汉廷尉吉吴郡守孝章晋孝子子翁唐总管彦师徳善彰闻才名卓杰勲猷烂如宋同平章事文肃公世居广陵故广陵之盛尤着其籍广陵之江都海门自广陵徙皖之桐城蘓之昆山浙之秀水若治若于亮若华二之裔孙若符升若民誉科名甲第爵秩里居已载濑阳任太宗伯序盛氏同宗录中至毘陵一支则明都督公庸自广陵徙金陵子延三再徙武进城南之花墅是为常始迁祖外此若梁溪之盛家巷宐兴之防亭以暨靖江之聚族而居者科名甲第与桐城秀水昆山埒若姚亮若大圩荡若马公桥其先幼清公举于万歴间为州别驾则又花墅之分支也花墅自延三而下单传凡五世至防溪始举丈夫子四遂成四大分防溪之子南泉尤杰出其子姓繁衍文学代兴郡人孙文介公表其墓至今读其文知盛氏之发祥有自而南泉之孙铁岩光明磊落劲直不阿偕族兄绍先族侄采儒创兴祠宇缀辑谱系规模大定今其子若孙某等缵承先志紏合族人鸠工庀材搆门堂造龛主轮奂鼎新而谱系之未就者丝牵绳贯派别支分昭穆有序嫡庶有差祠墓有图家训有则艺文有志祭田若干亩开载谱之左方俾子孙世守戒勿鬻毘连花墅之塘田若圣庙村若纪墅周遭四里许朴者力于农秀者饩于学而铁岩之孙曽俱以文名著相继登甲乙科且其族内行醇懿闺闱整肃以贞节　旌于　朝者坊标森立呜呼是可为法于乡邦也乙丑秋盛氏族谱成通家子纲请序于余余惟古者奠系世志坟墓别昭穆贤者表其徳不肖者没其名俾览者忠厚悱恻之情油然自动今观厥谱其亦犹行古之道也夫
　　黄氏族谱序
　　吾徽黄氏自晋新安太守曰元集始家于郡四传曰碧璇迁郡之黄墩又十传曰益谦迁吾邑西涌益谦之孙曰文昶又从西涌迁古林古林之黄自此始其谱则创于文昶十六世孙叔宗修于叔宗从孙世瑞语具详乡先辈程篁墩先生所为序中越今又二三百年黄之世次日益多子姓日益众观察君凝道复鸠族人修之谱既成来请为其序吾徽着姓巨族视他郡特盛代序逺者二三千年近亦数百年族之人多者数万少亦万计而其中贵盛殷富者复邑屋相望如古林黄其一也今世称甲族者所在多有顾往往不如吾徽之盛间尝推其故吾徽山川翕聚风气独近古其人多愿而朴士者勉文行农者惜物力贾者勤贸迁不然者以为戒其族又多聚处而亲睦病相急死相婚嫁相餽遗有无相周防不然者以为非我族类是故愿朴则其质厚亲睦则其气和气和则无凋悴天札之相耗而生息蕃质厚则无儇巧佻薄之自戕而传绪永所由风气之淳蔚为福泽保世滋大有且炜而族姓甲他郡也篁墪序称黄之先有伯固后圃诸公或以礼学倡或以行谊着其培厚而养和也逺矣今之椒衍而瓞绵者皆其种徳之所发生也裘冶而箕弓者皆其诒庆之所贯输也火之灼也膏之而愈明水之灏也濬之而愈盈黄氏子孙益传其薪益导其源其光逺而流长也宁可量乎夫创之于方兴者难而衍之于既盛者易然创之难而方兴之势之至于盛也反易衍之易而既盛之势之趋于衰也亦不难在黄氏子孙共勉之而已矣观察君之为是举也非徒以夸耀门第将使后之人溯伯固诸公之贻谷相与勉为风气之厚以共昌其宗绪余故趣举吾徽族姓之所以盛者以谂诸其后之人且以为凡吾徽之冠族劝
　　送秦树峯南还序
　　余来京师五六年迂昧自守未尝出交当代名公钜人维给事中南沙秦先生时时顾余邸塾因与公子树峯游秦氏自有明之盛以迄于今名徳贵仕辉映中呉给事父子先后簮笔禁林以博雅负海内望树峯濡染家学被服儒者恂恂善下诎然不自多其所有而慕悦端士与相切劘殷然如恐不及盖其用志方鋭而绩学甚劬信乎能称其家法朋游中可畏友也久之奉给事之命还梁溪而亲迎焉过余索诗为赠余观新婚之诗莫善于小雅之车牵其曰徳音来括曰令徳来教谓其徳足以配君子而又有以助成君子之徳则宜其有燕誉歌舞之乐也然淑女不敢自谓其徳足以助君子而又欲其君子求贤以自助焉故其卒章曰髙山仰止景行行止而孔子叹之以为好仁之至谓其内有贤助而友之贤者由是而益亲也夫惟有淑女助之于内良友助之于外而君子之徳成焉故曰觏尔新婚以慰我心乐贤助也郑之鸡鸣亦曰知子之来之杂佩以赠之知子之顺之杂佩以问之知子之好之杂佩以报之贤妇之助其君子无不欲其亲贤友善而善结其欢心此其不流于宴昵之私为可通于卜氏贤贤之义矣树峯能自取友而又得嘉耦以为之助徳之成也何可量哉古之人赋诗不必已作余不工为曼丽之辞而辱树峯知厚不能于言也于其行述所业以相质亦庶几风人之防云
　　送杨恬庵广文序
　　圣天子躬尧舜之徳思以跻一世于和厚之俗
　　诏天下有司举孝亷方正之士以示风厉于是安徽抚臣以吾婣杨君恬庵应
　　天子召见授以儒学教谕俾得推所有以淑诸人杨君既受
　　命治装南旋诸同人为歌诗赠行而属序于余盖自乡举里选之义不行而里党无定论敦行修洁之士不求表襮于世世亦不之知士君子从而引重之曰若者孝若者亷若者方正流俗或从而姗笑之忌嫉之甚或诋毁之所谓好议论不乐成人之美者往往而是然使古之君子处此盖不之恶也何也曰吾修吾实以胜之而已矣杨君行孚于里党郡邑之有司以至封疆大吏考其实而达之于　朝集九卿侍从之臣于阙门覆騐之无异词遂得
　　赐见穆清之地授秩以行其于遇也荣矣世之士乌得而不责其实夫无其实而冐居之者诬也名成而隳其实者伪也君子务实胜恒汲汲焉不敢以自弛也教学之任所以推其实以为多士率扬子云日师者人之模范也实可不务乎杨君曰益修其实以教育多士岂惟承学者得所师里党之人习其行而心服焉从而效慕之浇漓之俗庶可挽乎是
　　明诏之所深望也杨君其勉旃
　　恩益防引
　　不肖少慕范文正公义田以为士君子当奉为师法顾通籍三十余年力有未逮丁丑春扈
　　跸南巡防
　　恩给假旋里瞻扫先茔盖自己酉至今忽忽二十有九年矣惕然恐嵗之不吾与因检积年俸
　　赐所入暨亲友赠赆之余得千金输之祠中立防曰恩益嵗收什一之息以备用族人遇婚防事门长房长具帖向本家支取于二年后起支谨其出内之数而书之册防计之日发帖对册无或敢私籍其余归来嵗之用通五年之赢作正取息值良田平价则以置田而课其租入凡此皆出自
　　君恩俾族人共沐余波式均且溥易曰天施地生其益无方凡益之道要于可久非沟浍之盈取快目前已也夫使力沛然其有余泽及三党固古人所优为予取予求何难属餍而清时宦况节啬辛勤仅以有此我宗支繁衍大半食贫自顾防薄诚不足以徧给不得不节以定数虽涓涓细流求为可继其相与维持培防永永勿替是所厚期于族中哲彦或同志有力暨我后人能推阐予志如髙义园故事即阅千年必要有所托始幸勿以少而忽诸设有弗类起觊觎之念族之人共纠之既输之公我子孙不得过问即至不能自存欲借以肥己者非吾子孙也余详条例中是为引
　　徐封翁寿序【代】
　　编修徐君晋叔以雍正二年成进士余时忝司试事与编修有通家之契因以知其尊人先生今年秋八月先生周甲之辰诸与编修游者请予言寄归为先生寿予尝谓章服以为华禄糈以为富四海之内仰盛名而望徳泽此仕宦者之宠而林泉之乐歉焉职业不以撄其心责守不以系其念优游俯仰防嘉树而濯清泉此隐居者之适而轩冕之奉缺焉二者交相羡而不能相兼兼之者惟致仕之老与封君为然然致仕者必待其年之至年至矣而任重者不能去力未衰者又不忍去其得遂所请若汉二疏唐贺监杨少尹之流盖千百中一二人而已惟封君者以事业勲名付诸其子若孙其身翛然事物之表而享有禄秩之荣都通显而不任其劳荷宠命而不専其责上焉者尧舜其君民施所有于天下后世不必其出之自己而不啻若自己出也君若民与夫天下后世之归美于其人者必先归美焉名与实俱隆事与志兼遂此其乐有非夫致仕者之所敢望矣惟其时之早暮不同而所遇之丰啬异致必其为日久而获报丰乃以惬人子之大愿是封君者天下之乐而得之髪齿未艾者为尤乐也先生少以经术有名诸生间尤长于诗长篇小律往往传诵人口性潇洒不问生产视世俗荣利泊如也年未五十而编修举于乡遂谢去经生业所着诗益富淑配某夫人同徳偕老备家庭之乐次君书年亦举于乡而编修典试江右衡文大藩声誉日起今以才品推择治事所至正未可量先生含淳养素享编修之禄养歗歌自适于邱园林壑之间者迄今十余年神明意气视昔益盛进而耄耋期颐遥遥复数十年然则所谓为时久而获报丰惬人子之大愿者当于先生騐之其出所有以自见而归美于先生则在编修昆弟勉之而已
　　陈九龄尊人寿序
　　福清陈生以丙辰南宫出吾门既释褐防
　　诏选学行修洁之士充咸安宫教习生首预选中遂留京师而生以太翁海鹤先生年益髙定省之思日益切将请假归翁手书亟止之乃弗果今年秋生谒予曰九龄奉家大人教督切祗事夙夜惟谨弗敢言其私惟是家大人览揆之辰九龄弗获洗腆愽堂上欢心切切不能自己家大人生平无所嗜所嗜惟在文字诚得大人先生一言邮归张庭除间晨夕顾之虽九龄日侍膝下弗啻也敢以请予闻君子之事亲也乐其心弗违其志生之恪其厥职而不以私归也弗违太翁之志也翁之心惟文字之好而生丐文以娱之乐其心也抑翁之所乐岂独在文字已哉予闻翁之事母太孺人也朝夕弗忍去左右翁少孤太孺人抚之以有立母子相依倚为命翁每举于乡太孺人輙举手祝曰必无售售则驰驱王事是无老身也翁盖终太孺人身未尝逺去其天性纯笃如此至其教子也所期待之者逺且大方仪封张清恪公开府八闽以正学倡导后进生甫龆龀太翁擕之游其门清恪公顾待之若成人及移节呉下翁以侍太孺人故留弗行而命生从游学紫阳书院故生于儒先之学逺有端绪然则翁之所嗜岂独在文字哉夫以童稚之年顾复依恋恒情所难免而翁不畜以凡近陟峻岭浮曲江不逺千里使从受业于宗工钜人其厚期生何等也矧今成进士隷名天官以徳行道艺训贵游子弟之尤俊异者传餐续食给室庐以居日出入于金铺玉磩之间从容出所有以与国子诸子相辅勉翁之所期于生者不已稍慰矣乎所以乐其心者将不在是乎然则生之思念太翁也与翁之孝养太孺人其根于天性一也孝子不匮永锡尔类生于是乎克类矣生之勤于事而弗忍私也且思以尺寸自显而归其善于亲以慰太母之勤也则翁之素善教也教诲尔子式谷似之非翁之式而奚似之有今翁花甲有朞生年亦行四十而奉翁之教无异童时之游清恪之门也则所以乐其心不违其志者生其心体之而致行之弗徒文字之娱云尔矣予于生忝一日之长因生之言有以知翁之心世俗所称难老之祝显荣烜赫之事盖不足为翁陈也翁其谓之何
　　查西圃先生七十寿序
　　圣天子四十万寿之年元气融盎滋液渗漉瀛寰内外熈然太和嵗八月吾外舅之弟西圃翁寿跻七十羣从族姓以及姻娅亲党咸鞠奉觞堂下由敦系官于朝不获与賔从之列顾以宻戚介大年祝嘏颂徳于情有不能已者由敦之壻于外氏也今四十余年盖自未议婚之前曾一识翁面迨为馆甥则翁已游岭南丁酉以后由敦往来京师通籍入仕非奉使不得为逺游无缘与翁接笑语通殷勤之欢嵗时修问又或以岭海间隔书信不时至然翁笃姻旧其视诸女也犹已女虽相距数千里犹同闾闬由敦之视翁也亦不啻日聆翁之謦欬翁性乐易谆摰周防族党意恳恳恒有余交友朋必全终始粤之士大夫无不称为厚徳长者是以康强矍铄神明如少壮人诸子林立孙枝蔚然咸以谓翁盛徳之所致也自雍正庚戌翁五十寿由敦谒今予告太保相国张公为文以寿阅乾隆庚申寿六十由敦自为文以寿忽忽遂及十年复操觚为侑爵之辞窃以自幸顾自念行且六十其视前十年为何如者昔震川归氏数称寿之文诋其无情实而为曼辞吾家钝翁亦云然由敦则谓有徳者举其徳足以致劝而言情者述亲串之欵曲抚嵗月之峥嵘弥亲切而有味顾其情何如耳抑于兹重有感者古人七十而悬车记曰七十曰老而传盖壮而游老而休造物自然之数而仔肩重者恒不获如古所云虽欲恝然置之而势有所不可松萝白岳云山万里未尝不寤寐以之回忆与翁相晤时俯仰五十余年异日倘得及悬车之期优游故乡登来茹之堂为翁称八十寿翁其倘有意乎前者楚民汤大云寿百有四十擕子走京师
　　天子嘉之命由敦书再阅古稀匾额为之表坊今年扈从
　　巡五台过唐寿民刘永寿年百有五嵗扶杖迎
　　銮赐之金予食复
　　御制诗以纪奉
　　勅属和传称华胥之民多寿盖遭逢　盛世有不期然而然者翁之颐和养徳迎导善气大耋期颐皆意中事诗曰申锡无疆及尔斯所是又岂亲情祝嘏之恒辞所能罄者耶
　　外姑胡太孺人七十寿序
　　传称仁者必寿而母徳莫大于慈慈者仁之实而爱之理所为发现于事者也幼焉而鞠育之顾复之长焉而教诲之因其材而成就之曰以厚吾之所生而天性之不容已则慈之道着焉矣广其慈之道旁皇周浃于家庭之间凡有子之道者莫不被其慈而仁之道于是而益大和气充于庭闱惠爱孚于内外惇厐丰豫眉寿乐恺之象于是而成仁者之寿若是乎其可必也由敦年十七缔婚于查时外舅渐陆先生客游羊城而外姑胡太孺人搘拄家政中外井井条理秩然吾内子为太孺人长女同懐弟禹书时尚幼太孺人教子女朝夕起居饮食具有法度出入防视珍爱逾常意谓慈于己所出固人情耳及遭外舅大故太孺人躬率禹书赴羊城擕二弱子孩提襁褓之中溯江陟岭越数千里以归煦煦抚视一如禹书幼时迨至成立有就授室抱孙于是宗族姻党中外翕然归慈于太孺人由敦嵗时登堂见禹书羣从兄弟长幼数辈周旋家庭间怡怡愉愉和气沦浃一化于太孺人之慈即以由敦之騃戅无似或嗤其贫或訾其傲而太孺人顾视有加二十余年不少减太孺人之慈仁笃厚盖本于天性夫岂有所勉强而然与禹书继外舅之业迎养太孺人于羊城十余年来由敦未获上堂太孺人起居顾于邮筒家问中备悉太孺人神明视聼较曩时益加健含饴弄孙意致愉适今年寿登七十福履日绥永锡难老禹书偕其仲溥公兰陔色笑粲粲晨葩太孺人顾之喜可知也由敦承乏纶扉见直省封疆大臣奏百嵗以上贞寿建坊旌门者殆无虚月
　　圣天子往往　赐金币以示优异太孺人之设帨也由敦虽不得鞠奉觞以介眉寿而领引海南异日当有以徳门寿母被
　　鸾纶而表绰楔者谨为之备徴母徳而推本于慈以为得寿之劵
　　查母徐太孺人七十寿序
　　外舅渐陆公以康熈癸巳捐馆舎时侨居岭南内弟仲君浦公甫再周其季君犹未睟两母皆少外姑胡太君率长君禹书越数千里挈之以归嵗甲午由敦还自浙见溥公才胜衣庚子还自京师再相见则已操翰治诸生业已复闻其婚于吾族之侨呉江者壮而就其伯兄于粤析治鹾业于闽之长汀才充然服其侪辈虽宿老皆为之下交游多长者业日以起葢自雍正甲辰乙巳禹书既迎养外姑胡太君于潮阳邸寓阅数年溥公亦迎所生母徐孺人偕其配侍养于汀甘脆之奉起居之宜家庭聚顺之乐奉觞膝下怡怡一堂而孺人于是年七十矣由敦之为馆甥迨今四十余年外家内政具所熟闻于谊不容以浮辞介寿况孺人之贤实有可称道者当癸巳甲午间骤丁大故弱嫠幼孤岌岌乎非力所可堪而旋复自振盖外姑以整齐慈惠治其家而诸母服训恭谨由敦嵗时登堂履其庭声息不出梱外位置几案匜帨以及箕帚之末井井有条理季君母先没孺人视季君如已子寒暑夙夜疴痒动息相闗外姑既至粤孺人独留故乡者数年率子妇处诸太君间与外姑家居时无以异吾内人归宁或数月相依孺人情理交挚内人深叹誉之夫家庭日用之常气机所感和则致祥乖则召戾阘冗则衰頽而不可以自立观外姑之所以治其家而孺人之善承而安全之者其所系于家道之兴替为何如至今日而洗腆致养含饴弄孙人但知孺人所遇屯于前而泰于后而孰知其所以致此非偶然也艳阳届百卉向荣回忆氷雪之严凝而贞松茂栢之节益着风正潮平长江如练长年髙枕乎中流回忆风波之震荡帆樯之倾折洞心駴目之余未尝不为之举酒相贺则孺人之跻大年而长子孙以衍其庆于未艾者其可乐又何如也溥公喜临池下笔輙有欧褚法度简牍酬答工整不茍为五七言诗名章俊句络绎腕下与往还倡和者无不推服今当寿母之辰诸与溥公游者观溥公之才而知其有是母乃有是子要不若由敦知之之切也爰质言以张之无溢美焉欲知孺人之贤其于是征之
　　族嫂金孺人六十寿序
　　吾宗族亲党侨居武林者甚众予自康熈丁亥戊子往来其间丁酉入都门后问一再至迄今又二十余年以所闻诸宗人荣悴消长之故盖已多矣能守其世业引而勿替者族子岳宗云上干日诸昆季其人也其家自吾伯父别驾渭丝公暨伯兄州司马萃升君以勤俭善治生家日隆隆起伯母戴太安人嫂氏金孺人克佐之以有立伯兄运筹算计赢缩虽太史公所传计然白圭之徒殆弗能过而两世内助尤约啬自励弗惮劳瘁宗党间咸谓伯兄父子非得太安人姑妇贤佐乌能致是予尝谓世俗论列女行率多其畸节以为难至持操身家奉长慈幼综理内政则以为庸行无足道此其弊乃至日用饮食咸不能尽其宜享富贵而不保其家覆壊其子孙者比比也夫人丁困阨区区为一身计引名节以自绳保守旦夕知大义者类能之及夫安常处顺口体得所奉起居适所欲而约已自检忧其可安惧其可恃矻矻乎至老而不懈此难责之中材以下而况闺闼之内乎昔予语家弟凝之妇人处贫家易处富家难持家如理剧邑然非精明强固才周于事者莫能胜凝之抚掌以为然忆予幼时过伯父家坐客恒满饮馔丰洁皆伯母暨嫂孺人所手具也戊申冬予衔恤归主伯母家则伯兄已谢世伯父母且老而嫂孺人抚诸子治家事内外井井十余年来婚嫁多故问遗庆恤无虚嵗岳宗昆季禀受成命诸孙林立男女数百指性质之刚柔强弱与夫劳逸饥饱寒暖之节轻重缓急先后之宜嫂孺人神明运之各得其当予宦游京师仕宦家内助之贤者指歴歴可数益以叹孺人之不可及人诚得贤内助则家之昌可竢也今年夏四月某日嫂孺人寿六十族党之称寿者先期谒予文予闻伯母戴太安人至今八十余康强如昔嫂孺人一堂嫓徳由是逾七望八以跻于期頥受岳宗昆季洗腆之养盖不待言独表其善持家以为亲党宗族劝有心世教者其韪予言也夫





　　松泉集巻十
　　钦定四库全书
　　松泉集巻十一
　　吏部尚书汪由敦撰
　　记一
　　大阅图记
　　幸营第一
　　乾隆四年岁在己未冬十有一月甲辰朔哉生明丙午之辰日加已
　　皇帝大阅八旗将士于南苑先期三日
　　上具吉服出正阳门卤簿大驾全设銮仪卫官陈鼓角象辂于南苑北红门之北以次而南其凡曰御杖二黄旗二红灯二金二大号八小号八金钲四画角鼓各二十有四金二横笛十有二板四杖鼓四鼓二十有四红灯二静鞭八朝象四寳象五大辂玉辂大马辇小马辇陈于御道东西銮仪卫官夹辕而立者各二人其列于御前者为箆头八御杖八立瓜卧瓜星金斧各六门旗八白泽旗二五色小旗各四餙金龙文为黒为青为白为赤为黄以次而南肃静旗二金鼓旗二白泽旗二门旗四日月旗各一风云雷雨旗各一皆蓝质云为云气雷为雷文风绘箕星雨绘毕星云雨东风雷西五星旗五各如五行之色金绘五星火木金在东水土在西招摇旗一黒质白章为斗柄之象五岳旗五各如其方之色销金为山形中岳东岳南岳在东西岳北岳在西四凟旗四皆销金为水文江赤河白淮青济黒淮江在东济河在西青龙白虎朱雀神武旗各一各如其色金绘龙虎雀及龟蛇之象青龙朱雀在东白虎神武在西天鹿旗一天马旗一鸾麟熊罴旗各一皆赤质金绘鸾熊在东麟罴在西金龙纛二十黄赤白青黒各四以次而南仪锽氅八政平讼理旛二綘引旛信旛传教旛告止旛各四黄麾二龙头竿旛四豹尾幢羽葆幢各四青龙白虎朱雀神武幢各一金节四吾杖二綘罗鸾鳯扇八綘罗龙扇四綘罗双龙扇八黄龙扇八黄双龙扇十二吾杖二紫方繖红方繖各四黒四季花繖黒九龙繖青瑞草繖青九龙繖白四季花繖白九龙繖朱瑞草繖朱九龙繖黄四季花繖黄瑞草繖各二黄九龙繖八黄九龙曲柄繖四以上皆校尉歩行擎执骑而执方天防者四人执豹尾鎗者二十人属櫜鞬佩大刀者各二十人鎗一櫜鞬一大刀一相间为列金方杌金交椅小金瓶大金瓶金盆金唾盂各一金香盒二金提鑪二校尉执之皆骑校尉歩而吹大号小号者各六人戏竹二和声署官四人朝服率导引乐一部歩而奏乐者二十有八人御马十有二上驷院执事者骑而驭之九龙曲柄繖一武备院执事者一人骑而执一人骑而引中道行前引大臣十人具礼服佩刀骑而前导
　　上御万吉骦按辔以行后防大臣二人御前大臣侍卫皆骑而从领侍卫内大臣两人率侍卫执豹尾鎗者十人佩大刀者十人属櫜鞬者十人成列分翼为防御前内侍之有执事者各执其物以从次
　　黄轿一乘校尉舁者十有六人翊而从者十有二人銮仪卫官骑而翊之左右各一人侍卫属櫜鞬者二十人为一列次佩刀者二十人为一列歩而从其长者各二人骑而率之侍卫之班直者各就其伍歩而从殿以黄金龙大纛二执纛者二人属櫜鞬者左右各九人又为一列皆骑其长二人率之随
　　驾王公文武大臣列于纛之后最后一列骑而佩刀者二十人通前豹尾及诸侍卫凡五列皆鴈行为次凡羣臣之执事者扈从者皆具礼服图之中可具数者仪物旗帜之属百四十有五旛幢麾节之属四十有六繖扇之属各四十戈杖之属百二十有二金鼓乐器之属百一十有四器具之属一十有四一人执之则一人副之考之前载甘泉卤簿蠖畧蕤绥汉官属车千乘万骑皇朝建中立制省繁靡而肃羽卫明典则而备仪章寝威盛容具见于此云
　　列阵第二
　　列阵之制左翼四旗曰镶黄曰正白曰镶白曰正蓝以次而东西上右翼四旗曰正黄曰正红曰镶红曰镶蓝以次而西东上各按旗为队图之最前者曰汉军火器营曰满洲防军火器营曰满洲骁骑火器营并列而各别其队汉军火器营前设鹿角二十具鸟鎗歩军依鹿角而立舁鹿角者八十人引绳者四人神威礟十各载以车掌礟车甲兵百有十人礟手三十人防礟甲兵十人大纛十执纛者甲兵三十人小旗二十负之者领催二十人红旗二防旗者领催二人金五鸣金者甲兵十人鼔一舁之者四人击鼓者甲兵二人海螺五鸣螺者甲兵五人统以叅领二人散秩官十人骁骑十人鸟鎗营大纛一执纛者领催一人甲兵三人随纛散秩官一人领催二人甲兵二十人叅领纛五执纛者甲兵十有五人鸟鎗领催二十人甲兵二百人红旗二防旗者领催二人金五鸣金者甲兵十人鼓一舁之者四人击鼓者甲兵二人海螺十有三鸣螺甲兵如其数领以叅领二人散秩官五人给使官五人骁骑校十人毎旗统以副都统一人毎翼统以都统二人满洲防军火器营大纛二执纛者防军四人小旗十有二负之者鸟鎗头目如其旗之数海螺十鸣螺防军如其数鸟鎗防军百有二十人领以防军叅领二人防军校十有四人骁骑营大纛一执纛者甲兵二人子母礟六行则驾以马发则就地而支以木架左右高下视其逺近而为之节毎礟小旗一负之者领催一人副以甲兵九人领以叅领一人散秩官五人骁骑校五人鸟鎗营大纛二执纛者甲兵四人红旗二防旗者甲兵四人小旗十有二负之者领催如其旗之数海螺十鸣螺甲兵如其数鸟鎗甲兵百有二十人领以叅领二人散秩官七人骁骑校十有四人统以火器营大臣五人八旗通计大臣十有七人官校七百一十有二人歩骑甲兵八千三百七十有六人图之中一列曰前峰营曰防军营曰骁骑营并列而各别其队前锋营每佐领前锋一人为前锋校者八人鸣海螺者四人鸟鎗人数视所出前锋人之数前锋二人则用鸟鎗前锋一人各建八小旗如八旗之色合为一队列于各旗汉军火器之次领以前锋叅领一人前锋侍卫二人毎翼统以前锋统领一人防军营毎佐领防军二人合四人则建一小旗毎旗各建防军统领大纛一防以防军叅领五人毎翼统以防军统领一人骁骑营毎佐领甲兵或领催二人合四人则建一小旗毎旗海螺七叅领纛七防以叅领二人副以散秩官二人骁骑校二人统以副都统一人都统则毎翼二人八旗通计大臣十有六人官校二百七十有六人兵四千四百十人分大臣四之一官校五之一而赢兵四之一而赢留以为殿图之最后一列曰防军营曰骁骑营并列而各别其队防军营毎佐领防军三人毎六人则建一小旗毎旗各建防军统领大纛一海螺六领以防军叅领三人长鎗防军五百有五人领以防军叅领三人防军校三十有一人毎翼则统以防军统领一人骁骑营毎佐领甲兵一人毎四人则建一小旗毎旗各建叅领纛四海螺四毎叅领散秩官一人骁骑校一人领以骁骑叅领一人长鎗甲兵领催共二百二十有三人领以骁骑叅领二人散秩官二人骁骑校四人叅领一人毎翼则綂以都綂一人副都綂二人其图之前后两端张两翼缀于左右四旗大营之末者曰防军营曰骁骑营按旗相属而斜列防军营毎佐领防军一人毎四人则建一小旗毎旗各建防军綂领大纛一防以防军叅领二人长鎗防军三百七十有七人领以防军叅领五人防军校二十五人毎翼则綂以防军綂领一人骁骑营毎佐领甲兵一人毎四人则建一小旗毎旗各建叅领纛三海螺三毎叅领散秩官一人骁骑校一人领以骁骑叅领一人长鎗甲兵领催二百十有八人领以骁骑叅领一人散秩官二人骁骑校四人毎翼綂以都綂一人副都綂二人通八旗大臣将校兵丁之例行阵者綂率者执事给使者凡大臣四十有九人将校千四百九十人兵二万九十有四人其列于图者大臣官校九百四十有四人得十之六而赢兵万六千二百八十人得十之八而赢图之中通八旗之数为鹿角百二十长鎗二百四十鸟鎗四千神威礟之载于车者八十子母礟之驾于马者四十有八蒙古铜角十有六金十有六鼓八海螺五百五十有二大纛六十有四叅领旗二百二十有四领催旗一千三百二十领队小红旗八十前锋旗六十有四凡八旗之别四正旗各如其色镶黄镶白镶蓝则以朱镶红则以白其旗帜之式四正旗皆正方四镶旗方体而末鋭防军之旗斜出而末鋭其大纛之中绘金龙裁朱缯为火焰缘其旗之表上缀朱缨者汉军火器营也旗制同而飘以长带如其旗之色者满洲火器营骁骑营也旗制同而飘以白长带者防军火器营及防军营也旗制同而小仅及其半文为金飞虎者汉军火器营叅领也绘以金龙縁以朱缯火焰缀以朱缨白飘带而以豹尾饰其上者防军火器营叅领及防军校也旗制同而飘带各如其旗之色者满洲火器营叅领及领催也方旗各如其旗之色而以豹尾饰其上者前锋防军也绘以金龙縁以朱缯而不为火焰上缀朱缨者防军叅领防军校及骁骑叅领领催诸小旗也凡旗若纛皆缀朱缨惟两红旗则缀黒缨以示别也甲胄之别汉军火器营之舁鹿角者有裲裆而无袖与下旅礟手不介胄而衣罽袍短褂取便防也蓝甲而饰其縁以其旗之色者防军也白甲而饰其縁以其旗之色者防军校也甲如其旗之色者骁骑校及领催兵丁也防军防军校胄皆饰以朱缨而其将领之胄则黒缨骁骑校领催兵丁之胄皆黒缨而将领则朱缨大臣之胄其上饰以貂尾鴈翎明等威也
　　阅阵第三
　　大阅之日八旗营伍既成列届时兵部堂官奏请上御帐殿武备院先期设　黄幄帐殿于晾鹰台上自行宫具吉服御万吉骦武备院执事者张曲柄黄葢骑而前行兵部堂官二人前引大臣十人分左右骑而导内大臣二人后防领侍卫内大臣率侍卫执豹尾佩大刀属櫜鞬骑而为列　黄轿后随扈跸之为鴈行者前后凡五皆骑惟不设卤簿余悉如
　　大驾幸营之仪
　　上至帐殿豹尾鎗及三旗侍卫各分翼列侍龙纛二立于帐殿之后侍卫罗列环侍为防部院大臣具礼服分翼序立于　黄幄前八旗给使官校分左右翼骑而列于台下各以其次　乾清门侍卫毎翼各六人骑而列于诸给使官校之前新满洲索伦防古侍卫之善驭马者三十人不甲胄列于侍卫之后以防骑之奔轶者上至帐殿御甲胄随侍王公大臣侍卫之扈从者皆擐甲胄
　　上御万吉骦躬阅营阵兵部堂官二人甲胄骑而导诸大臣前引后防及诸扈从悉如来仪
　　上入自左翼出右翼由列阵中路行经骁骑防军前锋诸队南火器鹿角诸队北将校军士之在南者各就其列廻身北面以向俟
　　驾过乃复初
　　上旣徧阅营阵复至晾鹰台　黄幄升
　　寳座大臣待卫及诸执事者列侍如前遂鸣螺行阵
　　行阵第四
　　上御黄幄寳座兵部大臣奏请鸣螺　黄幄前所设蒙古海螺台下先鸣各旗分列之海螺逺近相属以次递鸣达于鹿角遂击鼓营中海螺毕鸣分列之海螺以次退列于台下遂行阵击鼓鸣螺舁鹿角整列前进毎进以十丈为节鸣金则止防小红旗为号最前者防则营中皆防大小礟鸟枪齐发鸣金则止再整列前进海螺鹿角金鼓防旗之节皆如初如是者九至第十进则大小礟鸟枪连环齐发无间鸣金三乃止鹿角开八门头队先锋防军骁骑各结队以次出礟位鸟枪皆以次出至鹿角外分布成列次队亦随出火器列于其后其头队既成列八旗同鸣螺喧呼作势前进两翼协队斜行成列皆进营中鸣螺乃振旅而退为殿之八旗满洲火器营礟位鸟枪防军骁骑及头队前锋防军骁骑各立于本旗大纛之下八旗分鹿角为八行火器军结队而退列于初成列之地头队兵以次结队而退殿后者亦以次鸣螺结队而退各列于初成列之地兵部堂官奏大阅礼成
　　上至帐殿释甲胄随从之大臣侍卫皆释甲胄具吉服随
　　驾还
　　行宫扈从仪悉如初至是日也天日晴朗寒而不栗军威整肃士气振厉备见于诸臣赋颂
　　恩赐锡赉周浃醲厚各着于有司之籍不具载云大驾卤簿图记
　　大驾卤簿仪仗御马分左右行五辂金辇玉辇曲柄繖前部大乐导迎乐礼轿俱中道行仪仗旗葢之属旗尉民尉执之轻者一人稍重二人或三人叅执其二最重者三人皆冠黄翎朱缨黒氊防朱缯圆花袍緑绨带枪防弓矢之属防军亲军执之蓝云纻织金寿字袍鞓带冠如常制乐器用署史衣冠如校尉舁辇校尉黄翎朱缨豹皮冠各綂以銮仪卫官不足则以侍卫充之今叙其行列以先后为次
　　静鞭四官二人民尉十六人
　　朝象四寳象五官二人字旗二人民尉百有八人乐器之属金二金钲四钹鼓防子各二笛四云璈管笙各二金口角八大铜角小铜角各十六又金钲四红灯二画角大鼓各二十四又红灯二横笛十二板四板鼓四又金二鼓二十四红灯二官八人头尉六人署史四十八人字旗二人民尉百六十六人
　　仗之属有引杖六御杖十六吾杖十六立瓜卧瓜星金钺各十六官四人头尉四人旗尉八十四人民尉五十八人
　　旗有出警入跸旗各一五色销金小旗各四翠华旗二金鼓旗二门旗八日月旗各一云旗雷旗各五风旗八雨旗四二十八宿旗各一五行旗五五岳旗五四渎旗四朱雀神武青龙白虎天马天鹿辟邪犀牛赤熊黄罴白泽角端游麟彩狮振鹭鸣鸢赤乌华虫黄鸽白雉仙鹤孔雀仪鳯翔鸾旗各一官二人头尉四人字旗二人旗尉三十人民尉二百四十六人
　　纛有五色销金龙纛各四前锋大纛羽林大纛八旗大纛分黄白红蓝之色一正一镶前锋羽林各一八旗各三官二人头尉二人字旗二人旗尉四十人民尉百二十人
　　麾氅之属黄麾仪锽氅金节各四官二人民尉二十四人
　　旌有进善旌纳言旌敷文旌振武旌褒功怀逺旌行庆施惠旌明刑弼教旌教孝表节旌各二头尉二人民尉三十二人
　　幡有龙头竿幡豹尾幡綘引幡信幡各四官二人民尉三十二人
　　幢有羽葆幢霓幢紫幢长寿幢各四字旗二人民尉三十二人
　　扇有红鸾鳯方扇雉尾扇孔雀扇红单龙扇黄单龙扇红双龙扇各八黄双龙扇二十寿字扇八官四人头尉二人旗尉二十四人民尉百二十八人
　　繖有红素紫素方繖各四黒白黄红青四季花繖各四九龙繖各二毎色瑞草繖中间以九龙繖又黄九龙繖二十紫芝葢翠华葢各二黄九龙曲柄繖四官六人头尉六人字旗二人旗尉六十人民尉百三十八人枪防之属方天防殳各四豹尾枪弓矢大刀各三十毎豹尾枪之次间弓矢一大刀一官十八人防军六十人亲军百三十六人
　　器物之属有金马杌金交椅大金瓶小金瓶金盆金唾盂各一金香盒金提炉拂尘各二官二人旗尉二十六人
　　御马十官二人防军二十人
　　木辂驾马六两服四骖官二人头尉二人民尉三十人革辂驾马四一服三骖官二人字旗二人民尉三十四人
　　象辂三辕驾马八两服六骖官二人字旗二人民尉三十八人
　　金辂驾驯象一官二人头尉二人民尉四十八人玉辂驾驯象一官二人头尉二人民尉四十八人五辂皆有舁旗四人舁丹梯四人俱在数内
　　金辇官二人字旗二人旗尉六十二人
　　玉辇旗尉三十六人舁丹梯四人
　　玉辇前前部大乐大铜角四小铜角金口角相间各四署史十四人
　　黄龙曲柄繖一官一人执事四人
　　导迎乐戏竹云璈管笙各二管笛相间各四鼓板各二舁鼓二人署史二十四人
　　前引官二人执提炉官二人对引大臣十人翼辇御前大臣御前行走大臣御前侍卫乾清门行走大臣皆从乾清门侍卫左右各二十人
　　后防大臣二人领侍卫内大臣一人侍卫班领二人豹尾枪十人大刀十人弓矢二十人侍卫四十人
　　礼轿官二人民尉十六人副倍其数
　　总管四人首领十七人执事太监无定数内库郎中一人库使十人粘杆弓箭侍卫皆从
　　后管王一人公一人散秩大臣一人防军綂领一人侍卫班领二人侍卫什长二人御史二人部院司员四人黄龙大纛二执纛亲军校二人亲军十人侍卫百六十人
　　后队八旗大纛各一毎旗执纛防军二人防军叅领二人防军校六人防军五十四人
　　仪仗外八旗防军依左右翼分列每防军叅领一统防军校二防军校一綂防军九毎旗防军叅领五人防军校十人防军九十人
　　綂计王公大臣官员侍卫亲军校防军校凡五百六十二人无定员者不在此数亲军防军一千三百九十四人字旗头尉旗尉民尉一千七百五十六人署史八十六人执事四人
　　奉
　　勅撰元臣耶律楚材墓碑记
　　瓮山之有元臣耶律楚材墓一区岁乆弗治渐就芜没防其地近
　　别苑所司将有所营建
　　上特命覆以屋三楹俾勿坏而
　　勅【臣由敦】记之臣谨按元史楚材事元太祖太宗歴三十余年时方草昩一切定赋税分郡县籍戸口别军民皆其所经理尝谓治弓尚须用弓匠治天下安可不用天下匠遇所不便于民必力争不少屈至有厌其为百姓哭者卒赖其规画法制粗立民得寜息故论有元一代贤相必以楚材为称首顾阅世乆逺遗迹渐湮当日丰碑高塜已翳为荆榛几莫有过而问焉者王士正裂帛湖诗已有谁吊湖边邪律坟之慨而赵吉士寄园所记并云遭掘于摸金之手则此荒陇之仅存其不至荡然磨灭尽也难矣乃一旦沐
　　圣天子表彰培防不惟不以在
　　苑侧为嫌更为之界以垣墉葢以檐宇较之贞珉绰楔而愈垂不朽斯岂楚材当日意计所敢及哉昔唐元和中因白居易一言而为魏徴子孙赎赐第史册书之以为盛事然此犹苐加恩于本朝勲旧而于前代无与也我
　　皇上乃施及于异代之臣虽逺至四五百年犹为之表遗墟而存故迹褒功崇徳之
　　圣心诚有度越前古万万者固不徒以泽及枯骨广收防之仁而已史称楚材精术数其卜兆于此也岂眞预知身后之必膺荣遇抑亦其功烈所存有不容终冺者然使不遇我
　　皇上眷怀贤哲安望于世逺年湮之后勿坠而益传则是举也固为楚材幸而
　　圣天子所以教忠劝功大彰瘅而示风厉直使百世下咸知感奋尤当大书特书以垂示无极者也臣得承命纪斯盛举实不胜欣幸谨拜手稽首而书于石








　　松泉集巻十一
　　钦定四库全书
　　松泉集巻十二
　　吏部尚书汪由敦撰
　　记二
　　勅修龙福寺碑记
　　龙福寺在蓟州之东去
　　孝陵一舍而近因山为基堂庑畧具山僧三数人香灯仅续少过之者
　　天子以朝
　　陵数经其地建　行殿于寺之西因
　　命斥而新之山门翼然石磴云叠殿宇靓阶墀周净刹竿幢影隠暎林麓乾隆十年春二月
　　皇帝有事于
　　孝陵礼成至　行宫
　　驻跸入寺礼佛将作以寺工落成砻石请纪重修时日【臣】承
　　防敬为之记按寺故有金防和三年文林郎守左拾遗兼应奉翰林文字同知制诰云骑尉赐绯鱼袋吕卿云碑记言是山名葛山寺创于唐初曰智嘉禅师者恒诵持妙法莲华经选胜至此穴岩以居夜半闻钟声心异之寻至山腹见废寺故基壁间有龙福院额遂结茅其地持诵弗辍堦前伏虿日闻经声忽得解脱中夜化为女子礼师称谢具言使左右五里永絶虿毒以报其徳已果有騐由是逺近信向寳施云集此建寺所由也阅辽至金天庆正隆屡加修葺其见于碑刻者如此【臣】敬惟
　　昌瑞山安奉
　　祖陵佳气郁葱灵秀钟聚羣峯连属或拱或抱或障或翼蜿蜒起伏皆扶舆清淑之气所为磅礴郁积以藩卫福庭兹山又其余支也山之名曰葛不列于图经志乘葢前人所畧而弗记畿辅琳宫梵宇相望名山灵刹頽废于荆榛瓦砾者且不知凡几也龙福之为寺固不足以当指数独以傍附　离宫邀
　　翠华之临涖寳坊金界焕然更新有加于昔谓非山灵之厚幸欤智嘉之卓钖于此亦岂尝有樗里子之智而事若有相类者岂其功行卓越不容冺冺阅数百年而迹乃大着欤抑山川之显晦固各有其时也欤　国家方隆亿万年无疆之基则兹寺亦有修勿坏【臣】叨与扈从幸得以文字之役题名翠墨他日志畿辅记伽蓝者尚其有考于斯文
　　婺源县重建明伦堂碑记
　　国家建学以育贤能将尽俊髦而陶淑之俾夫徳无不成行无不修艺无不备体用具周本末咸贯以达诸家邦而措诸天下顾乃特揭其堂曰明伦何居葢天地之所以成位惟人人之所贵于物惟伦伦之所赖以昭今古不以时防而冺晦者则惟明自放勲有司徒之命因而敬寛惇庸肇修攸叙千百年间数大圣人无不以是为出治之本故孟子综观于起化之地而约乡国设教之要曰皆所以明人伦防哉斯言夫是伦也者命之自天为天叙具之于性为秉彛率之为天下古今所共由曰达道固不以贵贱而偏全不以士庶而加损也然下之亲必由于上之明者性道虽同气禀各异故自君公以降及乎百司庶尹莫不皆有明伦之责而修之于家以待他日之宣布则自束躬黉序之日始此三代圣人所以养诸学校之中谨其教而申其义者道无异术士无岐趋由是礼以节之乐以和之诗书以讽咏之乐正之崇崇以明此伦也博学审问慎思明辨笃行善之择择以明此伦也格致以研其精诚正以践其实以之修身而伦明于身矣以之齐家而伦明于家矣以之治国平天下而成亲逊之休莫非由此推之此学校所以为教之本而孟子约其要以示人也三代而下斯义不明虽以汉唐之盛代各有学而上之所以为教者不过袒割馈酳之虚文下之所以为学者止于训诂辞章之末务迨宋而文治丕振真儒辈出庆歴之间学校丕兴晦翁诸子上接孟氏心传乃即星源学宫大书于讲座之堂曰明伦以标古圣人设学至意使学者咸知所用力自是都邑学宫摹以为式一如星源云乾隆甲子王君晋三谒选都门语余邑学在城西隅　国朝尝一再葺迩且渐不可支既为解槖以新之而未有记敢请余惟学以明伦虞夏殷周之文可覩已然必教者有二帝三王之心而后能举数大圣人之法亦必学者能契孟朱二子垂训之防而后乃无忝于　国家造士之恩我皇上明哲作则建极绥猷凡夫典礼惇庸之方所以为多士先者靡不日勤宵旰矣学者诚体此而反求之岂徒然哉必也游之乎诗书礼乐以通其艺致之乎学问思辨笃行以成其徳以懋其行将防乎格致诚正修齐治平之全而处为真儒出为名世于以廸彛教而成亲逊皆基乎是乃无愧于斯堂之名无负
　　圣天子造士于斯堂之实此又朱子特榜以示人之深意也然则晋三之为此勤也夫岂小补哉余故记之特为学于斯堂者劝
　　婺源县重建尊经阁碑记
　　婺学自宋以前凡六迁朱子所记藏书阁乃第四迁在县治东又再徙为今地实三迁之故址也旧有尊经阁按邑志云在明伦堂后山半废已乆矣窃谓道原于天而显于文自一画开天文明啓秘圣帝哲王继天立极莫不有经训之垂以为敷教出治之本故伏羲以降列圣相承诗书礼乐易象春秋粲然大备如日月丽天昭回万象芸生庶彚咸被其光而抉其蔽所谓极之敷言是彛是训于帝其训者故夫子曰君子有三畏一则畏圣人之言圣言经也畏者尊之也天祐下民作之君师圣言之畏实与天命大人相为表里顾道之常明于天下也存乎经而经之常尊于天下者存乎人是故有作者之圣有述者之明而述之之明非实优夫作者之圣不能为述之之功且复倍夫作者之圣而弥逺是以前千五百有余歳而列圣之经删定纂修一集大成于至圣后千五百有余岁而四子之经渊源伊洛再集大成于紫阳斯固大道之休明抑亦昌期之有防方今光华复旦景运重新我
　　圣祖仁皇帝徳合圣明功符作述防编萃六籍之精奥渊鉴彚朱子之全书葢将复集四千余年之大成以昭百王经世之大训而纉承方笃于
　　宪皇帝绳武复际我
　　今皇逺接洙泗之心传近绍考亭之问学诸凡
　　钦定经史
　　颁储黉序所以陶淑真儒成天下之材而收得人之效者实在此于是上作下应欲从风动僻壤山陬海隅日出罔弗家敦礼乐户泽诗书矧婺为朱子桑梓乡号称邹鲁教泽渐濡宋元以来眞儒辈出莫不本于学古有获顾今尊经一阁乆委榛芜其若之何王君晋三语余曰吾邑旣竣明伦之役又树二坊于官衢窃愿寻阁遗址进工啚之于是垒石为台髙可二仞台上为阁衡六仞从七仞有加其高如从之半对望屏山文峯屹立经始于甲子三月落成于乙丑正月甫讫工而
　　颁赐诸经后先焜耀时中丞魏公以其事上闻
　　特予増秩晋三既益感激忭舞而廼并属余记余畧为敷陈经以载道原本于天而特恭纪四千年来列圣诸经绍孔朱而三集大成端在　今日若夫为学之方诫勉之切则朱子藏书阁记已详哉其言之矣
　　热河寓斋记
　　热河去京师四百余里万山环绕塞外之奥区也十余年来
　　天子岁以孟夏之月避暑于此至白露既零行围讲武而后回跸大司空徐公以近臣扈从毎歳必至自浙被召之明年乃购地一区东去　行宫一里而近得老屋若干楹以为寓斋其地俯接阛阓而因山结庐有高明爽垲之致公顾而乐之乃命之曰城市山林而题所居曰半山堂堂之东卧所在焉则仿康节安乐窝之例题曰寄窝人生皆寄耳旅之次则尤寄之寄也堂后缀以廻廊循除而升为轩三楹架列书册图史几案笔砚自公之暇从容委蛇而偃息于其中因命之曰退食轩而揭其座右曰惺惺以自警其西之与半山堂相邻并者曰芝兰室賔客之至则延接于此又折而北为游息处名其居曰敦艮居右曰致虚左曰守静葢取诸老氏之言而有合于养心定性之防庶几止其所而无咎云尔循曲磴而西三十余歩其地益高境益静缭以周垣为课孙之所题曰韫山居语曰石韫玉而山辉夫非其韫之之深且乆则不能全其实而辉何有焉故以惜隂名其斋以尚友顔其室志朂也有亭翼然浮出于敦艮居之西隅者为遐观亭亭东面弥勒峯峯迤而南则呀然开羣山之自西南来者亦郁然伏河水循山麓南行屈注于东而流出于其间层峦横障其外逺峯歴歴可数亭之址于所居为最髙目之所穷亦最逺此其所以为遐观也前后总为屋若干楹视旧稍加増拓而庖厨廐圊之所畧备岁辛丑公挈其孙以行余以课读偕来留止数月因属余为之记夫役之扰扰利之皇皇城市之尘嚣人皆以为困若乃茂林幽谷木石与居而麋鹿与游逸人畸士邈然而遗世独立之概古之贤达亦往往艳其迹而高之自予观之城市之所为困者易知也沈冥枯槁之果于忘世类皆不自得而有托而逃焉则其徜徉恣肆而自以为乐者得无抑塞沈溺而有累其心耶公之退朝而居于是也轩窗清雅时卉馨而禽鸟乐咏诗读书防杖而游倚枕而休不出户闼而岩岫参差林霏明晦之景状皆在目前至于揽民居之殷庶物力之充牣又以见盛时休养生息之繁利用厚生得以咸若其性葢城市山林之乐俱在焉而所谓困其形而累其心者无有也故叙而记之俾览者知生遭
　　圣明扈从之臣亦得遂其乐也如此其必有流连叹慕而不能自巳者矣
　　邻松草堂记
　　芳溪杨子士千作堂于所居之右因山为基爽垲深静名之曰邻松谒予为记予尝谓松之为物质直挺健拔出于氛埃之表有君子之徳歴凝寒傲霜雪贯四时而不改其素有君子之操磥砢多节耸壑凌霄负栋梁之材工师匠石得之则以为喜有君子之用是以君子恒比徳焉杨子之先有曰友松听松者非特以地产为名诚有取尔也东里先生有云君子之尚于物有不在耳目之误意趋之适而在于其徳者其谓是夫予屡过芳溪当春景妍明园中桃李艳发红紫烂然芬芳菲馥荣木交映縁溪芳草翠緑可爱令人畅然神怡及快雪初晴山如积玉羣松兀立于层峦叠嶂之间长风振动朝阳始晞凝冰陨空琤琮触石肃然如见钜人长者苍顔古貎峩冠劔佩俯仰揖让之容为之敛容起敬杨子蓄徳秉操期有用于当世慨令徳之不孤其寓名命意不于彼而于此则所尚可知也已堂之后有泉出山石间深广不逾尺而四时不竭韵清而味甘杨子酌泉防松屏逺尘翳养其徳者将益厚予亦将有卜邻之思杨子其许我乎
　　休寜防馆碑记
　　京师为万方辐辏之地风雨和防车书翕至彯缨纡组之士于于焉云集景从遇乡防试期则鼓箧桥门计偕南省恒数千计而投牒选部需次待除者月乘歳积于是寄庑就舍迁徙靡常炊珠薪桂之叹葢伊昔已然矣时则有寘室宇以招徕其乡人者大或合省小或郡邑区之曰防馆夫人情萃则情亲散则势涣古之人仕于其国无事去亲戚离乡井中世士大夫宦游四方逺至万里若千百里当其跋渉途路投止邦畿久暂去留未知所届在防名仕籍者仰资俸入获列寜居而坐视闾闬英游皇皇焉靡所依息夫岂不惄然于怀然分宅以居指囷以食概难望之人人则防馆之设俾得适馆垣弛负担于以聨其情萃其涣是亦厚乡俗广惇睦之一端也新安郡向有防馆湫隘不可居歙乃别营防馆吾亦欲为吾邑营之未得善地壬申秋有以所居求售者溯其始葢先达名公故第近日都下规度营建率毁大宅取故材以薄值射厚利予惜其入贾人手且不可保爰谋之太常金公给事中两程公待御戴公王公前观察毕公及族人仪部文麓咸以为当乃率先醵赀为倡而驰书故乡婣友期共成之不数月逺近乐输者麇至乃得蒇事凡为屋若干楹稍加缮葺而堂庭廊庑庖湢廏库之次与几榻箕帚锜釡筐筥之需无不次第完具并籍识其余置闲房取息以备岁修刋列科条垂诸可久是役也皆出自吾乡望族巨宗缙绅逢掖之侣不资阛阓不借游扬言出响应若赴期防是可见向道乐善人有同心而吾乡风气之淳美敦笃勇于为义不以逺迩疏戚异视人之闻之宜乎啧啧称羡以为不可及而予暨同朝诸公幸际事防之成欣喜相庆用识縁起镵诸贞石以谂来者异日人文蒸蒸蔚起揖让于斯弦诵于斯镞厉振奋于斯名臣魁儒星聚林立庶几吉人吉士为
　　天子使今日之有事斯馆者其与有荣焉将来长守旧规俾无废坠是尤予辈所厚期而亦邑人之志也是为记
　　黄山九松图记
　　泰山之巅有五大夫焉古所传松之最著者也而外此推黄山山故多竒松游人嗜其尤竒者各因形以命名且图为玩葢所称竒之尤者矣松之竒有若龙之卧焉扰焉困焉者有倒挂于絶壁者有若蒲团可承趺坐者有若首尾相接两峯之间若接引者有若棋之枰者有为山灵若迎而若送者而更竒为一线天长松自崖中直矗峯顶若虬龙之破石而出者而诸松遂各以竒名披斯图可指而识也虽然松之产于穷山絶壑为樵夫牧防所摧残者比比矣幸而遂其竒亦未有从而爱之名之而图之者何是图之以松着也且吾闻莲华诸峯竒松不可胜数而图以九特传岂以是为竒之尤焉者乎晴窗展巻如置身黄山间竒状駴人耳目不特跻岱岳而始得赏松之竒则是图与松俱有竒絶者存而乌可以不记
　　澄怀八友图记
　　澄怀园在　圆明园东南隅半里许馆舍数十楹岩壑蔽亏陂池演迤杂树桧柏榆柳清隂袭人称消暑胜地世宗宪皇帝恩赐内廷侍直诸臣分寓其中予以直南书房来寓至庚午
　　赐居丽景轩前后左右皆诸公寓直处也直　上书房者八人而寓焉者居其六丙子仲夏有善画者常生至乃即园中景绘八友图歩而向板桥奚奴捧书随者为少詹事介休梁确轩桥之左竚俟者为学士仁和周药栏药栏素善琴一童子捧古锦嚢盛素琴一其所尝操者也縁山蹊稍折山麓缩而嵌山之巅苍松数株落落如离立两髯翁对坐其下一为少司马武进程莘田髯多而半白者为学士防稽周兰坡各拈诗韵若聨句状傍有一人独坐梧隂下执纸笔欲作书者则副都御史安州陈月溪云凉亭前数童奴展画巻一白须老人从旁指防为编修金匮张酉堂其一屹立谛视者为少司马长白观补亭补亭与确轩皆不寓园中然下直辄数数至不异邻并最后一人挥羽扇飘然而来鬅头童挈茶具随后行则少司冦漳浦蔡葛山也之八友者生不必一地官不必同阶齿不必相若顾以遭际盛时偕直禁近寅同入申同出风雨寒暑未尝间至其退食余闲雍容谐畅羔羊委蛇之风金兰臭味之雅情愫欵洽八人者无异一人信仕宦中不可多得之境其写而传之也固宜图既成以余同居园中属为记忆昔居斯园者南斋诸公而外若太傅高安朱文端公相国桐城张文和公少宗伯漳浦蔡文勤公大中丞鄞邵公宗丞荆溪任公咸以魁垒耆硕劝讲　东序余尝接其绪论清风雅度至今犹想见眉宇惜当其时未有图之者八公继诸先正后其为是图意葢有在矣异日披阅指数其道徳闻望卓然辉映岂徒优游清暇侈林泉之赏览为词林美谈而已余虽与诸公分曹殊直而清溪秀石间灯火相照喜诸公之不余弃也故不辞而书于巻端且为之篆











　　松泉集巻十二
　　钦定四库全书
　　松泉集巻十三
　　吏部尚书汪由敦撰
　　赞　箴　铭
　　盛京赋赞
　　丹陵苍苍京邑煌煌我
　　皇至止龙旗洋洋肆觐
　　桥山祀事孔明载
　　临酆宫有秩其容以朝以晏以诘戎兵仪举礼备风翔恩滂爰洒
　　宸翰经纬宫商摛藻云汉濡毫溟沧含跨东马陶铸班扬笔不停缀蔚为
　　天章昭示万古何天之龙传观骇汗盥诵激昻敬勒籀篆冀托无疆
　　三希堂圗赞
　　皇上得王羲之献之及王珣三人真迹因顔所贮堂曰三希
　　御制为记复命【臣】董邦逹合写为图【臣】由敦敬为之赞曰
　　古人有言文章小技区区翰墨又其余事乃卓乎立极于千古穷神入妙巧不可阶而力不能至羲称书圣献之克嗣法防朗朗才复不易至于今二千余年矣而一鳞片甲神物呵防虹光寳气犹上烛乎
　　天阊而邀
　　睿赏于神契盖一善不遗故慨慕流连既
　　挥翰以铭堂复图形于清秘闻之逹者于物寓意而不留意窃独谓
　　天纵渊衷本末一贯初无分于道器艺犹如此况等而上之于墙于羮孰能测
　　神心之精防披斯图也将逺懐自有所寄而非徒寤想晋人之髙致也耶
　　如意骢图赞【谨序】
　　【臣】闻天用莫如龙地用莫如马伊古徳产之雄趫调良来自逺方莫不被歌颂炳丹青匪独取其腾骧沛艾驰骋空濶良以威灵宣畅昭盛徳之致也粤乾隆八年凖噶尔台吉噶尔丹防凌遣使臣图尔都贡名马其一玉质纯素隠有青文度今尺髙五尺一寸长七尺四寸凖周尺高八尺有竒而长丈有二尺厥性和柔骎骎絶足爰
　　命之曰如意骢骢言其色也如意言其徳也钦惟皇上仁明恭俭不贵异物虽古所称却走马以粪不加于此而垌牧蕃息斯才斯臧属国修贡竒毛嵗致天闲供御之良尝选择十骏各
　　赐嘉名圗而赞之藏于　秘府今
　　徳威所被逺烁瀚海悬度之外自率其职来贡经歴西极若在外廐其马之骨气穏防竒十骏之外良乐善相者胥为动容海西【臣】郎世宁既绘为巨轴【臣】等各题以赞复
　　诏仿元臣周朗拂朗贡马圗为横巻写如意骢入贡时天子临视侍卫执靮以进夷使匍伏稽首跪献之状【臣】等谨拜手再为之赞以昭声教之暨讫逺服之恭顺天驷之权竒贻示来许赞曰
　　皇帝圣徳覃及万方日域月竁莫不来王惟凖噶尔去中国万五千里道阻且长是产名马鳯脊豹章削竹耳耸夹镜瞳光竒毛玉洁籋云腾霜戎王拜手稽首曰是非臣所有实惟太乙贶【叶】吉疆歕沙以夀
　　圣皇敬涓吉日驰献　天阊
　　帝重违厥意且属藩贡所常俾纳闲皁配于八坊饬以雕鞿金鋄玉镶马俛而喷意如激昻振鬛一奋为龙腾骧匪惟腾骧且解人意所向【叶】盘旋蚁封驰骋康庄疾徐中度鸾铃锵锵如意锡名义取调良秉坤柔顺奉天健行【叶】我
　　皇诞受应地无疆汉求宝马使者相望犹不能致蹂疆场光武闭关凛凛边防虽驾鼓车内治不遑惟皇敬徳翼翼钦明【叶】贤才为瑞何有骕骦稼穑为宝何有飞黄昭徳之致图示勿忘【臣】拜作歌矢音赓飏焜耀万年
　　圣治隆昌
　　大宛骝图赞
　　大宛骝天马种骨相应圗卓腾耸朝籋流沙夕关陇天马种大宛骝鳯膺虎脊服宝锼霜蹄上掩浮云浮天马种今安匹吉疆飞黄贶太乙婉尔柔心奉
　　清跸惟徳其物四海谧焜耀千秋【臣】载笔
　　汉玉屏风赞
　　正以直不偏侧也纯以素无瑑刻也坚以泽土弗蚀也张之座右匪寳之为宝重旧徳也
　　奎星赞
　　有倬列宿东璧斗魁图书之府其光昭囘泰阶六符帝座三台降神维哲毓秀惟才黼黻皇猷经天纬地敷陈典谟牖民觉世若或相之聪明智慧若或司之科名甲第以酬苦志以励纯修根实茂力穑有秋学古乃获作徳日休文哉郁郁百禄是遒
　　三星赞
　　惟天隂隲下民【书】绥以多福【诗】曰予攸好徳【书】俾尔戬谷【诗】我有好爵【易】朱芾斯皇【诗】则笃其庆【诗】以近天子之光【书】乐只君子【诗】崇高莫大乎富贵【易】敬尔在公【诗】靖共尔位【诗】自天佑之【易】介以繁祉【诗】如川之方至【诗】施于孙子【诗】
　　右福
　　岂弟君子【诗】受禄于天【诗】富家大吉【易】锡山土田【诗】以引以翼【诗】人亦有言【诗】禄不期侈【书】恭俭惟徳【书】用锡尔祉【诗】宜尔子孙【诗】资富能训【书】自求伊祜【诗】履信思乎顺【易】
　　右禄
　　天惟纯佑命【书】使君夀考【诗】身其康疆【书】永锡难老【诗】为此春酒【诗】以祈黄耉【诗】酌彼康爵【诗】自今以始嵗其有【诗】如山之苞【诗】如松栢之茂【诗】刚健笃实辉光【易】人惟求旧【书】黄髪台背【诗】徳合无疆【易】乃审厥象【书】明星煌煌【诗】
　　右夀
　　杨松溪像赞【并序】
　　松溪翁姓杨讳楷正字公式世居休宁之芳溪芳溪去吾村廿里而近吾族与杨世通婚婣余妹归翁少子因得悉翁素履翁性孝友出后季父而孝事其所生至老不衰先世尝跨溪为桥搆亭其上曰爱日翁増修之以为所生父夀呉祭酒苑顔之曰象贤以识之翁弟诸生某以甲子秋省试遘危疾翁冐酷暑驰徃视之穷昼夜不息鬓髪由是尽白其笃行如此按圗志芳溪故名板桥四山回抱一溪潺潺循山麓绕居人门巷而东中多芳草四时葱蒨不絶故居人目为芳溪近山多乔松故翁又别号松溪云翁儿时堕溪水中家人无知之者有牧牛儿既渡水而遗其履母觅儿水濵不得得所遗履望见翁浮沉水中疑其已子也急援之起以是得不死人咸以为神翁年七十余以夀终余尝过翁家登所谓爱日亭者瞻望怆然兴老成凋谢之感翁季子俊祖奉遗像属题翁之殁至是十三年矣为之序而赞之赞曰东京之杨大于伯起来居芳溪自同州始南康浔州奕叶趾美猗惟我翁称克家子父笃孔怀翁顺厥防辍彼家督季父是祢善事所生承顔暮齿爱日之亭式扩其阯以孝以慈既老而毁好行其徳惠浃闾里推肥处瘠钜亿糠粃睦婣任防乐善不已翁之防子壻余女弟虽则懿亲未奉杖几今拜遗像章服有炜睟然其容凝然其体修髯皤然如见园绮翁子谂予翁像是视北皤然者乃由叔氏有叔也文俄病于旅翁急其难趋视药饵暑雨载途体则瘁只五十之年而已如此懿是淳则可厉媮靡万石孝谨太邱渊轨翁于古人未知谁儗敬缀颂言辞不敢侈老成典刑庻其在是
　　瑞芝圗赞【并序】
　　雍正四年春有芝产长洲彭氏之庭紫盖丹跗三茎并秀其年秋殿撰翰文先生举于乡明年省试　廷试皆第一克绳乃祖侍讲公之武人艳异之佥曰芝之祥騐矣殿撰按牒考纪得瑞应圗孝经援神契抱朴子诸书多以芝为老夀之徴时封公偕太夫人年齿及艾神气强固于是殿撰喜而曰芝之祥乃实在是久之芝益鲜润采色烂然殿撰索同年张太史绘圗献其亲而徴诗以纪余惟天地清和纯粹之气钟于人而其余及于庻物人之性业淳懿道谊满衍足以感召休嘉至其郁积充牣其和气参防则地之近者先得是气而瑞见非草木之能为人瑞实其人有以致之也然是物也感积和之气而先事以示朕于人显著耳目人之欣喜爱重而圗写其状歌咏其事也固宜侍讲公中年髙蹈位不满徳贻庆后人殿撰以金钟玉衡之质振归昌共命之响续闻前修蔚为国寳封公嶷然处名父贤子间翕聚菁英姱修不耀介福受祜眉夀引年元和翔浃于庭戺光华辉映于廊庙
　　圣朝美瑞孰大于是灵草应期敷荣擢秀袭祉锡羡久益蕃昌诗曰俾尔单厚何福不除俾尔多益以莫不庶科名夀考姑繇其已然者言之未足以颛厥美也爰为之赞以附众君子之后赞曰
　　太和氤氲钟全于人以和召和光辉日新有星而景有云而卿覃及庶草屈轶华平循彼南陔有挺斯茁仰防繁条绚采成质丹英朱蒂金盖琼葩宵滋膏露朝暎日华翕赩轮囷经嵗滋茂以迓龙光以介眉夀托根庭阶丹青焜煌我仪斯人颂声载扬
　　聼松图赞【有序】
　　古淳大师滇南太和人得法于弁山浴公能既从吾师昆明永斋王先生游尝与登匡庐泛彭蠡复同来　京师余识之先生斋中有烟霞气惠勤参寥流辈也比栖禅城南精舎焚香晏坐草木自馨泊如也且园髙公为作聼松图余为之赞曰
　　畵里有松请师谛聼是松是畵于意云何无畵无松无松无聼以手扪纸松在何处于何得聼师说是法非畵非松亦非非松聼入无聼无聼亦无松畵具足现一切松普一切畵具一切聼种种圆妙不可思议松间畵间可有聼处畵松图间可有师在是松是畵亦即是聼亦即是师若说是师聼亦无聼松亦无松畵亦无畵种种圆妙不可思议师乃首肯作聼松畵
　　建福宫箴【谨序】
　　圣天子寅绍丕基所其无逸式夏后卑宫之义惜汉文云台之费宫室苑囿悉仍旧观弗事崇饰　潜邸所御厥名重华其西有隙地焉　紫禁防清宫墙窱乐是爽垲用葺新宫清暑宜夏迎暄宜冬或疏或奥秋月春风嘉卉旖旎珍木扶疎对时育物
　　宸襟孔愉肇锡嘉名顔曰建福
　　亲御寳翰敷陈为赋义蕴宏逺益以知
　　圣意之所存焉【臣】窃铺观六籍言福莫备于诗书在诗天保曰俾尔单厚俾尔多益说之者曰文武不自厚而厚下故为天下所厚不自益而益下故为天下所益羣黎百姓徧为尔徳则受福之基也在书洪范曰敛时五福用敷锡厥庶民而继之曰防其有极归其有极则锡福之应也故夫视明聴聪濬哲温恭庻民励翼保乂皇躬六府孔修九宇同风锡羡开统垂裕无穷者一人之福也风雨以时百谷具宜老安防长皥皥熙熙锋销燧灌犬足生牦者亿兆人之福也亿兆人资一人之福以为福而
　　一人实合亿兆人之福以为福上下一体神人协和恺泽流湛恩浃海隅日出无一物不得其所而后福祉集焉乾坤储其祥社稷苍生笃其祜岂曰媚兹
　　一人形于善颂云尔哉是以居广厦则思茅檐蔀屋之湫隘处重闱则念祈寒暑雨之怨咨殖殖其庭轸昏垫则弗敢以宁潭潭其囿惕崇髙则弗敢以狃克谨天戒盛徳也丕扬
　　圣绪洪烈也任贤纳諌嘉绩也斟酌道徳之渊源方将箴丹扆以儆心铭戸牖以顾諟非徒陈六义以自悮更何有于土木之华侈哉敬维绎
　　圣意为之箴曰
　　畴称建极诰曰建中立表作则端自
　　皇衷福履绥之匪已则私作民父母时曰
　　元后一息万年方寸九有时若为祥恒职其咎嗟嗟赤子匪
　　元后曷恃饥吾餔之寒噢咻之有侗而迷觉之寤之勿忿怒之彦也庸之哲也从之有朴而戅绎思而容之奉三无私以建厥徳上下草木鸟兽咸若覃被于四国降福自天实自我
　　大君
　　大君之锡惠此下民下民孔懐百禄攸归乐只君子求福不囘故曰受福不于天于其民锡福不于民于其身惟身是康彼民弗臧居安虑危则笃其庆曰恭曰俭贻万世范奕奕　新宫万福来同顾畏于民碞昭格苍穹居已斯约禔福斯丰侍臣献箴敢告尚宫
　　恪思堂铭【并序】
　　吴公山在青阳老田西南山麓有茅屋一区同年吴子和叔购而葺之文简公闻之喜曰此故墨庄也吾十二三时尝防笔砚课文其间阅今数十年矣异时归老尚其游憇于斯乎赋四诗志感中有惟嘱儿孙思旧业墨庄应改读书庄之句和叔因以格思名堂而余为之铭时雍正乙卯闰夏也铭曰
　　西山之麓读书之庄九子秀立萃于斯堂林泉旧梦寄兴新诗经籝素业世笃尔思思哉俨若恪慎厥身先徳是载夙夜惟寅令名不朽山堂并传本事勒铭以赞后昆
　　铜雀台瓦砚铭
　　神雀轩举藏歌贮舞髙台既倾惊沙宿莾万瓦鳞鳞遗此片甲质莹而泽什袭寳匣岂无良材龙尾鳯咮阅嵗逾千曷若汝夀【其一】
　　伊昔之钜丽瓦也有余愧而今之遭逢登几席以雍容陈秘殿松华泛台安在哉瓦为砚是可鉴【其二】
　　未央宫瓦砚铭
　　炎祚开紫宫新陶甓良垂千春宜毫墨壁府珍
　　琴铭
　　海月清辉
　　涛涌银盘凉生玉宇濯冰台而砭骨引潜蛟使起舞素娥古知音为一弹而再鼓
　　峨嵋松
　　峨嵋松高百尺老龙鳞冻蛟脊荡云海沃膏泽天风来生两腋声淙淙合音节戞石鸣山月白
　　山水趣
　　山林杳冥水澒洞清音洒洒天风送非非指发皆中
　　清籁
　　空山无人声从何来谁持风轮一阖一开
　　梅雪
　　泉响兮空山流素月兮娟娟疎枝横兮缀冰玉冷香沁兮逺烦缛至人兮愔愔窅然即兮深林醖元和兮太古音盎初韶兮天地心
　　诗筒铭
　　圆其外貎浑朴空其中容巻轴遗我友朋徃而复【其一】虚其腹容诗书韫而藏之巻复舒殷勤寄逺道胜烹双鲤鱼【其二】







　　松泉集巻十三
　　钦定四库全书
　　松泉集巻十四
　　吏部尚书汪由敦撰
　　跋一
　　恭跋雍正十三年
　　起居注
　　钦惟
　　世宗宪皇帝以圣神文武之资膺重熙累洽之运建中立极茂登上理
　　临御十有三年仁渐义摩徳洋恩溥大化翔洽六服乂安而
　　旰食宵衣天行弥健自大经大法之昭垂以至一日二日万几之纷赜
　　宸衷黙运
　　睿虑周详于凡天人孚应之理善恶感召之机日申警于在廷明切晓谕而制治保邦之要尤兢兢焉贤能在职矣复
　　命三品以上大臣各举所知以储道府之用所以慎官方也蠲租嵗下泽遍宸区矣尤
　　念甘省输挽之劳正赋通行豁免所以纾民力也刑章清省狱无寃滞矣尤以秋审为虑囚大典宜哀矜详慎而饬置酒髙防之非礼所以重民命也优防戎行士皆宿饱矣尤轸西陲归卒之劳勚
　　命即补额粮召募编伍者酌加养赡所以厚军士也吕宋僻处海外告籴内地
　　特防许之所以柔逺人也至若督抚进献方物既已减之又减而仍恐毫末有累于吏民更减其半谨小慎微昭俭徳也他若湖潴之闗于漕运钱法之切于民用苗疆之绥辑海塘之捍御无日不上厪
　　圣心盖帝曰克艰王曰无逸至诚无息纯亦不已我世宗宪皇帝实克尽之【臣】笔于珥笔之次仰见
　　郊坛禋祀斋袚
　　躬亲天宇澄明右飨歆格甘霖应祷瑞雪以时神人协和灵祗恱豫而旦明宥宻益凛严共敬
　　天之心十三年如一日也禴祀烝尝吉蠲孝享时瞻影殿屡谒
　　山陵以至用人行政监成宪衣徳言善继善述法祖之诚奉
　　先之孝十三年如一日也
　　躬裁章奏指示机宜整肃纲维修明庶政万里之逺坐照靡遗延访咨询日昃不暇涖政之勤十三年如一日也逹聪明目博采羣言设铎悬鼗殆不是过聼言之广十三年如一日也甄拔才能片长必録旁招俊乂多士蔚兴求贤之切十三年如一日也任贤勿贰器使咸宜公聼并观举错必当知人之哲十三年如一日也懐保羣黎恫瘝一体减赋蠲租数盈亿万发帑赈粟先事绸缪兴水利课农桑训节俭厚生正徳爱民之意十三年如一日也厘定律条哀矜折狱稍有矜疑必
　　勅九卿详议三复奏谳
　　亲加裁决求其可生量予减缓禁重刑省淹系好生之徳十三年如一日也整饬戎伍慎简将弁拔骁劲汰浮冐储生息以赒其缓急免扣补以赡其身家恤兵之优十三年如一日也乃若隆　师重道褒贤良表忠节立宗学眷耆旧惇叙九族懐柔百神官方日益澄清民生日益康阜风俗日益醇厚率土敷天涵濡
　　徳泽梯山航海愿近
　　圣人上瑞毕臻苞符并集举全盛之丕基付属
　　上圣诒谋建则垂裕万年昔曾巩谓宋仁宗岂弟之行积之以诚心民皆有父之尊有母之亲故弃羣臣之日人人感动欷歔路祭巷哭未有知其所繇然者鸣呼盛哉帝王之盛轨上下与天地同流十三年之浃髓沦肌固有莫知其然而然者矣
　　成功盛烈具在方防飏言简末不胜攀髯之永慕云
　　恭跋
　　御制诗初集
　　钦惟我
　　皇上亶天纵多能之至徳防日新不已之神功
　　圣学粹精
　　宸藻炳蔚　乐善堂全集之刻既已陶铸风雅含孕典谟光被海宇争先作覩矣粤自
　　御极以来抚辰熙绩畴咨僚采一日万几胥待理于渊衷之宥宻仰惟
　　宵衣旰食之勤自朝至于日中昃劳亦至矣而操觚拈韵动千百言且日以为程如天之有行未尝间息十余年来存稿之积文笥者盈四千余篇【臣】等及在廷臣工以校刻
　　御制文集请者槩却不行迄己巳初夏乃奉
　　命择词臣中善书者缮成巨帙藏之　内廷且曰朕非欲与文士争长恐其久而益多也不可散而不收稍为诠次亦因以观翰苑诸臣书法云尔【臣】等尝恭聆圣谕曰结习难忘若三日不吟辄怳怳如有所失又谕曰逢时清晏聊以自怡正乐此不疲也葢
　　圣意之谦冲如此【臣】等日侍　直庐数荷
　　宣示庄诵玩索或鸿裁巨制力健举而有余或托兴短章致悠扬而不尽或拟古而效其体或俯和而用其韵莫不辞理渊妙晖丽日月牢笼天地迥出于言语思议之外而犂然各当于人心当兴防所属风发泉涌笔不停缀落纸如飞应龙腾空巻舒莫测乃至
　　清跸经临六龙甫驻乍拂征尘旋御牋翰昔人云成诵在心借书于手尚未足以形容万一也至于发难显之情周难穷之隠【臣】等百思不能及者
　　皇上神机宻运表里洞达而无余【臣】等数百言不能悉者
　　皇上渉笔所至情理兼到而曲尽【臣】等私窃拟议书曰思曰睿睿作圣记曰不思而得不勉而中从容中道圣人也明睿所照不待思勉而从容自然臻于至道全体大用随处发见形于文字者特其一端耳而精能之极造于神竒有非钻仰所能窥名言所殚述者【臣】等叨与校字得挂名末简荣莫甚焉
　　恭跋
　　御制圆明园四十景诗
　　【臣】等恭注
　　御制圆明园诗仰见
　　皇上圣性渊涵钧陶万有阖辟元化斡造物机星汉昭囘日月糺缦【臣】等注辑之次如陟泰华而见云霞峰防之竒秀泛溟渤而赌洪澜瑰寳之玮丽目心震莫能名言【臣】等窃惟周书无逸言文王自朝至于日中昃不遑暇食用咸和万民而大雅灵台之篇或称其台沼苑囿禽鱼驯兽之乐葢惟有文王之勤乃以有文王之逸而文王之乐其乐固文王之缉熙光明穆穆不已于敬正如天道健行不息而四时行百物生鸢飞鱼跃一化机之洋溢鼓荡而不自知也我
　　世宗宪皇帝葺
　　圣祖仁皇帝赐园以为
　　豫游临御之所尝
　　御制为记备述缘始
　　皇上因其旧而居之亲洒
　　天章敬为后记继志述事后乐先忧
　　圣心所存昭示天下后世者既详哉其言之矣
　　慈闱视膳之余
　　万机聼览之暇仰观俯察畅洽
　　宸襟触绪兴懐形诸篇什爰仿
　　避暑山庄诗例标举胜景分题绘图序而咏之凡四十篇【臣】等伏读
　　御制后记有曰宫室服御得其宜适以养性而陶情失其宜适以玩物而丧志大哉
　　王言夫岂惟宫室服御为然硏声律务博览先儒亦以为讥唯寓意于物而不为物役斯无入而不自得焉皇上敬
　　大法
　　祖勤政爱民自
　　御极以至今日旰食宵衣念兹在兹未尝稍释偶有寄托发为声诗薫风晨露之歌天机盎溢非作意雕刻而为之者然即是诗敬读之临殿宇则思
　　鸿业之克缵凭亭榭则思
　　俭徳之贻谋阅农圃则思
　　教稼之遗规览动植则思
　　栽培豢养之厚泽登眺摅冩掞藻扬葩何徃非绍庭衣徳之孝思对时育物之
　　圣意哉【臣】等弇陋肤末挂漏实多幸得缀名简末敢推圣天子缉熙敬止穆穆不已之徳自然流露于诗者究极言之以志管窥蠡测之万一云
　　恭跋
　　御书豳风图
　　我
　　皇上勅几熙载庻绩用康清燕多闲游情翰墨既以积嵗之功为诗经全图复
　　念豳风七月陈王业之艰难所言农夫红女趋事赴时咏歌勤苦尤为亲切有味爰
　　御楮翰分章为图系诗左方装成巨册【臣】等侍直禁廷得与
　　赐观且承
　　命恭跋于后钦惟我
　　圣祖仁皇帝绘耕织图赋诗授梓传播宇内
　　世宗宪皇帝暨我
　　皇上三朝睿藻晖映册府男耕女绩之景象纎悉具备有老农村妪亲执其劳所弗能自道者一经
　　天笔曲绘其情仰见
　　圣意所存周浃于闾阎幽隠非独词艺之工妙夺造化而已揆之往古惟周以穑事开基豳风所陈后稷公刘太王文武之遗俗先圣后圣有同揆焉
　　圣天子绍闻衣徳惓惓民依耕借亲蚕典礼明备风化所覃海澨山陬无不辟之土田野妇稚以讫賨僰羗戎无不知耕耘织作之当务熙熙然含哺鼓腹王道化成之效休养百年驯至今日称极盛矣而
　　九重防宻无刻不以引养引恬为心于雨旸霜雪早晩之黍稌菽麦高下燥湿之宜沤麻治丝钩筐曲簿之用广谘博询考古騐今施之政而授之民其见于实事者既如此即至
　　娱意艺林举念弗释殷然溯古先圣哲之心于千载而上指事肖貎如亲见之不啻衮衣绣裳雍容讽谕于黼座左右
　　圣意渊微有得之笔墨之表者【臣】等窃幸见而知之所愧弇陋不文不能揄扬万一云尔
　　恭跋
　　御制恭和避暑山庄三十六景诗
　　【臣】等敬注
　　御制恭和
　　皇祖圣祖仁皇帝避暑山庄三十六景诗既成巻帙谨拜手稽首飏言曰昭哉烁乎伊防古以来圣圣相承善继善述治功之巍焕文徳之光华葢未有盛于我朝者也钦惟
　　圣祖仁皇帝文武圣神如天广运九垓八埏日月所烛罔不率俾
　　车驾时巡自郊畿以暨边塞所至山川卉木沐雨露之泽被云汉之光热河地介朔陲山雄谷防泉甘土腴嵗清暑驻跸其地因峰搆竒涤涧启秀灵台文囿扬于雅音掞
　　天章标名胜抚疆宇之清宁写
　　宸襟之浩荡此三十六景诗所为作也维时
　　世宗宪皇帝孝养无方扈从左右而我
　　皇上以文孙随侍
　　眷爱特隆行宫胜槩出入从游者有年矣
　　御极以来显谟承烈恩溥徳濡薄海内外咸颂我皇上纬武经文同符
　　圣祖天和既洽嵗比屡丰乃稽考宪章修举令典越乾隆六年秋七月奉
　　皇太后命驾北巡行围塞外以搜军实以绥逺藩式昭缵
　　绪觐
　　光之丕绩
　　旋跸纡轸莅止山庄抚景兴懐
　　绍衣念切至情洋溢泉涌云蒸仰继
　　尧文遍和原韵铿然咸韶之竞奏灿乎景纬之交辉在昔晨露薰风不闻继响卿云元首赓自臣僚仰离照之重华洵莫隆于今日抑且扶
　　辇承欢悉循
　　家法　行帷披奏寅绍
　　前徽以至揽时物则念八荒之在宥徴尉则念六合之一家见扈游将士之同心一徳则念
　　圣祖教育之仁见来朝藩部之献賮输诚则念圣祖懐柔之逺畧诗之颂文王也曰诒厥孙谋
　　圣祖有焉其颂成王则曰绳其祖武于万斯年受天之祜
　　皇上有焉【臣】等辑注之次仰见
　　睿藻矞皇陶铸万有菁英融液博极羣言【臣】等末学弇陋如登羣玉之府目心骇荟萃缥缃实虞挂漏缀名末简窃有余荣云尔
　　恭跋
　　御制盛京赋
　　臣等伏防
　　皇上宣示
　　御制盛京赋三千三百余言【臣】等依文辑注统若干万言仰见
　　睿藻矞皇晖丽云汉函宇宙综古今炳典谟镕图籍自书契以来著作之府鸿章钜篇未有盛于斯者也洪惟我
　　皇清凝受寳命奠亿万载丕丕基肇迹神臯抚临中夏发祥流庆实始
　　盛京【臣】等窃尝诵诗周文公召康公推述先王先公之始基靖民自有邰漆沮皇涧过涧陟降原隰以至作丰迁镐筑城度室之事臯门应门灵台辟雝之宏规于耜筑场索绹祭韭执豕酌匏之故俗微而松栢厉鍜周原堇荼囿鹿潜鱼备形于雅颂凡以明着祖徳遐畅皇风荐扶舆之嘉祉巩继序之永图岂徒侈都邑之隠轸夸陆海之膏腴铺张炫耀藻贲觚翰云尔哉钦惟我皇上缵
　　列圣之鸿绪际三登之景运聿修懿典时迈旧京备法驾奉
　　金舆罄歴载之积诚谒
　　桥山而展孝礼成肆觐防同有绎以燕以赉中外禔福望幸之黎庶闻
　　和鸾而欢呼扶杖之耆老瞻
　　翠华而相庆
　　祖宗之灵斯格臣民之和允洽于是本觐
　　光扬
　　烈之忱溯
　　基命造邦之统揽形势之浑雄仰宫阙之素朴缅英贤之勲绩懐徳化之忠厚华实之毛充牣防濡之泽鸿厖穆然
　　逺念知夫天作帝省之勤所以孕虞育夏甄殷陶周者厥有所自爰摅
　　寳墨掞
　　奎章思若涌泉笔不停缀勒为斯赋垂示无极乾坤之容日月之光云霞之采山海之藏覩化工而雕缋纂组不足以为色闻韶濩而铿锵考击不足以为声彼研京十年练都一纪者曽何足以仰企万一哉【臣】等征金匮之秘稽延阁之储旁罗四库缀缉二酉疏举征引多惭漏畧附名简末荣以为愧【臣某】等敬跋
　　恭跋
　　御书大寳箴巻
　　钦惟
　　皇上敬修典学渊粹性成
　　勅几余暇游情艺圃经籍子史不释于御毫翰所寄皆有闗道法治体之文唐臣张蕴古大寳箴
　　天笔所书大小不啻数过此巻特以小楷结体葢因宋牋精致最于运墨为宜就其尺幅分布而成者也夫文皇为造唐令辟又工词藻蕴古之献此箴以记室擢大理丞被束帛之赐可谓一时荣遇然考其施于有政者不过以文相赏而已我
　　皇上法天勤民无少暇逸尤时即前古之箴规用资考镜以
　　生安上圣不弃羣言体味之余临池寓意行间墨彩端庄精丽兼有钟繇力命羲之黄庭乐毅诸帖笔法而兢兢干惕之神理盎然流露于其间此栁公权所云用笔在心者也【臣】等朝夕　禁廷幸得瞻仰锦贉秘寳神动天随龙跳鳯舞之妙有非赞叹所能尽而于圣学之健行不息一日二日念兹在兹无往不以适心者治心窃幸得管窥防焉敬拜手稽首诚于巻末
　　恭跋
　　御书宋牋
　　仰惟
　　皇上以天纵之圣懋日新之功虽
　　几余游艺有以见行健自强之用自古临池名迹既集其大成
　　奎章寳墨巻轴充栋而好古敏求犹复孜孜不息恭绎圣制诗中有感于米芾十万纸语而取其致力之勤黾此巨海不择流泰山不辞壤之宏量也以宋牋质粹而古笔墨相发乃涤迹更书此艺林向所未闻而即集缇囊御再澣之盛徳也张恺执艺小臣以微能荷防鉴赏亦且依
　　日月而不朽此因材器使葑菲不遗之大用也屡年宸翰俱臻神妙乃不以已至者为难能而精益求精入道天然独抒心得此
　　圣学之纯亦不已所由日进无疆也即书法一端而全体具见
　　勤政諴民之暇涵养从容进而不已至于如此【臣】等幸侍
　　清秘心殷钻仰惟自愧樗谫不克警奋以仰副万一云
　　恭跋
　　御题董华亭临十二月朋友相闻书卷
　　唐人月仪书有二一用章草体其一结字纯是唐人而圆婉丽宻于防礼旭素外别为一家思翁用本家法临之行笔顿挫夭矫苍秀之色浮动纸上跋语云得之淳熙续帖公于晋唐名家无论刻本墨迹手临不啻数百种至老不倦公书似以天资胜而功力之勤乃非人所能及用力者收名也逺信哉静海衣园少司空收藏文敏墨迹颇富其草书以此为冠今年六月
　　皇上徧临董书司空燕见时
　　天语垂询因进
　　御览上手临一通仍出原卷归之司空
　　御笔题香光契妙四字于卷端以志其事
　　上以天纵神姿娱情毫素秘府所储名贤翰墨逺出宣和之上
　　几暇临池摹仿殆遍此卷偶经
　　睿览即邀
　　赏遇重以
　　寳墨留题无美不收与人为善之意随时流露如此不独司空珍为世世瓌寳实艺苑千古盛事也卷后思翁二跋一是此卷原题其一亦用章草体疑公别有临章草本不知何时轶去遂取跋语与巻首唐人月仪帖五字附益此巻近代吴门骨董真赝杂出往往而然高文恪号为精鉴之尤或偶未之察尔此巻本唐无名人书思翁亦谓出元和以后而不详其人张文敏题籖谓仿吴通元不知其何据也　直庐借观敬题
　　恭和
　　御题梅花三昧甲观诗后敬纪
　　梅花三昧甲观一巻第一幅徐禹功雪梅晁无咎题栁梢青十词其后有赵子固两跋又张雨一词即附其下第二幅吴瓘蓓蕾梅梅仅一梢其旁布竹数叶葢取苏诗竹外一枝之意简而有韵前有自题一词瓘字莹之号竹庄后有髙仪甫絶句一首并书江山月七律第三幅吴仲圭老干梅为竹庄作后为长跋书法苍劲粗服乱头姿态横出吴匏庵杨循吉黄云三人题其后最后题者徐守和并和补之十词再题一词书不甚佳差无俗状守和之为人无可考名欵下有虚朗斋小欵意其为句曲外史流也前题籖曰梅花三昧甲观标识诸书畵人姓氏而不及徐守和当在守和之前后署小清秘阁而不名亦未详何许人也巻以丙寅冬入　秘府亟加珍赏各有
　　御题并为长歌书于卷首而命【臣】诗正暨【臣】由敦恭和谨按宣和畵谱米芾畵史宋以前无墨梅有之自释仲仁始黄山谷谓其变黑为白而叹为超凡入圣遂擅千古此补之师承所自禹功又补之髙弟故精诣如此其后吴仲圭王元章辈皆以墨梅著名竹庄名不甚显而仲圭推许独至殆非虚奬山林寂寞之士率意墨戏好古者聫缀成卷数百年后有此殊遇信艺苑中佳话【臣】等侍　直清燕得纵观妙迹欣幸实出望外惟赓和天章走僵顔汗欣愧交并爰私记其概于和章之末
　　恭读
　　御制雨猎篇
　　御制诗雨猎篇有儒冠着制和门之句知制为雨衣而忘所出因捡康熙字典则注引六书正譌乃覆捡六书正譌方知出自左传哀公二十七年成子衣制杖戈立于阪上杜预注制雨衣也韵防小补亦详载左传于制字韵下不知字典何以据正譌而不明征正譌所引之左氏至邵长蘅韵畧并不载杜注一觧但云衣也北山移文焚蕙制而裂荷衣弥増陋略矣刘司寇延清典丙子京兆试硃卷中有变本加厉及少双寡二语诘诸同考皆不能对但有谓曽见方朴山时文中用此者既乃知变本加厉为李善文选序少双寡二则汉武赐吾邱夀王玺书载汉书本传凡遇此等不可不博考来歴生吞稗贩剿说蓄疑祗自贻悮耳
　　恭读
　　御制新正试笔七律
　　乾隆乙亥元日入　直恭读
　　御制新正试笔七律二首有底借新诗纪顾清之句质之同人皆莫知所出后捡东江集乃有乙亥元日十峯饮师邵东斋出予家桂饼师邵有诗自墙上递至奉答之作因服
　　圣制用事精切留意博冾一至于此猥以空疎簪毫谬备
　　顾问曷胜惶愧恭纪以示子孙
　　时晴斋跋
　　右军快雪帖烜赫千古
　　三希宸翰屡得拜
　　赐顷以长至前一日于斋次防
　　赐展临金粟牋一幅
　　御题絶句有时晴快雪对时晴之句因以首二字顔斋仰天宇之清明騐休征于时若
　　云汉昭囘
　　荣光永贲敬志所自垂示无疆

　　松泉集巻十四
　　钦定四库全书
　　松泉集巻十五
　　吏部尚书汪由敦撰
　　跋二
　　跋周易本义
　　汉艺文志易经十二篇顔师古谓上下经及十翼为十二篇此东汉以前之旧也以文言八卦中者自费直始至郑康成王辅嗣遂合彖象文言于经程传所从本是也吕成公得嵩山晁氏所编古周易复定为十二篇朱子本义从之明初传义兼行遂析本义而合于程传今监本耑行本义乃篇次仍依程传非朱子之旧矣此刻仿宋椠一依本义成书髙曽矩矱于焉足徴良可重也于潜徐君潜昭得是书属司业晋江陈先生为定音句予复加审校因书以纪时日壬子三月既望
　　跋手録春秋名号归一图
　　初肄业三传苦其氏名字諡官爵国地错举互见或一简之中或数十年之后习其读而废失之者屡矣欲条举异呼彚为一帙以备遗忘而多故未暇适读纳兰成氏所刻经解得冯继先春秋名号归一图与余意颇合但间有舛漏耳因録置巾笥以为他日起本
　　跋手録诗所
　　诗所四巻安溪李文贞公着其发明郑卫不删之防精凿了当令吕成公复起羣疑亦当尽释豳雅豳颂朱子虽尝引其绪而未敢自信公毅然主之而为之畅其説要固不易之论也至其属词之雅洁训义之渊懿则朱子而外説经者举莫之逮庚子夏蜨园徐公从公孙立侯传钞经　进诸遗书余因得而伏读遂手抄以归丁未夏立侯以刻本见示葢至是而海内家有其书矣余既以先覩为快且尝役毫楮费日力不忍弃也乃跋而藏之于家立侯承公意用顾宁人诗本音为训则余书之所未备云
　　跋韦昭国语解
　　年来觅韦昭国语解于京师书肆迄不可得今年秋衍圣公广棨入
　　觐饷以家刻国语发而读之韦氏之名没矣而注则全装成适有知武举之
　　命乃擕之棘闱以公余为之句读其譌字及篇段之不当属而属者舛误不少惜不得善本是正率以意改之浃日而卒业喜天之假以日而惬所愿也书诸末简以志幸
　　读荀子书后
　　荀子言根乎道而行文委曲纡徐以畅其防孟子而外卓乎为诸家冠葢老子谨严庄列恣肆惟荀氏理近正而辞大醇不独唐宋名家多从此出即汉京贾董亦多依仿其文辞愚谓学文之士读六经论语而外当读荀子荀子熟秦汉以及八家举包孕其中矣
　　校后汉书书后
　　雍正十年壬子夏呉郡沈君颍谷来京师应京兆试箧中擕班范二书是前辈何义门先生阅本喜从借临沈于是书颇珍防而以予求之笃切遂出以相示予馆职之暇輙研硃批校事随日生屡作屡辍读志甫毕颍谷报罢南归因留列传六册俾予卒业自壬子五月至今十阅月乃得竣事何校皆汲古阁本而予所校后汉书乃钟人杰所开注文删削十不存五颇以为恨适同门陈紫澜购得此本校毛刻更精兼録刘氏刊误与监本畧同予一见欣赏紫澜慨然许以相易遂就加覆校良友之助受益良多竝疏巻末以识所自
　　评文选书后【三则】
　　予临此书始于夏四月望今以七月望后三日卒业幸侍清严得优游典籍实词臣之嘉遇爰恭纪嵗月以志圣恩【其一】
　　西苑直庐距寓次至近率以日出后入直阅此书则当辰已之间未尝逾午中间惟长至致斋暂辍数日余未为他事所夺故得了此予初入馆阅三国志时反不能如此专一乃知人事酬酢最足妨功而业举子者乃日以应酬为事无惑乎业之日荒也同日又记【其二】此毛氏初刻后康熈丙寅钱士谧重校已改补譌字如七发脱简及雪赋空行皆已补正而何校尚刊改如此其多固知校书大是难事【其三】
　　书韩文考异书后
　　康熈壬寅馆大司空蝶园先生家以李文贞公重刻浙西人藏宋本韩文考异用硃笔校正随手圏防一过其紫笔则灵臯方君评本也雍正戊申衔恤南还复读一过时所用乃蓝笔最后于李玊洲同门处见何义门前辈评本用墨笔尽録其评语义门于诸书参互考订爬罗抉剔不遗余力时有繁过当处要是第一细心读书人可为粗疎浅畧苟简之药予所临若两汉三国志文心雕龙史通文选及此书皆时置案头且喜借人转临以广其传云
　　书朱子与长子书
　　右朱子与长子书前一段条列为学之方以亲师取友为先务日用之间应事接物之道不外勤谨二字此可终身行之者不独初学所当服膺勿失而已也后段则遣令从学之由委曲成就用意周详而激厉之训辞笃切恳挚闻者皆当为之悚然所言在家汨于俗务又无师友见闻人于此徃徃因循悠忽且事事适意无由知人情物理即令天资颖悟终于阅厯未到故男子生而有志四方坐井观天即使日诵万言何闗实用予自十嵗以后即奉先大人命从师数百里外嵗时一归省虽幼穉少所知识而尤悔过愆横逆拂乱厯厯可数于暇时追忆所阅者葢已多矣得力正在此处有以知父母之用心圣贤同一辙也儿辈所处势不能他徃则亦从事于亲师取友而应事接物审所致力无流入于不肖之归可矣
　　跋所録归太仆史记评本【二则】
　　向闻有归太仆批史记最善或持临本相示则跋语浅俚可笑为后人赝托无疑癸夘秋杪从蒋民部子遵借得此本评语甚略而黄笔标举多得要处然蒋所见亦后人传録非太仆亲笔疑誊写或有脱落太仆生平得力史记其动笔批勒当不止一本因临阅一过他日别有善本亦可相参云【其一】
　　予旧有震川先生批本史记乃蒋子遵太守家临本甲辰借临一过后又从晋陵杨农先前辈家借所藏本覆校葢同出一本所临也呉晩亭馆丈语次言崔侍御家亦有震川批本人多从借临葢崔君能不吝以流布为喜故耳因转借覆阅颇有异同其黄圏多得肯綮先生与王子敬小柬云子长大手笔多于黄圈识之意先生评本不一两本或非一时所阅因别用此本临之【其二】
　　书沈颍谷所赠史通后
　　雍正十年壬子四月呉门沈君颍谷以此书见赠其行笈中擕义门先生所校嘉靖间汪元锡刻本刋椠缪误颇多视此本为劣而雠校精审丹黄烂如所録钝吟冯氏评语尤博辨简覈因从借临一过遂为案头善本后之览者其无忽诸
　　书胡广传后
　　太平御览引世説云胡广本姓黄五月生父母恶之乃置之瓮投于江湖胡翁见瓮流下闻有小儿啼声徃取因长养之以为子登三司流中庸之号广后不治本亲服云我于本亲已为死人也世以此为深讥焉按今世説不载此条疑是晏元献嫌其乖疎削去之以伯始之孝于后母岂有忘其本亲者乎
　　跋手抄墓铭举例
　　墓铭举例四巻明长洲王行止仲所编録也墓之有铭葢虑夫隧之毁而人莫知其谁何故备书其姓氏名字世系官伐与卒葬之日月以识之俾见者有所考云尔其累举生平行谊叙之以文而缀之以诗葢盛于东汉之世顾其文类近于俳沿至六朝繁缛弥甚掇拾比儗牵傅成篇文之敝也曽弗若质言之之无失实也昌黎韩氏乃一以古文为之尝自负学老文钜不苟毁誉于人为足以信今而传后其辞之雅健亦骎骎与子长孟坚史传相亚止仲之托始昌黎而叙録河东以下诸家其见卓矣记曰爱之斯録之矣敬之斯尽其道焉耳孝子慈孙之致其爱敬者于是乎在而可冒焉为之乎古之作者文成而法立屡变而不穷综而次之条别同异而原其所自始譬夫制器者举成器而按其方圆以得其尺度然后施墨而运斤焉不至偭规背矩而窳败其器也庶防矣甲辰之夏借得于吴门沈君颍谷手抄成帙漫书巻端
　　跋危太仆文集
　　危太仆文一百三十三首后有震川先生跋秀水曹倦圃侍郎家藏抄本所谓説学斋稿也危公以文名至正间入明隠然为耆宿其文雄浑博大前逊虞欧后劣王宋而醇雅清婉髙处亦诸公所少南宋冗蔓之习洗刷殆尽余读而爱之抄手殊恶间以意正其阚误家弟凝之从江西志中校録又二十余首于是而不可读者或希矣集有目无序篇别而不分巻体亦不备葢未定之本太仆云公有集五十巻如得尽读之以慰倾慕且正抄本之譌岂不快哉姑识之以竢
　　跋所録初白先生苏诗评本
　　初白先生手批苏诗雍正十一年癸丑九月从浦观察文焯所借得临此予性喜临人批本如亲见钜人长者听其谈论娓娓着痛痒处洒然称快虽费日力亦自増长识见庶防多见而识之义云尔
　　书陆稼书文集【二则】
　　康熈二十九年夏
　　圣祖仁皇帝御乾清宫门诏九卿举天下廉吏时泽州陈文贞公为都御史位在六尚书下
　　上数目公若诏公言者公以他尚书奏未毕未即应上遽问公公对曰灵夀令陆陇其清苑令邵嗣尧真防吏
　　上颔之未防二人皆召拜御史先是文贞公闻陆公防平邵公清刚或曰刚者易折且多怨惧及举者公曰苟廉矣折且怨庸何伤卒荐用二公
　　圣祖勤念民瘼向用防吏若总督于清端公尚书赵恭毅公皆始终以清节受
　　眷遇以此致六十年郅隆盛治闾阎殷富衣食滋殖谟烈所贻小防大法垂无疆之休而文贞公不以自顾借妨荐贤意亦不媿古大臣风云雍正己酉六月海盐袁孝亷安贻以是集适捡午亭文编所载公墓志谨纪其事于巻端【其一】
　　班史称吴公文翁皆以廉平不至于严而民从化王成黄霸朱邑廪廪有徳让君子之遗风汉治之隆于斯为盛我　朝当湖陆先生令嘉定灵夀治行葢无愧焉在嘉定时遇君生日逺近民扶老擕穉取诸神祠中烛架列堂皇燃烛焚香罗拜堂下父老有百嵗者曰民生防甲子矣目中未尝见如令君者诣前愿一识令君去之日民比户结防设香案以送或刻木为位旌幢鼔吹迎归祠祀之檀香气滃鬱衢路公为政悃愊无华为嘉定未再嵗而决疑狱集逋赋袪奸猾无頼即武健吏瞠乎不及信哉防平徳让之为效速也观民之戴公如此而动言民不古若古法不可行于今或乃视大吏所尚以为张弛朘削愚弄而失其心者抑独何也【其二】
　　书陆稼书王学质疑序后
　　为学务求切当于日用事物之间悉心静气以义理权衡之不为气质所拘物欲牵引方是为已先生之学笃信谨守可谓慤实先生鍼砭阳明之説不遗余力于顾髙有恕辞愚谓顾髙避阳明诋毁程朱之罪故不敢讼言傅防其讲学则直阳明宗传耳阳明天分髙于身心性命之奥未尝不研穷体味其所言皆其所心得故于儒先无影向傅防之言特其根本差误果于自信流弊遂不可究诘顾髙诸公局守门户此正阳明流弊况其所言亦非由心得又出阳明之下不可以其不附阳明而尊崇之也
　　书徐在川疏草后赠徐谦斋
　　都转运使徐君谦斋奉其七世祖在川先生为严文靖公请蠲南漕疏草相示先生以布衣为民请命隠徳焘后宜其逺且益耀况先生发之文靖卒能行之相得益彰无嫌掠美至其文词恺恻意且与东坡代张文定止用兵书颉颃矣抑文靖身罹锋镝转徙仅免入告之情宜何如其迫切而徘徊却顾有待于良友之怂惥非文靖恝也恬嬉成习日以丰亨豫大相谀涂饰防蔽民隠之不上闻乆矣猝然呼吁当宁为之震动青词近列有噤不敢发声者迄用先生言朝奏夕可此文靖所以为贤论其世者不可不知也我　朝
　　列祖徳泽沦洽去年水溢淮徐间
　　圣天子宵旰南顾蠲租发赈前后费大农水衡钱巨万万不已咨询疾苦丁黄鸠鹄之状罔隔堂陛运使君方以监司需次廷臣推择赴江左吾知其本在川先生之心而措诸事业为所得为遭逢之幸视文靖何如也运使之先在川坦斋两先生皆为徳于乡乡人称之至今事之成也必于其防天假之防以厚徐氏运使君其勉之哉
　　书李芍亭拟呉文简神道碑后
　　右门生李芍亭拟藁作于戊午之冬拟用桐城相国衔名藏之笥中因循未録去迄丙寅冬同年门和叔将南归来请不已且谓即用贱名殊惭僭越而却之不得遂别改一本付去以此稿李生手书楷法絶工不可废并存之而纪其后后之阅者当不复疑一碑两文未详孰是云




　　松泉集巻十五
　　钦定四库全书
　　松泉集巻十六
　　吏部尚书汪由敦撰
　　跋三
　　跋黄庭
　　黄庭经世以颍上本为贵予旧有之乙未春就馆毘陵遂佚去至今怅怅不能已然颍上本用笔峭劲而乏逸气疑是率更手摹此手浑穆鶱秀神气独全赵子固谓黄庭类繇观此益信昔人以碧落仙人目黄庭但拥节乘麟有贵真气象与草衣木食者迥别此不可不辨耳【其一】
　　昔贤评黄庭有飞天仙人之目然厯来传刻多过于拘谨大都所传右军小楷如乐毅论画像赞黄庭经之类皆唐人钩摹仿效非复山隂故物即如兰亭传刻多至数十百种或肥或痩或庄重或流逸千百亿化身究不知法身安在吾尝论诗文字画与运防相闗至唐为古今一大升降譬之炊米作饭饭熟失米安从觅谷而嗜古之士迂而多蔽要知非谷必不成米饭何由熟百千亿化身中有百千亿法身明眼者当自得之耳【其二】黄素巻曽归董文敏刻入戏鸿堂帖者仅数行耳而跋语特为郑重前此直题为右军书而赵吴兴目为杨许真迹思翁于呉兴素非所心折独于此评无异议盖思翁雅不喜唐贤楷法而此巻于黄庭乐毅外独标风格故取以为入石之冠非徇吴兴也【其三】
　　王董两跋黄素巻皆无之吴门贾人往徃取真跋缀赝迹以观者不知何时割去抑二人竟书丹入石未题巻尾耶惜未得博雅多识之士质之【其四】
　　黄庭传刻类圆熟作经生体思古斋本稍具风骨而橅手生硬未免木强惟淳熙续帖中所刻禇摹本最为清逸所谓俊抜为之主者庶几得之吴兴所出盖本诸此但禇橅后有遂良二字而吴兴不具并不自署名及临写嵗月令无印欵将不可辨为何人笔矣【其五】
　　跋郁冈斋钟繇荐季直表
　　乾隆十一年十一月　大内购得钟太傅荐季直表真迹六行直以下五跋俱存廿日观于　懋勤殿直次即此帖所自也
　　跋郁冈斋黄庭
　　乾隆乙丑秋同乡陈君逊心谒选来都以此帖及月涌江流端研为赠陈名尚友丁巳进士休宁人侨居金坛今年二月得浙之龙泉以去及秋卒于任才数月耳此本乃初搨中佳者即在金沙亦不易得顷从新建裘少詹借得黄素内景墨迹并虚舟前辈临本取以相较益知宇泰老人钩勒苦心信为下真迹一等回忆旧交顿成千古为之黯然因纪于此以识所自
　　跋郁冈斋乐毅论
　　乐毅论前一刻墨迹今亦在　大内盖此册后归涿州冯氏曽刻入快雪堂帖其入秘府未详何时册中有快雪堂图书一印今年夏曾观并记
　　跋宋商邱三种兰亭巻
　　曩见何义门前辈记康熙己亥　武英殿直次张少宗伯为编修时携宋搨兰亭五种相示云得之合肥龚端毅公家宋游相百种之遗也乾隆戊午緼真阁主人出以见示则已増至十余种其拆折装前后印欵一如综闻所记未几装成巨巻遂为翠墨甲观去冬中州友人赠余此巻又与义门所记无异而緼真新装亦适相合因念余于收蔵素未留意得此不足自豪而归之緼真阁中有剑合延津珠还合浦之妙主人欣然许以松雪真迹相易輙以移赠并识其由来如此于戏南宋至今五百余年物之合而离离而复合者不知凡几物不自主而人亦安能主之耶方其合也必有人焉合之及其离也复有人焉离之原其始之合而识之而后人随其所得而合之不可谓造物者之无心于物也商邱公手题此巻亦既郑重珍惜而予以无意得之乃适为緼真主人作合惜不令义门见赏且续入综闻一则佳话也
　　跋五枕兰亭
　　贾似道使门客廖莹中缩定武兰亭刻之于阗碧玉谓之玉枕兰亭陶宗仪辍耕録中备载其事今原搨不可得见惟赵吴兴临本传世呉兴于兰亭功力极深当非莹中辈所能逮予数为人临皆从正本缩取虽笔力不及古人要其道自不可易也记康熙辛丑从王篛林前辈所见明人于青田冻石髙二寸五分方寸二三分四面刻笔法结体絶似东阳何氏所藏定武本而字较玉枕更小其年为万厯丙申惜忘其姓名盖浙东人逾年石归淮隂程爽林不复见云
　　跋萧子云书列子
　　黄长睿谓子云有章草出师颂古雅与此正书逺矣王虚舟前辈则谓子云答武帝自论其书云全范元常张懐瓘书断亦有晩学元常筋骨亦备之论此书列子古雅浑劲风力直拟太傅长睿顾少之王弇州随声附和遂有十月冻蝇之讥皆过论也虚舟于阁帖引绳批根斤斤少可独于此书极致推奨必有真契耳
　　跋虞倚颿书隂符经
　　杜子美云不薄今人爱古人吾谓真爱古人未有忍于薄今人者倚颿此书絶似陈香泉而遒丽过之即并驰古人亦复何憾其为识者所宝宜哉
　　跋碧落篆碑
　　董逌广川书跋云段成式谓碑有碧落字故名李肇谓碑在碧落观然攷之国史补则肇正谓碑有碧落字耳李汉又谓碑终于碧落字董逌驳其非今以篆文騐之仅有栖真碧落一语既非全文结束亦非文中要语攷古人诗文字迹举一行首标目者有之无以末字目全文者其谬盖不待言欧阳公集古録谓龙兴宫有碧落尊像篆文刻其背宋潜溪亦云唐髙宗咸亨元年庚午嵗韩王元嘉子训等为其妣妃房氏造碧落天尊像于龙兴宫而刻文扵背董广川则谓尝亲至綘州龙兴宫攷其记知为碧落观今以篆文騐之但云立大道天尊建侍真像无所谓碧落天尊者疑广川所云碑在碧落观而龙兴旧为碧落者为得其实此碧落之所由名也广川又谓州将不欲以槌撃石像背乃摹别石今所传皆摹本而五总志谓綘泽二州皆有韩王元嘉子黄公为妣妃荐福作文立石文虽不同皆名碧落碑在绛州者刻于天尊之背在泽州者立于佛龛之西今以篆文騐之则云哀子李训谊譔谌等衔恤在疚寘懐靡所永言报徳思树良因敬立大道天尊建侍真像又云敬守真容庶几终古则刻文像背者近之州将摹石事理所有顾其文不容有二则所云泽州传刻者又不知出自何人也集古録云李璿之以为陈惟玉书李汉以为黄公譔书赵明诚金石録云其词则宗室黄公譔所述或云陈惟玉书或云譔自书广川疑惟玉于唐无书名不应一碑便奄有秦汉遗文到古人絶妙处宋潜溪又谓翠岩龚圣予以为宗室瓘或有所攷终莫能定其何人而前人论书率叹其妙絶至谓李阳冰见而寝处其下数日不能去又言阳冰自恨其不如以槌撃之今缺处即是予谓前説本欧阳信本观索靖碑语附益之后説鄙谬不足辨赵明诚谓唐人大篆少见故妄有称説似得其隠然其文亦不纯用籀文故周伯琦疑其杂出诸体而李西涯亟取其説愚谓自汉以来草盛行篆法惟习説文解字古文籀书几于中絶所传阳冰二徐及梦英辈大率皆峄山一种以匀圆齐整为上不知古人繁简参差惟意所适按之石鼔及夏周以来器物欵识尚可推其遗意此碑超出相斯窠臼笔法亦自深稳意训譔弟兄皆振竒好古之士杂取籀文兼及小篆加以诡辞标置骇动世俗如道士白鸽诸神异故益有名当代尔
　　跋保母墓甎帖
　　保母墓甎至宋宁宗嘉泰癸亥始见于世其文有八百余载之语若前知者周必大平园集中亦尝及之要之名迹流传有数不独此书为然也董香光摹入戏鸿堂帖临池家人有其书而初搨良不易觏今乃得见之香光谓为晋搨纵未必然其为晋刻无疑也宋潜溪以兰亭为唐人钩摹入石此则献之亲书固当胜之一言足为定论姜尧章辨证转成辞费耳
　　跋金慕斋所蔵蜀本顔鲁公干禄字书
　　顔鲁公干禄字书在开成间石本已有刓缺至欧阳公为集古録称杨汉公橅本并多漶漫此蜀本勒石于绍兴壬戌其去欧公时又百有余年矣巻中自阳庚二韵而后类多凌乱失次又尝见寳祐间彬阳本近日呉门镂板以行与蜀本小有同异而唐韵之淆紊畧无是正岂开成杨刻即已譌误耶抑误自绍兴耶又何以蜀楚两本并误耶至蜀刻凡脱成几蜂丰从半及注中并上小误或由传摹失真观此则其于用笔结体更无足言矣吾友金慕斋阁学签识前后位置不爽良称一快此石至今尚存雍正癸丑同年顾观察稼轩宦蜀归曽以见贻较此稍逊盖此本当是百年前旧搨慕斋宜善蔵之恐后此并不多觏也予旧蔵久已轶去从借临一过因跋而归之
　　跋金刚经
　　金刚般若波罗蜜经四句偈秦鸠摩罗什译为梦幻泡影露电六如而外如元魏三蔵留支陈真常隋笈多唐元奘真谛俱译为星翳灯幻露泡梦电云皆九如沙门子璿乃谓星灯有体未是真空云能含雨是为含生魏经九喻秦畧其三固有所见今西域梵经仍作九喻而中华释子持诵皆尚秦经六如脍炙人口而九喻则罕有闻焉乾隆壬申十二月腊八前二日奉
　　敕考证跋之张即之所书金刚经册后私记于此
　　跋宋搨忠义堂帖
　　此碑装于雍正三年乙巳喜其神气飞动于庄严之中露峭劲风骨较家庙碑専尚严整者为优昨见忠义堂顔书全刻如此铭及东方赞皆不及原碑逺甚乃知刻工宋人逺逊唐人时代所限不可强勉如是今世推崇宋搨政谓其去唐未逺神气尚完且纸墨相发耳官法帖模在宋初者矩矱尚存南渡以还遂无古法临池家其善鉴之
　　忠义堂帖以争生帖压巻较陜搨笔意近古告身曽见墨迹刻本未尽失真惟从碑刻摹取者皆不足观大字麻姑坛记亦仅见于此才与鹿脯字迹稍敛谓之大字者对今所传小楷言之耳
　　跋钟鼎欵识
　　薛尚功厯代钟鼎彞器欵识二十巻乾隆三年正月蒋恒轩学士所贻不知何人所刻用石翻刻作板本取便于摹印广为流传其意甚善惜刻工拙劣不能得其形似尤可诧者毎条释文辨证率以意节去字数读之多不了了盖亦刻工欺妄而主者不加勘校谬误百出遂至于此前辈尝云明隆万后刻书潦草为载籍一厄信然近日呉门书贾取纸色稍旧者充宋元椠本序跋之有年月及授梓原委者必尽去之益令阅者迷瞀即如此册并薛尚功姓氏不传乃载籍之又一厄矣石刻搨本皆宋物全文最为难得顷从吴门薄君廷槐所借得一二两巻防至　直庐手校补完其篆文畧举一二不及概为是正薄君所蔵止此两巻异日当续访善本足成之尝笑人读书评阅不过开手数篇后輙不继予近颇意力矫此冀当有相之者不致为后来所嗤也
　　跋述古图
　　伯时此图不传所传者类元明间人拟作耳考之元黄文献公述古堂记乃知此记为郑天民先觉所作作于政和甲午邵谔以图刻于端溪紫石研绍兴丁已经进内府而以是图为述古图吴郡缪仲素得之以名其堂今人因其为元章所书遂以归之米氏失攷甚矣
　　跋祝希哲养生论
　　世传唐祝两君任情作逹雅有晋人风流京兆于中散殆其素所宗仰者耶宜其三复斯论至不忍释手也此巻笔意沈着精采奕奕照人与向所见狂纵颠逸者迥异即跋语自讼深切亦非不知名教乐地者然则里巷传闻多由好事者附防失实吾于书法信之
　　跋董文敏书都御史陈公诰命
　　明代制词受诰命者得自择馆阁中宗工为之此诰为倪文正所作善人必以其气类信夫愍帝初年收召耆硕一时正人次第牵复而少保以东林钜公落落为天下望读诰词犹想见当年五纬丽天芒寒色正气象然公考满未防即以右言官抑武弁去位归二年而没不数年而国歩遽移予与修明史汗青之暇未尝不低徊于诸公心切向往也文敏此书遒逸痩硬尤晩年得意笔自拟顔徐殆无不及坦斋给谏得之宗人信先泽贻留所在有吉云拥防其为陈氏世寳岂特判白纯青而已予因给諌请跋盥手展观思响搨一通珍为秘玩而内直率夘入酉归畱之经月未暇濡翰给谏念传守之难倘寿之贞珉传播翠墨俾鸿词妙迹照耀宇宙驾朱巨川而上即以当谢监述祖之诗讵非清门胜事哉
　　书内弟查禹书所赠董书手巻后
　　康熙丙申予归自钱塘内弟杳子禹书亦归自南雄予过其斋中剧谭数昼夜乃别适有客持此巻至禹书得之举以为赠嗣此予北上禹书复南游岭表不相见者几三十年乙丑秋来京师相晤归逾年卒于海阳重展此巻不胜山阳闻笛之感回忆青门促膝时忽忽十余年墓门宿草为之澘焉因识于此延陵挂剑所重不在法书姑置弗论可也
　　跋王永斋先生遗迹
　　由敦以甲辰春乡试出昆明王永斋先生之门先生不以为不肖数进而与论文甞出诗集命由敦编校甫交业而先生属疾遂未授梓先生之子濓槖其藁归滇南未得録副本蔵之至今以为憾今距先生易箦己三载偶过古淳上人丈室见李君画册有先生手题二诗因乞之以归先生性夷旷下直萧然庭中喜植时卉畜双鹤时时牵衣戯舞行或前导寝则立侍榻前以为常册中艺兰试茗两诗风概亦概可想见犹忆雪中诣先生留语至深夜围炉啜茗娓娓谭不己比辞归雪拥车辙深丰尺许自先生殁黙念生平知己中勲业文章震耀朝野者致自不乏而天懐恬逸寄尚萧逺罕能及先生者册多素纸嘱诸从先生游者继题其后以备师门故实间一披览当不啻在春风中坐也画者李君名仍字苏斋南昌人善写山水所居不蔽风雨日晏不举火傲然不以动意先生督学时当延致之其人亦自可重然予之所爱重者乃不在画也雍正庚戌重阳日
　　跋查声山宫詹书
　　澹逺先生直　南书房其书法最受
　　圣祖奨赏长笺钜册蔵秘府者不可胜计此碑端庄流丽兼尽其妙族子天行翁得之装潢成帙什袭以藏昔杨东里谓沈度学士书婉丽飘逸雍容矩度尤为成祖所爱一切大制作必命书之豪墨遭遇之隆比迹欧虞贞观予于先生亦云【其一】
　　国朝书宗林立馆阁中以书法被遇者莫若詹事沈文恪公与少詹事查声山先生沈书纵横俊拔出入苏米有天马昻蔵顾歩深穏之气先生书妍婉秀丽兼两文敏之长冠裳佩玉中有李邺侯仙骨其受
　　眷赏不虚也前辈风流典型犹在识者珍之【其二】宫相书法擅一时海内士大夫得其片楮珍若悬黎隋和此本是其临池得意笔宜为识者所重【其三】
　　查君天行蔵其家宫相墨迹至伙此册用蜡纸手摹圆活精妙欧阳信本有云上称下载东萦西带气宇融和精神洒落想见　直庐清暇从容墨池风度为之神往【其四】
　　跋王考功临内景经
　　虚舟先生临此经时年五十有一尚未改谏垣正其从容文酒精采发露时及庚辰左迁吏曺逾嵗南还则意气己渐衰减其手临积书岩法帖自诧为平生精力所聚今相国髙公督河时装禠进
　　御其中小篆及摹诅楚文最佳行楷多成于晩年未免菁华销竭之叹若此巻之感恵徇知心手双畅固未易数觏也乾隆丁夘春从少詹裘君叔度借观此巻手临一过牵于多事经月乃就黄素迄未动手前辈用功既専日力亦复多暇予于冗次濡豪且愧且羡
　　跋王考功临米册
　　王考功书法于米学最深康熙丁亥馆晋陵时尝为先君临西园雅集小楷取搨本覆按不爽毫髪戊戌在京师又为余作大挂幅即此册中所临天长赤髭诸帖是也学米书最易入俗此当于气韵骨格辨之予曩见考功为诸生时手摘録四书大全凡十余册书法皆仿苏米两家无一懈笔直擅名当代不虚耳
　　跋姚荃汀侍御书
　　栁待制云赵文敏背临顔栁徐李诸帖取真迹覆校不惟转折向背无弗肖似而精采发越有或过之侍御此书荟萃汉魏晋唐诸名迹一一穷尽其胜而自带本家风骨臣法二王法两可无憾临池之精熟虽文敏殆无以过况得之輶轩周厯之余其春盎霜清整齐闲暇举可想见于楮墨间观者固不当徒赏其妙合古人己也
　　跋呉云岩殿撰所蔵赵学斋副宪书
　　学斋副宪尝论古人以书列于六艺非凝神澄思不能诣乎其微故専工之至将必有欲平躁释之效焉又曰学书之要不外笔法风神二端笔法贵得划沙印泥之秘此有一定之矩矱风神则存乎其人之性情自为流露而非涵养之深亦不能自然而有合也其持论如此夫论书而究极于性灵学问此岂仅从事于墨池笔冢者所能知哉此册为云岩殿撰所作时方掌教万松殿撰以诸生执经契谊最笃其所蔵公书法寳爱如拱璧以予知公久出此册属题故举素所闻于公者质之
　　跋赵学斋副宪所书隂骘文
　　同年赵学斋副宪防于书其行笔用禇法而结体一宗率更能于古名家中自树一帜一展巻知为公书从公学书者亦一展巻知为公弟子也公性喜书都人士率以素册徴集翰林书法或为密行求小楷余深以为苦而公酬应无倦色迨厯卿贰年已逾艾精敏仍不减初选馆时余尝举公为后进朂此其属疾后所书未为得意笔哲嗣辈虑为好事者攫去夀诸石以昭世守固孝子之用心也爰书其后
　　跋钱舜举洪崖图
　　此图本于阎右相东坡先生论之详矣巻中人物神致生动而橘术栗葛柮五人及所称雪精者尤精采出意表此舜举自出新意为之耶抑曽睹立本真迹耶疑自唐厯宋以迄元初临仿不一舜举必有所本非漫然耳
　　跋查梅壑画册
　　甲辰夏初晤家涤崖兄于都下出示此册盖梅壑早年笔以请正于涤崖大父方至先生者梅壑以书画擅名而画髙于书知音在前尤不率尔政如管公明初见单子春清谈竟日文藻葩流不愧名士固当为识者所赏况先友遗迹乎余素不解画顾尝谓画本莫妙于吾乡山寺溪亭云林烟防即景皆倪黄得意处山川助人宜其擅长者众涤崖画法揄染家庭所诣己过梅壑而惓惓此册其意又在笔墨之外昔余外舅渐陆翁为梅壑从子尝从受书法而此册简首又有余舅氏毘陵龚子畏所题长句披览数过珍防爱惜之意实与涤崖有同情焉
　　题王少詹画
　　此前辈王艮甫先生画呉门沈君颍谷所赠也先生在翰林深自闭匿不肯为人画人亦无知先生能画者颍谷同里契厚故所得独多此帧画于丁未除夕时先生提学山左嵗聿云暮使院寂寥泼墨娯賔用当餽嵗风致畧可想见颍谷知余笃好先生画遂举以相赠距先生捐馆已一嵗片羽仅存其当爱重何如也颍谷又尝出示胥江采芝二图胥江者乙巳秋颍谷南还赠行之作笔意仿唐六如采芝则颍谷从先生谒　孔林得紫芝三本先生以颍谷嗣息未朕于嵗朝写为图题诗赠之而王夫人作书寄图遗颍谷之内致祝瓜意前辈丹铅冗防中意韵闲逺如此尤令人叹羡不尽先生画多不书欵久之且不复知为先生笔因缀数语以志之
　　跋张晴岚家蔵画巻
　　晴岚居士去年示余石谷南田小巻余所为赋佳人絶代羡尹邢才子同时疑元白者也今复出此巻属题余谓彼如竹林诸贤散髪裸袒沉冥作逹又如东篱采菊悠然忘言此则如过朱雀航睹王谢子弟麈尾隠囊清言如屑谢希逸禇彦回诸人聚袁景倩宅抚动操宫商既调风神谐畅无一防尘埃气晴岚以为何如
　　题緼真阁图
　　緼真阁者澄懐园东偏晴岚张君书室也君嗜法书名画所收蔵宋元来名人墨妙颇富自负鉴别所得独真毎风日佳辰明窗展对纵意临仿更能契前贤神韵于豪楮之外因取选诗緼其惬所遇顔之王君岑为写横巻同人继题其次夫真与赝相反人于书画知赝者之非真矣亦知书画之外又自有真者在耶昔人谓右军人品髙故书法冠絶天壌唐之虞禇顔栁宋之苏黄清风亮节夐絶千古宜其片楮尺素奉为拱璧乃至艺苑専家亦必有逸情胜概拔逺辈流方为天下后世所共推许譬之苍松古栢独秀嵗寒固非凡卉所敢望即野芳孤箭亦分大造清淑之气贯注发露舒为真色酿为真香色香之中自有真宰此所以异于剪刻编缀之为工而裁伪聴真所贵于敏识絶鉴区区米敷文辈未足以语此也晴岚奉
　　敕审定秘府图籍琅嬛延阁日见所未见识力方精进不已物聚所好归之者日益众吾知晴岚非留意于物者故以斯语质之
　　书福字笺下方赠朱秦川
　　乾隆庚申嘉平　内庭词臣恭进
　　皇帝阁春帖子词防
　　赐御用笔墨牋纸由敦实与拜
　　赐中有泥金硃笺専以供写福字因推
　　圣天子锡福之义书以分赠宗族至戚弗敢溢予惧防也妹婿朱君秦川分得其一装演以奉亲是年适秦川三十初度属由敦书其下方闻之记曰百顺之谓福又曰孝顺徳也棠棣之七章曰妻子好合如鼔瑟琴兄弟既翕和乐且湛而圣人叹之谓父母其由是以顺也由是言之一家之中夫妇和兄弟睦父子亲是之谓大顺备其顺之谓福一家如是推而至于四海孟子所谓人人亲其亲长其长而天下平箕畴之防极归极
　　圣天子敛福锡福之意也秦川绎唐棣之防以善事其亲其于顺也几矣福之备也自今以始豫顺所积罄无不宜诗曰自求多福又曰求福不回敢备陈其説以为致福之本有其锡之式克受之天命不僣善自求之秦川勉乎哉
　　松泉集巻十六
　　钦定四库全书
　　松泉集巻十七
　　吏部尚书汪由敦撰
　　跋四
　　跋手临沈学士书圣主得贤臣颂【二则】
　　元时重赵文敏书士大夫多作赵体明太祖爱詹孟举书一时亦宗尚詹体云间二沈其冠也尝见夏仲昭太常小楷墨迹絶类大沈即文衡山楷法亦从沈入可见当时文教之一其结体出于智永端荘精妙于奏御为宜故馆阁竞相仿效至天顺后尚姜立纲体参用栁法颇近俗书而永宣以来风度为之一变矣吾尝论书为六艺之一以适用为贵奏折第一碑版次之聮额又次之挂幅手巻扇头皆玩具世人以其易擅名故特好之实无足留意昔人谓高文大册何尝用此吾数举以告同学虽为好高者所鄙笑不与易也适为四弟临沈学士此巻因识以示之【其一】
　　右临明沈学士书文氏停云馆刻本也学士名度字民则华亭人永乐初荐擢翰林典籍以善书受知于太宗凡玉册金简用之宗庙朝廷刻之贞石一切大制作必命公书歴检讨修撰进学士尝赐金织衣同二品新制象笏镂公名姓涂金以赐其弟粲子藻皆善书皆官之近侍古今以书遭宠遇无过学士者其书法出于智永而兼有欧褚之胜最为楷法正宗评者谓其婉丽飘逸雍容矩度信不诬也大抵庙堂之体以荘雅为尚不端重则佻脱而近于肆无风神则拘窘而入于俗冠冕佩玉以为容俯仰揖让以为态妍婉而不失之媚流利而不失之轻劲健而不露筋骨天然有富贵风韵者上也米海岳书非不追躅晋人而偏侧奔放譬之千里逸足不就衔勒虽权奇倜傥不足以鸣和鸾备法驾诚无取乎尔不特书法凡文章诗句皆然此于学问性情相通福泽夀考亦徃徃有騐非臆説也頴思大侄鋭志绩学其以予言谂之【其二】
　　跋手书李淳大字结构
　　右李淳大字结构八十四法见王氏法书苑书以晋为上而法莫备于唐正如声病权舆于江左而律切至三唐而益宻也世所传笔势论笔阵图之属率唐人伪托无论文不雅驯无晋贤风韵即其所论书体亦不脱经生家数而欲以启钟王之扄鐍不其逺乎吾谓书法以神韵为主神充而法非虚立韵胜而法不能困然必功力精到而神韵始出此墨池研臼之功所为独有千古也雍正庚戌孟夏癸亥甘雨时降几无纎尘偶书此册诘朝书竟因题以质知书者
　　跋手临夏太常苍庭君传
　　夏太常兄弟皆以书法受知明太宗太常宦尤显达馆阁士大夫多与之游葢其时资格不拘无门户之见而承平风流文墨词翰咸精其能初不以画史抄胥横相品目沿及中叶漫成轻薄世传停云老人为姚方城所窘科目习气积重势畸虽有良才屈于流品文章以声誉为重轻书法直嗤鄙为末技瀛洲延阁间防不识虞褚欧顔为何物非细故也太常书本二沈停云实所师承然刻帖时仅及二沈而不为太常留吉光片羽何也康熈己亥春见太常墨迹爱玩不忍释手因用响搨摹取雍正辛亥夏更摹此本乾隆丙辰六月为同年赵宫赞节临数行覆阅旧书因疏其后墨迹长巻已不知流落何所尤可慨也
　　跋手临周公瑕汉筠赋
　　周公瑕文氏高弟其书法度谨严功力甚至所乏者韵耳造诣由于学力风韵乃自天成乃若人品高读书博又自有雅韵此涪翁所谓惟俗不可医浸灌巻轴差能疗俗士夫气与作家之分正在毫厘间也雍正壬子夏偶临此巻适从故纸中捡得因记其后
　　跋手临赵呉兴书过秦论【二则】
　　赵文敏书过秦论三篇全刻见渤海藏真帖中戏鸿堂仅收其一思翁跋云呉兴此书学黄庭内景经时年三十八嵗最为善者机也成名以后隤然自放亦小有习气于是赝书乱之钝滞呉兴不少矣余谓此书虽仿内景而行笔多用褚法论神气则渤海刻尤全葢思翁论书在不使一实笔故以钝滞病呉兴而于此篇爱其飞动究之呉兴书正所谓端荘杂流丽刚健含婀娜钝滞自是赝书未可因效矉而嗤西子也然近人学呉兴又专以流丽婀娜为尚令思翁见之又不知作何鍼砭耳
　　跋手临文待诏书赤壁赋
　　此文待诏晩年笔葢所谓绚烂之极归于平淡者圆秀苍劲本色自不可掩彭殿撰摹取毫髪不爽比之唐橅宋搨下真迹一等乾隆戊午初夏见于　直庐因临此巻予素不习停云校彭本瞠乎后矣
　　跋手临家毓仁孙所藏赵书道徳经
　　毓仁族孙以所藏旧刻道徳经见示余用绢素临成一册客冬至　武英殿见赵文敏小楷巻痩劲圆秀至为精妙后有宋潜溪题跋为呉全节求书者阅之不忍释手迄今徃来于懐脩洁弟以纸册属临毓仁本惜不得赵巻橅之畧仿其书如此
　　跋手临黄庭经
　　右淳熈续帖本与思古斋石刻笔意正同葢褚中令临本颇参用本家笔法米元章所刻意歩趋不能到者也小楷以谨严为主而不可为法度所窘此书翩翩飞动有碧落仙真霓旌羽幢乗三素御泠风游行絶迹之妙晋人超絶正在此处中令犹能传其神理学书从此证入庶不作写经生手脚耳族孙毓仁笃爱拙书因辍以相赠并记其后
　　跋手书宣徳金花笺册
　　此宣徳内府金花笺也正中泥金画坐龙首尾鳞鬛爪角全露四隅各缀朶云皆俗工笔而选料极精玺书手谕多用之然皆出自文书房葢御前物东阁文华诸舍人所办不得用此外间流传絶少此册割去云龙以避僭越但疑是玺谕空纸中间有文字处皆经裁剪不知是何等文字亦可惜耳欧阳文忠诗云当时百物尽精好往往遗弃沦蒿莱不独澄心为然矣长安索书例用恶楮佳者百不得一秋佩孝廉持此册见委正如酒徒遇名醖欲不尽醉不可得因为临晋唐宋旧帖各一种皆蝇头细楷结体行笔畧不敢苟连日秋暑极酷挥汗为之借以忘暑颇谓不负此纸未审观者谓何同日并记
　　跋手临米元章西园雅集图记【五则】
　　自兰亭稧饮而后七百余年此集实继其盛令观者想见一时人物风流卓絶千古记中虽无年月可考以人与地推之当在元祐二三年问东坡先生时为翰林学士集中和王晋卿诗序作于元祐初其后数有酬倡而题伯时归去来阳闗二图诗编集亦与相次图虽未必西园所画而诸人同时聚防则再召还朝以后事非元丰初在京师时即与晋卿徃还踪迹味诗序亦可证也【其一】
　　董思翁谓小楷不易工米元章亦但有行押尝被命仿黄庭作千文以进亦但以妍媚飞动取态耳余观米书飞动是其本色纵横排奡皆以取势正其媚处思翁行押从此证入故其恣态横逸不可跻逮独此书出入规矩含飞动于尺度之中逺出千文上岂非官程之拘迫者难为工而闲适兴到者始独至耶【其二】
　　老米此书直得兰亭三昧脱尽本家习气最为合作【其三】
　　王篛林前辈临此记最精余家绢本是康熈丁亥年所临时年正四十精力极壮覆视真迹防于毫髪不爽丁酉戊戌间余来都下先生书名噪一时然精采已渐减矣余素不习米法忆辛夘初春因阅先生书曽以小牋临一通尘封致簏想归螙蚀顷季弟装成小巻嘱余临此未审视廿年前何若王本亦未防来不得一相印证且不识过此廿年尚能办此否姑书以竢【其四】
　　米海岳书多以跌宕竒伟取胜朱子谓如天马脱衔追风逐电虽不可范以驰驱之节要自不妨痛快数语尽其纵横排奡之势然要是此老一体至所谓收藏跌宕之气运功于毫芒者未尝不应规合矩政如沙苑名驹玉珂金勒折旋蚁封和銮协律而昻藏风骨自在世人专以猛厉奔放目之非定论也此记云是纨扇上书用笔结体精妙絶伦余尝以此帖笔意证世仪赝书为元章辨诬庶不流为伧父面目耳雍正甲寅春分坦斋给谏以素册属书适风雪初晴春日妍丽笔墨滋润窻无防尘临此一过觉竹迳清溪亦复去人不逺【其五】
　　跋手临赵书道徳经
　　去嵗见　内廷所藏赵吴兴楷书长巻妍秀飞动飘飘有凌云气孙防礼谓右军黄庭怡怿虚无呉兴道徳庶防近之矣其用笔圆劲迥非世俗传刻诸本所及至今徃来胸臆间恨未能髣髴一二信涪翁所谓欲换凡骨无金丹者耶
　　跋手临苏书归去来集字诗
　　余年十三为康熈甲申初见此书于晩香堂墨刻中爱其遒逸妍丽心窃慕之而童騃不能得其彷佛越三纪矣时去来胸臆间同门陈未斋宫詹以余性嗜小楷以所蓄宣纸属为蝇头书因从借得秀餐轩帖戏临一过塞宫詹之意复于直次再成此册备他日省览多好无成童心不改正恐为有道者所弃耳
　　跋手临汝南墓志
　　昔人尝疑此书为米元章临谛观之良然然其姿致横逸结体姸秀直不减枯树矣老米工于摹仿有集古字之称此殆其早年所为耶
　　跋手书七启
　　何义门前辈谓数千言之赋读者厌倦裁而为七移形换歩处处足以回易耳目晁无咎见苏子瞻为言枚叔七发思王七启引物连类能究极情状无咎遂拟之为七述坡翁素轻选学而于此二作倾倒如此词赋家尊陈思为周孔其瓌玮博达故足令千古才人頫首无间言耳
　　自防仿苏体书孝经
　　弟凝之归自京师梦先大人问曰尔防尔兄所书孝经来乎凝之奉小楷以进曰非也乃仿苏长公大字本耳壬戌春凝之北来道其事由敦五嵗就塾先大人即授以孝经年来作小楷凡数十本大都牵率酬应无足道者而先灵乃惓惓如此敢不敬承明训今年防
　　大驾东巡谒
　　陵因以辍直之暇趣成此册长公书法气体高妙未易津逮要以忠孝文章气节如公者立身行道扬名后世斯为无忝经术葢欲后嗣子孙知所取法非徒以翰墨为勲绩而已敬疏缘起藏之家塾我后人其聪听诸系以诗曰峨眉天半照清襟莲炬辉腾翰墨林岂独文章千古事要知忠孝一生心九原可作归随防百世闻风师展禽庭诰分明徴吉梦传经奕叶奉良箴
　　自跋楷书孝经
　　余书孝经自蝇头细书以至大小行楷十余年来不啻百十本今年扈从趋　直晨夕鲜暇临池之功久辍顷奉
　　命典顺天乡试扃鐍棘闱前数日试巻未至颇有余功兼之天气清和笔墨润适因成此册书不足存聊借记事且志不敢废日之意云
　　跋手临赵书章草
　　文敏草书巻后有姚少师解学士跋入　国朝为宛平王文靖相国所藏华亭沈文恪詹事记其后今归张泾南尚书乾隆癸亥借留案头屡月此所临第二本也仿永师千文例輙用楷书备録正文于左取便初学观览僭妄之咎所不敢辞
　　跋手临蔡忠惠茶録
　　右蔡端明茶録闽中古香斋搨本也家退谷中允有临本行世而不録前后二序顷从同年赵朗岑借得因临此巻昔欧阳文忠闻建安进茶甚不以为然有君谟士人乃亦为此之叹然读序中所云草木之微首防知鉴若处之得地则能尽其材依类托寓意葢有在岂沾沾致养口腹者哉
　　跋手临荔枝谱
　　蔡忠惠书在宋四家中最为端谨有法度望之如冠裳佩玉雍容庙堂米海岳嗤为少年女子多饰铅华者非笃论也所传茶録荔枝谱昼锦堂记诸正书备极楷法雍正丁未曽仿茶録一通贻施子静波顷赵子书三以绢属书因缩临此巻去临茶録时忽忽十有八年于书法毫无所得李姑溪谓公至老以作字为悦敢窃比焉尔
　　跋手临董文敏仿唐人十二月相闻书
　　董思翁墨迹一巻前有唐人月仪帖五字思翁自书颇用松雪意不类公生平书而仪字结体仿顔鲁公则仍公本色也五六七三月用藏经纸与前后纸各异行欵亦稍疎此巻今藏静海励少司空所司空得之华亭张文敏公文敏得之平湖髙文恪葢赠奁中物巻尾有奁四号三字识以髙祥小欵者是也乾隆乙丑夏六月宣索进
　　御
　　宸翰为题香光契妙四字于巻端仍归之司空俾为世寳其年冬十有一月借观于　直庐因手临一通畧具大槩巻后有文恪三防后二防感光隂之易迈悲骨肉之聚散死生因不具録司空二防一録容台集中月仪防一叙此巻所自得亦不复録云
　　防手临月仪帖
　　月仪帖旧传为索靖书与阁帖中出师颂同一用笔葢即世所传章草法也徃见史游急就章正作此体魏晋变之始草书波磔出入八分最为近古然流传絶少淳化大观裁得元规皇象三数家字多者唯此与急就章耳赵文敏有言古法终不可失安得遇徃哲于千载上耶
　　防手临懐素
　　此帖停云馆刻以单行当时即自谓下宋帖一等近日好事家得之乃直目为宋搨甚矣识真者之难也
　　防手临赵书汲黯传【二则】
　　松雪书不名一体第世所传多圆熟一种遂以方劲为竒此以肥痩别兰亭不得为真鉴也此巻乃公自运非临本停云老人以不载集古録为疑欧赵两家虽博览亦安能尽括晋唐翰墨一无遗轶耶徃于　内府见公所藏宋刻汉书字画精好信有唐贤遗意巻首有公自写真葢其生平珍赏今观防语谓手抄知非临仿又谓此刻有唐人遗意益知非欧褚墨搨葢所抄即宋刻汉书耳待诏信而好古故专以遗迹求之后人无从得覩汉书亦不能释疑第观戏鸿堂帖中有过秦论一篇墨迹存陈海昌所与此正同益信非临旧迹至待诏防中述前哲雅懐鍼砭来学不浅又不独字画之可重也此巻向藏缪文子前辈家康熈辛丑曽获观于王虚舟给谏案头今归安氏因于钱香树前辈转借留斋中两年手摹两本此第二本也【其一】
　　余于　大内见公所藏宋刻汉书字皆作唐初体有欧顔风范前幅公自画小照神采秀发前辈鉴藏家王弇州父子珍重题识谓是松雪斋中第一善本疑所谓此刻有唐人遗风即此公手跋不曰临而曰抄可以为证文待诏疑为欧褚石本者非也余从香树前辈案头借归摹此并蜡笺凡二本欲再成一册迄未得暇因畀沆儿藏之【其二】
　　跋手临孙退谷所藏鲁公告身
　　鲁公自书告身雍正丁未六月曽见之友人斋头今闻已入　大内矣旧为真定梁相国所藏防以经乆虾须帘装潢极精好后为有力所得年双峯复以重购得之遂归石渠宝笈神物显晦有时要不流落尘世耳宋搨鲁公杂帖曰忠义堂法书者世不多见顷得北海孙退谷藏本神采焕发恍如重觏真迹因临一过时甘雨初霁胆瓶芍药香袭几案笔墨调适不易得也
　　跋手临大字麻姑坛记
　　世传麻姑坛记皆宻行小楷后读杨东里集知有大字本顷于忠义堂帖中见之輙临数过时乾隆丁夘秋八月也
　　跋手临唐太宗屏风书
　　右书圆劲有二王法与文皇殊不类疑为永兴辈所为要在孙防礼以上葢用法而不为法缚尚是晋人格辙也
　　防手临兰亭【五则】
　　兰亭序自褚河南临本出一徃奔放虽姿态横逸而右军古穆渊雅之气逝其逺矣定武本之见重后世有以也夫【其一】
　　定武石刻自南宋时已称难得近有石藏东阳何氏云是定武原刻流传有自谛观之遒丽有余俊逸不足与向芗林本伯仲松雪云兰亭当宋未渡南时士大夫徃徃家刻一石此殆其一耳【其二】
　　兰亭是右军醉后书又用已退笔故天趣流溢后世临手皆莫能逮旧传石刻以褚登善橅本为最宋则米元章元则赵呉兴褚从真迹摹取故神气独全米书跌宕不覊赵乃尺寸不失参取二者乃知褚书絶伦也【其三】定武兰亭今不可得世所传本当以寳晋为正东阳何氏石刻严谨有余风神不足恐亦宋未渡南时家置石刻之一未必定武祖石也【其四】
　　贾似道以所藏定武五字不损肥本稧帖属婺州王用和缩为小字刻之灵璧石号玉枕兰亭周公谨癸辛杂识中详记其事然谓其后传刻者至十余则世所流传固不尽灵璧石搨也自赵吴兴以来临仿尤众近时陈香泉太守临本刻于阿鹤亭检讨家多用本家笔未尽其胜予喜临稧帖数作缩本至今不可数计初临时颇苦拘束正如香泉所云局蹐于分秒之间莫从舒展者以有玉枕之见横据胸中耳迩来直用临大字定武本法笔意乃全学书必具识解方有证入处尤须工力精到当下豁然自悟顾安得如许时日消磨研池笔簏间也内弟溥公笃嗜予书自岭南贻书相索因临此本奉寄溥公书最妍秀年力方壮精诣正未可量拙书何足以云第于前人矩矱毫髪不敢放逸固临池正脉亦可为学古一镜云耳【其五】









　　松泉集巻十七
　　钦定四库全书
　　松泉集巻十八
　　吏部尚书汪由敦撰
　　防五
　　防手书孝经
　　近年于　大内见赵董两文敏所书孝经甚伙松雪书率分章毎章各缀以画云是临李公麟亦未为佳本思翁贮用本家法晩年两本一仿圣教序一仿顔鲁国皆极精采惜未得临冩予十余年来所书亦不下百数十本小楷居其大半戊辰秋仲俣岩编修束装南还因为此
　　防手临名画巨观【二则】
　　名画巨观一册集摩诘营邱暨大痴叔明诸真迹香光所为鉴定而什袭之者后归王奉常烟客辗转流落遂入安岐之手因入　内府蔵于　画禅室而名迹乃得其所矣思翁诸防皆极得意笔而未经入石辄摹取数则以存其概【其一】
　　思翁此册随画幅大小装成巨帙约髙尺五六寸寛盈尺展之古色盎然而苍润欲滴如新防笔争竒竞胜令人目不给赏不知当时何縁得此物聚所好且识真善取阙一不可思翁于此道三折肱复以盛名奔走海内一经品题声价百倍以是名迹辐辏其门　大内所收名迹凡至元以前书画经公题识者十居其九此固其最胜者得从容流览已为厚幸况摹取墨寳岂非大快【共二】
　　自防试笔巻后
　　书法于学人最为末节然亦不可不讲曩予应　殿试试笔用乐毅论体苦不入格乃日临多寳塔碑一过及入试谬为羣公所许后试　保和殿书奏劄自觉结体太寛未为合式因悟古人作书各自为体碑版以严重为宜简牍以疎散取态若奏剳自当和平匀整以致恭敬善书者但见墨刻流传多属往还书问遂谓古人书以萧疎简逺为极则痛诋院体此见轻裘缓带之风流而不知正笏埀绅雍容廊庙进退不失尺寸时也士子以书法应世惟进
　　御最重外此纪姓名耳即令追踪羲献不过酬应取名誉于实用无补甞见中翰中有髙手能以唐碑骨干泽以晋人之圆秀心慕之而不能工语云巧者不过习者之门信夫
　　防手书张释之冯唐列传
　　柘南前辈论书以朴实头地不趂世俗姿媚万毫齐力笔笔精到骨格自然秀防为楷书极则此渤海平原所为独有千古余窃心师其言己巳暮春　直庐余课偶成此册公欲防以示公子立之庶常因即识斯语诏之立之能世其家学近以善楷简録
　　御制诗集临池之功益粹拙书固无足道而传述有自政可释家鸡野鹜之疑耳
　　防手临右军七月一日帖
　　大内蔵右军书以快雪为冠然行穰及此二帖精采飞动而古色渊穆非钩橅可办亟从真迹临得故当视晋肃诸传刻者为优
　　防手书萧相国世家
　　萧相国功在汉社稷而卒其所以保身逺祸全其令名者以能用鲍生召平与客言也髙帝知萧相国功髙欲次笫一而重违羣臣及暴系而亟谢之者以能用鄂君王卫尉之説也然则集思为相业之基而去防为任贤之要讵不信哉臯夔伊傅固无论矣齐威之于仲父昭烈之于孔明亦千载嘉防明良之盛所为夐古独絶也乾隆十有四年嵗在己巳春二月十有三日书于　南斋直次是日
　　经筵进讲易义上下交而其志同句因并记之
　　防手临十二月相闻书
　　唐无名氏十二月相闻书草法中最近晋人格辙然亦如经生作遗教体不脱算子様乌睹龙跳虎卧境地耶特其纯熟圆足工夫正不易到未可轻为訾议也曩尝摹思翁临本思翁自用本家法余唯墨守其旧未能追躅亦未必非善学柳下展耳金坛王氏刻尚有章草月仪惜逸去四五六三月异日俟见完本足成之更留为后来一段翰墨縁也
　　防手临赵书嵇叔夜絶交书【二则】
　　此巻旧蔵焦林相国家后为安岐所得今已入　大内巻尾张来仪防谓此公延祐庚申所书后三年癸亥公薨葢晩年笔然苍秀妍丽之色煜煜行间老而不衰如此信得天之优也其后则永乐间胡俨林慈王英邹缉四防最后陆文裕深一防题于嘉靖九年庚寅谓此巻为夏忠靖所蔵自祭酒胡颐庵而下十一防皆为忠靖设顾所称杨文贞文敏胡文穆金文靖曾荣防诸防今皆不传不知何时为人割去巻中脱不假葢以下十九字教养以下七十七字重摹辄为补入曩见苏文忠赤壁赋吴兴书汲黯传皆有文待诏字览者或不以唐突见尤耳【其一】
　　戊辰长夏得临此本忽忽遂阅两年存箧笥中时时展玩顷复成此了不加进聊记嵗月云尔【其二】
　　防手书太极图説
　　周子此篇原本大易而实与中庸相表里其前半原性道所自来即所谓天命之性也复言圣人立人极君子修之吉即所谓率性修道也此篇既为之纲通书推衍发明实为之传皆汉唐以来诸儒所未发朱子谓上接洙泗之綂下开河洛之传信夫
　　防手临十七帖
　　世所传唐摹本巻尾有敕字者痩劲而少风神呉兴临巻评其过肥顷于　勤殿直次见修内司摹本无不掩骨精采奕奕乃知呉兴所自又见一本宋刻浑穆有神如未断前圣教序纸墨间古色渊然惜末叚阙一行且无欵识不知为何地石刻漫记于此
　　防手临圣教序【三则】
　　放翁题十八学士图云但余一恨到千载髙阳缪公来窜名予每临圣教序至碑尾列名处輙为之辍笔及读渭南诗益叹先得我心云【其一】
　　老米学二王向谓其从真迹中脱化得其超逸自成俊防并疑宋搨二王书中老米伪托不少今细观圣教序乃知右军自有峭劲一种为欧褚所自出老米窃其秘钥别开门户从不以金针示人后人亦但震于其名而不复推其得力之由耳然亦可见善学者必有神解徒求面目肖似正是钝根而耳食之流转目圣教为院体不亦惑乎
　　董文敏以此碑为小王自运欲以翻千古成案安能掩识者之目杜将来之口耶顾署衔处又出一手与正文迥异即心经亦外露筋骨此岂摹手别出新意故耶衔字结体亦仿右军而用笔全是唐人无含蓄意思故每不喜临竟非全由心怠手阑故也至髙阳老奸来窜名为艺林之玷更不待言矣【其三】
　　防手临第三本家庙碑
　　世传唐贤碑刻鲁公最多如中兴颂家庙碑皆极用意其闳伟严宻自足千古外此惟宋广平神道及此碑盖皆以人重也宋碑痩劲此则瑰逸苍秀势挟飞动学顔书者于此问津自无板重之弊
　　防手临第四本家庙碑
　　唐碑流传至今者鲁公最多若中兴颂之闳伟家庙之庄严像赞之瓌逸文章字画互相暎发皆足千古而其以人重者莫如宋广平神道及此碑宋痩挺而此雄俊故当在臧尚书及多宝茅山诸刻之上向苦陜搨剥蚀过甚后见宋刻忠义堂帖中完本神明索然覆视陜搨仅存余迹直如驳云漏月光彩常新乃知唐宋镌摹相去悬絶此手临第四本未能仰窥墙仞宋碑仅于癸亥秋从味经司寇借临一过石本漫泐尤甚缺文亦多盖善本更为难遘云
　　防手书小楷孝经
　　由敦自五龄就塾先公授以孝经谓先入为主意至逺也长而学书大小字成百余本多应人求索或为人持去儿辈所藏才一二数今老矣时自验精力得暇复书之癸酉二月朔俶装扈从南荣晴暖因检校笔墨翼日乃竣子曰吾行在孝经圣谟彞训匪徒口耳诵习施之毫翰抑云末矣童而习之皓首不能行一字可胜叹哉
　　防手书心经大觉经巻后
　　儿辈以此二经合装成册久未省视癸酉春三月　内出宣纸索书盖佛龛供饰所用正即此二经法縁前定不可思议不然何适相符合乃尔耶
　　防手临赵书陶诗
　　松雪书陶诗二十首篇不相属随其字数多寡以为疎宻其书若不经意而浑成丽宻非功力精到安能尔耶字句间与时本小异当是宋椠佳本即此尚可想见一二真迹藏石渠宝笈此摹册仅存崖畧耳
　　防手临赵书金刚经
　　乾隆十有八年嵗在癸酉偶见松雪此书爱其超俊輙对临一过世传松雪一日能成万字其书此经当不半日可了而予乃至旬有二日下直率在未申间早亦逾午重以人事纷遽幸而不至中辍驽马十驾讵不信夫
　　防手临争座帖【二则】
　　此乾隆戊午夏临本也陜搨虽漫漶其可辨处尚不失旧观忠义堂宋刻已觉索然戏鸿堂更不值一笑矣【其一】鲁公此书笔挟风霜凛然有不可犯之色而用笔圆劲可截蛟犀画沙印泥曲尽其妙昔人谓宋四家皆出于此要之东坡与涪翁差得堂奥端明过妍海岳过放尚隔一地位耳【其二】
　　防手临苏书赤壁赋
　　世所传东坡擘窠大书如表忠观碑端庄沉毅有顔鲁公之风罗池迎送神曲潇洒俊逸结体畧似徐季海及见其墨迹小简则姿致横逸用笔圆健于疎淡中见宻栗宜涪翁海岳辈頫首无间言耳此二赋及归去来集字诸诗皆在黄州时书周规折矩而雄秀之气流溢毫楮正如筼筜偃竹数尺而有万尺之势陈仲醇晩香堂帖所刻仅得形似今年夏曽为同年陈未斋宫詹手临一过顷晓亭侍郎以宣纸索书复为作此冬日退直颇迟率篝灯染翰嵗云莫矣风雪萧然纸窗竹屋灯火青荧今冬晴暖少雪而长宵清寂地炉榾柮尚可挹高风于千载之上因追忆斯言附记于后
　　防手临宋搨米帖【二则】
　　内廷藏宋搨米帖一册观其防语当是宝晋斋帖南宫曽孙巨防所刻向未经见因临一本存之箧笥时乾隆十九年嘉平四日也其一
　　此帖后尚有东阳许子良一防辞颇冗长因置弗録【其二】
　　防手临唐贤草体孝经
　　右见　勤殿法帖标题作孙过庭书按经中讳敬之字为钦乃宋翼祖讳讳匡之字为正则艺祖讳讳譲之字为谦则濮安懿王讳夫阙笔或属传摹易字当由自运今改避咸天水庙讳目为防礼得乎独其书法圆羙丽宻尚存唐人风轨或是宋初四家书未出以前无名氏作耳
　　防手临赵书旧诗十五首
　　呉兴此书旧藏泾南张文敏公天瓶斋中今巳入　大内盖即文敏所进又尝见公手临本秀色几欲乱真此从钩本摹勒仅存形似黄君松石杭人故文敏家客也诗中琵琶字作枇杷未知所据集韵但谓或从手作批把前人亦未经用且各有本音批音同披把则拱把把握不作平声读韵书顾未审耳哥扇直从古文呉兴雅工篆精六书博闻多识自然流露笔墨间非谫学沾沾掇拾竒字惊诸凡夫者比也防中记忆譌托字或由原文笔悮否则钩本偶失耳子俊者公同懐弟孟吁官承务郎同知南剑州书史防要称其书得公家学玠未有见
　　防手临东方像赞碑隂
　　鲁公此书东坡先生目以清逺信为知言顾谓其字字临右军虽大小相悬而气韵良是则鲁公佳处正不在规规二王法也欧阳公又尝摘二字与选本小异实则右军书既己异选本此碑又与右军各殊古人作书徃徃如此无足疑者碑额作分书惜此本轶去惟篆额尚存耳并记
　　防手录右军传赞
　　前人论书语至多然如世所传王右军笔势论用笔赋及笔阵图诸篇类皆后人伪托掇拾依仿无足深味以上数条载在正史非凡俗浅俚之言可及古人用意结体遗法尚可想见一二盖晋书成于贞观文皇书学精深一时虞欧禇薛诸臣在翰墨中正如兵法之有孙吴纪载之有斑范固将表范来贤贻则百代虽临池工拙非褒贬所存而妙迹微言表章是亟即右军传论出自制防于其高情遐尚罔施华衮独标举烟霏雾结之竒致心摹手追之意足知好尚所存流为风防厥后兰亭蠒纸遂入昭陵则南董之编旁搜书诀又其宜矣子玉书己不传中郎碑板仅存什一征西出师一颂黄门阁帖数行亦畧存形似耳而此论照耀汗青与京都诸赋同其不敝又以知托金石者易湮而寄斯文者可久也
　　防手录聪训斋语
　　承霈承两儿当南归就学思有以训之因检桐城张文端公聪训斋语摘其切要者节录如右晨夕展诵足当耳提如以法书视之非予意矣
　　防手书先辈格言朱子帖
　　乙亥秋遣霈两儿南归就学且待昏期濒行录此付儿先辈格言皆切于日用之实朱子帖尤警动字字皆吾所欲言朝夕览此庻其知所致力矣夫
　　自防石刻孝经
　　孝经今文十八章出于汉顔芝古文二十二章出于孔壁自唐开元中注今文流布古文几至中絶宋司马温公乃専尚古文朱子亦为古文刋误至今是古文者诋顔本为勦説是今文者又疑鲁壁为伪书聚讼纷然几如议礼实则二书大义本同诸家不究其指归所在徒以章句之増减分合为争端通经者何庸乃尔今注疏列十三经重之
　　圣制
　　宸章胥用今文俟百世而定一尊是可息讼经之羣喙矣由敦五龄就傅先君子即手授是经比三十年来应索书者大小字百有余本此本字体适中儿辈欲以上石因并锓梓家塾世用发防庻几先入为主所当务以无忝旧徳之传区区临池功力抑其末矣
　　防手书千字文【六则】
　　千字文无复出取便仿学永师书法尤有法度内弟查太学溥公索余书为家塾习课因临一通相寄其中字体有不尽从搨本者【如笑作咲庄作防之类皆当时俗体】不欲初学承用俗字为先入之主耳【其一】
　　永师书源本二王政如汉博士説经不失家法唐贤各名一家习气颇重学人但求面目肖似神理弥逺而一落窠臼终身不能洗脱余　塾课习専仿永师由是泝临池正脉庻可不坠旁蹊耳【其二】
　　此余乙巳夏日临本也自虚舟前辈宗尚率更一时翕然归之余唯墨守永师家法粤中京邸凡两授梓工为初学仿本箧中检旧纸不忍弃置以付霈儿俾知余少作无一笔敢率意也【其三】
　　楷书如阊阖衣冠当有佩玉垂绅进退安详风度观唐人碑刻如虞褚欧顔桞诸大家矩矱森严而风神政自秀逸此楷法正宗也学者但求面目肖似袭貎遗神流弊百出徒成俗体可弗戒诸【其四】
　　楷法以清和朗润为正宗永师书左规右矩而用笔有含蓄意思不失二王家法褚欧而下诸大家则发露尽致各立门庭易于依傍究之墙仭未窥习染己重非佻即滞学者政当善自得师耳【其五】
　　永师为右军七世孙而书法得之萧景乔溯而上之僧防敬元仅四传耳家法师承逺有端绪加以笔塜研臼功力精深是以矩矱风神兼尽其胜东坡称其骨气深穏体兼众妙精能之至反造平淡良为知言而李嗣真第居五等宜张懐瓘之不以为然也宋搨千文世不多觏大观遗石渐湮泐然形范仅存于所谓瑶台雪鹤高出尘表者想见一二亦可以问津羲献矣世传千文若米海岳赵董两文敏各有刻本文待诏小楷尤多但彼以自运为长故各用本家笔予每书千文一用永师旧法盖不敢以彼妍我峭自托善变正欲不昧所自稍存墨池轨则耳【其六】
　　防手临苏书金刚经
　　壬申春于　懋勤殿直次见文忠此巻精彩奕奕动人信笔巻舒得大自在　内府藏文忠书金刚经凡五六本举莫是过因从摹取防牵于职事未获终巻长儿从书簏中检出以付装潢忽忽五六年何待诵四句偈始悟电光石火为切喻耶丙子除夕临并记是日午正下直南窗晴色可爱乗兴作此
　　防手临鲁公干禄字书
　　鲁公干禄字书刻石在呉兴刺史宅东防院当时己为难得开成四年杨汉公橅勒流传寖广绍兴壬戌成都尹宇文某用杨本重摹有郡文学勾咏防近呉门有版本衡阳陈兰孙防云宝祐丁巳刻于郴江精舎则又在绍兴本后盖鲁公书烜赫宇宙后人竞相传勒不知凡几然原刻在开成时已多刓缺欧公为集古録则开成本又已漶漫顾成都石刻至今犹存岂越在逺服旃蜡稀旷故久而尚全耶苐不知果绍兴之旧否也雍正癸丑同年顾观察敬舆宦蜀归尝以拓本见赠不知何时轶去顷从金慕斋阁学处见一本与予旧藏无异因借临以备遗失巻中自阳庚二韵而后先后舛错者不可胜举慕斋为之一一拈出夫唐韵人所共知尚不免凌乱何有于用笔结体毫芒微间耶即如凡阙作几蚌丰从半此橅本之误从版本校改而效字注中字亦作毁二本皆同了不可解已乃悟为斆字之误遂以意正之临竟附识于后初非好攻前失政不欲贻误来兹俾知文章豪翰皆古人精神所寄枣梨琬琰广布天壤间称艺林胜举而卤莾从事疵缪万端南宋以来率多此病有心斯道者不可不兢兢致慎也
　　防手临各家书册
　　临书谓不必求似英雄欺人语耳临模如诵读要须熟复成诵自运时方能得力又谓临书当有本家笔法亦似是而谬下笔不同各如其面乌有不见本家笔法者今欲规模古人乃先自谓不随人作计是欲齐语而终操土音矣客或谓拙书过似者笑谢之曰政恐不能似耳
　　防旧搨圣教序
　　董香光谓此书乃懐仁自运以黄绢本为证而嗤黄长睿为随人语下转此亦大人喜倡游言之一验不独翻艺林成案也又曽见硬黄本皆径寸方纸襞缀而成此亦儿童之见六经诸史岂待得涂乙藁本始据为真耶
　　防手临急章
　　急章者汉元帝时黄门令史游所作唐顔师古为之注碑本皇象书亦或称钟繇书宋太宗以御笔刻石分赐近臣今皆不传予所见者　内府藏赵孟頫邓文原墨迹三数种而己宋贤嗜古者黄涪翁庭坚李仁甫焘皆为校定子朱子亦以刻于浙束而至今流布则王伯厚玊海是頼顾称碑本止卅二章末二章东汉人所续而第七章六十三字注云碑本无罗鄂州跋亦云然是其缺当在淳熙以前然失此章则文义不全亦頼顔注及王本可攷耳此当时童幼所传习今遂同于漆简竹书夫鼎鼐尊彞诚不若锜釜桮棬之适于日用然有其仅存则摩挲拂拭宝贵而爱玩之固人情也故予数喜临之
　　防手临兰亭诗
　　右五言兰亭诗相传为陆柬之书玩其神气笔意与右军稧叙脗合但其有意超脱处弥觉束缚岂亦集右军书为之耶













　　松泉集巻十八
　　钦定四库全书
　　松泉集巻十九
　　吏部尚书汪由敦撰
　　传
　　晋江陈学士传
　　康熙六十年夏
　　圣祖仁皇帝召晋江陈公青阳吴文简公长洲何公赴热河行在撰拟文字当是时三公皆编修长洲故先进而公与文简皆晩达然皆称词林中耆宿云未几长洲先卒明年冬遘　国恤
　　世宗宪皇帝以
　　几筵祭告诸大篇铺陈
　　功徳严重其事掌院惧不称
　　上防首以公与文简及故相国嵇文敏公三作进上览未竟号恸不自胜自是眷遇公益渥一日中召对至再一时髙文典册多出公手或倚几立办每奏一篇未尝不叹息称善雍正二年春湖南始设贡院公典乡试事竣擢中允厯侍读侍讲学士率三月一徙官四年正月擢掌詹事充讲官侍起居注其年秋典浙江试得请就近归里时八闽洊饥己有
　　防庀荒政而有司奉行不以实徳意不下究公于广坐中为桑梓请命有司惧公且入告腾章谓公过里门御八驺假镇帅鼓吹炫耀闾里且倡浮言煽惑观听冀置公重谴
　　天子念公老于文学抑授翰林检讨且命以家财备赈公产不逾中人不足当太仓涓滴然有司以是知天子洞悉八闽饥状赈不敢后期困以苏乆之复除国子监司业迁侍读癸丑六月迁侍讲学士即日命教习庶吉士防夙疾益剧遂以雍正十二年二月卒于京邸明年文简亦卒二公歾而中朝学老文钜无能埒二公者
　　今上皇帝撰
　　泰陵圣徳神功碑慨然有不与同时之惜呜呼自古鸿生硕儒不必尽遇遇矣其受知不必尽由文字公始终以撰述被
　　顾遇遭逢可谓盛矣公名万防字对初又字谦季先世自安溪徙晋江祖洪图明天启丁夘举人厯掌龙岩诏安建寜三儒学父迁鹤康熙乙丑进士终左春坊左庶子掌坊事公幼读书三过辄成诵九嵗能属文十嵗通星平易数有神解甫冠以髙等生选防入太学癸酉顺天举乡试困公车三十年戊戌始成进士公之初至京师也安溪李文贞公竒公才与覃究经学旁及六书九算穷极底蕴故所得益长洲负重名游安溪公之门无与抗衡者独以公为畏友公在热河与文简同寓予时馆徐尚书所文简数相招剧谈公亦一见倾洽比入词馆间以撰拟之役从公质所业辄为防定弗少吝或出示己作虚懐商榷涂窜至三四易不厌尝语予文贞好人改己作但肯为思索防窜嗟赏不已人服公雅量此正公好学深思随事集益余于文字用力久每脱稿未尝不思公言公所心得者如此其为国子师及同教习为诸生讲授体裁指要恳恳具有成法手校文苑英华太平御览凡数过迄病丹黄不去手公文淳洁雅驯得力于唐人为多他所着星算诸书皆藏于家公子五人谒余传公者其季孝亷旭世也
　　赞曰今相国桐城公为予言应奉文字浅深轻重间不可失铢黍读陈学士文辄能发人意挥斤斵轮正非寓言唯精思而深造者知之耳相国衡定馆阁文数举公为后进朂由是观之公之受知
　　两朝岂偶然哉余独服膺公通懐乐善心向往之不能及故具次其事云
　　吴隠君传【代】
　　休寜有隠君子曰呉君培庵讳有磐字鸿于先世迁自浮梁至元间有名珍者始定居于邑西四十里曰山背族姓繁衍君之祖曰云蛟父曰时焴时焴倜傥豪迈年三十五而殁君甫三嵗耳母汪抚之有成奋发自立善事祖父母祖父母皆笃爱之及壮游钱塘姑苏齐鲁间出入数年感危疾归病中读方书得摄生之要病良巳乃业医以养母旌徳谭先生者善治目疾君往从受学执弟子礼惟谨躬贱役不辞未一载尽其术又患小儿医多悮人乃就学同邑叶君日夕覃思未一载复尽其术由是君医名动逺近屦相属户外无贫富延致者即昏夜必赴十里而近者不乘肩舆制药剂不假手僮仆药奏效则深以为喜即危险不治归则咨嗟叹息博求古人成法思所以拯之者百方尝有病目者就治君家贫而躁君时其饮食多方娱之旬月间霍然去当发怒时人皆不堪君处之怡然即去弗谢不以介意其生平用心如此君美须髯善气迎人望而知为长者信义髙乡里为人排难知者服其诚即不知者亦不之怨内行淳备医所入不以营产独汲汲卜宅兆为事其祖父母父母如礼嫡母汪养病外家卒而权厝其地距其家数十里君请诸其母得合其父之域人以谓非独君能尽孝也乃其母亦知大义也于戏是可以知所本矣君之子廷钫谒予文予与君同祖延州来既悉君生平嘉廷钫之意而为之传
　　赞曰尝读前史扁鹊仓公华佗之属其艺至于通神史家复张而大之后之作者务神竒其説以相尚余独以为艺之神者不可至可至者其心耳隠君仁心为质所全活不可胜计虽不自以为神要其心追古人而上之孔子所谓恒其徳者隠君其近之欤
　　鲁孝妇传
　　孝妇姓朱氏名如玉字又寒仁和朱乆亭女也嫁同邑鲁君旋长子县学生宗镐宗镐家故贫孝妇黾勉事舅姑得甘防必先以进解巳衣衣其姑斥巳装以资遣其夫之妹嫁时物荡尽人为之不堪孝妇无纎毫苦难意戚党某挟讼来求贷宗镐谢不能则恚甚孝妇曰若情急耳勿与校检衣襦质白金四笏畀之其人欣然去或以重贿求宗镐为关説势家孝妇劝勿受宗镐曰我度是无关利害耳孝妇曰世上不义事皆从无关利害处做起奈何以贫故隳素行宗镐感悟谢不与闻其舅闻之谓宗镐曰儿妇真若严师矣戊申六月宗镐感疾几殆阅两月始愈孝妇昼夜侍汤药遂以劳瘁致疾是年十有二月丙申歾得年三十一女生九嵗名学班孝妇体弱素多病顾强自搘拄不以贻舅姑忧巳不食犹力疾执防其舅课生徒读书过午夜孝妇亦坐候具茶饵不就寝其歾也舅之及门士为痛哭失声中表兄子姚虞士丧之若亲叔母其贤能感人如此姑有胃疾间数月辄发常以哭子故加剧孝妇身不去牀笫酷暑汗下如雨不敢挥扇以袂拭面衣裾沾浃日夜为姑抚摩稍闲为诵弹词稗史以解姑痛姑矍然曰有妇若此吾何用哭殇子以重吾妇忧自是疾大愈比孝妇殁姑疾作痛苦辄长号曰吾媳若在此时不离牀右救我矣闻者皆为之流涕云
　　赞曰传妇人者多称道节烈可喜之事以为人所难能顾人于家庭日用间不尽其道者多矣容忍含怒内伤厥心甚者诟谇随之呜呼庸行之难能以视夫一节可喜者为尤难也孝妇既殁其舅述孝妇内行缕缕数千百言不啻不能尽其妇之孝道者余以其舅言为可信故叙为传是独不可谓难能者欤舅又称其善诗工属对能为设色花鸟死之日预知时刻是不足为孝妇重故不着于篇
　　邵孺人传
　　孺人姓邵氏商州人明山西布政使可立女嫁兵部侍郎经略辽东雒南薛公国用子匡伦崇正十六年十月流贼李自成陷潼关蹂华隂渭雒震动匡伦率孺人避之商州贼陷商州执孺人使防孺人骂曰狗贼我大家女名门妇肯为尔狗贼作饭耶贼怒斫其足愈益骂断舌寸磔之考之州志是月十五日乙亥事也时孺人年若干
　　今皇上御极之元年
　　制诰天下建祠学官左右祀诸忠孝之士及节妇烈女应祀法者于是雒南诸生以孺人死节状上有司闻于朝得祠祀如令呜呼患难仓猝时人之不能自免者多矣夫茍不知义之有重于生则不能舎其生故慷慨就义者必其素知义能守者也余修明史见旧稿所书列女数倍前史然当流贼毒祸天下死义者不知凡几欲备书之不可胜书也夫史之为教因人以立义而已着死义而凡死于义者可概而知县贲父之赴敌不着于春秋葢不待具其事着其名而义巳见也孺人死于胜国之季厯数十年而大节显暴歆享俎豆　国家激劝之典行焉虽史不书不为阙事矣孺人之夫之兄之孙馧谒余为孺人传述孺人事舅姑相夫子妇道甚备余于孺人之死信其能知义其他内行盖无待具述云赞曰前史书骂贼死者众矣率当时名臣孺人以弱女子能之何其壮也览胜国诸旧闻士大夫或隠忍从贼求缓死须臾卒裂脑折胫以死呜呼独何心哉独何心哉
　　书事
　　书田赠公事
　　田赠公名雨时字霖商阳城诸生也明末流贼入山西所至州县多附贼阳城人聚而谋曰贼所过以城抗者必尽杀乃巳今旦夕至且若何赠公曰举城畀贼城中人皆贼矣与为贼毋宁死然徒死而城终弗完死无益不如避之贼何利吾空城且无所肆其毒与其以百万众撄贼锋也众曰善阳城得弗残于贼亦无一人从贼者方贼之逼也赠公尽室行当是时幼子年几嵗兄之孤年五嵗及郊猝遇贼公度弗两全遂弃幼子而负其兄之孤入风神岭窜崖谷以免贼去赠公返而求诸途则幼子匍匐深草中望父而啼擕以归俱免于难乡人髙其义多以邓伯道事归之赠公曰不然吾子与兄子均耳顾当仓卒时念伯氏所遗仅此子终不忍负伯氏此子死是死伯氏也吾终不忍以吾子易伯氏然亦不忍必死吾子也属有天幸果不死借令竟死若谓吾忍弃吾子博名髙耶愿诸公勿复言迄终赠公世竟弗言故相国文端公者赠公仲子也康熙戊辰成进士逾年而赠公卒文端公以遗命自为志未尝知有存兄子事久之文端公令英徳少宰甬江仇公过焉前所存兄子曰慎典者与少宰纵谈生平事具道五嵗时从叔父避贼始末少宰作而起曰是史氏之责也夫翌日为文表赠公之墓于是泽州陈文贞公本其事作阳城三乡贤记其事乃大着
　　行状
　　先府君行述
　　先府君讳品佳字清臣号青城世居江南徽州之休寜先世徙自婺源再迁而至今所居里曰上溪口自府君而上八世祖讳齐夀百嵗赐章服子讳昱饶州训导封户部主事子讳垍嘉靖甲辰进士厯官贵州布政使司参议崇祀名宦乡贤参议公仲子讳钛赠文林郎山东道监察御史是为府君髙祖考曽祖考讳泗论万厯庚戌进士起家漳浦知县调福清召为御史巡按江西终太仆寺少卿崇祀名宦祖考讳咸和太学生考讳恒然妣戴孺人府君于次居三年十二而戴孺人即世逾小祥又遭先大考之丧哀毁如成人稍长发愤自树立常自伤不逮力养追慕感怆每遇讳辰虽客地必素服斋居竟日嵗时荐享拜墓虽老未尝不躬亲也少尝依于外曽祖戴公舅祖业中落归故里而外曾祖留西湖府君嵗往展墓瞻拜踟蹰及家居时或不孝等过钱塘必命往省视语及辄欷歔痛先大妣之蚤世也事两世父友爱笃至伯父长府君九年白首相对怡怡无间仲父母先卒府君亲相地营事抚兄妹有恩府君性乐易坦白不设城府而临事一断以义遇所不可人不能夺曽大考妣权厝未府君谋于诸伯叔父祔太仆公先茔乆之不孝暨从兄弟軰数不得志于有司或言是于法不利府君曰吾祖父耳遑为子孙规利哉先大考妣之卜也旁近地无焉者府君曰而使他人不安者不可以安吾亲此于他人无不利吾亲于是乎安矣隂阳拘忌何足计哉其不惑于世俗如此舅祖有遗业在毘陵府君为之经理同邑金主事黙斋先先昆仲以鹾业引府君自助所出入动数百千簿籍井井前后数十年无锱铢润已槖于贫富死生之际始终持一意同事数十軰无少长皆服府君长者与人交谦和诚挚有谋必为之尽遇故人子意尤厚所与游多当代名公钜人在毘陵时若许侍御青屿周侍郎蓉湖陈舎人椒峯胡山人芋庄邵上舎子湘及方外湘雨禅师軰数往还倡和后与王吏部蒻林秦孝亷龙光尤莫逆晩嵗家居则从族父老徜徉巷陌间临溪眺山瀹茗焚香谈笑竟日不倦至郡邑长吏终嵗不得见府君面未尝以一刺事造请里党中有事就质杜门弗与通惟以礼义训饬子弟言动悉合矩度尝曰居乡当令后进有所则效不可以阿曲博长厚名唾面自干事非中道推此一念将何所不可故生平律巳甚严子弟不检者望见府君辄避匿去然府君素和易初不以声色加人也自奉清约一嵗中茹蔬之日居大半一罗防四十年垢敝不忍易不孝等间以为请府君曰是吾素所安也治家纎悉俱有程度只字粒米不弃于地御僮仆严而有恩因事教督俾有所成就即谢去无不感激流涕者博览史传喜吟诗尝病痬呻吟牀箦间犹手唐诗一编不置所录老杜五七言诗两巨帙皆客途舟次笔也晩辑明文防心录序略曰余不幸蚤失怙恃致废学经生业又为饥驱奔走两浙三呉间防五十年然篷窗旅舎未尝一日废书每览先民髙隠遗迹心焉慕之向有出尘想冀欲为五岳之游而为婚嫁所牵斯志未遂嵗戊戌始归故里将作终老计甫及一年先妻溘逝伤悼之余无以自遣因流览前明诸名人文集取其适得于吾心者录之得文若干篇厘为十二巻其中为逸民畸士叙事传神者十之六七而关于典故沿革制作源流者十之三四是亦可以见余之初志云尔不孝等出就外傅督课甚严不孝由敦十一二嵗时即擕至毘陵游学后读书里中数命邮寄所作制艺评其当否而加训勉焉蝶园徐公开府浙江设敷文书院督学家岵懐先生牒髙等诸生就书院肄业不孝由敦名在牒中府君戒不孝曰英材辐聚可以増长学识然惟谦谨乃能集益慎毋以竞心启嫉怨也不孝鼎金就今大理卿黎公幕再厯三楚府君数驰书诫勉雍正癸邜秋不孝由敦被荐举纂修明史引
　　见乾清宫防
　　恩命充纂修官府君寄书曰曩戊午开局吾宗与者四人汝浅学继诸公后且以诸生得瞻仰
　　天顔尤为殊遇其努力自効及不孝幸掇甲科入翰林每间月辄得府君手书必以勤职业报　国恩为勗丁未冬奉
　　命署日讲起居注官府君驰谕曰汝授职甫数月超越常资簪毫　讲幄宜何以图报先是乙巳春不孝请迎养府君至维扬语不孝鼎金曰此吾三十年前旧游地不意今复至此顾筋力衰矣不任车马劳寄语而兄努力修职毋以老人为念明年府君年七十不孝思得请假归省府君复驰书不许八月初犹得府君六月廿四日手书称康强无恙词语字迹如平时甫匝月而哀讣至矣呜呼痛哉府君体素赢劳苦蚤衰而精勤弗自安逸重以骨肉多故先妣见背后仲弟长妹先后又殁又殇两防孙府君防然神伤祖宅迫隘夏暑楼居失卫生之宜又不信方药以七月初属疾寻小愈望后患泄防中夜数十起稍饵葠术神气益困倦八月朔寖剧遂却药物不御命治棺指挥身后事此不孝元芝八月四日家信至以闻讣后三日而顾言则弗能详也呜呼当不孝等幼时府君多客游日比府君里居不孝等又多逺游不孝由敦游京师前后十余年仅两归觐不孝鼎金往来京师吴楚或三四年一归近亦数月盖自稍有知识以来未尝得竟一嵗朝夕侍奉易箦之日惟不孝元芝一人在侧不孝等汤药不及尝含饭不及视呜呼终天之痛未有酷于不孝兄弟者也府君生顺治十七年庚子五月十八日未时终雍正六年戊申八月初九日申时享年六十有九先娶前妣朱孺人继娶先妣龚孺人朱孺人同邑讳嘉祚公女年十七归府君归八年而卒无所出府君少有酒失朱孺人泣涕以諌府君自是持酒戒甚坚数十年不御桮杓晩嵗饵鹿角胶间饮一两瓯终身不复沾醉龚故毘陵名族外祖考讳云杨公前严杭道佥事君端公从子孺人年十六归府君性慈婉知大义事府君造次必以礼病革时府君就视犹欠伸欲起力惫不支乃泣下曰吾不能起也不孝由敦八嵗即随业师钮公附学他氏经月一再归十嵗后从府君至毘陵经年客千里外孺人无几微姑息意仲弟贡金出嗣伯父伯妣遇之严人疑孺人以巳所生故不能无望或劝孺人稍自言为缓程督孺人曰子患不教不患过严笑谢之生平无疾言遽色待妯娌如巳姊妹待朱孺人外家如巳父母待子妇侄女如巳子女先府君十年卒子四人长不孝由敦雍正二年　殿试二甲第一名
　　赐进士出身选庶吉士授编修署　日讲起居注充大清一统志明史纂修官娶查氏知县讳廷璋公女次不孝贡金出嗣伯父娶戴氏讳儒绅公女前卒次不孝鼎金娶金氏太学生讳钟秀公女次不孝元芝娶金氏诰授中宪大夫主事加五级讳石论公女女二人长适州同知杨讳楷正公子讳祖前卒次未字孙女四人不孝由敦出者二不孝鼎金不孝元芝出者各一皆幼未字不孝由敦哀荒瞆瞀匍匐就道旋奉
　　防给假五月治丧谨就涂次略述梗概昏迷失次词不能文伏冀大人先生哀而赐之诔铭不孝等感且不朽
　　巽谿弟行略
　　胞弟讳鼎金字凝之号巽谿世居徽州府休寜县之西乡上谿口先曽祖考太学生莲台府君先祖考耐庵府君先考太学生青城府君前妣朱夫人先妣龚夫人自先考而上至先曾祖考俱
　　皇赠资政大夫内阁学士兼礼部侍郎加一级自先妣而上至先曾祖妣俱
　　皇赠夫人先大夫继娶龚夫人时侨居毘陵由敦及仲弟贡金与弟并举自毘陵逮弟周晬后始同挈归故里弟赋资开頴十嵗徧诵五经落笔已能成章然自年十三应童子试至年十九不遇明年先慈见背逾嵗奉严命入都辇下钜公一见目为大器适长汀黎大廷尉典学三楚延为上客一切借其佽助幕中诸君莫不推重而文场耆宿若徐坛长侍讲储六雅编修偶游湘沅间皆折軰行愿交其为名流所倾倒如此识者谓一日千里在指顾间而由敦方读中秘书禄入不能有余菽水之承借弟为左右手幕府三年旋复南北奔驰阅五载而先严又见背矣服阕就太学应京兆试不利归安吴牧园学使稔知长汀黎公巡察楚中曽再招至幕下深悉衡湘风土得湖南差即约以行事竣归而键户于村居之东种慧僧舎者二年戊午始举于浙闱己未春官下第复就武林张星指太仆湖北学幕又三年壬戌成进士是科由敦奉
　　命典试弟以逥避巻取中榜后复
　　命
　　上垂问曽任幕事与否由敦具对三佐学政一勷巡察及铨部循例引
　　见不置词馆而授县令者以嫺于幕事宜民牧也弟既拜分发广东之
　　命即出都门赴粤始至委监粜者二月摄翁源篆匝月大吏器其材试知广州府三水县事未朞实授邑当省防要津使者旁午胥役每奔命不遑弟成算先具处以镇定既无废事以余暇重葺鳯冈书院延师督课所成就甚众督抚奏牍有端谨榦练文教兴而奸宄戢之语闻者以为不诬云调繁涖新安沿海要区从容整顿不忍以蛮獠鄙夷其民建文冈书院课期亲定甲乙以风励之案无滞牍催科平恕慈祥之戴输将恐后縁报最三防纪录厯年乆而理剧如自甲子至庚午一入文闱三入武闱得文武士刘璜陈纪瑞赖斌全黄壮畧等三十九人上而两府下逮监司方以卓越超羣拟优擢不意其遽婴疾而溘逝也弟天性纯至遭先大夫之变以不及视含殓哀毁骨力笃于友爱不少懈胸无城府以真挚感人故贤豪纳交倾盖如旧相识就傅以后晨夕不释巻遂短于视然校讐书籍蝇头小楷笔画不茍文具大家风格诗长于五言自幼习劳应童子试时同仲弟贡金自里门负囊箧走二百四十里抵旌阳足茧不自惜壬戌赴粤至呉门得疾稍痊即命驾长驱治官文书乆而忘疲不肯少休息坐客既无可假手者而四弟元芝尝一至衙署未乆即令归搘门户谓水陆数千里程幸无仆仆往来也由是精力衰耗不自觉又平时脾土伤湿滨海潮热之区非摄生所宜故初患手足痿痹而终以痰喘不起也素甘淡泊无长物通籍后尤以素丝自励官七年而贫益甚殁之日囊槖萧然几无以为殓制府可斋陈公亷得其实赒恤备至旅榇归乡皆资同官力此余闻粤中人来言而尤为恻然伤懐者也呜呼余同气六人仲弟贡金及杨氏妹早逝朱氏妹于归十年相继即世弟少余八嵗自总角以来蔼然相亲无间然三四十年中未尝得竟嵗聚首今又先我而长往也岂不痛哉弟生康熙三十九年庚辰九月二十七日丑时终于乾隆十六年辛未正月初三日己时享年五十有二先娶金氏珰溪太学生讳钟秀公女续娶程氏祖籍歙县岑山今寓南海讳可昌公女子三长承淳聘湖村嵗贡生朱名岐瓒公孙女太学生名渭公女次承泳出嗣仲弟贡金为后聘城北州同知程名镳公女三承漳聘古林　诰授资政大夫布政使司防政道加三级黄讳治安公孙女　诰授中宪大夫广东广州府分防佛山总捕同知加三级名兴礼公女女一适板桥恩贡生候选儒学教谕杨名祚新公子郡庠生健龄呜呼弟一生行谊不可冺没承淳等孤稚末由缕述爰就所记忆略存梗概以备当代立言者之采择
　　神道碑
　　光禄大夫礼部尚书諡文简呉公神道碑
　　雍正十三年乙夘正月初九日　经筵讲官礼部尚书青阳呉公卒于位于时
　　天子震悼遣散秩大臣率侍卫奠茶酒命寮属吊奠郊送归途所过有司兵弁防视其丧
　　赐祭如制諡曰文简惟公以老学宿望遭逢
　　圣朝起自缝掖即以诗翰受
　　知晩始防名跻显仕典领文章出入　禁闼二十余年食稽古之报为时宗工乌可以无铭按状公讳襄字七云号悬水江南池州府青阳县人五世祖讳某以子贵赠兵科给事中髙祖讳某嵗贡生以子贵赠儒林郎曽祖讳某太学生祖讳某庠生考讳某皆以公贵赠如其官公生而頴异读书目数行下比长博综载籍工诗古文尤精制举业补博士弟子员试辄冠其曹称大江南名诸生
　　圣祖仁皇帝亲征噶尔丹学使者以朔漠荡平赋课士公立就千言典赡工丽使者击节称国士随选拔入成均长洲韩公为大司成负人伦鉴独契赏公康熙乙酉圣祖南巡诸生献赋
　　属车者召试
　　行在所公名在一等
　　命抚臣给帑金资送入都奉
　　防分校厯代诗余书竣泽州陈文贞公荐协纂他书无何丁太夫人忧服阕北上以书成叙劳当得县令去先达多以馆阁失人为惜防
　　万夀特开
　　恩科公投牒就试聨捷成进士改庶吉士时公年五十有四矣乙未散馆授编修戊戌充防试同考官教习留京进士又分教庶吉士己亥入直　武英殿辛丑四月特召赴热河偕长洲何义门晋江陈对初两学士同撰拟文字悉称
　　上防壬寅正月
　　赐廷臣年六十以上者宴公年六十有二欣与　盛典献诗纪其事是年冬
　　圣祖宾天奉
　　世宗宪皇帝命撰拟祭告
　　几筵诸大篇公自以词臣受
　　知眷哀恸深至于斋次和泪濡墨曲体
　　圣天子大孝攀慕至意每奏一篇未尝不呜咽感动谓能道意中事自是被
　　眷逾渥雍正元年
　　命入直南书房寻授左中允陞侍讲提督顺天学政时复设　日讲起居注官　　　例不列名
　　上特以授公公初涖学政距乡试仅一月公先期缮稿以待比受印立檄行试事始不误四府拔贡前学臣未及咨部部议持不便录科公曰即不选拔诸生庸不得与试耶请仍以生员入闱
　　恩诏广额部限一年考毕公疏请未科试者随试増加己试者于嵗试补行他若加八旗廪増及旦字号皆一体广额视事四载正文体敦实学自以先正大家开导诸生腐陋为之一洗所至留心民瘼敬陈畿南水利请设劝农使奏入并防
　　俞可甲辰陞侍讲学士乙巳转侍读学士丙午擢内阁学士兼礼部侍郎充　经筵讲官辛亥迁礼部右侍郎长白山为　本朝发祥地载在祀典遣官不能至率望祀寜古塔将军请于版山建享殿公引舜典礼望祭山川之文防宋明坛侧建设斋防之制宜改享殿名为望祭
　　诏如所议各省条陈学校有不便辄揆事理驳奏诸所援据具得体要癸丑防试知贡举剔清夙规条寛简士子便之四月晋礼部尚书冬奉
　　命兼摄都察院左都御史乙夘元旦庆贺公以七十以上大臣在　乾清门行礼卒之日入贺产麟上瑞承顾问以禅理叩击公奏对圆通无碍昼漏遗数刻始退既退犹过同年友邸舎追叙畴昔言笑尽欢抵暮返寓与公子语夜分不休巳忽倦若假寐者寤而索茗气息顿微遂口授遗疏书竟端坐以逝比秋而
　　宪皇帝鼎成上賔矣公所居在九华山下九华有老僧行素髙为赠公所敬礼公之诞也候门仆恍惚见老僧者杖锡入后堂日加酉公生比入山访老僧则先一日圆寂矣呜呼佛氏来去因縁之义或疑其诞若公者则又何説公性淳厚乐易与人交无少长贵贱皆得其欢欵语移日见者忘为达官钜人汲引后进孜孜不倦奬赏多所成就著述诗古文不下百巻应制之作典雅纯正词林中事有资讨论者率以属公先是充
　　三朝国史治河方略诗经集説彚纂纂修官及为大僚充　国史明史八旗志书诸馆副总裁分撰　国朝贤良传两充　殿试读巻官雍正元年　赐第一区白镪四百两
　　御书堂额曰老成端谅举朝谓公足当之不愧其他赐予御书书籍及珍器衣裘食物不胜纪享年七十有五呜呼清名荣仕耆夀令终史册所纪如公者讵多觏哉公元配陈氏明工部主事讳明晰曽孙女讳元防女诰赠宜人待赠一品夫人贤徳懿淑称于门内早卒公不再娶至老不畜侍妾子三人长庆旂庠生先公两月卒次庆禖康熙庚子举人次兆雯康熙庚子举人雍正甲辰进士翰林院编修女二人皆适名族孙四人某乾隆戊午举人孙女六人公卒之防年卜于某阡由敦为诸生初来京师无一人知者惟公一见以斯文相许及与季君同馆选于后进中荷公知契尤厚公薨而季君以神道之石属铭由敦逊谢不敢当厯十余年不已乃敢叙述梗概掲诸　赐茔公须眉谈笑尚髣髴遇毫楮间后之论儒臣宿徳者其有所考云铭曰
　　莲华九子秀挺嶙峋延陵世胄笃生伟人文成慧业金粟前身甘泉奏赋名震云津秘阁簪毫承明校理万轴浓香麝煤官纸供奉西清回翔金戺畿辅提衡星明太史乃登讲筵乃晋春官山龙黼黻色正芒寒名髙燕许望峻欧韩既长秩宗兼领台端昼接频仍便蕃
　　渥眷甲第南金文罗寳扇老成端亮
　　赐来深殿岂羡昔贤金莲归院番番黄发耆硕鸿儒夔龙事业炳耀六符倐骑箕尾云路谁须
　　鼎成龙驭公殆先驱公在东墀栋梁是寄公返碧霄士林掩泪礼备哀荣丰碑赑屭协吉幽宫流光奕世


　　松泉集巻十九
　　钦定四库全书
　　松泉集巻二十
　　吏部尚书汪由敦撰
　　説　杂説
　　史裁蠡説
　　史法必先体例体例不明笔削无据攷之前史史记汉书南北史梁陈二书则世学相传后汉书三国志宋书北齐北魏诸书则成于一手或禀承前规或包罗全局文随法立义例自符至唐撰晋书则萃集羣贤分任纂録于是先命敬播创为凡例此如行师之有节制营室之有规模后代官书必宜取则者也但成书具在例议不传惟元史巻端粗陈梗槩亦云畧矣开局之日总裁先生首以先定凡例为言诚得修史要领且命各拟凡例呈览示欲博采众长务求尽善由敦学识谫陋谬参编校之役谨就防浅所及条举一二以备采择非敢云例也敬陈末议而已故行文亦不敢直作凡例体云一史家自尚书春秋而下必以班马为宗然髙不可跻难于津逮新唐书谨严详整义例可循后有作者正不必祧欧宋而祖迁固也至于时代迁流文体殊别五季六朝多崇雕缋新书列传颇尚新竒识者均无取焉质而不俚子长之家风赡而不秽孟坚之遗轨以此为的庶防雅裁
　　一采择诸书之法太史公所谓择其言尤雅者卓不可易矣然此就夫事之无可疑者言之也其有一事互见彼此异辞者折去取禾可臆断窃谓宜断诸立言之人与所处之地其人而贤者必不茍誉毁于人地切近则见闻真确此其不可信者或寡矣若其人而非贤者心术偏私好恶乖异隂挟翰墨以刺人之短长变乱黑白惑聪明者有之又地居疎逺但采风闻并未覈实有如秦人之谈越俗虽娓娓不已要非亲厯此其可信者或寡矣大抵列朝事迹宜以实録为主而博攷诸书以证之葢实録虽有曲笔必不至如野史之凿空无稽也好事者専信野史更不参攷实録未可尽从
　　一史汉以来本纪言事并载新唐书则但详事实约举大纲最为严简求其义例则徐无党所云大事则书变古则书非常则书意有所示则书后有所因则书五者尽之此欧阳公自命为窃取春秋之义者也夫制诰策命多出代言梁陈诸书载之累牍不尽固为无识然都俞咨儆之辞槩置弗録亦有未安惟因人因事而发者各归之志传无取冗赘庶两得之
　　一厯代书志体各不同大抵一代典章及累朝因革之故俱宜备载俾读者得所攷信后世可为鉴观故宁详毌畧顾若宋志之条分件列漫无剪裁史才奚称焉新唐书志详赡整齐可以为法
　　一史迁年表葢取诸厯谱牒之学陈范以下缺而不讲刘知防遂谓烦费无用得之不为益失之不为损不知表与纪传相为出入昔人谓列侯将相王公九卿功名表著者既系之以传其无积劳亦无显过传之不可胜书而举措之迹有不容遽冺者则于表乎载之又其功罪事实传中有未悉备者亦于表乎见之作史无表则列传不得不多传愈多文愈繁而事迹或反遗漏而不举庐陵复班马之旧其见卓矣有明宰辅列卿无咎无誉者甚多各为列传颇苦碌碌表立而传之可省者得十之三则表宜补作审矣
　　一世家一体史记五代史而外他无传焉顾有明魏定成英诸国或絶或续与有明相终始典禁卫督京营类用勲旧大臣其闗繋安危视诸藩之虚名列土不得有为者相去迳庭目以世家良不诬也传中叙嗣爵世数有开国一传累述而迄于明亡者名为列传实具世家之体矣何不竟立世家而必夷之列传欤或疑七雄十国皆跨有土地割据方隅徐李邓汤未闻启宇与此殊异不知田完孔子位止陪臣鄼绛平阳身未之国史公义例本寛至于南唐闽蜀又与战国不同世家之称不嫌相袭今若援陈涉钱镠之例而进张士诚陈友谅为世家则为多事乃若中山岐阳之胄家分典瑞之荣朝无酎金之罚爰及苗裔国以永存非世家而何如以唐书宋史无此一体为疑则唐让世袭【见房元龄传】故英卫子孙齿于甿宋食实封五等只隆虚号祖孙父子各拟名邦均无世及之义至于有明斯为复古又非可同日论也
　　一列传分合各有深意老子韩非同传其明徴也汉书以蒯通伍被与江充息夫躬并列议者或以为非作史三长所以必先学识也旧稿或有未审悉宜更定一列传详畧初无定体然必其有闗国故而所载之事必与其人之规模相称乃得体要非若碑志家状有羙必书也萧相国之定律受遗世家不録留侯世家亦云所与上从容言天下事甚众非天下所以存亡故不録作者而知此义何至如宋史之冗蔓哉至于类传尤当举其重者以槩生平黄霸朱邑官至丞相大司农而列之循吏茍恵爱在民固不必官终守令也如况钟陈本深等虽列显要亦宜收之循吏文苑则取其制作可传者或闗系一时风气如前后七子袁宏道钟惺之流畧为论列流派否则不必滥收似未可以曹能始等辈之品题据为定论也有明隠逸寥寥其人然如陈继儒虽名在人口而迹隠心竞岂所谓絶尘不返者耶亦何烦翰墨也列女节烈固不容冺没然史传与郡邑志乘不同二百七十余年之间节烈何止千计登名志乘巳足发潜徳之幽光史传则取其竒节炳著者垂示万世行露柏舟三百篇中存其一二足以观矣岂以多为贵乎一旧稿止立儒林传而不立道学传见于前人之辨者详矣但汉代儒林皆经师也其门人弟子守一家之学渊源甚明明初惟赵汸汪克寛胡居仁辈恪守婺学师承逺有端绪至大全行而经笺废人习举业无有所谓専门名家者间有説经如季本郝敬之徒则又多显悖乎宋儒而名其异説非伏辕马郑之比其笃志力行无愧醇儒者薛文清一人而已王文成之良知弹射最众顾髙讲学依托门户者亦复不少窃谓文清无他事业自以儒学为重宜列儒林文成以功名显顾髙以风节称则归之大传而门人附见焉稍示区别未知当否一旧稿有奸臣传例仿唐书亦楚人梼杌之义但所谓奸臣必其包蔵祸心忮害良善毒宗社而自立门户者方足当之焦芳所托者刘瑾而崔呈秀则魏忠贤之腹心许显纯田尔耕其爪牙也窃谓焦芳宜附刘瑾传崔许辈宜附魏忠贤传以着同恶相济之实且示夫失身阉竖不得齿于须眉似非深文无容末减赵文华附之严嵩传阮大铖附之马士英传亦诛严首恶之义旧稿以周延儒温体仁合为单传不入此类有佚罚矣移置奸臣传中近与胡严为伍逺与杞桧同科质之公论未审以为何如
　　一神光以后蜀洛纷詉是非最为淆乱闻之先辈顾寜人有言曰两造并存无多删削令读者自得其是非似亦通论但直作朝报又不合史法或者叙次之中稍存轩轾而于论賛严别淄渑惟期商确允当以仰副圣训忠厚之防庶为得之
　　一明代奏章多伤过激指斥乘舆则癸辛再见弹击大吏则共鲧比肩迹其事实初不尽然但取沽名颇伤直道至于末造一倡百和宫闱戚畹胥中浮言草野庙堂哗然四起正诗人蜩螗沸羮讹言孔将之谓亡国之言妖也此类若槩从删削无以见当时情事存之不特芜累文体亦非所以训后世之为言官者窃谓宜于事之有闗系者节録数语存之有一事而数人并谏者择其尤切当者存之或共论一事而命意各殊俱中情理者则并存之未知当否
　　一叙论评賛前史亦各不同元史则谓据事直书具文见意善恶自明不加论賛究之龙门诸賛多于传外别出意义或标举轶事或徴引旧文五代史论发明书法推究事端反覆咏叹意义深长范蔚宗自比过秦谓语无泛设虽近于夸要之史法不可缺也今应加论賛与否统俟裁定
　　一纪传叙事郡邑职官宜用本名不可改从古号及袭用俗称如以南京为建业古号也以吏部为铨部俗称也即有明一代前后废置沿革亦时不同如未立应天府以前止可称集庆路未改左右布政使以前止可称行省防政临文悉宜详攷
　　一旧稿所据何书与他书相合与否宜一一查明根据今所分修拟稿所据某书防用某説亦标明来厯用浮签粘之上方以便覆阅其他见互异应辨者别録辨论附呈总裁先生阅定以求至当
　　一本纪志传体虽不同事本一贯必通彻防详方可免抵牾复出之患若判然异趣谬误必多但一人精神有限即临文不茍安保无讹总裁先生机务殷繁止可总挈大纲别裁是否何暇覆案事实一一用心愚见应于纂修诸君内选学识深防长于攷据者四五人専事讨论凡修过史稿悉经防阅然后呈览庶免舛错
　　附辨説一条
　　或谓懿文太子建文甞尊为兴宗孝康皇帝宜用元史例与兴献帝合为一传辨曰兴宗睿宗皆尊称之词与身为帝者有异史亦从而宗之帝之名实紊矣然则与成祖之革除乎曰不与成祖之革除不待称兴宗而后着也即称兴宗又无以着成祖革除之实也纪建文而成祖之罪着矣罪成祖者不在于帝懿文太子也其生也太子其也以太子之礼正之曰太子得其实矣曰宗曰帝者臣子之辞也即无成祖之革除也者后世之史氏亦必不从而宗之帝之也兴献王之称宗入庙非礼也谓帝兴宗而不与成祖之革除者是以帝兴献为与世宗之能孝也然则元史之传睿宗宗也如之何曰此非所以正其名也定陶之称帝也汉书传曰共王而已盍仿乎班氏
　　譲谿説
　　休寜之西有二水一出大鄣山一出浙岭至吾所居邨则合流而东以达于钱塘故邨之名曰溪口循溪而东七十里有水自婺源北流而来防者其邨亦名溪口而吾邨实居上游故又别之曰上溪口吾家之居于此二百余年矣吾一日游于溪上见夫水之自大鄣来者其流广以深自浙岭来者其流湍以激至其滙而为一则广以深者渊乎其若虚湍以激者泊乎其安流沄沄沦沦弗知其源之非一也乃喟然曰广者之弗譲也湍者将弗平也湍者之弗譲也广者将弗容也然则是谿其善譲者欤于是自署曰譲溪或者曰子之乡俗已竞矣而子顾以譲易上庸以是表谿之徳欤其诸有意于明其义以惩俗欤余曰噫是吾志也虽然非吾力之所能及也乡之人并谿而聚处齿盛而言哤其愚者习于竞而弗知譲其黠者譲于貌而竞于心富者介特以自恣而贫者尤而效焉俗之成也乆矣以余之行不足以孚于众而言不足以愧其心庸可冀夫俗之革欤抑川泽之秀钟灵于人或有秉譲徳而笃生以矫世磨钝者俗之革也其将在是吾为明其义以俟之
　　盆菊説
　　晨起童子持菊二本植以甆盎置之庭中数以水沃之视其枝翘然以达叶菁然以盛而萼累然罗也告余曰华可计日得矣薄暮视之叶渐萎翌日益萎越三日叶则尽萎而萼乃稍吐然以视他本独小葢三之一耳其色黯淡憔悴见者讶之汪子曰嗟夫物之荣悴因乎是其盛也之将至也掘而鬻之易土而植之不得其养而迄于萎也宜矣萼之吐也固灌溉之勤实迫而致之乎抑特其余气乎又岂菊固自悼所遇终不甘淹然就萎虽力之不足亦稍吐露以自见乎艺菊者鬻以取钱幸而速售初不顾其萎也菊自萌蘖渐长幸不摧残夭折以至于萼迟之旬日其为花必不后于凡为菊者矣予独悲夫艺菊者之不俟其时而速之萎也彼菊者虽于摧挫之余蕲以自见而岂知其固有不可强者耶虽然菊无知之物荣与萎命于人菊非能自主也予独悲夫人之不俟其学之成而速售以迄于萎也感之作盆菊説
　　四神祠
　　四神祠之名见于春明夣余録以嘉靖十五年建而不详何神徧查古今图书集成羣神并道观内皆无四神之目博古图有汉四神鉴而所图则青龙白虎朱雀元武按此即道家所称四方之神仿于尧典之鸟火虚昴在郊祀从坛周天二十八宿之内祀之于义无取若谓宫殿之神则门户中霤见于七祀亦称五祀其苑囿之神于古亦无所攷疑明肃皇帝时醮坛之余未必确有经据仍其旧可耳
　　青精先生
　　皮日休诗注青精先生一则检册府元津逮秘书诸书俱无可攷道书经箓中亦无黄锦槖书名目惟太平御览所采登真隠诀云太极真人昔以神身一首传长里先生先生姓薛自号长里周武王时人也先生以传西域总真王君即金阙圣母之上宰也按饭方受西梁真人所传时在大宛北谷又云太极真人青精饭方按彭祖传云大宛有青精先生能一日九食亦能终嵗不饥据此数条所云大宛北谷与皮日休诗注相合其所称西梁真人似即西梁子文
　　王武子妻
　　四孝图内有王武子妻一则考古今图书集成内家范典之姑媳部闺媛部内之闺孝闺烈等部内徧阅并无其人晋书王济字武子其妻乃晋常山公主并无割股奉姑事
　　孔目
　　唐职官志集贤殿书院校书四人下有孔目官一人孔目之官始见于此宋史职官志秘书省有孔目官一人秘阁孔目官二人又盐鐡度支户部三司有孔目院都监明史职官志翰林院孔目掌文移洪武十四年设至孔目名官之义无可攷按周礼宰夫八职一曰司掌官法以治目一字之义或取诸此孔大也以其为治目之长故名尔耶
　　有借无借
　　曲礼执玉其有借者则裼无借者则袭有借谓璧琮加于束帛之上当执璧琮时其人则裼以文为敬也无借谓圭璋特达不加束帛当执圭璋时其人则袭以质为敬也郑注凡当盛礼者以充羙为敬非盛礼者以见羙为敬是也缫借有承玉繋玉二种皆承借玉之义然详经文裼袭是一事垂缫屈缫又别是一事不容混合为一説先儒多以垂缫为有借屈缫为无借非是
　　祔主
　　五经异义曰主者神象也孝子既心无所依所以虞而立主以事之唯天子诸侯有主大夫无主尊卑之差也卿大夫无主者依神以几筵故少牢之祭但有尸无主三王之代小祥以前主用桑者始死尚质故不相变既练易之遂蔵于庙以为祭主凡虞主用桑桑犹防也公羊传曰既虞而作主至祔奉而祔于祖庙左传于祔始作之至练则祔练主夏后氏以松殷人以柏周人以栗白虎通曰鲁哀公问主于宰我我对曰夏后氏以松所以自竦动殷人以柏所以自迫促周人以栗所以自战栗亦不相袭庙主以木为之木有终始与人相似题之欲令后可知春秋左氏传曰凡君薨卒哭而祔祔而作主特祀于主既反虞则免防故曰卒哭卒止也以新死者之神祔于祖尸柩己逺孝子思慕造木主立几筵焉特别防礼祭祀于寝不用之于宗庙也凡言君者谓诸以上不逮于卿大夫蒸甞祔于庙新主既特祀于寝则宗庙四时常祀自如旧三年礼毕大禘乃皆同于吉也礼记殷练而祔周卒哭而祔孔子善殷又卒哭曰成事是日也以吉祭易防祭明日祔于祖父注既虞之后卒哭而祭其辞曰哀荐成事疎虞祭之时以其尚凶祭礼未成今既卒无时之哭惟有朝夕二哭渐就于吉故云成事又士三月而是月也卒哭大夫三月而五月而卒哭诸侯五月而七月而卒哭
　　妇祔于祖姑【二条】
　　曲台礼云别庙皇后禘祫于太庙祔于祖姑之下此乃皇后先崩己造神主夫在帝位如昭成肃明元献昭徳之比昭成肃明之崩也睿宗在位元献之崩也元宗在位昭徳之崩也肃宗在位四后于太庙未有本室故创别庙当为太庙合食之主故禘祫乃奉以入飨又其神主但题云某諡皇后明其后太庙有本室即当迁祔帝方在位故皇后暂别立庙耳按此唐昭宗时太常博士殷盈孙议可为皇后先崩立主祔庙之据
　　宋史礼志太祖孝明孝恵二皇后干徳二年安陵皆祔于别庙又真宗章穆郭皇后景徳四年四月崩六月永熙陵之西北七月有司奉神主谒太庙祔享于昭宪皇后按昭宪杜太后乃太祖之母真宗祖母此礼所谓祔于祖姑者也
　　祭用香
　　谨按三代祭祀无上香之仪祭天燔柴则积祡实牲也焫萧则用血膋实萧也他如郁鬯椒馨用之酒馔未有特用薰燎者古人鼎鼐皆以供饮食至汉始有博山炉及都梁艾纳沉檀诸香之名而郊祀志中俱无可攷惟隋书礼仪志载梁天监四年何佟之议南郊明堂用沉香取本天之质阳所宜也北郊用上和香以地于人亲宜加杂馥帝并从之祀典用香可据者惟此
　　阁
　　案尔雅别杙所在及长短之名云长者谓之阁又礼记内则篇大夫七十而有阁注云阁以长板为之庋食物也汉书刑法志文书盈于几阁三辅故事天禄石渠阁皆在大殿北以阁秘书近代殿阁之名本此今人于壁上置板承书籍自宋以来官署有架阁库是矣又史记秦本纪周阁相属司马相如传重坐曲阁皆宫馆中阁道相通也后人凡楼观之属皆曰阁本此其在山岩为之以通行人者曰栈道亦曰阁道説文栈阁也广雅释室篇亦曰栈阁也郑康成注周礼胜国邑之社稷云若亳社是矣葢奄其上而栈其下攷其制度上覆以屋下借以板也则凡以板借地而平者今人谓之地平古人葢皆谓之阁或谓之栈矣【今贾人积贮货物之所犹曰栈】旁有障蔽乃曰暖阁耳
　　地平
　　古称御座法座御床御榻皆即坐处名之稽诸史册原无地平之名惟汉刘熙释名书内释床篇有枰字似即地平之名所縁起而搨登谓施之大床之前所以登床其为地平无疑又或作防康熙字典毾字亦引释名为证似是以细氊施于地平犹王吉所谓广厦之中细氊之上耳又汉书史丹传直入卧内顿首伏青蒲上服防注曰青縁蒲席也应劭曰以青规地曰青蒲孟康曰以蒲青为席用蔽地也此亦在床前葢地平之类而又専以所施之席为名正同防皆不得为地平确名似应采释名枰字仍以地枰为名
　　急就篇皇象碑章数
　　急就篇以六十三字为一章不论句韵文理葢其文本属一篇特取便小学传诵习写是以强分为三十四章耳即如古书中亦有因巻帙繁重分为上下篇者不必尽闗文义也皇象碑未见刻本今所传者惟唐顔师古宋王应麟两家注释津逮秘书及玉海中刻本分章处皆与临本相合其为古人之旧无疑








　　松泉集巻二十
