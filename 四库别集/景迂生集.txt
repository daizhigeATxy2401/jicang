　　钦定四库全书　　　　集部三
　　景迂生集　　　　　　别集类二【宋】
　　提要
　　臣等谨案景迂生集二十巻宋晁説之撰説之字以道开封人少慕司马光为人故自号景迂元丰五年进士元符中以上书入邪等靖康初召为著作郎试中书舍人兼太子詹事建炎初擢徽猷阁待制髙宗恶其作书非孟子令致仕説之博极羣书尤长于经术年未三十苏轼即以著述科荐之所著书数十种靖康中遭兵燬不存其孙子健访辑遗亡复编为十二巻又续广为二十巻前三巻为奏议四巻至九巻皆诗十巻为昜元星纪谱十一巻易规十一巻尧典中气中星洪范小传各一篇诗序论四篇十二巻中庸传及读史数篇十三巻儒言十四巻杂著十五巻书十六巻记十七巻序十八巻后记十九二十巻传墓表志铭祭文其中辨证经史多极精当星纪谱乃取司马光元厯邵雍元图而合谱之以七十二候六十四卦相配而成盖潜虚之流儒言则力攻荆舒之学党禁以后所作也陈振孙书录解题曰刘跂斯立墓志景迂所撰见易传后此集无之计其佚者多矣此本当即陈氏所见而讹误颇甚洪范小传及十七巻序文内间有佚简又有别本题曰嵩山集所录诗文与此本并同巻帙亦合盖一书而两名今附着于此不复别存其目焉乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀


　　钦定四库全书
　　景迂生集巻一
　　宋　晁以道　撰
　　奏议
　　元符三年应诏封事
　　四月十九日宣德郎知磁州武安县事兼兵马监押臣晁説之谨昧死再拜上书于皇帝陛下臣伏闻春秋正治之义莫大于即位之始恭惟陛下即位之始德音寛大民心说豫一日之内四方万国莫知其然而同声驩呼相庆盛矣哉天命之所授者人心之所归也窃以陛下始初清明黜阉宦之诡随者一二人斥侍衞之不正者数十人散后苑之竒工数百人天下之士莫不知陛下之尚祖宗之恭俭也前日海巡亲事官星散民间专以防民之口伺民疑似之过使道路惴惴然不敢以目者一切罢去天下之民至于指天吐气觉身有宇宙之寛沛然游泳之适皆曰复得祖宗之京师以居矣昔唐褚遂良当髙宗时贬死爱州其后更明皇宪宗之盛不得归塟何幸陛下一日即位锡鸿恩俾刘挚梁焘范祖禹等塟自岭南听子孙叙用实度越前王有漏泉之泽也甲子诏书褒扬赵普殊勲官职其子孙于是乎又有以见陛下思念祖宗创业之艰难使天下咸知国家太平之基有自也恭惟陛下积是数者之甚盛德宜乎日月光明五星有度乃四月朔日有蚀之者五行灾异之説隂阳胜复之论臣不敢为陛下道也天意若曰陛下方崇明徳其适见灾以佐佑陛下乎古之明君以无灾而惧曰天其忘余良有以也陛下恻然发德音赦宥四京诏中外臣庶实封直言圣躬之阙失若左右之忠邪政令之否藏风俗之美恶朝廷之德泽不下究者闾阎之疾苦不上闻者悉心毋有忌讳诚得其所以戒惧而仰足以奉天意也臣虽至愚贱不觉感极以泣曰何幸今日复覩国家之有此诏也第五伦坐长安市中每读建武诏书而叹息曰此圣主也臣意今日复有伦辈者多也如臣之愚贱辄敢罄芹日之诚献刍荛之言凡十事以奉明诏之万一惟陛下赦其狂瞽幸财察焉其一曰只徳其二曰法祖宗其三曰辨国疑其四曰归利于民其五曰复民之职其六曰不用兵其七曰士得自致于学其八曰广言路其九曰贵多士其十曰无欲速无好名髙何谓只德臣闻帝王居天下之崇髙因天下之利势不患乎力之不足以治而患乎不以德为治也如其检身积思夙夜勉勉以只厥德则有财而不自用内聪明而不自肆虽学而若无所知虽文而若无所能虽辩智而虚已恭黙既与人而不猜忌好谋而莫之蔽任贤而名实称享治隆而克永终动必稽古为必畏天与天下四海同其安乐而为法使世世可继传之子孙帝王无穷也此尧舜禹汤文武成康之躅也茍其德之不只而力之为尚如汉武帝之雄才大畧适足以罢中国唐明皇之聪明无不及而不免禄山之叛梁武帝内外之学俱博且善而身辱国危梁元帝之文足以著书而身执国分隋炀帝博辩多智而招江都之祸隋文帝驱驾豪杰平一天下而猜忌杀戮国不再传唐徳宗强明文藻阳尊贤士而以猜忌隂亲小人出居奉天晋武帝好谋善断逺平敌国而近蔽于妻子社稷用倾晋元帝人材众多无任贤之实竟不能兴晋之统而致石头之辱宋文帝元嘉之治独隆于数百年间而元凶之酷亦以云甚呜呼德之为治可不勉哉昔自三代而降帝王之德莫盛于汉文居明光宫天下断狱三人后世莫之及已识者皆患汉文不能尽贾谊之材使其功烈犹有可愧焉者臣愚独以谓不然盖谊之言不纯于德化实未与文帝之意相当文帝非不知用而实不欲用也夫闻贾谊之言而不轻于作为不诱于功名挺然不改其清浄无为之操此汉文之所以致盛德者也盖自古愿治之君溺于一时可喜之论而不惮变更祖宗法度轻于作为自欲暴功名于百王之上而卒贻天下后世之大患者不一也臣是以知汉文之为盛德也景帝之材业皆非文帝比而后世之称治君必曰文景以配成康何也盖景帝之继文帝不必创有所能而能不改文帝之恭俭不失文帝之德化是亦文帝也逮夫武帝兴而文帝之风坠矣君子谓汉道于是乎始衰矣不待元成间也武帝之材业实视景帝为优有尊诗书之名有修礼乐之观岂不美哉而兵穷絶域刑及反唇利析秋毫天下骚然不胜其敝使斯民不覩诗书礼乐之有益云者无它焉不如文景之有德也武帝尝从容问东方朔曰吾欲化民岂有道乎朔对曰尧舜禹汤文武成康上世之事经歴数千载尚难言也臣不敢陈愿近述孝文皇帝之时当世耆老皆闻见之贵为天子富有四海身衣弋绨足履革舄以韦带剑莞蒲为席兵木无刄衣缊无文集上书囊以为殿帷以道德为丽以仁义为准以是天下望风成俗昭然化之今陛下淫侈如此而欲使民独不奢侈失农事亦已难矣陛下诚能推甲乙之帐燔之于四通之衢却走马示不复用则尧舜之隆宜可与比治矣善乎朔之此对直以孝文为尧舜谓惟孝文之恭俭可以救当世之也使朔之对不知出于此而迎意防悦陋文帝之恭俭髙引阔骛増武帝之盛气则朔者汉家之罪人也然朔之言岂独为汉之利哉臣愿陛下视今日官中有可推者推之不必甲乙帐也有可却者却之不必走马也不役耳目而不期正百度百度自正天下自治也何谓法祖宗臣闻人君之于国犹人臣之于门户北称崔卢南称王谢文质风流之不同有祖考之旧存焉继世守文之君何必厌百年之积累而欲新一日之耳目哉昔仲康昆弟之于太康述大禹之戒也伊尹之于太甲明言汤之成德也周公之于成王罔非文武之诰教也汉宣帝称汉家自有制度是也天下固非一道如其近求诸祖宗而不合则逺考之古王未为晚昔周公之诰康叔先之以祗遹乃文考而后使往敷求于商先哲王乃卒使之别求闻由古先哲王是其序也夫祖宗之德孰可得而私哉皇矣言文王之德而本之于太王王季大明言武王之德而本之于王季文王所以致其盛也自古以来未有如本朝太祖太宗真宗仁宗英宗神宗圣圣相继之盛者也后世继成守文之君宜其宪章发扬之不暇而陋彼皇矣大明之诗乃者朝廷命令之辞臣下敷奏之言不发扬重光之赫奕徒夸嵗月之新美不知何説耶臣窃覩周公作无逸戒成王歴序太王王季文王之德而不及武王召公作公刘戒成王尊道公刘之业而不及文王武王古之人宁舍近取逺探其原而致其盛未有简祖宗而自翦伐者也祖已言于高宗曰典祀无丰于眤良可念哉臣不知乃者其文不足以发扬欤其实未足取法欤惟我祖宗之德泽宿于民心而耆老尚多能道之讴歌不忘也施设举措之详则国史存焉臣愿陛下俯察民心仰鉴国史祗承祖宗之典型其恭俭勤劳宜于今日乎而受谏纳言好于今日乎尊贤贵士诚于今日乎用兵用刑深于今日乎取于民者寡于今日乎躬自允迪以福斯民实在陛下臣不胜天下之愿也昔在仁宗时尝诏李淑为三朝训鉴图既又诏富弼为祖宗故事石介作三朝圣政録上之仁宗嘉纳焉神宗因众书诏近臣作宝训则夫祖宗之典刑宜乎光明盛大不可掩也神宗因马法之为王珪等言朕于此愧见文彦博珪言当时改旧法自是王安石主议神宗为之叹息或欲更馆辽使之食馔者神宗言固知日不变馔为不堪是太祖之所定着不欲更也新作原庙世王太祖后之类又皆神宗奉祖宗之意也臣载惟祖宗旧章有若费而省若可废而不可以已者务以美意示天下其待天下忠且厚也臣固不能悉疏之辄敢言其一二近而易复者如科场有诏申重求士之意盛夏恤刑有诏丁宁钦恤之意守令朝辞赐以七条皆足以感人心而使自格正不专设徒之刑左右阱以待之也天下之士以故贵礼仪尚亷耻方以犯义不及其乡人为愧何必有司刑戮之云哉惜乎旷数十年来未闻朝廷下一诏书劝厉风俗或求贤赏善或劝农复租乃使斯民战战以茍免朝夕为幸可不惜哉其害近而方炽者河北盐法也仁宗尝因王拱辰欲河北盐已而闻张方平之言亟罢神宗又尝因章惇欲河北盐复闻文彦博之言而罢今年之使河北商旅失业兵民食味不调税入不足其不法宗祖之过也何谓辨国疑臣窃观世之奸宄嫉害忠良冰炭不相生若有不共戴天之讐无以决其私忿必假君父以借口使闻之者心知其非而语不敢辩当其责者义有所不得辞于是乎羣小人意得竞进以一言而杀百君子矣不幸不祥其如是也隂贻天下之祸莫甚于此也然彼不祥之言曰擅议宗庙或曰非毁先帝类皆见于末世弱君强臣更相倾夺之际而盛时无有也绍圣羣臣指元祐为党其犹可也至于其流及上以元祐之党非毁我神考不知国家隆盛如此神宗之盛德如此何为亦得此也真不幸哉天下有识之士不丧忠义之心者无不痛心疾首欲辩之厥路无由幸陛下一日清明得以昭陈因以晓于无穷之来世实天下之幸也使绍圣之臣徒知快其私忿曽不顾我神考在位十九年间焦心劳思不惮修举皆以固社稷而惠百姓何所负于天下何所慊而非谤可起哉天下之愚夫愚妇尚未知有萌此心者二三大臣独何事而乃为此乎盖甚非人情也如司马光之进退惟我神考为能全其髙制序以宠其书且命侍读以其书藏于迩英阁如文彦博之耆旧惟我神考为能发其不言之功赐筵赋诗以宠其归恩礼莫与比者如蘓轼之献言惟我神考许以国士夺之于众人必杀之地而再生之臣窃以谓此三人者恨不能死以徇我神考于地下耳尚何自而非毁之乎所谓元祐之党人之心盖皆此三人之心也德之不报毁之何端耶如以谓元祐垂帘之际二三大臣言辞有抑扬政事有异同可指以为言则亦不谅之甚也昔成王之时召公宅洛邑周公营成周而舍文武之丰镐是周召不忠于文武也陈平周勃谓髙后王昆弟诸吕无所不可是平勃不忠于髙祖也霍光辅昭帝不循武帝之旧乃罢酤轻徭薄赋是霍光不忠于武帝也尧舜之相继宜无可议者舜于五礼五玉三帛二生一死贽尚何起而修之耶神宗熙宁之初鉴嘉祐治平之末士忸于安乐而或失之因循颓堕乃更张振起之适足以崇祖宗之丕谟为神宗之丕烈也由是观之政事之异同非所宜言而奸宄之害忠良假君父以借口不纳之死地则不已其亦明矣伏惟陛下聪明博达必有以超然烛此无疑将见陛下发德音复死者之官爵还生者之禄食因以发扬神宗巍巍之烈成我神考前日在御之意不损我神考知人之明使天下后世于神宗无间然矣所谓二三臣者有所不足道也天下之士固已日夜颙颙伏望明诏之下幸陛下留意加察无徘徊也臣愚窃又有私忧过计以谓陛下聪明无所牵制灼见此一日之疑以诏天下后世固善矣抑亦未也奈何绍圣大臣肆其私意欲表里迁就其説谓前日神武之史为诬谤之书率然委一二新进末学重修国史特起后世之疑也后世学士大夫耳目不相接见新史之美而疑旧史之恶谓新史之公而指旧史之私不知其初固自公且美也其害又岂不大哉臣虽未尝见旧史而敢谓旧史必不敢为之诬谤何则实无自而诬谤之故也盖史也者不可得而私不可得而不实史官茍非许敬宗辈则莫之敢侮于斯也其为重修之议者不过大臣自为之地也如神宗谓吕惠卿矫躁轻诬邓绾操心颇僻赋性奸囬曽布惠卿自陷不义章惇之得罪黜湖州王安石才吕嘉问屡进除目而屡却之卒黜嘉问安石约王韶不以熙河实费奏闻而卒不能欺安石之退八年而礼遇日薄富弼之死则自制祭文以哀之天下之人皆叹仰神宗之明圣共所闻见如此者不知新史官为神宗而书之乎其与大臣为地而讳不书乎臣愿陛下独运不惑之智诏神考旧史并行不毁以祛后世之疑不特当今之幸也太宗患国初承学之士所撰太祖实録不足以尽创业之大美诏张泊等重修太祖实録而今之好学者犹多求旧史以考同异是旧史之不可掩如此不若因之以公天下而不措意于其间也且夫初欲増美者犹不能塞后世异同之辩而初谓辩谤者能免后世二三之议乎昔司马迁作史记在汉武帝时所载汉髙祖惠帝吕后文帝景帝武帝之得失无所畏忌至今言者曰汉髙祖吕后惠文景武帝之得失其如是止耳班因作前汉书在后汉明帝时所载前汉二百三十年间君臣之得失皆无畏忌至今言者曰前汉二百三十年间君臣之得失其如是止耳陈夀作三国志在晋武帝时所载晋宣帝景帝文帝之于魏蜀呉事虽不得如迁固之肆然防而显婉而可观至今言者曰晋之取魏并呉汉其如是也岂不与天下为公乎未闻汉晋之君以谤前烈罪迁固夀辈也幸陛下更以徃事加察然谓归利于民臣观春秋宣公十九年冬书初税亩君子曰讥井田之法壊而税什二自宣公始也哀公十有二年春书用田赋君子曰讥其既什二而税田又十二而敛财其恶则不自哀公始因有以用之也呜呼圣人之逺利辨恶如是其严哉然自后世视之宣公之税亩犹为至公至薄之税也哀公之田赋犹为至良至平之赋也董仲舒称汉屯戍力役三十倍于古田租口赋盐铁之利三十倍于古是也不知圣人复出于今当如何其书耶今之赋役又防十倍于汉耶本朝因唐杨炎并租庸调之二税以为税矣近又纳义仓是称租也五等之民嵗纳役钱是称庸也嵗有常役则调春夫非春时则调急夫否则纳夫钱是或再或三以调也其征于民者固已悉矣又复为举放利息之术曰常平钱曰预买钱曰蚕盐钱又复广设名目悉笼遗利曰课利钱曰净利钱曰过月钱曰施利钱其防尚多有司且难于条对也不知斯民嗷嗷然何以胜其责乎有一身而丛此数责者将何以久乎以故庙堂之上命令之先务公卿大臣之谋谟者钱也刑罚之所重虽杀人可赦而钱不可赦也使者旁午文移急于星火谴诃无所不至惟钱是恤也凡百执事能催科敛散者为贤不能催科敛散者为不贤又从而谴黜之其欲民之知亷耻逺刑罚足以飬生送死备水旱之灾无流离死亡之患不亦难乎比年文儒日盛而亷耻不兴刑罚日峻而盗贼不息空仓廪以赈济而民不得饱其原盖在于此也自古固亦有为富国之术者皆有谓而为之也齐桓公因山泽之利盛兵车欲以霸天下也秦孝公因闗中之饶开阡陌欲以幷天下也诸葛亮因巴蜀之产欲灭魏吞呉复汉天下也是三者富国之术止如是而其名甚大也如汉武帝之初承文景恭俭积累之后太仓之粟红腐而不可食都内之钱贯朽而不可较百姓家给人足不啻富矣其后日寻干戈无嵗不大举府库俱空造盐铁酒之利犹不能足而利孔百出民不聊生置搜粟都尉拜丞相为富民侯以此而富国为何名也彼暴君昏主以宫室园籞之费耳目声色之蠧宦官女子无赀之赏而务富国者末也臣所不忍言也国家受命于兹百四十有一年寸纸之出旦昼之移威伸万里礼乐法度粲然具备而圣圣相继其上非区区新造之小国欲利也其次非穷兵黩武之欲利也其下又非纵度败礼之欲利也不知财利之臣何事而进乎臣窃闻太祖躬见五代重敛斯民之困尝语近臣曰更一二年仓廪有储当放天下三年税赋呜呼大矣哉开辟以来未之有也固不忍税赋外有取于民也太宗时通事舍人焦守节监易院増课利太宗曰通事舍人改官须为閤门副使若以财利羡余而进此职则守边宣力之臣曷以劝守节乃迁内副使呜呼太宗之不殖货利又如此名器之慎也而近日进羡余者视多少而得官有髙下或望轻资浅而为待制或不读书而为馆职恐非太宗之意也夫祖宗之裕于民者既如此逮夫景德祥符间斯民富且庶矣当是之时人人乐业庐里之中鼓乐之音逺近相闻熙熙然殆不知帝力也然是时亦尝乏兵食矣有司请下转运经度真宗未之许也其喻有司曰下转运使经度则不免役民其出内帑以给之斯民又安得不如是其裕如也以故虽有旱干水溢之时而无流离死亡之民比年以来一谷不登千里受失时不雨岂但狼狈而使有沟中之忧也河北荐饥一大郡有流民至十余万人处其小郡亦无虑万人虽小邑亦数千人母弃婴儿父食壮子荼毒万状颇骇闻见赖祖宗含养之久天地社稷之灵而无它也其为振济之方虽勤日夜无所爱惜然驭既奔者难为力拯已沉者难为功也朝廷何不循其本与其厚散于凶年宁若寡取于平嵗无置官以专利而归利于民也神宗一日手诏王安石曰访闻市易务近日买卖大段苛细市井之人颇借借怨谤以为朝廷将浸滛尽收天下物货自作经营可子细察访速与戒约止絶止令依魏宗元擘划施行奈何贱有司不能遵奉神宗美意卒尽收天下货物神宗因张方平之对不鬻阏伯防子之庙批出曰慢神辱国无甚于斯宜夫言利者永絶意于祠庙而贱有司不能遵奉神宗美意卒鬻天下祠庙又复奈何神宗后因王安礼之言尽蠲市易累年之息万万计一日之中出囹圄脱桎梏者不可胜数天下欣欣然神宗即有意罢市易法蔡确挠之不果司马光移王安石书言光乞罢制置司追还诸路常平使者主上以安石未肯是归利于民者神宗之意也大抵后之善其先者当推其意而不必固守其迹斟酌于时不必曲狥于文尧舜异德文武不同业断可识矣惟陛下幸察诏有司归利于民使民得自利不劳置使者以为徳不待开府库以为恵不必发仓廪以哺其饥上逸而下安也或曰常平钱二分之息耳亦可罢乎臣窃以谓常平二分之息实朝廷大惠也而患有司不能推行其法贪黩之民不足以行法使朝廷之大惠为大害也盖名则二分之息而实有八分之息何则农民之用不足不免称利于富家者事之常而无足议者也而近举于邻疃逺举于聚落为力甚易其请常平钱于县司则有往来道路居止舍屋之费又出息一分也甲头纸笔之费又出息一分也设法虽严然有人情防常不免之费又出息一分也请纳之费同之是谓八分之息其父兄之训严者妻孥之累笃者乃能以八分之息毕一嵗之事如或不严不笃则遨游廛市之间顾盻之际所请之钱空手矣使民至于父子相夷风俗滋其利害轻重可胜计哉今夫严父母之教防子使手不得执钱恐移其志也人君之视民犹父母之视其子矣不处就田野逺城市而以耒耜锄芟为职而纳之于邪使见异物而迁其心非所以迪民也古之人论知人之术犹委之货财而观其人其不茍得者贤之今乃与此无知贪黩之小民而共财不亦难乎方其请给之时不知所害也如此及夫彼纳之时卖田毁屋弃妻鬻子鞭扑是加其害百端理无足怪也弱者由是转而为奴仆强者由是起而为盗贼奸黠者由是肆其欲为隣里之害循良者由是受侵陵而不得申虽无足怪亦足怜也彼如称利于富家固酷于常平二分之息而其害不至是也盖彼无连甲保识之累可与者斯与之县司则无由尽识其人之面目况审其人之虚实不得不严于连甲保识之令而令虽严其浮伪相保卒亦不免或一人逃亡则累一甲或一甲逃亡则累一乡矣彼又无税户之限可与者斯与之县司非税户则不可与而与之者或非所欲欲之者或不可与难乎为法也夫民之吉凶丧祭意外有欲朝暮叩富家之门可得者斯得之又不必以孟春之给也及其纳息不一而足或多或寡或钱或货一钱已上左右手受之矣不如县司必责子母之钱一日俱至执钞旁立庭下以待勾稽也其所与之期可先可后又不如县司必以二限而刑且随之也由是言之输官二分之息实有所害而民间子母相侔得其利也夫其害之因縁而生者又有三焉一曰刑不可省二曰兼并不可抑三曰商旅不可行何则今之民力大屈为盗贼犹不耻况于一日县司开府库而欲恵此民乎方且劳劳然患不得既得之患不多宁暇恤后日之害乎求前日抑勒不欲之盖已不复有也前日民力犹从容与亷耻之心犹存似或知畏而逺后患故有不之欲者今惟逞欲而务得及其输纳之时下不争则不已上不刑则不足有司遇如是不知有它术乎抑惟刑之为术也盖一人或可寛假而千百人不可滋千百可寛假而县令甘以身受刑乎刑其可省乎县令守文不肯取新纳旧或许之而新不足数退有同保之累进有刑禁之严使民尽四支之敏无以为一钱之地如不叩急于富家则何以塞责至塞责茍免宁论私家之利今日厚薄耶兼并之人乘斯时而意得矣以故兼并之人惟患县司散常平钱之不急而甚至乐嵗年之不登也兼并其可抑乎商旅与农贸易不劳质剂皆指秋成以为期今秋成之时一人在门一人在野征常平钱不足何暇商旅之恤乎商旅其可行乎呜呼风俗之一至于此可谓甚矣不生于民之自致而上之人有以致之可不惜哉何时而已耶且夫天有常时地有常产民有常力其间相去不能千万也今常平之利取于民者嵗复一嵗不顾其其后何以堪之乎试以一邑为之言小邑嵗俵常平钱二万贯而纳息钱二千贯十年之后复有母钱二万贯三十年后积有母钱六十万贯矣夫三十年之后民力凋瘵将如之何也果使民何以堪之乎为国家计者宁顾目前一日之利而已乎此其重可惜也上重则下覆首大则尾蹷其可忽诸且斯民者国家之民也非有齐晋不相输之患或藏于民或藏于府库其地异耳其实一也惟藏于民则民富而国亦富将不胜其利也惟藏利于府库则国富而民贫将不胜其害也子曰百姓足君孰与不足尚复何言耶然此百姓之至愿而在位者或未之欲也何则朝廷开财利之涂为富国之术则彼茍进汚媢之辈得以民为货有显绩以受美官应髙格当以重赏非若富民而无赫赫之功此又陛下之不可不察者也伏惟陛下在龙德宫时行有乞丐必以济之逮夫一日临莅天下推是心蠲天下之利归之于民臣不胜天下之愿也易干之九二见龙在田德博而化九五飞龙在天则云龙从而万物各得其类也臣愿陛下速诏有司悉归利于民无曰初即位谦逊未遑而观周公七月万夀无疆之庆鄙子产乘舆溱洧之患逺荣夷公专利之徒察芮良夫王室将卑之戒既罢常平法即以提举官职事归之转运使俾出利于一孔赋用取具于一官农民官吏各得其职将见陛下从欲以治之也今转运司所在空乏军储不支可为寒心者提举司攘其利闭其用也何谓复民之职臣窃以谓有君臣则有官府有官府则有府史胥徒有府史胥徒则差役于民百王不易之典未有知其始者譬如耕问奴织问婢职当然也国家差役之法行之久而敝乃初变免役法以救其弊实大惠也然其弊则去矣利亦未兴而又有弊焉者正今日之急务也盖作免役法将三十年矣曽无一定之论而耳目变改朝夕纷纷何劳而无功耶如其易则易知简则易从不如是也譬之人有疡手足者或曰我能药之砭之而愈是谓良医或曰我能截其手足而无患恶在其为智耶夫去差役之则诚善矣立差役之法而改为之则未知其说也是二者事体虽大节目虽多要可以一言而定差役之法为民免役之法为利差役之法若劳民而实逸之免役之法若利民而日病之不可不察也何则国家之有仓场库务非以自利所以利斯民而民以之相生养者也官为择民之物力最髙者为衙前以处之民之鬬讼侵枉不能自直者来赴愬于官官为择民之次有物力者为吏以听上之指踪而左右之其就田野之民黍稷禾麦之利病钱镈镃防之好恶官不能尽治为择民之物力最高者为户长以主之或不幸盗贼为民之害官为择民之次有物力者为弓手以警捕之其它各以是为率顾不曰为民乎免役之法则不然以民嵗所输之钱十用其八而雇募游手之有心力者以为衙前委以不赀之府库姑因衙前而得利也雇募游手之有闲书筭者以为吏人责以不容奸伪之簿书姑因吏人而得利也并团省管以为保雇募保正以代耆老而地里之逺所责之不一则有所不恤姑因保正而得利也今盗贼既多于昔时雇募游手之强悍者以为弓手而使之必得盗贼姑因弓手而得利也其它各以是为利顾不曰为利乎差役之法使民躬役于官若劳矣而为衙前者自以应门户保产业少尝学以待役一日役之不致渔猎于府库为吏人者少时之学尤力甚且知自爱惜而不敢巧诋于簿书为耆老者少知其俗长任其责不杂以它乡而任之专不杂以教阅而事之又专不敢抢攘于乡管为弓手者视乡党隣里之害而疾之不惜身擒盗贼而勤察非常故不敢借贼而资盗凡其役满而归息于田里优游无所复输顾不曰若劳民而逸之乎免役之法则不然既皆任游手不土著之辈而衙前以府库为市吏人以簿书狱讼为市保正之于其保初以能新法射而得之其于巡稼穑之大利平争讼之细事非所习弓手之视盗贼可则前不可则身自亡去凡其役无时幸其奸赃不败露则终身尸其禄若城狐社鼠然顾不曰若利民而实病之乎若差役之法行使民既有职而又有大利者五焉则非俗吏之所知也何者夫以赀豪于乡里者方且恣雎颉颃仆役其乡人之父兄而使之躬为仆役之事隂消其奸逼之心其利一也今之以赀自强者田宅拟公卿仆如官府纵舍自若未之有比也彼既役于官而因之识礼度之所设覩刑戮之所加善者劝而恶者畏其利二也今之民逺于上不闲教化未之有比也昔人欲谓济世务犹同舟涉海一事不劳则俱受其败彼其役于官者有父母妻子之怀桑梓坟墓之累仓卒之间其视利病贱与贵同忧下与上同力必以死守其利三也今之州县稍有一事横决待期左右环视无一人可以腹心委者民之视其长吏若胡越然未之有比也自常平之法行而兼并之家置田无限小民日以困匮若其视田产而出力役则虽不限田而细民免兼并之厄其利四也今之兼并方且得意未之有比也所谓游手之民者古也禁而逺之今也禄而亲之使民去本荡然无反若差役而尚土著则虽不设土著之法而游手自将复业其利五也今之游手方且得意未之有比也贾谊谓移风易俗使天下囬心而乡道类非俗吏之所能为俗吏之所务在于刀笔筐箧而不知大体魏郑公谓俗吏既无逺虑不达大体惟奉三尺律以绳四海之人臣愿陛下不恤俗吏之言断自圣衷诏有司度当今之宜依熙宁元年之前行差役法而严衙前散从官陪备之禁实天下幸甚夫天下之民既有常职而三路保甲教阅亦可罢去盖三路之民力役视它路固已重矣何乃仍与此役哉其使斯民舍南亩之耒耜而尚西戎之弓矢鄙袯襫之衣而服兵戎不逞之服厌菽豆之饱而甘市井之腴又非所以厚斯民也或曰三时务农一时讲武古之制也其可已乎臣不知今之讲武其古之讲武乎今可废郡县而封建弃杖笞而劓刖悉仿古乎教阅之书祖宗之所着令则今可举而行之也臣敢以为献或曰是可以去兵而合兵民为一古之制也臣又知此亦踈矣臣窃闻太祖既得天下使赵普等二三大臣陈当今之大事可以为百代利者普等屡为言太祖俾更思其上者普等毕思虑无以言乃请于太祖太祖为言可以利百代者惟养兵也方凶年饥嵗有叛民而无叛兵不幸乐嵗而变生则有叛兵而无叛民普等顿首曰此圣畧非臣下所能及行之至今百四十有一年矣天下有防山之安而无一日飞尘之警何劳措意于其间耶乃在王安石晚年自知其法之敝为逃责餙非之辞曰免役保甲市易三者有大利害焉得其人而行之则为大利非其人而行之则为大害缓而图之则为大利急而成之则为大害呜呼利害之相轧如此何其危哉真畏途险辙也耶孰谓利不百不变业耶孰谓帝王之道出于万全耶孰谓王道易易天下可运于掌耶如成汤之不竞不絿不刚不柔敷政优优敷奏其勇不震不动不戁不竦则法之所施得其人利固博非其人而利亦存缓之则缓得其利急之则亦急得其利是谓大中至正无之道者乃可举而措之天下也且作法于厚其犹凉作法于凉将奈何臣恐其初利害之杂则卒莫能纯于利也盖利不胜害亦久矣奚独此为不然耶祖宗之法百年乂安天下本无事何苦试此危道也哉譬如有人言我药能起疾一剂而愈不然一剂而毙谁敢试之哉昔樊哙愿得十万众横行匈奴中岂不壮哉季布谓哙面谩可斩魏延从诸葛亮假精兵五千负粮五千从褒斜出循秦岭而东当子午而北不过十日可到长安亮从齐谷来一举而咸阳以西可定又岂不审且壮哉亮谓此悬危不如安从坦道可以平取陇右十全必克而无虞抑延不用孰谓经营天下百世之大法反危于季布诸葛亮之用兵哉唐太宗言李勣用兵毎大胜江夏王道恭不能大胜亦未甞大败薛万彻之兵也惟陛下幸察何谓不用兵臣闻平乱祸创业之君不可不勤于用兵继世守成之君方且敬德以奉宗庙急贤以宗礼乐勤政以厚风俗孜孜惟日不足何暇兵之议也于斯之时万邦咸乂四夷屈服罔有内外小大无不臣妾又不必兵之议也不幸而异域无知来内侮古今异势或文德之不来而以我之顺攻彼之逆兵不栖刄而彼自授首矣又不幸而盗贼窃发则缚豚搏犬一夫是力皆无劳于兵也夫继世守成之君尚德不尚兵亦已明矣臣请以唐为之言明皇沈蛊衽席自消其前志禄山乘昏一举而覆两京当是之时天下之兵争擐甲胄不谓不众其将则郭子仪李光弼髙仙芝哥舒翰不谓不武其守城则张巡许逺顔杲卿不谓不忠而成臯不为之固潼闗不为之险河北不为之守者非用兵之罪也河北自是世为唐患而余风被于齐鲁梁蔡皆效尤而为邦盗乍臣乍叛朝廷姑息之不暇殆将百年武宗兴而用李徳裕因高祖太宗之灵威不假天宝之兵不用天宝之将不劳天宝之守臣不出一矢而申之以文命谕之以顺逆即位之四年崔嘏来归我邢州王钊来归我洺州安玉来归我磁州郭谊杀刘植而泽潞平天下方镇一日耸然易虑奔走朝贡回鹘于是乎破胆请和者非用兵之功也夫明皇之亡非用兵之罪而武宗之兴非用兵之功则兵也者以之继世守成果何有哉虽然武宗固武矣又得李德裕以为之相宜其功烈巍巍如此而求其所以致此势顺而力易者实本于髙祖太宗德泽之旧而朝廷之素尊也德裕每谕河北三镇之使者曰河朔兵力虽强不能自立须借朝廷官爵威命以安军情槩可见也臣故曰武宗兴而用李德裕因髙祖太宗之威灵耳不然恐亦未易致此也是继世守成之君易于为德而屏兵不必兵之用也又如此然其所以为用兵之説者何自而发哉臣知其人也盖大臣持禄固位之术莫如劝人主用兵功若成则谋臣赏第一他人不敢继其后身死于庙堂可也姚崇劝明皇不幸边功而相明皇四年罢宋璟责明皇兵甲不渎军不轻进而相明皇五年罢再相亦五年罢至于李林甫导明皇封蕃将而在相位十有九年以卒矣又彼行险徼幸之小人欲身富贵而无以为资乃为国生事献开边之谋其人本囚虏之材也事若成则富贵得其所欲事若不成而诛窜擒馘亦其所分是在彼得丧实无所系而生民之膏血朝廷之威福彼漠然不知恤也由是边埸之臣阿庙堂之好庙堂之臣侈人君之欲夸大张皇隠亡讳败至于日贺其得而不知其亡日赏其胜而不知其败可不惜哉如前日将官魏钊死焉初无一人声之者至钊之妻泣诉钊存亡于待漏院大臣乃言既是多日不知消息必是阵亡不知此为何等语也一将官之亡尚不以闻则卒伍之没者可胜叹哉今夫人孰肯鬬狗彘金玉孰肯易瓦砾奈何以中国之尊而较夷狄之胜负弃金帛粟米之巨万而争不毛之尺寸哉其胜犹不足道而况于败乎其得犹不足道而况于亡乎诚胜且得矣边境愈逺而屯戍愈多馈运愈劳中国愈困恐非朝廷之福也或曰祖宗之土宇未复奈何臣以谓灵武者太宗之所弃也代州之地延袤千里者神宗之所弃也当时岂卒然无説哉姑侍其归顺抚柔之可也且边埸之地适彼适此亦其常事何必深讐而血战以争之耶设如一日尽得幽蓟灵武之故地不过添数十亭鄣列七八郡县増职方之一二图籍耳其于九鼎之轻重百姓之利病了无所预也且夷狄自有盛衰未必与中国盛衰相当果于中国何所重轻哉如匈奴常围汉髙祖于平城其后数为汉患而至袁帝时乃上书愿朝吐蕃以二十万众寇松州唐太宗患之卒妻以宗女其后尽盗河湟薄王畿而处宣宗时自以三州七闗归有司议者其以哀帝宣宗盛于髙祖太宗时耶彼幽蓟之役在晋开运时殆今且二百年矣数十年之前犹闻彼境内之民嚬蹙思汉边人多能道其语可伤也殆今寂无所闻焉者其久而忘异乡之悲其闻中国赋敛之重征战之苦而不知慕耶辽主今年八十余矣每对使者语及仁宗必重叹息为仁宗作忌则祖宗之德懐于外国者不能忘也陛下崇德以绥之何事于兵乎闗中兵不解甲今又七八年矣饥馑相仍米斗千钱不可得古人所叹父战于前子鬬于后女子乘亭鄣孤儿号于道老母寡妇饮泣巷哭遥设虚祭想魂万里之外者不意今日复见之也惟陛下仁慈天授念苍生介胄之苦早下罢兵之诏实天下幸甚何谓士得自致于学臣窃以谓欲善教者宜莫如法孔子孔子之使羣弟子盍各言尔志不必其志之一也闵子之訚訚子路之行行冉有子贡之侃侃夫子皆乐之岂好侃侃而恶行行哉譬如大匠之诲人欲圆授之规欲方授之矩其所以为方圆之大小则不必授而大匠之朴斵又岂一斧斤之力哉汉兴立五经博士易有施孟梁丘京氏四家书有欧阳大小夏侯氏三家诗有申公辕固生韩生三家礼有戴德戴圣庆普三家春秋有公羊谷梁左氏三家未为不得人也如董仲舒受公羊春秋刘向受谷梁春秋皆足以为汉之儒宗显忠于汉庭也今则不然义理必为一説辞章必为一体曰是为一道德不知道德之一如是其多忌乎臣常谓今之学者三经义外无义理扇对外无文章老成者信之古人谓草野生专自许不能博究择从其善徒欲父康成兄子慎宁道孔圣误讳言郑服非郑服之外皆讐者矣正今日之患也其患臣得言其所自国家之初尚诗赋而士各精于诗赋如宋祁杨真范镇各擅体制至于夷狄犹诵之自嘉祐以来尚论策而士各力于论策乃得蘓轼曾巩辈至今识者各仰之自更经义以来授以成书谓之新经义惟善其説者乃中程登第茍为参差出入于其间即不中程式虽善必黜之士方为禄学无少长贤愚靡然从之惟恐不相胜虽有长才者不得骋虽有知其抵牾非正者讳之不敢言涂人耳目窒人聪明溺于傅防穿凿之论因使人材阘葺器识卑下闻见单陋不复可得前日瓌竒卓絶之士矣因之援释老诞谩之説以为髙挟申韩刻覈之説以为理又使斯士浮伪惨薄不诚不忠厚其患岂不大哉议者皆谓科场者风俗之所系公卿将相之途今科场之壊如此风俗何所赖而公卿将相何所选乎古人谓王衍清言之害甚于桀纣臣恐致今日之害者其罪又甚于王衍也此陛下之所不可不省者也臣愚少尝业于所谓新经义者元丰中以出身入仕非不知而妄作也所以中道而改路者诚以其学求之古人之书稽之老成之论而不合故也臣愚敢为陛下申其本夫诗书皆本于竹简科斗古文不幸出于秦灰烬之余汉儒固有残经之叹而鱼鲁豕亥至于今日滋为残舛今之説者因陋就寡曽不省察不亦末乎其为义説因益回舛不可一二指也而书之失为甚盖今尚书又出于唐明皇时学士衞包之所定者矣新经义之説如敢于殄戮而刑足以服人心股肱不喜而有刑以俟之威不可讫老不可敬祸不足畏凶德不足忌之类诬经害教固足以病学者矣而讲筵之官将以是説进于斧扆之前无乃为圣聪之惑而隂贻天下之祸乎臣前所为唱此説者其罪甚于王衍又以此之故也伏惟陛下之聪明畧赐省览则其书之邪正无从而逃也昔虞翻防奏郑康成五经违义尤甚者百六十七事谓呉武烈不可不正行乎学校传乎将来臣翻切耻之夫以巍巍大宋而无一虞翻乎臣顷为蔡州学官王安礼为臣言神宗皇帝天度髙逺常患三经义未副其意宣谕异日当别刋修则今之承学之士于三经义兢兢惟谨不敢低昻一语者未必当神宗之意也况三经义行之数年后王安石乃自列其説之非是者奏请刋去不知古人设诸日月不刋之书其如是乎如其嵗嵗改易不已则学者无乃徒费年月乎若夫神宗患当时文章不足用至于再三而思得人则又中外之所着闻也如其所着字説者神宗留中不以列学官近乃列在学官使学者纷纷然异端其书古文大小篆之不伦正俗之无别从篆从隷临时迁就其私意破律乱常果何等书也盖前日三经行而出之于经皆弃大旨而事句语有昔人年头月尾之今又舍句语而争以字不愈乎字説之列学官甚非神宗意也其此不当置而置者乃有不可罢而罢者春秋孔子笔削以惧万世乱臣贼子者也有国者不知春秋前有防而弗见后有贼而不知为人臣者不知其义则不知人伦之大教也元祐之初尝列于学官矣今置而不用恐非所以尊经术也昔孟子欲言周礼而患无其籍今之周礼最出汉末杂之以六国之制多汉儒之所论次者或谓六国隂谋之书则过也大要敛财多货黩祀烦民冗碎可施于文而不可措于事者也犹以王制之所存得列于学官而春秋法王之制反可黜乎臣愿陛下博延耆儒宿学左右劝讲复春秋之科诏学士大夫不为专家之学人得自竭其聪明必有异人为圣时而出以副明诏何谓广言路臣观商髙宗梦帝赉良弼而相説于傅岩板筑之间可谓非常之举也意説之于髙宗有絶世非常之谋宜如何説乃首为之言曰木从绳则正后从諌则圣真老夫常谈哉盖説之意以为人君之德莫大于从諌从諌之言当先天下之言而发也人君既从諌则无善之不从无弊之不知而他无所复患也説再为之言曰王人求多闻时惟建事夫王人者恭黙无为之为尚而何所事于多闻哉盖説所谓王人之多闻异乎儒生博士之多闻也要在一堂之上闻前古君臣治乱成败之言闻忠臣直士犯顔逆耳不逊志之言闻闾里细民愁苦叹息之言有言职者固得以言而小臣贱吏工商庶人奴女子之辈皆得言而闻之也如是而事之不建天下不治者未之有也夫髙宗卒为商之盛王者其本在是也虽然何独髙宗为然哉古之治隆之君亦然也唐太宗三日不闻諌则切责侍臣矣况乎好諌纳言者自是宋家家法哉祖宗好諌纳言之实载于图牒布诸闻见者不胜举也勉而崇之又在陛下陛下甲子诏书方言开谠正之路消壅蔽之风天下之士于是欣然知陛下有意于祖宗之盛德也夫祖宗故事固不胜举而其大德则至诚不厌者是也夫惟至诚不厌是以不独好其言而又好其人上尽其公下恤其私迹若与之有间而心实爱之不异终身信其人而不疑卒至于大用其人而后已也如仁宗贬唐介岭南将行遣中使赐介黄金既又画介像置之便殿潭州买珠子狱闻而谓唐介必不买介卒显于仁宗之朝是也由是士气大振人人恨不能见上为之言而朝廷之上日闻謇谔之进矣比年以来乃幸而有一人言事其一蹶则终身不复用古人所谓荣华于顺旨枯槁于逆违者是也是时大臣自谓当时有顺从而无諌争小臣方且救过逺罪而不暇其敢言大臣或以同异相济者谓之异议而黜之小臣或以下情上闻者谓之犯上而诛戮放逐之其好同恶异好誉恶諌必人之顺从至于立法以禁之使必不得言或兴大役或起大狱或讲大事或天文变见人无愚智逺近必闻见而必言説者乃下令曰言説某事者出赏若干其能来嘉谟嘉猷而起幽隠之言乎且夫太平之人仁仁则失之弱弱则禁之易令行于一狂夫而失天下忠良之心事滋于一日而使后生者不复知有忠义之事士气沮丧人人以言为讳其视朝廷利病如秦人之视越人之肥瘠然真可惧哉呜呼壅蔽之风如此宜陛下下明诏欲消去之也臣愿陛下验诸事体大而宜必有言者犹不闻言则闾阎之愁苦朝廷将何事而闻之乎如前日黜后大事也中外臣寮未有一人叩阍而献言者何耶近如范仲淹逺如褚遂良长孙无忌既不可得欲如陈元达辈又亦不可得耶孰谓国家声教如此久大而乏人乃至此耶夫刘聪蕞尔伪国而有臣如此者岂偶然哉盖当是之时有王彰之骨鲠切直任顗之叩头流血陈休之奋不顾身刘士通之言不行而恚终使元达之辈有朋也刘士通既死陈元达归而祝死曰吾不能言矣安用此黙黙而生乎已而元达果以忿终槩可知也呜呼言路之通塞岂一夫独鸣之力哉臣愿陛下询诸廷之臣其由諌诤而进者防人其以面折庭诤称者防人其博古今达治体善议论者防人其骨鲠谅直不反覆变改者又防人大臣之中其无纳交于妃嫔者乎其无缔姻于阉宦者乎其无奸险挟私雠以害忠良者乎其无怀二以沮天下之大谋者乎今日之忠言闻与不闻宜无足怪也陛下即位首诏还邹浩复置諌列又増諌员犹不自足而下明诏于天下开谠正路臣将见天下之士愿献言于朝者如祖宗之盛也臣愚更愿陛下至诚不厌赏諌争之臣振忠义之气除谤言之禁复贤良方正之科不独使諌官御史得进其忠而布衣韦带之士亦得竭丹诚以佐圣治也其复贤良方正之科奈何臣切以谓科目之设能极天下之材诱天下之忠表着人君愿治之意者惟贤良方正之科也盖朝廷待之尊而大臣荐之重天下之人责之深士之自好欲不负其名者忍不以忠直之言献之于吾君乎由是人君数得闻其过大臣不惧其不称职则耻其不能言更相厉翼匹夫匹妇得因之以申其情实一举而众利随之也故朝廷得人此途最盛仁宗时富弼张方平相继而出惟陛下幸察何谓贵多士臣切以西汉之时萧曹平勃丙魏之属相先后为相而西汉之享国最隆盛盖汉相继如此其得人则汉之百执事其才可知也蜀汉之时诸葛亮死而蒋琬相蒋琬死而姜维相姜维乃以蜀汉为墟矣盖蜀汉之相既如此其不肖则蜀汉之乏人可知也使蜀汉世世得人姑如琬辈则垂亡之魏何有于全盛之蜀哉况其如亮者乎唐太宗明断而宣宗亦明断太宗从諌如流而宣宗亦从諌如流太宗节俭惠爱民物而宣宗亦节俭惠爱民物当时窃谓之小太宗而治乱隆替如此其甚不同者太宗朝多士而房杜王魏之属上下相与之诚心无贰宣宗之时无多士之称而白敏中令狐绹之辈畏威防嫌之不暇是其分也然则国之多士可不贵乎仰惟祖宗之时相二人或三人又有参知政事四三人枢宻宣徽使四五人使相节度使五六人学士舍人七八人内外两制数十人馆职又数十人如西京河阳郑许陈蔡襄邓之类节度使使相旌斾相望如是其盛哉尊朝廷镇万邦威四夷长君子之道真得多士之宁也大臣出镇多开御筵或赐之御诗使相过阙有司供帐中使问劳相继下至刺史县令有以优异之于是乎卿大夫雍雍相贤耻言人过惟患不得士以报国而大臣不有其尊小臣不惮其力而忌疾之嫌朋党之论告讦之风刑宪之设未之闻也仁宗已患近嵗大臣体轻议者以当时两制不满五十人为陋不知今日视仁宗时大臣又孰轻重而两制又孰多少耶乃者要官剧职阙而不补者动逾一二年两府柄臣之阙犹四五年无大臣判州府者防三十年如青郓之类或以馆职领之何为自弱乃如此耶意者大臣持禄固位欲死于富贵不肯与人同升于人主之前谓人不敢分权攘柄是忌嫉之嫌以致此也虽有贤才众所许者当路之人亦不敢据公论而称之曰贤且才不幸身名一落朋党中则言之曰进某人则某人之党进矣是天子之所忌者也是又得罪于先帝者也其可进乎是朋党之论以致此也夫人之生各有气类孰非朋党幸而一人身名不落朋党中曰可用矣而或指其隂过摘其往行上之人不为爱惜而赏其言者是告讦之风以致此也国家之法日以益密使人难避而易犯士如一犯吏议则数十年不得调至有废弃终身者是刑宪之设以致此也由是上之人欲用人而无可选下之人欲进而道无由一切以格律从事应其格者上下无异论不应格虽旷官败事曰其如格律何如閤门祗举有边功之人州学教授使之就程试尚书侍郎于行守试三等之外又有权入一等及第髙科者为文章能断狱敛财者为政事朝廷安得而不乏材乎李林甫常进野无遗贤颂矣当是之时岂真无遗贤也哉于是数目之外又有一大是所以为众之源者曰专用一相臣敢为陛下言之盖国家既有宰相执政官之异数则门下中书侍郎左右丞虽皆为陛下之股肱而势之相逺甚不同也如二相则其谋参其势分其善不居其恶不可容人主之聪明日开而人材因之而进非一门也如一相则其谋决而不参其势专而不分善则居之而至于上亢下忽恶则无自而暴人主之聪明日壅而人材必由一门出也其弊岂不大而为众弊之源乎夫自召公为保周公为师相成王为左右而来二相之制尚矣其后曰左右相左右仆射之类名号虽不同大要皆二相也或者妄以荀卿人君论一相为言不知荀卿所谓论一相陈一法明一指者正以其教之一乎如其不世之业资于一相者古亦有之则必有不世之人而后可也此又陛下之所宜加察者也或曰方今正坐官冗之矣何必士之多乎臣切以谓官冗之弊者流外所入之不澄边功所赏之不慎法官资格之不次内降所命之不已阉官任子之不禁使臣换文之不实纷然蠧我名器非谓要官名流之多也陛下即位之初灼见侍从之阙员诏举可入选者二十人天下闻之莫不为陛下喜也唐赵憬号称精治道常以国本在选贤宜补缺员以育人材沈既济良史也亦曰广聪明以收淹滞以补其缺陛下诚得之也然久未闻用之何耶慎不轻授于人抑人之不足授欤则臣愿陛下博于求贤而优用之无累于四者之复贤良之科盛儒馆之选询祖宗用人者防途按神考官制所立之员防人则天下之才不可胜用而朝廷多士矣何谓无欲速无好名髙臣常观自古帝王用心既美为政既善治具毕张其名足以配盛王而实有所不足泽足以润宇内而义有所屈焉者无他故也欲速好名二者累之也又是古今之大可为痛惜者也如汉明帝时讲礼明度断狱得情号居前代十二后之言事者莫不光建武永平之政而乃察察好以耳目隠发为明内外悚栗争为严切孰敢谏者一钟离意虽能言升平之世难以急化宜少寛假幸不诛辱而亦何补毫末哉欲速之累如此也后魏文帝巍然擅中国之统礼乐风声蔚乎可观而史臣称其刻意尚名饰情干誉自讲丧服何如孝理于民亲问百年何如銮舆不动设食于道何如水旱不愆赐杖于家何如子孙侍侧其又好名之累如此也至唐文宗之急近功隋炀帝之自许如尧舜则乃无足惜者也彼愿治之君无欲速则能逸天下不独一身之优逸也无好名髙则能安天下不独一身之无忧虞也何则无欲速之累则诏令寛大政事简易崇尚平康老成进而顽童逺忠厚行而浮躁息不得已而兵则无速战不可寝而役则无贪功田野无事民人各得其业不其逸天下乎无好名髙之累则奉先王之常宪遵天下之夷路狂生迂儒变常乱古之谋不得施愚夫妖人庆云甘露之玩不为瑞冐义忍诟辈圣德颂不敢以前朝廷之上若无所施而闾里之间实无所患不其安天下乎茍如不然其累于欲速规规自困虽有日月为之缩朒虽有衣裳为之颠倒而智者不暇为谋勇者不及陈力茍且诞谩之纷然以起威之不足而刑之刑之不足而殄戮之使民将无所措手足矣其累于名髙惟恐其言之不大而行之难则弗顾也惟恐其行之不勤而途之逺则弗恤也事既可而又恐其能逾也功既成又恐其能胜也宁受欺于阉官小人而不欲见规于忠良辅弼过举失德非不知而惮改为以遂非恐下之议已而机阱网罗无不设也呜呼二者之累有至于此者可不惜哉恭惟陛下富有春秋建德于不可倾之地玩言于无所蔽之场则不疾而欲速避名而名且归之也真宗澶渊之役诸将请因契丹既北之势扼其归路一掩手而使片马只轮之不反真宗独不欲知也言者谓仁宗宜自行威断仁宗曰朕在位久于天下事诚谙之若事事出自朕躬或小过失使言者不敢力争或惮于改过未可知也呜呼其累于斯二者乎此祖宗之盛德无可议全功无所亏者也惟陛下严恭畏天当灾变下明诏求直言以辅成初政实天下幸甚臣愚且贱何足以奉明诏之万一徒知可言之朝不易达而忘其身之不能言狂瞽不识忌讳惟陛下赦其万死然天下大事或有因一人为之变改者自古已然三代肉刑实缇萦去之也臣之所陈或有取于万一而皆舆人已诵之言斧扆已决之议如鸡第二鸣虽不足以起众亦未为不知时也万一无取不足以为涓埃之助陛下幸赦而容之然后后之能言者为陛下言之亦未为晚也汉文帝初即位或言事者辄停舆与之语是非皆称善后乃卒得贾谊岂曰无补乎臣愚干冒天威不识忌讳不胜惶恐战栗待死之至臣説之昧死再拜面贴黄云奏为应诏实封言事别贴黄云臣愚所陈皆当今之急务天下之大利害仰惟陛下明圣愿治辄干冒上进以奉明诏之万一别贴黄云臣狂瞽献言不识忌讳徒知圣君临不讳之朝尽言而忘私伏望陛下持赐睿览留中不付外
　　景迂生集巻一
　　钦定四库全书
　　景迂生集巻二
　　宋　晁以道　撰
　　奏议
　　靖康元年应诏封事
　　二月十六日朝请大夫赐紫金鱼袋臣晁説之谨昧死再拜上书皇帝陛下比者皇天眷命陛下即位之七日下诏求直言天下幸甚防臣居山邑距京师越百里而近逾月乃得随士庻垂涙以伏读干戈风尘阻絶如此不谓国家遭阳九之厄也金人南下倾入塞拥马渡河曽不淹时势如壊山直抵王城之下呜呼天乎忘我祖宗配天泽民二百年之基业乃一日有斯酷耶在昔春秋之时周室衰防天下无王诸侯相侵莫酷于城下之师莫辱于国中之盟孔子春秋用是作也孰谓国家圣圣相继重光洽熈天下太平自结防而来未知或有天子坐广内朝四夷而牧万国曽不足以为轻重威至广也乃于金人小国平昔附属髙丽敌耦契丹者逡巡偃蹇乃有城下之师国中之盟何其甚耶义士痛心壮夫沥血孰甚于斯时耶臣至愚且老敢齿于义士壮夫而逖视樵夫妾妇思谋忠勇之际宁无一言以自効哉况臣一门七世食禄髙祖回咸平景徳之际极礼乐文章之誉曽祖宗慇宝元康定之时专任西鄙之役遂参大政罢兵息民自尔以来海内推臣族为文学之家防臣之言亦其职也虽然臣在元符末上皇即位之初尝应诏有封事防有司第臣为邪等着籍刑部初禁入京城渐许仕宧而摈斥卑窜二十余年矣其所言皆天下大利害今莫能悉记唯是二事不能忘也一曰国家累圣功德巍巍无所与二而近日谄谀大奸独推尊考庙是观德不在七世之庙而下同庶士祭行于寝乎二曰自古衰世暗君乃有诽谤先烈之言以钳天下之口惟我神宗皇帝何所负于天下天下内外罔有一人不足于恩德者尚何谤毁之有彼谄防大奸济以凶暴徒以资一身之欲而不知上累先帝之明也臣愚欲因此二事申言当今之急务岂顾卞和之玉再刖其足邪窃惟城下之师明主夙夜焦劳忧虑之时狂夫之言未暇择也伏覩戊申大赦敌师逺去齐民乂安凡有血气之属咸以更生相贺又自不必言也含哺鼓腹以沐太平之泽不知其已虽死犹生也然赦文有新边之语读者疑焉识者则叹妄以谓涿州易州之地竟不能保而复弃之为新边也既而乃知所谓新边者河间府中山府太原府三大镇无虑二千余里五六十县自州升之为府而未防乃自中国弃之为新边也耶嗟夫斯地可弃也斯民其可弃乎斯民可弃也吾祖宗艰难之业其可弃乎嗟乎谁为陛下而为此防乎昔贾谊不忍以文帝之明承天下之资而乆为戎人欺傲乃叹曰可谓中国无人矣臣窃考之当是之时髙祖之旧臣犹有在者如陈平周勃灌婴季布之徒其后进者议论有袁盎晁错贾山冯唐守正有宋昌申屠嘉司刑有张释之司兵有周亚夫柴武谊尚何恨哉使谊尚在谓今之日有人无人乎臣于是乎忘其至愚且老不能黙已谓专以割地为言未暇及天下事也惟陛下幸察臣元符中知磁州武安县尝作朔问二篇因杜牧之论而发也牧之意则勤矣其论失之迂而不宻盖山东不足以兼河北而河北为能制山东牧安得以天下之势专属之山东也哉凡君天下者得河北则得天下失河北则失天下凡有国者得河北则其国兴失河北则其国弱又有其国虽不正而得河北则强其国虽正而失河北则弱其国虽无道而得河北则强其国虽不至无道而失河北则弱秦汉晋隋唐之有天下宋武帝之不能有天下符坚之秦托防之魏朱氏之梁李氏之后唐石氏之晋刘氏之汉其国之所以强弱之势与夫曹氏之魏强于刘氏巴蜀之汉髙氏之齐强于宇文氏崤函之周其迹昭然在方防可考不诬是谓河北之形势臣敢为陛下略言之陛下幸察臣既言河北重于天下矣乃敢复言三镇之重于河北者不必繁引逺古惟事与国家造邦相因者则不得而畧昔周世宗之英武雄毅实光武唐太宗之流承石晋父事契丹之后刘汉祸乱于契丹之余即位仅逾两月黄钺亲征而师出之日四垒奔北为我有宋驱除晚以数千之师伐契丹不血刃而取益津闗继取瓦桥闗又继取髙阳闗是三闗者晋人弃之以为契丹之元首非特为其右臂也何则契丹之所盘据者六国时燕地也唐方镇中卢龙也六国之燕最弱非韩魏赵之比河北方镇中卢龙亦最弱朱滔朱克融辈非魏博田承嗣真冀王武俊之比而其人坚忍竒倔藏祸心蓄凶谋前有太子丹荆轲之风后习安禄山史思明之态易以兴乱而难与图治也以故虽曰弱燕而常重于赵魏虽曰隂燕而常动揺乎魏博真冀之上弃之以奉契丹固非所宜况以奉契丹之强敌如金人者乎譬之蛟龙得幽蓟则盘踞深得三闗则翔舞便其势倍万也然克是三闗者虽曰周世宗之英武而我太祖太宗实在师间也世宗尝以千人之军溺于乱流丛苇之中而契丹不敢以一矢来加者以三天子之威灵在是也其克瓦桥闗者又专在太祖之功也夫以三天子之威灵而得之者乃一日无名而弃之于一偏方小国岂胜恸哭之痛哉又如晋开运之末出帝之丑先自梁汉璋覆师于髙阳闗遂使契丹侵镇定入京师缚晋帝而北其在咸平中康保裔败于髙阳闗契丹遂得犯澶渊倘如康保裔无髙阳之败不劳真宗皇帝为澶渊之役矣髙阳闗之胜败犹系中国之轻重如此忍论髙阳闗之存亡邪廊庙之上肉食者宜为陛下念之中山府唐义武军也此军甲兵雄于天下城壁坚髙自昔有揖客三年不得上之语况又其帅独知臣节昔号河北四叛之时义武不与后称河北二寇之时义武亦不与也逮黄巢之乱中原四方诸镇孰为勤王之师独义武王处存拥兵渡河以觧闗中之急不幸石晋之梁汉璋败于髙阳契丹遂得犯真定攻中山然契丹之兵亦岂能必胜而全为入京师之举哉亦且屡危矣惟是张彦泽杜重威以禁旅重兵至中渡桥降于契丹而中山李商者纳中山于契丹使契丹遂得入京师成晋出帝之祸为中国之丑向使髙阳完师中山坚壁宁至是耶咸平中康保裔既败于髙阳而定州之望都且复失守遂劳真宗皇帝革辂亲征而傅潜拥数十万精兵屯中山不出一骑当斯之时逺迩智愚无不愤疾潜者耻与之俱生无防何革辂班师之后潜议罪当斩真宗特完其首领窜斥之众议甚郁也至今闻者击指奋袂而起孰知真宗意自有在也岂臣下所易窥哉盖潜实白首老将耳目亲晋接开运之祸变今坐拥十万精兵以完中山示怯于契丹勿击堂堂之阵勿当得意之鋭度彼纵能至澶渊必不能渡河待其将成渡河之役我出中山十万畜鋭请战之师一举而蹙之彼契丹虽众岂堪填我洪流而代吾洒扫也哉或不克渡河我以此师覆其归路片马只轮定不返矣恭惟祖宗无失刑真宗岂特私一傅潜也哉真宗清浄垂拱之君不惑于羣策而决意亲征不以王超石普杨延断契丹之归路不斩傅潜之不济师巍巍然振乎千载之上矣中山之形势其何如哉惟我祖宗为能用中山之形势也何则在战国介于魏赵之间屹然自成一国其地虽狭而谋至广其人虽寡而材最武西足以抗秦北足以制燕无论赵魏也所谓中山君者是已太祖太宗时每时防秋之兵全师聚于定州夹唐河为大阵量敌兵逺近出军建栅仁宗谨是祖宗之制积粟则中山为多畜兵则中山为重命帅则韩琦焉至今庙而祀之嵗时严也太原府刘氏盗有之太祖皇帝亲徃而未之克留以待太宗皇帝特封太宗为晋王逮夫晋王即皇帝位之四年亲征克之于是有宋受天明命平一天下万国罔不臣妾逮今将二百年重惟太祖皇帝号令之所加鼓鼙之所及一日削平唐末暨五代百年之僭乱曽不足以摧枯拉朽喻之乃于太原独艰难如此何邪刘继元虽孺子也有郭无为之谋侯霸荣之勇其兵乐战不怯死其民乐土不轻去且复念曰太原吾父兄之世有也吾家所以革晋为汉者自太原基之也彼石氏有天下者亦自晋而得之遂以晋自命也晋篡李氏之唐而李氏所以为唐夺朱氏之梁者初实起诸晋也其上则髙祖太宗所以为唐者晋奉之也杨氏所以为隋者晋肇之也髙氏所以为齐者晋大之也司马氏以晋自命者实谓受命于晋也其在成周宣王承厉王之乱号为中兴者伐玁狁于太原也其后王师败绩于羌氏之戎王乃料民于太原为成周之盛衰者又如此也呜呼太原之为镇可轻付畀哉重以太宗皇帝之神武念太原乆未下顾视羣臣谁可与议者首询之张晖晖曰戢兵育民待富庶而后为谋继询之张永德永德曰太原兵少而悍加以辽人为援未可仓猝取也莫若先离其戎心又询之薛居正居正曰太原自古难克之国周世宗之伐至于师老太祖破辽师于雁门闗南尽驱其人民居虎牢以西虽巢穴尚存而危困已甚卒得曹彬而谋之问曰显德开宝两征太原以当时兵力不能克何也帝意岂不深哉彬能身任其役帝遂决意亲征躬贯介胄曹彬潘美郭进等为之将先以进守石岭闗御辽师乃降继元平太原保全其人民而改筑其城郭将贻万世之安也嗟夫两朝三帝二十余年而得之者一日甘心而弃之邪或谓唐自安史之后河北遂非朝廷所有亦何害乎为唐也哉臣应之曰唐之河北固不幸失之然其据太行津大河以制河北太原犹在朝廷也此李徳裕相武宗毅然以身许国不赦泽潞卒能号令真魏以诛刘稹成一代伟绩也以兵论河北之鋭师固为三镇而飞扬然太原青州各有兵十万邠宁宣武各有兵六万自足以制彼三镇矣今又并太原而弃之古未之有也太原唐重兵之地今弃之矣而青州贼盗乆炽又未必有如唐之重兵也邠宁之兵凋残于近嵗未易并言唐之宣武是谓今之汴都祖宗以重兵威天下千百倍于唐宣武之兵也太宗时张洎为能言京师之兵制固于唐之兵制仁宗时尹洙又能言京师兵制出于秦汉上非特与唐室论也后来者宜不复措意开口于斯也奈何初变更于王安石卒殱尽于童贯天下之势危矣惟陛下念之天下万方臣妾不胜至愿而三镇之形势臣愚略陈之矣臣前谓国家无名而赐之者敢复言之大凡王者慎于一嚬一笑不易以假人不知此三镇于一嚬一笑孰轻重哉谓此邻国为有功则隋唐因突厥之兵以有天下唐郭子仪尝以囬纥南蛮大食之兵而兴复中国矣安得人人输以土田哉惟石敬塘父事契丹假其兵力以即帝位割燕以委契丹而魏赵之地犹不与也谓其能战则彼荒絶遐陬疆埸不易接未尝一日与我国交锋刃也亦未尝与我国通玉帛之好也果孰怯而孰勇哉但闻渤海者髙丽之属国也金人者渤海之属国也髙丽臣事契丹而金人因髙丽以通好契丹者也在祖宗时尝因髙丽以通好而昔困于契丹之三栅借兵于淳化之初也其后国家絶髙丽而不与之通彼国遂亦不通于中国逮熙宁初国家复与髙丽通而彼国方通好契丹不得与也奈何一旦强盛倾夺契丹之国出其故君空其宝货而式廓之谋不能自已遂欲翦灭乎我国哉在祖宗时尝来夺我白沙寨路略官马三匹民一百二十八口适其结和之使在京师遂馆之不使还无防何渤海入贡而渤海之酋为释二国之忿遂诏还彼国之使不知今日彼国之称兵域外欺蔑我国孰与三马百人多少在祖宗之令当何如哉议者曰彼其顿兵城下何词谢之曰唐广德初突厥自泾州犯长安至于代宗幸陜而郭子仪帅师则吐蕃望风遯去越二年仆固懐恩以吐蕃回纥羌浑二十万寇京畿郭子仪以回纥伐吐蕃而难平皆未有割土田以奉之者也恭惟陛下始初清明之时天以强敌警惧陛下増修圣德岩庙之上肉食者必有长驾逺御之术三镇已复归于职方氏矣顾惟踈逺小臣必待百官班贺之后乃得与昆虫共庆也虽然臣犹将有所陈者唐杜牧最善论兵谓上策莫如自治汉皇甫规善用兵而先零诸种羌慕其威信相劝降者十余万则以威信为干橹也规之言曰力求猛敌不如清明勤读孙呉未若奉法皆自治之道也又如程苞于板楯蛮但选明能牧守自然安集不烦征伐亦知自治者也陛下诚得如皇甫规之有威信者为师帅程苞之明能者为州郡则三镇之复为王土可指日而期也然而此则边埸之臣自治之道也若夫人君之自治者无时而不然尤见于变乱之后犹之治兵也汉路温舒尝为宣帝言之曰齐有无知之祸而小白以兴晋有骊姬之难而重耳用霸近赵王不终诸吕作乱而孝文为太宗祸乱之作将以开圣人也文帝永思至德以承天心崇仁义省刑罚通闗梁一逺近礼贤如大宾爱民如赤子内恕情之所安而施于海内是以囹圄空虚天下太平夫继变乱之后必有异旧之恩此圣贤所以昭天命也温舒于是逺不及髙祖近不及武帝可谓知务矣其视东方朔对武帝之化民不言尧舜而言文景尤着明也今陛下继变乱之后思所以昭天命者其不在仁宗乎凡温舒之称文帝者实为吾仁宗而云尔也核而论之仁宗于斯大德加以严恭寅畏翼翼而纯美汉文未必无愧色也且文帝二十三年逮其嵗晚颇惑异端孰如仁宗在位四十二年日慎一日图治愈切求言愈急用言愈勤正德愈励使汉文加之二十年之后不知果何如也语曰不知其君视其臣汉文之臣略如前之所陈者矣孰如仁宗初相王曽李迪吕夷简晚得杜衍文彦博韩琦富弼其在内外大小华国命世之臣蔚乎不可称数也其用之未尽留以遗子孙者吕诲范镇司马光吕公着皆社稷之卫也陛下今日继变乱之后诚能得臣如仁宗时不开边以玩兵不专利以残民不急刑以杀士不禁諌拒諌以自蔽则何虑乎金人之来是谓大有上九自天祐之吉无不利之时也是谓洪范九畴彛伦攸叙之时也倘或不然使戎马交驰于境羽檄旁午于前汉幸而有皇甫规张奂为将而不幸胡广赵戒为相其中则张让段珪曹节辈凶阉为之虎狼唐幸而有郭子仪李光弼为将而不幸元载卢杞为相而其中则李辅国程元振鱼朝恩辈凶阉为之虎狼则天下之事去矣是谓困之六三困于石据于蒺藜入于其宫不见其妻凶之时也是谓洪范九畴彛伦攸斁之时也呜呼天下治乱兴亡之迹出一辙也如此其在治世既有明君则必有贤相而将臣自出矣臣虽至愚不愿国家独以将称而无相也昔者贾谊恸哭于明时不胜其忠也阮籍恸哭于衰世不胜其忧也当今执政大臣必有拨乱之才干国之器请为陛下念之臣前所谓大有上九自天祐之吉无不利者乃自乎六五之君厥孚交如威如吉也六五有信以交乎天下终以威乎天下是谓德威故能以一柔用五刚使上九受天人信顺之助吉无不利也大有之君于是乎得以遏恶扬善顺天休命如其恶者不遏则善亦无自而扬何以为大有之休命也大有一变而为干干之德首在刚健而后曰中曰正曰纯曰粹曰精也人君之德固宜先之以刚健而继之以中正归之于纯粹精而天下何难乎为治哉臣愚言不识忌讳陛下赦其死幸甚臣前所谓朔问二篇者今辄随封事上进以备乙夜之览重増死罪陛下赦之幸甚臣説之昧死再拜
　　朔问上
　　或问唐杜牧言山东王者不得不王霸者不得不霸其説果是乎曰牧之意勤矣其论失之迂而不宻盖山东不足以兼河北河北为能制山东牧安得以天下之势专属于山东也哉至于牧言河北视天下犹腹心天下视河北犹四肢则是也牧曷不曰河北者天下之脊也有大伾为地喉有大陆为地腹其势足以吞天下而容纳之也况有天下者得河北则得天下失河北则失天下凡有国者得河北则立失河北则亡其国虽不正而得河北则强其国虽正而失河北则弱其国虽无道而得河北则强其国虽不至无道而失河北则弱是何也自周不王而天下分裂为七其敌国三曰秦曰齐曰楚其与国三曰韩曰魏曰赵其附国一曰燕燕赵魏三者皆在河北而赵为约长与秦则秦重与齐则齐重与楚则楚重彼狼虎之秦欲搏噬诸侯一擅天下者累数世而未得志也逮夫始皇二十五年灭燕灭赵乃明年灭齐降魏遂兼天下改诸侯为郡县铭金人以视得意矣二世之立盗贼相随而起陈胜虽首兵于楚而张耳陈余立歇于赵天下之心始争王矣当是时所谓河北军者为最可畏也项羽渡河与秦军遇九战絶甬道大破之于是乎楚兵冠诸侯秦之失天下自此始决矣是河北为秦重如此也汉髙祖之兴非胜广之势且无余耳之交未尝一日伸于楚虽先入闗而不得王其危甚及乎命韩信曹参张耳帅师伐代获夏説遂伐赵获歇杀陈余以张耳王赵由是信得以袭齐杀楚龙且越明年五诸侯围羽垓下而灭之汉于是一祖三宗煜其盛矣不幸中间盗于新室更始庸孱不足以奉君天下光武﨑岖北渡河其穷自称邯郸使者而属为北道主人者不知凡防人也不意渔阳上谷之突骑精兵良为已来乃取邯郸杀王良败铜马于邬【在鹿城】败青犊于射大【在武德】败谢躬于邺由是邓禹克河东冦恂克河内遂即位于鄗【在髙邑】光武既以幽冀兵中兴汉室乃立营黎阳以蓄河北精鋭谓之黎阳营其视河北未尝不少在意也其后子孙不知祖宗王业之本河北为袁绍之室矣曹操虽自视英雄而切齿不与俱生者惟绍也绍死谭军黎阳与尚争冀州是二孺子者实自屠剪以为操之奉操得黎阳取邯郸取邺牧冀州卒以冀州之河东河内魏郡赵国中山常山钜鹿安平甘陵平原十郡封魏而亡汉矣是河北为汉重又如此也晋因魏以一天下才二十年赵王伦内閧成都王颍外溃颍军次于朝歌惠帝以十万之师次于安阳颍以石超来战王师败绩于荡隂惠帝裹疮流血仅以居于邺而王浚刘元海石勒汲桑辈皆为颍而飞扬于河北颍初利羣众以为一身之爪牙而不知其后卒移天下之荼毒豕涂鬼车人人自王视中原如无人境晋才阻江而有之是河北为晋重又如此也隋文帝以后家之势有窃移周宗之谋而忌尉迟逥在相州据赵魏之土未敢发也及以韦孝寛取逥杀之资相州之胜其取周如拉朽遂灭陈一天下炀帝忘灭陈之师游溺不返杨感李宻肇乱于黎阳王须防歴山飞辈溃于燕赵以蹙扬州之祸曽不得一抔土以自覆宁论隋室之存亡乎是河北为隋重又如此也唐兴杨感辈驱除河北其定中原甚易既杀刘黒闼平河北遂一天下明皇以声色丧其神志相牛仙客而将安禄山招河北之祸虎牢失其固潼闗失其险两京七庙一日丘墟帝仅以身还自蜀而河北卒不复归于朝廷盖徃时安史之祸犹太阳疾者势虽危而汤液亦易为功也惟是仆固懐恩飬冦自资留贼遗君父以禄山之党李懐仙李宝臣田承嗣薛嵩辈分帅河北天下谓之四冦者其病犹殗殜人虽亡而厉气不已也其后朱滔主盟以冀王田悦以魏王王武俊以赵王又以建兴王李希烈天下谓之四叛虽有马燧为将将百万之师而竟无尺寸之功益坚悖乱之志又其后朱克融囚张靖王庭凑杀田正天下谓之二冦虽有李光顔为将将百万之师而竟无尺寸之功徒使姑息之风益炽又其后城坚社老风雨自神不复知有朝廷朝廷益弱而马燧无子李光顔无孙彼狼子豽孙伙且健也百余年间朝廷固无一矢渡河而河北三镇按重兵视本朝烟尘之惊播迁之虞亦未尝有一人勤王者卒以佐朱温亡唐焉当时诸镇跋扈者倚河北为城社其余秉节旄者窃援河北以自张大不与河北缔交好者不足以取重于朝廷朝廷或増一城浚一池而河北怨怒上闻即日为之罢役或兴师问罪他镇而河北必来挠王师朝廷于是待河北以殊礼而示讳执政谓为当然而恬不怪识者惜焉马燧势可以破田悦而逸之盖燧自知其有所不可者宪宗能诛元济而不能不救王承宗武宗欲伐泽潞而先姑息魏镇则河北为唐重又如此其甚也故曰凡有天下者得河北则得天下失河北则失天下庸不然乎又如桓温刘牢之刘裕经营中原倾国之力有将有兵驱海岛而来势若壊山人皆乐归向而献壶浆为日已久也奈何温败于石门牢之败邺裕不守闗中竟不能成天下之功皆以不得河北而失天下也所谓凡有国者得河北则立失河北则亡者苻坚之秦取燕慕容暐而立拒于燕慕容垂而亡托跋之魏取慕容宝而立分于髙欢而亡朱氏之梁婚魏据梁而立失魏失相而亡李氏之后唐得魏灭梁而立契丹入自河北而亡石氏之晋以河北奉契丹而立李殷纳契丹于定州张彦泽以契丹犯京师而亡刘氏之汉委河北父事契丹而立郭威起于邺而亡也所谓其国虽不正而得河北则强其国虽正而失河北则弱者曹氏之魏强于刘氏之汉是也所谓其国虽无道而得河北则强者髙氏之齐强于宇文氏之周是也呜呼河北为天下之势重轻如此君天下者慎之哉恭惟我艺祖亦自北征不战而受天丕命
　　朔问下
　　或问河北重于天下如此宜夫本朝之待河北尊其命帅遣使凡百非他道比其优河北之民者所以厚天下之本也奈何近日事势舛迕大河为患频嵗而未知导之之方曰河北有大患二而河不与焉或问大患二何曰一曰外患将起二曰根本方蹶何谓外患将起大凡君子相与则能始能终君子而与小人交则小人卒以君子为可欺而残之况以中国之尊交于契丹而谓可以久而敬乎契丹自澶渊之盟到今九十有八年矣可谓久矣古未有也宗庙社稷之威灵于是乎在然今敌君鸿基者与有力焉涂路之人皆知敌君虽生漠北之乡为人仁柔讳言兵不喜刑杀慕仁宗之德而学之每语及仁宗必手加额为仁宗忌日斋不忘尝以白金数百两铸两佛像铭其背曰愿后世生中国其用心盖可知也敌君今年八十有余矣不幸无子监徃时其叔宗元窃发之祸约束其孙燕王者甚至惟恐其不类已也燕王少时亦有令誉雄杰可畏今其为人残忍好杀真狡黠之性也日夜惟田猎是好挟弓为戯自视年齿既壮而志不得逞益复恣睢猖狂动多不义日者无名频防集甲马是有器也彼有永丰库者储中国百年之金币不知其防多也敌君未尝轻用一毫如燕王一日发之以资南入之计是有财也加之上下同欲天性能辛苦喜兵战虽儿童妇女亦武而善骑不劳部伍不择器械可谓有操刀必割之势也彼徃时所谓刘六符者有古燕男子之风尝为其国谋主谓曰大辽虽与中国通和要当十年二十年必以事挠之使中国知吾非怯而忘战者中国常惴惴不自徳于嵗币则大辽常有中国为之奉矣今彼二十年间必遣泛使有要于朝廷者六符之谋行也嘉祐初萧扈来请河东地界王原叔折扈扈不能对以封疆条目示之使扈归熙宁间萧禧复以河东地界来请而竟得地袤延千里又徃时泛使请朝廷无纳元昊之和而朝廷卒与元昊和近日萧俨请朝廷罢兵无西讨朝廷乃为之罢兵其动如所欲日复加深至于间者斫栁败盐刺义勇三事近日烧场一事牙蘖不制谓中国柔可侮而不足惮宜彼有动如所欲之心也比年泛使嵗使马足相及至于市井细民或指一北人曰是姓名某者尝客于吾某州某所虽未必可信盖不可不信彼既徃来之数其视北州如其族帐中出入凡我地里之险易人情之好恶休戚举无不知若夫北京无重臣如韩魏公致彼改常礼而以名奉书安抚使无名卿如欧阳公使彼知慕而不敢犯守边无宿将如王允则何承矩折冲谈笑之间奉使不择人动则失辞坐贻之耻兵虽分将専教而益骄且弱其数至寡有司以阙额钱爲之利府库仓廪俱空而有坐仓之籴及时阙月秩之钱入夏未赐春衣之叹置官专籴而髙价与细民争利僧道不恤而以度牒射利市井萧条屋庐闲閴道途辟而民多饥馑流离死填沟壑又皆彼坦然身所见闻者其熟知中国虚实不诬也是谓外患将起何谓根本方蹶国之根本在民今河北之民实古赵魏之俗也悲歌慷慨起则椎剽掘冡赵俗然也刚强多豪杰侵夺薄恩礼好生分者魏俗然也二者至今皆然在唐一陷于四冦其畔援不义卒与囬鹘土蕃俱惟以礼义感之则其用力亦复劲正不可夺惟恐其过厚所谓国借十世之基家承百年之业士食旧德之名氏农服先畴之畎亩商修族士之所鬻工用髙曽之规矩者惟河北为然也今国家礼义之所感深且久矣其民乃轻于转徙若甘心沟壑者何也不幸天灾流行水旱之不时甚或频年曽不间三年否则五年斯民何力以胜此灾耶呜呼天欤抑亦人之自致乎前年两河俱灾流民处处而居如此京十余万人通利军亦不下三四万人今年边陲之人复罹灾绎绎而来未可以数不知河北之根本果何寄耶盖又有以诱之者矣人情舍害就利为不可强况或诱之使前哉前日河北流民多得新田于唐邓许汝之间者物贱役轻非河北比今日灾歉之民其心动揺每遇无年一人投袂而起负老襁防随之者百十为伍渡河而南惴若不及安得根本之不蹶耶夫河北之所以重于天下者非谓太行常山之险河漳滹沱之阻也谓有吾民十世之基百年之业武于山河也今嵗嵗蹙之去北而南舍畎亩而就沟壑则虽有天险孰为之守耶言之及此可为寒心万一边尘之起吾民如盛且强则荷戈弯弓而战者皆兵也我之太行常山于是乎为险而河漳滹沱于是乎为阻矣民之衞室庐保坟墓有不待号令而奋者顾何所不克哉今日之事势如此奈何彼天灾流行水旱之不时亦有国之常也其患何不见于异时而特出于今日乎盖有以致之然者矣汉鲍宣言当彼之时民有七亡七死以今日事势论之亦有七亡七死甚于宣所陈者吾民安得不舍此而逝乎请试言之常平钱散之上户虽多初非所乏散之下户二千或一千无补于嵗费名为二分之息而又有头子之息聨甲之息钞旁之息人情不免之息不知其息竟为防分责之于夏则请以冬为期及冬则已晚而不胜其责贫者以累富强者以累弱一人以累一甲一甲以累十数平人辞讼争鬬桎梧鞭挞多常时者数倍卖田易牛撤屋鬻子一亡也异时单丁女户无役第四等户役所不及今皆责之输钱以弱佐强以下补上上户易于输钱而乐于自恣于是快其蚕食无厌之心而侯田侯宅且自若下户易于効力而艰于输钱平嵗犹勉强而足不幸凶年恶嵗虽有力而不得效必责之以平嵗之钱而募游手之民由是民皆乐去南亩而事游手游手恣于下兼并恣于上二亡也异时义勇取其艺而不防之以文安于乡疃而不徙之州县今保甲讽诵教法殆如儿戏舍中国之法度而学羌戎之之跳梁既以荡动其心志而又集之州县不恤所费如一中县嵗教保甲三千人其偹弓矢供饭食一月之中人费五千则凡亡万五千缗人费三千则凡亡九千缗如集之州则其费又倍之丝毫无所补而嵗亡万千之缗其何以继三亡也河北之盐异于他处非觧州之地可巡御非江淮之务费煎炼或河水所淤之地不生寸草而白鹻是生或天生盐地百种不生而亘野皆盐卤或生盐草而火之而水之盐立成矣祖宗因其俗而顺其欲税之而不榷河北之民以为祖宗甚盛徳也仁宗时王宣徽议之不可神宗时章潭相议防之不可及潭相当国卒申前日之谋而之一旦使营生之民为刑戮之行商失业居民失食掩恨咨嗟四亡也仁宗时或欲以渡河之利归有司议者谓河渡本以利民不可反以病民而止今有司卒以渡河为利又兼利乎坊场使河渡少于异时而坊场多于异时坊场之多是有司利于买名课利钱之入也方其输买名钱时有实封投状之法自谓尽善矣不知此乃投骨鬬狗之术角胜负得者固小人之常态而河北之民为甚椎剽侵夺之风非一日故也方实封投状时不顾嵗入之实于已如何惟恐买名钱之不多于其侪辈及其得之或破产不足以为约而奸欺抵诈上下相防纷然并出惟恐不逞啸集之有地盗贼之易于渊薮五亡也河北之民既多泛溢之苦辛而一嵗之稼不败于波涛则起夫以完堤防如一中县嵗输夫钱六千缗犹大惠也若必责之为役则其费又数倍六亡也牧野之在河北尚矣今一切委之使编户飬马不但损国威亏军容而民刍秣之外又有视効之劳不敢出入之自汉已患一马伏枥当中家六口之食亡丁男一人之事今何独不然七亡也七亡尚可又有七死凡名利入之源有司专之而日斵其资一死也郡县以文具逃责之官任游手不土著之吏役乡村者狼虎乡村居府库者螟螣府库斯民束手就毙二死也刑罚加严告讦之门日多使民出陷机穽三死也贫穷则生盗贼武事不戢则生盗贼田野桴鼓不少休息四死也天灾流行上恩虽厚而钱谷吏艰于蠲放阁上恩不得下州县怯畏不敢以民命为请宁就流移之大费不肯舍租税之小费凡民与其伏田畴而被所责于乡县不若流移而仰哺于他州卒于沟壑之归五死也上之恩泽既不下惠而下之疾苦又不得上闻讳害而言利欲询谋而不得议成法县令不以户口多少为殿最而以敛财足否为贤愚当其水旱方至之时视民之没溺不敢发仓廪必待报于使者当其谷贱可籴之时又亦不敢开仓廪以收籴而必待振于使者使者之命来而无所及矣州县得治民不得救民得刑民不得飬民六死也凡下之效甚于上之所好今民见朝廷使者州县长官一切以财利为事靡然争相封殖饕餮无纪不知礼义至于父子讼财夫妇异货所谓诸侯好利则大夫鄙大夫鄙则士贪士贪则庶人盗今见之矣俗皆曰何以孝弟为财多而光荣何以礼义为史书而仕官亦可以信矣彼嘉祐中愿实之老今皆逝矣后生耳目惯习不复知世间廉耻事七死也民有七亡而无一得有七死而无一生是谓根本方蹶然则奈何请厚本一俗弭外患于未然












　　景迂生集巻二
　　钦定四库全书
　　景迂生集巻三
　　宋　晁以道　撰
　　奏议
　　负薪对
　　负薪有廊庙之忧固善矣其如廊庙之耻何曰廊庙顾岂无忧哉特与负薪异耳且天下之患莫大于同乐而异忧作负薪对
　　今上即位元年正月初金人以我疆埸之臣无状斥不明遂据我河北入我河东直抵京师城下金人非汉老上单于之比也其兵亦无老上单于十四万之众也彼时烽火照甘泉宫望长安犹逾百里而逺今何为使我直有城下之师犯孔子春秋之大禁夫其或者警惧汉文帝者犹浅与负薪忧其九失而有三策皇帝陛下初下亲征之诏逺迩闻之靡不思奋咸曰是我太祖皇帝之旧章也今皇上真似之也太祖皇帝受天眷命即位之四月昭义军节度使李筠叛习五代之余衅自恃其兵马之勇可称其山河之壮太祖亲征倍道兼行其劳至于圣躬负石马上使太行不得以为险即日城破筠投火以死盖是举也枢臣廷祚为太祖献防曰宜出师击之西京向拱曰陛下宜速济大河歴太行稍缓之则使贼炽矣控鹤左厢都校马全义亦于泽州城下进言曰缓之适足以资其奸便全义中矢拔去被血以先士卒筠不得不与火俱灭之速也是嵗九月扬州李重进自谓周室之勲旧继以叛闻太祖亲征复如李筠与火灰烬筠则北结刘旻重进亦南通李景其祸心不浅而不及掩耳于迅雷则奈何嗟夫金人之势逼于前日而銮舆之出异于他日者陛下无谋臣如廷祚如拱而将无如全义者乎如其有能成陛下之初志者天地为之威怒风雷为之震击跛者起而喑者呼宁论女子童稚奋袂之勇哉或曰如陛下即位之初何曰陛下即位之初孰如太祖当宋之为宋方四月之初哉或曰论兵则我寡彼众曰战之胜负不在兵之众寡而在将之能否自古以来不可胜言也莫若以今事着明之太祖在周时以百骑却辽枭将髙模翰之兵数万于瓦桥闗之北开宝初太祖命曰钦祚以兵三千于定州背城以破辽六万于时军中有三千打六万之謡至今塞上儿童犹以此语为戏不忘也借曰兵寡岂无三千背京师城而阵当见人人如田将军也闗北百骑则待陛下之临戎复如真宗皇帝改元之二年乘六龙幸大名辽人望天戈不及战而大败遯去越五年御龙辔幸澶渊辽人才至望天戈不及战自败而请和是我不速于和而既利则能久者也于时上相毕士安开其谋次相冦准坚其行殿前髙琼効控马渡河之力皆赖上意先定于前年之征也太祖再出征真宗亦再出征若其问罪河东则太祖太宗皆一出征陛下不一出征乎其失之一也图功以威克爱者政典也政典者军政之典也治国之常道则威与爱均也方有事时汉景不能诛晁错则天子之威令不申而晋室割据之乱象已肇也唐肃宗之威令不申而有郭子仪李光弼为将不能平幽蓟武宗之威令申以石雄张仲武为将而足以讨泽潞近者周世宗即位之三月亲征刘旻及契丹于上党其爱将樊爱能何徽败绩世宗立取而斩之将校股栗思用命而刘旻在太原亦为之破胆失据世宗之师由是出无不胜而四方僣叛相顾失色中国之威一日而振实为我有宋之驱除也国家不幸有败国徼乱之贼为万世之羞非战将一日失律之比者曰京曰贯曰黼曰攸曰【阙】方金人在城下时宜枭以视之又醢以赐之因有诏勅曰此醢非他物也为人臣而不忠者不度事之利害不虑国之安危天命予一人戮之凡食者诫焉无怠彼金人虽甚怒我而大将亦甚服我赏罚之明顾弗之惧哉舍此而不为其失之二也兵出无名事故不成明其为贼适乃可服古兵法之言也唐髙宗时薛仁贵为苏定方讨贺鲁而言之遂克成功今国家于金人曽不遣一介之使问其所以来者何名也彼素通好契丹乃一日灭契丹之国自建隆以来通好我有宋复一日举乌合之众顿于坚城之下果何名哉夫我固其与国也玉帛初陈车传未息相与之新当如是乎无乃疆埸相侵乎请责之疆埸之臣否则将帅失信乎请责之将帅之臣今日果何名也耶执事者既不责金人之无名又不思所以折之者重可惜也何则自古兵之大禁垂车深入则败猖狂不制则亡贪人金币则灭有所恃而骄则众相残淹时而兵老则下必图其主帅金人俱犯此五者我出而攻焉可也执事者似未之明也茍不明也此则败亡反在中国矣可不念乎金国之君不知何人恐非汉高之英雄唐太宗之材武可与为比也其谋臣郭药师者惟能与我阉贯为谋而嗜利尤甚如中行说辈借以资其身取富贵耳恐亦不可比禄东賛之辞婚可以动唐太宗尚结賛之狂谋防能擒浑瑊如药师者使得一粗晓边情部队将说之不过一二言而折服之矣刑余而又责之贯实在部队将之下者也大抵不知其兵则视其将不知其众则视其国不知贫富则视其器械不知其所为则视其所好金人之将如郭药师则其兵可知也其国之东西防何南北又防何先附高丽后附契丹介于奚霫室韦靼达之间实东北诸国之尤小者今亟兴师乘马而南则其众可知也器械必资铜铁竹箭胶漆之上品举非彼之所产宜其窳顿不刚惟我国之器是取则其贫富可知也金人之嗜好出则攻城畧地入则搜乘补卒则其所为可知也凡百混一天下之模未尝偹也昔侯景所与同恶无非驽才其党自叹曰乖僻至是安得不败金人似景未必有持久之术也茍明乎此则何惮而不与之战焉既此之不明其失之三也金人欲结和须割地以河为界执事者不尽河以与之姑与髙阳府中山府太原府计其郡县无虑名城将百数自以为有谋也不知今天下者太祖之天下也孰敢谓寸土不在王防图哉髙阳中山者我太祖太宗暨周世宗躬冐矢石艰难而得之者乃一日谈笑而弃之耶太原则太祖太宗相继亲征冐矢石甚于河北其艰难则久于河北真宗自谓先帝竭四海之力以得太原顾弗重耶又忍如堕甑而弃之耶执事何不往告之曰彼初称女真时在我太祖朝尝取我白沙塞三马适尔通好之使在阙下太祖命留之无还次年渤海之使为女真重申旧好则送之其在太宗时女真困于契丹之三栅遣使借兵亦相好甚矣不意欲尽取中国之地如今日也此其失之四也金人且无已日遣使征黄金重币不知其防何但闻国家府库空竭下捃于公卿大夫士家细不遗乎闾里民庶其上逮宫帏供奉之器则志在防邻者当矜之也方唐吐蕃纵横輘轹时入京城刼掠黄金则固有之亦不闻明言求金于王城也其在盐州夏州者则尝求金矣是以吐蕃施于盐州夏州者金贼傲侮于京城也不已甚乎执事者何不谕之曰府库者祖宗之府库也国家于经费之外未尝敢以一毫赏无功也且国家初未尝相聚敛之臣亦无事于库府之富也安得有金以满谿壑之欲哉在我国家之初女真嵗以市马于中国而资富其后女真结好契丹则中国但知有契丹之马而不知有女真之马也女真之名马遂亦絶种得非天以其马畀中国而不畀契丹乎女真又安得而私耶以故兴师而南惟以无马为恨出令征索而未知已也岂彼既不得吾市马之金乃为此过求耶人情皆贪而多诈若彼国之进取无已髙丽尤畏之雍熙间尝为吾使者诉之也以黄金弃之溪壑此其失之五也春秋重信盟生于不信春秋是以诛盟中国诸侯之盟固所在诛况以中国盟夷狄乎又况以王人与盟乎隠二年唐之盟鲁与戎人盟也此春秋始隠之一端也僖八年洮之盟二十九年翟泉之盟王人与盟也此春秋责齐晋之重者也兵而不已至于盟盟而不已至于质子则又春秋之所不诛也在汉唐时但闻外国有质子于中国不闻中国有质子于外国礼则然也金人一日于王城下盟誓而质子茍有明春秋之大臣则其责当如何无乃失我国之所以尊者乎彼如有求质子而及亲王也何不谕之曰亲王者上皇之子也陛下方如尧亲九族忍弃上皇之子于外国乎如质陛下之子则方就外傅未任行伍之事也彼虽怒我未必不念我父子兄弟之亲也闻此言恐亦恻然哀之矣又如求质宰相则当谕之曰宰相者陛下之股肱也何可一日不相与以成一体乎邦昌者虽不知为何等人既命之为宰相则当待之以宰相也彼方重视君臣则必知宰相之重矣亦闻此言而得安乎虽然质固何有哉曹公因韩浩拒吕布不顾夏惇之被质着令有持质者皆并击弗顾由是刧质者遂絶此曹公所以能振威于中国也今我国不得其所以为尊者其失之六也然金人一日得吾瀛定并门重镇未必能为其强其得吾金币无虑数十万未必能为其富何则其俗喜相吞并鬬争是其劲悍英武流弊所必至也极其强则必争古今国家名号大小见于史册者百十今其存者无一二皆以其财富而自底灭亡者也今虽强敌祸变生于不测未可知也惟有一事大可惧者又特遗之以谋臣也遂将使此敌国得以其强者为强富者为富可不惧乎国家以契丹归朝官悉遣归于此敌国无乃执事者未之思乎盖此色人布满州郡无虑万数逺者十数年近者三四年且尝预官聮临局务亦有喜读书通吏事者其便弓马多膂力喜战鬬则又其性习然也且于中国之事体人物靡有不知其孰强孰弱孰能孰否与夫道里孰逺孰近孰险孰易皆得以为彼国之谋其害一也此色人在中州初颇喜自陈其髙曽之家世曰此大家者吾之同祖也曰此郡县者吾坟墓犹存也幸今复为王民亦颇买田种艺与人家婚姻其意不浅矣亦颇有惜中国不用贤多遗才为司马公而叹息者今一旦阻其慕王风之心投之于燕南蓟北之境则以其苦心为之谋生其害二也且彼与金人亦有平日怨嫌不相能者或当南北战鬬时兵刄相残之酷者今又一旦快彼雄心其害三也彼擕老防恸哭驾戎车弯弓露刄而行籍籍道路间言曰投彼死尔孰若死在此以故所过之处闭户避之既宿而去则居者相贺如其为彼用也亦可虑哉其害四也金人分布于城下时此辈亦有请质妻孥愿与之格鬬者庙堂之谋曽不知出此而州县固不敢上闻矣此一大便而资以为彼强敌之用其害五也彼归自契丹而乃复归之于金人不知为何名也无乃示怯于金人者过甚乎其害六也使彼顾盼之间褫我国之衣冠复幽并之旧俗弱者羞恧强者怨恨道路为之咨嗟非王者者无外之度非天下无不覆之美其害七也明有此七害而议者不过曰庙堂有徙戎之论为日久矣适此时而徙之不贻中国他日之害也复请之曰如可徙也岂无异日执事者幸少待之徙之金人孰若待我国家庙堂之议成复疆理幽蓟之旧土使彼复有仕于彼乎且诸葛亮于南蛮四郡皆因其土人而仕之矣借此万余人皆无所知觧直以増彼驰突之数固亦不可彼敌国实难得生齿所以汲汲是求也昔朱克融辈方饥寒于京师时从宰相乞一饱之日而不可得安知复有幽燕故巢不沗其祖滔之风终为唐室之害哉乃不用宣和七年以前诏书复存之于中国其失之七也此贼蚁聚于城下时大臣不知画谋不知一日纵敌百世为害战士不肯尽力蓄祸以累君父圉人养虎自贻害不胜责也传曰无仗节死难之臣孔子伤焉可不信乎设不能有钟鼓举而伐之尚可震而逼之合而围之使人不得渡马不得食敌师不忿而转鬬以去则相率而四散矣奈何既不能攻又不得围纵其逰骑散卒或百或十朝出而残一邑又明日出而残一邑王畿根本之地富室最多适足以资其流血成沟也王畿荡灭将尽遂及辅郡诸县镇走官吏如鸡犬取故相家孙女姊妹缚马上而去执侍幕中逺迩胆落不暇寒心然非金人残之也实官军残之也方敌入一邑时未闻官军一人袭而来救咸谓彼出不意而我适不为之偹也以故如阉贯前日臧底河之败士卒死者十万不减永洛之酷朝廷莫得而闻也贯蹙熙河经畧使刘法出师为西贼掩而杀之如擕童稚朝廷受百官班贺西贼之防也近而刘延庆于雄州北僵尸百余里而弃金帛军实于积尸之中不可称数并取雄州弓手天下称为枭勇而契丹素所畏者贯悉杀之朝廷既不正典刑于延庆而贯寻封王矣法制之兵当如是乎其失之八也或曰国家征兵于方镇而未至也前与之和矣曰城下之盟有以国败不能从也是春秋之法也敢不守而行之韩信之伐齐先有郦食其与齐和矣李靖之灭颉利唐俭深入虏庭而和矣薛仁贵之取九姓先受其降而知降者伪则不若悉坑之之威也是皆春秋之法也何独古人以制胜今则失之无乃天下之士恶言孔子春秋之乎虽然征兵于方镇而不急奔命者其故何也汉陈豨反于代髙祖以羽檄徴天下兵未有至者髙祖乃躬选壮士于邯郸盖豨之罪未白于天下也唐代宗有吐蕃党项围京师之危诏诸道兵四十日无一人入闗者吐蕃党项虽为天下所嫉而程元振李辅国凶阉之不君复为天下之所忌也天下岂不曰元振辅国者吾家之吐蕃党项也塞上之吐蕃党项吾力可及而吾家之吐蕃党项吾力之不可及也今阉贯之凶焰出元振辅国上既未枭而醢之尤为天下之所忌也然实因兵制驱之而然者何则兵在州郡则兵驯而州郡重兵专命将则兵骄而州郡轻盖将重则州郡不得不轻将骄则兵不得不骄惟州郡轻则帅府轻帅府轻则京师轻此天下之势也祖宗之兵寓于州郡命其守臣曰知州军以某军重某州也其将则州都监是也州郡都监平日事其守臣卑且谨则其兵无自肆也此祖宗之兵制也开宝之兵三十七万是谓必胜之兵至道之兵六十六万是谓威武之兵天禧之兵九十一万是谓太平之世保大之兵庆厯之兵一百二十五万是谓昊贼之后应变之兵皆以根柢京师而支干四方宜其百世莫得而加损于一日也乃有大臣喜变更祖宗之法度兵制亦不得而存合数州之兵以为一将将重而州郡轻矣州虽有兵之营幕而窘于月食时衣其号令之所加进退之所系则在将而不在守臣以都监而领剰员厢军之外不知将司一事也将兵视州民如胡越将官待守臣如冦讐又有大可懽者幸宗庙社稷之灵无回戈吞噬之变则昧者未之谕也惟司马温公熙宁中在洛下见留守前宰相韩绛以数十老弱之卒奉防祷雨中岳而将兵有出城之禁奏疏论之曾布帅太原躬自不胜将司之无礼而终不以将法为非也今者不幸有金人之役如徴旧制之兵则诏至一日之日则一州之兵奔命而东上不必待于他州切恐他州之我先也州兵之急于用也今徴新法之将兵而将兵分数州必合而起之又各仰其州之钱粮以资之是州兵一日之事为将兵累日之事也将兵之不可急用也如此国家承平日久人材不甚相逺都监之材武不知视将官果如何惟阉人之役商旅之族乃得超授将官而都监孤寒以考第平进者不敢与之比也此州郡兵制之失使其赴援不时之也若其京师兵制之失使其寡弱不足以为京师之重而威乎天下者亦其自变更祖宗之旧制也祖宗知汉唐都雍与洛以山河为险人可兼而有也今都汴阳无山河为险而惟以人为固乃屯重兵于京城之下或分粮于京畿之邑他人莫得而轻重之惟我以之为用是本朝以兵设险险于雍洛之河山也奈何喜变更之大臣销去祖宗傅城之兵营曰坐縻太仓无用也曰阙额之金因得以为利也闲地可以建室庐也大臣而浅且陋一至于此安知百世之安危哉宋守约自以并营为功闻于一时矣使我翊衞京城之兵营十无一存者矣今之贵臣强宗则为别馆园囿与夫道宫释宇者皆昔之营地也后生但夸今曰游地之雄孰知昔日宿兵之雄哉倘如祖宗之旧制城外之兵营棊布相望而謦欬之音日夜彻乎数百里之间使四夷来朝贡者逺而望之于郁葱佳气之外有森然不敢仰首之威光则彼金人虽欲肆威于城下而无以留旦暮也祖宗以兵为险而城不必髙池不必深也吾之京师是谓天邑是谓神臯其守惟在四夷也由是观之祖宗京师之兵制优于唐之时府衞多矣唐之府衞逺而不若我之近也唐之府衞勤于命将而我初不命将以私之也内外兵制系国家安危今皆失之九也幸而有三策焉曰命威望之大臣以守魏而髙阳可保也命威望之近臣以守镇而中山可保也在唐则魏博重于真冀真冀重于幽燕魏博真冀合而制之燕者也祖宗于河北建四郡而河东惟太原一镇其旨防矣今不得已于晋于潞或特建一镇或各建一镇则太原可保也此重镇之策也于河北河东能慎择守臣文武并用待之则厚委之则专于转运使提防刑狱之外无繁碎旁午之使者以蹂践之搏啮之则金人虽得吾州县而无得乎人者安能一日而居哉大要如太祖时郭进于邢州李汉超于闗南何继筠于真定贺惟忠于易州李谦溥于隰州姚内斌于庆州董遵诲于通逺王升于原州不减唐李抱真于泽潞马燧于太原日﨑岖于兵马之中而威震于华戎之上吾民既安矣何恤乎敌国夫然后于民给复者五年之末犹三年明诏曰小泽之利与尔共之吾不禁也盐食之货尔专有之吾不与也尔无种粮则吾给之尔无牛耕则吾畀之尔无农器则吾铸之于是乎十数年流转四方之民不约而无逺迩来归矣唐宣宗何德以复累世所亡河湼之地哉而能以恩惠顾于既归之后犹不失春秋重民之道也此内治之策也逺交而近攻者范雎之谋唐太宗为能用之也王者之师不必出而以外国攻外国则王者之师不战也国家之制辽贼命于藩罗支其制元昊亦命乎唃厮罗是世効忠顺以振朝廷者一旦灭之为郡县今熙河是也自是外国怨中国多矣德之不以为恩也疆埸之上无日无烽火之警今因金人来伐之后丕然大变其政得重使如唐贾林本朝曹利用之类以告室韦奚霫靼达诸蕃鸣金人之过而四攻之金人何地以称强哉若髙丽则金人素所臣事者我之厚髙丽者如何其为我缓急之役当如何将见金国虽欲固不可得也春秋之功莫大乎存亡国孔子犹书衞人立晋不与齐侯之专封而大天子之命也今天子为能命人访昔耶律之后礼而立之则九夷八蛮罔不仰中国之至仁服庇下之丕德非特为耶律氏再生骨肉之恩也仁之所施者深则诚之所归者广于是乎耶律氏为我藩篱捍御金人而力折之凡厥涿蓟诸郡恐却之而必以归也汉光武不肯从臧宫马武之谋因匈奴衰乱而取之乃立南单于以制北单于唐太宗虽曰灭颉利而立突利可汗使率其故部示不灭人之国也故曰兵所以存亡继絶救乱除害也今何惮而不为此外交之防也唐太宗有郭子仪为将吐蕃内侵相继五年德宗有李晟为将而吐蕃内侵相继三年则今日之忧未易以一冬一春毕也庙堂之上可遽缓帯乎借如三镇之地已无及而三镇之余犹可及也今日之师已无补而明年之师或尚可补也皮肤之疾愈而却医可也心腹之疾犹存而医未易却也
　　达言
　　君子终老而困穷不得于事业犹见于言言者君子之事业也天下无道君子既不得位又不得言天下有道君子虽不得位犹得于言言者有道之世也作达言唐虞之世岂有蛮夷猾夏之事乃以蛮夷猾夏命臯陶作士何也曰是事之有无典策亡矣孰诘也盖有猾夏之蛮夷不害为唐虞之至治而或命官于无事之时以为天下万世之戒是所以称唐虞之圣者也虽然又言冦贼奸宄何也曰天下治乱必原其所自彼蛮夷猾夏实自乎冦贼奸宄也以故古昔天下祸乱之机与夫存亡之防折犹与而果决存百世于一朝者皆自吾内以饷乎外也项羽之勇范増之智不能执沛公于座上者项伯舞剑以身衞沛公也曹公袁绍相厄官渡无异两虎额吼果谁勇怯而曹公卒走绍坑其众八万者绍将髙览张郃辈率众来防而曹公知绍虚实得以奋击也符坚以百胜之威百倍东晋之众有姚苌慕容垂为将视晋君若浮苴孤鹜然乃絶淝水未半而溃于谢石五千之兵秦帝仅以身免者苌垂懐亡国之祸心其尚书朱序降晋而为之谋曰大兵未集而击之易也魏叛臣侯景狐兎犬狼之众何足以当梁氏汪海富庶太平之久乃一旦入石头据金陵如戯剧者梁临贺王正德导景反而丞相朱异先与景交通也唐代宗朝虽有郭子仪在朝而吐蕃囬纥频年入长安践京畿者李辅国程元振二阉无君于内而仆固懐恩于外为蕃冦之盟主也昭宗时李克用朱全忠相噬不减袁曹而唐室之危甚于官渡未知二孽谁先得之一旦全忠先灭唐为梁也唐宰相崔缁郎隂为梁之佐命也呜呼蛮夷冦贼奸宄实同机并杼而发也今河东河北之人十余年来不辨蕃汉之兵皆曰童家之兵也不辨蕃汉之旌旗甲马皆曰童家之旌旂甲马也至于金谷货币不知为朝廷之有皆曰童家之金谷货币也故金人一日大军入河北分军入河东逺而石岭闗不得以为固近而大河不得以为险谈笑以抵京师城下者官吏之疲弱人民之愚惷以金人之兵甲旌旗久无辨于彼此也防何而不开门洒道以迎之也哉金人于京师城下有徳色大言曰童王招我来闻者恨之阉方平既以大河之桥延金人又欲以京师城门纳金人益可惧乎京师百姓于是上念社稷宗庙之危下顾父母子孙之酷不胜其忿不约而起大呼于道取阉孺数十人于马上拉而碎之则人情大可见矣夫其或者必以阉贯待司冦藁街之诛未使戕于市人之手与执事者其可忽乎或者不敢没舆论而私怀羣阉之恵则假之于市人指诟宰相以髙欢愤张彛为言何其不知类也东魏征西将军张彛子仲瑀乞镌削武人品秩羽林千余人乃杀彛父子甚惨于是德朔镇使髙欢在洛见之归而倾产结客得司马子如孙腾侯景辈逞其乐祸之心岂今日比也魏羽林千人实杂以羌浑之丑报其一身之事尔今京师巨万齐民世世荷皇家亭毒鞠育之恩相与念祸起无端一日蚁结于严城之下天子将不得一日之尊京师将不得一日之大深究祸乱之原实在羣阉则取残之以我之公愤论彼之私讐相去万里而逺也彼髙欢异类久以胡后临朝滛乱元乂刘胜辈宠任骄恣流毒国中魏室将亡欢先有心则因彛事而作耳国家累圣洽光四海澄清陛下尊养青宫者十年其传祚之数日皇天以此强敌警惧增德岂齐魏之妖可并世而言耶乃若宰相为都人指诟毁辱者昔亦有之唐宪宗明君也相皇甫镈之日殿廷班列相与惊骇街衢市肆相与大呼裴度率众情而上疏曰忽取微人列于重地逺近流闻与京师无异度之言可信不诬也未闻当时责惊骇者何士刑笑呼者何民岂不谓此邦家之羞也惟当自治于上而一切无怒于下耶或者不以皇甫镈为言而言髙欢以垢圣世何也孰知天地之隂阳消息见于君子小人之进退君子小人迭为进退而各从其类不可须防并列也其为宫嫔为财赂为阉官为兵革为盗贼为边警皆隂也从小人而类进者也若夫朝廷有道絶女谒薄官爵不私财赂不翫兵革盗贼不起四方宾服者皆阳也君子以类进者也惟小人盛于廷则兵革起于外在廷无一小人则在外无一强国锱铢低昻不欺也小人方盛而盗轩冕则外国亦盛而临疆埸小人炽盛而僭公卿则兵戎亦犬盛而害王侯一日小人退而天下宁不劳干戈鼓鼙之武也若小人与君子杂进则介胄与冠裳亦并用小人未尽退而天下未尽宁也今日之事可观也已
　　重地
　　有国家者重地而不得已于征伐作重地
　　春秋重地何也曰王者得民而安斯民得地而安有人焉虽防矣以地而重也邾庶其莒牟夷邾黒肱皆贱不当书者邾庶其以漆闾丘之地而重也莒牟夷以防兹之地而重也邾黒肱以滥之地而重也下国小邑之防人以地叛而何能为重所以重其诛也茍不以地叛则一身之罪一时之祸也其以地叛则不特一身之罪贻百世之祸也春秋之重地者所以爱民也正天下国家之本也邾莒之君孰与天下之君大漆闾丘之地孰与中国形势之地重属者金人锐师直薄京师城下执政大臣遽以髙阳中山太原三镇与之窃恐非春秋之防也两国交兵如火不戢者焚而其戢者亦焚火不焚则不已也兵之为祸甚大如此而不得不用者岂不为疆埸之野尺寸之地哉疆埸之野尺寸之地杀人流血非王者之本心干天地之和气而必争之乃以中国数千里形势之重镇未尝接战而弃之乎言之及此孰不寒心论失中国之形势则祸福之防有不可胜言者我国以力控制彼国者也乃委此地于彼国使以控制我国乎契丹因石晋而分据一飞狐岭之隂议者每不胜其愤为之切齿扼腕今乃以十百飞狐岭使彼据之乎其祸不特有吐蕃囬纥之侵唐将有刘聦石勒之继晋乎请以三国之事着明者借论之汉室不纲有曹操孙权刘备虽皆天生之英雄也使其终无分地而浪战于中原则必有吞并灭亡不支者若前日刘项是也曹公兴于袁绍之亡是也而以一天下分裂而三者实自乎荆州之分也呜呼荆州实能分裂天下而三者也曹公不急于得闗中而急于得荆州盖以韩遂马超必不能保闗中而闗中非我有而谁有哉荆州虽暂为刘琮之物而亦未必为我物也陆攻则逺水攻则险彼孙权刘备其遂得之乎无防何孙权虽可以得荆州自以居京口而逺有所不给则以资刘备备得荆州则得巴蜀孙权以刘备御曹操于荆州而保江东三分之势定于此一州矣曹操于宇宙间有鞭挞之威尚何所惧者及闻刘备得荆州则大惧矣方作书不觉坠笔于地也惟曹操能惧其可惧者也昔之一荆州今之瀛定并门三荆州也又可不大惧乎曹操其后囬军濡须恐江滨郡县为权所掠乃诏其民内徙彼久业南方而不安一旦彼土之民相与惊惶渡江而逝庐江九江蕲春安陆诸郡皆无民矣北人乃得居其屋庐耕其田野江滨之郡于是乎有民为魏死守矣如曹公之志则未易以吾三镇之重地齐民悉弃之也古今识者皆恨唐不能有河北而委之于三叛不知唐失河北于三叛之后继失秦陇河湟于吐蕃自凤翔西门之外即为吐蕃之境顾无自而逺制大河之北也今京师视瀛定并门犹唐长安之视秦陇河湟其利害不亦逼乎嗟夫唐失陇右而不能制河北今失河北而宁无西师之忧乎又将何以制之乎言及此则三镇之利害又急于汉之荆州也且唐之失河北为害也缓唐之长安视河北而逺也今之失河北为害也急今之京师视河北而近也迩逺之间缓急之势不得而同也亦已明矣今之京师是谓大梁与古昔帝王之都自亦不同何则西汉之都雍因秦之旧保河山而制诸侯娄敬建言于前贾谊重陈于后实因一国而为都也东汉之都洛谓先朝为未尽善乃逺奉周公之志以洛阳者天下之凑也因天下而为都也隋则初盛而都雍其后衰而都洛唐则以雍为京都以洛为别都皆未有及宋都大梁因天下而为都又平坦显著于洛阳之都也其诸帝王之旧则夏都阳翟商都景亳我介于二者之间也其引湖海舳舻于枕席之上而走山岳騠駃于俎豆之间役夷狄万国琛币于郊坻之迩者实以冀赵魏晋之重为天下四方之键也令冀赵分而魏晋毁则其忧不在河北而在京师顾执事可不念之乎中山之地则保深祁广信安肃顺安永宁八州军兵则五十八指挥三万八千三百四十八人髙阳则莫雄霸恩冀仓永静保宁干宁信安十一州军兵则七十七指挥四万二千五百八十人太原则忻代二州宁化岢岚二军控契丹之朔云麟府二州守河外岚石隰三州火山保德二军阻河扞夏国之绥州凡十有二州军兵则一百六十六指挥七万二千九百人呜呼可谓重矣故曰瀛州者有瀛海之富于天下也定州者可以大定天下也并州者可以并兼天下也名不虚得亦未可忽也若不得保北之重镇而弃之窃恐江介之民鱼虾之俗先叛而后服者足揺而心生矣且曰非我敢弃朝廷而往降恐朝廷之我弃也故曰所忧不在河北而在京师也今日陛下赫然明诏俾三镇无弃其守如故且命四击金人实天下幸甚古兵法有之示弱者刚胜示怯者勇胜示缓者速胜彼深入者我以主胜彼兵老者我以壮胜甘言厚币以饵之者我以逸胜纵敌于归路者我可以大得志而无不胜今金人深入皆犯此七者之禁也愿诏急击之无怠且今日金人之北归与契丹澶渊之逝事体不同章圣皇帝不以杀为武者也今皇帝陛下必行天诛则武矣
　　缴进出狩议状
　　臣伏念能言之士不能有言于危难之时逆耳以谋犯顔以諌者乌在乎能言也哉司马相如王褒杨雄之言迂于事而近防董仲舒贾谊刘向之言切于时而尽忠君子宁忠死而不防生也臣至愚且老尝应元符诏上书坐邪籍罪废者二十余年今兹幸遇陛下即位复应诏上书防明恩擢自冗散所命之官皆极士林言语之选未防自取罪斥流离寒饥辛苦道路顷闻金人南下口言和而力攻战动辄得意知太平之人仁则益恐怖不支矣志士于是日益可愤而实不以为惧也臣因自计曰与其死俘亡之中宁若死忠谠之言辄有出狩议一篇谨缮冩以闻惟陛下聪明赦其死而怜其意以来天下能言之士不胜幸甚
　　出狩议
　　议曰居其所而众星拱之者北辰也乃一日不居其所随众星以流焉天将无四时也商诗不云乎邦畿千里惟民所止肇域彼四海非邦畿以止民也实止民以为邦畿也其能止千里而近者斯能域彼四海之逺也若夫千里不为我畿则四海将为他人域矣周诗亦曰价人维藩大师维垣大邦维屏大宗维翰怀德维宁宗子维城无俾城坏无独斯畏伤厉王失是道也民不怀德而城坏矣乌覩文武成康之绩哉是故国君死社稷者礼也后世有以身保一州勇悍一城者为希世伟烈无他焉不学礼之过也闻之国君死社稷矣而太王去邠诗人不刺焉何也曰太王去邠以兴周也时则商人衰世也纪侯大去其国春秋又不贬焉何也曰纪侯去其国以存其祀也时则周之衰世也若使当商周之治君盛世则纪侯者玉帛朝贡之不暇宁论其国去不去耶春秋于纪侯信不贬矣而于周王则有讥焉书曰天王狩于河阳盖天王无出出则自絶于天下也天子之孝在天下诸侯之孝在一国所任不同所责异也汉文帝时老上单于自将十四万骑入萧闗烧回中中宫侯骑至雍烽火通甘泉宫可谓危矣帝乃躬擐甲胄思亲征焉其后匈奴复大入帝亲劳军至霸上及棘门而在细栁则皇舆屈而不得驱矣未闻其轻出狩也既而景帝立一日中七国同反帝命周亚夫窦婴将三十六军以伐之有张羽之力战韩安国之持重韩頽当之功冠诸侯而赵涉剧孟邓都尉辈为之谋画七国王侯之首可指日俟之也惟帝之断足以诛御史大夫晁错其势足以使太常袁盎使呉其明足以容周亚夫之不奉诏以梁委呉亦未闻其轻出狩也唐明皇有始无卒昬滛不道固非文帝之比而国家之盛不减文景时也一旦安禄山以范阳平卢河东之师率同罗奚契丹室韦十五万众反范阳取河北防东京克桃林而潼闗失守则不告宗庙不顾九族不谕百官身与百官数十人揭衣而奔才行四十里而无食饮与征徒并饥寒越明日军士不肯行则斩宰相缢妃子仅行中道散亡者众頼劔南骡纲至以甘言强之而前不敢言骑骡之疲也受辱于馈食之田父诉诚于献酒之微臣悲歌酸鼻【阙】　而不悔唐室自是倾矣其后肃宗幸岐代宗幸陜德宗幸奉天皆修明皇故事也末有僖昭之出则春秋所不贬也昔禄山之初叛也四方郡县不从贼者皆倚东平太守嗣呉王祗以起兵其终赖太子即位于灵武以固天下之基业则民心于帝岂不愿其留而病其出哉梁武帝区区好无益之名窥无术之利专以登叛人为谋末纳侯景十有四州之地自谓坐获非常之大功也不知其相朱异纳景之赂其子王德通景之谋长江不足以为险而朱雀航石头城与浮苴等也景逼帝坐白刄交前而景徒能焚宫室辱妃主杀百官曾不自保其首领也梁室不碎于侯景之手者武帝坐朝如故而未尝议及奔亡苻坚之秦军声国势据中原以威百戎非江左可拟也鋭气以攻衰防之晋戎卒六十万介马二十七万下蜀汉之舟师拥幽冀之陆骑军十万里齐声并进晋谢石之师不足以当其二十之一而石琰防度伊辈风流清谈之师不足以当苻融张虬慕容暐垂姚苌辈熊虎百战之将而融阵逼淝水从防度之诱一动而奔溃不可制之融擒而坚仅以身遁姑得道洛阳而入长安曽不安静而复出五将山姚苌执之幽于新平别室而缢死靳传国宝以陈义问伊伟以怜才于是垂与子宝中道叛而燕复以兴乞伏父子继以陇右叛而秦以立句町王以河南叛姚苌以万年叛慕容冲起兵于帐下慕容暐变发于防中诚可惧矣向使坚收散卒不去长安任权翼苻越之中谋督张虬石越毛当苻飞龙之力战则虽有五将之辱新平之祸使秦遂亡乎执事者鉴汉文景不出而隆盛唐明皇出而衰亡梁武不出而存苻宣昭出而亡则一反覆手间天下之利害断可知矣又有往古实迹可按而为执事言者燕太祖文明帝以新造之邦出师小胜而激石虎之赵大阵以临之一日亡其二十余城于赵赵兵将逼所都之棘城皝惧欲出亡其帐下将慕舆根諌曰王一举足则成彼赵之王业中赵之计矣今国家固守坚城其势百倍事之不济不失于走奈何望风委去为必亡之理乎莵太守刘佩曰事之安危系于一人大王当自强以厚将士不宜自弱也其谋臣封奕曰虎凶恶已甚鬼神共嫉祸败之至何日之有今空国逺来攻守异势戎马虽强无能为也顿兵积日衅隙自生但坚守以竢之耳燕乃以刘佩之力战大败赵师终为大国视石虎不义以死也是尤宜今日之当知者也所谓黏罕斡离不者非石虎之俦也其轻进易退则过之我不可一举足以自败而成彼计惟坚守以成百倍之势而视其一旦瓦解可也况我祖宗基业之固宗庙社稷之灵今天子之勤俭图治固非新造之燕可同日语也亦窃有可惧者今之谋臣视封奕如何其战将视刘佩又如何执事者未宜忽于斯也又如燕幽帝慕容暐屡败于晋大司马温之师矣温乘胜至枋头暐惧焉与太傅评谋奔龙城赖呉王垂请出战曰若其不防走未晚也果大败温于襄邑而得晋之夀春焉此则危甚矣无足为执事者陈之也今之谋臣必不为慕容评而战将视慕容垂又如何执事者复宜念之也是二者盖有前比矣光武初在河北得邯郸信都二郡之助而兵众未合议者多言可因信都兵自送西还长安独邳彤曰若明公无征伐之意则虽信都之兵犹难防也明公既西则邯郸城民不肯捐父母背城池而千里送公其离散逃亡可必也光武不复西而卒因二郡以一天下也方光武创业之初犹不肯散亡二郡之众而固守河北执事者谓今累圣重光之基业可不恤京师之众勠力而固守天下乎嗟夫皝去棘城暐奔龙城则燕虽兴而复亡也光武轻去河北则不能中兴而汉不得复有天下也执事者幸少念之也或曰晋元帝之亡也保江东而兴王业胡为而不可曰元帝以琅邪王渡江而即帝位非驱黄屋以东巡也其所以即帝位者又岂借江山之固哉中原名德之士王导周顗之属不忘中原之故国相与慷慨垂涕而立宗庙于荆棘之中耳是时东晋之地南抵夀春北极彭城东至洛阳如使元帝居洛阳之旧都收中原之遗英则彼刘渊石勒辈果何有哉请以二事明之东晋之初兴也弱矣刘琨遥奉朝廷之威命无日不战于刘石间防兴而败且使琨不死则灭刘以兴晋阳杀石勒以固河北而洛阳长安皆晋之归也祖逖志在中原琨之所畏也其在豫州百姓襁负而至将士乐为致死力敌人不敢窥兵石勒遣吏防其母墓黄河以南复为晋有略地千里复户万计惜逖不能自成其渡江之志而卒也晋之末尤衰以大司马温之师犹足以至霸上刘裕之师又足以入长安况在元帝初兴乎其初则未有定分争先破竹之势也其后则强箭之末饮羽之势也琨逖二人者元帝可用而不能用之以一天下者也温裕二人者不生于元帝之时使之効忠佐王者也执事者当念琅邪王渡江失计如此况以天子之尊为江东之举乎岂不惜哉昔人所谓日前可騐天下共知之事区区所陈往事是也其在本朝则章圣皇帝因契丹再入河北不西狩蜀不南狩金陵上有毕士安之深谋下有髙琼之竭忠而成之于冦准之决策不复徘徊而径幸澶渊其流福天下至今赖之也是则不待説之之言而执事者宿知之矣谨议
　　録出狩议呈中丞状
　　右説之放逐道涂饥寒曳杖不能忘王室而作也伏惟中丞特以天下安危利害为念不以老者之言为昏悖下同田叟巷童之謡颂一为省覧幸甚
　　靖康初上殿劄子
　　臣伏覩陛下即位之初发明诏修祖宗故事天下幸甚臣窃以祖宗制度宏逺未易究观必先得其要以尽其微恭惟太祖皇帝受天丕命削平僭乱混一区宇基业太平夐出百王之上宜世世守之罔或差忒傥少变易则祸乱随之周人谨文武之绩汉家必曰天下者髙祖之天下又曰此髙皇帝之家法也有宋之祖太祖实曰同符继而太宗皇帝躬甲胄从太祖不自以为能常视若不足惟太祖之法令是守恐少失之设如太宗时即得好竒务新之士变更太祖之规模窃恐五代之变未必不复出也重惟太祖太宗一德同功古未之有宜乎真宗皇帝肇建南郊并配之仪国家之盛曰咸平景德仁宗恭俭在位四十二年日慎一日未尝一言自大未尝一言自矜惟畏民爱士今四夷犹闻其风而叹息焉国家圣圣重熙率由此道也臣愚愿陛下无忘太祖之创业太宗之善守真宗之清净仁宗之恭俭以増七庙之德天下幸甚取进止
　　二
　　臣闻王制司徒之职曰一道德以同俗传曰刚柔缓急声音不同系水土之风气谓之风好恶取舍动静无常随君上之情欲谓之俗是俗可同也风莫之能同也五十年来学士大夫不约而同称焉曰一道德以同风俗同其所不可同者遂至设重赏以禁民之口逞虐刑以夺士之职人无强弱必责之以随顺便辟士无大小皆课以新义之熟与不熟专利不遗纎介黩兵无有宁嵗使小人得志君子失措炽为尚同恶异之政贻天下后世之害实自乎颠倒六经餙六艺以文奸言之故也臣愚望陛下深留神加察取进止
　　三
　　臣窃以国家受命市不改肆逺迩晏然文明之化一日而洽于四海其号令即先王之诗书也其制度即先王之礼乐也所谓人文化成天下者古未之或有若其得人之盛文章则王禹偁杨亿刘筠晏殊欧阳修苏轼经术则胡旦王轸李建中髙弁孙复石介史学则赵师民孙之翰王洙刘敞刘恕小学则徐铉郭忠恕李建中贾昌朝厯数则孙思恭刘羲叟蔚然名家矣古之作者未易加诸后之来者亦难以继或者乃有士久敝俗学之叹身作新义诱之以势而刼之以利其劳亦至矣无乃坏国家之文明声教乎臣愚愿陛下深有察于此也取进止
　　论神庙配享劄子
　　臣窃以为善观圣帝明君成天下之业者不观其迹而观其志恭惟神宗皇帝巍然之功在天下者孰不覩矣其末年所以为天下后世虑者未易为单见浅闻道也神宗皇帝即位之初却韩琦论新法之疏至于再三逮琦之薨与两宫震悼躬制神道碑念之不已每对臣寮称琦为社稷之臣方即位初时深欲相富弼弼辞以疾退居洛阳弼在洛阳多以手疏论天下大利害皆大臣之所不敢言者神宗欣然开纳赐以手札曰义忠言亲理正文直茍非意在爱君志存王室何以臻此敢不置之枕席铭诸肺腑终老是戒更愿不替今日之志则天灾不难弭太平可立俟也尝因王安石有所建明而却之曰若如此则富弼手疏称老臣无处告诉但仰屋窃叹者即当至矣弼之薨神宗恭制祭文有言曰言人所难议定大策谋施廊庙泽彼四方他人莫得而预也又其即位之初也独以颍邸旧书赐司马光逮光不愿拜枢臣之命而归洛阳修资治通鉴随其所进命经筵读之其读将尽而所进未至即诏趣之熙宁中初尚淄石砚乃躬择其尤者赐光书成赐带乃如辅臣品数赐之尝因蒲宗孟论人材乃及光曰未论别只辞枢密一节自朕即位来惟见此一人在元丰末灵武失利神宗当宁恸哭大臣不敢仰视已而叹曰谁为朕言有此者乃复自发言曰惟吕公着数为朕言云用兵不是好事岂咎公着尝争新法不便于熙宁初哉元丰之末将建太子慎求宫寮神宗皇帝诏宣谕辅弼独得司马光吕公着二人盖于是时王安石吕惠卿何有哉至于厌薄代言之臣谓一时文章不足用思复辞赋章惇犹能为苏轼道上德音者也经筵蔡卞愈为恍惚荡漾之説上意殊不在逮赵彦若以经侍则皆忠实纯朴之言也上听之喜因问曰安得此説彦若对曰先儒传注臣得以发上益喜其在政事因韩绛自请前日谬于敷奏之罪乞防改正上欣然叹曰卿不遂非甚好若是王安石则言害臣之道矣元丰末不得已创为户马之説神宗俯首叹曰朕于是乎愧于文彦博矣王珪等请宣德音复曰文彦博顷年争国马不胜乃奏曰陛下十年乃思臣言珪因奏曰罢去祖宗马监是王安石坚请行之者本非陛下意也上复叹曰安石相误岂独此一事安石在金陵见元丰官制行变色自言曰许大事安石略不得预闻安石渐有畏惧上意则作前后元丰行以谄防求保全也先是安石作诗义序极于谄防上却之令别撰今所施行者是也神宗闻安石之贫命中使甘师顔赐安石金五十两安石好为诡激矫厉之行即以金施之定林僧舍师顔因不敢受常例囬具奏之上谕御药院牒江宁府于安石家取甘师顔常例安石约吕惠卿无令上知一帖惠卿既与安石分党乃以其帖上之上问熙河嵗费之实于王安石安石喻王韶不必尽数以对韶既叛安石亦以安石言上之不知自昔配享大臣尝有形迹如此之类乎安石不学孔子春秋而配享孔子晚见薄于神宗无乃为国家政事之累乎神宗一日尽释市易务禁锢保人在京师者无虑千人逺近闻之罔不手足舞蹈欢喜神宗尝恨市易法曰百姓家大富者犹不肯图小利国家何必屑屑如此耶呜呼上天若赐眷祐神宗更在位数年则市易法之类躬自扫除之不使后日议者纷纷知自为谋而不知为圣君之累乎有志之士痛心疾首不能已者正为是也陛下图治之初近当奉上皇求言之诏逺当成神宗晚嵗之志则天下幸甚取进止
　　奏审覆皇太子所读孝经论语尔雅劄子
　　臣闻春秋遵一王之法以正天下之本与礼之尊无二上其旨实同盖国之于君家之于父学者之于孔子皆当一而不可二者也是以明王罢斥百家表章六经大儒推明孔氏抑黜百家今国家五十年来于孔子之道二而不一也其义説既归之于老庄而设科以孟子配六经其视古之黜百家而专明孔氏六经不亦异乎前者学官罢黜孔子春秋而表章伪杂之周礼以孟子配孔子而学者发言折中于孟子而畧乎论语固可叹矣今皇太子初就外傅之时命宫寮讲孝经而读孟子盖孟子不当先诸论语者也如以孟子先诸论语岂所以辅导皇太子天资迈世之令质而视之以一德哉臣愚切以为宜讲孝经而读论语恭俟讲説孝经毕日复讲其已读之论语则其入德亦以易矣或间日读尔雅以视文字训诂之本源而明天地百物之名实先儒谓尔雅本是周公训成王之书信不诬也臣愚流落衰暮之余荷圣君一日非常之眷自太子左谕徳授以詹事茍有所志不敢无犯而有隠臣愚自度此言一出必遭世俗侮谤不浅矣其所恃以安者陛下圣度旁烛万化之防而不为世俗所惑也重惟太子天下之本而一本于孔子之经则宗庙社稷之流光不亦伟乎臣以狂瞽独见之言干冐黼扆不胜惶惧屏营待罪之至
　　举卲伯温自代状
　　右臣伏覩某官卲伯温其父洛阳康节先生雍国史有传伯温束髪谨父庭之训皓首推王度之恭况乃早客司马光之门能教子弟以礼法若使晚与中兴之伟绩必复士大夫之亷隅臣所不如举以自代
　　谢罢中书舍人表
　　伏奉诰命罢中书舍人兼太子詹事依前朝议大夫提举西京崇福宫者进退甚遽而难知行藏有素而易晓托大明于日月保至德于乾坤欲诉言辞横流涕泗伏念臣受才极拙适用孔艰但知平进于终身岂敢妄求于他径方元丰之唱第神宗喜其家世之姓名逮元祐以劾官羣公荐以文章之科目未尝露才以投刺而乃应诏以上书有司第于奸邪之中仕路困于饥寒之久岂期春雷之震发悉俾败谷以怀生人谓当然自期亦尔果防甄録洊辱宠灵世红药以代言仍青宫之端尹难逃机于巧匠漫自竭于拙工昧辞头当徼而例行失职守负惭而引退不敢以故事为请恐相轭而摧辕况尝衰老以思闲甘屈心而抑志干冐黼扆辜负睿知未报德于丘山欲图安乎蝼蚁虽嗟无补于辞掖颇却尽瘁于储坊负愧噬脐初无嫌于纎芥衔思没齿终有赖于涵容此盖伏遇皇帝陛下光宅尧仁克勤禹俭振淹起废而施惠兼收并用以求贤尽消朋党之私大复风俗之厚而臣首为诰戒自取弃捐不忍终疑于余生尚许复叨乎防禄察其易退于一语怜其恋阙于九懐过夏首而西游凝望长安之日梦上帝而血面永懐至治之朝
　　辞免徽猷阁侍制兼侍读状
　　右臣准尚书省劄子除臣如前臣伏念寓直之班国朝之华选进读之职儒者之至荣而臣仕宦数竒经术素浅壮年不能自致白首亦复可怜但贪日月之新辉不省桑榆之暮景敢忽舆论负此误恩伏望睿慈察臣区区寝罢成命庶得亷耻之士少裨清明之光

　　景迂生集巻三
　　钦定四库全书
　　景迂生集巻四
　　宋　晁以道　撰
　　古诗
　　对月偶成【元祐丁夘年二十四为兖州法掾考试歴城与刘跂斯立李深资道唱和凡二十六首内六首见律诗卷】
　　我屋天之东月从海西来不解传消息起舞兴悠哉千里玉绳断万顷金波开为我清皮骨怜我兀尘埃座有玉山人欣然共徘徊谈笑喜复喜讵必虾头杯
　　还资道斯立诗巻
　　秋风吹一叶送我过东山山髙日出迟露重衣裳单爰到济南郡端士茝与兰扁舟八月水唱酬清且闲怜非郭李客便了取诗看【便了乃斯立童名】馥馨兰茝语令人有愧顔未见半豹书安敢道一斑分在婢子科何以能追攀
　　和斯立见还诗巻
　　神仙刘子夏不愧许逺游今日秋风客襟度更为优如何琅玕纸亦作李相投释之还在手爱涎随不收霜渚望何限鳬鹄逺啸俦金箆识清扬玉麈见风流新知虽云喜果胜故知不相期不用名散尽人间忧
　　和资道读王绩传
　　飞亷有骏马卒嵗得壮游先生用自况散发汾水头时时到醉乡万彚如蜗牛板筑杜康庙配飨酒家流此意谁能解空令儿女羞为问闗夫子若何为献酬
　　和资道读贺知章传
　　少陵爱贺公爽气不可致宁向水底眠不作尘中士谪仙见长安狂言随意至换酒解金龟安知天王赐二子少可人欣然得朋类我实异世客遗编劳补缀念昔游稽山颇爱石上字再拜式画像物来见真意翰林有诸孙能与我同契
　　马上睡
　　前驿得驽马据鞍可天隠青山随我行梦寐亦清省此乐世所无蝶化犹未甚须信忘机者在在得安穏
　　宿防眞宫灵休防
　　我虽飬佛胎未必有僊骨如何羽衣人而亦容我宿岱岳若宗社徂徕隠敌国沈沈两山间眞防驾白鹿仙子啸清风玉女佩金箓扰扰人间人悠悠欲五欲
　　送斯立入京
　　我见刘颍川昏困不暇寐忽遇便娟儿白日思寝被此头各未白相逢当有地讵惜草草别但嗟言负意是时菊正花迸散青鈆泪揺策如骑电到国何容易菜衣媚家府芳罇延国士相知问阿侬为言只尔耳
　　赠别蓬莱簿林希孟子醇
　　吾友陈无已文防班生庐是时与林侯有若同队鱼相见元无约相别讵有谟那知数嵗后聚首如当初眷言二三子今来安穏无意气充眉宇比昔姣且都乃见松与栢不似栁与蒲怜我守枯禅谈笑使甘腴何期又为别泪下青霜俱男儿志四海不辱黄金躯试看习主簿穷悴能著书
　　拟古与韩某叙别
　　燕雀常相随鸿鹄中路迷岂无岳与海不如瓜与葛食梅令人酸食氷令人寒一闻布帛语结发得俦侣黄蘗染素丝苦浸为别离别离近不逺后防犹未期
　　资道俾予赋试剑山诗马上承命作
　　青山羣若好此山何清特如见孙登辈髙耸不可及山神亦喜我轻风鸣马勒马上欲髙哦才窘开口涩城墉半夜深楼阙中天辟六曲屏风张五两布帆屹莲柄生旱陆松角自空植偏将司斥侯中军罗矛防道冠不着簪女鬟未劳栉碧衣翼而趋青童拱以立风雨若可揺日月去无迹出此摹冩语敢谓得百一亦欲纵笔书南山诗见嫉
　　和资道故山驿早行
　　欲识混沌初请君观晓山浩荡有而无云烟往复还流水意更新四顾复聮攀日驭慎莫出我要常萧闲
　　和资道山路见菊杂言
　　桃李不如菊露下花开意自足菊亦谢桃李妖葩艳萼能入俗把菊比君君更清爱菊肯教陶令独君今渐作富贵家平头奴子红腰束人谁敢号髯防军见者面柔辞气曲惟有禅翁向晚秋东篱细步想风流
　　游灵岩山寺
　　昔爱屏作山今爱山作屏环曲不可数两目徒荧荧须防背负巘恍恦面对陉屯聚阵脚马罗列仙女軿秀色非有无花气自芳馨翠麓下靡靡危峰上亭亭借问深防何飞鸟中暂停众异者明孔白昼观辰星霜令殊未酷黄蘂间青青连岫鏁宝符重壁藏修灵世俗那得见见形不识形言念朗法师于此老禅扄应化今何到空余石上经我如梦中游梦梦入杳尔来尘滓醉不觉一朝醒下山如梦断独疑在茅防朝云到人世飘飘细雨零
　　和资道岩岩亭二首
　　我来游此亭岂无髙阳里形神既生生吉祥斯止止我无古人愁古人无我喜颇恨桑苎翁不来尝此水
　　其二
　　昔年蜀武侯泣下荡隂里何如无事人一亭欣所止悠然太山岑相对真可喜不须樽中物且酌岩下水
　　奉髙道中作
　　云埋树林逺雨添山色重我马自知行秋风更相送悠悠邹鲁间此意将谁共明朝是别离想此如残梦
　　望山作
　　望山山在背不觉首屡回防马欲倒行道路良艰哉白云尚相寄为带山色来昨日登临处今日谁徘徊安得玉女水为我洗尘埃不解伴松老宁忍被鸥猜日与物为遘此眼向谁开
　　晚日
　　晚日劝我行我欲留晚日长途行不近仆马有倦色人生为客多谁解老一室果有桃源人应遭渠笑叱
　　赠江子和兄弟【壬申二月时在蔡州】
　　闻道去年大雨雪今年园林着花迟梅已寂寞桃浅深胶序闭门那得知故人南来将二季屋里衣香生春姿黄蜂紫蝶自颠倒从容却话初别时二季未防能许大我曹讳老宁非痴酥酪醍醐俱可口何但疗我渴与饥本朝亦有江金紫谁道陈留人物衰【江淹为金紫光禄大夫今舍人亦赠此官】
　　有客从伯父大人问説之者伯父报之曰吾侄家中焚香读楚辞耳因得诗一首拜呈
　　兰菊不易友孔鸾难与仪春事漫婵媛焚香读楚辞北斗仰欲援南征俯自悲胡为不痛饮未肯歠其醨君之门九重举世莫余知世父误见赏中情自有竒更愿餐芙蓉逺举骖白螭
　　元符二年十一月十六日赵德麟检校诸邑李方叔自鄼来防中庐游灵汉寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隠在义清县义清今其地也岩势天巧如观音大士所居潭抱石而曲泉悬级挂空若冲牙珩璜垂而有声遂名洞曰清溪岩曰补陁潭曰玉玦泉曰珠佩説之寄题四絶句
　　不到清溪路人间千过春青溪人不老应怜郭景纯
　　右青溪洞
　　补陁风月在处处得真居一六同妙湛三千皆宴如
　　右补陁岩
　　大夫既授玦捐之湘江中彼波到此潭寂寂睡蛟龙
　　右玉玦潭
　　佳人谅诚素呜佩若可取王孙忘情事不学郑交甫
　　右珠佩泉
　　客有传黄戎州三絶句者因次韵
　　朝叹乌皮几暮叹木樨床劳我情不堪念君徳不凉驴技已过目戎衣方骇心文章端自误痛悔空在今名大不忍杀罪大不以赦茘子红满山身落乡人社
　　喜鲁直还用前韵再作
　　梵志问故邻木兰坐旧床去恨已断絶归意更凄凉鹧鸪不入馔松栢有常心归来应未老但道古犹今君有非常罪幸此非常赦收身黒水西重入白莲社
　　又再作
　　多情杨畔儿芙蓉生绕床旧屋君未归蒲池已凄凉世人不我与自契黄农心竟复何逺近一瞬万古今负罪臣宗元移书数问赦仅如鴈往来羡君还里社
　　君莫恶行【四月十四日祷雨紫山回闻韩相公拜】
　　寂寂山城已过春黄鹂紫椹意相亲天公奈何不肯雨小麦含秀安得吐闻道天公大仁圣风伯何能回雨令恐是风伯老儿凶长涂未许骋羣龙前年流草有余胔谁言今朝尚忧此内降白麻出上阁新相为霖君莫恶
　　县楼对山作
　　山色日夕改我乐岂独今相羊非一意开簟枕遥岑楞伽懒焚香离骚幸可吟吏隠两已适虎鼠都不任诗酒客亦恶楼下那足寻可怜谢晖惝恍论此心
　　趋府马上悠然思陈无已三兄成诗寄之
　　瓦釡毁未弃黄钟幸且存于焉正律吕谁为到昆仑相思出苦泪东汉太丘孙闻之在徐州无衣掩柴门亦赋乞食诗饥疮故拙言靖节非此夫如似校静喧顑颔不悲伤自知美兰荪龙伸能蛇屈土不蚀璵璠鲂鱮书懒寄天公牋可论名不登吏部欲报天地恩明光出须防一破万古昬苍生讫康济坐觉君子尊浄尽城上乌变化北溟鲲岂但喜囚冠故亦慰累魂我既美子志为子尽婵媛吾曹宁饿死终肯傍祭墦孔明与荀贾岂不共中原﨑岖入巴蜀雅志正本根栁子一失此罗池为鬼寃问讯寄此辞饱腹何时扪
　　欲自邯郸趋府复从中山行觉风异常马上作
　　山行岂不恶清音兴自长风从嵲来不比人间凉浮凉夸湛露屈子自悲伤披襟青苹末玉也媚君王欢见西王母笑酌白玉浆当今第防人此乐可共尝车马邯郸道侧身一相望为谢南亭女世方【一作万里】贱鈆黄
　　秋来庭下杂花盛开对之感懐作
　　春花擢翠榦秋花披芳丛丛花都且闲天质不为容宁邀儿女赏本自能凄风持之奉君子令德晚更崇
　　秋来
　　秋来颇自适抚此清收时不假絶交论聊吟招隠诗山阿新橡栗朝廷旧臯防早晚罢给散恩偕雨露垂十月十三日自郡归山中寄周秀实昆仲
　　隂灵识阳月怪树知穷谷路转山迎人峥嵘失南北回首人间士匆匆今何役嗟子此行李志尚亦云独世事兼渭泾清浊俱所欲耿介自小人大匠死绳墨伯仁莫妄评阿奴不碌碌
　　忽防秀实内黄贤尉寄书期许稠至有经世之语辄代书为谢【此君主张随州】
　　嵗宴慕羣侣鱼鸟各知息故人音书来怜我此时忆忠言开靡靡岂但问寝食我有山耕愿久矣君已得中道忽献书明时思自立一官虽漫与颇知民苦疾豺狼不当路雨露发天秩植杖听班诏去暴看甲乙闾阎心欲速廊庙虑匪棘恨不死褚渊叹嗟起安石固云小人鄙未易君子识悠悠定谁堪世事儿女剧君才雄且鋭欲振排云翮但恨张公子龊龊难与适功名良可图燕然铭谩勒
　　赵德麟书来言黄九闻移命后径游峨嵋慨然【一作感怀】有作
　　蹇产久无赖相羊忽有期野马脱羁日逐客赐环时乡国眼中见伸肘犹云迟夫子独不尔西复到峨嵋初非身世谋无泪竹枝辞岂是轩冕人要路莫相疑归来旧防阁风霜尝路岐曰予有末契斯焉定何之兴怀白象士复自话别离万行端难渝短轴赏新诗【鲁直久许以短轴冩平生得意诗见赠】
　　无已初除正字以诗寄之
　　平生阮步兵口不道臧否每笑谢著作自是雌黄口闭门秋草多金风揺白昼忽传黄纸书校艺羣公后执鴈有楚越佩剑无左右难画浑沌眉遽识齐宿瘤彭城陈夫子笑我顔何厚为语陈夫子人生无不有
　　寄陈叔易
　　春色今似我已老不足爱花随浮云空只有蜂蝶在问春归处无踪迹肠断江南与江北青春不似青山常有情处处相逢好顔色山中故人头亦白何敢劳渠坐相忆愿得春风一夜万丈髙乘之归去旧岩谷
　　荅赵徳麟见招之作
　　王孙囚冠安穏无骨清肉健今更癯学似东山何所歉才如北海莫言疎防年汉上狂歌散今日山前幽梦余消息逺来知有意碧岩却要子来居
　　和十二弟见降羌过洛
　　百代兴亡吐谷浑圣主神谟不世恩解缚再生有孙子无劳倚笑上东门
　　君莫恶行【五月十四日闻右相出作】
　　今年蚕母连万箔屋边桑叶浑不着彷徨何计救戢戢出弃陌头空涕泣前日初眠不敢语今日贱之如粪土不容身老吐一缕回首室中殊乐苦何敢怨天不我与亦太无情彼蚕母芙蓉锦上醉新妆那知有恨如许长相公日恋北门乐迎马前君莫恶
　　夜行自戯六五言
　　触热褦襶防许我生何艰哉九天星斗初转汲井意徘徊不解鸣珂帝所踉蹡没尘埃为问晚嫁卢姬一笑为谁开
　　题卲武军防宁县叶恪循道清风楼
　　叶公贤父子清风何奕奕爱彼清风好危楼髙百尺来从玉宇逺照衣光可掷桂叶尚飘飘蕙草不习习平生眼豁开脱然凌羽翼对饮伴明月故人念畴昔咏歌何穆如援琴更幽寂慈乌绕杂树霅溪非其匹华阳三层上松韵亦萧瑟
　　始到无极作
　　徂嵗若飞羽去矣不可招谅积寒暑多我发觉翛翛是身一枯木引忧自焚烧河山再游宦乡国梦魂劳友朋不敢思得意在本朝弟妹天一方披衣泣中宵介拙取如此罪侮肯相饶眷言此邦人不与我逍遥五日无羊俎十日无鱼庖啖我蔬菜惯妻儿嗔呶呶亦有寝食地肘申瓦叹揺政自不容膝如彼风后巢当此仲夏时何以谢炎歊前闻严君平气和生凉颷但恐此语欺古道久可嘲平生鄙潘岳怀县复郁陶靖节真吾师一去何超超终期不自失赋诗吐牢骚
　　送杜通直乞罢无极南归祁公之族孙
　　青堂帐下白题歌王师城外横天戈白首国母契丹女泣问王师来谓何将军突骑擅府库羌儿逃死独峯驼军中即日拜太守兠鍪未脱羣冠峨杜侯别乘不愿行自言壮志今消磨顾岂不知金币饶家有清风誓不颇归来南北信所之无极陋壤留则难却巻前志随征鴈囬首三呉风景和怜君骨法可学道此身肯与树婆娑嗟予投帻亦不晚君好访我嵩山阿
　　赵君年十六作雨诗极竒艳可畏説之辄次韵和之
　　天地绵绵寄一水上有浮羽下累块时时出溢不自持或蒙或霔初有底人间妄见得雨名穴居那解知其际既久天地如卵毈漏下涌上濳相继日鸡月蟾喜潴汚力敛光明悭不费兹复何时霖未休万牛髙木同茅刈朽屋欹光嗟莫支好逐苴浮连一穗何处红药媚芳妍但见土花争防翠被湿出门意憀栗刺舟庭下却车骑茫然谁与散此愁文定诸孙森葆翳青青稚齿口鼻哽滂沱苦语天工弃赵生十四识稽康谅知前言非我戯黄河多淘河之属有曰漫画者常以觜画水求鱼有曰信天縁者常开口待鱼感之赋三诗
　　淘河复淘河后土激浪沙分波大石羽转杂龙鼍汝欲澄清力防多官家费尽水衡钱万夫政待河漪涟天上有河鹊以填不烦汝淘髠其顚虚名覈何尝休讥汝在梁
　　右淘河
　　漫画复漫画河尾沙软喙一尺天生刚啄不解秃倦鱼薄浅幸有得谋拙力百费何处有金翅饥肠倚暮烟惭愧信天縁
　　右漫画
　　信天縁何为者非达亦非贤终朝开咮不敢仰待鱼落咮急下咽大鱼变化小鱼黠谁肯効命于尔前皇天日月髙无心怜尔曹防欲强求索岂不鉴漫画
　　右信天縁
　　比日风雨甚异山下人云此六月龙防时也中顶有防龙洞予尝游焉赋诗记其事今感之有作寄赵德鳞
　　西峯掩映东峯明倐忽起灭令人惊九野雨足龙上征六月正乃防玱珩雷电断絶风来轻鼓倡鼙和终箫笙虹霓舒斾云揺旌万龙夭矫角峥嵘天门大开仙子迎不比它邦时雨行中天有洞遗珠缨我昔酌泉探幽清尚疑不然今信诚安得问讯骖骑脱去禁令朝玉京相羊容与俯四瀛下呼我友何营营寒饥暑渴亦已更胡不同我此长生
　　和涧上丈人石淙作依元韵
　　岷江将入海金山中斥攫近樵得鴈荡平地风落落狞鬼一称絶如防理舜乐那知嵩石淙视彼削则削两处各瓌俊一旦俱磅礴水从嵩隂来到此防谿壑势尽划纵横天地自开凿腹背涵丛峰星斗俱漠漠波揺下嵚崯云度上岞崿为山无麓趾突兀便可乐北首揖三顶鴈行共辽寞睥睨万培塿飘然风中箨莫言聚石耳乍如五隂剥石观烟霞生如莲敷青臒非山亦非石水亦非激跃痴龙有路寝醉蜃不收阁因得为人戯【平】何处顔色怍或疑上帝宫盆山映丛薄肓风吹下界尘世蹔斟酌又疑涿野战行阵龙虎作过怒禁不散结此空黝垩宁论八阵图水来俄而却惜哉游者稀元老情不恶
　　偶得双头莲花戯作
　　君不见昭仪飞燕姊妹在汉宫同妍共丽媚赤凤赤凤一日与俱逝长空又不见大舅小舅兄弟专晋亦何有兄招千里兵弟殒一杯酒嗟尔芙蓉芬芳姿出水无染称瓌竒亭亭各映清涟漪髙下浅深何不宜尝游镜湖五月时目极万叠青罗衣一花独出擅朝晖譬如神情散朗王夫人不争鈆黄桃李春又如君子立朝廷用而不倚自修正何乃反常为异失故态比之人事那足爱只恐横塘知我有恨处故教絶艳相并语莫言才气世无双并蒂何如君看取不然戯我坎此世每不偶逢人好颜开笑口
　　正月六日七日书所见
　　扶桑嵗首当何辰荐视变异纷无垠既惊马日不为马况复人日不成人咸疑白昼悬月魄哗言日月相鬭格如负如争天风愁似食不食自毒螫空里黄埃下百重日心黒气交四磔不知何地匿阳乌人间百鸟竞号呼可怜海气使如此杏梁瑞彩想中都
　　送许同年赴江宁知録
　　风棱索索许子伯轺车督邮声赫赫裔孙德似官亦同独乗瑞雾开羽翮金陵城里春色多疑是六朝旧金碧只宜细看后庭花慎莫垂泪江家宅吴骠那解醉离肠嗟余自是思归客荷叶开时杨梅熟江南江北遥相忆
　　送檀守赴阙
　　昔时江南士人轻呉防正如长安洛阳论賔主自从九州花开一日来欣欣不复闻此语明州太守江南英信美之乡是吾土莫言只饮甬水便无情黄鹄排赤霄垂翅一再举御防赐食紫驼峰情多犹忆马夹柱依然梦断四明山花信风里怜梅雨【京师有花信风】潮平驩喜浪婆儿莫错举櫂新城江上去【公乞庐州】
　　顾弥邵以其尊内翰所有欧阳公集遗侄季澈赋诗篇末见及辄次韵作
　　昭陵人物一朝盛晚有醉翁为拟伦譬如羣凤粲羽翰来下千里仪九成凤归乐絶天寥寥人间坠简空垂精可但光华开日月要识忠愤耸幽神虎头本是当时客教子传孙无粟亭昼吟夜诵翁文耳池蛙何容聒正声得之不待金错赠好守门律如时令君家此叔定不痴莫厌家鸡外勤请
　　送公望
　　窃独悲秋霖江湖难为客短发思归时奈此西行色念君诸王孙风骨秀而整衣冠旧诸生不羞见狭领邂逅托末契君室献可孙岂但姻娅旧有感风义敦君知前辈好宁用文墨期醇意发高言请君诵吾诗
　　新作竹轩
　　斋壁值墨竹文蘓两先生移根今何殊细度风雨声妙识前日意驩见此时情家山防千里客恨倐似倾归期恨今晚像此葺茅楹故知江海梦常共月华清
　　感懐
　　甬东为客久心期日自昧秋风沧海潮尚余桂江泪形影怅已老颇识前人意栁子与沈侯超迈万人外终日常戚戚不知果何是我亦负罪臣视彼才藻愧【栁子厚诗云桂江日夜流千里挥泪何时到甬东先是沈休文有诗云桂水日千里因之平生怀】
　　感兴
　　越山无黄叶客子自悲秋朝来风雨恶白浪翻山头归鴈不敢度何事此淹留少时笑古人耻为闗外侯老识古人意首山复首丘
　　秋晓
　　常恨日月迫复此秋云暮一嵗余防何挽之安得住老矣且勉学髙谈非所与贫贱茍不慙势力则不惧凉颷幸已多宁烦赋不遇
　　题琦公讃光堂
　　山川固髙深不掩珠玉光道人觉物者明明岂自藏奈何一世中瞑醉不我臧收敛万古志风雨一茅堂问之黙不语诗成兰蕙香山中多卉木有待而芬芳自怜年少时曽与参寥行云空流水逺天外有鸾凰白发此种种红尘谁茫茫嵩少今卜筑因之归兴长【琦公熙宁在西湖与参寥诸人颇有因縁】
　　风
　　一雨一月强天地同翳如大风半夜起上下痛扫除彼苍不自尘人力端奈渠不然何特异揺荡此寰区痴儿怖惧起无衣冻不蘓尚恐山岳仆宁暇小物谋人生所托防造化仁有余明朝木杪静晏晏看天衢
　　夜雨
　　夜雨听沉寂颇似嵩少时但怪越江上非此严冬宜重冈迷积霰故山今付谁潮头斯更健鱼尾适自嬉独如客子何耿耿问心期
　　寒江
　　寒江不可望怖尔船中客波涛已无时风雨又防日人多冐险难我独幸沉寂蛟鼍得意豪鸿雁归期急吾孙解蛮语政可一戯剧
　　夜大风
　　夜半江头清客耳髣髴钟声风雨里雨收风冷独严威鼍号龙战江声摧政是夫差破吴时鼙鼓百万当者靡白头嵩客奈此何他年惯听山之阿惟彼天地之中央岫埙谷箎宁厌多吾土信美小人哉何不处处作好怀
　　和胡少汲游山
　　峭直汉大夫伊余忝末胄出不遇良媒生本值恶宿髙曽耀图牒辠戾辱堂构十饥付羣儿万恨阁孤咮耻争市井日雅愿农田夀感慨触目新忠愤平生旧欲论国中枢谁识不下辏偶为江湖游喜见园林茂但恨老子迂难复处士秀怀我故时人识彼往嵗绶故人多零落髙义或邂逅有美中庸才愿吸金兰臭家住岳云赋此小山狖才显便官豸蹔处得僧鹫大篇既锦舒小章亦玉镂本期古人知岂急今朝售又如五色丹必待九转就不近恋洛阳何惮逺勾漏神智此既澄世网不待透明珠雀能衔黄金鸟解潄遗骨一国珍死鬓百草鬬果谁真美恶亦曷定先后食栢莫分甘种漆要自守无思粱肉肥忽厌藜藿痩德义难沃怀情欲为穿溜小人窘咫尺君子狭宇宙清音可相羊畏途肯宿留原宪不知贫季氏徒夸富既皆百发侵宜各素心究内不识织纴外嗜饱饤饾一言可酣醉八月非醇酎茍适年少场或落春花囿武思挥日功文欲淩云奏懒出枥马嘶惜笑闺女侑巧意难幸得枯胫或遭叩君如此攘臂我此甘缩袖归见鲁衞士未觉风宜陋每増输心伪矧非见面骤猿笑识岩穴鸡鸣知旦昼吾语虽不媚厥意岂不厚
　　谢周同年通叟诗巻
　　周郎既老曲不顾自作呉音歌白纻二三名胜能知音伧翁得之嗟已暮玩之在手一载读愈见佳处心愈妬君乎瘖休无复鸣有才如许谤可虑乡曲豫章皆竒才直上千尺已摧去
　　送琦公诗巻
　　孤山教体外赋诗汤休上后来数参寥接手得宗匠东游四明山怀人増恻怆何言遇老琦二公论辈行但欠主盟人汲古自清唱明年已七旬句法何荡漾兹山近蓬莱展巻到絶旷岛子敢赓酬我正恨难傍【明人称村夫为岛子】
　　次韵和法琦
　　野寺木鱼午不响老僧乞米樵松根志幽思苦作诗戯处身不忌如洼罇大轴视我正其欲尚恨近体意虚辱报以五字陶谢家要看素丝难纯束江头梅雨灭槐火我正思公慙饭颗复哦苦淡来恼予叹息有能无不可枉是昼公出前溪猥效苏州失故栖苏州风流今不见公乎老矣谁提携
　　书事
　　越天梅雨短长思嵩阳客子问归期幽梦逺近徒犹夷细字老眼厌纷披身将隠矣又何为且舒萦滞为客时故自平平欲谁语
　　连日酷暑异常摅闷而作
　　寒暑平分东南之徼何多暍哉逺望炎洲近观火井相与朝烬而夕灰名曰氷纨霜练服之一缕如十袭而信衣冠之不能敢疑夏祖之居防稽短髪文身自蔽以草莱浪婆儿住世世共道常年不如是谁复怜北客此日真憔悴深山乳虎想腾倚清风不来空啸死安得人如葛稚川脱身直下坐井底奈何沧海浊沸日不敢浴金波自烂玉兎熟四方上下浊氛满何许层氷映雕玉苦熟何不可浊氛端恼我
　　大热戱作
　　仕板三十年罪籍乃十嵗妻儿叹朝夕欲免饥寒累尔来官南陬长夏苦炎炽自疑吾其鱼釡鬵方尽沸金石方流烁况此病而悴却顾妻儿笑聊取一嬉戯饥肠虽自鸣寒冻非吾事
　　谢仲长通判朝议兄惠顾渚茶
　　天子不尝阳羡茶二百余年空咨嗟吾侬咨嗟苦未休涛江春色逺含羞赵卿老矣刺史半缄题寄我甬水头故不敢西征逐贵嗜最宜东来同羁愁人生趣尚有穷达草木还亦如人不谁家弃妇泪未干忍对孤鸿暮影寒赵卿虾菜且良食莫教归梦到长安
　　初秋思旧山
　　秋江未澄澜秋声已先到颇谢凉风吹客愁何须落叶惊人老古来此兴定何如自愁不愁自倾倒直尔相羊好逺游何不命驾归嵩丘君乎不上三十六峰顶只恐君家未是秋
　　送范八西上
　　江头枫树秋东呉王孙愁谁复怜北客梦不到中州去去独余我何以解烦忧心事岂如期来歳同归舟子今未二十志气长者流勤读未勤问有待再见不　山
　　秋日江上作
　　秋色千里来潮波八月壮起帆増江势劲风滋颉颃海道当如何燕羽去云上人生自窘束有情宜骋望两眼幸未盲莫谩读易象
　　题明发所画访戴图渠自有诗
　　扁舟雪夜兴千载风流存诗画能幽絶不似诸王孙兴多却易尽一世复何待伧父莫骂予犹且不见戴
　　岚露雨
　　越山八月时飏漾岚露雨却疑梅再黄奈何燕已去平生始知名要来愁羁旅前愁岂不多纷纷新代故谁为司愁者特于予不负寄言宦游子行李莫怱遽
　　寓兴
　　秋风来偏战万叶倐奔亡客子江海间是时多慨慷何事新来鴈矫翼过吾乡吾乡多霜雪岂不坂路长思览万物表试登千仭冈徜徉未终乐急景叹浮光
　　古人
　　古人愁已极今我不用愁去日已忽忽来日谅悠悠便能如此志终恐惭白头经月不读书闭目得自求不如悬车好更复狂言不
　　风雨纵横至
　　风雨纵横至此非渊明庐勉哉风雨操人品有贤愚彼方适云旗我切畏泥涂凄凄向深夜何处识斗枢
　　乘小艇戯作
　　知章骑马似乘船我今乘船若骑马舳鸣舻喷索莫驭左磬右控手不把稍稍风恬可骋望忽忽波骇难游冶既信河流怒颊豪不疑瞿唐不可下婆儿未用伧儿恠赤马能战驰马败伧儿自哂亦以屡愧尔防稽夏仲御【赤马是晋船名驰马是呉船名】
　　忆江南赠通叟年兄
　　北客而南征蹇产非所志问津人尚絶后来狂避世流离窜斥者其数非一二风流称南朝文物始佳丽要途在荆扬僻左处呉防呉防兴国来乃以丹漆贵若其大才豪终是江南最君家住江南豫章生次第非但吾言逼正尔百忧似易见岩下电难识斗间气结绶三十年挟策未一试譬如瑚与琏讵落日中市飘然渡浙江式慰此憔悴我屋梁园久近卜嵩峯防海虫难下筯粟浆有贱嗜不读非圣书忍更増疣赘又不求甚解未肯争破碎排闷亦吟哦清潦谁滋味自从注罪籍一语不敢谓岂惟要絶言自憎生此喙因君发吾狂明当保严誓
　　桃
　　江南桃叶齐江北桃根低各自擅风流人情千载迷桃花竟谁比风雨日凄凄
　　园中戯作白纻
　　人间春色不须防芳草妬华不萦纡杨花不分上空虚宓妃一去百代无不如云外万乐俱南斗鼓瑟北斗竽与酬酢者非君徒
　　题冲弟诗巻
　　阿冲五字来江山千里余能尔丽金碧定是勤诗书文章与神明动作本自俱古人既云已令公有规模五世以文称故家谁复如
　　昨日之日
　　昨日之日梦可追今日之日愁能迟日之授谢亦何有但莫令吾忠信亏但莫令吾忠信亏家山北斗身海湄脍鲸斮蛟既不得虾虫腥咸安用之难将短发留长恨山中好在鸡黍期有船载书复归去髙谊觧释幽林思
　　赠然公界方
　　西方石为栏东山人可与不用量三江聊以压四虎偶见陈诚之一诗不胜钦叹辄纪赠求其巨篇深愧芜累
　　四明唐中叶处士有陈深书既殚万象诗想瑶华音惜哉不并传裔孙自苦吟岂易识此孙海底瑚沉邂逅我见之昔恨阻冲襟念我理归棹旅梦断遥岑愿乞十九首降尽河外心
　　赠冲照
　　防稽城畔不见海防稽城里海有声此海之声三尺桐渺如渤澥含太清惜哉寂寥三十载月出愁空不肯明邂逅彼孙曰冲照燕坐之余秋色横揺手照乎休可已悲风河水客心惊我少学此今白髪念昔知音塜草生亦复何人能子知空令此身不得轻迟鹤待此朝入馔子食有禁宁无情
　　缺门遇王三兄师文
　　生民本羁旅何以娯今朝风雨崤渑道离别秋冬交忽复有好怀故人道旁招如狂语错乱疑梦情飘摇君发何尽白我志则全消忧患君恐可图书兴尚豪玷珪宜委土良骥乃系匏但愿不再辱敢慕无久劳马蹄分异县朔吹结同袍三年以为期嵩少理居巢
　　钱德载以临江朱玠笔见赠以诗谢之德载与李仙之亦相善
　　清江长官寄书来朱玠妙笔空悠哉恐是怕上万言书恶嫌并命憎不才
　　河中府古兴寄刘杜舆
　　肘腋患难御垣墙倾莫制遐哉论战国破秦必在魏初疑此语谩身到识真是河山既设险信食以自治秦虽百虎狼得进不得退襄王昧逺图蘓秦嗜近利惜哉计画踈为此山河愧我怀谁与语刘子长论议方为十二史吾言不可废眺听常思君梦魂先朔吹
　　【阙】

　　至河中首访鬼防河图有画人云因陆学士移其壁乃毁寸许令人感慨终日有作
　　坎坎分明拔河戏盛在北朝唐尚尔画手何人郑子防妙不戏人惟戏鬼更无狞厉可严怖既曰依人人是拟家家贾勇负胜余见之心宁不知耻最是隋宫窈窕春汗妆蓬发羞相比故宜落笔在蒲州门外河来三万里隣防舍人有榻本诗翁赋诗名更起咏诗想画二十年客舍此邦心自喜揽真永絶伪物欺顾影岂尽形仪美嗟予断絶百事心痴处留情独在此魑魅魍魉好奔迸文彩风流终弃圯出门访之无处所惜哉史君陆子履但欲便坐易瞻玩不知壁古难移徙岂无剥落一寸余我愿宝之若琼蘂不然当学补亡诗收拾粉本细纲纪或谓前年九鼎成时无杂糅清如水虽有髙室谁瞰之亦莫揶揄毛手指帖壁不祥宜遁外彩门抛捘方靡靡
　　初至郦州感事
　　罪斥云一纪常亦守官箴置身江海畔放言麋鹿岑大吏不呵谴小吏自堪任菜日异馔著书敌南金岂无二三子善叩响不沈更逢四髙士【杲恂立然】语妙何愔愔俯揽尘土影仰摅氷玉心苦辛虽在昔菑获寔于今归榜不忍速故庐尚可寻金闺朝轇轕荃兰梦萧森领濶贻尔诮新贵使我瘖饥寒一丈室【去年京师大雪】奔走九秋砧【今秋数往来郑蔡遂为西行】长坂马难健败絮虱易侵池西别故旧税驾雕山隂白翟无曩迹赫连有脱镡幸哉廊庙术勇不夸众擒誓表前日来父子恩更深战士老腐粟癯儒适懦襟羊肥卧沙种酒美西凉斟农武自先烈五律勤窥临【予专察视保甲今年初教五阵】礼乐被逺俗三叹斥哇淫【予按外邑新乐】勉旃不辱聊尔容华簮敛迹有余愧难闻诵音【予以名在邪籍不得干与学士】尚喜屋山阿双泉如鸣琴逺呌桑苎翁品茶疑未谌洞中有仙者得度人骎骎长生非敢望却粒实所钦肠空不贮愁虑絶发竒襟何劳东臯计即日返幽林难忘平昔兴一为梁甫吟
　　趋延安过野猪岭
　　壍峭十月寒一步不得整如何骑鲸客来度野猪岭遥语谢康乐尔辈易清省
　　题杨如晦二画
　　蜀道图
　　山钩树白何年嵗流瀑可听下无地行人愁絶却无愁始信宜歌蜀道易
　　边鸾雉
　　骇雉丹青人姓边无花无石自瞿然已能倚壁音声絶何用蹲飞欲上天
　　萱草
　　山中萱草三尺长山中髙人万事忘欲借忘忧汝辈力世间儿女徒颠狂汝亦忘忧非世忧临风恐汝亦分将愿尔忘忧忘终始莫教老大空悲凉
　　鄜州张路钤处见东坡所书渔父四首感叹之余因思诸王孙伯言善歌此辞每以为乐作寄伯言视张
　　庾郎防尺大腰围江北江南有好诗今日王孙浑得似仍知渔父醉醒时为我髙歌掩明镜上方凉簟鬼神悲我曹早有江湖兴风雨轻鸥细细随君朝明光我圁洛愁肠只有酒为期海外骑鲸消息断无穷飞絮解相思孤舟本要载西子欲付此声知有谁安西将军元好事纸笔题来十袭之
　　宿洛川嘉槐驿其槐真可爱因思李承之待制尝为此县令有所建退省堂存焉
　　昔为扁舟客益觉此生浮逮今邮亭役重膇仍百忧嗟予何所可归去无田畴惭愧庭下槐百年霜霰秋上苑谁移根兎目自山丘曽见李长官矫矫増风流欲登退省堂秀句吟白头天上问风月还似当年不【李白有诗云天上不知风月好人间今夕是中秋予每讽诵之】
　　三川诵杜老观水涨诗
　　平生少陵诗佳处岂尽识何敢窥意韵尚且昧形迹身到三川来瞀瞀迷咫尺连天穹谷句忘饥三叹息髙髙方若悬下下仍如绩扶上而削下乃在吾行役突然念此老镕冩不可极意中无遗境象外有余力后来羣偷儿蠧鱼姿口食安知九鼎珍宜尔终身瘠此行敢告劳顾影若有得不见水涨时两眼犹歴歴【古人论是非不公曰兴则扶上衰则削下】
　　三川言十数年前尝有一短情骑驴之士半醉徘徊原上久之曰三川非昔时比矣恍惚失其人所在有收杜老醉游图者物色之知为杜之再来也予独鄙之作诗二首
　　君不见少陵有客字子美三赋献罢胡尘起招魂收涙谒行在宁论家室三川里云寒日淡剑阁深翠华望断尘埃底狼虎食人大道傍囬首妻孥须怖此亦尝寄书问讯之鲤鱼何在沧溟徙晚年虽卜浣花居心折秦云恨有余茯苓不御丹砂就仙去还来纵目初乾坤宿醉参横醒且策东家旧蹇驴隣里一人安可得亦无坟冢可蓁芜人间偪仄何偪仄却自骑驴追李白
　　其二
　　君不见杜老死去傲九天肯顾腐臭下山川问予何事知其然此世此老无姻縁平生志愿得酒眠暂时去作酒中仙况今仙侣琼琚连瑶池醉倒阿母前一瞬人间亿万年泰山为尘海作田何处更复有山川凤凰五色歌云烟三川何人若浪传汝曹虱脑真可怜华清有梦亦狂颠夜阑秉烛仍悁悁君不见狄郎志尚氷玉坚独闻此老近作佳城篇

　　景迂生集巻四
　　钦定四库全书
　　景迂生集巻五
　　宋　晁以道　撰
　　古诗
　　感事
　　十年三冬时柜火帘小室读书似少疲坐睡尘两膝飞雪封我窻号风过我壁时有可语人对之亦黙黙当时不知乐兴言在今夕今夕何为者荒山事行役仆驭同饥寒惝恍若有失旅舍既凄凉台牒更狼藉始信栁栁州怨此南夷谪归去亦何难清时惟所适
　　平昔于王褒赠同处士八絶中喜诵其龙尾禅室一首今连日行荒山中颇増幽居之兴以其句为一首寄杨中立谢显道刘壮舆陈叔易同趣归期也有好事者亦不予鄙
　　井汲才通径
　　山头百尺井有径看如失唯有参横时山人起自汲
　　蓬蒿自杜门
　　藜牀坐来久前年曽到门闻道蓬蒿满秋风着旧根
　　人还虚室静
　　何许人到来得药寻归径吾庐月不落象外独常静
　　鸟宿暮林喧
　　未晩鸟归宿倦飞憎世樊纶巾久接狎诉语不嫌喧
　　贫贱
　　贫贱不可恶白首不敢辞圣人为我戒敢不周旋之山王亦何事五君讵见遗奈彼后世何论评相瑕疵虽有解謿人正自漫尔为寄言宦达子努力向金闺
　　送知府张路钤还阙
　　櫜戈未肯下灵州白马将军今白头将军父子重儒术坐有緑衣人则休六年謡颂圁洛卧使雕山添岞崿看山饮水无一事日俸嵗饥欣自若匹马骎骎朝九天晩交送别亦潸然烦君去路望嵩少猿鹤相思端可怜【公之先徳太尉常云坐上有着緑书生便释然忘懐太尉名守约】
　　思四明所居与桃红渡相对
　　今朝旅恨到何处轩窻直对桃花渡桃花渡上风吹雨道人芒屩谁来去
　　凉州女
　　凉州女紫塞春轻黄浓黛君莫讴汉宫曽此选才人鹿角角鱼鳞鳞有山有水无此珍我强寛愁亦怒嗔逢着澄江悔不咏功曹岂自夸诗圣
　　杨班湫神恩加广应公以其诰祭之
　　平生笑杀诅楚文今朝鄜峙祭湫神嗟尔湫神何为者上公衮冕皇恩新日出辉辉收霰雪彷佛拜命若可亲湫神传云是杨班坟墓突兀自姚秦当时功阀今不着崔萧之史讨无因将军得名宜勇哉里俗所颂疑未真黄蜂往媒康氏女亲迎波间不敢嚬至今七夕后二日康家送女纷红巾神视可已胡不已清明之徳先诸身湫初来徙雷霆夜鬼借百车载渊渊宜囚厉鬼缚恶虎螟何足烦怒嗔邦人不困亦不饥山可夜入耕阳春初无稉稻劳灌溉黄禾黒黍易与仁敢言此水浅于旧霶雨起云轮困千人一日酌不竭神物所寓谁敢尘岂但箫鼓十州逺祭秩已与四渎伦异时香火故允防品极势重力益振位浮于人神所殛神忝厥职亦愧人我来再拜不私祷上佐邦国下斯民敢学韩子炭谷湫嘲悭悔怪徒踆踆
　　寄琦公【住小溪】
　　穷塞嵗暮懐琦公实真侣恨此长城风不送小溪雨梦断七十强心留五字苦斯世何寂寥无人称支许
　　寄光公
　　湖上石楠花出屋待久老僧来黙黙徐言经嵗不出门偶向今朝移苦竹有琴挂壁积尘埃强之使弹响山谷至今两耳犹泠泠边风日夜相思曲
　　洛川驿中梦与一故人作诗十余韵既觉惟记其两句南山络条华四顾吃所哀因识之
　　西征岂不乐梦中诗佳哉南山络条华四顾吃所哀山川今可梦小谢恨能裁无令辜此夕羸马空徘徊
　　君子有所恨
　　君子有所恨击指血不躁相望已千古欲语安得到荆卿无劒术商君弃霸道二子茍不然功烈回穹昊嗟哉浅丈夫不自极懐抱
　　洗山
　　公事岂不猥吾性自有适驩言春风初洗山出怪石何幸此土壤顽骜压空碧崭岩有天姿畚锸不待力横如劒出泥纵若月退蚀乃知凶谗辈暂为忠良贼后徳颇清明万类各有职吾悲兹世人因之聊叹息尝闻道人语无垢法第一多谢读易者洗心如玉璧
　　二月初山上作
　　与春相别云一嵗辽鹤有恨不足加意韵寂寥莫我适起逐春风山径斜春风自与时窈窕岂为来开桃李花不然春来已防日何处桃李不枯槎乃知桃李善干取逺交深托待纷葩政如世间妩媚子巡墙倚户渐齿牙公卿初岂以尔故腰金佩玉腾声华区区更怜蜂蝶辈草根花底为生涯此理前人未见之我今独得频咨嗟生无京国名园分况此边城万里沙
　　夜雨
　　夜雨岂不好欠竹与芭蕉可想春意足不闻声萧萧清梦江之南云霓正逍遥旧游二三子为我吹笙箫觉来耳余清明日是何朝
　　久留帐下日夕思归辄作长言一首告别经略安抚侍郎
　　乱山急雨佐吾愁春去已逺人淹留谁能一饮一车酒纵谈醉胆下凉州元戎髙韵抚鸾凰旧有沙堤防步长眼底不堪论往事且夸羯鼓似邠娘【唐称邠娘羯鼔】应怜逋客羞澁余思归欲自驾柴车月边风冷不得住凡骨徒有曼都嗟【项曼都既仙去月边多风寒思人间】
　　聴唱秦少防溪路雨添花词感旧作
　　秦郎不知我我岂知秦郎相逢每戏剧此狷而彼狂坐有今辅弼正色屡低昂逮今白发垂悔昔少年场一闻溪路雨泪与雨争行黄鹂千百在斯人今则亡如其并老去娱乐岂遽央况复有诸生遗颂满汝阳【予与少防蔡州教授交代】瘴雾杀君时龙门曽恸伤今虽苟生活苍蝇侍我傍谁家有歌喉此曲宜断肠摅我一夕恨与世同悲凉
　　书事学谢康乐
　　南北夐绵络同名圁与鄞嵗月老羁旅何事勤所勤情胜古今契身以邪正分清音幸先后旷懐得朝曛山腰转嘉树风袖落闲云盘磴去来迷飞泉髙下闻龙栢肯予媾上苑侍吾君【章圣后苑杂花诗十首中有龙栢】三花论缱绻丹丘旧絪緼中抱既兀兀外骛徒纷纷映窻有翰墨满架亦典坟摅虹宫栋宇流汗程斧斤少时嘉诡俗老境思同羣不复梦江湖诗成心自欣
　　书触目
　　山以石得名土惟山之贼如何此云山土石相充斥土上而石下无良跻有徳土实最下底位髙忝厥职或云三千年此土化为石顽隂不压阳如寄蹔容迹因知造化功不出纎毫力君子自苦辛小人多羽翼念从开辟来久矣莫变革吾其奈此何唧唧复唧唧
　　题鄜州牡丹
　　牡丹憎我真恶客不解饮酒不吟诗欣持一尊劝花饮那知不醉但淋漓尔花既醉应似我耿耿一世防伤悲緑珠楼下香犹在西子舟中意尚迟三尺晏婴频欲杀尔何夭矫寻常为沅湘草木共憔悴幽兰何足九畹滋昔人妙语不尔发顾我安得有好辞晚来亦解意自足秀色可餐吾何饥
　　寄陈留江子我【丁酉】
　　江家直在严家濑亦有商声歌半夜不烦死鱼逺吐墨谁识天马早流赭嗟予久已乌角巾愧尔当年白莲社唯在山见老禅枉叹门人才下下
　　庚子初伏前一夕大雨
　　雨来夜早晚梦断惊所向鼓鼙声后先龙蛇势下上奈此老屋何诗书果何当幸矣托皇州髙枕得无恙瑞物日纷纭岂我独飘荡兴言反山楹羸思辄以张疏泉到云根松竹青益放胡不返柴车于焉事郁怏平生知顾行短发増惆怅明朝入初伏金火两无恙
　　次韵和江子我卧病谢予相过之作
　　弃妇不言贫孤儿不知病美疹亦何有衰莲披緑浄大昜疾无妄要且观情性我来自山中非征亦非聘但恨清风薄安识皇都盛况闻药艾攻之子骇观聴防羸七里湾忧醉岂易醒今兹早尝馔髙人能自胜不废五字吟久与金石称我老言亦衰同鸣不相应
　　数防杨泽民秀才惠佳篇谢以长句
　　嘉陵江声不到耳嘉州清音得之子豪英磅礴狎鸥鹭金钱弃掷等泥滓青楼不使白发生万恨都归一杯里三苏死后三川愁君辈人才谁所喜
　　以李约交游晩嵗重为韵作五絶句别韩二十七
　　红尘嵗月晩白社烟霞交相思得相见作底不逍遥终嵗不出门一朝事逺游长安初岂逺孤客难淹留菡蓞露不迟蒹葭霜岂晚我生寜免愁别离无近逺敝庐无良辰荒田多荒嵗贫贱重离别君乎休富贵少贵别离轻老贱别离重后日君亦老我髪已种种
　　京居秋叹
　　京居少蟋蟀失我田园秋何用外物感不胜中心愁少多王霸略老窘衣食谋神臯既絶分蛮徼亦愿游鹊飞徒绕树坎止信乗流顾惟尔青简能令人白头当年魏公子今日无遗丘出门何所从垂泪且复收
　　送周秀寔知新昌
　　尊公文律自瓌竒虽持使节未相宜子敝青袍哦五字州家不喜县家嗤十年主簿今迁陟县衙簿尉来趋揖越絶山川舒啸时莫叹鉴湖今防尺鉴湖防尺吾其那闻道新昌佛仍大昔贤墨妙谁识之一日清风千嶂破人间月色过中秋天际风光称逺游阳闗本是西州曲鹭舞兰桡不解愁【新昌西明寺碑宋宣献公书】
　　谢髙四十子昂诗巻
　　我有潇湘泪还供阊阖愁故人过我窻灯下谓言客子宜悲秋往体格律乍相视久矣揉练防百过不然何以解能云是中不放客愁破文字能自达何处有富贵莫爱离骚亡国音学乎大雅则知未
　　送邵大兄知果州
　　先生之子征聘日自当黉舍称先生即今白头青眼絶空持短防长安城汉宫雨露一朝到剑阁山川五马行既成诗书邹鲁俗难忘家世伊洛情穰橙邓橘饶渠胜魏紫姚黄如我盟约束南充谢家女飞空倦矣复齐氓
　　鴈逺难羣声不断【阙】　　　　　顾我宁无意逺逰羸病不得俱徂征长亭无酒酌君别独将此恨西南倾
　　送顾弥邵朝奉知钱塘
　　钱塘宰是防稽客一身见尽元与白元白风流且置之是家尊翁勇金石早受申公国士知谁任东坡邦人责之子敢嗟官不达惟慙家世无踵迹大才小试亦丹青众前独却自朝夕童稚欣欣新有謡湖山蔼蔼旧相识定知不用酒遣闲流行举要百代厯【温公有资治通鉴举要厯未出弥邵欲刋于钱塘】
　　谢程致道监丞以秋夜直舍二诗相视并简苏在廷少监
　　秋风虽云髙不到建章宫巨丽发妙思翰墨争豪雄移子范舟兴入此潘庐中诗成到谁手蠒面丝发翁岂不怜此老气薾志亦穷聊以壮观之行潦落长虹低头谩漠北攘臂徒辽东自娱蓬蒿兴敢傍珪璧丛清时难但已有感如霜钟慎莫藐蘓子是更得家风
　　谢邵三十五郎博诗巻
　　我尝为厯学上元要极逺上元有逺迩疎密出早晩顾惟尔大父皇极探其本唐尧上百代日月来滚滚因之知百世孰可妄憎噂子前视我诗与子论诗壸子诗既焕烂我言得安穏为子极源流无难如建瓴风雅辟大田骚些助锄垦曹刘鲍谢辈风雨得藨蓘闲居既识陶咏懐宜知阮不有鲍与谢白也胡婉娩茍无阮与陶苏州曷息偃上下曹刘来少陵自益损岂易少陵学浪走徒多踠况复尔来人不灶而市饭大儿夸苏豪小儿争黄謇讵知韩栁先学大忘赫烜余事五七言朝鸾参暮鶠又如万仞姿松岩絶兰畹念彼形似徒澁舌吞枯何人分诗文两队有鲂鳟子早知此病我语出复返何以谢子勤王道不可缓凛凛易春秋南面俨龙衮礼书朝万邦寳辂粲朱幰顔曽侍珪璋荀孟陈干盾老漫怜骥枥壮当勇虎圏明朝役髙兴蜀道横碧巘我寔爱子才语长情缱绻
　　庚子冬至祭鼎阁差充太祝致斋于内西廊待漏院以近法物库有火禁甚严不胜昼夜寒苦辄成长言
　　至日为客昔人叹况乃客次在斋宫斋宫所寓有火禁氷食霜寝多凄风丰屋髙悬日不到未信一阳生是中尝闻鼎以大祭祀未闻祭鼎陈笙镛兹焉祭鼎戒羣吏古也拜灶劳皇躬森森鼎阁祚厥西矗矗明堂配自东天子万歳调元象歳歳年年为柷工【阎名圆象徽调】
　　髙藤州六观堂
　　曽子三省予未能夫君六观何自入天台教我三观妙君又三之弥有得露下聚散俱已空电出有无仍不实一世假梦暂踟蹰万縁托幻聊戏剧澄渊泡起不离中端形影见无差忒兹惟一心之所发邈乎此心近不识更须止之艮为山随其观处离非日与君相遇紫陌边不谓我言无不急君方度岭驾朱辂我言之外何所识
　　咏老
　　脚踏浮云身已老访道修行恨不早曽见商周全盛时不及唐虞古风好
　　同表甥赵康防种范李园
　　百态范氏石千寻种氏木灌以邠州水禽鸟识故国使我从今去魂梦游不足
　　蓬莱仙
　　我是蓬莱山上客蹔到人间管春色谢家池馆纵吟魂卓氏酒炉迷醉魄人间春色将奈何潋潋滟滟浓如波归来説与秦王女麻姑偷去唱为歌
　　十二弟寄所和邵子文病中感懐之作复次韵寄子文
　　先生穷著书宁比近术赦天故使之贫赤手唯书籍或者窥残篇律吕起韶夏防意有子传光烛不隣借大臣荐曰才留守劝征驾讲席出正涂肯以眇跛讶生平畎畆心愿被草木化卧龙终佐汉扪虱聊倚华二君独何居耿耿心中夜不悟伊吕闲安容管葛亚璞玉讵连城只堪双则价何事揶揄鬼疾病寻舋鏬井臼每苦烦药食则不暇不药得中医黙符覆器【阙】哦诗便无恙乞酒宴茅舍弥荷天地恩性命永其宅饥鹰待肉食死矣一饱乍顾我与君侯更愧东山谢
　　迎赦一首
　　灯头异花垂永夜占云明日当有赦咄哉无烦汝报我三年郊恩遍天下知人所知岂神圣偷欢送喜真便佞羲卦箕畴汝讵知氷冻火炎子不问曈昽日出迎赦来沸渭颂声何休哉陛下万嵗御九垓王母献夀沧海杯更看正仗单于陪
　　申谢经略安抚待制送酒之什
　　真茶窃所贪薄酒亦云嗜况此两乗壶防哉出防事歌美秦州半樽罍更防倍【秦州半古曲名】元戎眷非一于焉则有二癃老欲扶持牢愁使破碎风雪客嵗单无陨故园泪我实不能饮自有愁常醉顾彼昔之人何必陶阮类椎堆剧孟侠文武卫公贵【李文饶】宜饮不饮者我言尚何费顾分玉帐春逺以金壶致旧都新奏功如花方髙防【唐人诗云渔阳宴旧都美人花不如今鄙意谓公不献贵胜而及衰贱耳想同韩杨二公一笑】
　　隂山女歌
　　刘原甫侍读嘉祐中使辽闻阴山下有女子宫衣弹琵琶传意甚异作隂山女歌说之感而复作
　　隂山女宫衣初裁泪如雨自看颜色宜内装琵琶岂复传野谱赤车使者传琵琶翩然雌凤随凰去岂不怜此女儿心父母生身逺有祖平生父母九原恨得幸一朝收拾取使者髙义重咨嗟衣裳盟防其敢许宫装法曲隂山坟七十年来愁暮云即今山川还我家泉下女儿闻不闻谁将一樽内库酒招此芳魂亦何有崔卢旧族自豪英顾此女儿慙色否巍巍之功惟陛下万嵗百男固宗社赫赫雷电暂出车陶陶韶濩咏归马墨荘侍读如尚在应有好辞献夀斚
　　月下作
　　今夜陇头月往嵗沃洲山短发添尽白遐观弥多闲遥怜大定僧注彩衲畦间尘冠何可久曳杖吾当还胡不忘言休自箴兹厚顔
　　恨契诗
　　坎愚无计恸哭老无泪居处近何适隠遁逺何暨爰来未尝恨始恨金石契何朝镕而泥亦暮泐以滓有美者伊人平昔尝自谓此身敢自轻实与刘向类孰如同姓忧斧扆况忠对与我逰苏门何人忍弃背顾彼苍蝇姿须防来附骥附骥只须防没身有臭嗜国中起四顾谁门复擅势前日既居货今日宜入市市吏诚何知多贱而少贵懦劣既先奔强梁亦晩至俄然欣解榻倐尔勇投袂烈烈参貔貅堂堂得英卫云朔土即复金印肘当系如或骑猪归铁甲遮羞愧功成麒麟阁丹青更何视莫能为尔言击指血迸溃况我本小人西京仍已亟所得果防何作诗深自励
　　记梦
　　山上多曲木涧底有劲草乃知穷达性多随势所到此语自梦中景物殊浩浩颇逢平生人叹息年非少独不偶贵胜昔见非吾好语类紫芝歌敢不勉蹈道孰能憔悴予着之视同袍
　　谋归寄阳翟李九吕十四兄
　　着身到雍隙故人在阳翟白发何冉冉清梦徒歴歴有美李将军诗是万人敌家封异姓王身老二千石吕侯防世来蝉冕必踵迹如何此孙贤早饥而晏食门前颍水流屋上嵩山色天以延贰老世人何用识只应尔日来为我长叹息我尝从之逰何难此投帻篱下菊黄时鴈背俯可即岳寺讲时钟婆娑且连屐
　　闻圆机累日病酒戏作存问之
　　善人有怒而无嗔美酒何曽病着人夫君自是愁鬼着美酒一勺百气振夫君何以致愁鬼十年一官冷于水况今复似未第时酩酊长编痛料理君言不觉身无聊西家醪胜东家醪是中有米亦可饱枉费东坡歌小槽【圆机正看刘道原长编疑事】
　　屈原石板上见圆机题诗因和之
　　门掩自闲闲樽空宁薄薄妙语知杜美刚肠识雷恶饶花人岂贫多竹地不薄最道长官难只愁里胥恶
　　次韵邵子文书梦
　　先生有道无寸田长歌击壤醉伊川今式冢髙嵩峦嗣子诗礼老益端少从父友学其难一诗百读口角涎父友寸步简防边声名九州四海寛时有狂澜滙怒湍百媸安肯着一妍独乐园中往复还蝴蝶沼上青草烟书成砚穴气桓桓苍生属望十九年圣时未肯误儒冠倐见佩玉朝汴洛迎送路接连急急政如渴赴泉跛者释杖瘠肥羶兵偃不用卢矢悬货利去若风中幡抉蔀一发天下言白发旧徳殿中间经行求士趋传飡先生之子难郁盘緑衣春色行度闗羣贤并进让后先山摧栋折何茫然人间此梦白日前况乃枕箪夜穏眠仙山尘絶逺嚣煎云楼烟阁白鹤闲若嚬若笑玉女顔我欲并之无因縁傍意若谓堪悯怜是间有汝世之贤此公不死神常全王侨偓佺不及肩汝曹蚁辈徒攻坚欲子见之骇众仙子色不平羞青山我为子往问彼天谁敢少弄天公权蘧蘧梦断目鳏鳏但觉毛骨轻且便赋诗不怕众险艰
　　月
　　真月夜夜满妄见有盈亏譬如匣中镜一成岂合离腥蟇与狡兔谬及丹桂枝我今尽扫荡庶识真月为
　　送曹资深受代还京兼简刘养正【颐】
　　韩王孙子何楚楚不用根源论魏武读书射猎固自如剧谈大笑能尔汝为君相遇在东州与我中分万斛愁我归未得君归去风流应复属曹刘
　　和二十二弟不相遇之作
　　秋云欲搆雨恼此山河凉柴门试一出矫首叹林光孔鸾势自逺鸿雁意亦长先后日云间俗眼安得常
　　秋吟
　　友生吾所畏言貌凛秋威崔子稻畦晩杨公玉田饥阶除昨夜霜钟鸣尚依稀吾友岂憔悴西山空崔巍【崔徳符监稻田务杨中立提举明道宫】
　　説之方忧韩公表大夫疾遽致仕乃防传视送陈州王枢宻【襄】作诗十首意典辞丽忻喜辄次韵和呈以公若登台辅临危莫爱身为韵
　　布种无多寡收获防丰凶老农知嵗异逺贾务日同孰是勉无德莫非矜有功君何谢事早两世有四公念公多疾病使我频惊愕可恃胆气大何忧腠理薄九丹讵淩空八石聊扶弱无烦问安否冘冘亦自若颍川美鳯凰淮阳盛股肱皇恩既布濩清羸亦作兴自知同泾渭孰觉异鷃鹏巍巍君子堂而我得先登人间陈五鼎天上应三台顾我幽居人卒嵗事田莱首种既已薄时雨又复乖身事尚如此与世宜不谐衮冕有人妖钟鼓成国蠧可怜淩霜干不作济川具三易朝吾车六诗暮吾辅岂亦不自娯菊径而兰畆末官从逺投沈疴得此心愿言麯神降何用官鬼临幽兴落醴浦清梦绕崧岑使我既慙昔奈何复愧今迷行常坎守道自熙怡伐蛟不恃力刺虎寜用机华屋非所尚茅楹岂不宜未觉覆盂安讵知累卵危渡江慎且无登楼戒亦莫有如鹤乗轩便类燕巢幙此君如寳玉百火不一烁又复如衢樽醉不谢所酌君少我十嵗怜我空老大期君到云霄遗我余謦欬忽先辞汉禄孰从仰周代顾惟神所劳何论心乎爱能老彼形骸孰疲此精神繄其抱病客只是苦吟身少出便十首髙兴感五辰嗟予强属和汲思如井轮
　　南门
　　今上元年九月初正南门鏁涩闗枢城上日出三丈余城下戢戢人嗟吁最怜纵横荷菜夫欲杀青蒨成蔫菸驴驼【去】啮膝聚不驱羣鸡孤鹅鸣相呼邈然不数半与猪客子四散别门趋逐臣过焉问何如知者不告色不舒或言上皇帝有符北门不开留翠舆金人忽屯城北隅方今明日达聪俱司门郎官上奏无未几金人来坦涂城南铁骑侪【去】奔车焚荡辅郡陵别都衣冠南下满江湖白头辞臣思献书洪范灾异信岂诬
　　送苏季升出守明州
　　四明白发船司空喘息使君如不容自尔怕道四明守问今何人休吓侬丹阳丞相苏公子气和体正如家公坐令山水生清思燕南朔北挥毫中江瑶海扇不入筯肯以腥醎水驿供百家之产归一器诏下扫除勤耕农皇威海外詟蛟唇丽人大船安得通元年新政见此守丞相苏公真有后过家上冡问阿兄四海澄清眼明否
　　送陜西运使陆郎中
　　二十年来闗内客眼明太华髙太白今日前驱使者旌鸡舌香余新日月春初敌骑逼王城公在城头佐天防将兹胆略抚西戎萧闗逺尔无坚敌便使秦人不告饥轺车与尔同休戚惟应拂拭旧题名防人身在空相忆为我寄谢钱都统鬓间不许霜雪积
　　今年暑气甚剧六月二十八日初伏之末风雨甚横既而便晴有感作【不记作处】
　　庚暑既云初甲运将复浃正当相火行如持溽土【阙】炎炽及云霄烦燠况仆妾皇天不胜毒一日思自惬箕毕靡遑舍巢穴徒更詟两脚压嶙峋风威振嶫滂沲驱鬼神庭除覔舟楫扶揺百年木斩馘一瞬捷岂容壶蚁蠧谅搜芥龙厌我屋茅何支彼田禾已躐简编恨枯槁纵横恣涾浥泉酌便无情汤饼谁为馌亟欲防絺绤从此正冠蹀矫首凌鹤翔奋身脱鸢跕宁知不亹亹俄觉复强隂难节制衰阳易威胁蕴隆増防倍怫郁起重叠蝗阵蹔侜张谷根自安贴蜩狂噪百尺鸠惭劳两颊我亦闷赋诗欲语而胆怯
　　栁集亡食虾蟇诗因有作【不记作处】
　　我读栁侯诗不见虾蟇篇所亡谅非一抚巻为慨然不应流落人吟咏亦不传问尔胷中竒何以能弃捐汤汤栁之水渔无鲂与鳣背脊得虾蟇樽俎荐春鲜莫言形貌恶素蛾与婵娟栁侯比豢豹赖以韩诗传如闻大吕方乃无黄钟圆问之州鸠氏政令恐不宣我尝求元唱其深在九渊侯诗虾蟇美人人垂馋涎虾蟇窃自惧子孙将不延奈此文字何偷攘付蜿蜒蜿蜒与虾蟇腥介每相怜遂令连璧孤不知今防年念我少年日未识侯诗妍晚见海上老口诵尽残编因之得扬今古共周旋此老可补亡已矣泪潺湲
　　舟子语
　　晁子被放逐四方何所止随众到淮口脱身乱兵里长淮嵗暮风舟楫不得因之狂雨来青山白浪底风雨与波浪三者酷鬬靡北客怖未尝波神得自喜舟子言勿怖此是冲【去】风尔前风冲后风纵神杂横鬼吼怒夜潮落倐忽热风起冲风如小人热风若君子明日复冲风又非前之比舟子言可贺此风即当死盛大不死者从何覩神理京贯黼攸辈万货他手委官知其然欤防年干天纪神降与人言化酒幻桃李上真怒我国寔锡金人祉破我诸州镇彼阵风从指我兵遂喜北不走即降矣风伯不祐我岂独在兹水舟子语可书聊以视知已
　　十二月十六日立春
　　今年立春常年殊要乗生气复旧都铁骑一成再渡河青帝宁不行天诛相公庙略托诸天亚辅割地甘丘墟天穷地蹙否极泰王城门开阳光舒天子当阳朝万国土牛击罢歌乌乌青青原野无横敛四民安乐祖宗初
　　旅次大风
　　腊尾春头难作客借书数帙【一作且将书帙】共徘徊洛阳东风逺寻我水波参折冯陵来可怜难问洛阳事念我邑墓有余哀我师败衂降北军望望都门何日开勤王之师未肯发怒飚激起无摧頺黄河浪髙大岯山金人欲去不得回吴樯楚柁日千里大府有粟宁待催朝廷号令必偃物我得归到孝王台【近遣郎官数辈催纲皆散去】
　　曹仁熙画水壁
　　夫子在川上悠然叹所逝见逝不见水身与水不二天维及地轴去矣不可制日月徒劳劳出入丈尺地莫言此身防九围待经济或指波涛观姑在蹄涔内后人不及门有口安足议劣得防荘周动与吕梁防肇公识前波不共后波系厐公桥柱流奔湍是谁事熟夸观涛者八月吴侬戏瞪目不敢瞬睫软蛟鼍噬多谢曹仁熙笔端落妙意欲采甓社珠于此观粲翠
　　张平叔家丝糕
　　君家丝糕何处丝三月晴天荡漾时茧头越水【一作女】缲不得却烦素手与晨炊客子千头万绪苦方寸五紽谁得知
　　次韵谢人惠诗
　　东郊久不开春风宜断絶梅信岂得芳何处香芬烈徒令湖海士借论古人杰奈我贫病何萧寺多积雪终天不出门图史欣罗列欲上皇帝书庙堂谁稷卨游鱼清且【一作自】直飞鹭逺更防顾彼四轮车御侮难结辙一朝叩旅舍问我来何説再拜谢之子我正如子拙
　　谒岳庙
　　吴楚江淮接海涛百龙有职驱鼋鼇空中甍桷森然见天上云霓不得髙穆穆冕旒严帝制纷纷牲币自神臯不知岳帝从何帝要自天曹各有曹南极祝融炎劒防东方太皥却旌旄若容羲仲篡羲叔亦许帝舜囚帝尧牛斗吾乡如失位奎娄鲁野岂専朝人间职分已颠倒愿正天纪尊嶤嶤
　　淮南王
　　淮南王解烧金胡为黄叶落故林神仙鼎气覆千里草木姿媚钟磬音夸诞之语恐难信傥然安得我登临即今巨盗处处起天子不贪淮南地
　　赠陆逺大夫
　　顾陆笔墨森威仪身后犹为道子师欲观道子观顾陆陆孙定自有天资或言苦学龙眠者不颂世徳夸义儿肯为俗人落吾笔玉虚支公实我知倘非从容接笑语安得生气今如兹湖光万丈明珠满对此佳客申愁眉
　　又题陆大夫画逸少逺游道林
　　防稽内史勤笔墨逺逰中坐无一物何事支公爱神骏团揭鼻齿映顶足柱杖圆笠如意负蓬髪着巾俱肃肃相向忘言在何许望断髙山空翠麓
　　再题王许支图
　　海岳登临许逺逰上乗云气下扁舟可怜毕竟不闻道妙翰神骓却得留右军愤世犹懐古何事一朝得支许马足不动羣奴痴感深絶俗俱无语
　　积善堂
　　我家得姓自卫始文王之昭钟厥美西京御史府大夫父慈子忠不惜死至今墓上无曲棘颍川嵗时防庙祀中原丧乱厌风尘南渡不及渡辽水晚惟道武揽英雄辽东之晁同兴起世封颍川刺济州子孙婵媛冠劒伟唐有贤良如汉初名动集贤为学士是时海内图书家一晁未议张与李【三相张平泉李】忠实文华入本朝三祖百孙同一体中祖颍川袭逺封东祖西祖复于济自从决防罢兵来【文荘公防韩范等五帅罢西师遂参大政】平进不厌百寮底即今门户益衰防揽古懐今情曷已上恩坱圠播无垠宿莽心存春藿靡漳州有母行百龄疏封钿服明光里夫人眼力尚针缕拜恩不易从稚齿初惟夫人有子贤曰此布濩敢不俾何劳梦帝血面论直以防诚动旒扆华堂白发喜更新即看青袍子髙第夀斚千场日未央膝下曽扶且倚中眷有孙不能鸣东眷孙文刋炜
　　送懒散先生东归
　　先生身干若浮查舌响霜钟激水车平生乐逐胡【一作鸿】鴈起倐逰吴防忽京华公卿到门问穷达未易可置吾齿牙今我何事亦青衫掉头弃掷如泥沙数术因之为道术浄居与世不交加一醉十日醒五日双环妆罢覔新花沙尘满眼独不怕此非浄居之胜耶
　　题两马图
　　前马去骎骎年少意有余后马追驰骤喘杀肥髯奴二十二弟自常州寄惠翦刀及笔来因作长句
　　弟书毗陵来有同股分刃之刀緑管白毫之笔刀是宝公锡上之所悬笔亦江淹梦中之所得江南刀笔有如此不比萧曹吏丰沛而兴锋镝顾惟二物大有恨不防独孤府君一言之饰使君惠山延陆羽文章不落翰墨迹及今有用正劳劳破贼露布征兵檄小楷帖黄奏北阙念弟未归空叹息
　　钱徳载以临江朱玠笔见赠以诗谢之徳载与李先之亦相善
　　清江长官寄书来朱玠妙笔空悠哉恐是怕上万言书恶嫌并命憎不才【説之与先之同除著作】
　　寔纪二十韵
　　双庙之前扁舟太原失守边尘起铁马渡河京城闭堤上奔亡如磨螘不是清河早伏兵千舻万舳去何已百家相逢不相识同声叹言有如此阉贯枭颅一日间地下未应有馁鬼董卓灯脐照傕泛禄山肠流盛安史【此二句谓贯虽枭而用范讷辈】京不及刑家自全黼弗显诛恩尚委杨炎终报元载雠防之实同宗闵耻【此二句谓京黼辈党与犹众】政刑既弃敌兵盛我国不尊招讪毁尊名重器假狗彘公卿何人是知理嗟予老病岂乐生寔抱忠谋难须死亦尝奏对明光殿寒饥徒步荆棘里面风背日若有待前有戎车后妻子戎车不断顿都城元戎一言左右以遥有人家投宿无骨肉夜饭无钝齿不嗟五日不颒面但怜一夜灯花喜庶防明发脱盗手复见皇威振遐迩庙堂再见谢太傅奕棋未罢风尘弭前夜客投佛寺晚全家冻泣木鱼底我今朝夕幸已多闻见纷纷聊寔纪
　　灵璧石有未上供者狼藉两岸
　　鳯凰山石与石殊勅使督贡倾舳舻擎空不数碧菡萏媚日宁顾赤瑚但识天囿箫韶底岂期汴岸沙烁余炀帝锦帆防来往曽不得汝恨何如
　　枕上闻蛩忽久不鸣
　　促织复促织尔实诲我力语我以诗书觉我以道徳胡然久不鸣似知不如黙黙而如见容实惟已失则不见容而疑岂不云大惑智哉神于蓍梦有不待卜秋风日已髙太白光如植予岂黙黙时杀身徇吾国
　　连日与性之王君谈遽来告别因作
　　许州秀才周若防星官占罢泪无从欧阳公死不过夏天上文星已告凶常秩王回暨姚辟排斥先儒不少容回第曰向窃笑之问学文章众所同识此二事王氏孙酸枣先生称祖翁先生易学老无敌晩奏象系明光中清净之化浃百年寡欲爱民自祖宗【先生为我大祖讲易至于九五之説上喜甚既而言治国莫若爱民养身无如寡欲上嘉纳之】潜仁蓄徳流必逺譬如乔岳夀无穷君之积学万石簴笔力仍闗千石钟遑遑欲谈谁聴此【一作汝】秋江好渡多柔风
　　舟中倦甚
　　橹声出入如讴发昼长夜短睡地絶红窻局蹐天地隘出向船头望寒月月寒不照孤征人自与红鑪得意亲何日有田吾意得躬耕垅首待阳春
　　晓霁
　　沈疴春夜客风雨送愁来晓云收风雨一瞬静九垓东皇太一人盗贼何有哉上使四门辟岂但桃李开下使小人退即日大辂回昭昭负帝徳汲汲掞天才白头见太平酒醒豁所懐
　　説之有庭珪真墨一为仪真贼所焚伏防二十二叔特以真墨见惠因喜出意表辄赋诗申谢
　　黄忌三摘吾臂医九折有如老商胡何言问折阅儿藏廷珪墨贼火出烈烈是时干戈起髑髅积不血宁复有此物砚北伴白发叔父曰赐汝可忧百如结矧此防物者戏剧论巧拙拜吾叔父赐理乱闻一辙再拜叔父贤世珍视不屑百拜叔父意儿学安得辍
　　谢蕴文水仙花
　　飘零尘俗客再见水仙花清芬二十载饶杀杜兰家王性之自扬州迁路相访于海陵荷其意厚非平日比赠诗以别
　　九死性命存乃到海陵仓海陵何所有麋鹿昼成行多仓多麋鹿今也恨难忘爰从本朝来人物上国光容我迹其间性之因翺翔性之笃忠信又复能文章一世所趋附在眼独不忙困于州县吏敛翼弗许张蹉跎谁识之心胆空堂堂我不自揆者荐之三府傍相公意似顺众口极雌黄我斥不得容为子増慨慷子行羣贼中妻孥道路长挂帆扬州湾闻我病在床忽寻枉渚来或谓子不刚活我以简防饱我非稻粱告别闽岭去波浪春风狂既欲杀风母又欲射天狼四海俱已震何处一身藏挥泪与之子闗雎哀不伤禄山倾社稷朱泚侮君王于今无此孽但可正皇纲文章出号令忠信被农桑之子抱此器用之斯民康吴侬宜勉强无烦忆粟浆
　　陈情
　　春风到来久今日令得行蛙声曲池满栁色深巷明负疴老客子徜徉难为情岂不懐故隠盗贼间徂征近得望行在氛祲夜峥嵘谅待贤者出一偃天下兵四夷堡障静三农田野耕鸡豚饱故老廉耻责后生我虽素餐者自谓能颂声此情谁与同有公仍有卿
　　次韵和马子虚学士感事见赠
　　与君中山时心乐得乐土未始厌耳闻宁或刺眼覩风雨喜分散乐事亡难补看君青云编翅垂不得举荣滞正相半田园余防许前年白马乱不保使君诅去此【一作从】竟陵谪竟陵人何慕妻儿思北归耕桑失寒暑邂逅怪我存魂招来奚数强欲布露之愧君健能赋
　　流寓海陵半年忽得周元仲分宁书欣慰与常日不同辄有作代书
　　海陵士子江东客我到海陵无主人苍波知君到何处直待书来消息真与君相去嵗月久世事茫茫谁出手桑田欲变仙人去鹤驾云轩安得取愁肠出泪付沧波江上秋风奈我何何处云山君待我更烦先寄防云歌
　　秋感
　　邻鸡鸣已过吾鸡一何懒要穏土人眠髙视清秋晏惜哉清秋时留客久异县莫谓兹荒陬于今夸畿甸黄屋在扬州江山被恩幸肥羜飜吴羮宫妆惊楚练虽云冀马阵敢敌水龙鉴有事郊三年神降乐六变万国走玉帛两京锁宫殿明发迎归路兹夕泪如霰孤旅愁思絶一身防忧患
　　秋适
　　今日秋光逺吾意亦以闲置此清羸身葭菼薏苡间一别嵩阳县二纪不得还防处逢新秋幽梦着旧山木落淮南旧水流日柴闗
　　闲极
　　闲极忘羇旅秋色为我深牛卧树外影鸡鸣堂中心自言身已隠【一作逸】人道尚官箴明趋傍海郡适我梁甫吟
　　谢季左司笔墨
　　韩扬州萧劒州相忘终日梦悠悠何如防季掾三府国誉乡评坐以收不忘笔墨髙人兴为道明珠无昧投
　　且遽告行求题其父所作梦记之后
　　前身嵩阳老道士今日京东蔡秀才杜门藏书万余巻不知何身得之哉
　　雪中懐水云馆
　　六出花头万叠波水云馆前不肯过玉鸾素面如相语人间清兴今如何
　　无客
　　嗟予少好客今老客弃予忽忽飘流来不知嵗又除良愧彼黄鹄千里无修涂江东贼强臣【王敦辈】淮南盗名都【杨行密辈】钟阜被朔雪蹔与我何娱明当云梦去已发又何如
　　将为枝江之行
　　北斗垂几尺东京路防千大江复防深腊尾难放船岂无雕胡饭疾病相后先波涛日夜起髙枕相与眠春风明日来为我添华颠沅湘盛春风兰茝为人妍沅湘无故人耕钓异云烟沅湘有故人避地与我前彼美媚学子共讲中庸篇
　　呈华藏宻印
　　华藏有主人百界转纎埃主人顺唤客低头不敢来

　　景迂生集巻五
　　钦定四库全书
　　景迂生集巻六
　　宋　晁以道　撰
　　律诗
　　秋隂
　　漠漠秋隂好遥空见故乡可堪高叶堕无頼晚花香枕静泉声细帘踈风影长肯教容易雨吟兴动何郎
　　和斯立夜校试巻呈同舍十二韵
　　校艺来从鲁闻韶昔在齐幸容葭倚树驩会食甘藜礼数延文士雄豪动武奎严凝池上雪灿烂谷中霓喜见双头锦争求独角犀化金思防灶画酒愿分箆气壮如观海言危拟去梯且思竭马力焉敢效牛蹊萧统闻香臭刘郎善品题鈆黄方晏集风雨惜分擕永遣愁城破休教眉宇低故乡吾自乐归去逐羣鸡
　　再和资道
　　佳山陪四絶名士出三齐芬馥生兰茞荒芜去菉藜光华深北斗气象到西奎静思如含露挥毫若吐霓美求鲜鲤鲙珍访辟尘犀出众青钱士飜经白玉箆高张射雕手穏歩上天梯吾友由斯道狂生不识蹊淮南书有作【谓斯工】商隠赋无题【谓资道】慷慨簮频击吟哦手屡擕寒防帘帟浅深夜笑言低慎莫嘲雕虎从来学木鸡
　　再和
　　何事谢晖临峦且怅齐想非逢锦绣应祗见蒿藜今日三千牍昭天十六奎煌煌鸣佩璐灿灿动旌霓服众称擒虎超羣许防犀品轻龙尾砚时様凤头箆弃若文公席危如墨子梯只宜驰大路争可访幽蹊我亦慙强韵君能出巨题笑言容委曲良宴幸招擕黄菊开应满清霜压莫低谁人倾鲁酒更复噉韩鸡
　　和斯立重赋
　　是非真未定楚客莫咻齐侈美珍炰鼈麤防鄙饭藜评文归藻鉴得宝应参奎萧洒裛尘清明避日霓露华鸣老鹤月魄射灵犀儒雅元簮笔风流且带箆辛勤无黒突腾跃有丹梯自顾迷辕驾焉能识路蹊从容金谷集酧唱汉江题好是频徴防相防便解擕尘埃随日起穷悴使人低桀犬惊尧犬家鸡笑野鸡
　　和资道登岱顶囬
　　蔼蔼天孙作晓岚为嫌俗骨遣教还仙儿堕处眞堪惜只在含眸一笑间
　　近作小池颇有野意日晚临流吟栁浑独不见慨然有作
　　无波枉渚若堪凭白露青苹更可陵过尽秋风独不见此时肠断栁吴兴
　　十月初七日入郡涂中作
　　弃臣悠悠朱墨笔凋年忽忽道涂衣博崔赵李乆寂寞乙马甲班谁是非
　　览冀亭榴花
　　长夏清江倚碧岑人间尘土莫相侵榴花不得春工力顔色何如桃杏深
　　寄侍讲吕原明七丈
　　悠悠客子京华逺只把清秋泪濯缨黄叶风前身亦老白云影外世还轻书来旧德知无恙梦断踈钟恨有情昔日诸生今不在丈人因为话平生【説之昔教符离诸生丈人曾寄寓彼】
　　读韩退之诗有作
　　万树残英委泥滓栁花成絮独高飞自怜纎质无人赏宛转还从洛浦归
　　赠吴僧
　　驱驰疲朔马邂逅见吴僧便觉秋容净弥怜客恨澄青山寻旧赏白社语新灯他日扁舟去侬家一笑能
　　狂风
　　十日狂风不偶然未教桃李鬬婵娟闗西将士曾如此直入齐宫斩小怜
　　次韵答涧上丈人见寄
　　丈人一别今何濶菊雨兰风自嵗年茅屋归来思叙旧防床老去不谈禅世无孔子徒为尔今媿孙登重惘然幸有阳城山水在更留佳处待夤縁
　　和陈叔易见寄
　　终日焚香郤袢暑只此于君媿典刑莫怪慇懃问元朗此心要自渴沧溟
　　次韵涧上丈人见寄
　　有怀南涧老月冷梦魂賖烟闭金丹灶云迷玉斧家高云嗟缥缈醉墨喜倾斜明日秋风起愁防菊蘂花
　　再和班字三首
　　丈人在何许箕外颍中间明映波心月清余雨面山短衣非旧寗陋巷是今顔不解湟州去平超十八班【梁武帝分百官十八班】
　　公来前有约更望少防间烂醉新醅酒能忘旧隠山琼瑶虽并质尘土会凋顔永夜陶陶语令人愧尹班【尹敏班彪广絶交论云尹班陶陶扵永夜】
　　高躅人难解当求古哲间韩康多在市陶令懒防山念我可憎面无兄孰解顔公乎来早晚荆坐要湏班
　　次韵乆雨甲子日喜晴之作
　　愁霖开霁忽今朝摩抚为鱼鳞甲消灶下黾蛙归枉渚檐边云雾起丛霄已惊病眼能明朗更喜新诗慰寂寥莫把隂晴论甲子请从根本问黎苖
　　闻叔易隠居被召二首【亡一】
　　处士何人为作牙尽擕猿鹤到京华故山岩壑应惆怅六六峯前只一家
　　雨霁闻溪流作
　　山前霖雨霁流水兴何长曲涧通兰若余音到草堂龙鳞应已备鱼尾得令狂奏凯入闗阵寻仙泛海航月添波荡漾风共影弥茫不作羁臣泪明朝涸复常
　　峻极上院
　　山下青青春已归百花山上正芳菲人间顔色昜零落百万千年云锦衣
　　节孝处士徐先生【积字仲车】
　　莫怪先生身上贫眼防外物似浮云房中除却琴棋伴更有门前鹤一羣
　　政和元年正月一日
　　元年元日日甲子从自汉厯来有三总把皇恩调玉烛今朝独更觉春酣【东汉元魏皆是正月一日甲子与今凡三】
　　癸未嵗余与开封解安行同知定州外县赴二帅上元之集今辛卯明州灯夕公防上见邸报解以大夫知嘉州感旧作寄
　　伊昔中山胜事賖初当三五便开花君能选色沉醉倒我自伤心深感嗟聚散十年逢节序穷通百态各天涯使君绮席谁同乐莫遣灯花照鬓华【予与解同嵗】
　　早春
　　日日江头骋望频东风去嵗旧相亲庾郎欲作披香赋未有花开未是春
　　闻四明人不喜秋千因作
　　思归未得恨深年时节清明最可怜越女腰支胜赵女平生不敢赛秋千
　　愁
　　云暗花寒春在否烟波漠漠不禁愁此愁肯逐杨花散常与幽人种白头
　　无柰愁来欲解擕春光何事亦如迷只应自有人行乐枉是多情王会稽
　　寒食书事
　　冷官不易逢寒食海角风霜剩作寒杏粥榆羮浑不见蓬池春色梦中防
　　戱作
　　终日一杯终日醉防潮初见防潮囬自疑前世陶贞白乘兴闲逰鄮县来
　　昏昏
　　昏昏非所志忽忽是何时客恨潮声起春愁栁色知何烦连日雨要剧故乡思自顾囊中术黄金未可为
　　有感
　　日日苍黄出畏涂自怜何事得虚除天教豺虎露齿爪好是哥奴不读书
　　西渡
　　西渡几囬送客春风今日思家我亦归期可数休言此是天涯
　　予今春多入城戱作春里来絶句春里来是蛱蝶名滕王所画者
　　蝴蝶催花一夜开却愁春尽重徘徊我身亦使滕王恨日日随渠春里来
　　依韵和蔡天启任四明絶句三首时暂来四明便还丹阳颇不乐此后篇为四明解嘲
　　行尽三江失所夸便教信美岂吾家却囬扬子江头去防种洲子母瓜
　　眞隠闲从鄮县来三山仙蘂眼中开此身自有华阳洞肯学秉阳叹老槐
　　未识凉风宝殿西宁惊海角有遗黎玉京无日尝瑶柱金马何人赏木犀【二物明州之珍】
　　见诸公唱和暮春诗轴次韵作九首【唱首是邓掾子平】
　　何处留春意歌残烛半红栁斜双舞破花落独书空欲作经年别先惊昨夜风乌衣多胜概此际恨难穷那识春将暮山头踯躅红潮生芳草逺鸟灭夕阳空乌贼家家饭槽船面面风三吴穷海地客恨极难穷叹惜芳菲尽香腮越女红帘垂啼鸟散镜掩舞鸾空梅短娇含雨莼丝懒倚风高歌君軰在老子柰途穷留春留不得怯去舞衣红那昔河阳暮唯惊洛浦空丹成人奔月金就鹤乘风此恨何能已卢郎百计穷五字留春句如开蜀锦红幽香知不灭宿恨望来空婉娩能挥日绸缪拟割风江淹方思苦慎莫道才穷春残留几日越女笑蚕红江尽愁何尽牀空梦不空鷰多知近海蝶少为饶风底事吟诗健吟诗正待穷芳草揺轻碧蔷薇着小红肯嫌桃叶薄【王家事】只恨栁枝空梦断三千里愁生五两风四时顾家好作底却言穷上苑羣芳外娑罗二月红妖饶秦女妬淡荡越江空敢梦鹓鸾侣徒披草木风传家缃帙在百巧愧千穷令公头皓白执拂妓殷红绮席千觞醉芳尘一夕空顚狂援北斗飘荡怨东风得意伤春甚癯儒况路穷秋日有感因诵王元之送文元公诗云追思元白在江东不似晁丞今独歩之句戱作
　　三吴山水喜秋风白蟹青虾甬水东独歩晁丞孙子到谁怜憔悴众人中
　　引伴宣事惠诗六首过有褒称且及其叔子文之旧辄次韵为诗
　　白髪萧条到海濵秋风邂逅故园人三千红锦工为帐百万黄金肯买隣汉节陆离惊逺俗商歌窈窕会相亲男儿跃马横戈志收入诗坛更絶尘
　　一世凄凉朋友恨九原涕泪嵗时深逢君苦自传家法顾我宁堪话此心却喜鸡鸣藏丽句遥防凤阁散层隂几多故旧问衰悴説似羸师不足擒
　　九日戱作
　　无高可登无节序无菊与泛无酒罇归计几时凌海岳伤心成醉迷乾坤防防烟雨飜愁思急急风霜若苦言安得北人来见我会湏暮出水东门
　　偶见司马公休陈无已书简感旧作絶句
　　卓行高文司马陈当年简牍拂埃尘身名蹔振乆青冡见在凄凉海畔身
　　书事呈中令长老
　　忆昔中华年少壮相逢海角意何如惊人老境便如此还解同尝橄榄无【师云去嵗大寒花木多冻死结实最迟自此三十年后始恐有之因效张司业体作】
　　枕上作
　　年华又已暮客恨更难裁寒鴈背潮去钟声随雨来离骚今我读时命昔人哀但喜归期近宁论白髪催
　　有感
　　天边鸿鴈会高飞白髪婆娑敢庶几哭子泪干心尚折还山计就事仍非交逰几处闻捐玦岩阜何人自采薇海角再逢残嵗雨懒将梅叶洗征衣
　　书怀二絶句
　　老境才来便辄留龙门胜韵去悠悠此怀京洛愁无限更对沧江烟雨愁
　　其二
　　古木江亭懒不开书空自笑兴悠哉苍苔一径浅深遍知道无人向此来
　　叠后
　　病眼终朝更懒开难输心曲语悠哉从教苔径无人到日日潮声自上来
　　年年至日常为客
　　年年至日常为客只此凄凉似古人忍傍寒江望京国难将旅鴈与心亲天涯谁解观云物弟軰遥怜面玉宸自料明年犹俗驾南京不到到西秦【一作东秦】
　　无那
　　无那客愁飜作乐寻常闭目暂时开沉沉月向波心出渺人从天际来莫道一山无积雪谁家千树落寒梅洛阳故旧吾怜汝愁絶终朝泥酒杯
　　次韵和周大书事絶句
　　终日寒斋咏小招故人轩槛俯谿桥可怜不得宣城郡白日消来恨未消
　　无题
　　身世何如荐福碑浮沉聊学弄潮儿清风一日令心尽黄巻三冬漫手披梦寐无烦征锦段笑谈谁敢犯汤池周侯凤德宁减少所谓春阳或减之
　　邓掾知言再和暮春诗见视过形推奬有意论诗报作三首
　　骀荡残春恨霞余散绮红逰丝能四塞落叶剧三空思苦欲留夜愁多却喜风叅军眞俊逸好是念文穷
　　其二
　　君侯哦苦淡雅不爱深红冷眼防春尽愁肠欲海空近寻山谷体逺到建安风只恐妨高歩令君似我穷
　　其三
　　江左多才士君诗醉玉红几篇愁客恨九畹任春空便欲倾家酿谁知出谷风刘杨名一代可惜义山穷【西昆体方盛时梨园伶人作一穷士云是李商隠褴缕甚云近日为人偷尽】
　　答恂阇黎乞浆
　　白头破褐恂阇黎硬白高谈岂昜知却喜粟浆如北客从教薄相笑无竒
　　谢钱掾
　　论思献纳方自代海舶鮹人岂识渠长啸清风含谑语怜侬不解读新书
　　江暮
　　何能浣客愁长夏暮江头岚逺疑无象潮平似不流湏臾云送雨荡飏鸟随舟明歳北归去谈话未应休
　　江上独坐
　　少时曾识京华乐老得江山怀抱开风月不谈辜此夕恨随潮去与潮囬
　　偶书
　　京华可望无高楼闻道故人多白头此身却似城东栁惜别伤离不自愁
　　秋
　　长年何事不悲秋今日天涯愁复愁故国老槐空寂寂半天归鴈自悠悠故知庾信多清泪何事陶潜亦白头前日家人带楸叶求身强健更何求
　　西风
　　秋风几日过秋闗直访畸孤海上山为报故山都是旧可怜留滞不知还
　　因诵张司业无事焚香坐有时寻竹行之句拟其体作
　　寂寞江边舍欹斜架上书焚香一童子寻竹众鸡雏更甚昔人懒宁论今世踈但惭为吏在不得跨鲸鱼
　　自咏
　　防篱蕉落贮秋隂睡足萧然学越吟懒似嵇康初不锻闲于陶令更无琴儿童亦习南朝事风月应怜北客心五世图书幸相逐鬓毛未许雪霜侵【陆防忆嵩山诗云如今却习南朝事自煮莼羮学取鱼】
　　江亭晚望
　　秋色日骎骎江亭敞宿隂残霞沉浦口新月出波心客恨此时薄归怀晚嵗深邻僧数来徃未肯愧南金
　　兴尽
　　兴尽未归增寂寞却嗟初兴到江城春愁不逐杨花散秋恨还同桂影生孤学敢期人晤语危樯何事日峥嵘弟兄逰宦俱还舍朝马骖驔禁漏明【十弟通直三弟朝奉俱还昭德】
　　偶作二作
　　病目书滛歇江干絶徃来不才宁嫁树有意尚移山玉府书名乆南山种豆闲只应终夜气不共鬓毛班
　　又
　　闻道花都发狂风故作雠春心先自薄客恨更难收不免饥寒甚永同埋璧休何湏问詹尹雅意在丹丘
　　有感
　　吏隠両非空百感涂穷浪迹亦何哉波涛逺引月华去风雨常将月色来孤学有谁同慷慨独愁无地重徘徊漫谈景德祥符际几许辞源赋八哀
　　戱呈通叟年兄索其近诗
　　归期若可数何事此时情春色雨中尽客愁天际生离骚烦尔传月旦莫余评早韭周妻厌因因不肯鸣
　　落花学义山
　　春来脉脉去轮囷满地飞英委玉尘荀令香残端有意石家锦碎更堪珍目成霄汉星前石肠断骊驹掌上人我乆飘零本憔悴为君今日恨纶巾
　　花开未几忽已落尽戱作
　　天涯花信误心期狼藉残红只徃时怪底小怜浑不睡夜深惆怅梦周师
　　通叟年兄视以栁侯庙诗三首辄亦有作所谓增来章之美也
　　平昔栁侯庙拾君诗兴余帝阍谁掌制天歩此贞符敢恨初沈佩惟慙再索车罗池聊自戱况复已榛芜
　　其二
　　何处乘驹去空庭荔子垂韩词方走奠栁庙乆徂饥既恨谋身误仍嗟报国隳罗池便如此不复问愚池
　　其三
　　当世容防贼他年柰我何高文兴旧学【子厚文集因晏公廼大备】诗价重东坡【公之诗前无赏者自东坡始之】木檞开能几子规啼漫多罗池碑字灭犹解彻庭莎【子厚诗云违尔涧底石彻我庭中莎】
　　赠栁三解
　　莫道垂杨管别离与春离别自依依若教兼有征人恨只恐鸦儿不肯归
　　其二
　　海角那知有宫栁故园春思尚依依可怜风韵去人逺一日花开天际飞
　　其三
　　桃李那知杨栁恨故时风雨不依依自从彭泽无人后青眼虽开心事非
　　悠悠
　　悠悠知作吏泯泯送年华勉强对残客慇懃惜落花敦行慙不圣潮汐恨空賖却怕梁园去家人问海涯
　　题明王打毬图
　　阊阖千门万户开三郎沈醉打毬囬九龄已去韩休死无复明朝谏疏来
　　从教
　　从教病着探葵减未放愁攻白髪添欲看落花时入戸风高尽日不垂帘
　　何事
　　何事千忧自惘然且看节物异乡边莺来昨日犹多吃栁到今朝第几眠上已清明徒颉颃【二日清明】流觞蹴踘岂周旋故知白髪因渠得忍更贪愁忆徃年
　　还诸唱和雪诗次韵作二首
　　萧散人间阮始平轻盈云外董双成飞英试比休争丽连璧驩言与共明黄竹异时徒思苦幽兰同调得心倾何湏灞岸蹇驴夜更学幽人老婢声
　　其二
　　胸中块磊若为平今日相如雪赋成广野喜逢三得白高山眞遇四边明瑶音顾我何能和玉色烦君几见倾形秽由来惭独目自怜犹识佩环声
　　咋舌
　　咋舌何堪窃一鸣三年如梦寄江城春江细雨添清思渐近归期更有情
　　暮江
　　南潮胜韵此间无醉本兰亭强学书人物本朝还可恨谁传燕老暮江图【疑燕公必尝黜此景】
　　自和因思国史燕穆之传称其知明州化轻悍鬬争之俗及今海潮图作
　　燕公未肯祖虚无悍俗归仁举国书莫道邦人都背德壁间犹有海潮图
　　欲谈
　　欲谈无应莫吾容悔不居身可否中尽日小斋何所乐芭蕉宜雨竹宜风
　　王顺之得子寄二絶次韵报之
　　賔客能谈少傅儿海中仙果得生迟自今一落人间后即见新枝压旧枝
　　其二
　　茂不用长年悲淮水东流本与期一日名驹惊俗眼奔云老骥敢言衰
　　水仙
　　水仙逾月驻芳馨人物谁堪眼共青白傅有诗皆入律腥咸声里亦湏聼【事见白诗】
　　春初
　　春初未有象幽兴一何深细雨能输酒轻风不隔琴无烦问北信且强学南音白髪宁欺客愁来处处侵
　　风雪
　　风雪三冬北江潮二月时怪今阿那事不得作春诗
　　病目作近体诗五首
　　病目经旬作梦中只应天意欲教佣诗成愿作瞎太祝位极耻为盲老公不用千忧徒画足何妨一笑漫书空颇不如喜见人志好在春来六六峯
　　其二
　　何事兰成酷爱愁借愁为乐总宜休天涯二月无新厯京国三年误旧逰忽接家书迷逺近欲为客难却沉浮道人犹喜频相遇话尽丹丘更虎丘
　　其三
　　江头未省逢春事风雨朝朝夜夜深皎洁一生余白髪辛勤百计只丹心不疑郑黙世能怨敢恨虞翻论所侵明日逢人添俛首会催归兴到山林
　　其四
　　沈沈何处有春柔目极无垠风雨秋底事湏登七尺劔要当自掖千金裘图书不识慙黄绢桃李纵开嘲白头事与愿违宜冺冺愿违于事更悠悠
　　其五
　　愁极犹知吾道尊尚烦几许北堂萱善人在疚乡评减老物可憎天意存漫使楚囚临澧浦难教汉使识河源著书昔日年犹少老意今朝欲絶言
　　惜春
　　待得莺来花已落断难料理漫咿嚘便如前哲亦非敌八斗才当万斛愁
　　春色
　　春色眞无頼羁人自慨慷莺能嘲客语花解笑人忙腰衱休含睇栏干枉断肠明朝逢上已何处有流觞
　　赠道光
　　老僧讲罢结茅庐忆昔鸣琴着意余一曲风前三百遍十年不作作如初
　　即事
　　自言愚似醉休道醉如愚不耻小盘食宁慙掘笔书九原怀徃泪万里梦同途政恐能知我何妨更骂予
　　感旧寄上芸叟侍郎
　　扵越茫茫羁旅乆函秦落落笑谈中曲江烟月新春梦寒食人家故国风此际一罇曾邂逅他时相见更从容丈人笔力知强健何事书来不吐虹
　　寄韩君表
　　别离何用愁天涯尘世由来百感賖白雪恨难逢栁絮东风悔不识梅花诗书异户余何有将相同时君莫夸闻道近还思卜筑好来嵩少共烟霞
　　感旧
　　林梢接手百花浮昔与王孙倚小楼风物无情常自若男儿何处不堪愁兰成只忆江南老丞相难忘洛下防今日天涯送春泪不堪更为种侯
　　偶见张天贶奉议书防后题防感旧作絶句
　　轩轩众艺张天贶翰墨悲凉二絶余今日无人知姓字史官他日若为书
　　春尽
　　春尽天涯恨最长啼莺不识紫游缰空惊緑叶成尖髪何处残英伴落妆
　　又
　　何曾有梦到瑶池但见狂风落海陂帘外飘英纷不识谁人尚复忆辛夷
　　恨同
　　恨同枉渚频潮汐情与防丝鬬短长垂钓蛮童縁底泣难将心事问何郎【何逊诗云蛮童垂钓泣】
　　二十六弟寄和江子我竹夫人诗一首爱其巧思戱作二首
　　莫愁妩媚主人卢纎质交竿巧得模緑粉敢争红粉丽鱼轩休比鹤轩踈女英漫对湘君泣子政徒青天禄书夹膝得名何不韵秋来卧病竟何如【今竹夫人唐人谓之竹夹膝陆防竹夹膝诗云最宜秋一室偏与病相当】
　　又
　　寥寥故国漫卢【卢二水在孤竹国】内子可怜殊不模拟比封君宁有实欲为节妇亦何踈且休深妬斫桃树枉是多愁织锦书贫士一妻常不饱更烦讥谪几人如【阮宣武叹美桃花妻便大妬斫去其树出妬记】
　　复次韵寄子我四首
　　柴门仅付一寒卢不内不妻深有模每与筼筜同缱绻好来箕箒共萧踈谢娘莫道能聫句郑婢无烦亦读书前日防娟今不见头槌眼臼却能如【丑妇赋曰両眼深如臼又曰头如研米槌】
　　其二
　　何湏晚嫁独伤卢云母无媒自纳模虹断美人情不竞雨囬神女分还踈敢同孙夀巧为态颇称江淹懒著书叹息火笼俱丽质当年风韵本何如【范靖妇竹火笼诗云徒嗟今丽质岂念昔凌云】
　　其三
　　当年配马莫嘲卢今日化龙还宥模麈尾虽长君不妬搔头漫短我能踈夜寒青女难擕手海濶麻姑肯寄书五色笔归空婉娩幽篁残梦自常如
　　其四
　　汾阳勲业重彤卢凉霍同封不世模贫士岂知燕玉暖幽眠莫共腻香踈从容耻与石为弟寤寐欣逢仙降书若是双流参六贵锦围绣被又焉如
　　次韵和韩君表怀归见寄
　　旅梦何为喜别嵩移云当日自栽松公孙勲业忽垂意逋客烟霞岂不容笑语若同逰下泽鸡豚亦共卧高舂莫夸有力先归去恐愧朝蝉与暮虹
　　留别延庆明智
　　傍海嗟为客倾心欣所知烟霞威凤老岐路断猿悲梦亦西方近谈休南本迟【公乆欲讲湼槃经】行行招隠意嵩岫解相思
　　余寄和冲弟竹夫人诗并寄子我六首后増一首自贶
　　风流何处有崔卢委曲此君为我模草梦枕仙幽意在烛奴灯婢故情踈偶人飘荡泥何恨居士神通木漫书叶可作冠聊复尔恨为如意亦何如
　　还通叟年兄诗巻
　　白头从事未抛诗无奈才何复苦饥我易吟愁归乐土因君肠断邺中时【毎恨公不见前辈二三公故云】
　　谢景修惠洞庭春色
　　洞庭春色何年赋越国王孙几种愁今日忽亲鹦鹉杓当家余韵落芳洲
　　赠童子蚍蜉
　　拂拭方山防安排一复巾春秋书满架整整莫因循
　　童答
　　何敢爱筋力无劳戒励重但当知讳字闻説是微虫
　　题画扇
　　微禽何处乐独自托孤枝玉粒知无分清风也自戱
　　寄昭德兄弟
　　莫言无合亦何伤旅雁卑飞怯稻粱南亩荒芜嵩少逺却来檝口祭勾芒
　　又
　　甬东羇旅情何托江北苍芒恨不收尽夜橹声来枕上犹疑身在木兰舟
　　哭程伯威
　　程子音书嵗月賖几年泉下始咨嗟孤忠曾奏三千牍絶艺宁论十四家白髪父号无泪絶青缃儿恨有尘遮人生到此成何事第二碑成亦漫夸
　　观明道先生桃花菊诗作
　　叹息天工暂醉时重阳物色艶阳姿便生春思兼秋绪当日董生宜一窥
　　叠前
　　董生今日窥园圃几许伤心涕泪垂金令不行呈木怪无端灾异乐哀为
　　题大年阁路逢僧图
　　闗深羇思满风断緑隂单一遇空门侣那知行路难
　　次韵任伯再领宗学长句
　　几重墨守岂难攻叹息儒珍亦【一作林未】易穷轇轕八纮吟逺别凄凉一代赋幽通喜君再戴长安日顾我频惊沙朔【一作沙漠】风莫恨官曹太清冷宫花时醉上林中
　　又和西防
　　西州五帅议多攻决策曾闻利不穷今日一乘能必取异时重译要皆通明光喜霁甲兵雨沙碛恩揺草木风自顾腐儒何所补骑猪难在虎狼中
　　赴鄜州京郑间途中作
　　园林叶落丹丘逺坂路霜寒白髪侵不是闗西将家子也无诗思着秦音
　　顷客解梁有诗云中条山下读周易定是前身闗子明是时频与张芸叟侍郎通书亦尝寄此诗呈视今再过此郡遇芸叟之客王六东起感怀而作
　　坂路十年尘坱身不知何事徃来频敢言上国非吾土自许中条是故人志在韦编徒寡与人亡陆海漫多珍龙门有客暂相値颇话年来亦苦辛
　　河中府追怀亡二兄及思永兴十二弟
　　表里山河季布州我家兄弟忆同逰芸香寂寞空青冡【二兄学士尝守此郡】绛帐飘零欲白头【十二弟为此郡教授】羇旅即今无好语登临自古有高楼颇闻酬唱西岩在阙里诸孙添我愁【兄弟在此郡时孔毅甫提防刑狱多唱和】
　　河中戱作絶句
　　人物英雄异姓王山河生气尚光芒可怜只解夸佳丽花落春空更断肠
　　途中
　　十年未就归山计一日归为保障翁无奈征衣中散虱可堪行道庶人风悠悠秦晋山河在漠漠金张冡墓空囬首江湖二三子长宵寒梦亦匆匆
　　途中寄高仲诏
　　飘零谁惜别不赋送行诗独有悲秋客难忘上垅时素心惭锦段清泪湿琼枝塞马寒来健夫君莫我思
　　过荆轲塜四絶句
　　过华逾河势北倾何人来此荆卿千金匕首安知在易水寒来尚有情
　　其二
　　太子当年计不踈虎狼有劒断头颅逡廵不血荆轲手自要輼辌费鲍鱼
　　其三
　　刺客传中轲絶伦后来尫怯寂无人秦人更甚燕人恨不燕防留秦
　　其四
　　贯日白虹可奈何书生容易笑荆轲美新伾党临遗冡惭愧絶无狐兎过【杨子云栁子厚皆雷同罪轲非太史公意】
　　将至鄜州
　　平生心迹笑元龙今日城边比蔡邕岂是白头著书地聊当涕泣自从容
　　初至鄜州见月
　　此是鄜州月人间应更无欲垂【一作无穷】清夜泪桂影莫扶踈
　　延安江汉堂上怀范五丈龙图堂是五丈所建
　　煌煌斗柄垂南北浩浩斯人江汉堂横吹三川星月逺雅歌九姓暮天长颇间病后精神好最是秋来飰食强谁识得名因伯氏飞鸿送尽更茫茫【堂名本是亡兄无咎扵庆州所命】
　　自延还鄜怀京师亲旧
　　羁旅无归不自任重重白髪巧相寻扁舟前嵗江湖客匹马今朝闗塞心揽古岂无王霸畧穷途只有短长吟故人憔悴多如此谁解多情送好音
　　行县途中读栁子厚诗
　　征衣穷塞暮冬时读尽龙城太守诗若使生平诗尽在濯缨无泪为君垂
　　直罗县三絶句
　　潆洄颉颃乱山阿目心揺到直罗待得罗川平直处晚来荀令恨如何
　　其二
　　人生不合出都城百坂干坡异县情勃勃当年圣人道如今孤兎不胜行【县有圣人道乃吓连勃勃御路也勃勃毎事必以圣称】
　　其三
　　羌管戎歌亦鬭新长官家势洛阳人相逢且覔山花好莫话铜驼金谷春【史令君谟洛人】
　　送春
　　雨里花开过愁中燕到迟一春都寂寞不作送春诗叶善养寺簿尝为鄜州从事有诗送予至鄜作寄
　　夫君旧逰地圁洛我盘桓旅梦朱弦断荒山白发寒文高惊小阮【其犹子内翰符宝】逹晚在长安得慰相思处琼瑶落手看
　　席上有唱欧公送刘原甫辞者次日又有唱东坡三过平山堂辞者今聫续唱之感怀作絶句
　　龙门不见鬓垂丝莫唱平山杨栁辞纵使前声君忍听后声恼杀断肠儿
　　山城闻笙箫思【阙】　　　　灵芝宫事作
　　笙箫婉娈落人间目极灵【阙】　不还犹喜遗音吾独识且教明月住空山
　　复入鄜城南门
　　南走京洛道羸骖到却囬只应如幕燕自有社相催
　　过汉武望仙宫在鄜寺之西三絶句
　　海外求仙事茫却烦鹤驾访刘郎金门自有偷桃客好试低眉问帝乡
　　其二
　　山下时时闻凤箫山中处处得蟠桃刘郎仙去何难事不用飞楼百尺高
　　其三
　　黄金无限不湏成欲塞河流要负薪谁识望仙宫里事只因荡漾阿娇春
　　用仙宫铺壁上诸人作
　　香雾漫空玉作尘五龙双凤细扶轮君王不得湏叟语只有轮防哀痛身
　　涂中依韵和高主簿完翁见赠长句【高乃使君之客早休官】
　　孤宿孤江嗟婉娩穷冬残夜认璿玑乘槎邂逅闗心切舒锦绸缪到眼稀岂有梧桐留凤食端愁霰雪犯征衣秦楼老去应无可好聼吴侬缓缓归
　　再和【梁武帝诗云人生行乐耳何处不连留】
　　人生行乐留连耳何用千钟贮宝玑主簿休官如习早使君下榻似陈稀已看燕寝玉如意更聴雕梁金缕衣【使君家歌喉甚妙】莫道塞垣风景恶开花何处侍郎归
　　又和
　　客子吟哦聊遣闷敢将鱼目报珠玑寒来何事流水急愁里更堪人住稀使我难忘麋鹿性多君已弃芰荷衣山斋永夜宜清话莫只山公倒载归












　　景迂生集巻六
　　钦定四库全书
　　景迂生集巻七
　　宋　晁以道　撰
　　律诗
　　三川
　　三川窈窕山隈隩宜着狂歌老杜家辛苦寄书消息断想渠涕泪问京华
　　踈堕
　　踈堕何堪行役劳穷隂急景晩风高京华前岁此时雪独卧先庐亦寂寥
　　疲行
　　岁暮疲行役荒郊絶见闻林寒无鸟宿山燥不归云得失为生计浮沉预世纷好怀思软语终待颍阳君
　　再至直罗
　　百叠荒山人迹絶饥肠寒色自徘徊多情只有谢康乐美酒乐歌宁再来【康乐诗云绸缪舎瑟殷勤登台美酒乐歌宁肯再来】
　　拾康乐之意再作
　　异时逰子不湏还舎瑟含情醉醒间今日烦君台上望急挥苦泪湿千山
　　约结
　　约结无竒恨眼开偷闲藜杖亦悠哉晓风不让青山逺暮霭难禁明月来闗外闗中浑浪漫云南云北旧徘徊【云南云北在四明山】自怜不注愍征赋一世征衣愧不才【司空图诗云今日甘为客当年注愍征】
　　寄隰州李九使君
　　隰州太守诗来好何事新诗不寄来岁暮异乡思里社山寒宿雪啓罇罍数茎白髪何堪照一寸丹心未肯灰唯有早归箕颍计暮酧朝唱不论才
　　次韵和隰州李九使君见寄絶句
　　邂逅宫花春寂寂相思塞草暮离离休信李广未封印喜得青囊赋小诗
　　我屋
　　窈窕吾山好栏杆我屋宜胡然名未着不得谢公诗累夜读武经揔要慨然思陈叔易寄予嵩阳读水经之句因用其韵作寄叔易此公相与倡和最多于此诗则毎诵之
　　蝶笑蜂须飞有声梅嫌栁眼众人青今朝消息君知否荒塞寒灯读武经
　　风送黄河水底声三川半死误丹青何人告与君消息枉是磨铅勘水经
　　蓬莱学士有家声易退难忘旧杀青万巻饶君相似处此生不读膳夫经
　　岁暮思刘壮舆近在京师因壮舆言温公劝刘丈合魏宋等志有意合正史之志而离析李延夀之纪传顾老罢不能聊见于篇末
　　迢迢使我旅怀悲促促思君岁暮时江上梅花今再落鄜州月魄屡圆亏著书有底心过苦行路无端山更危谁解合离南北史吾曹白髪恐难期
　　四明岁晩水仙花盛开今在鄜州辄思之此花清香异常妇人戴之可留之日为多
　　前年海角今天涯有恨无愁闲叹嗟枉是凉州女端正一生不识水仙花
　　途中遇雪二絶句
　　征裘不是谢庄衣何事轻霙故故飞应是多情要新句敢酬琼藻触寒威【谢庄诗云叠雪翻琼藻】
　　惨淡修途问若何璇蕤琼藻未须多使君此夕应难醉红玉看人子夜歌
　　途中对雪
　　残岁初霙慰所思征衣坂路固无竒漫知谢女能聨句安得顔儿与赋诗【顔延之与羣从赋诗测年十三竣年十五】
　　嵩岳梦中宜寂寂雕山眼底尚迟迟明年花发应如许坐看游蜂忆此时
　　邓圣求作端明时尝赠予诗云妙论出六合防言破九流其言虽过矣要是前軰中有相知者逮今将三十年奔走鄜州诸邑察视保甲感旧作长句
　　白头闗塞走匆匆曽玷山公启事中妙论防言思落日荒山穷谷梦悲风八哀欲赋嗟无语三径宜归恨未容却愿扫除西域去预羞麟阁画邉功
　　村馆寒夜忽忽不乐学古乐府当句对
　　将此愁来同彼恨肯饶庾信让江淹雪翻愁绪风牵怨月恋山空人倚帘昨夜梦垂今日泪一机素胜十端缣无烦言话谁能聼小叔狂来阿母严
　　寄恂公
　　南屏不可见岁晚得恂公辩笑潮难乆闲嫌云住空谁家纫落月独起汲寒钟八十岁除夜宁知塞漠风
　　寄杲公
　　杲公消息太茫然六尺堂堂只眼前斗极新春年八十烟霄故国路三千毎惭鍳薄朝多语待学情亡夜不眠此世难期再相见试容抒思序真诠【杲公有金刚经解予欲为之序】
　　闻胡少汲再入省
　　南宫妙极天下选鸡舌喜君重得香既自能诗似前軰何为不作水曹郎
　　闻喝马恻然感叹且恨其辞鄙恶特甚作此诗从贺方回求数解
　　一世危肠赋愍征江城梦断到邉城晩风不送采莲曲落日唯闻喝马声长似竹枝愁逺客重于陇水恼无情爰求乐録十三解贺老当今最得名
　　予告客不能饮酒尝使賔主俱劳客言有二事便可痛饮谓对花对佳人予病眼难看花从照律师授四分律逺妇人作絶句谢客
　　眼病身持四分律流芳巧笑両如何从教酩酊非吾事免得醒来恨更多
　　谈易寄壮舆
　　拂拭尘埃艺靡它象中系外得婆娑何人为我易弟子泪落一朝飜九河
　　三川直罗之间作
　　饶须羌鼻似羌浑人在山头羊在门欲把流霞来饮汝未甘便唤作曽孙
　　排闷
　　鄜畤来为吏多愁喜尚论山川分汉郡人物客羌村【老杜诗有羌村】宫废人仙在天清贰负昬【山海经贰负之梏在此】莫言无妙丽玉笛奏金门
　　赠雷僧
　　蓬头氷齿独徘徊五百年前人姓雷【东晋雷处士】为问罗川何处好笑言京洛揔看来
　　东奔西走肯徘徊言语将残聼鼻雷未料此生终作底可知不为学诗来【皎然见韦苏州事】
　　留官莫去且徘徊官有白茶十二雷便觉罗川风景好为渠明日更重来【子防四明茶云直罗有此茶否答云官人来则直罗有十二雷是四明茶名】
　　鄜州人语间有似河朔人处予独知其然葢此本魏之上郡魏人以归秦之三年秦遂称王而不乐为秦民之故其音犹魏也作絶句
　　魏郡归秦秦遂玉音犹故魏恨难忘谁知我本魏郡士怜汝独思田子方
　　木末
　　木末仆危不可呼水濵诗客昔何如若非此老曾行处泪涨三川恨有余
　　承议郎王东起挽辞二首
　　三十年来梦王郎歌有情桂亭看跃马蒿里望铭旌废相存亡托孤儿内外兼休论书数万色色负平生【君之妻吕丞相孙女也妻母养在君家丞相之子亡近立一孙方数岁丞相有书万巻君悉主之】
　　洛下书生誉秦川公子豪飘零诸老恨肮此生劳病卧分丹剂魂游问室臯当时蛮纸在絮酒共萧骚【君爱予四明所作粉纸未及寄今乃以为奠】
　　题弟子问
　　人物昭陵一代倾墨庄夫子著书成我生既晩复何恨解叩青霜钟大鸣
　　忆四明上元
　　翡翠随潮月琉璃共佛灯沉香闻逺逺珠树间层层
　　忆京师上元
　　艳艳灯欺月英英人胜灯红绵开四照金鳯起千层【去年皇城北靣楼殿初成罗列珠玉灯以红绵代綘纱】
　　鄜州上元
　　酷爱鄜州月真分紫府灯【郡有望仙宫】月收烟荡漾灯比石棱层
　　次韵十二弟所寄
　　莫问西临统万成书籖月色落南荣逺天雁去惊幽梦近体诗来老情筹笔阵寒徒许国题鞭句险政伤生敢防五世蓬莱路异姓王孙尚避名【思忠使君乃高韩王诸孙也亦有就闲之意】
　　题新泉
　　舎北洗山如有待舎南泉发本无期羁愁尽落清音里不用骞公读楚辞
　　东溪归作
　　忽忽防春恨已迟山城浑未有花枝东风马上哦新句却似卢岩缑岭时
　　从高守乞石笋
　　竹萌何处在石笋眼中青乞取分幽径难忘玉笋廷
　　书刘仲更春秋灾异后
　　志苦言危凛雪霜何人敢唤作刘郎休论瑞应夸图牒羞死当年顾野王
　　山头对花
　　欲脱羇愁蹔媾春花先木末傲难亲无才与作山居赋遮莫山花处处新
　　老欲留春不用忙却愁花发送春光山头红绽难为媾年少才高忆谢庄
　　枕上
　　人间百感未能休欲语无情谩九州楼上角声山上月共人割防一端愁
　　三日
　　只将三日为元已准拟流觞不误期慙愧魏人风味好无穷花蝶漫相思
　　十二弟寄诗一编来用其山字韵作
　　季诗来灞岸秀色蔼雕山独笑寒暄外相逢翰墨间花飞能拥路月入不开闗巧解供新句吾才愧晋悭
　　三月十一日大阅偶作三絶句
　　儒服未曽看乐战鐡衣且自戯清时春风莫道晩无力解上天王百尺旗
　　风旗且好冈头看汉马休论塞外期前日将军刘越石功名不及一篇诗
　　县官未肯斩西戎谁信鄜州第一功马似云頽青壁上人如猿放晓林中
　　梨花
　　春到梨花意更长好将素质殿红芳若为寄与江南客枉是杨梅忆庾郎
　　暮春
　　春光可搅去如惊乐事能追不得行禊事已觞王内史披香只赋庾兰成敢嫌塞栁浑无意尚喜山花自有名嵩少未归无着处此生曽亦是诸生
　　春晩感怀
　　春来谁挽去难援中有悲驩万古痕飞絮无家凌紫极落英不伫恨黄昬半涂未肯击鸣缶百感何因招些魂海内一经连海外欲搜怪物且重繙
　　总管刘观察相见于高岩经句杨朝奉出所和诗即席再赋
　　花开为客向金城待得无花羸马行栁防高岩开祖帐月摇洛水话离情将军精悍千山耸賔客风流一笛横更愧新昌孙子在诗成白眼得清明
　　席上别诸公
　　西城别袂望东城勇发征车却怯行朋【去】肯【去】声前金阙恨胡卢歌里玉闗情莺啼有意因风断山影无垠为月横人世分携吾可那千钟不醉在天明
　　途中寄城中诸公
　　孤飞弱羽真难可作底徘徊去住间栁影生风归曲渚雷声送雨过前山庾郎有待复何待白傅求闲而得闲囘首玳筵醒醉伴曽将幽愤唱阳闗
　　自延安囘道中作
　　未驾羸骖返故乡且防掘笔傍书牕莫嘲流汗野猪岭絶胜伤心朱雀航
　　多谢芳罇与献酬只将万斛醉吾愁春花来作人间梦梦到鸦啼不得留
　　延州红胜洛州花打剥工夫阿那家我亦劳心添病骨悔将黄巻负年华
　　从经畧安抚侍郎叔乞松醪
　　春来玉帐闲无事自料穿松压酒糟即恐金罇未相称山房乞取伴离骚
　　牡丹
　　牡丹千叶千枝并不似荒凉在塞垣宜圣殿前知几许感时肠断侍臣孙【祥符中宜圣殿燕千叶牡丹有十数枝宰臣戴马文元公时为承防特预赐】
　　静夜
　　此身飘荡乆静夜得幽情月色随窓尽泉声到枕轻老夫方读易稚子莫谈兵似说归期近嵩阳学自耕
　　浮甘亭上
　　浮甘亭上拂征衣欲起羇愁却自非莺去青隂犹转响月来碧嶂有余辉三英何处同行乐百丑无堪独息机好濯缨尘惜苹藻从教尘土半天飞
　　谢魏宰惠芍药
　　敢期芍药邉城见本是人间第一流我有无穷羁旅恨为谁今日到扬州
　　在邉
　　在邉有底适予怀舒惨无时亦异哉醉到月前如失去愁从骚里却招来素心偶向三花尽孤愤难教贰负催好覔羌村残夜烛待将何语与徘徊【嵩山三花见李白诗而此花近不复有在者乃于鄜畤中山见之】
　　次韵和完翁谢墨二絶句
　　池水澄辉散晓烟定无墨色使名传几螺付与能诗客免更书空重惘然
　　寸寸晓松计已迂更怜百歩扇垂珠几年费尽坐曹手千巻书生又却无
　　闻角
　　邉城百感漫兴嗟客底令人警岁华多谢何郎有新句谁闻夜夜绕梅花
　　迎客道中
　　忽忽中夜辔馆若为容山转时藏月河分不割风凭谁能警梦揔自解书空省内吾难倚诗书更使慵【何进兄弟倚省内以富贵】
　　九日
　　日日无堪只叹嗟谁教九日事豪华寂寥难落方山防烂熳先开野菊花闻道鹓鸾趋镐燕忍将鸿雁聼边笳古来感慨今朝甚苦雨凄风助我賖【是日秋雨】
　　赠鄜州田玘
　　前世能歌田顺郎今身追悔太昌昌戯泥巧尽羣儿态休忆小姑初倚床
　　次韵任伯途中见寄
　　命驾闗东千里余拂衣前去未勤渠自怜病客料秦虎共学骚人忆郢闾赋就句竒轻恶道【潘尼有恶道赋】诗成意逺欲闲居此生辛苦君能识不向他人道看书
　　白头青简负三余得丧穷通不问渠但恐风霜侵尔稼敢期盗贼避吾闾秋蝉冬蝶空离恨渭水秦山政索居何日合离南北史倩君成就一家书【古人名壻曰借倩近乃妄以为笑倩】
　　感事诗寄韩侍郎
　　去年过却京尘里今日无烦叹白头且喜归来收客梦何妨无酒破春愁闲鸣庭树鸟声乐逺使疏泉山影浮晩得花开逢岁闰可容结侣到丹丘
　　赠韩侍郎
　　仆射陂头鹭宿秋使君行色晓云浮几章乞得闲归去平日将何事绊留乆幸沃心舒谠议暂堪俯首贬忠谋黄金帯念多人有乌角巾怜独自休谈笑弟兄从此乐杯盘賔客莫言愁慙予本是山中士可复魂劳陇上舟
　　偶题【丁酉】
　　一室萧然懒傍书角巾孤啸问何如夕阳能使山逺近秋色巧随人惨舒苔渍碧花行不到香残篆字睡应余自怜得计归云晩前日人间漫畏途
　　和季弟秋日即事【戊戌】
　　五世衣冠盛本朝宁论妻织与儿樵顾予始就山居乐未放诗书便泬寥
　　寄谢任伯察院
　　终日小园何所为忘言不读国风诗闲来却觉呻吟好老去仍知疾病宜月在鄜州能到此人游梁苑误行期徒怜宋玉无秋思既识清高又可悲
　　初至京作
　　七年去园今还归仅有身存心事防下客但能存故事高门谁许着褒衣难将白髪语年少忍使红尘负钓矶不解征骖却归去防虽非是亦非非
　　以扇求冯元礼觐画山水
　　高人能画山中趣凉吹晓从天际来移画此情纨扇上人间何处有尘埃
　　趣景升太尉画孙登像
　　契濶王孙魂梦劳京华一日重游遨图书不惜黄金费歌舞何妨箓佩高月到南楼卧吹笛花残曲几醉挥毫如何爱着湏臾懒不使苏门对楚骚
　　留题景升北
　　南楼吹笛何人怨北垂杨永日闲何用緑杨高百尺诗情笔趣揔相闗
　　夏祭日感事
　　盛典千年出寳图佩环方泽影萦纡中天月防黄琮色出海云腾赤帝符已惯龟鼍呈上瑞【前贺赤鼍之祥】不惊风雨解前驱【前一夕大风雨】侍臣自有扬雄赋击壤何妨此鄙夫
　　谢曽廸功松皮冠
　　松皮冠赠松山客惭愧红尘赤日中好向浮云傍归路定应賸聼入琴风
　　次韵和张次应龙图松皮冠子
　　儒冠何事贵松皮一岁寒来特自竒髪尽着霜相称得歌酧白雪即非宜
　　代冯元礼次韵辞张次应画山水扇
　　女鸾寳扇漫称工谁识岚漪缥杳踪何事晩来慵落笔为嗔不説妙高峯
　　代冯元礼次韵送画山水扇与张次应
　　五日十日岂为工万壑千岩自絶踪在握已能霄汉上更湏羣玉占前峰
　　次韵和大理吴子伟寺丞乆留滞絶句
　　之子婆娑几许年众人迁后独稀迁即今便上青云上已愧开炉白日仙
　　再和
　　官共狐裘三十年纷纷南北笑莺迁未施云外射雕手且作山中骑虎仙
　　京居五更闻钟
　　惯聼山头五夜钟忽惊孤枕景阳风明朝乐事知何限定自无人拜徳公
　　七月五日立秋
　　故庐归客不胜愁可是人间晩立秋收潦水清如可待无穷蛭螾看沉浮
　　病卧闻韩公表雨中出谒
　　緑隂飞雨作秋容衰病呻吟高枕中何事公孙健骑马黄金帯客好相从
　　韩二十七诗来云已束归鞍逐去鸿令人欣喜愧叹辄次韵和
　　此身重滞愧征鸿况对庭前郢树风暂至京师便归去敢期今日有黄公【黄叔度暂至京师而还】
　　即事谢公表二絶句
　　碧嵩青颍肯相从万事茅堂醉梦中出到人前羞欲死归轮不必问何从
　　留君谈笑且从容白发红尘阿那中踉跄行藏莫相笑枯鱼垂泪恨无从
　　即事谢子之二絶
　　何妨少日不能容讵玷山公启事中庭下秋风收不得欲雕琼树未聼从
　　恱已曽増巧笑容舞鸾归歇鉴花中人间遇乐便作乐何用行军问所从
　　送韩七十赴澶渊旧任所为士掾
　　不乐予何甚非闗未防勲秋灯逢积雨客泪送离羣身事千年鹤心期万里云烦君经废庙呜咽当家文【澶渊旧庙碑是高祖文元公奉勅撰】
　　选部中作
　　白髪来游宦山公不我闻邪犹在中等【予二十一年时应诏上书防置邪中等近恩除落而部中尚要声载】政不占防分【近制以分数为选法多者至七八百分予乃无一分】孤泪沧溟感防言上帝勲何妨贫且贱嵩岭有高云明仲约七月晦集属抱病先以此见意犹并以申谢
　　秋日在长安多悲对极欢栗疎肥木落芡觜瘠池寒居室清樽满羇人白石殚慙君过缱绻扶病强盘桓
　　送邢子强还洛
　　行乐洛城为第一蹔劳使节持还家桥头铺遍中秋月楼上吹残九日花谁聼高谈擒虎豹且容浊酒傲烟霞从君一笑知无分短髪长途倍叹嗟
　　送李先之归南
　　夫子声名大凄凉三十年晩交弥好易夙志自覃泰华氷霜洁江湖鸿雁邉别期不相假吾道信茫然
　　再送先之
　　君家父子真国器弃逐那知上苑春岚障城中尤自乐浦珍市里本来贫曽怜浊俗排阊阖慙屈清江纵羽鳞我老相逢便相别剧谈易象亦何因【先之自广南知县归归复徃江南清江县一见从予谈易】
　　三送先之
　　相逢无酒恨如酣九市三俱不谈秋雨迢迢催客别别情雨色已江南
　　京居秋感五絶句
　　快雨薄寒一夕间胡为百役自间关秋怀更读甘陵赋始信人人庾子山
　　雨助风声燕欲归谁教我尚着征衣自怜未读愍征赋霜雪鬓间犹庻几
　　随蝶求官秋绪多自甘老罢乐婆娑枕邉风雨五更梦声在长衢朝马过
　　江上高人未肯来京华秋鬓独徘徊饶渠看取潮头月莫恋林香待放梅【招杨中立】
　　河漘依棹得风期秦树湘云枉梦思也好归来君富贵未容言语我伤悲【招徐思川】
　　即事
　　几岁田园得隐沦忍将秋泪湿红尘一麾不得庐山去何用他州寄此身
　　归到
　　归到故庐同逆旅人生本自怕牢愁雨声岂有京华态羇思仍多澧浦秋乆禁令人类疾病新闻向汝重咿嚘顾无道义论轻重何处王公门可游
　　乞酒
　　积雨深秋与恨飜悠悠何处胜朝昬乆同下里饶诗句乍学高人傍酒樽径醉便知能傲世狂吟更觉解招魂颇怜陶令无佳兴只肯丁宁乞食言
　　辟谷
　　辟谷终无术求田早自慵病能添旅思雨善起秋容本色官犹阻非时好孰从封侯如可覔要自愧长公依韵和卲太子文兄八月緫章朝归长句
　　东皇受箓増嘉运晓坐明堂夜拜章玉烛千年承瑞露金龙万国镇青霜风来紫极箫声静人在丹台佩影凉与子飘零逢盛旦独无藻思颂瑶光
　　八月十五戯作
　　称意中秋月满楼只嫌歌扇遏云浮不如风雨连天起要得伊人也解愁
　　闻三十六丈乞西京留台辄成长句时先之七兄已拜北京留台
　　门第何人论甲乙碧梧丹鳯重徘徊前时五相继三相此日西台望北台器业云霄能我有功名钟鼎待时来羞言四世公卿徳季子白头谁识哉
　　伏防三十六丈大夫宠视长句辄次韵和
　　千仞愁城托寸隂可堪疾病更频侵烟霞旧友能相遇鸥鹭前盟不待防羮饭东西惭白发功勲逺迩负丹心【両家曽祖康定中同在庙堂坚成西鄙罢兵之议】明朝重九登高处约访高人支道林【实约于九日访僧】
　　徳麟留诗相别辄次韵贺送
　　安稳王孙一叶舟朅来京国淡无求任生白髪曽料虎分絶红尘自狎鸥桓笛不堪留徃恨膺门谁复忆同游重阳无酒仍分袂雨作黄花泪未休
　　徳麟夜相过用前韵作
　　王孙未放木兰舟忆别亲知与访求软语斗牛迷后雁伤心波浪没浮鸥灯前有喜新佳句泉下无惭旧俊游颍尾可居隣可卜白苹红蓼共君休
　　九日宴李徳充中大家次韩三十六丈韵作
　　重阳风雨每凄凄物色今年得所期赐第好贤多骥子三山酌酒过鹅儿【徳充用三山罇极竒妙】红楼尚想吹箫夕碧树今夸向日枝【李氏园池甲于京师今属宫苑所】我与韩公殊軰行门防感旧泪俱垂
　　九日陪韩三十六丈大夫集李徳充家再防赋诗相似谨次韵扳和
　　丈人邂逅共悲凄九日芳樽敢有期感慨既能追壮士懽欣复自学羣儿菊憎紫蘂侵黄蘂萸愤南枝胜北枝【北州之茱萸极衰】萧史高楼幸登眺但慙清唱手空垂
　　李徳充再赋九日期字韵诗辄亦复作
　　多才公子莫凄凄九日不嘲风雨期清酒玉腴浮盏底黄花金蘂粲铃儿【菊之尤者有金铃万铃】百年歌吹骖鸾地万里旌幢鸣鳯枝【李家一门节钺相望】前后杨刘是賔客声名孰敢与争垂【杨文公　刘中山欧阳文忠刘侍读】
　　重防三十六丈大夫徳充中大赋九日诗期字韵诗辄复以致谢遂及阁笔之域
　　平阳楼上重阳日周覧悲欢孰与期盛徳不应无隐者大豪宁复有屠儿未舒鸑鷟青天翼难识瑚碧海枝莫拟吹花多继笔羸兵易衂槖仍垂
　　即事呈徳麟
　　学得浮云徃复还里中不出孰追攀九秋自与物情乐一日湏教我軰闲敢料都城有诗句故应魂梦在山间今朝车上瓶无分更可怜哉我阻艰
　　次韵和徳麟过希道作
　　笠泽人闲书已丛分甘寂寞与谁同故人相遇白头日徃事独悲黄叶风去国贵游惊防防【希遒初外补】浮家公子乐湘中【徳麟不厌逺官】此情缱绻思朝夕百仞寒岩饮水虹
　　思归
　　忽有故园梦秋冬恨不胜菊难月掩映梅耐雪冯陵客鬭南唐墨僧禅后夜灯如何不归去京国觉腾腾
　　感事
　　人物今朝何寂寞我思前軰太峥嵘仙才难测赵周翰俗眼聊窥石曼卿【赵公诗多仙家语】鸾鳯腾辉何处在珪璋振徳是人英怪来高论空无騐可是岐公作宰衡【王荆公在嘉祐间言人才虽乏不曽教王禹玉作宰相至熈宁中公乃荐王代作相焉】
　　早于城北逢御马
　　天街未见瞳眬日御马来朝馺騀宫不许蹔时超倒影欲将何事騐真龙
　　十月七日夜梦中作両长句觉而忘之别成长句视李民师
　　冬来羁旅更迢迢抚枕灯残百感饶饥鼠飜空疑有鬼惊乌误晓尚中宵诗成与梦俱零落剑出低眉亦寂寥无分京华居老境江湖高隐幸相招【嵩阳王鐡冠遇一书生蹙眉出剑舞空中】
　　惭愧
　　神邑凡才日抗尘早年闻道晩因循脑能充溢无华髪心得休闲不老身种种已慙为客子悠悠更愧作官人吾言可复终归去何处桃源可问津
　　偶见夏英公与文庄公书云秋序始凉师门尚逺又一书云念其出自师门赐一善地辄成絶句
　　前軰终身知学植今人得意讳师门如新几帖英公字可但吾家礼数尊
　　天宁节后二日集英殿赐燕辄成长句
　　诞弥阳月播阳春万夀杯余燕豆申殿角垂虹天意喜【今集英殿新修増高二丈】壁缇交鳯日华新【殿上及両廊缴壁皆新绣龙鳯极华丽】星廻毕雨金沙浄【累日雨至天宁节后遂晴】书发狄封玉甑陈【契丹国贺生辰使献其国中所寳玉器三十余件】何事升平楼寂寞要将银岳共璘珣【升平楼旧号最高今裁出集英东廊之上丈余或者要妄意将营缮云】
　　寄李辅之
　　嫁树裁花待上元一灯明熖照山樊香炉下烟霞客此夜皇州亦掩门
　　布裘菜饭乆忘言粝食粗衣过上元怪底狂风迷四野荣光自满濯龙门
　　庚子至前二日韩徳全李师民相继而至聊书一时之事
　　先后客无约寒注夕阳纵谈香栢子孤兴饮松黄不道仇池逺唯迎至日长于焉岂易得囘首即他乡
　　对雪
　　念昔幽居乆幽怀剧岁残茅亭因雪过沙渚与鸥寒暂喜凉尘息将愁秦树单六花如结子孤客鬓邉看
　　次韵江子我见戯长句
　　江家宅在多文史兄弟论文讵我遗长逝不来荒马鬛后生亦老倦车帷契成自卖宁无恨诗到相嘲雅见知山水尚怜天付与暮年漂薄尚仇池
　　对雪怀淮安郡王郊居
　　六出花开郊野兴王居不数沈休文洞房窈窕玉箫逺绮席徘徊琼糈醺大药定应湏火佳人可复悮行云【王有侍姫在宫中】自怜收拾征衣客白眼寒空送雁羣
　　别亲旧
　　岁暮征裘返故园愀然去国亦难论独防碧草日三径谁在红莲夜五门【近岁工元灯山有五门】乆分云霄能割席乍惊防缕有离尊即看短髪邉城去风雨仇池役梦魂
　　出京感事
　　晩岁长途俱寂寞伤今怀古緫飘零韩彭岂是无三窟管葛元非守一经白髪任渠从此出朱弦于世许谁聼犹怜去国恨能释已见灯龙出北溟
　　出见京华之盛而作
　　飘零羇客尚惊魂乍见王居白玉城三市尽迷【一作新】南北向八驺争禁【一作耀】短长行花移陆海春常在楼接神山月不倾安得白头居此乐闗河垂泪复孤征
　　过洛阳赠亲旧
　　古来无柰洛阳尘兴属今朝谁与亲河岳新秋初过雁园林晓月逺行人波声有喜咸通汴云影相随直到秦白笋紫姜勤故旧公孙出仕独堪嗔
　　过陜州赠苏仪掾仲滋
　　老去情怀谁与谋坏壁无蛩更益愁收覧雨声来枕上飞扬马鬛在冈头栾城孙子何来此华国文章肯漫休邂逅闗山论家世更期信息在西州
　　又
　　河拥秋声客恨新谁能出语共轮囷信知五采生丹穴不许文章属外人
　　题长安赵氏园
　　长安池馆欝峥嵘此地偏多客子情秋晩寒藤侵石痩夜深熟果落池惊后生解识南山趣先徳元高戎夏声感时暂来添白髪南山曽见汉公卿
　　鹿鸣席上送诸先軰诗
　　周室賔兴绮席陈汉家劝驾礼还申鹦迁同谷烟霞喜鲤化琼林雨露新日御骎骎湏六辔【席工六人】奎文自三秦先应沉醉换春色病守狂吟已觉春
　　即事戯作五言
　　何处寂寥好山城太守家轻觜【平】木竹笋大裹白朱砂君与旱莲比实非火賖一官还此是百务莫淫哇何处寂寥好山城太守官龙钟五品服豹变一还丹旧恐三杯竭新添両角寒只应归去是无责有余驩
　　谨次知府经畧待制韵
　　制胜竒兵不下堂铅刀何敢齿干将肯夸舞暖娇回雪只念琹寒乞履霜此日秦郊黄髪老当年汉殿緑衣郎徘徊四十年来事险阻艰难间偹尝
　　郡斋戯句
　　乌髭四皓应无术沉醉三闾岂有方将此衰残斋戒里郡人应笑使君狂
　　一夫肆力能排闼万旅无谋漫仰闗成败是非今有底忍将鞭扑作威顔
　　雪中猎户来呈虎月下田夫走献麛讳道山成应不得闗东谁肯有书题
　　防升白米能供酒瞑目红裠难聼歌为谢黄州王内翰莫言官职也蹉跎【王元之诗官职蹉跎犹上防】
　　萧条吏散如堪适萧洒诗成亦可娱王谢异时同惠我只惭笔力不能俱
　　杂号将军人所薄东宫赞善自曽嘲如何今日余为守黄独白禾夸大庖
　　朝困十催何敢饱暮虞百罚更生寒鸡山小石鳯山栁移植庭前少自寛
　　笑
　　笑乐真情岂可无乐而不笑是何拘日中无事逢棋局春后有花兼酒壶轻侠儿前抚手掌滑稽传后抚髭须江南陆后还安否乞与笻枝使自扶
　　次韵郭帅和杨使者张茶马溪庄诗
　　溪庄吟兴浩如神不似逄时富贵身云外黄羊眠竹影月中赤鲤戱河濵扬雄竒字情宜宻张令清谈分自亲顾我婆娑徒怅望柴车霜雪未堪巾
　　才气雄豪夙防神暂劳旌斾逺劳身使华灿烂高秦岭笔阵纵横落渭濵音出琼瑶疲讽诵韬轻虎豹贵和亲何妨戯作蜂句要看时宜折上巾
　　奉杨公近防答四六状极为精丽
　　博物张公适圣神经营佐国不谋身一枪采撷朝林下八骏遨游暮海濵诗就秦州宁独乐政成周道要相亲败军污蔑谁哀念敢谓勤渠问解巾
　　景迂生集巻七
　　钦定四库全书
　　景迂生集巻八
　　宋　晁以道　撰
　　律诗
　　喜雨一首呈司録诸公及诸先軰
　　七年亢旱古曽经一雨三时此际心辛苦禜宗诛大厉欢欣毕宿散羣隂无烦钟鼓禽鱼乐便觉来牟波浪深敢恨泥功山下路且增秀色遍遥岑
　　和蒲君刑曹佳作
　　独歩当年贤士闗青衫初试几曽闲好怜归去龙钟者五世题名在道山
　　志士何曾耻抱闗忠臣本自不言闲防勲他日阵间阵莫忘今朝山上山
　　刑曹再赋二絶句弥佳不得不报
　　不肯将身入八闗判司虽屈胜如闲汉庭富贵人何限毕竟文章属小山
　　上帝白云居九闗列仙亭馆号萧闲念君未作骖鸾侣愁杀江南庾子山
　　南充大兄尝梦见予作诗见寄次韵和呈
　　仙山能梦我书帙正思君一德谁荣滞羣儿谩戚欣过秦何必论喻蜀却湏文未落丰碑笔唯贪辨惑勤【子文兄俾説之撰康莭碑近防寄易学辨惑来】
　　复用前韵即事奉寄
　　南充有狂女何以号仙君不食喧愚嗜忘言耸世欣我常饥亦健公更默能文鹤驾如相招应湏即日勤
　　絶句谢小邵寄柑脯
　　曲肖欧文诗隠秀山头仙驭势争飞湏【一作便】知柑脯胜麟脯更使荷衣笑锦衣
　　感事
　　功名富贵搃愁予南北东西尽畏途悔不读书徒语尔老来悔读少年书
　　书何贡士居
　　吟兴随花发高帘对雨踈人家南郭外云出北窻虚笋蕨何时歇诗书几世居我来怀旧隠便拟返柴车
　　乞宫观报罢作
　　明时不可干多虑自多艰颇谢散班格徒怜本色官高门宁倚伏下客强悲懽郑驷应相念秦川嵗律殚【顾况诗云迁客本来无倚仗子谓不然故今云尔】
　　宫观请不遂拣兵戍河朔
　　拟驾柴车反故园却料甲士倚和门桐孙竹祖俱相笑欲肖秦音长子孙
　　感事
　　短发犹思沐修途颇梦归不慙为吏拙但恨读书非陇上健儿戍渔阳突骑围谁能图战阵枉是着朝衣
　　访郭圆机不遇【圆机名执中】
　　乆雨宜新霁秋光更可怜尚嫌鸿鴈近肯使鹿麑前兴瞩唯高隠名谈尽昔贤那知忙事在曳杖行荒田秋思堙鬰忽防圆机宠示祟赋欣然开豁为惠大矣率草谢之
　　秋霜先着白髯翁始信读书未有功幽恨不随流水去壮怀每共暮云空敢嗟落叶留无术但惜巢危死孰从頼有高才能作赋笔端除祟是英雄
　　谢圆机除祟赋
　　祟鬼当年曽蹔解【栁子惠作解祟赋】赋成今日永嘉祥无烦铸鼎图羣象可笑时傩逐毕方荡涤辞源能澎濞诛锄笔阵更光芒此身强健余何事枉是灵均叹国殇
　　荔枝送郭机戱作二絶
　　祸根妃子尝珍嗜今日何湏有荔枝玉树后庭那结实也能亡国更堪悲
　　荔枝一骑红尘后便有渔阳万骑来郭令诸孙今得味却同羯鼓逞诗才
　　赵妹自咸阳寄华州石缝山芋来作絶句二首
　　华州石缝无端芋同谷斋中有恨翁卯酒调来家法在蹔时不哭此途穷【文元公有语云卯饮酒调山薯蓣】
　　秦中驩喜迎吾祖知道官家不用兵今日曾孙何所负华山芋蓣自多情【文庄公康定中使闗中会诸将议边事尔后遂纳昊贼降表】昨日小诗同致上读张元善中散丈诗爱其读书轻富贵之句作絶句一首【本次五巻谢酒之什】
　　风流自古称张绪诗句孰如孟景阳今日读书轻富贵当家好处得兼将【张丈昭德邻曲也説之拜于儿童时计经畧待制必亦识之】
　　依韵谢圆机送梅絶句
　　丹萼瑶英阆苑开人间何处有琼防妬嫌弄玉秦王女讳説南山説楚梅【梅最先见扵南山之诗】
　　扬州梅发莫依依曾得何郎一首诗漫有渡江来小庾始从今日得佳辞【庾开府不见有南山梅诗】
　　再和圆机梅絶句
　　一年春色已平开始见芳香傍砚防慙愧梁园飞雪里几畨玉斚醉新梅
　　思王二匝恨无依枉费西园清夜诗不得梅花发幽兴甘输北【阙】有英辞【客酒十二行得此四诗老钝乃尔】
　　申前意和圆机絶句梅花
　　庾信终南眼忽开横岑万仞接天防纵横笔阵知强弱留与逰仙客咏梅
　　梅如玉磬百花依伤似文章先説诗诗到玉妃谪堕后只君能抗我公辞【平昔谓东坡风亭下梅花三篇之后更不湏有作矣】
　　枕上和圆机絶句梅花十有四首
　　据渭浮泾雪浪开一君五后醉高防侍臣不解供吟笔落尽南山万树梅
　　梨园弟子强因依羯鼔声中学御诗十月北兵来唤仗新梅谁复赠新词
　　岂是梅花最早开六霙先已发阳防泾南渭北花如锦太白山头只有梅
　　孤芳寒艳絶难依邺下闗中不赋诗未必江南有才子也应先是七三辞
　　莫道梅花取次开馨香湏待百层防【今洛中名园犹竞于梅防贵自上接其香】不同碧玉小家女寳防皇妃元姓梅
　　负雪披霜不得依梅寒恨不出幽诗身梁根冶荒江介情调犹输第一辞
　　霜女月娥愁不开萼君西母宴瑶防防将芳意传英彩下降人间得有梅
　　织女机寒自失依云霞扎扎似吟诗女儿谢席雪无句父子庾家梅有辞【令儿孙軰同和公诗】
　　天马锦帆谁得开月儿罗薄挂香防屈平宋玉浑无语后軰何人敢咏梅
　　东皇太一下无依桂酒椒浆细奠诗却问人间梅几种郭仙传有古人辞
　　汉骑蜀兵下辩开今朝惟有凤凰防瑶凰琼凤方为瑞此地宜多白玉梅
　　东郭先生谁与依雪中意气后防诗香添皎洁成梅咏好视江边黄绢辞
　　未湏白眼便嫌开早晚高低雪作防春尽子山梅感叹义山未腊已惊梅
　　云母屏风只暂依金乡公主嫁迟诗宁论鲍照梅花恨却喜今朝不惜辞【今日天庆节两处朝拜又孝恵忌行香疲且手寒草草増愧也然不犯从前梅事如前村之类亦可一笑也】
　　圆机再以梅絶句为谢复作二絶
　　根冷花难也自开何湏献纳在云防几多得意人潜恨江令伤心幽涧梅【江防咏幽涧梅云石上盘根冷雪里作花难自开还自落何处有人防】此日梅花剰足依明年归只咏公诗不堪霸水纷纷别【韩公诗云梅花霸水别】待寄越膏重覔辞【吟到越梅膏则可获麟矣一笑一笑】亡友陈无已有立春诗云朱门谁送青丝菜下里难酧白雪歌颇为都下诗人所称今日立春诵之而作
　　地下修文几嵗郎尚怜有子已争行青丝盘到特挥泪红锦诗余合断肠安得见予今议论果谁识子古文章从兹花发知多少试访彭门旧讲堂
　　招圆机吃槐叶冷淘
　　庭前枯树庾郎老马首垂花太祝愁槐叶冷淘来急吃君家醪瓮却湏休
　　招圆机吃槐叶冷淘有狐泉之句辄复为谢
　　野狐泉畔昔人集朱亥墓南今日豪慙愧曽槐谁细摘蹔抛汤饼属吾曹【今京师人走朱仙镇吃冷淘全似唐事也】
　　和圆机题草虫
　　怒剑无烦起逐蝇从教小物此冯陵礼加蛙臂何时用书到蚕头几日能半是苔边徒有感全收芋处肯生憎如椽大笔么麽落愤懑今人终拂膺
　　再和
　　湏臾变物止樊蝇宛转迷人下马陵何处周公勤小物几时孔子又多能堇荼自采还堪喜菅蒯谁从便可憎一到高堂荣采目絶胜长道困钩膺
　　谢圆机灵山芍药
　　灵山芍药谁销得我是灵山授记人贪蝶惏蜂莫来到更湏作供老夫身
　　圆机逰秦州有诗相寄辄次韵作
　　风雨闗心一梦难欲于何地见征鸾街亭应念贬三等垅坻湏怜持両端休聼鼓叅将幕已惊鈆椠误儒冠瑶音有底能相寄不作龙钟俗吏防
　　因借书作呈圆机
　　似隠还如吏山亭何所宜遥心囬鴈阵倦意结蕉旗使檄征钱急乡书问卜迟近郊有高士慎莫道三痴【借常还】
　　约机来吃社飰以雨不果
　　积雨晦沧溟归期燕不灵何能陪社飰应为厌侯鲭
　　寄富季申
　　故人风雪知何处旅梦时时得旧防温麦周禾不我饱秦云陇水使君愁刘琨数刻驩安在何逊一筵笑则休赋就思尘易絶诗成述祖泪难收曾窥西汉和戎防尚忆南梁礼佛裘大轴丹青犹凛冽小官孙子太卑陬故园多谢凌霄木直到丹霄上上头
　　圆机宠示览先人元祐末廷试初考倡和诗编长句不胜感佩降叹如绅字韵直似刘梦得何幸得之辄复作增来诗之美
　　纷纷既晚宜无恨尚忆当年献防人小子何能初跃马大臣不肯旧垂绅叔孙处处偏知毁景监人人揔作因格律摅情如梦得难禁孤泪湿新春
　　说之复兼二公而作圆机既同邪籍之契显夫又与仆元丰五年登科事相类时曾子固坐失考罚铜三十斤后为先人语之甚详
　　波臣好荡箕风急浮世谁为自必人顾我高飞摧短翮念君濶歩踬长绅一枝青桂憎兄好【族弟将之与圆机同年】三府丹书重友因近接语言遥梦寐共将白髪傲芳春说之既和圆机绅字长句复作寄孙显夫是初考之最高等也
　　鱼龙起伏初无度下品曾为第一人鸿藻自甘戎幕掾青云谁委玉阶绅命防夫子徒哀剧【严夫子】天逺灵均枉问因触事思君成苦调遥怜烂醉剰阳春
　　圆机再赋绅字韵诗深得凄切之格降叹之余叙事为谢
　　轫车邂逅便相亲同是山公启事人短发何堪临石镜长怀漫自落泉绅谈穷汉士三千牍问尽胡僧十二因茅屋乱山谁复识当年曾醉上林春
　　七月一日作
　　去秋今复号新秋要使新愁入旧愁四海元龙霖雨望一生仲举国家谋囚冠不脱凋蓬鬓旅殡何堪败蒻舟谁与此怀同涕泗南山朝霭暮烟浮【昨日闻陈莹中卒】
　　因杨刑曹徃荆南代书寄二唐高士【恕意】
　　二唐今日操眞视二龚多不道荆州逺其如梁苑何魂收苍壁梦泪断緑珠歌顾我非夫甚嵩山空薜萝
　　和圆机佳作
　　官憎诗过好人亦忌才多君子自如此伊人其奈何单裘千日醉短发百年歌漫纳新愁泪终慙带女萝
　　圆机用墨淡甚辄以上色三丸为好
　　淡墨书名二十年从军未许勒燕然只疑淡墨为君累故遣陈去草
　　至日早雪时郊祀毕【壬寅】
　　客中至日百怀忘欣喜遥瞻上帝乡雪覆紫坛天意得风生绛节颂声长旧逰鹓鹭浑如梦寂对山河忽若狂罪籍半除犹望赦渔阳遗种被恩光
　　冬来无雪待佳辰至日飞霙喜更新风偃南郊云献瑞龙腾北陆日潜春壁门仗下千官佩瑶席歌前万国珍负亹曾臣符竹冷属车目断不飞尘
　　东城外作呈圆机
　　黙黙专城嵗月驰忽来郊外得心期龙蛇起伏知何处天地圆方在此时更喜风光似江介可怜饱饷便忘疲即从此路东归去他日何能得梦思
　　谢圆机梅子
　　云随枉渚月依岚末宦低头几不堪顾我伧翁宜塞北因君梅子忆江南君乎学问二刘比南北该通酸自甘
　　读沈下贤集絶句二呈圆机
　　晚来李杜擅文章无奈情何忆沈郎未掩西施朝薤泪可堪防玉暮魂香【下贤托兴于此二者意为好人不得存活于世上也】
　　荷叶拳拳恨未舒伊人归兴问何如空防蝇鼻灯花喜不得平安一纸书
　　闻八弟朝议二十一弟朝奉二十弟廸功与安郎仓部谢郎比部诸人集于葆眞宫戱作絶句
　　葆眞宫是何年有防子相将便得眞闻道流霞醒不醉只应人世恨还新
　　嵗暮絶句四首
　　卫霍功名无素誉韩彭富贵晚堪悲梅花引角边情剧况复人间嵗暮时
　　下惠一时行已志首阳万古振人伦终南不得西山号嵗暮白头空断魂
　　沉沉欲雪岫云平月尾年头此有情童稚欢欣学秦语不知家世本东京
　　迟迟来日去何疾六十五见此日除明发束修能有几太平田舍读残书
　　闻邹德乆【志完侍郎之子】自常来州圩垾得良田数十顷遂可活辄作絶句
　　乃公不识贾公闾之子饥寒夜读书前年避贼逐江鹭今嵗垾田鞭海鱼
　　谢圆机送梅
　　何事新梅度玉溪应怜冺默与诗题少年曾赋宋开府老大无如羯鼓迷
　　圆机宠以长句贺祷雪龙池辄次韵述谢
　　神州钟鼓浃年丰灯熖红绵照景龙况有玉除荣广内不劳金甲老边封同云出洞如人意孤宦临岐敛病容何事儒先诗思苦欲抛万巻作三农
　　再和圆机喜雪之作
　　十遇荒饥一遇丰人间不见壁间龙既悭雨泽空仓厄仍广车舆小子封俗吏教条徒自愧滮池云物幸相容怪来不与秦湫诅应许多藏汉大农【秦名池曰湫皆投以诅楚文今此池独不与也】
　　又再和【在郭公前】
　　人人讲德自元丰何处荀家有八龙白羽不施宁洗甲赤云常见预干封无烦禾黍如茨稼自足鹓鸾琢玉容稽首寳香通列毕倾心御籴走良农【香用御前之宝遂得名曰宝香闗中籴额特多以御笔籴曰御籴】
　　对雪再用丰字呈圆机
　　何人醉酒在新丰暮雪琼飞骖玉龙云借威棱如直指风排倾倚似斜封堂堂不及侏儒饱烈烈徒多憔悴容乆负梁园能赋客且遵汉诏善勤农
　　再用丰字韵对雪呈圆机
　　乐只康州得娄丰鼓箫欣喜有池龙鱼由米穴多争出泥在函闗广费封镇玉无时非北渚磨圭在处是南容胡然最爱田畴事即日归休学老农
　　朱郎元章以予不得宫观与诸侄有唱和诗揽之欣喜五更枕上赋【四首】
　　天上何曾有谪仙一来下土便顽然偶遭愁鬼栖迟厄永结羇人寂寞縁不得闲身从静志徒思乐食与安眠儿曹诗句来存问尽荷朱家为发编
　　璈音在昔是文仙近世仙才殊不然每见传言多俗态定知所事亦尘縁况为末吏惟贪佞何处高人得醉眠此际朱郎真有道乐吾羣从有残编
　　狂醉何为号八仙三郎宫里亦頺然呼山绛节方无数犯阙红旗自有縁便醉擕家船上去已输傍舍瓮头眠箕南颍北逍遥客好笑仇池恋简编
　　莫笑吹笙便得仙絶胜祭灶事茫然白头吏役徒多犯黄防闲居政寡縁仰愧高僧能五鬛俯慙垂栁解三眠诗成自赠仍堪寄闻道衰蒲尚可编
　　过万丈潭观山呈圆机
　　弃捐踪迹尽悠悠山水之恩亦太优成熟此生无再辱发扬何事敢他求乘闲今日聮高足就隠明年独逺逰潭面可量才万丈揔扵春恨作浮沤
　　社日偶集恨去嵗社与圆机有约阻雨
　　归闰扵春得社迟酒应过熟老农嬉故巢候燕賔朋集骤雨前年唱和诗要使歌喉扶妩媚肯教鼠目鬬狐疑云南蓟北休惊怕今日寛仁不戮师
　　才上人处见圆机五字辄用其韵作
　　振锡千峰下观空万象前水深猿臂直雪厚虎蹄圆工部泪徒感賛公灯不眠当年郭有道今日更谈襌山行防雨对花觉秦少防山路雨添花之语为佳因有感于斯人
　　今日山行花畔语故人佳句雨添花瘴来首秃成累鬼梦里怀鈆称史家轻薄扬州真可笑贤良汉殿更堪嗟宁知用短难鸣者只得身存下泽车
　　书事酧新兴元使君邵大兄邵与圆机有旧因以奉呈
　　东来车骑岂君归我欲悬车归则时仙女丹砂能不老【大兄自南充来故及谢自然】腐儒青简亦难衰【老弟自谓】宁乖洛水田园计且及燕山餽饷期【大兄书中所及】最课直当中秘阁白头相望更迟迟【不但于河池县相望云耳】
　　又依韵一首
　　防去朱轓今已归问余山郡几多时盘绦绫様知能盛【果绫】带叶甘香定不衰【果甘】惜别荔枝红髲恨防山岭碧参差自怜借手有何物学把锄头不用嗤
　　圆机和邵大及予二诗可谓压倒五更枕上诵叹不已复作谢之足见来章之美能发人情思也
　　嵗巢干燕子归生涯辛苦问何时门前似觉酒徒散坐上何尝笔力衰郡印故人能若若【邵大自果移梁】田庐晚友亦差差【予请休致】莫嫌相望函闗外且是不为陶令嗤【陶诗云永为心友嗤】
　　借问高吟何所归元和格律定同时折除官职知多少兼领才名孰盛衰奏疏不为黄阁计结庐且共白云期君家博士归依佛可笑夫君得计迟【郭恕先诗云为逢未刼归依佛不就新恩叙理官建隆初诏五代时命官投状叙理复命之】
　　约圆机不至将出逰鸡头山作二絶句
　　君何忘我不交闗为我胜君便不闲豹雾人湏归豹谷鸡栖车且逰鸡山
　　君知我亦有柴闗我岂输君独自闲把笔何人凤尾诺杖藜望我鸡头山
　　复作山字絶句呈圆机
　　羊头山笑鸡头山我粲文章尔漫顽逰子白头顔不少任人讥侮亢高顔
　　闻圆机逰山归作
　　把酒相忘笑语违新诗应已勒岩扉何人龙尾道前出独自鸡头山里归【李卫公出龙尾道时精神如何也】
　　闻圆机逰山政为供复用前韵作
　　蹙缩饥肠与世违碐磳折屐到云扉丹砂不逐飞仙去白叠甘从佞佛归
　　请休致后闲书
　　折轴迷邦漫问津行藏不断只因循那知老作边城守好去闲为负郭人细向旧图逢景色偶因掘笔得精神举军追恨成何事可笑将军走解巾
　　试迈侄所寄冷金牋
　　不烦钟鼓强吹箫自有诗书共欝陶暖玉何年来比德冷金即日得抽毫
　　夜聼雨
　　岐汴无烦和恊使秦云送我入梁园残灯半夜梦回雨心事谁来恸哭论
　　致仕归东里
　　板令悬车欠四年散闗如砥去欣然郑州门首人争入谁伴山翁老洧渊【京师郑门本号郑州门】
　　致仕后寄白莲然公
　　僧衣换却朝衣尽知悔知非恐不任磬韵应怜持课罢香销当识坐禅深芭蕉庭下三身正蟋蟀床头百虑侵忆我白莲庵里士几年消息亦沉沉
　　然公发人自天台来不以乌药见寄
　　石桥不得徃乌药不寄来空令图画里指防説天台
　　致仕后间夜雨
　　厚矣皇恩得谢休萧然白发更何求雨声中夜生高兴不似官人身外愁
　　即事二首
　　晚霭沈山月隠林终朝好学仲长瘖忍将老易供书画更与何人得断金
　　药苗晚种已青青应念尫羸与养形肯为嵇生徒著论便同晏剩翻经
　　哀韩君表无文编
　　少师名德振鹓鸾孙子何为短羽翰不使功名藏竹简宜留文字后人防六丁取去嗟韩第七子亡来恨建安頼有上公曾塔多情无用涕汍澜
　　山中酒熟
　　山醖今朝熟黄花老不香沉隂千万里何处有重阳
　　雨中
　　雨中新种竹波上旧来鸥客子何时乐幽人未肯愁
　　悲秋
　　白杨夹道起秋声要使征人恨不平自笑一生成底事元常笔秃却谈兵
　　寄温倅江十四
　　离别蹉跎嵗月深故人带未九环金狂儿易悦笙歌费志士徒劳涕泪侵青紫早年唯乐梦令公老去亦伤心永嘉康乐风流在别乘犹能翦緑林
　　忆天台东掖然老
　　然公嗟契阔海岳阻招擕白法归龙树清谈落虎溪著书非草具传业漫私题嵗暮茆楹客临文处处迷
　　风琹
　　不植风琹二十年僧来为我置斋前欲教羁思残春梦吟落浮云共洒然
　　次朱少章韵
　　喜就三冬学仍开橘秫韲星霜吴地客风雨郑人鸡逸兴逢蓬霤高怀絶石梯五言何富丽种玉不论畦
　　二十二弟获金印【误入】
　　季也获金印籀文秦不如情知非鬼篆恨不识天书池静防罢庭闲鹊鬬余春风还旧物踈俊独怜渠
　　和朱少章见寄
　　兼该夫子耻专门却笑何人哮吼村闷已赋疑唯独语【韩公闵已赋有本作闷已常恨无以正之】恼卿诗似得同论【晏元宪谓恼卿诗似义山或云吴融近与少章论颇合】夜来雨足寛贫病秋到凉生破睡昏几欲抛书闲过日只慙无可谢嫣荪【洛阳女子刘董兰字嫣荪劝房豹云君齿方壮且又足给幸疴恙无有乃终日碌碌自随房于是折节读书与沈亚之南卓軰防】
　　赠弟送山醖
　　山醖今朝熟溪氛正起炎醉予难酩酊泣汝泪阑干
　　宋太夫人挽词
　　汉室贤良逝菜妻节操长生涯两丱角心事一缣缃膝下黄金带斋中紫玉章人间足悲乐垅柏起清商白发余欣喜清时忽叹嗟栈危思杜宇淮涨梦僧伽鸑鷟能仪国骅骝善保家传闻专却粒归去五云车
　　悼乱
　　解组边亭畿甸来且将白髪共徘徊去年亭下花何在日夜风尘不得开
　　题县南庄壁
　　城下之师莫问天只将性命托忠贤効官三黜未为恨闭戸七奔方可怜虎变不宜怀犹预龙韬岂惮费迍邅前村父老来相问本望今年是好年
　　上元前再题南庄壁
　　苍皇徒歩子孙随倒邑空城失所之十日不通京国信一灯谁忆上元时大河难阻金人过逺道休论铁马期弭难九州宜祭鼎庆云翔鹤误声诗
　　古今之祸此云竒倏忽兵戈城下师毁阙过扵侯景速乞盟更比华元危万方瑞物问何在五世誓书知谩为祸难羣凶谁首尾京如狼虎黼狐狸
　　我昔题南庄壁
　　我昔柴门宜乐只田园逺近亦康哉花摇笠顶唱歌去草塞瓶头沽酒来白叟披衣论甲子青禽哺乳占莓苔岂期一日风尘起南北东山俱可哀
　　花石题南庄壁
　　花石倡优乐未央四维忽絶失皇纲敌人便欲吞邻国鹤驾知谁从上皇云外安妃情已断尘中仙伯恨空长岂无拨乱济时防乆弃蒿菜不得将
　　我生
　　我生初世本尧年大厉羣哇不谓然方喜神光射天下忽惊烽火到甘泉寺人衮服参岩庙宫女素衣逰市防一道德来千道会试开言路问羣贤
　　春晚
　　春晚何为尚絮袍强寻乐事无寥锻声不让雨声急花影争随幡影高莫问糇粮难卒嵗且无甲马在今朝书成泥首懒榇防是苍生不我遭
　　闻景龙不试灯
　　华灯不试管弦新八字歌声满市尘今日景龙门寂寞唯将明德照新春
　　送蒲君赴陜西漕属
　　殽函为客乐巴蜀故乡荣风雪担书梦旌旂从使行黩兵烽燧息积粟犬羊平同谷曾谈话知君笔阵横外甥三郎删定和予冠字韵诗极可喜再用其韵作二首韦蘓州有外甥赵伉献诗合雅音
　　赵甥诗与雅音合韦舅宜高进德冠我到古人良已逺汝承宗姓莫教难传家自喜春秋在【懿简公春秋二书特高】居职应怜翰墨残门户人身难相称衣裳仪观不湏叹【古有语云好门户恶人身又别有语云衣裳好仪观恶】
　　赵妹生儿身七尺倚天剑称切云冠长人自惜声名逹志士宁令扞格难墨翟商瞿心揔厚司空城旦术何残还将格律成吟咏作者应湏为尔叹
　　寄城中亲旧【时在惠济宫】
　　苍皇逐客投兰若傍晓衾寒喜且惊隠隠似闻开静版沈沈欲歇读经声好将迟暮此间过强欲论思何处行城里有谁能念我劳渠努力致升平
　　淮口作
　　王畿敌骑满何地可逃生尽室半徒歩有舟无水行长淮能见阻乆雨自难晴杂立官称在低头媿国荣
　　洪泽守闸和二十二弟韵
　　小舟洪泽叹嗟余欲説人间孰得如蝙蝠倒悬徒颉顽猕猴徐歩漫趑趄嵗穷云际行求鴈日暮溪头坐羡鱼何处长风万里浪龙盘鼇抃蜃楼居
　　和二十二弟山寺
　　江边歩亦平平淮上山耸五兵何但八公山草木解令王国列金城
　　山之操恨时危语乐徒劳鲁太师今日山无可恨祥符年上御题诗
　　海岸石恨未平时时入海自冯陵此山盘礴清淮上宝塔分功更就曽
　　过鴈和二十二弟韵
　　我避边尘淮海逺悠然问鴈尔何来中原消息湏闻取南岳峯头莫漫回
　　庄周口舌过平生择鴈何为贵不鸣黙黙高飞宁有乐人间生死本来轻
　　穷途
　　穷途无逹士今日信途穷处处兵如市行行马似龙魂迷公主馆梦断翠防宫欲向江东去风波更几重
　　消息
　　两月中原消息断不应京国亦无闻庙堂如未弃黎庶日日诏书清垢氛
　　初到高邮
　　避难苍黄处处过扁舟不复怯风波禹功淮海施偏少汉业东南得最多几日兵强令敌退今年米贱柰予何孙公乡里仍堪住愁访山斋空薜萝【孙公萃老高邮人】
　　扬州三絶句
　　客散平山堂上后孰如子骏在扬州解传鲍照旧辞赋输尽芜城千古愁【鲜于子骏守此州刋鲍叅军集】
　　风常欢喜月常愁愁有盈亏喜自由客到扬州已迷路不湏特地上迷楼
　　便风五两更悠悠囬望乡闾烟雾浮若问无情唯颍水不来随我到扬州
　　病中谢张簿阳字韵诗
　　药有一君元长厚病教五鬼逞狂阳公诗可但能除疟万疴都如律令忙
　　新合柏子香因诵皮日休坐乆重焚柏子香辄以其香赠张簿
　　柏子香清谁喜闻五言句法更清芬病仍春困在难乆遣向吟起暮云
　　依韵和张姑夫主簿
　　即今时节揔堪悲寒食仍多雨意垂几处垅头飘断纸谁家碑额仆盘螭江湖鱼糁聊为客儿女来团难疗饥即见边尘都扫尽张公诗思更温其
　　次韵张姑丈感旧
　　用旧为邦不务新舜琴何事有埃尘焚香秘殿期王母跃马荒郊访异人尔保丘园为尔土吾怜盗贼本吾民四愁不及一枝赋谁许张衡社稷臣
　　闻道江头栁色新可怜不识洛阳尘景龙门外千钟酒葆箓宫前万国人此日凄凉徒费泪即时兴复愧遗民浮家逃死知何处羣寇频招未肯臣
　　奉纸百畨扵姑夫主簿并以谢四诗之宠
　　怯见诗千首悭持纸百畨纸多诗剩到费杀哑儿言
　　和出郭
　　万斛无多宁贮愁不如留着寸心忧怕闻天假渔阳骑莫话春迷炀帝楼出去暂能欣緑野归来还是梦沧洲何人解赏鹪鹩赋岂但工夫在句头
　　防用诸人韵赋诗见贻复用韵谢之
　　昔人何事爱吾庐燕雀鸾凰不并居乡社鸣琴欣日永宦逰退鶂恨风初迷楼赋罢梦何处双扇诗成泪不踈莫问今朝多白髪年时曾奏万言书
　　一年几相作新沙皷难开上苑花顾我何堪鸣玉佩如君不得侍金华隠身思傍悬壶树仙驭湏求防顶茶辜负麒麟功业志只教人唤作诗家
　　寓高邮禅居寺
　　冰霜嵗暮时泽国更何为菰米经寒澁芦门避乱宜小人夸敌骑志士忆京师欲语残僧笑君归未可期
　　送二十二弟入浙
　　世乱还家未有期汝扵何处望京师韦郎旧恨今新恨细学南音寄我诗
　　灾怪
　　几嵗庙堂生物怪一朝敌骑应天烖颇闻北斗光芒见【乆不见斗近已出矣】未见东京消息来志士此时忧国泪将军他日望乡防【金人执吾大将及降偏禆】世间如有严夫子时命应湏更可哀
　　春书
　　春色今朝见羁人有好怀暄风催酒熟细雨送花门魂梦迷梁苑文章愧楚才重湖烟艇去月下采珠廻
　　送钟离秀才徃越州【字中逺】
　　客防会稽去惜哉无镜湖云迷神禹庙鸦防季真居五字君诗费千秋我恨除寄来休草草涕泪忆皇都
　　依韵和钟离秀才留别之作
　　不脱征裘已到春纵风横雨又经旬期君独歩入京国与我相逢在水濵愤世何言诗溅泪愁心自醉酒生尘胡然乘兴稽山去为问流觞曲水人
　　一舍
　　一舍终朝得自容强如平昔慰途穷炉心捜火分香烬砚首融氷防笔锋愁极偶逢醽醁酒梦回犹待景阳钟庙堂未肯图兴复四海九州思会同
　　寄中逺越州旅舍兼简宋倅
　　自言无闷于兹乆何事今朝叹息频同病愿逢闲话客异乡难得借书人独寻剡县溪山去厌见扬州花木新茶寄卧龙何日到贰车东宋世相亲
　　白鴈陂
　　白鴈陂前淮海思今朝淮海鴈相随固知怜我飘零甚忘却青嵩碧颍时
　　孤鴈
　　风驱云巻一身防慕侣高高急急飞未许高人能逺遁梁王池馆故同归
　　即事
　　抛尽图书避俗尘楞伽读罢与谁亲波涛逺屿羁逰梦风雨幽斋黙坐身底不堪留酒客句头何敢恼诗人和诗送酒俱休问只恐【一作共惜】归期误此春
　　景迂生集巻八
　　钦定四库全书
　　景迂生集巻九
　　宋　晁説之　撰
　　近体诗
　　自赋亲字韵
　　久息人间车马尘香残红晻自相亲尝看海散千波月亦覩莲开百叶身清世岂无逃俗客白头不是插花人明朝若便西归去岳寺花迟留得春【因岳寺二字良多感叹】伏防二十二叔俯和亲字韵诗不胜钦叹辄复用韵上呈
　　乐难得似新篇乐亲莫亲如同祖亲熟身典刑平世事恭闻诗礼少年身五言自发曹刘兴七泽谁知鲁卫人李白酒楼今在否不堪回首小园春
　　子强赋诗还张簿与予唱和诗巻复用韵谢之
　　同时先后避风尘异县相看意更亲不武可知难陷阵片文安得易容身游兵去喜添新恨燕子来惊问故人何处有诗能自胜【一作劳】赖君揖客赏阳春【喜却添新恨之句以俟后之采诗者如何】
　　髙邮忽见叔易嵩山下所寄絶句次韵和之旧所作不次韵也
　　我忆故人头更白故人梦我眼犹青重湖叠浪君知否正似当年繙水经
　　痛心
　　为问谁今有好懐园林春色不须来王孙草向荒城短驿使梅因战阵回但道边尘迷上苑不闻汉诏出中台痛心一日复一日何日皇威遍九垓
　　感时
　　千里逋亡蒲柳身泪痕长短送残春望惟书问平安到乐在儿童读诵频桑海恩深变未得龙虵躁甚起何因即看廊庙申威令为问勤王有几人
　　秋懐
　　草木衰残意关河离别情秋风已如此况复更论兵
　　秋书
　　秋为枣多暑天因禾未霜吁嗟尔勍敌宜亦畏皇纲有客喜予为江东之役者辄效齐梁体
　　翡翠钩寒陪晓月瑚枕浄揖髙丘人间聚散何须问梦断西陵更送秋
　　避地
　　久欲为僧避世喧况当寰海正飞飜五台自有天台院处处流通妙门
　　雨中即事
　　寥寥兹夏晩秋韵已萧然风雨疎篱外诗书曲几前道心勤自厉愁绪每相牵秦树连烽火呉鞵落海壖不能先到县岂待晩归田丹剂谁能遘金炉试得烟去天真一百奏牍旧三千诗藁纷盈架谁令宿瘤妍
　　感事
　　长鲸江海尚飜波欲济无航可奈何物象萧条秋序薄人生感慨腐儒多翠舆不见边尘起旅鴈能随汉月过七日之诛今防日犹烦乐职在中和
　　依韵和袁秀才见赠之作【仲杨】
　　志士相逢属暮年泪如有尽恨无边空城鬼火随边骑满驿莼丝倚楚天愁外谁知餐玉术醉来自咏钓竿篇夫君心事有如此何日骑出九渊
　　再和
　　不知今嵗是何年铁马金戈绕日边虽有庙堂能格帝更求岩穴与谈天废兴谁识诗千首消长难忘【一作言】易二篇卧雪诸孙心事苦重湖颇愧汨罗渊
　　旅懐
　　春来归计尚茫然往事知非莫【一作不】问天九牧勤王谁误国千门受箭悔开边立朝不得当言路在野无从整化权谁念龙钟湖海畔苦遭风雨日留连
　　因客谈湖中大珠作
　　既无武略擒渠帅又乏文章骋国才甓社湖中有明月可怜不肯入君懐
　　髙邮书事
　　飘然去国到他乡昼晷难移夜漏长自恨旅懐多偪仄谁教春梦逺颠狂舒虹荡月明珠过积雪迷云小稻香双絶兹焉甘作客只慙不得去勤王
　　三月五日南京梢工来报船经金人残毁之后尚有书籍存者且以二诗为信忽覩髙仲夷唱和诗不胜感叹辄用其韵识其事率同赋
　　桃花源上避秦人岂料渔舟见此【一作客】身烽火迷人掊玉帛简编破椟委泥尘谁施骨肉死生惠只有皇天后土仁可保斯文犹未堕庙堂宜亦用儒臣
　　和髙二偶作长句【在馆中时】
　　流落归来少故人婆娑白发强容身雷霆能断王敦首宇宙犹多庾亮尘以国与盟非【一作谁】所志在边不战岂其仁兼资文武唯髙子谁识中原有虎臣
　　次韵饮酒
　　舒惨来逰地悲欢付与君深慙偏爱酒有客总能文【退之云为此坐上客及予总能文】春去欣搜粟秋来漫防军何如东里老憨腹醉醺醺【东里征君杨朴诗云憨郎当地醉醺醺】
　　淮海二絶
　　卜钱簇簇怯单单小妇扬州桥上看拜鬼求神春更恨不堪风雨作花寒
　　莫问扬州桃叶生渡江今日得风晴长沙子弟更相笑上到隋堤便住营
　　饮酒
　　与君厌苦洛阳尘望断今朝那得亲为问红旗白马客何如左蔗右螯人醉来无意诛谗鬼醒后倾身事麴神辜负景钟勲业志杜康庙里作功臣
　　有喜
　　世事独知谁谓然衣冠直待见戈鋋是非在彼从三刖忠孝于身必两全问饍防衣还仆地感时谏疏欲干天烽烟满目须臾尔仁泽昭陵亿万年
　　尚忧
　　建康庾令岂多愁未识皇恩覆九州初讶单于陵大汉重惊玁狁犯宗周今朝不见安边防前日空多定逺侯【谓宣抚司诸公】江海张公漂泊久即看谠议动前旒
　　谢干明滋老送炒团
　　蓼花散畔轻盈意炒米团边笑语亲多谢稻畦磨衲老十方撮聚戏闲人
　　寄焦山成老髙邮滋老
　　他乡卧病白头翁孤愤犹存涕泪中竹叶有隂唯待月莲花自殒不须风明朝白帝行商令何日黄麾入汉宫一死等闲无足惜道人第一莫谈空
　　私愿
　　边尘未动朔云浮行在多懽见小侯愿保三冬资我乐更无一事使人愁
　　新志
　　前日徒嗟与世违从今絶世心事防弥陀印里一身重梵网经中万古非元亮胡然兹漫浪遗民有侣便因依欣予不负遂初赋寄愧于顔得所归
　　病中思建茶不可得因作呈胡季和
　　新政勤劳俭素中建溪千焙一毫供人知廉耻苞苴减运属艰难丘壑空惯以枪旗论胜负果劳甲胄歴危凶不登王防篇中物便好从今永絶踪
　　谢季和朝议牡丹
　　侍无童子懒焚香君送花来恨便忘尽日清芬与风竞熏炉漫使令君狂
　　静
　　萧然一室静乐只复何如子晋吹笙罢孙登长啸余儿童奔入学宾客逺回车更愿干戈息残年老敝庐因观刘侍读姚秘丞孙处士平山堂诗寄欧阳公唱和作絶句
　　醉翁认得扬州路堂上平山列酒罇后日公荣来酩酊赋诗可但属姚孙
　　予以四韵记陆大夫三髙图自谓能省句矣后作絶句増画笔之妙
　　马解防经度碧空便令王许伴支公山童野仆立如石忘却侬曽在防中【兼为支公説道经】
　　感叹二首
　　险阻空千里都城整六师忧心常忽忽春日独迟迟未见忠良出休言昬【一作祸】乱为白头难作客日日问归期筮总茫茫风尘惨大荒丹心能许国旅力愧勤王若使官兵卫犹能干戚扬叩阍陈胆防折翅亦难将
　　感事
　　玉仙鸿福最先春今日枝头压战尘千里无非逃难客二年谁是看花人偶来水国充饥易况有儒冠请益频天地虽穷吾道在图书焚尽更重新
　　又
　　青春住莫过伴我恨无穷家在风尘里客来兵刃中小人真乐祸大吏竞兴戎暂适义鱼市长慙斩将功
　　斩将
　　斩将斩谁将今多樊爱能庶防威国俗聊可詟边僧【南唐边镐为帅无纪律晚年人称为边和尚】缚虎何堪责骑猪尚不胜将军如自治荡宼有先登
　　感叹
　　消息沈沈当下国风尘漠漠望中都平生铅椠干戈里不免从今读误书
　　偶见新花呈季和
　　寂寥仍抱病风雨尚征师防许野花发无穷客泪垂
　　胡季和送江梅山茶来
　　山茶有色笑江梅无色江梅谢不才莫言无色无才思防许才从色上来天际素娥能绰约人间红袖恨徘徊谁将玉质顔醉绛雪朱丝解不开
　　晩日临水得此句呈季和先为公家池上明日之逰也
　　客子思归悔逺逰曽波新緑恋汀洲庾郎得暇为春赋定是春来未肯愁
　　髙邮人物絶句二首
　　髙邮崔监富诗书笔力雄豪与世疎不是魏公公道在定垂白髪老菰蒲【崔监伯易】
　　髙邮少年有王令豪气雄才海内无当日谈兵今可用只愁遗像是癯儒【王令逢原】
　　次韵二十二弟谢胡以纯饷米
　　十日饥膓吴越客空将苦泪湿寒烟吃虚兄弟嗟同病任死图书愧满船饮露求肥真漫与耕云卒嵗更堪怜胡家清徳今犹尔顾我穷途一惘然
　　因鸡鸣不响厉而作
　　肠断之鸡不解鸣要须烦汝报升平故知二敌非刘石只是中原无祖生
　　别一上人
　　同逰不二境却有别离情为日添香火中原正用兵
　　夜闻钟惜其不响
　　宋都为客喜还惊无数霜天归鴈横夜半钟声何太哑由来石霣五无声
　　冬至前一日至谷熟遇赵子和大夫
　　盗贼干戈逐队行防家避难到荒城也知明日当长至便望今年可太平京国笙歌无寂寞将军旗皷耐纵横钝庵居士全非钝先我驱车百感生
　　冬至日涂中
　　海角沙塲过冬至未如今日最伤情孝王池畔忧戎垒炀帝河边叹楚兵万夀献觞身不与百城和议泪空横明年髙防知何处击磬焚香毕此生
　　后十一月十一日夜宿栁子镇
　　早嵗无知到栁桥黄流澎湃客雄豪自从道路无形势今日睢阳益漫劳
　　有感
　　帝室中兴运更賖如闻庙议尚堪嗟和亲费尽三公力兵革伤残百姓家解使亚夫营细栁却教贾谊傅长沙顾予岂是奔亡者独抱寒枝愧瞑鵶
　　逺戎
　　逺戎深入震中原为问何人守蓟门功业论天初已缪和亲割地竟难存将军不战喜三北逐客何堪厌七奔尚有防诚思献防千行血泪叩天阍
　　予三十年前为宿州教授今涂次见诸生一二人
　　沧海枯来失夜光泰山走去误朝阳可怜憔悴苍顔客曽是呻吟黄巻郎
　　感事
　　王师真不战天险易摧残尽室少徒步朝饥夜更寒边尘无甸服汉月照长安凶悍仍无礼嗔予不守官
　　避地
　　避地半徒步身存亦幸哉有诗慙寡和无酒愧空杯重镇求须与亲王去未回吾生本多乐今日但余哀
　　在途忆故居
　　自喜白髯翁深居看嵗穷雪迷石岭上月在草堂中樵客晓来市田家夜半舂岂期边骑到无地得相容
　　旅舍朝鸡
　　独抱防诚人不知山公启事定何施鸣鸡本海潮信不为金门上马时
　　闻钟五更起行
　　野寺钟声报晓寒征人方梦到长安茫然涂路知难易两避兵尘一嵗残
　　痛恨
　　丞相开边靡有它中原要复识干戈百年身事今如此万里风尘可奈何陇上健儿嗟不见洛阳女子恨偏多朝朝上食陵头否肠断东巡白帝歌
　　书事
　　逋亡今五月百感若为情马借从军役舟疑破浪轻奏书无路达故里有谁耕戴笠蓑衣雨犹怜李少卿【有李少卿者遭乱兵刼尽行装遇雨买笠徒步予一马借人从军】
　　追感
　　颍水箕山已卜休忽逢新政悮恩收白头不识为郎叹【予未尝为尚书郎】黄帽难供作客愁何事京师书信断漫从泽国稻粱谋和亲莫恃河为界百骑东来破一州
　　冒雨而行
　　败堤留沮洳苦雨剧泥涂婢子求芒屫童儿竞地炉能甘逐客分但耻溃兵俱何必滔天水兹为纵壑鱼
　　问雪
　　此雪问谁偏最喜边兵得意逞天骄黄河穏渡鱼龙静白马増光剑甲豪我有玉钤今震叠尔看瑶璧莫呼号何妨特勅近臣燕肠断金罇费独謡
　　痛恨
　　边尘直犯洛阳宫蔼蔼园陵指防中殄灭四夷心不遂裕陵萧瑟独悲风
　　夜来枕上得四絶句因视王性之谢其相访也末専为渠作
　　不待功成逐赤松腐儒毕竟若为功田园破碎风尘里肠断当年夜雨舂
　　皇祚中兴彻九垓不烦犹道宋王台归鸿特比常年少应恋黄麾不忍来
　　三川皆震大灾异汴水絶流上帝仁不使六龙逺巡幸兴王蒨地福重新
　　井臼无供戢羽贫未知何地老容身更无一巻文书在七録家藏许卜隣
　　拭目
　　拭目中兴宜碌碌褊心触事独迟迟刘琨祖逖无由见邺下闗中何所之万里耕桑仁徳在九天雨露庙堂滋龙钟只合归田去犹解重吟采芑诗
　　自寛
　　无奈愁何强自寛细将心事乐江干新诗时向梦中得明月多从枕上看吾道若存生有益君恩可报死何难五陵瑞雾祥烟在何日端门朝百官
　　赠仪真天宁讷老
　　若説真州水时人不道甘天宁老谁识板齿毛鬖鬖
　　赠笔处士屠希
　　屠希祖是屠牛坦今日却屠秋兔毫自识有心三副健可怜无副一心劳
　　赠笔处士曹忠
　　管予何爱轻圆称白毫固知今独妙旧数浙西曹【三四十年前时杭秀有曹用笔见称于世】
　　知宗节使临渡江至金陵送蜡梅来
　　江北江南叠鼓催清香清泪各徘徊知君清徳用无尽棹欲移时留蜡梅
　　和许嵩老江上舟灾
　　火徳威严嗟掠虚祝融江面怒心余千寻赤尾干尧厯百仞红鳞灭禹书丙穴烘天谁得及丁翁奔日更难如文昌右辖知防早无妄之灾不我居【公近辞政府而出至真州今是日逰长芦寺闻焚累日乃归】
　　平生易象论孤虚富贵功名不愿余政府频垂忧国泪梵宫独看竺干书众惊赤壁复焚尔自擅三禅早晏如回首焚躯并溺骨何为不早傍禅居【三禅无火灾】
　　再和
　　不肯喧喧奏子虚何心江上惜三余陆浑火但无家计宣榭灾宜费国书每恨血鳞能雨若何堪脱角去焚如知公辅弼闗心处不比他人乐退居
　　顷嵗官尝傍紫虚嵩云缑月笑谈余惟知猿鹤乞骸疏不録熊罴谏猎书逰寺但知能自与焚舟不复问何如岩廊徳量谁能比大令山隂难并居
　　夜雨不少住枕上作
　　防年飘泊敢何求甘作伧公对楚囚风转荣光新辇道雨无时节旧扬州陆公奏议同谁恨屈子离骚亦独愁嵗暮长江癃病客飘飘荆渚覔同防
　　莫道【仇池】
　　莫道飘零天一涯安时自胜孰兴嗟已春庭宇不留雪逢闰园林无早花素履欵逰禅老室白头惯见富人家胡然齐赵兵戈起自是司戎好盗夸
　　昼寝看壁上陈希夷
　　昔人辛苦处难追慵懒多闲自有竒睡着不知春昼永壁间图像傲希夷
　　新年
　　何事重新作此年身无疾病意欣然春风莫但开桃李吹落妖星静九天
　　感事
　　长江无月令氛祲日胚胎北阙望不见东风呼弗来后皇本图治上帝肯遗才为问缙绅士何容赋七哀
　　书事
　　先生不饮而常醉醉倒四海支狂流不烦髙士倾佳酿要使鱼龙同我愁
　　狂寇舳舻星斗落列炬烧江犹未觉太平斥固不严樽俎之谋在河朔
　　一江如鼎鱼龙沸我欲逃生何所之今古兴亡有同恨干陵火照奉天时
　　絮被
　　絮被防头晓日髙厌闻处处杀官曹古人言尽致御术今日兴言盗是招【易致寇至利御寇】
　　正月二十八日避难至海陵从先流寓兄弟之招仍邂逅冯元礼故人
　　百困身犹在尫羸怯镜看干戈朝食拙风雨夜眠难天际旄头逺淮南春首寒病夫药裹外兄弟为谋安脱身兵火欲何之不料兹焉过所期轩槛如僧萦橘柚乡闗似梦识【一作忆】蒿藜弟兄朋友谈平昔【一作日】盗贼羌戎问防时共约更明王道正或能一语到天墀
　　二月二日
　　栁花多情不肯新可怜失尽汉家春二年不识挑生菜万国谁知有杀身羣盗犹多南渡客征鸿难问北归人始知前日一樽酒上帝升平与尔亲
　　杜诗
　　古人愁在吾愁里庾信江淹可共论孰似少陵能叹息一身牢落识乾坤【庾云人生至此天道宁论江金紫闷赋大率如此工部则云牢落乾坤大周流道术空】
　　春光
　　春光能负我为客更添愁梅蘂一【一作去】何晚鸎声便欲休新庖惊异味旧侣梦同逰道术知何用江山空白头
　　谢蕴文承议阳闗图
　　邂逅故人逃难处王孙气象独升平诗吟摩诘如无味画到阳闗别有情
　　不眠
　　孤客危冠不得眠清灯古像共安禅鬼神未用来聴法我自观心絶世縁
　　寒甚
　　二月春风着意来毡裘北客尚低回只应是日无何逊江上梅花未肯开
　　飜忧
　　嵗暮穷途恼白头况加一嵗更荒州家禽聚处无居屋野水分时便断流何物不堪供佛泪谁人可与共咨谋一生本借诗书乐今日诗书飜百忧
　　自乐
　　避地悠悠处处居何妨涕泪作欢娱碾茶势软春心静捣药香多病意除梦寐未尝忘仗卫儿童犹不恋江湖心期归计嵩箕近只恐风尘尚畏途
　　又
　　自愁还自乐于道得吾真花以瓶为圃人将饱作春诗书惟务旧老大岂知新明日还如此太平先此身
　　感事
　　我有清时畧白头病在床必须诛国贼先要射天狼割据江山旧艰难日月长百花寒未发朱帝恨茫茫人心端可见戎马防时休往哲真能恨来贤更用愁只应当日泪常共大江流汉县寥寥甚今为辅帝州
　　梦断
　　梦断咨嗟故国寒江湖风物共雕残麻姑嫁时浪未息织女支机石岂安不许忠臣施一语徒令志士起三叹不忧盗贼不扑灭要使盗贼耕桑难
　　疾病
　　疾病非吾有吾身与世轻看棊得静意説药肯伤生不道江湖逺惟多鸥鹭情况闻登俊杰即日是升平
　　感事
　　本是悬车却扫人猥贪雨露政惟新干戈难作墙东客疾病犹存砚北身敢覔图书灰烬里谁分盗贼甲兵屯纷纷四海人知否犹属炎年第一春
　　流寓无家浪漫行全家处处话升平溪山色外京闗色风雨声中读诵声周粟本难供口腹汉庭未易议公卿海涯更此天涯逺泛泛沧波一叶轻
　　揽古
　　揽古茫茫涕泪频谁教末路尚沈沦青山防有为尘日紫陌曽无不死人王莽厯期余数在董贤恩幸防畨新只应不武空憔悴自有长歌薇蕨春
　　题六一东坡像
　　座右铭何有丹青得若人东坡禅客衲六一醉人巾先后文章伯安危社稷臣庙堂思颍日海峤梦钧辰【缺】
　　叹防神何当均雨露劒佩画麒麟
　　眉山凝间气渤海识兹人一代执鞭士千秋折角巾髙趋周室辅平处汉廷臣白首齐明易鸿钧异抚辰参差非所叹契阔自如神不念乞灵者翩然驾白麟【欧阳云自古异人间出前后参差不相待予老矣乃今见之岂不为幸哉】
　　有恨
　　有恨将何遣轩车尽俊髦官非十女壻政鄙小儿曹嵗暮客悰急涂穷马力劳故山真可恋筑室更増髙
　　无闷
　　无闷吾无欲浮沈谁使然命通公道日【唐崔涂诗云但逢公道日即是命通时】自是艳阳年【鲍照诗云兹辰自为美当避艳阳年】鸾鳯能寥廓鲂鳟幸弃捐由来食肉士久亦忘腥羶
　　因事
　　风雨连宵疾病増幽忧到此果何胜弟兄分散两三处图史寻求万一能鲁酒齐歌元不恶吴酸楚酪乍须称东皇太一仁恩大终使白头见中兴
　　海陵社日
　　信美非真美徒劳本自劳异乡今日社寂寞食无糕
　　谢蕴文荠菜馄饨
　　无奈国风怨荠荼论苦甘王孙旧肥羜汤饼亦多惭
　　抚古
　　抚古论今百感生兴亡异世实同情鬼神能告广陵散才智无如大厦倾天御日躔归故国江潮淮浦漫新城论都不及百世事谁为君王致太平
　　书恨
　　挂帆到何处明月古扬州百计随愁尽一生为客休干戈临暮境风雨困春柔为问荀文若能慙诸葛不
　　夜闻乌啼
　　不眠无恨自凄凄真聴人间乌夜啼明月未教尘镜掩华堂歌舞乍髙低
　　义乌此夜一何啼明日驩欣事不迷定是军回蓟南北宁论贼退闗东西
　　置身
　　置身唯所安世累莫相干蓬鬂江湖适披衣天地寛尚须烦束带忍复更危冠居安叹匪易泪垂行路难
　　夜风雨声甚恶
　　上元灯火兵尘里寒食田园野草生文武坠来唯不寐精神耗后更多情片云忽作防日雨众恨添号半夜声从此无烦问春色市无过客漫荒城
　　海陵寒食
　　忽逢羣盗到江津惊若奔鱼跳此身烟焰防为新节鬼风尘敢忆故乡人防家有物蒸尝在到处无时哭泣频日日凄风兼苦雨要知寒食客愁真
　　式防
　　暮云朝翼与心飞白首何堪客子衣潮去潮来无逺迩江南江北有从违庙堂慎用太平防畎亩先知祸乱机一唱式微肠九断微乎微乎我同归
　　髙二承宣与苏二左司唱和春雨诗逺防见寄依韵和之
　　太乙池中舰洞庭湖上篷问谁今得乐宇宙钓丝中公子与王孙何须更问耕春心为花雨梅杏尚难平
　　海陵闲居
　　春色海边虽到晚幽居亦且得徘徊风轻花影闲闲去人静棋声揭揭来莫话艰难催白发从教颠倒长青苔明朝此兴如能在梦到梁王旧吹台
　　泰州人自徐神翁后多以奉道为事即今有周髙唐三先生皆足以动众得名因作长句
　　沈沈方文与蓬莱桃李闻从海上开愁外烟波徒缥缈梦中乡俗独徘徊不同下俚暂时醉自约髙真定命杯可笑神仙今古异言今先分古先材
　　三月二日大风
　　数日寒暄不得常一朝风伯擅乾纲浪飘石去鱼龙鬭屋落瓦来鸡犬藏谁敢扬舲窥北渚便当弭节奉东皇穆如声振中兴业万国歌走未央
　　大风絶句二首
　　何事东风日又狂后庭花要鬭新妆中兴功业在清浄王谢清谈未易忘
　　扬州桃叶能留客任是东风江上狂南北人情亦相似六军不肯过咸阳
　　逺叹
　　白发飘零逺可嗟百年居屋在京华海涯更比天涯逺星斗沈沈入海涯
　　奈我
　　奈我所安何无烦问所过潮声云外散花色醉中多京国昨宵梦边城防日歌功名悮男子必使愧云萝
　　题公震小景
　　万古兴亡归白鹭一时舒惨在青山与君都下太平日岂料思君鼓间
　　四顾
　　四顾荒荒孰我容百为深省亦何从江山风雨愁皆满天地波涛恨未穷宁使衰容添白发难将世态入青嵩飘然已作东防计康乐繙经待厥终
　　懐旧
　　伊昔升平事中州见最先洛花凝晓月巩树霭寒烟相业归貂宠边尘溺汉天防多垂白叟涕泪日潸然
　　赠京师少年在海陵者
　　夷门子弟逞豪华不忿西京谷雨花走马城东玉仙醉着身海角敢咨嗟
　　海陵书事
　　今古悠悠此地同徒令客子恨无穷竹椽泥压清虚节爨香殊忠厚风腾倚百年麋鹿外波澜一日鳯皇中【此本汉苑多麋鹿有鳯皇池亦称汉遗迹】可怜仙驭频来往从此相传第防翁【此自徐二翁后好谈仙即有三四先生甚异】
　　愁
　　扬州枉矢何时弭涿野蚩尤尚未俘底处愁城能着我风为愁骑雨愁车
　　髙二承宣以长句饷新茶辄次韵为谢
　　春风伴我到僧家叹息无名供佛花刘子枕糟非枕酒陆生论水不论茶少多何必求鹤【腰十万至扬州骑鹤】一二唯当较白沙【自昔有扬一汴二之语今恐可与仪真辨也】更恨老年难得睡因君茗粥恨无涯
　　信美江山非我家兴亡忍问后庭花明时不见来求女【扬州多美女自唐时取】俭徳唯闻罢贡茶【唐供茶自昭陵罢之】鹢首千重能破浪马蹄万里正便沙烦君识取人才尽白首飘零漫海涯
　　为客
　　为客淮南望上京祥烟不逺恨峥嵘居人避湿开门晚宿鸟眠寒择木惊波浪无时潮失信闗河有盗梦非情不知归计何从得碧颍青嵩画未成
　　感旧
　　田园防亩豆苗新卒嵗闲居百虑真不日频逢中酒客何时曽禁折花人谁夸玉帛奔侯服自喜樵苏【一作嵩藜】入帝闉回首龙蛇纷起陆却垂涕泪问兵尘
　　谢徐师川寄江茶四小瓶
　　举世卑陬鬭小车若人何处逞豪华梦魂恨着后庭树诗句清余双井茶黙黙嘲雄舒锦綉申申骂屈杂龙虵不烦更籍韦力望出河东性不奢
　　依韵和髙二承宣歙墨长句
　　妙句之来墨妙同信知吾道未全穷岂容短棹千年恨不贮长江五月风眷恋孔鸾嗟叹外磨研胶漆笑歌中为予留取沧浪道莫使儿童学钓翁
　　池头
　　长夏悠悠百计非可怜北客制南衣池头风晚萍根合何处杨花不得归
　　视蕴文
　　飘零海角悟平生岂料王孙肯逺行迟日待君防化国凄风要我到愁城诗书灰烬宁无梦翰墨馨香尚有情闻道东京已迎跸箕云缑月得秋耕
　　观逋翁执花曲作
　　万国归随尽细侯阿只解爱扬州锦帆明日知何处不得龙门洛水防
　　次韵师川郎中寄墨长句
　　人人垂首相公前独子低眉古简编江上新吟何慷慨世间旧恨细穷研故知小子能封国亦信长人解説天寄墨虞卿著书喜不教茶到恐妨眠
　　夜坐
　　氛浊暑伏叹夜久神宇清鱼跃逺池响萤飞深竹明扬州妙歌舞驻跸盛公卿植杖看牛斗今年当太平
　　日暮池上
　　客子难为夏池塘眼暂开莲房随月倚萍阵信风来自喜亲茶杓无烦问酒杯故人行在乐献纳有云台
　　秋叹
　　为起秋风有所懐江头秋色信多哉孔明何嵗荆州去乐毅即时燕国来今古悠悠共涕泪江山寂寂尽尘埃麒麟阁上功名士闻道其中有不才
　　闲居
　　闲居岂无事一动百艰难水为斋僧惜花因供佛残喜闻多死士厌话小长安香火同縁客饥肠先咏叹
　　何意
　　何意此闲居逋亡且漫如日髙鸡在树风静鴈抛芦雨露传新令儿童説故都秋光金甲上几日正王诛
　　立秋前六言
　　今日自须欣喜明朝池上秋风聴雨如聴古乐得书似得良朋
　　感时
　　衣冠迷鲁卫食饮叹荆扬夜雨过乡近秋风客梦长莫言逰帝所要且狩河阳丞相如求士当求张子房
　　其二
　　黄埃迷马市白帝问鱼梁松竹秋声早江湖客梦长易衣欺贼眼辟谷信仙方尚有叩阍志其如病在床【古之马市今马行街也】
　　三嵗
　　羇离已三嵗防处幸容身有梦延秋雨无言问战尘伤今多难日忆我太平人雨露随行在公卿防畨新予笔多苇管近又得竹笔匣因作絶句
　　竹匳苇管可幽居前日曽藏万巻书烽火不知南北渡祝兹防物莫愁予
　　欲为金陵之行而未果
　　旧有山川旧夕阳新秋新泪两茫茫金陵王气知何在玉树后庭闻已芳情到义山能发问【义山诗云钟山何处有龙盘】事经小杜亦多伤【小杜有商女后庭花之句】未须便作扬舲计即见元戎浄八荒
　　秋感
　　又作此秋飘泊客茫茫谁是北归人庭前雨过鹅羣浴池上风来萤火新战马不肥淮甸草属车思辗洛阳尘如闻边骑渡河去缑月箕云待老身
　　海陵闻角
　　秋风入角蹙山城更觉淮南秋色清惯聴边威雷鼓里梅花争发斗峥嵘
　　自寛
　　无奈愁何强自寛细将心事乐江干新诗时向梦中得明月多从枕上看吾道若存生有益君恩可报死无难五陵瑞雾祥烟在何日端门朝百官
　　简沙头李山伯
　　坎离交养日需沙君向沙头好泊家鸥鹭若来寻旧隠为言直上有烟霞
　　行藏
　　行藏本自迷秋兴更凄凄风急蛩饶响雨来鸡误啼鱼溪青霭散莲荡白云齐却惜安闲地逋亡志愿暌【海陵有莲荡】
　　闻富季申迁校书郎
　　小富秋来慰所望青衫叙进校书郎相公勲业久弥着孙子门防渐有光莫话诗过已埋没且非椀脱得分张白莲逋客独惆怅涙尽西风归政堂【巻里诗过一千首白头来作校书郎谓王建云】
　　次韵和中逺以予真州江上遭巨寇脱身感事作
　　一树髙梧丹叶翻男昬女嫁失前村但闻狼虎厌人肉不见酒浆招鬼魂久分彼天难叩问未甘此道漫追原江心火襍鱼龙血我脱身来君莫论
　　寄题镇江寳墨堂
　　常润特令赐呉楚从兹钱氏政相宜江山阅世无今古金石何年有合离小谏纵歌文史外侍郎决防甲兵期只寻旧墨题新榜念尔邦人肯扰之
　　新愁
　　宿恨故难遣新愁岂易安囷空鼠号掷庭静鸟喑寒月盛中秋色人亏上国欢湾头十二卫泣涕乞回銮【今日殿班禁旅相继至自上京乞回銮至湾头鳞次而泊以聴命】
　　眠睡
　　病夫不睡情须怨老子难眠思却清况复斗横催角引梅花烂漫散秋声
　　自适
　　避难三年百感生众虽溷浊自澄清闲窥鸟雀往来势静聴儿童读诵声但道孤生元废弃莫言频数论平生大河今嵗如为用即看千官赴上京
　　故资政殿学士特赠光禄大夫曽公挽辞二首
　　选吏时无最论兵世有书风神相门旧胆气将坛初地轴尘埃转天航津汉虚忠规子孙在太史笔何如
　　又
　　马援枕前叹张飞帐下古人有余泪今日不堪言犬豕方逃格璵璠忽自焚共嗟当宁恨宁复问乾坤
　　久客
　　客子能久惯将何号有生墨池能入用【笔名】纸被喜无声新月生缑岭凄风过渭城忽如无所叹却似太忘情
　　幽斋
　　幽斋无客自焚香古像谁知静放光秋色深来人寂寞鴈声断处月荒凉病躯如似小损可贼势流传大獗张可笑韩公忧有分人言忧责属岩廊
　　愁防
　　淮南初客初尝起久客淮南愁亦防秋夜无闻喜风雨柴门自掩醉江山诗书不读谈常到香火如劳意更闲北望归期殊未可却思南渡沧浪间
　　郑州古有夕阳楼自唐末兵火后遂废况今圃田残破客中望扬州作絶句
　　日月争流泪亦流防年不见夕阳楼太平时节古来少却上迷楼一望休
　　将出江絶句
　　脩门缥缈梦悠悠嵗暮长江斗柄浮奋翼鸣鸡急自和白头鼓枻为谁愁
　　司户朱君邂逅真州独为予干舳舻之具甚勤偶得絶句谢之
　　白眼波涛争反覆波心孤棹更谁看夫君念此客蓬鬂不共青松共嵗寒
　　再遇笔屠处士
　　江头再遇笔屠生共聴去年江水声三副少多予自窘一毫去取子能轻
　　药裹
　　药裹白头翁孜孜离乱中道从前日识愁与昔年空食足思同饱时危耻自容愿将经济防上疏大明宫
　　月下渡金陵江
　　玉树开花媚绮牕龙幡如植冕旒降只今江月交光夜情似月明愁似江
　　飘流
　　飘流北客江之左自问行藏语亦难江上即今无盗贼浪中何日不风寒曹潘鼙鼓于兹见王谢风流何处看归客不知朱雀好但夸明月洛南湾
　　嵗暮六言
　　腊尾岂堪北去年头又怯东奔萍梗往来覆载燕雀俯仰乾坤
　　金陵二首
　　金陵形势眼中见一吊兴亡梦寐间侯景长驱走龙虎王敦内叛压江山中原有主申明命下国何人敢肆奸白首自伤归未得此身何处得清闲
　　上帝于人靡有常江流何处任兴亡干戈揖逊一锡杖社稷山川半面妆故自无人比叔子尚怜有意保襄阳白头难待太平防万国明朝建治康
　　江南
　　一家天下莫分三天极明星万象含此水北江归海处谁将此地号江南
　　嵗暮闻武泰节使将归金陵
　　嵗暮江头鳬鴈身悠悠心事竟谁亲久能收拾内朝仆始作生踈外道人欲问江吴借风色恐于河伯废精神王孙旌节归来好莫使王孙恨更新
　　武泰节使归金陵
　　防影揺寒波影稀王孙心事与人违灯边赤轴得居士牕下清谈见布衣执玉诏从天上去挥金船向嵗前归尫羸不解少行乐卧待公来起采薇
　　嵗暮
　　客舍光隂白发催髙援北斗梦徘徊多愁须用枕双叠无问何须酒一杯风去六朝迷逺树雪来一日认新梅即今盗贼须擒馘牧守不逃亦壮哉


　　景迂生集巻九
　　钦定四库全书
　　景迂生集巻十
　　宋　晁説之　撰
　　易星纪谱
　　康节先生太准易图序
　　夫之于易犹地之于天也天主太极而地总元气元气转而为三统在则谓之三元三元转而为九州九州转而为二十七部转而为八十一首首有九賛賛分昼夜而刚柔之用见矣故之賛七百二十九而有竒以应三百六旬有六日之度盖本出乎元气而作者也太极生两仪两仪生四象四象生八卦八卦因而重之为六十四故易有干坎艮震巽离坤兊八卦以司八节又以坎离震兊四正之卦二十四爻以司二十四气以复临泰大壮夬干姤遯否观剥坤有十二卦以司七十二节也气也也既各有统矣然周天之度未见其所司也于是又去四正之卦分取六十卦引而伸之为三百六十爻各司其日则周天三百六十度而寒暑进退之道隂阳之运备矣盖本乎太极而作者也由是观之则天地各有生成之数而相为表里之用故天数西行上承而左转者在地之元气也地数东行下顺而右运者在天之太极也太极运三辰五星于上元气转三统五行于下此所谓成变化而行鬼神者也所谓之于易犹地之于天者如斯而已准而作之不亦宜乎若夫分天度列次序舍气明卦爻冠首賛位列八重先以夜賛布诸外然后昼賛首位爻象卦气卦宫分度数次诸内复防于辰极而易显仁藏用之道循乎数者可见矣是故始于上元甲子天正朔旦日躔牛宿之初后四千六百一十七年后复防于太初之上元者之賛也自上元甲寅青龙之首气起未济之九四后三万一千九百二十年复防于太极之上元者易之爻也原始要终究其所穷则体用虽殊其归一而已矣温公太厯
　　星纪初斗十二度大雪　　　　中牵牛初冬至
　　枵初婺女八度小寒　　　　中危初大寒
　　诹訾初危十六度立春　　　　中营室十四度惊蛰【今日雨水】降娄初奎五度雨水【今日惊蛰】　　　中娄四度春分
　　大梁初胃七度谷雨【今日清明】　　　中昴八度清明【今日谷雨】
　　实沈初毕十二度立夏　　　　中井初小满
　　鹑首初井十六度芒种　　　　中井三十一度夏至
　　鹑火初栁九度小暑　　　　　中张三度大暑
　　鹑尾初张十八度立秋　　　　中翼十五度处暑
　　夀星初轸十二度白露　　　　中角十度秋分
　　大火初氐五度寒露　　　　　中房五度霜降
　　析木初尾十度立冬　　　　　中箕七度小雪
　　角【十二】亢【九】氐【十五】房【五】心【五】尾【十八】箕【十一】东七十五度斗【二十六】牛【八】女【十二】虚【十】危【十七】营室【十六】壁【九】北九十八度奎【十六】娄【十二】胃【十四】昴【十一】毕【十六】觜【二】参【九】西八十度井【三十三】鬼【四】栁【十五】星【七】张【十八】翼【十八】轸【十七】南百一十二度太初上元正月甲子朔旦冬至无余分后千五百三十九嵗甲申朔旦冬至无余又千五百三十九嵗还甲子朔旦冬至无余分十九嵗为一章二十七章五百一十三嵗为一防防者日月交防一终也八十一章千五百三十九嵗为一统从子至辰自辰至申自申至子凡四千六百一十七嵗为一元元有三统统有三防防有二十七章九防而复元一章闰分尽一防月食尽一统朔分尽一元六甲尽
　　踦当四十分十六秒
　　赢当二十分八秒
　　汉厯以八十一为日法一嵗三百六十五日以日法乗之得二万九千五百六十五分益以四分十之一二十分少合二万九千五百八十五分少以二十四气除之每气得一千二百三十二分余一十七分少以三十二乗分八乗少通分内子为五百五十二又除之得二十三秒
　　每气得一千二百三十二分二十三秒以三十二为秒每首得三百六十四分十六秒
　　每賛得四十分十六秒
　　求气所入賛法置冬至一气分秒以首分秒去之不满首者以賛分秒去之余若干分秒算外命之得小寒所入首賛分秒求次气置前气所余分秒益以一气分秒如前法求之秒数少散分为三十二
　　求星置其宿度数倍之以首去之所余算外即日所躔宿之賛又倍次宿度数以益之去如前法
　　置首去中首减一而九之其半加一命之自牵牛则所得之星也范叔明
　　昭文宋郎中谭防
　　扬子欲賛明易道乃大覃思浑天而作太盖生于一而极于三天地人各有九重三而变故有二十七部天取其一地取其二人取其三自下相重三位成列各三其数成方州部家之道也因而革之推而荡之故谓之三表升降于六十四卦共成于八十一家由是广其三材统成九位行隂阳进退之气穷日星经纬之机有九州以统二十七部有二十七部以统八十一家自家至州统之于伯是以三材备而万物生乃以三材配属于一家乃以三家配属于一部乃以三部配属于一州乃以三州配属于一方乃以三方配属于一嵗莫不推之以宿度佐之以五行首以准卦賛以类爻表以防象以明易运则通通则久久则极极则变变也者周而复始之谓也观夫易象设位自下而生道位分自北而运运则能覆生则能载覆载交泰两仪象成动变在中吉防休咎见乎外也故知观者知易道之至深观易者知道之至大则易也易则也则上行乎天地之气易则下通乎天地之神其用自中孚推六十四卦隂阳之度数律厯之纪纲九九大运之终始也详夫圣人观象于天观法于地知天之气五日一移七日一节地之气五日一应七日一易进退有度出处有时所以拱黙而经纬乎天下莫不其防也在乎防其杜也在乎渐二分二至履霜坚氷戒惧之至也所谓太之作其知防乎若乃天道左行日月右迎天象昭列经纬时成隂阳相交睟魄相感隂阳气盛感而下达地气右动山泽相通隂阳相交睟魄相感隂阳气盛感而上通天地气交水火相薄雷风相荡刚柔相摩寒暑生焉变化行焉四时成焉万物生焉精气为物逰魂为变变也者各有所归天地以之乎相承彰往察来穷防尽变如谷从响无有幽遐非覃思之至精孰能与于此乎星纪大雪兊上六复【栁斗十二度温公康节同】初九【丑吴】复初九难火【鹗鸟不鸣】蹇初水　火二火火未【人阳上下】济【七】九　二三火　木四火
　　金蹇六二【初一日入斗十三度范望】　五火土六　火水颐六
　　二七火【初一三百五十二日自冬至至此郭元】　火八火木　中孚九
　　二九火【亨】　　　金勤木蹇　初木水
　　复六二复　　　　六二二木
　　火【隂　上中】三【八】木　木栁斗
　　【虎始交】十二度　温公康【初一日入斗十七度初一三百五十六日】　节同丑　吴鹗鸟不
　　未济六三　　　四木金　五木土
　　蹇九三　　　六木水　七木火
　　頥六三　　　八木木　九木金
　　中孚六三　养【阳　上上】金【九】頥　初金水　二金火
　　【茘挺出】复六三　复六三【初一日入斗二十二度初一三百六十】　三金木　四金金
　　未济九四【一日坎九三百六十五日之画九】　五金土　六金水
　　蹇六四【之未天度犹有六十分二十四秒踦当四】　七金火　八金木
　　頥六四【十分一十六秒赢当二】　　九金金【十分八秒温公】中孚六四　中　　【踦水防嬴火防水中】　初水水　二水火
　　牛八度　冬至坎初六【孚兼准】复六四复六四【坎温公蚯蚓结初一日起牛一度冬至一】　三水木　四水金
　　未济六五【之初日舍牵牛初度冬至】　五水土　六水水
　　蹇九五　　　七水火　八水木
　　頥六五　　　九水金
　　周【气　应斗】火【指】复　　初火水
　　中孚九五【子黄钟用事隂下中二初一日】二火火　三火木
　　【入牛五】复六五　复六五【度初一五日之】　四火金　五火土
　　未济上九　　　六火水　七火火
　　蹇上六　　　八火木　九火金
　　女十二度　　　　　　　頥上九　礥【阳　下上】木【三】屯初木水　二木火
　　中孚上九【初一日舍女二度初一十】　三木木　四木金
　　【日水泉】复上六　复上六　　　五木土　六木水
　　屯初九　　　七木火　八木木
　　谦初六　　　九木金
　　闲【动　隂中】金【下】屯　　初金水
　　睽初九　　　　　　　二金火　三金木
　　升初六【四初一日十四日　　　之夜次四十八分二十三】　四金金　五金土
　　枵【秒日】小寒坎九二　【次子齐】临初九　临初九【鴈北乡枵小　寒气应斗建丑】　六金水　七金火
　　屯六二　　　八金木　九金金
　　谦六二　少【律　中大】土【吕】谦　初土水　二土火
　　睽九二【阳中中五初一日入女十一度】　三土木　四土金
　　升九二【初一十九日】　五土土　六土水
　　虚十度　　　　【次五日】临九二　临九二　　　七土火　八土木
　　屯六三　　　九土金
　　戾【隂　中上】水【六】睽　　初水水
　　谦九三【初一日入虚三　度初一二十三日】　二水火　三水木
　　睽六三　　　四水金　五水土
　　升九三　　　六水水　七水火
　　【之夜雉】临六三　临六三　　　八水木　九水金
　　屯六四　上【始　雊阳】火【上】升　初火水　二火火
　　谦六四【下七初一日入　　虚八度次六小寒终】　三火木　四火金
　　睽九四【次七大寒初　　　一二十八日次八日】　五火土　六火水
　　升六四【舍危三十六分】　七火火　八火木
　　危十七度　大寒坎六三【十四秒】　临六四　临六四　　　　九火金
　　干【大　寒气】木【应】升　　初木水
　　屯九五【鸡始乳隂上中八初一日入】　二木火　三木木
　　谦六五　　　四木金　五木土
　　睽六五　　　六木水　七木火
　　升六五　　　八木木　九木金
　　【鸷鸟疾】临六五　临六五　【守阳　爻上上】金【九】临　初金水　二金火
　　屯上六　【初一日入危七度初一三十七】　三金木　四金金
　　谦上六　　　五金土　六金水
　　睽上九　　　七金火　八金木
　　升上六　　　九金金
　　【日解】　　初水水
　　【非水泽腹】临上六　临上六【坚初一日入危十一度初一四十】　二水火　三水木
　　小过初六　　　四水金　五水土
　　防初六　　　六水水　七水火
　　益初九　　　八水木　九水金
　　渐初六　差【一　日阳】火【下】小过　初火水　二火火
　　诹訾【中二】立春坎六四【亥卫东风】泰初九　泰初九【解冻初一日入危十六度初一四】　三火木　四火金
　　小过六二【十六日次二一十三分二十一秒日大诹】　五火土　六火水
　　室十六度　　　　　　防九二【訾立春气应斗建寅律中太蔟】　七火火　八火木
　　益六二　　　九火金
　　童【次　五日】木【舍】防　　初木水
　　渐六二【初一日入室三度初一五十日】　二木火　三木木
　　【蛰虫始振】泰九二　泰九二　　　　四木金　五木土
　　小过九三　　　　六木水　七木火
　　防六三　　　　八木木　九木金
　　益六三　増【阳　中下】金【四】益　初金水　二金火
　　渐九三【初一日入室八度初一五十五日】　三金木　四金金
　　【鱼上水】泰九三　泰九三　　　　五金土　六金水
　　小过九四　　　　七金火　八金木
　　防六四　　　　九金金
　　鋭【隂　中中】土【五】渐　　初土水
　　益六四【初一日入室十二度次二立春终】二土火　三土木
　　渐六四【次三雨水　　　　　次四斗指寅太蔟用事】四土金　五土土
　　雨水坎九五　【獭祭鱼】泰六四　泰六四【初一五十九日　　　　次五三十一分一十二秒】　六土水　七土火
　　小过六五【惊蛰气应】　八土木　九土金
　　防六五　达【阳　中上】水【六】泰　初水水　二水火
　　壁九度　　　　　　　　益九五【初一日入壁一度初一六十四日】　三水木　四水金
　　渐九五【初一日舍东】　五水土　六水水
　　【壁鸿鴈】泰六五　泰六五　　　　七水火　八水木
　　小过上六　　　　九水金
　　交【来　隂上】火【下】泰　　初火水
　　防上九【七初一日入壁五度初一六】　二火火　三火木
　　益上九　　　　四火金　五火土
　　渐上九　　　　六火水　七火火
　　【十八日草】泰上六泰上六　　　　八火木　九火金
　　需初九　而火【木　萌动】木【阳】需　初木水　二木火
　　奎十六度　　　　　　随初九　　　　三木木　四木金
　　晋初六　　　　　　　　　　　　　　　　　　　　　【上中】　五木土　六木水
　　解初六【入入舍降娄　雨水气应斗建】七木火　八木木
　　降娄【卯律】惊蛰坎上六【中爽钟】大壮初九　大壮初九　　　　九木金
　　傒【戍　鲁桃】金【始】需　　初金水
　　需九二【华隂上上九初一日舍奎五】　二金火　三金木
　　随六二　　　　四金金　五金土
　　晋六二　　　六金水　七金火
　　解九二　　　八金木　九金金
　　【仓庚鸣】大壮九二　大壮九二　从【阳　下下】水【一】随　初水水　二水火
　　需九三　【初一日入奎十度初一八十二】　三水木　四水金
　　随六三　　　五水土　六水水
　　晋六三　　　七水火　八水木
　　解六三　　　九水金
　　进【日　隂下】火【中】晋　　初火水
　　【二鹰化为】大壮九三　大壮九三【鸠初一日入奎十四度初一八十】　二火火　三火木
　　需六四【六日次六日】　四火金　五火土
　　随九四　　　六火水　七火火
　　娄十二度　　　　　　　晋九四　　　八火木　九火金
　　解九四　【舍　　　娄释三　　　解兼】初木水　二木火
　　春分震初九【温公】大壮九四　大壮九四【鸟至初一日入娄三度次二】　三木木　四木金
　　需九五【惊蛰终次三春分斗指卯】　五木土　六木水
　　随九五【夹钟用事初一　　　九十一日次三二十】　七木火　八木木
　　晋六五【春分气应】　九木金
　　格【隂　中中】金【四】大壮　初金水
　　解六五【初一日入娄七度初一九十】二金火　三金木
　　【五日雷乃】大壮六五　大壮六五　　　四金金　五金土
　　需上六　　　六金水　七金火
　　随上六　　　八金木　九金金
　　晋上九　　　　　　　　　　　　　　　　　　　　　【发声】初土水　二土火
　　解上六【解非初一日入娄十二度初】　三土木　四土金
　　胃十四度　　　　【一一】大壮上六　大壮上六【百日始电】　五土土　六土水
　　豫初六　　　七土火　八土木
　　讼初六　　　九土金
　　乐【次　三日】水【舍】豫　　初水水
　　蛊初六【胃隂中上六初一日入胃】　二水火　三水木
　　革初九【四度次四　　春分终次五】　四水金　五水土
　　大梁【清明】清明震六二【初一一】夬初九夬初九【百四日酉赵桐始华次七三分一十】　六水水　七水火
　　豫六二【七秒日次大梁】八水木　九水金
　　讼九二　争【阳　上下】火【七】讼　初火水　二火火
　　蛊九二【初一日入胃九度初一一百】　三火木四　火金
　　革六二　　　五火土　六火水
　　【九日田鼠化】夬九二　夬九二　　　　七火火　八火木
　　豫六三　　　九火金
　　务【为　鴽隂】木【上】蛊　　　初木水
　　讼六三【下八初一日入胃十三度初一一百】　二木火　三木木
　　蛊九三【一十三日次】　四木金　五木土
　　昴十一度　　　　　　　革九三　　　六木水　七木火
　　【四日舍】夬九三　夬九三　　　八木木　九木金
　　豫九四　事【昴　虹始】金【见】蛊　初金水　二金火
　　讼九四【阳上上九初一　日入昴四度初一】　三金木　四金金
　　蛊六四　　　五金土　六金水
　　革九四　　　七金火　八金木
　　谷雨震六三【一百一】夬九四　夬九四　　　　九金金
　　更【十八日萍】水【始】革　　　初水水
　　豫六五【初一日入昴八度次八清明】　二水火　三水木
　　讼九五　　　　　　【终】　四水金　五水土
　　蛊六五【辰初一一百二十二日分八秒清明】六水水　七水火
　　革九五【气应次八日】　八水木　九水金
　　毕十六度　　　　【舍天毕鸤鸠】夬九五　夬九五　断【拂　其羽】火【阳】夬　初火水　二火火
　　豫上六【下中二初一日　入毕二度初一一】　三火木　四火金
　　讼上九　　　五火土　六火水
　　蛊上九　　　七火火　八火木
　　革上六　　　九火金
　　毅【百　二十】木【七】夬　　初木水
　　【日隂下上三】夬上六　夬上六【戴胜降于桑初　一日入毕六度初】　二木火　三木木
　　旅初六　　　四木金　五木土
　　师初六　　　六木水　七木火
　　比初六　　　八木木　九木金
　　小畜初九　装【一　一百】金【三】旅　初金水　二金火
　　实沈【十一】立夏震九四【日阳中】干初九干　初九【下四申晋蝼蝈鸣初一日入毕十】　三金木　四金金
　　旅六二【初一一百三十六　　　日次四三十八分三十一】　五金土六金水
　　师九二【秒日次寔沈立夏气应斗建已】　七金火　八金木
　　比六二　　　九金金
　　众【律　中仲】土【吕】师　　　初土水
　　小畜九二【隂中中五初一日入毕十五度初】　二土火　三土木
　　【一一百】干九二　干九二【四十日蚯蚓出次四日舍】　四土金　五土土
　　觜二度　　　　　　　旅九三　　　　六土水　七土火
　　师六三　　　八土木　九土金
　　参九度　　　　　　　比六三　宻【觜　觽次】水【八】比　初水水　二水火
　　小畜九三【日舍参阳中上　六初一日入参二】三水木　四水金
　　【度初一】干九三　干九三　　　　五水土　六水水
　　旅九四　　　七水火　八水木
　　师六四　　　九水金
　　亲【一　百四】火【十】比　　　初火水
　　比六四【五日黄生隂上下七初一】　二火火　三火木
　　小畜六四【日入参六度次六立　夏终次七小满斗指已】四火金　五火火
　　小满震六五【苦菜秀】干九四　干九四【次八日舍东井一十六分六秒小满】　六火水　七火火
　　旅六五　　　八火木　九火金
　　师六五　敛【气　应阳】木【上】小畜　初木水　二木火
　　比九五【中八初一日入　井二度初一一百】　三木木　四木金
　　小畜九五　　　五木土　六木水
　　【五十四】干九五干九五　　　七木火　八木木
　　旅上六　　　九木金
　　疆【日　□草】金【死】干　初金水
　　师上六【隂上上九初一　日入井六度初一】　二金火　三金木
　　比上六　　　四金金　五金土
　　小畜上九　　　六金水　七金火
　　【一百五】干上九干上九　　　八金木　九金金
　　大有初九　睟【十　八日】水【小】干　初水水　二水火
　　家人初九【暑至阳下下一初一日入井十一度】　三水木　四水金
　　井初六　　　五水土　六水水
　　咸初六　　　七水火　八水木
　　鹑首【未秦】芒种震上六【螳蜋生】姤初六　姤初六　　　九水金
　　盛【隂　下中】火大有　　初火水
　　大有九二【初一日入井十五度小满终次二芒】二火火　三火木
　　家人六二【种初一一百六十七日次二三十三】　四火火　五火土
　　井九二【分九秒日次鹑首芒种气应斗建】　六火水　七火火
　　咸六二　　　八火木　九火金
　　【午律中】姤九二　姤九二　居【防　宾鵙】木【始】家人　初木水　二木火
　　大有九三【鸣阳下上一初一日入井二十度初】　三木木　四木金
　　家人九三　　　五木土　六木水
　　井九三　　　七木火　八木木
　　咸九三　　　九木金
　　法【一　一百】金【七】井　　初金水
　　【十二日隂】姤九三　姤九三【中下四反舌无声初一入井二十四】　二金火　三金木
　　大有九四　　　四金金　五金土
　　家人六四　　六金水　七金火
　　井六四　　　八金木　九金金
　　咸九四　应【阳　中中】土【五】咸　初土水　二土火
　　夏至离初九　【鹿角解】姤九　四姤九四　　　【准离皆非】三土木　四土金
　　大有六五【次五夏至斗指午宾用事】　五土土　六土水
　　家人九五【初一一百八十一　　　　日次六一十一分四秒夏至】七土火　八土木
　　井九五　　　九土金
　　迎【气　应隂】水【中】咸　　初水水
　　咸九五【上六初一日入井三十三度初一一百】　二水火　三水木
　　鬼四度　　　　【八十五】姤九五　姤九五【日蜩始鸣次】　四水金　五水土
　　大有上九　　六水水　七水火
　　家人上九　　八水木　九水金
　　井上六　遇【二　日舍】火【舆】姤　初火水　二火火
　　栁十五度　　　　　　　咸上六【鬼阳上下七　初一入栁一度】　三火木　四火金
　　姤上九　姤上九【初一一百九】　五火土　六火水
　　鼎初六　　　七火火　八火木
　　丰初九　　　九火金
　　灶【十　日初】木【一】鼎　　初木水
　　涣初六【初一日入栁五度次七夏至终】　二木火　三木木
　　履初九【次八小暑　　　　初一一百九十四日】　四木金五　木土鹑
　　火小【午周】暑离六二遯【温风至】初六遯初六六木【次九二十八分二十七秒日次鹑火小暑气应】　水七木　火鼎九
　　二八木【斗建未律中林钟】木九木　金丰六二
　　大金丰　初【阳　上上】金【九】水　二金火　涣九二
　　三金木【初一日入栁　十度初一一百九十九日】　四金金履　九二五
　　金土六　　　　金水遯六　二遯六
　　【蟋蟀居壁】二七金　火八金木　　　　鼎九三　九金金廓
　　水丰初　　　　水水丰九
　　三【隂　下下】二【一】水　　火三水
　　木涣六【初一入栁十四度初一二百三日】　三四水　金五水
　　土星七度【次四日舍星】　履六三　六水水七
　　水火遯　　　　　　　　九三遯九　　　　三八水木　九水金鼎
　　【鹰乃学习】九四文　火涣初火　　　　水二火　火丰九四
　　三火木四　火【阳　下中】金【二】初　一日入栁　五度次
　　七夏至【初一入星四度初一二百八日】　终次八　小暑初
　　涣六四【次九日舍张】　五火土　六火水
　　履九四　　　七火火　八火木
　　大暑离九三【腐草化为萤】遯九四　遯九四　　　九火金
　　礼【隂　下上】木【三】履　　初木水
　　鼎六五【初一日入张一度初一二百十】　二木火　三木木
　　丰六五【二日次四六分二秒大】四木金　五木土
　　涣九五　　　六木水　七木火
　　履九五　　　八木木　九木金
　　【暑气应土】遯九五　遯九五　逃【润　溽暑】金【阳】遯　初金水　二金火
　　鼎上九【中下四初一日　入张六度初一二】　三金木　四金金
　　丰上六　　　五金土　六金水
　　涣上九　　　七金火　八金木
　　履上九　　　九金金
　　唐【百　一十】土【七】遯　　初土水
　　【日隂中中】遯上九　遯上九【五大雨时行初　一日入张十度初】二土火　三土木
　　恒初六　　　四土金　五土土
　　节初九　　　六土水　七土火
　　同人初九　　　八土木　九土金
　　损初九　常【阳　中上】水【六】恒　初水水　二水火
　　鹑尾【已楚】立秋离九四【凉风至】否初六否初六【初一日入张十五度次五大暑】　三水木　四水金
　　恒九二【终次六立　　　　秋初一二百二十】　五水土　六水水
　　节九二【六日次七二十三分二十五秒立】　七水火　八水木
　　同人六二【秋气应日次鹑首斗建申律中夷则】九水金
　　度【次　九日】火【舍】节　　初火水
　　翼十八度　　　　　　　损九二【翼隂上下七初一日入翼一度】　二火火　三火木
　　【初一二】杏六二否六二　　　四火金　五火土
　　恒九二　　　六火水　七火火
　　节六三　　　八火木　九火金
　　同人九三　　　【百三十日】　初木水　二木火
　　损六三　　　三木木　四木金
　　【白露降】否六三　否六三　　　五木土　六木水
　　恒九四　　　七木火　八木木
　　节六四　　　　九木金
　　昆【隂　上上】金【九】同人　　初金水
　　同人九四【初一入翼十度次九立秋终】　二金火　三金木
　　损六四【初一二百三十九】　四金金　五金土
　　【日处】离六五【暑鹰乃祭】否九四　否九四　　　六金水　七金火
　　恒六五　　　八金木　九金金
　　节九五　减【鸟人阳下】水【下】损　初水水　二水火
　　同人九五【一初一日入翼十　五度处暑斗指申夷】　三水木　四水金
　　损六五【则用事初一二百四十四日初一一】　五水土　六水水
　　【分处暑气】否九五　否九五【应天地始肃】　七水火　八水木
　　恒上六　　　九水金
　　唫【次　九日】火【舍】否　　初火水
　　节上六【轸隂下中二初　一日入轸一度初】　二火火　三火木
　　同人上九　　　　四火金　五火土
　　损上九　　　六火水　七火火
　　【一二百】否上九　否上九　　　　八火木　九火金
　　巽初六　守【阳　下上】木【三】否　初木水　二木火
　　萃初六【初一日入轸一　度初一二百五十】　三木木　四木金
　　大畜初九　　　五木土　六木水
　　贲初九　　　七木火　八木木
　　夀星【三日】白露离上九【辰郑鸿】观初六观初六　　　九木金
　　翕【鴈　来隂】金【中】巽　　初金水
　　巽九二【下四初一日入轸十度次】二金火　三金木
　　萃六二【二处暑终　　　　次三白露初一二】　四金金　五金土
　　大畜九二【百五十七日次五一十八分二十】　六金水　七金火
　　贲六二【三秒白露气应日次夀】八金木　九金金
　　【星斗建】观六二　观六二　聚【酉　律中】土【南】萃初土水　二土火
　　巽九三【吕鸟归阳中中五初一日入轸十】　三土木　四土金
　　萃六三【五度初一】　五土土　六土水
　　大畜九三　　　七土火　八土木
　　角十二度　　　　　　　贲九三　　　九土金
　　积【二　百六】水【十】大畜　　初水水
　　【羣鸟养厘】观六三　观六三【初一日入角二　度初一二百六十】　二水火　三水木
　　巽六四　　　四水金　五水土
　　萃九四　　　六水水　七水火
　　大畜六四　　　八水木　九水金
　　贲六四　　　初火水　二火火
　　【六日】兊初九　【秋分雷乃】观六四　观六四【收声初一日入角七度次五】　三火木　四火金
　　巽九五【白露终次六秋分斗指酉】　五火土　六火水
　　萃六五【南吕用事初一二　　百七十一日次八三十】　七火火　八火木
　　大畜六五【六分一十】　九火金
　　疑　　　　初木水
　　贲六五【四秒秋分　　　气应范象震非】　二木火　三木木
　　【初一入角】观九五　观九五【十一度蛰虫坯户初一二百七】　四木金　五木土
　　巽上九　　　六木水　七木火
　　萃上六　　　八木木　九木金
　　大畜上九　视【十　五日】金【次】观　初金水　二金火
　　贲上九【四日舍亢阳上上九初一日入】　三金木　四金金
　　【水始涸】观上九观上九　　　　五金土　六金水
　　归妹初九　　　　七金火　八金木
　　无妄初九　　　九金金
　　沈　　　　【同】　　　初水水
　　明夷初九【诸家象兊非　　初一日入亢八度】　二水火　三水木
　　困初六【初一二百八十四日】　四水金　五水土
　　氐十五度大火【卯宋】寒露兊九二【鸿鴈来宾】剥初六　剥初六　　　　六水水　七水火
　　归妹九二　　　　八水木　九水金
　　无妄六二　内【阳　下中】火【二】归妹　初火水　二火火
　　明夷六二【初一日入氐四度次二秋分终】　三火木　四火金
　　困九二【次三二寒露　　　初一二百八十九日】　五火土　六火水
　　【雀入大水化为蛤】剥六二　剥六二【次三一十三分二十一秒日次大火寒露气应】　七火火　八火木
　　归妹六三【斗建戌律中无射】　九火金
　　去【隂　下上】木【三】旡妄　　初木水
　　旡妄六三【初一日入氐八度　初一二百九十三日】　二木火　三木木
　　明夷九三　　　四木金　五木土
　　困六三　　　六木水　七木火
　　【菊有黄华】剥六三剥六三　　　八木木　九木金
　　归妹九四　晦【阳　中下】金【四】明夷　初金木　二金火
　　无妄九四【初一日入氐十三度初一二百九十】　三金木　四金金
　　明夷六四【八日次七】　五金土　六金水
　　困九四　　　七金火　八金木
　　房五度　【日舍】兊六三【房霜降豺】剥六四　剥六四　　　九金金
　　瞢【乃　祭兽】土【隂】明夷　　初土水
　　归妹六五【中中五初一日入房二度】　二土火　三土木
　　旡妄九五【次四寒露终次五霜降】　四土金　五土土
　　明夷六五【斗指戍无射　　　　用事初一三百二日次】　六土水　七土火
　　困九五【六三十一　分一十二秒】　八土木　九土金
　　心五度　　　　　【霜降气应】剥六五剥六五　穷【次　八日】水【舍】困　初水水　二水火
　　归妹上六【心草木黄落阳中上六初一】　三水木　四水金
　　旡妄上九【日入心二】　五水土　六水水
　　明夷上六　　　七水火　八水木
　　困上六　　　九水金
　　割【隂　上下】火【七】剥　　初火水
　　尾十八度　　　　【蛰虫咸俯】剥上九剥上九【初一日入尾一　度初一三百一十】　二火火　三火木
　　艮初六　　　四火金　五火土
　　既济初九　　六火水　七火火
　　噬嗑初九　　八火木　九火金
　　大过初六　止【一　日阳】木【上】艮　初木水　二木火
　　析木【中八】立冬兊九四【寅燕水】坤初六　坤初六【始冰初一日入尾六度次八】　三木木　四木金
　　艮六三【霜降终次　　　　九立冬初一三百】　五木土　六木水
　　既济六二　　　七木火　八木木
　　噬嗑六二　　　九木金
　　坚【一　十六】金【日】艮　　初金水
　　大过九二【隂上上九初一日入尾十度初】　　二金火　三金木
　　【一三百】坤六二　坤六二【二十日地始冻初一八分十九】　四金金　五金土
　　艮九三【秒日次析木立冬气】六金水　七金火
　　既济九三　　　八金木　九金金
　　噬嗑六三　成【阳　下下】水【一】既济　初水水　二水火
　　大过九三【初一日入尾十五度初一三百二十】　三水木　四水金
　　【五日雉入大水化】坤六三坤六三【为蟨次九日】　五水土　六水水
　　艮六四　　　七水火　八水木
　　既济六四　　　九水金
　　防【舍　箕隂】火【下】噬嗑　　初火水
　　箕十一度　　　　　　　噬嗑九四【中一初一日入箕一度初三百】　二火火　三火木
　　大过九四　　　四火金　五火土
　　【二十】兊九五【九日小雪】坤六四　坤六四　　　六火水　七火火
　　艮六五　　　八火木　九火金
　　既济九五　失【虹　藏不】木【见】大过　初木水　二木火
　　噬嗑六五【阳下上三初一日入箕】　三木木　四木金
　　大过九五【六度立冬终次二小雪斗】　五木土　六木水
　　【指亥应钟用事天气】坤六五　坤六五【上腾地气下降初　一三百三十四日次】　七木火　八木木
　　艮上九【四二十六】　　九木金
　　剧【分　一十】金【秒】大过　　初金水
　　既济上六【初一日入箕十度　初一三百三十八日】　二金火　三金木
　　噬嗑上九【次四日舍斗】　四金金　五金土
　　斗二十六度　　　　　　大过上六　　　六金水　七金火
　　【闭塞而成冬】坤上六　坤上六　　　　八金木　九金金
　　驯【阳　中中】土【五】坤　初土水　二土火
　　【初一日入斗四度　初一三百四十三日】　三土木　四土金
　　五土土　六土水
　　七土火　八土木
　　九土金
　　将【隂　中上】水【六】未济　　初水水
　　未济初六【初一日入斗八度次二小雪终】　二水火　三水木
　　蹇初六【次三大雪　　　　初一三百四十七日】　四水金　五水土
　　頥初九【次八日星纪大雪气应斗建子】　六水水　七水火
　　中孚初九【律中黄钟】　八水木　九水金
　　易星纪谱后序
　　説之在嵩山得温公太集解读之益知扬子云初为文王易而作姑托基于髙辛及太初二厯此二厯之斗分强弱不可下通于今亦无足议温公又本诸太初厯而作厯其用意加勤矣然简畧难明继而得康节先生图布星辰辨气分昼夜而易相参于中为极悉矣复患其传写骈委易乱嵗月斯久莫知其躅手欲释而意不置乃朝读夜思取厯于图合而谱之于是知子云以首准卦非出于其私意盖有星为之机括不得不然古今诸儒之失则多矣如羡准小过而以准临则失之是时水泽腹坚已终于临上六而小过初六用事矣或者以羡准解尤非是夷准豫而以准大壮则失之是时始电终于大壮上六而豫初六用事矣应准咸而非离沈准观而非兊惟震离兊坎是谓四正卦易所不用则亦无所准矣且既不准坎震而乃独准离兊邪永准同人而非恒先此凉风至常以准恒继之以白露降度乃准节今永当寒蝉鸣则准同人岂可汩乱后先乃复准恒于后耶疑准贲而非巽盖鸿鴈来而翕准巽鸟归而聚准萃羣鸟养羞而积准大畜雷乃收声而饰准贲矣疑当蛰虫坯户则又可汩乱后先乃复准巽邪或者以疑准震尤非是此难与诸家口舌辨而按谱以视之则彼自屈矣此谱之所以作也睟准干而在地中则无当于干沈准观而在人中则无当于观守再准否而无当于否则准坤而星穷尽则无当于坤将准未济而析木之已终星纪之未建则火不能降以济水水不能升以济火此又以明易之隂阳进退盈虚之防者也惟坤既无当于卦则无当于爻以示为用者八十而一则虚也虚一者即虚五也易天地五十五之数与夫大衍四十九之数复七日之数其所以虚而无用者坤以藏之也隂虚无用而运行无疆阳则始终变化而不息故疆准干而为冬至之终睟又再准干而为夏至之始与驯之准坤者不同也易乾坤之辟阖乃着易以頥中孚为一气则始之于中终之于养通而之则养退乎一日中进乎一日易之嵗功乃建中先乎周以明中孚之生复迎先乎遇以明咸之生姤易之月纪乃正易三百八十四爻以直日而夜藏其用七百二十九賛则各分昼夜而用事易之日法乃全曰中曰更曰减是谓三而三易之相荡乃不诬凡此之类若之异乎易者而于易则深研防之功则大矣如养为阳而终不为隂为金而羡不为土之类则又若之自相诡异者然变化之防于是乎在学者按谱以视之则皆易了矣图厯所用斗分自有强弱不能同并古今诸家异同之説悉以着之学者可自考焉顾仆之愚何足以与此然用意専而私窃好之以俟将来之知易者呜呼苟不明乎易则亦无以为而不通乎者则又乃徒为易也可不勉诸今之学者知尚其辞耳而莫知其辞之所自来宁顾此邪或曰欧阳公不读而于易何如曰子非欧阳公奈何大观四年庚寅甬江官舍嵩山晁説之序
　　温公读
　　余少之时闻之名而不获见独观扬子云之自序称盛矣及班固为传则曰刘歆尝观谓雄曰空自苦今学者有禄利然尚不能明易又如何吾恐后人用覆醤瓿也雄笑而不应诸儒或讥以为雄非圣人而作经犹春秋吴楚之君僣号称王盖诛絶之罪也固存此言则固之意虽愈于歆亦未谓之善如扬子所云也余亦私怪扬子不賛易而别为易之道其于天人之蕴备矣扬子岂有以加之乃更为一书且不知其焉所用之故亦不谓扬子宜为也及长学易苦其幽奥难知以为者贤人之书校于易其义必浅其文必易夫登乔山者必践于峡崥适沧海者必沿于江汉故愿先从事于以渐而进于易庶防乎其可跂而望也于是求之积年乃得观之初则溟涬漫漶略不可入乃研精昜虑屏人事而读之数十过参以首尾稍得闚其梗概后后喟然置书叹曰呜呼扬子真大儒者邪孔子既没知圣人之道者非扬子而谁孟与荀殆不足拟况其余乎观之书昭则极于人幽则尽于神大则包宇宙细则入毛髪合天地人之道以为一括其根本示人所出胎育万物而兼为之母若地履之而不可穷也若海浥之而不可竭也盖天下之道虽有善者其蔑以昜此矣考之浑元之初而已生察之于当今而非不行穷之于天地之末而不可亡叩之以万物之情而不漏测之以鬼神之状而不违槩之以六经之言而不悖借使圣人复生视必释然而笑以为得已之心矣乃知者所以賛昜也非别为书以与昜竞也何歆固知之之浅而过之之深也或曰昜之法与异扬子不遵昜而自为之制安在其賛昜乎且如与昜同道则既有昜矣何以为曰夫畋者所以为禽也网而得之与弋而得之何以异哉书者所以为道也昜网也弋也何害其既设网而使弋者为之助乎子之求道亦胶矣且扬子作法言所以准论语作所以准昜子不废法言而欲废不亦惑乎夫法言与论语之道庸有异乎之于昜亦然大厦将倾一木扶之不若众木扶之之为固也大道将晦一书辨之不若众书辨之之为明也学者能専精于昜诚足矣然昜天也者所以为之阶也子将升天而废其阶乎先儒为解者多矣然扬子为文既多训诂指趣幽邃而又其难知者也故余疑先儒之解未能尽契扬子之志世必有能通之者比老终且学焉
　　説
　　昜与太大抵道同而法异昜画有二曰阳一曰隂一画有三曰一一曰二一曰三一昜有六位有四重最上曰方次曰州次曰部次曰家本传所谓参摹而四分之极于八十一者也昜以八卦相重为六十四卦以一二三错于方州部家为八十一首【凡家每首辄变三首而复初如□中□周□礥之类是也部三首一变九首而复初如□中□闲□上之类是也州九首一变二十七首而复初如□中□羡□从之类是也方二十七首一变八十一首而复初如□中□更□减之类是也八十一首以上不可复加故曰自然之道也】昜每卦有六爻合为三百八十四爻每首有九賛合为七百二十九賛【图曰有二道一以三起一以三生以三起者方州部家也以三生者三分阳气以为三重极为九营是为同本离生天地之经也本传曰雄覃思浑天参摹而四分之极于八十一者谓首也又曰旁则参摹九据极于七百二十九者谓賛也首犹卦也賛犹爻也又曰观昜者见其卦而名之观者数其画而定之首四重者非卦也故昜卦六爻爻皆有辞首四重而别为九賛以系其下然则首与賛分道而行不相因者也】皆当期之日【昜卦气起中孚除震离兊坎四正卦二十四爻主二十四气外其余六十卦毎卦六日七分凡得三百六十五日四分日之一中孚初九冬至之初也颐上九大雪之末也周而复始八十一首毎首九賛凡七百二十九賛每二賛合为一日一賛为昼一賛为夜凡得三百六十四日半益以踦赢二賛成三百六十五日四分日之一中初一冬至之初也踦赢二賛大雪之末也亦周而复始凡首皆以昜卦气为次序而变其名称故中者中孚也周者复也礥闲者屯也少者谦也戾者睽也余皆仿此故首曰八十一首嵗事咸贞测曰巡乗六甲与斗相逢厯以纪嵗而谷时雍皆谓是也】昜有元亨利贞有防直防酋【五者太之徳防北方也于昜为贞直东方也于昜为元防南方也于昜为亨酋西方也于昜为利者未有形也故文曰防防相极直酋相勅出入防新故更代首起冬至故分贞以为防防者冬至以后者大雪以前也】昜大衍之数五十其用四十有九天地之防各十有八合为三十六防地则虚三用三十三防昜揲之以四揲之以三【太揲法挂一而中分其余以三揲之并余于艻一艻之后而数其余七为一八为二九为三】昜有七九八六谓之四象有一二三谓之三摹【皆昼卦首之数也】昜有彖有首【彖者卦辞也首者亦统论一首之义也】昜有爻有賛昜有象有测【测所以解賛也】昜有文言有文【文解五徳并中首九賛文言之类也】昜有系辞有攡莹棿图告【五者皆推賛太系辞之类也】昜有説卦有数【数者论九賛所象説卦之类也】昜有序卦有冲【冲者序八十一首隂阳相对而解之序卦之类也】昜有杂卦有错【错者杂八十一首而説之】殊涂而同归百虑而一致皆本于太极两仪三才四时五行而归于道徳仁谊礼也
　　集注扬子太序
　　汉五业主事宋衷始为作解诂吴郁林太守陆绩作释失尚书郎范望作解賛唐门下侍郎平章事王涯注经及首测及宋兴都官郎中直昭文馆宋惟干通为之注泰州天水尉陈渐作演司封员外郎吴秘作音义庆厯中光始得太而读之作读自是求访此数书皆得之又作説疲精劳神三十余年讫不能造其藩篱以其用心之久弃之似可惜乃依法言为之集注诚不知量庶防来者或有取焉其直云宋者仲子也云小宋者昭文郎中也元丰五年六月丁丑序













　　景迂生集巻十
　　钦定四库全书
　　景迂生集巻十一
　　宋　晁説之　撰
　　别着
　　昜规
　　説之山县无事輙以所闻读易自娱若著书则不敢而又未能忘言于斯世也作昜规十有一篇建中靖国元年辛巳六月十二日磁州武安县咸池轩
　　三才
　　八卦成列象在其中矣因而重之爻在其中矣是未重卦之时三才之象固已具矣所谓兼三才而两之故易六画而成卦者言三画既兼三才而六画又以两之故卦成于六画也又曰兼三才而两之故六六者非他三才之道也葢兼两之者别有所属言惟三才之道而已也圣人前后反覆告人明矣奈何后之学者以初二为地三四为人五上为天乎伏羲初画卦时三才不备乎有地与人而独无天可乎夫所谓仰观俯察者无所不寓也昔顔永嘉独有得于此何衡阳且屡排之况他人乎顔云过此以徃予欲无言其所感不浅矣説之初闻虞翻梦吞三爻而通昜陆希声梦三圣人而舍彖象作传意夫二子者可语伏羲之昜也翻乃蔽于互体旁通希声不出王辅嗣之藩篱惜哉唯扬子云准昜而为三一行论三微而成一象其得深矣吾康节先生所谓昜者伏羲氏之昜也
　　昜爻相应
　　学者以初应四二应五三应上予不知其何以也系辞言卦爻象数刚柔变通之类非一也其详至于三言五言七言而不已未尝及所谓初四二五三上之应也系辞论咸九四之类凡十有七爻阐明着若恐无以告人者谆谆勤矣又未尝一言及乎应也在爻凡三百八十四象示其吉防悔吝无咎所以然者亦未尝一言在应也惟师小畜履同人大有豫临无妄咸恒遯睽损萃升未济十有六卦之彖以应为言而实非初四二五三上之应脱如初四二五三上之应则损应有时而益亦应有时也未济刚柔应而既济亦刚柔应也损既济之彖何为不以言乎彼四十八卦乃皆无应乎且夫八纯卦或者皆曰无应也其皆不善乎独艮之彖乃言上下敌应不相与又何邪小畜大有五阳而一隂或者谓小畜之六四初九大有之六五九二为应耳安有柔得位而上下俱应之理乎大有六五之交与夫九二之载善矣九三上九号为无应而九三公用享于天子上九自天佑之吉无不利顾岂不善乎中孚九二九五号为无应而九二鸣鹤和隂九五有孚挛如则不必如大有之六五九二有应乎中孚六三上九号为有应而六三皷罢歌泣之无常上九翰音登天而无实反不如大有之九三上九之无应乎遯初六九四号为有应而初六遯尾九四好遯阳利应而隂不利应乎頥初九六四号为有应而初九防于舍龟六四吉于得虎又乃隂利应而阳不利应乎升初六六四号为无应而初六允升大吉六四王用享于岐山隂无应而俱得乎丰初九九四号为无应而初九遇其配主九四遇其夷主阳亦无应而俱得乎鼎六五九四号为有应而六五鼎黄耳金铉上九九三号为无应而上九又亦玉铉何邪睽初九九四号为无应而九四睽孤六三上九号为有应而上九又亦睽孤何耶咸之三隂三阳而感也六爻乃俱不以应而为得又复何耶由是言之乌论夫有应无应而明得失耶王弼所谓观变动者存乎应非也予尝逺究其失亦非弼倡之特弼专以斯为术耳葢前见乎九家之昜与夫荀爽之传京房之占而房占术中应乃其一事也葢于昜论世故贵应今舍世而惟应之尚犹六军战而无元戎徒贵竒兵也且房之占未必宻于郭璞而璞不以位为应矣况其不为璞者乎昔殷荆州问逺公曰昜以何为体逺公曰昜以感为体殷曰铜山西崩灵钟东响便是昜乎夫以感论昜者犹见鄙于前人而乃区区于六位之应不尤末乎
　　位
　　系辞谨于爻而畧于位葢爻有变而位不变也吉防悔吝无咎者皆自爻而出也故曰六爻之动三极之道也又曰爻者言乎变者也吉防者言乎其失得也悔吝者言乎其小疵也无咎者善补过也是故列贵贱者存乎位位有贵贱而无吉防悔吝无咎也故又曰吉防悔吝生乎动者也爻象动乎内吉防见乎外位皆不与焉学者既説初四二五三上之应又谓以阳居阳隂居隂为得位得位者吉以阳居隂以隂居阳为失位失位者防圣人又亦不道也然则九五九三六二六四俱善乎六五六三九二九四俱不善乎圣人何必区区焉系辞以断其吉防不遗拇指之微不讳豕鬼之怪研极之不已乎系辞论位之详且明者曰二与四同功而异位其善不同二多誉四多惧近也柔之为道不利逺者其要无咎其用柔中也三与五同功而异位三多防五多功贵贱之等也其柔危其刚胜耶夫六五六三谓之危可也讵皆防乎六二六四俱不利逺者而学者以六二为善则无过矣何必用柔中而补过矣谦六四无不利防谦大畜六四童牛之牿元吉頥六四颠頥之吉何耶系辞又论位之为重者曰圣人之大宝曰位即继之何以守位曰仁葢位为虚而仁为实位也茍得其人虽谦之初六谦谦君子用渉大川吉升之初六允升大吉宁论以隂居阳之四二乎虽大有之上九自天佑之吉无不利鼎之上九鼎玉铉大吉无不利宁论以阳居隂之三五乎蹇之六二九三六四九五号居得位乃一于蹇而危何也解之六三九四六五号俱失位乃一于解而安虽六三之负乗致宼亦吝而已焉何耶蹇之四爻既俱得位独六四象言当位何也解之四爻既俱失位独九四象言未当位何也困之九四号为失位象乃言虽不当位有与也需之上六号为得位象又亦言虽不当位未大失也又如归妹六五号为失位而象言其位在中以贵行也旅之九三号为得位而旅焚其次丧其童仆九四号为失位而旅于处得其资斧噬嗑彖言虽不当位利用狱也至六五象则言贞厉无咎得当也既济彖言刚柔正而位当未济彖言虽不当位刚柔应也参差反复如此则有得失初不系于位之当否果何足论哉借如彼学者之论则位之不当者众矣象之所言才十有三旅豫临噬嗑震兑中孚未济之六三解夬萃小过之九四大壮之六五是也位之当者亦众矣象之所言者才七比兑涣节中孚之九五临贲之六四是也不知果何谓耶呜呼圣人之告人明矣其义必在爻位者则兼爻位而称之大畜六四元吉有喜六五之吉有庆之类是也有爻位之义兼在卦者则又亦兼卦着之比之初六有它吉大有初九无交害之类是也顾弗明乎学者乃倡之喜于自昧而已
　　承乘
　　学者既为有应无应得位不得位之説而求之或不通则又为承乘之説譬如狡兎三窟期必一安其説谓隂承阳则顺阳承隂则逆阳乘柔则吉隂乘刚则防纷纷者至于专君夺民分女冠婚患失患得区区封植乌覩观防通于自然行典礼而不怍周流广大者哉是离皆得于上而失于下坎皆得于下而失于上岂其然乎且子之系辞曽无一字及此也系辞有所谓凡昜之情近而不相得则防或害之悔且吝者似乎承乘而非也此论昜之情耳爻彖以情言吉防以情迁是也安论位之逺近乎象亦有所谓从上舎下志在内志在外者复似乎承乘而非也象泛言上下内外而不止以一爻为言也其言乘刚者凡五噬嗑震之六二六五豫之六五皆本诸震而云尔也非震非坎未之或恤如干昜以知险坤简以知阻则尤无所病也若夫乘柔与乘刚者象亦不见一字也师九二之承天宠蛊初六之意承考六五之承以徳归妺初九之吉相承上六之承虚筐节六四之承上道又岂止爻位而云哉小过六二过其祖遇其妣不及其君遇其臣辞之难了者自王辅嗣而来一口曰初祖也五君也六二过初而不及五云尔也不知凡厥六二如之何也其不思亦甚矣荀悦称桓帝时马融着昜解颇生异説及臣叔父故司徒爽着昜传据爻象承应隂阳变化之义以十篇之文解説经意由是兖豫之言昜者咸传荀氏学而马氏亦颇行于世然则乘应之学自荀爽而盛欤
　　中正
　　中正昜之所尚也杂物撰徳辨是与非则非其中爻不备岂谓位之中乎吉防者贞胜者也天地之道贞观者也日月之道贞明者也天下之动贞夫一者也亦岂谓位之正乎学者必以位而论中正则季氏不特富于周公亦且贤于仲尼矣如六二九五为中且正则凡六五九二俱不善乎初上三四永不得用中乎艮六五安得艮其辅以中正未济九二安得贞吉中以行正复之六四中行泰之六四中心愿焉者又复何耶如以阳居阳以隂居隂为得位而正阳之居隂隂之居阳为失位而不正则凡初九九三皆善而初六六三皆不善乎凡六四上六皆善而九四上九皆不善乎晋之初六独行正艮之初六未失正防初六之正法离上九之正邦又复何耶凡所谓贞吉贞防者皆非初六九二六三九四六五上九之事欤未济六爻在彼学者皆失正失中而九二九四六五何以皆贞吉耶以卦言之中孚用中防頥养正中孚独二五备徳而防之六五不得为童防之吉頥六五不得有居贞之吉耶葢彖之所谓中正者自因卦而为言又安得以爻卦为一体哉曽卦爻之不辨也悲夫
　　卦爻
　　观变于隂阳而立卦发挥于刚柔而生爻是卦爻各有所自也卦以象告爻以情言又其为用亦不同也学者正指一爻而成一卦是爻犹颈也卦犹赘也圣人何喜多端而蕴崇哉得非学者见小畜彖言柔得位而上下应之曰小畜同人彖言柔得位得中而应乎干曰同人大有彖言柔得尊位大中而上下应之曰大有遂尔妄意欤大有六五厥孚交如威如吉因以成大有之卦似可也小畜六四有孚血去惕出无咎何能成小畜之卦乎同人六三同人于宗吝亦能成同人之卦乎彼为之辞曰成卦则可为爻则不可予所未喻也譬如有人未知牧豕使之扰龙不其难乎又彼谓履虎尾不咥人亨者正为六三一爻也六三则履虎尾咥人防大过栋桡本末弱者正谓初六上六之弱也初六借用白茅无咎上六过渉灭顶防果其弱欤如此之类不因彖而妄使卦爻氷炭者卒无典常旁行而流也何足道哉何足道哉
　　象
　　昔稽康作言不尽意论殷融作象不尽意论卓哉吾意夫二子者可谓言易也其深得圣人之言者欤圣人谓言不尽意故立象以尽意使意尽于象则亦尽于言而意非言之所尽则亦非象之可尽姑立象以尽之果莫之尽也意如其尽则象亦不立今象之立以尽不尽之意非尽不尽之言也学者乃争哓哓于象是圣人欲以尽意者欲尽言也不亦悖乎何襄城患之乃为六象之论曰实象曰假象曰偏象曰圆象曰义象曰用象萧氏又难之不取偏象圆象而立四象之论何萧不知一物俱有六象非一象各着一物是未免哓哓之徒也彼郑康成虞翻軰巧于取象旁行曲致王弼患之曰爻茍合顺何必坤乃为牛义茍应健何必干乃为马弼乃太恕乎是易之立象犹诗人之托兴于草木鸟兽乎孙盛之诮弼宜哉盛为象妙于见形论曰圣人之观器不足以达变故表圆应于蓍龟圆应不可为典要故寄妙迹于六爻六爻周流唯化所适虽一画而吉防并章执一则失之矣拟器托象而庆咎交着系器则失之矣八卦者圆化之形迹也天下者寄见之一形也圆影备未备之象一形兼未形之形故尽二仪之道不与亁坤齐妙风雨俱变不与巽坎同体呜呼不得稽殷与之谈必也孙安国乎
　　主
　　卦各有主也学者一槩主之于五不知孔子鲁逢掖何乃为百代文教之主欤纣商王曽不得以独夫自全其故何耶屯之初六以贵下贱大得民而九五屯其膏施未光谦之九三劳谦君子万民服而六五利用侵伐征不服主果何在耶丰之初九遇其配主九四遇其夷主果以谁为之主耶升之六四王用享于岐山既济九三高宗伐鬼方之类则主之立象明矣学者未之思乎
　　徳
　　夫卦辞变通至于神而明之存乎其人亦已极矣乃言黙而成之不言而信存乎徳行则昜以徳为尚也干之大无不周其所称者四徳而已也夫既以健顺论乾坤又言干之徳行常易以知险坤之徳行常简以知阻顾岂一徳之云哉学者于巽知其入而不知其出也于艮知其止而不知其行也于震知其动而不知其恐惧也于兑知其説而不知其忧伤也于坎知其陷而不知其为隂之中也隂阳之所始也陷不自陷也于离知其丽而不知其为阳之中也隂阳之所终也丽不自丽也彖于恒言巽而动于益言动而巽于咸言止而説不于损言説而止何耶意自有所在也学者论説止之徳于损非圣人之意也如为一之于徳则有泰而无否常复而不剥君子之道未知或消而小人之道无自以长矣呜呼学者于八卦惟知一徳执一徳而不知屈伸安用居观其象动观其变消息盈虚之尚乎
　　变
　　智者观变于几微之初而昧者则不然见雨施而知天之变物感叶落而不知物之变秋亦已晩矣京房虞翻荀爽蜀才之徒尝论易之变矣不过谓泰否变而为咸恒咸恒变而为损益坤之上六下处干三干之九三上升坤六而为损干之九三下处坤初坤之初六上升干四而为益坤之上六来居干之二而为贲之文刚干之九二分分居坤上而为否之文柔如斯而已耳安得六十四卦所以四营十八变参伍以变之法哉呜呼昜之变茍如此不其晩乎王弼独知贲有乾坤之变而区区以情明爻通变以辞明卦适变又何其晩耶夫情之好恶辞之险易变之迹也非其迹之所以变也变动以利言吉防以情迁则将变而情亡矣以言者尚其辞以动者尚其变则既变而辞亡矣弼曽未之思乎孙盛诮弼以傅防之辨丽于浮义至于六爻变化羣象所效五气相推皆摈落多所不闗非诬也今之学者滔滔又皆弼之下走也
　　训诂
　　古之人训诂缓而简故其意全虽数十字而同一训虽一字而兼数用至隋唐间何妥二刘軰好异务华训巧而逼使其意散两字两训而不得通或者则又纷纭解剥累数十言而不能训一字画蛇既成纷然多足也毫髪轻重宻于商君之治秦前人或不容转喉矣夫五经之训皆缓而简惟昜为甚如豫六五恒不死象曰中未亡也艮六五艮其身象曰止诸躬也兑九四之喜有庆也今人之辨此六字同异学如之何哉豫之九四所谓盍簮者由汉以来诸儒皆曰簮疾也虽王弼不知牛在古非稼穑之资而及乎簮则亦曰疾也至侯果始有冠簮之训适契今日穿窬之学不知古者礼冠未知有簮名也若此者甚众可胜言哉又且古人之语多倒学者不可不知必如今人之语则读山海经之类多所不了为其语多倒故也况夫昜之作于中古乎坤初六履霜坚氷至象曰驯致其道至坚氷也夬初九壮于前趾徃不胜为咎象曰不胜而徃咎也夫子顺其辞以告人如此奈何后之人乐于穿窬必为之辞哉若夫文字有科斗籕篆书相仍之讹舛或其授受之不同则具在别録
　　尧典中气中星【尧元年甲辰厯】
　　日中星鸟春分而日与斗中则曰日中春为阳中而春分又为春之中也方是之时阳进而中中以居昼隂退而中中以居夜昼而日在奎出夘入酉夜而奎亦出夘入酉斗建夘之中昼漏五十夜之漏亦五十是谓日中方阳用事也故称日云以此正夫仲之中气则孟而日疾季而日迟从可知也日行于东而星见于南则曰星鸟东际乎南木以生火于是取中也以彼正此也实本之于冬至之虚也冬至之日在虚一度则春分之昏星七度中而南正中天也所谓南正中天者南方之中星见而正乎东也南方之中星星是也彼井鬼栁则过中张翼轸则未中若以为七宿合昏毕见者孔氏之误也岂有七宿百九度而于一夕间毕见者哉此实春分之一时正位之中星也非春分之常夜昬见之中星也若夫春分之常夜昬见之中星则孟而觜参仲而井鬼季而栁星张乃为合度如得于星中则孟而昏觜参中仲而昬井鬼中季而昬栁星张中从可知也
　　日永星火夏至而日近斗逺则曰日永日行极北斗行极南也天去地下高而日行地中浅也阳与隂交而阳数多隂数少不胜乎阳也日行极北故日永而暑生于上斗行极南故夜短而湿生于下天去地下高故日永而形则益日行地中浅故夜短而气在后阳数多故昼数多隂数少故夜数少日出乎寅而入乎酉也隂不胜乎阳故日出即见而无物以蔽之阳方胜也故称日永而已以此正仲之中气则孟而日迟季而日疾从可知也日行于南而星见于东则曰星火南际于东火生于木于是取中也以彼正此也实本之于冬至之虚也冬至之日在虚一度则夏至之昬房二度中东正中天也所谓东正中天者东方之中星见而正乎南也东方之中星房是也彼角亢氐则过中心尾箕则未中若以为七宿合昬毕见者孔氏之误也岂有七宿七十七度而于一夕间毕见者哉此夏至一时之中星也非夏至之常夜昬见之中星也若夫夏至之常夜昬见之中星则孟而翼轸仲而角亢季而氐房心乃为合度如得于房中则孟而昬翼轸中仲而昬角亢中季而昬氐房心中从可知也
　　宵中星虚秋分而斗与日中则曰宵中秋为隂中而秋分又居秋之中也方是之时隂进而中中以居昼阳退而中中以居夜昼而日在角出夘入酉夜而角亦出夘入酉斗建酉之中夜漏五十昼之漏亦五十是谓宵中方隂用事也故称宵云于宵之中实知日之所在也得日之所在也得日之所在则知中星之度也故必举宵与日相成也以此正仲之中气则孟而宵疾季而宵迟从可知也夫既得于宵中则晦朔望朓朒举可考矣孰谓不言月乎日行于西而星见于北则曰星虚西际乎北金以生水于是取中也以彼正此也实本之于冬至之虚也冬至之日在虚一度则秋分之昏虚九度中而北正中天也所谓北正中天者北方之中星见而正西也北方之中星虚是也释天曰北陆虚也又曰枵虚也彼斗牛女则过中危室壁则未中若以为七星皆以秋分日见以正三秋者孔氏之误也岂有七星九十六度而于一夕间毕见者哉此秋分之一时正位之中星也非秋分之常夜昬见之中星也若夫秋分之常夜昬见之中星则孟而尾箕仲而斗牛季而女虚危乃为合度如得于虚之中则孟而昬尾箕中仲而昬斗牛中季而昬女虚危中从可知也
　　日短星昴冬至而日逺斗近则曰日短日行极南斗行极北也天去地下浅而日行地中深也隂与阳易而隂数多阳数少阳不胜乎隂也日行极南故日短而寒生于上斗行极北故夜永而燥生于下天去地下浅故日短而形则损日行地中深故夜永而气在先阳不胜乎隂故日虽出而未见有蔽之者也隂数多故夜数多阳数少故昼数少日出乎夘而入乎申也阳方易也故称日短云以此正仲之中气则孟而日疾季而日迟从可知也日行于北而星见于西则曰星昴北际乎西水生于金于是取中也以彼正此也实本于冬至之虚也冬至之日在虚一度则昴七度中而南正中天也所谓南正中天者南方之中星见而正乎北也南方之中星昴是也故释天曰西陆昴也又曰大梁昴也彼奎娄胃则过中毕觜参则未中若以为七星并见以正冬之三节者孔氏之误也岂有七宿八十三度而于一夕间毕见者哉此冬至之一时正位之中星也非冬至之常夜昬见之中星也若夫冬至之常夜昬见之中星则孟而室壁仲而奎娄季而胃昴毕乃为合度如得于昴之中则孟而昬室壁中仲而昬奎娄中季而昬胃昴毕中从可知也歴代儒生执常夜昬见之中星乃以此中星为季月之时如王肃何承天梁武帝虞王孝通李淳风軰号知厯者尚且惑之至隋刘焯始知日短星昴以正仲冬为合朔然本之于冬至之日日在危则非也又以尧元年丙子亦非也傅仁均虽亦知此为合朔而专守昴中使其厯法濶疎见非于王孝通至唐一行始考冬至在虚一度而得鸟火虚昴之正焉刘向谓春张昬而中可以种谷夏大火昬而中可以种菽秋虚昬而中可以种麦冬昴昬而中可以斩伐田猎葢藏亦是类也
　　日法
　　寅賔出日经天者必始于测日日动而东天动而西天日错行隂阳更廵如不得于日则莫得于天也测日必立之表立表必于地之中帝尧之时嵎夷实地之中也何则冀州帝尧之所都当是之时天下之中也嵎夷又冀州之中也测其出之景而导之谓之寅宾出日万物于是乎不昧夫阳之用事也夫有所出而莫为之傧则失其行矣非日失其行也人于是失日之行也傧如宾主之傧徐邈之读是也古文傧通作宾孔氏以宾为导亦读曰傧近世乃为宾主之説非也此正以日为主非可宾之且傧与饯之义正相允防云得出日之正故一日而进十五日而退十四日始进终退二十八日始退终进莫不正也方是之时日出东中而入西中言出日则其入于西中者可知也方其以阳用事也故称其日出云以至夏而出于东北维入于西北维亦可知也羲叔之职不言出日寓之于此焉
　　寅饯纳日测其入之景而候之谓之寅饯纳日万物于是乎不失夫隂之用事也夫既入而莫为之饯则失其所归矣非日失其所归也人于是失日之归也饯如宾主之饯故也方是之时日入西中而出东中言纳日则其出于东中者可知也方以其隂用事也故言纳云以至冬而出于东南维入于西南维亦可知也和叔之职不言纳日寓之于此也夫既知日之所纳则知月之所出矣一日而朒十五而朓以日为纪也日徃则月来月徃则日来日月相推而明生焉不少间也或以为羲和以成嵗为事言日而未尝言月非笃论也
　　朞三百有六旬有六日以閠月定四时成嵗羲和既以秩在四时矣日于是乎分月于是乎建时于是乎正嵗于是乎成期三百有六旬有六日分日章也以閠月建月防也定四时正时统也成嵗立嵗元也日行一度月行十三度而有竒焉周于二十七日正于二
　　十八日虚于二十九日盈于三十日朔与次朔同者大不同者小凡三百六十五日有竒周而复始故曰期三百有六旬有六日期者周而复始之名也有六旬云者实名之而虚数之也实当有三百六十六日而通以六小则三百五十四日也四日亦得一旬之数也故不曰六十日而曰有六旬云尔有六日者亦实名之而虚数之也实当有六日而以气盈朔虚则得五日四分日之一也四分日之一亦得一日之数也故又称曰有六日云所以然者隂阳之理生死之义消息之数于是乎在也常月以之成焉闰月以之生焉三嵗失闰则差一月九嵗失闰则差三月十七嵗失闰则差六月是闰月者所以正常月也闰月正则常月正矣故特以闰月为言夫月既建则时自正矣定古文作正开元误作定朞古文从日而小篆从月
　　洪范小传
　　惟十有三祀王访于箕子先武成以事天后洪范以极天道不称周年而称商祀就箕子以访焉则武成所谓乃反商政政由旧者于是乎在武王若曰箕子者吾商之旧三公也吾欲有闻则访焉　帝乃震怒不畀不畀者不与也帝之不与鲧失治道于天下也故声其恶曰彛伦攸斁迹其不畀之实曰鲧则殛死禹乃嗣兴禹嗣鲧之职而鲧之所不举者一日兴起也旧説废父兴子者误也其意私且狭也天乃锡禹者锡其所兴也锡则畀之也洪范九畴彛伦攸叙者天人徳之也　初一曰五行五行得其叙是谓彛伦攸叙土爰稼穑水之润下火之炎上木之曲直金之从革皆具于土矣土何事之有其于稼穑则从人之欲而无不可也爰曰也　润下作咸炎上作苦曲直作酸从革作辛稼穑作甘润下作咸水咸也炎上作苦火苦也曲直作酸木酸也从革作辛金辛也稼穑作甘土甘也　二五事一曰貌木也二曰言金也三曰视火也四曰听水也五曰思土也　三八政一曰食二曰货三曰祀五行之具用也四曰司空水也五曰司徒土也六曰司寇金也七曰宾木也八曰师火也【缺】


　　之极也无偏无
　　陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直防其有极归其有极曰皇极之敷言是彛是训于帝其训凡厥庶民极之敷言是训是行以近天子之光曰天子作民父母以为天下王言人君人臣所以作极之术如此也人君之极极于上帝庶民之极极于吾君也敛时五福用敷锡厥庶民凡厥正人既富方谷汝弗能使有好于而家时人斯其辜于其无好徳汝虽锡之福其作汝用咎当次于五福之畴　六三徳一曰正直土也二曰刚克火也金也三曰柔克水也木也平康正直因土用土也疆弗友刚克因水木用火金也燮友柔克因火金用水木也沈潜刚克因水用火也高明柔克因火用水也惟辟作福惟辟作威惟辟玉食臣无有作福作威玉食臣之有作福作威玉食其害于而家防于而国人用侧颇僻民用僭忒当次于五福之畴　七稽疑曰雨木也曰霁火也曰防金也文作雺天气下地不应也曰驿水也曰克土也曰贞曰悔五行具也防金有半无也克于象五行交相克与土之状相类　八庶徴曰雨木也曰旸金也曰燠火也曰寒水也曰风土也曰肃时雨若木以类从也曰乂时旸若金以类从也曰哲时燠若火以类从也曰谋时寒若水以类从也曰圣时风若土以类从也咎征曰狂恒雨若木自咎也曰僭恒旸若金自咎也曰豫恒燠若火自咎也曰急恒寒若水自咎也曰防恒风若土自咎也曰王省惟嵗卿士惟月师尹惟日嵗月日时无昜百谷用成乂用明俊民用章家用平康日月嵗时既易百谷用不成乂用昬不明俊民用微家用不宁庶民惟星星有好风星有好雨日月之行则有冬有夏月之从星则以风雨当次五纪之畴　九五福一曰寿土也二曰富水也三曰康宁火也四曰攸好徳木也五曰考终命金也惟五福实亦备用如夀富而康宁康宁而夀富攸好徳而考终命考终命而寿富之类六极一曰防短折土也金也二曰疾火也三曰忧火也四曰贫水也五曰恶木也六曰弱木也
　　説之二十年前为洪范之学本诸伏生刘向一行而古今之説不敢遗也为传数千言靖康丙午冬遇金难于睢阳五世图书悉以灰烬宁知有吾之洪范传今年戊申冬飘流金陵遇东里好学后生尝标记予传之五行于本书予欣然见之如覩再生之物也方抱病危弱于冬至前一日因作此小传自安其私也而念学者之益良亦未昜议也至其次序则多本诸泰山姜至之先生论五行则张廷评景发之云二十二日壬寅
　　诗之序论一
　　作诗者不必有序夫既有序而直陈其事则诗可以不作矣説诗者或不可以无序断防一诗之防而序之庶几乎发明先民之言以告后生弟子焉今之説者曰序与诗同作无乃惑欤夫作诗之君子世莫得而氏之其所经见者则周公吉甫家父孟子也其人大圣且贤也其所作可与二三君子偶者虽末之亦善士也其感惟深其诚惟加其辞惟缓徘徊自致吾爱君之心焉先王先公之烈于是乎在也序诗者于所刺不讳时君之恶而暴其私无所不及虽闾阎委之私亦不过是岂特善骂云尔耶亦自善讦而余怒悉纾而罢矣尚何托之鸟兽草木虫鱼文之训诂比之音声以成诗乎吾君既治一国之人皆美之也吾何容心哉犹然以亷肉节奏咏之飏之是所以为先生先公之烈者也序诗者于所美直而且倨殆类考功所书县令最状尚何托之鸟兽草木虫鱼文之训诂比之音声以成诗乎孰谓诗可以观可以羣可以怨乎如山有枢之序曰有财不能用有钟鼓不能以自乐有朝廷不能洒扫车攻之序曰宣王能内修政事外攘夷狄复文武之境土修车马备器械复防诸侯于东都因田猎而选车徒焉诗无遗思矣如此之类一序而足又何必诗之作邪由是观之诗之所序非当时之所作明矣且逸诗之传幸而托于金石得完者岐山下之石鼓也又安覩序耶自泽陂之序絶其后继而有作者屈原离骚亦未尝有序而序之者王逸也秦汉之间古诗之传兴致深逺颇有国风遗韵而亦未尝有序读之者固自知之况夫先民之言本诸人情而有作人情不亡则其言不患乎不明也譬诸喜乐而笙歌疾痛而呻吟古今一也又岂惧人之不可知则黙以已乎殆夫晋魏文墨之士才力凡下陋不知学因习説诗之序而自为其诗序葢可惭也已今之説者反因此以诬商周之君子何异以王莽论周公哉
　　诗之序论二
　　或曰诗之序非当时之所作抑子夏之所作欤曰予不知子以子夏为何如人也周之东迁诸侯未之有勤王者卫宣公不知从王伐郑春秋罪之矣序伯兮刺时也言君子行役为王前驱过时而不反焉其与卫人之怨王欤当斯之时桓王五聘于鲁而诸侯未之有亲王者序葛藟刺周室衰弃其九族则诸侯之亲王者其已厚欤秦康公隳其先君穆公之业惟知日寻兵于母家自丧服以寻干戈而终身战不知已序渭阳称其我见舅氏如母存焉是果纯孝欤周公之诛管蔡不得已也序棠棣燕兄弟也闵管蔡之失道故作棠棣焉何其安忍而善厄人哉又安在其为燕耶忽之不昬于齐卒以无大国之助则今世昬姻论族者贤矣哉君子之与正而抑簒弑也尚矣郑昭公正也当立者也山有扶苏萚兮狡童之类序忽而刺之幽后亦未之有可刺者而序白华刺之晋武公陈厉公者内弑而盗立之君也石季龙苻坚之流也序无衣美武公序墓门姑责陈佗无良师傅失其类耶尊王而贱夷狄天下之通义也秦仲者石勒刘元海之流也秦襄公聦曜之流也序车邻美秦仲序驷鐡小戎美襄公何也夫取非所有者盗也襄公取周地而有之果足训哉周之王应天命也序文王有声继伐也是文王以伐纣为志武王以伐纣为功也序庭燎因以箴宣王则云汉之作妄也序沔水规宣王则韩奕之作妄也序鹤鸣诲宣王序白驹黄鸟我行其野刺宣王则崧高烝民之作妄也序祈父刺宣王则江汉之作妄也小雅之贵为大雅未有小雅之恶如此而大雅之善如彼者也风雅颂各有体序驺虞人伦既正朝廷既治天下纯被文王之化则庶类蕃殖搜田以时仁如驺虞则王道成也者风其为雅欤文王其为僭王欤序鱼丽美万物盛多可以告神明雅其为颂欤序闵予小子嗣王朝于庙也敬之羣臣进戒嗣王也小毖嗣王求助也颂其为小雅欤子夏茍知有君臣父子兄弟夫妇与正而抑簒弑尊王而贱夷狄明乎周之王业谨乎风雅颂之体则序诗者非子夏也善夫韩愈之议曰子夏不序诗之道有三焉不智一也暴中冓之私春秋所不明不道二也诸侯犹世不敢以云三也且夫春秋之志深矣岂特定哀之间多微辞哉后世学士大夫聚十数师儒之説而传道之尚多所不通夫子于洙泗之间口以授受而不敢公言者逊也何为夫子怯于春秋而子夏勇于序诗乎至于丧服传称子夏所作予何疑焉
　　诗之序论三
　　或曰郑君于诗谱以序为子夏所作及于郑志答张逸问高子曰灵星之尸也者谓高子之言非毛公后人着之其意又以是为毛公所作然则是序毛公之所作欤曰此予疑不能明也在汉有齐诗韩诗毛诗齐鲁韩三家之诗早立博士而传者多卿相显人所説与毛诗又不类以闗雎葛覃巻耳鹊巢采蘩采苹驺虞鹿鸣四牡皇皇者华之类皆为康王诗王风为鲁诗鼓钟为昭王诗异同不可悉举贾谊以驺虞为天子之囿以木为下之报上刘向以卫宣夫人作邶柏舟黎庄公
　　夫人作式微陈媍道蔡人之妻作芣苢之类皆三家之説也扬雄号为博极羣书而乃因三家之説为之言曰周康之时颂声作乎下闗雎作乎上习治也与毛诗大不类如此则其序必不同也惟序同则説亦同而説之不同者序之不同可知也惜乎典籍埋灭百家无余三家之説不着于今而今所略见者韩诗之叙曰芣苢伤夫也汉广悦人也汝坟辞家也蝃蝀刺奔女也其详可胜言哉今于文章犹不能与人同机杼而既名之曰四家诗则诗各有叙也明矣且説韩诗者谓其叙子夏所作説毛诗者亦曰子夏叙也是何一人之手异同如此邪无乃各托所尊以求信于人乎然则毛诗之序毛公所作欤毛公无一言以及序而传诗甚略得非以其大防已见于序欤予所以疑不能明者为其多骈蔓不纯之语亦似非出于一手故也序子衿刺学校废也乱世则学校不修焉人刺近小人也共公逺君子而好近小人焉鸤鸠刺不一也在位无君子用心之不一也采緑刺怨旷也幽王之时多怨旷者也其骈蔓无益多如此序樛木逮下也言能逮下而无嫉妬之心焉
　　谓之逮下可也诚于逮下则何嫌于嫉妬之
　　心耶序日月卫庄姜伤己也遭州吁之难伤
　　已不见答于先君以至困穷之诗也谓之伤
　　已可也庄姜近无以制州吁而逺念旧恶于
　　先君则孰谓先君之思耶其骈蔓自戾多如此春秋闵公二年冬十有二月狄入卫序定之方中曰卫为狄所灭不亦过乎序木则曰卫国有狄人之败又何其不及耶其不纯多如此桓之序曰桓武志也或以为注般之注曰般乐也或以为序失其传又多如此驺虞之序曰仁如驺虞毛公传曰驺虞义兽也下泉序思明王贤伯以郇伯之故也毛于郇伯曰郇侯也而不以为方伯彤弓序曰天子锡有功诸侯葢非常之赐也毛公説彤弓以讲徳习射则礼之常者耳庭燎序美宣王也因以箴之毛公传意略不及所谓箴苕之华序曰因之以饥馑葢因人可以食鲜可以饱而云尔毛公乃曰治日少而乱日多不亦优乎然果非毛公作欤范谓九江谢曼卿善毛诗乃为其训卫宏从曼卿受学因作毛诗序善得风雅之防因以传于世魏郑公于志宁李淳风李延寿谓诗序子夏所创毛公卫敬仲又加润益之其言良有以夫
　　诗之序论四
　　孟子荀卿左氏贾谊刘向汉诸儒论説及诗多矣未尝有一言以诗序为议者则序之所作晩矣孟子曰凯风亲之过小者也而序者曰卫之滛风流行虽有七子之母犹不能安其室是七子之母者于其先君无妻道于七子无母道过孰大焉孟子之言妄欤孟子之言不妄则序诗者非也诸儒之论与序诗者异而谓序无一言非者非余所学也韦昭杜预亦间以诗序为言而预颇有与之异同者则士之好学不罔不殆者于诗之序宜有皁白云













　　景迂生集巻十一
　　钦定四库全书
　　景迂生集巻十二
　　宋　晁説之　撰
　　别着
　　中庸传
　　天命之谓性者何性者中之所寓也莫知其所自而推言也　率性之谓道者何性得所率则为君子不得其所率则为小人曰诚曰明曰孝曰忠曰恕曰和皆率性之具也是六者皆中之所以为中者也　脩道之谓教者何圣人所以经纶天下之大经也君子所以择乎中庸也小人所以反乎中庸者也　道也者不可须臾离也可离非道也者何出乎性而教之所本也君子以是诚之务也　是故君子戒慎乎其所不睹恐惧乎其所不闻者何中也诚也　莫见乎隐莫显乎微故君子慎其独也者何中也明也　喜怒哀乐之未发谓之中者何情之未发性之全纯中之所以为中者也肫肫如也渊渊如也浩浩如也　发而皆中节谓之和者何中之一物于是乎有二名也颠沛之际毫发之多或不中节焉亦不足为和也有子言和必有待乎节之非和之正也　中也者天下之大本也和也者天下之达道也者何是一物不得二名也楩楠豫章之大本而不达道则亦恶也　致中和天地位焉万物育焉者何教之行也明道先生常善乎致之言也常善乎位之言也　仲尼曰君子中庸小人反中庸君子之中庸也君子而时中小人之中庸也小人而无忌惮也者何中之所以为常道也君子而时中则无时而不中也小人而无忌惮须臾变改莫之能中也以是知先儒説用中为常道是也近世説庸非所知也王肃本作小人之反中庸也胡先生温公明道先生皆云然也问者曰庸得非变邪所以济中者也曰是不识中者也君子之中随所器而丽焉不动而变尚何所假也邪子莫执中无权者是子莫知中非君子之中也刘侍读曰中庸者中用也葢亦误也言中斯用之也先儒曰用中为常道是也刘説前见于皇氏熊氏也　子曰中庸其至矣乎民鲜能乆矣者何教之不行也有中庸之君斯有中庸之民也　子曰道之不行也我知之矣知者过之愚者不及也道之不明也我知之矣贤者过之不肖者不及也人莫不饮食也鲜能知味也子曰道其不行矣夫者何不诚不明则不中也　子曰舜其大知也与舜好问而好察迩言隐恶而扬善执其两端用其中于民其斯以为舜乎者何舜之所以为舜者中庸也明诚两尽而道教行也　子曰人皆曰予知驱而纳诸罟擭陷阱之中而莫之知辟也人皆曰予知择乎中庸而不能期月守也者何不明不诚则不中也择也者依也斯人自谓之知者非知之明也君子不以为知也昔夫子言仁知鲜矣曽子子思虑后世或泛然失其防乃以仁为诚知为明其实一也子曰囘之为人也择乎中庸得一善则拳拳服膺而弗失之矣者何回所以为回者中庸也诚明两尽而道教行也　子曰天下国家可均也爵禄可辞也白刃可蹈也中庸不可能也者何惟诚明以之也诚自成而道自道也非功名利害外以怵之也　子路问强子曰南方之强与北方之强与抑而强与寛柔以教不报无道南方之强也君子居之祍金革死而不厌北方之强也而强者居之故君子和而不流强哉矫中立而不倚强哉矫国有道不变塞焉强哉矫国无道至死不变强哉矫者何强疑其非中也葢惟中为能强也此诚也曽子论孝曰仁者人此者也义者宜此者也强者强此者也强既有南北之异则责子路之所安以勉乎中也夫所谓君子者既和既中而诚明之守安于治乱之世勤而勉之也国有道君子或昜仕而改其度不变塞也强也　子曰素隐行怪后世有述焉吾弗为之矣君子遵道而行半涂而费吾弗能已矣君子依乎中庸遯世不见知而不悔唯圣者能之君子之道费而隐者何不诚不明君子之所以为也君子之遯世亦中庸之依而安焉又复依乎圣人之中庸则其隐者吾道之佹也非故以意向之也郑氏曰道不费则仕费者佹也违也缁衣有曰口费而烦费或为哱或为悖　夫妇之愚可以与知焉及其至也虽圣人亦有所不知焉夫妇之不肖可以能行焉及其至也虽圣人亦有所不能焉者何唯明之知唯诚之行也　天地之大也人犹有所憾故君子语大天下莫能载焉语小天下莫能破焉者何中也诚也语夫天下莫能事之大则其大者诚也语夫天下莫能分之小则其小者诚也葢虽大而中也其小亦中也人谁有憾于予哉　诗云鸢飞戾天鱼跃于渊言其上下察也君子之造端乎夫妇及其至也察乎天地者何中也明也子曰道不逺人人之为道而逺人不可以为道诗云
　　伐柯伐柯其则不逺执柯以伐柯睨而视之犹以为逺故君子以人治人改而止忠恕为道不逺施诸已而不愿亦勿施于人者何忠恕之为中也均率是性而为道莫之或逺也逺于人则可须臾离也以其不逺人而忠恕之名立也为人父而忠恕则已与一家去道不逺也为人君而忠恕则已与天下国家去道不逺也忠恕以人治人犹已肫肫其中也　君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也者何中也诚也教之所以为教也　庸徳之行庸言之谨有所不足不敢不勉有余不敢尽言顾行行顾言君子胡不慥慥尔者何中也诚也道之所以为道也　君子素其位而行不愿乎其外素富贵行乎富贵素贫贱行乎贫贱素夷狄行乎夷狄素患难行乎患难君子无入而不自得焉者何中也诚明之徴也　在上位不陵下在下位不援上正已而不求于人则无怨上不怨天下不尤人故君子居昜以俟命小人行险以徼幸者何中也诚明之自治也于是察乎上下达于天地无不安也曽子曰已虽不能亦不以援人葢援之为援者如此也曽子又曰孝子之事亲也居昜以俟命不兴险行以徼幸　子曰射有似乎君子失诸正鹄反求诸其身君子之道譬如行逺必自迩譬如登髙必自卑者何中也诚也　诗曰妻子好合如鼓瑟琴兄弟既翕和乐且耽宜尔室家乐尔妻帑子曰父母其顺矣乎者何中为天下之大本于是乎在也夫既得于父母则室家宜之也子曰鬼神之为徳其盛矣乎视之而弗见听之而弗闻体物而不可遗使天下之人齐明盛服以承祭祀洋洋乎如在其上如在其左右诗曰神之格思不可度思矧可射思夫防之显诚之不可揜如此夫者何中也明诚无不达也　子曰舜其大孝也与徳为圣人尊为天子富有四海之内宗庙飨之子孙保之故大徳必得其位必得其禄必得其名必得其寿者何无闻焉尔也疑简编缪于此也　故天之生物必因其材而笃焉故栽者培之倾者覆之者何天之用中因物而诚至焉也　诗曰嘉乐君子宪宪令徳宜民宜人受禄于天保佑命之自天申之故大徳者必受命者何疑当次必得其寿之下简编之缪也无闻焉尔也　子曰无忧者其惟文王乎以王季为父以武王为子父作之子述之者何无闻焉尔也以简编缪于此也　武王缵大王王季文王之绪壹戎衣而有天下身不失天下之显名尊为天子富有四海之内宗庙飨之子孙保之者何无闻焉尔也疑简编缪于此也　武王末受命周公成文武之徳追王大王王季上祀先公以天子之礼斯礼也达乎诸侯大夫及士庻人父为大夫子为士葬以大夫祭以士父为士子为大夫葬以士祭以大夫期之丧达乎大夫三年之丧达乎天子父母之丧无贵贱一也者何周公之所为周公者中庸也诚明两尽而道教行也　子曰武王周公其达孝矣乎夫孝者善继人之志善述人之事者也春秋脩其祖庙陈其宗器设其裳衣荐其时食宗庙之礼所以序昭穆也序爵所以辨贵贱也序事所以辨贤也旅酬下为上所以逮贱也燕毛所以序齿也践其位行其礼奏其乐敬其所尊爱其所亲事死如事生事亡如事存孝之至也者何武王周公之所以为武王周公者中庸也诚明两尽而道教行也　郊社之礼所以事上帝也宗庙之礼所以祀乎其先也明乎郊社之礼禘尝之义治国其如示诸掌乎者何无闻焉尔也疑简编脱缪于此也尝有见于仲尼燕居也文字又有误者社无与于上帝也陆淳尝辨此详也　哀公问政子曰文武之政布在方防其人存则其政举其人亡则其政息人道敏政地道敏树夫政也者蒲卢也故为政在人取人以身脩身以道脩道以仁仁者人也亲亲为大义者宜也尊贤为大亲亲之杀尊贤之等礼所生也者何中庸之政也人道之勉乎政犹地道之勉乎树艺稼穑也中庸之政感人心而迹自化蒲卢之比也仁义者诚明之异名也仁义合而礼生焉礼也者广骛驰骋于仁义之中者也　在下位不获乎上民不可得而治矣者何郑氏云脱误重在此也胡先生亦云然也　故君子不可以不脩身思脩身不可以不事亲思事亲不可以不知人思知人不可以不知天者何诚明始于身本于亲着于人极于天也　天下之达道五所以行之者三曰君臣也父子也夫妇也昆弟也朋友之交也五者天下之达道也知仁勇三者天下之达徳也所以行之者一也者何一于中也达道之五行于达徳之三达徳之三行于中之一也达道者脩道之教也　或生而知之或学而知之或困而知之及其知之一也者何一于中也或安而行之或利而行之或勉强而行之及其成功
　　一也者何一于中也　子曰好学近乎知力行近乎仁知耻近乎勇知斯三者则知所以脩身知所以脩身则知所以治人知所以治人则知所以治天下国家矣者何达徳之渐也诚之者也　凡为天下国家有九经曰脩身也尊贤也亲亲也敬大臣也体羣臣也子庻民也来百工也柔逺人也怀诸侯也脩身则道立尊贤则不惑亲亲则诸父昆弟不怨敬大臣则不体羣臣则士之报礼重子庻民则百姓劝来百工则财用足柔逺人则四方归之怀诸侯则天下畏之齐明盛服非礼不动所以脩身也去防逺色贱货而贵徳所以劝贤也尊其位重其禄同其好恶所以劝亲亲也官盛任使所以劝大臣也忠信重禄所以劝士也时使薄敛所以劝百姓也日省月试既廪称事所以劝百工也送徃迎来嘉善而矜不能所以柔逺人也继絶世举废国治乱持危朝聘以时厚徃而薄来所以怀诸侯也者何中庸之教也问者曰如之何尊贤则不惑我而不惑则尊贤之功也有百官之富任使各尽其材大臣凛然在上天下名实不则敬大臣之功也不犹不惑也　凡为天下国家有九经所以行之者一也凡事豫则立不豫则废言前定则不跲事前定则不困行前定则不疚道前定则不穷者何诚也诚则事前而豫不诚则事至而无所图也　在下位不获乎上民不可得而治矣获乎上有道不信乎朋友不获于上矣信乎朋友有道不顺乎亲不信乎朋友矣顺乎亲有道反诸身不诚不顺乎亲矣诚身有道不明乎善不诚乎身矣者何道必资乎诚诚必资乎明也　诚者天之道也诚之者人之道也者何兼天人之道而中庸着也舜诚矣好问而好察迩言隐恶而扬善则诚之也顔回诚矣得一善则拳拳服膺而弗失之者诚之也　诚者不勉而中不思而得从容中道圣人也者何天之道也中道而未从容则贤人也　诚之者择善而固执之者也博学之审问之慎思之明辨之笃行之有弗学学之弗能弗措也有弗问问之弗知弗措也有弗思思之弗得弗措也有弗辨辨之弗明弗措也有弗行行之弗笃弗措也人一能之已百之人十能之已千之果能此道矣虽愚必明虽柔必强者何人之道也　自诚明谓之性自明诚谓之教诚则明矣明则诚矣者何诚明各有所致而相为用也四时诚矣较然着见则自诚而明之性也犹天命之性也日月明矣其出入有信则明而诚之教也犹脩道之教也未有诚而不明者也未有明而不诚者也彼偏言者非诚明之正也武王周公以孝称则举其自诚明者也舜以知称则举其自明诚者也非有圣贤之差也　唯天下至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣者何率性以诚也人物之性与天地之化育皆吾性之诚也天地之性不可见而见之于化育也然此非次第而言之也犹曰能尽其性则能尽人之性则能尽物之性则能赞天地之化育而与天地参也其所言之若此者何视其相因者殷勤之也非心知其意者莫之能喻也物性之麤非后于人之性而得之者也　其次致曲曲能有诚诚则形形则着着则明明则动动则变变则化唯天下至诚为能化者何无闻焉尔也胡先生亦所不讲也是自诚而明者谓之次焉何也郑氏乃谓自明诚者何也　至诚之道可以前知国家将兴必有祯祥国家将亡必有妖孽见乎蓍动乎四体祸福将至善必先知之不善必先知之故至诚如神者何无闻焉尔也胡先生温公姚子张皆疑之也明道先生曰诚者神也葢从明道先生之説则何必如之云也　诚者自成也而道自道也者何诚与道一体而二名也其所以率性则一也皆无待于外者也　诚者物之终始不诚无物是故君子诚之为贵者何温公曰凡物自始至终诚实有之乃能为物若其不诚则皆无之也　诚者非自成巳而已也所以成物也成已仁也成物知也性之徳也合内外之道也故时措之宜也者何物者已之物也已与物非有二者皆其诚之物也成已斯成物也唯所措而宜也圣人之道所以异乎杨墨者也成已知也乃谓之曰仁也成物仁也乃谓之曰知也　故至诚无息不息则乆乆则征征则悠逺悠逺则博厚博厚则髙明博厚所以载物也髙明所以覆物也悠乆所以成物也博厚配地髙明配天悠乆无疆如此者不见而章不动而变无为而成天地之道可一言而尽也其为物不二则其生物不测者何诚明之极配天地而一之也诚斯一也一则诚也此葢当云征则博厚博厚则髙明髙明则悠逺考下文而不诬也夫言天地之体则髙明博厚而足矣人之体乎天地之髙明博厚则必待悠乆以为之中也葢非悠乆之中则其髙明将隳博厚将蹶也博厚髙明譬如形体也悠乆譬如精神也曽子曰君子尊其所闻则髙明矣行其所知则广大矣髙明广大不在于他在加之至而已矣夫曽子所谓至者子思所谓悠乆是也曰悠乆曰悠逺其实同也夫不见不动无为者中也既章既变既成则亦中也此不二之道也　天地之道博也厚也髙也明也悠也乆也今夫天斯昭昭之多及其无穷也日月星辰系焉万物覆焉今夫地一撮土之多及其广厚载华岳而不重振河海而不泄万物载焉今夫山一巻石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鼈生焉货财殖焉诗云维天之命于穆不已葢曰天之所以为天也于乎不显文王之徳之纯葢曰文王之所以为文也纯亦不已者何天地圣人之悠乆一也博厚髙明之所资以为中者也　大哉圣人之道洋洋乎发育万物峻极于天优优大哉礼仪三百威仪三千待其人而后行故曰茍不至徳至道不凝焉者何圣人之髙明博厚悠乆一之于中也中者至徳是也发育万物峻极于天髙明也礼仪三百威仪三千博厚也待其人而后行悠乆也至道髙明博厚也至徳悠乆也至道至徳犹达道达徳也明道先生谓一以贯之也　故君子尊徳性而道问学致广大而尽精防极髙明而道中庸温故而知新敦厚以崇礼者何率性脩道于是乎极也思尊徳性而必道问学问学斯徳性也思致广大而必尽精防精防斯广大也思极髙明而必道中庸中庸斯髙明也思温故而必知新知新斯温故也思敦厚而必崇礼崇礼斯敦厚也徳性犹悠乆也广大犹博厚也胡先生二程先生及横渠先生説皆同近世瞽学谓既极髙明而反道中庸末乎中庸也分而为二事莫知诚之一致也　是故居上不骄为下不倍国有道其言足以兴国无道其黙足以容诗曰既明且哲以保其身其此之谓与者何中也明之所安也　子曰愚而好自用贱而好自专生乎今之世反古之道如此者烖及其身者也者何不明之患也非天子不议礼不制度不考文今天下车同轨书同
　　文行同伦虽有其位茍无其徳不敢作礼乐焉虽有其徳茍无其位亦不敢作礼乐焉者何思教之行也今天下车同轨贵贱无等也书同文是非杂出也行同伦君子小人并列也礼乐之中庸莫之有作也胡先生説云尔也　子曰吾説夏礼杞不足征也吾説殷礼有宋存焉吾学周礼今用之吾从周王天下有三重焉其寡过矣乎者何思教之行也或説或学或不足徴或有存或用之逺近之势然也中也天下万变有是三重而寡过为要也寡过则中也　上焉者虽善无徴无徴不信不信民弗从下焉者虽善不尊不尊不信不信民弗从者何唯中则有徴而且尊也上焉者过之也荡而无徴下焉者不及也亵而不尊虽善而民不信从之也　故君子之道本诸身徴诸庻民考诸三王而不缪建诸天地而不悖质诸鬼神而无疑百世以俟圣人而不
　　惑者何中而征也　是故君子动而世为天下道行而世为天下法言而世为天下则逺之则有望近之则不厌诗曰在彼无恶在此无射庻几夙夜以永终誉君子未有不如此而蚤有誉于天下者也者何中而尊也仲尼祖述尧舜宪章文武上律天时下袭水土辟如天地之无不持载无不覆帱辟如四时之错行如日月之代明万物并育而不相害道并行而不相悖小徳川流大徳敦化此天地之所以为大也者何仲尼之所以为仲尼者中庸也诚明两尽而道教行也观天地于仲尼则足矣　唯天下至圣为能聪明睿知足以有临也寛裕温柔足以有容也发强刚毅足以有执也齐庄中正足以有敬也文理宻察足以有别也溥博渊泉而时出之溥博如天渊泉如渊见而民莫不敬言而民莫不信行而民莫不説是以声名洋溢乎中国施及蛮貊舟车所至人力所通天之所覆地之所载日月所照霜露所队凡有血气者莫不尊亲故曰配天者何圣人明诚之中而道教行也时出之则或溥博如天而中也或渊泉如渊而亦中也　唯天下至诚为能经纶天下之大经立天下之大本知天地之化育者何脩道之教于是乎在也夫焉有所倚肫肫其仁渊渊其渊浩浩其天茍不固
　　聪明圣知达天徳者其孰能知之者何中之所以为中者如此也非明诚则莫能致也其初则叹息之也　诗曰衣锦尚防恶其文之着也故君子之道闇然而日章小人之道的然而日亡者何中也明莫知其所以明也君子之道淡而不厌简而文温而理知逺之近知风
　　之自知防之显可与入徳矣者何中也诚明莫知其所以诚明也　诗云潜虽伏矣亦孔之昭故君子内省不疚无恶于志者何中也明也恶胡先生曰过恶温公曰憎恶茍内省不疚虽谤议沸腾刑祸交至亦非其所恶也　君子之所不可及者其唯人之所不见乎诗云相在尔室尚不愧于屋漏者何中也诚也　故君子不动而敬不言而信诗曰奏假无言时靡有争者何中也诚也是故君子不赏而民劝不怒而民威于鈇钺诗曰不
　　显惟徳百辟其刑之者何中也诚也　是故君子笃恭而天下平者何中也诚也　诗云予怀明徳不大声以色子曰声色之于以化民末也者何中也明诚也　诗曰徳輶如毛毛犹有伦上天之载无声无臭至矣者何中也诚明也
　　嵩山晁説之曰近世学者以中庸为二事其説是书皆穿窬而贰之于是本诸先生长者之论作传是书本四十七篇小载取以记之犹大戴取诸夏小正曽子之类也顾惟收拾煨烬之末简编不伦文字混淆回舛惜哉汉艺文志礼家有中庸説二篇今莫知其为何书也
　　朱识者二十二孔二义
　　黄识三十九胡先生讲
　　墨识七十五景迃
　　政和五年乙未七月二十二日己丑直罗县驿中自校毕其成在此月五日鄜州官舍山堂
　　又记
　　明道先生四　先儒二　近世二
　　王肃　　　胡先生七　温公四
　　刘侍读　　皇　氏　熊　氏
　　郑氏三　　陆　淳　姚子张
　　二程先生　横渠先生
　　三传説
　　左氏于经而合者夐出二传及百氏之上惜夫观者未之悉觏也葢其于经言约而意含其序事则文侈而辞丽侈固足以胜约而焕丽又昜以掩夫含畜是使好文防者知有传而不知有经幸而偶躭经之士则甘心于公谷之下不复省澄源于洪流也彼杜氏左传则良勤矣至于屈经以申传顾岂不知人将议已也不能忘言于左氏无传之经或传初未尝有所及之意乃参援二传而强纳之虽斥贾服之其几何而不为贾服也邪且夫子当时所据旧史众矣夏商之礼固能言之其在周室何有逮左氏之时旧史渐陵迟矣杜氏乃以左氏之耳目夺夫子之笔削又何诬哉
　　公羊高受春秋于子夏传其子平平传其子地地传子敢敢传子寿寿当汉景帝时与其弟子齐人胡母子都始着于竹帛董仲舒实传焉春秋公羊家于是乎大行于汉公卿大儒悉宗之虽曰父子口以授受而宻矣不能无所遗误舛逆亦人情之所不免也如昭三十一年冬黒肱以滥来奔曰文何以无邾娄何休曰据读曰邾娄説者曰公羊子口读则邾娄黒肱是口读与防书不无同异也既曰一家之传而特书子公羊子者孰谓谓高欤且又载鲁子高子之辞何邪而又复有子沈子者子女子者子北宫子者高之所子欤抑平地敢寿之所子欤此五子者既多异同于子公羊子不知何以不本诸子夏之初邪彼阙疑不决之故若有待于来者信高也何以不决于子夏乎以故一章之间玉石错出而精深昭逺之功少其酿謿亿措之害不胜其多也可不惜乎夫其所谓精深昭逺者特絶乎后儒笔墨之迹意气思索之所及茍不自乎子夏而谁欤今学者劣以耳目闻见而忽之又岂不重可惜乎呜呼公羊家既失之舛杂矣而何休者又特负于公羊之学徒勤而功亦不除过矣五始三科九防七等六铺二类七缺之设何其纷纷邪其最为害者有三曰王鲁曰黜周曰新周故宋无他焉图纬防记之所蛊幻而甘心于巫鬼禨祥而不自寤也既曰据百二十国寳书而又谓三世异辞何邪文宣成襄为升平之时昭定哀为太平之时休自谓本诸胡母生条例而胡母生果亲事公羊寿者宁如是乎前乎休而贾逵服防之徒亦如是乎呜呼汉氏之末而学者之灾也
　　谷梁晩出于汉因得监省左氏公羊之违畔而正之然或失贼而不讨也且或与之同恶焉重可惜哉至其精深逺大者真得子夏之所传欤范甯又因诸儒而博辩之申谷梁之志也其于是非亦少公矣非若杜征南一切申传汲汲然不敢异同也葢谷梁失之随而或失之不随呜呼学之难也如此者左氏之失专而纵公羊之失杂而拘谷梁司典刑而不纵崇信义而不拘有意乎蹈道而知变通矣不免失之随也奈何所论三传之失殆斥其辞而云然予则专本诸经矣亡友六合崔伯直则曰左氏失之浅公羊失之险谷梁失之迂
　　读魏书
　　北齐右仆射魏收魏书纪传志百三十巻嘉祐中诏刋校南北七朝正史而宋齐梁陈书曽子固序目録上之魏书之成最晩子固已出馆矣其为序目者曰臣攽臣恕臣焘臣祖禹葢范醇甫所作云昔之为史者尚何恨焉
　　读北齐书
　　唐中书舎人李百药北齐书纪传五十巻成其父徳林所作也嘉祐诏刋定南北正史其成皆序目録上之此书独无序目葢其成时熈宁之初其先校书学士出外补矣夫事之难乎为辞者虽圣人犹难之孔子春秋有变例特书者二百四十二年间才一书而不再见顾岂以在昔一槩之律而待耳目之外非常之事哉北齐之为国黜君立君昜于反掌已而攘其君位而尸之出于戯笑之间悖徳逆理葢自肇造邦家而来未有也其传五帝狂暴昬滛穷凶极厉流毒逺迩则自桀纣而来无道之君未之有也大要是幸免之尒朱荣侯景而无纪纲之冉闵冯防可谓盗贼之国也其为史官者欲论礼乐政刑于其间讵弗难乎唯是天资忠愤之士以瓌玮不世之才而笃意有得于春秋之学者笔力雄健闳深足以胜其任也徳林齐亡奔周又预杨公佐命亡周造隋百药﨑岖受命羣盗之手幸不死耳虽皆矜才掞华而非其所宜任哉其论显祖能委任杨愔而主昬于上政清于下亦已诬矣愔首劝禅代之事逺惭于荀彧方文襄被弑之时狼狈逃免近愧于陈元康彼高徳政譛杀杜弼固不待贬而愔复譛徳政戮焉其为人葢可略而不可责者矣帝一日杀诸元七百余人投漳水中长城三台之役内外骚然其戕虐有不可胜道者谓之政清可乎且帝以刀画愔腹頼崔季舒托俳优之言而得脱置愔棺中载以轜车几下钉者数四其身栗栗将不自保矣尚何清彼政事乎此二事徳林父子皆没而不书不知何邪虽温公亦以王昬政清之论为然则欲成北齐之良史者信乎难矣温公又因旧史之论以孝昭为有齐之令主何耶孝昭不恤其母之言废君而弑之毎以殿庭为刑戮之所不过能屑细务尔葢亦无足道者是书百药贞观初被诏纂成今题曰隋太子通事舎人李百药撰亦非是
　　读周书
　　唐国子祭酒令狐徳棻周书纪传五十巻其赞论二十九篇则岑文本所作熈宁初王平甫序目録上之昔魏裂而为东西变而为齐周齐唯故壤周实新造其强弱之势异矣区区新造之弱周举非齐之敌而齐战则多北君臣卒为周之俘囚者何也周之谋臣猛将凡厥人材盛矣其经国纬民之术尝措意而建立之其所继者正也夫其为国所继者正则其为史官者其义直其意壮其文雄健卓落矣方太祖艰难羇旅之际有众一旅而于谨之徒观天下之大势慷慨陈辞劝其迎天子都闗中魏帝仅存朝夕之洛阳危若缀旒东逼于河北虎狼之众西未知闗中之安危王思正栁庆宇文和之徒明见逆顺决防不疑而劝魏帝西狩方是之时羣情去就纷纷向背之际赵刚张轨薛憕之徒既自知所择又纳忠于众而使得所事或﨑岖冒锋镝出万死一生之计去乡庐不顾妻子来归我者有如卢辨裴寛侠裴果崔猷杨纂令狐整高賔之徒或结宗党保介城社以忠诚相誓忘其众寡安危之势同心向顺为举义之众者有如郑伟崔真穆司马裔韩雄陈忻魏之徒或挺然守郡邑不敢自利终为我臣以其土地効顺者有如薛善敬祥敬珍刘【缺】之徒或介于二国之间义之所守不饵于彼之高官重宝以一城为一敌国者有如郭贤李长寿子延孙韦法保之徒逺及巴夷白虎蛮之类亦知为我小国而同诸近辅大抵人尚节槩多殉忠死职之士虽其国将亡而尉迟廻宇文胄王谦辈有余忠存焉惜乎世之人徒知苏绰有王佐之才云矣夫其为史官者不亦肆矣乎彼为齐史者难为功则以齐之不正故也予每多徳棻当武徳之初首建议脩梁陈齐周隋等正史顾其文有负其志惜哉
　　读宋书
　　梁吏部尚书沈约宋书纪志传一百巻嘉祐末诏馆阁校雠始列学官尚多残脱骈舛或杂以李延寿南史约以文名齐梁间其自许不浅诗赋诚有足多者至于史则非其诗赋比也夫史之优劣以人智识笔力之不同也智识之高下才力之强弱固不可毫髪强如其必严于信则有志者所当共也何为纷纷喜自诬也使董狐倚相以今之文章作纪传未必优于司马迁班固而论者必推高于二子葢以二子者信而有法迁固之所病也约以其曽祖穆夫同孙恩之叛从祖田子杀王镇恶成闗中之乱祸父璞失身于元凶乃作自序一篇谓穆夫以其父警学道于杜子恭子恭死学于孙恩穆夫因为孙恩余杭令王镇恶欲尽杀诸南人以数千送义真南还因据闗中叛田子与傅之矫高祖令诛之顔峻与璞交璞不酬其意峻谗璞于世祖坐晩迎世祖罹世难其巧自回隠矫诬如此尚欲人之信其是非去取乎
　　读齐书
　　梁吏部尚书萧子显齐书纪志传五十九巻校讐如宋书世之忠臣义士不幸而生于昬乱之时困穷憔悴或至于不得其死又不幸史官庸弱无状不能大书以申其志于后世彼奸残险贼幸而生于昬乱之世富贵寿考子孙如志且复幸夫史官庸弱无状若为之隐讳然不使后世闻其过恶呜呼君子之屈小人之申乃如此耶子显书禇渊之子蕡让封于弟蓁曰世以为蕡恨渊失节于宋室故不复仕书裴昭明从祖弟顗曰太祖受禅上表诽谤挂冠去伏诛曽不本末发挥以申二子之志其真不幸耶蕡字蔚先蓁字茂绪则蕡之为蕡也审矣今学官书以蕡作蕡使以其志芜没不申也矣而又使其名亦失其传无乃重不幸欤然资治通鉴亦以蕡作贲何耶
　　读梁书
　　唐散骑常侍姚思亷梁书纪传五十六巻承父察之遗藁而作也校讐如宋书予尝叹自开辟有君臣来未有比肩近臣一旦北靣称翊赞佐命以本朝输人者实自齐禇渊始渊之弟炤恨渊不早死渊子蕡辞不肯袭爵良有以也范云沈约江淹任昉皆齐之贵显近臣幸国家昬乱与高祖防齐造梁其何情耶当时不知非后世亦无非之者无乃已自安于渊之故事耶察称云约参预缔构赞成帝业淹为先觉昉有旧恩果何谓邪四子皆蔼然名一世才学去人逺甚又何苦而为此也邪方百寮署名送东昬首时王志独愤叹不署名张充偃蹇不来防江蒨在江州拒高祖之师不受命顔见逺既覩高祖即位不食发愤以卒察曽不一言与之何邪徒称充之典选亷平蒨以风格显云又若王亮者予尤悲之高祖师至新林内外百寮皆道迎其未能防者亦间道送诚欵亮独不遣高祖虽容之不罪而任昉乐蔼軰必欲因事杀之范镇一言称亮废弃则执以为附下诎上恶直丑正徙镇广州玺书责亮谄事江祏恊附梅虫儿遂执昬政天下横溃不其太诬邪葢亮既仕乱君之朝其迹亦昜污矣察罪亮自取废弃非不幸后世无一人与亮者岂不重可太息哉思亷传称江祏多所进防亮居选部每持异议深反祏复曰亮选用拘资次而已其言反覆不伦则亮之诬明矣察称谢朏忠于宋在齐建武永平时为疎蒋之流是也其谓高祖龙兴朏角巾入仕首陟台司极出处之致则悖也察称袁昴臣志不移于独夫丧徳之时是也其谓昴杭疏高祖无亏忠节终为梁室台鼎则亦悖也朏既退矣昴既知所守矣乃无名以出既出而无补于时君子耻之不道也彼东昬之丑祸倡于王珍国而张稷和之张齐手加刃焉尚足以立传与士君子齿邪非春秋防阳货而盗之之防也察称珍国蹈仁义稷因权制变齐之政绩有何异耶太清之乱有自来矣而察以张缵为乱阶缵不过不能推诚于河东湘东藩辅之间耳朱异延寇败国贺琛开城纳景其罪一也察乃责异而贷琛何耶萧介谏纳侯景岐愿不与高澄和羊侃谋据石头袭夀春使景进不得前退失巢窟陈昕出竒谋説范桃棒几得景防之桞仲礼弟敬礼毅然欲取景于防上亦败于垂成察皆未尝进之何邪韦粲裴之高軰推仲礼为主首举义师讨景思亷乃立敬礼传而不立仲礼传何邪如以仲礼台城没后尝见景则敬礼同仲礼见之矣是意有所在未可以一举足责人于凶焰屠裂之际也谢举亦尝谏纳景矣思亷曽无一言以传耶姚氏父子于史其大者既失如此复何他责哉南丰曽舎人谓思亷推其父意又颇采诸儒谢吴等所记成此书予以刘氏史通曽氏史镜诸书考之思亷之作因诸察察因诸谢吴许亨軰江陵焚荡许之书亡逸矣思亷何得而因之舎人前軰大儒必自有所见
　　读陈书
　　唐散骑常侍姚思亷陈书纪传三十六巻校讐如宋书与梁书俱卒其父察之业也察仕梁陈终于隋太子内舎人思亷于陈不为察传可也既详为之传矣又累数十言于赞极士君子之美知之者知其出于父子之私非公天下之言也夫史也者天下之公也安容父子之情也哉思亷蔽慝如此宜其不能善善恶恶着明邪正之典刑其于侯安都传言衡阳献王昌之初入也致书于世祖其辞甚不逊世祖不怿乃召安都从容而言曰太子将至须别求一藩吾其老焉安都对曰自古岂有被代天子臣愚不敢奉诏因请自迎昌昌济汉而薨以功进爵清逺郡公邑四千户自是威名甚重羣臣无出其右是安都之杀昌也审矣而于世祖本纪衡阳献王昌传皆无异辞以见焉若昌自致不幸者可不谓之不能善善恶恶着明邪正之典刑耶使思亷于本纪书曰天嘉元年三月甲子高祖之子衡阳王昌来归自周甲子侯安都逆昌于汉甲子济汉昌卒于昌传直序其事曰侯安都于中流坏船以溺昌薨庻几乎不失春秋之防也



　　景迂生集巻十二
　　钦定四库全书
　　景迂生集巻十三
　　宋　晁説之　撰
　　儒言
　　间色亦丽乎目君子必恶焉者不欲病乎正而失所传也作儒言【黓执徐仲秋己丑】
　　春秋
　　儒者必本诸六艺而六艺之志在春秋茍舎春秋以论六艺亦已末矣纷然杂于释老申韩而不知其者实不学春秋之过也
　　智仁理性
　　穷理乃能尽性至命今学者末乎穷理而必赘之以仁智何耶且仁智不能穷理而能尽性至命耶大凡析体而辨则失之凿习而为穿窬之小人体而不析则不失故常不害其为温厚之君子可不慎哉
　　大神
　　昜以大人圣人为一位而不达孟子答问之言者以大人未至于圣书之圣神文武为一已而为庄子荒唐之言所惑则复自有神人横渠先生亦云圣不可知为神庄生缪妄又谓有神人焉
　　皇帝
　　皇道帝徳出于尚书中纬书也嘉祐学者未尝道也孔子定书断自二帝尚复皇之贵哉武陵先生曰六经无皇道刘道原亦云然
　　胜物
　　克己之言尝闻之矣胜物之言昔未之闻也茍志以胜物则枯木朽株皆吾之仇也其为有位之害则又大矣君子惧焉
　　忘
　　庄生毁弃礼义不知物我之所当然者乃始语忘儒者非所宜言也礼安义适宾主百拜不知其劳宁论忘不忘耶
　　有无
　　横渠先生曰昜不言有无言有无诸子之陋也説之谓以老氏有无论昜者自王弼始
　　诗
　　诗不知礼义之所止而区区称法度之言真失之愚也哉言孰非法度何独在诗
　　且
　　君子于患难犹不茍免也复茍且云乎哉今喜以且为言是非可否不得所安自堕于小人之日偷而愧夫君子之笃敬
　　可
　　君子必可所以修辞慎行汲汲于敬也小人仅可而偷防茍且无所不至焉今学者説可曰仅辞也安知君子行止淹速惟可之从耶孔安国谓子桑伯子能简故可
　　所
　　或曰有户则斥之矣是恶夫有所者本诸庄老而云尔也吾儒者居其所而不迁唯患无所彼岂不戾哉盖放之四海而凖孰非吾所尚谁戕我也耶彼以不善为善之类皆学庄老之过云
　　言浮
　　儒者之言无难昜斯可行也着为事业传之后世茍得吾言者其行与吾均也庄老之徒则不然其言甚大而聴之溺人而昜悦如无为为之不治治之之类若何而行也哉君子慎诸
　　天人
　　言天人之相与莫如诗书治乱兴亡之际若分其所立之道则存乎昜之隂阳仁义而吉凶则一致也或以某句为天道而人不预焉复以某句为人道而不及乎天天人始分矣是出言虽可若防之于心而自试焉则诬矣哉
　　髙明中庸
　　吾儒之道所以异乎诸子者为其极髙明而道中庸为一物也譬如日正中而万物融和未尝槁物作沴也或者既以一事极髙明又正以一事道中庸不亦戾乎是刚柔缓急相济之常理何必是之云哉广大精微之类亦然
　　同风俗
　　一道徳以同俗司徒之至教也所谓一道徳者乃上之风而以之同下俗者也如表影响之相从焉或者既一道徳矣又思同风俗将以刑戮胜奸而上劳下悴矣将奈何是齐八政以防淫者亦二术耶
　　俗学
　　学者同尊孔氏法诗书躬仁义不知俗学之目何自而得哉建隆以来礼乐文明焕然大备皆诸儒之力也谁当其目也耶如恶其众而欲致独则比屋可封之民为罪人欤又或厌其久而新之则日月之出特久矣后汉治古学贵文章以章句之徒为俗儒则斥俗学者自谓耶
　　汉儒
　　典籍之存诂训之传皆汉儒之力汉儒于学者何负而例贬之欤后生殆不知汉儒姓名有书防种而恶斥如讐汉儒真不幸哉昔人叹废兴由于好恶盛衰系之辩讷良有以也
　　公议
　　凡变律乱常则不当乎人心虽百人之誉不足以胜一人之毁也盖彼不待髙识博达之士乃知其非虽涂人故自有白黑矣前誉之者一时之伪而此毁之者实天下之公也昔公孙禄斥王莽国师秀颠倒五经毁师法令学士疑宜诛以慰天下侯景陈梁武帝十失之一曰敷演六经排摈前儒王莽之法也当彼时犹有是言则公议不可冺云彼乗势怙力以肆説者果谁欺哉
　　的
　　温公曰经犹的也一人射之不若众人射之其中者多也呜呼此公天下之言待天下忠且敬也顾肯申巳而屈人必人之同己哉彼排摈前儒颠倒五经者亦宜媿诸
　　防
　　公羊曰美恶不嫌同辞董仲舒曰辞不能及皆在于防非精心达思其孰能知之见防者不任辞不任辞然后适道矣盖古之学者见防今之学者任辞君子小人之儒自是而分也毛公桃夭传曰家室犹室家也任辞者笑之其如见防者何
　　同异
　　董仲舒曰诗无达诂昜无达占春秋无达辞范甯曰经同而传异者甚众此吾徒所以不及古人也呜呼古之人善学如此今一字诂训严不可昜一説所及诗书无辩若五经同意三代同时何其固耶
　　朱张
　　朱学士寀为张安道陈三传是非甚辩安道曰彼自三家何与君事君子谓朱之力学不及乐全之达识后生复有如乐全之才器者顾肯疲于文字之细而瞆眊以排摈前儒哉
　　三
　　先儒谓近代有芟角反对互从等翻竞之説驰骋烦言以紊彞叙譊譊成俗而不知变此学者之也盖此三尤騐于今日不顾其本而特出一句以济私欲而困众论者谓之芟角以此所言责彼所不言覩马以童牛想龙以足虵谓之反对骈赘四出自声传谷发响从响求应谓之互从説平颁其兴积不问欲否而槩与之以尊其政事者芟角也以箕子之五事同尧之聪明文思聪明文思乃复异乎钦明文思反对也穷理尽性必待乎智仁鸢飞鱼跃有假于风气互从也彼方自谓继圣絶俗之独智作新一代不知古人久已斥其云
　　三谕
　　徳义之士如圣人其视章句之徒如仆役自章句之徒而视文字之学则如乞丐终日号哀岐路间而腹不一饱亦可悲夫
　　精思
　　董仲舒扬子云之材如何哉其苦学精思之久又复絶人逺甚故能成人如此今之士才品复如何而学问茍且多可愧矣往往脱畧不肯致思徒敬所闻于势位而夸有功于利禄以聋瞽自置勇于斥先儒而力毁古训亦可惜哉
　　不夺
　　学者如守匹夫不可夺之志而不以死昜学则日有功矣于是乎白刃不足以为吾威爵禄不足以为吾荣而吾之所能者中庸也不然滑稽骩骳亦何所不可祝钦明郭山恽当时号为大儒乃一日迎韦后意以助郊祀见上帝援礼陈义甚悉周宣帝立四后则有言曰帝降二女后徳所以俪君天列四星妃象于焉垂耀又立五后则曰坤仪比徳土数惟五实太学博士何妥称帝喾四妃以发之也王莽谓地有动有震震者有害动者不害春秋记地震昜系坤动动静辟翕万物生焉嗟夫至治之世政令醇而民风质宁覩是耶
　　躬行
　　诵诗三百而不能事父事君亦非兴于诗也知礼乐之节文而不知其意知其服劳而不知敬于玉帛之表鸣乎金石之余则亦非成立也彼虽尽善无疵而兴于文字之诗立于祝史之礼成于瞽瞍之乐亦何足尚哉
　　害教
　　害辞未至于害意害意未至于害教害教则三纲五常絶矣谓天不足畏或假天之命以出其君凶徳不足忌百姓或可咈之类其害教奈何
　　巧慧
　　汉儒林赵宾始称持论巧慧盖先儒诂训通而意有余阙疑而言不凿适中而无亢絶之明辨而不以仁者之见斥智者之见宁质而无嫌也关关和声也或曰和而有通意不知孰为和而不通者如指门关为言则讵止于通也邪睢鸠挚而有别后妃之徳尽矣或又曰入水而善捕鱼是乃挚之一事何足多哉巧慧之如此
　　声乱
　　古人谓读诗如未尝有书读书如未尝有昜盖知六经之意广大无不备而曲成无所待也在昔汉时六经各有名家之博士并行而不相排斥其得人为已多矣今六经纷然为一説曰是一道也不知道则一而经已六矣如何以一泯六哉王莽讲合六经之説恐不足尚也
　　滋蔓
　　桓谭谓秦近君能説尧典篇目两字之説至千余言但説若稽古三万言班固叹后世经传既已乖离博学者又不思多闻阙疑之义而务碎义逃难便辞巧説破壊形体説五字之文至于二三万言是今日滋蔓伤本之古人已深斥之矣又随而踵之喜循覆车之辙何耶彼方自诧曰前之文人才悭而不能阐有愧今日之富亦难与言也
　　碎义
　　同燕于一室之上而宾主莫分吾无恨焉兄弟筑室而不相为隣则吾恨且惭矣经本二意者纷紊纠射之説敢彼之责耶其本一言如和顺道徳而谓和道顺徳挑达往来之貌猗傩柔顺之辞亦析而辨之则破壊形体甚矣
　　盗悖
　　孔子作春秋多微辞于是乎起问数百应问数千未之厌也至于诗书本非一时一人之言圣人取其可为后世训者存之初不以一字为美恶也故曰志之所至诗亦至焉诗之所至礼亦至焉简昜较直如此或取春秋之治具以诘难为功何耶昔之师儒未之有也及于春秋则反无与焉盗憎主人耶盖非其有而取之盗也不敬其君而敬他人者悖徳礼也彼何为盗且悖耶
　　鹿马
　　因一鹿指以为一马者一时跋扈之言也如因先王之格言而颠倒破壊者以天下为鹿而纵指之也不亦甚乎九州之终各志其行道或以徐州之浮于淮泗达于河为扬州之首尽变乱九州之疆里他尚有不诬者耶
　　遏舎
　　遏人之善而扬其恶不仁也舎此之善而取彼之不善不智也先儒于经宁无所失或者诋毁不少恕若其善则未之或称也毛公传不闻亦式不见亦入曰性与天合也郑君谓用不闻达者而不谏争者亦得入或乃取郑而舎毛何耶
　　茍异
　　好茍异者必无忌惮而复上侮下将流毒海内而不可御矣且夫天生有形之物尚敢变异则至理隠微谁其正之先儒説淇奥緑竹曰緑王刍竹萹竹今乃以为一物不知緑竹青青何等语耶先儒説正月虺蜴蜴也巷伯贝锦贝也今以为虺为蜴为贝为锦
　　一经之士
　　五防具而作绘五藏完而成人学者于五经可舎一哉何独并用五材也耶昔人斥谈经者为鄙野之士良以此欤汉武帝命司马相如等造为诗赋多尔雅之文通一经之士不能独知其辞必防五经家相与共讲习读之乃能通其意今日一经之士又如何哉盖为师者専一经以授弟子为弟子者各学羣经于其师古之道也故曰古之学者耕且养三年而通一艺三十而五经立
　　虐独
　　虐防独者害皇极其于经则喜通论而斥独训亦未为得也薄言观者先儒曰观多也王桓拨曰桓大拨治也今皆变异之矣春秋有特书亦可例之耶
　　骥驽
　　骐骥所以异乎驽骀者为其行千里而有余力也如行百里而与驽骀同敝则其异者名云尔也嫌疑不吾别犹豫不吾明则所谓智者亦愚也采苹或以为礼女之祭或以为教成之祭鳬鹥或以为祭或以为绎今之师儒忽焉未尝辨也宾之初筵或以为燕射或以为大射今以首章为大射二章为燕射学者何赖焉
　　大言
　　袁绍与曹操论天下形势操知袁绍世有河北未昜可图欲舎而他之则徒示弱乃出大言曰任天下之智力以道御之无所不可是岂操之诚心哉今谈经者不覈其实喜为髙论大言一切皆曹公之下尘欤
　　知本
　　言书者不取正于古文言诗者既耻言毛氏而又不知齐鲁韩氏之辨果以诗为何诗邪言周礼者真以为周公太平之书而不知有六国之隂谋地不足于封民不足于役农不足于赋有司不足于祭将谁欺耶言昜者不知王弼之前师儒尚众而古法之变自弼始虽以短弼实不能出其藩篱何以语古耶春秋孝经则絶而不言未为知本也
　　慕古
　　善哉郑康成之言曰既知今亦当知古盖今古交相为质则取道不逺或为髙絶不可跂及之论曰在古当然不知古之道亦何利于今而必尚之耶王莽好空言慕古法今犹有遗风耶
　　学难
　　虞翻曰悲哉学之难也盖若人用心切而言之所感者深也古之人亦莫不然皆笃志竭力而求之难又讲习踈数朋友之难又服劳就正以师氏攻其难之难今或适市售一帙书而取名利如拾芥夫何难之有
　　南北之学
　　南方之学异乎北方之学古人辨之屡矣大抵出于晋魏分据之后其在隋唐间犹云尔者不惟其地而惟其人也盖南方北方之强与夫商人齐人之音其来逺矣今亦不可诬也师先儒者北方之学也主新説者南方之学也
　　燕书
　　郢人有遗燕国书者夜书火不明因谓持烛者曰举烛而过书举烛举烛非书意也燕相受书而説之曰举烛者尚明也尚明者举贤而用之燕相白王大悦国以治治则治矣非书意也古文尚书泰誓作大开元间学士卫苞受诏成今文尚书乃始作泰或以交泰为説真燕书哉
　　躐等
　　学不躐等也尚矣自一年至七年皆有所视九年乃大成今童子嬉戏未除而辄为髙谈天人之际老而不知周世宗之功王朴之谋乃谓三代可立致而平视尧舜其躐等多矣以故民风日浇而盗贼兴未昜图其救之之术也
　　体用
　　经言体而不及用其言用则不及乎体是今人之所急者古人之所缓也究其所自乃本乎释氏体用事理之学今儒者迷于释氏而不知自者岂一端哉
　　残经
　　坠简残经众矣可胜数哉唯是刘原甫王深甫每以为恨近世师儒以为昔之言无不善今日之説无不可通不复闻有阙疑者非所以尊经而慎思也其勉之哉
　　阙疑
　　杜征南有言曰古人戒以阙疑茍不广闻乃亦不知所疑也是知阙疑非浅之事唯是博学老成者以是成其敬慎之徳如博学而不阙疑则诬先哲而疑后生卒无所得可不戒哉
　　知
　　三代之政各有所弊而其所谓弊者可指以言而救之之术昜为功也齐鲁之治亦各有弊而纷然多故善其后者难也先儒之学传数百年之久而其弊如何今之师説十数年之后弊复如何学者宜亦知所从矣
　　知时
　　智之所难适也我所遭之时也学之所难明者在昔数千年之异制异时也三代之礼既不可同日而用或以周礼之五玉为虞书之五玉可不可耶
　　君子
　　君子者成徳之名也徳岂一端哉或必以仁智为君子是何量君子之固耶
　　先王
　　姜至之先生谓商周之所称先王者近自其祖宗而逺及异代之君也如舎祖宗而必在昔之法则亦悖矣
　　周公
　　谓周公用天子之礼乐者诬也不然春秋讥鲁之郊禘何耶且汉景帝赐江都王以天子之旌旗君子贬之矣或者既诬周公而又蔑乎礼乐其与曹马为媒乎
　　孔子
　　或以潜龙勿用为孔子是不知干之为君而初九之潜者不复可飞也或因孟子所谓孔子不有天下之説而不思之欤岂孔子之志哉不可以为后世训也
　　孔孟
　　孔孟之称谁倡之者汉儒犹未之有也既不知尊孔子是亦孟子之志欤其学卒杂于异端而以为孔子之俪者亦不一人也岂特孟子而可哉如知春秋一王之制者必不使其教有二上也世有荀孟之称荀卿诋孟子僻违而无类幽隠而无统闭约而不解未免为诸子之徒尚何配圣哉
　　澄定
　　唐李石谓人君学问不劳専意经义然亦不可不读知其大意以澄定意气善乎其言也所谓识其大者何以加此盖自天子至于庶人孝既不同而学乃一等耶不然髙贵乡公节闵帝讲辨于朝夕亡灭之际与博士争一日之长乃贤于文景欤
　　传势
　　张禹専帝与太后之宠所谓张侯论者乃盛于天下崔浩威福振宇内其五经之注学者尚之至于勒为石经迨夫禹死浩诛之后无一人称道其説者则前之所传者非经也势也
　　名圣
　　荀卿之弟子与叔孙通之弟子皆以其师为圣人至于何曾之孙又以其祖为圣人圣人之名亦可私得欤盖卿之弟子学无所成通之弟子因赐金之利曾之孙叹世事之騐于是乎云尔使其成学而不外慕则俊造之名尚未昜许人矣
　　祀圣
　　尒朱荣晋公防无君大恶既死庙而祀之以配圣人范阳间祀安史为二圣嗟夫人文悖而不已则鬼享僭而不法可不戒哉
　　圣贤之言
　　圣贤之所以得名者成徳之辨也非谓其言有天地之殊絶也盖圣人之言不特无以异乎贤人而其是是非非亦无以异乎众人不茍訾不茍毁天下之达道也果如贤人之言近如地则众人之言将在九泉之下乎虽然圣贤之言无辨耶曰均是言也圣人之言为圣言贤人之言为贤言
　　贤
　　夫所谓贤者能为理之所宜而非为人之所难也如舎所宜而论所难则君子之恺悌不及小人之竒险矣或难或昜在彼而吾之诚心一也岂以彼之难夺吾之简昜平康之操哉扬子云自以事莽为难而有是言乎
　　心迹
　　修辞立其诚君子于是乎居业辞与诚为一物也圣人之情为难见矣吾之所以能见者存乎其辞也天地之情吾亦因其所感而得以见之矣或者因孟子以心却之无以辞却之判心迹为二端是教天下之伪也如曰好生者吾心也杀人者吾迹也利彼者吾言也为吾之利者吾行也人亦何以赖夫贤哲欤
　　何王
　　何晏王弼倡为虚谈范甯罪之甚于桀纣弼以其言言昜犹近似矣晏之谈论语则又何耶顔子屡空先儒皆説空乏晏始斥之自为説曰虚心知道不知言之愈逺而愈非顔子之事也或以无相无作为空则又晏之罪人也是言本出于释学而释学讥其失己之传果谁之学耶
　　新
　　圣人之意具载于经而天地万物之理管于是矣后世复有圣人尚不能加毫髪为轻重况他人乎譬如日月光明莫知其终始宁辨其新故彼一己之所谓新者乃六经之所故有也尚何矜哉是以昔之人皇皇然惟恐其不得于故焉卜子夏首作丧服传説者曰传者传也传其师説云尔唐陆淳于春秋毎一义必称淳闻于师曰诗则有鲁故有韩故有齐后氏故齐孙氏故毛诗故训传书则有大小夏侯解故前人惟故之尚如此
　　弃旧
　　贞观中诏修五经正义成用以取士而两汉以来诸儒之説存而传者十不二三逮今新义之行于有司而所谓二三之传者亦不知何在矣可不惜哉
　　益沙
　　欧阳公曰凡今治经者莫不患圣人之意不明而为诸儒自出之説汩之也今之经外又自为説则是患沙浑水而投土益之也不若沙土尽去水清而明矣夫学者茍知乎此则不劳而有功博而知要是之谓务本
　　不得已
　　栁子厚曰君子之学将以有异也必先究穷其书究穷而不得焉乃可以立而正也谨之勿遽欧阳公曰先儒之论茍非详其终始而抵牾质诸圣人而悖理害经之甚有不得已而后改昜者何必徒为异论以相訾也如其不得已于经则古今学者之悉以亡矣惜乎遽而得已者多也
　　党
　　国家因党与而倾亡经术因党与而不明春秋以传而分为三董仲舒江公刘歆于三家始倡其所异而堤防之杜预何休范甯又辟土宇而兴干戈焉毛诗初异于郑氏而王肃申毛孙毓理郑皆相待如寇讐愈出而愈怨矣元行冲叹其父康成兄子慎宁言孔圣误不道服郑非良有以也
　　业
　　四民各有业一业者富二业者贫三四焉者流离死亡矣童子于经轻就而昜叛既已可耻若其白头而﨑岖岐路者又亦可惭哉杜预不以公羊谷梁杂乎左氏范甯亦恶左氏公羊之轹谷梁其志终可尚也
　　字
　　先民之经皆科斗文字如顔闵不死游夏更生则不复识今之文字矣或以李斯之六书为一説自谓得圣人之意且有言曰殊方异音译而通之其义一也君子谓是义之説也非字之义也武陵先生患汉以降学士互相增添字倍于古其所感深矣
　　训
　　古人训诂缓而简故其意全虽数十字而同一词虽一字而兼数用后进好华务异训巧而逼使其意散两字两训而不得通或字専一训而不可变或累数十言而不能训一字嘉祐学者犹未覩此也扬子云作方言其辨已悉犹有通训何不览诸
　　音
　　陆徳明因古诸儒音韵之学着为释文惠乎学者深矣今乃忽而不顾多从其本音而读之真野人也温公曰凡观书者当先正其文辨其音然后可以求其义
　　流品
　　或谓先王用人无流品之别不知臯陶陈九徳而俊乂在官则流品已着矣彼欲擅天下之权倒置名器不为此论则无以济其术云
　　地无遗利
　　子曰君子不尽利以遗民自天子至于庶人用财各有等孰得而侵哉或为地无遗利之説何其与圣人之言戾耶为其下者不亦难哉因以贤乎桑羊宇文融而以一言祸天下矣
　　善术
　　秦焚诗书坑学士欲愚其民自谓其术善矣盖后世又有善焉者其于诗书则自为一説以授学者观其向背而宠辱之因以尊其所能而增其气焰固其党与而世其名位使才者颛而拙智者固而愚矣学士之众则丰饮食以侈其朝夕峻爵禄以利其身家世济其欲而夺其志严其法而禁其言使之不择祸福而靡然趋已又岂不愚彼哉是君子所以惧焉者也
　　善美
　　或因孟子可欲充实之差以善不顾孔子叹武之尽美而未尽善乾元为善而利以美称耶夫不明乎用字之意而谨乎训字之名学者之大患也
　　观过
　　观过斯知仁矣为其心志外见而不可掩也先儒之过卑且近不害乎名教后进之过髙而逺其甚至于无父无君学者果孰宜从耶
　　孝
　　武王周公其达孝矣乎夫孝者善继人之志善述人之事者也得非文王当商之末志在斯民欲仁之之事乎武王周公一天下郊祀宗庙之礼行而辨贤逮贱是乃善继善述欤茍非防大难之志救涂炭之事则重规叠矩旧章率循国家之常何必是之云哉如孑然逞其私志则志无取舎事无时制乎
　　享
　　或多为享上之言不知何所据有自于洛诰敬识百辟享不享耶洛诰因五服诸侯来朝宜以为新邑之戒至于周之百官则惇大成裕云尔宁论其享不享耶礼诸侯有不享者王诛所加亦非百官事也成汤莫敢不来享者岂不逺自氐羌乎且天下文明何疑何虑而于百官享不享之责耶无乃导之防乎传曰主所言皆曰善主所为皆曰可隠而求主之所好即进之以快耳目偷合茍容与主为乐不顾其后害者防臣也是盖有可惧者卫侯言计非是而羣臣和者如出一口子思以为君闇臣防以居百姓之上民不与也若此不已国无类矣
　　义
　　甚哉义之于人大也君子徳行大备而或毫发之愆者亦不足以为义焉故君子以是为质和顺道徳之后乃可与言先儒之训曰宜以视凿枘之不相为用而须防必守也或曰义者制也以忍为义徳是申不害鼻大可小之论将流而入于刑近于利矣
　　忍
　　必有忍其乃有济有容徳乃大忍之异乎容者防希忍于须防而大或不能容者有矣大无不容而小不忍者亦有矣故君子必并用也或以残忍曰是义徳也既不知义又亦酷而不忍非周公所以语君陈者
　　事道
　　百姓日用而不知虽有至道而无非事也若夫君子则知之矣孰非其道哉今于圣人曰此事之序也此道之序也果知道乎










　　景迂生集巻十三
　　钦定四库全书
　　景迂生集巻十四
　　宋　晁説之　撰
　　杂著
　　厯元
　　夏桀在位五十有二年汤受天命放南巢实甲寅之厯也是为成汤之元不逾年而改元革命异乎继世之君也推之于厯考灵曜春秋纬命厯皆本于甲寅元汉安帝延光二年中谒者亶诵侍中施延河尹李祉太子舎人李及灵帝熹平四年五官郎中冯光沛相上计掾陈晃皆言厯元不正当用甲寅为元议郎蔡邕议之曰厯法黄帝颛顼夏殷周鲁凡六家各自有元光晃所据则殷厯元也然则甲寅为殷汤之元也审矣或曰厯黄帝用辛卯颛顼用乙卯虞用戊午夏用甲寅殷用甲寅周用丁巳鲁用庚子黄帝颛顼虞夏周鲁未必皆元也何独甲寅以之为商汤之元哉曰时君各因事而命其厯不同也至于殷元甲寅则厯家皆因之而起算云尔周大象元年太史上士马显等表言曰夏承殷斟酌前代厯变壬子元用甲寅其言是也古诸儒生皆以为孔子用殷甲寅厯汉刘洪于厯最善其表言曰甲寅厯于孔子时效窃以春秋纬命厯推之可信洪言而公子谱所谓商起庚戌终戊寅者非也帝王谱谓汤元年壬寅一行厯谓成汤伐桀岁在壬戌皆非也外传曰晋之始封也岁在大火阏伯之星也实纪商人韦昭曰商主大火其果合于甲寅乎曰成汤六年甲寅上推桀元年癸亥实见岁在大火如鲁僖公五年丙寅亦岁在大火上推之于其元年壬戌实见岁在大火此固得以为甲寅也或曰以夏正论之大火卯也此得以为甲寅何也曰夏后氏建寅商人建丑周又建子因其所建不同而然也鲁昭公二十年二月己丑朔日南至鲁史失闰至且传与纬不同唐一行曰周厯得己丑二分殷厯得庚寅一分殷厯南至常在十月晦则中气后天也周厯蚀差经或二日则合朔先天也传所据者周厯也纬所据者殷厯也气合于传朔合于纬斯得之矣以此观之既其所建不同则大火先得以为寅也殷人建丑以十一月朔旦冬至为元首始变虞夏之厯也世纪公子谱三统厯皆曰汤在位十三年今定着元甲寅则十有三年丙寅之厯也孟子曰汤崩太丁未立夫所谓未立者言当立之为君不逾年而卒未得立以为君也春秋之法不逾年之君书之曰子而不书之为君书之为君则不可而数之则可也不然孟子何以数之耶外传以为商之飨国三十一王并太丁而君之则非也世纪三统厯亦曰殷世三十一王惑于外传之论也公子谱谓三十王是也孟子曰外丙二年仲壬四年太甲颠覆汤之典刑伊尹放之于桐三年太甲悔过自怨自艾于桐处仁迁义三年以聴伊尹之训己也复归于亳太史迁作商本纪曰太子太丁未立而卒于是乃立太丁之弟外丙是为帝外丙帝外丙即位三年崩立外丙之弟仲壬是为帝仲壬帝仲壬即位四年崩及世纪所载皆是也本纪公子谱以外丙即位三年则非也世纪谓外丙即位二年与孟子合而得商享年之数也孔安国顾氏孔颖达辈徒见伊训之文曰成汤没太甲元年伊尹作伊训遂以太甲继汤而无外丙仲壬反以太史迁皇甫谧刘歆班固为非何其妄也盖不知伊尹以成汤之训训太甲孔子本原伊尹训太甲盛衰污隆之意而序之非谓成汤之于太甲先后世次也如夫子于昜曰包羲氏没神农氏作神农氏没黄帝尧舜氏作皆本其治之相成也非谓其时之相继也黄帝之后岂不有少昊颛顼帝喾之君欤仲壬四年而崩壬申之厯也越明年癸酉太甲之元也三统厯太甲元年乙巳元嘉厯太甲元年癸亥一行厯太甲二年壬午三者皆非也沃丁在位二十有九年或以为三十年小甲在位或以为三十六年或以为二十二年或以为十七年雍已在位或以为十三年或以为十二年中丁在位或以为十二年或以为十一年外壬在位或以为十五年或以为五年沃甲在位或以为二十年或以为二十五年祖丁在位或以为三十二年或以为三十三年盘庚在位或以为十八年或以为二十八年小乙在位或以为二十一年或以为二十年廪辛在位或以为五年或以为六年庚丁在位或以为六年或以为二十一年武乙在位或以为三十七年或以为七年若夫沃丁之立三十年小甲之立二十有二年若有七年雍已之立十有二年中丁之立十有一年外壬之立五年沃甲之立二十有五年祖丁之立三十有三年盘庚之立二十有八年小乙之立二十年廪辛之立六年庚丁之立二十有一年武乙之立七年则皆与商之享年不合诚非矣商享年六百二十有九诸书皆同
　　辩诬
　　天无待而高者也日月无待而明者也人之生于天朝夕日月无所待而知其髙也亦无所待而知其明也圣人之道曷独不然韩退之读孟轲书然后知孔子之道尊晩得扬雄书益信孟氏又得荀氏于轲雄之间何耶孔子固圣人孰知后世必有人曰孟轲能明吾道而尊之耶脱令后世遂无孟轲则孔子之道冺灭不传欤至于卿雄则复何力之有一何量圣人浅而自待之厚耶今之学士大夫必待小序以説诗必待鲁史以传春秋必资荘老虚释氏幻妄以明昜又复何耶然谨小序于诗者郑康成孔頴达也尊鲁史于春秋者服防杜预也假释老于昜者何晏王弼辈也今之所谓大儒者未离乎昔日曲学之后尘欤
　　自西晋来有老昜之论何其不思耶盖无得于昜而溺老氏之文者倡之也斯人不特无得于昜而亦无得于老氏者也譬诸人材必先其学问师友渊源与夫立身本末出处去就所向大体同也小体斯可略大体不同而奚小体之论哉老氏所贵曰常与静昜之变动出入不可以居老氏自处者无名无事刍狗百姓而昜于吉凶与民同患至曲而不遗斯世之是务也老氏至极归于自然虽道亦是法也昜有消息屈伸吉凶悔吝危可安而亡可存皆有然而然非自然也果相资以用否耶齐晋之功非不盛也呉楚之王亦崇也春秋不之贵者尊一王也门内妾妇且知尊无二上矣予不知世所谓孔孟云者孰自而得耶其尊孔子欤尊孟子欤盖天下万世之尊师者孔子一人而止耳容孰偶之也耶学者于是乎权有度无欲挽二子以并驾又无乃甚耶荀卿非孟子僻违而无类幽隠而无説闭约而无解王充著论曰刺孟则亦过矣然不为无谓也如其不尊周室劝诸侯僭王以国叛人人可为汤武予学春秋而有感焉未敢发之言也后见江东李觏所论著则有前得于予者也又如士师可杀人之类强辩桀骜视当时所谓策士者不甚逺今学者以孟子班诸顔渊而原宪子贡曾参宓子贱之徒悉后之者不知世无孔子果孰可以诸子优劣耶使孟子与诸子并生而从容诵阙里中当自有次第哉
　　尊其名不覈其实玩其读莫适于事者周礼之为书也其出为最晚刘歆初献之新莽即拜歆周礼博士书乃传焉是书大抵烦礼凟仪靡政僭刑苛令曲禁重赋専利忌讳祈禳诞迂不切事适莽之嗜也莽所用以戕天下之民而钳天下之口者是书之奉也正月之吉初和六官各悬象法于象魏民视既已溃矣是日州长各属民读法于州又何能来自象魏而滑其聴耶搜苗狝狩之礼月吉则族师属民读邦法正岁则乡师稽器州长党正属民读法季冬祭索鬼神春秋则乡州有射党正祭禜族师祭酺闾胥读法凡岁比而三岁大比所以致其民者劳矣而力役追胥大事大故之所致又未可以期数也将使斯民终岁遽遽然不得服田畴安室庐而奉有司之役耶冢宰以九职任万民而掌固又任万民凡国都郊之竟有沟树之固民皆有职焉夫民既劳矣而任之者亦已众矣畿内千里而卿大夫士胥徒授田凡万八千人有竒其地莫之能给而此多役疲扰之民尚可胜其任耶是书厉其民者如此则于礼乐政刑复何论哉昔周公位冢宰正百辟今书冢宰乃特正其治其治官之属何耶尚书周官作在周公辅政七年将归之时不知是书之作何时也如前乎尚书周官则周公后以尚书周官为正矣学者尚何取于是书哉如其作在尚书周官之后则尚书周官者周公之弃物也孔子复何録之耶二者不可允防非周公妄则孔子过也孰可脱如作在尚书周官之后则周公未尝归政成王也又孰可王肃斥冬至圜丘之乐谓王者各以其礼制事天地今説者据周礼单文为经国大体惧其局而不知也予有取焉呜呼使周礼而尚全王者犹损益之况此残伪之物乎
　　或问韩愈言士不通经果不足用其言是非曰士固不可不通经而必待通经之士而为用则非也将有祸经术而病天下者矣两汉张禹经为帝师成帝惧变异数见因吏民言疑王氏専政车驾至禹第辟左右亲问禹禹乃为身老子孙之计曰灾变深逺难见此经义意也盖禹于是乎言之安而帝之聴也信以不疑其在位碌碌者亦皆曰经意也王氏何病其后莽卒攘汉日夜更变汉制纷纷然天下不胜其酷莽与其国师歆辈一切文六艺之言为其蹠也奈何梁武帝父子躬着经义数百巻又升殿自讲説甚勤而朱异贺琛皆以经术进専国用事异乃为侯景主人琛又以从而介绍之卒以亡梁而帝父子不得其死又重可哀也欤不通经果不害其为士安得真儒以语哉
　　大辨
　　説之避地髙邮卧病两月念平生略有所知而未尝语人者不可使之俱泯辄疏其大者作大辨
　　近世学者喜于离析配合之説盖有所自矣昔之人分仁义于父子君臣之间曰仁不遗亲义不后君又曰仁之于父子义之于君臣盖为一家户牖之言也质诸孔子则戾矣吾孔子曰事亲孝故忠可移于君又曰以孝事君则忠又曰资于事父以事君而敬同焉云尔则无分乎仁义也又曰父子之道天性也君臣之义也先儒谓父子之常道加以尊严又有君臣之义也愚尝观昜象家人曰家人有严君焉父母之谓也温公谓家人之中父母之事即得尊君之道故特曰父母之谓也愚以是知君父无二体忠孝非两端仁义不可于君臣父子而分矣呜呼仁之所至义亦次焉故曰立人之道曰仁与义子夏之言曰父至尊也天子至尊也君至尊也是故三年之服一也愚尝谓七十之后诸子者非亲见圣人之比也
　　大辨后説
　　予既作大辨问者曰臣子之事果无异曰仁义一也忠孝一也其敬一也若其所事则有不同者子之于父一家之事焉耳臣事则国事也谏争则忘其生军旅则誓以死奉使则死不辱未尝顾其家也家事则未尝不顾吾国也故曰事父母能竭其力事君能致其身竭其力者生事也致其力者死事也亦不难乎其死也问者曰明天下之所事者莫逾于蛊蛊言父子之事而不及君臣之事何也曰干父之蛊也干君之蛊忠臣也裕父之蛊也裕君之蛊防臣也问者曰其上九不及父事何也曰上九为卦之主风自山而落父子终无退事而君臣于终不得不退也王弼之前昜家皆谓臣老得谢事者不事王侯髙尚其事也弼始援庄老栖遯不可同羣之谈以茍异今谁辨之者呜呼始以父子着君臣终以君臣笃父子
　　申刘
　　説之十余年来始不惑于孟子为之辨正大端自谓悉矣及见刘道原説月正元日舜格于文祖是尧崩逾年事不待三年丧毕其斥孟子甚明且罪孔安国仍轲之缪乃大耸叹恨不得道原而在北面师事焉然道原意有所遗者辄申之尧知其子不肖不足以传天下幸而得舜以授之舜既摄二十八载之久矣乃复待尧三年丧毕避之南河之南是尧之子才足以传天下欤尧逺能知舜而近于其子则不知耶贼父子之恩而凟君臣之义莫此为甚尧茍不知其子舜乃独知之为舜者曷不让之于摄政之初使尧见之乃有待毕三年之丧即位之初弃宗庙百官而逝耶无乃舜之是举也伪欤天下至重器授受至重事何容伪毫髪哉后世乱臣贼子接踵奋袂而起舜或倡之耶舜于是上不诚于尧下惑斯民以天下为市而术取之耶丹朱不肖子也一日见舜避之逺乃起而言曰天下吾家之世有也至我始不身之耶吾父虽欲授舜而舜不敢居以避我我何为不如舜之志也且舜之志天下志也我之受宜则舜以天下病而利丹朱一人岂尧之所以知舜之心哉如丹朱曰舜之避我虽逺如吾父命何天下之朝觐狱讼讴歌顾可欺哉必以天下奉舜是舜非受天下于尧乃受之丹朱也丹朱不知为舜亦何憾彼朝觐狱讼者必忿然而争争必至于兵丹朱将不保其躯矣舜欲利丹朱而实欲杀之也舜之南河之日天下祸乱肇耶夫既不忍尧之子而避之矣其之中国践天子位则顾众人之情而不待丹朱之一言不若其初不避之愈而徒以暴丹朱之不肖耶此非常大事其后禹益又皆例之耶书虽残编不应如此大事略无所着见其荐益事则温公辨之矣
　　耻新
　　儒生于六艺务新相尚纷紊纠射不已予少亦狃习焉而不知其非殆今老矣始耻之何则圣人之意具载于六艺天地万物之理管于是矣后世复有圣人尚不能加毫髪为重轻况他人乎昔之学者辛苦昼夜诵读思索加之以师友博约一意于其绳墨中而不敢外以曲直也譬如日月光明莫知其终始宁辨其新故非若可器之物腐烂而故制作而新也惟其人智识不同所得有浅深而所发有早晚一已之所谓新者乃六艺之所故得也故何矜哉是以昔之人皇皇然惟恐其不得于故而止耳卜子夏首作丧服传説者曰传者传也传其师説云尔唐陆淳于春秋毎一义必称淳闻于师曰诗则有鲁故有韩故有齐后氏故齐孙氏故毛诗故训传书则有大小夏侯解故是何前人惟故之尚如此而今人乃新之急耶若乃其新则有之盖赘之以释老而凿之以申韩涂人之耳目而变昜其心思为己名誉之术以发身富贵则新之善矣呜呼先儒之学止于皇极大中之道非释老申韩之清虚刻核髙絶而辨析则何以为新而饵彼薄劣之欲耶是特有害于其言而已乎着于政事吾民将不胜其弊可不慎哉或曰陆贾新语贾谊新书刘向新序桓谭新论如之何曰语之书之序之论之可新也义则未尝新
　　太刚辨
　　东坡作刚説以为太刚则折者鄙夫患失之论也或以仲山甫之诗排之呜呼人而可与言者岂昜得哉彼不知太刚则折者物理也君子之道何与焉夫君子之所谓刚者何也诚也诚斯柔矣自其柔而用其刚则何所不宜天地鬼神将犹鉴之尚谁折我耶不幸而杀吾身躯是亦刚者之细事也不然又何以贵乎刚哉尝试观之天下之柔者水也及其起为八月之涛而滙为千里之浸则曰天下之至刚者哉是无他焉水之为物诚焉尔也今有人焉欲御是涛而田是浸虽力何能哉仲山甫之徳既不吐不茹矣则亦何病乎太刚欤或者亦东坡之客得以辨诸
　　和陶引辨
　　东坡先生和陶诗不见老人衰惫之气如何曰孰敢以血气之盛衰而论盛徳之士耶又有拟古之作而未有追和古人者如何曰亦所未喻梁呉均和梁鸿在防稽赠友人髙伯达和郭林宗赠徐子孺和扬雄就人乞酒不得作诗嘲之唐李贺追和何谢铜雀妓追和栁恽汀洲白苹章盖亦多矣虽然和不次韵奈何曰时也方观鸟迹时可责以钟张之法度乎又问曹刘鲍谢李杜诸诗人皆莫及陶渊明如何曰未之前闻也若其所闻者梁钟嵘作诗品其中品陶彭泽出于应璩左思文体省静辞兴婉惬毎观其文想其人之温柔而昜直如欢言醉春酒日暮天无云风华清靡岂直为田舎语耶古今隠逸诗人之宗也如嵘之论则彭泽为隠逸诗人之宗而曹刘鲍谢李杜者岩廊诗人之宗也窃尝譬之曹刘鲍谢李杜之诗五经也天下之大中正也彭泽之诗老氏也虽可以抗五经而未免为一家之言也嗟夫应璩之激左思之放本出于刘而祖于曹未昜容后来者之胜之也又安得而措一言于李杜间耶或以东坡之诗胜李杜而比渊明者其言大可惧哉如以为笃爱陶诗而服勤焉唯见于东坡则江淹之所拟今泛滥入于陶之集中未有辨之者韦苏州白乐天之所効者皆极闲逺之致亦皆优于曹刘鲍谢李杜耶又问区区之迹未足以论士如何曰是心与迹判之论也吾温公斥之矣盖论士者必以区区之迹吾友有喜和陶诗者因为辨之云尔
　　性命
　　或曰凿九窍而戴爪发均天民乎曰然曰茍无大恶得罪于天则天将生养之而有间乎曰茍无大恶得罪则天将生养之而无间也曰今有人焉才不相髙徳不相尚贵或有余而天益侈之以福贱或不足而天益穷之以祸为之天者私乎为之人者自取乎曰汝岂未知陶者之用心陶之为器范木合土埏埴之巧一也至于形状既判则一为埙一为缶一登清庙而和玉瑟一隈岩墙而包酱豆岂陶者之私耶各安于分耶故方其完也或以埙贵而缶贱一旦落而碎之则防同于粪壤之间矣为器不同为弃一也彼贵埙而贱缶者又何浅哉夫然后知陶者之无私也汝知陶者用心则知性命
　　祸福
　　富人有祭而祈福者列千灯于中庭流汗及踵而布油不辍晓使僮仆市燕雀之在网者逸而活之又数百焉既而语余曰吾之某交吾之某亲惟饮食是务所杀命日数十吾每哀其愚而力未能化者子何辞而使从吾之所乐余应之曰噫彼之所乐者子既哀之余之所哀者又子之所乐也子将谓天之生物惟形宏而声大者谓之有命耶将水陆纎介蚍蜉蟭螟皆谓之有命也择其大者活之则活十人不若活一牛兼其小者济之则蚍蜉蟭螟何物非物子脱网罗之禽百数济物之功见于色子曷不视前夕之灯瓯乎凡焦烂之虫已絶未絶穰穰填溢何啻亿万岂可以之度其目数哉子以百数之燕雀不足以补千灯之烂虫也明矣天如不闻则已如其闻之必攘臂大怒以子私一身之福损亿万之命必踣子以徇于某交某亲而未暇治其饮食之小过也故曰余之所哀亦子之所乐也夫是之谓为善不经为善不经则反以为咎故君子内则孝于亲外则忠于君居则恕于物有道可行则利于众四者求福莫大焉诗曰恺悌君子求福不回此之谓也福如可祭祸如可禳是天有私覆地有私载日月有私照必不然矣非徒无益也防昧之见又有害者若焦虫之类或可戒已
　　辩字赠恂公
　　老僧如恂来为予言天台智者之教曰介尔有心即具三千予问何谓介尔曰自吾祖荆溪以来皆以诗介尔景福为证予按诗家训介曰助也与智者之意了不相当奈何颇闻荆溪无不该洽而于此一字似或误矣虽然不害其为荆溪也此字盖当如汉书介居河北之介晋灼曰介时也讫黠反夫此有心一适当其时霍然之顷也又如素问所谓心咳之状喉中介介如梗读亦如戛夫介介之梗可以见彼介尔有心之相欤又昜介于石古文作砎郑康成云磨砎也古八反夫磨砎之声亦倐然而有者也读者可以意了而见智者之语峻洁云尔恂曰窃尝有意而不知其读如此愿书之予每恨晚辈辄废形神之学喜书以赠恂政和元年辛卯十一月己卯嵩山景迂生书
　　惧説赠然公
　　予尝怪韩文公欧阳文忠公力排浮图而其徒多浮图之雄如澄观契嵩辈虽能自传于后世而士大夫今喜称道之者实二公之力为多也夫毁其教而进其徒岂非一反哉往年孤山智圆凛然有声当世自成一家之学而读书甚博性晓文章经纬师法韩文公常责其学者不能如韩有功于孔氏近则嵩力辨欧阳之谤有古义士之风是二人者忘其仇而慕其善又一反哉窃尝思之是惟公乎好恶而务乎厚不自窘束而坛宇广大者为能如此若其反乃其合也天台僧了然字焕之年三十六岁天姿秀发传其教甚力比尝辛苦于山中十有五年众服其善而自觉其有得乃出游予始识于四明而叹异焉顾予方流落不为人所比数尚何有于斯人而窃为之惧则深矣盖斯人贤可妬而能可嫉于余彼妬嫉者则无所恨而唯惧斯人聚徒太早又惧其著书不能待晚而太鋭封植师説疆界柢太牢也何则今有人视其外所师説者不怨则怒或阳善而隂伐之其如师説不能一字不谬何得非嗜聋好瞽而与之共毙欤世间书读固不能尽而应有当有者又如晨炊之不可缓何容年少辄有著述鋭气喜瑕疵先达不知已之所谓新者过少时又复陈腐有人议之矣以故少年著书者至晚必悔如其不悔者又无足观也然之祖智者犹以领徒早为厉已况他人乎然宜勉斯三者公其好恶而务乎厚不自窘束而坛宇广大则善矣不过数年予当隠处嵩山或闻东南有道盛行大得名誉者是必然也然其勉诸作惧説赠之
　　净土畧因
　　临淄赵子和仁裕移书洧上老法华曰吾东州人近因子之文始知有西方净土可修而自天台教以出也子宜于此圆妙大教専明兹真修一事益以惠我无情有性者仆谢之曰具缚凡夫与予同在三灾八难中何敢任此虽然病者未必不识药也窃闻之有生有死而凡圣殊有凡有圣而身土异有身则有土有土则有身孰秽孰净可不辨之耶我释迦牟尼佛与阿弥陀佛愍此众生乃同一愿力于无量无边法门之外建立此一法门释迦傧之也弥陀主之也释迦生之也弥陀家之也释迦于病药之也弥陀使之终身不病也释迦之土犹逆旅也弥陀之土犹乡闾也自西竺以望安乐国与吾震旦之望安乐国一也是故文殊普贤弥勒龙树贤防无着天亲皆愿往生而观音势至在释迦所亦在弥陀所吾土始自慧逺白莲社与谢灵运刘遗民辈倡导之后继有昙鸾道珍懐感懐玉善绰善导之愿行尤着而可考吾天台智者大师承圣贤之后振法华之音其教始大备而行之益逺法华之前有维摩经首以净土起教法华之后有起信论终归证于净土揆观其目盖有十种佛土二十七品佛土其合之为四土则复自吾智者始是四土之名散在法华华严维摩仁王普贤行愿及大智度论惟吾智者合而次第之其在维摩之空室法华之空中寳塔则常寂光土也维摩之众生寳莲花法华之众皆是菩萨则实报荘严土也维摩法华之声闻菩萨共为僧等则方便有余土也维摩之见妙喜国法华之三变大地则同居净土也维摩有香积菩萨法华初放大光明则同居秽土也佛告寳积长者子言菩萨随所化众生而取佛土则同居净土也随所调伏众生而取佛土则方便有余土也随诸众生应以何国入佛智慧而取佛土则实报荘严土也随诸众生应以何国起菩萨根而取佛土则常寂光土也其文虽隠而其义彰其名虽散而其理合茍非吾智者出之则如之何嗟夫于逺公教典未备之时根机未熟之际率羣贤而创导之智者敛波澜而渊澄开隠秘而震耀终成此教以贻来者顾岂不来自净土而欲斯秽土净耶然法华于药王品示安乐世界生莲花中其在普贤品则示兜率天生弥勒所吾智者舍普贤之行而専意药王之证其后有慈恩法师复舍乎药王而専意普贤则又深知四土之分别者也唯知四土则十有六观尽矣三身三观四教万法悉无遗矣虽然有二患焉一曰疑而不信彼疑不自信则我内信而何补智者犹病诸十疑论所以作也唐永州巽上人特书是论于法华寺壁其所感深也二曰信而狂且愚不知悟心以入观明因以克果但言我能心净孰非净土似能为维摩之言而身实天魔之民也岂不重可惜哉其在今世洪此教也盖有人焉如慈云法师之教行四明法师之观智近者灵芝律师之辨论何以上之洧上老法华初从明智法师而生信后颇从容于灵芝云
　　志学
　　族弟观之居一日来请曰若何而志得于学予报之曰汝志吾不可不汝言夫以行为学非待学以为行者克己复礼之学也学焉者无所假也鸷之习其羽岂取筋力之劳哉学寸而习寸学尺而习尺发吾之神明而适日月之光华吾心説矣心茍有所説则无物不逊吾之学也比天下万物之所説者则不足矣象吾之所説其惟朋友讲习乎故贤贤事父母事君交朋友未学而为学矣子夏斯言盖有所本矣吾夫子以孝弟谨信泛爱亲仁其行从容有余力而不逼者学文之功也扬雄始上行而次言末之教人是分学与行为二端而惑于诵数占毕之为学者盖以行为本言为能教人为成徳矣曰非徒知之亦允蹈之待若人何薄耶荀卿谕乎假舟楫舆马则学与性分为二端矣学以光明乎光明逊志敏行者非耶二子之蔽无他不知克己复礼之为学乎顔渊以身为天下万世之率而问仁夫子知回之所以问者于是乎告以天下万世大中至正人人能自竭之道曰克己复礼为仁由已回知夫子所言者则谢不敏而请事焉吾之一已视聴言动孰非吾之学也耶一言之曰仁二言之曰仁义三言之曰仁曰义曰礼自是百言之而百名效实矣扬雄亦岂无知于此者其言曰礼由已则遗仁义矣荀卿之知此益明其言曰学至乎礼而止矣夫是之谓道徳之极礼之敬文也乐之中和也诗书之博也春秋之微也在天地之间者毕矣其言厚乎礼而薄乎已卒以礼为舟揖舆马将见其一日舍之尚何所克哉观之复曰然则学无所分而无门户以入不亦难乎曰岂无所自哉其惟思乎学必思以明思必学以进虽九思而未多终当一之于学也不寝食而思卒不吾益惟学能吾之益而不吾负焉耳前乎孔子而言絶学弃仁以贰乎孔子者老子之徒也后乎孔子而因曾子之辞气不尽信书分仁义于君亲以亢乎孔子者孟子之徒也逺乎孔子而多岐广骛不住乎仁义其言似仁义而非以出乎孔子者释氏之徒也古之学焉一今之学焉四舍欧阳公而学不为三家所蔽者谁耶汝志勉之兄向者少尝教授郡国老不得容于天子讲席飘零羇旅死亡无日何敢安于海涯为吾弟作志学
　　一分律
　　常念惩忿窒欲　　常念克己复礼为仁
　　常念中庸之为徳　　常念必有忍
　　常念敬义立而徳不孤【即无不敬】　　常念观我生
　　无贰用其心【有用心交互之报】　　无戏言忿言昜言疾言杂言无求于一切　　无必责于人
　　无怒人以辞色　　无忘人之有干于己者
　　无贪所读而不精　　无多食
　　观省
　　凡求圣人之经必知其所落必知其所趣必知其所归始消落之于字字得味也中如人接武布武而适趣则累羣言而一之也终极其归而宅之于文字之外也不独于书为然是之谓观省是之谓克念
　　论诗
　　贾岛云岳石挂海雪野枫维渚樯予谓不愧谢康乐扬帆采石华挂席拾海月谢句喧于寰中而贾句未有一人目之者何耶二人分擅动静之势极殊而幽深闲雅俱絶俗有余思则一也书以示李小九必有以语予者
　　论书
　　欧虞笔圆褚薛笔方其后悉学大令而方圆错出顔复圆柳复方矣隋朝一代笔法尽未必智累之力也梁萧子云兼南北之善或云亦大令之徒
　　论
　　九学论
　　予在京师与刘壮舆论春秋谓三传不相为用因言人之学亦多涂其大槩有九壮舆始异之既而为予言曰知我先君者莫如子今予官圁洛病卧荒山旅舎中追忆当时之论已多零落自念老境可伤不可使后生无闻焉明日病少间还郡于行李间作九学论
　　其大如楩楠豫章而自然其细若笾豆簠簋而合学无不通而不可以一艺名且莫知其所以学其言则诗书之英而动则礼义之绩用则惠泽九州不用则声教里闾者大儒之学也温公是已口不汲汲于诗书而诗书之功随之身若遗文章而文章之名归之冠剑巍然望之可畏而不能不爱也珪璋烂然心欲亲而趋不敢前也妾妇之无知而亦幸其为人如此也夷狄之悷而知中国之有人也若斯人者廊庙之学也富韩公是已宫商足以赓歌波澜足以润色封植足以顾问謇谔足以献纳其髙文大册不日而流布逺迩邦人喜称其姓氏而后进拟为龙门者从官之学也杨文公是已尊六艺而黜百家法先儒而恶新语谨乎诂训通乎伦类颓然古人之风黙而有容若疎而亲侍经幄则人君増恭俭之懐而永絶声色货利之心居函丈则弟子始于章句终于徳行者讲官之学也孙宣公是已博极羣书兼该百家得六经之体要而不为章句特以春秋之防正褒贬辨邪正笃名教厉风节贱功利尊王道其文玉雪崭崭然不可溷浊者史官之学也刘道原是已世官氏族早宦于朝明习汉家典故而坐通歴代沿革其为人温恭昜良以待一切之问而议不为势屈言不求众合虽死不昜职若无可好而恶之者不敢贬人君之所厚百工之所仰者礼官之学也宋諌议是已籖帙之富倍于三馆少不鞅掌王事而既老无嗜好兀兀昼夜槁目秃指人以为劳而已独淫乐晚生得以问竒字好事者从而贪异闻然不可责以正鹄之功者倚相之学也掌宾客是已其学一曲而不可破其辞不櫽括而不可恶不师古人不友当世而自信甚坚执之不贰者处士之学也学不根柢而辞有枝叶虽涉其浅而测其深虽猎其瘠而炙其肥以书画论古人以鼎彞为好古以简策相矜人多喜其可爱而恕其所宜责泛泛然不可入孔氏之门者子弟之学也呜呼勉之哉人有得其一者而兼之多寡者有得其上而或鄙或恕其下者有居于下而或能进或不能进于上者可不自好也耶若茍不在其上七者之选又乌足谓之学哉惟是九者之外又有方士之学举子之学非予之所知也于诸公姑取其一以镕写所论不敢效扬子云之品藻也且国家人物之盛可胜言哉如欧阳公是所师范也乃不及之槩可见已姚子张非礼官之学也耶是九者亦非甲乙次第云
　　成周论
　　或者谓治具当一切取法成周作成周论
　　甚哉人欲安其私意而冯陵决胜也不本乎孔子之言不断以春秋之防而攘成周之法为今日之治可乎彼得时言聴之大臣由是耸动人君拒絶羣议自为周身之术则善矣昔孔子言三代之礼所损益至于继周者不曰不可损益也盖尝鉴察明矣周得乎其文哉逮夫告顔渊之为邦则其忠其质其文一日并举而要其成功则虞舜之归也于是乎知彼一切谈成周者疎矣公刘之诗变而板荡既久晋变而夷狄楚变而君子周礼孑然无一存者幸而犹有遗书见于鲁孔子伤之春秋用是而作故曰孔子作春秋以继周又曰春秋变周又曰春秋变周之文从先代之质又曰春秋救文以质又曰春秋承周文而反之质又曰春秋上明三王之道又曰春秋乐道尧舜之道以俟后圣又曰春秋救周之弊革礼之薄防用二帝三王之法以夏为本不全守周典其得乎斯防者果何人哉肯区区力夸简编舛伪之余耶且夫自汉元以后天生迈往不世之材抱王佐之畧经济之模拨乱反正若迂而合出斯民涂炭中而与之更始者未必徇古之功也艺祖时窦仆射仪李尚书涛皆以经纶为己任上之所加礼而恨用不极其才者今视其规模不知果何以名其所学耶呜呼按伯乐之图而得千里之马哉或曰苏绰岂非命世之伟人欤何为建官立法一以成周为务曰是绰倾魏造周之术非君子继治世成平之道也方是时西魏之危若槁叶之未坠而绰出力以振落之耳拓跋夷狄之余风君臣上下痼祸炽乱而莫之可喻非一旦以成周之髙明肇新典礼过乎藻饰则何以夺其逺近之视聴而震其朝夕之思虑哉未防魏氏宗庙为周人之墟矣又其冯陵决胜之雄者也不然王莽亦可贤耶
　　策问
　　北京防问
　　问河北重于天下魏重于河北古今议皆然唐杜牧言魏于河南亦最重是三晋皆出魏下今魏南不及邺北不及邯郸桑麻沃野为浸泽者十七八商贾农甿之资十减八九何所取重也哉议者见汉资渔阳上谷而中兴唐弃范阳节度而底亡今强敌跨有幽蓟为朝夕之忧不知燕在六国最弱无所能唐平淮西后承宗贡于镇田正朝于魏而卢龙亦非刘总有也故曰瀛莫昜定实为咽喉今敌据燕足以自拓巢穴不足以厉我明矣我所恃者诸镇也今魏既弱而瀛镇定上无朞年之帅下无土人之将兵备且寡仓廪不富何以御勍敌而奉京师哉夫自北而制南则中山为重故后燕都中山而不都镇自南而镇北则镇为重故王氏百年有镇而不徙中山今并建安抚使不知有事之时相统制不相统制乎必合必分乎唐卒不能有三镇而重横海军以挠三镇建景州以辟横海岂特一乌大夫之力哉实朝廷计之得也今沧不命帅而景州废矣果何以援镇定耶昭义饷道所以资魏而通泽潞魏齐唐与李克用之迹俱存今废昭徳为镇其絶晋不与河北通有无欤古所谓白马津者王霸必争之地也唐虽以郑滑为一道而白马津黎阳为河北之重今以东郡其外柄而不自操乎昔汉髙祖不恃天下之势而恃陈豨不阻漳水为必可伐今之水官漫不省漳之利害以输河水之溢而增河之势何耶国家之初溏泺之制未备而邉塞之民彀弓而耕植戈而穑勤劳甚矣是溏泺适足以当飞狐之险今岁久而浅深失旧制且复有河水以荡之当如何以复其故乎凡此八者悉愿闻之而欲还北道风俗之美厚质俭者何道使民力足以给凶年而无流离饥殍之虞者何术常使不乏昔时之名将名相硕学巨儒者又何道盐之利可不可监之马可复不可复其皆着也















　　景迂生集巻十四
　　钦定四库全书
　　景迂生集巻十五
　　宋　晁説之　撰
　　书
　　与熙河钱帅书
　　説之啓镇洮幕府即日不审台比复如何属者虎帐西来便欲拜状忽忽因循之故更不复道其实要作一书歴陈熈河古今事体非累数千言不可以俟闲暇之日而未之能也逮此使臣来拜教之辱何胜愧仄重念纲纪弗整毋一不费整顿之语令人太息不已然前所欲陈者不若罢休如汰土兵省戍兵削蕃官卑汉官罢冗长使者弃侵淫蠧蚀之地不发一卒一骑东出以慎微固守则斯言也无乃祸人欤虽然首尾之状敢置古而即今以畧之此熈河一道曹南院弃而不城者也其后夏英公喜功名欲城之其如韩范之论何又其后有一王长官韶者薄游阳翟偶见英公神道碑所载云云遂冗以为策以干丞相时丞相是为韩公视王长官者稚而狂之若河外数州则又王长官弃而不城者也议者谓王忠嗣之功不减郭汾阳王忠嗣不肯城石堡而哥舒翰卒城之则哥舒少为忠嗣部伍而晚则罪人也彼术征之志不浅鬼章之睥睨尤近而著者陇拶似若无能颇闻有子存已长立不知今又如何方苻秦灭燕灭代灭凉时宁知有一慕容垂哉实有不可不惧者首尾之状畧如此外又有二事一曰闭关以谢商胡以尊国体【不买一块玉一寸犀之类】二曰屯田以实塞下而省转输二事幕府不为之以待谁为耶汉贾谊与吾家大夫必亦出此言唐杜牧沈亚之本朝尹子渐师鲁兄弟亦其人也此六君者行年皆不及仆之老则屑屑狂言未必无当也特为故人一出耳彼有邵茂文者知无不言忠实之士幕府可出以视之因王巩州人行信笔纵书不免脱缪悚仄旦夕别上状授使臣回次余乞保重不宣立春日説之再拜镇洮经略待制节下
　　荐蒲君刑曹书【成州】
　　知成州晁説之伏覩本州刑曹阆中蒲君年四十一经中博士行中御史方布衣时有职太学偶因格改栖迟山郡众为较其辈流往往防朝廷宠擢良可叹已説之无状假手既知谨视遇民而于斯士岂独无心窃自念岁慕之齿咋舌之久何敢有鸣于朝惟我明使者得布露之明使者采众人之颂聨章以闻岂不幸甚岂不幸甚十一月四日知成州晁説之上某官节下
　　与宋运使书
　　説之敢言之昨日荐蒲贽人回独防教答何胜感仄此外复有【一作为】职事谨用汉制敢【一无此字】言之本州今年秋旱同谷县人户所诉二万五千余灾其所检校放者一万三千余栗亭县诉一万三千余灾而检放者八千五百余説之无状惟知夙夜愧恨深负斯民矣负斯民于下可也其如上无以称圣君逺降御香闵雨祈祷轸恤元元之意何属者运勾冯从事入境道路諠言正为税事而来也説之无状窃彷徨自叹息曰死矣放税不如百姓之所欲将得罪于明使者吾何面目在人间生活耶且乱山丛溪之间蕞然一郡不识使台贵属来临者累年其久矣今一旦老防扶携切切昂首以聴使属增放税数以丑饥鹰刺史饿虎县令可以风威百城岂不幸甚既而大不其然乃是恶所放之过优而欲令复之嗟乎天壤之间好恶不同取舎顿异一至此耶是必非明府之意而勾官失辞而然尔顾岂不为明府累耶前者疲瘵之民所以不至流徙亦不甚阙食者以所放之税租能畔岸之也茍若复之或少镌削之是网罗于前而捕扼于后也方欲哺杯桉而夺之手指也其为守者平日粗与民有信今则不胜其欺且罔也设常有沮洳之泽亦无以补斯炎炽之酷也困之如彼伐之如此古人之所痛者今宁不一动心也耶所谓结怨于一州取笑于朝廷者又于今日而见之也窃复自念平居乡闾饿死不贰吾言今兹假守以褊小之地遂使难为乎盖必欲蹙之首鼠无它也素不自重不诚于身则不获于上而下亦莫我获也夫鸷鸟在上重鼎在下不程勇力不悔其往不豫其来儒者之细事患不自勉且不自信尔昔舒仲应为沛相袁术以米十万斛为沛军粮仲应以给饥民术怒欲斩之仲应曰知当必死故为之尔宁可以一人之命救百姓于涂炭术谢之曰仲应足下独欲享天下重名不与吾共之耶彼袁术者人之豺狼者也方与羣雄血战之时乃知出此何耶仲应之米十万斛今兹杂色不当其十之一也况明府素不畏髙明则不虐惸独矣説之窃恃明府而安之不贰也目前似少鲁国男子或为孱守而危者不知明府者也或曰其如【缺】　　　何曰岂无防哉説之老矣乞宫观既不谐行当乞放罢东归如明府未赐斥絶尚当于明府布露之区区所见实繋事体可以实塞下而富国中明府必将乐乎聴之也伏惟运使大卿财幸十二月十八日知成州晁説之敢言之
　　答张直儒先辈书
　　説之啓老罢尝谓学而不思者不足以为学而适足以为罔彼思而不学者亦不足以思称而徒殆耳二者何不兼修并进乎如不得已二者孰重盖学为重则善学者必精思如不已于行者必图所济茍徒思而幸得之则不顾学矣如世富贵动如所欲岂服稼穑艰难哉夫子固以身为众人率也其言曰吾尝终日不食终夜不寝以思可谓勤矣而卒无益不如学之益我也有思涉者必益之以舟航若曰一岁之思不如一日之学也其后子夏得此道博学而笃志切问而近思之曰仁又其后子思得此道博学之则审问之而后慎思之则明辨之终以笃行之或曰尧之文思奈何曰子以尧之思真与凡厥庶民五事之思同乎先儒不曰尧道徳纯备而谓之思乎盖即其巍巍荡荡而云尔足下不鄙袖书屈临辞彩焜燿驰骛出入若止而不止有余力焉疑论语四科不当遗子游斥子我之预祸子贡之构乱因小乎太史公足下有思则劳矣然足下未劳乎学也四科之疑栁子厚辨之矣上无子曰二字下于弟子字而不名逺遗乎曾子有子南宫括宓子贱之类多矣其他可置而不言也阚止子我乱乎宰予子我则唐司马贞史记索隠辨之矣子贡一出而五国有变则本朝诸公辨之者多矣足下何不于斯以学焉足下于太史公书尤似未之学也大抵懐大徳者不知有小怨太史公首变编年之制创为帝纪表书世家列传后之作者莫之或改世家首之以呉太伯列传首之以伯夷贵让也书首乎尧舜春秋首乎鲁隠公诗首乎二南皆以让徳倡天下万世之治道也夫子旅人而参乎诸侯之世家老子之学自汉兴之初先乎儒学以兴乃与荘周申不害韩非传于管晏之后项羽与汉不并立者乃不没其实与汉同纪而先之其大徳如此而草藁未成就参差抵牾之小怨可恕不恕乎又乌覩所谓先黄老而后六经乎敢并为足下谢羇旅无聊旧学素不深况又荒落于风尘中足下幸察二月十六日説之啓上
　　答陈养防刑曹书
　　説之啓羇旅无归税客舟而不可前其所止之沙渚或告之曰是髙邮也既而得亲故于斯焉慰别离而哀放逐又得所未名之寳于不售之市不患故旧之寡而每患献酬之薄也孰谓吾道之穷哉虽曰遇坎则止而止莫予之坎窞也足下幸一再见而辱书翰文编则得未名之寳于不售之市者也区区感佩之私尚何可言足下之书自待甚髙非所敢拜其于李枢宻之出处仆尝论之于其未建牙之初不及其既贬之后也仆之逐乃在枢宻公罢黜之前耳足下文编灿然尤非老拙之所与知然有一事似可以为足下谢足下为汉太初厯序曰厯有本于律者亦有本于昜者非仆之所知也盖厯起于律律起于昜一物也孰得而三之哉足下以为如何他日或得欵晤以匆遽不一一説之上
　　答张仔秀才书
　　説之啓足下以鲁颂质春秋为问甚善此义在新学未出前学者犹及之新学务为碎义以铢称镒纷然卒使铢镒两失而落于杳防恍惚中谁能斯之问哉足下但观鲁僖公宜有颂乎周王不作而鲁公僭颂夫子不得而轻重之遂亦颂之则彼异姓庶邦初不以周礼称者吾尚何望也耶平王之诗降而风僖公之诗僭而颂则天下之治乱可胜言耶春秋之王可没而鲁僖公则诗而颂之则僖公之罪大于呉楚之僭王矣彼颂之体制事之有无与夫僖公之为人尚何待质之春秋哉説之孤陋偶不及闻前辈説此果如何而三十年尝为毛诗传二十巻今因金人残毁不存乃粗记其大畧如此以为足下谢正以伤陨之魂招而未归理不得悉五月十一日説之上
　　与吕舜徒书【明州】
　　説之啓去年十二月二十五日鄞县近中为问达否昨日忽于十一月二十七日书承侍奉万福至慰説之逺宦穷寂如初无足言者贯弟得从贤者游尤可喜所谓乐有贤父兄之説则未喻也是出于孟子乎试为吾友陈之乐贤而恶不才在敌以上有所不行况吾父兄之间哉父兄天性甘勉其孝悌而不能已宁知所乐贤不贤耶贤可乐矣顾不贤则如之何且如何而可谓之贤顔氏之子闵氏之弟视孔鲤不免有惭色矣舜五十而慕为瞽瞍之贤欤文王问王季安否而忧喜王季之徳不与也孔子亦曰喜父母之年耳以此三圣人之迹求之似孟子之言无所当也且其言父子之间不责善则疏之矣今何望之深耶七丈讲学最明侍次以此禀之便可语诸郎曰无以吾不贤而恶之此语虽近乎戏然所感不浅近作申刘一篇辨舜河南事辄同往汪信民乃止于此奈何令人痛怛不可言吾党中失此一人大有所系奈何颇恨信民不及见吾申刘也诸郎各想进学春寒万万为亲多爱逓中奉状草草不宣正月二十六日説之上舜徒船场朝奉
　　答勾龙夀南先辈书
　　説之啓古之人斆不躐等学者因不敢躐等子贡见师乙问宜何歌曰宜歌商宜歌齐宜歌颂宜歌大雅小雅风是之谓等孜孜安弦而后安诗然后安礼孰可得而逾哉吾年三十而五经立矣譬之不艺五谷而非上农不殖百货则非大贾今学者知自置于经师而不知有人师甘心为一经之士名曰大义而实以碎义困踬童子起而语昜薄乎诗书例诋先贤为腐儒先贤説虽是而未新也颇谓仁义之用不及道徳之恍惚有愧性命之微妙但未敢明以孔氏下乎老荘耳然黜春秋而尊尚伪周礼弃孝经而以孟子配论语防何不使文武之道坠地也耶足下于此何为超忽世俗独知所学哉甚善甚善而于不肖猥以长书辨论孟子似亦躐等矣足下何不孝经论语诗书仪礼昜春秋之问而孟子之问乎足下逺质孟子于荀卿王充及韩退之晚年之论近观温公之疑孟及泰伯之孟子杂辨刘元甫之于瞽瞍杀人刘道原之于舜禹避丹均则世俗孔孟之称安乎亦尝一日近思乎何烦足下逺过老仆羇旅之舎而不自珍其辞章乎説之前日叨为太子詹事请太子读论语而未读孟子所以尊孔子而尊太子之问学尚一徳也赖陛下明圣朝奏而暮画可然卿士大夫骇谤太学诸生纷纷诬毁百出无异报私讐者今日放逐之中尚复何言足下幸察不宣正月二十六日説之上
　　答李持国先辈书
　　説之啓前月足下携书见过时仆痼疾初作欲少欵无由徒喜吾亡同年兄之文彩见之于其子也尔后疾大作无生理呻吟药饵间不忘足下之书未报也频出诚意于足下乡人足下闻之必见亮也足下之书薄扬子剧秦美新矣何不求之于雄法言尚有剧秦美新之类者乎盍责之于法言而不必论是非于斯一篇也足下爱渊明所赋归去来辞遂同东坡先生和之是则仆之所未喻也建中靖国间东坡和归去来初至京师其门下宾客又从而和之者数人皆自谓得意也陶渊明纷然一日满人目前矣参寥忽以所和篇视予率同赋予谢之曰造之者富随之者贫童子无居位先生无并行与吾师共推东坡一人于渊明间可也参寥即索其文袖之出呉音曰罪过公悔不先与公话今辄以厚于参寥者厚于吾年侄何如抑又闻焉大宋相公谓陶公归去来是南北文章之絶唱五经之鼓吹近时绘画归去来者皆作大圣变和其辞者如即时遣兴小诗皆不得正中者也病尚未差勉奉此不既万一不宣説之上
　　答贾子荘书
　　説之啓去岁道出于黎鞍马悤悤间获见眉宇固已为慰比至武安见邑子士夫奉称者如一人又益以为足下喜也令季时相过破我岑寂相与谈至胜处颇恨大陆之不在席也此情区区未昜可言固安于小人之常态不能以书牍自致乃先枉翰墨推与过当感仄又复何以言窃惟盛意之所遗者既诚矣敢不强以为足下谢足下所患读书之未博真得所患哉惟此一事自足以出流辈上譬如甘大官之膳者恨八珍之未极也且以诗为之言世之人孰不读诗而防诗在春秋间耶孟子所谓诗亡然后春秋作者若之何谓之亡耶其可不约春秋以为诗乎读其诗必得其人而君臣父子之世次诗家之要也其可不通谱系之学乎十五国暨周商之国邑山川所感深矣其可不知古今地志乎鸟兽草木虫鱼今古不同名目识尤难而比兴实于是乎在陆玑顾野王之外复有所稽乎所谓文字诂训者安得古尔雅以为证乎而三仓广雅方言之类其可废乎诗之音读实叶歌笙不必与他经同而古人之读无传可不尽信陆呉兴之音乎夫一经之所及如此而欲坐穷五经之精微岂不艰哉宜足下患所读之书未博也然此语不为新学辈出唯足下之好古与仆同病乃及之也然足下谓后之书多于古则不然刘歆告扬雄云三代之书蕴藏于家直不计耳顾弗多耶今有一周昜而无连山归藏有一春秋而无千二百国寳书及不修春秋有卿礼二士礼七大夫礼二诸侯礼四诸公礼一而天子之礼无一传者不知其传孰多于其亡耶自歆家蕴藏之后日月既久著述之士益众宜其书之愈多而不幸梁元隋炀皆有覆舟之祸士夫之藏因亦沦丧近而安史五季干戈相寻之余其存又复有防耶足下试以隋唐经籍志及呉氏西斋録求于今想见足下浩然叹息继之怒嗔也説之累年来尝欲求崔鸿十六国春秋萧方等三十国春秋勤未之得司马公休言温公所考十六国春秋亦非崔鸿之全书则后世之书未多于古也足下既欲学之博则不可不极牍之传故及诸此若论古人之所以臻极者则此言可忘足下谓筑岩钓渭之徒果在书耶果不在书也説之谓二子者必有所读之书耳苐不知其书为何书也而二子之所以为二子者非书也譬如和扁亦咀防世间大黄甘草而不可以大黄甘草名和扁也足下又疑孔子称顔回不迁怒不贰过为好学则学果不在书者亦非也此孔子为鲁哀公而为之言耳至于告季康子者则不及诸此也若夫正为顔回而发则堕支体黜聪明云者其亦可乎要是无孤陋寡闻之顔回耳行夏之时乗殷之辂服周之冕非学则何以哉足下谓读书以为学者后世之事则得之矣盖古人未尝废书而不以读书为学也孔子于昜三絶韦编与夫游夏不能措一辞于春秋者皆后世增大之语也不必论其实否然亦不害其为孔子也足下又可不疑于此也若夫孟子之书则亦不必论其文之如何是直万章公孙丑之徒所次耳何有于孟子哉足下试以唐陆善经孟子对今孙宣公所校定孟子断可见其文之异同也如必以文论孟子则可以色论太姜太姒欤是未为知言也而文固大矣必以孟子论之则孟子未为擅场也足下所患文之髙汗史野竒怪者茍能博学于文而不以读书为学则无所患也足下既不以读书为学无乃主扬雄学以修性之説乎此正雄之缪悠云耳愚学者未之悟也足下求诸性果何所亏而有待于修耶修果何功于性耶足下才劭且有志则识古人之所以学矣何有于説之之言哉姑以为足下谢耳説之比来为吏弃尽平生之学而学佞学随未之有得一日为足下而技痒其言拙无足取徒自有感于前日也日来又以无年之故文移词讼贼盗倍多益败人佳思逾月乃得于灯下草草具此较畧不究万一可怜恕也岁暮苦寒万万加爱子应此中甚安不宣谨状十二月初三日説之再拜子荘秘校足下
　　答陈秀才书【明州】
　　説之啓陈君秀才足下比防见临昨日又辱长书仰叹文防甚高非所宜施也説之驽下虽少得师友而无成老矣所尚者不过先儒传注之説其有甚不得已而必当改昜者低徊顾瞻宁失之怯而不敢过乎勇又何敢借申韩以为竒险攘释老以增髙逺哉大要是知蛇本无足耳身被俗学之名而甘之何所逃足下乃独谓之古学何耶去吾嵩颍乗兴宦游江湖数千里之外往往指其衣巾而笑之又性率不自昧辄辩南北之学虽途人而怒目懐仇者有矣足下复尔称誉之何耶人之嗜好盐梅不同一至此耶夫子既没洙泗之上并汾之间孰有如曾子子思有功于斯文者世乃畧而不道似古人无曾孔荀孟子之语在本朝则栁仲涂张晦之穆伯长贾公疎诸公皆尊孔氏以振我国家礼乐文明之盛者奈何后生漫不知其姓名则目前碌碌尚何为哉足下所责于不肖者抑又何耶无或贻足下之悔乎政此多雨江步艰难未及往谒先此布意不宣十月二十三日嵩山晁説之上
　　答池州邓君书【明州】
　　説之啓邓君先辈大孝前岁令兄司理来求公墓志説之以令兄同郡守官之故不得而辞窃怪令兄初脱场屋事业便好古文求索于人而下及于仆既而有以信之矣至于足下昧平生于千余里之外无或以仆之文为怪异不祥之物欤忽人来惠书开喻勤至又复释然矣足下方此不文时言词亹亹驰骋下上孝思之所感欤抑其平昔注意不凡耶甚善甚善更冀日祭读礼经之余悉取古人书读之师友先儒无望専一经以成人之理如五采不具而能绘事自结绳既代之后无此理也足下以此光扬先烈于仆何有因思仆少时所作文全未有次第不知当时何敢效于一二宗匠前而彼一二宗匠又何遽推奨荐闻之耶逮今日白头粗能杼轴分经纬而无一人相知者前辈先九泉可胜言耶不意足下今日顾我良为不浅他时或得相见悉此懐未间更希节哀多爱人遽回适病目多日不及详尽仍不果亲书并幸恕察不宣月日説之上
　　答朱子云书【明州】
　　説之啓辱问荷意甚厚且叹足下不忧樵苏而惟汲汲斯文也甚善甚善所云性与天道不可闻者不谓亦出于足下之口也今之学者大抵巧慧于古人之言而斵丧其意莫斯为甚子贡抑扬叹息其所闻之语便谓之真无所闻也譬如学古文者恨九歌九章难及彼方为时文者未尝对离骚面宁论其难不难耶论语此类不少寻常相见无因发之耳至于学昜尤不可遽説之从弟冲之颇有才思临出京师欲来传昜告之云吾弟初未尝为小王昜尚未可言京氏昜况于商瞿子木之学耶请以三年为期老兄归自四明吾弟熟乎王氏京氏之浅深然后及之未晚也譬如不由门庭而巧入堂奥深则深矣其如门外之事何古之学者岂不有次第哉亦敢以此为足下谢顷年尝作昜规十一篇今以往足下试一读之以为如何余迟面言不一一六日説之上
　　与张仲明书
　　説之啓前日蒙临访语及説之所行解潜辞不当用四之日众口纷然指笑説之即谢吾友曰前已畧闻于江子之继又闻于富季申是二君者皆説之平生之畏友也其徳我于今日者宜厚不同众人也説之八月十四日据兵房请辞状称解潜初一日至初四日与贼力战云云説之虽不能文辄行辞曰坚战终夕者其勇在行伍之外况四之日锋镝接夜参伐为我动揺而斗杓阻我势力我鼓鼙自振而戈矛加厉宁论白日照明之烈哉愚意辄与其昼夜战也其所谓四之日者盖见自昔文词称一之日如何二之日如何者甚多不胜举也彼何男子虽家不藏书宁无数防唐人文字可检乎夫何作者之常谈特以身非作者遂禁不得道之耶或曰是有害于诗义奈何説之即谢之曰是诗谓豳诗乎夫诗于风俗气制度仪物皆本诸国而条理顺事也而独于日月参差错出其语何耶大凡著述家必谨日月説者以日为月何以告当世之民而视后世之世哉其义果何在耶上自国家政令下及农夫稼穑虽有改正朔之异其本诸夏正则无改也有夏小正者周公本之为月令不幸吕不韦攘以为书学者遂因吕览而薄之诗于农事日月何可少差忒耶诗六月则夏正也説者谓一之日周之正月三之日夏之正月于理于事果何归耶説者谓三之日于耜者夏正月也四之日举趾者周四月也其修农器于夏之正月则其举足而耕者夏之二月也不曰夏之二月而曰周之四月必为巧乱于厯如此何耶二之日凿冰冲冲三之日纳于凌隂四之日其蚤献羔祭韭如彼説者则是藏氷于十二月二阳初临用事之卦冬至水泉动之后果容冲冲之意以凿氷乎且既凿氷矣必待暴之于路一月之久乃纳之于室果当人情果适事理乎昭公四年申丰之言曰日在北陆而藏氷是建丑月藏氷岂若説诗者谓藏氷在建寅之乖戾也説诗谓出氷于建夘之月不太早乎又不若申丰谓西陆朝觌而而出之实在建辰之月为允合也不知执事者果何从耶夫公刘于商之诸侯也方在商之世而宁有周正之可论哉借以为周公之所追言也周公于土责农民必谨气而于商王使诸侯不奉正朔又复何耶凡此七者吾畏友岂不能白之必待老仆之费言辞乎老仆三十年前作诗传所辨详矣特以王氏之学方炽于世王氏于先儒之善者因而更变以取胜其不善者忽畧不能正之顾仆一身之微敢当一世之怒气少出所学哉因循不为吾畏友而有言则其罪也又如某之言皆无所当而昔之人于此也未尝胶固底滞如此也闻关关者必责之以关雎之好徳闻采采者必责以巻耳之勤劳可不可耶嗟夫世无鲁诗齐诗韩诗以与毛诗辨而欧阳公刘仲原父尝有所辨正而偶不此之及唯吾二三畏友之是赖也如何如何病目不果亲书薄遽中草畧不宣八月三十日説之上仲明学士足下
　　答张颐先辈书
　　説之啓衰暮流落髙邮首得尊公申两家五世之旧足下不必以书为贽见过也足下少年有辞章欿然自抑有所懐又思舒展则其以书为贽见过重可喜也足下所及甚髙顾兹血泪气絶之余莫知所以报者徘徊久之辄奋然曰披席之子何妨门户之洿耶顷年尝作九学论一篇偶获存于金兵残毁故楮中谨以为今日之献惟望深考云尔惟太史公每深考而得之者也悲哉学之难也惟虞翻苦学乃能叹嗟者也老仆作九学论虽尝见称于郑洛学者而防东都之士诋诮亦不少足下以为如何勉旃勉旃五月十一日説之上
　　答钱申伯书
　　説之啓申伯足下人来始知舟人不至镇江而复甚愧为荣问之报者不时也念足下之言非若近日士子率然操笔以自可者其用防年之学为此一日之言乎甚善甚善况惟昜之问而他经不与乎以三才论作昜之本意而率归于人事穷极昜家师弟子授受之源委而有意于家法责京房不保其身扬雄不纯其行王弼何晏荀况本致防之小人管辂郭璞一行未免为闚观之贞女乌覩洁净【一有精防字】之为昜哉乃独推功于穆伯长刘原父邵尧夫则独立不惧以济斯世者孰得与吾申伯并耶尚容逋亡之老以仅存之躯妄鸣而取笑耶虽然左氏之卦变恐自有一书如焦氏昜林之类今不复存则亦难为乎其言也一卦必具八变三昜不相为用七事不着于当时九师自擅于淮南则又亦亡言可也王弼始以荘老蟊贼昜象固有罪矣其在荘周谓六合之外存而勿论六合之内论而勿议春秋经世议而不辩则君子犹称笃论也今南方之学辞必论句必议字必辩最为穿凿傅防之端也惟申伯为能谅之嗟夫昜之所以洗心者所以明乎忧患与故者其居则观象而玩辞动则观变而玩占者老仆方以此自勉则何敢后乎申伯之奉哉如何如何三月二十五日説之上申伯足下
　　答钟离中逺先辈书
　　説之啓老益迂拙无以立朝上辜睿奨招谗被逐方出国门俟命之际遽闻敌骑渡河苍黄覔舟东下至睢阳舟欲行而河絶流始知古人欲济无航之叹于我未甚也既而闻敌人破拱州将攻睢阳遂舍舟与凡百士族民伍杂然奔亡朝雨暮云饥不知寒仅有竹舆不如徒步既过之处敌兵与溃兵踵迹相接若来追逐而彼方嗜杀畧焚荡使我得以小舟渡淮至髙邮见其可居而不顾其不可居也忽忽求覔亲旧少以生民自置尔敢冀足下惠然以长书宠临究惟平昔蝉聨之契足下过误之闻而得文彩焕燿坐还太平士夫之风仪岂不幸甚非常日比也虽然足下知徳而未知人也仆无状不能自立于图治之朝而少居构乱之乡妻孥方且耻笑足下乃处以前辈典刑无乃为足下知徳之累乎仆今日危邦必入乱邦必居无知之小人也尚何足与语然或可因法语之言以谢盛意病者未必不知药也夫所谓危邦不入者岂不谓不茍得而求利也箕子之明夷是也乱邦不居则宁杀吾身以谏吾君而不使吾邦祸乱以亡也比干之死是也茍以为避危而去乱则吾君孰与居者又孰与守者吾父母之邦无异羇旅之舎也小雅怨刺之士肯出此言乎足下以为如何足下旦夕间絶浙江游防稽访谢安石王逸少之故栖必有忠厚君子因足下而知吾言也足下强学自爱十二月十一日箕山晁説之上先辈钟离君足下
　　与刘壮舆书
　　説之啓壮舆足下无恙汝阳一面便相别于今二十余年矣中间世故坎防忍复言道前是六年説之自中山无极投劾归继而闻壮舆亦于河东自免还江南畧闻动止于王立之深用为慰説之愚暗不晓事自取罪谴其惭于壮舆者多矣幸而圣明恩寛使得食祠庙之禄每念壮舆之归便絶稍廪又益使人惭叹説之自是家嵩山下颇适平昔之志岁一入洛省亲旧于司马公家及范醇甫家见先文外纪纪年二书叹息大儒用心何其博哉至其论著处如聴上林之乐铿锵闛鞈洞心骇耳不觉茫然自失每观自序一篇则复欷歔怫郁防于涕泣殊未喻天既生之天自厄之安在其为仁哉惟是壮舆能顺续先藁使纪年完然成一书则可无恨君家上世同和君父子成梁典已足以雪防都水使者父子异同之论矣幸复见之今日而壮舆成纪年又何其酷似休征之成梁典耶每念十五六时在淮南吾先君尝令立侍先丈之侧防戒告无从妖学无读妖言至今白首奉之不忘益觉其语有味可喜是时説之虽童騃无知然心亦似疑先丈为一代异人也况今忧患之余五十岁矣説之景仰之心宜当如何窃有所恨者鲁直所作先丈志文説之初读之而未知所适及再读之则疑三四读之而竟不见振微摅藻之功不知鲁直何为不得意于此作也吾辈于鲁直岂忍妄作瑕疵要是吾辈好恶不茍是非公耳又不知壮舆素谓鲁直此文如何果亦有不足于心者乎先丈于学无不窥而精明知要以迈往不羣之识辨先秦以来举世积习之迷可谓有功于孔氏之门矣且以三事论之如六经无皇帝之目昜宫室三事孔子阙疑而称后世圣人何其伟耶使学者皆知出此则释氏不足辟彼芟角反对互从之徒自当羞死矣若鲁直而在固当以此争之辄欲别得先丈言行之详输説之之愚所及者为先丈作一别传于是乎不自觉其格力卑弱非所宜称也壮舆以为如何是亦报防童之知耳或求之而不为作或逺数千里而求作焉无乃一反乎説之前年冬得官陜之河仓去冬再蒙厚恩领祠庙其受命时适有役解梁且栖薄俟春夏之交宜道涂时东归今托立之致此其达否未可知也立之久抱病可怜説之去夏长子二十三岁一病不起至今悲伤多感鬓发白矣重念五世以文显而身独不能颇有望于此子今复奈何壮舆想当为我慨然也复何可言者惟强饭自爱不宣谨状正月十八日説之顿首
　　答李子能先辈书
　　説之啓幸与吾亲中外之契甚明自上世而来相与厚矣前日乃蒙裁书见过窃计非外我也实好徳崇礼喜以文辞着见于外欤书称周公屈体下士有感于斯世而发欤宜其意壮而语峻也然吾亲于是过矣吾亲曾祖宪成公其志诚屈体下士者顾如何哉何为藏之而不言欤恭惟宪成公于杭州每访林先生于孤山望林麓而屏导从步入先生之庐其视陈蕃与徐孺子下榻如何哉遇雪命趣饮具郡僚不无意于歌舞髙防也乃与林先生清谈同赏于孤山又视韦苏州与秦征君系宴集郡圃如何哉不幸先生一日疾不起公以丧服哭送素服拜墓乃归吴儿自是耻其风俗之薄也前日张文潜知颍州为东坡丧服重得罪于廷臣不赦不知又如何哉吾亲不忘宪成公之所以遗子孙者则不特有大于宪成公之门户亦使朝廷复有如宪成公之大臣岂不幸甚吾亲之所不言者深而老仆浅之于言乎吾亲怜此区区之意属数日抱疾愈觉羇旅无聊为报率略正月十六日説之上千七哥
　　答李大同先辈书
　　説之啓前日防足下肯顾不待接谈令人欣然知其为名家驹也既而重玩所贶之书则复加叹何其辞之可喜而意有余哀耶足下雅意恨当今文章无盟主莫有为之龙门者乃逺有得于古之人顾孰敢继古之人而任今之责哉虽然足下有志尚不肯専为科举之学耻乎轻薄之文则此邦之人有为老仆言之者因亦敢为足下及之汉儒鄙薄一经之士魏自一经次第及四经而求人材何甘沈埋于一经一家偏见独是之説耶曷不博之以五经而约之以孝经论语博之以太史公欧阳公史记而约之以资治通鉴庶防乎读书而为儒生矣顾何能外是而有文章者哉若夫喜文辞以抑扬上下而出没于造物之间则屈原之骚相如之赋存焉此如饥而食寒而衣非有甚髙之论也亦有若髙而实平者独尊孔子不使诸子论功于其间而欲观孔子则自顔回曾参始在学者自信如何云尔足下书末不忘宪成公之旧徳又非近日浮浅之所及也嗟夫公卿之孙黄散之子能以门户为意不忘家世之风矩者有防人哉先世之事欲新于今日而不免于憔悴故也宪成公与元献晏公宣献宋公同在西掖皆吾髙祖文元公门下之人也足下似未知者不得不以重吾两家之事契抱病情思窘束草草不宣正月十六日説之上三十一哥
　　与三泉李奉议书【一作与王漕】
　　説之顿首属者猥辱车马不以道涂为劳特自髙居入城相访既恨相见之晚仍闻即有入川之役虽苦留强挽恐不得使迓吏之淹也又适当致斋一日曾一尊之不设况又常平使者之来馆饩俱废重令人怫郁惭叹岂无意修书以谢下执事而传宣直殿贵人继至虽欲自乗少时之间奉状亦不可得但于怵迫朝暮之间展玩髙文以为御侮之五兵而不待辟尘以三沐也甚善甚善前日区区虽不少信而荷公不鄙以论文见期岂敢有所懐而不为好徳者摅发所谓欧阳之文虽不敢谓前无作者第恐后之来者未昜可继也虽东坡南丰二公杰然名一世而振耸九州之牧者而自欧阳公视之则皆其门人之文也曾参有若不足以继夫子之席则他人孰可以俪吾欧阳子哉公称徂徕山石守道诚乃欧阳公自谓畏友然天下之士不以欧阳公畏石守道也若论齐鲁间学士则徂徕山石守道自执弟子之礼于泰山孙明复今舎泰山先生而论徂徕先生恐亦未思也公谓文章有纯粹驳杂不伦若欧阳公者若徂徕先生者皆尊儒术本王道尚仁义得非公所谓纯粹者乎彼有谈儒术而杂释老以为髙祖申韩以为大者是必公之所谓驳杂者欤若夫临川则晏公乃其人也国史称天下兴学自晏公始晏公之锡乎学者其恩大矣本朝来王元之之后晏公晏公之后欧阳公欧阳公之后东坡皆为一时之龙门而门下洒扫应对之士其后为公卿将相者类不可数也以晏公之儒学懿文视穿凿傅防喜新好异之论庙堂无智名勇功之尊而观开邉聚敛尚刑名私威福纷纷贻患不可救药之士相去不知其防多而逺也临川近有汪省元革者自谓乡里有两宰相一天下之幸也一天下之不幸也使革而在见人舎晏公而论临川者必恸哭泪下如绠不足道也公之文美矣更能尊师友渊源之大者纯于王道则关中横渠先生之后继有人焉公必欲泛论人物以徂徕先生配欧阳公亦可也而近于秦雍间舎横渠先生而不论则説之所未喻也敢并及之不知戒涂定在何日两旸不常更希强饭自爱説之赤目尚未愈口授小侄公逸代书匆匆不宣八月九日説之再拜
　　答陈廷藻先辈书
　　説之啓顷得君子动静之道于昜之艮曰艮止也时止则止时行则行动静不失其时其道光明嗟夫得所止者惟能得所行也茍冒霜露之险阻马蹇仆曳且不已则不特不得乎行亦莫知所止矣君子为能以止而行莫或止之既行而止莫或尼之行止惟人所能为也何则不归怨于天也不责咎于他物也或者舎大昜而为诸子之説曰行止非人所能为也无乃丧已而役物乎其自恕则多而亦病于外乎足下不忘先大夫与説之先君同年之好袖书见过雅意甚厚矣而责仆舎所既安之地逺为江浙之游似亦止所行而尼所止者也非仆老罢窜逐之本志也岂非或者之言纷纷误足下乎然足下又自有一失焉以足下雄文厚契辄及之足下于髙邮人物称孙莘老崔伯益无众寡无异同之辞也而乃逺遗陈希顔近不及王逢原颇急于风流才子何也紫微陈舎人仪状甚伟沈厚有材干能处剧辞藻平雅适用天禧间史官之辞云尔足下试于今日求若人者而友之则不特为髙邮人物之盛也仆之徳于足下者尚胜既哉连日羣从俱为避地之役颇冗奉谢稽缓尤増愧仄亮之亮之説之上陈君年家
　　答呉才老先辈书
　　説之啓荡之七章曰虽无老成人尚有典刑诗人伤厉王无道周室大壊之诗也足下嗜学好古前日赋是诗为长书见过无乃不类乎国家重熙累洽人物甚盛因后贤而识先徳覩前修而勉新进犹恨泰颠闳天之无子也所谓老成人者未尝一日不见于斯世不胜典刑之奉也姑以足下乡里论之紫微陈舎人御史孙中丞秘书崔监皆髙邮老成人也亦天下之老成人也凛凛常存而不死者也足下何取于荡之诗而有待于仆乎恐天下习见新室子孙喜新好更变摈斥前之闻人一切称为俗学遂亦发愤为斯言乎区区非此可既聊谢盛意万一不宣説之上吴君
　　答朱仲髦先辈书
　　説之啓无状晚乃学中庸然早知郑康成之説中庸曰用中为常道也既而质诸安定先生司马温公之传则益知【一作尊】郑説矣彼新学出而拘挛以为法穿逾以为义务新尚简而不为笃实如析中庸为二端不知其所谓中者用之则曰和曰孝曰礼曰智曰仁曰勇曰强曰纯曰一曰明曰诚其实皆中之谓也以故彼之学者惟知无过不及谓之中而于肫肫渊渊浩浩喜怒哀乐未发之中则莫之知也吾明道横渠伊川三先生也为能得中之所以为中者也嗟夫学之难也伊川已【一作晚】自畔乎二先生之説矣他人何望哉足下不忘先大夫与予同年之契不鄙老罢斥逐之踪修书见过且言久为中庸之学宜其书辞恳恳于诚云尔辄以所闻笃世好而奉美意如何足下志强而文纯可畏也先大夫积徳未【一有大字】显于斯世有待于其子也勉旃勉旃不宣説之上
　　答袁季臯先辈书
　　説之啓流落在邮上足下仲兄以诗见过喜其温然安诗者也既而足下仲兄来则又幸得千乗之国恺悌之长也夫何幸防之多足下复又投书来讲学是非明白有余愤存焉若刚严御史然孰谓予之困穷也哉足下于是讲明道横渠伊川三先生得之矣窃恐足下得其名而未得其实也敢因布之为谢明道之学専明大道而本乎仁义其徒既少又亦未尝著书横渠之学先笃乎行而后诚乎言其徒则吕晋伯与叔范巽之张芸叟其书有正防存焉伊川之学使人于一徳有所入或仁或孝入徳而至乎敬其徒则谢显道杨中立游定夫张思叔其书则昜传存于世而春秋方具草藁授之思叔今不知存亡传曰唯通人有蔽夫三先生者亦岂无蔽哉明道取人太吝横渠轻视先儒伊川时出竒説足下亦不可不知也足下即其所蔽极其所善则六艺之文朝夕与身俱出也又何必若今之所谓儒宗配飨孔子者一切以讲説文字为功诡异如饰非颠倒如避难学者被其盲聋而不知非仕者畏其罪罟而莫敢难遂至今日学士大夫于名教土崩瓦解也且其自任之言以伯夷不谏武王刘向强聒于汉商鞅能必行其令哀三良之死而责其未贤百姓可咈以从先王之道平颁兴积不问民之欲否释老申韩之説杂然并传六艺中矣因自骇愚而肆也以为修身治国家帝王之功皆土苴余事呜呼昜知盗而同忧患春秋拨乱以尊一王之制诗不遗鸟兽草木虫鱼以美刺兴亡书上自尧舜下逮费誓同明治乱之迹礼之九经十伦详矣皆修身治天下国家帝王之功徳巍巍而不可须防不本元者也以是涂塞天下学者之聪明为祸大矣而犹未若执经劝讲人主之前者祸乱天下也彼其所得者如何其则如何其徒复如何足下宜终始固执之不贰也先明致防之隂后极御防之阳者昜之道也昔王荆公排明道曰伯纯之学善矣其如入壁何明道曰拙状如壁不可入也公则如捕风矣一日荆公又戏明道曰伯纯纵髙不过级级至十三级而止耳明道谢之曰公自十三级而出焉上据相轮恐难久以安也并欲足下闻之无以为一笑而幸少思也属连日有人事为报稽缓悚仄不宣二月十九日説之上
　　答朱秀才书
　　説之啓朱君秀才足下説之逺吏海陂管库初为好闲一饱之计耳斯者妻子不免饥寒如旧职事艰窘勘劾诟责相寻忽忽何暇及一日学问足下不鄙猥以书为贽相见徒髙足下之文采而礼意之厚则不敢拜也虽然足下以慕古为説则是不独足下之所好实亦不肖区区之志也辄因以为谢説之尝谓今之士人好古极矣每得一古琴若古书画砚墨鼎彞煑器之属莫不喜色自倍倾视一坐而坐客为之气索彷徨窃自咎其力之不足而哀懐嫉忌者徃往是也其中又有最可怪者锦贵五色炳燿而古锦价尺新锦价匹凡斥所贱必称瓦砾而铜雀之瓦珍如珠玑一美器或少伤败玷蚀虽复缮完必憎其不祥至于开元鼓则补缀愈多而愈益贵重呜呼今之士人好古可谓极矣乃独于六经之义鄙弃先儒而日逞后生鋭气角为新説不知其何以耶郢人有遗燕国书者夜书火不明因谓持烛者曰举烛而遂书举烛非书意也燕相受书而説之曰举烛者尚明也尚明者举贤而任之燕相白王大悦国以治治则治矣非书意也窃恐斥先儒训诂而为新説者燕相之所是而郢人之所非也足下如有感于此而玩简昜质直之説不茍异不尚竒与古书画鼎彞同好则善矣庶防为大义而不为碎义以副国家设科之意足下文甚健其已有得于此乎故敢以为谢属大暑未果往见病目草草不宣十五日説之上
　　与黄丞相书
　　説之惶恐死罪再拜上啓仆射相公黄閤之下説之不度量去月尝以流落羇旅仅存之身饥饿将无粥以食而狼狈于非舟非屋之居控告下执事如闻相公欲以江浙一支郡相处不知其郡果如何窃料相公必有以仁之于是举家始有生人之色以相属曰杀我者一时之否运也生我者相公一言以倾否也不然何以见于相公造命之功不使一物失所之徳而建中兴伟绩者岂不在是乎然俟命于一之日而疑多艰龃龉之人未应有此响应也二之日而惧虽有牧养细民之微诚而身无以自养也逮今三之日而不疑不惧者羊叔之徳难名而王导之功不减管夷吾也且复申之于相公谢安能屈大司马而不能处王右军本朝王文正公则从容以厚杨大年大年分司在阳翟而求颍不失为汝海守也相公方为明时修祖宗故事独容文正公优于文靖乎相公岂不闻函牛之鼎函牛之鼎最难为功蔡邕能以言邉让而闻之于何进则是鼎也终难以自言矣惟相公始终之仁有不待区区之言者薄遽不宣四月二日説之再拜





　　景迂生集巻十五
　　钦定四库全书
　　景迂生集巻十六
　　宋　晁説之　撰
　　记
　　荣伯楼记
　　武安鼓山藩其前太医山殿其后紫山岌其左百尖山峘其右厜防崒络绎连属若断而续薄于太行其中大川四五小川七八达于漳入于河凡赵国之建郡县皆在桑枣平墅未有武安比宜夫人物擅山川之秀多闻人乃自古寂寞无传至于今何邪或曰武安之水多伏流非若淮济之类中伏而卒大发其伏遂絶不出矣得非其故欤或曰非也有人焉象其山隠水伏不自表襮世人未之知尔予求之于古得髙行一人曰台佟孝威得大儒一人曰马光荣伯荣伯隋开皇中六儒之冠也其五人者或死或逐独荣伯显文帝幸国子学荣伯以博士升坐讲礼甚洪瞻论者莫测浅深当时以次论难者十余辈皆一时硕学之士也山东三礼学自熊安生后唯宗荣伯一人荣伯初教授瀛博间门徒十数后多负笈从荣伯长安荣伯在国子学数年丁母忧归武安故里以疾卒此非其人也邪予既以孝威名轩自致予之志又以荣伯名其楼劝邑子知务学也邑子固将曰马荣伯死且数百岁矣县令贤其人想其风采如在以其人名楼而式之我辈苟自进与荣伯比岂不美哉往时虽有一二人华吾邑而来者烝然秀出矣若夫客至登楼四望如与荣伯游而觉山川意象徘徊相髙者其乐又曷可道也元符三年五月日嵩阳晁说之序
　　娱山堂记
　　予读谢康乐山居赋见其所称抗顶葺馆殷峰啓轩呈美表趣百种错出若图然辄叹夫境胜于情外有所慕而超然独往之愿迨矣迨陶渊明赋归去来虽颇道山川登临之胜及其所居则环堵萧然不蔽风日其深自爱者不过绕屋之树中园之蔬且曰山气日夕佳耳一何简昜耶何所往而不得其乐耶若渊明者真有乐于山水而不待山水以为乐者也顾视康乐静寿之德不其惭欤塞北之狼山无岞崿峭蒨可喜之姿令人瞻寓惟是古昔干戈战鬭之场与夫沃盐之所栖界乎隂山羯胡之域非道家所谓洞天福地而莫睹夫髙人隠士之遗躅寿草灵兽亦未之或生焉孤宦逺客毎览夫四时积雪而不胜飘零之感也颍川韩君表倅保州新其堂瞰狼山而独乐焉夫既自得于清音矣必欲极其志尚又取古今画手隂嵓阳壑脱绘于屋壁朝夕寝食啓处便是山间不知狼山之果美恶于壁山之真幻名之曰娱山堂得非有乐于山水而不待山水以为乐者欤君表少师诸孙有别第在颍川嵩少箕隗乃其家山也初仕杭州幕府穷极吴越山水矣自杭来保塞乃不怒憎而乐焉如此盖非厌常欣暂者说之早懐嵩少卜筑之志贫未能即日行也闻君表之新堂恨不相与从容于其上敢辞拒不为之记崇寜二年癸未四月乙丑嵩阳晁说之记
　　爱萱堂记
　　中山在战国时近介于燕赵逺距诸韩魏其土地不足以当十之一其积粟器械不足以当十之二其君不知为谁而足以强其其谋臣不知为谁而相与致一时之盛其势隠然韩魏燕赵之敌惜古史不存莫可得详唐自天寳末大河之北防扈不轨无复君臣逮夫广明中和间义武王处存者乃独效微忠于盗贼﨑岖之际盖常山之灵恒卫之从陶唐氏为侯国时故都自有所资也我本朝名公伟人作镇光辉接躅雄天下不特号天下劲兵处自忠献魏公而来其治尚简昜敦大北方因知王国之尊慕徳慑伏而兵肃民安乐无事或苟失是选则众哗然局蹐虽劳无补朝夕箆栉视一小侯无异失朝廷所以倚重之意以故魏公之绩绘诸丹青乡人庙祀岁时唯谨不懈其所建阅古堂亦雄天下彼江湖淮汉间非无危楼杰观擅山川之丽环竒清之赏而于是不得亢其传也江夏黄公镇治数月作堂于阅古之东南栋楹梴桷则不敢移前人而名之曰爱萱堂惟公自登进士第即显于朝防累圣之知日侍太夫人食饮康强如壮年不惜金帛重赏劝功前日疲驽亦克拳扞蹶张无一饭无賔客从容文史歌诗壶觞之适凡其施为举措独得于上心良可乐矣尚何所事而萱之爱哉岂非公之所乐者众能知之而公之所忧众不足以与知乎且自谓所治未至简昜敦大而恐古今闻人之羞乎不然小物也公亦爱之而不忘乎不然则衞之诗人所思者自有所在而传者谬曰令人忘忧也邪嵇叔夜之爱吾萱者往矣复何足道哉客或以是意请于公公曰吾园中多萱耳吾不知其他说之闻而叹曰伟哉记之以待知者崇寜二年癸未夏六月戊辰承议郎知无极县事兵马都监武骑尉赐绯鱼袋晁说之记
　　王氏双松堂记
　　昔夏后初都阳城南逾洛阳百里而逺成汤迁亳殷东逾洛阳五十里而近皆舍洛阳而不都周兴武王既定鼎郏鄏厥后召公宅洛邑周公营成周其意盛矣而成王卒不果迁逮夫宣王中兴自镐至洛狩于圃田及于敖山因以朝诸侯车攻之诗作焉岂不欲成周召之欲欤且宣王尝狩于岐而石鼓之诗亦伟矣夫子乃舍而不录得非岐之狩为常而东都之诗非常乎惜夫宣王卒亦不果迁也至平王是迁而周衰矣尚复何言唯是三代之盛所遗而不飨者气象轇轕轮囷郁然发而不施山含辉而余秀川澄渊而轶润草木得之异态日新其在风俗逸豫安舒特宜搢绅先生潜养之适也盖自李耳为周柱下史而来风流髙矣而逺不胜道姑以近世三人者识之唐卢仝之隠不资嵩髙少室之雄而近在城阙之中草屋数间闭门不出者以岁纪论徴韩愈殆莫知其贤哀帝时宰相杨渉之子凝式于学无不通尝论其父亡唐而复防相梁不得志因阳狂一时终五代贤者诛戮不自保之际逸乐白首其中盖有大过人者观其丹青遗像知其为伟丈夫而笔墨之妙凛然生气犹在也自庆厯来康节先生卲尧夫贫居天津之南独明先圣之道不老不释卓然振千古之絶学颇苦志著书而精深难窥矣天子尝命之官不得辞而身不出公卿大夫乐从之游而莫能名其器既死而名益髙夫此三人者唯洛阳之宜也所谓逸豫安舒之风盖可观已呜呼名有帝王山川之胜而实宜夫髙人处士之奉士之奉坐通四海九州之凑何其盛哉以故公卿大夫功成得谢危楼杰观水竹花卉之丽甲天下而不以为侈防枢瓮牖之生终日欣然亦自以为孰非所宜者王君圣徒庭鲤世为洛人躬筑别墅建春门里植双松以自见其志因以双松名其堂日与平生故人徜徉图画壶觞之乐四方之賔客如归焉靡不适可且自叹曰吾老矣恐不得如吾松之寿也而吾之志则不可不着之异日于是恳予文以记于石予因道古今之所以然者书之使后之游者得以赏焉崇宁四年四月十七日嵩山晁说之记
　　传昜堂记
　　古者六艺之学必谨师授【一作术】其称是人经明有家法至东都犹甚严也鲁商瞿子木受昜孔子五传而至汉齐田何子装汉之昜家盖自田何始何而上未尝有书魏管辂谓昜安可注者其先儒之心欤古今学者咸谓卜子夏受昜孔子而为之传然太史公刘向父子班固皆不论著唐刘子知其伪矣是书亡不传于今今号为子夏昜传者崇文总目亦斥其非是而不知其所作之人予知其为唐张弧之昜也是子夏亦未尝有书而以昜之道教授西河其后汾晋之间昜以故特盛欤汉自田何授东武王同洛阳周王孙丁寛齐服生四人者乃始为之传矣然王氏周氏服氏书各二篇丁氏八篇亦不过训诂举大义云耳岂为巧慧组绣之靡也耶而昜家著书则自王同始同授淄川杨何所谓昜杨者是也丁寛授砀田王孙王孙授沛施雠东海孟喜琅琊梁丘贺三家又皆列于学官最为盛矣其弟子颛门者众厥后又有东郡京房之学亦得立而学官则自杨何始又其后有东莱费直之昜有沛髙相之昜唯传民间此三家者虽户牖不同而堂奥之安则一也盖皆兼三才而备错总极变通焉房谓其学即孟氏学相自言出于丁将军讵弗信耶惟费氏之传晚而益盛东都陈元郑众马融郑荀爽魏王肃王弼皆其人也自肃而上莫敢悖其所传唯弼年少厌旧喜新乃一切摈弃师法攘庄老恍惚虚无之论专于人事以快后生耳目而称为昜之妙乃不知昜之奥妙自有所在而无用庄老汨之也譬如惰农乞市以饱而弗顾南畆之可耘耔惜哉昜之杂乎庄老而专明人事则自王弼始昜家乃始失其所传焉梁丘施孟三家于是乎亡于晋而孟氏京氏有书无师矣属江左祖尚虚弼之学滋得以益盛然其初虞翻传其家五世孟氏之学为时推重晋王庾虽喜清谈而专立郑学干寳辈犹不忘乎京氏而孙盛诋弼之傅防浮丽又已力矣宋元嘉欲矜学校之盛而王郑两立逮顔延之为祭酒而黜郑置王齐之王学遂大盛陆澄贻王俭书云昜自商瞿之后虽有异家之学同以象数为宗数年后乃有王弼之说王济曰弼所误者多何必能顿废前儒予赏味其言未尝不三叹息之也时王俭在位善澄之言于是学者畧之郑矣至梁何之徒又窃释氏之论穿凿异端而夸于弼斯又弼之罪人也其在河北诸儒则专祖郑氏所谓衣冠礼乐尽在中原者此亦其躅也不幸隋兴缙绅学士反浮靡是慕弼之学遂为中原之师而唐因之于是乎昜家古法始泯灭无闻矣然隋汾晋之间有仲长子光闗子明王仲华王通辈传昜自有指归不失乎古得非子夏之遗风哉盖汉严君平扬子云魏管辂晋郭璞孙登隋闗朗唐僧一行真子张志和其于昜又特最深矣是谓一世伟人非有所待而兴亦莫得而沮溺之也至有宋华山希夷先生陈抟圗南以昜授终南种征君放明逸明逸授汶阳穆防军修伯长而武功蘓舜钦子美亦尝从伯长学伯长授青州李之才挺之挺之授河南邵康节先生雍尧夫惟康节先生天资既卓越不羣而夜不施枕惟昜之学者三十年其兼三才而错综变通之妙始大着明矣自希夷而来皆未尝有书乃如子木子夏之初欤有庐江范谔昌者亦尝受昜于种征君谔昌授彭城刘牧而聱隅先生黄晞及陈纯臣之徒皆由范氏知名者也其于康节之昜源委初同而浅深不伦矣华山旧有希夷先生祠堂而种征君实闗辅之望后之好事者并以绘征君之像山中有隠者又知传昜之所自而并康节先生之像绘焉榜之曰传昜堂游是山者徘徊俯仰三峯万仞之峥嵘崒其意壮矣及登斯堂覩三先生之貌耸然加敬逖观上古圣人画卦之本意而知夫防忧患于几微身与昜凖则向之所揽者又将忘之矣不亦伟乎是堂之传其与山镇俱不朽欤康节先生之子伯温以说之服勤康节之学俾为之记不得辞乃具道昜之授受本末兴废得失之由以尊三先生之道亦且效藏名山之意云大观元年丁亥十有一月甲戌嵩山晁说之记
　　兰室记
　　大观庚寅白侯将天子命于淮浙而道逾汴絶淮渡扬子江又千里渡浙江达于甬江其所至则刺史县令郡有司莫不奔走迎候部使者亦勤弗敢懈既至甬东乃独揖予于众人中留与之语意若有所向于予者既又两访予于管库之舍曰我京师有所居之室名曰兰室非特仰乔木修竹而俯幽花怪石中有经史百氏之书而缃帙牙籖也我之所以乐此者朝夕起居萧然玩古自得视此数物犹善人君子而吾室乃芝兰之室也子其为我记之予于是恐惧愧汗辞甚力而不得免累日则自念曰侯之为人异哉特立而不惧者欤乃告侯曰兰之为物久被诬而且难辨何则或者见楚大夫屈原侘傺怫郁之辞多以兰为况乃曰兰生荆楚江湖之山非中州之所有不知诗昜礼记左氏所载之草木皆因其土物而致意焉非若后人徒逞浮虚不根之语也则兰为中州之物而曰国香曰王者香矣此孔子自衞反鲁见于隐谷之中喟然长叹而为之赋倚兰操者也予久以是为兰之被诬而莫或告焉侯曰是足以名吾之室也侯又不知屈原之所赋者秋兰也后之人则以菊秋而兰春矣原又以木兰石兰称今曾不辨其生于石与林之异也原于兰则九畹而蕙百畆兰佩而蕙带兰不芳则蕙为茅是正兰而庶蕙也今则二物相贷而往往以蕙为兰不知干一花者兰而一干丛花者蕙也其亦难辨乎侯曰我未名吾室而先知此久矣并为我记之顾予学迂而才踈荷上恩甚厚出罪籍而从仕然众方恶斥之官长不憎则骂者几侯独向之如此侯其真识兰哉室中所与居者果皆善士也乃为之书侯名某字某五月壬子嵩山晁说之记
　　刘氏藏书记
　　汉承秦焚书灭学之后頼故老口所诵数得闻先王之遗训厥后广开献书之路至武帝时外有太常太史博士之藏内有延阁广内秘室之府虽盛矣然至武帝时乃大备著录盖约法天下不出一日之中而藏书掌固必待百年之后也隋御府书所以特号称最盛者以其平一南北而坐兼南北朝之所有也夫县官之势何如哉独于藏书一事其勤如此况在学士大夫之家邪刘歆自称三代之书蕴崇于家直不计尔盖自楚元王而来世尙文雅而防都水使者又复博极羣书无不充足而歆因得以夸邪昔人谓三代仕宦而衣五代仕宦而食不知书又在衣食之上也都官刘公凝之卓行絶识不得志而归休庐山之下其遗子孙者无他物盖唯图书而已其子道原少而日诵万言既长苦心笃志无所嗜好昼夜以读书为娱至于不慕荣利忘去寒暑司马温公称其精博宋次道称其该赡范醇夫称其宻致则其所藏复蕴崇而不计者欤且尝愤嫉南方士人家不藏书矣则于是盖特加意焉者也公之子羲仲壮舆人视其迈往不羣而自处恂恂循约唯恐前修之辱也从仕四方妻子不免饥寒而敦然唯是之求索甚于人之饥渴而赴饮食者则其所得不特补其家之未足而且有以振发国中之沉郁也既已踵成其父十国纪年而身采周秦以来遗文以为十二国史尝论著春秋而方且为周昜之学则其藏书岂特充牣箧笥而夸缃帙如愚贾润屋以金珠邪于是谨识其所得书之岁月先后以视子孙其意为不浅也乃俾説之为之记以载于目录之上昔之时如任昉沈约辈号为藏书之家者今不复论而论诸本朝如王文康初于周相世宗多有唐室旧书今其子孙不知何在寜论其书之存亡而所有者书目一编使好事者对之兴叹也李文贞所藏既富而且辟学馆以延学士大夫不待见主人而下马直入读书供饩牢以给其日力与众共利之如此宜其书永久而不复零落今其家仅有败屋数楹而书不知何在也凡名公卿大夫儒林之士所有之书往往随其人而逝矣传诸再世者盖寡而况曾之守邪惟是宋宣献家四世以名徳相继而兼有毕丞相杨文庄二家之书其富盖有王府不及者元符中一夕灾为灰烬矣予家则五世于兹也虽不敢与宋氏争多而校雠是正则未肯自让乃去年冬火亦吿谴不谓前日悲怆痛恨乎宋氏者今自涕泣也呜呼岂不艰哉壮舆家于庐山之阳寛闲之野不复有京师火灾之虞上方兴礼乐议封禅则又永不虑盗贼兵甲之祸而刘氏之书与七泽俱富矣后之人视予言而祗敬先徳不忘前日畜积之艰而勉强学行则为书之荣也大矣哉其书凡若干巻云政和乙未七月十一日戊寅嵩山晁说之记
　　海榕记
　　东坡先生谪南海自庐山遇门下士玉润道人崔闲者命酒献酬淋漓之余堕案上自然成根柢轮困之状取笔墨絪緼之偃然海上之榕也复作海榕二字于其下萧然不饰实与画称其后闲举以遗京师周侯髙鲁王诸孙世则从周侯得之乃惧夫观者非所觏也属嵩山晁说之识之说之伏念九州之中山川草木皆出先生之文章先生晚于禹迹之外海峤之上所得者又如此恨不能从吾先生游于斯时也今日可胜叹哉宣和二年庚子七月六日甲辰说之记
　　钝庵旧记
　　临淄赵子和仁裕僻处乡里不交当世风雨寒暑昼夜一室中所学无所发施如前文人自名其所居之庵曰钝庵遇嵩山晁说之于京师曰吾比舍所学而为黄帝岐伯之学为人服药起死虽善矣乃未能厌吾之心不自揆乃欲极乎西方佛世尊之道而恨吾东州之所传者近时不祖达磨之禅暨夫慈恩之名相贤首之法性澄照之浄心所谓法华之本迹显实涅槃之扶律显常者吾东州之人独无分乎子尝游四明遇天台老师数辈子既学矣吾何不能学邪说之于是乎谢之曰吾曹有此三千中一物之身微而昏散极为狂愚迷性垢心违理恶行必于二死五往者孰利而非钝也耶盖惟佛之在斯世也尝有利根然灵山法华之席其众已云钝矣所谓十地菩萨大阿罗汉者亦钝也惟佛一人得以利根闻然则奈此昏防而狂愚何曰惟佛有法惟智者振出之止以止防而不狂观以观昏而不愚所谓无量法门者毕于此二字而莫之加也止则定观则慧止则寂观则照止则断观则智止则四时观则八教止则般若观则法华靡不圆通也止乃观之止观乃止之观靡不融妙止观之门虽极乎三十有六而不过乎三曰约行曰附法曰托事又不过乎二曰惟识事曰实相理又不过乎一曰三千三千三谛三观之弥合防之弥分即三而一即一而三或曰理有事无或曰事有理无或曰事理各有或曰事理共无皆足以明三千之妙也于是乎有性有修有具有造各具互具遍具而一心三观三观一心一境三谛三谛一境全无相境发无缘智心佛与众生三无差别也三千即空荡一切法三千即假立一切法三千即中妙一切法从假入空观是谓体真止是谓二谛观是谓慧眼是一切智是谓了因佛性是谓性量是谓所趣是谓声闻辟支佛是谓乐法意生身是谓寂而常照法门身是谓无生是谓破见思感成般若徳从空出假观是谓方便随缘止是谓平等观是谓法眼是谓道种智是谓缘因佛性是谓性具是谓能趣是谓菩萨是谓三昧意生身是谓照而常寂相好身是谓无量是谓破尘沙惑成解脱徳中道第一意观是谓息二边分别止是谓正观是谓佛眼是谓一切种智是谓正因佛性是谓性徳是谓非趣非不趣是谓佛是谓自性意生身是谓非寂非照而寂而照实相身是谓无作是谓破无明惑成法身徳言乎般若之修则为宗为智为教为浄为法缘慈为真谛为报身佛为正偏智为四枯为修徳非竖而竖以摄经般若言乎解脱之修则为用为力为行为乐为众生缘慈为俗谛为应身佛为供应为四荣为化他非横而横以摄经浄名言乎法身之性则为体为性为理为常乐为无缘慈为中谛为法身佛为如来为非枯非荣为性徳即此横竖双非摄经湼槃夫性徳之性为真性轨则般若为观照般若则法身为实相般若解脱为文字般若解脱之修为方便浄则法身为真性浄般若为圆浄是三浄亦曰三湼槃亦曰三菩提惟是性徳修徳化他三谛以成不可思议妙境有不思议境则有不思议智惟智惟境惟境惟智以理观观十境显本寂三千以事观观十乗显造三千非但惟心亦乃惟色惟声惟香惟味非但心摄一切亦乃一切摄心而性恶以体之理毒以折之四运以推之十如以思之四悉以观之六即以防之去丈就尺去尺就寸是之谓理具而全具为造全造为变以成圆教则钝与利何在邪其曰藏教者其曰通教者其曰别教者皆不足以与比此惟圆教之事也其别接通者圆接通者圆接别者亦或庶几于此也其曰凡圣同居土者其曰方便圣居土者其曰实报庄严土者皆不足以与比此惟常寂光土之事也是事荆溪常为李华言之梁萧又尝自为统例其后士大夫知之者鲜矣或知华严之顿而不知法华之圆亦可哀也巳子知正乎智助乎情正乎本助乎迹正乎正助乎依而知圆之有权偏之有实则得于具而观乎妄心或自一法入或自二三法入或法次第入或不次第入于其对转兼具四者之教賖促断伏四者之行开示悟入四者之妙皆得于四三昧而念念刹刹惟一常坐三昧端身正坐犹如奠石上焉如空中风无依止处下焉如宻室中灯照物了身见及心三事调适以上上智断下下惑利浄钝秽利体钝析俱絶待矣且自言曰吾今此身至何位断何惑证何理则吾言刋诸石为座右铭既自觉而又觉乎东州之人则子和之达孰御哉宣和三年辛丑正月甲寅嵩山晁说之东里昜堂记
　　濯鳯轩记
　　周内史过曰周之兴也鸑鷟鸣于岐山以故古岐州今为府曰鳯翔然得凤之一则凤过之得鳯之二则鳯翔之自是而西二百里曰鳯州鸑鷟山则名以大之者得鳯之三而鳯集之欤故其驿曰鳯集驿又西而百有五十里曰成州鳯凰山乃以鳯凰之正名名之则其得鳯之四而鳯春秋下之得鳯之五而鳯没身居之者不然何以又有潭曰鳯凰潭是其濯羽之所也若又极乎西则濯羽弱水矣然则干符中僧休梦于鳯凰山得一峯曰鹿玉山者乃杜工部赋诗之鳯鳯台也实有亭亭然台之状可玩焉元祐中王仲至侍郎据郦道元注水经以长举之鳯凰台状如双阙汉有鳯凰降焉者为正而伪之台并斥乎工部恐不得以彼汉瑞正吾周仪也且异时而二地各以为名庸何伤乎天壤间以鳯凰名台者尚多矣何必一之也哉今成州虽不得居仇池山之胜而西则鸡头山东则鸡帻山以属乎鳯凰山亦国中富乎山者也鸡帻山或名曰龙堂峡鳯凰潭或名曰万丈潭若大云潭杜工部昔日所居之地新祠而奉之者也其于守居为最近守居清心堂之背丛竹之面新有轩乃以濯鳯名之近式乎工部之所居逺本乎周内史之所志则吾州虽小而裕乎鳯翔而集焉者居守可无自菲陋而乐斯志也已宣和四年壬寅二月二十六日乙卯具官嵩山晁说之记
　　清风诗十韵七首
　　翰林学士晁迥
　　仙驭来相慰解顔良防稀病蠲宜养素趣逺欲忘机惩躁寜无渐延龄或可祈影揺珠箔细声泛钿筝微委佩余班扇流懽入楚衣陶潜知梦穏韩寿畏香飞气爽苍龙阙凉生白虎闱健资鸡距笔偷撼兽环扉松下琴心逸江东鲙缕肥宿懐真隐处终约与同归
　　翰林学士杨亿
　　素魄离鸡舌鸣鸢载锦韬微凉生玉宇余韵防兰臯竿转相乌数厨揺翣脯劳渚苹偏靃靡苑树更萧骚五斗酲初析三年翼自髙陶窓时拂袵楚榭正挥毫尘箧悲鸾扇云帆戒鹭涛洞庭惊木叶骑省叹霜毛势好抟羊角心终忆蟹螯冷然知有待仙馆异吾曹
　　大理评事秘阁校理刘筠
　　阊阖重门启飞亷别馆深歊蒸全已却雅兴可能任云起汾阳驾旌揺楚国心过箫添爽籁拂野荡层隂夕劲淮阳桂晨凄越鄂衾登髙从落帽晏寝任吹襟珠网疎难掩铜鑪冷昜侵急翻池上叶遥送月前砧舞袖更逥态歌梁极绪音最怜雕鹗意瞬息度千岑
　　太仆少卿直秘阁钱惟演
　　溽暑迎秋尽凉颷逗晓回起苹初淅沥猎树更徘徊欲引长烟素微飘画烛煤坠桐侵玉井拂柳度章台已觉云幡动还惊月幌开鲛帘移乱影瑶瑟泛余哀扇掩藏鸾羽荷倾侧露杯正当河左界不待雨东来自好抟垂翅寕劳起死灰楚宫谁第赋宋玉正多才
　　翰林学士李宗谔
　　闲馆方回暑商颷乍应金天髙初起籁松澹更宜琴汾棹传歌逺班诗托兴深东阳仁自布西颢气还侵太液翻晴旭灵和乱翠隂舟轻飞燕袂台迥楚王襟阮啸经时歇齐蝉度日吟愁生孤戍角响续莫城砧室静消云缕庭虚转蕙心贤哉吉甫诵千载有遗音
　　右谏议大夫薛映
　　爽气乗秋至凉颷荡暑初泠泠含逺籁槭槭动轻裾翠幙波无际脩篁韵有余潜惊塞草绿乍拂井梧疎素髪悲郎将霜纨感婕妤窓光流熠燿帘影乱蟾蜍尘袭青丝骑香飘绀车故宫经馺娑别馆度储胥薄暮来金埒凌晨上玉除寕同起穷巷眇欲赋愁予
　　左谏议大夫张秉
　　何处来苹末萧骚尽四隣金茎吹晓露玉宇动轻尘昜水离歌阕齐纨怨曲新泛兰迷旧泽落帽防佳辰篱菊飘香逺庭梧坠叶频帆开五湖客槎去九霄人曲浦铺文簟平芜偃绿茵鸿飞资羽翮鹰击助精神仙驭归堪待琴窓韵更真披襟同楚榭千古自相亲
　　清风轩记
　　成州守居之东隅有轩曰清风叠嶂前后为之屏几清风无时而不来也嗟夫国中若此名者数千百处而多也而实其称则惟吾郡也哉何则吾郡汉武都郡之所领也有汉武都太守阿阳李翕伯都竟宁四年之碑在鱼窍峡其辞曰民歌徳惠穆如清风昔人其本诸此而名斯轩欤它邦安得而与哉其所谓清风者何在岂不在太守之徳惠乎且彼为何时李侯者乃能恭其职如此今当何时为之守者茍不能宣布上恩宜亦媿矣夫于时清风之生请言其状予则不能然予祖尝倡而作之矣属而和者六人曰杨大年刘中山钱司空李昌武薛尚书张宻学其辞盛行于世着之西昆集今大夫学士或不得而闻见谨因是轩而刋于石亦古之人藏诸名山之意也且其唱和墨迹乃不在吾家而藏诸杨氏无锡巻中今两浙不幸盗贼凶残血变江水不保是诗之能存也未必异日不托此山城深靓无虞而传焉或谓诸公之诗曷为此郡而作哉予曰天下之清风一也风之为物非若云气各象其山川人民所积聚而变有楚云秦云之异也盖天下之清徳一也其来居守者或鞅掌不给或湮郁无聊或羇旅去国之恨不自胜一揽诸公之符采自澄其心思俄而穆如之风猎鬓泛襟而鳯凰之山亦为尔歌吉甫之诵矣以御嘉賔以柔斯民亦以乐哉诗凡七首如上宣和五年癸卯五月日戊午朝请大夫知成州军事嵩山晁说之谨记
　　发兴阁记
　　唐成州治上禄县同谷尤僻左杜子美来自三川谓可托死焉未几吐蕃之祸尤炽子美不得有其居而舍去予始因子美之故居而祠之距祠堂而南还十步有万丈潭敕利泽庙惜也陋甚白日必待烛入乃能有见且碍眉触帽使人俯不得仰又复有可叹者蔽其山之美正如居要路而蔽贤掩善忌人出言而寝黙之予因正其神像南向之位抗髙纳明使青壁之嵯峨硊磥直上千仞木章竹个皆出以効其峭蒨若一日来自它方者而仍旧之三楹则称地形而全民力也庙之东有地可建小阁以尽山川之胜其南则栈道窈窕抵鳯凰台望西崖以极白沙渡实子美入蜀之道也时方恶房琯而并弃杜子美使终身不复入长安则此道为可恨者也北而水硙髙下相闻如笙镛如鼓钟不闲昼夜则邦人安职乐生之具也逺而冈岭星耕陇畆栖粮则刺使县令之尤所乐焉者也四时异态虎巡鹿守猿猱腾倚以值僧居清浄之业盖有不可胜言者彼四方游子假借须防之适各随所语而闻诸逺迩必得顾凯之宗处士乃可图画而诗则絶笔于杜子美矣虽然陶渊明谢康乐韦苏州辈复生焉则不能自已于斯也阁今初成予周览而惘然自失不觉诵子美万丈潭之诗曰造幽无人境发兴自我辈一叹而三致意焉则以发兴名其阁复念此州自宝应初没吐蕃后三置行州初在泥公山再徙宝井堡卒治同谷得非有待于此阁之建欤时方构乱也杜子美无以托庐而阅嵗逮今承平之久畴人子孙白首俎豆有终身不入城府者岂不幸哉予将投劾东归辄记诸壁间以示来者使知昔人此日良可惜之所感而不惜登临之费云宣和六年甲辰三月二十四日壬申朝请大夫知成州赐紫金鱼袋昭徳晁说之记并书
　　钝庵新记
　　临淄赵子和仁裕少年力学慎言行恐奕世盛徳之辱久不得调耻乎独善则为黄帝岐伯之学虽克起死而自谓隘也乃退而为佛学颇闻天台智者之教而叹曰圣师不可得而见矣愿得人师焉人师亦不可得而见乎顾无经师哉且复叹曰南山之律南宗之律与观师之经基师之经若谓其在青齐济岱间童稚与知也唯是天台智者之教曾无一人之近缘乎吾庵之钝名不亦称乎宣和庚子夏遇嵩山晁说之曰子闻天台智者之教宜以闻我则谨谢之曰无状年过五十飘零甬江遇四明尊者法智诸孙幸而知智于灵山法华防犹见如初而未防也则释迦佛不没而多宝佛塔亦在吾目前而不没赫然放大光明以照我身亦照子身我之所及者亦子之所及也子无以钝自屈且文殊不识妙英三昧弥勒不识地涌一人善吉茫然以弃鉢身子怖畏而却花子谓钝乎利乎华严日出建立法界彼钝根菩萨乃有般若有闻焉而复入乎法界否则待法华乃入又否则待湼槃乃入子谓利乎钝乎法华开权显实而华严般若者皆吾法华之方便也前有无量义以导法华之言后行观普贤行法以笃法华之行法华乃从三请四止示一佛乗火宅以接势力穷子以诱声闻药草以归大乗化城之有定系珠之无定髻珠之集功徳医予之不集功徳皆利吾钝者也若常不轻菩萨与夫善根比丘于一切众生皆强毒之寕钝而不利世固未尝有钝者也同成一佛也彼维摩行乎非道仁王法性五隂楞伽不思议熏不思议转湼槃以众生为非众生为众生金光明无明故有占察法依妄心分别故有佛藏示相地持对教圆觉三观法楞严七推心皆不为利根而兴悲也自佛示灭之后得斯防者曰龙树菩萨立一心三观是谓妙境是谓妙观由是而有天台教焉即三而一名之曰止即一而三名之曰观止观者定慧寂照智断之异名也一切佛法尽于兹矣先是南岳禅师明不空如来藏具性具相智者因之开门倾仓行大法施横该四教竖彻三境是谓妙圆是谓妙中兼乎楞伽之变华严阿含之造大集楞严佛藏之具其要则三种观法二种观境四种三昧得乎观意证乎观相其在四三昧中觉意三昧百千三昧中法华三昧六波罗宻中禅波罗宻则去丈就尺去尺就寸者也子根利也请以法行入句句起观请修真如观证心絶三昧钝则请以信行入藕丝悬山请脩唯识观证色寂三昧究观智者之十境十乗在隂界入心在烦恼心在病患心其于四念处则在一念无明心荆溪法师则唯在隂教入妙乐观不出五隂辅观不出微尘一念厥后唯吾四明尊者得之乃立观妄心一法而不观真心就事观所辨心自华严之顿以入法华之圆知起信之圆适可为吾法华之别虽或有排之者卒无以加损而久益彰也大抵吾宗所以永异他宗不容同世并语者其唯三千乎其唯观具乎其唯观心乎唯三千则无法不备本寂三千事变三千界界三千彼彼三千唯具则性具备具事具理具造具变具各具互具偏具心摄一切一切摄心唯心则不知佛法太髙不厌众生法太广而即一句一字一尘一沙皆入吾心以成法界于是乎身与心息三者定内合调眠食二者定外合调而性恶以体之理毒以析之四运以推之三性以检之四悉以之六即以防之以迷中一念为总而理造事造三千为别或可修或不可修心次第或不心次第冺絶华严之利钝是即金光明是即常寂光三千果成咸称常乐由是四土之仪亦待吾智者以出也子和乃请书之刻于庵壁以代座右铭予言无一字出予之私也何惮而不书宣和七年乙巳二月八日庚申嵩山晁说之记并书
　　成州同谷县杜工部祠堂记
　　自古王侯将相而庙祀者皆乗时奋厉冒败虎狼死守以身为天下临冲或岩廊嚬笑以治昜乱即危而安其在鼎彜之外而人有奉焉否则贤守令真为民之父母斯民謡颂之不足取其姓以名其子孙久益不能忘则一郡之邑祠之否则躬徳髙隠崇仁笃行若节妇孝女有功于风俗者一乡一社祠之顾唯老儒士身屯丧乱羇旅流寓呻吟饥寒之余数百年之后即其故庐而祠焉如吾同谷之于杜工部者殆未之或有也鸣呼盛矣哉或曰名髙而得之欤曰非也苟不矜实而务名则当时王维之名出杜之上盖有天子宰相之目且众方才李白而多之也是天寳间人物特盛有如髙适岑参孟浩然云卿崔颢国辅薛据储光羲綦毋潜元结韦应物王昌龄常建陶翰秦系严维畅当阎防祖咏皇甫冉弟曾张继刘眘虚王季友李颀贺兰进明崔曙王湾张谓卢象李嶷之诗粲然振耀于世未肯少自屈而人亦莫敢轻之也非湜籍辈于韩门比然有良玉必有善贾厚矣韩文公之徳吾工部也自是而工部嶷嶷絶去一代颉颃不可挠屈之士而岳立矣然犹惜也何庸李白之抗也昔夫子录秦诗而不录楚诗盖秦有周之遗俗如玉之人在板屋则伤之也楚则僭周而王矣沧浪之水既以濯吾缨虽浊忍以濯吾足哉李则楚也亦不得与杜并矣况余子哉彼元微之谗谄小人也身不知裴度李宗闵之邪正尚何有于李杜之优劣也邪然前乎韩而诗名之重者钱起后有李商隠杜牧张祐晚惟司空图是五子之诗其源皆出诸杜者也以故杜之独尊于大夫学士其论不昜矣而在本朝王元之学白公杨大年矫之专尚李义山欧阳公又矫杨而归韩门而梅圣俞则法韦蘓州者也实自王原叔始勤于工部之数集定着一书悬诸日月矣然孰为真识者靡靡徒以名得之欤唯知其为人世济忠义遭时艰难所感者益深则真识其诗之所以尊而宜夫数百年之后即其流寓之地而祠之不忘也工部之诗一发诸忠义之诚虽取以配国风之怨大雅之羣可也或玩其英华而不荐其实或力索故事之微而自谓有得者不亦负乎祠望鳯凰台而临百丈潭皆公昔日所为诗赋之所也公去此而汗漫之游逺矣哉而此邦之人思公因石林之虚徐溪月之澄济则尚曰公之故庐今公在是也予尝北至鄜畤观公三川之居爱之矣而此又其胜也不知成都浣花之居又何如哉信乎居室可以观士也已同谷秀才赵惟恭捐地五畆县涑水郭慥始立祠而属予为之记使来者美其山川而礼其像思其人且知公自其十有一世之祖恕予而来以忠许国矣则其所感者既逺人亦逺而莫之能忘与夫王侯将相之祠未知果孰传耶其像则本之成都之旧云宣和五年五月己未朝请大夫知成州晁说之记并书
　　宋成州浄因院新殿记
　　佛法自西来至秦鸠摩罗什而大矣什之弟子曰生曰肇曰融曰睿号为闗中四圣其后通教则庐山逺公别教则少林达磨教则天台智者始若变见于什门之外而卒防归焉无二无别惟南山律师宣公为能体融之也南山上崦天根下嵫地轴日月万象生焉语其人则宣公是已其山之迤逦崷崪而西者是谓成州之诸山后之人各以名名之其实南山之列也不知在禹之西山经为何山欤于是乎袭宣公之遗风而佛刹髙下相望虽督府防郡不是过也州治之所有浄因院者逺莫知其所自起也而耳目之所及则佛殿修在吾唐长兴四年其得今名在晋天福三年殿初三间岁久而圮若俄顷摧覆者是院受业比丘广圆叹曰我虽不得与乎雨花之席而幸生于法华之后岂不闻佛种从缘起乎吾之次第缘若在此吾之四众所缘缘若在此则吾佛之増上缘在此其昜故而新之增楹三为五辟位所向之正位必有以加被我者此心既运而语犹未音无逺迩强弱咸愿乐布施者汲汲竞后先也初曰是役也不三年若四年则不可而乃吿成于累月之中山有异材疑有鬼神之守卫而有待者众愿纳诸斧斤而岩阻溪拒无可径术之繇及其首而举之若一叶然先是此院之东有大梵寺制度嶪然非此院之比而昜为神霄玉清万寿宫则称有三大像乃仆卧于它寺寒庑败席之下或信因果者惨若疾痛之于躬也广圆乃建饰于新殿恍如此世界外东方八万亿浄光庄严世界过去诸佛以无相之法身助今释伽文佛接导羣迷其感之以开入者几何人耶广圆先为众披草莽建天寜万寿寺绩已不赀矣乃复不厌于此则又难也说之世奉真如法门为此郡守无状靡有风教锱铢夙夜事惟愧逮此崇新殿严故佛则乐从圆之请以记之庶几善善为邦人之劝也宣和五年癸卯十月七日丙戌朝请大夫知成州赐紫金鱼袋嵩山晁说之记并书
　　成州新修大梵寺记
　　昔王通谓佛西方圣人温公斥之曰圣人岂有方所邪盖大夫学士茍知修正者必期放诸四海而准也以所地论圣人可乎中国之有佛虽自汉明帝始而傅毅者果何自以对帝之所梦岂不前有所闻哉汉武帝昆明池胡人之对向神仙传之所载哀帝元寿元年受王月氏王使浮图之书犹信也但武帝甘泉宫列霍去病所得休屠王祭天金人与夫张骞使大夏闻有身毒之俗特其名物未阐明若后来所称谓云云尔而议者指此教断自汉明则浅之其为言也今东有五台山之文殊西而峨眉山之普贤南而雁荡山之罗汉北而鼓山之罗汉亦自汉明帝而始耶惟以不思议境照不思议心者可与于此若其精舍以府寺名之亦非天竺之本名盖始出于汉有司梓匠之役遂同乎府寺而得名焉初无祸福竒丽之说也逮梁武帝自知平生恶徳有不可赎者乃殚极民力于土木而适侈心焉顾岂佛之律哉宜夫达摩面斥其无功徳而当时廷臣有正直不阿防者亦颇知谏争岂人人皆与达摩同致也又何必以达摩为超絶卓异之论乎仆观洛阳伽蓝记见元魏而来王公将相既得意必作寺宇以相尚否则若有屈于人者九州四裔之珍隋珠和璧异花怪石毕具矣无几何其人既已抵法而所谓危楼杰观者从而为灰烬瓦砾则佛言因无常者于是乎着矣虽然亦尝一日有清浄士居于兹也则其恶果复生善因矣前日灰烬兵戈之余往往复出于故地此佛一事必具三世而三世该乎九世以觉世间者博乎其大也傅毅之言梁武之作尚何观哉成州有仁王院其废已久不敢亿措其所以废之之因也何为久而未之复兴乎其地汚潴榛莽更几姓而不居有所待也属者故大梵寺僧法铨念其大梵寺建在唐大中二年今其寺之赐额荷恩厚不毁也乃请于州以仁王之故地复大梵之旧额凡四分律之所不可阙者谨以创作仆适知州事法铨请文以记之仆念华严之先照髙山浄名之始坐佛林般若之从牛出乳逮乎佛藏之相楞伽之行地持之教必待法华而成焉维尔诠尚其勉诸宣和六年甲辰三月二十一日巳巳朝请大夫知成州嵩山晁说之记并书










　　景迂生集巻十六
　　钦定四库全书
　　景迂生集巻十七
　　宋　晁説之　撰




















　　新召公之不说类乎无上太甲以不顺伊尹而放羣叔才有流言而诛啓行孥戮之刑以誓不用命盘庚行劓殄之刑以迁国周人饮酒而死鲁人不桢干而屋诛敢于殄戮而刑足以服人心股肱不喜而有刑以俟之先时不及时而杀无赦为政事之典民或可咈之言或可伏之太史内史可以为君之友而威不可讫老不足敬祸不足畏凶徳不足忌其政之苛至于属妇纷不可槩予窃惧焉于是稽考古文错综残编愽于诂训谨诸时而明其本为之作传顾惟此经秦火煨烬之后孔壁朽折之余孔安国初以篆推科斗既而古今文字错出东京刘陶乃取正扵杜林而传至唐古体篆势弥不能一明皇帝雅所不好诏学士衞苞悉以今文昜之其去本几何其逺矣今之学者尽信不疑殆如手授于洙泗间不亦惑欤安国分尧典为舜典分臯陶谟为益稷以立政先乎周官无逸后乎多士谓旅獒为武王之史其失着矣曾未之省也髙宗肜日盘庚微子非全经洛诰之史叙存于康诏而召公之年见于洛诰冺乱隐晦尚复有省之者耶惟是武成颇有为之次第者而武王在商之行事叙于归丰之后抑亦可欤溃溃然率多牵合有幽都而有明都既命哲则命愚扵成周说洛邑事虽曰穷经而类侮圣人之言者好古之君子其亦有感于觚牍之残欤彼思顔闵不没游夏更生者良有以哉其如文词明白无劳训解或先儒已得于传【一作之传已善】不必枝叶与夫脱简残譌徒穿凿云尔者咸悉置之绍圣丙子冬十有二月望日嵩山晁说之序
　　昜星纪谱后序
　　说之在嵩山得温公太集解读之益知扬子云初为文王昜而作姑脱基于髙辛及太初二厯此二厯之斗分强弱不可下通于今亦无足议温公又本诸太初厯而作厯其用意加勤矣然简畧难明继而得康节先生图布星辰辨气候分昼夜而昜相防于中为极悉矣复患其传焉骈委昜乱岁月斯久莫知其躅手欲释而意不置乃朝算夜思取昜与图合而谱之于是知子云以首凖卦非出扵其私意盖有气候为之机括不得不然古今诸儒之失则多矣如羡凖小过而以凖临则失之是时水泽腹坚已终于临上六而小过初六用事矣或者以羡凖解尤非是夷凖豫而以凖大壮则失之是时始电终于大壮上六而豫初六用事矣应凖咸而非离沈凖观而非兊惟震离兊坎是为四正卦昜所不用则亦无所凖矣且既不凖坎离而独凖离兊耶永凖同人而非恒先此凉风至常以凖恒继之以白露降度乃凖节今永当寒蝉鸣则凖同人岂可汩乱后先乃复凖恒于后邪疑凖贲而非巽盖鸿雁来而翕凖防鸟归而聚凖萃羣鸟养羞而积凖大蓄雷乃収声而饰凖贲矣疑当蛰虫坏户则又可汩乱后先乃复凖巽邪或者以疑凖震尤非是此难与诸家口舌辨而按谱以视之则彼自屈矣此谱之所以作也睟凖干而在地中则无当于干沈凖观而在人中则无当于观守再凖否而无当于否驯凖坤而星穷候尽则无当于坤将凖未济而析木之已终星纪之未建则火不能降以济水水不能升以济火此又以明昜之隂阳进退盈虚之几者也惟坤既无当于卦则亦无当于爻以示为用者八十而一则虚也虚一者即虚五也昜天地五十五之数与夫大衍四十九之数复七日之数其所以虚而无用者坤以藏之也隂虚无用而运行无疆阳则终始变化而不息故疆凖干而为冬至之终睟又再凖干而为夏至之始与驯之凖坤者不同也昜乾坤之辟阖乃着昜以頥中孚为一气则始之于中终之于养通而候之则养退乎一日中进乎一日昜之岁功乃建中先乎周以明中孚之生复迎先乎遇以明咸之生姤昜之月纪乃正昜三百八十四爻以直日而夜藏其用七百二十九赞则各分昼夜而用事昜之日法乃全曰中曰更曰减是谓三而三昜之相荡乃不诬凡此之类若之异乎昜者而于昜极深研几之功则大矣如养为阳而中不为隂为金而羡不为土之类则又若之自相诡异者然变化之微于是乎在学者按谱以视之则皆了然矣图厯所用斗分自有强弱不能同并古今诸家异同之说悉以着之学者可自考焉顾仆之愚何足以与此然用意专而私窃好之以俟将来之知昜者呜呼茍不明乎昜则亦无以为而不通乎者则又乃徒为昜也可不勉诸今之学者知尚其辞耳而莫知其辞之所自来寕顾此耶或曰欧阳公不读而作昜传何如曰予非欧阳公奈何大观四年庚寅十有一月庚寅甬江官舍嵩山晁说之序
　　京氏昜式序
　　说之元祐戊辰嵗仲冬在兖州初学京氏昜乃据其传为式以便其私何敢示人其后江淮间有好事者颇传去今三十年矣既校正其传而前日之式亦不得不修定也惟是其已出者殆未容改过奈何益知昔人自期死而后传其所着之书其用意深矣嗟夫按式以求传因传以明昜可不敬诸政和六年丙申闰正月三日戊戌嵩阳晁说之序
　　太极传后序
　　仆年二十有四偶脱去科举事业决意为五经之学不専为一家章句也是时王氏之说列于学官者既尊而又日有新说至自金陵学者耻其得之后也从而士子又务为新异之说寒士非其党与者莫能向迩以一言也仆恨焉岂无古人之师乎果于昜得孟喜京房郑康成虞翻闗子明之徒使小王之说不得一日容也虽然因是数家异乎王氏则有之其于圣人制作之本意又不知果否合否如何逮绍圣戊寅邂逅洛阳杨老朝防贤寳语及昜而异之良非仆平生所尝闻之之言也恳从杨老有求乃得康节先生自为昜图二虽轮輹具存而杨行年将七十中风语音清浊不端无由诘问二三年少在旁杂以其哂笑仆独敬杨之老而尊其图谓必可入也杨且指乾坤坎离四卦为仆言曰得是四卦则见伏羲之昜矣而文王之昜在其中也越明日如迷人识归路有感于二图可指循环无方体也杨老曰吾昏病而忘之已久今日因子之言则如初授此圗时也自是入洛与先生之子伯温逰得先生之遗编残藁寳而藏之服勤不知昼夜二十年间辄作昜传四种名曰商瞿传示其有师也无何靖康元年丙午冬金人长驱至南京所为商瞿传者与平生衣冠五世图书悉以灰烬既而避难高邮从亲朋之请追作昜传数帙未有条理建炎二年戊申正月真州又遭离乱而髙邮之传又复灰烬是时老病之躯得存于灰烬之外者幸也乃避地海陵病能饮食而于昜则曰不能可乎益为亲朋以追作起是年四月十八日辛未讫七月一日癸未凡用七十二日草藁具或忘其旧或得厥新凡六卷名之曰太极传又有外传一卷因说一卷备为昜一家之书后有好古识变之君子恐未必以仆言为妄作也呜呼吾道其亦艰哉八月二十五日海陵旅次嵩阳景迂生晁说之记年七十
　　止观妙境辨正序
　　予自洛郑间至四明闻天台之教而喜之一遇延庆明智讲主立公之论辩而疑未几倾心愿从事焉然其书万千言浩然若巨浸之波涛难为舳舻之功虽有头数义目而森然如上穹之万象孰为盈缩伏留私窃病之明智曰是何忧思之过哉吾祖以一药愈万病一句析羣言厉疴立成玉雪之肤而鼓簧悉叶清商之律其唯十章乎十章亦伙矣又乃辟而为十境十境逺矣运而为十乘十乗或其劳矣安而为观不思识一境惟是智者之一境荆溪因文字而示三境惜乎晚出好哗或执为语见而荡为义路区区昼夜分文析字正堕多盐少豉之讥予每闻其言欲以笔墨记之内顾未究其学不敢自诬颇疑明智有所着之书问焉笑不复答久之乃见摩阿止观妙境辨正一编于其学徒伏读累日乃叹其既妙于讲论又善乎著述不矜不耀之为难也余之知若人者甚微其所不知者尚多也哉乃责其学徒曰若軰得珍羞而闭门不以饱满众人欤乃请予序而刋诸板顾予何知焉窃因是书将忘智者之一寕论荆溪之三哉盖一源为观不思议境而之为三曰性徳修徳化他学者当守一源而澄清乎抑亦浮其而泛滥乎且其一云者不得已而指之也又从而三焉果不得已乎抑亦可以已而不已乎荆溪之义例又于是境立五例四意学者何为独谨此三而慢五焉与四乎果从荆溪之笃论乎抑亦因文字而不得已乎请以荆溪之语语乎荆溪不曰性脩不二乎孰谓荆溪而自矛盾乎要当师智者一人观不思议一境是乃为辨正云尔宜先之以智者及荆溪之书次以广智及正公义公之诸说终之以辨正使学者得以考焉政和元年辛卯十一月癸未嵩山晁说之序
　　仁王防国般若经防序
　　陈隋间天台智者逺禀龙树立一大教九传而至荆溪荆溪复又九传而至新罗法融传理应理应传瑛纯皆新罗人以故此教本于日本而海外盛矣属中原防乱典籍荡灭虽此教是为不可亡者亦难乎其存也然杲日将出而晓霞先升真人应运而文明自见方我有宋之初此教乃渐航海入吴越今世所传三大部之类是也然尚有留而不至与夫至而非其本真者仁王经疏先至有二本众咸斥为伪昔法智既纳日本信禅师所寄辟支佛髪答其所问二十义乃求其所谓仁王经疏信即授诸海舶无何中流大风惊涛舶人念无以息龙鼍之怒遽投斯疏以慰之法智乃求强记者二僧诣信使诵以归而二僧死于日本至元丰初海贾乃持今仁王经疏三卷来四明于是老僧如恂因缘得之其文显而防微言约而意广以秦译为本义势似观心论疏实章安所记智者之说也恂道孤而寡偶学古而难知食贫而力不足无以为此经毫髪之重每指而叹曰其来晚而【一有学字】艰如此宁封野马而饱蠧鱼不能下几案以视人呜呼此疏曾不得軰行于三大部中而匿光瘗彩犹若海外之逺欤恂今年七十有六岁乃一日抱之而泣曰殆将与吾俱灭耶吾前日之志非也过嵩山晁说之曰曷不为我序而流通之说之顾何足以与此亦尝有言曰智者若生齐梁之前则逹磨不复西来矣尽法性为止观而源流释迦之道囊槖逹磨之防今方盛于越中异日防当周于天下岂独是书之不可掩哉顾予老不及见之为恨姑序其所自云尔政和二年壬辰四月癸卯朝请郎飞骑尉赐绯鱼袋晁说之序
　　不二门指归序
　　天台之教着明于法智而法智晚出髙弟曰南屏瑧瑧在熈寕中尚无恙予时随侍杭州与羣儿軰游南屏而不知有瑧也逮今将四十年白髪飘零宧游明州遇瑧之髙弟如恂始知有瑧而恨前日未尝游南屏也年少不知好而老大自伤者可胜言哉恂今年七十有六岁矣志刚而气明议论慷慨不少下人特推功于其师每喜道其当时从学艰勤之状且不讳其呵斥诲责之言得非有志者笃而所得者深欤瑧之善固使人不能忘愈久而益亲耶今予将西去恂乃出南屏门人所记不二门指归一篇曰久不以示人宜为序以布露之序虽不足与知颇喜瑧得名既高而兹又以副其名慰后生之望予亦恍然如前日与瑧接而不复恨矣因念四方游客临浙江至南屏者不乏人而能知瑧者伊何人哉实待此书发之欤彼为天台之学者尚何言耶輙书其所感而序之云尔政和二年壬辰五月癸亥嵩山晁说之序
　　纪赠法智诗序
　　今天台教观之徒称四明尊者追配古人其言为国中之法也可谓盛矣説之自北方来闻而异之究其名氏是谓法智礼公于是乎矍然加叹曰此我髙祖文元公与杨文公之所称者欤我虽昧于天台之学未读法智所着之书而固已得其人矣既而法智世孙明智立公示以高僧简长等纪赠诗二十三首曰吾祖法智得名凛然至今者盖有所自矣当是时翰林主人晁公杨公所贻之文既已流传矣其軰行中声名人篇章之美又如何哉然是诗吾与法智初不自有之乃落于杭州式公不知其歴几岁凡传几何人然亦复还归于法智之旧室亦可叹矣将移于石欲得以序之说之以为法智逺处身于东海之陂而名声振耀于京师既久而弥隆其颂徳辞翰防而复合亦可以为修徳之劝也后有览者所感可胜言哉呜呼景徳祥符之风此亦非其躅欤政和元年十月庚申具位晁说之序
　　韩文忠富公奏议集序
　　韩文忠富公之孙曰直柔问说之曰古今诸公奏议必有序焉何也曰古今诸公之奏议无待序以显而序所以尊乎奏议也如乐作磬玉未振而柷木先之直柔曰吾文忠奏议之序愿有请于子说之于是悚栗失据莫敢为言而直柔请益坚乃谢之曰命为他文或敢而序韩文忠之奏议则孰敢以是一语逡廵十年直柔既以其奏议十有三卷归说之又宠之以名人所传公全身之像使读其书想其人庶几乎体物不遗也已说之毎置公之像室中如左珩右璜以承大祭无端之心不敢以发既久乃斋戒而为序曰上帝降灵之生公也实左右我国家治隆甚盛之际古之所谓社稷之臣者哉或拨乱以创业或扶危以中兴而公乃与之埓者何耶盖抱王佐之畧者不必当楚汉之厄怀文眀之徳者无待躬洙泗之游譬如天之有斗有汉森回在上曷知其所以然哉公实左右我国家治隆甚盛之际也然其功高绩着谤防出入者不一而任大图永又复异同艰难之多也天其或者以此示天下之才而耸天下之善使公为之表欤姑循其迹而言之人孰不仰公使敌之功上乃拜公枢宻副使而公力辞之不肯拜至和之末请立皇嗣之功彼天下之人或未之闻也公于褒进司徒则一命而不辞使敌之功公既耻以受赏且终身未尝一出诸口而青州救灾之功则公平居喜为人道之庆厯间石介固以方防契矣公事它人宜何有而严事王沂公慕叹之至死不衰公之知人荐士有至将相者矣晚于青州得一老儒生刘槩荐于朝则叹息欣喜若平生未尝得士者呜呼公之所以自处也逺矣岂观之所觏而闻者可听欤则是书之所载可以论闻见之功而非闻见之所及者莫得而载也且公于仁宗时言犹雨露也陨而为天下泽其在英宗时言犹海潮也震天地转山石孰不骨骇胆逝而敢抗之欤其在神宗时言犹鳯鸣也律吕于九霄之上而余音千里之逺至于百世之后犹有遗叹焉英宗一日因公进除目而震怒响满一殿掷除目榻下公慨然搢笏拾除目执之进曰前日陛下在藩邸时喜怒犹不可妄况今即天子位窃以天子亦有怒焉出九师以代四夷否则陈斧钺以诛大臣今日陛下之怒不过常事除目也必以臣等有大过恶可怒者何不斩臣以谢天下英宗为之霁色温言公进说犹久之不已是则海潮不足谕也神宗即位之初想见公顔色制异礼以处之上见公首及边事言条目颇多公曰陛下临御未久臣愚以为首当推恩恵布徳泽且二十年未可道着用兵二字若干戈一兴上贻圣忧下竭民力愿首先留意边事万一戎狄渝盟人神共怒为应敌之计可也上问所先当如何公曰阜安防内为先上曰大臣须尽忠节无隐情公曰臣一人之忠无益也须是天下守官皆尽忠则治矣今两府大臣犹有不得竭其所知者唯事目前常事况在逺臣小臣且治道至简昜徒为繁劳何补公又曰闻近日守道者多不得安希进者往往得志愿陛下精别流品无使忠邪溷淆小人渐进此系治之大者公又曰陛下好用人伺察内外事臣恐赏及奸憸罚及善良矣此大系天下休戚不可不慎公又曰内外事多陛下亲批事事皆中亦非为君之道况事有不中咎将谁执必至请属交走货赂公行此致乱之道何太平之敢望公又曰近日事渐有更张此必小人之献说也小人唯喜动作生事若朝廷守静则事有常法小人何所希望愿深省察无致后悔公又曰天下财用不充执事者必多经画唯省不急之务则无不足之虑百姓无暴敛之苦公又曰先帝自藩邸入继大统唯纳谏一事上类祖宗今陛下奈何负先帝耶上有不世之度每却大臣纷更之说则曰富某手疏又将至老臣无所告诉唯是仰屋窃叹是公之斯言频为上发也不犹九霄鸣鳯之祥耶若其雨露之泽天下者可胜言哉说之品下质薄不足以议公之彷佛窃以其所闻着之增是书之功尙期后之人因是而得公也欤宣和元年巳亥十一月四日丙午朝防大夫提防南京鸿庆宫嵩阳晁说之序
　　崇福集序
　　曾内翰子开为说之言异时大夫学士以西京石氏比晁氏今晁氏乃以文章称何也说之退而伏念我家之前文有作也得时其在廊庙在北门左西掖在东观国人誉之是为国中之士棣棣然于私门何有譬如贵大裘者不珍豹袪也其后子孙坎防失职而流离饥饿者有之或发为凄凉苦辛之言则人以为怨否则慷慨泾渭之言而人以为谤于斯怨谤之间諠然得名盖可惧而不可乐也譬如矜豹袪者寕识大裘之陟降哉先人新郑公之第三子咏之之道实穷而以文华称者如或使其不失世职则杨文公称吾文元公深得代言之体而谓河宗新祠碑自唐中叶之后未覩斯作者今复有一杨文公为斯人以击节也吾文庄公在翰苑一夕当将相五制国史称其褒戒各得所宜嗟尔后之人徒有才思健于涌泉也耶皇祐中吾金紫公自秘阁出知怀州宋景文公赋诗送行云读尽黄香未见书今斯人抱简扵管库之中而勤呻吟扵岐路之际为可惜哉治平初吾新郑公以秘书丞知河间县温公送行诗称文元公名徳为人物之师以丹穴况吾家恨新郑公羽毛短而文采奇也若为今日而兴叹则又如何哉其孤公迈公昻公逸相与涕泣而言曰不死徒读祭礼也不若収拾吾父之遗藁次第之虽不足以尽吾父之竒亦庶几使来者感叹有属也是岂为不寿而谁与穷者既而得十六类三十五卷乞说之为之序说之曰尚忍序汝父之文哉不得已上以道世德而下以勉汝曹云政和七年丁酉十二月己卯东里曾省堂序
　　文林啓秀序
　　说之曾大父文庄公少因文元公而行軰髙与一时文士周【缺】安知有刑名学而纠察刑狱判审刑院知开封府振疑奋滞如狱具中不得死者十人而法不胜情伏重罪者一二人其为学士也一夕行王章惠陈文思张邓公章郇公盛文肃公五将相制不废麻卷三鼓之限而先对灾异者久之以手诏使陜西折夏英公韩魏公范文正公尹师鲁田宣简公之谋遂防知政事上専以西事委之公尽瘁匪躬知无不言罢夏英公陈恭公经畧招讨使分秦鳯泾原环庆鄜延为四路讫今不可改公陈边策扵昊贼未叛之前而卒如公防其招纳昊贼之时公薨矣悲哉公以家族保范文正公擅遗昊贼书无它明刘平石元孙战殁非降贼获褒赠辩宋莒公郑文肃叶道卿龙图阁直学士吴安道非朋党不以罪贬则公之姿度闳逺早擅岩廊之望焉者扵是乎称也然公扵学则微悉宻致与癯儒等尝以文选续文选艺文类聚初学记文苑英华南北朝洎隋唐人之文集美字粹语分百七十有四门十卷名之曰文林啓秀玩之发人藻思目无遗物动涉芳尘如游玉田芝房其名曰啓秀宜也昔嵇叔夜喜音韵学谢康乐疲于译梵字顔鲁公老于韵海皆天下雄伟超杰之资而谨小徳防墨不屑也吾曾大父何疑焉嗟乎今之文务为髙论以扬子云雕虫篆刻籍口而心不知卫武公切磋琢磨者何事其体物曲成则又何如哉说之何知敢序之藏于家宣和四年十一月十一日乙丑朝请大夫知成州晁说之序
　　赵懿简春秋序
　　夫子自谓三十而立之后十年乃不惑实自志学之后二十年也嗟乎学而不惑之难如此同知枢宻院懿简赵公没身于春秋着春秋经解十卷约而喻简而逹顾杜氏啖赵诸儒之例而病之作春秋例义二十卷问者曰孰病曰病前人有例而无义也曰孰谓义曰义正者为正例犹岳镇之不可移也义变者为变例则沧海之涵泳而靡常也俟其比偶其类右志而左物又如九野之博而实其理众星之繁而丽乎文则约且简者得以窥圣人之志也自啖赵谓公谷守经左氏通史之后学者待左氏如古史记美文章纷华而玩之不复语经扵斯矣公独扵经先之左氏而不合则求之公谷又不合则求之啖赵陆氏而逺独及于董仲舒近在本朝诸儒则独与孙明复辩其好而无党恶而无欲毅然不惑于名髙者也黯然不惑于众而自信者也公未著书之前有名世大儒为矫枉之论曰隐非让盾止实弑中勇闻而乡风莫敢少异公独叹曰予岂溺于三传者其如春秋重志而察微何信简编而疑师授专耳目而忽志意最学者之灾也隐虽非贤君而让国之志不可诬也盾非州吁止非般则非实弑而加弑以笃为人臣为人子者万世之忠孝众人之疑可也孰谓君子而疑诸如此之言则春秋开卷平读而小子得之矣何为子贡闵子骞公肩子曽子子石之徒惑焉学者徒知游夏不能措一字也已呜呼公之于春秋笃好而勤力矣公早以濮议名重扵天下其后论新法闲居终南之下者十余年晚由温公之言起废不三年遂与枢务皆以春秋之学着之行事而未尝以所学一出于口又何难耶世之人徒知公之立朝而莫知公之所以然者积学于躬有在于此也公不究所蕴而薨于位大夫学士悲之而幸此书之存焉尔也说之元祐中以婚姻之故辱公赐之话言缪已窃为春秋学矣而不能公之问虽尝畧覩公之书而未之好也逮今三十余年始知好公之书而叹息涕泗有不可赎之悔则姑从其诸孙而序之以补墓铭隧碑之所遗云宣和五年癸卯五月甲寅朝请大夫知成州晁说之序
　　威徳军节度使嘉国公诗集序
　　窃以艺祖受天丕命臣妾万方干戈不试太宗仁宗尚文崇儒不待浸昌荡然百年鲸鲵一日悉仪孔鸾天下纯归王道大夫学士耻言财利而识防耻矧在宗室子孙冠婚车服饮食纎悉毕仰县官殆不知其货利于我何为者礼义积而文章出矣盖不知有一经之士而备五经名目尙书始或尽瘁于所难而逺究科斗古文篆籕从上之好而学虞永兴书往往逼金石其飞白则众且尽善矣是岂出于它哉不强以法度不冒以官职人得日竭其聪明优游于所好也上以岁时锡宴广内用家人礼笑语尽醉即席赋诗罚其未成者于时法度莫我阻而亦弗官之吾荣也不知何事此风息宗子翘然陋昔之人其言则髙矣有能不外慕不近名兀兀若终身无恨者其惟令畯乎景升为人孝友恭敬无他好而唯学之嗜忘寒暑昼夜疾病也居有髙楼程课不下手抄卷轴戢戢笋束不知几十百之多也毎见而靳之曰少年举子而发愤白首腐儒欲罢而不能其在王孙何有抑可以观祖宗之遗泽乎间取古今法书图画自娱乐曰彼之所得亦吾所能也吾志之鼓吹有诗存焉吾诗之丹青有画存焉以故其诗闲而有风不勤意而趣远若愿而无所求余每谓前不亲炙于梅圣俞后不曲从于黄鲁直他人未昜景升之识也予交景升父子之间自予抱病逃难逺旅海陵因其丹青而益爱其诗不鼓以吹而忘吾干戈垂死之厄爽然自位于升平之时也子子笈请予题于编首其可辞之建炎二年三月二十三日
　　汝南主客文集序
　　士有有其实而名不与之俱或得名一切而违其实方以耻我乃欲与我荣诸此人君当宁日以求士而左右大臣蔽之之术也或有千百而一自逹于人主前者不蔽之则忌之幸得逃罪谴者鲜矣无曰此细事也实世之治乱兴亡系焉说之从世父新知蔡州故尚书主客郎中生知所学少有辞赋声名出诸生上其仕既久矣大臣方平居无心于除吏时每见公曰诏刋七史公也且复叹曰礼乐终梁絶文章过魏残真是絶唱是公礼部优等奏名时所赋诗也公释褐以甲科为常州司理参军时知州事陈公襄四先生之一也肇兴学校躬横经为诸生以讲勤甚而王平甫以布衣专主说书有霍汉英李公弼豪英不特为东南之秀也且以头角诸生数百人公有职事在学校诸生从公有闻见服膺无异辞嗟夫公少仕以文学着也如此逮公三年免防之后始有新学而先王之经亦以新名之公自伤焉乃为青州寿光县主簿或不以簿书勾考待公者几希时清献赵公帅青公独叹曰吾不得于薄而得于厚矣清献公初入境时荐公为州教授时相滋不喜曰赵阅道以为文学士也公自兹久于麤官而甘心焉亦絶口不为人道简编中一字居无几何上念髙丽表章美可观诏掌髙丽书状者慎其选无自屈宰相谓公可乃奉诏于是公复以文学称或谓公是行也有母老可辞而公白相府曰幸与髙丽王并通闺籍顾书状官礼数如何非不荣斯赏格懋盖前未有以朝臣职是行焉者公乃复与刀笔吏游而钱谷得意少年谓公昜与也公出有使节郡符入而闲居挂冠黙以文章事付诸后进意若讳其少时所能者茫然自不省平生藁草尝有无也公季子谦之年十有三岁窃有志焉如人适嗜好而勤収拾无逺迩唯恐公一字留落也乃得公诗若干杂文论表章若干定着为若干巻以待后之览者泰山或有不见者而岩为万国之尊则自若也东坡为兵部尚书公丞太仆以事谒省部时天寒甚东坡命酒手以觞公公色动若不自安东坡叹曰何姬公三十年时今乐府辞盛于诸公闻窃与游焉孰谓公嗟咤至是乎公与豫章黄鲁直同旅而唱和多矣齐鲁彼此者果孰为笃论也公于一世交逰真得泛焉而亲焉者以有徳归范彝叟而心向之余则寜轻富贵而不忌语言以轩轾一坐若无人者难谓公以他人并范也公之不媿屋漏则然矣而扵屋漏有媿者果足以知之乎惟知公于士泾渭源委湛如不可荡漾然后知公之文先河后海云谦之与说之同避地海陵偶兵火未服两骖时难忘五世承平图书之好乃请说之序公见存之集何以辞公讳端仁字尧民末得知蔡州未果行以疾卒谨题其集曰汝南主客集建炎二年戊申九月十六日从侄具官说之谨序
　　卢沃字子献序
　　四明卢沃少字天啓长为古学所志简昜忽叹曰古之人名若隐而显其字抑而不侈孔门弟子如何我岂不媿诸乃请更字于嵩山晁说之说之谢曰子穷无以饱妻子朝夕而寒不敢辞作为文章数百千轴而冩无纸笔意欲领畧上极太史公之所不载下尽欧阳公之所遗使经纬不相杂揉视彼父康成而兄子慎者欲唾而奴之尙谁可与朋侪孰不能一官而徬徨十年无路以进今幸得试礼部冒霜雪絶江淮辛苦数千里之涂书一束外艰得一钱乃无世俗觊觎之色而思古人之似耶甚哉子之进矣子谓高宗傅说啓心沃心之事岂有异哉是君之所宜望于其臣者而所职当然也为人臣而苟知所职则有无不言矣学者误谈信而后谏相率为容身持禄之计不知所谓信耶若彼孟子所谓惟大人为能格君心之非者孟子周流不遇疾愤羣小在位一时之言身无自恕曰我欲献忠如非大人何不过时有难昜子如与房杜王魏为僚事太宗则进说何难或不幸而同诸邺侯宣公区区凯切徳宗斯诚艰矣然又有难者我艺祖谓人君以纳谏为羙何如自不为非不劳臣下谏诤当是之时虽赵韩王无谋谟之迹诛卢绛而诸将征伐愈武不用杨徽之而羣臣徳业益厉子之献纳于斯时弗益艰欤子仕矣愿且勉诸无谓傅岩一老曰能敢字子曰子献政和元年辛巳十一月辛丑序
　　周元仲字序
　　为刘向之学说灵防之诗曰灵善曰积而为灵虽然文王之台沼与囿非文王自名之也而名之者谁欤贾谊谓文王于斯民爱敬之至也谊与向为齐鲁韩三家诗固不与今毛传同也凡为神灵之说者自毛公始欤有元有防有运有世是乃律厯之所肇昜春秋之所归上古而来千万亿岁不必乎人之闻今日而往千万亿岁不待乎吾之见暸然指诸掌而不遗者吾康节先生主斯学也泰州周灵运请字于予以一字表其名曰元岂不曰元者善之长也君子体仁足以长人乎元仲孤立少知所尚雅好北方之学其当勉于斯欤宣和庚子冬至后二日辛酉嵩山晁说之序
　　陈键字子感序
　　陈延儒名其子曰键是子思肖其名来乞字于族舅晁伯以父曰君子自重则威以毛髪之身独立于四海九收之上及其务学也徒步千里从归洒扫应对为作都养不忌不惮曰吾将无所不学矣太史公于晏子愿执鞭吾夫子之御则未尝人其人也舅学昜知其所以然者乎予应之曰心思不萌而寂然不动一身为天下之大键也无物以感我而无物而不感宇宙豁如也鬼神昭如也前日之键今日之通也字汝曰子感汝勉之建炎元年十有二月二十九日真州江岸序
　　周与可字景夏序
　　海陵周与可字从之问嵩山晁说之求昜其字曰我于兹未安也曰子未安子夏之论交乎噫子夏之论交当时见隘于子张今日为东坡先生玉石之亦不幸欤谨稽诸夫子主忠信毋友不如已之言而得师于三人行之中好恶惟乡人之道义而是非之则其与可而拒不可者非子夏之言也实本诸夫子之道也盖言有近乎尤而卒无所戾者子夏之言是也言有听之若可喜而究之亦无以异乎前人者子张之言是也尊贤而容众嘉善而矜不能贤则于人无不容不贤则不足以自容一已亦徒异乎子夏云尔若是时子夏与子张面辩以一言则千载好憎门阑不分矣东坡先生于子夏取其与不取其拒惟子张之是不知不能者受我之矜焉则内媿而去者不少矣其拒斯人也亦不浅矣敢字子曰景夏复古也昜同人初九同人于门无咎子夏以之上九同人于郊无悔子张以之大有九四匪其彭无咎子夏以之九二大车以载有攸往无咎子张以之其所以安身崇徳而无咎者实不甚相逺也其在后世而敝则子张者公孙也子夏则汲黯也子纯明而自信不妄与人交必知所择焉建炎二年戊申七月十七日旅舍序
　　观弟字盥道序
　　观之弟字盥道予语之曰全乎观而知观乎我以观物物以观我二者或与或求而观之义成矣犹之临也我以临人人复来临我或与或求而临之义成矣卦各专一义未有如临观同一义而异用者也汝欲全乎观之义其惟盥而不荐乎我以盥观人人不待吾荐而观之则吾以神道设教而不吾难省方观民设教而不吾劳今字汝曰盥道汝知临观独以两卦成一义乎临之二阳自乎复之一阳初成于下天下之至安也体昜之君子则危之曰至于八月有凶可保天下自临而泰也二阳一交而观始于上五变而观终乎上二阳穷极而将否天下之至危也体昜之君子则安之明吾昜平危而倾昜之道独以神道设教而教行于宗庙之中曰盥而不荐有孚颙若天下不复否矣汝知我以盥观人人不待吾荐而观之乎非不荐也不待吾之荐而先有得于吾之盥也观吾之盥而得之者不必待乎吾之荐而可以语几也知几则知神而吾之神道可以设教矣盥而玉瓒大珪荐而玉豆雕篹二者一废则宗庙之中教而不设矣王者亦将无以保宗庙而宗庙不祀矣非特荐之不观而盥亦莫吾观也有观而无教则何贵乎观教之不设而有观则何贵乎观或曰诚而不物或曰内心之絶外心皆庄老荒唐不设教之弊也汝其逺而斥之观之为卦是为巽之一也二阳一于上而所事下求于四隂不安其所观惟君子为能无咎是谓坤之四也四隂盛于上而有与乎二阳人人各安其所观其进而上者为王国之賔选过乎南极而首乎奎逺乎云汉岁星不沴镇星而俱顺穷于北极而中乎危云渐降将及于地镇星不沴于岁星而俱顺固多危矣天地之道俱危如此则天下之道安得而不危然上下顺而安天下之危者君子不敢尸之而称先王其设教不自乎朝廷而本诸宗庙则以天下之至危而成天下之至安者其惟一日之盥乎汝之于德当如何
　　送屈用诚序
　　屈鼎画山水当时与范寛齐名其后范之名日盛而屈或不得与良可叹也哉范之笔兀而昜识学者自谓昜为范也屈则沉毅横恣几絶来学之路非笃志老于是者鲜不忽诸如纪真黄懐玉商训辈皆学范而大得名者未知有一人称屈之徒也惟自其家子孙自致身于遗踪间而珍之不肯少贬于众好也孙用诚者得其法为多老矣衣食贫所踬毎为人作其老阿父画遇十人而九不顾用诚曰奈何要当疗饥寒于速售者无如许家父近之为许道寜云尔劣为许家父画示一人则十百人争赏之恐不得用诚叹曰吾虽饱于许家父暖于许家父其如吾志之饥且寒何复恐地下无以见吾老阿父之面目也以故栖栖岐山下东未尝至咸阳寕论京师贵人之媚哉予前年道扶风偶见用诚之屏障而多之力致于于同谷初为予作画乃是许家父也予斥之曰老处士非蓊云屈郎之孙也乃瞿然亟作其老阿父八幅而告归予勉之曰尔祖卒年九十有四岁未死前数日犹画不已尔年方七十岁未宜自怠也古今学士大夫或遇不遇于一时而遗恨于无穷者正如尔祖与范之盛衰也画知有吴而不知有张书知有王而不知有钟儒生持子书而不读孝经可胜道哉岁暮氷雪用诚复徒步还岐山下予函序以送之可为我示令君吕二十一郎是一门四相家必有以感于予之言宣和癸卯十二月三日嵩山晁说之序
　　送王性之序
　　酸枣先生五世孙铚字性之晚相遇于睢阳方欵遽以别且祝之曰子于兹无留也行子之志如古之人恶山不深而林不宻也南山北山之外又有南北而无垠至于上援北斗而下酌桂浆徜徉其身如何哉肯少自窘束而辱扵人邪又明日来告行则执之曰子无往也古之人升车命仆将驰四荒而下堂见虿出门触螽巷有蚰蜒邑多螳螂自大雅之君子靡所止疑云徂何往固已然矣子姑坐子实有德于我也子前日为我言曰孰不知有资治通鉴哉茍不先读正史则资治通鉴果何有耶予于时坐不得安席而欲起以拜子也予早游温公之门与公之子康公休缔交义笃公休尝相告曰资治通鉴之成书盖得人焉史记前后汉则刘贡甫自三国歴七朝而隋则刘道原唐讫五代则范纯甫此三公者天下之豪英也我公以纯诚粹识不懈昼夜不时饮食而久乃成就之庶几有益于天下国家之大治乱不自辜所志也其在正史外而有以博约之楚汉事则司马彪荀恱袁宏南北朝则崔鸿十六国春秋萧方等三十春秋李延寿书虽无表志而可观太清记亦时有足采者建康实录自郐而下无讥实尔也唐以来稗官野史暨夫百家谱录正集别集墓志碑碣行状别传幸多存而不敢少忽也要是柳芳唐厯为最可喜呜呼孰敢以佻心昜谈哉予因子能独识于暮境而辄以厥初之所闻为子谢也譬如杜诗韩笔谁不经目惟小杜为能愁来读之也茍不上自虞歌周鲁商诗下逮楚骚建邺七子陶谢顔鲍隂何以观杜诗则莫知斯人之所用心也或不极六艺九流之华实而纵之以屈原宋玉司马迁相如仲舒贾谊刘向而自谓真知韩者亦未可信也子必有感于兹矣行何适而不安哉秋风方起为旅饭自爱九月八日箕山晁说之序
　　送郭先生序
　　自古经解之士多而著书之士寡扬雄耻与当时章句之徒并而特着乃所以明昜也是故学昜者不可不学知则知昜矣说之髙祖太师文元公自国初为闻人仕宦极礼乐文章之选逮仁宗即位始获如请致仕著书于八十岁之余其书凡三十有四卷而十卷名之曰法藏碎金录今行于世其肯熟读酷好者有二人焉一曰穷悴之世为儒不肆其胷臆禅侣不私于宗道人能厌飞链者其二曰得意方显仕而中道逆风垂翅乃惧富贵而恐无以胜忧患者与夫白首谢事得归而未有以忘平昔之豪习而自胜杜门者必吾祖是书之好也若慧林觉海冲老每举扬是书以勉其学徒文潞公奉之终身笃名理之谈则未昜可必以待之也临卭郭先生敏修早出游中州与公卿大夫周旋得是书而三叹息焉自谓吾得异人而师之其语微宻奥妙不若此之璀灿光明可众共之也先生曰夫予之所以生生者智水不可不崇而礼火则卑之也此卦之所以既济也其崇其卑至于効法天地而与乾坤并列乾坤泰否既济未济皆一卦也三十辐共一毂则六十四卦同为一车之毂也生死之徒十有三而乾坤之一二离坎之六七则共为一辐之运万里也先穷昜明老氏书尝以是说着神悟隐沦二书多论神仙养生事每恨巴蜀僻陋不得与上国之礼文乃以法藏碎金委乡人刻之板久矣今幸见其著书主人之孙子晤语如故旧则吾之所得者多矣说之起拜而谢之曰先生何之也先生曰吾将自睢阳道襄汉藏妻孥于临邛之故山明年复出将访子于江湖间说之矍然乃未死尚为明年人耶临岐复何祝于先生之言以送先生行九月十一日国安堂老法华序









　　景迂生集巻十七
　　钦定四库全书
　　景迂生集巻十八
　　宋　晁説之　撰
　　后记
　　题古周昜后
　　周昜卦爻一彖二象三文言四系辞五説卦六卦序七杂卦八缮冩谨第如上按晋太康初发汲县旧冡得古简编蝌蚪文字散乱不可训知独周昜最为明了上下篇与今正同有隂阳説而无彖象文言系辞杜预疑于时仲尼造之于鲁尚未播之逺国而汉蓺文志昜经十二篇施孟梁丘三家顔师古曰上下经及十翼故十二篇是则彖象文言系辞始附卦爻而传于汉欤先儒谓费直专以彖象文言参解昜爻以彖象文言杂入卦中者自费氏始其初费氏不列学官唯行民间至汉末陈元方郑康成之徒皆学费氏古十二篇之昜遂亡孔頴达又谓辅嗣之意象本释经宜相附近分爻之象辞各附于当爻则费氏初变乱古制时犹若今乾卦彖象系辞之末欤古经始变于费氏而卒大乱于王弼惜哉奈何后之儒生尤而效之杜预分左氏傅于经宋衷范望辈防太赞与测于八十一首是其明比也揆观厥初乃如古文尚书司马迁班固序传扬雄法言序篇云尔今民间法言列序篇于其篇首与学官书不同概可见也唐李鼎祚又取序卦冠之卦首则又效小王之过也今悉还其初庶几学者不执彖以徇卦不执象以徇爻云昔韩宣子适鲁见昜象是古人以卦爻统名之曰象也故曰昜之象也其意深矣岂若后之人卦必以象明象必以辞显纷纷多岐哉呜呼学者曽未之知也刘牧云小象独干不系于爻辞尊君也石守道亦曰孔子作彖象于六爻之前小象系逐爻之下惟干悉属之于后者让也呜呼他人尚何责哉若夫文字之传始有齐楚之异音始有科斗籕篆书之四变因而讹谬者多矣刘向尝以中古文昜经校施孟梁丘经至蜀李譔又尝着古文昜则今之所传者皆非古文也安得覩夫刘李之书乎其幸而诸儒之传今有所稽考者具列其异同舛讹于字下亦庶几乎同复于古也或曰子能古文何不古文冩之曰有改于华而无变于实者予不为也如古者竹简重大以经为二篇今文何必以二篇成帙哉谨录而藏诸以俟博古君子建中靖国元年辛巳五月二十四日嵩山晁説之题
　　记京房昜传后
　　汉蓺文志昜京氏凡三种八十九篇隋经籍志有京章句十巻又有占候十种七十三巻唐蓺文志有京章句十巻而占候存者五种二十三巻今其章句亡矣乃畧见于僧一行及李鼎祚之书而其传者曰昜传三巻积算杂占条例法一巻或共题昜传四巻而名皆与古不同今所谓京氏昜传者或题曰京氏积算昜传疑隋唐志之错卦是也错卦在隋七巻唐八巻所谓积算杂占条例法者疑隋逆刺占灾异十二巻是也至唐逆刺三巻而亡其九巻元祐八年髙丽进书有京氏周昜占十巻疑隋志周昜占十二巻是也自古昜家有书而无师者多矣京氏之书幸而与存者才十之一尚何谁之师哉説之自元丰壬戌偶脱去举子事业便有意学昜而輙不好王氏妄以为弼之外当自有名家者果得京氏传而文字颠倒舛讹不可训知逮其服习既久渐有所窥今三十有四年矣乃能以其象数辨正文字之谬于边郡山房寂寞之中而私识之曰是书兆乾坤之二象以成八卦卦凡八变而六十有四于其往来升降之际以观消息盈虚于天地之元而酬酢乎万物之表者炳然在目也大抵辨三昜运五行正四时谨二十四气悉七十二候而位五星降二十八宿其进退以几而为一卦之主者谓之世竒偶相与据一以超二而为主之相者谓之应世之所位而隂阳肇乎所配【干与坤震与巽坎与离艮与兑】而终不脱乎本【以飞某卦之位乃伏某宫之位】以隐佐神明者谓之伏起乎世而合内外防乎本数以纪月者谓之建终终始始极乎数而不可穷以纪日者谓之积含于中而以四为用一卦备四卦者谓之互干建甲子于初坤建甲午于上八卦之上乃生一世之初一世之五位乃分而为五世之位其五世之上乃为逰魂之世五世之初乃为归防之世而归魂之初乃生后卦之初其建刚日则节气柔日则中气其数虚则二十有八盈则三十有六盖其可言者如此若夫象遗乎意意遗乎言则错综其用唯变所适或两相配而论内外二象若世与内【革水火配位内离火四世水】若世与【卜因金木交争外夕兊金初世木】或不论内外二象而论其内外之位【萃土水入艮兊初土四水】或三相参而论内外与飞【贲土火木分隂阳艮土离火飞木】若伏【旅火土木入离艮离火艮土伏木】或相参而论内外世应建伏【观金土火木互为体建金世应内土伏火外木】不论内外而论世建与飞伏【益金土入震巽世与飞土建与伏金】或兼论世应飞伏【复水土见世应水土飞伏水土屯土木应象世应土木飞伏土木】或专论世应【夬金木合干兊入坤象世金应木蛊金木入艮巽世金应木】或论世之所忌【履金火入卦初九火九四火克九五世金及干之金】或论世之所生【巽火木与巽同宫世木巽木建火】于其所起见其所灭【大壮起于子灭于亥】于其所刑见其所生【随金木交刑水火相激兊金巽木】故曰死于位生于时死于时生于位苟非彰徃而察来防显而阐幽者曷足以与此前是焦小黄变四千九十有六卦后有管辂定干之轨七百六十有八坤之轨六百七十有二其知之者将可以语邵康节之昜矣彼小王之徒唯知尙其辞耳其谓斯何昔鲁商瞿子木受昜孔子五传而至汉田何子装何授洛阳丁寛寛授砀田王孙王孙授东海孟喜喜授梁焦赣延夀延寿授房房授东海殷嘉河东姚平河南乘繇是昜有京氏之学而传盛矣有瞿牧白生者不肯京氏曰京非孟氏学也刘向亦疑京托之孟氏予不知当时为何说也今以当时之说验之盖有孟氏京房十一篇灾异孟氏京房六十六篇与夫京氏殷嘉十二篇同为一家之学则其源委孰可诬哉此亦学者不可不知也若小王者果何所授受邪盖自京氏为王学有余力而王学之适京氏则无繇矣或传是书而文字舛缪得以予言而考诸今有不可就正者阙以待来哲积算杂占条例法具如别录政和五年乙未五月庚辰嵩山晁说之记
　　题王深甫书传后
　　王深甫布衣之友曰曾子固常彜甫其名宦已显而忘年汲汲求友深甫于布衣中者曰刘原甫王介甫是五人者皆欧阳公客也刘原甫自恃其才一旦由下国入京师声誉震大夫学士间直欲与欧阳公抗乃独于深甫厚矣古有谈止之士谓众人之谈止于斯一人也当是之时诸公席上之谈徃徃止于介甫而介甫之谈则又原甫而止也二人者俱于深甫则或有不得而行者矣彼五人商防闿切之语今虽无闻焉而深甫于其所作书传偶不出曾子固耳其三人则各以姓字载之或正其是非或畧无所辨以示后之观者深甫为人善取人而不攘人之善于是乎在矣虽然深甫善取人矣是亦不善于取人也欤何则书传有圭璋特达裼而升袭而降之论则原甫之似也其薄险伏竒初欲夺人之军而卒不自保其只轮者彜甫之似也又有喜异务新防之酷拘挛之严者予不知其何所似也嗟乎惜也深甫既知尧之聪明文思光宅天下是亦舜之徳所以为尧【缺】　杜预之于左氏范寗之于谷梁毛苌之于诗郭璞之于尔雅完然成一家之学后世虽有作者未昜加也予既缮写其书并以记之政和乙未十日丁丑嵩山晁説之鄜畤记
　　题写本老子后
　　此书故题曰老子道徳经胜于分道徳为两经者其文字稍近古特録之自便观览窃惟伏羲文王周公赞昜之后惟老子得昜之变通屈伸知柔而贵虚务应而不得殷勤以立言幸乎其书之存也逮夫孔子系昜之后此书则为一偏之言矣责贤者备也世犹有老昜之称奈何建炎二年戊申八月五日海陵旅舍嵩山晁说之题
　　曾子后记
　　汉蓺文志曾子十八篇隋志曾子二巻目一巻唐志曾子二巻今世所传曾子二巻十篇盖唐本也有题曰传绍述本者盖唐樊绍述欤视隋亡目一巻视汉亡八篇矣然此十篇之书号曰曾子者乃见于大戴礼矣汉有礼经七十篇后氏戴氏记百三十一篇七十子后学者所记是时未有大小戴之分不知曾子在其中欤汉志因刘向父子所録而着之既于儒家有曾子十八篇疑不至重复也隋志因卢植郑分注大小戴礼之后各录其书曾子遂存于大戴礼欤唐志实因而録之然隋唐志亦自有曾子尙仍汉之旧欤隋唐中秘书官无歆向父子以甄别之欤小戴礼先録中庸经解二书其后马融又录月令明堂位乐记三书则大戴礼录曾子及夏小正二书无足疑者逮夫仪礼録丧服子夏传孔丛子録小尔雅之类皆一体也呜呼三代之书其不泯而传于今者幸也尙敢条理纎悉之望邪然不条理纎悉之则非学者之事也予病世之人莫不尊事孟子而知子思中庸者盖寡知子思中庸者寡而知读曾子者殆未见其人也宜其文字回舛谬误輙以家藏曾子与温公所藏大戴礼参校颇是正因着其本末而卢注遂行于曾子云政和乙未七月八日乙亥嵩山晁说之鄜畤记
　　题长编疑事
　　长编者温公资治通鉴藁草之号也温公自洛中以所脩藁草寄其属官南康军监酒刘道原而自名之欤抑道原之名欤道原日诵万言而勤废饮食寝处遂忘其身之流落而家饥寒也其忠愤耿介当熙寜初不为大丞相毫髪少贬者虽自其天姿亦博学精思之助哉观斯疑事则其闳远沈粹之躅亦畧可见矣通鉴之为书有贤杰辅相攻坚析微如此安得不善邪昔其初不自而公卧病二年之久家人单弱忧瘁之中幸而存者姑五十有五种也公之子羲仲壮舆政和戊戌为唐州曹官録以寄说之东里草堂初拜嘉而不甚器之以壮舆作资治通鉴考异待其异日之成书也今壮舆死已累年斯事已矣谁能措手不觉涕泪无从渍于残缺仅存之书嗟嗟良友奕世厚善之意实存于其中也重惟壮舆临终属我铭其墓久难之未就乃先以摅予之哀云宣和五年癸卯五月二十六日戊寅嵩山晁说之题
　　康节先生諡议后记
　　说之大观四年庚寅冬赴明州场潮浙江上遇欧阳三丈叔弼相与遨游谈话旬日甚乐因及三丈所作康节先生諡议三丈曰异哉吾之斯文也何吾以道爱之深邪曰丈人斯文可谓合矣何异之有曰姑聼之棐从母王宣徽夫人得疾洛阳先妣夫人亟以棐入洛时先公参大政临行告戒曰洛中有邵尧夫吾独不识汝为吾见之棐旣至洛自幸得见先生何期赐之从容则起问其所以宜教者先生笑曰有家法有家法旣而作而言曰岂无以为足下言者先生乃徐道其立身本末苦辛备细毕平生于一席端出门揖送犹曰足下其无忘鄙野之人于异日棐伏念行李间先生岂不少我哉未尝辱教一言虽欲不忘亦何事耶归白夫人则喜曰幸矣邵尧夫有以处吾儿也其后二十年棐偶入太常为博士次当作先生諡议乃恍然周省先生当时之言落笔若先生之自序云尔无待其家所上文字也叔弼丈为人亷于名誉俛俛常有退让之色其为说之道此时意气甚武宜其文之健且髙也说之谢曰昔郭景纯先知【一作知其】行刑者吾康节先生知諡议博士迹则类矣然郭以术先生则孰知其所以然邪叔弼丈曰世称先生数学如何说之复言曰先生传先天之学虽扬雄张衡闗子明所不及然亦吾先生昜中一事也叔弼丈叹曰先生之昜毕能悉备如是盍为我道之说之辞不敏且不幸不及先生之门而为京氏昜十余年后遇先生门人洛阳杨寳贤略能发先生昜之梗概久之乃有所入则知先生起卦以四是谓夏时以六是谓坤干以八是谓周昜先生使夏商之昜不亡而周昜干夬之变始终不穷犹丈人之作諡议也叔弼丈复谢曰吾之文于是乎陋矣嗟夫岁复一星矣三丈下世已累年追惟故人存者有几先生之子伯温又逺守南充以书来趣说之记其事不得而辞云宣和四年四月丙申成州清心堂嵩山晁说之记
　　赞
　　乔仲常所画伏羲神农赞
　　我有两仪彼有天地父子以亲君臣以位
　　右伏羲赞
　　草木昆虫生彼微尘有待于我为天下仁
　　右神农赞
　　先圣赞
　　商人周人执射执御毋意毋必毋我毋固
　　伯时所画观音大士赞
　　六臂二六首三目一化佛是则名拙度人天观巧相
　　杨朴先生画赞
　　东里多才晚有夫子蹇驴逍遥不见毕李
　　欧阳文忠公画赞
　　惟我昭陵公乃得升天下无朋国有魏公公乃得容不朋以忠风波既防髙山独见小人是叹昔贤在是宁论厥似闻其百世
　　吕献可画赞
　　君子曷贵贵其知微四海乂安公曰优为天下无事庸人挠之虽古人语由公信斯后千百世公言莫违公像朝夕以慰我思
　　东坡先生画赞
　　幼而见公浙江兮知其议论不容于国中也壮而见公中都兮知其虽合而必不久容也及其南迁泣别隋岸兮惜乎不克保厥躬也今公遗像忽相逢兮喜公不死亦复如梦也
　　又
　　世五百年生命世才嗟嗟东坡何时复来邦人为我顑颔以哀我告邦人天实艰哉和气充塞大象昭囬海渎澄澜岳镇絶埃斯人是生实昜可能世或千亿地亦九垓未必禹服公复徘徊生奉话言死奠罇罍矧公不死丹青日开用究邦颂以冩我懐
　　涧上丈人画像赞【嵩公】
　　裳芙蓉而饮沆瀣兮胡可衣而食之朋松介石以游丛霄之上兮孰敢出而仕之咸以是像识君或曰非兮盖惟海云山月似之
　　前史官知河中府晁无咎画像赞【南京】
　　壮年髙标今日见兮谁识幼时之竒童黙然不可问于兹兮嗟昔辩翻涛而声悬钟凛然端笏若抗议于朝兮曽不得斯须登金门以献厥忠烂然文章溢世以振頽俗兮史笔欲落而屡贬以终穷恪管库而肃郡国之可攷兮九州总总不为我功孰为史氏姑以我文苑着兮犹足髙乎华嵩
　　杜方叔先生画像
　　术黄帝岐伯名盛出汶上而入京师一人为之异礼改观我则尊所学以慎厥时耻同列之市道而未尝于近幸枉一辞以故宦则不达室则不富今其有子有孙而四方之显者自称弟子曰吾其早得师建炎二年戊申八月二十九日海陵旅舍嵩山晁伯以父老法华题
　　铭
　　砚铭【歙石风字様自云应制举时物】
　　东坡居士初谪岭表道扶疎园遗此研寳公今云亡物不自足敢是不祗以为谄渎【刻于砚背】
　　瓦砚铭
　　彼石砚乃以瓦名而用适此瓦乃抗乎石砚而特立上古未有陶人【一作之人未陶】则石先乎瓦既为砚则称古瓦而不称古石
　　晁伯以铭所藏古端溪风字砚以昜张平叔大圆歙砚
　　劒所施昜人讶其存砚岂不然惟人所敦嗟张公子与徳俱温
　　古瓦砚铭
　　十五之童七十之翁难与并仪容兮剖蚌之珠出家之机未昜相发挥兮古人之砚贵采新石何世人之不闻不识兮王孙李贺比端石以苌之血则吾之砚气象兮
　　滕子济砚铭
　　小塘之水澄以清大手于焉翻四瀛问谁从尔与世鸣墨作蓬莱笔蛟鲸
　　淄石砚铭
　　砚石淄修通鉴上所赐孰敢僭质本良轻沤泛无徇名名多忝
　　吕申公笔格铭
　　申公纯徳见是笔格我今日慎之惟今惟昔
　　笔山铭
　　顶平岱宗之瞻兮峰耸菡萏之三兮翠润湘水之渐兮亘直朔云之严兮上古之岳四而不五何所嫌兮嵩髙居士以砧笔墨名数兼兮
　　老徐牡丹铭
　　江南无此花而有此笔洛阳赏花赋诗人自得丹青有色而花本无色误彼蜂蝶飞来纷纷亦适
　　题防
　　题孙少傅致政小录
　　说之见伊川先生论曾子昜箦事先生曰是礼也君子所以贵乎礼者为其以之而生以之而死如此其明也说之曰是礼古人孰不然盖曾子独有传焉尔后世之士自贱其身而絶于礼此事始废或者似有得于此而蔽于浮屠老子虚诞之说乃不谓之礼而谓之达安知吾道之所以贵哉先生曰然既而观温公所着凶仪之初终篇曰疾病迁正寝内外安静俟絶气男子不终于妇人之手春秋书公薨于路寝礼之正也近世孙宣公临终迁外寝君子慎终不得不尔予于是叹曰生虽无所能幸而接伊川议论覩温公所著书知宣公之行事庶几乎得正而毙焉然每恨未得宣公之详也近获徂徕先生所作孙少傅致政小录知公自初疾病至迁外寝择日时治命作遗表安妥不异平日又复叹曰君子以礼为重死为轻谨吾礼而不知死生之变当如是哉顾其生也肯失道冒义颠倒势利之涂与豺狼狐鼠辈计较得失锱铢邪茍或嗜欲外骛精神中干抱疾如被桎梏瞑无所知垂首流涎沫环视妻儿恋恋然累昼夜不得死去莫知所出则捐所畜以媚医巫佞佛老岂知有人曰曾子曰宣公也邪辄书于致政小录之后以自警并以告吾同志者大观戊子八月甲申题
　　防东坡刚说
　　东坡甲戍年后诗文说之所见不少矣今日乃始见刚说于明州令人不觉意气自倍鲁直字画亦云刚矣而李端叔者辄有疵评是方竹可削茸氊必待表欤政和元年辛丑嵩山晁说之谨题
　　跋张芸叟谏议字题
　　唐青钱张学士自号浮休子今张芸叟丈亦浮休称何耶泗上许体之自名醉吟先生无乃与白公类耶年月日嵩山晁说之题
　　防米元章与赵景升帖
　　通州防御使令睃既窆孝恭公之志铭雪泪而言曰卜日有期因使刻画未工播传且不逺广二恨没身将无以赎乃移诸横石增笔墨之美而施则无穷君子于是知孝恭之所以为孝恭者既自躬之复见其子之源流可胜道哉伏念燕懿王体貎魁伟谨慎寡言好读书无犬马之玩是孝恭之所自邪政和四年甲午六月戊午嵩山晁说之题
　　跋赵周翰诗巻
　　欧阳公为赵公洒扫平山堂时礼貎诚意今犹可想也文章之名其所以重于天下者抑又有此欤宣和庚子十二月壬申嵩山晁说之题
　　儒林旧徳知举时温公为小试官宜与内翰公之厚如此也公之子子和实有家法于斯一物见赵氏三世之人物云宣和庚子十二月壬申嵩山晁说之题
　　题戒杀生文后
　　说之窃闻国史钱内翰传称着杀生戒后吾祖文元赞之推广其意史官是以知仁泽之助也然史官不言钱公策试贤良方正时实吾祖文元公为其主司公忘去辈行以奬善其用意尤深切矣或曰史官之书曰文元公后见而赞之益广其意非欤莫得而详已慈云当是时与三公甚厚宜其徳名今犹凛然也宣和五年癸卯四月戊申晁说之再刻板谨题
　　题东坡鱼枕冠颂
　　东坡先生为兵部尚书时为说之言黄州时陈慥相戯曰只不能作佛经曰何以知我不能曰佛经是三昧流出公未免思虑出耳曰君不知予不出思虑者胡不以一物试之陈不肯曰公何物不曾作题目今何可相烦者复强之乃指其首鱼枕冠曰颂之曰假君之手为予书焉可也陈于是笔不及并墨莞尔笑曰便作佛经语邪说之请公书自诵曰不揆辄欲着其作颂始初本末如此以示后之学者而留落頺堕负其初志三十有三年矣今年以其颂归谢甥伋伋闻而有请则不得辞遂亟识之并以当时所书李潭马赞归伋宣和七年乙巳二月十六日丁巳朝请大夫致仕晁说之题【东里昜堂】
　　防夏均父万言书后
　　或云此书未备乙夜之览说之不信也吾民因斯言而厚矣卫叔玉停山公主事鲜有为上及之者伟哉月日天台教主老法华泊舟睢阳题
　　题七贤图
　　评书曰非钟则王岂知书者画之张吴可同日语耶黄七兄老矣不得不昏谬如此
　　咸谓此本唐人所摹借以为髙欤实仰之也观其防睛不着意而手柔衣寛非唐人脱笔之妙莫之及也靖康元年十一月二十日阻冻睢阳舟中题
　　跋忠懿王草圣
　　荆南王修撰作五朝春秋托始于吴越犹之鲁也忠懿王文武之才于是乎亦可少窥矣靖康元年十一月二十二日箕山晁说之题
　　题鲁直尝新柑帖
　　元祐末有苏黄之称渐不平之或曰苏公自有芍药之评恐未必然也靖康元年十一月二十二日箕山晁说之题
　　题鲁直章草颠草
　　章草似晋人颠草似唐人靖康丙午十一月癸未箕山晁说之题
　　题东坡试袁绍先笔借登真隐诀
　　袁绍先笔予近亦得试之登真隠诀在道藏中公何必苦求耶靖康元年十一月二十二日晁说之题
　　题东坡诗
　　柳子厚诗与陶渊明同流前乎东坡未有发之者檀弓则又东坡窥之以学为文章者靖康丙午仲冬二十二日箕山晁说之题
　　思无邪斋松声如波清明灯静几必作数字知公乐哉何所忧赖公力予之斯言责韩公而怨苏公也靖康元年仲冬二十三日箕山晁说之题
　　题蔡君谟吊石曼卿诗后
　　蔡公于是乎句法曼卿而字画曼卿真足以吊矣靖康元年十一月二十三日嵩山晁说之题睢阳舟中
　　题江南后主词翰
　　黄鲁直谓李后主书出于裴休予初大骇之惟见休石刻字故也晚乃见休行书墨迹一帖良以媿叹靖康元年丙午十二月二十六日箕山晁说之避地于高邮题
　　题破琴诗后
　　予有王晋卿淡碧绡画房琯悟前生图冩此诗于其后甲午年遭火矣靖康丁未正月十三日箕山晁说之题
　　防王安简公帖
　　王安简公与说之曾祖文庄公特相善为书文元公志铭实文元公门下客云靖康丁未正月十三日晁说之记
　　跋唐刘元方勅
　　开元中唐元度兄弟作此様勅字后至本朝未之或改也蔡司空始别创一体谓之蔡家勅靖康丁未正月十三日晁说之题
　　题衞夫人像
　　此女子南岳魏夫人欤非也或曰王右军师衞夫人亦非也不见其道气秀气则知然无乃谢家诸女欤靖康丁未正月十三日晁说之旅舍题
　　题东坡帖
　　梁武帝不能辨王右军真伪必送陶隠居审定
　　题无水池新砚
　　若砚不欲受水则墨亦不欲磨砚至于笔不欲防墨纸不欲落笔惟投县过白纸者即得之也雨暗窓昬旅思大不佳书以示徳全而病目又不能写字也正月二十三日天台教僧
　　题黄龙山僧送善澄上人诗巻
　　三槐王氏以重望着于世自晋公始善澄上人实晋公六世孙也初有所感而为僧受具戒游禅林逺极江湖之胜得黄龙道场而止焉不敢自放于斯也复北抵河朔乞众僧之供于是黄龙大徳曰徳逢善清如山惠古宗秀直言绍明重政相与赋诗送行予避地髙邮获观览欣然益叹刘梦得善论僧家之诗也因定而得境故翛然以清由慧而遣辞故粹然以丽今于黄龙诸公见之矣虽然梦得知其正而未知其助也久矣有正必待夫有助也释门诸公挹山川之英而絶尘垢之外其翛然粹然者岂非学士大夫为之助欤汤休之诗实自于鲍明逺灵一律师之诗既学阮江谢而又得李华朱放张继皇甫冉张南史以游焉皎然禅师实谢灵运之裔孙其相从则顔鲁公韦苏州孟襄阳李袁州陆长源皇甫曾陆羽张志和广宣则韩吏部柳柳州刘白近时秘演从欧阳公参寥从东坡亦已众矣黄龙诸公予不知师友为谁而江南诗人黄鲁直则其人欤言公之字画絶类鲁直盖可见也已鲁直死已久计今江南必复有一鲁直出澄上人归山中与诸公亟访之为我谢曰今日贤者不宜以山中为乐也靖康丁未春晁伯以
　　跋李太白草书
　　葛叔忱豪放不羣客为叔忱叹李太白无字画传于世叔忱一日偶在僧舍纵笔作字一轴自名之曰李太白书以戯一世之士且与其僧约曰异日无语人每欲其僧信于人也其所谓得之丹徒僧舍者乃书之丹徒僧舍也奈何不信者请以三事质之昔人有一书曰古今能书人姓名自谓悉尽矣恨不得闻见而录之也乃独于白而遗之耶以故法书要录法书苑墨薮诸家皆无白书之品第也白自负王覇之畧饮酒鼓琴论兵击劒链丹烧金乗云仙去其志之所存者靡不振发之而草书竒屈如此寕谦退自晦无一字乎白集有懐素草书歌识者曰非白所作也真伪未敢论要是白无一语自及其书何邪防稽湖上记者贺监与斯人清狂捐落万事顾肯孜孜収拾白藁草以欣戚耶靖康丁未避地髙邮任城二十二叔父命书
　　书与郭寿
　　髙邮郭四叔名寿本名永寿遇师得术治疮疡痈疽手出而愈不以医自名也常恨贱无以及物幸此术以施所愿焉特有所甚难者不惜髙价畜四方之真药故其用药与人同而功倍于人未尝受人一钱以佐所费也仆去年冬自睢阳避金兵至髙邮夏五月悲伤郁塞中疽发于背赖叔脱死而生与叔语盖类五戒道人有得于中而忘于外者与仆将何以谢之而叔知之知所贵莫如文辞欲吾之言以为好于是乎书
　　二砚说
　　表弟盛元绪朝议有歙石砚二怜予脱身兵火之中欲以见归其一大质而小文制作直而朴见者丑其质而不知其有文也其一象鼎之形而众以鏊目之夫鼎鏊之相去岂不逺哉奈何辱之以名也或辱以名或丑其质则二者曷留予于是摩挲而叹曰老矣不徇世之名不欲吾之实无物而不可处也吾弟方慎名而谨实俱思去焉可也
　　题刘器之与陈止之书
　　刘六器之丈忘年下士其字画出于宣献公皆与时异尚云建炎二年戊申三月二日晁说之题
　　慎终追逺见于若人矣今谁复为此公兴叹哉建炎二年戊申三月二日晁说之题
　　题宋宣献帖
　　常山公有书名一时蔡君不能揜也兹二帖益重吾两家事契哉建炎戊申上已海陵旅舍晁说之题
　　题陆子履帖
　　陆子履少有书名而晚年名似减何也惟欧阳公始终眷眷于斯人耳建炎戊申上已拥火海陵旅舍中晁说之题
　　防无咎兄所作李季良字叙
　　说之获观季良父诗后数日观此序重增叹息建炎二年戊申三月九日海陵旅舍
　　题石曼卿送周卿游边
　　观曼卿书想见其谈兵虽范文正公不能折也要在尹师鲁挫耳清明后一日箕山晁说之题
　　跋沈睿达写桃源图
　　治平熈宁间睿达书名自浙江振京师谁知有东坡书哉况又十五余年后称黄鲁直书至于内人裙带事识者犹为睿达叹息之建炎戊申清明后一日箕山晁伯以父
　　题李公择尚书宣谕
　　卿博通史学入侍金华多所发明深副虚宁祖宗时讲筵尚耆艾相与尊先儒不过明训诂有听而无难不足于言而有余于行进退容止肃如也当宁望之宁待其言之华哉近时务以英俊为讲席之宠悉反旧制如元祐中李尚书之口宣当上之史官建炎二年三月壬寅海陵旅次晁説之题
　　题张泰然清白堂记
　　唐陈子昻吕温皆自名其世徳云取法于古人而世人无知吾家之所积者泰然于清白记何嫌建炎戊申四月癸亥嵩山晁说之题海陵旅舍
　　题僧希白摹法帖
　　僧希白书豪放自得恨平生功浅乃手摹内法帖而不能没其俊气东坡故不喜王着之拘而喜白之逸戊申七月二十七日海陵旅舍伯以父
　　题晋上人智果帖
　　建炎二年戊申七月二十七日天台教僧老法华海陵旅次题
　　钟王笔法隋人所得与唐人不同大抵隋多钟而唐多王耳果师当在永素之间视懐仁辈如何老法华再题予得此书三日不病余尚何言哉立冬旦日旅次西斋
　　题周景夏所藏东坡帖二
　　予尝谓古人因书而得名后人因名而名其书李徳素一时髙士也善能评鲁直书云建炎二年戊申七月三十日嵩山晁说之海陵旅舍
　　蔡君谟死后宋次道陆子履独擅书名既而沈睿达书得名甚峻于时未有一人称东坡书者公方日奏忠言犯时禁忌其名未有所在而未暇以书称也逮公书名出而大雅君子伤之建炎二年戊申七月三十日嵩山晁说之海陵旅舍题
　　跋赵清献帖与故人周尉之子六秀才帖
　　清献公之帖岂独为周氏之荣于时邦家朋友故旧风俗之美公之力顾弗多邪建炎戊申八月一日嵩山晁说之海陵旅舍题
　　题赵清献与周彭泽诗
　　此诗其传则清献公所作彭泽君之志非畧也建炎二年戊申八月一日海陵旅次嵩山晁说之题
　　题萧询笔
　　海陵萧询少能识毫作笔辄叹曰小艺自有微妙处我自不能到其处耳世岂无其人哉乃逰宣州见诸葛言润州见陶頴常州见许遇而苏州仲璋俞俊杭州李正方秀州沈明和州柳载皆身事其人心其法以诸家之善一日归乡中旁郡邑旧有名者往往忌之而不敢疾也询既有以动其本色人则彼食鲙者【缺】




　　景迂生集巻十八
　　钦定四库全书
　　景迂生集巻十九
　　宋　晁説之　撰
　　传
　　扬雄别传上
　　扬雄字子云蜀郡成都人也周幽王封宣王子尚父于扬号曰扬侯其后并于晋河东扬侯子孙遂以扬为氏雄本晋之扬自其五世祖季徙诸蜀雄少而简昜清浄好古学从同郡严君平游顾尚好辞赋宗司马相如甞叹曰长卿赋不从人间来其神化所至耶初相如与枚乘孽子臯齐名臯思敏疾相如颇淹迟有以二人问者雄曰军旅之际戎马之间飞书驰檄用枚臯廊庙之下朝廷之中髙文大册用相如然帝于辞赋自俊防亦苦相如之艰甞谓相如曰以吾之速昜子之迟可乎相如曰于臣则可未知陛下何如耳盖相如亦自谓有所短而雄之论乃如此雄少多著作有王佴颂阶闼铭成都城四隅铭蜀人有杨庄者为郎诵之于成帝成帝好之以为似相如雄遂以此得见待诏承明之庭时永始四年也雄年四十矣帝方以正月郊祠甘泉诏雄赋甚遽雄仓猝应诏其赋极瓌玮尽讽戒之义乃三月帝帅羣臣横大河凑汾隂以祀后土雄又作河东赋以帝好广宫室又作子虚赋以讽戒帝多玩书善雄赋颂出入游猎雄必从十二月帝纵胡人羽猎雄因作羽猎赋雄既待诏嵗余给事黄门为郎后一嵗帝又命雄作绣补灵节龙骨之铭诗三章帝得之喜甚当时之语曰玩子云之篇章乐于居千石之官西羌尝有警帝思将帅之臣追美赵充国诏雄即未央宫充国图画为颂绥和元年秋帝大夸胡人多禽兽复幸长杨纵胡客大校猎雄复作长杨赋上之因以讽帝雄为郎时自奏少不得学而好沈博絶丽之文愿不受三嵗之奉且休晚直事庶得肆心广意以自克就有诏可不夺奉令尚书赐笔墨钱六万得观书于石渠时京师班嗣者右曹中郎将游之子显名当世游甞赐秘书之副而嗣为人好贤从雄游由是内外之书无不观矣然非圣不好也时人称雄曰西道孔子有张子俟者问沛郡桓谭曰扬子云西道孔子乃贫如此谭曰子云亦东道孔子也昔仲尼岂独为鲁孔子而不能为齐楚圣人耶王公子亦问子云于谭谭曰汉兴以来未有斯人雄虽甚贫而轻财恶利无所事于世作逐贫赋以自见曰扬子遁世离俗独处左隣崇山右接旷野隣垣乞儿终贫且窭礼薄义弊相与羣聚惆怅失志呼贫与语汝在六极投弃荒遐好为庸卒刑戮是加匪惟防稚嬉戯土沙居非近邻接屋连家恩轻毛羽义薄轻罗进不由徳退不受呵乆为滞客其意若何人皆文绣余褐不完人皆稻粱我独藜飡贫无寳玩何以接欢宗室之晏为乐不槃徒行负赁出处昜衣身服百役手足胼胝或耘或耔霑体露肌朋友道絶进官凌迟厥咎安在职汝之为舍汝逺窜昆仑之巅尔复我随翰飞戾天舍尔登山岩穴隠藏尔复我随陟彼髙冈舍尔入海泛彼栢舟尔复我随载沈载浮我行尔动我静尔休岂无他人从我何求今汝去矣勿复乆留贫曰唯唯主人见逐多言益嗤心有所懐愿得尽辞昔我乃祖崇其明徳克佐帝尧誓为典则土堦茅茨匪雕匪饰爰及季世纵其昏惑饕餮之羣贪富茍得鄙我先人乃傲乃骄瑶台琼室华屋崇髙防酒为池积肉为崤是用鹄逝不践其朝三省吾身谓予无諐处君之家福禄如山防我大徳思我小怨堪寒堪暑少而习焉寒暑不忒等夀神仙桀跖不顾贪类不干人皆重蔽子独露居人皆怵惕子独无虞言辞既罄色厉目张摄齐而兴降阶下堂誓将去汝适彼首阳孤竹之子与我连行余乃避席辞谢不直请不贰过闻义则服长与尔居终无厌极贫遂不去与我游息哀帝时丁傅董贤用事人皆媚之以富贵雄独安于郎署而大覃思浑天或者信葢天之学诋浑天雄乃发八难难葢天以通浑天云日东行循黄道昼中规牵牛距北极北百一十度东井距北极南七十度并百八十度周三径一二十八宿周天当五百四十度今三百六十度何也春秋分之日正出在卯入在酉而昼漏五十刻即天盖转夜当倍昼今夜亦五十刻何也日入而星见日出而星不见即斗下见日六月不见日六月北斗亦当见六月不见六月今夜常见何也以葢图视天河处斗而东入狼弧间曲如轮今视天河直如绳何也周天二十八宿以盖图视天星见者当少不见者当多今见不见等何出入无冬夏而两宿十四星常见不以日长短故见有多少何也天至髙地至卑日托天而旋可谓至髙纵人目可夺水与景不可夺今从髙上山以水望日日出水下影上行何也视物近则大逺则小今日与北斗近我而小逺我而大何也视盖撩与车辐间近杠毂密益逺益疎今北斗为天杠毂二十八宿为天撩辐以星度天南方次地星间当数倍今密何也时独桓谭信雄学雄与谭甞同奏事待报坐西廊庑下以寒暴背雄语谭曰葢天以天如推磨石转而日西行者其光影当照此廊下稍而东耳不当防出去拔出去是应浑天法浑为天之真形于是可知雄按浑天著书曰太曰也者兼天地人之道而天名之或曰述而不作何以作雄曰其事则述其书则作或曰何为雄曰为仁义或曰孰不为仁孰不为义雄曰勿杂而已矣雄于用思甚苦甞梦吐白凤集上乆之而灭或曰无为自苦故难传当时儒士刘歆张竦軰虽与雄善独于弗好也雄知时人所好在彼不在此乃作太赋曰观大昜之损益兮览老子之倚伏省忧喜之共门兮察吉凶之同域皦皦着乎日月兮何圣人之暗烛岂愒宠以冒灾兮将吮脐之不及若飘风不终朝兮骤雨不终日雷隆隠而輙息兮火犹炽而速灭且夫物有盛衰兮况人事之所极奚贪婪于富贵兮迄丧躬以危族丰盈祸所栖兮名誉怨之所集薫以芳而致烧兮膏合肥而见焫翠羽媺而殃身兮蚌含珠而擘裂圣作典以济时兮驱蒸民而入甲张仁义以为网兮懐忠贞以矫俗指尊选以夸世兮疾身没而名灭岂若师由兮兮执静于中谷纳嫣禄于江淮兮揖招乔于华岳升昆仑以散髪兮踞弱水以濯足朝发轫于流沙兮夕翺翔乎碣石忽万里而一兮遇列仙以讫宿役青要以承代兮舞冯夷以作乐听素女之清声兮观宓妃之妙曲茹芝英以御肥兮饮玉醴以解渴排阊阖以窥天庭兮骑骍騩以踟蹰载羡门与俪游兮永周览于八极乱曰甘饵含毒难数尝兮麟而可羁近犬羊兮鸾凤高翔戾青云兮不卦防罗固足珍兮斯错位极离大戮兮屈子慕清鱼腹兮伯姬曜名炙厥身兮孤竹二子饿首山兮断迹属娄何足云兮譬斯数兮智若渊兮我异于是执太兮荡然肆志不拘挛兮独钜鹿侯芭受于雄为章句桓谭亦好之然不若好雄赋之甚也谭甞问雄曰何以能赋雄曰能读千赋则善初雄因成帝嗜酒作酒箴以讽帝曰观瓶之居居井之眉处高临深动常近危酒醪不入口臧水满懐不得左右牵于纆徽一旦叀碍为瓽所轠身提黄泉骨肉为泥自用如此不如鸱夷鸱夷滑稽腹如大壶尽日盛酒人复借酤常为国器托于属车出入两宫经营公家由是言之酒何过乎时杜陵陈遵放纵于酒见雄赋大喜谓所友张竦曰吾与尔犹是矣故其因人问赋可以讽乎雄曰讽则已讽而不已吾恐不免于劝也又有问雄少而好赋者雄曰童子雕虫篆刻壮夫不为也因时人问荅着法言十三篇明帝皇之道而广大幽防备矣建平四年单于上书愿朝五年哀帝时被疾或言匈奴上游来厌人自黄龙竟宁时单于朝中国輙有大故上由是难之以问公卿诸公卿亦以为虚费府帑可勿许单于使辞去未发雄上书谏帝以为六经之治贵于未乱兵家之胜贵于未战二者皆防然而大事之本不可不察也今单于归义懐欵诚之心欲离其庭陈见于前此乃上世之遗防神灵之所想望国家虽费不得已者也奈何距以来厌之辞防以无日之期消往昔之恩开将来之隙夫百年劳之一日失之费十而爱一臣窃为国家不安也唯陛下少留意于未乱未战以遏边萌之祸书奏天子感寤召还匈奴使者更报书而许之赐雄帛五十疋黄金五十斤雄视朝廷纲纪紊乱知言之不行而不言然独见机防之决弗得弗言也元始中徴天下通小学者以百数各令记字于庭中雄取其有用者作训纂篇以续苍颉篇又苍颉字之重复者凡八十九章雄善书在西京时以书称者盖寡前有司马相如张敞严延年后则史游孔光刘向雄及陈遵雄乆为郎校书麟阁见天下上计孝亷及内郡卫卒防者常提三寸弱翰赍油素四尺以问异语归即以铅摘次于椠积二十有七嵗而书成名曰輶轩使者絶代语释别国方言方言者盖尔雅之流也时茂陵郭威好读书以为尔雅周公所制而有张仲孝友等语疑之以问雄雄曰记有孔子教鲁哀公学尔雅尔雅之来逺矣自古学者皆云周公作当有所据其后孔子弟子游夏之俦又有所记以解释六艺故有张仲孝友等语
　　扬雄别传下
　　刘歆闻雄作方言移书雄曰诏问三代周秦轩车遒人使者八月廵路代语僮謡歌戯欲得其最因从事郝隆之篇中但有其目无见文者歆先君数为孝成皇帝言当使诸儒共集训诂防成帝未以为意先君又不能独集至于歆身修轨不暇何遑更创属闻子云独采集先代絶言异国殊词以为十五巻其所解畧多矣而有不知其目非子云澹雅之才沉郁之思能经年鋭精以成书良为勤矣歆虽不讲过庭亦克识先君雅训三代之书蕴藏于家直不计耳今闻此甚为子云嘉之以今圣朝留心典诰发精于殊语欲騐考四方之事不劳戎马高车之使坐知謡俗适子云攘意之秋也不以是时发仓廪以振赡殊无为明上以忠信于上下以置恩于罢朽所谓知畜积善布施也盖萧何造律张苍推厯皆成之于帷幕贡之于王门功列于汉室名流乎无穷诚以隆秋之时収藏不怠饥舂之嵗散之不疑故至于此也今谨使密人奉手书愿颇与其最目得使入令圣朝留明明之典雄报歆曰勅以殊言十五巻君何由知之谨归诚底里不敢违信雄少不师章句亦于五经之训所不解甞闻先代輶轩之使奏籍之书皆藏于周秦之室及其破也遗弃无见之者独蜀人有严君平临邛林闾翁孺者深好训诂犹见輶轩之使所奏言翁孺与雄外家牵连之亲又君平过误有以私遇少而与雄也君平财有千言耳翁孺畧有梗槩翁孺往数嵗死妇蜀郡掌氏子无子而去而雄始能草文复论思详悉集之张伯松不好雄赋颂之文然亦竒之常为雄言其父及其先君喜典训雄以篇目频示之伯松曰是悬诸日月不刋之书也又言恐雄为经由鼠坻之与牛场也如其用则实五稼饱邦民否则为坻粪弃之于道矣伯松与雄独何徳慧而君与雄独何譛隙而当匿乎哉其劳戎马高车令人君坐帷幕之中知絶遐异俗之语典流于昆嗣言别于汉籍诚雄心至精之所想遘也死之日则今之荣也不敢有贰不敢有爱雄少而不以行立于乡里长而不以功显于县官着训于帝籍但言词博览翰墨为事试崇而就之不可以怠即君必欲胁之以威陵之以武此又未定未可以见今君又终之则缢死以从命也而可且寛假延期必不敢有爱唯执事者图之常监于规绣之就死以为小雄敢行之时歆为王莽国师威权可畏而雄之辞如此盖明其心不与歆也然当其时士皆言符命劝莽代汉唯恐其晚前后封侯者百数其不附丽者莽輙杀之雄为朝廷闻人既不言符命然不可以黙逮莽既僣乃奏剧秦美新一篇剧秦之惨酷而美诸新待新犹甚秦耳莽方自圣而弗寤也先是建国五年元后崩莽诏雄作诔有曰汉庙黜废移定安公皇皇灵祖惟若孔臧其言亦无阿倚特以耆老乆次为中散大夫雄见莽更昜百官变置郡县制度大乱士皆防去莭义以从防取利乃作司空尚书光禄勲卫尉廷尉太仆司农大鸿胪将作大匠博士城门校尉上林苑令等箴及荆扬兖豫徐青幽冀并雍益交十二州箴皆劝人臣执忠守节可为万世戒先是雄在蜀时甞着蜀王本纪蜀郡赋以极其山川地里人物之实又甞録宣帝以至哀平纪传皆备其后班固因之严遵君平高蹈之士也雄仕京师显名数为朝廷在位贤者称君平徳杜陵李辟疆素善雄乆之为益州牧喜谓雄曰吾真得严君平为恵矣雄曰君备礼以待之彼人可见而不可得诎也辟疆心以为不然及至蜀致礼与君平相见欲屈以为从事卒不敢言乃叹曰扬子云诚知人可谓哲矣雄同郡里中田仪与雄幼稚交后雄举之于朝乆为五官郎中以私得罪时举仪者皆懐赧低眉以自恐恨刘歆亦为雄云云雄曰仪举至日雄之任也知人之徳尧舜犹病雄何惭焉议者终多雄之知君平而不以田仪累之也孔子元者孔子十七世孙也为郎校书七年官不益或讥以不恤进取独雄与善山隂陈嚣有义行名未振雄上书荐之于是声名粲然传世矣仕至太中大夫潞水伶好学知音律善属文然无所矜式雄独知其才而病其学之不适正知之而弗好也盖雄之好恶不茍如此及于法言称谷口郑朴子真蜀人李仲元与严君平蜀人闻之有愿载名于法言者雄谢之虽林翁孺犹不得与也甘露元年戊寅鸡鸣雄生天凤五年四月乙丑晡卒安陵阪上侯芭桓谭共为治丧朝臣郎吏及诸公遣世子来防送甚盛谭为敛赙起祠置茔芭负土作坟号曰冢与谭守坟如子礼雄有子曰童乌九嵗与文先雄卒雄比嵗亡二男竭力归于蜀雄由是益贫及雄卒不能归而妻子孑还自长安嵩山晁説之曰扬子传孔子之道立言明教宜其行事甚大昭著无遗而有不见于本传者得之于诸子书传记因次第之为别传焉有与本传异同甚者疏之雄为郎不愿受奉以示无仕进心幼子卒而必经纪反于蜀以示不终长安故守一官而阅三世不迁观其人岂诣行在献赋者而本传言奏甘泉等赋蜀人杨庄诵雄文于成帝帝因徴雄待诏而肯为王音门下吏耶至于投阁事余亦疑焉而世已有辩之者
　　李挺之传
　　李之才字挺之青社人天圣八年同进士出身为人朴且率自信无少矫厉师河南穆伯长伯长性卞严寡合虽挺之亦频在诃怒中挺之事先生益谨甞与参校栁文者累月卒能受昜时苏子美亦从伯长学昜其専授受者惟挺之伯长之昜受之种徴君明逸种徴君受之夷希先生陈图南其源流为最逺究观三才象数变通非若晚出尚辞以自名者挺之初为卫州获嘉县主簿权共城令所谓康节先生邵尧夫者时居母忧于蘓门山百源之上布裘菜食且躬爨以养其父挺之叩门上谒劳苦之曰好学笃志果何以康节曰简策迹外未有迹也挺之曰君非迹简策者其如物理之学何他日则又曰物理之学学矣不有性命之学乎康节谨再拜悉受业于书则先视之以陆淳春秋意欲以春秋表仪五经既可语五经大旨则授昜而终焉世所谓康莭先生之昜者实受之挺之挺之器大难乎识者栖迟乆不调或惜之则曰宜少贬以荣进友人石曼卿独曰时不足以容君君盍不弃之隠去再调孟州司法参军时范忠献公守孟亦莫之知也忠献初建莭钺帅延安送者不用故事出境外挺之独别近郊或病之不顾也居顷之忠献责安陆挺之防檄见之洛阳前日逺境之客无一人来者忠献于是乎恨知挺之之晚友人尹师鲁以书荐挺之于叶舍人道卿因石曼卿致之曰孟州司法参军李之才年三十九能为古文章语直意防不肆不窘固足以蹈及前軰非洙所敢品目而安于卑位颇无仕进意人罕能知之其才又逹世务使少用于世必过人逺甚家贫无赀不能决其归心知之者当成之曼卿报师鲁曰今之业文好古之士至鲜且不张茍遗若人其学益衰矣是师鲁当尽心以成之者也延年素不喜屈谒贵仕以挺之书凡四五至道卿之门通焉而后已道卿且乐荐之以是不悔挺之遂得应铨新格有格任五人改大理寺丞为缑氏令未行防曼卿与龙图阁直吴学士遵路调兵河东辟挺之泽州签署判官于是泽人刘仲更从挺之受厯法世称刘仲更之厯逺出古今上有扬雄张衡之所未喻者实受之挺之在泽转殿中丞丁母忧甫除丧暴卒于懐州守舍时友人尹子渐守懐也实庆厯五年二月子渐哭挺之过哀感疾不逾月亦卒挺之葬青社后十有二年一子以疾卒又二十有四年有侄君翁乞康节表其墓曰求于天下得闻道之君子李公以师焉嵩隠晁説之曰士生而不能以其所学及乎世死又不得以名觉乎后之人岂大雅君子之志哉李先生者师事穆伯长友石曼卿尹子渐师鲁其为弟子者曰邵康节刘仲更侧闻史氏为六人者立传独不及李先生何耶辄论次以待他日史官采择河南邵伯温曰李挺之康节先生之师也昔尝闻之先公曰挺之与尹子渐貌相类又相友善挺之死于子渐官舍子渐哭之恸遂得疾以卒呜呼二人者乃所谓朋友欤
　　墓表
　　嵩隠长子墓表
　　嵩山晁説之长子公夀字平子大观元年丁亥疾病中改名公艾生于昭徳故庐时元丰八年乙丑少敦厖有成人之气象方年十三四寺庭游行多得古书画以归甞欣然视予曰是北齐扬子华勘书图中一幅也博古者騐之犹信虽防善用硬黄影榻古法书予因见涧上陈叔昜冩科斗古文颇留心愿学顾非宜教童子者则乃輙自能为文外作五字诗往往有合处时学李贺歌行亦不凡専读礼记严于陆氏音其义説制度根柢郑孔氏不茍异妄从葢其志不规于举子事业也间则泛观务博庶几可与学士大夫语言予知其所能者如是而止也逮其既卒余亲为料理其书箧见其简牍之志甚大有数巨篇正书细宻是谓资治通鉴钞盖其中夜灯下之功予悲怛于是増甚久不能防也其卒在陜州芮城年二十有三丁亥六月丁巳也是年之春暴得疾恐贻父母忧强忍不以言既不能离枕席父母始往问所苦必曰今日少损亦未甞不巾栉也一日私语其妻子曰我死矣谓父母何至死不复他言方其未病时予偶与论近世人物白首而不遭者或咎诸人彼天不得夀者又将谁责如吾家微之光道涣之绘道王文正家慥予顾原武小邢庐山刘和仲皆竒才也吾児辄愀然不怿曰是数人者何恨往往见称于东坡诸公余当时不知其语不祥也今复忍追恨哉母盛氏自芮城归其柩于东里祖茔政和四年甲子四月乙卯于祖茔东第二域之甲穴妻贾氏女三嵗曰链师男方生六月名子健
　　邢惇夫墓表
　　邢惇夫名居实生数嵗以竒童称逮年十四五读书已甚博其年十六七文章各擅体制十八九则论议凛然自成一家法甫年二十而病不起矣国中之士识与不识无不嗟惜痛恨有为其父尚书公相持而哭于数年之后者惇夫身干如寻常男子而广颡大口眸子炯然精神虹舒霞举也韩少师见其童儿时异之许妻以孙女元丰中孙莘老李公择方宦于京师惇夫游二公之门二公待之常若不足一日侍孙公谈春秋是孙公之所名家者引类及南史人物又入于北史惇夫疏节条理无少前却疑似之语是时孙公须鬓皓白为秘书少监与惇夫相对若翁孙然既而黄鲁直自吉州太和县移徳州徳平镇过京鲁直有书称晁以道论士三人其书今行于世所谓三人则惇夫陈无已江子和是已元祐之初海内流落望实之士中都毕集惇夫因得翺翔自振其才辩而师友日盛悉为惇夫防年也一时政事更张士大夫进退惇夫为之喜怒激昂有出于老成人忧思之外者每叹曰当兹日也安得司马公常存吕公无恙后来者其为谁耶惇夫虽年少而知国家尚少则难处乎前而贵老则难继其后云惇夫大抵于人不茍随必援古昔极源流而公是非虽于其大人侧亦惟义之从惇夫卒于元祐二年二月八日尚书公谪随州时尚书公亲问其所欲于垂絶之际无它唯曰乞黄鲁直状児平昔以累孙莘老铭之有不肖之文存焉则晁无咎宜为序其后余兄无咎题惇夫南征赋曰昔杜牧不敢序李贺矧吾惇夫年未二十文章追配古人充其志非肯为贺者虽然岂敢负其将死之托耶鲁直题之曰甞序江夏谢景回师复遗藁云方行万里出门而车轴折可为霣涕邢惇夫诗赋笔墨山立甚似吾师复也东坡题曰江南李泰伯自述其文曰天将夀我欤所为固未足也不然亦足以借手见古人矣惇夫亦云吾兄暨孙黄俱不果成惇夫之所志惇夫二弟倞俦乃欲以文表于墓则归之嵩山晁説之又已累年説之追念平昔与惇夫议论千百今不记一二徒可想像于心目间而书牍唱和诗亦无复少有存焉者盖自飘流二十年之乆也如复因循不如其二弟之所请则它日使惇夫之所传弥不著者予之罪也以余之文浅弱使览之者重其恨于前日三公则余于惇夫亦未为无助也余甞谓赵括少谈兵而父奢不能难者非不能难也不欲怒之也刘歆之异同其父向者非为斯文也汉廷与新室不可并处也如惇夫于尚书公则于斯文而不能难也是曽参之事防也非曽元之事参也移此作忠顾惟古之大臣哉嗟夫古人之不夀者余得二人焉王子晋年十有五识圣贤治乱之源而极天人死生之符顔渊年二十有九頽然陋巷之中有为邦之志夫子告之以四代之礼乐所谓具体而微者果知顔子哉其次则又二人扬雄之子九嵗而存则当着明无待于侯芭魏武之子苍舒十三嵗而存则汉之存亡虽未可知必不至于杀荀文若軰矣则惇夫之夀夭所系可胜言耶东坡贬英州道符离予见之语及惇夫曰自是家失一文士于邢氏何有韩女先亡惇夫遂未及娶惇夫有文集若干巻名曰呻吟集墓在大騩山前祖茔之旁母赵氏宣和四年壬寅七月戊午朝请大夫知成州军事晁説之撰
　　宋故平恩府君晁公墓表
　　晁氏东眷舒州郎中元配公孙氏第三子其字次膺生而俊气干云霄直上与先生长者语无难事也识与不识见之曰是诸公卿之选已学辞赋于诸兄间日一再作而佳矣京师秋赋而时方以理财为新政主文刘贡父李公择王忠甫皆与丞相论不同试莭以制度不伤财赋公选甚髙礼部不奏名既而废诗赋用新经义公曰人各有才智而喜异也是不待一再作者主王氏诗犹杂以毛公诗登熈宁六年进士科注单州成武县主簿时初遣察访使出按郡国不法逺迩震恐其使京东者少年新进未更仕任特恃其兄参知政事与丞相方睦一路有防人可免不坐是人方仰公气象而不得不听其言于是京东有寛政莫知其自公出而人被赐矣以瀛州防御推官知洺州平恩县县濵河公与众乐游而独色忧曰河不决今年则明年乃舒以调度民知无征而不知有储也后有小吴之役一道逺迩病矣而平恩之民因以叹公神眀之政徳之今不防也代还格碍不得改官以泰宁军莭度推官知大名府莘县事民相庆曰平恩之父母也肯独不以吾属为莘人之子乎公于莘得上下之欣喜而誉益逺在平恩时上位居官如故而待公犹故旧朋友也置不举属吏礼数而转运使李椘老犹不平隂以怒提举保甲狄谘按刺公以保甲法时保甲法宻秋荼也孰非保甲法之罪人哉前日以公为才而肃给异功状者为今私不奉法而于时政有向背矣狱具除仕籍居楚州大赦居兖州渐以还济州公裕然不以欣戚于去来曰舌不在不得自致其身也邪公初以济贫甚何心于吾富哉人术甚踈而殆天有以富之也乃知天命祐之而行者君子也公于是居闲将十年犹一日也视一世之进退穷逹须防歌笑蹙蹙涂上多平生故人曰孰能为我往谢之嗟夫公能贫而富穷以逹使用其才于朝宜何如哉元祐初有理诉所公亦未忍自弃于兹时也彼在位者乃不得特恩洗涤公必欲以散官论如常法公去弗顾曰知命乃为君子邪议者谓元丰多失士而元祐之失士亦不少也其在公持不仁者顾岂不有一哉一林之木异质先伐之材风雨既先摧之孰肯出力以培之此君子之困幽谷所以不觌三年也或终身幽谷而与株木处矣虽然使公之官于朝也亦防何时留哉识者谓使朝廷之弃公不若公初自郡国弃之也闻者悲之公闲居何以发挥其伊郁侘傺之感哉自念离骚之变国风宋玉景差之徒殆不知有国风者非忘之也其后以宫商为乐府者又自一离骚也以故公于是辞有律吕矣其传寖逺上逹于六宫防新作大晟府起黄钟于上躬之中指弃塞古今诸儒异同之论坐取三代以来钟鼎罄镈镛铣之属毁而碎之示不复用昭陵留心躬以封缄之品度亦不可存矣师臣末为此媚上之术鼓舞天下要得天下咸知其不可起而仕者必为我出也公乃被迅召入大晟府奉防作为一时瑞物之辞乃还公承事郎大晟府按协声律咸曰彻乎其众望也盖公于语言酬酢之初失师臣之微矣是行也不知公者谓公喜矣知公者谓公耻之呜呼前谓公仕于朝而达也亦能乆而待其才之输乎彼李固杜乔軰于汉祚三絶人君残昏失道之时能为其次而不能为其上五王黜周后反唐帝敛天下之情而一日身之敏矣然能勇决于临事而迟疑于来事二者相望于千嵗而不保其躬卒贻后世纷纭之大患则一也公有以当斯任也必见功烈之出非常而不终日矣其他脂韦之厚薄尚敢为公陈哉有以乐府辞为公称者重可悲乎公政和三年七月二十三日以疾卒于昭徳外第实至京之逾月也娶梁氏男三人益之观之同之女三人婿曰滕伯竒翟光弼马承休以其年九月十九日葬鱼山世墓之次后十有三年説之避地海陵乃得论次表公之墓如上建炎二年戊申九月甲申从侄具官説之撰
　　宋任城晁公墓表
　　公讳仲询字刍民本澶州清丰之晁至公七迁而为任城之晁曽祖讳佺赠太师中书令祖讳遘赠开府仪同三司吏部尚书考讳宗愿真州军事推官母黄氏以年特恩封夀光县太君公生而异羣児出言甚大自谓必能有成者年十有五从其兄丞吉州太和时黄鲁直知县事一见公竒之其初见暨别皆有诗而唱和于其中间者则多矣有云叹君豪甚倚天剑又云见君有家风懐抱如冰清特其存而不冺者云耳今其字刍民者鲁直序而命之也越明年去亲侧游太学羣四方之士试而为第二人其居太学者十年单栖犹逺方后门寒士而未甞妄出为人一饭留也固无久太学诸生好游之常态其初欲为太学之行也于故人所赠金不得辞则席其牀下而去凡五试礼部不奏名退归任城事亲而乐焉嗟乎任城可居而公无铢两以居之也公自为言曰士之孝则吾岂敢若因天地之道利谨吾之身而节时之用以脩吾亲之甘防者庶人之孝也吾何敢不勉由是公有富之名而燕四方宾客不间于三日也勤施逺近之游子必顾彼之意而不顾室中有无也礼文仪物行于宗族者随嵗时寒暑酒炙行焉率以为亲庭之乐也故时大家之风流亦于是乎可见矣人益以富称公而公富之逮公贷钱以奉夀光之葬并举族人之旅殡十数于是人始叹公之徳宇难窥也盖公风仪凝重不妄言笑一喜怒犹俨若也大抵非累世积善之家不生絶俗积徳之子恭惟中令生唐末天祐长于中国乱亡之际歴五代百战之烟尘而能保其上世之诗书不改其逢掖之旧若仕则吾不能彼亲旧必以聘我则从之亦不能乆我也实生三子其诚孝直方一徳犹一人也特其仲子文元公逹而显于朝伯侍郎公季尚书公不逹则在乡党郡国为显人也惟我三祖同徳而同庆后之子孙亦均被其泽公祖尚书公不防文元公之典刑尚文庄公之珪璋使公夀而仕必克显矣视其晚暮以年格仅释褐不亦伤乎説之不肖窃以为夫子特与曽子论孝之后羣弟子乃起而各有问焉不然羣弟子之旧闻夫子有语于曽子者亦春秋之常事也孰知孝徳之辨深矣哉惟神明其意嘿不待问者曽子之孝也意已至而徳未安必待问焉者羣弟子之孝也恭惟公之徳备矣特归之于孝而得曽子之孝者也公勤于夀光之封乃以乡里小児之所欲而谨欲之不知于吾亲吾学果何如也殆类彩衣仆而児啼者乎因夀光之封而论晁氏之积善岂不本原之哉乃逺不自于中令以基之侍郎文元公尚书以崇之文庄公以大之则曷以知公徳之所植哉松生古涧千寻之底而不试自与清风期也卒政和五年四月二十日年五十九葬济州任城县谏议乡鱼山实其十一月丙寅娶郑氏男三人端规端矩端凖女八人壻曰廸功郎东道縂管司干办公事张表臣承直郎京东东路安抚司干办公事厐逊孺登仕郎闾丘公肃进士闾丘公禧进士闾丘公逹三早逝孙男三人宗之胜之曦之孙女一人公之三子闻母夫人训曰尚徳而传可乆者文也时无其选猥命説之表公之墓固不敢言文而亦知叹曰公如得以卿大夫之孝转本朝以孝治为家法之隆上尊吾君宗庙之荣下永百姓父子之庆则其在晁氏者可忘言矣又何敢辞建炎二年九月九日族侄孙中奉大夫充徽猷阁待制提举杭州洞霄宫説之谨述
　　墓志铭
　　江子和墓志铭
　　君讳端礼字子和一字季恭始江氏自汉轑阳侯徳为陈留圉城人祖讳休复仁宗时修起居注有重名考讳懋相朝散郎子和生而沈粹年十七游太学为同軰敬惮独裕然不肯就公试或试则居上列常叹曰是不足学也令人惭耳方是时东坡谪居黄州子和特倾慕之以书讲学焉子和于一世徳名人皆愿从之游闻人毫髪之善汲汲称道唯恐不及盖自其舍人之风流为然子和学诗律于黄鲁直论经行于徐仲车为尤谨二公俱以子和为贤此二公者他人或不能并善其家法也方举世不为春秋之学时有六合崔子方伯直者世莫知其为人子和一见而定交曰此吾之所学也愿与子共之伯直遂因子和得名于诸公间子和之志行逺矣哉其事亲孝能色飬教二弟必欲与已同善然诺谨于仆妾不侮乎童稚终日在闇室无惰容如天使其夀且仕宦得时为祭酒为御史大夫劝讲金华则优矣不幸年三十有八以绍圣四年七月二十三日疾不起娶王氏能为子和躬劳苦先子和卒再娶张氏子男三人女二人其二弟端友端本今俱以文行称二弟裒子和之遗藁为集若干巻子和甞病栁子厚作非国语乃作非非国语东坡见之曰久有意为此书不谓君先之也鲁直则曰子和文辞简理似尹师鲁以崇宁五年五月十五日从葬于阳夏先墓之次崔六合为行状黄州潘邠老欲铭之而邠老卒宛丘张文潜又欲为铭防文潜病不果説之亾弟微之光道与子和早相善因得子和在兄弟间乃为之铭曰天何为哉嘻善士植植方茂忽以逝不使究极能厥世或如好之聊嬉戯彼顽凶很天亦畏一既生之莫敢毙又且富贵如其志子和九原何所遗汉轑阳侯百世嗣
　　夀昌县君刘氏墓志铭
　　齐安江使君讳懋相之继室曰夀昌县君实墨庄刘氏也皇考司封贠外郎讳敔司封之从父兄翰林侍读学士作春秋刘氏传者当时以字称之曰刘原甫江隣防至今闻之者凛然有生气夫人刘原甫侍读家女嫁为江隣防舍人之子妇其耳目闻见孰非名教礼度事加之夫人天资静宻醇素真如夫人上世所称古列女也哉然夫人犹恨归江氏时舍人捐馆已久曽不及一日之养每遇荐新享嵗事则未尝不感恻加敬折旋于爨烛户牖间自移其事生之意以为礼文也有故老能谈舍人及永嘉郡夫人旧事细及起居状则夫人谨事其语以之辅佐使君教诸子曰是江氏家法也愿共守之不懈使君罢官青龙邑民献果衷借黄金以使君命纳舟中夫人视之惊曰此何物须使君来诘其故乃更数政不得直之寃讼来谢耳遽屏斥之使君卒齐安吏民合赙甚厚夫人涕泣曰岂徒吾心有不可耶将不耻使君平生之操欤吏民相与叹息徘徊莫得其涯而前夫人自少衣褕翟珥不肯华侈逐时好其言动若有尺寸可绳墨不忒朝夕平居一室敛足正坐凝然日更袢暑仪容亦且如对严賔而隂议论皁白一时士大夫毅如也自使君卒其家事则或不専焉必诸子之待曰吾有子贤夫人实能器其子而责之甚逺盖夫人之识度然也端友等一日白夫人曰幸见听敢有言夫人笑曰不欲从科举乎是吾素已疑之矣且汝兄力学能文屈于有司者二十年常为予言有司待士之礼薄而法益苛愧之终其身汝等尚少而亦能不乐于此乎第汝安则吾何有以故端友与其季端本俱遂优游于圉城数亩之田人多高之夫人年六十有九崇宁五年四月戊子以疾卒五月戊申祔阳夏先茔使君之墓速葬亦夫人平昔之志也男三人长端礼早卒次即端友端本女三亦皆令淑宜其夫家既葬端友哭曰吾母曽参范滂之母也人或言我非夫人之子我不知我与季有异同于吾母也既而得其所生陈于京师且言児生甫三嵗媪去江氏今三十年矣端友于是哭益哀殆不胜丧求其宜铭者説之大父金紫与舍人同馆相善实奕世之好乃为之铭曰周道既衰闗睢思古汉至更生乃传列女宁自知其后世真有显家之媛如当时之所序墨庄之荣耶圉城之兴耶是实仪范海内为妇为母顾惟祔我贤使君越百有千年不得而称之曰江母之墓
　　宋故朝请大夫管勾舒州灵仙观骑都尉段公墓志铭
　　公讳与言字彦昌始段氏得姓自段干木之后徙武威为武威之段世以忠武有闻人汉金城太守防宗唐太尉秀实其遗风又特高矣唐礼部郎中蘓州刺史同泰始为荥阳中牟人公之先晋天福中自浑河川内徙为汴人公皇考光禄卿赠太尉聿葬公皇祖三班借职阆州监押赠监门大将军重进于郑又复始为郑人公从光禄任为太庙斋郎调嘉州龙游县尉终更就辟尉犍为迁成州军事推官再佐文州改宣徳郎知河中府猗氏县转通直郎赐五品服有勲官监延安府折愽务转奉议郎勲亦一转今上即位覃恩转承议郎通判邠州军州事又倅耀州余年自谓不任事乞闲得管勾舒州灵仙观凡以赏官五转至朝散大夫勲三转至骑都尉大观三年三月巳巳暴得疾卒于郑年七十嵗公为人质愿亷毅非有意于寡言慎行而天资不以利欲自迁而然偆偆挽挽终日若无所与于人间者人于公始以难亲而忌之卒服其常而畏且誉之公既以是有家而其居乡党从宦涖政无险夷率一轨辙而未尝轩轾也犍为有沐川蛮酋欲以译官失职为乱逺近恐甚公曰何害匹马走溪洞喻之曰译官一日信有罪矣其如朝廷百年恩徳何蛮酋相率感恸而去公即丁内难嘉人念公贫无以逺归率赙甚厚公谢之再三曰非孝子待死之志也卒不受一钱公在成州时元丰间有灵武之役使者委公掌两川金币于凤翔以佐军实有司以朱墨无前比环视不知所出公独闲暇先防其大数若干而前期枚处以待之彼执劵剂哗然声军法来者乃拱手有徳色而去猗氏之政尚严而终不失古良吏之风常以为政事莫先于务农躬视种植之法及公受代而田野桑榆满矣人称之曰段公林邠若耀皆环庆之冲西陲劲兵襟带也公谨其仓庾而仁之进筑木堡无一人亡者公平居敝衣粝食无所嗜好每覩光禄翰墨遗简则有防衣儿啼之色若其亲之存者此则反乎古人不读其父手泽之説而同归于孝也公娶王氏初封仁和县君再赠长兴县君先公十有四年而卒子三人宏假将仕郎寀三班奉职环庆路第八队将安尚幼三女长适承议郎通判扬州军州事喻齐次适奉议郎知开封府咸平县陈天锡次适假将仕郎张禠孙男五人女四人皆幼宏等卜以六月甲申葬公于郑州管城县懐忠乡青店里先茔之次禠实説之之出也状公平生来乞铭铭曰有猗其枝有清其隂谁其思矣段公之林宁独猗氏所戾讴吟问何至然前修是钦段氏世家诚信不疑轻兵深入定小昆弥老蹩持马抚邠乱师公之为政敢不肖之郑实故里鸠杖归来谓宜百龄忽其逝哉兆宅是安嵩隗崔嵬篆此铭章究彼孔哀
　　王立之墓志铭
　　士而忧心苦思矫矫然不胜朝夕之愤而初不为其身之私者古多有之顾今岂亦乏人哉晋国王子野质为人清苦纯澹视世事若无一可以动其心者惟以善人君子亨否为巳休戚以故其仕屡斥抱羸病而卒河南尹子渐刚毅之士也或有不当其意者子渐叹息忧悲发愤谓生可厌而死可乐往往哀歌泣下无防何而卒今城南王立之直方非有慕于此二人而性义实似之也立之仕宦视二人不及逺甚不足为立之道而子渐卒时年五十嵗子野卒年四十五嵗而立之之卒又少子野四嵗是又为二人而穷者欤立之少知自好乐从诸丈人行游其闻见日博而日励欲自置于闻人中其得四方朋友日益加盛且多喜称誉立之者立之于朋友之善固自一毫不掩也立之无他嗜好唯昼夜读书手自传録凡大编数十时遐荒穷海有先生居焉立之身不出京师而传彼所赋歌诗独早且多若与彼咫尺居而手相授也立之于人顾岂燥湿寒暑之异哉然非其所好虽以势利美官诱致之莫肯自往也立之虽有先人园以居而衣食才自给耳每有賔客至则必命酒剧饮抵谈终日无不倾尽若其大有力而饶于用者由是立之好事之名得于逺迩客有游京师而不见立之则以为恨已立之甞以假承奉郎监懐州酒税寻昜冀州籴官亦仅累月投劾归侍而不复更出矣凡十五余年处城隅一小园中而笑傲自适如一日焉命其园中之堂曰赋归亭曰顿有亦足以见其志云一时文人多为之作赋归等诗立之视朋友疾病死丧力竭势穷而无厌倦意彭城陈无已卒于京师立之赙吊而割田十顷以周其孤多此类者立之得风痹卧病逾二年而家事日零落賔客来相问讯者防希呜呼不可惜哉立之病中取其平生书籍图画古器散之四方朋友无遗则其拳拳慕义乐善独隆如此此事殆古人所未有也立之髙祖讳显祖讳仁皆国史有传曽祖讳希逸故任尚书祠部员外郎直史馆赠司空父讳棫故任供备库副使赠金吾衞大将军娶定安郡王宗绛女遂昌县君再娶宋莒公之孙女二子曰恂曰谷女四人长适诸王孙士徳孙女一人立之大观三年三月丙寅卒卜以四月甲午祔二夫人葬于河南府密县义防乡进节村先茔之次立之病卧乆説之归自闗中过其门往问焉形骸非平日立之而口不能良言或艰出一语犹慷慨忠愤不少惫也且曰我有所作诗文他日无咎序之死则以道铭我是不可不铭铭曰蹈沧海深山蹇产苦辛以求厥志兮孰知有髙风容与都城之士或辖击磨车于声利之涂以为口腹之利兮孰与壶觞不徙席而卒嵗彼不朝夕或疵或疠或踬或劓兮又孰若令名芬芳乎来裔
　　文安县子硕人范氏墓志铭
　　太硕人范氏秀州华亭人父故任光禄卿赠开府仪同三司讳仲谟母胡氏定安郡君追封荣国夫人荣国卒时硕人年十有四嵗能纪纲家事怜其弟幼而抚厚之輙自喜读书如成人开府每叹曰若为男子范氏其不兴乎归吴郡陆氏歴户部侍郎终寳文阁待制讳师闵嘉祐中侍郎之父太尉公讳诜方被宠荣门户盛矣然贫于清也硕人之初为陆氏妇既不矜其荣华又亦不厌其贫至瘠已以为宗族之腴其后太尉公与其姑昌国太夫人不起疾侍郎持使莭坐谪籍中家人亦莫知其贫而各职其分者硕人素能贫之力也未防侍郎出入复显荣疑若可丰防入时好者硕人曰何物能昜吾之素耶廼率是志教诸子论语毛诗皆其口所指授而诸子昜以立诸女相与鸡鸣而起曰可不勉哉吾母如何吾曹当如何大观二年二月甲午卒于子长安官舍年六十有九或曰硕人晚学佛疾病时顾左右曰吾观华严经前日至第十八巻若其为我终之语竟而卒是则缙绅先生难言也男四人方彦礠州滏阳县主簿先硕人十九年卒孚彦朝奉郎惇彦承议郎硕人卒后八年相继而卒钦彦奉议郎勾当在京诸司粮料院女四人壻曰承议郎监在京左藏库岑穰奉议郎韩琥朝请郎权发遣兴化军府王杰朝请郎晁咏之孙男五人旦假将仕郎暠假承务郎旻登仕郎是早皆将仕郎孙女一人钦彦卜政和七年十月甲子自开封侍中之墓改葬于郑州新郑县旌贤乡礼也太硕人政和四年追封也初以元丰四年封徳安县君云铭曰春葩方荣以傲风雨有实必异硕人为女既其有行苹蘩夙暮不耻其贫硕人为妇吾儿诗书吾女管缕吾髪皤然硕人为母生名房闼死传区宇新阡弥吉吾铭敢侮
　　承议郎陆公墓志铭
　　君讳惇彦字徳充吴人自其祖徙开封曽祖工部郎中直史馆赠工部尚书讳若冲祖龙图阁直学士右谏议大夫赠太尉讳诜父朝请郎充寳文阁待制赠正奉大夫讳师闵母硕人范氏徳充生而沈厚寡笑言元丰中侍郎使蜀徳充尚幼也闭门谢诸少年读书至逹旦非母夫人为之撤烛则不止长游太学犹在蜀时独处也以王氏诗再试礼部绍圣元年廼以辞赋中第调懐州武陟县主簿侍郎帅秦遂管勾书写经畧安抚使机宜文字随府罢调京兆府蓝田县主簿侍郎帅雍改凤翔府盩厔县主簿迁瀛州防御推官知澶州濮阳县丞辟监解州解县盐池兼知县事未赴丁外艰除丧为从事郎辟陜西路转运司勾当公事累迁承直郎丁内艰除丧迁奉议郎为颍昌府司兵曹事未赴除监在京作坊物料库迁承议郎政和五年六月戊申以疾卒年四十有七徳充居丧类子羔官非其所宜尚何可为徳充道者方徳充无恙时自所鄙而不有之矣在陜西有三中贵人竞兴功利诚云博矣人不自重皆以必进满意金帛爵秩徳充廼独惴不敢前部使者怒之檄办积石军军须徳充即日上道羣秦陇岐凤阶成之民与共辛苦委曲利害以告之民始悟前日之非是相率以力期防欣然见之者曰自军行来未之或有也徳充形仪不适时好以为必多不如律令其绳墨不遗纎芥卒徳之异于他人嗟夫徳充而少施设宜何如哉娶荣氏安武军莭度推官存道之女荣卒时徳充年甫四十而萧然独擅一室目未尝留色以至终身虽深山习死之士不是过也男一人旦从祖任将仕郎秀颖可喜识者交誉之曰徳充必有是子也徳充卒未逾年旦亦卒年二十二嵗徳充弟钦彦以政和七年十月甲子改卜考妣于郑州新郑县旌贤乡徳充廼葬其壬穴钦彦来求铭于説之説之初见君长安曰吾乡里姻娅之人也后数年见君于京师稍往来廼叹曰徳充瑚琏宗庙之器也又二三年复见君京师往来益密叹曰赤刀河图国器也我将筑室箕颍之间相与讲学躬耕者非斯人邪奈何今舍我而死邪窃惟庐山刘道原之为人贤饥寒而不得衣之食之者太尉公帅桂时辟道原从事温公甞称之矣则宜其门中有人物如此彼夀夭穷达则君子不敢知铭曰山鬼降兮鱐饭何所施兮瑚琏纷羣巫兮鸡卜彼河图兮自逺吾敢忝兮厥祖不我夀兮踵武君何恨兮有子又谁夺兮弗与可使絶兮不世何可毁兮大器彼斯世兮夀夭亿万年兮谁嗣吾自得兮本末又何有兮穷达嵩隗望兮新阡郁吾铭兮不没
　　宋故承议郎知楚州张公硕人范氏墓志铭
　　文正范公有子三人重望在岩廊威声在疆埸大夫学士因得以窥文正公锋颖棣棣然如文正公之生不没也或以实徳经济或以雅量表仪或以鸿才光辉公有季女或瞻于兄弟间岂不是似也哉其年十有六既孤之五年也嫁康莭张公之季子讳琬元祐间以承议郎知楚州捐馆时家故贫夫人晩乃有田防百顷夫人幼女嫁宋景文诸孙頥年者同邑居未甞私以一钱非俭也而卒莫能防其所以富之术每遇事仓卒酬酢间暇有余地不其才似耶夫子三子威戢成先后卒于官夫人临丧岂不及礼而哭之不过乎情晚内在寝哭宋氏女亦知制它事尚何能摧之者威卒江外归帆一日风浪不没者寸尺夫人中自若慰其众人曰吾父吾舅隂徳在人可恃无恐不其量似耶张氏内外百口畏夫人殆不敢平视戢之妻乃夫人之弟龙图公之女也夫人不须防假以色前是教其亡长女嫁韩忠宪诸孙琏者必极其内外家法而夫人终始自律其身平居不堕揥如斋徳亦似哉文正公于姑蘓建范氏义庄闻天下夫人抱病乆苦辛呻吟中思为张成义庄终不辱其先正也夫人则曰是楚州之志云其在嘉祐间康节公参知政事夫人锡命服后以夫恩封夀光县君继以兄丞相恩特封和义郡君晚以例昜硕人病不起于政和八年七月壬寅年七十有七服齐衰三年威之子稘与诸弟颖穜稑兼防卜眀年二月甲申祔楚州之墓求铭于嵩山晁説之固辞之不能铭曰昔者范张鸡黍之期者不遭时之君子言行之私也今之范张盟以忠义申之婚姻既纉既继者遭时之君子风化之宜也为女为妇生而荣死而安后人之诵者余化之施也





　　景迂生集巻十九
　　钦定四库全书
　　景迂生集巻二十
　　宋　晁説之　撰
　　墓志铭
　　宋故朝请大夫提防亳州眀道宫吴公墓志铭
　　文肃吴公有子讳琼字彦琳其发强刚毅似其先正而蕰崇卒不少施其问学防前人之光无待苦辛如异日而専儒术排释氏异端不自名家故欲得公而书之者实难虽乡里或终身莫之知乡老非无在位得时者亦莫能挽之以进彼邉幅望誉之士忌焉而不往以一言盖犹不知公也贾侍郎见丞相政事堂曰吴琼难进者愿相公礼之以为多士劝丞相遽问公氏族贾侍郎曰故资政殿大学士吴公子也丞相曰是吾魏忠献公三朝同秉政大臣之子其可不用乃擢行大理寺丞兼右治狱闻者为贾侍郎怒于色公曰如其素所闲习亦何嫌卒辞之改光禄公曰是无足辞者在光禄轨度其仪虽贵近惮之有他丞相子为太官令势出诸卿上羣媚讙谒公独未尝一与共饮食语言乃罢公丞事未防丞相贬其子下吏治并及其前日得周旋者或不知公谓公可以辨其所以罢者公乃亟从吏部选得签书忠武军节度判官公事有部使者势焰薫灼一时众目之曰祸人也其天资好弱人以自戯一见公之貌而疏再接其言以屈卒茹以利则难且惭彼祸人者独不肆螫毒于许人繄公隂赉之秩满通判隰州转运司檄隰之粟于极边公不可曰隰人素贫幸无速毙之而旦夕他州之馈道隰之境车音尘接知州武人亦为公惧而公持益坚赖朝廷之恵特罢是役而他州之民孤上恩矣隰人乃绘公像而祠之去隰之日毁三年公酒特契众始知公前日不欲茍异挠众今日能必行其志无徳色调知郢州有蔡之富民李鍳者故杀人狱具而不承者再乃以属郢鍳已逸其证人矣公曰勿遽锢鍳以购亡鍳使家人诉之于朝提防刑狱失朝廷防乃不直公公罢所居官乆之朝廷是公还公郢州公曰不辱尔无能复济汉水乞宫祠得提防亳州眀道宫时就养于子浚复州司工曹事之舍政和七年丁酉也七月己未公疾不起年六十有七积官朝请大夫妻孔氏孔子四十五世孙中丞之孙侍郎之女所谓六经之泽者亦于此在矣子二人浚从任登贡士第科霑早卒女五人壻雍晁贯之刘敏脩皆官人季未行孙男三人大方大端大中大中将仕郎公以霑之妇武早寡志节不肯改行特怜抚之贯之妻实余从弟之妇亦能正辞气令人信其内外家法则公之为政阖门可观与前所谓卒不少施者非欤浚固能业其家矣卜以宣和元年己亥八月甲申公于东阿先茔之次来请铭于説之説之念公实畏友也每因公之言行而得古人之风义为不少祭公之文亦不为不知公者其言曰江汉濯之秋阳暴之似乎曽子不越人之屦不履人之影似乎子羔七十子之后学者鲜与之伦虽不道人之善者莫之间也公有文集十巻盖有徳者必有文也昔公之弟琯东坡先生尝为作日喻众遂喜道其姓名如公者亦不见録于东坡何耶铭曰鲁礼未失周道岂衰是生君子与古人期古人何其我文肃公训不过庭自感于中有之似之不约而一茍不其然曷贵乎徳岂非大有食贫不足言利则惭莫我能辱亦早于仕周旋四方彼弗我知于徳逾光楚丘年少政力有余初无学宫匪我孰图盖治于穰嵗稔督负曰将及赏则隳其数巢之蒲鱼横税既免巢租合淝疆理亦辨刑辞而礼岂我所官亦莫我容斯道实难曰许曰泽果何能申不怵不惧有思于人晚専城郢谓可少已既斥复还非公所止何去而之曰予白首窭而初仕始学南亩此志挠败敢保而他公死不怨如勲业何世莫之安松槚于眠有子若孙我铭之传
　　宋故韩公表墓铭
　　有天下重望忠于君不顾其身而不以卿相为富贵者其唯少师韩公乎有子宗文未试而卒以孝闻有子瑨承忠孝之庆少如成人任将作监主簿年八嵗及稍长以恩勾当西京崇福宫绍圣元年以诗赋奏名礼部上初亲政防士对曰国家承平乆直虑未形之祸祸既未形则非言之可示也愿致慎其防不在左右近习乎主司忌之而又喜其文乃第诸甲巻之中是时名字居表后改瑨又以新令字公表除签书宁海军节度判官公事辟签书渭州军事判官公事丁父忧复仕当元符建中靖国之间君子相贺曰吾时也公表用为正言司諌则可否则中秘书可两宰相有违言卒以自祸也知人才而弃之不用公表乃通判保州作娱山亭以自处焉属知无极县嵩山晁説之为之记代还乞管勾亳州眀道宫满始从吏部选得通判宿州受代复乞管勾南京鸿庆宫满复从吏部选通判邓州尝叹曰専城则弱不能顾贰能者亦可以少过矣乎待次乆将行朝廷除通判邓州者昜公表颍昌府待次众谓颍昌殆若韩氏之邑也前后治声踵武为之甚昜亦有甚难公表则人无以誉毁之受代乞提防杭州洞霄宫无防何诏悉罢庶官之领宫祠者乃例至京师甫数日即还许曰吾将老矣宣和三年春小疾遂以朝奉大夫致仕时已筑别第为清静之所布裘事香火杜门特不废赋诗闰五月甲子中夜命其子冕曰吾死求埋铭于晁以道其敛以僧衣棺窆之制以僧律出韵语六非诗非铭非搢绅学士之所与知者又命律师诵戒律三稽首席右胁以卒年五十有三是年十有一月冕亦卒弟琯以明年正月朔旦葬公表及冕于灵井世墓之次悉不敢防遗令俾説之铭之呜呼韩氏一门内外韦数百而不同其于公表则一也尊者之礼或为公表降焉卑者师公表则又称之曰兴家之良也公表恭于所事至于勤力疲而不已礼在财贿者视万金犹一钱也其自奉也薄食味甚于寒人上世之产辞之虽文房之珍亦不顾一切给用无毫髪长物殆不知天地间孰为彼己也其于朋友则信矣然寡交逰不过海内数人恂恂然唯恐其为不善使不得友斯人若前日时与物并流而泾渭不杂也哀女子于门而同寒异温也要是简而礼者也广而俭者也柔而不犯者也能言而能不言不可亲而不得以疎者也油然如将可越而终不可及者也或亲且旧从游终身而莫能器之况近臣上防所荐之言岩廊云霄不接之势可得而举之乎惜也逝矣余亦何言哉虽然甚乎其诗之类也珪璧含辉肄逺之士则曰似谢康乐近则似韦苏州不知亲其大父之自也世徳于是而在其可泯不传乎必有旁罗逺搜以帙之者母江邻防舍人之女妻章丞相郇公之孙二女一既嫁而卒一尚幼章卒时公表年三十嵗未有子公卿多欲女之公表不可吾族兄无咎自视其女之才地谓公表必不我辞乃亦谢之曰方有独往之愿也不复纳室且人生当玉帛自陈无用人幅之铭曰周室不竞孰共其守王曰韩氏尔其昌阜我家日偷尔唯用旧韩肖王言百世令胄宋则忠宪当天下昼一门八龙少师用未究有子有孙长孙是茂既滋其徳不俾而夀旧章何观廊庙何觏乃知不亡髙出嵩岫我斯铭之以觉不朽
　　宋故太孺人阮氏墓志铭
　　赠承议郎陈公公甫之配太孺人阮氏名徽字徳媛其先建州建阳人杨文公所称阮思道学士能黙记数千言于书不再读者太孺人之大宗也其祖中度与承议之曽大父文忠公同年进士文忠公器其文行以职方员外郎知涪州卒考通年十有五计偕与兄逸邈适俱知名于时登嘉祐进士第卒于成都防流主簿太孺人之母贾国子博士守约之女承议之母是谓殿中丞守文之女皆大叅之孙也贾氏自唐为相门风流人物特可观而太孺人之英华容止出诸姑伯姊上幼往来陈氏家时文忠公之配邠国太夫人宋坐堂上见之叹曰人间有此好女子忍使为他人家妇莫如吾孤曽孙之爱也归焉其姑以大家自处而严不以姨氏私之而太孺人闲习法度自其性质虽勤而不劳得尽妇道者十有九年承议有奇才骏识而仕不偶因免丧遂屏居韩城涧上菜羮布裘如后门之子而风雨寒暑安乐之太孺人相之者十年其长子恬修其父之隠操乆之而涧上穑事益荒芜将有饥寒不给之累而内外怡悦益自适衎衎太孺人如一日以阅三十年既而恬起以为校书郎奉太孺人归京师故庐以居未防恬致仕归韩城汝海朝廷又复出恬以仕而太孺人若初不知有出入舒惨忧喜于其间也盖凡夫若子之所志者宗族姻娅不足以与也而太孺人志之也夫若子之能事则学士大夫之企及惟太孺人能之也至于为辞章以着明道修链神眀之微与夫释氏清静寂照之妙则太孺人之自得也大凡人家女子学书者有矣未有善顔鲁公书太孺人者至于不用笔墨袖中以刀出古今法书如重规沓矩不出入毫髪者惟太孺人之能也太孺人知生民之乐皆在一身而外物初未尝与也宜其夀考康宁将九十而视听食力犹五六十人虽尝疾病将逝去犹平日寝处也当其问疾时汝之士人自郡守而来莫不有忧色不幸而哭之者亦悉尽哀既送葬车有谢之逺而不却者行道之人孰不叹息曰是惟其母之贤是惟其子之贤其卒以宣和二年十二月二十有二日年八十有四越明年正月二十有五日祔承议之墓于新郑先茔之次恬之下四子皆早卒三女嫁旧族之子孙男三人女二人恬既请其友嵩山晁説之铭承议之墓又为太孺人之铭铭曰曩者种征君志操之脩母氏之贤也种母闻诏其子不闻相其夫未如陈母之全也后有赋闗睢之诗及閟宫之七章者为徳门而叹息不待吾言之婵媛也
　　宋故赠承议郎陈公墓志铭
　　丞相文忠陈公长子师古尚书都官郎中知七郡有政绩生子知章大理评事幼有大才日诵万余字落笔数千言在须臾间尝行役下马道旁读古碑二千余言归覆之一字不谬谢希深手书啓事上尊府廷评随众目在旁胡恢乃携啓本去廷评取纸凭空细字冩一通如初夏英公雅重其诗文数来问典故及竒字卒年二十有四娶殿中丞贾守文之女叅知政事之孙生子造字公甫其生四月而孤曽祖母邠国太夫人宋尚无恙深怜抚之仁宋待邠国以异礼出入广内称呼如家人既薨上震悼之乃特録孤曽孙以太庙斋郎既冠调黔州司户叅军寻病去复司户戎州兼録司法参军不以门地自慢遇事如老于为吏者国朝自丞相贾公枢宻副使吴公庆厯八年上编勅二十巻后逮公之出仕防二十年不复设官编勅其下郡国者虽稀简而必具请申眀若奏可本末冩成大轴非若其后一事一印纸日沓至虽数纸不厌也以故勅令压架弥栋尘垢莫可触壤防糜烂不能文字吏幸以轻重出入为利况在戎州逺徼公视而笑曰乃今可为矣白郡守武侯曰无斧斤则失凿枘愿以编勅所降依门次第之上奉朝廷之命下絶吏为民奸幸甚于是未半年书成居数年是为嘉祐七年丞相韩公上编勅三十巻颁之乃勘以公之私书其异同者两条余如同防墨尺寸出也戎人杨三尊者黠骜自异喜生事渔猎其酋长亦惮畏之公一见嫉之曰豺虺也留之异日必贻患于人无防何三尊被轻系公乃发其前后死罪数十立以法诛之戎塞悦伏无不以公为神明而戎汉赖公以宁居者数十年州将一旦率官属登城楼语非所宜言者为人告之一郡官悉就逮公初未尝从之楼上乃领州事乆之益得尽其才贾夫人感疾公帆江三峡谒殿中丞单骧其劳万里夫人疾愈去扬州节度推官王君玉侍郎知扬州以声誉老成自髙待公忘年每与论新唐书抵牾而不吏之也韩丞相玉汝以贠外郎年甫三十余来知州事风棱人不敢喘息晨坐得盗贼付狱日未午督案且甚急公乃故迟之心知其非真盗也韩公怒取囚由大书杖脊二十下未防真盗得而韩公为公惭焉自是韩公之威少霁而多与公议事有江都宰者地寒而贤后太守朱大监以私意欲罪去之公率郡官廷辨曰江都宰无罪且才之公在扬州四年晚权江都时散青苖钱之初也公视可与者与之不以殿最为巳事卒无一人妄请者而刑戮頼之以省非它县比用三司使举监广门初罢使臣为门官而新城门设水扉创格令条禁甚密所谓三司使者一时风力人也多从公之建明至今人赖之以不苛调宿州观察推官未行王丞相荆公用以便籴河北丁贾夫人忧免丧臞然叹曰吾少举进士而卒不一第每更一官归当改秩而举将之格必亏其尚黾勉于斯世者吾母待养也今既不得终养则吾何用禄为乃屏居阳翟涧上菜饭不食肉者十年日诵佛经宴坐间则往来嵩少穷山水之娱且尝得法天衣之门人法清既感疾弥年不问医卒年四十有六元丰五年二月一日也娶阮氏自有志铭子五人长恬海内知名士也起处士今为奉议郎遇郊恩赠公承议郎次绎思近思惟恺四人皆早卒女三人壻曰文林郎吴偕张文定公诸孙彦之鞠待制之曽孙正彦孙男三人昌邦昌谔昌裔女二人长适邯郸李榛一幼公骨相甚伟能与人交而不忘规过两叔父及其舅氏嫁孤女数人皆尽力其才识文艺不减其父而不自多也恬以建中靖国元年五月二十四日公于新郑世墓之次不及铭后二十有一年因祔阮夫人乃得铭于恬之友嵩山晁説之铭曰昭陵之时无穷士何夫子之杰才骏识早声闻而辱下僚兮勅令刺于私室而虺戎诛以独见乃未老而涧濵藜藿与嵩髙兮相门之初必复其难去斯而有觉者以超超兮有祖有父之风烈而有子以景烁则吾之幽篆昭昭兮
　　东里张处道墓志铭
　　公讳厚字处道姓张氏其先滑州胙城人徙郑州新郑曽祖讳纯一邢州钜鹿县令赠都官郎中妣魏福昌县太君祖讳绅金部郎中赠光禄大夫妣李仙源县太君父讳越朝散大夫赠中奉大夫妣王永嘉郡太君光禄大中祥符间为京西转运使道新郑乐其幽僻后乃徙中奉之居犹萧条与邑俗称至公乆而遂为邑之甲族宅庐园林黍稌牲牺蒸尝有礼婚姻连大家实自公力田苦节也所谓田野躬耕者古人以之其在今人能言之者尚寡甚则往来桑柘间已多自贤有如公者袯襫风雨不告辛老农之所瘅而上以奉慈顔下以厚羣从其间昼夜未甞须防废书不读乃不知九州之中防人也公幼嗜学纎条悉理各谨家法不诡经茍异同如其服田畴而甽区浍别也乃其所积者忠信笃实言行必顾未甞失辞降色于人慷慨辨论甞自申而不可屈宁失于介不失于同则又如其秋之穑也公以是自谓不仕则已仕必由文辞髙第出中奉当任子则让于仲弟孚而欣然如负释也盖公少为辞赋甚力读扬雄之千赋而如董遇之千读虽甞一黜有司不再试而白首莫可夺其自胜之色且言曰文章要有宫商舍辞赋何自而入无声律则无乐矣诗礼又安所错哉公之为人不为时惨舒大概如此性喜谈国朝故事曰勿昜此衰老之身自庆厯皇祐来闻颂声沐膏泽幸已多矣即今日死无恨若軰恐不吾如也或遇里巷破律乱常之役则悲咤太息若躬疾疹必思去之公虽服田闾不出而洞晓世务前知某事当如此某人当出当入后无不然者其与人合则寡近不南阡者五年逺不北陌者十年而前年子弟之道死时公乃后车徒行北门之外哭奠之时公年已八十矣平生无他嗜好而藏书将万巻其得之甚艰颇俱与人通书每简编后识顔黄门借书之戒又畜金石刻亦富皆得自公幼时无刓蠧可喜朋友间得见之至于三代尊彛鼎鼐之属则深蔵不出户牖曰初为吾一已之奉耳乌能乐人之顔色而博其嬉笑哉是则与吴传正侍讲不以图画视人等也一旦为大势力者取之则复如顾长康之变飞栁公权之羽化云耳公行年将七十而防衣老亲侧其及八十余犹康宁食饮倍少年軰絶无疾病而为人脉药起死则多矣其读黄帝书如孔氏书之勤也虽无不窥于梵释书则不一经目曰外吾周孔宁有道耶今年八十有四矣乃一日卧病语诸子曰吾即死不独不药亦当不食三日惟饮水清吾脏腑则全吾洁也后三日是谓宣和二年庚子六月戊戌而公卒且甞有言曰吾在十数年前晁以道诺吾铭诸墓矣説之惟公年七八嵗时中奉在延安厐庄敏幕府庄敏见公识其他日有立也治平间侍行北京则从吕陶汪辅之学以文艺见韩忠献公复为忠献公所赏呜呼二公知公之才而不知公老以布衣死前日之田及公手之嘉花异木数亩之园晚分二季初若未尝有也他尚何言于公耶娶马氏供备库使用之之女先公六年卒男六人兼济道济延济公济思济经济今见子则伯与未季女七人归郭固王贲李纯彦盛开仲潘唐王锡孙愕今见女小王妇孙五人敏之微之徽之彛之涣之女六人二归周铸李翚公有诗及杂著二十巻尝自号安常子安素居士越十月壬申县之东里乡润色里世墓之次铭曰仕不愿田则力弃吾田専修徳一世人莫予识马在辕身不出谈诡经愤以叱事破律愀欲泣气兕虎志金石天夀之将九十溱洧流嵩隗植公不亡铭岂泐
　　宋太令人陈氏墓志铭
　　闻之刘仲原父江隣防梅圣俞许下八韩比荀氏八龙其继忠宪公而早逹者曰舍人公天祚之年并时大显者曰丞相康公门下少师公丞相庄敏公惟庄敏公震耀天下其家事治于官府诸子耳目习焉无难实难乎其妇也庄敏公长子宗恕求仁之配曰陈氏文恵公之孙秘阁校勘愽古之女陈韩匹也陈氏之女教则韩氏之妇仪未鸡鸣起堂下问起居无恙顾宗妇庶妇异职不敢不先其劳退而下堂谓长妇稚妇曰我与而齿为女兄弟不以夫兄弟以故宗族姻娅逺迩欣为夫人誉烝甞则神眀福焉鼎爼而賔客既饱矣君子谓徳曰是夫人也既相其夫必有令子求仁少年登诗赋进士第独恨经术浅薄时有近臣养誉钟山以经自鸣者求仁谨移书焉夫人勉之曰仕宦以无文为耻我妇人不知何谓文而其无怠彼来自钟山当国一旦亟暴宠灵以急士求仁独不得调已而仕也罢矣夫人为能使求仁忘去坎湫底之恨而有适于歌酒间庄敏公薨上恩録十有五人夫人二子既长乃曰孰不亲亲睦族为大何以睦族无宁官夫贰宗之子若异姓之子吾儿无与焉可也求仁曰我待尽亦颇知而之言先丞相之志也夫人生而淑静未尝一语出财贿间殆终身不见喜怒之色所不自足者西方圣人之书目之而未极其微也唯然斋戒夙夜则至矣初从夫封夀昌县君后以子拜太令人以疾卒于子珉之新第宣和四年八月甲子年八十有四珉新第所以为夫人之奉也夫人乆疾其床几食饮药煑之赖者珉妇胡也子三人珉朝奉郎新通判郑州琢文林郎广济军司户曹事琇廸功郎女六人适朝奉郎张基承议郎吕必强宣教郎李徳充宣议郎环州司録事傅实中奉大夫提防河北西路刑狱姚宗文林郎西京宗子博士岑又份孙男三人长昴女三人长适廸功郎苏籀珉前知叶县有古循吏之政夫人族曽孙是谓文忠公五世孙恬道叶见市有祈禬往来者咸色忧问之曰令君之母病令君之母我民之王母也令君之忧我民之忧也则夫谓其既相其夫必有令子者信也已珉等卜明年四月甲子祔灵井求仁留防公之墓吉逺走人同谷求铭于嵩山晁説之顾旧好不得辞铭曰文恵之孙庄敏之妇求仁之相淑静伊何不官其子唯徳之尚有是一徳百世之崇我铭诸圹
　　宋故通直郎眉山蘓叔党墓志铭
　　宋通直郎苏过叔党东坡先生之季子也母同安郡夫人王氏元祐五年先生知杭州叔党年十有九以诗赋解两浙礼部试下七年先生为兵部尚书任右承务郎明年先生出帅定武即谪知英州继贬恵州安置三年迁儋耳安置既四年渐徙亷州居住邈乎万死不测之险也独叔党侍先生以往来其初为岭外之役时叔党方居母丧有以动涂人涕泣者或曰先生南居而乐焉非也先生忧国爱君之心日加循省而郁结则何敢乐惟是叔党于先生饮食服用凡生理昼夜寒暑之所须者一身百为而不知其难翁板则儿筑之翁樵则儿薪之翁赋著书则儿更端起拜之为能须臾乐乎先生者也其初至海上也为文一篇曰志隠效于先生前先生览之曰吾可以安于岛夷矣先生因欲自为广志隠以极穷通得丧之理焉甞命叔党作孔子弟子别传则固有以处其子矣当是时叔党之风使蛮蜑夷獠若可以语礼义而中疠噬毒莫为之疾病虽有欲杀吾亲者亦无以措其斧斤其转而北也霈然起天下父子之性则叔党之自处者如何哉先生不至永州稍还仕版居阳羡不幸疾不起叔党兄弟得吉地于汝州郏城县之小峨嵋山以襄事遂家于颍昌叔党偶从湖隂营水竹可赏者数亩则名之曰小斜州自号斜川居士以视终焉之志曰吾未即从先大夫于地下则生也何事为泯泯浮沉里巷或时一至京师自得于醉醒而徜徉一世之外所遇者与谈靡不倾尽造次大笑谑浪间节槩存焉唯有知之者知之也且若世未常有小人也孰非士君子也哉使叔党以其屋岣嵝桴溟渤之纯孝而一旦忠于九徳俊乂之朝则先生之立言者叔党之功业也惜乎不及使人有见于此而暴疾以卒于镇阳行道中年五十有二时宣和五年十二月乙未悲夫诸葛孔明初不得申所志而躬耕南阳卒亦﨑岖巴蜀也幸而有子曰瞻可以肆所志而无邦家以容瞻则赴魏军而死耳嵇叔夜之志气尤异而曽不得一席以全其躯而子绍身血亦何益于邦家古之父子有如此忠孝两全而可恨者天乎不夀吾叔党于盛世一振发之耶叔父栾城公每称其孝以训宗族【缺】
　　叹曰乡书当荐诸后生吾足不复践文场地矣调兖州龚丘县主簿乆不赴烦主客躬趣于岐路泪流马鬛而去无防何家人辈相与念之曰主簿龚丘安穏无恙否乎举目则主簿在室中矣时主客以微疾家居公曰亲庭不供养而山邑之簿书必吾勤耶不用白大人而投劾归矣自是而语言而饮食而寒暑不去亲膝乆之血泪免亲丧而贫不得不从调无为军司户叅军代还监髙邮军税主客有遗恩在吏部选而公之子实长诸孙公乃乞官其孤侄父执吴子友俦诸孤留落髙邮二女贫无以嫁其与吴并称一时名士者乆逹往来邮上不一省吴之家公殷勤为子若侄娶其二女公之还自髙沙也平生酒徒暴贵庙堂上盛声色供帐燕视得意公一夕笑语自醉不异前日也彼贵人曰进道如何避霜雪髙者寒益甚也公谢之曰衽席疾病宁论霜雪愁鬼于吾先之以疾病则吾当劳之以安逸惟公有以逸吾之疾则幸甚彼贵人者不悟公之意以公管勾北京留司御史防袭庆府仙源县景灵宫太极观里闾丰俭乐甚宣和四年七月巳未疾终于正寝越日葬任城鱼山世墓之次享年六十有四娶李氏继张氏今孺人刘氏男三人公美公善公仪女四人壻董桂李相如马绍承吕徳充公与説之同年生而先二月公之平生未许他人知也嗟夫公有裕于中者不知乡人有好恶不与邦人闻荣辱每自叹曰吾以祭则先涤濯以战则先行阵以吾在言路则死在鼎镬而不在岭峤尚何论吾于文字间邪闻者宜有以悲之説之饥寒飘零江淮白首未有北归之期能忘吾兄在承平时意气耶谨于兄墓作铭于葬后之七年铭曰生得吾孝死不得吾忠言有吾好行孰与吾同葬防世墓之松
　　崇徳县太君王氏墓志铭
　　本朝父子叅知政事俱以厚徳称者唯王氏是谓恵献公若安简公恵献公之子安简公之弟尚书驾部郎中讳举善娶丞相文定张公之孙生女淑静得内外奕世之美嫁谯国文肃盛公弟谏议公之子太子左賛善大夫知卲武军赠金紫光禄大夫讳遵甫金紫元配实夫人之娣夫人以闺壸组紃之懿克丽于馈祝慈训间靡不宜之金紫捐馆时夫人尚少家于舒州时夫人季父举元为淮南转运使欲再适夫人夫人辞曰宁死不可自是屏华珥不肉食日一饭以讫于老间则读经史诸子极乎释老隂阳卜筮之书特善吐纳术以故夀考康宁初以子封广徳县太君改封崇徳县享年八十有四男子八人女五人孙曽孙七十有二人孙男一人其卒以某年某月某日某时祔金紫桐乡之墓以某年某月某时男曰叔温朝散郎致仕仲长南康军録事叅军贻孙蜀州军事推官仲孙左朝议大夫知沂州昌孙宣徳郎知汝州郏城县绍孙徳州叅军事孝孙彦孙女适朝议大夫前吏部郎中刘珵山东南道节度推官傅璆进士张复古宣徳郎王绶进士韩楷説之先妣文肃公之孙也得以为夫人铭铭曰噫嘻夫人矣其门淑女妇妇膝曽孙夀既嫓徳庆流不息玉珈如生垅栢其植
　　塔铭
　　宋故眀州延庆眀智法师碑铭
　　释迦世尊鹤林灭度法付声闻则唯迦叶其付菩萨则有文殊领受言教则在阿难既有是三孰可阙一迦叶之后二十四传至于师子或曰二十八传至于逹摩逹摩在梁武时始来东度于六度中特以禅名逹摩壁观人谓七年我知何日虽曰示亦有渐方便初传楞伽后五六叶则尚金刚既而南北分宗荡然同异在迦叶传十有三世曰龙树大士所着大论译传东度至北齐时慧文禅师一见证入以传陈南岳慧思禅师九十日而证再传隋天台智者顗大师十有四日而证于是乎备六度融万法定而三止慧而三观质其宗焉一言之曰具二言之曰法性离数而有三千即经而専观心之宗曰法华则华严阿含方等般若终于湼槃众皆为法华其为迦叶文殊阿难皆为吾祖师天台实传唐章安灌顶章安传缙云智成缙云传东阳慧威东阳传左溪朗左溪为逹摩宗者二十年乃自东阳传荆溪湛然至荆溪而后智者之言毕载于书智者之言悉归乎正其为一大时教不可得而加已荆溪传天台行满满传广修修传物外外传梁元琇琇传周清竦竦传有宋义寂寂以上皆在天台晩传四明义通通传知礼是谓四明尊者亦曰四明法智禀生知之上性思义于童子之时其于天台之门犹诸荆溪于时教特盛异同亦多其人徃徃龙象重望未昜柔服或始同而终异或始异而卒同一言之辨勤乎十返往来江山绵亘嵗时非茍合者如事理总别者三千具造不观真心惟观隂入至令称四眀尊者云时有大禅徳在雪窦相与亦倾尽其传广智尚贤广智初得于净名最深乎性相审知佛法为境其传神智鍳文神智破众溃以澄法智之海炎慧炬以缉广智之眀若其载三智之美可传而不可朽者有永嘉继忠其师神智而贤忠者明智中立姓陈氏明州鄞人父荣母朱初梦日入懐而生夜不三浴啼不止初与羣儿戯儿軰怖之因使出家才九嵗授经不再读嘉祐八年试开封府得度治平元年受具足戒依延庆广智广异之曰年少新学能辨析如此广智卒遂师神智甚力熈宁中神开帏设问凡二百余人无有出师右者为延庆首座代神智讲神智自谓不如去礼天台智者塔遂谒忠于温州周旋者二年将归忠曰行必绍法智之席予有私焉尝梦摩利韦陁二天幸为位于延庆懴堂居有间神智去延庆师固辞不果非特符忠之言实慰逺迩士众之望二天位焉后众道塲咸取以为法元祐间髙丽佑世僧统义天者聪明瑰伟之士初为嘉兴源公而来才济海岸见师升堂闻未甞闻咨嗟失色且叹曰中国果有人焉既而义天接谈辨者累夕倾其所学欲折其锋竟不得毫髪主客杨次公多之为师作真讃以师为玉池莲中之人盖师每以净土法门诱进学者欲使人人知释迦有净土弥陁来秽土他时所志于心者一日必瞩于目乃依十六观经而出视之为弥陁大象以临池周之以十六观寮池莲鳬雏天风翺翔观士槁坐人音断絶一渉其境道心百倍宁论信与不信固自疑其身非圣非凡其费巨万而施者却之愈来工度累嵗年而落成不周嵗任其役者曰僧介然不劳不矜若未甞有所事盖是境也古未之有今不知何为而有既二浙之所无则天下之所无唐文硎山遵公所建法华道塲其能胜此者有兵部刘尚书晏等所请勑号尔师一日辞去众留之不可虽太守亦不得强且曰待六十嵗再来居隠学山栖真寺众方从之卒业防僧职须才复不能舍师太守躬驾者五六出住寳云实其祖师通公之道塲时寳云頽圮无一全椽师复新之咸曰师前日隆其三世之居今又兴其四世之宅孰谓像法之末哉先是伽蓝神腹中得愿文一纸后更百年肉身菩萨重兴此地师复退白云山视隠学山为逺殆絶人迹众以师之来居为之筑庵像寳云院凡四年亦无一日不讲至止观不思议境叹曰吾道极此矣有不思议境则有不思议心为作不思境辨正又指五章之裂大网曰寄果明因以解成行举佛摄生全生是佛作止观裂网指归释疑太守俾令佐请师出住西山资教院辞之又请住延庆不得辞时六十嵗师之道业日厉于前四众依归亦视前为盛政和四年甲午四月辛亥师谓侍者法维曰吾甞疾病今闻异香吾意甚适乃召十六观寮长懴人出曰吾今与汝軰诀别各黙坐乆之明日又告法维曰异香再闻悉召其徒至曰各宜修进再相见于诸佛防中趺坐面西而逝越三日掩龛顔色如生享年六十九嵗塔在南城崇法院祖塔之东师首度弟子十有四人禀法弟子领徒传道者百余人其往来登门者不啻万人佛事中所谓嵗懴者行于江浙盛于温明眀之盛又在延庆师率其徒数百余人七昼夜行道坐禅嵗复増盛其在嵗懴外又择其徒修法华懴者十年一日懴终禅观中见大舟一众欲乗之不可师独以往来自是慧解一发其讲法华义文句止观净名金光明经凡数十过师身不及中人而望之凛然其言平居殆不胜出口而讲雄毅耸听折心或退接于室中屈辨申谈云兴泉涌不足为喻其与儒生言则反质之曰此道在孔子如何此语在诗书如何儒生不能对师与申言之曰无乃其若是乎葢师于周孔老庄之书亦无不究观翰墨诗章皆出人上其诵法华经平生以万数诸佛号不在数中所著述曰蛣蜣示迷裂网指归释疑不思议境辨正各一巻南岳止观科二巻又有诸经题义诸文问荅门人授辞杂文义四种未就巻第师晩在延庆为众置田数十顷曰愿以有限之田为无尽之供连年为供僧大佛防中曰不作大因焉得大果师之所为必兼本迹而后得之至于音声之余咒诵之功除民疾却鬼魅救旱灾者则又莫得而言矣师之髙弟曰法中等以説之顷嵗宦游四明庶防知师者乃以法维状师行实走东里求説之为之碑义不得为辞伏念智者之为智也异哉龙藏之传身而觏之固宜毕载而三观之外复着乎圆觉四行之成就着乎楞严智者言之于隋其经译之于唐虽欲不信其可得乎所谓灵山亲闻者此亦其躅与是故其教东及于日本西返乎天竺末之与亢也已或曰教外别传不知教无等等何外之有传授圆成何外之有韶国师者故自斥之当絶语言不知此方以何为佛事或曰不立文字不知文字非真亦非妄乃以何者为文字甞求乎其人矣前乎智者而导其教者曰梁传大士北齐稠禅师后来推极智者之教而尊之者曰南山宣律师其余逹摩法门义同賛者曰皎然禅师晚则韶夀二禅师其密而取证者永嘉禅师虽异涂而不敢不賛者曰贤首藏师或叛去而窃用其意者曰华严观师有公而异同其意自有所在曰慈恩基师唯是圭峯密用其意而妄相排斥専以四禅八定次第之学何异儿戯以侮耆徳唐谏议大夫杜正伦尝作天台教记惜其不传善乎梁萧之言曰佛法以天台为司南李华为左溪言曰祗树园内常闻此经燃灯佛前无有少法栁子厚为无姓和尚言曰佛道愈逺异端竞起惟天台得其传又于永州龙兴浄土院书天台十疑论于墙宇使观者起信又为龙安禅师言曰传道益微言禅最病今之空空愚夫纵傲自我者皆诬禅以乱其教冒乎嚚昏放乎淫荒吾将合焉马鸣龙树之道也唯是明智其生既晚异端益肆积徳于躬无辩于彼将自屈伏我言则光顾予何者辄与斯事窃少闻大道于圆照禅师且有言曰他日勉读经教其后三十年果得明智于四眀视彼暗证禅魔禅鬼定文字法师乗壊驴车无以正之则不敢不自勉谨为明智序襌教之本末而为之铭曰佛道译华圣言弥彰祸人以惧仁人以昌有来逹摩壁观而止传失其序竛竮之子前是龙树五百年余传乎迦叶承乎文殊著论既大阿难所集我道已圆佛乗之一慧文禅师龙树崔嵬防乎南岳焕乎天台惟我天台法华三昧昔在灵山雨华同防荆溪四明先后有声一念三千克一圆乗山外山众孰如三智立公昭昭三徳而四既隆父席亦兴祖基百界千如非我而谁彼大寳舟独乗而上岂我敢私诸佛所向待絶灭絶其然胡然秽土不除浄土现前法华净名金光明观所未及者湼槃缘断儒生之来有文可载宴黙何居白云油海异端乆出矧我所逢我不尔辩冰泮于风蛊神疠鬼咸知尊事虽曰盲俗岂不思致异香既闻我将以归其归有所涕泗孰依祖塔之东琢此新石以告来者永敬修徳
　　髙邮月和尚塔铭
　　夫与世士而论出世之法难矣哉惟观乎世间者斯得不二法门也连城之寳照乗之珍其贵在宗庙郊祀者孰不有敬心哉然是器也或蔵而不出或出而不耀众未必能观之况得而名之耶盖四岳之外又有髙山存焉今之禅宗最盛者天衣之徒天衣之大弟子曰北京元公慧林本公法云秀公隠然名闻于天子而累朝者徳大臣暨公卿大夫士莫不降辞气以礼之而三公之嗣法者其盛尚胜计耶惟是二公之外又有长芦夫公则髙山在四岳之外者也夫之嗣法曰髙邮军干眀禅院第十三代师曰寳月姓顔氏扬州天长桐城人母许氏梦梵僧而生师母于时谈胜如舍利弗视师有伏犀竒骨眸子炯炯则梦中之僧也年十九为僧受具戒谒夫公于北固山得与琅琊愿为友率愿同见四祖演东林总而师留侍演及緫又至长芦见秀公时佛国白为长芦首座欲友师而不可得也师乆悟楞伽山宗通説通为一致永嘉真其人也盖元公秀公自讲而禅本公夫公由禅而劝人以讲其视今之哑禅魔禅闇证禅为如何哉而师又特有异者以为南方之讲与吾之禅近则吾絶待之功浅惟北方之讲夐异吾之禅庶防深吾絶待之功也乃入洛听华严金刚圆觉五年极北律枯槁摧朽之行莫知其初禅人也师于是乎得师子奋迅入三昧又得师子奋迅出三昧矣庵居于髙邮乆之遂应干干明之请师为人朴直深静寡言一日髙座上天雨曼陁罗花矣其后不问不言不利物不言不知世间有声名事也古者避名而名随今不求名不得名也师则湛湛虑絶沉沉名断者矣其来四方之供新乆废之居则皆实相第一义谛也凡十有四年犹少食顷尔弟子道浃者竒童也师称之曰法器可与观圣种性特不保其生縁防何年也无防何卒师叹曰吾亦何生政和七年九月十三日师因疾病告众曰俟钟声而去矣夀六十一腊四十三以靖康二年四月二十五日建塔城北金塘乡弟子道源等三十人道滋今住干明浃之母兄也予去年冬避金兵至髙邮识滋滋来乞铭以予甞铭琅琊愿也不得辞为之铭曰草木及墙壁炽然説无时是谓所説者其能説者谁稽首能説者天人大导师无谓我凡夫一念我见之北固山夫公旷刼有因縁今日所得法十方佛现前夫语演亦语夫黙搃湛然惟圆乃称珠唯珠乃同圆华严一法界圆觉三净观金刚空不空与我互圭伴我法实如是世人莫我诳我与钟声同非常亦非断
　　哀辞
　　汪信民哀辞
　　汪信民名革临川人以经义试礼部为第一乃黙若有所遗者且曰我初从科举求禄不愿得名也自游学校来闻见不为不多一旦捐掷防割之唯恐其少似乃昼夜读书始知尊先儒究明大旨不敢肆胸臆为新竒茍异坐诬古人其为宿州教授时申国吕元眀得罪侨寓宿州信民乃以师席处元明若幼童之仰严师然于是信民中益防静所植固矣去而改官得宗子学博士信民执手板立政事堂下曰贫不能官京师如复得分教诸生则何敢辞乃出教授楚州余乆闻信民志尚而敬之恨未得见也想其风裁是必魁梧丈夫辞气慷慨可畏人也前年余赴明州船塲道楚州见信民孱然仅能衣冠怯于语言礼仪则甚恭冺冺若平生无毫髪能者予益多之与论交曰不敢与夫子交革后軰也予复叹曰斯人殆不可亲踈耶若使斯人得时行其所如是真可畏哉岂特文章翰墨事可期要以特立独行之操着于事业如前日公卿大臣别来逾年信民疾不起楚州予哭之哀不能已念有术士亦临川人为予言信民生平内相且其命当大贵余告之曰命所不知内相在昔日则验安可施于今人已而果然益可哀也作哀辞曰一乡有木甚茂兮众颠越以投息君子忠信之异兮览九州而自得逺吾乡而之中国兮亦谓余曰不然余之砺刃何施兮抱公输之绳墨羌古人之可乐兮又何有乎忧伤勿窘速以徜徉兮渉不胫而济无航何吾道之终否兮顾孔鸾而不见虽曰夀考之欲兮又何如死之良不然若人何为兮忽舍白日之昭昭念我平昔南北兮曽不得与逍遥譬彼寳玉勿珍兮藏不袭而衢路之蒙瞍遇如瓦砾兮虽埋藏亦奚悲我独恸哭増伤兮且何益于若人访遗编而尸之兮未必自谓之珍果谁能子之知兮尚曰二三友朋输吾哀以共之兮亦有弟善厥躬后有人以兴哀兮知我懐之不穷
　　祭文
　　祭邹志完文
　　维政和元年嵗次辛夘四月壬子具官晁説之谨以清酌庶羞之奠致祭于志完侍郎同年之灵惟公生而纯明玉未琢而先白美早成而众誉方思畜而躬积念不屈于小官矧得申于黼席知所言之如何要自刚乎胆防谁行堪乎岭南乃连嵗而再役后皇仁而可忧入瘴雾而不瘠方湛恩于里闬何疾病而昜箦嗟无恙于投荒而不起于安宅知非人之毒君是惟君之自螫君神定而长髯若星官与羽客虽不逹于人间犹龄松而齿石忽舍老母而下世年才逾乎半百既疾病而融融独顾母而唶唶乡人当君之斯时候问疲而接迹相率佞佛佞道身可赎而谁惜竟不騐于须臾徒垂泪于窀穸率是一乡之情在四海而无射盖云畜于石中雨为天下之泽众有望而不符君志又亦奚获行路恸而此反我独侘傺之剧顾惟北方之学不老隠而佛赜敢出位以新竒仁义自乎开辟君每防服而叹曰髙论之如掷我方贻书以勉此云何生死之隔闻君疾病而异梦恍惚帝所之履舄得非所忧之深遂自违其所适不然岚虺之余使君蛊而神癖呜呼沈痛之何诉君有子如珪璧庶君后之必大互流光而有赫君真今日之死耶我之生亦何益尚飨
　　祭钱朝奉文
　　惟灵异姓王之诸孙同时士以推美耻一日而愦愦当百役而严严黾勉尚方不悮铸金之饰周旋外服悉多刻石之思位不称才人谁知巳览白髪以自叹抚青箱而言归方就彩衣之娱遽告□帷之变汉家典故怅能言而已空越絶山川痛令仪之如在説之等偶縁末契得展初心愧钱郎之并游忍屈原之独吊率是众戚以侑一觞尚飨
　　祭崔徳符正言文
　　呜呼兄形质枯槁而文章英华言怒忤物而愤怒嫉邪仕而屡跌曽不惨嗟逺官沅湘乐诗思于烟霞身虽老于畎亩志每存乎邦家自视若无能而畏人识者誉闻以豪夸逺而求之黄叔度元鲁山之流在本朝则王子野江邻几之类耶庶几古人之可见而我宋人物之盛耶呜呼逸于晦防身偶蒿蓬上皇有命执宪殿中疋马入门遽不能容今天子梦寐贤哲召补谏列兄曰时哉槛不用折臞然榻前言则业业众人危之天子欣纳是才一对病卧累月却药饵而希罕奏章疏以稠叠孰不有言恐莫兄如枕首仰笔裂纸以书语弱难闻兹勇有余岂不懐归山下敝庐乞退未遂挂冠弗俞谏臣徬徨聨名上章斯臣宜留病不可强使其绵惙俟死其行幸防恩赐觊生故乡天子曰咨古之纯朴以疾归闲宠之龙阁视予贪贤待尔勿药荷帝命以再生宜巫咸之下作呜呼天乎理或防漠怛惊朝露宁论夜壑説之也少兄二嵗以兄事之名同书于邦籍情每见乎危时今也兄先我以逝顾我生之能防将乞归于箕颍手新松以尽悲当髙秋而百感挥苦泪于一巵
　　祭神文
　　祭麴神文
　　惟崇宁四年乙酉六月上寅谨用茶果祭于五方土公麴王麴人曰主人性不饮酒无寸长于身使举世中皆如主人周难多忧浩不必陈惶惶所困曷云今晨敬式古法不违吉辰匪他之求疾病是轸五金八石眀珠空青虽立起死如主人贫门冬昌术尚蹙不仍有一疾病四声不隣多空手归妻侮女嗔欲自効力唯我麴王麴人五更凄露辘轳苦辛前期白麴亦未能先二物既备屏气逡巡妇女不见鸡犬不闻炉丸之丹异品同勤念尔有神吉祥其臻辄复自怜废弃三年每饥不饱此又胡然禹迹之中无片瓦椽我笔我墨赁屋于山听泉枕石肠胃亦填一杯之饭沙砾相纒离娄如翳昜牙不贤盖亦有道牛龁而咽吁其已乆腰坠足颠瘿滋瓮盎溲亦澁涓茍勿消除我危特艰然是末尔何足多理念尔有神救其大厉刚肠斯柔尚可富贵无信古人大言逺视此誉而誉彼毁而毁笑语妩好谁复我鄙沉絶旧学不到唇齿逺人书防蚕头谨字近人请谒百门千纸炎炎先附寂寂早退用间于亲厚我百倍傅罪于贤功亦不赀一朝鸿禧复使职位东海搜珠西海筑垒南海刲龙北海缚鬼入拜宗工先媚涕泗载言盛徳有前莫比古称臯防今百执事谁问司命亦未必我死爰积諐尤四十七嵗悔过自惩从今日始急急如律令
　　祭龙池文二首
　　维宣和六年嵗次甲辰正月十九日戊辰朝请大夫知成州军州事管勾神霄玉清万夀宫兼管内劝农事赐紫金鱼袋晁説之敢昭告龙池利泽之神去秋民匮于种幸不至于流庸神初谴之而卒畀之也而吏不敏失职尚何顔以事明神哉今嵗春首雨复未应民心不收不保厥死神与其终烦嘉恵不若始初欣喜之也若吏之无状其可再赦诸前日甞有请于万丈潭利泽神为七日之期颇有云气之候而竟屯于施奈何窃伏念之无他也唐杜子美流落饥饿甞居于斯潭之上遂使潭神今亦瘠其波澜而馁无所润欤或曰潭之神曰我昔不能口实杜陵之老视今噍噍而生者又复何有惟我龙池利泽之神未甞有得丧于一人则可以徳氓庶无疑亦以雪万丈潭神之耻尚飨
　　又
　　维宣和六年甲辰二十五日甲戌具官晁説之敢告于龙池利泽之神伏念不肖为吏之薄每有言也下或与之上必阻之得非使者之聪眀难以干吾民之聋瞽昜以为然厥聪明孰如有神前日薄徳之吏走祠下布心腹既罄而既危乃防我龙池利泽之神念其亢旱之乆愍其荐饥之虞畀之雨雪以如期是则神之聪明感应何昜而仁不吾欺逺迩大小驩欣踊跃沐神之徳孰不咨嗟孱守幸朝夕自免而去而邦人惟神之事世世其不违尚飨














　　景迂生集巻二十
