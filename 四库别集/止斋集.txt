　　钦定四库全书　　　　　集部四
　　止斋文集　　　　　　　别集类三【宋】
　　提要
　　【臣】等谨按止斋文集五十一卷宋陈傅良撰傅良有春秋后传已着録此集凡诗九巻文四十二巻其门人陈叔逺所编前后各有叔逺序所取断自乾道丁亥讫于嘉泰癸亥凡乾道以前之少作尽削不存其去取特为精审末为附録一卷为楼钥所作神道碑蔡幼学所作墓志叶适所作行状而又有杂文八篇缀于其后不知谁所续入据宏治乙丑王瓒序称泽州张璡欲掇拾遗逸以为外集其璡重刋所附入欤自周行已传程子之学永嘉遂自为一而傅良及叶适尤其巨擘本传称永嘉郑伯熊薛季宣皆以学行闻伯熊于古人经制治法讨论尤精傅良皆师事之而得季宣之学为多及入太学与广汉张栻东莱吕祖谦友善祖谦为言本朝文献相承而主敬集义之功得于栻为多然传良之学终以通知成败谙练掌故为长不専于坐谈心性故本传又称傅良为学自三代秦汉以下靡不研究一事一物必稽于实而后已盖记其实也当宁宗即位之初朱子以赵汝愚荐内召既汝愚与韩侂胄忤内批与朱子在外宫观傅良为中书舍人持不肯下其于朱子亦不薄然叶绍翁四朝闻见録称考亭先生晚注毛诗尽去序文以彤管为淫奔之具以城阙为偷期之所止斋陈氏得其说而病之谓以千七百年女史之彤管与三代之学校以为淫奔之具偷期之所窃有所未安独藏其说不与考亭先生辨考亭微知其然尝移书求其诗说止斋答以公近与陆子静互辨无极又与陈同甫争论王霸矣且某未尝注诗所以说诗者不过与平人为举子讲义今皆毁弃之矣盖不欲滋朱之辨也云云则传良虽与讲学者游而不渉植党之私曲相附和亦不渉争名之见显立异同在宋儒之中可称笃实故集中多切于实用之文而密栗坚峭自然髙雅亦无南渡末流冗沓腐滥之气盖有本之言固迥不同矣乾隆四十二年五月恭校上
　　总纂官【臣】纪昀【臣】陆锡熊【臣】孙士毅
　　总校官【臣】陆　费　墀





　　钦定四库全书　　　　　集部四
　　止斋集目録　　　　　　别集类三【宋】
　　卷一
　　歌辞
　　古诗一
　　巻二
　　古诗二
　　巻三
　　古诗三
　　卷四
　　古诗四
　　巻五
　　律诗一
　　卷六
　　律诗二
　　卷七
　　律诗三
　　巻八
　　律诗四
　　巻九
　　挽诗
　　卷十
　　内制
　　卷十一
　　外制一
　　巻十二
　　外制二
　　卷十三
　　外制三
　　卷十四
　　外制四
　　卷十五
　　外制五
　　卷十六
　　外制六
　　卷十七
　　外制七
　　卷十八
　　外制八
　　卷十九
　　奏状劄子一
　　卷二十
　　奏状劄子二
　　卷二十一
　　奏状劄子三
　　卷二十二
　　奏状劄子四
　　卷二十三
　　奏状劄子五
　　卷二十四
　　奏状劄子六
　　卷二十五
　　奏状劄子七
　　卷二十六
　　奏状劄子八
　　卷二十七
　　奏状劄子九
　　卷二十八
　　讲义故事【庙议附】
　　卷二十九
　　廷对策
　　卷三十
　　表上
　　卷三十一
　　表下
　　卷三十二
　　启上
　　卷三十三
　　启中
　　卷三十四
　　启下
　　卷三十五
　　手书一
　　卷三十六
　　手书二
　　卷三十七
　　手书三
　　卷三十八
　　手书四
　　卷三十九
　　记
　　卷四十
　　序
　　卷四十一
　　题防上
　　卷四十二
　　题跋下
　　卷四十三
　　策问
　　卷四十四
　　杂著
　　卷四十五
　　祭文上
　　卷四十六
　　祭文下
　　卷四十七
　　志铭一
　　卷四十八
　　志铭二
　　卷四十九
　　志铭三
　　卷五十
　　志铭四
　　卷五十一
　　行状
　　卷五十二
　　杂文
　　附録




　　止斋集原序
　　先生禀抱天頴硏尽学力据六经奥防执九经百家之辔俾环向以趍于一披剔文义躏借众纠究明帝王经世宏模而放于秦汉以下治乱兴衰之故独掲源要不牵多岐由是彰往考来黙察当世丕平之机深抱大业至于化裁推行不动声色使人囬心而向道者其纲领条目靡不该具盖尝忘寝废食审玩孰复庶几对越天地百世以俟后圣而不惑也虽言论未孚几进輙沮而志念回皇与物委蛇左推右挽旁接广诱其任重道逺终老未尝一日敢忘于斯焉呜呼盛矣邹鲁之统绪河洛之承续千载以来不知其能几见也执经户外方屦阗集片言落笔传诵震响塲屋相师而绍兴之文丕变则肇于隆兴之癸未屏居梅潭危坐覃思超诣絶轶学成道尊则防于乾道之丁亥博交遍騐洞碍融窒对防初第恳荩独到则盛于乾道之壬辰官太学倅闽府诋劾却扫勤十寒暑防绎文献宏纲具举则备于淳熙之丁未起守桂监持节湖南防涤拊摩民信有古百年之思郁乎湘山则騐于绍兴之庚戌召对光宗骤遇奨用侍立代言賛翊储邸次第蕴画庶将发挥则着于绍熙之癸丑宛转极諌徬徨乞身龙飞急召十旬乃罢爰抒旧志着于训传疾疢渐臻梁木竟殒则终于嘉泰之癸亥叔逺夙蒙挈防俾窥津涯蒿干鷃羽惕负大赐适当新义川涨群文猬兴畴昔愬析而致孤条之靡郁砥途之失榛乎是用敬辑遗稿寄诸琬琰傥开后哲庶弗沦坠矧韦布慕影响徧传或混幼作或杂真赝诡题丛帙诞弥遐陬轮耀掩汚理合厘别故今裒次防自梅潭丁亥之后凡为歌辞古律诗内外制奏状劄子表啓书简序记杂著祭文墓志行状总五十一卷即先生燕坐之斋以为集名若成书则有读书谱二卷春秋后传十二卷左氏章指三十卷周礼进説三卷进读艺祖皇帝实録一卷未脱稿则有诗训义周汉以来兵制皇朝大事记皇朝百官公卿拜罢谱皇朝财赋兵防秩官志藁别自为编附识其目庸熄淆乱先生名傅良字君举世系歴官具见于神道碑墓志铭行状云嘉定戊辰门人承直郎太学博士曹叔逺谨序
　　儒者之所难曰徳曰功曰言而已三者克具斯为儒者之盛逺而有以恢鲁邹所传之绪近而有以昭阐濓洛未启之机尚论其世有足征者此止斋陈文节公所以不可及也公少以斯文为己任强学笃志弗得弗舎其从郑景望薛季宣也以克己兢业为要其友张钦夫吕伯恭也则交致夫持敬集义之功涵养于致知之际躬行于自得之余刚毅乐易孝友恭肃融澈混成莫测涯涘是能立徳者矣其教人也诱掖不倦四方景从士习丕变随才有造其仕于外也事无细钜一裁以义劝善革奸缩用溥利卓越之绩传不絶书其在朝也正色谠论直前极陈扶翊大政匡持君徳欲进忠贤则黄冕仲朱元晦之迁改不与书行欲摧权奸则率逢原张子仁陈源之除目缴驳论奏茍禆社稷奋不顾身是能立功者矣读书有谱六经有论建隆有编毛诗有解诂春秋有后传左氏有章指周礼有进説制诰有集皇宋有大事记进读有艺祖实録周汉以来有兵制著书明道简册充栋是能立言者矣功在人徳言在己三者相须以为用者也瓉幸生公之乡屡尝诵读遗文而私淑之茫乎如隂阳之阖辟也浩乎如河海之防潏也灿乎如日星之炳耀也油乎如风云之流行也雄伟而不放精深而不晦驰轶而不迫起伏敛纵愈出愈驶引古质今涤冗为新错综万务体悉人情而归宿于至理盖不独绳矩之具而精粗隠显皆可以适天下之用自有文字以来学士大夫竦企倾动固其时乎非有本者其孰能之公淹贯六经包括百氏洞彻天人之奥而于歴代经制大法与夫当世制度沿革失得之故稽验钩索委曲该洽此岂泛然雕饬以骛于虚言者也公文散载于羣书遐陬寡陋未见有统彚为全帙者瓉近于秘阁録出公集五十二卷则向所尝诵读者百无一二存焉盖曹公所编止自梅潭丁亥之嵗而他作不入也治乙丑侍御史同年泽州张君伯纯往巡浙中因论鄊哲而于公尤致向慕瓉遂出示公集伯纯喜曰璡求公文乆矣而莫获见之是行未广也请得梓之以传且欲彚拾散逸以为外集伯纯积学善文风裁峻整在公若有宿契焉者宜其乐公之制作行于时也濒行属瓉序于集后瓉何人乃敢序公文哉况楼蔡水心诸公纪述备矣聊摭立徳立功立言之实以寓泰山乔岳企仰之意然公名髙招忌行方取诋君眷未几而辄沮道术畧伸而复斥不肯少贬以从流俗而所谓立功者未能充满其志而国运防以衰下矣可胜叹哉天佑斯文而使公之制作复行于时固世教之所闗也后学王瓉谨序




　　钦定四库全书卷
　　止斋集卷一　　　　　　宋　陈傅良　撰歌辞
　　暮之春六章章五句【先生有堂曰暮春御翰扁榜】
　　暮之春兮物维其嘉干际兮坤涯母将雏兮彼实者华鱼在藻兮燕子还于故家今者不乐兮云何
　　暮之春兮风日与柔桑女兮南畴相尔夏畦兮悲秋斵冰兮长夜无裘今者不乐兮何求
　　暮之春兮雍雍熈熈尧裳兮舜衣五弦之琴兮一防曽不知结绳与秉钺兮何时瞻言千载兮忽焉其逺而山有龟防兮水有沂天未防斯文兮在兹二三子兮皇皇欲何之鼓瑟兮为谁舍此兮吾将安归
　　止斋兮年年室环堵兮两山有川鸥鹭巢檐兮圆荷田田岂无芳草兮杜鹃世防孔子兮独抱乎韦编
　　云汉之章兮光烛天朝宗兮列仙胡归晚兮病骨拳然与客歌商兮忘食与眠防尔何如兮吾未知其孰贤
　　西庙招辞【并序】
　　淳熈十有三年二月知瑞安县事公非先生之曽孙刘龟从再作西庙以祠宣和县令王公经国于其落也邑人陈某为作迎神一章使工歌之经国字公济其守御事许忠简公尝识之故不叙
　　君昔兮胡不去斯君今兮胡不来斯文栋兮雕楣岘山之麓兮江圻防酒牲兮洁肥皓遗老兮须眉坎击鼔兮吹篪君勿来兮迟迟山蜿蜿兮榕隂萎蕤江水清夷兮无蛟与螭君之来兮可以娯嬉君不共安兮谁与共危鸣玉兮衮衣彼亦君兮一时莾中州兮为夷匪冡则庙兮牛羊累累尚我民兮有知子子孙孙兮永依揆之兮以是非君舍此兮安之田有畔兮泽有陂桑稻兮诞弥懐不报兮忸怩日早暮兮夜何其犹容与兮谁湏
　　古诗
　　落叶一首别诸友客新昌
　　落叶一二数遥夜忽己午百年能防何望道犹未睹清扬得邂逅简易从险阻明朝买扁舟万议付风雨新诗话别恨为我谢酸楚苍苍嵗后竹白首见肺腑要有不别时尸居一环堵
　　读范文正公神道碑有感佚事
　　武侯不可致元徳造其庐公在衰绖中乃上时政书维时君臣定事与草昧殊出处千载同岂必名迹如行伍防大将寒饥得名儒推毂天下士百年用其余生平慕河汾未许王魏俱慇懃八司马意独何区区自古朋党论消复莽无期谁令羣疑亡韩富及有为惜哉公不见功名止西陲
　　送国子监丞顔几圣提举江东分韵得动字
　　长安夜未艾客枕厌羣动平明视天阙剑佩鸣珌琫学省虽冷官上意向周孔六飞自天下多士溘云滃饔飱燕苹鹿道义发醯蠓方将属耆英髙举出埃塕离觞春骀荡归路月膧胧勲业当及时千年付南董
　　懐寜国守郑少卿景望
　　一日一度过短墙三日风雨挠我觞天球河图在东序保障茧丝分晋阳我欲从之苕水逺搔首不见月满廊笑看儿女罗列拜老人星下烧夜香
　　送宋国博叅议江东分韵得夜字前年上幸学一时同舍今去畧尽为之怅然
　　南门供帐江上亭北门觞酒湖邉榭两年出饯畧可数往往行人半同舍忆昔翠华临璧海儒先一日争声价苏君舌掉巫峡水杨君气夺幽并夜黄君石矻不可转夫子居然古彛斚艾轩风流天下少独奏咸韶无濩夏黄粱未熟事如许白髪不生心亦怕古来贤俊多坎轲道与世违胡足诧武皇好少臣已老孟子尊王君尚霸嗟乎夫子幸遭时诸公衮衮皆流亚徳尊不过五品薄嵗晚曽无一飰暇君恩岂必间湖海家事姑惟问桑稼此行端可振頽俗令我短辕今欲驾
　　游皷山
　　皷山闻天下一见名不空自从周职方闽在王防中登山亦几人兴寄随所逄骑君常愒日迁客多悲风剑川发瓯西万阻与海通忽焉得平壤北山矗其东我行未及巅已见国势雄三韩到呉防不可道里穷俯瞰南来防沄沄自朝宗曩时诸降王各抚千里封相招神防图旅献东都宫东都今何如代马鸣蒿蓬一春长雨雾明日归樊笼恣探泉石幽篝灯道归笻
　　和孙伟卿杂言十章
　　万事如浮云可翫不可有三年刻一叶未就骨已朽可怜负薪子误有廊庙志出门欲何之马拙车未试一飰腹果然身外百不湏深知饥方朔不似饱侏儒堕落生死间大患为有身老子识未破天地岂不仁幽居悟前疲寡欲得身健筮之此何祥厥繇无水困有书但揷架有门亦常闗是非天下争而我土石顽好酒来谁家明月得我心把酒防明月醉卧盗不侵阨穷果何尤利达竟谁在眷言荷鉏人妻子敬相待或欢着子书我恐落人世呼儿具纸笔一嵗复一嵗人事尽乡曲田租了王官独于大海枯不改古井寒
　　送林正仲丞玉山
　　去年我为客持酒送君归君今理征骖我适卧旧庐人生足离合仕宦相乘除科名余十年丞县亦既迟顔色日愈好絶口无歔欷自言有时命嵗宴知何如深蔵济人具不作借势书虚名多自误徐歩乃疾驱从兹拭老眼看君上亨衢
　　和林懿仲喜雪韵
　　常晹厥咎何君相疚朝夕愧莫慰群黎凄其望三白是心与天通昨夜平地尺蓑笠在东阡耰耡在西陌忍待明年饱欣及吾事隙海宇正无尘草木亦焕赫遥知紫宸朝千官手加额温纶粲龙光贺牍交马迹衔枚悬瓠城仗节防延泽独拥蓝闗马共飰滹沱麦更愿吾君相对此念忠赤当今挟纩温恩意到疆埸有士如有年要岂旦日积袁安自甘寝扫轨无过客
　　再和前韵
　　冬夜苦难晓短景复易夕安得户牖光不待东方白恍如游化城琼台若干尺英华发林薮余彩散阡陌平铺浩无垠巽入防有隙忍寒贪纵观未愿朝曦赫栁绵着歌茵梅片坠妆额皭然羣污中有意欲比迹自识玉皇家癯仙陋山泽新米学为农遭嵗屡无麦穉子色恒饥老婢脚尽赤一飰今有待喜更问埸归来看牀头瓶粟幸余积且以炊春醪号召已散客
　　除夜用前韵
　　又添犬马齿常恐牛羊夕牙无数株牢鬓已太半白六朝贵人家瑚髙数尺复有陵邑豪沃壤动连陌防然燕巢幙忽矣驹过隙伊傅亦中夀至今名赫赫苍苔卧风雨曽乏断碑额中原五十载兵燹乱禹迹谁当懒折腰去学陶彭泽忧端压不下中夜歌秀麦昭代岂无人腰黄眼前赤鸿儒筹禁省壮士守邉场罢歌且杯酒浇此懐抱积柴门剥剥响已有贺年客
　　和林宗简除夜韵余与宗简皆病余而除夜皆赋诗因反前意
　　穷懐卿相忧老作儿女悲百尔皆妄想一粲看新诗短长总归尽君阅古盛衰煌煌五侯家寛作数世期经史或不读名字亦奚为茂对干三阳静养月一规
　　再用喜雪除夕二韵寄宗简
　　百年弹指顷羣动不遑夕娈彼惰游者长夜浮太白豪侠旁无人卧我楼百尺衲子防禅静不敢践桑陌武夫髀肉满睥睨邉隙道家求不死真火养隂赫躁人干速化自防雷门额书生苦穿凿竒字穷鸟迹何如吾老农一雨犂春泽相忘与鸡豚所辨才菽麦不闻有孔子安识由与赤纷纷举世士肝胆自疆场老翁捧腹笑空洞无一积有来问时事请以臆对客
　　子歌我有感我和子益悲文武有天下二南无变诗陵夷及其季小雅亦既衰殷人早坠命秦氏不及期治身如治国夭夀人所为旧恙何时已与子看前规
　　赋芙蕖简诸友
　　我欲待明月相从弄芙蕖月郭一再满我行竟徐徐诛茅困黄埃开卷疲蠧鱼纒防二事间红披緑萧踈秋风白髪生抚事增欷歔美人隔云山芙蓉并吾庐近者不得见逾逺还何如花无三月长人夀千嵗余相期不朽事勿与草木俱君上钟鼎铭我作山泽癯
　　送杨似之提举湖南
　　昨日有客去分符今朝有客来揽辔蕨芽掇尽笋可送客焉知老将至儒雅风流能有几南宫先生无乃是十年不复梦蓬山万里何为隔湘水叶公岿然地官贰顔公领袖天下士星聮郎署尤与何次第诸公亦连茹一时台省旧名徳十见班行已三四可令仆马病崔嵬独抱兰荪吊憔悴渔樵混迹山穷处故故肯临人不记酒半停杯问须髪夜阑秉烛征文字多时渇见痛折节万事要看方得意先生行矣扈甘泉请自此心扶大议【薛士昭寺丞赴衡阳守之翌日而似之吏部至初似之与叶侍郎叔羽顔祭酒几圣尚书郎尤延之何一之同在馆学今皆还朝故并及之】
　　哭吕伯恭郎中舟行寄诸友
　　去年上溪船落日建安旐今年上溪船濡露金华草当代能几人胡不白髪早念昔防合时心事得倾倒倚庐鱼皷夜联辔鸡人晓遐搜接混茫细剖入幽眇挹注隘溟渤扶携薄穹昊斯文何契阔之子复凋槁百年在无穷寥廓一过鸟家人征旧闻学者拾余稾区区存万一散逸谁可保君看鲁论上彭夀顔回夭于今悬日月岂必言语好傥无后来者泯没秋毫小南浮吴蜀防北顾闗河杳懐哉各努力人物古来少
　　张冠卿以前诗懐哉各努力人物古来少之句为十诗见寄次韵奉酬
　　明月不可涴有时障氛霾芙蕖生淤泥岂必所处佳老子苦链蔵释氏多遣排如欲尽物累自古谁好懐连楹着胡椒环堵诛蒿莱节士亦良苦乃筑懐清台世故何浩荡人心亦崔嵬之子访田舍厥繇安在哉冥心观宇宙孰是同与各夜旦无反恶日出星河落此有齐人瑟彼有荆人璞嗟余耳目短岂故重然诺朝鸡警冠劒巷犬吠村坞胡然子列子越在郑东甫永懐王黍离莫与戌申许鸡犬各有役人亦宜自努説合何必然金化黄河塞真然説不合千钧等蝉翼累累近丘墓浩浩古载籍﨑岖盖天意解后匪人力我友天下士逝者八九人非无新造交亦有乆故亲可与共安利未可同隠沦欣然得一个廻首终酸辛秦人弊申韩亡梁防崇佛六经独何罪莽亦窃大物堪嗟二百年吾道功第一熈丰余论在河洛诸贤没澶渊竟要盟老莱气安吐韩范犹自怜不遂臣西虏人材系其逄事业随所附千载有南董何啻今视古江梅嵗已过燕子春又来不愁吾鬓霜所恨此志灰扶桑焞焞明阊阖荡荡开欲往岂不可致逺非驽骀子歌我三叹我和子一笑方期俗耳合勿与知音道颇闻古韶巻不落人间调悲歌泣鬼神妙语无余少黄岩张之望之立来访与游梅潭诗以送之
　　张子好兄弟别我今九年东风刮眯眼双鹄忽堕前坐定看两鬓喜极意惨然来日岂不多此意合少延念子伏岩穴有作皆巨编稻粱未暇谋从我志独坚虚名适相累浩叹当谁怜积雨得新霁绿涨弥百川载酒问何有漾舟随所便与子梅潭游以兹寓惓惓倾崖俯仰立中有飞瀑悬平地俨阊阖晴空自云烟既见各有得欲语不可传众妙在领防天成谢雕镌子归有新诗时寄三两篇
　　和张孟阜寻梅韵
　　平生拙状物出语輙自咍乆欲颂梅花恒恐累纸写不该羡子年少气豪敏诗筒往往嵗一来语不惊人意不止笔力待尽千松煤我以病骥追霜隼着鞭不上嗔人催置诗太息梅困我恨不纵斧寻条枚嗟乎孤山无人老坡死水邉竹外谁低徊我尝欲拟禁字軆不道雪月冰琼瑰退藏物后独笑傲奄有嵗晚多惊猜纷纷自谓好顔色万彚秃立皆堪哀模将此意入诗句十年未就梅空开君诗却恠梅不早令我内热红生腮强随崄韵终不满今年又恐坐看落片飞莓苔
　　送刘茂实宰奉新
　　逺别欲无寐细论谁有酒今当作剧县君意亦乐不江湖吏道僻嵗月民劳乆救之敝精神自爱终袖手要中名甚美用意物所咎君观兰桂林余茂及樵槱移根托客土顔色非故有赠言几满车一字堪皓首于焉但裁择对越二三友诸贤在当路公论在众口
　　送赵叔静教授闽中四首
　　家无宿舂粮适意恣所向征鞍催上官防海看叠嶂有言及当代浩歌益悲壮以兹寘周行盍在几人上读书湏读经学文湏学古青衫故不换白髪早可数我亦窭人子风雨蔽蓬户胡为数相过夜话恒过午烱烱出万壑冰壶县清秋孰与玉瓉中穆然养黄流孤松髙半天兰芷复过幽看君最雍容柰何短自谋百吏不可试卷懐州校官翩然落南闽不为荔子丹雕虫妙经术倚市多儒冠吾道未必贵政此良已难
　　游白石岩
　　地向东南倾石际沧海立蛟鼍限波涛鸡犬得城邑防然通国望防莫他山及道人独有之置屋三四级几看星月烂却聴风雨急于今二百年我共鸿集晤语夕阳低对酒秋旻湿明朝江上舟避雨渔翁笠邂逅一俛仰此道可于邑
　　和孟阜老梅韵
　　朝逰山南莫北隅修竹之下手所披五歩一顾立不趍柔枝弱榦千万余粲然笑倩多新竒嵗寒安用众穉为惊嗟恠恠丈人行缟衣篮缕氷斵肌莓苔雪片冻不飞玉饰其末玑衡敧藐姑之仙下缥缈苍虬为驾羽葆希三闾大夫从女湏枯槁婵娟却并驰张子爱之亦既痴人不得觑以我归我生自视梅孰如沧江独立儿女嗤年来稍稍学折枝柰何复与此老期
　　再和
　　望美人兮天一隅薜萝为衣颠倒披水竹隔我不可趍令我搔首三嵗余汉庭年少六七竒须眉皓白来何为我欲避寝问之道安得玉貌生枯肌长翁傲睨欲奋飞沧江钓雪蓑笠敧少翁顿挫□牙角笑齿一粲知音希樵家斧斤磨以湏过者万人人背驰梅乎梅乎我非痴持汝二老将安归古来弱植刚不如孰有妩媚为人嗤君不见孤竹之管求孙枝汝盍早定归山期








　　止斋集卷一
　　钦定四库全书
　　止斋集卷二　　　　　　宋　陈傅良　撰古诗
　　送同年林多益丞寜海
　　同里衣冠近阔踈同年齿髪多衰变美人宜在玉笋班隠吏亦随花雨县有杭一苇逢迎可每食双鱼甘防便顾瞻周道竟何如善为身谋吾岂愿清庙笙镛济济陈碧梧鸾鹄深深见由来盛事嵗月晚谁到脩途肝胆健杨花吹水酒摇波一请加餐再无倦
　　送谢希孟归黄岩四首
　　纷纷竹帛传浩浩金石刻沦亡已无限存亦谁爱惜如何伏羲氏文字二三画姬孔岂不圣用以演周易法令如牛毛斯鞅信手成簿书积丘山赵张眼愈明万人立下风国势尊且荣未省三代前谁独有此名圭璧袭缫借山龙餙衣裳不闻燧古初而兴自虞唐毁车崇骑射作篆籀藏至今人便之秦亦忽以亡累觞以为欢班荆以为仪交际贵如此勿使至意亏颇常恠小雅鹿鸣至鱼丽賔主礼百拜六经似支离
　　看笋和潘养大韵
　　儿童才丱角兵卫忽森防十日不汝见寻丈出咫尺隠几观物化轩奋恣所极褰裳欲从之世事有绳墨
　　赠尹绍伊
　　吾友尹绍伊十年抱心疾休然万事废豆子黒如漆从之问旧学歴歴不遗一佳篇间哇郑法语杂方术岂其遇人耶托此访遗逸张皇鬼物恠漏泄宫禁宻君看服乌喙孰与近参术
　　送郡守汪充之移治严陵【方郡小旱汪祷雨甚急祷三日而雨至郡人大喜是日有改刺之命】
　　挂梁龙骨经时蛰井井黄云秋已及十日不雨民未急使君日膳长蔬湆澄空防防云雾入馌妇休眠儿覔笠村舂化出云子粒市上明朝升二十农家语圃商语贾恒愿使君无疾苦自今一飰吾腹果健看将母从箫鼓冯翊扶风天尺五见说严陵在何所诏书夺去万舌九重欲扣君门阻栖鸟防巢驹恋皁东人自视西人好那知湛露漙秋草春意平铺无剰少有客解事飜然笑元祐治平诸故老身要人扶功未了谁知青丝络马横门道应笑江湖华髪早
　　寄题陈同甫抱膝亭
　　稻梁不难谋轩冕亦易得胡为抱膝翁恻恻复恻恻秋风堕碧梧鳯鸟去无迹愁吟草际蛩儿女泪盈臆忽然一长啸孤响起空寂令人识雅颂一唱三叹息室庐在路傍耕凿在民籍行人聴笑语稚子共眠食读书果何罪须髪又半白此意太劳劳此身长抑抑抱膝且不可出门更何适但勿问门外蓬蒿若干尺
　　送叶正则赴浙西宪幕
　　频年送行客酒罄诗不工最晚与君别柰此百感丛岐山有鸣鳯雅颂移豳风于时二老生出处海上同曹刘对匕箸失色一语中明朝蜀江水不与灞浐通人心起毫末世故闗鸿防乃知贫贱交不下王覇功霜根宿病骥云防背蜚鸿秋水能隔人白苹况连空相从自束髪各去随转蓬今懐欣有合后防苦未重鲈鱼直万钱羊酪醅一钟愿君养盛年我友半已翁
　　送陈益之架阁
　　论事不欲如戎兵欲如衣冠佩玉严重而寛平作文不欲如组绣欲如踈林茂麓窈窕而敷荣桢榦盍亦烦绳墨滋味何如余典则吾宗受才万人敌排空所向无遗力亲防三年面漆黒交情一语千金璧明朝不爨鼾撼壁裘马借人无徳色作掾闽山可踪迹拟将秉秆空螟□相君有令民未得勿问堂髙若干尺春江弥风张席欲言江水何终极贫贱相依鬓毛白吾可雷同名送客浩歌未放情弥激君看风雅诗三百亦有初章三叹息
　　翁诚之尉慈溪再拟祖送不及
　　昨来乆伫骊驹集今来怅望樯乌急中年送客亦多违先事徒劳后无及江头祖帐几百人落纸珠玑诗什什自哦短韵意甚得亟欲陈之复羞澁君方筮仕从兹始骅骝开路日千里若逢人话子陈子侏儒一节今如此
　　送鲍清卿教授莆中
　　闽中岂不好莆中况多儒其山有丹荔其水有子鱼艾轩诸老生典则故所余堂堂退传门海内欲曵裾宦逰得此乐饯者酒满车我亦劝君酒我意独未舒尝闻入林猎不可背水渔背水渔尚可背时更﨑岖方今朝廷尊绅笏日走趍官多岂胜记势逺复易踈媒身众所同借口谁不如柰何但温饱去向天一隔平生拙自谋蓬巷嵗月除更事亦既熟画此未必愚岂有服兰佩之以琼琚令人爱不见搔首空踟蹰
　　作南塘记郡守沈持要以诗来谢次韵奉酬
　　周公作雅颂退然在豳风功成贵无迹名大谤亦丛彼人自标置刻画岂不工君看榛莽间断碑卧頽墉想当在世时拳拳効深胡然今弗省身后议论公达人悟物情览昭有融区区强名我咨尔来何从沈公天下士于今万夫雄邦人见未尝誉之口不容请将氏南楼语尽意未穷公诗陈谊髙耻与好事同年登百废兴解后吾何功勇去学休影倦防谢遗踪吾方笑征南双双勒坚玒一以栖山颠一以没水中
　　送谢倅景英赴阙
　　言诗必南雅自郐吾无讥嗟余生已晚观人以观诗人情日变化往事十九非相从餙邉幅欲语懐衘羁乆不见官寺下与家人夷渡江六十年得此心目疑早从诸公防晚佐一郡治居尝陈谊髙动与作吏违大白浮朋簪单车欵民扉多文虽素履用拙真良规二年意绸缪一别事弥有酒公不饮赠言我何禆穆穆清朝班佥曰尚徳宜何妨着此翁衣冠皓须眉
　　懐同舍石天民编修
　　山隂不得见见期在东阳东阳忽嵗华欲往又阻长贻书輙无报有便复寄将以君懒于书我岂望得当永懐十年别动止曽莫详君貌今何如孰与我老苍就使白髪同脚力谁弱强日飰米多少饮酒可几觞尚能甘寝耶比之昔对床嫂氏亦晚景吾妇伯姉行为君过客频膏沐当不常有儿若干人己未胜冠裳但要能譍门勿问鄙与臧一纸细説似慰此遥相望末乃及田舍何有还何亡丞郡禄已厚岂不可小康忆昔夜梦君托交少年场竦身而掀髯眸子烱烱光依然论时事悲壮泪以滂我方闭门嬉谒至即暂忙婆娑松竹下细数秋叶黄旧志益凋落羣书半遗忘请君勿他及却使我意伤
　　次韵蕃叟弟月下有感
　　平原接翠防修竹围绿浄乃于此中间更以皓月映佳人笑隠几万物独我正幸哉吾有母侍饮得缾罄
　　梦人诵诗觉省数句足成一首
　　三人共一被寒夜争抽牵一人耻不让起坐遟朝暄明朝复雨雪忍岂无春妍四时各天运二人正鼾眠
　　送曹器逺试临安二首
　　青衫岂必贵未得不可已皇皇海内人趋走共一轨生前极浮荣没后抱深耻他山有隠沦一笑粲冰齿岂知天地间树立在人纪
　　大有扛鼎力小有挈瓶智谁当顿八纮举以掩众器煌煌一百年此道最宏被虽跻三事尊亦起一艺试或云科目弊此语复有味
　　约同舍蜀人王徳修三首
　　逺莫逺闗塞鸿鴈来年年我尝按舆图嶓汉在眼前胡为与君别壮齿今华颠下峡君有期防吴我何縁令人媿不如鸿鴈得自便
　　畴昔梦遡江巴陵至瞿唐两崖束秋旻中有一帯苍安流进分寸怒去千丈强求君竟不得望之涕淋浪往日事已然来日理未详
　　橙橘方粲粲鱼虾亦多多能舂半年粮岂惜一见过良夜月如霜聴我苦别歌翳翳葭芦乡风定水自波或者阻君舟柰此伫立何
　　次徳修仙岩韵
　　我家仙岩人迹稀客从何来此何时岷山之阳适海峤万里欲写心精防瀑泉自雨一丘壑有龙蛰不随羣飞病樵弛檐渇猿喜虽未作霖良已竒吾闻岷山天与齐仰止不见如调饥君登絶顶小天下此纵有山安足嬉翩然肯过非所期此道辽阔车谁脂愿言税驾母遄归为我更赋崧髙诗
　　再用韵呈徳修
　　一日一见犹为稀如何十年见无期昔方壮嵗意轻别一笑聼君歌式防江流永矣劒阁阻恨不羽翰能奋飞不图今日已华髪话此恠恠还竒竒桑麻不竞蒿压屋厚禄书断儿恒饥谁当附斵冰雪嵗晏独可相从嬉功名富贵各有时人亦空自为韦脂与君持此将安归沧海雪山无尽诗
　　夷门歌送修徳还阙
　　万古江入海吴蜀有不通不通谁使然人自为异同昔在李孟钱士各懐土封静言彼何尤亦各徇所忠恭惟宋受命三姓皆朝宗斯文已百年名世才数公眉山与金陵柰何不相容大雅如闗洛亦复互诋攻朋分文字间祸起师友中四郊忽戎马尘满夷门宫往事已覆辙后事如飘蓬一飰忘苦饥一褐忘苦冬身谋毎不长王事靡有终有客独恻恻万里兴深相过话离合歴歴繇熈丰我乆世虑薄念之涕无从贫贱将安归功名在其逢有能用斯人可使百阻空西人不为西东人不为东
　　借书一首别薛子长
　　山阿着柴扉陋甚谁盘桓美人此何求钜竹数十竿日阅书百篇尚觉日力寛欲从我借书我书何足观辛勤抱遗经及此鬓髪斑一语未领防累日不自安虽更圣人手亦恐众説谩况复秦汉下曽莫修与删致之获麟前存者今若干我无以裁之望洋乆空叹羡君方盛年恣意渉浩漫又闻书少多不系学缺完读书固匪易用书良独难昨来荷堤上尝试及孟韩此话如涓埃此道如丘山
　　寄陈同甫生日
　　南国雨初润西风水防波持酒欲劝君柰此道阻何天地自乆长日月良蹉跎志士惜少年用意矢靡他岂无文字功百代名不磨胡然朝揽镜夜起瞻星河思妇视贞操骄人视劳歌曽防强饭书覆出为诋诃永懐姑射神尸居养天和下视尘防防鸿鹄谢网罗身将世谁亲得孰与防多请君以尊生我亦以养疴
　　述懐
　　有客盈门饭不足有书千卷儿懒读王公劳问炀争灶樵牧相忘盗骑屋古来堪笑如我少生无一事能恰好独有居闲可引年我又不然华髪蚤
　　简郑景元
　　西风肃万物于卦曷为兑説言就凋蛰之死矢靡悔方当春和时动植出草昧喧号聒穹苍怒长弥大块纷纷谁则敢所恃盖有在
　　简王道父
　　瞻彼万仞岩亭亭上烟霞其下寒渊水清不容鱼虾闵子生好修而居东海涯顾见泥中蔵日食百万家浮名太累人未语众已哗为海不为渊何道以自瑕
　　赠东阳吕望孙周登二武士
　　鸿门无人易水寒安得壮士乆所患求之市隠戎行间纷不当意鬓已班匈奴未讨忧万端此得两君聊自寛有石堂坳立防□百夫睨之欲举难两君挟起如弄丸舞空一叶风圑圑吕君忽作戎衣冠沥酒于地盟血殷长劒乆倚燕然山义欲为汉诛楼兰九重深虎守闗竟以剑器愽一飱语未良已声两蛟出没万马攅夜防月暗天汗漫满堂悲愤泪欲澘嗟尔两君诚义肝我方乗障荆之蛮五营诸将皆豢安髀肉乆不堪征鞍谁能唤与百辟看但得汝等一解吾君顔书生老死不足叹
　　书黄岩丁明仲墓志碑隂
　　叶君只字双南金予子拳石藏幽深百名以上辞不滛我岂识子酒渐襟黄山之阿墓林林断碑日烁秋雨霖彼岂孙子力不任人莫过问嘷孤禽子以穷饿死苦吟束棺逆旅无衣衾末乃得此世所钦子视昔者孰与今区间夀短升与沉长留天地谁无心于中诗人最岖嵚竟亦朽腐如书蟫何独遗子天球琳上与郊岛名相寻虽无荐借鬼已歆况立之后主釡期防数嵗头胜簮有田可稼桑可纴收拾旧藁编朱綅未必千载无知音请我书此碑之隂大亮一语不肯侵呜呼读者悲不禁牛羊勿践木森森




　　止斋集卷二
　　钦定四库全书
　　止斋集巻三　　　　　　宋　陈傅良　撰古诗
　　赴桂阳道中喜晴书事
　　十日九雨垂垂雪马僵仆病泥乗橇披衣闯户得星月喜有耻向妻儿説耳根乆与朝鸡别熟睡八年谋未拙乞米作糜防被啜客来午漏家僮出如今儿噭妻愁絶我纵喜晴心已折可以艺麻多笋蕨苟有一丘吾计决柰何诸公厮役皆豪杰尚爱舂陵老元结
　　简友人二首
　　南去有五岭北来有重湖水清石益竒往往中州无在昔宦游者越若韩张徒胡然自衡阳只鴈亦不徂安眠夜至卯休吏日加申廪稍亦已厚养疴非隠沦恨无封君法老矣藏其身遄归岂不欲更有宜归人
　　和王教授谦叔述郡圃韵
　　守邉岂无事治圃亦有説朝看士饮羽暮与客投辖且以示多暇且以劳同列我生肠九回世故肱三折环堵仅寻丈短亭聊嵗月忽防当宁记滥补专城缺区区自米盐在在欲黼黻矧惟有兹山未省从何月张罗上空庭寻斧及劲节旧观谁缉熈新思盖绵蕝幸方一小治【谓拂云】尚可六太息【谓芳州漱玉风月钓矶锦湖抚松】胡然召南人而骤歌所茇
　　临桂尉杨渭夫以诗来因次其韵兼简同僚
　　万物各美恶一室有靣背去来故无恒欣厌惟所防有能悟兹理何必着幽防后圃并山麓修竹积空翠斧寻自何年樊养特过计陈根独遭时沃壤亦借势居然成独清可以掩众媚亭院起中间湖潦粲前际于时吾岂敢谓此天作对新诗忽盛谈俗状良内媿子方及归期客复搅离思【谓谦叔教授】尚当封殖之去日如始至
　　送宋伯潜宰髙安
　　秋风日来谂役车何时休有鸣丘中琴玉瓉懐黄流此腰不可折此笏未忍抽亦入鴈防行而为稻粱谋四海杨诚斋吾道得自由悠哉思万端哿矣试一筹风诗讫于豳易象重以周【偶语诗易因诗及之】当知横空翮不若逆水舟
　　送杨渭夫归省
　　应侯气盖百粤小朱侯谊与漓江长两侯爱士早成癖恠甚渭夫懐故乡士穷万事一不就就得一事穷何伤渭夫壮者忍穷乆老骥欲秣胡沙霜吾家何在云横岭赵媪不寃刘儿瞑孰与亲旁煑汤饼【渭夫初至临桂刘氏儿被杀贼不获不数日渭夫竟得之既而权义寜今复有杀赵氏妪者或执平人将处死人以为非渭夫莫能辨府召渭夫与议旬日又得之】
　　南岳圣业寺禹栢
　　乆与林壑居所见皆众稺岂无夀千年未有此栢异壮而尝参天晚乃但仆地定非风雨摧殆是斤斧弃其本则离披其末则倒植其枯如残枿而蔚有新意其靡如弱植而凛有髙致将前复却行宜右忽左次骧龙或俯顾遁虎或回眙陨石或猛起飞翚或颠坠山立或磬折尸寝或拳跽断支或强附横陈或巽避绸缪情不狎頺堕力未瘁朴畧自光恠挺持匪标置终焉人伪尽独以天巧遂吾闻古有道纯朴去故智与世每如此全身亦几是疑将间嵗月缺弗见载记谁言导江时手植特嬉戯世人那得识防有神禹至
　　牡丹和潘养大韵
　　看花喜极飜愁人京洛乆矣沦边尘还知姚魏辈何在但有欧蔡名不泯夕阳为我作初霁佳节过此无多春更烧银烛饮花下五陵佳气今方新
　　张漕行部过湘岸有作因次其韵
　　春晚得新霁草木日夜绿阳光初蔽亏野暝或单复美人浮湘波领此入蓬屋故放归防迟更呼渔火续穷探物精华尽付诗凡目忆昨欣晤对令我忘休沐剧谈酒行希危坐兵卫肃相思正倚楼所寄忽累幅瑰辞堪买贫轶韵和难属自从楚骚兴悲些逮差玉后来数唐人欸乃岩隈宿世无梁昭明斯文又谁录
　　送王南强赴绍兴签幕四首
　　词章行天下嘉頼二百年甲科至公卿谁敢谓不然有人妄媒孽一世所弃捐我亦欲防短讳不言幽燕汗简在吾后覆车在吾前
　　人人尊孔孟家家诵诗书未省有宇宙孰与今多儒儒者道如砥岂其自﨑岖申以黄老废贾以绛灌踈汉书尝纷纷政尔门户殊
　　歴官如歴阶越等多所伤柰何坳堂水持绠万丈长谁无斯世方乃此袖手旁永夜泪不禁仲尼故皇皇又闻虽小鲁乗田问牛羊
　　闻之浙河东见之湘水南未归却相送既喜复不堪行矣乞自便帅幕或可参君方乗日长勉为停朝骖我池有螃蠏我园有黄柑
　　题明皇醉归图
　　骑者两人扶不正夹道谁知为万乗一人前驰一顾后懐欲并驱无号令狩人亦忘记鹰犬仰视只愁天欲暝有司刺上起居杳莫得详宫钥静呜呼开元自英主前鉴竟遗盈幅纸君不见汉宫图妲己未必当年甚如是
　　送范宪东叔帅潼川四首
　　离逾十年合合复十月离往日苦无及来日忽未知江源与海通呉防与蜀违通固天道常违亦物理宜勿作儿女感是中有精防
　　相从意气豪相知鬓毛斑细説竟昨非浅斟始今欢每懐吾党多未捄此世难一则琢冰雪再则纫芝兰骚人絶芳防孰与风人寛
　　有书但遮眼有位亦养疴养疴犹近名遮眼已患多聊复嵗晏尔柰此人逺何声光正横空议论如悬河宜君见别轻欵曲理则那
　　逢人九顿首遇事三折肱虽知少为狂正复老可憎吾今有储粟吾昔有短檠鲁论训何如周易读未曽言归又言归儿女唤不譍
　　行湘喜雨简刘公度周明叔
　　将行客有戒正热人不禁出门一昔雨解防十日隂湘山益以碧湘水益以深天光接云梦野暝防衡郴蝇无盘中迹蝉有木末音顾乃废枕簟爰方索衣衾我起问夹岸往嵗孰与今衡茅或数间丛竹皆十寻蒲莲间华实鸥鹭时浮沉老稺各有得渔樵不相侵早揷禾欲孕新炊粟如金为之失倦游于以成孤斟永懐泛湘人屈贾多愁吟往者亦此境今者亦此心空名但千载佳思谁一襟时哉不可失浯溪更骎骎
　　刘连州和前韵因道湘中之乐以谢
　　湘中足可乐谁苦愁不禁娈彼兰蕙姿固怯霰雪隂贾子天下士子何念虑深贞元两御史南还防于郴亦复相唱酬间有亡国音愚溪更憔悴中夜起拥衾而得欸乃句脍炙循至今我后五百年公来适相寻田畴嵗膴膴狱市春沉沉寛书日夕下民蠧祛牟侵况也省赋甚小郡至万金交欢有陆贾私恨无羊斟我饱竟甘寝公暇多长吟廼知湘中乐闗时匪闗心湘民忘劳力乐极翻沾襟却愁吾二人四牡歌骎骎
　　闻叶正则阅藏经次其送客韵以问之
　　顺水去呉防逆水来防门万古逆顺舟以斗占旦昏曩余好百家信不及鲁论初亦半喜愕乆之乍亡存白髪一无成颇识委与源风停波自平却视消长防六经夫如何夫子手所翻恒言但桑稼恠志无鹏鹍规圎而矩方往往万巧攅诸儒各有得长短贤若干玉帛相防盟兵车相并吞一语苟暗合羣生皆晏温经成今几年尝试以是观此道未轲死此书未秦燔犹之斗经天于以生盖浑西方亦人豪国自为乾坤书来入中州坐使学者奔君岂舍从之或但游其藩吾闻欲乗槎凿空访河根孰与瞻斗车把柁行江湍
　　和张倅唐英咏梅十四首
　　种梅欲百亩谁老意未渝有山在堂背有溪在庭除我危坐中央花以寘坐隅人固不可亲花亦不可踈花芳以养性花隂以休影更欲从旁谋种秫可半顷冲寒时一觞我醉花独醒醉醒两相忘乆矣系归艇因山为髙下因水为纵横恣花欲何之勿挠所性清却愁雪太深瞻言不胜情有时亦肯来当我户牖明我岂爱花者而独爱此花爱之匪无人诗且数百家前有水邉横后有竹外斜但作如是观桃李亦可夸人言物不齐相较三十里以梅等羣芳何啻隔弱水杜陵状百物无语可着此廵檐索之笑但不禁冷蘃骎骎入衰暮故作不防清美人美无度可使一国倾胡然立林林夹此东西荣对之意自消令我欲近名以之为雪耶雪或堕污浅以之为玉耶玉或附旒冕春前每尝试嵗晏不退转悠哉似有道可与共舒卷政应违众好可忍负幽探以兹落南雅蜂蝶独遗憾岂无好顔色一雨竟陈暗谁知嵗寒姿可乆非可暂若以色见我色衰令人忘香为众妙宗妙亦不在香乡来芸芸者自意傲雪霜当斯玉立时曽莫一在旁迟迟可殿后寂寂可镇浮风人第一章窕河之洲穆如三代英惟此宜与俦不然则臞仙玉箫下秦楼纷华有心説艶美得目送越在篁苇间顾使诗兴动诗人被花恼尽日手自弄愁吟日不足又作栩栩梦亭亭湘岸竹炯炯湘波月其中雪垂垂一树为谁设不应皂盖人于此能忘折折之寄相思可以慰分裂商山皓须眉乆不见绮黄邂逅一笑粲可与斯人当如何为林逋托根向钱塘居遗兰与芷牢愁楚沅湘先人手所种家在何处村自别此堂堂不知几寒温盍归封植之嵗嵗为此言老如雾中看正恐目力昏
　　招隠二首
　　将子无登山山上冈复冈朝为朱阳炜暮作隂飚凉磴滑幽鸟啼林深山鬼翔子兮何所求乐此螭魅乡国人伫齐轼吾党多鲁狂望子子不来翠袖天风扬缁尘摆落尽幽愿次第偿焦鹏入冥云虮虱寛贝阳子兮竟谁从独乐无已康岂其羊之饥而可谷与臧
　　将子无渉水水深下无极鯈鱼舞浮阳螭首闯隂碧弱去一羽沉恶来万波激子兮何所求快此蛟涎滴谏议起阳城拾遗招李渤望子子不来羊裘号逋客踞坐山石麤晞髪朔风疾乱流两白足何日踔踈逸【扶踈清逸仓司二亭】子兮寜不悲饥氓俟唐稷岂其洛之涯而可温与石
　　记梦
　　洼然石壁罅防防如丝绳其人指此泉下去为沧溟旁有玉蟾蜍空中底方平视之鼻通尻彻窍刻画精泉从鼻聪入可止不可盈欲问已无人我亦悟我生惜哉烟火食滓我朝清明






　　止斋集卷三
　　钦定四库全书
　　止斋集卷四　　　　　　宋　陈傅良　撰古诗
　　始生七章章八句上皇子嘉王生辰
　　生为帝子贵本自歴数归歴数万亿年帝子夀无期今夕果何夕欲颂皆赘辞但愿王此心无忘始生时王看松栢萌未具叶与枝冲然一防春其大可十围云胡间不茂为失雨露滋乃知生意同其异各所罹人均此生尔王生乐无涯如将与人同请自今夕推奉觞一何多于以介夀祺王其敬举觞一念周八维百鼎罗珍羞世岂无调饥锦绮烂盈门蓝缕还谁衣龙楼近日月茅舍或不支三宫子孙孙亦有孤与吾方贵吾生相彼多阽危岂伊天地公而独及我私于焉识仁端一物岂忍遗当思宇宙间夀域咸熈熈猎人爱麛□渔人爱鲲鲕万物欣自遂况也民秉彛家有举桉妇人有譍门儿王心至于此夀不数耆頥诗人诵稷功造周本岐嶷首言民初生次及稷诞弥民命系于稷此语非夸毗末僚甚拳拳所愧无周诗
　　送丘宗卿帅蜀户部侍郎丘公被命以焕章阁直学士出帅全蜀其友生永嘉陈某作诗三章送之一章以重别也二章颂也三章以遄其归也
　　尝陪诸老后亦与晚进防有能一夕话可洗万古愁昔君尚青衫今我已白头阙下何匆匆蜀江正悠悠一请工治庖再请拙操舟
　　好静从古始尚恩极今时寜使举国贫勿与一士遗熈寜固前辙元祐诚良医我亦欲宴兴人方乏朝炊持之讯人杰人杰良自疑
　　前瞻及河陇内顾连江沱邉筹尚弹压民瘴湏挼挱方当上懐逺况复嵗荐瘥宜公去防轻嵗月亦易多西人岂不好柰此东人何
　　短歌送吕子约丞郡天台
　　露荷不肯附緑涨石榴自欲当朱明我无一物与君别持此荐以双玉瓶榴花结子荷成的定亦扁舟去为客良集偏于吾軰悭新功或向他山得我歌虽短声苦长君不能饮湏满觞申公何在丽泽死又送防鸿谋稻粱
　　送黄子闻得县瑞安
　　西都循吏无墨绶宻令忽用为三公仁人遭时乃自见不系官爵污与隆黄君﨑岖髪半白得县吾州沧海东平生经术乆未试今幸小试难为功休声出自士论众遗爱见于民力穷如君作吏岂择便第勿谓难斯令终嗟余欲归归未得观政不在渔樵中逢人每似卓傅传此道万古君王同
　　送陈仲孚还里
　　意胜不受暑交深欲忘言子车今日脂我经何时笺卜稼岂无畴颂橘亦有园挂冠特易耳柰何子盛年
　　教授李梦符恵宣圣画像用韵奉酬
　　一艺必有师尚论襄与防一国必有师尚论管与伊信知师道尊分与君父夷吁嗟文王没斯文属之谁防言二十篇论次自学而传之者顔曽其后则子思方当周之衰诸子出恠竒王公各师承一语可解頥见之拥篲迎不见嚬其眉孟子独推尊是惟圣之时苟不本孔氏皆放其滛词于是尊孔孟诞作百世师自非戎翟秦孰背此道驰本朝郡为学薄海尸祝之往往屈万乗降升庙庭垂我作暮春堂鲁论以自随扁题落天上鬼遁蛟龙移江山防昭回谁敢或讪嗤中有夫子像来从鲁家儿广文以遗我温厉尚可追吾今得吾师下视众説卑世世万子孙永此巢一枝
　　还徐叔子犀帯
　　徐子赠我旧寳犀宣和国工所事治玉十截黄四垂厚且半寸径尺围方廉整不刻毫厘金餙诸末柔丹韦寘之止斋光陆离天吴海若不敢窥柰何骨相堪蓑衣自得此帯逢百罹我服黒角二纪余嵗月几半防蛛丝识与不识皆歔欷恨不披拂来隆墀湖湘老把乗邉麾次第三节登王畿修门再入留郎闱上皇一见玉色怡阔歩蓬山上坳螭向者所恨今交讥惧沥肝胆得请归自意永与渔樵嬉急诏适际潜龙飞误恩狎至湛露斯古来逾分天不宜百炊未满万事非还观椟中一觧頥吾腰安用尔帯为徐子盛年脩干支才华不数纷纷儿请以带去藏待时拖金县玉未可知招招车骑来何迟苦勿留此令我悲君不见在昔十围终失之终朝三褫事尤危况我昏睡谁防持亦恐夜半神运蛟龙移
　　忆笻杖
　　岷峨山下笻竹杖危者使安衰可壮秦皇汉武穷兵不可得我独得之今丞相前年有防还故园其冬急召朝日邉半嵗驱驰数千里頼有此杖常扶颠仓黄又别脩门去私室无人谨呵防夜半雷霆下取将儿呌妻啼留不住我闻丞相下峡时一物无有杖自随属当晏朝立仗乆怜我弱胫疲坳螭如今歩屧随衰草十歩趑趄九歩倒假如杖在欲用之山精海怪震怒亦不保君不见杜陵桃竹歌常恐失之君山湖上之风波梓潼使君之赠尚尔耳况自丞相还如何
　　兰花供夀国举兄
　　山丹吹出青藜火金蝶窥丛何婀娜朱槿更作猩袍红夸道风人尝印可【诗顔如舜华注舜木槿也】没利从旁粲然笑奄有诸香谁似我素馨萧然山泽臞至香不数脂粉腴众芳固自有醖借要是傍人之庭除何如琉璃千顷水涵碧淤泥不解污芙蕖幽兰独自倚脩竹生来未始受诸触深知抱此竟安用用多亦岂芙蕖福若以滋味属厌人虀粉此身人不足今夕何夕新风露入秋一雨天西顾止斋有兄永难老止斋之弟爱莫助但以清白传之万子孙嵗供兰花美无度
　　东阳郭希吕山园十咏
　　幽人有遐心蔀屋防澄空况复得此山心事与境同
　　右清旷亭
　　一壑亦易得安得桂林林道人偶见之不是嵗月深
　　右桂壑
　　两崖束青天中有月皎皎乍可谓月低不可谓天小
　　右月峡
　　促膝有仙凡烂柯无小大谁知桃源人不在秦晋外
　　右小烂柯
　　尝闻鳯栖梧梧老鳯未栖令我日伫立不知月东西
　　右倾月
　　云以无心出云归亦何心樵牧窥其藏妄意此阻深
　　右閟云闗
　　清晓阅草木各具天一水安用学飡玉将以蕲不死
　　右玉泉
　　防防自空来霏霏复不见安得自尤物使我耳目乱
　　右飞雪
　　凭栏时独立万象皆见前若非着眼髙亦是天一偏
　　右壶天阁
　　釡吾已溉吾缨亦无尘洼石以潴之恐有抱瓮人
　　右石井
　　送郭希吕
　　我门闭重重我径阻且深梅花独相依聊以慰我心美人从何来﨑岖自幽寻亦于琢冰中而和南风琴莱甲尚可羮新篘足同斟不知嵗已华归兴生霜砧欲别复少往栖乌归月林客去鸟翾飞落花满墙隂
　　水仙花
　　江梅丈人行嵗寒固天姿蜡梅防着色标致亦背时胡然此柔嘉支本仅自持廼以平地尺气与松篁夷粹然金玉相承以翠羽仪独立万槁中冰胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿髪衰掇花寘胆瓶吾今得吾师
　　止斋曲廊初成
　　但酒胜如水但花胜如草小廊曲通幽竹椽亦良好止斋十数间足以便衰老檐低逺风露地窄易汛扫浅溪浮薄觞短屏糊旧槀著书仅易过客多韦缟于中榜退思谁其谅深抱吾思亦已晚吾退盍更早懐哉彭泽令仰止商山皓维渊有潜龙维岳有藏寳煌煌暮春堂三字落穹昊昭回际南极镇抚及东岛胡然廼在斯夙夜惧不保鬼神无世情呵防必有道
　　次沈俭夫求花木韵
　　我意何不乐我顔复何防止斋有新畬耕犊角已茧止斋有溪水钓席随所展两山夹精舎佳处迫庐岘朋来尽名流燕坐皆胜践頺然止斋翁心故不可转厌书或窥园乗兴时陟巘日月之蔽木隂自幽显雨露之宻踈草色自深浅翁乎一觞咏初不着姝娈易老探醇驳风骚较寛褊眠食虽甚佳病患盍加勉谤箧况所招讼缿那能辨于焉更悟入岂但苟排遣寄言子沈子所欲果何件葭豕来春田冥鸿脱秋狝谷兰犹见纫月桂不可搴慕逺失之近求多得常鲜请以壮县才从兹益懐卷深居勿近市隘巷莫容辇有花门拥篲无花地生藓尝试玩喧寂何者是真舛旧学枉初心新功费重研何如过止斋我亦精文选
　　春晚书懐二首奉简陈益之
　　百舌喜太甚杜防恨何深睍睆斯黄鹂律中宫之音物情自不齐天运初无心道人独领防杖藜立芳隂百卉得雨露华滋巧相娱但知説姚魏河洛竟何如我方悟吾生笺经未成书安得小学师从之注虫鱼
　　题沈仲一所藏周氏羣公书帖
　　纷纷世上如落花东风即入西邻家要亦余事吾何嗟斯人故国之乔木枝叶胡然亦流落吾生已晚讲闻熟见欲堕泪那忍读古来道徳功名上传世不曽縁物重君不见人间秦汉鼎彛铭与颂子子孙孙永寳用
　　赠章虞卿【并序】
　　虞卿相别乆意其困塲屋舍而它之也忽以书説来余喜甚留数日晤语不但説书诸学无不渉也又爱之甚欲作一诗亟称之輙不就虞卿促归姑赠数语
　　章子一别二十年此来衘袖书一编自出己意説百篇至説五诰尤愕然我今万事付幽屏是书挿架漫不省子之书意吾已领且探梅花试汤饼
　　题僧法传为沈仲一画聴松图
　　古松不知几千年直干欲上干青天樛枝下与人世接冷风过之万喧猿惊鹤恠樵牧遁百鬼愁絶谁傍邉纷纷海内丝竹耳何处缥缈来臞仙整襟拱聼移永日置琴弗顾僮敧眠松风有际意无尽庄骚不数惟易嗟乎深山大泽松不乏斯人往往千载之陈编笔端若有夜半力一日忽在轩楹前止斋虚静对立乆晴昊亦为生苍烟毕宏韦偃骨已朽画工一世脂粉便北湖居士安得此奄有二子云山传北湖居士云山传吾诗孰与杜老起九原
　　送畵僧法传【雪庵禅师从瑾之弟子】
　　问讯雪庵今何如子来掻首更踟蹰时于戯墨窥禅悦尚想家传及绪余曽防尔各言尔志陶潜吾亦爱吾庐谁人觧写二归意欲放风防还撡袪
　　题瑞安宰朱元成乃祖云庄圗
　　功成不受富贵污轻舟扁然下五湖至今风流在姑苏我复见此云圗两坡乔木樛相扶残山剰水千里余天际未知何有无一苇横絶双风蒲杨花春岸秋莼鲈在在着此儒仙臞世无宗师貌不如谁其嗣之吾大夫
　　咏梅分韵得蘂字
　　惜树湏惜枝看花湏看蘂枯瘦发纎秾况此具众美千林堕黄埃数防昭青泚谁知霜雪深天意欲玉女
　　送蕃叟弟赴江西帅幕分韵得独字
　　生平未省友松竹爱言从宦输幽独子也诸侯老賔客襆被仅縁升斗禄为问江神何世情霁月光风送防幅天意元来向事功谨毋遐心自金玉
　　皷琴行送许深父同知被诏赴阙【并序】
　　廼季秋朔旦上御祥琴公亦始免丧盖五日而趣召至揆路虚左以待公者三年矣盛事盛事初某识髙宗所赏之琴僧于西湖晚入太学髙宗晏居殊宫而僧亦希得进见数与之防归琴一张寳之有年今覩盛事而不敢爱持以赠别故作是诗以道其所从来因祷以为辞焉
　　伯牙非不善鼔琴指下能写山髙而水深亦有师旷号精絶蜚雪白昼为重隂吾琴不以与二子二子不过衰季愁叹而悲吟后夔安在九嶷逺南风不竞鳯鸟瘖恭惟髙宗复古殿得此净洗禁昧朱离任一鼔朝纲日井井再鼓邉柝秋沉沉桑麻万里皆按堵笙歌三纪无沾襟桥山遗此嵗月侵何时雅颂得所籥不僭寳藏岂爱五重玉市价敢论双南金公归旧隐三霜砧天子恭黙思商霖君臣祥琴适相际使者十軰来骎骎白麻已草弄印乆端揆虚左谁当今我抱此琴病山林不如送公西归调釡但愿为作南风音上以对扬髙宗中兴之大业下以追还虞舜万国之欢心
　　送徐一之客赣上兼简赣守薛象先
　　清冰一段出万越玉五重陈两厢美人去作诸侯客几年薖涧筹行藏【一之自号所居曰薖涧】系舟夷犹暮春堂细雨冥冥烟树苍竹萌梅实尽此觞别恨岂但山川长章贡分流合江水西风为我送双鲤休言相忆强加餐报道呉防何日起










　　止斋集卷四
　　钦定四库全书
　　止斋集卷五　　　　　　宋　陈傅良　撰律诗
　　新昌咏归
　　囬头三十二年非木落霜空水见涯万事自怜多誉早半生犹幸一官迟好将翰墨付侪辈去与渔樵相尔谁还有故人招隐否寄声橘柚欲黄时
　　赠石时亨【并序】
　　释氏敌生死老氏无怛化而吾儒则曰殀夀不贰修身以俟之所以立命夫垂涎麴车染指羊鼎岂曰不知味要不若饥食渇饮之为至也吾友石时亨喜二氏书晚与余游读易论语于其行作诗赠之
　　要是同根本应湏识等差六经无剰语百氏自名家日落山含斗潮回浦见沙了知来往意万古一生涯
　　题观潮阁
　　俯拾沧溟大衡陈苍【去声】莽多闽山飞鸟没吴防一防过消长看沙尾行蔵问钓蓑登临有如此人物付谁何
　　上闽帅梁丞相生日二十二韵
　　炎正维中叶皇圗再造年天潢流少海星纬粲台躔臣主尝难并乾坤岂偶然千龄开歴数一气付陶甄黄屋传神器彤庭领众仙风云从此防日月更谁先昔者求侵地何人赋甫田呉儿咸抵掌哙等欲差肩庙论惟多士戎功不在邉一麾分赤社万事属青编吾道诚难用诸儒亦自偏才名多濩落经行失拘挛洛蜀何嗟及熈丰竟祸延旁罗兼鴈木平歩忽貂蝉甚矣知当宁凄其望济川年来羣老行公在万民悬定作盐梅梦行歌杕杜还沧溟宗众滥衡岳倚苍要使垂身后无为慰眼前管弦无筭爵桃李未央天鲁燕虽堪颂闽山不足镌中原康济事彛鼎愿聨翩
　　送郑少卿景望知建寜
　　过家乡里敬将母士夫荣得失从人论行蔵独自明百年中古少一笑万金轻防让吾何敢新茶可撷英有志湏身健闗心在嵗寒一时诸老尽多见大名难湖海方连旱瓯闽适少寛为州人不乏千万强加餐清庙圗书寳熈朝雅颂音频繁三节召荏苒二毛侵衣饭家才足丘园意亦深卧聼床下士时作武侯吟海内言华蕚谁名动搢绅岂无当世志能忍十年贫酒兴新来减交情老更亲公余如促膝剰把古书陈【兼送景元】屏废诚愚分牢愁更索居若逢知己问犹解课儿书地僻门长闭年饥莱自鉏相望无一字不是故情踈
　　庚子除夜有懐
　　老盆自酌共谁歌叹息其如此夜何已觉二毛嗔妇问可堪一飰患儿多闗河满眼风尘在天地蔵身嵗月过事业文章吾所畏东阳人亦卧岩阿
　　送沈元诚赴临漳主簿
　　谁説乡先进能无沈隐侯青衫今适越白髪竟依刘【时里人刘义夫守临漳】道固为名累人当与命谋三台行渐近且勿问归舟
　　终蔵懐未己欲去事多违士友方推毂乡邻但挽衣防鸿寒汲汲霜菊晚晖晖何限春蜚动君看果是非
　　送徳逺弟赴省
　　科名虽细事文字要新功方拙存家学丰膄与众同江湖多我友台省半诸公为道贫非病连檐有芥菘
　　和张孟阜嵗旦韵
　　白髪朝看镜青灯夜数更文章输善宦名字误浮生废学儿鼾睡安贫妇馌耕从今定逢吉吾已卜先庚
　　闻沈元诚归自临漳喜而奉寄
　　荔圃斑斑熟蚝房个个肥我虽縁此误公亦为何归吏事生衣垢家山减带围不无华衮字卿月更光辉
　　晚春二首
　　万枝寂寞待春风风雨过多春已空未晓啼莺相唤语海棠飞尽一庭红
　　莫道春归事已非水邉天际緑成围隔篱听得农家语雨过田田麦含肥
　　送孙謇卿赴夀昌主簿
　　乌鹊填门雪满除倩谁骑马谢双鱼苦吟孙楚三年别饥卧袁安一病余仕宦吾人聊复尔梦魂今夜定何如钓防多是西征客莫道渠能赋子虚
　　哭吕大着至明招寺简潘叔度
　　小雨崇朝过深秋薄海清故人期不至乔木眼偏明欲往还何日堪论乆此情侯芭幸无恙应就太名
　　招徐居厚
　　老来却忆少相过别自何年白髪多山叶抱蝉虫吊夜去看沧海壮秋波
　　天台王子木解官长乐见访
　　夜深擘荔真愁絶春浅传柑更惘然世事爱来欺两鬓人生堪得别多年琢冰积雪江湖阻树羽崇牙日月悬此理仓茫君勿问明朝且莫刺归船
　　月夜书懐二首
　　送客门初掩收书室更虚新篁髙过瓦凉月下临除妇病才扶杖儿馋或馈鱼今朝吾已过莫问夜何如道徳吾何敢功名代有人仓黄恒畏咎斑白防忧贫细字书全废深杯酒勿亲静言空自爱万古亦泯泯
　　送周鲁山辰州法曹
　　团栾妻子是谁家独被饥驱天一涯逺地岂无人晤语长才能免世惊嗟好于书作千年计勿为官驱两鬓华为问湖南似湖北逾年吾亦访丹砂
　　防丁次翁筼筜园期次翁不至
　　径蹊曲折屋参差半是天成半自治修竹万竿人独立我来掻首菊花期
　　送朱同之福州户掾
　　我自三山失马余君方千里问津初衣冠万室催科易礼乐元戎节目踈谨勿向人征外事只湏着意访竒书一年正好榕隂密丹荔黄蕉奉版舆
　　覔树栽
　　覔得循除数畆园衰迟无力正乾坤学为老圃徒幽意富比封君亦浪言计日若将栽树木成隂当待长儿孙出门怅望春连坞为向云屯斸一根
　　题仙岩梅雨潭
　　衮衮羣山俱入海堂堂背水若重闉怒号悬瀑从天下杰立苍崖夹道陈晋宋至今堪屈指东南如此岂无人结庐作对吾何敢聊向樵渔寄此身
　　次陈益之韵戯呈汪守充之
　　雨过山新沐风平水漫流移尊来选胜立马歩通幽春在桑麻坞香圑橘柚州从君诗有律还我酒无筹【汪守坐上苦吟而忘饮客酒因戯及之】
　　汪守三以诗来次韵酬之
　　一年春事堕槐宫却爱清和与政通乳燕黄鹂相倡和落花脩竹乱青红羡君有赋非占服【使君以四月一日为题】愧我无才可送穷细与论文一樽酒它时还忆暮江东江城如在水晶宫百粤三呉一苇通桑女不论裘粹白橘奴堪当粟陈红弦歌满市衣冠盛缿讼无人刀笔穷多荷弱翁今少霁更能携客谢岩东
　　音合桑林律中宫试听布皷亦三通相从璧水浮葱白【见酒正注】一别闽山擘荔红把钓扁舟将老去欵门多竹未全穷若为皂盖能忘我立尽斜阳车不东【汪守屡期见访不至】
　　酬谢倅景英用前韵见寄
　　穷巷萧然一畆宫劳劳漫刺倩谁通空飜故纸头垂白晚对清标靣发红诸老飘零亡几在【谢乃参政任伯之侄】百年放佚不胜穷拟将旧学相从问何独诗坛欲让东
　　用幽字韵戯简谢倅
　　当户排危翠循除漾浅流此生从稼圃谁与伴深幽韩子痴凭桉厐公倦入州青蒭与白饭却待为君筹
　　用幽字韵呈汪守谢倅
　　旌骑收人迹簪绅杂道流引杯忘日永得句与山幽行在今当路中兴此望州为将登览目着处访邉筹
　　用幽字韵荅贾端老
　　人皆忘姓字谁独访源流病骥宜懐枥迁莺故入幽十年惭主簿万户薄荆州此事吾何敢相将负一筹
　　自仙岩还舍留别诸友
　　瀑布衡从云一坞浮圗明防木千章在山终爱离山去遮莫黄尘涴我裳
　　送任虞卿教授江隂
　　学省穿杨末江城振羽端声名人不忌仕宦意常寛缺月天将曙孤村嵗已寒小舟来话别此道少人敦
　　和谢倅见赠生日二首
　　朝天冠佩几千贠熟数东州未乏贤若论中原旧文物蒲轮应合聘髙年
　　独醒长爱众欢酣酸苦随人却嗜甘好客不知弹剑铗闻公风味可无惭【谢倅絶不饮而善劝客酒惟客所好独嗜甘物】
　　再和
　　休将枘凿问方贠且引壶觞对圣贤鸿鴈不賔沧海冻梅花相伴笑年年
　　浅杯莫到十分酣但爱夜梦甘万里桑麻风雨好一夫尸禄我何惭
　　谢倅生日
　　此夕其如好客何秋风嫋嫋水防波渡江公子今无恙上蔡家声世不多未放清朝空老去欲谈前事竟谁过阻陪觞豆彷徨乆坐想风流为一歌
　　景元益之诸友考试旁郡余梦与歩月聨诗得水花初浄月如银之句追成一絶
　　连年波浪与埃尘谁可论心五六人昨夜梦同天地濶水花初浄月如银
　　谢倅监试未毕事而出以诗三章来用韵奉酬
　　殷勤送客蹇谁留乆待江城未解舟我醉欲眠君且去不妨懒瓉继前猷
　　归舟莫讶太匆忙防面何曽累十觞孰与持螯霜月下拍浮酒浪旧陂塘【公不能饮】
　　极欲从君十日欢倦飞终羡鸟知还棘围观战縁何事亦纵骅骝自出闗
　　沈仲一三益堂
　　有此名三益之人可晤言防藏无俗物典则似诸昆剰著书充栋仍添竹过垣翻愁长者辙稀得到柴门
　　逰金岙赵园
　　脉脉循檐水林林夹岸山令儿从竹下领客入云间稠木容人过悬崖着手攀从今名字出不到径苔斑
　　海棠絶句
　　淡月看花似雾中遽呼灯烛倚花丛夜来月色明如昼却向庭芜数落红
　　湖楼送客即事一首奉懐益之兼简同饯诸友
　　谁家喧马盍朋簪屋压城头水照檐橘柚两山香尽在蒲荷十里浄相兼愁将乆雨春无頼别在明朝酒未厌甚欲去同三四友鲈风更卷一江帘【时益之尚馆鲍氏鲈风亭】
　　春晚一首约同志泛舟
　　匆匆春事竟如何问讯庭前手种花又送行人又风雨半为芳草半泥沙橘香通国今无恙梅实于人晚更佳莫放此春齐去尽夜深愁听一池蛙
　　用前韵招蕃叟弟仍和蕃叟癸卯二絶
　　细看物理愁如海遥想朋从眼欲花逆水鱼儿冲断岸贪泥燕子堕危沙百年乔木参天上一昔平芜着处佳行乐不妨随邂逅我无官守似蚳蛙【蛙通作鼃】
　　落花风雨柰愁何愁亦不应縁落花尚可流觞追曲水底湏占鵩似长沙【孟夏事】无人晤语鸟乌落为我食贫樱笋佳休説闗河无限恨腹非空怒道旁蛙
　　大飨湏三飰中黄起四维欲追千古意眼底合深思功名还壮士道术付诸儒但欲谋田【阙】扁舟下五湖
　　送翁诚之尉慈溪
　　徐刘文采后邹鲁典刑间为母求三釡令人见一斑时平无事立地僻得官闲好索梅花笑题诗海上山诗律吾将问心期孰与亲明朝当异县永夜更懐人尚友逢三益明农识大臣可无相问讯勿道鬓毛新
　　和陈仲石韵
　　乆矣懐相与翩然喜见临清风生案【阙】短日过墙隂王事何时暇神州半陆沉诸公宣力去伴我水云深送谢懐英道士归庐山懐英弃儒服从皇甫道人防晚入东宫赐号观复大师
　　塲屋收余防匡庐寄一瓢欵门如有欲委币輙难招菜甲留终夕蒲团共小桥崆峒他日问应记説神霄【懐英自言林灵素遭遇误国事甚悉】
　　一别忘年月重来失故初美髯今几尺衘防竟何书【谢尝持所着老子实录并皇甫记求题防余未暇及也】勋业诸公在衰迟半世余许身无补报吾亦欲樵渔
　　送陈持中赴四明节推二首
　　更无人未识东州晚得吾宗第一流编磬在县金奏合清冰出玉壶秋喜才一见还分袂懐欲多言但倚楼亦有鄮山三四友可令观政话然不
　　前修恨不为同姓更有跫然喜似人嵗晏得君顔靣好天涯从此尺书频政湏有力同扶世业已将名自绊身它日云台勋绩上南阳应记旧比邻
　　乙巳嵗首寄彭子复徐子宜
　　又过一年空草草寻思万事太劳劳嵗烦士友愁薪米日见儿童叹鬓毛乱卉各随分寸长新禽已变两三号及时君亦圗良集莫待春深水一篙
　　次韵奉酬丁少詹见过同逰仙岩遇雨而别
　　佳人何似似江梅邂逅梅隂共举杯欲与溪山成胜话却因风雨得空囬新诗报我春乗兴小径从今日扫埃自是衰迟愁独立敢论名字望朋来
　　瑞安宰刘伯协载酒逰赵园叔静道甫子宜行之同集小雨喜霁
　　上已所余春有几不堪风雨付春愁君能载酒知谁佀我欲看花不自由倚岸小舟谋未定隔林斜日故相投莓苔踏遍篝灯去收拾残红挿满头
　　和丁少詹韵
　　尽日支頥聼雨声闲中惟得自知明朋来何敢烦公等老去方惭负此名待欲短檠看少作敢将尺牍论交情区区却望从容意要莫令人一座倾
　　明月隋珠忽堕前坐令衰飒意飘然无端太史头抢地安得扬雄赋上天前辈门墙余几在他时竹帛竟谁传落花流水君愁不南渡于今六十年
　　病余乆不趋郡且迁仙岩书院于屋西有懐同志
　　欲往如天际相期忽嵗华山空明独树江晚暗连葭作屋皆三益藏书可万家岂无人褁飰躬自灌园芽
　　酬陈頥刚见和前韵
　　离合皆天意盈虚几月华家才办藜苋吾亦逐芦葭忧世还当路论兵有故家深深看踵息隂火养黄芽寄谢景英叅议梦作寄诗觉来追记两句防梦半年皆草草鬓毛一别益苍苍足成之
　　故人不见吾何适欲见其人已异乡防梦半年皆草草鬓毛一别益苍苍筹邉淮海何迟暮乗障湖湘亦阻长及此居闲宜问讯题书湏待满林霜
　　寄题翁诚之慈溪县尉防无我亭
　　星月明当户乌鸢下傍人小亭长独立通国自相亲置尉縁求盗居官已防真湏知三尺外敲榜亦深仁
　　和郡守沈持要赏柑之什三首
　　沧海无波日万艘山农囷廪自相豪争看紫槖行阡陌可对黄柑负酒醪曲水一觞随意集成都千骑最头遨风流儒雅谁公似増得东嘉地望髙
　　东都门外问征艘去国身轻亦太豪谁可对床听夜雨自于同社燕春醪不知温诏从天下又罢幽寻与世遨从此宜休堂下梦顾瞻松栢为谁髙
　　仰止苕溪近一艘几年犹未识人豪黄堂为客知何夕白髪从公饮此醪四海衣冠多后进两朝几杖旧同遨令人仰视冥冥翮不道防风燕雀髙
　　和沈守持要观潮阁留题
　　平生欲赋观潮阁立尽斜阳倦复还一日江山防笔力百年名字满人寰郡从晋宋风流后诗到苏黄伯仲间向去摩挲看石刻谁知功在十年闲【公闲居十年】
　　奉陪王徳修登观潮阁兼呈邑宰刘伯协
　　观潮阁在东溟上有客来登自华阳不道雪山通老栢却看朝日上扶桑胜防气合南三郡【荆扬益也刘江西人】妙画家传晋二王后防不知谁与继尔江吾海永相望
　　落成王朝奉庙以薄恙不获预谢刘宰并诸乡丈五首
　　盗起清溪两淛空童王亲自帅元戎谁知小邑无亭障但握空弮有隠功
　　横塘一字比南金满纸书劳属意深太史不知收拾未邦人父老泪渐襟【许忠简公尝手防王公济守御事欲列诸朝】
　　操一豚蹄亦可怜欲将庙食自旌贤壊墙頽壁神台笠不见干戈六十年
　　却向平时念后艰榱题百尺忽如山谁将西上逢人问令尹何如此一班
　　抱病荒村望欲迷骏奔无数独鸡栖瞻言咚鼔何时歇好听农郊雨一犂
　　和沈守持要题谢公楼额
　　危楼何在水云中穿市牙旗退自公闲作此来横笛夜爱看人醉落防风欢呼夹道江声合硬语蟠空客技穷姓字从今聨沈谢不知千古更谁同
　　沈守生日
　　燕寝凝香不记春宜休堂下栢轮囷三呉南渡今多士四皓东宫此一人雅不欲书名上上谩令在处嵗陈陈玉巵宴罢思黄髪应合从头第从臣
　　观南塘四首呈沈守
　　曽不容舠咫尺间谁知救溺合缨冠今从枕席人行过【用赵充国语】最好翻盆雨后看
　　夹道欢呼百里间不论扶杖与胜冠公年几许顔何似迟放牙樯待我看
　　乐在宜休水竹间十年黄帕褁朝冠却乗五个花文马来与江村妇子看
　　别乗潘郎伯仲间朅来公适去弹冠更将未尽公碑意收入新诗为并看












　　止斋集卷五
　　钦定四库全书卷
　　止斋集卷六　　　　　　宋　陈傅良　撰律诗
　　桂阳劝农
　　雨耨风耕病汝多谁将一一手摩娑幸因奉令来循垄恨不分劳去荷蓑凉徳未知年熟不微官其奈月桩何殷勤父老曾无补待放腰鎌与醉歌
　　九日奉呈同僚四絶句
　　泽国重阳花较迟得花虽【阙二字】愁余家家人醉鸡豚社独对西风忆鲙鱼
　　小雨廉纎仅滑泥强随年少更攀跻欲慿最上浮图望晚稻如今齐未齐
　　临风遮莫晚山佳自古功名看鬓华幸自不知余种种可教容易落乌纱
　　领客山危亦既懽故人往往去归班明年此会知谁肯为上吴山望楚山【教授将赴阙签旬亦旦夕解官】
　　郴守丁端叔以九日诗至次韵奉酬
　　十年不见寻常事九日相违咫尺间橙蟹渠能追胜赏藙牲孰与奉慈颜逝将酒坫更酬酢乍可诗筒略往还新将适闻临遣罢鹿头吾待望吴山
　　丁端叔和九日诗至用韵奉谢恤邻之义且申前请
　　壮不如人老更迟可怜赤【阙二字】宗余乡微肤使贤方伯谁激西江活鲋鱼
　　生怕遄归趂紫泥缘危方借得同跻交邻谊与春秋并应许臧孙数告齐
　　夏畦不病晚穜佳哿矣将诗补黍华散百为千吾冩似深山穷谷徧笼纱
　　不因与国近交欢氷齿相从发已班多见长才无肯綮岂辞一篑竟为山
　　再用前韵简丁端叔
　　乞邻亟只报何迟愁絶饥甿一胜余上有加飡下相忆莫同泛泛寄双鱼
　　闭关饶看一丸泥我亦前扳更后跻四海弟兄君看取苛风不断鴈行齐
　　事到难时意转佳声名早已动皇华拨烦自古书生短只合横经住绛纱
　　繇吴入楚共悲欢懐欲班荆竟未班直待还舻愿衔尾洞庭彭蠡浪如山
　　和丁端叔竹梅二诗韵【端叔于庭前对梅柏竹八竿】
　　空堦琤若下琅玕全楚何人巧耐寒谁伴八龙长傲雪萧然一榻卧袁安
　　管领春风别有天不论水际与山巅祝融玉立湖湘冻独付寒梢笑粲然
　　丁端叔送牡丹以诗来用韵酬之
　　觉省他年见一班老从湖海看春颁瞻言百里几相及仰止髙山竟莫攀每事乞公留上策不才容我着中间一时公论方当路愁为丝麻弃蒯菅
　　客来谈政已班班况复书縢一再颁亦欲颉颃相上下不容分寸得跻攀花犹河洛承平【阙】诗在黄陈辈行间簿领役人尘扑面沃如云雾下茅菅
　　和丁端叔岁晚书懐韵
　　来涂蓝缕雪埋人三百于今又六旬奏课定应书下下班春聊复喜津津余蔬被壤农无恙茂草连扉盗自新曵杖鹿头时极目炊烟齐起两州民
　　丁端叔送海错以诗来用韵酬之
　　泽鱼山豕各忘年味可胜穷总所便堪笑荆吴相俎豆遂令蛮触自矛鋋食无误蟹车同轨贡不徴蚶泽漏泉我在穷山人迹罕亦蒙惟错馈甘鲜
　　酬王判官和九日韵一以归徳于部使者二寄郴州使君三以为谢四奉畱也
　　皇华六辔按倭迟博采参差到接余【诗注荇菜接余也】我独内惭无具甚万家亦免釡生鱼
　　想悬郴桂一云泥夫子声名正日跻乞与蚤移河内粟牙牌归德报班齐
　　翩翩公子一何佳衔命穷山薄岁华独自把将诗过日不知梅影下牕纱
　　懐自何年晚见懽匆匆惜已【阙】声班青刍白飰吾何有风月犹堪倒玉山
　　戊申臈桂阳喜雪
　　月不能明雨却稀山容野色夜辉辉清霄下际双琼阙仙仗前驱万玉妃亘古岭旁冬不到从今湖外嵗无饥来年此日吾何适蓑笠寒江一钓矶
　　再用喜雪韵一以书懐一以喜客
　　南人见雪古来稀见只愁吟草木辉留囓毡毛穷汉使説开围角老胡妃我尝豪健能无褐今已衰迟要不饥北望鴈门肠欲断春蒲空老旧渔矶
　　瘴雨蛮烟此后稀山童亦与借余辉争看狂穉相呼唤下啄饥乌自匹妃苦乏貂裘堪夜永喜无蝝子着冬饥兴来那况山隂客为我扁舟倚石矶
　　题范秀才万卷堂
　　雅尚时相背幽栖我数过儿应看客惯田孰与书多自析唐郴县谁聨汉甲科儒门今有此天意定如何
　　和段君仲衡同令嗣天晴少出之作
　　文字时高下功名势去来谁人堪语此吾道竟懐哉携幼安容膝廵檐笑索梅巷门通后圃今数为君开陈颐刚注孙子许拾遗赠诗用韵寄之
　　千帆过尽独舟沈玩世齁齁踵息深何自著书今白发不禁恋阙此丹心诗来沧海珠盈把人在掖垣梧十寻应为一编三致意细论小雅到交侵
　　和段仲衡谯楼新军额二首【潘帅德鄜为书军额以立春日揭之】
　　笔落元戎重诗成坐客新谯门双壮观边将一团春梦破盘行玉名存瓮得银【桂阳因银置监今无复有】衰迟亡补报着意与民亲
　　寒消晴后雪光转冻前风嵗已宜麻麦人犹厌芥菘楼头千里望笔势万夫雄及此吾何力天低露草丰
　　和萧俊仲司法咏谯楼新军额韵
　　海濵驱马过湘濵喜及今春忆旧春公燕有时令市酤村舂不继待炊新严城鼔角留三字当代衣冠第一人看取吾民繇此去万家鸡犬永无尘
　　送洪子端还乡【子端丞相之孙】
　　将相三陈后文章两汉余英标还有此天意定何如海内相离合年来半毁誉未知贪尚友孰与邺侯书
　　送吴徳夫
　　岳麓楼头卧湖湘眼底空声名无处着容止与人同白髪何多日轻帆不待风脩门春漏浅封事倩谁通杨伯子以其尊人诚斋南海集为赠以诗奉酬
　　辱与门墙最不迟白头方诵岭南诗文从嘉祐今三变人在庐陵此一时细数儒先能几见独怜嵗晚欲何之潇湘直下长江去得望蓬莱却更疑
　　潭帅潘德鄜生辰
　　落南添得黑髭归归与相忘草木知岳麓沈沈秋柝静湘波穆穆夜帆迟人间公论今何在柱下家声此不疑【徳鄜乃子贱舍人之侄】但欲公年如卫武为留淇澳变风诗
　　衡守刘子澄以诗来和韵奉酬
　　曵裾朝路不同时谋食衡湘亦把麾一见相忘光可鉴十年何在惄如饥力堪扶世将谁可语不惊人或自危夜雪埋山江欲冻依然春信在南枝
　　游南岳
　　天作之山曷为哉遥知阊阖正南开两川文武长江下百粤车书五岭来柴望乆为周坠典牢愁多见楚遗才不知崧岱还何似我欲将书寄鴈囘
　　登祝融峯喜霁
　　仰止扶藜鬓髪苍恰当风雨暗三湘为谁一辟天无际及我重来日未央江过数州多曲折山缘长亩半青黄老僧耐得从头问问到吴门竟渺茫
　　和沈帅持要张漕季长韵二首
　　欲杭一苇近声光恨不先期燕子凉旧学甘盘聊此日倦游司马尚他乡别从沧海山横斗【谓别沈扵永嘉华葢山下】来自岷峨水滥觞不谓偶成三楚客得为兰杜附诸香麾节元戎祖席光晚风吹雨借初凉师传问讯谁书院石刻摩挲是道乡闻有先声来召驲想无后防到流觞路朝正设横经席册府重防辟蠧香
　　送沈帅
　　甘盘梦不入高宗四皓莫知其所终傅野有人能论学汉庭无事可言功行蔵于此尝成趣谈笑从今得退公分付诸儿理民社宜休堂上听休风
　　携客过王提举园访梅刘连州以诗来因用其韵
　　屋后云梢万个长屋前风蔓一川芳有梅自索廵檐笑无酒还酤踏雪香偶与三刘同下榻却懐二宋对持觞【是日同集刘连州景晋父子及宋伯华也坐客皆懐伯潜故云伯华伯潜宋景文公后】冩将诗句吾何敢欸乃听人汲晓湘
　　再用前韵简刘连州
　　吴楚相望路阻长我来邂逅挹羣芳人如盘谷元非隠诗到孤山不道香每与盍簮移永日更须篝火及余觞何湏夸去东州説不学蓝关独吊湘
　　小诗为张漕寿一春苦雨张漕行部谒岳祠而霁是日登祝融
　　皇华散作九州春老穉【阙二字】夹道陈韩子莫愁今夕雨甫侯元是此山神我虽载酒【阙二字】筭孰与将诗附不泯他日中兴编小雅若论孝友更谁人
　　谢司马倅惠东坡竹石
　　出自坡翁余百年传之温国子孙孙两家文物来归我便盍投簮去杜门
　　和赵帅俊臣寿张漕韵二首
　　但得桑麻徧楚间此心不在大夫环落花流水深春好画防清香永日闲英荡偶来成胜赏萱庭孰与奉慈顔正应得句尤奇杰可继淮南大小山
　　使者耕时出省春聨翩珠玉又前陈先声所暨摇山岳落笔相豪泣鬼神嘉与九城俱晏粲讫无一事尚棼泯独惭衰惰归何晚亦着中间作廪人
　　题耒阳黄宰诗卷
　　诗卷来何处棠隂日夕佳令人添白髪及此有黄花事业谁千载文章各一家何时定还阙解柂向长沙
　　送黄元吉【陆子静门人】
　　荷君来意固非轻曾未深交意便倾语到七篇无欠少学从三画已分明每懐前此伤标置颇欲从今近老成为谢荆门三益友何时尊酒话生平
　　懐归丐祠
　　久矣懐归曷月哉冠缨吾欲濯吾埃天寒病马尚逺放日夕罢牛宜下来名家翰墨书还蠧盖世功名骨已苔孰与东篱访黄菊柴门终不为人开
　　送范东叔归帅潼川
　　楚山黄落洞庭波背却鸡人问钓蓑归思甚于三峡壮才名空自十年多曩游记得青灯在后防愁如白髪何我更有懐言不尽故将短韵代长歌
　　送丁懐忠教授象州
　　二毛羁旅久一飰瘴乡轻把酒时相属令人意自平校官无簿领帅阃甚声名【应仲实帅广西】所恨冥冥雨梅天不肯明
　　长沙臈月雷是日约宴赵帅俊臣闻雷乃罢越三日雨雪帅喜以诗相贺用韵酬之
　　民欲遮留上欲来【时长沙民数数投状乞留赵帅而庙议欲召还】政声无间到舆台道迎和气收蛮瘴弹压余隂蛰楚雷已是因风成柳絮防湏逐马见银杯一觞好上公堂寿不为梅花昨夜开
　　又和
　　沴气反【平声】为和气来长沙千里一瑶台新炊顿顿匙抄玉熟睡家家壁撼雷天直于人如合券公应怜我欲停杯向来韩子夸精祷云合衡山特易开
　　赵帅复赋诗来用韵酬之
　　天水交光地欲无中问老子独轩渠一蓑渔隠真堪画万玉龙骧不可屠已卜菑畬何幸甚却怜蓝缕更愁如莫将此惠长私楚好上甘泉扈属车
　　用韵咏雪简湘中诸友
　　夹湘而住一尘无不在瑶池在石渠气盖松篁谁与竞令行螟□自相屠山光际水天无间夜色通朝月不如中有一翁须皓白萧然野鹤亦乗车
　　赠张孟阜絶句
　　燕坐何曾论古今束书髙阁反求心若能领会无多子絶胜相从嵗月深
　　用赵帅韵为孟阜解嘲
　　恨无毫髪老波澜世有曹刘亦后班堪笑燕人夸璞腊欲随圭璧上三坛
　　登祝融峯观日出
　　星月凋零万象昏谁能先我见朝暾东南已得乾坤正蛮貊方知夜旦分但觉沧溟浮佛屋却忘衡岳近天阍迢迢下憩山腰寺人世烟云尚吐吞
　　舟中奉呈赵帅一首且速迎侍相与满嵗
　　曷不放言追鹏赋岂无幽思续离骚去年比屋余三釜【周礼用鬴字】昨夜沿江长一篙白髪岂曾缘吏役青衫那更有儿曹鱼轩肯为公来否相约春光访蟹螯
　　除浙西宪舟过钓台有感
　　一再登临万事非裹头还已雪垂垂敢论笔力今无恨欲附碑隂始不疑台阁有人堪共政江山如此且随宜论功汉鼎吾何有自是风流百代师






　　止斋集卷六
　　钦定四库全书卷
　　止斋集卷七　　　　　　宋　陈傅良　撰律诗
　　上皇子嘉王生辰诗三章
　　两宫频燕喜交举万年觞防庆川方至重明日未央圣贤何继世孙子更宜王闻説斯干梦祥占近一阳造次依儒术朝回只一经更无他嗜好端是众仪刑符应当良月声华自妙龄帝垣从此日光熖粲前星要识皇图永当观艺祖初维持今尽是囘复更何如庸陋谁推毂衰迟此曳裾慙无为寿具独袖一编书【方讲艺祖实录故及之】
　　袁起岩防饮湖上出示古刻酒罢各携桂花以归因成一絶
　　湖光不动见鱼虾败纸残编数十家岩桂丛中三四客醉归人得一瓶花
　　又和
　　湖上帘须半卷虾调氷雪藕各名家有人不解长安饮话极茶铛吸井花
　　寄陈同甫
　　古来材大难为用纳纳乾坤着几人但把鸡豚燕同社莫将鵞鸭恼比邻世非文字将安托身与儿孙竟孰亲一语解纷吾岂敢祗应行道亦酸辛
　　送辛卿幼安帅闽
　　长才自昔恨平时三入脩门两鬓丝瓮下可能长夜饮花间却学晚唐词潸然北顾关河永简在西清日月迟双鴈乗鳬沧海上与君从此恐差池
　　送卢郎中国华赴闽宪
　　相望千里马牛风聨事湖湘各已翁造次便呼儿女见绸缪略与弟兄同百年又是梅花发万事何如荔子红欲附使轺嗟不及却怜身在俊躔中
　　送范大着文叔知彭州
　　中书世禄今无几唐鉴家声世不多安得有人贤若此忽闻去国意如何同朝最是头先白知己还愁语太苛尽欲读书三万卷蓬莱未必似岷峨
　　和刘进之韵兼简吴阜之
　　憧憧满眼事何稠落落论心思独幽去国未能身一叶懐人但觉日三秋池塘春草方同梦江汉归舟更别愁安得箫韶仪两凤不妨燕雀自嘲啁
　　初夏有感因用前韵久旱适得雨欣然卒章
　　湖山妩媚绿隂稠谁向芸芸得趣幽半破榴花方恨晚新来燕子未知秋去为吏隠虽吾愿归得家山正自愁赖有雨声寛百感忽如孤凤见羣啁
　　送潘徳久之官建康
　　平生不解通毛刺万事无能改鬓华岂是襟懐堪逆旅直湏诗句可名家老为賔客从戎幙强使妻孥理帽纱不有将军寛礼数新愁却恐堕江花
　　同游张园酒中各叹明年未知谁与此防余最衰病宜去因作诗识之
　　春过新烟能有几愁生飞絮转难禁可怜衰白随年少爱看残红到夜深一辈衣冠方事事故园松竹已隂隂明年此防知谁共鴈荡山前寄好音
　　次韵奉酬方辉先
　　也知朝士愧山林猿鹤相懐怨亦深屈指落花年荏苒断魂凋鬓日侵寻向来相与期何事老去谁能防此心多谢故人重话旧独怜志古定遗今
　　送倪正甫侍郎贺正
　　雪枿氷芽又复春中原【阙】覩属车尘懽呼汉节从天下愕立边儿夹道陈老去独惭【阙】偃蹇君行决意问经纶顾瞻河洛关心处应记幽燕用事人
　　喜雨
　　天顾于人略有情片时收尽越山青老农望外扶犁立倦客愁边拥被听尘翳欲清阊阖道井花已上辘轳亭冥冥直待黄梅熟未要风池看约萍
　　送曾继先赴山隂路钤
　　胡髯白尽犹强飰髀肉添多未跨鞍不向燕山亲矢石却来桥冢防衣冠归舟自此长相背荐墨于今尚未干只恐燕然他日事独无名字可同刋
　　送何起岩之江东
　　苦吟海内知音少独往江东问政频我亦他山于此别世无吾党更谁亲六朝故实皆新句一代风流尚几人话次傥懐无恙否为将衰惰再三陈
　　上元日同京仲逺赵德老罗春伯谢子肃访郭殿帅游鳯凰山次韵
　　层云飞鸟共危栏江汉朝宗万折盘王气信知千古盛圣图元自九朝寛公余曳履探殊胜酒罢磨崖记众懽衰惰不知能健否相从河岱弄柔翰
　　癸丑冬车驾过宫留相还朝
　　一声警跸接天齐驰道无尘马不嘶月御顺行随日毂干端和气匝坤倪三槐相继归公衮细栁还须听将老矣尚能歌二圣不应专美在浯溪
　　和楼大防尚书送行韵
　　齐年兄弟又齐名商略行蔵共此生自昔从君瞻马首如今输我与鸥盟读书松竹交千载曳履星辰听五更借问塞翁谁得失请无一语到留行
　　折子明提刑自湘中以诗问讯用韵酬之
　　久立天涯咏式微胡然华髪尚【阙五字】　　望归簮履便冀君恩到盖惟当世岂无君子论【阙五字】　　人诗湘中一似桐乡好安得扁舟着钓丝
　　泊钓台滩下
　　今嵗仅余今夜月此舟三泊此江圻遭逢明主还遗恨惭愧先生独见几泗水列侯多不免湘山四皓竟安归汉家故旧尝枚数孰与东南一钓矶
　　臈月望泊舟钓台滩下赋诗既而登婺女明逺楼诵之乡丈陈德承同集黄竒卿张伯广因书以遗德承之子性甫直甫后春六日奉和德承韵兼简竒卿伯广为别
　　行蔵独倚少陵楼怨鹤愁猿孰与俦尝与万人争魏阙何如一壑老菟裘追随士友从吾好领略江山自此游急趂梅花理归棹双溪为我亦西流
　　赠杜伯高
　　腊后意气骄余寒造物亦亡聊风收夜雨春何浅云障朝暾雪不消真悟此生才半岁恣听何处是三朝粲然一笑将迎我赖有江梅慰寂寥
　　除夜宿处州天寜寺
　　人言老去不如初我爱初心老转无懒向门前题郁垒喜从人后饮屠苏杯盘甚简眠须早礼数多寛拜要扶况复僧纸帐鸡人不听禁庭呼
　　寄僧嗣清
　　衡阳杰阁宵人记淮右丰碑刺史书永已桥山藏劒佩空余云汉照林庐河图万古陈东序汗简诸儒校石渠谁道幽深穷衲子乞钱买石更崎岖
　　余与嗣清作云章阁记欲刻之衡山不果今清来致舒州吴使君所书阁记石刻一本盖投子山碑也于是寿皇晏驾一年矣读之涕泗交下顷为学官逮事寿皇满岁当罢去而对班尚在数月之后遂乞补外晚为秘书少监防圣政书成被防诣重华殿进读首篇寿皇色甚康顾视良久益恨平生之不遭也因作诗诒清以附碑隂
　　蒋处州仲可惠酒
　　括州太守【阙】亭侯及与前时一辈逰剰欲池塘看芳草谩随烟雨上危楼无钱可解催科拙有酒能寛放逐愁可笑杜陵严武客时时傍舍过墙头
　　再寄用前韵
　　幸无骨相可封侯归理先人旧钓游山下剰栽诸本竹水边须着数问楼羣书可读自随喜一客不来谁与愁时把钓丝销永日鱼儿亦得两三头
　　丙辰夀国举兄
　　是间南极老人星乔木脩篁亦有情直向朱明为后殿不随黄落入秋声儿孙衮衮看新出兄弟团团得晚成笑阅世人心事短却从黄老问长生
　　送长溪髙国楹从学朱元晦
　　洛学今无恙东南属此翁从游虽已晚趣向竟谁同一第收良易遗经语未终归期定何日我欲叩新功
　　以两鹤寿薛象先
　　日与山农共一防不应家有四乗轩殷勤分送平斋下为看蟠桃熟几年
　　重阳日寄瑞安留宰留宰以是日宴新第人并见招不及赴
　　落帽沾衣总失真追随茰菊亦劳神酒无肴核依然好家有溪山岂是贫沆瀣从空来夜气青随处际秋旻不知此是登髙否为问慈恩塔上人
　　和林宗易菊花韵
　　一岁所余秋有几重阳偏与老相催每怜白髪能长健虽爱黄花亦懒栽好景游从须好友新诗风味似新醅人生适意无过此恣听东篱早晏开
　　和沈仲一北湖十咏
　　北湖只隔岭头云谁在湖边问讯人若得小舟通我过雨晴须破半时辰
　　右北湖
　　人去岷峨水自流豫章三字竟沈浮懐人好上层楼看木落山寒不肯秋
　　右豫章阁
　　可爱南山与北山北山上有斗芒寒碧云归尽人何在更卷珠帘到夜阑
　　右仰止亭
　　平平下语及云管学到诗人岂不难莫似【阙】人大芳防湘波千古诉椒兰
　　右药房
　　一年曾得几畨圎恨不骖鸾上广寒占得波光须细翫恰闻沧海已狂澜
　　右穆波亭
　　欲来花底竟差池我有佳名谁与归翼日看花天一色狐裘犹自织寒机
　　右粹白堂
　　借无舟楫亦褰裳目断蒹葭水一方今夜不来同剪韭隔山明日事茫茫
　　右迟客台
　　萱草须锄莫放深竹须剪伐待成林一花一叶皆相附要使儿孙识此心
　　右萱竹堂
　　纷纷万木尽西风独立霜林我御冬泽畔无人谁着语止斋但防紫泥封
　　右楚颂亭【余雅爱颂橘之语仲一欲以名其亭一日出所蔵潜邸颂橘二字遂改今名】
　　看花只为雨愁人一片才飞减却春独此得春无尽蔵毎于愁外见精神
　　右宜雨亭
　　周宣义三子仲敏明【阙】幼谨同年登第因以前韵奉寄
　　营营浮俗赝还真孰与传经妙入神一榜及看三子贵数椽能忍十年贫自将弧矢书闾史便使氷渊诵小旻家学如君今有几殷勤罗拜我何人
　　再次韵简新第诸人
　　行酒何如温太真风流元不鄙钱神扁舟容我归来老一子令人买得贫虽有羣仙来月窟欲扶衰力上霜旻吾今已定渔樵约勋业烦公一辈人
　　送瑞安尉林叔全尊人还乡
　　论交海内略飘零最晚相看却有情不以一经夸鲁谚自于二子识徐卿橘香賸与蜂衙晚麦信急催鸠唤晴天气正佳归恰好莫将愁思为空名
　　送林叔全秩满归四明
　　三年絶境兴谁同鸡呌桑巅犬巷中但欲户庭多暇日不将鞭扑奏肤公相期霄汉抟风翮每见灯花缀玉虫此去逢人台阁上丁寜莫道止斋翁
　　送雪庵瑾禅师还山
　　五马逢迎甚濶踈满朝问讯近何如诸公极有迟留意一日连收竟别书佛法盛衰千刼后人生老壮百年余向来游旧今亡恙愿得斯人尚起予
　　周和叔通判雪寒索酒戯用来韵以将朋尊
　　持杯虽念故人寒欲予还不似印刓此债岂应行处有麯春何日寄云安【和叔入蜀故云】
　　奉和周蕃伯用王道夫韵二章见寄
　　森森万木一精庐黄巻青灯自巻舒却肯追随三舎逺不论闻问十年踈遗贤公已长懐玉老圃吾方欲荷锄安得谢岩题壁处一尊相伴看芙蕖
　　论定千年后心寛万事平吾方惭防伎安敢道鸿冥门户虽人境溪山亦世情半天乔木立尽日好禽鸣
　　寿叔祖母【与先人同生】
　　三阳昨夜转洪钧凤歴今年又纪寅再拜与君觞寿母更生犹我面先人儿孙夹侍浑忘数梅栁前陈不记春从此常为汤饼主賸看诸妇抱麒麟
　　东阳杜季髙逺访诗以送之
　　当世关衰壮斯文看合离强餐吾岂敢后防子何期村落秋弥好溪山晚最宜逢人相问讯所欠更能诗
　　春日和林宗易韵
　　白与红兼尽落梅小园独步日千回浮空晓色临无际排闼春光拨不开学语新禽更后啭铺茸细草雨边来却怜追逐今无力放下帘钩就麝煤
　　移花
　　樱栁初无素与蛮可将何物伴身闲欲栽花木千余本但春风还未还
　　送花还宗易
　　酷爱看花懒种花知心惟有故人家花开分送花残取娱老扶衰度岁华
　　游鸣山寺徐一之兄弟载酒即席和其韵
　　惰归春力不胜驱风雨尚愁人掺裾掠尽残红前日树催还新绿去年畬相将兴尽随花屧赖有朋来载酒车但得从今身尚健吾乡风物胜匡庐
　　和徐叔子用林宗易韵见示
　　相过风雨独何欤校酒论文已不如方信深交相恋嫪却因衰退更踌躇吟生池草书成束饮落檐花醉堕车明日待随公等去我头应始自今梳
　　和徐叔子劝农韵呈留宰
　　亲从蓑笠问饥寒赴愬人人得犯顔更向棠隂聊憩茇要令粒食共鲜艰身归雨露司存后诗在山川刻画间饱飰之余能细和止斋应有几年闲
　　游金岙赵园赋海棠梨花呈留宰
　　海棠故作十分红梨更超然与雪同文物英华周盛事风流逺晋余风
　　赴留宰寳坛之集因和蕃叟弟赵园韵
　　一枝才放前村雪一线初开爱日天潘县风流凡五客赵园名字亦千年可无能赋如难弟恨不曾来有尉仙待得中兴用循吏更于此地设离筵
　　示留宰
　　县楼即日气横空施及观潮亦奏功曾上石岗看蚁穴当图一饱到山农
　　或以诗送来禽次韵奉酬
　　连年栽树未成隂赪实堆盘慰我心手把新诗堪永日休夸法帖送来禽
　　隔水佳人久不逢祗应我懒或君慵感时相馈情何厚却说云泥笑杀侬
　　游云顶院和徐叔子韵
　　老大生憎儿女态更无春怨与秋悲略将杯酌随宜具剰有溪山取次嬉爱客不妨兼泛泛论文何苦太竒竒况曾窥得尊生术通昔蒲团日一炊
　　寿薛象先
　　萧然山泽一臞仙故被声名绊俊躔祗为春秋同社燕遂归风雨对牀眠中年曾未须眉白尽日全无车马喧我有寿觞谁与共防昌湖上钓鱼船
　　酬蕃叟弟韵
　　朋游同一辈伯季自相师薄宦俄衰暮清懽仅暇时我懐青冢曲子念紫荆诗但得无忧患幽栖岂不宜
　　寿潘省之
　　泛水浅红荷十里蔽云浓绿木千章旁无俗子同居巷中有臞仙一瓣香今夕还知是何夕吾乡终胜似他乡双鳬便合青防上笑看儿孙乐未央
　　丁巳寿国举兄
　　岁自为诗嵗自赓愁无新思思还生便从今闰书初伏待看何年值后庚汉网疎如天地濶奎文下与水云平弟兄长健贫何病判解金龟当一酲

　　止斋集卷七
　　钦定四库全书卷
　　止斋集卷八　　　　　　宋　陈傅良　撰律诗
　　村居二首
　　业已将身落耦耕时于观物悟浮生择栖未定鸟离立避碍已通鱼并行野老窥□占太岁牧儿敲角报残更絶胜倚市看邮置客至还无菜甲羮
　　野衣农圃杂华髪弟兄同佚老便居僻贪闲喜命穷习成杯酌少脱落语言工危坐看流景新萌又落红
　　和宗易作屋之什
　　欲因旧筑倍劳形昔在先生配二程梅树防持供北顾萱堂润色作东荣但堪樽俎来三益何必籓墙屏五兵若徙荼防分乞我亦令儿辈记家声
　　送缙云叶正初兼简杜伯髙
　　我固阅人非草草君于前辈亦拳拳经师未数郯夫子笔力方窥李谪仙所恨尚于收第晚将诗空与背时传频年不信灯花报报得人来亦可怜
　　和宗易赋素馨茉莉白莲韵
　　轩牕一日粲三英尽室无尘眼倍明闽粤固尝矜絶美风骚犹未及知名羞将姿媚随花谱爱伴孤髙上月评独恨遇寒成弱植色香殊不让梅兄
　　沈仲一送菊自言封植之劳欲得诗为报为赋三絶
　　东篱何在菊年年菊视陶诗竟孰贤未必缘诗花更好花将诗与万人传
　　霜螯风味小槽春新様宫衣试麯尘【见周礼麯衣注】一段秋光谁领此芙蓉凡子桂陈人
　　愁干手自搭连筒苦雨丁丁杙小篷乞得花开急催客明朝恐已着霜红
　　仲一以诗来用韵奉答
　　陪侍经帏渉嵗年亦尝尚论鞠衣贤如今三嗅馨香泣惟恐将诗去浪传
　　呜咽苔移玉座春昔年曾扈属车尘重阳不见黄封酒只见餐英独醒人
　　剰有新诗入逓筒岂无能画作掀篷金钱翠葢相辉映着我皤然酒借红
　　寄题薛象先新楼
　　矮檐风雨送蜗牛有客来夸百尺楼阖郡台池皆下瞰背城湖海亦全收清时未放徒髙卧半世何为故倦游解尽槖金君计决月明长笛起渔舟
　　立春
　　千官勒马谢幡胜万国鞭牛占雨晴谁据槁梧相近午颊车徐转鼻无声
　　除夜用前韵
　　春来十日垂垂雨嵗尽今朝亦未晴衰老见年殊不觉卧听穿叶打窻声
　　送子壻林申甫还侍
　　锵锵笙磬阼阶东穆穆黄流玉瓉中近在门阑无此称老来襟抱更谁同幽燕遗恨须收第孔孟微言要忍穷精舎一区泉石好何时相就看防鸿
　　游赵园
　　主人避客竟何之雨过停桡落日迟赖有畦丁曾识客来禽花送两三枝
　　赴林宗大招赏牡丹之集
　　剥啄要春酌团栾得晚晴千花名品下一苇病身轻文防非投辖清欢胜絶缨倦逰吾独愧归趂两山明
　　寄谢懐英髙士
　　闻君已得归山请顾我方当絶迹时欲葺止斋犹未就箧中应有草堂资
　　和张端士初夏
　　绿隂四合水迷津春去虽愁却可人无数飞萤窥案帙有时乳燕落梁尘满塘荷防将还旧试火包香又斩新短夜得眠常不足僧钟遮莫报昏晨
　　屈原贾谊陶渊明文辞皆喜道孟夏而悲乐不同虽所遭之时异要亦懐抱使然尔端士寄夏日一首若无聊然因和其韵颂初夏之美以解之
　　送周介之同年赴徳化宰
　　民社湏吾党江湖足此情不堪秋暑近欲趂莫潮平拙宦成华髪忧时自短檠君看庐阜石千载尚垂名谢林黙之居士惠酒居士山居方与世絶尚欲友此废人耶小诗举发一笑
　　不将鵞鸭恼比邻林下萧然老幅巾乞与青州十从事添成明月两闲人
　　戊午寿国举兄
　　一母分身四白头从今家事付儿流只须老草供觞味乍可婆娑伴钓逰劳世万人输暇日好天一雨荐新秋平章何物宜为寿三十余年晏子裘
　　止斋即事二首
　　性已耐岑寂老应忘隠忧齐年双白髪尽日一苍头竹闭缄门钥蒲团数漏筹未知庭庑下还有雀罗不教子时开巻逢人强整襟再贫看晚节多病得初心地僻茭莲好山低竹树深寄声同燕社明月又秋砧
　　戏题止斋丛石
　　虽无壁立翠琅玕聊当庭前犊鼻裩我亦闻之方伎者众山皆大小为尊
　　重阳和朱直方韵
　　衰老登临得并家絶胜十载向天涯直湏与世为陶令谨勿令人识孟嘉蓝水悲吟空雅健牛山醉墨漫欹斜谁知竹叶虽无分一笑何妨菊自花
　　用徐叔子韵送其过毗陵
　　家食年年未解忙浮沈闾里但壶觞偶缘他故趋吴防可使吾徒忆鲁狂曲水风流王逸少鉴湖穷约贺知章请于百尺楼头上下视人间有肺肠
　　送四明汪文子
　　文盛经生少官轻举子繁谁能堪逺役相与及微言残冻留春雨新愁起夜樽斯文吾不敢短句送归辕
　　寄九江宋居士
　　箧中每阅所蔵书长忆潇湘九死余一别十年身尚健恨无飞羽过匡庐
　　酬刘进之
　　氷柱刘义句绨袍范叔寒所亲多物望相识半人寰今老犹徒步吾穷亦厚颜幽懐真易足万卷屋三间
　　己未上已清明
　　霖霪故作落花天佳节重重倍怅然虽有庭除临曲水更无尊俎试新烟酴醿雅欲延春赏杜宇还能破昼眠赖得二昆同一客蕨芽蒲笋短檠边
　　和林宗易上已韵
　　咚咚曙鼔五更初枚数何门可曵裾孰与课儿翻故纸几曽缘客扫精庐常饥未免时中酒多病安能强著书自笑无才供视草徒劳身后问相如
　　和林宗易雨后韵兼简沈仲一
　　溪山秋色日侵寻一水循除万木隂幸有新炊送农扈可无胜践盍朋簮蒲荷绵亘衡从亩鸥鹭追随下上音寄语北湖休独自摩娑周鼎与商
　　张端士以诗送兰蕙因和其韵
　　暮春堂上抱天和时啓柴扉与客过客有可人须语似新篁来看玉森罗
　　寳坛寺和林宗易韵
　　梦囘齿颊自天香何必招魂怨渡湘少待精庐天向晓有来嘉客岁为常云山镇压鱼虾市烟雨庄严橘柚乡最好题名双石阙可题周厯万年长
　　答朱翔逺见别之作
　　总角相看五十年行蔵殊辙各皤然岂无子美书成束欲送相如赋上天俗眼不寛多小谨交情何限复长篇乘壶偶自兵厨至聊助征帆一醉眠
　　尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜余发一笑因成二十八字
　　莼鲈有玉西风急橙蟹无金东海深只为酒醒愁夜永二虫得失我何心
　　因客説秋秫水伤复用前韵
　　风鲙不湏盐豉好霜螯湏着酒船深无由种秫求旁舎旁舎秋螟已蠧心
　　己未生朝谢莘叟兄送梅
　　无岁探梅不恨迟缉斋今送两三枝也知造物多生意亦为畸人解笑頥壬子恰同身地庚申还值国开基数家夸道明年好好在长贫诵系辞
　　又
　　莫笑栽培日月迟待看老榦及孙枝天将臈去春囘首人与花同雪满頥万里陇头空故迹孤山篱落但余基至今佳句无人继谁与招魂着楚辞
　　觅花
　　背山面水竹周遭虽乏楼台气已豪更得好花千百本中间容我诵荘骚
　　和徐魏叔见寄三絶
　　蒲团坐阅嵗如梭不管门前雀可罗投赠纻衣才薄物道人微笑已嫌多
　　纨袴何尝不误身梁园金谷草长春送将重锦齐三十笑杀生刍一束人
　　独向心源识背趍岂于身外较精粗凄其下视人间世朝市区区地一夫
　　和朱宰逰丁园韵
　　榆火逢佳节棠隂接胜逰移樽忻及暇乗屐共寻幽日静竹光合风喧花气浮主情殊未倦衰暮为迟留
　　庚申上已
　　何事【阙三字】天低雨露悭一【阙】遗晚【阙】百感又春关墨客山隂竹骚人洧外兰谁知千古意不在【阙】防间清明后一日宴客明日宗易送牡丹有诗次韵
　　客去朝酲恶诗来晚思和名花如洛上佳句近隂何雨故妨新火春应堕梦柯莫将行乐地蜗角动干戈和汪仲嘉楼大防二尚书贺郑贵和华文休致韵贵和四明人从其子泰兴为瑞安主簿
　　簮笏相摩入殿庐人皆自笑此区区岂无只字逾华衮未必千钟胜飰蔬吾见北山多后倦谁如东里竟先驱追随曵履枌榆社犹及香山退傅无
　　岿然名节万人尊诗落文昌帝九阍耄及卫公还失策早如疏傅亦伤恩华文延阁如今少神武脩门自古存我与东楼最欣慕掖垣灯火几同论
　　寒食早起围炉中戏和林宗易韵二首
　　叠帐重裘更怯风絶怜寒食到匆匆一春不见花开落但説栽花费几工
　　春工偏以速为神谁管沈疴未觉春禁得春寒长恣赏甘心输与少年人
　　晚移舟塘次值风而囘莘叟兄有诗次韵
　　经春屏迹与谁同苦雨衣篝亦自烘方此欲为官况事依然不值世情风蒙茸水国蒲荷荡馥郁田家橘柚丛最是一年行乐处翻成咄咄坐书空
　　送四明方伯起
　　世事关分合人情看短长君应愁富贵人已畏文章竚立亲双鬓追随客累觞未知归定否吾亦爱吾乡
　　送杨渭夫入淮
　　老去关心最语离不堪离久防还希君方慷慨思矜振我已婆娑喜惰归万事莫如身自爱十诗亦与世多违倘将书寄南来鴈且问琼花果是非
　　从族叔觅老桂
　　他山有桂老鬅松好植梅旁伴槁容着我对吟前赤壁乞君分与左青龙逾墙之树宜无取【国风将仲子兮无逾我墙无折我树桑】益屋于东本不防【家语有人问东益屋不祥孔子辟之】恭想短章防一笑便呼鉏镢破苔封
　　莲花
　　伯仲之间竹与梅魏姚声价浪崔嵬虽然亦混鱼虾处风度自从邱壑来
　　寄林宗大
　　春已无情雨妬花病还妬客到花家今当未雨才身健杖策来看半吐葩
　　和莘叟兄咏张子房韵
　　不缘多病遽懐安阅尽人间万事难谩以笑谈分楚汉竟将功业付萧韩
　　朱及之以所种荔枝结实招饮不及赴以诗谢之
　　闽谱余尝第状元年来虽见仅名存贡存天宝犹徒扰赋似相如亦妄论每羡朝阳私沃壤正愁秋雨妬芳樽绛衣玉质今何夕照我西归十二轩【及之云以风雨仅存十二颗】
　　从徐一之觅菊
　　我欲作亭题独立苦无翠葢着金钱园林百辈皆名胜为趂西风乞冗员
　　土盆瓦斛空中久羞见重阳挿满头寄向柁楼烦送似芼鲈韲蟹待新篘
　　次韵奉酬徐一之送菊
　　桂丛兰畹悄无哗但有哀鸿天一涯节物更谁知白髪交情于此见黄花声名独立空秋际香色平铺与露华南雅未收骚致意骚人应欲补诗葩
　　廷植侄得男朱文昭寄诗于汤饼集即席和韵
　　喜説徐卿得二雏吾家波及亦君余青衫手板宜从此断简家蔵莫付渠但欲健如黄犊走不妨错写防麞书更看汤饼频频供笑索梅花到岁除
　　送郑主簿泰兴解官归四明
　　师友于今説郑乡亲庭分付旧行蔵但知职分宜栖棘尽把声名属憩棠一字未曾缘荐墨扁舟才可着诗囊问津渔浦多西笑独为莱衣味更长【泰兴以乃尊华文老不能车迀道处婺自钱清渔浦归四明】
　　送孟延昌归兰溪
　　典同周命士律协汉诸郎师友今千载妻孥各一方髪从何处白菊有去年黄惜别无多语关雎三断章刘进之饮蕃叟弟筠亭且赋诗余与蕃叟族居葢屏迹不出各数年于是有感次其韵
　　判与渔樵日往还鹤亡蜂遁径苔斑何人不弃寻常事有弟相忘咫尺间寛网及余端已老祥琴相尔未应闲但将邱壑全分付可待移文始厚顔
　　林宗易刘进之见访有诗再用前韵
　　牛羊日夕鸟知还休説年时玉笋班四皓亦尝空老去二疏不在共功间脩书尚觉归期晚隠几兼忘永日闲况有宸章长对越昭回云汉不违顔
　　题钱宰吸光亭图
　　栖身云梦八九上用意风雩五六间惟有澄波兼皓月尚怜波月蔽亏山



　　止斋集巻八
　　钦定四库全书
　　止斋集巻九　　　　　　宋　陈傅良　撰挽诗
　　拟进御制孝宗皇帝挽词五首
　　九庙威灵逺【逺一作重】三宗徳业尊讴歌思艺祖歴数在神孙欲返皇图正先推帝系恩诸儒议东向此意定初元【谓以隆兴纪元】
　　但谨鸡鸣问何知鹤髪侵石经方典学盟载更关心四海尧防毕三年舜慕深匆匆付神器长乐尚沾襟神机规禹迹庙算夺燕支大号初归我成功少待时鞬櫜懐不满箪食问何迟河洛空遗恨年年上玉巵好学元无斁忘疲晚有加明谟宗六艺妙用合三家照映天经纬流传士齿牙奎文尊阁处更合榜重华羣才何辐辏圣度似天寛清跸留儒馆黄金散将坛风云一语合日月万人看攀附今无路哀摧壮士肝
　　孝宗皇帝挽词五首
　　艺祖开皇极何心畀后昆天将翊尧运世复见汤孙武接规模在仁追典则存煌煌宋宗社永永配乾坤深衷何自见寛诏不胜书当宁延方岳逢人问里闾嵗为周委积家被汉蠲除巷哭弥天逺长江泪不如岂以崇髙极能忘凛凛忧衣更三澣旧费为十金休熊馆无秋猎期门絶夜逰恭惟懐显徳真可缔孙谋正观真英主三王合庶几此时生后圣端欲踵前徽济世功何异除志偶违辛勤三十载十渐更无讥不作脩龄梦天乎讵可谌白云新厌世黄屋旧非心徳业成千古闾阎寝八音乌号在何许霜重越山岑
　　挽呉明可给事
　　诸老俱沦落流风日转移独懐忧国意长説渡江时姓字谁如此功名早不疑却收湖海气燕坐雪垂頥忆上诸生谒公方薄恙侵欣然防絮帽恨不醉花隂自説看人熟相期晚嵗深半天苍岭雪回首为沾襟【谒公之夕宿苍岭下天大雪明日岭上深数尺】
　　挽木奉议【蕴之詹事尊人】
　　宠数频年及俞音万口传丰碑来少海大轴落台躔教子宜如此闻风亦凛然送车今塞道拱木看参天【东宫为冩荣庆二字史丞相以诗贺之】
　　盛事无虚得襟可自知徧观同辈行谁似暮年时衮冕趋椒殿箫韶送玉巵又宜天一笑独此有遗悲
　　悼蒋升仲承事
　　扁舟来往适吾真却笑旁观道隠沦三釜岂无儿可就百年要与酒相亲賸栽梅竹皆缘客晚得冠裳不语人试向南塘问渔牧定于此老亦沾巾
　　挽族叔父
　　松竹深围屋【阙】莲賸种鱼所愁賔客少不问稻粱余尽日【阙】相语盈门手自书吾儿有名字万事聴何如我懐终古恨不及奉觞时满眼看诸弟何心赋此诗牛羊来蛰蛰邱墓去累累亦有千钟养曽无一字碑【蕃叟自为尊人埋铭】
　　题丁少詹姑墓志后
　　白髪从夫志青刍为客谋送车今几两乐土有斯邱【归葬于父党】犹子声名盛他时雨露秋摩挲看石刻嗟惜到松楸
　　挽楼朝奉
　　裘马朋簮盛绯鱼筦库卑行蔵公论在然否寸心知嵗晏曽三接民功仅一麾空余华衮字有恨葢棺时【史少傅铭其墓】
　　九寺方连茹专城又夹河晚看诸子好孰与一门多薄海皆惊叹亨衢忽荐瘥大连同厚夜其奈少连何
　　挽包颙叟
　　樵牧常争席篇觞早防功有懐随事见不耻与人同我故竒诸子年来识此翁待看稽古力乔木己悲风翁子看时辈平生不妄贤独于公有诔惟恐世无传他日须深刻吾诗可附聨草黄松柏秃名与石岿然【翁诚之作行状】
　　挽张子由母
　　又是君王上玉巵未央雨露湛垂垂版舆此去还无恙芝检重来更不疑四世团栾能有几百年澌尽亦堪悲里中诸母今谁在聴説承平祐圣时
　　挽潘才叔母
　　剥啄唯深夜门前杙小船有儿能自致此母已堪传竹院前闻熟桓楹大字悬病懐嗟不及健笔附诸贤【才叔所居有竹院】
　　挽周宣义【鲁山司法尊人】
　　无酒浇陈草将诗刻隧碑遗名从此在真意竟谁知教子还余事周人亦有时忆尝从夜话欲去更迟迟
　　挽婺女何茂宏
　　劝驾尝连萼应门忽二毛竟于时不偶吾更晚相遭宿草堪挥泪丰碑忍泚毫送车今几两谁最恋绨袍
　　挽薛季益尚书
　　徧试江淮声籍籍久劳荆蜀鬓苍苍同时半已登槐棘卒嵗才能足稻粱遗藁不为他日计佳城尚及此邱蔵岂无后作多文胜令我懐人泪欲滂
　　州里谁如此达尊戸庭深静最情敦不将尺牍通当路却枉扁舟访杜门每见色温如有属欲书心愧不能言从今若祭枌榆社好配横塘两献樽【公与许忠简公居同乡】
　　挽彭通直【子复监丞尊人】
　　前辈如同郡流风仅几人不令儿巧宦所尚世清贫及老犹书巻通班但幅巾吾铭虽未就乡誉胜坚珉
　　挽沈次卿学正
　　洛学传当代家声属此翁一生无世味万事与人同恨不师前郑欣尝客阿戎宜铭千古意岂在语言工
　　挽林承信【道夫教授尊人】
　　重交寜问田安在急义固于官不知膴仕幸多花萼好幽栖宜与竹林期牀头周易吾将老案上楞严晚得师此意自应天予后峄阳未琢长孙枝
　　悼林仲逸县尉
　　家故书千卷生才试一班赏音殊不少筮仕独何艰松菊将身隠苹蘩忽涕潸幸哉贤玉润有诔不容删
　　挽张材卿知郡【大猷端明之子春卿尚书之弟】
　　貂蝉不逮老端明世济谁如好弟兄能着青衫偕计吏却将白髪去边城夜魂俄断凝香寝秋泪仍兼曳履声万石君家同一传嗣书应更有公卿
　　挽新昌吕脩职
　　顷作庵庐客看公手种莳溪毛无乱理宰木有连枝久欲镵他石今还赋此诗黯然懐宿昔絮酒定何时不道千山阻将遗百世名有儿能自致此老已堪铭禄岂无三釡贤谁似一经吾词虽未就应有防幽扄
　　挽尤延之尚书
　　自为师説竟谁宗每事持平属此翁有志政须名节是斯文非独语言工要令举世人材出合在前朝行辈中安得长年留把柂后来各与一帆风
　　宿留江湖长子孙行蔵节节耐人看及为侍从身垂老欲试平生事转难书就仅题前太史功成方记旧甘盘令人长恨经纶意歴事三朝见一斑
　　向来诸老独岿然羸不胜衣万事便灯下细书批勅字雪边先着趂朝鞭岂应无故令身健却止功名与世传遗奏定留封禅藁慿谁吹送九重天
　　壮嵗从防两鬓霜重来函丈各堪伤那知卒业今无及极悔论心昨未尝相约归期须次第独存病骨更凄凉他年赖有门生记托在碑隂永不忘
　　挽沈虞卿侍郎
　　官重元非好思闲乐有余生儿早传业课女夜抄书时事方闗念归懐不遂初经纶縁未了天意盍留渠嗜古真成癖摩挲笑眼开断编遗汲冢名篆出秦台【阙二字】缘应尽云山唤不回凄凉子云宅问字有谁来
　　挽东阳郭徳谊
　　簮绂何能贵声名幸自脩凡今为我友几半与君逰翰墨千年托松梧一夜秋令人懐昔日炯炯梦丹邱
　　悼杨休甫
　　袖手旁观一世余元非亲物亦非疎酒边每事如人意灯下通宵读我书学到庄骚才止此生逢周汉定何如西州相识无遗恨独恨无从掺子袪
　　挽宋岩老参议
　　居然是是亦非非错处稠中定不疑万事过人旁袖手一生从众自观頥肯为壮县虽尝试畧见周行已逆知尽日杜门佳客至小槽亲校酒醇醨
　　少小脩蔵近市朝亦非着意混渔樵不为御冦犹争席好説渊明更折腰一饭重违凡子约千金终却故人招送车几两交相唁我独难忘最久要
　　悼刘谦之知录
　　海内多吾友飘零今几人相忘尤堕泪欲诔辄伤神【余欲作景元同父祭文皆不胜悲辄止谦之亦然】才力矜余地心期耻后尘溘然无一语愁杀白头亲
　　挽王兴之提刑
　　四海王詹事传家有象贤宦情尘滓外风谊典刑边遗爱依前郑羣居得少连生平才乐此一梦涕潸然
　　悼济阳夫人
　　久接江山境曽论子姓文于焉观内则可以继前闻榛栗严賔豆苹蘩洁祀芬有人言不朽片石合摩云
　　挽张春卿尚书
　　懐抱今遗直身名古象贤路车陈左塾笙磬在东悬再世星辰上三年雨露边﨑岖空老去有识共潸然论建囘天力生平与众同居常焚谏草人自避乘骢朝誉多张仲家声近鲁公挽辞吾不愧收入汗青中
　　悼翁仲立达州
　　忆昔看封事令人激懦衷边筹皆破的硬语更盘空晚亦通家好居然与众同行蔵尝论定谁假一帆风淮幙何多誉巴城仅一麾最书肤使上好语近臣知筚路江山【一作烟云】久维舟日月迟空懐归报牍不逮劳还时
　　挽刘端木司户
　　十年共语昨来非长忆初年握手时身世自怜心炯烔功名犹恐论卑卑民彞亘古非芜没学者如公好器资缓辔徐行逢九轨可堪倐忽九原悲
　　挽林致贤提举
　　一经韦氏学五桂窦仪家每耻乡评过深惩履道华人方贵全璧事已堕空花襃衮来黄阁千年置齿牙
　　挽刘茂实和州
　　欲课民庸元道州欲评人品马少防居无一事可切齿荐有三公方掉头送公歴阳令我愁目断賔鴈书沈浮识与不识涕泪流人世安用须封侯
　　郑自明哀词【并序】
　　乡士大夫书説自明果然呜呼悲夫自明为太学诸生数与余游乾道壬辰同试进士自明不第于是始别别三四年间自明以释褐仕于朝而余之再至在所也则自明寖贵絶出其辈行间相过语至其欢狎悲壮与在学校时无异也余郡丞长乐防自明家居待台州阙更数往来尝造其所舎僧寺室中萧然箯舆一乗老床凳数只凡若干口日须妇翁米以为食而自明意象与在馆阁时亦无异余每语人自明来日甚长也而今死矣自明言行焯焯在人耳目不但余能言之也余独悲自明以喜事嫉邪取名于世而死最不幸好议论者曰是宜不良死也余观自明立朝于进对苟得之闾里厮役当讳而不以言上者具以情奏满朝为危而自明虽即死不悔真若不爱其死者然其事母孝左右不敢违晚得师友务为靖恭闲雅不苟坐立虽一饮茹亦必揣度无害乃下口余尝羮菌以进自明惊谓曰是可食耶往闻有食此死者至今不近也自明可谓重其死矣士患无志有志矣患不见知于上知而少不合辄不持重以究其用亦士之罪也方自明以母老请外去非上意天下皆以旦夕且复用自明又甚自爱而及于此何哉是不谓之天耶故余为斯文也他不暇论于其死亟致意焉以见余悲且以解议者之惑亦自明之志欤自明长乐人姓郑氏名鉴词曰
　　母曰余儿兮吾莫知其何尤妇曰良人兮吾曷为罹此忧兄弟不以是咎兮良友称其好脩恭不得其故兮庸强名之曰命相彼下堂而贻戚兮或结缨以顺聴万不同咸自取兮曽二者孰失其正声鬼神之所仇兮人直躬焉是病胥属镂忽堕其前兮屈鱼腹以为穽竒祸作于牖下兮顾奚悲而宜庆嗟子何伤兮独余懐不能以自胜尚或相尔藐孤兮天终焉其有定






　　止斋集卷九
　　钦定四库全书
　　止斋集巻十　　　　　　宋　陈傅良　撰内制
　　庆元改元诏
　　勅门下朕以眇身托于兆人之上惟日兢兢惧无以绍列圣之休而对扬上皇之慈训也永惟当今之务何者为急非欲百官脩辅而民力裕欤夫亲君子逺小人庆歴元祐之所以尊朝廷也省刑罚薄税敛庆歴元祐之所以惠天下也是彝是训歴年弥长肆于中兴举偏补敝皆于此乎取法克至今日中外乂寜朕幸蒙遗业绳祖武而敢一日忘此乎掇取美号于纪元诗曰不愆不忘率由旧章葢庶几周成焉其以明年为庆元元年故兹诏示想宜知悉
　　哲文神武成孝皇帝梓宫啓攅涂奏告祝文
　　伏以两楹啓殡六引徂东欲迁仍几之神以即因山之吉敢先防告用兾安行尚享
　　啓攅毕梓宫还殿皇帝行祭奠礼祝文
　　伏以厌世上賔终天永叹撤攅涂而即吉罄薄海以攀号酹奠虽防瞻言何及尚飨
　　发引前一日初更总防使行夜祭祀祝文
　　伏以三年之制念在终防七月有期忍当明发共脩祭事曷究哀悰尚飨
　　发引前期祭告钱塘钱清江龙神祝文
　　伏以于昭烈祖将祔思陵方六绋之问津维大川之借助用伸忱请尚兾明聴尚飨
　　发引迁奠祝文
　　伏以仰止龙輴临于邱隧方少须于筮日庶永妥于賔天昭告何云哀摧罔极尚飨
　　掩攅前一日奏告昭慈圣献皇后徽宗皇帝显恭皇后显肃皇后显仁皇后髙宗皇帝宪节皇后攅宫祝文
　　伏以思皇烈祖往附诸陵当复土之及期愿在天之垂祐不震不竦以永万世之蔵来燕来寜如同一堂之上尚飨
　　掩攅祝文
　　伏以遣车攸届复土维新竟蔵桥冢之衣冠莫覩尧天之云日永懐弗及陨越何胜尚飨
　　九虞祭祝文九
　　一虞
　　伏以稽山仰止想祖烈之攸宣清庙肃如怅神游之未祔于兹易奠何以胜哀尚飨
　　二虞
　　伏以廞衣安在曷堪丹旐之思虞几是慿尚系羮墙之念道周之荐海内如摧尚飨
　　三虞
　　伏以亘古永违贻孙谋之如在自今始吉嗟孺慕之何穷三荐既陈长号罔措尚飨
　　四虞
　　伏以信信宿宿暂妥于神栖子子孙孙永懐于祖武方舟而济有泪如倾尚飨
　　五虞
　　伏以维尧传舜俄同閟于衣冠自越入呉乃独还于翣卫望如弗及哀曷能胜尚飨
　　六虞
　　伏以念兹皇祖忍当昌歜之陈瞻彼昊天痛极胡髯之逝恭迎仗卫疑对音容尚飨
　　七虞
　　伏以涛江限断尝摄事于攸司郊次森严方饬躬于斯荐扳依永已恸哭何云尚飨
　　八虞
　　伏以顾瞻桥冢已深万古之蔵想像袗衣尚御重华之旧反虞将毕追慕罙新尚飨
　　九虞
　　伏以百神受职来奉于主车三后在天行升于祖庙哀哉永诀忍此终虞尚飨
　　掩攅毕谢土神祝文
　　伏以于皇烈祖来祔思陵允惟百神襄此大事敢忘答贶更冀明聪呵防之防永永无斁尚飨
　　安南国王李龙翰加恩制
　　勅门下朕宣室受厘言念梯航之逺扬廷孚号载疏纶綍之恩以昭烈祖之宏摹以笃价藩之丕祉推诚顺化秉信守义奉国履常懐徳谨度思忠功臣特进检校太尉充静海军节度观察处置等使兼御史大夫上柱国安南国王食邑一万户食实封三千八百戸李龙翰恪勤厥服绍美于前克提千里之封勿替累朝之好霜露所坠固同洽于至仁沧海不波葢良繇于多助维时嗣服有事合宫亦遐想于弥恭莫共陪于肇祀骏奔在庙虽阻脩黼冔之仪旅实充庭尝与备萧茅之享肆朌新渥爰广旧封裒载籍之名言侈元勲之显号于戏闵予访落畴在公助祭之劳嘉乃象贤谨与国咸休之度于焉申锡其尚钦承可依前特进检校太尉充静海军节度观察处置等使兼御史大夫上柱国安南国王加食邑一千户食实封四百仍加济美功臣散官勲如故主者施行
　　赐徽猷阁学士太中大夫知襄阳府张杓辞免改差知建康府恩命乞在外宫观不允诏
　　勅具官某省所上表辞免恩命事具悉尔独不闻故国世臣之説乎而来谂疾也夫保坟墓孰与成先正之美休祠馆孰与图累朝之报智者当有所择矣式遄其驱毋事多逊所辞宜不允
　　赐文武百寮宰臣赵汝愚等上表请皇帝还内不允批答
　　省表具之朕遭家多难懔乎惧不足以当大事赖天之灵宗庙之祐乃者壬寅获与同轨祔烈祖于思陵而遣车徂东虞主未返仰止稽山明发不寐皇皇望望未知所为也公卿百辟其何以慰朕而欲徇故常之请还广内乎方将禀命于上皇以供养仍九虞侍两宫为事所请宜不允
　　赐赵汝愚等再上表请皇帝还内宜允批答
　　省表具之夫防朝之嚣讙非所以示下宿卫之暴露非所以持久朕岂不熟虑此欤但以任姒之养未忍违离阜陵复土盍亦宿留是用却前请而勿聴也今承命三宫皆曰不可百辟卿士又恳恳以为言朕惟舍独见以从众允徇大权而胜私谊自古后王鲜不由此顾如冲人其敢咈亲尊之意抑臣庶而弗省乎所请宜允






　　止斋集巻十
　　钦定四库全书巻
　　止斋集卷十一　　　　　宋　陈傅良　撰外制【自绍熈四年正月以后】
　　皇后归谒家庙亲侄忠训郎閤门宣賛舍人干办军头司李孝纯武经郎带御器械干办皇城司李孝友各特转右武郎
　　敕具官某等朕惟古后妃有求贤审官之志而不私谒而人主则特隆于肺腑之亲夫惟后妃弥逊人主弥恩斯可观已日者吾后省家庙尔某皆以犹子只服厥事朕何爱一横行郎而不以宠汝惟无忝尔祖以长守富贵则予汝嘉可
　　皇后亲姉故任武节郎閤门宣賛舎人致仕霍汉臣妻平凉郡夫人李氏封成国夫人故任武经郎致仕马焕妻安化郡夫人李氏封信国夫人忠训郎【阙】士亷妻彭原郡夫人李氏封崇国夫人
　　敇朕惟古后妃有求贤审官之志而不私谒而人主特隆于肺腑之亲夫惟后妃弥逊人主弥恩斯可观已具位某氏夙以淑惠友于坤仪日者翟车还省家庙越来相事礼无违者其益汤沐视君夫人尚服宠荣以绥夀祉可
　　皇后亲侄孙承节郎李瑜李璨各转两官
　　敕具官某等日者吾后还省家庙朕循故事推恩后族自尊及卑罔或遗者尔以幸防爰进二阶岂不荣哉尚务靖共以绥尔祉可
　　皇后亲侄妇故忠训郎赠文州刺史李斌妻安人潘氏右武郎带御器械干办皇城司李孝友妻安人赵氏亲侄女通直郎充防检赡军激赏酒库所干办公事韩松妻安人李氏并特封恭人亲侄孙孙女右武郎带御器械干办皇城司李孝友女孺人李氏特封安人
　　敕具位某氏朕惟古后妃有求贤审官之志而不私谒而人主则特隆于肺腑之亲夫惟后妃弥逊人主弥恩斯可观已日者吾后省家庙尔以犹子实来相礼朕嘉与之用益汝封尚服宠荣以无违我齐家之化可皇后亲侄女夫通直郎充防检赡军激赏酒库所干办公事韩松特转一官
　　敕具官某日者吾后还省家庙朕循故事且酌有司之议推恩后党而尔来自勲阀雅有能称眷在甥馆亦与幸会至于増秩岂不荣哉尚务靖共以绥尔禄可皇后亲侄女之子从事郎韩大用大任各循两资
　　敕具官某朕惟古后妃有求贤审官之志而不私谒而人主则特隆于肺腑之亲夫惟后妃弥逊人主弥恩斯可观已日者吾后省家庙尔等乃以诸甥亦与幸会例进两阶岂不荣哉尚服宠章无忘忠报可
　　皇后亲属进武校尉韩大有将转承信郎
　　敕具官某日者吾后还省家庙朕循故事且酌有司之议推恩后党而尔以诸甥亦与幸会例进一阶岂不荣哉尚服宠章无忘忠报可
　　皇后閤提举官武功大夫带御器械杨舜卿转观察使
　　敇具官某等方周盛时后妃永懐贤士大夫仆马俱病而不敢私谒于上徒欲为觞酒劳苦之而竟不可得慨叹而已尔服劳宫阃乃以吾后有事家庙之恩至将廉车岂不荣哉而槩之周人何其幸也尚服宠章无忘忠报可
　　皇后干办宅从义郎张友直忠训郎沈植各特转一官
　　敕具官某等朕酌有司之议推恩后族而及其私人尔等适与幸会各进一阶其尚恪恭毋替尔事可
　　随龙脩武郎閤门只兼皇后閤主管进奉袁佐额内翰林医官太医局教授王良佐成安郎陈翊额内翰林医官郭仪忠训郎干办人船伊昱忠训郎主管文字傅昌时忠训郎掌牋奏刘玘忠翊郎主管进奉周良臣成忠郎掌牋奏黄允文随龙成忠郎浙西安抚兼准备将领主管进奉赵友信成忠郎私名掌牋奏吴衍保义郎王寜费师旦承信郎陈琪承信郎转运司准备差使王演承信郎魏嘉言承节郎薛拱承节郎干办人船李袚进武校尉私名掌牋李大受该遇皇后归谒家庙并特转一官
　　敇具官某等日者吾后还省家庙朕循故事且酌有司之议推恩后党而及其私人尔等各以幸会至于增秩岂不荣哉尚务肃给毋怠其事可
　　秉义郎韩侂胄特授閤门舎人
　　敕具官某朕永惟旧相有勲劳于我家而其裔孙或防戚里之泽越在右阶无以着见唯是试之后省以发其文官之上閤以华其选尚庶几焉尔其懋哉用俟明陟可
　　皇伯太师嗣秀王伯圭合得冠帔一十五道并特换封孺人赐亲属内欲将一名与故妻秦国夫人妹宋氏封孺人
　　敕某氏古者醻勲贤之劳则及其私人况所尊敬自吾寿皇以兄礼之者乎况其君夫人父之同产子乎以其貤恩爵为命妇虽过于惠朕何爱焉可
　　閤门宣賛舎人防恭特授武徳郎落閤职权发遣临安府兵马钤辖
　　敕具官某尔男爵也习于阶兼之仪而不闲军旅之事非设官之意矣第其久劳优以增秩试移賔政往治戎韬其务赴功以须器使可
　　起复武功大夫文州刺史兴元府驻劄御前右军统制兼知凤州郭谞特转复州团练使令再任
　　敇具官某朕以禁旅扞边而择将以抚驭之阅嵗云久西顾晏然方眷其劳就进戎团之峻尚难其代故迟戍之更尔其茂对新恩践修旧绩式严戎律兼缉郡条朕不汝忘将有明陟可
　　皇兄沂州防御使权王奉吴王祭祀多才磨勘转明州观察使
　　敇朕崇长宗支以绵帝系髙爵厚禄宜与共之而犹计嵗课劳循次而进所以昭至公谨成宪也具官某信厚以为质靖共以自将入不恃家人之恩而出无违于阙庭之礼况以尊属于今几人则径陟亷车谁曰不可而必中有司之度积十年然后进之岂朕有所爱哉然而身无吏事之责秩比法从之崇其视匪躬尽瘁没齿下僚者又何其幸也宜对殊渥无忝所生可
　　武功大夫和州防御使权知閤门事兼客省四方馆事韩侂胄特与落阶官臣寮缴奏特与转行右武大夫
　　敇嘉祐治平之间尔先正可谓社稷臣矣肆列圣宠嘉之施及子孙简在戚里于焉尚主于焉纳后凡可以炽韩氏之门者无爱也具官某蚤以才称荐膺器使庀职上閤宣劳累年唯彼横行赏典所吝独以命汝庸示殊恩一以懽慈福之心一以大忠献之后盍亦自勉庶穆群言可
　　武功大夫集庆军承宣使入内内侍省副都知张安仁除入内内侍省都知武功大夫祁州团练使入内内侍省押班李彦正除入内内侍省副都知
　　敕具官某朕尝稽之周制内宰于天官夫古道诚未易复也至于建隆旧章尚有宣徽院之籍今亦废矣而别为北司则为之长者顾不当谨择其人乎是用命尔以肃禁中葢亲近之久识察之详矣其益靖共以身率属毋使外廷谓汝不称可
　　武功大夫和州防御使带御器械于惟脩武功大夫明州观察使带御器械杨舜卿并除入内内侍省押班
　　敇具官某自宣徽院之籍废而北司之长葢难其人朕既差择之矣则参伍其间以相内治苟不有以自异于辈行而识风防谨宪度者皆不在此选也然则尔名在四人之数盍亦思报称者哉可
　　张祐正系随龙祗应勤劳特补承信郎
　　敕某日第攀附之劳而偶遗汝葢累年于兹矣爰诏有司授之初官以见朕懐不忘畴昔可
　　武节郎御前祗应郑孝友应奉有劳特转一官
　　敕具官某服劳左右虽无显庸阅日进官亦国之旧可殿前指挥使左班年代上名刘成等十五人授修武郎许元等三人授训武郎御龙直上名方正等三人授忠训郎殿前指挥使左右班守阙行门蒋荣十三人授从义郎东第一班上名娄胜等四人授承节郎散直上名孟端等七人授承信郎
　　敇某等飨卫士而遣之古也而命以官则弥恩矣往只吏职毋替忠劳可
　　皇弟右监门卫大将军复州团练使多助皇弟右监门卫大将军成州团练使多能实及一十年并该磨勘转防御使
　　敇具官某等朕崇长宗支以绵帝系而犹计嵗课劳循次而进所以昭至公谨成宪也以尔靖共简在近属眷焉増秩谁曰不宜而须假十年以中有司之度岂顾有所爱哉以此风厉则为士者劝矣可
　　入内内侍省东头供奉官降授寄资武功大夫遥郡刺史霍汝翼转归吏部除带御器械
　　敕具官某自以诸司使改今寄禄官而内侍与戎行杂矣然而名不在铨曹之籍则犹非秩官是则异焉耳转而属铨斯为宠渥尔其敬哉毋曰序进可
　　招箭班殿侍訾彦泽在班及十五年补承节郎仍旧存留在班祗应
　　敕具官某方罢遣卫士而次第官使之尔以艺成令祗旧次宜益矜旧以须后思可
　　泸州军变守臣张孝芳被害特赠三官与两子恩泽
　　敇具官某朕观春秋书盗杀某人夫谓之盗则非死者之罪矣葢喟然叹曰士大夫或死于不幸而无所归咎者焉则其所遭之变非必有以取之此仁君之所务白也国家闲暇士马饱逸受命分阃尊重难危而尔曾无咎端独罹不测之祸夷考其治皆率故常则盗起帐下非春秋之所不罪者与虽然世无叛兵久矣庸人为将髙枕有余尔以名流顾至于此恤典之隆岂但汝哀亦以使继今者之知惧焉可
　　泸州被害官兵故节度推官杜美赠两资与一子下州文学故忠训郎泸州驻泊兵马监押安彦斌赠三官与一子承信郎故下班祗应潼州府钤辖司指使雷世忠赠承信郎
　　敕具官某等苟能効死于其长上皆忠孝之徒也泸盗之兴尔等义不顾身各死于帅恤典之厚朕岂有所爱哉可
　　儒林郎前泸州安抚司干官郭仲傅失觉察本防虞张信为乱首乱作复与贼宴饮相为賔主特降三资放罢
　　敕具官某帅死于乱卒而尔为属顾欲以卑讇自全可乎削之三阶尚用中典继今有耻亦岂汝弃可
　　太史局测验浑仪刻漏所学生周奕特补挈壶正
　　敇某今官类非古称谓而挈壶氏见于周官尔以诸生驯致于此亦宜知所职矣可
　　修武郎閤门看班祗霍寛夫供职实及二年与落看班二字
　　敇具官某课其年劳正其名称非徒以叙迁也由是而释烦辱之事则宜知自贵重矣可
　　部侍郎倪思访修至尊寿皇圣帝圣政特转一官
　　敕昔者仲尼序书断自二典以为尧舜揖逊之美后世弗可及矣矧惟我家父作子述不待倦勤亲相授受葢视帝者有光焉则圣政之作岂不足以匹休虞书哉具官某以折衷六艺之学发明心传以同风三代之文扬厉治効作宋一艺垂之无穷及此奏篇朕为之序日上慈扆寿皇嘉焉借使仲尼在宜如何表异之而有司以故事第赏爰进一官此朕之所甚不爱也可
　　秘书省著作郎黄由沈有开著作佐郎李唐卿王容太常丞兼国史日厯所编类圣政检讨官章颖将作少监黄艾并该修进至尊寿皇圣帝圣政内黄艾系经修不经进各特转一官
　　敇具官某等昔者仲尼序书断自二典以为尧舜揖逊之美后世弗可及矣矧惟我家父作子述不待倦勤亲相授受葢视帝者有光焉则圣政之作岂不足以匹休虞书哉尔等各以名儒载笔东观作宋一艺垂之无穷及此奏篇朕为之序日上慈扆寿皇嘉焉借使仲尼在宜如何表异之而有司以故事第赏爰进一官此朕之所甚不爱也可
　　承信郎监潭州南岳庙徐靖忠训郎秘书省书库官盛端友训武郎监秘书省门梁周弼翊郎赵章该进至尊寿皇圣帝圣政各转一官
　　敕具官某皆赏典也而他以待烦辱之劳至以书局进官则稍宠矣尔尚勉思无忘忠报可
　　武功大夫降授昌州刺史带御器械霍汝翼该进至尊寿皇圣帝圣政特转成州团练使
　　敕具官某鈆椠之劳繄学士大夫力也而无人乎其间则安能关乙夜之览今也奏牍来上俞音不迟慈庭有怿册府改观是谁之助欤则以尔靖恭实与执事通达中外其劳实多夫以文字得官皆德赏也进之遥刺谁曰不可其尚勉思以图忠报可
　　宗正少卿郑汝谐奉使囘特转一官
　　敕具官某尔以老师宿儒衔命万里修邻好于北庭缙绅往往悯劳汝矣朕观春秋使聘之际楚人欲傲晋叔向以其所不知而不能晋人亦曰郑子产博物君子也而皆异其礼有以大国而微老师宿儒专对四方非所以令逺人见也迨兹归报亶焉无阙而书劳进秩但循故事岂朕所以相劳苦之意哉尔其少休嗣有宠数可閤门舍人兼皇子嘉王府内知客谯令雍奉使囘特转一官
　　敕具官某摈上閤之仪聨朱邸之事皆华选也尔以趣操文藻至于共二可谓吾亲臣矣是用命尔介于肤使衔命万里修嵗聘于北庭迨兹归报亶焉无阙则朕所以相劳苦之意何但循故事増秩哉有它抡用朕不汝忘可
　　奉使亲属一员淮东安抚司干办公事谯令宪准备差遣一员新监明州赡军酒库黄仁裕书状官一员新明州昌国县主簿杨正臣指使将仕郎叶时中将仕郎郑如等囘程各转一官
　　敕具官某等凡出疆者有赏所以劳苦之也尔使事与于驱驰迨兹归报书劳进秩葢国旧章朕岂汝吝可閤门宣賛舍人宋克俊夏允言閤门祗蔡唐卿来处恭并该应举人使十次赏各转一官
　　敕具官某等賛仪上閤能与聘客周旋十不失一亦既劳矣课効增秩葢国旧章尚益靖共以须器使可浙江潮神顺济庙善利侯祈祷感应特加忠靖二字
　　敕某神朕固不为秘祠专乡其福也至四方长吏有为吾民请曰某山川之神能惠其境中则襃崇之典朕靡爱焉以庶几古蜡百神之义矧惟涛江近在寰内而有司以报礼未称将侈大之用锡美名以从民欲神尚终惠使世世享可
　　袁州仰山神特加父母妃施子妇封号
　　敕某神等朕固不为秘祠专乡其福也至四方长吏有为吾民请曰某山川之神能惠其境中则襃崇之典朕靡爱焉以庶几古蜡百神之义惟仰山之神礼以王祀而自江以西犹未慰满是用推本父母施及子妇或隆品秩或衍称号朕所以宠嘉神贶以从民欲者如何哉尚终惠之俾世世享可
　　知平江府沈揆奏五龙灵济庙乞加封第一位龙王封东灵侯第二位龙王封西侯第三位龙王封中侯第四位龙王封南平侯第五位龙王北寜侯
　　敕某神等朕虽不令祠官祝厘专乡独美至四方长吏有为吾民请曰某山川之神能惠于其方则襃崇之典朕靡爱焉以庶几古蜡百神之义矧惟五龙以时节雨旸功着近甸虽良二千石雅不言禨祥而具道所以然之故文词烂焉爰锡命书秩以侯爵则所以宠嘉神贶以从民欲者何如哉尚终惠之俾世世享可
　　懐安军金堂县进士黎崇礼年一百三嵗遇大礼恩特补廸功郎致仕
　　敕某昔在元祐合祭于圜丘之岁而汝以生于今五朝矣朕方奉觞两宫为万岁夀乃如髙年甚心羡之爰因郊赉登诸仕版以见吾贵老近亲之意且以教天下之孝也可
　　翰林医愈充重华宫摆铺军兵医治兼临安府驻泊看医邢守中到官及二年转额外翰林医痊
　　敕具官某天官之属六十而医命士二十有八人周家之重医也如此再岁无失爰进一官此又吾家法也往服明恩毋怠尔事可




　　止斋集卷十一
　　钦定四库全书巻
　　止斋集巻十二　　　　　宋　陈傅良　撰外制
　　正议大夫守给事中兼侍讲尤袤除礼部尚书兼侍读【四年正月十一除礼书三月二十日兼侍读二词并行】
　　敕方朕在东宫时嘉与僚友切磋经义缉熈光明肆以菲躬托于兆人之上克奉诒谋庶几寡过永懐三益宜如之何具官某博极羣书折衷六艺凡与我言者于今不忘也悯劳琐闼位之春官进读路门以竟余论昔者甘盘辅髙宗于旧劳之时而无与于中兴纳诲之选至汉二疏同傅太子而亦不在初元醻功之诏我有故人始终典学视昔葢有光焉尔其辅养精神陈古以诫今惟毋以谢事之年而有遐心则朕以怿可
　　朝散郎试中书舍人兼皇子嘉王府翊善黄裳除给事中兼侍讲【四年正月十一日除给事三月二十一日兼侍讲二词并行】
　　敕朕有元子出就外傅敷求其人葢累年于此矣晚得三益聪敬日闻间尝侍燕从容能道二南之化朕嘉其劳图以自近具官某习先圣之术而【阙】于当世之务凡与吾儿切磋言之者皆实学也是用擢之琐闼劝讲路门冀发其蕴并以告朕昔四皓调防太子而不屈于髙帝李泌以布衣交肃宗而不能安其身于君侧尔以西州之彦出入宫邸为父言慈为子言孝是不谓之遭时乎尚其殚竭以报简知可
　　降授朝散郎许及之前任淮东转运判官不觉察【阙】钱降一官满一期复朝请郎
　　敕某官日者淮钱多奸禁不以道有受其咎者矣尔其以同过之仁而不言上亦从镌级非所谓吏议乎阅日既久宜还其初可
　　忠翊郎前韶州兵马监押周升在任不法降成忠郎
　　敕具官某尔为兵官而州家以佚累囚来谂虽会恩不汝贷也其镌一阶以警慢事可
　　文林郎阶州将利县令蔺森改初验因伤身死人杜十四作冻饿身死失出犯公罪笞该赦取旨特降一资
　　敇具官某吏与吾民亲莫如令尔尚不知其寃死也而以为道殣曾谓与吾民亲乎其镌一阶毋以恩免可保义郎李珙家遗火烧民屋四百余间有司自来以屋直计赃坐罪得防宣谕依条听赎臣僚上言特降一官
　　敕具官某传春秋者有人火之説则无所归咎之辞也尔不戒于火而祸及于闾巷将安咎乎尚尔阔略其上一官可
　　故通直郎赵公广昨知饶州因旱歉民流臣寮奏追两官勒停男彦倓诉寃特追复承议郎
　　敕具官某左右诸大夫之言朕知其不如国人也尔守畨中遭岁不淑能有恻隠之实而不为文具而达于朝听者皆反缪言者不置丽于佚罚而尔既赍恨于地下今观阖郡连编累牍哭汝甚哀葢棺论定莫公于此朕为悯然尽还旧官不但慰汝亦以劝来者之勤民也可江西运副郑汝谐奏奉议郎知袁州黄劭丁母忧不肯离任倍支棺榇防服官钱等服阕日降一官不得与亲民差遣
　　敕具官某尔尝将毋以就二干石之养垂及满歳竟以防归漕臣见劾侵紊郡计姑镌一秩俾务省循尚葢前愆朕岂终弃可
　　承节郎盱眙军指使潘抚权淮河监渡不职降一官放罢
　　敕具官某边禁之严而弛于汝免官镌秩以警后来邦宪有常非我佚罚可
　　淮东运使赵师睾奏修武郎张世荣管押歳币防路恣横生事降两官送吏部与合【阙】入差遣
　　敕具官某发币于边事关逺聴纷哗不靖使者有言阔略弗惩人将是效其贬两秩且属铨曹庶使边臣继今知惧可
　　湖北提刑张垓奏承议郎常徳府通判赵善彦在任贪婪不法降一官放罢
　　敕具官某部使者所治且有良二千石焉尔丞郡顾不以治行闻而速官谤非朕所以奨用属籍之意矣其贬一秩免所居官继今有耻亦免汝弃可
　　知成都府邱崈奏奉议郎知成都府郫县郭公謩病昏乖谬降一官放罢
　　敕具官某夫不能胜其任矣而昏于酒黩于货然而郡太守犹以为尝有乡曲之誉不寘于理镌秩免官吾亦从薄罚焉其对隆寛益思惩艾可
　　睿思殿祗寄资武功大夫入内内侍省东头供奉官王师珪转归吏部差在京宫观免奉朝请
　　敕具官某自以诸司使改今寄禄官而内侍与戎行杂矣然而名不在铨曹之籍则犹非秩官是则异焉耳转而属铨斯为宠渥闵劳朝谒禄以真祠尔其敬哉毋曰序进可
　　武功大夫祁州团练使入内内侍省副都知李彦正武功大夫明州观察使入内内侍省押班杨舜卿职事不谨各降一官
　　敕具官某等朕惟周制内宰掌王内之政令会其属之功事而赏罚之今内宰不设而尔等不防于事实干宫中之罚其上一官应古经谊继今有悛亦岂终夺可
　　李彦正杨舜卿复官
　　敕具官某宥过无大况其细者乎尔以服劳不防尝丽于罚葢八柄所以驭过者阅日滋久俾还旧官则予恩茂矣其益靖共以图报称可
　　入内内侍省副都知李彦正除入内内侍省都知入内内侍省押班杨舜卿除入内内侍省副都知
　　敕具官某昔在周制内宰以中大夫为之而天官説者以为禁省之秘不宜属外廷而本朝爰剏北司之长就择明习靖共可以率属者以董正之官最贵近亦不可不重其选矣尔自辈中进在四人之数曾未逾日能賛内治进之长官杨舜卿六进亚长官委寄弥重其益防匪懈以报殊渥毋使外廷谓汝不称可
　　亲卫大夫清逺军承宣使提举佑神观林忆年除入内内侍省押班
　　敕自宣徽院之籍废而北司之长葢难其人朕既差择之矣则参伍其间以弼内治非识风指谨宪度者皆不在此选也具官某服劳禁近见谓老成兹用命汝秩在四人之数欲俾其属于内肃给于外靖共则尔责重矣盍亦思报称者哉可
　　皇兄故吴王府【阙】奉利州观察使多才上遗表妻令人髙氏特封硕人
　　敕具位某氏朕所以贲尔夫于幽壤有加礼矣【阙】何爱于疏封尔使居往皆宠光焉以塞其悲可
　　多才上遗表亲弟二人乞比换南班训武郎多艺脩武郎多见并特授太子右监门率府率
　　敕具官某等朕以诸卫处宗室子俾日奉朝请非苟示私也以尔多才身后之请及其仲季恻然重违之而并命尔其务靖共以称徳意可
　　皇叔祖右千牛卫将军不儳磨勘转右监门卫大将军
　　敕具官某等朕考周官凡卫王宫者皆同姓也国朝简宗英寘之环列之尹葢循周制属意深矣惟尔叔祖简在卫中歴年弥长劳绩兼茂进长禁闼职守益严钦哉无违以称明陟可
　　皇叔祖太子右监门率府率不延特授千牛卫将军
　　敕具官某以阶官易环卫率视其秩日者有司故贬损尔今彻朕闻始仍旧贯虽曰绪正亦以示恩其尚恪恭称此宻察可
　　武功大夫权主管侍卫马军司公事张师顔落权字
　　敕具官某朕以金陵形势襟带江淮辍吾骑衞布之屯所且以壮留钥焉则统驭之才厥选艰矣尔以名将往训群驺方当无事士马饱逸观者咸谓可以即戎缅懐武备于风驷鐡于雅车攻或庶几焉繄尔之力肆用命尔自摄为真班秩益崇寄任罙重其尚加懋以究尔功俾周秦之诗得以专美则予汝嘉可
　　皇叔祖武徳郎主管台州崇道观不詉特换右监门卫大将军
　　敕具官某朕考周官凡卫王宫者皆同姓也国朝亦简宗英寘之环列之尹葢循周制属意深矣惟尔叔祖行尊徳修今在选中应于经谊宜率典常作宋恭先有冯有翼则繄汝赖可
　　昭宪皇后亲侄孙杜士宝特补承信郎
　　敕某朕惟艺祖之子孙自吾寿皇笃叙之恩备矣而于母党顾无世禄岂昌陵之意乎取之白丁授以右职尔其永懐无沗所自可
　　右丞相葛邲初拜赠三代封妻【四年三月拜】
　　曾祖朝奉郎致仕赠太师諡清孝追封魏国公书思封鲁国公
　　敕朕览周诰至命君牙为大司徒实【阙】冢宰是谓股肱而追本乃祖世笃忠贞之美葢有感焉维今大臣相我孝治经文纬武海内晏然则亦惟其先徳之休足以焘后可无襃崇以应经谊具官某故曾祖具官某躬行对于古人乡誉髙于月旦方其筮仕亦既有闻而以其亲挂冠再调筦库以此终身仅通闺籍法不应諡朝廷异焉易名清孝足以发明其人矣燕及曾孙爰司宰事则所以推本其美朕敢忘周道乎进封大邦莫如曲阜尚食其报永绥尔神可
　　曾祖母魏国夫人侍其氏赠冀国夫人
　　敕周之盛至于既醉极矣其卒章曰君子万年景命有仆其仆维何厘尔女士厘尔女士从以孙子言周之羣臣皆有士行之女以为之妃使生子孙足以传世葢天意也具官某故曾祖母具位某氏作配君子行修于家覃及曾孙乃生耆哲考其世次亦足以知吾祖宗盛时天意攸属而岂一日之积一门之私哉假使当周之世必从夫爵侑食五庙然则胙以大国秩之小君虽古未有亦可以义起礼矣可
　　祖宣奉大夫显谟阁待制致仕丹阳郡开国公赠太师諡文康追封楚国公胜仲封齐国公
　　敕朕既本之六艺大啓尔宇以宏贲葛氏之祧则嗣有令闻逮事两朝申锡名邦亦礼之称具官某故祖具官某服某家声践脩累世济以力学连由三科然而名满天下而位不过从班文字行于方来而身不究逺业惟是一经之教被于闻孙蔚为名臣间我两社则劬躬之报可无异恩维此营邱太公旧宅是用即命以为新封对我宠灵以昌尔祚可
　　祖母楚国夫人张氏赠夏国夫人
　　敕朕方广念祖烈匹休于周假以溢我而收得贤之福则所以尊大其家以答天贶岂顾有所爱哉具官某故祖母具位某氏夙以懿行来嫔名家仪于前人以诏妇子亦既再世然有闻而未艾之祥施于今相诗不云乎树之榛栗椅桐梓漆爰伐琴瑟种徳弥逺歴年弥长岂必皆身亲见之乎报本醻劳式至今日大邦美号以慰永懐非以为生葢礼之称可
　　父朝议大夫致仕赠太师许国公立方封越国公
　　敕王室百年之间公侯将相故家希不失者有以文墨论议绵及三叶是谓世臣固朕之所宠嘉矧予宗工尊为祢庙者乎具官某故父具官某襟度粹然声华籍甚文未脱藁往往诵之一时英防莫敢辈行绍兴之季归为从臣葢其行蔵皆可踪迹用而不尽士论惜焉宜集善声发于贤嗣凡所着见孰非典刑爰侈旧封建邦于越以厚教忠之报以伸追逺之懐可
　　母雍国夫人樊氏赠陈国夫人
　　敕为吾股肱之臣则上自三世皆襃大之而况于其母乎御不及百两养不及万钟也而无以慰满其防极之恩亦何以责移忠之报哉具官某故母具位某氏承休袭美发育自躬恩斯勤斯鞠我良弼虽及晏歳逮事舅姑旦莫敬共至忘栉颒是足以成其子之令徳矣改疏上国之封以世世配于祢庙而今而后庶几吾大臣之不废蓼莪也可
　　故妻蜀郡夫人沈氏赠成国夫人
　　勑夫人起家以致爵位风人惧焉乃若克相夫子至于登庸尝与之同隠忧矣而不同休显此则又礼经之所悼嗟也具官某故妻具位某氏女徳配于珩璜妇功着于苹藻胡不偕老以须美成朕惟吾相祼于祔姑之室而副笄之服弗被翟茀之车弗乘也非有追宠何以慰之乃辟新封以贲幽穸可
　　妻鲁郡夫人王氏封信国夫人
　　勑永惟二南大夫劳于王事而勉之以正劝之以义者皆其家室也矧吾辅臣孤立一意佐佑乃辟是不曰警戒相成之助欤具官某妻具位某氏自继元配徳音不瑕既有芳殽进畀祖妣亦有杂佩施及朋侣佐我名臣迄登三事闻誉日广绩用日崇则与夫汝水之坟南山之侧遭世不淑动心忍性者可同年而语乎冠于命妇为君夫人我有茂恩宜不汝吝可
　　知枢宻院事胡晋臣初除赠三代封妻【四年三月除】曾祖赠太子太保修已赠少保
　　勅昔周宣中兴将相皆天下之选矣爰命皇父以整六师而推本所以实南仲太祖之后爰作常武之诗朕甚慕焉维今本兵得我硕辅则其宗祧可无襃崇以应经谊具官某故曾祖具官某躬行对于古人徳行髙于辈行而懐道不试士论惜之夫屈于名者享其实不发乎其身者遗其后是宜燕及曾孙蔚为名臣久陪国论晋长枢庭则追录其积行之勤增华其种徳之报朕敢忘常武之诗乎陞班亚保以寜其神非以为生葢礼之称可
　　曾祖母济阳郡夫人黄氏赠崇国夫人东来郡夫人张氏赠安南国夫人
　　敕周之盛至于既醉极矣其卒章曰君子万年景命有仆其仆维何厘尔女士厘尔女士从以孙子言周之羣臣皆有士行之女以为之妃使生子孙足以传世葢天意也具官某故曾祖母具位某氏作配君子行修于家覃及曾孙乃生耆哲考其世次亦足以知吾祖宗盛时天意攸属而岂一日之积一门之私哉假使当周之世必从夫爵侑食五庙然则胙以大国秩之小君虽古未有可以义起礼矣可
　　祖赠太子太傅夑赠少傅
　　敇朕既本之六艺不爱髙爵以崇报胡氏之祧则嗣有令徳休于后昆并命为孤亦礼之称具官某故祖具官某当天下之清得幽人之履世无孝廉之科而不偕于计吏居无朝市之交而不闻于上国天命弗僣为之生孙蚤为闻人遂专枢筦是不谓之劬躬焘后者乎申锡命书班于次傅岂惟发潜亦劝来者可
　　祖母平原郡夫人王氏赠永国夫人
　　敕朕方寅念祖烈匹休于周假以溢我而收得贤之福则所以尊大其家以答天贶岂顾有所爱哉具官某故祖母具位某氏夙以懿行来嫔名家仪于前人以诏妇子爰集庆善施于闻孙诗不云乎树之榛栗椅桐梓漆爰伐琴瑟种徳弥逺歴年弥长岂必皆身亲见之乎报本醻劳式至今日大邦美号于礼为宜可
　　父奉议郎致仕赠太子太师宗赠少师
　　敕自蜀平至今二百余年葢西土无遗贤矣而尚有潜德三世不逢诗不云乎何其久也必有以也具官某故父具官某行着而晦于名才丰而啬于位乾道之际有子然诸老先生见谓公辅吾寿皇骎骎向用矣而方考槃阿涧永矢弗谖不以鼎来之养而易燕居之福匪棘其欲卒为帝师殆所谓有道者乎然而生则遂循墙之志没则极告第之荣吾于大臣之亲亦质之诗书无愧矣可
　　母通义郡夫人鲜于氏赠信国夫人和政郡夫人苏氏赠和国夫人文安郡夫人王氏赠惠国夫人
　　敕为吾大臣则上自三世皆宠嘉之而况于其母乎御不及百两养不及万钟也而无以慰满其罔极之恩亦何以责移忠之报哉具官某故母具位某氏承休袭美发育自躬恩斯勤斯鞠我良弼葢副笄之饰翟茀之华一朝醻之不以为泰朕惟枢辅怵然永懐是用疏以上国之封以世世配于祢庙而今而后庶几吾大臣之不废蓼莪也可
　　妻大寜郡夫人康氏封安定郡夫人
　　敕永惟二南大夫劳于王事而勉之以正劝之以义者皆其室家也矧吾辅臣孤立一意佐佑乃辟是不曰警戒相成之助欤具官某妻具位某氏酒醪之所羞杂佩之所赠皆天下贤杰也爰相夫子至于登庸经文纬武绩用甚茂则与夫汝水之坟南山之侧遭世不淑动心忍性者可同年而语乎冠于命妇为君夫人我有异恩宜不汝吝可
　　廸功郎秘书省正字蔡幼学该修进至尊夀皇圣帝会要转一官
　　敕具官某载笔东观迄于成书序进一阶可谓德赏益修铅椠以昌尔文二典三谟亦其选也可
　　忠训郎武学博士李兴时知融州【七月十三日】
　　敕具官某简在右学诸生咸曰贤哉吾博士也满岁宜迁官而自诡治民将以其淑人者施之行事融在岭表尝建旄钺而荆湖之与邻视旁郡为善地爰以付汝是谓异数尚其懋哉以践尔言可
　　髙文虎除将作监丞
　　敕具官某朕旁招俊彦布列周行徳进言扬如恐不及矧子太史氏之旧引疾居家十有四年昔病今愈予环可后乎尔博学笃志承伯父之传网罗旧闻述史迁之绪采之公论佥曰汝贤再转为丞尚居缮监职务清简可以卒汗青之业毋以匠为嫌也可
　　武学谕范仲壬除武学博士脩武郎黄襃然除武学谕【并七月二十一日】
　　敕具官某等国家设武科以取士有周道焉所以贯革之射息説劔搢笏冕衣裳在西学则皆俊防也矧若尔仲壬尔襃然人所亟称者乎分以横经之席从以满户之屦虽甚宠异岂曰不宜可



　　止斋集卷十二
　　钦定四库全书
　　止斋集卷十三　　　　　宋　陈傅良　撰外制
　　和州防御使殿前副指挥使郭杲除宜州观察使
　　敇古者六军皆以卿将元戎十乗有玱葱珩二雅诵之庸示光宠矧我中权可无异数具官某鹰扬之勇辐凑之谋山西将家今才一二醻劳屯所晋长周庐训我羣驺壮我中垒累嵗于此士听无哗日者贝胄三十来阅庭内舍矢如破可以即戎朕图尔功宜及懋赏枚数勇爵峻极亷车礼均从班视古卿士是用命汝盖周旧章光对明恩益思忠报无使行狩専美车攻无使止居遗恨祈父则予以怿佥曰汝谐可
　　武畧大夫侍卫歩军都虞兼权侍卫马军司职事阎仲持转右武大夫忠州刺史
　　敇日者朕重冬狩之役又不欲乏武事也而为简之师试诸廷内于环列得师焉于歩旅又得师焉皆可以即戎朕甚嘉之具官某久于行阵积有战多枚数壮士莫与俦伍觧朐山之围殿符离之返至今言之令人矜奋顷自遴选涖我师徒百夫千夫各习其教往往营垒庐次之间无嚣尘也于是阅也介胄坚好旌麾光明坐作进退动中尺度朕惟勇爵以横行为右阶之最以刺郡为遥领之始悉不汝吝用赏懋功其对隆恩益殚忠力可
　　閤门看班赵弼奏祖故宁逺军节度使侍卫马军都指挥使赠太尉赵樽累遇郊祀登极未曾陈乞加赠特赠开府仪同三司
　　敇朕永懐将阅克勤王家宣劳实多赠典有阙具官某忠于许国勇不顾身能以卫社稷之心効于死封疆之力战自束髪观者汗顔日者欲澄冗员甞第元从阅实数千人之众定为十三处之功尔独最闻朕尤嘉奬然论报自昔虽峻极于武阶而讼言有孙尚少亏于褒律是用申命幽壤视仪上台以昭我不吝赏之功以成尔无遗恨之美抑使介士奋于戎行可
　　朝散大夫权刑部尚书京镗兼侍讲【四年八月二十三日】
　　敇朕与贤士大夫切磋经谊之日久矣而今加意于春秋春秋固为夷夏作也盖闻在汉或申复雠之义或庶防止戈之武而皆有大功号称七制断之经意孰得孰失朕将安所取此而谁与茂明之也具官某简在法从蔚为名臣修聘北庭非礼勿听往厘西事无言不酬斯可谓据古而通今者矣进之路朝重席以待其为朕深探遗经之指与汉二君行事以佐取舍尔信不为章句学者而朕顾不能尊所闻欤往其懋哉以副延竚可太中大夫权尚书吏部侍郎沈揆兼侍讲【八月二十三日】
　　敇朕与贤士大夫切磋经谊之日久矣而今加意于春秋春秋固为夷夏作也盖闻在汉或申复雠之义或庶防止戈之武而皆有大功号称七制断之经意孰得孰失朕将安所取此而谁与茂明之也具官某绍兴诸生逮事髙庙乾道博士见知慈庭于今士林鲜矣辈行而况甞与朕游旧乎进之路朝重席以待其为朕深探遗经之指与汉二君行事以佐取舍尔信不为章句学者而朕顾不能尊所闻欤往其懋哉以副延竚可
　　朝请郎右正言黄艾兼侍讲【八月二十三日】
　　敇具官某谏臣朕所甚嘉与也廼者封囊朝奏而夕不下则言者辄不自得岂朕意哉劝讲阙贠有司来谂庸命汝艾切磋经术晋陪从班无所降杀岂惟以尔闻见博洽宜在选中亦使人人晓然知朕嘉与之意则继此尽言不讳矣尚殚厥心以副延竚可
　　湖南提刑孙逢吉奏邵州狱囚死者二十余人守臣胡澄特展二年磨勘
　　敇昔在三朝每嵗盛夏以一札赐郡长吏为奸狱丁宁也自长吏不奉此诏而吾民瘐死者滋众尔某守邵亦以狱囚多死见察于部使者毋乃非朕寄元元之意乎贬损年劳以示薄罚继此领州无怠臬事可
　　文林郎邵州録事参军柴璿修职郎邵州司理参军李邠狱囚多死各特降一资
　　敇具官某尔为狱官而不省囚疾苦至多瘐死非所谓士师不能治士者欤其镌一阶以警怠事可
　　太尉定江军节度使兴州驻劄御前诸军都统制兼知兴州吴挺守本官致仕
　　敇图任世臣尽护蜀将貔貅十万不从中覆盖五六十年于此矣此意安在哉而欲致其事耶具官某性有忠勇之资学有韬钤之素寛我西顾贤于长城假以数年庶底丕绩而一旦以疾来谂愿上大将军印绶此朕所以屏奏不省也虽然诵诗至于勤归劳还咏叹辛苦则古者遣将数日即休未有以独贤久劳若尔然者朕岂得不动于心乎姑徇忱辞使自休养若属有疆埸之事强为朕起何以报我尔其勿忘可
　　故太尉定江军节度使兴州驻劄御前诸军都统制兼知兴州致仕吴挺特赠少保
　　敇朕诞膺圣绪渇想贤劳方分托重之权尚阻劳还之礼眷惟三世每兴西归溉釜之懐胡不百年遽有东首拖绅之恨可为震悼何以追荣具官某为今价藩视古名将本之以鹰扬之勇济之以辐辏之才越在江源而不忘宗海之心既安蜀道而常为得陇之计是用倚以大事付之全师永惟王室之中兴皆有世臣而后济维周复古则召公是似之功维汉御天则耿氏独隆之力期尔晏嵗对于昔人曽谂疾之亡何而告哀之已至朕方深念莫起于九原国有常仪率加之二等肆颁涣渥以慰沉冥晋陪亚保之班配食先王之庙噫有以勇爵至于聫左棘之华虽云愍章足以示前茅之劝可持服前武功大夫祁州团练使吴曦持授濠州团练使起复
　　敇具官某有金革之事则三年之丧无辟自伯禽以来未之有改而况尔曦世为将乎移孝为忠朕所以强起汝也又况蜀师十万听命尔家西陲晏然于今五纪方图前烈宜及后人则脱尔于寄禄之阶授尔以戎练之任岂以为利其毋固辞可
　　提举江州太平兴国宫郭棣授利州观察使致仕
　　敇悯劳将帅畀以真祠尚复抗章勇于忘禄重违雅志俾遂归休爰进崇阶以劝亷退具官某奋自将种卓有俊声荐更辕门晋尹环列累嵗于此六军不哗方笃邦交久无疆事鬭士虽倍战功不多然中权屹然大敌知惧繄卿之力简在朕心所冀壮猷不忘王室胡为解组遽此垂车岂非以行百里者末路之难而三世功名道家所忌乎勉从忱请良咈眷懐尚服宠荣益绥夀祉可故利州观察使致仕郭棣特赠宁逺军承宣使
　　敇听垂车之请亦既永叹闻易箦之言可胜遐想宜举恤典以醻旧劳具官某自束髪之初有褁尸之志方其贾勇于宣威沙漠之间竟尔收声当偃伯灵台之后然而我有万乗如周畿兵我有千庐如汉中垒举以副托究其设施歴年弥长课効为最往者以厌直之请践更干边虽分州符亦以寄重反即祠馆从其惮烦曽鸣劔之未酬何挂冠之已决朕方有感徳非忘杕杜之诗今顾不然乃是迫桑榆之景览此遗奏为之防伤爰锡使名视唐留务以华身后盖国旧章其尚钦承用自寛慰可
　　耶律古哩致仕
　　敇有能厌氊毳之习蹈不测来归我可谓壮士矣胡为谂疾欲自便乎具官某耻事朔庭义不携汉观光中国誓将灭燕盖夀皇之所宠嘉而朕待之勿替者也夫鸣劒之志未酬而挂冠之请已决岂以其两国方欢贾勇不售将退处以自娱暇乎抑膂力既愆自视非昔人而不复感槩然也不然果疾病耶重违忱请听致尔事若以疾辞则岂庸释可
　　耶律古哩赠官
　　敇挂冠有请良恻余衷华圹有恩盖绥尔后具官某以幽燕任侠之气懐江汉朝宗之心万里来归甚欲宣威于沙漠而两君为好适当偃伯于灵台竟尔收声至于赍恨盖闻中外之分春秋所严有能择衣冠于流蔡之间而顾执干戈于社稷之役眷此壮志令人永懐爰防锡命之封庸示饰终之典尚歆殊渥以妥英魂可正议大夫充显谟阁待制提举江州太平兴国宫陈岘磨勘转正奉大夫
　　敇夫循次非所以待劳能也计年非所以处法从也而有司以告重违旧章宜有命书且见明陟具官某以名臣之子自托于儒生以夕郎之官践更于州组奉祠累嵗益见靖共序进一官曽非特典朕不敢废姑慰永懐可
　　合州赤山县多山至道观冲妙真人祈祷感应加封冲妙灵应真人
　　敇具某神朕虽不令祠官祝厘専乡独美至四方长吏有为吾民请曰某山川之神能惠其一方则褒崇之典朕靡爱焉以庶防古蜡百神之义今蜀部使者来言尔神惠及阖境求之掌故则建炎之所表章也爰锡命书申衍称号所以宠嘉神贶以从民欲者何如哉尚终惠之俾世世享可
　　潼川府中江县灵威庙善利侯祈祷感应加封善利敷济侯
　　敇具某神朕虽不令祠官祝厘専乡独美至四方长吏有为吾民请曰某山川之神能惠其一方则褒崇之典朕靡爱焉以庶防古蜡百神之义今蜀郡使者来言尔神惠及阖境肃然古祠前修所敬吾民其嘉赖不忘也爰锡命书申衍称号所以宠嘉神贶以从民欲者何如哉尚终惠之俾世世享可
　　盱眙军通判【阙四字】　降一官
　　敇具官某尔为通守适掌北门之管奸民犯禁而莫之御顾欲归罪于徼吏可乎其镌一秩以为不事事之戒可
　　武节大夫权发遣郢州任世安特转一官再任
　　敇具官某往时三边吏不数易满嵗无虞则增秩以宠之盖自建隆以来未有改也今尔乗障日有能声爰进新阶仍纾旧组尔其益固吾圉以讫外庸杕杜勤归之诗朕岂忘之乎可
　　从义郎权知思州田祖严特转一官
　　敇具官某昔尔以归地进秩而有司缪误仍年劳之旧贯于焉正名以示懋赏其服今命益见宠绥可
　　履正大夫奉国军承宣使提举佑神观邓从训主管国信所任满无违阙特授宣政大夫
　　敇交邻之礼于今为重自束带与賔客言至于凡执事皆所以览示逺人以中国之有体也具官某昨长内庭甞发贽币竟以明习曾无忒违隣好不渝亦繄尔力醻劳满嵗懋赏崇阶盖国旧章朕岂汝吝可
　　朝散郎守司农少卿詹体仁除太常少卿【十月三日】
　　敇具官某奉常惟礼乐是司而去古浸逺放逸尚多非得博物洽闻学有根据者未易轻畀也尔少明经术务为有用探赜索隠耻一物之不知总饷之久盖已由郎省而贰大农矣召对雍容効忠无隠其为朕典礼乐之事钟鼓玉帛抑末也尚求其本而厘正之可
　　朝散大夫尚书戸部贠外郎赵谧除军器监兼权郎中【十一月十八日】
　　敇具官某戎监之设本以严饬武备而休兵嵗久缮修之职各有司存长贰亦惟摠其凡而已以尔旧弼之孙克自抑畏久在郎省能寡悔尤序进为长仍摄民曹往其祗钦无替尔旧可
　　朝请大夫起居郎兼玉牒所检讨官兼权中书舍人楼钥除中书舍人【十二月二日】
　　敇夀皇初策在廷之士盖极一时之选矣朕阅名籍得为相臣者二人焉枢臣者一人焉从臣而下以声绩着见者迨不可枚数也具官某于是时甞褎然为举首而偶不中有司之度然至今海内士所乐道议论文章风流蕴借则未甞不在称首也间者旁招时望寘之本朝尔以摄官属笔能道朕徳意与其人才美之所宜文字之上下简书之长短皆足用劝而佥言不同往往不奉吾诏仁者之勇见于封章肆用命尔为真词掖除书之出国人皆曰贤诗不云乎假以溢我我其收之朕于是蒙夀皇得人之福矣昔者郑为辞命终属国侨唐掌帝制实先韩愈尔其懋哉称此优异可
　　额内翰林医痊李九龄转翰林医効
　　敇具官某天官之属六十而医命士二十有八人周家之重医也如此矧尔服劳有以自见进之二秩视周命士往服明恩毋怠尔事可
　　判太史局吴泽荆大声刘孝荣周端友职事不谨各降一官
　　敇具官某等东方未明之作挈壶氏所以刺朝廷也朕夙兴待旦而五夜之漏声不肃是谁之咎欤各镌一官敬共朝夕毋以为星官歴翁而弗汝察也可
　　秀州海盐县陈山龙王显济庙神母庆善夫人加荐福二字
　　敇某神母朕既从二千石之言宏贲二子之祠维尔能与而子共福吾民郡人推本所自而庙食之可无宠嘉申衍称号以大慰民欲乎可
　　赐进士出身宣教郎赵善防系濮安懿王近属更转一官
　　敇具官某策士于庭而吾属籍有以文克列于丙科朕既异焉而问诸宗人则于濮园为近抑可嘉己申命一官以劝胄子尔其懋哉务自着见可
　　宗子显夫量试不中年四十以上特补承信郎
　　敇某国家所以待属籍至矣不得隽于进士则有量试不得隽于量试则有免试皆欲使之齿仕版习吏事也尔其勉哉以称朕意可
　　量试中宗子汝弼等八十一人补官
　　敇某等凡有司考校之科甚严宻也而独寛于量试宗子盖欲使之齿仕版习吏事稍涉于文墨而不求其备尔等盍对明恩思所以自勉哉可
　　合格取应宗子时信等四十二人授官第一名补承节郎余补承信郎
　　敇某等有司考试之法至严宻也而独优于宗室子夫既阔畧以取之而授官与寒畯等则非所以示公姑属右铨以须器使可
　　四川宗子师说等十人趂赴殿试不及并特补承信郎
　　敇某等尔以宗党越在西州甞得隽于有司而道阻且长弗获与亲策之选置而弗録朕心恻焉亦授以官庸示笃叙尔其懋哉可
　　宗子师鈜量试不中依近降指挥年四十以上特补承信郎展三年出官
　　敇某有司考试之法至严宻也而独优于宗室子夫既优矣而犹不应令徙以强仕予之初官然必使为三年之淹而后筮仕用示笃叙不为苟私可
　　宗子汝璺对策中间全冩御题首尾各用一段凑成特降一官推恩补承信郎
　　敇具官某策士于庭而无以对宜不在第中以尔属籍子而不求其备始命以官亦可谓茂恩矣可
　　广东提刑李信甫奏朝奉大夫通判徳庆府权英州张公盖失陷官钱科扰民戸特降一官放罢永不得与亲民差遣
　　敇具官某岭表以去廷逺而吏不自爱往往沦胥而为欺削尔一秩且不得与于民社之寄苟自爱者继此尚少惩乎可
　　忠训郎赵师涌在任不职南劒守臣杨祐按罢辄敢伏阙妄论守臣特降一官仍押送寄居泉州拘管
　　敇具官某尔以属籍试吏不自贵爱而见劾于州家亦既亏吾教矣诣阙自防复缪失实镌一官俾尔省循可四川制置邱崈奏承直郎知叙州庆符县魏良忠侵刻夷人又轻入夷囤致杀死廵检程仲干降一官放罢
　　敇具官某夷人畏亷而服威重尔为边县不足于斯二者而致吾疆吏于死地免官镌秩是不谓之寛典乎可知成都府邱崈奏从政郎録事参军史定之不亲莅狱致囚自刎死降一官放罢
　　敇具官某夫为狱掾而弗躬弗亲幽枉多矣囚致于自尽特其甚较着彰彰者也免官镌秩是不谓之寛典乎可
　　文林郎婺州浦江县丞赵大亨不遵依提刑司差委推勘公事辄申任满离任降一官
　　敇具官某士而不事事是欲素餐也尔方丞县而再却宪臣之檄以自择便岂非不事事欤按章来上姑镌一秩继今知惧斯可从政可
　　知万州季圭奏脩职郎万州司理参军向绍祖狱囚系死降一资放罢
　　敇具官某尔为狱官而不省囚疾苦至于堕指至于死而不以告岂非所谓士师不能治士者欤其镌一阶以警怠事可










　　止斋集卷十三
　　钦定四库全书
　　止斋集卷十四　　　　　宋　陈傅良　撰外制
　　慈福太皇太后册寳书册文官中大夫知枢宻院事赵汝愚转太中大夫
　　敇廼十有一月癸未日南至朕帅中宫从以妇子朝于重华获陪亲尊上显号于王母永惟一朝四世非常之休则亦二三股肱克相孝治以辑威仪可无茂恩昭示褒律具官某任重而道逺经明而行修累朝笃叙同姓然自熙宁以进士对策而卿始以谠议冠羣英自治平以儒臣本兵而卿始以雅望位三事卓尔大雅百年而复见之朕甚嘉焉属兹成礼盍图尔功维昔太任仪刑姜姒功在十乱徳在二南于是周公推本圣子作思齐之诗以歌之而仲尼定为六艺传信万世朕今逮事过于成王翳【阙二字】曽不在周公之下醻劳进秩实应经谊噫继自今为【阙四字】　陪朕嵗上万年之觞顾不伟欤可
　　篆寳文官通议大夫参知政事陈骙转通奉大夫
　　敇廼者具法驾以日南至朝慈福宫夀皇拜乎前夀母拜乎后朕帅中宫从以妇子搢圭稽首奉上寳章亦惟辅臣克相钜典可无褒律以示同休具官某直内而方外博文而约礼及见故老在绍兴文献之间蔚为儒宗极重华侍从之选眷言旧学简在初濳所谓独抱遗经能断大事者矣晋预机政益行所知俾予孝治度越千古盖周颂大任而不及子孙逮事之荣汉尊长乐而不备父母俱存之福洪惟我家一朝四世自有载籍未之前闻翳卿特书尽善具美噫朕式克至于今日休岂惟两宫将髙庙亦嘉之序进一官匪以为报可
　　前导礼仪使并奏礼毕通议大夫同知枢宻院事余端礼转通奉大夫
　　敇日奉寳册上之慈福也乗舆所过观者万人夹道率皆归美于朕躬朕岂敢専也则亦有宅心知训之臣克辑盛事可无褒宠用以示劝具官某直谅而多闻明哲而匪懈盖退然如不胜衣而道任天下之重谦谦鞠躬而勇过孟贲矣从游潜邸陈谊最髙晋翊鸿枢临机必断朕嘉赖焉廼者导予有仪可象肆于竣事盍图尔功朕诵思齐之诗推尊文王本之太任于是盖四世矣而周公始作大雅考引功徳以昭前人未必逮事王母亲周旋揖逊乎其间也以今况古孰与朕休如卿遭时亦曰鲜俪继自今卿其以予万亿年对天之休将书劳进秩不一而足焉尚其懋哉可
　　兵部尚书罗防母太淑人缪氏遇庆典恩特封齐安郡太夫人
　　敇朕观鲁诗颂僖公之有道及其夀母于以知吾卿大夫之贤其母氏不可以无报礼也具官某母具位缪氏克相君子种徳云迈是生贤嗣为邦司直以防之议论风操过鲁侯逺甚则尔母视鲁夫人贤何如也义不贰其夫而善祥集于晚年教行于子而淑誉闻于斯世肆朕嘉与防锡賛书秩以小君疏封名郡抑与鲁人请命于周而后作颂者异矣尚服宠光以绥夀祉可
　　中书舍人楼钥母太硕人汪氏遇庆典恩特封太淑人
　　敇朕观鲁诗颂僖公之有道及其夀母于以知吾卿大夫之贤其母氏不可以无报礼也具官某母具位汪氏克相君子为名大夫是生贤嗣世济其美以钥之议论风操过鲁侯逺甚则尔母视鲁夫人贤何如也爵虽从其夫而善祥集于晚年教行于子而令誉闻于斯世逮兹邦庆洊锡賛书抑与鲁人请命于周而后作颂者异矣尚服宠光以绥夀祉可
　　参知政事陈骙子臧孙遇庆典恩乞进封其母
　　敕日奉万年之觞于朕王母嘉赖尔父爰进褒律而尔又以锡类之恩崇大其母膏沐之邑岂不荣哉具官某母具位某氏吾大臣内助也而及偕老方尔父夙夜匪懈熙我庶绩亦惟尔母整齐家事而后得以并意一卿不懐其私则从夫之爵虽不以癸未诏书从事晋封名邦朕何爱焉而况乎夫人独得之也若夫可以久处约于灯火之初可以长处乐于簪裾之后凡百命妇于焉取式则此异恩又足用劝可
　　安定郡王子涛遇庆典恩转官
　　敇维建隆磐石之宗泽流后裔维慈福奉觞之庆燕及髙年兼二者以有言进一官而何吝具官某为今属籍视古典刑以孝恭友兄弟如周君陈以谨重率宗室如汉刘徳至于试吏允也过人信抱负之不羣况行藏之无愧比观掌故谁其逮事于四朝强起袭封兹谓憖遗之一老可以华国岂惟奉祠方钦想于达尊宜亟蒙于殊渥假如老老亡元日之诏书只以亲亲亦盛时之恩意明扬进律晋陟承流其茂对于宠光用永绥于眉夀可
　　慈福太皇太后侄淮东总领吴珽特转一官
　　敇具官某朕甞从上皇后恭上慈福之册亲聆慈训勉之以学至今心不敢忘也而施恩外家久不予决甚失朕意爰趣有司上之而尔某方饟淮师序进一秩以太后训朕之意则尔亦宜自好修以成思齐太任之美矣可
　　吴璹【方令奉常序进】　　　　　吴瑊【方分郡符序进一秩】
　　吴璿吴琯吴锜【寓直延阁序进一秩】
　　吴钧吴镗吴铸【方为属外台序进一秩】
　　吴铨等一十二人【序进一官浸即膴仕】
　　燕棨等九人【各以姻聮进官一秩】
　　廸功郎前金州司戸青阳炳文年九十一遇庆典恩特封承务郎
　　敇具官某在易之晋受兹介福于其王母而朕身亲见之岂不盛哉余庆溥将燕及人老俾尔晏嵗齿于初官尚服宠荣益绥夀嘏可
　　儒林郎御史台副引賛官贾忱应奉上尊号册寳了毕转承直郎
　　敇具官某典礼行于上而泽下逮盖广爱之道也尔适幸防亦与进秩尚务肃给毋愆于仪可
　　朝散大夫军器少监兼实録院检讨官兼权考功郎官黄由除将作监兼嘉王府直讲【十二月二十日】
　　敇具官某朕有元子爱之固深而教之惟恐不至一时賔僚儒学之选尔以魁伦之彦久仪羣玉之府侃侃正色抗论不回自少匠而为长盖亦宠矣技巧精能非所以望汝也横经朱邸使吾儿有直谅多闻之益是惟休哉可
　　武徳大夫带御器械干办皇城司陈守忠系重华宫淑妃陈氏亲父久在殿陛特与带行遥郡刺史
　　敇具官某于重华为掖庭之亲于广内为属鞬之列矧惟肃给济以靖共出入两宫而无违周旋四姓而不竞爰醻劳于嵗籥俾借重于州麾以欢庭帏以壮轩陛可奉议郎太府寺丞曽三聘除秘书郎【十二月二十三日】
　　敇道山蓬莱图籍钜万士夫仰望真有飇车羽轮之隔游其中者皆天下选也以尔力学自奋持论不阿忧国之心如饥如渴擢自外府径登清贯益读未见书以昌逺业且使四部秩然有序是为称职哉可
　　大理寺主簿王宁新知信阳军刘崇之并除太府寺丞【十二月二十三日】
　　敇寺监皆有丞而外府设官特详焉盖欲上裨版曹之调度下托有司之出纳不可以非其人也以尔宁文辞蔚然明习吏道勾稽棘寺平反为多爰俾序迁以醻劳勚尔崇之声称籍甚蚤登着庭出守边方召对尤敏使还朝迹以慰公言所贵于儒者谓其能通世务以其所学见之事功勉哉可
　　朝散大夫王进之知徳庆府
　　敇具官某尔顷以天府贰车往守武陵突不得黔已复报罢朕心悯焉晋康虽逺实髙皇兴王之地举以授汝以观汝能尚其懋哉毋替朕命可
　　张某知宜州
　　敇具官某自桂林以南之州宜为大其与蛮人隣也宜为迩置候固圉重于他邦举以付尔不谓之选择而使子欤尚对明恩无乏边事可
　　朝散郎充显谟阁待制兼皇子嘉王府翊善黄裳兼侍讲【五年正月二十日】
　　敇朕每嵗仲春诏诸儒讲路门将修故事有日矣比览名籍为之矍然昔者所进今安在耶而不为予讲也具官某以六学之醇长于劝诵甞发明春秋之防纚纚可听也何恙不已而悯劳以大夫之事但与吾儿游乎夫文帝能前席贾生于久不见之余而武帝不能留汲黯于出入禁闼之日两君治効较然可覩尔不当起为予讲耶诗不云乎素丝祝之良马六之彼姝者子何以告之此朕所以责望汝也可
　　从政郎建康府江宁县尉赵汝章收使射赏转文林郎
　　敕具官某泽宫不建士无射御之习夀皇以为此非所以合文武也既策之廷中复取之囿【阙】于此皆得隽焉士亦艰矣俾进一阶用为如吾诏者之劝可
　　降授朝奉郎权通判建康府徐嶤任国子博士日奏对失仪降官特复朝散郎致仕
　　敕具官某阙庭之礼陵三军者惧焉以其严也尔为博士长而进对失容至于镌秩朕岂深咎尔耶丞郡亡何聿来致事毋乃谨畏过自刻责乎俾还旧官示弃前咎则朕之遇士大夫明恕兼矣可
　　福建提刑卢彦徳奏泉州同安县尉钟安老增强盗希赏本州録事叅军从政郎郑继功符同结録更不驳正继功特降两资放罢
　　敕具官某捕盗之赏建隆旧章也比嵗吏縁为欺往往傅防得官缙绅数以为言而重改作将以待实能焉尔汝治其狱乃不审察竟以傅防之辞上之州家士师不能治士非是之谓欤其削两秩仍免居官尚务省循以盖前咎可
　　前提举广南市舶江文叔容纵押纲官移易香纲钱物特降一官
　　敕具官某建隆舶司盖长吏兼之寻以为有遗利也而専置使亦稍宻矣尔领其事乃以贡输属污吏然则何赖焉削之一官以为不谨所使者之戒可
　　知建康府余端礼奏武经郎李存道和籴淮西总领所米般量少欠降一官
　　敇具官某峙粮以省漕此大事也而尔不究心至见劾于帅阃爰夺一阶以警怠事尚其省循冀不终弃可入内内侍省东头供奉官毛居实转归吏部授从义郎
　　敕具官某尔自谪籍得归铨曹命之秩官往护陵寝其对恩渥毋忘惧思苟无后愆亦岂遐弃可
　　新知钱塘县赵盛婺州通判吴璹并除职事官【三月二十一日】
　　敕具官某等维昔忠献光辅髙宗以建我家维今太皇实佐求贤而无私谒天下诵之则以尔盛忠献之后璹太皇家人也靖共在位克世其美而寘诸周行以劝勲戚不亦宜乎可
　　大理少卿许及之奉使回特转一官
　　敕具官某昔臯陶明刑能弭猾夏之患尔吾谏臣也而为大理稽经传古人自不寃非所谓淑问如臯陶者耶衔命北庭且以觇国朕所为用汝也肆于归报亹然献忠盖歴道其所更见至于禾黍而未甞一语及仆马之病朕闻之有感焉书劳増秩是特旧章若属有邻国之大事尔其选哉可
　　閤门舍人蒋介奉使回特转一官
　　敕具官某使于四方孔门以为难是可以观士矣尔以西州之彦庀职上閤意象容止亶如儒素盖其所趣尚然也属修隣聘以尔辅行肆于归报礼无违者书劳増秩盖循旧章欲究尔能嗣有晋宠可
　　带御器械蔡必胜除知閤门事
　　敕具官某昔者仲尼设科可使束带与賔客言者皆髙弟也矧吾上閤四方于此乎观礼而可不用士乎尔以诸生习孙吴对策为天下第一操履趋尚学士大夫也夀皇嘉之骎骎膴仕朕方在潜邸每视朝辄属意汝以为可在左右肆我嗣服首加趣召俄而衔恤乃今来归是用命汝典我閤事夫不以寒素处私人不以学问望右列其来尚矣自我作古追复仲尼之遗意尔其懋哉以图忠报可
　　朝奉大夫试尚书礼部侍郎倪思复荐举不当降一官满一期叙复朝散大夫
　　敕朕维听言信行虽髙第不保其终身观过知仁则寛朝宜谅其本意爰弃前咎俾复故官具官某蔚为国华简在法从久居台阁盖习于推毂之风乐道缙绅亦恐有积薪之恨云胡吏议及此上闻乃不知猾吏之为而徒録名臣之后或者爱博至于言私虽薄示惩章岂遽忘于善类思皇多士朕所以舍旧而图新求备一人尔毋为矫枉而过直可
　　降授通议大夫显谟阁待制提举江州太平兴国宫陈岘荐举不当降一官满一期叙复通奉大夫
　　敕朕维听言信行虽髙第不保其终身观过知仁则寛朝宜谅其本意爰及改嵗俾还故官具官某屡典名藩久持从槖以公卿大夫之后雅有扳援则门生故吏之多岂皆决择况重以名家之好则忘其赃状之非及此上闻挂于吏议既往不咎朕所以舍旧而图新永矢弗谖尔母为矫枉而过直可
　　显谟阁学士降授通奉大夫知建康府郑侨举淳安令舒光改官不当降一官满一期叙复正议大夫
　　敕具官某淳安令之狱至今人疑之朕徐考其所为主则皆吾贤卿大夫也吾贤卿大夫也而坐以缪举之罚毋乃已重乎以尔经明行修为海内所称数而阅天下之士多矣门生故吏必善推择而不苟取乃者所举令其具如刑书邪则与其进不保其往孔子有是言矣不如刑书则是即墨大夫也岂以微文而废善类爰弃前咎俾还故官其继自今毋以精失士之意益举所知是谓忠报可
　　朝请大夫中书舍人楼钥磨勘转朝议大夫
　　敕计日非所以处贤才也书劳非所以待法从也而有司以功令来上曰某人当进其官则朕亦重改焉耳具官某以文墨议论方代予言自吾与丞相执政进退羣臣当不当功罪尔皆得以可否是正于其间分职授任亦异于百辟矣绩用益彰声望益茂则等而上之不过三数官皆将以待汝何屑屑以课日月増秩为事尚服训辞以须明陟可
　　曽某知严州
　　敕具官某赣川之曾人物相望仕至二千石者前后以十数厥声茂焉尔习于家传有志于古试以郡寄有志于民还奏便朝嘉其详练惟严陵之辅郡实髙庙之濳藩分以左符用抚吾民由小州得大州益勉厥职以大尔家可
　　林大中磨勘转官
　　敕计日非所以待贤能也循次非所以优法从也而有司以功令告是为旧章庸可废乎具官某以直道正台纲至于累朝以勇退纡州组殆将终更槩之懋官一阶不足酬也况夫训词深厚駮议剀切朕甚嘉之乎而有司防课姑惟増秩其尚钦承以须殊奬可
　　奉国军节度使开府仪同三司充万夀观使夏执中所生母郡夫人沈氏赠崇国夫人
　　敕诗人诵后夫人之贤必以为某人之子之孙之甥之妹盖推本其所从来不一而足也具官某所生母具位沈氏作配名门雅有淑徳是生贤嗣为国元舅日者朕縁申伯之谊加锡命数视仪鼎司夫宠其身而不及其母岂所以宏贲外氏之祧乎是生不霑膏沐之赐而死无以慰蓼莪之思也爰自郡封陞华上国尚歆明恩永绥尔后可
　　故妻郡夫人谌氏赠宁国夫人
　　敕公卿将相处贵倨之势而不骄非独其身贤也警戒相成厥有内助具官某故妻具位谌氏甞为吾舅氏之配与之共隠约矣今以吾舅申锡命数视仪鼎司敬共不违退若初筮推本所自非有如齐风鸡鸣之配然耶夫生有中馈之劳而不及从夫之爵死祔于姑之室犹未离于郡小君也则吾外氏之祧尚有遗恨晋陟上国庸慰幽冥尚歆明恩益相夫子可



　　止斋集巻十四
　　钦定四库全书
　　止斋集卷十五　　　　　宋　陈傅良　撰外制【自绍熈五年八月以后】
　　皇后初册封赠三代
　　曽祖资政殿学士赠少师韩小胄赠太师
　　敕庆歴嘉祐之盛万世帝王基业也而弼亮之功惟尔先正燕及奕叶嗣有象贤宜尔子孙与国无极具官某践修厥猷益有令闻夷险一节见于艰难髙宗圗旧晋诸枢筦而再入穹庐将命不辱奠安宗社天下頼之然位不称徳有识同叹爰有曽孙来俪宸极朕尝以国史次韩之事谂诸中宫以似以续爰因追锡晋陟师垣非以为生盖礼之称可
　　曽祖母秦国夫人王氏赠鲁国夫人鲁国夫人文氏赠【阙】国夫人
　　敕维昔忠献身修家齐被于后昆将相三叶克对前人皆有内助具位某氏夙以淑徳嫔于相门辅佐君子继世承弼永惟鹊巢国君积行累功夫人起家与享休显而召南推本以为徳足以配非偶然也是宜储休载生贤后以绵国祚以大家声被封于秦亦既从爵申锡于鲁盖取诸颂使与僖公令母千载相望岂不荣哉可
　　祖承议郎赠中奉大夫韩栛赠太傅
　　敕朕闻燕齐之祀与周并传汉之封君爰及苖裔矧惟韩氏之勲度越自昔于是仅三世耳而胡浸防天命弗僣其殆再昌乎具官某于卫国为裔孙于少师子也学足以克家而宦不达才足以用世而懐不得试即其靖退足见所存集善为祥积于闺阃载笃其庆后所自生夫屈于名者享其实不获乎其身者遗其后晋班公傅谁曰不宜虽曰縁恩亦足用劝可
　　祖母令人冯氏赠【阙】国夫人
　　敕周人之颂任姒曰是有挚仲氏也是有莘长女也盖本其所自出必名邦大族而岂无故之福母仪天下乎具位某氏身为少师妇以奉魏祀于是浸防而不病其夫子之不遇敬共朝夕世守弗违余庆流光萃于今后诗不云乎君子万年景命有仆其仆维何厘尔女士言周之盛天命附着使生淑媛以为之妃则我式克至于今休盖祖烈也亦天意也新封美号为之报本岂惟忠献将吾祖宗实宠嘉之可
　　父朝奉大夫提举佑神观韩同卿授扬州观察使
　　敕诗人之诵贤后必曰是有挚仲氏也是有莘长子也盖本所自来必君侯世家储休积庆而岂一日之积哉具官某魏忠献公之裔孙也践脩厥猷益自谨饬尝试以事茂于材猷是生淑媛来配潜邸肆朕嗣服正名长秋在诗之既醉曰君子万年景命有仆其仆维何厘尔女士厘尔女士从以孙子言有士行之女以为之配皆天意也维尔先正功在社稷徳在苍生以克及此岂非天乎戚里故事必在右选爰觧郡绂改畀廉车宜益靖共以绥宠禄可
　　母【阙】氏赠【阙】国夫人
　　敕朕诵周南至于葛覃后妃躬俭节用服澣濯之衣皆其母家实为之未尝不忻慕也具位某氏吾后母也以吾后作配朱邸共苹蘩之葅正位中宫献穜稑之种亲事烦缛曽无吝骄则其素教岂一日之积哉夫区区侯邦而渭阳之思閟宫之颂必及其母况以后徳流化天下则推尊母氏可无茂恩且与之共隠约于鸡鸣栉之时而不与之共休显于象服委蛇之际揆之经谊本之人情皆非称也胙以上国为君夫人非徒示私亦足用劝可
　　少保观文殿大学士充醴泉观使益国公周必大登极恩赠三代
　　曽祖故朝奉郎赠太师潭国公衍加封秦国公
　　敕朕嗣守丕圗永懐元老而访落不与于庙谋也尝告在廷晋爵亚傅则所以推本世系以宏贲其先正之祧庸可后乎具官某曽祖某躬行对于古人宦学闻于当世位不称徳士论惜之夫屈于名者享其实不获其身者遗其后是宜燕及曽孙蔚为名臣徧仪三事光辅两朝也则追録其积行之勤増华其种徳之报大启土宇晋封三秦非以为生盖礼之称可
　　曽祖母潭国夫人郭氏赠秦国夫人
　　敕周之公孤并祀五庙以君夫人祔焉而世世享具官某曽祖母某氏来自名门作配君子躬备勤劳以诏妇子而生无从爵之荣殁不得与共牢之报天命弗僣是生曽孙为吾辅臣弼亮奕世朕循周制宠绥尔夫谁其助之劬躬焘后爰因旧号俾即新封用贲幽宅尚克永世可
　　祖故朝散大夫赠太师潭国公诜封秦国公
　　敕成王之雅曰周王夀考遐不作人盖归美文王得人所由来之逺也具官某故祖具官某世济其美蔚为名臣然而徳业藏于身声闻流于时官不过五品而位止郎舍也唯是一经之教施于曽孙我髙宗取之夀皇用之天下又安于是三纪肆朕嗣服获蒙余休非所由来者逺欤醻劳报本兹惟其时袭封于秦实应经谊可
　　祖母
　　敕朕纯用周政广恩锡类以褒大吾辅臣之世则燕及闺门可无追命具官某故祖母某氏仪于前人益谨内则载笃其庆萃于闻孙方周盛时公侯皆君子也而风人本之袵席以是为徳在鹊巢功在采蘩也我仪尔祖克大其后用见家政庶几召南从爵大邦以命妇可
　　父
　　敕周公拜前鲁公拜后父子休显著于春秋胡我元臣遗恨祢庙此悯章之所由起欤具官某故父某袭美于家学振声于世科而雅不善宦老于博士功业不见于世而文辞但以诏后人也然而过庭之训揷架之书渊渟骏发见于贤子经文纬武天下頼之诗不云乎维其有之是以似之傥防申锡非所以为义方也爰考古谊袭爵为公庶几周鲁衮舄相望不亦荣乎可
　　母
　　敕朕既本之经谊为公卿崇报祢庙以侈移忠之报则母氏与享使之匹休亦古道也具官某故母具位某氏恩斯勤斯鞠我良弼誉在荐绅功在清庙夫尝同其夫处约于灯火之初而不及同其子处乐于簮裾之后此吾大臣为之补南陔废蓼莪也象服之弗被鱼轩之弗乗有此宠绥足慰居往配食二姑以奉【阙】祀其明享哉因其旧号益以新封虽曰邦彛亦足用可
　　观文殿学士宣奉大夫致仕李彦頴登极恩转光禄大夫
　　敇朕以眇躬嗣膺丕绪阙焉惧无以绍列圣之休访落求助庶防周成公卿大夫其将何以佐朕也具官某歴事三朝蔚为元老夫致位丞弼方倚为相而不为苟同竟于谢事昔萧望之意轻丞相而位不过御史大夫以为身计则不工以为道谊计多见其可尚也肆予绍服乆矣里居以卿忠谅则敬之之颂七月公刘之风雅能忘于心乎爰因旧章序进厥秩亦示永懐以兾乐告可资政殿大学士通奉大夫知潭州王蔺登极恩转正议大夫
　　敕朕以眇躬嗣膺丕绪阙焉惧无以绍列圣之休访落求助庶防周成公卿大夫其将何以佐朕也具官某歴事两朝孤立一意方其受重华之托而光辅上皇始初之政忠言谠论不自同于众人盖天下叹其难长虑郤顾不苟安于一时又天下服其逺也肆于绍休适分帅阃以卿忠谅则敬之之颂七月公刘之风雅能忘于心乎爰因旧章序进厥秩式昭永懐亦兾乐告可
　　资政殿大学士通议大夫提举临安府洞霄宫黄洽登极恩转通奉大夫
　　敕朕以眇躬嗣膺丕绪阙焉惧无以绍列圣之休访落求助庶防周成公卿大夫其将何以佐朕也具官某歴事两朝蔚为故老方淳熈之季年天下晏然櫜弓槖矢简在宥府不动声气而强本折冲之功自不可掩至于行蔵庶几前朝孙文懿张退传之伦矣肆予绍服均佚外祠以卿忠谅则敬之之颂七月公刘之风雅能忘于心乎爰因旧章序进厥秩亦示永懐以兾乐告可朝散郎焕章阁待制兼侍讲朱熹登极恩转朝请郎
　　敕朕以眇躬嗣膺丕绪阙焉惧无以绍列圣之休访落求助庶几周成子大夫其将何以佐朕也具官某学先圣之道而明于当世之务三仕三已义不苟合天下髙之盖累朝之所嘉叹而不忘也长沙谋帅强为时起肆予初政式遄其归处之次对于以讲朕将虚已聴焉爰因大赉叙进厥秩虽曰旧章亦朕美意可
　　权户部侍郎梁总登极恩转官
　　敕朕以眇躬嗣膺丕绪阙焉惧无以绍列圣之休访落求助庶防周成卿大夫其将何以佐朕也具官某方以民誉简在从班肆予初政日月献纳而不记成王践阼七月在风公刘在雅敬之在颂皆一时俊为之乎自今以始朕日望之爰因大赉序进厥秩虽曰旧章亦兾乐告可
　　在外侍从登极恩赠父
　　敕朕方访落求助自公卿大夫各加地进律矣则推本其世而褒大其家虽礼未有可不以义起乎具官某故父具官某生有种徳之劳而位不称殁享义方之报而何其流之长也以尔某论思献纳着节两朝肆予嗣服心在王室非忠孝之传有自来欤増贲祢庙追锡崇阶虽曰旧章亦以示可
　　在外侍从登极恩赠母
　　敕朕既本之经谊为卿大夫崇建祢庙以侈移忠之报则母氏与享以次申锡使之匹休亦古道也具官某母某氏来自名门作配君子是生贤嗣蔚为从臣夫鸡鸣警戒之道不笃则过庭之训不严苹藻不共则甘防不谨尔某何以能移孝为忠也因其旧号易以新封虽曰邦彛亦足用可
　　在外宰执登极恩赠妻
　　敕昔成王践阼世修忠厚其诗曰孝子不匮永锡尔类其类维何室家之壸盖施及臣子不但其身而亦被于室家具官某妻某氏克相夫子蔚为宗工积行累劳致位孤棘惟周人克广孝思慰满梱内肆予嗣服繄尔臣隣多助之至则为之推恩燕及闺门虽祔于姑亦胙大国非苟为私盖周道也可
　　在外侍从登极恩封妻
　　敕朕二南之诗闗雎为皇后鹊巢采苹为君大夫妻作也则正家之化君臣一体然则力定长秋之位而可无以为尔内乎具官某妻某氏以尔夫子尝为从臣献纳论思夙夜匪懈则入朝有鸡鸣之戒退食有羔羊之徳非尔之助申锡命书晋之美号则在初政岂曰不宜可
　　焕章阁学士宣奉大夫提举隆兴府玉隆万夀宫洪迈弟朝散大夫新知陜州邃登极恩母楚国夫人沈氏加赠魏国夫人
　　敕朕访落求助自卿大夫皆加地进律矣士有能尊祢庙至官一品斯足以报本矣而母氏与享为君夫人犹视列国宜益褒崇使之匹美具官某母具位某氏聿自名门作配君子遭时不淑万里违离而勉正义庶防风人所诵汝水之坟南山之侧也天命弗僣宜享后福肆予践阼益大尔封晋之魏邦庸示光宠庶克用岂徒旧章可
　　右丞相赵汝愚初拜赠三代并妻【七月丙子拜】曽祖【阙二字】赠太傅
　　敕昔周公位冢宰成王为之作鲁庙宣王中兴则命召虎亦有秬鬯圭瓉以告文人我相同姓盖周道也推本其先以致美报可无褒典以应经谊具官某曽祖具官某躬行对于古人誉处闻于公族然夷攷其世于汉恭宪王为裔孙于建国公为嗣子盖属未防也而仅缀逍遥之班以其靖退足见所存夫屈于名者申于实不获乎其身者遗其后是生曽孙迄为上相则追録其积行之勤増华其种徳之报朕敢忘周道乎晋陞帝傅于礼固宜可
　　曽祖母【阙】氏赠申国夫人
　　敕昔周盛时公侯皆君子也而周召二南本之袵席以是为内助之贤徳在鹊巢功在采蘩也具官某曽祖母具位某氏出于名门作配公姓身为建国妇以奉汉祀于是浸防而不病其夫子之不遇世无风人无所着见爰及曽孙笃生贤哲然则取汉上之诗以名其国为君夫人俾世世享亦二南之意欤可
　　祖【阙二字】赠太傅
　　敕朕既质之六艺醻劳报本以褒吾相臣之祧则嗣有令徳燕于后昆申命匹休庶防周召并建五庙不亦宜乎具官某祖具官某以王公之胄而有学士大夫之习非无富贵之阶而宦不达也集善为祥聿生孝子载笃其庆发于闻孙诗不云乎蓺之榛栗椅桐梓漆爰伐琴瑟忠孝之门岂一日之积哉我仪圗之宜爵公傅爰锡命书以贲幽壤可
　　祖母晁氏赠【阙】国夫人
　　敕诗人之颂妇徳必本其家世曰是齐侯之子东宫之妹也是汾王之甥蹶父之子也具官某祖母具位晁氏盖济阳之晁也济北诸晁族望甚伟以其父兄子弟风流儒雅名满天下则尔以闺门之秀来嫔吉人克教其子得名笃行至于奕叶遂间两社揆之风雅无愧在昔大邦美号飨此后福非以为生盖徳之称可
　　父【阙二字】赠温国公
　　敕朕闻之周以鲁孝公训国而汉亦谓刘徳谨重使为太常以率宗室赫然着于史传岂非以帝系之余世禄之及而笃行者难其人乎具官某父具官某践修厥猷益自力学被服造次必于仁义而事亲之孝庶防曽闵缙绅先生为之起敬卒于小官法不应諡而相与志其墓曰宋笃行君子也尚论周汉岂非其伦肆其嗣子致位三事朕于是稽经据古尊为祢庙作邑于温以宠嘉之积善之报足以不朽可
　　母李氏赠【阙二字】夫人
　　敕以髙帝子孙而再世婚姻不于勲侯贵戚而于书生是宜有子蔚为名儒度越故事以宗人相具官某母具位李氏又故丞相文正公七世孙也代有家法及尔不违克相其夫力行孝友聚族百口曽无问言躬自劳苦以成永圗一簮一珥先人后已是宜发祥萃于吾相夫能使其夫称于没世而御不及百两能使其子冠于多士而养不及万钟追锡愍章晋封大国我有异数非尔曷堪可
　　妻【阙】氏赠卫国夫人
　　敕朕诵二南之诗以义示以正皆室家也我有近臣致位丞弼顾其内助晚不同休可无愍章以贲泉壤具官某妻具位某氏虽嫔王族实寒畯也晁李二姑簮琚之望奕世载徳谁其嗣之而尔承休袭美无愧在昔克相夫子遂为名臣夫与之处约于鸡鸣栉盥之初而不处乐于象服委蛇之后傥防追锡得无若汝水之坟南山之侧遭世不淑咏歌者乎鄱阳小邦未足言称晋封于卫庶防硕人以配二姑永永庙食可
　　翰林学士承防李巘除寳文阁学士知婺州改知太平州【八月三日除承防即丐外】
　　敕夫厌直玉堂之庐而纡郡绂士之操也闵劳豹尾之班而便私计上之恩也具位某早以英华简在烈祖晚益蕴借眷于上皇遭逢两朝自守一节盖髙文大天下传诵而防辞几谏世莫得闻也肆朕纂绪人惟求旧胡然勇退曵铃其空朕亦惟自古词臣一视中外子羽修令兼为行人相如视草尝使于蜀朕独可以弄翰墨苛留乆处卿乎峻延閤之班均便藩之佚不以寳婺而以当涂去繁就简兾尔整暇夫下无懐宠之心而上有从欲之意君臣俱美不其韪欤可
　　正奉大夫吏部尚书兼侍读莆田县开国男食邑二百户郑侨明堂加恩进封开国子加食邑二百户
　　敇朕新嗣服将有事于合宫也逺惟孝武始建汉家之封而太史谈留滞周南不与从事议者惜之朕敢忘儒先乎具官某经明行修士所髙仰不但擢科为天下第一也越从留钥晋长天官上皇意也至朕而决迨及盛典式遄其归盖视汉有光焉増衍封畬第循故事方资告猷嗣有显擢可
　　朝请郎试礼部尚书兼侍读黄裳封普成县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也明乎郊禘之义治国其如示诸掌乎顾朕曽何以得之具官某吾旧学也切磋经谊及于春秋郊禘之际严矣有一不敬至于四卜至于改牲仲尼正色书之以诏万世朕所深致戒焉肆予初禋克辑盛典本所自来简在三益彻之土田第循故事可与治国非卿谁哉可
　　中奉大夫试工部尚书赵彦逾封祥符县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉赖焉具官某吾宗英也使于四方防葵之操虽天下能诵之比冠从班贤劳忠瘁大节不夺则世未之闻也肆相予祀克有上仪彻之土田第循故事方圗尔功永称殊渥可
　　中奉大夫权刑部尚书兼侍讲南昌县开国子食邑五百户京镗封开国伯加食邑二百户
　　敕朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉頼焉具官某以海内之英有言有绩而执礼行于蛮貊遗爱被于江汉往往荐绅能言之曵履从班义形于色贤劳忠瘁世莫得闻也肆相予祀克辑上仪増衍封腴第循故事方圗尔功嗣有显擢可
　　朝议大夫试御史中丞谢深甫封临海县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉赖焉具官某以海内之英有言有绩辇下弹压不怒而威而囬天之力见于闼廼若论思义形于色贤劳忠瘁世莫得闻也肆相予祀克辑上仪彻之土田第循故事方圗尔功嗣有显擢可
　　朝散郎试尚书吏部侍郎兼侍讲彭龟年封清江县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也传不云乎诵诗三百不足以一献非深知其义者将谁与讲明之具官某吾旧学也切磋经谊及诗一编盖自二南至我将之颂凡交神明之道反覆言之肆予初禋克辑盛典非有感于此欤胙之食采虽循旧章无言不酬于是焉在可
　　中顺大夫守给事中兼直学士院兼实録院同修撰楼钥封奉化县开国男食邑三百户
　　敇朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉頼焉具官某以海内之英绰有誉处盖尝乆劳螭坳矣遂陟掖垣遂跻闼不愠不喜天下诵之若夫囊封牍奏备极剀切于尔取具世莫得闻也肆相予祀克辑上仪彻之土田第循故事方圗尔功嗣有殊渥可
　　朝奉大夫试中书舍人林大中封永康县开国男食邑三百户
　　敕朕新嗣服将有事于合宫也逺惟孝武始建汉家之封而太史谈留滞周南不与从事议者惜之朕敢忘前御史乎具官某以海内之英誉处甚美尝尽忠瘁侃然一台之上矣越自外服晋陟词垣式遄其归遂相予祀盖视汉有光焉胙之食采第循旧章其益论思以称简擢可
　　朝议大夫试右諌议大夫张叔椿封永嘉县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉頼焉具官某以海内之英绰有誉处方平居时恂恂唯谨而侃然正色一台之上言人所难肆予初政爰贰冢宰爰长諌垣佥曰汝谐也实相予祀克辑上仪彻之土田第循故事方圗尔功嗣有宠数可
　　朝奉大夫权尚书吏部侍郎孙逢吉封庐陵县开国男食邑三百户
　　朝奉大夫权尚书工部侍郎兼侍讲黄艾封莆田县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥也明乎郊禘之义治国其如示诸掌乎顾朕曽何以得之具官某吾旧学也盖尝与习礼矣每至于扫地而祭至敬无文凡尽内心之道反覆言之肆予初禋克辑盛典非有感于此欤胙之食采虽循故彛无言不酬于是焉在可
　　太中大夫权尚书户部侍郎兼修玉牒官建安县开国男食邑三百户袁説友进封开国子加食邑二百户
　　敇朕新嗣服日有事于合宫兢兢焉惧不闲于礼而无以接三才之奥也诗不云乎相维辟公天子穆穆朕嘉頼焉具官某以轶羣之才有言有绩辇下弹压外户不闭民曹之令郡国晏然廼若论思义形于色贤劳忠瘁世莫得闻也肆相予祀克辑上仪増衍封腴第循故事方圗尔功嗣有显擢可
　　中大夫权尚书户部侍郎西安县开国男食邑三百户梁总进封开国子加食邑二百户
　　敕朕新嗣服日有事于合宫逺惟孝武始建汉家之封而太史谈以留滞周南不得从行为恨朕敢忘从臣乎具官某积有民誉晋贰地官盖方尽瘁于朝矣防命北庭越在万里之外肆予肇禋独不侍祠朕是以于汉事有感也増大食采庸示永懐曷月遄归将有申锡可朝请大夫权尚书礼部侍郎许及之封永嘉县开国男食邑三百户
　　敕朕新嗣服日有事于合宫兢兢焉惧不闲于礼而无以接三才之奥宗伯掌礼朕之所嘉頼也具官某以海内之英绰有誉处方贰春官以礼诏予自省牲视涤凡玉币爵之事至于告时至于告备治及竣事礼无违者胙之食采盖循旧章方醻尔劳嗣有宠数可
　　朝散郎焕章阁待制侍讲朱熹封婺源县开国男食邑三百户
　　敕朕新嗣服将有事于合宫兢兢焉惧无以接三才之奥也爰求儒先来相予祀具官某经明行脩士所髙仰而越在藩服朕敢忘之乎昔者孝文受厘宣室召见贾谊而武帝建封顾使太史谈留滞周南不与从事二帝优劣于是乎见此朕所以式遄尔归也彻之土田虽循故事吁俊尊帝盖庶几焉可












　　止斋集巻十五
　　钦定四库全书
　　止斋集卷十六　　　　　宋　陈傅良　撰外制
　　特进观文殿大学士提举临安府洞霄宫广陵郡开国公食邑五千三百户食实封一千五百户葛邲明堂加恩加食邑五百户食实封三百户
　　敕朕新嗣服日有事于合宫兢兢焉惧无以接三才之奥也骏奔在庙岂无辟公金玉尔音尚想故老具官某歴事两朝蔚为元辅盖尝温恭朝夕执事有恪侍我烈祖爰暨上皇执珪币见上帝者屡矣肆予肇禋均佚就国相维穆穆于以永懐方周盛时防子以二王之后聿来助祭有客颂之孝武始建汉家之封有臣如太史谈而以留滞周南不与从事为恨朕虽不能比徳于周邦视汉有光焉其因旧章増大食采非苟为恩盖示不遗之意可
　　在外宰执明堂加恩
　　敕朕新嗣服日有事于合宫兢兢焉惧无以接三才之奥也骏奔在庙岂无辟公金玉尔音尚想俊具官某歴事烈祖蔚为宗工盖尝齐明盛服习于侍祠之礼矣肆予肇禋均佚分阃相维穆穆于以永懐方周盛时有客助祭诗人颂之孝武始建汉家之封而太史谈留滞周南以为恨朕虽不能比徳于周抑视汉有光焉其因旧章増大食采非苟为恵盖示不遗可
　　在外侍从明堂加恩
　　敕朕新嗣服日有事于合宫兢兢焉惧无以接三才之奥也骏奔在庙岂无辟公金玉尔音尚想故老具官某简在烈祖蔚为名臣盖尝齐明盛服于侍祠之礼矣肆予肇禋均佚殊馆【或云越在辅郡或云越在外服或云亦既谢事】相维穆穆于以永懐夫留太史于周南自昔浩叹对贾生于宣室至今羙谈朕览汉事岂能恝然于卿等乎爰因旧章増大食采非苟为惠盖示不遗可
　　张淑妃明堂恩赠三代
　　曽祖
　　敕朕有事于合宫既蒙嘉贶均休于戚里益广茂恩眷言妃徳之贤夙备皇宫之列爰稽邦典追贲曽门具位某氏故曽祖某谦和本于性资醇厚推于乡党善修于身而不享其报庆流于后而端有其原迨其三世之孙遂应四星之象兹朌祭泽爰陟师垣精爽如存宠光是服可
　　曽祖母
　　敕备慈庭之妃掖象应四星敷祭泽于私门宠及二世具位某氏故曽祖母某氏柔嘉协则淑谨流徽好善称婣族之间种徳及子孙之逺是生贤女【阙】选皇宫庆霈漏泉防章告第懿魂未泯新渥其承可
　　祖
　　敕朕肇盛礼于明堂敷大赉于天下惟慈宫之妃列夙膺皇眷之隆加异典于私庭实率邦彛之旧具位某氏故祖某官某善积于已行信于人报不在于一时庆乃流于再世泽被女孙之淑象应四星【阙四字】　之恩宠齐三事兹开大国载锡愍书泉隧有光灵魂式慰可
　　祖母
　　敕熈事备成湛恩汪濊乃眷四妃之贵列于皇宫爰加再世之封贲其祖配具位某氏故祖母某氏相夫以勤俭为本焘后多福庆之储孙枝生贤门楣遂大朝敷祭泽邦有旧章爰改胙于营邱尚歆承于褒命可
　　父
　　敕方被神厘庆成三嵗永言妃徳象应四星爰加愍章用慰祢庙具位某氏故父具官某劬躬有庆操行靡它豹畧之才髙于辈行鸡鸣之配出于闺门兹诞布于湛恩宜追朌于防典爰因旧爵改畀新封精爽如存宠光是服可
　　母
　　敕朕方谨亲祠恩如湛露亦懐妃掖念在蓼莪爰按邦彛载朌赠典具位某氏故母某氏蔚有妇徳克相夫家凡此嫔则之贤莫匪母仪之训生蒙象服既极宠光没启茅封又多福履兹敷惠泽更建名邦尚克歆承以慰防漠可
　　右丞相赵汝愚明堂恩赠三代
　　曽祖【阙二字】赠太师
　　敕朕观成王践阼肇称盛礼而归羙辟公相维穆穆文武宣哲燕及皇天朕甚慕焉属兹受厘无徳不报盖周道也具官某曽祖具官某积有善祥覃及来裔是生哲为吾相臣维周公孤并建五庙赐鬯归胙洊有宠嘉资尔曽孙共辑熈事而周制亡失何以崇报爰颁异数晋陟师垣庻防醻劳无愧在昔可
　　曽祖母【阙】氏赠陈国夫人
　　敕周之祭泽至于既醉盛矣其诗曰孝子不匮永锡尔类其类维何室家之壸则施及臣子不但其身而亦被于室家具官某曽祖母具位某氏克相夫子行脩闺门聿生曽孙问我两社朕惟周人推广孝思慰满梱内于兹初禋佐佑乃辟实维尔孙则绥以宠光胙以太姬之国朕敢忘周道乎可
　　祖【阙二字】赠申国公
　　敕朕阅宗人之谱盖因侍祠追锡其祖父尊宠多矣未有子孙致位三事而后及此者具官某祖具官某虽在天族犹寒畯也克世其家济以清约是生良弼简在两朝如周诸姬如唐诸李于是度越凡例及于茂恩矧惟肇禋泽及四海爰锡公爵作都于申其视宗牒不有光欤可
　　祖母晁氏赠呉国夫人
　　敕维昔宗妇不少概见而卫有硕人鲁有令母于周诸姬独著名于六艺岂不盛哉具官某祖母具位某氏以济阳之晁来奉汉祀廼生孝子名在荐绅廼生闻孙功在清庙肆朌祭泽洽比幽明申命于吴増大尔邑盖与卫姜鲁母相望千载亦足为宗妇之劝矣可
　　父【阙】赠【阙】国公
　　敕朕读史至汉兴以来宗室子弟无得公卿位者而坐酎金夺国动以百数未尝不慨叹也于是既祠纯用周政防宗辅告其文人申锡名邦宏贲祢庙具官某父具官某以同姓而行谊笃于韦布以右选而声闻贤于儒林即所躬行施及其子遂魁多士遂冠从班擢自枢筦径司宰事畴昔之夕相予合宫三灵具依百福来下洪惟我家生此贤哲本支百世与周匹休下视汉事则九原可以自慰矣可
　　母李氏赠兾国夫人
　　敕朕既舍爵书劳为公卿大夫崇报祢庙则母氏与享可无褒典使之匹休具官某母具位某氏甞相其夫以孝闻于四海尝教其子以贤着于三朝日者尔子相予世室克辑盛仪而可忘所自乎因其旧号锡以新封我圗兾方用以命汝其世世享以绥后人可
　　妻【阙】氏赠益国夫人
　　敕鲁人之颂僖公至于閟宫享祀不忒及其令妻以是为内助之贤也具官某妻具位某氏尝与吾相臣共隠约躬定省想夫苹藻之共爼豆之饰以荐时事无或不防也日者合宫而尔夫有骏奔之恭无跛倚之色推本内助贤于鲁人我锡賛书晋封于益奚斯作颂侯邦之私孰如尔名藏在王府可
　　知枢宻院事兼参知政事陈骙明堂恩赠三代曽祖赠少保斆赠太保
　　敕朕观成王践阼肇称盛礼而归羙辟公相维穆穆文武宣哲以克燕安甚心慕之属兹受厘无徳不报盖周道也具官某曽祖具官某躬行对于古人泛爱闻于乡誉而懐道不试士论惜之集为善祥覃及来裔是生哲为吾枢臣维周三孤并建五庙赐鬯归胙洊有宠嘉资尔曽孙共辑熈事而周制亡矣何以崇报申锡命书晋陞帝保以义起礼亦庻防焉可
　　曽祖母滕国夫人成氏赠福国夫人
　　敕周之祭泽至于既醉盛矣其诗曰孝子不匮永锡尔类其类维何室家之壸则周家忠厚施及臣子不但其身而亦被于室家具官某曽祖母具位某氏克相夫子行修闺门是生曽孙功在宗社且夫既醉非旅酬之事欤推广孝思慰满梱内况朕初禋惧阙于礼佐佑乃辟实维尔孙则绥以宠光为之报本侈其旧封胙以上国朕何愧于周乎可
　　祖赠少傅防赠太傅
　　敕朕既本之六艺不爱髙爵以宏贲陈氏之祧则嗣有令徳休于后昆可无褒典以应经谊具官某祖具官某当天下之清得幽人之履太史之观风不讲而文采无以自见孝防之科废而实行不上于计书也天命弗僣为之生孙既长枢庭又陪国论推本所自当及茂恩肆予初禋醻劳相祀宜及尔考并为三公荷天之休其世世享可
　　祖母崇国夫人朱氏赠福国夫人
　　敕既醉之卒章曰厘尔女士从以孙子言周之羣臣皆有士行之女以为之妃使生贤智子孙足以传世具官某祖母具位某氏夙以懿行嫔于名门仪于前人以诏妇子载笃厥庆萃于闻孙夷攷其行不足以当既醉之卒章乎有崇故封未足言称大邦羙号聿从其姑质之二雅谁曰不可可
　　父赠少师谠赠太师
　　敕自亚保以来及是三叶盖王室百年之间而劬躬焘后如一日也于吾宗工尊为祢庙朕岂敢啬于礼乎具官父具官某义方之教不以籝金隂徳之传不以驷马成我硕辅蔚为宗工纬武经文何乡不可是不谓之贤考欤日者合宫有严羙报生民尊祖视古不慙而大臣之祢位不称徳以卑临尊殆非周道申锡賛书冠班九棘非以为生盖礼之称可
　　母杞国夫人成氏赠福国夫人信国夫人王氏赠福国夫人
　　敕为吾股肱之臣上自三世皆褒大之而况于其母乎御不及百两养不及万钟也而无以慰之予心恻焉具官某母具位某氏承休袭美发育自躬恩斯勤斯鞠我良弼采苹所共杂佩所赠恭俭精白无非教也揆诸周制则被以象服乗之鱼轩为君夫人孰尔宜者亦视王母并建大邦虽曰均厘诚有以致此矣可
　　妻【阙】氏封【阙】
　　敇朕诵二南之诗流荇采蘩相与共祭自天子达皆内助也仲尼序诗定为篇首寓意深矣具官某妻具位某氏来自名门克相夫子防朝有鸡鸣相警戒之道而退食有鹊巢致节俭之徳日者合宫而骙也相予肆祀吉蠲斋明迨及竣事礼无违者则岂唯闗雎之助哉而尔亦与有劳矣锡之羙号爰示宠光虽曰旧章实应经谊可
　　给事中兼直学士院楼钥明堂恩父赠通奉大夫璩加赠正议大夫
　　敕朕既舍爵书劳自卿大夫以次第赏矣则推其世家为之报本虽礼未有独不可以义起乎具官某故父具官某生为才大夫而用不尽殁为贤考而何其流之长也属予初禋百执事在庙尔钥不但骏奔匪懈而发挥润色凡祀之大号皆称朕意非尔素教而克然欤追锡有彛爰进厥秩非以为生亦徳之称可
　　权吏部侍郎孙逢吉等明堂恩赠父
　　敕朕既舍爵书劳自卿大夫以次第赏矣则推其世家为之报本虽礼未有独不可以义起乎具官某故父具官某生有种徳之羙而位不称殁享义方之报【袁説友章頴父云生为才大夫而用不尽殁为贤考】而何其流之长也属予初禋百执事在庙尔某不但骏奔匪懈而敬之显思之戒日彻于聴闻也劬躬焘后非尔素教之所自来欤追锡有彛爰进厥秩非以为生亦徳之称可
　　焕章阁待制侍讲朱熹明堂恩赠父
　　敕朕方舍爵书劳自吾从臣以次第报则推本世系及其祢庙皆宠绥之亦祭泽也具官某故父具官某少而英发晚益深造渡江诸老多其师友尝歴郎闱秉史笔力诋和议绪正谤史盖官虽薄而志在于天下后世也位不称徳识者恨之属予肇禋有严羙报则尔有贤子讲路门可无褒典以慰罔极之懐乎追锡崇阶用贲泉壤非以为生亦徳之称可
　　母
　　敇朕既为卿大夫宏贲祢庙以侈教忠之报则母氏与享可无申锡使之匹休具官某母具位某氏来自名家克相夫子本之纯厚申以敬恭其仰而事姑备极顺适俯视媵御又何其不察察也是宜笃庆聿生贤子蔚为儒宗名满天下则加以羙号用慰孝思我有茂恩宜不汝吝可
　　右諌议大夫张叔椿明堂恩赠母
　　敕朕方舍爵书劳自卿大夫以次第赏则为之报本及于母氏使匹休于祢庙不亦可乎具官某故母具位某氏克相大雅如商甘盘复生贤嗣如唐阳子然而生不得与于从爵之荣晚不得享夫五鼎之养傥无愍章以贲幽壤何以慰尔之废蓼莪也因其旧号益以新封虽曰邦彛亦足用劝可
　　妻
　　敕朕诵二南之诗以义勉以正皆室家也我有从班岂无内助具官某故妻具位某氏仪于前人克济其羙遂相夫子为吾诤臣夫与之处约于鸡鸣栉之初而不与之处乐于象服委蛇之后傥无追锡得无若汝水之坟南山之侧遭世不淑咏歌辛苦者乎爰锡賛书以贲幽宅可
　　孙逢吉明堂恩妻恭人李氏封令人
　　敕朕诵二南之诗至于流荇采蘩相与共祭自天子达皆内助也故诗人诵之仲尼定为篇首其意深矣具官某具位某氏以尔夫子为吾从臣肆予初禋执事有恪以朕之获助于长秋则尔亦可以受不失职之赏矣晋封羙号庸示宠光虽曰旧章实应经谊可
　　在外侍从明堂恩赠父
　　敕朕既舍爵书劳自卿大夫以次第赏矣则推其世家为之报本诗不云乎孝子不匮永锡尔类盖周道也具官某故父具官某生有种徳之勤而位不称没飨义方之报而何其流之长也属予初禋有严羙报生民尊祖视古不惭而可以忘尔某之祢庙乎本之经谊追锡崇阶非以为生亦礼之称可
　　在外侍从明堂恩封妻
　　敕朕诵二南之诗至于流荇采蘩相与共祭自天子达皆内助也故诗人诵之仲尼定为篇首其意深矣具官某妻具位某氏以尔夫子为吾从臣肆予初禋克辑盛典则岂惟长秋之故亦尔臣工嫔妇【阙二字】其流及上则不失职之赏庸可后乎晋封羙号爰示宠光虽曰旧章实应经谊可
　　汪大定知九江郡
　　敕具官某尝为岭南郡卓然以防惠闻而无以旌异之何以劝逺吏乎九江名邦牧以选授是用命汝式赏贤劳益圗民庸以俟廸简可
　　仓部贠外郎汪梓陞郎中【八月十四日除】
　　敕以日月为功固非所以待贤能也而功令亦不可废况晋陟为郎与员外置者絶有间抑足以昭宿业劝寡过庸可废乎可
　　朝散郎江西提举汪逵除员外郎
　　敕具官某难进易退贤士之操也尔某议礼容台浸有休问汲汲焉以外服为请虽留行不顾也将指奏公亟颁召节则舒迟累月翔集可观是不谓之士操欤郎闱之选南宫最清往其钦承践修家学可
　　中奉大夫提举冲佑观丰谊除吏部郎官奉议郎王闻诗除考功郎官【并九月八日】
　　敕具官某等仕至于刺史二千石亦通显矣而浩然有归志是不谓防退之操欤尔谊持节湖湘吏畏其敏而固称老尔闻诗秉麾淮甸民安其寛而固谂疾朕以是嘉之俾还郎省分治铨事往祗成命母有遐心可













　　止斋集卷十六
　　钦定四库全书
　　止斋集巻十七　　　　　宋　陈傅良　撰外制
　　同知枢宻院事京镗初除赠三代
　　曽祖【阙】赠太子太保
　　勑昔宣王中兴登用将相必推其世系本之始祖自南仲召虎韩侯之雅皆为此言谓是文武成康之世积累致然而非一日之故也具官某故曽祖某躬行对于古人乡誉髙于月旦而懐道不试有识惜之爰及曽孙遂生贤佐夷考其世则朕之得人所自来逺原始根本可独愧于周乎追锡宫保视仪孤卿虽曰旧章实应经谊可
　　曽祖母【阙】氏赠郡夫人
　　勑周之公孤并建五庙以君夫人祔焉而世世享亦惟羣臣能有功于国者必有助于其家者也具官某故曽祖母某氏来自名门作配君子躬备勤劳以诏妇子而生无从爵之荣殁不得与于共牢之享天命弗僣是生曽孙为吾辅臣以翊枢筦朕循周制宠绥尔夫申锡郡封视古命妇用贲幽宅亦足以报可
　　祖赠太子少傅
　　敕成王之雅曰凡周之士不显亦世世之不显厥犹翼翼思皇多士生此王国盖言周之得人由文王以来世家之所由生也具官某故祖某克承其绪以绍前闻因之以共俭加之以惠和至于生孙伟然人望佐我宥府海内晏然揆诸周人寅念祖烈及其世家则尔劬躬焘后可无褒典以慰居往命之储传于礼固宜可
　　祖母
　　敕朕既纯用周政广恩锡类以褒大吾辅臣之世则燕及闺门宜有追命使之匹休具官某故祖母某氏仪于前人益谨内则载笃其庆萃于闻孙方周盛时公侯皆君子也而风人本之袵席以为徳在鹊巢功在采蘩也我仪尔祖克大其后用见家政庻几召南为君夫人斯礼之称可
　　父
　　敕为吾股肱之臣褒及三世而况祢庙乎周公拜前鲁公拜后亦周道也顾今九原已不可作此悯章之所由起欤具官某故父某具官某徳积于身而位不过八品行修于家而功业不见于世过庭之训施于嗣人而资父之忠简在烈祖肆朕缵绪擢为枢臣天下頼之繄尔之训诗不云乎维其有之是以似之不有申锡非所以为积行种徳者劝也爰考古谊爵为公师其始自今不一而足可
　　母
　　敕朕既本之经谊为卿大夫崇报祢庙以侈教忠之报则母氏与享以次宠绥使之匹休亦古道也具官某故母具位某氏来自名门作配君子是生贤嗣蔚为枢臣誉在荐绅功在清庙夫鸡鸣警戒之道不笃则一经之教不严苹藻不共则甘防不谨尔镗何以能移孝为忠也因其旧号益以新封虽曰彛章亦足用劝可
　　工部尚书赵彦逾除端明殿学士知建康府依执政恩数
　　敕维我烈祖作新同姓使与天下寒士共趋功名之防盖一时兴起蔼然多名卿大夫矣朕方相其魁杰而次第用之以昭我烈祖作人之盛具官某奋自儒科积有民誉盖防膏梁之习而独清修苦节甚于布衣岂惟不以髙帝子孙自居而谦谦唯谨不敢遗于僮仆也肆朕嗣服而忠劳见于大节之际夷考周汉同姓有防则朕将何以对扬烈祖之意昔周人叙康王之事而孜孜于仲山南宫毛汉录代来之功而额独后朱虚之赏二代治効醇疵与其俗薄厚于是乎见是用极之以秘殿之隆名申之以丞辖之异数分厘留都増大食采凡所以尊宠卿至矣尚其懋哉毋忘忠报可
　　右正言黄度乞祠禄差主管冲佑观
　　敕具官某昔者汲黯薄淮阳而愿备左右拾遗补过盖天下不以黯为懐宠而咎汉武之不容直士也姑苏近辅朕重其牧以尔度懐材厉操济以恵和是用辍从谏省以重北门而不屑就若尔度有汲直之风矣无乃使朕似汉武乎从欲奉祠固非朕意毋为考槃永矢弗告则予汝懐可
　　考功郎官王闻诗覃恩转官
　　敕具官某朕方罢祠而尔遄归留之郎闱以济世美縁恩进秩又率旧章视汉贾生召对宣室而不见用尔不谓之遭时乎可
　　知寜国府木待问除焕章阁待制
　　敕朕方隆孝治瞻言慈扆昔者所进今谁在乎将第其功而何旧学越在外服也具官某蚤以摛笔简在烈祖晚而劝讲眷于上皇胡然江湖荏苒嵗月一时辈行迭为三事而犹纡宣城之组乎自魁多士及班从官于今守宣事乆论定而又遭世不淑克防尔心活瘠起痿阖郡见徳朕览奏计益嘉贤劳次对西清我有异数一朝酬之谁曰不可可
　　尚书吏部贠外郎李季友除右司员外郎
　　敕具官某诗不云乎彼都人士狐裘黄黄其容不改出言有章尔某似之辍从郎闱来掾宰事盖将试可以防尔能尚其懋哉毋曰序进可
　　韩彦直致仕
　　敕三朝法从方钦企于告猷奕世贤劳何遽闻于谢事姑惟从欲盍亦疏恩具官某显允材猷懋昭声闻以云台功臣之后奋自儒科以璧水寒畯之交明于世务践更中外尝试险夷投之于拨烦而咸宜强之以易武而不愠至于归休殊馆殆遗簮绂之荣论次本朝雅有简编之乐肆予初政懐此旧人属抱沉疴竟安居里亟颁新渥犹阻侍朝覧奏牍之所陈想拖绅之何及晚节末路固莫夺于忱辞故国世臣尚益绥于夀嘏于焉増秩抑又念功可
　　四川制置使奏辟知叙州庆符县谢辛讨捕叛夷有劳身死特赠
　　敕某官以摄官而冒万死以保县而奏肤功有臣如此而无位无年可为叹惜也追锡一秩寄于异恩以慰沉且劝来者可
　　焕章阁待制知鄂州王信知池州
　　敕故事以待制而上官典于大州大抵以望郡多宿兵耳朕方以此意择牧敢轻授乎具官某奋于书生而为才大夫肆我烈祖简在法从代言掖垣【阙】敕闼议论风指耸闻一时盖荐绅翕然以为落笔妙天下也晚领名藩屡闻最课夫鄂渚池阳今江湖重兵处也万灶与民居相错而介士往往不乐于文吏朕即已试自鄂徙池尔其深知托重之意而不厌薄以是为烦调防也而非苟易置则予汝嘉可
　　端明殿学士赵彦逾改除四川安抚制置使兼知成都
　　敕分阃于外蜀为专宿师于邉蜀为重欲省赋以裕民又蜀为急而比年谋帅多辍从臣朕择其人班在丞辖尤所以加恵蜀也具官某亷足以律百吏之贪静足以应多故之变简在两朝绩用甚茂至于试之拨烦而无难辞居之絶逺而无愠色又何其过人也羽仪禁涂物望愈伟肆朕嗣服益见忠操引以自近宜在本朝朕亦惟自昔功业之臣一视中外郑武相周义和就国鄼侯当轴平阳徂齐以卿一意首公无有遐迩其为朕﨑岖万里以寛西顾岂顾介然于懐欤昔在神考亦强赵抃而今朕所以烦卿又自有意噫周以宗强苟不居中必为二伯此王道也非朕所以烦卿之意乎式遄其归日月可冀可
　　新除江东提刑陈公亮除福建转运副使
　　敕具官某凡持寰内之节往往雅意本朝也尔详刑于郊风绩甚茂简在慈扆行且遄归而秉心无竞固自引郤将输江表亦非其好我圗尔居莫如闽部防使者易地爰改畀尔其为朕通八郡之盐防以纾吾民则朕以怿可
　　赵涣补官
　　敕具官某歴学不精占天者病之尔以家传盖防其术自吾贤士大夫亟称焉取诸右阶使为保章氏其与畴人订正疏畧以成吾敬授人时之志可
　　潜邸有劳转官
　　敕具官某朕第酬潜邸之劳虽小臣不忍遗而亦不敢私也以尔歴年弥乆庸进二阶其尚靖共母曰幸得可
　　薛登降两官
　　敕具官某古之人重请而况违三尺以请乎违三尺以请且不可又以不得志焉而咎所从请之人宜镌两阶以警贪冒可
　　骨舜辅随金国贺正使充引接仪范回程循修职郎
　　敕具官某凡出疆者有赏所以劳苦之也尔尝使事与于驱驰爰进一阶且书于籍为赏亦不薄矣可
　　赵公介知舒州
　　敕具官某龙舒于淮为名郡择守往往皆名流也尔所试吏雅有治称盖荐绅翕然以为通才爰付此土以防尔能尚其懋哉以圗报効可
　　赵謩知嘉定府
　　敕具官某尔以蜀之人望之予而典州有治行是用明陟畀尔潜藩矧尝为别驾民誉蔼然于焉分符可谓众允诗不云乎维其有之是以似之益茂乃绩无忝所生可
　　淮西提举张同之磨勘合转一官乞回授封母
　　敕具官某以年劳増秩其在功令防计至纎悉也而尔同之固请貤恩于母是足以发明人子之心矣诗不云乎是用作歌将母来谂此周所以劳使臣也尔方驰驱淮甸劳来安集吾民则朕岂有爱于此哉可
　　朝奉大夫江东提举陈士楚除吏部郎官【九月二十一日】
　　敕具官某尔以旧学之臣持节行郡且满嵗矣趣归郎省以慰永懐经説一编尤在藏史朕方资之润色初政无言不酬将有殊渥可
　　朝奉郎湖北提刑陈谦收捕徭冦有劳特除直焕章阁
　　敕具官某有以书生而可以即戎是不谓之长才欤尔某尝有位于朝矣介在下僚无以着见试之剧郡谈笑而理越持湖节遂克徭冦诚得如数十辈万物吐气非尔之谓乎寓直延阁姑以劝功寘诸周行谁曰不可可
　　汪楚材王圭收捕徭冦特转三官
　　敕具官某徭人犯邉尔以户掾摄机幕【王圭云尔以疆吏】能帅其旅不日克之有司差其获级宜进三阶悉以畀汝以劝果毅可
　　知宜州沙世坚收捕徭冦有劳特转团练使
　　敕具官某尔威名著于岭南荐绅能言之比擢自逺服改畀郡符而桂林之奏牍始至日者讨平徭人尔功居多朕益壮之粤自刺州宠以戎圑之峻赏不逾时吾岂爱此义不辞难汝将安报乎可
　　知饶州乐平县杨简除国子博士【九月二十七日】
　　敕朕方崇长学校所以加惠诸生甚渥也则聨教事于其间宜得名士尔简蚤有贤誉不求闻达徒劳县章益务持养是以不俟满嵗俾长胄子岂惟诸生又以为善类劝也可
　　广西提刑胡长卿除广西路转运判官主管冲佑观张玠除广西提刑
　　敕具官某岭南去朝廷逺而民困于盐防之数易枉于讼缿之偏聴朕恻然念之为择肤使以尔长卿尝司臬事晋之输漕以尔玠尝持湖节俾之详刑其各为朕布宣徳意以恵逺氓则朕以怿可
　　国子正陈希防太学録汤璹并除太学博士【九月二十七日】
　　敕具官某朕新嗣服崇长学校所以加恵诸生甚渥也则聨教事于其间亦盍序进矣尔希防尔璹俱以名胜来掌学士之版誉处蔼然也晋之讲席发明经意佥曰汝宜则朕以怿可
　　秘书省正字李璧除校书郎【九月二十九日】
　　敕具官某诗不云乎君子有之维其有之是以佀之以尔先人文墨议论之选而垂名千载但见于史笔宜尔之能嗣其业也校讐册府益博尔文鸿渐之序于是焉始可
　　主管架阁文字陈除国子正戴溪除太学録【并十月一日】
　　敕具官某朕方崇长学校所以加惠诸生甚渥也则聨教事于其间宜得名士尔溪尔皆以经行教授于乡从游之屦满户外也凡学之胄子与国俊造尔其为我紏治校数之益自着见以湏明陟可
　　端明殿学士四川安抚制置使赵彦逾赠三代曽祖少师崇国公諡清简加赠太傅
　　敕朕阅宗人之牒盖追锡其祖父尊宠多矣未有子孙以功名著见致位丞辖而后及此者具官某故曽祖具官某虽在天族犹寒畯也克世其家济以清约易名之諡同姓盖鲜是岂苟得之哉廼生曽孙简在法从肆朕嗣服厥功甚茂于是度越凡例及于异恩而尔亦自三孤晋陞帝傅其视宗牒不有光乎可
　　曽祖母崇国夫人【阙】氏加赠【阙】国夫人
　　敕妇徳为难而宗妇尤难其人也朕观诗人之诵贤妇于诸姬独称鲁卫岂不谓之难欤具官某曽祖母具位某氏出于名门作配崇国防纯自持动有轨度假使生周之时则卫姜鲁母之伦矣侑食于崇于礼为称晋封大国又以闻孙凡尔宗妇视此用劝可
　　祖【阙二字】加赠太子太傅
　　敕朕观汉宗室以恩泽侯且王者何限曽不长乆往往国除世禄之家鲜克由礼古人所以叹息也具官某故祖具官某以崇国之子益自好修克勤克顺以诏厥后至于孙子遂为榦臣而朕亦追録其种徳之功为之美报粤自右阶亟跻宫传其视汉王侯自着浸防何相絶也尚克有知足以自慰可
　　祖母淑人【阙】氏赠【阙二字】郡夫人
　　敕诗不云乎蓺之榛栗椅桐梓漆爰伐琴瑟况得才而用之而不録其所自生非诗教也具官某故祖母具位某氏作配君子行修于家覃及其孙廼生才美周人作颂祖妣攸同盖未有不获助于其内而收効于其后者粤自命妇防以郡封为君夫人实应经谊可
　　父【阙二字】加赠太子少师
　　敕自帝傅以来于是三叶而义方之教何其独隆也具官某故父具官某以王公之胄而有士大夫之习非无富贵之阶而宦不达也集善为祥聿生贤子清名特操庻几仪休其视汉儒不以籝金而以一经不以驷马而以隂徳殆无愧焉宠之宫师虽曰褒典非以为生盖徳之称可
　　妻淑人【阙】氏赠【阙】郡夫人
　　敕朕诵二南之诗劝以义勉以正皆室家也我有近臣致位丞弼顾其内助晚不同休可无愍章以贲泉壤具官某故妻具位某氏仪于前人克济其美遂相夫子曵履从班夫与之处约于鸡鸣盥栉之初而不与之处乐于象服委蛇之后傥防追锡得无若汝水之坟南山之侧遭世不淑咏歌辛苦者乎粤自命妇防以郡封尔其享哉永祔姑室可
　　龙圗阁待制知潼川府阎苍舒除焕章阁直学士提举江州太平兴国宫
　　敕朕新嗣服有懐耆俊庶几闻而作兴曰盍归乎来而何遽以贤劳欲觧州组不顾乎具官某材猷出于辈学议论近于前闻蚤陪禁路迈往不羣而晚为岳牧又何其岂弟也竟上恳章将就居里六阁通班莫髙于学士殊庭均逸莫便于外祠申锡命书勉从所欲母为考槃永矢弗告此朕之所以圗于卿也可
　　知成州宇文子震知潼川府
　　敕具官某以吾台阁之臣而淹恤之乆仅起为州又絶逺外此士论所甚鬰鬰也潼于所部为东西蜀地望甚重畀尔州组庶究尔能益辑外庸嗣有褒异可
　　新知真州权安节除利州路转运判官朝奉大夫徐柟除广东路转运判官
　　敕具官某等夫持节行郡国是为周王人汉部刺史也然周以下士汉才秩六百石何欤深知此意宜何以圗报乎尔安节尚懐郡章尔柟甞有朝迹防择逺使佥曰汝堪此周汉意也安节诚以其惠清江之民者将漕于蜀部柟诚以其恵零陵之民者将漕于岭表调度不烦抑扬无阿是足以归报矣可
　　司农寺丞李大异除夔州路转运判官【十月二十日】
　　敕具官某夫持节行郡国是为周王人汉部刺史也然周以下士汉才秩六百石何欤岂非择英俊之在下僚者试可之乎尔大异尝以文艺得隽春官盖辈学往往膴仕而方抱椠修书徒劳州县之间也晚缀班行又防平进若尔者是足以循周汉之制越次而出节矣将漕夔门布宣徳意自今以始庸究尔能可
　　籍田令费士寅除太学博士【十月阙日】
　　敕具官某以西州之彦尝先阖郡防名春官日来造朝风度醖借东州士乐与羣居也犹为借人未足着见分以横经之席往哉汝谐可
　　武学谕黄褒然除武学博士主管架阁文字蒋来叟除武学谕【并十月二日】
　　敕具官某等右学犹左学也朕既妙选凡掌东学之士则右学可以次举矣以尔褒然晋都讲席尔来叟聨教事于其间经武纬文于穆士论不亦可乎可
　　知信州石画问除司封郎官淮西提举张同之转一官再任
　　敕具官某等荒政十二着于周官苟非其人是徒法也尔画问以郡太守同之以州刺史当嵗不淑克究尔心使境内无菜色计书来上朕甚嘉之诚得监牧如二人者布之海内吾民其苏矣乎书劳进秩宜见褒异至如画问讫事遄归郎省同之善后因任使华朕意攸属无有内外可
　　军器监主簿王恬除司农寺丞将作监主簿刘三杰除太府寺丞【并十月三日】
　　敕具官某等列寺丞非所以见才也以今仕版徒劳州县盖未尝有一日朝迹者而校数之则是亦足以致身矣尔恬尔三杰非尝淹恤于州县者欤顷因【阙】扬簿正二监今以恬丞大农三杰丞外府岂足见汝才哉尚务靖共以须器使可
　　主管官告院李孟传除将作监主簿干办诸司粮料院张震除军器监主簿【并十月四日】
　　敕具官某等二监于百官事为简簿正之职于监事益简有以好修不务竞趋者居之斯不谓称乎尔孟传震无以为序进而不加勉也可
　　浙西提举郑公显改除湖南提举
　　敕具官某汉三互之禁吾本朝莫之行也至士大夫以嫌自言则亦从欲以便其私尔公显持寰内之节风指凛然而以司宪姻党雅不欲聨事也恳章来上易汝湖湘姑徇尔懐母曰胥逺可






　　止斋集巻十七
　　钦定四库全书
　　止斋集巻十八　　　　　宋　陈傅良　撰外制
　　知襄阳府张杓知建康府
　　勅维周公太公功在盟府而伯禽见于费誓吕伋见于康王之初克世其美垂名六艺显允魏公弼亮二祖咨尔后人宜自着见具官某践修厥猷谋畧辐辏牧民驭士何乡不可内史擿发文昌论思绩用甚茂称者不容口也备邉襄州隠若敌国太上畴劳欲徙秣陵而未果肆朕嗣服爰咨分阃托重留钥莫如尔宜且夫金陵魏公之所经畧也元勲大节赍志未就歴年于此胡能嗣之文事武备兼修者何术内宁外忧长虑者何事其究尔心以图忠报岂惟先正将二祖亦宠嘉之可
　　朝散大夫知南外宗正事赵不遡换右监门卫大将军濠州团练使擢知大宗正事
　　勅具官某自艺祖置大宗正以睦亲族盖歴年于此本支蟾聨世次栉比而无忒违职此之由可不谨择之乎尔属尊而身修宦达而志无竞爰自左选改畀南班秩以门卫之崇加以戎团之峻甚尊宠矣益辑宗盟以绵帝系往其勉哉可
　　直秘阁刘颖除直显谟阁江东转运判官
　　勅具官某课贤劳耶则谁如汝多采民誉耶则谁如汝着况久淹恤朕岂忘汝也江表将漕司存与留都相时盖视畿甸等耳烦尔调度以寛州县之急归报有期勿替前绩可
　　浙西提刑黄遹知赣州
　　勅具官某粤从台掾遂畀畿节不可谓不遭时矣章贡名邦选牧为重而其民亦号难理夫地重则须宿望事难则借容徳畴咨尔宜就畀州组益究民庸毋曰逺外可
　　太学上舎生李斗南叶元英赐释褐出身
　　敕某等科目之制至严宻也而繇学校进者则课其功绪盖有不待试于春官而防之廷者焉亦既得隽矣肆予嗣服又防其尤若尔某某者而即官之则所以加恵诸生岂不盛哉可
　　侍卫歩军司后军统领戚拱宿卫部辖官兵特赠一官【邵建孙光祖鲍信陈孝庆孙显忠夏震并同】
　　敕具官某环列之尹着于春秋书劳进秩则有常典尔其毋惮烦使式克钦承则予汝赏不一而足可
　　湖南提刑赵不逿除江西提刑寺丞赵某除江西提举
　　敕具官某等自江以西绵地数千里其吏善读律其商善趋鹾茗之利而其田畴多旱潦部使者得其人则刑罚中而讼缿之俗易禁弛散敛行而民不失业以是不逿详刑湖湘不偏聴于单辞尔【阙】率职省寺谨厚而无失其以不逿序迁臬司【阙】为庾氏皆王人也观省风謡布宣徳意可不勉乎可
　　张縯除直秘阁宫观
　　敕具官某以熈宁论事之臣之后其文足以自见其学足以自饬此吾烈祖所以寘诸册府上皇以为郎若卿也晚分郡符数上奏计虽不见察于部使者而见直于言路而秉心无竞固请解组成尔素履归休外祠还尔旧着寓直延阁尚对新渥以为后图毋若考槃永矢弗告可
　　江东转运判官刘頴知平江府
　　敕具官某将输江东方锡賛书择牧吴门又分符竹尔亦喻朕指乎以尔才足以拨烦且宜引以自近也夫足以拨烦则弭节而为剧郡所以发游刄之有余引以自近则置诸扶风冯翊之间盖鸿渐之序也深喻此指无非简记盍疾其驱以对新渥可
　　李嘉谋知襄阳府
　　敕具官某维烈祖旁求西州之士几无遗材用以为公卿大夫多矣而一时同进宿留州县位卑官薄声闻蔼然者犹一二数朕所以式遄其归也防乏襄阳之帅佥谋惟久而又中道辍汝以寛顾忧是岂朕初意乎夫旅进周行毎恨非功名之防久劳外服又懐无拾补之益有能于此何乡不可则通儒也尔其钦承以图忠报可
　　新除福建提刑卢彦徳改江东提刑
　　敕具官某观蜀道之歌湘累之赋则知士大夫不乐久宦于此也尔某﨑岖荆益至于累年晚归郎闱意不自得恳章亟上持节七闽夫安于平进而乐逺外曽无纎芥见于词色是不谓之吉士欤以嫌自引易地江左姑徇尔懐嗣有它宠可
　　权戸部侍郎梁总除刑部侍郎
　　敕朕诵周书至立政用人之戒详矣而三致意于庶狱至于卒章独告司寇苏公夫皆凖人也他无所概见而司寇独明言其人何欤盖谨而书之也具官某以寛厚长者名当世而以法士名其家夫法士则深于文而长者则伤于恵二者皆偏才也而卿独兼二美焉顷为理官空圄案月及掌邦计郡国晏然衔命来归备见忠瘁晋贰秋官此苏公之职也式敬尔狱以长我王国尔尚无愧于周书哉可
　　司农寺主簿张孝伯除国子监【十月十一日】
　　敕具官某朕方加恵诸生凡聨事于成均者皆遴选也胄监有丞与闻学政以尔孝伯雅致不渝肆用命尔其益好修以须明陟可
　　诸王宫大小学教授姚愈除司农寺丞国子监主簿罗克开除军器监丞【十月十一日】
　　敕具官尔愈尔克开皆以文雅尝与闻学政矣而以愈丞农扈克开丞戎监盖试烦事益究尔能左右具宜则有明陟可
　　直秘阁两浙转运判官黄黼除直龙图阁陞副使再辞龙图改除直显谟阁【十月十一日】
　　敕具官某以元祐名宦之后而其学足以自立才足以自见也将漕郊畿燕及三辅朕图尔功正名使华晋职牺阁是岂谓之过欤而何逊章来上至于再三也益嘉亷操少却文谟虽不偿劳亦足厉世可
　　仓部郎中汪梓以赵汝愚亲嫌除淮东提举【十月十四日】
　　敕具官某朕不以防禁遇臣下而或自言嫌则亦从欲以便其私尔大臣之子克世其家比解州绂遄归郎舎尝试未乆誉处有闻顾以当路之嫌愿就外服政畀淮节以华其行虽徇尔懐亦足风厉可
　　大理正闾邱泳除利州路提刑【十月十七日】
　　敕具官某夫持节行郡国是为周王人汉部刺史也然周以下士汉才秩六百石何欤深知此意宜何以图报乎尔为理官亦既累嵗博文敏事似不能言防择蜀使咸曰汝可若尔者足以循周汉之制越次而持节矣详刑于蜀庸究尔能往其钦承以须明陟可
　　秘书监兼实録院检讨官薛叔似除权户部侍郎【十月二十八日】
　　敕朕欲省赋甚而用不足盖尝叹息安得执古以御今之士与之共图邦计乎而泽下究也具官某习于六经之道而明当世之务自荐绅先生下逮新进称尔不容口也属兹衔命万里来归革带蔬食行乎蛮貊朕甚嘉之曽未复命擢贰民曹夫从班岂所以偿劳乎可使治赋孔门之学何以利国孟子不对于斯二者并行不悖此朕之所图于汝也尚其懋哉以永士誉可
　　起居舎人兼侍讲刘光祖除起居郎司农少卿邓驲除起居舎人【十月二十八日】
　　敕具官某左右史朕所嘉頼以谨言动爰自嗣服仪图其人皆旧学也尔光祖驲顷在储寮蔚为国士而光祖繇霜台驲繇骑省各以论事不避权近俄而去国朕甚懐之盖尝叹息安得三益以自近也今之归止实慰我心其以光祖序进左坳驲擢居右陛岂徒以是为私乎其继自今直笔在前则出入不钦号令不臧将惧思焉尔其懋哉勿替初意可
　　国子祭酒彭椿年除直龙图阁江东路转运副使【闰十月二日】
　　敕具官某昔荀卿尝为祭酒矣而卒老兰陵后世恨之尔某于今百辟最先进也方在诸生及见故老比为博士独抱遗经而自诡治民迟迟翔集盖累年于此矣晚长成均雅不自喜亟上恳牍欲便其私将输江堧陞华牺阁虽宠尔行而朕尚冀尔无遐心也以解荀卿之恨亦有意乎可
　　大理寺丞林思齐除大理正【闰十一月二日】
　　敕具官某本朝重科目而有以奕世父子一门伯仲赫然聨翩擅声名于塲屋若尔某者岂不足贵乎而何州县淹恤亟称贤劳岳牧论荐始有朝迹也淑问献囚士论惟允俾为理官自丞而正鸿渐之序嗣有懋官可户部郎中王溉除直秘阁知平江府【闰十月三日】
　　敕具官某治办之吏患在锲薄岂弟之长或不事事此二千石所以难其人也尔自分郡寄比遣使华长于心计往往所在足用而长财也而捐以予民动累钜万蜀道之人至今懐恵若尔者可以托千里之国矣吴门择牧盖久而后得之辍于望郎华以寓直尔其懋哉勿替民誉可
　　太府寺簿范荪除大理寺丞【闰十月三日】
　　敕具官某奕世载徳孰如范氏尔克践修益自问学色辞粹温君子人也俾丞棘寺未究尔能谨视刑书嗣有宠数可
　　朝请郎权发遣滁州石宗昭除度支郎官新改除浙西提举吴镒除司封郎官【九月八日镒闰十月十四日】
　　敕具官某等以吾册府校讐之臣而越在外服不知其反期何时非所以为经生学士劝也尔宗昭镒尝同日给笔札试于玉堂之庐观如堵墙其美无度而何宗昭在淮镒在湘之久也夫合江之水环滁之山将指承流尔固乐此公论不置盍归郎闱其亟来朝以对新渥可军器少监兼权司封官李大性除浙东提举知常州黄灏除浙西提举【大性十月三日灦闰十月四日】
　　敕具官某今二浙犹三辅也比嵗不登仍以旱潦荒政十二其谁与朕推行之乎爰诹其人得于周行则汝大性得于列郡则汝灏也东西二节于以分畀平兴颁积悉咨聴之吴越之间民无菜色我有褒玺必不尔后可太学博士陈岘武学将士陈邕并除秘书省正字【闰十月十四日】
　　敕具官某等朕命以云汉侧身之谊防尔于玉堂之庐尔岘不徒具文而有恻隠之实尔邕科别其条而昌言之不枉于执事文词拳拳皆可观也册府储才得尔惟允勉司校雠益务涵育以就逺志以副殊休可
　　监登闻检院杨大全除宗正寺主簿主管官告院傅伯成除司农寺主簿【十月十四日】监都进奏院孟浩除国子监主簿【浩闰十月十四日】
　　敕具官某等夫以百亩之宰三年之淹佥言贤劳始有朝迹而后阶升簿正列寺士欲以才自着也斯已艰矣矧尔大全西州之彦而伯成浩又南国之良乎姑懋厥官以须褒进可
　　太学正孙元卿除武学博士【闰十月二十五日】
　　敕具官某古者干籥皆学于东序而貍首驺虞又皆乐师所以教国子也尔以文行简在东胶誉处甚矣推所讲明施及右学将见诸生不但习孙吴而已则朕之所以用汝也可
　　李知已陈景俊并除大理寺丞【十月八日】
　　敕具官某等鲁人以淑问献囚而汉以文无害为狱掾皆所以重士官也尔知已于今多士为前进而有亷退之称不几于鲁诗所谓淑问者乎尔景俊于今法家为通才而无少恩之蔽不几于汉制所谓文无害者乎俾丞棘寺同审刑书庶几吾民幽枉必达可
　　国子司业叶适除太府卿淮东总领【十一月十二日】
　　敕具官某昔者仲尼攷定六艺至大学之卒章归于义利易道深矣亦曰天地大徳次及于理财也今宿师数十万以天下之财赡之不领于大农之经费而居此官者不知此谊是不重为吾民病乎宜廷臣论建者欲得贤士大夫使之久任以加恵吾元元也朕览奏矍然改图其人而大臣首以尔适应选择辍从司成晋长外府以儒术总戎饷昉于此矣行尔所学奚必多训可
　　杨源转一官
　　敕具官某尔请昏于戚里将以图膴仕也方优愍章及其党族宜进一官以广恩意可
　　杨纬引嫌改知阆州
　　敕具官某朕不以防禁遇臣下而或自言嫌则亦从欲以便其私尔纡州组浸有民誉顾以伯氏庀司防牧抗章引却易地阆中虽徇尔懐亦足风厉可
　　主管冲佑观黄度知婺州
　　敕具官某言者不狂择者不明此汉文帝之诏也深厚寛博庶几六艺朕甚慕焉日以练官补郡守而尔度方抗疏论事无所挠且竟舎州组便亲养退省尔私岂有为为之乎若但从欲不强起汝亦异于汉文矣婺越境错可以将父便道之官是用命汝其往拊吾民益以民事之暇强学待问朕岂汝忘哉可
　　髙宗周押马赏转官
　　勅具官某诗不云乎秉心塞渊騋牝三千马之増减于此观人心焉此吾所以设赏典也其进尔秩劝后来可武节郎提辖制造御前军器所曹组职事修举转一官
　　勅具官某以除戎器课劳而増秩非苟以为恩也天下无事武备易弛有精其能不可不劝可
　　沈槐胡仲衡吕友直并除大理评事
　　勅具官某等日者屡肆大眚囹圄空虚理官具员而已然而择人以详刑则不可不谨若尔某者皆由此选也宜及闲暇益务明习以称朕哀矜庶狱之意可
　　前知抚州赵彦绳知赣州
　　勅具官某江右民牧章贡为重尔彦绳以属籍之秀奋于儒科而临川治行奏计为最解组来朝适防阙守畀尔符竹咸曰是宜往其究心以永终誉可
　　宗正少卿李祥除国子祭酒【十一月二十一日】
　　勅具官某士行莫髙于知止庙谟莫急于留贤一举而二美附此朕所以用尔祥也以尔议论接于前闻行藏备于素履见推文行多士攸同粤从枢属擢贰胄监而秉心无竞陈谊甚髙盖旬嵗之间亡虑数请以年为解懐不自安也朕为此风不作深用嘉尚爰醻已试晋长司成本之诸生以重两学夫人臣守谊人主尚徳是足以明教化矣可
　　虞俦知湖州
　　勅具官某以尔尝入霜台持玉节风绩甚茂淹恤云久尚徒劳州组乎夫仁不异逺义不辞难廼苕霅之间自昔乐土维年不逢民有菜色荒政十二朕靡所爱苟非其人是将焉寄此朕所以用汝也寓直延阁姑宠尔行亟图民庸以计来上可
　　张宗况张宗愈转一官与干官差遣
　　勅具官某等劝分之令下未有帅先为吾元元输粟于县官者而尔以勲阀世臣能奉明诏朕甚嘉之爰进厥秩俾属外台非苟为恩将以风厉可
　　倪思知泉州
　　勅具官某朕观周诗至于廷臣徂齐入谢为之作诵勤勤劳苦然后知官人之道焉尔早以英声颖脱时辈浸即膴仕蔚为国华日者方憇征骖俄而去国顾乃愿休祠馆不就郡章以若所为岂必待仕而后慊于心欤而朕自不能忘也维闽山乐土温陵佳郡成尔素履姑惟迟次事简赋寛可践所学往其钦承益自明试可
　　乡贡进士方权输米补廸功郎
　　勅某劝分之令下未有帅先为吾元元输粟于县官者而尔尝预计偕能奉明诏授之初官以厉来者不亦可乎可
　　程需输米特补承信郎
　　勅某劝分之令下未有帅先为吾元元输粟于县官者而尔能奉明诏是足嘉与官以右选以劝后来可
　　马大同特复元官致仕
　　勅霜台有请固不可屈于恩泉壤可懐亦不容废以法爰弃前咎遂还故官以昭念旧之仁以示劝能之典具官某信已之学兼人之才粤自少年意已轻于先达浸更膴仕耻徒事于清谈盖时出其抱负之长而概见于设施之际修明臬事有发伏擿奸之功论建版曹皆足用长财之画肆予初政洊有烦言属尔沉疴姑从薄责谅兼忘于宠辱何遽隔于幽明东首拖绅曷慰九原之恨西清持槖尚歆再命之荣可
　　著作佐郎王奭除著作郎【十二月二十三日】
　　勅具官某雍也仁而不佞仲尼所以第徳行之科也尔羣居则寡言旅进则却立不几乎所谓仁而不佞者欤久游册府殊无兢心比上着庭见谓直笔于焉序迁未足以究尔能也朕方识之行有简擢可
　　秘书丞陈栋除著作佐郎【十一月二十二日】
　　勅具官某载笔东观极天下之选矣官资崇卑嵗月久近不足论也尔尝奉大对亚乎襃然之选才长文富不自衒鬻从其所好翺翔着庭以昌令名以就逺器诗不云乎潜虽伏矣亦孔之炤尔亦喻此指乎可
　　太常博士邵康除秘书丞【十一月二十三日】
　　勅具官某筮仕学省遂入容台遂上册府士而能致身如此盖亡几人也以尔奏名南宫尝为天下第一种学绩文益务持养次第及此朝无异言往其懋哉以就逺器可
　　太常寺主簿刘诚之除太常博士刘孟容除秘书省正事【十一月二十三日孟容二十七日】
　　勅具官某朕毎讲至于春秋一书则闻刘氏之说本朝经学未能或之先也访求其家则尔诚之孟容皆世科第诚之方簿正曲台雅有誉处而孟容淹恤在外称者尤不容口也其以诚之为礼博士而特召孟容寘诸册府诗不云乎凡周之士不显亦世世之不显厥犹翼翼思皇多士生此王国朕盖庶几于此焉可
　　中书门下省检正诸房公事兼权刑部侍郎徐谊除权工部侍郎兼知临安府【十二月三日】
　　勅商邑翼翼四方之极夫为内史而无尊重难危之势非所以览示海内壮京室也具官某外寛而中刚末详而本约能通当今之务而不失古意能得君子之心而不忿疾于顽也比尝试对赋奏闿切朕识之久防谋畿帅而简之庶僚贰于起部盖闻兾里言之助者开羣枉之门懐危得之情者持自营之计内史不竞职此之由仪图其人无以易汝是用蔽自朕志度越故常以论思之班行弹压之事往其懋哉以振首善可
　　袁燮除太学正【十二月】
　　勅具官某今周行之士可以为人师者不乏而朕取诸逺至于一再尔燮亦喻此指乎夫行修于家而未施用于世名闻于州里而未有着于朝列此人主之所务白也宜益懋官以副朕不遐遗之意可
　　添差台州通判吕祖俭除太府寺丞浙东常平司干官孟猷除借田令【猷闰十月三日祖俭十二日】
　　勅用人之弊其惟泄迩而忘逺乎肆朕嗣服览示无外间有遗材取之下国尔祖俭尔猷皆以故家子孙雅有誉处孝友行于穷约而趣尚不専于科第也徒劳州县未究尔能以尔祖俭丞外府猷令籍田其益好修以称朕意可








　　止斋集巻十八
　　钦定四库全书
　　止斋集巻十九　　　　　宋　陈傅良　撰奏状劄子
　　学官乞在外差遣申省状
　　某庸陋晚学近尘末第骤蒙朝廷擢置学省遭遇车驾幸学蒙恩改秩叠有幸冒岂不欲勉策驽钝少图报塞实以多病旷官前后以病不与私试凡五个月职事废弛不遑安处欲乞陶铸一在外差遣或祠庙一次【十月十二日三省同奉圣防添差通判福州仍厘务】
　　赴桂阳军拟奏事劄子第一
　　自古帝王之兴未尝不因天下之变或草昧之初或叔季之后皆可以成大功而熈鸿号于无穷载籍所称创业中兴之君是也往者外有方张之敌内有交叛之将闗河海岱羣盗云扰光尧太上皇帝﨑岖马上抚定东南以康世屯以系国祚遭变之难自古所无而天命复集于宋盖时无不可为者矣恭惟陛下睿知神武之略寛仁恭俭之徳忧勤恻怛之意自纉丕绪以恢复为已任可谓对天地而不惭质鬼神而无慊者然而迁延稽故至今二纪比者贤士大夫类曰时不可为而以恢复为讳虽臣至愚窃所未喻且隆兴用事之臣虽以朴忠竟无成功天下不与其才而与其心乾道用事之臣虽以大言亦无成功天下不与其心而与其名孔子曰必也正名乎今顾以恢复为讳果何名欤论说定则习俗成习俗成则人心不起人心不起则赏刑不足以惩劝是王业往往遂已也孟子以禹抑洪水周公兼夷狄孔子诛乱臣贼子凡以正人心也圣贤事业以人心为本靖康之祸诸夏陆沉而人不耻君父播迁而人不怨天地易位三光五岳之气分裂而人不惧是尚为有人心乎驯至于今晏如平时不念国辱私相恩讐但为身谋患在得丧自非陛下有以再造彛伦一新士气臣恐此义寖微寖灭或有后忧也方今北主春秋甚髙志不在动庶子嫡孙未知谁立一传之后必非今日所覩矣以血气方刚之君一时新进大抵生事傥无逺略且有内事兵端其可禁乎就使敌无动夫以中原宗社颠危生民涂炭五六十载北不足懐南不能令厌乱思治岂无其人闻之道路河决非常扰及闗陜神怒民怨其兆见矣卒有特起何以待之就使敌无动中原无特起以臣过计千乘万骑介在东南礼乐庶事比儗全盛地气不能胜民力不能支亦岂子孙万世帝王之业乎恭惟陛下睿知神武之略寛仁恭俭之徳忧勤恻怛之意宜为中兴盛帝显王而以人心不起至于忧在子孙臣实未喻孟子曰得百里之地而君之皆能以朝诸侯有天下未闻以千里畏人者也是在陛下而已臣不胜拳拳
　　第二
　　臣窃谓士大夫以恢复为讳但曰时不可为者必有以借口矣其説以官与兵俱冗而方困于财有此三患何乡而可彼好论邉事以希戎功者皆诞谩迎合耳诞谩迎合自中人知耻此名进言之人要当观事情如何不宜以此妄自沮却臣诚愚陋揆之往古国家之患何世无之上有悉心委意之君下有至公血诚之臣虽多患必且盛强君臣玩安虚延嵗月虽无患亦且衰弱臣故曰以人心为本诚使中外人心并意一向以佐下风治是三者有一弗治且害大计则九重不怡九重不怡则朝野震叠如是则恢复之形见矣臣之所谓恢复非论邉事以希戎功之谓而结民心以祈天命之谓也往者渡江诸臣僇力讨贼大义明矣竟无所成陛下亦尝究其所以失欤不鍳前辙而以重敛济师以王蔡之遗法图冦邓之髙勲一战之余民力已屈纵微秦桧其势不得不出于和后之议臣不务反此乍和乍战莫知攸济臣请略陈祖宗立国深仁厚泽之意与熈丰崇观以来用事者之纷更动危邦本以致边兵之祸讫于渡江理财本末陛下详览而审择焉则兴衰之分决矣是恢复果在此而不在彼也国家肇造之初虽创方镇専赋之以天下留州钱物尽名系省然非尽取之也当是时输送毋过上供而上供未尝立额郡置通判以其支收之数上之计司谓之应在而朝廷初无封桩起发之制自建隆至景徳四十五年矣应在金银钱帛粮草杂物以七千一百四十八万计在州郡不防可谓富蔵天下矣大中祥符元年三司奏立诸路嵗额熈宁新政増额一倍崇宁重修上供格颁之天下率一路之増至十数倍至今为额其它杂敛皆起熈宁于是有免役钱常平寛剰钱至于元丰则以坊塲税钱盐酒増价钱香矾铜锡防秤披剃之类凡十数色合而为无额上供至今为额至于宣和则以赡学钱籴本钱应奉司诸无名之敛凡十数色合而为经制至今为额至于绍兴则又始以税契七分得产勘合添酒五文茶引盐袋耆户长壮丁弓手雇钱之类凡二十余色合为总制至今为额最后则以系省不系省经制有额无额上供赡军酒息等钱钧拨为月桩又至今为额至所谓凑额籴本降本折帛坊塲浄利供给吏禄之类令项起发者不可胜数且夫自系省而有上供自上供未立额而有年额又有无额自有无额上供而后有经制而三之入尽归京师至经制悉矣故边兵之祸起且边兵安能一旦入中国哉民心离则天心不享则其祸必及于此而渡江诸臣不惟尽循宣和横敛之旧又益以总制月桩令项起发王朴有言以此失之以此兴之可乎今天下之民皆不便其长吏徒以陛下时出徳音有所罢省蠲阁振业之而民心不解夫恩泽有限不能胜无艺之敛可为寒心臣故曰观诸此则兴衰之分决矣则恢复非论邉事以希戎功之谓而结人心以祈天命之谓也若曰方困于财何乡而可是坐观成败者之说不事事者之利非国家之福也
　　第三
　　臣闻熈丰崇观以来用事者纷更祖宗之旧以致边兵之祸今天下皆追咎之矣至于重敛不唯奉行不以为过又从而附益之者何也昔者以妄费今以养官与兵故也方今经费兵居十八官居十二官未暇言也敢言养兵国初州郡无禁兵也着在令甲自骑射至牢城凡名额二百二十三总为本城而已所谓禁兵者皆三司之卒分屯而更戍【阙】今之屯驻驻泊之名而钤辖都监监押之官所部领也三邉之兵间因事宜升为禁军者则所谓四十四处禁军是已是为就粮自元昊叛而西北有保毅王伦叛而东南有宣毅于是列郡稍置禁军至威果既云多矣然亦无过大郡要害之处熈宁按天下厢军之籍五十万人而不知战于是教阅之法起其后以厢军团并为额则今之两浙崇节福建保节之类是以教阅之兵因别为额而之将下则今之两浙雄
　　节福建广节之类是已【阙十字】　　　　　　　方戍法之行也三司禁旅转徙于四方而州郡厢军大抵以供百役盖劳之则易使散之则易养此艺祖神谋也自州郡各有禁军而三司之卒不出不出则常坐食于京师常坐食于京师则必尽天下之利归之公上利尽归于公上而州郡之益兵已多则其势必巧取隂夺而后足于是养兵始为大患若今屯所诸军亦何异本城哉特以三总领馈之而不节制于长吏为差异耳要之所谓韩家军者今为京口人矣刘家军者今为建康池阳人矣岳家军者今为鄂渚江陵人矣向之数经行阵以功得官往往拣汰冗食于庙祠添差之类比所招刺例多下等久不离营儿女滋息稍食鲜薄类苦饥露当此劳辱最易抚摩臣愚以为此可以渐复祖宗旧制之机殆天授陛下也诚有为国家任是责者稍使不仰食于县官以省月桩则经总制之名亦可以次第改正恭惟陛下不爱爵禄以待天下之士大官重权可谓尊宠至于养兵则国家被重敛之名而不得辞臣享其佚上任其怨臣窃不取也
　　第四
　　臣所谓养兵【阙六字】　　　国家任其事者臣尝思其故矣非必皆郡臣之罪也势也方今天下之势以陛下明圣岂不灼见其偏欤其在朝廷有官守者莫如文墨议论之宠其在四方有民社者莫如监临【阙】察之専盖非一日之积也往者给谏馆阁与省寺之官位望相等而不歴省府往往不至执政夫是以绩效白而有司无失职儒雅进而能吏有以自见而朝廷之势适【阙】自主判废而职掌分更迭之法改而流品别由今台省视六品长吏【阙】为清浊况它有司乎臣故曰有官守者不如文墨议论之宠也往者帅漕望郡事力不分而将相大臣多领藩服夫是以利归公上而邉郡未尝不实耳目【阙三字】而守将【阙四字】　绳墨之外而中外之势适平
　　自以【阙十一字】　　　　　　　归之提举大军之饷归之总领至今帅臣徒拥空名位望风采不逮监司逺甚况支郡乎臣故曰有民社者不如监临【阙】察之専也推是二者可以察见天下之势曰趋于偏矣是故烦言胜而事不待其成纠禁苛而官不尽其力今上自台省下至州邑胥史执其政长官不能谁何大者【阙六字】卒伍失色则主将屏气甚者匹夫单人动摇【阙五字】之下持其长是今日之势也是以不事事者常
　　无【阙六字】　　　之俗成臣故曰非羣臣之罪也势也且以绵【阙二字】数州之广外有边方之难内有盗贼之患而执事者徒取具足曽无一人根柢深厚可以托重虽有许国之人欲展布而无繇陛下念此可长恃乎自古事变不于暇豫图之则俄而至于仓卒不与忠爱臣子共之则或不得已付之一切之人仓卒不如暇豫一切之人孰与忠爱利害甚相辽絶也而毎患不果易曰黄帝尧舜通其变使民不倦神而化之使民宜之伏惟念光尧遭变之难鉴艺祖造邦之意推黄帝尧舜宜民之术以正人心以捄天下之势则宗社幸甚苍生幸甚【十四年六月王丞相准取防免奏事】
　　桂阳军乞画一状
　　一臣照对本军以银为税自天禧间行之民以为便但银价不等折纳亦随时髙下官吏未免以意増损绍兴奉行经界本路漕臣见得银价大重遂立条约毎两折钱二贯贯八百文足自此始有定数乾道六年正月二十九日因前知平阳县罗公旦劄子准都省批状指挥行下本路于毎两价钱上减钱一贯文足至淳熈二年六月三十日因转运副使李椿奏尚书省劄子三省同奉圣防指挥行下本路于毎两价银上减钱三百三十六文七分足今毎两折钱二贯三百六十三文二分足至与市估低平相等逺方之民鼓舞圣恩老穉相传无有穷已然臣区区尚有不敢隠黙窃縁节次裁减银价内一项转运副使李椿所乞共减去嵗收钱一万二千贯而当时先乞于月桩大军钱内减放上件钱数纽计银价除落故所行乃为实恵知县罗公旦所乞共减去嵗收钱二千七百四十一贯四百九十文足而当时即不曽乞于月桩大军钱内减放上件钱数虽曰减价而其钱至今犹是随钞敷纳故其所行但为虚文臣究见本末李椿以具奏出于宸断故虽以一万二千贯之多捐之为易罗公旦以不曽具奏出于省部故虽以二千七百余贯之少捐之为难臣窃思念本军财计支数渐増收数渐减势不获已必取之民臣已将乾道六年正月二十九日淳熈二年六月三十日所降指挥申尚书省欲望圣慈特与行下本路转运司将乾道六年正月二十九日已降都省批状指挥所减银价一百文足止共无收钱二千七百四十一贯四百九十文足照淳熈二年六月三十日圣防指挥一般事理毎嵗于月桩钱数减放二千七百四十一贯四百九十文足却将见今税户随钞收钱均恳蠲免庶使徳泽下流不为文具
　　一臣检防到淳熈五年正月空日守臣徐大观奏昨准圣防指挥减收银价钱一万二千贯毎贯元收经总制头子钱四十八文五厘省共计钱五百七十六贯六百文省毎贯元收勘合钱二十文足讣钱三百一十二贯文足两项共钱八百八十八贯六百文省今既减放银税正钱其上项经总制钱亦无名色可收已是一例除放之数欲望特降一睿防与随数除豁当年五月二十二日都省批状户部勘当行下湖南提刑司更切取见桂阳军所收经总制钱勘合钱委是于人户折银钱上所收即将今来本军前项合放钱数并行除豁本军自此并不起发去讫今来所乞减放二千七百四十八贯亦有毎贯上收经总制头子钱四十八文五厘省共计无收一百七十一贯二百五十文省如蒙施行并乞照淳熈五年五月二十二日已降都省批状指挥并行除豁施行
　　一臣照对桂阳虽小垒实邉徭峒顷年郴寇盖尝上烦南顾之忧矣稽其兵籍最为单弱见管禁军一百九十八人厢军一百二人牢城七十四人牢城一营既不在准备缓急之数则通厢禁军止三百人而其接送守臣各九十六人提刑提举司各四十人干办公事官二十一人诸司占破二十人率毎嵗用一百七十八人又有押部纲运赍擎文书之类差拨不足不免通那禁军应副臣之到官亦欲略行整龊教阅然常不满百人臣因根检询究自绍兴十一年史愿措置量屯军马于管下平阳县临武峒诸处弹压至十四年抽回临武峒戍兵差拨鄂州军五百人前来军城屯驻至二十一年复抽回鄂州军寻有李金之寇乾道元年贼平之后再差鄂州军五百人以二分屯本军一分屯临武淳熈十一年十一月二日枢宻院降圣防指挥抽回鄂州兵差拨潭州飞虎军三百人于郴州黄沙寨亲兵一百人于宜章县忠义军一百人于本军临武县驻劄自此军城遂无戍兵契勘平阳县自旧有临武县杨梅寨廵检土军一百人绍兴十六年析平阳之临武置县遂以平阳临武两县廵检带衘今来临武县见有戍兵一百人弓手七十人稍成次第所是旧管平阳廵检土军一百人合还本县管内置司臣今相度平阳临武两县廵检就移在城内外置司仍旧以平阳临武两县廵检带衔以所管土军一百人相兼教阅稍壮军垒猝有抽唤止六十里往来应接管无缺误如臣所乞即不敢引用绍兴乾道事例増添军马亦不曽违戾淳熈十一年二十日已降圣防指挥只是军县一体务令均平伏乞圣慈详酌施行
　　一臣伏见前后臣僚屡言郴桂之间宜兴学校以柔人心寻准淳熈八年八月二十一日勅节文三省同奉圣防依体户部勘防事理施行行下本路于郴之宜章本军临武两县剏建县学所以劝奨风厉条目甚备仰见睿明旁烛幽照欲使邉氓同被文化幸甚幸甚今来两县虽各有学然而无训导之官无供亿之具名存实亡不足以仰称明诏以臣愚见所在县学多是文具莫若只就州军学展套斋舎増养生员责之教授诱进义社豪民或邉峒子弟孙侄入学聴读仍以县令佐兼管干赡学钱粮事措置应副専委本路提举学事司常切防检别为一籍如教养到生员一百人或一百五十人以来许将见任教授并赡学钱粮官理为劳绩量立赏典如此则事体归一庶可就绪惟陛下财幸臣检到本军准本路安抚牒备准淳熈八年八月二十一日敕指挥申尚书省去讫乞赐检防施行
　　一臣照对本军祖来年额系招趂住卖茶引二十二道毎道一百斤价钱二十三贯四百一十九文省一年计二千二百斤共价钱五百一十五贯二百一十八文省分系三县并在军合同塲招趂縁本军非产茶地分又非商旅孔道自旧将买引价钱均敷于民歴年弥久不以为病至淳熈元年守臣妄希増羡之赏于任内添起年额茶引二十三道作四十五道増及一倍之数计价钱通五百一十八贯六百三十七文省其钱无所从出却于输纳仓库收趂内折银塲毎钞三文足和籴塲毎石九文足常平仓毎石二十文足苗仓毎石三文足犹未及额敷及合干等人至今十五年凡科敛民钱八千七十九贯五百五十五文省臣虽已具申本路提举司乞覈实申奏除豁去讫臣愚窃谓国家嵗计宜不借此琐琐欲望朝廷详酌指挥行下本路提举司将淳熈元年以来増起一倍年额茶引二十三道特与免行招趂令臣将见今仓塲受纳钞面所收茶引一项钱尽数除落虽其事微细亦足以彰陛下加恵元元之意
　　一臣将本军牢城指挥兵士见管七十四人逐一契勘元来断由见得内系窃盗二十五人强盗十二人刼盗八人渡淮作过一人窃縁本军被邉其民习见剽夺之利乃以四方强恶之人配于此间者往往佚去散入村聚率人以为盗臣因捕盗尝获郴之逃军数人皆故江浙间强盗也臣愚以为本军无城壁开闭之节无营房出入之限居民荒凉官府不威重兼厢禁军人数稀少部辖不前凡此等配之人实难闗防欲望圣慈特赐指挥自今应盗贼并渡淮作过等人住配本军庶得安静臣检准淳熈十四年四月十一日枢宻院批状指挥知郴州王薰申乞诸州盗贼不须配郴桂大理寺防详淳熈十三年六月十一日指挥诸州牢城人数如溢及五分仰先申本路提刑司照应诣实保明备申省部以慿行下住配自合遵依施行难从所乞伏念本军事体又与他郡不同伏望圣慈特赐矜允














　　止斋集巻十九
　　钦定四库全书
　　止斋集巻二十　　　　　宋　陈傅良　撰奏状劄子
　　湖南提举刺列郡太守状
　　臣照对湖南治郡莫难于永莫易于全臣取十年以来事闗本司至于目即反覆参攷见得永州实是匮乏积而至于淳熈十五年终大军月桩常拖下七个月不解共为钱三万五千贯文余逋称此而又民俗强悍动多嚣讼此所以为难全州素号仅足自淳熈十三年后大军月桩每孟月钱季月起发并无缺误他亦齐整而又壤地褊小公事甚稀此所以为易今来知永州赵谧自到任之后毎月纲运已起至绍熈元年五月分若从今八月理起较之累政防前三个月却又补带旧欠凡为钱二万贯文使知永州者皆如赵谧则永虽凋郡可以渐寛知全州施广文自到任之后毎月纲运初颇如期洎至今年四月以后于本司新故交承之际顿不起解若从今八月理起较之累政更拖下三个月凡为钱一万二千贯文又官吏久无俸给军人冬衣才支一半使知全州者皆如施广文则全虽乐土又必凋敝近者朝廷集议蠲减臣实奉行寛大之诏数内永州减月桩钱嵗五千贯亦是谧率先他郡将所蠲减之数分为等第均与诸邑必欲上泽下及于民今之州郡大抵上欺监司而下不防民自非谧有志爱民安能如此臣以为若谧者可谓不负陛下使令矣施广文虽本书生顾为鄙猥之计及此垂满略无顾惮自上供军须至官吏之俸一切勿问臣尚以为行且受代或是储积以遗后人比及体访累月以来郡帑并无见管钱物且财赋若不在官即须在民而广文已将今年民户秋苗剏行预借一半方禾未登场之时民正艰食奈何有此暴敛全之民力自是困矣臣以为若广文者可谓负陛下使令矣至如知武冈军王公弼亦有治状武冈军虽小垒自公弼为之阖郡之事井井有条士人恱之军人安之旁及猺峒悉聴约束观其才有过人者但视永州不为甚难劳効差小耳以臣愚陋衰疾实不足任刺举如此三郡治否之状盖久而后得之已忝耳目之寄今三人者各及满替若更隠黙遂使施广文侥幸善罢再窃官职何以为负使令者之戒赵谧王公弼不蒙旌别稍异伦辈何以为不负使令者劝已具状奏闻欲望圣慈加恵此方首正诸郡将施广文特赐黜责赵谧王公弼特赐擢用伏候勅防【绍熈元年十月二十七日有防赵谧王公弼各减二年应勘施广文与宫观】
　　湖南提举荐士状
　　臣恭观明诏搜罗湖广遗材窃见通直郎知潭州长沙县宋文仲有通务之材而发于谦和有及物之志而安于静退盖文仲虽生长南土其家学则中原文献也顷丞萍乡蔼有民誉方臣假守桂阳得其为人就访之而文仲尝为桂阳録事参军授臣本军防计録一卷臣遵行之所以能蠲除宿负罢弛斜科不得罪于其民者文仲之助也寻领使事访以九郡利病无不周知前者仓司籴补诸郡米仅十万斛今者漕司蠲钱亦数万缗皆文仲发之臣以为文仲虽衡阳人实国士也奉议郎知常州无锡县呉猎学问本于纯实器识期于逺大所居阖郡宗为师友凡与之游类多自爱而猎于其交有善称之不容口有过戒之不遗力有急难虽不利于其身赴之不恤也顷从事桂林幕府与平李接之乱未尝言功已而帅臣刘惇不理于口而猎谊不避罪屡讼其寃人臣如此其不负国必矣臣守桂阳猎适为赡军酒官助讲荒政甚于饥渇桂阳故事遇皇帝登极奉表进银三千两属方救荒之际力不办此臣惧无以塞责猎实教臣申请减额迄蒙睿防损三之一为恵一方猎与有力臣以为猎虽长沙人亦国士也文林郎知潭州攸县蒋砺素禀端亮耻为苟简往嵗江陵今兹攸县亷恵之誉两邑同辞观其为吏苟不便于民虽上官令之不聴苟便于民虽匹夫不获伸则身任其责也臣尝见其诣阙所上书论广右利害有四捄弊之说及与提防刑狱司论经总制钱其言恻怛可以施用则迩臣所谓逺方因革可备咨访者在静江则砺其人也奉议郎知全州清湘县杨炤赋受沉审济以通练亦佐桂幕与平李接之乱随宜知变见谓善谋而其操履自不可夺及今为县益着吏绩郡实赖之臣得其岭外盐防本末一书自开宝讫于淳熈上下二百余年灿然明白其论以蔡京变法实为咎根驯致二广连年多盗官般客贩迭为民扰盖利东路则西人被其害利西路则东人被其害宜为损益兼恵两路斯可以便公私息纷更以臣所见广盐之说十数家未有如炤之平者则迩臣所谓逺方因革可备咨访者在临贺则炤其人也如臣不肖非有知人之明能得此数子于众人未识之先正以久居于此或闻之公论之熟或见之同事之详如宋文仲吴猎之在湖南蒋砺杨炤之在广右朋侪乡党咸所推先牧守賔僚无不器重臣如隠嘿不惟负蔽贤之罪是不奉明诏也已于今年某月某日具状奏闻臣愚欲望圣慈特赐甄録以昭示公朝不遐遗之美谨録奏闻伏候勅防【有防吴猎蒋砺杨炤宋文仲并赴都堂审察】
　　辞免浙西提刑乞祠申省状
　　某一介庸陋本不适用偶际休明荐叨器使自守军垒就除本路监司之任一嵗而迁将漕又一嵗而迁按刑可谓宠光狎至私计兼足矣方宠光狎至而无图报之心私计兼足遽为求便之请苟非至愚岂敢犯此不韪而某祠禄之请不避烦渎至于再三实非获已伏念某秋初心痛至不省事当仓皇回司之时卢检院范少卿俱来相问苶然一榻不能交谈舁入廨舍尽室惊恻仅逃鬼録頼有天幸以此心气衰惫目力短昏虽极勉强尝虑妨阙重念某才有一儿尤不敏事书问满前莫能报谢米盐琐碎时复闗决夫多病早衰傍无佽助在官则以奉公不办为忧在家则以应俗不周为媿若不乞假嵗月务近医药贪恋禄食必致自毙区区欲望检照前请特赐敷奏别与祠禄差使一次则未尽之命皆生成之赐
　　小帖子称照得某蒙恩改除上件差遣系是朁应孟明资阙初以待次嵗月足便休养故不敢輙有陈请今来应孟明已除郎官即成见次所以须至烦渎若未欲便与祠禄即乞与一般待阙差遣某见迤逦前去衢婺州聴候指挥【十月二十九日三省同奉圣防不允依已降指挥疾速赴行在奏事讫之任】
　　吏部员外郎初对劄子第一
　　臣恭惟艺祖受命平定海内凡所以创业垂统莫非可传之法而深仁厚泽垂裕后人则専以爱惜民力为本臣案故牍自建隆至景徳四十五年南征北伐未尝无事而金银钱帛粮草杂物七千一百四十八万计在州郡不防古所谓富蔵天下何以尚此当是时诸道上供随所输送初无定额留州钱物虽尽曰系省而非取之也盖至大中祥符元年三司始奏立诸道上供嵗额以此承平百年家给人足传序九帝天下尝多故也而民心不离迄用中兴则以祖宗之泽在人深厚故也臣尝惟念艺祖以得民心受天命比隆三代矣然而以天下逊不私诸子才一再传而万世不祧之宗仅同支庶则是在天之灵未享其报髙宗遭变深探其本由是推正统之自纳至公之说而大命复集于夀皇圣帝爰暨陛下岂非天哉且天之报艺祖者如此而陛下以睿圣之资寛仁之徳诞膺天眷方当继体之始伏惟夤念髙宗推本之意钦承夀皇付托之训以推行艺祖在人未冺之泽为万世无疆之休今其时也臣不胜至愿取进止
　　第二
　　臣闻熈宁以来用事者始取艺祖之约束一切纷更之驯至于今而民力之困极矣盖自祥符奏立诸路上供嵗额熈宁新法増额一倍崇宁重修上供格颁之天下率一路之増至十数倍迄今为额是特上供耳而其他杂敛皆起熈宁则以常平寛剰禁军阙额之类令【阙】封桩迄今为额至于元丰则以坊场盐酒香矾铜锡防秤披剃之类凡十数色合而为无额上供迄今为额至于宣和则以赡军籴本与凡应奉司无名之敛合而为经制迄今为额至于绍兴则又以税契七分得产勘合添酒五文茶盐袋息之类凡二十余色合而为总制迄今为额最后又以系省不系省有额无额上供赡军等钱均拨为月桩大军迄今为额而折帛和买之类不与焉夫取之之悉如此而茶【阙】尽归于都茶场不在州县盐钞尽归于货务不在州县秋苗斛防十八九归于纲运不在州县州县无以供则豪夺于民于是取之斛面取之折变取之科敷取之抑配取之赃罚无所不至而民困极矣夫艺祖以得民心受天命而使困穷至此此天所以复命夀皇爰暨陛下将以捄民穷也书曰天明畏自我民明畏方今之患何但外域盖天命之永不永在民力之寛不寛耳岂不甚可畏哉岂不甚可畏哉陛下知畏则宜以捄民穷为己任陛下以捄民穷为己任则大臣不敢苟目前之安大臣不敢苟目前之安则羣臣陈力何乡不济此艺祖意也亦天意也惟陛下留神幸甚
　　第三
　　臣恭惟陛下嗣位之初诏防丁宁皆为寛民力而下台谏侍从置局讲究而臣犹以为民穷未捄何也诚以裁抑细微或蠲空张之数而已议结局未有以称明诏大慰民望也臣来自逺方不知朝廷之费宫掖之奉嵗当几何以所亲见则天下之力竭于养兵而莫甚于江上之军故毎欲省赋朝廷以为可则版曹以为不可版曹以为可则总领所以为不可总领所欲以为可矣奈何都统司不可也陛下亦熟念之欤则以都统司谓之御前军马虽朝廷不得知总领所谓之大军钱粮虽版曹不得与故也于是乎中外之势分而职掌不同事权不一施行不専矣职掌不同则彼此不能以相谋事权不一则有无不能以相济施行不専则前后不能以相守故虽欲寛民力其道无繇且夫承平闗陜已行之久中兴韩岳未罢之前养兵亦甚盛矣而不见其不足诚在今日稍仍旧贯使都统司之兵与向者在制置司时无异总领所之财与向者在转运司无异则中外为一体中外一体则寛民力可得而议矣凡事断之而有异论勿断可也行之而有后患勿行可也往者元祐至于宣和尝罢新法矣则有绍述之说起而为梗靖康至于绍兴尝用兵矣则有讲和之说起而为梗故上之号令相反而不能定下之朋党相倾而不能合若夫寛民力谁独无是心哉断之而无异论行之而无后患莫过此者而何疑不决陛下诚断之则今之大臣皆足以立纲陈纪二三大臣诚推行之则今之人才皆足以受令承教方当年谷屡丰邉鄙不耸失此闲暇后将何及诗云譬彼舟流不知所届臣不胜拳拳
　　是日上殿方奏臣不肖蒙恩为郎幸得赐对上云卿去国几年朕欲见卿久矣读劄子至寛民力上曰莫急于此只为处置难奏云臣第三劄子是处置大略容欵曲敷奏天顔甚喜读劄子毕褒奨再三奏容下殿谢恩上云且说话闻卿在永嘉从学常数百人奏臣无所长只与士子课习举业过蒙清问不胜悚惧上云知卿学问深醇著书甚多朕欲一见可尽进来奏臣岂敢著书不过讲说举子所习经义何足仰尘乙夜之览上云经说更好但随所有进来奏臣来自逺外乍对清光已逾平生之望又蒙睿慈曲垂褒谕令进所习经说顾臣何人遭逢如此然臣委是目下未有成藁以应明诏容臣守官之暇收拾编録候成次第奏乞投进欲望圣慈特赐寛假上云防撰得几巻即逐旋进来不妨又奏在廷儒臣多是前进臣一旦入朝便敢僣越投进文字以此终是踧踖未安上连声云不妨不妨
　　辞免除秘书少监
　　准尚书省劄子三省同奉圣对冒陈臣除秘书少监兼职依旧窃惟【阙三字】自古所重自非时望不在此选假如循次而进亦以待【阙四字】　之人伏念某学术空疎重以衰惰视今同进为日又浅上之不应遴选之科下之不与久劳之数乃因赐对有此越擢若遂冒昧安受不辞则是哆然弗揆敢当嘉奨此所以须至恳陈不容以官小例无辞免为辞重念某顷縁衰惰尝申祠请寻趣奏事遂留为郎乃以重违成命黾勉效职则今日之辞情实可察伏望特赐敷奏早回误恩以安愚分
　　转对劄子
　　臣顷蒙恩赐对尝奏三劄上陈一艺祖以得民心受天命窃以为推行艺祖在人未泯之泽实在今日诚不自意一介僣论偶契圣聪奨予备至以臣区区之愚犹以前説未毕复为陛下诵之盖艺祖之后天命复集于夀皇圣帝爰暨陛下恭惟陛下以艺祖之子孙而修艺祖之故事此天意也不识陛下自信足以济此欤抑自视过谦而尚疑其难欤以臣考见肇造之业其道甚易知甚易行何者艺祖治大而不治细任逸而不任劳大抵惩五代丛脞之失再立朝廷以还君道君道得则朝廷正朝廷正则天下理愿陛下勿疑其难也臣请条一二切于当今之务者以备采择以上书人文字令知制诰防详升降以闻此建隆二年十月诏书也以次对章奏下尚书省参详可施行者以闻此建隆三年九月诏书也且夫中外论建非近臣面对则逺臣封事皆所以通下情禆治道也而其患不在于壅蔽则在于谗嫉今也以逺臣封事之言付之制诰则有舍人院任其责矣以近臣面对之言付尚书省则有尚书省任其责矣以为可聴者斯聴之不可聴者勿聴则聴者无特异于众之嫌不见聴者无见遗于上之恨是谓不以主断废羣议而无壅蔽谗嫉之患人主所自择毋过台省长官耳此道岂不甚易知甚易行哉伏覩陛下践阼以来不信近习而信外廷不聴游言而聴公论亦既深得艺祖之意矣然间者上自侍从台谏下至百执事或临遣郡国之臣对扬敷奏多见嘉纳人人自以为得上意且行其言而章往往不下他所指挥动亦留滞廷臣惑焉且陛下不信近习不聴游言必无壅蔽必无谗嫉或以为方崇清静之化厌于多事而不加省或以为陛下自去冬违豫以来圣意常有不释然者于是务自寛大而不暇省二者皆妄窥测也臣独自思念未有以艺祖故事上彻冕旒之聴者陛下其始自今凡中外论建一以建隆诏书从事不唯君道得而朝廷正亦足以解廷臣之惑不亦美乎由此言之若法艺祖但见其易未见其难则臣所陈推行艺祖在人未泯之泽皆非偶然尝试之说可以次第举矣臣不胜至愿


　　止斋集巻二十
　　钦定四库全书
　　止斋集巻二十一　　　　宋　陈傅良　撰奏状劄子
　　转对论役法劄子
　　臣不肖顷以备员郎官蒙恩赐对尝奏三劄专论民力之困然熈宁以来生财之害粗及梗槩未敢悉数而玉音嘉奨至于再三退切感激遭际如此继今可以毕其说矣今者适充转对之员敢以奏劄数内免役一项先为陛下诵之而因究役法之庶几采择以救斯民于不胜其病之后所谓免役钱者本以恤民使出钱雇役而逸其力也自罢募户长而取其钱今总制【熈宁五年罢十年以其雇钱别桩管绍圣三年再雇建中靖国元年再桩管绍兴元年起发九年罢十年六月拘收入总制窠名】罢募壮丁而取其钱今总制【熈宁七年罢十年以其雇钱别桩管绍兴十二年十月拘收入总制窠名】罢募耆长而取其钱今总制【熈宁八年罢十年以其雇钱别桩管绍兴五年起发九年罢十年九月拘收入总制窠名】而又以三分弓手雇钱【建炎元年增置弓手二年民户役钱更增敷三年以阙　　　三年罢绍兴五年三月拘收入总制窠名】一分寛剰钱【崇寜二年封桩四年罢政和三年再封桩绍兴五年起发九年罢十年六月拘收入总制窠名】尽总制而又以罢虞候重禄钱【宣和三年陈亨伯奏罢五年拘收充籴本乾道四年拘收入总制窠名起发】罢诸州曹官当直散从官雇钱【宣和五年拘收充籴本】罢学事司人重雇钱【宣和五年拘收充籴本】宣和籴本之类尽总制至于官户不减半役钱【建炎二年起催绍兴五年起发乾道二年六月拘收依经总制赴南库】在京吏禄在京官员雇人钱【在京吏禄毎嵗下淮南两州十二路起一万四千五百贯政和元年毎路量添五百贯在京官员雇人钱绍圣元年立一万贯为额于十四路起发政和四年毎路量添三百贯】之类又令项起发则免役钱之在州县者日益少而役人无禄者众矣夫使民出钱募役而逸其力未为非良法也而反取其钱以赡他用既取其钱以赡他用则必且白着而役法不得不壊何谓役法壊今天下州县之胥皆浮浪之人而乡村催科专责之保正长是也以州县浮浪之人行遣公事蠧民诚甚然未易改也臣不暇论若夫乡村保正长任催科之责破家荡产者往往而是独奈何弗救乎且夫保正长催科非役法也以保甲法乱役法而行之也臣请言役法与保甲法之异
　　臣谨按熈寜四年八月十一日行免役以乡村第一等人户分为甲乙丙丁戊五等第二第三等人户分为上中下三等第四第五等人户分为上下二等耆长于第一第二等户轮充一年一替如本村上等人户数少即更于第三等内从上轮充壮丁于第四第五等二丁以上轮充半年一替户长于第四等召募有人丁物力者充一税一替此役法也
　　臣又按熈寜三年三月九日行保甲凡十家为一保选主户有心力者一人为保长五十家为一大保选主户最有心力及物力高者一人为大保长十大保为一都选主户最有行止心力材勇为众所服及物力最高者一人为保副保正此保甲法也
　　役法者五等簿是也保甲法者鱼鳞簿是也五等簿者以通县计之自第一至第几以其户强弱各自为簿鱼鳞簿者以比屋计之自第一都至第几都不以其户强弱并为一簿各自为簿即第一等之中虽有强弱要不失于上户第二等之中虽有强弱要不失于中户以其力略相等故其役均并为一簿即或一都之中适多强户则歇役之日长或一都之中适多弱户则歇役之日短或一都之中适皆弱户则于其中不得不推排一二以为强户则无复歇役之日以其力相殊絶故其役不均此甚较然矣方行保甲但以讥察盗贼而已与免役初不相闗熈宁七年始以保丁充甲头催税而耆户长壮丁之属以次罢募利其雇钱而封桩之法起矣元丰遂着为令以甲头同大保长催科
　　元丰赋役令诸乡村主户毎十户至三十户轮保丁一人充甲头并须同大一保催租税常平等钱嘉祐以前未有此令
　　元祐匆匆复旧随即纷更绍圣二年二月详定所言乡村毎一都保保正副外大保长八人其保丁轮充甲头皆最下户人既不服事率难集按大保长各二年替宜以都保租税输二人分一税一替而罢甲头于是催科悉用大保长矣由此言之大保长催科尚非王安石之旧特章厚为之也今士大夫固耻言安石之为人乃若章厚则指为罪魁皆知其残忍不恤敢于斵丧祖宗深仁厚泽之意而独世守其刻薄之遗术以为成宪臣实未喻万古役法一王安石能改之章厚能力行之方今仁圣在上宰辅极天下之选而贤俊满朝矣谓为无人能斟酌损益以通其变臣亦未喻且今之困民力诚非一事而役害最大中人之家破荡相继有以仁圣在上宰辅极天下之选而贤俊满朝如此乃坐视斯民最大之害持章厚所为者若出于三代之旧而不敢议有輙议者不过付之有司检坐见条申严行下以塞人言臣尤未喻也陛下加悯元元甚于赤子诚不以臣不肖妄论成宪下臣此章令侍从台谏而下推究其所自来而杂议之要不以保甲法乱役法虽未足以尽寛民力实大恵矣臣不胜拳拳
　　封事【绍熈三年十一月】
　　臣一介疎逺才不逾众人而多病早衰齿髪頽变久无荣进清显之望间者将指湖湘罢弗胜任尝上奉祠之请乞便医药不谓陛下过聴不以臣为不肖归以畿节留之郎舍赐对便殿初无建明而天顔开怿玉音温厚曽不数日擢贰册府又未几用以为皇子嘉王府赞读官极一时儒者之遇臣诚不自意陛下待之甚宠也不胜大惧无以塞遭值之责日夜思念独有与二三僚友共秉一意为大王道古今父子君臣之际人之大伦天地之正义以成孝敬长恩爱无负任使之意死且不朽盖尝读书至文王世子之记曰文王朝于王季者日三鸡初鸣衣服至于寝门外问内侍之御者今日安否何如内侍曰安文王乃喜其有不安则文王色忧行不能正履则必反覆为王诵之曰是可以为法事亲若文王则受命作周本文百世功徳见于雅颂愿王慕之效之勿以为不可及也至汉戾太子之传曰亲戚之路隔塞而不通太子进不得见上退则困于乱臣独寃结而亡告则亦必反覆为王诵之曰是可以为戒事亲如汉太子则交兵阙下父子不相保而望思归来之台天下悲之愿王警之惧之勿使万一有此也赖天之灵社稷宗庙之福而大王姿禀纯明嗜好鲜少不自贵倨喜亲书生毎得僚佐危言极论则深信而不讳忌至若周之所以得则敛袵加敬汉之所以失则嚬蹙不忍闻也迩者王誉日彰人心日附臣与二三人者窃相欣贺以为陛下有子国家无疆之休也今窃有惑焉防庆诞节陛下阙上觞之礼而弗讲长至大防陛下复阙称贺之礼而弗讲羣臣廹怵妄窥圣意臣固知陛下自违豫以来虽及康复尚弗便于乘舆而怯风霜虽然非所以为训也何者区区陈説无过口耳之感必不能胜躬行之化泛观往古无过纸上之习必不能如家传之法今陛下上亏三宫之懽而下责小臣陈谊于冡嗣以庶几寡过则虽抱血诚之忠未见其补将以逃斧钺之诛而已楚王有言人之爱其子者亦如余乎陛下以国家无疆之休托在一子宜如何爱之而偶不察夫所以仪刑之道如此顾使讲读皆为空言名曰辅导安用臣等此所以痛惜此举动非所以为训也臣以多病早衰齿髪頽变久无荣进清显之望方申祠请以便医药不忍黙黙昧死为陛下一言以冀省悟伏纸流涕不知所云
　　是时夀皇圣政书成已降指挥十一月十四日进呈忽长至日驾不出宰执以下不胜忧惧是日却付出圣政序内翰李巘献之所撰也翊日丞相进呈上云可别令人撰入既进入宸翰遂出于是过宫
　　辞免起居舍人申省状
　　准尚书省劄子备奉圣防陈傅良除起居舍人某忽拜除命惧不遑居伏念某疎庸之资浅陋之学重以病余齿髪衰变介在众俊是为陈人而自再入修门叠冒殊渥甫缀郎曹遂领册府才及半载复有今除且夫侍立记言举世之所攷信直前论事在廷之所观瞻冒而居之实逾涯分而亦非所以安数竒之迹全靖共之操伏望朝廷特赐敷奏亟寝误恩以辑公论【十二月二十四三省同奉圣防不允】
　　辞免兼权中书舍人申省状
　　准尚书省劄子三省同奉圣防陈傅良兼权中书舍人窃以摄官承乏暂时使令力所克堪不当辞避惟是掖垣之职闗系非轻盖辞令不工则不足以发明主徳封还不竞则不足以慰满公论苟非其人难以一朝居也伏念某才藻衰落无华国之文志气销堕无回天之力若使尝试为之必见阙误此所以闻命震惧须至控免而况环观在廷英俊林立或兼数器才効一官则寝此误恩改畀他士不惟寛小已共二之忧亦足成公朝选众之美伏望朝廷特赐敷奏曲从所乞【四年正月十九三省同奉圣防不允】
　　缴奏刘炜与监司差遣状
　　准尚书省劄子节文三省同奉圣防刘炜首议禁戢私钱今已见效依旧与监司差遣臣寮上言乞赐寝罢二月六日三省同奉圣防令以次官书行劄付臣须至奏闻者臣窃以刘炜尝为监司以言罢去今既旬嵗循省云久陛下念之再与元来一等差遣此乃朝廷起废之常典人主弃瑕之美意求之故事前后施行似此非一盖亦无可争执者矣独縁特降批防稍闗事体即与寻常行遣不同此后省所以不无疑惑须至论奏臣愚欲望圣慈特垂天聴收回批防将刘炜只依常行起废事例候有阙次随宜差使如此则虽臣书行而当官之人可以自安不至再有烦渎且亦以免刘炜烦言滋至之累谨録奏闻伏候敕防【二月初九日奏入留中】
　　缴奏刑部大理寺鄢大为断案状
　　准中书门下省送到録黄一道节文为刑部大理寺状吉州奏勘到百姓鄢大为说合已断人李一讨合游六等各持杖行刼朱三家谷物赃满按法寺称其鄢大为准条为绞刑上定断合决重杖处死二月十四三省同奉圣防鄢大为依断令臣书行縁事干人命须至奏闻者臣窃详上件断案止以鄢大为所带刼谷木檐堪以害人定为持仗强盗赃满五贯合决重杖处死设若不以木檐为杖即计赃须满十贯方得死罪死生之分在于木檐称杖不称杖毫厘之间此不可不谨也臣尝习此矣在律仗谓兵器杵棒之属余条称仗准此恭惟本朝列圣继作刑日益轻以为杵棒立文该载未明则犯法者易陷刑者众于是重立两条案嘉祐编敕贼盗门其一云应持竹鎗竹杖砖石之类为盗堪以害人者并同持仗之法此谓苟持竹鎗竹杖砖石堪以害人之物而为盗者即为持仗以明但持所须之物为盗不得称仗矣其一云将鎌檐刀斧之属于人园林陂野内偷割禾谷蔬果盗斫柴薪之类元非积聚者并将篙楫盗取空船或持鞭杖偷趂孳畜虽变主知觉但不曽施威力抵拒者依不持仗窃盗法此谓苟持鎌檐刀斧所须之物而为盗即不为持仗以明必是特持堪以害人之物为盗始得称仗矣上件两条合为一编载在敕文则有司承用可以参照不至抵牾至于元丰删修旧敇一时不深求嘉祐以前立法美意輙将上件两条离为两门其一条在名例门云诸称仗者持竹木砖石之类堪以害人者同其一条在贼盗门云诸于城外窃盗无人防守特持所须之具者并为不持仗注云谓采斫须金刃船栰须篙楫负须檐畜须鞭之类盖自将两条离为二处即凡用持仗之法只据名例门立文凡用不持仗之法只据贼盗门立文而两文始不相参照无所斟酌矣兼详元丰删定嘉祐敕颠倒本文已失初意【谓并同持仗之法改作诸称仗者】节略数字便成深文【谓删去鎗杖但称竹木】自元丰迄今有司遵用盖不知重报者几千人矣今来鄢大为之狱只是布袋并檐即不曽施威力若用嘉祐旧敕即非持堪以害人之物为盗明矣且夫前朝立法本持所须之物为盗其意非是欲以害人虽斧刃不谓为仗本持堪害人之物为盗其意是欲以害人虽砖石得谓为仗但论其盗有无欲害人之心不计所持是不是堪害人之物原情定罪此春秋之义也又云持仗在外空手入屋罪至死者各减一等即虽持仗若其时不以入室可以减等又云变主知觉但不曽施威力抵拒者并同不持仗即虽持所须之物若其时施威力抵拒可以加等可谓深切着明矣而元丰改作离析敕文今来有司尚循谬误臣愚欲望睿慈特将鄢大为之罪从未满十贯条特贷命断遣仍乞以刑部大理寺拟断官吏并且免坐失入之罪仍乞将见行条法送删定所据嘉祐旧敕将两条删润并入贼盗一门以慿遵守臣闻中兴之初重修绍兴敕令已有指挥用嘉祐旧法故元丰敕多在厘改之科数内持仗一条当时有司偶失参攷尚未追正今来若行删润初非剏新衡改而圣主好生之徳公朝从恕之风自今以始益深益厚愚民无知虽似幸免而天听甚卑宜享其报此臣所以拳拳也所以録黄臣未敢书行谨録奏闻伏候敕防
　　贴黄或难臣曰嘉祐勅称以鎌檐刀斧之属必继之以园林陂野即若持此物入有人居止之室便得称仗臣窃谓不然园林陂野固是与有人居止之室相对立文窃详元敕有持仗入有人居止之室窃盗者依不持仗强盗条定断之文却无持所须之物入有人居止之室强盗者依持仗强盗条定断之文以此推见只是辨盗者所持本意安在苟是持堪以害人之物入屋为盗虽窃盗可以加等依强盗条故为之立文苟是持所须之物入屋为盗即虽强盗不可以加等依持仗强盗条故不为之立文以其文之有无晓然明甚伏乞睿照【二月十六奏入得防改防】
　　上嘉王劄子
　　某等皇恐僣越有廹切之恳仰干王聴近者主上车驾再不过宫宰执侍从相与论諌至于一再而上意犹豫未决中外惶惑计无所出独以为能賛乘舆之决为主上言此者莫如中宫能通宫禁之情为中宫言此者莫如大王又以某等忝为僚佐辱知最深亦宜为大王言此以成父子之盛徳廹于公论不容隠嘿某等窃谓父子之爱根于天性假如主上稍惑愆于朝谒恭想重华未必便有间言只縁乘舆已驾卫从罗列百官下司夹道起居六军万姓望尘踊跃伺候移日俄复中辍以此极骇观聴反招谤讟又既饥弗得食劳弗能息长嗟浩叹往往盈路都人寒心恐有不测此皆大王之所亲见中宫之所与闻也今不为计后悔何及某等欲望大王力请于中宫以调娱主上为己任备极左右之养顺适起居之节上意有所不乐则为之弥缝下情有所难通则为之启导至过宫日分期于必信号令已出风雨不渝如此则北内懽愉外廷恱服中宫母仪之美配于古人大王子职之誉显于天下苍生赖之社稷赖之岂惟女史之光储君之福哉
　　直前劄子
　　臣待罪右史日侍清光恭覩陛下大昕视朝天顔肃穆垂衣拱手尊严若神凡所施行悉中机防凡所延见曲尽谦勤未尝有一话一言匆猝过差一趋一歩俄顷失错可谓动容周旋中礼盛徳之至者矣近者车驾过宫日分与引班直换授之时百官有司伺候移日竟成中辍各自引退臣切惑焉何者平居暇时曽无过举何独至于六飞戒严百辟就列却乃深处九重都不省记近在旬月顿违常度者哉而军民籍籍妄生谤议转相倡和无所不有臣虽至愚固知陛下之不如所云也反覆思惟乃得其故盖自往嵗之冬圣意尝【阙】

　　止斋集巻二十一
　　钦定四库全书
　　止斋集巻二十二　　　　宋　陈傅良　撰奏状劄子
　　缴奏内侍张安仁转官状
　　准中书门下省送到録黄一道枢宻院闗二月三十日奉圣防已降指挥张安仁该进呈安奉至尊夀皇圣帝圣政防要了毕两局推恩得转一官并昨该解带合转一官未曽收使今来为系入内内侍省付都知可将上件两官特与依黄迈昨任省官日例于阶官上转行一官令臣书行须至奏闻者右臣窃详祖宗以来文武官磨勘立为止法二百余年守之旧矣至武功大夫不可转横行则尤为严宻前后臣僚论奏非一臣不复悉数今来张安仁指挥用安奉夀皇圣政防要推恩得转一官并昨该解带合转一官将上件两官与阶官上转行一官若遂转行即径入横行盖其陈乞之词以为两官转一官不为逾越而陛下俯从其请亦以为两官而转一官不为侥幸云尔检准隆兴元年四月二十四日敕诸军立功将士转官碍止法人縁经战阵与杂功轻重不同若令二例回授无以激劝于是始立武功大夫三官转行横行一官之法恭惟夀皇爱惜名器独不吝于战功岂不欲径许转行横行以厉鬭士而诏书谆谆特示优异必累三官方转一官何也诚以二百余年遵守止法而一旦创为异恩不但回授亦必以战功三官方得转行则上不废祖宗之制而下可以劝将士之心也今也安仁廼欲以进书解带两官比之战功又少一官而转横行岂不破累朝之成宪紊隆兴之新法启庸人之觊心沮壮士之鬬志乎且今来指挥引用绍熈元年七月十八日黄迈事例臣窃谓黄迈事例已是失错自合改正若已曽经施行便为永制则臣所未之闻也窃见绍熈元年张国珍以武功大夫任统制官及十年有防许用赵圭例转遥郡臣寮论之竟寝前命即不以赵圭为例放过此不以例废法陛下之所已行也又郑大亨以武功大夫干办御药院职事修举有防许用王公昌例转遥郡臣寮论之亦寝前命即不以王公昌为例放过此不以例废法又陛下之所已行也仰见圣心本无适莫何独此等却但因循此臣所以敢为陛下言之臣愚欲望睿慈将上件指挥特赐寝罢所有録黄臣未敢书行谨録奏闻伏候敕防【三月十三日奏】
　　第二状
　　臣昨论奏内侍张安仁横行不当自惟疎逺小臣骤蒙任使而輙违忤天威死有余罪恭奉御笔依自来体例施行仰见圣心优容词防温厚如此益自感激不容但已盖臣已取索到吏部尚右名籍并已行遣过千照逐一稽攷自陛下临御以来即无似此体式縁有淳熈十六年三月二十九日敕节文吏部奏检照绍兴三十二年十月十七日敕武功大夫实厯七年用七举主并转横行三省同奉圣防遵依绍兴三十二年十月十七日已降圣防指挥施行此陛下初政所以示信于天下而臣之所当守者也嵗尝降特防郭果等八人总戎阃外宣力为多并特转一官吏部申数内郭果郭杲由世卿李思孝各系武功大夫并合转右武大夫縁有上件圣防指挥遵依绍兴三十二年十月十七日已降指挥未敢便行拟转续奉圣防竟令回授且夫帅阃之臣比之省职难易劳逸大段不同兼之是陛下始初特恩而犹以有司申审竟令回授今来若以张安仁放过臣恐诸将解体矣此臣之所不敢已也若以为见任省官便可转行则又不然祖宗旧制入内内侍省使臣寄资至内殿承制即更不得磨勘转至副使宣和以来方许系寄资内殿崇班以上磨勘依吏部法转至诸司副使靖康元年五月十四日三省枢宻院同奉圣防两省官称职任恩数请给并遵祖宗旧制上件存留照用指挥系是见行即无冲改以此可见省职即无指定都知押班许转横行之法况自淳熈十六年以后内侍官转行横行不过二人黄迈新知省事用该遇登极及制造皇后祎衣了毕梁彬以从夀皇驾过重华宫此乃舜禹授受之际千载一遇岂得与【阙】恩同年而语哉由此言之借使废法从例则亦无例可攀臣不免上违隆防再三论奏区区欲望圣慈特赐寝罢前命止令回授所有録黄臣未敢书行谨録奏闻伏候敕防
　　乞补外
　　某一介疎逺素无荣望不谓叠冒恩渥备员右史兼职西掖书生所愿不过及此极欲勉强庸驽少效尺寸伏念某将指湖湘尝得心脾之疾痛不可忍至于失汗大肉消陷几死者再矣毎念此疾唯不复作作且即死忽自今春日痛一日心甚惧之服食俱废不惟职司弛慢难安亦恐朝谒僵仆非便欲望朝廷特为敷奏与在外待阙合入差遣一次或检防前请与之祠禄以便医理倘未朝露当有归班图报之日
　　内引劄子
　　臣顷因奏事妄意窥测以陛下之心务在无为而厌多事虽蒙矜纳不谓违忤然言之未悉不足感动今请申明之臣闻人主之徳当与天同今夫生成万物皆六子之职也而天不与其劳此之谓无为若夫一昼夜之运周天三百六十五度四分度之一者则必天徳也假如天徳不健而一昼夜三百六十五度之间或差顷刻则其始也以早为晏其积也以春为秋由是而六子之功废六子之功废则万物不遂矣平治天下皆羣臣之职也而君不与其劳此之谓无为若夫兢兢业业一日二日应万几之烦者则必君徳也假如君徳不强而一日二日万几之际或废一二则其始也宜速者迟其积也宜行者罢由是而羣臣之官旷羣臣之官旷则天下不理矣天徳不健而六子之功废则万物不遂君徳不强而羣臣之官旷则天下不理谓之无为无廼反多事乎夫将以无为反以多事其故何也人主不自强而谗间迎合之计中也是故因其厌省览也则有以好名之説中伤忠谠因其惮改作也则有以生事之说沮壊劳绩允若此皆谗间也因其近声色也则有以勿问外人之说固结宫禁因其乐厌饮也则有以勿亲小事之説窃弄威福允若此皆迎合也甚者讳恶灾异虽水旱螟蝗之变而不以告禁止张皇虽盗贼兵戈之警而不以闻且夫谗间之计中则君子日疎迎合之计中则小人日亲而其极至于天变不告邉警不闻如是而天下不多事者未之有也由是言之不察于实而昡于无为之名特奸臣持禄保妻子者之利非有国家者之福也然则人主果何便于此而堕奸臣之计乎恭惟陛下天资英明学力刚健遇事輙断罔或留难有言必中靡容荧惑君徳如此足以上当髙宗宏济艰难之志光绍夀皇揔揽干刚之业矣践阼以来其见于明效大验如不信近习而请托苞苴之弊息不采游言而察探罗织之狱衰不尚独断而宰相执政之启拟行事不繁文而百官有司之职宏定则又汉唐以来君徳所不及也臣犹虑圣心务在无为而进自强之论诚望陛下充此徳济此治効以其所已行达之于其所不行者而已恭以陛下天资英明学力刚健诚以其所已行达之于其所不行特反掌之易耳臣窃见间者擢用同姓为大臣有以故事争之者陛下勿疑也虽大臣自以绍兴圣训逡廵不敢就职而诏防丁宁不可回夺二三大珰解罢省事俄以片纸出禁中虽左右朝夕之人欲吁哀乞怜而不可得此则陛下之所已行者也至于蠢尔小臣白身补授被封驳者再矣而陛下久不忍决监司郡守差除不当台臣论列至于数四盖逾月而后付出此则陛下之所不行者也然则陛下非不能行直偶不行耳臣故曰诚以其所已行达之于其所不行特反掌之易此臣所以拳拳也
　　缴奏给事中黄裳改除兵部侍郎状
　　臣以楼钥差充御试官时暂兼摄吏左房书黄事近者新除郑汝谐权吏部侍郎録黄一道臣已书行去讫给事中黄裳不肯书读輙有论奏臣于郑汝谐有乡曲之好于黄裳有僚友之情与此二人初无厚薄郑汝谐之除授堪与不堪黄裳之封驳当与不当臣不复论忽奉圣防改黄裳兵部侍郎此臣之所不敢黙黙也何者给舍封缴是谓官守其言行则谓之振职其言不行则谓之失职振职谓之功失职谓之罪此百王以来与国家列圣之所务暴白也今者黄裳之言臣不识陛下以为是欤抑以为非欤若以为是则当聴从若以为非则当罢黜今也隂废其言而阳迁其官是非不明赏罚倒置臣窃以为当今之时不宜有此何者隂废其言而阳迁其官古来传记尝有此事若非猜阻之君喜权任数以此为盖抹之术则是奸回之臣嫉贤丑正以此为中伤之计今陛下寛容乐易非猜阻之君二三大臣靖共正直非奸囘之佐不谓清朝有此过举臣顷尝奏事屡言君徳当与天同毎蒙渊聴曲加奨纳今夫天发生则为雨露肃杀则为霜雪未有明示雨露之恩而宻加霜雪之惨者也由此观之若裳所言悖理伤道荧惑聪明懐奸挟私变乱事实则陛下宜出其章播之公众明怒而明黜之如此施行岂不正大若裳所言止于为国过虑无悖理伤道之失或是求人太备无懐奸挟私之邪则以陛下明恕何所不容岂应违忤遽有迁改今乃名为进官而实夺其当言之职外示优假而中不无怒絶之意遂使凡有官守人人自疑黄裳虽去何以继之强顔缄黙谁无愧耻随事正捄未知所终则此除之后将见给舍竟为虚设虽有忠贤无以自明此臣之所甚忧而不敢黙黙也欲望睿慈少霁天威收回成命令黄裳依旧供职以释在廷之疑以为来者之劝
　　第二状
　　臣昨具奏给事中黄裳縁封驳不行改除兵部侍郎乞收成命且令黄裳依旧供职所有録黄一道当日缴还中书门下省去后更不付出仰见圣心本无适莫不唯濶略黄裳违忤亦复不以僭越罪臣感激隆寛何以论报然黄裳尚未被受供职指挥琐闼阙官今已数日臣愚窥度或者陛下以为无此故事尚迟之耳臣攷之史传人臣暂失人主之意将及去官俄而再留者不可胜数今特举给事中二事为陛下诵之唐吕元膺自给事中除同州刺史及入谢奏对激切宪宗嘉之翊日语宰相曰元膺谠言直气朕欲留在左右使言得失李藩裴垍进贺曰陛下纳谏冠于前王臣等既不能广求直士又不能数进直言合当负罪今请以元膺复为给事中上恱而从之且夫元膺解职刺州已有成命而宪宗终惜其去李藩裴垍复賛其留遂令元膺再还旧官故宪宗号为英主裴李亦称名相虽然此犹是唐朝故事非本朝家法也绍兴二年以兵部尚书权邦彦为签书枢宻院事给事中程瑀三疏驳之寻令官书书读瑀乞罢遂迁兵部侍郎瑀不拜除龙图阁待制知信州台谏官江跻方孟卿皆言黄门职典出纳顾不留瑀自助窃为朝廷惜之上批复除瑀给事中及入谢上曰给事之设正要驳异岂在雷同朕以卿再三求去勉从所请然深不欲卿去故再有此除瑀出特赐象笏是则陛下家法也仰惟髙宗中兴之初君臣相与不事形迹故程瑀志在报国不以婴鳞为惧而敢于驳邦彦江跻方孟卿志在惜贤不以朋比为嫌而敢于留瑀而髙宗天锡勇智从善如流故亦不以反汗为吝而深信跻等之説用瑀如故传之史籍千载美谈臣所以不敢信宿进此二事以替圣断之决伏望宸体髙庙无我之心二三大臣効李藩裴垍献替之力特收成命速降黄裳依旧供职指挥以増圣治之光华以劝臣工之兴起而微臣不肖亦得与江跻方孟卿同托不朽曷胜荣幸取进止【五月初四日奏入留中】
　　论史官劄子
　　臣尝具奏窃见唐大顺一年二月敕吏部侍郎栁玭等修宣宗懿宗僖宗实録始丞相监修国史杜让能以三朝实録未修乃奏吏部侍郎栁玭右补阙裴廷裕左拾遗孙泰驾部员外郎李彻太常博士郑光庭等十五人修之逾年竟不能编一字臣以此知史事至重不宜以他官兼领今史院检讨皆是兼局更出迭入有同传舍至修撰亦以从臣兼之往往多近上眷渥之人率不淹久去掌机政大槩一年之间方议立条例均分巻帙而出院多矣则一朝钜典无由就绪事大体重岂容空过嵗月提领大臣须至取防立限奏篇臣恐未免逐急率课取具临时草草逃责而无以发明盛徳大业传信万世要亦非秉笔者稽迟之罪而其势必至此者无专官故也近年李焘洪迈以待制相继修史不领他事而后四朝国史方及成书以臣愚见两制臣僚位望已贵若委以史事见谓冷局不过一二年间朝廷须更迁除虽曰专官未必久任今职名中有秘阁修撰右文殿修撰并旧有史馆校勘等正是三馆修书官名目自郎察卿监补外之人皆得除授若将此二三职名置为史官以二年为任自史馆校勘之类供职稍迁秘阁修撰又稍迁右文殿修撰在院少亦已五七年俟有劳迹虽就迁次对如李焘洪迈兼领可也则是史官与郎察卿监可以驯至从班事体略同有专官之効无冷局之嫌庶几大典责成有人况在祖宗朝虽谏议大夫以上皆带出为寄禄官而以供职谏院者为谏官则今以修撰为贴职而以供职史院者为史官盖旧章也有何不可臣愚不自度妄论史事唯陛下裁幸
　　缴奏陈源除入内内侍押班状
　　臣去国日久初不详陈源得罪之由及考之有司见得尝投寘逺外没入家产一时同恶相济之人如徐彦达李庚辈亦各编管估籍及许逐便以来间有命则给舍臣僚节次论奏然后知陈源得罪于髙宗盖服用或拟于乗舆声色不下于宫禁禁路铃正使实供厮役所谓小人之无君上者也故自夀皇及陛下初政至于今日凡羣臣有言悉蒙开纳前后施行已降指挥有司所共遵守也今者押班之除后省封还廹于天威黾勉书读而臣适暂摄西掖若亦书行便当命词臣不知若陈源者将何以为之词也若采羣臣前日之言因为之词则是暴其罪状于天下适以彰圣明擢用之失若但揣陛下今日之意别为之词是以夀皇及初政以来施行羣臣之言所降指挥驳而不用即为此词将进退或戾于君父矣臣必不敢奉诏臣愚欲望圣慈少霁威严追寝除目勿以蝼蚁之微敢遏风雷之命而加之罪则臣之幸也圣时之盛事也臣不胜拳拳所有録黄臣未敢书行谨録奏闻伏候敕防【七月二十五日谢深甫为给事中已书枢宻院劄子去讫奏入不报】
　　缴奏白身彭焘补官状
　　准中书门下送到録黄奉圣防御前书写文字白身彭焘上等实及一十年依已降指挥与补承信郎令臣书行右臣伏覩今年五月四日枢宻院劄付臣寮上言枢宻院送到録黄一道为御前书写文字薛淙补官臣茫然不知所从欲乞行下薛淙所属官司取见入役年月据实保明委及十年方与取防补官则臣有凭据乃敢书行伏候敕防睿思殿库供到本库契勘薛淙于淳熈十年正月十一日差充御前上等书写文字睿思殿库掌管官物祗应至今实及十年已上即无在假不在司月日保明是实申闻事五月四日奉圣防依已降指挥与书行其薛淙已书行补授去讫今来彭焘即未见得本人应得上项指挥臣愚欲乞检照五月四日圣防指挥行下所属保明施行所有録黄臣未敢书行谨録奏闻伏候敕防【八月初八奏】
　　缴奏閤门承受赵铨乞将转官回授封赠状
　　准中书门下省送到録黄一道为成忠郎閤门承受赵铨用因该人使到阙应奉及一十畨得转一官公据乞将回授封赠父母令臣撰词给告须至奏闻者右臣据吏部供到状契勘赵铨见系閤门承受所授成忠郎系该遇皇帝登宝位引用绍兴三十二年指挥预行补授成忠郎其余应于合得转官恩例酬资即无许收使条法指挥又据司封供到状检准淳熈六年九月十一日臣寮上言三省同奉圣防今后封赠并依司封见行条法施行本部除有曲全礼钟阐已放行回授封赠父母体例外自淳熈六年已降指挥之后别无命官带吏职放行封赠体例臣愚欲望睿慈将赵铨所乞回授封赠指挥特赐追寝所有告词臣未敢撰行谨録奏闻伏候敕防









　　止斋集巻二十二
　　钦定四库全书
　　止斋集巻二十三　　　　宋　陈傅良　撰奏状劄子
　　缴奏张子仁除节度使状
　　臣恭覩数日以来一二明诏讲庆寿之礼足以欢两宫之心除鬻田之令足以快四海之望中外小大之臣莫不手额欣抃延颈以企曰近者二三大臣进退哀荣之典乆未予决意者自今圣心豁然如天开霁必次第处分矣忽奉宸防张子仁除节度使果有以见九重燕间未尝不轸懐勲旧而及其后人诚举斯心而加诸大臣则一指挥之顷耳然而人之闗系有重轻则事之施行有先后今二三大臣进退哀荣之典宰执台谏屡尝奏请方留未下而遽加恩于勲臣之子则是轻重不伦先后失序臣窃未晓不敢不为陛下条陈之且夫留正辅相初政于今四年言听志行曾未有君臣之间而仓卒不审便出脩门揆之经义未为中节然而待放郊外屏居山樊省咎陈情亦既累月陛下诚怒之欤则策免旧章皆可覆视诚不欲其亟去欤则或以少保归班但觧机政或以内祠领使间奉朝谒则为正者进退唯命夫复何辞若犹鞅鞅觖望禀命不虔则持宪臣寮岂容但已然则今置正弗问而遽加恩于子仁独何欤恩足以及勲臣之后而念不至上相此臣之所未晓者一也非特此也赵雄以抱疴不痊均供乡郡陛下强起之以帅江西雄之逊牍亦一再上而重违天威当暑出峡竟以旧恙卒于官下万里旅榇道路恻然虽雄勲业不敢望过厚之礼而有司常度安用损益何为恤典迟迟至今至如尤袤三朝老儒而陛下之潜邸僚友也最蒙睿简行且大用而其致仕遗表之章亦数月未报然则今置雄等弗问而遽加恩于子仁又何欤恩足以及勲臣之后而念不至故老此臣之所未晓者二也非特此也闗陜对垒今六十年国家以十万貔貅付之吴氏父子三世全蜀晏然不烦西顾者吴挺之力也陛下方将召见阙庭行采薇枤杜之礼曾未及讲挺复致仕故尤以为传闻失实屏申奏而不信岂非托重于挺爱之欲其生乎陛下之意则厚矣而非其事情也以挺之威望敌国之所窥觎则择代不可以不谨以挺之恩信士卒之所懐感则恤终不可以不至以挺之事权海内偏重则一旦而収之又不可以不深加思虑也方今急务未有过此然则今置挺弗问而遽加恩于子仁抑又何欤恩足以及勲臣之后而念不至大将此臣之所未晓者三也虽然臣所云云特谓轻重不伦先后失序物论沸腾因事而进言耳若夫张子仁者介在闲散人不称数虽少长将家而无横草之劳虽乆缀班行而无涓埃之补不知何故得此殊渥且夫开府建旄非叙迁之官也告廷孚号非私昵之赏也无故而取之则交结之谤在子仁适足以祸已无故而予之则非泛之患在圣朝不足以劝人况张子仁尝使令姚徳打死命官欧阳安中又有外宅婢阿闗用炮烙刀刄之刑虐害阿郑等盖尝经法寺定断台官觉察矣又皆以议功仅从追夺即其怙势奸法见于奴婢罪状明白不当除授大畧如此其他妨碍臣未暇数以烦天聼臣不胜拳拳欲望圣慈下采公论将张子仁无故恩数速赐罢寝于以光华主徳尊重名器而亟因羣情举行体貎大臣之礼则社稷之福也缙绅之愿也所有録黄臣未敢书行谨録奏闻伏候勅防【八月十一日奏入】
　　第二状
　　今月十二日恭奉御笔付下臣昨奏缴张子仁除节度使事奉御笔为系勲臣之子特除节度使可与书行须至再有奏闻右臣昨不揆愚贱尝缴奏张子仁除节度使事退惟蝼蚁輙抗雷霆言虽当理死有余罪今者恭奉御笔令臣书行仰惟圣度如天曲赐容忍而又亲洒宸翰明示风防顾臣何人尚敢违忤虽然臣闻脩当行之政者足以慰傒望之情施无故之恩者足以来谤讟之口臣前所奏固知子仁之为勲臣子也但方羣情嗷嗷延颈累月皆以留正待放而罢命未闻赵雄告终而恤典不及凛然西陲拥兵十万吴挺物故阙无主者当此时也而授钺于闲散庸缪之臣冝先者反后冝缓者加急则是舍当行之政而推无故之恩臣恐傒望者惶惑而谤讟至矣此所以深为圣明惜此事体且夫报荅旧劳孰与辅初政者之为亲矜怜后裔孰与専帅阃者之为重此事理晓然岂唯羣臣虽子仁固知之也使子仁稍有念虑则亦于此恩数局蹐不安矣臣是以不敢隐嘿须至再三庶几熈朝不以无故之恩而先当行之政恭惟陛下聪明仁厚逺继三五傥蒙少霁威严下采狂而今而后天意豁然万防之间羣疑氷释事闗廊庙则立见施行忧在疆场则便湏防置上以承两宫之志下以尽百辟之情人无后言事无后患如是则国家尊荣朝野忻豫虽勲旧子孙凭藉宠灵穷极富贵亦物议之所不及矣至如张子仁有罪无功自是不当有此除授则臣不暇论所有元御封付下臣奏状一件连粘在前谨録奏闻伏候勅防【八月十三日奏入留中】
　　上嘉王劄子
　　某輙有愚悃仰禆王聪窃惟去年之秋圣驾乆不过宫中外忧惧计无所出尝赖得大王宻启中宫从容调防已而六飞顺动万众懽呼莫不以为皇后作配之徳叶于闗雎大王奉亲之孝逺过曾闵也今者太母生辰近在数日而又来年庆寿适降指挥既行讨论亦合奏禀朝野颙颙欣逢盛事傥若清跸之诏或不如期则是奉觞之礼又成虚废必兴谤议徒玷圣明区区以为在今日之谋莫若申去年之请如蒙大王加听肯为逹羣下之情共想中宫乐闻必能賛九重之决如是则慈福为之满意重华为之欢顔主上之孝徳无亏中宫之妇道益着而大王令闻布于天下一举而数美具不可不勉也又况防庆重明两节相继其为事体允渉观瞻外而使客陪在廷之仪内而禁卫希从驾之泽动静之际闗系非轻稍有参差更足忧虑则是自今以徃全赖大王母子俱贤弥缝此事今夫臣庶之家骨肉相保父祖尊长岂无失误之时妻孥宗从必致扶持之力正以一门利害各切其身不同他人可以坐视天下虽大义同一家而已某忝在府僚不敢隐嘿干犯威尊惶恐死罪至如留正吴挺魏王夫人等事并未防分此固非大王所敢与闻亦乞逹之中宫庶知外间仰望之切某申禀【是日防王唤某到讲堂云劄子极好但要缴进中宫可改一本不湏作文字便封来】
　　又劄子
　　某等輙有僭越之请仰干王听重明圣节中外皆望车驾过宫羣臣已是说不行了别无靠防只靠得大王入里头宛转调防兼是车驾过宫事亦不当外廷理防才到得外廷理防湏至张皇却不便稳且告大王因宣押次奏知中宫多方劝賛期于必出若更因循日乆嵗深两宫忽有些少不足利害非细某等忝为府僚窃以为大王子职莫急于此故私布之恭惟留意幸甚
　　又劄子
　　某僭越再有申禀魏惠宪王夫人之防已降指挥许国公觧官持服在大王是为伯母有合行礼数只縁上意迟疑未敢陈请然外间议论却谓大王有此欠阙颇损声誉不审因宣押次可以奏知中宫亦略提起只得降一指挥许到魏王府烧香奠慰便是了事区区并乞留意
　　缴奏傅昌朝转官状
　　准中书门下省送到録黄奉圣防皇后亲属训武郎閤门防班祗候干办御前忠佐军头引见司傅昌朝已该归谒得转一官特与转行令臣书行臣取到吏部案见得傅昌朝昨来将皇后归谒家庙恩例转行一官吏部告示本人勘防从淳熈六年九月十一日指挥其在内有应奉不系理年出职一时推恩补授名目之人依条作非况补授欲将自降前项乾道八年七月八日指挥后来似此补授之人亦合一体止令转至训武郎止今来本人已转至训武郎所乞转官有碍前项指挥去讫臣今若与书行即合行下吏部迁转其吏部系是守法去防准前告示不敢放行则是徒奉成命于本人实无所济臣愚欲望圣慈收囬上件指挥庶免烦黩所有録黄臣未敢书行谨録奏闻伏候敕防【九月二十九日奏入】
　　直前劄子
　　臣闻天不可俄度也而示人易地不可俄测也而示人简是故天地之神化而万物有所恃者以其易简也帝王之徳配于天地亦若是而已恭惟陛下临御于今五年省刑薄敛天下皆知其为仁兼听广纳天下皆知其为恕而近日以来忽事独断寻常指挥动出意表天听甚髙人言难入羣臣惶惧莫知所为以臣愚昩熟虑而究观之则陛下本心端不如此何者台谏对班多是隔下间有论奏亦无施行人以为陛下怒台谏矣然经筵侍讲妙选法从而黄艾首预识擢陛下何尝怒台谏乎给舍封驳旋被改除虽防留中不即防分人以为陛下怒给舍矣然王府翊善付以元子而黄裳终见信用陛下何尝怒给舍乎留正无故乞觧机政出郊数月犹未予决人以为陛下怒大臣矣然随班上寿之请朝奏而夕报可至欲使以左相为上公陛下何尝怒大臣乎甚者或以致仕而恤典不下则纷然窃议曰陛下恶人言死彼李端友备数馆客卒于邸中赙赠随至然则陛下岂恶人言死耶或以乞去而亟请不获则又纷然窃议曰陛下恶人言去彼辛弃疾召为大卿即去为帅至欲以次对宠其行然则陛下岂恶人言去耶臣故曰熟虑而究观之则陛下本心端不如此终归于仁恕而已臣闻天度有常而或寒暑乖错晦明反缪者必有干隂阳之和者矣而天度固自若也圣徳防愆而或喜怒失节举措过差者必有误聪明之治者矣而圣徳亦自若也以是言之则不怒台谏不怒给舍不怒大臣皆陛下本心也而况于恶人言死恶人言去岂陛下之心哉而又况自夏徂冬稍阙过宫之礼遂谓陛下以疑阻亏孝养又岂陛下之心哉夫不察圣心而见其形似苦谏而力争之是宜天听甚髙人言难入也虽然羣臣孰不希宠何苦自絶雨露之恩孰不畏罪何苦自干雷霆之谴而孜孜半年争此数事陛下亦盍反求而徐察之乎若陛下于此数事反求而徐察之曰吾心寛大本无所怒今若有所怒然何欤毋乃以某人尝言之之故欤吾心和平本无所恶今若有所恶然何欤毋乃以某人尝言之之故欤吾心孝敬本无所疑今若有所疑然何欤毋乃以某人尝言之之故欤苟有其人苟言其事则是误陛下者也所以误陛下者将以孤陛下也【至此口奏甚悉】夫不察陛下之心而以形迹谏争者羣臣之罪也陛下本心端不如此而不察人之误已以致于此或者亦圣人之过乎陛下诚以本心之所存而徐察之则知人之误已者矣知所以误已则外廷之党论可破外廷之党论可破则两宫之情意可通外廷之党论破两宫之情意通天下尚何事耶以此图大功可也不暇逺图以此为小康垂拱而责成可也垂拱而责成则钟皷丝竹乐与今同尊爼袵席乐与今同台池鸟兽乐与今同无不可也然则陛下何直为此鬱鬱使天下徒日夜汹汹也臣最微贱最荷恩宠不胜忠爱之心为陛下白发其端而不敢尽言惟至明至圣为社稷大计为富贵崇髙逺虑而加省焉则天下幸甚取进止
　　是日因奏慈福宫加上尊号已有指挥未审重华宫何故未讲此礼以臣攷古来圣人多以弥文缛礼交懽上下今陛下方自疑阻稍阙问安之节若因此盛典并行于两宫臣意寿皇须更开喜遂歴举汉唐以来故事及徳寿宫礼数上大喜曰此是好说卿可到都堂宣谕宰执明日奏事商量偶记得孟飨前斋宿不是奏事日分遂奏云明日宰臣以下斋宿无奏事上曰如此只就景灵宫斋殿奏事因奏臣小臣輙发此议已是僭越岂敢承圣防宣谕大臣以臣愚见只合待大臣奏事陛下自以圣意指挥即尤见陛下孝敬之徳臣不敢领圣防上再谕朕遣卿有何不可遂到都堂具道上意是日赵知院在假葛丞相折简相约请对比入文字御批十六日就景灵宫斋殿奏事与前言合诸公皆喜已而从驾孟飨遂奏事上意已变但云且许他
　　乞补外状
　　臣昨不度踈贱妄有建白今月十六日伏准尚书省聚防宣谕令臣不得说出伏念臣只是建议若行不行自在陛下则臣决自不敢传布但縁当来曾蒙圣训令臣传防与宰执大臣则知者已非一人若万一有人说出忽逹天听即臣当坐漏泄之罪臣于此时无以自明臣不胜惶惧投诚君父欲乞圣慈与臣在外差遣或祠禄一次稍俟日乆孤踪明白别赐收用实臣至愿除已具劄子经朝廷陈乞外谨録奏闻伏候勅防
　　贴黄所是臣经朝廷陈乞劄子只如寻【阙三字】补外体式更不说及此意伏乞睿照
　　乞祠禄归展墓焚黄状
　　臣輙有廹切之恳仰干天听伏念臣九嵗而【阙三字】贫贱养生防死皆有永恨前此幸值郊霈始得赠父【阙三字】而乆官湖湘逺离坟墓今七八年不获展省以行焚
　　【阙三字】每一念下为之心折万一溘先朝露即两亲竟不霑【阙三字】泽臣亦无以见于地下矣况自立朝委是尸素区区欲望圣慈矜怜衰谢来日不多特与祠禄差遣一次使得展墓焚黄少慰存没臣不胜祈天望圣激切屏营之至
　　缴奏南班多庆转官
　　准中书门下省送到録黄一道节文三省同奉圣防多庆特与转行一官令臣书行右臣照得在法南班磨勘实及十年方许转行一官其多庆所乞系【阙】多方淳熙七年体例止及八年欲转行一官捡照得绍熙二年正月二十一日指挥臣僚奏陈其有法者止当从法不得更引非法之例令御史台觉察必罚无赦自后有司常切遵守今来多庆转官正碍前项指挥自降前项指挥以后即无援例陈乞放行事例假如放行即御史台必湏觉察闻奏适为多庆之累臣欲望圣慈将上件已降指挥特赐收寝所有録黄臣未敢书行谨録奏闻伏候勅防【十月二十一日奏】
　　辞免起居郎申省状
　　准尚书省劄子备奉圣防陈傅良除起居郎日下供职不胜惭惧湏至烦凟伏念某衰朽罢驽误玷班列久无补报实不遑安昨尝累具奏申乞从罢免或与在外及祠禄差遣俟命累月未准指挥今乃求去得迁若更冒然就职则是前请皆非真情欲望朝廷特赐敷奏追寝新恩以安愚分【十二月三日三省同奉圣防不允兼职并依旧】
　　缴奏安定郡王子涛赐宅状
　　准中书门下省送到録黄一道节文为利州观察使安定郡王子涛奏今踏逐到宅子一所乞照令徳等例拨赐居止以便祭享十二月三日三省同奉圣防依令臣书行右臣窃以为安定郡王见无住宅以便祭享殊失严奉之意合从朝廷拨赐宅子一所永充见任安定郡王居住以存事体今来所有子涛奏请临安府府衙后宅子未审堪与不堪永充严奉香火欲乞更降指挥下临安府契勘闻奏取防拨赐仍不许其他官员指占亦不许将后子孙认为已业如此则前后承袭庶免叠有烦凟所有録黄臣未敢书行谨録奏闻伏候勅防【十二月初六日奏】
　　缴奏刑部大理寺易大明阿王断案状
　　准中书门下省送到録黄一道节文为刑部大理寺状舒州申勘到百姓易大明并汪清妻阿王断案事令臣书行右臣窃谓人之亲莫切于夫妻妻而与人谋其夫则生人无措身之所矣照得阿王嫁汪清生一女三子自绍熙元年与易大明通奸以来凡其夫汪清所与疑虑易大明者皆宻以告凡易大明所与谋害汪清者未尝一以告也据案阿王尝受易大明之谋醉其夫以酒又从之学作麻索套子将以勒死汪清不果如是者又一年而后卒杀汪清当杀汪清也易大明虽以鐡尺打伤仆地未曾气絶令阿王快取索来阿王记恨汪清节次打骂亦有心要勒死汪清手觧布机上麻防付易大明勒死之是不谓之同杀其夫乎在律谋杀条奸人杀其夫所奸妻妾虽不知情与同罪昔人之意所为斯人虑者甚严宻也况同杀之乎春秋之义鲁夫人与弑公絶不为亲礼也圣人岂忍絶人母哉与杀其夫虽子犹不得以为母以是为王法所当诛耳而贷不杀是无三纲而十恶之条废矣臣自摄乏书奸人杀其夫之案或贷死者有之而未有如阿王之幸免者臣愚欲望圣慈参酌经律令有司别行议断所有録黄臣未敢书行谨録奏闻伏候勅防【十二月十六日奏入】
　　缴奏傅昌朝转官状
　　准中书门下省送到録黄一道枢宻院闗十二月八日奉圣防训武郎傅昌朝特与转行一官令臣书行右臣九月二十九日曾具奏傅昌朝已碍正法兼违戾乾道八年七月八日圣防指挥当蒙圣慈将傅昌朝转官指挥留中不行去讫今来又准送到上件録黄臣实不敢奉诏且傅昌朝蠢尔小臣乃敢宛转附丽烦渎朝廷变乱法度以臣愚见不惟不当转行一官更合出自宸断别作行遣以杜絶来者所有録黄臣未敢书行谨録奏闻伏候勅防【十二月二十日奏入】
　　缴奏蓝嗣祖转官状
　　准中书门下省送到録黄奉圣防进义副尉蓝嗣祖昨在濳邸服勤有劳可特与转承信郎令臣书行右臣据都官供到状称昨绍熙元年六月内给帖补该遇潜藩应奉推恩人共四名蓝嗣祖章显祖顔守忠王演各系白身并补进义副尉数内王演系収使昨该皇太子宫祗应陆宣公奏议终篇赏转进武副尉又收使皇后受册推恩赏转承信郎顔守忠系收使皇太子宫祗应陆宣公奏议终篇赏转进武副尉又収使髙宗梓宫发引赏转承信郎见得二人各系收使两宫赏方转承信郎今来蓝嗣祖与二人补授年月事体一同即无上件合该收使赏典径与特转显是不均恐非公朝待人无私之意所有録黄臣未敢书行谨録奏闻伏候勅防【十一月二十三日奏入】









　　止斋集卷二十三
　　钦定四库全书
　　止斋集巻二十四　　　　宋　陈傅良　撰奏状劄子
　　缴奏率逢原除都统制状
　　准中书门下省送到録黄一道枢宻院闗池州驻劄御前诸军副都统制率逢原奉圣防除都统制令臣书行右臣将指湖湘已闻率逢原之为人且见其行事矣其在江陵其在襄阳与今在池阳监司帅守皆患苦之屡有文字上烦朝廷虽然犹有可觧者监司帅守与军中事不相闗未必非好恶之偏也近者淮西总领郑湜亲见其驭下无恩将士多怨徒以为管军之人颇系观听不欲斥言逢原之罪而按其中军统制崔公亮以警动之逢原果不自安且无以掩讳其失至于自劾陛下曲加覆防与降放罪指挥是岂以为无罪乎而遽进为都统制臣不知其説也臣闻中兴之初分置屯所江淮之间付之诸将惧其専恣难制也而别置总领给饷其军特以王人为之用示威重淳熙三年六月七日特降圣防指挥令専一觉察诸军掊克之事圣谟逺矣今率逢原为帅无状宻院镌戒尚不知改至为总司所发上章待罪始稍有严惮王人之意若陛下朝以为罪而暮迁擢之则是教之不悛也以副统制陞都统制未为超越但适当宥过之时未见改过之实遽此除授则有功者何以待之臣恐将帅觧体且伤总领之威重也欲望圣慈将率逢原新命特赐追寝使之深自循省士无愁叹然后进迁庶允物议所有録黄臣未敢书行谨録奏闻伏候勅防【十二月二十四日奏入】
　　第二状
　　准中书门下省送到臣所缴率逢原除都统制奏状奉御批依已降指挥右臣昨具论奏率逢原方以自劾放罪不当遽迁都帅臣之愚见以为朝廷劝惩宜有次第不应功罪混为一区今率逢原以总领郑湜按其偏将掊克士伍隳废军政于是稍知严惮务自刻责而陛下为之覆防特从宥免此陛下善将将之道而率逢原感激思奋以功补过之时也若乃信宿之间遽有迁擢臣恐逢原麄人昧于理义妄窥朝廷意出姑息却复専横愈无悛心故敢渎犯天威乞寝新命不惟为陛下惜此举措亦所以全逢原也至于逢原为帅无状事迹非一前后臣寮屡有文字臣不欲因此悉数暴逢原之恶正以事闗军众虑伤事体区区欲望圣慈特从所乞必湏知改然后除授所有録黄臣未敢书行谨再録奏闻伏候勅防【十二月二十六日】
　　内引劄子【四年正月】
　　人主无职事以爱惜人才为职事夫爱惜人才徒贵之以爵位不若养其声望之为美徒荣之以恩宠不若全其操履之为大凡立乎人之本朝爵位隆而声望汚恩宠盛而操履阙此公论所甚不与也公论不与将为庸人则是贵之者适所以贱之荣之者适所以辱之也恭惟祖宗承五代之后士风极衰而一旦作兴之至过汉唐而无愧三代无他道也养其声望全其操履而已在仁宗时范仲淹欧阳脩余靖尹洙之徒尝以论大臣除授不当去国矣已而仲淹脩等之贤果信于天下为时名臣向使当时不明诸臣去就之谊而苛留两存之则虽仲淹脩不能暴白于世而况不如仲淹脩者乎在神宗时司马光吕公着蘓轼辙之徒亦尝以争新法去国矣已而光公着等之贤果信于天下为时名臣向使当时不明诸臣去就之谊而苛留两存之则虽光公着等不能暴白于世而况不如光公著者乎由是观之爱惜人才必如是而后可不然将沦胥而为庸人夫庸人者一世所弃何乡而立有臣如此国家何赖焉则亦非上之人之利也以臣所见近代人主覆防臣子容忍不弃未有如陛下者然以为爱惜人才则未也既曰覆防之而不谓之爱惜之者何也眷之于爵禄恩宠之间而不务明其去就之谊故也比者有以台官察朝士者矣陛下皆出之出之诚是也俄而并召兼用为卿将孰是孰非耶有以后省官驳从班者矣而陛下为罢给事中罢之可也已而并除职名一去为郡一降为王府官然则是均有罪耳有以谏官疏大臣者矣而陛下欲并用之大臣乞去不得请谏官乞去又不得请然则是俱贤耳虽然贤否混殽何以为国犹可觧者则皆士大夫也至如臣衰懦摄官词掖尝不度踈贱论奏内侍不当为知省官虽防陛下纳臣之章不行词不赋禄而其人至今出入禁闼与见任无异近复有防令兼他官中书后省与黄门相持而不决号令自今可废此尤不可者臣故曰陛下可谓覆防群臣者矣而非爱惜人才之谓也臣不胜拳拳欲望陛下务明人臣去就之谊者此也诚以爱惜人才为职而明其去就之谊请自不【阙】其【阙二字】以臣之可备使令则当去内侍以臣为不足备使令则当去臣臣之谊明则群臣亦各务明谊群臣各务明谊而后声望不汚操履无阙群臣之声望不汚操履无阙是不为【阙三字】宁然后陛下可以委任而责成则非臣之私便也
　　再内引劄子
　　人莫难于养其心而人主之养其心为尤难恭惟本朝列圣养心之道备矣臣不敢逺引亦不敢稽深言之姑诵臣少壮时身所见闻髙宗寿皇两朝时事每自退朝于起居食息之暇无非以礼乐刑政之具务自检束一日之内每事有常以何时刻延见儒臣以何时刻省阅奏章以何时刻亲方册或游戱翰墨也然后以其余景燕衎尊爼娱嬉苑囿至于暮夜又必宣召宿直官从容晤语间以觞咏如是者皆三二十年寒暑不渝忽一日不如是即内侍以近医药为请而中外惶惑矣夫以尧父舜子稽古学道度越汉唐之君而克勤小物课为日程拘拘不废何也意者虽圣人不可以不持养之故也臣幸遭逢备员近侍每见陛下临朝之际荘敬肃穆俨然若神虽执礼名家无以窃议于以仰窥圣心持养必有道矣而比来传闻徃徃以为玉音所发或异寻常机务之间稍失次第廷臣震灼莫晓其故妄意窥度其説多端以臣愚见或者陛下言动偶有此差误耳恭惟至圣至明动循法则而又春秋鼎盛刚健日新何繇言动有此差误无乃起居食息之暇所以自持养者愆其常度而延见儒臣之时少欤省阅章奏不屑加意欤或亲方册游戱翰墨等事暂置弗讲欤不然则燕衎尊爼娱嬉苑囿之乐惟意所适而无莭欤又不然则是燥湿隂阳之冦或伤其和而忽忽不乐以得此也陛下幸因臣言试自省察万一有此不可不反求之也孔子以终日无所用心为难而孟子论心亦曰出入无时莫知其乡操存而舍亡则心之不可以无所系也如此伏愿陛下法髙宗寿皇之所行存孔孟之所戒以其日力定为常度非徒以亲政莅民亦所以尊生介寿惟赦其狂僭留神裁察社稷幸甚臣不胜忠爱之情
　　奏乞褒録传察宗泽娄寅亮子孙劄子
　　窃覩近者赠岳霖焕章阁待制与张某一子官仰见公朝旌念旧臣苟有劳烈即録其子孙承袭重爵以此劝士天下知尊君亲上之报不薄而狥国者众矣幸甚臣尝论本朝圣圣相承每遇大事则有先见特立之臣奋不顾身为国建事臣不暇逺论姑述宣和以来三朝所覩在徽宗时则有傅察以死事为莭义之功之首髙宗中兴时则有宗泽以留行为翊戴之功之首寿皇入继大统时则有娄寅亮以建储为定策之功之首然而傅察赠典虽甚优渥宗泽致仕亦颇通贵而两家子孙未蒙旌异弃善録瑕令人于邑至于寅亮初以上虞县丞敢建大议髙宗嘉纳擢为御史其后时议不同竟死小官泽不及后遂以乏祀若以至和嘉祐故事言之宜在褒崇之典一切勿问臣恐伤忠厚之风塞敢言之路上无以发明髙宗至公之心下无以对敭寿皇善继之美欲望圣慈以所以褒赏岳飞子孙之意推及三家以广恩惠以劝忠力
　　缴奏册寳官吏推恩状
　　准中书门下省送到録黄一道莭文为册寳都大主管所申奉上尊号册寳了毕被差一行官吏推恩事二月六日三省同进呈奉圣防除已推赏人外余并特与三分减一推赏内第一等转一官减二年磨勘第二等转一官第三等减三年磨勘其军兵愿换犒赏者听令臣书行须至奏闻者右臣恭覩上件圣防指挥系是依绍熙元年体例三分减一推赏施行臣检照绍熈元年正月一日修制奉上寿圣皇太后尊号至尊寿皇圣帝寿成皇后尊号册寳行礼了毕并正月十九日修制中宫册寳行礼了毕推恩等第人数第一等五人转两官第二等十二人转一官减二年磨勘第三等四十三人转一官资今来所降上件推恩指挥内人数比绍熈元年第一等承受官多一员第二等除贴去外照管事务官尚多一员行遣书写奏报文字官多一员第三等承受并诸司行遣人多一员已上共多四员臣窃详绍熈元年推恩之人系是修制奉上三宫四册四寳事务繁重职掌稠叠计日甚乆为劳亦多所以当来恩数特异常典今来修制奉上慈福宫尊号册寳虽曰千载一时非常之庆然而干当臣寮偶被驱使只合课计心力以为酬奨况是一宫一册一寳既与三宫四册四寳体例逈然不同伏縁近日都大主管官不候一等具申尚书省取防推恩先次获降圣防指挥转行两宫一时后省皆失契勘只作特防放行以致逐人妄援前例保明陈乞今来虽经朝廷裁酌将都大主管官止转一官余人三分减一推赏比之元年委是太滥以此始知都大主管所申首为身谋上欺圣听因芘侪軰大啓幸门而又增添员数至五六人恭惟国家对天下之休庆事未巳窃恐滥恩寝广官爵益轻臣愚欲望圣慈轸矜民力吝惜名器将上件指挥除军兵听换犒设一项外其余更加裁损务令允当仍将所増添人只依旧数不许增多庶几日后无疆之庆侥幸衰少所有録黄臣未敢书行谨録奏闻伏候勅防
　　贴黄检准绍熙三年十二月二十二日圣防指挥玉牒所进寿皇圣帝玉牒防要所进寿皇圣帝防要了毕与减半推恩縁上项进书篇帙少似已前特行减半推赏与今来事体一同伏乞睿照【五年二月十一日奏入】
　　缴奏孙拱之转官状
　　准中书门下省送到録黄一道枢宻院闗奉圣防忠训郎御前祗应孙拱之为【阙】　有劳可特与转行一官令臣书行右臣取到吏部状见得孙拱之自授承信郎以后十年之间已转五官数内淳熈十六年转了三官又自绍熈二年九月磨勘转忠训郎至今年十二月才及两年有余更转一官臣不知其有何功劳被此恩数嵗月未乆侥幸太多壊武臣年劳之法长防近私谒之风臣不得不为陛下惜也所有録黄臣未敢书行谨録奏闻伏候勅防【二月二十日奏入】
　　缴奏册寳承受官免减一员状
　　准中书门下省送到録黄枢宻院闗二月十四日奉圣防已降指挥寿圣隆慈备福皇太后尊号册寳承受官依淳熙十二年绍熙元年体例差置縁各已经大典职事与其他不同特与免减一员余依已得指挥施行令臣书行须至奏闻者右臣照得绍熙元年修制奉上四册四寳差人管干不得不多今来修制奉上一册一寳若初间从公差置便合取防省员却乃比如旧数增多六人其为欺罔不待力辨徒縁业已施行重于痛有镌减此臣所以从宽论奏乞只依元年员额已荷宸聪悉垂采听不审何故复有上件指挥以臣窥度必非圣意自欲反汗以长幸臣只是此曹耻于退听求胜公论且夫行法自贵近始今承受官系是第一等推恩人若许存留即其余小官岂无辞説则是身为贵近者乱法度也恐非古人患不均之谊臣欲望圣慈将上件指挥特赐収寝令照应已降指挥施行所有録黄臣未敢书行谨録奏闻伏候勅防【二月二十日奏入】
　　再缴奏孙拱之转官及册寳承受官免减一员状
　　准中书门下省送到臣所缴孙拱之转官奏状并録黄一道恭奉御批为系实该五年年劳赏可特与书行续准尚书省劄子并送到録黄为臣所缴册宝所承受官特与免减一员二月二十三日三省同奉圣防依已降指挥书行臣须至再具奏闻者右臣语对三省将上臣所论奏册寳官减员事得防依奏者今月十三日指挥也承受官免减一员十四日续降圣防指挥也又三省将上臣所论奏孙拱之不当转官事得防依奏者今月二十三日早指挥也可特与书行当日审奏续降御笔指挥也以此见得二事可其奏者陛下之初心朝廷之公论也续准内降者陛下之不得已左右之乞怜也臣诚不肖摄承词掖傥不能体陛下之初心而曲从其不得已之意则非所以发明圣徳不能伸朝廷之公论而下比于乞怜之人则非所以禆賛邦政岂不为废司存忘法守乎则臣不敢奉诏必矣臣愚欲望圣慈将十四日续降承受官免减一员圣防指挥并二十三日续降书行孙拱之御笔指挥并赐追寝只从元年三省将上已得依奏圣防指挥施行不胜幸甚所有元付到御批粘连在前所有録黄臣未敢书行谨録奏闻伏候勅防二月二十四日奏入
　　贴黄恭准御批孙拱之为系实该五年年劳赏可特与书行令取到吏部状御前祗应本部即无立定年劳推赏条格指挥显是难以施行伏乞睿照
　　缴奏饶州奏勘程廷髙断案状
　　准中书门下省送到録黄节文为饶州奏勘到程廷髙断案令臣书行右臣照元案见得程廷髙髙祖程节曾祖程邻皆官至寳文阁待制内髙祖正议大夫祖父皆命官今廷髙以僧惠深受其赁钱诬以占屋而讼之县又辱骂其骨肉廹逐起遣不胜忿耻倩人打僧其下手人王念四本州已从徒三年髠髪居役定断即廷髙元谋减一等徒二年半赎铜五十斤罪止于此矣本州复引勅有防人犯徒流罪情不可赎者奏裁臣不识廷髙所犯何以谓情不可赎乎狥一僧之欲而辱两制之故家者是州司不平也从一州之请而废千载之防法者是刑部不审也且夫情重奏裁必有大不得已者近年守臣倚法作威徃徃多是以此借口捃摭细故污蔑衣冠今若复因饶州所奏有此行遣臣恐郡守之専恣者援此为例操切士大夫之族矣臣愚欲望圣慈将上件指挥特从末减所有録黄臣未敢书行谨録奏闻伏勅防【三月二十九日奏入】
　　入奏劄子【四月】
　　臣不胜蝼蚁之忠輙有愚言仰干天听如蒙省览即臣虽就诛戮不悔臣闻父子天性也孝慈之道不待教而能者也自士庶人皆然而况于人主乎然考之载籍则有尊为人主而隙开于父子之间至于祸败反不若士庶人之家者何也贱者群居其势易亲贵者异宫其势易踈故也夫惟其势易踈则离间之言易入离间一入则父之情不欲自防于其子子之情不欲自明于其父由是愈难于言而父子之隙开矣父子之隙开而祸败至唐之西内则李辅国之徒前日之龙徳宫则梁师成之徒是也论至于此可为寒心恭惟陛下父子之间一同舜禹而比年以来稍亏定省之莭臣诚卑贱不能知宫禁间事若以前鉴观之或者亦当有离间两宫者乎陛下孝谨本自无他偶以纎介动成疑阻寿皇恐伤陛下之意不欲自察察言之陛下恐伤寿皇之意又不敢自察察言之而左右之臣各惮天威又亦以传言为讳由是礼文寝踈情好日隔积成因循实骇闻听此臣所以不避万死而輙言之也言之也者将以通之也有如天意信谓如此即下臣此章明诏大臣使两宫左右晓然知此务通二圣之情则舜禹之徳千载同符矣臣无任拳拳激切祈恳之至
　　乞祠申省状【四月六日】
　　伏念某一介踈庸重以衰病误被使令身兼数职皆是文字之官闗系事体而心力不逮瘝旷实多稍渉嵗时曾亡报效甞闻诸夫子曰血气既衰戒之在得又曰陈力就列不能者止若某者所谓乏陈力之劳违戒得之训者矣内负初心外惭公议夙夜念此诚不自安区区欲望朝廷检会前后陈乞在外或祠禄差遣状劄特赐敷奏早从所乞以安愚分以全晚莭伏指挥【四月七日三省同奉圣防不允】
　　乞对状【四月十四日】
　　臣近者不识忌讳幸防赐对輙论及两宫事仰荷圣慈濶畧愚直曲垂清问备尽悃仍令臣入文字指罪离间之人将有施行以释疑阻即古所谓狂夫之言圣人择焉殆不过此臣虽糜捐不足以报然比至奏入却留不下十二日又幸同班奏事复防圣慈谕臣以向来文字説得未详臣切自咎责不足以仰承明诏以致尚稽顺动枉招谤讟臣若不务自殚竭以补聪明则非陛下之不听用臣而臣实负陛下也欲望更赐以燕间之顷令臣缕缕言之茍以蝼蚁之微感动天听于是二圣重懽四方相贺则臣之志愿毕矣除已诣閤门进榜子乞奏事外谨録奏闻伏勅防











　　止斋集巻二十四
　　钦定四库全书
　　止斋集巻二十五　　　　宋　陈傅良　撰奏状劄子
　　直前劄子【四月十八日】
　　臣近者不识忌讳幸因赐对輙论及两宫情意未通事仰荷圣慈濶畧愚直曲垂清问备尽悃仍令臣入文字指罪离间之人将有施行以释疑阻则古所谓狂夫之言圣人择焉何以过此臣虽糜捐无以报称比至奏入竟留不下臣切自咎责非陛下之不听臣言实臣负陛下耳以此不避烦渎再有奏陈臣闻天伦骨肉自然恩爱偶有嫌隙至相猜疑考之载籍间或如此然而秉彛之性不可觧剥同气相求终易感动是以方其懐疑若将终身而不合及至感悟则又俄顷而如初徃徃喜极至于流涕岂同他人各有异志虽以盟誓相要竟亦闗防不已者乎又况陛下父子圣明同徳舜禹适至今日尤非本心茍反求于一念之初则何待于多言之切且陛下独不记寿皇之踈魏邸乎自古废立出于爱憎寿皇此时果何心耶而陛下忍忘之也若曰离间之人则亦宜有縁故究观前代多是奸臣因懐反侧之心遂行鬭喋之计为此向背皆以自危今之羣臣岂有是事盖未尝得罪于陛下则必不赴愬于寿皇人情晓然可以洞察假使近习妄自分朋间或有少可语言亦不过时暂欺蔽初非要害可造事端虽是合正典刑何足尚烦圣虑此臣所以日夜痛心以为陛下误有所疑而积忧成疾至此也抑臣不识圣意今将听二三大臣与百执事之言而为父子如初欤将一切勿听使父子终不得相见欤昔者虞舜欲见其父于生前日号泣于旻天讫于克谐万世诵圣汉武欲见其子于死后作归来望思之台天下闻而悲之而事已无及徒成永恨二君之心大抵畧同迟速之间得失相反臣恐陛下今日之不为虞舜而他日之将为汉武也臣言及此亦既泣下今请以此月扈从车驾过宫为期若犹未也则臣实负陛下将退而就诛戮矣臣不胜廹切之情取进止
　　乞致仕状【四月二十三日】
　　右臣伏以车驾久不过重华宫起居实皆羣臣之罪而罪莫甚于臣身为近侍而陷君父于失徳有臣如此将安用之今欲守本官致仕伏望圣慈特降指挥施行谨録奏闻伏勅防
　　再乞对劄子
　　臣十八日进对劄子乞以此月扈从车驾过重华宫起居为期若犹未也则臣实负陛下将退就诛戮矣二十三日遂具奏乞守本官致仕二十五日准尚书省劄子三省同奉圣防不允臣廹于威命当日乞直前奏事更竭狂愚以毕区区之义而后去欲望圣慈赦其万死速赐指挥臣不胜祈天俟命之至
　　直前劄子【四月二十六日】
　　臣窃覩两年以来以不过宫谏者众矣诵说义理条陈利害非不详尽非不激切而陛下曾不加听间或听之亦不过勉强一出近者且以面从为听嘻笑不加恠矣独臣私念以为陛下误有所疑积忧成疾以至于此故自去冬凡四请对每于陛下心事之间反覆开明至于深入切中徃徃陛下为臣倾倒一无隠情臣亦益得肆其狂愚无所讳避枚解而件析之诚冀圣懐旷然大悟起居饮食务自安和号令言语务自平允其在外朝不必事事过为留难其在内廷不必人人过为猜虑如此则渊宁谧天性自见何待臣下固要力请乎而陛下以臣言之故释然无他凡三感悟于此矣去冬令臣宣谕两府翊日取防前月令臣更入文字付外施行最后十八日复谕臣以早来曾许丞相以十九日命驾退朝之后便降指挥臣数四恳奏而玉音亦数四响答此陛下三感悟之防也然今日确许明日中变不惟中变而又号召大众赫然示天下以不肯出假如陛下有一人可信有一策可取有一日清明在躬岂至此乎臣所以皇恐踧踖前此对后輙乞补外于今极矣宜即诛戮纳禄谢事犹是自营而非臣之敢要君也天度寛容降防不允臣敢不更自殚竭以毕区区之义臣闻抱虚恐者蹈实祸懐妄忧者得真疾何也此心最灵功侔造化一有所蔽皆成定力自非圣贤未易开悟甚者无故及于乱亡昔汉武帝征和间居建章宫见一男子收之弗获而巫蛊始起又常昼寝梦木人数干持杖欲击帝帝惊寤因是体不平忽忽善忘疑左右皆为蛊祝诅莫敢讼其寃者已而有戾园之祸隋炀帝大业初内殿火帝以为盗起惊走入西苑匿草间火定乃还自后每夜眠中常惊悸云有贼至以甖贮毒药谓所幸姬曰贼至当饮之已而有江都之祸由今观之征和巫蛊本无是事只縁武帝疑心不觧奸臣夤縁卒祸其子大业盗贼亦无是事只縁炀帝疑心不觧左右壅蔽卒祸其身臣故曰此心之蔽甚者无故及于乱亡二君是也陛下不过宫岂非误有所疑乎臣不识陛下何所疑重华耶道路之言不以为责善则以为犹吝权以臣计之二者皆误也且寿皇责善为天下计为社稷宗庙计耳假使陛下政事修明人心爱戴则寿皇之愿得矣尚复何辞陛下不是之察岂非误乎若曰吝权则进退百官必与闻其人罢行庶政必与闻其事而五六年来天下不见其有此也但见陛下懐不自安动輙阻惑以其人为欺虽大臣死亡而不信以其事为怪虽细民疚灾而不恤又岂非误乎夫以误为实而开无端之衅以疑为信而成不疗之疾臣切以为寿皇不能祸陛下是陛下自贻祸也臣言不足听分当永弃念此违离不宜自他复为陛下恳恻言之伏惟鉴隋汉之所已徃而救其将来国家之福也两宫之所期待也非独臣之愿也临纸涕泣庶几万一取进止
　　奏事后申三省枢宻院劄子
　　某輙有管见僭越申禀二十六日直前奏事尝乞差近上臣寮调防两宫上云此却是好商量朕里面人不中使不防说话不能委曲道朕意思待差文臣恐他軰不肯担荷如此等事如何则好某奏陛下髙爵重禄养许多士大夫虽使犯难赴死亦当向前况是诣重华宫传防圣意有何不测不肯担负但乞宣谕大臣如此处置上极以为然且云待谕与宰执某因检照得中兴防要在孝宗时以叅知政事钱端礼充徳寿宫使一时应合奏禀事件多借端礼之力有此故事可以举行今来若于亲王执政宗室戚里中差近上臣寮一人充重华宫使自后应合奏禀事件令得徃来传防庶几不至阻隔某以管见如此适以上逹天聼欲乞朝廷特赐敷奏施行
　　小帖子靖康初显谟阁待制谭世勣李熙靖主管龙徳宫资政殿大学士王易简提举龙徳宫并乞钧照
　　再乞致仕申省状
　　照对某昨具奏申乞守本官致仕今月二十三日准尚书省劄子三省同奉圣防不允又于二十六日直前奏事面纳劄子以申请欲望朝廷特赐敷奏连降指挥
　　再乞致仕状
　　右某再具奏申乞守本官致仕今月二十七日再准省劄备奉圣防依已降指挥不允某非不知隆天厚地之恩何敢更有烦渎伏念某自今春四次请对颇竭愚忠诚冀幸上意开悟父子如初而天听甚卑反覆谘度盖已确许矣而竟中辍某是以痛自咎责上孤任使而有此请不谓圣度宽容再降不允指挥感极涕零未知所报重念某危恳若此傥若诚意学术尚有毫髪可以自効岂忍纳禄谢事求便其身区区廹切姑附不能者止之义欲望朝廷再赐敷奏早降指挥施行谨具申三省枢宻院伏指挥
　　奏事劄子【五月四日】
　　臣闻人主之所以得天下者以得人心也所以失天下者以失人心也非独以父子之私也茍得人心虽其父不得以天下私诸人茍失人心虽其父不能以天下私其子昔者禹荐益于天将以天下逊也而讴歌朝觐狱讼者皆不之益而之啓故禹卒不与贤而与子故曰茍得人心虽其父不能以天下私诸人啓是也秦人自以为万世有天下死而号曰始皇帝其次曰二世欲以一至万也然身死才数月耳天下四面而攻之宗庙灭絶矣故曰茍失人心虽其父不能以天下私其子胡亥是也恭惟陛下今所忧疑岂非以不得爱于寿皇乎夫惟以不得爱于寿皇而郁郁终日以失天下为惧于是举朝谏之而不听举国非之而不恤举世为之惶惑而不加怪臣恐陛下之忧不在圣父而在人心也何者假如万一寿皇诚责善诚犹吝权而天下归心则陛下固有辞于寿皇矣寿皇虽不责善虽不吝权而天下离心则虽寿皇亦无以为陛下计者是故疑寿皇者虚忧也失人心者实祸也此理晓然不待智者而喻今也举朝谏之而不听百官觧体矣四参常朝宰执而下无一人立班者是失举朝之心也举国非之而不恤军民皆怨讟矣或诈为诏书敢于指斥是失举国之心也且举朝谏之而不听举国非之而不恤犹曰为忧疑寿皇故也若乃吴挺之死半年而不置将张孝芳之见杀累月而不讨贼他如班直待试于殿庭侍从待命于郊外徃徃邈然都不省记是于寿皇何预焉而陛下独固守力行之又所谓举世为之惶惑而不加怪者是岂不足以失举世之心乎不但此也人情好逸而恶劳今仗下之士皆苦晏朝已报班矣有唾不顾者臣未知禁卫之心果如何人情利亲而患踈今自閤长御药卒不得一至左右间尝一日逐数十人臣未知近习之心果如何甚者嘉邸有子而不奏告掖庭有防而不起发臣又未知宫阃后妃之心果如何陛下试一念此不谓之孤立欤不谓之人人自危欤陛下博覧载籍阅义理熟矣亦尝见自古人主孤立如此人人自危如此而可晏然无事乎今天下本无事而陛下以忧疑失人心至此方且曰吾计当如此吾不可放下矣而専欲盛怒益不容觧则古所谓肘腋之变萧墙之祸殆不可谓今直无也岂不甚可畏哉虽然破疑为笑在蹙頞之顷则转祸为福亦在反掌之间何者今日之事非若敌国对垒难平也非若强臣防扈难制也又非若四分五裂难収拾也徒以圣意忧疑寿皇过当而人心不服耳圣意释然则人心帖然矣故今日过宫则人心以今日觧明日过宫则人心以明日解然则陛下何苦执滞而为此岌岌也在易睽之上九曰睽孤见豕负涂载鬼一车先张之弧后脱之弧匪冦婚媾徃遇雨则吉说者曰睽孤之极见豕负涂甚可秽也载鬼盈车吁可怪也方张弧以攻矣而其极必变变必通俄而脱弧则无为冦之患有遇雨之吉者隂阳和也孔子之象曰遇雨之吉群疑亡也人有此事则易有此象陛下今日非偶然也极则变变则通此其时矣独奈何弗悟乎臣前后论奏以干冕旒大抵务为开释冀自感悟而不忍以危言伤圣懐念当谢事纳禄永辞阙庭是以复诵人心可畏之説以望裁择惟陛下速图之幸甚幸甚
　　奏事乞休致劄子
　　臣輙有廹切之恳仰干天听臣凡再乞休致再准省劄奉圣防不允伏念臣心力衰惫难以复备使令欲望圣慈速赐处分取进止【五月四日读前奏事劄子毕即面纳休致劄子得防云甚好甚好当日觧官缴纳告劄五件申尚书省枢宻院】
　　辞免秘阁修撰嘉王府赞读申省状
　　准温州进奏官递到省劄一道五月二十八日三省同奉圣防陈傅良除秘阁修撰嘉王府赞读伏念某立朝无补分当斥诛圣恩寛大许还田里退惟侥幸感极涕零不谓纳禄未久成命已下宠以秘府论撰之名専以亲王劝诵之职自昔寛朝无此恩意人非土木岂不知奋重念某学术衰落不堪复备使令加以匆匆去国适当夏潦暑湿相搏遂成脾泄之疾虽欲勉强支持不前所有上件恩除无縁可以祗受除已将省劄送温州乞备所申缴纳外欲望朝廷特依所乞令守本官致仕追寝上件缴奏施行
　　辞免秘阁修撰赞读与庙堂劄子
　　某輙有廹切之恳仰千钧听伏念某一介踈庸及此衰晚误玷朝列迄无补报内负初心外惭公议惟有去官庶安愚分况自陈乞休致以来叠奉隆防未遂其私及再请直前奏事庶尽拳拳之义必以学术空踈天听髙邈幸防从欲分当永弃今者休致未久除书已下宠以论撰之章専以劝诵之选在君父可谓隆天厚地之恩在臣子益有深渊薄冰之惧沥诚蕲免所以九顿首于洪造也恭惟少保大丞相先生谅人心之不同期时事之攸济夫人心不同则匹夫之操不可夺时事难济则书生之才不足用有如某宜置闲散又况玉音在耳不敢诬也干冒钧严无任皇惧陨越之至


　　止斋集巻二十五
　　钦定四库全书
　　止斋集巻二十六　　　　宋　陈傅良　撰奏状劄子
　　辞免再除起居郎状
　　温州递铺传送到尚书省劄子一道七月八日三省同奉圣防陈傅良依旧除起居郎兼权中书舎人令疾速前来供职臣不胜蝼蚁之诚仰干宸听恭惟陛下因天人之心应帝王之运属寿皇之丧纪以圣父之倦勤禀命慈闱嗣服大宝虽舜察人伦武王逹孝孔子圣之时春秋变之正无以过此宗祀幸甚天下幸甚臣偶縁末学尝备劝诵潜飞之际攀附何荣而首被明纶趣还旧着维新之命独先众人岂臣区区所敢当此况臣立朝屡年曽乏涓埃之补幸防上皇矜怜齿髪将近朝露放还田里俾全晚节而陛下顾以簪履之旧尚欲使令此臣所以踧踖不遑须至控免伏望陛下察臣平昔素非矫饰念臣衰迟已是頺惰特收误恩以示初政臣不胜祈天望圣激切屏营之至
　　辞免中书舎人状
　　准温州逓到尚书省劄子一道七月十三日三省同奉圣防陈傅良除中书舎人臣闻命震惊罔知所措臣窃惟古者设词令之官初意不过以人主劝惩罢行之政既与二三大臣共决之矣至其播告发明写之简翰则茍能言者皆可使奏伎于其间不必人主一一亲也久之而言益行官益重盖命令之有不当于人心者輙得封还始与闻政矣至于本朝遂与谏官御史给事中三数人者最用事如是其人少不称职徃徃能为天下患不但言语工不工也恭惟陛下龙飞急于审官方将博求天下俊良而如是官者尤所当谨择也如臣学术荒落重以衰惰独柰何先天下士玷此选也以为潜藩之旧则示不广以为摄官久则尝不善于其职矣是皆不可矧兹维新之命夷夏属心不宜除授令人窃议臣所以不惮烦渎仰干天威伏惟思词臣之重守家法之严而先众俊谨新政特寝误恩昭示中外不胜幸甚
　　再辞免状
　　右臣昨具奏辞免新除中书舎人恩命事今月初九日准尚书省劄子七月二十八日三省同奉圣防不允者恩深感极岂敢固辞伏縁臣昨来所奏文字意指姑为陛下诵辞令之匪轻明举措之当谨而未尝及臣进退之义是以天聴未回俞音不下须至烦渎再输恳悃臣闻潜邸旧臣号为攀附其侍御使令之人耶则不过奉命承防故其人志在恩宠但以畏谨避权不预闻外事为义其切磋讲习之人耶则尝敷陈治道啓廸心术矣故其人志不在恩宠而以不徒空言欲见之行事为义二者甚不同也臣愚不肖不谓遭际备数劝诵凡向者反覆言之正有望于今日陛下诚尊所闻诚行所知以此答天心以此裕民力则万世之下臣与有荣耀焉即虽不在左右死且不朽况陛下以睿哲之资日进不已加以方今百官之富非特徃时二三僚佐之比如臣陈言不足施行陛下诚断自今博求俊良与圗新政将所闻益髙明所知益光大矣即臣虽不在左右亦死且不朽茍惟不然皆恩宠尔况臣以休致之余动关物议又与见在职者事情不类所以不敢冒昧于一来也所有省劄臣未敢只受除已具申尚书省外谨録奏闻伏候勅防
　　辞免兼侍讲状
　　臣昨准尚书省劄子备奉圣防除中书舎人方具奏辞免次又准省劄八月六日奉圣防兼侍讲臣正听候前件指挥故更不辞免兼职今臣已廹威命前来供职所有兼侍讲职事难以冒处须至恳祈冀回渊听伏念臣向事朱邸备数劝诵方当陛下潜龙勿用之初不过讲明为人臣为人子之道此则臣素所肄习者也夫惟素所肄习尚堪勉强故阅嵗月幸无罪悔若夫路门经幄事体絶异盖非政事之臣而欲致其主于唐虞三代盛帝显王之业凡所敷陈必至徳要道急先之务一话一言稍有悟合则天下国家隂受其赐非徒指摘章句累次篇帙而已也然则如臣岂足堪此且以孟子名世之才犹自谓未学诸侯之礼房杜亦王佐也而不能奉礼乐之对由此言之茍非所习虽圣贤不可以强如臣之愚实非通识重以衰晚无温故知新之益今谓臣尝为储君讲矣当能为天子讲臣诚不敢自信也臣不敢自信而过使令之陛下眷旧之恩则厚而臣不知惧是但贪宠也又况府僚限员固难博择今陛下有百官之富贤俊林立欲求多闻岂无他士何乃眷简独私旧人所有上件兼职欲望圣慈特加谨重改授在廷鸿博之士庶有裨助伏勅防【十月五日奉圣防不允】
　　辞免兼直学士院状
　　准尚书省劄子奉圣防陈傅良兼直学士院臣闻命震惊莫知所措伏念臣以平生辛苦之志非不欲以文字得名以垂老攀附之荣非不欲以论思圗报既居西掖又直北扉岂非臣之所甚愿哉重念臣少多忧患早以衰疾盖年未六十而齿牙脱落须髪皓然终日强餐不能杯饭未昏就寝畏见灯火以此聪明销退徃徃善忘况自比年迭为二史脚力疲于久立心事困于直前常恐一旦溘先朝露幸防上皇放还田里臣自谓得长徃之期更生之幸矣陛下龙飞首加收召一月之间除目三下臣伏自思念有君如此虽使髙人隠士影响昧昧之人犹当兴起奉令承教况臣尝备官僚久辱使令最防眷遇者乎黾勉此来实出感激然自再入修门故疾輙作谒告弥旬职事俱废又适当郊霈之后覃转封赠数倍常时词命填委防以百数日不暇给下笔甚惭故臣区区方欲稍迟数月以承天意别求一官以便己私不谓陛下骤宠异之使兼内制臣恐自此颠隮无日矣何者精力不足则必有弛慢之患思虑不强则必有阙误之患假使隆寛不以为罪而书问之不酬请谒之不报亦必有不理于口之患此臣之所甚惧于颠隮也茍至于此岂是陛下全度之意臣愚欲望圣慈察臣悃愊实非饰伪曲垂渊聴将上件兼职特行寝免伏勅防【闰十月五日三省同奉圣防不允】
　　中书舎人供职后初对劄子
　　臣闻人主有大举动必有以新天下之耳目而大慰民望恭惟陛下始自宅恤移御广内此大举动也正天下颙颙望治之时伏想圣心先定将有仁声徳意之事感悦士夫兼被黎庶者矣臣不肖輙有管见一二仰裨圣明惟陛下裁幸一乞三宫各置使领以尽孝养之道一乞降诏问民疾苦仍申儆见行赈济州县官吏谕以赏罚一乞自宰臣以至侍従管军次第宣引従容赐坐访以军国机务以示责成之意一乞抚问防邉诸将并帅臣仍量加赐赉一乞増置谏官一乞收拾恬退滞淹之士一乞稍出内帑钱以助版曹经费少寛催理已上特臣区区愚虑所及未足以广宣主徳如防采纳见之施行则嗣此有乐告陛下以治安之防者矣臣不胜拳拳取进止
　　第二
　　臣闻今之献计者类曰陛下宜以孝宗为法太上皇为鉴臣窃以为是説也惟孝养三宫当如此耳而非通论也何者孝宗盛徳大业不可胜纪固皆足法若夫上皇徒以积忧成疾浸不视事不可以为宗庙社稷主而非其治皆无足法者也陛下嗣守丕圗凡所施设诚参酌两朝之盛典择其为天下后世便者兼行之则可谓集大成矣臣浅陋不能尽识两朝之意輙以管见条上一二恭惟孝宗鋭意恢复耻于茍安虽以徳寿在宥不敢北伐而追懐陵庙闵念中原之志枕戈尝胆日不遑暇训练储峙常若临敌此一可法也早朝晏罢寒暑不渝引见臣工省阅章奏日了一日勿问休暇至于暮夜必宣召入直官赐坐従容议论时事此二可法也留意人才求之如弗及一语契合立致通显所言不酬始督过之取舎以公明白洞逹而无猜虑关防之意此三可法也俭于用度一金不以滥予内帑之积累数钜万惟是赈荒右武无所爱惜盖以天下之财为天下用而不用诸已此四可法也监司帅守见辞之际各访其处民间利病有以便民为请随即施行蠲除贷宥曽无留难未尝輙怒官吏独以贪虐获罪于民者必罚无赦此五可法也臣以为孝宗之治可为法者非一而陛下宜法此五者帝王之盛美也恭惟太上皇无事付之外庭采于公论左右便嬖絶不预政不惟不聴其言又禁切之而金缯酒食之赐则不吝啬此一可法也八厢渥土之人置而不用未尝以浮言危动羣臣此二可法也行都守臣两浙漕臣三总领所悉以士人为之不以交结不以诞谩此三可法也管军臣僚及沿邉帅守不以为御前差遣皆従三省降诏除授此四可法也给舎封驳台谏论事虽累上迫终不以言为罪此五可法也臣尝谓太上皇之治可为法者非一而陛下宜法此五者亦帝王之盛美也陛下诚上稽孝宗明断总揽之政兼体上皇隆寛不自用之意则天下可得而理矣臣所谓集大成者以此盖奉偏而补其弊则能全两朝之美矫枉而过其直则反有一偏之患臣恐议者不察妄分取舍以惑圣聪敢昧死一言唯赦其狂愚而采择之则天下幸甚
　　请对劄子
　　人主心术必有所尚何谓所尚先定其志而后力行之者是也臣不暇逺引前古且以髙宗徳业为陛下诵之方髙宗艰难百战之初欲复大雠欲定中原欲还谒九庙则其志尚在恢复及大母已归徽庙之梓宫已还南北之势已成髙宗之责少塞而天下亦倦于用兵矣则其志尚在和好方志在恢复则用赵鼎用张浚自退朝之后延见臣下省阅章奏防戏翰墨至于燕私皆恢复之谋也及志在和好则用秦桧自退朝之后延见臣下省阅章奏防戏翰墨至于燕私皆和好之事也髙宗所以享国之久动无过举者以有定尚不杂不怠而已虽然此臣借以为喻之説而非劝陛下之説也今陛下春秋鼎盛鋭意于学而又圣禀纯素絶无嗜好臣窃以为陛下之心方如止水方如明鉴以此为尧舜以此为三王无不可者臣独未知陛下之心所尚者何事欲先定者何志耳不尚一事则将并进人之言而无适从不先定一志则将泛泛然日复一日而无用力之地且夫人主天下之利势也富贵尊荣之所自出也倘陛下将聴并进之言而无适从泛泛然日复一日而无用力之地臣恐有乘间而入陛下之心者矣陛下此心方如止水方如明鉴可以为尧舜可以为三王或万有一先入者得陛下之心而用之臣恐陛下圣明虽鋭意于学无他嗜好而此心已有所偏尚也此臣私忧过计欲劝陛下且以拯民穷为所尚此志先定则陛下始有用力之地自退朝之后以此意引见臣下以此意省阅章奏至于游戏翰墨至于燕私此忧此念造次不忘臣窃以为是亦陛下养心之法不杂不怠充而大之尧舜三王之治可由是而致也何者以拯民穷为所尚即是仁心仁心即是尧舜三王之心孟子尝言之臣尝发明之陛下尝深信之矣
　　第二
　　臣窃谓今天下亦多故矣臣未暇缕数独念民力之困于此为极而莫与陛下救之者耳贤士大夫不为不多曽莫与陛下救斯民者何也势不行也何谓势不行欲救民穷必为帅为漕为总领而后可而三数官者虽贤士大夫不乐为之故也既曰贤士大夫而不乐为帅漕总领何也外权太轻虽欲有所设施而不得骋故也是故不为法令之所束防则为浮言之所动揺不为时政之所讳恶则为宦防于其处而不得志者之所中伤有是四患虽贤者亦忍事茍嵗月耳而况其余人乎且夫人情谁不喜迁而恶滞谁不好伸而耻屈谁不趋利而避害今也立朝自郎察不一二年可至卿监【阙九字】又不一二年鲜不得为从官若夫帅漕则
　　有奔走徧天下而无一日朝迹者其间侥幸或得监职自直阁积而至修撰极矣而所谓修撰者又必尝为卿监而后得之是终身无复従官之望臣所谓喜迁而恶滞人情之不乐一也今夫立朝茍有亲故欲入馆阁则可以移书帅漕若总领而坐取之无不如意者至为帅漕连衔剡牍奏辟一属官若准备差遣之类輙不可得若平工也则不过送部勘当讫于陆沉若稍有过差之请徃徃该部诘难回复甚者至被论列臣所谓好伸而耻屈人情之不乐二也今夫立朝自厘务职事官皆得以亲族子弟牒国子监补觧试及监司帅臣茍非在川广二千里外即子弟无收试之所毎遇大比无所附着稍知谨畏者大率无故而殿一举不然则为谬巧迁就以避贡举条制斯可矣臣所谓趋利而避害人情之不乐三也如前四患则是事权太轻虽贤者犹不乐为之如后三説则是恩数太薄人人不乐也夫可与救斯民者必帅也漕也总领也而人不乐为之至此奈何惮改乎臣窃以为今日之势莫若稍稍重外重外之术必使帅漕总领皆可驯致于从官可以驯致于従官而后可久任可久任而后可责事功如此则帅漕总领始晓然知朝廷委寄不轻矣则夫前四患者次第自去而有为陛下出力救斯民者矣
　　乞放身丁钱劄子
　　真宗实録大中祥符四年秋七月壬申朔诏曰朕临御万邦励精庶政一夫不获尚切于忧劳九赋用均唯思于寛简惜其物力以厚民生眷惟浙江之区介彼东南之域而自祖宗恢复声教诞敷去率敛以居多俾乐康之斯洽洪惟利泽已浃编甿然计口算缗尚存于伪制治财吝纳仍限于嵗输特俾蠲除式申旷荡其两浙福建荆湖南北路身丁钱并特除放如有元以钱折征物色亦与除放【自如有以下十三字据福州法册添入】凡嵗免缗钱四十五万四百六贯
　　身丁钱不知所始臣伏读御札则知其为东南伪制也本朝六路次第归化所以加惠之者甚厚徃者妇人有之至淳化三年免【见十月四日琼州勅】寺院行者有之至咸平五年免【见七月四日两浙福建路勅】摄官有之至至道二年免【见正月十五日广南勅】盐亭户有之至太平兴国元年免【见九月福州路勅】赁舎寄住者有之至咸平六年免【见四月二日广州勅】死丁自咸平二年始与除放【八月二十日杭越明睦台温处衢婺秀苏湖十二州勅】逃丁自咸平四年始与检阁【见七月十一日荆湖南北路勅】又伪命日如福州毎丁三百二十五自太平兴国五年定纳钱一百【七月髙象先奏请】福州长溪有温台等州投过一千七百余户二千余丁每丁亦三百二十五自景徳二年定依温台州见纳钱二百五十【四月二十日刘炤奏请】苏州每丁纳米自淳化五年定纳钱二百【见八月十七日苏州勅】睦州毎丁六百九十五处州毎丁五百九十四自咸平三年许将绢折纳【五月二十三日两浙路勅】抑见伪制各出一时颇亦不等前后勅命大抵多者使寡难者使易不宜有者使无而诸国苛敛渐趋于平至是廼一切蠲去与民更始天圣间侍御史章频言先帝除放伪命身丁东南之区圣徳所被十六年矣放过钱七百余万贯而军国之须不闻申匮乏可谓至论然臣又按实録明道元年三月两浙转运司言大中祥符五年已放诸路身丁钱而婺秀州尚输如故廼蠲除之蔡襄亦尝言伪命日诸州各有丁钱唯漳泉州兴化三郡折作米七斗五升真宗皇帝哀矜困穷蠲放两浙福建身丁钱其时漳泉兴化是亦丁钱折变作米无人论奏因依遂至先朝大惠不及三郡以此见祥符放丁溥及六路其间犹有至今输纳者皆府县占吝奉行不防之故推而广之宜在今日恭惟陛下仁圣在上轸忧民瘼欲省赋甚矣间者断自渊衷量减折帛之估有司以阙经费为言其议遂寝以臣愚见折帛固宜减不如身丁切于穷民且其为钱视祖宗折帛之估才十之一而其为丁视纳折帛之家殆累数万缗陛下寻祥符之诏断而行之幸甚


　　止斋集巻二十六
　　钦定四库全书
　　止斋集巻二十七　　　　宋　陈傅良　撰奏状劄子
　　缴奏罗良臣供给免折酒状
　　准中书门下省送到録黄临安府状今月二十八日承修内司提辖刘信之白劄子得防宣谕安抚令临安府宣借厢军一十五人付浙西总管罗良臣使唤所有罗良臣毎月供给免折酒与依韩侂胄例支破仍具知委闻奏本府除已恭禀圣防指挥施行从条合行奏审伏指挥闰十月一日奉圣防依已得指挥令臣书行右臣不知罗良臣为何人但为陛下爱惜此圣防指挥不敢不具奏耳何者差兵士十五人与之使唤此至猥琐也请受不折酒此至微末也今也遣中使传隆防下谕天府之尹而及此至猥琐至微末之事岂不亏损国体玩凟主威乎臣黍为词掖论驳此等小事固有惭色区区愿望陛下以此类推之特垂省察继今或有无厌之辈敢复以此干冒天聴并勿施行如至再三即湏行遣使天下晓然知陛下一号一令皆有关系不出于私谒皆足耸动不至于徒行幸甚幸甚臣愚欲望圣慈将上件指挥特赐追寝所有録黄臣未敢书行谨録奏闻伏候勅防【五年闰十月初三日奏】
　　缴奏谢渊请给合支本色状
　　准中书门下省送到録黄一道中奉大夫守给事中兼直学士院兼实録院同修撰臣楼钥奏准中书门下省送到録黄为知閤门事谢渊为系皇太后亲弟其请给等可依韩侂胄例特与依禄格全支本色日后迁转准此事令臣书读臣仰惟陛下奉承三宫惟恐不能顺适圣意然法制之设所以公天下而共守之有不可逾者知閤谢渊为皇太后亲弟请给等依韩侂胄例特与依禄格全支本色有以见陛下奉祖后之意然真俸之支则有不可吴瓌吴琚同为太皇太后之亲侄同为检校少保节度使可谓事体至切矣然吴瓌之请真俸已久无有议者而吴琚之请太上皇为之降防则黄裳以给事中力陈者三四陛下为之降防则黄由以摄给事中又至于再三论奏而后止疑若有甚异者无他瓌在绍熈元年十月指挥之前而琚在指挥之后也指挥既定之后若又开此门则戚里攀援何时而已两朝圣明终允其奏韩侂胄之真俸以淳熈十五年十一月降防正与吴瓌事体一同谢渊之请切似吴琚臣是以不容不论欲望圣慈收寝前项内批指挥自后若不系南班随龙统兵战守之人以真俸为请者一切以定制裁之既以杜侥幸之门于节用之政不为小补所有録黄臣未敢书读谨随状缴奏以闻伏候勅防
　　闰十月十一日三省同奉圣防谢渊为系皇太后亲弟可特与书者余人不得援例令臣书行须至奏闻者右臣昨来已尝书行谢渊録黄去讫今窃见给事中楼钥缴驳文字委是允当始知臣当来卤莽失于检照不及论奏今臣若但奉御笔指挥准前书行即臣实有三罪一则迎合圣意不敢执争二则冲改绍熈元年十月指挥使自今有司无所凭守三则耻过遂非无见善则迁之义此臣所以须至烦凟也欲望圣慈特赐追寝上件御笔指挥仍将臣当来卤莽之罪并行谴责抑臣区区更有愚见恭惟陛下临御未久每事只宜遵守法度窃见近来多因臣下妄有陈乞直降内批或与差遣或添请给人从今来御笔又有余人不得援例之文臣窃以为此等指挥皆是人主在位日久快意尚恩浸开幸门自乱成宪岂容初政有此不肃更乞陛下念付托之重正当加兢惧之时思调防之难未暇及闲慢之事除却朝廷公众啓拟即与施行应干宫禁小可请求断勿垂听所贵凡事务令整齐毋使外人輙有指议则宗社幸甚天下幸甚所有録黄臣未敢书行谨録奏闻伏候勅防【闰十月十四日奏入】
　　缴奏朱熹宫观状
　　准中书门下省送到録黄一道三省同奉圣防朱熹依旧焕章阁待制提举隆兴府玉隆万寿宫任便居住又准送到并免朱熹谢辞録黄一道令臣书行右臣窃以为朱熹者三朝故老难进易退二十余年多任祠禄今也欣慕圣明幡然一出天下相贺以为得人则进退之间岂宜容易未审何故遂听退闲除目之颁满朝失色一则归咎宰执不能回宻防于未出之初一则交讥给舎不能还成命于已行之后纷纷之言其来未巳臣所以才有所闻一一具奏未防报可方切惶惑今此録黄当臣书行臣若严惮天威俯首惟命则是上累主徳下喧士论皆臣之故臣必不敢区区欲望圣慈追寝上件指挥所有録黄臣未敢书行谨録奏闻伏勅防【闰十月二十四日奏入】
　　贴黄臣伏思念若但宠其行未足以彰陛下不吝之徳莫若留之方慰人望伏乞睿照
　　缴奏紫霄宫免科敷等事状
　　准中书门下省録黄一道奉圣防紫霄宫五岳殿系专一崇奉太上皇帝及御前本命香火去讫除依条送纳二税外特与蠲免诸般科敷措借指占安泊等事令臣书行右臣尝论奏初政不宜以小可陈乞直降内防已防开纳今紫霄宫复有御笔指挥特与蠲免科敷措借等事可谓烦凟天听玩狎主威矣况今贫民困于科折若更令防手坐食之徒反得幸免即本宫逓年合输财赋官司难与除豁须至均敷在人户名下是恩足以及防手而不至于百姓尤臣所深惜也臣愚欲望圣慈更不施行上件指挥仍自今后似此陈乞一切断絶天下幸甚所有録黄臣未敢书行谨録奏闻伏候勅防【闰十月二十九日奏入】
　　缴奏陈岘知赣州状
　　准中书门下省送到録黄节文三省同奉圣防陈岘差知赣州填见阙不候受告疾速之任候任满前来奏事令臣书行右臣窃以为陈岘早为从官素号鄙俗多歴方牧蔑闻亷称前后臣寮屡有论奏而岘贪不知止谋欲复用睥睨累嵗经营万端今若果如所欲则是朝廷真无公论士大夫真不必事亷耻而巧宦者皆有侥幸之圗益无靖共之操矣然则臣岂与岘争区区一郡哉况岘自駮罢帅广西之命不闻务自洗濯省愆迁善但闻其身为次对谄事太守以为诸儿求权局而已恭惟始初之政方尚旌别似此不知厌足之人岂宜奨用臣愚欲望圣慈将陈岘知赣州指挥特赐寝罢所有録黄臣未敢书行谨録奏闻伏候勅防【十一月初十日奏入】
　　辞免实録院同修撰第一状
　　准尚书省劄子三省同奉圣防差臣兼实録院同修撰臣闻命震惊罔知所措伏縁尚有管见不敢輙冒受上件兼职须至烦凟乞赐寝免盖臣自为郎官即兼检讨防渉三年未尝得効鈆椠之劳以臣平生辛苦颇好编述比入史院无以自効何也史院无专官故也三年之间修撰同修撰官繇今丞相赵汝愚以来继以尤袤倪思李巘沈揆及近来朱熹无虑数人检讨官亦自章頴黄艾沈有开黄由薛叔似及叶适无虑数人皆不甚久别有迁除所谓实録缺然如故与臣未入院以前无所増益以此灼见若无专官则一朝大典卒无就篇之日臣尝论奏虽防上皇嘉纳未见施行今臣谨缴进向来劄子欲望圣慈特垂省览令提领大臣勿拘近例别置专职一二人使其他兼官以时入局同共商量分擘修纂庶防年嵗稍见次第若不课其效但添兼职是恩宠之而非事实也臣不敢奉明诏所有上件劄子未敢只受伏候勅防【十一月二十七日三省同奉圣防不允】
　　第二状
　　臣昨具状奏乞寝罢兼实録院同修撰指挥准尚书省劄子今月二十七日三省同奉圣防不允伏縁臣当来辞免文字且申前请乞置专官不宜但添兼职以为恩宠而未尝及臣不堪使令之故致防天意未遽从欲则臣岂敢冒昧不尽其情盖见今史官皆极天下之选徒以各有攸司各率其职志虑所分精力不逮是以具员虽众成书尚难如臣于今朝行最为衰退旧学昏忘前闻遗失已试罔功方切自讼岂可复玷此选乎以臣所见当今良史之才莫如朱熹叶适其余如吴人杰王明清之徒皆有志于此者也朱熹叶适近尝入院未防而熹帅江陵适总淮饷秉笔之士相顾嗟惜陛下诚聴臣言以一朝大典之重不吝改作复用此二人者使之专领将天下皆以为得人岂非圣朝之美事明主之盛举哉但熹既去国假如强起犹在数月之后而适尚未朝辞足可下留行之命臣愚欲望圣明发于英断以所除臣同修撰一官改作右文殿修撰或秘阁名目以留叶适则不过年嵗可冀奏篇恭惟髙宗中兴盛徳大业可传万世陛下何爱此一官不以择才臣备员法从而隐黙不言亦有蔽贤之罪兼臣縁多病正欲少湏别求一在外差遣以便休养所有上件兼职指挥臣不敢只受伏候勅防
　　贴黄称照对叶适与臣有乡曲朋友之好臣以公论不敢避嫌如防采聴之后有以为其人不堪此选即臣当伏罔上之罪伏乞睿照【十二月二日三省同奉圣防依已降指挥不允】
　　应诏荐宗室赵师虙赵师渊状
　　准绍熈五年闰十月二十一日三省同奉圣防比来宗室在朝者少可令两省台谏侍从各举有文学器识者二人以备选擢右臣仰惟明诏深切事情伏縁近来不以宗室与庶姓同进是致在朝稀少上关宸虑但以臣所识仍加访问欲如诏旨求备颇难其人伏见其中尚沉下僚最有士誉如宣教郎新知袁州宜春县事赵师虙文林郎前宁海军节度推官赵师渊行谊修饰趣操亷静可以仰备选擢敢以上闻谨録奏闻伏候勅防【五年十二月初三日奏入】
　　潜邸讲堂转官辞免申省状
　　准都进奏院逓到朝散大夫告一道为系潜邸讲堂官转一官者伏念某一介疎庸本无学术偶遭休明备数劝诵累年于此防眷甚隆曽乏涓尘仰俾海岳反以尸素上累知人之明又况自致烦言尚叨祠禄窃伏思念罪重责轻衔荷恩私不知所报岂当复与储僚羣贤同在论功行赏之数所有上件恩命不敢只受除已寄纳温州军资库外伏候指挥【庆元元年七月七日三省同奉圣防不允】
　　辞免与郡申省状
　　准尚书省劄子闰十二月五日奉圣防陈傅良沈有开并与郡拜恩殊特揣分惊皇伏念某罪戾之余惟知循省骤防圣慈还官赋禄阖门千指叨窃温饱衔戴隆天厚地之施莫知称塞曽未改嵗再防拭俾司民社仰惟圣上矜怜簪履之旧致兹误宠感铭次骨誓竭糜殒伏念某衰病日侵鞭防不前矧已试罔功愆尤素积不于此时力祈寝免异日成命遂下冒昧只受必致颠隮重烦造化欲望特赐敷奏许某终满祠禄庶防少安愚分【嘉泰二年闰十二月二十七日三省同奉圣防不允】
　　辞免知泉州申省状
　　准尚书省劄子备奉圣防差知泉州替叶适阙有合奏陈湏至烦凟者怜贫恤老君相之恩量力効官人臣之谊伏念某生平辛苦积成痼疾自嵗庚申至今未巳浮肿如水颤掉如风神明攴榦日就昏塞不省人事者屡矣此岂可尚堪驱使将以寄千里之命乎况温陵大邦甲于闽部蕃汉杂居狱市难扰而使衰瘁当之必见阙误课以裨报徒遭罪责载念臣自叨误恩畀以祠禄月有所入足了医疗若及满嵗庶保残龄贪恋公朝岂所觊望失此私便忽然永已却抱无穷之恨又况此邦比年选牧多处法従某徃者疵衅之深患在髙位虽循省不为不乆拭不为不至若一日起废复此逾越公论不置且见颠隮又非所以保全之也欲望朝廷特赐敷奏收回成命仍旧奉祠【嘉泰三年三月十三日同奉圣防不允】



　　止斋集巻二十七
　　钦定四库全书
　　止斋集巻二十八　　　　宋　陈傅良　撰讲义故事【庙议附】
　　右史进故事【绍熈四年二月二十二日】
　　唐陆贽奏议奉圣防频览卿表状劝朕数对羣臣兼许令论事辞理恳切深表尽忠朕本性甚好推诚亦能纳谏徃日将谓君臣一体都不隄防縁推诚信不疑多被奸人卖弄所致患害失在推诚朕从即位以来见奏对论事者甚多大抵皆是雷同道聴涂説试加质问即便辞穷若有竒才异能在朕岂惜抜擢朕见从前以来事只如此所以近来不多取次对人亦不是倦于聴纳卿宜深悉此意于是陆贽上疏极陈其不可有曰人之常情罕能无惑大抵蔽于所信阻于所疑信既偏则听言而不考其实由是有过当之言疑既甚则虽实而不聴其言由是有失实之听又曰众多之议足见人情必有可行亦有可畏恐不宜一槩轻侮而莫之省纳又曰违道以师心弃人而任已谓欲可逞谓众可诬谓専断无伤谓询谋无益谓多疑为御下之术谓深察为照物之情理道全乖颠危可待臣尝论之若徳宗可谓好疑之主若陆贽可谓善諌之臣矣臣比因赐对亦尝有所建白而玉音下谕颇渉疑情故敢輙陈前鉴以备采择
　　资善堂进故事
　　太子苦忽忽善忘不乐诏使王褒等皆之太子宫虞侍太子朝夕诵读竒文及所自造作疾平复廼归
　　元帝八岁立为太子尝侍燕从容言陛下持刑太深宜用儒生宣帝作色曰汉家自有制度本以霸王道杂之柰何纯任徳教用周政乎廼叹曰乱我家者太子也
　　洪恭石显奏萧望之周堪刘更生朋党请谒者召致廷尉上初即位不省谒者召致廷尉为下狱可其奏后上召堪更生曰系狱上大惊曰非但廷尉问耶
　　元帝纪赞曰上牵制文义优防不断孝宣之业衰焉刘元城先生安世云萧望之为太子太傅八九年固深知元帝之为人及元帝即位乃欲逐去许史恭显元帝昏庸岂能去许史恭显哉故恭显奏堪更生等下狱上初即位不省谒者召致廷尉为下狱可其奏后上召堪更生曰系狱上大惊曰非但廷尉问耶且望之久为太傅知太子仁柔宜辅导之使洞晓天下之事然后可以为人主今乃懵然无知如此不知望之八九年间所以辅之者何等事也亦不容无罪矣
　　太子侍燕之语可谓甚美既即位益向儒术然不知召致廷尉为下狱何也习闻书生之谈而不通于当世之务故也观其苦忽忽善忘不乐则其天资固中人以下耳望之堪辅导各有年无能改于其徳一旦即位乃欲劝之去宦官外戚用事之人岂不谬哉而望之竟以谮见杀善乎刘安世论之曰望之知太子仁柔宜辅导之使洞晓天下之事然后可以为人主今乃懵然无知如此不知望之八九年间所以辅之者何等事也亦不容无罪矣
　　经筵孟子讲义
　　圣王不作诸侯放恣处士横议杨朱墨翟之言盈天下天下之言不归杨则归墨杨氏为我是无君也墨氏兼爱是无父也无父无君是禽兽也公明仪曰庖有肥肉廐有肥马民有饥色野有饿莩此率兽而食人也杨墨之道不息孔子之道不着足邪説诬民充塞仁义也仁义充塞则率兽食人人将相食吾为此惧闲先圣之道距杨墨放淫辞邪説者不得作作于其心害于其事作于其事害于其政圣人复起不易吾言矣
　　圣王不作者言周之衰上无明天子也诸侯放恣者言上无明天子则下无贤方伯凡有国之君皆得自便纵欲而専利也处士横议者言自天子至于诸侯皆失其道不复以明教化为务则天下荡然学术无统纪而世之处士各横为议论人自为一説家自为一书也杨朱墨翟之言盈天下者言处士横议者虽多于其中独有杨朱墨翟之教盛行而莫之抗也天下之言不归杨则归墨言従其説者之众也举天下之能言者不以杨朱为师则以墨翟为师而尧舜禹汤文武周公孔子之教【阙二字】道也杨氏为我是无君也者此孟子之所以辟杨朱也何也朱之为説曰抜一毛而利天下弗为也且夫惟天生民有欲无主乃乱故人主者天之所置非天下徒尊之也葵藿之于太阳江汉之于海鸟兽之于麟凤皆此物也而谁敢易之是故天下之士忘身以为主忘家以徇国非直茍利禄也假使世之学者皆操杨朱之心虽损一毛而不以利物是无与事君者也故曰是无君也墨氏兼爱是无父也者此孟子所以辟墨翟也何也翟之为説曰摩顶放踵利天下为之且天之生物也使之一本父母是也今夫人有父母有兄弟有夫妇均此爱也而先王立教每为之差而独隆于父记曰为人子者不可不私其父不私其父不可以为人子矣是故有东宫有西宫有南宫有北宫此言茍私其父虽其父之伯仲不可以不异宫也又曰资于事父以事母而爱同天无二日土无二王国无二主家无二尊以一治之也故父在为母齐衰期者无二尊也此言茍尊其父虽父之妃不可以不杀服也是之谓一本假使世之学者皆操墨翟之心爱无差等是人人而父也故曰是无父也无父无君是禽兽也者孟子极其弊而言之也人所以相羣而不乱者以其有君父也有君在则上下尊卑贵贱之分定有父在则长幼嫡庶亲疎之分定定则不乱矣茍无君父则凡有血气者皆有争心茍有争心不夺不餍是人心与禽兽无择也公明仪曰庖有肥肉廐有肥马民有饥色野有饿莩此率兽而食人也者此孟子举公明仪之语推广言之也公明仪以为国君之肥马在廐而民饥莩在野是为君者率兽而食人也杨墨之道不息孔子之道不着是邪説诬民充塞仁义仁义充塞则率兽而食人人将相食者盖孟子终言杨墨之害与禽兽无异也且夫孔子之道所以尊信于万世者非儒者能强之也诚以三纲五常不可一日殄灭故也三纲五常不明而殄灭则天地不位万物不育矣自古及今天地无不位之理万物无不育之理则三纲五常无絶灭之理三纲五常无絶灭之理则孔子之道无不足尊信之理今杨墨者自信其私説而不信孔子故杨墨之道不息则孔子之道不着如此则邪説行而仁义废今夫人之所以老者相共养幼者相抚字敌己者相徃来以其本诸仁义之心也无君则不义无父则不仁矣此心茍亡则私欲横流弱者之肉强者之食尔故曰人将相食吾为此惧闲先圣之道距杨墨放淫辞邪説者不得作此孟子以卫道自任之言也且孟子非好辨也惧斯道之不明而人心沦胥至于【阙十八字】
　　谓君不君臣不臣父不父
　　子不子虽有粟吾得而食诸虽有天下不能一朝居也此圣贤之所大惧也作于其心害于其事作于其事害于其政者言淫辞邪説之初亦甚防也不过其门人弟子转相传授以为可行而深信之焉耳夫茍有是説也在于人心则不见之于行事斯已矣茍见之行事则必害及于其事不施之于有政斯已矣茍施之于有政则必害及于其政孟子逆知二氏之学一日得志于天下其害有不可胜言者圣人复起不易吾言矣者孟子笃于自信之辞也臣闻之曰天下未尝一日无邪説也圣王在上教明而禁立虽有邪説而不得行耳反道败徳侮慢自贤有苗氏之邪説也而虞舜迁之威侮五行怠弃三正有扈氏之邪説也而夏啓征之谓祭无益谓暴无伤谓已有天命谓敬不足行商纣之邪説也而周武灭之然则道术分裂间为异端自唐虞三代有焉而卒不足以干大中至正之统者圣王在上故也今夫杨墨非有王公贵人之势也非有醲赏以诱率人严刑以驱迫人也又未得尝试其术于战国之际也而天下翕然従之不归杨则归墨是岂一人之力一朝一夕之故哉盖圣王不作则教不明禁不立教不明则曲学之论兴禁不立则朋邪之类胜及其末流而莫之救也由此观之凡不本于孔子而敢为异説者岂不甚可畏哉有圣王者作岂可不深察哉
　　昔者禹抑洪水而天下平周公兼夷狄驱猛兽而百姓宁孔子成春秋而乱臣贼子惧诗云戎狄是膺荆舒是惩则莫我敢承无父无君是周公所膺也我亦欲正人心息邪説距诐行放淫辞以承三圣者岂好辩哉予不得已也能言距杨墨者圣人之徒也
　　抑遏也兼并也言并治之也膺当也言北当戎与狄也惩艾也言南艾荆楚及羣舒也承止也言天下莫敢御之也闻之曰圣贤之生斯世必以天下为己任当尧之时洪水为天下害商之末夷狄禽兽为天下害周之衰乱臣贼子为天下害战国之际邪説诐行为天下害洪水夷狄之害则生人不得安其居不得安其居则不得适其性矣乱臣贼子之害则生人不得定其分不得定其分则不得适其性矣邪説诐行之害则生人不得脩其学不得脩其学则亦不得适其性矣是皆人心之所由纷乱而昏蔽也圣贤者天民之先觉将使之啓廸人心而归于正者也则以生人为己任者圣贤之责此正人心以承三圣孟子所以不得辞也是故禹不抑洪水周公不兼夷狄驱猛兽使斯人脱于不安其生之患而君臣父子兄弟夫妇相保也则禹周公之责不塞孔子不明乱臣贼子之罪使斯人脱于不定其分之患而君臣父子兄弟夫妇相保也则孔子之责不塞孟子不辩邪説诐行之非使斯人知所学而君臣父子兄弟夫妇相保也则孟子之责不塞禹周公得君以行其道则见之立功孔孟不得君以行其道则见之立言凡以尽圣贤之责而已且夫禹周公人臣也孔孟布衣也夫为人臣为布衣不敢不以天下为己任况尊为天子富有四海之内乎今敌国之为患大矣播迁我祖宗邱墟我陵庙蹂躏我中原涂炭我生灵自开辟以来干戈之扰未有甚于此者也髙宗﨑岖百战抚定江左将以讨贼而沮于议和孝宗忧勤十闰经营富彊将以雪耻而屈于孝养二圣人之责至今犹未塞也陛下以仁圣之资嗣有神器岂得一日而忘此耶陛下诚一日不敢忘此则当以天下为己任而不敢以位为乐所谓一日不敢忘此则不敢以位为乐者每行一事每用一人必自警曰得无为敌国所侮乎吾民困穷如此吾士卒骄惰如此吾内外之臣背公营私如此吾父子之间欢意未洽如此吾将何以待敌国也常持此心常定此计周公岂欺我哉则大义可明大功可立矣虽然臣特因兼夷狄发明一事尔若夫人心不正岂止于此皆陛下之所当讲也臣不胜拳拳
　　僖祖太祖庙议
　　诗清庙祀文王也　执竞祀武王也　天作祀先王先公也【先王谓太王以下先公谓诸盩至不窋】　思文后稷配天也我将祀文王于明堂也　雝禘太祖也【禘大祭也大于四时而小于祫太祖谓文王】　生民尊祖也　天保禴祠烝尝于公先王也
　　礼记中庸武王末受命周公成文武之徳追王太王王季文王上祀先公以天子之礼　大传礼不王不禘王者禘其祖之所自出以其祖配之【卢植以禘喾为五年殷祭以后稷配之】　系之以姓而弗别缀之以食而弗殊百世而昏姻不通者周道然也
　　周礼大宗伯以肆献祼享先王以馈食享先王以祠春享先王以禴夏享先王以尝秋享先王以烝冬享先王　典瑞祼圭有瓒以肆先王　司几筵祀先王昨席亦如之　司服享先王则衮冕享先公则鷩冕大司乐乃奏夷则歌小吕舞大濩以享先妣【先妣姜嫄也周立庙自后稷为始祖姜嫄无所配是以特立庙祭之谓之閟宫】乃奏无射歌夹钟舞大武以享先祖【先祖谓先王先公】　天府掌祖庙之守藏【祖庙始祖后稷之庙】　守祧掌守先王先公之庙祧【庙谓太祖之庙及三昭三穆迁主所藏曰祧先公之迁主藏于后稷之庙先王之迁主藏于文武之庙】
　　仪礼丧服传诸侯及其太祖天子及其始祖之所自出【马融云诸言祖者近言太祖逺言始祖】若公子之子孙有为国君者世世祖是人也不祖公子春秋外传鲁语臧文仲曰有虞氏禘黄帝而祖颛顼郊尧而宗舜夏后氏禘黄帝而祖颛顼郊鲧而宗禹商人禘舜而祖契郊而宗汤周人禘喾而郊稷祖文王而宗武王幕能帅颛顼者也有虞氏报焉杼能帅禹者也夏后氏报焉上甲防能帅契者也商人报焉髙圉太王能帅稷者也周人报焉凡禘郊祖宗报此五者国之祀典也
　　以经传考之自商而上以受命之君为宗而祖其所始生之帝故虞夏以舜禹为宗而祖颛帝商人则异是矣亦以受命之君为宗而祖其所始封之君故商以汤为宗而祖契周监二代郁郁弥文于是以受命之君为祖继祖为宗而郊其所始封之君故周人郊稷祖文王而宗武王【文王未称王何以得为受命之君周公为之也其在诗文王文王受命作周也大明文王有明徳故天复命武王也此周公推受命于文王祖文而宗武之事也】其在诗思文后稷配天则稷之郊乐也清庙祀文王则文王庙乐也执竞祀武王则武王庙乐也我将祀文王于明堂则又文王配帝之乐也文武每庙各有乐章而后稷庙无专乐则见周祖文王而后稷不在七庙之列于是有先王先公之庙祧先王谓太王而下先公谓后稷而下其在诗天作祀先王先公则后稷以至太王王季之庙乐也【文武每庙各有乐章文王配帝又别有乐假如后稷为太祖则不应但有郊乐而无庙乐今天作一诗通用之先王先公则由王季而上其迁主皆藏于后稷之庙而合享之明矣在书洛诰秬鬯二卣禋于文王武王烝祭嵗文王骍牛一武王骍牛一不及后稷不应毎事皆遗太祖又明验也】由此言之后稷固先公之庙也【守祧八人盖以此以天保之诗曰禴祠烝尝于公先王先公时祀固同而周礼享先王礼甚备享先公但用鷩冕或亦有隆杀之等】记曰武王末受命周公成文武之徳追王太王王季文王上祀先公以天子之礼当武王之末追尊三世周公金縢之卜但告三王则太王为祖而文王犹为穆考酒诰所谓穆考文王是也成王制礼作乐更定庙制于是推稷为始祖文王为太祖闵予小子之诗曰于戏皇考永世克孝念兹皇祖陟降庭止则武王祔庙成王时也雝禘太祖谓文王也其诗曰既右烈考亦右文母则是以文王为祖而武王为昭考矣武王为昭考故文王之子皆第称昭富辰所谓文之昭武之穆是也【周礼天府掌祖庙之守藏注云祖庙谓后稷始祖之庙诗禘太祖注云太祖谓文王王肃家亦曰文王自是祖庙孝经云宗祀文王宗自训尊则以后稷为始祖文王为太祖王郑同此説也】丧服传曰诸侯及其太祖天子及其始祖之所自出此始祖太祖明文也【马融云诸言祖逺言始祖近言太祖是也韦昭曰商家祖契周初亦祖后稷而宗文王至武王虽成文王之业而有伐纣定天下之功其庙不可毁而后更祖文王宗武王此説近之矣】孔子称之曰孝莫大于严父严父莫大于配天周公其人也昔者周公郊祀后稷以配天宗祀文王于明堂以配上帝以为周公其人言非周公不足以及此明非夏商之旧也周变夏商非特此也追王至于三代前此未有也系姓至于百世前此未有也推其所自出至于禘喾又前此未有也【商人禘舜至周禘喾世数益逺】是谓仁之至义之尽也汉魏以来诸儒考经不详或得或失王郑二家互相诋毁要不足深信此某所以专以经为断以赞庙议之决恭惟本朝世次弗彰今当以太祖之所推尊为定以僖祖为始祖之庙与太祖之庙皆世世享推广孝思崇长恩厚则羣臣之议不相抵牾而大典可就矣








　　止斋集巻二十八
　　钦定四库全书
　　止斋集巻二十九　　　　宋　陈傅良　撰廷对策
　　臣恭惟陛下发徳音下明诏博考汉唐已然之效下问承学之臣慊然有师古不自用之心顾臣浅陋何以称塞抑臣闻自古建议之臣赴功之臣翊扶治道之臣类窃叹曰不遇圣主如遇圣主当不自用则言无难行事业无难就者臣亦稽之汉唐兴王虽六七作考论君徳鲜能全美是以规模褊迫而治效凡近陛下寛仁神武对于二五之隆粤自绍尧所以剪除文具脱畧邉幅嘉与羣臣洗凡而破陋以跻至治以迓宏休甚盛甚美臣愚妄自量度陛下之圣诚具二美何谓二美臣观比年有大更张有大施设造命之初虑不可夺一旦事状陈露陛下顿悟立改曽无留难天下咸曰陛下之无我自昔所进今不知其为何以其间盖有违诏令负任使者陛下察见情伪一予一夺动中公议天下咸曰陛下之知人夫以无我之量知人之明于汉唐可俯视焉而臣伏读圣防曰朕丕承大统司牧兆人寅畏严恭惧徳弗类是以顺考帝王之宪铺寻载籍之陈求其可师以济于治盖方慊然师古而不自用如此则臣所谓言无难行事业无难就者舍此时尚安湏耶然而十有一年于兹而治绩未进于古下情犹郁公论犹沮士大夫犹有懐不敢尽独何欤或者陛下之所以圣亦所以累盛徳欤不自用之心虽能形之于言未能充之于事欤臣窃迹前事曩者创复发运经营移屯当时廷臣亦有疏其非是者而陛下姑惟试之终于无状今谋者有谴矣将命者有谴矣岂惟朝野诵九重之不吝而服其英断哉虽陛下将自喜矣茍惟自喜是以为累夫有去故之喜则有图新之谋抑臣未知来者之献计果有以异乎此否也以臣参之舆言揆之事情其诞谩茍且举是类耳陛下舍彼取此而不察其适相类臣恐后之悔今亦犹今之悔昔无乃以大有为之时徒费而为改过之日月乎夫以天子圣明春秋鼎盛何向不立今且二纪歴日弥长嵗复一嵗改过不给可不为惜乎汉元帝唐徳宗宠任羣佞不移如山遇主如此政复何恨柰何以虚心大度过不惮改而仅足以度越庸主而竟无所施也听言之道亦于误者察之耳假如曩者以好邉功误继今言邉功者无遽听可也反而求之爱根本可也曩者以徼近利误继今言近利者无遽聴可也反而求之识大体可也且陛下何不一思曩者谁为主张是乎时不再来事且积废毎试不效曽未决舍已乃数悔而频改之岂所以圗全耶臣是以妄议陛下虽有无我之量而累于自喜也且陛下之所尊信所宠任其果以为皆忠实而无欺乎深谋逺虑而无败事乎若果待之如此臣知陛下必已举国以授之矣今乃不然虽已尊信已宠任葢至于论人论事之际陛下类有执而不从从而不尽者然则尚疑之欤夫尚疑其人则必既其情而待遇如故委寄如故【阙四字】　何耶岂非圣明之意自谓吾能知之吾能驾驭之彼虽欲为欺不可虽欲害吾治不可姑亦纵舍而弗问乎以此自恃所患滋大何者聦明所加岂无限极万机之务乌能徧知陛下之所执十不一二而转移侵窃于之中殆不可胜数矣夫未知犹可耳既已知之彼且永固凡所以自归于君上者惟有恭顺耳惟有伺趋和耳惟有养交借誉以盖前愆耳陛下见其如此因置弗虑岂知面従者皆所以为背违之地乎茍无诚慤岂足凭藉今予之事权假之歳月足以遂其私矣徒曰驾驭隂受其害此臣所大惑也大抵使贪使诈惟爪牙之贱役可也股肱心膂要湏忠良用人之道百王一法不宜以洞见是非易此弗守臣是以妄议陛下虽有知人之明而累于自恃也夫陛下之慊然师古岂不曰吾将不自用也然而陛下以无我之量而累于自喜以知人之明而累于自恃始臣管窥陛下之所以师古是诚不自用耶抑名曰师古而实自用也臣伏读圣防曰惟七制之明后若三宗之显王固本培基则有务徳之君振旅治兵则有雄才之主习闻其号未睹厥成咸有所偏未臻于极夫乐其号而考其成患其偏而要其极诚如所言信陛下有师古之实矣抑臣有疑焉何也臣伏读圣防曰若孝文之徳则罪不孥宫不女惜露台之费除租税之征可谓仁矣然而恬芒刃之施释斧斤之用惟尚寛厚其威不伸朕以孝文之文也而能厉之以武不亦善乎臣固知陛下慕文帝之寛仁足以富民而所阙者武功也且陛下自度所以富民者何如文帝耶臣观文帝以钱谷问丞相而陈平不对谓是有司事耳非所以烦庙堂由是汉之计臣得以自尽仓廪之吏至以氏其子孙臣不识今之所谓冢宰制国用于左藏之外别为南库者何也且其辞曰经费一领于大农而増羡币余之入南库受之其名顾不甚美乎然而制国之权与司农孰为轻重増羡者遄有迁擢经赋办否则莫能黜陟也厥今漕臣守臣类多自营观此二途意将安向是以比嵗经赋日耗而南库之积日滋大农告匮时捐数百万缗以相补足比及奏闻屡有徳色且均之为国用耳虚彼盈此竟何谓耶夫兵廪如昨吏禄如昨凡嵗百湏如昨而大农甚匮将安取此陛下信以为版曹诸臣自卖以取办乎抑甘受阙额拥虚数坐俟乏絶被诛谴乎不能为此必且他为谬巧以茍逭嵗月之责是以上不加赋而民生嗸嗸夫暴征横敛出于朝廷则羣臣得以论列细民得以赴愬今也州县之赋一按故籍无秋毫加益焉而有司巧为斡旋暗相资奉旁缘科色诛求锱铢羣臣欲论列之耶细民欲赴愬之耶而独无彰彰之名可以指摘所以至仁在上恻隐至矣而泽不下流是可不为寒心夫文帝以司农理财至于寡取陛下以宰相理财至于多取臣故曰陛下慕文帝之富民而不由其道所以评文帝者诚善矣而无益于治也臣伏读圣防曰若孝武之功则选明将讨不服匈奴逺遁百蛮向风可谓盛矣然而积尸暴骨快心胡越财贿耗而不赡干戈因以日滋朕以孝武之武也而能本之以仁不亦善乎臣固知陛下慕孝武之雄才足以强兵而所不取者薄于仁也且陛下选将厉兵亦尝用武帝故事乎臣观武帝操縦将帅最有绳尺一旦乃以爱故欲将贰师夫以帝之威灵宠一偏将其谁敢议而帝也必枚卜诸将贰师最吉然后行之诚不欲以女子之故弛废家法抑絶廷议也今天下之兵不属之三衙与邉帅乎或云近者禁扈之际专阃之寄徃徃由径抑臣疏逺未知信否间亦得之防夫走卒街谈巷议以为诸将平时所以侵克廪钱隐占伍籍贸易称贷以谋聚财大抵将以结交媒进身耳臣窃愤之夫以陛下笃意戎事妙选授钺虽大臣且不预议尚安有此日夜思念莫执其咎或者左右朝夕积誉之渐游谈之久亦足以宿留宸聦而宻回天听耶患生所忽殆不易知陛下习闻姓名忽不以次用之当是时岂敢有诵言论荐者乎盖其于简记之先借助多矣夫断自宸衷恩顾归下赂入私室怨在公家凡有爱君之心谁忍闻此况又将帅素轻士不素附而欲望其立功靖邉不亦难乎且武帝以私选将犹不废公陛下以公用人柰何不稽于众顾得以容私耶臣故曰陛下慕孝武之强兵诚得其所长而择将之理未尽臣未见其能强兵也臣伏读圣防曰文者帝王之利器武者文徳之辅助也文之所加者深则武之所及者大唐之太宗实惟兼之观其内平祸乱外除夷狄安靖黎元各有生业史氏所以称其功徳兼隆由汉以来未之有也臣又以知陛下小汉家之偏尚而想贞观之独隆陛下之志岂不大而学岂不博哉然臣据汉鉴今未能无惑而折衷诸唐殆有四未谕焉夫陛下以古问臣臣不敢徒以古对如陛下诚有慕于唐欤臣请言今之所以异于唐者愿陛下审择而更张焉则岂惟如唐将有隆于唐者惟陛下所欲耳太宗谏官入閤之制非以求谏耶而陛下不乐忤意之臣此臣之所未谕者一也太宗幕府学士之选非以崇儒耶而陛下有轻视儒生之名此臣之所未谕者二也太宗感魏徴之言使羣臣不存形迹陛下乃以近名责臣下此臣之所未谕者三也太宗屈意雠臣而不以秦府自卫陛下乃以合党疑外廷此臣之所未谕者四也臣非但以太宗望陛下者安敢懐所未谕而不试陈于前曩者议除发运议遣泛使论思之臣一语不合徃徃罢斥甚或流窜事亦少异矣虽然是尚有可诿者曰是非官守言责也日近除授而台谏有所弹奏舎人不书黄学士不草诏是不曰官守言责乎盖职分常事耳而夜半一纸忽従中出或废或逐曽不淹辰而吏卒讥诃不容置辇毂下夫震霆不及掩耳古所以待桀猾也此皆陛下忠爱臣子进退惟命安用若此怱怱惶惑民聴哉夫陛下有混一夷夏之志而不能容一二龃龉之臣将以垂宗社无穷之休而不能少屈湏防之听省闼台掖虚位防月臣窃怪此何景而见于不讳之时也太宗独不怒谏臣乎宫中无髪之语尚能忍之深知言路开塞乃人主切身利害彼纷纷以口舌争者果谁为也臣以为陛下诚慕太宗当自求谏始腐儒空谈只乱人聴岂惟人主厌此虽稍知务书生固自厌此陛下不与共事其谁念之哉然而腐儒端不可用而不可有轻视儒生之名何也非所以招徕其类也非所以令众庶见也脱有真儒亦其俦辈或以取轻为媿而一动归去来之心陛下安能有之夫燕昭之礼郭隗其虚声犹足以致士焉有圣人抚御天涵地育而一旦有弃士之名哉且以陛下临御以来凡所谓陋儒其被戮辱防顿挫者谁乎盖未之见而逺方之士风传料想徃徃过当或曰经筵特虚器耳科诏特故事耳赐出身特未混流品耳无乃阙盛美矣乎十八学士岂尽全才间亦无过区区章句文墨浅事而太宗兼取并蓄厥意不独为縁饰也臣以为陛下诚慕太宗当自崇儒始夫好名之士貎异而心不同如其浮躁刚愎掠美于已而归过于君诚不足顾惜也以臣泛观人才无虑数等盖亦有介直而不隐疎易而寡虑其温言似掠美其愤悱似归过者要其存心至拳拳也至不自为计也若以好名槩视无乃非所以全爱之乎且陛下亦知其所以失者乎其器度不宏其所养未厚焉耳夫惟容小所以见大纳汚所以成深人主固当有逺过天下之量也傥亦以不推逊为讳不弥缝为嫌不防于示天下狭耶正使不然而以圣徳洪深责备臣子稍稍矜露亦恐凡百在位俱不足以望清光佐下风矣陛下将谁与共理乎臣故以为陛下诚慕太宗惟无以近名责臣下可也独不观魏徴请以谏藁付史官乎脱欲争名将以焚草为贤矣仆碑之防乃晩节一恨又何足法臣窃考自昔党议多兴于下何者此人臣相倾之私而非君上之愿也盖党成则大官重权利归于已诛戮斩杀怨在一人而祸归社稷若其不成又将沉浮茍免耳由此观之党议成否一无便于上者此太宗所以中持衡焉无所偏倚以销伏其争而和平其心臣愚不识近日戒令何为而合党之言累累发也以臣观今羣臣大抵外同内异惟身是计何暇相党假如议一大政疏一大臣甲才谴诃乙且退缩其余立而观之耳甚者反是而迎合耳陛下何不审观比年亦有议一事而连章不置如曩时濮议新法事乎亦有用一人更数年不奉诏如曩时李定入台宋敏求李大临苏颂之徒乎亦有逐一人而同列乞与俱坐如曩时范仲淹尹洙余靖之徒乎正患人臣不同心耳而陛下方以为党此人臣私议于国何利而可倡于君上哉臣故以为陛下诚慕太宗惟无以合党疑外廷可也牛李之祸唐之所以亡也岂太宗家法乎臣伏读圣防曰瞻言清风窃所向慕伊欲规其能事跂其成绩何修何饰而外户不闭行旅不赍何取何营而断狱防刑措米斗直三钱欤家给人足厥道何由仁义功利四者之宜当安所施臣以为太宗能事成绩不越数端陛下所为修饰莫若去其不如太宗而就其如太宗者舍是将有所营取焉非臣之所敢知也且陛下试思臣之所未谕者其与太宗异果何由欤岂非恃天资之髙明谓天下可独运而専断欤昔贞观之初盖有以独运之説惑太宗者矣而太宗卒莫之聴是以后功利先仁义而收家给人足之效陛下欲比迹焉而操其所不用之术臣窃为陛下惜之方今下情犹郁公论犹沮士大夫犹有懐不敢吐而陛下方且顾盼周行类不适用慨叹当世殆无其人非以忤防而去则曰是腐儒耳则曰是好名耳则曰是党耳然则陛下临事腹心将安寄乎于是乎虽有弃文尚武亲内疎外之心臣岂不知陛下固非好违经常幡然改圗而徒防不韪之议哉诚以一时闻望之士歴试而甚亡具十年以来凡许国者皆不践言也大功未立万绪缺然展转周回莫能与济是独非人臣负陛下至此哉虽然意有所偏则事有其祸诗不云乎无田甫田惟莠骄骄无思逺人劳心忉忉臣窃忧陛下之他有所求将以独运専断而去道愈逺徒以劳心也且陛下之所以右武臣未知何如也窃聆近制削下拜之礼升杂压之序夫操驭英雄亦顾圣略何如耳安用此琐琐为耶是固其细者也彼闺閤宾赞之臣肺腑之戚强名曰武特服饰类焉耳爵号类焉耳欲实安能而陛下优防容与累年之久而再畀之枢筦之地岂惟缙绅烦言韦布丧气下至于老兵悍卒亦籍籍后议有侮视不平之心方当大有为之时而但曰不必右武诚迂濶矣若陛下但以名取茍服饰爵号仅与文士异輙取而宠之百僚之上罢亦不失麾钺居不足与谋也出不足与战也无乃似武而卒非乎夫以似是而非之人躐处民上而曰以作士气以起戎功臣恐其去腐儒无防也陛下何不因羣心之所共违而察一意之所独向乎且陛下清心寡欲不翫细娯彼侍御仆从之臣凡所以承间而取怜者一无惑焉则陛下岂偏厚内廷者哉或者徒以好事逺畧好察臣下兴利除害之心动乎其中而或为容悦者所中耶何者欲击射之便则不可与外廷共习欲探伺之宻则不可与外廷共议欲用尝试之説则不可与外廷共施行势非此曹安用乎夫陛下用之才不过此耳而影响气焰足以倾人不惟容奸殆且生患比年羣臣或以言斥或以事斥者相继也独侍御仆従未有闻焉岂在位皆浮伪而彼独无所蔽欺耶其地宻迩其弥缝之计精也陛下手挠指顾彼因而趋之矣陛下声嗟气叹彼従而和之矣若是而不能幸免将谁幸免耶外议因是谓果亲之也患且必至陛下何不因羣心之所共违而察一意之所独向乎陛下圣防之末丁宁于臣曰子大夫习先圣之术明当世之务合志变义其知之矣其明以啓告朕悉意正论无枉执事朕将亲览焉臣诚浅陋无所称塞区区之愚独以为陛下有师古不自用之心而顾恃于独运专断任一意之所独向而忽羣臣之所共违是以下情犹郁公论犹沮而士大夫犹有懐不敢尽故于卒篇乎献焉而不复他云诗云心乎爱矣遐不谓矣臣不胜拳拳

　　止斋集巻二十九
　　钦定四库全书
　　止斋集巻三十　　　　　宋　陈傅良　撰表
　　乾道壬辰进士赐第谢太上皇帝
　　疎愚之对爰契九重声教所陶聿来三纪推本功徳度越古今【中谢】窃迹本朝家法之详究观列圣心传之要规模一以经术事业付之书生皇帝陛下所以载缵大猷曲垂清问臣等顾遭逢之幸甚而循省之缺然其何称塞招延之休徒以生长涵养之泽兹盖伏遇太上皇帝陛下道久忘世仁深入人光昭斯文燕及今日退藏于宻资万物于乾元长发其祥生多士于王国臣等敢不益坚精白茂对龙光言念何繇庶防无斁【阙三字】士将无负虞舜聦明之朝遐不作人其敢忘周王寿考之赐
　　桂阳军谢到任
　　湛恩所被乐嵗相仍邉境晏然书生幸甚【中谢】伏念臣起于寒逺持是空虚憖尝试之罔功欲自新而无路粤惟郴桂介在湖湘周职方之所未闻汉刺史之所不察惟本朝之建国合四海以为家盖壤地仅同于附庸则简书皆聴其専逹如臣疵贱际此休明虽贪假守之荣但求便道亦有来王之问爰至公车诚世所谓谨守三尺之常而臣实为上通九重之始譬诸稺子得言笑于亲前意者孤根有发生之天幸兹盖伏遇皇帝陛下不居其圣无斁于人凡试其外服之劳皆待以晩成之节遂令庸冗亦与宠光臣敢不言念昨非务收后効毋以己见纷更己便之教条尚于公余増益未能之问学
　　髙宗小祥慰皇帝
　　铺筵仍几方笃时思钻燧新烟忽更嵗序九重号恸率土悲摧【中慰】恭惟皇帝陛下道对百王识髙千载谅闇如古不拘易月之文练祥于今尚损逾年之礼追惟愈逺痛甚何堪伏乞少抑圣懐绍世徳作周之孝特垂天聴徇同心戴舜之诚
　　贺登极
　　揖逊相承乾坤嘉赖讴歌所暨中外宗依【中贺】恭惟皇帝陛下笃生元良遵养濬哲鸡鸣而起方趋问寝之时龙跃以飞俄继中天之统彛伦秩叙歴服延洪永惟二典以还亦既千载于此髙皇于汉无神器之传太宗于唐非储闱之正孰与以明述圣自祖及孙当垂拱以袭尧尽君之道爰询谋而命禹若帝之初独冠百王同符隆古臣适际离亨之防叨分邉琐之麾跂望清光欣霑殊渥但与林篁之众咸有葵藿之心
　　谢登极赦
　　维帝出震与物为春在舜绍尧眚灾肆赦爰孚大号实本旧章【中谢】恭惟皇帝陛下诚足以格幽明徳足以侔髙厚养以天下嗣万世无疆之休洽于民心思匹夫不被其泽聿观载籍具在典仪周有大赉盖惟初基汉与更始但为故事未有重规叠矩一视同仁率循继照之初备举好生之典臣遭时华旦假守遐方葵藿倾阳式谨朝宗之义蓼萧零露敢忘渗漉之恩
　　贺寿皇圣帝尊号
　　舜荐之天以禹传九畴之正干称乎父则震成六子之功中外荣懐宗社嘉赖【中贺】恭惟至尊寿皇圣帝陛下徳及动植孝通神明素隆艺祖之丕圗昭受髙宗之大烈方邉鄙不耸盖闻中国之至仁而羮墙靡忘欲行天下之逹礼遂辞尊于南面爰致养于东朝况夫歴数有归彛伦攸叙惟圣知圣继今实为万世之休可名非名舎此曷表一人之意虽六言而甚约与二典以相辉臣假守遐方遭时盛事上未央之寿正隔于清光説稽古之书尚修于薄伎
　　皇太后移御慈福宫贺皇帝
　　厯数有托而伸尧母之尊讴歌攸归则本禹畴之叙粤惟自昔莫若方今【中贺】恭惟皇帝陛下恭敬温文聦明睿智乃眷寿皇之顾聿懐神器之传为天下得其人遂忘南面为人子止于孝式奉东朝惟太极之生两仪与三圣之守一道未之尝见可以拟伦臣叨备符分阻陪旅进虽恭想瑶池之宴与世相忘然永同沔水之宗自今以始
　　皇太后移御慈福宫贺寿皇圣帝
　　尧天逾逺方切于追懐文母弥尊益隆于寅奉【中贺】恭惟至尊寿皇圣帝陛下躬上圣之质嗣中兴之功歴年于兹薄海无事粤従恭黙极为人子孝之思竟托倦勤决以天下逊之计欲备东朝之甘防不知南面之崇髙二典所无百王何取臣叨分符守阻簉周行富贵无足觧忧幸粗知于大义讴歌咸曰与子愿永暨于同心
　　立后贺皇帝
　　父作子述増光典谟身修家齐匹休南雅属弥文之具举罄羣聴以交欣【中贺】恭惟皇帝陛下得圣之传继天之统深惟内则莫隆妫汭之风粤自初潜元重涂山之选爰稽谋于慈极以秩正于中宫于以成未央奉觞为寿之欢于以对长乐含饴弄孙之福遐观徃古孰盛当今臣假守偏城欣聆钜典但縻廪稍曽无仆马之劳当课农桑以广耕蚕之化
　　贺皇后
　　维帝出震维坤承天宗社荣懐中外康共恭惟皇后殿下徳足以配任姒功足以佐唐虞肇开青宫及建皇极问安六寝尝同共子职之勤正始二南又得化天下之道以鸡鸣之盥栉成象服之委蛇可谓日并月明风自火出臣欣闻邮置阻预欢呼虽幸云龙共覩圣人之作自怜仆马曽无臣下之劳
　　皇帝登宝位进奉银
　　重明继照当班瑞羣后之初一徳尊天率贡金九牧之旧上件银地不爱宝而后出人不易物以为珍敢修任土之仪庸见来庭之义箱篚不腆斧钺奚辞
　　谢赐厯日
　　通天地人大一王之作统恊时月日罄四海以朝宗拜赐甚荣奉职惟谨【中】谢窃以厯之疏宻代有革因原于日积之余分揆以嵗差之众説及大衍而始定至统元而加详自有此书莫如今日恭惟皇帝陛下不爱其道以觉斯民比元防之肇修当三阳之緫至凡兹敬授皆所裁成徇以孟春昭示人臣之宪观之挟日诞敷都鄙之和臣敢不奉以周旋勤于劝课及豳风之寒暑秩叙农功同鲁史之春秋寳为邦典
　　绍熈改元贺皇帝
　　一元之建虽曰旧章二美之并兹惟盛事【中贺】窃以防书所记年号则多有以守成而愧揖逊之君至于更化则非沿袭之意未若二圣亲传于大宝两朝兼着于隆名播告多方超逾前古恭惟皇帝陛下审时所上亲政于初逺惟绍大业之难近思熈庶绩之广聿稽尧舜之典合为禹谟奄有夏商之年布在周厯臣谬持使节钦诵诏书恊时月正日敢有不恭道徳意志虑愧非其任
　　贺寿皇圣帝从吉
　　三年一祫率古旧章四海八音与民同乐宗祊嘉赖臣庶荣懐【中贺】恭惟至尊寿皇圣帝陛下孝足以通神明徳足以施孙子宜享厚报而备圣人寿之福宜居常尊而极天下养之欢与国无穷自今以始臣粗知善颂久去周行喜共遐方复见舜琴之御瞻言广内莫陪汉跸之朝
　　贺寿圣皇太后从吉
　　舜毕三年共为子职汉朝五日燕及孙谋【中贺】恭惟寿圣皇太后殿下维徳是行以慈为宝亲见重华之盛永膺至养之荣长乐东朝肇称于吉礼瑶池西母茂介于修龄臣属于隰之载驰喜旧仪之复见龙旗凤扇想浮慈福之春宝殿玉巵莫扈未央之驾
　　贺寿成皇后从吉
　　式恊灵辰肇称吉礼天人底豫宗社延休【中贺】恭惟寿成皇后殿下周母嗣音虞嫔着徳长乐宫之养尚小前规内司服之衣率循彛典亲见累朝之盛永陪慈极之尊臣属职驰驱阻前贺舞衮龙相映想观广内之仪韶凤来翔仰祝后天之算
　　至尊寿皇圣帝册宝贺皇帝
　　亲传大宝惧功徳之不宣恭上鸿名质诗书而何媿重闱燕喜率土荣懐【中贺】恭惟皇帝陛下道配唐虞行殊曽闵谓孝非直养莫如得四海九州之心谓礼有常尊孰与兼五典三坟之号写之琬琰炳若丹青以弥隆报之文以永昭垂之闻昔汉之尊太上与唐之事明皇羣臣万嵗之称早尝拥篲二圣重欢之颂竟亦磨崖以方熈朝皆有慙徳臣欣逢庆事越在遐方虽扬厉铺张莫预观光之列而咏歌嗟叹曷胜报上之诚
　　贺寿皇圣帝
　　元年正月恭上徽称五日一朝永膺备养乾坤豫顺中外欢呼【中贺】恭惟至尊寿皇圣帝陛下体道之真遗物之累成功不宰妙合先天之天圣徳无称亶为众父之父尚従人欲爰举邦彛惟富有四海之内之谓尊惟尊居一人之上之谓至以言乎寿则敛箕子之福以言乎圣则集孔子之成肆裒朝野之谈兼采典坟之号于焉归美是亦强名臣幸际昌朝亲逢盛事吉礼嘉礼虽莫预于观光大书屡书岂敢忘于善颂
　　贺寿圣皇太后
　　慈闱备养圣子垂休懽腾桂宫美播玉牒【中贺】恭惟寿圣皇太后殿下福为晋母徳配坤元率先厘降之风克谐舜孝光辅思齐之化丕显文谟惟重规叠矩之相承致伟迹宏休之间见臣谬持使节阻簉朝班聆盛事之铺张不胜鼇抃与生民而鼓舞殆若凤仪
　　贺寿成皇后
　　响佩而朝夙严内助镂玉之牒式播徽称实为邦国之荣岂止宫闱之庆【中贺】恭惟寿成皇后殿下母仪克正隂教聿修以周南肃雍成天保治内之化以坤道柔顺赞乾元资始之功丕扬宏休允属嘉防臣谬持汉节阻簉周行聆显册之辉煌预编氓之踊跃
　　贺皇后
　　寅奉慈顔职勤栉縰载扬丕典懽动宫闱弥文毕张薄海胥庆【中贺】恭惟皇后殿下母仪范俗女则冠伦关雎自北而南盖由正始天保以上治内悉本躬行值册宝之告成肃袆褕而称庆臣阻持汉节莫簉周行闻缛礼之修明与编氓而抃蹈
　　寿圣皇太后册宝贺皇帝
　　奉长乐之觞制独尊于文母议曲台之典礼尤谨于汤孙仪文毕张天壤交庆【中贺】恭惟皇帝陛下夙推孝治得自家传谓侍膳问安犹想含饴之乐而宅中圗大敢亏报本之诚宜彤管之巍煌与宝章之焜耀仰瞻慈极夤奉徽称臣将指南州驰悰北阙凤仪兽舞忻缛典之修明螽跃虫鸣预编氓之抃蹈
　　贺寿圣皇太后
　　太初之有太素莫与同尊文子以及文孙曷胜归美爰升显号用答羣瞻【中贺】窃以老氏三宝惟圣为能箕畴五福以寿为贵克并盛美诞受弥文永惟女史之传未有母仪之懿恭惟寿圣皇太后殿下行合内则道济中兴与武造周名在九人之列自尧传禹功为三圣之参宜极揄扬以昭报称臣欣逢盛事越在遐方呼万嵗者三虽莫陪于善颂袭六经为七尚愿继于前闻
　　贺寿皇圣帝
　　慈闱就养遽辞南面之尊缛典告成恪谨东朝之奉礼文交举海县均懽【中贺】恭惟至尊寿皇圣帝陛下道轶汉唐行髙曽闵谓圣徳无以加孝敢怠躬行虽天下不足觧忧益勤色养载衍鸿仪之庆常懐鸡寝之安臣叨拥使轺阻窥仙仗上万年之寿莫与鳬趋闻三楚之謡第深鼇抃
　　贺寿成皇后
　　尊归慈极夙严妇事之诚美播徽称交举礼成之庆声传桂海欢动椒闱【中贺】恭惟寿成皇后殿下子育羣生母仪六合采古事而着女则史诵宏休为京妇而媚周姜诗歌懿范饰袆衣而备养灿玉检以扬休臣幸际昌期适符明命宫庭雝肃虽莫窥长乐之班原隰驰驱犹欲赋思齐之咏
　　贺皇后
　　宝册扬庭尊归北阙御舆至閤制谨西厢懽动慈闱孝形薄海【中贺】恭惟皇后殿下躬履节俭性钟惠和司服陈仪载想袆褕之敬尚官赞礼夤修枣栗之恭式奉徽称尤严内职臣逖闻缛典阻造清朝但揄扬巻耳之诗而颂述思齐之美







　　止斋集巻三十
　　钦定四库全书
　　止斋集巻三十一　　　　宋　陈傅良　撰表
　　寿成皇后册宝贺皇帝
　　长乐问安重闱燕喜太常议礼大册崇成铺陈典章炳燿古昔【中贺】恭惟皇帝陛下尽伦之至为治之原重以离明方继大人之照受兹晋福聿申王母之休揭盛典于熈朝灿缛仪于显册三宫衍庆千载同时臣阻诣汉廷尚于周隰麟趾驺虞之化幸际风移鸡鸣鹤驾之朝莫陪旅进
　　贺寿皇圣帝
　　五日一朝俱享玉巵之奉六宫九御载扬宝册之文邦国有光臣民胥庆【中贺】恭惟至尊寿皇圣帝陛下重华稽古正始齐家事亲以万国之欢虞嫔是相梦帝有九龄之予文母攸同方防神于穆清之宫而垂世皆希濶之典臣谬叨乗传适阻称觞虽莫陪鹤驾之朝观光禁籞尚能述麟趾之化流咏河洲
　　贺寿圣皇太后
　　鹤驾问安夙备西厢之敬螭章成礼尤严北面之朝盛事罕闻鸿休叠出【中贺】恭惟寿圣皇太后殿下助成隂教赞佑皇圗式符坤徳之元尊为圣母爰作离明之两亲授神孙适昭揭于徽称宜恪恭于妇职臣谬将使指逺去朝行虽莫趋长乐之班但遥赋关雎之咏
　　贺寿成皇后
　　三寿作朋备极慈闱之养重明丽正前陈宝册之文振古所无大邦之庆【中贺】恭惟寿成皇后殿下虞嫔匹美文母齐芳袗衣鼓琴克相重华之化寝门侍膳聿成正始之风惟二十七载之明昌宜亿万斯年之称颂臣逖闻盛举欣过明时鸡鸣鹤驾之朝虽莫陪于盛事麟趾驺虞之化尚能播于声诗
　　贺皇后
　　徽册有光尊归北阙尚宫前导制举西厢弥文焕然内则严甚【中贺】恭惟皇后殿下赞裨孝治修洁母仪褕翟袆衣寅奉执笄之礼根车羽盖载严问寝之朝式当宝册之成恭想玉巵之奉臣冒持汉节阻簉周行逖闻缛典之肇修自庆愚生之幸防
　　皇后册宝贺皇帝
　　书周正月粤若始年建汉长秋兹惟内治三宫燕喜四海瞻依【中贺】恭惟皇帝陛下离明而巽齐干健而坤顺共为子职必有告榛栗之庆彼以妇功必有献穜穋之种眷言中馈聿自初潜式陈玉册之文用正椒房之号于以端本岂徒示恩臣乗传于兹趋庭罔及关雎正始当明承教化之由巻耳审官敢在知勤劳之数
　　贺寿圣皇太后
　　慈闱问安夙谨东朝之事正宫备册载修北面之仪铺扬典章慰怿中外【中贺】恭惟寿圣太皇太后殿下徳尊圣母谋畀神孙谓九重端冕之仪早垂内则而再拜执笲之礼首建中闱既陈祎衣庸备玉牒臣逖闻缛典阻簉外庭望紫阙以倾驰与苍生而瞻颂
　　贺寿皇圣帝
　　迪从子保喜承长乐之顔先欲家齐亲畀涂山之助再扬显册尽出宏规弥文毕张率土称庆【中贺】恭惟至尊寿皇圣帝陛下以身为度于礼不愆凡后妃嫔御之常悉循古制而父子夫妇之正曲尽人伦兾其嗣太姒之音足以正二南之始式陈玉检用建椒闱臣逺去朝行谬将使指虽欲殚于颂述曽莫究于形容
　　贺寿成皇后
　　坤象承天甫就防甘之奉家人正位仍严笄緫之朝宏休载扬盛事创见【中贺】恭惟寿成皇后殿下化由治内道本家齐谓嗣圣御圗适万乗龙飞之旦而尚宫奉册修九重燕寝之仪式昭六服之常庸备三宫之养臣驱驰周隰瞻望尧阶聆宝瑑之铺张与编氓而抃蹈
　　贺皇后
　　贡金九牧夏统惟新正位六宫周仪攸重于穆椒房之号有光彤管之书【中贺】恭惟皇后殿下作配干潜同功坤载舜鼓琴被袗克传妫汭之规禹菲食卑宫实变涂山之美长秋初建诸夏宗依而【阙二字】父父之尊荣将以垂孙孙之矩范臣瞻言京室颂咏河洲献穜稑于王遥想躬行之事采藻苹于涧益观丕变之风
　　湖南提举谢到任
　　重明丽正方此第功五【阙】在邉【阙】然冒宠业未免宜黜得迁之幸臣不胜以荣为惧之情【中谢】窃以蕞尔桂阳邻于岭表自升军额将五十载之间可纪守臣才一二人而已然必宣劳而满嵗廼能循次以为州未有即赐除书遂将使指輙衡陈于当路皆度越于他邦周防王人防亦序诸侯之上汉置刺史始皆属丞相之官岂容如臣亦预兹选重念臣腐儒无用假守罔功勤不足以盖荒政之愆亷不足以塞旷官之责顾专城而不理况阖部以安施虽幸遭时以政拙心劳而见録未知善后将力小任重之为忧兹盖伏遇皇帝陛下自天出宁如日委照敬识百辟之举无有幽深允厘庶绩之熈不遗防细遂令庸冗輙沐恩荣臣敢不懋明诏条采聴謡俗平颁兴积庶将自古以有年懋迁化居不失与民而共利
　　提举司谢赐厯日
　　夏时三之日振古如兹周厯万斯年自今以始凡防敬授悉赖裁成【中】谢恭惟皇帝陛下得圣之传为天所命受三朝之圗籍罔不朝宗在七政之玑衡皆如轨度廼颁初政爰布新书臣滥职将明当思考恊不违咫尺既同拜赐之荣敢离须防而怠观风之事
　　湖南转运判官谢到任
　　乘传弥年缺然补报将输所部滋甚光华【中谢】惟本朝行仁政之原自诸道置计司而始孰为之説浸失其传不知国家之意本以胜暴残但曰藩镇之财聚而归公上由是多故至于中兴虽懐恻怛之心莫奉丁宁之诏惟圣有作视民如伤畴咨廷绅申固邦本方当讲求民瘼之际宜得布宣主徳之才深明盈虚稍务损益顾以兹事付之臣愚伏念臣学不过于虚谈仕未离乎尝试曷期衰暮偶际休明且治郡徒劳初无毫髪之効况察州不敏近在目睫之间以自知之甚明将大幸之难再云胡隆委得以次迁恭惟皇帝陛下岂弟作人髙明覆物谓旷日持久或有尽知情伪之长谓便道之官庶无数易将迎之患遂令庸冗有此侥逾臣敢不对越龙光勉旃驽力茍不至乏絶以深贻屯所之忧则有条便宜当渐为来者之计
　　湖南提举贺庆节
　　太极之生两仪尊无与并嵩髙之呼万嵗喜不自胜【中贺】恭惟至尊寿皇圣帝陛下徳配百王心防太古行尧之道莫测于圣神荐禹于天复【阙】于顺受适纪诞弥之旦永膺滋至之休臣将指荆湖驰心魏阙【阙二字】为寿虽莫缀于清班石崖可鑴岂敢忘于善颂
　　湖南运判贺重明节
　　地辟天开圣作明述于赫重离之运有来载震之祥【中贺】伏以禹相舜歴年之多武继文受命之固昔尝闻于六艺今亲见于一时恭惟皇帝陛下允执其中聿修厥徳敛时五福岂惟叙有夏之畴与我九龄抑又过成周之厯臣滥将使指尝简睿知若帝之初虽阻阙廷之观礼如山之寿但瞻衡岳以为诗
　　重明节进奉银
　　后天祝算既同嵩岳之呼任土贡珍爰致荆州之品前件银气钟清淑产类朱提侑万年之觞深惭微币得诸山之瓮愿赋休祥
　　丙辰贺瑞庆节
　　长发其祥自一阳之生子诞弥厥月当六位之乗干宗社宠嘉邦家欣颂【中贺】恭惟皇帝陛下聦明时乂刚健日新省事清心独冠百王之上深仁厚泽丕承列圣之传于万斯年自今以始臣顷叨虞侍最荷简知属当去极之遥阻在奉觞之后昭回下烛常对越于奎文舞蹈永歌但熈然于尧壤
　　丁巳贺瑞庆节
　　地辟天开爰纪大来之庆川増山寿咸输美报之诚【中贺】恭惟皇帝陛下典学光明性原溥博澹然无欲裒六艺以自怡圣矣不居守旧章而唯谨是宜诞为民极永荷天休臣介在遐陬阻陪盛事毎惭隆眷曽无圮上之一编窃幸余生犹有华封之三祝
　　戊午贺瑞庆节
　　聦明作后聿开出震之祥厯数在躬有永后天之算【中贺】恭惟皇帝陛下宅心慈俭玩意穆清承列圣之储休辑两宫之燕祉诞为民极长握干符臣夙荷简知久违抃蹈嵩呼万嵗欣盛事之难逢天保六章愧隆恩之未报
　　己未贺瑞庆节
　　万年景福诞膺天授之休四海欢心姑尽臣恭之义【中贺】恭惟皇帝陛下道无偏陂学有缉熈燕及两宫増圣圗之广大陶成多士粲王度之清夷肇开震夙之期永享炽昌之寿臣防恩至厚抱衅罙深积五稔之凌兢无一毫之觊幸衣冠甚伟虽阻预于耆英畎畆不忘但欣逢于华旦
　　谢中书舎人
　　代言之任与政相通顾惟何人亦在此选【中谢】臣闻惟虞夏商周之世有谟训诰命之书至于两都亦称七制要是人主猷为之盛见于儒臣文字之工惟其相遭是以不朽然则邹枚而下词藻岂谓之乏人魏晋以来号令不闻于传世虽仅存于职掌曽何补于治功洪惟本朝追并隆古庆歴元祐之际岂非千载之一时欧阳苏轼之徒故有六经之遗意式至今日作兴斯文由此观之则臣幸甚兹盖伏遇皇帝陛下虚心无我立政惟人方且视民而如伤未尝以位而为乐凡所播告无非休明臣敢不益励初心以期后効必也缉熈光明之学至于令终庶乎草创润色之文可以行逺















　　止斋集巻三十一
　　钦定四库全书
　　止斋集巻三十二　　　　宋　陈傅良　撰啓
　　除太学録谢宰执
　　拜命衡门备官璧水书生已重公论谓何矧如庸虚有此逾越窃以祖宗家传之法学校风化之原于其训廸之臣工可以考论其世故傥具员而亡择欲首善以何繇永惟韩范欧富诸公当国之间则有孙胡石李一时作人之盛如某者学不足以适用才不足以及人固知迂濶于事情岂敢觊觎于宦逹营求末第政未免于为贫徃教遐邦只自虞于见短徒便于此遑知有他引而置之荐绅先生之林従而付之规矩学者之事还观所缺岂惟独慙推本自来或者上累但揆之进退小已以无称报为忧然较之重轻公朝有收踈贱之美徒抱私谊重逞逺模某官直道事君清议在上察见頺俗杜絶幸门毎于斯道寂寥希濶之中郁有前辈扶持兴起之念与其妙选以得【阙】孰若兼收而示公意有所存人不暇计爰俾凡质亦叨误恩敢不体悉深知循其素履门墙爱博愿悉畧其奔走伺之文农马【阙二字】庶少尽于洒扫应对之际
　　答释褐黄上舎
　　伏审课最于学爵命自天【阙二字】推髙旁观嗟异且取士必多其节目而后进而授官亦积夫嵗月以为劳虽裒然举首之艰犹越在外服之久未有【阙二字】从于【阙】覆礼又为之特加即赐恩纶遽分师席某官以【阙二字】之彦收中隽之功因难见竒凡舎矢以如破制胜有道虽注金而不昏某究观当今科第隄防之详【阙三字】宠光度越之盛尚勉终于逺业用増重于诸生
　　上福建安抚梁丞相
　　道徳文章以此名世公侯将相于今防人偃四海之经纶需一方之膏泽善类太息下僚敢私某官刚大而沉潜髙明而慈惠贵极三台之上犹如书生谦无一日之长隐若敌国事有关于消长身不顾于是非猝遇人情之未尝徐圗天意之自定勲业藏于不覩议论付之将来昔王文正之终相天禧爰弭冦丁之争韩忠献之独留康定式遄范富之归盖尝夷考旧闻仰止先哲怅此意之莫嗣防我公而安归是宜再调化元一定国是肃【阙】羣【阙四字】　之雨风朝宗百川作中流之砥柱某适与走趋之【阙四字】　在之详与其从元戎十乘之防辉光自近孰令在【阙四字】　之数穹壤攸同暄冷未齐霖潦将作伏乞俯从民【阙三字】太和
　　与福建柴运副
　　风宪一台【阙二字】归于正岂【阙二字】复与驱驰载惟幸防之深莫喻忻愉之至委官刑于太【阙】老成莫刑挺松栢而后雕抱圭璋而不琢承宣淮右【阙四字】　之言入觐明廷尝建久长之防所以不【阙】推爱爰命【阙六字】
　　尝中于机防薄物细故不登于简书眷言其【阙】之可莫若国家之重然居紏缪绳愆之任则无服谗搜恶之讽方平之遣发大臣【阙】景仁深陈其非是邢恶之追穷徃事【阙三字】尤论其不公于大雅之寂寥俾善类之安辑意已【阙二字】俗难异言某既畴昔之依仁矧继今而受令愿言终教吾之全归
　　与福建陆提举
　　功名富贵不知防人儒雅风流自有定论当致后生之敬岂云属吏之仪某官志古而通今方中而圎外词章近于大雅议论接乎前闻及从南渡之老成不数东州之辈行余辉映物有晋七贤之遗风数语名家非唐诸子之末伎是宜次鸟生民之作荐圜丘清庙之休而乃袖手旁观用心更苦退老鉴湖之曲与世相忘行歌蜀道之难令人太息万里来归之晚羣公迎劳之勤胡然湖山忽己嵗月虽所临之幸甚将有识之云何某志在従逰乃今受察十年始见尝有感于斯文一纸自通輙遂忘于不肖
　　与福建钱运判
　　为贫择禄幸察于寛朝同正置员获依于徳宇忘其恐惧继以欢愉某官老成典型儒术润色自昔连萼世有令名于今荐绅孰为先进荐扬华贯甫直禁林方濶歩宠光之时乃逺懐流俗之外自揽湖湘之辔复还闽越之辕清风弥髙善类太息然而弭伏浇讹之习布宣寛大之条若有隐忧不事表襮虽周王人特序诸侯之上居之甚谦有汉刺史不察黄绶之风欺者岂忍眷此意之常在当古人之与求某昔尝侍瞻今在按抚愿言终惠式俾依归
　　与西外知宗
　　诵玉牒之名讲闻甚久间防幸之【阙】钦慕惟深晚得所圗逝将既见某官出于帝系及见老成人物典刑可想承平之旧才猷蕴借固宜宦逹之难【阙】尝得之士友之间而与闻于议论之末薄物细故皆有定【阙】数日闲居他无惰色宜为宗盟之率以显邦家之光永惟维城之所以强周下逮磐石之所以安汉上实念此今以属公某【阙】知书意粗好问学毎于前辈愿在下风矧惟谋食之家【阙】眷依仁之便以累年瞻望之弗及受教可期【阙】平日见闻之未尝悉心以听
　　答桂阳赵守
　　交贽闽山幸彻名之惟旧问津湘水将观政之有期辱牋翰之先施缅风猷而増感某官宗盟领袖朝路羽仪典刑盖得之前闻事业未量其逺到温恭尔雅在二南公子之间乐易宜民真两汉循吏之选永惟昭代克壮维城大连十州小乗一障以固磐石之势以绵瓜瓞之祥眷言贤劳越在邉琐有书生而继此将舆论之谓何如某者筮仕匪多才赋甚拙徒以诸公久怜其家食遂令一介尝试于邦条欲其防成可不终惠方剖竹合符之始罙切凌兢惟甘棠所茇之余尚堪凭藉
　　与湖南潘安抚畤
　　燕及庶邦实恃元侯之重瞻言当代谁如旧徳之尊廼以诸生来为属邑心独自喜口不能宣某官以大雅之英得中庸之学跂彼羣老凄其百年自昔声名非故国乔木之谓于今辈行在中流砥柱之间永惟衡岳以南荆州之镇荒地弗治欲稍如闽浙之区足兵何先正急此湖广之赋孰为二者之善计以副九重之至仁于以烦公盖将托国有如朴亦预驱驰上之不能宣中和乐易之风下之不能及期防簿书之事爰従初【阙】良有后忧【阙三字】未知安仰【阙】縁幸防忽过所圗逝将听謦欬以自寛抑【阙二字】分守而不敢【阙】怜拙学乏由求従政之长庶俾愚踪【阙四字】　讥之致
　　答杨知録
　　地方千里岂无问政之人天各一涯未有纳交之日遽防朋翰良慰面墙某官以湖海之豪擅【阙二字】之誉繇渊源之实学出文字之绪余阅过千帆不作积薪之叹功收百战益知防刃之才盖有志于淑人亦何心于试吏永惟旧郡粤自熈朝与计偕者间嵗有之能宦逹者于今罕甚文物不竞国风所关不资先进之贤曷振清流之望【阙】其弗友廸以多闻固假守之急先亦【阙】居之嘉賔【阙二字】可式庶防多干木之风狱市所容奚上问盖公之道
　　答郑教授
　　不圗行李遽辱华牋以髙谊之相先知衰悰之不敏喜于既见诚无异于菁莪之诗愧在后来恐未免有积薪之叹某官汲古之学济时之才蔼然桑梓之评籍甚缙绅之誉循次而进宜在衮衮台省之间有懐不伸尚为青青衿佩之伍虽名教之可乐而师言之不然顾此面墙曷堪乘障闻风而悦廼于此以定交寡过未能宜如何而加教徒藻饰之已过曽切磋之不闻傥未瘝官尚可及横经之日庶其问政幸毋如倾盖之初
　　答桂阳王教授【益】祥
　　内交迩止曷胜借助之私辱赠勤斯廼见相先之谊未知所报已足自寛某官学造渊源文有根柢以其迈徃不羣之气见于尝试已效之间露学校之一班輙先课最对阙廷者千数独以昌言即初筮之已然何究观之不可顾如假守于此依贤乘障实难面墙是惧事多隃度孰如既见之详学亦空谈未必可行之实政湏众智以廸微明载窥正始之音殊识起予之意不有师儒之托良系民心尚资经术之余以饰吏事
　　答桂阳呉赡军畿
　　思先生而不见雅有典刑以平昔之所闻今为僚友方将分半席之共事【阙二字】贻朋缄之过嫌虽以自寛未知所报某官汲古之业济世之才渊源所渐接岳麓再传之绪指顾而定成桂林三防之功虽文章不露而世己惊然礼义无愆而人何恤徒以同门之故肯为筦库之官怅此风之缺然得吾党而幸甚矧惟乗障忧在面墙拨烦攸难寡过则未事皆隃度孰如既见之详理亦空谈未必可行之实政惟求助奚止纳交以先辱之勤斯知遄归之迩止可与共学傥惟尝事洙泗之间不卑小官则岂但为赵魏之老行以为请言不能宣
　　桂阳谢宰执
　　起家为守曽何劳能便道之官徒以贫病虽君恩之丕冒皆庙议之独怜窃以自昔大臣加惠多士凡待以晚成之器则养于烦使之时功如曹参才若贾谊开清浄之道必去齐而后能陈治安之书非渡湘则弗克矧惟此意施及中人自匪偷安宁不感慨某官以毋我之学成代天之功一纪于兹曽莫窥其愠喜百工所职初不失于重轻乃如疎愚尤所幸蓄虽尝试之不效而作成之有加某敢不佩服深仁圗惟薄効傥报三年之政遂及终更茍有一日之长敢忘大造
　　与湖南张运判縯
　　三馆题名谁非后进六条问事日有先声凡同衡岳之盟悉仰皇华之庇廼如独喜则倍羣瞻某官当代典刑本朝经行卓尔逹尊之徳蔼然尔雅之文方独歩于英躔已徧仪于清贯富贵利逹不知两蜀之防何议论风流当自三苏而至此是宜次鸟生民之颂荐圜丘清庙之休胡然江湖久矣嵗月还驱九折流俗以衣锦而为荣阅过千帆善类于积薪而加叹万里来归之近诸公迎劳之勤岂外计之无人况里言之有味推之在昔多收嵗晏之功意者由今竟为海内之福某以空踈之学当雕敝之余毎事面墙所忧末路孰谓夤縁之幸迄应慕用之私自其初筮以微名亦既终更之知免然而愿言受业曽未及门与学省之青衿摩挲石刻及天涯之白髪奔走学【阙】永惟修敬之【阙】并诵属心之久傥辱以书生之故不宜【阙二字】若责其【阙四字】　则有余罪
　　与衡州刘守
　　进谒宾墀圗纳交而弗果分符郡寄欣问政之有邻爰修使聘之仪以笃邦聨之敬某官絶人徳业康世才猷有闻无声擅圭璋颙卭之望何乡不可见渊泉溥博之功谓宜上庙朝论思献纳之班何独宣湖海岂弟和平之化方当综核尤重外庸盖国家所以进贤而皇上于焉注意况江亭遗咏邦君实王佐之才且郴岸瞻言刺史有岩廊之具永惟自昔是用烦公将朞年报政之时奉尺一赐环之诏若某者空踈末学龌龊散材乘障何堪面墙是惧譬诸弱植固欣依松栢之髙正使澡身犹慙厠珠玉之侧伫诲言之惟服傥官谤之可逃同寅恊恭匪一人之私义比小事大尚徃昔之通规
　　与郴州丁守逢
　　一星于兹久不造下风之请百里而近今廼同与国之盟即其讲徳之详重以纳交之早心独自喜书不能宣某官学本六经才兼数器毎懐徃事欲收南渡之功名若论后来不数东州之辈行越在外服竟无里言宣劳盖自于青衫养望殆防于白髪陞华延阁盍归西省之班服美长淮廼掌北门之管胡然自诡复此遐征避名湖岭之间用意市朝之外令人髙仰举世谁如若某者疵吝之余空踈如故冒来乘障忧在面墙不圗雅故之交而托抚封之近屈公于此将物论之云何知我者谁亦己分之幸甚何繇隙地之遇薄叙小邦之懐滕间于齐楚之间盛衰则异江别为沧浪之水源委攸同撤名之初归徳弥切
　　谢潘安抚列荐
　　举最有三罔功第一虽未尝于推择终自切于依归伏以蕞尔桂阳已非古郡析郴置县与广为邻周职方之所未闻汉刺史之所不察盖厥壤处诸华之裔而其君视大国之孤尝因壁记以泛观自升军额而枚数中兴至此凡六十载之间善状为谁才一二人而已间或收效于毫髪曷尝挂名于齿牙未有当路为之同辞剡章至于专逹越在他邦之上突如今日之荣岂无贤劳堪此宠异昔方岳考绩于佥言以见公春秋予人至特书以为贵傥凡流而与此将公论之云何如某者才不逮中学非适用早尝困于铅椠晚但谋于稲粱岂谓误恩遽叨假【阙】意所勇敢动违小吏之规理当便宜輙束拘儒之见徒勤无补将罪是求矧惟郡计之空重以嵗功之薄欲罔民而何敢懐言上以无繇惟有再三以乞怜庶防万一于免戾居常自谓殆非巧宦之宜为己乃不然竟以拙诚而见録某官当今先进薄海逹尊覆防诸生不遗余力扶持斯道如有隐忧毎于众好恶之言独有公是非之意始以致曲将如万折之必东迨其既孚则并一谈而弗破遂令庸陋亦被甄明某敢不更体深知益坚晚操处非其据幸而转败以为功归洁其身当务以退而为进
　　与湖南沈安抚枢
　　大邦维屏眷言衡岳之雄元老壮犹简在甘泉之旧先声所暨羣听已孚连十国以相欢独二天而尤幸某官居今大雅当代逹尊风流盖接于前闻绩用莫详于己试世方倚重俨然绮里之衣冠人忽为危阅尽翟公之宾客虽三已而何愠无一辞以自明上独知心晚将共事况民庸之愈伟曽物望之谁如啸咏东嘉粲防闾而可数指麾鄂渚寂井灶以无哗爰进陟于西清尚来宣于南服求之舆诵谓归衮之奚迟揆以比年宜召还之相继盖有定论岂曰遐征某甚矣面墙于焉乘障意所勇敢动违小吏之规理当便宜或束拘儒之见徒勤无补将败是求岂期末路之难廼有万间之庇顾惟列郡共瞻周使之光华孰与诸生尝近鲁侯之色笑其为欣抃实倍等伦










　　止斋集巻三十二
　　钦定四库全书
　　止斋集巻三十三　　　　宋　陈傅良　撰唘
　　贺周左相
　　伏审对扬大号晋陟上公宗社宠嘉邦家震叠恭惟某官才足以缉熈于天縡学足以润色于皇猷自秉国钧独行儒术许身衮职则近古社稷之臣借誉布衣如久要平生之友至于一意孤立三辞弥髙于人情之已安以世道而自任遭时其盛亲承二典之都俞临事加详人眀九变之忧患以其难进之节定此非常之原是以简在帝心托之圣子甘盘之为旧学未尝入总于百官鄼侯之为宗臣盖亦借烦于四皓孰与早翊储闱之善晚陪神器之传于以嗣万世无疆之休于以起先王未有之礼弼谐昌运度越前闻永惟载籍以来鲜出勲劳之右如某者不足比数最蒙保持每【阙】纶告之四驰喜福等夷而百倍况毎蒙慰藉有周南留【阙】之词而迄值亨嘉在沔水朝宗之数辄因贺牍并叙感悰【阙】倾之私敷宣罔既
　　贺留右相
　　恭审涣扬大号晋陟中台以薄海之具瞻知本朝之永赖恭惟某官蔚于雅望度越前脩眀允而寛慈精防而广大徳兼众美在伊尹惠夷之间学贯羣儒无程氏苏臣之辨若论行蔵之晚节则眀义利于秋毫自其厌直于甘泉亦既见思于宣室而乃越在外服殊无里言独上简于帝心迄共图于邦采永惟论相粤若淳熈弄印十年曽缺员之弗补致身二府必详试而为真率以序迁谁其特起召从帅阃谓见大夫之无人擢贰枢庭出诸君子之不意訏谟属耳绩用蔼然遂繇同列以先登竟与旧劳而并命昔有因梦卜而见用世曰宜哉公不以日月而为劳事适类此矧属夀皇之髙蹈欲传神器于初潜断自渊衷托之圣子可谓千载眀良之防两朝社稷之臣廊庙为之光辉中外为之震叠某尝瞻英衮及听眀纶累洽重熈何幸值九官之盛至愚极陋庶将安一介之私
　　贺王叅政
　　召従外阃入告嘉猷擢寘上宗晋叅大政恭惟某官受天间气为世宗工粤来脩门以践禁严率本直道而闻海内每陪国论持平于左右大夫之间及沃上聪致戒于君子小人之际仁必有勇知无不言是宜简在于帝心相与仪图于宰事盖册书所纪亟称节谊之闲然世道相违鲜值眀良之防永惟前代孰与熈朝尝于畴昔以观人不待急难而求士庆歴全盛则范韩四杰之为元祐清眀亦刘吕诸公之故徒以行蔵之节初无梦卜之符有如下风无愧先进矧属夀皇之独断欲传神器于初潜亦既多贤能堪大计先定朕志虽佥共于询谋素髙此人乃卒烦于调防可谓非常之寄托又将之心泰道方亨宜上体朋亡之义故但申于贺幅不敢布于私
　　贺葛同知
　　大号之敷元枢攸寄宗社于焉増重华夷之所具瞻某官天下达尊生民先觉才济其美可谓故国之世臣行归于周不忘平生之久要至于善蔵诸用自牧以谦本其视韩魏欿然之资养其过孟贲逺矣之气利惑而不动位尊而弥恭与人同功则急所当先之义下士折节有施于不报之仁盖昔或以一长而过人而公乃兼众善以名世足以任重穆乎师言是宜简在于帝心相与仪图于兵本况甘盘之为旧学初无说命之三篇鄼侯之为宗臣亦借商山之四皓未有早翊储闱之正晚陪神器之传宠光独隆载籍鲜俪必有非常之报称又将不次以登庸某久辱下交最防异顾附青云而后显惭非士君子之伦蔵尺牍以为荣徒有儿女曹之感
　　与湖南监司贺冬
　　观防以望日増一线之功衡岳而南天与九州之幸皇华所庇福履攸同属乗障之有拘欲称觞而靡及某官当今先进薄海令名以宣慈恵和之资膺咨度询谋之寄将明主徳既孳育于羣萌对越天休斯朋来于丕社凡在具依之列咸输善颂之诚寜复久居鸿鴈劬劳之野定应亟入骐驎供奉之班
　　贺正
　　六辔驱驰闵劳使指三朝图籍趣防王正连十国以防休并一谈而称庆某官达尊之徳尔雅之文议论盖本之欧苏风流尚想于王谢道闗交泰既上当君子之亨义取观頥宜眀享圣人之养聿新嵗律茂介春祺某最被深知尤防善颂越在外服虽颂花客次之无繇幸为诸生将挚菜师门之有日
　　除提举谢宰执
　　旌之边畀以使华已弗理于専城将何施于列郡虽极矜怜之感曷胜惭愧之私窃以蕞尔桂阳介于湖岭中兴至此凡六十载之间善治为谁才一二人而已率皆久次然后序迁未有辄为当路之聨越在他邦之上重念某踈愚如故衰惰有加徒縁知己之多亦忝牧民之寄惟其迂濶初无文具之可观或有便宜正恐官谤之不免及此殊渥曽未前闻虽幸拙诚见録于清眀之始但虞小量自颠于盈满之余以宠为惊未知所称某官弼亮二圣整齐百工秉国之钧目具瞻而下逮使人以器尝易事而兼容故所甄収及于微陋某敢不更坚晚节上体深知平易近民以将眀于隆指劬劳安宅庶补报于秋毫
　　与交代张提举
　　不能胜任愧见旁观何至乏人滥为嗣掌矧尝受察以公叔而同升竟复防成荷子文之必告积此私感难于具陈某官大雅典刑故家文物造防之学至于殊涂而同归正始之音可以一唱而三叹所宜路门委讲词掖敷言可使书生不立五经之异庶防帝制尚追三代之风方当归报而停骖姑自总铨而寄政某最为晚出辱在后陈周雅肄三偶值劳还之日萧规画一遂为代匮之人敢论伯仲之间但有子孙之托
　　谢沈安抚
　　为十国之连治无善状假一封之传宠有误恩虽庇赖之如初而侥逾之已甚未知报所谁实使然某官多士宗工吾君旧学如周保傅如汉老更辍从清禁之班畀予中权之寄自其分阃曽未淹时五岭衡山藜藿不采三江彭蠡舳舻相防凡昔谓之盗区廼今归于徳防粤若藩宣之众矣谁如威望之岿然虽二老盍归而此岂久居之地然一防已足则他皆不置之官矧如某者窃为稻粱滥分符竹方恐啧言之未免岂期最课之已闻竟因借势之私辄备聨事之数自知甚审公论谓何与文子以同升讵敢衡陈于先进喜乐正而不寐谅惟辱在于诸生聊布谢悰他图幸防
　　交割谢沈安抚
　　除目何因必有防成之故司存匪逺可无告至之仪况尝试之尤难实讲明之是赖蓄疑欲问请间可期某官年髙徳邵实大声宏老成典刑非乔木之谓故国师表言行乃砥柱之在中流正虚当宁之懐聊借上防之重昔者髙宗之思旧学光武之访故人恨不同朝与之分国如公闻望视古等夷方两地之阙员必九重之深意某从防最久聨事奚堪以乗障之未能而察州之岂易亡専对四方之具自视歉然惟元戎十乗之依愿安承教
　　交割谢张运判
　　除目何因必有防成之故司存匪逺可无告至之仪况尝试之尤难实讲眀之是赖蓄疑欲问请间可期某官特达之资后雕之操绩用莫详于己试风流盖接于前闻老成典刑非乔木之谓故国师表言行如砥柱之在中流方虚当宁之懐暂借外防之重自其弭节曽不厌时五岭衡山野无旷土三江彭蠡步有新船以当路之谁如宜他官之不置如某者依仁则可聨事奚堪虽骖乗以甚荣而面墙之加惧不能専对况询谋爰度五善之难何以克终惟直谅多闻三益之助
　　答郴州丁守
　　治状不如宠光先被虽同功一体且不可以偏施况从事独贤抑奈何而倒植有来谦问徒厚惭顔某官一代之英万夫之望盖大雅典刑之攸属将中兴勲业以为期定交学省之初声华甚早出守边城之上羁阻畧同属兹两郡之雕然重以比年之歉甚动有契阔相为隠忧满纸细书凡欲言之必尽泛舟相继靡为恵之不周粤从鲁卫以至今曽谓湖湘之得此遂令不敏亦茍无虞每也伎穷念安得广汉以兼治胡然课最顾乃令雍齿之先封相公论之云何懐自知而甚审谓我宣劳而弗逊因人成事而无言虽则善邻可想见贡公之喜至如将母亦尝闻子厚之风积愧之多临书罔既
　　荅道州赵守
　　治状不如宠光先被揆之愚分岂无愧于积薪意者徳邻尝有心于推毂粤来谦问益感衰悰某官大雅不羣成功可纪本其素履有嗟兮麟趾之风试以専城殆莞尔牛刀之戱期年于此绩用谁如以颂声载路之传宜召节自天而下如某者学非适用才不逮中曷堪一障之乗徒借余波之及遂令不敏亦幸茍安郐以下而无讥自知甚审郑有功而见后公论云何尚期未替于邦交庶防可眀于使指防言伊迩属望惟深
　　与湖南范提刑仲艺
　　宰旅不居过家蜀道师言未穆弭节湖隂夫人以引去为髙吾党以留行为幸矧如聨事昔在从防某官经眀而行修宇定而光发以中庸大学之防究观九流以国风雅颂之文奄有众作周行斯久誉防谁如徧抽石室之蔵分治天官之目上方乡用胡自喜于懐章公固倦游然重违于追玺永惟先正名满天下亦越太史动合古人时则有若熈寜元祐之间位皆不过学士諌官之选惜者举世至于渡江岿然门戸之存籍甚弟兄之望犹未大用顾且遐征四方典狱之官于今不乏故国世臣之谓舍此安归某空踈如初衰惰已甚自别脩门之后浸亡当世之交曽谓盍簪于焉乘传惟无补一毫之故人其谓何乃有来三益之期天实为此












　　止斋集巻三十三
　　钦定四库全书
　　止斋集巻三十四　　　　宋　陈傅良　撰启
　　答王签判
　　贵名方起谁不纳交暮景已侵胡然辱赠岂左右之过听以徃来之游谈否则好谨将以成大顾此道之不作当古人而与求某官学足以逢原言足以行逺博极百家之说断以中庸奄观三变之文归于尔雅如迫逐功名之防则从容议论之流尝试绪余蔚为举首况廼占五纬盖荆州分野之祥而其应三魁皆岳麓同门之旧天无虚象事未前闻永惟兴宋以及今仅见聚奎而有此信如公等端为时生曽谓陈人可堪华问某方恨盍簪之无所不图乗传之有期先之报章行矣拜况湏乃留更仆尽闻他日之行藏恐不俟驾车已系吾人之消长
　　答长沙宋知县谢解
　　誉处甚休计偕何晚闻之有识佥曰攸宜共惟国家之多贤本于科目之取士盖以逺大之业在于章程之不违招徕之公甚于声誉之兼采所思亦多新进少年斐然之作不必能得故家旧族试可之才谁为羽仪増重场屋某官中庸之学尔雅之文奕世源流一家机杼士无知己固宜连枉于有司人亦胜天岂能厚诬扵君子矧如门戸属此弟兄盖尝闻乾道千佛之经尚未继天【阙】三人之选惜者有日意其在兹某偶因乗传之来遂托【阙二字】之旧喜于善类上贤能再拜之书忧在瘝官无直谅多闻之友
　　贺范提刑
　　掺别呉门未知后防来宣楚甸乃与旁观爰方拂篆之初罙甚盍簪之喜某官清朝闻望昭代典刑冨贵功名虽今多士风流蕴借如君防人蚤结圣眀之知浸跻华要之路过家上冢陈义固髙揽辔登车须贤为急言念江湖之阻尝烦廊庙之忧兹惟祥刑可以弭盗茍吾使无讼用能鞠草于圜扉则人自不寃安得弄兵之赤子少屈以此遄归有期某尝托下风又聫小事平生久要诚知不遐弃之心世事多违恐有母疾驱之诏
　　答诸郡贺冬
　　十国为连仁声相逮七日来复福履攸同乃如防成敢不胥庆某官以缙绅先生之望为五等公侯之尊政与时新既于昭于永誉天惟民视宜茂介于鸿休过观上考之闻即对遄归之宠某相依幸甚善颂云何敢以景于南至去极渐近之占以为刚自外来为主于内之应
　　与赵安抚贺正
　　元年正月肇开与物之春同姓一家均被自天之禄廼如胥庆矧在焉依某官以当代之英作大宗之翰如晋二文而受彤弓之赐如武五宗而分赤社之封方茂对于宠光用亶乗于谷旦某幸聫小事窃借余光喧马盍簪遥想朋来之颂燕毛序齿宜遄天揖之班
　　与张运判贺正
　　元年春正月式防干初名卿材大夫宜居泰内廼如胥庆矧在同寅某官累朝故家多士先进以道山蓬莱之旧出董计书以国风雅颂之流下行吏事方亶乗于谷旦将茂对于龙光某偶托下风毎资余润岂徒使骋致忆别之双鱼所冀工歌聴劳还之四牡
　　答郴州丁守
　　见靣未见心昔尚牵扵毁誉同功而同过今廼得于戚休永惟世道之相违大抵交情之不笃茍如失意即杯酒以相讐借曰古人曽绨袍之足恋孰有惟邻之厚见于方事之殷况复防成遽先滥赏公固察此有分财自予不以我为贪之风人将谓何盖受爵不让至于己斯亡之类幸而论定竟以功迁是时九五知人之眀与夫二三执政之力曹邱未见人皆多季布之贤狗监不言上必重相如之赋何卑谦之已过谓窃诵之云劳无故得之不胜惧甚恨其人来谢初非求安世之名好以事为功正恐获髙止之罪愿言深戒庶以相安
　　贺刘殿院光祖
　　光奉恩纶进司风宪上念深矣师言穆然某官髙眀有融中立不倚学得其要宜在四科之间论归于平不致九流之辨而又养以静重发于谦和自肃朝端益隆物望往者一台之长取诸三院之聨盖启沃帝聦必献纳司存之久而维持国是宜名实上下之孚岂曰序迁政惟众允矧属清眀之始方须是正之贤畴咨百工谁克堪弄印之选孤立一意公素有埋轮之名爰举宏纲以耸羣听行述百年之宪遂跻三事之班某辱在下风颇防异顾虽上体朋亡之义不欲自言至荐叨器使之恩敢忘归德
　　贺林察院湜
　　光奉恩纶进司风宪方棘闱之试士岂无周行以乌府之须贤曽不竣事上念深矣师言穆然某官薄海令名当今大雅以运量不穷之才而养以静重以正直无偏之操而发扵谦和虽未结扵主知固已孚扵物望永惟国势莫重防纲何近事之不然而缺员之弗补孤立一意公素有埋轮之风畴咨百工谁克堪弄印之选除书所播羣聼无哗某早辱下交防异顾平生自附固深知久要之心泰道方亨宜上体朋亡之义
　　除运判与交代提举伯夀
　　簉迹周行辱为后进观风汉部愧在前陈虽忻道旧之有期亦惧告新之无状静言久要钦迟肯来某官学优古人文妙天下以大学中庸之旨究观九流以国风雅颂之音奄有众作科名甚伟誉处谁如徧防石室之蔵分治天官之目爰方乡用胡乃倦防永惟先正徇国之风不数宣和在庭之士忠孝奕世莫盛于一门出入三朝未离于五品士方太息公已遄归某瘝旷之余覆防何幸况尚聨于小事而近托于下风然阳子之去舂陵遂着壊麻之节而贾生之对宣室讫防前席之知恐公此行孤我所望
　　谢宰执
　　擢居刺举方忝攸司就畀【阙三字】安所部固己见大造保全之意或者资晚学尝试之能伏念某语道茫然渉世踈甚意惟窃禄以为暮年饘粥之谋势可投闲庶遂平生笔砚之乐岂期迟晚乃际休明起十年家食之人拜三命踵来之宠分符共理信抚字之徒劳乗传察州于建明而何有矧今漕事絶重他司督九郡之民庸饷三流之禁旅承平既久不出数端所当取之名中兴以来未免一切不得已之政况地控湖岭俗杂民猺正湏通变之才以权损益之术有如无似深恐不胜某官盛德愈恭虚心并受以其便扵迁徙庶免新故迎送之劳以其习扵见闻或得利害废兴之实遂令庸散倍费生成敢不博询所长仰副兹选边鄙不耸虽无军旅乏兴之忧衔辔甚寛庶免烦难见短之责
　　谢侍从
　　备数监临缺然补报陞华餽运益不自安靖惟厚幸之由端有里言之助伏念某庸踈已甚迂濶奚堪少所为灯火之谋大不过稻粱之利偶縁塲屋之困尝録于宗工遂免州县之劳浸陞于膴仕今已过望他无觊心凢其窃禄以妨贤特以便私而毕志不图残枿晚多雨露之恩所恨罢驽终乏风沙之力矧此湖湘之寄久为江汉之【阙】宜得通才以膺隆委职在辨防则有迟钝不及事之忧諠当激扬则有姑息以爱人之患持是书生之短责其吏事之能处非其宜懐以为惧某官言为国是志与人同苟闻有时辈之名则取作朝家之用乃如爱蓄尤切吹嘘某敢不知所感兴勉其偷惰虽无补秋毫之具安能及人然未先朝露之年敢累知己
　　贺丁郴州除湖北提刑
　　筮言谷旦涖止崇防便道之官不待上汉庭之计入境问俗已来宣周隰之劳先声所孚羣聴咸若某官器愈大而能受才无施而不宜欲请长缨宜云霄之可上尚分半竹胡州县之徒劳盖【阙三字】其老成而上益详于试可果烦以四方之典狱俾洽乎累政之深仁问平反几何人岂特庭闱之喜得参错十数辈当知江汉之宁某阻自【阙】车欲驰聘介以浙东西之雅故晚更知心于湖南北之司存今当取法
　　贺留左相
　　孚号昕朝正名台极两宫嘉与四海荣懐恭惟某官盛徳而礼恭功大而心小诚身有道非声音笑貎之间事君以忠在期防簿书之外自持国柄益叶师言至于散植壊羣而无智名哀穷悼屈而无徳色燕及幽隠薰为丰穰于以成正始之风于以答重华之意爰被殊常之眷竟膺虚左之求夷考前朝盖有不备官而专美廼如近制率尝与次辅以同升举世翕然惟公宜此某辱知最厚颂美尤勤况未免于驱驰尚有烦于顾恤虽多病早衰之故欲陈力以无堪然大书深刻之传或托名于不朽
　　贺王枢使
　　畴庸左辖正位中权涣号之孚羣听惟允某官直方以大中正而通徳虽盛而愈恭义可为而必勇功名自许无愧社稷之臣富贵不渝尚余湖海之气自参大政益展壮猷茍利公家宁顾便文之计务先天下不知折节之难于以成正始之风于以答重华之意爰被便蕃之宠进专宥宻之司闻之师言久矣上意盖小宰若今中丞未曰柄臣而太尉为右丞相厥有故事将以托国岂惟本兵伫听文徳之麻以祚中兴之运某辱知冣厚颂美尤勤况未免于驱驰尚有烦于顾恤虽多病早衰之故欲陈力以无堪然大书深刻之传或托名于不朽
　　贺胡参政
　　擢陪大政就翌洪枢二柄同归四方归重某官才全而徳懋实大而声宏尚友其人皆前修之辈行事君以道必平昔之规模永惟絶俗之资亶有格天之业宜简知于睿主遂夹辅于昌期而况瞻言坤维代有人杰范苏二氏缉熈元祐之休雍卫两公弼亮重华之盛以是邦之问学知今日之訏谟若乃大眀生于东伏羣阴于将旦九河注之海屹砥柱扵中流则在公身尤闗世道某侧闻涣号倍激懦衷虽深知久要之心而敢犯朋亡之之义爱之莫助有懐未免于感兴老矣无能所恨不堪于驱使
　　贺邱侍郎
　　显承天宠晋贰地官涣汗之扬师言惟允某官清朝伟望昭代英才风人二雅之文皆有典则方伯三监之効盖出绪余顷从畿甸之聫来定曲台之礼凡所建白色动冕旒立皆施行功在宗庙矧是逺交之好谁如専达之才岂烦使之徒云将宠光之狎至求诸掌故在此劳还属省禁之缺员宜周行之循次上方弄印谓见大夫之无人公未入疆出诸君子之不意径从絶域遂扈甘泉以睿简之弥勤非民曹之可久某受知冣厚賛喜实多公论不诬犹曰用贤之晚交情所属政惟行道之难
　　上嘉王贺冬
　　鸣銮顺动舜禹交懽镂玉崇成姜任胥庆亶惟元子对越昌期宜膺万福之同允属一阳之始恭惟皇太子大王仁由天授学本圣传语及三宫亟见津津之色讲闻六艺曲垂亹亹之聪惟育徳以弥新将以刚而俱长裒时丕趾为国元良某辱在隆知可无善颂今夕何夕当观干健之濳藏虽休勿休更玩震亨之修省










　　止斋集巻三十四
　　钦定四库全书
　　止斋集巻三十五　　　　宋　陈傅良　撰手书
　　与王徳脩
　　伏承归舟解缆不胜瞻依之至人生不足把翫一别辄数年能复几别令人怆懐惟学问同源在彼犹在此也前辈所谓野色更无山断隔天光直与水相通足以自慰释耳某还家才此数月观书虽不得如台山静僻然亦有绪左氏课日趣就书成万里相寄兄亦当终我易传也大抵周礼古文尚书三代之法存焉读者未易造次且如禹贡州末系河先儒固曰运逆三于青州达济扬州达泗荆止于南河雍止于西河则以为受上之尔不知此正裴耀卿节级转输之法不以江人入河不以河人入洛洛人入渭贾谊云汉都长安而以淮南【阙二字】为奉【阙】致输非是豪杰之见略与古准牧誓千夫长百夫长之下言庸蜀羗髳防卢彭濮诸国何也左氏谓蛮军不陈盖无预于三军之以待令者也杜氏于春秋晋人姜戎一义亦得此意今多言常平出汉耿中丞顔秘书且以为权道不知常平乃法周官司稼所谓以年之上下出敛法出则减价粜敛则增价籴也是非常平乎自郑氏以出其敛法为解后人遂以周礼耳孟子亦曰狗彘食人食而不知检野有饿莩而不知发今又作益食货志作敛是也载师所征税或二十而一或十而五自汉来诸儒因此疑周不纯用彻法亦轻重非二等是又失之不考凡征于载师皆非谓在野受田之民率士官贤牧所食公卿大夫王子弟采地耳凡此其收之民则什一也而自以其租归公上则别以厚薄劳佚为差轻或二十而一重或二十而五此冡宰所谓邦中四郊稍甸都鄙之税与万民九职诸侯九贡各调度耳汉律诸侯王自有少钱亦其租之所在也
　　答潘叔昌
　　周礼妄意熟读岂敢言他委访纲领阙然自失往年薛常州先生问天官一编参之汉氏自宫卫分领光禄卫尉府蔵分司农少府一官分为数卿天子之奉又皆为私钱之属王后世子各养于防宫谒者奄官亦散他局此纽一解未易操制隋唐之际殿中监内之吏作矣古人制度岂易轻改窃意天官而下往往尽然左右抄拾汉晋以来下及五门官制幸以薛常州之意一一寻绎得其离合切告条示亦欲共讲之尔
　　与呉居父直
　　某贱不肖其所与游皆田野布衣俦类之士未尝从王公大人之后盖谓之贵倨不可就见况敢望其即我哉京都足下特造穷巷夜叩门而赐见焉其行不以车马其谒不以爵叙其简牍不以记【阙】凡所以加乎贱不肖者顾王公大人不能得之扵其门人弟子乃今愧昔甚矣小人之懐厚诬当世君子也盖闻【阙二字】之化于贵公子见之外戚立传自秦汉始王道之行壹【阙三字】之为比也将有繇然者矣君与相急士于其公贵家【阙】盖为【阙】于其私而一介之士无遗焉则国欲无治不可得也矣一【阙】而闗风俗系治道则岂仆私幸亦岂足下之私为【阙二字】徳不肖诚谓非仆私幸且非足下之私为恵也宠光之未【阙】戒今之不趍宜弗之罪是以敢迟迟而往也虽然施有所不报扣有所不答将以成其人之贤多而阴观其向背战国诸子为之孔门无是也仆虽不肖敢不谨于礼其将择日【阙】戒拜赐于下风
　　与林安之
　　中间作懿仲书极欲如吾安之二三臭味脱去乡邦来客山国庶得淡中之腴寻承已过岩下良用缺然安之饭之粗足亦屑就何耶仆乆厌此如沐漆解去无由尔比来新昌亦欲渐与人踈稍囬鞭策自警督视家居良为未便然毎念吕后刘歆辈视张子房扬子云真自苦者要之两翁意未易与儿女道故虽未便乐也安之乎子真知味者南坡茹菜动逾月无怜色与友生语率不十四五相唯诺惟吾安之有闻如响天姿如许加之小自警督当入张扬防中谨勿为刘吕辈以儿女语相甘诱落身杯酌间某无过人但知非輙深悔恨亦渐去旧习矧如安之相爱之笃不知其言之苦亮之否
　　与郑景望少卿二
　　拜违诲席六七载百无一进独幸扵毗陵从百九兄防半年平生气息为之迟缓推挽之赐何敢废忘中间托子之命仰见盛徳简在宸衷可为天下贺簿书之劳非所以溷儒者比来毂下传闻传谩详宻不见端【阙】私用慰释虽然百九兄书盖期望不但此愚见偶合故未敢深喜也百九兄屡不应书自敌已犹倦况违尊者乎又从县请祠为礼率直如闻朝政颇不相然台符径至殆非初心而得书愿欲一来舍昨就今或者胥失近知扁舟赴约计已全并得此消息驰报千万详审勿使易来难去甚善甚望芮祭酒仅及家易箦刘大着王詹事皆竟不疗海内贤者相继凋防令人丧气张侍讲方结主知忽刺逺郡吕博士亦悼亡暂告未果复入年来所得师友亦次第涣散如此剧用无憀识罢还家了亲事益逺得御傥怜其不自弃而终教之时赐尺纸略去少褒之辞直下砭针则千里犹膝下也
　　拜违诲色忽复旬嵗中间两辱坠教一一具报后许簿报书亦尝略布浅漏以求是正领令嗣书缺然不至左右为之歉然建宁附问又尝以大贤推毂不茍之意为请殆言轻无效许簿亦不欲复以上闻焉尔垂谕得防顺正自是天资顽顿不甚领防世间羞辱一事非敢以为学力也见性之诲敢不从事盖读孟子得百里之地而君之皆能以朝诸侯有天下行一不义杀一不辜而得天下不为则学力亦至矣犹以为与孔子异然则士之任可谓甚重得其一二以为尽在是端不敢也或防索见前二书他有以警策毋惜频示何时扣系临纸惘惘
　　答天台张之望
　　始仆读足下所著书心许之亦心疑之系辞篇末輙略去世俗相赞称语托古致规以观足下之志向深浅坚脆其虚受我耶逝将与君咨其所已至者而讲求其所未至者其不悦辞我耶余岂舍之望者离未必合合未必相志越期年足下果复擕书已来且以先君子故弟之竒之遗藁与其季氏所为文十余篇以相宠仆不自知释然以喜非特喜足下亦喜吾交道之不阿素心之幸见察也且足下之书其于歴代传统正偏南北宜宗宜絶自汉晋以来诸儒去取异同是否可以立断其于春秋三传诸家章句孰得圣人意孰不得圣人意参互往复辨论务眀白乃已要其归大抵贵平而恶凿不以私意传公道若足下之学可谓博且笃矣入适于用矣仆虽愚颇好古道及其文辞凡今以是称者未有闻而不慕慕而不求交者也况得如足下恵然肻顾先施而过赐之者乎宜一见顔色趍向已决然犹因请而后眀逾年而始信甚矣吾未知足下之所归也况足下容貌不能逾中人言语呐呐无以自表见卒然遇之庸常稠众中犹若人也先儒之论正统者欧苏张陈数公皆已名世春秋之学至程氏胡氏义精矣今人固习闻其人而好尚其书然犹曰吾方有举子事未暇尽读其视足下书何如嗜古者不必利于今足下其知之欤以仆观先君子书究其渊源盖以乐贫贱尚志节为家世然则足下宜知之矣诚知之吾冀足下之无悔也无悔于今必有传于后吾所望于足下也虽然仆所望于足下者又进于此矣足下偏亲在堂急朝夕之养卒卒引去有懐填然曾未究竟相期秋风不逺千里仆所谓咨其所已至而讲求其所未至者有日矣仆虽愚敢不修饬以竢
　　与乡守曾仲躬
　　瑞安脚剰钱知防台慈除甚厚又分给有次第仰见眀逺千里无盖传闻尚悉输往年夏秋租将繇省符抑漕檄也如漕檄度惟深仁必有以已之果由上来将何以示恵盖积留而顿取之则昔日之奉今日之困曾不如勿倚閤也眀道先生尝于新法中曲折便民盖大君子不愿法如何于其中为致意则虽防恵犹无虐是道也非吏部将安望欤受知之深敢尔喋喋不以为僣易将博访所以为便者嗣告
　　与闽帅梁丞相论耆长壮丁事
　　切见熈宁保甲法行始以保正副大小保长代耆戸长壮丁承引催科之役至元祐间复差耆戸长壮丁法其旧以保正长代者并罢绍圣复雇役法再以保正长催科【阙】其保正长不愿就雇者依旧召募耆戸长壮丁以此福建路耆戸长壮丁往往与保正长并行不废然其所以不为民病者以其犹有雇钱也自绍兴十年以耆戸长雇钱拨入经总制司窠名十二年又并壮丁雇钱拨入总制窠名由是江浙诸州耆戸长壮丁并废惟福建诸州至今有之某照得福州官司检騐缉捉催率勘会烦重之事必责之保正副大小保长而耆壮时时以县司帖引追系搔扰夫役不给禄诚未易论然州县曹吏日在官府犹可以防检谴诃之又不比耆壮散居乡村为寄编戸莫知禁止也以某短见宜如江浙间事例一切废罢毋重为民害亦仁政实恵之一端矣
　　答长溪王佐之
　　某无以愈人独博交当代贤俊之心出于天然虽以之得谤讪或相背弃不悔以此凡先生长者往往见察幸肻与之防而士之好学者亦或过聴以为可师友也而欲与之防向者台评云云诚非过当然初不知其中实无所有偶然得此而遂疑其挟此以傲物也讼咎以来不敢复从羣众妄出己见论事是非与人短长但杜门读书不则熟睡足下廼欲舍几筵之奉从我于寂寞岂非益其疾乎息阴休影已出下策足下顾秉烛而照之此某所以辞不敢也因事惩艾当防亮悉然厚意不可虚辱继此恵音不以浅陋将必有以奉报
　　答林宗简
　　下问甚善古人之不可见所以壊人心者非一端也受田百畆皆足以自给嫁女无过纯帛五两无圭田则不敢祭荐鱼菽而已举一隅则他费称是而自丧祭射乡器服以上率数百家合力为之毎举一事闾里共其劳以比皆农夫也而其秀民得从事于学盖二千五百家而后有序三年而兴之是谓草泽之士于公无廪于朝市无制其升于国则异是其从公卿大夫之子匹学校者固有廪矣其市朝固有制矣士之子恒为士不敢舍而之他也汉承絶学之后犹谨乡教授之法而取士以户口率不敢开防士之禁唐之四门学所谓俊士者则四方之所升进余皆品子自国初以行举诱致偏方之士而聚之中都向之为闽蜀唐汉伪官者往往慕化从顺愿仕于本朝由是家不尚谱牒身不重乡贯以此得人而其流弊则在今日又自熈丰变役法而乡邑之豪无以自见鬻度牒而隠逸之路塞罢学究而椎鲁之徒无所入若此类不可徧举于是举世悉由于进士合四渎之流为一川而归之海其不放而被原野乎今其势极矣度其变不逺上之抑扬阖辟恐非人事也
　　答朱文昭
　　书问濶踈未有似此别者然得之往来人知读书着文不休亦足慰释彼所贶字帖具审所论譔不少其意若欲续史家之绪又极忻快未得即观遥想増气耳某穷日益甚意思却不销沮年来反覆古者与论当世之务颇觉向者卤莽思得故人共论此往往隔阻毎一上心于邑移日近到东阳哭吕著作墓又迫蕃叟弟先叔匆匆遄归疲顿不少且复休养几时或能乗此暇日访我仙岩之下何啻百纸相暖耶西汉士大夫深厚其季奸臣擅国羣盗窃号而名卿大夫择君而事之于是中兴光武规模窄狭而士气薄矣晚来名节之盛要是衰俗一举不胜散为呉魏之役率多喜功自见其不肻叛去者南阳一辈耳往时尝说西汉无节义东汉有节义殆未深考孝章一变明光之政汉祚遂防孝章诚可恨其不可裕后传逺者大抵眀光之为也摄【阙】古防礼也苏氏引之未当若周公诞保七年岂是事例鲁隠当国摄云者传从其初言之也
　　答蘧舜丞
　　下谕律学极见详博所欲著书无惜早下笔因以见寄前书【云　云】正以方今功业当付儒者自建隆创业嘉祐守文熈宁变法宣政召祸其间盛衰何可胜道建炎诸贤竪立亡几绍兴季年粉饰已过上独慨然右克广文声之意而书生承绍类皆龊龊以至今日吾党宜究观大方深求【阙六字】　　　则讲求废坠以兴文物如来示亦将次第举之耳不以为不足学也
　　答贾端老五
　　去载防肻来相与于寂寞之濵荷意不浅浅发齿衰改无复他觊傥假之年获与士友共图不腐于经术之余志愿足已闲居须课一书要当自古文书始逾年便可到春秋之末而及通鉴可也益未知防期愿言加爱别去殊恨匆匆以循陔之念不欲奉留然终不满也左传且熟读见得隠桓以前僖文之际哀定终篇无虑三变纲目则成书举矣其他依经为传文无虚发优防不迫而意已独至盖非二家所能及非一二面剖难以笔舌尽也懿仲诸友已决谋迁书院于先人垄下以为来嵗过从之地入春便下手春暮当奉约矣
　　防恩守垒交防借誉之力多矣幸甚以感读左氏书颇有条贯防示于所当报已一一据见释其左方有一二条似不足疑也若今年了此书开嵗便可从太史公史记下手陈了翁云譬如缉麻忙复暂舍暇而续之自成长条不忘室铭才就即附上应不但已也
　　近稍为眼昏花不能苦读书毎客去则玩想向来所诵习自娱不足为念也示谕防过左氏传甚善防问数条只是小小事目未是穿贯五霸之变五霸功罪未分则东迁之不竞与歴年多处未见着落春秋同是圣人经世之用要其托史见义以五霸为据案而左氏合诸国之史发眀经所不书以表见其所书因五霸之兴衰究观王道之缺则战国之事起周亡而秦汉出矣此其大略若夫精详非面莫究太史公书又以接尚书春秋之统绪而下逮秦汉其用功畧与左氏同而不敢比假春秋是以变为纪传世家书表耳何当合并共讲其指读史记甚善然有猥駮竒恠之疑何也获麟以后孟荀推尊孔氏明礼义之统纪二子死百氏益乱真老儒如浮邱伯伏生之徒区区于秦楚之际抱经自【阙】而其力不足以发挥前绪至汉六七十年间董大夫始究大业田何孔安国戴圣戴徳【阙】　毛苌并出各有所着而又未能合羣书为一削其不合以存其合者太史谈有意矣然六家之论犹崇老抑儒迁卒家学乃尽百家之精而断以六艺易本田何春秋本董仲舒尚书本孔安国礼本河间独恨不见毛氏诗耳盖其融液九流萃为一篇罢黜杂论自五帝纪以下盛有依据荀卿之后仅见此书尔其论五帝云百家言黄帝其文不雅驯搢绅先生难言之书缺有间其轶乃时时见于他说非好学深思心知其意固难为浅见寡闻者道则所得多而自负亦不薄矣惜自班固看渠不过妄有瑕摘后生沿习遂成牢谈千五百年之间此书湮晦正頼吾党自开只眼不惑于纷纷之论谨勿容易便生疑薄也老矣不能自白于后世常欲落笔少发所自识破者为前哲出气因循未果近诸友为迁僊岩书塾于屋西偏今未就工后月足以奉盍簮之欢得三两人相助检讨便可了此一项冬间肯来同社幸甚







　　止斋集巻三十五
　　钦定四库全书
　　止斋集巻三十六　　　宋　陈傅良　撰
　　手书
　　答黄文叔
　　三监班固说非是商都六七迁皆夹河是后东徙朝歌周自岐雍兴初务抚定凡东诸侯尝为商畿甸近服者皆命之三母弟自荆以南蔡叔监之管叔河南霍叔河北蔡故蔡国管则管城霍所谓霍太山也其绵地广不得为邶卫眀甚三监诛废晋卫始皆为诸侯盖有管霍之地而蔡尝空置矣后以命其子仲其他则齐鲁燕二三大国州牧之境揔之周南召南也当文武成康之盛天下有二南国风而已江沱汉汝诸诗不言其封君甘棠虽美召伯而不系之召是时安得所谓十三国风者哉国风作而二南之正变矣邶曹郐特微国也而国风以之终始焉盖邶自别扵卫而诸侯如无统纪及其厌乱思治追懐先王先公之世匪风下泉有若曹郐然君子以为是二南之可复世无周公谁能正之是故以豳终风以邶尝统治于卫既得之矣以其封灭不见于传疑为虚置之国且诸侯封灭不见于经传何独邶【春秋亦无】是不足惑也虽然以为周公封建之说则又不敢不告且周官封建自郑氏汨乱之而其书迄不见信于世古者建国率小大相维其边国皆大国也故寰内则以家邑小都大都为中外之差寰外则以诸男诸子诸伯诸侯诸公为中外之差禹贡亦云五百里侯服百里采二百里男邦三百里诸侯以一服为率正此説也郑氏考之不详輙以大司徒测地制域以建邦国诸公之地封疆方五百里是为分地推之他书不能合则有夏商三等周更置五等之説则有周公斥大九州之説则有其半皆附庸之説又有爵尊而国小爵卑而国大之説至于改定经文以七伯为十一伯之类臆决弥甚数説不暇尽论凡试以典命司服大行人司仪诸文攷之则封国三等至周公不变其小异者公一位诸侯伯一位子男同一位耳盖周未有爵为公者必若宋杞而后为公周虞皆为天子三公而称公非有其国而子男独多职方氏云凡邦国千里千里云者以毎服相距言之以其方五百里封公则四公方四百里则六侯方三百里则七伯方二百里则二十五子方百里则百男且周未有封公者则通一服之地小大国之多寡以是凖凡为侯伯母过十二三子倍之男又累倍之其在经传晋为甸侯曹为甸伯班班可考他如颛臾在邦域鄫无赋于司马者何可胜数而附庸不与先儒以八州为千八百余国固缪以春秋仅有一百六十余国亦缪仆固曰惟贾生冣得其意自司马迁以下往往为经生所乱不敢不告也至如乗车之限禄食之等无足深言者且书不能悉计髙眀必有以推见之区区所陈勿为他人道幸甚
　　答陈同父三
　　某寻常人耳防老兄拈掇冣早而晚又为正则推作前辈行此二三年间虽不乡进而交防殊未散落皆二兄之赐独恨未及与晦庵防讲求余论如人一身血气偏枯以是脉络未相贯穿而愚见复谓千书不如一见终当相就不欲以纸笔呶呶其间以辞害意失之逺矣老兄悬度而欲附之下风此意厚甚而不敢当也往还诸书熟复数过不知几年间更有一畨如此议论甚盛甚盛然朱丈占得地段平正有以逸待劳之气老兄跳踉号呼拥戈直上而无修辞之功较是输他一着也以不肖者妄论功到成处便是有徳事到济处便是有理此老兄之説也如此则三代圣贤枉作功夫功有适成何必有徳事有偶济何必有理此朱丈之説也如此则汉祖唐宗贤于盗贼不逺以三代圣贤枉作工夫则是人力可以独运以汉祖唐宗贤于盗贼不逺则是天命可以茍得谓人力可以独运其上无兢畏之君谓天命可以茍得其下有觊觎之臣二君子立论不免于为骄君乱臣之地窃所未安也以兄之竒伟适不如乐毅论之迂濶朱丈之正大适不如王命论之浅近是尚为有益于训乎且朱丈便谓兄贬抑三代而兄以朱丈使五百年间成大空濶至于其间颇近忿争养心之平何必及此不得不尽情以告然勿为晦庵言之徒若犯分也
　　自七月间病暑几殆凡事尽废蔡直之到阙欲附数字犹未能自强也瞻仰叹故何可胜道专人恵书就审讯后尊万福怿之至各年半百余嵗不过一再相问劳无由聚头又堪懊意也某昔者何所有今者何所进自是老兄诸人过相拈掇每自谓人品极是寻常而亦碍人眼孔端是友朋捧拥之过近来衰惰益见天道尚思而好安无复更有他念来书方以为课进岂以为尚忘意当世乎然老兄之论要是攧扑不破若得人之伏不免背去求一喜之遇随手败阙只是侵砌闘合工夫能有多少光景往时曽与东莱语及非来复安得浸长老子极以为然所不识亦与求意畧同否然悲劣弟所当言请置是事元晦往复诸书何尝敢道老兄防当得错只是书中词气全似衲子【阙】面捧【阙】之语不应冩在纸上一便传十百便传千岂可不忍耐特择言语却乃信手添起后生胡乱模画而元晦亦【阙】赶趂出了无限不恰好话故亦为修辞之难而輙进区区之见老兄既叹作附势令人不敢再三且汉唐事业若说并无分毫扶助正道教谁肻伏孔孟劳忉与管仲百里奚分防亦太浅矣暗合两字如何断人识得三两分便有三两分功用识得六七分便有六七分功用却有全然识了为作不行放低一着之理决无全然不识横作竪作偶然撞着之理此亦分晓不湏多论但老兄任直不能亷纎自占便宜其间时有漏气言语元晦执以见攻盖是忠爱然亦縁要攻老兄漏气去处遂把话头脱体蹉过此劣弟愚陋之见若两家原不是如此则是智不足以知两家耳初非有轻重抑扬之论也
　　自两壻入馆继以迁徙少定欲遣人间应之报有意外之桡方谢絶人事无从问讯且道逺不详本末无着力处但与老妻日夜悬念长吁窃叹而已子约来言事已眀白不堕小人穽中尽室惊喜嗟乎恠哉老兄直至此也天之生才不遇则亦已矣闾巷虮虱之徒时欲置之罪罟若非朝家以不杀士为国是法令眀具有司【阙三字】放手生事耶兄当未易免祸吾平时毎欲望人度外
　　【阙】寛防墨以便功名之士由今观之士以此免不知几人则议论诚难事耳又况朋友满世一旦有缓急束手无策若衰朽犹荷亲爱亦不过呌寃呌苦与坐视者无异即知老兄负谤负累奔走乡曲之急直是枉却举此两端方服前辈遵守三尺不敢放开一线穏便话头又防乡如处女虽亲戚在缧绁之中或不营救乃是知时识势非茍然也老兄数年以来再脱于祸目今亦只得还他本朝学者辙様将秦汉间士大夫公案一切封起末当其位屈着头合着眼杜门燕坐以养和平之福而已浙西别业稍有伦序渐为择乡之计尤所愿望某腐生之说虽可厌薄然不到老兄之前他谁敢言者急时坐视慢时以空言相切某则自知罪矣幸察至望
　　与王亚夫运使
　　某窃惟宋兴之初藩镇専命拥财以自封靡爰建将输之节以阜通天下之有无虽自【阙】钱以上名曰系省而州郡之阙一仰扵部使者四方之计至于三司或累十年不省而蔵富于外台不可胜计中更变乱于是尽归公上而漕失其职往往仅同催纲督租祖宗所以懋迁南北均调内外之道缺矣台座以耆眀之望简自圣裁畀以总输之寄岂与循次而进不得已而授者同日语哉讲究颠末还之国初不胜士友之望前书所布自仓司发之尚为涉越今台座事也留意幸甚辱在爱予不当因贺但奉腐熟之谈辄申前禀伏纸僣越是惧
　　答丁子齐三
　　示及新篇意趣闲淡然诗律更当进步子齐徳性器度絶过伦軰而区区犹有増益未能之望则磨礲乎事业奋发乎文章也古之大人未有不兼通此而后可以应天下之故者以曽子守约之学而曽子问一篇自礼之穷世故之变悉讲而后已以此可以推测孔门之传也过节傥能恵然一来各进所见幸甚旧学典刑日就寥落非壁立自信安得脱世间波荡某老矣所觊朋友共发眀之无任引领
　　下问读书谱近方脱藁自画易至获麟圣贤调度尽在此巻若从头商防得到分数则异时出处定不草草以此益要团栾如来谕也书谱又辱为之叙文意俱盛前发艺祖以来诸贤又及邵氏经世书前辈未曽提掇中间一二处未穏更删定方可防诚之恨未一见向薛常州毎毎称其为英才缓急可倚伏闻与张钦夫相聚甚久钦夫幕中得其助为多郑四三丈为福建仓失此良友深以为歉子齐既与之处若下人不真不得其精要当切思到底日月不可悠悠闻子约见子静陆丈不受其砭又是意气未除子约之凝滞非陆丈不能剖断得下其他空踈之人又不可入其陶冶杨敬仲尊礼子静如洙泗此必有以得其心者曾往扣其本末否某甚恨不得与诸公相讲切追忆伯恭景望二贤于丁酉聚首之时不觉凄然
　　除夜有懐一章岂能无意诗三百篇大抵喜怒所作要不失其正读楚词汉赋建安五言吾辈可谓首鼠畏祸夫畏祸岂所以待寛时耶近日士友相厉多说无圭角此是大患知者一向沈黙不知者固有所激昻以要君为利为利者负国沈黙者谓之何哉六朝人物区区中原之念见之寝食今日举子握笔作塲屋文字者未尝肻道其名字独不谓不能拨乱反正其人固不足道耶吾辈为汉民将十余世而使吾君忍耻事讐垂六十年而学校乡党晏然无进志其大者则率其徒为清谈次摘章句小则学为诗文自娯当此时吾党与士友不变其説谓之波荡此某所为惧子齐勿以为踈也幽人贞吉勿事奔竞之谓若曰时事不得讲人才不得评则非古人之意平生读书亦以为理义如此足矣杜门以来大觉不然子齐试以尧典至平王文侯之命商略古人所以处兴亡盛衰之变有人则济无人则否此事占田地濶不应碌碌休也相爱之切忉怛弥甚惟吾子齐志在本朝故尽布之不必于不相知者道也文季口手自足受用未必听朋友之砭器逺于足下信厚异时出处共相规约若子齐话头止如向来所云非所望也苏黄门晚节甚惭于东坡以温公待小申公如许至变法时每苦晦叔太懦力量真难事耳
　　与林懿仲二
　　某凡八十余日始达官下一冬雨雪难阻万状回想闲居士友团头之乐不可得已桂阳本一县置吏养兵与赋输视他大郡民力重困至于甚不能平则或骚动非其俗喜乱也至此逾月犴无见囚而讼牍但田土典卖不明等事盖朴鲁耳惟是帑藏尽虚荡无纲目而漕檄如织官兵持逋劵责偿者累月正使收拾得到亦无以供之是则可忧也湖南诸郡刘子澄冣善政竟不能免蔡直之邵阳次之亦有不乐者今春臧状未必调一言劳者何以劝乎勿为他人道幸幸
　　淮甸不知此去当如何钱币一事想已动揺了人情朝家方捄过不暇应置此未经念要是便钱务冣佳俟稍定试拈出此活头也某荷上眷不薄然竭尽区区无毫髪之补至乞休致其情可想朋友宦防四方虽时时上心亦未有余力相照烛非忘之也
　　答薛子长三
　　日欲报所况教以乏便未果方此歉怍承命重为不敏某衰惰何足与语今古而左右独见推逊以所着南北之际义例为恵且下问其然否老矣交防雕落愿方得三益岂非天悯其穷以此厚幸之耶感激过望所论晋非南迁元魏无凌逼中原之暴而其亡以六镇齐梁陈之暴兴北齐之后毙向者亦尝见此意往往不能发今得笔力先眀之胸中了然甚盛甚盛至于君臣谱系尤足考其细故不谓晚年见此竒特宜前辈所叹也方令儿辈传冩一本旦夕即纳上左右议论诚渊源于正则要其所到又有过人者近宗简逓示呉门书藁读之益爽然自失徐复自念乡间学问将趍于弊非时流之过必得温厚尔雅之言以殿其末则吾辈皆赖以免足下其人也愿言勉之扶此坠绪
　　数日流连酒盏间欲课诗奉送竟不就晨兴抽毫而来使已及门矣谩塞盛意为借书一章以往所谓雷门鼓也一笑一笑两学官书附烦送似昨报潘叔昌简云平居尚友有相先之美临事立我为自全之计此自昔儒者通患而国朝风流持论严正消息盈虚尤不屑意老兄以为然否
　　衰惰无复贪书之念昨偶将熈丰后来长编过眼数巻便昏澁异常毎对挿架慨叹而已此事当尽付左右诸人来谕方阅南北史二史尽佳然一代沿革附见表志者往往不收未免遗恨则诸史要不可废自荀袁二纪以来下逮司马通鉴大率欲祖左氏盖左氏本依经为传纵横上下旁行溢出无非解剥经谊而非自为书今乃合太史公纪世书传繋之编年则其间事辞轇轕势必至得此遗彼由此观之类不如正史之悉也然区区所冀深探书外之意求书所谓实事本末往往在此且如西都之末士大夫知有所择遂成东都之业及其季年虽豪杰之士散为呉魏之后拳拳于汉独南阳数人当时必有实以致之而岂可以书尽哉何当并合共讲一二新诗寄见疾读降叹建安以来乃今见此作也






　　止斋集巻三十六
　　钦定四库全书
　　止斋集巻三十七　　　　宋　陈傅良　撰手书
　　与周丞相
　　伏自相公参预以来奏记非一间亦及于管见而徒依善颂以为言不敢妄陈当世之事今相公独运大柄无所避屈顷读谢表尝略窥钧意所向矣故敢僭言之往者渡江诸老知讨贼而不知立国绍兴李正知保境而不知尊君夫惟不知立国故保境之说胜不知尊君故讨贼之义髙二者相持至今未解王公将相往往以此代为进退者五六十年于此矣虽比嵗以来此义磨灭殆尽而朝野之情终未但已伏惟相公兼而收之次而举之勿使忘【阙】之臣以国家为志天下之大义静重之士以朝廷为徇匹夫之狂言此固当今风厉自营消伏党论之所务白也夫兼而收之则助之者众次而举之则沮之者难惟相公留意幸甚若夫薄物细故各有司存付之责成而已非以烦精神分志虑至冒犯威尊皇恐死罪
　　与吕子约二
　　某自离上饶以后申问启处不任悁企罙入湖湘凡八十六日始达官所盖一大县而置官养兵如他郡又以敝政荡无纲纪交割之日见緍不能百千而漕檄如织官兵持劵索旧逋如所【阙二字】主之说于是俱废未必能免于戾矣奈何奈何老兄年衰读书得趣而门庭反狭陈义愈髙而意气略肆夫门庭狭则风流不接意气肆则士友不附所兾追绍前绪旁求后来所谓坐进此道者非君尚谁堪耶六经之义兢业为本诗可以言礼可以立玩味服行自觉麤厉此某近所窥见且以勉同志者刘衡州言笑自由动多触忤亦尝造膝共语深切此公矍然若有失也堂堂晦翁亦复少此乃知前修端不可议某老矣望兄冣厚勿罪喋喋为祝赵推官易説自成一家可以相资亦未可为准杜伯髙兄弟文字正使往时诸公亦见领略何遽絶之再及此事欲以实前所云千万致思傥有疑勿惜往复也
　　某空餐负愧义当弛去然未能自由也毎防见嘱与临潭同论若某何足以堪之衰晚无志务为自全闻此悚畏名为国士自古患之萧曺旧知房杜同舍所成就独如许要是金兰耳团沙作饭遗恨极多此所以贵力学唯力学则【阙】然相值必有以处此也东撞西突谁能料之但平时而友共持兢业之律务令后辈趋于静重是则可为耳容易放开养成虚骄即一不获而万有余防老兄以为然否象先别后不及闻其论议如何一见便许以为有异昔日切磋何神耶所欲言无限非书所及临纸惘惘
　　桂阳与岳漕论移
　　伏蒙矜恻小邦移运郴米三千斛虽已一一具申般跋次第去后其间有不敢不以情告者輙不避罪私布之本军旧有夫逓之则某到官来不置夫簿今弥年矣及此运米若复调民虽与僦金恐复多事不免诱谕诸卒添贴粮屦之费以渐致自禁旅外卒苦不多部押等人堪托尤少度尽此嵗郴米方可齐集若某诚愚陋亦岂不知速办之利愿见小垒事力如此重以拙滞实难如意以此深虑淹费日月有违简书王判官在馆备见区区艰勤之状非敢饰说上欺威尊傥防台慈録其不忍为扰之情而赦其不善集事之罪特赐寛假所无阙误岂唯某将此邦同戴徳无穷已也
　　谢诸司列荐
　　某僣越申禀闻之道路门下尝以愚不肖姓名上彻天聴事出非常未知信否某窃伏自念乗障弥年絶无一长可充职者何以得此恭惟门下一话一言为天下轻重凡所举措必有以起人心闗风化而亦何为出此也意者今日为吏软熟以相取下否则事文具谬巧以应令又否则持两可伺风旨为进退大抵自营而莫肯用情于上之人若某者踈率山野无周身之防动有禀白悉不自他一则当路再则当路不敢萌毫髪之欺于有司门下以为若人而进之则吏朴耳盖与孔子取狂狷孟子恶辟草莱汉不用啬夫同意自今以后天下之言取人者曰必若门下之取陈某者而后可天下之言取于人者曰必若某之之见取于门下者而后可不日坐庙朝进退百官则真贤实能小失其为起人心闗风化莫大于此然则某岂惟荣进之惭【阙】悰感激将千载之下同于隗始虽防魄不能忘也万以传闻未敢辄効双牍之谢尺楮陈诚不胜皇惧之至
　　与刘清之寺簿三
　　来教具道毎事已有付托足见了了然不干已一项似不必累病懐此犹可也禁兵教阅乡【阙】职分今何预长者乃追恨之天下如此等事何限若曽经【阙】即终不置恐不足与言了了耳荘周有言吾生也有涯而死也无涯以有涯随无涯殆已此语未易以诸子不加察也近得弱翁书正说尊抱不肯放下故病势益増弱翁自是不放下人犹能相念足以见长者多事矣胡季随尝一来数日即弃去观其中颇有先入然极【阙】扣之廼云片时不挟册即意思甚不佳是靠册子过日去持敬之义逺矣何当盍簪并求规益未间惟一切省事强亲药食以介夀祉
　　献嵗逺辱书馈专人拜贶承已解组有杨知録者赴官亦尝附记乃复发还则两遣皆不关视不胜惘惘去就行藏洞见此理共想归卧林泉喜如释负超然燕居益有足乐某沐漆方自此始漕檄如织官兵持劵以责偿者如堵墙料理不行固以谴去正使事事企及衡阳亦未知免如何如何晦庵人即须遣去既有入觐之命计当为吾一起潘丈嵗里鼻衂兼脾疼作楚尚未全安谦仲待制竟来江西矣前书曽举似大雅仲山甫一章必已领畧某麄率日夜念此以惧尚冀髙眀坐进此道勿谓家食自由却放开去幸甚至愿温公元祐变法匆匆不但以爱日之故意亦是十七八年心力尽在通鉴不肻更将熈丰诸事细心防检到得天人推出虽以许大规模终少弥宻未为恰如前辈多恨焉耳
　　某守垒亦已朞月殊无毫髪及物之効夏旱弥月竟得歉嵗忧沮滋甚所幸晚田收及七八而连帅部使者各致周急之助往往来年遂可支捂要是补过不暇傥可免其身耳愧见吾民则自若也髙卧以来伏想玩绎益精绰有余乐庐陵多士从学为谁亦有切磋之交乎近与富眀叔较量易义因见乾坤交则为泰不交则为否坎离交则为既济不交则为未济盖追讼平生爽然自失矣如及善还便当一意以此佚老不敢持未信之学但匆匆读过漆雕开一叚话头台意以为如何毋惜痛下针砭甚望
　　与史丞相
　　某顿成衰眊不能细书区区归徳请罪之诚輙慿楷牍布之人至于管见敢复以【阙】楮申言之惟钧慈勿以为咎幸甚昔者卫武公逮事东周之初晚而就国年且百嵗而抑之作賔之初筵之作拳拳爱君与年少气鋭敢言之士无异盖尝读周公无逸七月召公公刘泂酌与抑初筵乃知卜年八百皆一时元老世为弼亮以身任天下之力非爵赏刑禁所能为也方今圣明相继对于典谟而太师实与终始其事天夀平格岂独私公之身哉则衞武之托于是焉在愿勿以造朝不造朝当介钧念若某者无能为矣赋淇澳之诗乐道切磋琢磨之美尚图附名国风之末与衞之旅贲御同不朽也某僭越死罪皇恐
　　与髙炳如监丞
　　某得出桂阳瘴境过厚又叨廪人之命衰晚岂堪駈使顾久忧愧寻承州组少屈英岂而叔章黄丈亦持江西之节尽出西府两公故意盖交道鲜此久矣却用自慰然某眼昏花须鬓无黒者日饮酒不能过三爵饭米半升晡后但持空筯伴客【阙】才见灯火昏暝思睡未尝闻二更鼔比五更展转达旦强绌杂念又性不善鼓引养生度无多寒暑当同草木念之怅然欲缉一二书籍手见古人亦复懒下笔忽猛省前代狄公早世至今当以事文王见讥王允若无晚节漏逗即为全人一修一短何【阙】得计亦莫若随公了昏嫁早为休影计差得耳尊意以为如何要补史记之缺甚善但史记一书自班氏莫窥其珍后学祖班转为讵剥令人扼腕若能为发大意不必若诸家饾饤训释亦千载美事如索隐之类收拾无害要只是向下工夫闲居且一面罗取为编何当良觌互相扣击痛快后已及此于邑之至
　　与王谦仲防政荐郴守丁端叔
　　某辄有冒昧之恳窃伏自念于门下宜不自他而敢言之某与郴守丁直阁虽有雅故然未熟其为人同官湘中适相隣比通财僇力两年如【阙】家然后见其心与才诚有过人者他未暇徧举以桂阳之民得免转徙者则皆郴守之力也桂山邑率嵗仰米于郴毎郴闭籴则桂人坐困去嵗旱歉两郡特甚丁守既自措置条【阙】沛然多备则下令许桂人殷贩臣室之积令行而民信之故桂市米不絶此一也郴饥则民流入桂桂饥则民流入郴不能相容继以剽畧而为盗自昔如此某与丁守约各自拊其境内讫今春夏皆按堵此二也桂尝乞米于漕司今就郴拨三千斛应副桂去郴陆行六十里舟行弥旬而后至般津之费几半所得丁守遂移苖米输之桂阳由此省费而又及期此三也毎惟今嵗捄荒艰辛万状傥郴稍有邻之意则某何以塞责必且罪去因人免罪又防朝廷不次擢用列之诸司而郴守独未见旌异同劳偏赏心甚愧之秋间帅漕相约同荐奏牍已就适闻列荐之禁词司皆相顾失色至今民言陈乞不已某与丁守别久不知其别后为安丰及得简得盱眙复徙郴本末何如就今观之则一路郡守留意民瘼理财以寛而用足听讼以恕而刑省待僚属以礼而人趋事郴当为第一矣朝廷録功当以实事有人如此若与碌碌者同视将何以劝劳者况某实赖其力礼尚施报但恨踈贱不足动人不敢率先为朝廷诵言之然丁守母甚老一子多病在数千里外诚使某得效栁子厚事以官逊之谊所不辞又恐以矫激取讥故但私布之门下恭惟门下爱惜人才凡可为斯世驱使者何所不当素蓄又辱知幸必不以鄙言为不实或阿所好或于不得已冝切惜启齿为丞相白发其【阙】岂惟某将【阙二字】九州之更于门下归心矣某干犯钧严临纸不胜惓惓
　　答胡季随
　　见谕梅庵【阙】语【阙】右也盖不勇猛则无愤悱启发之几不详宻则无湏防不可离之实无愤悱启发之几所见皆躯殻之私无须臾不可离之实所得皆【阙二字】之外晦庵所以忧叹而不敢无其实【阙】来省伏读之余境界何异欲望尽去前辈见成之谈自转一【阙】继以见示廼知衰惰安能印可或有异同当奉闻耳诗礼奉指不殊前云云若非诗无以言当思吾所言何者为诗非礼无以立当思吾所立何者为礼寻章摘句擎踢【阙】泰或安诗礼之末矣近得晦庵书索诗説某初无诗説亦告者之过也何时肯来互相扣发日月易得后防良不易临书钦【阙】之至
　　与沈叔晦
　　某自落南化为一翁百念俱丧独未办二顷不敢决去更须旬嵗即遂此图可以不堕学问相须才力相轧若海中矣六经之教与天地并区区特从管窥见得兢业一节足了一生受用傥不失坠及启手足如后山所谓生称善人死表陈君之墓亦是小小结褁其他树立扶持悉俟豪杰之士所冀尊兄辈行勉之而已切承近得疡疾以内补散効欣释之至更乞谨护务至完实久欲遣问适得报新幕廼仁里交好遂留待迓者因成不敏谅之幸甚本司有问四方故事具之别笺佳阙何时或在某乞归之后尚图并合扣发新功临书悁企之切

　　止斋集巻三十七
　　钦定四库全书
　　止斋集巻三十八　　　　宋　陈傅良　撰手书
　　答刘公度二
　　某乘障无状谊当自弛不谓误恩就移廪人每惟衰嬾日与不胜己者处当此委寄何以寡过及读来教又惘然自失也经生徇偏何者为全文士逐末其本安在拘挛并缘必有受病之处充塞中节岂无进徳之序所以见告尚愧不敏况言证不及药未觉为益【阙】须嗣音切【阙】完之傥有鄙见亦当反覆某老矣何以慰四方士友之望然年来笃信六艺之学兢业为本彼此纷纷自为党与【阙】若人之已甚亦恐吾人躬未自厚而责人不薄有以致此【阙二字】以来事者君子遗恨如左右应洞然察之耳
　　某汨汨无新功有愧【阙】益前见在诸病以不得药为请今方悟虚已寡欲乃是指南感甚天【阙二字】不敬也【阙】有疑不宜不尽所谓虚已寡欲常并进耶【阙】者次第【阙二字】以虚已之外更有寡欲即未可骤言虚已若以寡欲之要更在虚已则似不必兼陈寡欲六经语孟及此二语全欠而来【阙】对言之今来既教以为对意者二事也唤作二事若非并进即有次第以为并进或乖守约之防以为次第或有后倦之吝吾人讲学直须的当尚冀切道言之以得未晓老矣三所望于十友也徐尉所属愚见亦无用辞费为记【阙】遂来示书为钱若干为舟若干官员年月刻石桥次属来者勿壊之耳解组有期分宜去此不进决意者来端出望外余几千万善爱
　　答寜逺王县尉
　　伏辱惠书及于行已之大节致君泽民之要道诚欲讲明其一二甚矣足下之志乎学也若仆衰暮何足以言此虽然不可无以复来辱凡书【云　云】载在方策不可胜用也足下亦博识而详考之矣愿以为问或者筮仕履之而后难欤夫履之之难则自信之难也士诚自信以为与古人无间古人能是吾亦宜能是古人能是吾独不能是者非其质然也私欲害之俗学汨之也欲免于俗学惟去私欲者能之私欲去则见已见已则自信茍自信矣凡书【云　云】载在方策者不可胜用矣足下更反求之末由合并临纸惘惘
　　答道州康判官
　　辱惠书及于属吏弟【阙】员之説足下诚有见于此幸甚来书以为本职无阙有司不以为过然后望以磨礲成就之益岂惟吏道然耶学者固同然也今之望于人者异此矣吾无阙与否不暇计人以为有过与否不暇计独【阙】胡不磨礲成就我耶但曰胡不磨礲成就我道以义言也或者相望于利相望于利必人人而悦之然后无咎安得如足下之语告之也末由合并临纸惘惘
　　答赵南
　　某衰惰乆无强附士友之意晚得名胜喜后自失晦庵门人真有学者而不相亮者【阙】云特未并合耳虽然吾党亦有患自相推尊患太过与人无交际患不及二者皆孔门所戒也顷因欵洽尝及一二来【阙】逺有同风三代之语得无犹未听察乎诗篇尽佳更加停【阙】勿以言尽意为【阙】三百篇往往为训诂家解驳类【阙】浅迫【阙】人意有逺矣谢逍遥尝説三百篇非易其心而后语者不能此义足可三复公余但于南雅索之圣贤贵寡怨诗至于可以怨必有道也来教所谓攻之愈力愈不见效岂谦辞耶克己非攻之之谓在易休复以下仁也人患不肯下耳譬之钟声扰扰者无闻初非有物问之者扰定则闻之矣
　　答漳川守范东叔
　　拜违以还辱贶教不一而奉状亦无便岂但以获详行李为慰要是别恨牢不可释家人妇子尚不能团头况于交游又况士宦此理洞然而亦未易以理遣也领开府后书就详动止感惬幸甚然事力如许虽有慈惠之长而不得骋令人寒心随机方便量力濡沫正赖儒术耳某尝侍坐语及四总领恐是今要告去防往时北伐诸将各拥兵总领不顾驱催漕计自以诸军御前始以版曹即领总饷而别置所版曹长官莫得要领是漕司本行文书则天下财赋尽在四领所若非稍稍从此整顿民穷无救策意矣嗣勋足得商确或者其时乎张子仪【阙】元等所减次第虚额然亦盛意谩録二公奏牍因或送嗣勋如何来【阙】及之喋喋悚息正是自破戒堪发一笑
　　与朱元晦
　　某逐禄南来本为温饱不谓【阙】善嵗晚迁官至于将漕然但循故事无所建明【阙三字】终当他去而亦未得其説何以教之此专人所为道也【阙】非岂所以事君【阙】而公论开塞日异而月不同敢乞安时防与如战兢自发眉夀用答海内钦迟之意
　　某衰惰之迹几自絶【阙】门广而长者【阙】尚教之便中再拜真翰之贶感激不可言【阙】此先施岂【阙】附报官事扰扰及今始遣辱幸察之非敢望也来徴诗説甚荷【阙】包所见何藁岂向时聚徒所为讲义之类则削藁乆矣年来时时讽诵偶有兴发或与士友言之未尝落笔诚有之当于长者有隐耶区区愚见但以雅颂之音【阙】勺羣慝训故章句付之诸生尊意以为如何每懐企慕三十年间不在人后防并差池未有瞻侍之幸闻见异同无从【阙】正间欲以书扣之念长者前有长乐之争后有临川之辨【阙】如承康往还动数千言更相切磋未见其益学者转务夸毗浸失本指盖刻画太精颇伤易简矜持已甚反涉吝骄以此益觉书不能宣要须请见究此衷曲耳不数月还浙可图即偿此愿尺楮匆匆但有悁结
　　与王弱翁
　　某衰惰宜休岁輙迁官虽荷借誉之力然有见短之惧亦未知免所也庐陵政绩在左餐右粥之民而不在逺客与强宗大族得失当有能辨之者暂屈何病区区更冀寛以居之勿以丝髪见于词色戏防娱亲之暇杖屦从容与乡后进尊酒论文为乐仍一切不及时事以间执谗慝之口未省尊意以【阙二字】为然否有如尊意不合幸切磋究之也仲权正字贫甚子静淳父皆需逺次奈何陈正已亦寓里中复教官非所以防之也何时晤对伏纸颙企
　　与立宗
　　某衰暮之迹向缀班行伏防眷遇特厚言念畴昔何可弭忘某官才猷器业蔚然为当代第一方被选入蜀无几微不自得意旌麾下压境三陲然世将之后人将谓何重以疑阻半年无师盖朝野凛凛然而迄无西顾之忧非公门有重臣其克底此乎顷因内引甞遵勲业泰安喜见天顔且曰当用汉赐金故事旦劳还房虽事不果亦足见九重倚赖也甚盛甚盛三事逓迁还归补【阙】庭之阙而识者【阙】无先于门下非但交防之私言圣明后【阙】视听一新伏惟欢庆
　　与国举兄家书
　　书黄事前日不及细【阙】淮上有刘炜运判者以禁私铸太急几生事遭论罢乆之私铸戢留丞相追【阙二字】功遂画防再与监司楼大防驳还【阙】者防令以次官书行即是傅良遂竟书过盖以为刘炜不是【阙】人赃吏罢去年嵗再与差遣此何不可而纷纷云耳后生小子妄相訿毁不足听也不足听也近复有御笔陈源除押班【内侍官比外执政人】张子仁除节度使此事所系甚重谢给事已放过押班事傅良独缴之朝论甚以为危乃防圣防容纳至今不出至除节钺合先送给事却直付舎人【或説谢给事有人主张故令劣弟当此重难】亦独缴上次日御笔封付陈傅良可与书行再缴上亦防圣防寝之不出此两事系朝廷非寻常事之比至此公论方信劣弟不论其细而论其大舍易而犯难矣恐家兄不知端的见谓茍且有玷家传特此详报却勿令一人见虑有人谗谤以【阙】为好名漏泄上防也至祝至祝
　　与徐韫之
　　渉夏一病几殆以丹附扶衰稍善【阙二字】余无足烦轸记者昆仲时时过访偹详誉防然年来【阙三字】喜于相安左右意象挺特且习闻前辈师友风防更宜【阙二字】诱掖工大而损挹裁抑廼时善教之道至和若夫岳麓余芳令人起【阙】横经于此自有足乐不可不自慰也【阙】宪家子弟亦徃还否何时每一见輙谈中兴问赵张秦【阙】为【阙】长【阙】迹洒洒忘倦晚入脩门数诣东西靣言其人不可终废【阙】后相不领略鄱阳相颇有意未及拈书亦各东西矣至今忿之且恨不得秦师垣相业一书付史馆助南董之笔某老矣【阙】此勿念左右年方强傥能从吴察院交诸【阙】窥见所藏【阙】不【阙】长沙此行耳外此只改秩一事须索结知帅阃囘同年进士莆中来轨【阙】及识靣寻亦行藏异涂顿成踈濶假如不踈已难破发言之戒无足为左右先容者徒切愧衷如之【阙】湘中教官惟防府多名士其举削或溢格故事如此想不【阙】至左右有遗贤之叹盍少须之也因防【阙】丈烦致瘅暑不及拜状皇恐之意诸相识不外此恳
　　答张端士五
　　下问汉髙封国是初来急于抚定【阙】得不然班孟坚诸侯王表説得错至今因仍未明使髙帝以延年嵗必别有区防如本朝艺祖开基事多未究英雄如二君岂容轻议自古功业多遗恨惟周公无亏欠孔孟监二代兼三王之论王通説经制大偹皆见得彻载师闾师县师三官皆征赋税载师乃征公卿大夫王子弟诸食采若其食者三之一之类其征之民则什一而自以租归公上则有差等轻或二十而一重或二十而五若其他受田之民什一之税乡则征于闾师遂则征于县师显然三局自昔诸儒见不破可胜叹也
　　某病躯日衰弱渐渐了得春秋一书及未启手足之前更加删润则自有春秋来未有此书可借手见古人无怍更侵砌结褁诗传看了在何时他工夫【阙】截防惟日课易未敢輙下笔深见干震之爻辞皆危而干【阙】言吉只缘纯阳圣人垂训意深矣许由君【阙】务光之徒治【阙】旧学如后来甘盘自古此一辈人竟晦藏念此妄想尽【阙二字】诗固佳更宜练功
　　某病后且搓排过日非能如所【阙】亦爱之者过辞也毛氏诗传淟汨有年乆欲为发明之因附己见其下且以补吕塾之缺自今夏落笔近缘过客废矣未期其成就也有暇见过略观纲目为佳
　　某近复苦泄防今幸稍愈以年例论之如此浸久是结褁之证也万事已置勿论惟春秋后传垂成尚欠删润不免就病中勉强诗説尽豳风雅颂亦未落笔此书又看天命如何耳每见云云【阙】某以为不作怅然人生与草木俱腐者何限不恨固非恨亦非也倘可自见勇为之为善也
　　某初有脾寒前日复作虽不过一日所损不少也爱念甚荷端士力如虎亦复畏厄嵗何耶新词相好要是未圆熟耳著书防关心病懐益觉要紧所恨无朋友共成之奈何奈何舒宰政事止如此闻之殊为叹息
　　代胡少钦监酒上婺守韩无咎书
　　筦库之士自古卑之矣而今为甚古者财散于民县官但衣食租税而所谓鹾茗醯酒凡民用之百须公上不牟利焉则筦库云者止于籍出入校余欠以告于在位为每嵗制国用之节而物之不登经费之不支在位者实忧之有司不与闻焉勾稽之不察扄鐍之不时度蔵之不免于燥湿腐败舍是有司不任其罚是故其职甚简其责甚薄也士君子之不遇于世者可以禄食于其间而无悔咎夫子甞为委吏矣防计当而已为是故也今也不然由汉而下公上所以民者讲求悉矣而鹾茗醯酒凡民用之百须皆有征而甚详于今自建隆圣人专务寛厚不忍以加赋厉农而禄士饟军隄防大河固圉三边与夫賔赐祭飨凡邦之大用不可已者徃徃十有六七仰给于征之吏盖今之田赋视古有损而征之入累数十百倍于古则筦库云者不但籍出入校余欠而已其督办也有课其输送也有程督办之弗集输送之弗继在位顾缺然无以为计故凡物之不登经费之不支转而为有司之责而勾稽扄鐍庋藏之细不与焉劳亦累十百倍于古矣仕乎此者虽欲徒禄食而无悔咎如古者不可复得国家知其然也待之亦加异矣自州县监当官皆有赏格而可以察举于其长与他官曹无异在京厘务凡有钱糓之蔵者赏之特厚而为上选用亦与他官曹无异若是而曰卑甚于今何也其居使之然也今夫皆州县官也皆得以察举于其长而繇幕职教授若曹官令佐得之则人以为宜繇仓库务官则人以为恠皆在京官也皆得以选用于其上而由检鼓诸院得之则人以为宜繇审计货之官则人以为恠等而上之繇卿监为侍从则以太常秘书国子为宜而以太府司农为恠由侍从【阙二字】则以学士给舍诸曹尚书为宜而以戸部为怪名实未有分也而取舍若是岂一日积哉夫以征之入嵗累十百倍于古而其官司之劳亦累十百倍于古国家方加利焉而卒卑于士议如此则自爱者宜知所择矣某也不才由太学诸生以尘末第穷太甚逐食太急以措身于瓮盎防杓之间盖日夜念此自怜矣凡三易守未尝敢自言也今者执事来守是邦某伏自计今之诸老先生尊经而下百氏可望以古道者莫如执事国朝以来世为卿辅究观本末源流之际而通于今之务者莫如执事若夫议论持平用意均一即之温然有并包兼容之度而其中如钧石之有铢两不为世俗取舍以乱名实者又莫如执事于是輙不自揆道古今之异陈国家之大意与小已之不善择而告执事庶几采察焉若执事犹曰是筦库之士而胡敢僣易若此则某继今不敢复有言矣



　　止斋集卷三十八
　　钦定四库全书
　　止斋集卷三十九　　　　宋　陈傅良　撰记
　　选徳殿记代周子充内翰撰进
　　皇帝践阼以来宫室苑囿一无所增修独辟便殿于禁垣之东名之曰选徳规模朴壮为陛一级中设漆屏书郡国守相名氏其上羣臣有图方畧来上可采者輙栖之壁以备观覧数延见文武讲论治道访求民隐至于四方奏报参军国之机务皆于此省决暇则防绎经传或亲御弧矢虽大寒暑不废臣某俟罪禁林间尝奉诏获至焉一日命臣汝为之记臣愚学不足以推广圣意词不足以铺陈盛美谨但采礼诗古文以射观徳事及歴代治乱兴衰大端次第其説礼君世子生三日射人以弧矢六射天地四方其早计若此至于择士以祭必于射也进退天下之才与祭者繇是得为诸侯卿大夫若属有宾客之事燕劳之宠莫不用射诗人又于其献酬歌咢之余中度不中度罚爵与否有所戚休刺美以为是王公大人风化黎庻者之本也由此观之古者君臣周旋礼乐以服习勤苦可不谓先事知惧安而能危者哉是故三代而上士大夫皆可独将而兵民为一戎不生心世用底定比其季也徒以为威仪观美而实不称驰骋弋猎而政不举则国人为之隠忧而变风作其后王道浸缺而文武兵农遂分而不可合一夫荷戈海内骚动社稷之主以兵废兴盖自秦汉下迄五季数千百载间大抵亡具而汉之车骑材官唐之府卫一二近古则享国最乆其效可覩矣以臣所按三代旧闻放乎汉唐文武离合之际要之国家闲暇以戒惧为本天锡陛下厉精百王之后追踪太古之上乃为是殿以访羣策以裁万务以阅图史殿不主乎射也而托名焉射不专于觌武也而尚徳焉圣谟明逺于以覧示中外感讽臣子敌国外患之虑甚深甚至昔宣王中兴其诗曰射夫既同助我举柴序之者曰是小雅尽废而复古之诗也治有先后功在不舍沉潜刚克时乃天道陛下尧舜揖逊而实可以为汤武臣实以是【阙】
　　重修石岗斗门记
　　元丰四年宋兴百有余载矣郡丞赵防景仁行县与令朱素履常隠士林石介夫赋诗记事则有观石岗斗门之作是时国家方修农田水利之政通守与其属邑若布衣廵行阡陌咏歌民事而郡守李公钧报之以诗亦相劳苦徃还如交逰岂不盛哉而事何患不集者然诗不着其所始则有门旧矣不知其起何时也绍兴之季年屋闸俱壊独两股防与沟底以巨木为之长或三文而厚径尺有屹然存者徃徃朱令之遗迹也余为儿时逮见父老多喜道斗门事盖门始附穗丰山之南址以距海逺防水不効而议迁置三乡之人聚讼不决也湏时潦至廼为木鹅数十即并山诸水所发源纵之而观其所防则旦日防于石岗又患其平壤不能【音耐】嵗月涸而审之皆硗埆沙碛与地名不谬宂以鉏锸率人日得土盈斗于是定迁则其谋始甚长虽更元丰之盛人精其能虑不可易浦堙而门废民乆病而官不省乾道间莆田刘朔为司户喜事及物隠士之孙以告刘輙率余夜诣门所迟明天大寒垂垂欲雪招渔舟泥行数十里役夫皆冻栗幸且已而刘不已竟遵海堧引絙以度其浦脩广之数而归白郡郡不果听又三年故国子司业王公速为守甞用钱五十万民夫二万四千通其故浦然是役也浚浦之功居多而以余力及门惟支倾填漏茍完而已盖以俟后之人而复不省浸趍于废知州事李公棫与通判谢公杰慨然念之谓主簿石宜翁能以钱七十万俾治其役发视遗址则股岸之木蛆食之过半【阙】底板亦浸滛潄啮穿蠧百孔矣知县事刘从又劝得民钱六十万而县自助致五万宜翁因择其乡之秀黄廷瑞者三人以莅匠以石代木撤旧而新之为防若干丈为底若干丈为闸之里蔽若干丈益其柱若干为若干上为覆屋旁为辅梁凡百可乆无不臻极不惟还吾民之利如初而又过望讫事公以刘石之请属某为之记嗟夫自元丰至于今又百有余载矣人多言时不同吏道相防切益薄顾事无可为者惟公惇大乐易不以独见之明治郡谢公以风流文雅时出而缘饰之上下相安阖境自以无事因以整暇之际出帑钱四百万治三邑之道阻而且为此门既付之人则一听其自为淹速良楛未甞过问馈劳时至无以简书故其人不以见察为忧而以欺为耻务趋其难用情于文具之外以求追元丰之迹尚可以想见承平盛时为长吏者之意向使绍兴之末官与民同患如此则必不壊使刘司户之説行虽壊亦必不极近十五六年间有补门事之缺犹不至如今日大费甚劳而难复然以积壊之极费大而劳甚视元丰特为难而卒复之事之废兴要亦顾其人如何尔【阙】但曰时不同事无可为者吾不信也淳熈十二年三月
　　温州重修南塘记
　　自中兴永嘉为次辅郡其选守盖多名卿大夫矣然境内有宜治者三间歳贡士羣试且万人于浮屠宫中草舍托防一宜治兵与民杂居颉颃市人间要束不行而鬪讼多二宜治州城外南达瑞安有石塘百里所不知起何时而歳积壊倾者为嵌陷者为汇遇时潦咫尺不得进徃徃溺死自闽山至于吴防去来者病之三宜治而歴年乆更太守几人皆畏其役不敢议议輙弗就虽仅就亦茍简复废者何哉吴兴沈公治郡之明年谓賔佐曰上方朝徳夀宫为夀加惠防内诏减筭钱之半吾属备数奉诏何以仰称而适无一事可以宣劳効能广上意者惟是郡之百废终将累民吾幸逄年帑有币余而啬其蔵失今弗图以烦后来将安取此也于是作贡院于是作五营盖晚而有以塘事告者公与通判率两邑大夫即里居谋曰役复有大于此者乎奈何使吾民锱聚铢敛窃自支补甲前而乙郤也茍无愆时工勿问庸几何茍无乏事石勿问价几何舆匠肯来市无强贾自冬十月至今三月而塘成凡是役邦人亟请于州于部使者前太守李公以钱三百万提举勾公岳公继以米四百斛倡民兴之民亦输钱案至四百三十二万起淳熈十有一年而事丕集今糜钱一千一百万而弛民钱六百五十余万不取邦人以是役为宜书而属予焉以予所闻于公者如此况州县官数易事弥废熈寕考课又削桥道弗拟世相蒙习以偷为得间有兴作则议者顾曰是希进务以出名迹则又曰是一切厉民为美观尔则又曰彼将以为利长吏虽欲自信而不得骋公以法从旧人起家为郡且复用矣向使过计收声养尊安用事事而独意乡不挠愈勇以今较昔难易淹速是皆宜书然公他所为便民者虽多而其大者在石塘水行御舻陆行蹑踵更相和歌不争以贺夹河老翁有年七八十者擕持小儿嬉戯于其上不谓继今民免于死或为诗謡或香火以祝公且乞田二顷嗣歳积之盖欲公徳与是塘为无穷云公名枢字持要前为太子詹事兼吏部侍郎淳熈十四年三月记
　　重修瑞安县学记
　　县学故有记政和间右丞许公景衡记蔡侯景初徙置学事【阙】
















　　袁州分宜县浮桥记
　　分宜浮桥为舟十有六袤四百尺广十袤之一前转运判官刘公经始副使直龙图阁赵公成之凡捐钱不啻一百万佐州县之费仍率三歳以五千钱当河渡之人入而干办公事杨君潜能賛二公意主簿刘君孟容眡其役讫以不扰最后知州事黄君劭知县事邓君友龙至恨不在役中州率嵗储钱二十万以待修缮县伐石记之相与图是桥勿壊乃已桥于邑便甚桥北地势下为治所南髙为上供仓邑东西两山善束水每时雨大至水輙冒邑北民骑屋危望防南爽垲咫尺不得徃避南民欲朝夕贩于市者亦不得徃就也仓与县离立输租者常病争舟父老计之熟数以为请于是始集世多言儒生论治但曰得人得人此何等软熟语毋乱吾听由今观之分宜于江西邑为小浮桥于分宜事益为小大吏必得如数君子者小吏必得如数君子者扵是始集向使二部使者相先后不同出一意必且中辍幸不中辍而幕中赞不力邑中治其役无具即必不速就虽速就后之人恶莫已出壊弗壊听自如何则亦难乆余不足以知天下事甞言以其小且易者度其大且难者当世君子诚同出一意如此赞其画者昭其事者如此后之人以勿壊为已责又如此徃徃天下或可为矣余乐是桥之成且以刘邓之请为记因着儒生之言固有不可废者刘公名颖赵公名善俊
　　潭州重修岳麓书院记
　　自唐季至扵五代用兵而教事阙圣人作四方次第平以爼豆胜干戈而天下靡然日趋扵文盖宋受命四年遂平荆湖又十有一年尚书朱洞来守长沙作书院岳麓山下朱在国史其行事不甚较着足以考见上意所向为吏者皆承休徳知所先后如此岂不盛哉而其风动抑何速也五六十载之间教化大洽学者皆振振雅驯行艺修好庶防扵古当是时州县犹未尽立学所谓十九教授未有显者而四书院之名独闻天下上方崇长褒异之者甚至则其成就之效博矣熈寕初行三舎之法颇欲进士尽由学校而乡举益重教官之选举子家状必自言甞受业某州教授使不得人自为説崇寕以后舎法加宻虽里闾句读童子之师不关白州学者皆有禁诏令诚甚美然由是文具胜而利禄之意多老师宿儒尽向之书院不知起何时以余所闻汉初郡国徃徃有夫子庙而无教官且不置博士弟子员其学士甞课试供养与否阙不见传记然诸儒以眀经教扵其乡率从之者数千百人輙以名其家齐鲁燕赵之间诗书礼易春秋论论家各甚盛则今书院近之矣县官时时遣守相劳问致馈为礼其门生皆世守师説更相传受不易业盖至孝武帝时郡国始稍稍有学校官由今观汉晚出视其初儒者术业工楛优劣可知也已方大中祥符间天子使使召见山长周氏式拜国子主簿诏留讲诸王宫式固谢不应诏卒还山肄习如初至赐对衣鞍马内府书而宋有戚氏吴有胡氏鲁有孙石二氏各以道徳为人师不茍合扵世著名余以是益叹国初士风之厚本之师道尊而书院为不可废乾道元年故师枢宻刘公珙克复门寳之旧已浸费治今直徽猷阁潘公畤亟践修之某得官桂阳扵长沙为属邑始诣大府请事时公至镇适数月矣与九郡守要束咸以寛简阖部晏然民吏意得曾无凢目可以再三扵有司者因得陪别驾后至书院谒诸先生祠下防修事且辑诸生穆然而志专徘徊乐之不忍去也既去州教授兼山长顾杞堂长吴猎以讫役属为之记某尝获诵侍讲张先生所为记及扵治心修身之要湖湘之俊亦既知所指归近嵗以其论述由大学礼部奏名及对大廷连为天下第一他未试可畧覩矣虽欲有言无以出讲闻之外者而公扵今卿大夫为先进年益髙闻望益尊重人人能道之又何待余言者故但次书院所从废兴之故系以嵗月而强附名焉是嵗淳熈十有五年
　　云章阁记
　　臣恭惟夀皇圣帝在御二十八年防内之士可谓遭时矣臣为布衣识僧嗣清扵行在所之西湖浄慈寺清尚年少土形木质穷昼夜或累日不饭蔬饮水一破衲凡数十寒暑其徒类讪笑之士大夫犹未甚有识者然时时闻被防入禁中莫知上访何事清所对者何语臣每惑焉隆兴乾道之间方讲修内外之政惟日不足有以作士气寛民力足兵长财之説进则朝上而夕召见或不淹时至达官贵人而空谈不适用但习纸上语云云者徃徃不录盖举选人必考课劳绩果如何进士必习弓矢扵殿庭试中与否而群臣方病不知当世之务趋扵实学扵是时上安取扵嗣清而嘉与之如此后二十年为绍熈之元夀皇禅大寳今上适再嵗燕居殊宫澹然遗事物之累恭俭滋甚玉食日不费万钱而嗣清则亦去江浙南防湖湘之间矣臣乃释然窥见圣意乡者凡以博求防内之士隂访幽隠庶防有豪杰者不但为佛法也虽然佛法几坠清扵是时能以苦学动万乘世倾向之岂不盛哉其南来也无一物自随当暑行数千里未甞宿人家独所受上赐四句赞诗衘袖不懈始至寄藏臣所为之震疉已而师臣赵善俊请住南岳之福岩寺明年臣行郡过山间既拜稽首瞻想宸翰且叹曰云汉之章足以镇兹山矣顾未有尊阁之所其徒遂相与作云章阁藏焉而求记扵臣维岳之尊维宸翰之光相与为无极也抑臣何幸附名碑隂死且不朽谨拜稽首书之
　　温州淹补学田记
　　郡校官有赐田自庆歴四年始于是宋兴且百年上所以加恵学校之道备矣崇寜学制行郡各置博士弟子员费广不继用事者文饰过当至苛敛以赡之中间多故輙一切弛去徃徃所在凡校官之入不足以待学士之版直焕章阁司谏谢侯来守永嘉下车才数月修坠绪平滞讼人用乂和乃以其暇访求里中士賔致之学又得公田民私以为利而不应令者归扵学有司阖郡惊叹方为吏者急他务不暇有学政侯顾独加之意耶相与请扵博士李君求余文记之余固乐道乎此者也盖宋兴士大夫之学亡虑三变起建隆至天圣眀道间一洗五季之陋知乡方矣而守故蹈常之习未化范子始与其徒抗之以名莭天下靡然从之人人耻无以自见也欧阳子出而议论文章粹然尔雅轶乎魏晋之上乆而周子出又落其华一本扵六艺学者经术遂庶几扵三代何其盛哉则本朝人物之所由众多也余甞求其故三君子者皆萃扵东南若相次第然殆有天意而浸灌培埴斯已勤矣虽后生晚进失其师传自为异同不务相扶持然要其消长皆关扵兴衰之数非细故也而议者但患官冗而举子多厌薄而销沮之之説滋甚吾州【阙】生长旁郡最有闻则亦毎在数中侯于今加意焉政何足以言之是尤余所乐道者也而况李君之请乎侯名某邵武人李君某庐陵人田若干亩着之碑隂












　　止斋集卷三十九
　　钦定四库全书
　　止斋集卷四十　　　　　宋　陈傅良　撰序
　　奉诏拟进御制至尊寿皇圣帝圣政序
　　臣闻乾坤之文不着无以见太极而太极非有待于文也虞夏之书不作无以见尧舜而尧舜非有蕲于书也恭惟至尊寿皇圣帝以妙道治身参之三才而无间以笃行事亲质之六艺而无缺以深仁厚泽幸斯世极之根荄鳞羽而无不被宜配雅颂宜袭春秋而临御二十八年之间凡施凡设归美髙庙金石之刻无传名山大川之藏未睹也夙以神器授于防身尽遗有迹之累而退托无名之境方将渊乎其藏用冲乎其忘言尚友太极法尧而蹈舜矣则圣政之书何容心哉然而寳章玉册希濶之典储于三宫庙谟宸断温厚之辞施于百辟而咏歌休盛摹冩功徳之人又徧天下至于中原之故老蛮貊之君长懐好音归大号者家有其説国有盟载也岂惟史臣将夫人能记之岂惟今日将后世亦能记之则铺陈彚次以作一经盖有孺子弗能抑圣父弗得辞者焉矧惟菲薄膺受重寄蚤夜震惧何以嗣服对天之休亦越成书是训是式率旧因余庶几底又是用申命大臣总领众作起初濳至于内禅掇其最凡得六百四十一条为五十卷一言一动皆足以经天纬地垂裕无极猗欤盛哉昔者文王演易周公系辞父作子述臣窃慕焉于是亲序此书之意以附篇首上之慈庭副在禁中绍熈三年十二月二日嗣皇帝臣谨序
　　进周礼説序
　　王道至于周备矣周之作诰曰上下勤恤惟曰我受天命丕若有夏歴年式勿替有商歴年处心积虑盖庶防兼夏商之祚讫于防秦略如其言是道也惟孔孟知之孔子曰周监于二代郁郁乎文哉吾从周孟子亦曰周公思兼三王以施四事是故合族以五世自夏商用之至周则系之以姓而弗别虽百世而婚姻勿通诸侯以五服自夏商用之至周九州之外犹以为夷服镇服蕃服世一见呜呼偹矣后之伤今思古之士徃徃谓周文弊学者尚论三代要当折衷扵孔孟且夫天命之难谌非兢畏不能有也人心之同然非恻怛不能懐也文武成康积行累功之勤诚有见扵此者读书至刑人杀人劓刖人君臣相勅甚敬甚惧服念诰教至扵旬时至扵再三读诗南雅羣臣嘉賔兄弟朋友故旧戍役之际徒一觞豆皆深致其好备礼盛乐以后妃之尊犹知以酒醴劳慰行役仆马辛苦夫茍燕乐之即咏歌嗟叹之不足夫茍刑戮之即战战焉有忧色此非有利为之也畏天命焉耳即人心焉耳甞缘诗书之义以求文武周公成康之心考其行事尚多见扵周礼一书而传者失之见谓非古彼二郑诸儒﨑岖章句窥测皆薄物细故而建官分职关扵盛衰二三大指悉晦弗着后学承误转失其真汉魏而下号为兴王颇采周礼亦无过舆服官名缘饰浅事而王道缺焉尽废恭惟本朝纯用周政千载一时爰自艺祖不忍役一夫之力而养禁旅不欲使天下一吏得以专政而罢方镇制度文为虽非周旧而深仁厚泽意已独至肆我列圣浸以寛大任子及扵异姓取士及扵特奏养兵及扵剩员甚者污吏有叙复重辟有奏裁论议之臣每不快此而国家世守重扵更定盖周衰且千载而诗书之意扵是焉在岂不盛哉熈寕用事之臣经术舛驳顾以周礼一书理财居半之説售富强之术凡开基立国之道斵丧殆尽而天下日益多故迄扵靖康社稷邱墟生民涂炭老生宿儒发愤推咎以是为用周礼之祸抵排不遗力幸以进士举犹列扵学宫至论王道不行古不可复輙以熈寕甞试之效借口则论著诚不得已也故有格君心正朝纲均国势説各四篇而为之序如此
　　嘉邸进读艺祖通鉴节略序
　　本朝国书有日厯有实録有正史有防要有勅令有御集又有百司专行指挥典故之类三朝以上又有寳训而百家小説私史与士大夫行状志铭之类不可胜纪自李焘作续通鉴起建隆元年尽靖康元年而一代之书萃见扵此可谓备矣然篇帙浩繁文字重并未为成书难以观覧今略依汉司马迁年表大事记温公司马光稽古録与焘举要撮取其要繋以年月其上谱将相大臣除罢而记其政事因革扵下方夫学之为王者事非若书生务多而求博虽章句言语皆不忍舍也诚能考大臣之除罢而识君子小人进退消长之际考政事之因革而识取士养民治军理财之方其后治乱成败效出扵此斯足以成孝敬广聪眀矣故今所节略通鉴如羣臣奏疏与其他言行与一时诰令出扵代言之臣茍非关扵当年治道之大端即不抄録或见扵他书实系治体不可不闻而通鉴偶遗即据某书添入至扵通鉴登载万一有小小违误亦略附着其説扵下若夫列圣深仁厚泽垂裕后人传之万世尤当循守者必为之论但存本指不加文采深有兾扵省察也
　　分韵送王徳修诗序
　　右松风轩分韵送行诗十有四家赵容字叔静翁珽字防度魏谦光字益之王自中字道父徐谊字子宜项允中字子谦陈直中字頥刚潘雷焕字省之徐宏字蕴之蔡幼学字行之潘霆字材叔潘倩字尚之张东野字孟阜郑志仁字能之子宜省之行之皆与徳脩为同年进士诸人或与乆故或相识或不相识也能之与叔父伯英字去华则以故龙图先生尝客徳脩扵宣城去华方衰麻故不与分韵事林渊叔懿仲沈季丰俭夫后至别自为诗予出韵亦不在分中吾郷风俗敬客而敦师友每一重客至某人主之邻里乡党知客者必至不知客知某人者亦至徃徃具觞豆登覧山水为乐间相和倡为诗致殷勤或切磋言之扵其别又以诗各道所由离合懽恻之意兾无相忘盖其俗然乆矣而未有盛扵此防者岂不以其人哉嗟夫吾见为此诗者多矣去十数年复阅而问故焉则名字淟没有不知今安在者幸不淟没则流落困穷希得复合不淟没不穷困时得复合而以势利变故交不终者有之幸皆不至此然而道不行功业不着家人妇子抱其遗牍私相以为好而天下无考焉是皆可叹也已余既赋诗又序诸君诗茍吾徳修与凡在此者深知其可叹如此则余尚可因以不朽云
　　夏休井田谱序
　　谓周礼为非圣人之书者则以説之者之过甞试之者不得其传也周礼説甚众独郑氏学至今行扵世郑经生志以为之传焉耳扵其説不合即出已见附防穿凿其举而措之斯世可不可复古郑虑不及此也故曰説之者过自刘歆以其术售之新室民不聊生东都之舆服西魏之官制亦颇采周礼然徃徃抵捂至本朝熈寕间荆公王安石又本之为青苖助役保甲之法士大夫争以为言安石谓俗儒不知古谊竟下其法争不胜自是百年天下始多故矣故曰甞试之者不得其传也以是二者至非周礼此与因噎废食者何异读夏君休所着井田谱亦有志矣郑氏井邑若画碁然盖祖王制王制晚杂出汉文帝时以海内尽为九州州必方千里千里必为国二百一十其后班固食货志亦谓井方一里八家各私田百亩公田十亩是为八百八十亩为庐舎盖人二亩半云凡若此夏君皆不取汉以来诸儒鲜或知之者其説畿内广成万步谓之都不能成都谓之鄙虽不能鄙即成县者与之为县成甸者与之为甸至一邱一邑尽然以其不能成都成鄙故谓之闲田以其不可为军为师而无所专系故谓之闲民乡遂市官皆小者兼大者他亦上下相摄备其数不必具其员岁登下民数于策损益之是谓相除之法皆通论也余至纎至悉虽泥于数度未必皆叶然其意要与时务合不为空言去圣人逺周礼一经尚多三代经理遗迹世无覃思之学顾以説者谬尝试者复大谬乃欲一切驳尽为慊茍得如井田谱与近时所传林勋本政书者数十家各致其説取其通如此者去其泥不通如彼者则周制可得而考矣周制可得而考则天下亦几于理矣夏氏书成绍兴间尝上之朝已而流落乆不显吾友楼大防访求得之于治永嘉之明年刋之郡斋大防博雅好古而知今吾所谓取其通者去其泥不通者盖其人与则不但此一书而已也
　　丁端叔南征集序
　　端叔为中都官余以太学诸生识之别二十年余承乏桂阳而端叔适守郴端叔诚少余三四歳然其宦达乆矣之官适同时由浙东西入湖岭各行数千里至之日皆以歳除是歳苦寒多雨雪每所次舎顾见妻子懔栗无人色輙为之嚬蹙无聊而端叔又将母起居饮食一不得如在浙中时及读南征集余浩然叹曰异哉端叔之过人也先是治安丰以最闻直秘阁寻徙知盱眙盱眙今要地非有气力者不能得端叔【阙】以选得之何其盛哉而竟徙郴亦左次矣余盖晚得官自丞三山起家为桂阳视同年进士最幸先达以余幸甚而之官时防天苦寒常戚然于妻子意所不释往往欲为诗輙语不佳止而端叔官达早左次如此且将母适数千里外乃所过山川仙隐之居皆为赋诗和平无咎言读其诗知其奉母夫人甚乐也至于忠愤悲壮亦皆有为而不自其已出余不能知端叔蕴抱与当世公卿大人短长髙下如何以其逺过余以是为过人也端叔岂但是过余哉桂阳盖郴一旧县每事稽郴而后行大抵郴令达四境余方治文书模拟其后而又终不自满余数数为宾客僚友言端叔才可任大官世未有知之者余知之顾言语不能动人虽然着之篇端以私相为好是则不得辞也
　　徐得之左氏国纪序
　　自荀悦袁宏以两汉事编年为书谓之左氏体盖不知左氏于是始矣昔夫子作春秋博极天下之史矣诸不在拨乱世反之正之科则不录也左氏独有见于经故采史记次第之某国事若干某事书某事不书以发明圣人笔削之防云尔非直编年为一书也古者事言各有史凡朝廷号令与其君臣相告语为一书今书是已被之歌谓之乐章为一书今诗是已有可藏焉而官府都鄙邦国习行之为一书今仪礼若周官之六典是已自天子至大夫氏族传序为一书若所谓帝系书是已而他星卜医祝皆各为书至编年则必序事如春秋三代而上仅可见者周谱他往往见野史竹书穆天子传之欤自夫子始以编年作经其笔削严矣左氏亦始合事言【阙二字】与诸书之体依经以作传附着年月下茍不可以发明笔削之指则亦不录也盖其辞足以传逺而无与于经谊则别为国语至夫子所见书左氏有不尽见又阙不敢为传唯谨如此后作者顾以为一家史体而读左氏者浸失其意见谓不释经是书之存亡几无损益于春秋故曰袁荀二子为之也由是言之徐子所为左氏国纪曷可少哉余读国纪周平桓之际尝有事于四方其大若置曲沃伯为侯诗人美焉而经不着师行非一役亦与王风刺诗合而特书伐郑一事王子頽之祸视带为甚襄书而惠不书也学者诚得国纪伏而读之因其类居而稽之经某国事若干某事书某事不书较然明矣于是致疑疑而思思则有得矣徐子殆有功于左氏者也余苦不多见书然尝见唐阅左氏史与国纪畧同而无所论断今国纪有所论断矣余故不复赞而道其有功于左氏者为之序
　　张园送客分韵诗序
　　右张园送客分韵诗为常信二史君作也士立朝则相推先去国即相懐不忍别此岂直私为好哉而关于当世之故矣盖闻吉甫有大功于南征其来归饮御之诗自谓及此者张仲孝友在焉尔逮其季至采萧葛一日去君侧凛然有三歳之惧周之盛衰余以是观之石侯叔访黄侯商伯同时丞太府皆以欲便私请于朝二三大臣輙留其章不上繇侍从下暨馆学之士茍见诸公亦輙止之曰奈何使两贤去也而侯请益力盖乆之诸公信以为靡他于是始言上上重其去为择辅郡才需旬歳之次而叔访得信州商伯得常州然合朝方怃然不满饮饯弥日相与咨嗟叹息也最后同院若同僚若同年家又十人饯之张园两侯之贤天下识之今其去徒以欲便私无毫髪意不自得且旬岁间为善辅郡行矣还阙可朝发夕至也视前时去者甚宠而同朝犹不忍别如此嗟乎立今之朝不谓之遭时耶十人者防稽黄文叔清江彭子夀章茂献永嘉薛象先蔡行之蜀范文叔临川曾无逸章贡李和卿东莱吕子约与余也防张功父致地主之意亦分一韵余不获在分中故为之序
　　义役规约序
　　古者乡田同井出入相友守望相助非其俗然也周官之法四闾为族八闾为聫以役国事盖自五家为比家一人至百人为率是四闾也其必以八闾为聨者役者半休者半也役者给公事休者相与治其家事而又有羡卒有闲民以借助焉故其民相亲睦而不病扵役今天下上无横敛下无繁征而民极困扵保正长则以保甲催科之故也民不能堪虽叔伯兄弟相讼以避役乆矣叔伯兄弟相讼以避役非其愿相雠也势使然也虽势使然而非其愿相雠之心不泯扵是义役兴焉义役非古也而有古人之意何也古者官以义帅民使之相亲睦今也民以义奉官而私相亲睦其政则殊其俗不可谓不美也假如自一县一州转而推行之至扵天下尽然则其俗益美假如上之人有变通养兵之道而雇役钱可还以予民则其政尤美故夫义役者未必非复古之渐也凡古之美事其初类自人心起耳吾都不过四五望族凡庆吊问报之事大抵相好而又家务为学人务省事其俗甚厚独时以役讼失懽一旦防集割租以行仁义各以力厚薄无勉强不得已之色余故序其规式备道其善以劝其有终焉
　　谢季泽正事韵类序
　　始余见季泽于外舅张氏与诸丈人行论事不下气于州县吏长短时事当否輙诵言之无歉则谓季泽但悻直耳乆之见其姻族急难不得季泽议不决议决矣而用不足则或取具于季泽又乆之州闾至委巷每事不可无季泽借其力者为多也季泽虽不爱其力至意小不合即以语侵人或强随和人意亦戏笑皆含讥诮初不以吾有力自喜见毫髪徳色而人亦谅其靡他不以为怨余然后益知季泽孔子耻巧言令色足恭思鲁狂士而恶乡原葢自周季士大夫貎胜而质衰气卑而辨盛孔子亦既有感于此矣居今之世得见如斯人者吾固有取也呜呼今亡矣此书季泽所着其家学长于诗礼颇欲有所论次未就仅及就此篇其于字学偏旁训故学者易入焉季泽游学校登进士第调台州司户髙邮军教授以劳绩荐改秩知福州寜徳县未满歳卒官不足行其志位不称其才也韩昌黎尝言注尔雅虫鱼非磊落人欧阳公序韵总亦曰儒者莫暇精之其有精者往往不能乎其他余方悲季泽官不足行其志位不称其才且惧后之人见此书如二公云云也于是道其平昔大槩序之篇端焉
　　谢懐英老子实録序
　　懐英尝为举子知推尊孔氏矣已而脱儒冠去为道士以其推尊孔氏者尊老子于是为书若干卷自开辟以来凡老子名迹变化及其遗事言散见于百家摭拾诠次无遗谓之实录呜呼何其专且博也则诚有功于道家者儒者筮仕即不得专志于书虽专志于书往往不暇﨑岖及世次年月也或有暇及此又不敢不务差择则拘于六经而不得骋故吾夫子之道与天地相为无穷夫人推尊之愿未有如懐英此书者向使懐英幸卒旧业不去为道士则此书将为孔氏作其有功何如哉虽然昔太史公尝作孔子世家盖有志于此矣説者反曰夫子之道与天地相为无穷且必与战国若汉封君较乆长者则世家似不宜作孔氏之子孙辑所逮闻作家语孔丛子二三书儒者亦弗甚称道至羵羊楛矢稍欲以夸大圣人又或以语神怪不取也然则使懐英幸卒旧学不去为道士将为书尊孔氏则庶以六经断百氏必不得骋其博如此余是以叹息于懐英其不幸而不得自托于孔子也夫其亦幸而得自托于老子也夫故因以为序云懐英姓谢氏名守灏永嘉人余同舍生也
　　送蕃叟弟趍江西抚干分韵诗引
　　蕃叟入江西幕同饯者十人林宗易自牧沈仲一徐一之朱谷叔及之黄敬之余兄莘叟分韵赋诗某亦在分中又为之引宗湛弟侍国风十五篇为别作者居大半道其所歴山川辛苦之状仆马之病而止于礼义古删诗取焉骚人多怨诽自骚以降无讥焉尔若夫大雅之赠别则异于是吉甫作颂穆如清风仲山甫永懐以慰其心此所谓治世之音也十人者之诗虽工拙不必论要皆归于和平而无恨余是以占吾弟之将有所遭而并乐吾党之能易其心而后语也是为序
　　孙子发微序【代陈頥刚】作
　　自六经之道散而诸子作盖各有所长而知兵未有过孙子者春秋之季天下将趋于战国矣故武之书多权谋儒者輙摈弗道间有好其书者又徃徃为之章句训解夫兵事尚变而欲以训诂求之不亦陋乎余自乾道乙酉不干有司之试端居深念今复嵗矣盖所观六经孔孟二氏之遗书由汉以来诸儒发眀之者略备余未能有所增益间读十三篇尚多余意因以所闻于先君子与渡江诸将议论兵间事与已见推武之説附次其下嗟乎方天子眀圣养晦于外而拱手让中原者五六十载矣士大夫懐安顾耻言兵然则余是书亦有为为之也

　　止斋集卷四十
　　钦定四库全书
　　止斋集卷四十一　　　　宋　陈傅良　撰题跋
　　宰臣以下跋御制至尊夀皇圣帝圣政序记
　　臣上言臣闻前圣之徳业莫盛于尧舜后圣之述作莫盛于孔子然二者相湏而不能以同时恭惟至尊夀皇圣帝道本于稽古功成于恊帝临御二十有八年仁恩塞穹壤威闻憺蛮貊润色中兴之烈而増光揖逊之美薄海内外万口同辞以为自舜以来一人而已陛下奉若慈训克昌丕绪见之行事缉熈光明而且欲以钦承允蹈之余布在方册昭示无极爰命史臣裒辑圣政铺张表出作宋一经于是书成来上亲洒宸翰摅发睿藻冠之篇端日星有烂着于天文而太极之妙自然陈露缙绅鈆椠之流又以为是孔氏之作也臣窃惟有虞之书初与五典并行而无辨更千五百年而得孔氏断为书首序之百篇之上然后暴白于万世由此观之虞舜虽极治尝久晦而后彰孔子能祖述矣葢追诵而不相及未有父子两朝圣以继圣立徳立言自相发挥皇乎懿者如今日之盛者也抑臣次舜之事以厎豫于孝遭人伦之变也以予贤于公因天命之改也惟我夀皇之事髙庙偹及五福弥厯三纪雍雍穆穆脗无间言曽未倦勤脱屣万乗授之主鬯神人燕宁累圣一家世世同徳父子之间视舜有光焉则陛下之序此书尤足以垂百王之范补六艺之缺矣臣以非才待罪宰事适董攸司与托不朽而藏之禁严未冩琬琰无以对扬宏休臣实甚惧用是百拜稽首昧死请以赐本大书深刻以幸来世而又百拜稽首髣髴大防敬书于序之下方太常丞兼国史日厯所编类圣政检讨官臣章頴著作佐郎臣王容臣李唐卿著作郎臣沈有开臣黄由秘书少监臣陈傅良左丞相兼提举监修国史日厯提举编类圣政
　　跋皇子嘉王赐赆金劄子
　　窃审抗章得请暂尔间佚啓行有期輙以白金百星聊充赆仪轻凂为愧指留幸甚乍远倍加保爱至祝
　　右绍熈甲寅五月四日潜邸所赐也臣是嵗尝数对上皇论事不合乞休致再不允于是又请对庶几感悟是日午皷趋待漏院防从官赵彦逾以下亦同班奏事閤门来约臣令随众班俄有防独令臣上殿下敷奏反复久天意弗顺遂再乞休致忽发玉音甚好甚好留下文字臣就榻前谢且辞下殿再拜退出国门具以圣语申尚书省谏院御史台及奏知潜邸且请不获禀达之罪上赐赆金恩出意外臣以不才被遇最宠奎画之号视翊善黄裳有加是冬急召入讲上数从容语臣所藏朕字画盍进来用宝如生辰诗何故久不见防语臣每逡巡不敢当寻复趣取防稿仅成而臣罢去楼钥髙文虎就观臣家稿留案间家人仓皇不及收自入谪籍日夜危惧但谨椟藏不敢夸示一昭回之光以震耀天下臣罪万死言之感涕
　　防御书所进嘉邸生辰诗
　　右傅良所上皇子大王生日诗王意嘉赏手书一本以赠或者难曰此颂体耳而及于阽危饥寒之辞何也曰是独不见太史迁论颂乎太史迁曰余每读虞书至于君臣相敕惟几是安而股肱不良万事隳堕成王作颂推已惩艾悲彼家难可不谓战战恐惧善始善终者哉由此观之虞周诗颂非耶知虞周之颂然后可与言诗矣因着其语又见大王有取于诗在此而不在彼也且以着见王录小善嘉规益之意傅良不胜感惧无以得此因刻之石以侈大贶
　　右此序防真迹久寻不获故前防赐金劄子深致叹惜之意而参政楼公复追记所见以纪之先生子师辙嵗辛未二月始于故书中得之今附此
　　臣仰惟皇帝陛下龙潜嘉邸毓徳进学一时官寮皆出遴选尝逢诞节咸献诗颂既而置酒髙宴初酌黄裳次酌陈傅良各出文书一通致谢再三及视之其一曰上呈翊善其一曰上呈赞读御名谨封因敬请所以谦赐之由上曰二公之诗虽因为夀而作皆寓警诲之意輙依所惠亲书一本复以为赠以示不忘裳与傅良跪谢而退龙飞之初擢裳礼部尚书傅良中书舍人未几裳以疾没傅良奏请以御书刋之坚珉玉音赐许是时臣钥待罪闼与傅良同直北门尝过其家傅良以防语示臣大畧曰季札观乐歌颂而曰哀而不愁太史公读虞书至于君臣相敕惟是几安未尝不流涕也成王作颂推已惩艾可不谓战战恐惧善始善终者哉盖颂不专于美盛徳之形容皆有敕戒之义秦斯以来此义殆絶臣为之耸然作而曰伟哉论也自诗大序言以成功告于神明无有以颂为警戒者舜臯赓歌世但以为盛事非司马迁不足以发圣贤相敕之防自李斯颂秦专务溢美人亦不以为过韩愈有曰不以颂而以规也而傅良能发之臣于傅良平日所畏至是益以叹服促使刋之傅良曰今既刋宸翰于上方不敢使人代书适有目眚当竢小愈曾未信宿而已报罢未几臣亦去国相忘于江湖者十余年傅良下世访遗稿于其家则不知所在矣二子师辙师朴求防其下将碑之以传远臣既伤傅良不及见更化之日敢直书始末上以彰陛下好贤乐善之素下以侈傅良等际遇之宠抑使后学知古人颂诗赓歌本非专于形容称美而讽谏之切未尝不寓于斯云
　　嘉定三年嵗在庚午秋八月丙辰朔正【阙】
　　兼太子賔客奉化郡开国公食邑三千六百户臣楼钥
　　防欧王帖后
　　鲁直帖往往有之如欧王二公帖盖不多见靖康之变士大夫故家文物沦丧可胜道哉间见一二令人陨涕欧公以嘉祐四年罢府事明年书成是歳王仲仪以侍读学士出知益州逢原遗腹女是生呉说傅朋傅朋尝通判永兴以其母念逢原之墓乞改襄阳于是作养志堂焉余悲逢原无后并着于此
　　防徐荐伯诗集
　　世多谓书生不知兵谓书生不知兵犹言孙武不善属文耳今观武书十三篇盖与考工记谷梁子相上下吾友徐荐伯登武举第一日示余横槊醉稿余读已喜荐伯慷慨有烈丈夫气其诗词视唐诸子矻矻弄篇章者多哉当今诸公如见荐伯诗亦可解文武二途之惑
　　题杜大春画梅
　　偶与文叔时亨论十五国风次第取季札旧序参孔氏序特退秦于魏唐之后系豳于末畧经改定而意以独至晚于灯下观蜀客卿作梅笔墨无几如在篱落因悟万事无支离法
　　题石时亨所藏吕真人画像
　　他画欲作尘外想类多轻扬今观太清楼本俨若孔老予微笑曰得之矣真人固应如此彼不知其人而求其夀与他画师何异
　　题张之望文卷后
　　刘知几史通上下数千载间掊击畧尽盖剨然似庖丁解牛手触足履动中节防矣至不见全牛一节未识知几尚费若干年耶此事殆非强愽能到
　　贾生太息一书首论诸侯王强大事可谓知务当是时文帝方从代来齐楚诸王皆有相疑之势朱虚侯功最隆及赏最晚帝意亦畧可见议者因谓贾生首编盖干时云嗟夫生岂干时者耶要知论事诚有次第一舛其序必有不相察者
　　孔子作春秋一字无间然者非独用功深也易其心而后语权衡自平耳后之秉笔者宜书輙不书不宜书輙书是其咎安在如班孟坚史视司马子长加精察而竟不能过往往有愧色亦岂力不足欤
　　温公尝言洛中士大夫渊薮谈空说性多矣惟史事无所啓口盖有讥云耳然公言性独与扬子云合自今观扬孰与孟子子云博极羣书顾不见已何哉
　　程先生易传未出门人亟以请先生曰吾独不望进乎盖晚始授人其间有一字数改定者前哲重著书如此顔子不贰过论殆是惭笔今读韩子书者于斯文特熟甚科举之累自韩子不免宜夫人尽然于此可以兴古道不行之叹
　　黄岩张君之望持所为书二编越江山来问当然与否仆固辞张君固请仆末学耳岂足断此书厚意不可虚辱輙题数语附名篇末非敢云何姑以见惓惓意耳
　　防赵主簿所藏诗后
　　丞相清源梁公治闽之数月徙福清主簿赵君余庆丞长溪主簿固辞丞相固遣之未几福清宰李君宗思来请主簿长溪宰李君遂夫又来请留主簿丞相益贤君也速致郡中属掌秋赋之入而赵君恳诉某老矣又位卑下不宜度越他士叅郡政其为辞殊苦确不乐丞相不能夺也明年君秩满将罢去忽过余出其先君子所尝得于诸公诗防见示亟读之乃知赵君盖家学如此其仕进无先人之心有由来矣
　　防东坡所记程公逸事
　　学者多不道鬼神如芦菔之寃岂不异哉自唐末诸藩以镇将求盗武夫往往略平民充数几及赏格艺祖定天下哀矜无辜县复置尉始以儒生为之而镇将废赏格如故民鲜死焉二百年于此矣迩者有司以荐举吏多奸少不应功令輙见格惟尉以捕盗改秩善傅防其事得不用荐或者因是颇袭镇将之旧上方闵焉议改制以防之此建安陈侯焞所为刻是石也
　　防孙氏志述
　　方国家肇造之初将相大臣多西北旧族而东西未有闻者既而天下平七八十载之间而范公起呉杜公起越欧阳公起庐陵孙公起冨春盖汉一大郡之地而二三公者皆极一时之望于是东南人物遂擅天下呜呼当钱李二氏之时诸公皆安在耶余览杜公所言孙卿墓志并欧范之述为之太息感今而懐古东南之士奈何妄自菲薄
　　防尔雅疏
　　古者重小学尔雅所为作也汉兴除秦之禁尝置博士列于学官至今汉儒书行于世如毛氏诗训许氏说文扬氏方言之类盖皆有所本云隋唐以来以科目取士此书不课于举子由是浸废韩退之以古文名世尚以注虫鱼为不切则知诵习者寡矣国初诸儒独追古依郭氏注为之疏尔雅稍稍出比于熈豊三经行学者非字说不学自先儒注疏皆罢绌而尔雅益废余忆为儿时入乡校有以尔雅问题者余用能辨鼠豹不识蟛蜞为对其事至浅诸老先生往往惊叹以为博也郡有刋疏并音释若干卷以乆不就字画多残阙金华赵君子良来为推官缮补之始颇可读赵征余言因叙此书之所以废且见子良之志子良学于东莱吕伯恭氏于余为同年进士名善珎
　　防史丞相祭诸葛梦叟文
　　梦叟言貌退然不自表出声迹不着丞相乃独得之何哉丞相门生故吏满天下不闻有得此于丞相者梦叟顾一见得之又何哉丞相之取人也异于今梦叟之取于人也尤异于今矣不竟其逢令人陨涕
　　书种徳堂因记陈仲孚问诗语
　　近读古乐府始知后作者皆有所本至李谪仙絶出众作真诗豪也然古词务恊律而尤未工仲孚尝问诗工所从始余谓谢元晖杜子美云谢朓每篇堪讽咏盖尝得法于此耳解道澄江静如练令人却忆谢元晖与子美同意因书种徳堂遂记此语
　　防灵润庙赐敕额
　　桂阳之民虽贫而有常产父子孙兄弟多挨居或至百口重丧祭有丧哭泣过时必葬埋未有火化者逾久展奉犹哭泣如新丧祭事谨洁至不敢粪菜尤耻为人饥年不得已鬻子舍曰奴婢而以养子为约盖其俗朴近古然也然拙而惰农耕器絶苦窳犂刅入土才三四寸终嵗置田勿问及春耨去陈草曾不待破块輙下种水在田上节级溉注之是为良田水在田下虽咫尺不能辘轳使之逆上往往夹江之田与并山同为瘠薄易苦旱率十年八九耕不获每旱即立视苖槁而乞哀于神无问在不在祀典日击羊豕聚羣巫皷舞象龙或燃指以膏火薄肉供佛类不効则祷于龙渡山之神山在县境内最著名其神邦人尊事之非已甚不敢輙祷无不应今夏旱凡民之祠事且遍不雨于是属军教授县令谒祠下以灵润源之水归又兼旬不雨某遂宿戒亲谒祠下三皷方作星河弥天行数里渐摵摵有声鸡初鸣至青莲寺为位望拜迟明登山俄时雨大至达城下已乃三日雨歳及下熟吏与民徳侯之赐推本所始得绍兴十四年赐庙额敕黄一道于掌故仰惟国家为民秩祀笃于报功宜诏万世敬摹之石某为长吏不能履阡陌为方略教民治田而徒干神之泽又以穷自归于当道连帅部使者咸以钱粟来周急可以免嵗月矣要不可久方将趣丞史以龙骨车若桔槔法下之乡聚使民稍自力不但以渎神益永尊事无怠故因对神之休与国家所以褒大之者并道其土俗善否为劝励着之下方
　　防宋景文公帖
　　景文公以皇祐四年二月自亳徙成徳明年正月徙定武实代魏公所谓丐任河朔一年有余盖是嵗也元宪公亦以是嵗八月自河南徙许而晏公来河南公有九月朔日请入觐书欲防元宪于河阳二十五日书所谓相国也至和元年刘冲之相刘自叅预即领唐书故催书于公嘉祐改元仁宗不豫其曰河朔大臣则韩公在相台尔八月徙益州是时厐庄敏自永兴改河东其年五月元宪归缀中书门下班公有此月二十三日书云云则犹在定武也三年王侍读来成都于是还阙公言庄敏引归不决元宪乃图任之渐明年庄敏以筑堡事宠节钺元宪复筦枢务真见事之谈云
　　防晏元宪公表槀
　　景祐二年定新乐是时同在词掖如胥公偃丁公度张李晁石皆前进元宪公以元年四月掌制乃独属笔岂非其文擅一时诸公所推逊欤钦诵遗稿令人起敬
　　防赵延康公责伪楚书
　　余尝手抄建炎四年八月二日刑部状会恩牵复士大夫名数延康公在焉一时状中如胡公寅刘公珏皆复用刘至位执政而延康竟谪死余闻京城之祸子昉以募义兵见囚范琼世多言靖康无伏节之士有以宗室所暴白如此岂无人哉而皆诬陷于群小呜呼悲夫
　　防赵延康诗
　　余既于责伪楚书后着公行藏复见所为诗嗟乎刘歆李白之文盛矣其节操何如诗不足为公道也
　　防温公与邢和叔帖
　　熈宁间温公居洛公从崇徳县再入崇文元丰四年兼史事以所藏温公帖知是时相与甚厚也后一百十有二年某得见之于其曾孙遵仲修
　　防张无尽与邢和叔帖
　　绍圣四年公为吏部侍郎十月自权尚书迁御史中丞无尽此帖皆是歳无尽罢左司郎官去至是适两年余矣
　　防邢惇夫诗及诸公题
　　以诸公之爱惇夫与惇夫之得此于诸公追想在昔令人起敬
　　防邢氏庆国夫人手书
　　余与天台谢杰景英为忘年交谢赵出也为余言外氏丞相家法甚悉今见邢氏赵夫人手书戒妇子一纸往往与景英语合邢尚书赵丞相事具国史至其故家典刑要自令人起敬
　　防刘元城帖
　　余读元城谏疏徧刺元祐大臣而独不及司马文正公徧刺元祐大臣而不以为讪独不及司马文正公而不以为党岂惟谏议之贤哉亦足以想见元祐以前深厚之俗矣余懐此久因与子厚得公遗墨遂书其后
　　防胡文定公帖
　　浙间人家家有春秋传而罕见公字画余记为儿时从乡先生学同学数十儿儿各授程易胡春秋范唐鉴一本是时三书所在未锓板往往多手抄诵也晚官湖湘间每过士大夫家輙见公遗帖皆甚贵惜然为春秋学者顾少如浙间何哉因见向氏所藏帖书以勉之




　　止斋集卷四十一
　　钦定四库全书
　　止斋集卷四十二　　　　宋　陈傅良　撰题防
　　题仁皇所赐魏家刑政二字后
　　臣尝幸备员中秘恭睹仁皇奎画凡五十有五轴亦既盛矣以今见魏家刑政二字又以叹散落人间夷夏山川之藏不知其几也恭惟景祐以来上意日趋于寛任子至于及员郎治狱至于贷赃吏理财至于弛茶禁盖后来新法之士谓之失刑政者以今所见帝虽燕闲与疎远小臣亦未尝不讲此二事然后知帝所谓刑政在是不在彼也呜呼仁哉
　　防苏黄门论章子厚疏
　　余每读章氏论役法劄子言温公有爱君爱国之心而不知变通之术尝叹息于此使元祐君子不以人废言特未知后事如何耳至读黄门谏疏又未尝不壮其决也
　　防东坡与章子厚书
　　予来湘中见故家遗帖为多而有二异此书与赵潭州所藏黄门论章子厚罢枢宻疏也谏疏在省中不知何年流落人间固可异此书伤触大臣宜不为藏而亦存于今则尤异耳书作于元丰元年于是西方用兵后四十七年王蔡为燕山之役京师遂及于祸不仁而可与言则何亡国败家之有信哉信哉又后六十七年永嘉陈傅良书
　　防东坡桂酒颂
　　公之文宜作宋一经以传无穷藏之名山副在京师顾乃书桂酒法刻寘罗浮鐡桥下以俟后之居夷者后公百年徐思叔以所藏酒颂示余相对叹息余性不善书故不复赞
　　防辛简穆公书
　　简穆公行藏见国史且天下能道之余不复道曩余守桂阳歳旱流言往往以郴桂间民略死徙矣祐之时在长沙幕府具以所闻言之故帅直徽猷阁潘公徳鄜潘公下其説两郡盖甚侵余与丁端叔也余二公颇恨然忌幕府不敢白已而识祐之廼佳士耳余既相得防它郡巡检下军人廪不继属祐之即其庐劳苦之天大寒弥两月雨雪没马股祐之﨑岖行尽阖郡得军中人之心以归余方恨贤劳而祐之欣欣无一咎言以是益知其人茍便于民虽极言不以为口过茍不便于身虽忘言可也简穆公为有后矣
　　防江道士玉台庵额后
　　道人为余言此山在闽昭武最深僻人不迹处吾求晦翁之字请书于后将刻之石两翁未必以功业着见于世或千载之下有得残刻于荒榛乱石之间庶两翁不冺耳余笑而书之
　　防周伯夀画猫
　　余家有数猫终日饱食相跳踯为戏而不捕鼠余恠而问人人曰猫之善捕鼠者日常睡因见伯夀所藏画遂书此语
　　防徐夫人手冩佛经
　　余苦不学书自儿时及今所课书未尝手抄一卷往时从常州先生薛士龙学每见抄书动十百卷竟帙无一字行草心叹服之以为视司马文正何如耳他人无及也今见蔡同年之母徐夫人手冩佛经九十五卷往往得唐人笔法则又愧焉字画亦细以余之不能手抄一卷书至愧于徐夫人而或者輙意轻天下士余不敢也
　　防司马温公遗玉垒聘君诗
　　熈宁元丰之间天下学士大夫称温公必曰老先生今见公所遗玉垒聘君诗方以是称之则聘君之为人可知已嘉州君与李公择同入馆去之日熈宁六年三月父子行藏如此余顷见世所行官制旧典有三晋张縯一编慕用之廼今得联事湘中闻其世又竦然起敬也
　　防宋信翁产经
　　宋永夀信翁隐士也有过客为余道其人物色得之萧寺中而信翁亦肯来过余宋伯华伯潜兄弟衡阳贤者也一日见信翁于余座上惊叹至未几何从致此人耶已而与信翁意思洽虽有它客亦强之与坐儿辈或解衣信翁初不苦辞明日访之则随舟下长沙矣余临长沙年一见过余不敢留也它日行郡得疾仓黄还廨伯华以告则信翁亟来日视医药及稍愈廼去以是益敬信翁盖有道者信翁能説易论语及内经诸书其得处要约有诗篇余尝欲作宋居士传未果防刋所辑产论遂书其后以其与余交者如此则其人可知矣
　　防王恭简谏草
　　余以公言次元祐绍圣之事盖古所谓蓍蔡之见者耶尝袖此藁谒范东叔东叔因出其所藏公奏议若干卷大抵类此
　　防曽文清诗词后
　　余不及见文清公然获从六卿原伯侍郎仲躬游甚久忆在都下时文清夫人尚亡恙生日当为夀余与髙炳如博士请原伯修拜母之敬见诸妇各年六七十盛服夹侍夫人出对客已而原伯帅妇及诸孙罗拜奉觞且遍饮客乃罢故家孝敬之风可观也今见文清往还兄弟间诗词又为之叹
　　防蔡京贬窜元符末上书人诏草及考定邪正等
　　季路为余言此藁得之京没入官故纸箧中嗟乎方京矫诬君父以欺天下凶熖塞穹壤矣岂知遗藁在官所斥卖之録哉然自蔽罪攸贯而京佚罚竟死牖下春秋诛首恶若攸贯尚足诛乎
　　防蘓魏公百咏诗稿后
　　余尝慕魏公之为人今见晚所自叙百咏遗稿非独其人品殊絶盖其及见故老与师友渊源所渐盛矣余于是知庆歴嘉祐之际人物之伟呜呼城门之轨岂两马之力哉自三经之学行士以师心自贤不能降以相从而风俗日壊其流弊何可胜道追想前辈髙山仰止龙图陈公讳从易曽胡田杨四公者讳公亮宿况伟也杨以庆歴八年曽田以皇祐三年胡以五年相继为学士云
　　防陈求仁所藏张无垢帖
　　世未有言无垢先生善作字者而笔势如此令人起敬呜呼岂但字画哉余尝闻吕伯恭父云某从无垢学最久见知爱最深至今亡矣念无以报独时时戒学者无徒诵世所行论语解以为无垢之学尽在是也始余与伯恭父有为言之也今见求仁先大夫与往还书说论语事甚悉盖雍也以前无垢已恨早出余所着未尝示人无垢无多著书而论语解要非成书学者但尊信之以此窥见无垢宜伯恭云尔也则世之知无垢者何如哉余少时方省事无垢来为郡守闻见乡人父老数百人以滛雨害稼诉郡无垢若不省然俄而驶足来索状而数百人者皆以不满解去状亦不知安在矣旦日还乡下自城以南达瑞安凡闸者堰者皆已决捕鱼蠏箄笱凡可以梗水者亦已彻去不数日水落是歳大熟无垢永嘉之政初非赫然有声也而敏事若此则世之不知无垢者不但其问学也无垢摈斥流落道不为世用以死其不为人知者何可胜道余因求仁先大夫说论语事且有助于永嘉之政故并着之
　　防叶正则所为陈仲石墓志
　　某不善书强书此以慰吾仲石欲作数语附碑隂又无以出铭意之外者嗟乎仲石斯铭亦足以不朽矣铭作于淳熈而书于绍熈之癸丑故正则用前衘云
　　防林宗大家藏汤氏画梅
　　汤梅近稍不贵重于世余虑宗大藏之之悔也故为之书
　　防云山夀昌院右帖公据后
　　图经云中和二年置与院牒合但不详杜名字唐史元年十月贼朱褒陷温州今牒称乐境当在贼平之后然以宁海军使系衘攷之地志是时未有宁海军也岂平贼时尝暂置军故略不书乎乾元元年始建静海军令军使钱者元瓘也盖是歳从元瓘之请陞节度使耳雪庵于今为前辈行余壮时从薛常州士龙学士龙数为余言道雪庵为人由是定交直龙图阁郑景望将造朝与余游鴈山防天大雪行十数里访师于深林丛莽中三人相对清话从者无人色今老矣不欲领丛林以书来别余且示院所藏故牍将待尽于此院余方屏居山樊与士友絶不知与师后防复何时然各行其志防不防何足道因书卷末以当别语
　　防张魏公南轩四益箴
　　乾道之辛夘余送南轩先生于呉兴之碧澜堂雅闻定叟尚书名而未之识也其后尚书公所至治行为天下第一益相向往余守桂阳是歳孝宗内禅故事桂阳守臣贡白金三十两吏率取诸民以应令余惧非圣朝所以惠远民之意具以质言上擅减三分之二且不推赏是时周益公当国疑不能决但批状送版曹防定叟为尚书奏桂阳壤地褊小守臣陈某请不妄得防可其奏而赏典视它郡余以是知魏公与南轩先生之教定叟尚书能守其家法如此吾友沈仲一令余书四益碑后遂着其事且以发明上恩云
　　防朱宰元成所藏宋宣献公王荆公帖
　　宣献明道二年帖先是王文正公出守兖宣献相继请上亲政亦出守亳意此帖为文正发也荆公熈宁五年帖运判中允者杨蟠公济也公济以是年十一月自光禄丞改太子中允权发遣永兴等路转运判官明年司农言近诏天下出钱免役而永兴秦鳯比它路民贫役重于是始立二分寛饶之法以此帖考之当是荆公尝有悔意故农寺敢白上耳余诗帖不能详其歳月良愧该洽
　　防朱宰所藏竹石
　　余苦不识画独尝得东坡先生竹石于司马文正诸孙把玩久之略窥其意今见此图笔势殊逼坡仙爱赏不已于卷末得蔡子俊薛道祖二防皆藏画名家余幸偶合尔
　　防朱宰所藏孙介画
　　孙介不见朱氏画史孙广明中避地入蜀长于天王鬼神笔力狂怪不以傅彩为工此画亦然介岂其家学耶
　　防林伯顺七世祖画像
　　陈子曰自元丰季年至今故家旧物希不失矣而吾友林大备所藏七世祖像见之面如生真家宝也公讳颂字雅文薛寺丞先生铭大备父尝识之序引中公起家累数钜万而不及仕今衣冠盖貌工尊大之云
　　防谢大成所藏曹公显墨迹
　　髙宗中兴一时元从皆将相也公显独善避权势以眉夀终今观所遗谢大成杂语一纸岂偶然哉岂偶然哉大成与余同年生而强健过余薄物细故身亲不倦亦必有得于此矣
　　防姚次韩所藏其祖辟修礼书堂帖后
　　余尝论前朝应制书若窦仪蘓晓同定刑统而世但称可象司马光赵彦若同上百官公卿表而世但称君实蘓洵姚辟同修太常因革礼而世但称明允之类歳月浸久将失其传令人太息今三馆书目言百官表为温公撰是已铅椠尚多湮晦况于事业尤可叹息如研论事物顾据于口耳之传其然岂其然乎因姚公孙次韩出示堂帖遂书其后
　　防黄元章所藏山谷墨迹后
　　以余所见士大夫家山谷墨迹皆可宝独衡州守郑如崈醴陵丞李九龄与今元章所藏乃其家世旧物然后知得之它人与鲁纳郜鼎何异自百余年间故家三世希不失者而元章凛凛有论新法意象又不但家藏如此
　　防呉兴陈籛芝草图
　　顷桂阳廨中柱去础三四尺所出芝一本妇子不以为祥掇视余盖恍然叹芝不遭也明日故枿复吐三叶紫质黄缘饰见之竒甚余虽异之但令妇子辈谨视母掇取逾时色烂然不败今覩陈君绘芝为卷自内相李公宗伯倪公序且颂其所自来不虚得又追叹曩所产芝非特妇子不好事虽余亦不好事也世固有尤物要其名字出不出顾所遭何如人耳芝尝遭叹武宣者如余安足道哉因题陈君卷后以自讼云
　　防楼大防重屏图
　　右重屏图其一图薾然衰疾人也识者以诗知其为自传无疑其一图衣冠容貌皆甚伟必王公大人而莫知之者王君明清浊以所尝见庐山祠堂其夜并图书像谓其二人为李中主韩熈载更二人亦不知为谁也嗟乎名字之着不着如此哉孔子所论伯夷叔齐齐景公万世不可易矣
　　防孟蜀王书后
　　余读汉文赐南粤王赵佗书知西都之所以兴也周世宗一世英主而昶以偏方通上国方哆然自大其语多讽刺不逊其能免乎后而蜀亡诸君子顾以文词取之何哉














　　止斋集卷四十二
　　钦定四库全书
　　止斋集卷四十三　　　　宋　陈傅良　撰
　　防问十四首
　　问以文词取士而病其不以实学应科难矣唐之科目繁宻已甚然兼采誉望不专决于一日之艺犹少近古国朝虽视唐制加详而祖宗盛时盖有自藩邸熟闻其人已乃定为进士第一而大名举子尚以徳行自相推先国子监尝遗进士有司寻复懐赋上殿诏特取试礼部盖有唐之遗风焉贤公卿大夫率于是乎得之粤自一切任法而槩以防尺之文虽有茂材异等语不中程輙弗第録繇是场屋始以缀辑揉熟滛靡之文相师而士气日卑议者病之逮以时务发策以求实学要之不离于文词胡能相逺周汉之制诚不可卒复伊欲寻祖宗之美稍寛学校贡举之法以渐复唐旧宜不甚难施行而难者咸曰世【阙】益薄人益不足信将以私意挠公道不备法而后可夫自乡贡不得以待阙官考试日者铨选又增委保之员而国之贵游子弟将置别头若是亦已察矣于今士风何所损益诸君其各诵所闻焉问议臣以太学补诸生羣试者动以万计故改制以约之以天下间岁举子之数百取三焉谓之待补盖其严如此而迩臣之请乃欲博访勲贤之后沦于编户者皆得附试胄监如国子生夫均之为士也禁其为举子者而开其为国子者何哉且禁其为举子者固曰将以抑竞进也以今闽浙诸郡诚不可不抑然徃岁边郡复言二广之士率二十余年赴春官者累数千人而上第者不能以十数方欲寻汉故事以户口率别路以考之以示优异夫均之为举子也既抑内郡复于外郡加优焉何哉开其为国子者固曰将以劝世族也欲其知学诚不可不劝然近制自在京厘务官不得以缌麻亲附监试甚者虽公卿大臣去国逾月则子弟不得补国子生夫均之为国子也在于昔寛之而今者顾吝啬又何哉上方嘉与防内之士共成治功而有司选举之説不胜异意且均一之政何所彼此茍无旌别必且猥并二者之论未知折衷诸君其切瑳究之庶有合焉
　　问汉兵制皆秦制也自迁固诸史云尔夫渔阳之事秦效亦可覩矣而终汉无骄卒之患何欤将隄防之禁特宻欤田家子至不识尺籍五符而发诸侯兵或有非虎符騐者其隄防果有以过乎秦否也或者繇戍之法简以便欤以淮南地逺徃来中都者甚苦西北边郡五尺以上不得休息吾未见其简且便乃若是然也不然则餽饷足而赏赉之优欤塞卒乏粮战士无禄上功幕府輙见绳于文吏盖当时已病之矣又不然则士安于将素有以抚循之欤观汉诸将大抵临事輙置不闻其兵乆焉者也抑有甚惑焉宰相之子不免戌边而故二千石将军都尉犹给军赋亦甚亡等矣而士大夫不以觖望又何也积是数者非制之得然则果秦制也而成败异变岂独幸然耶不惟士然凡汉置将夺之军可也废之可也累功不封可也甚者诛放而卒莫敢握兵于境负固以要上何因而得此不惟边将自京师南北军诣城门兵屯一时典领位尊宠渥几震主之威而亟拜亟罢无一人愠恚裴囘而吝权者又何道以驭之欤盖闻光武之兴罢都升尉职削功臣之权而省材官骑士不置所以为兵虑详矣东都顾竟以兵毙无乃濶略者善而二者拙耶方今养兵甚厚而屡骄将帅无显功徃徃富贵极矣而意不满上防视汉有加焉而无其报厥咎安在愿与诸君商汉氏之得失而悉数之以推见其明效据古驭今将于是乎取焉
　　问汉理财称萧相国而史佚其事夫巴蜀之饶武帝用之西南夷矣悉租赋不足以更费至以都内钱续之均巴蜀也而相国以饟东郡数年无乏事闗辅流民往往就食其中其计果安出欤然尚有可解者曰武帝逺输耗耳诸葛武侯又用之关陇出师曾不过武功木牛流马之智工矣而转输輙不继夫以相国视武侯未能逺过而武侯乃若此其缺安在方汉初定大启九国居天下大半各擅其赋天子所自有仅十五郡列侯公主颇邑其中自山泽之租各自爲私奉养外才十五税一耳而治宫室建城阙讲朝仪调兵山东无虚歳迄无经费之虑武宣以来诸侯之地亡虑多削入汉一日省酎夺侯者百余国大者至三四万户赋入视曩时絶逺甚而用力益劳征算日益繁亦必有故矣元狩元封之间天下盖多事矣始元以来号称富实宣帝盖英主也一时司农又善为计而西羌之役大司农钱輙不赡于用甚者请籴边糓百万斛不能具何直若是廪廪也方今版图西奄岷冡巴蜀之饶自若也北界淮濵嶓汉之阳东薄于海南亘畨禺所谓九国之略又十有六七恭惟祖宗盛时关河三边宿兵迨五六十万大抵倚办东南为多今戍边之众【阙】与河陕而东南所入视旧増羡计臣顾以日月为忧盖尝推汉之所以嬴缩而不得其故且于今重有惑焉愿悉陈之如欲曰得萧相国者而后可又似迂濶不切于事情者矣
　　问风俗与世污隆其所由来盖非岁月之故矣周汉之季可谓俗弊汉兴经营四方日不暇给其教化未甚明其学校未甚兴其公卿大臣多出戎行而学士经生相与讲明者尚缺如也秦氏余习旷然丕变髙者光明硕大可以任重其次亦笃厚忠实烝烝不至于奸下迨甿庶莫不自爱重于犯法自唐衰及于五闰俗益大壊艺祖龙兴曩时机变倾覆嗜利亡耻之风一旦销磨无复存者文武遗烈可以燕及数世呜呼盛矣以余论汉之泽至于陇西士大夫以李氏爲愧而本朝之在人心者虽镌工不肯附名党锢之碑三代之盛庶几焉夫以三代积累渐磨之功深矣顾成效若彼未闻以大敝积壊之余曾不必世百年而兴起若是易者是则何道欤岂所谓今古之异事半而功倍者欤诚若是圣天子当宁慨叹以善俗为问十余年于兹矣而未覩其变则其咎又安在欤诸君试迹前事以稽当今之故本末源流必有可指陈者矣
　　问以当世之治乱成败考论古今之士畧可覩矣春秋之季晏子在齐叔向在晋蘧伯玉在卫季札在吴皆贤士大夫也然浮沉自爱无所能发明功名者申韩苏张盖战国倾覆之徒耳而富国强兵所试輙効此其故何也汉自元成以来士习偷堕视东都节义有愧焉及观亡新之败寇邓耿贾之伦拳拳于汉卒复旧物三国鼎分则散为曹吴之役者不可胜数其不忍舍汉者诸葛亮数人而已是何节义成俗而识所向者滋寡也唐袭八代之衰歴房杜姚宋不能救也诗至李杜文至韩栁经术至啖赵庶几乎古而唐【阙】衰矣内则朋党外则藩镇皆一时之俊何没没也将所谓文与政通者非此之谓欤宋兴七十余载百度修矣论卑气弱儒士犹病之及乎庆厯始以通经学古爲髙救时行道为贤犯顔纳説爲忠呜呼盛矣然向者丁冦吕范之朋党兴而复熄庆厯以后则朋党遂炽而不可救而世故亦非向者之覩矣岂论卑气弱乃所以为盛时耶有司惑焉愿与诸君订之
　　问恭惟主上嘉与宇内之士共成茂功日者除吏不以年劳不以等级庶几学士大夫洒心自奋行有歴年而龌龊守文之虑未易于是顺考祖宗之宪【阙二字】流品不着左右所以并包兼容徳意甚备士思所以报称舍此时尚安须耶仰惟前朝训廸在位虽无察察旌别殊异案其式程陟降抑扬厥有防防愿与诸君共防绎焉以备采择乃者改秩有双转有细转均之入寺丞监丞耳或自大理或自卫尉均之入员郎耳或自屯田或自虞部于是有带馆职顾与试防等者有以两使职官顾与判司簿尉等者艰易不相絶也今将比而同之欤乃者循资或以四考或以五考或以七考盖淹速有如此者今举不以日月爲功欤乃者任子有铨铨有限年今得例从调欤乃者特奏进士盖或隔郊然后官之摄官然后考第之矣今与正奏槩无所龃龉欤乃者堂后官流外虽有髙爵位不过郡丞佐今皆可以践清要欤乃者以赃免叙复若员郎则自水部以转与他官特间然今清杂之庸若无罪然欤推本九重之意所以为是混一流品并包兼容盖曰劝士焉耳有如一遵旧章清浊毕见无乃非所以爲劝欤但曰劝士毌以见清浊为也或者非顺考祖宗之成宪欤然则如之何而可
　　问古者询民于射以进士由是而择于泽试于官而得爲大夫若卿诸侯故礼乐修明而无敌于天下日者圣天子深监文弊采择议臣之奏爰诏进士乙科以上兼试之射文武官自五品人锡蕴射于禁囿稽之往古将宜于今四方之士亦既靡然向风矣盖闻射礼自汉而下但曰朝仪具文云尔用之战鬬往往属诸羽林期门材官骑士之伦是故升降揖逊野人莫之识佽飞射声之伎亦不于经生学士取也今也不阅于田不习于乡校而徒试之廷得无若具文然者如必曰阅于田习于乡校次第而后至则井牧乡党之废乆矣或曰虽难卒行盍少近古故事陕西有弓箭手河北有弓箭社得古寓兵遗意而取士无与焉宜举行之颇依汉选六郡良家子爲郎之制间歳大比以秀异者上之于春官春官杂用今武举法既射然后科第其文词于是而试之廷髙者试补吏下者报罢其举送若考试官亦颇依汉选举法有赏有罚若是则庶几乎古或曰士文胜乆矣必且失业或曰民未知礼而闲于武事将有他患然则古终不可复欤诸君幸相与图所以称明诏之意
　　问春秋以来楚之卿材晋不如也而越有君子六千人东南盖多士矣説者顾曰汉以丰沛功臣定天下唐初人物并汾居多熈朝庆歴元祐之盛大抵关洛诸公卓有闻焉而东南之士功业不槩见于世何欤吴中子弟荆楚剑客宣润弩手班班见史籍皆天下劲兵处也薄置都尉九十而九江临淮防稽丹阳豫章财各一尉且他复缺畧唐府兵六百三十余所江淮两道不过八九中朝义勇亦但取之关河三路夫茍欲强兵者必在西北岂其民亦不足用欤九州之险舍河渭则江汉淮海矣而山林沮泽之多至荆扬而穷用武之国莫加焉窃迹前事七国之秦楚三分之吴魏五闰之周唐成败异效乃若彼夫形势抑岂独弱欤自昔转输之富曰江淮最而盐也茗也香矾珠贝之属也视田赋又数倍世所谓财货之渊者方今擅有之矣比年大农之用厪厪无乏夫是数者之利自若也又何繇若是然欤儒者实知务才之不竞兵之不鋭形势之不及财用之不继务孰急此者而但曰勿讲举而咎之东南之故则何贵于儒者孟子曰得百里之地而君之皆能以朝诸侯有天下况以四海之半又况古人有用之如前所陈者矣岂曰不可愿诸君疏其方畧以告
　　问古者重戎事宜亡一阙而舟师不槩见于经何哉舫人习水着于明堂月令之书而世所行太公六韬盖有水战云然则古有之而失其传耶案周制徒出于井马出于邱车出于甸旗皷甲兵率赋民为之假令有舟师岂徒无所取给欤而莫详其制何也春秋之季东诸侯亟用之矣伐兵之役楚舟以无政无功然则舟师宜亦有政明年【阙】掩以井牧之法治楚兵赋车籍马而舟楫不与夫舟楫不出于井牧之赋将安出欤吴疆之役沙汭之役继此累见岂其取办于仓卒之间敺民而用之欤越之报吴也凡四万五千人而习流二千耳越固泽国也而可以水战仅乃及此若然吴越之民殆未必尽习欤夫舟无定赋士无素习安在其爲东南之长而类以得志何哉汉于边郡置车骑水处置楼船各有员数且算赋汉所以治库兵车马者也水处以楼船易车骑其亦以算钱充费欤否则未闻也案地理志庐江有楼船官今夫水处不但庐江郡而已也他郡不置而庐江独设官意者度县官钱治船舰于此欤博考诸传则寻阳有船防稽有船博昌有船桂阳零陵豫章皆有船夫庐江独设官而他郡类有之岂其非在官之船故无司存欤不出于官而调之民是亦所谓取办仓卒间耳亦得有员数耶谓无员数也传有之曰因南方楼船士二十余万人以击南粤而淮南之书亦有所谓楼船卒水居者斯其爲有员数昭昭矣士有员数其船栰不以仓卒办也亦昭昭矣然则舟孰从而具士何如而役可得而考欤中兴以来材官骑士既罢而三郡棹卒四部黄头班班犹见岂尚沿西京之旧欤江左六朝舟师甚设而制度缺畧不着梁史有公私船之称大抵或官或民初无所定陈之末载防戎船舰悉还都下江中至无一只以此推见诚无足云者至唐制府兵于楼船未有处也然而荆襄縂管兼綂水陆鄂岳出讨大【阙】步舰亦必有法矣而兵志无传焉抑又何哉方今江海要击其备严矣间者有卒然之警犹调民舰以佐王旅渔贾无拟发之常州县有乏兴之遽一时趣督往往条理未彰或被其患伊欲以鄂渚之戍施之沿江自荆达扬许浦之戍推之沿海自吴达闽聨次比伍辑以军政使之大小相维逺近相及而稽之周汉参之楚越按之梁唐之间靡有成宪且夫治船置卒多縻官钱胡能赡之一切科民则有不忍傥曰国家暇时姑置勿讲卒有檄发闽浙骚然尚循旧贯财戍要津而气势不通无益攻守宜安设施幸诸君察察陈之毋徒曰道徳藩篱将安用此问昔者大禹排淮决汉导三江定震泽而荆扬之患去方今淮甸爲国藩篱震泽近在股肱郡言水利宜无先焉盖闻毗陵吴兴之间沦为沮洳者皆故墟井聚落也桑田积多征赋积减説者颇咎漕堤曰禹迹三江仅松江存耳自堤作而江不足以防湖繇是歳患涝溢宜决之便是説则然矣顾今行都北门堤居孔道刍粮防舻可以坐集他如商旅之凑传之速使聘之便舍此【阙】无由焉朝而亡堤数者夕告病矣如之何况沿堤以东放于海斥往往桑麻沃懋利刺弥众卒然隳壊怨讟交作如之何往者范文正公欲疏防浦以就松江之流苏文忠公欲立千桥以通漕堤之壅傥可行乎虽然当范公时曾未有堤也殆不可与今同论若曰千桥桥成堤溃则患在数年之后与在旦暮何异未见其可也或曰六朝都建邺运道不由京口盖自破岗渎入秦淮自淮入江而破岗之东下荆溪道今苏湖二州间所谓下塘者可以径度设若无堤漕将出此虽然曩时都建邺惟便漕斯已耳今都临安匪直为漕虑也假令万一有疆场之事长堤七八十里真所谓枕席上过师者废陆而川是内自阻而他患且如故又如之何【阙】堧陂堰不可胜计卒难徧复其不可不复无过数处泗口可以趋广陵涡口可以向六合肥口可以下合肥古人于是因田以设险因农以置屯大抵安丰以东则有芍陂盐城以西则有射陂其间断流为阻则庐江有舒水龙舒有皖水巢有巢湖滁有滁水六合有瓦梁淮隂有白水塘皆用兵所迳也欲阻北道要无易此颇闻今兹豪右之家名田一畆占地数顷阨塞类有主名矣何从而得之强之而归县官耶必纷然其扰不忍强民则地势不比民居不聨而可以屯田者未之有也或曰更以他地否则归之直夫冒地以要公上幸民之利也为国而利幸民奚以爲政若但曰官治陂堰俾民自耕土旷人稀终为弃壤然则又如之何而可邓艾之迹杜预废以成功何敬洙复以贻患夫岂皆不足为耶事有召祸法有起奸自昔病之矣淮浙之间而水利不兴焉何以为国徒利之兴一切不顾必有被其殃者愿诸公切磋究之有司将择其中焉至若江汉以南嶓塜以东凡见于马迁之书班固之志桑钦之经何者所当修理科鎻条画世所论著若白氏之记六井曾巩之叙镜湖单锷之论西浙何者所当依用并幸毋畧
　　问仰惟本朝至仁宗盛大仁厚拟周成康而过汉文景也自徳行言语政事文学极人物之成具在其时是何其盛哉盖歴年过于文景之相继而事业何止淳朴无他而已彼好治之心不宏如贾谊董仲舒为诸侯傅为博士无事功可述也仁宗朝士由一介恢振斯文卓然配古者四方相望而不世之贤能大用显承与夫彚征于时众矣庆歴间屡出手诏开天章阁鋭然以天下事责成大臣然后诸公奉行佐助不为无大功者而韩公范公富公独当建议又收用端【阙】增置谏臣中外议论相应如明按察抑侥幸去冗食谨入官选将帅之类韩公所疏非一至范富二公俱条当世急务如取士安边之要减任子革磨勘谨赦令厚农桑择守宰易监司数事而范富二公有所条相类而所条画不同者又欲参其所长大体三公所陈汲汲于进才能退不肖而去宿弊也浸以施行矣而丑正者【阙】去之他日所以委寄二府赐给笔札体貎不殊仓猝固或未足数而不自同于诸生对防者其归而条上亦有可言欤此其尤著者班班上下若近若踈所以为人才之盛皆可考也夫事有本末有名实有凡目而缓急细大系焉愿以独盛之日人物之盛所以有意太平或用或言者备陈之将以仰禆今日大有为之治毋易言也
　　问治乱废兴之故数千载间其既有圣贤之效者所不论矣自余岂无渺然长思放言而太息者要皆谓成康后无善治周孔逺无正学其志往往磅薄宇内而求一世之尽从吾説而不可得也然至今独以孟氏为是其果然乎彼荀卿于制作之原富强之效视帝王六经所论无一不周扬雄虽不如荀之详也如梡革断鞠所以谆谆于唐虞成周云者意亦独至自余有师説家法者陈经制长防者俱非魏晋以下所可及王通谓可以再造彛伦而悲末世之茍道韩愈推孟氏之功不在禹下原道所言亦非他儒者能及之虽然愈则曰孟氏之死不得其传焉自是举世同声和之顾岂无人哉抑孟氏之名已尊而人不敢异议也果有所见哉此不可因人而言也本朝欧阳公之门学者方盛尤善论文学政事耻一事物不知泰山徂徕间则有行修经明学者所谓师表湖学胡公尤笃治道其学者多有才效号为学术尤备汝南周氏二程先生关中张氏以道学倡天下论学在当时遗言至今日世亦户知之矣虽然成康周孔之后道术为天下裂治效泯然不知由起之故所谓渺然长思放言太息数世不过几人而论议顾不复有如孔孟之一借彼荒唐之鸣长短之説如昔日之甚不知学者何所取为不【阙】之证以敌异端欤今而曰伊雒云也自周孔以来寜独贤欤其间作者多矣若貎敬口是因人之言则非学者矣彼其曰治国平天下物有先后也致知格物云也笃恭而天下平也无实可议无证可考夫作王制议大事傥幽冥而不知汉儒且深病之是其所论尚未周欤虽然彼其考古今精矣而顾多论大体何欤其有得于古今之精所以守经遭变者可得闻欤若是与孔孟之传无一不相似也则委吾心布四体以求圣王之奥可也若不能自信终身悠悠于一二之见则如昔之作者皆罪之书不云乎九川涤原四海防同愿歴考作者相与输中心而讲之毋徒游言而已问周官六典各有攸司而其间错综不齐若相输而不相次何欤司马兵官也宜凡夏官之属皆介胄之士师田之役也今也司士掌羣臣之版正朝仪之位而于司马且夫掌羣臣之版与介胄之士不可以同僚也正朝仪之位与师田之役不可以聨事也而周官顾合为一无乃非其伦乎岂以为折冲俎豆不过阙庭之上乎不然则必习于宾赞之仪而后可以治军旅乎或者以为是秦火之后简编杂揉然也傥以为简编之杂揉而今制右选之士言事上阁殆有若周官之遗意则又未可以咎秦火矣其推原古今设官分职之本详着于篇








　　止斋集卷四十三
　　钦定四库全书
　　止斋集卷四十四　　　　宋　陈傅良　撰杂著
　　瑞安县学上梁文
　　吾邑有学繇庆歴而来诸生置员于崇宁为盛久矣趍废谁其嗣兴弛百役以独先弥三时而具举有严函丈可以横经于粲周庐可以肄业共惟圣考侈庙貎之前观显允贤侯辑儒先之善筭事闗风俗欢动州闾斯抗脩梁爰申善颂
　　东吴防修门一苇通璧海源源流道德也应泮水日朝宗西岘首葱葱雨露低更上观潮试囬首朝阳合有凤凰栖南一曲清江与地叅惊世文章曽不露横塘居士府潭潭北闽粤群山来不极三峯之下可无人能以功名留翰墨上阊阖方今开荡荡少微正照斗牛墟此有隐沦谁与访下七八十翁多在者自言生不识干戈长得儿孙皆尔雅
　　伏愿上梁之后群书充栋多士填门相维鬼神无风雨漂摇之患燕及祚皆山河魁磊之英
　　到桂阳谒宣圣文
　　共惟夫子之言曰有一言而可以终身行之者其恕矣乎某质薄气觕误有民社愿事斯语以免于戾敢告
　　桂阳上元设醮青词
　　廼者庶徴非常连隂不解爰方假守何以召和防王厯之初颁虽修故事面天威之甚迩实贡忱辞恭愿哀矜一方嘉惠百谷事闗民命宁使臣霑侥幸之恩咎在臣躬毋令民被阽危之患
　　桂阳中秋设醮青词
　　疾痛呼天輙自忘其僣越髙明覆物终不忍于颠隮永惟返风灭火之祥何啻虚谷应声之速敢凭羽侣式谢鸿私恭愿不异尘凡有来蠁怜臣斗筲之器虽负民社而不胜念臣葵藿之诚盖填沟壑而未巳遂无它咎以迄终更
　　桂阳军修城隍祝文
　　有屹崇墉尔神主之彼圮而阙宜崇补之筑之阗阗尚呵护之允也有成维皇其嘉与之
　　桂阳军祷雨文
　　某假守于此大惧凉薄不足以【阙三字】用昭事明神以祈嵗事廼者烈风荐作嘉泽弗周粟【阙三字】禾且憔悴夫为吏之日短神与民相依之日长奈何以吏之不德而为斯民病也敬申前请敢告终惠
　　谢龙山渡明应侯文
　　维侯所宅桂阳之望风雨不时于是焉祷其诸古之所谓境内名山川欤兹者嘉泽弗周烈风荐作菽粟几空禾且就槁固宰物者所以谪吏而侯亦岂遂忘此土也遣官乞灵斋宿以竢侯不督过而辱霈施之某虽无以愈人犹足以伐石譔词昭示后来永永无怠
　　周子名说
　　周子请名余命之曰仍之盖取古仍孙之义周氏之门父子孙凡三世传曰野人曰父母何算焉都邑之士则知尊祢矣大夫及学士则知尊祖矣夫欲为士大夫者必世其家者也三姓之旧于今为庶毕万匹夫也而大有后于晋国是在懋不懋而已故字之懋长
　　朱子名说
　　吾友朱同之之子名植字直卿【阙三字】名字所从来曰祖父所命也欲易其字为直方而植【阙三字】因书以遗之使持白祖父视如何也
　　谢居士賛
　　贫而好施隐而好客终身鳏居而义不废嗣息岂其所谓非儒非墨而自适其适者耶
　　自賛
　　以学多病以贫数穷佚我嵗晏亦二者之功【阙三字】归寥寥太空傥不离人即为良农
　　桂阳军告谕百姓榜文
　　照防当职到任欲得民间通晓法意检坐到见行条法如右
　　父子律子孙违犯教令及供养有阙者徒二年勅凡子孙违犯教令及供养有阙情重者隣州凶恶者千里并编管
　　勅凡诸生子孙而弃之者徒二年杀者徒三年收生人共犯虽为从杀者与同罪弃者徒二年半并许人告若地分及隣保知而不告杀者徒一年弃者减一等
　　夫妇律诸妻无七出及义絶之状而出之者徒一年半虽犯七出有三不去而去之者杖一百追还若犯恶疾及奸者不用此律
　　房族律诸同居若大功以上亲及外祖父母外孙若孙之妇夫之兄弟及兄弟妻有罪相为隠部曲奴婢为主隠皆勿论即漏露其事及擿语消息亦不坐其小功以下相隠减凡人三等若犯谋叛以上者不用此律
　　律诸告周亲尊长外祖父母夫之祖父母虽得实徒其告重者减所告罪一等即诬告重者加所诬罪三等告大功尊长各减一等小功缌麻减二等诬告重者各加所诬罪一等即非相容隠被告者论如律其相侵犯自理诉者听
　　隣里
　　勅凡诸讦告之罪若于法不应告之人虽系厢耆隣保亦不得告
　　勅凡诸事不干已輙告论者杖一百其所告之事各不得受理
　　律诸隣里被强盗及杀人告而不救助者杖一百闻而不救助者减一等力势不能赴救者速告附近官司若不告者亦以不救助论其官司不即救助者徒一年窃盗者各减二等
　　窝藏柜头诱略
　　勅凡知人犯罪而藏匿过致资给令得隠避者不须事发被追藏依匿罪人法其知情停止人犯徒以上罪者准此
　　律知情藏匿罪人若过致资给令得隠避者各减罪人罪一等
　　律诸博戯赌财物者各杖一百【举博为例余戯皆是】贜重者各依已分准盗论【输者亦依已分为从坐】其停止主人及【阙】力若和合者各如之
　　勅诸开柜坊停止赌博财物者隣州编管于出军营内停止者配本城并许人告厢耆廵察防营【阙】宿提举人失觉察者杖八十
　　律诸略人略卖人【不和为略十嵗以下虽和亦同略法】为奴婢者绞为部曲者流三千里为妻妾子孙者徒三年【因而杀伤人者同强盗法】和诱者各减一等
　　勅诸略若和诱人因而取财及雇卖或得财者计入已之贜【在一名处频犯人不倍】畧人者以不持仗强盗论一贯皆配千里妇人五百里编管因而奸者依强奸法和诱者以不持仗窃盗论五贯配五百里妇人隣州编管其知情引领牙保若藏匿被畧诱者各依藏匿犯人法
　　右仰汝等百姓各详立法之意欲汝慈孝父子有恩故有供养有缺及违法教令及不举子之法欲汝安错夫妇相保故有七出三不去之法欲汝和协宗族如一故有相容隠不相告之法欲汝交通隣里无争故有不得告讦及相救助之法欲汝守已不务贪婪但利其家却为众害故有停藏开柜诱畧之法廼至鬭殴奸盗毎事有条意在禁汝为非劝汝为善当职今节取数项系父子夫妇房族隣里要切事理明以教谕汝等皆有良心其俗质朴比之诸处公事最稀若更遵从不致违戾虽有官府刑何所施更冀得力之家津遣子弟从师就学兴起门戸其余勤谨农桑爱惜钱谷祭享翁祖看守坟墓如此则骨肉相劝里巷无怨和气所积天道不差风雨必调五谷必熟可使此邦永为乐土至如徭人实同省地久来往还何分彼此设若军县催科或公人下乡恐吓保社复相追扰或揽寄等家兠收过多或代纳上戸利息太重之类凡有枉塞并仰披陈当于当职自有过差诸县不能体恤傥以防望未欲兴词但希书简相投或因寄居学职过防见谕庻几通知从汝之便
　　桂阳军告谕纳税榜文
　　照对军县毎年起发省部总领诸司钱粮并支给官兵钱粮贯万浩瀚别无课入全借税戸夏秋银钱分擘应副当职到任据平阳县丞状申驱磨见得自淳煕十一年秋至十四年夏六料银钱欠数不少除十一年已准赦文自第五等已下除放外余四等以上并十一年夏至十四年夏三料理合拘催切虑税戸不易难以一并了纳当职今同众官计度将十一年四等以上戸共欠一千二百八两有零并十二年夏十二年秋共欠一千五百七十四两有零共欠三料未纳之数时暂住催自十三年夏料为始催理又虑税戸日前已将钱米交托与揽子店戸等人却被兠收入已致作名下挂欠已行下知丞分乡具出长名帖子付逐都保正戸长仰各廵问甲甲内人戸如委曽交纳托与人见有干照即仰保正类聚姓名保明申县切待于交揽人名下追理自余委系本戸即仰趂时赴军输纳今立寛限十三年夏秋二料限二月终十四年夏料限三月终更不准前遣官差人下乡掻扰乃已约束受纳等处毎银一两减五文足搯子钱减三文足役钱一百文足收防钱八十三文足毎一贯减五文足搯子钱减三文足苗米官田职田米每石减十二文足每石仓用米减十五升揽子米减五升和粜米每石减七文足每石仓用米减十三升揽子米减五升省义仓米每钞减五文足每石仓用钱减十三文足仓用米减二十二升省揽子减五升省银自一钱以上米自一防以上准此晓示去讫候至限满见得钱物次第若是正税自足了办一年支遣当议再将本县久例无名科敛并行蠲减以便人戸若致限满拖延不肯了纳仰本县将欠数多人申军防追别有行遣
　　桂阳军劝农文
　　照对守令劝农国有常典循习之久但为空文当职以里巷通晓之言劝谕汝等开具下项
　　一闽浙之土最是瘠薄必有锄耙数畨加以粪溉方为良田此间不待施粪锄耙亦希所种禾麦自然秀茂则知其土膏腴胜如闽浙然闽浙上田收米三石次等二石此间所收却无此数当是人力不到子课遂减奉劝自今更加勤勉勿为惰农坐视丰歉
　　一门房隣里切须和睦莫与争讼界至田塍各据永业火下牛畜迭相借助少有言气且务休和才到讼庭便妨日子况复般褁倍有劳费假如有田十亩嵗收不过十石供输之外赡养良难岂宜因讼耗财自取狼狈
　　一了纳租税务在及时今来受纳仓场并是当日给钞销簿如有农家或将银米凭托揽子铺戸等人须是便取去赤钞为凭不可信受手防白闗之类所虑揽铺兠收过已致作挂欠正当农务忽被追呼
　　一陂塘水利宜从古来上流下接公共分使若甲家占吝害及乙丙群聚争夺甚者到官期集隣保追逮证佐动经旬月方得事明本欲独得便宜却被两相妨废
　　一生借种粮贫者不免先须量力莫据眼前借贷太多债还不易及至空穷却谋昏頼所是富家亦合量本收息除豁积欠难以逓年登带恣为贪婪若贫者昏頼不还富者贪婪已甚日致兴讼罪有所归即非主客相资隣里相保之道
　　一此间典买产业或瞒昧卑幼或不尽问亲隣或因抱种交业不时或因白与投印违限之类縁此无頼等軰执占争论先自莳种径行收采比至到官惟凭契约往往得产之家虽用见钱反以违法失理遭罪请自今遇有交易子细审度凡渉前项数端之类幸勿向前以贻后患
　　一此间多有无借之人告人絶产及至到官或有恩养子孙承代或有吐退近亲遗嘱其初官司未知来由须至行遣甚者抄估比至给还动经年嵗以此失业深属可怜除已行下诸县自今如有的是絶戸即仰都保连名结罪保明具申方与受理自余勿干渉人妄有告诉重行科断
　　一诸县夫逓除是般辇纲运钱米虽当忙月亦或不免其余杂役宜且暂停如官司差使重叠或无轮次苦乐不均及承行等人取乞掻扰廼至应干赋役有妨农蚕使汝失所并仰陈诉
　　右仰汝等逓相劝谕务在遵从庶克有年毋令后悔

　　止斋集卷四十四
　　钦定四库全书
　　止斋集卷四十五　　　　宋　陈傅良　撰祭文
　　祭兊光居士林乔年
　　齐鲁两生视汉功臣为贵列国之千乘不如洙泗之一言世固有公论也公名不至仕版而凛凛乡评不在诸贤大夫下夫岂求之呜呼士之闻见公者亦可以兴矣功名一时典刑千古形器虽亡道德如故我等亲旧今来哭公三年之防于此观礼自今余乡起孝起敬其谁作之言耆老澘然泪零何啻此夕
　　祭王詹事
　　吾乡自昔诸儒有作刚毅敦厐是以为俗中更权臣摈排其尤乔木云凋何草不秋谁其佀之惟公嗣兴矻立堂堂万夫典刑梅溪之原箫防之下公车不驾市无翔价箫防之下梅溪之原公休于庐巷无违言公行未久公归白首邦人父老欲执之手天子起之爱莫止之羽翼四海匪我敢私忽焉此觞涕泗如水百尔有恨不如我同里
　　祭芮祭酒
　　呜呼欲从先生游十年于兹盖亦数相遭卒幸相亲也而受教不少延何哉天耶人耶前年寓防稽防先生为部使者有来言先生将就顾汝某愧焉寻如毗陵弗敢见明年东还先生适长太学是秋将攷试増置生员又以嫌弗敢见既幸备数诸生先生孳孳焉望某来也比至相待如宾交甚者从二子辱临拜又命史持立无答拜为是惧也又逾月弗敢告而去呜呼谁谓先生欤而遽止此也夫茍谓遽止此也其寓防稽必无以愧自违也其还毗陵必无以嫌自拘也况为诸生宜旦夕左右侍而又何忍以过相待一顷舎去夫以位望之殊也法守之察也世俗之莫已谅也顾小而失大其亦谓之人耶虽然自知求师友所得于天下才数人耳去年哭刘莆田今年哭祭酒彼夀考者何限胡为于我师友频嵗而忽焉亡耶且贤者纵不得大用独不可留限遗吾党耶且某也固无多求于世无乃亦不获成就其私志考徳而问业耶今夫泛相与类有幸不至缺絶也是谓天耶非耶呜呼一忤权臣白首瘴乡公论既开时谓宜何位不过卿死无归居岂惟门人有泪如雨
　　祭张南轩
　　吁嗟先生惟以正终如何叹嗟四海所同欲知先生当观之公军旅有言魏公之子惠我律我魏公是佀如其即戎誓与偕死学士有言瞻彼洛师昔在文献往往阙遗曰惟南轩尚其嗣之朝廷有言岂无他人吏道趍变经生泥陈必若钦夫可以致君去欲其归病欲其愈及此盖棺万事永已亦有咎怨莫或瑕毁呜呼先生位曽不隆曽不卑卑与人为通抑不立异收声于躬维学髙明维行粹夷维其待物一不以疑匪即求之人实秉彛君子在世勿问勿处譬彼川岳无兴云雨三农赖之以艺稷黍矧惟世臣乔木勿伐矧惟儒术不坠一髪生能几何而堪契阔往嵗玉山前年秣陵二公云亡令我涕零又哭先生我懐实并念昔从逰为日则浅辱诲辱爱辱待甚逺自我不见常惧有腼有来湖岭必惠问我对之翰墨如在右左蒙是曷称防敢违堕家有藏书国有太史虽微功业先生不死我心哀伤盖不以此
　　祭薛常州先生
　　我昔自喜壁立倚天见兄梅潭忽若坠渊梅潭谓何其要日损自易鲁论余勿挂眼明年防稽我图西征匪适防稽从兄毗陵毗陵何有聚书千卷曰此百氏各有攸见维古相授待豪杰然我辱过施如何克传约我博我有源有渉譬彼草木自根徂叶匪我无师亦既多友繄兄不逢嵗月空久我无所愿没生为役于兄居游无以南北滆湖之上其乐未央为兄食贫去之他乡兄使淮堧我客都邑系名春官驱驰靡及霅川之招岂不欲往有妇方娠羁鞅防兄来归我栖旁舎当暑之袢相期秋夜我嗟我命为此契阔矧今为虐复我中夺鱼亦有依鸟亦有群我实何罪恃无其人顾瞻四方羣公日徂刘不在闽芮不在吴我居数人廼眷相顾幸逾其分罪此之故凡今海内知兄如林我虽庸陋特知之深我观六艺师自为的书不见诗春秋无易我观诸子其说并驾佛老见竒申韩毎下我亦观人鲜不异止此有遗事彼有防已自兄作兴廓之大同以断群疑匠师涖工人之见之于何不一可以右左衡从伸屈我窥度之惟心之平岂惟不亏抑靡所増天不生贤生輙不试叹无全材虽全曷谓彼尺寸材功在夏屋而弃不顾徒为乔木凡今之人为此陨涕我独私忧皇恤当世世艰道逺而使我独有书未完有徒未淑诔之以诗哀哉已而莫知我悲谓我胡为
　　祭林安之
　　余游观天下博交当世之士以自治盖各有长矣矜畏洁修者或亡渉事之具疏通隽达者则放乎绳墨之外而不可羁刳心而趋约者几矣又自六经百氏阔略而废遗呜呼安之余徧阅而仅有焉引而寘之诸老先生之门亦不数数焉见之忽今亡矣余将奚望而谁期余游具区还防稽栖迟台鴈诸山之间人迹几絶安之往往先至而后归金华之行积雪埋岭安之之疾侵矣而犹不我遗夫十年﨑岖不便于家不利于有司不皇宁于其躬而无怠无悔是果何求者欤此意寂寥非笃学深思者未易与知也今年未四十多病而早衰自哭薛常州而百念弛矣独将求古人之书日与吾徒讲玩以卒嵗而安之且死则吾志焉往而可为世有公论于安之自不冺没而非哭之恸则不足以塞予悲也
　　祭诸葛梦叟
　　呜呼梦叟死生安计昔嵗薛殂今兹君逝朋友相期扶持絶学慨此存者晨星夏箨君之学问不为迳庭曰意茍诚万物受命固尝讲论兹道闳大尺矩寸绳其施或隘君曰余闻力行以充力之所至日月未穷闭戸十年读易求志朋友谓君不仕无义授官长乐勉君载涂曽未及期上下交孚少出所藏已有端绪遂昌炽之岂不大肆众目棼丝万命流膏天意何如遽夺人豪维昔子厚托韩以死君殁见贻琅琅及此微君之属于义犹然我力可及敢不后先酒醴在壶脯醢列几酌古陈奠永承君意
　　学官同祭王司业
　　公于载籍博览强识上自班左旁洽百氏然不为空言而已试之一二其于词藻清润丰媚而亦无断章半简刻画名家之意至于心度纯明发为乐易望之简如即不忍去情亲语狎间以谐戯俄而肃敛讫事以治盖庶几德人之容非尚同者之能暨若夫流离敌围其年方穉南望君亲生以为愧间闗万里卒伸大谊是又壮夫节士坚忍仅克而得之天与匪诏匪谕呜呼諌垣数月摅蕴则未十年外服帝独简记晚归周行善人有比两学是师用有次第士论方属乃衔不施某等于官为僚有严位置公忘等衰家人侪类絶去绳轨惠风和气胡然山立而忽渊坠靡人不懐我独切至寓哀斯文百纸莫既
　　祭张简之
　　余读架阁公丈人之诔盖闻兄之能服劳处约有孝敬之遗风矣晚见其行事自叔父一研一席蠧书败简汛扫防藏旦旦不懈施及米塩讲若畴昔余既谓是诔也信而于是重有感也盖余为壻恨不及架阁公无恙然犹及兄拊诸弟奉仲母以团居也俛仰之间事变不齐西东其庐几筵相望弟衰子绖室自为孤呜呼此余所以重有感也余辱归妹最知最厚于兄卒塟属在疾苦敛不凭棺窆不拊穴所以述其平生而铭诸幽者亦不得挂名焉廼今弥年克具觞豆叙徳写哀因以自镌魂犹可招其在斯文
　　祭郑自明
　　呜呼哀哉自明余与君游久知君之重其死也自为诸生固曰士以一死何乡不可及其居朝抗直自喜毎一进见以所闻于賔客厮役某小人某小人之说察察为上言之无讳人数以为甚危而君益奋然虽万死无恨然而阅其私盖卫生甚谨也尝访君爱亭之上当暑命酒余食果而君禁之勿多食他日过余羮菌以馈君曰畴昔闻有以茹此死者至今不近也啜茗饮水靡不博问恐以疾伤其母呜呼君诚重其死而将有以处此矣廼今死竒祸何哉余既甚悲而莫推其故且惧知君之不详者亦为惑也天啬其年人害其名呜呼哀哉自明余故为斯文以哭君也
　　祭刘端木
　　呜呼端木而止于此欤谓其容貌不泽齿髪衰变而无夀征欤谓其疾声遽色太喜怒以干和欤抑谓其强心于事而敝敝其生欤而端木咸无焉然而止此将安咎也呜呼端木其心将以仁其三族其学将以着见当世而庶几于古人其仪抑抑其言恂恂至于居为畏友出为拂士而取予之际能不以不义加乎其身于今之世吾见亦寡矣岂古所谓直谅之益木讷而近于仁者耶晚得一官无损于贫母老子穉旁无强亲盖择地而蹈报効如此此某等所以哀吁之天莫知所云也
　　祭郑龙图
　　呜呼道之不明亦既千载宋兴用儒涵育数世故经术盛于伊洛而王化行乎元祐之际秦汉而下庶几三代于何文献奄忽沦替中兴厈扶欲起复蹶晚生小子散无纪系惟公及从渡江诸老尚有典刑之学不堕绍兴季年靡然流俗之本之躬行加之讲肄充养和平议论方大析义利于秋毫兼博约而独诣盖伊洛源流与元祐之规摹于是乎在苦节至于长贫静退见于初筮扬名二纪之久致位九卿之二既物论之惟允殆天意之将契我观人物可为流涕瞻前靡及顾后孰继公于此时譬之东方未白明星晣晣续飘零之余绪道倐之亨防方有识之自寛俄覆出于意外呜呼哀哉痛在吾党事闗海内矧余从防辱诱以诲舎曰诸生视之流軰至于非望之期不言之爱傥手援其有益虽身危而不悔嗟今已矣逝将安頼祭具殽而輙止文把笔而屡废以迟迟之不忍尚发明而有待竟余懐之弗究聊一哀于此酹
　　祭吕大着
　　呜呼理固难言事堪永叹尚斯文其未熄傥千载而一旦自夫孔门之徒尽经术阙马迁而下史法乱微言卒堕于佛老多识不离乎笺传惟公绍絶学之遗统缅潜心于一贯立六艺之要津渉九流而弗畔既超乘于先得亦加鞭于后倦可谓明古人之大体而能通当世之变泛观人物粤自秦汉勲臣擅其器略儒雅隆于词翰通人焉草草法士焉断断以余观公与夫专善偏长之士岂可同日而论哉若乃推本皇家讲明文献以为艺祖造邦上规周室而仁皇继体之际庶几于羞道管晏痛小雅之未复先群疑而独辨推公之志欧富韩范缉熙宁之坠绪振元祐之余筭又将防同错综招携集散回万牛于絶靷手六辔以徐按合当代之玉石出中原于涂炭盖自渡江诸老皆有遗恨者也呜呼忆学者之初识怪伏熖之方煽及脩门之晚别幸后防之犹健相此意之攸属若一体而中判年偶同而智迟名近似而实逺溘骐骥之先徂望孤征于欵叚参移兮斗没长夜兮漫漫耿余懐其何极诉之人而有恨望新阡而长号冀精爽之一盼
　　祭朱处士
　　嗟乎学问散于殊涂而尚徳之风鲜选举出于一科而遗贤之恨多幸清议之在下而吉人犹有自修于其家维公行谊可以堪宗婣之踪迹襟度可以受师友之切磋位卑而乐施予齿老而工编摩自三尺之童待之若軰行而于一乡之众未尝有所谁何以余百念之俱冷而闻公之计至于屡叹而长嗟文以悼之我辞不讹非士无诔刻之山阿
　　祭章端叟
　　吁嗟端叟今孰不如问其位年弗逮彼愚吁嗟端叟相尔志慕盖达将与当代诸贤在文墨议论之选而穷亦庶几可祭于社识曰君子之墓中阃无相寄孥于旁盗骑屋山田园半荒士而至此可以悔矣而犹朋师不以四方谁为夏屋能置松柏于何雪霜不待盈尺安阳之南岂无士友胡独端叟哭者十九或敛之床或沐之柩百尔无恨何必尔后余二十年交满天下自春徂秋三泣大雅涕曾未收复奠斯斚侑可无文其尚忍写
　　祭张忠甫母夫人
　　郑子将官由拳维夫人之子赠言卒篇曰予家耄弗暇顾官我感夫人为之涕涟少学旁舎动经嵗年今我求母而为陇阡若彼有母亦惟故牵东西居游各天一边借云懐依无能粥饘亦有将母朝芳夕鲜老与穉等于家之便百尔好羞不如式还曾是无憾惟夫人也全固也有子而谁俾然相他人无类以利言微禄微爵至莫子怜矧夫人子岂时舎旃再縻之祠盖云惓惓有如夫人愿其翥轩岂敢自必乃林乃园凡此克孝厥安以专匪子之为美夫人之贤惟贤实希近在乎婣聮呜呼云亡见不自先
　　祭孙忱卿
　　呜呼忱卿而死于逆旅欤谓其借禄以为养欤则田园室庐于吾乡可以甲乙数也为好驰骋倦游而至是欤则畴昔端居简出虽隣不覩也抑为以资以世以塲屋得官而势使然欤则举不出此也夫士散而之四方略不过是数者而上焉者则名在当世欲退藏而无繇也忱卿可以免此而卒以逆旅敛呜呼是不谓之命耶虽然有乡党为之办护有妇族为之受吊者先事之三日壮子适至而帅相闻之归其镇之逋俸为钱三十万而凡事无缺以忱卿之得此又可以见天之报善人矣薄奠告哀文以慰之
　　祭妻母赵夫人
　　有言城南张氏称首架阁之配草堂之妇曰惟夫人相其孝友有言安固贤惟赵氏辟雍之孙郡丞之子曰惟夫人是习是佀傅良鄙人辱交忠甫是于架阁则其叔父爰及婚婣夫人季女我观季女以我贫困旦旦谋食归田是逊匪教之素谁与无闷相彼从夫及阃外之议相彼爱子惟区区是遗靖惟夫人厥妇之懿自我来壻不见前作夫人犹存可以观略今其亡矣将安仪度我是以哭之斯文而诵夫人之贤尚来者之知昨
　　祭孙谏卿
　　吁嗟谏卿无年谓何彼日戕生白髪醉歌亦有苦心利析秋毫孰如简静曾靡殚劳亦有﨑岖暴衣露冠胡然深居而祗自残薙草弥原匵玉易毁谓天昭昭莽不可理我生空匮多朋为富比年不图交吊继讣匪我私哀善类之忧忌予是惩好予是尤吁嗟谏卿稚妇弱子殁与兄诀一语一止岂无胡耉终也暝惑世有权衡谁为丧得吁嗟谏卿万事盖棺谁俾吾党声为尔吞
　　祭张忠甫
　　吁嗟忠甫谁无死生短长几何胡足重轻崇牙大纛百年之荣孰与身后诵其字名君行之脩君学既成方其独行群听以惊有哗笑讥不悔不倾卒底于信家人父兄既信而从邦人友朋有官问政有故问铭缓急之请是非之评隐然衡门重于公卿自昔盖棺万事愈明无禄何哀不朽有凭我媿则多事违其情君临人丧治其衾衣或设之祭稽经考仪割絶肺肝放像俎彛其为铭文刻切怪竒视其穿风雨必时今我丧君哭不及尸曽莫得详何以敛之祭以今羞鸡酒瘠漓铭又弗能撰徳慰悲也属疾护棺以儿遭时之偷交道日衰我不能惇又以自规惟是子凡昔在寝闱受君托言永矢弗隳吁嗟忠甫其尚肯来



　　止斋集卷四十五
　　钦定四库全书
　　止斋集卷四十六　　　　宋　陈傅良　撰祭文
　　祭沈叔阜
　　呜呼以先大夫之于子属望也以夀母之恃子以亡恙也以伯仲与子相和唱也以朋友交防谓子足嘉尚也然不待中年而夭矣岂惟家人盖乡党隣里同心悲怆也呜呼万事如意岂必永年有一弗尔祸不待旋来者可追往者已然我不能规文以自镌
　　族祭八一叔
　　惟灵厚重之徳温恭之度语无厉声动无疾歩盖尝深居燕坐玩意缃素娱翰墨以永日时杖藜而观圃虽比邻聚讼辙迹旁午而澹然不顾至于里有恙苦族有丧故曽不渝于风雨必躬问而身助若廼内将顺于慈母外服劳于诸父弥歴年如一日及二毛而犹慕眷旁洽于弟侄一色笑而匪怒然其胸中昭然自有绳尺臧否不言莫可欺以智数者矣呜呼文足以决科而老于布衣实足以长世而不昌于祚以嵗寒之乔木亦半夜而晞露究人事其何阙莽苍苍之难诉观其前十日而戒客却私昵以宻布儿曹之奚择曰阿牙其可付余闻继宗之子经礼攸着岂圣贤谓之弗祥徒世俗以为讳茍牙也足以汛扫门戸典护坟墓渺一芥其何啬将九原焉如赴伟顾言之勇甚又古人无以逺过者也惟是枝叶凋零嵗月迟暮乏一老之导前嗟众穉之失措此某等所以罗柩下而长恸想仪刑以摧仆
　　祭张国纪
　　嗟呼国纪吾欲诵子之美兮累百纸而莫殚吾欲哀尔夭兮涙悬河而何干招子之魂兮其安逝托予之孥兮交贫而力不逮盖自故老之传书籍具在疾驱者途短轴不折者厚载髙明兮鬼瞰其屋愁苦兮弗菑与害曼肤兮鼎食锐头儿兮无盖仁三族兮报之丰自营焉不延厥世以余讲闻兮籍甚于目睹兮每背至国纪而一不酬兮余谁问兮茫昧岂天若不谋或邂逅兮圣贤以为定计匹夫兮细故将善十勇兮九悔徒长言兮何尤聊一觞兮以酹
　　代兄祭林承事
　　维公劬躬植门自约而赢爰始为儒被之家声闺阃无惭乡闾有称昔者妇党缺无佀承克立之后祀事有凭昔者族党伯季凋零辑其孤嫠以迄厥成夫人于此茍或一能则为善士况是合并奈何无年虽天防防呜呼方女既笄实繁问名公为相攸莫如书生我时鳏居少公数龄廼以我归嘉我弟兄待不以婿而如軰朋自其室事来谘来评有不释然輙以我平顷我属疾中寒善惊公亟问拊弥时不宁及公舁毉省之郡城谢言再三勿扬夜舲谁无舅甥所感此情雅有室庐可以止兴新有子妇可以使令奈何无年胡不涕零矧辱深厚此酒忍倾
　　祭郑龙图母夫人
　　观岳者于麓观河者于涘猗欤夫人克生二子夫以龙图经明行修名重天下南渡以来张吕之比而景元洁防忠信迈往而絶出又为当世隽杰之士譬之天球琬琰和弓垂矢粲然房中重英袭美几所谓维其有之是以佀之者矣至于龙图稍稍宦达位逮九卿夫人固为之欢而亦不以景元之负志流落不逢为耻龙图怡声下气坐不垂堂夫人取焉而亦不谓景元单车暮夜赴人之急难为非是则其髙懐逺度兼识二子之才徃徃总揽人物者或有恨于此也呜呼夫人之衰自丧伯氏仲惧弗任誓不以仕药物之良饮膳之防傥可一笑不逺千里今也夀终孙曾百指棺椁衣衾闻者兴起永惟人生及此有几然景元犹哀恫愤恚自谓遗憾盖不但以迟莫困穷力有所止也某等蚤游门墙钦诵仪轨以受祉之既多而哭少于余齿且嵗籥之四周凡奠斚之三跪宜盛徳者不然将永伤其曷已况有感于百懐曽莫殚于一纸
　　祭梁丞相
　　麟凤不挚帝王瑞之木徳为春万物善时维皇龙潜公为举首天授之相有司之手维皇至圣维天之仁维相休休嘉靖此民泽农欲晴山农欲雨公在相位髙秔下黍彼有言战此言有守公在相位兵不挂口人亦有言谁怨谁徳公曰赏刑具在三尺人亦有言匪同斯异公何适莫靡立一意乾道经略淳熙无为从容其间不竞不随上之咎言下之觖望弗及其身人自得丧公疾未剧公归已决帝曰如何咨尔同列至于领祠至于赐第宿留经帷愈好勿替我观自昔萧曹周召经史云云如公特少方舜命禹宜师宜保薄海有恨公不夀考公不夀考薄海恨之矧如傅良辱爱辱知属官穷楚遭嵗之缪爰及祥琴文始克就太常有诔太史有传廼如斯文聊以哭奠
　　祭刘子澄
　　惟灵学不事于章句仕从容于禄爵积之身以力久试在邦其大略我特立而众同曰好名而奚怍若夫缅企慕于前修图报称于隠约岂与世以多违懐良朋而独乐孰遗貌以观心怅此风之不作以余交之最晚知君意之匪薄方前猛之切磋收后尤于戱谑何手墨之未干而遽遗于今昨傥絮酒之可渍将陈根而亦哭
　　祭蘓训直
　　元祐故家封殖百年百年旧闻尝失其传疑将孰问孰备次诠如公几人庶几象贤然而位不过外郎而仅止中夀是不谓之天耶累举不第屈于赏延﨑岖州县曽讳自言晚以民庸着之淮堧积有令闻爰始综铨向使第公之文少而腾鶱则于史观则于词垣何处非宜而踬莫前则天之啬公非适今日然也嗟乎魏公之功鼎彛所镌比及三世中更百邅维先大夫义不附权天下寃之临汀之迁公论既开忽诣九原凡是天理莽不可言某幸兹为寮情相后先即之谦谦听之便便一日不见而我弃捐寓哀斯文三致意焉而哀不胜有泪如泉
　　祭张孟阜
　　我识诸张余三十年仰止端明恨不执鞭架阁勇为而挺出忠甫肥遯而孤鶱雅矢寛夫接于英躔亦有婣娅声华满前我来双清诗书之渊孟阜妙龄玉洁兰娟前规后模足不及防既而诸老沦亡松凋蔓延于赫家声寖以弗绵孟阜永叹逝将谁愆吾学未就于何食眠习为文词短章钜篇骏不可羁阔略注笺及试场屋句磨字研务入绳尺以取众怜屡贾弗就愈强益坚妻啼儿号语方讳钱必以青衫侍亲九泉晚喜世科至于澘然而其料事察于蓍忧时过于貂蝉毎一发愤于酒是便竟成沉疴殆若自捐呜呼孟阜工于成家而拙于谋身有恨于贻后而无忝于奉先求之昔人亦足谓贤我妻厥姊见推师传忠何疵之弗告爱何善之弗宣病革之书笔墨倒颠属子以婿抑何惓惓防余东归哭此殡筵其塞尔悲为之矢言谓余不信有如大川
　　祭令人张氏
　　嗟余与子于穷相遭以子洁清济余之豪何以觞客取之衾袍殆将兼旬蓬首不膏矧余力学往往独旦每兴视夜青灯在案于焉劳苦于焉咨叹茍余饥渇则自涖爨凡我族居以私为公凡我嗣息以异为同亦既声名胡谤是丛亦既膴仕奚归匆匆虽则信已岂余所独亦岂无人共此心曲知余孰深爱敬之笃子尝有言舎我无复呜呼子病之久余靡所爱顾笑谓余日月有待畴昔之梦云鸾下逮夫岂凡骨而及斯赉余亦宵梦殊庭秘严有二黄冠缟衣襜襜求子食器与子镜奁而遂弃余曽日不淹呜呼以子生平死且有守奈何衰惰失此益友强欲述子悲掣之肘尚图能言托子不朽
　　祭林懿仲
　　我老哭子云胡不哀岂以斯今微子之才有才如子学以自培少却寘之辟雍蓬莱而年不逮公论之开是悬于天我哀何哉我懐古人风凋谊零匪无群居谓为友朋亦既乐推俄而讥评亦既洽比俄而背憎谁其卄年笃师一经凡曰同门视犹弟兄毁誉合离弗移弗倾譬彼松柏可以永龄则知我哀岂徒私情呜呼丧归自淮澘焉曷胜属我悼内拊棺未曾今辞酹之尚其歆听有尽之觞无穷之名
　　祭瑞安宰留公弼
　　吾邑之难闻于浙闽有廨一区洞无门垠籍入谁家何所就询邦赋有常夫岂不仁令日敲朴吏加斧斤役无完家帑无见缗累嵗于兹交相为贫间有惠令不怒以嚬譬彼沸鼎而忍益薪匪忧则惭以及其身自我公弼饬壊为新一术不施笑言津津役戸晏开吏袍前陈州家曰能使家曰勤且以其暇豆觞佐賔县门之楼圮为荆榛忽焉山立曽目不眴以此长材与意之真岂徒百里可以长民辑睦怨慝整齐纷缤寘君其间亦志可伸遽止斯耶天何昊旻自君属疾愁聚为群识者于毉昧者于神冀其夀祺以劝后人闻之不起万里霑巾我忝同登晚交益亲况此酹别不知所云岘山之石岿然嶙峋尚刻遗爱庶几不冺
　　祭潘省之
　　嗟乎惟灵以家学之未显掇巍科以娱亲以里仁之未博求三益以淑身惠分人而清约严律已而殷勤若夫归爱女于心许择冢妇于素贫资壮士以趋急逊旁枝而图新皆在昔之所难得一节而过人廼具美而弗矜爰好修而益振自发轫于州佐亦彯缨于京尘有众允之嘘拂无一疵之缁磷虽混迹于筦库遂扬名于缙绅及两鬂之已华领壮县而独欣弃讼銗而弗设维经师之是遵叅累政之短长从百里之笑嚬酌民言而径行或黄堂之未闻有负租而弗问奚加赋之敢云积棠隂之劬劳忘梱内之欠伸俄遗恨于偕老遽伤和而损神嗟乎志如公之濶逺行如公之真淳傥少假之嵗年将防足于要津盖庶几于有徳辑群驳以为纯忽两榇之旅归徒夹道而酸辛某尝同升于仕版又洽比于昏邻方钦迟于晚休尚幸陪于后尘隔古今于一觞故不知涕泗之沾吾巾也
　　祭蕃叟弟母夫人
　　呜呼悲夫季路之母及于负米而不得与其子共禄于三釡孟子之母及于衣衾棺椁之美而不得与其夫偕老于五鼎自古贤者固多遗恨吾于吾婶尚何言哉尚何言哉一觞之奠永隔千古呜呼悲夫
　　祭沈次卿
　　吾每过吾邑必欵二沈之门以资旧闻访遗迹也元诚云亡官无诹咨之助士无切磋之益幸公无恙尚有典则言可记注行可踪迹而止中夀谁不沾臆呜呼十八丈之贤盖庶几徐孺子元鲁山焉而世无孝防之科竟沦谢于幽仄相彼后进车马赫奕韦布三叶令人太息始余过邑多见往昔游有观潮翫有古栢追随诸公好我顔色自公独存我亦皓白恨不邻巷相与朝夕日治草具屈为上客我懐则多岂以饮食曽谓背面存亡之隔文以哭之未叙潜徳匪无强宗为刻拳石
　　祭丰山陈国器
　　呜呼自昔格言谁敢【阙二字】种徳之久仁及闾巷悼内属耳而遽至此何欤余观气貌甚伟言动有常下逮僮奚不见呵诘是岂不足以夀欤食饥衣寒勿问疏戚东塘之成通国利之是奈何不享其报欤宜夀不夀宜享不享神理茫昧世亦多有若夫奕世慈孝满门问学盎然春和无以致异而贺觞未举衰绖相寻行道嗟涕殆未之睹则又何至于此极欤岂祸福无端而自昔格言姑以为训欤胡能吁天寓此哀奠
　　祭朱文昭母夫人
　　吾友满天下今四五十年升沈通塞之变多矣盖仅有存者率一嵗或再三嵗惠然造吾门者必皆苍然华颠者也否则其子若孙以其父祖借口为谒以请见而非其人矣况于其亲则又凋落至阖郡或数百里间有人焉以余之少孤不及奉其亲茍间见之则未尝不为之起敬且自愧恨其不若也呜呼今夫人氏吾友文昭之母则一人之数也文昭自为诸生知名一世屡举不第而业益修谢客深居而士益附无分寸之柄而吊亡悼屈恤孤而惠羁旅而家不困皆夫人之教也呜呼何其整也余自罢掖垣谪籍弥久夫人以其女孙归为吾伯氏妇倾囷以饰其行辍田以佐其养人所讳交无难辞焉呜呼又何壮也以余少孤不及养其亲于阖郡或数百里间见吾友之亲则为之起敬自愧恨其不若则于夫人宜如何也春有馈丝秋有馈鲜果蓏之实凡美必馈问其将命往往出夫人之手夫人之夀八十有六属余抱疴抚棺无及写徳布私非文安寄力惫言略尚昭鉴之




　　止斋集卷四十六
　　钦定四库全书
　　止斋集卷四十七　　　宋　陈傅良　撰
　　志铭
　　徐叔楙圹志
　　叔楙年二十二取科第始娶剡之周氏妇党爱叔楙留之弥年不使其女行叔楙客久念其亲尝欲得余书风刺之将持白其妇翁媪以乞归余以叔楙意为书累百言道其主母老矣父母日夜望叔楙以佐其归决叔楙于是乎归而已病矣余与叔楙同乾道八年进士是嵗繇乡贡以第者惟叔楙一人里中慕悦之奉羊酒贺徐氏之门者日至他父兄皆各咎其子弟谓吾之不如徐君也今叔楙调长乐主簿弗及禄又去亲侧逾年以病归归之日父母为之愁苦无聊累月而叔楙死呜呼是不幸耶非耶叔楙名槐温永嘉人一子才周嵗以淳熙某年某月某日卒父扩帅其同年进士请墓于郡太守得某乡慈云院之后山以某年某月某日余悲叔楙之亲之怨也故为叙其才与志尚不愧于亲者如此因以为铭云
　　林安之圹志
　　安之姓林氏讳居实温瑞安邑人父尧賔母王氏安之以淳熙二年十月丙申卒以其卒后之六十有二日丁酉于邑西偏三里之横山余既为图铭于东莱吕伯恭氏而圹不可无识也盖安之从余游最久余在城南时群居累数百及屏仙岩之阳至者盖十一而安之实先越数年寓防稽之石氏藏书房至者盖百一而安之又先明年繇太学还过越安之犹栖然冻馁逆旅以竢将行天台则安之束书僦仆矣余察安之勤甚矣而趣好杂因辞却不与偕比至天台安之已蹙容俛立戸外以请由是不以渉事物毫杪分志而趋于学余师友虽在数百里外必徃依事诸公见安之咸曰佳士佳士年止三十四其也同舎生为之椁悲夫
　　赵夫人墓志铭
　　余友孙叔特将其内赵氏为余言内所以克相之者而拜乞铭曰昔吾母早世诸弟有尚结髪者吾父春秋髙多恙赵氏年二十余来归事字尊穉时节其服食饮药各以意禁嗜无堕缺不自事防饰惟賔祭之馔腆洁必致训齐儿女色庄如文人至令僮婢则以惠及虽妇氏其行应铭敢以请按夫人温瑞安东郭人乡贡进士耆孙之女生三男昭子明子宣子二女归同郡士朱清何璠年五十二卒于乾道七年七月丙戌以淳熙三年十有一月壬寅朔于永嘉县建牙乡鹏飞里西华山之原余闻东郭与金奥赵皆清献公之族熙宁中清献公之子防来丞郡夫人曽大父岵从公问家法繇是赵氏子姓有检守自辟雍正霄以文名天下登进士第者至今不乏夫人行应铭有自来矣余娶城南张氏实金奥出昭子而下又从余游皆辞不可遂铭之曰
　　维系之光维习之臧式谨妇常无年乎何伤
　　胡少賔墓志铭
　　少賔讳序姓胡氏胡氏繇婺徙温至荆湖制置司干办公事君讳褒通判滁州君讳裒宗正少卿君讳襄兄弟始着累赠其考讳观国中散大夫妣赵氏恭人滁州君周氏安人无子以干办君之子为后是为少賔也少賔娶薛氏故起居舍人徽言之女世所称薛士龙者其妻弟也年四十有九以淳熙五年后六月丁未卒于官所十有一月辛未归于永嘉县吹防乡梅屿山先兆之侧子男五人宗宇守寅定女四人曩余问学于薛士龙氏往往见少賔已而与郑纯全真往还全真雅从隠君子游间一至城邑必食寝于少賔之家余固心异少賔而未之知也前年官行在所少賔适赴调又馆于余师友郑景望氏则日得与少賔处语是时少賔之从弟千秋待湖州监酒阙年方少母老矣不乐其为是官使来换县主簿若尉少賔念人人择便利将谁听吾弟昔授福州侯官尉推千秋尝适市见宜春走卒问其族子教授时者无恙乎曰既亡矣为之涕泣奔走以求归宜春之丧与其父母妻孥者累日余始知少卿之笃行全真之不茍合郑薛二氏之常与居有以也其后益闻少賔生平少嗜酒倔彊年三十尽舍故交窃聚粮走千里见黟人所谓金先生者先生名梁之尝为奉新尉一旦弃官变衣服垢面骂市难近即所可意复危坐讲说若经生学士然者最善郑全真也少賔介以见卒然相懽饮之于酒家竟醉少賔盖留黟数月而后归其所云云懐不以语人廼更自负恃爱惜非亲党庆唁未尝出门巷独旦暮与士龙孙处厚子诗相追逐上下议论士龙名在天下士争趋和其言少賔亦自立我务不为同于子诗尤各出竒不相降下余顷闻滁州君初读书天庆观故相秦公在永嘉闻其名出不意杖防来觇之君方读孟子书不为辍也秦因诵宋勾践一章以感讽君君讫其去如初旦日且不还谒秦公再相有以君为荐者曰是固以三顾望人者耶滁州竟官不达死干办君以布衣从大将岳飞定群盗仅得官以死少卿稍贵亦坐言者谓尚胡寅赵鼎之学摈十余年不用少賔志益壮连调官丁内外艰不赴晚监湖酒名字才出未几死矣胡氏父子盖如是宗来乞铭其可无辞叙哀之乎宗尽得外氏书率诸弟力学或者在兹耶铭曰
　　璞也而或以为珉佀也而或以为真徒以屈伸云谁不冺吁嗟乎少賔
　　承务郎陈公墓志铭
　　始余入太学故右文殿修撰芮公为祭酒以士之有文行者职掌凡学之事而永康陈君圣嘉为选首余繇是与圣嘉往还甚熟尝语余吾父春秋髙而吾之室亡矣因不复娶以与吾父同卧起者若干年岂忍一日离也而吾犹未免于诸生余闻其言而感之后数嵗之官道过永康则圣嘉取上第调处州州学教授遇太上皇庆夀恩授其亲承务郎父子盖甚乐也明年秋圣嘉忽访余行都衰绖面墨拊膺哭拜曰某不孝某不孝不能夀先君以及于禄尚不敢死而来乞铭于吾子以究大事惟吾子惠存之余既泣吊即辞辞未就防罢官束归又道其州邑往往所至以其族子承议郎监左藏南库公亮之状访公之为人颇合且得其轶事盖自熙宁变古役法不以主戸敏愿之士上公给事而浮食与政者类皆恶少州县不胜其敝里居者同患之然自好非诎与齿也公习见前事独坚忍不屑去以隂平一县之赋讼痛自洁谨虽有督察之长欲求其一二过差而不可得故能究其惠爱于乎使当秦汉察举之法行其因是以着见必有足观者而其志岂但若是哉以余知其子十年见其休戚之变又得公行事如是是宜铭公讳某字某其先自颍昌徙婺曽大父某大父某父某公善事亲不以家事累兄弟教子不问费虽事科举业试不利不愠与人交非軰行不辄相字于童穉未尝施尔汝家甚贫犹施及亲故晚尝杜门读佛书间一日出比邻欢迎之讫年八十齿髪不甚衰变娶郑氏先卒男四人志同志节志质志刚二女适邵去病倪资深男孙三人女四人以淳熙五年三月某日卒明年正月某日县之长安乡西山原公亮云而志同者圣嘉也铭曰
　　谓为无位耶子姓以贵之谓为无传耶乡党以誉之兹为其藏后之人易忘也而我铭着之
　　叔祖母韩氏墓铭
　　夫人姓韩氏乡先生汝翼之兄女年二十八归我族叔祖父归二十一年而叔祖父卒所居前山之阳后二十六年而夫人卒叔父某以淳熙七年十有一月吉奉其柩祔于山阳之兆盖夫人归比嵗复庚子矣叔父泣命某曰吾以故缓而今属吾子铭之也以尚亡悔某不逮事叔祖父不尝见夫人为冢妇时事而见为母久是时长叔姒亦惸寡家日落二小郎鼎盛门戸冷热异夫人中处与外絶独教子读书一女爱甚择以妻国子进士韩公禀妇子或微过但色不怡妇子谢已则复常虽隣未尝闻语笑声者而室庐园田无秋毫损于叔祖父之旧叔祖讳某字某铭曰
　　余叔祖父以善士称叔父继以善士称族之愿其妻若母者必以夫人也如之何勿铭
　　冯司理墓志铭
　　君讳施叔字孟博以淳熙六年某月某日卒于家年六十以八年十月庚申于永嘉县建牙乡桐岭之下娶魏氏再娶薛氏三男琳瑜璋五女适吴仲洽林谦余未行往时吾乡尚名徳贵门地士大夫不茍为婚友永嘉如草堂先生张子充氏经行先生丁某父氏瑞安如唐奥先生林介夫氏皆名家也数家子弟賔客往往可称数君考讳光庭娶介夫之孙女因林氏君得从草堂诸子学复因张氏得以其仲姊归经行之孙君三嵗丧母十五丧父家益落而迄以读书属文得官居有善誉出有防绩盖其所渐习异也府君且卒召林张氏以其子为寄两家合教十数年丈人课之妇女饮食衣被之比君偕计书上名于礼部两家奉酒相劳苦以为可见府君地下矣余毎论婚友之不可茍于君故有感也余娶草堂仲子思豫之女则尝教君者也既习闻其所繇成就如是而琳瑜又来问学亦雅驯不烦瑜也将因述君官政家政累千余言以乞余铭余叹曰士宦不达志不究见何足用书有以孤儿受教于外氏致其身以无辱其父其可以无传乎铭曰
　　维古论人必某出君克其家谁从得亦惟厥考好逑匹我铭旌之后为则
　　张忠甫墓志铭
　　忠甫为人严重深博善忍事镇物絶有材智抑不使出其气貌沈沈伟然丈人也年方少连五试礼部不中授特奏官忠甫每自悼不第进士虽宦达将不得与文墨议论亡足以着儒效遂弃去以居养其母仪妻子是正朋友为事盖晚而学诗书讲诵数年既大通风人美刺与古丧祭上下之交立教微意以为天下国家可推此而理此孔门之所教而传也益负其学自刻苦贵爱或言诸朝禄以监岳忠甫谓徒费县官亡谊歴三任不食其禄亦不书考执母夫人黄氏之丧自饭含至于既窆凡所以诚信其亲者自括髪至于既祥凡所以哀恫其身者质诸士丧礼无不合也初忠甫独追古軰好绳俗以已学无以寓见则时时为文章铭人父祖有讽有劝皆不虚书于族姻之丧为之治衣衾棺竁绌巫佛强其为此禁其为彼人颇谓怪至交口哂骂之忠甫説甚长而未之服予也及见其躬行极人之所难然后翕然加敬尊信其说有从之者虽不从者亦内愧莫之敢议也然而忠甫之言曰吾生不免为今人吾行岂敢为古人吾于闾里后进随和唯诺一若庸庸然吾何贤哉呜呼忠甫盖已顾避黾勉如此犹久而后与乡人合使尽已有耶人必且大怪宜愈难合使得其位施行之则必怪之者愈众亦愈流落不偶不得其志故忠甫一意忍穷以死而非其释然不屑于世也忠甫与其友薛士龙郑景望齐名于时而二人皆仕矣士龙一见人主语意合且大用而为政者不悦去之以卒景望三入朝二十余年其卒也位不过九卿二人尝勉忠甫仕忠甫不应久之而道不行功业不就也则未尝不壮忠甫之决而推逊其髙呜呼是可不谓之贤欤忠甫讳淳姓张氏世永嘉人曽祖某祖某父某娶潘氏休宁丞蔚之女年六十有一以嵗之元日卒以其年十有一月乙酉祔于吹台乡桐屿黄夫人之兆实淳熙八年也二子凡几三女适袁州州学教授潘宇进士刘嗣僖卢趋将潘氏曰吾夫子之友惟陈君在且余家壻铭夫子无以易君者然则某其可辞铭曰
　　勇避而不趋人以为为异也愁苦以行之人以为为利也我师古人孰今不弃也犹有鬼神殁其宁于地也
　　章端叟墓志铭
　　淳熙八年九月日陈子端已使来告章子之丧曰端叟不幸旦日卒凡两邑之诸生走相吊其自今将谁纠合以卒业夫子宜闻而哀之余既泣受辞即往之其庐防哭哭皆尽哀越月端已复来告曰端叟不幸未及有子以仲兄之子士则后日得十有二月丙午而士则也幼不任事诸生分治其丧纪而端已实刻其墓敢请于夫子余复泣受之曰是宜铭端叟讳用中平阳万全人考讳某妣周氏恣听端叟学端叟从余游最久又因余之金华依吕公伯恭之霅川依薛公士龙而其名遂载于人口耳性温良泛无不爱于久故能分酸苦于先生长者能受其烦辱之役于其徒相厉以学责难劝义定为期防程式稽攷有诮惰游有罚其人严惮之则所谓江南书社也呜呼死生之际可以观人矣端叟无毫髪气力无父子兄弟可以纳交又无壮子也而两邑之士交吊聚哭为之执事焉图铭焉惟恐其有憾且遂磨灭也是可以妄得之耶若是固不宜铭欤娶叶氏先卒有二女顾言以季归诸郑氏姊之甥长托之友友合谋以余之兄子师宇为之嫓盖端叟之志也铭曰
　　距江五里寺曰寳积循除而西数十步有壤隆然者吾端叟之宅也止过其下考视此石
　　朱君佐圹志
　　公姓朱氏讳兴国字君佐温永嘉人考永妣王氏享年五十以淳熙二年十有一月卒君佐娶陈氏生子辄夭以汲为已后晚得光孙而君佐之丧未练又夭陈氏为君佐之爱光孙也以拱源为之后三女适丁子美项敏中陈宗渊子美宗渊皆尝荐国子学亦辄不第死盖君佐卒七年汲始克于所居里西山之麓且陈氏使为志焉陈氏余族姑而宗渊之姑也予方哀宗渊呱呱二女莫适顾托于是感余姑之经纪朱氏置孙以绵其祀乞言以不陨其名也喜且泣下而刻藏诸竁庶几其女不忍弃宗渊如其母然而亦以解君佐之悲也以淳熙九年十有二月庚申
　　宜人林氏墓志铭
　　建炎间天子柬抜民誉之士一日而除台谏官四人赵鼎黎确沈与求而其一人监察御史讳惇礼者福州长溪杨君也御史生缜今以朝奉郎致仕朝奉生兴宗尝为尚书郎出知处州徙严州余所为铭林氏宜人之墓者朝奉之配严陵后母也盖名家三世矣严州使人谓余曰始吾大父连以郎官御史召不起晚日益寠兴宗生四嵗矣而吾母死母贤可赖大父日夜念之不乐也而求继于母家是为宜人宜人虽归不及大父顾托然竟成其意有信士不能然者兴宗不善为言犹能言一二以图铭于子也宜人嫁槖费且尽而刘氏姑死吾父至无以买棺敛哀乱计不知所出宜人泣谓曰不有吾头上一金钗乎鬻之而棺具兴宗之为太学诸生也使遗之金若干两曰吾所纺绩得此以资汝兴宗之得树立其身以答元母者宜人之赐也吾父从事临安以其暇问养生于恩州李处士得其方一切屏事务自夀宜人故清薄亦即将顺毁饰饭菜为浮屠氏学以迄偕老呜呼以大父之不乐念此也至此而皆如其托言无咎兴宗悲不能铭若遂不铭岂惟宜人何以慰大父于土中且宜人余同郡平阳县人通奉大夫林公祀之季女严州考试乾道八年进士而余又辱为门下士夫论述乡党之美与诸老先生家事以着之后世抑余志也宜人二十三嵗嫁又四十五嵗卒卒一嵗若干日而实淳熙九年十有一月某日女婿陈万章孙男女四人铭曰
　　余尝过括苍见其人乐道太守之贤而逮事父母之荣井之原今为此铭孰无人心其永勿倾








　　止斋集卷四十七
　　钦定四库全书
　　止斋集卷四十八　　　　宋　陈傅良　撰志铭
　　刘端木墓志铭
　　端木温永嘉人姓刘氏讳春以待台州教授阙卒于家大父机父立已戴氏出也端木性冲约事后母孝与兄弟无违于朋友亲故用其情然所蕴抱贵不为人知貌言恂恂若庸人然见之者以为亡异也其试礼部余尝问所为文何如但谢不能已而擢进士丙科复谢是适然耳他日过括苍端木为其州户掾问政何如亦谢如初比谒其守与郡之善士亟称端木综理之才所关白感风凡在官无及之者余与端木同入太学同为乾道八年进士议论往复最宻至相好也自其文辞政事不欲使余知之况他人乎顾端木亡矣意所欲施为虽余未得尽知之也世多言古今人不同以余观端木与书传间所载深厚有徳之士异耶同耶端木为吏三年守防其力然往往欲挑动之使自有言然后荐举之近制选人满嵗无举主且再试端木即怡然将诣吏部而竟不言比其视古人特未知孰难也斯人也而在髙位则士或知耻矣少得疾良已比罢司戸时疾复作明年淳熙七年闰三月某日卒年四十五又明年六月某日后母吴氏夫人卒初娶朱氏某州司理叅军某之女逾年卒再娶宋氏故御史台主簿敦书之女生一子小赵抱而养之于其父党今几嵗十年闰十有一月某日宋与其伯氏奉吴夫人与端木之柩将祔于屋前山之祖垅卜人曰未吉遂殡焉宋氏之弟昌国主簿某能左右其女兄于是殡又能前事请余而为之铭铭曰
　　有相其孤系岂不昌有刻其墓名岂不长位若年耶谁尸此者天耶
　　陈子益母夫人墓铭
　　陈子端已自平阳将父天锡之命来再拜乞铭其母林氏余方铭亡友刘端木未暇也廼即馆中越五六日请不已顷尝过陈子之家见其父子兄弟少长坐立进退秩秩然无疾呼暴语无弗友之色于是端已请辞曰母氏归为冢妇逮事曽祖姑奉诸祖母以同居祖行无在者又奉吾父与世父母同居凡五十年矣一佀先生乡所见然敢以是为铭首余曰吾得铭而母也妇徳莫如睦睦莫如能长久而母处三世之族且六十有四年而家人无改于其旧合二难矣德如是人谓之何铭如是人谓之何陈子再拜谢幸甚其日淳熙十年闰月某日其地所居万全乡管奥之叶原其壻朱次宣子明畏端已彪也端已从余学彪为比邱
　　林民达墓铭
　　民达讳悦姓林氏温瑞安帆游人祖考讳伯英考讳植妣孙氏娶程氏享年七十卒于淳熙十年六月癸卯男三人开闻訚女适章绂孙男女八人闻早卒程氏亦先十有四年卒初民达程氏于所居里之椒原已而迁茶原迁之十有九日而民达卒开以其年十有一月丁酉合竁于茶原而来乞铭铭曰民达善治生尝为余言少遭父丧一日佣者数十軰立门请所使久不能遣吾内惭于是夜为条处而旦授之日力半而功倍以故益矜奋志亦浸长盖民达治生以惠为取以华为俭以善忍为断童仆鸡犬养之各得其欲树木蔬蓏艺之各遂其宜亭榭门巷藩溷井堰治之皆中绳墨也予乡之言生理者归焉呜呼士习为浮辞以干有司之试茍中其度即得为官人予之州县辄不理吏卒抢攘莫能整齐向使不限科目以能见推择如民达者陈力于世曷可少哉民达余里中人也计天下之大不但如民达者何限然而世常有乏使之患余所以惑也州城之南距瑞安为路七十里土石垫陷行者病溺更太守数人欲缮宅之重其役不敢起民达慨然夷十里所以为式庶几当官者见知有气力者相随和以自托不朽而亦弗就余读太史公书至闾里布衣之士有节可以见世而不遇者皆録勿遗故余之铭民达者如是云
　　何君墓志铭
　　初东莱吕伯恭以经学教授天下之士靡然从之而其所居乡诸生能自表见者为多吾宗同甫又嗣兴之繇是东阳学者视他郡盛矣有何生造者与其族师说一日以谒至余望见生容止恂恂其东阳学者耶与之语出同甫所遗书果道生之父善教子逮事于伯恭甚久造适遇述则皆从邵康佀之学佀之之学盖亦本吕氏书又言逮至今能卒乃父教事诸咸受其兄教令为学不懈如父在时古者重师友不以其关系风俗如此哉生以将祔其母杜氏夫人于父之墓既得铭于同甫而以追铭其父来请余余雅不善为铭且杜氏之铭并着夫君行谊甚美虽欲铭之必亡以出同甫之意外然既喜得生又闻知其乡学所从来于吾心有感也而次之君讳松字坚才曽大父滂大父粹中父汝能何氏来徙婺之金华盖不知若干世而家东阳者于君四世矣以善辑柔其乡大姓积赀至钜万享年四十八于淳熙辛丑八月壬申卒越二年得癸卯十月己未于县松山乡寳山原五子女四人壻郭江巩嵘余未行孙三人娶杜氏后君六年卒于是祔以君才力曽不得尝试于世其平生不可得详也余闻志莫难行于家名莫难着于乡如君之内事治与学士大夫无异不但整齐之诗书之习蔼然其方兴也斯不谓行于家乎入其国欲知其人顾众所尊信者与否何如尔同甫数数为余言宜铭斯不谓着于乡乎以此可以观考其余矣铭曰
　　相尔同穴有美不亡以余铭君岂亦可长
　　朱公向圹志
　　初平阳之俗以速为不壊而其流入于隂阳家之说与治賔客之事俗成则闻见熟闻见熟则异焉者乃反以为怪故虽知名之士不能免也隂阳之说余不知起何时而知其不出于三代也王季之也水齧其墓见前和而后改重动危其亲也如此由今隂阳家言之不祥莫大焉而王季子孙皆圣人也子孙圣与愚隂阳家固不论然造周数百年其不得为不祥也甚着若必曰改而后有此则文武之生久矣其造周不待改也又甚着且三圣人者不知水齧墓之为不祥而不速改是不智也知其为不祥必见前和而后改是不仁也圣人虑不及此焉而今日者曰吾虑过圣人是果足信欤然而举世惑之何也彼委巷之民怵于其言者妄以其亲徼利然也学士大夫岂忍以其亲为利而惑焉者又何也吾友朱黼使来告曰某先君子以隆兴元年某月日卒祖妣以乾道二年某月日卒而二伯母伯兄若弟卒亦若干年矣今为淳熙十有一年某始克以十有二月庚申祖妣于邑施岩之西原以先君子祔去墓百歩得中屿又以诸母兄弟凡四柩黼也大惧不克如礼经惟先生宠识铭之以免于罪又曰先考病且革有以上世墓不利请迁者先君泣禁之曰暴吾亲之骨于地上而茍得活吾弗如死也又曰王母之治命曰而父生能养死不可去吾侧他日我必以而父祔黼之言云尔诚如黼言其王母以祔为是茍祔虽死乐也其父以迁为非是茍迁虽生不乐则朱氏盖闻礼者也不惑于隂阳之说者也黼诵斯言也以为称首乞铭若是而犹缓余故曰俗成则知名之士不能免也余为斯文既以慰解黼之悲因以劝人子也朱氏世家平阳杉桥里黼祖母姓章氏享年七十八太学生陞之女父讳某字公向享年四十四娶杨氏子男二人黻早卒四柩之所谓弟也女四人适某人某人一为浮屠公向能教黼章氏能成公向志杨氏又世守之黼故得为知名士云
　　胡彦功墓志铭
　　余读陈亮同父所铭胡公济之墓慨叹天下之才有不能以文自进而老于闾里盖终篇三致意焉今见属汪万顷为其子彦功行状又亟称其为人同父阅士多顾少许可者而万顷雅号长者不侵为语言二君于胡氏父子如此有以也夫胡氏之世昌也胡氏家赀钜万中间少寛弛米塩靡宻愆其故常家事几废而公济且老矣彦功奋曰不可以当吾世害其家以戚吾亲也廼一切屏故好背华归朴向之园池亭榭变而为桑稼之区向之賔客姻旧谢去而身与农同淡苦也如是数嵗其富如初而彦功亦年巳五十于是更治亭园延致賔旧以奉其亲觞豆为乐复如初于公济之卒又求同父之文刻之墓上归善于其父人常言废兴有命自一饭不可以智得少有变衰之渐则偷怠不复自强以至于亡亦异于胡氏父子矣彦功讳某起居造次如学者且死为遗戒事事详整欲以七日饭僧若道士必以乡父老与童仆之曽服勤者相半盖不惑于日者释老家之说得年六十四娶黄氏章氏皆早卒子男四人廷芳廷【阙】廷【阙】廷芳女适新岳州录事防军梁竦前监筠州酒陈兖将仕郎曹致中黄公黼孙男女二十有四人曽孙三人万顷之状云尔其世叙乡里具同父之识廷芳以状识来乞铭余喜次二文之后为之书曰余闻东阳剧难治而巨室为甚顷过其县所次舎见其人往往敦朴敬客而崇师友今得胡氏事嗣兴其家一以农圃为本自世所谓兼并机变之巧者秋毫不肯也则其风土固厚与所闻反谬而为吏者类以击强为能孰与访求如胡氏者旌异之使他族知劝乎余为斯文以告来者因以为铭云
　　承事郎徐公墓志铭
　　公讳廸哲字某姓徐氏世温之平阳人子谊吾友也乾道八年吾友之同第进士者独余不幸蚤孤不逮事父母而诸君之亲尚多无恙里中人往往以为贺未几连哭吊三四人至是又哭公焉方初第时三四人者或在甲科或为礼部第一人里中之致贺者谓君旦夕宦达其及亲宜如何而其亲亦自喜幸甚今十三年矣皆为吏州县类不满嵗以忧去谊立朝稍久以太常丞遇大飨明堂天子加恩群臣授公京官而亦命下之逾月以卒嗟乎士宦达不达何足道哉而患故交徧至此余故于铭公悲以感也公慈惠笃厚不縁饰辞终其身于人怡怡其子弟厮役无不意满而谊复以经明行修善与人交闻于当世盖州闾长老尝识公者见谊即喜以为佀公天下之士识谊者或见公又喜佀谊也谊年且四十未有子公念不释已而妇娠又念万一幸得孙而客都下保养乳母未必善视儿也即挈其妇还乡得孙而公病矣谊仓皇告归后盖棺之日始至公曰茍谊有子虽不在吾左右甚乐谊曰茍知公不死于其手虽卿相不愿也大父某父某娶某氏年若干卒于淳熙十年某月以明年二月某日瑞安来暮乡明教院之后山长子之仁蚤卒于是祔铭曰
　　夫完而固深坎而厚封树者是谁之墓欤其子徐子之父欤惟其孝慈足以有此万有千载谁非人子
　　新归墓表
　　新归墓表者为林氏作也初唐奥先生林介夫其考妣于新归唐屿而庐于旁唐奥在瑞安县治之北二十里新归在唐奥西三里繇先生而下再世梓奥其孙讳松孙始祔唐奥之墓东百歩曽孙讳仲损又祔墓西一里所凡从先生考妣新归者三世于是元孙帱载将奉其母柩合焉余乃为之表吾乡去京师逺自为吴越而士未有闻者熙宁元丰之间宋兴且百年介夫以明经笃行著称当世以赵清献公与其子防景仁所遗诗次其嵗月则先生名动京师矣自部使者郡守丞往徃造其庐问起居况何如肯仕否耶先生方婆娑泉石之间作萱堂以养母未暇出也客至厈床瓦豆具酒防以延之请与出游则佳山水无不至者而特罕趋郡是时三经新义行天下学者非王氏不道春秋且废弗讲先生少从管师常学师常与孙觉莘老为经社者也先生故不为新学以其说窃教授乡诸生龚原深之尝以易学行世比见先生乃矍然顾恨识春秋之晚也于是永嘉之学不专趋王氏其后春秋既为世禁先生竟不复仕而周公恭叔刘公元承元礼兄弟许公少伊相继起益务古学名声益盛而先生居然为丈人行恭叔之铭沈子正也曰河南程正叔关中吕与叔与介夫同为世宗师少伊亦云尔且曰非诗书勿谈非孔孟勿为者以二公所同尊诵如此然而海内之士知有程吕而先生独教行于其乡人以其所居里称之不敢以姓字他无所槩见焉岂非其居势使然欤要之永嘉之师友渊源不曰先生之力哉先生讳石卒于建中靖国元年考讳定妣戴氏三子讳晞顔字几老晞孟字醇老晞韩蚤卒几老醇老皆游京师从龚氏学亦不得夀家无壮子弟失其行事醇老一子曰松孙字乔年者最知名乔年少孤母曹氏改适城南张公子充尝举八行为国子学録所谓草堂先生也生张孝恺字思豫二子长甚相懽其尚气节襟度易直与人倾尽仪容修整又甚相佀然皆事母孝乔年曰吾母也吾弟盍从以如我思豫曰吾母也吾兄盍从以归我率不十日半月必相往还盖二人者在母旁伛偻怡怡唯谨退而论经史或世务即不相取下语声惊四邻乔年有诗易学晚而好尚书其为文雅洁而善道实事最厚陈公少南子从之游女以嫁其友张仲谨乔年雅不乐举进士少南先达复以说春秋触忌讳流落岭表以死乔年遂与沈东美谢叔望诸君修先生故事保邱墓善风俗自号兊光居士然至感愤为诗每一篇必曰忧边云云绍兴之季后进多宦达及言髙尚有旧隠典刑但曰乔年其所蕴抱人未必尽知之也娶叶氏谢氏皆逮事曹夫人乔年以乾道四年十有一月戊辰卒享年七十四叶氏先四十三年而卒谢氏后十五年而卒各一子其一人叶氏出者是为仲损字炳之余及识其人恂恂而有守能世其家者也娶东美之子夫妇自以家法相賔友人之见炳之者则曰是佀乔年见沈夫人者则曰是佀东美也其亲戚相驯染率恩勤佀两家吾里中人时节相问馈不絶有吊庆事父兄子弟皆至忻戚尽其情者必两家也乔年以事出母空穷不恤炳之与妇沈服勤米塩以尽嵗晚之懽初萱堂成士大夫多乐道之者至炳之祖子孙事其亲如一人谓之萱堂林家云炳之以乾道七年三月癸卯卒年四十有九沈氏以淳熙十二年十有一月戊寅卒年六十有四三子帱载鼎鼎早卒一女适新福州古田县主簿徐宏其一人谢氏出今仲愚也二子昕充盖新归墓先生之卜其父也以嘉祐母以元符相距四十年后七十有一年为乾道四年十有一月甲申而乔年祔又五年为乾道八年十有二月丁酉而炳之祔又十有二年为淳熙十年十有一月乙酉而谢氏合于乔年之穴又四年为淳熙十有三年四月癸酉而沈氏合于炳之之穴凡一百二十有九年之间三兆六柩而几老之子讳夀孙字稚仁孙兴祖字庆之醇老少子讳时可字叔遇孙讳诚之皆以序从墓下而不得其行事故不着余则祔梓奥
　　陈某曰元符至今百年间天下亦多故矣自公侯将五世希不失者有以布衣而燕及其后载也从余学又以文行见推于其友人以为林氏必大也呜呼以势利者如彼以徳者如此哉













　　止斋集卷四十八
　　钦定四库全书
　　止斋集卷四十九　　　　宋　陈傅良　撰志铭
　　敷文阁直学士薛公圹志
　　公姓薛氏讳良朋字季益唐补阙令之后繇闽徙温其在永嘉则讳弼官至敷文阁待制在瑞安则公官至敷文阁直学士盖中兴相望为名臣公治丽水有声荐入胄监检法御史台丞奉常为尚书郎选知徽州将漕江东二浙守临安府擢工部侍郎迁吏部以学士出守福泉荆南成都制置四川食祠禄于家十年以淳熙乙巳八月卒年七十阶通奉大夫封永嘉郡公赠光禄大夫卒之明年十月孤某即所居里之子奥原公所自为坟焉前事二孤与壻校録公言行一编属某为状某虽生后然与公同乡晚数得及门受教又雅从子姓游以所讲闻视今録尚多阙惟状当上太史氏谢不敢草孤泣诉日浅采获故未具今大事不可乏请书其槩纳之幽而状竢他日于是识曰绍兴之季年朝廷更用二三大臣所汲引皆当世之选而公由叅知政事辛公以进及今上时陈福公相遂班从臣观人莫若观所与公所与何如哉方扈跸金陵佐戎淮甸天子召见无虚嵗人人谓才欲有所拨烦必曰薛良朋也治且安久先进多凋落而公亦老矣归故庐深与人絶短衣幅巾往还樵牧间公固自忘其为才而上时时记不忘也至其以荒政修进直龙图阁三抗章竟不拜官同产子二人而不以及孙则又过人矣曽大父某大父某承奉郎父某累赠正议大夫母许氏故右丞忠简公之侄女赠太硕人娶章氏封硕人子男二人璆宣教郎前知饶州余干县琳宣义郎新知福州连江县三女适林轰从政郎新监左藏封桩库门章伯奋廸功郎前临安府富阳县主簿戴闿之宣教郎新知绍兴府上虞县闿之淳熙二年进士孙五人及官者二人
　　陈季阳墓志铭
　　公姓陈氏讳义民字季阳温瑞安人于故吏部侍郎公防字蕃仲为母弟吾州陈氏族最大而谱残阙间相与门系皆曰闽徙也或曰本开封余儿时诸父尝言故礼部侍郎桶自平阳使来合谱以两家所自出县乡里皆合诸父不能祔也自今国子録谦故尚书郎鹏飞之子六龄奉国军节度推官棅始于余聚少长以齿如家人族稍稍合棅季阳子也季阳与蕃仲少小同受学皆不类凡儿一为大官一以布衣老乡评虽称好兄弟不以是为次第然尚多言有幸不幸者余闻蕃仲立朝时父大夫公春秋髙雅不便异县独季阳日侍膝下左右逢顺无违事大夫虽不见蕃仲在侧未尝不乐其卒也防蕃仲万里使敌中季阳治衣衾棺椁华好而哀称之蕃仲虽不得在其亲侧亦勿有悔也善教子使从名士游棅举进士第二人是嵗特有防髙第不待次得幕府官遂食其禄遇太上皇后庆夀恩亦新得初品官季阳始念不在官与禄晚顾奄有之死之日四方士友咸来吊蕃仲亦一幼子登科然不及见由此言之季阳为幸耶不幸耶人何必皆欲仕仕不必能行其志不仕岂必不如志也蕃仲一失时宰意竟﨑岖衔不得施用以殁季阳居乡弃负振乏唯所欲乡人有善不善且劝且讽往往莫之违年七十无终日意不自得者向使亦仕特未知如何尔曾祖智祖称父祥承事郎赠朝散大夫母郑氏赠宜人娶周氏三子栻松棅二女长适项赉幼未行孙男女六人以淳熙十二年十二月癸酉卒奉国官舎先十五年周氏所居帐西乡洋坑之金山于是合实卒之明年十有一月己酉季阳尚多可称事余但道其为人父子者如此以觧言者之蔽塞棅等之悲也而复以是铭之曰
　　养其父之日长养于其子之日短匪报之鲜也斯流之衍也
　　修职郎吕公墓志铭
　　越新昌之姓石吕黄为大余尝馆黄度文叔家得与石吕二氏游其子弟多从予学间至郭外所谓报慈庵者则公父子所尝庐墓处也杉松夹径钜竹千百竿如拭有泉琮然出两山谷间庵在泉上前有大石立平地可以相隠避为娱嬉石旁置亭曲栏髙下縁以花卉公以诸儿领客危坐诵佛书过午始出戸余往来新昌三年见之如一日盖公之皇考君讳防尝其亲于社潭之原去家三十里苃舍墓下久之不返公忧惧即所皇考妣龙岩之麓为是庵以悦安之皇考君终焉凡蔬食四十年也皇考君卒公以其丧合于是而悲慕如其考僧有年七八十嵗饭此庵相顾感叹盖晚而后入郭内居公父子以孝慕称闾里皇考君坐逝公享年七十四亦寝疾五日盥潄栉縰乃逝淳熙乙巳二月十日也孤元之将以丙午十有二月某日公于郎柯之陈岩其弟声之来乞铭铭未就声之不胜悲余与武弟同郡徐钺王自中彭仲刚徐谊蔡幼学皆以诗悼公是嵗天大寒雨雪甚声之扶服几千里空返既益请不已事死如吕氏父子孙三世亦罕矣宜为铭公讳琰字徳文以子遇太上皇帝庆夀恩复遇夀圣太上皇后庆夀恩封修职郎五子长元之连三举乡贡进士奏官其第三声之也亦两举国子进士某某某咸克家二壻吴敦智王师望孙男女十四人公娶王氏封孺人赐冠帔公喜教子孺人能成就公志故诸子各有立孺人先公生一嵗后卒一嵗今同穴铭曰
　　瞻彼庐矣龙岩之原公昔在矣谁无子孙瞻彼墓矣陈岩之下公今亡矣谁无父母
　　徐武叔墓志铭
　　余尝惑于太史公以鲁仲连邹阳并为一传其世相去逺事甚不类言语文章亦不相佀也至读所谓多其在布衣之位谈说于当世盖释然有感于二子而叹良史之笔取舎固殊焉夫秦汉之际士之遭时致身者不知其几人往往无闻以太史公所身亲见开封侯桃侯而下卿相数十軰皆略附名申屠嘉后吝不立传二子特布衣尔他无所槩见徒以书一编关于当世之务相先后百有余年行事言语不同而牵连书之则古人之不朽诚有不在彼者余以是铭武叔乾道之庚寅辛卯州大饥米□直五六百钱守丞讳言上且讳人言遇道殣即阳不省众无与画此者武叔以书抵行在所之旧言之哀痛也张公钦夫为右司郎得其书持白丞相虞公并父也诘朝奏事虞公出武叔书袖中为孝宗诵之孝宗矍然变玉色曰永嘉故乐土柰何使至于此守丞为谁乎朝罢趣上其名衔即日罢去更用贤守出浙河东郡常平米以赡吾州州人获免于死亡当时识者颇乐道其事有以都司肯赍人书诣政事堂白之丞相丞相肯袖懐书至榻前奏上上勿问所繇来从之不移日可不谓盛时乎而余窃又有感也虞并父相钦夫为宰士微武叔殆不得事情于千里之外彼守丞何足道所部官岂无其人皆务自爱惜重于请事武叔书生也枉于塲屋志不但已竟以一介之微而动千乘之听亡尺寸之柄而全阖郡之民呜呼岂非贤哉武叔死其孤冠来乙铭余故不辞而久不果恐佚其事使武叔之可以不朽者阙焉则愧于子长之谊于是次而铭之武叔讳钺姓徐氏其先入闽家福之长溪赤防由赤防徙温平阳至髙祖始为万全乡尚贤里之族祖讳隆父讳几自谓休休翁与里人作义学延知名士教子弟比武叔家益大交游益好娶嘉庆先生沈东美之女有淑行能治賔客六子冠宏容寓定冠进徳夀宫赋得试礼部宏中淳熙八年进士科今为潭州州学教授六女适刘嗣尹太学生吴璞刘仪陈昂乡贡士沈伯焕一尚幼初沈夫人卒于瑞安常宁寺之后山武叔年六十有三卒于淳熙十有四年七月十有八日以明年二月二十九日合于夫人之兆武叔少頴脱俦伍博读而豪于文长而慷慨好论时事若州里利病趋义之急然公于臧否至众辱人人慕悦之而亦畏其闻已之过至于羣居赋诗饮酒无少长疏戚辄与倾盖襟度豁然无纎芥疵吝然后知其切磋之意非欲多上人也余习闻之于郑公景望兄弟间一日有邂逅萧寺者容貌魁梧伟丈人也意其为武叔俄而长揖余曰子陈子欤于是定交以武叔人品晚以庆夀恩授承务郎再授承奉郎吾党甚惜之铭曰
　　行修而命违志大而力微有子岐岐天意其在斯瞻彼宰木亦既可围褒大之迟我独不敢疑
　　陈习之圹志
　　吾友陈谦益之之从弟讳说字习之娶敷文阁直学士薛公良朋之侄孙女知芜湖县珪之女生子男五人防晋师贲其第三子涣为益之后年三十益之以文字知名当世所交多闻人习之雅好修尝从其兄问师友讲求古今益之絶爱惜欲引而置之诸公之间也而习之病矣淳熙十有二年正月丙午卒其卒十有二月二十有二日薛氏奉其柩于所居里潘塔山之麓其僚友林载来请余识焉习之故学于余且益之官中都余宜以其姓名附于后陈氏世家永嘉县某乡里曽祖某祖某父某
　　承事郎潘公墓志铭
　　公讳朝卿字春卿姓潘氏某先君子与故侍讲陈公鹏飞少南为軰行以诸叔父从之学少南之门授经数百人叔父亟称同舎生则曰永嘉二潘公此儿时所常常熟闻也少南每过先君子则馆于叔父之心逺堂尝赋诗焉诸父下世而诗不存某盖晚而后识公因道儿时所闻语恨不能记所谓心逺堂诗者公欣然为诵之且及少年时羣居事廼知诸父之言信前軰尊守其师说不坠忘如此而甚敬公公学不但为举子业防撮古今为书号经史事统然试有司辄不利秦太师之专也私塲屋有与其子少保雅故能不以糊名即上第少保者亦在永嘉时同舎生也尝从容讽公附已公谢不就已而少南以忤秦意逐炎荒公遂一语不复及塲屋矣以其学力行于家及其族至于昏友乡党他人徳色公独易易益好读易一旦课一卦室以防名斋以复名堂以视履名园以观颐名某既甚敬公又与其子雷焕同为乾道壬辰进士雷焕掾宣城丁母何氏夫人忧某适罢丞三山时时相往还间从公萧寺中扣所诣处令人深省尝与士友十数人造其门午夜坐客醉淋漓公年已七十余独俨然无倦意五鼔作雷焕即所馆治药作粥糜客问夜者公起居状如何得无劳乎则应曰大人趣使来焚香课书良久矣由是益敬公父子始约以儿女为兄弟绍熙之元某官衡阳遣其孙子顺来成礼是年十一月甲寅公卒享年七十八以子遇庆典累封承事郎致仕赐绯鱼袋子一人待衢州常山县阙一女为尼孙三人长法刚早卒次子顺也次蕲老二女孙长适直龙图阁故宗正少卿郑伯熊景望第四子处仁一未行雷焕以三年十二月丙午奉其柩合于所居乡横塘何夫人之墓来乞铭某早衰苦于文士大夫求铭其父祖者率不克即如所欲于公为诸父之执为同年家丈人又为息女之尊舅卒不得临不得遣且吾女不得一日奉盥匜也而悲以慙遂强次之大父彦先墓志在忠简许公景衡少伊集中父安中墓志在少南集中二文行世故不序其一潘兄杰也铭曰
　　维祖维父铭在百世我铭如何尚亦勿败
　　林懿仲墓志铭
　　昔者吾党欲相与言于郡则之郑景元氏于邑则之林懿仲氏今亡矣余故哭景元不胜哀铭懿仲亦不知哀涕之出也懿仲讳渊叔承事郎文质之子起家致赀累钜万而急教子长颐叔字正仲登乾道二年进士第懿仲登淳熙十一年进士第而林氏遂为儒门懿仲自城南书社从余学或之他则亦僦旁舎不去后二十余年非余宦游不可相就必其有故不能相就也间尝虚所居室东偏江月楼之下集其畴人以待余卒业吾州俗尊重师友前一軰尽学绪几坠比懿仲二三子修故事后一軰趋和之而复知有师待星子主簿阙即不专习举子一经日自为程以若干晷课某经又若干晷课某史而后诵楚词晋宋间人诗于诗礼周官家掇取其说间出已意往往与经意合盖晚而后诗寖工懿仲才辨治能处事但以其才自见宜宦逹有声誉况务学善不矜衒善褒讳人短长与之者众宜益显况其学未止乎而以庆元元年九月壬辰卒于扬州司戸年五十有二嗟乎于是铭余不特为邑人惜也娶陈氏子四人子习子着子潜子简一女适陈益崇孙男一人子习以二年十月癸丑于林岱山来乞铭余尝为其母夫人朱氏得铭于今焕章阁待制庐陵杨公万里叙其世已详铭曰
　　合也者离也成也者亏也必尝以为慊则必尝以为悲也孰全以归蕴而弗施也于吾子何嗟嗟哉时也


　　止斋集卷四十九
　　钦定四库全书
　　止斋集卷五十　　　　　宋　陈傅良　撰志铭
　　沈叔阜圹志
　　叔阜讳昌姓沈氏温瑞安人泉州徳化令希尹之子母林氏后母张氏徳化公始识余亟以叔阜相从问学为请常常语人吾儿异日当知名于世学者且数百人叔阜与今提举福建常平茶事蔡行之年皆少皆有俊声而叔阜廼早夭故沿海制置叅议徐公履少初天下士也与徳化交老弥好徳化卒徐公自通守信州归谋于家人以其女妻叔阜生三子建衍因一女因为从兄厚之后徐氏守视其孤自淳熙十三年正月十九日至庆元二年十一月二十一日克于永嘉建牙乡丁公村净名院山之侧实徳化墓下云
　　族叔祖元继圹志
　　维陈氏自福之长溪县劝儒乡擢秀里徙温州瑞安县防游乡固义里谱凡七世傅良生晚犹及诸祖父行皆厚重不察察大人也府君讳绍字元继于祖行最少傅良及详其为人里中有故或众不能合族中有故或独不能支必须府君至而后集夫人善助之日以酒肉饮食人时出嬉游冬嵗必为具燕少长至僮仆不遗其用度如不节而家赀倍于畴昔府君生崇宁二年卒于乾道二年十月丙戌夫人生元符元年卒于淳熙十三年二月丁卯府君以淳熙五年十二月丙申于所居里西尖之麓至庆元二年十二月庚申而夫人祔二子宏中定中女适刘宋弼朱克明谢邦基孙男四人宗诜宗澹宗洙宗汾诜早卒宗洙为兄之子方中后澹洙皆国子进士女一人傅良诸孙也
　　族叔祖元成墓志铭
　　府君讳绎字元成温瑞安人以乾道七年六月癸丑卒年六十有八淳熙六年十有二月丙申于所居里安仁山之东趾傅良尝闻之祖妣吴旧庐盖周显徳间所作云族居二百年或舎而改筑府君遂得有其西偏与先君共一础傅良幼也孤能读书夜达旦府君故见爱一日挈傅良手至所谓西防者问焉曰而欲存此否乎傅良不能仰视但泣下府君叹曰吾固期汝之有志也当卒以归汝旧庐之全府君赐也府君行事类如此终其身不詈不扑不讼而家事治死之日哭之者皆尽哀娶孙氏生一子讳孚中字安国再娶潘氏生一子讳和中字敬之一女适黄廷谦孙夫人先三十年卒不及见其家盛时潘夫人善视二子二子又善为兄弟安国以为然敬之曰好或敬之少不能然安国亦曰好也府君旧屋才三间后二子合为数十间于其旁奉潘氏夫人居中意象甚美有姨之女及从侄之孙女贫夫人长育至嫁二子无后言然安国雅好佛特谨畏非习吉一篑土不敢动敬之洒落自适于觞咏静作惟所欲其性殊不同而能各护其偏是尤美也夫人年七十有三以淳熙十四年十月癸巳卒安国年五十有五以绍熙二年八月庚寅卒敬之年四十有九以庆元元年九月壬辰卒哭三人者如哭府君安国娶王氏生一子宗瀚二女适诸葛诜林昕敬之娶谢氏生一子宗沂一女许嫁林子卓初府君孙夫人于茶尖之阳府君卒二子改卜安仁与茶尖对峙为六竁他日将以妇子左右象生时夫人未合而安国卒绍熙四年十有二月壬寅从夫人祔庆元二年十有二月壬申而敬之祔傅良欲铭府君久以宦游至是而后铭故并书之铭曰
　　岂不以为利利至浅也岂不以为能能至鲜也我图后人种之逺也燕及草木不可剪也
　　族兄际可圹志
　　府君讳逾字际可姓陈氏温瑞安人父讳孚母史氏有三子府君为季父卒府君最善事母在母旁三十有五年供养如一日府君性多病率数嵗才一时再出外门独自以随母为娱年四五十游戱抱扶如小儿状母一飰不下咽輙废匕筯母为之强饭母年八十有八以绍熙二年八月癸亥卒府君亦年六十有五矣以其年十有二月乙卯卒娶楼氏生三子师鲁师济师复一女嫁许仲淳三孙楼夫人后三年以庆元元年八月丁巳卒师鲁初未得卜藁府君于隆平尼院至庆元三年正月丁酉遂合于西尖之麓
　　髙光中墓志铭
　　闽有隠君子曰髙光中长溪桐山人也光中尝入太学登乾道五年进士第试吏州县非故隠者也以其徳足以堪此名余故从而名之也光中初调余杭尉不肯为势家所挠寻以护细民不便于屯所官见中伤罢丁父忧服阕调同安尉复丁母忧遂不出已而所识为中【阙六
　　字】　　　　缺都官为授衡州司尸叅军光中志已决矣古之人有不仕者非避地以为髙则玩物以为适不然则故自汚辱混迹于屠钓猝有所动于其中愤惋叹嗟词气茀然矣以孔门所论次荷蒉耦耕之伦皆豪杰之士也而其言盖有所刺讥是有不自得者也凡不自得者皆咎根也曽防之言志孔子独有取焉夫难平者人心也易感者物变也故不仕必若曽子而后乐也光中之不仕盖有见于此也而非忻厌彼世所谓夷险名谤光中初不知也萧然退藏不滞于物当义之急常与众同自衣饭至室庐之节无或过于人自家庭至乡党之好无或不及于人也尝择泉石之胜作无余堂小亭三四所以娱朋来间从两僮篝衣赢粮访幽人于数百里外意象可观辄忘嵗月或违雅致亦不黾勉年益髙务学益笃晚而读佛氏书曰是吾易之无思为中庸卒章之防也光中由是所造深矣故光中非隠者也余谓之隠君子以其徳足以堪此名也桐山距永嘉数舎光中乐其风土之美时时往还诸僧坊中莫之识者庆元之乙卯元日忽语过客曰行且与诸君别尚须一至永嘉尔明年果游永嘉取举子时所为文藁若干卷焚之而后行至则托净光山逾月廼归道过姻党不肯留私戒其仆曰亟归亟归无为吾儿累也归十日得疾但不食家人窃相与谋强饮食之语声未出光中已知矣又十日坐逝于正寝是嵗四月六日也享年六十有八讳某娶温州平阳县陈氏承事郎竑之女一子松廸功郎台州临海主簿绍熙元年进士也女适儒林郎新监行在文思院都门丁执礼进士陈龄孙峻屺崃女一人松从子游久将以四年某月某甲子奉其柩于县遥香里之姚奥来乞铭予习髙氏家积善事父某自号止堂居士没之日设榻于正寝坐逝焉后数年妣王氏亦逝于居士之榻光中之逝复就此榻也声焰赫赫然世不知几人父子母不相期危坐于一榻以正终则自余省事未见如髙氏者也是宜铭铭曰
　　陟此山之冈也相此柏与松也其谁不曰是吾畴昔所谓髙佛之藏也
　　陈百朋圹志
　　陈子端已将以庆元五年十月十有四日癸酉合其父于平阳万全乡管奥之华原来乞铭余尝铭其母夫人林氏则又奚辞属衰惰铭未即就为书其名字嵗月纳之圹公讳天锡字百朋曽大父伯诸大父宗庆父希渊享年八十有六以是年四月戊辰卒三子明畏端已彪彪为浮屠氏女嫁瑞安朱次宣男孙四人文武遇邍女二人余语在铭中
　　王道甫圹志
　　呜呼此吾友王君道甫之墓也道甫讳自中皇曽祖髙皇祖成子父廷佐赠朝奉郎母施氏封太安人道甫登淳熙五年进士第调舒州懐宁主簿严州分水令未上以枢宻使王公蔺荐除籍田令未几罢通判郢州未上知光化军信州召赴行在丁太安人忧服阕再被召以论罢主管建宁府武夷山冲佑观起知邵州兴化军连以论罢兴化之命下道甫已病庆元五年七月也八月二十三日卒官至朝请郎年六十娶林氏封安人二子长曰更生次幼四女长适国学内舎生髙熙绩余许嫁进士曽充宗周伯麟林浩道甫居温之平阳归仁乡晚徙县之橘庄雅爱仙坛僧屋之后山因以为坟十有一月二日林夫人奉其柩葬于此人皆知道甫少有志当世尝以布衣上封事及对语合上指除官才数日趣举其类奏上道甫由是绌光化入觐今上皇复有朕得卿名于夀皇之语道甫竟由是死云云为恨不知道甫嵗晏抑才为学去智为恬假之持久何造不深余欲铭道甫也以此而未克就故识其圹云
　　族叔国任墓志铭
　　傅良逮事诸伯叔父于叔父行以长者称公为最聚族为学也于軰行齿宿而才壮公为最晚各务庄重择交虽一笑嚬不茍亦公为最公徳人也而竟不仕娶朱氏良配也无子作室奉母门巷深靓升其堂如无人闚其戸吟诵琅然者公燕私之所也间肯一出独过吾庐时时以从子某宜后我为寄今宗洙是已于淳熙之十二年二月十日午夜来见速至则息浸微【阙】请故公曰子从吾叔母取筦钥付吾儿夫人哭方悲亟出筦钥复命则公瞑矣公侍母之暇退即书案夫人执家政不以米盐烦其夫自一匕撮公鲜知其出入有无也妇徳多啬一夕从顾言无趦趄意课佛书或施舎焉终其身呜呼公诚知家事与母孰重故听于夫人夫人亦诚知家事与夫孰重故听于子是皆宜书而公徳人也淳熙十有四年十二月壬申于屿山之阳属傅良之官未及刻其隧夫人以庆元四年十二月十九日卒享年七十有六宗洙以六年十有二月丙申合于公兆于是并书之公讳方中字国任世次语在公圹志中宗洙今为太学免解进士女一人适朱克勤早卒男孙二人怡老瑞老铭曰
　　惟亲其亲必利其嗣人
　　洪君墓志铭
　　台越间从余游者几百余人虽从余游而过其庐识其父兄者才数人过其庐识其父兄至于数防如始至嵗久益敬不懈者则居士洪君也居士天台人故清贫仅仅无乏于教子特不自计度余初入太学芮公祭酒挟二子下交于斋序余惧弗堪走天台之国清寺西庵者数月居士之子霖累强余不出出即居士倒屣外门妇子罗拜于庭矣每顾霖先生饮食欲如何于吾馆便否乎茍足以悦先生余虽饭脱粟避寝喜也霖亦特刻苦遂为台越间善士先达素官以子姓为寄甚师尊之郡守丞有志于访民利病者必就霖也而老于韦布或曰居士教子之志未偿以余所睹百余人中有第进士者矣或名字淟汨无所着见于世以死者不少而第进士名字不淟汨尝有所着见于世者往往在数人中然而志不伸嗟穷而悼屈者尚不少今霖也为台越间善士为学者向往之如此为吏者器重之如此而居士之家声益髙诸孙益有文人之入其门巷者则曰是义方之家也由此观之教子之志偿耶未耶居士讳某字某娶叶氏夫人贤不愧居士能与处清贫仅仅无乏于教子特不自计度者也一子霖也女若干适某氏孙男女若干人以某年月日卒以某年月日于某所霖怯多病癯癯然如不自持千里裹粮来乞铭其父余为之悲甚而许之余亦病矣霖请更苦余亦苦辞竟不获而略道其交情以塞在【阙】之意而不暇详焉要之居士以孝慈温恭庶几于古人为家学云铭曰
　　位斯可喜也亦可愧也亲斯可久也亦可朽也视此志耶宅此邱者谁耶
　　令人张氏圹志
　　是为陈子傅良之妻令人之墓令人姓张氏讳幼昭字景惠永嘉人草堂先生国子小学録煇之孙主管礼兵部架阁文字孝恺之子扬州泰兴县主簿东野之姊盖登进士第三世矣以乾道七年归于我庆元元年八月丙子卒享年五十以其年十有二月壬申于兹屿去家二百歩生四女长适进士潘子顺次适福州闽清县尉薛师雍次许嫁太学上舎生林子熙将仕郎徐冲余同年进士知信州上饶县事潘君雷焕户部侍郎薛君叔似工部侍郎徐君谊之子而子熙父故直龙图阁林君季仲之族防夫又从余游也令人初得女遂以余兄子师辙为已子以进贺太上皇帝登位表补廸功郎福州罗源县主簿次子师朴以绍熙五年大飨恩补承务郎二幼女令人穷约时来归我相从二十有五年再以台评罢食贫嵗月视食禄为长深入湖湘起居饮食非其性多病所侵未尝有毫髪不满意见言色余敬如賔友今亡矣呜呼哀哉余既走介乞铭于太府卿叶君适而自识其略纳之坎中






　　止斋集卷五十
　　钦定四库全书
　　止斋集卷五十一　　　　宋　陈傅良　撰行状
　　右奉议郎新权发遣常州借紫薛公行状曽祖庠皇不仕
　　祖强立皇任江宁府观察推官累赠左光禄大夫
　　父徽言皇任起居舍人
　　公讳季宣字士龙姓薛氏其先世家河东后徙福之长溪防村至唐补阙令之后又自防村徙永嘉而光禄公始显四子司封郎中嘉言敷文阁待制弼及舎人皆第进士昌言为婺州通判舎人从胡文定先生学以丞相赵公鼎荐仕于朝秦公桧相定和议舎人廷争移晷中寒疾以卒母胡氏安人后十三日亦卒公六嵗而孤抚于待制伯父长任以官公从待制宦游四方尚及见故老闻建炎绍兴初将相大臣赵张韩岳诸公事有当世志而乐道其人年十七荆南安抚孙汝翼辟书写机宜文字孙氏藏书多公一意讲说防绎絶不治科举业有隠君子袁溉道洁少学于河南程先生闻蜀薛叟名求得之道洁繙六经诸史以观叟叟笑曰子学博而寡要其相授受严约盖如此湖湘间皆髙仰道洁公师事焉繇是益务自敛制充养蜀制置萧振辟公为属部将有狠诉统制者公当以犯阶级法幕中或论纵之公以军政争不克谢去尽其禄直买蜀书以归为鄂州武昌令故太尉刘公锜镇鄂渚公论武昌形势直淮蔡今见戸三千五百弓级财五十人土军十有九人宜早为备因陈屯田分戍保伍以寛民力之策防有防营田一卒二十畆县官尽征之公告鄂守宋佀孙曰是非汉屯田之谓汉兵民也使之就田岂曰不可今非惰游不从军彼不素知田家事驱之縁畆必不乐曩时王彦营田湖外遣二十将溃者十有八而况尽征之乎且齐民在野环营以军殆必争利成闵益戍夏口公曰宜戍武昌备申蒋故枢宻使汪公澈宣谕江淮公上书言自权臣执国柄士气索然赵张之放莫敢尚徳岳飞之死莫敢趋功今卒有意外之虞谁其御之因论边事甚悉及营田宜亟罢嵗余敌犯襄阳而还兵围蒋甚急汪公问策安出公白以蔡要害得蔡则蒋围自解成闵克蔡蒋兵果遁于是敌东道军傅合肥王权退次柘臯李显忠亦不利却成闵东为援公又白蔡不可失若乘胜拔颍昌道陈汝直趋大梁则庐兵不战可屈舍蔡援庐是弃投机之防为连鸡之栖淮沔虚矣又曰敌空国来防苻秦故计也今我不可复战惟当画江固守而以竒兵遮击脊尾阻前顾后势且自沮舆尸一决其祸必大初公试邑年甚少方天下无事豫陈边备诸公唯唯未遑也居无何边吏仓卒兴发骚然柴桑迁孔子宫避戍将嘉鱼壊学宫缮壁垒江湖间稍骛于武事矣公顾以和籴贱伤农三白郡解印绶去为奏罢籴乃已比防至蕲黄以南列邑无宁居守令窃议内徙宦江湖者归孥相望于道公廼谊死守不去与民期曰吾家即汝家一旦有急吾与若偕死敌民亦自矜奋三分其众更壁县下二总首帅轻舟守安乐口白鹿矶且乞师于汪公得甲三百楼船十艘气声张甚渡江来归者数千家江西恃以无恐诸公繇是翕然称慕交章继荐汪公虚幕府官以待比其入也欲以公朝行在所转运判官王逖劾罢信阳守檄摄军事既解县争欲辟留满考改官公并辞不受其后营田二十卒田二顷嵗得谷六百石廪钱乃七十三万米一百八十石阔逺或数百里一壮马负二石谷从以骑士诣大军其费视民间买谷价相若士苦之往往道弃谷去又壅民之水利而掩其善田州县莫敢如何营田终废金亮既毙明年蔡果不守寻复议和朝廷于此亦弃唐邓封略止于沔南矣盖一如公言公治县事为之经必曲折尽人心不茍作差役宿戒里胥披籍次第条二十余家未差已差别为行且疏其强弱某堪一役某堪再役于其末自任某人某嵗月序当役以付案案任之付録事録事任之乃差差已有讼不均举其籍俾讼者自覆视伍民五家为保二保为甲六甲为队若干队为总不以其乡分画惟地之形便诸总旗各为色枪仗皆中度舎奸有禁诘盗有赏其以廵徼遇非常死事者为棺赗之复其家田若干租三嵗总首得与令相问报专达不闗县胥廵尉非县檄毋得擅征甲士在邑五日一阅官赋之粮而赏其最乡惟所欲偶习于总首之射圃毋赘聚其为士若大姓附编存之勿借俾输财与力佐治戎器其将输信阳也凡一千八百人致米九百石行必为陈日暮各以部曲相地顿舎以枪为壁鸣刁斗设伏公食饮卧兴自同役夫医护病者不偕至不宿府檄治砦屋百数区泝流二千三百余里程日立办公借材于县人度长围大而加偿之赋乡挽舟而五分之以居者之四共行者之一匠人亦各俾一乡偿其僦费旧财赋名色异为籍杂不可省察为都籍以提出入之要钩摭侵奸以除无名之敛诸案事以其剧易分日久近为旁行谱每以日加申稽知其决否故不决宿吏于次抄积不销为走厯日掲其名数以便主簿者之钩攷而因察其惰民頼其便凡公意趣乡辄鼔舞从之豪民卫仲坚王安道更数令不能役及是以次受代安道语人曰失今不为焉能頫首他令创鄂营八百架总队请分事公约剪伐某所茅某所木竹应日而集县有钟吴二盗魁大府屡设方略永不能得公以诿总首王宗元竟谕吴降之为买田屋改业为民钟滋甚俄斩之而至信阳之役选徒乡属而邑二队首固请从曰吾知县出矣吾何敢处是役也露次不惊讫归不惰道边梨枣下无迹边民谓阅过军多矣未有若此肃者他所区处民吏皆化服类此调婺州司理参军居五年用枢宻使王公炎荐召公恳求之官不报于是上在位七年矣入对进三说一审政本躬细务观鞍马以权为经本末倒植况动烦宸衷国论靡定权移近宻衮职日轻降人侍从之虞毬猎固宠之术意有所偏患生不察愿陛下以静养恬略小图大遴三公之选责以进人才张纪纲延端直之士与之讲问学求治道归有司之常务屏驰骋之细娱沉潜待时安往不济其二冗官冗兵周官惟六汉别九卿自东都有尚书六部唐置内诸司使増员浸多有职盖寡诸路帅臣在古州牧国朝以来置转运使副判官提防刑狱提举常平茶盐总领市舶坑冶茶马诸司屯驻之军又别置都统制牧伯之任分为五六而州之知通县之令佐不相统临各行其意臣之所谓冗官此也唐方镇之兵今厢军是周世宗及太祖皇帝増置禁旅今禁卫与诸州禁军是神宗皇帝立将兵之法今帅藩系将禁军是太上皇帝收诸将麾下作三衙御前诸军今大军是四者之外复有弓手土军役兵今为大军胜战将兵而下废为役臣之所谓冗兵此也茍得其道更张不惊顾陛下处之何如毋惮难也其三虚税武昌絶戸屋租屋亡而租在徳安岳飞牛租牛亡而租在永嘉海溢濵卤之田田亡而租在凡此宜悉蠲除以惠贫下当是时上志在中原王公炎方数进见语合骤登用荐公甚力公未至则谢曰圣上天资英特群臣亡将顺缉熙之具幸得遭时不能格心正始以建中兴之业徒侥幸功利夸言以听今俗皆曰中庸大学陈编厌闻然物不两大心无兼虑天地之道忽略根本而奔走军旅之间舛先后之序而却施之虽复中夏犹无益也比至王公再见纵谈边阃事公曰既曰论兵窃尝评以孙子始计之书未见其可方今人人异意不可谓道灾异数起不可谓天以江左争中原不可谓地以贪御骄不可谓将将不恤士士不安将不可谓法集一图九古人寒心求之时贤谁能辨之况今三衙御前旧卒略尽江南白丁何以持久常米钱米在所虚数以此馈师其能继乎兵骄民困或未免萧墙之悔即幸胜之方上劳庙筭伏惟以仁义纪纲为本至于用兵请俟十年之后如曰上独断耳去位可也又曰天长可以入维扬清流可以向六合淝水可以下合肥北峡之隘庐江之径武昌之近新息秭归之北商于子午南达梁洋岷洮东近威茂用兵所径忽不之备然而献计者但曰无患非偷则狂有防改宣义郎差知平江府常熟县明年大臣数言上复召审察公固辞其友人秘书省正字刘朔以君命相风厉公雅意防耻道鲜自一介不宜菲薄遂白丞相陈公俊卿曰周公宁以戱封诸侯开成王不敢玩人之心鄼侯身追亡将移汉祖嫚士之习古人格君之业于是乎在有如假令以匹夫之节一感上意亦足以报陈丞相免虞公允文相益趣发不懈自召命下公请之任六七不报又请奉祠不报积十有八月而后就道至数日则欲引去侍从有留行者除大理寺簿方虞公锐意于事一时言利言兵自衒鬻者甚众守经不阿或被罢斥公见之晚犹冀幸一改听始从容引番吾君说赵相国公仲连事讽以功业缺然咎在进贤未广置助不善丞相亦矍然为敬顷之乃反覆切论徼功太速兴事太轻速无逺橅轻则中废经济天下当与天下士图之鄙夫嗜利自市试迹前事今皆反缪愿公易虑勉终毋为后悔防江湖荐饥民流淮甸边州又有言归正人相属者上命帅臣漕臣共安集之逾月奏不至丞相召公问所当施行俾条列将议遣使公惶恐谢不敏且淮事难逾度固以问因疏数端一责成帅漕毋以遣使使者所过州宿留循行未周已及春夏二新民未见便辄劳苦州县百役为是懐故乡无长居之心似宜略如孙吴屯田都尉故事自立营壁他繇使勿与三宜先定要束诚以辟地而已县官一无利焉悉以故陜西弓箭手法复其租四嵗谷既登漕司致布帛茶盐凡民所须率令谷价视物价稍昂以传籴就藏屯所为后备因言若辟属吏若移用钱米若括隠田兹事体大必遣使非选择重臣持节漕帅州县何以协使翊日有防以公将命淮西公即言流民或前散寓山谷依人姓闻今使者出必相擕待聚城邑仰食于县官卒有累万之众将安取给且请以淮西诸州县系省不系省钱一得以便宜调度朝廷尚难之公重谢不敏寻得防以见钱米一万缗二万石行不足用听次第以闻是嵗乾道七年也十有二月八日公至合肥明年正月抵齐安布宣天子劳来徳意分遣才谨吏循问大抵安丰以东来者略已主戸矣即抚勿徙沙窝以南稍稍未有适乡公亲履阡陌间审度山泽旷地以为合肥废圩可因以设险断栅江保巢湖而旧黄州古邾城也路直垂瓠置庄旁近异时冦不能潜师径度廼与安抚赵善俊修复三十六圩且于旧黄东北置二十有二庄居之凡合肥戸三百四十有四口一千九百九十有六胜耕夫八百一十有五为田三百七顷八十有四畆齐安戸三百四十有一口二千一百一十有一胜耕夫六百一十有四为田四百四十有四顷五十二畆率戸屋二间二夫牛一头犂耙鉏锹镬鎌刀如牛数三牛犂刀一每年二辘轴一车其受田人种子钱五千其家以口老壮少为差赋米及秋止凡费钱缗二万米石六千而夀春归正及自古若为农于大姓者亡虑振业三千八百余家要约明具器用便利庐舎有伍疆埸端正场圃牢牧陂沟路桥悉皆治修病医死所谒辄得迁如归居廼请还始入臣白遣数人各试其备边计画往往设饰为辞以上功八子虽不尽然之姑惟阔略庶几或报効公之行也至固始求所谓北归人者凡一百十有二家皆土著数年而新附者才五家光守宋端友更以旧戸比新戸诡为奏甚者贼杀归人掠其善马公即劾奏端友谩蔽时端友进寘环列根柢连附不可撼动人皆危公奏上天子独怒下其事于理将穷竟问治端友暴以忧死繇是颇疑边臣亡状而所白遣大臣类无欲得事情之意于公齐安之请还也命覈麦田留累月覈已又命视鐡钱事公归对卒展罄所见闻复上首论州县田簿甚具而淮地实不加辟臣诹其故大抵主戸占田一畆数顷输租仅斗斛耳而履其产弥日不徧既不能自耕又害他人耕何以聚人保境宜合刬请以徕逺民来者务得居者患失主客力竞将无旷土再论今边郡田野荒芜劝垦文具总首空设搜除茍简循淮而南则有和籴则有鐡炭则有建康草料之征劳逺虚边以资江左守将数易以苛继苛一郡三邑二令防愦险阨非一不过合肥歴阳居巢三戍夫以陛下规畧而稽误至此或者外治不可成欤臣愚妄意推本自夫不计而谩为而后外以卤莽报不思而出令而后外以难行寝号为责实未免徇名则趣辨皆徇名之人志在大功却规小利则迎合皆规利之軰诞谩者败而不诛谀悦者察而不去言既上壅人多自营宵旰十年观今何补臣谓内治不修无以整外惟望责宰辅以坐论其原收贤材以博图其绪兼听虚受以通壅阏朝廷正则疆埸理矣唯陛下留神三论左右之人为欺囊槖迩为援则逺坚大为间则小肆彼其伺候辞色占揣意乡开阖将迎莫状其巧托正以行邪伪直以售佞荐退人物曽非诵言游扬中伤乃自不意一旦孚号扬廷虽出睿断喜怒气焰已归私门齐威之强不在阿即墨大夫之诛赏而在毁誉者之刑毁誉无证刑不行焉胡能禁欺陛下诚幸听臣无自立我收骨鲠弃软熟察此非难廼悉数骨鲠软熟情状上极开纳读奏至齐威事进曰臣观近政非无阿即墨之断奈何毁誉之人自若上曰正待理防公益口疏治边非是曰买马亡几习至盗马敌将寄声问故卒索归之国家何至乏此而自伤体若是诏即罢买又曰日城淮郡以臣观之未知守所合肥板榦方立中使督视卒卒成之廼者臣行过郡一夕风雨堕楼五堵歴阳尚壁缺而居巢庳陋如故廼闻有靡缗钱钜万而成城四十余丈者陛下安取此乎上问千秋涧何若对曰始臣行时方冬水落涧不胜舟比归夏潦时至江涧合流渺然矣是将焉用上曰涧亦险要对曰若以兵法言之渐车之水足以制敌借此为险无乃不可又曰外事无足道咎根不除抑臣深忧左右近侍隂挤正士而阳浮称道陛下诚圣明傥因貌言万一垂听臣恐石显王凤郑注之智中也又曰近或以好名弃士臣伏思念好名特为臣子学问之累人主为社稷计唯恐士不好名诚人人好名畏义何乡不立上悦连言极是于所汲引士皆旌赏先是上即道迁公两官又除寺正有自边来觐者则曰薛某凡可为国知无不为而又注意倾洽以听罢行如响故讳缺失者相目矣数日除知湖州朝辞劄子论科折不明示数输送不即除籍及祖家分镇强边之法曰陜西为五而统于永兴河北为三而统于大名有塘泺方田稻田榆塞为之险城堡寨铺为之防弓箭社弓箭手畨族熟戸为之罗落他路迭戍悉受节度幕府州县难所辟差自种折二氏外别帅则以三衙若三司使都转运使为之能绩效验入备政府夫地分则守固势连则情不隔权壹则足以有为赏明则知劝光尧中兴沿边置镇茶盐之外举推与之将以固圉计亡易此臣愿按行成宪众逮镇守统帅舆帅不限文武忠智是使且无拘【阙】文无要小利无以日月为断卒章尤剀切曰方今谀媚成俗举世尚同泛观设施讙曰尽善偏辞先入异议不继百辟盈庭几成孤立是日奏罢上留语良久公将退特温辞宠借之大防谓书生姑息而办事者以苛为能烦卿辅郡冀以中道理之公对曰臣学于师以事陛下唯中道尔上曰如此朕复何忧公至郡逾月戸部奏言诸州经总制钱皆出场务酒税杂钱分以纳今多隠余分不尽得自便恣用请更为今监司给厯州县以凡日收钱摭实系厯分否则劾闻令下吏相顾莫敢建明者公独首奋为当路言之其畧曰旧额凡杂纳钱以十分为率分四为籴本六为系省钱其后廼始増以二分分总制钱是时州县未病之也然亦寖寻于奇羡矣久之乃裒羡钱校数嵗之最为额以十分分之七为总制増税三为在州钱愈非旧比也复积有上供月桩大兵打船修船六分赡军移用降本竹木等钱科色不胜繁矣而额如故既不足以应计且嵗费弥广郡用弥匮由此场务凿空以取赢虽有奉法吏思以寛弛予民而不得骋若复额外之征掇其强半官吏自救不给民病甚矣且以湖之都务籴本系省初为钱二十三万五千六百有竒自总制之起为钱五万八千九百有竒与故合犹日课二十九万四千余钱而已重以七分増税为钱三十五万三千七百有竒又重以上供若大兵之须凡四十万八千钱有竒使今且共得八十万钱以充入经总制之额其余为上供诸杂须钱且患若不足况不盈此乡所谓系省在州之数悉阙亡有约此推见他筦库尽然郡将安仰如不得已宜以日收钱先桩上供诸杂须之余廼系厯分庶或可行不然不敢奉诏版曹恚建郡胥俾持条法诣曹自觧公辨益力台谏官感发相继疏争之上廼寝前奏湖无苗米饟军嵗籴七万一千五百余石为缗钱二十一余万自添差武臣路【阙】下至进勇効士一百七十有一员军员五百三十有一人其廪稍为缗钱距二十万以他经费合往嵗凡用缗钱五十二余万旧制乌程归安二县折丁钱嵗十三万缗七年有防减折丁钱大半其已全输者听以明年除之是嵗所失亡十有余万而大农和籴六万石以银交子髙估徒欲用钱二千省得米一石郡不忍裁市直则当补钱万六千缗僦载之费不与焉益以就禄八十有三人【阙】啻为缗钱二万明年郊视进献赉予之币赍亦以二万数凡増费十万三千余缗以亡加増大都缺缗钱十有五万公曰是虽刘晏将奈何亟请于朝乞以市直偿民籴乞以折帛防绢钱拨除折丁钱乞汰军改徙寛郡乞节冗长差授在郡裁三四月自抗论分后执拒大事累数端日与权贵征利者为敌虽或依或违郡民少苏而不能平者滋众独天子简记所以见覆护甚至始公尝荐某人有材识他日某官缺员宰执拟数姓名以进竟擢某人为之郡丞趋时好干政引章避之为是他丞尝遣中使有所防察浙西诸郡独不入境用是故不敢辄动危之然公归志决矣即称病请奉祠三不许防除代一月章五上已又旬四上改除知常州公方乡用人人期待行所学不数月久劳于外还七日廼出守守七月罢罢归之百日以疾卒年止四十邦君朋友暨后学哭之过乎哀四方贤大夫士千里交相吊也公之学莅事虽谨宅心唯平其燕私坐必危然立必嶷然视听不侧欹虽所狎授言不以戱自着抄书及造次讯报字画不以行草几箧笔研衾枕屏帐皆有铭毫厘靡宻若苦节然要其中坦坦如也故其寡欲信于家行推于乡正直闻世而居无以逾众人公自六经之外歴代史天官地理兵刑农末至于隠书小说靡不搜研采获不以百氏故废尤邃于古封建井田乡遂司马之制务通于今或者疑公之博盖有所自得精一矣名流问质或往复累数百言防要无二大抵以古人小学神而明之大学之道传逺说离故汉儒守器数章句名家小知穿凿异端之徒乃一切屏事忘言后已髙论虚无而卑者滞物卒不合合归于一是为得之读其书知其为博之约也公已不求闻达于人有一长荐称必备居官不出位遇大事义所当为断为之尝掇拾管乐事为传语不及功利平生所推尊濂溪伊洛数先生而已告学者则曰毋为徒诵语録有浪语集若干卷书古文训若干卷诗情性说若干卷春秋经解若干卷防要一卷中庸大学说各一卷论语小学若干卷资治通鉴约说止若干卷九州图志止若干卷余未就公患五代史缺略修之亦未就若隂符握竒山海经古文道徳经焦延夀易林及刘恕十国纪年庄绰揲蓍谱林勋本政书姚寛汉书正异之属皆校雠为之叙其文精确趣实可以济世其经说不并依先儒其校异书必解剥其不正者娶孙氏父汝翼也初汝翼与舎人友相得舎人死汝翼遗书待制自言吾有女才且淑异日宜善事夫子吾将以室起居之孤比归公妇行皆应书公卒其友人张淳欲悉遗衣服以敛书铭如古法能俛听盖不失公意云一子曰沄补国学生公以卒后之百四十有四日十有二月壬申于吹台乡慈湖之原傅良丙戌丁亥嵗受徒城南公间来过教督之明年谢徒束书山间屏居公又过之问治何业竭已所已得对公曰吾惧吾子之累于得也即诏曰宜若是嵗己丑冬遂往依公具区滆上卒学茆茨一间聚书千余卷日考古咨今其中明年秋试太学公适赴召于是乡诸生及他邦之友咸在又日相与从公居游凡七八年间违公久者惟公使淮守霅川时为然然亦率不一二月书命辄至至则具道所言与行事故世多知公详莫如傅良今取其出处事言之大闗治道学术者为状余不着谨状
　　福州长乐县主簿诸葛公行状
　　曽祖考璿　妣朱氏
　　祖考原武翼郎　祖妣张氏赵氏并封孺人考纯廸功郎　妣赵氏
　　公姓诸葛氏讳说字梦叟琅琊诸葛自防稽内史恢别为淛东之族后稍徙严陵永嘉族盖严徙也或曰新安谱亡弗可论次公大父娶城南张氏以诸子从其舅学所谓草堂先生以八行应书者也繇是阖郡贤士大夫往往多诸葛氏师友婣娅公幼陶染诸公间已岐然度越行軰益自励读书着文穷夜旦不辄休既冠入太学再荐登绍兴庚辰进士第方待严州司戸防军阙丁廸功公忧服除授台之黄岩尉复丁母氏忧公故负当世志学不为章句训诂浅事务见于施设比罹两防谓禄养之无逮命之不偶也于是名其园曰艮园室曰傃室以其学力行于家辑柔其族而厉其乡人久之上下交孚子弟无少长咸视公习谨而丽于善莫之或肆里并大海其商海自给者率剽悍廼时以所不平就公决质之惟一唯否是定郡之东南隅广斥易恐截然倚公为巨防而公亦任其戚休非众同欲谒不至郡邑凶年艰嵗县官有卹政为守者率需公至为方畧公白事当若何费当几何立听行之然他乡部未有条而东南隅若干戸少长秩秩然防惠矣绍兴之季年也防海隆兴之甲申眎疫丙戌埋骴乾道之庚寅辛卯食饥壬辰筑埭皆其小试微见者也往年余与薛叔似象先陈谦益之俱防行在所私相语为授福之长乐簿公重违吾党意强起之官是时前丞相史公帅闽部丞相阅人熟不轻以狱讼畀属吏雅闻公贤数诿以事公以理平决不视大府意所疑信为非是丞相滋相知延之幕中幕中故盛賔游惟公自一话一言无禆补不出诸口丞相自喜晚得士礼以已敌且率当路者荐之朝而公死矣实淳熙元年正月庚戌也公平生燕寝无惰待物不矜庄施交际语唯恐伤人闻或为不义必反覆镌切不但已虽行百里从一仆持被饮食厪厪无乏所以周邻里朋友则不问费室事一切勿理趋公事未尝不勇决也年且五十徳日加修讲问日加切余尝见公暨张淳忠甫夜论学自叙读书二十年得一健字余辄从旁叹公健天徳也盍求其本公云云旦日忽挈余手出曰吾固深省于畴昔之言余窃自恨规意之浅也比将殁犹校雠仪礼家人不知其甚病也厥明盥栉已遽索纸书遗友人以训其子为寄更以一纸书吾他日将族必择寛地问法于伯忠甫又以一纸书吾弟儿女多以某所田若干亩尽归之适刘氏姊薛氏妹具有缺以田若干亩归之已呼其子耕来曰汝行之毋敢违戒又曰语汝母屏毋来前也一家始大惊顷之长乐尉之书至还答如平时又顷丞相遣客与其子至亦将迎如平时客出大门公目已瞑矣娶徐氏一子耕也享年五十有易论语说若干卷碑志诗文若干卷耕卜以三年十二月丙申奉公于黄屿山以状来请始余闻公谊甚髙未之敢请见也寓城南有题曰里弟诸葛某之谒入余愧叹袖谒走出见遂辱与为忘年交将何敢辞以余所见闻公居乡试吏建民利甚众夫人有一事则以传世要之于公不足道故道其出处进退死生者为状
　　国子司业何公行状
　　何氏郡大家别为二族讳溥字通逺官至翰林学士为百里坊族公讳伯谨字诚夫官至国子司业为城南族翰林公试礼部奏名为天下第一百里坊之何于是始大而城南何氏自讳某生四子金华主簿子发为宣和间进士子达子谟同时为太学诸生子达晚授官累封至朝请郎公以金华仲子来为朝请后复与其弟青田令伯益同为绍兴二十一年进士公卒青田之子叔忱与其三从兄次常又为同年进士盖以儒生赋禄三世矣论之虽繇文词以孝睦为本往时金华蚤世朝请抚其孤教之有成是为青田令青田复早世公抚教其孤如朝请今竟成是为叔忱也父子以善托孤起敬乡党则何氏之世其家有以也公信厚靖共务不暴白宦稍达皆循次平进不自意得而世之奔竞沽激速化之术不但不欲亦诚不能也由国子博士摄尚书郎出知饶州罢起知广徳军以朝请年九十余丐祠不行丁朝请忧服阕除太府丞是时上方更用一二执政阖朝士诣府称贺致辞已而顔行前论今进退人宜谁先则皆曰若何君不当久居此官已而改大理正不越月真除兵部郎官驾幸学于师儒选甚遴阖朝士相与语则又曰上既用某人某人矣必将用何君明年除司业以余所见士入朝不为众媢忌顾冀幸其迁官鲜有如公者观公羣居平日寡言笑初无以恱人也每进对论事具以质言不好立新竒自以学官至为郎凡三四对所上十余奏大要以当世之患文胜而实不足比年臣子为陛下丰财缮兵尝试不効者类多诞谩无补事情方今慕汉宣帝而赏罚未尽当其功罪俗何由变末论久任曰以竞进之人为自营之计望其实课绩犹却行求前也在饶州江西诸郡皆旱甚往往讳不悉言上公以戸口若吏卒之稍食计见廪实所欠为米十有四万石乞诸朝有防予三万公连奏不已更奏月桩为缗钱十六万折帛十二万绵绢六万二千匹不蠲民必重困禾且熟犹自疏力不足救荒当罢去永嘉不宜蚕民嵗输绢以贸丝旁郡为苦转运使将以桑土例槩数敷和买绢公适在度支持不使下有建造二百艘者宰相以为问公恳言温濒海郡木鐡皆非其有为损其半平生不多见设施于其一二足以发明公之所存矣岂所谓徒文具无恻隠之实者耶以某年某月日卒于官年若干娶某氏某氏俱先卒又娶某氏子男三人叔愿廸功郎叔谋叔振女三人长适某次适某次许嫁某叔愿以某年月日公于某乡某里之山来谋于某曰先君辱知于今参政周公厚尝惠许之铭不肖孤自惟念设不获执事之文以借手则参政公将谁从而信予之某不敢辞遂为之状






　　止斋集卷五十一
　　钦定四库全书
　　止斋集卷五十二　　　　　宋　陈傅良　撰杂文
　　民论
　　天下之事有可畏之势者易图而无可畏之形者难见也易图者亦易应难见者必难支故明智之君不畏夫方张之敌国而深畏夫未见其隙之民心盖民心之摇惨于敌国之变其变之迟者其祸大而患在于内者必不可以复为也古者有畏民之君是以无可畏之民后之人君狃于民之不足畏而民之大可畏者始见于天下嗟夫民而至于见其可畏其亦无及也夫秦之先盖七国也自孝公至于庄襄亟耕力战荐食诸侯之境厯七世而并于始皇之手吁亦艰矣始皇惟知天下之难合而其患在六国也故危其社稷裂其土地而守置之以絶内争之衅中国不足虑而所以为吾忧者犹有四夷也于是郡桂林城碛石颈系百粤而却匈奴于千里之外始皇之心自以天下举无可虞足以安意肆志拱视于崤函之上而海内晏然者万叶矣而不知夫天下之大可畏者伏于大泽之卒隐于钜鹿之盗而其睥睨觇觑者已满于山之西江之东也一呼而起氓云合虽邯郸百万之师建瓴而下而全关之地已税驾于灞上之刘季矣呜呼秦以七世而亡六国而六国之民以几月而亡秦以秦之强不能当民之弱天下真可畏者果安在乎人君不得已而用其民以从事于敌国可不惧哉
　　舟説
　　吾子知舟之所以致逺乎凡治大舟其樯以负防欲其屹乎其不挠也其防以彍风欲其骛乎而不靡也其柁以辖乎轴欲其壮以殿奔也其磴以柅乎舻欲其坚以镇浮也其维以縻欲其固而莫之脱也其櫂若篙以櫂欲其劲而莫之折也其篷以却雨欲其绩宻而厚也其防以捍涛欲其端方以宰也而又楼焉以逹逺戈焉以御害则以航于川以实万斛肆千里行遭汇洑枟乱石昼晦防大飏掀而无虞不然而斩杙以樯之裂席以防之续绠以维之折竹以篙之编蒲以篷之冒而航焉以幸一济之不覆则溺呜呼君子者济乎世之舟也而溺乎其器以空中之质冒焉而求速能不覆且溺邪今吾子之舟其才良而文其器厚而深吾所望乎致逺者也虽然其所待者阙如也吾子而能丰其所中而不倚为樯大其所受可则舒否则翕也为防截乎其所守径乎其所趋为柁正于动引而不发为磴某人宜师某人宜友择而附丽焉为维勇而不懈乎进为櫂若篙谨重以屏其患焉为篷峻整以逺其侮焉为防则吾始无虞于子不然其以致逺也殆也哉吾闻子试于学骤先诸先登吾固忧其挟少年之弱器以其空中而幸然于一济冒焉而遂求速也诗不云乎譬彼舟流不知所屇心之忧矣不遑假寐以吾子学夫诗也于是乎赠舟説
　　责盗兰説
　　予寓梓溪一夕友人以园隅兰芳告予徃视之爱其美而悯其不知于人也遂出置于庭数日香无闻欲去而犹迟之既卒以不香遂目之曰盗兰而语之曰吾闻鼠有似豹大小异形吾得以辨其为鼠鸟有似鳯赤紫相间吾得以辨其为鹜石虽似玉疵而不醇吾固知其为瑉草虽似苗秀而不实吾固知其为莠彼固有近似吾惑之今汝兰其形兰其色花簮焉而癯叶修焉而特吾乃薙茹藘剪荆棘出汝于散地置汝于坐侧汝乃假兰之名乏兰之徳莸如其臭苕如其贼吾方汝窃其近似以自欺深其伪而难测者也向使汉宫舍汝何以对乃辟楚人舍汝何以祛乃祥郑君失汝何取乎七穆之瑞屈原去汝何夸乎九畹之芳然则汝之盗兰而不香亦何异人之盗儒而实亡吾试言汝以证夫人阳短石显盗吾公也隂附王鳯盗吾直也钓名布被盗吾俭也伏死谏墀盗吾忠也托经以媚妇盗吾学也口圣贤而行市人盗吾诚也是皆君子近之而不知谗人主俯之而不觉其奸此社稷所以危覆忠良所以凋残吾今可置汝于中庭是君可置斯人于百官也吾故效鲁司寇诛少正卯之义戒郑寤生去叔段之难亟命除汝汝其何安兰曰伏辜愿屏园樊
　　戒河豚赋
　　余叔氏食河豚以死余甚悲其能杀人吾邦人嗜之尤切他鱼余尝怪问焉曰以其柔滑且甘也呜呼天下之以柔且甘杀人者不有大于河豚者哉遂赋之
　　物固有害人兮人之胜者智也牛能触吾为之络马能蹄吾为之衔且辔也乌喙之毒用之药以治也虎豹搏且噬也机与穽足以备也蛟蜄可驱兮蛇虺蚖蜥可避也虽其质祸贼兮名彰莫余伪也是故防之疑兮待之惧也吁河豚柔滑其肌兮防厥味也孰鱼匪羞兮而柔以甘人同嗜也曽谓其毙人亟兮孽肝胆惨肠胃也人虽疑致死兮馈者弗忌也吁嗟乎物之害人兮不在乎真可畏也凡蓄美以诱人兮盖中人之所利也余诚悦而啗兮彼则隂以其恚也减残忍以为仁兮文妩媚忌也甘我以言兮鼠伺而狐覰也笑怡怡吾虿兮弱婉婉灭人之气也富贵懐安吾鸩兮币帛饔牢吾饵也吁嗟乎爱者祸府兮所玩以易也兵莫惨于贪兮干戈伏于不意也晋灭虞以璧马兮商君以好囚魏也莽诈忠以盗汉兮武贼养以媚也眇河豚其弗戒兮欺天下者曰得志也吁嗟乎若子豢安兮掷天下于一试也
　　文章防
　　三代无文人六经无文法非无文人也不以文论人也非无文法也不以文为法也是故文非古人所急也古者道徳同而风俗一天下未尝惟文之尚也学校进士无文教也乡党选士无文科也朝廷爵士无文品也士之有文皆涵养之素而谈笑之发蹈履之熟而议论之及非有意也是故虽其所出而非其所为虽其所有而非其所知文之在天下郁郁矣昔者尝疑夫子于诗之三百篇断之一辞则曰思无邪夫易也书也春秋礼乐也皆其无邪思也而圣人独及夫诗盖思而得之圣人谓是以为天下之文也出于数人之手非一人也出于数十国之风非一国也出于数百载之间非一世也或出小夫贱非止于学士大夫也或出于暴政虐世非止于寛时暇日也而其辞其义粹焉一轨上之化深下之化厚固如是也呜呼道盛则文俱盛文盛则道始衰矣射防之晁错不如木强之申屠谈经之公孙不如戅愚之汲黯自汉以来甚矣文之日胜而士之俗日漓人才之日之而国家之日不理也华藻之厚而忠信之薄也词辩之工而事业之陋也学问之该而器识之浅也吾不意夫文之为天下患如此也汉之文扬雄其尤美新之作庸人耻之唐之文韩愈其尤谀墓之诮在当时固不免呜呼他何望哉愚方惟是自献而先生辱问焉故愚不敢道其末而愿闻其本惟先生赐之
　　守令防
　　古之天下无宂官亦无穷人无幸法亦无怨吏夫官不滥则人无滞叹法不屈则吏无满心势亦然也而官若是其甚简也敷奏賔兴又若彼其众也法若是其严也黜陟用废又若彼其果也以甚简之官待人才之众以甚严之法行赏罚之果而人无滞叹吏无不满之心何也上之人无愧则下之人无憾也用者必公则未获者不敢议也显者必贤则继者不敢觊也内之者非所昵则所外者不敢浮也逺之者非所怨则所迩者不敢偷也是举天下之官皆可以用人抱关击柝府史胥吏士不耻为也尝观周公立政之书论文武得人之盛而至于夷微卢之烝三亳阪之尹皆有常之士而其选无异于三宅彼皆逺方也皆卑职也逺方非要地卑职非膴仕而天下之美材居之宜亦有所不安焉而莫之问者何也有君如文武非弃才之主有臣如周公非蔽贤之相则逺之非疏之卑之非薄之也且夫周公大圣也天下所共知也而诸侯无伯则出为东伯六卿无宰俯为冢宰毕公大贤也亦天下所共知也而周公不没则未得以为伯则未得以为监商圣如周公而下阙人也则降而为之不以为辱贤如毕公而上有人焉则淹而留之不以为恨天下之不圣于周公不贤于毕公者又何择也愚故谓今日难于乆任非诚难于乆任也难于外任非诚难于外任也以古之官视今之官则今宂也以古之法视今之法则今幸也以其甚宂犹苦其不足以其甚幸犹苦其不平无他下有所要者上有所畏也用者未必公人固不恬于退也显者未必贤人固不屑于小也内之者或所昵人斯竞于求也逺之者或所怨人斯难于去也夫如是则尽今之官应今之人废今之法娯今之吏天下日愈嗷嗷矣呜呼天下非怨吏之可畏也今日迁某守明日易某令其扰则妨民其费则伤民其无意于留而茍简于治则弊民其自以为亟迁而求足其欲则又困民故夫吏之便民之病也有便民之法而又有不便吏之忧愚所不敢知也故凡执事之三防愚不暇忧而所深忧者上有所畏则下有所要也
　　收民心防
　　汉文之仁不在复租而见于复租周官之仁不在荒政而见于荒政武王之仁不在散财发粟而见于散财发粟圣人之仁其积之有源其发之有机其所以厚天下无穷而见于卹天下者特其有限者也天下之人不以其有限之施而致不足之望而常以是信其无所不爱之心而懐不尽之感者盖于其所发占所积圣人之心始形见乎此夫媒人而盛誉之人不以为喜役人而强饭之人不以为徳何也媒之而誉之吾固有所私也役之而饭之吾固有所利也故夫一誉之及必谢者必其无所私之之初一饭之施必谢者必其无所利之之素圣人之仁形见之日而天下吾戴者非其形见之日也其心无所事于形见之末而所召之速则形见其机也昔尝怪宣王咎已之急辞罪嵗之觖望夫咎已之急辞生于自治之不足罪嵗之觖望则又穷焉而尤天也而中兴之雅实先是诗序诗者顾以为中兴之根本何也彼其心未有系天下之心也宣王之机所藏者甚微而泽之及人者尚自浅也藏乎中者甚微非力乆则未易以着而泽之所及犹浅则亦难乎遽孚云汉之旱宣王之恻怛忠爱一旦而大彰彰焉天下以是为文武成康之心也车攻未作复古之业就矣不然遇灾而惧汉唐人主如此者总总也彼其令下而民玩而此则速中兴之功未可以言语及也人皆曰云汉之旱中兴之福也无云汉宣王之仁不加损有云汉宣王之仁亦不加益而中兴之机也是诗也故尝为之説曰商非兴于解网而实兴于解网周非兴于扇暍而实兴于扇暍宣王非兴于遇灾而实兴于遇灾圣人之仁不外假以収天下而天下之归心则尝有俟也天地之徳非止于雨露而物则徳天地之雨露父母之恩非止于乳哺而子则恩父母之乳哺也愚固为今日贺而为吾君勉也方今版图未尽复也主上践阼以来江浙之间饥馑荐臻水旱相仍固斯民病也而圣心恻然勤卹民隠下减租之诏遣赈饥之使却免钱之请又斯民幸也愚则以为是宣王中兴之机也尝读孟子至于邹鲁之閧有司死焉而莫之救孟子以为是凶年不发之报而不可以尤民至梁恵王移粟于民勤矣而孟氏又以为非先王之政夫饥而勿恤穆公固有愧也饥而恵之恵王称无政何也天下之事安于莫之为者非也迫而为之而不反其本者亦非也是故以梁之政视邹之政梁若可喜以邹之治责梁之治梁之及民末矣愚故因邹之失贺今日之所以得以梁之所未至勉吾君大之
　　章子林子名説
　　古人之名惟所遇焉斯取之矣非择也商而上迭以甲乙命盖杂紊而无章至于周讳行而名始尊然曰颠曰夭非美辞也而取之以名春秋之世犹不厚乎名卫有石恶宋有伊戾齐有陈逆楚有屈荡周有史佚夫数辞者皆人之愧焉而至不美者也而取之以名展禽解狐若是者则有取乎物之贱者以自名下汉晋士方以名相髙唐以来士无陋名名美而人才日卑嗟夫专于其内而不张于其外急乎其外而不励乎其内古今人之异也宜哉吾友章子林子皆耻夫择名之不详而请更于予予何吝于名哉而二子之请甚矣其非古人之意也名不若人汲汲乎求治之心不若人姑徐徐而已耳盍亦反其本乎虽然二子以自治之请予又何可辞之于是名章子曰用中林子曰毅章子愿而固林子弱而浮以其名之得微中乎心夫二子而由是焉反之斯名也其犹二子之益友乎里名胜母曽参不入彼里名岂足以凂吾孝哉而君子亟去焉亦合内外之道也然则二子之请于予予不吝于二子虽非古人之意是亦古人之意而已矣
　　朱甥子臧名説
　　吾兄有朱甥者每遇予持尺纸拱而问名焉予曰尔何若名之问也人能美名名不能以美人淑尔身虽陋尔名人不汝议也尔身之不淑假而以丘轲自号焉天下莫之予矣是故古之为名姑用是焉别称道而已矣贤否不问也尔何名之问也虽然童子而知问名可嘉也凡人之善自一念而为也故患莫大于无识学莫强于自兴尔知重而名则必知重而身矣噫是念足以为善矣吾故名汝曰子臧而犹未汝字越十年吾将汝考焉而不负吾名字汝未晚也










　　止斋集卷五十二
　　钦定四库全书
　　止斋集附録
　　楼钥神道碑
　　嘉定三年集英殿修撰陈公告老于朝天子叹曰此吾旧学且书命之臣也除寳谟阁待制遗奏闻赠四官録其后所以饰其终者如故典门弟子哭之失声里人聚而相吊四方士夫闻之无不防伤者盖非他人云亡之比也公讳傅良字君举其先自闽徙温州瑞安县帆游乡湗村里至公八世矣曽祖靖祖邦父彬皆不仕父以公贵累赠朝请大夫妣徐氏赠令人朝请邃于易教授乡里以笃行称公天分髙胜其于学问心悟神解而苦志自勉精力亦絶人隆师亲友有不可解于心者兴化刘复之朔以南省第一人来为司户参军摄教官得公程文以为絶出公之年甚少也而名巳髙开门授徒于仙岩僧舍士子莫不归敬薛寺正士龙季宣见公问所安公曰毋不敬士龙曰比参倚如何公释然増进归心薛氏后又相从于滆上读书一日千里其为薛氏祭文云我昔自喜壁立倚天见兄梅潭忽若队渊梅潭即仙岩也伊洛之学东南之士自山杨公时建安游公酢之外惟永嘉许公景衡周公行已数公亲见伊川先生得其传以归中兴以来言理性之学者宗永嘉惟薛氏后出加以考订千载自井田王制司马法八阵图之属该通委曲真可施之实用凡今名士得其説者小之则擅塲屋之名大可以临民治军之际惟公游从最乆造诣最深以之研精经史贯穿百氏以斯文为己任综理当世之务攷覈旧闻于治道可以兴滞补敝复古至道条画本末粲如也本朝名公钜卿不可缕数然自韦布而名动宇内者不过数人公自为举子业其所论著如六经论等文所在流播防于家有其书蜀中文学最盛读之者无不动色文体为公一变至传入外国视前贤为尤盛乾道六年始入太学士无贤不肖敛衽下风八年公之髙弟蔡公幼学为省元公次之徐公谊又次之薛公叔似鲍君绣刘君春胡君时等皆乡郡人非公之友则其徒也尤为一时盛事既登甲科朝野想望风采授泰州教授以归参政龚公茂良帅江西以书币招之愿与定交公曰此古人羔鴈之礼不行于世有年矣善辞之未赴防太学録阙求之者众龚公实行宰相事奏孝宗曰待次不改阙初官不堂除陛下良法也太学録一阙而睥睨者众臣欲择取名儒为士林所推者越拘挛而用之则人自服矣上问为谁以公对上曰是朕所素知者除命一下果无异辞就职防月车驾幸学改承奉郎龚公既罢政亦浸有相嫉者添差通判福州帅相梁公克家得公喜甚以政委之公亦悉心禆賛不事形迹卒以专擅论罢时淳熙七年也寻主管台州崇道观起知桂阳军闲居八年始赴郡提举荆湖南路常平茶盐事就迁转运判官改两浙西路提防刑狱公在桂阳蠲除宿负罢弛斜科仓司则补籴诸郡米至十万斛漕司亦蠲钱数万缗力讲荒政所及者广进登极银三千两属力救荒力不能办申请减额损三之二实恵遂及一方以服勤使事尝感寒疾至是以奏事再入脩门须鬓如雪丞相留公正一见叹曰防年陈君举尚可使外补耶奏留为吏部员外郎初对上曰卿去国防何朕时欲见卿乆矣知卿学问深醇有所著书进来时上临朝渊黙罕有圣语公敬谢而退以周礼説进擢秘书少监训词曰朕日御便朝延见郎吏有郎白首色夷而气温傧者賛其名则汝傅良也朝列传诵实黄公裳之词也兼实録院检讨官皇子嘉王府妙选官寮以公兼賛读未防除起居舍人兼权中书舍人期年始迁起居郎绍熈末年龙楼问寝不以时自大臣而下更进谠言从班多连名腾奏或同班叩请公自以受不世之遇必欲身任其责请对直前防无虚月剀切痛愤指陈利害无所不用其至盖尝賛嘉邸为中宫言之又尝奏疏谓臣等在王邸于古今父子君臣之际人之大伦天地之正义以开导贤王而防庆阙上觞之礼长至亏称贺之仪区区口耳之感必不能胜躬行之化纸上之习必不如家传之法今既上失三宫之欢则臣等讲读皆为空言矣其余骨鲠之言有敌已以下所不能堪者上终不加谴而言亦不用一日奏云陛下屡许臣以出又令传防于庙堂而复不然臣贪恋厚恩未忍决去容臣退思补过更图入奏若不垂听则有致为臣而去耳又从而草奏曲尽事节犯顔极论度上意不回遂上挂冠之奏上虽不受玉音赐可公即申省乞致仕宰辅留之不可既行授秘阁修撰嘉王府賛读皇上御极以中书舍人召还兼侍讲兼直学士院同国史院修撰谓可以行素蕴矣而言者指其学术不正罢为提举江州太平兴国宫庆元二年复劾其在太上朝奏对狂率降三官罢祠嘉泰二年叙复元官再畀祠禄遂除泉州以病力辞至再除集英殿修撰病革谢事遂有次对之命十一月十有二日终于里第享年六十有七积官至朝议大夫爵永嘉县开国男食邑三百户娶张氏名幼昭字景恵主管礼兵部架阁文字孝恺之女以妇徳着闻先公九年卒子男二人师辙迪功郎安丰军夀春县主簿师朴承务郎女七人长适迪功郎监镇江府淩口茶库潘子顺次适从政郎新福州连江县丞薛师雍次适迪功郎处州州学教授林子熈次适迪功郎新福州连江县尉徐冲次适进士张绍次适进士张畴一尚幼令人于前山开禧元年三月庚申二月奉公之丧合焉呜呼以公之抱负伟杰学博而精观书别有髙识作文自出机杼类非今人所可企及求之古人亦未易多得也受知三朝掌内外制经帷史馆不为不遇而名髙多忌卒不得究其经世之学为可痛也公行谊着于乡曲述作擅于当世不待屡书敢摭其论奏之大者列之然后知其非谀墓之词也公之赴郡免奏事而去归觐光宗以旧欲奏之孝宗者陈之盖公忧国之心泽民之具其説不易谓艺祖创业垂统无非可传之法而深仁厚泽裕我后人则专以爱惜民力为本攷之故牍自建隆至景徳四十五年间南征北伐未尝无事而金银钱帛粮草杂物七千一百四十八万计在州县不防古所谓富藏天下者也诸道上供随所输送初无定额留州钱物虽尽曰系省而不尽取大中祥符元年三司始奏立上供税额熈寜用事者始取艺祖之约束一切纷更之新法既行増上供之额一倍至崇寜遂増数倍此特上供耳其他杂徭熈寜则有令项封桩元丰则有无额上供宣和之经制绍兴之总制月桩皆至今为额而折帛和买之类不与焉茶引尽归都茶塲盐钞尽归货务秋苗以十之八九为纲运是皆不在州县于是取之斛面取之折变取之科敷抑配赃罪而民之困极矣方今之患何但敌人盖天命永不永在民力之寛不寛岂不甚可畏哉上曰莫急于此但以处置为难公奏第三劄子乃是处置之説既奏褒美再三其大略曰嗣位之初诏为寛民置局讲究而民穷如故盖以裁抑细微或蠲空张之数未有以称明诏慰民望也国家财力竭于养兵又莫甚于江上之军故每欲省赋朝廷以为可则版曺不可版曺可则总领不可总领可则都统司不可以谓之御前军马虽朝廷不得知谓之大军钱粮虽版曺不得预中外势分职掌不同事权不一施行不专虽欲寛民得乎都统司之兵与向者在制置司时无异总领所之财与向者在转运司时无异事出一体而后可议寛民力矣转对又论艺祖治大而不治细以上书人文字令知制诰看详升降以次对章奏下尚书省参详人主所自择不过台省长官岂不甚易行哉又尝论役法谓免役钱者本以恤民使出钱雇役而逸其力也自罢募户长壮丁而取其钱今总制之类于是役者白着而法不得不壊保正长催科是以保甲法乱役法而行之也熈寜自有役法五等簿是也自有保甲法鱼鳞簿是也五等则通县计之鱼鳞以比屋计之保甲但以稽察盗贼与免役初不相闗熈寜七年始以保丁充甲头催税而耆户长壮丁之属以次罢募利其雇钱而封桩之法起矣元丰遂着为令以甲头同大保长催科元祐匆匆复旧随即纷更至绍圣二年催科悉用大保长役法转而为保甲嘉祐以前固无此法至此又非王安石之旧特章厚为之今士大夫耻言安石之为人指章厚为罪魁而方世守其变乱之余以为成宪万古设法一安石能改之章厚能力行之此斯民最大之害乃若出于三代之旧而莫敢议有议之者则付之有司不过检坐见行条法申严行下此臣尤所未喻也诚能不以保甲法乱役法虽未足以尽寛民力亦可谓至恩矣进故事以真宗诏两浙福建荆湖身丁钱并特除放其论尤详以为减折帛不如身丁切于穷民此皆公平时考古验今可举而行非若泛然美观之言卒不得见于用若其封还词头遇事辄发未易悉数如请还黄裳给事中则引唐吕元膺绍兴程瑀以为比论张子仁之建节则请先处分留正之去留呉挺之除代而其甚难者莫如陈源与率逢原二者源之贯盈幸不及诛忽除内侍省押班琐闼摄事者缴章五上人皆传诵大臣力请触雷霆之怒防不自全一为书行公议沸腾党与凶焰不可向迩而公独当之逢原麄暴恃有奥援所至凶横其在池阳防至军变为总领郑湜所发按其偏禆上命枢臣镌戒方待罪间自副统制升都统公又论之源供职自如而词命不行终不得俸逢原先被宣劄已自书衔而公于二者执奏再三终不奉诏以至乞身而去公去未防而内禅子仁讫不得节钺源亦罢去逢原以病废惟此三事无敢婴其锋者公神色不动来则缴奏旁观者为之寒心而外间罕知之者钥与公同生于丁巳少我九日自分教东嘉为布衣交义兼师友后虽一同朝迹而情义日笃一旦同在西掖同摄北门相与如弟昆然至于同寅协恭尤非他人之比艺祖东向宗庙大典集议至再始正百年之礼而台谏有异论钥极论之丞相赵公宣防钥又执不可公从旁力賛其决而事遂定谢知閤渊以太母之弟有防请给等依禄格全支公已书行而钥驳之再命特与书行公上奏先具钥之駮章且曰楼钥駮章委是允当始知臣失于防检不及论奏若更书行臣有三罪一则迎合圣意不敢执奏二则冲改挥使有司无所凭守三则耻过遂非无见善则迁之义欲望追寝御笔仍正臣卤莽之罪其事遂已呜呼孰有负重名于时致身至此而服义引慝同济公议如公者乎汲引人才如恐不及在湖南应诏荐宋文仲呉猎蒋砺杨炤在朝则荐朱熹叶适呉仁杰王明清修史茍知其贤不复以私嫌为忌其他成就延誉使就声名者不知其防也博极群书而于春秋左氏尤究极圣人制作之本意左氏翼经之深防着春秋后传左氏章指二书盖经止获麟孔子卒传止韩魏反而丧之之后殆未有此书也愿见不可得则曰此吾身后之书近既得之诵读不已不揣而为之序其门人遂以铭为请钥欲述公行事或恐有触忌之嫌自以投闲十有三年已挂衣冠视防防何知公为最详若畏避而没其实岂不负吾亡友防稿未集而病深恐溘先朝露不究此志小愈遂扶惫而毕之公风度髙逺动輙过人诗律之精深字画之遒媚登览髙致吟讽低昂亲之则使人意消王谢韵度尚可想也方主上在宫邸时寮寀以诗为夀惟翊善黄公与公之诗皆有讽谏上为置酒各亲书所上诗谢之公后尝奏知以御札登诸石而跋其下以其稿示钥未及刻而公归访求此稿不可复得犹记其略云季札观乐歌颂而曰哀而不愁太史公读虞书至于君臣相敕维是防安未尝不流涕也成王作颂推已惩艾可不谓战战恐惧善守善终哉盖颂者不专于美盛徳之形容皆敕戒之义秦斯以来此义殆絶钥读之为之感咽呜呼此又先儒之所未发也铭曰
　　温居瀛壖儒学之渊间气所钟挺生斯贤向舒金玉游夏渊源群书博极本末贯穿退然布衣名震八埏晚登周行帝席为前典刑具存训词是专王邸螭陛史馆经筵独当雷霆力欲回天经世泽民赍志终焉天之生才夫岂偶然储神毓秀其必有年宦匪不达受才则全道之不行赖有遗编后有百载复见儒先哀哉止斋见此铭镌
　　蔡幼学行状
　　公讳傅良字君举姓陈氏其先自闽徙温州瑞安县之帆游乡至公八世矣曽祖靖祖邦皆有隠徳考彬深于易学洁行自晦乡里称为长者以公贵累赠朝请大夫妣徐氏赠令人公英迈不群彊学笃志其为文出人意表自成一家人相与传诵嵗従游者常数百人宗正少卿郑公伯熊大理正薛公季宣皆以经学行义闻于天下公每见二公必孜孜求益修弟子之礼一日与薛公语恍然若有所失乃独潜心易论语二书求古圣贤所以穷理尽性之要近思深探弗造其极致弗措也既而薛公客晋陵公往従之薛公与公语合喜甚益相与考论三代秦汉以还兴亡否泰之故与礼乐刑政损益同异之际盖于书无所不观亦无所不讲经年而后别去还过都城始识侍讲张公栻著作郎吕公祖谦数请间扣以为学大指互相发明二公亦喜得友恨见公之晚是嵗乾道六年也其秋入太学国子祭酒芮公晔雅闻公名亲访公于所斋见其二子且即以公为学谕俾为诸生讲説经义公以非故事因辞芮公不可公遂谒告去従容天台鴈荡间益究其学越二年礼部以名闻孝宗方鋭志治功慨然慕唐太宗之为人于是临轩以太宗事防新进士公对言陛下有无我之量而累于自喜有知人之明而累于自恃是以十有一年于兹而治绩未进于古下情犹郁公论犹沮士大夫犹有懐不敢尽且以太宗求谏崇儒等事反复规讽其言深婉切至有司竒之将请寘第一或议不合犹在甲科当是时公名震天下其文流入外国授迪功郎泰州州学教授未赴参知政事龚公茂良为孝宗称公之材特除太学録车驾幸学改承奉郎居嵗余力求外补吕公方在三馆谓公曰盍少留公曰出处之义不敢不谨其始也添差通判福建丞相梁公克家领帅事委成于公公为之画凡一路若郡所当兴废及讼狱之曲直一裁以义无所回屈彊御者不得售其私始忌且怨州人有方在谏省者论公罢之居二年主管台州崇道观又二年差知桂阳军又三年乃之官居闲既乆日覃思于六经将有所述以开后学一室萧然与士友终日澹如也治桂阳首为教条戒其吏以徙善逺罪谕其民以孝弟婣睦人感公徳意不严而化蠲民宿负及县月输之未入者凡廪藏受输以例取赢者悉裁之明条目简文移县得达情于郡而吏无所容奸郡计自裕嵗小旱预出钱籴于旁郡置数塲以粜粜已复籴循环不之又听民以薪易官粟或就役于官食其力民无饥者连帅潘公畤以缗钱五千助籴公益以郡钱立式贷之约嵗登偿及期不复索光宗受禅除提举湖南常平茶盐去郡老稚遮送不絶明年就除转运判官湖湘民无子孙者率以异姓为后吏利其赀輙没入之公曰使人絶祀非政也况养遗弃固有法存其后者防二千家潭州常平粟且四十万而全永道等州数絶少无以备歉嵗公曰移多益寡使者职也既掌漕犹摄庾事乃令诸州各留嵗运粟以益常平以潭之常平代其输郡告乏者减其送漕司之钱民输折苗钱重为损其直潭州储州市酒课嵗尝至缗钱二十万遂以配于民为额公摄州事按旧籍顿减之民得少纾改提防浙西刑狱过阙留为吏部员外郎论对奏言艺祖皇帝垂裕后人专以爱惜民力为本熈寜以来用事者始取艺祖约束一切纷更之诸路上供嵗额増于祥符一倍崇寜重修上供格颁之天下率増至十数倍其他杂敛则熈寜以常平寛剰禁军阙额之类今项封桩而无额上供起于元丰经制起于宣和总制月桩起于绍兴皆迄今为额折帛和买之类又不与焉茶引尽归于都茶塲盐钞尽归于货务秋苗斛斗十八九归于纲运州县无以供则豪夺于民民困极矣方今之患何但敌人盖天命之永不永在民力之寛不寛耳岂不甚可畏哉陛下宜以救民穷为己任推行艺祖未泯之泽以为万世无疆之休且言今天下之力竭于养兵而莫甚于江上之军都统司谓之御前军马虽朝廷不得知总领所谓之大军钱粮虽版曺不得与于是中外之势分而事权不一施行不专虽欲寛民其道无繇诚使都统司之兵与向者在制置司无异总领所之财与向者在转运司无异则中外为一体中外一体则寛民力可得而议矣上従容嘉纳谓公曰朕思见卿乆矣卿学问深醇著书必多可悉以进也遂迁秘书少监公进周礼説以格君心正朝纲均国势为目目各四篇兼实録院检讨官选兼皇子嘉王府賛读公以为王者之学经世为重祖宗成宪尤当先知乃纂次建隆以来行事之要为王讲诵大防每至立国规模必厯叙累朝因革利害附见其下本末粲然如示诸掌绍熈三年十二月擢起居舍人四年正月兼权中书舍人先是上少不豫群臣奏请或弗时决公言一国之势譬如一身少有壅底便生疾恙若今日迁延某事明日阻节某人人心益玩主势益轻设有奸憸乗时为利则中外之情不接威福之柄可移虽是擅传防挥将亦无従觉察陛下何不务自寛大以怡精神出则従顺动之宜居则享燕闲之福而乃徒速无故之谤且贻万一之忧哉又言人主不自彊则谗间迎合之计得以乗之因其厌省览也则有以好名之説中伤忠谠因其惮改作也则有以生事之説沮壊事功凡若此皆谗间也因其近声色也则有以勿问外人之説固结宫禁因其乐燕饮也则有以勿亲小事之説窃弄威福凡若此皆迎合也谗间之计中则君子日疏迎合之计中则小人日亲而其极至于天变不告边警不闻如是而天下不多事者未之有也给事中兼嘉王府翊善黄公裳以封还除目改兵部侍郎公言给舍封駮是谓官守若以为是则当听従若以为非则当罢黜今隂废其言而阳迁其官是非不明赏罚倒置不谓清时有此过举乞令裳依旧供职以释在廷之疑池州副都统制率逢原就除都统制公言逢原专横掊尅士伍咸怨淮西总领郑湜姑按其偏将以警之逢原惧而自劾方诏放罪不应信宿之间遽有迁擢诏依已降指挥公复缴论之陈源除入内内侍省押班给事中駮之不可以书读矣公言源僣侈专横得罪髙宗投窜逺方籍入家产及许逐便以来间有恩命则臣僚相继论奏悉防开纳今锁闼迫于天威黾俛书读臣必不敢奉诏草词内批张子仁除节度使公言留正辅相初政于今五年待罪郊外而去留未决赵雄以前宰相起帅江西抱病告终而恤典不及西陲拥兵十万呉珽物故择代不可不谨恤终不可不至而屏去申奏以为失实当此时也乃遽独加防于勲旧之家轻重不伦先后失序臣深为圣明惜之诏子仁系勲臣子可与书行公又言报答旧劳孰与辅初政者之为亲矜怜后裔孰与专帅阃者之为重陛下傥下察末议少霁威严天意豁然群疑氷释事闗廊庙则立赐施行忧在疆埸则亟须处置庶防国家尊荣朝野欣豫奏虽不报然陈源竟不命词张子仁亦不果授钺是嵗十二月迁起居郎公言陛下覆防臣子容忍不弃而不务明其去就之谊比有以台官察宰属者矣陛下皆出之俄而并召并用为卿将孰是孰非耶有以后省駮従班者矣陛下为罢给事中已而并除职名一去为郡一为王府官然则是俱有罪耳有以谏官疏大臣者矣陛下欲并用之大臣乞去不得请谏官乞去又不得请然则是俱贤耳至如臣不度疏贱论奏内侍不当为知省官陛下虽纳臣之章不行词不赋禄而其人至今出入禁闼与见任无异则是中书后省与黄门相持不决尤所未喻愿陛下明人臣去就之谊自不肖臣始时上疾犹未平重华之朝稍阙大臣而下交进更谏公自以受知最深每入对必以父子天性及古今祸福安危之际委曲开陈期以感悟上心上亦为之动及孝宗有疾公逾旬三请对以为两年以来以不过宫谏者多矣陛下间或听之亦无过勉彊一出臣独私念陛下特误有所疑积忧成疾以至于此每于陛下心事之间反覆开明至于深入切中陛下为臣倾倒一无隠情然而今日确许明日中变以误为实而开无端之衅以疑为信而成不疗之疾是陛下自贻祸也公敷奏剀切上未能听因面乞纳禄不许最后复言今天下本无事而陛下以忧疑失人心若圣意释然则群情自解转祸为福不过反掌之间臣言不足听当永辞阙庭是以复论人心可畏之説愿陛下亟图之是日公论谏益切度上意弗回乃上致仕之奏上曰甚好甚好公退则申尚书省自免而归改秘阁修撰复兼嘉王府賛读公辞不拜今上受内禅三日诏公归班又四日除中书舍人公三辞而后受未至命兼侍讲时方博延名徳之士进诸朝廷知潭州朱公熹召为焕章阁待制侍经筵与公同日造朝班行相庆公入见首言陛下嗣守丕图宜上稽孝宗明断总揽之政兼体上皇隆寛不自用之美参酌两朝治体择其为天下后世便者兼行之诏知閤门事谢渊系皇太后亲弟特给全俸今同知枢密院事楼公钥时为给事中封还録黄公言楼钥所駮允当望追寝前命臣失于论奏乞正卤莽之罪因言陛下临御未乆每事当遵守法度近因臣下妄有陈乞往往直降内批或与差遣或添请给人従深恐自此浸开幸门愿陛下念付托之重加兢惧之诚凡宫禁请求断勿垂听兼直学士院防有诏朱熹与在外宫观公请对将陈其不可诏俟别日宣引公连疏言朱熹三朝故老难进易退欣慕圣明幡然一出天下相贺以为得人则进退之间岂宜容易内批之下举朝失色臣不敢书行后四日诏朱熹进寳文阁待制与郡未防以公兼实録院同修撰公以史事宜有专官再辞不许阜陵复土上始自重华宫入居大内公首请増置谏员收用恬退之士诏问民间疾苦上雅敬公每对必虚已以听始上在潜邸寮寀因诞日以诗为寿公与翊善黄公诗皆以开导徳性冀有所规益上感二公意各亲书其诗谢之于是上屡趣公为跋语刋石同进者以上眷公厚始多忌之知阁门事韩伌胄浸窃威福倚言路以排斥忠正有上章诋公者诏提举江州太平兴国宫庆元二年夏言者复交章诋公诏降三官罢宫观公屏居杜门一意韬晦榜所居室曰止斋日徜徉其间賔至则相与讲论经史亹亹不厌故旧之在朝者或因人问公起居公皇恐逊谢而已嘉泰二年正月诏复元官提举江州太平兴国宫三年起知泉州公以疾力辞许之授集英殿修撰疾益侵请谢事授寳谟阁待制以其年十有一月丙子卒于家属纩酌酒与兄诀凝然而逝年止六十有七积阶至朝议大夫爵永嘉县男讣闻赠通议大夫娶张氏主管礼兵部架阁文字孝恺之女封令人以妇徳称先公八年卒子男二人师辙承务郎新监临安府盐官县买纳盐塲师朴承务郎女七人长适迪功郎新光化军司理参军潘子顺先卒次适従政郎福州连江县丞薛师雍次适迪功郎新处州儒学教授林子熈次适迪功郎新福州连江县尉徐冲次适进士张绍次适进士张畴次未行孙女一人开禧元年三月庚寅师辙等奉公之丧合于所居前山令人之兆公刚毅洞达寛博乐易其为学先于致知充以涵养黙识自得不可企及而笃于躬行周于人情事物兼博约贯精粗不倚于一偏与同志论学必以兢业为先盖其所自用功处也事兄恭谨终老不懈自奉清约闺门肃然其接人委曲周尽人人得其欢心汲引后进如恐不及小善曲艺奬予无倦士多不逺数千里乐従公逰公随其所长诱掖磨琢以成其材在湘中奉诏荐湖广之士以今四川安抚制置使呉公猎为称首其他如宋文仲杨炤蒋砺皆一时之选及在后省丞相留公正知枢密院事胡公晋臣数访人物公为言某人有徳某人有材宜兼収而器使之毋有所偏废二公以公言多所引用公未尝以语人也公早有重名媢疾者众往往为谤语以中伤公故当孝宗有为之时主上愿治之始而不得少安于朝退而家食者前后且二十年比上念公起镇名藩天下期以复用而公已病笃矣卒之日室无余赀田不过二顷其也资友朋之赙以集事然后谗沮公者始皆愧服公在三山阅故府所藏累朝诏条凡财赋源流国史所不尽载者考之悉得其要领常以为祖宗徳泽深厚而后来有司乗时易令取民之数乃过于前代宜有以变而通之故一见光宗首陈其要及转对则乞议免役钱进故事则乞除身丁钱至上初亲政则又乞出内帑助版曺经费少寛催理以纾民力然皆言之而未及用天下不少被其泽也公既没之四年上诛韩伌胄尽黜其党一时故老为侂胄所排斥者收用略尽使公尚在得复见上以素所考论次第条奏见于施行其所补岂有浅浅哉公有毛氏诗解诂二十卷周礼説三卷春秋后传十五卷左氏章指三十卷读书谱一卷建隆编一卷制诰集五卷文集三十卷公深于春秋其于王霸尊卑盛衰消长之际及乱臣贼子之所由来发明独至又以为左氏最有功于经能存其所不书以实其所书故作章指以明笔削之义楼钥为之序曰自有春秋以来盖未有此书也平生笃于学易尝为之説而未及就幼学未冠従公游朝夕侍侧者且十年公爱而教之勉以前辈学业幼学虽不敏然佩公之训不敢自弃每视公以为出处知公独详敢状其言行之大略以上于太史氏谨状嘉定元年十一月日学生朝议大夫试尚书吏部侍郎兼侍讲兼直学士院蔡幼学状
　　叶适墓志铭
　　公姓陈氏讳傅良字君举温州瑞安人初讲城南茶院时诸老先生传科举旧学摩荡鼓舞受教者无异辞公未三十心思挺出陈编宿説披剥溃败竒意芽甲新语懋长士苏醒起立骇未曽有皆相号召雷动従之虽縻他师亦借名陈氏由是其文擅于当世公不自喜悉谢去独崇敬郑景望薛士龙师友事之入太学则张钦夫吕伯恭相视遇兄弟也四方受业愈众乾道八年防进士殿胪定公对第一奏入不果用教授泰州朝廷难以铨法持之遂除太学録将召试馆职复不果使告公将以为编修官公辞焉通判福州右正言黄洽引王安石事劾公罢主管崇道观知桂阳军或言知名士废不用凡三十三人公为其首执政病之稍迁提举湖南常平茶盐转运判官浙西提刑吏部员外郎去朝十四年至是而归须髪无黑者都人聚观嗟叹号老陈郎中光宗逆劳曰卿昔安在朕思见乆矣其以所著书示朕迁秘书少监兼实録院编修官皇子賛读厯起居郎舍人兼中书舍人防上疾不能觐重华公隂讽显谏危论婉説因乞致仕出殿不返舍改秘阁修撰复兼賛读不至今上即位除中书舍人侍讲同实録院修撰直学士院御史中丞谢深甫论公言不顾行提举兴国宫居二年察官交疏削秩罢时庆元二年也嘉泰三年始复官再为兴国宫知泉州辞授集英殿修撰待制寳谟阁三年十一月丙子卒开禧元年三月庚寅于帆逰乡湗村前山距家巷语可达也夫人张氏封令人子师辙师朴师朴承务郎师辙新监盐官买纳场潘子顺薛师雍林子熈徐冲皆婿也既仕未仕者张绍张畴未嫁者一女孙女二人公之従郑薛也以克已兢畏为主敬徳集义于张公尽心焉至古人经制三代治法又与薛公反复论之而吕公为言本朝文献相承所以垂世立国者然后学之本末内外备矣公犹不已年经月纬昼验夜索询世旧繙吏牍搜断简采异闻一事一物必稽于极而后止千载之上珠贯而丝组之若目见而身折旋其间吕公以为其长不独在文字也公既实究治体故常本原祖宗徳意欲减重征捐末利还之于民省兵薄刑期于富厚而稍修取士法养其义理防耻为人才地以待上用其于君徳内治则欲内朝外廷为人主一体群臣庶民并询迭谏而无壅塞不通之情凡成周之所以为盛皆可以行于今世视昔人之致其君非止以气力负荷之华藻润色之而已也呜呼其操术精而致用逺弥纶之义矣盖鲁有臧文仲郑有子产齐有晏婴晋有叔向四人者当周之末造能新美旧学而和齐用之尊奉前闻而斟酌行之不啬于古不狃于今是能辅当时而传后世此春秋名世之士孔子之所贤者也今公亦考元祐庆厯上极建隆以达于绍兴之后将栉理续起废疾解倒悬而燠休之使公而得尽其用则未知于四人者孰先后也始公以盛名天下归重意其将有为矣其録太学也议科举敝法颇櫽括之而已然而拘于常而习于故者以为异矣其倅福州也平一府曲直使不得隠而已然而畏其明而苦其决者以为专矣流言转易应和喧然而公之道不得行矣孝宗尝于禁中従容读公所论著光宗尝因直前独对许公且大用及今上御极有讲堂之旧招来初载有咨谋之美然而谗之惨者夺其眷忌之巧者蔽其知而公之身竟以斥矣如彼四人者使其君臣之际上下之交不遂靡然为时所向而谤誉杂于朝市疑信异其始终则夫功烈之成就曾不能万一而况其有大于四人者乎此余所以叹其开物之易而周身之难成名之厚而收功之薄也悲夫公葬四年吏部侍郎蔡行之始状其行于太史行之从公蚤载之详余亦陪公游四十年教余勤矣故掲其平生大指刻于墓上以记余之哀思而行之已载者不复述也铭曰
　　呜呼陈公未壮而兴群士惊奔来师来承三代统纪汉唐制度百世虽逺一二以数事研于终徳复于初发为辞华乃学之余内圣外王本末鸿纎春秋四人孔子所严建隆之元实为下武斟酌损益可继尧禹天欲平治必待其才生之甚难莫我肯培名胡忌髙实奚恶富裂弃文锦缝彼败素寄印如累其谗云云拥书如林其乐欣欣有橘之菔有菡之芬有挐其舟音逺不闻我瞻湗村泚矣南塘二物则存公乎在亡

　　止斋集附録
