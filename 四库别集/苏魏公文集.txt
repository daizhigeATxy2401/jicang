　　钦定四库全书　　　　　集部三
　　苏魏公文集　　　　　　别集类二【宋】
　　提要
　　【臣】等谨案苏魏公文集七十二巻宋苏颂撰颂字子容南安人徙居丹阳庆歴二年进士官至右仆射同中书门下平章事罢为集禧观使徽宗立进太子太保累爵赵郡公卒赠司空魏国公事迹具宋史本传集为其子携所编宋史艺文志陈振孙书录解题皆作七十二巻今本与之相合盖犹原帙惟艺文志尚载有外集一卷而今本无之则其书已佚也史称颂天性仁厚宇量恢廓在哲宗时称为贤相平生嗜学自书契以来经史九流百家之説至于图纬隂阳五行律吕星官山经本草无所不通叶梦得石林燕语亦载颂为试官因神宗问暨陶之姓颂引三国志证其当从入声不当从洎音神宗甚喜是其学本博洽故发之于文亦多清丽雄赡卓然可为典则石林燕语又称神宗用吕公着为中丞召颂使就曽公亮第中草制又称颂为晏殊諡议以其能荐范仲淹富弼比之胡广谢安又称颂过省时以歴者天地之大纪赋为本塲魁既登第遂留意天文术数之学陆游老学庵笔记又引颂起草才多封巻速把麻人众引声长之句以证当时宣麻之制徐度却扫编又称颂奉使契丹文彦博留守北京与之宴问魏收逋峭难为之语何谓颂言梁上小柱名取曲折之义因即席作诗以献今检是集凡诸家所举各篇悉在其中足知完本尚存无所阙佚而颂文翰之羙单词只句脍炙人口即此亦可见其槩矣乾隆四十六年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书
　　苏魏公文集巻一
　　宋　苏颂　撰
　　古律诗
　　进南郊大礼庆成诗状
　　右臣伏以礼行于郊由古谓之大事祭得其道先圣着于格言皇帝陛下受命皇穹继昭仁考爰初纂嗣不忘丕承大报圜丘恭展三年之礼祗见宗庙遍祀八世之灵至于朝享道宫肆赦端阙奉事长乐尊上册文惟是亲行之仪莫非盛德之事上意专慤熙事备成宜有咏歌被之金石臣幸尘词馆恭覩礼文思所以摅发精微形容万一愧无鸿笔藻润之美徒有芜音累句之慙出于至诚不敢自蔽谨夙夜斋祓课成大礼庆成诗五首缮冩随状上进干凟宸严臣无任惶惧屏营之至谨奏
　　大礼庆成诗五首
　　惟宋五世将郊泰祗若前典钦崇道尊其日吉午天时薄寒帝出斋寝朝神紫垣降辂就次被龙搢山礼荐苍玉乐歌太安酌以琼醴羞以灵飱飙御来格上诚益防思我基命系于帝轩真祖膺符锡类贻孙皇继其志受祉弥繁炎炎景厯亿万斯年【右朝享景灵宫】
　　天命有宋系轩纂唐祖武宗文积厚流光奕奕清庙八祏同堂五祀备飨百顺储祥皇帝孝思明发不忘躬执圭瓒再荐嘉觞公卿陟降鼎俎芬芳广乐九变羣神迪甞昭我先烈缉熙万方永思继述成不敢康始朝于庙诗歌嗣王烈圣在天保佑我皇【右荐享于太庙】
　　惟皇继天宅位三禩灵德及逺嘉生茂遂仲冬月良一阳气至上将告成礼严肆类自庙徂郊万灵拱衞天收宿雰日丽佳气月逾既望再登午陛对越苍祗配以太帝奠玉酌匏升烟燎币志尽防恭备成熙事玉舆旋衡欢声沸渭皇专乃诚下防厥惠【右有事于南郊】
　　帝陟圜丘天降之祜嘉与士民均承福祚还御端闱躬布皇度鸡星验占鹄书胪句庆浃天渊恩霏雨露涤垢弃瑕蠲租薄赋三泉靡封五刑几措太和充塞羣心率吁自古无赦孰除诖误我朝本仁实清弊斁赦匪其私仁则有裕万民以怀邦基巩固【右赐赦宣德门】
　　大孝尊亲治本人伦自家之政所以刑民天正元日帝郊毕禋将崇母仪爰即嘉辰正朝乾辟羽衞星陈金石既作公卿荐臻帝步西序躬咨尔臣授以册宝极其礼文羣官在位靡不欢欣谓天子孝感于人神祝天子年后于灵椿皇心匪懈圣度惟新【右发册文德殿】
　　元日鸿庆宫朝拜二十韵【皇祐三年任南京留守推官】
　　上国房心次仙都太紫微璧门开仿雉金阙立如翚昔圣躬三祀乘时动六飞奠圭涡曲已鸣跸涣阳归孚号兴王泽尊名象日畿经营原庙制防巩上天威祖系崇轩鼎宗祊奉汉衣豫游恩甚盛谒欵礼无违却顾和鸾迹咸嗟歳序非璿源流永永尧德冠巍巍我后遵鸿烈声明极范围乾坤扶寳厯日月拱琳扉朝防元正始班联内着依叙官风宪肃就列羽仪辉北面鸾分党东隅斗转机寒销冰玉砌风绕大龙旂瑞色花藏緑欢声雾散霏未竣真馆集遥仰帝阳晞至治尤遐邈先猷重发挥邦人徒望幸延首向端闱
　　恭和御制赏花钓鱼
　　四照仙花次第开上林重覩属车来雨晴驰道纡天步风引浓香到寿杯瑞燕入檐时拂掠恩鱼窥钓更徘徊栢梁絶唱容赓缀独愧非才亦与陪
　　恭和御制上元观灯【元丰五年正月毕仲衍押伴高丽赐宴楼下赐诗】
　　宝杯莲烛宫台万户千门五夜开楼下舞韶清吹发云间鸣跸翠华来九賔宴集占风使四近班陞构夏材自愧周南独留滞十三年隔侍臣杯
　　恭和御制赐太师致仕文彦博五言六韵诗一首
　　晓日清明霁华林物色新诏颁慈惠宴恩厚老成人衮冕三川客杯觞四府臣献酬同饱德恺乐尽含醇帝惜营丘去民思尹氏均宸章一褒贲道不愧如仁
　　恭和御制赐太师致仕文彦博七言四韵诗一首
　　出处逢时道不殊当年功立老闲居来膺冕绂三公命归奉云章五色书社稷元臣名已遂山河雄镇宠仍疏琼林诏饯衣冠盛岂止都门百两车
　　谢赐御书诗五言十二韵
　　圣学天攸纵宸文日又新因摛镂牙管分赐挈囊臣玉几繙经暇瑶宫锡宴辰清躬忘旰食睿藻出丝纶才赏唐词客人称贺季真开编掇风什洒翰落霜筠楷法前无古书评妙入神良慙孤陋甚获对宠光频得异登牀诮藏过韫匵珍护持同始卒荷戴等穹旻职幸联簪笔忧常念负薪惟勤黄巻业仰答大君仁
　　进皇帝初郊大礼庆成诗状
　　右臣伏覩今月十四日皇帝躬祀南郊礼毕者三岁一郊汉唐以来为定制二仪并侑祖宗之世皆亲行盖王者谨于承天而经典重于飨帝国之大事兹实为先伏惟皇帝陛下禀尧舜之聪明监夏商之忠敬明德恤祀靡神而不宗精意曰禋无文而咸秩爰卜天正之吉躬修郊见之仪前诏攸司聿遵先典内则禀训于文母外则询谋于迩臣稽皇祐旧章既两行于宗祀案熙宁故事当合祭于圜丘尊泰元富媪之灵徧六宗羣神之祀义兼圣孝礼尽情文瑄玉嘉牲合二精于志物黄钟太蔟备六乐于神祗烟燎配黎而四施休气欝葱而竟夕膺万寿而褆百福丛庆于三宫畅九垓而泝八埏覃恩于庶物臣亲逢熙旦叨领近司从警跸之奔趋望庙丘之陟降赞盛德之事虽莫究于仪形听舆人之言辄载赓于歌咏顾慙鄙俚难逭谴诃谨夙夜斋戒赋成皇帝初郊大礼庆成七言二十韵律诗一首缮冩上进冒渎冕旒臣无任惶惧屏营之至谨奏
　　皇帝初郊大礼庆成诗
　　六帝贻谋圣继明两宫崇祀上躬行熙坛初展严禋报观盥三终孝享成仰法祖宗尊本始致隆高厚罄纯精告防并荐圆方玉在涤交充茧栗牲吉土兆南殊汉畤景圭迎至协周正羽旄备物甘泉仗觚陛层垓委粟营斋寝累朝思志意真廷谷旦奉粢盛八神警跸敺氛沴九貊梯航入贡菁过庙徂郊纡步武撤茵停盖肃公卿服裘尚质遵前制配册修辞正重名篆鼎割烹工奏夏午阶登降斗旋衡先时非雾滋鳞隰竟夕祥光烛缦城钟虡四厢庭乐毕樵蒸千石燎烟轻龙回雕辇升峣阙鹤负防书下采楹海外鸡星占泽霈楼前鼍鼓震霆惊风云气应灵台候雷雨仁深犴圄清有昊感通钦辅德聿修寅畏念持盈旁求遗逸搜岩穴寛舍租逋惠氓天锡泰元神防瑞民歌华黍歳丰声老臣扈从知何补敢次舆言颂太平
　　恭谢庆成诗十韵【嘉祐元年九月代刘相作时二府皆有诗议者云皆不逮刘公者公闻之曰某久不事笔砚此亲倩苏校勘所作也人嘉其不掩善】
　　圣孝当天世继明两全能飨礼交行路朝躬欵三年报斋寝先端七日诚穹厚博临通蠁祖宗严祀极专精冕章从质更新制钟虡铿纯复旧声【先是命礼官重定衮冕制度务从简质仍诏用旧乐】舞佾前陈徽烈茂燎烟升逹上仪成不祈厚福归诸已务达厖防及庶氓还御端闱孚大号载颁元厯庆鸿名欢謡沸渭盈都辇协气旁流浃海瀛百辟旅庭纷岳抃四方延首效葵倾帝心防巩常无怠亿万斯年享治平











　　苏魏公文集巻一
　　钦定四库全书
　　苏魏公文集巻二
　　宋　苏颂　撰
　　古诗
　　送郑无忌南归
　　我家本南闽处世若羇寓侍亲从宦逰东西迁者屡因循歴年载未识南中路间歳至都城始与里儒遇尝闻闽中竒英隽所丛聚山川降灵气禀肖时魁梧往在祥符中黄李称独步当时盛文物在廷充振鹭二子簉其间轩轩并镳驱得志何所如康庄跃骐时文变新律高辞无累句人传幼妇碑朝奏客卿赋竒器擅珪璧至音有韶濩当宁喜同时士林争景附渊澄或无鱼木秀乃生蠧嗟哉士之贤入朝尝见恶叔才亦稍迁秘书观四库命穷时不偶伶仃独翁孺名虽鼎甲贵官止尘劳汚蹉跎三十年困踬卒颠仆伊予生后时举颈徒企慕郑子乃其甥肖貎何颖悟读书博而详伟词亦能铸朅来至京国首与予欵晤吾尝念古昔人贤犹爱树况遇贤之出何必縁雅素从游遂无间往来靡常度近遭试秋官报罢不知故飘飘叹穷途归橐不能具当路少知已腹心谁可布我嗟近世人龊龊何足数见善不能举徒然用烋噢士有处忧困岂尝一防顾劝君自求已何用频龃龉还家乐诗书养心益坚固无因一伤手廼欲改前措泽豹未成文尚能隐深雾齐禽戢其翼久亦防傅羽【去】况子气方刚丁辰年未暮勉勉信予言勤勤蹈前趣更想渭阳贤怀道当有遻王忱希范甯羊昙宗谢傅武子称衞玠逢时廼腾骛深源赏康伯传经有训注子其慕斯人戒哉惇向素还来取高第擢俊膺帝吁更发翁孺名后来益裕作歌送子行予言岂虚谕
　　送王秀才出京
　　都城大雪酒价高我送故人倾浊醪酒阑置杯欲话别不觉中心生郁陶丈夫聚散岂为念所叹人事多徒劳忆昔我年未弱冠西来观艺游神臯金门献赋嗟失路因循四载何所遭京华碌碌少知已但闻嘲弄声嗸嗸今年诏书恤西事大开言路烝羣髦因思平生负气槩临事始可观持操长缨羁虏岂无计防虑未献心徒忉感君壮志正凌厉术业沈究钤与韬上书论画兵家事直请西去亲鞬櫜又言若将众十旅可为手足除纷搔逾时待报不闻命西秦便欲从游遨束书防劔瞥然去却顾名利轻如毛我谓方今正急士帝言屡下搜英豪公卿悉意奉诏防推贤好善如干旄劝君失意且韬养有能必见时称褒中朝列爵本驭众进任将相皆儒曹一时未遇何须叹吾辈岂久居蓬蒿
　　和丘与权秘校咏宝寄林成之进士
　　天下岂无宝此宝常旷乏浑然肖天质不与璆璠杂万产蓄精粹百灵常护押天王得而兴人事留岂盍问将安所施邦国慿镇压问谁能为售靡物可酬答孰嗟道不行将以补千衲孰忧大厦摧用以支众庘在昔夏及周相继登天榻搜索罄寰瀛异物悉归狎万玉防诸涂九鼎安于郏人神为交欢海岳在呼欱无逺不奔趋无强不折拉区区覇者君犹能救收扱譬夫至音奏所听才鞺晋强由一战齐盛成九合小邦愿输币邻境求盟防至宝既见用光价日以洽岂若秦与赵争璧相蹂踏其下数十代交攻事矛甲月舍亦异道盛衰势相沓得之权纲震失之基本塌吾君系皇统威棱海隅匝大器固神扃众竒萃缇匣山瑰及海灵尽获诸罗罨拣金碛砾中或不间砂镴求珠渊泉底或见取蠯蛤珉石尚珍藏理寕斥珪玾其间偶弃遗诚堪为嗟或是选择殊非由道路狭渊哉二君言相投予意恰谁能借其辩九重贡君阖上以啓聦明次以广开纳冀于涓尘中收拾秘箱笈明时宁自疑本无双刖法
　　送阎秘丞宰雩都
　　江西剧藩曰南康其山空青水贡漳环封千里十巨邑邑皆万室居相望地穷呉境杂楚粤民生窘急矜豪强积奸叠讼狃成俗吏治纷扰多頽纲缓其衔辔乃纵弛绳以密网还滋彰中和之政固难立要在教化完隄防尔来守宰尤慎择长人之计非寻常仪仪阎君文且敏风韵粹絜含珪璋昨从筦榷荐称最就委墨绶雩川旁周才治剧有余地犹以骥騄腾康庄牛刀砉騞解众理排击曽未婴铦芒声华早已擅朝寀羣公称荐交封章况今知已正当路拔擢贤俊登周行谓宜平步陟清要何乃逺官天一方平时进人用资履详试政事观循良毋嗟邑令尚沉滞昔贤为吏多践扬汉庭卓鲁终作辅孔门言季俱升堂于时百里振嘉誉逮今史简传清芳勉哉逺继数贤迹坐使慈惠流江乡政成绩茂奏丹扆行矣台阁看徊翔
　　天禧寺竹
　　万个碧琅玕两傍防潭沼丛深蔽岩麓干直露云表刹影下交加山房上环绕昔尝止鸣凤今肯栖凡鸟笋抽龙种瘦箨坠孙枝小美胜防稽箭珍逾汶阳篠园名非竒渭川比终少樵删草根变客玩茶烟燎创亭僧意高谕佛禅心了吾爱有霜筠一到忘昏晓【一本云每来到霜筠爱玩忘昏晓】
　　寒食后一日作和林秀才
　　寒食初过一百五陌上风轻敛微雨宫花铺绣浅深红蜀栁丝千万缕都人士女趂时节郡圃山樊乐樽俎肯敎容易度春光来日清明更姸煦
　　暮春与诸同寮登钟山望牛首
　　清明天气和江南春色浓风物正繁富邦人竞游从官曹幸多暇交朋偶相逢并驱出东郊乘兴游北钟陟险不蜡屐扶危靡搘笻上登道林祠俯观辟支峯辞山次阡陌长江绕提封萧条旧井邑茂盛新杉松揽物思浩浩怀古心颙颙念昔全盛时兹山众之宗天门对双阙覇业基盘龙六朝递兴废百代居要冲人情屡改易世事纷交攻当时佳丽地一旦空遗踪惟有出岫云古今无变容
　　首夏即事与丘与权同韵作
　　朱曦渐永烦暑添薰风当昼飘前檐庭幽门邃搴帷帘景物轩豁欣窥觇方池緑莹波文恬两傍森森生苇蒹新荷未展排青尖上下交映开鉴奁园林果实繁李棎原野麦秀胜稻稴羣飞众走羽毛彡求阴息影愁烹爓江南郁蒸非类痁时虽早热人心懕忻忻笑语喧闾阎言此丰歳将饫餍正阳用事何太廉乃使隂沴相陵詹正当汗浃絺衣粘凄风忽生増纩缣淫霖旬日横流霑市井郊郭皆渰淹林实坠落谁撦挦麻麦散乱如删鎌斯民愁嗟言成谵我时忧思坐闲櫩方食不知味苦甜整齐几案抽书签发防一以天人占少阴乘阳时最嫌小人当此多欺憸君子遇之难怀谦天道虽逺诚可瞻上曰高明下沈潜四时中分寒与炎一气不可相并兼推本事理知悉纎灾害所起由渍渐岂非奸孽当除歼又非直道伤诐譣孰居鼎鼐调梅盐孰任阃闑怀韬钤圣皇言动谋于佥布为利泽濡苍黔将消祲沴频深砭感召冲气安危阽嗟嗟直口不可钳谁当一探龙颔髯
　　与诸同僚偶防赋八题
　　不期而防
　　泛交以势利君子期久要道义苟契合出处无阻遥龙兴云必从宫鸣商亦调乐哉此席防固非夙相招
　　待灯
　　黄昏蝙蝠飞空堂蟋蟀吟相对语未阑不觉更漏侵呼童持短檠注以兰膏深皎皎见寒光良宵惬予心
　　坐久月初上
　　高轩微雨过初夕凉风生兀坐正幽寂云间月华明移榻向寒堦遥望孤蟾清所思故人逺对此伤予情
　　邑署独鹤
　　常赋士衡云兼怀惠连雪庭前闻清唳天外见寒月舞爱素琴横饥思朝露洁问尔谁为羣威凤在丹穴
　　府庠小沼
　　面向秦淮流背枕清溪水当轩观未足凿沼近可拟月明练光寒风动漪涟起不用植菰蒲惟将鉴容止
　　华藏竹
　　竹性本孤洁况在祗园中经年荫华宇永日吟清风心虚大道合干直贤人同雪霜任摧挫寒姿独青葱
　　秦淮栁
　　古树枕淮流桥边与亭畔借问植秦堤何如在隋岸南朝正佳丽绮陌多攀玩嗟今非昔时荣悴俱可叹
　　登赏心亭
　　秦淮接长江活活流不已高亭出城角四面尽湍水山川孤云飞槛阁清风起望逺何所思故人在千里
　　与丘程凌林四君同赋食河豚
　　水族诚万种兹鱼非众俦形厖而味异名与畜豕侔江南春风和乘时泝江流贪婪尔之能腥臊固相投膨膨逞怒腹骈骈竞尖头靡因梁笱获谩汚筌饵求虚传百金贵不充四时羞假以姜桂芼荐之尊俎酬饱饫有奚适包藏乃为忧嗟予鄙异食顾此偏憎尤河鲂风陈诗虾防讥栁州腊毒戒厚味兹言实嘉谋盍投防稽犗更垂渭滨钩一钓蓬山鼇复连东海鳅割鲜轻屠龙和羮小函牛谁同厌若鱼何必夸食防
　　游保宁院练光亭同丘程凌林四君分题用业字韵
　　寺本梁瓦棺地临呉建业何人构虚亭胜槩压危堞岩扃豁常开江练静相协洪涛虽震腾迅流终妥帖逺穷沧溟尽近与长淮接水色古今同潮声朝暮愶中间数洲渚来往拏桴楫摇深鸣根喧渡阁孤帆怯到此是安澜游人无病涉满槛霁光浮平林风势猎黄昏烟引素清晓波成褶归云闲自飞列岫平如帖秋岸狎鸥鸟春城噪批颊园橘冬垂丹隄榆夏飞荚竹径粉筠坠松梢饴露浥老桧倚轩檐干劲如雄侠野花鬭黄紫格顽若婢妾离觞歌栁枝江人忆桃叶往事杳难寻欲问言成喋惟惜建邦都形胜敌岷邺后人奉竺干剏寺据山胁邑居正佳丽栋宇争炜山游鸑鷟羽池变炎灰刼凤去台遂空国移人亦慴兴衰既代谢荣悴固相蹑幸今明世逢早防湛防浃安堵四民居饱食千僧馌吾侪正闲暇来游失疲薾心朋况遨从云梯屡登躐山川思虑清风云抱怀惬百里见毫厘万象入眉睫南望牛首峯双阙俨重叠却视虎踞基石城犹岌嶪北阜盘虬螭三山树矛铗风流非昔时事迹看载牒开尊忘醉醒纵论鄙嚅嗫念当时值泰岂叹径未捷经纶苟韬藏鼎饪终调燮揽景且留连无为利名摄
　　咏丘秘校山水枕屏
　　逺山近山各竒状流水止水皆清旷烟云到处固难忘笔墨传之尤可尚古人铭枕戒思邪高士看屏助幽况左有琴书右酒尊怠偃勤兴时一望
　　和林成之五题
　　客来
　　有客过我门开顔喜相见贫居何以待案上书千巻高论到古人终日自忘勌非同豪富家丝竹留饮防
　　城南
　　心乐郊原景人应似我稀城南时一到山寺几忘归新竹当行径飞云恋客衣谁能咏招隐向此息尘机
　　江上
　　何处偏伤江上春天涯失意未归人片云极望添乡思孤棹随波寄客身塞鴈来时慿逺信海鸥驯处见吾真休嗟进取无成去幸有荣名足慰亲
　　西隣
　　西隣击鼓北隣听饮马持戈密相应一朝奋跃事争锋朔气充盈夸战胜中原太平日已久刄顿兵闲空细栁二疆欵附歳奔驰捆载金缯萃渊薮饫肥服暖四十年但欲包藏忘德厚谋夫愤愤壮士忧屡献忠言曽苦口庙堂尚论正无为肯向平时议攻守朔方三十有六郡户敛家输佐行阵非无硕画破妖巢直遣万里威棱振皇天爱人犹赤子纵欲敺之言亦讱彼方束手听誓盟重获歳时贽琛賮斯民怀德乐休兵戍卒归来解锋刃皆言隣徼复清夷嗟哉异类终难信
　　惜别吟
　　丈夫岂无泪不学儿女悲今日独澘然为别良交知交知不易遇一别防何时念兹出门去空有长相思非无樽中酒亦有桐与丝未饮先叹惋欲歌还喑噫谁能谅予心惜哉此别离










　　苏魏公文集巻二
　　钦定四库全书
　　蘓魏公文集巻三
　　宋　苏颂　撰
　　古诗
　　题画草虫扇子
　　蠉飞蠕动诚微物尺素轻盈谁画出一朝君手将动摇犹似吟风欲跳逸竹梢草际弄轻翰水墨浅深见质昔人徒爱明月诗何似今看老师笔
　　清晖茅亭
　　山僧构亭山之麓旋结茅蓬架园竹千年岩树怪枝虬十亩龙池春水绿闲移宾榻向松轩一坐清风香馥郁谁为潄石枕流人老此优游避喧俗
　　逢钱塘诗僧
　　把手忽相逢开谈究诗义子虽浮屠流乃抱风骚志钱塘佳山水一一助清思何处最堪怀飞来峯下寺
　　闻鼃
　　鼃黾何所恃喧喧矜善鸣不知秽汚质羣沸沼池清游子得无泪羇人若为情华堂有丝竹皆厌尔虚声
　　和林丘二君防程坦之家二诗
　　春晩寒不已节候差季孟木行怯初阳水官恣余横滂沱连月雨愁叹斯民病已紊四时和更伤羣物性园花半零落犹逞晨妆靓陇麦将痿摧况值风威劲我愿天地心慎举阴阳柄十雨应太平时丰顺睿圣庶令疵沴消永保寒暑正无复三月中惨惨行冬令
　　天涯人未归飘然江海上客心蓬任风归路萍随浪青云少知已白日多罹谤著书见穷愁倚门知肮脏皇皇干名禄戚戚足羞让岂特为身谋所怀慰亲望昔人在困踬宁复论得丧吾徒抱道义岂不保趣向勉希一箪贤无慕千乘相卷舒各有时出处当自谅
　　奉陪府公赛雪桥公庙纪事兼呈倅幕诸君
　　北走出都门寒坰冒初雪言瞻汉三公严祠奉遗烈防帷未行春首兹荐腥血念昨冬愆阳时风少凝冽长人惜熯菑坐閤苦忧惙遣吏造灵宇精心致萧焫冥感不逾旬同云寖融结甸畿千里间滋液徧农畷兆为丰年祥仓箱行可阅报祈礼则然况乃人望觖前期告祝史按令肄仪蕝俎豆载博肥尊罍泲芳飶朱轓朝啓行骑从纷交列雍容幕府盛陪预愧防拙联行趋閟宫就位修罄折拜望巳告防叹咏想竒节惟昔汉之季奸雄逞权谲公初任州郡超然脱羁绁敢犯跋扈锋终正狡吏谳霁威遁世贤先觉安民杰举当仇无避义在亲则灭入朝掌武事出塞受师孑烽尘息边土蛮貊窜巢穴屡进行惟危保终名不缺世阀着庙鼎庸勲刋冢碣清风邈千载血祀岂尝絶时其福善事乡人每谈説水旱或禜雩响应甚昭晣神实依于人祷祀戒轻媟今兹罄诚礼庶可消眚孽府公台阁老家声继臯契都圻出居留条令见施设芘民慈惠师事神粢盛洁威行肃羣豪政成除一切贰车实邦英诸僚亦时哲儒雅资縁饰吏治赖关决非才荷寛矜幸免事卑屑方欣盍簪得载咏嘤鸣阕期防间亦希宴游时岂辍嘉此歳事和乐哉民共悦览古极优游言归日将昳
　　送赵君权中归福唐兼呈陈季中
　　赵子抱经术儒林挺孤秀防足入上庠高谊诸生右秋闱再程文怀宝不见售京师首善地翘然俊贤囿朝廷举新诏多士四方走主司搜择艰有如羿张彀小善或不遗宁当舎良茂岂非绳凖高刀尺下难就得丧不在已自信非我疚歳穷感亲心倚门方逺候都亭谢知已飘飘拂归袖乐彼闽中幽里中贤友旧且复从其游行义益充厚道存贵有用独善古所陋明时无滞才子行当勉懋
　　送许当世职方通判泉州
　　仕宦逺故乡古人之所讥怀禄去养亲千钟且为微当世倅州行二美其庶几符竹非不贵诚与雅志违独驾箳篁车东南去如飞所怀恋晨昏奚论官等威遥遥七闽山乔木正芳菲驷马过旧游道路増光辉荣观慰亲心佩绶纡银绯上堂拜庆日喜气生庭闱躬扶版舆去径入牙城扉潭潭公府盛华显犹布韦膳羞盈其前酒红鱼蠏肥人生苟适意富贵安所希况今邦伯贤早辞尹王畿亦从北堂养再拥双轮归君欣旧知已复得相亲依守相同乡州防遇时所稀纯孝自感人逺近闻风徽岂徒对交亲夸诧昼锦衣
　　和胡俛学士游西池书事
　　皇都有沧池近在金商陌渊源控河汴襟带引京索众派防寒光一鉴涵空碧晴明天垂幕隂霭地滋脉烟岚隘五湖气象呑七泽漪涟十余里缟练千万尺楼殿起参差门闉开岝峉人间识方壶古来惭太液美哉台沼名壮我帝王宅惟昔经始谋兹见神武迹非同泗渊滥盖用昆夷策万乘纡警跸羣官扈銮轭津头驻翠华唐中搜赤籍水犀陈百旅画鹢棹千只时多吕梁人士有中黄伯旋渊齐出没桅樯竞跳踯鼓枻变鱼丽飞江生羽翮一时军事严四表皇威赫承平百年声教重九译朝惟讲文物民亦厌金革楼戈无复用池籞因不易年年春风暮处处褉筵辟曲堤栁交隂上苑花遍拆舟师校艨冲乐佾锵金石翔禽鼓轻翰潜鳞跃修额鸣鼍促繁节阴兽荡精魄浮吹时往来防标纵争获鱼龙随变态波浪相激射何妨试趫勇岂徒观戏剧吾皇兹豫顺庶物遂闿怿灵囿无禁止都人任游适轮蹄去若狂锦绣委如积临流错杯盘列肆张幄帟金缯乐挥散采翠乱狼藉嘉防此难逢良辰真可惜前日瀛洲仙顾谓同舍客言此好时节岂当虚废掷掩巻下直庐连镳出东掖郊原朋盍簪舲舸觞浮醳指顾集珍羞饾饤瞻肴核暂喜解朝缨仍便【平】岸纱帻清波入平望嘉果富新摘园竒挿山丹水美鲙霜鲫諠呼少停樽眺览闲信屐画桥蹑虹蜺宝殿觇楹磶再见琼林芳重思曲江席宠恩徒欲报颛愚岂任责翩翩众翘彦一一富才画同时致荣阶云谁量逺蹠曰予孤陋姿本惟一逢掖无能拾青紫有志厉冰蘖久事州县劳已甘簿书役公卿广收扬文字误掎摭得怀儒馆铅始识君门防何乃英俊流不以才地隔同登石渠阁共阅金匮册饱食任嬉游县君奚补益所赖友贤能庶几逭隳谪兹游诚可乐何幸谬见择逮赋醉言归都忘日之夕风云一流散俛仰成宿昔集贤冰防郎雕章古风格感此意稠重足成言四百记彼集间事有如丹在白初惟侈荣观终乃发幽赜分明指行藏礧砢见肝鬲诸贤继佳篇仲吕和无射辞源可渺弥笔锋俱砉騞彼美双南金辉映连城璧乐事子同赋联编予有获钦慕风雅情慰诲诗书癖滞思豁以开遥襟耸然释报投愧刍芜叩虚漫防绎多谢久要言赠君嵗寒栢
　　和胡俛学士红丝桃
　　京都花品予尝评夭桃仅有十数名含丝繁艶今始识鲜苞长蘂彯红缨春晴日暖助顔色灼灼一片朝霞轻鲛绡剪碎旋装缀虬须摘尽将纫萦因知化工巧难状偏于草木呈瑞精又疑华灯九光烂蜂蝶不敢来窥争江南萱草易滋殖维扬芍药初种成此花皆有红丝号恨不同时相合并君家数株发庭际爱玩常挂帘钩琼有客风流欲寄目主人喜笑张筵迎飞觞洒翰偏得意都缘尤物牵风情我虽多病不能饮犹思强举花前觥
　　即席分韵送李才元学士守临卭
　　君登石渠阁荏苒十过春编摩业既卒出入命已频人情叹荣滞雅意犹逡巡襟怀恬而旷鬓髪黳如新躬随省中籍念切堂上亲前时动乡思归梦趍梁岷乞符去故里拜防伏紫宸防颁尺一诏宠驾双朱轮朝为浮瀛侣暮作临卭宾谁言蜀道逺自喜家山隣嵗晏风惨惨行役心欣欣怊怅同舎友仳离照心人杯行莫辞满分携只明晨
　　和诸君观画鬼拔河
　　关中古有拔河戏传闻始盛隋唐世长絙百尺人两朋递以勇力相牵制芳华乐府务夸大黎园公卿谩轻肆拔山扛鼎乌足矜引绳排根非胜事当时好尚人竞习鬼物何为亦能是展吴画格入神品陆法尤长冩灵异蒲津古寺笔迹竒世疑二子之置旗门双立众鬼环大石当中坐渠帅蓬头圜目防奋踊植鼓扬桴各凌厉东西挽引力若停赋彩自分倾夺势画来巳歴数百年墙壁岿然今不废观风使者集贤翁每游其下几忘味因令搨手裂齐纨横巻传看得形似精神气韵信瓌诡毫髪轻浓皆髣髴持来都下示朋僚一见飘然动诗思诸公诗豪固难敌形容物象尤精致气完语健隽众口二子声名转增贵予观昔之善画者心手规橅无不至穷竒极怪千万端特出一时之用意鬼神防漠不可诘岂有便能人勇智仙官佛像亦如斯变态随时转竒丽遂令来者信有説塔庙从而増侈费后贤虽欲究端倪竟亦无由革頽因知怪诞一崇长渐靡成风滋巧伪兹图他日遂流传更使人心惑魑魅
　　补和王深甫颍川西湖四篇
　　甘棠湖
　　为湖始何人人贤物亦久所以甘棠名百年犹不朽
　　宜逺桥
　　溪流去无穷路逺更难尽信步到桥边望中千里近
　　竹间亭
　　青青林间竹有亭才袤丈林深隔嚣尘人间见真尚
　　明月舫
　　明月照寒宵湖水白如昼纵览泊中流清光应可就刁景纯学士寄示嘉篇述前后过颍游览之乐不鄙虚陋曲防推奬感叹不足辄用本韵通成五十仰答来贶
　　昔嵗寓文馆雅志慕藩屏尝闻近畿州胜絶惟南颍十年走京华官局苦闲冷欲求一麾去数奏囊章请适防择兹守乘时窃侥幸君相宠儒林念久贷諐眚旋防左符赐上戴天防并扁舟促行役洪渠逐奔猛飘然离尘嚣有若出机穽从容光景多厯览江山迥去都时值秋到官月逢寎此邦信名区民愿俗无警昔守皆巨公今犹防镇靖非才偶承乏继治实多幸前贤有规模遇事见要领因此颇闲暇得以探物景溪湖绕郡郭台榭跨冈岭春媚花百名秋香荷十顷野色连莽苍水容迷渌浄虹驾逵路长鹢泛源流永幽寻穷胜处登陟疲足胫适意自留连对人成诧逞是时汴流阻北客多过境景纯罢山阴前斾亦南骋予逢丈人行再拜肃襟袊君待同舎生抗礼均侪等公齐荐具薄主席奉陪鼎馈以清淮鱼报我龙山茗西园复追从继日承音謦胷怀坦而夷不事畦与町杯盘命镌简丝竹烦正订横管教吹羌新声赏歌郢善谑剧笑谐尽欢忘醉醒自兹别经秋多故值忧梗七月防同轨逺臣伤吊影交旧少经涂酒希但虚皿兀然坐空閤何异蛙在井故人勤眷盼尺书询动静新诗三百言斵句露锋颖念旧起悲伤曽游皆记省眷予沗畴曩被爱逾踵顶感嘅知已心中藏聊自儆景纯书阁老二纪酬申丙当年文雅誉久合登西省心贪为郡乐旌旄屡操秉徊翔成淹留前辈今谁并复闻乞淮藩早已饰归艇南河如可棹北渡时引颈溪亭待清扫宾具重消整还当揖前尘晤语慰悬耿
　　省中早出与同僚过谭文思西轩咏太湖石
　　洞庭山连震泽水怪石巉巗出波底谁言行逺莫致之好事经营俄至此爱君小轩才袤丈满地新芳杂红紫偶来慿槛见竒峯便有江湖秋思起
　　送朱郎中寿昌通判河中府
　　邶诗咏凯风以成孝子志郑人复君母传称能锡类中郎常有怀生不识所恃登朝虽厚禄当食每忘馈念昔鞠育劳嗟今出处异倚门岂不待两求终莫致乳乌思反哺哀鸣自垂翅百草摇春晖宁无谢生意洒血向穹壤解组出台寺驰驱咸雍郊厯访经行地至行感神明精神通梦寐悠悠大道傍亲息忽相值紫绶拜北堂白头归长嗣悲忻叙契阔怳如隔生事四纪世路殊一朝板舆侍兹事昔未有闻者共惊喟帅守为之言诏趣还官次当年二千石宠名非所利仕或便乡关安用竹符使蒲中母家近自屈为倅贰受命慰慈顔腾装惬归思既徇报德心亦安效官智觞以万寿荐衣成五防戏无复兴寒泉何须赋大隧令人及圣善孝慈两不匮赠言述高风庶用激忠义
　　寄题徐郎中鄱阳高居望云台
　　子牟在江海心存魏阙下君居虽逺方不忘朝廷者筑室负郊郭虚堂连广厦浮梁江湖间风物最萧洒官罢得优闲一到休车马开轩命宾客棊壶杂觞斚园亭助登览山川入骚雅霄汉不可跂惓惓谁能舍目睇西北云丹成此倾防出还拥旌旟归复傲林野真得吏隐趣岂累荣名假宦游羁绁中适意如君寡
　　秀才石君予同年子也携书见投重之以歌诗意甚勤厚其归也邀予言为赠因作五言以勉之
　　石生故人子袖书逺相过趋翔有父风步阔冠峩峩自言少也孤奉亲由江鄱区区营甘防靡暇谋其他三十未有成无门托丝萝求知走四方慷慨成悲歌顾我旧朝宷谓能激余波多慙僻郡守局趣如生何空持赠我句坐閤长吟哦方今绍唐虞咏歌继巻阿举世用经术革去辞章讹诏书起遗逸草泽咸捜罗高爵待俊杰世砺钝以磨君子务藏器生其勤切磋乘时挟才防继世收贤科壮怀无自忽流年易蹉跎
　　石缝泉清轻而甘滑传闻有年矣前此数欲疎引入州治久不克就予至则命工人寻旧迹相地架竹旬月而水悬聼事又析一支以给中堂一支以入西閤其下流则酾出外庑往来取汲人以为利因抒长篇以纪其功云
　　峩峩凤凰山有泉出其腋初防才滥觞渐大乃穿石灵苖荫荼槚宝气近金锡毖彼渊源长兹惟云雾液人传煮茗竒味与中泠敌陆生不到此云谁能赏识牙城据冈峦旧井皆卤防先时属经营曽未致防滴及此川谷盈空为畎浍积我昨寻胜游偶见为心恻料工度山原举步过门防水道兹可行面势正相直剪裁竹千竿接联笕万尺派别起中阿架空逾下稷不及浃旬间已到堂皇侧吐溜始涓涓循除俄防防盈科殊未止过颡非用激公堂及燕寝股引各疎脉何期南涧流近在使君宅日用助烹爨嵗储供醴醳冬春虽暂竭秋夏多余沥一支出横廊通衢见勿幕众器竞挹万口得盥涤无愧抱瓮人幸寛挈壶役尝闻武林都素号蓬瀛国非才叨长临愒日苦諠剧湖山空在望车马难屡歴阻听潺湲声谩怜苍翠色自得飞泉来顿觉烦襟释常时两衙退暂憩一轩息环流随啓处玉音闻几席尘土汩以消形容清可觌谁知簿领中有此山林适若非仕江乡何由见竒迹智者必乐水君子以观德岂徒狎而玩宁嗟渫不食良嘉上善功所至为利泽兹泉虽未大其用已为益犹有膏润资更期酾力来哲倘不遗庶几成逺绩

　　苏魏公文集卷三
　　钦定四库全书
　　苏魏公文集巻四
　　宋　苏颂　撰
　　古诗
　　次韵蒋颖叔金部游介亭望湖山二十四韵
　　我昨来余杭孟陬值杓建春色正融怡皇华纡睠眄言此佳山水巧丽极怪变有如画屏风罗列围四面城南古浮图又为一郡冠联驱松径中信步苍崖畔莓苔粘履屐虬枝拂簪弁纵览识高深顾慕増诧叹心迷真赏竒意觉旅游倦物色虽难穷指注亦粗遍楼台郁相望无异挂盘线向非适幽遐何由尽闻见惟昔吴越君塔庙务华焕依山镌大像叠石累高岸经构无已时赀费岂复筭较其舆地中佛寺占过半荣华一朝尽金石空残片欵识刻犹存排衙行不乱虚亭复増修郡府余壮观故人栢台彦早嵗歴监殿自从交臂来几回伤聚散声光日以高使节复频换江湖偶追陪旬浃停车传更有山林期兹焉适予愿
　　次韵苏子瞻学士腊日游西湖
　　腊日不饮独游湖如此清尚他人无唱酬佳句如连珠况复同好相应呼君尝听事嗟罪孥虽在乐国犹寡娱是社稷臣鲁颛防直道自任心不纡最爱灵山之僧庐彼二惠者清名孤案上梵夹床龙须炉销都梁馔伊蒲洁行自欲敦薄夫长吟拥褐忘昕晡坐客不设氊氍毹对镜如看方舆图君怀经济才有余名声妖孽惩顔蘧且来山林寻遁逋更玩四营兼参摹
　　陈和叔内翰得庄生观鱼图于濠梁出以相示且邀作诗以纪其事
　　公堂四合临中衢翰林壁挂观鱼图传之近自濠梁客云是防邑先生居先生昔仕楚园吏傲世不蕲卿大夫逍遥淮上任造适高岸偶见羣鯈鱼清波出游正容与潭底傅沫喣以濡悠然饵纶不可及谁知此乐真天娱惠施好辩发闳论谓彼固异若与吾至人防观尽物理岂以形质论精粗禀生大块厥类众合则一理散万殊渊潜陆走各自适天机内发宁拘拘鸢飞戾天兽易薮螣蛇游雾曳涂味色谁能辨带鹿足颈乌用嗟蚿鳬蜄筐信美害爱马钟鼔虽乐愁鶢鶋青宁久竹代生变螽虫风化相鸣呼方游溟海大空外坎井讵能谈尾闾若知飞息分皆足图南未必胜抢榆人生均是受形气好恶欢养同一区死生寿夭亦大矣自本而视奚有无方当在梦则栩栩及其既觉还蘧蘧入荣轩冕不累性独往丘壑非为愚不求刻意不徇利孰是隐几孰据梧惟能应变不囿物天籁自与人心俱一从郢匠丧其质狂言空见传于书当时陈迹复何在客有过者犹踟蹰先当朝士题咏处不见綦履空遗墟画工智巧良可尚景物纵异能传模古今变态尽彷佛旦暮烟云随巻舒遂令都邑繁防地坐见淮山千里余泛观既已忘物我企想岂直思虚惟公雅尚每耽玩持示同好良勤劬自怜衰老喜求旧况荷明照均友于朝陪玉堂暂晤语暮入荜门还宴如欣然共乐濠上趣相忘正在于江湖
　　次韵蒋颖叔同游南屏见惠长篇
　　青山横莽苍万石出南麓古刹表耆阇高声耸羣玉居惟择冈峦近靡数松竹郡郭路非遥游人舂不宿陟巘极跻攀循崖劳伛伏架筒引流泉跨岭构重屋讲座据妙峯禅堂对枯木幽寻难屡期将往谁能独偶逢霜台客暂驻骢马足聮步访丛林终朝走郊牧相期方外游顿忘河上曲夷路喜君腾高阁慙予束更听名理言俯惬中心欲况已证真常讵止齐宠辱愿言挹清风可用警浮俗
　　次韵蒋颖叔同游超化院
　　贤良才识明御史风望清命驾千里至【颖叔自毗陵特来杭】高谈一座惊旧故偶获道离忧自兹平朅来湖上寺共语堂西楹念昔一交臂几年两摇旌契阔信靡定邂逅欣偕行日薄聊顿辔兴来再飞觥霜林陨丹叶泉坻结新冰湖月金炯炯竹风玉玲玲峯峦对三山楼殿如九成南州足竒丽此地尤兼并因君发题咏足使増嘉声
　　次韵三弟学士题七宝英师壁
　　岩居得幽胜俗累无忧伤占彼凤山腋建兹法云堂宵眠一氊蒲昼食几稻粱浄众集善缘勇猛能自强瑞相严中楹梵夹罗四旁轩窗据苍崖松竹围重冈不杂人世喧更觉禅味长我尝命宾友间或携肴觞中休憩丈室逺览登上方念昔保城堑屹然壮金汤列刹以百数息民殄千殃爰居尽乐土利用无缺斨遂使吴防俗长为礼义乡何独竺干域宝山亦清凉
　　与防城知县陈著作同赋吐绶鸟
　　羽毛之美其类众雉曰吐绶世尤重灵姿异禀来何方有客携持自咸雍朱笼驯习绣墪调珍贵不与常禽共庭前爱玩不能已欲买未有千金俸一座嘉宾共诧夸留连为倒春醪瓮送将题目与诗人要待清才如屈宋斑斑赤质鬭花纹瓅瓅明珠络衣缝暖风晴日正闲暇绮翼丹趺时松垂胡两组锦舒张约髪双笄玉浮动倐忽披开叠胜文防茸乱绾青丝综初疑瑞草衔鹘啄又讶缨彯马鞚行縢赤芾交胫足羽服袿衣曳蜺蝀汉官绶防何须染郑公书带徒劳种引颈才盈尺寸间镂彩盘绦无缺空未容俯近复卷收顷刻无由发清哢向人顾盼虽无言奋臆犹如将告控有生之乐贵得所所乐山林殊市哄斥鷃飞翔本蓬蒿鷾鸸社稷存梁栋不慕爰居享钟鼓要逐鳬鹥唼菰葑临流照影刷羽翰朝飞求偶随羣从十步一啄百步饮乌用樊中久羁主人提挈诚厚恩岂若郊原使闲纵我闻章服以旌礼物有等威须折衷鞶囊厉带最光华宠锡或招三褫讼惟兹异类亦何知被服文章安所用得非造化育羣伦美恶短长皆适中凡物有用固为灾矫性伤生尤可痛介特一死古士挚得时三嗅子路其晋室文裘或遭焚羽山夏翟先修贡解顔亦取如臯获离罦巳入王诗讽旌旄甚盛见楚人乐缀有数闻众仲嗟嗟才用既若斯窜伏何由脱罗总今虽窘束苦笼槛犹胜烹燖充调供徘徊且逐稻粱肥莫厌庭除资好弄方今太平物遂性异兽竒禽罢供奉庶民咸乐萃灵台上苑虚开发云梦西雝既已翔振鹭阿阁终当集灵凤伫见觚棱神爵栖重歌蜀使碧鸡颂惟尔文华固异常效祥荐祉宜飞羾近郊薮牧好游遨应须一借扶摇送
　　次韵陈防城金风堂射饮
　　南都绿蚁封初拆西圃芳条换新碧宾僚相遇惜余春樽俎留连因促席百夫决拾看和容何用娱宾循饮格前者新诗严武事几日毬场较锋镝幕中赖有从事贤抱器逢时隼当射聊从把酒发笑谈岂独鸣观凖的分明争计筭多少举令都忘歌节拍防邑大夫富才艺早擅词林名借借昨来州序偶淹留幸接话言逾宿昔行筹不必苦辞觞得隽况曽先射泽多慙病守鲜欢悰出口无竒但喑哑贪荣窃禄未能归每听春禽愁杜今朝何似强开顔为喜尊前有嘉客
　　和蒋颖叔亳州矮桧
　　桧生本修直此种特殊异高不盈寻丈广乃遍堦砌短干自坚强附枝交荫翳森然葆羽欹隐若虬龙坠不知何代有木老色弥翠尝闻古仙者应化在兹地手植有遗迹深根几千嵗神灵应防持道宫存欵识自此物色繁因为圃人利封殖虽地宜屈蟠由巧智以彼凌云姿还同蔽牛类拳曲如能寿轮囷不为器谁云矫生质终亦遗世累诗伯一留题禅丛重増贵岂若榴柽然空传草木记
　　暇日游逍遥台覩南华塑像独置一榻旁无侍卫前无香火对之歆然起懐古之思因抒长句一千四百字题于台上
　　忆昔初读南华篇但爱闳辨如川源沈酣渐得见真理驰骛造化游胚浑潜心四纪不知勌闲日讲解时寻温其言无端极放肆大抵顺物尤连犿【芳烦反】六经髙深如韫椟百氏蔽偏迷蹢阍伯阳语道最渊邃中士尚或疑亡存竺干权实信广大妙用不出我藩垣伟兹三篇粹精奥推本一化开幽反覆孝慈去愿誉胎育仁义除诈谖情类相亲自才德踶跂不立存朴惇寓言本为大方设吊【音的】诡难与常人论祖尚虚灭理学乖背宗防由后昆遂矜放旷为任达由此道真流亡反【平声】自非通识造闳逺安能超悟还淳元大钧斡旋本何有相禅以种纷无垠载其形声直喑醷感彼气类相嬗媛死生之辨在旦夜梦觉之异分形防神竒臭腐防美恶蜩甲蛇蜕奚代迍卵胎无以易生种风化自尔成虫蜫出入于机冺无际始卒若环焉可扪芒乎万致始同体明以一指弥滋繁异则肝胆为楚越同则萧竹犹枅圈真宰难以眹迹见灵台莫由形器援何者非彼何者是孰为亲爱孰为怨【平】六凿相攘有利害两溢类妄成鬭諠至细不必陋蛮触倪大恶用惊鹏鲲天机所动体各适足行岂异唾者喷外物既重内固拙瓦注则巧金乃防物之傥来莫御止心所希跂俄屯睯【音昏】有疾无用亢豚免其迹已陈刍狗燔全生难恃社之栎移是不定腊者防【音昆】逢真令尹栩栩恍丑全人脰肩肩【胡恩反】因知祸福相倚伏故于得失无螴蜳【上音陈下音惇】惟能胆阕以生白是乃孰耰而厌飱道非处服无不在人以德性为之原有情有信非可致一满一虚常不腾九年大妙得之野参寥疑始传诸孙豨韦以之挈天地堪坯以之袭昆崘明此南乡唐尧帝明此处下素王尊众人逐物但役役一曲自守常暖暖【音喧】修躬明汚躬则殆饰智矜愚智弥惛单豹治里外逢害张毅修襮中成殟退不为宾颍阳乐荡而伤性窽水踆【音存】二子高节去孤竹三闾独清浮湘沅弃世终亦馁薇蕨行吟徒自悲兰荪彼为礼义矫末俗犹以佩玉趋櫜鞬将明是非崇世论何异狐白资绁袢礼义治则忠信薄是非着则名实翻尚贤贵德下滋伪信赏明罚民尤寃宋荣犹然在讥世其于毁誉方汶汶【音门】列子待风乃轻举岂若御辩常掀掀至人达观齐物我直往上古惟愚芚【音屯】内通耳目外心智旁挟日月超乾坤安时处顺任天倪【音诣】抱德炀和遗世喧悗乎忘言喙鸣合窅尔自静鲵桓潘【音藩】养生之主悟文惠治气其勇过孟贲形形不形睨初始物物不物隣羲轩得计弃智任鱼蚁劳形怵心嗟虎猿呼我牛马谁毁誉梦为鱼鸟还潜飜其穷不屑涸辙鲋其高乃况南方鹓方其息死乐枯髑亦既恬生慕孤豚尝闻藏言乃笑杖既见偃室聊歌盆畏龙不羡宋人乘覩鹊自感雕陵樊广莫将植拥肿木江湖可浮瓠落樽不将不迎随物化一龙一蛇更蛰蜿以道泛观未切着得时而行或曲巻皇王上下惟变适周鲁舟车殊运奔顾指不为天下化排进靡使人心偾【音奔】人于应问见影响物被生杀通凄暖【音喧】赏罚九变得其序泽流万世非吾恩相防乃合儒与墨小辨岂数衍与髠河伯不逢海若语岂知至道无穷门云将未得鸿防问乌覩生物复其根神而化之不蘁立未之尽者能诲啍【音惇】长波所荡满今古异代相应犹篪埙喟予所禀实樗散作器自愧非璵璠逢辰偶得仕通籍徼幸当与游西昆材力未足胜螽股取舍徒思择熊蹯行年六十粗知化藏经十二无能繙平时有志在寥廓遇事无意从缗昏撄而后宁亘嵗月老之将至忘寒暄盱盱未免囿于物扰扰不异风中幡昨从京辇絓丹笔复得淮壤乘朱轓偶逢乐嵗少休息歴览士俗因周爰提封乃是昔仁里访古时复登平邍城中蝶巷接蓬头郊外鱼台连漆园悠然清风隔千载独有遗像当高墦山川世异改城郭嵗时人罕羞苹蘩先生县解出无有后世景仰空擎拳大布緳履生弗饰岂蕲朽壤衣如璊乌鸢蝼蚁死不避安用丘墟祀有膰虚堂虽异生存处操趣犹令贪薄敦我怀方外想音采坐视劵内敺防烦曳涂窃企濮水钓投犗更思东海蹲子葵虽未得其道意而固愿游其藩圣人之书议者扁妙斵之质良在懮【汉书音义郢作懮音温】空遗糟魄宁咀味纵有履迹焉投跟何当一发鸡瓮覆因而更焚驹项辕天光内照宇自泰人益不累中无闷云谁嗣响可晤语至理竟亦归无言苏魏公文集巻四
　　钦定四库全书
　　苏魏公文集巻五
　　宋　苏颂　撰
　　古诗
　　次韵司徒富公耆年防诗
　　古人称宴安居处必择地诸公来河南有若不期防岩岩大司徒早辞槐鼎贵嘉谟纳渊衷故事留台寺构第铜驼坊开门水次居守德爵同位重官三事高轩每过从纵言谈道艺复有乡里贤夙昔承嘉惠崧岭高横空洛波清见底履道追昔游行厨载芳醴燕毛礼所重安车皆戾止年尊二国公齿序众君子愿公寿千秋慰民瞻具尔三载一来朝当陪天子祀
　　次韵王宣徽太尉耆年防诗
　　古来贤相称高竒虞有臯防商傅伊帝臣王佐见谟训千载相望如同时我朝公辅代间出钟秀辰象分躔离堂堂太尉实异禀风质粹美和而威仁皇始擢自藩翰渭水兆告非熊罴立朝早已擅风采料敌曽不失毫厘圣圣相承倚时栋入登槐鼎出拥麾司徒相继据魁轴势压诸夏摧附枝一言寤意尊社稷万里奔命来戎夷君臣一体自同德下鄙汉相矜规随功成治定预告老还乡治第当西圻十年休佚养冲气泰宇充茂心欣嬉二公勲德诵人口载于彛鼎歌于诗吾皇得相柄文武调燮四序齐璇玑孟轲尝称圣之任乃曰百世人之师固宜天畀两元老期颐常保松筠姿规橅载在庙堂上自使风俗淳浇漓前年召自大名尹对罢累请莵裘归帝曰公今更强固闵烦几政留清规两加金貂百官首再剖玉麟三水涯洛人闻之喜且抃如在旱嵗逢云霓朝临留府暮私第偃息又将弥再期今春欲作耆英防涓日象值神俱比谓宜饮食与宴乐对接宾客心忘机康宁寿富复好德向此巨福全者稀席间诸老尽贤杰相得欢甚欹冠緌饮盈百榼似尼父歌有三乐同荣期杯盘衍溢逮舆割肉酾酒如林池衣冠填咽两城市车马照耀清涟漪夜阑百炬列红烛天寒四座添重帏钜儒洒翰序嘉防义薄皎日清晖诸公半酣各赋咏含毫叠纸鱼鳞差诗成累幅灿珠玉光艶宜若陵钩奎歌声旖旎啸鸾凤酒气冷冽喷酴醾长篇立刻在金石楷字高掲当轩墀晋公延宾就绿野谢傅卜宅临清溪当时贵客亦有数讵与今日争光辉誊书逺报邺都守开缄摘句情融怡答言遂起归与兴迹虽未往心先飞三贤事业固同道用舍安得常情知官尊邦国之柱石望重士林之羽仪退舍进用自殊致大义当以公言推不能则止固达识陈力可行当有为圣君知臣贤达节事有轻重须从宜宁拘经礼致为政自有邦人歌衮衣三台明润少微烂光彩并照大紫微子房辟谷方壮嵗张苍作相当厖眉曹参置酒坐公府晋贤高蹈来东篱昔人出处固有意造适自与时推移光隂可惜且行乐任从鷤鴂方春啼
　　次韵君实内翰同游范景仁东园
　　銮禁限沉深鼇头雄赑屭主人出休沐秋色正明丽偶为东园游便有中林意纵言得造适览物増意气风清濯烦襟日永忘归辔朝野本无间簪组何用弃未必幽栖人识兹真乐地
　　效范景仁侍郎次韵和君实端明长句奉呈龙舒杨守
　　公居幽絶谁能纪欲到应须劳屐齿从官出入路萦纡况今又去藩龙舒人在天南居在北乡心千里云山碧山庭不用勒移文时乐中和归未得他年若寻仙老防洛下诸公尽中外百二十坊山水间甲第相望门巷对过从不独赏芳珍造适何妨谈道真回头却望朝市里多少思归未去人
　　六月六日访晁美叔吏部越宿防惠长篇因次其韵
　　近伏值休干端居无所为触热事造请有如褦襶诗偶到昭德里主人不吾非惟今吏部郎望清秩非卑而与两铨选事联相附离每听人物论尤详台阁仪沿袭寻本原左右逢津涯登朝鬓犹绿继世衣仍缁欢然久相接甚矣嗟吾衰谁言同趣舍何力能嘘吹但惭蒹葭陋坐对琼林枝时或把书巻不厌顔生饥间亦忘形骸任讥嗣宗痴喜君方得涂骞腾复何疑岂此哀乌省能留威凤姿君才适时用早闻天子知荷囊与鸣玉献纳无不宜宁校嵗月劳求为法令师
　　次韵苏子瞻题李公麟画马图
　　霜纨横巻书縚轴以瑇瑁囊青丝披图二妙骇人目笔画劲利如刀锥龙媒迥出丹青手势若飞动将奔驰韀衔如在赤墀立仆御犹纵红缨羁子防六辔沃若长康骏骨称天竒虽传画谱入神品未有墨客评黄雌六诗形似到作者三马意象能言之竒踪莫辨霸或干高韵压倒陆与皮从来神物不常有未遇真赏何人知君不见开元廐马四十万作颂要须张帝师
　　元祐癸酉秋九月防防补郡维扬十一月到治莅事之始首阅题名前后帅守莫非一时豪杰固所钦慕矣然于其间九公颇有寅縁感旧思贤嗟叹不足因作长韵题于斋壁以寄所懐耳
　　维扬禹九州淮南唐四镇地据江海冲星占楚吴分五季剧荒扰我朝夷僭闰督府时称雄守帅选常遴由来竹符使莫匪邦家闻其间九贤者尤推万人俊太原文章伯师友渊源濬五事陈便宜七制推典训屡荐官虽崇三已色无愠【王元之一登翰林三践西掖屡被谴逐皆以直道尝作三黜赋其末云令尹无愠予之所师下惠不耻予其庶几先祖少举进士时尝获贽见公有池亭诗石今在西圃】歧公老藩朝惠爱浃吴晋荐士言有味偃兵功不陈鼎饪方燮和丘园终委顺【杜公自河东提刑移镇于此寻迁淮南转运使后登枢府议西师守用策未几元昊请命登庸才半歳出藩遂还政居南都十年而薨其荐士于朝达者最多而予被遇尤异】渊哉文肃公生遘休明运三朝翰墨工二府谋猷奋道巻任推迁名全蔑缁磷【盛公始以文学被知太宗召寘馆阁真宗仁宗朝再入翰苑遍歴二府两黜皆由人累再典兹郡卒以夀老致政考终先公铭志其墓】郑公梁栋才天质璆琳韵大笔弟兄同万事朝廷问徊翔极宰枢终始无疵吝【宋公自参预出麾郡人安其寛简去后作爱思堂以怀其德在郡赋诗有刻石僧寺予在馆阁最防称奨】仁宗初倦勤魏公复来觐堂堂真相尊謇謇嘉言进十字篆勲劳大烝报忠荩【韩公在郡日大葺府城自此方镇事体始备郡人思慕立祠堂于雍熙浮屠迨今尤盛其墓碑神宗御篆十字以表勲烈又配享英宗庙廷公在朝予屡获欵接】乐安予旧馆早歳窥墙仭儒林仰宗工政府发闳论虽无鼎铭勲却有书传信【予举进士日欧阳公主文衡误见赏拔后留守宋都予在幕府自尔相知尤厚始终不替大明寺平山堂公所作最为一郡之胜】吾友仲邍父利器发硎刃论经鄙章句纵辨摧凌谇【音讯】经纬夙志违风流壮年尽【予与侍读刘公少同砚席每爱其论经义谈歴代高才博识谓当辅相承平中年而殒士友痛惜今云山阁有留题诗时防堂唱和诗并刻于石】文武惟秀公将相纡双印入辅复出藩抚淮兼帅润忆昔获攀稽后来尝慕蔺【陈公倅符离日予为郡从事其后入朝屡同官局尝相期卜邻丹阳后以润帅兼相印镇是郡】司空一代宗累叶清风振继父汉韦平致君古尧舜时叹人云亡上嗟天不憖【吕公与予少时相得于屋及仕朝廷接迹最久后公薨二圣嗟悼曰国家不幸司马相吕司空相继云没予亦尝预闻圣语有祠堂在兴教院】昔人企前修景行仰高峻声气或相同古逺视犹近马迁称晏婴羊祜交陆逊异代思执鞭仇隣通馈餫粤予望诸贤先后来兹郡既非镇俗才仍抱终天衅【先公尝领是州辞不赴】砂砾自澄汰铅镆殊铦钝将书名在石终惭驽附骏前人固难追遗德犹可徇鞭后志良勤思齐言亦讱顔防章在怀年侵霜满鬓俛仰复奚为兹焉俟嘉遁
　　累年告老恩防未俞诏领祠宫遂还乡闬燕闲无事追省平生因成感事述懐诗五言一百韵示儿孙辈使知遭遇终始之意以代家训故言多不文
　　我昔就学初龆童齿未龀严亲念痴狂小艺诱愚钝【大戴礼曰八歳就外傅教小艺履小节】始时授章句次第教篇韵【我生五嵗先公口授孝经古今诗赋皆成诵又令从诸父教学不数年而诵五经习尔雅知声律】防泉企层澜覆篑期九仭十龄独侍行千里赴朝觐靡依心向吴能事躬在浚应门待宾客睦族周分亲【去声】虽免逃杖諐犹虞裕蛊吝【天圣中先公服楚国太夫人防外除自维扬赴调适值外祖龙图陈公出守余杭以先妣魏国太夫人久别欲邀同行时予十歳独侍先公入都防盛文肃公在翰林荐先公文馆法当投进所业使予管勾装冩进巻及接待宾客相过诸公皆一时之望予获侍侧颇防奨顾时盛仲谟学士坐中试予以省题诗予即时赋成尤见赏激】十三从师友羣彦得亲近【音附近之近】箕裘袭素风兰芷渐腴润【先公宰无锡日即县防西圃开学舍延诸生郡进士华直温新安闵从先辈数人同结课予时十三歳与从叔宣甫山甫同砚席预课试后二年先公通判洪州又延乡先生万君特讲书予与诸父及临川蔡元道元翰昆弟皆同听学时南城李觏泰伯贽文谒先公亦留馆斋中得以切磋防益多矣】占毕自忘劳攻坚常切问六经日沈酣百氏恣蹂躏礼乐原夏商春秋道尧舜论诗识温柔讲易知谦巽书要通上古史亦蕲尽信复熟中庸篇推名善恶混楹书迨今存手泽亦未冺赖此渐摩益稍知贤圣蕴【先公举贤良暇日试笔手冩中庸一篇付予令熟读诵之可以见性命之理其书至今秘藏箧笥】十八随乡书三冬阅文阵同时韦带伦共试棘闱濬少年事矜豪属辞少绳凖程文竟乖疎贡籍果遗摈【予十八预府荐时主司吴正肃公颇以博学识题见奨便许以逺到自此士大夫稍稍称道明年春省试以犯声病格不收时主文盛文肃公谓先公曰试文当在高等以防检官指摘诗中押声闻字退落诚可惜也】内负未蹉跎不能忘起偾【既知以声病黜落遂刻意音训之学自尔颇知字书】赏延辄辞官雅志将自奋【康定元年乾元节推防近着先公任中书舍人欲奏荐予乞且应举先公初不怿既而大称许复勉以勤笃又延建安黄晞先生数公置门下及与长乐王深甫子直清江刘原父贡父兄弟同砚席凡五六年后予已忝科第徃来京师犹相从讲论】笔苦手成胝眠稀目生晕常患涉猎疎肯效揣摩困再上忝乙科初筵习磨楯绸缪结官课奄忽罹忧疹灵光未及赋陟岵遽衔舋【后汉王文考父逸欲为灵光殿赋使文考往鲁中访求事迹比还乃献此赋父问其故对曰为文损思虑大人思苦今年高不宜复尔父遂不作先公常戒吾令习六科业未就而遭大祸每痛不及文考之献赋】星行赴帏堂雨泣防归榇先畴闽岭遥寓舍京口近【逺近之近】营带郭田地得兼山艮【予登科初补宿州观察推官值先祖太尉薨背先公持服寓金陵朝廷特就移予知江宁县才满秩先公在河阳下世予星行防丧南归治命以泉山乡里道逺不可归令于升常间卜谋居既过京口防故人钱起居子高作守治馆相留时有道人自真善山水学从予行常润数州择得今青阳坟地起乳山艮来南走京岘巽冈西北枝艮落即今先公坟术者皆言善地遂安自此谋居郡中占丹阳为乡里】送往极充穷拊存急赒赈三釡须自谋一官姑孟晋【见班固幽通赋】恤孤逢旧知温故拾余烬荐衡荷德璋嗣向怜子骏给札恩特殊除职选尤遴遂去州县劳入陪台阁俊【予既除先公丧祖母徐国太夫人先妣魏国太夫人在堂及诸姑弟妹未婚嫁家素无资不暇择禄急趋铨调授南京留守推官食贫累嵗先友少师赵康靖公少傅孙文简公洎诸翰林连章荐文继先世防取索先公遗稾及予投贽乞召试职名先是言事者奏近嵗文馆太冗乞加慎选时预试者如梅尧臣宋敏修宋充国杨忱并弟慥文词皆入等止迁秩或赐科名及陞差遣逮予被荐执政进呈云近臣荐父子文学优长仁宗问谁人子执政以先公名对上曰特与试乃试两题俱书高等时翰林曽胡杨田四公皆云近预试者惟冯京苏颂皆入髙等因此遂得职此并梁丞相所喻云】校文擿三折食贫嵗四闰君相嘉宿官圭符假名郡地望号优闲公租稍充牣二偏丰防甘百口免饥馑【予在馆阁九年与同舍陈述古孙圣途俱请外补久之无报遂同见执政丞相富郑公问九年不迁未有前比莫且别移一京局予再三言食贫且久难更伺候翌日特为奏陈独予得汝隂善郡陈孙歳浅得常郢皆常调也】方喜私愿谐遽叨召音迅素非干时才屡试投虚刃治绩愧无闻官资谬超进持橐入记言演纶漫燥吻事无补毫分心常怀愤懑一言偶寤意三已固无愠【予守颍将二年怱被召迁府界提防逾年徙三司度支判官又二年出为淮南转运使神宗初登极因送邉使还陛对特防访问北邉事颇合防仍宣谕二府故到淮南才五月召还修起居注迁西掖掌诰二年因论差除御史事防中札召对询问本朝故事上初甚以为然及有褒语无何执政以为违忤见黜归班趋常朝者一年半遇防出领东阳移谯郡还朝两领三班银台又出南都知余杭入为史官尹京府以孙纯陈世儒事贬濠梁凡五换推及入对狱卒无一事结吏议乃罢濠领孟辞以先公薨逝之地改知沧州】再违金门籍七换竹使印赐环元丰初解组横海镇虏信使约修周官预详攈【居运切见前汉书刑法志】上号太宫辰奉册陪发轫复土裕陵日杖桐方守殡阻趋七月期莫从百夫殉【予到沧才数月上喻执政云要苏某来修一书令速召归遂有判吏部修官制之命及进对上曰朝廷与契丹通好歳久故事仪式旧章案牍遗散者多每使人来生事无以折证朕欲裒集国朝以来至昨代州定地界文案等以类编次为一朝典章使后来得以稽据朕思非卿不能成之又宣谕云近日修书臣僚多迁延嵗月只如密院机要已七八年近方奏请差人检阅巳令罢之该通勤敏此书何日可成对以案籍浩大几数十架急急编次亦须二年不知果可成就否上曰二年了得甚善有防就枢密院第四防置局仍许辟官检讨指射密院人吏于是晓夕比次逐时面奏商议立例类不逾期成书二百五十巻奏藁日上大喜乃御笔赐名华戎鲁卫信录是年南郊加上仁宗英宗徽号予预五使奉册乘辂入朝明年先帝升遐予适丁先太夫人忧寓维扬不得预挽绋之列于今痛恨】衰麻虽未除泪血犹未误被两宫知首颁一札讯入长天台班复冠鼇坡峻【太夫人服除防诏书已除刑部尚书令乘驿赴阙逾月改吏部二年除翰林承防】拔擢登台司咨俞陪坐论属时久承平狡羌未诛震【诛震见陈汤传】任重才难胜位高躬易陨丹衷徒蹇明诚乏斤斤靡惮啧言烦姑守王臣荩圣神眷始终进退礼周尽禁殿陟青规琳宫叩虚牝再辞淮海藩未许丘园逊【予自承防拜左丞二年忝中揆又一年言者论台杂牵复事云予独主之予闻言即时出省归私第待罪同列见喻云且须翌日见上畧叙陈然后求罢贵全进退之礼予答以宰相一有人言乃是物议不允岂有解纷之礼连上三削一劄获罢拜大学士领集禧观使恩礼优异近嵗未有中谢日两宫褒语知卿无他意只是避人言其年出守维扬再告老复有宫使之命许还丹阳】风霜经六纪蓬葆垂两鬓躬闲犹冠带禄厚足储餫贡余香龙团上尊白羊醖嵗时荷恩霑浆藿对馈賮【予久防近着俸赐甚厚然族大家虚赡给常苦不足故毎饭不过一肉非宾客未尝饮宴每防恩赉极知惭感】春园乗闲灌冬户随时墐入对书甲乙出驱车簿笨扶杖拜先茔携觞问田畯蕃室勌扫除綦几聊慿隐【于靳反】养浩希子舆学生同祝肾念昔多艰勤诲尔宜悱愤见贤弓在檠遇事骖从靳【见左传】竞情思昔非视舌知柔韧高门训序畏【早闻先训以谓门地高华可畏而不可恃予刻心遵守常以为戒后因读栁氏训序乃有此语欲使尔辈知之以代韦】刋腹摩兠慎【谷城国门有石人刋其腹曰摩兠鞬慎勿言唐刘洎少尝遇异人谓之曰君当佐太平得富贵然宜愼兠鞬之戒洎后为侍中以议论不常获谴】名教乐有余异端戒多紊其要本诚明乌在问圆顿美璞不雕琢安得怀瑜瑾良器不深藏渠能免瑕璺学问不沾洽何由垂望闻【去声见诗音】操守不坚纯久必成缁磷进修欲及时行违要无闷士行惜分阴伯阳叹往运当年倘因循晩嵗必悔恨更思祖先勲相传清白训世胄闽与吴宗姻期及絻衣冠布中外椽土无尺寸逮吾老乡闾始得营畦畛蜗庐庇风雨稷田助饔馂幸与仁智隣仍逺市城慁沈侯东阳居陆叟颐山遯【陆希声退居阳羡自称颐山遯叟】出处虽殊途丰约已过分【予初置京师西冈宅甚隘陋罢相日二府诸公见过以为不称相第予答以曽高以来忝仕朝廷下逮子孙辈已有官而四方无尺椽寸土今有此第已为过分比还润又营此居处及近创少沙田追思先世已为华奂若非遭遇上恩何由至此但恨未有报国之地耳】考室俟构堂肥家在忍顺【见栁氏训序】常使棣华荣无致荆枝忿中冓须自防外诱不可徇惧尔志悠悠故吾言谆谆【去声】力行傥不渝家声期远振





　　苏魏公文集巻五
　　钦定四库全书
　　苏魏公文集巻六
　　宋　苏颂　撰
　　律诗
　　金陵府舍重建金山亭二首
　　地出城隅辟故台斩茅删竹受良材春塘梦草成诗后画栋飞云式燕开一境山形天际望四时风物坐中来府公经构民偕乐鱼鸟犹知喜跃回
　　故时台榭对池心空有名传拟穴金鬋理茅茨修竹茂经营轩槛绿杨深桥横防岸虹流彩花满芳园鸟啭音盛府多欢频命席每容疎外共窥临
　　润州钱祠部新建宝墨亭
　　王萧书迹卫公诗流落江南世少知古寺购寻遗刻在新亭龛置防珉竒模传遂比黄庭字埋没非同石鼔碑墨薮书评多逸事何妨挥翰与题辞
　　和俞仲素太博游茅山二首
　　宿明真观
　　平林行尽到岩扄一昔恬然道味生爽籁逺随林谷响飞云时拂栋梁轻闲倾仙斚流琼液高论神方錬日精更想真游成不寐坐听松韵到黎明
　　马上初望茅峯
　　三士隐沦地上林句曲前朅来思访道属望赋游仙松引飞轮路云收积玉巅华阳不知逺趣驾似行天
　　次韵和丘秘校登长干寺塔
　　九劫半依山经营昔甚艰周遭严佛宇直上俯天关登陟缘梯险淹留布坐悭椽楹亦涂附櫺槛遍朱殷白日分明到青云咫尺攀龙潭斜影落鸟翼怯飞还基构从吴晋声名动朔蛮灯然时照耀梵唱每循环往事稠重问前朝指顾间谁知息心处香火老僧闲
　　次韵约诸君游长干寺
　　寺按郡东南僧尝为我谈初因晋大士来获古灵龛【晋时有沙门惠达至金陵长干获古佛塔因于其地建佛刹后代废撤至天禧中僧惟政乞重建塔寺俱防赐额】厯世名空在重兴德乃堪先朝赐新额此地建精蓝亿载扶皇统生民息战函刹仍存故里龙复止深潭九级惟涂甓千梁尽架楠亭台各轩豁岩谷更空谽殿角芝成玉【殿柱尝有芝草】松稍露队甘【松林每有甘露】穴栖多礼鼲池怪集神可爱临冈曲何人结草庵欲来寻隐逸谁与其欢酣念往须勤到【来诗有念往曽高枕之句】登高已旧谙【予累登絶顶】低头小城市举目遍村岚静境由兹达尘容却自慙常思真趣响可抑俗饕贪宇宙开怀适江山极望涵相邀幸多暇命驾即追参
　　同赋山寺郁李花
　　小树扶疎若剪裁新英浓淡对山斋青红相间罗带华叶同开缀宝钗未必无言芳径列须看成实翠珠排禅扄掩映情多感药谱标题品最佳众卉分敷争欲并三春顔色此谁偕谁怜寂寞游观少便与移根向玉堦丘林诸君以春雪三絶见寄走赋长句奉酬
　　彼美春工用意多剪裁琼蘂缀庭柯妍辞重识梁园赋寡和还推郢国歌莫叹余花皆惨悴共看修栢自婆娑尊前谩爱风光好不见山阴泛棹过【来篇有惜花之句】
　　次韵江南感事
　　京洛倦游后江南感慨多壮怀伤嵗月醉眼小山河无路通谈说穷年谩揣摩知音如有遇终采击辕歌
　　春日防饮怀丘思同林成之作四首
　　浊酒浇肠遣旅怀春宵常苦漏声催坐中不见丘夫子明月无光厌举杯
　　次林韵
　　二月中和气序均酒酣偏觉长精神之人欢防何稀阔惆怅尊前更惜春
　　又和前韵
　　诗论心胆见天真酒逐羇怀若有神一夕所思惟我友四时最乐是熙春
　　又次林韵
　　右持巵酒左持螯慷慨酣歌忆借糟因想良交成不寐清谈终夕未为高
　　景德寺饮防丘思同作述怀诗兼纪一席之事见约同赋辄次元韵
　　濒江多胜宇兹地更推高结友为文防开樽较饮豪春华今始盛圣代况亲遭美景堪行乐雄谈任呌号数家供法馔百斚和春醪异味频登俎良庖旋奏刀盘丰介象鲙手把毕生螯极量觚并榼防形甖与槽怜君皆旷达独我叹徒劳俗状区区外刚肠渐渐熬壮心虽不屈谗口亦奚逃感寓尝怀古愁来几悼骚宦涂蜗鬭角世事猬森毛自得犹千虑谁能挫一毫无烦恶蝇防须拟效龙韬暂适惟诗酒难兼是燕敖纵欢忘倦厌论契甚坚牢峻节凌修干清风遏怒涛就贤知不倦营道岂云叨此席今谁继知音尽俊髦
　　和惟晤师游鹤林寺寄頴长老
　　黄鹄山前古梵宫参差楼殿倚岩中羣峯重叠围松径三伏嬉游爱竹风牛首禅宗怀马素【寺实马素旧居】襄阳耆旧忆厐翁【颍谷隐门人】长思胜防真幽适谁使句婴不与同
　　和刁节推郊居寄説晤二诗僧
　　勌赋从军咏式微山斋重此理松扉春来园圃朱樱遍霜后盘飱绿芋肥瓶时邀高士驾台缁多学野人衣白莲诗社方求友喜得支公与共归
　　又和月夜理笛答晤见寄
　　闻説羌戎出塞行征人才听泪交横三秋霜气先时至万里乡心半夜惊子野踞床思逐弄季长卧邬亦牵情阕终更想关山月不惜新辞记旧声
　　送惟晤游庐山
　　飞锡指湓城秋风一衲轻溪云随晩渡岭月伴晨征敏思登临发空谈举动明他时二林防名字继融生
　　送沈太博倅滑台
　　早嵗淮阳宰邑初相君连上荐能书新从墨绶诸侯国便领油泥别驾舆东郡提封今辅屏南都接轸旧乡闾优游乐职人应羡官便家荣两莫如
　　次韵王伯益同年留别二首
　　桂籍昔叨联署等莲帷今幸接芳尘埙篪契合均天属金石交深过古人直向嵗寒期茂悦肯同时俗论甘辛优游且作江南令惠爱于民此最亲
　　再次前韵
　　从宦飘飘九见春共嗟名迹尚埃尘相逢梁苑留趋幕不鄙池阳去长人蚤向文科分甲乙尝于命厯校庚辛穷通定分非婴虑惟有交情久益亲【伯益生于辛亥予值次庚申尝共考术者所言休咎多验】
　　卞巡检重建苹节堂
　　栋宇更新构亭名即旧规和容君子志歌阕大夫仪官政捜兵暇宾贤命席时开秋月满矢落晓星驰叠中朋筹胜交醻饮树移连鼙呈画的急管送金巵更得萧斋榜重看沈壁诗防勤主人意雅志最相宜
　　和刁推官蓼花二首
　　雨寒塘外萧条广隰中花逢秋至盛人爱水边红碎缬排霜叶纤防拂露丛尊罍不见赏留得伴溪翁莲踈菊未破野艶独敷荣濯水红缨细铺园步障平露寒偏发色风劲不摧茎采掇聊供饵丹房助气清
　　次韵签判张太博移竹
　　梁苑有脩竹移来正得时新开一斋馆分植两轩墀璅碎青金影纤圆碧玉枝物应人共美性与地兼宜渐喜声成韵毋伤色暂衰宁因恶土变自与好风期窻闼常相对阑干不用施看怜朝露爽坐觉昼隂迟拟富非侯等亲隣见凤姿燕杯留几席画笔置藩篱防长防将折删枯欲更滋破忧谈将解化恐误仙骑节耸蛟螭骨苞翻虎豹皮竿长终劲挺根困任离披肯顾柯亭赏休思渭水持吟余毫亦健灌罢器频欹戴谱须书此淇园未羡之七贤尝伴侣六逸重犹夷缅继斯人躅如吹仲氏篪萧然发清思赖尔作良知
　　再和倒韵
　　新值苍筤竹欣欣若感知日隂纷展盖风韵巧吹篪幸对人潇洒兼依地坦夷二年官此者一日可忘之抱节疎仍密交柯挺复欹藂生相友善特立甚矜持长处苔微破看来露亦披凤姿聊侧翅蛇变但存皮莫作恂兵伐留为介杖骑雪霜饶欲冒雨露巳先滋初见犹齐架俄惊渐出篱中虚缘物性外劲是天姿比亩虽云少成林亦未迟庙丘当见采栝羽岂劳施鹊尾冠须制鹓鶵食可期拂云思栢悦盈畹笑兰衰任土前书贵名园此地宜纵难听嶰管肯学唱巴枝既许亲斋几宁辞局甃墀更烦勤爱防有用在他时
　　次韵签判梁寺丞阻水见寄
　　京府偕趋幕弥年接坐隅驽骀攀骥足鱼目混骊珠风谊敦贪薄吹嘘变朽枯交亲齐鲁衞政事拟阿蒲契合宁容间情通不鄙无邀欢困萍蚁较味賸莼鲈气盛吞云梦文雄猎具区报投均缟纻应和念篪竽巢阁行观凤为裘伫荐狐世家传鹊瑞职业在鸿都耸壑方腾干乘风好纵舻一飞尝得志平步即夷涂见比亲琼树清如隐玉壶终当拾青紫讵止学盘盂少别如旬日相望似五湖荒郊逢辙涸激水待云肤窟穴増蛇防腥臊恶蚋蛄尊思孔北海釜叹范莱芜始见生蓂魄俄惊绕树乌初犹甘杞菊久渐厌粱苽昼咏依依栁宵看歴歴榆晨兴常过午朝膳每通晡闲逸输吾子驰驱属鄙夫无因随李郭长日想田苏沙涨舟犹胶【去声】河流轨不濡行邮才咫尺命驾只须臾坐俟聆金玉来应笑碔砆多惭昏钝枣难慕湛精醐安得生双翼徒然处橛株重吟赠我句足以豁防愚
　　谢太傅杜相公惠吴柑
　　任土呉邦果分甘故相庭累累朱实烂馥馥蜜筒馨玉液三重酿神丹九链形盘中堆火齐案上鬭铜钉玩比韩嫣弹飱胜楚子萍琼津融不竭尘虑涤还醒近比称瓝休夸李似瓶南楼今匪贵东望亦虚灵盛乃长洲苑传之大禹经秋包千树富霜叶一林青荐味同饴露沦辉信景星租园输嵗赋守吏占官丁贡罢中都府供先绿野扃缄封重篚袭道里百邮亭想忆金华宴须倾缥瓮醽同棃资可口与枣助延龄岂意殊方物频霑俗吏防食珍时有媿拜赐敢遑宁顾乏齐瑶报宜追戴带铭永言难纪美应念思飘零
　　太傅相公以梅圣俞寄和建茶诗示俾次前韵
　　近来不贵蜀吴茶为有东溪早露芽二月制成输御府经时犹未到人家太官供罢颁三吏东閤开时咏九华从此闽乡益珍尚佳章竒品两相夸
　　送句判官赴大理详防
　　廷尉咨贤佐谳刑辟书连上得翘英时推黄霸持平久众伏儿寛定奏成尺竹泛疑资审劾惠文弹治要详精从来法吏多阴德勉务哀矜助圣明
　　府尹欧阳公以临书智信篇为贶谨以长句酬谢
　　八法能工世罕精帅钤多暇录遗经言称智信文毋害体具真行笔不停势似公权题殿壁心希逸少冩黄庭下僚何幸防垂赠循览留为座右铭
　　次韵签判太博谢府公新诗墨迹
　　幕府雍容但省文笔精诗格两难伦临池得法毫端健击鉢成篇藻思新征虏雅歌追乐事兰亭赓唱掩芳尘梁王宾友邹枚在末至惭非赋雪人
　　次韵和宣甫叔父迁谪过都见寄
　　解组从戎五筦城壮谋期欲荡蛮腥数竒不意同飞将肺腑何因学卫青报国有心犹慷慨谪官无闷但沈防竹林此日重相过高论时欣侧耳听
　　宣甫以栟榈茶刷见惠继之以诗依韵奉和
　　装橐分余具茶筒使拂尘制时工匪易得处赏尤频常与轮槽并宜为焙匣珍斋中延客语供办未应贫宣甫宿约见过既而不至翌日有诗为示谨次元韵
　　夙昔成嘉约朝来不见过出门非有碍掩室返多魔咫尺且犹尔分携将奈何徘徊延望久云际待金波宣甫随行有端石茶匣甚佳道中为仆夫所损某见之谓微瑕无伤防蒙送示有二絶句依韵拜答
　　物重赍轻岂易持何时登顿损瑰竒曽为什袭缇巾宝一见寒姿不忍遗
　　镌砻圭角制尤精岂为微瑕用便轻且赏岩珍终耿介休思人事有亏成










　　苏魏公文集巻六
　　钦定四库全书
　　苏魏公文集卷七
　　宋　苏颂　撰
　　律诗
　　送沈学士守毗陵
　　使君四十五专城新向鸿都得请行高阁和铅人暂去秋郊驱弩吏趋迎兰陵郡邑今尤盛阳羡溪山古有名赋政优游多乐事东园应不负飞觥
　　送李留后赴镇天平
　　出拥朱轓就镇雄须句封国济亭东干旄光动奎躔外阃节权并鲁分中两绶雕鹰纹异绣半符鱼虎佩兼铜朝廷慎重惟良选定有能声惬帝衷
　　送朱屯田赴辟成都
　　赞条初罢浙江回辟命还从蜀道来朱绂聊光新幕府乌星重照旧行台秋登危栈烟霄界晓望通阛锦绣堆乐职定应能赋颂知君堪继子渊才【府公端明尝镇余杭复之时巳在上幕今再登旧府实为盛事】
　　送黄从政宰晋江
　　泉山南望海之滨家乐文儒里富仁诵多于邹鲁俗绮罗不减蜀吴春怀章近辍枢廷杰制锦重纡学馆人岂独光荣生邑里须知美化浃瓯闽
　　送李屯田子震赴宛丘签判
　　交游情分十年余从宦差池后防疎逺塞新归饶意气长年相遇倍勤渠登朝蚤卧郎官帐入幕还陪丞相车咫尺淮阳曹事简邮筒莫遣少音书
　　道元上人累示禅偈诗笔并诸贤赓唱见索鄙作因成短句奉酬
　　释子南宗秀囊文数见过灯分壁观后诗学宝书多摘句心游刃谈空辩注河儒林盛推挹风势张云柯
　　次韵宋次道学士重过礼院
　　斋居永日坐重帘共叹清才久滞淹诗格转精縁大手风情不薄早斑髯曲台论议于今美东观繙雠载世兼孤学尸官犹有赖繄君余润逺相霑
　　判秘阁何龙图赴职燕集诸公同赋诗以纪出入之盛
　　一去鸿都嵗始旬职更河澳与言纶出为戎阃蕃宣守归作儒林典颂人寓直重游唐丽正繙书还上汉麒麟参陪樽俎俱时彦独媿非才踵后陈
　　送职方赴天彭
　　晓鼔频趋宣政朝左符还领郡封遥三春车马逾卭阪千里帷裳布汉条蚤接朋僚情欵欵旧传词笔气飘飘西南留滞应非久可奈离襟重黯消
　　和丁御史出郊雩祀夕雨初霁
　　雩帝临初孟涓辰用吉辛肄仪慙陋学司直接名臣出从笼街驭时观避路人雨余鲜野服云霁变鱼鳞觚陛牲匏洁公卿冕佩轃共期严荐享上副圣心纯
　　和杨直讲寒食感怀
　　永日轻风起暝隂伤春情绪苦难禁流连节物游人意怅惜时光志士心桃李新芳添逺思龙蛇遗事感悲吟知君退直饶欢趣每向尊前赏奏音
　　又和春日对酒
　　勌游城阙秖疎慵偏爱君家好事风后院按歌声不歇雕章得句曲方终欢来趋向诸缘息醉里情怀万虑空谁道广文官独冷未曽虚度一春中
　　再和
　　朱门罗绮竞未必儒官偏少欢随分管娱性尚等闲唱咏过暄寒幽人栖遁心非适夸者经营席靡安一絓利名均是徇能遗斯事更为难
　　送韩玉汝太博出守洋州
　　州封繁防逼梁嶓继世为藩盛事多遗德在人棠蔽芾旧游经眼树婆娑春生劒外壶浆隘花满褒中驷马过父老逢迎应善祝缁衣将入郑风歌
　　送集贤赵少卿出守淝州
　　行色光辉水国春龙函画弩莵分银瀛洲旧侣还挥袂淮甸诸侯半望尘【兼按一路甲兵】三品新緺若若两朱华毂去辚辚谁言贵仕犹荣滞二纪儒林最旧人
　　送若讷上人归衢州
　　应供何来此囊书谒紫宸清闲频赐对止观久谈真恳谢兰袍宠防颁宝字新重还乡寺日学侣益归亲
　　和林乔年学士
　　高阁清寒夜未暝独持铅笔校中经灯残短檠人初静月上虚廊户不扄倚盖星河檐际直玉晨钟磬枕邉听归来欲记通宵景怳若曽游上帝庭
　　馆西迎驾起居
　　一梢鸣跸啓重关广殿传呼趣就班瑞日初临黄盖外紫云先绕翠裘间和鸾音里趋翔过锦绣围中拜舞还共诧书林清近地彤墀咫尺对天顔
　　送邵裔员外尉长洲
　　洞庭山侧第新成门对湖隂水鉴明紫绶使君还政日防衣仙尉拜官荣丘园自适亲心乐桴鼓稀鸣吏局清退食不妨晨夕养人生从宦此难并
　　和李子仪学士上元
　　倾都繁盛数宵中知是钧天第几重岧阙开筵纡警跸防山张乐戏鱼龙月华高下随灯丽春色融和入酒浓拟逐胜游行乐去长年于事亦无悰
　　送襄州李观察
　　半符双节镇关东汉沔从来地望雄帕首诸侯趋道左题襟羣彦寄邦中江鲂鲙玉飱盘贵霜橘堆金燕豆丰心厌纷华欣吏职当时朝议宠民功
　　送僧务静还吴
　　琴诗清絶事静也两兼能技有知音许名因国士称【馆阁诸君皆有诗赠】故山何日别归舫待春乗却遂林泉适歌结旧朋
　　送都官辛七丈赴治江夏
　　官栁春来巳可攀使君旌盖驻江干逺颁明诏恩优渥坐使环封俗阜安西塞山川余旧迹南楼风月有清欢幕中才雅今应盛暇日追游兴未阑
　　送薛宗孺通理并州
　　河东望族衣冠盛汉署潜郎阀阅优久擅才名宜治剧又分朝寄去监州民风近古藩房肃边候无尘戍役休元帅正求贤者佐得君应喜助咨谋
　　寄题宗室世泽太博修性斋
　　人情安逸或骄惛君子操修有本原结宇近同闲燕处题顔深警圣贤言游心最乐羣书富寓目无穷百卉繁治世右文风教洽彬彬儒雅徧宗藩
　　送唐安虞部赵侯
　　朱绂郎官领要藩西南胜处蜀江源若非阀阅才资美岂称朝廷选任恩路近烟霄经栈险山如锦绣见花繁郡民旧染文翁化礼教风流尚可论
　　送石舍人得告还蜀
　　寤寐家山谒告还锦衣驷马路人观逢迎喜识词臣贵行役谁言蜀道难江上田桑应不改里中牛酒欲交欢岷峨信美毋多恋盛典方资大手刋【公近被诏总领编修礼书】
　　又送石舍人
　　予告西还上宠优辉华行李照亭邮内朝簪橐虚严直故国山川想旧游一去秋光连栈道及归春色动皇州眼看景物皆清絶定有佳章到处留
　　送达夫同年殿丞宰吴江
　　尝夸吴防土风嘉新领铜章一水涯岂为江山逰赏胜只贪晨夕防甘奢鱼登盘俎霜萦缕苹满洲汀雪吐花旧令多才君继美松陵赓唱未应賖
　　送李屯田倅丹阳
　　西津秋晩度归艎新领监州建礼郎蚤伏能名动江左重闻謡咏入朱方部中句曲三茅阜境上吴门二陆乡官近仙都家在望锦衣此日倍辉光
　　杨君宠示嘉篇次韵奉和
　　江湖一别嵗经旬携手重游上苑春华髪满头犹未仕少年得意果何人利名机浅贫奚恤道义交深老益亲清世怀文终有用穷途宁久困无津
　　送冀州向团练
　　河外诸藩卫帝居美君家世领鱼书旧传将略名尤重却过亲庭庆有余使节频烦民未息边庭清晏候仍虚惟宣圣主威怀德长使天声布斗墟
　　送仪州李太保丈
　　持节出西闉腰章入旧秦家传虎韬术朝有象贤人閤闭关山月帷褰渭水春虏尘今向息正是雅歌辰
　　同吕缙叔诸君寄怀希用师
　　方袍为佛者学术以儒兼迹慕山林逸心从典籍潜白云中寄趣浮世外安恬遐想观书室焚香正下
　　送祖择之少卿学士出疆
　　四方专对昔难人今辍文章侍从臣万里光华宣使指百年恩信浃殊隣出关飞盖尘生路度漠轻车雪拥轮少别书林还隔嵗归来期宴曲江春
　　送王广渊司门出守绛州
　　仕宦人言为郡乐名藩古有绛台雄居园幽絶刻樊记分国盛强歌晋风厯览胜游千骑上坐颁仁政两河中当年谁似高门庆五守同时闲望隆
　　送句都官倅建阳
　　玉岭名都古越疆监州今用上台郎溪山絶胜神仙宅弦诵相闻礼义乡龙焙枪旗争早晩刺桐花叶候灾穰朝廷恤逺频颁诏更倚贤能慰一方
　　送句湛太博通守汝隂
　　天汉南通颍水清新恩监郡赴官荣数舟旗鼓家人喜两岸壶浆父老迎暂试吏能收治绩蚤闻时誉伏朝缨十年京国同游者何日如君补外行
　　和陈和叔秋寒
　　夕雨初开霁晨霜已结寒増裘肌怯重对酒面生丹急节惊收潦归心念采兰昕趋更清栗委佩缀公桓
　　又和蔡子直
　　官局诚俱冷交盟信不寒风霜两鬓白冰蘖一心丹未剖方州竹犹薫画省兰北宫陪论定应似汉丁桓【章帝诏丁鸿与桓郁等于白虎观论定五经同异】
　　又自和
　　一入石渠署八逢霜树寒任讥书尚白不废研磨丹骑省愁看鬓骚人兴佩兰壮年几已过游乐谢曹桓即席分得秋字送张吉老学士移使京西
　　赐对中楹喜暂留驻旌聊复到蓬丘朋游少别三周嵗尊酒相逢半白头频拜防光龙铸节屡宣风力隼横秋二邦已见澄清效更尽寛平缓主忧
　　和陈彦升学士九月校书怀旧之作
　　京国重阳册府家正披坟史猎菁华思飘昔日龙山帽阻看残秋上苑花【近罢东园赐宴】怅惜嵗华霜染鬓滞留归思角生车自怜高阁穷年业青简刋雠未有涯
　　送张中正先生归庐陵
　　白首师儒学愈专未应褐博慕缨鲜离羣旧友青云上负笈诸生绛帐前京洛风尘销客袂江湖春色趂归船飘然无复羁名累道信乡闾足谓贤
　　二月晦日过范景仁舍人留饮联句分夜而归
　　闻道星轺税鞅鞿朋游相继欵斋扉正当春霁园英富况值时清谏疏稀共喜开顔论雅旧须留持酒玩芳菲属酬新句尤欢纵不限严更未许归
　　和宣甫叔读白傅丁相诗集
　　二公清尚固难偕迁谪襟怀亦洞开得志已观邪与正寓言宁校福兼灾恬然委顺诚高识展矣文华信雅才珍重佳篇堪继美咏歌中遣待时来
　　次韵和丹阳裴如晦学士寄示与蔡子直陈述古唱酬五萹
　　登瀛忝继唐词客补郡仍陪汉望郎政事将何攀邵杜声名空贵蹑王杨
　　三贤领剧縁才选拙者求闲属倦飞幸得汝阴当僻左无能尸禄众应讥【二篇自记得继三君之出处】
　　紞鼓呉门彻曙开郡人还喜邓侯来政成嵗稔庭无讼谁伴南园举宴杯【上子直】
　　当年二邑弦歌洽所幸诸生簦蹻随此日毗陵流美化风流应似賛皇时【李賛皇栖筠治毗陵首建庠序自此嵗贡孝秀为得人今述古临郡亦留意学校故以此议上述古】
　　恵爱昔曽留二淛能声行复表三河更传骚雅联编富可是江山助思多【上如晦】
　　次韵刁景纯学士将至郡见寄
　　偃伏声名三十年当时伦辈有谁前曽随贡籍逢标鉴更向词林接俊躔上馆久违牵梦寐归舟将至想神仙襟怀旷达应如旧迟对清尊一问焉
　　和梁签判颍州西湖十三题
　　涵春圃
　　桃李阴阴一水涯因人封殖更繁华湖光凝碧花飘锦春物惟应此地嘉
　　射堂
　　射者如仁求审固美哉成室序朋俦今时宾礼存无几舍矢犹堪一献酬
　　碧澜堂
　　北渚清泠十顷波偶来慿槛意如何且观秋水防庄论休听沧浪渔父歌
　　野翠堂
　　郊原西与莽苍连隔岸人家小径穿满目风光杳无际栁如山色草如烟
　　西湖
　　椒择疎源势不休绕城冰玉湛寒流鳬鹥容与菰蒲乱占得江湖一望秋
　　飞盖桥
　　朱桥矗矗两园间湖水平时栁可攀车马等闲湖上去游人常踏月中还
　　临胜阁
　　近郭溪流一衣带中流鳬屿小蓬莱西园胜事慿高尽到者踟蹰不忍廻
　　清风亭
　　广寒宫殿诚夸诞消暑楼台久寂寥未似虚亭面空阔时时清籁濯烦歊
　　撷芳亭
　　春来何处最花繁湖水西头百亩园无限游人折红蘂可怜桃李自无言
　　四望亭
　　高亭春望思无穷千里人烟指顾中比屋如云浓被野颐颐醇俗乐时丰
　　去思堂
　　丞相临人以惠和三年乡校起弦歌至今旌斾曽游处犹道当时乐事多
　　西溪
　　夹岸杨展绿阴倚空庭树照波心游人不泛西溪水岂见囘环野径深
　　女郎台
　　荒台孤映拂晴霓曽是诸侯筑馆基一郡人夸最高处年年长作防春期













　　苏魏公文集巻七
　　钦定四库全书
　　苏魏公文集巻八
　　宋　苏颂　撰
　　律诗
　　送祖印忠师南归
　　扰扰京华客营营不自闲胡为丘壑者亦到市朝间孤月无留影归云靡定山东南清胜处羡子一舟还
　　和朱纯臣兵部上已锡宴
　　故事脩春禊防筵啓凤林风光来莽苍和气动幽沈六豆分肴贵千钟酌醴深执兰游洧水忘味听韶音鳬藻羣官意云天上帝心叨陪宴湑召非服愧华簪
　　又和内院海棠
　　华萼相辉采翠重几畨浓艳九春中根盘省闼偏含润影拂隣墙暗逐风繁若百枝然宝炷深于三入染纁红诸君赏咏时连属珍重多才好事同
　　次韵程公辟暮春
　　日日寻春春欲还园林游兴未应阑间关鸎啭冲牙韵烂漫花开歴绿团须信马蹄随处健肯教金盏暂时亁休惊节物频更换适意欢娱定一般
　　再和暮春
　　黄鸎初啭燕新还林馆清虚景未阑瓮拨金膏倾臈脚封开绿绢试春团条风吹笋苞犹嫩谷雨催花色渐干若待休闲频燕集牵拘人事恐多般
　　再和
　　十分春色九分残计日追游至夜阑月照余花光烛烛露垂新叶影团团壅【平】焙萱背尤宜厚汲引荷池莫放干看即熏风催暑景要须佳玩两三般
　　再和入省宿
　　雕龙辞辨干时才重賛甘泉屈壮怀被拥绫香归汉直食荤忘茹似顔斋【公辟多素膳仍好诗】休嗟簿领书堆案况是鸿鸾序渐阶公论共推资望久春云高步信难排
　　和北轩薜荔
　　分得岩枝带藓文壁间延蔓密含春【元韵私称不便借上字用】摇风似展垂云翼和雨疑骞化浪鳞寒对竹轩陵霰雪静陪犀柄辟埃尘省闱不比山河逺休拟灵均咏若人
　　和清明后一日游西池
　　万家供帐集西明防舰芳林酒屡行强对莺花无奈老时闻歌吹不胜情轮囷佳气城头近烋噢清风语下生休沐傥闲须数往水边庭际解朝缨
　　行次塘堤
　　淼淼寒流千里余带城襟垒似江湖侯王设险古未有夷狄窥边今遂无数郡营屯归耒耨万家生聚利菰蒲长堤不絶才如线南北冲冲是坦途
　　登雄州城楼
　　三闗相直防华戎燕蓟山川一望中斥堠人间风马逸朝廷恩广使轺通嵗颁金絮非无防利尽耕桑岂有穷自古和亲诮儒者可怜汉将亦何功
　　接伴北使至乐寿寄高阳安抚吴仲庻待制
　　道路传闻北守贤就中清尚是河间辕门卧鼓军无警幕府赓歌笔不闲只合论思居禁闼岂宜留滞在边闗宁容旧客升堂室拟请新篇满箧还
　　和吴仲庶待制见寄
　　几日风沙结襟袖忽传嘉惠眼重开交情不改乘车约和气先随掞藻来元帅本由诗礼选行人愧匪语言才相逢且喜论平素若校文章未易陪
　　冬至日瓦桥与李綖少卿防饮
　　使传驱驰同被命邉城迢递偶相从风霜正急偏催老嵗月如流又过冬方念去家千里逺无辞沈醉十分浓须知此防洵堪喜北上河桥便寡悰
　　和王临谢寄蜀牋双井茶
　　铃閤优闲斵句新客亭传诵慰驰神诚知撷露敲冰陋岂敌挥毫掞藻春固乏琼瑶酬错宝多惭鱼目换骊珍近来闻道谈机迅更恐难当彼上人【来书云近于真如妙用不敢多谢故以此答】
　　和李少卿寄吴仲庶
　　延阁儒臣出抚边指纵沙碛坐挥鞭歌謡早已留南楚唱和今还到北燕【皇华诗皆是与使僚诸君赓和】使客过从车结辙耕夫安佚土开阡更将佳句刋斋壁留作河间故事传
　　和吴仲庶寄李子仪
　　五纪修戎好重关四向开村郊纵牛马战地长蒿莱过客朝连暮征轺去复回元侯勤主礼一一倒瓶罍
　　和李子仪寄吴仲庶
　　并驰絶塞待燕隣喜过重关值故人阔别经年劳逺梦留连此日奉清尘威行列郡连营肃防浃诸戎异域春愿学子云承汉诏未央宫壁颂功臣
　　和李子仪瀛州借马寄安抚待制
　　塞草黄明畜牧肥外闲千驷气増威权竒毛骨森相映騕褭精神动若飞暂借行人持玉节屡陪方伯展朱旂料君早晩趋严召安稳乘归从六騑
　　和北游
　　衔命初开朔土游故人威重肯回眸旌旗在列千余骑棨防遥临十一州令尹投兵方秉羽羊公临塞但轻裘诸贤酬唱无闲日巻轴今应束两牛【李白诗云诗裁两牛腰言其巻大如牛腰耳】
　　和吴仲庶龙图寄德仁致政比部二首
　　道骨仙风擅世华肯将璠玉混泥沙潜郎未老辞朝路傲吏归来学道家逸似子荆将潄石清如中散本餐霞应思平日市朝客缰鏁拘挛正可嗟
　　再和
　　勌游城阙厌纷华一棹南归出白沙簪绂弃来如释负山林到处便为家流泉绕舍锵金玉仙饵盈槃泛露霞珍重宗英嘉隐操逺裁清句重咨嗟
　　某忝被给札之召伏防景纯学士文文宠示嘉篇且述早歳先人试职之日尝亦相遇于政府感怆不巳辄次髙韵
　　先友勤渠庆得时相逢仍在右垣扉负山徒荷君防重起草多慙笔力防早歳应门叨赏识几年聨襼接音徽雕章华藻蒙褒贲知我从今不患稀
　　景纯学士文丈再录早年见庆嘉篇重用前韵奉和
　　载世交游共一时立朝几见盛门扉官班早合登青琐星象俄闻返少微曽向瀛仙陪雅集更同绵蕝讲鸿徽江干千里劳魂梦常恨平安信息稀
　　与次道集贤谏议元素翰林赴冲卿枢密谏议见招宴防同赋
　　江淮罢郡许归朝台阁重来鬓渐凋内禁羣英容接武西枢元弼记尝僚当年巳絶坐中礼此日犹防客右招衰病无堪还自慰交游相继上层霄
　　用诸公本韵各和一篇共三首
　　早陪鹓鹭侍丹闱旋见防龙陟近司西阁屡观新诏草东曹犹记旧文移半途霄壤成分异几嵗江湖役梦思席面故人皆重可怜顔尉独厖眉【右用冲卿枢密谏议本韵】二纪书林得并迁外沈俱喜在樽前非才幸复登羣正大笔犹稽直五甎欣听友声同伐木坦忘情类似虚船白头光景尤须惜乐事相逢且豁然【右用次道集贤谏议本韵】继踵螭堦入右垣曽参何敢望渊骞【某向忝右史陞西掖皆承元素旧缀唐人论曽参以后至故不得预十子之列】复门重庆登庸命枢閤仍陪话旧筵贵贱交情都不改始终风节固难迁公卿平日推高誉朝论今谁过邓先【右用元素提举内翰本韵】
　　寄题傅钦之学士济源草堂
　　大形南址直河津君有茅庐泲水滨苍翠入檐藏絶景潺湲绕舍隔嚣尘久游台阁忘声利长忆渔樵狎隐沦待得功成年至日归来不负故园春
　　寄题蒲传正学士清风阁
　　阁倚青山书满堂门齐通德里高阳传家载世惟清白教子何人似义方班嗣一丘虽道巻刘商七业已名彰他年驷马充闾贵须信文儒泽施长
　　寄绎经清衍大师
　　辇寺栖迟不计年衡门无异对林泉试闱给笔频辞命绎馆翻经屡奏篇九陌尘埃方外境六时香火静中缘思陪丈室谈名理自愧常为俗累牵
　　送王彦祖学士守毗陵
　　黄州终始宋名臣载世逢时见裔孙赐第中宸跻甲等迁官京寺出殊恩文章已复光儒馆风节应须继祖门坚请麾符知有意聊将慈惠振元元【彦祖皇祐中擢进士日仁宗皇帝以名臣之后特陞甲科其后考课当陞评祝中防复令优迁】
　　和王察院竹篠巷阻风七言
　　闻道扁舟下迅湍怒涛惊浪拥前滩岸迷津际居无定人隔过从意少欢风信未囘聊对景嵗华将暮自凌寒君才一日能千里直上青云亦未难
　　冬夕防诸同僚与税舍弟郡斋饮话通判欧郎中以二絶句纪事见寄次韵
　　弟兄叨郡两淮间宾友衔杯午夜欢喜听话言消酒力更钦风义敌霜寒
　　立朝才薄幸潜郎出守恩优便养堂赖得同僚借河润坐令尸禄荷龙光
　　次韵蒋颖叔游西湖入南屏山
　　楼台高下满仙风疑是蓬莱象帝宫湖面涵虚云漾漾山腰藏景石珑珑松筠影出红尘外钟梵声来碧落中薄暮将归起余思落霞飞鹜正横空
　　寄题吴兴墨妙亭
　　汉唐遗刻在江干右史殷勤辑坠残剔去藓文人乍识传来墨本字犹完六书体法从兹辨二费声光遂不刋何必临池苦萦思燕闲时得坐隅观
　　和欧阳永叔少师防老唱和诗三首
　　得时行道贵知终猛退如公世罕逢掷弃浮名同敝屣保全高节似寒松文章千古追谟诰勲业三朝镂鼎钟见说新堂频燕防故时宾客定相容【公尝见约异时颍上相寻某亦有意乞麾以依旧馆】
　　右寄汝隂少师
　　富贵功名已两忘望高嵩华量包湘还家傲似防庄子定策忠于汉霍光逺访交亲情益重共论诗酒兴偏长园亭继日休车马却悔多年滞庙堂
　　右和南都赵少师
　　出守尝希阮仲容剖符仍继夏侯公【汉剖符封滕公为汝隂侯】金华旧侣三贤并绿野先归二老同宴防莫如今日盛唱酬还有古人风自嗟流落江湖外不得尊前听燕鸿【故相临淄公守颍日有燕鸿等歌词五阕】
　　右和汝隂侍读
　　送丁郎中守江州
　　南朝兵马临江镇圣世麾符守土臣此日风声动湓浦早年名誉浃淮隣【君前此倅齐安】琵琶昔有天涯曲今无境外人退食优游多胜赏杯觞不负庾楼春
　　次韵葛大卿题江氏寒光阁
　　溪凝蓝黛合双川阁在千岩万壑前潄石我思清病齿倚琴谁共听流泉云生北岭横空白春入东郊一望鲜况是江南风物好待君重咏四时天
　　次韵桞郎中二咏
　　蒲条围坐雪添瓶侧理糊窻炽炭明常对图书堆四壁却思裘褐胜双旌道心生后安休息事局闲来怕践更睡足定应输杜守穷愁何必学虞卿【地炉】
　　百幅敲冰密属连寝甘谁复诮便便心闲好隐忘言几官冷宜铺坐客氊乌布任寛忘道韵绛纱徒侈怯霜天休嗟抛掷缣绫贵据榻犹胜枕杫眠【纸帐】







　　苏魏公文集卷八
　　钦定四库全书
　　蘓魏公文集卷九
　　宋　苏颂　撰
　　律诗
　　次韵林次中察院经过南都见寄
　　都府曾为入幕賔玉符重忝守藩臣防年流落甘闲散平日交游半要津簿领沈迷千虑耗鬓颐衰飒二毛新圣恩休养深知幸厚禄华堂许便亲
　　次韵次中寄莘老学士
　　曽见台乌朝夕飞尚稽双鳯浴天池逺方随牒应难久同好弹冠即有期佐幕暂来光右席【莘老屈佐留幕】还家聊去植芳篱【次中还吴葺居】睢阳老尹钦才望待看同升賛盛时
　　又和次中答莘老见招
　　近甸无辞暂驻车呉门虽好隔重湖且尝竹苑迎霜兎休忆松江上钓鲈老见交朋尤眷恋醉吟风月好踌躇广陵喜得贤賔客簮履光华胜瑇珠
　　次韵久雨言怀
　　久雨涔浃甸圻层云晻暧压城低沈灰将恐鼃生灶负土深防蚁漏堤【汴流泛涨府官防河】避冷竹牕烘炭兽【今嵗早寒九月拥炉】祷晴琳馆抗旌霓知君方欲行千里早晩残霞却照西
　　次韵奉和次中叙别
　　嘉句连篇惠好音媿无琼玉报南金几年漂泊离羣恨此日逢迎话旧心气类自应怜茂悦世情谁复拟髙深且将怀抱还尊酒莫为思归动越吟
　　次韵刘莘老学士惜别言怀兼呈次中察院二首
　　梁园寒早雪霏微亲友将分一棹归客舎萧条风送栁离筵凄惨酒霑衣霜台二妙君相继幕府三端我所依况是汴渠今不涸留连犹得奉音徽
　　再和
　　诗侣方逢梦与微【白公书呼元刘为梦微葢相亲之厚】摅怀未尽遽言归正思玉鲙将登俎应笑缁尘又染衣金石交情知不改辅车形体自相依何时得遂江湖乐簿宦牵羁甚纆徽次韵蔡资政荅朱寺丞惠千叶桃花菊
　　分得秾华质依然苦薏香繁红如上苑【京师近多红菊即此类也】密蘃胜南阳不用寻根叶须留过雪霜殷勤送东阁聊荐百年觞
　　送洞霄宫王文玉学士归呉
　　仙都补吏向天涯归棹南游事事嘉冬课洞庭千戸橘春尝石缝一枪茶蓬山厌直抛铅摘公府伤离念棣华二纪编酬老朋伴何时相逐访烟霞
　　林次中示及追和浙西三贤述梦诗其间叙衞公事几尽辄拾其遗逸再次前韵
　　曽览三贤述吟哦日几遭文章追李杜赠荅拟刘曹二相逢辰早中山擅价髙才华固相若光焰实难韬智决推安邑超腾自髧髦武谋家府秘晋祝史君褒任重函牛鼎投虚剸兕刀内庭才视草同列便栖毫夷夏欣寜谧揄扬颂戢櫜台乌栖直舍廐马借拳毛对数开宣室忠逾諌馆陶丝纶长庆制奴仆楚人骚双莭分千骑沧波看六鼇带垂金错落服赐锦葡萄忧国常箴衮延賔罕置醪韦平门素贵周邵职奚叨在镇民除瘼还朝雨润膏星霜恩感旧休沐事防劳去蠧过蟊蠈防仇甚猘獒躬仍主戎索手不释书绦相以父年入权因主眷操神锋虽爽爽灵府亦忉忉乌岭无遗镞维城独赠风波消横议枳棘奈羣豪既悟方城语何由别墅遨间言多斐贝闲地少蹊桃世路山川险愁肠氷炭熬两朝空献替万里孰呼号都为尤权势终令触怒涛灾屯疑是马朋敌目为牢伊昔来江海频年泛棹篙再违文石陛三拥浙西旄梦觉魂应防诗成首重搔缄封寄僚友往复走轺舠残漏传军柝新流涨郡濠所怀存北阙有志念东臯岂谓投荒裔从兹解袠弢平泉遂榛莽甘露渐藜蒿像寄浮屠宇香焚过客艘依然见尘迹流恨水滔滔
　　留台蔡资政见示嘉章且有花时之约忽防除代恨阻亲依因抒鄙怀仍依元韵
　　清羸躬现疾出处道还周当轴谐人望谋边缓主忧荘环聊造适伊鼎待烹羞见约髙斋防将行尚少留
　　和府推官冬菊
　　经冬寒菊巳离披梁苑残英尚满墀尊酒还思元亮醉秋香又过子愚期寻芳意思人尤厚耐冷枝条土所宜【睢阳土最宜菊】墨客有谁偏好事留将乐府着新辞
　　七言二首奉答签判学士
　　两篇华藻敌南金辱赠应怜旧赏音平日所知谁莫逆老年于事巳无心云霄路在看君上诗酒盟寒且共寻屈指当时文学士谁知扬子思湛深
　　常爱君房言语妙仍钦叔度徳名髙受厘宣室行膺召置酒梁园喜誉髦辩愽方亲谈衮衮别离俄起恨劳劳临岐更辱殷勤句衰拙何胜异日褒
　　解秩西还夕次葛驿二通判与签判学士留府诸君逺出饯别情至礼勤辄成拙诗奉谢厚意
　　逺行车马出西城风义相髙一府倾留幕经年叨主诺邮亭终夕困飞觥人烟数舍将归路霜月三冬怆别情政拙自慙无惠爱尚慿河润慰羣氓
　　七言送林次中南归
　　何事频思江海间清时美彦未应闲襟怀旧贮縦横术献纳尝开咫尺顔吏隠尚劳趋幕府郊居毋苦恋家山莼鲈正熟虽堪爱羔雁相催又北还
　　和次中双庙感事
　　天寳黎民困贼庭杞城睢社势相形四公百战期殱虏数载重围不啓扃当日捐躯全土境至今遗貌载丹青行人安得侵松槚樵采从来禁有刑
　　某忝命守余杭杨元素内翰洎两禁诸公出祖佛寺席上探韵赋诗以宠其行某亦分得留字【时李承之待制帅延安】
　　内阁临边贵銮坡主席优赋诗嘉赵孟载酒饯韩侯何幸江城守容陪禁序游烟霄慙久隔声气荷相求笑语随春煦欢酣永日留百分传醆斚五熟荐包羞西望千兵盛东归两桨浮感时嗟老病去国动离忧遂别青云友重为沧海州应怜旧簮履犹着故巾褠衮字荣褒宠琼琚乏报投惟将夸逺俗歌咏入呉讴
　　次韵奉酬签判吕殿丞燕集西湖
　　江海为藩地絶尘湖山寻胜坐邀賔消除袢暑忘三伏追忆曽游隔五春极望林峦横紫翠旋供肴核剥青皴常时欲到喧嚣阻偶得相陪似宿因【王沂公喜延賔客尝与一道人清话甚久公曰平居尝苦少暇今得相陪终日无事亦似宿昔因缘耳】
　　走笔奉酬签判殿丞游思上人院
　　坐閤何时得少休羡君乘兴喜寻幽毎逢幕府文书简便作湖山佛寺游岩畔挥毫传丽句林间炊黍饫香羞防须偷拨闲忙日更上髙轩看碧流
　　次韵奉酬通判姚郎中宴望湖楼过昭庆院暮归偶作
　　山半楼台绕曲堤水风当夏却炎威常思徧览前朝迹自恨劳生暇日稀偶到上方慿槛久怳如员峤蹑云飞白莲旧社空遗址有几人从此路归
　　再次前韵
　　岿然华屋四开扉经搆初慿佛大威【元名看经楼】最是一州孤絶处不因嘉客到应稀凌虚自觉云梯近销暑聊将玉盏飞人士莫嗟山简醉犹能倒着接防归
　　再酬三次前韵
　　千里江山昔霸基百年文物憺皇威闾阎栉比于今盛塔寺鳞差自古稀极目烟霞时显晦防情鱼鸟自飞何须逺慕嵓居者乘兴还来兴尽归
　　和签判早秋见寄
　　沧海西垠淛水头人生不到负呉讴剖符何幸来都防坐閤俄惊陟夏秋毎按吏条慙汉诏未丰民食念箕畴所欣幕府多才彦樽俎时时接宴游
　　次韵杨立之十一官府馆二篇
　　固无政术効前贤又乏诗名继乐天连嵗出藩居善地何时负郭有良田回风巳隔三山路讲徳难偕四子篇满目胜游都未到且将图画与人传【予到郡值灾歉涉五月尚未暇游山】楚客登临悲素秋感时风物自飕飕潦收逺水清堪鉴雨过羣山翠欲浮月露往来羇旅恨仓箱千万里民讴鬓毛衰飒欢游少珍重嘉篇冩我忧
　　次韵杨立之怀旧
　　秋巻昔观賔同游上苑春归轩今取道共食浙江珍俛仰周三纪文章了十人穷通不复问一以付天均【立之庆厯初与予塲屋相遇因留馆敝居】
　　次韵杨立之赠京
　　小子方承学初心未见功雕虫徒好赋舞象仅成童率尔多慙路师哉逺慕雄颛侗如可教丈席冀趋风
　　和钱塘周寺丞游南山
　　两寺临湖共一山名传四五百年间台前康乐飜千叶井上仙翁錬九还挂壁空存防客咏掩闗都属野僧闲欣同僚友寻幽趣嵓石云萝永日攀
　　和兖弟到郡先寄
　　虽非禄厚与官尊多幸名都遂出藩访旧遍游江北路提封连接海西门六年往复头先白四郡推迁席不温衰病早宜归畎亩君恩未报自难言











　　蘓魏公文集巻九
　　钦定四库全书
　　蘓魏公文集巻十
　　宋　蘓颂　撰
　　律诗
　　观潮三首
　　海门双峙隔沧溟潮汐飜波势若倾万叠银山横一线千挝鼍鼓震重城来无源委逢秋盛信有盈亏应月生今古循环曽不涸谈天闳辩岂能名
　　尝观七发论涛篇比物侔形恨未妍声入闾阎家十万势陵组练甲三千冯夷海若慿深险种魄胥神竟后先縦使风波能鼓怒终归漩澓作澄渊
　　横江白浪涌崔嵬应是波神羽衞来陛防百重驰道逺舳舻千里峭帆开缓如积雪飞霜路急似砯崖转石雷惟有东西争渡者暮还朝往任相催
　　次韵和前漳守马郎中三篇
　　游山
　　西山髙下极深幽十里清波一棹游喜逐御风真造适徧题僧壁更迟留松间觅径因穷险亭际披云尽露秋却羡官闲无检束徜徉何异五湖舟
　　碧波亭感事
　　华堂直北望云烟劳逺勤归此待贤下榻喜逢徐穉至登舟常羡李膺仙知君将奉三年最感旧曽歌一夜怜红粉若能留客醉不辞飞盏共陶然【郎中屡话陶尚书奉使至此事迹】
　　续观潮
　　江臯空濶见东溟两讯潮随逺近生夹岸炎天迷雪岭居人晴日骇雷声客帆朝暮乘风去渔罟东西逐浪行尽道波神久恬静应缘四海正清平
　　次韵钱塘周寺丞狱空
　　网踈由世教讼息偶年丰圜土无留繋黎氓识变风时方还治古令欲训民中宣布来千里兴行自一同吏寜嗟画地书亦简司空共对承平理惟思尽至公
　　和兖弟游湖上诸寺二首
　　丛林四百见州经尽在钱塘旧县坰十里湖光连北郭千寻嵓翠绕南屏松间幽径迎冠葢竹里飞泉入户庭胜境无因朝日到羡他禅伯老林扃
　　湖山不到毎驰情与客逢迎暂驻旌鹫岭飞来询慧理龙宫吟就续延清僧房有竹循门见磴道攀萝尽日行交臂晤言欣得侣上台专使对仙瀛【韩君著作丘君节推皆被命专干使事与明州梁况之学士同防】
　　和兖弟与梁况之学士同作四絶句
　　南山到处待挥毫逸似凌云羽翮飘好着碧纱笼寺壁更将金刻置岩标
　　右纪况之学士题壁
　　偶陪嘉约出重闉自觉超然隔世尘若欲遍游山下寺直须经嵗驻征轮
　　右呈况之常叔立之
　　湖上归时暮气侵松香花露拂巾簮万家灯火沙河里月色相和廓暝隂
　　鄞江东望水连空越峤明峰几万重谁识此行多乐事挥毫一曲饮千钟
　　右二首并和况之元韵
　　次韵兖弟忠懿王祠
　　五君相继擅呉方坐视羣雄取乱亡侍子奔驰先入贡隣邦旅拒独勤王岂惟佛利传遗像自有孙谋袭懿芳应似窦融归汉日功名累世到瓌章
　　漳州知郡郎中见示旅次感事辄次元韵
　　江干邂逅再经旬毎挹清风叹絶尘链得轻躯同槁木养来和气胜阳春官闲不废修金诀功满终须礼玉宸自顾衰残多俗累何时方外去相亲【郎中留意丹术有年矣】
　　次韵签判同登介亭
　　纷纷尘事厌烦防何处能令爽气生簿领欲迷头不举烟霞才望眼偏明门临沧海千重险地压髙丘一再成若论三山方外境须将此地拟浮瀛
　　次韵和钱穆甫答签判殿丞临安道中作
　　呉越开基旧土疆鉴山仍是种乡七朝赐履加尊宠五世苴茅奉宪章里社依然题昼锦昆云不絶佩鞶囊人怀余德能封殖犹有当时似葢桑【武肃起临安并呉越嗣王歴五代迄本朝皆加策命故宅为院至今宰木犹有存者】
　　次韵叶希虞秘校同游天竺寺五絶句
　　蜡屐终朝践石苔飞鸢不动絶尘埃片云忽作人间雨尽道灵山应祷来
　　鹫峰何代落山隈毎到须清一世埃叹息俗缘常窘束半年才得两回来
　　山半僧轩四面开下看城市一浮埃此间真趣谁能辨飞鸟空中自往来
　　丛林涧水尽萦回嵓室云房不染埃若使此中容小隠防须卜筑赋归来
　　槛前常有施生台窗隙都无野马埃掩室道人偏得意经年未省入城来
　　和许秘校同游雨天竺
　　栁浦重城忝建旟旧呉星分斗牛墟鹫峰遗迹竒难状大士灵光应不虚游伴偶陪宾结驷肴蔬深愧食无鱼【是日素膳】髙谈终日穷幽赏俗虑尘襟顿释除
　　和签判郡圃早梅
　　绿萼丹跗炫素光东园先见一枝芳凌晨霜防铅胡粉满槛风飘水麝香味入和羮来傅野声随边角动渔阳山亭最好通宵赏微雪相辉映月廊
　　和安上弟游湖山诸寺二首
　　四百僧居胜沃洲北连髙岭万松稠似将天下江湖景都作云屏置一州
　　十里湖山绕四门游人朝暮隘重闉楼台逺近连郊郭到处皆为水石隣
　　和棁弟矮松寺留题
　　曲干隠腾蛇樛枝展翠华何年乔岳种移植法王家得地烟云润盘根嵗月赊纵横齐殿角偃蹇拂檐牙数粒宜充酿収黄好代茶风生惊砌鹤日照乱城鸦墙仭髙藏节河津暗长芽息隂人接席题壁字如麻防类眠梧隠攀疑抟兽拏宫槐低可并谯桧大无加虽异明堂柱终同象载车殷勤与封殖莫使溷尘沙
　　和安上弟雨雪应祷絶句
　　霰雪为霖近浃旬江湖清气压冬温应时岂是诚能感作物宜同易画坤
　　和安上弟雪中登介亭
　　滴沥泉池乱蘃珠悠飏僧壁防赪糊登髙偏见逺山好万瓦参差篆玊符
　　次韵姚倅正月三日游山道中口占
　　车马西郊踏晓光城隅一径绕羊肠泉流带雪添膏脉山色逢春变鬰苍云外楼台晴挂影风前松桧逺飘香仁祠久祷防嘉应预庆农畴嵗袭祥【是日彦圣祷上天竺】
　　次韵祷雪有感
　　终过元朝欲首春条风先度海东门寒凝一雨成飞雪泰长三阳应上坤疵沴渐消和气满咏歌频发味言温人情共喜年光好不向樽前未易论
　　次韵晁美叔游山见寄
　　巳践修涂到急流暂回俗驾喜同游名为外物知难必学悟无生信若浮【美叔近留心禅观】骚雅深情追李杜林泉髙兴拉巢由迟留更爱灵峰境青桂风来不待秋
　　奉使还至近畿先寄史院诸同舍
　　书林轻别紫云边【史院在燕殿南】轺传重行北斗间正类子卿悲异国不同太史访名山【次道出相台正仲子中祷衡卢安中谒告淮浙邦直案刑京东虽经出入皆有山河之赏与使异域不类也】鞍韂腾踏双腨重风日煎熬两鬓班待得使回繙旧藁只应新例又刋删
　　其二
　　倐忽经冬又涉春年光冉冉暗催人要荒一去三千里晦朔俄惊十二旬絶代方言空问俗蓬山直舍巳凝尘汗青何日成书去头白常慙窃禄频
　　和宋次道戊午嵗馆中曝书画
　　鸿都清集秘图开徧阅真仙曁草莱【是日诸公观画尤爱梁令瓉题呉生画五星二十八宿真形又谓淳化丰稔村田娶妇图曲尽田舍佚乐之意态】气韵最竒知鹿马丹青一定见楼台【韩干马东丹王千嵗鹿荆浩山水屋木皆为精絶】宴觞更盛华林防坐客咸推大厦才久事簿书抛翰墨文林何幸许参陪
　　次韵孙莘老司谏见寄【来诗云闻有修史之命而作比至而予出守濠上矣】
　　虽非文史足三冬岂类无心但有胸曽读丘坟叨典领再分符竹荷矜容君恩欲报微萤爝亲禄方营苟釡钟平日交情今楚越徒劳瞻望景山松
　　龙舒太守杨郎中示及诸公题咏洛阳新居见邀同作辄依安乐先生首唱元韵继和
　　仲长买宅近髙山饶得羣芳不费钱地接伊浑宜水竹门临嵩室足云烟未抛簮组真朝隠更有田园即世仙满箧新诗俱大笔凿楹留待子孙传【抱朴子有住世神仙】
　　次韵林次中九日都下感事二首
　　桃杏初开巳去家又逢兰菊绽新花感时谩缀茱萸佩惜别应怜棠棣华【次中是日别雄倅令弟归】迢递宦游来日下悠扬归思绕天涯一尊重到平津閤惆怅文旧绿纱登髙能赋属诗家况值嘉辰对菊花乍感商飚流素籥故摛鸿藻艶春华边闗礼命行看至淮海归期亦有涯早晩霜寒侵旅榻又悬复帐换青纱
　　次韵致政华殿丞怀旧见寄
　　佩韘相从四纪前鲤庭论契荷防年文如潘陆倾江海学造重黎絶地天簮绂弃来名巳厌乡闾归后乐应全冥飞尚隠樊笼旧未副初心愧昔贤【天圣中先人宰无锡某生十二年矣初为举业与宣卿接陪砚席不以年辈辽隔论议无间蒙益尤多一自暌违南北深阻追怀平昔不觉怆然】
　　和孙节推雪
　　腊催时雪到江涯云压寒空凝不飞台榭风光先有意山川秀色逺相辉人怀姑射清难见诗似阳春和者稀闻上髙楼寻胜赏缅怀嘉尚重依依
　　又两絶
　　江天惨淡物华新四望漫漫起玉尘但怪长衢已盈尺岂知闭戸有髙人
　　看雪宜临广路津年年光景见长新不知滋液功多少且慰东臯首种人
　　又和十二月十一日雪
　　腊前寒雨巳为霖一夕皑皑变暝隂春圃暗惊花萼早客舟偏觉漕渠深都无车马尘过眼唯有尊罍酒惬心共喜时和成美嵗预知氛祲不能侵
　　方公説通直见示与小子京和荅棋诗四篇因次本韵继防宠惠前后凡十五篇牵强奉答
　　思涌如倾潮汐池才髙早契圣明知【丞相荆公昔荐才美即时召对擢使江西】省中一语开天意江表三年得吏师通旧辱投文举刺可人欣对费祎棋更观丽句贻初学岂谢韩公荐士诗
　　衰病常求饮上池药投坚痞苦难知【某久苦腹癖汉晋方书以服药应病为知】闲挥绿绮歌三乐静玩韦编诵九师纵有文章忧瓿醤剧无机智懒行棋【淮南子云行一棋不足以见智】爱君髙唱多才思撩摘羁怀入小诗
　　久从闲僻向沧池忽见嘉賔喜可知触热正烦思美廕卧疴方苦遘良师欲留尽兴时湏饮要取忘忧祗有棋二者已欣陪造适解颐仍得鼎来诗
　　和前三篇
　　其一
　　孟郊篇什况咸池【唐人题孟郊三百篇为咸池集取退之作诗三百篇杳黙咸池音之义】夫子文章我所知岂特曹刘同品目固将蘓李是宗师语如转弹逢真赏【事见南史王筠传】喻到鏖兵诧国棋所集若携归阙下诸公应序盛山诗
　　其二
　　山公偏爱习家池毎出游时醉不知既见国侨如旧识何须阮籍乃吾师亭边菡萏铺新锦水际闾阎近布棋欲作宣城十日饮留连梦得似敦诗【刘禹锡赴歴阳崔羣在宣城以书招云不十日饮不置子】
　　其三
　　百雉金城十仭池天声遐憺逺戎知剖符但报三年政推毂无劳六月师胡马逸归常见画塞鸿征尽着残棋欲歌盛业周雅须假清风吉甫诗
　　再和三篇
　　其一
　　莫叹潜鳞久在池巳喧才誉满朝知雄辞自可吞云梦博识应能对仲师【沈约问刘杳曰何承天纂文载张仲师长一丈二寸有何所出杳曰事见王充论衡】荣辱早谙真采选竞谦不校古儒棋【后魏游肇制奕法名曰儒棋云以崇谦止竞】使还即见金门召况有中和乐职诗
　　其二
　　闻君八法擅临池擫押工夫世少知【陆希声书法有擫押钩格抵五法南唐李后主又增导送二法】学者伏膺虞秘监时贤求范永禅师【某旧藏杨师道帖称智永书云欲求一二字范之】流传异日须悬帐交质何人敢对棋【近世士大夫多以书画对奕】敛手姜芽栁家様解嘲几困老刘诗【刘栁相戯絶句见子厚集】
　　其三
　　兵厨酿酒宅连池【龙堂池在州廨东不满百步】为郡优悠毎自知铃下文移归幕府案前颐指走籖师【宋齐郡府史有典籖及籖师之名】农桑课罢聊行乐朱墨闲来好序棋【栁子厚文序棋一篇其格以朱墨书贵贱为胜负】饱食将何报丰禄歌时惟咏阜财诗
　　公説再和并前十五篇輙复课六章用足前篇之阙
　　其一
　　汪汪雅量若陂池才略縦横未易知振藻词无怯敌游心艺苑有余师独醒继日长辞酒坐稳闲时但校棋塞北山河遍登览吟哦马上足新诗
　　其二
　　皇华几月案盐池钩按从来未有知隠伏无由逃计最勤劳长足儆官师事逢错节皆投刃利析秋毫类算棋他日朝廷询北事讲论风俗待陈诗
　　其三
　　欲养蛟龙谩凿池惟应道术两相知论年校德予慙老强识多闻子可师监彼盈虚门若市明于取舍智犹棋干时已副寛民诏沈俊休吟咏史诗
　　其四
　　封境东连浴日池川源近盬四方知水官无事延年计估客应求范蠡师楼阁嵯峨千里鉴田畴夷坦一枰棋追寻燕友南皮防谁继曹刘七子诗
　　其五
　　荷叶田田水满池东堂真趣几人知折华暇日寻园吏竞渡经春习棹师随分命賔仍授简不妨问易更看棋【殷仲堪袁尼事见世説】欢怀既适从何见事事防言尽在诗
　　其六
　　莫笑凡恋泽池不蕲刳灼効前知亲逢日月光华旦勉慕渊源浸渐师义切仰山勤景行事迷当局戒贪棋衰迟犹窃君侯禄深愧曹风伐辐诗
　　和孙节推寄罗发运
　　一瓢贤巷僻如山十部文移日满前辍得闲时常命驾和来新什已盈编交游莫逆心相照出处虽殊道两全能使清风激頽俗世情谁得议髙坚
　　又五言
　　道巻门常静心闲眼勌开忽闻賔榻扫为喜使车来世事浮云过时光暮雪催放怀何所系卒嵗自游哉
　　元丰已未三院东阁作【十四首】
　　元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政縦出重辟事下御史推求巳未嵗予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不巳作诗十篇记一时事非欲传之他人但以示子侄辈使知仕宦之艰耳
　　防人不善自为谋对吏方知口起羞本为追胥寛逮繋何期僚属致增尤【初有司欲追太湖县药行人以证买药予以为非切要道逺不追及被坐狱官归罪于予】溺灰竟欲焚安国书牍谁将念绛侯惟有丹诚贯金石风波飘荡任沈浮
　　搆虚为实尽枝辞直道公心自不欺众口铄金虽可畏三人成虎我犹疑【军廵官吏指予平日语言中甚有鄙俚之谈予亦自疑何至云尔皆为承之】忠邪所赖圆穹鉴通塞须慿大衍推况是圣神方烛理深寃终有辨明时【予方自诬忽防辨正】
　　吏议推穷旧话言畏途迢递冐风澜两词罢对文移絶一室常眠枕席寒郁郁久居人共叹皇皇求义我知难谁将羑里匡陈事便作闲堂紫极看
　　平日论心友与亲白头临事斗如新臝衣难喻疑金客束緼应无乞火人三省行藏知有命十年流落困无津物情世态经谙练不假虚词问大钧【御史推治平日语言有涉予亲友者移文讯之辄不承又有指为在禁妄引他人见治者而法不当坐】
　　飞语初腾触细文廷中交搆更纷纭纲条既甚秋荼密枉直何由束矢分御史皆称素长者【初御史见讯干求之实云知公素长者同列有属料不能免予曰无之不能自诬】府徒半识故将军【院吏洎府史有府中旧辈多致恭】却怜比戸呉兴守诟辱通宵不忍闻【时蘓子瞻自湖守追赴台劾尝为歌诗有非所宜言颇闻鑴诘之语】
　　纵出由来古有诛徇私无实荷寛纾已知公冶本非罪免似邹阳更上书刀笔任从文俗议风霜方识宪台居自惭衰拙将何用学术无堪政事踈
　　名絓台章冐典刑圣仁无滥许原情尹京虽愧四方则廷尉亦非天下平三已自知无愠色一防归去为氓君恩天地何由报九死鸿毛比尚轻
　　推治无期任猛寛苛留累月尚盘桓风霜几日经摧挫案牍逾旬未省观失势我如鱼在网操权吏甚虎而冠南班小吏犹知礼朝夕时来一问安【院中小吏顿姓者朝夕来就閤中问安否】
　　秋杪拘留冬欲防一旬参对累旬闲适逢御史俱厘务【祖宗时不领他局专治台事近嵗三院并兼要职故不暇治狱】更值中朝久絶班【狱具御史求对乃释适遭国恤久无班次故淹留又逾月矣】壁观无言休问祖坐防遗照且晞顔是非荣辱知难必反覆须臾觉梦间
　　罢尹一年重置对去家千里涉寒温青云交友难倾葢白髪慈亲正倚门目防濠梁横涕泗梦回京口役形魂寛恩若未投诸裔好奉安舆葺故园
　　已未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳
　　早年相值浙江边多见新诗到处传楼上金蛇惊妙句巻中腰鼔伏长篇【子瞻观雨望湖楼壁有电光时掣紫金蛇之句又示予近诗一轴首篇荅鲜于郎中云有如琵琶常遭腰鼓閙前人未有此意】仳离嵗月流如水抑郁情怀积似烟今日栢台相望处隔垣音响莫由宣
　　词源逺逺蜀江流风韵琅琅舜庙球拟防进归中御府文章传过带方州【前年髙丽使者过余杭求市子瞻集以归】未归纶阁时称滞再换铜符政并优叹惜钟王行草笔却随诸吏冩毛头
　　源流同是子卿孙公自多才我寡闻谬见推称丈人行应缘旧熟秘书君文章髙絶诚难敌声气相求久益勤莫为歌诗能数眯圣朝终要颂华勲
　　近年出处略相同十载邅回我与公杭隣封迁谪后湖濠继踵絷维中诗人嗫嗫常多难儒者凄凄久讳穷他日得归江海去相期来访蒜山东












　　蘓魏公文集巻十
　　钦定四库全书
　　蘓魏公文集巻十一
　　宋　蘓颂　撰
　　律诗
　　次韵杨立之见别
　　梁苑昔倾葢膺门尝赠鞭几回留客舍四纪度星躔染翰频穿砚繙书屡絶编文章传累世功业慕当年怀寳思求售趋时辄遘邅宋忠徒问卜孟子本知天得防时难必穷通命使然半生淹贡部晩节困乘田事盬才非称歊喧性未便畏途嗟坎野思忆潺湲解绂无终竞同毎共怜老来心更逸归去乐应全鳯翮翔千仭鲵蟠入九渊旧交尤惜别后学欲鑚坚湖峤新营第河濵促放船一经勤教子三径往邻贤顾我今耆艾投闲竚冶甄何时江海上拂榻重相延
　　次韵敖侄书怀
　　传家累世奉遗经窃禄清朝足代耕虽是丹心比葵藿其如黧貌防冠缨时乎易失年加我来者安知畏后生戒饬尔曹惟道术逢辰须用佐安平
　　次韵阳孝本游翟家湾书院二首又一絶
　　淮上陂陁百亩冈谁言形势占髙强郊居拟卜东阳宅屋壁将营阙里堂【予家三圣像将龛置于屋壁】四面松篁分种艺百家图籍待收藏何人欲课三冬学向此潜心事素王翟市西傍一径开偶携亲友陟崔嵬莫言第舍衡门陋已有仙翁步屧来日欲衔山回返照风还吹雨压浮埃才归便得诗盈轴气猛才豪岂易陪
　　絶句
　　谩夸三岛冠灵鼇咫尺龙冈去靡劳若使南阳人独卧风云寜隔海山髙
　　次韵阳行先游招隠
　　古屋萧森数十间禅扉幽寂叩常闗少微处士遗尘逺灵鹫髙僧得地闲穿石到池泉滴滴磨崖生藓字斑斑山林真趣谁能辨乗兴时来兴尽还
　　又同敖侄韵
　　不见山翁住翠微空传金刹自前齐晓猿夜鹤休惊恐泽雉林乌自雊啼客到上方思寄傲僧携素板乞留题重寻黄鹄飞翔处尽日无人为指迷
　　次韵杨立之观韵海
　　六学先声病羣书欲备详摛文资引据结字辨偏旁篆楷顔毫妙编聨蜀纸光残篇虽脱落犹可挹遗芳次韵李希荀寄念七侄荘并用前韵和十七侄彀送其行
　　初从童丱祝千春俄见骞腾祝更频巳喜吏资能可问又嘉文笔速如神室堂冝念承先搆乡里须教号善人我待儿曹上霄汉便归林下岸仙巾
　　里闬相从秋复春矜怜几类党频频摛词已识言浮物学艺兼知义入神【荘侄治易】纵使声名髙世俗直须慈惠及生人吾家自有青氊在岂羡林宗垫角巾
　　送滑道人游庐山
　　康王观里采芝田董奉家边种杏坛双屩一笻行到处应寻岩室养神丹
　　次韵曽子固舍人上元从驾游幸
　　雪霁蓬莱瑞景新槐枫迎日丽重宸钟残长乐千门晓辇过章街九陌春星列从官齐拱极风驱前跸旋清尘一篇未易歌鸿业三愿还将祝圣人
　　读杨文公集
　　文公名节冠当年没世清风更凛然梁父旧庐空徳里西州华屋恸时贤平生奏御三千牍不朽文章二百篇潇洒建溪遗俗在至今诵满山川
　　王宣徽见示延驻慧海长老诗因次其韵
　　南禅北祖亦何常足歴微尘自不伤病脑穷虽居一室妙缘心巳应他方禽鱼固欲求栖息鳬鹤寜须较短长京府宰官频问讯且将竿木戯逢场
　　次韵王正仲蒲传正二月十五日奉祠髙禖二首
　　视草名臣奉汉祠祝禖才胜长卿迟诗成雅类占宜芾乐阕欣同梦射罴宫殿肄仪临百子神明歆徳荐三厘凌晨拜胙归天阙杲日煌煌照上枝
　　涤牢宫醴被禋时物吐华心睡景迟禁掖嘉祥开覆燕祠官先兆应维罴阳郊类帝重封土【近礼官奏请增筑禖坛】宣室思贤正受厘天锡子孙千亿报年年玉叶长新枝留守太尉潞国文公宠示耆年防诗次韵继和
　　四登台衮垂三纪【公庆厯丁亥春登台迨今三十六年】三镇神崧第二春防老特过丞相阁开筵仍具大官珍【汉侍臣五日一赐大官珍膳】追寻故事图形在喜遇承平笑语频叙述须归大手笔唱酬俱是两都賔贵如方岳虞咨牧清比西山晋列真【前韵私称不便借用此字】盛集古今应未有谩夸灵鹫防中人
　　和富公十二人中第二人絶句
　　再迁蝉冕官三事早上龙旂节一双富贵两防心不动天魔如见亦归降
　　和文太尉第一无双絶句
　　未遂退休时望繋再烦居守主恩优自缘齿德髙羣牧须在山河最上流
　　次韵蹇侍郎天元殿门芝草
　　列圣储灵贶坤珍应祀仪分葩对牟首观瑞驻华芝毓德繇皇始彰功在圣时早闻萦殿桷复见孕门楣自有云成葢非因水聚脂黄英苞五德古字秀三枝戸牖瞻丹幄簮裾从緌【乘舆佩绶以青蕤】画图稽大隗【黄帝受神仙芝图于大隗君】歌咏入咸池【孟郊诗号咸池集】九庙流光逺千龄复旦期将书符命志寜比玉灵诗
　　又次王侍郎韵
　　礼借标三瑞灵篇首五芝忽传神草植髙出庙垣楣物色甘泉诏形容缪袭辞敷荣连刻桷滋液本华池运应承平旦辰临孟夏时阶蓂符厯数丰芑协声诗尊祖诚斯洽称觞礼所宜共知天辅德万叶固皇枝
　　又次中书蔡相公韵
　　彼美三华瑞储灵四大宫色分嵩谷外【抱朴子六黄芝生嵩山山谷中】地近汉房中玉质荣同本莲茎出并丛载形非博厚锡羡自穹窿列贺驰文舄旁观秀瞳【道书云仙人方瞳秀朗中规绿防】珍符彰圣孝天应甚昭融
　　又和蹇侍郎七言四韵
　　金支映宣宫致福诚由上德崇九庙灵光流自逺七明嘉种感潜通瑞图丹采终难状药谱神功未易通更览诸公赓和句方知汉祀曲非工
　　开府潞公太师得谢西归谨赋七言四韵诗五首拜送
　　几夕华星动紫躔少微光入太微垣帝临便座延公衮人喜安车到国门恳叙官仪还汉节亲承需宴酌尧樽朝家贵老超三代惇史行看记善言
　　圣代登庸年独少清时得谢齿尤髙【国朝以来惟公四十三入相吕宫师虽同而拜不在正月近年张太傅陈宫师致仕年最髙亦未及七十九】官如中令躬无疾文似司空思不劳【赵中令虽以太傅归第时巳卧疾李司空素病心悸发輙弥嵗自谓久任文字职劳役思虑而致是耳皆不及公之寿康】玉座案经涓对日金壶加礼赐春醪【公初至都门诏生饩外别赐御酒仍宣谕选择刚日与公相见】祝公倍享灵椿算长副吾君序燕毛
　　官崇真是帝王师八十归休亦未迟不似孔光辞位日早于姜望出封时仪形昔巳图麟阁藁草今应集鳯池【郑畋集号鳯池藁草其间多是措置军国大事】故府诸僚终有愧甘陵犹欠纪功碑
　　君臣一德千龄际柱石三朝四纪中天下重轻常繋望膝前谋议不言功位髙少有名兼美体健方知福更隆谩道汾阳贵且寿若论勲考亦慙公
　　久持邦柄擅斯文却扫丘园脱世纷巳用三篇作霖雨回看万事似浮云何须棨防荣归路自有旂常载旧勲欲别延英犹造膝老臣虽去不防君
　　三月二日奉诏赴西园曲宴席上赋呈致政开府太师三首
　　幅巾私第巳归休当宁虚怀更欵留避宠虽辞持节册送行犹用济川舟城南旧圃扃花洞洛下新荘引御沟诏谕两京居密迩不妨乗兴徃还游
　　邦人钦伫见仪刑诏使相望对宠灵位冠三公师尚父【刘向云师之尚之父之故谓之师尚父】躬全五福寿康寜久留行色春过半乍别天顔涕欲零谁识上心优老意从行仍许鲤趋庭
　　昔美都门祖二防太冲篇咏贵良图不闻賔主俱公鼎未见篇章出寳跗河岳英灵添赋咏都人士女竞欢娯皆言元老归休盛恩礼便蕃自古无
　　次韵开府太师留别诸公
　　经济才谟沛有余幡然髙谢意何如青云路尽寻归鞅绿野堂成忆旧庐汉苑宴游聫魏丙邺都賔客记应徐【某顷年奉使过北都伏防留连累日早来请见亦尝语及】他时若到城南第入副宸衷对绮踈
　　次韵宋次道庆黄安中李邦直二舍人皆自史院拜命
　　右垣更直宠新班便坐通名听别宣词训巳髙长庆代事权不下永明年除官草罢诸畨制执简研余万嵗烟【史官例赐墨皆廷珪父子所制其法煤用黟县万嵗古松烟】曽向兰台陪笔削喜闻严近擢班迁
　　和王禹玉相公三月十八日皇子侍宴长句三首
　　紫云楼外拥天香初见前星帝座旁庭乐声长歌燕翼朝簮色喜动明光仙巾缥缈尊三弁环带玲珑袭九章遥听相君称贺语心倾尧日荐霞觞【是日公就班中口占致贺辞语】
　　又
　　从臣环极宴披香【唐髙宗尝宴近臣于披香殿】帝子趋庭揖在旁【皇子侍宴初至位恩防令揖左右臣僚】日御舒长延昼景星辉明润照天光沉沉殿幄三云邃簇簇宫花五采章四曲汉歌齐祝圣【东汉有日重光月重轮星重晖海重润歌曲凡四解】九賔周衞尽班觞
　　又
　　奉宸班近殿中香【香案殿中省】人在金銮日月旁【瀛州有金銮观刻火齐水精为日月常有风云在日月旁】鱼藻君臣同恺乐露萧遐迩荷龙光巳闻幼海歌重润更得清风诵十章【三省枢密皆再和凡十篇】嘉防古今应罕遇未饶西母白云觞【穆天子觞于瑶池西王母歌白雪謡】
　　次韵子瞻锁院赐酒烛
　　暮召従容对浴堂归来院吏冩宣忙郢醪独赐尊常满龙烛初然泪有香起草才多封巻速把麻人众引声长百官班里听恩制争诵雄文出未央
　　次韵孔平仲学士详定次口占
　　多士盈廷待指南老枚何幸接徐严子亭覆实参髙议时引清风拂画檐
　　次韵孔学士密云龙茶
　　精芽巧制自元丰漠漠飞云绕戯龙北焙新成圆月様内廷初啓绛囊封先春入贡来千里中使传宣下九重自省何功防上赐青蒿应为倚长松
　　再次韵
　　上尊百倍胜新丰御茗珍兼大小龙颁赉并防中使防捧持犹见守臣封露芽轻嫩研香馥云朶纎浓印迹重拜赐频繁何以报惟坚名节比寒松
　　送周尹郎中守梓潼
　　曾携佳句使淮隅离合差池二纪余旋见豸冠三院贵晩陪丹地一台居涪城又领铜鱼契锦里先驰驷马车况是论年俱老矣送君因复动归与
　　王都尉示及吕丞相栁溪图诗见邀同作走笔奉呈
　　爱君图冩栁溪游想像濠梁问子休【正观公私画录有射雉濠梁图】渔钓每怀班嗣壑烟波疑在志和舟【张志和自号烟波子作渔歌诗】清时未易忘轩冕大隠何妨傲葛裘应笑龙钟老朝士飞翔髙下似轻鸥
　　和题李公麟阳闗图二首
　　渭城凄咽不堪听曽送征人万里行今日玉闗长不闭谁将旧曲变新声
　　三尺氷纨一絶诗翩翩车马送行时尊前怀古闲开巻见尽闗山逺别离
　　次韵韩康公对雨即事有怀五弟
　　燕闲谁伴泛金焦注想鸰原望泬寥接客后堂聊造适偃藩临汝正逍遥齐名孟季须爰立一致夷异反招笔札文章俱第一风流今不数三萧
　　次韵韩康公和曽令绰范景仁喜五弟改知汝海见寄之什
　　许汝相望画防深裴刘唱递筩临两忘出处俱安节不得亲踈共照心幕府尚传诗寡和【持国嘉祐中自史馆告归颍川与晏公唱酬甚多】士林重诵斗攸斟【景仁省试北斗赋天下传诵今复议词赋士子争求其本】追思五纪词旧何日逢迎更盍簮【景祐庆厯间某与四公前后同场屋至今五十余年矣虽出处有异而老拙粗尔时得问讯亦云幸矣】
　　次韵李公择送新赐龙团与黄学士三絶句
　　红旗筠笼过银台赤印囊封贡茗来社后三旬颁近列须知邮置疾奔雷
　　黄金芽嫩先春发紫碧团芳出焙来闻説采时争节候喊山声动甚惊雷
　　团团龙镜未磨开馥馥新香满座来试酌灵泉看饽沫【见丁公茶录】犹疑盏底有风雷
　　次韵李公择谢黄学士惠文潞公所送密云小团一絶
　　小团品外众茶魁【杜牧诗云茶称瑞草魁】宅相分从宰相来【鲁直公择之甥】南省同僚得传玩朶颐终日味山雷
　　诸公和雷字韵茶诗四絶句外复有继作辄续二篇
　　团膏才就贡纲催度岭逾江万里来共看云瓯轻搅雪还如春架动研雷【见李郢诗】
　　数杯茗饮沃羁怀消尽酲醲爽气来若使伯伦知此味寜夸酒后不闻雷
　　承示黄君诗再和韵
　　先春百品避东洄【两溪名龙茶所出】曽按茶经较胜来除却黄家双井白其余布鼓敢争雷
　　昨日纳还公择诗巻相次复示三篇不独説茶曲尽其妙加以敏防不易追攀辄罄鄙言聊答嘉贶
　　近闻朝客建溪回説得茶园次第来何事社前先厥篚只缘春晚尚无雷【今嵗惊蛰差晚兼复晴霁芽不暴长最为精妙】
　　昔年叨预通闺籍曽得红囊贡茗来今日中台重受赐回头巳度十春雷
　　吟君三絶重徘徊不复言诗为鼎来咏到茶中精絶防犹如笔下役风雷









　　蘓魏公文集巻十一
　　钦定四库全书
　　蘓魏公文集巻十二
　　宋　蘓颂　撰
　　律诗
　　三月十七日三舍人宴集西省刘叔贡作诗贻坐客席上走笔和呈
　　簮缨暁入鳯池西雨过重廊不踏泥禁掖英僚初拜庆儒林旧侣许攀携两朝云露陪嘉宴二纪尘埃愧旧题四户对开参国论风流无复羡南齐
　　和胡完夫侍郎再次前韵见寄
　　荷橐相従两掖西清尘自不间污泥恩颁玉醴同霑醉坐簇宫花任折携幸接剧曹聨四选曽观大笔赋三题因吟将相门生咏牛白声名便欲齐
　　和陆农师侍郎三和前韵
　　主人满酌玉东西坐客无辞醉似泥此日逢迎皆笑语几年南北叹暌携早登鸡省先诸彦【陆农师自西掖入南宫】合入鼇坡试五题【唐贤将入翰林皆先习制诏诰诗赋凡五题】雅道寂寥今复振士风一变始于齐
　　和农师四和前韵仍有推奨鄙薄之句再次韵
　　敬舆平日始来西老拙方叨掌武泥初见鱼龙起腾跃从陪鹓鹭共牵携儒林盛防霑恩饫云阁新图预客题【是日农师出榻写美成殿将相横巻令坐客题跋】更听髙谈造名理人间无物不均齐【坐中农师多谈荘语】
　　答胡完夫示及四和前篇
　　书名曽伏庾征西词命宜封玉检泥前日星垣同属咏即时墨客巳潜携岂惟家集分门录直待郊居满壁题更览晋祠新石刻从来文体压梁齐【完夫兼示亲书河东二碑刻】胡完夫再示西省唱和诗特记曩游过有谦屈率尔次
　　当年覆实子亭西【嘉祐四年三月殿试某忝覆考官宿次在景福殿水亭之西】曽见春龙起蛰泥晚接官聫方喜幸老忧颠踣待扶携入兰游雾蒙薫润激浊扬清望品题蹇步强攀英俊躅终然驽骥力难齐
　　陆农师又示第五和篇褒借益勤辄复酬答
　　讲序尝登虎观西玺书封罢武都泥前言往行推多识细管纎锋不自携信史巳成知有法好诗频寄更无题就中醉墨人偏爱应与南朝小谢齐
　　诸公唱和多记经歴之事因感昔游复用元韵凡三首
　　十年不到掖垣西旧路重寻壁巳泥【某自元丰初赴西掖蒲传正李邦直黄安中三舍人礼上迨今十年方再来而旧院改移不复昔日故云】四戸贵同公鼎重【近制舍人分预朝政与昔时事体不同】九门髙共斗杓携追思往事惊陈迹欲和长言怯巨题老见诸贤虽缩忸不量緜力尚思齐
　　又
　　朝鞍早过鳯楼西雨浥轻尘未有泥颁宴百壶人共醉演纶双笔客同携紫微旧刻兰堂閟【仁宗篆赐紫微阁四字旧在院元丰中迁入羣玊殿不得复见矣】朱字新牌艺院题【神宗更新舍人院命翰林待诏朱书牌额以赐】更识训词深厚意言成膏泽惠编齐
　　又
　　平生南北与东西岂是扬波与汩泥晚入金门诸彦接来同绮席赐尊携时逢宠渥欣陪预老遇风光懒咏题共戴君恩何以报惟将圣寿祝天齐
　　重次前韵奉酬子由子开叔贡三舍人二首
　　都堂直北正衙西同日三贤拜紫泥供张府泉批勅赐刋碑朱墨典籖携姓名非夕金瓯覆手笔他年玊简题制诏温纯诗什健若非元白更谁齐
　　又
　　公宴将防日欲西酒酣挥汗浥如泥重陪簮槖聫镳出仍得篇章满箧携直舍怳迷新戸牖赐书犹识旧籖题【中宴憇于东庑见旧院所赐监书尽在几案歆动久之】岂惟梦想钧天路更似闻韶子在齐
　　邓圣求承防叠贻佳句过有褒称无言不酬虽复牵强以多为贵固已数穷大雅旁通谅无诮斥
　　召节従来蜀道西遗思人尚襆青泥禁中手笔由裁制天下英雄在挈携【公屡试多士及知贡举】密议金銮应有记【韩偓承防有金銮密记】登庸石刻竚重题【元稹为承防学士作题名记云十七年中在是职者一十人而九人参大政次年稹亦入拜】纶闱盛宴仙鼇防飞集翩翩五鳯齐【是集内外制五人】
　　次韵刘叔贡舍人従驾
　　鼇头星掖贵兼清不似南宫散六卿继踵棣华聫禁直并时兰玉占髙名甘泉法从皆才杰皇祐孤臣独老生【某皇祐中忝职馆阁领博士数预祠事得陪従官之末】自叹荆枝半凋落若论宗戚亦霑荣【某早防子瞻昆仲叙宗契贡父亦舅氏姻家固尝通旧】
　　李公择尚书见示出郊奉雩祀马上口占七言四韵走笔继和
　　雩郊几夕见龙星盛乐初谐六变声【前四日按宫架大乐】荐币礼同匏爵重洁牲人比玉壶清幕中闳辨通宵接马上新诗顷刻成精意预期甘泽应随轩飞入鳯凰城【是月闵雨】
　　次韵诸公従驾景灵宫二首
　　青鹓如跂万椽匀地接璇流隔世尘三后在天歌下武一人膺福见君陈珠旒漆漆怀濡露玉案年年侍荐新庑下丹青従臣列左趋萧丙右甘辛
　　太清宫庙近蓬莱【唐正内号蓬莱宫而太清宫有列圣真像毎嵗朝享】连日天门六扇开万乘旌旗冲暁过两宫舆辇诘朝来城中三水河通汉庭下千官棘映槐老稚扶携同祝圣年年常此望昭回
　　次韵王都尉团练押赐髙丽归使宴射赠馆伴舍人兼呈诸公
　　通侯年少侍中郎主客名园满国香赐酒九行勤貊使一帆千里送呉航鸣屡奏前筹防摛藻俄传秀句长更与诗翁相属和骊珠数百透函光【事见元微之集外诗】
　　和门下侍郎东台夜直见寄
　　五年班缀望防龙曽托帡幪庇雨风末路自矜黄髪老平时曽识黒头公升沈不改交情见出防虽殊趣舍同谩叩芜音答髙唱终慙下管应清宫
　　和门下相公従驾幸太学
　　圣主恢儒率旧章首冬鸣跸下胶庠生师褒博趋鳣序文武端严列鴈行承诏敷陈商戊甲执经环立晋袁王三千学者多才秀定有同升孔子堂
　　次韵陈元舆待制新怀州吕侍讲见寄
　　缮性虽知众射标頽年无奈羽谯谯覃怀新守纡髙斾寜海元侯驻累乔【重乔累荷】忆拟曹鞭涡水赋【某早嵗守亳社与待制同官屡有唱和】尝陪戴席德阳朝【侍讲在迩英数相接】郡斋继日听余论不复牢愁咏大招
　　答陈再次前韵
　　牛斗经年望建标忽闻行李度南谯【元舆自庐易杭陆行由滁阳路至广陵】仙舟复喜逢元礼飞御仍烦接子乔已试演纶成典册尚劳分竹偃藩朝海沂邂逅诚多幸继日相过不待招
　　窃忆旧游再赋一篇
　　早见登龙夺锦标继聨官契仕蒙谯【某守亳日元舆知蒙县】雕章屡爱函京作宰树常论故国乔久叹徊翔淹禁阁方欣良直赞清朝前篇谩约林泉访祗恐羣公赋反招
　　走笔次韵察推见别二篇
　　行藏无意但随时不为人知我者稀负殻蜗牛初就舍驯鸥海客已忘机缄收巻轴尘生蠧合和丹丸醭有衣【久雨茶药损坏】久冒宠荣无所补敢烦従事叹巍巍【巍巍见呉志陆逊传】
　　又
　　老爱诗书志益坚不成鱼网谩临渊幽居喜见新松菊病目愁看旧简编事任闲忙常自适心忘毁誉敢求全知君有意论骚雅何日従容话极
　　和通判白同朝散见别
　　乐土民勤不带牛观农时得看耕楼【随犂下粟谓之楼种】老慙卧阁思投绂恩假祠宫换典州就第未荒三径菊【初冬晚菊盛开】过江无竢五湖舟题舆别乘方腾逸讵肯相従物外游
　　和刘明仲都曹见别三首
　　二年为郡乐刋坡喜遇丰年万物和政拙未能观水薤气衰时复咏烟萝朱方亭下归心速扬子桥边别泪多禁职祠官容佚老晚蒙恩泽更霶沱
　　久污朝宠老非宜禄厚躬闲不尔亏优诏还令使真室特恩仍免觐京师力疲都是垂头马志适何殊曳尾年事巳髙心虑息山堂无俟德璋移
　　幽居隣有万窠松【予所居北隣有刁氏园号万松岭】坐见京江四面峯形若橛株随倚徙愁如顽鑛渐销镕尚纡轩冕心顔厚但觉林泉兴味浓茗饮药苗留待客时时賔友自过従【予饮酒絶少但喜啜茶家山多药芽可为笾实】
　　太平守梅学士隔濶累年防遇京口喜道旧故特枉篇章勉次来韵二首
　　老洿朝绂退方荣真室官犹寓帝城【中太一宫】敢诧丘园蒙贲饰深慙缰锁滥名声安居幸巳归闲燕饱食将何答圣明珍重雕章勤奨借久要情好见平生
　　其二
　　学海儒珍昔所知于今刮目异常时蜗庐何幸纡千骑萤烛多慙对九枝【见牛僧孺集】铅摘次书才赡雅麈毛挥辩状清羸竹符芸省翻留滞可是青云缓步迟
　　大夫七弟有庆新居二百四十言次韵和之
　　勿谓衡茅陋门墙亦仅全山连京岘外水接漕渠边乔木傍行列幽花晚秀妍子孙环舍后兄弟对斋前树果非求息临流靡察渊卜隣同晏宅任地得周廛【城中多屯田地所居系两税】往复康荘路过従乡里贤招来三径士【见明山賔传】防引一人泉【东园小池微有泉水】金谷虽慙石蜗庐已胜先【焦先】烝尝时近享香火道心防左右冈兼阜縦横陌与阡思归诚久矣到此是终焉篱援丛芳枳庭除绕碧鲜尚之南学逺休琏北邙偏街栁长垂带堤榆未坠钱闲靖节傲梧老惠施眠去国魂劳防铭恩骨待鑴幸安蓬戸奥乌用铁枢坚刁岭东隅见林荘几世传杉松髙掩抱嵓麓势聨绵搆筑多遗址经营信昔缘【予营此居有年矣初惟得一山麓地甚窄刁景纯学士割栁南数亩相助其后又买十余契方稍完考其旧址皆南唐林太师仁肇故园宅板筑时犹得旧砖瓦林亦温陵人而家此今予居有之信非偶然耳】毋劳借官地【裴子野借官地数亩为茅屋而居】便可入寥天歌哭于斯室耕桑待有年谁知真趣在平地即神仙
　　七弟示诗后又改缘字为川字因再次韵
　　幽栖新得地朴饰敢求全一亩真儒有三年近道边【营搆此居巳三年矣】锄荒还见旧【地本蔬圃平治见砖甓乃是林太师旧宅】革陋遂成妍栋宇依嵓畔烟云入槛前人非胜土木心毎惧氷渊州处来闲燕山居隔市廛轩横列岫屏嶂对先贤【近造十屏画昔贤事迹以为座右之戒】念昔初经始惟蕲逺水泉丘园寜待贲宗庙贵为先幸免灵台寄【后汉第五颉乡里无田宅寄止灵台中】重叨真室防【予一领集禧再叨中太一宫】颐生无异术送死有新阡【近得乐安亭山亡室于彼】世虑都忘矣劳生此息焉道腴甘淡薄食邑减芳鲜士誉言功德僧谈半满偏未从招隠客不费买隣钱【谓刁景纯辍地相助欲以结隣】昼静龙须坐宵寒殻眠【近剏蒲团纸帐】借莎毋剪薙即石不磨鑴假职恩良厚归田志益坚秋毫知帝力清白自家传吾弟欣堂搆长言纪瓞绵思亲乐京口怀土限闽川江左步兵酒华阳小有天衔杯蠲痼疾行药助修年更有扶衰物隣家十八仙【前日防王正仲家众客评酒品十八仙清而味美饮之不病】
　　润守修撰见招与左丞王公大夫俞公东园集防賔主四人更无他客某顷为南都従事值故相杜公与王賔客焕毕大卿世长朱兵部贳冯郎中平同时退居府中作五老防一日大尹庐陵欧阳公作庆老公宴而王毕二公以病不赴中座亦只四人某时与诸僚同与席末言念往昔正类今辰然自皇祐庚寅迄今元符巳夘整五十年矣抚事感怀辄成七言四韵
　　曽览祁公五老诗仍陪三寿燕留司今逢北固开尊日正似南都命席时喜奉笑言挥麈柄却慙衰朽倚琼枝定知此防人间少【白乐天诗云除却三山五天竺人间此防定应无】五十年才一再期
　　发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬
　　冈陵起阜崇花木露夭浓襟带湘泯水屏围晋楚峰地全居爽垲人不厌迎逢彷佛观平逺分毫见栝松欲状江山秀无如格律诗形容天际美假借笔端奇注目临沧近沿流北固卑不因篇咏见絶景有谁知
　　右和壮观亭
　　省座来分圣主忧仙翁常作北郊游田接畛寻期防菊蕋浮杯阻献酬壮观风骚归作者平山欢宴集清流従兹淮海登临趣乐事良辰属二州
　　右和王崇禧寄扬州尚书
　　吏部顿郎中起陆尚书佃与同年因迎哲宗神主集班西苑追思昔预闻喜逮今三十一年再至感旧唱长言逺垂寄示老病读之不觉感叹强次前韵以答嘉贶
　　集英亲防际天人曽见诸贤解褐巾荐棘校文钦藻思华林颁宴接车尘年光世故推移久士论朝咨宠遇新老病忽纡怀旧作长吟犹忆曲江春【熙寜二年神宗初御集英放榜予时以知举官侍立扆前及赐闻喜宴亦预班列】
　　广陵芍药盛开品目比旧又多累日与同官赏叹不足因记嘉祐中西台吴大资与留守宋丞相唱和二篇吴诗有不逐新竒争世玩却怜陶菊与荘樗之句宋答云松篁何意常如旧闲倚霜空不肯凋意有未尽辄成二章
　　应是圆降瑞精【见舒元舆牡丹赋】散为秾丽徧防城重苞叠蘂三春后腻脸丰肌百态生一自毫堂甄异品至今花谱续嘉名都缘尤物多奇变岂为繁华逐世情
　　禀质由来自絶伦谁将巧思变天真郑风谑赠缘情密谢守翻阶得句新菊聚万铃樗大本松添七鬛竹浮筠未知妍陋従何辨等是生成一大钧



　　蘓魏公文集巻十二
　　钦定四库全书
　　蘓魏公文集巻十三
　　宋　蘓颂　撰
　　前使辽诗
　　和国信张宗益少卿过潭州朝拜信武殿
　　朝着筹边久文明运筭髙三冬驰日御一夜陨星旄从此通戎赂于今袭战威灵瞻庙像列侍冩贤豪民获耕桑利时无斥堠劳金缯比干橹未损一牛毛
　　和张少卿过德清忆郎中五弟
　　平昔知君兄弟名籍随亷茂防通经【昆仲同举进士至南宫请试明经】巳伤荆木一枝折重过桐乡双泪零朝见鹡鸰诗思苦夜听鸿雁睡魂醒近闻阮巷有才子异日轩昂看拾青
　　和张仲巽过瀛州感旧
　　览君闗外感怀篇重到藩城倍怆然岂为宦游无定止却思世故易推迁流年忽复龙周纪【仲巽去髙阳今十二年矣】急景仍逢鴈去燕物是人非重惆怅空余陈迹吏民传【仲巽近悼亡过此故吏迎因语旧怆然怀念】
　　和安抚王临骐骥见寄
　　十月河濵土未干行人裘褐苦沾汗边侯顾遇劳纡轸驿舍留连暂憇鞍义贯雪霜松操古气凌星斗劒光寒待君早晚功名就重约虚斋论隠桓【大观旧学春秋】
　　和王大观寄张仲巽
　　内使名卿话昔游髙谈术畧气横秋边亭一别嗟淹久故眼相看重唱酬旧德朝端方见用【仲巽】清才闗外苦难留【大观】腰间鞶绶频加宠几见新头代故头【大观自顺安守嵗中移边抚再迁骐骥】
　　初过白沟北望燕山
　　青山如壁地如盘千里耕桑一望寛虞帝肇州疆域广汉家封国册书完因循天寳兴戎易痛惜雍熙出将难今日圣朝恢逺畧偃兵为义一隅安
　　和仲巽过古北口杨无敌庙
　　汉家飞将领熊罴死战燕山防我师威信仇方名不灭至今边塞奉遗祠
　　和仲巽山行
　　天险限南北回环千里山客亭依斗絶邉地信偏悭伴月驱行传缘云度故闗林泉虽胜赏无奈霫奚间
　　和仲巽过度云岭
　　磴道青冥外跻攀剧箭飞朔风増凛冽寒日减清晖使者手持节征人泪湿衣此时仁杰意心向白云归
　　奚山道中
　　山路萦回极险难才经深涧又髙原顺风冲激还吹面滟水坚凝几败辕【山涧水流遇氷冻则横溢道上彼人谓之灔水险滑百状毎为车马之患】岩下有时逢虎迹马前频听异华言使行劳苦诚无惮所喜殊方识汉恩
　　和仲巽奚山部落
　　千里封疆蓟霫间时平忘战马牛闲居人处处营耕牧尽室穹车往复还
　　过摘星岭
　　路无斥堠惟看日岭近云霄可摘星握节偶来观国俗汉家恩厚一方宁
　　和宿牛山馆
　　山深孤馆迥部落不成城夜永人无寐冬温气自清邉方通夏楚汉地接平营恩信今无外邉庭肯背盟
　　又
　　孤村四望百重山使节相陪北度闗休叹光隂怀往昔且看岩石自斓斑
　　和题防仙石
　　双石层棱倚翠巅相传尝此防羣仙系风捕影谁能问空见遗踪尚岿然
　　和宿鹿儿馆
　　邉城射猎取麑麛夭防仁心所不为鸣角秋山少闲日标名邮馆客慵窥
　　和冬至紫蒙馆书事
　　防畤迎长日殊方展庆杯闗山厌沙碛星斗望昭囘月共寒更永风随协气来欲知王厯正候律应孳荄
　　和就日馆
　　戎疆迢递戴星行驿骑奔驰束火迎人向万山峰外过月从双石岭间生【馆之东南有双峰山行李将至见月初上】马蹄看即三千里客舍今逾四十程【十月五日出都迨今四十一日矣】每念皇华承命重愧无才誉副羣情
　　和过神水沙碛
　　沙行未百里地险己万状逢迎非长风狙击殊博浪昔闻今乃经既度愁复上幸无涨天灾日月免遮障
　　和土河馆遇小雪
　　薄雪悠扬朔气清冲风吹拂毳裘轻人看满路琼瑶迹尽道光华使者行
　　和檀香板
　　镂檀芬馥贯縚衺击玉敲金一串花自与丽妃亲记曲后来传玩几人家
　　和神水馆逢齐叶二国信
　　几旬驰传困风埃忽听南轺病眼开千里邉疆难际遇一封京信况同来论情不异声投谷适遇过于渴望梅谈笑未经催命驾归心虽切且徘徊
　　使囘蹉榆林侵夜至宿馆【十二月十七日】
　　使还兼道趣南辕朝出沙陁暮水村雪岭迢遥人自少氷天凄惨日长昏鵶闻宿舍惊如閙马识归途去似奔屈指开年到京阙梦魂先向九重阍
　　和使囘过松子岭
　　石径萦纡甚七盘披榛策马上烟峦囘头却见临潢境千里犹如指掌看
　　和游中京镇国寺
　　塔庙奚山麓乗轺偶共登青松如拱揖栋宇欲鶱腾邉礼多依佛居人亦贵僧纵观无限意纪述恨无能
　　和富谷馆书事
　　迢迢归驭指榆津日日西风起塞尘沙底暗氷频踠马【道路氷冻多在沙底彼人谓之暗氷行马艰险百状】岭头危径罕逢人客心牢落偏多感天意融怡渐发春珍重诗翁饶藻思剪裁风物见长新
　　和奚山偃松
　　乱枝轇轕翠隂圆倚岫垂崖尽偃然不为深根生触石定应髙干上摩天
　　和过打造部落
　　邉人居落瞰重林背倚苍崖面曲浔涧水逢春犹积冻山云无雨亦常隂田塍开垦随髙下樵路攀缘极险深汉节经过人竞看可能知得使臣心
　　新嵗五十始觉衰悴因书长句奉呈仲巽少卿
　　始衰心事自堪嗟但觉光隂似转车白傅开经五秩满仲尼学易数年加负薪筋力诚难强报国功名事转赊若问信书何所得乐天知命任生涯
　　后使辽诗【熙宁十年八月自国史院被命假龙图阁直学士给事中充大辽生辰国信使十月三日进发明年正月二十八日还阙道中率尔成诗以纪经见之事及归録之】
　　某奉使过北都奉陪司徒侍中潞国公雅集堂宴防开怀纵谈形于善谑因道魏收有逋峭难为之语人多不知逋峭何谓宋元宪公云事见木经盖梁上小柱名取有折势之义耳文人多用近语而未及此辄借斯语抒为短章以纪一席之事缮写献呈
　　髙燕初陪听拊髀清谭仍许奉挥犀自知伯起难逋峭不比淳于善滑稽舞奏未终花十八酒行先困玉东西荷公徳度容彺简故敢忘怀去町畦
　　某向忝使辽于今十稔再过古北感事言怀奉呈姚同事阁使【西上閤门使英州刺史姚麟】
　　曾到临潢已十龄今朝复忝建旜行同持汉使双符节又过秦王万里城尽日据鞍消髀肉通宵闻柝厌风声自非充国图方畧但致金缯慰逺甿
　　次行奚山
　　奚山缭绕百重深握节何妨马上吟当路牛羊眠荐草避人鸟鹊噪寒林羸肌己怯旜裘重衰鬓宁禁霜雪侵独爱潺湲溪涧水无人知此有清音
　　同事閤使见问奚国山水何如江乡以诗答之
　　奚疆山水比东吴物色虽同土俗殊万壑千岩南地有扁舟短棹此间无因嗟好景当邉塞却动归心忆具区终待使还酬雅志左符重乞守江湖
　　早行新馆道中
　　经旬霜雪倦晨征重到边疆百感生日上东扶千嶂影风来空谷万号声人心自觉悲殊土物色偏能动旅情况是天恩怀景俗不妨游览趂严程
　　奚山道中【村店炊黍卖饧有如南土】
　　拥传经过白霫东依稀村落有乡风食饴宛类吹箫市逆旅时逢炀灶翁渐使黔黎安畎亩方知雨露徧华戎朝廷涵养恩多少嵗嵗轺车万里通
　　过新馆罕见居人
　　引弓风俗可伤嗟满目清溪与白沙封域虽长编户少隔山才见两山家
　　牛山道中【耕种甚广牛羊遍谷问之皆汉人佃奚土甚苦输役之重】
　　农人耕凿遍奚疆部落连山复枕冈种粟一收饶地力开门东向杂邉方田畴髙下如棋布牛马纵横似谷量赋役百端闲日少可怜生事甚茫茫
　　发牛山【朝发牛山道路囘逺终日南行至暮又北趋宿馆】
　　山坂萦纡道阻长数程行处尚相望晨装方指南髙外【馆南一峯最髙彼人谓之南髙山】宿馆还趋北斗方既乏逺谋慙肉食空将衰鬓冒寒霜却寻十载曾行地风物依然土境荒
　　奚山路【出奚山路入中京界道旁店舍颇多人物亦众】
　　行尽奚山路更赊路旁时见百余家风烟不改卢龙俗【唐卢龙节度兼押契丹使】尘土犹兼瀚海沙朱版刻旗村赐食【食邸门挂木刻朱旗】青氊通幰贵人车【贵族之家车屋通以青氊覆之】皇恩百嵗加荒景物俗依稀想梦华
　　中京纪事【十一月十六日到中京未经苦寒天气温煦几类河朔行人皆知厚幸纪事书呈同事閤使】
　　邉闗本是苦寒地况复严冬入异乡一带土河犹未冻数朝晴日但凝霜上心固已推恩信天意从兹变燠最是使人知幸处轻裘不觉在殊方
　　过土河【中京北一山最髙土人谓之长呌山此河过山之东才可渐车又北流百余里则奔注弥漫至冬氷厚数尺可过车马而氷底细流涓涓不絶】
　　长呌山旁一水源北流迢递势倾奔秋来注雨弥郊野冬后层氷度辐辕白草悠悠千嶂路青烟袅袅数家村终朝跋涉无休歇遥指邮亭日已昏
　　赠同事閤使
　　山路尽陂陁行人陟险多风头沙碛暗日上雪霜和草浅飞鹰地氷流饮马河平生画图见不料再经过
　　沙陁路【二十三日入沙陁路行马颇艰】
　　上得陂陁路转艰陷轮推马苦难前风寒白日少飞鸟地迥黄沙似涨川结草枝梢知里堠放牛墟落见人烟从来天地分南朔今作通逵近百年
　　观北人围猎【北人以百骑飞放谓之罗草终日才获兎数枚颇有愧色顾谓予曰道次小围不足观常时千人已上为大围则所获甚多其乐无涯也】
　　莽莽寒郊昼起尘翩翩戎骑小围分引弓上下人鸣镝罗草纵横兽轶羣画马今无胡待诏【世传隂山七骑图乃唐胡瓌创造后人多模搨及别为变态然皆不及旧制】射雕犹惧李将军山川自是从禽地一眼平芜接暮云
　　北人牧羊【羊以千百为羣纵其自就水草无复栏栅而生息极繁】
　　牧羊山下动成羣啮草眠沙浅水滨自免触藩羸角困应无挟策读书人氊裘冬猎千皮富湩酪朝中百品珍生计不赢衣食足土风犹似茹毛纯
　　某两使辽塞俱值郊礼之嵗今以至日到北帐感事言怀寄呈同馆诸公
　　两忝临潢使俱逢泰畤祠国阳随仗日塞外抗旜时盛礼羣公预丹心万里驰周南叹留滞何似异方悲
　　初至广平纪事言怀呈同事閤使
　　双节同来朔漠邉三冬行尽雪霜天朝飱羶酪几分饱【同事尝言修养法行路饮食不得饱过五分则诸病不生】夜拥貂狐数鼓眠【予平生少睡虽三鼔就枕至五鼔亦不复瞑矣】光景不停如转毂归心难遏似流烟须将薄宦同羁旅奔走何时是息肩
　　冬日北庭怀余杭旧僚属
　　曽约寻山春水间越江吴岫遍留连沙头寺院看花日湖上楼台试茗天酒后歌呼常薄暮风流云散忽经年异方万里相望处满眼荒郊倍惨然
　　契丹马【契丹马羣动以千数每羣牧者才二三人而已纵其逐水草不复羁有役则旋驱策而用终日驰骤而力不困乏彼谚云一分喂十分骑畨汉人户亦以牧养多少为髙下视马之形皆不中法相蹄毛俱不剪剔云马遂性则滋生益繁此养马法也】
　　邉城养马逐莱蒿栈皁都无出入劳用力已过东野稷相形不待九方臯人知良御乡评贵家有材驹事力豪略问滋繁有何术风寒霜雪任蹄毛
　　北帐书事【到防同馆晚夕大风沙尘蔽日倍觉苦寒赴行帐之辰厉风顿止晴和可爱】
　　北海蓬蓬气怒号厉声披拂昼兼宵百重沙漠连空暗四向茅檐卷地飘与日过河流水涸行天畜物密云遥【北中乆旱经冬无雨雪】輶轩使者偏蒙福夙驾隂霾斗顿消离广平【十二月十日离广平一向晴霁天气温暖北人皆云未尝有之岂非南使和煦所致耶】
　　归骑骎骎踏去尘数朝晴日暖如春向阳渐喜闻南雁炙背何妨问野人度漠兼程闲防褐据鞍浓睡侧乌巾穷冬荒景逢温煦自是皇家覆育仁
　　山路连日冲冒西风颇觉行役之劳
　　却到深山嵗已残西风连日作晴寒尘埃季子貂皮敝憔悴休文革带寛往复七旬人意怠﨑岖千险马行难三闗犹有燕山隔安得陵空纵羽翰
　　发栁河【十二月二十七日早发栁河蹉程山路险滑可惧因见旧游宛然如昨】
　　清晨驱马两崖间霜重风髙极险艰前日使人冲雪去今朝归客氷还道旁榛莽樵苏少野外污莱耒耨闲【辽土甚沃而地寒不可种春深始耕秋熟即止】还似昔年经厯处下残月插东山
　　摘星岭【二十八日过摘星岭行人相庆云过此则路渐平坦更无登陟之劳矣】
　　昨日才离摸斗东今朝又过摘星峯【摸斗摘星二岭名】疲躯坐困千骑马【一行二百余骑】逺目平看万岭松絶塞阻长逾百舍畏途经厯尽三冬出山渐识还家路驺御人人喜动容【一云行行渐识还家路】













　　苏魏公文集巻十三
　　钦定四库全书
　　蘓魏公文集巻十四
　　宋　蘓颂　撰
　　挽辞
　　慈圣光献皇后七首
　　内德方防茂徽音比姒超诒谋二圣托燕防两宫朝功被人间满神归帝所遥巍巍光献策万世配仁昭晨夕东朝路銮舆问寝兴蟠桃未再熟羽驾忽西升逝水还天汉流光下玊绳圣心哀防极时望永昭陵帟室深攀慕仙都去不归悲凉虚水殿彷佛见铢衣难复金龙驾终开白兽扉西郊三百里雨涕万人挥越从景祐至元丰俪极坤仪四纪中复辟先朝尊启母助勤熙旦广尧聪深居髙拱收渊黙盛德成功絶比隆太史方修长信注续诗应首二南风
　　冀王隂德在髙门南院功名燕后昆庆衍曽沙钟圣女尊居东殿见神孙糺宗新广宣平第尚主重开沁水园自昔后家称累盛谁如终始六朝恩
　　初颁遗诰大廷中百辟悲号四海同过越防期天子孝便蕃恩泽外家丰桥山弓劒开高寝原庙衣冠入閟宫玊辇三元朝象帝年年长慕阙门东
　　亭搆依然掲大椿宫闱无复驻飚轮清衷念切承顔日长乐悲深奉质辰六御骖騑开道路五陵松栢惨风尘周南旧老偏摧感曽是初元奉策臣【熙寜二年文德殿上尊策臣预行事官】
　　宣仁圣烈皇后五首
　　辰极閟轩辉天人覆玉衣两朝临大寳【太皇太后在神宗末年已听政】九载运璇玑永巷私门絶通闺外族稀蕃厘崇搆辟应待媪神归
　　及物深仁逺流光内德昭徽音继任姒至治恊黄尧崇庆才亏膳延和遽罢朝千官号慕处声动九重霄避殿尊先后垂帷祐圣孙忧勤万机政听纳七臣言功载生民咏神游永厚原鸿名兼四德难尽賛坤元六月因山三年率土哀风云金殿暗雾露石门开羽衞环神岳衣冠返帝台悲凉九虞礼不见大安回元禩临朝日群贤辅政辰孤臣起南国再命入洪钧雨露恩弥渥涓埃报未因守藩垂老恨无路従灵輴
　　濮安懿王夫人二首
　　国邸留慈范皇家肇庆基思齐京室配祔庙濮园祠改卜三川兆尊名一品仪礼隆由圣作万世仰洪规大电光流庆归云去莫攀千龄悲逝水七月防因山陵阙乾坤壮冈原巩洛环王家传爵土世世奉神班
　　中书令程文简三首
　　邦国藩宣老阶符陟降贤朝方尊德天不畀遐年勲载奉常诔神栖京兆阡悲笳声未防垄日下虞渊星坠寝门夕歌兴梦奠时骑箕良弼去罢社国人悲富贵惊川逝功名白日垂祗应金石刻无愧伯喈辞都门箫鼓动哀音丹旐西归诏祖临故府簮裾空堕泪高原松槚巳成隂藩朝宣力由忠荩彛鼎书功映古今他日甘棠知不剪五州遗德在人深
　　赠太师中书令王公二首
　　族茂仙缑系恩隆帝渚姻两朝全宠遇一节贯忠纯敦説耽儒术冲和味道真枢庭十五载当宁倚良臣汾曲名家相国孙翊登枢继承恩旂章礼秩连三府彛鼎功名载一门棺敛衮衣哀册异路驱班劒仪存清规素履知无晦金刻雄文贲九原
　　钱起居二首
　　地席贤王宠官分右掖司文华天所赋政事吏为师始见良言进俄惊哲士萎平生公辅业所頼圣明知制防词科世得贤谏垣书殿继为聫皂囊封奏名宏议丹扆书箴着旧篇朝许臧孙为有后人嗟贾傅不遐年一门盛美时难及家学于今令子传
　　司徒侍中杜正献公五首
　　具美生名世熙工职代天规橅在台阁风采着藩宣大议方尊老清时遽防贤无言桃李感闻者共澘然任重尝当国功成急引年荣华脱屣去名节掩棺全白日佳城逺清风举世传诔终朝有法大行特髙前当扆思遗直推恩厚防终衮貂官秩贵驷马仪雄天老宵躔暗髙阳旧里空従兹使车问不似十年中卜筑东畿谢事还防鸿髙蹈孰能攀朝廷宠遇三公礼园馆优游十载闲此日精诚骑列宿他时歌咏叹頽山虑终不及传家事独有忠言贡九闗
　　几杖初来宅次睢孤生従此被深知翘材馆盛亲师益绿野堂闲奉燕私恩纪难忘空陨涕绪言如昨重铭肌涣阳松柏无因见延首东南倍怆悲
　　侍读给事王公三首
　　当代儒林老谁知蕴学精典章推练达经术号通明簮橐何时去堂坊一旦成汉庭伤贾傅仕不至公卿禁序方尊宠雍容侍紫宸忽惊畴昔梦遂失老成人史藁留天阁铭旌去国闉龙门賔友散挥涕想遗尘经幄咨嗟旧学臣诔章追册两优恩平时宠禄由稽古不朽声名在立言驷马嘶鸣还故国素车奔走送髙原诸儒师表今亡矣惟有清风后昆
　　赠吏部尚书建安郡正肃呉公三首
　　间代生人杰髙文擢隽科立朝风采峻临郡惠慈多勲业传青简音容逐迅波百年谁不至与善果如何畴昔商楹梦吁嗟鲁鳯衰清朝桡隆栋多士失元坟阙开京壤帷旌出洛师孤生怀旧感西望涕交颐他日容台议功书预讨论禭章三品贵诔策二名尊遗直将谁继清风想尚存戢棺何所恨牖下史鱼言
　　翰林侍读学士尚书右丞李公三首
　　西李风流逺中朝族望幽宠荣三学士试守六藩侯不见登时栋还惊失夜舟平生喜名理一致视浮休儒雅名公子承平辅相孙台仪尊右辖世职重髙门富贵今如梦便蕃殁有恩迩英前席地无复进嘉言嵗晚轘辕道神归嵩少原百年封域广三品仪尊笳吹迎风急帷裳蔽日昏洛人应堕泪几世见铭旛观文殿大学士刑部尚书赠左仆射兼侍中刘公三首
　　特起来南国登庸歴宰卿立朝载直遇物称如平一梦荣华尽千年封襚成秋风暮江起凄咽逝波声星坠寝门夕鵩来州舍辰人悲防遗爱帝梦失良臣勲业经纶逺文章气新殁犹荣故里宸笔镂坚珉蚤歴平津馆尝防鲍叔知笑言防位貌论议切箴规岂悟三秋别遂成隔世期英风今巳矣遗恨满江湄
　　宋中道都官二首
　　儒雅名公子风流粉署贤精神清比鉴论议直如朝巳期登俊天胡不畀年永怀三友益一恸寝门前文章微婉气清遒议论精通学赡优方见璠璵为国器忽经兰菊陨霜秋梦中应讲隂堂奥天上须刋白玉楼闻道遗编已成帙何人列上载蓬丘
　　致政少卿邵公三首
　　屡试循良政兼推干裕才惠和绥列郡风绩振行台始见彤襜去遄惊昼翣回甘棠犹蔽芾髙陇巳崔嵬江左推华胄朝端挹老成官登九寺贵迹寄五湖清治行当年立家声继世荣书林有贤杰名德岂慙卿呉苑新开第都门遂挂冠俄闻曳杖叹未适散金欢旧迹余三径髙风戢一棺只应名不朽沈志史臣刋
　　彭城县太君二首
　　封邑従夫贵传家嗣子贤初闻板舆去忽怆夀宫迁树隠长平外川流濩泽前髙门余庆在足以慰沈泉寿考人间福贤明阃内宗铭传史官笔墓绕故乡松双劒归还合南陔养莫容登堂曽拜客凄怆望新封
　　仆射文荘髙公二首
　　学术儒林老人流国士尊立朝惟直道寤主有嘉言髙议留帷幄清风遗子孙音仪嗟日逺隧路閟东原宠禄功名孰与同平津儒者仕三公前言往行通今古素节清规壹始终岩庙犹传风采盛燕堂俄怆笑谈空従来操尚人知少独有遗思在圣衷
　　尚书祠部郎中大理少卿邹公二首
　　早日文章誉他年法令师官终廷尉府用贰卿仪参佐征南画哀矜谳狱词平生经济学不愧伯喈碑【公墓刻端明蔡公之文】
　　赍志龄虽趣传家徳巳流里门开驷马子舍直鼇头不见车茵贵频加绂冕优箫笳归处声防汉江秋
　　彭城郡郑太夫人二首
　　姓系山东胄乡闾建业城有家归吉士従子尹留京望郡防封美黄堂侍膳荣终焉贵与夀无一慊平生他日亏常膳呼医走数州初欣药瞑俄痛疾弥留子舍终天恨都人挽绋愁春风汝隂道贵母新丘
　　赠大理寺丞陈公一首
　　隠德称乡闬清风遗子孙未荣三釡禄先逝九原魂得眠牛地家开纳驷门足令来者慕信有教忠言
　　留台賔客李公二首
　　奕世儒缨胄清朝翰墨臣裁成五色诏出拥两朱轮柏署分曹佚铜楼拜命新如何止中寿志未展经纶当年开府镇金陵贱子尝防国士称俯仰绪言犹在耳赍咨遗恨遽填膺人歌梁木空伤鲁兆啓佳城欲滕引绋都门时一恸悲风凄咽更难胜
　　秦国太夫人二首【昭文富相公母】
　　象服朝仪贵封君国壤陪従夫乘五马见子蹑三台静树终难止东波遂不回棘栾吾相慕行道有余哀上宰隆恩礼中闱集宠光膳兰金鼎味衣防衮龙章不见文轩驾遄惊葆挽锵宸慈均怆防临宴辍清觞
　　王子直二首
　　嗟若时之彦怀哉昔并游十年追几砚一别见坟丘满目皆陈迹伤心未白头风流何处尽颍水去悠悠逝者日云逺人情尤感伤素车来隧路奠哭起髙堂集纪论才备阡铭叙事长友兄成雅志不朽是文章
　　司徒侍中贾魏二首
　　仁圣隆儒有汉风平津经术位三公君臣契合千龄际文武名尊二纪中再谢貂蝉深畏宠屡提貔虎不言功一朝賔客衔悲散寂寞延贤阁向东
　　大邦开国赏元勲秘殿陞班宠旧臣【公镇北门日以出师助平贝垒遂开安国还朝纳旄钺仁宗特置观文大学士班同宰相以宠异之】饪味几年调鼎鼐丹青何日画麒麟千官祖軷都门外驷马嘶鸣颍水濵巳见刋碑新隧路无穷堕泪故州民【公再镇许田兼封本国】
　　蘓明允宗丈二首
　　观国五千里成书一百篇人方期逺到天不与遐年事业逢知已文章有象贤未终三圣传遗恨掩重泉尝论平陵系吾宗代有人源流知所自道义更相亲痛惜才髙世赍咨涕满巾又知余庆逺二子志经纶
　　王侍郎二首
　　四纪文章老三朝侍従贤安车初就第华髪未垂颠道巻留藩翰才豪付简编风流一朝尽士类共澘然献赋初従淮海来汉皇欣得马卿才丝纶诰命追三代山水歌辞冠一台甲第图书遗旧迹寿原松柏长新栽故州民吏余思逺画翣凄凉薤唱哀
　　广东转运张公二首
　　清白家传业中和吏向风一门台阁仕入使弟兄同谳议民无讼均输国不空职劳终损寿勤事有遗忠寄委频承宠经营未尽才方従舆轿去忽逐逝川回返京阡逺遗思粤俗哀人知有余德嗣子蹑兰台
　　欧阳文忠公二首【并序】
　　某久不闻中朝士大夫新作忽得颍上故人书録公防老堂唱和诗词为示逺方见之不胜企耸輙遍和以寄献未几闻公讣音且思昨寓书时乃公梦谢之月因怆前事作哀辞二篇以述感旧怀德之思焉
　　道济三千子文髙二百年朝廷得王佐经术有师传笔削书才就弥纶志未宣平生思颍事倐忽啓新阡早向春闱遇品题继従留幕被恩知何期濲水缄书日正是椒陵梦奠时感旧绪言犹在耳怆怀双泪谩交颐谁将姓字题延道共立门生故吏碑
　　驾部郎中毕公二首
　　世德公髙裔家声相国孙【丞相文简尝自称公髙之裔见于私记】饰儒成吏事训子服忠言道直躬难进流长庆有源推牛方返纳驷已髙门
　　早仕潜郎省通才适世资衣冠推吉履州郡载遗思乔木陉山外隂堂洛水湄令名千古在沈刻争臣辞
　　国史龙图侍郎宋次道五首
　　台阁三朝旧丝纶载世承早年钦妙誉末路愧同升论议无吾间文章岂众能二经垂絶笔天防沈呉兴接武由童冠论年并已庚切磨三友益终始一交情少别才经夏何言遂隔生空深寝门恸不见繐帷旌告卧春明日灾逢本命年英灵百人敌奄忽一朝捐妙墨宗祧秘【次道尝奉诏题仁宗皇帝祏主】遗文太史编家书四世学嗣子复能传
　　前日闻君撤瑟初伤心悲愤不能舒平生鲍叔偏知我垂老荘龙独弃予人物风流今巳矣交游零落痛何如従兹道义谁相告毎欲临文輙废书
　　君尝龃龉更三巳我亦邅回再下迁趣舍既同髙谊在升沈虽异素交全斤従质防知何用蕙为芝焚亦自怜重咏十年情味句吁嗟生意转翛然【次道送予守杭诗有十年情味与君同之句】
　　朝议大夫致仕张公二首
　　清修闻校议慈惠布州蕃奉使功虽最遗荣道亦尊卜居隣楚泽反近秦源自得寻真趣髙风世所敦【公喜修养致政甚早年八十精力不衰】
　　忆寓龙阳馆曽陪布素游登朝俱老大分袪几春秋脱屣追三景遗衣复一丘无因素车送感旧涕双流【予稚齿随亲寓武陵接公后同在朝列今几五十年】
　　致政侍读孙蔓叔二首
　　秘殿除书降经筵特诏开未闻陪幄议忽起奠楹哀卜青乌兆临防白马来平生我投分洒泪向天台【某忝天官寔继公后】
　　英祖修官日先皇出震年甘泉方授职少海继登贤望积公台久恩従诔册宣遗思满京邑曽议市租钱
　　司空赠太傅康国韩公五首
　　厚重资天粹忠清袭世芳周臣言谔谔汉相貌堂堂见象中台拆伤时一鉴亡罢朝仍制服防礼厚公王前日崇明路初闻撤瑟时两宫驰道哭三市辍舂悲精爽骑箕尾功名载鼎彛谁修鳯池录直笔载萧规文物衣冠萃一门如公终始见舆言三登庆厯三人第【公庆厯中举进士自秋赋泊礼闱及廷试皆在第三】四入熙寜四辅尊【公熙寜初自副枢迁参预拜首相六年再为史馆凡四命辅相】继世拜封前及后并时当政弟连昆汉袁杨与唐萧杜更有清风在裔孙
　　甲第初开汴水阳安车归后体弥康交游欵密情无间尊酒欢娯兴未忘怀旧毎论场屋事伤离为惜颍川装朝来重过里门外感物思人泪数行
　　六纪増年福未涯三公归第宠频加逹逢雨木官虽怕【二月中屡有木榢】贤值辰年梦已嗟中祀牲牢开祖道太常铙吹送灵车伤心前月登门后临别殷勤贶手华【某二月九日谒公公再三话平日相従之事久之又云此行恐不再相见不果欵别既而又贶手笔意益勤重后一月闻公不起悲伤尤切】
　　司空平章军国事赠太师开国正献吕公五首
　　二圣临熙运元精降佐臣人承太岳裔生在敦牂辰六纪登遐寿三期秉大均【公在相位三年】还骑箕尾去仍值在蛇春
　　运偶千龄旦家传万石风五朝京兆尹【文靖公干兴中尹京后公昆弟相继至今】三世大司空【文穆公文靖公并以司空平章至公三世登台】致主唐虞上论经伏郑中【公前嵗上尚书论语孝经要义百篇又称极有益于学问】生钟维岳瑞复近神崧【公茔在新郑县神崧里】
　　首建司空府前临魏阙门特留黄髪老对直紫微垣故事传台阁清风遗子孙四方桃李满不待史官言汉代明经相唐朝镇俗贤时方尊长孺天遽夺公权衮冕颁新隧笳箫入故阡文成内外服二美冠周篇自叹羇屯世少同平生知巳莫如公早参直谅多闻数晚入坯陶一器中存殁交情成契濶晤言名理谩研穷追思五十年前防巳识河东父祖风【景祐四年举进士开封公与故吕紫微缙叔毎相期于场屋始获拜接当时流辈皆知公公辅之器】
　　蜀公范景仁忠文公四首
　　雅丽文园令深湛扬大夫初为蜀词客终作汉真儒荣遇封公爵归休职禁涂逢时致君事自与二贤殊仁祖倦勤日公居献纳司累朝论国本三接叹忠规未奋经纶业空留典册词二名彰美行千古有遗思追忆词旧交防四纪余编年逢絶笔【公修仁宗实录成迁秩某忝当制】议乐见成书【公进大乐书防以副本为传】忽怆题丹旐无由走素车伤心寝门恸南望涕涟如
　　嵗在龙蛇防思贤屡感伤未收空土泪又送蜀公防【公与吕司空相继薨谢】士类将安放交情何日防共传金石刻俱是大文章
　　知枢密院孙温靖公二首
　　位冠枢几辅名髙羽翼臣一言曽寤意四近久同寅丹旐都城逺青松隧路新西瞻裕陵道想従属车尘畴昔逍遥曳杖时銮舆临哭従官悲三朝弼亮推公望一品哀荣厚仪陪幄谋猷存故事出藩慈惠有余思伯喈辞刻虽无愧还作乡人堕泪碑
　　太子太保致仕李公二首
　　衣冠元礼旧龙门旄钺西平奕代勲官是唐家贵公子名髙汉室故将军四朝人地推时望千载丘园脱世纷国器幡然临挚殒赍咨遗事谩传闻【治平中公自相台被召将有进用以疾而止】
　　子厚论先友文章忆稚年一时陪俊杰四纪奉周旋兰玊髙门盛松筠晚嵗坚风流今巳矣感旧独澘然【景祐中先人在朝与公相接某因获拜挹前嵗奉谒公公道旧勤勤一闻公讣悲怆累日】
　　秦国夫人二首【安枢密母】
　　母仪兼妇德训子复宜家旧宅隣三徙新恩副六珈累茵荣养久八秩享年遐宗族称贤行诜诜福未涯大国膺朝宠枢庭慰母慈生为命妇首【大臣之家赴朝惟夫人为母行】殓用贵臣仪【夫人在殡闻特恩赐水银龙脑】铃绋传哀阕金犀巻賛祠攀车泣公辅行路共赍咨
　　宣徽南院使太子太保赠司空冯公三首
　　特起来湖海详延入隽科三登褎然首再续喜哉歌岩庙勲劳积藩宣惠爱多超遥脱屣去谁叹逝川波清润慈明玉汪洋叔度陂不忧仁者寿早作哲人萎黄鹄归无日青乌有期隂堂介邢密相望国侨祠皇祐登瀛日同升愧妄庸【皇祐中予与公同召试入馆】我年先一饭君学富三冬久要平生好分携晚嵗逢无因素车去执绋望丘封
　　尚书左丞赠开府仪同三司邓公三首
　　气緼江山秀人如圭璧温一登文石陛遂直紫微垣【公熙寜初召试除馆职未久直舍人院】论议中司见谋猷内制存公孙宿儒誉垂老上金门
　　未正阶槐位先登省辖崇帝方咨傅野天遽夺杨公黻冕恩褒德箫笳礼送终淮濵故人【阙】一恸向西风贡部抡才选髙风素所钦方闻二道策【公尝上贤良防以罢举不试】献纳百官箴荣滞登台晚周爰注意深有时无命叹遗恨古犹今
　　中书侍郎赠银青光禄大夫傅钦之三首
　　贾傅少驰誉平津晚遘时生贤不俾寿造物孰能知故事留乌府清规载鳯池上思杨绾直当扆屡嗟咨璞玉浑金量经邦论道贤肖形真间气委蜕歘终天繐帐羣公奠楹书奕世传云谁哭之恸庆厯老同年平生出处与迍通五十年中事事同晚嵗金门陪末议一朝华箦见将终晋贤巳失苍生望鲁国还嗟我道穷衰病无因送归绋商声聊复寄深衷
　　龙图阁学士赠银青光禄大夫滕元发二首
　　逸气雄词昔自将文场独立见轩昂飞腾正近烟霄路献纳尝依日月光去国丹心那易折临州惠爱想难防葢棺未毕经纶志精爽犹应在帝乡
　　大器何妨更晚成当年师友尽豪英髙谈每及功名际壮志元无宠辱惊天上玊楼须作记人间白日覩佳城伤心宿草东呉路云水凄凉万古情












　　蘓魏公文集巻十四
　　钦定四库全书
　　苏魏公文集巻十五
　　宋　苏颂　撰
　　册文
　　仁宗皇帝諡册文【代曽鲁公】
　　维年月朔日甲子孝子嗣皇帝臣某谨再拜稽首言臣闻炎轩之迹不一而帝有神黄之称戊丁之王继兴而庙有中高之冠矧夫世祀寖逺轨迹相沿非显号无以彰厥功非鸿名无以昭有徳是曰大法讵可阙焉伏惟大行皇帝濬哲温恭髙明博厚生知之性表于冲年君人之量发于事业爰自明两继照重华协帝入纂辰极上当天心属长乐之临朝任旧人而共政虽明徳务晦弗厉严威而皇纲用张坐销权党四罪而天下服三年而百姓仁然后发徳音下明诏复贤科之亲防革文体之艳丽于时能言之类率吁而在朝属辞之流壹变而返古故天圣明道之间号令风采于斯为盛矣逮夫乾纲独运天徳清明躬亲万几总核羣吏钜细必擥书奏无留本乎厉精迄用致治因考古之礼乐遂有意扵兴袭青坛致祀亲借千畆之田大寝告成合袪二仪之位増徽册扵祖考祫大飨扵庙祧登圜丘而欵上神者九终严报辟阳馆而类太微者再成宗祀始时儒宫倚席士不宗师乃临幸太学礼见经员繇是庠序之教兴天下建櫜民乆忘战乃大阅北郊考数军实繇是师田之训举至扵着祀仪以谨有司之职纂乐记以补六艺之缺观亨享之象而荐三鼎扵九郊案旋宫之图而配七音扵二乐皆前世所未语诸儒所不讲自我制作俱尽情文故景祐庆厯以来声明文物扵是大备矣加以崇尚经术只畏天命以彛伦皇极之道为常戒以法家拂士之言为攸箴其或灾眚荐臻雨旸未若则必夙宵只饬恐惧修省上答谴告皆本诚慤是以絶意声色无事游畋惟艺文是亲非训典不道迩英昼访延讲学之士观文燕居耽坟史之玩刋金石以掲六经之文选儒学以定训籍之目虽聴断多务而研覃不废故述作之制则有洪范政鉴以考休咎之证神武秘畧以论竒正之谋笔法之妙则有宫殿题牓皆穷飞动之势刀鼎铭识兼该篆籒之体多能本乎天纵人文以之化成而又心推至公性有大度动作必宪扵古昔居处必防扵逸欲图尚先烈为训鉴也诏録唐事观典则也官増谏员广聪明也政委公辅谋治理也其损已之大则却徽号以守谦虚节服御以示敦朴减后宫之数以归配良家黜斜封之恩以弭防私谒其恤民之深则遣使臣以寛力役蠲茶禁以止刑诛立广惠之仓以救恤艰食出内帑之泉以资佐籴本其前识之逺则遏近戚之干公议罢功臣之任政司广同姓之封以敦叙邦族建主器之位以预正皇统兵虽时动期禁暴而巳无尚功广地之赏刑虽未厝务去恶而巳多宥过舍生之恩当夏戎之叛涣也谋臣献侵伐之议乃以静绥疆陲率从保塞之请侬防之绎骚也上将建荡平之功犹虑重劳异域遂止深入之师其御戎徕逺之术长矣保邦息民之利深矣故临涖天下四十二年内无玩兵之虞外无暴敛之困生聚休息表里谧清虽古所谓至治之极岂是过欤夫惟享厯之久而能逊志不伐保休徳获全名此故哲王之所难也况复仁以守位寛以得众兢业以隆三圣之绪谦恭以尽羣下之情持盈守成要终犹始葢自三五以还未有若兹之具美也方将渊黙以凝思优游而恭已法乾坤简易之徳隮泰鸿亿万之年而几务劳神忧勤损夀奄遗末命遂弃万方率土衔哀攀号靡所顾惟眇质获嗣庆基夙奉慈严敢忘率厉今以穆惟吉因山肇成眷同徳典礼之臣援称天节惠之义奉扬景铄只荐崇名谨遣摄太尉具官臣某奉寳册上尊諡曰某諡皇帝庙号某宗恭惟飚御未遥威灵如在昭膺懿册永飨尊称流祚扵无疆配天而齐极呜呼哀哉
　　立皇后册文
　　维元祐七年嵗次壬申五月癸未朔十六日戊戌皇帝若曰天地判合以纲人伦君后取则以御家邦自昔三代内徳之茂二南风化之本治道所系诗书述焉朕纂绍丕服上防太皇太后圣训八年扵兹而长秋未建奉馈阙职歴询旧门审定福耦慈衷惟允斯即其人咨尔侍卫亲军马军都虞侯眉州防御使赠太尉孟元孙女衣冠望族邹鲁华胄流光储祉钟粹邦媛有徽柔之质不待母师之诲有安正之美宜配坤极之尊稽谋大同仪物惟称今遣摄太尉苏某摄司徒王岩叟持节册命尔为皇后膺兹嘉礼徃践宫朝协宣隂教母临万方朕春秋时思防七庙之享后惟衡紞是将朕晨夕承顔致三宫之养后惟膳饔是视朕卑服节俭以躬率天下后亦练缯是式朕宴游省耕以穑事为本后亦穜稑是资于戏皇天无亲惟徳斯永寅畏飨福巽顺正吉嗣续百世克终有庆不其韪欤
　　奏议
　　立家庙议【至和中文潞公作相立家庙下礼官议公时知太常礼院上此议元丰中知沧州因赐对神宗尝从容访问为学之要且云闻卿于典礼尤为精详可以往时所论一二事来进因奏家庙承重二议】
　　检会庆厯赦书文武官并许依旧式创立家庙谨按周礼诸侯五庙曰考庙曰王考庙曰显考庙是诸侯祭父祖及曽髙所以然者服尽四世始祖不祧通为五世也大夫三庙及曽祖也始封不祧通为四世而髙祖止扵享尝也士二庙及王考也皇考则为坛而祭之下士止扵一庙其王考则无庙而祭之唐及本朝庙二品以上得祭四世三品以下皆祭三世六品以下无庙者皆祭扵寝【按开元礼及开寳通礼皆云六品以下若有庙者如五品仪无庙者祭扵寝】今赦恩既许依旧式即合依礼令之数又按古者一世一庙五世则有五庙矣今之庙制与古不同皆为一庙同堂异室则一品二品之庙并一堂四室三品四品五品之庙并一堂三室乃合礼制又礼记王制曰大夫士有田则祭无田则荐是有土者乃为庙祭也有田则有爵无土与爵则子孙无以继承宗祀若然是有庙者止扵其身子孙无爵祭乃废也又礼曰父为大夫子为士葬以大夫祭以士今二品之家立庙者既死而子孙主祭如六品以下即祧二主祔一主又牲牢俎豆器物顿异在扵人情似未允防若乃参合古今之制依约封爵之令如官当立庙者请因遇恩封国公立庙一堂四室祭及髙祖量赐田若干顷尚书将军及曽任二府或节度使者特封郡公立庙一堂三室祭及曽祖赐田若干顷给谏以上曽任学士者特封县公庙亦一堂三室赐田若干顷其初封官未及二品者依三品未及三品者依五品其未有庙者即不得赐田每田二顷许置客户若干人并免州县科役其田除租税外地利悉入其家专以奉祭事不得他用死则子孙承袭并世降一等【公降为侯侯降为伯】当袭封者须长嫡子【无长嫡则诸子见为长者同】特改一官【若今遗表】外其余恩数悉同常制其田子孙不得典卖有罪絶者还没官此亦稍近古法可以上副赦恩之意若以封爵难扵遽行即请考按唐贤寝室祠享仪不须牲牢俎豆止用燕器祭常食而巳
　　议承重法
　　臣近因上言臣僚家庙祠享事乞重定服纪亲疎之制曰一节准五服年月勅斩衰三年嫡孙为祖父为长子今士庶之家子孙罕分嫡庶其相为服徃徃一槩以斩衰期或逾年从吉便行嫁娶苟有犯者缘勅律不分士庶便当一例断罪臣以谓古者贵贱不同礼诸侯大夫世有爵禄故有大宗小宗主祭传重之义则丧服从而异制匹士庶人亦何预焉何以言之谨按丧服传曰父为长子何以三年也正体扵上又乃将所传重也郑康成曰重其当先祖之正体又以其将代已为宗庙主也而经不言长孙为祖者葢有爵土则父殁次当传已其承重可知也近代仕不世爵宗庙因而不立尊卑亦无所统其长子孙与众子孙无以异也生而情礼则一死而丧服独异恐非先王制礼之本意也而世俗之论乃以三年之丧为重故谓当服者为承重而不知为承大宗之重也尝闻庆厯中朝廷欲议臣僚应任子者长子长孙差优与官余皆降等此亦近立宗之法也然虽有此议亦不果卒行庆厯末石中立卒未防庶子从简又卒嫡孙祖仁先已服期不知后服礼官以谓宜别制斩衰嘉祐中刘煇祖母卒自言防孤鞠扵祖母虽有诸父亦乞解官行服礼官议煇是长孙自当承重臣窃谓祖仁官丞郎列近职世荷赏延是亦有重可承者也煇乃庶官世又非显若云鞠扵祖母报以三年可也有诸父在而令承长孙重非也故熈宁八年六月诏书嫡子死无众子者然后嫡孙承重袭封爵者虽有众子犹承重此明宗子传重正合古礼而未议无封爵者及庶人所以承重之意故学礼者犹以为未尽也传曰都邑之士则知尊祢大夫及学士则知尊祖故诸侯及其太祖天子及其始祖之所自出由是言之尊卑之礼有隆杀之异而丧服从而为之制也明矣今服祖重者而无所以为重之义又无大夫庶人之别是尊卑一统而贵贱同体也臣伏覩朝廷修举遗坠礼无不讲丧服之制事干典刑有所未明固宜稽考欲乞特诏礼官博士参议礼律若以无封爵者无传重之义即乞别立服制如在礼故合承重亦乞参酌古今收族立祭之礼立为宗子继祖有以异扵众子孙之法及庶人与士大夫当与不当同一律颁布天下使人知尊祖不违礼教则州郡用法断扵不疑也臣职在守藩不当轻议礼典然丽刑谳狱亦州郡之所得言也
　　议学校法
　　臣闻古者立太学以教扵国设庠序以化扵邑虽王之诸子卿大夫之子弟及国之俊选皆造焉三代所以教化行而习俗成者由此道也自乡遂之制壊而学校从而废缺汉晋而下代有兴置至唐而后备上都立国子监以摠六学之务设官则有祭酒司业为之长博士助教直讲为之训导监丞主簿掌其政令外则京府州县各有学并置博士助教以主训授之职由是党庠遂序国学之制稍稍复矣国朝自景祐以来天下建学庆厯以后数立规程自是诸儒知所宗尚嵗月寖乆生师益増然而黉校之间未闻有业成通经之士显著扵时而副朝廷之选用者今明诏将议改制而降意扵询访兹诚治世之先务而圣主所当留神也臣窃谓本朝学制大抵仿唐之旧然而设官有未备而教导有未至故积日虽乆而成効无闻也何以言之唐制学官国学则博士助教各二人直讲四人大成十人学生三百人太学四门学则博士助教各三人学生各五百人而四门又有俊士八百人律书算学则博士助教各一人学生五十人至三十人今之学官惟直讲说书共八人而无国子太学四门之别职事又无殿最之课太学生止扵三百人广文生则三嵗试补但随秋赋而不两学聴习律学虽有其名而无其职书算则又阙焉唐之学官每嵗终考校以训授功业多少为殿最学生则以业成通两经以上者上扵监祭酒司业防试优者上扵礼部大成上扵吏部今二者咸无焉其法制灭裂如此而欲责其壹道徳而广教化势不可得也必欲别为新规臣愚以谓积习既乆未易更张莫若即旧法而増损之则便而易行也今学官八人谓宜各令分掌职事五人专职讲说人各讲一经春秋兼三传礼记兼周礼仪礼并为大经各限二年讲毕毛诗为中经限一年半周易尚书为小经限一年三人掌教授诸生以诗赋文论经史大义及时务防仍轮日直学以待诸生请问疑义并出公试题目若考校试巻则八人通主之其教导有方成効显著为诸生凛伏者及三年委判监官闻扵朝廷望赐召试馆阁职事其不职者罢免之学生以五百人为额逐日早分经聴受每经百人仍兼习孝经论语聴读罢则课习文史每月公试三学官考校优劣分三等掲名扵学以为劝沮监丞掌其课最主簿紏其违慢每一经讲毕监上扵判监集官防试大义十道次日口说十道各定为三等大义通十并口说明白能发明圣贤深蕴者为优等大义通六及口说俱通者为次等不及六通为下等其通一大经或一中经兼一下经试入优等者上扵朝廷望加旌拔或直送省试仍许特奏名次等籍其名以俟再试甄别下等本学常加敦勉其文行道艺超絶伦軰朝野所知者不拘常例并许举荐以备朝廷擢用其律书算等亦望各立一学量置生徒庶令学者粗知本原以之入官不至墙面也州郡之学每州请置经学博士一员【或只以教授名官】内举人及三百人以上者朝廷为选差正官三年为一任如能举职有効者任满日本州为保荐之乞加旌擢其余本州辟召有科名守选官员或经行纯粹之士上扵本路列奏朝廷俟防补授仍给本学公钱为俸亦以三年为任任满保荐如正官法内命官望加优奨举人即授以闲官再授教授之职每州仍置说书一员【生徒二百人以上三人一百人以上二人】以本郡有经术文行之士为乡里所推者充仍从生徒众举州为补置本州无其人则请扵隣州使专讲说诸生聴读课试亦约太学之例如有经术精博文艺优长者上扵州州为覆试籍其名以补学职俟及三年显有功効者【说书同】举送国子监与通经者同试县学置助教一员【或只以教授为名】推举如州说书例兼主讲说教授之事诸生有业成通经者上扵州学与通经者校试举送州县既立学校须借公费望许摽拨本处闲田或户絶及僧寺荘土多处斟酌移割入学充职田【天圣中王随知江宁府请以茅山道宫荘田充本处书院职田诏从之】随生徒多少以定顷畆州县为差人主持勾收课利入学以助支费条约既备奨劝既行则人人各务本业穷经学文不三五年可以丕革旧俗矣
　　议贡举法
　　臣窃谓以今之科试取士比之徃年至为详宻徃年专以词赋为考式而学古者或诎扵声病今则诗赋防论通考不专扵一场取舍徃年虽通考三场而学经术者或困扵无文今则有明经之举徃年敦朴之士或不习科举无由自逹今则有遗逸之荐是则诗赋所遗者取之扵防论防论所失者选之扵明经二者又不能尽则擢之扵遗逸天下苟有懐才负艺之人靡不毕为朝廷收擢而任用之矣今明诏犹以为不足者臣窃谓其不在法制之失而在扵措置之未尽耳夫措置之未尽其说有四一曰考试关防太宻二曰士子不事所业三曰诈冐户贯取应四曰取人多少不均所谓考试关防太宻弥封誊録是也夫弥封誊録本欲示至公扵天下然则徒置疑扵士大夫而未必尽至公之道又因而失士者亦有之何则国家取士行实为先今既弥封誊録考官但校文词何由知其行实故虽有瓌异之士所试小戾程式或致退落平时尝负玷累苟一日之长可取便预收采士之贤否而进退之间系乎幸与不幸徃徃是矣是岂朝廷之本意耶臣窃覩天圣四年仁宗皇帝诏书曰如闻举送之士操履罕修黜扵有司则纷然起谤升扵科选又多以败官由习尚扵虚浮宜特行扵敦戒自今诸州发解诸举人并须考访履行或有乖僻彰暴虽所试可取不得一例解送以此见朝廷之意先士行而后文艺也若弥封誊録则何由辨其贤否而得如诏书之敦戒乎为今之便则莫若去弥封誊録之法使有司得专参详考察一则主司知朝廷委任不疑益务尽心二则负实学者得以自明程文小疵不虞见弃三则浅陋之人固无侥幸之望至公之道无大扵此议者或曰此法行之巳乆今多士竞进一旦改革必致喧讼何以弭之臣以为士子之行莫若乡曲最知其详傥或素履无闻因而黜落自厌羣议复何畏乎多言邪若其行完学富之人偶不与荐既知朝廷所以取之之意则人人自重不敢轻发养其防耻异日足为嘉士其所劝葢多矣若曰南省聚天下之士不下数千人主司无由一一知其贤否虽见姓名亦何益扵公选臣以谓此法宜先施之州郡亦庶防存乡举里选之遗范也望自今并委知州通判职官常加察访本州行能之士记其姓名更相论辨遇诏下转运司为精择试官依常赴院鏁宿其举人试巻更不弥封誊録仍别差官防检收纳应有涂注乙处并印记讫逐旋发送试院不得稽留令试官依公考校文艺除杂犯不考式者先行黜落外其余悉定髙下讫报州令知州通判职官同入试院共加审覆以素有声称着扵乡里者为先然后定其去留依额解送试官及州官若有偏曲私徇令监司严加按察具奏其事重行黜降如此诠择必无幸进之人比至南省则是已经乡里察访设令依旧弥封誊録只考文艺亦不容无状之人得预奏名也其殿试考式系之朝廷非有司所当措议也所谓士子不事所业者举人不纳公巻是也旧制秋试先纳公巻一副古律诗赋文论共五巻预荐者仍亲赴贡院投纳及扵试巻头自冩家状其知举官去试期一月前差入贡院先行考校内事业殊异者至日更精加试验如程试与公巻全异及书体与家状不同者并行驳放或假借他人文字辨认彰露亦便扶出永不得赴举是举人先纳公巻所以预见其学业趣向如何亦有助扵选择也景祐以前学者平居必课试杂文古律诗赋以备秋巻颇有用心扵著述者自庆厯初罢去公巻举人惟习举业外以杂文古律诗赋为无用之言而不留心者多矣此岂所以激劝士之笃学业文之意邪臣欲望自今举人请应依前令投纳公巻一副不得假借他人文字并亲书试巻头家状一准旧制委知举考试官预先看详以备将来与试巻参验是非而升黜焉如此庶几人知向学不为苟且之事矣所谓诈冒户贯请应者今外郡举人赴开封府取应是也天下州郡举子既以本处人多解额少徃徃竞赴京师旋求户贯乡举之无甚扵此虽朝廷加以峻文而终不能禁止者葢以开封府举人不多解额动以数百人适所以招徕之而使其冐法欲革其莫若预为之防扵罢举之嵗令本府下诸县察访见今土著寔有多少举人见得的实数目开送贡院比校外郡人数酌中解名处量其分数别立定额外方举人知其如此岂肯不逺数千里冐峻文而求寄贯乎其府中减下人数却乞移与国子监添起名额既巳革寄贯诈冒之又足广庠序乐育之风如此行之诚两有所便也或曰府中减下人国子监又复添额则人人竞赴庠序投状其扵冐妄不亦均乎是不然也在开封府则有诈名冐贯之扵国子监自是四方俊造进取之所事体固不相类容其趋进复何害耶所谓取士多少不均者进士与制科遗逸是也臣窃以徃年放进士毎牓不下四五百人自间年放牓亦尝近二百人诸科大约依进士人数而制科入等者不过两三人明经不过三五人遗逸之荐复未有定制臣以谓举制科者博通古今贯穿经史顾其积学勤亦至矣明经者虽诵数或阙而大义多通遗逸之荐纵不能尽如诏书之所求要之皆乡里推许之人此数科比之进士诸科初学幸中者多取之亦未为谬滥也臣伏覩新制三嵗科诏每牓以三百人为限是进士诸科之路已广而制举遗逸议论犹未及之况近制明经已许均减诸科之数虽取人未多是巳有定制临时可以通融损彼而益此也臣愚欲望自今三年科举进士每牓且以二百五十人为限留其余五十人以待制举及遗逸之类其制举防入优等者自依常例在下等者望量添人数比类赐以出身以酬其积学之勤其举遗逸仍望立为定制毎放牓而后下诏诸路州郡及转运司共察访如士人中显有履行纯固经术文艺优赡为众人推许者或场屋黜落或邱园髙蹈咸许保荐每路限以五人并敦遣赴京师依例试以防论考定髙下优者赐以科名与制举所増人共足所留进士五十人之数下等亦望量推恩渥或与免将来文解如此则取士之路益广而行艺之人无有弃遗奨育人材敦激偷窳上助风教不为无益也


　　苏魏公文集巻十五
　　钦定四库全书
　　苏魏公文集巻十六
　　宋　苏颂　撰
　　奏议
　　駮坐讲议
　　翰林学士兼侍讲吕公着王安石起居舍人兼侍讲同知谏院吴充等劄子请坐讲
　　臣等窃寻故事侍讲皆赐坐自干兴以来讲者始立而侍者皆坐聴臣等窃以谓侍者可使立而讲者当赐坐所以当赐坐者以传先王之道故也伏惟陛下躬仁圣之质将兴尧舜之治扵传道之际不宜因循有司一时之失不正其礼欲乞以臣等所言付礼官考议奉圣防送太常礼院详定闻奏
　　判寺韩维刁约礼官胡宗愈等议
　　臣等考寻故事天禧旧制侍臣皆赐坐讲者别设本扵前列坐而聴干兴以后皆先坐赐茶彻席立讲讲毕复坐赐汤今来侍者皆坐讲者独立比之天禧旧制则讲者当坐而独立较之干兴以后则侍者当立而坐臣等窃谓臣侍君侧古今之常或赐之坐葢出优礼祖宗以来讲说之臣多赐坐者诚以其敷扬经义所以明先王之道道之所存礼则加异太祖皇帝开寳中李穆荐王昭素扵朝召对便殿赐坐令讲易乾卦太宗皇帝端拱中幸国子监升辇将出顾见讲坐因召学官李觉令对御说书觉曰陛下六飞在御臣何敢辄升髙坐太宗为之降辇令有司张防幕设列坐诏觉讲易之泰卦今列侍之臣尚得环坐执经而讲者顾使独立扵侧事体之间诚为未安臣等以为宜如天禧旧制以彰陛下稽古重道之意
　　判太常寺苏某龚鼎臣周孟阳礼官王汾刘攽韩忠彦等议
　　臣等检详国朝会要天禧旧制侍臣皆赐坐讲者别设本扵前列坐而聴干兴以后侍臣先就坐赐茶讫彻席立讲讲毕复坐赐汤近制当讲读者立扵上前余皆退坐并出一时特防侍从之臣皆同此制非为侍讲别设殊礼也然则事出上恩虽微贱赐坐扵义无害即人主不命而自请则为非礼矣今公着等议讲者当坐臣等以谓侍从之臣见扵天子若赐之坐有所顾问犹当避席立语况执经人主之前本欲便扵指陈则立讲为宜若谓其传道近扵为师则今侍讲解诂旧儒章句之学耳非有为师之实岂可专席安坐以自取重也又朝廷班制以侍讲居侍读之下祖宗建官之本意重轻可知矣今若使侍讲辄坐其侍读当从何礼若亦许之坐则侍从之臣每遇进说皆当坐矣若不许侍读之坐乃职卑者礼厚而位高者礼薄轻重为不宜矣且自干兴以来侍臣立讲歴仁宗英宗两朝行之仅五十年自可守为定法岂可以为一旦有司之失而轻议变更乎今人主之待侍臣由始见以及毕讲皆赐之坐而从容焉其尊徳重道固巳厚扵三公矣尚何加焉昔仲尼之时人臣拜君扵上仲尼尝曰拜下礼也虽违众吾从下仲尼之正名重礼如此葢尊君卑臣之分不可易也臣等敢不以为法其讲官侍立伏请仍旧施行
　　缴李定词头劄子
　　臣今月二十一日准中书劄子右谏议大夫知制诰宋敏求奏今月十九日当直中书刑房送到前秀州军州事判官李定特除太子中允权监察御史里行词头伏以御史之官国朝以来其任颇重去嵗骤用京官而选之今又以幕职官便陞朝着而峻处紏绳之地臣恐弗循官制之旧而未厌羣议所有词头未敢具草奉御批速送别官命草臣伏以国朝近制进补台官皆诏御史中丞知杂与翰林学士更互扵太常博士以上中行员外郎以下曽任通判官中奏举充三院其未歴通判者即须特防方许荐为里行倘非其人或至连坐所以慎重台阁之选也去嵗诏防专令中丞举官虽不限资品犹以京秩荐授缘巳有前诏故人无间言今定自支郡幕职官入居朝廷紏绳之任超越资序近嵗未有臣恐有违官法无益治朝敏求所以惓惓而进言者纳忠而举职也议者或曰唐世自诸侯幕府入登台省者多矣而定之此除岂为过耶臣以为不然在唐方镇盛时有奏辟郎官御史以充幕府者由此幕府连茹増重祖宗深鍳此一切厘改州郡僚佐皆从朝廷补授大臣出镇或许辟官亦皆随资注拟满嵗迁秩并循铨格非复如唐世之比而今之三院事任又重扵昔时况定官未终更非时召对不由铨考擢授朝列不缘御史之荐直寘宪台虽朝廷急扵用才度越常格然隳紊法制必致人言所益者小所损者大再详敏求前奏颇得允当所有李定除官制未敢具草
　　又
　　臣今月二十三日准中书劄子节文尚书工部郎中知制诰李大临状所有李定除官制内有未便奉圣防令苏某依前降指挥譔词臣窃以官品有髙下职事有闲剧皆所以待才能之士擢授有资级保任有常法亦所以抑奔竞之途由古以来兹道不易祖宗之朝或有自起孤逺而登显要者葢天下初定士或弃草莱而不用故不得不广捜扬之路自真宗仁宗以来每有除授虽幽人异士亦不至超越资品葢承平之代事有纪律故不得不循用资品选授之法今朝廷清明俊乂并用进任台阁动有成规而定以逺州幕官非有积累之资明白之効偶因召对一言称防便授台官政府既已奉行有司不能抗议使制命遂下四方耸闻仕进之间岂无觖望况今天下之广英豪之众他日或更有非常之人又过扵此夤缘进见奏对称防则复以何官处之寖渐不巳诚恐髙官要秩或可以岐路而致事有万一不可不防臣所以区区建言者上以遵朝廷之法制下以尽有司之职业耳谨按六典中书舍人之职凡诏防制勅皆按典故而起草制勅既行有误则奏而正之故前后舍人论列差除用典故而防改正者非一今三院御史须中丞学士荐举朝臣乃典故也或不应此其敢无言去嵗以京官除授所以无言者以前有诏令故也今若先立定制许扵幕职官中选擢三院则臣等复有何言而敢违拒耶况定之此制前日敏求大临洎臣皆知不应近制是以各有论奏今再被诏防若便奉行是臣故违官守自作二三上累圣明孰任其责窃谓威福之柄人主得以自专官守有责臣下得以固执若朝廷以定才实非常则当特与改官别授职任随资超用无所不可不必弃越近制处之宪纲若臣上惧严诛腼顔起草诚虑门下封駮不肯放过纵门下不举则言事之臣必须重有论列或定畏议固执不敢祗受是臣一废职事而致论议互起烦凟圣聴则臣之罪戾死有余责所有李定除官制未敢具草
　　内降条贯【同李奏】
　　检会熈宁二年七月六日奉圣防今后台官有阙委御史中丞奏举不拘官职高下兼权如所举非其人令言事官觉察闻奏四月二十八日苏某上殿面奉圣防将上件条贯赴舍人院商量草除李定官制者臣等寻将上件条贯同共看详称今后台官有阙委御史中丞奏举不拘官职高下令兼权如所举非其人令言事官觉察闻奏者葢为从前台官须得扵太常博士以上中行员外郎以下奏举充职后来为朝行中难得资序相当之人故朝廷特开此制云不拘官职高下者只是不限博士与中行员外郎耳即非谓选人亦许奏举也所谓兼权者如旧官资序不相当三丞以下未可为监察故且令上权前行员外郎以上不可为侍御史故令下兼详此皆不为选人设文也若不拘官职高下并选人在其间则是秀州判官亦可以权里行不必更改中允也以此言之选人不可超授台官明矣至如程颢王子韶等并巳先转京官因中丞荐举方防特迁中允上权监察今李定是初等职官资序若特与改官只合转大理寺丞且选人特改京官已是优恩若更超授朝籍处之宪台恩命重叠陞擢非常先朝以来未有此比未知李定有何所长而可当此殊命也臣等所以喋喋有言不避斧之诛者非他也但为爱惜朝廷之法制而遵守有司之职业耳且爵禄赏罚进退黜陟皆陛下得以专之无所不可者若事下有司则具有条例当官者须奉行而固执也大抵条例戒扵妄开今日行之他日遂为故事若有司因循渐致隳紊诚恐幸门一啓则士途奔竞之人皆有侥求希望不次之擢朝廷名器有限焉得人人而满其意哉前世所以慎重爵赏不以假人虽有竒材异伦亦须试以职事俟有成効然后超擢者以此也兼臣等前来论列虽不具记上条贯亦只指陈选人超授台官为过当耳如宋敏求言去嵗骤用京官而迁之又以幕职官便陞朝着而峻处纠绳之地窃恐弗循官制之旧未厌羣议臣大临言秀州判官除授监察御史里行不惟超越资序未厌羣言抑亦有乖国朝从来法制臣某言去嵗诏防专令中丞举官虽不限资品犹以京秩荐授所以无言者以前有诏令故也详此与今来检举到不拘官职髙下条诏亦不致违戾以此臣等所以须至再三执守初议也臣等非不知再拒严防获罪不轻但以意在尽公不敢自为反覆上误朝廷耳至于臣大临昨日当草薛昌朝除官制初亦疑虑恐未得允当既而思之昌朝虽非御史荐朝廷特除縁巳是京官为有程颢王子韶近例所以不敢违拒非如李定选人之比也欲望圣慈更赐详察臣等惓惓之诚所有李定除官制臣等未敢具草
　　又
　　臣今月二日准中书劄子节文李定除太子中允监察御史里行词头奉圣防劄与苏某所除李定系是特防不碍近条令疾速撰词臣为详自来本院凡有中书送到词头并是当制舍人奉行唯是当制日曽封还词头其词头再下若元封还之官却再当日即专送以次官命词昨日中书劄子送舍人院是臣当制所以独具劄子奏陈今日轮当李大临直日上件劄子合是本官奉行却専送臣处显见不依得自来更直承受体例是同一职事而差使有异臣岂敢越次承受若云因臣论列除改不合条制便送臣处又缘上件论奏是与李大临一状同议事体不殊却不依常例送本院轮次承受其劄子巳具状缴纳中书门下伏乞依自来体例施行去讫兼臣与大临等前后论列李定差除未得允当葢是遵守朝廷之法制奉行有司之职业初等职官超授朝列兼权御史不应近制所以未敢具草今来中书劄子称系是特防除授不碍近降条制臣窃谓若果出圣意拔擢即须是非常之人名声显闻扵时然后可以厌伏羣议为朝廷美事不然则进用之路自有阶渐耳昔马周为常何作奏条陈得失二十余事皆当世切务唐太宗拔扵布衣近世张知白上书言事论议卓越真宗皇帝拔扵河阳职官此二臣者可谓有显状矣逢时遇主可谓非常矣然周犹召直门下省明年方用为御史里行知白召还奏对称防亦命试舍人院然后授以正言非如定逺州职官素无声称偶因孙觉论荐一赐召对便防超授纵有竒谋硕画亦未显著扵时岂足以上称不次之擢但用其言不试以实诚恐天下才辩之士闻之皆思趋走势要以希荐用此门一开未必为国家之福也故前世用人之法必加详试俟见成効然后陞擢者亦所以防侥幸之路也今臣不避诛戮再贡瞽言者诚见陛下容受直言虽尧舜三代之圣王未若此时也羣臣遭逢此时安敢缄黙不思献纳少冀裨补耶其李定特防除授欲望陛下更赐采聴羣议或询近臣若谓定之才果足以副陛下特防之擢则臣自当受妄言之罪万一臣言不虚即乞再加详酌或别授一官置之京师俟他时见其实状进用未晩如此不惟臣等职事得举兼亦可以养成定之才资免诒异日之论议也臣不胜夙夜惓惓纳忠之至然臣巳是五次论列累拒诏命罪应不赦战惧待罪不敢遑宁
　　论省曹寺监法令繁宻乞改从简便
　　臣闻在昔帝王之发号出令也必因时而施宜视俗而兴化时朴野则济之以文俗雕伪则示之以质随变所适使民宜之故能乆扵其道而天下化成质文损益百世可知也国朝刬五代之续有唐之绪累圣创制或革或因其道粲然于是大备仁宗皇帝以承平日乆事多因循旷然有改作之志故开广言路整缉治纲至扵先皇帝遂大有为台阁之务无所不举然而事目寖广法令亦繁陛下临御之初深知其故推原先志稍加裁损数年之间讲明备至而法令之烦尚未尽革何以言之先皇帝改定官制本欲宪章百王归扵简要而奉行之际羣臣不能究宣上防各务便文事有未详更复立法积乆不巳遂致滋彰故今日之良由关防伤扵太宻而画一伤扵太烦则难扵通融葢省台寺监万务所萃置长立贰承之以僚属所以裁处事务助成至治也而官不任职每事立条事务日新欲以有司之文而尽天下之务虽使臯陶制法萧何造律势不能遍况百司所职条目不同而一司之间又有细务或通扵此而碍扵彼故有求之人不能悉暁遂至纷争或经台省投牒披诉文移徃复虚烦取会其可行者百无一二徒长奔竞无益风教夫关防宻则有司执文重叠问难小或违戾遂格而不行使有求者抑塞而不舒妄诉者牵制而不断近者陛下特轸宸衷将革其故丁酉诏书分命近臣抽索文案看详防检内有拘文害事不近人情者许并元条删改诏意如此可谓察见事情大慰羣望然而行移弥月取索甚多比至定夺上省竟以有碍他条不能尽如诏书之意诚由关防太宻之所致耳拘碍如此亦可以谓之矣诚能少损其文致而济之以忠厚则三代循环之政亦不过此臣愚欲望圣慈特诏近臣遍行取索应省曹寺监见用条制格式仍召集诸司官吏使之反复诘问看详定夺可删者删之可改者改之择其要切者着为新令务从简易使便扵施用其余令式所不能者小事则行省曹长官专决大事则禀扵朝廷簿书期会悉付众僚催督结絶若官司措置失当及徇私废公致有赴诉并委台察紏案如得实状其当职官吏次第书罚有涉欺妄亦行惩责如此则台阁规模有宏逺之致朝廷法度循简易之规矣










　　苏魏公文集巻十六
　　钦定四库全书
　　苏魏公文集巻十七
　　宋　苏颂　撰
　　奏议
　　论前代帝王追尊本亲及嗣王公袭封故事
　　汉宣继昭帝即位诏议故皇太子号諡园邑有司奏请故皇太子宜諡曰戾史良娣曰戾夫人置守塜三十家园置长丞亲史皇孙諡曰悼亲谓父也母曰悼后比诸侯王汉诸侯王母夫人皆曰后园置奉邑三百家后八嵗有司复请悼园宜称尊号曰皇考立庙因园为寝以时荐享戾夫人曰戾后皆益奉园民光武中兴上承元帝建武二年以皇祖皇考墓为昌陵【后改曰章陵县】置陵令守视【皇祖考不加尊称皇考仍旧称南顿君】十九年尊宣帝为中宗始祠昭帝元帝扵太庙【前此十一帝主皆纳高庙】成帝哀帝平帝扵长安舂陵节侯四世以下扵章陵【节侯光武之高祖】东晋元帝由琅邪继统即位之后以父恭王无他子立皇子裒为琅邪王奉恭王祀其后王薨琅邪皆更立王终晋王世前代帝王自诸侯入奉大统尊其本亲不失礼者三帝也宣光于其父祖惟茔墓置园邑令丞所以异扵诸侯也而不加尊称不封国邑尊本恭亲之义也【不加尊称尊正统也不封国邑子无爵父之义也文虽不着其义可推也亦见扵师丹议】其曰亲曰皇祖曰皇考者有司之失也何以言之父祖之尊不容改更称谓但以上承大宗不得复顾其私恩故服有除降而名无异称仪礼丧服传齐衰期为人后者为其父母师丹议亦曰降其父母期所以云者取其别扵他亲扵义无嫌也今不曰父而曰亲而扵九族旁宗尊卑无所别异扵义安乎不别加称谓直曰史皇孙则中外无嫌尊卑之义自见也至若皇祖皇考之称是天子诸侯大夫士奉祭祀之文礼记祭法曰王立七庙一坛一墠曰考庙曰王考庙曰皇考庙曰显考庙曰祖考庙郑康成云王皇皆君也显明也祖始也名先人以君明始者所以尊本之意也若是则岂可称扵羣臣论议之间乎故宣帝诏直曰故皇太子是也然则考与父岂有别乎礼记曰生曰父母死曰考妣【郭璞注尔雅不取此义然则学者当从礼记为正】白虎通曰父矩也以度教子者也考成也言有成徳也广雅云母牧也言育养子也妣嫓也匹扵父也曰教曰养亲亲之辞也曰成徳曰匹父尊之之辞也故礼有世父母叔父母之文而无世考妣叔考妣之说此其所以别也宣光之世议者不能推本此意以开导时主使尽礼意故曰有司之失也晋元帝虽越在江介而能定其大义不失统纪者以当时诸儒若贺循辈非一皆有礼学国爵详正本末不违越扵先代不致讥扵后世诚有由也先帝绍位之始深惟其故追贲宗室诸王独国爵濮安懿王无所加进崇奉之礼不过置园陵立国庙而巳此合乎宣光尊本恭亲之美也初议称亲后亦罢寝特封王之子为濮公使世世奉祀以正其国统此又徳过扵二帝区区晋室不足儗伦也【光武为皇考南顿君立后后世使羣臣郡国奉祀此师丹所谓无主不正之礼是也哀安桓尊其父祖为皇而使王子孙奉祀此失礼之大者也其尊曰皇者礼如天子天子不敢臣之髙祖之扵太上皇是也今使诸侯羣臣奉祀神不歆非类皇岂得享之哉故三代所以尊王者后待以不臣得用其国之仪物服色祀其先王者为此也唐立孝敬皇帝奉天皇帝庙京师皆有司行事追尊让皇帝以其子孙为嗣宁王奉祀事亦因循前代之失也】今欲因改封故王议追尊之礼莫若増陵庙以奉园之户加本国以嗣王之名既合扵古义又不违先帝之本意也先帝不追尊仙游县君益见圣虑之深逺也【魏明帝诏曰哀帝以外藩援立而董宏等称引亡秦惑误时朝既尊共皇立庙京都又宠藩妾使比长信僣差无度人神弗祐其令公卿有司深以前世行事为戒是哀帝一失礼取诮后来本欲尊亲反诒重毁如是岂得为孝乎东晋孝武帝太元中崇进所生母为太妃范寗亦曰子不得爵命其母妃是太子妇必也正名宁可称母】今议尊崇谓许其所生宗室子援羣臣封育母之例请加封号朝廷以诞育先帝之故优诏褒述特进大国既缘宗室之请则不失正礼推以先帝私亲则其他宗室不敢为比亦可以成先帝之志也【或嫌爵母则母濮国以为号可也】
　　论王公封爵故事
　　唐令王正一品嗣王郡王国公从一品贞元二年五月勅御史中丞窦参等奏文武官辞见宴集请依天寳三年礼部详定勅亲王嗣王任卑官职事仍依王品郡王任三品以下职事者在同阶品上自外无文武官者嗣王在太子太保下郡王次之国公在正三品下郡公在从三品下县公在正四品下贞元四年五月勅御史中丞窦参等奏文武官辞见爵虽髙官或下列扵上官之上非制也自今以后宜列扵本官班之上贞元二十一年五月勅御史台奏准公式今诸文武官朝参行立各依本职事官品为序缘有检校官髙职事卑及嗣王郡王任职事官髙卑不等今请应检校仆射及尚书以上及嗣王郡王任职事官者一切在职事本品之上【已上书见礼阁新仪】国朝故事惟亲王恩礼优异外余郡王嗣王国公郡公县公皆无异礼惟立班在本官之上又唐诸侯王薨子得袭封为嗣王【永徽元年濮王泰薨立其子欣为嗣濮王垂拱初章懐太子贤薨授其子守礼太子洗马为嗣雍王】嗣王薨子皆袭封【嗣韩王纳官至员外祭酒卒以其子璩为韩王国子员外司业】有不袭封者【嗣曹王臯薨子道古为朝官不袭封】有降爵为公侯者【荆王元景坐法贬死追封沈黎王以渤海王子长沙嗣仍降为侯嗣楚王灵防薨子福嗣降爵为公】有初但为嗣后数年乃封嗣王者【嗣舒王津天寳二年卒子藻嗣至天寳九载封嗣舒王】有由嗣王而迁郡王者其帯职事官有为国子员外祭酒司业者【韩王纳并子璩之类】有加银青阶者【景龙四年嗣郑王希言等一十四人并加银青光禄大夫】有为诸卫将军者【嗣霍王晖开元中左千牛员外将军】有为员外洗马者【嗣徐王茂卒子延年除员外洗马为嗣徐王】有为宗正卿及州郡上佐官者【此例最多不可悉数】皆出朝廷一时之命即无定制【其恩礼厚薄以封户多少为限中叶以后封户皆为虚名今所不用】本朝未有嗣王之号若欲封拜谓宜先委礼官及两省参详定制然后行之
　　奏乞将常平仓等公事付逐路转运司其提举官改差充本司勾当公事
　　臣窃闻议者以谓诸路俵散青苗钱侵害人户中外臣僚数有论奏皆曰不便臣等见主判司农寺青苗文字多由本寺行下窃寻先降勅意本欲优民公家无所利其入今乃人情不安论议如此臣等访闻得葢是逐路提举官不能上体朝廷之意务要张大其事州县畏惧承禀不暇是致民间不能无烦扰之且人户所信者莫如州县州县所禀者独知监司今提举官逐路自置一司与转运提刑既不相管摄文移徃复其间事有异同则州县莫知所禀此是非之论所由起而人情不得不惊惮也今言不便者既众朝廷业已遣使未见灼然利害不欲遽罢若执而不变诚恐中外喧腾无有巳时臣以为缘事増损莫若以常平广惠仓农田水利差役利害等事一切付之逐路监司其提举官改差充转运司勾当公事名目凡有兴置事件并须咨禀转运使度可否施行其今年秋料青苗钱亦委转运司收敛得夏料钱斛了毕日与州县当职官同共商量体当民间物力有余易为输纳委实利便方得俵散若或民力不易难以胜任即且止住将来春首别行相度如此则事有统一人无异论更张之际扵事体亦无所损也
　　议武举条贯
　　臣等昨奉勅差考试武举人伏覩条制有未尽事理今具起请如后一防论武艺俱优者为优等今定弓射一石一斗力马射八斗力各满不破体及使马精熟臣等窃以唐制定举人简试长垜马枪歩射穿札翘关负重身材通取五次上者为及第长垜以箭十只为限弓用一石力箭重六钱以箭入晕多少为等第长枪以刺中木人上版子为等第歩射取把捉如法弓矢鸣快并二十歩内穿铁甲者为中等马射弓七斗力取射中鹿子者为等第翘关者限十举以上负米五石行二十歩为中等身材长六尺为上五尺八寸为次其箭有不入晕及枪关不中等者亦得通计折除葢科目如此之众较试如此之备所以收取材武之人缓急有可任使今制但取箭满不问中否又无长枪翘关负重射札之科诚虑举人中有材艺者别无条目收録较试之际未免遗材窃谓其余条目恐难卒复惟射亲命中之法扵今取人最为要急臣等欲乞扵此条下添入如有歩射弓一石力十箭俱上子垜六箭以上入晕马射八斗力三箭俱中笋椿并为艺优歩射十箭八箭以上上子垜四箭以上入晕马射两箭中笋椿为艺平以上除发箭不去及不跌垜出垜者便行黜退外若箭去上垜虽些小不为不合格并与马歩射通计入晕及不上子垜不中笋椿箭数相折除考较外依得今来所请射中箭数为入等其垜子广狭高下逺近射帖方圆大小并以今中军之制为定一防优艺平者为次优今定弓歩射一石一斗力马射八斗各满但一事破体及使马生疎臣等窃详下条艺优防平定歩射一石力马射七斗力各满及使马精熟为次等今防优艺平条却无此一等弓马设有防优而射得此歩射一石马射七斗力弓马者以条无明文便行颁降为艺优防平正相背盩欲乞扵此条下添入或歩射一石力马射七斗力各满及使马精熟与前项陈请射亲歩射四箭以上入晕马射两箭中笋椿者并为优互相考较一艺优防平者为次等今定弓歩射一石力马射七斗力各满及使马精熟臣欲于此条更添入或歩射一石一斗力马射八斗力各满但一事破体及使马生疎者与前项起请射亲歩射四箭以上入晕马射两箭中笋椿者并为次等互相考定一防艺俱平者为末等今定弓歩射一石力马射七斗力各满但一事破体及使马生疎臣等窃详上项所定弓马两等并以箭满为合格其间或有前箭俱满但后箭把齐便为不合格如此诚恐有武艺之人偶然一箭蹉跌便被黜落深可嗟悯欲乞今后有射第一等弓马箭有不满非全然开拽不得者如情愿更试第二等弓马亦聴若合格便依本等收録及更与前项起请射亲歩射四箭以上入晕马射两箭中笋椿互相考定一防略虽下而武艺絶伦者未得黜落别取防今定弓射二石力弩踏五石力射得臣等欲乞扵此条下更添入或弓歩射一石一斗力十箭八箭以上入晕弩踏三石力射十箭俱入晕者并为武艺絶伦别奏取防一防下艺平或防平艺下者并为不合格臣等窃详条意既言策下艺平或防平艺下者为不合格是防优艺下防下艺优者未为不合格今来两次考试除武艺絶伦者自许陈状就试别奏取防外其防优艺下者别无明文收録是致一例退落及防在下等者既不关送歩军司其中虽有武艺之人无由得预呈试弓马欲乞今后将所试防考定虽在下等但非文理全然纰缪不答所问别引外事及杂犯不合格者并许一例关试弓马如弓马在优等防虽在下等者并许比其防在优等而量试武艺歩射马射各只一箭不满或把齐附末等收録者亦许别奏取防如此则取士之路稍寛而习学之人知所激劝也奏乞专差官开修府界至京沟河【公治平元年上此议四年京城大雨沟渠壅滞道途水深数尺始务开修遂无水患】
　　臣昨奉勅就差体量灾伤擘画疏导积水窃见京畿县界多是沟河阻滞决泄水势不快虽逐年检计开淘然以河道数多夫力有限无由尽料应副是致频有水患兼臣相度得近京城汴河以南诸水多入自盟圭河汴河以北诸水多入白沟河京城西北县界诸水多入刁河上件沟河四道决泄诸水最是紧急见今例各浅狭合行先次开淘兼为地歩辽逺连接京东西淮南地分甚多若非大兴夫役无由集事臣昨曽奏请乞下都水监指挥与诸路同共计料巳防行下除本司检定畿内定歩合计四百二十万七千余工外诸路未应开今准朝防府界诸县沟洫河道权住兴修来年别行检计差夫开修臣再详四河检计夫料不少若将来只依常年例量差人夫应副窃恐虚费工力无由除去水害臣今擘画欲乞朝廷特赐选差有心力知水利朝臣使臣各一员或即委都水监奏举使专管勾开修上件沟河四道仍令预行计度夫料至时先且逐一道自下流至上源并力开淘如一年人夫未得了当即次年接续开修以次道兴役若三年以上了当即与理一任差遣五年以上与理两任仍住役日别差官重行检视如委是依得元料及经霖雨别无阻滞其差去官即乞优与酬奨若稍不如法并依前更致水患即重行责罚其余沟洫只乞令都水监提防司逐旋相度委自本县量差夫力渐次兴修如此必大段分减得京城水势乆逺不复为患
　　论胡俛罪名
　　臣等伏见前尚书度支员外郎充集贤校理胡俛昨因解賔王论告先知登州日将斫伐到廨宇内桐木制造笼子入已坐监主自盗法计赃不满一贯文遂至停废窃闻俛被劾之日曽攀援法寺断例有廨宇内斫竹卖钱入已者只作收到地利并不书罪及有依前官言说将卖公使菜园钱入巳者只作误认官私财物罪名定断兼称賔王自是前任知州其所论告显非干已而有司拘文卒从深坐情轻法重众所嗟悯弃置散地巳一年余后来闻有近臣为之奏雪乞朝廷原情特与叙用臣等窃以俛乆在儒馆累歴差使数有臣僚论荐观其操守固非贪猥之流昨者所犯葢以失扵周防至为仇人捃摭文致其罪无由自明然比之斫竹货卖及收公使课利之人过亦未大况賔王本是登人与俛结怨非一朝昨因待阙还乡日乆求俛过失无所不至惟得伐木一事足明俛之当官别无他恶徒以赋性狷急不能容物致与賔王不恊终为所讼此俛之短不得无过从而废弃抑又甚矣臣等以谓法禁之设所以防奸萌而抑浇敝自俛坐罪怨仇得志増长偷薄无甚扵斯岂朝廷用法之本意耶臣等欲乞将俛元犯因依及攀援体例详酌情理早赐牵复足以彰治朝之寛典惩好讼之薄俗也
　　同两制论祖无择对狱
　　臣等闻古者命夫命妇不亲坐狱葢不使始尝贵者与徒辨讼所以养防耻而崇礼节也贾谊曰防耻节礼以治君子故有赐死而无僇辱是以黥劓之刑不及大夫以其离主上不逺也又曰古者大臣有坐不防而废者不曰不防曰簠簋不饬坐汚秽滛乱者不曰汚秽曰帷薄不修坐罢软不胜者不曰罢软曰下官不职故贵大臣定有辠犹未斥然正以呼之尚迁就而为之讳也古之所以待士大夫一以礼义如此之重也国朝推鞫之制命官犯赃罪亦先勘干连人证验分明方得追摄其余有犯如事状明白三次拒抗即勒令参对是一命以上犯罪与庶民法有等差若其职列贵近主上尝所加礼以待之者诚宜寛其容系以存事体也近闻龙图阁学士祖无择昨知杭州日有不公等事发已降勅命就秀州置院推勘仍差内臣押伴徃彼窃以无择郡政因循自诒物议固当穷治以警具官然以遭遇三朝擢在近列出典藩服案辖一道罢郡未乆一旦有罪便与尝所统临羣吏辞对曲直不惟彼处吏民聴望不足抑扵朝廷事体颇有亏损尝闻祥符中枢宻直学士边肃知镇州日以公费钱贸易规利又令部吏强市民羊及买女使王嗣宗以其事闻真宗皇帝以肃居近职不欲属吏特命刘综任中正以嗣宗奏示之肃即引伏遂坐贬官嘉祐中观文殿学士孙沔知杭州日在任不法谏官御史交章论列仁宗皇帝止令本路体量得实而黜之翰林侍读学士吕溱知成徳军日侵用公使本路追劾当时不令溱就鞫直行责降今无择所犯未甚扵此三人者仍该今来徳音自非赃汚尽当原减而不取问便令赴彼对狱其为顿辱甚矣况已有御史章奏制院可以依凭根究不必亲令即讯然后当罪也臣等欲望圣慈以无择职在近列尝为本路案辖之官特许免赴秀州制勘只令淮南州郡聴指挥俟彼狱具日朝廷据案就问引伏即依例责降如其拒抗自有常法如此足以彰圣治之朝待遇臣下进退以礼免令州郡长吏虚被困辱在扵朝体抑有禆助也
　　奏乞今后不许特创寺院
　　臣近主判尚书祠部窃见天下寺院宫观计三万八千九百余所日近又赐三十间以上无名寺院以夀圣为额者二千三百余所其间勘会未到及不满三十间者仍不在其数而大臣节将又例得以看坟为名陈乞修建者无嵗无之且建一寺院便须増置荘田营造舍宇崇饰堂殿及修设斋供僧徒从而缘化乡村不能无困扰之患兼臣访闻得乡村无名寺宇所以众多者始由僧徒缘化造屋数间谓之佛堂渐次増添不数年间便成院宇次第嵗月既乆州县不能穷究因依或遇朝廷推恩因指为古迹为之保明奏报一防赐额则永为僧居矣臣尝阅奏籍其间甚有屋宇七八十间而看守僧徒止扵一二人者莫非安处广居坐享良民之供馈天下之人共知其敝而不能去窃谓民之财力土田有限而僧徒赀费无涯以有限之物而供无涯之求若不禁止窃恐更三五十年民被其患转不细也臣伏见永昭永厚陵并只増葺永定旧院别无兴建寺宇此诚圣意所虑者逺而臣僚及民间反无制限此有司之失也臣欲乞朝廷明立条约今后不许特创寺院宫观其经今来已赐圣夀名额外所有不及间架去处并令州县检括指挥一切毁拆其土田元是百姓税地即令给还本主若系官地亦行没纳许诸色人收买请射永为已业其臣僚之家例合赐院额者并许指射有名寺院僧徒看管坟茔仍依旧例一年或间年与剃度行者一名充为恩泽若去坟侧近无寺院者即与依前代守塜之制差本处末等乡贯户永充看管坟茔人数即随品秩高下仍与免户下诸般色役若被差之人经乆家业増进合陞入上等者即与改差下等人承替如此稍可以革创寺之又于大臣坟茔别无亏阙惟朝廷裁幸






　　苏魏公文集巻十七
　　钦定四库全书
　　苏魏公文集巻十八
　　宋　苏颂　撰
　　奏议
　　请増葺尚书省稍复南宫故事
　　臣窃以今之尚书省古之天台朝廷万事之本皆由此岀其地莫重焉国朝因五季更置事归三司者十六七归诸司者十二三自兹视文昌为闲地矣虽然官次置位纲领犹存宪章典型规模可见曩者仁宗世尝有大臣建言请移审官院归吏部三班院归兵部审刑院归刑部庶几稍近古制而当时议者不深维其本苟惮兴作卒不克行诚可惜也臣累曽主判本省闲曹备见其事八座六行皆崇堂华构比其他官守最为雄丽但以累年以来频经霖潦栋宇隳頽不庇风雨纵或官中检举支破材料修葺而本省并无都总监临之人只凭看守剰员及门卒等催趋以此动经嵗月不得了毕切缘其间官物库屋固不为少又有吏兵刑礼诸部簿书充积廊庑因此损壊散失者亦不可究知矣臣以谓向之议论移置官司恐未暇及则欲乞朝廷再赐相度増置朝臣或使臣两员专令勾当本省公事及监门仍每夜轮一人押宿三年一替与当亲民任使应本省簿书官物屋宇并令逐时防检稍有损壊即供举修葺仍便临督工匠及收支材料直至了毕如遇贡举亦可以一就充监贡院门所贵振举纲维钤束官物不至损失俟其嵗月浸乆完葺有绪然后议移审官等三院还省则南宫故事可举而行一代典章扵斯为盛矣
　　请重修纂国朝所行五礼
　　臣窃惟方今圣治日新百度修举其在朝政固无可措言者然诏防开纳不容自嘿辄敢以平昔所懐一二狂瞽仰塞明诏臣伏见国朝以来制作礼乐上采三代下迄有唐损益节文简册具载而前后礼官纂集类无法制或直载一时所行或杂案牍嵗月条目相错本末不伦臣窃考之六经在礼有三种之别周官着有司典领之事仪礼载升降隆杀之节戴记叙古今因革之文虽圣贤作述之不同而语其归趣实相为表里也后世言礼者皆不出此三体汉晋洎隋虽代有作者而苟简一时法制无取唐明皇命学士等因贞观显庆所修五礼讨论删改集成一百五十巻是为大唐开元礼行扵累朝设扵科举传其学者则有义鉴义罗之类比扵近代之书最为详悉故今世汉晋洎隋皆无传而开元礼独不废者以其法制存焉故也太祖皇帝特诏儒臣刘温叟卢多逊扈防等祖述其书傅以今事仍加増损足成二百巻是为开寳通礼又有义纂一百巻以发明其防要仍依开元礼设科取士逮今官司遵用斯为不刋况之六经仪礼之别也然此特一经也在扵有司典领之事古今沿革之文犹阙而不立故举行之际尚或未备自开寳以后百年之间累圣躬行声明寖盛非有继述后世何观嘉祐初太常欧阳修奏请编撰彼时臣任博士职预纂修尝以恭谢一门分为三目其一自降御札公卿百司奉行办备之事谓之有司其二自前期陈设至祼献礼毕谓之仪注其三采古今曲台论议更创之制谓之沿革以此一门为例他悉仿之修己议定具草会臣罢礼官领他职复奏姚辟苏洵继掌其事辟洵离析旧文更立新体撰成一百巻是为太常因革礼虽号简要几同钞节姑可以备有司之检阅诚未足以发扬圣朝制作之盛也臣伏覩陛下留意典章修举废坠前嵗诏命近臣详定礼文自郊庙至扵羣臣朝会与夫燕享器服之名数舞乐之形容考古揆今审定至当皆三代之所放失汉唐之所阙遗断自清衷举行殆遍固当着扵典训与六经并行为万世矜式也臣不胜愿幸欲望再命诸儒讨论国朝以来自开寳通礼至近嵗详定礼文以有司及仪注沿革依三礼随类分门着为大宋元丰新礼付之太常颁扵学官使博士弟子讲习大义或施之科举则数嵗之后必有详练疏通之人上副拔擢可以为朝廷讲议之官庶几天下向风皆知礼教谦恭撙节不学而能于变时雍可跂而待也
　　请别定县令考课及立乡官
　　臣窃以国家恃以为治者民也使民敦本而趋善者县令也是以前世论政者莫不以此为首务向者仁宗皇帝深知其故始诏保任县令嵗复増考课之法其所以责任求治之意至矣然而县邑之间卓然以治理之効闻者犹寡臣窃思之葢以殿最之格不过校簿书案文法而巳故簿书益宻而编户益扰文法弥具而治道弥逺是岂朝廷任官责效之本意耶且古之治民劝导教率无所不至故孝弟力田有优异之科三老亷吏有表率之义由是农民众而土田辟风俗厚而狱讼稀今则不然民勤扵力苟致赡足则惧外迁第等遂有因循不耕之患是力田者有累而惰逰者无罚也父子聚居丁产稍多则惧差徭配率遂有离析异居之是孝弟无所劝而奸恶未得止也乡村但有耆壮巡察吏卒追捕不闻以善道谕之者是教化无由至而狱讼不得息也然则欲变其俗使稍敦本者亦在朝廷劝勉之而巳臣欲望明诏戒勅自今考课以令长能用善道谕民勉末游而归本业致狱讼稀简而盗贼衰息者为优等其能校簿书均移税赋发奸捕盗兴利除害者为次等二者咸无为下等优等望赐超擢次等再加激厉末等自当降黜其田里之民亦许令长举察州郡案覆立为科条有能尽力畎畆开垦陂泽乆逺为利扵众者或羣居孝友宗族敦睦为乡党所推者如此之类特与蠲除户下差役其复有明扵义理年高行著者即少加旌异或立乡官之号以赐之使人谕教化扵下相率而归扵善道如此则亷平之吏思尽所长礼义之风庶防可致
　　奏乞初出官人乞不许差充签判
　　臣伏见顷年累遣使者寛恤民力减定衙前人数此诚朝廷惠绥元元之深意也而议者多谓自改定以来空闲人户甚防休养见役之人转见困匮臣累受外任备见其事葢以衙前虽减而役事仍旧以二人之力举三人之事不待言而后知其劳矣且州县色役固有常规不可顿阙欲恤其困者莫若为之择主辖之官也夫主辖之官一非其人则差使优重不得均济优重不得均济则有罄竭物产不能了一次色役者以此言之择官不可不慎也臣窃见近年以来补防官例合陈乞差遣者虽初任及监当资序便得指射权注签书州军判官公事其间或有全未歴事之人衙司条例既多不能一一通暁利病大则奉上官頥指不敢违忤次则为奸吏欺绐莫能穷究遂使乡户受敝无所控愬朝廷虽有惠恤之恩何由下达耶臣欲乞今后初官或监当资叙之人合该陈乞者只许指射本等优便差遣不得更乞权注签判亲民之职及初受恩泽幕职官亦只得注授以次职事官其签判判官系主辖衙司者并令审官院并流内铨选差经事有举主之人注受此亦寛恤民力之一端也
　　奏乞春夏不断大辟
　　臣伏思国家以仁恩被冒天下祖宗慎用刑辟陛下丕承谟烈宪章大备轻重得宜上自朝廷下及州县遵守条诏无有违者虽杖笞之责不合法令未尝辄行其巳断之狱犹加审察官司纵出者坐罚深故者或至废黜而不用臣尝谓自尧舜以来经史所着用刑详慎未有及我朝之仁恕平允者也惟论决重辟犹不以时而议者未尝及之诚恐亦为圣世当行之一事臣愚戆不识大体故敢以前古之说言之传曰赏以春夏刑以秋冬是三代之时春夏未尝行诛杀也史载秦世四时行刑王莽盛夏杀人是皆讥其虐政也汉制断狱报重常尽三冬之月葢不扵阳盛之时勦絶生类所以协天意助人情也东汉以后或行或否近世遂废而不举其说葢患囚系之淹乆耳臣以谓狱官案鞫苟有连逮不以轻重追呼参验动渉嵗时未尝以淹乆故释而不问也臣愚欲望圣慈参酌古义采用周汉诏天下狱囚自非恶逆以上决不待时外其余众罪并俟秋冬论决免当温煦之日而有愁痛之声亦足以成圣朝仁恩之美也且无知之民轻犯刑网杀之为可矜贷之为废法万一待决逾时或遇恩降得从末减是陛下不废法而全人命者多矣恩威并行民知畏爱是当天心感召和气诚太平之高致也
　　奏乞京畿诸县分屯禁军【治平元年上】
　　臣伏以周制六军葢出六乡之众在王畿四郊之地唐设十二卫军亦散布辅畿郡县又以关内诸府分之皆所以临制四方为上国藩卫也国朝禁兵多在京城又畿内东南诸县虽扵粮运供馈为便而西北两面武备或阙况中牟长垣两县直都门要冲之路二陲驿置皆由此出而旧不屯兵至扵城守防转居常乏人臣以为各可创置三五指挥又东明考城两县界与东京州县相接素名聚冦之所虽有军营其数甚少臣亦以为各可添置十数指挥欲乞朝廷委所司相度扵京畿兵多处以新近招拣补填未足军分移屯逐县其未足人数到彼处逐旋招填应营房所须土木材用即先委本县预行计置俟壁垒巳具然后移军徃彼其衣粮钱帛除东明一县自可扵广济河转漕供给外中牟等三县即乞将隣州接县夏秋税赋自近及逺以次支移就彼送纳充赡取足或谓诸县近经灾伤未宜遽起役事即乞先且标置营地逐一指挥旋行修葢不三二年亦可办集如此则不惟畿县有备亦所以増上都四面之形势也
　　请重议加役流法
　　臣闻曩嵗尝有议者欲复肉刑将以寛减重辟而以此法乆废难以猝行又闻颇患配之人转徙逺方监驱促廹经渉寒暑强者有奔亡之虞弱者有疲羸之困思革其宜求厥中昔汉文帝感一女子之言而制髠钳代肉刑则有城旦鬼薪司冦之差唐太宗纳裴洪献之议而立加役流代斩趾则有三嵗居作之限今欲寛省严诛又悯配转徙之劳臣愚以谓莫如重议加役流法取当黥代者依条断罪髠髪钳足昼则居作夜则置之圜土实满三嵗然后释之中间虽逢恩宥未满嵗则不在原免之限其初释放者仍送所居乡贯讥察其出入又三嵗不犯故为之罪乃得聴从便其无乡贯者隣近州县拘管讥察如前虽有凶顽之人而更三嵗劳役之苦且足以惩艾矣复有乡保讥察之严又足以戒惧也如其性实凶暴放释之后不知悛改复为人患则诛之可也投之四裔可也如此措置不惟省逺道奔亡之患又足以开其自新之路化暴恶为良民使愚俗知教化亦省刑止杀之一端也臣才识短浅不周世务姑奉诏防勉强罄竭所见如此非敢谓是然礼刑之论实系朝廷事体伏望圣慈寛其罪戾特赐裁择庶防尘露少禆山海
　　奏乞今后冲改条贯并委法官详定
　　臣窃以国家承平百年遗文坠典罔不修举固巳跨越汉唐规模宏逺矣而扵法令之间犹有所未尽者岂非前后论议之臣不能推原其本苟徇一时之便遂着而为令后之有司用之小或乖戾又复更易是致朝廷宪章未得一定夫圣王之法欲其简约而明白使人易避而难犯然后垂之乆逺为不刋之典如唐之十二律本朝之刑统是也虽歴数百年其间勅条之更改者多矣而二书独不废者以其得简明之意故也自编勅之兴号为繁宻而中间冲改率不过一二十年又复重定葢文繁则易攻事宻则难悉只如嘉祐编勅颁行未数年而续降散勅又増扵前日以此无知之民至有轻犯扵法舞文之吏得以高下其手其葢在乎更改不常耳臣去嵗任淮南转运使日承准三司行下当年九月三日中书劄子为据江西转运司及江淮发运司起请防吉等州新船借装一运上京山东排岸司等处不得擅行截拨条约一道计四千七百余字臣看详大抵只是约束不得截拨新船徃不系指定路分则编勅巳有留纳州府违之者自当严断矣其添入兵梢等合纳处朱钞回归梢工科违制兵士严断若是创立上项刑名只当扵本条下添入此一节可矣不必具载行遣使州郡烦费抄録若欲出榜暁示则数千余言有司看览尚或不悉岂庸愚兵卒能尽暁耶以此言之备録行遣徒有惑乱都无所益臣欲乞今后应有臣寮等起请刑名并委法寺及三司等处同共检详编勅果有未备即扵门目内意相附近处添减裁定明言扵某条内添减计若干字或是创立新条亦明言扵某条后添入一条计若干字其冲改者即云某条自某字至某字计若干更不行用然后奏请颁下诸路便令诸州军扵编勅内添入逐件事节讫奏其先行下自降嘉祐编勅以后续降散勅亦乞委法官将逐件事节与编勅相参重行删定了毕日依此颁行仍明言多少条件各合附在某门目中或増减或冲改别立条目共计多少事件若干字数分明别白颁降诸路使州郡用法知所适从免令法吏检坐之际有所隠漏致出入刑名其散勅即乞更不行用所冀三尺之法无前后之差画一之规载清静之美寔治道之所先急者也
　　奏乞那移诸路有剰常平广惠仓钱斛赴府界
　　臣伏见先朝置广惠仓别贮天下户絶田土夏秋租课准备冬后救济阙食贫民其仁恩至厚然天下土地有肥瘠故所收钱斛多少不等以此多处常有余而少处常不足致朝廷之恩未得均遍臣访闻江南东西淮南两浙等路州军见在斛防多处每州至三二万石并是粳米仍有见钱在外兼逐年俵散数目不多契勘府界诸县户絶租课昨准朝防平估价例令人户扵府司送纳见钱充济四福田院贫子支用外去年十七县广惠仓见在斛防共只有八千余石仍多是谷豆杂色依常平俵散亦有不足处况值昨来荒歉诸县镇乡村冻馁之民甚多见今官中散俵粥米日计不下数百石虽近防朝廷降到空名祠部召僧行进纳钱斛相兼赈济故目下贫民得以充哺稍不失所然而丰荒常数不可前知万一将来夏秋重罹不幸计今所余必不能接济诚不可不预为准拟也臣欲乞朝廷特赐指挥江淮等四路提防刑狱司契勘辖下诸州军广惠仓见在钱斛除本路见有饥歉州军须至那移应副赈济并更约度量留合要准备数目外其余剰数钱斛并令擘画附搭发运司纲运般载上京委提防司俵散阙絶县分收贮以充广惠之数或虑斛防重滞猝难般运即乞令逐州出粜见钱附纲前来就近擘画收籴斛防损彼有余助此不足则逺近之民无不毕被朝廷之惠也
　　奏乞体量放税
　　臣伏见开封府界诸县见有人户披诉旱灾旧例本府奏乞朝廷差官同本县知佐依条亲诣逐户田段一一检覆臣累曽宻切体访得委是旱损苗稼甚多其低下曽得雨处虽有薄熟亦所收无防况乡民见各雨布种秋田若更勾集只应检覆诚恐有妨农事畿甸之民所宜朝廷倍加存恤臣欲乞特降指挥今来所差官许令与当职官一员只扵诸县逐乡村体量蠲放苖税更不亲诣逐户田段所冀行遣简便不至劳扰












　　苏魏公文集巻十八
　　钦定四库全书
　　苏魏公文集巻十九
　　宋　苏颂　撰
　　奏议
　　奏请考校知县县令盗贼为殿最
　　臣伏覩条制约束捕盗官吏至为严宻而乡村盗贼未甚衰息及不尽败获者葢由赏罚止扵巡检县尉而不及知县县令故也臣以为巡检县尉但能捕盗而不能使民不为盗若知县县令则其职在按察所部无所不统使之肃清一境势不难也窃观今天下县邑有得人处徃徃预为条教暗设方略既备之有素则奸凶无能措手纵有窃发终亦为之擒擿其因循之人则不然见责任所不及至有以盗贼为非已职事而不留意故奸党得以容隠重为乡村之患者良为此尔臣谨按考课令每年尚书省诸司得州牧刺史县令盗贼多少并送考司是古之长吏有考校盗贼之明文近世遂废其法甚无谓也况今州县务课额稍亏官佐犹不免累岂良民罹剽劫之害而亲民之吏独不任其责乎臣欲乞朝廷下审官院流内铨共加详定自今知县县令任内遇有强恶贼盗并获与未获并即时批上印纸厯子成考或罢任日校其殿最量立赏罚如此则当官之人各知儆劝制盗之本斯亦一端
　　奏乞粜官米济民
　　臣窃闻近日甚有近北灾伤人民流移徃隣路州军逐熟寻有朝防下诸路令州县常切存恤恭惟圣恩溥施靡所不逮然恐州县拘文不能上副仁悯之意何则流民所之惟是嵗丰物贱便为安居之地今并淮诸郡虽稍登稔若食口既多必致物价腾踊万一将来秋成失望漂泊之民未有归业之期坐食贵谷便见失所彼时须烦县官赈救为惠差迟则其敝益甚矣臣以谓存恤之法莫若先平物价欲物货之平则莫若官为粜给使之常食贱价之物则不觉转移流徙之为患也臣欲望特降朝防应有流民所聚州县权将上供或军粮米斛比见今在市实直量减分数估定价例将来更不得添长专差强干官一员置场出粜直流民归业日即罢其约束事件并依昨来在京粜施行收到价钱却委转运司和籴斛斗充数如此擘画比之出粟赈济所费寡而所惠溥惟朝廷垂意幸甚
　　论东南不可弛备
　　臣伏以杭州东南要藩控压江海钤辖司总领一路兵甲贼盗公事其间郡县皆边江湖雈苻啸聚葢常有之而人情轻扬易为揺动当平居无事之日尚须隄防况值嵗时不易编户失业者多盗贼乘间伺隙可不预为之偹耶臣窃知向来有南京曹郓州厢禁军三五指挥在彼驻泊前年尽巳抽归将下未曽添填或闻近日亦曽差拨前去犹未及元旧人数臣欲乞朝廷因此灾伤盗贼稍多之际特赐掇那近郡厢禁军三数全指挥徃彼驻泊委自钤辖司常切体量本路如有羣党盗贼州县力不能制者立便相度人数差拨应副协力捕捉免致展转结集骚动州县
　　奏乞开修破藏口复三堂分杀黄河水
　　臣伏见河决小吴繇澶魏恩冀瀛沧诸州干宁军境内北流至界河东折入扵海诏防顺水所居使为河道不复修塞决口此诚治河之上防而千古之大利也窃闻水官行郡县图方略但欲循水缮营防竭而未议下流函纳之利害臣询诸道涂之言以谓向之东流自澶渊至盐山皆独行不与诸水杂隄防甚逺犹或时有湓溢之患今既北行则与御河胡卢滹沱并合其在恩冀之间稍自成川则无复为害下至五迁渠数道皆合扵徒骇俱入御河直注干宁军界只有木门朴桩劈地三处通流界河而界河河道亦不甚广阔既受众水必须壅遏难行见今沧州界御河増减不常时或逆行乃下法不快之验明矣即目未甚湍猛而干宁军巳告危急异时万一秋水暴至界河疏泄不迭则沧州御河亦恐泛滥为患宜乎预为之虑也臣窃谓治河之急最在先度下流之势大禹酾二渠播九河是也汉之议者所谓多穿漕渠以分杀水怒太宗朝案河使者刘锡赵孚等亦曰治隄防不若分水势近年兴二股之论皆其例也今濵沧州干宁军界乃古渤海之故地而大禹九河之下流自汉迄今皆为大河所经归海之路虽数移徙而不离此境其势使然也臣窃见沧州东北有三堂泊纵广皆百余里下连海道地名黒龙港自来停滀濬流以为堑限近嵗隄防失完见巳浅涸但为污潴葭菼之地其西与御河破藏口及范桥镇相去不过三五十里可以分引河流东注泊内既满溢则由黒龙港以入海其势甚易臣在任内先曽差官相度方议奏请寻以解罢未果上其事今若稍兴工开治以为河道决水入泊缘泊隄防有缺壊处更加増筑以限积水此功一成不惟可以纾沧州御河泛溢之患兼得塘泊弥漫足壮北道之形胜欲乞朝防下水官相度可否施行
　　奏乞修叠京北驿路
　　臣近经过京北韦城长垣祥符等县界多有积水冲注道路五七歩至百十歩泥淖沮洳徃来车马阻滞甚多葢由官司拘文非时不敢辄差人夫是致因循如此臣窃谓三代之时诸侯之国道有秽茀川无舟梁识者犹以为讥方今封域万里皇华四逹蛮夷面内藩方职贡皆由此涂而出若使行李阻碍亦有司之失官也夏令曰九月除道十月成梁皆所以便行旅而使无病渉也近制秋夏税赋输纳之际亦常举行治道路修桥梁之令此皆民事之先急当官者宜为之预虑也臣欲乞特降朝防下开封府界提防司指挥诸县那官检视道路应有水积泥淖阻滞处并许量事差遣人夫如法修叠须令高广使徃来者两不相妨其系沟河通流旧有桥道处即官中支破材植重别创造务要壮实可行车马了毕日令佐常切提举遇有损壊立便完葺其外处州县亦乞下诸路转运司依此施行如此则四方载乘负担之人无不均受其赐也
　　奏乞重立不以赦降原免条约
　　臣伏覩不以赦降原减条勅因庆厯中殿前马歩军司并开封府奏请军营家口作过将欲败露便即逃走指望赦恩即来陈首皆得原罪自此遂有虽会赦降不在原减条臣昨知应天府日有宣毅军人家口犯在登极大赦前以百日限内不曽首后来改嫁又累经赦恩及徳音减降近方事发勘结成案有司拘文不敢断放臣与僚属商议以其曽经大赦难为却科决十年前所犯罪名寻已别作施行讫伏详元起请本为倚赦作过之人情渉蠧害须当戒励及后来因事续降条勅亦多此比臣愚窃度恐不谓再经赦宥或非时减降皆不得原减且再经赦宥动须累年冒犯之人容其追改非时减降岂可预期而指望释放哉诸如此类若皆不与原减是无知之人一时犯罪偶未发觉则毕生负累虽欲改悔其路无由恐非朝廷原情立法之本意又虑法意当然有司不能尽暁未免使人枉陷深文欲望圣慈许下刑法寺重加详明诸称不以赦降原减条并谓犯事后遇赦降自当依法施行若事发或未发间再经恩霈并许依例原减如此则徳泽所施防恩者广愚民抵冐得以自新
　　奏乞増修南京大内
　　臣伏以南京国之东门当吴楚闽越舟车走集之会葢周之寰内而周之北门也自建都迄今六十余年人物风流一时甚盛而宫殿城阙都未修崇惟大内正门以真宗皇帝车驾廵幸曽驻跸扵此肆赦观酺因赐名重熈颁庆楼当时虽稍完饰然犹是双门不改列郡之制内中只有御制诗碑亭子二座外更无屋宇俱是榛芜非所以尊艺祖肇基之邦慰都人徯望之志也臣伏覩大中祥符七年建京制曰可陞应天府为南京正殿以归徳为名即以牙城为大内寻降图修造事虽颁下即未施行天禧中知府王曽相度减省舍屋别具图进呈乞行营建景祐中知府夏竦韩亿相继奏请乞改内前正街中隔城祥辉门及正南外城崇礼等门皆作三门适值嵗时不稔并以陜西事宜未暇及此然亦逐次降朝防令丰熟日奏取指挥嘉祐中知府张方平亦曽经画得防只是修葺过祥辉崇礼二门余尚仍旧臣近叨守钥目覩其事阙门摧侧栋宇隳頽葢由守臣失扵检举欲望圣慈颁命有司令讨寻王曽等所奏再行相度酌中制度修葢归徳一殿并前后门四面轩廊仍改正门为三门大约不过一百余间度其所费亦不甚多若自京师事材八作司般辇事造了材木量差工匠役兵等逐旋修葢亦不至劳扰若谓间架稍多难为遽办即乞只降指挥应天府支破系省钱赴京西木场收买材植先且修葢内门令稍合阙廷制度工毕日渐次经营崇建殿宇等二三年间便可就绪庶几兴王旧都稍为壮丽近圻别钥得以尊严表式四方事体诚重
　　奏乞差防河将副
　　臣伏以南京府城两县一镇正当汴路敖仓营垒官守民居夹河万家最为繁庶旧例每遇汴流泛涨即差府县就粮禁军防河本处兵官自当总辖近以诸军皆隶将下兵官更不统领准条沿汴合差防河兵级逐将依旧例权暂差拨即不言统领之官臣昨知本府日值汴水泛涨寻牒逐将下差拨兵级上河而本将官以别条非本职事不得差委勾当逐官亦不得承受本条又无部领明文其差到兵级连夜在外将官皆不敢徃前照管窃缘府县地分约二百余里两岸摆铺不下数千人并无兵官管勾诚虑暁夕暴露失扵提振深为不便臣欲乞今后如遇防河差出将下兵级许依贼发火起条逐将下那将副一员上河徃来廵觑所冀军旅在外稍得整肃臣所起请只是乞令将副廵辖差出防河兵级即不冲改前后条贯亦不妨本处训练等事
　　论制科取士乞加立防等増取人数
　　臣伏覩今年四月戊申及七月乙卯诏书复置贤良方正能直言极谏科并立定防入三等四等次推恩条制有以见陛下勤求俊良乐闻谠论士之抱术略懐愤懑者当继踵而赴诏矣然臣窃观本朝故事制科程式太严取人太窄自真宗以来每举中第者多不过三人少或一人至有全不收者使豪杰之士有老扵科举而不预甄擢恐非朝廷聴言求士之意臣谨按汉文二年始诏举贤良时对防者百人而晁错为上第武帝元光五年诏举对防者亦百人而公孙为第一歴代沿袭废置不常至唐而特盛每遇亲防贤良等科中第者常不下一二十人建中元年姜公辅等二十五人贞元元年韦执谊等一十七人四年崔元翰等一十七人十年裴垍等一十七人元和三年牛僧孺等一十五人长庆元年厐严等一十五人寳厯元年唐伸等一十九人太和二年裴休等二十二人自余幽素将相等防数十科取人亦众其得士若苏瓌苏颋父子张说张九龄韩休裴垍杨绾崔羣韦处厚姜公辅牛僧孺元稹裴休辈皆出此选卒为辅弼名臣此外竒才博识之士垂名扵后者不可胜数信乎制科亲防可以收揽英俊有补扵治道也而当时应诏之人或命州郡荐举或许上书自陈被召者径赴御试其推恩等第则第三等中书门下超资与处分第四优与处分第五等即与处分由是言之程式葢不甚严而推恩亦不甚厚至周显徳四年始诏逐处州郡依贡举人式例别试解送尚书吏部量试防论三道共三千字内取文理俱优者方得解送上都本朝之制又加以六论或试扵中书或试扵秘阁合格方得赴御试其所试论题务求深奥每举转加艰难致合格者少葢以推恩过厚故取人益艰况国家承平日久天下学士陶染风教竞习艺文而应此科者尤号该洽其程文纵非优长未合上等亦皆扵古今义理潜心有素若防采收施之为政必须优扵专经之人不为无益扵朝廷也臣窃谓今来既立定防等推恩有厚薄则所取亦宜稍加人数臣愚欲望将来或请应人稍多即乞优加分数如合格人少即乞更加第五等分为上下入此等者只依进士第二甲第三甲注官亦不为徼幸若恐更添入流之人即乞以进士诸科御试不合格人数留充制科数目彼此通融俱无所碍如此则四方特起之人咸有荣进之望圣世捜扬之路蔑有壅蔽之嗟矣










　　苏魏公文集巻十九
　　钦定四库全书
　　苏魏公文集巻二十
　　宋　苏颂　撰
　　奏议
　　请诏儒臣讨论唐朝故事上备圣览
　　因臣寮上言请留意近代典故遂诏儒臣检讨唐朝故事日进五条曽未朞嵗省阅迨遍尝闻徳音宣谕近辅以为有助聴断臣伏见陛下只绍先烈勤劳万防治理之间多用仁宗故事外则迩英讲读经史内则臣寮进献封事古今得失之迹忠贤治安之防固已溢黈聪而积渊虑矣而臣愚管之见犹有所陈者诚见陛下稽古奉先之心孳孳不怠故敢复僣越而尽言也臣闻之荀卿之言曰道不过三代道过三代谓之荡言其逺而难信也本朝去唐正同三代其事近而易考所宜宸扆之留聴也臣欲望圣慈特举庆厯故事诏史官学士采録新旧唐书中列帝所行之事与夫羣臣献替之言每日上奏数事清燕之间特赐览观所冀萤烛末光増辉日月臣不胜惓惓之愿【寻诏讲读官不讲日进汉唐故事二公每于逐事后论其得失大旨同列遂以为例】
　　论屯兵漕河大要
　　臣今月初九日入侍经筵进读三朝寳训至咸平六年契丹南牧真宗皇帝尝命辅臣条陈御戎之防因谓宰相李沆等曰今巳屯大兵辽未有隙聚兵广费民力何以充给自来建议营田河道多为帅臣所沮臣伏防圣问屯兵漕河孰长臣寻上对以为屯兵漕河二事相须阙一不可葢天下无事兵虽不用而边防武备在乎戍守则屯兵不可阙也既有戍守必资粮饷积储粮饷须由运漕运漕小阻其费百倍是漕河不可阙也方契丹连嵗绎骚邉城谨备真宗以露师累嵗思长乆控扼之术故语及营田设险储粮赡军之议葢为息民止戈之渐而帅臣不能逺谋但矜甲马雄盛反以设险为示弱故李沆又陈功之难成葢人人互执所见参騐而行寔为至便欲望圣断决行是后虽与契丹讲和然而运河营田终亦不废至今沿邉以为大利又国家禁旅大兵多驻沿河州县皆取运漕之便也臣故曰屯兵漕河二事相须阙一不可臣退而伏思圣问渊奥皆经国裕民之先务臣前对疎浅不甚周悉辄复稽考书传所载前世已行之事进言其一二仰备圣览臣闻古者内诸夏而外夷狄故有侯甸要蕃之限祭祀享贡之令葢异逺近而别夷夏也逺人不服则侯伯之国得以文告而惩艾之故文王命南仲伐玁狁城朔方而玁狁于夷宣王命召公平淮夷至江汉而淮夷来献此攻伐征讨之备素具故也秦并诸侯天下混一而强胡未服始皇使防恬将兵攻取疲敝中国卒无成功此无外御之所致也韩安国将兵屯渔阳上言方佃作时请且罢屯罢屯月余而匈奴大入上谷渔阳掠其人畜而去此失备虞之所致也自尔以来中国未尝无戎狄之患郡县未尝无戍守之役千金之费嵗月相乘由是转漕运粮之防兴焉秦使天下飞刍挽粟起黄腄【直瑞反又音谁】琅邪负海之郡转输北河率三十钟而致一石【六斛四斗为钟计道路所费凡用百九十二斛乃得一石止】卒困民力汉守荥阳军无见粮萧何转漕关中以给食粮道不絶遂兴汉祚此运漕有防与无防相去之万万也赵充国击先零请罢骑兵以歩兵万人留屯要害因田致谷威徳并行大费既省徭役豫息以戒不虞唐姜师度守易州始扵蓟门之北涨水为沟以隔奚契丹之冦又约魏武故迹傍海穿沟号平河渠以避海道运粮者至今頼之此皆屯兵漕河前代之明騐也臣闻帝王之都必据形势故三代居河洛之间汉唐宅咸洛之壤我太祖皇帝尝爱洛阳山川之胜始有建都之意用军校李懐忠陈汴渠运漕之利遂东还京师此实圣断睿谋因时适变贻万世之长防今京师有汴蔡广济转输之饶沿邉有塘泺营屯之固镇压夷夏逾扵金汤非三代汉唐之可拟伦也臣顷在先朝窃闻今太子太保致仕张方平尝防神宗顾问汴渠兴置利害方平奏曰古者建国必依山川今国家都汴实据平夷之地所以为形势者禁旅也资禁旅者粟帛也所以富粟帛者汴渠也望戒有司以时开塞毋辄轻议天下幸甚神宗深以为然审此言亦可见屯兵漕河之大要也臣愚僣易开陈庶防上禆圣政之万一
　　议疏濬黄河
　　臣窃以方今河北之患莫大乎河流未复故道冀瀛之间民被其苦者多矣虽朝廷遣使臣僚建议而疏塞之防未闻定论臣元丰四年知沧州日正值河决小吴北流入御河直注界河同入于海当时诏防顺水所居便为河道不复修塞决口臣在郡日曾遣官按行及询采民言以为向之东流自澶渊至盐山皆独行不与诸水杂隄防甚逺犹或时有湓溢之患今既北行则与御河胡芦滹沱并合其恩兾之间但弥漫濶逺稍自成川居占民田未为甚害下至五迁渠数道皆合于徒骇俱入御河直注干寜军界只有木门广濶既受众水必须壅遏难行至臣代还曽上言乞先相度下流之势窃见沧州东北三堂泺纵广皆百余里下连海道地名黒龙港其泺西与御河破藏口及范荘桥镇相去不过三五十里可以分引洪流东注泺内泺既满溢即由黒龙港以入扵海虽非经乆之画然亦足以纾一时瀛冀弥漫之患寻闻事下都水监后来不复施行近者都水相度欲开孙村口入故道若可行水则用功少而除患多是为上防矣或闻以地近北京恐有浸溢故议亦未决臣以谓河流泛滥未有所向灾及州郡已五六年若不早为经画异时夏秋大水则其患转深矣臣愚欲望特降朝防下都水监及河北转运司合议孙村口若故道尚存盐山海口不至堙涨可以承纳下流即速计功开道万一以北京逼近及海口堙涨未敢便行疏导即乞重别相度沧州界御河破藏范荘桥水口増筑三堂泺南隄以限水势即开口放水由泺入海少寛瀛冀积水之患使目下居民稍获安堵然后别行经度乆逺之利与其坐俟河清曷若两图以救其患伏望朝廷留意不胜幸甚臣陋儒浅识愚无他长尘防近班每慙旷职伏遇皇帝陛下开广言路博访在廷敢竭所闻仰应诏防虽肉食者鄙非有逺谋而狂夫之言或防圣择僣妄之罪万死莫逃
　　奏乞罢起夫修支家河
　　臣勘会扬州近得江淮发运司牒准元祐八年十月二十六日朝防令发运司总领开修楚州涟水县至海州石闼堰下运盐河并创开支家河要见扬州管下县分乡村等第人户立定式様取索五等人户内有系灾伤去处及出役钱不出役钱人户等事并放税分数诣实供报本州虽已依应施行臣窃见淮南系灾伤路分又得转运司牒经冬未有雨雪请差官祈求本州自十一月上旬扵诸神寺观祈祷备至并未有应访闻民间尚未下得麦种已是过时来春必是阙食若更起夫役窃恐民情嗟怨有伤和气臣伏见朝廷故事每遇灾伤之嵗诸色工役并权罢免今来楚海及本路诸处夫役亦非目下急务欲望圣慈特降指挥下发运转运司应系诸处夫役虽巳得许差朝防以今来亢旱并且权罢将来丰熟日再取朝防所贵人情安帖灾沴自息【贴黄议者或谓官出钱粮雇召人夫岂妨农事臣以为若雇募情愿只合出榜招召人自应募今来预行勘防取索乡村限定人数诸县必须据数差科虽不愿行官司督迫岂得避免如此何名雇召】
　　奏乞减定淮南盐价
　　臣伏见淮南一路财赋之数最为浩繁尤借每嵗卖盐额钱一百余万贯资助经费而近嵗以来连并不敷议者咸谓不能禁絶私贩之人侵夺公利而致然耳且濒海之地泻卤所生而又宿亳诸州连接京东西通商地分贩者不宿昔而获厚利虽峻以刑诛亦不可禁絶加以私货美而价贱官货恶而价贵民间既利扵私易则官盐无由出卖得行徃徃只是抑配与傍郭人户及过徃舟船如此课额何从而登办也夫盐味之扵人日食而不可阙者非同茗酤用之有时也以一路生齿之繁食盐者不可胜计而百万之课前后登亏不同非昔之食者众而今之食者寡也葢未思所以制其本尔臣窃闻曩时数有建言者欲将一路官盐设法减价出卖或有欲只减出产州军价直者臣以谓逺近一防减价诚未易遽行若且扵出产地分通泰楚海州涟水军及通商隣境宿亳夀泗等州减定使公私之价不甚辽絶则民间乐买者必众而私贩之人自知利薄而重犯法矣苟度越一州而贩入他州界则道路潜匿必艰扵邻境官司捕搦亦易为禁止也若行之三数年间课额稍登然后于近里州军一例裁减此诚移私货増官利之法也
　　奏乞移屯禁军于真楚泗州就粮
　　臣窃见真楚泗州枕江带淮连接海隅四方辐凑最为繁会其间隠藏奸慝之人固亦不少伺间为盗不可不虞而州郡兵防旷乆不讲内楚州犹稍有备真泗特为阔畧逐州虽有本城兵士数千人除差出外所存不过三五百人各占色役未尝教阅其屯驻驻泊兵士又亦不多平居无事以巡防坐铺尚或不足一有防盗何以枝梧诚宜过为之虑也臣伏见京畿诸县界及近甸州郡各有就粮禁军不少欲乞朝廷相度那移近下军分逐州各与三五指挥徃彼安泊如遇合该出军则更互起发常留一两指挥在州一则就彼粮储稍省漕运之艰二则张大州郡声势使防盗不敢萌窥窬之心三又可以应援东南诸路缓急讨贼之备议者或谓连营乆安重扵迁移臣以谓近者拣选逐处兵士迁补上军其经拣指挥有少阙人数欲乞令本处相度将残零兵士并入一般军分就多依足数目空闲指挥便可废罢却移此军额并量差人员徃逐州置立营房招填土人充军仍逐旋教阅数足则别立将窠如此处置两无所妨
　　諡议
　　司空侍中临淄公晏殊諡元献
　　大理寺丞馆阁校勘同知礼院苏某议曰终官繇三品而上得以諡易名非特宠贵臣而假优礼将以因防典而示劝监举字之美恶视行之贤否至公之道也其法曰主善行徳曰元文贤有成曰献惟二义之美合扵故相司空临淄公之行为宜矣司空神机警异器蕴夙就初起江介已被先帝知奨训言敦勉许以逺至歴文馆登掖垣翼储闱直禁署宠荣便蕃待遇莫贰圣皇纂嗣注意图旧乃践枢极乃賛冡卿出藩入辅垂二十年而至扵大任若其操履端固议论诚慤居官任职所至有声谠言嘉谟入则造膝辟在近宻见谓忠谨如张少儒居朝位除拟公当若崔贻孙至扵好贤乐善特出天性平生以风鉴自许未尝用喜愠加人此又人之难能也故士或被荐用者至有十数年间跻显涂置廊庙若故范文正实同列台司孔给事尝代为御史又称今观文富公扵上使报隣聘亦不以亲疑为间昔胡广与陈蕃并为三司汉史纪之谢安引从子幼度徃备北陲晋人为善焉较之前良在我无愧可谓能知人矣公不私矣始以文艺自着资适逢世进官早成遍歴华要总防宥登宰府持宪纲主邦计爵禄名数极矣而处之若无有也遇事持正动循规凖不为势怵不为利回笃志文史老而益坚作为文章蹈道自信葢得四教之忠信三徳之刚柔礼之中和诗之温厚傅经义以饰行事宜乎遭会两朝大节无玷可谓能保躬者矣有始卒者矣夫委质入朝当政任事有知人之明而济以不私得不谓之主善行徳乎保躬而由礼则行已而有始卒得不谓之文贤有成乎前考功状司空功阀且告葬期请以元献諡谨议
　　赠太师王嗣宗諡景荘
　　殿中丞充集贤校理同知礼院苏某议曰太师少以雄隽闻扵时起徒歩举进士会太祖皇帝收揽天下才杰之士始就便座亲防词艺而太师以文章应对称防擢在第一初仕州掾则有强济之举数以言抗上官上官不能屈时人固以竒才目之累守藩要更使别部咸有能绩其最章章者若说崔翰用兵摘甘陵谋卒禁淮南窄神去豳土妖狐皆明识所照人以防利景徳祥符间种放以隠遁自高先帝屡诏敦迫留置儒馆以有道礼之予告归终南朝之公卿大夫希风仰髙歌咏相继时太师守雍独谓其贾名过实猎取爵位豪断乡里岂退士之节也歴疏诋之言极切至诏放徙嵩山以避之其在朝廷风采尤厉任御史日请间言事绳紏在位无所顾惮及賛枢筦力陈致治之要上颇开纳又论折权贵不容私间当时或诋其矫激太甚而太师处之沛然不疑呜呼古所谓正色立朝者岂近是夫惟春秋之义着媺恶以劝来者国朝之制视爵秩以易其名在书有之布义行刚曰景严恭临民曰荘若其事上无隠强而能断得非义且刚乎布政持法人不敢犯得非严且恭乎即是懿行合诸前典太师无媿矣请諡曰景荘谨议
　　驸马都尉赠右仆射王贻永諡康靖
　　殿中丞充馆阁校理同知礼院苏某议曰中令以名家子出绮纨中性若少成卓然有立刻意坟史志尚恬夷不以门阀自髙思与英游共骛蔼乎令闻见扵士评章圣皇帝雅知其贤特所称激属王姬筑馆甲族求俪众归清雅之范乃膺选尚之恩自兹贵显日隆眷待尤异内外使领多歴烦要时以珍符荐锡銮辂四巡陪防王游显相仪则在帝左右见谓忠恪今上纉戎谟烈图任勲贤荐付节旄更委符竹所至之郡皆名雄剧以条教率下以慈惠及物人用懐畏号为吏师再朝京师留筦枢宥当本兵之地通执政之司简在上心朝夕纳诲外强戎索内辑军和敏于敢行不陂不倚深筹宻画时多赖焉庆厯中夏戎欵归与讲成算皇祐间侬蜑骚岭参受伐谋功成不居谦畏益甚名遂能退识量弥髙归全考终一节无玷諡法曰安乐抚民曰康和徳考众曰靖议者谓中令以帝姻之贵乐民政之勤方时治平尤重外守领镇十数美声沛然得安乐抚民之义賛燮机务垂十五年循晦逺猜不怙权宠虽据要地人无间言非和徳考众畴能及是有司告葬礼有易名旌劝之典惟至公是徇伏请諡曰康靖
　　赠右仆射高若讷諡文荘
　　大理寺丞充馆阁校勘同知礼院苏某议曰仆射纯学懿行着扵州里显扵朝廷而称扵士大夫其为御史也摧诋幸进不顾权戚疏论大庆外朝宪章法度之自出不宜集缁黄辈广为供会请沿唐开延英故事进见辅臣使得从容坐论以究治道及在政府患州郡兵冗稍革招募之法病文武官滥极陈泛迁之又传丞相言斜封徼恩一切愿罢外戚肺腑不可预政皆具为令王守忠叙迁岐路以求节白以家臣其将用将帅之礼处之邪骞永济坐法夤缘欲觊牵复乃引受赇须防赦还官格以沮之奏议恂恂劘切扵上主可扵行而不主扵激讦所务周宻畏人闻知故其谠言嘉谟时多不得而传自始登延阁暨解防宻皆聫职金华日侍清燕援经据古切扵比方上深叹其辩洽歴二府通五期尝谓不得其责行当引去会南师凯旋恳章得罢识者谓其知止足行巳清约不喜俗为蹈道自信誉诽如一虽位为公卿而家若韦布疾且革自云诊证乖盭卒不进药临终虑后不以家事诿朝廷时人善其有始卒葢古所谓知命君子者仆射其人乎惟易名考行之义稽扵典礼拟诸形容宜择其称者諡法曰博闻多见曰文履正志和曰荘若夫学通古今而长扵辩论是为博闻识造贤逹而明治要是为多见值贵幸之势而抗议毋挠是为履正当功名之途而处之不争是为志和以一惠之大配二字之美诔兹遗徳实惟至公请諡曰文荘




　　苏魏公文集巻二十
　　钦定四库全书
　　苏魏公文集巻二十一
　　宋　苏颂　撰
　　内制
　　明堂赦书
　　门下治人莫急于重祭严父孰大于配天昔者周公宗祀明堂而致孝鸿惟仁祖规抚路寝以尊亲参合古今之宜兹谓情文之尽肆我昭考称秩彛祠周爰羣防之长专崇一帝之配圣作明述事并功偕稽吕令之文则享以秋季案鲁经之载则日用吉辛允协灵心奉为常宪朕纂图宸极承训慈闱事举于中礼循其旧向讲亲祠之制一遵先圣之谟对越上神翕受纯嘏五韪来备三稔扵兹属方隅之底宁嘉河流之顺复物无疵疠民用平康荷穹昊之降休致函生之防祉复会一郊之嵗前询七数之谋而乾象垂文晨觌房心之次朝仪取法是为政教之宫适及其时兹用展采陈千乘万骑之仪卫极四海九州之贡羞皆欲有以致其严犹惧无以称其徳前期戒众各扬职以尽恭先甲端诚中集虚而思道始钦柴扵真馆旋备物扵大庭作主侑神帝与亲而并享奠匏及瓉荐暨祼以交行一纯罄而高明歆四气和而诸福应有司已事祝嘏既告以孝慈与物惟新风霆爰布扵号令式均惠泽溥被敷天可大赦天下【云云】延州要藩上郡旧境皇朝建彰武之节以开帅庭先帝宠王爵之封以赐朕履惟山川之严峻本土族之敦厖宜加府号之称用旌受命之地延州陞为延安府于戏合内朝之神事既因锡羡以推仁得万国之欢心又将使民而知孝盖布徳行惠者非贤罔乂任大守重者惟后克艰尚赖文武荩臣股肱硕辅共底缉熈之治庶成忠厚之风咨尔羣伦其体朕意赦书日行五百里敢以赦前事言者以其罪罪之主者施行
　　麻
　　太师文彦博加食邑制
　　门下季秋大享周公之礼见扵经三嵗亲祠国朝以来着为令恭惟皇祐之制肇崇路寝之居稽参节文举合彛典朕遹遵先宪只率旧章奠真祖而欵殊庭奉昭考而配上帝休成熈事爰霈泽扵多方乃眷帝师预制仪扵前识诞均神贶用奨王勲颁以防书告扵朝宷太师平章军国重事上柱国潞国公食邑二万七千一百户食实封一万一千四百户文彦博温良恭俭明允笃诚受天纯粹而生为国夐求而仕方仁皇之在御得元精之佐臣四方于宣文武见乎事业一相处内谋猷着扵防康屡委柄而出藩遂传家而佚老肆朕纂服渇见仪形起真拜扵上司冀翼成扵初政副文母之咨访慰眇躬之寤思闵烦以摠职之劳专任以代工之重四朝元老深有頼扵谟明三事大夫皆仰承扵矩度属举宗祈之典获询肆类之文逮此庆恩乆当封扵成国徇其谦请但増数扵爰田惟邑赋与真租示褒功而崇徳于戏国有大赉葢是富扵善人惠于宗公期永锡扵难老尚交修于一徳庶终誉扵万方惟竭乃诚同底扵道可
　　皇叔徐王颢加食邑制
　　门下稽古仁皇肇太室宗祈之典思文圣考奉一天崇配之祠朕只遹先猷称秩元祀侑神作主克崇严父之恭与物惟新因霈自天之泽式孚庭号用显宗英皇叔永兴鳯翔等军节度管内观察处置等使守太尉开府仪同三司雍州牧兼鳯翔牧上柱国徐王食邑一万二千八百户食实封四千三百户赐賛拜不名颢以族属之尊处公侯之上亲则叔父爵为真王而徳性明诚行能纯备孝友内着靡待乔梓之观言动有常不越宫坛之表而自苴茅建国列邸奉朝名位并髙亲贤莫贰建雍岐之双节奄鳬绎之大邦正考之三命益恭顔渊之一善弗失惟诗书是好非礼义不谈得先秦之古文防同汉室识前朝之旧典莫如东平所谓邦家之翰垣宗室之仪表永为藩辅上奉母仪比禋礼之休成锡纯禧而均被告扵列位宠以徽章増命数扵王家广土田扵邑户仍扵书诏赐以不名于戏积厚者流光虽自文昭之庆位髙者礼异抑由王行之贤茂对明缗之恩益増磐石之固可
　　皇叔祖华原郡王宗愈加食邑制
　　门下国家六圣贻谋百年制礼在我昭考崇奉亲配帝之仪逮兹眇躬思继志述事之训永惟大享之报适协季秋之中时其宗尊实相熈典奉璋在列俨乎陟恪之容涣汗均休厚乃褒优之命皇叔祖宁国军节度宣州管内观察处置等使检校司空开府仪同三司持节宣州诸军州事宣州刺史上柱国华原郡王食邑七千八百户食实封二千四百户宗愈天资浑厚躬服谦防地承帝室之华系衍王家之庆其言甚大深知乐善之方力行有余常事学文之语自先朝之睦族首同姓以分封列邸留朝乆席王侯之宠拥旄拜衮复兼将相之崇处贵不骄好礼有立方其与祭之日能谨事神之难虽百执盈庭皆奉各扬之职而三献成礼允资终事之勤不有异恩曷彰懿行是用因美原之故壤即宛陵之大邦再彻土田并増邑户醻勲之典有国所先于戏歌我将之诗克昭先烈流祭泽之广用奨亲贤只荷厖鸿之休益思寅畏之戒永保天禄克终令名可
　　皇叔祖安康郡王宗隐加食邑制
　　门下天载无声虽备物不足称其徳父尊莫抗非陟配何以昭其功故仁祖所以躬太寝之祠神皇所以专一帝之奉逮此三年之报率遵二圣之谟奠玉祼圭既毕仪而升燎垂缨委佩多显相之在庭宜举庆条首褒宗戚告扵朝寀用广神休皇叔祖保信军节度使庐州管内观察处置等使检校司空开府仪同三司持节庐州诸军事庐州刺史上柱国安康郡王食邑七千八百户食实封二千一百户宗隠挺质端良处躬循谨衍天源之流润为邦族之尊宗早分列郡之封位兼王爵继荷陟坛之拜秩视公台执礼不愆乐善无厌经籍文史常置扵巾箱车马舆台不逾扵科品有大而能谦必豫位高而受命益恭属禋祀之庆成推涣恩而自近井田真食保増锡扵户封将相重侯故优崇扵命数酬勲有典赋禄非私于戏天祐我家宗戚固多扵贤懿祭有大泽宠章寔异扵等伦勿替兢修以永终誉可
　　皇弟大宁郡王佖加食邑制
　　门下朕歴吉季秋蒇事太室尊圣考而配上帝克尽孝诚祈厚福以浸羣元式孚涣号惟予介弟时乃宗英早缘帝子之恩已开爵土今拜大神之贶宜峻等夷皇弟山南东道节度襄州管内观察处置桥道等使检校太尉开府仪同三司持节襄州诸军事襄州刺史上柱国大宁郡王食邑六千户食实封一千九百户佖擢秀天枝分晖星采生知忠孝跬歩不忘扵君亲夙慕善良比年已习扵诵爰自胜衣趋拜择日受封拥汉沔之节旄宅吉阳之疆土巳崇上衮益知伛偻之恭虽处深宫如临师保之敬属精禋之竣事敷惠泽以均休爰即旧封荐加优命増以辕田之赋衍乎真食之租诞告大庭式扬熈霈于戏大事在祀执膰所以惠诸侯宗子维城懐徳所以固宁宇思处家为善之乐知制节谨度之宜期底大成无违防防可
　　皇弟咸宁郡王俣加食邑制
　　门下朕承列圣之休光荷文母之慈训追养继孝感时念亲交扵明神展严父配天之礼友于兄弟厚同气异息之恩属兹庆赐之行首举懿亲之命告于庭宷布乃言纶皇弟定武军节度定州管内观察处置等使检校太尉开府仪同三司持节定州刺史上柱国咸宁郡王食邑五千户食实封一千七百户俣岐嶷之姿见扵幼惠温文之美有若夙成胜衣乃拜扵官封授防巳兼扵将相未就外傅字书已习扵竒觚早肄少仪行歩不逾扵佩玉适遘禋祀之庆进加命数之崇稽案旧章诞颁徽典拥节旄扵新乐不改故邦广国壤扵宜川再隆异渥户田加赋干食増封寔均神贶之孚益重天伦之爱义兼敦睦恩越等威于戏祝嘏既告以孝慈成予精享公侯以为之藩屏繄尔懐宁惟诗礼可以饬躬惟仁义可以保国勉思逺度无忘训辞可
　　保康军节度使苗授加食邑制
　　门下行莫大扵孝孝以尊亲为先祭则致其严严以配天为重朕钦承谟烈昭事穹旻歴季秋之吉辛躬三嵗之大享樵蒸焜上既接礼扵明神祼将于京遂昭功扵圣考迨兹竣事推以涣恩褒嘉元戎亶扬丕命保康军节度房州管内观察处置等使检校司空持节房州诸军事房州刺史上柱国济南郡开国公食邑三千三百户食实封五百户苗授天资端厚性緼沈雄杰然师帅之才奋于州县之职干戈卫社隠若敌国之坚谈笑临邉防无武将之体冒犯矢石保守封疆先帝知其才谋委成戎阃前嵗召扵邉徼入长殿庐谦而有光宠至益戒以疾屡请辞剧弥坚解兰锜之亲兵领关陉之重镇精禋既戒祭贡预防熈典克成宠章载锡加数邑田之广衍封干食之多褒命非私畴功惟允于戏聴鼓鼙而思将帅予不忘扵旧勲守富贵而和人民尔宜图扵逺畧只服明训徃惟钦哉可
　　驸马都尉李玮加食邑制
　　门下朕只遹先谟钦崇神事惟天惟祖宗之敷祐敢忘报本之恭以禋以肆献而展仪期尽克诚之享粤在秋旻之季载严宗祀之文汔盛礼之休成赖庶工之助相嘉与勲戚同兹庆欣平海军节度泉州管内观察处置等使检校太师持节泉州诸军事泉州刺史驸马都尉上柱国平原郡开国公食邑六千七百户食寔封二千四百户李玮系出王门行如素士早厌纷华之习乐为名教之修仁皇以舅家之亲降虞嫔而欲贵先帝以外戚之属授汉节以隆恩而志不期骄动必由礼日恪位着奉昕朝而不违言敦诗书务时敏而有裕试守尝更扵方郡雅意葢在扵本朝侍合宫之祠能罄斋明而涖事推大泽之霈宜优礼秩以均禧仍棨防扵泉山广土田扵安徳户封真食并用旌酬于戏神明之休讵菲徳之专享爵禄之驭非有功者不承矧予旧族之贤夙禀教忠之训不愆素守自保全名可
　　西蕃邈川首领阿里骨加食邑制
　　门下祭有十伦之义施爵赏以为先福者百顺之名本忠孝之自出朕只祓阳馆崇严祢宫配神穹昊之尊流泽幅员之广嘉与卿士同兹庆休便蕃优渥之恩固无内外之异告扵朝宷布乃言纶西蕃邈川首领河西军节度凉州管内观察处置押蕃落等使金紫光禄大夫检校太保持节凉州刺史上柱国宁塞郡开国公食邑四千户食实封一千一百户阿里骨生有轶材少负伟略禀天地之义气得秦豳之遗风奠塞外之封疆继承列土拥河西之旄钺坐防诸羌长雄一方作我西屏属九筵之讲礼盛四海之骏奔来献其琛实相予祀是用加命王公之数视秩帝傅之崇増井赋扵爰田广国租扵真食于戏尔有时享嵗贡之恪史不絶书我有馂神观政之方惠必及下既均承扵纯嘏宜益厉扵忠规徃服训言克享天禄可
　　南平王李干徳加食邑制
　　门下朕稽五礼之文躬三年之祀歴吉季秋之序荐诚太寝之居严父配天既克成扵能享加地进律用褒宠扵有劳乃眷藩臣越在岭表特推颁扵优渥俾共介扵福厘推诚保节忠亮同徳顺化翊戴功臣静海军节度观察处置等使特进检校太尉同中书门下平章事安南都防上柱国南平王食邑九千户食实封三千四百户李干徳气禀温仁志抱忠义席世芬扵南国遵侯度扵中朝扞城其民奄奠朱防之域要服者贡逺输南海之珍自分王爵之封专拥将旄之贵宠章所被嘉欣戴以弥恭疆埸无虞本绥懐之有裕爰举宗祈之泽荐加命数之崇视秩三司増封千室兼厚真租之数并酬保境之功于戏导扬神休自京师而及扵诸夏保守土宇和人民而莫若勤王益厉乃诚永锡尔祉可
　　苏魏公文集巻二十一
　　钦定四库全书
　　苏魏公文集巻二十二
　　宋　苏颂　撰
　　内制
　　太皇太后赐门下诏
　　勅门下三朝盛防礼见羣臣王公造庭奉觞上寿皇帝临御五载恭已端庄庆集惟新受朝飨礼吾总揽几务叶助政纲虽克享治安而毎懐抑畏今有司乃欲以天圣故事行防庆称贺之仪顾惟菲凉岂敢比隆于先后其在典法亦当稽合于常规是日皇帝致贺于禁中羣臣奉表于东庑足以显邦家之庆而形孝敬之风何必外朝乃为具体来年正月一日更不御殿受贺上寿皇帝御殿礼毕百官并内东门拜表故兹诏示想宜知悉
　　赐太子太保致仕张方平乞免明堂陪位允诏
　　勅方平省所上表免明堂陪位事具悉朕涓吉季秋有事太寝只严圣考陟配上神百辟诸侯咸肃雍于肆祀四朝旧徳宜显相于清明暨阅奏封坚辞疾老谅乆安于闾里重逺涉于道涂姑徇至懐益延上寿可免赴阙陪位故兹诏示想宜知悉秋热卿比平安好遣书指不多及
　　许诏
　　勅方平览所上表免明堂陪位事具悉卿宣明九徳左右四朝解绂传家结庐近甸三岁大事宗祀明堂粤惟庶工莫不来助矧我旧老当相王仪忽览封章之陈恳辞筋力之惫重烦耆哲姑听便安益固冲和用介寿祉可免赴阙陪位故兹诏示想宜知悉秋热卿比平安好遣书指不多及
　　赐新除中大夫守尚书左丞韩忠彦辞免恩命不允诏
　　勅忠彦省所劄子奏辞免恩命事具悉卿才推时栋世载王勲先帝所知朕甞倚用地官主计巳阜邦财省辖提纲擢参国论顾佥言之惟允在眷注之尤深其听训言亟践乃位所请宜不允故兹诏示想宜知悉
　　不许诏
　　勅忠彦省所劄子奏辞免恩命事具悉卿以栋榦之材歴藩朝之寄勤劳着于两镇典领载于六曹擢置近司俾承省务乃欲祈于避位岂未体于注懐虽嘉叹之不忘固恭谦之难徇往辅予治毋烦固辞所请宜不许故兹诏示想宜知悉
　　赐新除中大夫守尚书右丞许将辞免恩命不允诏
　　勅许将省所劄子奏辞免恩命事具悉卿擢自甲科素推国器先朝簪橐之旧巳试其才二丞纲纪之司乃命以位蔽自朕志无若尔宜勿至固辞以烦多训所请宜不允故兹诏示想宜知悉
　　赐正议大夫知枢宻院事安焘特给假母亲稍安日供职诏
　　勅安焘省三省奏据卿状近为母患未安曽上表劄子乞罢知枢宻院除一在京宫观差遣未赐允许乞进呈事卿位冠枢衡任隆体貌近縁亲疾祈解政几乃眷英髦方仰成而致治固尝诲谕俾夙退以问安再阅叙陈备形恳至虑阙先尝之饵特推予告之恩卿其悉心宁于视膳竚闻病间即造朝趋其体至懐无烦屡请可特给假母疾稍安日供职故兹诏示想宜知悉
　　赐起复正议大夫知枢宻院事安焘上表辞免恩命不允诏
　　勅安焘省所上表辞免起复恩命事具悉卿民宗国器先帝辅臣殚竭一心勤劳八载本兵之政方倚于弼成钜创之哀奄罹于变故既逾易奠之制宜有夺情之恩何执礼之不渝乃上封而固请虽丧期有数难遽抑哀而王事所埤当从权制所请宜不允故兹诏示想宜知悉
　　不许诏
　　勅安焘览所上表辞免起复恩命事具悉执亲之丧情何有极体国之意忠不可忘卿早以经纶之才乆参枢筦之政惸然在疚犹尔逾时礼固有夺情之文尔尚坚衘恤之志封章茹痛虽谅于至诚墨绖从权亦从于故事勉副倚成之眷亟还机宥之司所请宜不许故兹诏示想宜知悉
　　赐新除翰林学士朝奉郎知制诰苏辙辞免恩命不允诏
　　勅苏辙省所劄子奏辞免恩命事具悉论思侍从之臣翰林乃朕之极选文章论议之美当时则尔有重名巳歴职于词垣复试能于省部良嘉敏誉擢在禁严况伯仲之代选亦朝廷之荣观辞之以义虽谅乃诚用值其才固无所避所请宜不允故兹诏示想宜知悉
　　赐尚书吏部侍郎范百禄进撰成诗传补注二十巻奬谕诏
　　勅百禄省所上表撰成诗传补注二十巻裒缉缮冩离为二十册上进事具悉夫六义之文盖温柔敦厚之教四家之说有训诂传笺之殊虽同出于先儒或有非其本义是使后学各务名家卿博识洽闻留心经术讨论之外尤深于诗揽商周之盛衰攷毛郑之得失补注其畧防次成书真得作者之防颇助学官之阙奏篇来上讲解甚明研味之余嘉叹无巳故兹奬谕想宜知悉赐正议大夫知枢宻院事安焘生日诏
　　勅安焘卿禀天粹气辅政累年方首秋鸣鹤之辰乃吉梦维熊之旦载颁醪饩用助燕私享此多仪介以繁祉今赐卿生日羊酒米麪等具如别録至可领也故兹诏示想宜知悉
　　赐正议大夫门下侍郎孙固生日诏
　　勅孙固属首秋月惟初吉实哲辅挺生之旦有上台宠锡之恩厚牢醴之丰盈助家庭之燕喜往承渥惠用介寿康今赐卿生日羊酒米麪等具如别録至可领也故兹诏示想宜知悉
　　赐同知枢宻院事赵瞻生日诏
　　勅赵瞻仲冬初吉良辅挺生方陪幄之与谋记射蓬之袭庆锡以牢醴助其燕私益介多祥以赞予治今赐卿生日羊酒米麪等具如别録至可领也故兹诏示想宜知悉
　　赐新除检校司空充保康军节度使知潞州苗授辞免恩命不允诏
　　勅苗授省所劄子奏辞免恩命事具悉卿禀温严之气有沉毅之谋擢领十连入长三卫惟拱护周庐之重加训齐卒乗之勤方倚宿名遽辞苦疾闵烦戎政特徇雅懐易节制于房陵析麾符于上党中外均劳之寄可谓优隆偃息藩军之余无妨頥养复览逊辞之奏何其谦畏之深虽嘉乃诚难从所欲所请宜不允故兹诏示想宜知悉
　　赐门下侍郎孙固再上劄子陈乞致仕不允诏
　　勅孙固省所再上劄子奏陈乞致仕事具悉继覩来奏备述至诚既以气血愈衰为言又以公论不容为惧三复厥防良用疚懐卿早事先朝位登枢宥之冠入辅台徳任隆喉舌之司仅阅岁期偶愆和裕将恳祈于谢事冀自弭于思忧且股肱大臣进退系乎国体寒暑防疾休告具于令文勉专精神毋重忧畏伫闻勿药之喜入副惟几之咨所请宜不允故兹诏示想宜知悉
　　赐新除中大夫同知枢宻院事赵瞻辞免恩命不允诏
　　勅赵瞻省所劄子奏辞免恩命事具悉卿蚤以才谋擢于要剧忠言谠论见称二帝之朝武畧文经翼我万枢之务与闻国政已阅岁期特推进位之恩益重本兵之寄尚形固避难即尔从所请宜不允故兹诏示想宜知悉
　　赐新除吏部尚书傅尧俞辞免恩命不允诏
　　勅尧俞省所奏辞免恩命乞知绛州事具悉卿旧徳老成中外瞩望再持邦宪屡告嘉谋朝有正臣朕所倚赖天官大选乆难其人今以命卿允协公论何为逊宠乃欲出麾虽云执谦实昧朕意急服厥职毋用固辞所请宜不允故兹诏示想宜知悉
　　赐新除试御史中丞梁焘辞免恩命不允诏
　　勅梁焘省所奏辞免恩命事具悉卿才推敏明世笃忠厚再登坡省有弥缝衮职之劳擢长宪台竚纲纪朝廷之益已布纶命遽阅需封夫进无偏私何伤于去就言尽诚实岂废于亷隅宜推是心亟践乃位无或固执以稽朝佥所请宜不允故兹诏示想宜知悉
　　赐观文殿大学士光禄大夫知永兴军韩缜上表并劄子陈乞致仕不允诏
　　勅韩缜省所上表并劄子陈乞致仕事具悉先帝大臣朕所尊礼矧惟元老尝秉大钧宣力四朝有劳王室内总百揆着谟明弼谐之忠出殿三秦有镇靖威懐之裕方图硕哲为我翰垣再阅封章愿还印韨夫引年谢事虽据礼经而体国爱君岂忘雅意宜念始终之义毋烦恳慤之辞益茂逺猷姑安厥服所请宜不允
　　不许诏
　　勅韩缜览所上表并劄子陈乞致仕事具悉卿勤劳四朝登翊三事先帝用之为栋榦国家赖之如股肱向解政几出临藩服咸秦千里豪强戢其风威羌夏二陲种落归其辔驭何屡形于削牍祈还上于印章况耆老传家有不得谢而忠臣在逺犹不忘君今卿精力方强志虑弥劭体我注意尚宜悉心毋至多言难从尔欲所请宜不许
　　赐保宁军节度使知大名府冯京进奉坤成节马诏
　　勅冯京览所进奉坤成节马一十匹事具悉露囊庆节谅同防县之欢台铉旧贤方倚都圻之守逺致材驹之贡来充宰旅之归嘉乃倾输良深睠瞩故兹诏示想宜知悉
　　赐中大夫守中书侍郎刘挚生日诏
　　勅刘挚日离维斗天生上才出为王国之华任属政纲之务载临庆日茂介寿祺言颁燕饫之仪用助祝延之防今赐卿生日羊酒米麪等具如别録至可领也故兹诏示想宜知悉
　　赐中大夫守尚书右丞许将生日诏
　　勅许将时维冬令日在斗维是生王佐之贤适协阳来之序万机预职六射届辰出肴醴于上方助燕私于家防今赐卿生日羊酒米麪等具如别録至可领也故兹诏示想宜知悉
　　赐中大夫同知枢宻院事赵瞻乞陜西一郡不允诏
　　勅赵瞻省所劄子奏不严火禁致焚官舎伏望特除陜西一郡事具悉卿业蕴将明任参宥宻属郁攸之为沴葢舆皁之弗虞奚为引愆乃求去位况枢衡之所寄方竚于逺猷诚意之虽坚难从于尔欲姑安厥位以副朕懐所请宜不允故兹诏示想宜知悉
　　赐知枢宻院事安焘上第二表辞免起复恩命不允诏
　　勅安焘省所再上表辞免起复恩命事具悉春秋之义不以家事辞王事人臣之大节也卿乆赞枢机备宣诚亮自闻家难毎念怆伤虽深鞠育之恩岂忘荃宰之寄况丧礼从变既苫寝之逾时经义甚明当墨衰而从事烦疏封之再至终朝制之莫违益扬名而显亲是谓孝之合礼所请宜不允故兹诏示想宜知悉
　　不许诏
　　勅安焘览所再上表辞免起复恩命事具悉乃眷枢臣乆任朝政协赞惟几之务倚注方深自罹何恃之艰哭踊斯毕恩从权夺国有故常再观封章恳祈终制虽居丧尽礼懐念母之至情而移孝资忠亦为臣之大义宜体深眷亟复近司所请宜不许故兹诏示想宜知悉赐起复正议大夫知枢宻院事安焘上第三表辞免起复恩命许终丧制允诏
　　勅安焘省所三上表辞免起复恩命事具悉君子不夺人之丧仁之至也卿以儒学起家以忠纯许国方委枢柄奄罹亲丧既终奠虞当用诏起墨衰从事礼有权宜苴麻尽哀情在难夺卿既内懐于钜痛朕亦重违于至情良嘉达孝之心听遂善居之志特依所请许终丧制故兹诏示想宜知悉
　　许诏
　　勅安焘览所三上表辞免起复恩命事具悉三年之丧百王之所同而古今之所一也自闻衔恤奄忽逾时向之起卿葢有权制卿之执礼良出哀情虽任重鸿枢倚注方切而痛深栾棘抑夺诚难姑徇至懐益嘉纯孝特依所请许终丧制故兹诏示想宜知悉



　　苏魏公文集巻二十二
　　钦定四库全书
　　苏魏公文集巻二十三
　　宋　苏颂　撰
　　内制
　　赐新除门下侍郎刘挚辞免恩命不允诏
　　勅刘挚省所劄子奏辞免恩命事具悉卿敏识周才宣力中外自预几政屡告嘉谋南省西台动为故事擢居东掖时乃次迁惟兹喉舌之司益重腹心之寄亟就厥位毋烦固辞所请宜不允故兹诏示想宜知悉
　　赐孙固辞免转官知枢宻院事不允诏
　　勅孙固省所劄子奏辞免恩命事具悉卿向在先朝尝搃几宥委柄去位于兹累年暨处东台又复逾岁老成之徳中外式瞻还长西枢乃原旧职本兵之政方竚逺猷辞剧之言无烦至再所请宜不允故兹诏示想宜知悉
　　赐新除中大夫守中书侍郎傅尧俞辞免恩命不允诏
　　勅尧俞省所劄子奏辞免恩命事具悉卿徳器人流乆推士论四朝绵歴荐着事功其在班聨最为耆旧朕髙选近辅预政西台无若汝宜遂命以位剡章来上畏宠为言已谅乃诚宜毋固避所请宜不允故兹诏示想宜知悉
　　赐通议大夫新知亳州邓温伯不许辞免龙图阁学士诏
　　勅温伯省所奏蒙恩授龙图阁学士乞赐寝罢事具悉卿文苑宿名禁林旧望服衰去位中禫终丧往分谯社之符仍进羲图之序始优耆哲均重辅藩遽上奏封过自退托矧乆劳于侍从固宜厚于宠章其即钦承以副眷待所请宜不允故兹诏示想宜知悉冬寒卿比平安好遣书指不多及
　　赐新除中大夫守中书侍郎傅尧俞辞免恩命不允诏
　　勅尧俞省所再上剳子奏辞免恩命事具悉中书政本大命所基自非通才莫称斯任以卿有忠嘉之论士议所归使之预丞弼之谟佥言惟允奚自退托欲避宠荣虽由尔衷殊昧朕意巳行之命宜即钦承所请宜不允故兹诏示想宜知悉
　　赐殿前副都指挥使武康军节度使刘昌祚奬谕诏
　　勅昌祚枢宻院奏勘防卿前任泾原路经畧安抚使奏请经营措置奉行朝防专切置局根括打量到陇山一带及安化县复置弓箭手地上并招刺印到人马事眷彼陇山控于平夏异时疆埸之警介在阸隘之冲卿向以武才出按边琐图上方畧奉行新书封畛既明卒乗斯复遂俾戎亭之境永无瓯脱之虞繄尔有劳纾我西畧故兹奬谕想宜知悉
　　赐外任臣寮进奉谢恩马诏
　　勅某省所进奉谢恩授某官并赐月俸公使马共四匹事具悉卿初拜恩纶言输贡物惟是右牵之骏用将致逺之诚再省忠勤不忘嘉叹故兹诏示想宜知悉冬寒卿比平安好遣书指不多及
　　赐太师平章军国重事文彦博四上劄子陈乞致仕示谕诏
　　勅彦博省所四上劄子陈乞致仕事具悉朕纂服之初任贤图旧以卿躬富道徳昔有勲劳辅相我祖宗位冠羣后思见其风采召自别京尊以上公委之重务谋谟四载终始一心方有赖于耆明乃屡辞于事任虽诏书敦谕对见面言而不夺之諴乆而弥笃浩然之志固难必留属以气凝寒道涂涉逺深虞偃薄靡遂便安姑俟及于春和即议从于所欲尚宜勉强以副优隆故兹诏示想宜知悉
　　又诏
　　勅彦博览所四上劄子陈乞致仕事具悉卿仁祖之旧相社稷之元臣位冠台司勲在王室功成谢事士望尤髙向特起于燕居俾辅成于初政忠言宻议固多军国之谋请老告归叠有封章之遡不转之志其坚若山虽驷马安车当遂里闾之佚而増冰积雪尚艰道路之寒须及中春议从所欲姑体至眷尚安厥居故兹诏示想宜知悉
　　赐戸部尚书吕公孺乞致仕不允诏
　　勅公孺省所上表伏望检防前奏乞致仕事具悉地官之长省务尤繁爰择时髦总领邦计卿朝之旧老世载忠规尹正王畿早闻治效均节财用实竚猷为何遽引年遂欲谢事士有致于为政虽嘉乃诚时方借于耆明难从所欲姑安职业用副眷毗所请宜不允故兹诏示想宜知悉
　　不许诏
　　勅公孺览所上表伏望检防前奏许致仕具悉卿公卿华胄经济通才宣力四方蔼然治绩典司六职总彼邦财心计有闻齿发弥壮何屡陈于奏牍遂欲去于里闾虽援据礼经良嘉止足而益埤王事方赖老成尚安厥官以副予意所请宜不许故兹诏示想宜知悉
　　赐保宁军节度使知大名府冯京上表乞致仕不允诏
　　勅冯京省所上表为年七十陈乞致仕事具悉古者大夫有还政传家之礼时之元老乃同心一体之臣进退之间岂限常格矧卿年耆徳茂为近着之表仪位重任隆守北门之管钥顾惟都防之地方赖保厘之功何为抗章遽欲谢事虽懐谦知止深嘉明哲之风而图旧尚贤未体朝廷之意惟勉遵于事守副委属于予衷所请宜不允故兹诏示想宜知悉春寒卿比平安好遣书指不多及
　　不许诏
　　勅冯京览所上表为年七十陈乞致仕事具悉卿擢甲科于仁祖之世辅大政于先皇之朝文物典章载于台阁号令风采布于藩宣方提节制之师外委北门之管年徳兼茂体力素强何嫌而上封引礼而告老虽嘉知止之分未副任贤之方尚专精神务近医药坐镇乐俗绥安遐迩克终逺猷时乃嘉绩所请宜不许故兹诏示想宜知悉春寒卿比平安好遣书指不多及
　　赐西蕃邈川首领河南军节度使阿里骨进奉回诏
　　勅阿里骨省所差人进奉事具悉卿保有封域作我翰垣逺致风宜入充贡式言念倾输之志良増眷奬之懐卿所进生金乳香象牙防砂码碯等各依例估价就整回赐钱银防绢故兹诏示想宜知悉春寒卿比平安好遣书指不多及
　　赐御史中丞梁焘辞免兼侍读不允诏
　　勅梁焘省所奏蒙恩除兼侍读伏望特寝误恩事具悉卿文馆旧贤士林伟望立朝多补衮之益执宪有直防之风朕登用耆儒入助讲学阙疑资访方延褚马之才俞往汝谐难徇桓彭之逊往祗成命倾竚嘉言所请宜不允故兹诏示想宜知悉
　　赐知大名府冯京进奉兴龙节马并冬节马诏
　　勅冯京省所进奉兴龙节马一十匹并冬节马二匹事具悉卿中铉耆英北门重寄向属天正之序继临星渚之辰载择材驹入充贡式嘉乃倾输之意益深注想之懐故兹诏示想宜知悉春暄卿比平安好遣书指不多及
　　赐侍卫亲军步军副都指挥使徐州观察使知渭州刘舜卿进奉贺冬节并贺正马诏
　　勅舜卿省所进奉贺冬并贺正马各一匹事具悉正至称觞迩遐效贡嘉乃帅垣之长载差地产之良逺致连编益彰忠荩故兹诏示想宜知悉春暄卿比平安好遣书指不多及
　　赐保宁军节度使知大名府冯京再上表乞致仕不允诏
　　勅冯京省所再上表陈乞致仕事具悉贵徳尚齿先王之令猷入辅出藩大臣之常职朕尊优耆哲委任事为辍卿坐镇于朔陲彼俗方安于善教何乃徇大夫之礼必欲致为政而归在进退之则然顾简注之宜异难从所守当体兹懐毋或重言以烦多训所请宜不允故兹诏示想宜知悉春寒卿比平安好遣书指不多及
　　不许诏
　　勅冯京览所再上表陈乞致仕事具悉卿文学政事名重于朝廷器识才谋功宣于岩庙方委北门之管縂临中冀之区何遽厌于事权屡请还于印绂虽引年避位良髙止足之风而经逺殿邦兹赖耆明之望再披章牍深亮冲谦宜体至懐尚安厥职所请宜不许故兹诏示想宜知悉春暄卿比平安好遣书指不多及
　　赐保宁军节度使知大名府冯京辞免加恩不允诏
　　勅冯京省所上表辞免加恩事具悉昨者宗祀礼成神厘施普惟卿先帝枢衡之旧方守北门管钥之严虽不在显相侍祠之班而逺修公侯助祭之式加地进律固宜先于庶工逊爵辞封何遽形于需奏时乃常典毋烦多言其体至懐亟成服命所请宜不允故兹诏示想宜知悉春暄卿比平安好遣书指不多及
　　不许诏
　　勅冯京览所上表辞免加恩事具悉惟我弼臣为国良翰九筵宗祀虽不与陪祠之勤四海职来抑亦有助祭之贡礼成之庆恩数有常其在臣工咸均于况施矧卿旧老何疑而逊辞毋持过谦其即祗命所请宜不许故兹诏示想宜知悉春暄卿比平安好遣书指不多及赐新除防国军山南西道节度使守太师开府仪同三司河中兴元尹潞国公文彦博辞免两镇恩命不允手诏
　　省所劄子奏辞免两镇恩命止以本官致仕事具悉卿四朝重望七纪髙年朝廷之所仰成夷夏之所蕲向浩然归志确乎莫留闵劳以几政之烦俾遂其燕居之适三公典册两镇节旄皆所以尊礼帝师褒显耆哲虽非外庭大臣之比抑有先朝念旧之恩矧卿谢事而归佚老宜异比之将相之任职固无权宠之为嫌何其过谦乃欲辞避宜悉兹意亟对徽章所请宜不允付彦博
　　不许手诏
　　览所劄子奏辞免两镇恩命止以本官致仕事具悉爵位崇髙在礼宜加于异数公师进退推恩抑有于隆名矧卿徳齿之尊职秩之重弼亮四世始终一心告老之章凡数十上优贤之命恨无以加故以蒲梁之节旄俾光伊洛之里第况有前比固非过私毋烦逊辞宜即膺受所请宜不许付彦博
　　赐新除护国军山南西道节度使守太师开府仪同三司河中兴元尹潞国公致仕文彦博辞免册礼允诏
　　勅彦博省所劄子奏今以旧官致仕乞免行册礼事具悉名位不同礼亦异数上公之行册命盖有旧仪来奏之辞宠章愿如前请自非趣向之髙逺渠能逊慤之再三省阅之余嘉叹无已所请宜允故兹诏示想宜知悉
　　许诏
　　勅彦博览所劄子奏今以旧官致仕乞免行册礼事具悉国家尊上公之秩为帝者之师命数有加册礼尤重六登上衮三拜维垣再致为政而归恳避临轩之宠良嘉谦徳特徇至懐所请宜许故兹诏示想宜知悉赐保宁军节度使知大名府冯京三上表陈乞致仕不允断来章诏
　　勅冯京省所三上表陈乞致仕事具悉贵徳尚齿帝王所以礼髙年尊贤任能朝廷所以图旧徳矧在耆哲时方仰成致为臣而归卿固欲洁去就之分烦官职之事朕亦思得忠嘉之谟虽屡阅于封章必难从于雅志卿其深体眷意勿忘公家保厘我朔都镇绥我边裔无轻进退益茂猷为今差入内内侍省东头供奉官勾当内东门司冯世宁赐卿诏书及茶药各一银合至可领也所请宜不允仍断来章故兹诏示想宜知悉春暄卿比平安好遣书指不多及
　　不许断来章诏
　　勅冯京览所三上表陈乞致仕事具悉公卿大臣中外所属进退之际去就非轻职闲无事则或许引年任重有守则难言佚老矧卿年耆徳茂名大位尊论旧则辅翼于先朝语寄则居留于朔甸虽欲自便谅非所安三复来章徒嘉致恳尚当体朝廷之意岂在言筋力之劳勉安旧邦宜停后请今差入内内侍省东头供奉官勾当内东门司冯世宁赐卿诏书及茶药各一银合至可领也所请宜不许仍断来章故兹诏示想宜知悉春暄卿比平安好遣书指不多及
　　赐皇弟贺礼毕荅诏
　　勅某王朕遵先王之旧章躬季秋之大享祗见上帝配严祢宫方竣事于路朝遽披文于奏幅再嘉谨礼益喜早成
　　赐在外公主贺礼毕荅诏
　　勅某人阳馆亲祠遂逆厘于神贶棨封上奏庆已事于宗祈嘉彼懿亲率由礼则披省之际褒叹在懐
　　赐内中公主贺礼毕荅诏
　　勅某公主朕即明堂布政之宫展严父配天之祀荐祼斯毕神人以和汝适在防龄习闻盛典露章称庆率礼良嘉
　　赐吴楚国安仁贤寿夫人张氏贺礼毕荅诏
　　勅某氏比者卜秋之季吉日惟辛并享帝亲既燔牲玉宫庭之旧仪典惟详驰上庆函深嘉能事
　　赐贵妃苗氏以下贺礼毕荅诏
　　勅某氏早事先朝着表仪于宫禁逮兹宗祀载顺美于封章形于温缛之词见乃恪恭之范省阅于再褒尚尤多
　　赐内中庆国夫人窦氏以下贺礼毕荅诏
　　勅某氏奠玉合宫亲展三年之祀贻彤内属恪居众职之先遘此休成普同赞喜再披来奏益显尽恭
　　赐内中左右直御侍郎君掌宾王氏已下贺礼毕答诏
　　勅某氏等早序禁庭克勤内职宗祀方行于钜典庆成爰上于封章再披赞美之词兹见恭勤之意










　　苏魏公文集巻二十三
　　钦定四库全书
　　苏魏公文集巻二十四
　　宋　苏颂　撰
　　内制
　　赐五台山寺僧正省竒以下奬谕勅书
　　勅五台山十寺僧正省竒等览所进奉坤成节功徳疏等事具悉眷彼仁祠奠兹台岳集庆门之清众祝诞日以延洪载阅疏封良嘉诚恳今赐省竒等紫僧衣一对绢二十匹故兹奬谕想宜知悉秋热各比清休否遣书指不多及
　　赐前两府并待制以上知州初冬衣袄诏勅书
　　勅某清风戒寒献良裘而在御迩臣守位殿藩服以方勤御兹霜律之严宜有衣章之赐既安且燠益体予衷今赐卿翠毛细锦旋襴一领至可领也故兹诏示想宜知悉冬寒卿比平安好遣书指不多及
　　赐诸路知州职司及总管钤辖至使臣衣袄勅书
　　勅某肃祗朝寄外恪官箴式临寒律之初用锡功裘之宠服兹纯丽毋惮凝严今赐汝紫罗锦旋襴一领至可领也故兹诏示想宜知悉冬寒汝比好否遣书指不多及
　　赐诸路蕃官及溪洞蛮人初冬衣袄勅书
　　勅某汝恪居边土祗服朝经爰及岁寒特加时赐宠被纩缯之丽益勤忠顺之方赐汝方胜练鹊大锦旋襴一领至可领也故兹诏示想宜知悉冬寒汝比好否遣书指不多及
　　赐诸路屯驻驻泊就粮本城诸军员寮等初冬衣袄勅书
　　勅某州诸军员寮等冬律方升良裘始献爰念扞城之旅特推赐服之恩被此衣章毋忘固圉今赐汝等初冬衣袄余从宣命指挥故兹诏示想宜知悉冬寒汝等各比好否遣书指不多及
　　赐于阗国进奉勅书
　　勅于阗国黒汗王省所差人进奉某物事具悉卿守在西陲心驰上阙爰遣梯山之使荐修任土之仪深谅乃诚不忘予意所进到物色今就整回赐钱二百贯文马依估价回赐钱五十贯文以浙绢充并交付差来大使黎撒啰瞎征等至可领也故兹诏示想宜知悉秋热卿比平安好遣书指不多及
　　赐于阗国示谕勅书
　　勅于阗国黒汗王省所差人来进奉大使黎撒啰瞎征等进奉到某物事具悉卿逺驰信介入觐王庭效川珍岳贡之勤厚地产风宜之品特隆报赐用荅忠嘉黎撒啰瞎征等进奉到上件物今依估价就整回赐钱一万五千贯文故兹诏示
　　赐于阗国男进奉勅书
　　勅于阗黒汗王男丙令渧根省所差人进奉某物事具悉汝夙禀教忠罙勤向化因使人之来觐展方物以効勤省阅之余嘉称在念所进到物色今就整回赐钱五十贯至可领也故兹诏示
　　赐西南蕃程以途等进奉勅书
　　勅程以途省所附进马二匹氊二领事具悉汝世守封疆心驰象魏歴涉逺道来贡风宜载认忠勤良多叹尚今回赐汝红中锦夹旋襴腰带衣着至可领也故兹示谕想宜知悉冬寒汝比好否遣书指不多及
　　赐南平王李干徳加恩制诰勅书
　　勅南平王干徳近以季秋仲辛称秩元祀礼成太室泽被绵区眷言分土之臣不懈勤王之职纯诚益着信赏攸先加地进封载隆命数承神之惠罙厉忠规今差使臣赍卿加恩制诰付广西经畧司令于界首就赐到可祗受兼赐卿国信物等具如别録至可领也故兹示谕想宜知悉冬寒卿比平安好遣书指不多及
　　赐西南蕃龙以利等进奉勅书
　　勅龙以利省所附进马二匹朱硃二十两氊二领事具悉汝守封遐域向义中华欵塞来庭效珍修贡忠勤弗替嘉叹良深今回赐汝红中锦夹旋襴一领八两浑金镀银腰带一条衣着一十五匹至可领也故兹示谕想宜知悉冬寒汝比好否遣书指不多及
　　赐西蕃邈川首领河西军节度使阿里骨加恩制诰诏勅书
　　勅阿里骨国家讲礼九筵获奉帝亲之享大赉四海用广神明之休乃眷世臣宿勤贡职爰推祭泽宠进官仪当体至懐即钦成命今赐卿制诰到可祗受故兹诏示想宜知悉冬寒卿比平安好遣书指不多及
　　赐知渭州刘昌祚等进奉助明堂马诏勅书
　　勅昌祚等省所进奉助明堂马五十匹事具悉宗祀配天国家之大事职来助祭臣子之至诚乃眷守藩之良勤修任土之式载观厥贡深谅尔衷故兹诏示想宜知悉冬寒卿等各比平安好遣书指不多及
　　赐南平王李干徳厯日勅书
　　勅南平王干徳朕克谨天戒敬授人时眷乃炎陬被我声教奉若新书之告遵修嗣岁之宜率俾提封共知叶纪今赐卿元祐五年厯日一巻至可领也故兹示谕想宜知悉冬寒卿比平安好遣书指不多及
　　赐外任臣寮进奉坤成节功徳疏诏勅书
　　勅韩缜览所进奉坤成节功徳疏一轴银轴头事具悉卿任分守土义切爱君秋令协时适纪诞弥之庆真乗演法逺输善祝之诚披阅嘉叹不忘予意故兹诏示想宜知悉冬寒卿比平安好遣书指不多及
　　赐溪洞进奉贺明堂并兴龙节及冬正溪布示谕勅书
　　勅彭儒武省所进奉贺明堂并兴龙节及冬正溪布共六十匹事具悉汝介居裔土向慕华风越川陆之修涂展岁时之方贡忠勤备至叹尚不忘故兹示谕想宜知悉冬寒汝比好否遣书指不多及
　　赐知大名府冯京进奉贺明堂礼毕马诏勅书
　　勅冯京省所进奉贺明堂礼毕马二匹事具悉近以礼行太室泽霈绵区荷上神并况之仁繄羣后职来之助卿国之耆哲外守都圻不忘象阙之心逺致材驹之贡省阅之际注想尤深故兹诏示想宜知悉冬寒卿比平安好遣书指不多及
　　赐徐州观察使知渭州刘舜卿进奉贺明堂礼毕马诏勅书
　　勅舜卿省所进奉贺明堂礼毕马五匹事具悉近以宗祀合宫布泽绵宇乃眷藩方之列固多职助之勤逮此庆成允修贡式益彰防恪良用嘉称故兹诏示想宜知悉冬寒卿比平安好遣书指不多及
　　赐五台山十寺僧正省竒等进奉兴龙节新正功德疏奬谕勅书
　　勅五台山十寺僧正省竒等省所进奉兴龙节并新正功徳疏等事具悉适届诞辰继临嗣岁眷灵山之浄众演竺土之真文延祝弥勤嘉叹于再今赐省竒等紫帽衣一对绢二十匹故兹奬谕想宜知悉冬寒各比清休否遣书指不多及
　　赐溪洞进奉贺元祐二年三年四年兴龙节端午冬溪布勑书
　　勅向永胜省所进奉贺元祐二年三年四年兴龙节端午冬节溪布共四十五匹事具悉汝介居疆裔恪奉朝经嵗时之贡不愆风土之宜沓至益坚恭顺深体忠勤故兹示谕想宜知悉春寒汝比好否遣书指不多及批荅
　　赐新除右光禄大夫知枢宻院事孙固辞免恩命不允断来章批答
　　省表具之卿老成重徳乆任近司昔在先朝巳长枢柄比图宿望入践东防忠谅之心始终弗替再践帷幄方竚逺谋继上封章恳辞宠命惟朕志之先定矧成命之巳行虽谅由衷抑难从欲所请宜不允仍断来章
　　不许批荅
　　览表具之枢机之政方借旧贤封章之陈欲辞新命惟卿徳业之茂乆副士民之瞻表仪近司师佥允穆毋事防谦之守副予注意之隆往服恩徽竚观逺畧所请宜不许仍断来章
　　赐新除守门下侍郎依前中大夫刘挚辞免恩命不允断来章批答
　　省表具之昔龙筦纳言帝命惟允在今台辅之任兹惟喉舌之司自西省而次迁盖柄臣之更践以卿儒林旧徳足以逺继于古人何其露奏陈情乃欲固辞于成命朕言巳布谦守难从所请宜不允仍断来章
　　不许批荅
　　览表具之中书政事之本黄门出纳之司皆为辅臣共干几务以卿文学行义为时宗工更践二台实允羣望奚过持于抑畏乃控露于恳诚虽嘉逊爵之髙难废出纶之命所请宜不许仍断来章
　　赐新除护国军山南西道节度使守太师开府仪同三司河中兴元尹潞国公致仕文彦博上第二表辞免两镇恩命不允断来章批荅
　　省表具之贵徳尚齿三代所以事老更加等出封九命所以尊牧伯卿祖宗辅相朝廷表仪三冠台衡七换旄钺故事留于台阁威名憺乎戎夷再陟师垣言归里第功名既遂恩礼宜殊特加双节之荣以宠上公之去继披需奏愿袭旧藩虽明哲所存不移于素守而老成得谢固异于昔时宜体至懐勿复多避所请宜不允仍断来章
　　不许批荅
　　览表具之卿以天下之望辅相祖宗之朝以元老之猷再起里闾之逸左右初政勤劳五年多士仰之如蓍龟朝廷尊之为师保力辞大任复归旧庐三公职仪巳极师臣之重两镇旄钺犹有前诏之加假兹贵名示以殊礼何封章之屡抗援故事以为言虽逊爵之诚则然顾崇贤之礼具异宜无固执亟服新恩所请宜不许仍断来章
　　赐新除中大夫守尚书左丞韩忠彦辞免恩命不允断来章批荅
　　省表具之卿庆门毓徳近着跻荣内外践扬绩用尤着擢居承辅实允佥言遽览奏封载形谦叙惟朕志之先定方嘉汝贤况省务之难停尚何所避所请宜不允仍断来章
　　不许批荅
　　览表具之二辖之任四辅维均尝歴选于时材宜莫如于世徳禀金籯之训谅家学之不忘咏缁衣之诗乃国人之所好往就厥职毋劳固辞所请宜不许仍断来章赐门下侍郎孙固上第二表乞致仕不允断来章批答
　　省表具之朕临御丕图聿懐先帝畴咨近辅思用旧人昨起卿于近藩遂任卿以大政庶几谋议尚有典刑近属爽和屡求去位诏书敦勉仍予告以养頥封章继闻复力言于疲苶初则有谢事引年之请重之以忘公废礼之忧再味逊辞实为过虑惟寝兴之自护副嵗月之仰成即俟痊平毋烦恳慤所请宜不允仍断来章
　　不许批荅
　　览表具之卿儒林旧老先帝辅臣重外居多复政未乆偶縁肤腠之病遂有丘园之思屡抗封章坚不回于素守再颁诏谕仍优给于假休复览需章力言旷事矧朝廷之待近弼岂责以筋力之劳而律令之于大臣亦分于予赐之告其少安于燕处毋深念于职忧虽谅至诚难从雅志所请宜不许仍断来章
　　赐新除殿前副都指挥使武康军节度使刘昌祚上第一表辞免恩命不允批荅
　　省表具之卿早以武才帅于戎阃绥懐羌右有长辔逺驭之谋镇靖疆陲得轻裘缓带之体録其边最召以锋车授英节于梁洋委亲兵于环卫出命惟允何名以辞即宜拜恩往服厥职所请宜不允
　　不许批荅
　　览表具之近以柬求环尹慎付节旄眷彼才臣乆勤戎畧督护诸将寛明得于士心绥附三陲威信行于羌种擢居嵓卫允副佥言遽阅奏章固辞恩命虽嘉所守难即尔从所请宜不许
　　赐新除中大夫同知枢宻院赵瞻辞免恩命不允断来章批荅
　　省表具之夫名位不同设官所以峻亷陛嵗月累乆序进所以旌勤劳况乎预议枢衡朕所体貌既观宣力之效故有加等之迁官次当然尔其毋避所请宜不允仍断来章
　　不许批荅
　　览表具之国家慎重名器以待贤能既得其人乃命以位卿预本兵之政固已有劳推进秩之恩盖示优礼宜亟就位毋或过辞所请宜不许仍断来章
　　赐新除中大夫守尚书右丞许将辞免恩命不允断来章批荅
　　省表具之士之立朝岂不为道朕之注意亦欲仰成既嘉卿中外治迹之优故任以左右省纲之寄宜摅学緼辅我政几毋或固辞竚观逺业所请宜不允仍断来章
　　不许批荅
　　览表具之卿文学有以髙世议论有以过人入辅出藩多歴年所代言视草再直禁林已观详试之能遂擢丞疑之任何其谦虑欲避宠章体予至懐往钦成命所请宜不许仍断来章







　　苏魏公文集巻二十四
　　钦定四库全书
　　苏魏公文集巻二十五
　　宋　苏颂　撰
　　内制
　　赐太师文彦博辞免恩命不允批荅
　　省表具之朕之祀明堂也盖奉遵于先宪卿之相仁祖也预讲定于大仪旌嘉显相之劳抑有故常之典眷言元老特峻宠章惟是泛恩岂为异数何执谦之弥固以逊爵而为言虽受命益恭有古贤之茂范而尊师重傅盖朕意之所期宜体至懐即膺褒策所请宜不允
　　不许批荅
　　览表具之古圣王之治天下也贵徳而尚老所以笃君亲之义而崇忠厚之风卿辅相四朝向用五福谟明弼谐则臯陶伯益乃其比康宁寿考虽太公卫武无以加人所具瞻有如岩石爰因大霈是用褒尊毋烦谦执之坚深体眷毗之意所请宜不许
　　赐文彦博上第二表辞免恩命不允断来章批荅
　　省表具之朕尝观周汉之君皆有耆老之佐毕公之弼亮四世桓荣之尊为五更恩礼所加可谓盛矣卿道徳名世文武济时辅相我祖宗逮兹四纪左右我文母不愧前人因宗祀以推恩盖旧章之当尔未为异礼夫何足辞虽勤慤之诚见于累牍而神明之惠难徇至懐宜畧谦防往钦新命所请宜不允仍断来章
　　不许批荅
　　览表具之卿以经纬之髙才为廊庙之重器权衡百职柱石四朝辅成王业如周公奉行故事如魏相功名两极恭慎罙加近以鸿祀礼成湛恩云施乃眷元老再推宠章加进戸封抑惟常典恳辞名级再抗封章惟叹褒之在懐固循从之莫遂其体隆眷亟往钦承所请宜不许仍断来章
　　赐李玮苗授上第一表辞免恩命不允批荅
　　省表具之昔仁宗之祀明堂也复希阔不讲之典故推恩特异今朕之躬大飨也用郊丘三嵗之制故行庆有常而卿以节制之崇领郡牧之寄预显相之列増加封食抑惟旧章胡然逊辞盖出谦重已行之命宜即钦承所请宜不允
　　不许批荅
　　览表具之国家敬恭神事祗率旧章三嵗亲祠礼莫为重四海来祭物无不共方仲辛之礼成推大泽以云布凡百卿士普同庆休矧乃殿邦之贤侍祠之官位为节制之重爰加大命以广灵休适观奏封尚蕲逊避言纶已布寝罢固难所请宜不许
　　赐平海军节度使驸马都尉李玮上第二表辞免恩命不允断来章批荅
　　省表具之朕称秩元祀事天承亲钦翼温恭备尽诚孝推广神惠霈及迩遐以卿外馆之亲陪祀惟恪増之邑赋之广益以真食之多胡然克谦欲逊光宠披阅来奏不忘叹嘉莫遂允俞宜即钦受所请宜不允仍断来章
　　不许断来章批荅
　　览奏具之卿素蕴才猷复聨姻戚早膺节制之宠乆奉内朝之班陪预宗祈勤恭夙夜逮告成于盛礼爰推锡于涣恩増衍戸封盖出常典遽阅需章之奏极陈逊避之辞虽嘉乃诚固难如请所请宜不许仍断来章赐新除中书侍郎傅尧俞辞免恩命不允断来章批荅
　　省表具之朕咨用柄臣以辅台徳惟贤是任岂计素资卿歴事四朝早着谟明之效载总六职屡观典领之能右省近司方得君重是宜摅发于素蕴助予宣布于政条乃执谦防尚辞宠命姑体至眷亟就新班所请宜不允仍断来章
　　不许断来章批荅
　　览表具之卿早以时望仕于显涂内之台省之烦外之州使之剧宣力滋乆称誉日闻擢陞右弼之聨且专内史之务赞扬命令实赖猷为不必固辞重违予意所请宜不许仍断来章
　　口宣
　　赐新除中大夫同知枢宻院事赵瞻辞免恩命不允断来章批荅口宣
　　有勅卿自聨基宥屡告谋猷朕嘉尔劳擢进厥位毋烦固避其即钦承
　　赐新除中大夫守尚书左丞韩忠彦辞免恩命不允断来章批荅口宣
　　有勅卿人地并髙才谋巳试擢登左辖允叶佥谐其即钦承用副虚竚
　　赐新除中大夫守尚书右丞许将辞免恩命不允断来章批答口宣
　　有勅卿文雅望隆猷为效着擢其材实寘在省纲卿其勿辞趣宜就职
　　赐皇叔徐王颢生日礼物口宣
　　有勅卿惟叔父之尊位冠宗藩之首处家自得乐闻为善之言诞日载临礼有匪颁之式丕承异数茂集繁禧
　　宣召新除内翰苏辙入院口宣
　　有勅卿儒学名家贤科特起试之左戸巳彰周敏之才擢在内庭更竚论思之益亟趋严直用副虚懐
　　赐大辽贺坤成节人使银钞锣等口宣
　　有勅卿等肃将使指庆诞节之届辰修讲隣欢弭聘旃而伊始式颁器服之品用助寝兴之勤
　　班荆馆赐大辽贺坤成节国信使副到阙酒果口宣
　　有勅卿等张旃修聘涉悠道以良勤夙驾趋朝次近郊而伊始载颁醪核式示眷懐
　　赐皇叔祖宗景以下罢散坤成节道塲香酒果口宣
　　有勅卿等国之宗英庆逢诞节集竺干之胜利祝文母之永年载认倾输特加锡予
　　赐殿前副都指挥使苗授以下罢散坤成节道塲香酒果口宣
　　有勅卿等提兵之要宿卫于朝遘崇庆之诞辰演迦文之宻义助兹賛祝宜有颁宣
　　赐驸马都尉李玮以下罢散坤成节道塲香酒果口宣
　　有勅圣母诞辰幅员同庆乃眷列侯之贵共祈万寿之祥既集胜縁特加蕃锡
　　就驿赐大辽贺坤成节人使内中酒果口宣
　　有勅卿等肃驰使乗言戾都亭载惟行李之勤特出醪羞之锡少将恩意式示眷私
　　坤成节就驿赐于阗国进奉人御筵口宣
　　有勅汝等贡琛向阙就馆歴时庆逢载诞之辰礼厚示慈之燕想承恩渥共集欢荣
　　班荆馆赐大辽贺坤成节人使回程酒果口宣
　　有勅卿等巳竣使事言趣归程方饮饯于都门宜宠颁于燕品少勤履跋式示恩章
　　赐殿前指挥使刘昌祚赴阙沿路茶药口宣
　　有勅卿夙戒轻车逺趋召节惟闗河之跋履冒风露之凄清特颁茗饵之良用慰道涂之乆
　　就驿赐于阗国进奉人朝辞御筵口宣
　　有勅汝等逺驰驿传致贡风宜逮兹旋轸之期特有加笾之惠用勤行李式示恩私
　　赐皇弟祁国公偲生日礼物口宣
　　有勅卿以介弟之爱胙诸公之封属秋仲始生之辰加康侯庶锡之宠服予恩数増尔寿祺
　　赐刘昌祚辞免恩命不允批荅口宣
　　有勅卿师帅之才稔于众听殿岩之职盖以次迁虽嘉避宠之诚难返已行之命
　　赐刘昌祚辞免恩命断章批荅口宣
　　有勅提禁旅于殿中分节旄于阃外爰擢才望并付事权无用固辞以稽成命
　　送伴贺兴龙节使副沿路与贺正旦人使相见传宣抚问口宣
　　有勅卿等张旃入境顿节在涂方匽薄于寒风想勤劳于次舎特加恩喻少恤于行
　　送伴贺兴龙节使副沿路与接伴贺正旦使副相见传宣抚问口宣
　　有勅卿等讲修隣聘驰迈使华适临凝冽之辰少勤行李之役爰加问劳用慰道途
　　閤门赐平章军国重事文彦博加恩告口宣
　　有勅合宫展采巳毕帝禋涓日告庭即颁显册帝师国老恩数惟优就锡纶函用昭眷礼
　　閤门赐宰相吕大防加恩告口宣
　　有勅季秋歴吉太室肇禋翕受繁祉霈为大泽眷言上宰首举庆章就锡命书往钦神惠
　　閤门赐徐王加恩告口宣
　　有勅朕防恭大祀对越上神缛礼告成湛恩溥浃眷言叔父之贵特崇命数之优巳告大庭往钦惠渥
　　閤门赐嗣濮王宗晖郡王宗隠宗愈国公宗楚宗祐加恩告口宣
　　有勅总章禋祀翕受纯禧端阙颁常即孚霈泽眷宗藩之尊属加采邑之戸封就赐恩书用昭礼遇
　　閤门赐殿前副都指挥使刘昌祚加恩告口宣
　　有勅祭有大泽以惠庶工乃眷帅臣宠加爵命明庭大告佥言允谐赐以命书宜即祗受
　　閤门赐节度李玮加恩告口宣
　　有勅竣祠阳馆发号雉庭眷言外馆之亲列在秉旄之着巳颁渥典孚告外朝往其钦承副予恩意
　　白沟驿赐大辽贺兴龙节人使御筵并传宣抚问口宣
　　有勅卿等使传及闗人在界眷言跋涉宜安少休爰锡燕觞用勤行李
　　赐太师平章军国重事文彦博上第一表辞免恩命不允批荅口宣
　　有勅熈事备成中外防福眷言冢弼恩有常均用广神休不为异数虽嘉谦抑难即徇从
　　赐太师文彦博第二表不允断来章批荅口宣
　　有勅大祀推恩首褒元老需章避宠罙认至懐盖惟神惠之祥宜自公台而始其即膺受无烦再三
　　赐皇伯祖嗣濮王宗晖皇叔祖华原郡王宗愈安康郡王宗隠巩国公宗祐郧国公宗楚上第一表辞免加恩不允批荅口宣
　　有勅祭有惠泽命巳告庭眷彼宗英进加封戸何其谦挹而欲逊辞虽嘉乃诚难从所欲
　　不允断章批荅口宣
　　有勅讫成大报翕受纯禧诞举庆恩用褒近戚封章再上谦巽罙坚成命已行至诚难徇
　　赐门下侍郎孙固中书侍郎刘挚同知枢宻院事赵瞻尚书左丞韩忠彦右丞许将上第一表辞免恩命不允断来章批荅口宣
　　有勅卿典仪奉祀极斋慎之勤恭益地推恩示神休之溥博兹惟惠泽奚必逊辞宜即钦承毋稽成命
　　赐皇弟大宁郡王佖遂宁郡王佶咸宁郡王俣普宁郡王似祁国公偲上第二表不允断来章批荅
　　有勅朕逆厘上神洒泽绵宇方举褒亲之命再观避宠之章虽谅冲懐难从至请宜即祗受不必再三
　　赐殿前副都指挥使刘昌祚保康军节度使苗授上第二表辞免恩命不允断来章批荅口宣
　　有勅近縁宗祀诞布庆恩眷彼帅臣朝有褒典再披奏幅过守谦冲命巳告庭理难从欲
　　赐平海军节度使驸马都尉李玮上第一表辞免恩命不允批荅口宣
　　有勅霈神之泽礼典具存辞宠之言谦防乃过惟尔近戚宜被徽章勿固避辞往即祗受
　　赐皇伯祖嗣濮王宗晖生日礼物口宣
　　有勅卿贤世嗣封主大邦之宗事阳爻将复记载诞之初辰就颁车服之仪用助门闾之庆服兹宠数祝以寿康
　　赐太师文彦博乞致仕不允批荅口宣
　　有勅眷惟元老位为师臣忽览封章复欲去位矧方倚重无至多言
　　赐太师文彦博生日礼物口宣
　　有勅帝师国宰诞日载临尊酒燕肴宠颁加厚体兹眷礼续尔寿祺
　　雄州抚问大辽贺兴龙节使副口宣
　　有勅卿等隣邦修好使传在涂方涉沍寒少休次舎想惟安适深副眷懐
　　赵州赐大辽皇帝贺兴龙节使副茶药口宣
　　有勅卿等修涂于迈华传良勤眷方冒于风霜命往颁于茗饵节宣其气兹有助焉
　　赐皇弟遂宁郡王生日礼物口宣
　　有勅眷彼维城之贵时予同气之亲良月就盈初生在旦备物加赐俾寿而昌














　　苏魏公文集巻二十五
　　钦定四库全书
　　苏魏公文集巻二十六
　　宋　苏颂　撰
　　内制
　　抚问资政殿学士光禄大夫知定州张璪口宣
　　有勅卿顷避政机出临边阃适及严凝之序方勤宣布之宜谅协绥康良深睠瞩
　　抚问观文殿学士知颍昌府范纯仁口宣
　　有勅卿近辞柄弼出屏圻封镇绥一方翕受多福特加问劳式慰晤思
　　白沟驿赐大辽贺正旦人使御筵兼宣抚问口宣
　　有勅卿等聘旃将命修涂方冒于风霜邮馆迓宾式燕少勤于行李谅惟安适深副眷懐
　　抚问知河南府李清臣知永兴军韩缜口宣
　　有勅卿辍自近班出分外寄嵗聿云暮职思其忧宜慎节宣以副眷瞩
　　抚问陜西转运使副兼泾原秦凤熈河兰岷路縁边臣寮及赐诸军特支口宣
　　有勅【卿汝】等出司外服恪守官经职事少劳嵗寒匪懈更宜慎护副我眷懐
　　相州赐大辽贺兴龙节使副御筵口宣
　　有勅卿等肃将使指嗣讲隣欢冲冒风霜暂休传舎特颁燕衎少劳车徒
　　冬节就驿赐阿里骨进奉人御筵口宣
　　有勅汝等恭修方贡适憩都亭爰临长至之辰宜集多祥之庆就颁燕礼以示恩私
　　班荆馆赐大辽贺兴龙节人使到阙御筵口宣
　　有勅卿等使传斯来都门少止念驱驰于邮置正匽薄于风霜特赐燕肴聊勤徒御
　　班荆馆赐大辽贺正旦人使到阙御筵口宣
　　有勅卿等肃将聘礼来庆嵗元眷言行李之勤已及甸圻之近特陈郊劳俾洽欢娯
　　相州赐大辽贺正旦人使回程御筵口宣
　　有勅卿等展币元正巳终于使事回辕北道再歴于防藩燕以示慈行宜少止
　　赐河北西路诸军春季银鞋兼传宣抚问臣寮将校口宣
　　有勅【卿汝】等封疆之守夙夜在公各效尔劳想无他苦以时赐予示我眷懐
　　赐门下侍郎刘挚辞免恩命不允断来章批荅口宣
　　有勅卿邦之俊杰仕歴省台黄闼论思政机委属亟祗成命以副佥言
　　赐知枢宻院孙固辞免恩命不允断来章批荅口宣
　　有勅卿枢庭宿望复冠旧班言綍既行允副佥属宜亟就位毋或坚辞
　　赐新除中书侍郎傅尧俞辞免恩命不允断来章批荅口宣
　　有勅比图时望登用隽良副贰西台预闻大政毋烦多避以副佥谐
　　瀛州赐大辽贺正旦人使回程御筵口宣
　　有勅卿等聘仪既巳方餙于归鞍春律尚寒载驰于北道少留徒御就锡燕欢
　　赐大辽贺兴龙节使副银防锣等口宣
　　有勅卿等建旜来暨授馆云初乃眷寝兴之勤特加服器之锡式将礼意用表恩私
　　赐皇伯嗣濮王宗晖以下罢散兴龙节道塲香酒果口宣
　　有勅卿宗室近亲朝班上列遘丹陵之诞日崇西竺之胜因嘉乃精衷锡兹宴品
　　赐大辽贺兴龙节人使辞讫酒果口宣
　　有勅卿等修聘成仪北辕有日言念道涂之邈良多槖载之劳爰即宾邮少陈宴饯
　　班荆馆赐大辽贺兴龙节人使回程御筵口宣
　　有勅卿等使节遐征聘仪毕奏属归骖之戒旦聊供帐以饯行宜即郊亭少留车驭
　　赐宰臣以下罢散兴龙节道塲尚书省御筵酒果口宣
　　有勅簪缨昕集共庆诞辰觞豆旅陈式颁宴礼载加醪果之赐用助献酬之欢
　　玉津园赐大辽贺兴龙节人使射弓例物口宣
　　有勅射以观徳既集宾筵乐且有仪必资器备爰加宠赉用助和兴
　　班荆馆赐大辽贺兴龙节人使回程酒果口宣
　　有勅卿等拭玉成仪回辕戒道属冒逺冲寒之始备析酲可口之珍聊用颁霑庶昭礼意
　　赐大辽贺兴龙节人使内中酒果口宣
　　有勅卿等持节兹来授馆既定属风霜之加凛资饮饵之辅和颁锡有加恩意斯厚
　　赐大辽贺兴龙节人使内中酒果口宣
　　有勅使造朝巳达仁隣之好邮亭茇舎方休车从之劳锡以珍甘助乎燕适
　　兴龙节就驿赐阿里骨等进奉人御筵口宣
　　有勅汝等逺持嵗贡庆我诞辰憩邮馆以少休造王庭而惟恪特颁宴饮用慰勤劳
　　赐大辽贺兴龙节人使回朝辞讫归驿御筵口宣
　　有勅卿等诞辰展庆巳导于隣欢使传言归载颁于燕防少延行馆冀肃多仪
　　班荆馆赐大辽贺正旦人使到阙酒果口宣
　　有勅元正肆防隣聘通欢眷使乗之驰邮憩都亭而顿节言颁尊豆少劳车徒
　　赐皇弟普宁郡王似生日礼物口宣
　　有勅卿予之介弟早席王封当载育之令辰有匪颁之宠数膺兹惠渥集乃善祥
　　赐大辽贺正旦人使防锣唾盂盂子锦被褥等口宣
　　有勅卿等逺持聘币来庆春朝方少憩于都亭宜有资于器服特加颁锡用助寝兴
　　皇帝御大庆殿受朝贺毕宣劳将士等口宣
　　有勅朕以元正协吉正宁受朝眷惟拱卫之聨咸预执陈之列亦既竣事宜各番休将士等好在否
　　抚问成都府利州等路臣寮口宣
　　有勅【卿汝】等分寄藩方思忧职守逮此凝严之想多夙暮之劳宜各安强副我眷委
　　赐大辽贺正旦人使春幡胜口宣
　　有勅青阳司啓芳嵗发春节物惟华风宜所纪特颁使介俾袭时休
　　赐大辽贺正旦使副嵗除日酒果口宣
　　有勅嵗律峥嵘天时凛冽眷使华之授馆讲聘好以肄仪锡以醴肴少资燕饮
　　正月三日赐大辽贺正旦使副内中酒果口宣
　　有勅春朝协吉隣使讲仪既已事于聘珪宜分颁于燕实少安攸馆庶协多欢
　　送伴正旦使副沿路与北朝生辰正旦使副相见传宣抚问口宣
　　有勅卿等聘圭巳事夙驾言归涉道路之悠长值风霜之匽薄眷惟行役各协康休
　　玉津园赐大辽贺正旦人使射弓例物口宣
　　有勅宴以劳宾射以观徳既嘉弓矢之审固宜有器服之匪颁岂特旌能亦将成礼
　　正旦日赐大辽贺正旦人使酒果口宣
　　有勅卿等庆临元朔使讲隣欢既夙退于馆垣特分颁于醴实况兹寒栗少助燕休
　　雄州赐大辽贺正旦人使回程御筵口宣
　　有勅卿等使事既毕归辕巳遥将驰度于亭宜少留于星节特颁燕饮用慰道涂
　　正月六日赐大辽贺正旦人使朝辞讫归驿御筵口宣
　　有勅卿等拭圭展币巳毕聘仪还轸办严特颁饯礼惟是燕肴之具少勤徒御之行
　　赐大辽贺正旦人使正月一日就驿御筵口宣
　　有勅元正节届邻聘礼成眷使节之方休即馆垣而延竚佳辰共庆乐饮攸宜
　　赐大辽贺正旦使副朝辞酒果口宣
　　有勅卿等邻聘已修陛辞云毕道途之役方促归轩樽豆之珍少资饮御
　　班荆馆赐大辽贺正旦人使回程御筵口宣
　　有勅卿等三朝之庆巳道隣欢四牡之归特颁饯礼少延衎乐式示私恩
　　班荆馆赐大辽贺正旦人使回程酒果口宣
　　有勅聘仪云毕使驭言归歴近甸以戒行冒余寒而涉逺芳醪美实载用颁霑
　　外国书
　　皇帝达太皇太后回大辽皇帝贺坤成节书
　　七月日侄孙大宋皇帝谨致书于叔祖大辽圣文神武全功大畧聪仁睿孝天祐皇帝阙下执炬乘时遘亲闱之诞日占书讲信钦隣国之仪巳恭达于慈顔俾复修于报礼其为感怿未易敷宣今保静军节度使萧寅等回专奉书陈谢不宣谨白
　　皇帝回大辽皇帝问书
　　玉律回秋寳隣修好因乗轺之使介窥溢幅之书词方履初凉克绥繁祉更祈頥护用协愿言
　　皇帝达太皇太后贺大辽皇帝正旦书
　　正月一日侄孙大宋皇帝谨致书于叔祖大辽圣文神武全功大畧聪仁睿孝天祐皇帝阙下履正嵗之元逺修于隣好禀慈闱之训嗣讲于庆仪使指于行币将其意冀迎福嘏式协愿言今差右朝议大夫试右谏议大夫柱国南阳县开国子食邑五百戸赐紫金鱼袋韩正彦供备库使兼閤门通事舎人上骑都尉金乡县开国男食邑三百戸曹防充太皇太后正旦国信使副有少礼物具诸别幅专奉书陈贺不宣
　　皇帝贺大辽皇帝正旦书
　　正月之吉继敦睦于隣欢维春之初庶导迎于寿祉耑驰使介往致币仪欣祝惟深喻言靡罄
　　皇帝回大辽皇帝贺正旦书
　　正月日侄孙大宋皇帝谨致书于叔祖大辽圣文神武全功大畧聪仁睿孝天祐皇帝阙下嵗更四气之端礼庆三朝之防隣邦讲好载驰使乗之华函牍摛辞兼致币仪之厚缅惟眷睦苐切感欣今长宁军节度使耶律寛等回专奉书陈谢不宣谨白
　　皇帝达太皇太后回大辽皇帝贺正旦书
　　月正元日嵗祥允集于春朝国寳善隣书问兼陈于慈幄恭因省侍具达音辞感怿之懐言文防既
　　皇帝回大辽皇帝贺兴龙节书
　　十二月日侄孙大宋皇帝谨致书于叔祖大辽圣文神武全功大畧聪仁睿孝天祐皇帝阙下星回周纪适临震夙之辰嵗聘讲仪继沐仁邻之问特纡使指弥厚世欢欣感之深喻言莫究今奉国军节度使耶律常等回专奉书陈谢不宣谨白
　　皇帝达太皇太后回大辽皇帝问书
　　诞节届期承逺驰于信使荣函示好兼致问于慈闱寻因省侍之间具达讲修之意永言感怿靡逮文陈
　　皇帝赐夏国主进奉贺正马驼回诏
　　诏夏国主省所差人进奉贺正马驼共一百头匹事具悉春朝讲礼外服输忠走专使以来庭絷良蹄而在御风宜所尚嵗贡靡愆省阅之余嘉叹良厚今回赐银绢茶等具如别録至可领也其差来人所赐物色亦具赐目故兹诏示想宜知悉春寒比平安好否书指不多及太皇太后赐夏国主进奉贺正马驼回诏
　　诏夏国主览所差人进奉贺正马驼共一百头匹事具悉眷惟列土之邦世奉勤王之职载临元朔逺效贡珍羁地产之竒毛实天闲之外廏言观备物益见输忠今回赐银绢茶等具如别録至可领也其差来人所赐物色亦具赐目故兹诏示想宜知悉春寒比平安好否书指不多及
　　赐夏国主厯日诏
　　诏夏国主迎日推策校疎宻于一周钦象授时纪便程于四序眷言侯服作我翰垣爰锡小正之书俾兴嗣嵗之务布宣于下共袭其祥今赐卿元祐五年厯日一巻至可领也故兹诏示想宜知悉冬寒比平安好否书指不多及




　　苏魏公文集巻二十六
　　钦定四库全书
　　苏魏公文集巻二十七
　　宋　苏颂　撰
　　内制
　　明堂奏告太庙八室册文
　　维元祐四年嵗次己已九月戊辰朔十三日庚辰孝曽孙嗣皇帝臣某谨遣某官臣某敢昭告于僖祖文献睿和皇帝伏以徳厚流光发祥自逺子孙万世以显以承顾惟眇躬克荷隆构季秋吉卜宗祀明堂前饬攸司祗严祼献惟诚克孝庶或享之谨以嘉玉量币柔毛刚鬛明粢芗合芗萁嘉蔬嘉荐清酌式达至诚文懿皇后崔氏配尚飨
　　宣祖册文
　　宣祖昭武睿圣皇帝伏以维天之命有开必先挺生真人继育神圣文谟武烈奄有多方式举宗祀载懐祖徳先期备物用展孝思有菲惟羞至诚是达昭宪皇后杜氏配
　　太祖册文
　　太祖啓运立极英武睿文神徳圣功至明大孝皇帝伏以运当五季天祐下民上圣膺期光宅四海削平多垒载张皇纲肆及菲凉获承统业祗循祖武敢怠时思享尝大庭前期祼献遣臣摄事尚监兹诚孝惠皇后贺氏孝明皇后王氏孝章皇后宋氏配
　　太宗册文
　　太宗至仁应道神功圣徳文武睿烈大明广孝皇帝伏以武定天下文致太平盛徳成功重规叠矩子孙承继方夏谧宁时维季秋霜露既肃大庭宗祀清庙告防祗荐苾芬用达诚恳率礼弗越维其右之淑徳皇后尹氏懿徳皇后符氏明徳皇后李氏元徳皇后李氏配
　　真宗册文
　　皇髙祖考真宗膺符稽古成功让徳文明武定章圣元孝皇帝伏以祖宗受命维皇继之礼乐告成于时备矣保和戎狄勒崇岱宗治道粲然敷遗后嗣季秋大享夙展时思永言保之福禄攸降皇髙祖妣章懐皇后潘氏皇髙祖妣章穆皇后郭氏皇髙祖妣章献明肃皇后刘氏皇髙祖妣章懿皇后李氏配
　　仁宗册文
　　皇曽祖考仁宗体天法道极功全徳神文圣武睿哲明孝皇帝伏以崇道尚徳持盈守成四纪君临万方底定仁霑动植恩及蛮夷翼子谋孙后世永赖涓卜秋季祗事上神荐告宗祧用严孝享皇曽祖妣慈圣光献皇后曹氏配
　　英宗册文
　　皇祖考英宗体干膺厯隆功盛徳宪文肃武睿神宣孝皇帝伏以昊天睠命文祖受之至徳升闻万方归往灵承前烈汔致隆平遹骏有声用开厥后顾惟眇质获嗣丕图宗祀路庭陟配昭考聿严荐享用达衷精庶几顾歆永绥福禄
　　神宗册文
　　皇考神宗英文烈武圣孝皇帝伏以圣徳神功文经武纬临御四海十有九年修己安民仁霑恩洽肆惟寡昧荷兹燕贻大享总章祗修严配先辰荐祼庶达孝思表
　　皇帝宿斋第一日问太皇太后圣体表
　　臣某言斋幄端诚恭致总章之祀寝门问膳阻趋崇庆之朝定省以时晨昬在念仰惟兴止弥固福禧
　　问皇太后圣体表
　　臣某言奉堂筵之大享预防斋居侍晨夕之温顔少违慈幄兴言视膳惟切驰诚慎御太和益介丕祉
　　问太妃牋
　　某言礼严宗祀方防虑于精明躬逺慈顔阙问安于晨夕乃诚眷恋不舍斯须仰惟兴居克保休福
　　皇帝斋宿第二日问太皇太后圣体表
　　臣某言合宫致孝礼先内外之斋西朝问安心结晨昬之恋迨兹越宿阻于承顔益御天和永隆邦祉
　　问皇太后圣体表
　　臣某言交于神明将奉帝亲之享思其志意载严祭祀之斋瞻望庭闱不遑朝夕仰惟比日燕御安和
　　问皇太妃牋
　　臣言严父配天属谨斋祠之恪晨羞夕膳少违就养之方宫閤非遥瞻言尤切届兹霜序顺履嵗祥
　　皇帝为礼毕谢太皇太后表
　　臣某言肃若旧典大庭具举于宗祈燕及皇天文母诞膺于繁祉惟是熈成之备率由慈训之隆省侍非遥庆欣兼集
　　谢皇太后表
　　臣某言讲三嵗亲祠之典奉季秋大享之仪宗祀祢宫克配上帝遂庆成于熈事盖承训于亲庭即获瞻承倍深庆豫
　　谢皇太妃牋
　　某言季秋仲辛大庭宗祀上帝是享文考配神惟钜典之休成本慈躬之训助即还宁省窃抃衷悰
　　明堂礼毕奏谢内中诸殿阁三清诸圣等表
　　伏以厯吉季秋展祠阳馆躬执珪币并享帝亲荷神灵之顾歆蒙贶施之均溥永思昭报敢怠衷精
　　明堂礼毕奏谢内中钦先殿诸帝后表
　　伏以三嵗亲祠国之大事合宫禋享月以季秋祗荐上神陟配昭考竭至诚于备物祈厚福于黎元荷天降祥已事如礼敢忘翼励仰荅灵休
　　诸帝后等陵奏谢明堂礼毕表
　　臣某言近以季秋仲辛明堂大享获休成于熈事赖敷祐于明神言念贻谋【后云先慈】敢忘励翼即陵宫而展报冀冥鍳之丕昭恭达孝思永期福祚
　　明堂礼毕奏谢诸陵帝后表
　　伏以礼行世室遵严父配天之文泽布寰区遂协气祥风之应实孙谋之燕翼致熈事之备成顾惟眇冲敢忘祗率式陈荐报冀达精诚
　　明堂礼毕奏谢内外诸神庙岳渎等处表
　　伏以合神事于内朝聿严宗祀致燎烟于太一遂底熈成荷锡羡之降康实敷天之蒙福仰惟灵祐相此成仪是罄芳馨不忘贶施
　　明堂礼毕奏谢内外诸宫观表
　　伏以大事在祀躬展享亲之仪精意曰禋克遵配帝之典荐盥云毕神灵居歆汔此休成率繄冲贶爰致吉蠲之报永孚穹昊之休
　　永厚陵等处泥皮坠落修完奏告懿徳皇后英宗皇帝表
　　臣某言伏以式瞻陵阙近在都圻嵗月屡迁风雨攸斁礼有増饰工用圬墁兴事之辰不敢不告臣无任精防激切之至谨差某官某奉表奏告以闻臣某诚惶诚恳顿首顿首谨言
　　元祐四年十月日孝孙嗣皇帝臣某上奏永昌陵下宫前殿廊屋等处疎漏奏告太祖皇帝表
　　臣某言伏以祗奉崇陵式严閟宇嵗月滋乆风攸侵虑摧剥于榱楹当缮完于土木恭因揆日敢告僝功臣无任精防激切之至谨差某官某奉表奏告以闻臣某诚惶诚恳顿首顿首谨言
　　元祐五年二月日孝曽孙嗣皇帝臣某上奏罢散朱表
　　臣某言近以霖不时原田寖害托居人上惧失农收罄精祷于天神冀廓清于云族芳薫始荐霁景遽开荷阴隲之昭融致函生之泰豫有防报礼式竚监观祈万灵之降休俾庶证之时若益加严恪仰对明威
　　神宗皇帝忌辰朱表
　　臣某言永懐昭考遗弓剑以上宾始属讳辰案科仪而殖福延企列真之祐仰资仙驭之游罙竭孝思防希防助谨奉表奏告以闻臣某诚惶诚惧顿首顿首谨言在外诸宫观五岳四渎等处罢散明堂礼毕道场朱表
　　臣某言近者殊庭荐鬯太室升烟克成帝享之仪实赖渊宗之廕礼严昭报诚尽吉蠲仰依冲妙之功永祚丕平之运
　　坤成节奏告内中露香表
　　伏以祗荷庆灵协臻泰定适届诞弥之吉载殚精慤之诚肃荐芬馨上通霄极庶回况施益向寿康
　　永昭陵神台泥皮坠落奏告仁宗皇帝慈圣光献皇后表
　　臣某言伏以陵寝崇严塈涂完宻偶兹摧圮即用修墁敢祗告于祠庭冀克宁于神宇仰瞻如在尚鉴兹诚青词
　　中太一宫谢晴青词
　　嗣天子臣某谨遣某官臣某请道士三七人于太一宫开啓谢晴道场七昼夜罢散日设醮一座二千四百分位谨上啓元始天尊太上道君太一老君混元上徳皇帝近以常阴作沴滛弥旬下民其咨多稼将害因肃严于真馆期降格于昊穹精意上通肤云遽敛感不旋日实赖于神休嵗亦有秋敢忘于美报尚繄冲廕冀底登平无任恳倒之至谨词
　　景灵宫天兴殿雅饰了毕开光明奉安奏告圣祖御容青词
　　维元祐四年嵗次己巳九月戊辰朔二十七日甲午嗣皇帝臣某谨遣昭宣使和州刺史内侍省内侍押班管勾景灵宫臣赵世长谨上啓圣祖上灵髙道九天司命保生天尊大帝伏以帝福万世开景命于皇基道法自然奉真仪于靖馆属载严于像饰用祗告于常居仰竚飙游即安防宇宁神斯在介祉无疆无任恳倒之至谨词
　　西太一宫开啓神宗忌辰青词
　　维元祐五年嵗次庚午二月丙申朔五日庚子嗣天子臣某谨遣供备库副使管勾西太一宫臣任克明请道士三七人于太一宫开啓神宗皇帝忌辰道场一月罢散日设周天大醮一座二千四百分位谨上啓元始天尊太上道君太上老君混元上徳皇帝伏以先皇厌世垂盛烈于无穷大道案科荐洪禧于罔极式临讳日预叩真乗庶凭斋祷之功永助仙游之邈无任恳倒之至谨词
　　中太一宫真室殿开啓祈道场青词
　　维元祐五年嵗次庚午二月丙申朔二日丁酉嗣天子臣某谨遣入内内侍省东头供奉官勾当龙图天章寳文阁臣王绶请道士三七人于中太一宫真室殿开啓祈道场谨上啓元始天尊太上道君太上老君混元上徳皇帝伏以春为阳中万物待资生之泽弗时若庶民懐焦亢之忧敢致洁于清场用祈灵于真室伏冀穹旻降鉴甘澍普霑获五稼之丰登俾羣生之茂遂仰繄神贶克底时康无任恳倒之至谨词
　　明堂前二日于景灵宫保宁阁上下分献青词
　　维元祐四年嵗次己已九月戊辰朔十二日己卯嗣皇帝臣某谨遣翰林学士承防光禄大夫知制诰兼侍读上护军武功郡开国侯食邑一千二百戸臣苏某谨上啓圣祖上灵髙道九天司命保生天尊大帝六位仙官伏以涓季秋之仲辛奉大庭之宗祀禋类上帝升配祢宫敢率祭仪恭陈荐礼无任恳倒之至谨词
　　在外诸宫观五岳四渎等处开啓谢明堂礼毕道场青词
　　维元祐四年嵗次己巳某月某朔某日某甲子嗣天子臣某谨遣某人请道士某人于江宁府茅山开啓明堂礼毕道场某日罢散日设醮一座二百四十分位谨上啓元始天尊太上道君太上老君混元上徳皇帝近以宗祀明堂克配上帝仰资冲廕遂底熈成敢遵科醮之仪昭达衷精之恳尚祈道妙敷祐邦图庶臻泰定之祥永荷清灵之贶
　　斋文
　　后苑华景亭开建谢晴斋文
　　维元祐四年嵗次己巳九月戊辰朔二日己巳皇帝遣入内内侍省内东头供奉官勾当后苑谭扆等请僧三七人于后苑华景亭开建谢晴道场七昼夜近以属秋成时恒若民忧害稼礼有禜门即禁籞之华林辟只园之净防觉慈垂祐阴沴遽消载严赞呗之仪用荅休嘉之应庶蒙神贶永庇人天谨言
　　相国寺开啓谢晴道场斋文
　　皇帝遣某官某请僧三七人于大相国寺大殿上开啓谢晴道场七昼夜近以天作滛民闵有秋致祷仁祠式殚精意祈觉皇之垂祐庶氛祲以潜消不越匪朝遽升杲日丕显诸方之应翕臻四气之和再辟清场恭陈谢礼庶蒙善利永庇含灵
　　后苑华景亭开建祈斋文
　　维元祐五年嵗次庚午二月丙申朔二日丁酉皇帝遣入内内侍省内东头供奉官管勾后苑谭扆等请僧三七人于后苑华景亭建祈道场伏以自冬徂春稍阙滂沱之润彼民望嵗深懐愆亢之虞爰仗佛乗仰祈神贶修举六时之供导迎四序之和冀甘泽之霑濡俾嘉生之茂遂缅维大觉昭鉴丹诚谨言
　　五台山等处谢斋文
　　维元祐五年嵗次庚午某月某朔某日某甲子皇帝遣入内内侍省内东头供奉官李嗣元于五台山请僧三七人开啓谢道场啓告于文殊菩萨近以气序愆阳冬春闵恭祷羣望祗叩觉慈惟善应之无方召至和而来格雷作解获霑足于农畴力穑有秋遂慰安于民望敢忘至恳仰荅鸿休谨言
　　祝文
　　五龙庙赐防应庙为额祭告五龙之神祝文
　　维元祐四年嵗次己巳八月戊戌朔十日丁未皇帝谨遣某官某致祭于五龙之神伏以云行施实赖阴功庙食坛祠抑惟旧典粤瞻灵宇载饰崇堂方属考成特加显号神其安妥惠此黎元尚享
　　景灵宫天兴殿雅饰了毕开光明奉安奏告圣祖御容祝文
　　维元祐四年嵗次己巳九月戊辰朔二十七日甲午孝曽孙嗣皇帝臣某谨遣昭宣使和州刺史内侍省内侍押班臣赵世长敢昭告于皇髙祖考真宗膺符稽古成功让徳文明武定章圣元孝皇帝伏以灵徳在天岂忘处语时思有庙防奉衣冠属増焕于晬仪冀即安于宁宇恭陈荐告永誉燕诒尚享
　　五岳四渎等处祈雨祝文
　　维元祐五年嵗次庚午某月某朔某日某甲子皇帝某谨遣某官敢昭荐于东岳天齐仁圣帝伏以春序方中骄阳为沴托居人上深轸农收邈瞻灵祠防致精祷伏冀无方善应有渰上隮流膏泽而徧大田消祲氛而为乐嵗敢申至恳仰荷神休尚享
　　防应庙安挂牌额奏告五龙之神祝文
　　维元祐五年嵗次庚午二月丙申朔二十八日癸亥皇帝谨遣左宣徳郎知开封府仓曹防军公事史邈致祭于五龙之神伏以四灵之长时乗黙助于化工五方之神庙祀特崇于显号载严栋宇式表题顔敢告就工冀蒙后应尚享
　　天地社稷宗庙宫观等处祈雨青词祝文
　　维元祐五年嵗次庚午三月丙寅朔四日己巳嗣天子臣某谨遣太中大夫守尚书左仆射兼门下侍郎上柱国汲郡开国公食邑三千九百戸食实封一千戸臣吕大防敢昭告于昊天上帝伏以雨旸弗若稍愆六气之和谷麦未滋虑失三农之望托居人上祗畏天明防斋祓以致诚冀神灵之降祐霈滂沱之泽普浃原田廓氛祲之祥化为乐嵗将俾动植均防福休尚享
　　在京防应庙等处祈雨斋祝文
　　维元祐五年嵗次庚午三月丙寅朔四日己巳皇帝谨遣朝奉大夫试尚书刑部侍郎上护军河南县开国男食邑三百戸赐紫金鱼袋赵君锡恭告于五龙之神伏以骄阳为沴时雨稍愆庶民其咨嘉种将槁仰凭神化垂恤黔黎合肤寸之云霈为大泽育来牟之实登乃有年弥罄精衷恭期善应尚享
　　五岳四渎等处为谢明堂礼毕祝文
　　维元祐四年嵗次己巳十月某朔某日某甲子皇帝某谨遣某官敢昭荐于东岳天齐仁圣帝近以度堂格庙严父配天克成宗祀之仪实赖神灵之祐式修报礼祗秩祠宫冀锡纯禧永庇蒸庶尚享
　　景灵宫分献诸帝后祝文
　　维元祐四年嵗次己巳九月戊辰朔十二日己卯孝曽孙嗣皇帝臣某谨遣翰林学士朝奉郎知制诰上骑都尉赐紫金鱼袋臣苏辙敢昭荐于宣祖昭武睿圣皇帝伏以讲三年之亲祀将享合宫奉七世之宗祧式瞻原庙崇严文考陟配上神祗荐苾芬庶殚诚孝尚享
　　五岳四渎等处奏谢明堂礼毕祝文
　　维元祐四年嵗次己巳某月某朔某甲子皇帝某谨遣某官敢昭荐于东岳天齐仁圣帝伏以卜吉季秋肇禋阳馆既成熈事实赖神休载欵严祠式陈报礼冀垂歆鉴永祐黎元尚享
　　景灵宫石桥安构栏子动土祭告里域真官祝文
　　维元祐四年嵗次己已十一月丁卯朔二十八日甲午皇帝遣西京左藏库使嘉州刺史入内内侍省押班管勾景灵宫梁惟简致祭于里域真官伏以崇严閟宇秘奉真游属有欹摧再加完饰顾兹吉土主尔明神涓选嘉辰敢告兴事尚享





　　苏魏公文集巻二十七
　　钦定四库全书
　　苏魏公文集巻二十八
　　宋　苏颂　撰
　　内制
　　正月一日皇帝御大庆殿受文武百寮朝贺行上夀之仪乐章曲名
　　皇帝举第一盏酒奏灵芝之曲
　　嘉端降灵应我皇德神芝不根而植春秋三秀昼夜五色物播诗歌声被金石
　　皇帝举第二盏酒奏夀星之曲
　　倬彼见象于昭于天维南有极离丙之躔既明且大应圣乘干诞受景福亿万斯年
　　皇帝举第三盏酒奏甘露之曲
　　零露云英醴液和气凝津流甘委白饴泛柈杯珠聨竹栢天不爱道圣功允格
　　贺冬年节词语
　　内中侍御已下贺皇帝冬至词语
　　伏以日南逺极騐景至于地中斗北中绳阳萌于物种福厘均被寰海攸同伏惟皇帝陛下盛徳膺期至仁御宇尧云在望上当书物之祥禹璧惟轻独念惜隂之贵宜民受禄羞耉惟君降兹有永之年嗣乃无疆之厯妾等幸逄休运获禁庭仰瞻咫尺之顔愿介厖洪之祚
　　太皇太后词语
　　伏以八景朝元奉太防之游宴五云辨物占鲁观之禨祥海防隆平宫闱泰豫伏惟太皇太后陛下功防化育道契清宁神灵合谋与日还而斗转晷景循度騐嵗美而物成黙而应天地之和静以待隂阳之定保邦基而永固延福夀以无疆妾等备数宸闱聮荣妇职仰祝松椿之筭但倾葵藿之心
　　皇太后词语
　　伏以日清台景下盈于尺表阳生宻室气上应于飞灰万国同休六宫均庆伏惟皇太后殿下徳隆轩曜道应坤元躬孝养于东朝内隆隂教推慈仪于正宁益懋圣功当七日来复之期膺万夀无疆之庆妾等幸叨女职祗事掖庭奉觞共罄于欢心颂履敢倾于善祷内中侍御巳下贺太皇太后年节词语
　　伏以献嵗发春肇三阳之交泰履端于始为万物之权舆防惟太皇太后陛下继善体仁正心率下布徳行惠顺时令而罔愆知人安民固邦基于不拔肇履维新之序更増有永之年妾等祗事宸闱幸逄圣治趋玉阶而致祷祈寳厯之无疆
　　皇帝词语
　　伏以嵗移木徳防天运之更端歴用夏时人正而谨始防惟皇帝陛下大明善照洪造无私不言而行四时靡愆消长正本而理万事自致中和方嵗旦之荐祥宜天休之协吉妾等幸叨嫔御获宫庭仰瞻咫尺之顔愿祝灵长之祚
　　皇太后词语
　　伏以太蔟回律物萌震起之端招揺指寅时布寛和之令防惟皇太后殿下仁覆邦国徳配乾坤徽音不忘克嗣齐庄之美彤管有炜尤髙贞静之风肇履端元倍迎厘祚妾等叨聮禁掖获事宫闱敢同九御之诚敬上万年之夀
　　春帖子
　　皇帝词六首
　　五言
　　其一
　　乗震司春令先天布政经人时颁鳯厯农事视龙星
　　其二
　　光宅唐尧日暄和太昊春徳如天溥爱性与帝同仁
　　其三
　　西昴昏当午诹訾旦在东圣君南面治常四星中
　　七言
　　其四
　　律管已当人统月斗杓初建孟陬辰新修元祐万年厯今日才开第五春
　　其五
　　五时读令王春礼大驾临朝晋室仪东作西成皆有序欲民敦本使前知
　　其六
　　四时嘉节宴游稀盛徳先从学士知毎嵗惟呈簇金帖新春不和防花诗
　　太皇太后閤六首
　　五言
　　其一
　　气至风条达阳升土坟盈芸芸生物遂两两泰阶平
　　其二
　　圣诏颁寛大天恩遍迩遐雷风孚号令草木动萌芽
　　其三
　　寳厯书推律春觞颂献椒年年似今日三万八千朝
　　七言
　　其四
　　冬后五旬逄嵗朔腊前三白徧民田朝来淑气先时至又见春秋大有年
　　其五
　　荆楚牛人敺厉气安丰枣腊祀苍精圣朝虽举前朝事不为禳祈为劝耕
　　其六
　　上夀春朝觐外庭诏恩不许防公卿即时二史书谦徳只使羣官进姓名
　　皇太后閤六首
　　五言
　　其一
　　九扈方司啓潜阳已发春瑶觞进椒栢眉夀祝灵椿
　　其二
　　冬至四十六三阳生此辰帝令天下夀鑚燧教斯民
　　其三
　　昼景添宫漏慈闱念女功常时浴蚕日亲到濯龙宫
　　七言
　　其四
　　东郊青帻拜春廻迎得阳和次第来风向乌竿千里应气随鱼钥九重开
　　其五
　　蓬莱殿里春开宴长乐宫中帝奉亲妇顺母慈流美化万方歌颂賛娥莘
　　其六
　　花影迟迟转午隂渐闻宫栁变鸣禽休呈金防矜工巧但阅图书鉴古今
　　皇太妃閤五首
　　五言
　　其一
　　爱敬承三殿慈柔化六宫常膺万春祝永继二南风
　　其二
　　甲观翔云覆新宫昼漏长栁条初弄色梅蘂巳飘香
　　七言
　　其三
　　圣皇钦翼孝心存宫閤深沉母道尊初庆新阳生嶰律又闻清跸过尧门
　　其四
　　天下太平今有象宫中行乐但迎新万年枝上看春色三素云中望玉晨
　　其五
　　冰散瑶津波隠隠雪残鳷鹊气葱葱新春游豫祈民福红伞雕舆从两宫
　　夫人閤四首
　　五言
　　其一
　　晓漏催银烛新春趂贺朝御香烟馥郁宫佩影飘飖
　　其二
　　嵗近寒风薄宫深爱日迟欲知春到处梅杏有新枝
　　七言
　　其三
　　良辰孟月长新阳和气中宵徧未央不待望春宫转漏便趋崇庆殿称觞
　　其四
　　君王崇俭化邦家禁掖承恩絶泰奢只拟讨寻钩盾籍何曽雕刻上林花
　　教坊作语
　　坤成节集英殿宴教坊词
　　教坊致语
　　臣闻日在鹑火当东朝诞庆之辰班集鹭庭奉圣主惠慈之宴凉风之始至望隂魄之初生锵洋金奏之和恳倒玉阶之祝伏惟皇帝陛下继天开统协帝重华休承六圣之谟日视三宫之膳尧仁舜孝本天性之少成禹度汤铭思日新而自戒伏惟太皇太后陛下乾坤合徳轩极储神緫裁万务之微保祐丕图之固遐迩一于正寒暑平而三辰全中和致其诚天地位而万物育属千秋之啓瑞辟三殿以均恩邻邦之使传星驰絶域之贡琛麕至韶奏九成之曲人神以和嵩呼万嵗之声中外同乐臣滥居法部防聼舆言上祝天休敢进口号
　　口号
　　首秋初望敛阶蓂侍宴千官供大庭法部重翻慈夀曲译场初上贝多经寳邻双节遥驰传玉塞重闗尽撤扄企望璇宫同祝圣天南已见老人星
　　勾合曲
　　凉风应律天地之气正中广乐充庭金石之音载协望尧云之布濩延羲辔以舒迟上悦天顔教坊合曲
　　勾小儿队
　　龙墀赫昈敞平乐之都鸡唱纡余上章沟之昼漏爰命左觞之子防陈右翟之仪上奉宸欢教坊小儿入队
　　队名
　　咸英调帝乐象勺舞童裳
　　问小儿队
　　燕惠方宣皇欢允洽集沂童而在列聼舜乐以来庭并当緫角之龄早肄结风之妙虽嘉仪矩未辨音辞进步天阶各言尔志
　　小儿致语
　　臣闻厥初生民颂邰室兴周之美岂乐饮酒歌武王在镐之欢适遘庆辰盛陈燕礼伏惟皇帝陛下徳侔穹厚道继羲轩丰宜日中万物荷照临之盛养以天下四方形孝爱之风当辰火之西流近隂灵之中宿纪神符于梦月锡嘉防于需云撃玉摐金奏葛天之八阕望云就日祝崇庆之万年臣等龆齿无知禁坊缀籍愿进交竿之艺预随叠鼓之音未敢自专伏候进止
　　勾杂剧
　　钧天广乐方终万舞之仪齐庭滑稽尚骋六章之辨瞻采眉之兊説当玉殿之风清少停促节之繁式伫观优之乐徐雅韵杂剧来欤
　　放小儿队
　　髧髦就列聼仪鳯之纯音霓袖回风尽翥鸿之妙态偃旌既毕投言归再拜天阶相将好去
　　勾女童队
　　徳能大于诸夏仰賛帝猷舞以行于八风伫观乐节何彼凌波之侣来陈曳茧之工上助宸欢两军女童入队
　　队名
　　簮缨三殿集干羽两阶陈
　　问女童
　　清商应律方歌既醉之太平长袖趋庭共献无疆之万夀罄霞裙而雾集望蓂陛以葵倾必有剖陈一一敷奏
　　女童致语
　　妾闻祥云入户天开降圣之符湛露晞阳诗载燕賔之义属金行之啓瞻玉辇之临轩肴醳旅陈君臣胥乐伏惟皇帝陛下能哲而惠持盈守成广庻绩以厘工罄九围而式命日致其孝承顔靡怠于晨昏嵗习其祥庆节继颁于宴衎嘉秋成之告稔应坤徳之乗时觞礼九行尽献酬之厚意封人三请祝福夀之多祥妾等适在初笄亲逄盛际敢奏七盘之技交修八佾之行未敢自专伏候进止
　　勾杂剧
　　轻裾应节已观蹈厉之工前部献能防进俳谐之戯宫商徐引杂剧来欤
　　放女童队
　　霓衣度曲随戞敔以停音竿木逄塲骋隠辞而毕奏宜収逸缀用协多欢再拜天阶相将好去
　　兴龙节集英殿宴教坊词
　　教坊致语
　　臣闻徳水澄清表一人之命世需云宴乐荐万夀之无疆仁邻通二国之欢旦暮庆千龄之遇伏惟皇帝陛下亶聪稽古继体膺期广列圣之休声奉东朝之慈保兵寝刑措迈帝王之髙功地平天成契君臣之胥乐载临诞日躬御广庭王公献甘露之觞法部奏承云之曲臣技非蒙瞽籍着工师听立我蒸民之謡幸逄尧世有请祝圣人之语窃效华封瞻望宸严谨进口号
　　口号
　　赤龙应世季冬初上八开祥电绕枢金石宣和韶九奏乾坤荐夀岳三呼善邻两使星轺集拱极千官蘂绶趋共捧尧钟歌既醉洋洋朝野正欢娱
　　勾合曲
　　八音克谐天地之和斯应百兽率舞人神之感攸同上奉宸欢教坊合曲
　　勾小儿队
　　九奏和声已洽铿锵之韵两髦侲子咸知蹈咏之仪上奉宸顔教坊小儿入队
　　队名
　　子衿来郑校长袖集虞阶
　　问小儿队
　　童裳两两初闻歌沛之音舞袂蹮蹮渐转浴沂之态威顔咫尺广乐谐和必有献陈一一敷奏
　　小儿致语
　　臣闻日在北陆防日月之初躔天生圣人将天地之交泰适遘诞弥之旦防宣賛祝之诚伏惟皇帝陛下睿智有临惇大成裕中昃每勤于聼政晨昏不懈于承顔学有缉熈于古先神功日就文以经纬于邦国睿问川流当九龙浴圣之辰覩万玉盈庭之盛指南山而献夀挹北斗以称觞臣緫角无竒执旌就列愿效婆娑之技庻形郁穆之风未敢自专伏候进止
　　勾杂剧
　　徳音感人盛乐稍更于节奏笑言近道前书亦纪于优辞方受景之初长奉宴慈而饰喜金丝徐韵杂剧来欤
　　放小儿队
　　观旅进于严涂式歌且舞既毕陈于众技宜咏而归再拜天阶相将好去
　　勾女童队
　　分行飒沓飘然曳茧之姿应节纡余俨若交竿之状羽旄在列鼓吹参和上奉皇欢两军女童入队
　　队名
　　七盘仪鳯集八佾防鸾翔
　　问女童队
　　麟殿深沉遐想钧天之奏霓衣揺曳言观激楚之工进步宸庭悉陈来意
　　女童致语
　　妾闻瑶星虹渚启皇王载诞之符金镜露囊有臣庻交欢之礼惟是歌诗之咏流为祝圣之词伏惟皇帝陛下凝命穆清储神渊黙体乾坤健顺之徳用致中和尽日月照临之区咸归化育斗位建丑帝司执权嘉辰协庆于冬成曼夀允符于地乆妾猥聮缀兆拟賛睿神虽德与天同讵发扬于仿佛而功由乐舞庻昭显于毫分未敢自专伏候进止
　　勾杂剧
　　舜乐既成尚少留于八列齐谐喜隠犹附益于三章望天表之粹温奏伶工之献笑再赓雅韵杂剧来欤
　　放女童队
　　圆歩方趋逐雅音而毕奏飚囘风转宜退旅以言归再拜彤墀相将好去
　　紫宸殿正旦宴教坊词
　　教坊致语
　　臣闻气和而天地应庆集三朝燕饮而福禄来礼称万夀防仁隣之讲好嘉使介之在庭享礼毕陈宸欢允洽伏惟皇帝陛下膺图御世稽古承天孝治形于家邦仁风翔于海防驰王骛覇贯三代之质文游凯步元任羣材之智勇凝成至治丕冐多方当春令之始和御广庭而肆防周鱼在藻簪缨同恺乐之歌虞鳯仪韶金石播克谐之奏臣猥縁末艺获造彤墀聆钧天九奏之音如游帝所效上林千人之唱窃抒芜词仰奉皇欢强进口号
　　口号
　　敦牂开嵗斗囘杓共庆元正视朔朝仗下法官陈禹防宴开平乐奏虞韶北邦肤使星持节近侍词臣颂献椒共效华封人吉语勤勤三请祝唐尧
　　勾合曲
　　千官杂遝广乐铿锵方羲驭之昼延望天顔之豫悦引商刻羽击玉摐金上奉宸慈教坊合曲
　　勾小儿队
　　诗咏君徳乐舞后功允属圣辰式资备物惟彼髫髦之侣将陈蹈厉之仪上悦天顔教坊小儿入队
　　队名
　　箫韶虞氏乐歌舞沛中儿
　　问小儿队
　　春阳骀荡雅奏谐和彼觽韘之分行逐羽旄而应节初如咏于沂水又若歌于沛风必有所陈盍言尔志
　　小儿致语
　　臣闻夏正孟月纪庻草之权舆汉防春朝受四海之图籍清跸临朝而置酒通班拱极以称觞仰賛休辰式陈盛乐伏惟皇帝陛下接千载之统题五精之期绳烈祖之燕诒奉慈闱之谋训陶钧万类物无疵厉之伤玉烛四时气恊中和之应荐临元朔夙讲邻欢礼食以劳于使人乐舞以饰乎燕喜臣等方当蒙穉欣遘泰辰虽童子之何知亦能蹈抃歌太平之既醉欲效揄扬未敢自专伏候进止
　　勾杂剧
　　听咸英之音备闻雅正观优孟之戯伫献俳谐缀兆少留金丝徐韵上资兊悦杂剧来欤
　　放小儿队
　　日移昳稷乐阕承云蹁蹮之态备陈献笑之欢已毕徐収霓袂还敛羽旌再拜天阶相将好去
　　祭文
　　故美人陈氏祭文
　　维元祐四年嵗次巳已七月巳已朔十九日丁亥皇帝遣延福宫使寜国军节度观察留后入内内侍省副都知张茂则致祭于故美人陈氏之灵惟灵早以柔淑充尚宫闱禀赋不融痛伤何已奠以殽醴慰兹营魂尚享
　　故美人陈氏菆涂祭文
　　故美人陈氏之灵眷言柔范奄谢芳年爰即菆涂特陈奠酌淑灵不昧尚或歆承尚享
　　故赠太师追封沂王曹佾启殡祭文
　　维元祐四年嵗次已已十月丁酉朔十三日已酉皇帝遣中大夫试尚书吏部侍郎监防事范百禄等致祭于故赠太师追封沂王曹佾之灵惟灵奕世勲贤外门尊属袭重侯累将之贵享上公王爵之荣居富贵而能谦处燕闲而自飬未登遐夀奄谢休辰将启菆涂载深感怆陈薄酹用寄哀怀尚享
　　举灵祭文
　　维元祐四年嵗次已已十月丁酉朔十八日甲寅皇帝遣中大夫试尚书吏部侍郎监防事范百禄等致祭于故赠太师追封沂王曹佾之灵惟灵亲则舅家贵为王爵四朝宠遇位极公侯三命谦恭福兼康夀遽収神于太素俄卜兆于佳城祖载有期尽伤斯至奠以殽醴慰兹营魂尚享
　　下事祭文
　　维元祐四年嵗次巳已十月丁酉朔三十日丙寅皇帝遣中大夫试尚书吏部侍郎监防事范百禄等致祭于故赠太师追封沂王曹佾之灵惟灵外戚贤王上公贵秩蕃朝出入克保令名富贵始终奄归窀穸载涓良日式启隂堂夙设奠筵庻殚防礼尚享
　　赠贵仪林氏祭文
　　维元祐五年嵗次庚午二月丙申朔十八日癸丑皇帝遣昭宣使康州防御使入内内侍省副都知梁从吉致祭于赠贵仪林氏之灵惟灵粤自先朝入充九御乃眷良家特承防顾讵谓嫔风奄先晨露将启幽堂复増逺慕尚享
　　殡日坟祭文
　　维元祐五年嵗次庚午二月丙申朔十九日甲寅皇帝遣昭宣使康州防御使入内内侍省副都知梁从吉致祭于赠贵仪林氏之灵惟灵妇徳之茂世胄之华防承先眷庆集王家芳年奄谢徳音不瑕殡宫设奠恤礼有加尚享
　　故蔡国长公主权前一夕夜祭文
　　维元祐五年嵗次庚午二月丙申朔十八日癸丑皇帝遣昭宣使惠州刺史入内内侍省押班冯宗道致祭于故蔡国长公主之灵有菀天孙承华椒掖粤在龆年遽沦月魄爱笃靡忘音徽永隔奠以清觞慰兹厚穸尚享
　　故蔡国长公主坟祭文
　　维元祐五年嵗次庚午二月丙申朔十九日甲寅皇帝遣昭宣使惠州刺史入内内侍省押班冯宗道致祭于故蔡国长公主之灵惟灵分辉寳毓质禁庭琼瑶夙茂兰苕早零嗟我同气遘兹促龄严涂既启精魄攸宁尚享









　　苏魏公文集巻二十八
　　钦定四库全书
　　苏魏公文集巻二十九
　　宋　苏颂　撰
　　外制
　　中书试制诏三道
　　御史中丞除河阳三城节度使制
　　门下中执法之官内以肃正于朝宷十连帅之任外以揔驭于藩方非有浚明之良曷膺柬注之命出为屏翰特竣宠章具官某姿度清夷学緼渊懿至言足以折众论闳畧足以虑四方详试事为寖观明效顷擢才于禁侍俾长正于台端伏奏青蒲动协尽公之义绳违白简时推司直之风朕方绥御迩遐讲求政实文武之道圣贤尝述于弛张将帅之臣汉世亦求于左右眷盟津之壁垒控朔道之襟喉遂辍谟谋之贤往分节制之重授以戎律殿兹捍城于戏正色立朝尔既得为儒之效出封加等予方示注意之私论七徳宜先于安民长万夫亦所以观政只服休命益图懋勲可
　　中书舍人除夀州观察使制
　　勑唐制观察使统领一道亷案列邦亦古牧伯之任也故大臣出鎭近侍剖符实更处焉其寄重矣近世以来居是职者止视其秩而不综其治权任虽异而恩数益隆非得周才未尝轻授具官某学洞几先虑经世务顷以文章之髙第置诸清切之通班七制坦明良多润色之美诸儒论议咸服精通之才是用擢自禁涂出分方任畀以夀春之牙节抚于淮右之封疆尔其省观民风勤求治效副予重外之寄伫乃宿官之成可
　　诫羣臣举任必以贤诏
　　勑臯陶之谟于虞曰在知人在安民然则致治之原安民为本欲黎民之安者非得其人而委之治则主泽靡宣欲人材之叙者非选于众而举所知则治功莫建圣贤相戒以为至难故前世天子任大臣大臣择长吏长吏辟属僚皆所以同寅协恭上下交济使野无遗逸之叹而朝有明良之咏治之至也朕甚慕焉顷者屡诏中外之臣各举贤能之士而进任杂遝愚哲混淆将何以副朕寤寐之求为时桢干之用重敷明训使谕至怀自今被命荐才当官任使宜各思于公举且彚别于人流牧民者必择循良之方将领者务求精敢之类负学者须通于贯变办事者可试于剧烦果得其人悉宜上达朕将试之以事观其所长苟噐业之可嘉亦甄褒之何吝倘靡谐于公议则具有于宪章昔鄼侯成功鄂秋被进封之赏陈汤获罪张勃蒙既死之诛治古若斯前规可监咨尔有位勿忘尽公
　　皇族出官勑词
　　牒奉勑自我祖宗惇叙邦族大则防封于爵土次则通籍于闺台并留京师叅奉朝请然而世绪寖逺皇枝益蕃属有亲踈则防有隆杀才有贤否则禄有重轻今而一贯于周行是亦奚分于流别虽睦婣之道诚广而徳施之义未周故廷臣数言宰司继请谓宜定正限以等彛朕惟亲戚之间经史有训汉唐之世典故具存或以九族辨尊卑或以五宗纪逺近或听推恩而分子弟或许自试而效才能或宗子之贤得从科举或诸王之女自主婚姻尽前世之所行顾当今之未备况我朝制作动法先王岂宗室等差乃无定着因俾羣公之合议将为一代之通规载揽奏封具陈条目以谓祖宗昭穆宜从世世之封王公子孙抑有亲亲之杀若乃服属之既竭洎于才艺之并优在随噐以甄扬使当官而勉懋至于任子之令通婚之仪凡曰有司之常一用外官之法佥言既允朕意何疑告于将来遂颁明命噫自义率祖既殊升降之文因时制宜斯尽变通之利咨尔宗盟之众固多博识之伦奉承新书当体朕意
　　翰林侍读学士尚书礼部侍郎集贤殿修撰范鎭可依前官充翰林学士
　　勑学士职亲地显非他官之儗伦内则承宥命之权舆外则预清闲之访问向非明于国家之体与夫老于文学之流畴克周旋副我优待以尔具官某识通器逺内劲外和擢于儒林置在禁序书命西掖则辞训已孚视草北门则论思有助间尝试以政事故使治于辅藩能平易而近民赋中和而乐职不待满嵗召还近班眷乆侍于经闱且垂成于庙史众誉厥善朕嘉乃勤复咨鸿藻之华再入内庭之直夫惟号令之愼出献纳之资忠言成笔端泽布天下兹儒者之荣遇皆尔鎭之践更益告猷为用符眷倚可
　　观文殿学士吏部尚书赵槩可太子少师致仕
　　勑夫起儒者而仕公卿享髙年而归印绶功名宠禄辉焕于一时好徳康宁几备于五福非夫吉履素茂闻望特隆克全始终盖亦鲜矣以尔具官某躬秉一徳用兼数噐文章増典册之美事业本经纶之才在仁祖英考之朝已推宿哲预机庭宰轴之议屡告嘉谟逮予纂承实辅初政方仰成而尊礼俄委柄而愿闲作屏东州甫就燕林之适为时大老尚期咨度之来而累章引年抗志弥笃倘诿以事岂曰优贤东储六傅之班上台三公之亚俾归荣于里第且遂志于养頥弥啬太和益向遐夀兹朕所以勤勤于卿而不忘也可
　　侍御史张纪可司封员外郎
　　勑具官某御史纪纲之任治书谓之宪端南宫清要之司左曹号为华选惟是践更之美实均出入之资以尔擢自文科屡登郡县之最拔于逺守俾干赋财之烦朕嘉其纳忠置于言地自参持于台务能振整于事纲方幅屡闻直绳无隠属议言之应陟加阅实之既优移进望郎之华且聮主爵之副宜钦承于渥命尚思告于谋猷行伫逺图以副甄用可
　　屯田郎中权发遣三司度支判官吴几复可都官郎中
　　勑具官某先皇帝尝谓财计之司地要事丛艰于数易故于剧部为择佐僚且更乆职之科以待不次之举尔几复实以干治应乎选求比闻坐曹最号办职今有司按阅谓尔顷倅边州课登优格自改郎秩嵗满三期较其在事之勤并应考功之令中都掌虽曰次迁支度均财尚仍故守惟尔经术足以饰吏文敏足以治烦益思逺猷用副甄擢可
　　都官郎中集贤校理吴彦先可司封郎中
　　勑具官某恭惟先帝留意艺文以谓养育贤材莫先儒馆因命丞弼并荐所知覆以文词授之美职者盖亦众矣朕嗣位之始尔彦先应诏来上是用试尔内禁置于书林皆所以成先帝之美也今有司又言尔正秩郎内凡满四期校其积勤甫应迁比是用畀尔主爵列于左曹亦所以旌服职之劳也夫贤者之于国家岂待爵禄而后劝惟兹叙进之法盖亦功令之常尔其休承益懋逺业可
　　侍御史吕景可司封员外郎
　　勑昔有唐之世由御史而陞省郎者号为清选盖以居纪纲之地则紏绳为烦賛喉舌之司则典领为重我得佳士俾之迭居以尔具官某文雅清修端方劲正早仕州郡防能之誉闻于时其在朝廷献纳之言无所隠近召从于州棨俾复践于台端方倚忠规之良遽上年庸之最法当进秩宠以左曹所以厉风节之髙而副清望之擢也昔刘向有言忠臣虽在甽亩犹不忘君矧尔践歴清涂进荣华省尚思往训无忘纳忠可
　　岐王府记室叅军尚书度支员外郎直史馆李育可司封员外郎
　　勑具官某今夫仕郎官者以左曹为贵升文馆者以太史为先向非大雅博达之伦不在优迁兼直之比选任之际良亦艰哉以尔早擢甲科荐游书府召从方守置在王藩使吾亲贤日闻道谊之益繄尔善识不懈讨论之勤揽攸司之议年嘉奏课之应格进聮主爵之副以増望府之华渐履荣阶益収后最可
　　翰林学士右谏议大夫知制诰滕甫可给事中充翰林侍读学士知瀛州
　　勅朕柬求时彦登置近班内则预基命之谋外则委折冲之寄出处虽异眷遇实均方将详试于事为是用优加于宠数具官某文学足以济时用论议足以辅朝猷升之掖垣则词训擅其美擢于宪座则启沃尽其诚洎进直于复门益见推于善职朕以瀛闗藩防之要朔野灾震之余谋帅惟难得尔良重赵张之治京剧已擅宿名颇牧之在禁林宜膺阃寄对易金华之侍仍迁琐闼之聮俾绥定于一方且尽防于诸将夫牧民贵乎安辑守边务于威怀以尔敏明往必有裕伫闻职政之美用副虚怀之咨可
　　右谏议大夫李肃之可依前官充天章阁待制权知开封府
　　汉制以郡国二千石髙第者入守京兆故弹治辇下常为得人矧予近序之贤乆歴雄藩之寄委之尹正必有佳声具官某生于名门素号敏达出将漕务入佐邦财心计有余治绩尤着近以河濵地变朔土民骚尔职抚边疆日勤绥定缮完壁垒安辑民居曽不逾时克有成绩是用陞云章秘近之列典王畿浩穰之都岂特旌宠于事劳抑亦伫观于才美往膺殊渥毋替后勤可
　　虞部郎中张兊可比部郎中
　　勅具官某朕沿大比之制考庻官之成録其治能进以秩等所以均恩于在位而示劝于至公也今有司以尔有宿官之勤应考课之令宜叙迁于郎列仍故守于州封往复休防益图后最可
　　前屯田郎中王觉前殿中丞袁庭芝前著作佐郎侍其玮可并旧官服阕
　　勅具官某等服勤效智早列周行衔恤去官近终丧纪日月云迈缟纎巳除宜还簮绂之荣来就班聮之次秩虽不改命则维新勉思移孝之方以竚扬名之效可屯田员外郎李鉴可都官员外郎虞部员外郎黄宋卿可比部员外郎
　　勅具官某等古之在官者乆而不迁故有三嵗大比之法今之从政者间或无职故议増年考课之令虽责实稍异而较劳则同以尔等夙以吏资置之朝序出敷民政并着事功揽赍伐之应条命推防而进秩勉图来效副我甄褒可
　　职方员外郎董公彦可屯田郎中比部员外郎马中庸可驾部员外郎屯田员外郎黎持正可都官员外郎国子博士司卞盛和仲可并虞部员外郎太子中舍张璯可殿中丞
　　勅具官某设官以等则众职举有劳者进则羣臣劝歴古为治兹道实先以尔服在朝聮夙推干裕嵗月之效甫临比最之期阀阅之资亦应叙迁之典递増美秩用奬乆勤益念修方以图来效可
　　驾部员外郎李茂先可虞部郎中屯田员外郎冯稹可都官员外郎虞部员外郎蒋仅可比部员外郎
　　勅具官某等昔有虞之熈众功也九载而能否别周官之比羣吏也三年而治最陞夫授方任能效功书过乆则实已废速则赏或僣四嵗迁黜我得其中以尔等夙以吏资仕于朝廷自登郎选屡试政条率职之勤讫无旷事议年之课且应功书并进等于右曹示酬能于往效尚思懋勉无忘钦承可
　　前石州方山县令王佐可著作佐郎前泗州盱眙县令吴天常可睦州司法防军前监温州在城商税务傅燮可并大理寺丞
　　勅具官某等乆从掾令之职咸有干亷之称使者交章攸司覆实言尔最状甫应迁科朕亲御便廷訾相其质可以才使因而叙迁进属上台之聮益思良吏之守可前权润州观察推官方仲谋前山南西道节度推官郭子彦可并大理寺丞前权虢州军事推官谭仲衍可著作佐郎
　　勅具官某士之由选部而升京司者荣进之阶渐也非计最如格未尝轻授今荐者以尔有干蛊之誉而有司又言应陟明之典临引便坐擢为王官尔其益思登进之艰终图逺到之效副我甄任不亦休哉可
　　前贺州録事防军夏侯戡可太子中舍致仕
　　勅具官某方强而进不能则止盖仕者之常分也以尔服官累乆视履寡尤来集铨台愿还王事其进宫坊之秩俾从乡闬之居遂而宴休可谓光宠可
　　前秘书省校书郎胡行修可旧官服阕
　　勅具官某向从京省去执亲丧当嵗月之再期属缟纎之毕祭宜还旧次式渐荣阶倘怀报徳之诚益念移忠之效可
　　太常少卿李献卿遗表男景真可试将作监主簿
　　勅某乃父任登朝列秩亚卿曹奄兹沦亡当有优恤以尔保家之秀俾霑延世之恩益愼操修克承余緖可皇城使向寳可贵州刺史依旧皇城使内殿崇班閤门祗候段充可内殿承制余依旧
　　勅具官某等夫爵禄班等所以待有劳之臣劳而不图何以示劝尔等夙以精悍之质御于疆候之冲能戢种酋禀信威令揽元臣之列削述成效以良多爰嘉乃勤递増尔秩或视专城之守或承内着之聮俾以宠名益重邉圉并为优异之典更伫抚绥之谋可
　　文思副使王庆可左藏库使
　　勅具官某封疆之臣既勤抚辑嵗月之劳宜有甄酬矧帅畧之上功顾恩书而岂吝以尔早从武弁寖服使聮自擢守于邉城能悉心于戎务稔闻治最加有年勤就陞内使之聮不易旧符之寄益思来效以答宠荣可供备库副使王谔可西京左藏库副使
　　勅具官某内使之聮副介有等考课之序迁次惟优非其累劳岂应明陟以尔夙以才武服于禁廷数临外局之繁方督中都之役校年庸而应最躐班等以陞华更厉尔能以称斯宠可
　　前内殿承制李从吉可旧官服阕
　　勅具官某早登勇爵尝效边劳俄服亲丧既终祥祭奉追书而来集还旧次以参荣服内着之聮无忘厥守展四方之事伫集尔劳可
　　前陇州録事防军贾选可澶州别驾致仕
　　勅具官某服劳吏役歴职郡纲今以老而自言嘉其勤之有素俾参州佐之秩以为乡闾之荣既遂尔私是亦优典可
　　泾州管内观察使舒国公从式奏百姓医人李询可试国子四门助教不理选限
　　勅具官某尝学禁方能通诊法近宗侯之苦疾访髙手以视调属覧奏封具言尔力因其药喜之应假以版授之荣只服新恩益勤善术可
　　回鹘进奉大使李延吉可右监门卫将军
　　勅具官某代籍西安乆陶于声教职修方贡不替于忠纯涉疆候以良勤防琛珍而逺至嘉其诚欵霈以恩章特陞环尹之聮俾重裔夷之观罙思恭顺以答宠嘉可
　　茭村族军主李怀徳可本族都军主
　　勅具官某属者羌落内侵偏师外御尔在捍边之列自陈折首之功守帅为言累劳可尚特推荣于命秩俾率厉于戎豪只服休恩弗忘忠荩可












　　苏魏公文集巻二十九
　　钦定四库全书
　　苏魏公文集巻三十
　　宋　苏颂　撰
　　外制
　　观文殿学士兵部尚书知青州欧阳修可检校太保充宣徽南院使判太原府
　　勅国家规恢裔边并建帅领惟河汾之一道搤獯狁之二垂爰咨衮路之贤往付并门之筦仍迁近府用壮奥藩以尔具官某道徳文章为时矜式谋猷忠亮预政累朝自获解于台司已再更于郡寄委逺时柄尔虽乐于燕安尊任贤能朕岂忘于寤寐眷言大卤方择守臣俾从表海之邦就改近边之鎭班通四贵所以褒宠于旧勲节制诸戎所以倚成于外阃惟尔同寅之徳体予注意之隆亟即新州毋辞逺畧可
　　前户部尚书防知政事张方平可依前官充观文殿学士知河南府兼西京留守司
　　勅三年之丧圣贤不可逾礼六职之任朝廷所以仰成粤予鼎饪之良近阕苴麻之制甫更中月当复通规就委居留之权固无中外之间具官某蕴天人相与之学挺金石不移之心被遇累朝极清崇于禁复逮予初政遂擢賛于钧衡适告訏谟俄婴钜创服衰去位乆深栾棘之情鑚燧变时已毕缟纎之祭矧任崇于体貎方渇伫于猷为姑还革履之朝仍锡玉符之寄殿涂秘职盖优异于老成洛宅中圻俾尹厘于王防是惟付畀之重式示眷毗之隆宜谅至懐往钦成命罙务同寅之守副兹注意之勤可
　　翰林学士右谏议大夫知制诰王陶可依前官充侍读学士知蔡州
　　勅左右之臣内则参毗于国论屏翰之任外则综辑于民经矧予禁复之贤屡启偃藩之请特推宠数使遂宴安以尔具官某风节峻凝谋猷敏济预两朝之言责陪望苑之隽僚肆朕纂承间咨忠益典领台阁嘉言日闻于前宣布中和惠问风传于下入揔大计再登内庭方竚有为之图俄闻移疾之告恳辞事柄祈析州符既重违于至诚姑为择于便郡陪京而近莫如淮右之优进职而行遂易金华之秘尔其敷施寛政迎导粹和神明泰宁则何恙而不已邦国顺否当乃心而不忘深体眷怀尚期来誉可
　　翰林学士承防兼端明殿学士翰林侍读学士给事中知制诰王珪可礼部侍郎
　　勅惟我仁祖享国永年盛徳成功将传于万世备言广记必借于三长间咨博洽之材入预刋修之职笔削之载方览奏篇之来感怆之余良嘉善志之美以尔具官某文章髙第经济闳才承密命于内庭屡闻忠益领诸儒于东观甫就编研追书四纪之见闻大备一朝之典法言观类例咸自裁成惟史氏之懋官有前书之旧比宗伯典礼天台贰卿用旌善职之勤且慰述先之念钦兹宠渥体我眷怀可
　　翰林学士守尚书礼部侍郎范鎭可守尚书户部侍郎
　　勅夫广记备言之书编年繋日之史古称善志时谓难才矧乎仁祖之圣德神功一朝之文纪武律载述之任刋辑良勤既克成于信书宜显褒于直笔以尔具官某识通器逺学富文髙内庭嘉献纳之谟东观预编摩之选发凡起例有古良史之风积思潜精成我一王之法奏篇甫上懋赏宜优中台常伯之聮左户地官之贰叙陞厥秩用奬尔劳往膺迁渥之华益竚猷为之美可
　　尚书祠部员外郎充集贤校理陈绎可度支员外郎依旧充职
　　勅具官某昔扬雄称太史迁所记谓之实録然则实録之名盖取夫不虚美不隠恶而为言也今夫纪一朝之典法事有巨细辞有详畧载述之际去取良艰必资众才以禆阙漏以尔博学敏用乆次词林往行前言多识古义命讨论于史观助刊约于信书发例惟精奏篇益善序进望郎之秩且甄载笔之勤茂对宠章无忘勉懋可
　　昭宣使入内内侍省内侍副都知利州刺史充本州团练使张茂则可宣政使余如故
　　勅先帝之史朕不敢轻自丞相至于儒馆之士预其职者更五六人焉可谓重矣而又择亲信之臣以闗掌世务所以欲其谨严而无废阙也以尔具官某端良矜恪乆侍禁庭典领周旋备观才致揔史闱之政令更嵗律之炎凉属其成书嘉乃勤事宠进使名之美用増近序之华往服恩章益宣忠荩可
　　尚书刑部郎中充天章阁待制再任知渭州都总管经畧安抚使蔡挺可右谏议大夫依前充天章阁待制令再任
　　勅朕以平凉之郊搤戎夏之要乃眷西顾每念谋帅之艰既得其人良思责任之乆就加显命式壮塞垣以尔具官某时才敏明士论嘉美服朝之宠陟天台禁阁者累年由陜而西更漕节将牙者三府矧自殿临于藩陇益能控制于氐羌保鄣缮完士伍服习方倚保边之重遽闻换郡之求虽谅乃诚尚难其代夫将帅戒乎数易夷狄畏乎宿名宜躐进于右坡俾重留于外阃尔其体国深意毋惮乆勤讲边善谋克终厥誉坐恢逺畧用副眷怀可
　　屯田郎中张次立可都官郎中
　　勅具官某六书之学世乆不传文字舛伪通俗交错非夫贯习于古讵能订正于简编以尔博学名闻潜郎嵗乆游心坟史之暇刻意苍雅之余典校鸿都既复中经之备体章言字学多沿镂版而失眞刋而定之成篇来上嘉其积思宠以一官往惟钦哉膺兹显命可未复旧官人都官员外郎董经臣可职方员外郎
　　勅具官某或谓赦非公平之典然而在仕者或縁诖误而寘于理非有寛宥则防良之士曷由而洗涤乎以尔向典方州纵逸有罪在法当黜度情非它属逄庆霈之恩固有原官之比复还旧秩仍列清郎毋以一眚之防而忽逺图之效可
　　屯田员外郎郑顗可都官员外郎太常博士陈纮可屯田员外郎秘书丞彭慥可太常博士
　　勅具官某士之通籍于朝而服职于外积累日乆且四期矣既克成于治效又能逭于过尤兹而不迁何用劝善以尔词学中科选阀阅陞闺台荐者称其防勤有司上于课最咸应恩格宜有甄扬稍进一官之荣使有羣吏之劝体兹恩渥懋乃事功可
　　金部员外郎沈扶可司勲员外郎虞部员外郎张宗道可比部员外郎
　　勅闺台之选昔重为郎阀阅之优法当迁秩属攸司之上课加在事之歴年用示恩褒具如令格以尔具官扶仕富吏资之敏任更使节之烦以尔具官宗道地承世胄之华职预计筹之佐咸有善状应于最条况乆陟于省闱宜递陞于官次等功清列司计右曹嘉尔有劳使之进拜茂对畴庸之命益思任责之艰可
　　屯田员外郎李景融等转官
　　勅具官某南宫为郎昔号清要太宰计吏法有黜陞嘉上课之应条宜甄能而进秩以尔士科擢秀朝防参华涖官闻敏给之称布政协亷良之善省闱承务蚤践于六聮恩典陟明复迁于一等服我甄褒之渥勉思忠荩之诚可
　　秘书丞充三司勾当修造案公事孔嗣宗可太常博士余如故
　　勅具官某夫列朝闺之籍虽以次迁参计省之僚本由才选阅乃年资之乆嘉其治等之优所宜甄畴稍进班级以尔学緼充茂才资敏明试吏有劳知巳言状寘之大农之属亦既宿官陞以奉常之聮聊用旌伐钦承奬擢之命益念忠良之为可
　　国子博士李及可虞部员外郎
　　勅具官某仕宦至尚书郎者在古为要今虽不涖省事徒假名秩顾其品列犹为显华以尔防名清时通籍闺着入奉朝请出为民官结课有司校劳累嵗擢进中台之序兹为近路之荣只服恩褒勉勤绩用可
　　守殿中丞姚称可国子博士
　　勅具官某国家校羣吏之劳有四载之比虽积日颇乆而辨材益精苟非显庸不在迁比以尔仕列通籍职更治民干敏有闻循防可任爰览计书之上当陞班着之荣只服恩华勉収治效可
　　前权大名府推官苏辙可西京留守推官
　　勅具官某富文敏学早擢秀科大对危言继膺清举方讲图于才画助寛析于计条遽有开陈愿从补外复优参于賔幕且賛务于留都既遂尔私益思逺用可西京左藏库副使髙遵裕可依旧西京左藏库副使兼通事舍人
　　勅具官某惟上閤賛司之职盖右列清要之涂非夫材称显闻不得兼领以尔勲门华绪内使宿名乆戍边防克奋忠毅图上方略尝闻善谋守圄封疆方収逺绩擢预典仪之秩用増武爵之荣益思尽规以答殊宠可
　　皇城副使桑湜可西京左藏库使
　　勅具官某井络之野画为二川帅节抚临毎择近班之彦兵防督防参咨内使之良以尔素练机钤累更事任提兵陇右已着能名易地劒南荐分优寄仍进京司之长用光蜀道之行体我推恩更思竭节可
　　海州刺史充本州团练使王振可左千牛卫大将军海州团练使
　　勅内领诸卫外揔团兵视武爵以甚髙非劳臣而弗处将优旧望使得兼荣以尔具官某拳勇之谋早司禁旅公忠之守屡试邉防闵其年事之侵思有华阶之宠陞之环列仍彼使权既遂处于安荣尚不忘于报称可西京作坊使知忻州孙京可尚书虞部员外郎
　　勅具官某士之怀材抱器惟所以见用于时然后功名可兾岂有文武之异哉尔向列朝闺荐者谓尔通知四夷故易以内使之名而付以边兵之寄属时无事不克设施章言自陈愿还故守郎官清要复以命尔治人循法皆尔所宜惟其尽规乃有成效可
　　内殿承制王克昌可供备库副使
　　勅具官某守边之吏以绥静为功满秩有劳宠褒何吝尔向由廷列往防蛮陬抚字之勤汔无旷累防平之守复逭过尤宜进秩于内司用甄能于逺效荷兹优典罙尽忠规可
　　内殿崇班任雍可内殿承制
　　勅具官某夫列职廷中秩视闺台之贵提兵塞下任均师律之严皆右着之优迁非良才而靡称以尔精刚之质乆事周行积累之勤亦应比最特迁承于朝制仍往防于师屯益思尽忠乃克任事可
　　枢密院兵房主事李景先可吏房副承防
　　勅具官某宥密之严地均公府丞史之任职专吏门虽曰次迁尤为遴择以尔首公勤办在事谨亷嘉积乆于勤劳当进聮于曹务益宜钦愼思对恩荣可
　　东头供奉官南永可内殿崇班
　　勅具官某内殿之列秩有二等皆通籍于朝闺而名乎枢府由三班吏以次迁者校其年资亦已乆矣惟尔治效有应斯格擢陞近序所以甄劳罙坚瘁勤用称恩奬
　　东头供奉官窦世隆可率府率致仕
　　勅具官某七十致仕礼经之训也尔为吏有年饬躬寡悔顾筋力而难强岂簪裳之可萦嘉其自陈宜有优宠陞以东储之秩俾为居里之荣只服恩私足慰迟暮可奏举人前权知防州节度推官张择言等改官
　　勅具官某等九卿之属皆有丞佐视其闲要以为等差非得防良不在兹选以尔等或词科之秀或世绪之华试吏有劳荐章交至宜各因于资籍俾并列于京司被兹宠擢之优益念公忠之报可
　　奏举人前杭州昌化县令章蒙等改著作佐郎
　　勅具官某在昔明世莫重亲民之官肆我治朝爰开举吏之法得人既效懋赏必行以尔术业甚修亷方自表乆从铨筦之调已试宰字之能累嵗有劳知已言状擢序兰台之秩渐阶鸾党之荣益愼持操乃副甄奬可前权雄州防御推官张天占前天平军节度推官知遂州遂宁县事韩绎前权府州军事判官张禧可并大理寺丞
　　勅具官某等或决科从仕或延赏入官并有良吏之资外从诸侯之幕台章言状铨筦条劳办职者敏干可称字民者拊循有效用擢王官之列且丞刑寺之聮勉思后勤勿渝素守可
　　试秘书省校书郎知海州海丰县黄长裕可大理评事
　　勅具官某濒海之郡去朝廷逺甚而冦贼乗险剽掠使民不得宁居斯长人者之所共病也以尔为令于彼能勤厥官亲格奸凶遂平宿党擢升京寺之籍用劝才劳之臣往服优恩益图后效可
　　太子少师致仕赵槩奏男光禄寺丞元绪可大理寺丞亲孙大理评事嗣眞可光禄寺丞
　　勅具某官等大臣请老当推宠异之恩世嗣传家爰锡显扬之命以尔等蚤由门调并列京司属我耆英归休里第特厚赏延之渥递増禄秩之荣列卿之丞初仕为贵宜勉遵于绪业庻能保于庆宗可
　　行太常寺奉礼郎席延年可行大理评事
　　勅具官某仕者世禄所以承家官以赏延是亦近古复沿考陟之比间有次迁之荣循致华阶由此始矣尔之资履既应于吏条国有彛章当陞于班等往承斯渥益念后勤可
　　丁忧人前寜州司户防军杨传可特免持服充忠武军节度推官同管勾鄜延路机宜文字
　　勅具官某亲丧之重情不可违王事之严礼有权夺尔为边州掾以才畧闻遭忧免官倚庐行服宜起腰于墨绖且陞宷于賔筵往典军书而賛帅畧毋坚尔恤当体在公可
　　文林郎守南康军都昌县令裴士章等职官知县
　　勅具官某县令之于民最亲也一失其人则下有受敝自保任之法兴而多以称职闻者甄劳奬善其可废乎惟尔之能实应兹选宜陞賔幕之秩再付邑章之荣尔其善抚元元克终厥问褒擢之典吾岂吝焉可
　　徳妃苗氏奏遇南郊乞亲侄习进士苗仲渊可将作监主簿
　　勅某朕亲祀郊丘布庆中外眷惟妃戚之族例有赏延之科而尔之诸姑职崇宫掖言尔有立祈寘仕阶京籍起家勉思宦学可
　　儒林郎前干宁军司理防军孟英可试大理评事
　　勅具官某尔从乆选调歴职掾曹赍阀天官之铨试吏丞相之府事称勤办法应次迁姑从事于奥藩典支计于外府宜収课最竚副甄扬可
　　翰林传写待诏承务郎守少府监丞顔和可河中府荣河县太宁庙令
　　勅具官某居工技之列擅冩照之能执事有年服劳可纪因自陈于暮齿愿退居于祠官既遂尔私宜勤厥守可
　　右班殿直孔竧可洺州别驾致仕
　　勅具官某尔为吏有劳擢陞仕籍效官寡过进列廷班年未至而告休力不能而知止宜迁州佐之秩使遂退居之安既适尔私是谓优渥可
　　登仕郎守利州文学赵象可利州司马
　　勅具官某登名为吏坐法夺官向叙散曹适逄大霈稍迁典午之秩庸示弃瑕之恩可
　　溪洞髙州四甲廵检田守元男洪惟可银酒监权充溪洞髙州四甲廵检
　　勅具官某介于边裔服我声明属乃父之云亡揽邉臣之列奏命尔袭职特示推恩美秩荣阶并优于渥泽深溪重岭就俾于逻循宜罄忠纯用保宠禄可
　　河北都转运司空名摄助教五道
　　勅汉法使民入粟县官得以拜爵今尔以货赀应募州郡得不推恩而奬劝之假秩一命俾为尔荣益思良心以对甄渥可
　　磁州空名助教二道
　　勅某朕闵民阻饥遣使赈恤且俾土豪之入粟用助县官之振穷尔财雄州闾义服隣里来应募格愿输滞藏嘉其向劝之诚锡以甄旌之命尚安乡校足为宠光可






　　苏魏公文集巻三十
　　钦定四库全书
　　苏魏公文集巻三十一
　　宋　苏颂　撰
　　外制
　　右谏议大夫权御史中丞吕诲可落御史中丞依前官知邓州
　　勅御史之职所以表正朝位分判忠邪举错或违纲领畴寄以尔具官某分卿华冑文学清流践履闺台休有风力伏蒲抗论稔闻献替之嘉冠豸在庭方竚猷为之补而屡陈奏牍訾毁辅臣党小人交构之言肆罔上无根之説比令辨析遽服过差【四句系中添】朕虽务于含容尔奚安于要近姑仍正谏之秩出拥南阳之麾噫正色立朝固忠贤之所守言事失实在典宪之当行既观过之则然亦原情而非甚尚从薄责俾就外迁勉励省循防理自讼可
　　翰林学士兼侍读学士寳文阁学士礼部侍郎吕公着可守御史中丞
　　勑朕惟御史之任内承本朝之风化外为列位之表率治古所尚官仪特崇谅非正人未易称选以尔具官某文章识度诸儒所宗论议风采中外推伏先帝置之经幄复门掌于命书嘉谋屡告于膝前善政巳施于京剧兼是数器可谓大臣惟尔一门公卿三朝侍从乆宜登于近用尚有避于当涂况朕方以至公待人不疑羣下岂以弟兄之任事而废朝廷之擢才矧在仁祖之时已格亲嫌之制台端之拜无以易卿是用辍三学士之清班委中执法之要地尔其深体至意言念匪躬无自拘于细文亟往践于厥位肃正朝宷敦厚时风竚观猷为以辅台徳可
　　尚书刑部郎中判三司都理文慿由司秦玠可兵部郎中
　　勑夫考功课吏之法虽不足以待非常之人然居官干职者嵗乆而不迁则不免夫贤愚同滞之累议年进秩其可阙乎以尔具官某识用纯明姿韵恬旷奉使称最治郡有声正籍郎台乆擅宿官之效賛烦计部荐推应务之才姑阅吏劳稍陞班等七兵华序实冠右曹三使别司尚仍故守毋谓次迁之薄足为阶渐之荣勉务钦承式副登擢可
　　尚书屯田郎中诸王宫记室叶纾可都官郎中
　　勑具官某乃者参择宿儒为僚宫邸使以经艺谕吾宗亲尔以学术之该通从迩臣之保任始专讲劝复主文书勤且歴年谨于率职揽攸司之上课在恩格以应迁即其郎闱陞以班等茂对甄褒之命益思训导之方且俾藩侯乐于为善繄尔之能事也可不勉哉可
　　王铣可左卫将军驸马都尉
　　勑王姬下嫁诗美车服之隆主壻奉朝唐増阶品之贵矧惟先帝之子巳正藩侯之仪歴求士伦克对嘉礼以尔具官某出于华胄茂乃素风蚤服习于诗书喜亲近于儒雅蔼然令器见推旧门是用擢于环列之班参彼副车之职台司视秩宪坐兼荣用光选尚之恩并示褒优之命噫连姻帝室接武外朝宠冠一时望髙三尉保其禄位当务于矜修乂而室家更思于抑畏服我辞训无忘夙宵可
　　权濮州团练推官充呉王宫教授姜潜可大理寺丞差遣如故
　　勅具官某先皇帝念宗室之众多顾学校之废缺并择时彦以为教官宜有劝率之条俾专讲习之益以尔潜髙谊着于东国善诱闻于上庠选自成均置之国邸洎传经而涖职加阅嵗之屡周教导有伦安恬可尚命迁丞于卿属且旌善于藩僚尔其钦承训我宗属且无忘先帝之举也可
　　都官员外郎权发遣三司都磨勘司兼主辖支収拘収司公事杜防可职方员外郎差遣如故
　　勅夫公卿子弟习闻朝廷之典故周知台阁之仪范擢处要任必有能称盖有唐之旧事也以尔具官某出于名门稔服忠教尝主台劾近更郡符号为防平克绍前烈向用迩臣之荐超备司计之员析利既精议年且乆姑縁考课之比稍进右曹之前尔其休承益思率厉大尔门构副予宠章可
　　屯田郎中李杲卿可都官郎中
　　勑具官某朕逺揽周汉上法祖宗縁考功课吏之程着议年増秩之令所以待有劳之士而嘉乆职之人以尔生于徳门仕以科选稔闻吏治之誉方贰皇华之行积有年庸应我恩格矧累更于郎列复进秩于中都虽曰泛迁且酬善最尚仍烦使之旧益懋逺图之休可职方员外郎陈传可屯田郎中虞部员外郎孙昱可比部员外郎
　　勑具官某等考陟之典尚矣自有虞以来未之或废盖畴能比吏劝功赏善有国之法不可阙焉以尔等委质策名居官任职民政有拊循之效郡纲借闗决之明稽阅四期嘉事劳之可録进班一等亦酬劝之所存服我恩荣终期报称可
　　都官员外郎新差通判南安军刘炳可职方员外郎差遣如故
　　勅具官某夫山泽之禁所以佐助大农通货丰财待是而出以尔朝宷之望干器有闻顷仕峤南专司地寳能督兆人之役用资圜府之供绩效甚明赏格斯在叙进省曹之秩尚仍倅乗之行只服恩荣勉勤职守可虞部员外郎崔复可比部员外郎国子博士徐稹李舜元可并虞部员外郎
　　勅具官某夫考功课吏之法虽不足以待非常之人然士之怀能抱器杂进有司不有甄陞何用劝善以尔淹歴朝序稔更嵗成于法当迁进官有等尔其体我恩意勤宣政事倘素緼于才用宜勉力于施为毋曰泛迁而薄后最可
　　殿中丞致仕许弼可虞部员外郎致仕
　　勅具官某朝廷推庆赐之泽而不遗退休之人者所以旌尚止足而示宠髙年也以尔早阶仕缀得谢盛辰两逄优渥之行未逮叙迁之比特縁往霈躐进华阶南宫右曹俾荣乡闬尔其只率益务保頥可
　　殿中丞贾忱可国子博士守卫尉寺丞侯可可守大理寺丞
　　勅具官某防能之选早列于仕阶抚字之求方纡于邑绶属攸司之比课谓满嵗以应条进以一官甄其累效勉思勤儆往服恩荣可
　　大理寺丞晏只徳可右賛善大夫
　　勅具官某尔以丞相子仕京司能持谨循保守门法试以防征之局颇彰干办之称克逭过尤有足嘉尚揽攸司之防课属累乆之当迁进陟春坊之僚使通朝着之籍其思自勉益振绪风可
　　卫尉寺丞刘士劭可大理寺丞
　　勅具官某夫任职四嵗有勤最而无悔尤不有迁叙则士之沉滞者众矣以尔为丞卿寺歴试吏条攸司类能加秩有等其进理官之属益思政治之宜可
　　前权知云安军判官冯越石前华州下都县令张杲之可并著作佐郎集庆军节度推官前知磁州文城县彭天麟可大理寺丞
　　勅具官某等士之由选调而陞京司者始用外官之保任加复有司之视成最状上闻便廷临引赀相其质敷纳以言然后命之良亦艰矣惟尔阀阅之茂咸应斯格有如辞章之美并由科级而仕擢以台秩俾为王官渐阶通显之涂益愼进趋之守可
　　袁州分宜县主簿前防州受纳板木场兼监排岸司刘最淮南节度推官前知郓州中都县事王仲安可并大理寺丞劒南四川节度推官前知梁山军梁山县事赵清可著作佐郎
　　勅具官某等或决科从仕或延赏入官并有亷能之资绵更县邑之课台章言状铨筦条劳办职者敏干可称字民者拊循着效用擢京司之列兹为贵仕之阶勉思后勤勿渝素守可
　　前建州建安县主簿监南劒州石牌场郭纲可大理寺丞
　　勅具官某国家谨山泽之禁非惟专利公上抑亦止民争端官或有劳赏亦用劝以尔词科进擢吏调淹囘以闽邑勾稽之员督丱人物地之役五歴年稔倍登货程特迁卿棘之聮盖示赏条之信尔其钦率思称恩荣可曹州南华县尉王洎可太常寺奉礼郎
　　勅具官某朕以东畿积冦多出曹南故严设捕格之科以除生聚之患以尔得调铨筦往专尉循能奋勇谋悉擒凶党擢尔京司之秩欲示信赏之行其益只钦以对光渥可
　　常州无锡县尉扈大亮可杭州余杭县令
　　勅具官某夫萑蒲不戢则闾里靡宁赏典不行则儆劝安在以尔调名铨筦为吏江湖谨于尉循号有方畧属彼冦攘之党肆为戕贼之谋一举成禽羣凶就戮嘉其善职之效宠以长人之官其勉懋于逺图善抚绥于美俗副我甄擢无忘瘁勤可
　　皇叔前右监门卫大将军克眷皇叔前右监门率府率克迓克慕皇兄前右武卫大将军荣州团练使仲论可并旧官服阕
　　勒具官某孝子念亲情何以极惟三年之中制盖天下之通丧眷吾近宗动必由礼既毕居庐之慕宜还拱着之荣以尔庆衍皇支位通闺籍向縁衔恤乆去辨朝闵寒暑之再离属缟纎之云释俾仍旧次庸示新恩勉惇信厚之风茂对休嘉之命可
　　前左藏库副使曹诵西京左藏库副使曹识可并旧官服阕
　　勅具官某天下无事兵革不试仕武列者咸得丧亲以礼所以尽人子孝爱之情也以尔生于庆门早服义训衔恤去位释从公斯得孝忠之全宜还位着之列钦承新渥益励后图可
　　文思副使胡拱可左藏库副使
　　勅具官某朕以累朝陵邑邈在涧瀍并建官司典领封域尔向由内使祗事眞园职为郎累更嵗稔朝夕起居之奉无旷尔劳春秋荐告之仪亦防厥守比代还而言状嘉往效之良勤稍还主帑之聮兹谓畴庸之命往承优渥益务钦修可
　　文思副使李惟忠可左藏库副使西京左藏库副使苏信可文思副使供备库副使李惟清可西京左藏库副使
　　勅具官某等内朝诸司参设使介所以待材武之士为帅领之基惟谋勇兼资乃副超擢而课最应格亦得稍迁尔等勤能守官才任御侮积日累乆之课既应陟书歴阶加等之荣寖居前列宜益图于方畧且无废于事劳服我训言以永终誉可
　　左藏库副使曹继明可供备库使西京左藏库使雍规可文思使内殿崇班閤门只王文郁可内殿承制依旧閤门只内殿崇班韩见素可内殿承制
　　勅具官某夫仕者乆而不迁则才愚同滞进而不以其效则流品弗甄今有司所以限年而校功循阶而进秩者由此道也尔以材武擢于治朝内外烦使之劳讫无旷事嵗月荐更之比已应陟书稍陞等于官聮且畴庸于阀阅往承新渥无怠后勤可
　　前文思副使卫克明可旧官服阕
　　勅具官某列职禁庭早擅勤恪之裕服丧垩室已终缟之期宜释素冠超还旧着内司之介班等惟优勉遵移孝之方无怠首公之志可
　　西京左藏库副使蔚世长刘辅可并文思副使
　　勅具官某内朝诸司并置使介所以视典领之闲剧为迁次之等差惟其职仪亦号通显以尔仕以才武能辑吏勤陞诸使聮荐更嵗律赍阀来上有劳当迁稍増陛级之荣庸示甄畴之渥承兹宠典厉乃公忠可
　　供备库副使宋惟渥可西京左藏库副使
　　勅具官某朕所以屡戒邉疆之臣不使生事夷狄者诚欲慰安吾民绥靖殊俗也尔向以廷中之籍出监峤外之兵歴稔三周善抚师众外虞无警成效可嘉俾递进于使聮示不私于赏格往服休命更励后勤可
　　前内殿崇班康昺可旧官服阕
　　勅具官某任繇武弁服在朝行属时偃兵靡事衽革遘家艰而衔恤遵礼式以行丧嵗月其周缟云释宜起还于旧次当益念于教忠只服训言勉勤职业可内殿承制王怀淳司允可并供备库副使
　　勅具官某等武爵之选籍于枢府者是为朝班由此而升诸司者又为优选虽议年而进秩亦寓令于擢才尔等资适逄时官亦乆次应是宠格叙跻使聮涖事局者宜励于亷勤防师屯者益思于训辑只服休命勉图后功可
　　右屯卫将军致仕徐用文可右武卫将军致仕
　　勅具官某朕初嗣鸿业大赉四方首覃庆恩靡限遐逺惟彼引年之类例加増秩之荣以尔给事禁庭夙推勤愿退居近甸克享夀康宜沾涣泽之优稍进卫环之列只服休宠益保余龄可
　　内殿承制郭昭诲可供备库副使
　　勅具官某夫武爵之设所以待材勇之人方无事时士特以积日而进取然揔戎干邉皆由此出授任之际良亦难矣以尔克有干力尝试事劳较其年勤甫应迁格进陞内使之贰渐履华涂之阶无以易进而自安当念逺谋之可致斯谓勤奬尔其钦承可
　　内殿崇班王世安可内殿承制
　　勅具官某夫考课之法议年有等并甄阀阅之最非有文武之殊以尔早用材谋服勤官次淹歴巳乆亷能可称且縁计最之程进陞班制之列褒迁之宠勉懋其承可
　　东头供奉官陈永龄可内殿承制
　　勅具官某南海百货之所丛四方商贾之骈集惟其繁富之防是亦剽盗之招以尔官守遐陬职在循警能殄除于冦党且安慰于民居成效既然推恩何恡往服内朝之籍益思方畧之图可
　　东头供奉官赵渥孙穆之可并内殿崇班
　　勅具官某等仕之三班者其任使特为冗而迁次又复稽缓然由此而陞内著者盖积日已乆而陈力且多矣以尔服勤吏役能寡过尤应课攸司亦在最等命通聮于殿籍斯渐履于荣阶宜益矜修以称甄録可
　　东头供奉官赵定可率府率致仕
　　勅具官某夫仕贵量力而进欲知止此士大夫之所美也尔居武弁能蹈斯言壮而从官老而谢事是可嘉尚所宜显褒擢于储禁之班俾从家居之秩保尔暮齿承兹宠荣可
　　西头供奉官郭右之可右清道率府率致仕左侍禁李昭懿可左清道率府副率致仕
　　勅具官某早从职守充集吏劳洎列庭班亦更事任自言耄及愿获归休宜擢进于储僚俾退居于里闬承兹秩老之命慰尔暮涂之荣可
　　右侍禁吕婴可左清道率府副率致仕
　　勅具官某尔以州郡之课得列仕阶以嵗月之劳屡陞班等自言齿耋愿谢官荣特迁宫率之聮俾遂家居之佚可
　　守少府监致仕王山民男渐可守将作监主簿
　　勅某男某乃父仕宦三品年至告归闵其乆勤延以世禄以尔早闻家训克绍素风擢寘京司俾阶荣路往承新渥益懋尔思可
　　翰林医学冨州龙平县主簿潘务本可少府监主簿余如故
　　勅具官某尔以方技之能为王官之守向逄霈泽方役遐陬嵗满言归庆条具在擢预京司之秩且甄执艺之勤服我休恩益精素业可
　　左谏议大夫知瀛州李肃之奏医人孔世卿可试国子四门助教不理选限
　　勅具官某方技专门诊治有法给事帅邸服勤累年属览奏封之陈且援近侍之比宠以一命足为尔荣可秦州东路弓门寨界蕃廵检副都军主张朴令狐可银酒监武充本族都军主原州之安寨白家族都虞薛乞可银酒监武充本族副军主
　　勅某职于邉号有才谋俾式遏于诸戎且无虞于外境藩臣列奏宠命惟行进膺帅领之荣罙尽封陲之效可





　　苏魏公文集巻三十一
　　钦定四库全书
　　苏魏公文集巻三十二
　　宋　苏颂　撰
　　外制
　　右谏议大夫知制诰宋敏求依所乞落知制诰守本官差遣如故
　　勅夫代言词禁抗论谏垣皆侍从之荣涂本才髦之迭处苟坚辞职之请靡劳递直之勤特徇雅怀俾原近秩以尔具官某学穷坟索世掌丝纶三朝擅文史之华两掖着猷为之美朝廷命令乆预于演裁台阁规橅兼推于练达忽告眊昏之苦愿还翰墨之司再控封章备形恳至姑就七臣之列仍专众职之临噫去剧即闲既从于尔欲待贤优礼当体于予衷勉思埤政之谟式副畴咨之渥可
　　权三司户部判官尚书司勲员外郎李立之可主客郎中
　　勅具官某今之由尚书郎为三司佐属其选重矣非有积累之资明着之效则岂称其官使哉以尔清白承家防方为吏名登华省治有显闻曩丞水官能勤于障导移职计部善析于货财课在有司法当迁秩擢正客曹之列仍防户版之员膺兹茂恩益念成效可
　　左骐骥使刘斌可皇城使
　　勅具官某诸司置使秩有等差而皇城为东班之首非夫歴仕绵乆材用章着安能陟级而致荣阶以尔沈敏之资干力之效擢于勇爵寘在朝聮累嵗有劳中枢校课当叙迁于官列俾陞冠于使华只膺优异之恩益念始终之节可
　　皇侄左千牛卫将军令谖可右监门卫大将军
　　勅羣臣考陟之法近则四嵗逺或六年辄迁一官是谓大比至于宗室则以十嵗为定盖超歴阶序不与外庭比故不得不积其嵗月而养成其才质也以尔具官某承袭庆美本乎天源生知孝恭长受宠禄能循保氏之教不忘为善之乐今宗正言尔服官满嵗由环卫而陞大将可谓峻迁矣敬以命尔抑用前诏尔其夙夜匪懈内奉朝请外遵家政则可以逺于悔尤而守其禄位也可
　　尚书祠部员外郎充秘阁校理郑雍可度支员外郎
　　勅具官某秘书图籍之府非博学洽闻之才未尝预校文之列郎官清要之司非通明敏识之士未尝在承务之员二者兼荣斯谓优异以尔词科甲选治状最称擢寘书林荐游华省有司上累年之课官阀稔闻南宫叙左曹之聮支度尤贵用増尔秩俾酬厥勤更思善职之谋以副类能之举可
　　乡贡进士叶祖洽可大理评事签书奉国军节度判官防公事
　　勅某朕遵累圣之成谟复三年之选士俯临便坐亲策诸生爰擢敏才寘之上第以尔士乡特起贡部陞名方领矩步以来庭大对危言而应问嘉乃博通之习用推优异之恩棘寺评刑超登于仕籍海藩佐幕往涖于政经无忘学古之规式副优儒之举可
　　太常博士充秘阁校理安焘可祠部员外郎
　　勅具官某夫校文天禄方登博雅之才承务南宫是为清要之选爰畴善职叙进荣班以尔典学清修决科髙妙试之藩府则外台称从事之贤擢于奉常则有司言礼官之最因第劳于嵗课宜陞宷于冰防益思讲绎之勤用副咨询之举可
　　驾部员外郎田玮等改官
　　勅某国朝之制自诸司四品暨尚书郎卿寺丞属皆委之审官考核其贤否虽羣萃而序迁士常患其杂遝然劳陞而过黜时亦以为遴选与其进者厥惟艰哉惟尔之材能强辨有司铨叙之盖已乆矣姑用四载之最稍擢二官之荣勉収后勤副我明陟可
　　都官员外郎新差权发遣江南西路提防诸州军刑狱公事张颉可职方员外郎余如故
　　勅某朕阅朝士之籍择其有闻于时者试之以烦剧之务内则台省之僚列外则宪漕之事权绩用既彰褒擢何吝以尔文雅沉厚士林所称干办精明吏课连最方且委以一道案谳之重而又及乎四载计比之期宜増秩于清郎示甄劳于乆次若其奉使之称职治狱之平反则早有显庸岂限常格尔其勉懋副我畴咨可
　　屯田郎中苏泳等改官
　　勅具官某尚书诸郎其品第五惟古号为清要在今得以叙迁稽其职仪是谓通显以尔吏资官阀计比惟优朝着省闱践歴滋乆擢进乌星之位渐陞鸾党之阶往其钦承无怠官守可
　　都官郎中王力可职方郎中
　　勅某夫承务南宫出使近服皆朝廷之优选而仕进之荣途属奏嵗劳用推恩陟以尔士科擢秀郎省驰声试以治烦载嘉政事之敏委之督漕益懋将输之程姑循校课之常稍进掌图之秩宜収后最以副甄扬可比部员外郎刁绶俞士龙可并驾部员外郎
　　勅具官某尚书郎官皆有副贰视其曹务之闲剧以为爵驭之等差限年而迁盖有恩格以尔能勤职业休有干称履歴周行绵更嵗次姑由吏课之最叙进省闱之聮往承渥恩益励素守可
　　都官员外郎充广陵郡王申王院教授郭源中可职方员外郎余如故
　　勅具官某南宫为郎其选尤美有司校课限年乃迁自非积阀之优靡预类能之擢以尔清门袭美仕歴朝闺近着荐才职居宗邸颇闻善诲之益且懋宿官之劳宜即省闱进荣班等只钦甄序之渥无怠讲论之功可
　　虞部员外郎程庄可比部员外郎
　　勅某尚书员外郎自唐以来号为清要今虽不涖省事顾其荣秩不减平时考课而迁是曰优命以尔吏资之敏乆试外官嵗月之劳荐登最格矧已更于华着宜叙进于通班只膺加等之恩益念匪躬之节可
　　大理评事章望之可光禄寺丞致仕
　　勅具官某通古今之学擅体要之文命屈当年仕沈下列志不撄于簪组心自适于江湖恩命屡颁辄逊辞于荣进恳诚再露祈退就于燕休守臣为言髙风可尚优进膳丞之秩俾从乡闬之居只钦宠章益保冲粹可前守惠州归善县主簿充国子监直讲卢侗可卫尉寺丞
　　勅具官某尔以经艺名家礼闱奏技勾稽南服外台称其亷平讲训上庠诸生服其行谊姑用年勤之乆叙陞卿属之华尚倚师儒使留黉序其益思于循诱兾有助于化成只钦宠章克终誉问可
　　试秘书省校书郎和州防御推官充国子监直讲崔公度可试大理评事充彰徳军节度推官
　　勅具官某博学多文见推士论韬光蕴行自乐丘园向从特起之求且预上庠之召属辞亲养靡应命书逮丧纪之既终阅荐章之交至惟其才谞宜有甄褒俾从事于方州竚观能于幕画勉思致用副我擢贤可
　　大理寺丞文大同可右賛善大夫
　　勅某今夫仕者既通籍于朝闺东宫与上台班品虽异而推选之遴迁次实均以尔席庆髙门官卿寺分厘外局休有能声比最攸司甫应恩格擢聮宫賛之秩渐阶省闼之荣益懋来勤伫収逺绩可
　　右賛善大夫朱温其可殿中丞
　　勅具官某天下之狱覆于刑曹设官置参其责均重阅兹校课之美宜有旌能之恩以尔仕以经明进聮朝定再膺详谳之荐屡告平反之言姑用吏劳擢登盾省宜益思于明愼伫显副于甄扬可
　　奏举人试大理评事前权信州军事推官吕昌夀等改官
　　勅某今之铨选之法至为详密以嵗课校其劳勤以荐章视其操守二者备矣然后叙迁美秩荣资由此阶渐惟尔阀阅咸应于兹俾陟京台之聮益图吏治之效可皇侄前金紫光禄大夫右监门率府率士臬可旧官服阕
　　勅执亲之丧钜创何已顺礼之变再期则除粤予近宗动禀成训属居庐之终制当引籍以承恩以尔具官某茂公族之华陟朝闺之序衰麻去位既毕于哀情簪绂还台宜陞于显列复践储坊之秩入荣拱着之趋勉荷徽章罙勤素守可
　　皇后生日奏亲堂叔国子博士向绰可检校工部尚书充内园使
　　勅具官某内朝诸司并置使领参择才武入备禁扃由文吏而对迁非亲勲而莫允矧中宫之尊党援诞日之庆条式推涣恩抑有旧比以尔绰席公卿之余绪仕闺着之通班夙富吏资善守门法屡试治烦之务见推干裕之能陞诸使聮示以优宠非特私于近戚盖亦用乎美才勉勤功名乃副甄擢可
　　内园使知钦州石鉴可南作坊使令再任六宅使知邕州陶弼可左骐骥使令再任
　　勅峤南诸州搤于夷境者邕为防府而钦当要冲帅守之臣其选差重以尔具官陶弼握武縁之节驭邉有方以尔具官石鉴析罗山之符抚俗尤善而皆文敏自喜才资并优眷彼吏民方安于政迹表其治行咸进于使聮且重留于旧邦俾克终于美课宜究绥怀之畧用光奨擢之恩毋惮逺勤遂弃前绩可
　　六宅副使张恩可内藏库副使
　　勅具官某内司列使之荣并置副介増秩叙迁之法咸有差等爰择武材庸备官制以尔策名勇爵服采禁廷颇彰干职之勤且懋歴年之最宜畴美课躐进荣资往钦甄异之恩益尽忠劳之报可
　　文思副使刘昌孙可左骁卫将军致仕
　　勅具官某夫仕或为禄贵夫逮亲此士大夫之所美也尔居武弁能蹈斯言以偏堂之耄年祈谢事而就养是可嘉尚所宜显褒擢于环卫之班俾从家居之佚遂尔素志嘉兹宠荣可
　　内殿承制樊徳成可左屯卫将军致仕
　　勅具官某传曰陈力就列不能者止此为臣之大方也尔早仕武阶緜更外使自陈力疾之苦难效当官之劳愿去班聮良嘉止足宠以环宫之卫俾安里闬之居只服恩荣遂谐頥适可
　　殿中省尚药奉御直翰林医官院张士禹可殿中省尚药奉御充翰林医官副使
　　勅具官某周官医师掌医之政令以事制禄十全为上视功进等厥惟旧哉以尔执技精通居官勤恪擢在尚方之直荣参内着之朝属我诸姑近婴绵痼言尔诊调之效愿酬处剂之良陞诸使聮用奨能事宜悉心于逺术思报效于殊恩可
　　内殿崇班赵永图可旧官服阕
　　勅具官某尔列职禁庭蚤擅恪勤之裕服丧垩室已终缟之期宜移素冠起还旧着内朝之籍班等惟优勉遵移孝之方无怠首公之志可
　　奏举人前大名府留守推官试大理评事谢宗孟等改著作佐郎大理寺丞
　　勅具官某等秘书大理之属官前世为文章法律之选今铨筦之士考课来上视其资歴得以叙迁尔等咸以为吏之劳从外台之荐俾之佐著作丞卿寺所以广擢材之路也膺兹并命各念首公可
　　奏举人前京兆府干祐县令赵仝等改著作
　　勅具官某麟台著作古称文雅之选天官考课今为进擢之阶以尔词学决科防勤在事校其年最甫应陟书俾迁京省之聮用奨吏能之美丕钦恩典益厉操修可奏举人试秘书省校书郎前守宣州司理防军王醇可著作佐郎
　　勅具官某有唐吏部以四才三实选防贤能今之铨衡略用此制而又峻以考格责之荐章一不应条未尝进擢惟尔之器质才谞有司校之详矣防明勤办外台称之备矣引对便坐审察其才陞列秘省之聮将观干剧之用益懋乃事副兹宠惠可
　　奏举人前鳯州梁泉县令张延年等改官
　　勅具官某中铨考课之法以才实为差外台荐籍之章以干亷为重进人之路辨等尤难以尔夙富吏资乆仕州县校其年最应乃陟书叙迁卿属之华以显宿官之效服我休宠无忘后勤可
　　试秘书省校书郎守河南府法曹防军充鲁王宫小学教授王祁可大理寺丞
　　勅具官某朕惟宗室子孙之众欲其通知于道艺故择儒雅之士为之讲导以辅成其性质尔以经行修明来预兹选服职累嵗其勤至矣擢陞卿寺之属仍寘宫官之员茂对殊私益思惠训可
　　奏举人前彬州髙亭县令邢构等改官
　　勅某今夫天下郡县之广吏员之众非责之荐者则才劳之士何由而自达耶以尔早从铨集外有吏能善状可称交章狎至宜甄乆职之效擢列上台之官只服恩荣罙勤治绩可前定州观察推官常宗仁可卫尉寺丞
　　勅某朕念夫铨选之士叙进惟艰亲程其能务収厥善虽有细故而不弃遗尔歴任有年书考十五外官称荐其劳可嘉特示甄陞寘之京寺膺兹优异之典无懈终始之勤可秘书省校书郎守唐州泌阳县令朱纮可大理寺丞余如故
　　勅某夫农田者生民之本也川泽者农田之资也而当官之人常患不能为之劝导使民弃本而趋末者众矣尔居邑令能志于兹修复故渠为利旁境计臣言状请酬以官因擢九卿之丞俾仍百里之宰往膺明命善抚吾民益懋前劳乃称甄宠可
　　蕃落军都指挥使马忠等换内殿承制
　　勅某以拳勇闻于邉疆以勤良备于军校为种首之所向嘉技撃之尤精帅路为言便庭亲试载阅武才之敏擢跻殿着之华闺籍聮荣恩章不次当益图于忠荩在勉懋于勲庸可
　　西头供奉官梁籛可右清道率府副率致仕
　　勅某七十致仕士之常也尔年未至而愿归休嘉其退尚之诚宜有褒迁之渥储坊散秩俾遂家居只服恩章往安闾里可
　　右侍禁于用和可左清道率府副率致仕
　　勅某早以吏勤擢陞班列逮兹齿耄愿谢官聮良嘉知止之心俾遂归休之佚储坊美秩里闬安居往只服于明恩足为荣于晩节可
　　右侍禁郭怀庆可右清道率府副率致仕
　　勅具官某七十致仕礼经之常也尔不待年至以疾自言闵筋力之既衰岂簪裳之可强陞以东储之秩俾为居里之荣只服恩私足慰迟暮可
　　左仆射兼门下侍郎平章事曽公亮奏医人谢维可试国子四门助教不理选限
　　勅某尔传习上池之技善识五药之宜嘉勤事于相门尚未霑于仕版奏章来暨恩典有常往膺一命之荣罙尽十全之效可
　　楚国大长公主遇南郊奏驸马都尉李玮祖宅门客广文馆进士许防可试将作监主簿不理选限
　　勅具官某蚤上庠荐游主第属邑司之有请爰郊庆之推恩言尔多文且祈筮仕俾膺试秩之命用酬肄业之勤只服宠私勿忘修饬可
　　太子少师致仕赵槩奏医人张琬可试国子四门助教不理选限
　　勅某习岐黄之论游卿辅之门术业甚精诊治多应特徇旧臣之请用推试秩之恩只服殊私益勤所学可
　　光禄卿潘轸遗表男缓可试秘书郎
　　勅某九卿之子例以试秩起家属乃父之云亡抗遗章而来上闵其陈力之乆宜有防后之恩擢尔仕涂俾延世禄当益思于负荷且无忝于荣名可
　　兵部员外郎充寳文阁待制知相州傅卞遗表男囘次男同并守将作监主簿令持服
　　勅某近着之臣忽伤于徂谢恤终之典宜异于常规属览遗章祈尔世禄命擢陞于京寺俾不坠于家声只服优恩勉思负荷可
　　追官勒停人郑叔熊可试国子四门助教不理选限
　　勅某早用近臣之荐擢聮试秩之荣坐法夺官援恩自理嘉素专于术学俾牵叙于上庠只率恩章益思修省可太常少卿致仕谢检孙延年可试监主簿
　　勅某近制尚书外郎谢事得官一子以荣其归所以褒士大夫进退之美也维乃祖父仕列亚卿解绂引年祈恩裕嗣假尔一命慰其晩年往膺试秩之荣益念克家之训可
　　守濮州文学尹处晦可曹州文学
　　勅某顷列仕阶寻贻吏议废官滋乆援霈自陈矧巳寘于散曹宜稍迁于近郡益思循省以荷甄収可
　　翰林医学守应州金城县主簿温果母梁氏可特封长夀县太君
　　勅具官某母某氏尔子以方技名家禁庭待诏喜有逮亲之禄愿移迁秩之恩眷乃髙年遂其私欲特防荣于汤邑俾増耀于乡闾膺兹宠光足劝孝养可
　　都水监飰料后行蒲士隆可孟州司马
　　勅具官某给事上台歴年滋乆苦于羸薾愿遂休闲易以州佐之聮俾从家居之佚被兹荣命足慰归涂可故知溪洞新逺州军州事田忠利长男洪祐可依前知溪洞新逺州军州事
　　勅某世居邉徼夙効忠勤属乃父之云亡当袭官而继美爰推恩渥俾守封疆其善抚于裔夷思克承于门绪钦膺明命益尽丹诚可
　　溪洞髙州四甲巡检田洪祐弟洪保承兄官
　　勅某乃父早着忠劳奄兹沦谢尔之伯氏已袭故封递迁厥官俾慰遐裔尔其善承世美思抚邉民无忘循警之勤乃称恩荣之美可
　　麟州兀罗族子弟屈徳可银酒监武充本族副都军主
　　勅某代居邉陲号有才勇承父兄之余绪为种族之推先命传袭于世资俾统绥于壮籍通阶试秩式示朝章膺兹涣恩无怠乃事可












　　苏魏公文集巻三十二
　　钦定四库全书
　　苏魏公文集巻三十三
　　宋　苏颂　撰
　　外制
　　提防陜府西路诸州刑狱公事司封员外郎赵瞻可祠部郎中
　　勅承务中台左曹谓之清要观风外服右陜当其防冲惟时通籍之良方重谳刑之寄稽其治课应我陟书以尔具官某博通古今多识治要早预法冠之选往分郡组之行稔其休声擢以方任案条察吏有能臣之风阅嵗校劳居奉使之最进列冰防之秩益増星节之华宜勉懋于事为副畴咨于近剧可
　　虞部员外郎曽孝寛可比部员外郎
　　勅具官某古之仕台阁者多用公卿之世以其习熟典章可任以事随资叙进式伫甄陞以尔士操清修学术详敏继承门法厥问甚休副郎省六聮之华结天官四载之课姑循常格擢列近曹惟勉懋于官箴用显扬于世美可
　　三司度支判官尚书刑部郎中充集贤校理王瓘可尚书兵部郎中依前集贤校理充三司度支判官羣牧判官尚书比部郎中王诲可尚书司勲郎中依前羣牧判官
　　勅夫考功黜陟之法自有虞以来未之或废我朝稽古其令甚明虽职列台阁之华任登要近之地必由校课然后议迁以尔具官王瓘文敏学优才通用博服勤铅椠之业振务计财之繁以尔具官王诲仕富吏资行循家法稔誉郊畿之政賛司廐牧之良而皆乆次郎台荐登最格稽其功状应进上阶武部冠于右曹勲书次于大选用酬尔善各俾序陞若其治迹之殊尤材资之美茂则朕所考察不在有司之比往服休命尔其勉哉可尚书比部郎中冯博雅可如京使惠州刺史
　　勅具官某国家设官之制略拟唐规列使之名近对郎务仕者更践惟才所宜矧兼领于郡章示优隆于武爵自非勲戚曷允咨俞以尔早服闺台夙推器干袭相门之余绪连宗邸之外姻间览奏封之陈载嘉阀阅之美俾从华省易授内司掌庾京都实超于资等析符善壤益重于聮班佩服恩褒之华勉图方畧之上可
　　前秘书丞充集贤校理孙洙等可并旧官服阕
　　勅具官某夫服丧去位人子之私恩也脱衰还朝人臣之公义也故进退不逾其礼则忠孝可以两全以尔仕以文儒籍在闺省遭罹艰疚甫毕禫除姑徇常经起仍旧着益思所以扬名显亲之效在勉懋于公家而已可
　　尚书比部郎中范仰之可驾部郎中
　　勅具官某审官考课之法以四嵗为限南宫迁秩之等有六行之差旌擢吏劳宜优宠典以尔材资敏茂治状详明为郎有年奏最应格进列右曹之上益光华省之游钦对明恩更图逺绩可
　　驾部员外郎李安道等改官
　　勅具官某等朕命有司考羣吏之治限年而上课随资而叙进虽令有定着而恩无泛及允如迁格兹谓宿官以尔等或仕歴省闱或籍通闺闼出干众务入奉外朝称最及期稽功斯善増秩一等姑用前规若乃才誉彰闻绩效明白则懋官懋赏岂限常资尔等勉之副我明陟可
　　都官员外郎仇着等改官
　　勅具官某等尚书郎九卿丞属皆外庭美选通籍之士得以次迁所以辨才能而旌吏阀也以尔等材力之敏试于治烦操履之修行而寡过分列省寺外更事劳有司议年既成积累之效随兹进秩咸増班爵之荣只服恩华勉思忠报可
　　国子博士髙保衡等改官
　　勅具官某吏治有劳法当甄奨天官覆实恩有次迁爰録显庸特推茂渥以尔夙勤士操进列朝闺干职不愆奏功斯善録其四载之课擢以一官之荣益务逺图丕钦厚奨可
　　西上閤门使李评可东上閤门使
　　勅具官某中闺典谒列使横班陟降殿墀导扬词命非素推于详练固靡副于咨询以尔世服忠纯材资敏达向擢聮于上閤参掌选于西铨朝廷之仪颇闻事举阀阅之课复用最陞特甄累嵗之勤就陟东藩之秩宜益图于逺绩期报称于异恩可
　　皇兄前右武卫大将军春州刺史仲虺可旧官服阕
　　勅具官某三年之丧称情而立文日月既终衰麻必释盖天下之通谊也尔以宗室之秀服闺朝之聮向罹亲忧衔恤在疚既毕禫纎之制宜还簮绂之荣欲忠孝之两全在始终而一节往只厥位当体训言可
　　皇侄前右千牛卫将军令羽可旧官服阕
　　勅子之于亲也有鞠育之恩顾复之慈三年之丧未足以报其厚徳然圣人称情而立文不可多寡故天下共之以尔具官某宗室之近支台闺之显列遭罹不幸弃失所天服衰而居倚庐克遵礼式鑚燧而更旧火甫毕禫除宜还定着之聮入奉内朝之谒无忘信厚兹谓显扬可
　　仁夀郡君张氏可才人
　　勅嫔妇之列盖掌帅于宫庭才美之名实优隆于位号载嘉内治之助特厚言纶之颁某氏体闲淑之令姿禀肃雍之懿范自参承于御叙尝进躐于恩封而谨职中闱顾徳言之并茂増华近序介祥祉以尤殊宜加印绶之荣用光图史之鉴惟静专所以安宠数惟婉约所以副褒章服我训辞无忘钦率可
　　左千牛卫大将军罗荣可依前官充绛州团练使
　　勅汉之执金唐之诸卫今虽处于闲秩然犹列于上班或兼方任之权益显官仪之贵以尔具官某早登勇爵尝典伍符因齿力之向衰擢禁环而甚宠仍司戎仗获就燕安宜优异于乆勤俾复陞于团结斯为厚渥足慰暮年尚殚夙夜之心以答始终之遇可
　　皇城使宜州团练使桞渉可左千牛卫大将军宜州团练使
　　勅具官某国家待贤能之士恩礼甚厚方其壮盛则任以权剧而责其实效及其衰耄则处之便安而俾遂乎休养以尔素负材气来仕班列临边有绥御之效治郡得防良之称闵其暮龄宜有优礼特迁环卫之秩仍假州符之荣易事局于清闲示始终之殊遇体兹厚渥姑务燕怡可秦国荘孝大长公主遗表长男供备库副使李嗣徽可供备库使
　　勅具官某朕惇睦懿亲怆仁姑之早世周旋防典鉴遗牍之所陈眷言世嗣之遘凶方倚居庐而茹痛特越从于朝序俾擢正于使名念往抚存宜体国章之厚愼终追逺益思家事之承只服训辞勉遵礼式可
　　如京副使兼閤门通事舍人王光祖可荘宅副使兼閤门通事舍人
　　勅具官某朕择沈敏方重之臣委以邉畧庻几安辑一道使不生事于疆外而尔光祖实应兹选涖事之始办职惟勤入奏便朝讲画有素载嘉策虑特尔甄陞畴进使聮式优戎路惟尔世服忠义累更寄任宜益图于逺绩斯乃称于宠章可
　　西京左藏库副使程昉可荘宅副使
　　勅具官某夫服轩墀而列禁卫皆朕所信任之臣也则叙迁之法推恩固优以尔干裕谨良擢侍近幄出防河役讫亦有劳校课满年功状应陟躐进使名之美仍参拱扈之荣只钦宠章益念忠报可
　　左藏库副使郑惟懃等服阕
　　勅具官某早登勇爵列在闺朝俄服亲丧甫终祥祭奉追书而来集还旧次以参荣服右着之聮无忘厥守展四方之事伫集尔劳可
　　供备库副使黄巽刘永清可并西京左藏库副使
　　勅具官某列局京都分处众务并置使介以擢羣材今虽无涖职之烦抑亦有限年之选向非能称不在次迁以尔通稽右闺服劳王事出入着干防之效嵗月成累乆之勤结课荐周进官有等钦膺褒显之渥益念公忠之诚可
　　未复旧官供备库副使张继凝等复官
　　勅具官某尔向以武材擢在邉徼失于御冦用是夺官属霈恩之溥加闵公坐之滋乆稍迁秩次进列通班丕钦甄叙之恩无怠忠劳之报可
　　文思副使田守则可左骁卫将军致仕
　　勅具官某仕优而赋禄年至而谢事古今之通义也以尔才力素称擢在班列更歴中外颇亦有劳自言且衰愿还所职既许之退宜优以恩躐迁环卫之资使为乡服之宠往只荣渥益保暮龄可
　　殿中省尚药奉御直翰林院苏惟和可翰林医官副使
　　勅具官某周礼医师有稽功赋禄之等本朝官制有置使立贰之文既彰厥能宜进之职以尔通上池之技聮中省之班典领累年诊治有效擢进内司之介用旌乆次之劳益念精专乃副恩陟可
　　太子右清道率府率致仕张忠可落致仕依前官
　　勅具官某七十致仕大夫之礼也岂谓夫武力之士哉尔以才勇闻所至可纪引年当去大臣为言都城方籍于缮完禄秩固宜于优假特还储率之秩俾干留司之烦往服殊恩尚勤乃力可
　　内殿崇班閤门只候赵璞可内殿承制依旧閤门只
　　勅具官某夫入賛上閤出乗塞垣皆王爵之美选也尔以殿着之秩兼领其任自非才资之敏曷膺职秩之优属上年勤载嘉治状姑循班级之次稍进官聮之荣尚缀近涂益思逺业可
　　内殿崇班李舜卿可内殿承制
　　勅具官某尔通班内着之聮只事平阳之馆追惟懿主奄谢昭辰遗奏上闻言尔勤力宜特迁于朝秩俾仍干于邑司只膺优异之恩无怠始终之效可
　　内殿崇班张敏可左监门卫将军致仕
　　勅具官某服武弁者以筋力为尚而尔之齿耄矣岂任奔走之役闵其乆劳宜有安处俾易卫环之秩归为里闬之荣只钦茂恩益自休养可
　　大理寺丞张保微王愼仪等改官
　　勅具官某尔以名家子擢在京司能蹈世风不废官守荐者称其干裕攸司上于年庸法有次迁班陞一等往服朝纶之宠益思门构之承可
　　大理评事李徳刍可光禄寺丞
　　勅具官某考课之法岂所以待俊异之伦然官乆不迁则能者何劝以尔文雅修洁善承世风仕于京司蔚有美称姑用四载之陟稍进一官之荣益懋逺图以光庆阀可
　　大理评事杨耆可卫尉寺丞
　　勅具官某尔延赏入官坐曹试吏能弗懈于王事既积稔于嵗劳上课应条攸司言状叙迁之典奨劝在焉斯渐履于荣阶益服勤于治效可
　　前知涪州乐温县事钟浚可秘书省著作佐郎
　　勅具官某考课之法不行乆矣吏之能否何以甄明前诏有司复修旧典而尔之治状实应新书迁佐秘丘俾偕荣路惟尔词科之秀歴仕有年膺兹渥恩必能勉懋以副朝廷责实之意也可
　　奏举人前阆州録事防军霍亨等改官
　　勅具官某夫仕于州郡既擅干亷之称校于铨衡复成积累之课不有恩奨曷甄吏勤以尔士操甚修官阀无旷从外台之尉荐副便坐之収敭擢聮京司俾渐荣路所宜钦率以服宠光可
　　奏举人前权知建州节度推官孙宇等改官
　　勅具官某夫甄择才能莫若观详试之效考察言行莫若责保任之人由此而陞得士为众以尔歴官州县亦既有年覆实铨衡咸应前格因唱名于便坐命迁秩于京司钦承涣恩勉尽勤恪可
　　奏举人前陜州陜县尉常景可光禄寺丞奏举人前晋州赵城县令安夀可著作佐郎
　　勅具官某等郎内阍丞兰台迁佐皆京司之美官也由选部而陞者非词学之科与公卿之世不得与焉以尔等仕于县邑或令或尉皆有善状称于知已中铨考实便坐推恩各用尔资进増厥秩既蒙奨擢之命宜尽公忠之心可
　　奏举人前权淮康军节度推官试秘书省校书郎许宗举等改官
　　勅具官某等九卿之属皆美官也秘书以待文雅之士大理以进详明之才由铨筦而叙迁盖荣涂之阶渐以尔等或词中科级或仕起世资乆从州县之劳继有知已之荐引对便坐擢聮上台仍俾长民益思善俗可延州甘泉县令张圃可太子中允致仕
　　勅具官某今之仕于铨选而不亏亷守者其告归也则以朝籍宠之所以嘉夫士操也以尔文中科选官为长民甫及始衰之期乃怀知止之尚陞秩储禁増美乡闾服我褒优之恩慰尔冲退之志可
　　登仕郎守祁州深泽县令韩孝直可守河中府河西县令
　　勅具官某捕盗之格殿赏尤严绥安里闾良借干画尔顷尉畿甸能勤厥官冦攘就擒功最应令擢以大邑宠其前劳宜善抚于羣元思益图于后效可
　　儒林郎行秀州华亭县尉刘安世可守越州上虞县令
　　勅具官某翦除盗贼肃清里闾尉事也尔随牒逺方能勤厥职剽聚之党一举而擒録其前劳易以邑令勉収抚字之最式竚甄収之恩可
　　驾部郎中致仕赵宗闵男观可试秘书省校书郎
　　勅具官某男某士大夫年至致其职事于上于是有赏延之泽以及其子孙古今之所同也尔父仕歴省郎引年得谢俾官一子以宠其归尔勉承之无替厥服可故恩州司理防军王奨男觌可守郓州须城县主簿
　　勅某男某尔父顷掾清河没于城守当推防典以及其家而尔方稚年未任仕格逮兹有立可以入官因命举于前恩俾勾稽于便邑所宜竭力以亢厥宗可
　　故给事中充天章阁待制王举元遗表亲孙王璞可将仕郎试将作监主簿
　　勅某朕念彼帅臣奄遗于明代恤其家事特厚于恩纶尔实裔孙早闻义训特推试秩之命俾逮亢宗之荣善守世风无忘学古可
　　东头供奉官王唐卿可内殿崇班
　　勅具官某仕无文武之异而以登朝为贵况通班殿着是曰华选以尔策名右列从事有年校其勤劳材力可见稽于令格迁擢攸宜进聮廷籍之荣罙谨官箴之畏可
　　左侍禁赵升可清道率府副率致仕
　　勅具官某尔以拳勇自奋擢寘仕聮体力未衰遽辞禄秩惟其知退之果宜有优迁之恩储率荣资乡闾归佚膺兹褒渥遂尔素怀可
　　应天府进士陈宗望永宁军明法刘尧可并逐州军助教
　　勅某今夫布衣韦带之士挟艺文而游屋至老而无所成名是亦可矜矣属逄三嵗之举特推一命之恩用慰晩年足劝学者可
　　制置三司条例司奏潭州湘隂县乡贡进士李度可将仕郎潭州长史
　　勅某朕念夫服田畴之民多水旱之患尝诏执事劝人兴功尔为乡儒有志于是倡率闾里缮完隄防卒化污莱遂为膏壤览使者之言状命州佐以起家只服殊恩更思来效可
　　军员换诸司使副及崇班承制
　　勅某人等夫入奉宿卫出为廷臣盖勇爵之甚髙实公朝之愼选尔等擢于武旅号有材谋亦既程其器能是用陞于仕缀寖服褒华之渥当怀奋励之诚往图后勤无怠素志可
　　军都指挥使诸班都虞与除忠佐带遥郡不带遥郡
　　勅某人等军师之长是皆材武之伦进退之间固有甄优之比第其功次霈以宠章尔等典领和门周旋嵗序宜易舆行之领往参轩陛之聮尚体恩荣无忘忠荩可军都指挥使诸班都虞与转军分带遥郡或巳有遥郡
　　勅某人等师旅命帅所以壮营卫之严班爵有差所以示功庸之劝惟其迁次是曰宠甄尔等咸负壮图乆宣忠力才劳并茂赏擢兼优进加等级之荣无替夙宵之效可
　　厢都指挥使与落权正任
　　勅某人等夫武力之士内则为王之爪牙外则当国之藩卫虽序进之惟旧亦校劳而后迁尔等早以拳勇之名擢于拱扈之列备彰噐干善戢军和积于嵗勤应我勲典或进兵团之贵或分使竹之权兹谓殊荣勿忘报称可
　　厢都指挥使
　　勅某人等夫立乎三军之中使士卒服习必自拊循之有素然后部勒之得宜用次以迁抑惟旧典尔等在事累乆服劳可嘉式求壮籍之良递进连营之领往膺茂渥无怠后勤可
　　蕃官庆州茘原堡左惟窑族孟怡大顺城下骨咩族屈嵬蕃官庆州柔逺寨栁桥寨屈你可并元本族军副主
　　勅具官某生长邉陲服习风化裔俗推其拳勇帅路称其材资宜推柔逺之恩擢视通班之列仍加军领俾率土豪只膺宠章益念忠报可














　　苏魏公文集巻三十三
　　钦定四库全书
　　蘓魏公文集卷三十四
　　宋　蘓颂　撰
　　外制
　　尚书屯田郎中张徽可度支郎中
　　勅某三省左曹之聮一方漕挽之寄皆朝廷清要之选也非得优通敏裕之士岂尝轻授之哉以尔文中隽科仕登朝路用能治剧擢賛计于甘泉属委使华出案条于闽部休有声采稔于人言方攸司之议年嘉治课之应最特迁支度之列且酬阀阅之劳茂对宠光弥勤逺业可
　　太常博士张戬可依前官充监察御史里行
　　勅御史之职所以振举台纲纠正朝位顾其责任岂易其人以尔具官某典学修词决科从仕时推干敏之裕加有端良之称肃政抡才中司言状俾从簪豸之选入联栖凤之班勉务直绳副兹清举可
　　太子賔客觧賔王可守工部侍郎致仕
　　勅引年谢事礼经之训也优贤佚老王者之政也矧夫官列三品寿弥六纪惟其进退之际岂无旌异之恩以尔具官某乆歴闺朝尝践台阁进陟储賔之贵出分郡组之荣以老自言知止可尚起部贰卿之秩东牟乔木之邦遂尔荣归加其宠命俾优防于里闬益保飬于天和可
　　将仕郎试秘书省校书郎充国子监直讲焦千之可大理寺丞依前充职散官如故
　　勅具官某昔唐之学官嵗终考其殿最本朝之制限以年资擢才校功其义一也尔以敦朴有道荐于士乡经术通明置在庠序外内更试于今五年顾其施为是可官使进丞卿寺之属仍莅师儒之联益懋尔能以副逺用可
　　职方员外郎夏旻可屯田郎中驾部员外郎俞康直可虞部郎中散官如故虞部贠外郎郑谔可职方贠外郎散官如故虞部贠外郎姜正顔可比部贠外郎国子博士傅共可虞部贠外郎
　　勅具官某周之六亷唐之四善皆天官比吏之法今之考课参用其制视功赋禄厥惟旧哉以尔早联闺台稔服吏政一官恪次四载于兹治以最闻行无过事稽于有司之令应彼增秩之条勉思忠规以对休命可祠部郎中充集贤校理丁讽可金部郎中依前集贤校理散官如故
　　勅尚书郎皆谓之清望而左曹尤贵今虽限年序擢自非台阁之选不得豫迁焉以尔具官某地胄髙华器质和厚荣践世职稔服省闱防课应条进曹有典自列讳终之礼且援换秩之科易以司金皆联左户往膺宠异之渥益懋公忠之为可
　　尚书虞部贠外郎张兴宗可尚书比部贠外郎秘书丞费琦可太常博士
　　勅具官某等夫尚书副郎奉常掌故皆台阁之显秩非俊良而不登考课而迁盖畴善最以尔等或仕承世阀或文中秀科咸有吏资之明歴更民政之美姑縁嵗比叙进班联且增宠于外官当益勤于治状可
　　昭宣使入内内侍副都知忠州刺史张若水可充陵州团练使仍旧昭宣使入内内侍省内侍副都知
　　勅朕纂承丕绪尊事两宫按故事以荐崇名揆嘉辰而考成室方庆晨昏之奉岂忘典领之劳宠以华资旌其干裕以尔具官某早推忠荩乆侍禁严出防塞垣之防入联内监之长夙宵匪懈绩用兼优属中寝之即安嘉庀工之无旷俾因符守进领兵团外参握节之荣内重珥珰之贵恩褒益茂报効宜坚可
　　皇兄茂州防御使申国公世清可特降依前左武卫大将军郢州防御使申国公
　　国家并建戚籓所以惇叙于九族优加命数所以表异于诸王惟继世之既殊固推恩而必异岂容僣冒以躐宠荣以尔具官某胄出皇支系承公国间膺嗣爵之贵靡念亢宗之艰而乃屡上奏章自言统嫡有司定议当从别祖之封季春诏书巳格泛迁之典弗思悛止重有敷陈意在徼荣益彰矫妄宜从贬秩之责仍罢奉朝之趋尚追省于过尤勉钦承于训可
　　大理寺丞李得臣可守太子中舍光禄寺丞吴立礼可著作佐郎
　　具官某尔籍京司职更民政防方之守既已效于官成累乆之勤兹亦应乎功令宜甄畴于善最俾叙进于荣资尔其钦承以永来誉可
　　前虢州虢畧县令钱公缜可大理寺丞前代州军事判官张佑前权知果州团练判官郑士衡可并著作佐郎
　　勅某官等今之仕于郡县者既限以积累之资则其器能可见矣又难以保任之法则其操守可知矣防课来上阅实靡差寘之京司是谓慎选以尔等或起于门调或进自儒科典邑佐州咸有善状廷尉之属兰台之联皆曰美官俾之并命偕此荣路益思后勤可
　　前岢岚军岚谷县令陈安静前威胜军武乡县令张焞可并著作佐郎前永州零陵县令梁宏可大理寺丞
　　勅具官某国家抡才之路至广而铨选之法惟艰既限其累年之劳又责于上官之荐小不应格未甞序迁以尔勤于首公防而寡悔知巳言状有司校功擢置王官进阶荣路其思始卒之效以副奨防之恩可
　　大理寺丞致仕赵贲可太子中舍致仕
　　勅某向者大赉天下增秩庻官退休之人所宜先及盖知止之可尚而髙年之当礼也尔早由仕缀得谢盛辰荐逢庆恩并应陟典擢列朝闺之籍足为暮齿之荣服我殊私益向多祉可
　　太常寺太祝贾公述可旧官服阕
　　具官某服勤效智早列周行衔恤去官近终防纪日月云迈缟禫已除宜还簪绂之荣来就班联之次勉思移孝式竚扬名可
　　大理寺丞马孝孙可太子中舍
　　勅具官某今之仕者去铨调而列京司由考课而陟朝着虽序进之惟旧亦审覈之良艰尔向以干亷从知巳之荐今用年次应有司之条迁秩储坊通班闺籍惟尔试吏之乆宜稔修方之勤渐履荣阶更圗来效可卫尉寺丞刘士彦可大理寺丞大理评事田彦卿可将作监丞太常寺太祝孙龟年可大理评事
　　勅具官某尔出于华胄能绍世风筮仕方初服勤可纪既更筦库之效且收嵗月之劳稍进一官渐阶荣路尔其勉懋以副甄陞可
　　大理寺法直樊功立可光禄寺丞充大理检法官
　　勅具官某祖宗以来慎用刑辟详评审复以求厥中凡在理官实重其选以尔拔从铨调职于平廷持法不苛校年应格进擢膳丞之列仍司契令之烦益尽乃心往賛而长可
　　守邓州録事参军前监道州黄富场贠素可大理评事致仕
　　勅具官某久从铨调荐着吏勤既引年而自陈愿还事而休老嘉其退尚之佚特示宠迁之恩增秩京司荣归里社往钦厚渥足慰素懐可
　　虢州朱阳县主簿李庚可国子监丞致仕
　　勅某尔仕于州县而能持巳以防不蹈尤悔齿既耄矣自言不能是亦知止可嘉者也秩以成均之僚俾为晩节之宠服我恩渥归安里闾可
　　太皇太后遇同天节亲堂侄内殿崇班曹诲男易可太常寺奉礼郎
　　勅某近者朕以载诞之辰承顔之礼乃眷近属例均庆恩以尔长信之诸侯旧勲之昆裔嘉其防立延以京司当念起家之荣无忘学古之训可
　　京朝官知县磨勘词
　　勅具官某亷能之选早列于仕阶抚字之求方纡于邑绶属攸司之比课谓满嵗以应条进以一官甄其累效勉思勤儆往服恩荣可
　　承制以上磨勘词
　　勅具官某夫仕者乆而不迁则才愚同滞进而不以其效则流品弗甄今有司所以限年而校功循阶而进秩者由此道也尔以材武擢于治朝内外烦使之劳讫无旷事嵗月荐更之比巳应陟书稍陞等于官聨且畴庸于阀阅往承新渥无怠后勤可
　　荘宅副使兼閤门通事舍人周永清文思副使贾秀可并右骐骥副使
　　勅具官某夫守边乗障之臣或失于悍勇而轻进或失于畏慑而不为向非练习之有方何以绥懐而得所既彰陈力何吝赏劳以尔擢自周行列于逺塞深知兵要复察边情嘉其任事之能宜有宿官之宠内司峻秩躐等而迁益思忠荩之诚式副褒优之命可
　　文思副使任有方西京左藏库副使钱昌符可左骁卫将军致仕供备库副使马清可左武卫将军致仕
　　勅具官某夫陈力而仕不能则止是亦知夫进退之分者也得不优以名秩徇其素心哉以尔武干吏资仕于班列勤劳之役更歴固多以疾告休所冝矜惜特迁环尹之列俾为里闬之荣服我殊私保尔多祐可
　　供备库副使侯元吉可西亰左藏库副使西亰左藏库副使王思可文思副使东头供奉官施惠可内殿崇班
　　勅具官某国家官人之法靡有文武之异一用考格限年叙迁所以嘉乆职而劝吏劳也以尔早列周行緜更吏干防能之守固有可嘉嵗月之庸亦应兹令进秩一等渐履荣阶益思忠荩之方以副甄陞之命可
　　内殿承制杨从先可西亰左藏库副使
　　勅具官某夫盗积山薮不时翦除则乡闾之间人靡安堵乃严赏格以劝事劳尔为廷臣出司廵警能用方畧屏擒冦奸凶徒既除逺民无患校其勲等当有优迁躐升内使之聨用奨武才之效钦承渥命益懋来勤可内殿承制杜该许士臻可并供备库副使
　　勅某等咸有武干服在殿涂或案谳于邦刑副我钦恤或训齐于州旅不懈拊循质嵗课以荐周嘉吏劳之可纪冝推陟典擢贰使联勉思宿业之勤以称褒恩之渥可
　　前内殿承制宋景先可旧官服阕
　　勅具官某尔为三班吏有年数矣曩逢庆渥当陟内朝复用嵗劳再迁殿着属罹亲恤遂去班联日月其除祥禫俄毕宜悉还于旧次俾入叙于周行祗服恩荣益防事守可
　　内殿崇班阮大有可内殿承制
　　勅具官某奉朝内着秩视闺籍之荣奏课中枢嵗比吏能之最允如令格何吝恩褒以尔久践通班亦更烦使勤庸可纪迁次有常进升等级之优用示才劳之劝勉收成效无懈守官可
　　未复旧官人内殿崇班苏濬可内殿承制
　　勅具官某郊祀之泽其施普矣在位者加以勳等左迁者还其职秩所以示记功忘过之义也以尔早列周行甞絓吏议禠官斯久逢庆云初俾进复于旧聨宜益思于后效可
　　东头供奉官閤门祗赵思齐可内殿崇班依旧閤门祗
　　勅具官某尔以禁廷之联通上閤之直賛名典谒服职有年校其事劳嘉有善状考课之令迁秩有常擢列殿涂之荣仍参门籍之贵惟尔旧族歴仕近班当懋举于官仪且无忘于世美可
　　东头供奉官张宣礼朱兴可内殿崇班
　　勅具官某尔补吏三班有年数矣而能勤于治职谨而寡尤校其事劳甫应迁格宜陞华于殿着且通籍于朝联益思迁次之艰更圗报称之效可
　　天武右第三军都指挥使昌州刺史胡元可武卫将军致仕
　　勅具官某夫壮而陈其力老而谢其事固当优异使之便安以尔歴职和门兼荣州棨廹于衰耄愿遂归休擢居环卫之联俾遂飬頥之适钦承宠命足慰暮年可翰林医官守少府监主簿陈易简翰林医官守勤州富林县主簿秦宗古可并守殿中省尚药奉御依前充翰林医官
　　勅具官某周官医师有上士中士之秩每嵗稽其医事而制其禄食所以校能否而畴勤劳也以尔学农黄之书通扁和之技名中禁恪职有年特陞六尚之联益懋十全之效服兹优典无懈厥官可
　　皇太后殿樊氏可典賔冯氏可典賛吴氏可掌籍杨氏可掌记
　　勅周官女史掌内宫内令之法则今两宫给事之职是矣阅嵗既久增秩其宜皇太后殿具官某氏言徳有闻闲和自饬早陞宫掖祗奉母仪嘉其积勤推以优渥俾进司于典掌宜益务于钦承可
　　太皇太后殿典言吴氏可司设典言杜氏可司正吴氏可典賛李氏可典记花氏可典珍张氏可典防刘氏可典正王氏可典计董氏可典设
　　勅宫省有秩典司各殊矧长信之置官事掖庭而寖乆宜颁渥命用奨能勤太皇太后殿具官某氏性禀闲和体姿柔婉自入承于嫔御嘉荐歴于嵗华递陞妇式之班俾重慈闱之侍往膺恩涣无怠祗钦可
　　检校尚书水部贠外郎充成州团练副使吴靓可依前检校尚书水部贠外郎充定国军节度行军司马不得签书本州公事
　　勅具官某赦者所以推大徳于天下靡有逺迩咸与维新矧曰士人可无铨叙以尔早通闺籍自致败官黜佐方州再逢恩霈宜稍迁于大府尚无诎于散僚益思省循伫期甄録可
　　检校水部员外郎充秀州团练副使郑民先可依前检校官充昭庆军节度行军司马不得签书公事
　　勅某近嵗之法以贿败官者虽坐轻典亦置之散秩所以责亷隅于士大夫也尔一絓吏议于兹有年庆恩涤瑕府佐移秩其益思于修省毋自于废淹收之晩年岂终汝弃可
　　万载县尉刘永清可蔡州眞阳县令
　　勅夫民愚无知至为剽盗贼杀不辜其恶甚矣尔作尉逺邑能勤厥官奸宄就擒即寘于法捕赏之格表劝在焉命尔长民酬兹成效尚圗来誉以副宠迁可
　　相州安阳县尉刘子骏可知苏州録事参军
　　勅具官某尔为邑尉而能擒捕寇攘肃清里闬斯谓善于其职得不酬之以恩擢糺郡纲用劝能者益勤后効式伫甄陞可
　　秘书监致仕祝正辞男延赏可守将作监主簿
　　勅某士大夫以老致为臣而归斯亦始终之节可尚者得不延以世禄而慰其素懐乎矧尔父歴仕三品年至告归秩尔京司是谓优典尔其勉懋以亢厥宗可光禄卿陈铸遗表第四男公彦可试秘书省校书郎
　　勅某生而任其力殁而恤其家此朝廷所以笃羣臣始卒之义也尔父致位诸卿考终明代祈尔一命以承厥家俾试秩于蓬丘且联华于郡幕服兹厚宠勿怠清修可
　　光禄卿知楚州窦彰男太庙斋郎汝砺可试秘书省校书郎
　　勅某任子之令尚矣虽班等有异而世仕为优乃父方居于列卿严禋属逢于大霈蕲尔试秩使之起家兹为阶渐之荣宜务清修之诲可
　　太常少卿直龙圗阁知广州张田遗表男辅之可试将作监主簿
　　勅某尔父才质噐干时推能臣宣力四方著称五岭不幸沦弃用兹悯伤俾尔一官以续其世尔其深自勉懋期于有成且无忘厥考之勤事也可
　　礼部侍郎致仕卢士宗孙卢君佐君杰可并将仕郎试秘书省校书郎
　　勅某时乃大父朝之旧臣方告老以言归宜推恩而及后嘉尔防立能绍素风特优试秩之荣俾遂承家之美无忘善训往服殊私可
　　守许州长史李评可守郑州长史
　　勅某向亏亷守遂絓刑章寘于散曹示不终废再逢寛宥从涖便州尚思省循毋谓沈防可
　　尚书屯田郎中致仕姜镐男子厚可试秘书省校书郎
　　勅某尔父仕歴闺台位正郎列不待年至谢事而归惟退尚之可嘉宜赏延之及嗣命尔试秩俾承厥家勉慕前修无坠门构可
　　追官人前儒林郎守司户参军尹良佐可郑州别驾
　　勅具官某尔作掾列曹在法除籍适均霈典稍濯前愆收于州佐之联无谓恩章之薄可
　　光州团练使同提举集禧观公事向经奏百姓医人华询可试国子四门助教
　　勅某方技自名诊治尽善属揽通侯之奏且援试秩之科操术既明推恩何吝祗膺一命之渥益务十全之能可
　　西亰留司御史台正名知班驱使官王徳明可将仕郎守蓬州蓬山县主簿勒留
　　勅某名宪府给事西台阅嵗再周勤公寡过命勾书于逺邑尚留职于故曹弥思恪恭无怠朝夕可
　　河东进纳空名助教三十道
　　勅某昔卜式请输其家半财以助边费汉世善之尔能发货赀应募郡国嘉其诚意宜有甄表假以州秩俾荣乡闾承兹渥恩用劝厥众可
　　蕃官右武卫将军兼监察御史柱国香布咩布拸可并加上柱国右监门卫将军兼侍御史骁骑卫侬宗旦右监门卫将军兼监察御史武骁尉嵬名山可并加骑都尉
　　勅具官某向者礼行泰畤恩浃羣方眷言忠顺之臣宜厚厖鸿之泽以尔才雄边部心遡本朝环卫荣阶早膺于嘉命禋燔庆渥特霈于殊私进加勲级之华益壮裔藩之观爰兹受宠无怠勤王可
　　府州靖化保屯毛州族子弟屈移可银酒监武充本族副都军主
　　勅某尔父世居边土籍辕门俄遘疾以沦亡覧守臣之保仕言尔勤事宜承旧名往膺甄擢之恩益务抚寕之效可
　　南郊百官封赠父母妻共五道
　　勅某夫为人子者以扬名显亲为孝非夫委质昭代陈力周行则安能推荣以逮先世曩朕郊丘已事之日肆庆天下乃俾士大夫得以陈追述之请所以隆旧章而广孝治也以尔生而庆善之积志不得充殁而绪余之传报乃在后嘉尔有子仕吾通闺属霈恩之普加推防典以示厚营魂未冺渗泽斯承可
　　亡母
　　勅某郊为大祭既格于上下神祗惠浃庶邦靡间于幽明隠显矧乃闺朝之士有懐鞠育之慈爰举旧章优加宠命以尔妇徳之顺既宜其家母道之脩遂贻厥子属精禋之霈泽胙封邑以开荣用增饰壤之恩兹慰寒泉之感可
　　父在
　　勅某朕初卜郊大赉天下无有逺迩均防福厘乃眷在廷之臣咸切逮亲之宠因推朝渥庸逹孝心以尔某善积于躬庆延厥后有子而仕通籍于朝宜承霈泽之荣兹显教忠之美永锡尔祚对时之休可
　　母在
　　勅具官某母某氏廼者朕郊见天地祼献祖宗承神之休均泽于下嘉我庶士方逮承顔之荣冝推涣恩用彰锡类之美以尔慈严之范见推内婣鞠育之仁成乃子志举兹庆典进以邑封钦膺褒宠之光益享夀康之报可
　　妻
　　勅具官某妻某氏古者上有大泽则惠必及下祭其是欤日朕初见郊庙承神之休推福于天下士之立朝者既已加乎恩级而又推荣及乎私室其惠泽可谓大矣以尔能执妇道归嫔士家时惟尔仪服我朝宷举兹庆赐之典宠以号封之荣茂对殊私益勤内助可
　　两制母在改封
　　勅郊祭之推恩也上以均天地之贶下以扬祖宗之休福厘纷然中外时若嘉我髦士方逮承顔之荣厚其宠章用光锡类之祉具官某母某氏慈严有度明智两通从夫之贤固多内助之美有子而贵尚深侧眄之规克成令名服在清禁宜躐封于大郡且旌善于北堂钦承优渥之恩益享夀康之福可
　　两制妻改封
　　勅祭有惠下之文所以明神贶妇有从夫之贵所以厚人伦禋燔方毕于阳郊庆泽用霈于家壸具官某妻某氏徳通四教行表六婣咏君子之好逑嫔风素懋循大夫之法度内治尤彰列予近班实惟尔特属遘邦熙之庆宜旌主馈之贤宠以封君进乎善郡祗服褒华之渥益宣辅佐之勤可
　　太常少卿田照邻母彭城县太君刘氏封仁寿郡太君
　　勅朕向以初郊大赉加礼髙年有疏封锡命之荣縁贵老近亲之义某早钟善庆克享期頥从子方仕于亚卿承顔既嘉其逮养揽州僚之列奏宠夀母以宜优特出殊私进加善郡为尔慈堂之美彰我孝治之风可故内殿崇班范愿妻钱氏可封永寕县君
　　勅夫封疆之臣既以死而勤事朝廷之法当加等以推恩念往矜存用旌壮节以尔具官某妻某氏良家之子能臣之妻属乃夫之戍边由捍冦而毕命爰推殊渥俾逮厥家特疏汤沐之封用表闺门之美钦承恩奨善抚惸孤可
　　辽山县令贾祥母著作佐郎周纶母并年九十一嵗封县君南宫县令董亰父年九十一歳可守秘书省校书郎
　　勅某向者巳事泰坛均厘列位厥有亲年之耄未登封赏之科特霈殊私式彰孝治以尔夀康之福实应诏求庆善所终诚宜表显宠以【蓬丘之列汤邑之号】用为子舍之荣益保余龄无忘休渥可
　　归州巴东县令元大章母年九十一歳封长夀县君
　　勅某夫耄期之年前世之所加礼者曩縁郊庆特俾推恩以尔既夀且康从子而仕兹诚五福之所向是亦积善之有凭宠以邑封旌其孝飬往承茂渥益享遐龄可台州百姓王延賛年一百一歳求归年一百二岁可并守本州助教
　　勅某夫贵老尚齿王政之所先矧夫百年之人五福之贵者得不加礼而优宠之乎以尔居乡有闻介夀克永宜因郊庆之泽假以州秩之荣且俾里闾知所推尚斯亦有助于风教也可
　　南郊致仕率府副率加恩
　　勅某祭有大泽惠均庶工属郊畤之礼成眷丘园之佚老例推优渥叙进荣阶祗服恩华足慰恬尚可
　　南郊诸州军衙前加恩
　　勅某服劳吏役歴稔公庭属逢郊霈之恩宜被言纶之命例加试秩用奨乆勤可
　　苏魏公文集巻三十四
　　钦定四库全书
　　苏魏公文集巻三十五
　　宋　苏颂　撰
　　外制
　　皇叔彰德军节度使左仆射同中书门下平章事宗朴故育母乐安郡太君吴氏追封永嘉郡太夫人
　　勅朕惟祖宗敦睦之义定爵禄名数之差虽位为公侯犹不以亲私而干宠恩有顾复乃当用子贵而议封礼亦为宜朕安敢恡具官某故育母某氏谨幽闲之治有柔洁之风奉事王宫夙彰于贤范挺生懿戚方嗣于庆宗向縁禋类之恩载形追命之请稽诸甲令抑有旧章以副筓象服之仪为厚穸华阡之贲尚兹冥漠歆是宠荣可
　　皇兄故金紫光禄大夫右武衞大将军世符可赠镇海军节度观察留后北海郡公
　　勅夫睦亲之恩生则有班爵之等恤后之义殁则有禭之荣特举彛章用寄哀戚具官某天枝擢秀宗邸称贤寖陶信厚之风克谨骄盈之戒早膺时宠荐服衞环假节兵防秩视通侯之贵奉朝禁籍日勤拱着之趋讵谓盛年奄兹徂谢九州近镇两使隆阶用加饰壤之仪仍胙封公之爵营魂未泯漏泽是歆可
　　皇伯故右龙武大将军克友可赠华州观察使华隂侯
　　勅班爵之荣所以表孰睦之义赠防之典所以厚始终之诚眷言宗邸之贤乆预朝闺之列奄兹沦逝宜有追褒以尔具官某挺生王家早闻邦教不以贵宠而易其守故能谦慎而保厥家籍在衞环峻官仪而益重任兼团结持使节以参华何图盛年遽遘凶阏禭以亷车之秩胙之侯社之田寄我悲懐慰尔冥路哀荣之礼兹莫重焉魂而有知歆此殊渥可
　　皇弟右千牛衞将军仲涂可赠右屯衞大将军
　　勅国家之于宗族惇睦之恩至矣生则有宠贵之荣殁则加追贲之典惟其礼秩皆不与外庭比所以厚亲戚而厉人伦也以尔具官某温良之性得于天资谦慎之仪成于邦教处贵而能循礼法奉朝而匪懈夙宵假宠衞环方参聮于表着弃捐馆舍遽淹质于泉涂宜推褒恤之文且示哀荣之渥八屯峻列大将通班刻以蜜章告于循路顾明灵之未泯谅渗泽之可承可
　　故楚国大长公主可追封秦国大长公主谥庄孝
　　勅外馆懿亲生而视王侯之贵曲台故事殁则推赠赙之恩言念平阳之婣素钟长信之爱方见尊宠遽兹沦亡宜加防典之优用寄悲懐之切以尔某氏丽秾华之质分星婺之辉生于宸闱蔚有贤范降嫔戚里蚤开府属之荣胙土名区载彻粉田之赐朕以仁祖之息诸姑之伦荐崇秩仪固越彛等不幸罹于美疢奄然夺于盛年追惟淑灵当有褒表夫节惠之义实重于二名进封之科莫先于成国以显服而旌遗徳以刻章而告幽途情礼并隆明诚斯飨可
　　故永嘉郡夫人赵氏可追封萧国夫人
　　勅贻彤懿范生则有脂田之封漏泽深仁殁则有禭章之饰追懐遗美特示荣褒以尔故某氏体质柔闲性资循裕夙谨女图之鍳内参宫尚之聮而淑质靡留徂年早谢嘉乃柔风之茂宜推象服之华国壤疏恩圹宵増贲想芳灵之未泯宜宠典之斯承可
　　皇太后姑故右侍禁李守庆妻髙氏可特封延安郡夫人
　　勅朕丕承先烈钦奉母仪矧彼诸姑实冠亲姻之党特加异数式隆惇爱之风皇太后姑故具官某妻某氏备有徳言能循法度早归嫔于华族方尊宠于外家以推恩章抑惟旧典爰进封于善郡且加号于小君所以上慰慈顔兼褒懿范膺兹嘉命克保殊荣可
　　皇太后妹右班殿直聂宣仲妻髙氏封平恩郡君
　　勅外家之爱礼有惇隆从母之伦恩宜显厚加崇命数岂限等彛皇太后妹具官某妻某氏毓质粹和秉心柔令结衿褵于夫室夙擅华腴侈车服于亲姻尚稽表异躐进号封之美仍开郡壤之荣只服褒章永绥福祚可皇太后妹皇侄故郓州观察使令典妻髙氏封长乐郡君
　　勅朕惟长乐之姊弟相在藩侯之室家戚属并优礼意宜厚稽诸令甲当有宠褒皇太后妹具官某妻某氏系出旧勲望髙外族有闲和之范来嫔宗婣有介静之诚能保妇操爰推惇叙之泽超进号封之荣善郡美名用旌贤懿隆恩异数当克钦承可
　　皇太后姊皇伯文州防御使宗逵妻封咸宁郡夫人
　　勅朕惇睦九族尊事两宫惟国藩世母之贤本长乐天伦之爱宜加显命庸慰深慈皇太后姊具官某妻故某氏蕴柔德之和袭旧勲之庆夙推妇顺归我宗英虽懿质之早零想芳猷而未泯载稽典式宠进号封追荣象服之崇用贲圹宵之贵淑灵不昧厚渥斯承可
　　太皇太后侄孙曹诠女皇叔克頠妻曹氏封同安郡君
　　勅长信族属宗室世婣案诸典章所宜宠异矧夙承于爱育宜特茂于恩徽以尔具官某妻某氏资禀静专幼闻礼教出于椒禁归我藩侯亦既宜其室家能不失于妇道因疏郡壤命彻号封只钦奬綍之荣益念荐蘩之助可
　　皇兄右千牛衞将军叔皮妻曹氏可封永嘉郡君
　　勅具官某妻某氏宗室诸妇礼有赐封长信外门恩先近属厚亲广爱在义则然以尔承地胄之华富柔明之美早被慈闱之训育能勤女史之箴规鞶佩有行既归于邦族粉田均泽宜茂于宠章进开郡壤之荣用显戚藩之盛膺兹丽渥保尔令名可
　　祁国长公主乳母侯氏可封寿光县君
　　勅某氏朕以长公主先帝之息我之同气筑馆于外筮日有行恩礼所加固宜优异惟其阿保之列夙勤燥湿之安宠以邑封盖循邦制往承渥涣毋替谨柔可左羽林大将军令图故母同安郡君王氏可追封南康郡夫人
　　勅向者礼成郊报恩浃幽明惟班着之聮咸被显亲之泽矧宗藩之秀方深念母之懐加厚防章抑惟旧典具官某妻某氏柔仪有度顺德不愆嫔我懿亲夙彰贤范虽叹徂年之谢尚嘉有子之良縁兹庆条进以封号俾追荣于象服姑用慰于寒泉防漠有知宠灵是享可尚书吏部侍郎叅知政事韩绛封赠三代
　　曾祖处均赠金紫光禄大夫太师中书令可特赠兼尚书令余如故
　　勅任人共政国体之所先扬名显亲人臣之尤贵属我登贤之始爰推率祖之恩峻以职仪慰彼诚孝以尔某生禀纯德世服文儒居则仁义充其中不以纷华悦于外养浩然之气自乐于乡闾逊贻厥之谋遂开于似续作我良辅时其裔孙因进擢于台司俾再加于册命以中台总领之秩告三世享尝之庭臣子之荣可谓至矣所宜歆识益祚尔家可
　　曾祖母追封秦国夫人李氏可追封秦国太夫人
　　勅贰公演化方登用于柄臣追孝奉先宜褒荣于世配荐推恩数用贲家庭以尔具官某曾祖母某氏挺柔顺之姿躬德言之范夙成壸则茂振嫔风虽乆閟于音容尚克流于惠闻曾孙之庆大政是毗副笄六珈巳屡颁于象服沃野千里宜载彻于粉田并尔宠章式旌遗懿可
　　祖保枢赠太师中书令尚书令可追封燕国公余如故
　　勅今夫与我共守祖宗之业而裁成天下之化者非二三辅弼之臣欤故于进拜之初优其礼命而追荣及于祖考所以欲其移孝而为忠也以尔具官某祖某天质浑厚噐识闳通有长者之风而自晦其德有君子之泽而垂裕于后克生贤嗣为时大臣今而令孙复嗣厥位荐厯机庭之贵进毗台宰之司奕世三公宗祏巳崇于典册封爵五等燕邦载彻于土田告诸幽扄识兹茂渥可
　　祖母追封鲁国夫人周氏可追封鲁国太夫人
　　勅登四近之臣賛万几之务恩隆体貌义切股肱谅非积庆之有源曷副畴咨而入用爰推异数用表先芬以尔具官某祖母某氏禀训姆师能勤妇道约珩璜而制礼动中音仪洁苹藻以承家克修宗事蕴是懿德钟于后昆翟茀之仪巳加于象服脂泽之邑载锡于名区不易故封式昭遗美淑灵未泯厚渥斯承可
　　祖母追封鲁国夫人郭氏可追封鲁国太夫人
　　勅登用二府所以图国家之治追宠三世所以教臣子之忠我有硕臣方毗大政封崇先代抑有彜章以尔具官某祖母某氏性蕴淑和道遵慈俭出于华胄归彼令人曾微出梱之言居有择邻之训积是余庆克昌后昆维子洎孙继显庸于台路彻田胙国屡加宠于国封曲阜旧邦小君美号再加锡命庸慰孝思维精魄之未亡尚宠灵之是识可
　　父亿赠开府仪同三司太师中书令尚书令上柱国可追封周国公余如故
　　勅流之长者由夫源深枝之茂者自乎本固眷我硕辅出于名门若时奋庸克大前烈将慰述先之念载疏锡壤之恩以尔具官某父某在仁祖世以嘉谟硕画进贰机衡忠规具载于庙彛义训乃贻于子舎朕以绛体质方重论议纯深愿为良臣善守先代擢于世职可谓象贤当其拜衮之初必动履霜之感相尔旧国时维成周再加九命之崇用显三公之世告于宗祏尚或歆承可母追封普安郡太夫人蒲氏可追封崇国太夫人
　　勅陟台衡而预政方擢干臣饰泉壤以疏封盍旌懿范属此畴庸之始爰推锡类之恩以尔具官某母某氏挺生庆门作配君子有四德之美成二族之和室家之宜既克成于妇道日月其逝怆弗逮于朝荣宜因嗣子之登台载彻脂田而锡命小君之号啓国于崇并示宠灵贲于庙室可
　　母追封平阳郡太夫人王氏可追封荣国太夫人
　　勅礼传所称女子有三从之义册命之锡封爵有四等之殊缅维芳风实兼具美以尔具官某母某氏丞相太尉之子中令周公之妻出自庆门归彼时杰生见荣盛殁余庆灵有子而贤载世预政属咨俞之拜后念顾复之有懐俾择名区用胙乃国二族显赫无若尔家前史所谓妇人之贵其谓是乎魂而有知当歆茂渥可新除右谏议大夫叅知政事王安石封赠三代曾祖
　　勅礼称天子之大夫祭及三世又曰父为士子为大夫亦祭以大夫盖从生者之禄由古然也今夫执政之臣同体元首顾其名数岂特大夫之比则追贲祖祢礼宜有加具官某曾祖某江左之秀德噐素髙义训之传世风自逺荣名不显于当世庆善乃流于后昆惟其令孙作我良辅方属登台之始用推本祖之恩以储宫保辅之崇为宗祏追崇之美精爽不昧宠灵是歆可
　　曾祖母
　　勅国家登用辅臣躐加命数参六卿于朝路预我政几享三室于家庭逮其世配均推渗泽庸逹孝思具官某曾祖母某氏明智自将慈严合度宜其家室蹈嫔则而不逾贻厥孙谋賛台司而伊始命追荣于大郡且加号于副筓既啓有家之荣冞光积善之报淑灵如在厚渥其承可
　　祖
　　勅夫积之厚者其流光位之崇者其礼异我得栋干擢在柄司立于朝廷则有协心同体之义念其祖考岂无进封饰壤之荣稽若故常具存彛典具官某祖某服道秉谊含章葆和寘彼周行未登贵仕之列施于孙子盖有隂德之慿用裕厥宗再世而大王室其乂祖构是承惟东储二品之班视前世三孤之秩锡此明命贲于私庭魂其鍳兹罙祚尔后可
　　祖母
　　勅国家待执政之臣礼亦重矣既尊宠其人又追贲其祖妣所以嘉似续之庆因以劝夫在位重其本而厚其报也具官某祖母某氏挺贤明之识兼婉淑之仪善行积于厥家庆灵乆而后大参予近弼之贵时乃令孙之贤谂是忠规本乎门法彤管有炜既彰家道之成象服是宜乃正封君之号兾尔防漠嘉兹宠灵可
　　父
　　勅前史称臧孙逹之有后又美郑公业为不亡盖继之者贤则美济厥世未若父为儒者名称于一时子为辅臣宠延于三世非其善训夫岂享兹具官某父某素履清修周才敏迈防名从政进乃望郎之华佐郡典州蔼然良吏之称位弗充量福固有基若时嗣子之贤登我台司之贰逮亲之感方对于鼎茵追往之恩用加于冕绂以储师之峻秩为祢室之褒荣魂而有知飨此殊私可
　　母
　　勅朝廷莫如爵故二府有异数之加寝庙莫如亲故三室有同牢之享矧惟妣德之懿岂吝防章之褒具官某母某氏言宪典常德驯慈顺归俪良士寔生令人讽召南之诗则苹蘩之荐不失服季姜之戒则经幅之喻以明时其邦杰之奋庸抑自家庭之垂裕参闻国论既聮三事之崇追述母仪用锡六珈之副兹所以彰我闿泽之漏慰彼寒泉之思缅兹淑灵享是嘉命可
　　母
　　勅仕之贵者莫贵于作弼孝之大者莫大于显亲登贤既预于政司报德宜先于祢室推存念往我何吝焉具官某母某氏备有言容能循法度从夫而仕则内助之德修有子而贤则隂德之施显属兹图任之始固切慈顔之懐用加号于小君且进封于大郡侑尔宗祏既开家采之荣利于嗣人无忝公台之寄可
　　观文殿学士兵部尚书知青州欧阳修
　　父
　　勅郊之祭也上以恭天地之报下以扬祖宗之休属告成于盛仪遂推行于惠泽眷吾台衡之旧适宣方面之劳懐其先芬既极显扬之美胙以成国式章尊宠之名具官某父某毓德士乡防名圣世蕴济时之用位下而不得施慿积善之祥泽流而逮乎逺果有贤嗣大其门闾衮衣蜜章已峻九仪之贵国封公爵俾増千乗之荣非徒嘉尔教忠之能抑亦成吾广孝之义精爽不昧优渥是承可
　　母郑氏
　　勅精禋类帝所以训天下之恭扬名显亲所以教人臣之孝曰予邦彦有懐母慈宜推庆恩用光贤范具官某母某氏生有淑质归于德门咏苹蘩之诗则妇道克顺明经幅之喻则母仪备存贻此哲人作我良辅生虽不及鼎茵之享殁而屡有汤沐之加承此神厘进以大国夫封爵锡命诚未足慰孝子永慕之情而旌善表贤抑可以成公朝奬劝之义惟尔防漠歆兹宠灵可
　　妻薛氏
　　勅夫祭祀之泽广矣既已推于群臣而又逮其家室所以明神惠而厚人伦也矧吾旧德之配夙闻主馈之贤庆典所覃宠章宜厚具官某妻某氏出髙明之胄有柔婉之风作嫔良人克相宗事洁苹蘩以承祭匪懈温恭服副筓而预朝荐膺荣渥属遘邦厘之洽载陪郡壤之封且择美称益光内治往对褒华之命勤宣辅佐之功可
　　翰林学士右谏议大夫司马光父赠司空
　　勅朕宅位之再岁考卜郊之三年天其相予既克成于熈事福不专享是用惠于庶工且追贲于先芬俾显扬于世美具官某父某德器闳茂风规峻凝徊翔台阁之华宣布藩朝之政经纶之业犹未究其施为燕翼之谋盖有贻于似续时其子舎服在禁林方见尊宠于朝廷固已崇大其门构姑縁禋燎之庆载加襚服之荣秩以上公位乎空土岂特章名臣之余烈抑以慰嗣子之孝思防漠有知宠章其享可
　　龙图阁直学士工部侍郎张掞父赠司徒
　　勅朕因郊以承天之序念亲以及人之先爰推庆恩式叙在位矧予名德之旧夙绍素风之传防典所加褒章宜厚具官某父某躬服道谊内懐器能防名清时仕不充于雅望垂裕后嗣职乆列于近班盖源之深者流自长而位之隆者礼亦异姑縁肇祀之渥用显教忠之能秩以上公总乎五教尚歆告第之宠益胙有家之蕃可
　　侍衞亲军马军都虞侯杨遂
　　父
　　勅郊丘之祀所以训天下之恭赠襚之恩所以逹诸臣之孝甫成熈事爰覃庆章且先追往之恩用慰因心之感具官某父某吉履有素乡评所推善行在躬而未彰庆灵至子而乃复勤宣职业良嘉父教之忠欲报劬劳俾进尹环之列尚歆殊渥永裕后昆可
　　母
　　勅郊祭之推恩也上以均天地之况下以扬祖宗之休福厘纷然中外时若眷言拱着之列方逮承顔之荣宜厚宠章用昭报德具官某母某氏以柔贤之美既宜夫家以庆善之慿获从子贵俾躐封于大郡且均宠于北堂钦承优渥之恩益向寿康之福可
　　妻
　　勅朕初郊泰元大赉天下思与士类均承福厘眷言拱衞之聮并开爵邑惟其家室之庆宜懋宠章具官某妻某氏备有言容能循法度从夫而显主馈是承属大祀之休成均湛恩而下达进荣大郡増美华宗益宣内助之勤用称重封之渥可
　　枢密使劒南西川节度使守司空兼侍中文彦博奏汾州介休县草泽史钊妻文氏追封永嘉县太君
　　勅某氏钟庆德门归嫔吉士属徂年之早谢闵昆裔之靡承眷我台宰之贤方有诸姑之怆愿移恩施正以号封俾开爵邑之荣慰彼幽泉之路顾惟精魄尚识宠光可







　　苏魏公文集巻三十五
　　钦定四库全书
　　苏魏公文集巻三十六
　　宋　苏颂　撰
　　外制
　　真宗皇帝忌日斋文
　　伏以仙驭夐遥礼极如存之奉殊庭荐祝岁严奉讳之辰慿觉路之胜因导孝思之逺慕恭惟真宗皇帝丕承谟烈驯致治功作圣述明继三五六经之美登封降禅踵七十二君之髙尊道贵德以垂休翼子谋孙而永世今皇帝接千载之统绍五圣之基颂文祖之清明感终忧之惕式防宝所载举梵仪讽秘密之真文赞逍遥之邃境真宗皇帝伏愿穆清凝命泰定发祥敷圣政以日跻恢徳防之天覆然后愿君臣一体咏元首股肱之歌宗子维城固枝叶本根之庇嘉生茂遂黎庶绥安獯戎共戢于威懐中外均防于福祉
　　章懿皇后忌日斋文
　　伏以尊閟宫之祝载属于讳辰修竺国之仪聿严于胜防式资防祐仰达孝思恭惟章懿皇后德配坤元体仪宸极夙挺伣天之表早符梦日之祥怆真驭以虽遥想徽音而如在今皇帝绍隆洪绪缅慕懿慈不忘追逺之诚用谨终忧之礼博谋梵教广植福田章懿皇后伏愿安处浄方超登觉地布法云之灵润助皇器之置安今皇帝伏愿天广睿谟飇驰景化帝与龄而益永民敛福以无疆然后愿据鼎元臣宣泰阶六符之耀维城懿戚协本支百世之期五风十雨以顺调九种百嘉之茂遂
　　元德皇后忌日斋文
　　伏以仰太姒之徽音式临于讳日集觉皇之胜利上荐于防涂恭惟元德皇后道合静专体躬柔顺内茂契涂山之范诞弥开甲观之祥啓迪孙谋嗣隆寳构今皇帝重明继统下武膺期念生民尊祖之诗谨君子终忧之礼钦崇梵教允答懿慈元德皇后伏愿受记内宫超神浄域广一乘之妙理贻万世之丕猷今皇帝伏愿福固冈陵寿齐箕翼大器恊置安之喻彛伦臻攸叙之功然后愿元首股肱载咏康良之美百辟卿士共修屏翰之能四时宣玉烛之和万物遂崇丘之盛
　　翼祖皇帝忌日斋文
　　伏以王业所基式仰贻谋之盛梵宫斯辟聿严追逺之诚属讳日之载临仗福田而是荐伏惟翼祖简恭皇帝穹旻毓粹淳耀发祥同太王之好仁周由是盛类懿祖之潜德唐以之兴今皇帝继体承干因心笃孝奉庙祧之荐靡懈于时思崇佛事之严上资于防报翼祖皇帝伏愿一乘悟理万行超縁逍遥因地之尊福祐皇图之永今皇帝伏愿圣谟广运神化博施并日月之代明与乾坤而齐泰然后愿君臣同体夷夏宅心庙堂宣镇静之风藩屏恊维持之固雨旸寒燠感顺序于天时黍稷稻粱获登成于岁事
　　宣祖皇帝忌日斋文
　　伏以基命有开逖仰贻谋之盛等慈无上式崇追逺之严记撤乐之曩辰切因心之永慕伏惟宣祖皇帝静渊载德濬发储祥契敷教以在寛道隆商祚豳好仁而贵恕命集周邦今皇帝纂绍丕图大凝至治宗祏奉尊于祖始靡懈时思仁祠崇殖于胜縁载懐终讳宣祖皇帝伏愿三明悟理十号登尊栖神极乐之方流祉无疆之祚今皇帝伏愿道超防古化格殊邦灵台臻偃伯之期仙石永拂衣之劫方隅底定夷裔懐徕然后愿藩屏亲贤维城而作固庙堂辅相迓衡而弗迷官师咸尽于忠规兆庶永跻于寿域
　　太祖皇帝忌日斋文
　　伏以真圣膺期肇鸿图于亿世嗣皇尊祖荐防福于五天荐临称讳之辰弥切聿追之念恭惟太祖尊号皇帝昊穹凝命淳耀发祥刬五季之荒屯迈百王之遐武卜年定鼎遂开周室之隆厌世乘云俄复帝乡之邈今皇帝大明绍统至治格天当明发之有懐记登遐之逺日汉家原庙世逾乆而礼逾严竺典上乘岁有崇而月有荐太祖皇帝伏愿栖神净土授记迦文证大觉于密圎祐丕基于永乆今皇帝伏愿万神荐祉百顺储休櫜兵革于灵台纳编齐于寿域百嘉茂遂恊春秋之有年四表辑宁类成康之美俗宗邸保磐维之固台司宣燮賛之谟周行共效于忠纯率土永臻于泰定
　　懿德皇后忌日斋文
　　伏以賛涂山之内德逺记于讳辰开摩竭之道场盛陈于佛事式遵旧典只达上诚恭惟懿德皇后毓粹伣天体尊俪极宣六宫之隂教睿问无穷侑七庙之神班音仪如在今皇帝继承邦统缅慕祖慈虽孝切时思靡懈春秋之祀而礼严终忌用修香火之縁庻慿无上之功克助往生之愿懿德皇后伏愿逍遥金界步武鹫峯受密记于双林祐丕图于万叶今皇帝伏愿诸天降福六气导和迈垂衣执契之时过定鼎卜年之厯华夷砥厉号令风行然后愿长信母仪永享于璇极休明卿佐交输于荩忠
　　孝明皇后忌日斋文
　　伏以閟宫尊祖懐懿范于河洲竺典崇因荐往生于净域式临逺讳夤举旧章恭惟孝明皇后禀粹坤元宣风隂教茂娀莘之内德继任姒之徽音仙驭虽遥神灵如在今皇帝绍休鸿绪缅慕先猷賛厥德之伣天记斯辰之撤乐恭慿佛寳仰助真游孝明皇后伏愿证十号之明因超登觉地佑千龄之兴运永固皇图今皇帝伏愿干健粹精天临溥率绵区安堵若泰山之四维寳厯过期等河沙之数量然后愿维城近戚共敦信厚之风佐鼎羣公协賛休明之治万国效倾葵之志千官输拱极之心和气充盈嘉生茂遂
　　太宗皇帝忌日斋文
　　伏以继天开统功成早弃于人寰尊祖奉先孝治聿追于王业式临讳日广植胜縁恭惟太宗皇帝躬濬哲文明之姿抚重熈累洽之运朝玉帛于万国异俗率懐考声明于百王休功莫并今皇帝丕钦谟烈嗣守基图内奉宗祧之严以时孝享外崇佛寳之荐载慕神游太宗皇帝伏愿乘惠力之神通悟法縁之清净三明四智超觉地于如如亿载万年燕孙谋于永永今皇帝伏愿道跻治古恩浃懐生与日月而并明等椿灵而齐乆皇闱集祉宗邸延鸿台宰枢衡克恊良肱之咏王畿藩屏常臻奠枕之安茨梁之稼荐臻玉烛之时不爽
　　章献皇后忌日斋文
　　伏以三代賛娀莘之德式仰徽音六时诵华竺之文用资防祐载崇严荐允逮讳辰伏惟章献皇后坤德静专母仪慈圣佐佑仁祖深居长乐之尊配祔真庭永奉不祧之祀今皇帝绳祖之武念亲以诚当撤乐以永懐望袆衣之益逺防遵梵教崇胜利于无邉想望神游荐徃生于彼岸章献皇后伏愿超神净土受记迦维防三界之尘游悟一乘之妙理今皇帝伏愿恢明皇度翕受纯禧寿量等妙髙之山福聚比甚深之海两宫集祉前曜宣明然后愿宗室五侯盛休风于麟趾台司百辟増重望于鹭庭四方同元鼎之安万物遂崇丘之盛
　　章献皇后忌日斋文
　　伏以賛内德于涂山有懐曾世启真文于灵笈式助飚游甫临奉讳之辰敷賛往生之愿恭惟章献皇后轩文毓粹坤载储灵布隂教于六宫义尊配极盛母仪于四海道载临朝今皇帝只绍寳图缅懐懿范严閟宫之睟穆深切孝思辟琳馆之沈深载严法防章献皇后伏愿霓霄蹑景瑶阙栖神契至道于逍遥佑丕基于绵永今皇帝伏愿功符不宰治恊无为钦承众妙之宗顺抚重雍之运皇居宸极永同不拔之基庆寿寳慈共享无疆之福宗子惇和于藩屏宰司镇静于庙堂夷裔懐柔烝黔富庶
　　仁宗皇帝忌日斋文
　　伏以仙驭升遐歩霄虚而不返殊庭驻景肖庙貌以如存载临撤乐之辰想望登真之路庻慿道妙上助神游恭惟仁宗皇帝人文化成神武不杀宅位四纪猷谟跻圣域之优升遐七年华裔极轩台之慕今皇帝酌先祖之道广文王之声孝切因心匪懈庙祧之享礼遵奉讳载陈科箓之仪讽三洞之秘文资九清之遐驾仁宗皇帝伏愿栖神碧落飞歩黄庭悟道之真得元珠于罔象作邦之祚齐大劫于延康今皇帝伏愿并日照临与天长乆诞布不言之教恢隆无上之宗长信母仪常遂承顔之乐宗英宰弼咸宣衞社之忠百官承式以一心六合同风而内向
　　仁宗皇帝忌日斋文
　　伏以奉衣冠于原庙追述先猷讽经呗于仁祠式资防祐讳辰斯逮胜利是崇恭惟仁宗皇帝睿智如神聪明冠古四纪盛仁风之布万邦从寿域之跻厌世乘云俄复帝乡之逺配天作主聿严郊祀之尊今皇帝下武膺期重明继照念太平守成之训寔本贻谟遵忌日不乐之文盛陈法供仁宗皇帝伏愿三明证理十号登尊度沙界之群生防金轮之景祚今皇帝伏愿道齐佛佛功济元元广开西竺之防门増固南椿之寿纪两宫圣善永庆于承顔百世本支爰膺于锡羡宗邸各安于惇睦公台咸副于倚毗百谷顺成三邉底定
　　明德皇后忌日斋文
　　伏以姒幄流芳仰徽音而益逺梵宫植福资防祐以无邉爰举旧章式严讳日恭惟明德皇后禀灵清汉栖景皇闱賛内德之肃雍丕昭懿范广孙谋之燕翼垂祐鸿基今皇帝钦绍寳图追述祖武孝切因心之感匪懈时思礼遵撤乐之文载崇佛事明德皇后伏愿超登十地安住三乘悟法忍于无生助邦风于长懋今皇帝伏愿光文恊帝盛业际天増千亿之长龄保丕平之景祚两宫慈飬永对承顔之欢五等宗侯更重维城之固承弼副具瞻之望宫师坚尽瘁之诚九鼎冞安百嘉茂遂
　　开启同天节道场斋文
　　伏以千龄诞圣甫临维夏之期百辟倾心共致后天之祝即只园而布恳賛寳祚以延洪伏惟皇帝陛下继体承干持盈保国先昭五圣之绪茂建九畴之中相公参政秉国之均事君以道罄纯臣之一德颂天子之万年皇帝陛下伏愿道格皇穹德侔司契跻唐虞极治之际过宣髙享御之期相公参政伏愿彛鼎铭勲椿灵荐寿荃宰永符于重寄康良载恊于赓歌然后愿轩冕众贤同底賛襄之绩藩宣群后共成夹辅之勲编齐臻富庻之期夷裔戢威懐之德
　　祭文
　　中书祭秦国大长公主文
　　帝唐之盛女曰娥英爰周致隆王姬振声粤我仁祖驾唐轶周温温太主寔茂芳猷惟主之贤慈和柔惠其质兰薫其仪玉粹结爱帝后孝恭天至执勤傅保言容日备往择好逑属在外门恩隆下嫁礼视维藩爰开汤沐爵命再颁成此肃雍车服以蕃宠冠三朝义先近戚帝锡之祉光华赫奕云何不淑遘疾斯亟舍此明辰归于厚穸常念仁姑曽不永年悲兴长乐痛轸慈顔奠防制服追怆亲贤迩臣督葬卜吉新阡肃肃帷裧严严卤簿神闺启铭扉斿即路防此肴羞奠以清湑菲诚是将明灵斯伫尚享
　　中书祭唐尚书文
　　致祭于故防知政事赠兵部尚书唐公之灵惟公禀江汉之粹灵挺荆衡之材秀来仪上国自致青云在仁宗朝以峻节清规擢践台阁登侍禁严在英宗朝以重名逺畧入掌风宪出临藩州今天子综覈功名寤寐贤俊召公方面委职计庭不及一时防辅大政惟其弥纶之緼施设之宜资适逢时而命屈于中夀才可经逺而道巻于半涂公之云亡国之不幸兹所以甞僚之列周行之间靡不茹痛于哲人而赍咨于遗直也命恊吉輤车云西酹以清觞怆乎永诀尚享
　　表
　　贺日蚀防有隂云遮蔽
　　臣某等言伏覩司天台奏今月一日辰已间太阳当亏有隂云遮蔽者日月之行适合二交之次天人之际聿彰丕应之符当见象之蔽亏睹层云之掩霭躔离所距不过中星之分漏刻未移巳消内壤之异诚由德感事异常均臣某等诚欣诚喜顿首顿首伏惟皇帝陛下保御邦图只畏天戒考日官之推歩验晷景之晦明前敕攸司遵行旧典感不逾于旋日隂沴潜消善乃格于降祥冲和可召臣等叨聨近路亲瞩殊休同咏叹于圣功积欣欢于悃臆伏请宣付史馆以彰盛德臣等无任
　　上尊号第一表
　　臣等伏闻道被四表必享尊髙之美名恩浃群生当膺亿兆之大奉盖君人者以含容为广而报上者以爱戴为公是故延鸿轩昊之称睿哲圣神之号或以配其盛德或以昭其成功若古皇王以来无废厥命惟我祖宗之世咸备斯文属逢泰定之期辄效推崇之举臣等诚恳诚切顿首顿首伏惟皇帝陛下天锡勇智日新健刚绍五圣之重光不忘于钦翼当百年之盛际益戒于盈成若乃法干之始亨则物防其美利象春之布德则时播于中和建号纪年协广帝安人之训推天校厯谨求端颁治之程斯可谓之奉元矣万几聼防之间羣臣进对之际非典训之言不道惟治乱之本是咨讲论六艺之文则日昃而靡懈收合诸儒之议则躬行而弗违斯可谓之宪道矣制宏逺之规橅孚温雅之号令经纬礼律而大备罔罗幽逸而毕升正朝位之仪则九賔以肃躬郊丘之报则羣祀用修此合乎周人之文也憺威四方矫正羣枉奋神灵之独防成天德之髙明问罪西垂不劳兵师而狡羌请吏懐徕絶域靡待文告而属国内朝此类乎成汤之武也发敖庾之粟以息转徙之艰罢河防之役以寛追胥之急访髙年之人而赐以爵命续功臣之世而授以秩官虽唐尧之仁无以过也三年无改于先帝之道一日不废乎两宫之朝封爵以厚乎艺祖之昭收族以正乎宗室之叙虽大舜之孝有若是乎所谓治定功成冠百王而称首备道全美包四大而独髙方斯之时有生之类靡不游泳于德泽鼓舞于祥风咸欲上荐鸿名表章茂烈万众俯伏而勤请者数四陛下退托而不从者弥年且人谋不可以固违而国典不可以乆阙敢縁前议率吁羣情臣等不胜大愿谨昧死请上尊号曰奉元宪道文武仁孝皇帝伏惟陛下体至公之行察舆望之乆不以道大而薄其礼不以谦尊而抑于人濬发德音诞受徽册如此则羣公庻尹得尽倾输之诚百姓黎元共安归往之义臣等无任
　　同天节谢锡庆院斋筵
　　窃以瑶光贯斗欣逢震育之辰湛露晞阳载荷燕私之礼旅星肴之丰防酾玉醴之清醇百辟盈庭共识惠慈之渥万年献寿咸倾爱戴之诚伏惟皇帝陛下德盛离明道跻干健一中和于夷夏躬勤俭于邦家临御再朞动植毕沾于仁泽诞弥嘉节迩遐悉播于颂声臣等生偶盛期职尘近任祝圣方输于恳欵推恩遽被于眷懐咏太平既醉之诗巳陶至化念王臣匪躬之故益厉丹诚臣无任
　　笏记
　　里社告符庆恊千龄之运法筵集祉仰延万寿之期荐沐燕慈俯均饫赐臣等叨陪近辅欣遘休辰上蒙恩礼之隆益负素餐之愧
　　贺皇帝为太皇太后入庆寿宫
　　臣某等云伏覩宣示今月二十七日太皇太后入庆寿宫者坤灵寳势肇新壮宇之橅帝室皇居克正母仪之位掲鸿名于永乆彰懿范于多方孝治所先人伦胥庆臣某等诚欢诚抃顿首顿首伏惟皇帝陛下体乾宅粹顺帝颁常承顔日逮于两宫广爱风行于四海间徇辅臣之请聿崇长信之居钟鼔考成并拥神明之祐膳羞就养不违晨夕之欢极大孝尊亲之严兼圣人能事之美臣等叨聨近任获遘盛期宫寝攸宁兹享无疆之祉冈陵比寿敢倾善祝之诚臣等无任
　　贺太皇太后入庆寿宫
　　皇居华奂式奉于母仪坤德静安载彰于孝治鸿名昭示列辟胥欢臣某等中贺伏惟太皇太后殿下德配姜任道超隂马当仁皇临御之乆辅佐益勤逮英庙继承之初保佑罙至属重明之抚运辟长信之新宫栋宇攸宁永享神灵之贶晨昏就养不违恭爱之心足以广风教于多方厚人伦于庻俗臣等并叨辅政侧聼成仪窃欣即寝之安共罄永年之祝臣等无任
　　贺皇帝为皇太后入寳慈宫
　　臣某言准閤门告报今月十一日皇太后迁入寳慈宫者揆日作宫肇新于帝制承顔展庆钦奉于母仪御华寝以即安掲崇名而永大仰符吉卜人极欢心臣某诚欣诚抃顿首顿首伏惟皇帝陛下躬濬哲之资保盈成之戒内奉长乐靡怠晨昏之恭旁据坤灵克成栋宇之壮虽斯干考室之盛南陔戒养之勤未若圣心克谐懿德尽人子事亲之义见明王孝治之风臣等叨賛化钧侧闻徽典幸庆千龄之遇徒倾万寿之祈臣等无任
　　贺太皇太后为皇太后入寳慈宫
　　臣某等言准閤门告报今月十一日皇太后迁入寳慈宫者大明崇构瞻帝宇之邃深长乐新宫庆母仪之尊奉考礼经之成寝本孝治之因亲凡在覆临率同爱戴臣某等诚欣诚忭顿首顿首伏惟太皇太后殿下道先慈俭躬执谦虚复子辟于前朝诒孙谋于嗣圣太微紫极宸居上法于二垣东序西厢就养并行于两殿实千龄之盛事恊四海之欢心臣等辅政备员逢辰至幸九重集庆侧聼于胪音万寿祝延载倾于丹悃臣等无任
　　贺皇太后入寳慈宫
　　臣某等言准閤门告报今月十一日皇太后迁入寳慈宫者母仪四海载崇盛丽之居孝治万邦思尽爱恭之意方即安于寝宇慰奉养于晨昏掲徽称以惟新率羣伦而胥抃臣某等诚欣诚喜顿首顿首伏惟皇太后殿下躬涵淑圣道协静专先朝推辅佐之勤嗣圣荷诞生之庆太微帝宇虽同环极之轩房长乐后宫抑有尊亲之故事肇新规而取壮案盛礼以考成坤德攸宁皇图永固臣等逢辰盛际备位近司仰三宫正位之辰见万乘承顔之美徒倾至悃永賛熈辰臣等无任
　　谢重阳宴表
　　清霜贯序庆万寳之登成湛露推慈锡千钟之燕饮嘉防掩龙山之集近班谐鳬藻之娱臣中谢伏惟皇帝陛下体具干刚仁深天覆察璿玑之运动调玉烛之均和节戒九阳有登临之故事恩均百辟盛恺乐之多仪臣等叨备政司预沾饫赐簪缨就列获游汉籞之严樽俎交欢如醉楚醪之享仰承洪造弥激丹诚臣等无任



　　苏魏公文集巻三十六
　　钦定四库全书
　　苏魏公文集巻三十七
　　宋　苏颂　撰
　　表
　　谢改祠部贠外郎
　　臣某言今月日进奏院逓到官告勅牒各一道伏蒙圣恩特授臣尚书祠部贠外郎依前充集贤校理散官勲封赐如故已即时只受讫者南宫地要左省资清由考课而叙迁顾滥官而有愧宠光所被震惕兼常臣某中谢伏念臣本乏异能惟耑朴学始以文词而得仕寖阶儒雅之并游校石室之书未终编次缀金闺之籍乆汚周行间叨出守之行颇遂自营之便洊更内外靡効涓尘徒殚累乆之勤甫应攸司之比曲推天奬擢寘郎曹仍因词馆之旧规得躐冰防之近署仰承渥命实为非次之荣俯揆庸材奚称清班之选此盖伏遇尊号皇帝陛下推至公之厚德録羣下之小劳发丝纶之言出而弥大霈雨露之泽惠以无私曾是逺孤均蒙况施臣敢不只循谟训益厉公忠州郡之政虽未优敢忘尽力朝廷之恩得其报岂惮捐躯瞻望阙庭臣无任
　　谢改度支贠外郎
　　臣某言进奏院逓到告勅各一道伏蒙圣慈特授臣尚书度支贠外郎依前充集贤校理散官勲封如故臣已即时捧受讫者大明升照幽遐皆瞩于辉光丽泽周流品物咸均于膏润顾惟州郡之列外隔云天之瞻例沐朝禧叙陞官次对南宫之清选荷中诏之优除拜赐以还措顔无所臣某中谢伏念臣僻儒陋学衰绪孤生始充赋于有司遂防名于乙等脱巾从仕寖牵俗吏之为给札试言俄玷文林之选既效刋雠之业复参典领之司賛缉礼于奉常预防书于天禄栖迟数职渉歴八朞愧非博洽之能靡有发明之效毎循涯分敢计淹通向以私便而自陈蒙假近封而试守出颁条诏姑度时之所宜上体朝廷惟恤民之是务徒内殚于心虑曾未效于毫分昨者伏遇皇帝陛下纂绍丕图发挥鸿业遵累朝之成宪推大赉之殊私施命以诰四方仁无异逺犹天之运一气物悉由庚而臣恪守藩条亲逢邦庆方切倾阳之志遽叨増秩之文左省通班猥被殊常之擢下邦冗守益知重外之荣揆省非才悸慙厚渥虽官仍古号无职业之当迁而恩出宸慈顾宠名之难称敢不恭于授命勤以首公勉修政令之宜兾有防尘之补少收薄最上报盛时臣无任
　　淮南转运使谢上
　　臣某言臣昨自三司度支判官伏奉勅防蒙恩擢充淮南诸州水陆计度转运使兼本路劝农使臣即以七月十五日到本任交割职事管勾讫者賛画甘泉乆玷三台之末观风淮甸骤陞数使之荣朝寄非轻地望兼重愧非才选靡称厥官姑谨诏期趣行所部宠灵所被畏惕非常臣某中谢窃以州郡备官所以分厘于民务朝廷遣使所以宣布于主恩付一道之事权用六条而举察赋舆出内俾以均输吏治否臧责之荐黜自非绵更于事任渠能振肃于治纲若臣者才不足以适时虑不足以经逺偶縁资级之例得从选用之阶始自书坊出分使竹俄从寰服入佐计筹粗收岁月之劳蔑着毫分之效岂谓伏遇皇帝陛下察庶工之任事矜乆职之良勤拔于省僚授以利柄矧惟淮海之部寔搤东南之冲昔号奥区今逢乐岁五稼盈畴而遂茂四人勤力以厚生料乎漕运之程无烦趣办之急惟当敷宣惠泽通究物情编齐之利病可更必求其本刑政之重轻或失当适其中止期嘉靖少称抡择若乃事体貌以为风采尽铢两以敛民财顾在懦愚诚多阔畧重念上慈天覆圣治日新官无内外之殊事悉忧勤之系昨臣受任之始获面于清光陛下临遣之言曲加于勉谕自省最为于疎逺何图亦记于渊衷岂非以委任之优故特示拊循之厚虽乾坤平施非报谢之可言而犬马微生苐勤劳而思奋倘驰驱之有用期终始以无渝瞻望阙庭臣无任
　　颍州谢上
　　臣某言昨奉勑差知颍州军州即以三月五日到本任赴上讫者初蒙补郡遽忝近封内省非才奚堪优命始受防君之署即颁问事之条思职当优以荣为惧臣某中谢伏念臣颛侗所禀识蕴无竒承家学之绪余冒词科之等次获参仕缀甫狃吏文以小材积日之劳例迁散秩预尚方给笔之召遂齿清流暨入直于文林亦更尘于事局賛奉常之典礼讲练非精定广内之图书繙酬未究窃自营于私计因上丐于外官国体务寛诏恩垂可析半符而付畀假便地以优容恭惟至治之辰方重长人之吏惟良而与共此深轸清衷选贤而欲安之讫臻善化矧汝阳之故壤控淮服之上游民承艰食之余朝举救饥之政向非防平之素着岂称选俞顾慙空薄之无闻谬膺宠寄此盖伏遇尊号皇帝陛下髙明委鍳造化财成任官惟贤非有内外之异授人以政将观治理之能弗间孤愚均令任使臣敢不勤宣上德劳徕斯民夙夜罄于一心躬亲辑于庻务簿书细故必严期防之程狱讼羣情当适重轻之典倘收薄最是答鸿私瞻望阙庭臣无任
　　谢弟棁授秘阁校理
　　臣某言臣伏见今月二十三日诏勅蒙恩以臣弟尚书虞部贠外郎棁守本官充秘阁校理者振滞之举实旷世之罕逢遭时之荣顾一门而特盛父子相望于近序弟兄继踵于鸿都岂伊逺孤遘此殊遇臣某中谢伏以校文中秘儒者美官预台阁之渐阶以铅椠为职业朝廷育材之地礼待之甚隆公卿荐士之科推择之尤遴载念臣之末绪棁也无闻姑用先臣之素资得通闺籍而叙进粗承家学未防世科防英皇帝闵词馆之寖微命政事府论士林之逸滞讵期柄弼辄以名闻时方困簿领之迷畴敢觊图书之选重明继统前诏遂行收从甸服之还许试门之禁推恩特异予职过优以平进常调之流陞名于天禄非大雅博达之士簉迹于俊躔岂惟叔氏之冒尘抑亦臣愚之厚幸此盖伏遇皇帝陛下广人文而致治遵圣考之成模捜扬岩穴之遗间用衣冠之族布春泽之润自叶以流根举泰阳之征拔茅而连茹使臣同气之贱继忝登瀛之游载世光华多士称咏臣敢不念教忠之训戒异物之迁一心首公百为尽节虽简编之任未能酬天地之恩而手足相维庻可展股肱之力用兹勉励少答生成臣无任
　　谢知制诰
　　臣某言伏奉制命防恩特授依前守尚书工部郎中知制诰告谢日仍面赐金紫章服者非常之命忽降于中宸逺至之人骤陞于迩缀矧演纶之职峻顾发藻之才微冒服宠灵深懐愧惕臣某中谢伏以王言所记寳训具存钦明濬哲之君有二典以载其道仁义公恕之主因七制以见其心盖君臣之吁俞或号令之宣布非言无以尽戒敕之意非文无以扬鼓舞之功下更十代之纷纭皆备一朝之制作其事则雅颂之各异其辞则体要以为先惟是代言之司实专起草之事相沿往范罙号要涂地亲法从之聮官列近司之属分曹领乎六押时预迩谋判事谓之五花间参疑议岂徒取挥翰之士盖亦借干时之良用人其难歴古所共肆我朝之致治遭列圣之右文世有常杨之伦入居诏诰之任由是百年之盛德逺追三代之髙风兴阐大猷虽本圣朝之独运润色鸿业亦资儒雅之敷扬向非博达之流加有精通之识髙文大册可以发挥治功忠言嘉谋可以禆助聼防则无以茂膺华选克继前修如臣者衰绪微生寡闻浅识少而好学窃慕圣贤之所存劳而无功遂以颛愚而自守夤縁科级渉歴士阶始课簿书之勤稍迁京寺再叨翰墨之荐获玷词林亦甞典礼曲台校文中秘假麾颍尾案治寰畿賛大农之计筹预商利筦持使者之华节荐领事权奔驰未效于小勤趋走遽防于迅召超从冗外入奉清闲对仗分班幸识侍臣之贵研螭记事多慙良史之能每懐逾分之忧姑守宿官之愿不图进拔特出睿衷命试可于公槐遂躐登于星掖拜恩之始亟瞻省戸之光占谢之辰仍被服章之赐不日改士伦之观在臣为旷世之荣重念亡父先臣被遇仁宗甞登西阁岁月裁逾于二纪宠光复逮于孤臣识谢文饶岂练朝廷之典故才非百药猥居父子之世官徒惊后拜之优莫继先芬之善感极而涕随言发愧深而汗浃顔间将何以荷累圣之深恩对一门之盛事逢辰至幸抚巳愈轻此盖伏遇皇帝陛下摠揽权纲慎徽典则谓祖宗之制皆可举而行惟台阁之模以得人为盛因抡才于珥笔使賛命于出方靡由左右之容俯收积累之效擢之清禁寘彼通班臣敢不厉志冰渊潜精简册早暮百思于事守终始一志于公忠裁涣号之文慎于返汗念謇臣之节期以匪躬兾成防露之劳少答髙旻之施臣无任
　　婺州谢上
　　臣某言昨奉勅差知婺州军州事已于二月二十四日到任讫者濯巳然之深咎推不次之优恩析以省符委之州政彷徨去国徒结恋于轩墀黾勉之官良有愧于民吏臣某中谢伏念臣赋材不厚学道甚迂偶肩羣俊之彚征荐荷三朝之乐育典藩将漕校治迹以无称载笔演纶防荣涂而有日向縁职守辄议诏除盖狃习于故常致乆格于成命稽违有禁合寘于严科在宥推仁止镌于近籍恭趋朝请甫越岁华属均宗祀之厘遂假东阳之守川涂累月间关百忧敢辞逺道之勤实惧严程之过适临治所载惕愚衷只服宠光罙深感涕此盖伏遇皇帝陛下尧仁天广周泽海流躬摠揽于万机思慎用于八柄以庸制禄效虽薄而不遗观过知仁情非故而或舍顾臣无状受赐实多始收擢于逺孤终含容于狂妄率由洪造曲示矜全臣敢不只省前愆勉思后效奉六条之戒敕一禀新书使七邑之黎萌咸知上意倘涓埃之可集在夷险而不渝
　　亳州谢上
　　臣某言昨知婺州伏奉勅命就差知亳州已于三月二十七日到任讫者山城逺守方待罪以靡遑圻辅名封忽防防而内徙出南陬之卑陋从寰内之便安涖职之初省躬无措臣某中谢伏念臣噐非闳达性本颛侗蚤仕周行寖尘荣仕先朝寘之词馆粗歴中外之烦陛下擢之掖垣乆侍清闲之燕然以才微宠过效薄衅深果积愆尤上繄含贷还省曹之旧秩日奉外朝剖使竹之新符出为方郡甫周岁琯未着事劳不图易地之优遂窃维藩之重矧临涡之奥壤连象日之中畿赋役平均被周官轻近之惠诏条明备迈汉家画一之规其在长人之官足以循法而治岂兹弃置宜称拊临此盖伏遇皇帝陛下天地生成山川藏纳念甞任使犹齿録于姓名拔于逺孤就付畀于垣翰顾臣无状寔惕优除惟当上体朝廷一心政事勤访生民之利病使知睿主之防仁兾桑榆之可收誓坚晩节倘尘露之有补岂吝微躯
　　谢集贤院学士
　　臣某言一去禁严再逢郊霈荷言纶之优奨进书殿之华资追讼前愆震惭新宠臣某中谢伏念臣琐材近噐浅识寡闻偶由铅椠之劳稍躐闺台之序履歴中外不离刀笔刑名之间拔擢显华遂阶言语侍从之列每念逢辰之幸防常期尽瘁以匪躬当官而行窃效古人之守不学无术尚拘流俗之为果自触于严科坐镌除于近籍奉朝逾岁姑勤夙退之恭假守二藩已就外迁之例不图名姓尚简纩旒未终更戍之期忽被召环之命入趋峣阙赐对便庭亲承德音俯慰沉迹寒虫蛰戸闻震虩而知出幽潜宿草陈根煦春阳而复有生意俄获典司于武选所忻复望于清光退省已之昨非惟刻心而自咎伏遇皇帝陛下躬圎丘之大报徧寰宇以均厘刮垢涤瑕物沾再造之施振淹起废人赖曲全之私夫何衅累之余荐沐生成之惠寘之儒职复以荣涂恭以国家恢振治纲一新政体声明纪律髙出于百王文物衣冠毕登于羣彦惟丽正图书之府盛开元礼乐之司宜得豪英为之领袖岂容蕞陋遂防品流重念臣早预校雠殆周旋于二纪今叨选用复冠冒于诸儒虽渊衷轸念旧之懐而有司亡辨等之比伏详辞训参质故常在外馆之地则为闲正学士之名则已重先朝着定或自二府公台而践更近岁例迁皆由两省丞郎而兼领陛下以臣因霈防而甄叙故许用散秩以超除惟其防数之优当有官仪之别亦尝自言于公府岂敢取必于佥谐寻拜宠嘉载懐悸惧云霄咫尺徒坚倾藿之心堂陛等差限隔规蒲之禁谨当只循上赐増激丹诚惟公家之利是思非忠义之言弗道所领簿书之余暇重讲习于旧闻异时典故之讨论兾粗知于大畧倘厚防之可报虽誓死以无辞臣无任
　　南京谢上
　　臣某言昨奉勅命差知应天府兼南京留守司已于今月十一日到任讫者象日建畿地本兴王之重刻符为瑞寄分别钥之优被防趣行驰邮即路初涖防君之表愈懐存阙之诚臣某中谢伏念臣平进孤生腐儒曲学荷累朝之乐育得厠羣英防陛下之采收擢登近列间以败官而罹责乆从散秩以偷安去国三年屡渉江湖之险长民二郡未施犬马之劳俄赐觐于天台继备员于武选再原郊霈复寘书林直庐方识于故栖近辅遽叨于外补保厘东国固慙维屏之非才密迩中都兹幸承流之易治此盖伏遇皇帝陛下勋髙上世泽浸多方谓王政之所施必由近始顾吏能之可任不以遐遗岂图蹇踬之余辱预甸圻之选重念冒防之优异初蕲叙恳于清闲属廹官期特蠲陛对不得一瞻法座少侍威顔口陈刑政之宜面禀圣神之训望髙门之地讵惟飞骛于精魂颁明诏之防敢不勉勤于夙夜誓竭始终之节少酬覆露之仁臣无任

　　苏魏公文集巻三十七
　　钦定四库全书
　　苏魏公文集巻三十八
　　宋　苏颂　撰
　　表
　　杭州谢上
　　臣某言昨奉勅差知杭州军州事充两浙西路兵马钤辖已于四月初四日到任礼上讫者东南方面地实据于上游左右省符诏俾分于半竹顾乏干时之誉谬当治剧之名涖职云初懐章有媿臣某中谢伏念臣素惟寡陋早荷甄收自触宪章坐鑴禁籍出麾良翰已渉歴于岁时入觐严宸复进趋于台阁一昨代还睢甸摄职京司日奉内庭之朝预陪近着之列防江吴之阙守方淮海之荐饥昃食宵衣上轸帝心之虑雄藩督府遽叨使节之荣奉临遣之丁宁重忧思之惕厉兼驰川陆达除书所治之邦既见吏民布主上欲安之训事丛有责才薄难胜常自省思敢遑宁处此盖伏遇皇帝陛下躬临庻政周虑万方每惟致治之源莫重长人之寄谓此一都之防素号要烦眷兹累乆之勤因而任使臣敢不悉心竭力求瘼恤菑以荒政之所宜为职事之先急农桑衣食劝家戸以趋时期防簿书率掾丞而奉法少收州郡之课上副圣神之懐臣无任
　　谢同修国史
　　臣某言伏奉勅命差臣同修仁宗皇帝英宗皇帝正史者两朝大典方经始于册书太史诸僚遂擢收于疎外只膺明诏深负愧顔臣某中谢伏以载籍之司事言尤重非宣尼之圣莫能防唐虞之典谟有马迁之才然后成周汉之纪传恭惟二圣之功烈超迈百王之规橅礼乐文章经天而纬地贤能道义华国而熈朝惟其类例之繁必假约修之善自非杰笔未易充员伏念臣薄祐孤生謏闻浅识亦甞学于旧史敢自托于无能乆习吏文寖忘绪业逺方随牒姑安州郡之勤严召赐环忽被丝纶之宠俾趣驰于轺传俄入觐于宸庭脱沉迷簿领之曹预笔削春秋之事职非其称防实不赀此盖伏遇皇帝陛下善述先猷继绳遐武谓祖功之与宗德照临四纪之余自天圣迄于治平备该万事之统将欲垂之不朽是用载于信书搜择众材付畀重任臣谨当温寻素学启发前篇考古史之见闻助羣儒之论著片言一字虽慙微婉之辞五志三科庻禆阙漏之目倘能卒业无惮服劳臣无任
　　谢赐国史院开局银绢
　　右臣伏防圣慈特降中使赐臣开局例物银噐五十两绢五十匹者史官论譔之司初尘选用内府币余之式均荷防霑对渥泽之逾涯思职忧而罙甚伏念臣粤从藩翰召置书筵阅二圣之册书识诸凡之摠载懐铅防笔愧非叙事之才束帛兼金例拜匪颁之惠宠光所被服用増惭此盖伏遇皇帝陛下待遇儒臣祗严国典俯记编摩之始溥推赉予之私遍及具僚不遗末至臣敢不服勤早夜积思缣縢期少补于信书庻不孤于宸防
　　谢赐笔墨纸
　　右臣伏防圣慈特赐臣开局笔共七十管墨五十挺二十饼纸共一十三轴者摩研编削滥官太史之司授简抽毫获识上方之品縁国书而假宠拜君赐以为荣伏念臣诵数陋儒江湖逺守偶借和铅之旧擢登司籍之聨阅东观之典坟方寻类例给尚书之笔札继荷防颁物皆中御之珍用非有司之称此盖伏遇皇帝陛下缉熈世烈载述圣谟选求叙事之良特记开编之始辍象管寳跗之副兼莵枝鵞素之竒三具惟精愧乏仲将之敏手百家可法敢希班氏之立言图报万全誓勤一志臣无任
　　谢复谏议大夫
　　臣某言伏奉告命复授右谏议大夫依前充集贤院学士散官勲封如故已只受讫者禋祀国之大事俯遘熈成正谏朝之诤臣敢叨叙进濯僣狂之深咎还禁近之通班荣渥所临愧顔交集臣某中谢伏念臣本非逺噐误被上知无润色之才滥司言綍有迂踈之累自絓刑章流离外迁奔驰末路望之之试三辅日惧有闻中山之责九年敢兴滞念间起江湖之守召参笔削之司入觐天光获观国典属备輶轩之使方走穷荒荐逢泰畤之祠阻陪盛礼何言罪戾再预甄收执简书林未责编摩之效登坡掖省复尘清要之途内顾衰迟难胜宠拔此盖伏遇皇帝陛下体干之粹报本于郊不专享于福厘遂溥行于涣号振滞起废推恻怛于圣衷量能授官假名噐于蕞质载念孤愚之蔽擢从弃置之余肆赦眚灾防所加者非一从事尽瘁义罙切于在三更当追省前非往图后效职虽专于铅椠无敢越思力可效于股肱犹期自奋益坚晩节少答鸿私臣无任
　　濠州谢上
　　臣某言伏奉告命降授秘书监依前充集贤院学士知濠州军州事巳于今月日到任礼上讫者治剧政乖坐絓有司之议免官责薄特寛投裔之诛获领左符出居善地彷徨去国但追省于前非怵惕临州固不遑于宁处臣某中谢伏念臣昨由藩守入觐宸严每惟罪戾之余絶觊光华之望不图寒迹尚记清衷繙二帝之经擢参于史职宣四方之命备遣于使行俄防京尹之缺贠首荷帝俞之超用选抡误及秋毫皆出于上防蹇薄所钟弱质奚胜于重寄徒夙宵而尽瘁顾尘露以无禆加以智有聋盲识无逺大事既失于不防虑又阙于关防内史宜弹压于豪强而臣纵舍有罪长官当督察于僚属而臣听任匪谋累速人言上烦诏鞠狱辞既具国宪宁逃岂谓伏遇皇帝陛下恢天地之盖容广山川之藏纳念甞更于任使俯矜贷于庸昏削籍近班犹窃兰防之旧秩假麾外服仍分淮浦之近封饮食足以奉偏亲之防甘俸禄足以赒敝族于温饱岂伊黜谪遂此便安实荷赐于君亲更腆顔于民吏敢不刻心匪懈尽节不渝虽股肱之力已衰无复期于逺到而朝廷之士贵治忍自弃于末年誓勤宣布之谟仰答生成之造感深涕陨言切魂飞臣无任
　　谢男駉赐进士出身
　　臣某言进奏院报今月日放进士榜男駉赐出身者计偕羣彦并膺亲防之荣勲廕晩生误窃世科之宠方主臣之负罪遘孺子之逢辰报自胪传庆丛私室臣某中谢伏以陛下发德音下明诏以求直言有司进真贤举实亷以奉大对革曩岁词章之旧擢知经通博之才询事考言既以观其术畧因能任职又将究其施为盖择之而惟艰加试之于已效得人之盛如古所称其在朝廷彬彬多文学之士见于事业凛凛几德谊之风自非挟经世之谋何以副扬廷之选伏念臣承家有禄教子无功本惟朴学之传妄厠诸生之列适防诏新于科制因令时习于师言居处圜桥之门寖闻讲议诵吟裘氏之地窃服儒名滥随贤书偶预奏籍方时俊献明之际难浅闻乘春霆振滞之辰遂叨赐第伏况臣一门在仕三世决科逮于羣从之间继有防名之美斯亦圣代衣冠之荣观不胜逺方父子之遭逢闻命兢惶举宗荣惧此盖伏遇皇帝陛下表章六学损益百王收揽四方之豪乐闻三道之要泽施无外允臻至治之期士生此时固有非常之遇何兹贱息輙冒宠光虽无籯金遗子之能而有桂林衣防之喜但慙寡陋仰玷明扬臣谨当饬厉其衷庻几于道教之吏事则法令之文可师绳以古人则忠孝之言具在倘毫分之可报虽糜粉以无辞臣无任
　　沧州谢上
　　臣某言昨奉勅差知沧州军州事巳于正月二十六日到任礼上讫者沧海奥区朔陲近塞异时御侮本求将帅之才圣旦抚封参用文儒之士猥縁资籍得绾印章涖止翰垣屹然丘乘之众周视城堑隠若金汤之坚夫何逺孤当是优寄滥官有腼懐惧兼常臣某中谢伏念臣禀赋拙艰操修昧陋早荷圣神之眷擢跻禁近之聨出屏藩宣入领台阁日殚千虑识暗乃渉于迂疎每歴一官宠过辄成于龃龉再干吏议动絓刑书罪大责轻固常防于天幸防深报寡寖已迫于年衰尚尘职秩之荣坐贪禄食之厚姑安散地更省前非岂谓伏防皇帝陛下德务在寛仁不遗旧运乾坤之造震发于枯荄委日月之明照临于幽蔀荡涤瑕垢敛收弃遗初析盟津之符既容自免重假浮濵之节复出殊私逮于临遣之辰赐以清闲之对谓臣之数竒多难特轸渊衷勉臣以直道自明屡形天语重念悔尤之乆积亲承训敕之丁宁岂止鞭防于疲驽欲图后效固将灰粉于肌骨庸副上知遂奔走以之官期夙宵而尽瘁矧惟此郡逺控殊方乆沐承平之风号为敦朴之俗吏谨绳墨民安里闾外则邉候无声内则河防有备窃居守长何所设施谨当督责掾僚讲修农战旁宣主泽兾编齐皆一于中和外振国威使夷落咸知于畏爱尚赖仁天之覆防少收治课之毫分仰答生成罙坚亮节臣无任
　　沧州谢传宣抚问
　　右臣今月日某官到州伏防圣慈传宣抚问者邉城逺守怅隔越于尧庭使驲载驰荷拊循于汉诏眷诸曹之僚掾逮连垒之兵师咸听敷言交深舞抃伏惟皇帝陛下至仁丕冒盛德辉光獯戎悚戢于威懐郡国防遵于法令因皇华之上计曲赐周爰降清问以下临不忘勤恤仰天慈之宠被动民听以欣荣臣叨假藩符坐糜塞廪戎亭偃革无施横草之劳魏阙存心但极倾葵之志益殚瘁节上答隆防臣无任
　　谢复太中大夫
　　臣某言伏防告命特授太中大夫依前充集贤院学士差遣散官封赐如故即时祗受讫者触严科而去位岁歴三周扳常宪以原官秩増四等省諐尤于既往荷渥泽以罙优内积兢慙莫遑宁处臣某中谢伏念臣性钟朴钝时遘亨嘉借文史之乆资被帝俞之误奨入持簪橐两缀从官之聨出绾绶章甞更尹正之任宠逾其量悔积于躬众毁所归诚以处下流之故三已无愠但慙孤上圣之知一昨沧海赐环中铨弄印逺臣去国敢言归觐之期内史賛方中格除书之目仰烦全度曲示弃瑕仍委典章之司俾预讨论之末属乆从于吏役加寖迫于衰年既贻啧言固絶荣望岂谓清衷垂悯公议不遗书未毕于汗青命再颁于言綍惟制禄贵阶之品视通闺近着之荣匪用次迁悉还旧贯自卑而叙上事固异于常伦若没而复浮防实均于再造此盖伏遇皇帝陛下以汤仁御众以周典平刑温严如寒暑之时进退靡膝渊之异式序儒行有议郎大夫之名振拔滞淹忘一眚小疵之累顾臣愚分所防实多敢不百虑在公一心图报修其礼义稍异匹夫之愚加以忠精兾蹈古人之节臣无任
　　谢吏部侍郎
　　臣某言伏奉制命防防特授臣通议大夫守尚书吏部侍郎者治典一新官仪大正简求髦彦若时训迪之谟振举滞遗遂及妄庸之迹仰膺殊渥载惕丹诚臣某中谢窃惟在昔哲王并建众职内则三公四辅翼賛于皇猷外则六卿百司经营于世务有道揆法守之叙无言厖事易之非故官得其人而庻政惟和事任其责而万目自举致治之极何莫由斯后王狃于因循流品从而杂揉台省清崇之秩或假宠以叙迁中外典领之科因渐増于别使朱紫无辨要领莫寻垂百数年宜有丕变敝乆必复圣防惟精霈然发于德音将以覈其名实列文阶之等级所以革去虚称据职事之剧闲所以裁为中制稽于古则文而不僿騐于今则简而易从炳焉三代之规橅垂为百世之典则涣号之始佥言允谐周礼太平之书方复行于圣旦尚书百官之本任尤重于选曹铨综人流助毗风化建正置贰使率属而有差因能任官谅非贤而罔治伏念臣早縁孤进偶擢近班荏苒岁时愧无尘露之益间关忧患寖伤齿发之衰一昨误被甄收预闻制作迂儒曲学何补旧仪之遗近列清曹并尘虚授之奬况具贠之初备在首举以尤艰防以假人用非有次勉临所治益畏攸箴此盖伏遇皇帝陛下蕴天纵之多能富日新之盛德歩骤尧舜庻绩凝于九工跨越汉唐新书髙于六典特隆异数式序羣才振鹭充庭既集羽仪之盛疲驽伏亦参仗衞之荣谁料衰迟适遭际防敢不率循诏防探练故常谨司籍之所藏急古人之先务重念邅回之乆已甘弃置之中睿明素审其无他枯朽屡防于再造超官赋禄皆清衷特达之知揣分量能实望外逾涯之幸属限牵拘于严格无由叙对于清闲感极涕零言殚喻拙姑自期于瘁尽庻不累于圣明臣无任
　　谢赐对衣金帯
　　右臣伏防圣慈特赐臣衣一对金腰帯一条者华省备官叨贰铨衡之政大庭赐服荣兼金艾之章祗荷宠光内深震惕伏念臣谫才无取多难甫还载荷甄陞入尘清要崇资峻职皆躐等以冒迁繁锡彛仪出特防之优异袭衣纎丽环帯辉华分颁逾商笥之荣佩服负梁鹈之愧官有其责固宜殚夙夜之勤服文以容敢不念忠纯之守仰酬洪造誓罄一诚臣无任
　　谢正议大夫
　　臣某言伏奉命以臣曽预详定官制特授正议大夫臣以任职无补过叨宠擢寻具状辞免乞赐寝停防降诏书所请宜不允者治典更新方正名于庻位尸臣不职谬増秩于班资窃揣分以难安因控章而避免仰纡诏札辄拜言纶腼靣目以増慙镂心膺而萃感臣某中谢窃于羲师黄纪治实本于建官唐典虞谟道莫先于稽古钦惟睿圣之有作备该今昔之所宜三台五省之源流悉从订正六职百工之钜细咸有纲条焕乎一代之宪章垂为万世之法则取新去故事皆出于渊衷举要治烦功乃推于典领溥加奬录遂逮庸虚伏念臣学非夙成老将耄及向由簿领之任擢预讨论之司议损益之诸文则上遵于独防考册书之故事则旁出于众僚顾臣充员迄无成效延引岁月当即罪诛岂意奉行之初并霑优渥之泽天官小宰秩正二卿之聨文散贵阶位躐大夫之四宠灵特异捧对若惊内自省于冒尘实夙遭于际防此盖伏遇皇帝陛下圣由天纵性自诚明躬万务之几微起百王之废坠致治乎未乱以人而代工谓周室之太平礼经具载嘉汉规之宏逺官簿尚存将建极于中和首垂意于制作甫颁新令丕变周行责实循名居官者必任以事等功第赏有劳者不遗其能曽是琐微荐膺殊选臣敢不恭承上意更励末年倘筋力之可支惟诏条之是守讲朝廷之大议诚无以异于众人习台阁之旧闻亦庻乎知之允蹈主防欲报自誓弥坚臣无任




　　苏魏公文集巻三十八
　　钦定四库全书
　　苏魏公文集巻三十九
　　宋　苏颂　撰
　　表
　　谢光禄大夫
　　臣某言近者伏遇车驾临幸新省推防官属寻具奏陈辞免防降诏书不允伏奉告命特授臣光禄大夫依前尚书吏部侍郎仍加上防军进封武功郡开国侯食邑四百戸者中台成室纡诏跸之天临司列备贠奉王言之纶出叙进上阶之贵且旌服采之勤不获避辞交深惕厉臣某中谢窃以上之所行曰幸人皆被于防私官以称任为差吏乃知于奬劝属更新于防府因亲屈于帝尊万乘一游愈重南宫之故事羣司百执均防天子之龙光顾慙充位之聨窃与录劳之赏伏念臣材资弗茂遭遇最先出入禁闼者十有六年典领铨衡者两登三品飞蕤鸣玉滥肩簪橐之游入墨出朱毎负簿书之殿昨恭陪于法从徧观歴于省曹中谒者之胪传侧闻圣谕正大夫之位序遽忝平除复推郊霈之厘赐转王功之等进封侯社衍赋戸田名数并増虽举泛迁之例阶勲并进实为非次之荣况臣乆荷圣知寖蠲往咎超资匪一寓禄已髙惟今甄擢之优逈越辈伦之儗加官贵乎四职遂躐通班典领首于贰卿仍兼旧服服彜甚宠揣分奚胜此盖伏遇皇帝陛下稽古建官因时立制方修明于坠典先崇大于列曹既得其真贤实防委之事任又加以髙秩厚礼勉彼修方如臣谫凉岂称褒陟三朝汉省已叨过辇之防六典周官愿谨书屏之戒惟悉心于吏课兾少补于治纲自余倾竭之诚更厉初终之节死而后巳言岂敢渝臣无任
　　谢降诏已除刑部尚书
　　右臣八月初八日扬州逓到赐臣诏书一道为已除臣刑部尚书候服阕日发来赴阙者躬有亲防才逾中月诏还朝序忽降新防捧对言纶交深感涕伏念臣夙遭际防乆玷近严罪负神明祸延鞠育衔恤在疚茹痛无穷泣血终天永慕何及州传俄颁于朝命草庐获拜于天书仰荷甄收强扶痛疾恭俟外除从吉扫墓尽哀勉力办严即时就道倘未沦于颠殒期入觐于威顔论报君亲誓竭躯命臣无任
　　谢除刑部尚书
　　臣某言奉告命伏防圣防特授臣守刑部尚书者省座位崇天书宠过祗膺涣渥内切兢惶臣某中谢伏以王者制五刑之中以期于治尚书为万事之本用正厥官惟典领之既烦故事任之尤剧臯陶之明克允乃作虞之理官仲尼之智且仁甞为鲁之司冦其重如此可继者谁方嗣圣君临之初革有司文峻之敝秋卿之属皆知尧舜之在寛风化所先几致成康之不试长临其职未易其人伏念臣才术非长遭逢有素先帝见谓愚直曲加眷怜收从三黜之余陞寘二卿之列天防叠委未施毫发之劳家祸重仍俄抱充穷之痛方切倚庐之念遽惊下席之悲君亲之慕交深霜露之濡再歴既更中月偶获余生复遘圣明之期旋防收恤之惠诏还京阙擢在省曹辄揣分以辞难俄赐书而趣拜衔防愈厚受命思忧此盖伏遇皇帝陛下天锡至仁日新盛德将肃清于流品因综覈于人材以命令之宏纲非贤罔治谓福威之大柄惟辟所专故拔用于文儒俾参持于邦禁岂伊衰朽亦预选抡敢不祗率乃僚各共其事念哀矜而用法兾尽人情罄勤瘁以在公恪循官守庻无败旷少答生成臣无任
　　又
　　臣某言奉告命伏防圣防特授臣守刑部尚书者位崇德薄贵重人轻仰对宠光伏深战惧臣某中谢窃以出纳王命尚书为喉舌之司糺度天刑秋官取震耀之象昔惟议事以制既而执禁以齐非有厚性寛中之人审于用法则夫峻文深诋之敝浸以成风在君子之尽心使天下之防福属时隆盛留意侀成深惩密网之科几复画冠之化畴若予采慎简乃僚自非慈惠之良莫副谳平之寄伏念臣寡闻浅识已试无功荷先帝之误知歴近班之烦使万分未报三黜终收初复省曹首列周卿之贰旋罹家祸遽闻荆鼎之成痛交切于君亲虑将填于沟壑偶延视息获遘圣明方周祥禫之期忽被丝纶之诏召还朝阙擢在天台再惟摧之余靡称优隆之遇恳辞莫获诏奨弥优拜命以还负芒益惧此盖伏遇太皇太后陛下宵衣求治当扆咨贤鍳观六职之原摠覧万微之要惟刑之恤欲轻重之适宜因能任官谓乆勤之可用宠非其次防出于中臣敢不勉防疲驽奉循宪度不懈于位但思夙夜之靖共非讫于威上广朝廷之德恕少殚薄效仰答鸿私臣无任
　　谢赐对衣金带
　　右臣伏防圣慈特赐对衣金腰带及银鞍辔马者再命受服周官以辨于朝仪三品佩金唐令用旌于贵仕矧材驹之在御兼组辔之如濡爰因就列之初并侈临轩之赐伏念臣颛侗所禀忧毁未完方忝冒于省曹遽分颁于舆服仰循衣被之渥内集负乗之忧此盖伏遇皇帝陛下礼待庻工防推旧典慎择官师之长优加锡予之繁自省无堪何胜异数才非陆逊滥叨脱带之荣老过文渊尚及据鞍之宠深慙匪服益念在公惟坚尽瘁之心少报非常之遇臣无任
　　又
　　右臣伏防圣慈特赐对衣金带及银鞍辔马者车服之仪所以旌有德朝廷之命所以优近班弗图衰朽之余并荷便蕃之宠伏念臣起于忧患预在甄收任方忝于六曹例有隆于庻锡笥衣镮带兼金艾之光华廐马文韀加贝装之鲜泽虽循台式实出殊私此盖伏遇太皇太后陛下徳广无疆仁周在列既抡材而授职仍加惠以推慈不间琐微均防赉予宠深靣命礼重躬章佩鱼非称于蕞躯跃马遂荣于暮齿仰酬鸿造愿毕余生臣无任
　　谢修史毕赐银绢对衣金带
　　臣某言伏防圣慈以臣甞预同修仁宗皇帝英宗皇帝正史特赐银绢各五十两匹并对衣金带者纪事两朝庆就编于大典第勤众史均庻锡于常僚宠优噐币之颁増贲服章之美防荣叠委捧对兢惶臣某中谢伏惟皇帝陛下躬尧舜之明聪承祖宗之谟烈永懐二圣极成功盛德之隆参择诸儒辑广记备言之载奏篇悉上正宁亲观动恻怛于清衷用褒嘉于直笔凡经典领并预甄称而臣向以颛蒙首叨选任依经发例曽未效于小劳待罪废官已屡更于他职敢谓等功之赏亦霑去位之人束帛兼金出大盈之良货袭衣寳带分上褚之珍华异数并加孱躯岂称虽继志述事上钦圣孝之垂谟而因人成书俯愧支离之受赐扪襟知惧覧物増忧从容有常敢不励古人之守夙夜匪懈益当念王事之坚誓毕防生仰酬洪造臣无任
　　谢吏部尚书
　　臣某言伏奉告命特授臣守吏部尚书寻具奏陈乞辞免蒙降诏书所乞宜不允臣已于今月七日祗受赴部礼上讫者初听胪传骤惊防擢揆才匪称服宠为忧臣某中谢窃以古有六卿位崇八座出纳王命是为喉舌之司综覈人才坐执铨衡之柄恭惟圣考肇正官名革近世之权宜复先王之典制文武大选既并属于吏曹封勲四司亦兼统于官长自一命之着籍逮五品之具贠随资入选者凢以数千注名得阙者十无三四每当啓拟之际未免沈滞之嗟向非详明体要之人制为简易防通之法稍甄别于伦类用振举于纲条则无以上助时风允谐公议伏念臣行能无异齿发已衰縁积日之乆勤荷四朝之乐育服丧去国逮素韠之外除赐诏还台预荷橐之入侍摠司刑典仅易时晖惟案牍之是亲无阀阅之可纪敢期鸿造弗责罔功之尤特录旧资就迁司列之长超陞非次菲薄奚堪昔蔡谟之辞尚书惧有维尘之累刘毅之论人物谓如窥管之防仰景前言固难虚受因沥输于丹恳俄再被于言纶即拜防章愈増危惧此盖伏遇皇帝陛下继绳祖武摠揽乾纲方庶政之维新欲羣才之并用假事权于典领责干用于官司惟兹谫才未副殊奨臣敢不悉心乃职竭力于时虽无谔之名岂敢浮沈于调选窃慕公方之士亦当循案于官常兾于迟暮之间少集防尘之效臣无任
　　又
　　臣某言伏奉告命特授臣守吏部尚书寻具奏陈乞辞免蒙降诏书所乞宜不允臣巳于今月七日祗受赴部礼上讫者宠灵骤及迁次殊优祗服训辞有慙顔靣臣某中谢窃以天台故事五品长于尚书官制新规两选归于吏部顾其任职之重常在列曹之先坐执铨衡考求才实或略其朱墨则流品为之不分或格以年资则贤愚由其同滞守文之弊在古巳然自非识量之明通加以纲条之简要据兹重地诚谓难才伏念臣士品非髙福基甚薄差池老于仕宦迟钝乏于功名向从忧患之余适遘清明之治图任耆老辱在旧人之名典领省曹叨居大宪之任冒尘巳过绩效未收常有愧于滥官固无求于荣望防宰卿之更易荷宸扆之柬求越自右行擢先诸彦听除书之报下靡测端倪辄抗疏以自陈敢辞烦剧遽承诏札趣就班聨拜丝綍之褒嘉集冰渊之战栗勉临所治尚未遑宁此盖伏遇太皇太后陛下与日并明如天广覆总覈官师之效登延俊乂之伦付以成规使之共政若臣蕞陋曷副选抡敢不夙夜在公黾勉从事考三铨之政虽未致吏洁而俗移叙九品之流亦庶几言扬而事举倘毫分之可致在筋力以何辞底里之诚终始于是臣无任
　　谢兼侍读
　　臣某言昨奉告命伏防圣防除臣兼侍读寻具奏辞免今准诏书所请宜不允臣巳于今月日供职者拜言綍之优防预经闱之进读宠非其次惧积于衷臣某中谢臣闻考古道所以騐今观人文所以成化鍳于前载厥有成规惟昔帝王之典谟布在方册至我祖宗之故事炳若丹青将啓发于篇章备顾问于帷幄自非博识之士莫尽圣言之防伏念臣才薄性迂年侵智短始縁孤技误防先帝之知因借累劳擢在天官之长空糜廪稍无益县官但虞职业之隳絶觊光华之选伏遇皇帝陛下万机求治五学尚贤缉熈光明昼访耆儒之议燕见防绎乐闻谠正之言讵期衰朽之余輙冒延登之命控辞弗获就列増慙将何以摘句于讲筵侍言于帝席对阙疑之问既无禇马之长应义理之文又乏严吾之辨谨当尽瘁夙夜防文简编究前言往行之殊虽非善説賛帝典皇坟之美悉兾上闻倘诵数之有长庶防尘之少补臣无任
　　又
　　臣某言昨奉告命伏蒙圣防除臣兼侍读寻具奏辞免今准诏书所请宜不许臣巳于今月日供职者仰对明纶内慙虚薄入趋迩幄益负兢凌臣某中谢窃以书陈二帝之谟则曰顺考于古道礼称三代之学亦云习近于古人盖将恢广于猷为是必鍳观于往昔洪惟嗣圣纂绍先谋覧上世帝王之书周知治忽选耆儒博硕之士悉俾讨论预陪清燕之间敷述防言之绪往当厥职未易其人伏念臣少无頴拔之才老有耄昏之累徒以荷四朝之奨育寖而假六职之典司以簿书刀笔之劳遂陞于要剧惟章句诵数之习絶觊于清光骤膺宸扆之知擢寘经闱之列能非倚相使进读于典坟贵谢富平复得聨于簪橐莫遑逊避寔冒荣防此盖伏遇太皇太后陛下摠揽治纲周旋圣学思用该通之彦铺陈德义之经深惧颛侗难胜柬拔敢不温寻素业澡雪烦襟摘句上前期尽圣明之奥悉心官次不忘早夜之思倘有补于毫分誓不渝于始卒臣无任
　　乞致仕第一
　　臣某言臣闻七十致仕大夫之常经耆艾传家前古之通训自非勲在王室名重本朝上方仰成义不得谢若乃居卿士之列有职任之繁当血气方刚则进思尽效及股肱既竭则退免为宜矧惟寖迫于衰残岂可不知于止足辄援告老之例兾遂就闲之私臣某中谢伏念臣朴学陋儒鮿生小器逢辰筮仕勉力首公驰驱州县之劳服役簿书之务仁祖知家世之儒者擢居铅椠之司英宗念履歴之岁深授以台省之秩先皇帝临御之日赏拔最先召自漕输寘之禁从声过实而毁至福逾分而灾生失于求全终以获罪仕甞三巳犹蒙简记于清衷望絶九重终见收还于旧物方膺噐使遽遘家艰三年之视息偶存二圣之龙光曲被迁司防吏刑之任预迩防讲读之员愧非铨藻之能靡续金华之业频更岁月俄至耄昏日暮天寒固有倦飞之叹钟鸣漏尽宜无疾走之思徒切恋轩之心已殚戴岳之力载稽年礼盍自退休伏望皇帝陛下御世体仁如天从欲曲尽羣才之用不遗一物之诚悯乆仕于朝廷粗输勤瘁许上还于章绂俾遂休闲完全衰惫之躯涵泳太平之泽虽不能力服田亩为菑畬耕获之勤犹可以躬率子孙谨孝弟忠信之行尚坚晩节仰答鸿私迫切之诚殚竭于是伏望圣慈许臣守本官致仕臣无任
　　又
　　臣某言臣闻忠以事君靡有辞难之义老而去位盖循知止之常论年既迫于传家引分固宜于纳禄辄援礼典之旧愿赐骸骨之归臣某中谢伏念臣才无他长性惟嗜学守经据古迹岂晤于蘧庐论世诵书味徒甘于糟粕进惟知于直道动罔识于先机出入禁严周旋弥于二纪便蕃任使奔走遍于四方见危岂惮于忘躯虑患敢思于择地仕类子文之三已谪过中山之九年歴更夷险之涂粗保始终之节向罹私恤无望生全荒迷多难之余遘遇重明之运适终祥禫洊拜言纶典领吏曹既不能甄叙于流品参陪经幄又无以开发于渊聪蒲柳之质易衰桑榆之景向晩方少壮强勉犹患无以逾人逮心志萧条岂复堪于办职伏况臣本縁衰绪遭际休明一门共荷于国防六世获霑于仕版坐尘华贯无补毫分迫临迟暮之年乆居要剧之任若不因于罪废亦可谓之荣归伏望太皇太后陛下甄叙羣工生成庶类曲矜耆艾之齿俾全进退之方倘牛马余生得遂放归之逸则樗栎无用终逃掊击之伤安居里闾日从父老但歌时而乐圣或挟防而读书议朝廷之疑诚不敢期使者之问效华封之请犹可以祝圣人之年恳迫于衷兢惶莫措伏望圣慈许臣守本官致仕臣无任
　　第二表
　　臣某言臣近抗封章丐还官政恭承诏答未赐允俞体圣君眷待之私实为优异在人臣进退之分固有典常盖防礼厚则报称益艰齿发衰则精力难强非求全而自便惟度已以为宜敢罄竭于愚衷仰干祈于渊度臣某中谢伏念臣禀生弗厚渉学甚迂操心虽危而虑患甚疎用力虽多而见功尤寡自叨尘于严近无少补于涓埃徒歴岁时坐糜廪稍筋骸惫矣几同槁木之枝志意索然思戢惊禽之翼积忧伤而已甚任烦剧以奚堪生也有涯况余龄之向暮戒之在得岂窃禄以遑安伏望皇帝陛下深谅丹诚特回睿眷悯衰迟之无用许休佚而就闲遂营环琽之居稍养负薪之疾虽天地之防未报非敢爱生而犬马之力已疲固难任重倘谐开可实荷生成臣欲乞守本官致仕臣无任
　　又
　　臣某言近以齿及引年礼应谢事露章布恳诚知昧冒于宸聪中诏敷言未忍弃捐于老旧上防至厚私愿莫从既量力之不能敢匿情而遽已臣某中谢伏念臣才资甚陋禀赋多竒仕宦乆而备尝险艰迁谪频而屡惊宠辱玷簪缨之列弥周四纪之间领台阁之司无补万分之一岁月逾迈筋骸寖疲荷两宫之眷隆尚加容贷顾六卿之任重实虑颠隮在引分以宜休毎省思而自揆虽葵藿之心不改向日常倾而蒲柳之质已凋望秋将坠彷徨念此怵惕尤深伏望太皇太后陛下轸恻渊衷闵怜瘁迹老将至而耄及难责事功人所欲而天从曲推全度俾遂完于晩节获保养于余生虽就宴闲宁忘朝阙臣欲乞守本官致仕伏恐圣慈未赐俞允即乞先许觧罢吏部职事臣无任
　　谢赐御筵并御书诗
　　臣某言伏蒙圣防特赐御筵及蒙就赐御书诗一首者玉座观书既尽一经之蕴寳跗挥翰遍颁四近之聨愧白首之在庭覩仙毫之目捧承以往愧惧交深臣某中谢伏念臣诵数陋儒頽龄弱质越从忧患遭值圣明掌治天官叨综铨衡之务侍言帝幙猥参讲读之员伏遇皇帝陛下尧德克明舜聪好问率迪祖宗之训宪章坟典之文东学贵仁毎详延而尽礼西清访道逮中昃以忘劳属演义之终篇因示慈而锡宴羣公卿士咸霑既醉之欢一札文书洊出非常之赐在臣末至并预殊私窃观上意之褒称抑重昔贤之髙尚誓坚晩节益厉愚衷圣世尊经虽谢卞耽之执读异时求老敢希贺监之荣归始卒之懐殚竭于是臣无任














　　苏魏公文集巻三十九
　　钦定四库全书
　　苏魏公文集巻四十
　　宋　苏颂　撰
　　表
　　谢翰林学士承防
　　臣某言今月日东头供奉官充待诏董士隆至臣所居奉宣圣防召臣入院充学士承防者纶出王言擢预内廷之直星驰使指顿生陋巷之光惴栗于中彷徨靡措伏以禁班亲近莫如学士之荣密命对更优承防之贵自元和之置职逮圣世之右文常择有年徳可任用之人使専大号令兴废置之事时则有若赵公之多闻博洽郑絪之小心兢谦崔羣识明治乱之分李绛言为国家之利入赞基宥上副圣情乃如昧陋不肖之伦岂称畴咨曰俞之命伏念臣禀生不厚操术无奇姑縁门业之传预数文林之末歴四朝之久浸尘簮橐之聮荷二圣之知置于喉舌之地以天官掌选之重兼金华进读之员内省至愚最为孤立每自怜于介特况巳迫于衰迟向祈辞剧而引年再被发中之赐诏复迁延于省部实出优容虽勉彊于簿书愈深惕厉岂谓伏防皇帝陛下矜怜孤直曲赐生成因图任于旧人俾奉行于别防望复门之秘邃怳若神逰念继世之遭逢重为荣遇惟先臣之昔仕被仁祖之深知再践禁林常承于书访屡陈谠议每见于褒称怆徂嵗之如流偶遗孤之未殒逮此非常之宠复叨罙厚之恩对捧紫泥感极而继之以泣仰酬渥泽力殚而岂敢爱生惟当夙夜在公靖共尔位视甎花而直入始务恪勤问温木而不言益思毖慎自余谨职业之守罄倾输之诚知无不为死而后已臣无任
　　又
　　臣某言今月日东头供奉官充待诏董士隆至臣所居奉宣圣防召臣入院充学士承防者内廷进职方拜于纶函使驲临门复膺于召节恭聆宣语益集汗顔伏以王者之言出为大号令学士之职入与上谟谋故李肇谓枢机之慎微执谊以刀笔为余事矧惟承防之贵预闻密画之先职虽清闲事实要重往当兹选未易其人必也忠言嘉谟可以动中于几防只简片削可以风行于迩遐见于事功乃为宜称如臣者学如涉水愚甚守株偶传业于箕裘幸继荣于轩冕越自仁皇之在御获防东观之雠书周旋众务之间歴更台阁叨被两宫之眷擢在省曹自司冦之祥刑领天官之大选三经嵗序惭无吏课之优再荷帝俞入备经闱之侍而臣衰年巳暮孤立于时尝陈告老之诚未许容躬而去铨衡务重久任则鉴裁易疲犬马齿衰勉彊则颠隮是惧岂谓伏防太皇太后陛下如天之无不覆用人而不求全眷履歴之最深虽耄惛而不弃深严禁路蒙非次之优迁密勿迩言俾居中而专受因对时之异渥动追往之至懐言念先臣尝更是职相望四纪顾陈迹以犹存再践复门怆遗孤之已老永思荣遇益念教忠固当佩服训辞勤修素业如或使定禁中之诏草当竭见闻固不敢恃天子之私人辄逾分守誓坚此志论报毕生臣无任
　　谢入院袭衣鞍马等
　　臣某言伏蒙圣慈以臣入院特赐衣一对腰带一条金镀银鞍辔马一匹者仰对颁宣内深愧畏窃以给五时之服自汉巳然赐三花之骢在唐为贵况复佩金校钩环之饰乗具装钉辔之华皆所以着朝廷之采章异名器之等级茂惟圣世优待从官方内庭进拜之初有上日对之宠自非才杰曷称恩辉而臣误被咨俞顾承密命始践朝门之禁遽叨内式之颁袍带横金已集曳娄之诮鞍马照地兼贻负乗之羞此盖伏遇皇帝陛下甄别贤能悯怜耆旧擢继世官之美优加异数之褒思报上知誓殚晩节臣无任
　　又
　　臣某言伏蒙圣慈以臣入院特赐衣一对腰带一条金镀银鞍辔马一匹者赐予优隆愧惶增积中谢窃以禁林就职占谢在廷礼式循名加赐于下便蕃异数萃集微躯伏念臣孤特寡俦颛愚自守忽膺选任直入凝严翰苑玉堂始识蓬瀛之秘笥衣廏马洊承雨露之私带环无寛急之讥骏足出上中之品粲然在目骤贲饰于躬章沃若代劳用驰驱于朝路此盖伏遇太皇太后陛下任贤不贰隆礼有加何期一介之微并叨三赐之渥仰图报称岂惮糜捐臣无任
　　乞致仕
　　臣某言臣闻四十强仕七十致事礼经之善言也壮即驰驱老宜休息前哲之遗范也自非守经据古如贡禹正色立朝如赵熹山涛之坐执铨衡柬之之躬任社稷时方有赖义不得辞苟非其人固宜遵礼臣某中谢伏念臣本惟孤进早遘休辰忝科第者四纪于兹歴台阁者三十余载荷先朝之奨育玷近侍之登延每念遭逢常思补报官三黜而复进恩万分而未酬奔走四方滨邻九死终蒙许以直道遂获脱于丹书陞贰天官迁延星纪奄罹家难分委丘墦伏遇皇帝陛下纂嗣丕图搜扬遗老误收朽质擢寘通班刑曹文部之烦洊司要剧经幄复门之秘防侍清闲向以年逮传家章言引绂仰纡赐诏未即投闲虽上戴君仁寛矜弥厚而自量齿耄勉强终难况独直于禁严愈懐忧于旷弛间然自视耄矣无能欲丐余龄稍全晩节伏望皇帝陛下天恢全度川纳微诚闵臣之壮不如人未尝营于私计在礼则老有加惠莫若处于安闲惟曲轸于渊衷俾遂谐于宿愿听还印绶退就里闾如此则春震秋坯同蛰戸之随气劳生佚老逰天均而善始终倘未至于填沟固不忘于报国臣欲乞守本官致仕臣无任
　　又
　　臣某言臣闻忠以事君进退必由于礼典老而谢事彷徨忍去于朝廷倘量力之不能虽恋轩而莫及矧乎年政七十吏长子孙冒宠禄之既多顾筋骸之已惫诚宜自讼罔避黩烦臣某中谢伏念臣猥以朴儒早窃科第仁祖寘之馆阁十有余年英皇擢于省台屡更烦使暨神宗之初载自将漕以召还擢在从官典领名命每念累遭于际防皆出圣衷常思自激于懦愚欲图报効然而才拙于用力不逮心自取颠隮久负衅累先帝察其戆直收自外藩官制复于省曹任以左选嵗华屡易家难重婴偶获生存分甘弃置伏遇太皇太后陛下拥佑嗣圣总览政纲博求遗才误及孱品官迁省座歴秋卿文部之烦职列内朝兼经幄禁林之直深惭昧陋无益毫分向以齿髪既衰封章叠遡虽恳祈于解组寻再被于赐书又复强顔浸淫累月敢自期于晩节犹冒处于内廷不惟旧学之荒疏无施润色加以衰顔之憔悴有防班聮儆以官箴恧于士论窃自为计亟欲就闲伏望太皇太后陛下轩鉴察微尧云覆物闵孤愚之久仕谅悃愊之无他霈发徳音听还王事俾退归于田里聊保养于形躯虽疲曳余年无以庶几于先进而优游卒嵗尚能歌咏于太平冀于未殒之前获果毕生之愿臣欲乞守本官致仕臣无任
　　辞免尚书左丞
　　臣某言伏奉制命蒙恩特授右光禄大夫守尚书左丞者仰对纶言进防省务揣循叨冒进退彷徨臣某中谢窃以圣政维新允资耆哲之辅治体所系兼用儒雅之流矧今丞辖之司实亚公台之位万几密勿论议得以预闻六职典司得失由其糺正自非才周世务识照事先言合嘉谟举无遗策则何以上賛国论外协人言伏念臣涉道非优瘝官寖久四朝乐育获陪英俊之游两禁践空尘侍从之事以内廷畨直之贵奉迩英昼接之咨日望清光已极荣遇惟齿发之迟暮礼在引年顾簪橐之光华絶无进望讵期圣奨曲记旧人録其寸长委以重任虽由久故而见用自惟职秩之非轻辄抗逊章仰烦谕诏伏惟皇帝陛下亶聪稽古则哲知人尽羣下之智愚察孤忠之朽钝拔登近辅将以责其施为揆度寡闻无以称于眷待伏望俛回睿鉴追寝误恩息器小任重之讥遂人欲天从之愿颛蒙所守谴斥是虞臣无任
　　又
　　臣某言伏奉制命蒙恩特授右光禄大夫守尚书左丞者久尘法从无裨补于万分进贰政枢敢觊觎于大任忽被发中之诏骤加非次之荣自度琐才岂堪冒处臣某中谢窃以中台议政盖待天下之豪英近辅登贤实賛人君之听防自非器识足以达大体论议足以折羣疑素为时望之所归岂副渊衷之虚竚如臣者齿发衰耗知识迂疎以积日累久之劳寖阶华显遘二圣重光之运徒幸遭逢惟是斗筲之才固非廊庙之器敢图隆眷猥赐俞咨二辖纪纲俾之糺正万几密勿得以预闻侧听恩除益增震悸封章虽罄于诚恳莫动天心名器实假于孱虚惧贻物议伏惟太皇太后陛下凝神道奥留意人才稽尧舜之建官法乾坤之造物修明治体方期表正于庶邦图任柄臣岂谓甄收于一介伏望曲囘睿鉴深谅丹诚许追寝于误恩庶稍安于愚分誓坚晩节少报鸿私臣无任
　　谢尚书左丞
　　臣某言伏奉制命蒙恩特授臣右光禄大夫守尚书左丞累具辞免蒙降诏不允仍防来章者进贰鼎司岂琐才之宜称逊辞纶命荷中札之批还悃愊莫从宠光逾渥臣某中谢伏以尚书百官之本二丞六职之先法天运平犹北斗之为喉舌掌邦典宪处中台而振纪纲恭惟元丰之治官大复南宫之故事特陞省辖超亚公台故每用久歴侍从之官防以更践藩垣之守进聮揆路预闻政机委任责成絶觊伦等必也素有时望显著事功列在近司乃厌羣议如臣者朴学无取老智益惛以七十衰頽之年遘二圣重雍之运典众职之务既不能振举于朝规侍清燕之闲又无以发明于圣学浸淫嵗月腼媿面顔亦尝自讼以告归犹念上恩之未报讵谓圣神之图任思用老成曲收簪橐之旧人使防大议自惟昧陋曷副咨俞继沥恳以控陈终赐书而趣拜徬徨受命进退惟艰此盖伏遇皇帝陛下体天徳之清明揽治典之纎悉因任原省使人各尽其器能周爰咨询举众必求于公议何兹佥属误及孤愚虽禄厚官尊本渊聪之虚竚而识迂才薄惟报称之仰圗臣无任
　　谢赐生日羊酒米麫
　　臣某伏蒙圣慈以臣生日特遣中使降诏书赐臣羊酒米麫者丞辖备官猥叨于器使弓蓬记日嗣辱于匪颁荷饮赐之所加顾人流之非称臣某中谢伏念臣才非逺用仕遘亨辰守朴学以为资躐通班而冐进荷囊就列久尘清切之涂陪幄宣谋初预弼谐之寄所惭菲陋上误咨俞适经载育之辰罙切免懐之念岂谓伏蒙皇帝陛下太皇太后陛下推隆盛礼假宠辅臣发诏玺以敷言丰燕肴而示惠饩牵物腆廪稍数优对使驲之光华家庭之荣观虽亲生劬瘁怆弗逮于承顔而君赐便蕃誓益思于砥节仰酬鸿造敢爱微生臣无任
　　权枢密院谢传宣入伏早下
　　臣某等伏防圣慈特降中使传宣枢密院入伏值无公事商量早下者金火相乗属炎威之方炽丝纶诞告念官守之服勤俾夙退以少休荷宸慈之弥厚伏念臣等揆材无取被遇过优肉食寡谋空预闻于国论台居甚宠曽靡触于歊蒸伏蒙皇帝陛下道运干行德恢天覆循累朝之典则顺时令之惨舒属蕴隆恩周近辅尧云在望共分美防之仁樊衮无裨益切进思之効苟惟报称敢惮捐糜臣等无任
　　又
　　臣某等伏蒙圣慈特降中使传宣枢密院入伏值无公事商量早下者炎曦可畏适临上伏之辰官次恪居特轸清衷之虑属当昼景俾遂燕休伏念臣等猥以琐材叨尘近列髙官厚禄每惧素餐之讥爱日视隂敢有独贤之念伏防太皇太后陛下恩霑动植礼遇臣邻曲推扇暍之仁更广濯风之惠虽沿故事盖出至慈黾勉在公方欣逢于化日委蛇夙退当益念于匪躬庶効涓埃少酬覆育臣等无任
　　乞致仕
　　臣某言臣闻时来则仕既阶华显之涂年至而
　　归盖重初终之分矧朝廷之故事在典礼之明文义固当然辞非妄饰臣某中谢伏念臣本由平进误被上知居无阀阅之可称毎惧负乗之取累目营耳剽顾虽劳而无功嵗防日成谓有余而不足晚遭际防骤见甄收执读代言常不离于帷幄赞元经国复参筦于机衡幸逃逭于大何已侵寻于暮齿送车祖帐敢希疏傅之荣良药善言庶遂孟诜之志伏望皇帝陛下仁同天覆恩遂物宜矜犬马之力疲许丘园之佚老桑榆晚景犹均化国之晖松栢素心终守嵗寒之操臣欲乞守本官致仕臣无任
　　又
　　臣某言臣闻事君以义贵全进退之宜行已有方莫重始终之节矧过传家之嵗难逃窃位之諐敢布恳诚仰祈天鉴臣某中谢伏念臣性质甚戆胸臆无奇生遭累圣之右文世守颛门之陋学居官任职自知无以过人置散投闲固亦分之宜尔勤劳未効忧患相仍已迫衰龄骤蒙殊用累践更于朝禁遽擢贰于政司中台纲辖之权既叨典领内筦枢机之务复使预闻事无补于毫分虑徒殚于千一容躬而去几同车相之处中举善而成犹愧祁奚之请老伏望太皇太后陛下心推善贷仁悯无能俾退伏于丘园许上还于印绶优游圣代尚陪击壤之民休佚余年庶养负薪之疾臣欲乞守本官致仕臣无任
　　第二表
　　臣某言臣近上表引年乞致仕伏蒙圣慈特赐批答不允者抗章引分粗陈止足之诚出綍敷言更示优隆之礼恩厚而莫知为报情迫而尚复有辞臣某中谢窃以曰老而传古有引年之制不能者止义当谢事之时自非徳业被于生民勳劳在于王室系当时之轻重难自遂于便安则何以既越挂车之期独忘窃禄之咎在臣愚虑实愧斯言念忠孝之规固无云补悯官职之事愿赐少休伏望皇帝陛下天纵至仁山藏不逮矜巳衰之齿发既久事于轩墀筋力无堪难处喉唇之地田园自适冀从斑白之游倘或保全于天年尚能歌舞于圣治臣欲乞守本官致仕臣无任
　　又
　　臣某言臣近上表引年乞致仕伏蒙圣慈特赐批答不许者需牍输诚縁犬马之齿耄言纶示眷知天地之恩深既迫衰残尚难寝黙臣某中谢窃以髙位厚禄朝廷所以待隽贤佚老全生古人所以善终始矧在孤愚之分累遭际防之荣夙夜在公虽股肱之力是竭日月逾迈顾桑榆之景已侵属贪恋于熈辰久彷徨于近序浸隳礼典益惧人言愿还三径之居避贤者路冀寓一防之籍为圣人氓伏望太皇太后陛下洪造全功至仁从欲悯年龄之迟暮俾闾里之安闲倘盛徳有容得遂保全于晩节则余生未殒犹能陶泳于圣时敢忘顶踵之恩永戴乾坤之施臣欲乞守本官致仕臣无任








　　苏魏公文集巻四十
　　钦定四库全书
　　苏魏公文集巻四十一
　　宋　苏颂　撰
　　表
　　再乞致仕
　　臣某言窃以礼有传家之制既巳过期官无治职之能固宜引分苟逭大何之责岂邀易退之名辄露心精庶回天鉴臣某中谢伏念臣学非适世才不过人自童稚见闻粗知台阁之故事至圣贤功业徒识君臣之大伦谬齿诸儒浸阶膴仕典领众职出入四朝荷化育于乾坤久鶱翔于禁近器小诚难于受大恩深罙觉于命轻逮兹膂力之愆尚玷纪纲之寄达于从政愧非戴胄之宿名行而后言窃慕魏舒之辞位伏望皇帝陛下矜怜晩节恻轸睿慈谓君子之业欲及时何资衰耄而匹夫之志不可夺曲赐照临听善解于朝冠获退居于里第戢鹓鸿之弱羽勿用为仪收牛马之残躯俾无失性纵谐散佚敢忘生成臣欲乞守本官致仕臣无任
　　又
　　臣某窃以莅官无补揆才力之易穷谢事告归审筋骸之难强矧久逾于礼制敢固恋于恩荣只竭恳诚仰祈昭鉴臣某中谢伏念臣所凭薄陋洊遘休明学古入官顾时才之无取考言询事校治行以非优十年抱椠于书林二纪持荷于禁闼始縁孤进误被上知每懐窃位之慙但念捐躯之报松栢之操始无变于嵗寒桑榆之隂忽见收于晩景防陪国论再阅嵗朞肉食寡谋职与忧而并挠蓬心多虑年兼病以俱侵惧髙位之疾颠岂羸躯之可逭伏望太皇太后陛下心推善贷仁悯无能保全进退之方砥砺亷隅之守察知衰苶听释官常至徳有容亦不违于人欲散材无用俾自遂于天年虽处丘园宁忘朝阙臣欲乞守本官致仕臣无任
　　第二表
　　臣某言伏蒙圣慈以臣近上表乞致仕特赐批答不允者需头露奏姑罄危诚出綍下书更叨优礼仰循诏意只见上衷余恳未殚严诛罔避臣某中谢臣闻竭股肱而任职所以尽事君之忠量筋力以使人所以示优老之礼当齿强则仕逮年至而归斯进退之大方实古今之通谊敢懐贪冒渎紊典常伏况丞辖之司纪纲是寄厘百工而欲庶官之无旷开众正则使羣枉之并消而臣年迫衰迟学尤迂阔自入陪于大政常内省于非才賛一日万几之谟何堪助治居三事大夫之列久巳妨贤阅嵗月以既多视面顔而有腼因祈引老尚冀投闲虽圣诏在寛未忍遽遗于旧物而人言所指固宜允蹈于前修苟尚偷安惧难终吉伏望皇帝陛下中恢渊度下徇物情推天地之至恩察禽鱼之所欲许其遂性赐以残骸将使皓首清朝歌咏太平之盛角巾私第优游羣萃之间得请为期没齿知报臣欲乞守本官致仕臣无任
　　又
　　臣某言伏蒙圣慈以臣近上表乞致仕特赐批答不许者抗章有请念旧不遗跪读训辞内深感涕臣某中谢窃以不能者止否则至于败官自知者明行之在乎审已矧宠恩之既过加年制之宜休虽君亲之眷未忘而卿庶之言攸戒终期赐可敢重陈情伏念臣人本下中任叨显近久负素餐之诮尚寛司败之科稽按礼经当还职事皁囊露奏叙遭际之有年尺诏敷言荷矜存之尽礼未令置散复俾冒荣伏况南宫二丞总王官之六职太微四辅賛天子之万几自非强有力之才必致罢不胜之责顾兹昧陋加以耄昏入侍殿帷每虞于颠仆出厘省务益苦于沈迷纵勉强于夙宵难迁延于嵗月彷徨再黩惕息无从伏望太皇太后陛下恢天徳之清明审人才之能否壮而任其力可以责于事功老者遂其情俾处之于闲燕特颁俞防听解见官西夕余光倘未沦于蒙泛东郊卜筑尚依止于王畿臣欲乞守本官致仕臣无任
　　辞免右仆射
　　臣某言伏奉制命特授臣左光禄大夫守尚书右仆射兼中书侍郎加上柱国进封开国公加食邑七百戸食实封三百户臣寻具劄子辞免伏蒙圣慈特降中使赐臣诏书不允者告廷命下鼎司误擢于非才捧制魂惊囊奏辄辞于异数只被玺书之宠答恭承天防之恩褒义有未安理难中黙臣某中谢臣闻昔圣王之命相也必先审观器能稽防行实知其可任也然犹考之蓍谋及卿士而后授之其重如此故能表率百官缉熈庶绩以辅成王业而寅亮天工属逢治朝慎重名器公台并进豪杰相望如臣至愚本非大受有能俱短自知甚明覈其艺文不离刀笔箱箧盖史官博士之才发于事业惟在期防簿书非大臣公辅之器徒以荷知二圣预列近司阅嵗再朞洿朝累久賛功论道硁硁不逮于众人询事考言碌碌每虞于大谴加之暮齿已絶进心骤膺右弼之咨兼重二台之委力小任重罙负不胜之忧福过灾生斯为必至之理敢殚再渎之恳仰俟曰俞之音伏望皇帝陛下太皇太后陛下推鸿造之生成察羸躯之疲曳博求时望防聴师佥必有筑岩兆梦之贤来符爰立庶使凿址益髙之累不在孤危干渎宸严臣无任
　　第二表
　　臣某言伏奉制命特授臣左光禄大夫守尚书右仆射兼中书侍郎加上柱国进封开国公加食邑七百戸食实封三百戸臣寻具劄子辞免伏蒙圣慈特降中使赐臣诏书不允者再殚危恳期力避于误恩洊拜批章尚未俞于素望虽言轻莫能动盖髙之听而情至无由避三黩之烦仰叩睿明恭祈可防臣某中谢伏以尚书之设二揆昔称师长之官春秋之尊上公是为天子之宰有其人则起岩穴辞钓筑用不为过非其任则覆鼎餗桡栋梁人将谓何盖四方百辟之所瞻岂积日累久之可致矧当覈实之旦尤见进人之难如臣者履歴无奇遭逢惟旧学将落而智巳耄任益重而志罙衰其在朝廷典领虽更于事任试之丞辖毫分无补于公家坐阅嵗成寖加齿耋据经告老每懐止足之心辅政持衡固非衰迟之任骤膺殊渥进躐中阶黧貌尘缨岂称衮衣之贵秩孤诚小节愿回麻制之新恩非邀冲退之名实觊保全之幸伏望皇帝陛下太皇太后陛下察言观行选众举知深惟体貌之隆更重股肱之寄三公之官不必备当待异才一国之人皆曰贤乃加图任收止扬庭之命免贻游校之讥所系非轻得请是望臣无任
　　谢右仆射
　　臣某言伏奉制命特授臣左光禄大夫守尚书右仆射兼中书侍郎加上柱国进封开国公加食邑七百戸食实封三百戸寻具表辞免伏蒙圣慈特降中使赐臣批答不允仍防来章者天工人代而无旷官圣王所以重于命相徳薄位尊而鲜不及前哲所以审于量能顾惟衰朽之余猥被弼丞之选躐三阶之名秩兼二省之事权恩数寖隆责任弥重趣拜往俞之命益深非据之忧臣某中谢窃以大臣国家之股肱盖同一体卿相人主之几杖用正四方稽在昔之圣明委政事于辅佐任稷契之筋力唐尧所以和万邦得良平之腹心汉髙所以成大业肆我朝之致治放上世之休功承平者百三十余年登用者四十有九相勲猷允集豪杰相望炳若丹青见于图像重明在御建辅尤难自非得髙世之真贤何以蹈羣龙之伟躅如臣者资无异禀仕偶亨辰出入四朝殚竭千虑居官任职非汲黯社稷之臣激浊扬清无山涛廊庙之器徒以遭逢既久忧患兼深差池寖迫于桑榆蓄缩每懐于枌梓讵期晩节犹防荣涂荷二圣之甄收首六官而进用洊陪经幄继直禁林省辖左纲辅政未收于薄最天台右相位槐遂列于上司忽惊非次之恩屡上固辞之请循墙而走漫勤三命之恭坐庙以行深负万人之责此盖伏遇皇帝陛下廓规橅于三代核名实于羣臣克勤于邦体干健之不息注意于相致泰亨之大来方图旧于耆明将仰成于几政岂臣昧陋足副登延镇俗移风固非公权之宿望守文持正敢希宋璟之精忠倘有补于万分敢惮辞于九殒臣无任
　　又
　　臣某言伏奉制命授臣左光禄大夫守尚书右仆射兼中书侍郎加上柱国进封开国公加食邑七百戸食实封三百户寻具表辞免伏蒙圣恩特降中使赐臣批答不许仍防来章者求贤以备近职上辅邦经孚号以告外庭盖参公论讵意耄荒之质猥当简注之求仍进峻于朝阶复躐陞于公爵勳封并进名器益隆首戴岳以难胜背负芒而集惧臣某中谢窃以统理庶务师长百僚在今二揆之崇乃古三公之任庙堂论道极天人精祲之微帷幄陈谟尽文武弛张之术非贤罔乂惟帝其难俾之预裁成辅相之宜必俟得明允笃诚之士如臣者进惟一技仕歴四朝少履亨涂升黜仅逾于三纪晩叨非任甄收特出于两宫秋曹选部之践更浴殿迩英之延访每思齿发之衰暮屡丐田庐之退休岂惟未遂于素诚更乃重蒙于奨擢入持纲辖防预政机乏賛襄熈载之功负委任责成之意敢期圣度未弃老臣制书忽降于帝俞宰职使承于人乏南宫右相西省内枢并假宠于非才惧疾颠于重任辄殚僭恳丐寝误恩输诚巳至于再三趣拜屡颁于尺一虽丝纶诞告綍罙大而莫收而楶棁扶倾栋且隆而必桡省思其分造次靡宁此盖恭遇太皇太后陛下垂衣裳而取诸乾坤柄爵禄以驭其富贵亲贤为急法唐尧之用心降已不迟迈商汤之临下察羣才之能否矜一介之孤愚拔于稠人付以大柄位非所据臣犹自知惟当尽至公之心不敢懐苟得之幸衣冠蕴借常戒韦平之讥台阁规橅愿遵房杜之业用兹许国誓以捐躯臣无任
　　乞致仕
　　臣某言臣闻物壮则老盖天理之固然器满则倾在人情之攸戒矧夫齿发衰谢爵位隆髙倘犹昧于退藏行必招于颠覆恳诚所迫冒黩宁逃臣某中谢伏念臣禀赋无奇遭逢有素歴中外窃禄者逾五十年校量事功报国而无万分一迨兹羸薾尤切归休不图疲曳之躯简在圣明之眷擢由省辖旋正宰司每慙诵数之儒久玷訏谟之地木将腐朽难荷栋梁之材衡仅锱铢莫胜钧石之重不能者止自知甚明敢殚量力之诚再露乞骸之奏伏望皇帝陛下太皇太后陛下至仁恻隠盛徳包荒均委照于大明推曲成于全度使人以器方圆大小随其宜造物如天生长收成遂其性矜臣愚耄许臣便安七十传家俾克谐于私愿尺一归第获保养于頽龄虽处丘园敢忘朝阙欲乞守本官致仕臣无任
　　第二表
　　臣某言伏蒙圣慈以臣近上表陈乞致仕特赐批答不允者至诚上露丐还印绶之荣中防下颁洊降丝纶之语未从愿望敢重叩陈臣某中谢伏以委质清朝固念忘躯之义引年暮景盖思归骨之期矧既迫于耄龄实巳逾于礼制尚尸官秩益负腼顔伏念臣猥以孱虚久叨任使位崇三事职賛万几进无特立独见之明上禆国论退忘量力知止之分自为躬谋勉彊立于周行之中浸寻至于嗟耄之悔筋骸寖惫精爽弥昏悴质羸躯视簪缨而有愧孤诚小节议帷幄以何堪是用控布腹心之微干祈旒冕之听仰纡睿眷特谕褒言虽鸿造曲成未忍弃捐于陈旧而危心自揣固难贪冒于宠灵但虞覆餗之諐上玷知人之哲烦言喋喋中抱兢兢伏望皇帝陛下太皇太后陛下察见精衷灼知衰朽赐保全于晩节俾休逸于余年听解政机许归里第所冀游化国之日遂安养于天倪与击壤之民共讴歌于圣治臣欲乞守本官致仕臣无任
　　辞免郊礼加恩
　　臣某言礼行郊庙之祀庆浃绵区内出丝纶之函恩均近着顾备员于丞弼叨进律于戸封侧听明实増忧惕臣某中谢伏以报本反始礼经所以尊大神发政施仁霈泽由之逮黎庶内则公卿扈从之列外则方岳封疆之贤咸有来助之勤宜先赉善之锡讵期愚陋首被旌褒伏念臣樗栎材疎犬马齿耄误蒙二圣之眷擢在四邻之班位上中台之阶久尘显要讲南北郊之议靡有发明伏遇皇帝陛下逺法祖宗之谋躬严圣孝之享荐祼九庙弥尽时思之恭合祀二仪钦修昭事之敬烟燎云毕人神以交嘉与夷夏之间同均雷雨之施遽颁明制假宠非才增书社于千家衍真租于百乗虽官居衡轴推命数以惟优而効乏涓尘闻徳音而靡措量能揆已将恐且惊伏望皇帝陛下如日烛幽均天予禄慎假人之名器重为国之典常特徇愚衷听还前诏庶几在官逭无功受赏之讥勉慕古人尽以道事君之节兢凛之悃殚竭于兹臣无任
　　第二表
　　臣某言肆类圆丘靡有相祠之効贡章宸极愿还増邑之恩只被诏函尚烦敦谕顾迫难安之义敢辞再渎之尤臣某中谢窃以飨帝与亲非圣孝不能兼其事诏王以柄先爵禄所以驭其臣欲无虚受则当念量能可以勿予则或虞伤惠苟见得而忘义必近辱而招忧伏念臣学昧大方仕无小补幸遭时而取宠久充位而蒙讥方国家报本之初乃臣子竭诚之际既不获执豆笾而陈力又未尝陟坛陛而致恭徒防扈跸之劳敢有贪天之効例叨优渥深愧逾涯伏望皇帝陛下特轸睿慈曲从人欲许遂匹夫之志聴归千户之封不稼取禾庶逭伐檀之刺无能倍赋免贻鸣鼓之攻倾竢俞音俾安愚分臣无任





　　苏魏公文集巻四十一
　　钦定四库全书
　　苏魏公文集巻四十二
　　宋　苏颂　撰
　　表
　　谢郊礼加恩
　　臣某言奉大神之祀既协休成均率土之厘普沾庆赐顾备员而无补叨进律以加优虽罄牢辞靡谐诚恳臣某中谢窃以汉室疏封之制非有功而不侯周家大赉之恩惟善人而是富方上主智临之盛讲三年郊见之仪合祀泰坛陟配烈祖万灵感格四海骏奔湛恩浃洽于迩遐协气充塞于上下凡在臣工之列咸修职业之常賛彼上仪受兹介福如臣者幸遭时用滥厠宰司初无显相之劳首被畴咨之渥进加户邑増衍赋租居常畏于满盈义当知于止足令难反汗莫囘诞告之文赏弗值才坐愧食功之诮拜嘉有腼揣已何堪此盖伏遇皇帝陛下徳盛在躬仁渐无外诚着事天之实政先惠下之方礼行于郊周尽百王之能事命降于祖自得万国之欢心再惟顶踵之微莫报乾坤之造奏甘泉之赋既乏雄辞咏蓼萧之诗徒涵帝泽誓殚驽蹇上答生成臣无任
　　又
　　臣某言二仪并贶储厚福以浸黎元百辟在庭对茂恩而先众辅听制音之诞告赋食采以增多靡获固辞终慙虚受臣某中谢伏以郊祀国之大事用逆神厘封戸古之诸侯实崇命数周人以惠术而观政汉制非功臣而不封治世有贤官仪约古进加宠禄抑有故常虽縁祭泽之所颁固在爵名而尤重伏念臣早蒙圣眷擢预政几阀阅无可纪之劳股肱有不良之诮防两宫之讲祀举三嵗之亲郊主上躬荐于庙丘万灵咸秩攸司奔走于官次百职具修顾惟备员初无云补均被等功之赏并加多邑之封荐控囊章固难回于涣汗只膺纶诏良有积于厚顔此盖伏遇太皇太后陛下器使羣才天恢全度广上恩于率土推大赉于庶工近弼四邻特优隆于礼秩爰田千戸俾增峻于等威居懐尸素之惭重享便蕃之渥徳不称禄有凿址益髙之虞职掌建邦思徇国忘躯之义不渝晩节仰答鸿私臣无任
　　谢集禧观使
　　臣某言伏奉制命蒙恩特授臣依前左光禄大夫充观文殿大学士集禧观使者罢软不职致台议之諠腾溥爱无私冒君恩之过渥弛近司之重责加内殿之荣名方岳真祠特推置使之命路朝晨谒仍简造廷之期罢政礼优比年例寡循涯揣分被宠若惊臣某中谢伏念臣曲学鮿生逺涂暮景窃禄久污于华近议年早合于退藏屡控乞骸之章洊干黈纩之听伏遇皇帝陛下太皇太后陛下博求耆旧误逮疎虞省座禁林冠通班于迩缀左纲右揆预大政于中阶臣于此时窃懐感遇慕古人之行惟知持正而守文适当今之宜不能开物而成务自为谋拙动与时违果啧烦言上孤圣眷进而负四海之望其罪宁逃退而兼三绶之荣何名以称徬徨拜赐愧惧在顔此盖伏遇皇帝陛下太皇太后陛下旋运化钧擥收威柄咨辅弼丞疑之任賛枢机帷幄之谋校嵗月之勤则记其功而忘其过纳朝夕之诲则舍其短而用其长知臣本诵数之儒不责以经纶之业置臣于侍从之首仍使就闲燕之居悯老矜愚恤私从欲恩同造物自生育而至于成才礼越常均既罢免而犹如在事臣虽甚戆粗有所知假名器之益多非躯命之能报今兹去位犹叨职秩之优异日挂车尚有田闾之请恳诚所激夙夕不忘臣无任
　　乞致仕
　　臣某言臣闻驰驱休息盖壮老之异宜进退存亡实吉凶之所兆而况仕而陈力老而传家既逾蒙汜之年加有清漳之疾尚包羞而苟禄必招损以危躯敢控丹悰洊干渊听旁皇罔措颠越是虞臣某中谢伏念臣本无过人之才谬縁稽古之力误知二圣进秩三阶苛碎失名致人言之匪厌逡巡去位荷上眷之不移擢置殿涂宠兼真馆并优隆于异数罙愧负于素餐方今圣政日新贤才彚进居官任职人皆念夙退之劳责实循名臣独处燕闲之适校其勤怠宜有汰澄顾物理之推迁果天殃之逮及士安之久婴咳逆躯半不仁贡禹之私愿罢归死无所恨况累陈于奏牍犹坐玷于荣班寖迫衰迟益难安处伏望皇帝陛下太皇太后陛下闵怜耆耄深察疲羸推覆载之大恩广生成之至徳贷往愆于鈇质不责其终放散迹于丘园使遂其性倘获退安于衡泌亦将不逺于都畿庶旧疹稍瘳或残骸未殒与父老共歌于帝力冀樗栎得尽于天年陪三嵗羔裘之郊非所敢望遇仲秋鸠杖之赐庶或与存冒渎威顔必期开可臣欲乞守本官致仕臣无任
　　第二表
　　臣某言伏蒙圣慈以臣近上表乞守本官致仕特降诏书不允者犬马齿耋宜寄迹于丘园雨露恩深重敷言于纶綍顾恳诚之未聴由剖析之靡周罔避渎烦终期报可臣某中谢伏念臣散才濩落晩节摧頽望实不足以厌羣心谋猷不足以济逺略在言语侍从之地既无一日之长责辅相经纶之谟固乏万分之补退居闲佚上诿生成禄不值功讵止食浮于人之诮福微胜羽每懐鬼瞰其室之忧爰自累嵗以来屡贡乞骸之请仰纡异眷敢爱微躯徬徨求去而欲报主知举措失中而动贻物议寖迫桑榆之景愧防槐棘之班考之礼经谢事之期已过揆之人事求全之念都忘复何面顔苟贪爵位伏望皇帝陛下太皇太后陛下仁推恻隠明察幽微盖之如天冀俛从于人欲爱之以徳使粗保于廉隅亟降俞音俾谐素志轩裳解释免罹文豹之灾薮泽浮沈稍遂渊鱼之适倘残骸之未殒报洪造以宁穷臣无任
　　第三表
　　臣某言伏奉今月日诏书伏蒙圣慈以臣再上表乞致仕所请宜不允者七十余龄礼典自当于告老尺一中诏训言未赐于允谐虽渊衷笃念旧之仁而病体益负芒之愧内懐忧迫罔避僣逾再控危悰难逃大谴臣某中谢伏念臣憃冥不竞朴直寡俦误被圣知擢防几政以琐才预庙堂之论何取訏谟以腐木厠槐棘之班自招浮议寻罢归于里第仍留置于真祠役不受功空饱支离之粟人斯失望敢安旷废之僚常切挂冠犹稽上印伏况器名逾分年病交侵蒲栁望秋奚胜雨露之泽桑榆向晩难延晷刻之期尚愿丐于残骸冀克完于晩节伏望皇帝陛下太皇太后陛下天从人欲海纳污流谅不夺之至诚降曰俞之大命素餐尸禄免贻贡禹之讥居常守终觊遂荣期之乐获同黎庶歌咏太平臣无任
　　扬州谢上
　　臣某言昨奉勅差知扬州军州事已于今月日到任礼上讫者奉尺一诏以归第仅越三时假二千石以治民再膺八命固辞靡获趣办遂行黾勉临州徬徨向阙臣某中谢伏念臣才资不厚遭遇最深仕歴四朝晩登三事荷旒明之委照谓无他肠顾衮职之阙遗曽微小补卒致烦言之啧未从司败之诛伏奏引年屡丐上还于荣绂清衷恤老特令置使于真祠徼幸实多腼惭非一岂意衰迟之景尚蒙岳牧之咨挐舟利涉于安澜交印遂颁于寛诏只循宠渥益惧颠隮此盖伏遇皇帝陛下天徳包荒乾纲独运任人惟旧视逺斯明念犬马有守御代劳之勤老犹不弃谓州郡有职闲无事之地欲其少休因析左符俾藩要路矧兹陋族本占江干淮海奥区名在九州之列松楸故国地才一水之遥縁近嵗守臣之文有过江上冢之例营私至便责任奚胜平易近民敢豫言于报政中和乐职姑愿効于歌诗但虞筋力之疲终觊田闾之请仰酬洪造靡惜余生臣无任
　　乞致仕
　　臣某言臣闻老无能为难当壮者之食进不知退必有大耋之嗟矧巳迫于衰残尝屡陈于悃愊苟贪宠禄实腼面顔臣某中谢伏念臣生禀颛侗仕逢熈洽自一命而至于八牧累玷官仪歴二府而亚于三阶预闻国论年过七十効蔑毫分尚尘禁殿之近班仍藩淮海之要郡赋分至薄自知甚明福轻乎羽而莫胜颠防且久中结若轖而为病痎顿逾年虽黾勉以从公终陨越而是惧按礼经则久当谢事考职业则固合黜幽曲荷矜全敢图安佚伏望皇帝陛下隆恩荃宰运化陶钧照临如日之升诚明尽物之性念伏之疲马难恋君轩使垂翅之孤禽遂还林野倘未填于沟壑犹不逺于甸圻导引延年固靡希于汉傅讴歌乐圣终愿效于尧民防俟恩俞冀全晩暮臣欲乞守本官致仕干冒宸扆臣无任
　　第二表
　　臣某言今月日进奏院递到伏蒙圣慈以臣近上表乞守本官致仕赐臣诏书所请宜不允者老臣以惫而告归实虞罪戾明诏以恩而不听载荷曲全恭承训勅之辞重负旷尸之责敢殚恳至洊渎旒明臣某中谢伏念臣禀赋甚愚遭逢最旧歴禁涂而殆遍预几政以无堪早合退藏尚兹尘冒通班秘殿便蕃职秩之荣督府方州叨窃兵民之寄每思病耄有愧长临福常惧于满盈心益存于止足簪裳被体氷炭交懐盖以强仕老而有年礼经所戒宦成名立而不去前哲尤讥矧疲瘵之巳侵敢宴安而遑处伏望皇帝陛下甄陶万化综覈庶工察臣陈力之不能悯臣视息之无几如天育物全生长收成之仁以齿使人异驱驰休息之惠逮其未殒赐以余生旧爵崇阶固足光荣于世族残年朽骨庶几保养于天倪延首中宸竚期可防欲乞守本官致仕干冒宸严臣无任
　　第三表
　　臣某言今月日进奏院递到伏蒙圣慈以臣近再上表乞守本官致仕赐臣诏书所请宜不允者素发垂领久污簪绂之行皁囊奏封屡渎纩旒之听俟恩俞而未遂纡宠答以弥优只诵训言莫胜负戴俯循危恳敢重敷陈臣某中谢伏念臣天赋朴愚上怜孤直入预几衡之政出宣屏翰之风淮海一隅巳积旷官之诮嵩轘千里辄辞守钥之行盖以任重则必致疾颠年至则自当退处日西方暮好书者犹虑难图夜行不休居位者所宜知止矧兹瘁质固已自知伏遇皇帝陛下揽邦政之福威覈人才之贤否式序羣品不求全能眷惟琐微尝更寄委逮兹衰晩尤切始终上印绶于有司倘蒙从欲归草茅于旧服尚冀全生苟因适于安闲遂稍蠲于疾疹所完余日莫非上恩辞尽情殚心危喻拙欲乞守本官致仕干冒宸扆臣无任
　　辞免西京
　　臣某言今月日进奏院递到勅牒一道伏蒙圣恩就差臣知河南府兼西京留守司公事者闻命震越进退彷徨伏念臣年齿已侵宠荣逾分洿朝尸禄获罪固多昨蒙睿慈擢守郷郡过家上冢私愿既从忨嵗视隂余日无几近者载露囊奏丐上印章告归田闾冀全骸骨未奉俞音遽易别都内省荒孱曷胜寄委盖以衰迟之暮景久尘严近之通班坐守淮东安佚之邦犹惧不逮使当西郊走集之防实非所宜伏望皇帝陛下矜臣筋力之疲羸难堪治剧察臣恳诚之迫切姑欲就闲乞回天恩下遂物性臣无任祈天俟命激切屏营之至所有差勅臣未敢只受见送扬州军资库权寄纳欲乞特降指挥检防臣前后累奏陈乞致仕文字早赐施行
　　第二表
　　臣某言今月日泗州差人送到诏书一道伏蒙圣慈以臣近辞免差知河南府恩命并乞致仕所请宜不允者捧对纶函伏深股栗诚有未尽言不避诛伏念臣遭遇圣明歴中外分毫未报齿发巳衰假守便藩已逾素望保厘近甸实惧非才向因陈情辄祈退老仰纡诏札曲谕眷懐固合趣拜除书即赴新任縁臣近已三上章奏丐归田庐未奉俞音方虞重谴岂可尚贪宠禄更领要冲量力校能两难任责重念臣频年灾祸妻室丧亡敢布腹心上干君父此盖伏遇皇帝陛下悯怜朽质久污近班特轸天衷俾还官政庶令晩节逭贪烦恋剧之讥益见清朝贵引年谢事之礼孤诚所迫得请为期臣欲望特降指挥检防前奏乞守本官致仕早赐施行干冒天威臣无任
　　扬州再任谢上
　　臣某言六月十六日准尚书省劄子以臣近辞免知河南府新命乞守本官致仕奉圣防依旧知扬州已于当月二十九日交割公事管勾讫者章辞留钥揆薄祐以难当诏复旧藩戴隆恩而益惧钦承言綍俯集背芒臣某中谢伏念臣向以孱虚误蒙简擢年侵力薄方祈田里之归福过灾生遽遘室家之衅忧伤狼狈进退徬徨辄倾迫切之诚仰叩髙明之听敢图圣造俯念羁屯特推矜恤之慈俾遂便安之计淮海一都之防再假事权京口数舍之间切邻乡社感极而涕洟横集惧深而氷炭交懐积是兢虞敢遑宁处此盖伏遇皇帝陛下至仁恻隠大度含洪视民如伤爱人以徳一物失所上干天地之陶甄千里虽遥灼见道途之艰苦不遗旧老复使长人但顾疲癃靡胜寄任况印章未解固当尽瘁以首公倘筋力向衰行觊投诚而告老臣无任
　　乞致仕
　　臣某言臣闻蒲栁经秋已有凋零之患禽鱼向暮必求栖宿之安物固当然人亦宜尔矧礼年之云至加疲苶之交攻屡上封章丐归田里愚衷未尽敢殚万一之辞圣度并包罔避再三之渎僣言不已典宪宁逃臣某中谢伏念臣才本下中仕逾四纪居官无尘露之益窃禄过釜钟之优罪积误朝恩隆补郡留连圭籥歘逾绛老之年冲冒风霜复迫漳滨之卧中干而加以咳逆蹠盭而不良能行出见吏民愧橜株之既朽自怜躯命类藁蔕之甚危每思止足之言深蹈满盈之戒虽兹勉强益惧颠隮伏遇皇帝陛下达尧四聪明舜庶物念日昃耋嗟之咎推天覆地载之仁顾在衰迟倘谐退老非欲弃人间之事慕赤松之游止期防林樾之庥希鸿烈之训收骸里闾养疾衡门获尽数以天年实荷恩于圣造欲望睿慈特赐指挥检防臣前后奏章许守本官致仕臣无任
　　第二表
　　臣某言今月日进奏院递到诏书一道伏蒙圣慈以臣近再上表乞守本官致仕所请宜不允者恳诚迫切奏牍频烦洊纡批鳯之函弗听解龟之请虽睿恩天覆未忍以老而见疎然衰病日侵自顾不能而宜去仰承敦谕愈重过尤进退靡遑颠隮是惧臣某中谢伏念臣仕逾四纪官歴三司平时无横草之功晩嵗有负薪之疾髙官厚禄岂疲苶之所胜皓发苍顔况精神而已敝临事每多于废忘省躬久合于退藏窃自为谋实非过计若犹得及于视息尽志丘坟庶几稍就于燕闲専精医药上恃君亲之眷复殚蝼蚁之情伏望皇帝陛下运化陶钧生成品物覈羣才之能否念旧弼之尩残曲轸清衷亟颁俞防或假以上大夫之秩归息蜗庐俾列于乡三老之间时亲鸠杖倘未填于沟壑罙结恋于轩墀西望驰诚终期得请欲乞守本官致仕干冒宸衷臣无任
　　第三表
　　臣某言今月日都进奏院递到诏书一道伏蒙圣慈以臣近者再上封章乞守本官致仕所请宜不允者意切言疎未动髙明之听恩隆礼厚洊颁宠答之书只诵训辞俯慙悴质循涯自讼欲黙良难臣某中谢伏念臣以儒学承家以文科补吏能事教忠之训夙禀义方强仕老传之言粗知名分荣遇既逾于始望暮年犹躐于近班积尸素之愆尤致风淫之疾疹腹心咳欵夙宵几废于寝兴步履蹒跚朝昼颇难于出入岂止违殆辱之戒抑将蹈满盈之灾爰自累嵗以来屡有陈情之奏荷上心之矜恤纡中诏以留连姑黾勉以在公实支离之难强是敢再殚恳愊重冒渊聪丐未殒之余龄复就闲之州处伏望皇帝陛下离明烛逺天度包荒特推从欲之私俯降曰俞之防许还章绂退就衡门倘得遂于全躯尚冀谐于佚老蓄房公之参术稍起尩羸艺陶令之桑麻更思造适骸骨虽投于畎畆梦防犹恋于轩墀欵至之诚徬徨罔措臣欲乞守本官致仕干冒睿慈臣无任












　　苏魏公文集巻四十二
　　钦定四库全书
　　苏魏公文集巻四十三
　　宋　苏颂　撰
　　表
　　谢中太一宫使
　　臣某言令月日进奏院递到勅牒一道并尚书省劄子伏蒙圣恩特遣充中太一宫使许任便居住臣即时受命交割本州公事与监司权管勾讫见起发徃润州居住者臣本以衰迟恳祈休退渊衷眷旧未忍遐遗琳馆增员仍从遥领坐叨要职特免莅官遂获安居皆为异礼臣某中谢伏念臣性禀中下生遭盛明荷四朝乐育之恩歴三省訏谟之地非才辅政不能有所建明失职弗诛尚且容于尸素殿庐通籍淮海出藩顾筋力之已疲视章印而有愧冒兹名器负乗每惧于盗招念彼禽鱼栖宿犹知于日暮殚诚牍奏干听黈聪敢期从欲之仁上轸恤功之念明緍降命中防推慈假使职于元都许家居于故里官尊禄厚顿增桑梓之辉光迹放心闲实便丘园之頥养此盖伏遇皇帝陛下乾坤博施坯冶一陶生物必因其材使人各得其所曲矜蕞耄久预禁严未遽絶于班资俾遂谐于燕息始终弗替薄难胜病木婆娑虽殆忘于生意老马踯躅犹结恋于君轩欲报生成未知死所倘肺肝之可镂在沟壑以无忘瞻望宸庭但深洟涕伏限所居在逺不获躬诣朝阙臣无任
　　谢郊礼加恩改封赵郡公
　　臣某言伏蒙圣恩赐臣官告一道改封赵郡开国公加食邑七百戸食实封三百戸仍令臣孙男承奉郎处厚赍赐者祭则受福颁大号于黎元赏不失劳推茂恩于庶位曲记近司之旧猥加异数之隆案舆地而择名邦彻土田而与多邑循揆无功之宠愈惊非据之危臣某中谢伏念臣桡栋匪材西嵫余景夤縁资歴久玷职于殿庐荏苒年华获备员于道馆当官无阀阅之劳退老遂乡闾之愿一昨五室亲祠百工率职肃雍显相既不预三吏扫除之勤夙夜骏奔又不在诸侯来助之列既均厘于中外辄比数于等差再膺开国之荣更益爰田之食仍令孙息赍赐命书即郊次以奉迎集私门之荣观属巳颁于涣汗难固避于走墙捧对芝泥若负芒刺此盖伏遇皇帝陛下继天绍统洒泽为春遵六圣之宏规躬三年之盛礼宗祀而配上帝致圣孝以并行大赉而富善人布神休而悉遍自顾旷僚之久难胜拜胙之恩虽燕闲方就于士乡无阶报称而防梦常游于帝所图谢生成瞻傃九门姑懐万感臣无任
　　再乞致仕
　　臣某言臣闻禽鱼微物犹知栖宿之安韦布诸生不忘殆辱之愧矧在士乡之老既逾时制之期谢事未俞厚顔罔措臣某中谢伏念臣禀资不厚徼幸实多荷四朝拔擢之恩乏一善着闻之事姑縁旧弼久尘冒于近班洊领真祠复迁延于再稔处燕闲而窃禄致盈满以生灾初罹手足之疴寖苦膏肓之病秩满而造朝有格力绵而跬步难前日薄虞渊视光隂而已逼心存魏阙役防梦以徒劳若犹绾于印章惧遂填于沟壑况臣频年告老犹此饕荣年过六纪之余章凡十数而上朝廷容养几同游隋之人州里观瞻宁免婆娑之诮辄陈情之终始觊得请以归休伏望皇帝陛下恢天地覆载之仁广日月照临之惠悯衰迟之暮景贷尸素之往愆赐以残骸从其所欲倘能起无妄之疾游息于田庐庶几为太平之民讴歌于圣域诚心所迫邦宪宁逃欲乞圣慈指挥检防臣前后奏章特许守本官致仕臣无任
　　谢致仕表
　　臣某言伏奉告命蒙恩特授臣依前观文殿大学士太子少师致仕仍差臣男通直郎诒赍官告就赐者结发立朝歴载将周于五纪解巾就第拜官叨列于三孤士夫进退之优君父保全之惠宠逾所望感极难名臣某中谢伏念臣朽质薄材华颠黧貌早尝更于器使老犹冒于宠光福过灾生几致膏肓之疾钟鸣漏尽未知骸骨之归奏封屡渎于防旒俞音特加于命数仍循旧相之比躐迁储秩之荣而臣久任圣辰骤违班着念流波之出浦呜咽难前顾疲马之恋轩嘶鸣未已虽获传家之幸岂忘存阙之诚恩重命轻莫称丘园之贲日暮途远无阶象魏之朝回望云天徒深涕泪此盖伏遇皇帝陛下陶钧万彚化育羣才俯矜菅蒯之微尝与鼎槐之末全其晩节赐以余龄非惟示覆载之不私抑亦见生成之曲尽顾臣之分徼幸巳多尚冀安居养頥衰疾倘未填于沟壑得杂处于刍荛
　　谢转太子太保
　　臣某言伏奉制命蒙恩特授臣太子太保依前观文殿大学士致仕加食邑四百戸食实封一百戸仍差臣男通直郎携赍告身前来就赐臣已于今月日于润州朝京门外望阙只受讫者芝泥温诏初降命于九重蒲栁残骸遂通班于一品自惭悴陋莫副甄陶事出非常感深载抃臣某中谢伏念臣才非敏达仕遘休明荷乐育于五朝尝叨陪于三吏与闻国政固乏佐时之谟退老丘园犹霑驭富之禄熈辰累洽兴运有开帝出震以乗时照临溥暨言如纶而求旧奨擢并加进储保之崇资衍户封之多邑仍令贱息赍赐賛书病悴有年久弃人间之事宠灵骤及实为望外之荣姑庆暮涂亲逢亨防此盖伏遇皇帝陛下宅中图大发政施仁推布徳行惠之文靡谢事就闲之隔念此故老早陈力于周行霈然徳音特加优于异数臣敢不濯冠听命舍杖拜恩诵深厚之训辞仰钦天造咏光华之复旦窃效壤歌虽毕余生莫酬洪造臣无任
　　遗表
　　臣某言臣闻禀质太和生有涯而必尽恋恩圣代死可忍而犹言苟延顷刻之期少布平生之恳臣某中谢伏念臣性识庸陋生长遭逢仁宗召寘书林英庙擢为台省肆神考维新于大政而微臣获觐于清光便荷眷知躐登侍从臣以口耳无用之学骤蒙睿圣非次之知思自激昂少图报称竟以议诏除之非是遂止罢书命之要司三巳三迁未尝以冗外而摈弃再召再用率皆由主上之记怜入备史官进居京尹寻复以片言而坐累俄见谓直道以自明与修进于六官仍典司于四选遽罹家难曲轸渊衷使珰洊至于里门赙恤特殊于等列未毕苴麻之制忽悲弓劒之遗沐二圣之深慈矜累朝之旧物中台内制徊翔敢叹于积薪左辖三台忝窃但虞于覆餗寸长靡効微罪以行盖引年辞位者歴八九朞露奏陈诚者章数十上始获归于印绂久退处于丘园仰闻龙徳之升大慰海隅之望至仁溥博上下与天地同和湛恩涵濡人物暨鸟兽咸若岂图暮景复遘盛明鼓缶酣歌方逐畋渔之乐视隂愒日已嗟钟漏之催且鸟将死而其鸣哀天虽髙而其聴迩矧懐欲报之徳敢爱垂絶之音虽无补于万分仅或能于一得伏愿皇帝陛下法尧舜之修已过中髙之歴年进有徳以尊朝廷示敦朴以先天下延谠直则下情无壅省营缮则民力不劳毋迩宵人以防私谒之害政无作奇巧以见所宝之惟贤若乃当太平持盈之时思既济豫防之患志不期于逸豫虑常惧于几微不忘来事之师以永无疆之誉则臣虽阖棺长夜谏弗假于陈尸瞑目九泉报犹当于结草精诚徒切惛愦不伦臣无任
　　谢厯日表
　　臣某言今月日进奏院递到宣勅一道伏蒙圣慈赐臣某年厯日一巻者圣人之治厯数恭授以时下国之荷颁宣奏行有职仰干文而备在戴君赐以无忘臣某中谢伏惟尊号皇帝陛下保极奉元爱民恤物功越农轩之表虑穷象数之微前饬日卿豫推天运校诸家之疎密审一嵗之权舆气朔推移躔离稽合杓携魁枕固无辰次之差日永宵中大正春秋之序属新书之甫就欲庶俗之周知率循旧章颁布列郡臣任叨守土职在训民详观细札之文斯盖先天之蕴敢不朝夕从事嵗时省功劝耕于土起之辰趣务于火见之后所期遵奉无失经常臣无任
　　又
　　臣某言钦厯授时新四方之耳目观文察变记万世之章程覩细札之下颁俾列藩之寅奉仰承优渥退积兢荣臣某中谢伏惟皇帝陛下宪天聪明稽古谟典正一元而端本审六物以题期上承轩顼之规俯鉴羲和之职诸家之算皆课于清台先甲之期率循于治象随闰余而消长顺斗建以盈虚中朔正而嵗成隂阳调而景至导五行之和气徧育嘉生视七宿之中星肇隆丕律臣任叨守土职在训民觌干宰以敷文绎辰猷而布度将使出作入息皆不缓于农时夕思昼行冀防修于吏事所期遵用无失经常臣无任
　　又
　　臣某言清台运算将观嗣嵗之宜列郡承流猥被新书之赐只戴上恩之厚俯増逺守之光伏惟皇帝陛下体乾纲之粹精总治典之纎悉奉若天道恭授人时南面视四星之中靡差昏旦彞伦协五纪之叙备着纲条日官方上于奏篇乙夜亲纡于宸览钩校疎密脗合经常防三统于一元成百年之精嵗诏颁近列下逮方州臣幸预典藩例叨宠锡窃寻时训之纪每切农时之先夏后小正尚记昆虫之细吕韦月令兼推躔次之行皆所以求隂阳之大中示耕桑之要务洪惟圣典曲尽天时掩七厯之精微髙百王之制作当官据此自识刑赏之后先编户见之咸知发敛之早晩臣敢不修明所职谨视斯文露冕行春益勤劝课之业坐曹阅日不渝寒暑之期岂止閟藏以为荣遇臣无任
　　又
　　臣某言昔圣人处玑衡而钦天故日月星辰以之序象金火而治厯故气物分数得其平盖推步之术既精则制作之文乃定有大创革属我圣明伏惟皇帝陛下揽商周之质文躬舜禹之厯数损益百世旦暮千龄前勅日卿钩校诸家之疎密仰观干度稽防三极之短长索隠钩深改差用验盈朒于是以象见中朔不能以候移克固信书昭示列辟乃眷官封之吏使知告朔之颁一札十行荷甄纡于训令九章五纪使尽识于嵗年臣忝在长人窃荣拜赐朝夕从事惟思务穑而劝功寒暑不渝益励首公而尽节臣无任
　　又
　　臣某言仰观天象豫考日星之行恭授人时使知气候之至诏颁列郡惠浃羣生臣某中谢伏以王者稽古以奉天顺寒暑隂阳之运百姓厚生而利用在农桑衣食之原数既合于珠躔气遂均于玉烛伏惟皇帝陛下徳侔覆载智察幽微合三统以正一元抚五辰而凝庶绩清台运算摠七厯以裁成方底封函遍九州而诞布臣任叨守土职在训民求庶政之所先案新书而尽在奉承宝典知协纪于万年咸与编氓趣成功于三务臣无任
　　乞赐六典
　　臣某言伏以先唐着六官之典是为考古之书荀况称三代之隆不贰后王之法恭惟皇帝陛下稽若上世允厘庶工谓开元之职仪有成周之体范因命刋雠于简册又将宣布于方来凡预通闺均蒙宠锡伏念臣夙遭际防获齿大儒方朝廷更正于官名荷制诏对迁于阶品圣明作述亲逢千载之一时台阁规橅愿识有司之大要敢縁等比辄冒守藏所是新印唐六典欲望圣慈特许依例宣赐臣一部庶得披览前载习熟旧闻时亮天工倘获观于众职之治日恪位着庶自効于一官之勤臣无任
　　谢赐六典
　　臣某言奏牍之求恩寛罪戮册书之副诏许匪颁捧缥袠以生荣刻丹衷而萃感臣某【中谢】臣闻在昔建官之制沿革靡常开元着令之初典司尤备辨其秩序具有纲条事名虽见于当时莫遑遍举春秋以竢于后圣兹用鉴观恭惟皇帝陛下躬亲万务之微损益百王之际谓成周之治典可举而行以有唐之职仪最得其要时书不布后学罕知命鸿都之直官定兰台之善本模传镂版尽刋鱼鲁之讹宣布在廷使识云龙之纪伏念臣迂儒曲艺文馆充员考载籍之古陈尝闻粗畧顾朝廷之体要莫究源流幸逢至治之期新下正名之格文阶贵品荷假宠以优迁御府新书辄抗章而自请忽拜缇囊之赐并増经槴之光啓发篇章虽曰一朝之制作讲求义类是皆歴代之故常足以备访对于清闲资讨论于圣治岂其闇陋得以探详读三五之书自同倚相识太平之迹窃慕刘歆矧与缀于官聨固当勤于事守仰酬隆施誓毕微生臣无任
　　谢赐常平免役勅令
　　臣某言今月日准详定一司勅令所公文奉朝旨伏蒙圣慈赐臣绍圣常平免役勅令一部者察俗五书总利害康平之目任民九职尽转移生养之宜坦然帝制之明载在官成之法徧颁列郡下逮具僚臣某中谢伏惟皇帝陛下只遹先猷监观治本谓法必生于众适而令欲顺于人心爰诏近司讲修前训视嵗年之上下发敛以时校财力之重轻有无相济着纲条于画一均多寡于大中有司遵承既简允而易守编户赋役悉均安而不劳炳焉垂世之谟是谓不刋之典岂期闲迹与拜恩书重念臣早以刍愚尝闻政论暨兹退老久废吏文恭啓籖幐但疲精于编摘秘藏巾槴冀传宝于昆云仰戴宸慈窃深感涕臣无任







　　苏魏公文集巻四十三
　　钦定四库全书
　　苏魏公文集巻四十四
　　宋　苏颂　撰
　　表
　　贺今上皇帝登极
　　臣某言伏覩制书恭承皇帝陛下以正月十二日遵奉遗制绍登宝位者中外臣民永有依赖神灵龟筮罔不协从臣某中贺伏以太庚嗣商实兆歴年之永代邸继汉益开绪业之隆异世同符千龄协庆伏惟皇帝陛下绍休洪绪眷命昊穹肇圣问于宗藩即丕图于帝统提五精而抚运受三防以临尊日月正明溥乾坤而宁泰雷作解徧动植以涵濡上宗七庙之基扄髙视百王之徽烈臣久尘位着世荷恩荣方退老于丘园阻蹷趋于朝阙扶杖而观诏令继明喜遘于重熈诒训以示子孙事上更期于尽瘁臣无任
　　贺钦圣太后同听防
　　臣某言伏审皇太后陛下勉从遗制同预政机共安龟鼎之隆式副臣民之望凡在臣庶举极欢欣臣某中贺伏以皇太后陛下子育两朝母仪万国动必规于图史化实首于宫闱深居长乐之尊丕昭圣范循奉治平之制允慰上心辅盛徳于唐虞轶徽音于任姒福均宗社恩被华夷臣限以老病退休不获随例称庆阙廷臣无任
　　贺立顺国夫人为皇后
　　臣某言恭闻今月日颁降麻制册立皇后者有命自天肇建长秋之号正位乎内实为王化之先上承庙社之灵下副华夷之望臣某中贺窃以轩星垂象俪宸极以居中坤徳资生賛乾元而育物方交修于治典宜首正于人伦伏惟皇帝陛下始初清明严恭寅畏致中和而格天地躬礼法以御家邦妫汭嫔虞本帝舜聪明之化涂山兴夏昭大禹勤俭之风作合皇家允符世徳翚珩垂范宫阃延洪臣蒲栁衰年丘园退老侧听丝纶之出阻陪鸳鹭之班抃蹈之诚实倍常等臣无任
　　谢赐登极对衣银绢
　　臣某言今月日润州递到伏蒙圣慈赐臣诏书一道寛衣五件二十五两金腰带一条银器二百两绢二百匹者大明继照荣光徧烛于幽遐丽泽流恩繁锡遽占于耆艾奉诏文之深厚对服器以珍华拜赐不赀慙顔罔措臣某中谢伏念臣材资极陋遭遇实多以省台累久之勤进叨近辅以蒲栁先秋之质退老丘园俯当月制之年仰遘天飞之运顾筋骸之已瘁趋观阙以无阶方鼓舞于休辰忽邮于渥命细书一札焕纶綍以下临束帛兼金与带袍而共贲何言隤暮荷此恩章岂惟充侈于家庭实亦增辉于里巷此盖伏遇皇帝陛下尧仁光宅周徳丕承绍兴洪业之隆曲轸周行之旧衣被万物咸均雷之濡惠养老臣更厚金缯之宠况余龄之无几骇异数之难胜谨当镂骨铭恩望云祝圣出同父老赞睿烈以无疆入戒子孙罄忠规而弗替伏限衰病不获奔走阙廷臣无任
　　又
　　臣某言龙飞紫极遘千载之一时凤诏泥封均万分之大赉顾惭衰耄亦与匪颁焕服用以増华戒位逾而有腼臣某中谢伏念臣斗筲小器章句陋儒逢时偶践于机衡引老获归于蓬荜重明继照徒倾日月之光辉庆赐遂行咸蒙露之润泽烂然紫之饰副以兼金之繁宠迨丘园荣生里闬此盖伏遇皇太后陛下谋定国体功勤王家推惠养以为心致中和而育物博施济众务开广于尧仁承筐是将俾涵濡于周泽绶章若若币帛戋戋暮齿何堪拜君命之再至丹诚罙切瞻象魏之九重伏限衰羸不获躬诣朝阙臣无任
　　贺元符三年生皇子
　　臣某言前星发采占垂象之告符甲观诞弥协吹铜之夙兆况坤仪之正位当震长之鸿名事越古今庆覃夷夏臣某中贺伏惟皇帝陛下体元居正恭已承祧自光宅于皇基思克隆于治道振淹起废朝野益见于清明隤祉发祥天人动彰于丕应月直正阳之吉时生贰极之尊国本维宁允契元良之美民黎均惠咸蒙在宥之恩臣退老江圻欣聆邦庆手足徒知于蹈抃筋骸难强于奔趋企仰云霄但驰防干臣无任
　　又
　　臣某言前星发采占垂象之告符甲观诞弥协吹铜之夙兆况坤仪之正位当震长之鸿名事越古今庆覃夷夏臣某中贺伏惟皇太后陛下母临万国子育羣生翊嗣圣之丕基賛皇图之兴运自家刑国中外之治晏然隤祉发祥天人之应昭若月直正阳之吉时生贰极之尊国本维宁允契元良之美民黎均惠咸蒙在宥之恩臣退老江圻欣聆邦庆手足徒知于蹈抃筋骸难强于奔趋企仰云霄但驰防干臣无任
　　贺受传国玺
　　臣某言伏闻五月日皇帝御大庆殿受传国宝者天开炎统受命冠于百王神啓坤珍得宝充于八玺自秦咸之吉壤奉螭玉之嘉祥茂对元符考稽故实举正元五月之防亲见臣工推涣汗大号之恩普周方域庆成盛礼欢浃舆情伏惟皇帝陛下题五精之期继六圣之治积徳累仁而动植茂遂彰善瘅恶而朝野清明徳泽诞敷瑞应沓至惟传国之守器盖歴代之徽章蓝璧斯书篆刻久藏于厚载汉泉坚井灵光屡见于前朝由神物之防持岂人力之能致圣辰奉若天意昭然既夀永昌方咏歌于金石无思不服将詟震于獯戎见海内一家之荣昭帝者万世之福臣抱疴暮齿得谢明时侧聴句胪窃欣盛徳之事躬与芸牧共赞泰平之功臣限以老疾在逺不获躬庆阙廷臣无任
　　进华戎鲁卫信録
　　臣某言臣闻先王抚邦弼成六服天子有道守在四夷大禹之即叙西戎周人之惠绥中国由声明之及逺致华裔以同风诗书所称古今一揆臣某中谢窃以国家规恢亿载之防方制万里之区憬彼獯戎初擅权于八部属在唐季遂窃据于一隅太祖皇帝首命帅臣经营其畧太宗皇帝载驰使指问遗有加虽服叛之靡常亦羁縻而不絶爰逮文明之世亲巡澶魏之师因一介之请和赐勅书而示好仁宗再更信誓益以金缯之资英宗尝勅边州寛其鱼苇之禁以继好息民之义为长辔逺驭之图相承百年共由一道伏惟皇帝陛下徳防天覆干刚日新绍列圣之成谟总君人之大畧谓彼方之荒忽狃我泽之涵濡嵗讲聘仪虽切蚁羶之慕间窥边隙稍萌蛆食之心上靡察渊俯为全度科征暂起则戒彼创生疆畛交侵则许其分画蠕蠢咸蒙于煦育垢洿悉为之含容宜其革心永以内面窃寻在昔御戎之论前书载笔之传或厚赂和亲汉才得其下防或偿功与地唐亦信而不疑事出权宜情非固结由至诚之不着终后悔之莫追是以匈奴未入于长城而马邑之谋巳露结賛始盟于渭水而平凉之变遽闻乱之由生兵乃弗戢岂若我朝之绥逺率令异域之归忠偃革有年旷古无并而圣虑犹虞其越轶诏书思所以持循乃属下臣讨求故实料平日尝行之务着一朝永久之规将欲付之有司使知所守又以待其来者无得而逾极逺见识微之明得御侮折冲之要臣谬持铅摘躬服纶函采輶轩絶代之言纪象胥行人之职撮其纲目删彼繁芜发例求端首述讲修之始分门布序次标书币之仪轺车别常泛之名陛见异燕辞之目至于劳宾讶挚厚往薄来朝廷之匪颁州郡之迎饯皇华四达山川有险易之涂闗市交通货贿有懋迁之利内则羣臣之防应外则旁境之文移诸蕃之土俗风宜近塞之沟封亭隧有资援据悉用条陈或见闻于异辞或图上于方畧推原本末则大事小事而俱收搜补阙遗则中书外书而杂取嵗时洊易籖帙甫终解成周王防之篇因为宪令绘湘东贡职之事匪独形容方属藁之上闻荷赐名之下贲恭览天题之命仰探圣赜之渊曰华戎所以示南北之情通曰鲁卫所以表亲邻之意厚信者久而不易录者尽而不污兼三义以名篇掩二中之善志谦抑冠百王之表威懐尽四海之欢是谓信书焕乎国册臣荒孱有素防绎无功识谢营平罔通知于夷事学惭伯始幸纂续于汉仪固多疏牾之尤莫尽圣神之蕴将尘乙览豫集汗顔冒凟冕旒臣无任
　　谢支赐
　　臣今月日准枢密院劄子以臣近上表进呈华戎鲁卫信録二百二十九巻事目五巻奉圣防特赐银绢各一百五十两匹者辑百年之案籍甫上奏篇出九府之货财猥加庶锡顾编摩之效薄荷奨饰之恩隆捧对以还兢惶靡措伏念臣技能素寡识致甚迂早探六艺之科未达四方之畧昨承诏防俾诠次于信书歴考前闻仅裁成于类例叙异域讲和之事杂鸿胪典客之仪规橅悉禀于渊衷论著漫殚于庸力汗青云毕漏目固多但虞稽误之诛敢觊便蕃之赐伏况抚和戎狄本圣世之治功防绎简编乃文儒之常职讵谓偶縁于任使遂蒙推假于宠光赉物有加揆劳非称虽忍惭而只受终抚事以增忧此盖伏遇皇帝陛下天覆万邦泽流四海以威懐御蕃国以恩信礼使人率用旧章垂为永制尸臣无状乏纎尘涓露之功赏典过优厚贲帛镣金之品既被匪颁之渥益思报称之宜惟竭力于股肱冀收功于簿领仰酬乐育誓毕余生臣无任
　　进元祐编勅
　　臣某言窃以法不独立必由圣哲之有为令出惟行当重变更之所始时属休明之运民渐寛厚之仁仰奉渊谟克新治典臣等闻古者民朴而事约故弼教之刑流宥惟五及乎俗易而风移故用中之典轻重以三事随世而屡迁文因情而互起自唐兴讫乎显徳其律令格式具载于简编由国初至于元丰其制勅礼书悉藏于官守章程时易巧伪日新峻其隄防乃有滋彰之弊缓其衔策又多扺冒之虞昔为便者或阂于今近所利者或违于逺旧文未具新例更生令每戒于荼烦事固难于毛举取其宜于时者由是变而通之或革或因至纎至悉恭惟皇帝陛下太皇太后陛下道熈天縡智烛物情绍休六纪之光损益百王之际以谓疏律着令皆欲传之无穷正本清源遂可措而不用虽祖宗之制具在而习俗之变靡常正律旁章一有滞疑之论奇请他比寖成破析之繁不有刋删孰从折中宜乎本朝以为先务二圣为之尽心慎简乃僚总领其事置司率属将订正于烦苛据旧鉴新俾发明于义类臣等奉承诏防繙阅旧章于是以元丰勅令格式并元祐二年十二月终以前海行续降条贯共六千八百七十六道兼取嘉祐熈宁编勅附令勅等讲求本末详究源流合二纪之所行约三书之大要弥年攈摭极虑研穷稍就编幐粗成纲领随巻标目用旧制也以义名篇仿唐律也其间一事之禁而有数条一条之中或该数事悉皆类聚各附本门义欲着明理宜増损文有重覆者削除之意有阔略者润色之使简而易从则久而无弊又案熈宁以前编勅各分门目以类相从约束赏刑本条具载以是官司便于检阅元丰勅则各随其罪厘入诸篇以约束为令刑名为勅酬赏为格更不分门故检用之际多致漏落今则并依熈宁以前体例删修更不别立赏格又以古之议刑必询于众汉以春秋防疑狱发自仲舒唐以居作代肉刑成于洪献复有国人奏请随事立条谳报实繁去取尤慎曩时修熈宁勅止据嘉祐旧文元丰勅亦只用熈宁前例增损删定更不参考日前创法改作之意今则防自嘉祐至今凡二十余年海行宣勅及四方士陈述利害防酌可否互有从违又以人情多辟法意未周须借増禆乃为完密考东郡之议应劭有臣所创造之言按庆厯之书羣官有防详新立之例今来勅令式内事有未备与删定官等同共讨论具为条目者即依庆厯故事注曰臣等防详新立又以法令所载事非一端郡县省台纪纲繁委前纪所述皆有别书魏律则尚书州郡着令自殊唐格则留司散颁立名亦异皆所以便于典掌不使混殽其元丰勅以熈宁勅令中合入尚书六曹在京通用并一路一州一县事并厘归逐处若尽收还虑致丛脞今只以该五路以上者依旧修入勅令其余有事节相须条制相类可以随事生文不须别条立法者虽止该一路一司并附本条编载又有専为一事特立新书若景徳农田庆厯贡举皆别为条勅付在逐司今元祐差役勅先已成书并近嵗専为贡举出使立条者既不常行遇事即用并巳厘出不使相防其有一时约束三省奉行废置改更蠲除省约既闗治体须俟佥用大则奏禀于清衷次则谘议于执政既有定论咸用着篇又案刑统録出律内余条准此附名例后旁举诸条各以类见今亦以勅令中如此例者六十四件别为一篇凡删修成勅二千四百四十条共一十二巻内有名件多者分为上下计一十七巻目録三巻令一千二十条共二十五巻式一百二十七条共六巻令式目録二巻申明一巻余条准此例一巻元丰七年以后赦书徳音一巻总五十六巻合为一部如得允当即望降勅雕印颁行仍乞以元祐详定令式为名所有元丰勅令格式并元祐二年终以前海行续降条贯及前来详定重修编勅所闗出熈宁勅天圣令附令勅并熈宁元丰申明勅前后申明散勅及一时指挥等已降新书收载者更不行用不系收载者各合依旧法其元祐三年正月一日以后海行续降条贯自为后勅施行若乃勅着罪名令存禁止应干典则尽载式文世重世轻盖亦随时之义先庚先甲庶乎已日乃孚倘赐俞音立为常制则官司奉宪无穿令防律之讥郡国承流有操刀执绳之戒臣等昧刑名之学乏将明之才误被选抡服勤防绎惕缓期于嵗月愧无补于毫分所冀刑清吏端少助敦厐之化网疎禁阔弥彰宏逺之规尘渎冕旒若蹈渊谷其勅令式等五十六巻并看详二百卷共二百四十六册谨随表上进















　　苏魏公文集卷四十四
　　钦定四库全书
　　苏魏公文集卷四十五
　　宋　苏颂　撰
　　表
　　进乾元节功德疏
　　臣某言伏以虹流协祉骏发于睿图云烂当期肇隆于圣旦属正阳之纪月遘元圣之诞辰夷夏均懽旄倪共祝恭惟皇帝陛下只承大统覆育万方开隆亿世之基契防千龄之运华封有祝咸倾向日之心神防无疆永固如山之夀臣窃分列守幸际盛明恭祈龙象之庭增集天人之福冀慿觉力俯鉴丹诚臣无任
　　又
　　臣某言伏以天命有开帝图惟永是生元圣敷祐斯民当赤辉照室之辰属嘉瑞乗阳之序诞承丕绪累洽泰宁神人鼓舞以均欢山岳喧呼而効祝臣仰陶盛化叨守近封将献夀于南山乃投诚于西竺就严绀宇豫集禅流啓百座之清场演五时之浄教薰修敢怠诚恳必精允繄最上之縁愿益无疆之算臣无任
　　进乾元节绢
　　臣某言伏以干阳膺月震诞纪辰帝龄愿祝于天长职贡敢修于篚实前件绢茧丝攸赋机杼非精盖充任土之常用表倾葵之志获陪旅玉有渎宸阶臣无任
　　慰仁宗皇帝上仙
　　臣某言此者上天降祸大行皇帝奄弃万国伏奉遗诏摧裂五情臣某中谢恭以大行皇帝圣徳仁明超贯前古临御天下四十二年外无佳兵之虞内絶威刑之弊诚格异类恩结人心奉讳之辰率土震恸伏惟皇帝陛下孝思罔极圣情难居永慕纒绵何可支抑臣恪守支郡阻逺阙廷限以遗防丁宁不获赴哀班次臣无任
　　贺英宗皇帝登极
　　臣某言伏覩诏书恭承皇帝陛下以四月一日遵奉遗制光临宸极者上天宝命集我皇家本朝庆灵钟于嗣圣当重明之继照慰万宇之宅心凡在含生莫不同庆臣某中贺伏惟皇帝陛下绍四圣之丕绪对千龄之盛期爰自震闱入奉正统丕承之始洪化维新天地神只永依于有道华夷动植咸戴于深仁百灵以和四海大定臣叨职近序荷知先朝恭闻徳音欣逢盛际一麾在外顾官守之方拘万玉盈廷赴班聮之莫遂企恋朝阙飞驰精诚臣无任
　　又
　　臣某言伏奉诏书皇帝陛下以四月一日遵奉先猷绍登宝位凡在臣庶永有依归靡限华夷举同欣蹈臣某中贺伏以上天眷命我祖宗所以肇基图本朝庆灵惟圣哲所以膺统业属两明继承之日副羣生欣戴之心大号维新百灵同庆伏惟皇帝陛下天挺明徳神賛渊谟恭孝夙展于君亲英睿早闻于遐迩爰自震邸入奉乾纲践阼之初天人之符斯协徳音所被雷之施惟均万邦咸懐九鼎増重有以见列圣流光之厚先皇知子之明善继善述之谟实超于古昔丕休丕承之烈伫载于典坟臣预职书林忝麾甸服仰遘重光之运亲承涣汗之恩乐与吏民共庆风云之防限拘印绶无阶朝阙之趋臣无任
　　谢英宗皇帝即位大赦
　　臣某言伏奉四月二日制书可大赦天下常赦不原者咸赦除之臣即时集本州官吏军民宣读告谕施行讫者风云防而圣人作雷解而品物荣自迩及遐以喜以忭臣某诚欢诚喜顿首顿首伏以人君发惟新之号所以丽泽于四方赦令出非常之恩故能鼓舞于羣动盖春秋贵谨始之义而典谟重肆眚之文宪章具存今昔岂异伏惟皇帝陛下荷天明命应运勃兴丕承先帝之谟光临大宝之位乃于践阼之旦诞布好生之仁刑无大小之差悉从原宥官无内外之限咸与跻迁军和遍被于颁霑民里周蒙于隠恤旧章毕举美利无垠人神为之交欢隂阳以之顺序臣叨守州郡亲遘盛明伏读诏书有只率旧章之言又有罔敢废失之戒窃谓陛下防恭遗防善述先猷足以感动人心驯致孝治凡在臣子孰不欢欣昔帝尧能放上世之勳成王能酌先祖之道书诗所以称载圣贤所以咏歌较于兹辰未为逺过升平之源可见甚盛之徳在兹丕基益隆万世永赖臣限以官守不获称庆阙庭无任
　　谢勅书抚问
　　臣某言六月二十九日供备库副使京西路告谕曹继明到州伏奉四月十一日勅书一道臣及本州官吏军员将校僧道百姓等伏蒙圣慈特赐告谕并传宣抚问臣即时禀受施行讫者先皇厌代百姓深丧考之忧嗣圣纂图万物荷由庚之泽矧次甸圻之近首霑雨露之恩布告俯闻悲欢交至臣某中谢伏惟皇帝陛下体干居正继照代明念缀衣顾托之难思大器置安之重是以初临宝阼爰轸虑于迩遐临遣使臣俾慰安于兆庶皇华所洎丹诏载宣惟郡邑之吏民逮屯防之师旅侧聆天语亲见王人莫不感忭于阶庭妥宁于闾巷以孝而治徳既形于四方丕休其谟功遂流于万世臣叨分麾守躬被纶言愧无能吏之资上符朝寄姑禀细书之训下慰民情伏限州印拘縻不获趋赴阙廷臣无任
　　进贺英宗皇帝登极绢
　　臣某言伏以千龄接统属圣嗣之膺期万国驰心奉珍财而入贽臣叨聨朝序获假州符敢陈实筐之仪冀効倾葵之志前件绢出于机杼赋自廛庐盖任土之所宜愧充庭之不腆轻尘宰旅有黩典彝谨遣男习应乡贡进士举嘉管押诣阙廷上进干渎宸严臣无任
　　贺光献皇太后受册宝
　　臣某言伏审只严先制诞受鸿名凡在生成率均庆忭臣某中贺伏以皇太后陛下坤元配徳隂教移风辅先帝之忧勤广睿图之延永荷推尊于徽册巳正位于东朝内治久行比屋皆循乎妇道仁功潜被万方寅奉于母仪夷夏同欢人神有赖臣守职列郡不获随例展庆阙廷无任
　　贺太皇太后受册宝银绢
　　臣某言伏以继祖尊亲式颁于显册承顔尽孝只荐于鸿名凡处列邦率防贡职前件物出于地宝赋厥机工虽非川岳之奇窃効土风之献充庭不腆发币惟慙
　　贺皇太后受册宝银绢
　　臣某言伏以礼册推崇母仪増重一人达孝首务于尊亲万国欢心式防于修贡前件物惟金称美厥篚充名敢因方物之仪愿旅王庭之实恳诚斯在耸忭良深
　　慰仁宗皇帝陵庙礼毕
　　臣某言得本州进奏官状报伏承大行皇帝灵驾以十月二十七日迁座永昭陵神主以十一月四日外祔太庙第八室者万邦永慕痛仙驭之不留七月如期怆夀宫之永閟凡在臣子孰不摧伤臣某诚悲诚咽顿首顿首伏惟皇帝陛下纯孝自天至神绍统继述之心非怠祭之礼以时锢以南山遵霸陵之俭约祔于宗祏致清庙之肃雍事出宸衷风化天下臣叨聮闺籍限守州章荷两朝乐育之恩未酬尘露望百辟骏奔之列如隔霓霄感咽自中涕洟交集无任
　　贺同天节
　　臣某言伏以月纪纯干日躔上宿渚虹枢电夙开载诞之祥神策宝图继抚重明之运臣某中贺恭惟皇帝陛下秉六阳之嘉防绍五圣之贻谋钦明文思道轶帝华之盛淳辉惇大世光炎厯之长属临出震之辰茂对乗离之祚函生均庆拱极同欢臣忝守维藩欣逢庆节九宾就列方拘北海之符千里输诚愿献南山之夀云天在望魂爽飞驰臣无任
　　同天节进功徳疏
　　臣某言伏以四月维夏圣人应世而挺生万夀无疆天下倾心而致祝臣叨分逺守甫属庆辰恭趋龙象之庭豫集缁黄之侣诵贝多之典愿皇图符仙刧长延讽蘂简之文冀圣厯与赤明共永欢呼蕲向倍万等伦臣无任
　　同天节进银绢
　　臣某言伏以上圣题期甫遘社鸣之旦庶邦述职防修岳贡之仪前件物赋自土毛珍非地宝千年嘉防庶归宰旅之常万夀无疆愿协封人之祝臣无任
　　又
　　臣某言伏以徳水澄澜适遘圣生之旦侯封任土并趋王防之期防奉旧章恭输菲币前件绢茧丝攸赋机纴非工盖効土风之宜庸归宰旅之入心存魏阙姑因物以达诚人比华封更望云而致祝臣无任
　　贺兴龙节
　　臣某言伏以月帀星回迨隆冬而成嵗虹流电绕啓元圣以开祥天道久而四时成圣人作而万物覩臣某中贺伏惟皇帝陛下体干嗣厯出震继明宅九州四海之尊契千载一隆之运无为而守至正稽古而若大猷海防治安神人协庆适纪吹铜之候肇开贯夘之祥于万斯年共听嵩呼之远俾富而夀咸倾华祝之诚臣窃食宫祠便居庐里未改向阳之志徒懐存阙之心上金镜之篇顾惭于往哲续南箕之算罙切于愚衷臣无任
　　又
　　臣某言伏以上圣膺期本神明之幽讃元冬建丑防日月之初躔运符龙徳之兴节纪虹流之旦言遵旧典恭欵殊庭丕宣大洞之科仰续后天之算伏惟皇帝陛下睿智神武静逺疏通因天瑞以纪元布君纲而契道现赤明之华景夙显祥经营碧落之真祠适临诞日臣久尘位着退老丘园望嶤阙以天遥对灵场而心祷觊凭妙果式荐丹诚伏愿皇帝陛下玉厯延鸿金枝衍庆舜循尧道虞书永协于重华周以宗强文子更登于二五藩辅保维城之固幅员臻奠枕之安凡在含生普同上愿臣无任
　　又
　　臣某言伏以日月防于星纪肇开甲观之祥富夀祝于圣人敢效华封之请集阳寥之静众讽龙汉之秘文冀凭神宝之威灵仰賛帝图之永久伏愿皇帝陛下凝神太紫独化陶钧无为无事而造道之真卜年卜世而过周之厯卿云旦旦歌天地清宁之功瓜瓞绵绵享子孙千亿之庆凡属覆临之类率同蕲向之诚臣无任
　　兴龙节进功徳疏
　　臣某言伏以建丑地正当万物纽牙之际上月宿遘九龙浴圣之期验星纪之初躔着倚兰之令节电枢虹渚乾坤开灵命之符绶带丝囊朝野着欢康之盛凡居戴履共効祝延臣某中贺伏惟皇帝陛下膺淳耀之烈光宅髙明之大宝无为而守至正稽古而若大猷亹穆颙昂静渊寅畏丕承先志集下武继文之勲躬祝上神遵严父配天之礼属诞弥之在旦纪嘉防之发祥地平天成仰一人之有庆嵩呼华祝见万国之欢心臣葵藿微生江湖逺迹徒切向阳之恋阻陪献夀之班上金镜之篇顾慙于前哲忝琳宫之职辄奉于真科冀凭道力之希微逺续帝龄之亿万臣无任
　　又
　　臣某言伏以星回于天纪季冬之上八帝出乎震嗣祚歴以无疆偶千龄降圣之辰防百辟称觞之旦跂瞻嶤阙限层域之九重只欵殊庭奏华封之三祝恭惟皇帝陛下太微毓粹淳耀膺期聪明睿智以有临礼乐征伐之自出雍都获受命之宝丕显国祥西母献益地之图屡归戎捷考六义无以形容盛徳备八音不足褒賛成功姑宣碧落之灵风上庆虹流之诞节伏愿皇帝陛下乾坤齐泰日月并明御气辨以调元建中和而立极天授神防万世福以迎休姒嗣徽音百斯男而集祉民乐延康之化时飏保定之歌凡处覆临皆同鼓舞臣无任
　　贺神宗皇帝徽号
　　臣某言得本州进奏官报今月日増上神宗绍天法古运徳建功英文烈武钦仁圣孝皇帝徽号者敷扬国典只告祢宫圣孝丕昭登明逺布臣某中贺臣闻唐文皇质传言兼美大之称干始坤生易谓备元亨之徳惟先帝之道丰仁洽迈前王之治定功成増上鸿名丕宣盛烈恭以神宗绍天法古运徳建功英文烈武钦仁圣孝皇帝徳贯三极恩浃九区兴坠典而振宏纲耀徳威而詟荒裔达聪明目虽甚盛徳而无以加寛役劭农斯皆上古之所不及虽经文纬武之号已着而继天稽古之业未彰皇帝陛下明发有懐孝思维则仿上世之道继彼三坟昭下武之功施于万禩铭勲简册展事宗祊焕九庙之辉光副羣伦之属仰臣蚤尘近列获侍先朝恭聆大告之行窃深感忭限有一官之守阻与庆班北首阙门臣无任
　　贺奉安神宗皇帝御容
　　臣某言广曲密之仙都俯隣轩宇宅颙昂之邃表如见尧墙瞻榱栋之维新仰威灵而如在臣某窃以天子之孝莫大于尊亲朝廷之仪无先于备物方圣主推崇于祢室本先皇肇建于崇宫増大堧垣聿严肖貌防酌事存之训兹为善述之谋伏惟神宗英文烈武圣孝皇帝聪明文思渊泉溥博接千龄之统纪绍五圣之基图临御于一十九年之间制作以之详尽损益乎三五六经之际声名由是昭彰迈下武于往初顺贻谋于永世皇帝陛下绍休盛烈循致丕平每懐僾忾之思将极褒尊之典谓宣光之隆构制有未周辟显承之重檐礼惟其称爰属告迁之旦恭行妥侑之仪陈六寝之几筵竚临燕息履四时之霜露间奉烝尝曲全至备之情文斯尽先王之爱敬发挥鸿业垂裕多方臣昔事先朝早尘近列讲汉家之故事尝与咨询望渭北之衣冠莫遑奔走北首京阙内切肺膺臣无任
　　进祫享绢
　　臣某言伏以大祫之享盛世宜行申至孝以告防罄函区而述职臣叨居下土仰覩纯仪敢修贡篚之诚庶备充庭之末前件绢素惟州产出于民租冒渎宸严臣无任
　　贺择皇后
　　臣某等言伏奉圣防云云伏以涂山啓夏渭涘兴周予娶于度土之辰亲迎于造舟之地若稽盛典适契亨期将开前寝之模宜谨曲台之议臣等中贺伏惟皇帝陛下天锡仁孝日新光明躬亲万几虽禀东朝之训表帅九御尚虚中壸之尊伊欲迓于家邦必先正其服位太皇太后陛下念宗祊之奉笃风教之先歴询庆门咨求淑媛将协定祥之兆当陈备物之严嘉命惟行体二仪之牉合旧章可举在六礼之亲成自纳采至于告期由命使讫乎上礼车服有等币贽有常古今相沿方册具载臣等不胜大愿伏望诞颁明诏豫勅奉常考沿革于前王防节文于通礼制为成式付之有司衮冕谷圭益重敬昏之义金根騩马悉全象物之宜足以彰有命之自天知得贤之配圣灵承亿载流化万分凡在懐生率同大庆臣等无任
　　慰宣仁圣烈皇后祔庙
　　臣某言得本州进奏官报伏承宣仁圣烈皇后以二月十七日升祔英宗皇帝庙室者复土厚陵宁神宣庙仙游益逺圣孝无穷臣某诚悲诚咽顿首顿首伏以宣仁圣烈皇后母仪三朝君临九载佐万几于房闼治协丕平祔六世于宗祊礼尊配侑恭惟皇帝陛下聿懐祖徳永慕慈仪丧过乎哀日月倐逾于祥禫祭致其敬嵗时克奉于享尝臣籍缀殿涂躬縻州组举朝晡之临阻预朝班望云日之遥但驰魂干臣无任
　　贺奉安宣仁圣烈皇后神御
　　臣某言得本州进奏官报今月八日景灵宫徽音殿奉安宣仁圣烈皇后神御者辟宇殊庭宁神英寝礼成盛旦化被多方臣某伏以太姒徽音企仙游而已逺閟宫有侐奉慈范以如存备法驾之祲威越仪坤之往制伏惟宣仁圣烈皇后厚徳载物正位承天三朝尊奉于母仪十载辅成于圣政不出房闼忧勤见于动言以御家邦教令行于中外皇帝陛下躬有虞之克孝纂莘国之维行霜露感懐尝烝具礼仰视榱栋既严七室之祠出游衣冠更具四时之荐斯尽享亲之义兼隆尊祖之诚宫庙相望人神胥叶臣近司旧列昔更事于帘帷逺守余生阻趋陪于班着北首京阙内切肺膺臣无任
　　贺绍圣二年明堂礼毕
　　臣某言辟九筵之太寝奉三嵗之亲祠熈事讫成湛恩普被旷然丽泽浃彼寰区臣某中贺伏以严父配天所以教诸侯之孝眚灾肆赦故能得万国之欢庆逢极治之辰交举上神之荐爰推大赉悉举旧章咸与维新无逺弗届恭惟皇帝陛下以干粹离明之徳兼尧仁舜孝之资只栗寤兴敬恭明察念飨帝享亲之义思尽志尽物之诚日至燔柴于泰坛间行大报季秋奠玉于阳馆复举彞仪郊庙之祝毕修雷雨之施咸暨穰穰降福集帝祚以无疆啿啿懐生乐圣时而载忭臣圭符守土淮海縻躯初不获骏奔明庭躬修助职今乃幸亲承疾置宣布恩书姑与吏民俯同蹈舞
　　贺绍圣三年元防
　　臣某言伏以讲嵗首之仪重元正而谨始受春朝之籍罄四海以来同方三隅交泰之辰实万物棣通之候含生胥庆景福维新臣某中贺伏惟皇帝陛下继圣膺期持盈守位积神智天仁之美致功成治定之隆七政以齐四时合序肇届履端之旦躬临正宁之朝钟簴充庭衣冠就列梯航重译倾众星拱极之心椒栢称觞同万夀无疆之献臣职叨真馆恩假便居想八阕于钧天几形梦寐望九宾于汉殿莫听胪传仰祝帝龄漫驰魂干臣无任
　　贺立淑妃刘氏为皇后
　　臣某言伏闻九月二十七日文徳殿发册宝皇后成礼者建大长秋之官属仰奉四星之居进内司服之袆衣丕承三册之命俪尊称于皇极崇位号于中宫庆集宸闱风行防县中外臣庶鼓舞欣欢臣某中贺臣闻自古守文之君必有内徳之助二南正始之道是为王化之基盖以主宗庙之祼将化天下以妇道向非合成汤之法相何以配上帝之正妃允兹椒掖之贤茂对紫庭之选恭惟皇帝陛下宪章文武效法乾坤爱敬曲尽于两宫仁恩溥洽于四海卓有伣天之贵夙膺履武之祥翕受纯禧协敷隂教彤管有炜既贻则于九嫔象服是宜将垂福于万世臣蚤尘班着老退江湖欣聆邮置之传窃賛家邦之美天枝繁衍式符周瓞之绵绵国本延长更祝轩丘之五五伏限在逺不获奔走阙廷臣无任
　　贺生皇子越王
　　臣某言伏覩徳音八月八日皇子降生者大人继明増焕前星之象长子主器肇开甲观之祥夷夏宅心迩遐均庆臣某中贺伏惟皇帝陛下恩被动植孝通神明貊其徳音若重华之协帝措之事业同下武之继文是宜蒙天地之休于以笃家邦之庆乃仲秋之令日寔上嗣之膺期嘉瑞蔼乎宫闱湛恩浃乎寰宇龙犀日角已彰岐嶷之姿海润星辉永副元良之望臣早尘班着老退丘园请圣人之多男允谐华祝上天子之万夀徒效嵩呼虽阻奔驰罙深蹈咏臣无任
　　元符三年慰哲宗皇帝上仙
　　臣某言此者上天降祸大行皇帝奄弃万国伏聴遗诏摧裂五情臣某诚殒诚擗顿首顿首恭以大行皇帝睿智聪明继志神考徳威烜赫瑞应屡臻四夷八蛮罔不率俾仙游厌世宫车上宾率土哀号孺慕悲切伏惟皇帝陛下天伦至爱圣情难居追怆感懐何可开抑臣限以老病退居闾里不获奔走道途赴哀班次臣无任
　　慰钦圣皇后上仙
　　臣某言伏覩今月十四日大行皇太后遗诰凡在臣庶罔不悲号臣某诚哀诚咽顿首顿首恭惟皇太后母仪三朝化被四海复辟嗣圣归神昊穹皇帝陛下追慕慈帏悲纒宸极孝思罙切圣情难居伏望以宗社为懐副防县所望少抑哀抱以纳福休臣尝与近班属在羸老不获奔走道路赴哀班次臣无任
　　熈宁贺防絶大理
　　臣某言窃以囹圄空虚周美成康之盛禁网疏阔汉称文景之隆盖教化行而俗醇则刑罚措而民服视今之治与昔为侔恭惟皇帝陛下出震垂裳乗干御极不事征伐攻取以懐殊俗不重赋敛繇役以惠中区草木鱼鼈之微霑濡盛徳鳏寡孤独之贱蒙被深仁上日甫临方春啓序治象未出而亿兆皆欢寛诏未下而烦苛已除廷尉无奏谳之留圣政有胜残之善臣仕逢熈代职忝从臣未能发言为诗揄扬于乐府诚欲直书其事炳焕于史编上件防絶公案欲乞宣付史馆臣无任
　　谢钦恤刑
　　臣某言进奏院递到勅书一道赐臣钦恤刑狱臣即时依禀施行及飜録下管内诸县去讫者曦炎可畏圣虑遐周沛然发于徳音钦哉恤于刑辟下逮容系咸识天慈臣某中谢伏以国家恭授四时慎用三典每当盛夏之际俯念幽囚之拘内则斋室亲临阅攸司之谳议外则使轺案问戒羣吏之烦苛诏书下而寛和禁网号为疏阔盖累圣恤人之厚为盛辰致治之原恭惟体天法道钦文聪武圣神孝徳皇帝陛下仁育含生施侔洪造悯庶民之多辟致五听之犹繁顾兹丛棘之间或有然灰之叹于是爰周时训敷述邦彞颁一札之玺书勅四方之守长俾亲庶狱毋忽一侀加墁饰于圜墙乃溉濯于闗木疾病者赐之医药惸独者给以饘糜情可哀矜皆从于末减治当证逮亦戒于淹期恩生囹圄之中欢浃幅员之内兹甚盛徳流于无穷臣任忝守封职当持法亲承圣训敢怠于布宣周察民情务归于寛简冀尽平反之效少纾中昃之懐臣限守州符不获奔诣阙廷臣无任
　　又
　　臣某言盛徳在火式临蕴暑之辰至仁如天爰念拘缧之党特颁深诏训饬多方本睿虑之好生致函灵之浃庆臣某中谢伏以国家千龄接统累圣题期哀庶狱之尚烦恐一夫之失所罪之疑而辄谳情既得而犹矜乃属流金之炎载寛丛棘之禁率由钦慎以底治平恭惟皇帝陛下骏遹先猷稽防洪造广虞舜恤刑之志推成汤扇暍之心顾兹圜土之间或兴画地之叹讲明常宪敷布徳音勅守长以奉承使容系之清肃濯其桎拲涂厥垣墙视皿器之必时蠲药剂之无阙重轻之系必致于安全小大之情不罹于寃滞臣窃分符竹寅奉教条知禁罔之阔疎惟思止辟味训辞之深厚敢旷承流庶无暴戾之尤仰副忧勤之念臣伏限印章所系不获逺诣阙廷臣无任
　　又
　　臣某言璇玑齐政时临建已之初皇极敷言上念惟刑之恤祗诵寛和之防内深恻隠之懐臣某中谢伏惟皇帝陛下干健乗时离明烛理布炎帝执衡之令轸武王防暍之仁内则省録于斋居不忘庶慎外则丁宁于守吏爰下细书顺长育于正阳俾肃清于严棘情已得者仍从谳法罹不逮者悉免稽留至扵渴饥疾瘐之人咸有廪给医治之惠号令出而民说协气旁流句圜静而星虚繁刑几措臣忝分州寄恭被训辞出系挺囚姑禀夏时之政承流宣化更勤汉守之忠惟竭疲驽仰酬生覆臣无任
　　又
　　臣某言盛徳在火天开长育之辰折民惟刑圣有哀矜之训被诏辞之深厚谕上防之丁宁恩逮狴牢惠均遐迩臣某中谢伏惟皇帝陛下躬禹律度画尧衣冠徳教洽而刑罚清诚意修而上下察适纪朱明之候诞敷在宥之仁念五听之所求虽存彞宪虑一夫之不获常轸渊衷时勅守臣奉宣明令简核多从于原省瘐饥悉务于安全廪饷以时寒凉适节欢欣动于幽絷耻格变于编齐汉网甚疎固有舟鱼之漏召棠所茇将消牙鼠之争臣叨析左符亲承细札对时育物仰遵共理之言出系挺囚上广好生之徳敢忘尽瘁少答鸿私臣无任















　　苏魏公文集巻四十五
　　钦定四库全书
　　苏魏公文集巻四十六
　　宋　苏颂　撰
　　表
　　哲宗皇帝明堂宿殿起居第一表
　　伏以商飚应律式严宗祀之期法驾鸣銮出就斋居之次伏惟皇帝陛下圣能飨帝孝极显亲考制度于国阳肃陈备物致精明于殿幄内尽诚心臣初肄少仪阻陪熙事躬虽留于紫闼心窃向于丹墀
　　第二表
　　伏以昭配合宫形四方之孝治凝思正宁俨万乘之威容伏惟皇帝陛下稽古守文宪天御极厯季秋之吉日躬严父之上仪精意感通交神明而有道至和充塞向福祉以无疆法驾在行天倪益固
　　辞免明堂加恩第一表
　　伏以霈如春之泽渗漉于羣方推出綍之言増陪于多赋体仁恩之至厚眷凉以何胜【中谢】窃以严父配天本圣人之能飨布徳行惠葢王者之无私凡百辟之在庭逮九州之修贡从而加宠孰曰匪宜如臣者力仅胜衣学方肄简左右就养早依禁闼之荣夙夜在公未践朝闺之地例叨进律益负恩顔伏望皇帝陛下尧日照临汤云覆防矜其穉齿未堪国邑之多赐以俞音聴免纶函之拜由之恳得请为期
　　第二表
　　伏以命出惟行固难反汗赏如不僣孰敢循墙葢在义以当然故控诚而未巳【中谢】伏以祭有十伦之义职或逮于翟阍国有千户之封功必先于阀阅顾臣之分实愧于斯论职则不预于飨祠语功则未趋于班列猥当庆赐之泽惧有侥逾之讥抗章敢辞批札寻下既喻以明神之恵又示以惇族之仁虽仰戴于天慈终未谐于公议伏望皇帝陛下稽参多实询考事功怜穉弱之无知岂堪多邑谅忱恂之至恳聴罢误恩渠渠之诚喋喋是惧
　　明堂加恩谢哲宗皇帝表
　　伏以奉昭考而配上帝盛典斯行流厚福而浸黎元庶工咸洎内省孱莩之质何胜爵土之荣受命彷徨临深震惕【中谢】窃以祭有惠术葢广于神休官有攸司乃霑于帝泽昨季秋之大飨纡上辇之躬行三献礼成神明歆而福祉降肆赦恩普勲劳重者爵赏加讵容罔功例叨布徳伏念臣寅縁天属生长禁庭上承爱育之仁擢预公侯之例歳时朝请恕绵弱之未任宗祀肃雍复优容其不至逮兹拜庆实谓无名虽尝列于巽辞终莫囘于涣令此葢伏遇皇帝陛下明徳恤祀重禄养贤爰颁雷雨之恩遍霑文武之籍在于防穉曷称褒旌幼未有知尝事斯语为善最乐冀上合于诏书俾躬处休幸长为于藩屏
　　谢皇太后表
　　伏以太寝总章宗祀云举弱龄穉齿显制误加循揆宠灵交深兢愧【中谢】窃以国家明徳恤祀聿严报本之仪至諴感神茂介自天之佑始前期之斋洁逮昧爽之孚恩皆清跸之躬行有庶工之陪相既毕上仪之举宜膺大泽之均伏念臣资乏慧聪年方防弱主上以同气之爱加彼官封太母以含饴之慈重兹鞠育虽玷分茅之秩未陪奉玉之祠承言綍之嗣颁虽弁髦而不间良慙冐处罔获牢辞此葢伏遇皇太后殿下内徳辉光母慈爱育峻仪中寝治早賛于正拜外位东朝道益光于佑圣加怜蕞质致锡厐恩学彼大成庶知洁己以进报兹罔极勉思就养之方
　　谢皇太妃牋
　　皇太妃宫閤徳兼图史爱逮宗藩躬朝礼于两宫賛祀仪于正宁逮此熙成之庆賛扬涣泽之优命数益崇颛侗岂称责其智效虽未克于宿官习以性成尚可期于学政
　　冬节贺哲宗皇帝表
　　伏以律中黄钟验一阳之来复天授神防膺百福以攸同属逢至治之辰允协践长之庆【中贺】伏惟皇帝陛下绍膺淳耀纂嗣丕谟三灵昭眷命之祥遂臻治定四海尽荣懐之美播在咏歌顺履良辰茂迎协气臣承华韡鄂接润仙源君恩等于乾坤敢言报称国夀隆于箕翼惟罄祝延
　　贺太皇太后表
　　伏以复见天地之心象标至日律有阴阳之应气始黄宫时肇初辰天开景贶【中贺】伏惟太皇太后陛下徳超三母功被两朝不下堂而敎化成官师式序未窥牖而内外治朝野无私顺履天正之休翕膺神贶之集臣生防鞠育防被恩荣稽天保报上之言惟思孝敬衍皇极锡民之义仰賛圣明
　　贺皇太后表
　　伏以天行反复应纯干初九之爻元气囘旋肇太极函三之数纪为令节交举庆仪【中贺】伏惟皇太后陛下敬徳思任徽音超姒受天下之养理极于尊崇应地道之光功兼于持戴顺承天序茂对神厘臣藐在弱龄亲承慈育愿上万年之圣夀庶同四海之欢心
　　贺皇太妃牋
　　伏以气由子始星开珠璧之躔道至复亨卦启地雷之象至和黙防多福来同【中贺】伏惟皇太妃宫閤道协二圣化流六宫茂徳内修早应夀房之兆慈仪上极不忘练服之谦气序更新宫闱増庆某聨华子舍集庆宸居仰懐爱育之仁但祝延洪之祉
　　年节贺哲宗皇帝表
　　伏以太皡司春肇启发生之青阳布政茂宣寛大之恩端朔迎祥人灵胥庆【中贺】恭惟皇帝陛下诚明充性礼义宅心日就月将益懋缉熙之学任大守重毎懐祗畏之心向用纯禧茂延景铄臣幸縁天属叨备宗藩劒佩肃仪未预大庭之防椿灵等算敢祝圣人之年
　　贺太皇太后表
　　伏以阳气发乎童首品物更新斗杓正乎孟陬歳功云始遂行庆泽孰间华夷【中贺】恭惟太皇太后陛下天造覆民坤元生物躬先勤俭迈涂山兴夏之劳嗣履齐庄越文母佐周之徳属肇更于春律谅协吉于时和臣幸遘休明叨防养育一元之始方宣木徳之仁亿万斯年愿介春褀之茂
　　贺皇太后表
　　伏以宝厯更端时纪人正之首条风协序天开献歳之祥品物惟新宫闱均庆【中贺】恭惟皇太后殿下名髙马邓徳嫓皇英古训是依着彤管女图之戒前修自警嘉素装大练之风导迎上日之和茂对自天之佑臣地亲禁闼才谢维城敢称椒柏之觞仰祝椿灵之算
　　贺皇太妃牋
　　伏以璇玑观运方齐七政之元椒柏称觞式重三正之首风云淑畅宇宙开明【中贺】恭惟皇太妃宫閤孝奉两宫美全四徳动中环佩之节谦尊而光居享羶芗之尝上安而敬适临谷旦倍拥繁禧某童稚无知亲怜是頼愿介春阳之吉増延睂夀之期
　　哲宗皇帝明堂宿殿大寜郡王起居第一表
　　伏以辰房朝觌届明堂宗祀之期诏跸昼严谨宣室斋居之虑伏惟皇帝陛下追养继孝敬神事天度以寻筵深广应乾坤之防思其居处寤兴忘夙夜之劳臣托庇禁扄驰神法坐方佩左觽之饰阻趋鸣玉之聨
　　第二表
　　伏以世室严禋礼莫隆于报本琼房只祓道允契于集虚伏惟皇帝陛下昭显先猷惇宗元祀四阿重屋仿体象之图方太寝南闱致心思之精一言瞻帷幄阻侍典仪竚闻毕飨于钦柴即遂趋迎于还跸
　　咸寜郡王起居第一表
　　伏以三歳亲祠载举国阳之礼五思致敬聿严圣飨之心伏惟皇帝陛下以舜孝事祖宗以尧文钦厯象明徳恤祀絜牲玉以告防唯道集虚通神明而有序臣窃懐防志仰慕朝仪竚华葢之天旋肃内班而磬折
　　第二表
　　伏以清庙明堂古史合五名之义路朝便坐圣辰躬三日之斋伏惟皇帝陛下钦翼宅心穆清凝命案礼经之宗祀只事天神即阳馆之向明昭配祢室肃磬内心之美茂膺虚室之祥
　　普寜郡王起居第一表
　　伏以辟大报之宫对穹旻而肆类告七世之庙奉文考以配神恭惟皇帝陛下奏孝天仪有懐明发谓物无以称其徳致志一诚惟神有感而必通荷天百禄臣胜衣忝秩拱着末由曕云日以驰情姑夙宵而在念
　　第二表
　　伏以歳物顺成将展合宫之报宸舆夙驾载临重帟之居恭惟皇帝陛下顺考旧章诞修严祀规模九室只崇陟配之仪齐定一心益尽交神之道仰天光之防豫延帝祉之嘉休
　　祁国公起居第一表
　　伏以太室蒇仪展季秋之宗祀左房洁虑防三日之内斋伏惟皇帝陛下一徳清明九功昭序惟圣为能于飨帝缛典斯行严父莫大于配天先期以戒臣才通方甲未习朝趋望咫尺之威顔阻晨昏之觐礼
　　第二表
　　伏以钦若昊天大举三年之报称秩元祀预修百顺之名伏惟皇帝陛下诚致中和功跻巍荡精名内固有尽志尽物之防圣孝兼隆协飨帝飨亲之美方履霜之在序想玉食之延休
　　大寜郡王辞免明堂加恩第一表
　　伏以阳馆宗祈庆涓成于盛节雉庭孚号均嘏福于羣伦徽章例及于近宗蕞质何胜于异渥【中谢】窃以爱之欲其富实出至仁之心食之浮于人固有前经之戒隆恩亲而既过度分义以难安伏念臣弱甚兰支华连棣萼有宝玉展亲之赐乏大邦维屏之功宠灵已溢于平时侥幸敢期于嘉命局髙蹐厚曷胜长育之慈履薄临深只益兢凌之惧伏望皇帝陛下天聪垂聴云施无私深察叩心之诚许収涣汗之命昭大公于羣聴从所欲于微衷虽曰无知尚思自儆
　　第二表
　　伏以恭布由衷之恳既已报闻尚懐不尽之情期于必逹葢处富贵者欲其长守居髙危者防于疾颠涯分或逾忧悔斯至【中谢】臣闻唐叔分相土之邑本以徳封晋侯启南阳之田亦由功赏在义则以为宠锡言礼者犹曰僣逾伏况臣方在防龄未知宦学备数周藩之列防休尧族之亲赐命増多省躬曷胜虽天慈笃爱逺追华萼之情而性资至愚深惧负乘之悔伏惟皇帝陛下刑家以及国制义而断恩念其本出于至情许以收还于成命倾心于此待报益防
　　咸寜郡王辞免明堂加恩第一表
　　伏以大飨熈成祭泽普沾于率土陪封衍赋褒章曲被于孱躯顾优渥之逾涯輙控陈而有请【中谢】窃以加地进律非有功而莫畴惟器与名慎假人而为宠赏如有僣受则为虚伏念臣绵弱薄才颛防寡识苴茅拥节已兼华衮之资鸣玉奏章未预外庭之谒逮兹禋庆例进户田虽博施之无私敢冐荣而安处伏望皇帝陛下曲矜防志特轸清衷收如纶出綍之言免濡翼在梁之刺庶安分守无玷龙光
　　第二表
　　伏以沥倾愚款祈还益地之恩洊捧批章重拜出纶之诲荷皇慈之至渥揆眇质以知惭情所未安义难自黙【中谢】窃以无徳而富前史之戒甚明受爵不辞诗人之讥尤切况臣以髫童之陋早歳防土宇之封大纛髙牙位参帅帅之列衮衣朱芾秩视公台之荣奉璋未接于时髦进户例霑于祭泽顾孱昧则爵既逾徳受亦无功在朝廷则名以假人众将启宠永言及此岂敢遑寜伏望皇帝陛下轩鉴照微尧旌聴众下徇寡求之志庶无僣赏之差罔避繁言尚期可报
　　普寜郡王辞免明堂加恩第一表
　　伏以配天盛礼属熈事之休成丽泽洪恩虽尸臣而毕逮顾无名而服宠輙沥恳以祈辞【中谢】窃以恩胜于义则处之有未安赏非其功则受之为不韪而臣自惟弱质未亲保傅之严弗离禁庭巳忝王公之贵伏况才非早慧学谢少成徳禄不醻每有凿墉之戒髙明难处窃懐瞰室之虞何补盛时乃叨厚贶伏望皇帝陛下曲从人欲特轸天衷察其取少而辞多不为虚矫母使贪荣而冐宠自速满盈恳款之诚矜怜是冀
　　第二表
　　伏以义有弗安輙具陈于前奏恩无与量犹未赐于俞音敢冐威顔更殚余恳【中谢】臣闻功多而赏厚则下无觊觎徳薄而位尊则盗思夺伐故圣人慎于赋禄而贤者戒于贪功宠或逾涯满必招损伏念臣猥縁支属曲荷眷怜生成皆自于禁中朝夕不离于上侧虽帝舜之惇叙九族明皇之友爱诸王在臣所防方古巳过若乃讲三年之宗祀致四海之欢心庆未徧于有劳惠乃先于慈防佥言靡协衷恳寜安伏望皇帝陛下徇羣议于大公抑私恩于内治聴从自列亟寝前褒俾无虚受之讥不累承平之化
　　祁国公辞免明堂加恩第一表
　　伏以严父而配上帝克享灵心受福以浸黎民布为皇泽恩猥加于防穉衷实负于愧惶【中谢】窃以三歳亲祠礼成而云施博百官显相劳著者神惠加凡有褒封莫非公议伏念臣年才髫齓质本颛侗托庇宫闼之严仅亲方甲之学未能佩玉致阻预于朝趋虽欲奉璋顾不胜于祀事坐糜厚禄已窃重封更叨加地之隆罙益循墙之畏伏望皇帝陛下廓乾坤之度回日月之明谅丹愚许从避免臣无虚受傥下遂于素懐赏不私亲亦少禆于圣治厯殚危款恭聴俞音
　　第二表
　　伏以愚衷恻怛批札丁寜虽蝼蚁微诚莫动葢髙之聴而腹心至意寜虞再凟之非【中谢】窃以国家若嵇古昔之谟循踵汉唐之制彻疆启土虽不涖于国都益户增租实用畴于功阀而臣躬居禁闼秩视台司未陪鹓鹭之行弗预豆笾之事骤加多赋滥拜明缗兹谓无名讵逃显责伏望皇帝陛下考至公之论尽羣下之情徧覆兼容诚曰大钧之黙运难进易退庶明小子之有知言巳重陈日冀开可
　　大寜郡王谢哲宗皇帝加恩表
　　伏以盛礼休成允答上灵之贶湛恩宣布猥霑近属之亲顾弱植之无堪冐隆私而过厚省循非称震惕靡寜【中谢】窃以颂载鲁封广彼土田之锡雅歌韩奕美其亩籍之丰方朝廷加惠以懋功非勲徳固难于虚受矧多与邑是谓滥恩伏念臣生质无竒穉龄未立托爱本支之未逢辰信厚之时位已列于公侯迹未离于宫禁朝班阻造毎慙车服之荣祭泽旁流更衍赋租之数恳辞莫获拜贶何名此葢伏遇皇帝陛下鸿化曲成至仁丕冐教由内而及外礼先亲而后疎建尔国家奉丁寜于汉防莫于兄弟荷敦睦于周邦言綍所加愧芒并集誓谨春秋之敎庶知忠孝之方上报君亲敢忘兴寐
　　谢皇太后表
　　伏以天子居政敎之宫宗祀上帝外朝临象魏之阙肆多方顾在弱龄均防异数辞不敢固制亦难稽【中谢】窃以严父配天本一人之孝治布徳行惠致万国之欢心方斋辂之蒇仪有祠官之显相奔走承序皆勤俎豆之恭庆赐遂行宜预丝纶之命如臣者禀姿不厚赋禄已多未闻诗礼之方初寻保傅之传宠逾三命位并五侯逮兹祭泽之颁复被户租之赏载増封食深惧满盈窃懐逊爵之诚莫遂循墙之恳此葢伏遇皇大后陛下化刑宫壷徳茂母仪当圣孝之亲祠助夙宵之斋洁优推恩典实頼鸿私自推輶薄之资未知报称之所姑勤问学勉副生成
　　谢皇太妃牋
　　皇太妃宫閤以柔明之徳当信厚之时奉顺东朝风化行于逺迩佐佑皇极徳施徧于亲疎防陋何知恩章斯厚惟讲求于义理期报称于慈仁
　　咸寜郡王谢哲宗皇帝加恩表
　　伏以礼成宗祀广推大泽之仁恩及藩臣均有爰田之赐辞荣弗获临宠若惊【中谢】窃以三歳躬祠莫大帝亲之飨十伦重祭实先爵赏之施况圣上只栗以事天明合宫严配以昭考烈燎烟既逹神灵并下而居歆涣号式孚卿士悉防于褒进岂曲私于公族葢赉予于善人傥异至公是为寜僣伏念臣年在髫齓地处崇髙初无宿晤之资早受懿亲之奬上方严于将享躬不预于骏奔仰承加等之封自愧无功之赏此葢伏遇皇帝陛下廓乾坤之量髙卑皆在于函容均雨露之濡动植溥霑于润泽惟兹庆锡攸谓异恩岂意颛侗适遭际防维屏维翰慙无贤智之名为龙为光徒有燕安之幸誓克勤于防学期上副于渊慈
　　谢皇太后表
　　伏以礼严宗祀既格神灵之休恩广大封猥加防稚之陋逊辞靡遂启处不遑【中谢】窃以大孝尊亲莫先于配侑圣人飨帝无尚于肃雍嗣讲缛仪时惟大事方万灵之储祉有羣后之相祠诞锡言纶式彰惠术兹虽有旧讵及罔功伏念臣乏秀嶷之姿偶熈平之运早膺典册滥畀土疆握旄节之荣方有垂髫之愧相豆笾之事曽无在庙之劳岂图庆泽之行亦玷恩章之及陪敦井赋増衍户封循已逾涯拜嘉増愧此葢伏遇皇太后陛下致诚育物昭徳睦亲奉先圣之诒谋佑清躬之秩祀眷福祺之丕拥思宗族以共承致乃防冲有忝斯冐仰答生成之赐永勤忠孝之心
　　谢皇太妃牋
　　皇太妃宫閤道光柔顺行着淑均有徳有言佐先朝之内治以享以祀賛太寝之礼成茂推福禧致乃愚防承祭之泽既荷赐于厐鸿报国之恩誓竭诚于长立














　　苏魏公文集巻四十六
　　钦定四库全书
　　苏魏公文集巻四十七
　　宋　苏颂　撰
　　表
　　普宁郡王谢哲宗皇帝加恩表
　　伏以礼行太室普飨帝亲之尊命防外朝大封文武之列顾惟穉弱均荷宠光拜祝逾涯以荣为惧【中谢】窃以祭祀者有国之大事得其道则神灵歆爵禄者厉世之至权当其功则士民劝厉逢阳馆之蒇事爰逮端门之布常天表之应以善祥王言之出为大号凡百在位皆从享禋自匪有劳敢冐优渥伏念臣生非殊禀材谢夙成幸分庆于仙源早疏荣于节制假王封而述职曽未造朝望斋辂之亲祠莫陪奉祼祗聼告庭之训首膺加地之文贲锡过优固辞莫获恭承典册如蹈氷渊此盖伏遇皇帝陛下怀钦翼以事天克寛仁而济物爰推忠泽广布神休宗室近亲独愧误恩之厚居家乐善愿遵谆诲之言仰答鸿慈不渝斯志
　　谢皇太后表
　　伏以修讲上仪推行惠述不间弱龄之陋亟蒙大泽之均辞宠莫遑拜嘉増惕【中谢】窃有祭以惠下之义欲贵贱之悉周爵有等功之名顾重轻而必当矧合宫之大报纡清跸之亲行自王公洎于庶官有来而相祀虽宗室之霑一命亦莫不在庭兹防涣汗之加是谓承神之贶如臣者以至亲受爵以在傅矌官荷鞠育于深宫获奉承于慈诲方羣后肆觐既亏辑瑞之仪洎四海骏奔亦阻奉璋之礼而乃上同将相并进土田虽朝廷尚亲许其尸禄而防冲加命徒用厚顔此盖伏遇皇太后殿下盛徳在躬至仁及物爱怜诸子皆均壹于仁慈推賛鸿思欲溥施于上下始慙菲质莫称褒华但勤笃于进修冀不辜于诲育
　　谢皇太妃牋
　　皇太妃宫閤淑哲廸躬慈祥成徳养殚四海方昭圣孝之隆朝事两宫益厚教风之首爱均穉弱恩光荣敢忘志意之修上副奨提之训
　　祁国公谢哲宗皇帝加恩表
　　伏以讲三歳之亲祠导迎景贶春五宗之近属均厐厘惟是童防何胜宠渥【中谢】窃以宗祀而配上帝所以昭文考之功大赉而富善人所以法周家之训汔崇盛典兹谓矌仪劔佩列乎羣贤梯航来乎万国既得天人之祐遂颁雨露之恩推惠甚优非贤罔预伏念臣年方在齓学未知方但循帨砺之勤阻奉圭璋之助真封广赋荷加锡于原田需牍再辞终难囬于涣汗此盖伏遇皇帝陛下徳侔健顺恩被迩遐祭则受福于神灵仁而敦睦于宗族勲贤并建固慙屏翰之良宠禄已盈更荷云天之泽云何报称乃副敦褒惟遵保傅之仪仰答君亲之赐
　　谢皇太后表
　　伏以祭泽疏恩孚号肆覃于海宇国藩増赋徽章不间于穉蒙拜贶殊优仪年岂称【中谢】窃以开国之制周人分列于五侯寔封之名唐室等差于千戸逮今赋禄视爵加田每縁庆赐之行遂有陪敦之数虽云并逮于亲戚亦将表显于勲贤防典所加官仪尤重伏念臣才微质薄属近地亲粤自胜衣即叨赐命衞昭晋穆已同启于庙封沛易楚诗尚未从于师训更被馂神之惠泛増多邑之荣匪以职劳坐防国宠此盖伏遇皇太后殿下睿慈博爱圣度兼容亲贤而怜无能式彰毋道有泽则惠及下深助政经致兹误防曲加蕞陋敢不勤修志意靡怠晨昏冀少长之有成思靖共而守位
　　谢皇太妃牋
　　皇太妃宫閤仪刑宫壸爱笃王家因大祀之熈成賛鸿休之溥博载循愚薄之禀何预肃雍之陪例沐宠光自慙忝冐惟勤修于四术期少称于万分
　　大宁郡王冬节贺哲宗皇帝表
　　伏以周人建子以为正得天之统唐室称觞而上夀如日之升会圣旦之迎长恊阳元之萃祉【中贺】伏惟皇帝陛下继承祖烈熈缉治功体尧舜之性仁恩渐有截法禹汤之论略道契何言四气均和百嘉茂向臣聨荣帝胄托属天伦来复届辰共庆光亨之运童防寡职敢忘善祷之心
　　贺太皇太后表
　　伏以一阳来复爻升君子之亨至信在中首重太元之本维时纯祐允集清躬【中贺】伏惟太皇太后陛下厚徳有容至仁能爱宅尊南面继思斋之徽音协治防辰成保定之大业茂迎谷旦拥佑丕图臣越在防龄叨承爱育允兹逢吉仰二圣之重光愿言扬休祈万年之永禄
　　贺皇太后表
　　伏以孳萌于子首六律以为阳运化至无当七日之来复惟天地之大徳合春秋之一元【中贺】伏惟皇太后殿下子佐帝尊母仪邦教躬服澣濯徳茂周南之风情存谦虚道迈建初之治天正协吉国祉同休臣生长九重爱均诸子窃庆履长之旦辄纾献夀之诚
　　贺皇太妃牋
　　伏以灰飞缇室应嶰律之阳生表正侯台验周圭之景至与时茂对同国安荣【中贺】伏惟皇太妃宫閤徳緼徽柔化存恭俭仪刑嫔妇居忘修徳之劳辅佐宫朝深念进贤之志践迎长日永续修龄某属预天枝亲聨子行荷爱怜而均厚祝休祉以惟勤
　　咸宁郡王冬节贺哲宗皇帝表
　　伏以日在北陆晷景至而万福生斗行右旋天运周而四时正允属光华之旦导迎防定之祥【中贺】伏惟皇帝陛下睿徳渊冲圣谟日就尧仁舜孝协至治于典坟夏质周文继成功于礼乐丕承天序巩固邦图臣防学未通嘉辰预庆献履祥之颂虽略于旧仪賛鼎防之祥竚符于皇世
　　贺太皇太后表
　　伏以六律正时黄钟生于仲吕三微治歴卦气起于中孚丁来复之辰仰賛无为之治【中贺】伏惟太皇太后陛下母爱万方君临四表干健坤顺措国本于始安雷动风行运神功于语嘿履兹谷旦向彼多祥臣托质宗枝承华宫禁奉觞上夀仰陪亜嵗之仪景延晖愿续履长之庆
　　贺皇太后表
　　伏以鲁台书物时当南至之辰汉琯飞灰侯应阳生之旦朝仪亜嵗人庆履长【中贺】伏惟皇太后殿下妇顺宫朝母仪寰宇劳心曲体蔼然东观之风求贤审官志在周南之化嘉辰集祉盛徳咸宜臣防未有知恩叨加命内切报亲之念防倾祝算之诚
　　贺皇太妃牋
　　伏以合璧连珠验初躔于天部撞钟击磬动和气于人声夐古以还兹辰为重【中贺】伏惟皇太妃宫閤位尊启母庆袭尧门膺万乗之承顔允隆孝治致九州之奉养克协亲尊方庶物之含生宜万灵之来相某聨荣子属服宠藩封内深荷徳之诚敢效祝年之请
　　普宁郡王冬节贺哲宗皇帝表
　　伏以云物傋书占有年之嘉瑞皷钟在列谨亜歳之盛仪羣生丕冐于至和率土同倾于善祷【中贺】恭惟皇帝陛下顺天育物稽古守文日就月将益懋缉熈之学阳舒阴惨不渝消长之期动静得时福厘来舎臣分辉棣萼托庇宸居神防效祥寔契圣人之夀祥风应律请宣太史之书
　　贺太皇太后表
　　伏以天施复于子冠三统以纪元日景正乎南验四时之协序升平盛际遐迩倾心【中贺】伏惟太皇太后陛下徳应直方施侔博厚临朝端拱大凝帝载之熈措国居安坐视天民之阜一阳来复百顺攸宜臣托荫慈仁承顔左右物成歳羙遘时运之惟新地乆天长祝睿龄之共永
　　贺皇太后表
　　伏以清台课歴考星度于珠躔缇室飞葭侯阳萌于玉琯繁禧所届善祝攸同【中贺】恭惟皇太后殿下柔顺积中忧勤宅志内修阴教不忘惊戒之诚上正母仪思继齐荘之徳书云纳祉视履加祥臣夙荷亲怜方闲简谅幸遘践长之庆愿増有永之年
　　贺皇太妃牋
　　伏以荔出芸生兆新元之化育日中表正迎爱景之舒长国有盛仪时为令节【中贺】恭惟皇太妃宫閤躬循图史徳茂芝兰位号愈尊居念满盈之戒绮纨弗御志有节俭之风方物产之孳萌宜福基之隆厚某幸聨子育托爱亲慈敢因称庆之辰更祝惟新之祉
　　祁国公冬节贺哲宗皇帝表
　　伏以尧庭观象南面视星之中汉立建正太初当甲子之朔一元肇始四海蒙休【中贺】恭惟皇帝陛下清明在躬中正履位进徳修业志常念于及时诚意正心化以推于治国彛伦攸叙万夀无疆臣席庆本支叨荣爵土愿言遐福等冈陵山阜之崇窃聼赓歌賛元首股肱之喜
　　贺太皇太后表
　　伏以天运日南周谨占气之傋君人道长汉隆贾至之仪声教所同迩遐无外【中贺】恭惟太皇太后陛下诚明尽性睿知有临渊嘿九重坐格无为之化梯航万国咸归至治之朝阴阳调和天地辅相臣叨居亲息获侍慈闱撞黄钟之宫莫逮八能之士献瑶池之体愿延万夀之期
　　贺皇太后表
　　伏以缇室飞灰验元阳之应律观台书物占黄祲之为祥海寓均和宫闱同庆【中贺】恭惟皇太后殿下徽柔迪徳恭顺存诚形阃内之教风躬先节俭享天下之至养居极尊崇元和肇新戬谷是荷臣承华帝系托质皇帏愿乗来复之亨益介无疆之祉
　　贺皇太妃牋
　　伏以日晷极南辨五云之瑞应斗绳维北兆万物之豊盈防福孔多由中及外【中贺】恭惟皇太妃宫閤处躬淑慎履徳柔谦慈孝两全母道隆于万乗宠荣兼至妇仪着于两宫肇履阳元茂膺祉福某质惟防稚躬托爱怜敢倾善祝之诚愿介延洪之祚
　　大宁郡王年节贺哲宗皇帝表
　　伏以春朝上日精歳首时法驾临朝受四海之图籍大庭肆会设九賔之句胪【中贺】伏惟皇帝陛下受命昊穹储神昭矌为政以徳体宸极之居中守位曰仁顺阳和之布令敛时纯嘏允集清躬臣越在穉龄叨尘名数三阶有籍莫陪鸳鹭之行万夀无疆敢效冈陵之祝
　　贺太皇太后表
　　伏以行夏之时斗渐建寅之位立春之日帝临乗震之司若圣御天以人为统【中贺】伏惟太皇太后陛下至仁漙博厚徳直方独观万化之原体干之行徤广开众正之路协防之彚征肇履三阳丕膺万夀臣越繇童孺宠拜官封方元朔之受朝阻陪上列望宸闱而献祝但罄精
　　贺皇太后表
　　伏以律中太簇授时允协于人正歳在敦牂居位适符于火徳庆丛元朔礼傋宸庭【中贺】伏惟皇太后殿下坤徳静耑母仪慈爱自家刑国广治世之教风求贤审官佐东朝之徳化春阳纳祉邦祚延休臣年始佩觽荣叨昨土望九仪之列未遂昕趍奉万年之觞徒倾善颂
　　贺皇太妃牋
　　伏以履端举正颁歴象以授人开歳发春布阳和之育物礼褾上日朝举多仪【中贺】伏惟皇太妃宫閤柔顺积中仁恩逮下奉两宫之佐馂克谦妇仪膺万乗之承顔益隆母道夀祺肇启天胙丕延某稚齿无知宸居托爱早受封于茅土尚阻朝趋将献夀于椒花徒深恳至
　　咸宁郡王年节贺哲宗皇帝表
　　伏以履端于始肇开献歳之祥维春之祺増茂自天之贶纪为令节式举多仪【中贺】恭惟皇帝陛下遹骏有声孝思维则对时育物动植咸遂于生成体仁长人遐迩寔均于富庶顺承谷旦翕受丛禧臣力仅胜衣心勤献祝庆从日益朔复朔以无穷徳与时升新又新而弥着
　　贺太皇太后表
　　伏以大钧播物干一气以会于元治歴明时系万亊而正其始新阳溥洽介福维多【中贺】恭惟太皇太后陛下其仁如天以俭率下广鸿休于尧绪数法惟时佑骏徳于汤孙世年罙永肇履三微之始布宣四气之和臣属忝宗亲齿犹穉弱觞称广殿阻陪胪句之仪夀祝南山更续冈陵之福
　　贺皇太后表
　　伏以椒花献颂前占繁衍之祥柏叶称觞共祝延长之庆劝心交集协气时乗【中贺】恭惟皇太后殿下翼夏賛商超任邈姒恩由义制戚里无过盛之权孝与时兼帝躬归保佑之徳春阳兹始天祉惟新臣藐在防龄仰依鸿训内窃逢辰之幸敢倾献寿之诚
　　贺皇太妃牋
　　伏以玩占于易交当乾卦之九三推歴于书气应林钟之益一福祥所介禁掖攸先【中贺】恭惟皇太妃宫閤徳恊静专心循恭俭宫庭风偃化盖自于躬行帝徳日跻功寔均于母爱履端兹始戬谷是膺某方在穉龄早依慈荫仰祝绵长之庆冀酬覆育之恩
　　普宁王年节贺哲宗皇帝表
　　伏以计羣吏之功能若稽于戴礼受四海之图籍嗣讲于汉仪神人恊和福祚曼衍【中贺】恭惟皇帝陛下智勇天锡光辉日新诚致中和民洽好生之徳道先敦朴世陶迁善之风品物同荣庆厘并集臣忝聨棣萼托芘宗藩敢殚倾日之诚仰祝后天之算
　　贺太皇太后表
　　伏以春秋谨始之义正次于王大昜生物之原帝出乎震三阳交防万寿攸同【中贺】恭惟太皇太后陛下禀睿哲之姿躬俭慈之寳拥佑元圣驯致太平之功奄宅多方已臻富庶之教对时元吉纳祉无疆臣袭庆宗支叨荣屏翰荷皇慈之鞠育祈天祚之延洪
　　贺皇太后表
　　伏以吕令布和逮兆民而施惠汉宫讲礼来万国之贡珍允属熈辰翕臻纯嘏【中贺】恭惟皇太后殿下道光圣治性迎温恭俨然象服之仪礼繇徳称训彼女图之事功以时修顺履端元茂迎厘祚【臣】生蒙爱育防被宠荣愿倾葵藿之心冀续冈陵之寿
　　贺皇太妃牋
　　伏以献椒花之颂式重于三正陈白兽之樽方成于九醖着为令序允格遐休【中贺】恭惟皇太妃宫閤履徳徽柔秉心淑慎躬先几御倡阴教以践修上应四星焕紫垣之明润履新之庆界祉维繁某年在穉蒙恩承鞠育仰祝绵长之算倍倾恳至之诚
　　祁国公年节贺哲宗皇帝表
　　伏以奉元养物肇更正嵗之端执规司春首运东神之化对时钦若介福纷然【中贺】恭惟皇帝陛下承丕显之谟受穆清之命道格于上下率华裔以同风功轶于古今与皇王而共贯顺履三阳之始茂迎六气之和臣识昧知方心勤祝圣辉光其徳与歳律以俱新亿万斯年配干行而弥乆
　　贺太皇太后表
　　伏以帝乗震位开春序之元朝斗建寅初首人正之朔旦欢盈朝野庆集震闱【中贺】恭惟太皇太后陛下躬淑圣之资宅休明之运体乾坤而御世四海来同建气物以乗时五韪咸傋坐视璿玑之运顺迎玉烛之和臣预列宗支方居同穉式歌且舞愿倾祝圣之心俾夀而臧永对自天之贶
　　贺皇太后表
　　伏以天时潜运日当一气之元人统更新礼重四时之首顺乘令序交举欢仪【中贺】恭惟皇太后殿下徳盛伣天功深应地闗睢化下増隆周道之光长乐居尊崇傋汉仪之奉维时初吉受祉时多臣日侍寝门亲承圣训茂对三防之始仰祈万夀之延
　　贺皇太妃牋
　　伏以人统得四时之正歴建夏家春朝受万国之珍礼崇汉世逖稽旧典傋着庆仪【中贺】恭惟皇太妃宫閤徳耀中洲功光彤管仪刑自内居帝喾四妃之尊均壹为心得文王十子之庆荷天之宠受祉爰多某荣预宗藩日亲宫壸祝春祺而参会与天序以俱新






　　苏魏公文集巻四十七
　　钦定四库全书
　　苏魏公文集巻四十八
　　宋　苏颂　撰
　　启
　　谢馆阁校勘
　　右某防恩充前件职者覆实胡门之禁观艺非长寘名渠阁之联饕荣为甚异恩所被内省奚堪窃惟在昔承平之隆崇右儒雅之选并建册府内储秘文时登翘又之流以分繙于类例又择该通之士以刋正于舛讹至于雠对之员渐闻増置之目取人之路其任攸均逮祥符好文广鸿都之书副迹开元故事有丽正之官名中经既充列职随众虽弗为通籍之贵方杂处写宫之间然而启发篇章窜定朱墨并资殚洽之蕴是正文字之殊如匪直能谁云称选伏念某才性弗敏识致本迂逄辰亨嘉就士闲燕初闻家训戒余力以学文濅诵师言务及时而进徳旅从乡赋仅防词科得调三铨从事四府卒因累日之课稍进列卿之丞刀笔为劳久奔驰于外吏缣缃所志益愧负于初心希光英俊之游何阶荣进之望向者禁林为之列牍朝廷恤于孤臣料从随牒之卑収预试言之召愈惭陋学入赋严闱羣公尚葢其芜辞假之优署上宰不遗于介善赐以甄成冐诏綍之平除预书筵之乱缀磨硏编削顿离簿领之烦躐缨整襟日接闺防之彦省循其幸遭防有繇此葢伏遇某官协赞邦犹主平时论乐烝髦于皇寀思致治于贲文人挟寸长靡闻于弃用士名一艺咸见于奬収是令眇防亦玷抡柬眷所防之已厚期欲报以难轻固当负袠宿官潜精志业考防字书之牾叅订于前篇详求畧録之余更资于新簿冀成铅椠之効弗累权衡之私
　　颍州到任谢二府
　　右某奉勑差知颍州军州事已于今月日赴上讫者久玷书林骤纡州组去闲就剧既惧且惭伏念某性本颛侗学无师法常持是古之论未免诋讥进乏适时之才自甘散滞荷承平之乐育获儒馆以优容濅厯嵗躔亦更事局间輙谋于私便因请补于外官校中五经之书仅成编目假二千石之守俄被选俞自国而南颍为善郡长人之寄时号优恩昔之偃息以作藩莫匪朝廷之旧望岂伊孤进遂此一麾斯葢伏遇某官至诚与贤平施称物赞化钧之独运甄人品之众流特矜羁拙之踪见处便安之地诚为厚幸庸讵胜言方今民力尚艰邦刑未厝屡烦温诏慎择守臣自审庸愚方防任使敢不度时所急思职当行察编齐疾苦之源副君相忧劳之意少収课最上报生成
　　谢知府宻学
　　右某近者得补汝隂待期江介望封圻而弗逺趋賔闼以无由矧素荷于知怜但倾怀于风晤音幐阙礼简旷成愆恭承肇届春阳镇绥民俗舍棠无讼考履多祥惟簮橐之巨贤本股肱之同体公权台辅之望众议翕然弱翁治理之声上知久矣谅俞音之匪晩伫归节之权趋某幸以世契之隆姑托陶成之赐腾装有日去徳罙賖愿勤遵养之方下副夙夜之祷
　　谢运使学士
　　右某去嵗使斾过都甞投谒防逮归去国轻逺恩门每怀奬与之私滋剧系驰之素此者叨从郡补获使封揆材质之非长加吏文之弗狃惟民师帅之任惧无以称于选抡頼部刺史之贤固足以振其愚短窃兹循省良用欣荣伏以某官性与道俱才为世出奥学臻于圣域髙论愯于朝端歩武中防久跻清要之地案条近甸暂倚详明之才朝廷方伫于谟谋朝夕即登于要近发乎经济之緼彼苍黔之民时乃旧游永依大庇属方涖事尚阻承顔愿良以自珍副遥心之所祝
　　谢运使郎中
　　右某昨被朝俞叨从郡补属布条之云始思裁牍之未遑不圗信介之来俄拜箧封之辱味言滋溢懐愧则深缅承副计之闲茂拥善祥之助恭以某官敏才经务冲识邻几声震仕途华登郎选蚤膺朝委已树政于淛藩俄柬上心从赞谋于泽节坐叅调燮行集富饶并畴肤使之劳入被近班之宠属拘官守怅阻风期惟倍保于清冀逺符于詹系
　　谢集贤相公
　　右某伏念郡组遐萦久隔门庭之侍台躔委照忽纡简牍之颁仰荷眷怜居深感畏恭承保绥吉履増集天倪伏以某官鼎栋元臣蓍旧徳仪泰阶于三象歌岩石于四方筌宰同寅已载股肱之咏乾坤交泰坐凝社稷之功方属炎歊未遑谒防伏望上副毗倚精调寝兴
　　回谢集贤相公
　　右某伏念仰荧煌之每切于依投拜欵宻之函曲承于眷记恭审调燮元化宝练生经神相是膺天和并集伏以某官道符典则行着仪刑明识以通古今重徳以镇风俗登翼惟新之政弼成可久之规四海之瞻久防于利泽百年之化方见于治平属商秋地遥賔阁伏惟上为宗社精调寝兴
　　贺叅政侍郎
　　右某伏审某官即拜言纶叅持政柄被恩惟旧闻命胥懽伏以某官钟粹太和膺期盛旦奋材猷而入用契筌宰以相求立朝尽谅直之诚赋政有将明之効繁机密命昔叅頼于赞襄冡宰近司今荐移于宠任已积弥纶之效允谐中外之心伫进上阶永毗至治某素惭懵学最荷深知推毂使前顾重恩之未答守符于外修庆谒以无由
　　贺枢宻谏议
　　右某伏审某官宠膺制綍进贰天枢凡被眷私举同抃跃伏以某官五辰钟秀九徳兼谟繇大对而结主知厯旬嵗而更器任常杨掌诰为一代之词宗赵张拨烦居三辅之治最入陪帷幄叅据庙堂诞掦经世之才伫正秉均之拜某荷知惟旧闻命胥懽限州组之方拘企賔阶之莫及仰依陶冶徒结系驰
　　贺判府太尉相公
　　右某伏审某官拜恩典册加数节旄坐移上相之庭就委三城之镇翰垣増重寰甸均休伏以某官道徳元朝廷隆栋入则顺事于百揆出则宣力于四方勲业冠时忠规简上向自宰枢之均逸暂从辅屏以观风谢有善君固周邦之相庆虞咨州牧将柔逺以任能继烦同徳之贤久殿折冲之地藩军成绩已遂请于鱼符当扆待贤伫再调于鹄鼎某早游翘馆久去恩门欣聆前纛之还尚叹行邮之逺限拘州印阻诣賔闳
　　回提刑度支
　　右某叨使封阻亲燕晤敢谓谦光之眷特贻函教之仪衔赐弥深増惭迨甚窃审详亷之暇益全颐养之方伏惟某官国栋宏姿宝珩粹禀负首公之大节宣应务之剧才暂谳刑章允副寛平之望已闻召防伫陞要近之聨隆暑向繁髙闳尚邈冀精葆卫下慰倾驰
　　贺安抚侍读侍郎
　　右某伏防某官光膺中诏出镇巨藩凡在提封举深庆抃恭以某官岳符禀秀宝纬生才文穷述作之原识周治乱之体奋掦世美显服禁涂授将钺以临边继収丰绩侍殿帷而摘句屡告嘉谟恳辞京剧之烦请殿封圻之近憩旌伊始坐閤攸安矧望在于庙堂岂久留于方面伫聆迅召入副畴咨某被顾有年遡风尤切幸名于使管阻执贽于賔闳心所向翘言非殚究
　　回知府观察
　　右某伏念向预朝趋每瞻顔表洎承郡补益逺门隅寖剧遡风之诚罕通执讯之问敢云贵要顾此冗闲纡翰勒以为仪笃情文而示好言因喜溢固多虚奬之谈志以方回乃尽劳谦之意祗循好岂废中藏伏以某官生质粹纯才资敏给席公之余庆简睿圣之深知誉洽士伦恩隆戚里亷车命秩诚徳位之相先使竹临民矧政刑之允济已从详试即伫褒迁限封壤之正遥接燕言而未遂愿顺生经之固少符善祀之勤系慕所深究宣匪逮
　　贺知府龙图
　　右某伏审光膺朝检出布藩条凡荷眷知举深抃跃恭惟某官学穷精祲徳富诚明繇迩阁之敷经践禁涂之持槖厯更典领益着谋猷间得请于黼帷遂均休于符守初聆顿节已传来暮之謡矧在邻疆窃幸余辉之庇方修贽礼遽损占书载循喜溢之言第剧钦衔之素封邮虽迩音防坐遥伫闻召节之颁前庆近枢之拜炎威如炽铃阁方休冀眠食以自将副夙宵之所祷
　　回祥符知县郎中
　　右某伏念符守拘縻标顔阻邈徒切遡风之想濅稽染翰之仪逺贶华函曲敦重礼眷此晩生之无似奚堪旧徳之相先衔愧自中刻铭罔替伏惟某官士林孤秀朝路通才试政事以甚详蔼声猷而弥逺郎省时之清望久尔践掦赤县国之要官重兹委用已着循良之效行膺显近之资姑冀防调少副勤企
　　回同年著作
　　右某伏审同年著作被诸府之荐能副三铨之覆实拜恩槐陛进秩兰防素推应务之才兹实渐磐之始夙叨朋好窃抃荣陞官次坐縻展庆仪而未逮谦防逺笃纡华幅以为先展味懿辞钦承重礼但感衔而不足遂藏去以无防时方用才日迟登俊永言倾向匪假周谈
　　贺留守相公辞太原再领西京
　　右某伏审某官光被赞书进崇命数推至诚而确让止褒册之既行特帖后恩即移旧府义激周行之次欢腾近甸之间伏以某官奥学际天元功冠世熈帝之载则书叙九徳之歌知几其神则易称万夫之望自两登于魁柄皆弗处于盛名委政庙堂出藩畿甸邦国若否昔頼山甫之将明辅相重轻今繋晋公之出入昨以虞州咨牧汉册图勲坐移丞相之庭往殿太原之壤端揆崇秩所以尊师长之贤尹正重名所以増方镇之体矧枌榆之故里伫旄纛之来归而相公内乐安闲弗荣宠利亟露章而恳叙务辞爵以弥坚宸扆为之动懐朝制因而収汗止拜常山之节还临洛宅之都俞命传闻羣伦愯叹窃谓筌宰相契上方有旧人共政之求防县具瞻下益思大钧播物之虽暂谐于冲志谅即被于畴咨三冠鼎槐抑有本朝之故事再开鑪冶将副率土之倾心某早荷甄収方尘郡寄侧聴保厘之始欣依临照之余恪守印符莫获修于庆谒倾驰恳素姑永托于生成
　　贺知府龙图谏议
　　右某伏审茂膺恩渥易守藩宣伏惟庆慰恭以某官清徳蔼躬懿文迈古逄防光华之旦徊翔清切之涂辍内阁之论思均价人之委寄政成洽民咏朝咨再劳抚俗之仁来绥近甸伫对驰轺之召亟进通班继贤世之令猷毕宗工之能事某忝分州节仰托使封恭聆坐阁之初未遂趋隅之谒倾依盛徳曷谕丹诚
　　谢二府
　　右某向以忝恩为郡便日布条循公式以誊书遡台庭而露恳地有常尊之隔礼无宜答之文岂谓某官牧徳至虚降心小物乗政司之多暇纡记室之报章眷旧甚勤特屈庙堂之范披文未既顿生州郡之辉赐不訾感铭无尽恭审内赞邦家之务助宣天地之和六气茂康百祥丛集斯文未坠天方降任于哲人至治在辰上且仰成于良辅敢冀勉遵于时令顺防生经益副万枢之毗更増九鼎之固某限拘使竹防隔翘材窃深豫附之情永頼陶成之赐
　　转官谢二府
　　右某此者伏防制恩特授前官者攸司上课成命下颁进位甚优省躬斯愧伏念某小才曲艺孤进晚生叙厯朝闺浸尘儒馆懐鈆虽久书未毕于汗青请郡既行诏遂分于半竹凡更内外颇渉嵗年属大比之甫期乏寸劳之报最公朝平施着令应迁擢聫三署之行仍躐左曺之要异恩所被非服是惭此葢伏遇某官陶冶百工权衡众职使士大夫各称其任无贤不肖皆用其长心推至公道弗异逺眷是颛愚之质荐防乐育之私増秩留州荷深仁而已至悉心为政惟来効之是图将论报于生成敢殚劳于夙夜
　　转官谢监司
　　右某此者叨膺制綍叙进郎曺宠渥所加庸虚靡称伏念某天资弗厚学术固踈仕厯朝闺职尘儒馆内掌故事于时无益于毫分出领近麾临政未闻于善最属攸司之大比縁满嵗以应迁増秩甚优冐恩为愧此葢伏遇某官澄清使部振肃治纲羣吏臧否頼案亷而悉上公朝黜陟俟赞启而后行非才所防其姑繇此但益勤于吏职期不累于已知
　　提刑转运先状
　　右某伏审某官差日登车便时行郡冐潦涂而匪易拥茨福以无亏露檄诸城已禀行防之范属鞬近次伫修列郡之仪瞻望风徽窃深悚抃
　　贺运使度支
　　右某伏审某官内膺制綍出领使权伏惟庆慰恭以某官文懿学纯徳方气直夙擅儒林之誉蚤登郎署之荣司防佐筹朝用富彊之画近畿案节上咨良直之谟行观风绩之腾闻入副宸庭之显用某适叨守郡获事提封第倾贺厦之诚尚阻承顔之愿其于欣激曷谕端倪
　　贺知府侍郎
　　右某伏审光膺中诏荣镇巨藩伏惟庆慰恭以某官秀禀天元识探道奥蚤跻荣于显路自结知于上屡分圭竹之咨荐着循良之効抚绥方面坐期风教之凝进拜枢衡式副岩瞻之咏春阳伊始使传方勤愿益保于生经庶逺符于私祷
　　贺淮南运使
　　右某伏审显膺诏检荣緫使权伏惟庆慰恭以某官秀禀天元识探道奥自结宸旒之眷爰陞郎署之华日着声光屡厯藩宣之委朝资经度緫司兵食之饶利毫坐析于江淮风节耸惊于郡邑竚迎褒召别践显严岂惟协舆议之归故可展大贤之效某比拘班教尚阻承顔冀顺保于生经庶益符于私祷
　　回侍读
　　右某言念奔驰吏职隔濶俊游向义虽深亲贤未遂岂云明哲之见顾贶以缄书而示情徳盛礼恭有劳谦终吉之美道同志合推相下不厌之心自惟薄才徒服髙谊恭承防次于仪典方勤启发于篇章累朝所行一旦大备自非精思之敏曷究渊源之来勉冀防调将副咨用区区所祷喋喋靡宣
　　回夀州知府到任
　　右某伏审某官出持使节已署郡条颁仁政以便民聴风謡之载道矧素推于才誉已详试于良能谅非戌之期即被玺书之宠别跻显用乃协舆言某叨假便麾幸依邻壤方窃润河之廕遽承占牍之贻钦佩多仪但深于刻着懐懿范罙切于系驰姑愿珍调少副勤祝
　　回知府内翰
　　右某伏以天府浩烦之地任峻时权复门演润之司职崇内着侧聴恩俞之始实増抃蹈之诚恭惟知府内翰奥学辅时懿文华国魁甲多士羽仪盛朝畅风教于近藩备谘询于法从龙荒结好生原隰之光辉鼇禁代言増训辞之深厚暂劳治剧即庆登庸敢意眷慈特贻手问荷谦防之有素激悚抃以逾深愿勤导养之方少副倾祈之素
　　回伴读郎中
　　右某伏审趋召节之严已修陛见视宸闱之学爰涖官仪裁庆问以未皇沐劳缄之猥及载惟谦厚増切悚铭恭以某官直道被躬纯诚许国谨信自任秘温树而不言清亷所髙潜郎曺而为乐国藩初建圣虑攸先式顾老成之风首膺进读之任春阳在燕晤未涯倍冀珍頥用符诚祷
　　回庐州知府郎中
　　右某近者使艎过郡获修贽见之仪征斾首涂旋怆风期之逺辱华牋之猥及荷厚意之弥深窃承涓日惟良布条伊始幸接邻之末实依河润之余恭惟某官植操端方怀诚謇谔出被藩朝之委入分财计之司聿眷耆明均休近辅矧淮淝之奥壤控南北之通逵英节之临实均于方任甘棠之爱伫见于咏歌春律载阳晤言正阻倍祈保卫式副企瞻
　　回钤辖
　　右某向叨共事幸亲谈燕之娯俄属改辕遽怅声容之别方深企徳猥辱占书窃承冲涉之劳无爽和倪之妙恭以某官清规格物淑闻蔼时蚤縁睿眷之隆荐领兵防之寄谋惟可倚讲练尤精谅匪俟于终更即别膺于峻召披风正逺珍食是祈钦祝之诚旦夕以冀
　　回郢州知府学士
　　右某向者某官辍蓬山之直纡富水之章聆涓便辰即署新政颁春庶俗已腾恺悌之謡讲好它邦遽逮缄书之礼自惟亡状素辱与防相望隔于封疆驰神剧于嵗月恭承惠好増激感悰窃以某官修性淳明执道深固学术足以表于士类政事足以达于民宜入观石室之书已大正于讹失出假竹符之守盖暂试于才猷异时从橐之求当首追锋之召朋从之分企伫实勤惟善御于冲和副祝祈于旦暮
　　上交代职方
　　右某伏审光膺纶检就领州章伏惟庆慰恭以某官识量渊淳风猷沈正屡更事任益着声光荐仰副于朝咨来暂分于州寄自慙前粃得忝交符伫临满戌之期并叙与游之旧初炎在珍食是祈行趋召节之严别践显涂之峻
　　二府贺冬
　　右某伏以日御迎长斗绳维北地雷衍画庆丛阳复之亨钟鼓布庭仪盛嵗元之亚恭惟某官道跻民极徳配黄钟宣曜三阶之符参和六典之职信功顺事有若虞之臯防应变守文则为我之姚宋适履嘉辰之防方毗至治之期益介夀祺永扶运祚某限持州节阻奉庆觞傃翘馆以驰诚托书筠而寡喻
　　外任两省贺冬
　　右某伏以室琯升阳台云纪瑞辑朝圭而展庆献纹履以迎长伏惟某官性蕴端方徳猷纯茂巳试大儒之効自结明主之知蕃宣屏翰之劳四方称诵辅弼疑丞之任匪日登咨乗吉旦之嘉亨拥祥经而膍厚某限荣州组坐隔賔轩祝望瞻依倍百常等
　　邻郡贺冬
　　伏以天正开统日晷迎长挺柔荔以应时候飞葭而布琯伏惟某官躬富才美治称循良方开吉禄之荣益飨纯禧之茂各縻官次阻叙庆仪但勤致祝之诚莫究倾思之意其于祝向曷既声言
　　二府贺正
　　右某伏以七始推元三正建朔布典常于王阙防朝贡于春庭谷旦惟新近司丛祉恭以某官天钟全徳体蹈大方协期运之休明应阶符之炳耀内总三事朝廷以之尊荣外抚四夷方隅以之底定适属履端之始允膺畀夀之祥永辅熈平式光才美某守符于外防谒无阶瞻望门墙但驰诚素
　　外任两省贺正
　　右某伏以履端于始史氏所以正三朝以正次王春秋所以尊五始矧防得天之数见临交泰之期恭惟某官直道体和嘉猷济众縁饰真儒之事布宣明正之恩近甸列藩被仁风之浃洽元正上日开福履以骈繁乘此春祺行归禁路某拘官有守叙庆无阶祷向瞻依实倍彛等




　　苏魏公文集巻四十八
　　钦定四库全书
　　苏魏公文集巻四十九
　　宋　苏颂　撰
　　启
　　谢知制诰
　　右臣防恩授前件职者骤尘清禁仰服华褒才不副时愧无容处伏以王者审乎出令莫重训辞儒臣职于代言是为华选自百篇之义缺洎七制之主兴代有裁成之文形于播告之指述辞意则贵乎深厚而尔雅语诏册则欲其昭毅而和庄象夬扬庭言之文者行之逺演丝成綍体之大者述之难必资起草之工以賛发中之命右文在旦多士盈朝除书徳音如常扬者时不乏言语侍从比朔臯者未足多光辉簮槖之联増峻陛亷之等继登兹选未易其人如某者才非有以絶羣学不足以适道属少孤之多难常苦节以自持不辞小官葢窃逮亲之禄入望大利固无经国之谋幸当路之为言预复门之试可进登书府涉厯歳华职有屡迁效无薄最间奉召趋之一节入尘记史之二星载笔赤墀已玷从官之末着篇黄阁遽膺宠典之优陞置掖垣典司涣令矧右曹之清秩实先子之尝僚深愧鲰生复仍故职坐卧敢当于旧位翼成惧弃于后基世掌丝纶徒窃古人之美习知台阁误先寒士之求此盖伏遇某官恊賛圣辰主平公论士无愚哲咸归品目之明言有吁俞素启上聪之听是令踈外辱在甄成敢不刻志始终匪躬朝夕奉遵职禁道无替于守官图报国恩心不忘于知已
　　亳州到任谢二府
　　右某防恩差知前件州已到任上讫者隳官责薄敢辞逺守之劳易地恩优再窃近藩之寄适由便道遂此布条叨幸居多悸惶曷已伏念某挺至愚之禀无适用之才顷冐宪章上孤乐育一麾出守巳荷曲成之私六辅陪京遽膺内徙之宠防命始临于位表衔恩岂在于他门此葢伏防某官推致大中之原辅成至治之极振滞淹以广贤路靡有遐遗弃疵眚以尽人材俾其自效良惭懵昧复被甄收猥从僻陋之邦寖获便安之地奉循诏令当官弥念于匪躬追省愆尤勠力尚期于晚节
　　亳州到任谢两省
　　右某近膺朝命易守辅藩方其莅事之初属婴多故惟是奏书之缓深愧非仪姑勤企徳之诚犹负恩之诮伏念某早由孤宦误擢近班不职稽违坐镌西省之籍至仁恻隐出假东阳之麾郡壤虽遥土风甚媺颁条暇日但思追省于愆尤去国逾年不幸重罹于忧患旅懐多感荣仕寖忘岂图易地之优获在陪京之列非惟出于逺僻且复便于私营此葢某官以直方之道致君以忠恕之心格物外收弃置使有渐阶自惭疵眚之余未副称扬之惠寛其罪罟旣防观过之知勤于吏资敢怠当官之效心之蕲向言岂胜陈
　　贺昭文仆射相公
　　右某启伏审某官笔述圣经书闻宸扆言纶诞告秩増左相之崇台铉兼华地进东台之长式彰儒效永化人文恭以某官生徳自天潜心于古立言垂教若稽姬孔之猷熈载奋庸无媿臯防之业闵学者之师誖欲圣人之指明间奉渊谟讲详典籍之奥独推卓见发明义理之归甫终汗简之功尽革颛门之陋微言之绪复续于当今大道之行可期于兹世宜服宠嘉之渥进居师长之尊多士是依万邦攸庆某拘婴符钥阻拜门藩涵泳尘编常患迷涂而擿埴叅评旧学将期发覆以开明窃抃之诚喻言曷旣
　　回交代资政侍郎
　　右某启伏承某官请麾便郡移节近圻尚稽縁鹄之谋再遂左鱼之适顾惟鄙陋夙忝从游慙无告政之能将幸承顔之便虽尝奏记巳愧后时岂图公辅之尊曲徇平懐之体逺纡教尺过着谦防两纸八行固亲踈而有意一日三复姑藏去以为荣伏况丹扆虚懐明庭伫告岂止平生之交义久俟弹冠谅惟遐迩之人心咸思跃冶郊迎有日股抃尤深更祈匽薄之余益厚将绥之祉乃情企向临纸奚言
　　回知府经略宻学
　　右某启伏审显膺褒诏进直内枢勲望益髙舆情胥慰某官器能闳博智略渊通早推望族之华复擅文场之秀践扬中外歴试剧烦制阃西陲进拓金汤之固斥疆遐服尽收冠带之民躐跻禁宻之聨葢示畴咨之渐方欣异数遽枉华缄祗认眷私铭藏悃素
　　回知府内翰
　　右某伏念逷违门序第倾企向之懐恪守郡条时阙兴居之问敢期隆顾逺辱贻书衔眷良深増慙固甚窃惟剸剧之裕无爽颐生之和伏以某官时栋上材圣门高第文章国之经纬徳业民之表仪自奋跃于天衢遂简知于黼座雍容禁复润饰王猷不离侍从之聨总治浩穰之地名威已振儒效益彰谅匪俟于累朝定进陞于四辅暑躔加畏賔馆尚賖伏冀精调庸副防祷
　　回知府内翰
　　右某伏审某官宠膺朝制正尹都畿以文章侍从之才治众大剧烦之地未劳余力巳副具瞻伏惟某官贤业絶人忠言许国入当三册之问遂冠四方之豪黼座虚怀待以公卿之器金坡进直演成谟训之辞上方以吏事而任三公时皆由选表而登二府今烦俊哲而为治实頼威名而镇时谅匪累朝遂登大任某久游材馆方假州符阻贽谒于賔闳但驰诚于天邑
　　回南京权府运使中允
　　右某此者叨膺制命获守畱京自省庸虚有惭寄任窃念某所慿不厚自视无竒徒用简编之资渐阶台阁之选未蠲谪籍复叙郊禧阅丽正之图书再尘儒职委离宫之筦钥继荷恩章矧近府之会冲岂非材之冝防顾惟多幸得在提封奉行新书敢不悉心于庶务振举大要方将禀诲于外台岂谓某官屈使范之威眷朋簪之旧日圻千里俯劳临涖之烦手札八行先枉勤渠之问披寻辞意铭篆膺心伫趣办严之期即修谒贽之礼自余悃欵靡俟究宣
　　回南京通判郎中
　　右某言念析符南服再越于歳朞易地近疆荐叨于恩制适从便道遽此颁条企望藩封窃喜仁隣之援拘萦官守无阶晤语之期岂谓某官眷旧情深防谦志笃特遣行人之使首贻累幅之书褒以荣辞兹见相先之范藏之私禇弥敦永好之隆坐阻风徽难宣感悃
　　回防御太傅
　　右某启伏审朝门覆实文跻科等之优英节超恩秩峻州防之寄宗藩擢秀士论推髙窃以国家系本仙源庆流属籍九族以睦广帝尧文思之勋半楚而封盛炎汉王公之制宠拜虽縁于世绪褒甄必校于艺能时有卓尔特立之才上副褎然首举之选恭以某官性资明敏问学该通志外绮纨之华躬持韦布之行河间好古乐与诸儒而并逰更生属辞遂偕羣隽而进防俄给上方之札髙中有司之程大对危言帝每篇而称善通侯列爵位不次以加荣匪惟冠映于懿亲固亦辉华于多士某钦闻时誉阻遘风期官守攸拘展庆仪而莫逮亲贤垂眷枉翰尺以先贻载观掞藻之华但切腼顔之愧无縁燕接益用铭衔
　　回河东都运谏议
　　右某启伏审某官宠膺诏綍进擢谏坡仍畱将漕之权且重抚封之寄素叨眷与窃抃鄙悰窃惟某官方正自持清通不浇早服教忠之训久彰应务之才賛剧治烦风力稔闻于台阁颁条刺郡声猷夙简于朝廷惟唐晋之旧墟搤戎羌之冲地均输所寄功最荐登坐收制胜之谋就拜褒贤之典陟天子诤臣之列已峻近班继大门先徳之荣益为盛事敢意谦光之重不遗弃置之余首贶牋封过敦礼范荷明哲久要之契铭着不忘祝公台大用之期倾依有日乃诚防企临纸奚言
　　回瀛州安抚待制
　　右某启伏审某官被发中之诏膺谋帅之权进班禁阁之逰杖钺瀛关之壤时登儁哲士有辉光伏惟某官以奥学清文羽仪台阁以英声茂实简在朝廷向自书林之校文出分漕挽之将命两淮川陆之会肃抗风棱二史言动之司旋归禁从方告猷于帝右复领使于朔陲引錣运筹荐修农战之备凿门推毂遂有军师之求宠加荷槖之聨益重元戎之寄为光清世袭美徳门缓带寝兵巳擅羊公之誉缁衣善职行歌郑武之诗某早被眷知久违英晤自听抚边之拜久稽奏记之仪何大雅之谦防不崇体貌顾并逰之冗外特贬缄书岂惟荷声气之所同抑亦増茂悦之深庆在于欣激难悉条陈
　　杭州到任谢二府
　　右某防恩差知前件州已到任上讫者全吴故社宁海雄藩异时禁近之巨公出为屏翰何意斥防之逺迹遂许长临适兹赋政之初深愧冒恩之厚伏念某器非闳逺躬负愆尤絶觊荣涂止期禄食昨罢睢阳之筦入趋魏阙之朝典领图书幸与诸儒之踵武出入台省得阶迩缀之班聨会江淮之荐饥烦宵旰之遐虑咨求良牧偶擢匪才受命饮氷敢自营于私便之官便道即宣布于上恩方事之丛以荣为惧此盖某官道佐明主徳施逺方眷东南隅之民尚艰粒食择二千石之吏俾乂海邦再省孱虚奚堪责任敢不上体朝廷之意恪奉诏条拊循家户之人使安田里庶几免过仰副至公
　　回越州知府大资
　　右某启此者叨分朝寄获假州符惟东南之要冲当熯灾之为沴冝求宿望出布上恩顾兹蹇踬之余素乏循良之誉误膺咨牧来此长人受命饮氷姑夙宵而増愓之官便道颁条诏以云初伏遇某官暂辍政机出临藩阃封疆千里幸依邻国之光坯冶一陶更伫化工之赐敢谓谦防之德特纡欵宻之书味藻思之弥髙但铭丹臆望翘材之甚迩阻侍清尘感向之诚敷陈无尽
　　回致政太傅侍中
　　右某伏念假使竹于一方迹縻江海望翘材于千里目断云霄居慙走俗之劳遂阙问安之礼自惟简怠宜取悔尤岂谓某官陂量兼容台躔委照固燕居之多暇裁尺素以见贻两纸八行亲枉钟毫之妙片言一字意逾鲁笔之褒兼聆高蹈之间固有多祥之集非徒感诵并用欣欢重念孱虚夙承奬拔离竒为器曲成特出于化工连蹇违时弃置自甘于散地怅旧恩之莫报嗟末路之攸拘慕赤松之逰无阶企仰祝大椿之筭但极倾驰
　　上西川知府端明侍郎
　　右某伏念辱知素深去徳滋久下邦假守顾簿领之攸撄上馆驰诚通记函而殆阙缅惟徳履时拥天和伏以某官道系斯文名重当世立朝则蘧史之载直作镇则方召之告猷西南一都巳荣后拜之宠左右四辅伫继缁衣之诗尚阻趋隅倍祈良食孤羇之迹陶冶是期
　　上大孝昭文相公
　　右某启伏以某官以不时出之才内辅朝政以大丞相之重躬执亲丧伏自倚庐西还灰籥屡变圣上惟同体之义夙夜注懐士民思造物之仁迩遐延首谅典册之前降期鑪冶之再开葢本朝故事之当行况上公虚位而伫复将两全于忠孝宜俯就于情文某二纪荷知八年受赐迹畱书馆怅去徳之逾时恩假州符尽提衡之素惠限兹遥阻未获瞻承中心欲陈万一奚究
　　回登州知郡司封
　　右某启向者某官奏南司之课膺中诏之褒进左曹于省聨领奥藩于海裔葢切循良之选爰咨端谅之能自承拥传之去东居怅拊尘之坐隔懐铅自窘未遑缄候之仪占牍不忘首辱惠存之问聆布条之伊始惟善俗之有方政务多闲福基众厚伏以某官奥学敏识峻节孤风得古人之清通为来者之矩矱郡邑之政沛然謡于民言台阁之模凛乎肃于朝着方倚直绳之用遽膺半竹之行昔者由御史而为省郎唐官谓之清望出谏官而补郡守汉臣因以自陈矧惟硕哲之谟允恊前良之美谅兹出守聊为外资咏中和之诗巳宣于主泽还顾问之列行奉于帝俞荣据显华之涂参为孤拙之芘适临歊暑坐逺清言愿遵御于气冲冀防符于善祷乃情依向防笔奚殚
　　回宿州知郡郎中
　　右某启伏审某官出分使节巳布郡条颁仁政以便民聼风謡之载道矧素推于才誉巳详试于良能谅非戍之期即被玺书之宠别跻显用乃协舆言某素偃声猷幸依隣壤方切余辉之烛首贻尺牍之贻仰服谦防但深悚荷
　　贺枢宻相公
　　右某伏审某官宠膺制册入冠枢庭贤哲在朝中外交庆恭以某官谟资六徳道賛九功二纪奋经纶之谟七年当钧冶之柄致君之虑逹于天渊许国之诚贯于金石庶务由之清穆百度为之和平曩由陟屺之哀始正居庐之礼三年之孝已着于仪刑羣辟之师再符于梦卜惟新大政爰任旧人佥谐元老之尊特重本兵之地山甫文武之宪式副简求傅说盐梅之和聿隆瞻望某拘萦使竹阻造賔墀仰明命之诞扬倍常伦而懽抃
　　回告谕太保
　　右某近者伏承某官出谕帝宸之防循行侯服之遥惟是末封获瞻茂范虽喜接辞之便且慙为礼之踈属轩斾之不畱恨风规之遽隔料惟登顿无爽粹和适兹疾置之来首辱华牋之贶谦防过厚感戢奚胜矧以圣政惟新遣使就安于列壤时才被选抗旌允副于上心谅竣事以还朝巳畴能而被宠清秋伊始闳馆正遥冀眠食以自珍慰夙宵之所祷在于倾向靡迨周陈
　　知府祠部先状
　　右某伏审某官荣分汉节出镇淮藩驱大斾以戒行歴弊封而甫迩悠涂冒涉谅无爽于履祥近境将迎伫恭投于典谒乃心所向须面殚陈
　　回观察太尉
　　右某近审某官恳请州麾出观藩政方布便时之治巳腾来暮之謡朝寄值才士论归美矧属戚贤之望累更中外之烦风绩素隆柄任伊渐承偃藩之多暇传占牍之斯来仍顾鲰生均纡厚礼荣辞见假本由巽下之诚髙谊所临永订要言之好在于感萃乃悰襟当寒律之正严谅神倪之益泰更勤辅养迟对宠嘉区区之心喋喋无喻
　　回省副
　　右某言念萦縻麾守隔阔门防虽倾向谊之诚久阙驰邮之问敢期谦顾逺坠牋封谛味情文交输愊臆忻承副计之暇无亏养浩之方恭以某官道本直清志敦恬裕逢辰奋于才美载世践于显华使节观风宣四方而着效计庭参画通九府以收勲谅弗俟于累朝即别膺于大任炎晖巳炽崇馆方遥尚冀精调少副詹祷
　　上陵使相公
　　右某伏审某官暂违宫阙只事寝园营万世固安之橅慰两宫哀慕之志恭惟巳竣陵域归止庙堂忘履跋之为劳固神明之荐祉伏以某官清寜间气道徳元文武宪乎四方谟猷宣乎九徳昨者先皇厌世嗣圣承祧缀衣在庭首当顾命之属同轨至会躬案因山之仪方大号之惟新頼庶纲之有寄熈帝之载迈虞书股肱之歌王功曰勲纪周人彛鼎之器永光鸿业允副具瞻
　　回太原经畧相公贺冬
　　右某启伏以灰飞气应厯推天统之元刚长朋来易着干阳之始伏惟某官任隆三事望重四朝辍端揆之弥纶布藩宣之条教简简降福庆已协于迎长岩岩具瞻民共歌于画一敢期谦徳逺贶华牋仰承眷与之私罙积悚铭之素莫遑面叙愈剧心揺
　　回贺冬
　　右某伏以珠躔起厯竹律生音斗指子以平时气萌泉而仕物恭以某官公忠挺操干敏驰声适逢会于亨辰将茂迎于蕃祉限拘麾守阻奉賔仪方结庆懐首防华问只佩眷勤之意但深悚企之私














　　苏魏公文集巻四十九
　　钦定四库全书
　　苏魏公文集巻五十
　　宋　苏颂　撰
　　启
　　濠州到任谢二府
　　右某防恩差知前件州巳到任上讫者非才尹剧诚不厌于人言有罪出麾复得临于民政去都不逺便道匪劳初省诏条有慙面目伏念某识无逺大智乏周防误被宸俞使承府治谓诸僚皆朝廷之选故信任而弗疑以两造非奸慝之人故寛舍而不问岂意吏曹之乖谬致烦诏狱之推穷无由自明分甘重责荷上恩之含垢原所坐之因人止免一官仍除善郡此葢某官致君以道用法不私方百度之惟新靡容于旷事或一物之失所每恻于深仁俯矜多难之余隂有曲成之造迂踈获谴固宜置散以投闲衰暮贪荣尚尔为贫而窃禄敢忘内省仰答殊私
　　沧州到任谢二府
　　右某防恩差知前件州已到任上讫者上盟津之符特寛旣徃之咎假沧海之节再荷曲成之私逮此布条徒深向徳伏念某所慿不厚自知甚明智畧不足以适时宜操修非有以过人者冐尘禁近初以妄言而下迁试守剧繁复縁纵舍而连黜每思薄祐絶意荣涂诚宜置散以投闲姑务省非而责巳收还印綍巳惭天幸之多擢守藩方抑惧人言之啧矧兹边寄匪用次迁顾败官不职之余才非其称惟振废起淹之举恩有所归此葢某官心推至公道在博爱赏刑无滥虽贱微皆轸于哀矜故旧不遗在鄙薄尤防于假借委之善郡慰彼衰年惟坚匪石之心少答在钧之赐恩闳千里魂干九升恋恋之诚云云何及
　　回运使兵部
　　右某启伏审某官露章辞剧剖竹为藩辍使务于冀方殿鄕邦于江国主知素厚暂谐卧治之荣士论所归行听节趋之宠眷言属部怅失余光方深去德之思忽枉摛华之贶圜函缛礼拜手迹以弥勤大斾严行望车尘而益逺更祈良食少缓遐心
　　回知郡郎中
　　右某伏念壤甸相望徽音坐隔虽尝寓讯未谕驰情逺承教牍之贻过笃谦防之意聆风为慰衔徳无忘伏惟某官生质浑深材资敏迈本闺台之积誉副州郡之选能师帅承流巳报成于政治朝廷重外方表任于循良愿益将颐伫闻咨擢乃诚所向临启罙勤
　　贺礼仪待制
　　右某伏审某官进膺言綍荣践禁涂辱与交从窃深庆抃伏惟某官耆儒宿望懿行深资逢辰早躐于文科奋藻不离于经术先帝天飞之日眷注巳隆迩英昼访之游登延且久近序偏更于典领同时共叹于淹回黼帷动求旧之思天阁庆登贤之拜内备顾问雍容持槖之荣入告谟猷旦暮沃心之熟某久暌风晤喜听咨俞方婴簿领之劳早阙缄縢之贡敢图厚眷先贶华牋虽亲踈而礼意均本由谦重然贵贱而交情见罙荷抚循徒深悚戢之懐莫喻倾输之素
　　上致政郎中
　　右某伏念撄郡铃之纷扰少旷驰邮瞻燕几之优闲常深企德缅想兴居之暇益臻辅养之和伏惟某官乐道希夷处躬温厚早遂冥鸿之志髙辞振鹭之羣归里巷以安躬推先士望贲丘园而养素用固天倪渐屇熈春尚遥省晤倍祈保摄式副倾翘
　　回提举著作
　　右某启近因歳首尝寓庆缄尚未彻于省观忽先纡于翰尺曲敦礼范备见爱思矧在州封方承使防惟奉循之恐怠頼寛假之已多敢冀谦防过垂眷奬拜手笔八行之贶愧荷殊深限淮山千里之遥披承永日更期珍防别伫宠迁钦企之诚一二奚究
　　回恩州知府皇城
　　右某启近者之藩假道获欵于賔闳折爼飞觞复陪于燕衎属迫官期之近不终朋旧之欢去徳未几合符伊始托善隣之庇方企于风期裁占吏之书先承于惠好且审侍铃之多暇允臻泰宇之嘉祥宣布中和巳协惟良之誉登延近宻行膺不次之荣适届春和益绥冲履其于感系未易殚陈
　　回冀州知府左藏
　　右某启自承荣领使权幸依河润沈迷鲜暇未遑竿牍之仪谦假过隆首辱牋縢之贶仰循重意载戢丹悰伏惟某官忠谅承家诗书蕴学稔武名于朝寀蔼政誉于邉藩镇抚外夷方頼折冲之画光华近着行膺简在之恩尚阻晤言倍祈遵养倾依之素鍳寐不忘
　　回知县太博谢改官
　　右某窃承某官上课天官拜恩纶制荣进曲台之秩益开近着之班夙忝与游欣闻新渥猥辱书幐之贶曲形谦槩之隆衔戢于中谕言靡托矧以某官才名夙茂风誉兼优百里之洽弦歌久彰善治三年而比绩用已被荣褒伫别对于宠陞乃奋扬于素蕴未期占晤姑罄祷防
　　贺新恩先辈
　　右某启伏以右文兴治盛徳抚辰广求天下之英皆与彀中之选诏书一下士类四臻承平百年用此数路刈薪之效而得乎翘楚育材之久而见乎菁莪必须异能以备优等伏惟先辈学渐圣域文舒国华寖游俊造之林久待弓旌之聘飘然丽赋尝亲乙夜之观赫尔荣名高视东堂之集方聆骏举俄沐华缄味词意之稠重増鄙懐之企悚
　　回舍人
　　右某伏念迹寄近藩坐企闺台之彦书传便驿欣聆金玉之音荷恩眷之稠重慰羇懐之劳吝恭审顺绥福履保固天倪伏以某官道探古先学臻典则资嘉猷而悟主发素业以济时言成丝纶方演笔端之妙礼有沿袭更资绵蕞之精朝倚硕儒日期柄用式临庚伏正逺賔趋敢冀上为庙朝精调寝餗
　　回致政龙图
　　右某启窃审某官通奏中宸请辞近着援大夫传政之礼慕至人佚老之谈矧久践于禁涂加累藩于戎翰声猷茂着体力方强遽懐止足之心深伏冲髙之度猥承华幅曲谢坚诚虽景企以良勤载铭衔而弗巳乃情所向临启寜周
　　回杭州知府待制
　　右某伏审某官出殿名邦升华内阁暂辍中台之贰徃专方面之权地据上游控全吴之都会兵钤一道制百粤之襟喉允属髙才式当重寄敢意防谦之徳曲敦求旧之情竿牍为仪获覩春华之丽藻风期罙笃更欣寒栢之后凋感抃兼深敷陈曷喻
　　任左丞回外任两制
　　右某启此者叨被恩纶擢升省辖才非其称愧积于中伏念某生质无奇福基甚薄流离多难出入四朝防府复门巳玷一时之选逺涂暮景本期三径之归讵意佥谐更加奬擢此盖某官素推公议每借味言方慙误宠之优继辱荣函之贶仰衔眷惠曷胜名言
　　任右仆射谢前宰相
　　右某启此者钦膺朝制擢预宰司惟几政之倚平岂琐材之足任辞恩弗获充位为慙伏念某识昧大方器非逺用荷四朝之乐育逮二圣之眷知进叅管辖之谟殊乏涓埃之补方丐退藏于闲燕敢期冐宠于钧枢不愆不忘素乏胡公之善非勲非旧但懐文本之忧此葢某官表式斯文衡平多士曲记与游之旧隂推引类之私施及孤愚越叨图任望平津之东阁莫遂披承覧萧相之前规徒深景仰方修竿牍遽枉缄縢祗承惠好之音倍深感铭之素
　　任右仆射回外任两制
　　右某启此者冒恩庭制登职宰均重惟衰耄之余猥被咨俞之宠位槐匪称据蒺为忧某官义笃相先交隆久敬乐赞言纶之出首贻占牍之仪摛藻为春情与文而俱缛发函如面感将抃以交深祗服谦防莫殚言谕
　　乞致仕上二府
　　右某启伏念某所赋不厚自知甚明少无过人之才累歴清贯晚叨辅政之任终致烦言自解去于近司尚冒承于异数假真祠之使领就乐土以家居荷全度于大钧获保躬于晚歳优闲过甚疾疹弥加肤革不仁固难胜于冠冕桑榆已暮姑待尽于衡茅辄倾肝鬲之诚仰凟黈旒之听丐从散秩归保余龄伏望某官推恻隠之深仁运代工之洪造入陪坐论特启俞音倘縁陶冶之私俾遂丘园之逸不独退处闲燕幸终老于士鄕庶几访寻巫医稍扶持于病质果谐愿望实出生成蕲向之诚夙夕于是
　　致仕谢二府
　　右某启此者拜恩朝綍归老乡闾擢孤卿崇贵之官蹑旧相退休之秩宠光逾分感惧交懐伏念某一介儒生四朝荣遇出入将周于五纪夤縁偶玷于三阶鼎足弗强几覆盐梅之实葹心巳拔尚霑雨露之濡久窃燕安寖成沈痼视隂愒日每惊疲曳之年苟禄饕荣自愧婆娑之事屡抗章而告老防赐命以曰俞聨禁职于真游奬其归志返衡门于京口养此余龄恩数过优甄成有自此盖某官代天化育秉国平均启沃心而在公进退人而尽礼曲徇孤危之恳免贻殆辱之讥敢言愿弃于人间希踪前哲姑欲待终于牖下归骨先原荷徳不赀驰诚无已
　　回殿前太尉
　　右某启伏审显膺庭告进职殿岩拥新镇之节旄视上公之礼秩逺趋严召荣拜异恩窃以某官识洞韬钤学敦诗礼世服忠勤之节躬兼儒雅之风入则总亲校于内庭出则抗威棱于邉阃勲劳夙着声谊益隆辍帅府之闳谋肃提禁旅陞将坛之重寄宻卫宸居方庆宠光遽贻华翰欣铭兼至敷谕奚殚
　　回中书侍郎
　　右某启此者上闵衰迟诏容退老仰拜迁除之命俯全进退之方企望时贤固慙伯玉之在后重惟恩旧最叨鲍叔之深知已布恳诚具于竿牍岂谓某官情敦雅素义笃始终不忘久要之言荐讲平懐之礼尺牍随天书而并至宣毫与手迹以相辉虽子孺逺权不在自言于长短而孟公隠几率皆有意于亲踈姑恨残骸难胜重贶峥嵘晏歳修荡遥涂无阶賔阁之趋但祝生经之卫上符注意下慰具瞻
　　回殿前太尉
　　右某启言念衰迟暮景久辞拱着之荣诞育初辰方切免懐之念岂谓某官敦修契素讲叙彛仪白雪长言借华襃于丽句南辰妙相形善祝于余龄集鑪薰寿斚之芳兼篚帛仙巾之饰义全金石岂輶薄之能胜地隔川涂怅披承之攸阻永言佩服姑用倾驰
　　回中书副阁舍人
　　右某启近审荣膺诏检峻陟词垣进増近着之光华雅副清衷之简眷窃以帝王之制焕典册之文章台阁之规着雷风之号令铺张治具鼓舞人羣必资博雅之才共赞几微之务伏惟某官文髙体要识洞渊源以昻霄耸壑之姿副絶类离羣之选防书史观夙推良直之风持槖从班益尽论思之效方欣明命遽枉幐音获窥破的之辞深叹涌泉之思仰衔谦徳罙激懦衷
　　回知府待制
　　右某启向审易镇雄藩升华内阁式表循良之效实叅侍从之荣贤业有光佥言惟允某官器能闳博智识渊微践更要剧之权着见事功之敏囊锥脱頴庖刃发硎拥节分符出则倚蕃宣于巨屏簪笔持槖入则备顾问于迩聨葢能兼政事文学之科是宜居方伯连帅之任将畴治最别副眷求讵意谦防逺纡华翰欣铭兹极敷谕奚殚
　　回校书学士
　　右某启近审某官拜命严宸校文中秘辍璧水桥门之望跻蓬山藏室之华绛帐传经巳发韦编之奥青藜照坐正刋蠧简之讹聊假清涂遂阶近着窃庆丝纶之宠遽烦竿牍之仪祗味雄辞罙钦高致怅拊尘之未逮徒置袖以无忘感佩之诚敷陈曷喻
　　回给事
　　右某启伏审自蓬阁之上游升琐闱之要路渊衷图旧舆议允谐伏惟某官学继圣门誉偕贤世久次师儒之任益推经行之高鸣玉纳言入则侍清闲之燕左符半竹出则宣恺悌之风萦滞有年峻迁特异东台审读之政出令惟严西清访对之谟沃心无间窃聆成命増慰私懐岂期眷顾之勤先枉牋幐之贶出于谦借姑用铭藏
　　回奉礼宣徳
　　右某启近审显膺明命再擢词科録成均升选之恩正司马论贤之日名实旣定资格遂殊矧惟适变之才素擅通伦之学考言询事固尝超拔于贤关发防决科巳复揽收于英彀迨兹宠渥实启华涂猥烦占牍之仪获阅栖毫之妙乃诚感抃曷喻名言
　　回秘书学士
　　右某启近者某官简自上心擢居秘府错薪刈楚选于众而拔其尤防墨和铅博以文而审其是朝惟吁俊时号得人矧繄素履之贤雅着士评之誉一言合契万乘改容亟颁芝检之优恩躐进兰台之美职平日育才之地聊刋正于旧文异时廸哲之功伫铺张于伟迹辱荣辞而见及佩雅眷之不遗感与抃并情非言谕
　　转宫保谢宰执
　　右某启此者祗恩中诏进秩青宫事出甄成感盈心抱伏念某所慿不厚徼幸实多少也入朝寖窃器名之重老而谢事尚叨禄秩之优适当时制之期仰瞩天飞之运大赉四海仁恩溥洽于函生叙进百官宠数特加于旧老逢时有庆服宠増荣此葢某官夙播大钧曲全晚节遘风云之亨会被纶綍之优除一品班崇岂耄昏之宜称三阶路隔思占叙以无由佩服恩私漫驰诚素
　　回庐州知府舍人
　　右某启伏审光膺制诏移镇淮圻复书殿之清资总兵钤之要地宠荣増焕朋旧相懽窃以某官夙富宏才少驰敏誉论经帝学名动公卿之间奋藻词林职居禁近之要三巳岂渝于直道九迁寜滞于逺途再陟近班仍藩旧治郭伋之再至所部聊慰儿童望之之雅意本朝岂淹郡吏上知巳久峻召非遥士论传闻方喜俊贤之进用行人遽至逺承牋牍之谦防自顾衰迟何胜眷记炎歊在披奉未期冀倍保于寝兴庶少符于系咏
　　回通判都官
　　右某昨者被命中宸得麾近壤侧聆时彦方贰政条匪徒适求旧之懐兼亦遂依仁之愿忽纡华幅逷示逊辞荷曩眷之未忘刻丹诚而不已伏惟某官富文敏学博识周才始擢秀于上科累试能于剧务郎官清要久更践履之荣诏防寛和参頼布宣之画顾慙拙用幸接事聨伫谐亲揖之期并抒倾输之素












　　苏魏公文集巻五十
　　钦定四库全书
　　苏魏公文集巻五十一
　　宋　苏颂　撰
　　碑铭
　　翰林侍讲学士正奉大夫尚书兵部侍郎兼秘书监上柱国江陵郡开国侯食邑一千三百户食实封二百户赠太子太师諡文庄杨公神道碑铭【并序】
　　淳化五年冬十月真宗皇帝以寿王出阁尹开封朝廷慎选府僚辅导明两于是驿召镇安军节度行军司马杨公为左谏议大夫充开封府判官至道元年秋八月春宫建兼太子左庶子三年三月储皇践极由给事中拜工部侍郎充枢宻直学士兼秘书监再迁礼部逾年以衰耄求解近职进兵部侍郎未几特置侍读学士秩如内禁公以本官充翰林侍读学士兼官如故夏侯峤邢昺吕文仲实并命也上日赐会秘阁宠以七言御诗儒学之官一时为盛以公春宫旧僚眷待尤异每清闲访对从容言天下之事多至移刻造辟之论世莫得而闻也方将图旧熈功记善惇史属遘足盭移告家居玺书银珰诊问旁午仍以御封上药赐之咸平初郊不及陪扈特诏赉物如侍祠仍进封江陵郡侯未几銮辂北巡公舁疾辞于苑中上谕以勉进医药不久当相见及驻跸大名又以手诏问平安好否三年正月二十三日车驾还都遽遣中使慰谕后二日以疾不起闻上为轸恻久之特辍视朝一日赠兵部尚书降内司賔至其第赙钱五十万帛五百疋又赐祥符县之北常村茔地縁葬所须皆出王家钱内侍任文庆实监护其事诏以其壻太常丞谯国宋公臯直集贤院外孙常山公绶为太常寺太祝侄孙偃集并同学究出身盖圣主所以尊贤悯旧推徃抚存终始之恩至矣公讳徽之字仲猷胄出华隂着姓汉太尉震七世孙信安侯向之子奢仕晋郁林太守永嘉南渡徙籍上饶奢之十五世孙光翼唐上元中为信州刺史以刘展乱江左遣其子建安令宣挈族人归于闽因家浦城遂占数建安焉子孙累世以财力擅州里公之曽祖式辟王潮参谋军事未几辞归终老于家祖郜当唐季盗起率合义徒千余人保守土境补闽义军指挥使累官至本州防御使考澄生戎马间独业文史尝以防画干忠懿王王一见竒之表置幕府俄假绯衣银鱼为本县令卒官以子贵赠尚书礼部侍郎公礼部次子也少刻学自立不妄交游邑人江文蔚善词赋江为能歌诗并延置客馆切靡友善遂与齐名闻浔阳之庐山学舍甚盛因徃肄业属李氏失政不欲仕其国乃濳服间道逹于汴洛贽文公卿间特为窦仪王朴所知王公答书以竒士目之周显徳二年第进士同奏名者十六人世宗命近臣覆实惟公洎李覃何俨赵隣几中选解褐秘书省校书郎集贤校理歴著作佐郎右拾遗窦俨荐同修礼乐书时相范质尤器待之国初加朝散大夫出监唐州方城县商税值故人奉使亷访謡俗公见之因言主上应天顺人海宇寜一宜崇尚儒术以厚民俗使者还具白其语颇拂上指左降鳯翔府天兴令府帅王彦超籍其名待以賔礼蜀平徙嘉州峨眉令开宝初复佐著作刘温叟任御史中丞十二年屡求解职不许及卒太祖问宰相朝行中谁可继温叟者薛居正对曰杨某即温叟所放进士节行清白亦相类也时虽不果用然朝论自此以旧徳处之出知全州太平兴国中再转右补阙代还陛见日太宗顾左右曰朕在藩邸即闻其能诗因尽索公之所着奏御凡数百篇仍别献谢章其落句云十年流落今何幸叨遇皇王问姓名他日又献雍熈词十篇上皆称善用其韵以和答焉自是圣藻宸章多得别本之赐尝属疾敕上医视之赉钱三十万皆非常比也歴侍御史库部员外郎更判刑部南曹同知差遣院赐紫衣金鱼太宗留意儒雅日阅羣书诏翰林学士李昉等采前代文章类为千卷号文苑英华谓公邃于风什专俾编诗为一百八十巻端拱初由兵部郎中拜左谏议出知许州入判史馆加修撰兼判昭文馆集贤院因次对上言方今取士多以文词罕用经术望诏太学増博士员选通经耑门之学擢以本官分教胄子用广风化太宗深嘉纳之谓辅臣曰杨某儒雅之士操履无玷寘之馆殿得其宜矣元夕预召乾元楼观灯上喜其老而不衰盖有意于器使也公性方介疾非道以干进者毎言温防用击抟取贵仕使后辈务习趋竞礼俗渐薄矣察斯言可以知其趋舍之所存也时枢宻副使刘昌言翰林学士张洎钱若水皆不次进擢而右计使董俨方图柄任尝谓公曰上待二翰林甚厚旦夕且大用矣后公语直史馆钱熈旣而逹于刘张二人指摘以为公构飞语中伤近臣上闻而恶之不复问状即日贬山南东道节度行军司马未行易镇安遂陞王府方公之斥也年过七十矣自以为没世不复用矣而人亦谓之老且废也然而斥未数日而易近镇又数月而登藩朝之选非上所宠遇而厚信者莫得而与焉而公出左官首当斯命非夫文行业履之素茂岂能取信于人主非上之诚明待下不疑亦不能排众毁而独任卒所以防翼储闱成令闻者由夫知臣之明而信道之笃也公初拜府僚自坡省至贰卿凡五命皆与故相毕文简公同制而公位其上景徳初真宗登用旧人毕公自兵部预政事逾月遂冠钧宰而公以耆年先薨故不及大任然以儒者起逺方值世故涉险难而逹中朝遄遘龙兴荐遇好文之主晚年遭会风云得以行其所学虽不至公卿亦不为不遇也公纯厚清素外无矫饰仕数进黜不为夷险易其守而博闻强识出于天质善为清言好论典故自唐以来士族人物风流雅俗悉能详记听其言亹亹不絶酷信瞿昙修因之说居常以五鼔夙兴盥潄诵黄巻如是者三十年犹一日也加之保守名节兢慎不懈故自结髪至于启手足未尝有过事当时论者以谓孔子所云善人吾不得而见之又曰吾未见好学者公之谓欤平生以风鍳自髙而寡合于世前辈惟故相李昉贰卿王祐深相推挹仆射石熈载参预李穆贾黄中与为文义之友识翰林王禹偁于布衣时荐戚纶任馆阁是二人者卒为名臣雍熈中从孙南阳公亿初以神童召对君相以为异人间出公犹勉以进修不可巳其后髙名峻节一代宗师每叙事质疑其言必称从祖江陵公云尔其取重有识如此常戒学者当务三多著述看读持论尤难属文须词理相副不尔同乎案检无足观也所为文章髙雅纯重素好吟咏老而不废对賔客论诗则终日忘倦言六义者莫不宗之有集二十巻没后上令夏侯峤取以留中公刻意精思以臻乎大成劳形啬神以向乎具福咸平中王翰林谪黄州未行旬浃之间公三至其家慰勉开释情礼备至时人旣服其风义之敦厚又叹其精力之强固非夫钟秀之异而纯守之固能至是乎初母夫人章之在娠也梦朝南极见老人拜以为母他日又梦大星陨于室噏而吞之旣寤咽中尚热无几何而公生及薨之前一夕冠带仰瞻于庭下归而趣家人治后事曰吾之星位退矣翼日遂捐馆岂儒宗耆英生皆禀精文象殁则反舍于辰房乎公享年八十室中牟王氏尚书金部郎中澣之女继晋江王氏国子博士仁郁之女号太原郡君后公十三年卒自卒及葬真宗再遣中贵人以缗帛恤其家公无子一女前夫人所生三嵗而失所恃继夫人躬自鞠毓逮于筓字歴选良匹遂归谯公累封郑国太夫人贤明通书治家有法子即常山宣献公也公薨时方十龄而超异夙成克荷后事图书素业一以付之惟宣献公以文章道徳显赫两朝佐佑仁皇再登宰政号令风采为时宗工虽徳业所基本乎世阀而绪风克绍抑自外门景祐二年冬十二月宣献公奏防上前曰臣之外祖早事先帝在天府为上介在春坊为首僚际会龙飞待遇无比徂谢之日恩备始终官应定谥而故吏失于陈请二夫人配食复阙从子加赠之文窃惟圣朝敦奬世臣宜防襃贲非敢以臣备位辄觊恩荣是月制以太子太师禭章文庄公诔防告其第又以京兆太原二郡夫人追命告配室于时郑国方康寜在养躬拜纶函承顔显亲事光两族士大夫以为庆善之所及也洎宣献下世嗣子今龙图阁直学士某终养祖堂上承适重外曽冢庙继修常事自礼部以上浦城者则其邑有旧构佛祠勅号等觉禅院以为殖福之地又有施田以饭其净众今族孙进士倜主其世祀云杨氏徙建安且六世至公始显继以南阳文公其族仕者益众故尚书驾部郎中致仕赠太常少卿士彦皆公之兄弟诸孙也龙图君每惟宣献之志以谓公之赐茔宻迩都门安宅兹久而神道弗表非所以称累朝宠饰之意顾谓某尝学旧史前言徃行父祖之所逮闻也见咨譔述义不得谢又继之以铭铭曰
　　惟宋三世章圣初帝奥有真贤以相储贰储相谓谁杨公毕公朝之旧徳时谓儒宗帝旣继圣乃作毕命公老而亡不迨共政公之道义天子傅师公之操履朝廷表仪仕躐等夷政讥击抟闻公髙风俗以敦薄学者纷纭论义交错得公语言士有规矱公之云亡帝思旧勲宗无主祀女裕后昆敦恤其家干以王人孰传其业付于外孙宪宪外孙民宗国器京兆家书太史篇记浃洽旁罗遂用名世佐佑仁宗辅成至治养堂念亲欲报之徳顿首上前上为怆恻储师小君禭章诔防襃厥世臣贲于宗祏惟祖惟孙有徳有言孝承慈顔恩荣外门永锡祚嗣流其庆源殁而不朽清风尚存古之盛德必有识表繂于埏丽牲在庙公茔浚郊木拱周道揭此铭章来裔是告
　　龙图阁直学士修国史宋公神道碑
　　叙曰在昔官以世称而其事着见于后者独史氏之载籍存焉司马迁论著先人所次旧闻班固奉诏续父所撰前记皆因其绪业卒成大典后之言官守者称之谈世家者善焉国朝史官无常员惟时撰录所寄尤艰其选而宋氏二公载世典领其职起建隆讫天禧述祖宗创制致治之美洎真宗一朝实録时则尚书令燕国宣献公预焉自干兴至治平叙二帝成功盛德之事洎仁宗一朝实录时则贰卿龙图常山公继焉五朝正史二圣编年出于一门父子手笔可谓家世之盛矣传曰信哉其能成名也其常山公之谓乎公讳敏求字次道宣献公讳绶之长子也世为赵州平棘人曽祖符本州别驾祖臯尚书度支员外郎直集贤院并以宣献公任政府追赠太师中书令而集贤公又兼尚书令胙谯国公三世业履勲猷见端明殿学士邯郸李公碑志详焉公生十年而承家学摛辞防古早有过人者自经传所载师儒所传靡不旁通而浃洽而于唐世及本朝尤为练逹礼乐之因革官阀之迁次朝士大夫之族系九流百家之畧录悉能推本其源流而言其归趣雅为丞相宋元宪公所知从辟洛阳每访以故实太师欧阳文忠公领礼仪修唐史以公尝僚手书咨事自谓浅陋繄鸿博之助至于庙堂典故学者疑义莫不从而质之而后决初仁宗留意艺文参用名实寘公文馆英宗综核羣臣阅台省之久不迁者擢公修记史掌名命今上宪章百王礼文有所损益其论譔之选公未尝不在其中晚嵗付以史事未逾月纪草成与其长属奏御上特开资政殿服鞾袍读之终篇改容而谕之曰两朝丰功盛德頼卿等考求而发明之它日移疾告上方临集英防进士顾公不在列问左右宋某安否即遣中使抚问间数日又命挟医诊视仍召其子官于外者归省及以讣闻上悯然伤恻制赠尚书礼部侍郎勅府县应接其葬事皆特恩非常比也公以文雅被眷累朝才陞器使终始隆渥诸儒鲜偕最凡歴官起天圣三年乾元节以父任秘书省正字宝元二年召试学士院赐进士第庆厯三年以光禄寺丞充馆阁校勘坐赴同舍苏舜钦奏邸饮会出签书集庆军节度判官以祖母郑国太夫人髙年请解职留侍京师未几王文安公刋修唐书表公习唐旧事为编修官复校勘郑国弃养服嫡孙重去位仍许修书于家稍迁集贤校理歴通判西京知太平州入为郡牧判官开封府推官三司度支判官坠马伤足出知亳州召还充仁宗实录院检讨官步蹇不任朝谒特防蠲之由京寺七转至尚书工部郎中两以庆恩覃霈一以唐书襃赏四以考课进秩治平元年同修起居注明年知制诰同修撰实录今上登极陟兵部于时英宗大行梓宫在殡上封者请听宗室嫁娶太常议不可旣逾年又有言者公曰义服变而练可以嫁娶矣坐前后不类夺一官以知制诰知绛州未几复官召还修撰如故实录成拜右谏议大夫熈寜三年四月今枢宻副使吕公以言事罢御史中丞知颍州公以草制执政指所言易其词以进未旬日今御史中丞李公自秀州判官擢监察御史里行公言旧制博士以上再歴通判须奏举方得入台去年骤用京官议者以为非今又以幕职超拜恐弗循官制之旧即上还其制目因自陈目疾蕲解书命章再上以本官奉朝请歳中兼史馆修撰明年加集贤院学士八年特拜龙图阁直学士十年修国史其别使自校勘至右史两知太常礼院判登闻鼔院官告院尚书礼部开封府发解官锡庆院考试官契丹国信使洎陞从官歴纠察在京刑狱判秘阁秘书省尚书都省刑部工部吏部流内铨礼部贡院知通进银台司兼门下封駮管勾三班院编修宗正寺修玉牒官提举醴泉观再判太常寺兼礼仪院事洎知审官东院提举官告院定夺郊赦命官使臣罪犯编排录用勲臣子孙一为制防考试官四为殿后考覆官其专领则永厚山陵熈寜七年南郊皆为礼仪使馆伴契丹使河北祭塞河口编修阁门仪制蕃国朝贡条例详定元正朝贺仪注而省寺所涖多宣献旧服公嗣修其政有光前烈又掌均公建公牋记摄鸿胪卿护燕国公主兖王卫王葬事以疾不果行其论议则为礼官时少师石中立薨四十日而子从简又卒无他子承重嫡孙祖仁不知所以服公曰按司马操駮徐邈摄祭议是服宜三年郑康成注仪礼期出而虞防以三年是服可再制祖仁当解官因其葬制斩衰时三礼官执防不一判寺宋景文公独是公议陇西郡王李用和薨辍朝日通在太庙孟享不坐内公援石保吉故事请补其日徐国公主以驸马都尉王师约兄为侄奏官公执非是诏即正其名太常前上祧庙迭迁禧祖事巳施行旣而再三参定公言巳有前议不敢预闻遂免连书熈寜初转对上三事其一曰外官数易吏民疲于送迎愿久其职则考绩有实而恪位匪懈矣其二曰河陜举人以文词登科者鲜望因科诏令三路与诸郡列荐其行能特恩赐第则朴茂之士遝进矣其三曰顷年遣使寛恤民力减放役人而事务仍旧宜酌其闲剧省事増人庶几民蒙实惠其为修撰言馆阁四部书猥多舛驳请以汉艺文志目购寻众本委直官重复校正然后取歴代至唐录所载第为数等择其善者校留之余置不用则秘书得以完善也其论贡举请州郡置学官专职教导三歳科举取士三分以二分待糊名校试如旧式一分依元年赦勅州郡论荐监司审覈而后奏名太学则主判保荐并赴御试中格者附牓如此取之数路则羣材不遗矣秘书省论郊庙祝词语义有非当请命学士改定使河口还奏河北旱灾望蠲其夏租罢绛守言本郡嵗伐山梢八十余万其役特重请均三分一于晋泽二州以纾绛人其后官不数易太学三舍取士州郡置学官三路取百人繄公开陈其端也熈寜四年议入阁两制太常以谓此唐日坐朝之仪不足为盛礼宜削去之公请如唐坐宣政故事约阁门旧图量设仪卫以朝朔望诏可其奏今月朔朝文徳由此始也旧制台阁官被命别使即中谢后或废格公使永厚陵洎修国史皆奏复之观所举可以知其造次必于义而不失职守也其譔着则有书闱集十二巻后集六巻西垣制集十巻东观絶笔集二十卷属词谨严似权仆射论事简切似李司空训辞兼常杨之温雅篇什得元刘之清丽盖有湛深之思初宣献公辑唐大诏令未次甲乙公用十三类离为一百三十巻唐自大中世史记放絶载禩不传公缀集所闻续武宣懿僖昭哀六朝实录总一百四十八巻国朝都汴沿旧方镇府寺邸第闾里坊巷増易数矣人罕识其故处者公依韦述类例譔东京记三巻雍洛故京汉唐遗事洊罹残燬其迹熄矣公掇方志洎碑记所载撰长安河南志各二十巻奉诏编缉则有阁门仪制十三巻集例三十巻例要五巻蕃夷朝贡录十巻记当官所闻见与其应用则有三川下官录入蕃录春明退朝录各二巻韵类宗室名五巻安南录三巻元会故事一巻摭唐人物世系遗事则有讳行后录五巻纂唐文章之散逸巻部不伦者有李翰林集三十巻李北海集十五巻顔鲁公集十五巻刘賔客外集十巻孟东野集十巻李卫公别集五巻百家诗选二十巻复采晋唐人诗歌见于石者作宝刻丛章三十巻尝谓司马迁史记注解防牾学者罕通其义训悉取音义索隐正义王元感陈伯宣别注将仿顔师古西汉为集注及被诏修百官表续本朝会要删定九域志皆未克就呜呼可谓博矣公雅以善书称结字清劲得其家法前奉诏题濮安懿王王夫人神主书御制韩忠献公碑及当时公卿士人匄请题写被金石刻者多矣尝对延和上问宣献遗迹翌日奏七轴以献自公之亡未有继其书名者公姿宇浑厚乐易自得与之交久而益亲平居言笑侃侃不为邉幅表襮一遇事则毅然据正若不可犯者人亦莫窥其尺寸阔狭三为郡守皆以修书召去不得满嵗其去也民益思之喜甄奬人物前后荐士数百讫不为累郑国太夫人故太子太师江陵杨文庄公徽之之女文庄无子宣献逮公继主其祭事嵗时不絶尝欲勒碑神道病革犹戒其子亟成之家书数万巻多文庄宣献手泽与四朝赐札藏秘惟谨或缮写别本以备出入退朝则与子侄繙讐订正故其收藏最号精宻平生无他嗜好惟沈酣简牍以为娱乐虽甚寒暑未尝释巻早与仲弟都官君敏修文章学问互相开发子侄辈悉能奉循世范熈寜三年昆弟三人同年登科士大夫着为衣冠盛事公久在禁垣时叹荣滞而恬然裕处未尝以世务婴虑病中手疏治命止戒子孙勤约清白以绍世风幼子未官而推遗泽以及从孙兹又可以见其所存云耳母夫人常山郡太夫人毕氏故相文简公之孙公又娶其侄光禄少卿从善之女号京兆郡君室则姑子家则妇姑慈和静专济美图训前四年逝公以世教浸薄礼服简废特制杖期以称哀情言礼法者善之子男九人庆曽殿中丞匪躬著作佐郎二早夭尚贤将作监主簿正功大理评事表微揆方将作监主簿处仁始名女子二人适赞善大夫王佑秘书丞吕希纯并先亡孙八人焞将作监主簿燔煜爚防煇灼皆未官孙女七人长适太常寺太祝曽说次适白马县丞范祖徳五幼未有行公年六十一以元丰二年四月甲辰终于春明坊之适寝以其年七月癸酉管城县马亭郷东城原宣献公之右次旣矣诸孤泣血奉遗事抵仆曰先人平生相知之在朝者无若翰林范公洎公之久且深其也范公铭其圹矣今埏隧所表宜得公文以载于石二者盖先志也仆惟三纪交游趣舍不异仕宦出处亦畧相等懿文美行尤详其始末衔悲纪实故质而不文铭曰
　　皇世隆儒以文致治士陶其化超然特起荆山瑾瑜乔林梓或生远鄕或出门势遭时并出蔚为邦器庙堂彬彬台阁济济如古哲王思皇多士代有名家克济其美彼美常山族茂枝繁风流儒雅奕叶蝉聨鸿都秘馆由祖逮孙言论史经父子演繙惟宣献公辅翊仁宗议论闳远词藻深雄一时标凖万事中庸经邦贰政徳爵偕隆公践世职徊翔闺掖朝廷典章礼乐沿革祖述源流贯穿今昔闻其话言士有矜式宣献之文公实嗣之宣献之博公又继之宠禄方至谋谟未施徒留故事载在攸司公登史观天子所选考纪初闻赐对清晏袍服改容覧书称善圣言襃贲委成大典公疾不朝集英遣使挟医诊治召还其子公之云亡上嗟良史赠官诏不以常比马亭之东父祖有墓丰碑重屋隐然崇阜公穴其旁不百举步双螭相望揭于衢路公之遗风士所向慕公之令子克承厥绪君子之泽何有世数施乎无穷兹丘以固










　　苏魏公文集巻五十一
　　钦定四库全书
　　苏魏公文集巻五十二
　　宋　苏颂　撰
　　碑铭
　　太子少保元章简公神道碑
　　国朝登用辅臣尽循唐旧干德二年太宗皇帝始置参知政事以贰宰职六圣继承遵守不改自干德讫熈寜百余年间得人之盛见于国策者七十有六人或以文学进或以武功显或自右枢而叙陞或由夙望而入用或以台阁久勤而次迁或以藩州治效而超拜卿材国器相望于庙堂从而正宰衡执邦柄者常什七八焉若乃耆德宿名体备数器政事为良吏表儒学为羣彦先出入藩朝旣劳且旧有如故太子少保致仕赠太子少师魏郡元章简公者几希矣公讳绛字厚之杭州钱塘人其先本危氏案崔琳姓苑危姬姓也后封于新世久寖微秦汉以来虽有仕者未甚显大其一支着临川郡之南城县世力农以财雄鄕里唐季江淮防盗充斥公之曽祖讳仔倡与其兄全讽鸠合鄕人即所居立壁垒逺近依以为援中和五年破黄巢之党栁彦章于象牙潭天子以全讽为抚州刺史仔倡信州刺史吴王杨渥克定江西抚州降吴徙江都信州奔钱塘遂易元氏生公祖讳徳昭武肃王称制用以为相官至右仆射兼侍中晋国公晋公九子其八廕补王官幼子讳守文入朝中咸平进士第官终大理寺丞知白州公之考也公幼孤流寓江湖卓然自立向学不怠九嵗谒荆州太守孙公冕面试三题以神童荐于朝贫不克行十八拔开封进士荐廷试优等以声病降同学究出仕廹于亲养不遑择禄调楚州淮隂县主簿嵗恶蟹蝗害稼民户诉灾转运使按状以为无损公亲履田畆覈实蠲租上不能夺是嵗楚之四邑独淮隂民免转徙之患鄕贡再上擢乙科授江寜府观察推官明道旱灾江淮荐饥官发廪米为糜淖以哺流民公职其事躬自给视饥病者数万皆得以济大尹李康靖公安抚范文正公上其事召见改秘书省著作佐郎连知吉州永新通州静海二县或以治剧选或以干裕荐并书课闻于朝擢江西转运判官职罢愿试繁郡会天台水溢城郭漂溺千余家被命知台州至则出公库钱即民故居作庐舍令自占期三嵗偿所逋又甓其城牐其门以捍江涛之患自是水不败城郭代还权三司度司判官属甘陵兵旱之后道殣相望庾无见储责在度支公为之校耗登调盈虚转它州赢粟给助其乏逾年出为江西转运使奏除一道民籍丁钱贫老者蒙利尤多皇祐三年广源侬蛮防二广守漕皆坐失律免官朝廷旰食为择使者就加公直集贤院充广东转运使始逾岭径趋贼冲躬相隘险濒江建水砦数十缮治诸州城楼堞戎器纎悉如法上闻特迁一官歴两浙河北转运二司盐铁副使擢天章阁待制知福州治平初拜右谏议大夫以给事中知应天府兼南京留守徙河北都转运使过都陛对奏陈中外利病英宗皇帝面称之曰论事者无如待制忠朕弗忘也神宗即位进尚书工部侍郎以待制换集贤院学士是嵗迁龙图阁直学士知广州时南方嵗凶盗炽州郡多故凡五嵗中连徙越荆郓三州皆兼一路使职未至郓召入翰林为学士公早以文学擅而久更吏剧负其夙志虽簿书填委而未尝辍简编舍翰墨晚遇知巳之主翺翔禁复得以摅发其蕴故制书诏令纯深温润切于事理至于一篇一咏徃徃出人意表秉笔之士以此多称美之加又抒思精深长于应猝初景灵宫诸殿落成须上梁文诏以属公薄暮受命黎明奏篇上上深赏激都下竞传诵之明年知开封府满一嵗罢兼侍读学士未几权三司使坐属官遗火焚省舍落所兼学士无几何复职领羣牧使熈寜八年冬拜参知政事公自预政每进对上前敷奏详悉曲尽诚欵诸公论议或同异公无所委随惟正之助而谨畏慎宻虽对子弟未尝及省中语也上雅称公文词高妙近世少儗足为朝廷光采虽在中书犹欲以辞令诿之每蕃夷书诏必令视草而后遣越三嵗告老于上曰臣年政七十矣愿乞残骸归故里前后表请面陈至逾十数上敦谕再三又遣中人持还其章他日谓曰闻卿子耆宁孝谨好学今使之校书崇文以畱卿二朞公惶恐固辞不获旣而谓亲友曰上恩如是非孤臣之福自兹吾不知税驾之所矣元丰二年春太学起虞蕃诏狱扳公尝以族人伯虎语博士孙谔风祭酒补小学教谕辞逮耆宁名捕甚遽公骇不知所谓入诉于上曰耆宁幼失所恃未尝跬步去臣左右父子更相为命二十余年矣仓卒对狱实虞非意愿纳臣平生禄职以赎其命使即讯于家事之是非轻重一切听报上恻然许之御史犹胁廹伏辜又诣府第以簿急责公公不复视遽取笔答具狱曰御史所讯皆是遂以本官出知亳州初狱成或谓公曰伯虎补职且半年耆宁未捕前数日方知以白公是岂有祷也谔又未甞造请安得私语事此一言可以自辨公曰吾大臣也旣以告上矣今若自明是前言不尽也岂有大臣对上言而二三者内省无愧复何辩为卒无一言及之至陛辞上察无它赐坐慰劳曰亳若非便易陈许可乎公谢曰旣蒙保全不诛又使择地其敢自便若圣恩不遗得支郡如颍足矣即命改知颍州曰一嵗即召卿仍使服金艾如学士以宠异之明年加资政殿学士知青州诏许入觐遂留提举中太一宫公志欲休老章又十余上告病者数四一日上临讲迩英特召公面谕曰卿志力未衰尚可备左右勉为朕留进读对曰西夕余景无几不幸颠仆而去或溘死不得归骨先陇即目不瞑矣上深喜其诚至四年以太子少保致仕旣辞上曰卿预政中立不倚比有间言者朕自知之今旣罢去无嫌可营居京师且便耆宁仕宦朕当助卿费公曰臣有吴中敝庐倘可售即如诏旨特命二子分领鸿庆洞霄二宫俾居家就养行次畿县又遣中使赐白金千两戒以早为还都之行其恩意终始隆厚如此旣至吴脱略世故不问家之有无优防宴乐吟咏情性超然若出风尘之外后三年薨于家寝讣闻辍垂拱朝一日赠太子少师初上覧遗奏谓左右曰此表必元某自为者即日驰内侍问诸孤法赙外特赐百金戒其家集平生所为文章来上凡四十巻藏于秘阁公生大中祥符已酉终元丰甲子以天圣丁夘登仕以元丰辛酉纳禄起州县歴中外华要而至丞弼自著作佐郎十三迁至尚书工部侍郎官制行换正议大夫五易封爵至魏郡公凡九镇藩郡而兼一路安抚钤辖者四六经使任而江西河北皆再至入朝典领台阁诸宫观更践省府揔十一职所至皆有治效而闽广京兆善绩尤着至今人犹称道之以二品致政耆老富贵康宁考终夀七十六在仕五十八年修洁寡过保躬全名善始令终世鲜其比薨之明年某月某日葬于杭州钱塘县某乡某里去祖茔几里所夫人太原王氏封某郡夫人蜀郡王氏封某郡夫人并祔公茔二子长即耆宁今为某官次耆弼某官兄弟孝谨善守门法敦睦友爱未尝相离出入动息如公存焉二女一适尚书司封郎中李平一一早卒五孙延祖似之早卒绍京绍直绍孝并假承奉郎公生始孩稚頴拔不类常儿乳保尝负之过佛室见所谓观音像者輙喜笑若素所熟又指黄巻中普门品经欲持取去家中止之则啼号不已闻者嗟异以谓宿习之说不妄也性至孝自幼服勤亲侧不懈晨夕太夫人尝寝疾寖亟公忧悸不知所为黙祷于天愿以已代亲所苦怳然若神示其象已而遂愈洎太夫人弃养服防毁瘠葬祭不逾礼制昆弟六人及子孙未有官者皆用公廕补入仕又市良田以赒族人之无禄者自少长拊存周至卒无异言其孝友敦笃行义如此公少歴艰苦周知物情儒术吏资葢得之天赋非勉强所能及接物极和易与人言洞然见底里至临事则严毅立断下不能以毫毛欺绐在江宁摄治府下二邑戢狡吏抚疲民治誉蔼然钟山有民妻诉夫夜醉归道为仇人折足至家而死公黙察妻泣不悲遽使归聼命旣去隂遣吏蹑迹见与一浮屠笑语立捕系一讯而得奸状实浮屠私其妻期是夕会于家旣至夫寝觉而遽起为所戕卒寘于法横山王氏子恃富不法常贼杀不辜里民目为王豹子莫敢与校一日因事追下狱公数其宿负榜杀之邻里亲戚莫不称快永新土豪龙聿者尝诱同里少年周整饮博以奸胜整千缗凖其上腴田以偿直初犹代耕输谷嵗久遂割占其田整母方知博事讼于县则母契存焉于州于使者至挝登闻鼔皆不能直公至母又以告公视契一言以辨其伪聿具伏归整田或问公以何见其伪曰始视契日月在母手印上是必得母他牍尾印以续伪契问之果然一县惊叹以为神明其典州使部不为赫赫名察见吏民隐慝纎悉不差然意本在寛情旣得则纵舍不穷其细故未尝以文致人罪有狱集十三巻揔五十五事观其书可以知公之所存皆得于平易忠恕也公病世俗靡薄朋友道防尝后巳以从众故与人交久而益亲人皆称公长者还吴日与乡闾耆旧相过从遨逰江湖处布衣野老间无辨也内外扫之日初无吉疾无治命嗒焉顺化人以为吉履之报焉公之薨也门人某官某状公之行以告于太常考功集议諡曰章简其葬也今资政殿学士龙舒王公铭公之德纳诸隂堂举是二者可以传不朽矣而嗣子犹以为未也曰状藏于官府铭置于泉涂见者葢寡礼令有碑揭于神道可以耸来世之观聼也谓予早与公周旋尤详行实假文以劖于石言念畴昔音旨如昨追而叙之一二可记公之在翰林也予方在朝廷每训辞之下及应用手笔碑表诗歌多得覧观其体制深重章句清裁传在人口皆出新意由是知公之文无所不长也又尝与公持论前言往行讲寻源流或推究天人善败之应互叩其所蓄往往更相推许由是知公之学无所不综也昔公使南海当宼钞之余经画尤多时予邕州从父守英州御宼亦与有劳尝云方宼之去也东广生聚无不被其毒者非惟獠虏之遗孽抑吏卒乘乱剽掠甚于贼锋无能摧郤者洎公之来也戢兵保民咸有条画饥冻者得其衣食流冗者复其居处与夫驱除俘馘之劳殆不侔也由是知公之防民弭患之功逺矣公之得谢也予方谪麾横海相遇都下留连眷眷几不忍别遂媾姻好至诚悃愊不以先后改观此又知公笃于旧故虽古人之所谓久要不忘者何以过此故予尝怀之未始忘也因孝嗣勤请得以详其实告于后人亦公之雅志也铭曰
　　元出于危其原自姬始有新邑世久寖微南城之族力富农赀逮公曽门遂显于时曽门弟昆殄平孽虏临川上饶析唐符土上饶入越从事伯府授氏承家实生公祖宪宪公祖遂相钱塘克大厥宗九子骞翔大理逢辰词科奋扬徳厚位卑再世其彰其彰谓谁宫保是嗣特起江湖拔出羣萃方进孤童不污下吏平津经术再登上第试政州县惠弱锄强上嘉治行寘彼周行中庸万事勤劳四方有威有惠一时之望入陟公台神皇所简曰惟汝贤恨用之晚公亦感慨倾输诚款恳辞异数惧将不免讼兴璧水谮起蚳泉刋章横逮朝聼惊諠上察非意公终不言去位未久朞年复还公屡告老章逾十上召对迩英一一咨访诏宠其归道涂赉饷官其二子使归就养公旣还吴丘园是居朝昏湖峤左右琴书耆老过从肴尊宴娱安时处顺冥然化俱公葬武林反祖旧服坟阙崔嵬江山重复过者下车敬瞻乔木诵歌遗德清风肃穆
　　钱起居神道碑
　　仁宗皇帝濬哲聪文临御嵗久朝廷治定天下晏清虽天德高明神机黙运人不可得而度思然迹其可见者虚怀纳善乐闻谠言天圣中诏复方正直言之科庆厯初増置谏官御史之员于是抱忠怀道之贤博古能言之类策虑愊臆倾输腹心启沃圣聪日月相继一言寤意则襃扬奬进聼用无间其逆防拂心诋讦过正则优容曲全甚者黜而复用终不以言废人故四十二年之间近臣尽规众职修理朝无阙政理絶名言士有特起遘辰杂遝并进登仕宻位公台出此途者葢十七八焉非特竒才异伦间出一时实由天衷乐育奬而成之所致然耳于时有若故起居舍人直集贤院知谏院会稽钱公越自朝行入奉大对受防察问五千余言推原天人指切时政天子亲覧称叹移刻考官奏第三书异等超擢台郎试守藩郡士人传槀遍于海内咸以谓仲舒之渊源刘蕡之切直刘向之发于至诚郤诜之对扬天问复见于兹时矣先是真宗皇帝景德中再辟六科公之先君翰林公襃然首举庆厯初公之亚弟端明公复中兹选后四年公又继之一门之美前世未有当时诗人咏歌有贤良方正举父子弟兄同之句士大夫载述以为衣冠卓异焉公讳彦逺字子髙系出钱塘吴越武肃王之裔曽祖讳元瓘晋天下兵马大元帅嗣国王薨諡文穆祖讳倧逊位于其弟以王爵为东南面都元帅国朝累赠太师尚书令中书令父讳易少举进士名动京师歴内外制典两朝书命累赠太尉妣盛氏江东着姓太子太傅文肃公之族属追封平阳郡太夫人公弱嵗而孤与仲氏侨居辇下执防尽礼奉养太夫人温凊弗怠刻意家学至于大成初以赏延再命将作监主簿三迁大理寺丞景祐五年登进士乙科签书忠武军节度判官公事贾许公任御史中丞辟为推直官许公预政继职者奏留倚其绳正朝列辞以四推狱官不当越职寻出通判明州在郡摘州卒谋亡窜海外者鞫会稽累年田讼数十人两郡称治遂以太常博士应诏迁尚书祠部员外郎知润州六年秋九月也是冬涉春京畿旱灾天子责躬诏访中外得失公旣以言见擢虽在外官而怀不能已复奏防三千言上塞诏意是时江淮嵗歉丹阳复苦蝗孽公募民捕掘蝗子以常平粟计升斗易之焚瘗殆尽复上其事遂着为令又平粟中价贷下户计司以为专命损上责所由备偿余直公请归罪守长金山寺主僧承前宣勅补授郡官待以客礼公至令班诸寺僧首廷见不与交语旣而寺罹火灾其徒讼库钱干没持贷籍欲汚郡官公立命焚之止坐僧罪奏厘甲乙为禅林尽革宿吴俗信巫郡官妻病巫俾出钱十万祷神请命公竟坐巫诈欺境内神祠非祀典者期一月毁撤率诸巫习医自业钱塘缮江堤转运使调木石诸州逮润报以越数州科敛其扰倍常遂止是时籍宣毅卒京步军司使者留诏须越军至同遣其众籍籍重迁公为奏就选官部阅给舟载其妻孥以西他州籍兵过城郭骚然至或罢市抵润则关外巳具粮糗薄暮舍止晨炊径度城中莫有乱行者治迹表诸道八年秋召还拜右司谏嵗中迁右史帖职公自以逢辰遇知已之主居得言之地夙夜惟念知无不言言无不尽其宻启显奏凡八十余章深动明聼今摭其十数大者足以见经世适变之画有过人者其言毋数赦曰三嵗郊霈盛夏虑囚祖宗之制不可阙自外非时曲霈不宜屡下启小人之幸择牧守曰请分望上中下州为三等上等政府择才其次吏部选任又其次依资注拟増俸以表显覈实以陞降则四方平理可待也慎名器曰文武近臣陛下宜周知其才否稍取其功状图列于别殿燕闲省覧凡遇除授案见劳恶而赏诛则朱紫自别矣侍读待制宜立定员如舎人学士格其劳臣久外当襃进者别制美名以宠之则流品分而中外辨矣议取士曰贡举法弛士不循操检宜下诏戒饬俾知所畏有不率者屏弃不齿则佻薄革而亷良进矣议法制曰法令者一民之信也不宜以小害而妨大利数有变更逺惑民聼格式者立事之纲纪也惟稍増损唐旧今律令并行则一朝之典宪备矣宫省出入宜着门籍以谨谁何卫士犯法不觉有刑不可以近臣而轻其罚则奸萌自絶矣议职制曰谏官御史旧聼风闻言事近稍沮止请举行天禧诏令所以广人主之聪明而防壅塞之弊外戚非任邉剧有显效不当授以军职所以慰三邉将帅之心大臣年至尚冒宠禄望优加名数聼其致仕所以全君臣终始之分出疆使介循次而遣苟非其人或为逺方轻鄙望加遴择无俾失辞取侮劝农之官职事不修请立考课法以垦田户口増损为殿最则吏知本而民勤力矣古者外官更代有圭节鱼符之信今则新官执勅赴上州郡别无信验请如旧制复降信勅庶几四方有所禀承而絶诈妄也监司案察自有常矩近之奉使者多事邉幅专愎不通所至鞭笞人吏信任险巧州县颇罹其毒望严加戒警俾修实効议黜陟曰赏罚之行惟均与信前年宋祁误进册告王拱辰等荐举非其人并坐罢职守郡今拱辰等巳迁用而祁犹滞留进奏院宴会馆阁职事被黜者十数人今吕溱巳陞擢同坐者未复望悉推恩以示均一内王洙尝以学术侍经幄望亟召还旧职其论朝政阙失曰先帝严涂金之令所以戒滛侈而敦质素也今近戚服用出入宫禁渐不可制宜谨旧防抵工匠法其弊当自絶也京师无名土木劳民费财望戒内外不急修造及佛祠神庙悉皆禁止须财力稍丰取旨兴造方今天下兵籍十倍祖宗时望遣使搜选罢其疲癃择精锐以实禁旅官司冒占逾制者悉罢之州县白直有虚名广占者宜着定限数溢者悉放还南亩商胡决河累嵗不塞议者欲简力就功此尤非便谓宜重责水官等预计确实功费政府议定然后起役则一举而成效见矣河北义勇巳习兵技属嵗荒徙望诏诸路招谕续食遣归以窒啸聚之渐内侍黎用臣黥原恩除环卫官致仕是罪人与周行劳旧均礼宜仍籍示有以惩肃景徳寺病僧言死而漆其尸寘旧院宜依浮屠法焚瘗郊外以释羣惑凡此并当时刓弊事有甚微而干国体议者或以耳目所熟或以流俗所蔽或以权戚所阂置而不问公直据利害不恤羣诽先事开説为上指陈或言入即行或播在台阁开广圣聪补益民务者多矣又有事系刑赏下情不得上通国宪抑而不行公以为利病较然傥言者不为绳直则抑郁徼幸终不复辨方朝廷厌西兵旣许议和元昊用事野利大将梗其谋延州青涧城使种世衡遣间王嵩谍杀之由是和议遂定延帅抑不以闻会世衡卒其子古诣阙直其事时延帅方长枢府登闻院遏不得通古以书述本末抵公公即为言朝廷按覆得实赠世衡观察使录古上县簿尉郭承祐籍旧恩至节钺领殿前亲兵旣罢为宣徽使出知应天府希恩欲留职内院公三防摘其宿负以为爵位过重犹深玷国体即日诏趣承祐行杨怀敏先职皇城不觉卫兵惊挠宫寝出为沿邉安抚又坐妄言虏事不实罢安抚犹总塘泺入奏迁延幸进旣而擢入内副都知公累章弹击及请间面陈诏录章示之令却还本任犹不行再言小人傲忲难恕朝廷纲纪须振于是责授三陵副使权幸由此知警议者谓以片言移人主之意古人以为难视公之举则无间言葢至诚悃愊圣聪察见如水投石不极不止耳于时中外泰宁上方图垂世诒燕之防一日内出手札访近辅公即日上对复数千言箴时之阙纎悉无隐皇祐元年春廷试进士公为编排官上御后庑手书博学二字赐之四月获麦后苑观三朝宝字训鍳图于内阁特旨召公预坐并赐本如近禁公精于治道每预昼访占对详尽时以京师久隂诸路大水上封援洪范传下人有谋之应愿深遏恶源消隂沴长阳德言甚切至未几步直张安挟刃埋謻门欲有诬告公因事入对上犹记前章语慰谕嘉纳面赐五品服是时安南交趾窥伺邉隙忿争细故戎泸蛮啧言妄有徼索公以为此必蓄异谋将构外患请预择守将亟徙东南重兵先事制其渐可以厌服后二年邕管有智高之变朝廷经制戎泸几数十年方帖然其前识逺图补患消难之效又可见矣天子方诹咨眷属待以不次时论亦谓纳言鸣玉髙议庙堂阶术在前步武而至矣呜呼天不俾夀年止三十七以其年季冬寝病某日终于司农之官舍讣闻上为嗟恻诏录其孤移恩于次壻张升卿释褐许州长社县主簿非常例也仲氏方尹京剧趣办襄事以明年正月已酉葬开封汴阳乡从先公之次隧夫人丁氏故相晋公讳谓之孙某官拱之女累封苏国夫人某年月日逝于子舍合祔公穴四男子勰翰林学士朝议大夫燮朝奉大夫通判临江军龢朝奉郎通判陈州临以滑州韦城县主簿卒官三女长壻奉议郎李之邵次即升卿今为朝请郎知泰州幼西京军巡判官沈述孙男十三人杲卿宣徳郎东美瀛州防御推官朝隐承事郎并前进士鲁望端已承务郎夀朋德舆廷硕賔王伯言君鱼邠老汝士学进士业孙女十人壻皆士人曽孙男女今三十一人公之风度器识奥学精艺趣尚超俗文章尔雅凡所著述其科举应诏之文为士人传诵外得遗稿摭为十五巻名諌垣集故友龙图学士宋公次道叙之详矣惟钱氏世自武肃王宅有吴越方五季纷扰羣雄割防擅胜兵僭称号戕害生聚毒甚涂炭独吴越一方包贡不絶朝廷防命恩礼如平时元帅避贤逊位有季子之节忠懿王最先入朝防邾仪之襃弭乱戢兵恭顺不失隂德有后今为信然故二家子孙累叶显赫近世罕伦翰林君继三世冞入之荣简在圣衷光昭前烈而霜露之感嵗时不愆以谓宰木已拱而丽牲未建以某于公平日从防之旧朋好尤笃嘉言美行皆耳目之闻见将图金石之刻表章门阙之路以文见属义不得辞感旧思贤托铭叙意其辞曰
　　钱氏自唐跨有吴越属时纷披羣雄僭窃惟彼武林世载纯节遘我皇运首朝帝阙吴越五君东府逡巡退栖会稽贻庆后人掌武惟子二惠惟孙贤良方正父子弟昆赫赫仁宗孳孳求谏司徒朅来大廷利见制防五千奏篇称善封章八十沃心无间惟天生德惟圣知贤荃宰契合药石功宣时亨运徃道巻名全承家有子嗣德昭前徳有报矣神所劳矣考室构矣门闾高【去声】矣春秋时思祝宗孝告巳禭九章将陞四庙言曕乔梓在汳之阳夷山拱其后京水溢其旁谂堪舆之宿兆非豨韦之能祥观金石刻兮过者必下积善之裔兮德音不忘















　　苏魏公文集巻五十二
　　钦定四库全书
　　苏魏公文集巻五十三
　　宋　苏颂　撰
　　碑铭
　　资政殿学士通议大夫孙公神道碑铭
　　有宋四朝耆德之臣资政殿学士通议大夫兼侍读提举中太一宫兼集禧观公事柱国乐安郡开国侯食邑一千六百户食实封三百户赠银青光禄大夫谥康简孙公墓在汝州襄城县永安鄕某里孙氏世为赵郡人自公之曽祖赠工部侍郎讳澄而上皆居平棘死则葬其邑祖给事中集贤院学士判西京留守御史台赠工部尚书讳冲以官终洛阳因葬襄城父赠银青光禄大夫讳旦徙占颍昌府长社县子孙遂为许人公以元祐二年正月壬午薨于京师嗣子承事郎愭护防南归卜其年五月庚申祔于祖茔之次越四年春愭袖公履歴功状泣诉于某曰愭罪逆未殒已毕祥除而终鲜兄弟独任宗事行当去逺坟墓重惟先人之大行大节则有今右丞相髙平公所撰德铭存焉然而石纳幽堂人莫得见谨案礼令官终三品立碑墓下今螭具矣敢縁平日之雅请文揭于神道使得终事死无憾矣某辱与公游且三十年昔官同省后位同列出入趣舍亦多同者纪述遗德可无言乎公讳永字曼叔生十年而失所怙大父爱育置之子行再奏守将作监主簿庆厯二年服祖重毕自列于朝正其三代而官之诏换试衔六年擢进士第补汝州襄城县尉所部列荐迁襄州宜城县令考课改著作佐郎转秘书丞太常博士歴知蔡州确山县公吏事明逹民情隐伏方俗媺恶靡不究其纎悉一有教告则民信而服在襄城修保伍相司之法而宿奸侨寇为之屏逺在宜城复长渠灌漑之利前后太守为之表章用水多寡之节刋为定令至今不改在确山立两税输纳之限不烦督责而编户相戒应期自集嘉祐二年御史中丞贾公荐公文中御史诏且下矣以母钱塘郡太夫人钱氏髙年不当任言责力辞不拜未几三司奏选为京东西淮南三路寛恤民力公所至询民疾苦得其弊在乡户吏主持物务及漕运缓急轻重不均致有亡家破产之患因考辑众论斟酌裁定着为成法上之朝廷颁行诸路皆以为便韩康公帅环庆表公管勾机宜文字英宗即位迁尚书屯田员外郎转都官府罢于审官格当注逺官亦以母故求任筦库时大司徒韩忠献公当国擢公提举河北籴便粮草逾年召为权发遣三司开拆司公事治平三年诸王出阁建府选公为侍读神宗初潜好学不倦一日出新录韩非子属府僚雠校公进白曰韩非险薄刻覈背六经帝王之旨愿勿留意神宗曰録此聊以备藏书之数非所好也明年升储以公为司封员外郎太子舍人神宗即位拜工部郎中充天章阁待制主管三班院案条束吏躬操簿籍凡有员阙取选者绩效髙下到选先后预铨次之至集注日依名唱授无复争讼出为陜西体量安抚使时诸路旱歉使者四出转粟以哺流殍公会所在仓庾军食之余悉以振赡故民頼以全活者为多值有中旨捕送叛人景询族属入西界者不以赦原公言陛下新即位首布大号恶逆者犹蠲除之縁坐者反不宥非所以考春秋谨始之义而取信于天下也歴河北陜西都转运使是时以邉用不足解盐市马别为一司外台不得干预公奏曰盐马国之大计使者耑其柄旣无统苟为非法孰从而制之耶熙宁元年秋迁龙图阁直学士充秦凤路经略安抚使知秦州时有布衣上书言邉事称防擢为判司书写秦凤路经略司机宜文字执政亦以书抵公言其才至府首谈恢复熙河之画公谓之曰边陲方静若无故搔动恐变生不测非敢闻命也遂宻防其非便旣而青唐族兵压邉境谓汉人将锢我青红盐之利公遣副帅刘昌祚驰徃喻以无是事酋豪聼命而去防新建刘构堡失守有劝公曰此帅事也戮其偏禆可以塞责公曰居敌必争之地孤军絶援兵法所谓不得而守者也尤人以全已岂将帅所为乎縁此斥去吾之幸也后竟从坐降授天章阁待制知和州三年四月以提举详定熈宁编勅兼知审官东院召还又命为契丹国信使属执政建议复肉刑事下编勅所公辞日面奏曰刻人肌肤深害仁政汉文有所不忍陛下乃欲行之何也上曰事固未决需卿北归乃定后竟不果行寻复学士出为髙阳关路安抚使兼知瀛州河决贝丘瀛冀诸郡尤被其害民户赋租前以灾伤已尝倚阁而州县拘常平法坐视流离科催如故公累章论曰臣言与法盭用事者所不便非出独断则一路之民流亡无日矣特诏从其请仍命发廪粟以助救防白沟界河常患北人絶河捕鱼巡检赵用擅引兵北渡焚荡其族帐故致数侵略境上邉郡为之震恐上闻至遣中使宻访虚实公奏南北信好无间隙但縁赵用侵暴生疑正用罪则无事矣执政继以书问息耗公答敢以一门保无他后北人军连珠等寨亘四十里谋起舟师邀邉臣会议公立遣使谕以邉吏冒禁巳系狱矣隣邦何至轻动耶答曰若罪人已治能以糒醪犒师立自归矣公命霸州遗而遣之用本沿邉安抚司所辟公虑其衔前隙复致生事遂便宜易置皆中机会有防并塞城寨官虽非所举亦聼自辟六年加枢宻直学士权知开封府畿内新行保甲训练之令縁案教所须多出编户有诉贫不能办者它官司皆拒不纳至公受而言之稍惩其弊七年春降授龙图阁直学士提举中太一宫兼集禧观公事再以亲疾求补外出知颍州又丐闲局以便晨昏改判北京留司御史台八年冬复旧职遭母防去位元丰元年服除判军器监有司患皮角不足以给造作奏重隐匿不输之科亡頼辈因此搜剔告讦至及妇女首饰者公为之请应私有皮角使人得鬻于官中度者善价售之不堪者仕其货易自是材用足而告讦者息矣冬十一月拜河东路经畧安抚使知太原府公三为邉帅务以安静为治常饬守吏谨约束毋得妄起事要功以速祸败故二境帖然戎汉未尝有相侵犯者时谓公寛以得士心信以怀异俗真治世之良帅也三年秋以判将作监召明堂礼毕特拜太中大夫充端明殿学士病不任朝请得提举嵩山崇福宫逾年起知陈州蔡渠水溢将冒城郭居民惊扰迁徙避溺者不可遏公躬自临视先严禁盗之令讫水退复故安居如昔虽匕筯亦无失者在郡兴葺学舍督教官躬课试之程于是礼教行于乡党矣京西初行保马监司趣其期冀速赏格公谕民诏限本寛不必预蓄宻奏监司违法病民之弊有防诘责使如前诏七年移知颍昌府八年覃霈迁通议大夫永裕陵役兵数万转运使请雇民舟车运许汝诸州常平粟输陵下州各数十万斛公言方佃作时调人牛数万不能无妨农之害防入而获免今上初即位太皇太后临朝共政诏求直言时政之阙公首陈保马保甲免役钱三事最敝愿一切罢之籍见马军复监牧如旧募保伍之材勇者为兵行前朝差科之政今上皆嘉纳之冬十二月诏除工部尚书兼详定役法今左仆射吕公右仆射范公大资政韩公实并命也一日召对前面谕以雇役大率上户太优下户不易所以专委卿等详定是时故相司马温公首议变法命官杂论其所宜未就而温公薨或有异议欲用输钱雇役公力陈不可状及法成多合所议元祐元年三月迁吏部选法拟旧以功过及荐者多寡为差公曰以荐者差其髙下是教人奔竞以干荐也乃定选阙惟无过有荐者不限多寡以到选为差次人皆便之未几以痼疾辞位封章连上明年正月进资政殿学士兼侍读罢选事提举中太一宫未及拜命以不起闻制赠银青光禄大夫公为人外和内劲出于天资其论议平易施设务循故常不求诡异之迹事或悖于义虽逼以山岳之势亦不为屈然亦未尝矫抗形于言色故入领台阁出典州郡职事所及知无不言言无不尽其要领前后有论数十事其尤著者初归自歴阳陛见日上问近执政建青苗助役之法将以纾民以为便否对曰法诚善矣然强民出息输钱代徭不能无重敛之患若用以资经费非臣所知也初禁仓庾吏受赇满百金则配为军京司府史有犯亦如之谓之仓法有司奉行极于峻宻上常问公曰仓法之行吏尚为奸乎对曰强盗罪死犯者犹众况配乎上曰若尔将纵之乎对曰人但畏法而不能革其心虽府吏臣亦不敢必其无犯它日有败露是臣今日面欺也赴并门日上询方今时务所切公言军器监造作倍常外议以为将有事于征讨夫兵非轻用之物鲁众仲有弗戢自焚之戒汉魏相有兵应者胜之论安危祸福之机不可不慎也上曰兵备不虞若宼戎无警朝廷岂有轻动之理卿言是也公之开陈世务切劘上意多此类也熈宁中言利者欲使都城市行输钱以免直初下开封询究便否掾曹议无不便公亦循例书其纸尾后躬访民间多言不便诏公与今大资政韩公同体问利害无何韩公出守河阳公独任其责时方行市易抵当法贷民钱以期限输息下户有取贷及期不能偿而自裁者上颇知之一日遣中使宻问姓名而提举者惧先罢免月出钱万缗矣它日公复对言市行之筭下逮锥刀之末有变其名号以昧上耳用事者知之劾奏公前书府议无不便今乃异论言不以实意在沮挠新法用是罢府河东以监牧废地招置弓箭手养官马习戎事公言应募者皆流移侨寄旣非武断乡曲之人又无爱恋闾里之意不若罢之以养正兵便忻代二州产盐苦恶不可食转运使司旣立监临増亏之格又重盗贩透漏之科巡检兵吏由是得罪者甚多公奏盐民食也不可禁兵武备也不可阙今以恶盐累防兵非所以固圉也是数者皆当时所甚患而言事者畏缩不以闻公极陈其本原深悟上聼先帝以公东宫僚旧待遇特厚凡有所陈皆加意复熟虽或行或格而察公悃愊无它益以信任初病不任朝亲遣上医调诊六命近侍问安否且宣谕云欲与卿议邉事何日可出尚虚枢宻员以待公辞不能兴恳请道宫以就颐养又遣枢宻副使孙公临问所以欲去之意公具言其状上皆从之前歳疾再作太皇太后命内侍赐御膳视所苦旣罢天官锡服升班皆如尚书及薨特遣内贵人存拊其孤赙以银绢各一千又命中使护防归颍昌府并勑颍昌汝州共办葬事其恩礼始终近世未有也公自少敏于文词尝从诸生肄业西京国子监公私试常在第一尚书公谓之曰洛阳英俊所集尔年少不宜多上人因不复令与诸生员校试自尔每有制作众皆传诵学问之余游思书画特妙行草喜晋唐诸贤帖临习逼真当时士大夫得其尺牍藏去以为珍玩碑志不得公笔子孙以为不足有集三十巻藏于家初忠献公之知公也因得其诗稿读之叹爱称誉不巳一日相见慰籍如平生谓之曰公贵人也遂见引用储僚之议它执政未有知者忠献公出其文稿示之咸曰真舍人才也曁公声称大显皆谓忠献公为知人公善与人交开懐见心中无町畦间以谈谑言婉而中理所与游者多一时伟人然于是非当否不少徇情以此或有忤时因之龃龉公亦不悔故更利害歴夷险未尝芥蔕于中心其内行尤笃与诸父之党友爱情至有无共之人不知属之亲踈也二妺以寡归养视于家教其子学以任子恩荐大甥李氏子而以张生犹未及公病亟语愭曰遗奏当先之幸上哀怜泽及张族吾目瞑矣后卒如言公娶京兆康氏某人之子封许昌郡君先七年而亡三男伯慥通直郎季悦并先卒仲即愭也五女一早卒四适人壻将作监主簿朱得象长社县尉谢愔谷城县令王士彦宣义郎通判施州燕若材孙男四曰佾曰偓并承奉郎曰倚承务郎曰俶尚幼孙女八人三适人壻曰蕲县尉张道承奉郎吕仲衍宜芳县令韩奕贤五幼曽孙二人曰计曰评惟公言行操履见于行事者葢畧得其大要顾鄙言未足以发其蕴微窃伏读某日赠制曰事上见不欺之诚治民多可纪之绩此可以见公之忠诚着于朝廷矣又读考功諡诰曰内外以爱民利物为心平生无怨仇不足之人此又可以见公之行义信于士大夫矣若是则不朽之大名大迹皦然自显不待刋之金石乃见其美实然则墓之有碑其来逺矣姑防次其所见闻者以塞孝嗣之请铭曰
　　赫赫炎宋明明神宗绍仁遐武继英烈功朱邸初开皇僚妙选孰主画诺孙公康简康简之进司徒所知擢于逺仕寘彼通闺始信其言再试之吏绩着王家明称国器公自幼龄嶷然大成文传西学名动留京初仕州县不污卑贱苟利于民瘵勦匪倦其在省台知无不为及迁御史力以亲辞左右东朝导扬三善书斥刑名经崇训典干龙天飞风云会时光华禁序启纳忠规入辅出藩在逺如迩陈戒佳兵深明治体元丰末命二圣临朝召彼故老服在大僚考工典选议役修令新书旧章自我而定凡公所言邦本为先罢租两市息警三邉人谋近计我图长利议虽屡格事迹遄济先帝知公悉心匪躬公旣感遇相亦惟终虽极九迁不登三事上思遗直宠加赙襚頴川公乡襄城公藏三世之墓茔阙相望坎堂有铭延道有表岸谷或迁令名不朽
　　皇城使李公神道碑铭
　　原武李氏冑出陇西成纪自西汉前将军广始着其邑涉魏晋至隋唐代有显者在晋则昭武王暠以英姿伟度防有梁秦是为唐室始祖王别子之后有魏尚书仆射冲以文学端亮振名一代其裔孙君威仕隋唐至礼部侍郎是尝集东晋至陈隋八书为南北史未竟而子延夀卒其业者其后失官居郑卒于荥阳县之野舍子孙遂占籍焉其居原武者曰颙颙生光光生元超并殖产不仕为乡里所敬元超生赠左骁卫大将军讳兴咸平二年冬契丹举众内寇以东班殿侍从彰国军节度康保裔戍高阳关护一旅之众与宼苦战而援兵不至军败死之朝廷赙防甚厚录其一子为西班殿侍即公也公讳枢字仲讷始七歳受父官以材敏精辩称于所部未二十年七迁为东头供奉官歴巡辖南雄韶州香药马递铺监郑州贾育山采石场仁宗初预修永定陵勤最于侪等自殿直擢泾原仪渭州镇戎军巡检徙三门徃来催驱盐纲赵僖质公罢枢密副使出知河中府举监本府酒务嵗课溢九千万方是时元昊以灵夏反陜陲用兵右职之任事者以数百人公籍籍有声班行中帅府争欲延致之初从客省使知鄜州张亢辟为本州兵马监押特旨兼主管驻泊军马公事召试弓马策略中程补阁门祗陜西四路经略使夏文庄公奏改都监再任移庆州淮安镇都监管干东西谷寨会泾原经略使夏公安期奏复瓦亭寨以援原州德顺镇戎两军请以公为驻泊兵马都监从之嘉祐初用刑部尚书李庄公应诏举提防广南东路刑狱广源蛮侬智高入宼广帅仲简仓卒不知所图即以事移公公寘其家曲江独与子昌龄间道赴难在重围五十六日出竒制变贼卒不能胜事平自内殿崇班阁门祗迁供备库副使充广南西路钤辖故太子少保元公时为转运使三奏理公于广人有大功一官赏薄不足以称其效于是又迁西京左藏库副使满秩超拜供备库使知仪州以治行优异擢知镇戎军就移成都府利州路钤辖代还例当进秩上书丐移以加赠父一官诏可又用工部尚书知广州余襄公辟命以文思使充广东钤辖就加康州刺史恩数并视三路英宗登极转左藏库使归朝迁皇城使管勾本司神宗覃恩换贺州刺史充本州团练使累表告老请致为政上察其精力犹强职事无废面谕令再任乃谓亲友曰予慿籍先人余烈遭遇四朝繇冗从无尺寸功伐次迁使持节得备宿卫年过七十有蒲城之敝庐可以佚老而天子仁恩弗忍遽弃尚使充位未遂素志虽然异时若死牖下从蒲津先人之墟墓亦不失其愿也熈宁四年年七十九卒于官所诸孤护防西归以其年九月三日葬于河中府河东县陶邑鄕仙观里骁卫将军坟之左次遵治命也公为人外和裕而内劲挺遇事无剧易处之皆有条理议论平允人不能以非义夺善与人交其游皆一时俊杰尤尚气节不为炎凉易操素善种世衡及废免劳问周防厚于平时世衡谓人曰自吾之黜不改故旧者李君一人而已自岭外归骤苦失明名医髙手咸曰疾不可为也时有蜀川道人李士宁者言事颇异一见公曰是类有隂德者疾自当愈后强治之果如士宁言夫人韩氏某官之女以某年某月卒葬某所继夫人谭氏遂州观察使赠太尉廷美之孙崇仪副使赠左金吾卫大将军继伦之女封某县君子男六人曰棻今为中散大夫知邠州曰昌龄三班差使曰蕖某官曰某官二未名与昌龄皆先亡女九人一学浮屠为比丘尼早卒六已从人壻曰某官张毅某官赵寅某官薛昌图某官鲍朝賔某官闻人通某官高宣某官刘济孙三人曰佐某官曰伟曰仅并某官曽孙几人曰垂用公遗恩今为某官先是卫将军殁后六十三年嘉祐六年某月公举其柩曁母夫人永安县太君朱氏葬河中得故相王荆公文载于碑公之葬也又得荆公之亚弟平父铭志其墓可为尽礼而尽孝也而诸子犹曰未也以谓志藏于坎人不得而见之日月旣迈则懿行伟迹久或不传而吾亲所终官在令当立碑若得铭揭于道则其传不朽矣谓仆与中散君同年进士不为无素因以事迹见属仆昔者一拜公前固已高其行义又闻平父尝称卫将军死于国事公以才谋显于邉镇中散君以词学取科第求解所居官服亲防盖亦一门之美事也因记其书斋为忠孝文武以表之诚欲叙其始卒以示后来然有雄辞大笔着于前虽欲文之亦难为工矣姑攟摭前言次而诗之所以成孝子之志也铭曰
　　李着陇西鼻于广祖系逺族分别占原武原武裔孙曰卫将军以死勤事不屈契丹公嗣厥武籍西班服劳六纪遂显厥官爰初奋迹间关小职见称巨公谓当逺蹠解池督盐贾山伐石课溢平时人亡苦役旣徙陜陲方起西师计台帅阃辟书屡移泾有戍卒叛逃外移数出侵掠捕輙窜驰公以名购得而杀之州人德公久益见思鄜守患城议徙山北命公帅师版筑勿亟曽不逾时崭崭坚壁四路开府副帅治军戎事毛宻动必咨询用其逺谋遂集成勲狱囚杀卒夜出为变公掩获焉帅欲章荐坚辞不请恐吏受谴漕台亡金搜牢甚急公曰不逺当在近习一徃即时羣偷就絷淮安近胡熟羌喜乱隂破其谋邉遂无患瓦亭当冲废久复建招怀初附悉如旧贯南使五岭刑清盗迸贺有大狱株连侪等轺车即讯重系半挺活死千余恕吏一眚侬变内侵封康道梗进逼广城帅军不整悉以诿公使当凶犷躬先士奋介马驰骋外断重围中如沸鼎缒卒突门得贼要领遂辟南闉人安市井贼梯云飞我箭火猛攻具尽摧丑徒莫逞将寻海道潜谋越境公曰归善彼有健令使子昌龄间道徃请合谋出竒荡焚棹艇腥臊夜遁海隅遂静有来自贼纳之不疑稚弱弃道拊如婴儿由是疲人赴之如归事已论功昌龄居最公曰吾子此亦何頼军赏虽优子独不逮公初进官使者屡言功厚赏薄岂足劝旃再命増秩俄亦召还送者隘途涕泣留连再领西州仪及镇戎二邦惠化夷汉怀风昔守用间谍挠其中今悉斥去逺近附从昔苦平粜边储荐空今逢乐歳囷仓积充总兵益利政成恺悌人图其像配昔贤帅广管飞章辟公副贰天子嘉之恩逾常比众謡交人浮海且至居民骇惊争出避地公曰变情吾所尝试此必奸言尔众毋避仓场夜火独驰一骑亟徃视之火亦随翳于是广人伏其强明知有预备邑居用宁还朝奏功恩留辇下典领禁城匪躬夙夜封章告老上为慰籍七十九年犹不得谢公方壮时筑室于蒲期以年至归佚吾庐志卒不就人为欷歔考终视履又何慊欤峩峩新丘在河之浒大笔摛词镵于沈础烝烝孝嗣事靡不举谓铭旣藏人孰与覩维彼丰碑揭于大逵载琢斯文饰以螭庶几遗德显扬于时用慰孝嗣终天之思















　　苏魏公文集巻五十三
　　钦定四库全书
　　苏魏公文集巻五十四
　　宋　苏颂　撰
　　碑铭
　　二乐陵郡公石公神道碑铭
　　某尝为史官躬覧国籍伏见祖宗列圣进用辅臣其选至遴虽轶才伟望或夙遭际会巳知其可用矣然犹举于众试之以事功实着见而后命之太祖皇帝以神武定天下左右将相皆文武大勲犹曰宰相须用儒生仁宗皇帝临御歳乆英豪羣萃后先命相谓学士曰前王求贤于梦卜朕为取人望盖圣主任辅相为天下公不以已私进退慎重如此居其位者有不得人手考简册之所载洎士论所传闻事迹之显著者于乐陵石公仆射少师父子见之详矣仆射自太宗皇帝潜邸歴藩僚府佐者十余年逮天飞已践左右省时谓不待资级便当入辅初政然卒以湘潭之劳陞近侍参宥府从征太原乃进上枢少师以功臣子早得名位更真宗仁宗两朝文林词禁老于近班乃预政事故主明佐良克有始卒魏郑公所云君公显号臣荷美名其是之谓乎谨案石氏之先胙土于卫邑相国于汉世都督于晋代其后自赵徙温隋唐以来又徙河洛今为河南府洛阳人唐客省副使讳质赠太子太师太师生幽州节度判官讳延威赠太傅太傅生处士讳继逺赠太师太师生仆射讳熈载字凝绩少长五代戎马间独守先代为诸生周显德二年举进士宗伯尚书窦公俨称公所试赋有致君育民之志擢置上科自是声振京洛间韬光待用不应诸侯辟命建隆初太祖受周禅太宗开侍卫府召公入泰宁军节度使幕为掌书记尹正京邑奏为府推官昭宪太后特召入见即日拜右拾遗充职再转左补阙幕府文书畿甸牒诉悉委参画凡经裁处皆合上意旣而遭太师忧方议墨衰权夺适有飞语闻朝廷遂格出除出为忠武军掌书记再徙崇义公识度沈逺不以内外为间参赞如常僚太宗践极之月召复衮职上方搜择天下贤俊黼藻人文之化命公同知太平兴国二年贡举号称得人故相司空张文定公翰林韩公丕给事徐公休复皆进士甲等也未几梅山蛮獠寇湖外偏师南讨以公权知潭州军州事督军戎拊疲瘵逾年湖岭悉平入为尚书兵部员外郎充枢宻直学士歳中以本官兼职同签书枢宻院事学士签书院事自公始也四年车驾幸河东迁给事中充枢宻副使继元衔璧即行在进刑部侍郎充职如故五年制授户部尚书充枢宻使公以纯诚结主更试中外入为心膂出为股肱夷险一节上心知其贤欲倚以为相故位秩屡进自尚书郎才二朞升省座而素苦足疾至是稍妨朝谒上亲至枢宻院视医灸久之赐告居家将护一日所苦浸剧乘舆幸其第问劳如平生勅上医旦夕诊治又赐手札有忠孝之事众所闻之之语又曰火艾久逺得力亦当大灾观诏防恳恻如此属任之意可知也公益畏盈满累章乞骸辞情切至上不能夺八年秋特制超拜尚书右仆射听解枢柄国朝故事不歴平章事未有升端揆者上以素有爰立之属故以授之宠数虽厚而疾不加损九年正月某日竟以不起闻上哭为之恸即日徃临其防罢朝葬礼皆加常等诏赠侍中有司諡曰元懿上悲叹累日顾谓侍臣曰熈载事君之心可谓纯正无它适当委用奄忽至此深可惜也近世执政旣罢而卒车驾临视亦自公始咸平二年八月诏配享太宗庙廷庆厯某年加赠太师中书令兼尚书令追封代国公夫人清河张氏南阳郡太夫人继张氏安定郡太夫人皆以子预政推恩也二子长中孚早逝次即少师也少师讳中立字表臣生十三年而仆射薨居防如礼天子欲速官之一命为西头供奉官早服名教不为绮襦事折节读书从诸儒游诵六经百家言作为词章如老成人十八献文阙下换光禄寺丞赐朝散服咸平三年以殿中丞入书馆为直集贤院属时右文天子修盛德之事君臣歌雅颂之音播四海内相杨文公一代英才主盟斯文公与中山刘公筠颍川陈公越成纪李公宗谔游其藩更唱迭和合如一律朝廷每有论譔公与诸公常在其选而公尤勤铅摘中外书无不请校有疑舛不轻涂抹一经其手四库以为善本入尚书省为员外郎以祠部判三司理欠慿由司以刑部赐银青服兵部充盐铁判官迁郎中以礼部判南曹移户部勾院仁宗即位转户部充史馆修撰纠察在京刑狱天圣四年以吏部知制诰同知贡举歴谏议大夫给事中景祐元年入翰林为学士转礼部侍郎加承防兼龙图阁学士于时公践台省几四十年近司要局文武选部无不总领朝廷典章文物无不综练两禁杂定见谓议论有余而未尝矜已上以为长者可用四年拜参知政事在位谨文墨循故事不求赫赫名明年罢为户部侍郎资政殿学士判尚书都省久之加大学士兼提举祥源观庆厯四年告老于朝以太子少傅致仕皇祐元年迁少师其年八月某日薨于私第享年七十八天子废朝有司归赙如礼太常諡曰文定夫人张氏先亡后夫人王氏封太原郡夫人七男曰居简少以文名显诸公间终太子中允集贤校理曰夷简大理评事曰昭简太子右赞善大夫皆早夭曰从简国子博士服公防甫五月以毁卒三女子长归孟氏次范氏次沈氏七孙男曰祖仁祖贤祖元祖方祖良祖温祖冲惟二公父子相继逢辰得位立朝有勲节祀大烝易大名其践掦如此若其操行履方士大夫所称道者又可得而述焉仆射事太宗由府从事至右相更中外筦枢极恭乃职一乃心造辟而言奉制而行是非好恶无所顾避上深詧其忠实委任眷待终始不间时论称其长者事继母牛太夫人服勤竭力虽躬负沈痼无一日废定省甚则扶杖而前不见疲曳之容母弟终防欲还本宗公曰在同亡别岂如存之事不听其去分赀保任与同气等其在官也主平恕通简居显要不异小职时事剧易一切倚办待士尽礼敬出已上者不能屈在下流者不使怨志欲成就人物表甥故参知政事赵公昌言少将二亲依公家躬为教诲授书学文至长立遂以大显素善梁县令萧守勲后贫困公分禄以赡及卒遗四子诿公悉为婚姻不失时如萧之存亲族之孤寡不能立者聚而衣食之僮之吉凶不能举者悯而资给之闻公之风者叹慕而则效故赵公作铭以叙其事曰公忠孝恭义惠全德具美求之古人无间然观斯言则公之行实可悉矣其家政门法盖有继述者焉少师乐易寛裕出于天资行不为崖异仕不为苟合操修施为惟才分是守自解褐挂冠未尝去朝廷淡然安所职凡领二十官五学士皆久次平除徊翔禁省几遍而不处急流平时比牒并肩或子侄行多躐取右职独无一语咨叹对上前有所问但援故实沿革复熟讲解听上裁可议者谓真得儒臣体在政府时有启奏不显斥是否或见听纳终不漏一言内制除命多不传稿其慎宻不近名如此故平生寡过惟在外制日一坐举官不如状夺修撰纠察属员旣不多取名又能协和与众故未尝为人所訾怨盖古所谓明哲保身者欤善与人交凡游从无亲踈贵贱先后辈相与宴饮笑语谐隐亹亹不穷终无一言忤物尝以论议小戻杨公退而移书引咎自责不逮及相欢如初乃已家素饶财少时悉听诸父昆弟掊取一不问有无所羡即用为賔客饮食费晚年产入比其初才二十之一亦不増殖惟待俸赐以为养退居遘疾医药殆不给仁宗知之特赐银三百两及薨第舍无存者防事待赙而后具世称其清尚书宋景文公评之曰如公才能门阀使之少事声利蕲党助啬先赀徇务近时则亟显而易富今舍是不为非蹈道者莫能辨其得失虽然初若偃蹇难进卒以长者大用是何耶圣主知人明而进贤之道广也呜呼二公之进退所存见于事业者又若君子之泽必在其后殁世五十年而显者盖寡其有待耶元祐中予为吏部尚书尝言于上仆射太宗功臣少师仁宗执政其后嗣独一孙祖温陞朝籍名臣之世宜蒙襃显祖温自尔稍见任用今为朝请大夫利州路转运判官乐陵之裔其庶几乎石氏自唐占数河南世墓皆在洛阳县宣武原二公继封乐陵郡亦不去洛薨皆归葬焉仆射食实封一千七百户为侯爵其葬也以太平兴国九年四月十三日少师食三千七百户为公爵其葬以皇祐元年十二月某日二冢并祔太师茔之次穴子孙从葬者又数世矣阙垣之松槚森然如林荡矣朝请君旣承祖重每念孤立寡兄弟惧弗克胜后事惟是修饰坟墓表章遗烈可以塞嗣人之职谓予尝有言详知本末砻石禭道求文以终其事其请甚勤至于数四故不得辞铭曰
　　宋有良臣世席台宰文学彬彬吉士蔼蔼运属勲华相惟元恺君臣一德旦暮千载西枢东府谋谟亮采武律文经光天之縡懿行清规为时模楷四朝百年遗风未改猗欤乐陵之宗德音如在艺祖天飞羣龙翼随朱邸元僚风云并驰渐阶记室试剧王畿神功求旧协赞惟几南抗州节殄獠平夷北从戎路俘元走奚奋庸宅揆同仪鼎司虽稽拜衮卒配烝彛于戏元懿之勲一何巍巍章圣治定仁皇继圣乐善好贤询咨旧姓英俊并逰义理相应鳯掖銮坡代言书命徊翔二纪不絿不竞终以夙望参毗大政难进易退委逺时柄归老都门考终顺正是为文定之行后终有庆盛矣二公孰亢厥宗象贤是继克绍余风田园将芜门阑益充巩洛天中三世丘封维祖维父坟阙相通维孙维子堂构斯崇载铭隧路丕昭世功呜呼乐陵之茔垂裕无穷
　　秘书丞赠太师刘君神道碑
　　惟刘氏世为望族盖二汉享国歳久分王子弟几遍天下千余年间小宗别子枝离析或显或晦散在四方而河间之胄自章帝之子开始胙王土传国久逺遂居河间之乐成王之十世孙通仕后魏封乐成侯乐成今乐夀是也乐夀之族其别有四一徙尉氏一居饶阳一在平昌一畱故土不去其后尉氏有仁轨以功名显饶阳有君良以孝友闻平昌有蕡以文学髙第名重当时惟乐夀之子孙最多至以刘名乡其仕者或入朝为郎官或入诸侯幕府无甚逹者侯之裔孙曰缋避地迁安陵以财雄乡邑而不仕宦安陵今曰将陵永静军之东光县累世葬其地曰五德乡遂为东光人缋之四世孙曰崇少长谨厚轻财好施予乡里称善人有子曰盛克继父业盛之子曰温潜德乡闾号称处士处士之子曰格力儒自奋治左氏春秋兼通公羊谷梁二传景德初契丹入宼瀛关郡督士民城守以功补三班奉职试书判入等改吏铨选终沧州观察推官生三子长曰允恭治毛诗次即府君也讳居正字安行季曰居业并承家学举进士府君中天圣二年丙科歴大名府馆陶棣州阳信二主簿阳信圭田之入素厚然无见土大姓有占名输租以庇里役者府君案实履亩取租无土者皆除其空簿使归役籍郡官初哂其迂且疑其独异它日讼起旁县扳援证逮连坐者千余人始悔不用其言迁汉州军事推官用荐者改秘书省著作佐郎知青州博兴县兼兵马监押剸剧析烦治为一道最邑之富民李氏子以常与进士乡贡使气任侠隂结贵要以张声势至使郡大吏移书县官蕲善遇之府君得书立捕于庭下防其前后不法事李叩头汗伏听命请自新遂戒告而释之或谂曰得情不治无乃惠奸乎对曰知过能伏释之所以劝善于是或者又叹其恕而有教就移道州江华县楚俗喜讼虽健令决之尽理犹耻不胜则又赴诉于州于使者前后相望浸不革府君则悉索新旧案牍剖析开譬使之晓然两造皆慑栗而止监司知其能多以它郡疑狱属之若衡阳谭氏讼家产事累劾不能竟府君一讯情得不复异词自是逺近信听狱讼为之衰息至嘉祐中有令曰黄照亦以防信得人其里民为之謡曰我民无忘前刘后黄至今东南人犹能诵之凡世之言吏治者莅事明察或喜于得情而以不失有罪为能持心平恕或狃于不忍而以省刑纵出为允是皆中有所徇者不中情实遂成偏党之蔽若乃明恕两得切近人情察见奸伏而舍其旣徃不自以为明治有威爱殁且二纪而人犹怀其德此其实迹明效见于事为者非夫至诚不疑内恕及物其能致是乎府君夀四十有四官秘书丞自江华千里鞫狱衡阳遘疾考终于官舍时康定元年八月初十日也夫人陈氏都官郎中希古之女先府君一年而逝生二子伯挚嘉祐四年进士甲科歴监察御史御史中丞尚书左右丞中书门下侍郎尚书右仆射今为观文殿学士知郓州兼京东北路安抚使仲周六幼不育女子四三适人壻曰梧州司理参军梁谘某郡尹之才某郡唐灌一幼亡孙男四曰跂雄州军事推官前知郑州管城县曰蹈奉议郎早亡曰迹越州会稽县主簿前监国子监书库曰路右承务郎孙女三壻曰右承务郎蔡蕃韩诚右承务郎赵仁约曽孙男七曰长吉长庚长守长厯长言长广长书而长吉长书皆右承务郎曽孙女未嫁此其家世源流之逺非积德之报孰能盛大如此乎府君好学敏文词平生所着甚多以早亡弗克编缉放失之外今有论议诗赋杂文总若干篇嗣子类次为二十巻藏于家少好书籍初模范二王后兼采唐人用笔法有得其行草帖者至今犹藏去以比李西台建中其笃学多艺虽出于天资然亦家法所渐有自来矣府君早失怙恃昆弟敦睦敬上抚下家庭雍雍世故饶财其弟年少好逰数欲析产府君弗忍亦不能夺辞所分又不得因受临津田数百亩隂畀族人佃之终不取也及官阳信买渤海田占于郡籍而躬未尝一到其歳租亦以赡族人以坟墓所在爵里惟称东光府君性庄重寡言望之若有标置而即之甚温训子极严或勉以一子盍少纵之耶答曰政以一子故不可不尔耳其亡也子才十龄夫人之季弟孝若从行在旁伯氏得讣自蒋陵走五千里抵衡阳与孝若拥孤舆榇归菆东光佛寺其孤茕然服衰寓外舍乡人共哀之伯氏曰吾弟孝友不欺鬼神所鉴岂止是而巳也士大夫知者亦曰斯人世着德义其兴未艾也熈宁四年丞相为御史谒告于朝自东光奉府君之柩自将陵迁大王父母王父母以八月庚申同葬于郓州须城县卢泉乡太谷山之阳将陵故茔封植久矣比歳数有河患乃谋改卜三世同圹用甲庚壬穴山阳重冈水出辛兊地合宝典语堪舆者咸曰刘氏其不亡矣初丞相自御史至中丞五经霈恩累赠府君自尚书屯田员外郎至通议大夫夫人自福昌县太君至颍川郡太君由执政洎元祐四年明堂恩两赠处士君太子少保妣倪氏北海郡祁国太夫人推官太子少傅太傅妣李氏陇西郡崇国太夫人府君太子少师太师夫人颍川郡康国太夫人又以宰相初拜赠处士司空妣卫国推官司徒妣定国府君太尉夫人庆国七年以殿学士郊恩赠推官太傅妣韩国府君太师夫人燕国三世墟墓以一品封域崇台筑阙如今丞相殿本邦歳时展省以牢醴奉祀又得造浮屠于茔侧勅号将陵寺曰崇先承庆须城寺曰昭善崇报每歳兴龙诞节得度净人如例追崇显赫极人臣之荣非独稽古之力抑孝诚所感神之听之信不虚矣府君殁世三十年而葬有故太常少卿任公粹为之状故参知政事元章简公为志葬之二十有三年又有今龙图阁待制赵公君锡状其逸事以告史氏于时丞相镇天平之二年将勒铭神道假文于尝僚某某与丞相逰从有素望府君为前达虽未尝接迹固亦讲闻其德义矣然于阀阅葢有不知今考三公志状与所闻皆合故得详述其本末以慰孝嗣追逺之志而系之以铭曰
　　公侯之兴有来自逺源流深长支实蕃衍武穆文昭不兴者鲜盛德有后虽微必显奕奕刘宗肇于沛丰河间乐成汉魏再封世逾十八爰逮司空系胄蝉联庆钟在公公以学仕文科丙第资适逢时儒雅饰吏婉娩通闺徊翔中秘德厚位卑光流后裔有行有言乡党称贤不取中赀无占虚田明见隐匿仁寛宿愆人谓隂德其后信然英英冢嗣国之硕辅据鼎庙堂拥麾帅路故国新邦便蕃宠数维孙曁曽禀承厥绪大谷之阳有封若堂坎庚壬申三世之藏葬以士礼朱芾银章祭则三公衮衣黼裳遗风余烈有铭在穴耽耽梵宫峩峩石阙拱木成林丰碑象碣于昭德音绵祀无絶
　　陇干姚将军神道碑铭
　　皇城使雅州刺史姚君兕与其弟西上阁门使英州刺史麟旣葬其先府君三十有五年矣会天子熈宁十年冬十一月亲郊肆赦推恩在廷得以追贲先世如故事于是列上府君前此所赠官加赠某卫大将军制书始下伯仲相语曰着令三品得立碑墓左我先人以忠义死于国事关陇莫不称其大节虽壮年凶阏不克终其功名而吾兄弟幸得承绪余班朝列防国厚恩漏及泉壤者数四矣然而丘墓未表神道不严非所以旌功烈而崇孝思乃状其阀阅丐铭史氏时予适与英州同使临潢每接绪谈必及先世因得详其本末遂揭辞于螭石云将军讳宝字某家世五原人父讳某少以武健称其挽强中逺葢有絶于人者故乡里皆以硬弓目之羌戎与相遇輙惴栗不敢校景徳元年曹武穆公玮守镇戎知其可任召与语曰若知六盘山西良田万顷久陷虏疆若能以力开拓归中原则世为邉圉将不亦善乎于是发私财募五原子弟千余人大城陇干遂辟其西境四十里筑垒其傍土人谓之姚氏堡曹公嘉之为四寨民兵巡检渐完使南牧隆消河有劳闻于朝廷未推赏而卒关陇之人咸谓功显名晦必将有后繁衍之泽其在将军将军好学知书长于骑射以翘勇继父任前后降党畱生羌破烟景云等畨部功力居最守将连章荐其材武仁宗皇帝召对便殿擢左侍禁陇干都巡检时元昊负固西师连年不解将军独乘一障志期自效康定元年春贼欲由东沿州乘夜寇邉掠近山居民将军得其要领隂募死士至期伏隘路纵贼入境居民悉迁避他境贼无所得旣归伏发皷噪迎击斩馘首众其获生口悉畱不杀亦不自言功由是邉人叹服而谓有隂德前后大小三十余战皆为先登体被数十创而勇气不詟亲友或勉之云数以孤军当贼锋万一失利饵敌何益异时遇寇冝稍居后殿以竒谋破虏足以邀美利不失为良将也将军以谓凡被坚执锐者望敌闻声便当奋击何暇自营顾虑而以躯命为计乎苟不负国家虽死寇雠吾得其所矣定川之战泾原副帅葛公怀敏与虏较者十余日官军不利将军同陷于贼朝廷恻伤优制赠某卫将军厚恤其家官诸子弟者几人是役也虽军帅失律偏师不返而杀畧戎马破荡区落葢亦相当自是元昊势益窘矣未几遂有纳降之请则诸将死战功不为薄呜呼古所谓名将帅者或建殊功或立竒节或自致富贵或不脱患祸葢义之所在不以胜败为重轻若将军起疆陲捍邉圉虽不能俘戎首覆虏巢以成其宿志然躬当矢石卒死虏境顾其平日自誓之志是岂苟免以蹈不义者耶古人所谓援枹皷立于军门使百姓皆加勇焉者其将军之谓乎其后二子以才畧相继取贵仕七孙皆用战多补官抑由忠义之训贻谋来叶卒如陇之人言云耳夫人同郡杜氏实生三子仲曰熈早卒兕麟孟季也累封夀安县太君以熈宁八年二月终于秦州季子官舍其妇德家范具于泾原帅龙图阁直学士王公才叔之志焉将军以庆厯二年冬十月二十二日殁于阵以明年闰九月某日葬于朝那县中安堡陇络川之北峗社夫人后亦合祔其圹铭曰四序殊时五方异土霜秋气劲崆峒人武夏戎不庭王师濯泾有帅有士作我长城在章圣世武穆作帅殪迁拊明威肃遐裔帅之爪牙姚出良家开斥土境革戎为华仁宗伐叛平阳血战将军从之卒同死难我虽弃军虏亦遁奔帝念邉戍复许称藩人道所贵曰生与义义苟有在死复何愧攘狄惟雄尽节惟忠世亦有人继成显庸矫矫嗣子能济其美并收战多偕取荣仕天子亲郊推恩在朝再颁防典贲彼泉蒿朝那故里泾水之涘丘坟在焉过者必止陇人有言姚为壮门功名才武父子弟昆定川之殿众怀忿怨视彼雠方终期荡殄请碑道旁以警诸羌忠义所激人思奋扬












　　苏魏公文集巻五十四
　　钦定四库全书
　　苏魏公文集巻五十五
　　宋　苏颂　撰
　　墓表
　　职方郎中沈君墓表
　　君讳衡字公持越州萧山人也其先世皆不仕至君之皇考始往依其外兄吏部郎王丝以学而君又力志自奋遂中景祐元年进士甲科知台州临海明州之鄞杭州之钱塘三县事通判泉州坐法降监衢州清酒务以嵗课有羡得便近官复通判潍淄婺三州代还主管北作坊充提举司勾当公事自校书郎十迁至尚书职方郎中衣五品服为开封府判官差提防成都府路刑狱未行改判刑部又改三司盐铁勾院或权发遣由登闻检院出知润州陛对赐三品服到郡以疾得请提举杭州洞霄宫以熈宁七年六月二十一日终于蘓州之居第享年六十八为人严整守法尤精吏事始为临海时年尚少县境濒海多聚盗攘羣不逞之徒时或杀伤良民夺其资货君悉为究访且知主名区处募少壮千余人一旦与度海以计禽之穷治得其实抵法者百余辈人自以不寃郡上其事时相才之进官躐一等钱塘县倚州郭生齿繁伙而版图不治赋役常苦不均旧令惮于改作君至为之升降户等皆得其实人以为利泉有二商人负担出而一人独过期不返其家意为先归者所杀得敝裘与荷担之人适相类者即诉于县其人不能自直遂诬服诚杀之云弃其尸于溪侧官使人视之则腐败不可识矣虽县吏亦以谓真杀人者乃送之州君省案摘其情曰岂夜半杀人而能负重走百里且至城下乎且其人存亡未可知因掲于道以访后行者数日果有人言甞见之于它郡即召而归之囚遂得释一郡皆叹伏潍州有里人欲污其兄者其兄以告它日遇诸涂而殴之至于毙州将当其抵死君固争不得遂请于朝果杖而释之在婺日值二浙大水都水范师道奏君提举苏湖常秀水利事因言蒲沥浦可治以泄横流都水是之方欲行其説防议论不同而止入朝典领尚方工作事器物皆犀利连中赏格遂自提举司陞佐省府所至吏惮其详察不敢舞以事号称办职焉初君罢官钱塘至京师待次审官当得泉倅而吏受赇匿其籍君怀不平乃诉其事御史鞫实寘吏于法而君卒得泉州转运使心恶其以争得官欲捃以事嵗中起大狱案治纎毫不贷然皆无实状乃坐以官兵送举子为私犯遂谪去凡十余年不徙官防厐丞相为淄青安抚还言君淄州治状始得除过其后数奉诏推劾大狱能得人情隠伏未甞有所纵舍以市恩朝议以干健许之其抚宗族厚好赒人之急淄守卒赙防其家甚厚州人有遇毒将死亲为刺臂和药活之甞推已财以与同产嫁外女之孤嫠者及其亡也家无余藏曽祖邺祖仁厚父侨以君登朝为大理评事致仕后赠尚书刑部侍郎娶建阳章氏封某县君子四人筠常州无锡县主簿笺蘓州昆山县主簿箨太庙斋郎筈尚幼女五人太子中舍刘复秘书丞唐殻海中胊山县尉范汝楫蔡州司户参军龚程杭州节度掌书记程寛皆其壻也君出白屋无当世资借结发从士子游以文学起家禄仕四十年官五品歴台省刺藩部追贲其先君有子第进士女皆从士人亦儒者之荣遇也又能勤刻自仕始终一致不为炎凉易操人或讥其深峭少恩而君自信深笃岂所谓强立不惧者欤诸孤以元丰元年某月某甲子葬君于苏州之呉县某乡某原前期与其壻刘复状君之行事履歴将求志于墓石于是次子笺以甞为予从子壻自其家来杭请于予顾多事未暇次述及予还京师而君已矣笺又继至其请不已故为之书其説以表于墓云
　　墓碣
　　朝议大夫致仕石君墓碣铭
　　朝议大夫致仕新昌石君讳牧之字圣咨庆厯二年进士予同年生也姿韵沈雅志操髙逺幼无它好惟读书是嗜未冠从乡举借借屋间宿儒父兄行皆器重推先之二十七登科试秘书省校书郎知县以便亲就下补杭州新城尉移台州天台令自初任已有能名于时故相王荆公知鄞县枢直陈公襄令仙右号江东三贤宰满嵗用荐格改著作佐郎九迁至朝议比嵗课者三遇皇祐明堂嘉祐治平元丰登极霈恩者四见保甲括牧地有劳减年者再凡知江宁盐城雍丘三县通判温湖舒建四州而江宁温湖以别荐服丧避亲不赴建安以亲疾请侍养不待满罢去入朝为越王宫太学教授监在京麴院其盐城雍丘越邸用近臣别荐最后朝选知温州所至治迹见纪初余杭发十县官部丁夫治浙江隄岸未几秋潮漱齧隄坏独新城所治无患太守方公偕嘉之为言于朝増广天台县学择乡先生居师授之任以延俊造县事间则亲为讲説逺近向慕负笈而至者若王景山余京方援伍原辈同时出黉下后皆为闻人陈公甞为文以纪其事先是邑有母告子不禀教令者讯之无大故乃呼之前喻以子事父母之道丁宁训敕使急归奉养后二十年行李过其境上母子泣拜马首曰无状子自防教戒感惧惕厉遂为善良闻者以为近古循吏之政盐城海寇惊桡乡聚州使督廹追捕符移狎至初不为动徐料村社义户得勇悍敢前者千余命军校部勒教以兵仗寇闻防伏鸟散熈宁初颁常平发敛暨役人免募法州县急于期防因致烦扰诏遣侯叔献察访至雍丘询之父老咸曰编户但知变法而不知变法之扰叔献以闻朝廷方议褒擢后使者以为推行未尽而止然犹被保甲牧地之赏始涖永嘉病火政素怠飓风至则焮焰绵亘奸人利救焚攘敓吏恬不恠寖以成因举行火保之令预为约束使知有犯聮坐一日火作亲率部伍视畚挶绠缶之不悉力者收之余悉竞前俄顷而扑灭自是其遂革又患州境近盐盐禁益密黥相望而犯者不少衰止嵗课亏损责及郡官于是为设方畧急监临而寛捕吏限以煑海之数每停灶啓闭牢盆出纳须监官与捕吏亲临铢两不入私门贾贩既无所得不数月刑省而课羡州郭有通衢名五马阂塞不通人行乆矣问吏属则曰俗传辟之利举子而不利长人乃诋曰有是乎立命撤屋开路自尔衢衢不絶后累有登科者温人至今徳之乆之治办益无事间或防賔僚追文酒之乐继以酬唱篇咏不日盈编轴好事者集成二十巻目曰永嘉唱和云罢郡时年才六十六遂有归休之志上封告老以本官致仕圣咨早厉士节出处进退不蕲苟得晩年通性命之理视死生穷达为一致故淡于荣利精力方强遽知止足还乡里即祖居为宴坐之地是时昆弟罢郡退居数人相与游息山水间友于羣从超然自适如是三年而絶州县省谒十年而废宴防撒笔砚十三年年七十九矣尽屏去服玩青编黄巻亦不复问览居常黙坐世累都遣一日盥沐更衣就寝无一语防然而逝虽脱屣蝉蜕无易于此时元祐八年冬十一月十三日也有遗书一编疏五十余事处理家政至于廞敛之具丧葬之节賔客之礼子孙之戒纎悉无遗者门人叶经叙其始末为往生录呜呼达生悟理神识不昧泰豫若是岂力学行已自我得之者耶其性质纯茂孝友忠实虽勉励敦修之有素抑所禀赋之本厚耶故嘉言美行为人称道者多矣少时甞贽所为歌诗于范文正公公谓其孤鴈晩望二篇有古人风后以时政十事上韩魏公如钱币盐法之类皆见施行在天台日太守元章简公待以僚友甞曰如君文雅县令淹才烦碎之务委之佐尉可也赵清献公归老过温其子防方为倅贰公每戒之曰善事石君曽宣献公杜正献公甞以在朝不及荐用为恨观当时名公贤卿许与之言则人材可知也其着于笔札则有易论解经训传杂文歌诗总七千巻藏于家见其书则学术可知也室夀昌县君王氏尚书屯田贠外郎贲之女子男子五常州晋陵尉景雩早卒进士景需明州奉化尉景零天台令景雯乡贡进士景震女子七苏州长洲尉叶庭实泽州陵川令王庆叟南劒州将乐县令江汝言进士张禠马景文李景常虞芝皆其壻也诸子世学景需就养不仕景雯践父官诸壻业官乡举有闻孙二十五人曽孙七人景雱等奉治命以绍圣元年十二月某日葬于县之九岩山某原冡茔封域悉如遗书平日经画之防景雯自越千里之润袖书与祠部君所述行录见抵且扳先君同牓之契丐文以表墓隧时予方有家故未遑属藁中嵗再至请益慤每念平昔与圣咨游甚乆又甞论天下士族知新昌之世且嘉孝嗣往复之懃思尽述终之志可无纪乎案石氏系出青社唐季初祖某避地徙越因家新昌曽祖延俸仕钱氏为某官祖渥隠晦不仕父待用赠金紫光禄大夫祖孙居越数世百余年遘圣代右文得以诗书教子弟天圣中世父待举始擢进士第官至秘书丞自是登科者常不絶庆厯牓同时昆弟三人在选中而居显仕者相踵枝叶繁衍从进士者又倍于向时呜呼盛矣故悉书之又系以碣铭云
　　学充乎中行着乎外其有云为名称必大在巳所安存亡进退及物之利中和惠爱仕而知止终逺辱殆没不怛化游神定泰呜呼圣咨考履无悔善生安死令名如在
　　墓志
　　太子少傅致仕赠太子太保孙公墓志铭
　　尚书礼部侍郎参知政事孙公讳抃以嘉祐七年三月上封求解畿近拜观文殿学士兼翰林侍读学士同羣牧制置使后二年二月以疾谢不能朝乞上还所居官拜太子少傅致仕以其年十一月戊辰薨于春明坊居第薨后十九月乃克葬于开封县新里乡之刘柴原实治平三年七月癸酉也公之薨也天子以先帝执政臣赙防甚厚为罢垂拱朝一日特遣中使存问其家事又赠黄金百两制赠太子太保陞其二子官一等一异姓亲为斋郎有司案礼令集尚书官諡曰文懿其葬也诸孤议请铭于公甞所亲善者谓无若某厚某于是考察其言行功状镵于石而纳诸圹云公字梦得眉州眉山人初名贯字道卿生五年而学为诗往往有警句传于人甞贽文谒成都尹凌策将以童子荐之顾其幼且孤而止后累举进士更今讳天圣八年拔甲科擢大理评事通判绛州代还试学士院以太常丞直集贤院判尚书祠部迁开封府推官徙判三司开拆司又试中书以右正言知制诰庆厯二年召入翰林为学士三迁其官至吏部郎中又帖其职为兼侍读学士充史馆修撰皇祐五年五月拜右谏议大夫权御史中丞在职二年上书曰臣无状在台阁无所补益愿得一州以自试朝廷重违其诚而不忍使之去外乃授以学士承防兼侍读修撰如旧又再迁其官礼部侍郎嘉祐五年四月程太保戡解枢密上念大臣数以言罢益艰其选用乃不以常次擢公为枢密副使不尽八月遂参预大政焉其别使自陞近职歴判登闻检院国子监太常寺兼礼仪昭文馆尚书刑部吏部流内铨都省知审官院通进银台司兼门下封驳权知庆厯六年贡举糺察在京刑狱提举诸司库务醴泉观公事磨勘诸路提防刑狱转运使课绩出疆为契丹国信使其为中丞以宪台纲纪百司又有言责故事不兼他职得请解审官自是以为着令践二府同修枢密院中书时政记提举三馆秘阁书籍同译经润文公自登朝迄谢事扬歴显剧通三十年惟两服亲丧解职五载自是不去朝廷特为仁宗所器待甞从容赐对语人君大体公对曰人君继天保民惟兢慎勤俭任贤纳谏故能享恭已之名而延卜年之庆他日又问求贤致治之道公曰方今天下所谓贤者陛下用之殆遍诚愿责其逺致毋以一事不效去之则人人得尽其才而助成治道矣方是时上委政二府而宿望大臣在外者乆不进用公意以此感悟上上欣然开纳后闻公议事平恕称之曰老成人所为固不同在两禁十五年壹意文翰语未甞及朝政暨为中丞访天下事有不得于心则抗章论列指切时病一无所避然其言逊而事显不以激讦为直欲人主信而易行以此多见听用内侍王守忠特恩遥领武宁军节度制下谏官御史固争不能得公最后上疏曰太宗时王继恩有军功不过授宣政使今守忠信宿旧然无继恩功而节度使将帅极任非特宣政之比若轻授之是弃祖宗法也上即日为追寝守忠命温成后之丧大建陵庙公言本朝宗庙事皆集三省议乃定请以付外如故事不报又合诸御史求对面陈非便至再拜以请上亦为改容逊谢之其后罢立忌日去庙乐园陵使得更为监防葬事繄公所启也在二府虽不乆而建言亦多甞谓承平世邉臣有劳不可以官赏恐徼功者生事于夷狄三司使宜用敦厚有经术之人使寛天下财利苟以趣办应猝为任职则掊克之患滋长矣诸公深以其言为然素喜荐士善论人物其荐御史得今河东经畧唐公介髙阳安抚呉公中复皆一时之杰也公再领太常某时为博士数得接公论礼事每议下则使僚属各陈其所见闻已然后为之裁定以此知公之所存也公为人外简易而内严谨性至忧畏不妄举动既贵益甚人或讥其太过亦不为少懈至遇事有所陈则挺然若不可夺者然而一出悃款靡有缘饰故言似激而人主不以为忤性似介而士论不以为矫盖其守也固则势不能挠其发也诚则物莫之忌诗所谓淑人君子其徳不回者公得之矣初陈恭公当国公甞用翰林旧事屡见于中书已触其怒后恭公复相公适执宪又疏其强毅自任及妾张诏狱事废置由已专权取必非大臣所宜为者恭公由是罢政事及薨请諡有司博士初諡荣灵公执不可曰陈公方重不倚亦有过人者如此名则已甚矣易曰恭可也论难乆不决至请于朝廷又覆于尚书卒用公言为定于是士大夫称公平允无适莫者多矣自少好学通古今趣尚体要不以辨説为博洽每侍迩英阁进读羣书至前代君臣乱亡祸败之际昔所讳避不讲者未甞不反覆开陈欲人主洞见本末曰书传所以记此者正使后世以为戒故不敢畧也文章质厚简重自成一体盖似其为人有集三十巻目曰某集公年六十九而请还政亲旧有勉以年未至者公曰强力而仕不能则止兹可勉乎于是得请休养其家燕闲自适卒以是年疾不起前勉公者乃叹其知命深而信道果也夫人王氏累封某郡夫人夫人同郡大姓也三姉皆归里豪生子者又相嫁娶颇以寒士疎公公既贵而三家者有来求昏亦不拒之又为之保任其子若孙仕者数人子四人珏国子博士佑甫大理评事早卒喆林并太常寺太祝女四人适戎州僰道尉蒲献卿太子中舍彭敏行都官贠外郎勾谌太常寺太祝宋奉国孙七人仕者二人孙氏自呉将武后世居富春其族盛于江东且千年未甞去呉籍至公之七世祖朴乃徙长安仕唐武宣世掌西川杜悰书记其子长孺亦摄彭山令卒官唐季多故子孙因家于眉山以聚书治产教子弟亲田畴为事而眉人号其家曰书楼孙氏然不仕巳四世至公始脱甽畆推生产与诸兄而读其家书以举进士及贵赠其曽祖讳熠为太子太保祖讳琲为太子太傅父讳着明为太子太师三世之配皆追封国太夫人可谓盛于西南矣而诸孤遵奉遗诫卜葬开封不复西还其后又当着于开封乎惟公以儒生起逺方遭时得君自致公辅行已内信造次必于儒者接人恭而尽诚居官靡有过事艰于进而勇于退卒全功名考终牖下爵位若是器业若是行义若是皆宜铭铭之故吏职也铭曰
　　古之儒者学然后仕语黙弛张动必由义其行有常不学不至至之惟难在公无愧公为迩臣修洁谨纯内备顾问进退循循公执风宪其言謇謇庄色于朝匪躬之惮公贰台司天子之知宠至益戒力极而辞孰谓不为朝有正议孰谓进取进辄辞位爰始发踪暨于考终视其所履无逾厥中匪积之厚爰徳之充铭以昭之诏乎无穷
　　龙图阁直学士知成都府李公墓志铭
　　予志学之嵗侍先歧公官洪井因接江西诸彦颇能道江表士大夫之世曰唐季之乱四方豪杰与京都士族往往避地江湖李氏能招携安辑之故当时人物之盛不减唐日而文风施及其后裔今名显于朝廷者多矣甞欲访求其人而载述其事后与南康李公游询其世系则与前説相合公之裔盖出唐郇公祎之十一代孙涛遭天祐宗室之祸与其父间闗南窜流寓湘潭马商以为衡阳令时涛之从兄郁为梁閤门使上言涛父子羁族湖外可哀诏商遣还京师仕后唐相汉祖歴晋周入皇朝终官兵部尚书封莒国公号为名臣莒公之还也间道独行一子不能从遂留江南其裔孙曰宗诲因占数于南康之建昌县生知借父产栖遁不求仕进乡里号处士处士生溧水县尉讳东以子贵赠金紫光禄大夫光禄生公讳常字公择力学自喜多闻强识为文章敏捷初若不经思虑及成属寓深雅识者知其逺器也擢皇祐元年进士甲科歴蕲江二州推官权宣州观察推官监涟水军转般仓年少处小官而方重自持不妄笑语上下敬惮之发运使杨佐欲荐改官公推先其友人刘琦杨公叹曰不见此风乆矣乃并荐之琦后亦为御史名称当世秩满改大理寺丞韩康公任三司使辟为检法官徙编校史馆书籍英宗即位命辅臣举馆职曽鲁公以公名应诏召试学士院贴秘阁校理俄兼史馆检讨王荆公辅政大议改更法令与公素厚引为制置三司条例司检详官兼看详中书条例并辞不拜权判尚书考功由太常博士换右正言同主管国子监公事时始作新法谏官御史论列其非是皆斥不用公力疏诋之以为始建三司条例司虽致天下之议而善士犹或与之至于均输青苖之法取息敛怨傅防经义天下固已大骇而善士不复与矣荆公遣其所亲厚往喻意不听章十数上其言青苖尤切至诏使分析不从家居请罪者累月于是落校理通判滑州嵗余复职知鄂州徙湖州又徙齐州齐素多盗公至痛惩艾之论报无虚日而不少止他日得黠盗刺为郡兵使直事铃下稍任使之因询其奸状对曰此由富家为之囊橐官吏迹捕及门禽一人以献则免矣公乃令得藏盗之家皆发屋破柱尽拔其根株自是奸不容匿境内遂清始公在江夏呉兴政尚寛简日与賔客纵酒啸咏吏民安乐之郡以大治及为济南颇峻文深诋郡亦大治由是人知其通疎适变所值无不可也是时河决灵平泛溢山东诸郡公捍御得其要领一郡独免患部使者以闻特诏奬谕徙淮南西路提防刑狱歴尚书祠部度支贠外郎寄禄格行换朝散郎元丰六年召还试太常少卿公以言去国十余载至是始归士论莫不喜其复用既而以职事陛对占奏闲雅上为改容及去犹目送乆之遂赐三品服未几迁尚书礼部侍郎自少常转仪曹时以为美擢后亦少继者今上即位进吏部试户部尚书诏百官转对公上七事曰崇防耻存乡举别守宰废贪赃慎疑狱择儒师修役法观其目与当时所宜则公之志可见矣又案役法差免二科折衷为书上之大意以为法无新陈便民者良法也论无彼此可乆者确论也今使民俱出赀则贫者难办俱出力则富者难堪盍各从其愿则庶几可乆也元祐赦恩蠲市易逋租不满二百缗者除之公常请息过其数亦宜勿收而复舒鄂诸州钱冶与泉密市舶之法其后朝廷多行之逮今人以为便自朝奉大夫五迁至中大夫拜御史中丞兼侍读加龙图阁直学士初河决小呉议者请开淤河分杀水怒自孙村口截河为堤导还故处诏公往视之还奏非便事乆未决章至六七上执前奏不改又遣吏部侍郎范公百禄给事中赵公君锡覆案如公议罢其役然河之患亦竟未息也其论取士请分诗赋经义为两科以尽学者所长其论省官请别自致因人两涂以观其才实凡所言事多举大体务在广谏诤抑侥幸戒激讦皆本之忠厚笃于世教甞谓已之所见有得必入告于上纎悉不隠若其随时所趣以排击取合则不能也其自信如此故忠言密啓世莫得而传焉罢职为兵部尚书辞不拜出知邓州数月徙成都府行次陜郊暴疾卒于阌乡县传舍实元祐五年二月二日也讣闻朝廷士大夫无不骇痛以为善人云亡国之不幸也公幼有至性事亲谨饬服丧居乡逺近称其行义仲兄布早卒事嫂张敬而严视其子如已出自奉清约俸赐皆赒其族捐馆之日家无赢赀上赙特厚妣某氏追号某郡太君初娶长沙狄氏襄阳主簿遵度之女早卒追封某郡君遵度以文章显名寳元庆厯闲当时名公皆推重之再娶新安魏氏光禄卿琰之女卒赠遂宁郡君又娶遂宁之弟封安康郡君子男四摅终扬州江都尉邍承事郎逡超并承务郎三女壻曰扬州江都主簿孙端亳州司户参军丘楫封丘主簿黄叔敖公风度凝逺与人交有恩意其所厚善者翰林学士苏公轼子瞻屡黜龃龉而以诗酬答更相称誉甞坐此赎金而益亲不悔少与髙邮孙觉莘老齐名俱为司空吕正献公所知期以国器二人官伐趣舍大畧多同数月之间相继而逝人甚异之平生所为文章诸子集为若干巻藏于家少时读书于庐山之五老峯下白石僧舍后虽出仕宦而所抄书九千巻留山中如故号其处曰李氏山房甞曰生死必归此其终也诸孤自阌乡扶柩归南康时公之伯兄莘为江南转运使遂以其年十月丙午葬公建昌县千秋原卒如其志其葬也诸孤来请铭予与公游三十年早同官寺又连姻属论议无间然故知其所存尤悉大抵推诚接物进退有本末不为孑孑惊俗之行其所言于时有合有不合或以见诋而士论终以长者目之谓其逺大叵量然官不出六尚书夀止六十四其所蕴积不得尽行于世呜呼命也夫铭曰
　　翼轸之精衡庐之灵钟秀于人为时之英彼美公择得其粹清气直而和识逺而明濯缨江湖发藻仙瀛天子命之拾遗帝庭人訏我矫政失吾争既出复召道直言行奕奕奉常巍巍贰卿帝用耆旧擢司典刑坐筹省计执宪台丞变通尽利献替输诚金华进读畴咨老成两川遐守千骑徂征半途觏闵遂辍脩程于嗟国器临挚而倾三纪立朝便蕃宠荣五峯旧隠未始忘情生存华屋殁有佳城克终厥志表以斯铭









　　蘓魏公文集巻五十五
　　钦定四库全书
　　蘓魏公文集巻五十六
　　宋　蘓颂　撰
　　墓志
　　太常博士张君墓志铭
　　太常博士张君讳大有字损之先世占数华隂自其曽祖讳图避五代之乱于湖湘因家潭州遂为长沙人祖某三世仕宦皆不过县令州佐至君以天圣五年进士乙科一命为随州节度推官翰林胥公偃荐监夀春茶场由明州推官改著作佐郎知河南府渑池县再迁太常博士河东都转运使施公昌言奏辟签书晋州判官公事徙知忠州过都贻书抵宰相陈恭公以为大臣当如古人推毂天下士徒以絶谢賔客取公名非是以此时而有司适言君在河东入籴不如法坐削一官监庐州酒未几防恩还故秩最后签书应天府判官公事是时予同在幕中接尊爼论古今从容谈笑间以唱酬歌呼纵放纎介无所隠故尤相亲厚甞爱其为人疎爽豪健有志于功名文章议论足以自表一时所至上官赖其能委之以事辄为平处其中无所私挠明州广徳湖灌溉之利由古然矣先时患民侵冒壖地太守李夷庚筑大堤以限之嵗乆堤坏而冒耕者众请夺滋益繁转运使移君往案视得故迹而复之于是人均其利而诉牒自息其在渑池建学校以延诸生又治县廨得二古镬写之以补其邑之刀矛机械于是戎器为之一新已而郭邈山盗起啸聚陜洛间骚掠近邑独不入渑境知有备故也留守范公雍喜其所为召见与语留数月不遣时乆不邑之父老诣府诉灾因请还君既归而作民益欢然有龙骑卒自边戍还过县以事逗留不去民不知所为颇相惊扰君密画计白府请捕治之卒伏辜而一道帖然君虽为小官每于朝廷政令大体意有所得慨然忘其躬之卑逺而敢言也故诸公贵人多所尉荐幕府交辟焉初河东行铁钱君再疏极陈利害大畧以官罏有数而私写无艺恐终为民患自以言轻不足动朝廷又为歌诗四百言上之觊托民谣可以开悟于上其后果以不便罢甞奏书仁宗请择宗室之贤者建为皇嗣以系天下之望御史中丞王安简公得其藁而竒之欲以为里行而君卒矣时皇祐四年八月某甲子也君既登朝赠其父国子博士娶同郡冯氏号仁和县君继卞氏永安县君一男子曰耼举进士甞试于春官三女子适考功郎中郑民宪进士周郁曹知微君卒后二十六年耼以长兴宰陈之才状属于予曰先人之仕于时官不过博士而夀止五十四曽不得少究其才志今将以某年某月某日举君夫人之丧合葬于某山且念知先人之深无如公者幸一言以铭之遂为之铭曰
　　少而学兮将有为壮而仕兮逢所知才信美兮生孔时命不究兮进则违厉风力兮排云霓贾其良兮售不疑抗直论兮通天墀忽焉逝兮吁可悲
　　职方贠外郎知泰州蔡君墓志铭
　　钱塘蔡君子难以庆厯六年擢进士第起家为应天府谷熟县尉再调房州司法参军监亳州酒税移宿州蕲县令改泰州观察推官以铨课转大理寺丞监建州都茶场再迁殿中丞太常博士监在京杂买务知开封府襄邑县召充编修枢密院例策歴尚书贠外郎以职方知泰州服父丧去位既外除矣以熈宁六年四月甲子寝疾终于家卜明年十一月丁酉遂葬富阳县之仙山乡瑞相原君年五十二讳某子难其字也少从安定先生胡翼之学经术尤长于春秋同门生丹阳姚辟甞以三传异议数十事探索其有无终日应答亹亹不穷辟曰安定之学尽于此矣及从仕则专意文法簿书之务纎悉靡密辨论上官前一无避惮至于不可屈而后已初在谷熟予适为南京从事每见其邑文移精详有理致屡持以白府府中滞讼疑狱数以委之于朋僚中特亲厚予甞察其所趣舍操守甚悉且曰士之所以贵于学者盖在适于时而有用也然古之人不患无时而患无知已者盖欲其道有所信而不愧苟得耳予以是知其有志于事业而不为陆陆者也是时故相杜祁公退居雎阳君以文章谒之一见嗟赏待以异礼留守观文王安简公甞谓君曰祁公时所钦属数道吾子之美子其勉之君既遇知已益自慎重由是当位者多称荐之自酒官至编修凡七命皆从辟举非由有司选拟也今参知政事王公北都留守文潞公太师张丞相故相梁侍中翰林沈文通枢直何公南皆所荐者而襄邑实用予言领命梁公张公又以秦庭甞僚连荐儒馆之职朝廷再籍其名矣枢密府爵赏威刑之出动循故事国朝百年已行案草所谓例者以万数或一事数例或徒具文而无定论异时引用去取往往先出吏手故前后继择才能士付之编辑有年数矣君至则区别类例日料十数事质于诸公着其可行者为令其重复无用者一切删置甫四年而就绪凡得四百余帙其别有开寳兵目暨驿马令又被防兼检阅英宗一朝枢府故事送编修实录院书成再奏御诏赐金币仍改五品服章以宠前劳特陞秩一等留俾再任防御史言省冗官者编修其一也而君前此以便亲请外官已得海陵矣因谓同寮曰此局必不应废未几二府置属官并兼编修条例如其言治平四年秋夏国主秉常遣使朝贡京师官称不与常年类既锡宴则欲叙官就席君时为押伴毅然责以属国陪臣之礼当偃蹇若是耶其使戄息遂坐上丞相闻之皆曰善治郡政尚严整事无剧易一出于已每虑重囚则燕居审讯尽悃愊求其所以生之或谂曰彼罪当辟欲生之其可得乎既不能生之徒引日月何益也君曰狱情至隠难见一成不可复今使之辞穷且知无枉则死者与吾两无憾矣民有坐教令殴人而过误致死者情得覆谳于朝刑寺疑非实然再移旁郡又移别路皆不能易初劾一辞卒从末减议者乃知其下无寃民也于时农田使者督察郡县求民疾苦而兴置之君预条其利害可行不可行者待其至使之财择上不违新书期防下无扰民趣办之弊人便其政至举州邀宪台愿再留君三年以终其赐监司第课为淮南诸郡最君既明于世务而慷慨敢言为编修时枢府诸公甞询以兵要辄随问啓画深见听纳故留在职最乆当时台阁文雅之士亦多与之游接而喜听其论议若毗陵钱君倚临川裴如晦陈留孙圣涂并称其才适时用然方一施之州郡其效已见使之年且乆则其风力必复有过人者耶父讳某以君登朝洎郊霈恩三迁太子中允赐绯衣鱼袋其卒也集贤校理刘君赣甫为之铭矣始中允君在呉称善士能殖生产教子弟至君而弃其家事笃志于学问家之余赀常推以赈亲戚之不能婚葬者平居不妄出入与过从者亦寡或问其故答曰省事逺怨于已足矣所为文章论议尤多自集为四十巻藏于家其配曰仁和县君同郡孙氏女也生男子二长曰彦辅举进士次曰彦弼齿始稚矣女子二一适永康县尉丘沆一幼未从人去年春予罢东阳守过钱塘见君之病止谓予曰某起白屋遭时得科第仕宦几三十年以朝郎典近州不为不遇也今日之疾革矣念今相知莫如公厚如不朽之事敢以为托予色然顾其笑谈如平生无他苦但勉以自力而去后二月果有讣至乃知其神宇素定不怛生死岂力学信道之有素者欤后又得其孤洎壻之状请铭以成逝者之志义不得谢因为之铭铭曰
　　君生钱塘气温质良佩服儒雅周旋吏方君葬富阳仙山故乡神藏既固泽施弥长名在士林惠留海旁载辞遗后刻此隂堂
　　工部侍郎致仕掌公墓志铭
　　许之郾城有儒学之老曰尚书工部侍郎致仕掌公讳禹锡字唐卿起布衣取进士第补吏州郡以外台保任试四才俱优改大理寺丞故观文殿学士丁文简公荐为侍御史故相杜正献公荐试学士院帖馆阁职凡仕四十六年年七十五由太子賔客迁贰卿谢事还里中居二年而卒自结绶讫挂冠公私未甞有小过失以夀终乡闾君子以为行完而福茂宜有铭矣惟掌氏先出任姓黄帝之后鲁有大夫党氏者其别祖也党掌音近故后世以掌称而著者二族其一居琅邪曰掌同仕晋为显官一居炖煌曰掌据前燕时封遂兴侯公琅邪之裔也世占齐之禹城曽髙以来未有显者皇考讳宣始以明经起家官至殿中丞赠其父讳庭晖大理评事殿中君既仕而徙家郾城因着籍其邑及公贵累赠户部尚书公之始官歴蕲道二州司理参军改秩知亳州鹿邑滑州胙城二县通判安并二州知庐州未行留为御史出提防河东诸州刑狱公事入馆阁以兵部贠外郎为集贤校理以刑部郎中迁直集贤院兼崇文检讨至光禄卿改直秘阁两为三司度支判官徙判都凭由理欠司出省管勾国子监判司农寺同判太常寺兼礼仪事公少自刻厉力学以进取既为吏则益持其操检故所居以干防闻倅并门日故太子太傅李康靖公洎杜正献公相继为守为之称誉于朝由此名益显景祐四年冬并忻地震民垫覆而死者什二三公以朝命案视其处赙死者而赒生者人用安辑其为御史论事务大体而畧细故方是时元昊反大议入讨公疏歴代御戎周宣薄伐为得汉武逺讨为失且言为今之画宜省骑兵増步卒以固圉于内然后诱诸羌籍其众以侵扰于外不三二年元昊之颈可坐而羁系矣明年三月有黒风昼晦冥之异公援洪范传五沴侵陵之説以为此应西贼蓄鋭必图内侵望敕守臣先事为备未几贼杀金明羌帅李士彬覆其族而去公请急遣使者持玺书存拊其余众其援兵不救者望正军法以固诸羌之心通判延州计用章坐逗挠军事下狱流岭南既而经畧判官田京尹洙亦坐参谋失律降通判公合诸御史共论其事以谓用章之贬所以重者推劾尽文法之过也京等之责所以薄者特防本明恕之恩也幸徙用章内地则仁恩之施溥矣用章卒得放还又论举边任官同罪非是曰亲民钱谷之吏所以同罪者责其防隅也用兵之法或使贪愚岂皆清方之士望令举者但保明其材武则翘勇之人皆出而为用也其为提防刑狱奉诏募河东民为宣毅兵得二万七千人调乡民为义勇得七万二千人皆教以兵技不数月而军律用【阙】繄公课责之严也庆厯三年冬大河冰合逻者曰虏骑旦夕径度矣朝廷患之命公防役疏凿即时通流边人赖之观公之言与其施设岂特不为者然以刻意儒学不喜外官颇用此留滞终老文馆而中心裕如也读书无所择经史之外至于五行星厯占筮地理百家之説世有传者无不钻凿推求畧皆通习藏书万余巻犹患不足月购嵗阅志不少怠甞谓繙讨书传最为乐事一有防意如得竒货人知其如此故求怪僻难知之事以穷其学之深浅公皆推本其自出以示之有未见者累日寻究至忘寝食必得而后已故当时士大夫多以博洽推之雅为陈恭公器重当国日甞召至中书谓曰上知君有学问故授以祭酒之任它日被防与故翰林王公洙同撰皇祐方域图志既成五十巻上之王公奏畧曰并是掌某讨论辨证非臣敢冒均其能仁宗面加褒语再命绘图置便坐继有金紫缯币之赐是后删修地里新书重纂类编补注神农本草编撰本草图经公皆在其选三为开封府国学发解官所试诗赋论题必择竒奥人不经意者由是士子望风畏惮至目为难题掌公然考覈精审得人为最多故将作监丞杨寘今直集贤院孙觉皆其所取解头也再为殿试编排官预赐御书文儒考校字即日上诗称谢优诏奬答其著述藏于家者文集二十巻晋阳刀笔六巻郡国手鉴一巻周易杂解十巻公为人疎阔与人言率直无缘饰初不知者谓为矫伪乆而乃察其诚心无他也性至兢慎居常惴惴恐若有失在朝二十余年非疾病惨恤未甞移告当朝趋日则闻钟声而起未辨色而立马阙门之侧所莅官局不以闲剧日必一往虽祁寒盛暑大风雨雪率以为常非公事足不歴权要门嵗时礼庆则先至一谒而罢仆史知指是日往往不戒而集其举动有常如此奉巳防约衣服饮食一如布素时家无妾媵躬操几案之事人或讥其刻苦公亦不为改平生笃好推命之术自撰周易流演遁甲图一巻以言人生受天穷通一出于命毫发不可逃甞推已之见生演其説为一巻曰年庚寅月庚辰日乙酉时壬午当易之归妹困震所谓初中末三卦者也以世应飞伏纳甲五行轨析数推之卦得二十五少分三卦合七十五年余半禄秩筭数休咎尽于是矣梦奠之前出其书以置枕旁遂易箦焉后予取而视之虽不尽通其説然所书乃公中年时手笔推考始卒盖不谬焉呜呼可谓信道术而能委顺者耶公四娶周氏张氏盛氏扈氏而盛氏故太保文肃公之女扈氏故翰林防之孙女逮封内黄郡君先一年而殁生五男世基世京并早亡世康和州防御推官世程太常寺奉礼郎世衡大理评事七女子五皆从人而亡一适殿中丞文彦璋一适某军节度推官刘翯孙十四人而五巳仕子孙皆传家学勤吏事以持守其门户积善之庆于是乎见矣公于先人天禧中进士同年也而某自皇祐以来辱在馆阁接公几研且十余年又得与世衡为姻娅故诸孝嗣以纪述见属义不得辞比葬之日以斯铭纳诸圹中盖熈宁元年八月某日甲子也其地则汝州乡何延原先茔之次也其合祔则四夫人之柩也其铭曰士所以学贵乎博通潜心圣贤稽求大中得其本原治心养性探其枝叶保躬完行有如唐卿其志于是浃洽羣言沈酣众艺既仕台阁亦履通班不祈苟进卒老编研人谓之迂曰吾所好人讥其陋曽不改操今亡矣夫余风可导来者不知斯铭以来
　　光禄卿葛公墓志铭
　　葛嬴姓出臯陶后以国为氏或曰与琅邪诸葛同族至汉晋有显者仙翁稚川皆以道徳称于时时人以为神仙其后世居丹阳公盖丹阳之系逺祖自新安徙新定至今为建徳人祖赠太常丞讳某寛厚乐施悉以先世田宅推诸族人独营郡之东山甲第以延接士人賔客使诸子从学焉父讳昂由进士起家为兴化军莆田尉充馆阁校勘终尚书祠部贠外郎集贤校理累赠户部尚书公讳闳字子容少年以名家子挟艺文一上擢天圣五年甲科当时士大夫之知者即以世职期之景祐中予初涉场屋见公以文编贽先公先公谓某曰此该洽士尔宜从之游自是相与往还情好莫逆故其出处阀阅得而悉之庆厯二年先公知贡举与诸同僚奏辟公为防检试巻官时故参知政事呉正肃公亦在贡部知公尤深既而合当涂贵人数公列削称荐召试有日矣而以防山之累止得升秩初公娶建阳陈氏故太常少卿直昭文馆商之女殿中侍御史洙之妹赴官防山道梧江暴得瘴厉发狂自溺陈宗意其防视不如方死非其所自峤南夺二从婢归榜掠以求寃状卒无彷佛殿中为之左右寛譬亲意终不可解防御史章频出为本道转运使将案其事而无可騐者因谪公所部卖买小不如法坐是免官其后公卿间皆知出于捃摭为上章论辨者又数十人几三十年而大司徒魏国公方当国尤以为枉遂得湔涤叙绯衣银鱼不阂荐举法然有荐监司者垂得移防复以前累而议格遂卒不偶焉公始解褐为大理评事知信州上饶县亲获强冦当改服章以不欲自言而止寻徙知防州既罢官监在京药蜜库出知州兰溪县移知化州转本寺殿中丞太常博士通判常州歴尚书屯田都官职方三曹贠外郎郎中用召试恩堂除知江隂军始至以盐冦梗江濵奏増黄淡落流二巡检以搤贼冲因事召其党类谓曰捕吏既密犯则不可解矣若辈有田者可以归耕游手者可以易业众以信服犯者为稀少及代去有唐兴者率江民市黄柑緑橘越境外以谢公使鬻之为归粮又口占五字诗以遣之且有佩犊带牛之劝明年积潦害田自午卸堰至黄田港彻大江四十里大议疏导料民丁充役募里豪得粟二万斛以餔给之不日而功集余粟尚数千斛又为奏留以资后来河役军守圭田比他郡特厚公谓土少租重取之无名所得几七百斛悉输之官庾或谓太防近名曰吾以免过耳以治最选知润州西津巡检卒因袭盐冦匿商人财其主将构讼羣卒反侧不自安公知使谓曰事有失误能偿其财足矣众意乃定迁太常少卿光禄卿连知漳台二州漳潮之间素多冦暴公为严警募勇敢士与巡捕吏约期必禽之属尉有连贵要之戚者而失期防立案以法贼党望风破散天台嵗苦水灾每洪发则漂荡民舍虽有捍水台城斗门而缓急不能御公至则相其地势曰此髙下不相直耳命工凿山石増培台基峻导沟浍民皆便之后郡守呉可几贻书于公曰台人二年无水忧前政之惠也观此可以见治效矣临海尉舒亶自逐羣盗手刃拒捍者监司以为专杀欲寘之辟公力为直之至移鞫他郡亦不能夺其推心平恕又可知也然性介近狷又过谨畏与人接其意本勤然有终日相对或不交一言及遇同好则至诚悃愊谈论亹亹通昔不厌故不知者谓其有城府往往待之如仇敌卒用此坐获谤构转运使一日得飞语谓台不治仓猝按部至郡留半月求其所以不治状无毫毛私匿才得本岸修笼官船及公帑市外县海物二事劾奏之大理当杖九十公坐遂以本官致仕公平生喜读书传写对雠无有虚嵗所蓄几万巻常以自随虽逺官闽广﨑岖山陆间亦未甞置之初罢归里中气力尚健而生事素薄或劝其营产旁郡可图丰厚者曰丘墓在此将安之乎所居惟故屋十数间陈文史于前日以游目其家之有无一切不问病革犹不舍巻可谓好学也已所为文章温粹辨博尤长于诗什举进士诗赋御题南风之薫其警句曰气生唐殿爽声泛舜来初在优等为覆考误降抑之犹不失上第后预编入仁宗羣玉集中尚方字扇亦有题此句者甞进治安策二十五篇续策数十篇忠言十巻请塞诏举不报其精心致思盖亦勤矣终不以时不见用而废翰墨此可见其所存也雅好评论时文每得一篇一咏摘其佳句成诵于口两为南宫防检试官凡经赏识者数十公后皆大显于时其为郡亦崇尚儒学之士在丹阳尊礼章望之江隂刘洎新定倪天隠或亲听其讲解或表荐其履行学者以此翕然称誉之公享年七十以熈宁四年某月还政以五年三月甲子捐馆舍以六年八月甲子葬于郡西建昌山之某原与继夫人某县君胡氏同茔夫人同郡人贤明有清操前五年卒公以失内助躬为治丧既得此地即于其旁自营夀藏比襄事其孤奉遵治命皆如素焉二子长曰平恕常州团练推官监歙州盐酒税次曰某尚幼也七女六皆适人一未嫁而卒前进士胡英才河南府户曹参军郑介卿秘书丞提举江东常平仓何琬淮南节度推官知泰兴县程筠干徳令鲍只陈留主簿周彦崇皆其壻也初公母王夫人早亡而集贤君以恩叙封止及继室卢夫人痛不逮适偶时公尚幼解曰异时子有登朝者则追命自及矣洎为列卿王卢夫人皆进封郡太君在仕赒其宗族疎近均遍其贫不能葬为之助举者凡二十一丧女兄先适苏州司法参军冯彭年既寡并其四子取归以鞠育之至于成立又移俸钱给甥侄辈比退闲俸益薄矣犹不取其移券考终之日家无羡财其子竭力称有无以时迁厝由是南人士大夫益叹其清而有子以成志也时予方守东阳颇闻此言悲夫公之文雅笃学如此而为当时公卿大夫称道又如此同时辈流负艺能者无不升用公独以小疵龃龉终老不得志岂其命耶抑人力耶予至和中与今王府翊善冯广渊同造正肃公公言疑似乱政不可不察古之倾家败国者往往由之葛同年不幸遇此平生无以自明吁可畏哉予甞以为呉公有谓而言故记之详也铭曰
　　公以儒学遭明世又以文词策荣仕有知已以荐其才有名卿以借其势合是数者宜遂厥志卒用不偶云谁之致达人所以安命君子所以贵义昭其懿实刋此沈志
　　殿中丞华君墓志铭
　　华氏出齐平原唐季之乱一枝徙呉居常州之晋陵者讳勲为郡着姓不干仕进槃乐于家生宏以季子太常博士参登朝赠大理评事生昂累赠尚书驾部贠外郎君驾部之长子讳直温字宣卿稚齿有立不类常童惟秉笔读书外一无他好甞慕蔺相如之为人故志在功名既冠拔州进士荐已为乡里称美天圣末我先君宰无锡君与其从弟直清同以文章为贽先君一见大加赏异留君门下使予从其游因得接砚席习文史君性至勤刻所阅书传皆手自抄撮日以三千言为凖虽甚寒暑或课试燕私则继之以夜未甞废其程予时羁丱趋进士科举为君牵勉蚤暮不得息日至抄诵数书作词赋歌诗杂文如是者几二年因得通经术知古今繄率厉切磨之效也康定元年朝廷以西师连嵗不解诏致天下能言之士问所以攻取方畧翰林叶公枢副孙公上君所着举茂才防论其言兵有决胜之画召试学士院补试秘书省校书郎充宁州军事推官以驾部君年髙不赴既而迁保平军节度推官郑文肃公范文正公陈文惠公再举君贤良试秘阁报罢复调广济军判官徙池州军事推官满嵗考课用今定州韩丞相洎部使者五荐章当迁秩以亲疾不俟引对而归遂求还政改太子洗马致仕君平昔志尚超迈学蕴既厚思欲有所摅发甞谓儒者事业以致君泽民为先务非乗时借势不可行已之志故始时锐于进取三仕幕府虽不适其所怀然连佐贵近名臣亦欲因之有所施设故不屑小官亦不为权要而移其守以是诸公多称其有风力前后荐者三十余人而卒不得迁初国子监荐直讲而讲官方限年五十以君少不如格嘉祐中朝廷选该洽之士编校馆阁书籍时韩忠献公执政欲用公以君休老而罢是可以谓之命耶今上即位泛恩迁殿中丞赐五品服元丰元年八月十六日以疾卒于家享年七十三始君求致政时年且四十九自谓士非无时而知我者不为不多然动辄龃龉欲强不可故勇于退休既还家杜门不复接世务以文酒自乐间命子弟讲说义理欣然如有所得交亲相过从则酣饮笑歌极欢醉而后止如是者余二十年如一日也去年予自钱塘还京师道毗陵过君留连道旧故悉出诸子为拜意勤勤且言少年相从时慷慨论时事一何壮耶岂意离阔四纪而才一交臂人生出处不可期如此今仆优游乡闾而无所求一见故人足以慰平生矣今又以七言诗见怀予方属和未达而君逝矣呜呼可悲也君娶同郡李氏早卒追封南宫县君又娶丹阳周氏司勲贠外郎陵之女生三子逢遘皆举进士遇尚幼三女并归进士君所着文章三十编凡三千余首风格浑厚论议纯正引据深切大抵宗范韩栁而歌诗尤多手録旧抄今存者犹百余秩其用意专笃又可知也逢遘卜以其年十二月庚申葬君晋陵县万安西乡油浇墽之南原先期以书属予曰知先人之深且乆莫如公者不朽之托敢以请予感今怀昔不觉怆动遂为之铭铭曰
　　古之君子学以为已或出或处视其所履得时而行不能则止在义不亏视彼犹此宣卿克勤笃好斯文旁通浃洽论著渊纯壮志超锐陵厉霓云进而龃龉退亦逡巡年甫知命遂还官政安頥里闾沈酣觞咏其生既全其终乃令刻铭隂堂以鸿后庆






　　蘓魏公文集巻五十六
　　钦定四库全书
　　蘓魏公文集巻五十七
　　宋　蘓颂　撰
　　墓志
　　夀州霍丘县主簿宋君墓志铭
　　宋氏世占开封盖得姓授氏之邑也皇朝赠太子左清道率府副率譓始居襄邑乡里称长者生内殿崇班良起家为三班官出掌筦库治军旅并有善状生衢州西安县令宏少治儒术学易于徂徕石守道授春秋于泰山孙明复名重上庠擢进士丙科调亳州卫真县主簿上官荐其材宜治剧领邑以卒事迹具太学博士曽君所叙铭志予甞观其所学自经史百家黄老言至于星厯五行占课象数兵家权谋之书皆贯穿浃洽无所不通其书存者多手钞蝇头细字几数十万言又甞以其生之年月日时推考星纬参騐休咎自谓夀不得长故造适任运不蕲苟进无几何以使牒考试它州在道遘水祸以殁士大夫闻者莫不叹其志于道而安于命也生夀州霍丘县主簿拯拯字道济幼嵗以父死职事推恩补郊社斋郎孝友惇愿善守家法予以女弟妻之留于家且乆知其强敏人也一从进士不中选益自奋励早夜诵习书传课试文赋期于大成有志无命才满一官年止二十八以治平二年遘疾卒于京师僦舍生三子曰育曰充曰髙髙亦早卒育充力学游场屋不坠门业然自霍丘之亡子弟继以沦谢二孤羁寓京口因而着籍宋氏不絶如线育每追念先世多艰率府而下五世藁菆京畿乆不得归大墓已为世适当任其责而单力不能反葬乡里常抱终穷之痛因谋于亲知曰坟墓近所居则嵗时展省不废既而卜迁其兆亦从于是裹粮西上干舟有司载其髙曽大父母暨父叔季弟凡十三丧以归买地于京岘北原元丰壬戌六月辛酉既襄事矣而相冢者曰山髙逺地水与风逆神灵弗居育复询求他师徧求陵阪得今崇徳里焦石山之东南原地合葬范嵗在乙丑月维丙子其日庚申厥利大举乃啓诸柩厝于新阡率府君位西向大穴崇班霍丘为二昭西安为穆二从祖祖父三季父一幼弟别为二茔附于东南隅同日掩六圹事无不及者师言山当巽隅外如拱抱水出庚辛合流江海法曰亡者安而存者利宋氏宜有后矣呜呼育以孤童自立力贫举事往返江淮数千里负其亲丧再嵗卜迁卒得吉宅永锡尔类师言其信乎铭曰
　　维家遘屯维子艰勤念所亲乎生不逮养死不克怀巨创乎五世之丧自汴之阳归朱方乎始茔京岘山峻水断居匪善乎通呉之东若堂之封卜之从乎考易之繇有子无咎福厥后乎
　　龙图阁待制知扬州杨公墓志铭
　　华阳杨氏自汉太尉震四世显赫子孙散在河洛至唐而益盛其居郑州之荥泽者曰尚书左仆射于陵最贵仆射之六世孙曰江州录事参军绛遭广明丧乱因家江表其子曰津事南唐以言不合去之南越刘鋹用为尚书水部贠外郎生太子中舍守庆入皇朝为坊州司马赠尚书右丞生翰林侍读学士讳偕以文武亮直被遇仁宗为时名臣其亡也天子思之特赠尚书兵部侍郎侍读生大理寺丞赠中散大夫讳忱与其弟大理评事慥俱以经术文章名振一时中散生公公讳景畧字康功四嵗用祖防守将作监主簿十四上书皇帝言天下事又谒执政论所以言者丞相富文忠公尤竒爱之初监咸平县酒务已有能称治平二年擢进士第知夀州安丰县年少领剧邑处之沛然民有赋租不以时入者独按其大姓与里胥它户不督而自集里豪有倚富冒法者以事召至庭下穷竟无罪得器服拟上方事立寘于法一邑为之惴栗县当水冲嵗甞病涉为之创巨桥往来者遂无患因目其桥为杨公桥安丰代还监京东竹木兼三司主管权度支判官公事徙开封府推官就迁判官方朝廷患狱瘉之公以谓防视不谨吏当绳之以法诊治有瘳毉当劝之以赏诏用其言着为令接送辽使使者回澶渊例先驰二介以报其国时耶律用政欲遣三介公执不可甚力卒用常例出提防两浙刑狱始至常州讯囚有县学生具酒食设同舍而邑令之子预防州鞫以赃罪证逮者百人公以法无饮食坐赃事即日尽释之杭州司理邵权騐囚小不如法已州罚矣转运使又劾奏以为不职诏公覆案公具本末独保证之权卒得免自是它州之寃狱滞讼得平反亟决者多矣公居官勤勚不为苟简法或未便即建明于朝甞言太学有嵗月之限逺方寒士或以贫或以亲不能趋期者请州置学官如太学法以便科举又言募官管押诸州纲运给以道费本欲纾牙校破产之患而守倅有应募者沿法自利为国羞辱莫甚于此请下按察官不许押纲令又谓浙江网罟太密禽鱼不得生息请山泽谨其时禁死者不葬寄骸庐野乆则暴露可伤谨丧葬限以嵗月其恕心恤隠多此类也闽寇廖恩剽掠境上公出兵数百重立购赏上以为专命夺一官仍故职满嵗移河北东路过都留为提防开封府界诸县镇公事再领府判官管勾使院公事提举三司帐句磨勘司在府圻宣力居最坐迁局过限及遣官捕蝗再夺一官未逾月以塞河劳复故制曰河溢原武隄塞辄平防安居民繄尔能力除书之言若此其治效可知也元丰六年右司阙贠宰相荐者数人神宗曰杨某可称其任即拜尚书右司郎中上言尚书郎官有非才望者令长官举行不放上或门止故事未几迁起居郎使髙丽为国王祭奠使上谕以此行多欲去者卿在所选也对曰欲与不欲非为利即惮险耳臣知禀命而已公伟仪观善辞令至其国举措辞受言语轻重皆有节适归则能道其土风人物礼仪繁畧纎悉不遗深称上防就赐金紫之服擢试中书舍人占谢日上曰卿文辞温润雅宜典诰近制舍人预押六曹公详练典故每有大议多引前代以为据故执政称其有禆助明年避亲嫌换龙图阁待制知扬州移苏州复徙维扬元祐元年八月遘疾丁未终于州寝享年四十七公为人乐易自喜外和而内劲临事果于行不为贵势所屈待下尽礼周旋不懈非意相忤不与校也自与当时名卿游多见推挹荐举僚吏几数百人而无一为累者岂至诚乐与而不能欺者欤其为治严而不苛在郡公私未甞以一毫挠民故二州之政从容若无所事而民自恱服至蘓未数月狱无系者议者以为自孙冕在镇日甞狱空逮今八十年复见杨公矣去之日呉人遮道泣涕及卒扬人思之不已举州为之设浮屠斋又建祠堂于龙兴佛舍拜泣其下虽古所谓遗爱不过是也幼有至性母静安县太君卢夫人生公三年而卒后遇卢党即涕泣眷慕如母存焉赒其族人不间疎戚赖以存者甚众尤喜读书平居占毕之外无它玩好常以雠校得失为乐事所藏书万余巻犹缮写不辍又集周秦以来金石刻文至七千巻用以考騐前史疏捂与夫放佚之事其辨博通洽抑有资焉者文集十五巻西掖草二巻奏议三巻执政年表一巻奉使句骊丛抄十二巻少林居士闻见录十巻公少以名家子有文学以自表志在推巳以及物中间屡试权剧亦有所摅发矣两夺官不以罪观其过可以知仁也晩遇主知方见任用而时为命夺不得尽如其志然见于文者亦足以识其所存也夫人嘉兴县君韩氏故太师周忠宪公讳亿之孙今门下侍郎维之女贤慧得其门法治办家政无不如礼者子男子二曰允某官曰崈某官皆向学有立女子二适宣义郎李持正承事郎韩戢并当时望族初侍读公卜地于河南洛阳县以葬其先君其后遂为洛阳人而子孙之亡者相继祔于其侧今允崈奉公丧以归用其年某月某日窆于某乡某里去祖茔几里而近葬有日矣诸孤以沈志见委予惟载世名徳其所纪述者前有欧阳文忠公志在贰卿之墓后则有王荆国公呉正宪公铭在中散理评之墓顾鄙文不足以表彰遗徳以继三贤之后然四世通旧其言行之美多平日之所亲见闻者姑直书其事以成孝嗣之志铭曰
　　杨氏之显自震太尉繁衍至唐于陵端揆贰卿皇朝徳铭三世中散不偶内阁复贵内阁之贵天子所知屡试其难事靡不为宣慰嵎夷光华逺而书赞名命宰司是毗昔使东南有威有惠更殿大邦不劳而治西阁东台方竚公归岂伊不淑命与时违时哲云亡士类嗟戚我怀世欢其痛何极凡墓有铭着厥平生一言善志千古英声贰卿之葬文忠叙事中散理评师儒志墓我述遗徳以续前诗虽非丽藻亦无愧辞
　　承议郎集贤校理蔡公墓志铭
　　临川蔡景繁讳承禧吾亡友濬冲讳元导之子休文讳元翰之从子尚书职方贠外郎知南劒州讳宗晏之孙初天禧中我先人与职方公先后为宜州军事推官实相交承情好尤厚故濬冲兄弟以文章见知留处门馆使某同笔砚习六科景祐五年二君俱以茂材异等召试秘阁时如格者众遂不得预廷防其后屡试不捷休文卒死布衣濬冲与景繁父子同中嘉祐二年进士第濬冲终南劒州军事推官景繁由太平州司理河南府军巡判官改大理寺丞知防州雩都县熈宁七年召对便殿访以时事极陈用人立法之弊擢太子中允监察御史里行满二嵗加集贤校理提防开封府县镇公事入为开封府推官改判官管勾使院公事兼提举三司帐句磨勘司累迁太常博士官制换承议郎出为淮南计度转运副使以疾卒于泗州之行司元丰七年十二月某日也景繁初为州掾时年尚少吏颇易之一日谪其舞文鬻狱者上于州州为斥逐太守张伯方爱其刚方有守数与议论不以僚掾礼待之其治雩都县事无细大皆自详处胥吏畏缩无所措手溪水暴溢几没城郭为之具枋筚以济生聚而溺者获出水遇艰食又出常平粟以赈絶乏而饥者不流监司劾奏其擅发仓廪诏释不治当时论者以为景繁为小官已能任大责使之遭时得位顾其设施岂易量耶及为御史论大臣之任事怙权者拔用亲党遍布要路非国家之福章言廷诤前后十数神宗悟为之罢免其党辈者数人又论用兵交趾不可与争旦夕利所遣北军难以深入及不宜用中人主兵柄唐季之事可用鉴也凡此皆近臣之所难言者人皆为之危而上独称其忠荩面赐绯衣银鱼谓曰聊以旌卿谠直耳熈宁某年接伴辽使还献治边十三事深惬上防李复圭坐小法罢边帅张商英以言事黜官景繁连疏救解以谓二人者皆美材可用不当留滞逺方开封府治中贵人狱得其闺门隂事连逮甚众尹与中人有恩旧迁延不讯景繁即合同僚辨争累日至论列上前尹辞诎坐贬官它日上又谓曰向览卿台章甚合理道凡有闻见不可以不在其位而遂啽嘿也景繁自以起疎逺遭知已之主苟有可禆益时政虽逆鳞遻物终无所避就既而复上数十事多指摘时病竟留中不出议者谓其必复言职俄而有使淮之命其为使者务举大体严而不苛吏有建征利之言者一切不用权庐扬二州虽日月不乆而民多能道其善状大概志在爱君拊民一闻忠义之语必力行而极言之未甞顾以利害不幸年止五十不得大施于时究极其緼是可伤也自少时笃学力文博记善说进对上前亹亹有绪故屡见称奬居家教训子弟讲论道义常至夜分善与人交不为炎凉改观予家人官其部属者至则荐之人问其能否对曰吾先人所知其家人固多善士岂必问也接物和裕侃侃不折虽恭上厚下而不可挠以私周旋族中贫乏待以济者甚众尤喜兴奬名教诱掖后进雩都素少士人人未知学为之择秀民以诲导之勉以进取其后成就弟子若郭峻之徒相继有登科第者邑人怀徳至祠而报之夫人何氏临江着族克配君子能成厥家封崇徳县君二子居厚居易四女二嫁青州范世基抚州邹璠二在室居厚甞举临江进士同试者千余人首中乡书以家艰不赴礼部居易八嵗亦知向学呜呼景繁其不亡矣平生所为文章甚多未遑诠次居厚裒而类之为三十五巻曰论语指归十巻曰奏议集十巻曰文集十五巻寳文阁待制何公正臣甞称景繁至诚所发本于仁义忠信有迁固之辞有骚人之讽谕有折槛引裾之忠謇闻何公之言可以知景繁之心矣蔡氏出济阳至唐文阁学士允恭始居长安子孙家焉其后南唐清徽殿侍书士煜又居金陵煜之子曰倚复徙临川倚之孙曰为政皇朝赠尚书比部郎中职方即其子也自倚至濬冲六世居临川景繁甞游京口见其山川而乐之曰吾老必归此于是居厚用其遗言择地丹徒以元祐元年某月某日某乡某里之西南原因家于润遂为润人也居厚以予其世通旧求志其墓感今怀昔不得无言又系之以铭铭曰
　　蔡出济阳长安之系允恭仕唐祖煜避地始迁金陵以书入侍再徙临川服儒数世职方允文首中名第中司荐才诎于不试徊翔外迁终老州寄二子褎然贤科赴制仲氏差池殒于壮嵗伯也及子同登进士先后祖孙并时兄弟儒学一门时称盛事蔚矣集贤干时良器文中御史简在先帝绳纠不私权豪沮气道直难进势危易踬出案甸圻清衷益记入佐京尹复摧宠贵帝曰尔言不系其位方竚嘉谋遽膺外使淮海百城征诛未乂轺车一临民寛吏惴惟其设施志在经济千里脩涂未半而逝平日有言京口吉地生居死藏存殁之利嘉哉孝嗣命从其治果得佳城卒如素志
　　太常少卿致仕王公墓志铭
　　太常少卿致仕王公讳田字介然开封人给事中同知枢密院赠太师中书令讳博文之子赠太子太师讳士安之孙作坊副使赠太子太傅讳谏之曽孙少以名家子有学问所与游者多当世闻人故累举进士鏁防皆拔髙名后以父任为试秘书省校书郎许州临颍尉再廕补将作监主簿故相钱文僖公王沂文正公并荐其才又上所为文章三万余言召试学士院赐及第四迁太常博士歴尚书屯田度支兵部三贠外工刑兵三部郎中初领签书鳯翔节度判官乡民有得遗财于道者遇捕卒拒不伏禽府尹周式曰此正谓盗而后强者将寘于重辟公独以为阑遗无强取法拒捕又不以仗执不敢断式曰吾为吏固先于若岂不晓法尔有异识何不以状来使吾按治耶公即上议状式意为解止决杖而释之防中令尹歧徙镇国军未乆求侍养还京师管句左右厢店宅务视邸舍有不葺与民占冒无籍者请官为缮完画间架使増僦钱由是二嵗中溢旧课四万缗用前劳陞知通利军始至决滞狱数十人自是庭无留事都转运使杨偕孙祖徳髙觌相继言其治状以父忧去职又服母丧通五年而除起监在京左藏库前此出纳库籍惟载正数其羡赢皆不防积乆钜万主吏得以转移为奸公至则操簿书坐帑中钩索隠漏得籍外金帛及军赏折直髙下不当偿者悉条其数上三司三司更命它官按騐得实计其所收物直三十六万七十缗以其事闻于朝廷擢为羣牧判官满嵗制置使王祁公奏公甞出邢洺诸州治监牧水害有效请留再任又一年权开封府判官出提防江东刑狱寻移江西皆自陈不愿行留判三司户部句院拜京东转运使又辞不愿行以使者秩移知襄州是嵗饥歉山南尤甚公募豪姓出粟万余斛造饘粥哺流民赖是全活者甚众故中书舍人胡旦旅殡在郡邸其子孙孱不能举且三十年矣公为作奏曰旦有大名甞为先帝近臣朝廷宜厚恤之诏以库钱二十万畀其家具公又命书记石温主其事为之择善地安厝如礼余钱以给其孙郡人闻之喜且叹曰胡氏存殁获济矣在郡才五月召还复判户部勾院满四嵗当出补外官又自陈愿领京师闲曹徙判尚书仓部后五年以亚卿谢事又二年年七十五卒于清和坊之私第卒后七月诸孤自京师奉其柩于孟州汜水县万山原先茔之左次实治平二年十一月甲子也公为人淳厚谦恭不自标置接人不尽诚礼见亲戚与賔客无少长贵贱皆局局然奉之不少堕语言洞见底里不为隠欺而人与之接者退而必曰真善人也然而当官阅簿领持法律精密审详虽甚细微亦不敢忽慢故所歴十三官皆以勤事著称而无毫毛过失其中心慈不忍盖出天性非强勉所至见人议法苟有可以生出之路虽非已者亦从容为言及闻有所平反则喜如出诸已少时数随侍在官中令每阅案牍多焚香过阁中情有疑者密以问公公对曰法重情轻不如从轻中令深嘉纳之自终亲丧后不复主家事门内之治一以委诸弟惟葺居第日往河外购良材归则亲督工程颇务崇壮是时太夫人在堂见而召诸子语之曰中令既弃捐若辈复安用此大屋乎公对曰王氏自髙祖以来由祁魏曹洛迁徙者数四靡所定处自先人之来京师始得此第经营艰苦每患其庳陋数欲増大之而未及就某等虽不肖所以尽力于此者将毕先志耳及成室昆弟未甞坐堂寝中虽待賔客亦就偏庑示不敢据先君之正处也景祐中从祖睦卒官江西三孤女贫不能自还中令方以为忧防病且革以属公公即冒江湖往返数千里提以归嫁之辄得贤壻其后二为大官一为朝士故翰林侍读学士杨安国今龙图阁直学士韩贽驾部贠外郎綦愿是也于时言家法者以为美谈公前后三娶皆显族初配髙氏秘书监志宁之女次配许氏刑部郎中韩之女并早亡不及封今夫人李氏亳州刺史周之女号金城县君子男九人曰峋太子赞善大夫曰岐曰岯曰崿京司官曰崌瀛州乐夀县尉曰嵎曰峄曰峤选补官曰岷未仕女八人一适工部郎中集贤修撰知桂州陆诜一适卫尉少卿赵尚寛六幼在室诸孙九人男皆传其家学女必得佳士而归之可谓善治家矣初中令在近密公已为郡守后二十八年亚弟畴复为枢密副使时公已得谢还第见其登用士大夫来庆拜者日盈其门且推福于公及其也副枢之丧又同举事仪用三品而公柩在前州县过丧亦如常礼始卒哀荣其盛也如此岂非积善之报欤公素无疾暨副枢之薨哀恸累日家人怪其伤悴过甚旁为开譬公曰我非不知命也但念吾弟生二嵗而失先夫人吾甞躬自复育又见贵显一旦先我而逝感今怀昔可遽解耶自是悒悒弥甚相距五十余日而终呜呼可哀也有日诸孤以仆接公有年又仆之仲弟亦许氏姻也用是累来请志于圹既不得辞又为之铭曰不矜其容不暴其终仕而行已惟义之从静以逺悔明以保躬吉人之履君子之终天锡多福惟享其厚好徳康宁考终以夀万山公茔昭左穆右体魄既安庆鸿厥后




　　苏魏公文集巻五十七
　　钦定四库全书
　　蘓魏公文集巻五十八
　　宋　蘓颂　撰
　　墓志
　　职方郎中辛公墓志铭
　　某之外舅尚书驾部贠外郎辛公以公族子兄弟孝友行义见推乡论二季不幸早夭三昆仕宦皆为郎官歴典州郡以政事闻公于其次叔也又能力学取科第益为士大夫称道以为辛氏昆仲可谓能世其家者也初驾部之葬某既铭其墓矣今公丧卜迁有日诸孤复请志因论次以续前刻云公故参知政事追封晋国公仲甫之孙太府少卿分司西京若冲之子讳有终字成之少举进士试礼部不捷姉夫翰林承防中山刘公筠留寘门下将推任子恩荐之公力辞与其季有章由是人益竒其逺操中山公一代文宗门人賔客皆当时豪儁之士居其间相与讲学切劘浸渍遂至于大成以之防名则从容如取已物以之从政则寛裕而为吏表信夫资之深而蓄之厚也公以景祐元年擢第补汝州团练推官知颍州沈丘县事政以平易为尚故民便安之始一年民恐其满去也于是父老数百辈诣转运使请留再任防公以父忧去职不报服除再调宁国军节度掌书记歴事太守二呉公所为不同有如水火诸僚或防其意以求合独公赞佐有体不为前后易守故二公待之如一方是时朝廷督责诸部使者加转运使以按察之名又増判官以重其任而江东三使者杨纮王鼎王绰也号最办职文移举擿无有虚月公被台委鞫滞讼案积欺一嵗间几百余事连逮者甚众公皆推析枉直或原或坐尽中情法三使者嘉之交荐于朝代还考课改著作佐郎知河南府永宁县移知益州新都县县衢旧无阡陌公为沟遂课民植槐栁杂果于两旁未几木隂茂密邑居便之先是晋公以补阙守彭州甞种栁城中以防街衢及去郡人思而爱之号补阙栁新都之民犹知其事谓公有祖门之惠爱焉累转秘书丞太常博士通判原州知青州博兴县由尚书贠外郎六迁至职方郎中嘉祐四年知鄂州其年初通茶禁令民户出租钱鄂之邑嵗当七万三千缗使者累请得减三万缗仍自次年始除之公言民病法之弊复苦横敛上幸弛而寛之矣然嵗中灾歉尤甚望并蠲减以纾编户之艰急诏可之而邻境得以例蠲者二州禁既除三司悉收诸路茶本茶租钱嵗计上供公以为本钱出县官今官不市茶上供故以租钱赋于民若尽输京师则南方货币竭矣有司详定如公言而漕台防利尤博旧制乡县衙前止三等而州郡差使有五等其患常在力役不相当吏得髙下任情公为奏定皆作五等以物产多寡傅差役重轻自是役者称平诸邑坊场旧有无名酒额及上供纲还折运载盐赴本路二者为州人患且乆公皆例上其事得请罢之迄今人怀其惠治平二年知渝州州界濵带防夷种人喜乗间内侵捕吏平居未甞撤警或科民赍粮餽守卒公至则悉召巡检县尉还本廨使戎汉不得相扰但逺斥缉器备严训练而巳防人知之终公之政无复犯境者本道上凡最以公治第一明年八月一日以疾终于州寝享年六十八公之先世着籍汾阳自晋公以大臣谢事留京师及薨葬许州之长社而子孙遂占数死者以昭穆从大墓将葬尚书卜祔大墓不吉卜阳翟之三封原吉因定祢茔诸子之先亡也皆以次葬公今又祔之以熈宁元年八月甲子厝事从日月之吉也夫人王氏国子博士羽之女逮事姑章名有礼则继夫人马氏太尉忠肃公亮之季女出贵胄配君子睦中外之族无不得其欢心者封永安县君先公二年卒并合窆本圹子男三人长男晟太庙斋郎次旦次晃皆谨饬干裕保守门法女嫁太子中舍张复圭司门贠外郎王瑜含山县令马玗太庙斋郎张孝敏余皆早亡初尚书之归休也公就养左右未甞逺去昼则视饔膳夜须定寝然后反室篝火亲学或达旦不寐如是者几十年暨尚书亡公与仲氏﨑岖田圃间力干窆穸无不如礼者居家事诸兄如父闺门雍雍无间言人以为爱恭之至得于天资非外奬所及也某于姻党中接公最熟每听其言论沈密婉约皆有味趣大抵本于人情而归之恕已所为如其言呜呼可谓岂弟君子也已铭曰
　　辛公乐易为世良吏不纵不苛归之中和四邑善治二州长利惠爱人謡风猷世济防章荐论课以最闻未膺褒表奄谢休辰神复渝江丧还颍渎安兹圹途从祢之卜
　　朝散大夫累赠户部侍郎赵公墓志铭
　　公讳温瑜字子美御史中丞兼宗正卿赠太师中书令兼尚书令魏文定公讳安仁之长子魏公在真宗世以道徳文章以一代名臣歴翰林学士参知政事生七子皆传其家学兄弟以修谨相尚不肯碌碌为众人所为故其仕宦多至显官出使典州皆有能称当时士大夫之论以其家法如此而公之诸弟则曰所以能保守其禄仕不坠素业实吾兄诲饬使然耳公为人浑厚笃实不喜矫饰以徼名誉平居视之和易若无所不可者及其遇事临文法则持守坚固人鲜能夺治家严而有恩接人恭而尽诚当官勤而爱物盖有先世之风范焉公景徳某年以执政子起家为太常寺奉礼郎嘉祐二年五月以少府监终于家在仕通五十年其间十五迁秩歴京寺监丞国子博士尚书贠外郎中司农光禄少卿最其任以事者由兼宗正主簿出知河南城父蕲水三县由蕲水陞通判石舒二州由舒州陞知洋蕲随解晋五州由晋州以朝选知婺曹濮三州而曹不至官由濮州以疾还京师权判殿中监凡更十四职大抵治简而严不务苛扰以此人信而爱之先时蕲水有疑狱前令乆不能决公至一讯而伏吏骇其明而不敢犯其后领州州人犹望风愯戢蕲俗右鬼有病用巫不用医公为教诸巫使习诊病又择经方掲石于衢肆由是人知用药稍革旧俗赴梁洋日道歧下闻蜀寇乗饥聚党扬言将畧洋州或谓公曰贼势方张城中素无备不宜遽前公曰吾既受命为守臣闻难当亟往若迟留观望岂朝廷所以任使之意耶即日单骑遂行迓者遇于路不知公太守也比至州吏民惊且喜曰新守来寇不足虑也因为之画方略修御备军声益振贼闻之遁去转运使建言国初以来闗陇之民多徙蜀者嵗乆人益众尽地力不足以给其衣食诚令侨寄之人悉遣还本土则蜀之财力可纾什三四事下诸郡公独奏曰向时东人所以西徙者盖因五代之荒扰耳比天下无事则巳习其土俗或长子孙一旦遣之是重困扰非所以固其心也朝廷是之于是洋民徳公之深至有画其像日拜于家者其在解州论安邑两池利害着为一书目曰解池枢要上之又言官车辇盐输数十郡役卒推挽昼夜不得休息疲者既不胜其敝因而窜逃累五犯则抵死役苦法重犯者相属幸朝廷矜寛之诏听其减死论三路民兵有老与病例得以强壮子弟黥面代名是时河东经畧使料已代黥者徙旁州下军而晋卒当徙者几千人凶凶不自安公谓之曰边兵额无髙下廪给均厚何惮而不往若挠帅府令动揺军旅则有罪矣众遂帖然就徙本路初更铁钱法以大钱三当一公以为货币骤亡十之七贫者必先受其矣因密召诸军校令军中有质贷者约三日尽赎归毋得畜钱于家日满然后颁行其诏又诱诸豪发宿储囷窖以平物价艰窘者获济矣东阳灾歉流民入其境者日不减千计公躬为抚视辟官舍以居之便宜发常平仓并募富人输粟以助赒给至嵗稔而止所全活者盖数十万人于时某从祖节判府君适在幕下预干其事后屡称公救防之术条教最悉佗郡莫能及也而转运使亦言于朝廷赐玺书以褒之观其治状则其才资可知矣公平生好读书至老不倦尤喜星厯五行之学晩悟性命之理浮图所谓禅宗者颇得归趣故于荣利泊如也初领东阳颇难于逺行及渡钱塘江乗潮荡舟中流而叹曰王阳不欲乗险盖类是矣自尔意弥不释逾年感风后五年至濮上而疾复作既还都累属所亲为剡奏求纳禄章未及上而疾革其亡也朝廷以三品赙布给其家诸弟多在朝衣冠吊者盈门咸曰丧一善人矣享年六十一阶朝散大夫勲上柱国开国天水县子食邑六百户服紫衣金鱼始娶焦氏某官某之女未及封而卒再娶李氏某官某之女封陇西郡君后公七年卒生五男九女男皆世其官约之殿中丞顺之早夭隆之稷山令君弼以大理评事卒君纪太常寺太祝约之方雅有吏干称荐者多名公表率诸弟复得其家法以登朝恩累赠公为尚书户部侍郎追封焦氏夫人为崇徳县太君李夫人为赞皇郡太君女皆从士人其壻曰祥符尉张遘进士黄孝仪黄必大理评事林钧绛州判官吕定著作佐郎苏结蘓州司户沈迈许田尉沈逵华隂主簿王黯而著作君实某之从叔父也公世为河南洛阳人曽祖赠太尉讳处厚祖殿中侍御史赠太师中书令讳孚洎魏公皆葬洛阳公殁之九年议葬卜地得伊阙县教忠乡之某原吉于是举公及李夫人之丧并厝其圹时治平三年正月某日也葬前三月公之亚弟賔客君次其功状求文于甞所亲厚者铭之余与公相接虽晩而世连姻媾通家有年固巳详其履歴矣遂铭不让铭曰
　　盛矣赵宗其源盖逺数世力儒始晦未显御史既仕立朝謇謇至于魏公遂大繁衍魏公七子公长而贤表率其伦孝友是先门内雍雍行义不愆施于有政仁声在焉公治七州皆有能绩民咏遗爱朝嘉敏力音猷虽谢风声未息纪其芬芳刋此幽石
　　颍州万夀县令张君墓志铭
　　斯立名挺卿太常博士集贤校理宗古之子尚书工部郎中直集贤院象中之孙父祖继以文章登儒馆显名于世斯立与其兄都官贠外郎晋卿传其家学俱用是擢进士第而斯立又用是举贤良方正复大振名称于天下既而被召至京师试有日矣一夕无疾而卒于景徳之僧舍于是士大夫识与不识皆惜其才而叹其未得大施于时为可痛也斯立天性敦朴而强敏过人幼自刻厉不喜他习惟读书着文则不知倦厌甚则至于忘寝食忘寒暑衣敝肤垢而不以为陋心勦形疲而不以为苦其语黙举止动有凖则未甞妄发盖得之于中也深故形之于外也裕殆非勉力之可至者人从之游乆而益亲与物无竞而众誉自归少与河东裴煜如晦常山宋敏修中道友善情好莫逆虽出处异势而趣舍一贯时则讲论疑义简牍切劘往返数四必理尽而后已斯立初举进士时名声未有闻也二人者为诵其试篇朝廷间以为自歴屋未见如此之文也自是当涂稍稍有称道斯立者斯立以嘉祐四年三月擢第补遂州司理参军上官荐其才徙颍州万夀县令遂举诏科以治平二年六月三十日卒以熈宁二年十月二十八日其葬也妻弱子幼不能举事惟是轊椟窀穸之具皆二弟彦卿升卿主之乃克如礼于此可以见其友爱之义素着也张氏先世本澶渊人东上閤门使昭允军器库副使昭易兄弟并事太宗皇帝于晋邸尤见亲用即位逾年而擢为内使不幸俱早世军器家留京师遂葬开封其后二集贤君皆祔之凡三世矣而閤门之子孙别葬扬州斯立卒之明年都官洎季弟稚卿及母夫人钱氏相继殂丧卜葬开封不吉卜改迁其先府君并葬扬州吉于是彦卿同日举五榇浮汴淮而南下定窆江都县之某里府君夫人合祔余皆昭穆相从所谓以礼葬者也斯立文章雅丽闳赡规橅出于栁栁州刘賔客杜紫微杨文公宋宣献使之一用于朝廷评者必曰典册之文也论议该洽纯正似贾太傅董胶西陆宣公使之册于天子之前主司必曰王佐之才也嗟乎年止于四十二而官不过百里宰卒不得如其志此所谓命也夫始娶晁氏又娶蘓氏蘓氏予长妹也二男子长曰康直用其舅端明殿学士钱公奏补为郊社斋郎幼曰康叔斯立所着文章遗藁诗赋笺奏议论策颂凡数千篇皆其手札细书未有伦次如晦常欲取而叙之为集未就而如晦又卒异日二子当有能述厥考之美而成先友之志者则其传也益逺矣铭曰
　　斯立之文渊源典坟辩言析理祖义基仁斯立之行规矩顔孟乐善忘贫安躬俟命资适逢辰道思致君大对有日半途遘屯怆彼明时丧兹国器诔行旌贤琢铭泉隧
　　仪鸾使银青光禄大夫任君墓志铭
　　任姓出帝者后传始为黄帝二十五子以徳为姓者十四人任其一也由汉以来其别为七皆广阿侯敖之裔也而安乐之望为盛至我朝仕而显者盖三家一在济隂一在洛阳一在汶阳而济隂之族又其盛曰礼部尚书康懿讳中正以枢密副使参知政事事真宗仁宗曰太子少师致仕英国安惠公讳中师复以枢密副使事仁宗兄弟先后登二府为时伟人故其子孙承家皆袭荣路仪鸾君即安惠公之嗣子也讳拱之字公肃生五嵗用康懿公任子为右侍禁累转内殿承制以安惠公引年洎遗奏连改供备库西京左藏库二副使四迁至仪鸾使知忻州治平元年四月甲子以疾终于州寝享年四十七君为人倜傥有志介而性特孝谨自以寡兄弟由少及长奉养亲侧未甞逺去其从宦不择闲剧必以便庭闱为请安惠公之还政归南曹也丐君本州兵马都监及公薨内使例遭丧满百日墨缞起就旧职君以为独任先人后事不可舍帷堂而从组绶坚求终三年制惟是衰麻窀穸之事无不以时者当时士大夫称其知礼外除管勾御辇院用京畿提防荐为雍丘县都监未几擢提防京东路刑狱公事移荆湖北路满秩知全州所莅以善治闻归朝甞被诏引伴西夏朝正旦使人君姿状伟特进止雅尤为戎人惮伏其土毛之挚比旧特丰厚君视其不循式者皆却之人或谓之曰此常例不足拒也君曰吾闻之先人仕宦俸赐外所得无名皆不可受平居时交亲相遗尚惧有涉嫌者况敢贪异国之赂以败家检乎后又持仁宗遗诏赐谅祚至其界牛心亭人具食欲坐君东向君曰天子之使适下国自有常礼岂容辄有更变耶卒据主榻戎人不能夺及行谅祚遣其迓使持马驼为礼又益以金带缯帛之品且曰曩时使人至阙常赉之外有酒果灯笼之赐今国主尊王人故好币加等所以将勤至之诚幸毋辞也君曰朝廷赐予非藩国可以为比卒取马驼而去使归深被嘉奬遂拜忻州兼兵马钤辖治尚寛简军政不肃而其边民戴其徳惠监司亦屡荐其能今参知政事赵公呉公翰林钱吕诸公皆相引重期以逺蹠而命不副时晻忽摧谢此知识者所以叹惋而重惜也君三娶皆甲族令人曰太原王氏故相沂公之侄女曰福昌县君李氏尚书右丞昭述之女并先亡曰文安县君王氏六宅使合州刺史渊之女四男曰大理寺丞元卿曰大理评事元偓曰太庙斋郎某曰某官某二女长适大理评事梁彦深次幼未有行君好学通书史善笔札甞采前世忠臣孝女事之尤著者书于屏障以为家戒故诸子辈承事惟谨语家法者多之君常言吾世为儒者独从武弁惧黍先代方将请于朝丐换闺台散秩而志尚未果及属纩之日命僚掾草遗奏叙其意求一子为文资朝廷从之诸孤自定襄行哭防君之柩还曹南十四年某月某甲子窆于某乡某原从先茔之侧邀文于予以志其墓石予惟庆厯初先君甞副安惠公使北都方是时朝廷推恩使者子予得与君同制被命后予使府畿元卿适官属邑每见其干裕敏恪窃私谓其家法如此此不可无述也铭曰
　　惟任遐胄曹今为右康懿登枢英公拜后位以望隆庆由德茂子孙其承不坠厥构有美仪鸾继仕朝端孝不遗亲勤无废官案刑典郡克济以寛迓虏使戎不惮其难朝有知己荐之器使胡年不赢俾志斯坠彼铭者旌来朔之裔反宅故丘有子之似
　　朝奉郎太常博士张君墓志铭
　　毗陵张君讳奕字源明以庆厯六年举进士擢乙科解褐试秘书省校书郎连调太平台州军事二推官权洪州观察推官用荐者章引对于延和殿改著作佐郎又用三司使蔡公奏为三部推勘公事今天子即位推恩迁秘书丞考课进太常博士以治平三年五月某日卒于京师之僦舍其孤中行请舟载丧南归即用某年某月某日甲子葬于无锡县某乡某原从大墓也张氏世居无锡以善治生产名乡里至君而超然自喜从诸生游学经史为词章以取科第固巳为士友所竒矣及其从宦专力尘事课簿书持文法所居以善称兹又人之难能者台州大水坏城郭居民奔避无地君与同僚日夜走涂潦间为乡导使人去卑就燥又躬督役事虽极疲顿亦不少憇而堤防遂完城中脱垫溺之患者君之力居多洪之属邑有盗纵火焚人庐舍者亡三年矣一旦获贼即讯款服问其火具曰始以瓦盎藏火至其家又以彗竹然而焚之问二物之所存则曰瘗于某所騐之信然既具狱君独疑有寃因谓狱吏曰盗亡三年而所瘗之盎竹视之犹新此殆非实耳于是吏再穷治之果得枉状而免之三司狱号最繁者日以数百萃庭下其间系财赂之出入枝连蔓引枉直不可遽辨君皆推穷本原审覈情伪事小戾则白所部辨析反覆或累日不已上官始偕谓君滞懦不任事既而察其情至而从其初议非夫纯明于中而不挠于外者讵能持守如是耶君居乡里事继母以孝谨闻友于兄弟门内雍睦人称其家检性尤乐善见人有所长必推挹嘉叹谓巳不若家之小史张某者奉事谨畏君谓为可教因勉以学昼则亲授经义暮则使为文词如是乆之卒至于成就而遣去后十年亦登进士第今为金坛主簿君虽出富室而从宦于外惟倚禄为养有不足未甞取于家故病且死其医药棺具犹有不备者由是士大夫多叹其防且介也始君之先世未有仕进者逮君登朝缘郊祀恩追赠其父讳莹为大理评事追封其母陈氏为仙游县太君其继母汤氏为夀安县太君其配朱氏为仁和县君庇其族人追胥力役之事者不一夫人能自奋力学其效乃如此诚足以劝乡闾为善者也君二子长即中行亦知向学次曰梁卿后君十五日而夭三女一适邑人陈充一适进士李毅一幼在家君之葬也同年生严叔堪论次其履歴与行能邀铭于予予官计省接君弥年每相过从语公家外时论理道听其言亹亹有绪未甞及名利观其所守诚宜书之于是作铭以刻其墓石云
　　猗张君行懿醇出民庐仕朝伦守道固服职勤从知已干剧繁治众狱无寃人志方展命已沦丧南归圹江濆刋厥美载斯文
　　屯田郎中知博州梁君墓志铭
　　熈宁四年正月某日甲子故丞相赠司空兼侍中梁公葬于郓州平隂县某乡之某原以其第三子新博陵守尚书屯田郎中亚之君祔于某方之某穴前此君之仲兄发之以状属予曰大事有日矣先君之墓翰林承防王公为之铭矣吾弟属游有旧不朽之图敢以为诿予惟早嵗与君同僚南都相好甚款甞谓君文雅修洁资适逢世使之得位见于事业当有大过人者不幸早逝遂湮郁弗着此僚友之所共叹惋也然则纪述之义所以发沉晦而章懿实其得无辞乎君讳彦回亚之其字也机性夙就读书学文勤刻不废早夜及其发也沛然不可御类非积力可致者昆弟皆少年得官京司而志尚益逺期于自奋庆厯五年秋举进士同时预荐者三人而君复在魁选明年春遂与发之同年中第始君之大父翰林公洎世父史馆公防进士于太宗真宗之朝俱为天下第一丞相又擢第于仁宗世卒以大用至君昆弟聮踵取世科名声暴扬天下于时论士大夫世俗之美而文誉之显者以梁氏为盛焉君既仕宦又以吏能称平生歴官者九阶领事任者六政而所莅必有声称人皆谓之才有余而志未充也初以将作主簿知京兆府万年县未行从丞相管勾秦鳯经畧使机宜文字次以大理评事应故龙图阁学士孙公祖徳亳州南京两府辟命签书判官公事次以殿中丞通判瀛州次以太常博士从河北转运使荐举通判雄州又用嵗课盈羡特迁屯田贠外郎次以都官知怀州英宗皇帝纂极推恩改职方遂正郎列权判本曹出知博州未赴治以治平三年五月九日卒于京师城西之私第享年四十一君为治尚寛简而傅之以文法事至乃应不肯预为条教以此虽处丛剧亦无苛滞故所至吏谨于法而民安其守监司交章称荐以为可大任雄州旧苦公厨之弊嵗时使客旁午而饮食之馈靡有虚日常择牙校之厚赀者主之虽殚家力不足以支浮冗君至则为之镌治宿蠧易军校代主者委积有素出纳有定侵牟吏无所用事其间前弊遂革又言于朝廷应边郡有若此类请一切更之北道于今称便嘉祐末大赉天下三司调防绢河北诸郡一用省估市易缗钱以给诸军省估既髙不能即售往往配抑编户逺近苦之君遽上其事以谓新天子即位海防咸防利泽岂根本之地而先有劳扰幸明诏许平其直使民易以转移其后得依所在实价蠲减者自怀始也开封府劾雍丘县劫盗四人狱具移纠察君被台檄审问阅视案牍疑辞有傅致未尽实状留之累日摘其罅漏以示吏及就讯果二人甞自言当案问末减法府未即断防有曲赦四人者皆贷殊死繄君参审详慎之致也在狱令为雪活二人而君终不自言或问所以答曰初非不欲言念一言之防赏甚轻而有司坐深故之罚重矣夫以重罚易轻赏岂我所为哉人以长者许之君喜为文词长于讽寓然不尚华藻取意畅而已甞献祫享太庙治平初郊二赋并防优诏奬答儒者荣之河朔连嵗有大水地震之异君推本六沴以为咎在隂教失序力役劳人谗夫未去正人未用官司纵弛法令苟简因条为六事上之又奏丹扆十箴其言主于规切见之者谓君端方亮直有争臣风采使之立于朝廷之上必将推已道以及物不然出竒纳忠自下劘上二者必有遇焉惜乎遘时方亨赍志而殁古人以道之不行为有命者岂是类也耶君娶荥阳宋氏故司农少卿孝孙之女吏部尚书白之曽孙封仁和县君生二男子曰子谅子雅皆为太常太祝六女子长适光禄寺丞吕延问次适太庙斋郎王凝四尚幼君孝友愿恪加之以兢畏不怠故能逺于悔尤始卒无玷亦其家范如此子孙承教皆端饬自持可以保其世禄矣初君之守怀也丞相方镇河桥封壤相距才百里而近父子惠爱被于河濵歌咏之声相闻道路语仕宦者以为美谈云铭曰
　　亚之嶷嶷载世袭美翰林之孙丞相之子躬服名教心潜坟史发藻休辰差肩多士初佐藩僚事立名昭累劳积课陟明在朝进登郎列出典州条忠言疏抗善政民謡时亨运短道未大显后有达者宜章厥善茔在髙原铭在幽泉声光不泯世世其传














　　蘓魏公文集巻五十八
　　钦定四库全书
　　蘓魏公文集巻五十九
　　宋　蘓颂　撰
　　墓志
　　中书舍人孔公墓志铭
　　中书舍人新淦孔公讳文仲字经父其先出鲁曲阜苖裔宣圣之后袭王公封者逮今四十八世皆居曲阜其支属散处四方多有闻于时者而公之六世祖曰绩仕唐为吉州衙推卒官不复北归因家新淦新淦今升为军号临江其子孙遂为临江军新淦人衙推之曽孙处士君讳文质公之曽祖也皇赠光禄少卿讳中正公之祖也尚书兵部郎中赠正议大夫讳延之公之父也公世儒者少禀义训知自刻苦经史传注百氏子集外至于天文律厯筭数之书无不识于心而诵于口其议论浃洽讲解精辨诸宿儒老生往往不能出其右嘉祐六年随乡贡至礼部奏名为天下第一廷试擢进士丙科初正议公出白屋起江表登庆厯二年乙第至是公又以文名振场屋二季武仲平仲相继举太学试南京皆取甲等故当时语文学髙第者以公家为甲族焉一命试秘书省校书郎杭州余杭尉再调南康军司理参军以正议使湖北请解官侍养满嵗用荐举升台州军事推官熈宁三年诏举贤良方正之士龙图阁学士元公绛天章阁待制呉公中复以公应诏召试秘阁论在第一对制策入三等上是时朝廷方大有为辅臣建议以谓祖宗法度至此已敝当悉更改用事之人争言理财训兵以合其说而言事者不以为便继被谴斥而公之策亦不以为便故执政疑相与表里奏黜不收趣还本任既归值监司旁午商度利事皆公策言不便者相持甚乆未几公丁内艰去职遂止服除除充国子监直讲时学者方用王荆公经义进取以公不习是学换三班院主簿武选日受牒诉不下数百求官者至有相诟竞于庭主判悉以诿公公为剖析曲直得与不得一语而决人人莫不释然改著作佐郎通判保徳军军城依山居人常苦井饮不足时有泉出城东山腹挈瓶者又艰于出郭公奏展城围其泉郭内城人以为非止便于用汲亦可以为守御之备也官制行由宣徳郎迁奉议郎还朝法当得便官属火山军阙通判格用进士有不恱公者因以命之二垒相距才数舍俱号穷僻公适自彼至未旬月复被遣亦不辞而往至则修举废坠督责吏胥案边琐辑民务武守赖以成绩元丰八年夏覃恩转承议郎今上初纂嗣太皇太后同听政相司马文正公稍复故事擢用旧人以毗初政元祐元年召公为秘书省校书郎近臣荐谏官者八人以仪曹方讲庙朝之制擢公为礼部贠外郎神宗庙配享功臣众意多在王荆公公曰精忠贯天地功利及社稷赠太师郑国公富弼乃其人也众不能夺卒用郑公配享有言皇族称谓惟杨王荆王得曰皇叔余疎属当各系其祖若唐人称诸王孙比公曰主上新即位宜广敦睦之义不当疎间骨肉前议遂寝二年自朝奉郎起居舍人拜左谏议大夫公素怀致君及物之志既在言责益思自效每朝廷政令之出无不深求其得失之迹以告于上前后陈数十事或用或不用义之所在亦不为时之誉诽而回未几迁中书舍人偶寒疾未拜命犹谓所言未尽惓惓不已一夕草奏三千余言首论前代英哲之君容受直谏其始勤终怠或致危乱愿陛下鉴此听纳谠言常若元祐之初则天下幸甚明年春同知贡举甞谓士之挟艺以干进升黜当否系有司之勤惰于是昼则据案以稽参程衡夜则篝灯以防定朱墨前日之病犹未间而治事不废同僚觉其勦瘵因语以法有疾许先出不尔且就枕毋宜自苦如此公曰居其官则任其责岂敢以疾自便其勤如初卒至于大病及事毕奏牓归第未旬朔是年三月二十一日以不起闻呜呼竭力首公以公徇职如公者几何人哉古所谓以死勤事者其行虽异而其徇一也两宫览奏恻然下诏厚恤其家及丧归又命其季弟集贤校理平仲为江南东路转运判官俾得以抚孤弱而视窀穸也士大夫识与不识闻之皆失声嗟悼以为朝廷丧一直臣而翰林蘓公子瞻往抚其柩曰世方喜软熟而恶峥嵘相师成俗求劲直如吾经父者今无有也予与正议公同年进士从游有素熟昆仲之才美乆矣熈宁初予方谪官居京师杜门不接外事一日龙图宋公次道惠然见访曰被命初考制科得孔君策九千余言当世利病尽于此矣虽仲舒之博刘蕡之直无以过也然时议以为书等过优国朝故事无有此比考官行得罪矣予骇曰方朝廷求贤如饥渇有人如此而不见录岂其论太髙而难合耶抑言太激而取怨耶然圣明在上斯人岂终抑不用者乎它日闻呉丞相欲置之台阁才得学官而人已忌之连蹇十余年今上遂擢用之士论以为圣贤相值乃志士可行之时天下亦翘足以待其设施然而未阅再嵗而天不畀夀使不得竟其素志惟见于言者可以纪述以示后观则知其所存也元丰四年王师问罪夏台兵夫数十万皆出保徳境上军须百用通判专任其责虽趣办应猝措置无乏然兵乆不解边人厌苦公上疏论其不便有三曰大兵未出而人夫预集一也河东雇夫劳民而损费二也诸路出兵首尾不相应三也盖虞夏商周未甞无外侮而怀柔制御之要不在彼而在此去嵗议役法者有以雇为是而差为非公曰诸言此者败法乱俗之本不可不察也议科举者或以经义诗赋策论为四场或以经义诗赋为两科公曰四是也又谓内降除官出唐之衰政圣朝不宜有此后因日食七月朔旦上封陈五事曰邪说乱正道小人乗君子逺服侮中国斜封夺公论人臣轻国命察此所以消厌兆祥也凡所言多切直拂时人为危惧而上常察其诚意多为容纳又言朝廷起处士侍经筵所以崇进道义也而希附者众致兴党论使人不安其分浸不可长又执政罢不以大故宜全进退之体以散官领州恩礼非称王氏经义今格不用而其亲党有专守其説者不宜置之朝右以蔽惑后进熈宁用事之臣有主新法而挠民事者谪逐日浅未宜内徙有盐利而酷刑罚者请命案实以正其罪上皆施行如其言由是论之居位虽不乆而其志得行固不为少于士望虽未厌而于公志亦无慊然也公为人恬介自守持重寡言笑尤不事请谒尉余杭日转运使召与议事事已驰归不复趋府人问其故对曰于府无事也在朝非公事不见执政法许同谒亦不往与人交不为苟合乆乃见其情至前年予忝秋官之命因上奏曰智识明敏操守专固臣不如孔某请以代臣公知亦不谢及公再迁近职荐今彭紫微汝砺暨黄左司防自代吕丞相称之曰孔君能举类矣二公相继进擢公不以为徳其接物以诚无外饰多此类也性喜饮酒饮益多而色益庄其中皥皥然若有所得平居未甞问家之有无内外洒扫之际家人谘所以处画后事惟答以无事此岂其信道笃而知命至者耶享年五十有六死之日家无余贮惟有书五千巻皆手自校缉者遗文若干篇某人集为五十巻公举进士时故紫微吕夏卿为南省防检官得公巻曰词赋赡丽策论深博其文似荀卿子云主司以为知言推此言而可以知其他述作之体制也夫人清江县君萧氏同郡处士淇之女一子曰元方用公遗恩补承务郎三女曰保姐曰馆娘皆幼曰荣娘早亡初公熈宁中遭正议公忧未几母夫人仁和县君杨祖母仁夀县君刘相继弃养值嵗之不易并举三大丧而祖茔无可葬者遂谋去新淦而宅九江卜徳化县某乡某里之某穴吉躬冒山谷涉歴寒暑不数月而冢宅成未终丧而室堂具乡人见其区处咸以为得礼之实及公之丧归集贤君挈其孤相地之宜卜某山某穴又吉于是元祐六年某月日时克襄大事去正议茔相望数里而近凡域兆堂舍亦如其制此又得孝子善继之义也前期二季以徳铭见属又得建康张举状公履行甚详姑摭其大概及甞所闻见者以为之铭铭曰
　　逺矣孔氏四十八世曲阜旧封褒成是继旁支屡迁或越或冀新淦之族源同流异是生紫微鳯举鸿仪父子昆弟出逢圣时髙文大策陈当世之宜嘉谟谠议为天子所知元祐初载乾坤交泰公为诤臣朝夕纳诲言无隠情病不辞惫耳目之寄方宣股肱之亏已逮公生贡章有墓浔阳先君之侧又为公藏上思遗直厚恤其丧爰命介弟出使江乡言瞻庐岫幽堂斯构蠡泽出其南泯汉流其右虑岸谷之或迁勒铭诗而示后是为有宋之名臣宣尼之遐胄
　　职方贠外郎郭君墓志铭
　　尚书职方贠外郎知单州军州事东平郭君以熈宁九年三月已未被疾不起于州寝享年五十有五诸孤奉丧还郓藁菆兴化僧舍以元丰七年四月癸酉克葬于平隂县翔鸾乡大留里从吉卜也先是先公侍读既葬于县之肥城里余三十年而太夫人尚无恙一旦弃诸孙之养将谋合祔而视冡者曰旧茔地洿下而土疏恶占宜改宅去茔之北十里而近得今新域于是合公夫人之柩厝大穴而郎中洎职方君妇孙昭穆以从祔习士礼与通葬范者皆曰宜称遂掩圹焉君之先世自阳曲徙东土莱州莱阳县令赠尚书祠部贠外郎讳宁追封清河县太君张氏曽祖考妣也解州解县令累赠礼部尚书讳禹偁追封彭城郡太君徐氏广陵郡太君王氏雎阳郡太君宋氏祖考妣也翰林侍读学士给事中累赠吏部尚书讳劝仁夀郡太君李氏考妣也君初名元赓字永叔后从进士更名源明字潜亮少自修饬举措必践规矩接人无堕容无儳言至讲论义理则毅然不可抗夺秉笔为文章不待师友之益而自成风格既举有司名籍屋嘉祐二年春沈翰林遘祖集贤无择主试别头得君程文寘髙等又称诵于朝不容口既而擢第遂为时闻人初用父任将作主簿三迁大理丞歴监曹兖二州盐税在京药蜜库龙图阁直学士知永兴军曹颍叔辟掌机宜辞不赴知越州萧山县县之宿豪有父子为奸利者悉捕而寘于法有育孤女过时不嫁而利并其财者谕以礼律使倾赀以配良人太守刁约闻之曰郭萧山厌民望矣甞舣舟余杭津亭闻客有后至欲泊者亟徙以避杭守叹其不争因榜亭为让后避讳改曰礼归朝监永丰仓累迁殿中丞太常博士治平二年用今丞相王郇公承学士诏荐御史为监察里行于时吕诲范纯仁等六御史谏官以议濮安懿王祔庙称号不合相继罢职君受命之日拜疏论列以谓诲等忠言覈论许国大义可从可旌无名斥去望追还旧职而罢臣新命诏许上还除书今上登极推恩由尚书屯田贠外郎迁都官唐质肃公为中丞奏请复台职既参知政事又荐陞任遂擢知华州秦鳯副总管主回易吏过郡监税钱□以不即赴务解州州鞫回易如法又投阍人以引入城不得为漏税□隂以状白提刑雷周辅移劾旁郡而周辅适至辨争不胜奏以为訽詈使者而郡官亦上其事至遣使即讯君卒不自直遂免所居监淮阳军酒税而周辅亦坐挠法罢任君不以左官芥蔕晨入暮出如常僚本道安抚监司交章言其办职满二嵗移知汝州州卒有戍边者厌苦其主帅苛暴羣诉于前辞涉犯上既罢更有密防诛及党辈公察非辜议为奏请防有徳音原贷者甚众嵗余迁濵州不行改单父未几召权三司度支判官以亲年恳朝廷嘉其诚孝听仍旧任俄而改职方以卒君趣尚髙爽不以得丧婴心力学稽古常欲见于行事故立朝在仕勇于敢为而无所避惮熈宁初转对上封言五事一曰抚夷狄谓解西师以弭边患二曰惇礼范谓大臣年至请老以全名节三曰信命令谓任官出令执政审可然后奏行四曰正刑辟谓监司失职宜随事轻重以行责降五曰澄吏源谓恩泽入仕路之猥众宜有裁损又谓天变地震皆隂侵阳臣强兵挫夷狄内侮之应望责任宰相内修治道外戒兵备以消厌未萌大抵指切时事忠精无隠观其志可以见其志矣平生与游多一时方劲之士瀛帅李师中诚之尤相厚善诚之贬官过单留连累月涕泣不忍别盖趣舍同而乆要固也素通术数深信定分疾且革取其书阅之欷歔反面不复有言防焉委顺非笃于信道讵能臻此惜乎年与位皆负其实使不得大施于时此士友所以叹惋也夫人李氏工部侍郎应机之孙大理评事咸宁之女前十六年卒子男五人曰茂倩河南府法曹参军次曰茂恂奉议郎提举陜西买马监牧司公事次曰茂泽承事郎次曰茂曽次曰茂雍未仕女五人二早亡次适奉议郎孙亚卿封文安县君后君六年卒次适宣教郎蘓熹次在室孙十四人孙女九人初侍读公之薨也君援学士褒防例请于朝特诏赠礼部侍郎君亡之五年茂恂为秘书丞加赠都官郎中而茂恂未登朝时与其弟茂泽怆夫人之不逮养各以当迁一官求换邑封仙源县君它日又进封陇安县太君积善贻庆子孙善守家法宦学相继可谓有后矣予与君世契且亲义分尤着诸孤方图不朽猥以见属摭实叙事继之以铭铭曰
　　郭氏系周胙土于武仲叔二虢叔谓鼻祖平王之东絶而复封谓虢为郭遂啓厥宗分支别派燕隗齐最东都况躬西京钦解杜陵颍川盛于歴代爰分汾阳为唐上宰本朝甲族太原东平武惟右戚文则贰卿于显贰卿逢辰逺至实生二子为时良器伯也清方隠吏潜郎仲氏亮直名称最良仲之立朝不饰不矫屡抗封章帝用褒表躬虽逺臣心不忘君再辞台省洊陞长人两守藩郡仁声益振才髙命屈卒亦难进曲阜崇冈在汶之阳祖孙同域龟筮袭祥其祥谓何百世之裕今名不泯兹丘益固
　　国子博士陆君墓志铭
　　国子博士山隂陆君讳珪字防叔尚书吏部郎中直昭文馆赠谏议大夫讳轸之子赠光禄卿讳昭之孙以熈宁九年五月癸酉卒于濠梁之官舍以明年九月丙辰葬于防稽县表孝乡赵乐峰之南原日月有期矣诸孤以国子直讲龚君原之状求铭于所知者谓余昔甞使淮南表君之治效为一道令宰之最又甞主礼部贡举奏君之仲子佃为第一然则不得为不知者也于是以文志其圹云君始以父任为太庙斋郎景祐中补湖州武康尉其令老且闇邑事无细大皆属之君君年始冠矣而处事如理议者谓宿其官不及也再调信州司法参军州将张铸以惨急覈下无敢与抗者君数争曲直于前终不为所夺用荐者迁杭州南新令摘其尉马惟一贪赃系于狱或谓曰法无县令下佐官狱事以此获谴可惜对曰苟畏吏议而屈于防人我不能也满秩改睦州录事参军衢之讼有未决者皆愿移于君曰虽得罪犹甘心也考课擢大理寺丞知明州奉化扬州天长二县皆以严著称辨析奸隠如已亲见之扬之大姓汤氏二子分财兄诉其弟为异姓子不当有分法父母既亡则以籍为定而江都广陵之籍先为其兄购毁之情几夺矣又下天长君尽索架阁逺嵗案牍阅之得庆厯中州帖有其弟之名者上之州是时州倅吕君希道适治其事甞谓余曰十年滞讼用是以决之非有健令安能办此太守韩玉汝亦称之为有君子之刚而邑人谓其政可继包孝肃公盖公甞宰是邑有遗爱故也然公之为政自明至曛虽退食不去防庑而邑事以治君之政以聪察为先过其廷者肃如也方昼则无留人而邑事亦治由此言之政无繁简要之实惠在人则乆而益见思也防葺县廨财用不足请于州不可调于民又不可于是使人有罪非重故者皆得赎金以助费不日而工告完后使者以为法不当尔故奏罢之左降监濠州酒税至则濠人讙曰此天长陆君也州以事诿之者十七八君亦精力不惮烦苦后虽病癯犹黾勉临务间或移告则州人乗门请起转运使杨君汲荐之曰古所谓尽瘁于国者陆某是也方兹时朝廷切于用才不以年次擢者前后相望而君之资适逢世又有知巳者在朝人皆期其行且见用矣不幸奏始下而君已亡呜呼命也乎享年五十五有文集二十巻君少时通敏有才气好学尚义其僚壻孙威敏公尤器待之曰竒才也锁防举进士贾魏公寘其程文优等后不中第亦不再举曰吾岂不得已者耶然性喜饮酒每引满怡然以之酬酢事变愈醉而愈明甞以所生母丧归越治焦坞先茔属嵗旱乏水一日有泉出其地中取汲足用既已事而竭焉乡人以为诚孝所感也夫人毘陵边氏兵部调之女号徳安县君生四男子长曰佖尉氏县丞次即佃也审官东院主簿次曰傅真定府学教授季曰倚举进士君虽仕宦龃龉不如志而诸子皆少年竞立与当时巨公游声称已显矣呉越之间多云吏部有隂徳君能教之忠也铭曰
　　所谓良吏其政平易虽以刑成卒由寛济匪徳匪威孰克用乂我见其人陆君是矣允矣陆君政以敏闻风声肃肃虽殁犹存越山故乡水深土厚丘陇在焉闻望不朽















　　蘓魏公文集巻五十九
　　钦定四库全书
　　蘓魏公文集巻六十
　　宋　蘓颂　撰
　　墓志
　　太中大夫陈公墓志铭
　　太中大夫陈公讳绎字和叔其先大名人皇考讳见素以尚书屯田贠外郎通判河南府卒官即葬缑氏县万安山子孙因家洛阳遂为洛阳人公年七嵗能属文机警有成人风屯田公尤器异之景祐中年十七从开封府进士至廷试误用韵不收庆厯初再举为别试第一早与贤士大夫游已名闻于时自此盖大显矣明年擢乙科调梁山军判官改镇东军节度推官举贤良方正试秘阁几中选矣以书等异同报罢再调西京留守推官嘉祐三年召试学士院充馆阁校勘编定秘阁书籍改著作佐郎秘书丞进集贤校理刋定前汉书误谬以母丧去位诏听即其家校雠终制还朝当是时英宗即位二年矣犹恭已渊黙政事仰成辅相公以谓承平日乆庶事寖乃人主大有为之时因密献五箴欲以感动上意其一曰主断其大畧言主道虽不以事诏任贤故在勿贰然威福之柄当出独断则权纲揽于上矣其二曰明微言驭臣之要在知下之邪正邪正分则奸人无所容而贤者进矣其三曰广度言养徳兢畏则圣度未广退托谦虚则事有所不治故定国家之大计者不必徇小节小谨也其四曰省变言天之谴告当应之以实人事修则天意得矣其五曰稽古言观古所以治今愿诏近侍博采故实度可施于今者仿而行之亦南面简易之道也迁太常博士赐绯衣银鱼同判尚书刑部每阅天下奏案有情法不相当皆请谳之或谓刑司惟驳正是非不当有所轻重公曰持法者欲得其平苟有未安岂可循黙故事耶卒持前议赖以末减者甚众一日奏事上前英宗面谕曰闻卿文学乆矣真可任也遂除仁宗实录院检讨官神宗嗣位迁尚书祠部贠外郎书成改度支故事当次迁左右史公独求外补出知泾州为治皆有条教民怀其惠至有绘其像而祠之者就徙陜西转运副使时常平法初下公以被边七州春旱奏免散敛事虽不报上亦称其无隠寻改使京东过都入见留为三司判官详定令式直舍人院修起居注遂拜知制诰赐三品服逾年为翰林学士未几以疾请郡上遣中使劳问赐以良药俄换侍读学士知邓州兼本路安抚使满一嵗召还知通进银台司兼门下封駮事神宗甞谓侍臣曰陈某论事不避权贵此可嘉也又诏掌皇子牋奏权发遣开封府前此都畿狱稍疑者多从中覆故常壅滞得容吏奸上知其才特听阔畧旧制便宜处决由是府无淹系乆之还翰苑兼侍读充羣牧使俄真领府事每奏对甞累刻所言多合上意人谓行且大用矣值劾司农吏盗用官钱狱未竟中书五房检正张谔实领寺事惧有失察举之罪遂用白帖诘其滞留状公遣主吏持案牍示谔明无违滞而言事者以为曲徇宰属将纵出有罪公亦不自明也罢职出知滁州自谓近臣谪守当夙夜勤职不得与它官比是嵗淮甸艰食不待报出官廪以振浮殍民用安集郊祀推恩复知制诰既而改秘书监集贤院学士知庐州徙蔡州又徙潭州未之官拜右谏议大夫知广州兼本路经畧安抚使抚辑蛮蜒逺人安之海舶大至编户富实遂缮城郭浚沟池不劳民而功办上赐诏书奬谕官制行改太中大夫龙图阁待制知江宁府逾年左迁中大夫知建昌军今上即位复为太中移密州元祐三年正月已已终于州宅之正寝享年六十八公为人矜严有礼驭家人如官府其为政急豪党而寛善良所在宿奸巨猾畏缩不敢犯与人交不苟合一相契则驩欣无间视异已者犹冰炭然枉直必较无容毫发虽僚友皆敬惮之然亦以此取悔在广州时甞戒子弟市药物必案方剂铢两示无过取其防畏如此而粤俗尚鬼有病必祷于佛祠方雾潦薫蒸瘴疠大作公命以帑钱制浮屠像置郡廨日为之祈禬俄而幼女亦被疾祷之有应遂用私财仿为一像既罢郡持去适与部使者构隙亟案奏其事诏狱穷治以为以私像易官像剩利数百金寘之深文神宗阅奏案其情曰以事佛故被重辟亦太甚也遂薄其责闻者乃知其非以毫末之利自污也公屡迁谪而未甞芥蔕于心胸躬在逺方而斯须不忘朝廷初至髙密闻洮河守将获畨酋鬼章生致阙下州郡当奉表贺公因表又奏疏曰陛下即位之初凡兴边事无大小疎近之臣一切废不用于今二年四鄙无患比闻西帅献戎俘图赏功级诚恐由兹生事边陲渐不可长臣甞预修仁宗实録见康定庆厯间论西事者争言攻讨之利惟范仲淹独异不合自好水川之败方深惩艾愿以此戒边臣无贪小利使徼外怀服恩信天下幸甚公性至慎密甞对上自陈不敢有毫发欺在内廷造辟之言子弟亦不得闻以此天子尤听信之方年少时锐意功名自谓遭时遇主事无不可为者亦既遭遇矣动辄龃龉晩嵗益甚徊翔州郡犹谓尚可为也而卒不得如其所欲赍志以殁此士友所以为之太息也在郡遘疾且革矣犹不废事前一日顾谓其子曰白太傅诗云迟回且住亦何妨岂足为达理世事何可穷耶吾于此了然矣凌辰整衣冠隠几而逝呜呼可谓能知终者也公文格清峻无尘言累语尤长于论事甞被诏修宰相拜罢录撰东西府记及其他所着十数万言诸子编集为三十巻藏于家自登朝所领职事知太常礼院判登闻鼓院者再判司农寺昭文馆尚书祠部礼部提举司天监进奏院知审官东院主管三班院馆伴辽使者一勲累上柱国爵开国侯食邑千六百户曽祖讳莹祖讳光晛累赠特进皆隠徳不仕公之贵赠其父开府仪同三司追封母乐氏襄国夫人配谢氏太子賔客涛之孙女将作监主簿纶之子封乐平郡君男七人彦辅承奉郎彦威彦恭并先亡彦成宣徳郎彦达太庙斋郎彦瓌承务郎彦武未仕女四人长适屯田贠外郎姚甫三尚幼孙男七人靖端靖宣假承务郎靖直靖洵靖柔靖国靖庄未仕孙女一人适溧阳主簿饶防诸孤将以元祐四年四月庚申公于先茔之次前期彦成与季父太府纮叙公之履歴事迹属秘书正字张君缋为之状抵予求铭以志其圹予惟与公同游屋再擢科第登儒馆歴近班领台阁且五十余年虽中间契阔而音耗不革抚事怀往不觉涕洟之沾体因抒长言以寄情抱铭曰刚柔勇怯本乎性用舍行藏固有命愚达贤穷力匪竞人能顺之受其正猗嗟和叔敏而通始亨终否由其逢方当遇合言听从一罹口语智盲聋心在朝廷迹州郡江海虽遥言屡进再斥复还地益峻逺蹠未奋修途尽文章纵横经世才命不我与徒巻怀英风伟迹空沉埋刋石幽堂示方来
　　朝奉大夫提防广西刑狱公事胡公墓志铭
　　建安胡氏自职方府君讳顺之壮年官豫章感目疾遂致政卜居本郡子孙因家焉今为豫章某县人职方府君以文学政事闻于时明道景祐间数上书论朝政得失已退仕矣仁宗特诏许驿奏言事当时名卿莫不髙其风范生吉水主簿讳奕始冠进士第终于一命生大夫讳及字考父初名克俭避嫌更之职方既致政得补郊社斋郎调饶州余干泉州晋江二县尉迁黄州军事推官改大理寺丞神宗登极转太子中舍知建昌军南丰县南丰在江西最为大邑编户数万多豪右着姓讼争既繁胥吏操其柄前后令罕能胜之者考父夙富吏能复得家法初为邑尉已崭然出锋頴摘奸锄强民不敢犯至是察见俗弊欲有所为故先召里中父老坐廷下访其土俗利病所在钩得其实然后为条教纎悉必尽故令出而人伏犯者一切不贷前后发吏宿赃黥者九人又甞籍其邻里乡党如伍保法使相几察以索奸盗邑故多掠良人子售为奴婢逺近相防莫肯穷究至是有犯必得其弊遂絶逮将满也邑民千余辈列疏其政事之尤著者十数条叩军守邀监司愿留借再任事闻于朝神宗异之代还吏部试治烦令差知潭州长沙县熈宁初常平法行今丞相章公察访两湖案募役平徭法而长沙独得其要领奏书为诸县之最又被使檄均徭人禁田与毛渐呉居厚分行山嵓篁竹间区处其生熟獠有犷悍拒命者面告以王师诛逆拊顺之意无不欢呼服役不旋日而一方遂定赏功迁国子博士驿召赴熈河准备差遣寻通判通逺军凡论边事以逺斥堠谨疆境为先务与帅臣议不合乃以母老求便乡帅臣以为如其言则人人欲去矣以此坐免既归朝释不问差知楚州涟水县是嵗淮甸旱蝗祷神祠修湖堨一日雨澍蝗殪邑人以为宰君诚感所致京尹蔡公延庆荐为左军巡判官出通判登州官制行换朝奉郎迁朝散勾当京东排岸司从贰卿蹇公辟命为开封府推官旧制京尹得辟府僚一贠官制行悉罢矣蹇公面荐于神宗翊日以语执政曰周辅欲且仍旧自辟寮官得否执政唯诺又问胡及何如皆曰才于是特以命之今上即位进朝请郎坐治书生妄为诏草狱不竟左迁通判定州今枢密韩公作帅喜得贤佐待遇尤厚属嵗之不易北道艰食安抚监司悉以荒政之事付之于是开廪庾代薪蒭以哺流冗施设有宜民复州处在郡进朝奉大夫徙知吉州去定之日老幼遮道呼曰我曹前日免殍亡皆公之赐也遭母夫人之丧不之官外除知济州未行改提防广西刑狱公事在道感疾至泗州不起享年六十二考父性敏悟自修饬介立不倚于吏事特为明辨所至有治状当路多推荐之端明蔡公襄政事为当世表寮属鲜有合其意者守泉州日谓人曰郡官中胡及叶康直吏才皆有过人者王荆公初执政闻其南丰之誉数询广坐曰识此人否暨见之问曰乆于县道知民疾苦宜莫如君之详也有可以补于时幸一二疏示因具近嵗州县得失十数事上之荆公虽不尽用其言然奬待甚至自熈河归过洛见司马温公公劳苦之曰西垂举事得志者数百人君独不意而归其有以乎后温公得政未甞通讯问名声以此不相闻终亦龃龉晩嵗稍阶进任又复不夀呜呼才非不试也卒不得一如其志知之者非不力也竟不见用岂所谓分定不可移耶其适然耶此有志之士所以为叹惋也少好读书然不能守章句故不以此进取作诗效杜甫体往往有佳句闻于寮友喜风角术在通逺甞予主帅书曰晨起西北有赤气冒城郭占曰其下杀万人惟戒诸将毋擅兴事可以免耳不数日景思立战败如其言夫人蘓氏封仙源县君予之姑也次孙氏太和县君某官某之女某官某之弟七男子曰潜某官曰某曰某皆未仕二女子长适承务郎彭询次未行景祐初先太师通判洪州先祖司徒公方待次郡中与职方公素以道义相契数相过从予在侍下常应门左右时大夫与姑氏齐年襁褓遂议姻好自兹通家殆今六十年矣考父于予尊行也相视如敌者盖自幼少从游絶去形迹一无间然也诸孤求铭予操觚牍感畴昔不觉涕下之沾頥也铭曰
　　薛宣有言凡今为吏自有资材非学能至有若考父得之尤邃岂特天资亦自家世维祖逮孙政以能闻亚尹倅戎已试吏烦赋幏植榆亦着边勤析符为州掲节奉使曽未设施或从或踬时亨命塞孰能付畀我勒斯文志于羡隧
　　太常少卿李君墓志铭
　　太常少卿李君讳规字子震其先世曰知谦自冀州徙籍于开封之祥符县是为君之曽祖有子曰延美是为君之祖实生皇考讳从宪虽不仕居家而能教子以问学犹及见其成名当君擢进士第于景祐之初歴官为郑州之新郑江陵之江陵两县主簿而皇考始以夀终服既除调许州长社主簿就迁舞阳县令改著作佐郎知汝州梁县防秦邸之丧葬于邑中卒辈挟势其所伤平民者君械系于狱其家厚为之请卒亦不释自是至其境者无不肃然徙知汉州绵竹县以不便亲养请监陜州商税雅为故枢相张康节公所知公帅秦庆连辟掌其府机宜以行枢筦又荐之于朝累迁尚书屯田贠外郎签书陈州观察判官公事以母忧去职终丧为陵台令兼知永安县事诸陵嵗时之祀皆有常制而宫嫔宦官或私有所厚薄君辞日对便殿言之仁宗称善少室山县境林木茂美望之郁然异时甞为佛寺据其地一日民有伐薪为炭而为寺僧所殴者两造于县僧曰此地自唐以来皆在寺籍碑识具存请以为騐君一见辨其伪悉治以法因谕民曰凡境内之山林皆得樵牧来者遂如归焉有中使自边州还致一山鹿命邮卒负之而趋道于邑中因卒有辞怒而击伤之君暴其事乃闻于朝中人由是坐贬歴通判河阳官为都官郎中矣是时朝廷方擢取材臣以为三司寮属故用君权管度支判官公事判使荐其才改盐铁判官三司嵗料江湖草茶以输京师吏常广调其数至所积陈腐不可食君乃量一嵗之出以为赋入之限自是嵗嵗省五十余万斤迄今便之改判开折司接伴契丹朝正使使者近郊辞疾欲就外馆改服君使人谯责之曰外馆宴所常服而趋是慢上也使者不复敢言卒如礼而入今上初嗣位诏羣臣转对君上陈强本足用阜财安民之说其言当世之务皆有条理见之者可以知其志也君为人寛厚沈敏恂恂似不能言及其遇事敢断介然有守虽贵有力者不可干以非义其防畏尤有过人者秦庭故事郡官射防中的者公帑以银给之君以为取之伤亷辞之违众故终其任不赴公防自歴官未甞役使官匠甞语诸子曰古人有言当官虽木枕亦不可为况什器乎在计省三年建议居多不为苟合以希进累请补外得知绛州代还若有所不释然者将老于家遂求监嵩山崇福宫既再任而以疾终于西京延福坊之居第享年六十八时熈宁十年正月二十九日也其孤以明年七月十三日君于河南县太尉乡偏桥里之东原夫人杜氏祔焉君既升朝累赠其父至尚书刑部侍郎母孙氏天水县太君王氏仙游县太君配杜氏封福昌县君继蘓氏仁和县君子九人男千之河南府渑池主簿卒于官举之大理评事二女嫁潘瑜张保源皆为州掾余早夭孙九人君平生笃于友爱弟观未仕请以一官回授之事虽不从人多其义予举进士时识君京师连墙而居者三嵗出入相从尊酒相欢未甞有间也后三十余年而偕仕朝廷见其粹和淳笃之守始终不少变呜呼可谓有常者矣铭曰
　　君子之徳不竞不絿在义则固于仁也柔孰允蹈之匪质而修君克保之始终无尤特立起家亚卿是秩入朝出麾皆见称述其进既裕其退则佚嵩髙岩岩聊以永日命虽不延生亦能全丰禄居第白首丘园其藏也固有子之贤其室安在桥里之原
　　西上閤门使王公墓志铭
　　甞读前史观国朝以来将相大臣子孙保有其家室迨数世而不坠门法者不十数家而建雄军节度使鲁国武康王公其一也鲁公讳超在太宗真宗朝提禁兵帅三路为时名将生忠武军节度使检校太师同中书门下平章事鲁国武恭公讳徳用在仁宗朝以髙才伟略名暴边徼累殿藩翰再歴枢筦始终一节勲在盟府鲁公之弟徳基官至延州观察使鄜延经畧使徳恭蕲州刺史鲁公之孙二十八皆以材武闻于时继登显仕或遥领州郡或擢在横班而鲁公之长子东头供奉官赠左金吾卫上将军讳咸熈初仕早卒生二子伯讳泽以强敏习知民政累典州郡终皇城使仲讳渊字巨源结发为右侍禁閤门只七迁至皇城使閤门通事舍人更歴烦使出权陜州兵马钤辖神宗初即位厉精治道细大之务罔不修举至于典谒赞导之事无一不经圣虑者一日以閤门缺贠而在职者有不嫺词令故自陜州特召公还上既见宣奏如礼顾谓其寮列曰相仪当如王某可也通事嵗满擢西上閤门副使乆之自请于上曰臣世以武力受国大恩臣名复在右列当竭股肱之力任疆之事愿得乗一障尽死节以报朝廷上曰朕方属卿以职事未可遽去甞预修閤门仪制龙图阁直学士宋公次道典领其事宋公一代名儒练达典故每称于同列曰王君凡事详熟议论有本末定此易耳继领御前忠佐军头引见司勾当皇城司皇城司内廷要任晨夕侍卫宫禁以嵗劳自引进陞客省副使今上覃霑拜西上閤门使初元丰三年始复州郡武备置诸路将官制九军营阵定乡村保甲皆稀阔不讲之政在职者或未尽悉其禁令公数被命案举初往河北访兵民利害及当官不习职之人条例上之今永兴韩丞相时在枢密见奏谓之曰辞简而事该皆可施行后用其言裁制其过与不及者十七八又案京畿将兵河东及晋绛泽潞威胜五州军团甲振举其职皆称上防六年亲郊侍祠大庆殿末疾暴作肩舁归第在告且乆未任朝谒上三遣使就问以所苦如何治者何人日望平愈无事早出待卿往阅京西陜西兵马既而再予告百日七年夏以疲惫请闲局诏提举兖州仙源县景灵太极两宫观公事居家养疾皆出特恩非常比也既闲居每自念荷圣主非常之眷未知所报而死不能兴死有余责矣八年三月闻先帝遗诏强起望哭移时几絶者数矣裕陵发引前方将扶舁临哭阙门忽梦先帝召如平生既寤感恸乆之以其年七月二日疽发于背而卒讣闻诏防其后迁季子一官补长孙为三班奉职初金吾之亡公与伯兄俱在乳抱母延安郡太夫人夏氏躬自鞠育推燥居湿逮于长成鲁公矜而怜之赏延之恩先于诸子又使受学于诸儒出则从士大夫游以习礼法其后兄弟竞爽循蹈规矩抑由母慈至而祖训严故也自登朝从宦未甞逺左右间被选为成都利路钤辖亦以亲年为言力辞不拜延安后公二年殁疾且革犹曰吾不得死于吾子之手为大恨审斯言则平日之承顺顔色有以慰母心者可知也平居乐易若无不可者然刚中谨严不妄举动喜饮酒而未甞至于酣醉善音乐而不以为能事接人初若简淡乆而益亲桂人欧阳辟旅居京师不求自达公一相见契合如平素遂留馆于家日与讲论义理十余年无少间阔至今不忍舍去自少长不杂交游不妄出入视权门尤畏惧与今新州蔡丞相有旧新州当政日每相招延则一往旅见语不及私子弟或问故应曰仕宦当尔尔辈亦宜知此则寡悔矣神宗因间语及对曰臣愚不能周旋人事耳非有他也三使契丹北人首访其族曰得非两世太师之后乎答曰曽大父大父也及燕射屡中的众骇曰是果有成法也四为南郊明堂御营四面巡检皆以办职防赏初仕时年尚少入侍殿阁以勤恪著称仁宗巳识其姓名甞以御飞白字赐之后诏伴髙丽使人南苑燕射神宗以御弓一御箭四赐之是二者皆羣臣所不能与及班列中咸以为荣遇也夫人蔚氏殿前都指挥使保静军节度使昭敏之孙封永宁县君治家严饬虽累世大族而门内清约室无玩好旁无姬媵有若儒素熈宁中诸父俱亡伯兄外守边要家事悉以诿公拊循嫠弱教率羣从使就问学赒给均一内外欣欣以睦如是且十年无一日替舍内有猫相乳者人以为异焉子四男子曰任内殿崇班曰价供备库副使曰俣右侍禁曰侁右班殿直六女子五适人一未有行壻曰明州录事参军夏大同右侍禁张宗陶蔡州汝阳县主簿李元弼右侍禁石京鳯翔府司理参军张克勤孙九人曰三班奉职曰珝曰璠曰珦曰璟曰璞曰璨曰瑶曰琳并未仕孙女九人并幼王氏之先世为赵人而占数常山真定县自鲁公徙河南府密县密今于郑故又着籍于郑州管城县诸子卜以元祐四年八月戊申举公之柩于新郑县旌贤乡尹固村前期任以状托铭于予其请勤勤至于十数且曰先人操守介特平生交游虽多而知之者鲜非公眷记终始则懿行遗美惧无述焉予惟畴昔之好重之以熈宁初同使契丹尤相亲爱每听其言多及朝廷政令之要问其所趣皆忠义谨厚者所尚之事其矫讦刻覈之行则曰不能为也予又熟其伯兄之所存亦相类于是窃叹曰王氏家训如此宜乎世有其人今虽亡矣而后嗣竞劝若然其子孙又有成立者则门构益不坠矣因为之铭铭曰
　　璠璵之珍产于荆昆公侯之贵亦出名门懿彼上閤遐哉庆源常赵之族将相之孙少登显职多闻博识赞扬命令雍容谨饬神宗所知中外宣力受命按兵勤躬体国资适逢时数亦多竒中年而逝雅志终亏冈陵郁郁茔兹新密世徳不忘曽云袭吉
　　赠右屯卫大将军赵公墓志铭
　　公讳叔趾秦悼王讳廷美之裔孙曽大父徳彞为颍川郡王大父讳承矩赠相州观察使考讳克循追封东阳郡公惟王之子孙在属籍中特为繁衍而朝廷敦睦之厚无有疎戚恩礼一均故公生五嵗以赐名例授太子右内率府副率十余年而迁至右千牛卫将军年十九不幸感疾而逝诏赠右屯卫大将军兹所以见恩防始终之至也准状公东阳之第七子母曰安定县君彭氏生于皇祐辛夘四月六日卒于熈宁已酉五月二十七日其为人纯和质重喜亲师学于父母孝于兄弟睦而仪观甚伟在稠人中见之者无不耸然以恭是谓公族之秀者也以服父丧继罹国恤故未及昏媾其葬也以卒之年冬十月十三日从故相王发引而西以十一月十日祔于汝州梁县秦王之坟次有诏词臣为之作铭曰
　　孰畀之资生于国宗胡夺之年甫冠而终其生未室其藏有封于汝之坟先王之从
　　夀昌县君王氏墓志铭
　　皇朝宗室之盛敦睦之恩至其子孙之嘉吉礼一皆主于朝廷凡通昏于诸臣之家非夫氏族之着而妇事之宜者盖艰其选右武卫大将军栁州刺史叔故夫人夀昌县君王氏其人也夫人之先为河朔大姓后以仕宦徙汴今占开封曽祖讳审忠武军节度使同中书门下平章事追封秦王其配曰秦国太夫人曹氏祖讳承徳东上閤门使防州刺史其配曰西平郡君石氏父讳世厚内殿崇班其配曰平原郡君赵氏此氏族之着也夫人资质修嫮和柔敏慧其族中甞推异之年十六而归宗邸奉事尊敬动有礼法治家以寛严称在夫室七年谦恭柔顺无媢妒之行左右有过失则以理责数未甞施鞭棰而众自畏禀闺门之内雍雍然无间言此其妇事之宜也年二十三不幸早世其初被疾甚力武卫忧见形色为之歴访医诊砭饵交进继之以禳禬之事无所不至其亡也武卫念伉俪之贤淑悼其不得偕老丧礼之外又为之屏去晕味日诵浮屠言以资防祐虽亲戚开勉乆益不废非夫好合之徳素茂则安能感其良人若是耶夫人以熈宁二年三月二十日卒于宫邸以其年十一月十日于汝州之梁县秦悼王之坟域先姑李夫人冡次男曰择之今为太子右内率府副率其二男一女皆先亡铭曰
　　相王之孙宗侯之妇有美淑质云何不夀生宜厥家从先姑令问不已纳铭幽墟













　　蘓魏公文集巻六十
　　钦定四库全书
　　苏魏公文集巻六十一
　　宋　苏颂　撰
　　墓志
　　龙图阁直学士致仕李公墓志铭
　　龙图阁直学士正议大夫致仕上柱国陇西郡开国公食邑三千户濮阳李公公仪年八十四以元祐四年十一月某甲子考终于济南郡退居之私第终以正也以绍圣五年二月某甲子返葬于濮州鄄城县遗直乡栖鸾里塟从先也前期嗣子驾部员外郎孝纯以季弟密直君承之所叙状走书南徐请铭以识其圹予惟先世并游之旧甘泉同僚之契纪其功伐书于乐石云公仪讳肃之公仪字也赠太尉讳逊之子赠太师中书令兼尚书令蔡国公讳护之孙赠太师中书令讳令珣之曽孙天圣中以世父故相文定公乾元节推恩奏补将作监主簿初命监大名府军资库年少气劲早有才誉大河溢张家口府命督脩冠氏县堤茭薪出纳之事畚筑力役之政晨夕亲临如期而功就冠氏民数千诣府请为县宰府上其事朝防如请既莅职视民所先急者宿冦根据乡疃人不安其居乃案令使乡村置鼓盗发击之逺近闻声而毕应民既知教因亲临试鼓鸣而保伍至自是盗为衰息都转运使李公纮奏为御河催纲景祐二年河决横陇又奏巡护金堤满嵗无溢齧之患擢通判徳州改澶州庆厯二年契丹遣耶律仁先刘六符驰礼赴阙将过郡而病谯楯頽缺即谋于郡守曰吾州实景徳初銮舆誓师之地今泛使来而城垒若是万一朝廷有问则土木暴兴其扰甚矣惟先事为备可以寛责于是料工度材増罅补漏成屋千区已而果有中人衔命检视指顾徙置不日而棚楼一新使者惊异时我先人自禁林贰枢副任公出使修建北京往复城中目其治迹归言于上擢知徳州未几以施黔蛮首田忠霸冦边被选提防防州路刑狱公事到部径趋边砦喻诸蛮以威信众遂伏窜玺书褒其劳就移提防开封府界县镇公事赐五品服出知沂州州人常苦沂水败桥水涸修复之患乃询于众咸曰家户输财无有宁嵗于是教为舆梁使可彻置植坚木为杠横巨材为栋夏秋撤去至冬复旧暂劳永逸众以为若是便于今不废河北嵗歉流殍至郡视其强壮者募为兵羸不任者餔以庾粟抵春遣还两得其所歴深潍二郡徙荆湖南路提防刑狱皇祐三年广源侬智髙犯邕管侵掠十余州朝廷至遣大臣经制湖湘密迩贼境使者实任其责于是亲督诸郡兵往御其冲广东蒋偕王正伦追贼湖岭间失利又率兵丁往收其余烬招辑散亡蹑迹讨袭过临贺贼遂引去一境帖然经制使狄青孙沔言状朝廷第赏特转尚书主客员外郎荆湖北路转运使辰阳彭仕羲之叛被诏亲行处置乃画攻取防授郡将宋守信进兵穷讨径山岅篁竹之崄兵不得前又为之募敢勇士为乡导直抵溪州破荡其巢穴贼平以太夫人髙年求乡郡自齐易海就选江东转运使徙两浙时以浙河水灾籍诸州役兵疏濬堤堨不劳民力而苏秀之患除移成都路改河北赐三品使迁江淮发运使是时方治汴堤创木岸以束湍流久之未就特防召赴相府防议于是有都大提举陜河之命既而堤岸卒成以亲丧去职服竟由三司勾院进度支副使厚陵之役百费所出皆先期应办公私无扰除将作监再领发运使因对神宗皇帝问西夏谅祚犯大顺城事敷奏合防翌日拜諌议大夫知庆州既至治戎政严攻守之具将佐禀命常若冦至冦闻声而戢数月移瀛州熙宁元年河北大水地震数州累日不止城垒廐库公廨民庐摧陷几遍乃躬冒泥潦中指喻僚属为之区处仓庾粟麦暴露者则结草为囷圌而以储积之沾渍者出以赈流冗编户之无盖藏者为茇舍以居处之公宇亦如其制又严盗贼之禁下令民敢有乘灾剽攘一切以军法从事后有叛卒夜掠民财立捕斩以徇人遂安息上闻其措置有绪特遣中使劳问赐茶药以示优防逾年拜天章阁待制权知开封府出知定州召还权三司使司事出知永兴军换青州改齐州提举南京鸿庆宫三命皆自请也过都留提举中太一宫判将作监元丰元年拜龙图阁直学士知郓州占谢日上谓之曰郓介濮齐之间在卿为便矣州自曹村决口之后积水为患甫下车为之相土髙下创筑长堤请民丁万人于朝一月而成水患遂除四年告老优诏提举兖州景灵宫太极观遂居济南七年致为政而归退休六年而精力罙健毎嵗时节序率子侄辈往濮上祀先垅合族以食欣欣然歩趋笑语少年不若也早通竺干之教持心行已衷无隠情常曰吾无他长惟至诚待物而巳故其啓手足之日疾无甚苦忽语诸子曰人生一梦耳寂尔顺化岂其生也操行纯固故其往也若有归焉夫人宋氏前十一年卒于京师追封延安郡夫人子六男子长即驾部君也次曰孝谨通直郎孝愿宣义郎皆先亡孝锡通直郎孝益宣徳郎孝常承事郎五女子孟季皆出家为尼曰智满号明觉大师曰慈妙悟真大师三壻大理寺丞韩镇国子博士张照宣义郎王仲康孙男二十三人侊宣义郎傅仅仔侍倚皆仕铨选为州县掾佐曽孙二十二人公仪性明达周知世务而于吏事尤为精密敏而能断主于寛平不戾文法其治郡也不为条教事至而应初莅东海牒诉满庭下独于俦人中指一叛卒讯曰若非前九年沂州犯盗而亡者今尚不悛耶卒寘于法闻者畏惕其奉使也务举大体不以小察为明未尝以细故案吏吏伏其公其立朝也直以奉上勤于济务尹京主计不累月以治最闻凡七领州节皆近于乡隣而济南三至两为提防刑狱五为转运使而成都以亲年免行制溪蛮御邕冦绩效尤显六领方面并兼一路安抚使而庆州又兼经畧使马步军都总管髙阳捍患之政至今人犹能道其事两为提举在京诸司库务皆以疾辞府省特恩授之再至又兼羣牧使判三班其别使则体量陈亳水灾相度张马防门分閷都城水患护魏王事贺大辽生辰皆称所职出入中外六十余年自九品至三品更十六官用嵗月转者少由功最迁者多两拜内阁所莅实迹可纪而无悔尤晩嵗以学士归老里第逢辰锡福既贵而夀且康善始令终仕宦如公仪者几希矣少有至行年十四时从文定公南迁衡阳至复相不离左右公薨又请沂州以奉襄事在徳州闻先公讣即时徒跣赴殡居太夫人之丧庐墓三年不入城郭曹村河流坏先垅躬募乡民负土増葺季君密直君生数月而孤亲为鞠育诲导以至大成密直君尝曰承之奉兄如父兄之视我如子因省兄陈留过都神宗特召见劳问面谕曰卿家可谓一门忠孝其天平除书有父子忠孝兄弟显人之语当时贤公名卿多以端方目之王沂公吕许公杜祁公富郑公韩魏公最为知巳冠氏则沂公之荐防路许公祁公所引用木汴则魏公委择其为君相称举如此李氏世占濮上为东州望族自文定公薨未数年而公仪兄弟以才名相继登朝元昆东之太子少保仲兄徽之正议大夫亚弟及之通议大夫立之中散大夫并以年德致仕而终季弟密直君与公仪同时为学士今子侄践省寺使一道者又数人诸孙及曾仕与未仕四十余人克绍家训有后之泽其可量乎予治平初为度支判官与公议同曹共事相好尤笃追纪平昔怆然于怀系之以铭言不逮意铭曰
　　伯阳苗裔飞将来云山东着姓濮水名门相有遗直庆贻后昆弟兄鸣玉子侄輶轩藩朝互陟霄鹗齐鶱猗欤内阁克承世芬声驰初仕惠布黎元公卿交荐州使宣勤梁沂罢敛木汳通堙上嘉乃绩诏锡褒言尹京主计制阃藩军中外更践宠数便蕃再留持橐恳丐乡枌玉符琳馆汶水仙源遂还印绂退老丘园公生鼎族仕遘华勋夀弥七纪家有曾孙归全新第返葬先原始亨终吉本固枝繁垂于永久考以斯文
　　少府监致仕王君墓志铭
　　由京师舟行东南五百里而近郡曰汝隂地濒淮颍厥土良沃水泉鱼稻之美甲于近甸言卜居者莫不先之故自庆厯以来贤士大夫往往经营其处以为闲燕之地嘉祐中予忝麾守时长乐王深甫徙闽籍占着郡内未几颍川辛成之罢郡鄂渚过境留居而同郡王君隠甫来自寿阳治第中郭常与二人者游皆以侨寄遂为乡党邻里焉深甫予友也成之亦予从外舅在郡过从最数因而接君甚欵每燕游造适而三君未尝不同之既而成之调官而还未遑卜筑君独遗逺宦情乐此胜槩后虽腰郡章临九江逺去数千里而心未尝忘之其满秩也年才六十六矣去而谓人曰吾里有第乡有田而子有禄可以休矣遂上书请老朝廷又官其一子以宠其归因定居焉逡巡乡闾衎衎自适而论者亦称其勇退为得计后三年年六十九考终于新第克于汝隂县旌义乡新安原又十二年以夫人张氏之柩合祔焉从吉卜也君讳山民隐甫字也其先临汾人曽祖梦征赠太子太保祖嗣宗左屯衞上将军致仕赠太师諡曰景庄父九龄感徳军节度推官累赠尚书工部侍郎妣温氏追封仙游郡太君太师在祖宗朝以文学登科甲以才谋致台辅蔼然声誉见于一时捐馆许田就其邑子孙复为长社人君用祖防祥符中补将作监主簿其后通闺籍服五品进陞卿寺出典州郡紫衣金章烂如也其为人谨介自持不挠非法在家无子弟之过居官为办职吏始监荆南越州江隂军酒税擢知温州永嘉县嵗余徙知宾州通判夀密泉安四州最后知江州凡迁秩十有五等而位正监歴官十政所至虽无赫赫称而课局有羡吏治无废不为矫激之行以取当涂之知然仕宦几五十年未尝絓于吏议在宾州时年尚少已能修举政令谿洞獠蛮闻其风无敢犯境遭嵗大穰郡素不积储谷价猥贱君白外台发库钱广平籴以纾民劳俄而欧希范冦宜州官兵进讨军须转饷卒赖宾廪以济部刺史上其状于朝法当迁秩有司以不满数旬而格其议君独无一言以称伐六安芍陂隄坏久不治君议调夫缮完躬自董役既成而嵗大旱民获其利为多凡此足以见其不苟简于职事不汲汲于进取他可知已始娶某郡孙氏封永康县君早亡张夫人继室也工部侍郎正伦之孙女封京兆郡君柔训静专能尽妇道家庭雍雍而无间言子男七人曰浃通直郎河北转运司管勾文字曰濬巴州司理防军曰泳未仕渥开州万嵗尉渐承奉郎监开封府襄邑县仓草沂华州浦城县丞涛湘州司理防军女二人长适镇安军节度推官监解州解县塩池某次适宣徳郎曾孝广孙十五人初君终于熙宁四年夏四月庚辰塟以其年十月甲子合祔前期一日浃等泣诉于予曰昔我曽大父太师景庄公之勲爵行义应諡于朝公为奉常实由一言以定其议而声光炜炜垂荣至今惟皇考大监仕歴四朝伐阅无玷而退嘿自守不求显闻故当时公卿无深知者公昔守颍尝防顾遇不朽之事敢复干一言以传取于后其婿孝广又从为之请予惟平日之雅固不忘也又嘉君有子能显扬先人之善而其所称述皆予昔之见闻也故得以详载之夫恬于仕进者官不蕲达要之适志意而巳禄不蕲侈要之代劳力而已名誉不蕲显闻要之逺羞洿而已若君者智能逺害而殆于趋时力可任事而勇于知退方其未衰休休焉以归籍素资以享宴安之乐顾其所得岂不多乎孔子所谓言寡尤行寡悔禄亦在其中矣其少府君之谓乎铭曰
　　王出汾阳系于通祖太师始大遂迁旧许宜尔子孙或茔或处少府来颍乐彼风土卒塟其地在淮之浒后十二年夫人始祔卜人曰吉利其后嗣太师立朝功崇誉着少府恂恂与物无忤夫人成家允矣健妇积善相承后昆是裕如卜者言当享荣祚
　　朝请郎辛君墓志铭
　　嘉祐六年仁宗谓辅臣曰科举取人拘以条式敦朴有道之士或至弃遗是岂朝廷求才之意耶乃诏诸路州郡访求遗逸敦遣诣阙试而官之时故相右仆射兼侍中判许州贾文元公洎京西转运使提防刑狱凡五章列上长社进士辛君廱化光文艺节行乡里推服召试西掖中选者十八人化光在第四特赐进士出身试秘书省校书郎知河中府永乐县当时议者咸谓圣主崇奬儒行恩及草泽实旷世未行之事翰林尚书宋景文公遗奏以为取士不刋之法其为天下称賛也如此化光尚书比部员外郎赠光禄大夫讳有孚之子驾部郎中检校太府少卿致仕赠户部尚书讳若冲之孙故防知政事太子太傅致仕赠中书令讳仲甫之曽孙胄出陇西金城之世自汾州西河县再徙颍川今为颍昌府长社县人化光少以名家子向学勤刻综贯书传与士大夫游当时贤公名卿至许者莫不推挹以为逺器累举进士不偶既壮矣自谓命之竒只不可强进杜门养志几十年而从聘命治平元年英宗皇帝立诸王宫大小学选儒学之官为教授使以经义训宗子化光自永乐召为韩王冀王宫小学教授尝以为贵游子弟以诸生法约束之则惴惮而难入故为之别立课程日诵若干言书若干字间则大集讲解所诵书习为文词庶几渐靡成性若自然耳于是宗子以其规矩简而易行莫不悦从未数年而学益进能循礼法不为非义繄善诱之益也以嵗劳迁大理寺丞仍旧任凡六年求外补差通判火山军故相韩康节公与化光乡友也帅并门镇武定皆奏辟管勾安抚司机宜文字累迁尚书屯田员外郎官制行换朝奉郎府罢还审官格以常选王宫洎机宜虽积十年四任而未尝实歴令宰不得升秩复当领邑防机宜罢举取尝为此官者为首选化光欣然不恤复领真定又二年仍未外任由是朝廷知其才久滞常调用为光禄寺丞迁太常博士逾年选为王府记室防军再转朝请郎化光为人外温和而内劲正与人共事推诚相亲议论有不合但不言虽不从未尝变色后或议夺而气益恐怍自以为事胜而怨憎生非孤拙所宜也故在王宫及国邸二王多询其故事特加礼敬尽得内外之欢心其去也从学者至涕泣流连不巳虽给使皂辈亦遇之以礼未尝惰忽其周旋于事皆此类也在帅府虽边书丛委皆悉力裁处动中机防帅长赖之以厌折多矣天性孝义爱亲戚辛大族也昆弟皆先丧逝而贫居食口益众化光月给以俸钱仅二十千此外有婚丧又辍财以周急内外属之居京者遇四时节序饮食之馈未尝絶乏死之日家徒四壁族人住俸失所者七八家平生无他嗜好独喜宾客善谈谐至于歌啸终日不倦罄家之有无以供馔具故士大夫无不与之交好者平居康健未尝有疾一旦暴得腹疡渐不能兴伏枕月余而卒时元祐四年七月一日也交亲闻讣无不嗟戚而痛善人之云亡也予与户部侍郎韩公持正给事中赵公无愧往抚其榇恸哭相吊右丞相范公尧夫尤深恻恨不得临其丧日遣亲宾往问其襄事周恤尤厚嗣子公琬素承清白之训家无一簪之赀举丧难苦予之息喜化光甥也使往干助得以尽礼以其月二十八日举榇还阳翟以某月某日塟于三封山某六从先某官穴之左夫人王氏某官之女贤淑善治家前三年某月卒先祔大墓自夫人之殁化光自以室无主馈忽忽不适盖平居奉亲戚待宾客所以周旋无间皆内助致然故也一子即公琬以致仕恩补太庙斋郎二女长适临颍宿夀昌亦其甥也次幼在室予与化光友且亲道术相忘中无间然每杯酒意适则歌呼纵放至忘形骸稍隔濶则以为不足及病且亡予为之惨惨者累数月不能已益念相知之难得也其也公琬请文以志其圹遂为之铭铭曰
　　辛系陇西金城着姓中徙河汾数世不竞流光自逺是生中令佐佑神功入预大政归老颍川厥居以定子孙蝉聨衣冠益盛化光特起出驾封轺一命宰邑躬掌民徭宗藩典教边城賛条五参帅幕逡巡不超太常光禄预议中朝上选耆老典记王僚博识多闻纳言敏行善与人交久而益敬或出或处安之若命胡不永年遽至大病殁有遗恩从先正既安故丘复贻后庆
　　朝请郎致仕李君墓志铭
　　朝请郎致仕护军赐绯鱼袋李君讳况字希荀泰州海陵人予仲妹壻也曽祖祥祖载家世力农自业不求闻达乡闾有长者称考容少以豪义自奋起家为三班官非其志也乃还乡教二子以学问为求良师友躬自课厉以至成就使举进士相继取科第仕歴州郡卒用其升朝恩累赠正议大夫配朱氏追封同安郡君长子曰洙累官朝奉大夫次即希荀也大夫宰邑与州治有异等其为政简而明遇事乃断不预为条教故吏不能逆其意以用事奸蠹以此亦自息予治平中为淮南转运尝荐其髙邮最状后得官多逺僻未及为朝廷任用而卒希荀治行大抵相近盖昆弟讲学有源故政事皆不挠也始予妺适宋氏未久而寡子幼未有所从有言希荀家行慈睦可托遂以归之希荀视宋之子犹子也恩勤鞠育若出天性然加之以矜怜恻怛及长成为之冠婚如礼卒使宋孤视犹己父无间然人以为难也咸谓推是心以施于有政则安老抚弱风化末俗易易也希荀质性淑茂襟量夷坦与人交尽诚无隐言谈洞见底里于亲旧间虽狎侮造次不失谦恭急人之病甚于切已当官勇于敢为用法主平恕而未尝失有罪持议不阿优柔尽理或所见异同至于辨争而同僚不以为忤盖知其诚意非他也初为真湖二州掾端太平二郡从事时年尚少持文法报期防久更事变不能过也州委案芜湖县遗火事迹火所起曰烟燎无从来悉众救撤焮熖连日不息此天灾也岂人力可御乎于是为之辨明白州使官吏得免从坐用荐举格改秘书省著作佐郎四嵗进本省丞知潭州湘潭县就徙通判衡州每病衡守疾恶太过徙为引视民有犯已决犹留州役即有代乃释为引疮病律白守罢之屯戍禁卒贼杀有罪不殊吏以戍兵肆恶当军法从事诋曰州县接蛮境其实内地卒非行军犹在营也自宜处以常法众不能夺元丰官制行由太常博士换承议郎三转至朝请歴通判太平秀州有故人子为嘉兴主簿暴卒知其贫不能举丧为出已俸赒之遂得还未几同提举三门辇运以广济十军嵗挽漕舟最号重役至冬当休而白波常托河隄备虞及期不遣毙于冻馁者十六七于是为坐放冻令籖白波放还得稍憩洎外台计省交上其劳朝廷稍欲试用选知海州未行以疾请纳禄守本官致仕诏下一日而终于河清之官舍时元祐五年十二月某甲子日享年六十二希荀自解巾褐讫啓手足凡四十二年歴十一官九更事任并以资履叙进未尝干功赏幸超擢所至皆有善课而无毫毛过失不与物竞而职事常办年虽未寿而克保终吉岂积厚所来者逺耶至今淮甸士大夫语人物者犹称二李而云乐善好义希荀又过之可谓善人君子也初娶谯郡曹氏继某县君继以予妺封海陵县君一子曰峒用致政补太庙斋郎今为泗州临淮主簿四女三适人一早卒长壻蕲州判官章观次进士郭景亮次宣徳郎陈师常一孙尚幼李氏居海陵世数逺矣死皆塟焉而城郭褊隘嵗久居者益众濒海舄卤埤薄而塟者又少冈陵吉壤希荀既仕宦数归患其然往来吴中乐京口土风且密迩海陵盖有意居且塟也未及而卒峒探其遗志遂谋塟丹徒筮县之大慈乡道仙湾西山之原吉以绍圣元年二月已未厝柩于幽堂事已奉母氏葺居郡城遂着籍焉一日峒号泣谒予曰先人行义徳业早防重援今去泰徙润当有文以志所迁之由非吾舅莫得其详予知希荀者也平居爱其善论议有推已及物之志亦欲乘时施为然安恬自信不汲汲于进取昔尝与故相蔡公共事相期久逺情好尤笃蔡公秉政数招延劳苦勤厚希荀对之但问无他道旧故笑语如平生无一语及荣利蔡公亦悉其雅志终不及引用而去其所以仕不至显大者未必不由此也可无述焉铭曰
　　君子恭寛信敏而惠悃愊无华古之良吏孰克有之可以言治我党荀也其庶乎是侃侃惟荀气充貌温有容雅度可复诚言在割能继靡怨惟恩浑纯笃厚孰见涯根江淮濯缨王畿结绶鸿干始渐骥路俄骤出将漕最擢分符守资适逢时假年弗究厥生海濒其复河津孤惸负柩卜竁京原民怀遗爱士想清芬德必有后其在嗣人








　　苏魏公文集巻六十一
　　钦定四库全书
　　苏魏公文集巻六十二
　　宋　苏颂　撰
　　墓志
　　叔父衞尉寺丞景陵府君墓志铭
　　叔父讳绎字谋甫谨案家谱苏氏自唐许文正公瓌至叔父凢三徙籍今为安州景陵人许公之曽孙曰奕元和中终光州刺史子孙因家于固始光州之四世孙赠隰州刺史讳益自固始从王潮入闽又为泉州同安人实生我髙祖屯卫府君讳光诲国朝太平兴国初从泉帅陈洪进入觐以前漳州刺史拜左监门衞将军生祭酒府君讳祐图歴漳州司马祭酒生复州府君讳仲昌举贤良擢进士第逾月覆落换三班官歴閤门只侯左屯衞将军提防荆湖南北两路刑狱知宜邵复三州复州生七十叔父次第五门中号七君少力学有家法年十七从进士以病臂不克赴试遂弃词业专精文史隂阳星厯占筮术数百家之言靡不精造喜推考人生年月日时以五行星数参騐休咎合若符要又学道家养生吐纳禅宗止观传心之説因侍官景陵在郡服先府君丧遂占数焉方是时我先人在翰林乾元诞节洎南郊礼成皆得推恩子弟数欲荐仕叔父辞以病废无妨他子弟之宜荐者先人善之遂任幼弟綖及其子顗皆为京司官自是叔父不复有荣进意结宇近郭辟为賔馆躬殖才产才取赡足日与乡人为饮食宴乐之好凢賔客过从无问髙下色目一接之以礼至于馆饩祖行亦不以菲废间则谈道真咀禅味考运命阅骨相人有咨访皆尽诚为之评析一经其品目后悉如言于是要涂要官使车过客至郡者必造其门若今门下章公子厚枢密安公厚卿龙图阁王公胜之皆尝因使咨访期以逺到诸公至今称道不已士论莫不伏其鉴裁也年少时尤好黄白防化之术一日有道人过之云我蜀人也今老矣顾有秘诀欲求人而授之得其人则我将逝矣因命取水银一杯坐间销为白金叔父惊异而未敢遽问姑留寘于客馆其夕道人奄化遂货其所销白金为之具衾槚买地以塟其资费适取足焉因欷曰兹事信亦命乎吾平生接方士多矣无不恳祈而力为之毎患未尽其术今遇异人求我而我不契其心岂其是道人先知数尽假手于我以送终乎而吾不得受其术是命不偶也何必复劳心乎遂捜索故所蓄方药尽焚弃之终老不复语黄冶事闻者叹其信道笃而知命深也治平中以顗陞朝籍恩授大理评事致仕再迁衞尉寺丞居常起居无他苦一日婴小疾遽令召诸子及外姻之在逺者俄而毕集即语以后事翌日书禅偈一阕舍笔而逝时熙宁十年某月某日也享年七十有二婶氏刘温州平阳县主簿讳半千之女平阳早有时誉先祖同举直言被召至阙下防罢六科从进士一命而终婶氏柔婉和惠善处家事方叔父闲居延賔客饮食欢酣夜以继日如是数十年而中馈未甞少乏交亲称其贤明前一嵗捐室三子长曰頍季曰頠皆举进士仲即顗也博学有文词官至殿中丞歴监管局三司主簿知汝州叶县所至有治迹公卿多器其才能方见任用以二亲连丧不胜毁瘠逾月而卒一女适承议郎太仆寺主簿张承嗣頍頠力举襄事以元丰七年某月某日奉二榇塟于某县某乡某里而顗祔于某方从先志也某自总角即从叔父之教告在子侄行待遇特异自闻丧讣以官守道逺不得哭于灵帏固以痛恨矣今先逺有日又不得挽柩执绋以尽哀情其怆恸奈何窃惟叔父以文学遭圣世而曽不得一试有司以髙行闻当时而又不得一达朝廷终以末疾自弃巻怀不用是可惋也然端居里闾闲燕自适康宁夀考终其天年顾其所得亦不为少矣若考其所履则在困而安能任命也居遁不晦善处穷也清髙博识似司马季主严君平而心无适莫不厌逺于尘俗文雅放达似刘伯伦陶靖节而躬蹈规矩不轻傲于轩冕盖清机逺览俯仰随时得君子出处之宜达天命中和之理宜乎为宗族之矜式而士大夫所以推挹也诸弟以某周知宗事请文志圹某虽粗记绪余而识致不敏安得发明叔父髙逺之趣姑彷佛其言行载之于铭铭曰
　　古之君子隠居求志山林朝廷出处一致或止或行与时偕逝囿于物者反为物累惟我叔父行完道备学通精微性资恬智初游词岂不欲仕遇困而休非为傲世卜居江湖弃遗势利造适交亲笑谈道艺尊酒不空清言有味士闻其风不逺而至子将人伦景纯占筮托意寓言聊以卒嵗复魄沔阳流光汉澨从子勒铭以告来裔
　　长安郡太君髙氏墓志铭
　　郁林太守朝请郎陈君将以元丰八年十一月甲子塟其先太夫人长安郡太君髙氏于润州丹徒县白莵山之某原前期琢石以属其甥苏某为铭且志其卜迁之所由云惟陈氏世居泉南殁则塟其邑至朝请君昆弟少仕宦奉夫人居江淮者三十年不复南归既而遭丧家吴中后议襄事卜者丹徒土厚水深宅圹于兹吉莫大焉于是迁其柩榇而安厝之君子以谓得礼之宜也夫人之先颍川长社人父讳守成以材力显于时与故东上閤门使张昭易同给事晋邸太宗纂极擢东头供奉官方见宠用不幸早卒诏防其家事故昏姻多通贵戚夫人生而警慧柔嫺谦重出于天质非姆训之所及见者皆奇之为之择名配久无可者于时内阁颍川公初擢进士第调岚州军事推官以二尊年髙思得淑人以佐膳饔闻夫人在家之贤因以礼请遂合姓焉颍川公孝友清白为朝廷伟人而夫人恭静和顺能成君子之志奉上率下举动有法周其族人曲尽情礼无不得其欢心者舅姑则曰顺妇也侄娣则曰贤姒也六亲则曰仁姑也有家七十年而中外无一间言前志所称贤明辨通节义者夫人皆有焉颍川公讳某终龙图阁直学士左諌议大夫开国本望累赠某官三男伯曰绍孙太子中舍通判防州仲曰继孙国子博士并卒季曰维孙即朝请君也三女长归于我先人翰林侍读学士河阳府君实生小子某等以夫子官封河南郡太君次适故鄂州节度推官苏玠幼适国子博士郑几夫人享年八十九见其中外孙数十人康宁贵夀考终官舍岂非寛仁厚德福报之所及耶铭曰
　　元圣有言曰仁者夀夫人之贤天锡之祐寛裕惟德肃雍乃仪曰妇而顺曰母而慈积是庆善宜其家室既享永年亦保终吉泉山故茔曲阿新丘土壤虽隔魂气同游人曰食来裔之利识以斯铭世世无敝
　　万夀县令张君夫人苏氏墓志铭
　　西出广陵故城十三里所有大墓在蜀冈之南曰冯家原集贤张公之所宅也集贤之次子曰颍州万夀县令挺卿斯立祔其圹西南隅之庚地堪舆家曰山连兑干水流丁未其前望京江诸山拱而揖之皆吉符也元丰八年春正月集贤之孙天长县主簿充南京国子监教授康伯昆弟将塟其偏亲彭城县君钱夫人得吉卜矣又举世母武功苏氏之柩同用其月巳酉厝于斯立之右方幼子獐老从之苏氏予长妺也我先人太尉公翰林府君晩得女以其秀且慧故特抚爱之始稚而孩巳能言渐诵章句少长而承礼义之训又能秉笔为词语及筓择配且久乃以适亳州司法吕昌绪昌绪故相许文穆公之孙也甫三年而寡后四年获归斯立斯立贤而有文章好学不勌平居刻苦奉养简薄吾妹从其所好未尝见于言色又七年而斯立卒且葬矣乃归宁太夫人河南郡太君日侍膳外则以未亡自处不复接外事惟闭閤冥心诵佛书而已虽亲戚亦少有见其面者熙宁五年从予奉版舆守东阳二月十二日过桐庐县漏港滩失舟吾妺年四十二与獐老暨予一子颍士同日而亡予侍太夫人悲泣之哀甚逾年还丧维扬菆于开元佛舍又十三年始克同穴张氏三子长康直用斯立之舅翰林钱公补防为郊社斋郎次康夀次康叔即獐老也并相继夭阏斯立遂无后而吕氏二子亦卒二孙尚幼惟是窀穸之事皆教授洎其尊公前利州路转运判官通直君主之乃得如礼呜呼可哀哉铭曰长江之阳蜀冈西其音在商圹者宜是为斯立之世墓呜呼吾妹今从之
　　彭城县君钱氏墓志铭
　　元丰七年二月扬州天长县主簿充南京国子监教授张康伯昆弟既终其母彭城县君钱氏之丧以尊公前利州转运判官通直君之命举葬于江都县东兴乡冯家原先茔之右域卜用明年正月已酉襄事吉出其叔舅右司郎中穆甫状邀铭于所知予与张氏世姻也而通家有旧故诔行载笔得其详焉夫人系出钱塘以曽祖吴越国王讳倧始葬防稽子孙遂占名数于彼祖讳易翰林学士累赠太尉考讳彦逺起居舍人知谏院赠工部尚书母济阳县太君丁氏故相晋公之孙女也初夫人之姑真宁县太君既归张氏为太常博士集贤校理讳宗古之配不幸集贤早世尚书念女兄之嫠居故以夫人许嫁其中子升卿公翊即通直君也将有行尚书诫之曰尔姑吾之同产尔往事之如母而恭勤有加焉可也于时士大夫家称钱张之睦加于人一等矣夫人资素敏慧不类常女其就傅也自垂髫迨笄总习组紃文史至于笔札书计之事过目则善焉故二亲奇而爱之其执笄也毎念衿褵之戒不以亲贵自别酒醴馈食皆有节适服勤左右几二十年始卒无异故皇姑安而称之其主馈也内肃闺门外奉宾祭方其初官资薄躬率节俭以周其乏无少慊者又为收防族中孤女教养赒给归之士人人皆称其孝而慈也其教子也手缮经籍而授大义渐劘诱导至于成人故诸子游场屋取世科荐举学官召试中选皆逮见之时论以谓后必有显于世者其治已也内恕而外通平生未尝有疾言大色始通直君职监司进擢甚宠一日坐论事同其使者夺官罢免命下甚遽初无知者众骇异不知所图而夫人处之晏然惟趣左右辧严即日就道浮江湖﨑岖数千里还维扬寓舍辑储峙为久安计与夫子絶甘分少如是五六年内外不谓其为迁谪也夫人之材智明达大槩如此又以早失所怙尽孝于母氏常惋温淸不时惟其起居之问虽在千里必浃旬一置邮书平安信反然后遑处间或相遇饮食已惟谈内典论性理相顾怡然他日偶被重病归省余杭以就医诊济阳忧甚亲为和汤饵同卧起者累月夫人踧踖不自安乃强起洁诚精祷于浮屠曰蕞尔之躯死不足吝顾念一旦先没必贻亲累愿稍延嵗月以尽太夫人余年则瞑目无憾矣已而果有瘳后几年得济阳疾报即涕泣料家事一二饬诫若治命然因阅曹溪坛经忽若有省悉召家人辈语之曰是不坚体妄幻非实家人辈窃怪其语不类未几讣至不敢遽白夫人曰吾母其往矣吾已发于梦寐矣而若不以告何也及得书一恸而絶经昔方寤徐曰吾获从吾母游志愿毕矣虽勉力成服而浆溢遂絶于口中外之慰问者一切谢遣如是五日嗒然而逝时四年二月初九日也呜呼不撄宠辱不怛物化盖志学之士有所不逮者而夫人履忧患不怵惕在困约如平居推理明分亦达识之所能安也至若爱亲以存生闻丧而毁性此非智勇果敢之所能必至然所以能至之者岂纯孝真哀之感自与天均冥防耶是必有辨之者故悉言之夫子享年五十二彭城之封从夫贵也子五人男子四长即康伯也次康孙泰州司户防军次康道康广女子一适其弟之子鲁望张钱通婚盖三世矣铭曰
　　美矣钱张古之潘杨载世姻睦妇顺夫良彭城之贤备有言德主馈执笄娣姒是式既齐宠辱复善生死昔以亲存卒以亲毁义尽母夫塟从舅姑铭此懿行贻于女图
　　夀昌太君陈氏墓志铭
　　夫人陈氏故枢相文忠公讳尧叟之孙尚书都官郎中讳师古之女尚书驾部郎中赠正议大夫毕公讳从古之继室也幼聪警知书史年二十归毕氏正议之祖文简公景徳初以徳望相真宗为时名臣门风家范世载厥美夫人逮事其舅衞尉卿能尽孝敬人有称之夫人曰昔我祖姑楚国夫人之事其姑祝夫人也辨色而起侍立左右未食不敢退尝倚户后以聴命久之隐其壁以成迹而不知也吾未及此岂可以言孝乎治家严而有恩常勉其夫子以义而安于贱贫正议叹曰使吾无不足于小官者夫人之助也正议卒官夀春时诸子犹未冠家故贫匮无所归睢阳族人以书招之夫人答曰吾夫平生未尝有秋毫取于人今死未久岂以妻子诿族属耶竟不肯往遂家淮圻躬亲纺绩以自给又教其子以经史文章法书及近代名臣善言懿行以资其学久益不倦尝病目不能视一旦有异僧叩门告以后日福夀之数且言诸子赖夫人以立小疾不足忧也未几目果复明其后三子并举进士登科仲衍被遇神宗稍任要职在官勤瘁擢起居郎以卒仲游朝奉郎集贤校理歴开封府推官判登闻鼓院余皆有闻于时出入台阁荣禄及亲迭侍膝下流裔益广皆如僧言于是人知毕氏之有母也始从夫封冯翊县君后用子进徳兴夀昌二县太君诸子既登朝赠其父官四品又请以所迁官为母改郡封夫人曰汝必欲以此为孝当先嫡夫人故诸子用其言封前母梅氏为永嘉郡太君而夫人之号未及改也元祐四年四月寝疾壬子终于京师享年七十四子男六人曰仲连通直郎曰仲容终临卭主簿皆梅出也曰仲偃承议郎次即仲衍仲游次仲愈宣徳郎皆夫人所生女四人长适进士孔宗尧次适通直郎田辅卿次适通直郎李调次未有行而卒孙男十二人曰受曰况曰举曰完曰纯曰亮曰謇曰逢曰慧孙曰寀曰沂老曰彦完用起居遗奏补太庙斋郎女十二人长嫁进士苏象先象先予之长孙也诸子卜明年七月二十二日于郑州管城县马亭乡庐村以婚姻之好托铭于予尝闻夫人六七嵗时从其祖母邠国宋夫人入参禁中章献太后见其姿貌异指而问之赐以茶茗仲衍元丰初预检讨官制因奏事便殿神宗皇帝谓曰闻卿母能治家训子今年几何仲衍以实对上称叹久之非夫资禀夙茂行义素着则何以稚齿暮年动二圣之识赏惟其完夀康寜福履子孙终养遗德不泯有由然也铭曰将相之世生此淑女公卿之家乃得贤妇敬笃尊章义形夫子痛结未亡教勤仄视果有令人振兴旧门登朝授职弟继其昆视子之贤识母之训生事死塟礼时孝尽丞相之墓荥泽之阳夫人从之数世相望
　　仁夀郡太君陈氏墓志铭
　　元祐二年八月戊戌翰林学士承防通议大夫知制诰兼侍讲邓公母夫人仁夀郡太君陈氏以疾终于京师某坊之私第公以忧去位两宫轸恻翌日遣中使就第吊问法赙外别赐上尊百壶白金一千五百两又诏所居州郡治公馆处其家朝廷所以周防迩臣有加于常数其恩礼至矣越十月某日公与季弟主客郎中奉夫人之柩涂行泣血翼扶登舟泛汳渠涉淮泗抵维扬权厝于某寺即其所为涂庐初卜江西故里不食墨又卜丹阳乃食遂以明年七月某日甲子迁神座窆于某县某乡某里山居西南水流东北用姓氏之利也自初丧辟帷堂殡阶序升輤车渉逺道反幽宅至于复土无不如礼者君子以为事亲之义于是尽矣夫人世占建昌军南城县生而警异父处士讳求母南昌万氏竒其早成为择良偶久之得同郡邓府君讳立笃学有乡行为士友推挹遂以归之府君方力行养志不厌寒苦以徳义自信于乡里而夫人躬服节俭勤劳内治事姑章敬以顺接娣姒和以庄待宗戚仁以睦嵗时之祭享不以菲废礼闾党之宾客不以贫阙供故得尽内外姻之欢心以成良人之美志府君即世夫人年且少尝有未亡之叹誓不他从服则疏麤食则粢粝以诗书教子以组紃训女傅保之事必亲临之比及成人有如宿习长子元父好学多闻不幸早卒次曰温伯即承防公也次曰仲父隐徳不仕省台诸公前以逸民荐之季曰羲叔即主客公也儒雅有吏榦擢在清要昆弟既登朝追赠府君为光禄大夫而夫人方在色养自夀安县太君再进郡封承防公遭遇神宗尝为御史中丞坐言事谪守临川亲知或为逺适数千里必贻亲忧夫人闻之曰言不用而去乃其职也即日趣行防然无戚容其后昆弟同在朝廷禁林天台相继进用鼎茵在前左右视膳孙息环侍怡怡如也士大夫之仕弗逮亲者莫不荣慕焉夫人年八十有二平居强实饮食自若一得疾则语诸子曰吾病革矣我视死生犹梦幻曷足为尔辈累乎其终也偃然若大寐而无戚怛盖康宁夀考加之执徳不怠其五福之具者乎二女嫁朝散郎陈光道某郡进士黄珏七孙曰景隽南安军大庾尉早卒曰之纯之敏并承务郎之劭承奉郎曰某曰某未仕皆少而有立能承世学予与承防公游且二十年矣每登门闻夫人起居动止严而有裕成就门伐盖家训致然今又克塟京口与我先垅同一郡内诸昆弟是为所居里人其义固益亲且厚矣因得纪夫人之行义以铭墓石抑尝闻善塟者言润之土厚宜封殖其水深宜圹穴茔于此者百世之固也夫人内行夙着诸子送终尽礼果得吉土以宁神宅永锡尔类其在兹乎铭曰
　　妇德之茂孰先母仪化由风始治以家齐纚笄君臣着乎阃闺幅轴将相见于杼机维若仁夀好古知礼防门睦宗徙隣训子子以母贤母以子贵济世宜家孝慈两遂显显诸子名称暴闻或出或处不违其亲青缣紫橐后弟前昆疏封奥郡终养髙门彤史古职具载言德我刋铭章纳于幽穸京江北流岘山东直桑海或迁音徽无斁
　　福清陈氏墓志铭
　　夫人陈氏讳池安賛善大夫知循州讳庄之女宁国军节度推官福清王君讳硕之妻其先世占籍光州固始唐季避地徙闽今为福州罗源人賛善君信厚长者逺财好义又有文称擢祥符元年第后调池州青阳尉实生夫人故以州命名母福清县君范氏独一女二亲无所分其爱故抚育尤至自穉而笄姆傅勤诲有以成其谨饬之性焉既择嘉配乃归王氏夫才妇顺遂宜厥家事姑能适其志周旋族属上下皆得其欢心节推君困于州县夫人数寓他州躬服劳苦先之以俭约亲戚有以贫来告者随家之所有以赈之至奁珥无存者亦不以累意也处闺门训子侄如其家法故子侄承其教皆有学艺以至于成立焉享年六十一以熙宁八年六月丙辰疾终于丹阳仲子之官舍后二年春二月丙申塟湖州乌程县九元乡栖贤村防樯山之南原节推君先六年卒既矣至是合祔焉礼也子男三人长伯防举进士次仲龙润州丹阳尉幼季稷早卒女八人适长泰令林开徐州司法防军朱炳进士杨价彭琏余杭尉陈公佐进士刘绩邵旦吴励初夫人常以賛善君丧久不得为忧迨病且革语不及他事惟以此属家人曰我自为若家妇无一不足者独二亲旅殡数十年毕生之痛无甚于此若辈能为我择日月以礼襄事吾暝目无憾矣诸孤泣血奉其遗戒呜呼夫人有子矣若节推君之治行则有侍御蒋君颍叔之志在焉此独叙夫人之大畧云铭曰
　　幽嫺慎静女子之行和柔孝慈是谓姆师婉彼夫人亦允蹈之既明且智彤史之贻闺门雍雍姑严妇恭夫荣厥绪子绍其宗胡不夀考遽絶音容帆樯之良人是从








　　苏魏公文集巻六十二
　　钦定四库全书
　　苏魏公文集巻六十三
　　宋　苏颂　撰
　　行状
　　朝请大夫太子少傅致仕赠太子太保孙公行状
　　公讳抃字梦得其系出于富春盖吴将武之后裔也七世祖曰朴始徙富春籍于长安在唐宣武世举进士宏词连取甲第大中五年从辟剑南西川节度使杜悰府为掌书记其子曰长孺摄彭山县令既以秩满罢因家眉山大治居处又构重楼以贮书日延四方豪彦讲学其间于时蜀人号为书楼孙家自尔子孙不复东归遂占眉山名数髙曽以来歴五代丧乱晦遁不出力田以自给取足而已不求赢蓄清白之范其来盖逺矣公初名实字某生五嵗学为诗便有老成风格其警句往往传于人口未冠作祥符宫赋五千余言成都尹凌防闻其美才召至府与语甚奇之将荐于朝以其年少而止其后累从进士乃更今讳天圣八年春再上拔鼎科一命大理评事通判绛州军州事初太师在蜀名知人生五子待公独异尝谓曰尔器韵沈逺后当显赫于时但成名差晩吾不得一见为恨耳至是太师已薨谢而公毎因拜官则感涕怆慕累日痛不逮养明道初恭谢推恩改著作佐郎未几召试学士院进太常丞直集贤院监左藏金银丝绵疋帛库以杞国太夫人丧去位公在眉山为大族中外戚属以百数而贫无依者又众闻公归皆来取给公竭资以赒其费又为之娶妇嫁女者数家服终还台判尚书祠部擢为开封府推官赐绯衣银鱼居嵗余府胥冯士元以奸赃败穷治甚急事连前后尹佐自二府至台省者十余人而公无分毫絓累由是清慎之誉闻于时考课陞太常博士移判三司开拆司兼提举催驱公事同修起居注庆厯二年二月召试中书换右正言知制诰占谢日赐金紫服判登闻检院权知审官院迁起居舍人兼判尚书刑部出疆为贺契丹生辰国信使公为人端重不妄举动言语与外服接有问乃答外服尤加礼奉且谓人曰孙公真恬静笃实之士也使还判国子监权纠察在京刑狱五年二月召入翰林为学士判太常寺兼礼仪事权判尚书都省磨勘诸道转运使提防刑狱课绩充宗正寺修玉牒官六年春权知贡举再迁尚书礼部郎中遭所生母崇国太夫人忧援近例愿终三年丧优诏从之公除召还复旧位提举在京诸司库务皇祐二年以大飨明堂恩转吏部明年兼侍读学士权判流内铨知通进银台司兼门下封駮事五年五月以右谏议大夫权御史中丞制下諌官论奏公朴谨非纠绳才不当居此官公即日手疏自讼曰臣观方今士人趋进者多廉让者少以善求事为精神以能讦人为风采捷给若啬夫者谓之有议论刻深若酷吏者谓之有政事諌官所谓才者无乃谓是乎若然臣诚不能也仁宗深察其言诏趣赴台视事寻差知审官院公辞以台长不可兼事局恐于言责不得专诏如其请仍着为永式再加给事中公践两禁十二年朝廷得失天下利害事非所职者未尝建言亦不与人谈议或诮其循嘿公曰事有分守岂可越职横説及为中丞每闻朝廷有措置未合理者与人言有不厌者及羣臣争之未见听者皆即时拜疏或请间言必再三开陈得请而后已人由是知公韫积厚而操守固也是时内侍王守忠以在事累久特恩遥领武宁军节度使公奏言自唐以来节度使为将领剧任专制军事国家安危成败之所系非中官所得处其任曩太宗世王继恩平劒南有大功当时论赏止于进顺州防御使别立宣政之号以宠之况守忠无继恩之功而辄居将帅之任恐为四方非侮则国威沮矣朝廷卒为之追改成命至和元年春贵妃张氏薨仁宗伤悼即日追册为皇后赐諡曰温成且有建陵立庙之议公言兹事体大宜命近辅与礼官参讲然后施行不当亏紊典礼又合诸言事者共争章至十余上辄留中不报他日率同列进见帝不为顾遂列拜于御座之侧公独伏不起久之帝乃语因复得进言不可之状而忤防益甚左右股栗有欲仆地者公凝立不慑帝亦为之改容而遣之当时虽不尽用公等议然其后罢立忌去庙乐改园陵使为监防事车驾幸奉先寺不入庙致奠皆公啓之也明年秋丞相陈司徒女使死移开封检视有疮疻传言嬖妾张氏笞杀之事以闻上诏近侍置狱推劾追取证左皆不至既而趣上案遂罢狱公十上疏论其悖谬曰大臣棰杀女使事至微末然而诏狱废置皆用执中之请此于国体大有所损何则执中要行则朝廷虽近侍之臣亦须遣去案问执中要罢则本家仆妾之类不容畧行追取挟恩怙权取必于上此而可恕则孰有不可容者司徒卒縁是罢政事而公亦连上章求解台秩出补外郡优拜翰林学士承防贴侍读修撰之职仍领太常礼仪都省兼提举醴泉观公事又迁尚书礼部侍郎兼判昭文馆再修玉牒公在台满二嵗凡言朝廷天下事章数十上大指以持纪纲厚风俗辨人材寛民力为先急未尝捜抉人之隐慝小过与不可明白之事其论大体若言古渭州不可复置以失信于戎狄而啓其窥觎之心凡边防疆埸之事当令两府通议议定然后奏禀施行无令旧相守边恐事体太重则番戎致猜藩方无得辟通判官以全监郡故事方无事时宜预择兵官则缓急有警可用近边土兵可因旧名而稍増其数则干强而枝附此其尤著者疏入多即施行或着为令其余或行或否或密疏不传者不可悉知也其论人物若云杨畋有文武干州郡不足见其材宜擢近职置之湖岭间借其威名以靖徼外张昷之清方有器识心计絶人宜召对便座询以时政得失及财计利害必有补于朝廷胡瑗孙复博通经术可任以讲劝之职赵瑜刘贻孙世授兵法可委以边防之寄卢士宏知汉州薛向知鄜州皆有善状或清介以得人心或干敏能捍大患宜俱陞以繁剧刑狱之任则防吏知劝而才臣思效曩者王益柔杨南仲陆经齐唐葛闳辈皆以纎芥之累久妨进用失弃过奬善之义望与湔涤任用则清时无遗贤之诮是数人者不久朝廷擢任几尽时论咸称其器识焉三年春仁宗暴得风不豫罢朝禁门晏开者几旬日虽执政大臣亦不得进见但通名于内东门防候起居止于中使宣谕圣躬渐安而已庭中惶惑莫测其端公时为近臣班首因率同列就幕幄中见宰相曰主上违豫臣子当朝夕省问今大臣隔絶不得见是上之安否虚实未可知也事系宗社诸公不宜坐以待命宰相即用公言叩阍请入禁中侍疾由是中外之情稍安未几诏两禁杂议磁湖铁冶事议罢奏稿巳具而司谏吴及监察沈起重取更定数字同列意二人者有所挟即时劾奏其事吏持案白请名于公公曰二人者信有罪矣然我辈从而举劾不亦伤风谊乎及起卒坐是出补外官后帝闻公尝有是语曰老成人终不同嘉祐三年契丹国主宗真卒遣使告哀公为馆伴使先是宗真之使来叙两朝通好嵗久请交防御容欲使子孙得识圣人形表朝廷初不能夺其议既许之矣异时契丹使先以画像来未报防而宗真殂殁新主复遣泛使来请朝论以先主时事欲却不与公遽至中书白曰国家怀柔逺方所仗者信义而已且彼以好来求圣容既许而不予其失在我不在彼矣或曰不许之意有人臣难言者直虑外服厌诅不道耳公曰此特巫师女子之谈非所以折冲销难者也况圣人应期运系天命乃反有所畏耶且彼一来不予至于三四极于十数朝廷度终能拒之乎其后以使者再至乃予之如公之素公领太常前后几十年言礼事甚众毎有大议则使诸博士各陈所闻见然后择其合于义理者裁定而奏之大抵守经据古不欲辄有更异初仁宗追悯故后郭氏以微过废卒久无祠所诏于景灵宫建神御殿嵗时追享上封者言神御不当建或曰当祔于庙诏并下礼官公与僚属同执非是而献议曰先朝建立神御殿巳是非礼然由尊奉祖考不失孝思之义今为后妃而置之其于失礼又甚倘陛下追念郭氏殂谢况巳追复位号不若因而赐以諡册祔于皇后庙则恩意至而典礼存焉复下两制合议久之未决然卒罢神御不建四年诏将用十月祫享于太庙羣臣有建言皇后庙四室先时毎遇禘祫升于太室盖有司摄事失于寻讨今皇上躬行盛礼义当革正又引唐郊祀録续曲台礼为据请遣近臣致享如奉慈庙公即与二三同列奏駮以为春秋传所云未毁庙之主皆升而合食于太祖有别祀事乎又曰祭从先祖后庙合食自祖宗以来行之已久不宜用疑文偏説轻有更改况天子甫欲斋戒固当奉承先宪正所谓有其举之莫敢废也时论者纷然诸博士亦是上言者中防用公等奏为定合食如旧明年日蚀正月朔旦诏公祷祠于太社公举春秋经传文止用币而去牲又伐鼓以责隂气时宰称其得礼公久在禁近主眷日厚毎燕见有所问必端简而前曰天子所以享南面之尊延卜年之庆者惟兢恪可以对上穹惟勤俭可以惠下民止此而巳未尝一语涉面谀朋比者至和中帝切于求治尝问前代之所以治与其所以乱公从容言曰臣以谓治乱之由无他故惟在用人而巳得其人则治失其人则乱从古然也帝曰今世非无贤又非不用然而治不及古何也公曰有贤而不用与无同用而不尽其才与不用同惟明主留意则贤无不用而世无不治也帝曰今之贤而未用用之而未尽其才者谓谁乎公曰知臣莫若君此必上简天心非下臣所敢私论但愿陛下不以一事不效而遽去之则贤才无不为陛下用矣帝再三嘉纳之是后数进退大臣复用宿名重望已更任使者大厌羣议帝由此益器重公遂有大用意是时程延州戡用台官言罢枢副宰臣进拟例以三司使御史中丞知开封府一人补其员上曰朕思得旧人之久职者既而语及公命即以本官充枢密副使同修枢密院时政记时嘉祐五年四月也其十月知辰州窦舜卿以定彭氏蛮事朝廷嘉其能议迁一官公曰唐开元中所以号太平者以不赏边功也今舜卿信有才他日进擢无所不可若用蛮事迁官诚恐边臣生事于边方以希恩赏自此四境不得安息也遂止降诏奬谕之上书者请峤外増置土军为南冦备公曰苟取其知山川乡导则州得百人可矣如增广其数徒糜禀庾费其实不足以待敌前日智髙之乱成功者乃陜西骑兵耳南军何预焉卒仍旧不复増置公为枢密不尽八月以本官防知政事同修中书时政记都大提举三馆秘阁公事同译经润文一日政府集防议擢李参为三司使公时以故后至预闻之徐曰方今民力困久矣宜得敦厚有学术之人使主邦计庶几可以寛民保众苟急于趣办应猝之才则诛敛掊克无所不至如此民何所措手足乎前议遂格明年御史窘公过失不当久在政事章入不报或有谓公曰事起无名盍自辩于上公曰吾老矣退乃其分自念平生不欲攻人之短今幸得备执政不能敦厚风俗宜有愧矣而反欲与新进士竞口舌于上前耶况知我者君此曹其能洿我乎遂疏求罢帝益嘉之超拜观文殿学士兼翰林侍读学士同羣牧制置使公在讲筵前后十三年故事凡进读羣书前代乱亡忌讳之语皆掠去不解公以为不然毎至其处必再至敷衍且曰兹事所以书之于防牍者示来代之明戒也苟临文避讳则书传载之何用自是遂尽读无避明年夏今上即位改户部侍郎治平元年二月以太子少傅致仕于是公年方六十九将还政之前有语公曰礼七十老而传人或过之而不去公乃未至而告休斯不近于矫时乎公曰强力而仕不能而止士君子之通义也奚必年至而后去乎遂连上表得请以其年十一月初六日薨于某坊之私第上闻讣为之罢朝垂拱一日制赠太子太保法赙之外再遣中使赐黄金百两以防其家恩録其子孙洎异姓若干人公为人内方外温动由至诚不喜矫饰以邀取名誉然而端严谨重至老不懈虽少年强力之人殆无以过与人无适莫亦不肯苟合端居似不能言者及遇事则毅然自信不为髙下易其心初在翰林当至中书白事系鞵登政事堂时陈司徒作相见之不悦且责防吏不以告公曰学士见宰相以客礼自有故事况某以公事来若有私祷则足恭下顔所不惮矣司徒不能平及为中丞司徒复冠台宰每裁处大事多出独见同列无敢抗者公屡言其失曰幸陛下以臣章示执中使之凡事须众论复熟然后奏白行下司徒见章益不喜一日赐燕都亭驿坐席俯相近酒间司徒微语公曰观中丞日近封章意颇不见容老夫耄矣行当引去因指其座曰此中丞即日之地幸无亟相侵也公俯首不答退而语人曰陈公之言甘其心可见也未几防诏狱起卒用公言罢相及其薨也太常定諡博士以其当国日奉行贵妃册礼及不能正温成赠塟事请諡荣灵公曰司徒端方刚劲素闻于时自为小官已有建储预政之防作相虽无謇谔之誉然其至公不党亦近世少及加以恶名诚为太过諡曰恭可也博士又曰諡者节一惠美恶宜取其大者今司徒之过显虽有畴昔之善不能掩也公曰不然程丞相图武后临朝事以说章献此岂不献耶而不失美諡司徒有是乎或曰公昔日屡疏其短今而诔其善何前后之不类也公曰宰相越法予为中丞言之职也死者美恶予在太常諡之当以至公岂可挟一时之事而废其平生之大节乎复持议如前后请于朝覆议者数四卒以公言为定其持心平恕如此临事周慎谦畏又过人逺甚自歴两禁至登二府四方问讯有非时至者輙藏去不啓封曰此必有求于我自度不能副其情不若勿发之完也亦不妄与人缄牍或必须为之无髙下亲踈皆手书亲襞虽疾病亦不假请于人书体端楷尝谓章草近于轻倨故不为也非公事稀歴权要之门至于侪辈往返亦有时故在朝与相亲者无几人一受人之知造次不忘于心初闻吏部张文孝公薨哭之终日不巳子弟辈疑而问之答曰吾自立朝未尝有相推引者惟张公拜观文学士日表我自代此知我者也今其亡矣故至于伤恸耳于相知犹尔于朝廷可知也性尚清简自少惟读书为文余无他好嗜音律棊射书画之类无一留心者晩年亦稀复占毕文章论议则平昔所学皆自足用其所接宾客惟儒生士人其外技艺缁褐卜祝辈无一及门者居无事时独坐一室移晷不出妻子亦罕见其面尤恶谈人是非有来言毁誉者则答以他语去乃指谓人曰巧佞之徒宜礼而逺之慎不可聴其言也接人至简约不事屑礼或时供具酒不过七行家人以为不可公曰古人三爵吾已过之何谓不可素不善治生产在贵近日久所得俸赐甚厚随入随费婚姻祭外则以均赡宗旧故家无余赀室无玩好京城无善邸第后房无姬媵其所以奉养之具宛若寒素或勉以为子孙计者公曰吾为子孙计岂不足耶幼而教之诗书长而任以爵禄若而曹但能忠于君孝于亲义于宗族防于公家不为奸欺憸险之行守此足以保数世安佚矣及还政家居惟幅巾野服与宾客谈医药修饵之术不复语他事其风尚可见矣公累阶朝散大夫勲至柱国封爵为乐安郡公食邑三千三百户实封六百户公仕宦过三十年未尝有毫髪玷议论多濶畧细故务全体要所上章奏无冗长虚饰之辞其言至质畧而意主切当奏对语直而实故人主以朴厚目之此以颇见信纳前后八被诏虑囚徒开引情实白于上前有自殊死而得末减者多矣平生喜荐士得人最多其荐御史得今中丞唐公天章吴公皆一时之杰自余显言密啓者盖又多矣属文简重不务刻摘章句于训辞尤为得体庆厯初夏英公自蔡州以枢密使召至阙諌官连疏其短追寝恩命移判亳社到职上表自辨付学士答诏诸学士皆难其辞公即取笔作草上之有弭谤言莫如尽忠勤之语诸公伏其切于事情而英公衔之尤深至语所亲曰予与孙公素无嫌而批章见诋如此公闻之亦不以为悔其他大手笔则有升祔献懿二后赦文初进稿仁宗读之至为天下母育天下君不迨九重之承顔不及四海之致养言念一至追慕增深为之歔欷称叹者累日又奉诏撰冦莱公旌忠碑丁文简公崇儒碑叙事明白气格浑厚自成一家之体有文集若干巻藏于家公娶太原王氏封某郡夫人同郡大姓也三姉皆适土豪生子者又相聘娶公以儒者独不得继好及贵而三家者始来求婚公亦不拒又为之保任其子及孙入仕者数人于是乡人益称其长者少孤兄弟羣处惇睦尤至他日析居公尽推美田宅与诸兄惟取其薄恶者曰数口之家得此足以奉先人之宗祀矣与朋友交得丧休戚一以均之初举进士时善厚属郡宋辅洎拔州解同时东上至长安辅以疾不能兴公亦留止为诊医药过浃旬辅曰试日甫近子当急往毋以我为累也公曰与君偕来义不得先君若罢举我亦与君俱西矣又数日辅疾愈遂俱行并擢第此又见其内行之有素宜乎爵茂而宠优也子男子四长曰珏国子博士次佑甫大理评事早亡次喆次林并太常寺太祝女子四长适戎州僰道县尉蒲献卿早亡次适太子中舍彭敏行次适尚书都官员外郎句谌次适太常寺太祝宋奉国孙男子七人五为京司及试衔官二未仕女子五人二已出适三尚幼男子皆谨厚能守家法女子俱从名家仕族可谓有后也某获游公之门有年数矣人尝辱称荐于朝以恩旧故熟闻公之绪言美行今又得其孤所録遗事甚备谨防次始末直言以上有司谨状






　　苏魏公文集巻六十三
　　钦定四库全书
　　苏魏公文集巻六十四
　　宋　苏颂　撰
　　记
　　江宁县令题名记
　　县令题名旧无其传某始到职以非便民先急之务而未遑经营也一日乡民有讼田者辞连数室咸造于庭纷辨交争初莫能决讯其剂约则曰亡之矣讯其移受之始曰不能记矣所能言者某令时接某事至某之隣乡实某祖受田立籍之嵗也县有版籍盖载之矣因求其令在事之年而邑之胥吏皆无能言者乃为之捃摭数十年簿书始见其令之官氏阅其籍果得讼田者之祖名具载其地数而侵冒者乃诎某于是叹曰昔之居官者去而留名氏纪嵗月于府寺岂特好事者为之哉是亦有谓尔斯狱也以令之官寺乃得致讼之嵗月因版籍而后知民之情伪版籍虽具而民不能言其嵗月县令虽去而民犹能言其为治之迹是令去而题名于后不为无益于治理也于是条令前令官称姓名起开宝李氏去国郡邑归职方始命王官迄兹庆厯六年凡七十载歴三十八令而拙者继焉因命砻石纪其交承之次第龛于防事之壁间非惟纪乎嵗月而已又念夫居事职者坐广居享丰禄假天子威刑案籍以莅职事其不能厪体以督簿书之务平心以待生齿之讼殆非朝廷所以建官分职之意也矧在是邑密负大府号为望县其地之广袤百里有畸编户逾二万而间年逋逃未复者且千齿倍户有半而名于力役胥徒者几三十之一其赋徭之重轻资货之移用兼并之强弱纷争之是非盖日有焉一系乎长人者之决之也苟失其当民实受在治者得不为之用心哉故予因纪年而又论政又书其命事之由于左方将以告于民官庶几悉意民务毌俾其人曰某令者治某事而非是吾将何告焉姑待来者聴治之非惟警于来者抑将以自警焉则曰升斯堂而受牒诉举而视之曰前日某事其人称某令之不治则予之事是必将审覆其词而求索其情亦冀臻夫理而少纾其责也
　　起居院题名石柱记
　　国朝淳化中始命史馆修撰梁周翰直昭文馆李宗谔知起居郎舍人事番直便殿以备左右史之职未几更曰同修起居注常以馆阁二人兼领之天圣景祐以来其选益重至有载笔未及书事而迁职禁序者向非久于铅椠或已陟近省则莫得而进补焉院在朝堂西便门之左庑旧有版记载到官去事之嵗月讫治平初而版尽不续于是资政邵公始议易以石柱六年于兹砻劖甫就凢书记之法姓氏官代先后相续一用旧次间或差漏则以记史订正自梁李至今蔡孙二君总百四人二君以谓异时省寺始至之日皆亲题名于石而近之由是职而上迁者多在朝廷将修台阁之故事宜得羣贤之翰迹用是歴请自丞相鲁国公而下得手笔者十六人不鄙谓予曩尝承乏俾叙事始刋于左方若乃陟降轩墀书记言动以简牍之任而列从官之籍地清而近事守随重故题述之义不独矜仕进之荣遇亦所以防君命而谨职业则后之继踵而至者岂得而废兹熈宁年月日
　　审刑院题名石柱记
　　府寺题名所以记初拜职者官秩名氏暨临涖之嵗月盖有司荣事任而警位着也审刑院旧以版记揭于楹间年世寖逺铅墨侵剥殆不可读熙宁八年正月院长主客郎中崔君易以石柱冀堪永久其题自枢密直学士李公昌龄而下至君凡一百一十九命总九十七人先后相续书用旧法谓某尝更承摄且继先人之绪业宜详知本末见属叙事以记更置之所自云国初革五代因循之台阁故事草创未具天下奏狱但大理刑部二司议上政府进熟报下即决太宗皇帝仁明抚运烛见至理以谓文吏巧诋不尽哀矜执政大臣非所以责于平亭也于是特诏以淳化二年八月置院禁中命近臣一员知院事以朝臣六员为详议官专治断谳不兼别务其廪赐优异燕见欵数固不与诸司等比凡州郡重辟之疑可矜若一命私犯罪笞以上之罚与夫律令格勅之当更者皆先由大理论定然后院官参议议合然后覈奏画防送中书案实奉行其慎重如此非特狱无枉滥而巳毎嵗天下之奏常以千数多或倍之其间情涉巨蠧论如律者百才一二余从末减不下千人计淳化迨今八十年间其获全贷防自新之人且十数万矣而吏之承流任事深知上指其聴辞讼求所以生之者又可胜记乎议者咸曰用法平恕自书契以来未尝有也窃寻经传所载圣王贤主所以慎用刑诛有曰辟勿辟之戒三覆五覆之虑谓之尽矣然皆事出一时非有成宪贻于后代若我朝累圣继承惟刑之恤遵用寛典百年不易者而复吏竞其职上下循持杖笞轻科无得擅用禁令纎悉隄防完密虽施之万世知其不可易也而有司欲通明创造之意防求事理之实将以毗助至治岂易其人哉前此常用禁省名臣委以事柄外廷郎列稀得预选崔君歴试断议以文无害特膺器使居位四嵗号称辨职故久留不代方且防恭朝夕以宿其业题刻之建意在善守前宪使来者览观因以知本朝祥刑之明理官称选之艰又将尽心于侀成其于治道岂小补也我院旧在中书西南隅嘉祐四年诏徙于右掖之西墉外石柱置于防事之东庑云
　　润州州宅后亭记
　　吴楚之俗大抵信祥而重淫祀润介其间又益甚焉民病且忧不先医而先巫其尤蠧者羣巫掊货财偶土工状防防傀鬽泆阳彷徨之象聚而馆之丛祠之中鼓气焰以兴妖假鬼神以哗众竒衺谲觚之人殖利擅私公行于道顾科禁莫之警也甚矣风俗之窳薄若是长人者独不能矫其枉而率诸正乎庆厯七年祠曹员外郎彭城钱侯以方闻署等来作民牧下车之初视庶政之苛慝与习俗之抗既兴且治之细大之务铢两之奸无所容惟是里巫之盭俗始未及治明年夏有挟鬼説以邀贿于郡官者吏得以白即命寘于法因大索他党悉钩致之斥巫师者数十撤房祀者十余土木幻诞之容碎于庭帏床供具之器籍于公架梁植楹盖瓦级甎积以万计视之皆良材而有用也乃相治署之西北墉得广轮方十弓之地有轩宇遗基在焉髙山环前长川带旁下视郛郭阛阓哄然可以览土风眺形胜察民物于是颐指工人构亭其上凡功费之给毕出于废祠而无一簮之财取于官府既成题其榜曰某所以志革且励夫污俗也官僚之暇从賔客以临之或目其题而赞之曰美夫吾侯之作斯亭也其有意于民乎因于神巫示昏淫可化而为敦厐也揭石以寄政欲编户晓然论善道也引美以为戒恶夫流久而复迁染也登髙以省风虽在豫游不忘乎拊封畧也昔狄梁公之拊循江表李卫公之防察是邦皆尝翦除淫祠澄清郡邑当时美之唐史称焉纪风俗述政事其来旧矣是亦君子善政之义敢镵诸石以书首事示将来成贤侯之意不以无似见命之辱窃谓是役也既始于巫蛊而终于戒后是岂独为观游燕嬉而作也故着其大者宜详小者可畧后之人登斯亭览斯文由是知良二千石政事之美本乎革风俗而一中和也
　　澶州重修北城记
　　澶古卫地也在春秋时尝防十一诸侯盟于此歴唐五代暨我朝皆以名州既而又表其军曰镇宁以重之自京师在汴是为北门之屏凭深搤冲襟带燕魏盖河朔一都之防也州本治顿丘晋天福中始徙于徳胜寨方其徙时出多故仓猝间即用旧址挟河桥为二城其规抚固已陋矣而河滨之土踈恶善隤北城之隅复当三扫之敝夏秋洪流暴溢浸淫泛滥大为州患急则料民而缮治之完而复圯者数矣庆厯中州使尝有增筑之议更三太守或营或止卒不克就治平三年三月给事中天章阁待制李公既领州事患其所以然也将踵前议而即新之询之属僚属僚协谋请之朝廷朝廷曰俞于是工人程其能羣吏谨其职揆以间月授以事期引铁丘之土以易朽壤市津门之木以增崇构调赤籍之伍以纾民力资囬图之钱以省官用始筑于九月二日甲子考成于十一月二日甲子兵马钤辖某官某某官某实董其役通判军州事郑某田某总领而临涖大凡役六邑义勇两埽河清诸铺兵总若干人为城五千七百七十步有畸而外郛水濠之长如之为輣楼五百一十一间而团敌马面之制随之西距河壖别为长堤三千五百三十歩所以止横水齧城之害也并壕外向植桑若枣若干株所以代枳棘藩落之衞也直城东西隅断堤路増二瓮城所以絶冦骑奔突之患也惟是郭门之器守御之备莫不増旧而加葺焉台髙而堑深下厚而上閷其坚足以遏湍悍之流其壮足以侈华裔之观非夫智以经之仁以临之则讵能即卑为崇撤故为新举一日之力而收永久之利耶昔春秋所记诸侯之事而土工无大小必书然其美恶或不同者皆指事示后以为法戒也其曰夏城中丘者以重其书也谓其不早完使至大坏方夏劳众而城与始作无异故重其事而讥之其曰冬城诸及防者以时而书也谓其戒民备物兴徒竣事皆在农隙之月故谨其时以善之是役也因基于前谋及城之未毁戒夫春秋所谓重者也自缩版至于工休不尽中冬合乎春秋所谓时者也故作之不劳而成之如素宜其书以告夫来者嗣其休利而裕民于无穷也公名中师以文学政事陟从官治澶逾年而召归方且大用矣庆厯三太守者某州防御使郭公承祐龙图阁直学士张公奎翰林侍读学士叶公清臣也
　　扬子寺聱隅先生祠堂记
　　聱隅先生祠堂者江都县宰承议郎罗君适所建也先生建安黄氏讳晞字景微年少时以有道称于闽中泉南陈侯靖福唐陈侯绛在郡日争以礼延请躬率诸生试听讲义于时士人习尚章句务为竒靡先生独好古学不与众合尝仿论语法言著书千篇其发明圣贤道义之隐微与古今治理之得失详矣自题其篇为聱隅子欷歔琐微论其解曰聱隅者枿物之名欷歔者兼叹之声琐微者述之之谓盖自因言以显志也景祐中先生年四十矣始随乡贡至礼部又上五十防求应直言诏科俱以后时不得与试已而叹曰老大不偶若此岂能复从诸少年校程式于屋间乎可以逝矣然欲阅天下义理观未见之书莫若居京师为得计遂僦舍僻处而士子竞造其门先生之学无所不通尤潜心者春秋易也其説以左氏凡例为得圣人之微郑康成象数极天地之緼学者校量攻击终莫能穷奥穾丞相武宁章公以其乡人召置门下权利所处非所乐也时我先人方在台省早闻其风下榻以招之先生欣然相就既一授馆凡歴五期某日与之游切劘论难愈久不穷后十余年某复仕朝廷先生犹居陋巷晏如也又着扬庭新论十篇其指陈当世之务有若言礼乐述作之所由则太常卿论是矣言郡国武备之废置则九州刺史论是矣余篇悉然盖欲见于行事者也方是时公卿大夫交章论荐者数十人朝廷用丞相韩魏公言将以为国子监直讲先生自谢于富丞相曰老生岂任仕宦者耶必不可辞愿得七品闲官还南方足矣仁宗皇帝闻而异之特诏授太学助教致仕从其志也嘉祐二年四月无疾卒于隆和坊僦舍死之日囊无余资惟所蓄书数万巻存焉一子在逺不及治命门人范迁张粤议以某为知先生之深者宜主其后走仆来告某即日往哭其尸为买棺就殓且谋寄骨郊寺翌日魏公遣使为干殡具又奠之以文其畧曰先生之道徳不用于朝宰相之过也闻者莫不痛先生之有时无命而称魏公之推贤抑已也未几其子某自南方来挈旅榇载遗书以去过江都稾殡于扬子寺后圃既而交游故人共为复土就塟其地其未塟也川陆之经由者识与不识皆过其下咨嗟留连或为歌诗哀辞或书名屋壁至于木肤竹簳题记殆遍其无位而得民至诚而感物近世未有也罗君涖邑之始首来奠谒因览封鬛黯然凄怆且谓大儒不祀后世何观昔汝南先贤列城图其像有吴君子仲尼表其墓思人尚徳由古而然于是即其故墟规度余地增土于上者几仞构堂其旁者几椽设像中楹俨乎惟肖凡材力之费悉出俸泉不劳于人已日而就兆域有表松槚有序所以示乎来者盖有激于风义落成之日逺近来观且欲记其经始之由载其始卒之行刻诸金石托文旧交予惟先生之道生不得亟行于时死而有名卿巨公周恤其后事嵗月久矣余芳邈焉又有贤令宰为之封植幽壤表章令名则后来之人有践斯地登斯堂挹先生之遗风知大雅之不改虽绵禩寖逺栋宇其頽又将继而新之庙食兹邦垂范来裔孰谓先生无后乎
　　沂州氶县崇胜寺重修上生院记
　　崇胜古寺也在氶之西隋开皇十六年初建于甑州号维衞未几与州俱废至唐初复兴歴载三百州县或降或徙而寺不复毁国初太平兴国三年遂赐今额而隶邑籍焉由寺之西序其别院曰上生实行凝海静二上人之经始也凝东京人少受具于景徳寺西禅院有经论学通上生百法二教开演既久学徒寖广应请兹地遂为下方至则视栋宇之摧落风雨无以庇覆乃条其佛事之不如仪者以告于邑人谋所以新之积勤累劳垂二十年而基构就既老且死众以其事属于静又八年乃克成之凡为屋仅二百楹堂皇阶庭门阿环合佛寝僧庐亦既完具又冶铁为像三十一躯坐立侍卫品地有序图形赋采悉如教相于是缁徒知所以宴息里闾知所以信向或曰兹吾邑之荣观不可以无纪也静乃状其事因宗秀师求文以劖于石秀愿士也往来沂鲁间尤乐其土俗以谓氶本兰陵故地多楚汉圣贤遗迹是宇也虽无竒伟絶异之观而当往来走集之防将勤馆人此焉其归予虽未尝过而游之然而望荀卿之旧邦想二疎之清尘因欲载文其地以寄怀古之思异日有来观之当为我留连于兹以访耆旧之遗説也
　　灵香阁记
　　栋宇可以庇风雨台榭可以逺燥湿庭除可以肃宾客山川可以广眺望此居处之壮观也而为浮屠之説者则不然曰不闳伟不足以容众大不盛丽不足以来信向故惟善经构增饰穷年而不已既而已闳丽矣而吴越之俗犹以为未也丹雘金碧斵砻熀至于殚人之财极工之巧而不知止故其山林之峻深郊郭之爽垲幽人之所卜智士之所营非为浮屠者不得而居有也思允师居睦州兠率寺之法华院佛学之外兼妙岐黄之术有以疾病告者必尽其技而为之诊视凡汤液之所饵砭针之所加无不如期而应自郡官至于编户皆称其方技之神良而功施之周普由是车马之踵门者日月相继而不絶也常患其居宇之湫陋宾至无所容遂辟故址革而新之又于其傍为阁五间楹桷崇髙轩槛虚明经像严于中草石蓄于次斋房客馆左右布列药栏花圃前后相望升其堂则闻芝术之芬氲游其庭则见竹树之防翳虽密迩阛阓而山居岩处之趣备焉考成之日太守集贤王微之率宾僚燕饮其上且嘉储峙之美因题其顔曰灵香又赋诗以纪其事继而作者贰车史馆刘元忠也观二诗则院与阁之所有皆可见矣后三年予自东阳赴亳社憩郡邮防故人留止过允之居因得一游目焉尝谓桐庐郡溪山之清絶自晋宋以来文士多称述之往往载于题咏观夫城邑闾井皆坦涂平陆盖与他州无有异也及登髙而望则羣峯回环一水萦带烟云晻霭朝暮异状不离指顾而万景在目信乎吴越之佳郡前人之所称咏不为虚谈也而兹阁又占一郡之胜处髙髙下下皆有幽致足为端居造适之乐复以甘辛寒温之上味给人朝夕之求其为利固巳博矣然则不得与夫竞土木而夸闳丽者并也宜乎微之元忠叹赏之勤勤如此因书所见以继二诗之后云
　　温州开元寺重修大殿记
　　古圣人立言垂教皆所以长世而利物也至若道被幽显而不遗事见乆逺而易信者其惟浮屠氏之法乎自中国逹于蛮夷自郡县至于乡聚凢在含识无有愚智一闻其说靡不归诚而信向焉由汉迄今千有余嵗虽世教有隆替而佛事未尝废絶者以其为道一本于人心人心欲安乐则曰积徳重者能享之人心恶罪苦则曰殖福厚者能去之故塔庙布于四方像设备于家户犹以为奉之未至也今夫吴越之俗以熏修相胜至于倾竭财力而不为劳崇饰土木而不知止是孰殴之使然耶皆至诚悃愊生于信心故莫之能御也先是永嘉郡火始作于民庐延及官寺遂逮僧舍所谓开元寺者东南之壮观也一旦煨烬人用愁戚其欲兴造切于巳居寺僧择随素有行愿知众人之所欲为也于是尽发私橐以图修复之役且谓筑室者始乎成寝治寺者先乎抗殿乃即故地规创新宇料工度材初亦无求于外而郡之大姓闻风响应愿心而乐施者不谋而同缔构有日矣适防择随顺世其徒曰有英等六辈闵师之艰勤赍志而殁共誓勠力继成其事指期促辧卒亦如师之素焉稡其资费几数千万凡为殿之堂室暨四旁环屋曰游巡者总三十有一间其崇七寻其深倍之其广益深之半中楹塑大像者三左右立像者十妙严之相髙广之坐璎珠之具金采之饰一仿其教之所述焉既而缁俗竞劝合为廊宇房闼者继踵而毕事不及三年重门周阁广居大厦岿然如初而闳侈巨丽又非畴日之儗也按寺本东晋郡人李整之所舍宅也归佛于大宁之二禩得号于开元二十六年中废于昭肃之初复造于宣皇之季火于治平之乙已完于熙宁之癸丑六百年间再毁而再复终不可废也向非人情之所欲为与僧志之不可夺则讵能集大縁于一时复已废之頽址耶夫人情之所欲为功虽大而易就盖不强之使然耳下之人能不强人者其兴事也犹若此之速然则为治者亦有不强人之政乎以之兴事而就功况于是其犹反掌欤熙寜十年三月二十二日
　　锡山唱和诗石刻记
　　先公宰无锡日某方在羁贯稍涉人事因得拜接邑尉窦公总之特防知奬相与亢礼公以文学登隽科尉大邑先公器其才识期以逺到毎賔从赏防莫不同之或遇欣适则形于篇咏时公春秋方盛未有嗣子尝得异梦先公为之占曰是男子之祥且贵兆也后十月实生彦法天章先公即日以诗庆之有仙果迟迟生海中平时曽説梦维熊及驷马定应髙庆阀五龙从此继英风之句某亲侍左右目覩其事无几何薄祐早孤流离多难数与公相遇顾爱益亲后彦法擢殊科某叨预考官获观奏赋既而复同馆阁不替世旧猥以父执见推不幸二公相继殂谢再有寝门之恸前嵗小子诒作尉兹邑值公之季子亦领丞事父祖旧治继为同僚累代周旋风义尤笃一日诒于僧舍得唱和遗篇方且更以石刻县丞君以为当时事迹莫若某经见之详以书见抵俾叙始末某追念畴昔忽五十年罄僾绪言才若俯仰因念昔人有居父官不敢当旧位坐卧皆易其处前史称之今丞尉卑秩而所居又非旧位虽无可避者然而井邑亭舍欵识犹存嵗月缅然手泽未泯吏民观者犹有余思子孙对之能不感怆某既嘉县丞君不忘先志又喜诒继托末光而某虽未尝从事于彼然得缀名于后亦足以慰逺慕之怀兹为愿幸也故敢备言之若其诸公官伐洎题载嵗月诒已叙于前兹不复纪刋石后月日具官某谨记


　　苏魏公文集巻六十四
　　钦定四库全书
　　苏魏公文集巻六十五
　　宋　苏颂　撰
　　序
　　补注神农本草总序
　　旧説本草经神农所作而不经见汉书艺文志亦无録焉平帝纪云元始五年举天下通知方术本草者在所为驾一封轺传遣诣京师楼护传称护少诵医经本草方术数十万言本草之名盖出于此而英公等注引班固叙黄帝内外经云本草石之寒温原疾病之深浅此乃论经方之语而无本草之名唯梁七録载神农本草三巻推以为始斯为谬矣或疑其间所载生出郡县有后汉地名者以为似张仲景华佗辈所为是又不然也淮南子云神农尝百草之滋味一日而七十毒由是而医方兴焉盖上世未着文字师学相传谓之本草两汉以来名医益众张机华佗辈始为之编録耳然神农旧经才三巻药止三百六十五种至梁陶隐居又进名医别録亦三百六十五种因而注释分为七巻唐显庆中监门衞长史苏恭又摭其差谬表请刋定乃命司空英国公李世勣等与恭参考得失又増一百一十四种分门部类广为二十巻世谓之唐本草国朝开宝中两诏医工刘翰道士马志等相与撰集又取医家常用有效者一百三十三种而附益之仍命翰林学士卢多逊李昉王祐扈防等重为刋定乃有详定重定之目并镂版模行由此医者用药遂知适从而伪蜀孟昶亦尝命其学士韩保升等以唐本并图经参比为书稍或増广世谓之蜀本草今亦传行是书自汉迄今甫千嵗其间三经譔着所増药六百余种收采罙广可谓大备而知医者犹以为传行既久后来讲求寝多参校近之所用颇亦漏畧宜有纂録以备頥生殴疾之用嘉祐二年八月有诏臣禹锡等再加校正臣某等亦既被命遂更研覈窃谓前世医工原诊用药随效辄记遂至増多槩见诸书浩博难究虽屡加删定而去取非一或本经已载而所述粗畧或俚俗常用而太医未闻向非因事详着则遗散多矣乃请因其疏据更为补注应诸家医书药谱所载物品功用并从采掇唯名近迂僻类乎怪诞则所不取自余经史百家虽非方饵之急其间或有参説药騐较然可据者亦兼收载务从该洽以副诏意凡名本草者非一家今以开宝重定本为正其分布巻类经注杂糅间以朱墨并从旧例不复厘改凡补注并据诸书所説无所刋润其意义与旧文相参者则从删削以避重复其旧已着见而意有未完后书复言亦具存之欲详而易晓仍毎条并以朱书复言亦具其端云臣等谨按某书云某事其别立条者则解于其末云见某书凡所引书以唐蜀二本草为先他书则以所着先后为次第凡书旧名本草者今所引用但着其所作人名曰某人云惟唐蜀本则曰唐本云蜀本云凡字朱墨之别所谓神农本经者以朱字名医因神农旧条而有増补者以墨字间于朱字余所增者皆别立条并以墨字凡陶隐居所进者谓之名医别録并以其注附于末凡显庆所増者亦注其末曰唐本先附凡开宝所増者亦着其末曰今附凡今所増补旧经未有者于逐条后开列云右几种臣等续添凡药旧分上中下三品今之续添难于详辨但以类附见如緑矾次于矾石山姜花次于豆蔻扶栘次于水杨之类是也凡药有功用本经未见而旧注已曾引据今之所増但渉相类更不立条并附本注之末曰续附如瓦苔附于垣衣燕覆附于通草马藻附于海藻之类是也凡旧注出于陶氏者曰陶隐居云出于显庆者曰唐本注出于开宝者曰今注其开宝考据传记者别曰今按今详又按皆以朱字别于其端凡药名本经已见而功用未备今有所益者亦附于本注之末凡药有今世已常用诸书而未见无所辨证者虑其传闻非审亦所不载如葫芦巴海带之类当别为图经以详着之旧药九百八十三种续添八十二种附于注者不预焉新定一十七种总新旧一千八十二条皆随类粗释推以十五凡则补注之意可见矣旧着开宝英公陶氏三序皆有义例所不可去仍载于首篇臣等所被校正诏书曰神农本草今既成书因以题篇不复加别号云
　　本草后序
　　嘉祐二年八月三日诏防朝廷颁方书委诸郡收掌以备军民医疾访闻贫下之家难于检用亦不能修合未副矜存之意今除在京巳系逐年散药外其三京并诸路自今每年京府节镇及益并庆渭四州各赐钱二百贯余州军监赐钱一百贯委长吏选差官属监勒医人体度时令案方合药候有军民请领昼时给付所有神农本草灵枢太素甲乙经素问之类及广济千金外台秘要等方仍差太常少卿直集贤院掌禹锡职方员外郎秘阁校理林亿殿中丞秘阁校理张洞殿中丞馆阁校勘苏某同共校正闻奏臣禹锡等寻奏置局刋校并乞差医官三两人同共详定其年十月差医官秦宗古朱有章赴局祗应三年十月臣禹锡臣亿臣某臣洞入奏本草旧本经注中载述药性功状甚有疎畧不备处已将诸家本草及诸书史中应系该説药品功状者采拾补注渐有次第及见唐显庆中诏修本草书当时修定注释本经外又有诸般药品绘画成图及别撰图经等辨别诸药最为详备后来失传罕有完本欲下诸路州县应系产药去处并令识别人子细辨认根茎苗叶花实形色大小并虫鱼鸟兽玉石等堪入药用者逐件画图并一一开説着花结实收采时月及所用功效其蕃夷所产药即令询问场市舶商客亦依此供析并取逐味各一二两或一二枚封角因入京人差赍送当所投纳以凭照证画成本草图并别撰图经所冀与今本草经并行使后人用药知所依据奏可至四年九月又凖勅差太子中舍陈检同校正五年八月补注本草成书先上之补注本草所引书传内医书十六家援据最多今取撰人名氏及畧述义例附于末巻庶使览之者知所从来余非医家所切不复存此
　　本草图经序
　　昔神农尝百草之滋味以救万民之疾苦后世师祖由是本草之学兴焉汉魏以来名医相继传其书者则有吴普李当之学録陶隐居苏恭等注解国初两诏近臣总领上医兼集诸家之説则有开宝重定本草其言药之良毒性之寒温味之甘苦可谓备且详矣然而五方物产风气异宜名类既多赝伪难别以虺状当蘼芜以荠苨乱人参古人且犹患之况今医师所用皆出于市贾所得盖自山野之人随时采获无复究其所从来以此为疗欲其中病不亦逺乎昔唐永徽中删定本草之外复有图经相辅而行图以载其形色经以释其同异而明皇御制又有天宝单方药图皆所以叙物真滥使人易知原诊处方有所依据二书失传且久散落殆尽虽鸿都秘府亦无其本天宝方书但存一巻类例粗见本末可寻宜乎圣君哲辅留意于搜辑也先是诏命儒臣重校神农本草等凡八书光禄卿直秘阁臣禹锡尚书祠部郎中秘阁校正臣亿太常博士集贤校理臣某殿中丞臣检光禄寺丞臣保衡相次被选仍领医官秦宗古朱有章等编绎累年既而补注本草成书奏御又诏天下郡国图上所产药本用永徽故事重命编述臣禹锡以谓考正羣书资众见则其功易就论著文字出异手则其体不一今天下所上绘事千名其解説物类皆据世医之所闻见事有详畧言多鄙俚向非专一整比縁饰以文则前后不伦披寻难晓乃以臣某向尝刻意此书于是建言奏请俾専撰述臣某既被防则裒集众説类聚诠次粗有条目其间玉石金土之名草木虫鱼之别有一物而杂出诸郡者有同名而形类全别者则防用古今之説互相发明其荄梗之细大华实之荣落虽与旧説相戾并兼存之崖畧不备则稍援旧注以足成文意注又不足乃更旁引经史及方书小説以条悉其本原若陆英为蒴藋花则据尔雅之训以言之诸香同树则用岭表録异以证之之类是也生出郡县则以本经为先今时所宜次之若兔丝生于朝鲜今则出于冤句奚毒生于少室今乃来自三蜀之类是也收采时月有不同者亦两存其説若赤箭本经但着采根今乃并取茎苗之类是也生于外夷者则据今传闻或用书传所载若玉屑玉泉今人但云玉出于于阗不究所得之因乃用平居海行程记为质之类是也药有上中下品皆用本经为次第其性类相近而人未的识或出于逺方莫能形似者但于前条附之若溲疏附于枸杞琥珀附于茯苓之类是也又古方书所载简而要者昔人已述其明騐今世亦常用之及今诸郡医工所陈经効之药皆并载其方用天宝之例也自余书传所无今医又不能解则不敢以臆説浅见防其文故但阙而不録又有今医所用而旧经不载者并以类次系于末巻曰本经外类其功用尤着与旧名附近者则次于逐条载之若通草次于木通石虵次于石蠏之类是也总二十巻目録一巻撰次甫就将备亲览恭惟主上以至仁厚徳涵养生类一物失所则为之恻然且谓札瘥荐臻四时代有救防之惠无先医术早嵗屡敇近臣雠校岐黄内经重定鍼艾俞穴或范金揭石或镂版聫编悯南方蛊毒之妖于是作庆厯善救方以赐之思下民资用之阙于是作简要济众方以示之今复广药谱之未备图地产之所宜物色万殊指掌斯见将使合和者得十全之效饮饵者无未达之疑纳斯民于夀康召和气于穷壤太平之致兹有助焉臣学不该通职预编述仰奉宸防深媿寡闻
　　校定备急千金要方序
　　善为医者察声色经络视隂阳气候以知六疾之所起而致以五辛六苦水火之齐故有通闭解结浣肠涤胃以生易死之妙学其术者大抵以农黄岐伯之经为宗而和扁诸家之説为解汉志所以论著其书列于艺文者诚以歴古所尚王官之守阙一不可也由汉迄唐其道寖广名医譔述殆百余家年世寖逺颇或亡散今之所传十不存一惟孙思邈备急千金方者首末粗见特为完书然而公私所藏鲜有善本简编倒错事理不伦肄习之流常以为患睿孝皇帝至仁防物留意医方以谓殴沴淫救昏札保夀命跻康宁无先于此道于是诏命儒臣是正坠失臣某等实被兹选典领有年窃谓孙氏之书精深博赡謏闻浅见诚难究悉乃因广内秘文及民间众本道藏竺典旁篇杂子并用搜访以资防考得以正其舛互补其遗佚文之重复者去之事之谬戾者易之期年切至颇见领畧凡得篇目若干门论若干首方若干道总三十巻皆仍其旧体也其间物有多寡权量不同病有缓急汤丸异齐链治有生熟之节名号有古今之殊文字假借之相通篇名前后之杂出毎用一法皆宜徧知虽有旧凡汗漫难悉今撮其纲条傅以新意别为总例一篇列于巻首将使披文易晓用药靡差济世便民庶几有助于圣治也昔刘歆叙方技为四种则有医经经方房中神仙之别唐令分医学为五科则有杂疗疡疮少小耳目口齿角注之品自是学者各务专门用汤液者或昩于鍼方习产乳者或乖于杂疗自非明智鲜或周知今是书所载始妇女而次婴孺后丈夫而终耆耋毎叙一病皆先论藏府之禀受又辨脉证之盛衰次审砭艾之所宜乃明药石之相应至于吐纳宣导饮食补养案摩符禁黄冶丹石众术咸备靡不臻妙所谓兼刘氏四种之技通唐令诸科之学信可与前古经方相为表里固非世医常流所能彷佛也谨按唐史思邈京兆华原人生于周齐之间而卒于髙宗永淳之世盖不啻百嵗人也少善谈老庄兼综释典百家之书后隐居太白山数被诏起固辞禄仕当时知名之士多师事之卢照隣尝问名医治疾之道思邈以天人相质之説为对照隣深加叹伏为叙其事云道洽古今学通数术髙谈正一则古之防庄子深入不二则今之维摩诘观斯言与其著书则其为人可见矣臣等固陋之学论次不精仰备奏篇深惭抵牾
　　后序
　　孙氏之书特为精博盖以祖述农黄之防发明岐雷之奥太古以来竒经秘论无不该综诚非近世医流之比儗也臣等既因被诏得以详求观其书中引据可以槩见者多出素问九塸灵枢甲乙等经黄素録帙太素巢源古今本草诸家脉法张苗药对陶景论广刘涓子鬼遗等集金匮玉函肘后百一葛洪必效姚僧垣集验陈延之小品谢士秦删繁胡洽郭玉范汪阮炳等方今并防检本书以正得失其书不传者则又兼用后人所着出于孙氏者以为证比若五鉴经独行方崔氏纂要延年秘録外台秘要正元广利李深之手集刘梦得传信诸方之类亦旁取其所引用以相考质然后遗文疑义莹然可明又观前代名流所着医方往往杂以古人方论不显所出殆难寻究惟陶隐居广百一方王道纂外台秘要多标题其书名最为明白可以防求今以二书騐之则诸家之菁华悉为孙氏采择矣而世俗妄人乃称海上龙宫之事以附致为据诚不足据也近之知医者毎叹惜前古方书亡失者众若能尽心于孙氏则其思过半矣谨按孙氏千金方外又有翼方月令等书当别从讐校以备颁行此不复悉论也









　　苏魏公文集巻六十五
　　钦定四库全书
　　苏魏公文集巻六十六
　　宋　苏颂　撰
　　序
　　华戎鲁衞信録总序
　　元丰四年八月奉诏编类北界国信文字臣窃伏惟念国家奄宅四海方制万区九夷百蛮罔不率俾蠢兹獯猃早已面内章圣皇帝因其丧师请和许通信好嵗时问遗寖以训讲陛下钦若成宪羇縻要荒乃命儒臣讨论故事将欲垂于方册副在有司其所以虑逺防微纡意及此者皆以偃兵息民故也顾臣愚陋不足以奉承明诏黾勉期月初见纲领诠次类例皆禀圣谟前诏断自通好以来以迄于今将明作书之由故以叙事冠于篇首厥初讲和始于继忠书奏与国乞盟之请赐以俞防由是行成故次之以书诏既许其通好乃有载书以着信故次之以誓书昔之和戎则有金絮防缯之赂我朝嵗致银绢以资其费故次之以嵗币恩意既通又有好货以将之故次之以国信信好不可单往必有言词以文之故次之以国书异国之情非行人莫达故次之以奉使奉使之别则有接送馆伴所经城邑邮亭次舍山川有险易道途有囘逺若非形于缋事则方向莫得而辨也故作驿程地图前后遣使名氏非一职秩不同南北羣臣交相礼接年月次序散而不齐既为信书不可无纪故作名衔年表夫如是而使事尽矣通好肇于北人我从而聴之凡问遗之事皆列北使北信北书于前朝廷所遣乃报礼也故载之于后所以着其所从来也凡使者之至在道则有邮馆宣劳之仪入朝则有见辞宴赐之式礼意疏数并有节文故次之以仪式又次之以赐予彼待王人亦有常矩无敢违越故以持礼过界及北界分物系于后使者宜通宾主之欢而防见之礼不可阙也故次之以交驰问劳往返诏宣书劄体范存焉故次之以诏録又次之以书仪信币则有赍操之勤导从则有舆隶之众霑赉所及无不均遍故次之以例物使者至都上恩顾恤靡所不至或贸易货财或须索供馈或丐求珍异许予多矣故次之以市易而供须求丐附焉南北将命往还约束细大之务动循前比故次之以条例凡此皆常使也诞辰嵗节致礼而已至若事干大体则有专使导之故次之以泛使疆之虞帅守当任其责则接境司州得以公牒往复故次之以文移事非司州所能予夺至待命官及疆吏对议者代州移徙巡铺界壕是也故次之以河东地界疆界既辨则边圉不可不谨故次之以边防其别则有州郡壁垒之缮完砦铺塘泺之限断载于舆地所以示守备之严也凡为此书本于通好辽人则彼之种族自出不可不知辽本契丹也故次之以契丹世系辽与中国言语不通饮食不同逐草随畜射猎为生难以礼义治也朝廷所以能固结而柔服之盖知其爱好之实也故次之以国俗耶律氏僣拟中华有年数矣爵号官称往往窃名故次之以官属而宗戚俸禄三者相须并见于后边塞之俗恃险与马由古然矣故次之以闗口道路又次之以蕃军马辽之为国幅不过三千余里而并建都府兼置州县轺车所过宜详其处故次之以州县彼荒裔也并有奚渤故土外接大荒之境其可见者宜兼着之所以示天声之逮逺也故终于蕃界杂録而经制方畧论议奏疏附焉臣窃观前世制御外侮之道载籍所记不过厚利和亲以约结之用武克伐以驱除之或卑辞逊礼以诱其衷或入朝质子以制其命汉唐之事若可信也然约结一解则陵暴随之彼岂不得其术耶盖恃一时之安而不图经久之利故也渊谋硕画何代无之至于我朝乃得上防年歴七纪而保塞无患嵗来信币而致礼益恭行旅交通边城晏闭黎民土著至老死而不知兵革自书契以来戢兵保定未有如今日之全胜者也圣上方恢天下之度以威怀逺人犹虑有司慢令取侮遂案图籍揭为令典使之循守无得而逾后虽有忿鸷悍黠之人欲啓事端绳以章条彼当自屈若然举辽朔之众唯上之令则是书之作可谓规模宏逺而徳施无穷矣然以今日承平之势当彼百年既往之运狃我涵煦侈心渐萌侈极而微形兆兹见藁街质馆行可致其俘入矣今姑撮其大概副圣辰经逺之虑总二百巻巻有楦酿则厘为上中下谨条事目具于左方次年编类成书先具目録进呈六年六月五日防降宸笔赐名华戎鲁衞信録
　　校风俗通义题序
　　臣所校定风俗通义崇文先阙本臣以私本因官书校定凡十巻谨次第録谨案范煜后汉书应劭字仲逺汝南南顿人歴太山太守后为袁绍军谋校尉卒于邺撰风俗通以辨物类名号释时俗嫌疑文虽不典后世服其洽闻然传不记其篇巻惟梁録载风俗通义三十巻隋书经籍志云三十二巻録一巻唐志亦云三十巻而臣某所传才十巻初疑阙其下篇歴代诸儒著书引据最多而无若庾仲容子抄马总意林载之畧备今以其书校之乃篇次不伦然子抄但着巻第凡三十一而不记篇名意林则存篇名而无巻第今校其文意粗可见者独皇霸一篇同为第一其正失第二子抄云第六諐礼三子抄云第八过誉四子抄云第七十反五子抄云第九声音六子抄云十三穷通七子抄云十五祀典八子抄云二十神怪九子抄云三十一山泽十子抄云二十四又意林以祀典篇为仪礼其余篇名可见者曰心政曰古制曰隂教曰辨惑曰折当曰恕度曰嘉号曰徽称曰情遇曰姓氏曰讳篇曰释忌曰辑事曰服妖曰丧祭曰宫室曰市井曰数纪曰新秦曰狱法其书并亡而第八并篇名亦亡又案意林于折当篇载目録云太山太守臣劭再拜上书曰秦皇焚书坑儒六艺缺亡髙祖受命四海乂安往往于壁柱石室之中得其遗文竹朽帛裂残阙不备至国家行事俗问流语莫能原察故三代遣輶轩使者经絶域采方言令人君不出户牖而知异俗之语耳此其自叙如此势当在巻首或巻末今乃云第十以此又知庾马所载篇第未必当然故不复更改谨以黄纸缮冩藏之馆阁
　　校淮南子题序
　　谨按班固前汉书淮南王安招致宾客方术之士数千人作为内书二十一篇外书甚众又有中篇八巻书言神仙黄白之术亦二十万余言中篇者刘向传所谓鸿宝苑秘是也与外书今并亡内书则鸿烈是也艺文志谓之内篇是书有后汉太尉祭酒许慎东郡濮阳令髙诱二家之注隋唐目録皆别传行今校崇文旧书与蜀川印本暨臣某家书凡七部并题曰淮南子二注相参不复可辨惟集贤本巻末有前贤题载云许标其首皆诂鸿烈之下谓之记上髙题巻首皆谓之鸿烈解经解经之下曰髙氏注毎篇之下皆曰训又分数篇为上下以此为异崇文总目亦云如此又谓髙注详于许氏本书文句亦有小异然今此七本皆有髙氏训叙题巻仍各不同或于解经下云许慎记上或于间诂上云髙氏或但云鸿烈解或不言髙氏注或以人间篇为第七或以精神篇为第十八参差不齐非复昔时之体臣某据文推次颇见端绪髙注篇名皆有故曰因以题篇之语其间奇字并载音读许于篇下粗论大意巻内或有假借用字以周为舟以楯为循以而为如以恬为惔如此非一又其详畧不同诚如总目之説互相考正去其重复共得髙注十三篇许注十八篇又按髙氏叙典农中郎将卞揖借八巻防揖丧遂亡后复补足今所阙八篇得非后补者失其定着外所阙巻但载淮南本书仍于篇下题曰注今亡许注仍不録叙并以黄纸缮冩藏之馆阁
　　小畜外集序
　　或谓言不若功功不若徳是不然也夫见于行事之谓徳推以及物之谓功二者立矣非言无以述之无述则后世不可见而君子之道几乎熄矣是以纪事述志必资乎言较于事为其贯一也自昔能言之类世不乏贤若乃徳与功偕文备于道嘉谟谠论见信于时主遗风余烈不泯于将来有若故翰林学士尚书刑部郎中赠礼部尚书钜野王公者几希矣公讳禹偁字元之生知好学九嵗能诗与郡从事故相毕文简公为唱酬之友及防名从事中书令赵韩王荐其文章太宗皇帝既已知名命召试中书宸笔赐题诏臣寮和御制雪诗序奏篇称善自大理评事擢右拾遗直史馆赐绯衣犀带以宠异之端拱二年亲试贡士俾公面赋长歌上览而喜曰此不逾月当遍天下一日侍燕琼林宣至膝前顾谓宰相曰王某一朝名士独步当代异日垂名不朽矣公尝谓遭知巳之主非尽言无以报称故自登文馆至渉禁林知无不为入则以告两朝献替一节始终由是圣君以忠亮待之士论以公卿属之然而襟抱冲夷锋气髙迈直躬行巳不为时屈上知其然使宰执喻防戒以容物而愤懑所激不能自已三坐左官皆以直道因作三黜赋以见志有不屈于道百谪何亏之句此其见于行事之深切者也雍熙中外服内侵边警未艾公援汉文君臣单于事劝上内修徳而外任人若劳民以事边则冦在内而不在外矣于时京畿旱亢奏省乘舆服御暨紫云工巧之技第减百官月俸愿以已先稍赎尸素之罪在章圣时应直言诏亦以通隣好赦继迁为请复议减冗兵并冗吏以寛租赋亲大臣逺小臣以重国体艰难选举以清士流澄汰僧尼以除民蠧増州郡武备以防窥窃推天官洪范以弭灾变皆切于时宜有禆朝论未几临演讲和平夏封防息民罢兵省费除多公先识之所啓发此其推以及物之着明者也前后三直西掖一入翰林辞诰深纯得裁成制置之体册命庄重兼典谟训诰之文端拱箴切劘上躬待漏记规警时宰上三贤疏推原前代之失不异方今请东封赋前知盛徳之事必行圣代论议书叙理极精微诗歌赞颂义专比兴虽在燕闲或罹忧患凡有论譔未尝空言此其纪事述志之尤最者也惟公道直行果既如彼主知人望又如此若天假之年久于是位则经国致君之业必大施于当时岂待言而后显惜乎夀不及知命官止于省郎卒不得究其怀緼此所以发而为文章着见于后者也公之亡也天子嗟悼赙家恤后恩逾常比嗣子嘉言擢祥符进士上以词臣之裔特迁大理评事以禄其亲曽孙汾第皇祐甲科以免解法当降等仁宗阅巻首见公名嘉其有后特赐元第未几考课上犹记前事命加秩一级今为朝议大夫集贤校理诸王府翊善兹以见文学行义足以垂裕后昆则夫臧孙不朽之言信于是矣公之属稿晩年手自编缀集为三十巻命名小畜盖取易之懿文徳而欲巳之集大成也后集诗三巻奏议集三巻承明集十巻五代史阙文一巻并行于世而遗编坠简尚多散落集贤君购寻裒类又得诗赋碑志论议表着凡二十巻目曰小畜外集因其名所以成先志也谓仆尝学旧史前言往行多得其详见谘序引久不获辞窃谓文章末流由唐季涉五代气格摧弱沦于鄙俚国初屡有作者留意变风而习尚难移未能复雅至公特起力振斯文根源于六经枝于百氏斥浮伪去陈言作而述之一变于道后之秉笔之士学圣人之言由藩墙而践穾奥繄公为之司南也集贤君力学名家克大门伐振其絶业传于无穷又足以继纪事善述之美也不其韪欤
　　吕舍人文集序
　　仁宗皇帝一朝文章人物之盛跨越前代天圣初故相郑国宋公洎仲氏尚书景文公同时擢甲科景祐中故参知政事欧阳文忠公由铨选陟文馆阅旬嵗而歴两禁登二府号令风采愯然动天下豪英间出相继进用方是时承平百年礼乐兴起亡书佚史靡不搜辑鸿笔大手竞献所长上之朝廷诏诰词命与典谟相髙下之台阁论议章奏有忠嘉之美至于一篇一咏尺牍片札朝染翰墨夕遍家户彬彬然文雅之风成于上而浃于下矣于时故兵部员外郎知制诰知颍州吕公缙叔起逺方邑尉入为编修唐书上方览观前王以李朝旧史参错不伦思欲刋正为一代信书预笔削之任者皆一时髙选而文忠景文二公实専典领积十七年而书成前后官属更十余人或徙或迁出处不常惟缙叔与尚书范公景仁内阁宋公次道自发凡讫于絶笔又集天下碑刻类为唐文传信考歴代氏谱族志为古今系表二书独出缙叔一手可谓勤且博矣缙叔在朝最久虽兼领他司而未尝离史事沈酣简牍譔着尤多其或颂圣歌功赓唱迭和公卿倩代二府简讨涵濡应答殆无虚日及典诰命属覃庆霈恩文书沓委占吏起草不少稽停未几议修仁宗英宗正史朝论莫先缙叔者乃以积厪致疾疲于铅摘恳求闲职以就颐养朝廷惜其逺去诏以本职出守逾年终汝隂卒不得继马班之业述黄虞之典士大夫所以惋痛不已岂特叹周南之留滞也缙叔名夏卿生十嵗知书日诵数千言叠纸援笔便成章句大门侍御公谓先徳广文先生曰此儿不假砻琢自成美器始冠游京师举进士秋赋不捷时我先人在朝得其试稿示同列曰安有文章如此而不为时用者及其去也以诗勉之庆厯初再举乡书贡籍皆在上选既而擢第调端州髙要县尉丁文简公与景文公联章荐入书府歴秘书著作丞直秘阁外台郎修起居注遂知制诰呜呼天不畀夀撤瑟之日年才五十有五平生所负经济之緼未得悉施于时独有文字载之册书播传人口不朽之事其在兹乎嗣子拯善守世学悉裒旧稿以类诠次合为总集求予文以冠于篇予与缙叔家则同里学则同术仕则同年入朝同践书馆声气相与盖有年矣宿草之恨未尝忘之览其遗编固多平日所见及尝同议论者不待复孰而后见其所存也缙叔少通经术长而刻志史学仕宦三纪始卒史官故其立言创意深微婉约不戾经传之防诗则主于讽谕文则善于叙事賛颂本于导扬美实书奏谨于推明治理大抵独得胸襟自成机杼辞虽精奥而不取竒僻理虽切着而不事抑扬嘉祐上书谓天下之乱常生完然无事时救失在于及时宿衞杂出民间而侍护禁掖宜取编户仿古虎士衞士之制坐食营垒之兵本非土著难以应敌不若渐更复府衞以重根本其爱君忧国之虑逺矣论史书谓陆羽秦系避僣藩辟命终躬不仕宜列隠逸阎立本王璵由艺术躐取髙位宜附方技其表善抑奸之意切矣文宗纪及宗室宰相孝友藩镇夷狄逆臣诸传十九賛序明识独见劝惩之意深矣刘知几有云文之与史其流一焉观缙叔所叙汪洋闳衍体制不一然博学多闻拾遗补艺发幽隐甄是否使读之者知善恶之所归其三长之最欤凡巻第古律诗十二杂文议论賛记八表书啓序三祭文碑志行状七制诰十总五十巻绍圣元年二月十五日

　　苏魏公文集巻六十六
　　钦定四库全书
　　苏魏公文集巻六十七
　　宋　苏颂　撰
　　序
　　送郭京评事序
　　康定二年春西宼犯渭城泾原守以闻天子闵然念邉民之数被其患思谋永逸之计乃更命近臣往督师律元戎偏帅奔走率职罔懈其勤居无防何又诏吴兴守滕公爲刑曹副郎直集贤书殿往鎭泾阳维是泾原诸军皆焉滕公奉命驰至阙下进见之际荷圣主知遇之厚思得竒玮魁梧之人以助军旅之画乃言处士郭君于上曰斯人博学而多谋重义而轻利一举进士不上第而退居九华盖三十年遂亡仕进心若擢居戎幕必能出竒吐谋以赞帷幄之论上曰是尝一二臣爲吾言之者行用之矣即日制诰池阳郡守给装钱起生传赴京师至则特防赐廷对口陈兵家成败之策邉徼之利攻戍之得失诸臣所未能言者悉爲之对可不可皆合当世之务天子恱之乃以廷尉平命生往参谋陜西军事于是公卿相赞于朝廷士相庆于闾巷以谓天子用处士矣自兹下情得以上通矣主恩得以下逹矣草泽之贤者得以自进而议时政矣如此而不治者未之有也或有谓生曰天子所以擢滕公滕公所以荐先生于天子而幸用之而未闻先生所以论报主恩感遇知巳之意先生曰吁是言也于我何有哉夫滕公自尚书散郎陞名曹直书殿职由刺中州而任方鎭要冲兵屯之地直匈奴之孔道国家倚之犹藩屏焉宠迁之若是岂天子私其人而授之耶盖知其才之可任而效之可责耳天子用公之言而吾自布衣召见不由覆试而授官盖国家择人而委任耳岂私于我一布衣哉彼旣不以私而荐任岂可以私而言报耶虽然固当早夜思之筹虑愊亿期绩用之可成焉某时闻生之言而内喜且言曰是举也可谓上下俱适其道耶诚使朝廷爲官用人推择信任皆若是之笃则何云上有旷官而下有遗才乎使当时公卿百吏修职奉上皆若滕公之感遇主知郭生之尽心公家则何云政事隳堕国聼壅塞耶上举之若彼之得下行之如此之善予将见俘匃渠于藁街旋凯歌于京城休戈息兵拯人罢劳其斯举矣不曰美哉生之行也士大夫多以言赠予独并叙其所尝道者以爲其规
　　送施龙图赴延安序
　　自陜以西厘其州郡爲四道以建帅府而延安特据其要隘日者兴师被邉又尝节制四府故其军政雄重不与他鎭侔膺推毂之任者非有文武经纬之才莫得以处之自夏戎欵归兵实内郡是四帅者各治一道不复相权然延安之守犹重于他鎭盖其封境与畨戎交错外距羌邑弗十数邮每羌人来请皆先出于是由帅府覈其事之当否而拒纳之方用兵时内谨战备讲肄师旅正合竒胜以诛弗顺势甚易也今朝廷方以德绥诸戎不欲生事疆外覊縻之防专责方任急之则托辞以生衅弛之则乗间以爲患则夫措置威懐在柅其防一失所御奸萌滋启是安平之守不亦难于御侮之将乎皇祐壬辰嵗六月天子用前帅爲枢贰扞城之寄构于后选乃以内阁施公顷者更使三邉又尝秉安化之钺皆有能绩声重闗内俾涖厥政佥曰冝之仍受棨防往护诸将复增美秩以宠其行制下之日士大夫咸以谓邉藩得人西顾益无虞矣先是朝廷进公卿歴选于众多由阃闑之任上意若曰疆隅既寕人复忘战且虑夫左右之臣恬于文锋而怠于武律也是以详试其能必先观以军旅之事而后付之政柄欲其劳于外而不废于内也故公之是行虽抗章恳辞卒不获请兹所以见朝廷之于公将有意大任乎惟公庄重淸方刚毅不挠其临郡也寛简而果于断其刺部也精敏而济以和观是二者可谓周通之贤矣夫以周通之贤加之巳试之效握节大府坐制一方寓令以治军师持重以靖边警所务逺畧不徼竒功守于平安在公不爲艰矣一日上思旧勲使者持急宣召登公辅揔众职附四裔盖练达已稔声名暴闻不时日而功业成于时士大夫又可以庆庙堂之得人也
　　送杨该下第序
　　取士之柄不专于有司旧矣今天下之爲士而进取者以万计爲有司者旣不得素专其任而与察其能否也一旦当大比间则杂遝羣至有司持尺度糊其名以较其一日之艺苟用其言合规矩无甚高论者谓之中程乃留以充选焉虽其素所弗能有司岂得而知之耶士或持卓越之才不能委曲以尽一日之试小有疵累则以尺度去之是昔之所恃者有司亦不得而采之也夫有司所恃取士之柄不专若是将以罄天下之眞儒实亷而举之不亦戾乎虽然任其责者岂不欲进贤者而退不能者耶而所取者非必尽贤所去者非必尽不能何耶拘于尺度而不得素专其任以与察其能否之谓也夫璠璵璗璆世皆知其爲难得之货非防石瓦砾比也及混而置之使皆能知其爲寳者辨而异之则眞僞防判焉虽甚疵衅不足爲累也异于是者必求其浑然无瑕慝乃以爲眞如此物之果眞者鲜不弃矣又不幸而以璠璆爲瓦石者有之矣幸而以瓦石爲璠璆者有之矣彼物之精觕莹然易别也而人之所取者犹若此之患况乎英豪跅弛之士杂然并进有司不知其素之能否其所举者特一日之艺又求其浑然无累则进退之间岂无幸不幸乎得明有司焉则于斯亦可几夫不失人矣故今士之于进取也不以得失厉于有司盖知其得失者系夫幸不幸若然可谓志于道而能自信乎吾友杨君唐彦岂非斯人之徒欤唐彦前此尝举进士于开封矣是嵗四方之士毕集京师其多不与常比朝廷选擢有司尤艰其人今紫防吴公实任其柄焉而唐彦与丹杨邵兴宗程文初中髙第以疵累不合程式有司用制格不得留又惧后之弗知者以谓不尽才也于是首署二君名揭于道曰试考皆第一以声病不预奏名方是时试于公所者防数千人仰公之鉴裁若龟鉴焉以谓奏籍未上而是二人者首被优异虽名不在选中而众皆以爲必天下之士也其后兴宗应诏科奉延对又言邉兵得失擢居西州幕非所谓天下之士乎而唐彦再举进士复不预名当时之知者往往爲之伤惜以爲有司之失人唐彦处之独恬然无芥蔕之意复谓人曰我之不逮邪有司岂不明邪不然则吾时之未至也吾将泛舟而东游于吴防以就闲燕而惇励吾志操以俟吾时岂当戚戚于一得失哉士于是益知唐彦爲志于道而自信者也吴公昔爲明有司而善鉴裁者也而方今取士之制拘以声病非爲能得人也后之爲有司者不必爲不失贤也
　　东山长老语録序
　　宣城太守史馆刁公景纯始辟东山寳惠佛寺爲禅居防召海惠师居实以主之徇众欲也师东阳右姓双林净徒少游诸方遍参知识最后得法于琅琊惠觉禅师世所谓临济宗门而南院后裔者师其流也自涖丛林宣扬佛道一音旣演四众毕臻虚谷洪钟有来斯应量根器之深浅随机縁而引导晨咨夕叩虚往实归如是累年大振宗防虽道本无体非文字谈说之可明而人亦有言故应对酬酢之不一于是有升堂答问洎入郡揭榜等语録三巻传焉其说曰庶品万形同出一性无古今逺近之别无髙下细大之殊达其指归则六合内外不离乎方寸局于形器则一念起灭巳隔于多生至人冥观动与理防以爲独善不若利人以心传心其来有自后之学者返本循元一悟眞空无复余事如深夜出晓迷涂得归非敢黙黙不传此无量善知识所以祖述于纲而大资政南阳公所以不吝于言说也公以文章器业翊亮三朝入辅出藩自蜀移越每经纶制置之暇教条宣布之余游心定慧之门得意言象之表于是禅流辐辏争望门庭迅机电激动形篇什其在劒南则有与峨眉中白洎郡僚府佐徃复抑扬及拈提古语别爲两集其在鎭东则有与法云重喜唱和杂述幕府纪録镵于丰碑秀句英辞播在人口丛林驾说之盛不愧于昔贤宰官倡导之风复见于今日某忝隣对境稔熟传闻限有带水之遥末由丈席之侍防寄墨本实防初心未几令侄先軰东来见过因语及此且曰向之两集有蜀州吴醇史君秘阁文与可作序印行今兹唱和石刻之外复盈缃帙亦将镂版见属冠篇某游公之藩盖有年矣聆师之誉固无间然不见异人旣得书而启发以爲作者宜序事以着明大凢偈颂赓载揔若干首其余觌靣髙谈随机纵辩不立于文字者则不在焉昔庄生之得惠施喜有忘言之对谢安之与支遁将期尘外之狎贤德相値今古同风况公夙殖德基明见佛性入游戯三昧超圎顿一乗辟稽山之道付慧照之适裔彼上人者难爲酬对得大檀越共爲证明异时挥麈之间皆契投针之妙人境不夺照用同时賔主歴然言语道断自非渉异境自是巳家消揺以游造次于是其于道也不亦广矣其于言也岂可巳乎门人某等以予于景纯有心照世交之契于实师爲道存目击之知逺诣京师见求序述予以谓宣城山水之郡古今故实之传贤守髙人往往相値昔唐相裴休爲亷察尝致黄蘖运公于开元道场以谈性理故有传心法要休自序之今景纯作鎭又爲实师崇建法席以唱宗风复有兹録见属鄙文予师心有年辟道来达披文游目兹见辨才之不穷览今懐昔良嘉名德之相遇姑用讃叹思有激扬夫至理防见于言者巳爲粗迹一时对问序其事者岂尽端倪两皆虚谈斯亦奚用然而空有互见语嘿对持非因事而显发孰见道之着明厠足致泉无用所以爲用因蹄得兎忘言而后可言强爲摽题巳慙声缀黙识之士愿姑忘聴焉
　　赵大资与法云长老唱和集序
　　见闻觉知出乎性哉而达识之士以之明本心动静语黙出乎情哉而知言之人以之观要道自竺干调御洎诸方导师接物应机当人答问标揭新理旣有防元敷畅防辞遂成章句或一字至于七字以有言对于无言指事明心莫辩乎此故仲尼目击于伯雪净名杜口于文殊形虽渊渟声巳雷震给孤四句之偈等善法百千之妙颂理有未尽言岂惮繁大用现髙蹈于佛祖孰能探赜于渊源三复牵珠粗见抽绪所期眞友知觉路之司南聊书卷端爲寳月之标指云耳
　　明义大师集菩萨戒羯磨文序
　　绎经证义明义大师淸衍旣修正观行遂杜门萧寺依古懴式建立道晨夕加持歴十余年未尝一日废也薰修之外尝阅藏典至菩萨戒案其科条疑有差舛三复寻绎得其中文害于义者数事焉大槩以戒有大小乗之别而行持之人有顿渐之异据其宗防皆先佛所说不离于藏教也行法经云古文惟请五师而今文所引普贤观经启请六师藏典不载瑜伽大论本无次序而今羯磨文依次受戒又唱相结界有内外之限受戒和合失先后之防是皆小乗下根之所持不可与上防解悟之人同日道也其所以混淸参错若是非作者本意由末学传授引据非当故失其归趣耳衍旣依义刋削舍其细而从其大复集诸经律以订正其非谬将令学者开卷披文反本寻原悉见端绪譬夫观水于海宁顾于蹄涔逢嵗有秋奚资于蚁粒宜乎大善知识留心而不已也一日持书相示见属叙事予尝谓为佛者始于戒而成于慧戒者所以持巳实万行之本也盖有能持巳者外物无以挠其中而纯明由是生焉然后逺览广照防昏拯迷济物而不倦此佛之序也今衍之精进如是吾知其非僻不可入于胷次也读书求义而能正数百年之舛讹非纯明之效欤不独明巳又将利于人使修习之徒防入三聚弃凢趋圣共证无生之理盖迦文之所存也
　　苏魏公文集巻六十七
　　钦定四库全书
　　苏魏公文集巻六十八
　　宋　苏颂　撰
　　书
　　与胡恢推官论南唐史书
　　某伏蒙宠示新着南唐史藁玩读累日深服才致之敏虽未获徧览全帙然用数篇可以见作者之新意也观其发凢起例所记该洽固非小见浅闻之所能造诣窃于其间有一二事可疑者敢輙条问不知足下以爲如何也仲尼曰必也正名是古人之凢有所爲必当先正其名况在史志之作爲后世信书岂不先务其名之正乎今足下题三主事迹曰南唐书某主载记者得非以李氏割据江表列于僞闰非有天下者故以载记代纪之名乎夫所谓纪者盖摘其事之纲要而系于嵗月而属于时君乃春秋编年之例也史迁始变编年爲本纪秦庄襄王而上与项羽未尝有天下而着于本纪班固而下其书或称帝纪言帝所以异于诸侯也故非有天下者不得而列焉而范煜又有皇后纪以继帝纪之末以是质之言纪者不足以别正闰也或者谓陈寿三国志吴蜀不称纪而着于传是又非可爲法者也寿以魏承汉统爲正故称纪吴蜀各据一方故在诸侯之列而言传愚以谓旣以魏爲正统则诸侯宜奉天子之正朔其书当皆言魏志吴主蜀主传安得言三国志而于吴蜀主传各称其纪年乎若曰吴蜀不禀魏正各擅制度则其书自称纪无害史例也或者又谓仲尼作春秋不曰周史而曰鲁史不称天王之元年而称鲁公之元年则吴蜀传不系于魏史而自称其年纪于义无异予曰仲尼所作者鲁史尔故称其国君之元犹书曰王正月言王者之正诸侯所当禀奉而行称鲁公之元者是别其一国之书也又若隋巳受周禅最后代陈并其国地唐姚璹撰陈书亦称纪李延寿作南北史二国之君有闰有正亦各称纪而古人未有非之者所谓载记者别载列国之事兼其国君臣而言有正史则可用爲例故东观记着公孙述等事迹谓之载记而晋书又有十六国载记盖用其法也足下必以南唐爲闰位自当着五代书后列云李某载记可矣今曰南唐书载记似非所安也又有国家设官分职因革不同五帝之前有云纪之类商周而后名称益广尚书之周官周礼之三百六十官左氏记郯子之言述之详矣班固始作百官公卿表歴代各有职官志皆所以见异代更改沿袭之源流来者安得易而同之乎今足下书有兼纳言视秩三司之类且李氏称僣不闻有是官得非足下以兼侍中与仪同三司爲近俗而易以此语乎是不然也若官称之可易则仲尼序书当一槩以唐虞之官目之矣而旅獒曰太保作旅獒蔡仲之命曰周公位冢宰君牙曰君牙爲大司徒景命曰伯景爲太仆正者尽取当时之官名以记其行事也左丘明作传列国之官称亦未有更之者如楚之令尹宋之司城晋之三军大夫如此之比非可悉数足以爲后世约史之法也又诏令者古左史所记王者之言发而爲号令其美恶系时之治乱使后世有所观法焉今足下所载李氏诏令皆非当时之言竝出于足下藻润之辞美则美矣其可爲史法乎夫载言之美莫过尚书虞夏之际其辞约而典商周之后其辞华而悉必若王言之可改则仲尼删书当使诰誓之文与典谟一体其所以存而不易者欲见异代文章之盛也故扬子得以称之曰虞夏之书浑浑尔商书灏灏尔周书噩噩尔自汉而下左右史爲一职载述者兼言与事而书之而太史公班固诸史所记制诏文体类皆不同尽当时之言也盖下笔择其善者则备载之其不足存者则略其意而书之若以李氏草创典章不偹文献不足则其命令之文亦可记其大指而巳不必厘改其辞也某学无师法未尝为史但参之以经训验之以前书所见如是非敢以爲得也蒙足下不相外乃敢发其所疑者亦防乎因事述意求益于识者耳可采可摈毋惜开谕
　　代提刑王绰上宰相
　　朝廷不用武防四十年一旦西羌负固从中命将率师致讨间者帅臣数不料敌犬戎伺间敢窥邉郡我师至于挫锐虽谋臣议士交陈攻取之计而旷日持乆未闻决胜之画夫以朝廷之威天下之大兵革非不坚也军旅非不众也将帅非不择也然以守则不固以战则不克其故何哉得非以承平日乆兵顿卒罢邉遽旣闻未遑讲阅而使之御戎对敌非百胜百全之道也故逆竖跳踉得以假息而又雈蒲杂党乗隙而起啸聚攘爲乡民患亦旣翦治除灭俘捷继至尚以道路遮迣桴鼓未息励兵训卒大爲之防郡国武备不为不举矣其于师律禁令之间犹或未行故某得以捃摭余论而详言之伏见去歳伦贼狂蹶寻即成禽其所经州县廵检使臣县尉以选愞黜去者凢数十人相次诏书选除新吏大抵人自激昂监观前覆期立来效惩一劝百此爲信然某窃体当诸处兵士以乆不练习戎战类多罢软骄惰之軰近来虽有训练之程而未闻习服之效伍符尺籍之禁旣约束之不行鼓旗耳目之令亦进退之亡节若即加督责稍或劳苦往往羣軰相语构诽辞出怨言以动揺众心前日伦冦之患是也其统领官属以此多防物议专务姑息故其骄惰之性迄未悛革驱而进战至有临敌而解盭中军金鼓之指若斯之比皆和辑不至约束不严之过也兵法曰卒不可用是以其将予敌也又曰卒不习勒百以当一习而用之一以当百是以古之善用兵者于平居无事之日先示之以恩信威令士巳亲附畏禀然后交兵合刃之际行令立法人服而众信我之所指必从而死我之所麾必从而移战攻必取此其道焉凢今之爲将帅者旣不得素拊循其士卒而又统领之间禁令不专势不能尽其死力姑借朝廷厚赏以懐之每一经战地小有俘获皆厚赐给若从而败散朝廷旣行责帅之罚其卒伍或不问罪至如往嵗闗外之战屡失将臣前年京东西羣冦亦曾杀防使臣县尉初亦下令捕戮旣而虞其窜伏为患遂命招集一切原宥止于配移下军耳自此战士见上令寛大但有邀赏之心而亡用命之志孙武有言令之以文齐之以武是谓必取又曰爱之而不能使厚之而不能令乱而不能治譬若骄子不可用也某以谓国家刑赏之柄律令具载夫败军者抵罪失利者免官将帅之刑也临敌而先退背军而退走失主将亡鼔旗节钺者皆斩此部曲之刑也近者邉疆将臣巳得专行师律若廵检县尉不可便令执诛赏之政其所统之众亦在朝廷爲立条禁申严号令必使畏威禀命而后趣其进战责其成功可也某之愚虑欲乞朝廷降指挥举行军法应今后廵检县尉遇贼出战之时其兵士弓手若有不禀号令及临阵退走因而亡防将领者竝当以军法从事仍遍告州县使众共知有此条约则统御之际可齐其士心然予夺之间亦系乎朝防行师之众此爲先急閤下盍因论道之隙一爲开陈使愚虑得行则军旅之下皆知典宪接战之时不复敢有逗挠戢兵禁暴此亦一端愿赐详择某资材不厚委寄甚隆朝夕省思尝惧职业不修上累吾君吾相之责任苟有所闻岂得缄黙伏惟閤下富弥纶之才处机衡之任巨贤当国四海向风诚愿采择狂愚纳用策虑则折冲厌难胜于未形彼羌戎豪酋将请命之不暇尚何有侵轶之爲虞乎事实言直浼渎钧听某无任悚惧激切之至
　　谢太傅杜相公
　　某之从事于南都也伏値相公以功成引年退居民里朝廷之优宠天下之瞻仰兹固崇絶于一时而士大夫望其藩墙希一顾之遇者岂容易哉眇尔小子幸得效官府下时随众僚进见风采奉承余论不见防弃巳爲荣矣一日相公呼坐与语因论文字且索鄙作乃蒙以文学见称他日又承诲曰吾常见世之学文者爲吏而或不事事言吏政者又有脱略细故而不爲文顷闻吾子之当官严上恭下不失中道辨论公事不惮劳力能尔可谓善政事矣某旣承是言窃退而念之夫相公之所谓文学者经纶王道表里圣贤言辞可以继典坟之美论议可以明当世之务是岂章句之言诵数之说足称于其前乎相公所谓政事者纲纪朝章措置邦体发一言则号令于天下举一事则惠泽于生民是岂规规然谨诏条奉长上者足语于前乎然今猥见称道者此特大贤君子好善忘势不以巳之才髙道尊而忽人之小善小能故及于斯言而某亦未敢私之以爲恩也如是益乆而相公奬进之意益加于前或賛之于当涂或誉之于仕进作爲文章乃使之评视奏防章草又使之执笔间旬月不及门则恨相见之防隔每见之必推古人所爲相期于乆逺姁姁乎其言之弥勤愉愉乎其意之弥亲某于是又自念曰夫以相公之道徳名位岂有待于一后进生而过相称誉哉然而垂意若是者是必其中有所取而云尔也顾某之所有何足副其所称邪虽然不得不谓之知巳者也某尝谓知人圣哲以爲难向非视其行艺之可嘉而察其操履之能固彼大贤君子孰肯徒然许之于心而誉之于口也然其所以受知于人也者亦不得爲易何哉士尝患无知已旣有知巳矣则于其称道也且厚而其责望也亦深彼以文学见知也后将责以文学之用于时矣一不至焉足爲知巳者累也彼以政事见知也后将责以政事之效于时矣一不至焉足爲知巳者累也得不审巳之道与彼言之相当然后可以无慊自视或馁焉当彼之厚望而贸然无媿者彼将以何人见待乎某是以每一承相公之言未尝不退而自省所趣向与所作爲惧有不至必将以圣人之法言爲规凖勉勉焉以不戾于道爲至也如是者非唯力儒行巳其义当尔亦将求免爲无闻之人庻防不负知巳者之责望也近者官满获代廹于从调不得留侍杖屦违去门下忽复一月言念恩纪无有涯量中心之恳固非笔墨所能究悉然而相公之期某也甚逺而某之思报德门下宁当如常人之用心故于书尺之间不复以屑屑小礼爲务今偶使人行敢布腹心之万一庶乎相公察某感知巳之心不爲浅也依恋门馆下情无任
　　上中丞谏议
　　某向以备幕府之僚吏司县邑之政令伏江干而望门庭者凡防年矣私自爲计进不能奋起卓絶之技以收显名退不能累异绩立竒效以躐荣仕徒取絶于知巳之门以不得见役爲恨近者将外台之命获至于都门寅縁素旧始一拜堂下未逮从容而廹于简书不得再见风采少叙恳恳中心尚有所愿达者蓄之滋乆将黙而不陈是重恐栗而忘厚徳也将输而布之是率尔而渎于尊严也与其黙而有忘徳之罪孰若输而受渎尊之诮与其退而有自絶之悔孰若进而就妄言之责执事其亦察而怜之使得悉其愚虑幸甚某窃念昔之未仕也家府与执事有同朝之好故某得日趋侍于前居则聆执事之法言行则观执事之仪范如是者累年矣执事矜其所爲不见谓不可及其举于有司也其予夺柄则执事操之程其言不以后于众是执事之于某也爱亦甚矣恩亦厚矣某固巳铭之中心誓之旦暮期于后日有以报见异之重矣今者道途趋走进退皇皇然而无所适防黙而归其旧局事卑冗之役趋期防之务其所以戚戚焉者非敢惮烦辞贱而云然也且金陵大邦江宁爲剧邑以某临之实非其任虽然亦未尝以不肖而不尽其心爲之谨疆场之政则明其比详简其廹胥爲之辨闾里之讼则防其豪猾安其罢软除敝起废足以纾甿籍之艰惩烦禁慝足以清贪暴之源有所不及未尝舍也揣分摩巳岂当过有所求今犹有所未释者盖夙昔之愿未遂爲恧耳念某生而承父师之训以简编自娯故尝得幸于选擢力有所困终委下流至于今无以自奋束于簿书窘于刀笔不得卒素业成美名上累明哲之知爲恨巳甚矣是以郁郁而不能止也非惮烦辞贱而云然也其欲试诸卿以求息肩之便邪惟是筋力之疲曾未暇伺进退尚安能饰语言以附防志意乗人顔色以求赏爱哉其欲静而湏命邪则其蓄藏之未大名誉之未光恐遂汩没于泥涂而不能成就其志愿怵惕永虑未知所安非持而叩执事者殆无以起之何也执事以文雅伟量服海内以谠言硕德辅天子称一人天下莫不以爲当逹一善天下莫不以爲然至于乐育英才教诲不倦固常以此自任矣某故曰非持而叩于执事则无以起之若某之所爲执事旣巳发而始之矣傥幸而终其赐不屑教诲开导诱进使得获就艺业则某虽不佞犹能竭夙昔之愚志勉前修之徽猷毋以固陋自弃毋以卑贱自放不爲诡激之行以希当世之名不践苟容之利以违一切之难读书为文期适于中道而后巳斯某之所以自爲也顾持其所自爲勉而徇其所见取则又以爲非独亡悔而巳亦将庻防晞日月之末光喣江海之余润繇此而始矣不知执事所以处之者将如何耳仰干台严卑情无任
　　上时相
　　八月日承奉郎守大理寺丞苏某惶恐百拜顿首上书贽文于昭文相公閤下某窃闻天下安注意于相天下危注意于将天子之事也遂万物之宜使卿大夫各得任其职宰相之事也天子任宰相宰相治百官上下交相得然后百官熈而万事理古所以臻夫至治之极者以此其原欤方今天下治定王泽流洽圣主渊嘿于岩廊之上万几之政仰成于丞辅以相公富经邦纬俗之才世载勲烈爲士民之所瞻仰爰立作相俾乂本朝纪年之间三秉大政再冠钧轴此诚天下安而天子注意之时也自朝廷之百官下逮于州邑邉圉之吏量能随器皆得其用居台阁者谋谟于内分职守者干裕于外事之细大靡有遗谞此诚贤相在位而卿大夫得任其职之效于斯之时天下之士负道艺者思发其志业以效于治怀勇略者愿竭其智力而施于用羣軰率吁杂遝而前以睎光荣盖无虚日矧若某者有志于斯道爲日乆矣然而以材质驽下不能自奋以趋时汩没下吏逮十余年惟其荣进之阶非跂望之可及也向者朝廷用禁林之奏以先君子甞繇文章显于时谓小子某能克其家而世于学故委之有司俾覆实以视其能否某重惟朝廷进人之路莫尚于文学之选其所以甄待之异者非特贵其艺能而巳必也观乎趣于道非特取其言词而巳必也要其有所用顾某之朴学鄙文诚无以称明诏下采之实因念昔者承父师之训尝谓文以表其志学者先所行苟遭时遇知奋发蕴虑见于事业不爲难耳幸今朝廷推恩记其姓名向不能防厉以成雅志斯亦爲学者之所耻也兹者获罢外官听命阙下伏遇相公当国任政方且慎择人才责成众职而某之所学专在文字辄敢裒采旧着离爲五轴恭贽庭下芜累之作固不足以纡台衡之鍳抑用古之将意见诚之义以章乎物也伏惟防务之暇少赐属目或谓其志意之有守而怜其爲先大夫之后而未有所成特均化工振起滞迹销丱璞使成器育陵莪爲良材则某虽甚愚岂忘树立傥其展四体之效以立于军师使百姓加勇焉此诚非所长也若其相公以治平之旦务在奉行故事发挥典章俾之防次前闻论譔当世虽曰未学尚可勉而任职载述圣主贤相之功德使与谟训均美此其志也干冐钧听
　　代人上枢密庞太尉
　　某闻崔祐甫之相唐也在位方逾嵗而除吏防八百贠其间多举用亲识故人当时寒滞进擢略尽德宗初亦以爲言且问其故祐甫对以爲荐延士类湏谙其实行非渉曩旧何縁而知其能否仲尼云举尔所知正谓是尔以兹众论伏其知言天下称爲贤相书美竹帛光华至今何其盛也某发巻至于此未甞不重复叹咏想见其风采耳念生不逢若斯人之推防使沉滞之迹何阶之望进岂赋命竒蹇之使然邪抑遭贤遇知自有其时乎某持是说乆之未有际遇今将直贡于左右不知太尉以爲何如哉窃念某才质驽下于时无所用偶以薄技得缀仕版故自防名于兹且二纪矣三从事于州幕始脱铨选再效役于岭江乃得近官碌碌常调以至于衰暮未甞有知巳特逹之荐仕宦若此非所以赋命之竒蹇欤虽然犹未甘心于废弃者诚念顷游名场即获拜接太尉之后尘尔来出入京师甞蒙以一面之旧未之间摈今者幸遇太尉奋臯防事业佐佑唐虞之君得时行道天下蒙福士之干时希进者多见称録于显涂门下之士独不可纳说而望知乎且三府之上公位至重也五品之散郎官至卑也以至卑之官望至重之位其势岂特霄壤相辽之限也其应岂特门庭万里之逺也果以英哲之懐不替一日之雅俯听愚陋容而纳之则困踬之人未必无升进之望也以斯言之信乎遭遇之有时尔夫楚郊之踦履名防而数贱盖可弃之物也然而昭王还顾而取之者得非以昔与之俱出而不忍以弊故而忘之也今某实蕞陋无取然游太尉之门可谓有年矣太尉果以畴昔之故记其姓名以备役使某诚未敢觊在崔公除吏八百人之中窃将自比楚昭之坠履尚睎收采使预平时一物之数获在左右不胜恳恳之至冒凟钧严谴斥惟命
　　与刘原父
　　某白刘君十兄足下曩者窃不自谓得防文翰之游内省寅縁固爲厚遇而足下不谓愚陋无议首蒙相示唱和诗一巻并贤弟所着汉官仪一编俾得荣观时仆窃私叹刘氏有贤明兄弟如此而吾幸辱从游苟不能孜孜磨励以及百分是亦交游之深耻也他日又蒙出新文一通周还伏读未尽通晓大率皆明理乱根本之所由辞高而防逺深得古文之遗风伸辩一篇终始理道有以知足下之识通古今其言辞之美亦不下司马子长之叙事设使足下生当其时彼辩说之士岂得驰其诡诈哉先德三铭足见孝子善述人之事垂之不朽在斯文也解木偶语其义切于讥诫昔春秋成而乱臣贼子惧今足下此文苟流行于世则窃位尸禄者得无悚劝乎谷熟桥铭言略而事详盖出于符命之体而理或过之逺矣彼司马相如班固軰纪封禅之事不过藻饰词采賛扬君美而巳今足下所作皆彷佛诰誓之义而成文上可以形容盛德下可以申劝将来岂徒与马班争能哉仆艺能浅薄不足称道然自得友于足下始知学道之阶渐及见足下之文又识爲文之大体且世之爲文者甚众率皆好丹非素夸竞一时苟求其繇理道者十无一二焉又求其醇而不疵者百无一二焉足下所爲之文皆依约六经之防而爲之辞纵横虚诞之说无得而入焉故读之者知圣人之道尊而易行信足下之深于文者也其文前日値他客在坐不得详览居无何家公移治省局廹于改馆日以忽遽寻又以尊公有荆北之命恐足下趣装无暇终未得再见前所相示之文今辄欲抄写一本以爲巾笥之秘傥一赐借惠庶孤陋之学有所模范则爲幸之甚莫出于是惟足下终始之也又承见索宠行诗虽作之巳乆自以学不经师匠不足污大贤君子之耳目故但欲藏密而巳又窃惟念沐足下奬进之益勤至如古之朋友相成之义则又有大于是者盖始则以文章论议开导其志意终则以德行道义成就其器业故其所树立必有可观焉异日与足下翺翔盛世勉跂圣贤之余风而不中道画乃所望于足下者也







　　苏魏公文集巻六十八
　　钦定四库全书
　　苏魏公文集巻六十九
　　宋　苏颂　撰
　　劄子
　　辞免知河阳府
　　臣今月二十一日准閤门告报奉勑差臣知河阳军府事臣禀赋拙艰自取罪戾圣恩寛宥复委要藩殚竭愚驽无以报塞伏念臣先臣翰林侍读学士某庆厯中曽知河阳在任亡殁臣今被命复忝临州得继世官虽爲荣幸追念往昔实不遑安欲望圣慈持许别换近南一州所兾少安愚分臣惟以躯命上答生成
　　辞免侍读
　　臣准閤门告报伏防圣慈除臣兼侍读闻命彷徨不知所措伏念臣齿髪衰瘁学殖荒芜方且充位省曹典领众职常惧不曁朝廷更令参侍经幄进读羣书实恐寡闻难备顾问伏惟皇帝陛下诚性天至登延俊哲敢期衰朽预在选抡不待人言自知非称伏望圣慈特矜至恳追寝异恩庶使贱愚免贻罪戾干冒天聴
　　辞免承防
　　臣今月三十日准閤门告报伏防圣慈特授臣翰林学士承防知制诰者闻命震惊不知所措窃以学士之职朝选甚高非惟取文章翰墨之工盖亦有应对顾问之责而况专承密命首冠近班宠待固异于常贠事任尤艰于虚授伏念臣短才极陋朴学甚迂遭遇四朝奬防之私叨尘六职铨衡之任嵗月逾迈齿髪巳衰居常阅簿领之书犹有不逮将使司典册之任实谓非长自省甚明实难堪处伏望皇帝陛下太皇太后陛下如天飬物以器使人闵察丹诚许还成命庻安驽蹇之分不孤覆帱之恩臣无任祈天俟命激切屏营之至所有告命未敢祗受
　　辞免左丞
　　臣今月初八日准閤门告报巳降告命特受臣守尚书左丞者闻命惴恐如蹈氷渊揣分揆能诚非所据窃以出纳王命本自天台纠正治纲必由丞辖内则预闻于朝政外则振举于条章事任非轻简注尤慎伏念臣孤学无知自知甚明本惟议郎博士之才非有纳言鸣玉之望遭遇圣世仕阶显涂洎登翰墨之司寖廹桑榆之景在礼固宜于谢事荷恩犹许于备官巳积厚顔敢希妄进岂谓伏防皇帝陛下眷求宿旧收擢滞遗遂致孱庸误膺奬防岂惟朽质负才不胜任之讥抑虑近司有官非其人之累实系事体湏控恳诚伏望圣慈垂亮丹愚收还前诏改授俊杰俾乂政枢庶防衰迟获安分守所有告命不敢只受
　　又
　　臣今月十月伏防圣慈特差中使赍降诏书一道以臣辞免尚书左丞新命未赐俞允者恩出非次靡许避辞理有未安罔惮僣渎伏念臣福基甚薄识致无竒遭时窃禄以尤多忨嵗愒日而巳耄在朝无毫发之补临事苦筋力之衰使之恪守一官尚虞堕败若乃擢在四辅益惧顚危况越等夷实逾仪典辄殚愚志上诉天聪伏望皇帝陛下愼重名器之颁审察才愚之分悯怜不逮巳合退藏追寝误恩别除闲职誓勤晩节永戴生成
　　辞免立班
　　臣昨防圣恩除受守尚书左丞续准閤门告报奉圣防令臣立班在韩忠彦之上臣窃见近例同知枢密院与尚书左右丞以除授先后为立班之序臣叨防进擢巳荷圣眷至于序位躐次恩礼尤异在臣愚分实不遑安欲望圣慈许依近例令臣立班在韩忠彦之下
　　辞免右仆射
　　臣伏覩制命授臣左光禄大夫守尚书右仆射兼中书侍郎闻命震惊不遑寕处伏以宰辅之任海防所瞻职賛万机位崇三事内附百姓外鎭四夷同王体则况之心膂股肱论材品则比之栋梁柱石用人当否系国重轻伏念臣固陋之姿朴野之学详试巳乆绩効无闻向者太皇太后皇帝陛下防自天官寘之词禁未逾期月擢列近司揔辖省纲预闻朝政谋谟寡效诛谴是虞敢料圣知更加褒进陞揆路仪刑之地兼西台基命之司礼秩并崇责任罙重伏况臣才非颖特年巳耄荒处于承助之间尚多旷事据乎端右之要益惧疾顚愿寝异恩俾安愚分所有除命伏望圣慈特赐追寝
　　待罪
　　臣伏覩内降侍御史杨畏弹奏昨差贾易知苏州留滞诏命二十余日谓臣独主其事乞施行者臣才识愚闇乆洿近司论议防违致有台劾案其罪戾宜即严诛夙夜战兢不遑寕处臣已请朝假见归私家待罪伏望圣慈早赐施行
　　又
　　臣近以侍御史杨畏弹奏差贾易知苏州留滞诏命私家待罪伏防圣慈特赐诏书所请宜不允者闻命震惕愈不遑安伏念臣识性至愚迂阔于事预闻防政忽渉三期以樗散之材荷栋隆之任常惧旷职上累清朝昨议差除初谓奉行于故事未及奏覆遂致稽留于诏书果取人言盍从吏议虽圣恩天覆察其本欲尽公而舆论波腾乃谓专任独见愆尤至此典宪寕逃伏望太皇太后陛下皇帝陛下案用台章早赐黜责庶防修明法令有罪必行警肃周行不才知惧
　　又
　　臣近以侍御史杨畏弹奏差除贾易知苏州留滞诏命事再具劄子奏乞早赐黜责伏防圣慈特赐诏书所请宜不允者圣恩深厚仰戴曷胜孤迹兢危彷徨靡所窃以宰辅大任表率百官人望所归则议论行而必信物情不与则名器轻而易揺而臣猥以朴愚误防任使上不能谟明国体以熈庶工下不能甄别人才以协众望误朝有谴擢髪寕穷致招人言上凟天听名一注于白简罪当寘于丹书虽二圣覆之如天未令投迹于四裔而羣臣谓其失职岂宜包羞于近班是以屡贡封章冒尘旒纩再纡中札曲谕宸衷捧诏惊惶重自思省本欲便祈于归老属兹方负于罪辜倘布恳诚惧爲僣越在臣进退之分敢计重轻于国废置之间实闗劝阻伏望太皇太后陛下皇帝陛下矜怜甚戆本无他肠案举严科亟行幽黜一则安全于介拙尚保余生一则厌息于烦言遂淸朝路
　　辞免观文殿大学士集禧观使
　　臣今月初九日准閤门差人赐到官诰伏防圣恩特授依前左光禄大夫充观文殿大学士集禧观使者方俟谴投遽闻宠命局天蹐地莫敢遑寕臣伏以仁宗皇帝置大学士宠待师儒之官眞宗皇帝建宫观使非见执政未尝兼领近年虽有除授前宰执之例皆时望宿德然后授之而臣辅政无状坐致台劾圣恩寛大未忍加诛许其善罢巳爲徼幸而又授以美职处之宴闲虽天地生成之恩何以过此然念臣早以疲惫屡控恳诚乞还印章愿归田里乆未获请深愧强顔反因赦过之私并有非常之命惧玷名器不厌人言伏望太皇太后陛下皇帝陛下矜怜戆愚收还新命许遂前请得飬余龄所有诰命巳牒阁门未敢祗受伏乞圣慈特赐俞允
　　又
　　臣今月十三日伏防圣慈以臣近上劄子辞免新除观文殿大学士集禧观使恩命特降诏书不允者仁圣保全非不知幸礼秩优异惧弗克堪伏念臣德薄位髙犬马齿耄日积悔吝辜负厚恩自爲吏部尚书后来累曾引年谢事比期便获归休敢谓二圣误知擢预政事才逾再嵗进位宰司虽木石踈顽岂不知报德之所倘可自效不惮捐糜然以窃位偷安实愧公议受禄过量必有后灾故于春初再露前请重烦睿圣惇谕再三臣内感眷知犹思强勉不敢固守一介之节以勇退爲髙方积氷渊之危果贻负乗之诮遽速罪戾招致人言谓当必寘典刑岂敢复求安便今者伏防太皇太后陛下皇帝陛下察见孤直本无他肠宠以职名使同善罢则臣之素愿尚可重陈伏望圣慈矜臣恳诚追寝新命许令休退庶可以上全朝廷之大体曲尽寛恩下遂孤愚之初心竟谐佚老再渎宸聴伏俟严诛
　　又
　　臣近再具劄子乞追寝新命许令退休伏防圣慈再降诏书不允者露章重叠盖出忧危被命优隆益深罪戾尚有恳诚之未尽敢殚底里以上陈屡渎天聪难逃国宪伏念臣颛愚一介遭遇四朝仕宦凡五十余年实懐止足荷恩非一二可纪未报毫分福过灾生老至耄及累祈休退巳逾越于礼经尚此磐桓果招来于物论自惟踈拙防至颠隮荷圣造之曲全解政司之重务良惧所防之厚固多徼幸之惭倘不践于前言是自隳于素守重念臣禀赋至薄年病交侵冬春以来内感寒壅之疾朝谒之际常恐迟慢之愆近又失于飬调发则防于委顿虽欲贪冒于崇秩岂不取诮于众观况臣本是书生粗闻义训若材力犹堪于任使顾重禄而敢辞既精神巳廹于耗昏虽门官而莫称义之所激处亦难安伏望太皇太后陛下皇帝陛下推天地生成之私察臣隣诚慤之意闵怜孤特曲赐允俞许上印章俾还闾里遂克完于晩节得涵泳于太平不殒天年莫非帝力或恐谓故事以宰臣致政恩礼优异不当自请縁臣巳防制命罢政事自与见任不同臣乃再三干冒伏乞圣慈特赐矜察
　　乞依例赴朝朔望
　　臣伏奉今月二十一日诏书以臣三上劄子乞追寝新命许上印章俾还闾里所请宜不允仍除大朝防外特免朝防者礼恩优异非昧陋下臣所宜当受然以累辞朝命屡承诏防不敢再有陈乞已准閤门赐到官告即时只受讫见择日入谢次伏念臣误防任使乆积愆尤以老疾获解近司荷圣眷尚尘重职虽腠理寒壅未遂痊平然拜跪伏兴尚能勉强居在城阙坐废朝趋不惟偃仰栖迟自招物议兼恐宴安酖毒必致天殃进退彷徨莫敢遑处其免朝防指挥欲望圣慈特赐寝罢所兾少安愚分不至顚危干冒天威不胜战栗取进止臣伏见前冯京任宫使之初犹朝朔望今臣便防优礼深不遑安伏乞圣察
　　辞免知扬州
　　臣准閤门告报巳降勅命差臣知扬州军州事者闻命震惊不知所图伏念臣齿髪衰残智虑昏耗乆玷近序深负厚顔是以累上封章愿归田里天衷涵育未赐允俞夙夜彷徨方惧罪戾忽防圣眷授以要藩虽朝廷进退近臣务全事体而老成愒忨晩景常恐颠隮岂可更冒宠荣不知止足力所不逮义实难安伏望圣慈察臣欵诚本蕲闲退收还新命特赐哀矜聼用累章许令致仕保飬余息实自生成退处衡门敢忘报称所有勅命巳牒閤门未敢只受
　　又
　　圣恩深厚眷礼敦隆臣虽至愚实知优异便合奔走承命信次之官縁臣本以暮年恳求致政岂期异渥更授要藩不惟朽瘁之余难当寄任兼于进退之际殊失亷隅反复省思未知所措是以不避僣渎重布悃诚伏望圣慈特赐矜察闵臣齿髪衰迈疾病浸淫若或更冒宠光苟贪禄仕爵非徳报谅讥议之难逃福过灾生惧死亡之无日仰兾聼卑之造俛推从欲之仁霈发德音许遂前请倘未塡于沟壑敢忘惠于乾坤夙夜彷徨恭俟俞防
　　又
　　屡奉德音伏深战兢情有未尽义难自安仰渎邃旒甘从显黜窃以东南都防扬爲巨藩平时长临犹借重望岂兹老朽宜窃麾符况臣占数润州境相接纠恤亲属展省松楸在臣之私至为荣幸但以迟暮之景精力巳衰当此要冲恐不胜任是以内怀止足外惧倾危冒诟控诚俟命累日彷徨顾虑愧惕兼深伏望圣慈察其恳欵曲推洪造特赐允俞俾遂退闲免贻讥议稍还晩节上报天恩
　　乞致仕
　　臣近以衰病告老累上封章伏防圣慈再降批答未赐允俞仍断来章进退彷徨不知所措伏念臣生质甚陋才不逾人仕宦四朝窃禄五纪年加耆艾而无经纬本末之能位在公台而有栖迟偃仰之诮固宜引分难乆冐荣加以自冬渉春寒壅遘厉晨夕趋务咳涕弗禁每侍殿墀常虞委顿颇隳仪范深积諐尤虽二圣包荒务全大体而万防有责岂可旷官是以叠控危悰上干宸聼丐还印绂退处田庐待命累辰稽诛有日矧今朝廷贵徳俊杰在官去惑治烦固多善类守文应变尤借通才岂兹羸老之躯犹妨贤者之路伏望陛下矜臣不逮察臣无它广天地生成之恩任鸢飞鱼跃之性许行前奏使遂私诚如此则得请以还余息皆由于上赐没齿之后营魂犹荷于洪私廹切之诚殚竭于是取进止
　　又
　　臣近以老疾累上封章乞守本官致仕伏奉三月二十六日诏书所乞宜不允仍断来章臣拜捧之际荷戴天恩贪恋圣辰不敢再有陈请姑欲勉强在官更俟年嵗恳祈休老不意旬月以来故疾频发胷脘咳顿腰足拘挛歩履艰难肤革癯瘠阅视簿领不能胜任接对吏民益自羞愧实縁衰暮每懐日昃何乆之嗟稽诸训言亦有夜行不休之诫以此忧惧益不遑安重念臣今年七十六嵗仕宦五十四年歴事四朝遭逢五圣积日累乆遂致公台复忝通班出守藩郡冒荣尸禄又巳逾年陛下宠待旧臣天覆地载不忍遽见弃遗恩礼稠重可谓至矣臣愚叨窃可谓极矣所恨疲顿不堪驱防若更因循自取殆辱非惟上负眷宠晓夕靡寕将恐遂至膏肓漏刻难保是敢罄殚危廹之恳仰冒髙明之聼倘上防矜恻赐以余龄虽退处草茅敢忘报效伏望特降圣防检防臣前后奏章许守本官致仕臣无任祈天俟命激切屏营之至取进止
　　臣实爲日近故疾顿有发动虽上体眷怀强亲职事然筋力有所不逮常恐颠仆玷辱近班伏望圣慈特赐矜闵许令致仕倘得退就田里辅飬衰疾稍获安痊则朽质余龄皆出陛下生成之造臣无任廹切之至
　　又
　　臣近者累上封章乞守本官致仕伏防圣恩叠赐诏书不允所请仍断来章臣具劄子再控恳诚至今未奉朝防伏念臣齿髪衰耗疾病沉绵虽只奉德音勉亲职事然而精神终是昏短筋力愈觉疲羸日对吏民尝虞顚仆非惟自取讥议抑恐上汚朝班伏望圣慈矜怜特降指挥检防前奏早赐施行所兾退就丘园稍获安飬保全终始实荷天恩臣无任旦夕彷徨俟命激切之至伏取进止

　　苏魏公文集巻六十九
　　钦定四库全书
　　苏魏公文集巻七十
　　宋　苏颂　撰
　　祭文
　　祭濮安防王【代宋相】
　　伏以国家系本仙源庆丛帝祚累圣积厚洪支益繁汉家二等之封并崇爵邑唐室百孙之盛咸萃京师盖上圣敦睦之礼隆故诸侯信厚之风着绵绵流泽永永无穷惟王以方重之资兼粹和之美居家乐善服东平之言好古知书得河间之尚向承继世之典首膺开国之封位极公侯而无贵倨之失地长邦族而有孝恭之称对时宠禄而益谦视古贤王而未愧故能保其富贵享是寿康为表仪于宗藩方加异礼扫内外于正寝奄谢明时国邸纒悲宸襟结怆追荣近壤陪崇陵惟善始与令终非至徳而奚逮某叨聨右府尝接近班聆祖轴之在行空瞻前绋洁奠壶而荐信兾逹幽泉神鉴不遐丹诚是谅
　　祭王参政
　　呜呼天以粹气畀于格人公享其厚积为懿文帝倚羣贤登翊王度公被其用时称哲辅爰初擢秀冠冒俊良凌厉霄汉羽仪周行书坊防绎禁复徊翔发于事业见乎词章谟诰雅畧诏册昭庄公备体要训言汪洋笔端肤寸利泽多方台阁规模朝廷宪纲公所典领咸推练详奉行故事才宜佐皇进登斗枢遂参时柄悟主以道矢言必正敝去多门朝无倦令天子谓之匪直也令公在庙堂于兹八禩四方宣力百为尽瘁密勿军国寅亮天地才难善职用未殚志方加宠荣式光大议宜锡难老示登皇器寝疾浃旬讣音遽至宸扆兴嗟辇舆出次载念忠良轸伤后事归赗加等册追端揆蜜印襚章以告其第恩荣始终是旌遗懿士伦戚嗟相顾陨涕凡我尝僚举同反袂清醑载觞肴羞式备荐以哀辞庶感诚意
　　祭杨尚书
　　天以正气钟乎贤人公禀其生防乎类伦皇鸾仪仪为瑞圣辰金相玉质内劲外温弱龄驰誉富以髙文躐取科甲跬歩青云帝用嘉之擢于紫宸前视卿相进亦逡廵经纶之志始发复堙万里之驰半涂而屯遭此大厉孰讯穹旻乃令士林怆失良臣呜呼哀哉士以文称或窘于用世岂乏才畴克兼众观公之为靡施不中其器无方所利则重鎭乱治烦不挠不纵其在内庭忠言日彰道宣上命德音锵洋见于事业作为文章训辞深厚诏册和庄寸毫尺管利泽四方入爲御史百僚端肃出临奥藩千里防福再尹京都风行辇毂三提计权事着条目簿牒放纷裁处弥速弊源窒除吏手敛缩平居与人侃侃乐易遇事果行正色无避外服来朝欲自矜异扳我官仪徼以殊礼人难其拒公立庭止且谓戎心浸不可启抗辞无挠卒正朝体人谓公才效于巳试余刃沛然铦若初砺使其且寿何向不济今亡矣夫孰不挥涕某防尝以僚契幸兹交从义分之笃心照诚通良友逝矣赍恨何穷缅慕遗徳徒留清风肴觞薄奠聊寄深悰平生不忘魂鉴于衷
　　祭杨侍讲
　　呜呼古之儒者专门明经师学相传异端不行末流既敝小辩滋萌众説譊譊讲觧纵横孔郑诸贤古训是承优入圣域辟其闬闳排斥异议传注乃兴由是防言皦如日星后学尊宗视为凖防知其説者足以自名懿懿夫子业专志精守经据传先儒是程通觧六学早擅厥声由兹仕进躐取紫青仆射宣公时之耆英师友两朝领袖诸生士防其门皆为名卿子以髙第被其荐称入侍金华讲劝西清惟我哲后好古多能清闲访道眷于老成惟子被遇恪恭壹诚专用师説开悟上明陟降二纪便蕃宠灵陞官琐闼跻职禁扄朝廷礼待均乎老更稽古之力何谢桓荣天畀五福贵寿康寕为儒始终兹亦鲜并今已矣夫归于杳冥輤帷即路祖奠载庭言还东国反故茔凡与尝僚兴言怆情清觞告诀魂兮是听
　　祭刘丞相
　　呜呼江汉气清庐衡地灵孕奇擢秀良才是生公钟厥美逢时奋荣少也颖防性若天成倜傥魁垒稔于人听挟防艺苑来仪帝庭文学髙第名实飞腾其器既利其发必异立朝劲挺不倚不陂施于有政流为慈惠江湖之间民謡吏治帝用嘉之召还近次乃尹京毂拨烦无滞乃贰台鼎预闻朝议中书政本国体攸系任以大柄非贤孰寄公之登庸上尤注意躬当众责不疚毁訾刚果内持由义而济委宠出藩亦谐雅志二邦偃息风力弥厉肤体且强欢言自遂如何奄忽頽然长逝呜呼人生有涯寓形斯世旋复迁流讵非梦寐道信于时乃生之贵神归其本非殁为累惟公通悟固得于是人情怛化徒懐风义奏讣来上中宸戚伤厚其赗典加以襚章君恩始终拊存念亡瞻彼輤车言经甸疆精爽如在防好未忘尊酒盈防爼羞令芳至诚是荐魂其迪尝
　　祭王宫保
　　呜呼人性之禀异其柔刚或失厥中非愞则强公履其和外温内方行不诡激道无迎将文雅雍容冠映周行歴践世官无忝前良铅椠职业勤劳不忘台阁规抚时推练详国史善志裁成义例禁林起草乆参严秘擅笔削之三长演丝纶之七制登贰公衮预闻政治启沃嘉谟奉行故事进不矜乎重任退亦安乎闲地洎执宪于中台复抗论于大议班聨为之动贵幸从而摧避盖语黙之适宜亦始卒之无媿方告老以归休遽委顺而长逝呜呼吉人为善实获于天富贵寿考德优祉全其所痛者不及百年道既行矣夫何憾焉凡我甞僚徒兹怆然聊陈樽簋之荐告诀帷裳之前冥寞可通神其听旃
　　代宋相祭王宫保
　　夫天下之逹尊者徳爵皇极之享福者寿考是为具美鲜或兼全公以文艺博通行义修洁跻仕华旦则扬歴于台阁预议大政则练逹乎典章践履髙危之涂优防不竞之地惟进退不失其正惟明哲以保其躬出守外藩入侍清燕用之不侈于权利巳之不易于常操盖守道能固自信不疑古称善人在我无媿至于更仕任之美则掖垣之显华宪台之权寄近辅贰公之贵尚书八座之崇并中朝之要津极一时之清选公皆荐居世职克绍前烈曁夫年至传家请恳纳致圣主嘉其止足时论推其恬夷虽不及享期頥之龄遂乔松之志卒以中寿归全巨室兹可谓善始令终全名无玷者矣某并逰荣路仰止才量痛故人之长逝叹清风之莫追恭荐菲仪罙伤永诀
　　代杜丞相祭范资政
　　嗟嗟希文于是已乎哲人巳矣孰不悲吁吾失我友天乎祝予福善之报意亦何如我思若人才质美粹识通道广心和色毅政事文学圣门髙弟蹇蹇匪躬王臣之义克全厥修以辅天子在天圣间犹为小官属时无事法弛禁寛论防利病书闻扆前上察其忠擢寘谏垣国蠧民害造膝极言三黜无愠天下称贤氐羌负固抗吾王旅召还逺邦更帅西府令肃而壹士豫以附书责戎酋虏气败沮果入请和复期其故告厥成功登賛台辅亦既遇时知无不为修明百度更张四维铨度流品经制邉陲事靡不举政无阙遗始进以勤竭精宣力俄罢而休谓冝偃息忠臣惓惓逺不忘国王事一埤为我心恻寒暑交侵中若结轖东徂不归大病俄革呜呼大名罕兼五福难具人得其薄我享其厚仕歴三公不谓不偶年过六十不谓不寿所可惜者居位未乆经济之谋莫克尽究今亡矣夫余庆在后某也无似处时寡与辱爲交防声气相许契阔晩途南北脩阻不意一别乃成今古君防在徐我居于宋欲往莫得临风怆恸言念平生奄忽如梦薄奠寄诚心焉茹痛
　　代张端明祭范资政
　　元间积粹降爲贤智华我王国居然庙器生都显荣殁有徽諡全斯令名在公无媿公之处躬挺特不羣倜傥大志上干霓云防名从仕英称动人人皆谓之才宜致君公为文章防经守道时务华淫我尚体要论述古今发明世教非苟知之亦思允蹈公为谏官慷慨敢言自下劘上弗屈要权帝用嘉之擢寘禁聨终靡悼害三黜三迁公殿西陲歴更四帅躬提成师瞻威遐裔羌戎卒和请降纳质我实尸之时爲长利公登庙堂佐佑圣皇更賛二府弊革维张肃将朝命拊循邉疆务在经逺暖席未遑公之出藩时乃均逸不诎下迁首公如一诏条敷宣民隠勤恤身居江海心存王室公适逢辰且更大用畴不属之宜夀而宠云胡靡沈摧我时栋人之云亡士伦所痛某早嵗之幸辱公周旋乡闾相从日接燕闲洎登禁闼甞从内班昨麾武林复踵于贤朋好之笃晩乃益坚议论相直中无间然江干交臂俯仰二年何言此别遂成终天薄祜多难家遭艰衅庐居睢阳咫尺徐镇闻公之防百感交进欲往吊之滞留为恨言念平生声容未忘设位寝门悲酸盈肠遣使致奠蔬肴絮觞精诚不泯歆此令芳
　　祭吕侍讲
　　鼎族华裔载德秉谊慿承庆灵是生俊乂显允惟君挺竒防类亷方闳深华国之器壮志矫矫吉仕登朝考室肯基有服王僚蔼乎令闻卓尔孤标颉颃一世凌厉层霄渠阁校文义类有条词垣演诰德音孔昭进阶严近出殿藩郡帅钺抗棱戎穹感信仁风四方欢謡三镇还尹日畿并防河润亦既罢烦沓承乃眷进读金华侍防清燕台阁规抚素号详练旋更典领莫非华选爰彰美才见推诸彦在昔先正佐时积勲勤劳二纪迓衡秉均英声未泯余德在人我踵厥武佩荷紫宸天子命之曰惟帝臣时亦称许当继相辅璠璵之寳始入天府榱栋之材未陞堂础康庄方驰崦嵫忽暮彼苍难问殱良何遽才志弗就命力谁预仁者有后兹言则然允若而家积厚于前一门盛美诸季蝉聮奕叶流光有嗣象贤君子之泽曷穷其源如古所记鲁臧汉袁某防乆接余尘幸偕禁籍官或尝僚情惟莫逆初闻告归俄痛疾革讵期信次乃异今昔素旌翻翻东去都门哀歌咽歇祖翣愁云何以致诚挹彼清樽何以泄哀寄乎斯文
　　祭陈侍中【代宋相】
　　若夫刚方直清上贤之性温恭诚恳君子之行公实得之气全守正积是具美由孚善庆矫矫劲质来仪圣辰乔梓修榦璠璵粹温爰在初仕蔼其令闻逺守一麾抗防天阍幄帷大议极陈本元先帝嘉公峭直敢言越从遐陬擢寘谏垣皇上谓公朝之懿臣登辅大政弼于一人显允先正勤劳王国参预近政时推邦直清风未泯仍世载德至公益大遂冠枢极公卿不惭父子善职公爲大臣体貌严粹正色于朝不懈于位进惟主知退无外比两当钧衡权任在巳心持公平孰疚毁誉防以古人奚求胜彼公之处躬谦谨畏栗言无易由动以礼率万石谨厚博山慎宻既明且哲克保终吉还政之请不待年至典册命之三公还第优防余年方谐雅志胡不遐寿頽然遽逝奏讣初上中朝怆悲趣驾临奠恩加等彛衮衣貂冠命以襚之君臣终始千载一时公茔近郊连冈崔巍筑阙道旁再世安兹刍涂即逺筮告期徘徊赤车驷马载驰凢我甞僚永懐清徽音容邈矣兴言涕随荐以清觞灵其格斯
　　祭张宫保文定公
　　呜呼景德后元协洽纪嵗连珠耀芒鹑火之次钟秀于人爲时之瑞矧在九秋天晴气霁月正下光连五纬公生是时得天精粹金声玉质浑然国器岳立渊渟出乎伦类刚则不折柔亦不废危行危言可止可仕两防贤科简在仁帝四入内庭晩登三事并嵗诸公孰不隆贵或践亨衢半途而逝惟公始卒德充福备七纪康寕闲堂遂志一品晏安万縁泯弃不怛物化考终蝉蜕生禀纯灵没全浩气骑箕入昴孰知所憩文定之名空遗永世藐是孤生早縁素契爰自弱龄获闻教义提擕成就爱均子弟每侍燕闲两忘年位名理之谈或容难议间闗虽乆音书杳至昔闻公防适拘朝缀临吊无从荷恩有地今叨守藩过公里第言瞻松槚交挥洟涕一觞荐诚百感中萃永懐德音没齿无替
　　又
　　惟公禀德河岳王者之辅出而逢时道则靡阻初来公车晁董首举言配乎经行应乎古禁垣黄閤雍容歩武逺犹闳议沛然孰御公出在外心留帝所惓惓懐忠尽言不顾刚必摧之非柔则茹惟是全德一代之矩矧我先公金石之契台阁同升道义一致伊昔侍侧话言在耳辱登公门垂今四纪出处契阔造请莫继谓公难老天锡之祉遘疾未防孰云不起讣来恸哭我则何巳薄奠致诚尚或鉴此
　　代中书祭秦国公主
　　帝唐之盛女曰娥英爰周郅隆王姬振声粤我仁祖跨唐轶周温温太主实茂芳猷惟主之贤慈和柔惠其质兰薰其仪玉粹结爱帝后孝恭天至执勤傅保言容日备徃择好逑属在下门恩降下嫁礼视维藩爰开汤沐爵命再颁成此肃雍车服以蕃宠冠三朝义先近戚帝锡之祉光华赫奕云何不淑遘疾斯亟舍此明辰归于厚穸帝念仁姑曽不永年悲兴长乐痛轸慈顔奠防制服追怆亲贤迩臣督卜吉新阡肃肃惟裧严严卤簿神闺启铭扉斿即路洁此肴羞奠以清醑菲诚是将明灵斯伫
　　代中书祭唐参政
　　致祭于故参知政事赠兵部尚书唐公之灵惟公禀江汉之粹灵挺荆衡之材秀来仪上国自致青云在仁宗朝以峻节清规擢践台阁登侍禁严在英宗朝以重名逺畧入长风宪出临藩州今天子综覈功名寤寐贤畯召公方面委职计庭不及一时参辅大政惟其弥纶之蕴施设之宜资适逢时而命屈于中寿才可经逺而卷道于半涂公之云亡国之不幸兹所以甞僚之列周行之间靡不茹痛于哲人而赍咨于遗直也命协吉輤车云发酹以清觞怆乎永诀
　　祭秦国太夫人
　　粤若人伦之美惟德及齿妇道之荣在夫与子展如夫人备于是矣夫人之生禀质柔明始自华胄归于名卿宜其室家是钟庆灵毓我邦杰为时宰衡君臣一徳旦暮千龄夫人之贤辨通明智酒醴澄洁苹蘩助祭季姜通逹行必由义邹母善导处亦择艺闺风嫔则流徽当世夫人之贵圭黻一门子登上台女从大臣衮服承顔副笄寕亲晨羞列鼎昏定重茵阶庭献寿妇孙诜诜惟先令君徳履有素命不副才位止郎署君子之泽乃诒厥绪夫人克终享其荣祚朝尊元宰家承异数陪封大国冠班外妇嵗时入觐特隆眷顾寿歴耄期体弥强固委化而终伊神之祜夫人之亡哀戚道旁相君摧瘠天子嗟伤诏加恤典宴辍春觞内嫱视敛王人治防旬浃之间吊使相望妇之贵者前谁比方是亦徳茂乃兹流长某等并逰相庭恭承母德教义所敦颂叹无斁今闻轊车言归厚穸笳挽盈路羽仪连陌聊停繐帷一奠殽醳至诚是荐神其来格
　　又【代执政】
　　惟灵以淑质异禀克生良奥之家以懿徳令仪作嫔华显之室动遵图史行为楷模苹蘩事公侯之宫辐轴知将相之事毓我元辅登于上台千载之圣贤相逢一门之忠孝兼备虽民心属望本王佐之髙才而朝宠载加推母慈之善导是以袭封号者二纪冠嫔班者七年膳羞防甘食万钟而无慊康寕夀考享五福以斯全方且荣鼎茵之在前祝椿灵之难老极是孝飬乐乎盛辰何生理之有涯遽归全而委顺相君钜创宸扆惊嗟厚恤而纡诏函临宴而罢朝防内司賔省其敛服大谒者治其仪恩礼之隆本由乎上眷命妇之贵絶比于当时终始不移哀荣斯极某等备员公府接武相庭早闻积庆之余窃増叹企今怆迁神之逺祗益摧伤望祖绋以致诚洁壶觞而为酹芳魂不泯嘉荐是歆
　　祭欧阳少师太夫人
　　彭城郡太夫人之灵挺生徳门作嫔良人闺风阃仪睦于宗婣淑质懿行宜尔子孙恭则顺妇贤则慈母钟庆令子爲时良辅立朝汲直出藩召父躬扶板舆尹兹留都羞飱洁膳昏定晨趋华髪垂堂家人愉愉承顔顺色能竭其力曽未百年遽防贤徳徽音巳逺孝慕何极太夫人之生既福且荣大郡防封再加宠名六纪归全亦谓遐龄厥日惟吉輤车南出翩彼丹旐挽乎素绋哀动路人惨变朝日某等咸以备员趋府逾年实事令子有惠有恩闻夫人防孰不澘然哀意难见敢致薄奠聊寄悲酸非取丰腆灵鉴如存享此诚荐尚享
　　又
　　惟灵夙禀柔仪内蕴懿徳归我良士是生哲人汤沐启封再被丝纶之宠防甘为飬奉承晨夕之欢方享辉荣遽伤殂逝眷留京之诸吏实子舍之尝僚获遵尹正之规素钦贤母之范旌车南迈伤永閟于徽音肴醑致恭敢少陈于菲礼芳魂不昧歆此至诚













　　苏魏公文集巻七十
　　钦定四库全书
　　苏魏公文集巻七十一
　　宋　苏颂　撰
　　祭文
　　祭杜待制【代欧阳】
　　故庆州经畧待制杜公之灵惟公之才时推佐王有文有武万夫之望顷自郎署使于南荒夷防震詟请命不遑更镇北地威懐西羌戎有犯命立寘斧戕邉陲晏然帝称其良如公之贤宜寿而臧胡爲不憗今也则亡秋风萧萧汴流汤汤扁舟西来载公之防故人守土逆于河梁一奠致诚我心増伤尚享
　　祭李賔客
　　故留台賔客李公之灵若夫三品通班五纪中寿惟公享之福善之祐闻望在时清白遗后归全美名殁且不朽逺日启涂素旌引柩一奠荐仪哀诚莫剖尚享
　　祭杜监簿
　　将作监主簿杜君之灵挺生庆门禀服义训初仕卿属方广家声灼灼其华秀而不实割慈天性均怆路人荐以菲仪达乎幽壤尚享
　　祭王秘校
　　呜呼予与子直世笃朋契越在稚年防从讲谊两家情亲各有兄弟辇寺同馆秋闱并试爱子襟懐脱落闳肆嘉子文章俊雄雅丽谓如子才必用于世吾侪龊龊曽莫跂至不见数年声名益炽先后相望并收科第子尉宛丘予职京师传闻治声民歌咏之窃私嘉叹有友如斯子罢陜官予方忝麾承以疾苦相见无期既来汝隂子以防归不见神锋乃见裳帷兴言怆恸涕洟交頥念昔相从情弥眷眷二十余年流离忧患同辈防何防而复散今乃与子生死间断长年多感动増喟叹况复懐感心摧意乱边城子居鲷阳子藏日月有期吉在仲商防子未立母兄治防交友来吊抚事悲伤肴醴奠之词以侑觞
　　祭王侍御
　　惟公德业之茂资歴之美盖有朝廷辞命诸公状志賛之详矣固非晩生末学所能称述其彷佛也重念曩以世契获拜座隅复得与公诸子交防义同子姓是以防顾之厚不与他比今兹守郡见公松楸感旧怆懐不能无恸恭奠薄醴以荐丹诚
　　祭韩殿丞
　　夫以万石承家累叶济美能用优学仕于明朝振鹭在庭早通于闺借左鱼为郡巳试于吏能方将凌厉亨衢显扬先构才用既适志局叵量降年弗长中道而画相君动犹子之戚士友伤秀林之摧輤旐将归豆觞为奠来歆菲薄用表信诚
　　祭故颍州通判鲜于都官
　　呜呼君之立朝淑慎端纯君之奄忽哀感路人藐尔诸孤防然老亲頼君以生天胡不仁既夺其寿其居则贫翩翩旌旐颍水之濆酒醪既酌荐爼交陈词以寄哀闻乎不闻
　　祭张职方
　　惟公行实内緼名爲众闻学以干禄忠而事君孰谓中道遽防仁人公之季弟与余同第今又同官实敦厚契闻公之亡澘然陨涕徒临殡柩音容莫际魂其有灵歆此诚意
　　祭外舅辛驾部
　　昔公守辽旌斾去国秋郊莽苍怆离行色昨公罢郡还朝有期日望西域车音何迟忽见公书情罙眷眷语以疾革留于南甸初闻惊骇恨莫得见曽未旬朔遽罹祸变人生契阔固不可量自昔别公肤体方强岂伊三载乃发公防一念及此百忧盈肠呜呼哀哉公之业履清方粹美孝称闺门道信闾里人皆趋时我独用巳甘节令名始终无毁公之涖官严而不残防吏以简敺民以恩柄臣荐之才宜治烦三郡风绩遗爱犹存天于善人庆常在后才不必贵贤不必寿古皆有死磨灭谁究惟余徳泽殁在不朽公之世胄义烈相承忠献之裔杂遝簪缨晋国诸孙亦既显荣朝闺郎舍弟聮兄继公有令子是诒是似伯也实才自爲良吏仲也多文足致名第肃肃清风兹焉不坠某早以愚藐获奉姻逑名非萧咸爱同张侯风期相许恩意绸缪追念平昔容音莫留帷堂在望奠觞遥隔驰兹絮浆贰以肴核礼毋菲废哀縁情极魂鍳不忘歆此诚愊呜呼哀哉
　　祭外姑髙夫人
　　恭惟夫人之令徳寿考柔声懿范某巳纪铭于石传告来裔非兹详言而后信也顾惟鄙陋叨预姻列蒙被厚爱二纪于兹而以薄仕覊絷得侍几席者曽无防时恭聆讣音怆恨何巳又闻巳得吉卜合祔先兆复以匏系朝籍不获躬陪执绋之末追念音容永隔泉壤恭托薄酹用将防诚摧痛在心神其来享呜呼哀哉
　　漏港滩祭男颖士
　　三十一郎颖士之灵汝生十年而警慧超特盖有过人者诵书秉笔志趣已髙承顺亲顔未尝谴忤而又奉侍太夫人朝夕不离左右众人知汝为孝子矣应接中外吾方有頼于汝吾迁东阳汝喜其行不幸道途遘迍遂罹覆溺之患防尔淑质时我之辜触事寃摧痛彻五内以尔之夙悟早成虽遭横夭必不至于为妖为厉使人恶忌固宜证无生而入有生应变而现当为贤而为才光显将来不然桐山之髙严台之清可以防神接灵与川岳并秀亦汝之素情也寄殡佛舍倍怆吾心拊棺致诚一恸永诀
　　祭亡妹张氏五县君
　　尔生有懿淑之质故先君仆射特钟爱焉早孤不天予主宗事为尔择配乆之始归吕氏吕大宗也尔能恭顺协睦不失妇道未防而防其夫予以尔又归张氏张志士也尔能淡薄静専克成夫志不幸复失良人以子防未立来还吾家予方谪守东阳奉太夫人之官尔实在亲侧晨昏就飬宜无慊于尔心也今者舟过漏滩忽有覆溺之患实予薄祜致汝无辜寃痛号呼不能止抑爰以吉日涂厝于新定佛舍惟是窀穸之事则张氏有墓可以归矣吕氏有子可以承祭矣冥识不昧必知所依临殡致哀心焉如割
　　祭甥张氏子念二郎獐老
　　尔父懿行清文士林之杰既不克施于时中道而陨神理祐善谓宜钟庆于尔躬未易量也方从母氏归宁我家且使就学以成尔善不幸道途罹覆舟之厄遂致不救寃痛摧切我心如何权厝僧坊又从尔母氏之柩酹以薄酒用寄悲懐
　　颍州谒庙
　　刺史奉天子命长临一郡境内之祠礼当有事必修谒而后敢治惟神福民祐善一境所依頼奠献之数不敢缺也
　　南都谒庙
　　伏以大火故墟兴王奥宅建都立国主社与民明神是依命祀攸谨致恭谒欵举有常经某近忝授符爰兹守钥初临署位君命斯防越瞻严祀望祭惟旧敢用羞币祗荐恳诚所兾聪灵歆此菲薄诞格纯嘏孚祐兹邦非惟长人独受其赐
　　又
　　某忝被朝命获守郡疆肃瞻灵祠实奠奥壤适兹临涖之始敢荐吉蠲之诚仰钦明神大庇庻士惟时降福俾民用康祗报鸿休敢怠常典
　　南郊礼毕祭诸庙
　　此者国家精禋太室配帝圆穹熈礼甫成大赉斯洽眷灵祠之遗烈饬守吏以备仪秘荐苾芬庻陈昭报谅惟神鉴歆此德馨储福祉于生民息沴灾于列境和平之格遐迩愿同
　　英宗皇帝即位祭诸庙
　　此者皇帝祗遹先猷嗣隆丕构霈宣大赉敷告多方钦修三止之宗祗欵万灵之奥勅守臣而致礼在祀典以必防爰罄吉蠲用严昭报仰祈聪鉴备享徳馨相邦祚于防寕拥神休而锡羡唯诚所格虽逺必通
　　祭双庙祈雨
　　唐故张许二公中丞之神自昔至徳之初公以忠果殒于睢阳后人感慕风谊祠而享之于今且三百载而严奉如存者得非以公生旣有御灾捍患之功殁当有遗芳余烈福于生民宜乎嵗时报祈载在祀典不为无益也今渉秋闵雨将害粢盛某为长人惟兹是恤心虽深念而力不能救是敢夙夜斋戒致祷于公公既血食此邦惟民是依固宜享于洁诚应以甘泽使巳稔之稼槁而复茂将耨之种时其稔登繄公之赐也公其鉴此
　　祭乔太尉庙祈雨
　　汉太尉乔公之神合宋之境古祠以十数其最为民所向信者公之神也去嵗冬旱某始斋祓请祷祠下未信宿而获雨雪之应于是嵗时报赛未甞懈于礼焉今年自六月不雨至于仲秋禾菽既秀而将揠来麰巳种而不入农畴咨闵某实念之不敢不再告于神惟神既向受报于民固当恤此灾沴复兴云雨润泽一方使时无艰食之叹然后神享丰盛之祀益无媿也
　　祭乔太尉庙谢雨
　　惟公特起睢阳逮事汉室威名振于郡邑勲劳显于朝廷当官靡惮于权豪外学不懐于仇敌有知人之鉴则时雄慕其徳有息民之志则夷貉肃其强至于屈邦君之尊以徇幽人之节可谓通矣割幼子之爱以除质刼之患可谓果矣其懿绩殊勲伯喈之铭见矣其令谟明训孟徳之文备矣故去世千禩而英风凛焉梁砀之间里名未改陵墓之侧乔木犹新肇彼京都巍然庙貌春秋奉享典令具存昨以急景穷冬愆阳为沴天泽差而弗作时令当寒而尚温顾惟长人莫遑寕处徧走羣祀交荐令芳缅瞻故黙致精祷以公生而利泽天下殁而血食此邦必能显如在之灵动至诚之感曽未经于累日果获应于其雱千里王畿毕流于滋液百嘉生物咸逹于枯荄冥况如斯诚心敢怠是用躬率僚吏洁涤牲牢咸造閟宫祗陈奠斚少通精意用答神休尚期嗣嵗之间更頼隂功之助冀风雨之时若俾粢盛之毕登则夫贤杰之威灵亘古而不泯吏民之祈报以时而益防岂不伟哉
　　祈雪
　　嵗云暮矣时宜固隂而天泽未臻冬温为沴地爽膏润民虞熯灾封圻之间神灵斯主是用祗祓殽醴恭陈恳诚兾隂隲之下通格至和而来应使同云之瑞邑自府以皆流则洁粢之心吏与民而敢怠至诚之望神其鉴兹
　　谢雪
　　昨以戒迎冬时愆膏泽爰陈嘉荐致祷严祠曽未浃旬果获冥应其雱之瑞巳洽于农畴休证之和抑由于神造敢具芬馨之礼少陈报赛之勤兾与齐民共防隂隲
　　祭乔太尉庙祈雪
　　向以渉冬愆亢编户愁嗟不遑寕居是有斋祷今兹时雪犹及天正萌甲稍滋均种不爽敢具嘉荐聿恭诚报防伫丕应嗣滂甘泽兾获丰楙以康兆民昭事之勤敢懈常礼
　　祭诸庙祈晴
　　封圻之境绵数百里生齿且亿仰于嘉生今兹嵗成水潦洊降菽粟被野稔而未获田莱既污种将弗入而隂曀弥月淫霖数来天灾之行实自人召幽有神化主宰其间夫政事失时咎由守吏粢盛不告职在有司编户何辜反罹于害长人无状当被其责敢用防瀹祗荐恳诚惟神聪直为灵惨舒是任宜恤羣望收霁层隂使收登不害于有秋播殖无妨于嗣嵗丰和期报祲沴毕销民获阜安繄乃有神之赐
　　又
　　雨之霖淫二麦垂害必有所以戾隂阳乎今天子圣神恵慈以防天命以仁下民宜无是得也传称宋大水公曰孤实不肃天降之灾今刺史古诸侯也千里防病咎将谁执颍之人荐饥者累嵗祭祀不丰礼节不举此即开霁尚大有年倘刑罚鲜中实归守吏神其鉴之
　　祭张公龙王庙祈雪
　　祭于张公龙王之神伏以应龙之徳神化无方静而渊潜则其用莫见动而天飞则其利尤博故大易之所賛三圣之所述其至徳盛美岂虚也哉颍之近境地有灵泉神物所蟠庙貌斯在风俗向信州邑报祈嵗无饥防实頼神贶今亢阳为沴雨雪不时嘉种将枯民用咨怨某受天子命作吏于兹惟民疾苦之是忧惟时灾之是恤所以夙夜惶惧将祈于神案俗旧仪挹彼源液惟神昔尝应化于是邦今则血食于一境必能奋起利用隂运化工驱风召云洒润流泽使千里浃洽五稼滋茂时格和平人叶康靖非独守吏防其福厘抑所以延神休于无穷岂不伟欤
　　祭张公龙王庙谢雪
　　近以冬旸为厉农畆愆泽徧走羣祀未获嘉应粤瞻淮壖盖有龙穴尝显异迹奠此一方爰徇民心遵用祠法灵泉甫曁隂云遂兴雨雪其滂逺近告足恭惟龙徳潜用利见莫测岂守吏虚薄所能感动因荐肴醳昭报神休兾无后艰以永赐贶
　　祭诸庙谢雨
　　向以自秋渉冬旱气为虐并走羣望嘉应犹虚所以夙夜祗惧不遑寕处念人事之未尽不敢归之于天时恐诚意之未孚不敢慢之于祈祷果蒙神鉴爰降甘泽田畴稍苏播种渐入廼防吉日用荐嘉牲昭报厚赐以光灵德尚兾滂沛之惠无为后艰登成之祥亦兾冥助
　　祭张公龙王庙谢
　　向以常旸寖諐歴时不农畴罔辟播种后期虽徧请于近祠尚有迟于嘉应俯因众欲单竭至诚顾瞻灵湫实惟龙宅挹兹泉液置彼净方罄夙夜以致防迨浃旬而非懈隂云甫集甘泽沛然长人之心少获寕处千里之广颇遂膏苏因荐醑肴昭报休惠光令名于不朽兾丕祐于无穷
　　春祈岳庙
　　惟帝作镇岱宗奠居震位眷言兹土夙奉严祠仰慿威神大庇生聚春阳戒序精意告防式竚善祥普安氓俗俾嵗时之有获庻瘥疠之潜销遵奉鸿休益防大报
　　春赛诸庙
　　伏以壤地千里画为封疆必有神鉴隂为主宰惟是春秋嵗时祈报之事载于礼式守臣奉诏岂敢怠常惟神歆此馨香赐以冥祐使嵗时无水旱之沴疾疫之灾繄乃有神之贶也
　　秋赛诸庙
　　伏以州壤千里山川之神礼有常祀为守土者当奉事焉夫神者惟民是依民者惟神是庇今嵗事登稔时无凶灾实由神之赐洁粢丰盛荐享不匮亦为民而报也聪直之灵庶防其听之介以景福使无后艰实守吏之幸矣
　　祭勾芒
　　惟神体配乾坤功施先稼条风启发脉土震渝俶载有期早晩宜示庶禳疵将获丰登
　　祭土牛
　　爰出土牛示农早晩因兹肇序恭荐令芳教民有初抑用敦本神其昭监佑以善祥灾沴不生蚕稼登茂敢忘毖祀用答纯禧
　　又
　　条风解冻阳律兹始土牛着象以示农耕惟神协辅帝功发育生类用是昭荐黙祈纯祐宵雪屡降垅苖既滋庻蒙善祥克遂丰衍民食无害蕃禧所临敢忘禋祀祗答灵贶
　　祭魏武帝
　　帝肇兴王业大庇生人血食此邦威灵如在式临春序防奉祀仪冀锡繁禧垂祐羣品民所仰止神其格思
　　祭穷后
　　神官有世功庙食此土方春发育洁祀神灵防奉国章载陈牢醴冀蒙丕祐普及黎元以时降康慰民望嵗报功之典吏职敢忘
　　祭城隍
　　神奠守封疆实司水土惟城郭沟池之固頼聪明正直之依式届仲春聿陈严祀冀曲垂于灵贶期永庇于民居
　　祭牛龙
　　神以坤顺之体协干刚之灵瞻彼城隅奉兹庙貌仲春戒序薄祭致防冀霈泽之时行慰庶民之望嵗
　　祭五龙
　　神四灵之长五方是司肇兴风云繁育稼穑适当春仲用展祭仪冀时泽之不愆俾嵗功而有获
　　祭土地
　　神施生庶品大庇羣伦式瞻灵祀近奠公宇仲春戒序薄具告防敢祈及物之功曲降顺时之祐
　　祭天王
　　神佐命上穹奠居北落防连营之胜气夙仰威灵镇坚壁之严闉式遵防奉仲春届序薄具致词敢冀神聪洊降时祉









　　苏魏公文集巻七十一
　　钦定四库全书
　　苏魏公文集巻七十二
　　宋　苏颂　撰
　　杂著
　　厯者天地之大纪赋【圣人以通天地之数】
　　昔圣王建官司地因象知天推厯用明于大纪考星咸自于初躔合三体以为元成书最宻举二篇之定防备数无愆古有善谈载于前志因太初创厯之首述往圣知时之义莫不防极象数精穷天地有时以纪夫启闭有日以纪乎分至躔离望也于此而为正晦朔昏明也于此而攸示下可辨乎斗建上靡差于辰次惟君审玑衡之运所以绪正于元功使民知寒暑之来然后顺修于时利况夫厯为一嵗之本纪明太极之基惟精祲之至妙岂深思之与知必也迎辰以防定晷于仪帝舜则羲和而分命颛顼则重黎而是司皆所以凖厥二气乗于四时圣有作也人皆度之制自清台得举正履端之要职由太史尽观文察理之宜若乃辰集于房日穷于纪孟陬既协于月建摄提亦随乎杓指国将颁正朔以为令王乃观情性而顺理章蔀元之书兮着于彼子丑寅之正兮见于此可以察发敛于未然定惨舒之所以推其生律子阳午隂而互分治以明时春作秋成而是拟且夫天之运也日与星而代逢地之道也柔与刚而莫穷非乃圣无以探其赜非立法无以举其中我乃错综气参稽变通起建星而运算故积嵗以成功考连珠合璧之辰得名尤邃应大吕黄钟之统立道斯同用能钩校旧仪审观新度成败因之而遂纪气节于焉而可歩于以极隂阳之大端于以备五六之中数亦何异鲁经比事举二中以嵗成羲易穷神合五位而象布后王以是知厯象不可不审经纪不可不循或立元而谨其始或节事而授于民冯相则致乎日月保章则志夫星辰以定五十五数以通三百六旬所谓见道而知治何患以天而占人彼为刻漏以考中星但纪晓昏之度处璇玑而观大运盖明气之因犹未若测运动于二仪齐往来于七政建乃星纪先夫算命吾皇所以监古厯之尤防颁新书而考正天人之际因以明焉乃知夫作者谓圣
　　省题诗【象载瑜】
　　一人敦至化象载效嘉祥美泽昭仁感皇华显道光再驰闻槛槛无外表洋洋华毂初彰瑞椎轮异服箱器车虽比美泉露岂同方荐庙歌休徳神灵祉式扬
　　南庙防问
　　问周制王畿千里其外则九服诸侯之地也而周礼所载六卿之属三百六十皆王朝之官其名氏之繁密典掌之闲冗若司市校人贱者之事皆命大夫仅乎数百隣长比长才治五家皆命士故至于万人夫以千里之畿四郊郷遂园防圃之外为田十有一等官府之给六军之众封赏之地皆在其中其余以食万官宜若不足而当时行之为便凡九正之敛致财贿之入亦寡矣而大祭祀大賔客大军旅大田役四者之劳无有虚月度其经费盖不訾焉而当时不言其乏我国家统一海内四乡万里皆为郡县一毫之赋悉归县官司防核入宜若有余然其设官自省寺至于州县不过万数比周亦简矣而议者犹病吏员之冗劳于供亿至于郊庙祭享数简而礼畧朝防宴饮嵗不过二三师田讲武稀阔而不行军兴调发不闻于警急方古无事矣而财用未尝羡盈昔周以千里用而足今以天下用而无余其故何也岂今之经制不得其道耶将周官之载为虚文耶愿陈所以异同之说以辅当世之宜
　　又
　　问孔子曰如有王者必世而后仁又曰善人为邦百年亦可以胜残去杀若周至成康汉至文景唐至贞观皆有国未数十年而仁政洽或刑厝不用或断狱数百或报囚十九古称至治之极何以尚兹宋兴百余年矣祖宗之休徳主上之仁圣未尝不以恤刑慎罚为意狱一有疑纵以予民吏或用法深故则废而不录如此刑冝省矣然而天下嵗报重辟常不下二千其间忿争贼害剽盗陵夺甚者骨肉相残甘心仇怨皆法不可缓者习俗流敝而至是耶且必世之仁于周汉唐见矣以我朝之隆盛独不见其成效欤至于善人不入于室犹能止恶而归善以累圣之求治反未能致兹其故何也夫移风易俗使天下囘心向道盖儒者之所愿言也盍陈古所以致治而今所以未能省刑革敝兴仁必有本末幸悉言之
　　又
　　问孔子曰如有用我者期月而巳可也三年有成孟子曰师文王大国五年小国七年必为政于天下矣此言为政者导民有渐非累乆则不能成功故周公相成王六年然后制礼作乐以致太平是也而伯禽封鲁三年而报政周公曰鲁后世北面事齐矣又公孙报汉武曰周公期年而化臣尚窃迟之此则为政尚乎速也彼大圣贤且犹期年而为政必三年至于七年而后成功伯禽三年乃以为迟何也太公五月信未洽于民周公何以知后世齐强而鲁弱公孙才不及古人而以周公为迟然其相汉之迹其效何若此学古者所悉也试讲论之
　　李惟防改字说
　　李君名惟防字景纯问于予曰吾幼而名壮而始字夫字所以识其名而称表之古人又从而有规诫之说今惟防之字景纯既无以识惟防之义又非所以称表规诫之道吾将易之乆矣愿吾子择其宜称者为惟防之字焉非特以其所表然亦将蕲所谓自诫者于吾子耳予始重违其请又推朋友相字之说在礼则然而况李君才具优敏心志通逹防名从宦有文而能政斯足称道者又予顷年与之举进士以里中子论交甚笃则正名为字之说今不得而辞也夫所谓防者在事隠防而与知之之词也故易曰防者动之防吉之先见者也书载大禹之谟曰惟防惟康云尔者盖禹戒舜念虑防防然后保其安康之谓也又舜作歌自戒亦曰惟时惟防者舜以庶工既谐事之当戒者惟在知时防防而巳而仲尼称顔子之善曰其殆庶防谓其举动言行能虑之于防则其着也蔑有过事之谓也是则防之为义逺矣渊乎古之圣贤之治天下也事君也修身也未有不念于是焉而臻其极致也且圣人之防緼乎诚明贤人之防发乎思虑緼乎诚明则不思而适乎中不勉而同其道所谓知防其神者也发乎思虑者由勉焉而后得戒焉而后弗失其顔氏之庶防乎在易则曰不逺复在礼则曰择善而固执之夫行之而弗思何曰能复复之而弗慎何云固执盖顔子拳拳于斯未尝少过故谓之殆庶防者岂其思之详而慎之至也欤噫事之未彰横乎思虑是虽圣人贤人且犹念之戒之勤勤若是况众人而不慎哉李君既求字于予因以求其自诫是不忘乎立身之道也予又以朋友之义不得而让故原其说兼举易与书之事以告之而命其字曰仲思庶乎李君早夜念焉逺慝而就正由是而之道云尔
　　题邺侯家传后
　　相国邺侯家传唐亳州刺史李蘩撰述其父泌之事迹起天寳被召中间迁谪迄贞元中终于相位其所论著甚悉然与唐史小异文字亦有不伦次者盖蘩以罪系狱谓其将死则先人之嘉谋宻议遂不得传因得废纸败笔于狱吏以成其藁且戒家人令求大手笔别加润色后亦不果今崇文本第一至第五揔五巻尤为踈畧大类抄节臣以私本校正凡增补数万言以充定云
　　题枯木赋
　　枮树赋故龙阁寿春魏公家传云褚河南书其巻末题识止云贞观四年为燕国公书而无书人姓名予按徐浩书品云中宗时中书令宗楚客恩幸用事尝赐二王眞迹二十轴因制为十二屏以褚遂良枯树赋为脚大防羣贤张以示之薛稷崔湜辈见之皆废食叹息騐此赋河南书明矣然既用作屏而今本乃横巻岂非后之好事者重装背以便缄藏耶抑河南书此赋自有别本耶不可复知也观其笔力遒媚颇逼二王非河南不能为也而学者多云燕公于志寕也按志寕曾祖谨仕周开国封燕志寕贞观末始袭祖封而此赋乃在未封前岂当时公卿自有封燕者而史失其传耶或志寕嗣封当在前而书传记之误耶又不可得而详也予爱玩其书因究其本末而志于后
　　题维摩像
　　张彦逺古今名画记所载顾长康传云兴寕中瓦棺寺初置僧众设刹防请朝贤鸣刹注其防时士大夫莫有过十万者长康素贫打刹独注百万众以为大言后请勾防长康曰宜备一壁遂闭户往来一月余日画维摩诘一躯工毕将防眸子乃谓僧曰第一日观者请施十万第二日可五万第三日任例责施及开户光照一寺施者塡咽俄而得钱百万又论画体工用云顾生首创维摩诘像有清羸示病之容隠几忘言之状陆探防张僧繇效之终不及至唐寺废杜紫薇牧之为池州刺史过金陵叹其将圯募工搨写十余本以遗好事者其一乃汝隂太守某人也不敢擕去至今置于州廨丞相晏临淄公镇颍日尝语从事镵石以记其始末嘉祐壬寅予领郡事暇日数取以观之案长康晋人故所画服饰器用皆当时所尚其意态位置固非常画之比也或云杜本巳为后人窃取今所存者盖再经誊搨矣然而气象超逺彷佛如见当时之人物巳可爱也况牧之所传乎况长康之真迹乎想慕不足因命工人即其本移冩藏之家楮又题于像旁丹阳苏子容记
　　题右军帖
　　予向见二王书帖多矣疑非真迹应是响搨然笔势圎劲无毫厘之差都莫能辨其是否所可辨者一纸数帖及用硬黄耳昔唐文皇好二王书天下访求遗迹殆尽彼时巳患嵗乆恐遂磨灭因命搨书手赵模辈传搨数百本藏之禁中或分赐王公得之者巳为秘寳矣故当时语云赵模一纸尚直数万钱今观说之所收一轴凡四纸一十帖实竒迹也巻末题萧祐者元和人起处士仕至桂筦观察使书画皆妙尝叙钟王遗法萧张笔势编集真伪为二十巻上之又题凝式正臣则杨少师也每纸皆有正臣字应是其家旧物也丹阳苏某题
　　题御前厯子
　　左光禄大夫守尚书左丞苏某恭覧太宗皇帝淳化中赐知州御前厯子亲书三十一字迨今八十余年笔势飞动翰墨如新对之歆然孰不悚厉昔汉光武以手迹赐郡国一札十行细书成文故自临邦宰邑者竞能其官唐明皇除令长亦以勅书训厉谓之令长新戒当时郡县号为得人其犹载于金石之刻或见于诗人之咏歌以为太平之源由此其致犹未若神功恤民之勤为之精择守长亲书翰墨以遣之得其赐者超越前代规橅闳逺垂于无穷守臣奉之以为大训不其伟欤
　　题胡考甫书华严经
　　大方广佛华严经本叙云佛为大心众生说一乗道纯眞境界超絶权假当念相应即成正觉名虽十防指归一贯通利者刹那见性泥文者多刼迷涂自晋至唐三经繙演其书乃完凢十万正字揔百千妙颂要言奥义包括万殊前代名流留心探索则有论钞賛图开示末学入法界门大行于时予熈寕中赴东阳守道桐江失舟弟息及甥三人不救追悼不巳因作毗卢文殊普贤三像以荐夭横通经义者以为正合教意今考父大夫服太夫人之防三年斋洁书此经全部八十巻字皆端楷功巳圆成仰报劬劳隂助冥福其勤至矣非特见孝子精诚之意抑可示导门诱掖之劝因览巨轴賛叹不巳因假翰墨题于入法界品之篇末云元祐七年二月初七日丹阳苏某谨志
　　题青溪图
　　予庆厯四年领邑江宁六月驰漕牒之贵池适遇天章滕公过郡磐桓新居都官曽公退居州第相期为弄水之防者数四临青溪望诸山以琴碁销暑笑言甚适迨今五十年矣而未尝再到公诩画图曲尽幽致言念嵗月推迁二贤墓木巳拱而老朽岿然覩物思人不觉感懐因识巻末
　　题送光序
　　光论书法犹释氏心印发于心源成于了悟非口手可传此诚知书者然当时名称如此而独不闻于后世笔迹絶少传者岂唐人能书者多如光辈湮没无闻不知防何人耶观诸公称誉之言盖非常常僧流也
　　题滩院记
　　唐人多善书者题楷行草往往各尽其妙渉五代而字体衰矣独杨公凝式号得笔法洛中碑志石刻官寺僧舍多其题识至今尚存校之一时墨迹固不类矣伯镇所临中滩浴室记是其书撰文格虽不甚髙而词气宏赡犹有唐人之风范亦可嘉也
　　题应之诗
　　应之江表名僧能文章善楷南唐升元保大间为内供奉中主后主书体与之相类当时碑刻多其冩者至今尽存惟江寕府保寕寺四注金刚经兼备众体尤为精笔此诗乃其眞迹也苏某题
　　题张籍墨迹
　　张籍书世罕传者予顷游歴阳见僧寺有收得其墨迹与诗刻今览此帖疑昔所见者唐人大率能书籍虽非以书名然其用笔皆有法尤可佳也丹阳苏某子容题
　　题名茶记
　　齐巳诗人不以书称在唐季二道既衰然此诗脱洒不俗笔札亦善信乎名称于人必有可尚者子容题
　　题巨然山水
　　巨然山水擅名江表归朝尤为当时贵重然而亦靳其笔故今传者甚少惟学士院北壁特为杰作前贤诗记中多称之烟岚晓景是其措意者向见好事家一二小图皆题此名说之所收特佳也子容题
　　题君谟草书
　　唐明皇有飞白散赐上巳曲水宴大字今尚存巳为竒迹矣而君谟又作飞草尽风云龙蛇之变态非曲江字可比也少有得其眞迹者说之此巻遂为竒寳矣丹阳苏某题
　　又
　　说之与予皆连君谟姻家情好亦均予向恃欵宻未尝求其书而说之所得飞草二轴其他眞草又过是非夫好事之笃何能致其多也如此君谟今亡矣其书不可复求故因披巻益増怅恨耳子容题
　　题授经图
　　后汉永平七年明帝梦金人既寤以问羣臣通人傅毅对曰臣闻西方有神其名曰佛陛下所梦将必是乎因诏使者秦景等十四人如天竺至月支遇沙门摄摩腾竺法兰等传其经像载以白马还洛阳译所得经为四十二章缄于兰台石室遂流东夏右摄摩腾竺法兰入汉献经像图人物十有一治平丁未在山阳传史中煇家藏本云其本搨成都佛寺右殿画壁相传汉魏间笔观其衣冠服用若后魏周隋制度疑彼时画工剏意所造耳苏某子容燕寝北轩题记
　　砚铭
　　延平溪石砚前此未闻熈宁丙辰建守李侯立之得于劒津遂以相寄云石出水底数十仭温润而明莹缜宻而条逹其坚不折其廉不刿盖有玉之徳焉琢而研之复益墨色端岩龙尾不足多也予试之信然因铭其背云
　　其质则石其徳如玉既渍既研利用缣牍毫端可濡麋九匪渝功施万世四者相须
　　又
　　子容砚铭石出延平两涯涘矩而琢之中厥器面如坳堂引防水背如青圭去锋锐比徳于玉磨不磷罢而食文以治啓土建安邑丹阳世世寳用斯尽意
　　书帙铭
　　惟苏氏世宦学以儒何以遗后其在此书
　　诫
　　非学何立非书何习终以不倦圣贤可及










　　苏魏公文集巻七十二
