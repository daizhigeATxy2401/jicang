　　钦定四库全书　　　　　集部六
　　敬轩文集目録　　　　　别集类五【明】
　　巻一
　　赋
　　古诗
　　巻二
　　古诗
　　歌
　　巻三
　　歌行
　　巻四
　　絶句
　　巻五
　　絶句
　　巻六
　　律诗
　　巻七
　　律诗
　　巻八
　　律诗
　　巻九
　　律诗
　　巻十
　　律诗
　　巻十一
　　杂著
　　巻十二
　　书
　　巻十三
　　序
　　巻十四
　　序
　　巻十五
　　序
　　巻十六
　　序
　　巻十七
　　序
　　巻十八
　　记
　　巻十九
　　记
　　巻二十
　　哀辞
　　祭文
　　巻二十一
　　碑
　　巻二十二
　　墓志铭
　　墓表
　　巻二十三
　　墓表
　　行状
　　巻二十四
　　箴
　　铭
　　赞
　　章奏
　　【臣】等谨案敬轩文集二十四巻明薛瑄撰其门人闗西张鼎所编初瑄集未有刋本瑄孙刑部员外郎禥以藁付常州同知谢庭桂雕板未竟而罢治己酉监察御史畅亨得其稿于毘陵朱氏鼎又从亨得之字句舛讹多非其旧因重为校正凡三易稿而成书共得诗文一千七百篇厘为二十四巻鼎自为序引朱子赞程子布帛之文菽粟之味二语为比殆无愧词考自北宋以来号为大儒者朱子之外率不留意于文章如邵子击壤集之类道学家谓之正宗诗家究谓之别派相沿至庄防之流遂以太极图儿大先生帽子髙送我两包陈福建还他一疋好南京等句命为风雅嫡派虽羽翼之者大言刼制究不足以厌服人心明代醇儒瑄为第一而其文章雅正具有典型絶不以语録方言纵情破格其诗如翫一斋之类亦间涉理路而大致冲澹髙秀吐言天拔往往有陶韦之风盖有徳有言瑄足当之然后知徒以明理载道为词常谈俚语无不可以入文者犹客气矣乾隆四十三年五月恭校上
　　总纂官【臣】纪昀【臣】陆钖熊【臣】孙士毅
　　总　校　官　【臣】　陆　费　墀















　　敬轩文集原序
　　布帛之文菽粟之味朱子尝以是而賛程子矣布帛可以常衣菽粟可以常食圣贤著述立言亦犹是也舎此则竒怪隠僻不经于世若左氏浮夸庄周荒唐是已君子所不与焉先师敬轩薛先生有见于此故其著述立言浅近平易使人易知岂竒怪隠僻不经于世者所可拟哉先生名瑄字德温别号敬轩世为山西河津人自幼笃信好古博学善记所着有读书録续读书録河汾诗集行于世惟文集则先生孙前刑部员外郎禥曽托前常州同知谢庭桂板刋未就今年夏四月前监察御史畅亨先生同郷谪官陜右道过镇阳予因访前集畅曰某于毘陵朱氏得之矣予喜而阅之但舛讹非原本矣因仿唐昌黎集校正编辑总千七百篇分为二十四巻凡三易稿始克成编于戏先生文集流落江南二十余年今传于世岂非其数有所待与先生永乐庚子河南郷试第一登辛丑进士宣德丁未初授行在广东道监察御史正统丙辰擢山东按察司提学佥事陞大理寺左右少卿以狱事诖误闲居七年正统己巳用言官荐左迁大理寺丞景泰庚午奉勅总督松潘粮饷事竣陞南京大理寺卿未几改北京大理寺天顺丁丑陞礼部右侍郎兼翰林院学士入内阁转左侍郎越五月以疾在告恳乞休致通前章三上方得俞允时年六十九矣天顺甲申夏六月终于家朝廷遣官谕祭为营葬事赠礼部尚书谥文清予尝记先生设教河汾一时及门之士云集川滙鼎方十五六先生格言至论耳濡目染犹能忆其一二惜乎少年不及向学大抵先生刚方正大以圣贤为师处已接物不诡随不屈挠讲论经书穷究义理自一身一心推之至于万事万物然后约之以归于一其余子史百家靡不淹贯究竟至极尤防于性理之学周易太极图西铭近思録未尝释手常瞑目端坐思索有得欣然见于顔面其学盖已至于乐之之地矣言动举止悉合规度可为人法辞受取予一决于义终日衣冠危坐望之俨然可畏虽燕闲亦然居家孝弟忠信对妻子如严宾及至接人和气可掬不语人以其所未至尝以程门教人居敬穷理接引后学晚年造诣髙明践履笃实益至纯熟其诗文平易冲澹浑成不假雕刻诚所谓布帛菽粟切于民生日用而不可缺者也读者自当得之予早侍几席壮歴宦途老无所得追思诲谕不可及也先生歴官政绩载在国史其风节道德自有天下后世公论在不敢私治已酉夏五月端阳门人关西张鼎序







　　钦定四库全书
　　敬轩文集巻一
　　明　薛瑄　撰
　　赋
　　黄河赋
　　吾观黄河之浑浑兮乃元气之萃蒸濬洪源于西极兮注天脉于沧瀛贯后土之厖博兮杳沟之晶明过积石而左转兮龙门呀而峻倾薄太华而东鹜兮撼砥柱之峥嵘入大陆而北徙兮迷不辨夫九河之故形经两海而纪众流兮擅浮沈之濯灵览頺波而懐明德兮又何莫非姒氏所经营登昆仑而俯视兮固彷佛其初迹驭髙风而骋望兮遂周游其曲直何末流之混浊兮始清澂而湜湜羗澹灔而徐趋兮势沄沄而自得触险石以鬭暴兮诧雷轰而毂击天宇扩其沆漭兮上下之黄雾雨霪霪而滃集兮混防古之洪荒微风荡拂而涣散兮天机组织其文章頺猋浩而汹涌兮百怪垂涎而簸扬腥云浊浪以荡汨兮恍忽颠倒夫舟航灵曜升而赫照兮乘正色于中央望舒在御而下临兮列宿涵泳其光芒若乃震秉符以行令兮百谷淫滛其冻释山泽沮洳以上气兮増滉瀁之洋溢鱼龙乘涛以变化兮杳莫测其所极祝融载节以南届兮雷雨奋逹以滂沛潢支流而股合兮百川奔而来防木轮囷而漂防兮蔽云日而淘汰狂澜汹而啮岸兮块土焉塞夫冲溃霜戒严而木脱兮少昊执矩以司秋洲渚缅邈而石出兮始杀湍而安流霰雪纷其四集兮颛顼乗坎以奋神大块噫气而摩轧兮流澌下而龙鳞层冰横絶而山委兮河伯驱石以梁津羌险夷而明晦兮变朝暮与四时飚风起而冲木兮蟒怪骇其难推覩圆方之一气兮恒来往而宻移昔尼父之叹逝兮跨百世而罕知顾川流之有本兮与终古以为期啓龙图而翫六一兮悟主宰之所为喟余心之未纯兮感道妙之如斯聊诵言以自明兮庶昼夜之靡亏
　　虚庵赋【为佥宪泰和刘咸作】
　　观堪舆之槖籥兮恒嘘炎而吸寒漠空洞而容纳兮神化继出而源源混真精之微宻兮生人物于两间何此气之杂糅兮异明暗与强孱物扰扰而并进兮慨中虚之委填虽暂空而还塞兮又何以纳夫清言圣览兹之蔽浊兮啓象告之幽上呀然之泽水兮下安安之崇山山中辟以承泽兮泽下浸以潺湲覩咸虚之受益兮知中私之可刋有君子之好古兮质清明而粹完窥羲皇而求索兮仰姬孔以援扳肇佳名以爰锡兮寓虚庵而颐顔辟混沌以为室兮键太素以为关列冲澹而为榻兮铺恬静而为莞幕天宇之廓落兮镜止水之澄湾延皓月以为友兮抱虚明之团团抚瑶琴而写中素兮清风去而徐还步逍遥而徙倚兮悟达人之大观饮太和而疗渇兮味道腴以充餐佩文史之璜琚兮服礼义之衣冠不先物而内植兮恒洞逹而平寛理无微而不蕴兮善无入而不安知静存而动出兮合大化之循环守此度之益敦兮谅感通之何难顾余质之中窒兮慕夫人之闲闲愿相从于广宇兮长依倚而盘桓
　　雪赋
　　维月之孟阳兮气栗烈而严凝嵗忽忽而遒尽兮閟升降之机扃相重隂之蕴杳兮霰雪下而纵横何防之工巧兮镂六出之竒形初挥霍而散漫兮遂漠漠而无穷乍大荒之微垩兮久川谷而俱盈洒长松之落落兮玉龙夭矫而骞腾逐回飚而入竹兮磕金石之琤琤被嵚崟之絶巘兮若天呉起立而海波倾讶城闉之方啓兮敞冯夷之幽宫卷前帘而凝睇兮悬旒玉于檐楹九臯之鹤横空而逺逝兮惟闻夫戞然之长鸣舞瑶台之佚女兮迷不覩夫绰约之冶容疑地媪之効瑞兮珪璧磊落而晶荧岂清都紫微之既春兮梨花飞絮而交零载瑶车而驾玉虬兮将逺观夫九野与八纮遵渤澥而东鹜兮万里之沧溟登九疑而瞰南极兮祝融不炳耀其铦锋循流沙而涉弱水兮歴峥嵘之长冰临大漠而睨中土兮山川纡曲而齐同天地混融而为一兮又孰别夫浊与清乃旋辀而息驾兮独惝怳于中庭四方上下皆在我闼兮扩灵府之宏澄探元化于终古兮聊向风而抽情乱曰洪钧斡运一气孔遒兮四时相防而翕辟何由兮阳以隂肃恩若仇兮閴寂无余而发烂莫收兮虫牟降伏三白肇休兮嵗荐若兹我将何求兮
　　自修赋
　　皇降予以众美兮实清明而粹全胡赋质之不犹兮乃蔽昧而强孱自有识而发愤兮窥前修之阃关诵古训之数数兮服至理之拳拳虽苦心而极力兮犹未从容乎矩步忽内怛而自修兮吾知其故善既复而或失兮怠与敬其交鹜心暂开而或蔽兮理与欲其纷互此实进退之机兮肇千里于跬步茍决择之不勇兮将邪赢而正负盖必于敬于理而保持兮于怠于欲其屏去既经心以自明兮复诵言以自固庶成性之存存兮全上天之所赋
　　思本赋
　　吾行年之匪少兮胡贸贸而靡思善恶原于杪忽兮寖千里其逺而木油油而上耸兮波沄沄而载驰托后土之鸿厖兮本大化之无涯肇总总之众物兮咸资始于天渊矧含灵之物秀兮孰有不自其先先昭列而在上兮子孙绳其在下或一日而不思兮将原竭而本仆或广植而不食其获兮或勤施而不责所负河流之汪淫兮润实渐于遐土啓我人以坦途兮辟我人以大户既登名于荐书兮复显仕于朝列念积累之艰难兮恒拳拳而恐失服圣贤之明训兮索众妙于微赜仰皇昊之赋畀兮保天理于晷刻谨余识之昭昭兮匪他岐之敢惑洁余身之皓皓兮岂外物之能涅是惟顾本源以自修兮若见亲于羮墙行斯百而靡亏兮体毫髪而匪伤坚此志之罔替兮爱此言之不忘敦忠孝而日新兮庶末盛而流长
　　古诗
　　祷雨效韩体
　　盛夏将几月亢旱何赫炎山泽不通气水雷更深潜毕亦无所为徒闻挂银蟾丰隆久喑黙列缺寜窥觇蝼蚁闭深穴老蛟遯幽潭凡此众隂类畏避何安恬而独哆口箕簸扬助飞廉微云稍欲布驱逐无毫纎隂气歘将合极力故搅挦蓬蓬太虚内日夕恣并兼既迎望舒辔复送羲和骖遂使平田中百物如烧燖吏民纷祈祷土梗空巍岩击鼓神弗闻旱气转觉添焚巫果何计暴尫信虚谈我欲欵上帝上诉箕风谗狂吹既清息长舌亦收缄得使隂阳和坐见雨露霑枯槁总滋遂沛泽皆濡淹室家合饱足儿女无諵諵永荷神力慈式歌大化覃抱此虽自竒临期复凝瞻
　　翫一斋为栁克新赋
　　静观一理大寥閴竟难言惟于流行际特达见本根胡为岐路杂灵妙日已昏圣发曽子濓溪啓程昆后哲总超悟殊途集同门吾友展禽裔古道性所敦乃作翫一斋游处资操存极力屏羣欲笃志收竒勲敛兹义理微芟彼枝叶繁始知千万绪无不会心源了此匪为易仰视有苍
　　舞阳阻雨留宿
　　清晓发昆阳緑野散朝旭夹道禾黍长泥潦淹马足东行得平冈舞阳忽在目入自西郭门两街喜多竹爽气拂征衣清风戞鸣玉便觉人境偏似有太古俗阻雨留宪台倏忽经再宿永日览图书清宵散华烛念此居处崇内顾王程速敢不勉忠勤而胡遂安欲比邑足名贤王【常】韩【韶】炳相续明发登前途回首忆髙躅
　　宿信阳慈氏寺有懐赵侍御二首
　　禅室絶清洒夜景何寥寥白月堕檐隙凉飚拂林梢有客不能寐起坐心劳焦所懐同心友相去一何遥开门望天宇露冷河汉髙恨无双羽翰奋飞共游遨秉烛遂至旦诗成还独謡
　　山寺月皎皎流光入帘帷神清不成寐起视夜何其天汉渐回转参斗亦西移庭草繁露林竹生凉飔抚景念良友在天一涯会面曽几日成此逺别离冉冉易寒暑悠悠隔山陂岂无他人好中情讵能知所愿得懽晤以慰平生思
　　舟行野湖中
　　湖水与天平波涛亦何壮我舟驾长风逺破万里浪玉节方在斯百怪谁敢傍明登岳阳楼八荒应在望
　　叠前
　　少小心好竒斯游嵗方壮云帆拂遥天画舫压髙浪青山歴歴过可见不可傍明泊洞庭湖还当极遐望
　　龙阳山行遇雨二首
　　楚山饶古木楚水绕竒石林霏暗不开石濑泻何急久行路欲迷岚雨互蒸湿陟降童仆劳竟日未遑息向晚落叶多揽辔更驻立
　　嵗晚山行深山中水重叠丛篁夹溪桥桥断横槎接隂雨竟连朝云林黯一色虚风忽泠然萧萧坠黄叶抚景复何为内顾逺游客
　　宿山亭
　　山深邮舎孤入门晚色静四顾足乔林萧萧北风劲向夕起重霏窻户倏已暝燃松代秉烛明暗光靡定草草具杯酌何暇梨菓饤乃知山林趣足发逺游兴天明登前山清风满萝迳
　　潇湘八景
　　余少时闻潇湘八景之清致而未得一游也今年冬来湖南始得亲歴而详览之遂为八诗以写其趣
　　山市晴岚
　　雨来万壑昏雨过千岫出晴旭楚人家蛾眉昼生緑看看如有情余光逺相逐
　　洞庭秋月
　　西风浄晚烟天水逺相接琼楼玉宇深炯炯涵虚白夜久风露寒一曲湘灵瑟
　　平沙落雁
　　霜清秋水落风过人迹平飞飞随阳鸟相呼下寒汀向夕聚俦侣月映芦花明
　　烟寺晚钟
　　夕照下山门清音出烟雾暝壑一僧还侧伫寻归路月上楚天寛霜落洞庭树
　　潇湘夜雨
　　两岸丛篁湿一夕波浪生孤灯蓬底宿江雨篷背鸣南来北徃客同听不同情
　　江村暮雪
　　落落渔樵家苍苍起烟雾岸滑移钓舟沙平失归路似有凌波人盈盈月中去
　　渔村落照
　　钓艇收晚缗归鸦集疎栁天风吹彩霞明月映江口孤村一笛横万虑复何有
　　逺浦帆归
　　翩翩投极浦漠漠背残照水栅歌竹枝清风激幽调归舟渐觉稀错莫尚凝眺
　　微恙不出
　　客居养微疴久与人事疎早起无所为盥栉读我书我书有真味寜比膏与腴膏腴常有厌真味谅难如自得复谁告抚心但踌躇
　　泊舟贻溪宿阳楼山下三首
　　泊舟清江浒肩舆渡廻溪微迳入丛篠蒙笼行欲迷转步忽开旷溪田间髙卑傍水野航小连林茅屋低适遂情景豁寜觉人俗非山堂稍曛黒防防子规啼
　　草堂傍溪谷潇洒无尘埃隠几流水去开牖青山来客情既虚静逺目何旷哉弭节得周览外虑仍侵懐村落日已暝山氓犹未回念此不能寐逺抱殊难裁
　　窈窕入清溪侧迳何纡曲鱼梁截奔流雪濑漱寒玉空翠湿人衣雾雨满新竹路穷上野航前登得平陆日暮烟火迷似向桃源宿
　　舟中闻蝉
　　扁舟泛湘水水碧风日晴适有异郷感忽闻众蝉鸣凄切篁竹茂断续枫林青家园旧喜听客里难为情时节知已易逺游心绪惊因念众儿女依依候门庭虽云悯中私尤当顾王程
　　湘江舟中
　　湛湛湘水緑夹岸丛篁多挽舟逆水上南风起微波嘉此晴霄景逍遥翫江沱沙渚旷缅邈云岫纷嵯峩逺目为舒畅客意将如何濯缨吾所爱聊为扣舷歌
　　至襄城
　　襄城古名邑山水殊清妍我游适已再入境心欣然宪府絶潇洒乃在城东偏停骖得所止景静俗虑捐修竹满堂后翠栢当庭前攀折将有赠聊比志节坚念之不能已长謡遂成篇
　　望诸葛草庐
　　我行迫王程访古少暇日晓出南阳门马渡消河急举目眺西冈林木半苍碧有祠中岩峩云是孔明室使我心慨然揽辔久瞻立忆当炎祚衰四海皆横溢奸豪竞虎呑孰知顺与逆公时独悠然放歌聊自适及来耕隆中日以老所益髙视千古人管乐自俦匹有时发中懐长啸独抱膝寜知卧龙姿还为冰鉴识贤哉刘豫州三顾何汲汲问以当世事指掌皆歴歴自兹出茅庐鱼水情尤宻后来大业兴益见前筹力公心果何如是欲靖羣贼复汉还旧都志愿乃终毕奈何逢厄运终匪智能及五夜星陨营三军泪沾臆至今五大原悲风尚萧瑟遂使英雄士遗恨无终极今来望公庐咫尺不暂即园井定依然遗像想犹昔平林寒烟长峦带古色所贵贤者居孰不仰遗迹鞭马复南行廻想犹未释朗诵出师表沈思八阵石浩浩天壤间竒才难再得他年拟重来更当展良觌
　　襄阳道中
　　晓醉新野县午入襄阳境迢逓冈坂长曲折溪流静入村竹青青便觉异风景惟时霜雪繁嵗晏北风冷中私且拨捐壮观极驰骋日暮临汉江穷源思方永扁舟过须臾波涛任奔猛逺行足险夷吾心良独省
　　登岘山
　　停舟汉水滨跨马陟岘首汉北渺川原汉南足林薮山水两廻环地气蓄不走城北一掌中名胜良不偶红楼杳难即粉堞粲可取虚白瞰逺沙疎翠俯髙栁栁外居人家向背各开牖美哉风景竒诗兴浓于酒下马复山行遗垒髙培塿嵗久悉荒残战骨亦枯朽缅思前代争南北此枢纽典午窥并呑元宋竭攻守兵连歴嵗时良田生宿莽力屈或不支乃为强者有而虽富土疆竟莫絶稂莠明运开万方稽颡惟恐后浩浩江汉间一洗旧昏垢诗传二南俗人享百年夀乃知皇力尊泽及生灵厚小臣职观风登览匪外诱所愿歌升平弥亿万年久
　　岘山羊公祠
　　岘首羊公祠周围带草莽重是古名卿舎舟聊一上雪消江路滑气暖神扉敞扪碑澁藓痕搴帷缀蛛网字隠不可读风流犹在想想当公昔年跨马此登赏顾彼山常存身灭足怅怏寜知千载余公名蔽天壤遂使山増辉过者悉瞻仰足明仁厚泽不与时世徃我来复何为作诗踵遗响
　　游习家池
　　谷口一迳入苍山四边开中有习池水水碧无纎埃泉源初喷薄交流遂潆洄飞鸟镜中度行云天外来微风一荡拂林影久徘徊寒光空心性俯翫何悠哉爱此不能去载歌写中懐
　　游君山寺
　　为爱湖中山遂寻山下路跻攀转幽防涧谷亦回互石蹬足莓苔青林杂烟雾前林如有穷岚岭乍分布招提压重湖千里周一顾孤峯四无根形气自依附山僧复导我窈窕更徐步疎篱野蔓悬老圃寒泉注径转山房深重与絶境遇白云檐外生清风竹间度庭花杂无名嵗晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶
　　洞庭遇雨
　　孤舟行何迟嵗晚洞庭雨跳波乱明珠随风飏细缕云雾失君山波浪连呉楚莫唱斑竹枝别思满南浦
　　青草湖即事
　　洞庭方始过青草又相续水落湖地寛冬暖草芽緑游目解孤闷即事忘拘束舣棹观鱼罶援弓射鸿鹄取笑复何为聊尔徇人俗
　　雨后临双池
　　时雨夜来歇双沼朝欲平香草何琐杂芊蔚绕岸生修竹泻风露圆荷贴青萍顾此好修客览彼众物荣徘徊抚雕槛徙倚当素屏采掇终有赠缅焉起深诚
　　杂咏六首
　　岩岩泰山石霭霭石上云须防遍八极霖雨竟朝曛功成不言利收敛不盈分致此岂云逺举目窥嶙峋溶溶緑池水上有嘉树林白鸟来何方集此清池浔毛羽粲霜雪和鸣激流音可见不可即徒劳观者心一举冲青天虞罗谅难寻
　　江汉岂云广一苇可以航山岳岂云大吾将陟周行淇水有菉竹澧浦多兰芳既自抱孤节还应发幽香合并会有时逺抱非俗量
　　皇天无私厚一雨万物滋朝树膏沐庶草纷凄其青阳舒景曜谷风扇和熙逺游涉献嵗寜不感良时惟山有竒石惟水有涟漪吾心谅谁告耿耿徒自知悠悠世间物邂逅贵有时后来安刘者徃日吹箫儿向非附青云汨没将何为苍苍霜雪干岂无大厦姿山深少蹊迳匠石慎所遗
　　古剑匪新器古瑟匪新音虽无适俗态知已在所寻充子佩服美感子淡泊心韫匵固有待无闷良可钦
　　新笋
　　方池锦萍满花草被四阿生意一何盛新笋池上多緑苔已穿透粉箨方包罗锐若毛遂頴森如羽林戈朝翫夕已髙旧竹时复过相期保坚节嵗寒心靡他
　　会同院中
　　会同古峦服市邑何萧条霜台絶清僻道院无俗嚣芳草滋新茸髙栁垂长条石砌满苔色可以慰逍遥行翳凉景肃顾望白云迢尘羁岂能绁何用山林招
　　溆浦杂咏三首
　　山县孟冬交草木尽黄落官署何严严寒雨洒寥廓读书三十年志愿常异豁栢府既先登宪节复早握蛮荒过三秋征科愧才弱所愿采兰芷聊以比葵藿深念方在兹无欲自欣乐
　　辰沅异风土十月足霪雨竟日复通宵清响彻乌府久客厌闻之晏坐黙不语经世志未酬读书心独苦徃事感中懐良辰复谁许悠悠付深期取适自容与
　　溆浦絶小邑昔无名士游我何秉宪节来此乃淹留庭前髙木落屋背荒山秋公防静苔色风雨寒飕飕离别感时节得无念中州深衷如可致过是非所求
　　山馆
　　税驾日亭午爱此山馆清藩篱翳嘉木但闻幽鸟鸣开门逺翠来白云望中生便觉臞者肥似有战胜情野蔬足充餐作诗纪兹行
　　渡双溪
　　双溪始合流崖渚遂经复洄潭一镜平秋影空寒緑野渡得孤航山家带乔木适意方自兹前呵戒僮仆抚景重悠然谁能和斯曲
　　沅州元夜
　　五溪古荒服连延列边墉自从啓明运便已变华风民俗竞佳节适与中州同我来一何久三见春灯红窃食饱官廪曽无分寸功岂不愧伐檀还应感飞蓬今夕复何夕列炬当庭中行翳修竹枝吟对梅花丛翫此嵗寒物舒我天游踪言归即当归挂席湖江东
　　赠赵彬
　　黔中山水竒产物亦秀异丹砂色光炯黄金质精粹碧舂石汰淘汞炼土腾萃其他楩楠樟挺特皆伟器因念上天公造物无私智不应山水灵而独钟斯类朅来客沅州果惬向所意赵子生其间不与凡猥厠神完骨亦清最得二五秘卓从少小日即负逺大志蛮荒乏师友买书自从事子集圣贤文左右悉堆置抽览无停晷一一欲强记昼诵声聒邻夜讽响穿市寒暑忘冷热饥渇失滋味停蓄才思深驰骋笔锋利出语动惊人缙绅悉推避勤苦凡防年锐气久仍肆迩来加敛收精识亦超诣雅欲求本根不独夸文字我昔从先人壮游满天地邂逅多贤豪殊趋各同志谈论随有得皆足饬昧稚自忝台阁官遂揽湖襄辔方惧过不闻深恐德将坠忽于僻逺中得子喜不寐我愚借子砭我失任子刺所以爱子心诚实不虚伪观彼物怪瑰时尚亟搜致况贤治之祯尤为国上瑞四门方洞开四目方逺视明堂要梁栋法驾用骐骥子当寜厥需会起靡天翅
　　题太极图
　　大小圈十个都在一圈上如是究竟言一圈也无象
　　古诗十二首
　　爰初辟清浊悠悠千万年三坟既已失古道茫昧然神圣既有作人文渐开宣义轩御元极尧虞运中天粲粲河洛秘宻宻精一传太和良自兹功竟难言万理如何即寤叹窥遗编
　　窈然观化始本自同一初圣者惟其性大道蟠皇舆云何千古后岐路如锱铢西学外形器宗畅清虚滔天势方涨捧土诚为愚不有诸老力生民竟为鱼寄语后来人慎莫迷所趋
　　行鸿畅逺泽鸣条沛时雨白旄一以麾九鼎奠中土三后同一功休明谅难伍云何王风頺故宫满禾黍大雅遂寥寥遗音独凄楚悠哉复悠哉白云在髙阜
　　水火非无功焦溺亦由此所以天机千载莫能理君子得其操小人迷所止四海岂不遥发轫良自迩泰山岂不髙举足不逾咫薫风惬民心簧竹荡人耳善恶反手间胡不慎其始
　　七百卜公旦万世期咸嬴岂不同所愿天道有亏盈岐山麟凤集函谷虎豹争趋舎乃如此大运焉得并蓬莱舟始泛博浪车已惊遂使三秦士不独骊山坑已矣勿复言九宇皆炎精
　　霭霭商山云招之正徘徊防鸿一以纵毕弋胡为哉寜知羸豕壮蹢躅多毒猜沈沈辟谷子为谋一何乖向非平勃力炎灵遂如灰独有周南篇歌之有好懐
　　山空魍魉出天黒鸱鸟鸣姬辙既东迈岐路殊纵横青牛适西域大鹏抵南溟谈天竟何益刺股徒首兵纷纷险谲辈琐琐难具名有若迷方客甘心棘与荆不有仁义篇何由覩天明
　　吾意六籍外尚多古人书一朝秦熖裂焚荡无遗余掇拾煨烬者补缀诚区区讹缺固已多尽信寜非愚独有羣圣心昭哉难翳如多谢宋诸老万世开迷途
　　季子多黄金张仪富秦土腐防争饥鸢鹿豕竞贪虎周道久已非王纲如缀缕岩岩养气翁鸣凤独髙举圆方遍九州周览无定所天飚激和音云汉濯文羽大道今依然捭阖安足数
　　日月自有明隂阳自有行万物纷变化人事更衰荣云胡道术裂瞑目谈丹经泛海竟茫然楼居亦虚名自古良若兹扰扰将何营
　　圣人无曲行大道无邪岐云何周辙东驱车迷所驰杨朱学仁义庄老尚无为申韩首法俑苏张倡危机遂令千载下道术日以支憔悴莫之恱淳朴谅难追此语匪为诳书上有其辞
　　易莫易穹简莫简坤土圣心本虚明条达无曲阻如何末学差﨑岖踬榛莽二者袪除之明白可深覩多谢古老心相将践斯语
　　秋日杂咏四首
　　庭树生秋风微凉入衾枕久客得无思逺意复谁谂道腴足充餐天和可当饮以兹拨离忧僻好安所禀大义自古来旋履吾已审
　　翻翻髙荷叶秋雨生微凉岂不懐逺道抚时坐空堂何以为我懽简册多遗芳古人不可作古道不可忘兹理将无厌欲语堕茫安得忘言子相与倾一觞
　　亭亭紫玉竹尔节岂不坚托根自有地勿羞桃李顔桃李固妍好尔节重自保请看君子心浮云湛秋昊粲粲黄金花绕砌顔色好岂不重所思焉得致逺道逺道不可忘感时歴炎凉人心岂此异保尔秋节香
　　述懐
　　少小习书史政自赖先德十五慈见背四十严永诀追思鞠育恩俛仰肝肠热中心恒拳拳每惧有遗失早忝科第登中厠缙绅列荣耀既连绵声名颇烜赫小子心不然自顾真有缺国恩未酬报孝祀久亏越只命湖湘间久载宪府笔一徃三年余及归有华髪家室寄中原无产给衣食大儿亟假田农作不遗力次男失学惯游惰无俦匹三子虽孱懦刍牧无休息昌子最痴小奔走百不识寒即索母衣饥则索母食老妻亦何为频年苦煎迫上以奉继姑下以抚儿婢执防色焦槁补缀眼昏澁我虽官在朝蓬梗真浪迹及归苦告诉数子俱未室生理况萧条侨寓亦何益我复对三叹此乃共所恤顾我有王程尚敢懐私适勉强数日留慷慨一旦出悠悠离蓬茅行行向金阙路从黄河过舟自卫水发舟中忽有懐所懐何歴歴吾闻古人言老穷当固节况我筋力强所愿岂契濶誓将笃忠贞于以守清白上隆唐虞治下布雨露泽祖祢如有神光贲亦行及拜恩省先茔勒石纪世烈栽桑汾水南广土中条北既足纾困顿还可树逺业男女各婚嫁亲戚共周急此事良可期援笔聊自释
　　台中归
　　习僻已成性于人懒将迎日暮台中归掩户亲一灯但取书笑乐不顾俗重轻自得复谁语兹道将吾成
　　一室
　　奉使三年归京华营一室一室陋且偏入门惟四壁岂不忧窭贫所贵称达人家无仓廪储心有宇宙春蝜蝂复蝜蝂颠不知返周道能摧轮不在羊肠坂惟河有天源惟山有昆仑扰扰勿重陈宴坐思探元
　　题思顔巻
　　零零雨露滋肃肃霜气寒时物代荣悴君子感所观所观一何苦时运靡终古俛仰天地寛思父复思母梦寐如见之温温金玉姿行坐或可覩冉冉霜雪丝春风若在室机杼倚虚壁咳唾落珠玑琴瑟当窻急颠倒将无厌而不间毫纎幽感鬼神泣明被日月霑所以永言者诚孝不容假朂子勤蓼莪短章代风雅
　　古诗二首
　　骊珠出九渊炫晃稀世寳缄藏俟良价赏识待终老云胡知者稀众道鱼目好君子复何忧温明但自保津人善操舟惯捷轻洪渊来济者谁子濡溺防不全颠倒受薄中懐讵能宣请陈经济畧视彼蠛蠓然
　　夜坐二首
　　银烛一寸光照我千古心心事谅谁语秉笔空沈吟幽懐载草草妙思弥愔愔岂无扬子云视昔犹视今沧海岂不大井蛙良自余至言岂不美俗士恒苦拘贤哉顔氏子妙领非真愚若人不可即郢质将焉如
　　读陶诗
　　靖节一何髙理凿时运表返耕甘苦饥弃世乐枯槁所以见诸诗淡泊出天造掩巻思其人清风起林杪
　　示儿
　　我祖自奚仲奕代河东居家本尚儒素业岂羞寒虚先君绍前烈奋迹由诗书勤勤教诸子为善乐有余藐孤钦诲言而敢忘斯须忆从向学日爰自丱角初吟哦竟朝昏诵习忘饥劬收敛心自得放佚已不趋周旋恐失坠日奉庭闱娯立年忝科名严训尤渠渠进学固无怠即仕其慎诸承懽曽防何风木俄悲吁追慕复何及首疾心更瘉中间趋明诏皇渥弥寰区禄有不家食官有台阁居循才觉孱弱索报知蔑如以兹宠若惊自治如菑畬更念汝四子赋质各有殊当思祖泽长勿贻汝父虞汝父岂可师不有贤圣欤孝友亟敦励心性勿填淤匪善人莫交匪义财莫需止酒戒狂诞窒欲谨湛孺从欲剧坠石放言甚奔车言多必招戾恶积终陨躯人生有定分造化司柄枢穷达由天然富贵非人且敛迹甚勿竞闭户宜自虑但使德学充不愧金璧储达即思致泽乐即思贤儒小子敬所植永久期无逾
　　新燕
　　髙堂新燕子当昼语喧聒双双葺旧巢衔泥自寥廓巢成去还来莫负明年约
　　楚楚者谁子
　　楚楚者谁子意气何轶人居若无俦匹独步莫敢亲姬公虽大圣尤尚吐握勤此道久已非扰扰勿重陈
　　翩翩谁氏子
　　翩翩谁氏子鞍马殊辉光入门佚兴发促步登髙堂妖姬列左右哀弹送清觞酩酊百不忧但愿白日长
　　答赵彬十首
　　余知赵君将十年矣近又会于京师惜乎余力不能振之也虽然君子求其在我者而已用舎迟速非所汲汲况如君者又当待振与否能为之轻重者哉余近有山东之行君以十诗见贶反覆诵玩益知其所存之不苟但称许区区者有所愧耳情不能已輙依来章以答其意云
　　美人生南国艶色世所稀明眸一回顾草木生光辉我行重嗟惜便欲携同归赠以青玉案贡之黄金扉如何久契濶此念将无违
　　右答冀北生骐骥
　　仙山有髙梧圃足修竹飘然九苞凤下览遂所欲流音散天飚文彩绚朝旭泰和良在兹瑞牒光前録
　　右答青青岭上松
　　层云生岱宗时雨遍东海杏坛宛如昨圣人教犹在况当时运熙文风盛而蔼翘翘士林英无不生光彩我行亦有为棫朴诗当采
　　右答屈轶生尧庭
　　峩峩宪府台郁郁台中栢顾我樗散姿缪作乘骢客悠悠今防年区区竟何益寜知忧窭贫但自保贞白中复荷宠光分符海东域得观邹鲁风载霑诗礼泽皇仁一以敷菁莪共欣恱犹有江湖心时将恋天阙
　　右答泰山何岩岩
　　驰车出都门遥遥指齐鲁念子不能别对景独容与垂杨袅薫风轻尘裛朝雨仰视云间翼分飞无定所丈夫方有为离忧寜足苦愿保金玉躬潜修继前古
　　右答扶桑日初出
　　鹪鹩在一枝鲸雕起千里达人足大观曲士焉足拟所以君子言观海难为水大哉天地间举目皆至理努力探化元髙歌望吾子
　　右答丹砂生楚国
　　天运行不息君子恒法之干干不自己汲汲非所私仁义存诸身有蓄必有施既非浅俗观当负逺大期吾子安厥需彚进寜非宜
　　右答日月易流迈
　　丹山有文羽和鸣向青霄沧溟有潜鳞一夕抟扶揺如何贤达士甘心向渔樵谅懐肥遯志恐负山林嘲休明盛防契于焉共逍遥
　　右答瑚生海底
　　吾观天地大万物同一源如何末学差坐此枝叶繁铅华灭素质雕虫失本根忆昔南游日得子同晤言图画发幽秘身心契真元邈哉追前修此道期共敦
　　右答天道久不讲
　　古来贤哲士用舎皆无心所以穷达间一节良可钦赵子不浪出客居时光临矢心永无斁感子金玉音
　　右答古人重见处















　　敬轩文集巻一
　　钦定四库全书
　　敬轩文集巻二
　　明　薛瑄　撰
　　古诗
　　穆陵关夜雨
　　暝色来远谷清风动华烛山楼雨声寒罗帷人独宿
　　山行
　　山鸟多清音山花有异香但得山间趣宁辞山路长
　　又
　　荒冈断复连风叶散还集霜落秋涧清烟横晩岫碧
　　作息吟
　　向晩羣动息向晓羣动作羣动作息间乃是先天学东平行台有竹翳于恶木荒草命仆芟治嘉植乃遂诗以纪之
　　生平苦爱竹义若君子交兹轩忽见之俄顷漆在胶振衣歩其下周览増欝陶恶木一何多蔓草一何饶翳此破苔笋挠彼凌云梢命仆恣剪伐得辞斤斧劳除恶贵絶本蕴崇及沟壕荒秽旣了了凉风亦萧萧修茎遂生植嘉防惬游遨作诗纪顚末庶为同心謡
　　穆陵关
　　危哉穆陵关髙出众山顶地势愈觉寛天宇相廻逈林木何萧森首夏风色冷山楼试一登眺览恣遐骋沂岱环西隂淮海接南岭齐州走北川扶桑控东影道里会一门山川挈要领缅思千古前豪伯互吞并齐履空复然秦蚕已侵境干戈被长峦生民困鱼鼎于今天道旋四裔守安静山行昼落然水宿夜无警顾我观风人符节得屡秉作诗纪兹行传与山将永
　　兰陵怀古
　　早发郯子国午至兰陵邑兰陵乆已荒禾黍帯荆棘惟有古寺存迳入林影宻老僧知我来出门远候立下马问往事为我指遗迹苍茫古城东墓有荀卿石我欲往寻之还为野水隔忆昔周室卑蛮荆凌上国兹邑乃其疆人物殊烜赫寂寞千载余浮云空古色如何当日贤重有逃防责只今文字存尚为人指摘鞭马舎之去极目远天碧
　　敬吟
　　人惟肖天地亦具天地性性无物不存存性惟一敬心敬体不偏情敬发必中头敬形端直鼻敬气肃静目敬无邪视耳敬无妄听口敬不妄言身敬不妄动手敬容必恭足敬容必重瞬息敬存身早作敬致用致用在天伦天伦敬斯定夫敬必先义妇敬必从令子敬孝必隆父敬恩必盛臣敬百軄修君敬万邦靖兄敬笃其爱弟敬谨其行朋友以敬交然诺必重应敬则伦理明不敬百行病仰惟古圣人一敬更相命尧钦帝之宗舜恭明两并祗台念禹德日跻有汤圣文王安敬止武王勉敬胜笃敬传孔业敬德着周政敬惟羣圣枢大训迭辉暎下逮河洛儒绍綂开迷迳整肃严隄防主一谨操柄惺惺不昏昧收敛无余剰用力在斯须百体孰敢横圣途渐可登圣言良可证一敬茍不存万欲皆奔纵身心坠卑汚纲常灭天正禽兽将同归人类孰与共噫嘻敬怠间狂圣越天阱法言述圣谟匪曰小子佞
　　送杨参议三首
　　白露下将夕天宇生凉风之子有所适告别何匆匆羣公尽祖送飞盖凌长空停骖泺水曲列宴歴亭中秋容澹觞酌髙风急丝桐酒尽俨将发斑马何玲珑行当释尘鞅还应挂飞篷大江转呉楚重山入天丛锦城有佳色浣溪有遗踪访古遂舒啸观风足从容坐令全蜀俗觧与邹鲁同兹游岂云易两情若为通翘首迟归鴈应是春花红
　　右分韵得红字
　　林木生凉飚臯兰被清露念子三川行正值九秋暮天空一鴈翔江逺孤舟骛旬宣有佳兴载咏甘棠句
　　右分韵得露字
　　岷江泻东溟岷山倚西极江山古名秀杨君将此适秋风送征帆夜火明水驿相忆瑶华音看取东飞翼
　　右分韵得驿字
　　友鹤轩
　　九皋阻且深洁白有佳鸟中宵忽长鸣清响彻四表开轩一听之众理悉明了蚌蛤藏洪渊秀气浮浩溔良璞在昆冈清辉散岩防雅兴与兹同至德潜且皎温温圣者孙大道思远绍友鹤名华轩存诚絶外扰水积成川流水壅盛顚杪功深効岂彻响大声不小慙非风雅才作诗心自慓
　　冬夜怀魏希文【希文名纯山东莱州府高宻人时谪戍玉田】
　　冬夜气何厉冰雪辉前楹单居不能寐怀我旧友生行云去不息宾鸿各时征两情旷难合欲语谁当听惟有寒月光见予心宇清展转遂至旦远思徒营营
　　余既作此诗至来年三月间有党厚本者关中士人也先任教职又为县令后谪戎伍间复膺荐授荆门州幕职道过荥邑党先与余有故因复问之始知吾友希文亦以荐至京师未及试用而死矣及考其死之冬适余作诗时也呜呼希文纯古君子将谓其不终老于草莱也而乃竟止于斯岂非命欤且余作诗时适与其卒时又相先后亦岂非平昔交游之深黙有所感欤呜呼已矣时宣德二年春三月河东薛瑄识
　　荅仰宗岱寺丞见贻韵
　　念子青云器早渉青云路行行捧德音睠言省民务风俗广咨询幽隐亟告诉来为人所悦去为人所慕皇泽一以敷郡国足膏澍况复崇文儒士林喜披雾心涵玉壶冰气袅金茎露怀哉明盛时展矣风云遇而我同官良惟子荷与顾通籍来旬宣各自植嘉誉独有兰臭言祗以同心故还应笃忠良更此写中素何当展良觌相期在秋暮
　　题陈希夷图
　　三亦何峻白云亦何多中有高世士防栖掩松萝石泉漱寒玉好鸟间青歌歌长一披拂红紫争纷罗山隔五季尘年頽万里波岂无经济策肥遯矢靡他威鳯不浪集防鸿难重过清心探化机瞑目飬天和眞息深在踵利贞静不讹只疑龙蛇蛰不管嵗月梭我欲升玉井濯手攀嵯峨扣关起公语妙理应如何欲去还自休马图今在河
　　永慕堂为杨大参赋
　　大化运不息逝水无停时依依旧居室恻怆中肠悲书残读遗编机有余断丝斑衣不再舞寿觞宁重持庭前百卉芳但觉隂阳移仪容切寤寐恍惚如见之亲心我所安亲志我所期心志着且存大节矢靡亏悠哉孝子情朂此终天思
　　游禹门【禹庙在焉】
　　春泽周四野闲情乐时和出郊纵逸兴缅怀佳山河禹门忽在望峭壁云嵯峨石磴接飞栈危楼架洪波空山响丝竹虚堂进舞歌父老诚苦心防酒神所呵由来非一朝吾意其如何
　　河汾五贤咏五首
　　卜子夏
　　浩浩西河流遥遥东鲁山山河逺相隔千里独游还升堂奥可入岂曰文辞观相从陈蔡厄松栢知天寒索居晩归来侯国师甘盘去之几千载髙风洒尘寰瞻望不可及青云映西关
　　段干木
　　防鸿不受弋神龙不可羁所以髙世士孤情薄云霓矫矫段干木志节一何竒珪组岂其愿轩冕不吾希逾垣犹弗见况乃趋走之岂徒侯国尊凛为百世师
　　文中子
　　古人不可见古俗宁复淳依依万春乡踈属连清汾良时旷莫与鸣鸟寂不闻悠悠礼乐志终与麋鹿羣頽波逝东极寒云满西津惜哉经世言淆杂多芜榛时无伊川子此意将谁论
　　太史公
　　爱有所见忘忠有所见疑古来非一朝人道每如兹悠悠太史公言论适有期谓必情可白宁知事参差竒文虽自觧骤骥谅难追巷伯彼何人千载存其诗
　　东皋子
　　人仕为其名子仕独为酒一斗众所称五斗吾自取犹嫌酒未足弃官归陇亩葛巾耕东臯烟雨牛一耦种黍学陶翁自酿还给口沈饮得眞味万事亦何有清风千载余谁复尚能友
　　古诗
　　天地常不没山河镇如斯惟有人与物代谢无停时因过咸秦境周览生悲思渭水自萦帯南山亦参差兹惟帝王宅自古称雄竒当时宫阙壮摩霄切云霓千门与万戸珠帘锦绣帷一朝时事去扫地无复遗城市尽为墟麦秀草离离亦有英雄軰干戈互相持慷慨争土疆终老志不衰只今但丘塜名姓宁可知京都足妖冶高门富姜姬绰约姑射仙鬒发冰雪肌只今化为土况乃粉黛施休明盛文物旗常画蛇千乘及万骑杂遝相追随将相立轩冕声乐奏英池繁华有万端一去不可追俯仰千古事有若梦幻为往者既已然将来复如之寄语执迷子当以理自推
　　浩叹
　　浩叹复浩叹宁知亲眼见相彼天雨雪必有先集霰蚁穴不知防鲸波今汗漫君子虑兢危小人尚欺诞已矣无与言归去耕吾畔
　　泸川古意
　　三蜀古名郡泸川古名州我来值残暑偶此数日留新秋忽改节凉风渐飕飗逍遥散前除仰视天宇周征鸟去不息白云亦悠悠佳人何许重林蔽层丘秋日复西迈大江自东流良辰不我与古道旷莫酬愿闻瑶华音行矣旋吾辀
　　五盘山
　　五盘何艰哉石磴绕山腹诘屈入云霞囬互下崖谷嗟彼逺道人陟降劳筋骨防马登层巅悠然注逺目惟见山色高似觉地势促蜀道古艰险兹险甲西蜀忆我去春来山山正芬馥今夏喜北归四月暑未燠兹山得再过颇快登览欲前驿望黄坝苍苍但云木
　　登金牛驿楼
　　好山四巃嵸汉水前萦绕小楼试一登山水青未了因思大禹时洪流方浩乃竭胼胝劳神功弥八表岷山在经纪岷江亦防导贡赋分九州梁州已通道世传金牛诞曽不细搜讨山驿赋短章将为愚者晓
　　七盘道中
　　晓度七盘山北行道弥恶峭壁根虚无危栈架飞阁飘飘风吹衣漠漠云涨壑下有黒龙江乱石何磊落急濑转雷毂奔湍散流沫洄潭更隂沉俯视诚可愕兹路属再来即事情已昨艰险难具论惟与存顚末
　　褒斜道中
　　褒斜一何长深谷自迤逦云木青无邉羣峯各峻峙鸟道縁崖巅危栈架江涘防防呌子防决决响溪水累日山峡中陟降亦劳只古来蜀道难此道难莫儗自我入蜀门今已一年矣既乏督办能兼负素餐耻而况鬓发苍胡宁不知止上章乞觧绶诏许感不已虽云此谷险且遂北归喜行色宣柔毫庶用传孙子
　　逺道
　　逺道复逺道驱驰何草草及归已逾年白发添不少入门悼先亡痛哭伤怀抱子妇共号咷百感相煎煼拭泪问里闾叹逝惊莫保衰杀谁使然矫首问苍昊从此甘息机田野安吾老
　　盂城驿雪中咏竹
　　高沙有候舘阑槛殊幽清槛内足凡木凋萎不可名独彼凌云竹欝有冒雪青飘萧散寒叶修直揺苍茎灵籁奏清响锵若金石鸣晴霄吐华月流影乱虚明赏翫竟朝夕似当西南朋乃知嵗寒操匪独松栢贞矢心又不如愧我为物灵
　　徐州洪
　　乱石何巉岩长堤更宛转狭岸忽陡起急濑如注坂囬旋聚流沫骇浪洒雪霰舟行良已难下上劳拽挽翻思游川峡江石尤险逺瞿塘十二滩波浪激雷电回视过兹洪反若历平坦乃知所观大小者不挂眼
　　淮南讴
　　淮土何漫漫淮水自悠悠小山去已乆桂树遗岩幽昔有学仙子意欲仍丹丘秋石既烹炼鸿寳亦藏收鸡犬竟莫闻行云去难留宁虑时事异翻结千古愁舞榭荆棘生歌台麋鹿游信知希世事伊岂望外求揖让有尧舜高风想巢由此道乆已非聼我淮南讴
　　高邮冰泮发舟
　　晩泊高邮城雨雪竟连日念彼役人劳寓此盂城驿扁舟候晴发河冰复鳞积因之累宿留令我心悁悒忽报寒沍觧喜泛春流碧直过大江东此地成追忆
　　冰觧舟发
　　春冰涣然释春流复溶溶觧缆盂城驿百尺牵东风连翩大舸来峩峩挂飞篷登舻恣春览烟华正蒙蒙泽国旷无际重湖难穷渐觉高邮北行及广陵东所过足清眺舟人莫怱怱
　　出自城北门
　　出自城北门周览快心目峩峩钟阜青漫漫平湖緑木依长堤茂树隠芳洲曲缥缈天际楼高下林间屋遥遥江上山连连逺岫出江山自雄竒帝里在经复佳丽从古然嘉气方葱欝官署何岩岩列宇面山麓偶兹吏隠兼颇遂萧散欲超哉复超哉白云自相逐
　　晚翠亭为张司徒作
　　花木何纷然各竞芳菲时一夕下霜霰憔悴无故姿严严司徒府后圃殊逦迤而于嵗寒日挺此万竹枝羣芳尽揺落兹物独见竒宻叶既不凋劲节亦不移一迳入深处横桥夹清池池亭昼虚敞宴坐生寒飔清影落四檐静与秀色宜适契君子节贞固老不衰为取亭中琴弦我晩翠诗
　　澹庵巻为谢侍郎乃兄题
　　闽山何岧嶤闽水亦清泚中有肥遁人雅志丘壑美山田入云耕结屋傍流水耕稼有余闲琴书时复理寄兴槁梧中游心竹素里庭戸无嚣尘外物絶珍绮防食足充餐絺布良适体朋来无杂言谈道而已矣至乐既无假浮荣焉足拟所以忘嵗年足不至州里白云在高丘鸣鹤在中沚安得蹑轻风一访澹庵子
　　拟古四十一首
　　天地形之大隂阳气之尊伊谁知此物来自无极门清浊既莫离动静互为根大化去不息至理亦长存彼哉虚寂子已矣无复论
　　悠悠复悠悠水中有行舟四序无淹晷代谢不可留春鸟寂无声寒蝉号素秋落叶满阡陌白云散岩幽去去莫复道颍阳有遗老
　　庭前桂花发清香散凉飔采采黄金英倾筐方自持思欲赠逺人风波阻长岐望望不可反馨洁空自竒吾思古圣心逈出八纮表天理为之大人世为之小尧虞禹相授杯水拱揖了终古骇其事未足称逹道四时一何神变化不可测隂阳既交代星辰逓罗列孰其主宰之终古不差忒圣人秉明灵动息有贞则吾慕鲁中叟矢心以学易
　　端居忆逺游路经首阳山山有二贤祠青松防重关斯人难再得守饿心独安清风激頽俗高义越人寰去之几千载可慕不可攀
　　驺虞兽之瑞麒麟兽之仁物性尚不杀而况形为人夫何周辙东王道乆已湮孙呉骋狙诈申商号无恩流毒剧洪水遗黎苦漂沦强嬴灭诸国三戸亡咸秦天道信反覆永为来世陈
　　圣治奠九有禹迹亦茫茫王泽既饶洽彛伦复昭彰以兹熈皥世举俗跻乐康胡为古道非极意开边荒征行苦锋镝飞挽失耕桑民生既骚屑天和亦乖伤广土竟何益不救危与亡兹事已千载雄豪有秦皇
　　荆山有美璞巴蜀多名材此物信为竒攻治亦难哉匠石得其良寳就成层台胡为用匪人坐此斵削乖既自玉之玷还为木之灾而况上天工理代必汝谐餗覆良可虑栋挠谅难陪所以虞周圣登庸必贤材
　　湖邉多杨柳山上多松栢松栢存正性不改青青色杨柳易为春随风发枝节二月丝垂金三月絮飞雪纷纷冶游子赏翫不知歇松栢寂无言枝干独挺特空以木自竒不为时所恱请看霜霰余荣悴居然别
　　时来行堤上春气薰人心宛转湖山曲隠映花树林芊绵草抽緑蒙茸柳垂金鸣鸟何间关纎鳞或浮沈生物方总总大化亦骎骎当时浴沂者乐意不可寻
　　混沌鸿蒙中伊谁作主尸洪河出龙马清洛浮神有文粲以别实惟天所为悟彼隂与阳契此偶将竒大圣发深智运意画两仪生生之谓易变化无崖涯宇宙岂云大弥纶靡有遗如何千载余图象閟莫知卓哉弄丸子探源遡希夷从兹识姬孔还应见伏羲伊闽有遗编学易真吾师
　　灼灼春庭树开花渐离披因思唐虞世日方亭午时大禹亦神圣兢兢为保持如何百代下此道久已衰丰亨王格之请看大易辞
　　木腐虫蠧出气乖肬赘生曜灵一薄蚀隂曀欝然兴道术裂周季纵横乱秦嬴青牛既夙驾白马亦时征汜滥自涓滴熺赫兆星星多谢宋诸老万古开昏防如何阳光发尚自爝火明寄语行路人勿迷棘与荆
　　萋萋湖边草荣荣山上花山中有高士探化心靡他天地自槖籥万物从交加深居不窥牖四海皆森罗我欲见其人扪萝陟山阿山阿忽回合防防起烟霞至道复谁语奈此髙士何
　　太虚浩无际何所立天堂坤厚大气举地狱置何方此理亦昭哉妄见胡防茫万世为之惑福果侥难量髙标防地起飞宇就天翔抟刻土木梗镕剂金银糚人力为殚竭财物亦耗伤既自息吹乖焉得寒暑常兹事自前季滔天势弥张反经如可作兴言讨彼狂
　　圆象无停运大化不可留征车既西迈行舟复东流辙迹苦相背两美焉得有青松生涧底白日丽高丘余光不廻照直干空萧飕去去莫复道零露满春草
　　五陵多侠客三辅足贵豪园池占佳胜高第干云霄不惜千金重雅意一日遨绮筵镇水陆清歌间笙匏酒酣视天地泰山一鸿毛中情既昏惑外体亦劳焦谁似林居子神理恒超超
　　在隂鹤相应迁乔鸟当歌琴书满瑶席良朋亦已多各爱芳菲时共惜光隂过齐心何所求所求保太和壮年不努力奈此老大何
　　白云在高丘緑萝在深谷中有栖士云萝蔽茅屋独抱尚友情缅遂硕人轴古琴时复弹古书还更读逍遥无外事俯仰长自足沮溺耕在野姜叟钓渭曲伊人岂无心耻衒荆山玉将须鳯来仪朝阳满梧竹
　　庭前防榴树叶宻枝相交时当四五月吐花红夭夭人爱花烂漫我爱花始苞尧夫有妙识造化满即消情知酩酊醉还见离披凋所以大圣人持盈不忘劳吾今老学易看花遂成謡
　　虞帝尚钦恤大禹泣罪人所以圣者心天地同一仁周政失其御侯章僣无伦刍灵既莫施作俑亦不闻秦穆一朝逝殉以三良身临穴殊懔栗仰天亦悲辛古犹惜累辜如何杀俊民王诛一以失流毒荡无垠骊山锢重泉银海通幽津遂使三秦众半作地下尘天道本好还嬴族亦沉沦因歌黄鸟诗重为仁者陈
　　廻观自古来黄金世所急郿坞几万斤梁苑亿千镒贪求刻人骨堆积盈家室宁知造化权随时有消息人无长盛年物无不散日金穴竟荒虚金谷亦空寂发冢尚有儒胠箧岂无力长见聚金人终为大盗积往者既悠悠来者方役役防哉庄生言独无郢中质
　　蒿莱不招鳯梧桐不栖鸡物故各有趣高卑焉可齐伯夷居东海吕望钓磻溪峩峩太行巅荟蔚方朝跻阳光烛四表发轫岐山西二老既云往妇子争扶防固知贤圣人去就关崇卑试聴紫芝歌坐见嬴道隳
　　王良称善御时方尚诡遇季子洛阳归张仪关中去佩印夸乡里驱车塞道路说合从与横而取贵将富孟轲陈王道反为迂阔误已哉无复言逺矣哲王寤
　　骊珠不易探至理不易论端木称逹者性道犹弗闻五十知天命圣有遗言区区事末学役役劳其身葩藻防素质声利迷心源有若亡羊客秪见岐路分何当息升来复求其根
　　孤桐生龙门檿丝出东国相合为素琴不离君子侧清弹何悠扬遗音为发越中涵千古心养彼至人徳云胡变新声丝竹异古昔繁响难具论哇滛日沦惑举俗逐时好谁能称在昔万事亦复然不独琴与瑟
　　吾思一气大浑浑无边方天机自流转随至互低昻寒暑既代序日月亦运行庶物勃然出满虚各有常万化定厥基终古为维纲大哉庖羲圣有画粲以章易道谅斯在请看隂与阳
　　吾思洓水翁志节一何高褰裳辞宥宻视若秋鸿毛古人不可作流俗正滔滔色过夏畦病意甚乞墦劳趋走信机巧茍得还骄豪闲咏青蝇诗载翫硕防爻
　　吾思鲁公仪防葵去织妇傅翼两其足实惟天道故云胡世君子大得兼小务生殖广田园贩鬻罔泉布牙筹既自执龙断复登顾彼哉何足言义利各有悟
　　蜩鸠笑大夏虫疑寒冰语之斯道大心识何蒙防属文箧笥满读书栋宇盈徒劳一生力了无寸见明谁言防也狂鼔瑟有深情
　　月盈乃生魄隂极阳复来损余补不足天道良昭哉淳朴日浇散斯理亦何乖既剥犹未已丰亨尚增培君子过佚乐小人穷之灾所愿均厥施九域登春台
　　万钟固知富于性无加增千驷虽云众难为身重轻逹人抱大观不以外物婴夷齐首阳饿伊挚莘野耕清风激千古贤圣留其名邈哉务光让鄙矣蜗角争蝇营徒为尔鸿飞自防防
　　青山何岧岧白云自超超云山日在望开门两相高既喜山静止还爱云飘飘秀色可揽结吾其陟山椒大气浩无涯厚地大气举形气自依附人物乃中处刚柔生变化隂阳行寒暑自古谓之然满虚宁可数吾思弄丸翁深情契斯语
　　丹毂既云饰翠盖亦时张驷马复在驭鸾和自鸣锵执绥者谁子升车气扬扬廻旋逐水曲驰骋登周行行人为之辟谁不羡辉光胡取覆餗诮而置郜鼎章轮舆虽云美致寇安可量所以大易辞负乘着厥祥
　　洪荒日已远文籍日以繁华僞灭真实汗漫迷本源左氏已浮夸战国皆诈言班马扬其波蔚宗助其澜继者如猬毛美恶爱憎间谅非董狐笔尽信诚为难谁哉法宣圣大典垂不刋
　　人生苦不足得陇更望蜀祖龙泛海行刘郎祀灶术仙事俱茫茫百年竟飘忽汲汲复营营何时满所欲吾慕首阳翁清风在山谷
　　庭树防飘落凉气始披拂却忆少年时泛舟湖湘曲秋风起波澜寒霜下林麓日出江上枫雾隠楚岸竹兰芷亦萧条芰荷不秋馥灵均旧游处骚思方满目忽忽三十年凉意复相触九歌有遗辞得意在云谷
　　庭竹生凉飚明月从东上候虫草根鸣夜静声愈响逍遥歩阶除悠然起遐想三皇五帝时淳朴竟焉往王风降黍离礼乐委榛莽反复千载间霸业杂相长是非垂不泯胜负在俯仰令人意难平拨置聊自广
　　人巧千万端莫逃造化巧三王行仁义子孙永相保绵歴百千载顺理得终考嬴隋南北朝窃国骋暴狡社稷旋荒墟苖裔悉剪勦天巧必胜人人巧何足道
　　出金陵
　　金陵宿雨霁杲杲秋日明缪承北阙召促装出西城追随冠盖集酌别临江亭徘徊不能别去住难为情挂蓆晓风发觧缆早潮生抗手谢送者令人意难平所愿各努力令徳崇端贞
　　江行三首
　　石城上朝旭宿雾渐已收大江何茫茫柔橹泛中流钟阜犹在望白云散岩幽两载宁无情湖山忆同游佳胜邈难即廻想空悠悠
　　顺流驾长风挂蓆何快哉青山若相送两岸犹崔嵬恩召信光渥报称知非才贞白有君子宁不动中怀我舟既云迈长风起层波天水共茫云岫纷嵳峩石城犹在望赤岸还经过逺堤秋树小水国蒹葭多老遂金陵游奈此佳丽何北归已陈迹江行遂成歌
　　过仪眞
　　怱怱过仪真来往已三度兹行复祗召严程还北去湖田收晩禾长堤落秋树已逺金陵山渐近广陵路乘月宜舟行牵者且莫住
　　夜泊广陵
　　夜到广陵城已是三更后官舡少停泊驿吏劳奔走风清月色明河汉粲星斗行思方揺揺怀古复何有
　　高邮
　　又见高邮城连延傍湖水水上红驿楼登眺忆往嵗昔逢春雪飞今值秋风起嵗华与人事廻换理如此中贞谅自保期不愧行止
　　高邮湖
　　去年冒春雪扬帆过高邮今嵗属秋暮长风送我舟湖心射日气骇浪蹴天浮观象卦有涣悟易情悠悠
　　淮阳懐古
　　淮阳古名郡卧治有昔贤禁闼不可留遗想增慨然顾我岂其俦宠擢何连连本乏实徳称重为虚名牵抚心益自愧怀人遂成篇
　　雨中渡淮
　　风雨渡长淮波浪何茫两仪混不分恍若窥洪荒舟人贪利渉片蓆就空翔翩翩入烟雾随风任低昻北岸泊水驿暮雨益淋浪且喜对官烛粲烂竟夕光
　　清河晚晴
　　向夕起长风秋云静天宇清波流月光白露下寒渚榜人喜晴霁理楫夜相语早发过钟吾漫漫见徐土
　　夜上吕梁洪
　　水村夜寥寥秋月流空白牵舟上吕梁逆浪涌寒雪愧彼役夫劳当此滩水澁忆我四方游江湖饱渉越祗召复兹行恩重知才劣矢心复何如长洪石如鐡
　　过徐州
　　去年春正月南泛彭城舟今嵗值秋暮北上遡长流踪迹信往复景物惬观游风寒堤柳落波减岸石稠白见高城堞苍出逺山丘何处戱马台彷佛燕子楼化迁无停轨事往不可求陈迹竟泯泯虚名但悠悠览今亦怀昔发声遂成讴
　　送欧阳宪副
　　凛凛谷中风亭亭山上松风声亦何劲松自无改容竞秀固妍好弱植徒丰茸独于霜雪余卓然见高踪悠悠四十年所遇多尚同欧阳信佳士亮节抱始终苍苍嵗寒质展可为国庸适来述所职归思何怱怱载歌君子篇德期皓首崇
　　杂诗三首
　　洪荒一何遥悠悠几万载古迹竟茫然古道复安在巍巍唐帝尊放勲薄四海文明啓中天伦典粲而蔼鲁叟删述劳于兹立圣轨寥落但陈编抚事增叹慨
　　孰云天地大形势两暌絶一气周流之神理有昭格雍雍虞庭臣穆穆贤圣徳太和良在兹畴咨方未歇所以祥鳯仪不独大乐阕如何此道非千古空遗迹
　　山龙匪舜乐卑菲真禹心大哉虞夏圣忧民同一深既服四载劳还弹五弦琴九功亦时叙勑天尚遗音如何精一传载往不可寻独有简册光留照犹至今
　　西溪鱼跃为乐安杨贡侍御题
　　西溪何许乃在杨林阿杨林古名族乐安世其家家住溪水曲林木相交加地僻网罟絶溪邃游鱼多濈濈聚弱藻洋洋戱新荷逆水防波生仰沫细雨斜跳跃自有适出没静不哗杨族有名士考业咀英华爱此鱼性乐契彼道味嘉乃知天机妙万象皆森罗却鄙中散慢宁效濠梁夸缅怀旱麓诗载赋西溪歌永言继真躅胜景垂无涯
　　龙江晓望
　　两岸青山隠隠一江白浪茫茫烟树高低城郭风帆逺近舟航
　　遣闷二首
　　客中欝欝不自得忽思古人读古书古书古人亦如此吾怀不放将何如
　　少时都不觧忧喜壮年百虑搅我心我心黙黙向谁説呼酒只对东风斟
　　临清曲
　　临清人家枕闸河临清贾客何其多停舟落落无可语呼酒只对长年歌
　　题墨牛二首
　　青松落隂石苔上雨余百草芊绵长老叟牧牛牛性驯牛背读书兴萧爽书中之味深且长髙睨盘古窥皇唐日暮驱牛下山去风清月白天茫茫
　　緑杨芳草被平坡老人骑牛行且歌歌长扣角角欲碎悠悠古意何其多布褐凉风生两肘几度归来月明后夜深遗响入青云应有知音与携手
　　蚕妇吟
　　采叶者谁妇蓬首面不洗年年丝作人家衣短布裙穿不揜体绮罗不是养蚕人三复斯言情不已
　　偶题
　　磊磊落落塞胸臆推荡始觉心和平丈夫志量包宇宙细故那得风波生
　　忆绣荣二孙
　　绣孙犹未识阿翁翁在山东一马骢近别荣孙春又夏相应学语问阿翁
　　歌
　　赠刘佥宪
　　古磬不谐人之耳古瑟不合人之心茫茫天地亦大矣人生岂谓无知音阳春白雪聴者寡巴人下里和如林退之竒崛篇子美烂漫吟谪仙逸气隘六合一字价抵千南金神游八极不可见独留文字几千巻江河万古行地中饮者杯勺各满愿我生其后欲追逐蹇若跛鳖趋紫燕【良马名】东西南北流览多公取古词各矜衒迩来忽遇刘虚庵胸中元气何潭潭沉酣百子索幽怪模镕万象穷川岚兴来落笔亦何壮一日千里驰风帆又若秋溟露毫末明珠大贝相错参始悟古人今可学嗟我见晚生腼慙虚庵虚庵真竒士磊落声名固应尔相逢一曲伯牙琴髙山峩峩水清泚
　　茅屋漏
　　辛丑进士河汾客早向中州买居宅宅有茅屋八九间补葺聊以蔽床蓆进士所好惟诗书衣食取足无剰余朝朝暮暮诵周孔行行坐坐歌唐虞以兹狂僻误生理老屋支撑几星纪前月大风撮茅去今月乆雨漏不已移床徙榻那得干堆书卷被空长叹文章不足补穿漏翻为儿女生顔豪家大屋足懽笑已觉纨袴轻儒冠却忆唐朝老工部西蜀草堂几风雨亦有官居鼎鼐尊欲起楼台无处所昔贤穷达还复然我何愠此霑湿苦且待天晴饱读书比屋渠渠不须数
　　太行歌送丁分教之襄陵
　　太行之山何崔嵬鐡崖翠壁万仭中天开其势北来吾不知其几万里但见横亘辽碛包括秦晋斗起中原之地何壮哉往年吾尝陟其顶四顾山如培塿树如苔黄河一线遥遥下砥石奔流直到东海不复廻此时英风浩然洒六合便欲厯览天上金银台其中羊肠九折走峻坂摧轮怪石硱磳磊落而成堆太行之高且险也如此子今逺行令人兴难裁倘到昔所登覧最高处为我歌此一曲还徘西望襄陵迢迢秪几驿驱车径须往渡清汾隈愿子居易思险慎厥守始终永保令誉慰我相思怀
　　永和双山歌
　　永和四境千万山双山之势尤防岏两对峙若天阙中有一境通人寰南突兀半空里连岫峩峩方并起苍松古木何萧森朔风搜搅鸣不已北形状尤竒瑰怪石刻镂楼与台上有云屏立霄汉隔碍星斗廻风雷我来登览值冬暮攀縁石磴到高处沧瀛碣石觉东倾弱水昆仑在西顾俯瞰累累冈阜多巨壑无底如盘涡远近幽深杳难测寒云冷雾纷荡摩因思未辟天与地澒洞无涯惟水气轻阳一隙渐飘浮大块无边遂凝滞波涛荡漾成高低刚为金石柔土泥此山想得阳之极层峦削出天之西独恨古来壮游者足迹不到兹山下遂令竒絶委幽穷无由题品继风雅我才虽非作者流爱此欲去还夷犹摩娑石壁写长句千古当与山同留
　　鳯凰台歌次虚庵韵
　　吾闻鳯鸟不与凡禽栖隆周之时曾集丰镐西锵然一鸣向人世喧啾百鸟不敢争与啼昔有名臣黄覇生汉世治民之才逈与时流异颍川出守曾几何休风数感灵禽至灵禽文彩明山川和音哕哕闻中天遂筑高台表神异台空鳯去余千年只今坏埒才数尺野鸟纷纷竞来集简册空存纪瑞年荆榛不复快覩迹我来防马登高丘荒台已远犹囬头为忆循良心耿耿缅怀瑞物情悠悠鳯台鳯台重披访往事何须空怏怅方今圣明治理登俊良会见一朝飞去青云上
　　舟中苦热
　　大江千里流炎日暑气波光互蒸湿火云压风空不来舟中苦热何太剧坐睡昏昏汗雨流对食欲餐还复休扣舷直欲发狂呌安得少昊囬清秋安得少昊囬清秋一洗烦热情悠悠
　　洞庭湖歌
　　吾观庖牺龙马图五行惟水居其初自从清浊奠高下山泽通气无时无荆南之水亦众矣壮观惟有巴陵湖世俗相传八百里足迹未到空踌躇今秋持节来南楚舟泊岳阳访竒古登楼始得肆遐观万顷洪涛际天宇如从东岱窥沧瀛一防仙山隔烟雨长风歘起层霄间渤渤汹汹增狂澜轰天掲地急雷鼓排空炫日堆银山须防风止波涛定涵泳虚空开玉镜金乌饮渊千丈红白鸥落影一行动行客喜甚无氛埃连翩大舸争往来我亦飘然下楼去放舟中流何快哉蜀江西来半天泻潇湘南接苍梧野一剑横空有所之丈夫不作悠悠者洞庭洞庭七泽雄邹鲁昔有观澜翁我今赋此良不茍乃知有本无终穷
　　沅州春日歌
　　南州二月春来早緑水青山四萦绕城中何处足春光御史台中富花草牕外青梅结子稀门墙桃李争晴辉暎日红绡正缕缕漫空白雪何霏霏芍药锦苞犹未啓兰荪露叶光泥泥杨柳风搓碧玉丝芭蕉叶吐青鸾尾苔茵展地萱草长千红万紫遥相当竹林好鸟自鸣寂菜畦蛱蝶殊悠扬生意由来满天地糚防池台足佳致门清祗觉白昼长庭闲况复游丝细静观元化深无涯中心黙黙含春熈愿効冰霜逹阳气普期八表仁风吹








　　敬轩文集巻二
　　钦定四库全书
　　敬轩文集巻三
　　明　薛瑄　撰
　　歌行
　　杜鹃行
　　昔读古人书知有杜鹃名今泛沅江舡始闻杜鹃声杜鹃生子不自哺野老相传之语如少陵惟有古来称望帝变化无端竟茫昧吾意百鸟相推尊亦如蜂蚁君臣义气化感物不自由四月五月声喧啾一声未了声转急千林万壑波涛秋逺客扁舟睡难着两耳还遭杜鹃聒归心一夜忆虞廷鸣鳯时应集阿阁
　　续杜鹃行
　　杜鹃变化有无宁复论百鸟之中乃为众鸟尊以兹少陵托忠愤再拜谓是古帝魂我来何处闻逸响扁舟夜泊沅江上林霏拂岸滩风清峡影沈波江月朗下逺乍近鸣未休聴之转急如有求逺客毋劳厌恼聒少陵忠义方难俦
　　壶头歌
　　沅水南来几千里乱石激涛蹴空起急捎官舫上巉岩闲倚驿楼看山水隔江万叠云峰稠一峰平立名壶头云是伏波驻兵处至今石室留山陬忆昔炎纲断如缕草窃纷然防寰宇宁知田牧隠竒才挥斥奸庸识眞主西征实借聚米忠南伐谁比铜柱功中兴诸将数筹畧直与贾邓争豪雄老身甘向边陲殁誓扫羣蛮静坤轴壶头战死非无情天遣英灵镇南服跳梁小丑胡为哉竟因遗筭稽颡来虽云未雪薏苡谤白璧本自无纎埃昔于青史叹高识今向荒山访遗迹怒涛犹帯薄伐声愁云似是忠愤积马侯马侯真丈夫大器自与凡材殊庙食勳名几千古英风激我章句徒
　　骢马行春歌为陈侍御赋
　　五百啓运天地清羣贤奋翼风云生九重治理逹逺迩王度实借执法明同年才子青云客意气昻昻超等列孤松耸壑见高标一鹗横空叹奇绝今年持节辞金台青骢蹀躞万里来乃知霜雪达阳气马蹄到处山花开邂逅沅阳话畴昔昔曾联歩趋文石豸冠已觉凝秋霜绣服还应绚朝日沅阳宪署情何多连床对榻同吟哦吟哦未已欲将别索我骢马行春歌愧我诗才劣韩杜长篇险语急难就强操纸笔为君题挂一何止于万漏骢马骢马登周行揽辔直拟清四方发奸凛凛息豺虎洗窟蔼若囬春阳古来豪俊皆如此陈言雅欲追芳趾相将努力笃忠勤图取英声耀青史
　　歌风台歌
　　素灵夜哭秋郊月汉祖呉钩三尺血芒砀云气从飞龙咸阳竹帛随烟灭独屈羣策驱羣雄汉中一旅红旗东韩郎对语识成败董公遮説开天王者之师仁以武诸侯効顺力如虎关河百战芟羣雄垓下一歌散强楚风尘荡涤天下清万乘不忘布素情黄屋归来见乡邑宴饮父老如平生酒酣防剑高歌起歌词激烈振天地雄志深知大业难覇心尚思猛士倚羣儿逐和声悠扬起舞四顾何慨慷乐极哀来泪沾臆魂魄千秋思故乡遂令此邑为汤沐独承天宠何优沃四百休运同始终三国遗民想兴复至今有台泗水濵雄豪一去余千春壊埒层层积苍藓平原漠漠生黄尘我来正値清秋暮桑柘萧萧叶飞雨泗水南流芒砀高覇业王风复何许徘徊重是古帝郊摩挲石刻心劳焦俯仰秋天莾空濶杳杳鸿鹄凌风高
　　昆阳行
　　策马从北来南渉沙河渡登岸得平原极目风景暮暮天落叶何纵横翻翻乱触马足鸣苍山无数昔人逺前瞻忽及昆阳城城南滍水流城郭英雄事业犹如昨白水眞人在侧防谨厚伊岂常情度是时炎运寒如灰五威使者车奔雷惨惨三精云雾塞萧萧九县飚风回眞人一怒奋神武手握赤符兴义旅昆阳大战开天功乌合如林散何许吾想当日严杀多洗兵雷雨何滂沱滍川倒流虎豹伏乱麻尸积山嵯峨自尔威声震天地凶魁恶党防飘逝夏后周宣果再兴成功磊落光前世悠悠此事千余年至今父老犹相传我来正値太平日战地尽作桑麻田生平游览好竒特徘徊吊古中肠热举鞭一笑寒天高万里关河坐超越
　　襄阳歌
　　持节过樊城南渡汉江曲汉江逺自嶓冡来遥望眞如鸭头緑江干楼堞何峥嵘壮哉快覩襄阳城少日常思一游览今朝始遂来经行经行处处多遗迹满目苍然悲思集后人游似前人游古人忆是今人忆欝欝岘山翠遥遥鹿门深残碑人堕羊祜泪隠居谁识厐公心厐公一去已千古尚有清风洒寰宇茂林鸟宿鱼潜渊区区刘表焉能取城南习家池池水清涟漪当日山翁酩酊醉风流未许他人知更寻王粲宅留井岘山麓铜瓶无复汲深寒蔓草空余覆幽緑悠悠往事难具陈高名尚有隆中人师出二表鬼神泣图成八阵风雨频乃知襄樊士风好由来英达何草草汉水东流岘首高秪因配此名不了方今明圣坐垂旒百年礼乐登虞周仁恩已满天地大王化久浃江汉流江汉游女心如结士习诗书仰先烈乌台使者来作歌期与国风传不歇
　　过鹿门山
　　西来汉水浸山根舟人云此是鹿门峭壁苍苍石色古曲迳杳杳藤萝昏乱幽谷不知数底是厐公栖隐处含情一啸江风清双橹急摇下滩去
　　游沅州城南
　　廻环绿水流城陴出门一顾心懽怡连林竹树献苍翠缘江梅柳争芳菲和风荡耳沸箫鼓晴日照水流旌旗沅湘信美匪吾土中州久客还思归
　　寄颉文林侍御
　　前年挂蓆趋北斗九月泊舟都门口绣衣人是同乡人骑马江边问行久龙江驿里同徘徊呼酒饮我何壮哉兴酣往事真草草愿倾东海添樽罍别后倐忽几寒暑呉江木落洞庭雨黔巫东望山嵯峨恨不高飞揷翎羽丈夫本是重四方眼底道路如寻常风帆早晚下呉会仍寻旧约歌慨慷
　　寄朱侍御歌
　　吾观古来磊落大丈夫致身特达自与凡才殊若不功作霖雨润枯槁便当手持玉斧清寰区二者都应不可得大田可稼长川渔生平抱此心耿耿烂读古书极驰骋中年滥骑乌府騘几载蛮荒苦便静忽闻按部同官来江山六月霜风囬楼舡弹压湖湘百怪息宪节荡拂溪洞云烟开是时思得懽然一相遇何意黄鹄东飞燕西去令人凝望佳节过开尽冬梅老春树春树纎纎柔叶多沅江江上浩烟波喜得瑶华好音信兴来独立东风歌歌成写寄凭双鲤心事非公复谁理会合悠悠自有时还期高议金门里
　　黔阳江行歌
　　黔江转急势未已两岸苍崖削天起官船双橹疾于飞倐忽云林过百里生平胆气尤崛竒三年蛮徼甘奔驰恶滩险浪不经意白日自保公无私空囊敝箧一何有满束古书置前后船牕豁达涵虚明书中得意宁容口忽忆江山千古长不知何日开鸿厖隂阳争胜鬼神急造化不停真宰忙千竒百怪气参错轻飘重坠奠清浊三光宣精四海明五行顺序百卉作有物不名复不凋泯黙万化常超超眼底江山未为壮大地比是犹毫毛感此人生浪自苦万事悠悠随所与放歌一曲南风来坐对青天两无语
　　鹤山小隐
　　大江之右多竒天台远与罗浮通鹤山苍苍在何许嘉名独擅东南雄中有隐士好事者作图远寄乌台下乌台柱史隐士交持巻索我挥狂毫开图指防山佳处峭壁廽峦簇烟树涧花流出山中春松风扫遍溪头路数椽茅屋何萧然白云檐宇常周旋读易已了嘉遯趣作诗或赋招隐篇此境初从柱史説令人掩巻想竒绝振衣千仭或可期万里云霄坐超越
　　齐都歌
　　偶把渔竿来渭水诸侯八百从如蚁洗兵一雨天下清兴王事业应难比茅土之封东圡侯奄有青济都营丘千乘龙旗照沧海百层雉堞临淄流淄流拂曙歌钟起人物喧阗隘都市黄金白壁酬君公文马雕轩觐天子前朝后市何辉光歌台舞榭遥相望长劎危冠盛皋虎珠亷绣幕围姬姜伯业相传仅千载宁知时去繁华改盗贼公然窃寳弓坐令青社无光彩是非得失俱悠哉空余废址连荒台徃事凄凉不可问淄流呜咽悲风来
　　古松怪石歌
　　山东宪署两绝竒古松怪石相蔽亏耳畔或闻海涛作眼中不见云根移皮皴鳞蹙澁寒雨霜雕雪刻莓苔聚方惊白日起潜蛟更讶幽隂踞虓虎因怜二物争豪雄壮顔毅色孰与同阅世不今亦不古回头几觉凡物空岱宗千尺云昆仑一勺水安得良工为我写此松石图坐携造化入袖里
　　怀忠堂为都指挥李进赋
　　将军树勋起云中结发慷慨从飞龙几年拥节驱罴熊扶桑日出西崆峒旄头射落天山空青海不复烽火红仁义之将良可宗丈夫不数卫霍功时清包褁刀与弓八蛮入贡重译通朅来分阃何从容敦崇诗礼轻豪丰所居之堂名怀忠怀忠事业应无穷我虽儒冠心颇雄寸管不让三尺锋等闲禆补造化功拟今四海歌皇风怀忠将无与君同
　　登州行
　　騘马晓辞莱子国北上高冈俯辽碣辽碣万里天风寒山溪二月凌澌结空蒙极目春无邉春涛汹汹揺春烟还从绝岭下长坂高城忽起沧溟前沧溟倒浸红楼影通衢豁逹尘埃静已应持节是明时况复观风得佳境天开海阔霜台高霜台远思何飘飘巨鳌戴山真浪语大方见笑非虚謡乾坤俯仰高歌起有物无名大莫比瀛海茫茫未足夸真是人间一水
　　望海歌
　　我生足迹半天下朅来持节临东夏万里沧溟入壮观洞庭彭蠡足惊诧三韩之西日本东元防少昊廻祝融归墟尾闾杳难测清江碧汉来无穷碣石依稀望中小天台不断连山绕烟波明灭散羣鸥云水空青浮众岛扶桑渐觉明朝暾还从海底升金盆太隂灭尽清辉发羲和穏驾波无痕有时飓母逞神武冯夷撃鼓百怪舞白浪峩峩摧雪山黑雾茫茫涨天宇三山六鳌安在哉祖龙已去刘郎来楼船不复返秦使云帆更欲寻蓬莱雄豪千古俱沦没唯有潮声尚如昨从谁海上论盈消独倚苍山防寥廊
　　东平行台十五栢
　　行台台上十五栢一一皆抱梁栋姿自应生长得元气更当培植需良期孔明庙前今在否才大空闻少陵语何如此木生中原万牛不用可立取
　　送王秀才省兄归京师
　　海右传闻此亭古亭中送客豪英聚清风入座华筵开流霞满眼金杯举是时霜落天宇高岱宗南望干云霄况复齐川走沧海三山恍惚连六鳌山竒海壮环名邑落落高怀感今昔琬琰难酬北海词风雨寜如少陵笔想当促膝兹亭中飘飘逸气凌长空至今草木生光彩名将山水传无穷皇明文运超唐李鸣凤高冈鸣不已王君之府玉堂仙清秩仍兼举三礼难兄早擢贤良科内台执法平不颇朅来海岱振风纪王君柰此想思何鸿鴈联翩暂相接又是离亭动行色萧踈荷芰飐秋波凌乱桑榆下霜叶王君王君我所竒不须怀古伤分离但愿埙箎迭相应一门清誉流无期
　　琅琊行
　　正统六年夏五月予奉勅过诸城其地即古琅琊郡追念古迹湮没而喜今之民物宁熙是皆国家深仁厚泽培养休息之所致因赋琅琊行以纪之
　　秦祖琅琊台坡老超然台两台千古两寂寞但见参差云木山崔嵬我行正値四海升平日千里连城万家邑烽堠花开火不惊林园麦秀雉争集茫茫一气天无私山川民物皆欣熙三事小臣効精白九重圣主方无为但愿此景垂过亿万载天为城郭地为海人间无处不春台苏刻秦碑真戱乃
　　山水图为赵给事赋
　　黄门给事好事者一幅江山谁为写云雾波涛满眼生坐觉襟怀自潇洒衡庐倚叠岷峨高洞庭彭蠡洲渚交又疑雪消蜀水来黄牛白马増春涛细防清浊分天地地脉山形宛相际良工妙夺造化工白浪青林走云气縁江细路古木齐耳畔似闻幽鸟啼倚岸扁舟久将济入云茅屋谁同栖江草山花不知数采芳未是良辰暮英灵不闻涧谷歌仁智自谙水山趣忆我昔游天下时防渉险阻探清竒何如此图不出戸胜槩一览无所遗
　　送赵大参之浙江
　　浙右新参拜天宠赵君籍籍声名重晓辞仙仗出都门骅骝塞道香尘拥交游送别情何多离筵正値东风和山光入坐水侵席柳条弄色花满柯花前罢酒官桥逺潞水开防驿程转九重金阙尚驰情千里呉山行在眼呉山自昔称繁华居民比屋过万家西湖烟净拭明镜海门潮起翻银沙复有孤山号清境清溪浅露踈梅影处士不作封禅书节与孤山共高耸大藩形胜甲南东好山不尽湖江重薇垣轩豁挹清气使符出入宣皇风皇风正是全胜日圣明侧席求贤急方期礼乐过百王直使仁恩涵八极赵君好体轩尧心嘉禾莫使蟊蠧侵旬宣他日有成绩策勋还作商家霖
　　送卢知县致仕归金华
　　高秋九月都门道冠盖光辉耀晴昊离筵觞酌送者谁花县郎官乞身早郎官自是青云姿飞腾况值明盛时著书东阁见才俊之官南国怜英竒英竒未了哦松兴鹗荐陞官播佳政单父横琴今几年故里悬车想三迳三迳乃在金华阿金华山水名且多绕戸清溪潄寒玉当秀岭横烟萝到家尽得溪山趣交友过从乐相语为言壮仕老归来此是天恩最深处
　　题罗侍御仙舟出峡图
　　御史新图妙难比画船秋泛瞿塘水瞿塘水束三峡深两岸削鐡虚无里虚无难辨峯顶高白云林壑生虚涛阳台何处笑荒幻阵图回首思雄豪雄豪一去几千载壮志何须增感慨自知豸角邪可触不为声泪空洒东行更饱湖海观绣衣不日朝金銮览君此画动清兴扁舟便欲相追攀
　　题罗御史骢马行春图
　　青骢蹀躞长风起蜀道南来八千里揽辔不觉羣山高釼阁峩眉平若水行边正値韶光浓千岩万壑花争红晴霄丽日照旌节芳郊草软揺玲珑三川玉斧廵将遍父老懽传喜相见瘴厉都从淑气消隂寒总逐阳春变阳春本自天上来行春此日何壮哉还从画图识神骏廻鞭却上黄金台
　　张忠定公祠
　　乖崖自是竒人物两廻走马定西蜀才惊锦水云飞扬坐见雪山峯突兀龙剑破匣揺寒芒斩艾荆芥驱天狼父老但知歌舞乐黎庶不觉科征忙鐡心一念真能止侍女三年犹处子乃知金石诚可通遂使西人信如此功成拂袖归几年年深惠化犹相传蛟龙上天风雨急声名垂世日月悬至今西人感公德牲醑年年进公室廻头却笑鄙猥徒身名泯泯无遗迹
　　寄题广汉张魏公读书岩
　　广汉之山甲西蜀闻有石岩在山麓想当英杰未遇时擕书独向岩间读岩间日月闲且长逺从虞夏窥黄唐幽探造化鬼神变明察典礼人道常古书遍读饱经济一朝适与风云际社稷频将赤手扶砥柱不逐洪波逝金轮腾踔干与坤防防九宇皆兵氛要除和议正人极誓迎北辙归中原其如防口增萋斐一斥南荒垂二纪容光虽荷天开明孤忠竟与时已矣俯仰于今几万秋名将江汉无停流思公招公公不起遥想寒岩添我愁
　　西蜀歌
　　天险不可升地险犹可登西蜀之山盘亘大地几万里层峦叠嶂危峰峭壁何崚嶒西岭峩峩太古雪巫山苍苍晓云白北有剑阁中天削出石门高南有峩眉凌空夤缘鸟道窄羣山合沓险逺不可穷危梯侧迳无不相连通楩楠松栢古木不知数攅峦架壑隂森蓊郁起烟雾野花涧草乱杂难具名纷葩蒙茸齐霑天雨露熊罴虎豹猿狖相与为羣曹幽禽怪鸟雄飞雌绕各以时鸣号蜀山草木鸟兽之环竒也如此登高一望但见千里百里峯峦涌翠如海涛中有长江横界井络域发源岷麓东注沧溟无底谷深山幽壑溪涧千万支穿林络石竟与岷江共联属蜀水行地山入云东连呉防西昆仑梁州旧是禹迹九州地谁言自古隔绝不与通中原忆我緫角年曽来到西川惟时记一不识百白头廻想空茫然前年丹诏下田里布衣走马见天子擢官便作大理丞持节重到三川里三川山水得纵观笑睨重险轻狂澜不为三峡鸣堕清泪不为五夜鹃啼惨旅顔老读古书破万巻物理深深颇窥见大莫大于天无际眼中山水足惊羡慨此悠悠险隘区一分一合千古余奸雄割据奴辈尔干戈盗弄防子如独想南阳老诸葛三顾茅庐鱼水合复汉功留二表中出师星向五丈落至今庙食锦水头讨贼忠义垂千秋下视纷纷草窃盗名字泯没何异狐防澌腐埋山丘只今天开明运四海为家日岷江安流道途夷坦险阻失我作歌词纪载混一全盛时期与江山永永传无极
　　题刘都宪山水图
　　谁写新图妙难比叠嶂连峯向天起逼人已觉爽气清入眼浑疑暮光紫縁山细路分高低云林逺近何参差晴崖杲杲风日白隂壑惨惨雷雨迷沙水防茫绕山脚半空飞瀑银河落山光水色交清辉世外尘氛尽消豁忆我壮游大地中名山歴览千万重良工巧夺真宰意云气恍与诸山通刘侯家在江南住正在此图好山处开门只见金芙蓉散倚青霄不知数侯今官已都宪台家山尚自萦高怀匡时未许赋归去观图且喜清风来
　　题郑侍郎莲鹭图
　　高堂忽见华山顶十丈仙花开玉井新梢出水藕横船圆叶当空盖欹影纷披花叶相交加緑云片片连红霞疑是瑶池宴仙子酒酣肌理无纎瑕何处纷然下羣鹭伫立相呼复相顾六足联拳方比翼一喙低迟还独歩衔鱼仰视空外来故知两意无嫌猜参差九鹭态度别红莲香里同徘徊徘徊毛羽胜霜雪散布苍烟几防白浑如野鹤出尘垓廻视凡禽逈殊绝匪独九鹭粲有光就中饮啄性亦常不比饥鸢得腐防仰首却吓孤鳯凰无限雕鹯与鹰隼爪觜铦利性贪忍何如此鹭纯且真不搏不击意深穏谁哉巧夺造化工花鸟幻出丹青中防白真堪比君子还歌振鹭鸣西雝
　　题角鹰图
　　疑是楚公戴角鹰写出神气何棱棱健如熊虎一心猛快若风火六翮轻旷野秋高草萧瑟百万雄师大狝猎合围已见三面齐翻韝似觉千里窄纵横搏击鸟兽羣风毛雨血何纷纷云里鹍尚须避草中狐兎宁复论罢猎归来立高树似听风飚欲飞去安得真骨殄鸱枭长见鸾凤在云路
　　画梅歌为朱大理题
　　天地有清气钟人亦钟物阿谁写出江南春彷佛湖山见佳木老榦何槎牙柔条亦森罗踈枝夭矫相交加花神幻出连空葩长风吹落天家雪万蕊千枝晓争白瑶台仙子舞衣飘姑射神人佩珠结冰玉之姿孰与伦生来不受半防尘野草闲花真屑麄桃俗李徒纷纭物意有如此人间真太竒庾岭何须访消息孤山不用寻横枝但愿江山处处结真味共与塩鹾调六气星骑箕尾若可追编书垂誉过千世
　　山水图歌为蒲守徐孚题
　　谁写云山与烟水爽气清风盈幅起想当觧衣盘礴时坐驱造化入笔底须防削出金芙蓉奔湍骇浪争朝宗元气直穿古石裂悬流疑与银河通青林远近不知数林内山房啓晴戸时清似有招隠歌地偏不见采芝处我昔持节天下游东穷海岱西梁州忽见斯图忆所歴江山清思何悠悠河东之守好竒者特送图来索题写自知老大笔力防挂一漏万语非假强裁长句巻还时坐中尚觉留清飔仁知高怀在山水贤守玩此应得之
　　送郑侍郎归省
　　吾闻侍郎之父御史祖阅世如今八十五飘萧鹤发未龙钟巉岩俊骨自竒古侍郎蚤嵗簮笔趋螭头五朝出入迁擢宠渥稠往年龙勑推恩出天府前年鸾诰封秩来庐州老亲荣贵重重真罕比银章金带照耀乡闾里侍郎官署居南京思亲只隔长江水今春乃上陈情归省章报可丹诰飞下五云乡试问此时拜恩感恩意东流之水与之谁短长便理南归旧囊槖沙头潮退画舫阁京华相送尽公卿冠盖追随出郊郭是时正値春光明媚春气和柳条弄色流莺歌江草萋迷含烟竞驻紫骝马江花凌乱随风飞拂金叵罗酒尽潮来挂征席想到家乡秪几日升堂拜舞多弟昆堂前罗列儿与孙歌曲庭闱沸丝竹賔朋门巷如云屯大啓华筵斟夀酒懽声喜气倾前后齐言灵椿不老南山高共愿亲龄与之同悠久
　　送安城戴勿谅归江西
　　戴生大司成之侄婿经授春秋防凡例春王正月大綂明西狩获麟笔削既二百四十二年指掌中属辞比事须融通谨严独得昌黎老大义特造伊川翁经世之书真大典鱼鲁何如尚讹舛胸中要自有权衡笔下何须苦裁剪戴生业此凡几年一朝归兴何翩然连环屡夣老亲面兰桡便理西江船江头载酒纷纷来送别半是青云之器桥门客离情草草何足云英论滔滔殊未竭明维九月天宇凉洞庭木落南鴈翔丹枫耀日染霜叶白云暎水揺秋光祖筵酒尽挂征席千里乡闱秪几日升堂拜舞称夀觞倍觉双亲喜盈溢双亲之喜将何如有子一别三年余但得经书载子腹绝胜甘旨左右趋戴生起拜奉亲志读书须学圣贤事古来声利等浮云直自麟经遡洙泗
　　春江送别为陈侍御兄赋
　　有客有客官内台难兄千里拏舟来典衣沽酒共欢笑狂歌放饮怀抱开灯前几时同聚首又复怱怱各分手借问归期何太忙荅云慈母相思久交游出祖春江边春江杨柳含青烟维舟荡漾碧波里倾觞防灔飞花前玉瓶酒尽征帆发咫尺风涛分楚越沙上鹡鸰相背飞云间鸿鴈分行别莫云去住难为言谁似君家贤弟昆难弟致身位方逹难兄归飬名何尊想到淮南春未老慈亲手弄连环好称觞正値佳节和戱防偏宜晴日皎切切丁丁母子情为言官况清如冰防有鸾章下霄汉褒封永作家门荣
　　送虞宪使考满之京
　　山东宪使何昻藏鐡心古貎眉发苍出入四朝荷天宠操持一节飞秋霜海岱茫茫几千里十年监部平如水只今报政趋神京僚庶追攀情不已薰风杨柳城西亭绮筵别酒倾银瓶一举十觞劝公饮气酣感我千古情千古之情向公道要使苍生乐熙皞内台黄阁正需贤此去严程到须早
　　醉吟楼歌为刘佥宪父赋
　　醉吟之楼高且雄谁其作之醉吟翁翁心豁落真宰同作楼直欲凌苍空危梯缥缈叠撑拄层轩洞达相开通白云片片宿梁栋青山隠隠当帘栊长夏绝超爽灵风洒清响秋蟾散影九万里晓雪悬光一千丈四时风景佳翁来日登赏赏心苦未足呼酒涤尘想一觞一咏自风流兴酣万物良悠悠傲睨五岳众山小吞吐七泽三江秋有时醉倚阑干望八极便欲排风御气仍丹丘却思李杜文章伯只今已作神游客举杯且复一招之招之共饮楼头月月光入口清心魂唾珠洒作澄江雪澄江雪何茫茫瑶翻玉涌蛟龙翔是时翁与二子相颉颃搜括百怪神鬼蔵陶镕万象造化忙乃知醉吟楼不让采石江边亭浣花溪上庄
　　遇知行简陈广文
　　岂不闻北海鹏扶揺一夕起搏击九万程又不见渥洼驹朝饮东海水暮宿昆仑墟古来磊落竒男子变化腾骧亦如此英风激烈干云霄伟绩轩轰冠青史我昔年少天下游大河南北西梁州望逺将登岱岳顶观澜欲泛溟渤流尔来战艺梁园日秋月离离桂花实更随春水到龙门一跃风涛生霹雳中间敛翼就闲居峩冠且复歌唐虞半载悠悠客京索千钱僦得城南庐城南之庐绝萧洒开门直见南山下南山朝青暮亦青人情谁似山光者陈夫子儒之豪早年独歩亨衡高雄文应不让班马清词真可追风骚籍籍才名三十载到处菁莪秀而蔼春生杖屦乐薰陶霜吼金钟共倾骇众人视我同众人先生视我情何真乃悟知音古来少伯牙独与钟期亲先生賸注樽中绿我为先生歌一曲老天生才既有需岂向尘埃长碌碌一歌既竟还复歌歌长此意将如何残冬便须终日酩酊醉春来喜见万里风云多
　　题王司训汶阳亲舎图
　　先生累叶居邹鲁礼乐诗书绍先祖夫子遗风饱已闻杏坛遗迹频经覩一自賔兴上玉京便拜除书绾丝组官在中州千里余回首乡关路修阻为因甘旨缺晨昏故遣良工写乡土淡霭初分岭上村轻烟乍防天边树洙泗防茫洄不流防岌嶪黯将雨凭轩忽若无丹青汶水之阳见庭宇花间一鸟窥帘栊竹里儿童随杖履静听如闻琴瑟鸣细防似觉斑斓舞先生乃是纯孝人思亲对此融心神锦衣有日遂荣飬夀觞更祝如大椿吾闻昔日唐忠臣大行防马高嶙峋白云孤飞绕亲舎望之不觉涕零巾至今香名满人耳先生岂不追芳尘愿将此图莫轻掷子孙永作传家珍
　　留别王大尹
　　忆昔年少登公堂公堂开宴罗笙簧红烛传觞鹦鹉暖锦笺落笔蛟龙翔贤侯爱客情无已留连夜宿重帘里香消古鼎语未阑月满雕梁眠未起中间契阔十年余千里关山恨索居何意今朝复相见烹羊酾酒为懽娯愧我马蹄随计吏朔风又卷河梁袂握手难忘父母邦铭心佩感贤侯义贤侯之义孰与俦冰壶玉鉴涵清秋报政行将觐明主春花相约鳯池头
　　题醉仙图
　　画图忽见瑶池仙排风驭气今几年弱水蓬壶恣往还沧海见説成桑田流霞之酒如长川偶来醉倒东风前长松落落芝芊绵羣仙倚侧坐与眠壶既为之倾瓢亦为之顚沈防不管山花妍拂防凉飚神凛然共骑黄鹤凌苍天
　　赠同年
　　吾闻洞庭之水几千里巨浸茫茫接南纪蛟龙夜舞风涛寒鸥鸟晴浮镜光紫岳阳之楼高且雄元防北牖南祝融娲皇悮落补天石君山一防玻璃中咄此湖山两竒绝孕秀储精此其穴应有贤俊生乎间岂独崧高产英杰我昔年少天下游只今三十来神州同时射策揔豪迈翩如彩凤翔高丘有客昻蔵好眉宇家住巴陵几今古已应秀气钟湖山更觉词华绍先祖偶骑鲸背游赤霄赤霄仙子争相招想当沈醉碧桃下一花吹落春江潮自尔楼神元圃侧炼气餐霞学胎息一朝九转就还丹羽化千人万人识清水芙蓉吐异葩兰苕翡翠相交加珊瑚色明海底树云锦光吐空中花紫府之名照丹箓钧天细听箫韶曲欣逢明圣登俊良喜遇升平调玉烛马蹄共踏金台春与君义气殊相亲志节功名须努力赓歌愿作虞廷臣
　　金台春意图为夏进士赋
　　西山千仭挿天碧东海排空浪头白山雄海壮拥神京中有金台临紫陌台高迢递绝尘埃九天星斗罗三台台前一夜东风起吹得皇都花柳开花枝杲杲明朝旭柳色依依袅轻緑九衢车马睹晴辉万井笙歌连曙烛有客磊落丰城人寳劒出匣光芒新两度青云不得意今年一举超常伦金台骀荡春光好对策彤庭漏声晓寳殿胪传瑞气多天门榜放祥云绕锡宴南宫春昼迟锦袍不管杯淋漓醉向和风满归路紫骝蹀躞争骄嘶绮楼翠牖出云幕粉黛朱顔拥芍药倾城人防绿衣郎意气昻昻动寥廊幸逢明圣坐垂旒联翩彩鳯鸣高丘成名祗向鴈塔写放歌不作平康游金台春色防未已又沐天恩还故里尽将此意入丹青期与乾坤传不毁
　　送刘侍御
　　青騘晓嘶春日明银鞍穏被珂玉鸣豸冠绣服何光荣乃是鸟台柱史朝神京故乡之山郁峥嵘绿溪白石蒲芽生交朋相送难为情大捶鼍皷吹匏笙四筵列坐皆豪英高谈直使鬼胆惊醉来不觉金罍倾起舞意气殊纵横我歌一曲送君行丈夫立志当轩轰古来多少彯华缨惟有忠义留芳名岂无鐡靣寒亦有揽辔清愿君追取二子烱烱之精诚仰酬盛世开隆平
　　苦雨
　　凉风飒飒雨声急出门跬歩苦沾湿山城拂地云雾深河渚交流潢潦溢田夫野妇坐叹息园中有枣不可食况复离离禾黍垂及时不得收获力一年百事望秋成秋成奈此滛雨积谁哉为我诛云师宛见青天行白日男亦欣欣女亦懽有衣有食安家室
　　郊游
　　客居烦聒毒我肠偶骑欵段登周行西行三里渡小水北上百歩临高冈逺近人家翳乔木依稀邮舎围垂杨是时陇麦半干槁南风起浪日色黄所遇林桑已空兀谁家妇女犹提筐惟南有山接嵩少云门开阖峯低昻清回爽气彻心目便觉尘虑都消忘回鞭窈窕歴溪谷野花野草供幽香殻蜗垤蚁各生遂潜鳞飞鸟咸徜徉东折萦纡歴平坂纵观大化穷毫芒乃悟羣生隠无极始知一气包鸿荒此意悠悠真罕识令人酷忆防也狂缓辔归来日已夕满怀风月天茫茫
　　故镇行
　　北山崒嵂界天碧山前古境烟霞集两街老木风飕飕几道寒泉声沥沥沟塍缭绕禾麦稠椒林果实被道周人家门巷甚萧洒村园水石殊清幽西边梵宇临深谷俯视溪田蔼新绿钟阁风云入壮怀佛殿金银炫尘目断碑苍藓还摩挲细看嵗月良已多赵宋金元迭兴构黄童白叟争奔波夸雄竞丽犹未已衰歇几何还又起大道由来甚坦夷何不归斯而舎彼亲朋导我村北行丛祠户牖涂丹青龙堂鬼物极雄怪土祠洞府何幽防还复﨑岖歴西涧褰衣竞渉波凌乱高柳啾啾栖暮禽平芜语飞燕嗟哉此境良亦稀游览未毕情依依念我昔年走天下每逢山水娯清辉况兹故里好林壑有田可耕薪可斫待余他日重归来拟卜山居寻旧约
　　西硙行
　　偶来与客游山前地幽便觉人境偏路入青林几萦曲浓隂不断风泠然防防清泉来逺谷绀色寒声莹心目石梁急泻跳明珠草岸平流浸青绿北行更欲寻泉源山门蓄雾势吐吞两峯秀出半空里锦屏屹立当中尊复憇山【阙】小琳舘洞戸云扄殊宛转袖拂尘埃读古碑茶余苦乏【阙】精饭归来白日天未中回头尚爱千云峯更待秋初稍凉冷还登绝顶窥鸿蒙
　　峡石山行
　　古道黄泥没车毂峻坂迢迢客行苦别寻细路出山椒俯瞰羣峰如累土山椒怪石何巉岩小大累累儿逐母忽惊耳畔过狂飚老木如人自掀舞隂隂空谷啼饥猿惨惨深林啸猛虎时时一顾破羇顔秋叶秋花觧媚妩霜林色重红欲然露菊香寒寂无语日暮崤陵风雨来千山万谷堆云霾回视人寰不知处恍疑驭气游蓬莱
　　新安行赠王广文
　　西通崤沔东洛阳涧流曲折波浪浪连峰叠巘互低昻溪桥野店遥相望函闗开豁地一方新安老树浮高隍山廻川合郁苍苍储精孕秀不可当钱君若水慎行蔵急流勇退何徜徉韩侯擒虎智力强高勳亦可铭太常其余豪杰皆昻藏弱毫未易俱谈扬王乔古洞南山阳世传鐡斧殊荒唐洪鑪烈熖徒煌煌百炼不改纎毫钢古来雷斧坠穹皇隂阳抟结成锋铓鐡斧无乃类此行胡为末俗相惊惶我行爱此山水乡往来屡宿芹頖堂芹頖广文情慨慷时能取乐行华觞诸生罗列芝兰香争持斗酒浇我肠醉来意气何扬扬为之放笔扫粃糠掇拾故迹百十忘颇胜燕石为琳琅欲行不行意徊徨明朝别思俱茫茫
　　寄温县江司训
　　君住江南我江北关河千里万里隔一朝振翮起翺翔同逐春风游紫陌是时英俊天下来南宫角艺何壮哉岂意主司滥收采缪将寸木升崇台君持木铎向温邑曾问士风觧愁寂我亦拜恩归读书却抵荥阳问家室荥阳温邑隔大河相寻一苇曾经过严亲今嵗官河内往来扰扰如奔波爱君特达好心事一回相见一欢恣夏舘清谈移昼隂秋斋共宿发幽思有时酌我金屈巵我还荅以二鸟诗醉来意气觉奔放生平肝胆何崛竒近日分携隔风雨羇怀落落向谁语行将跨马过君家寄声为酿新秋黍
　　送萧都宪归盘窝歌【并序】
　　盘窝者都宪萧君所营别墅之地名也萧君江西龙泉人其所居里曰南园去南园十余里有山水林木峭列廻环蓊郁其间人以其地僻远而莫之顾萧君自登进士为佥宪时以省祭归乡里因游其地登高而望入溪而歩俯仰四顾知其胜绝可为退休之所乃命童仆芟其草莱而佳树列防其壅滞而泉流清则山若增而高地若辟而广水若积而深而凡云光霞彩嘉花美木千状万态献秀争竒于前观玩之久意若忘归萧君以古有盘谷以斯地较之未知其为孰胜因名之曰盘窝乃结茅以避风雨遂记其事而目为十景诗以咏之今年冬萧君以病得赐告之恩将南归寻所谓盘窝者朝之大夫咸为诗歌以赠之余亦赋萧都宪归盘窝歌以送其行云
　　古扬州之域今大江之西名山名水相望其间罕与之齐龙泉乃在山水最佳处盘窝直与盘谷争胜足以成幽栖吾友萧君生其邑钟秀精英抱高识神骏早掣飞电踪大鹏快展扶揺翼天上迢迢十二楼鸣佩早与羣仙游东俯扶桑枝西瞰昆仑丘珊瑚文彩沧瀛流呉钩光射瀚海头声誉喧喧鬓未改赐归倍觉天恩大萧萧行李出都城漠漠云帆挂淮海长江西上知几程家山次第来相迎盘窝林岭秀盘窝水石清东潭西障迭隠见马山龙洞相纡萦离口横波秋色冷朝帽之峯露高顶平林归翼晚来稀逺浦渔舟歌韵逈云陂春牧散无边高野秋禾成万井盘窝之景何其多萧君柰此盘窝何或时采其山或来钓其波松根茯苓自可斸而煑松花崖蜜亦可调而和山间茅屋极萧洒岚霭氤氲清水泻静时翫易窥见天地心闲日弹琴并与亲朋话盘窝之乐难具陈应知道巻堪怡神但恐勿乐有喜鹤书飞来自天上东山谢老未许独乐忘生民








　　敬轩文集巻三
　　钦定四库全书
　　敬轩文集巻四
　　明　薛瑄　撰
　　絶句
　　铜雀台
　　铜雀台高春日明春风无限绮罗情笙歌莫向西陵奏松栢萧萧起暮声
　　春日即事
　　一夜东风柳穗柔晓来红日在帘钩少年两两鸣鞭过唯见香尘扑马头
　　舟中杂兴柬韩克和刘自牧王尚文宋广文十八首
　　公等文章班马俦偶来聨歩上瀛洲天防又许归乡里同泛南风五月舟
　　天上同霑雨露多扁舟又喜泛沧波防防鸟背夕阳暮千里月明闻棹歌
　　霄汉银河接潞河诸公同此沐恩波于今又遂归宁愿渐近家山喜气多
　　万家城郭通州市十里帆樯潞水船清晓登舻望京国鳯凰楼阁五云邉
　　波光到底见星辰中夜行舟月色新睡觉水村鸡已唱云帆清晓过天津
　　细草防茫间渚沙烟林杳霭暗渔家舟行不辨东西处但倚危樯看月华
　　舟行暑气正淟涊岸上行人方欝蒸安得长风来万里顿令烦浊片时醒
　　天高云影层层出野旷河流曲曲长百丈牵风晴袅袅橹声摇月夜茫茫
　　两堤草色緑无际五月草虫声已清自是天机能动物舟中闻此倍多情
　　堤上闲游眼界寛青天不尽地漫漫此心便觉无拘碍谁信人间行路难
　　天开水面平铺月风涌潮头倒卷沙舟过前村迷逺近一堤杨柳数声鸦
　　夹堤杨柳緑依依傍水人家篱落稀小妇携篮卖蒲笋得钱含笑入荆扉
　　水畔人家舟作屋飘飘身世长儿孙几回睡足芦花月又引帆樯过别村
　　参透诗禅渐息机掀髯覔句句还迟橹声惊觉船梦遥见青天一鸟飞
　　才罢沿流又遡流关河不尽兴悠悠书生别有胷中畧闲防横江万斛舟
　　千年宇宙混舆图万里江河接舳舻泽国晚来飞鸟尽海风吹月上天衢
　　芦叶青青潮水平呉侬揺橹唱歌声歌声橹韵随潮去背立江风无限情
　　江北江南一水通往来舟楫自怱怱推篷独坐浑无语遥见青天日正中
　　酬陈广文送莱
　　秋圃应知雨露多嘉蔬分送奈情何书生咬得其根味絶胜金盘荐紫驼
　　早度古峣关
　　四围山势欝崔嵬清晓关门傍水开一骑秋风扬策度野花随路送香来
　　由蓼子谷取防路抵巩黄河北徙有感
　　此路经过已十年重来河水变桑田西风不尽登临意又见寒鸦下夕烟
　　巩洛道中
　　嵩高云气晚嵯峨清洛西风咽急波水色山光浑似旧宋家陵墓夕阳多
　　王弼墓
　　四圣千年道乆湮谁从羲画见天真先生埋骨邙山后犹有虚误世人
　　宿白马寺人家
　　白马驼经事已空断碑残刹见遗踪萧萧茅屋秋风里一夜雨声乡思浓
　　函谷关
　　嬴秦烈熖掩全齐谁遣君侯更向西关上月明关下路英雄千古怨晨鸡
　　登平陆城楼四首
　　独倚危楼日向西洪河风起浪高低中条北去无多路回首乡关路不迷
　　断岸奔流万里风踈林黄叶九秋中画阑干外斜阳暮并作离愁一段浓
　　客愁偏向九秋多况复登楼望浊河相去农才咫尺苦无一苇暂从过
　　中条秋色满山城一上危楼感慨生天外黄流来滚滚扁舟端拟驾长鲸
　　兴让里
　　岐阳日色正辉辉才被余光便息机却把争田为弃土顿令江汉总思归
　　山水小景四首
　　湖水茫茫浪拍天春风湖上有人烟小楼半在花林内帘卷青山看钓船
　　石上长松落午隂有人松下鼓瑶琴南风过处浑无迹秪见千山万水深
　　老树苍崖满目秋水明沙浄晚烟收如何万里长江内只见斯人泛一舟
　　两崖雪罢树无风泛泛扁舟水月空疑是山隂寻戴老此时清兴正无穷
　　七夕三首
　　絶怜天上有佳期汾水西风独夜时望断银河仙路逺鹊桥不见度星旗
　　身世浮云无定迹客中二十四囬秋故乡此夕逢佳节闲看星河彻夜流
　　三处三年逢七夕鄢陵京索晋河汾人生是处堪行乐领取清风对酒樽
　　留别诸友八首
　　留连冉冉已过夏离别怱怱又値秋酒尽玉壶歌舞散月明千里照汾流
　　多情累月重留连惆怅西风送别筵咫尺江山暂分手及归应在早花前
　　緑树秋风起夕凉离筵歌舞断人肠欲知别后相思切明月关山满路霜
　　楼头钟尽晓风清南陌殷勤送我行十里汾流两岸月祗应总是别离情
　　汾水西风生夕波离筵忍聴唱骊歌男儿不洒相思泪翠袖红裙奈若何
　　离鸾别鹤不须愁暂向中州访旧游待我明年二三月看花同上禹门楼
　　扁舟清晓渡汾河露草风芦两岸多却望高城云雾尽好山一帯列青蛾
　　锦瑟银筝酒半酣离情几许旧曽谙却怜后夜相思处三晋山高月正南
　　秋日过洛阳
　　洛阳城西今又来飒飒秋风吹客怀禾黍荆榛蛩韵切昔人曽此起楼台
　　中秋对月遣兴
　　凉露满天秋气清月光先到客邉明举杯对影深相属只有姮娥不世情
　　元夕寄故乡诸友八首
　　故乡千里隔关河好景年年客里过又见元宵春一度红灯几防月明多
　　乡人新自故乡来千里鱼书手自开闻道家山风景好玉笙吹月共徘徊
　　寂寂闲门掩月华春街儿女任諠哗窻前坐乆银灯烬首首诗成只忆家
　　莫道他乡胜故乡思归一日九廻肠元宵忽共乡人语为写新诗寄上庠
　　思乡无日不关情况复春灯对月明欲作家书附回使归心先过洛阳城
　　旧説归期已失期更逢佳节倍相思交亲若问今何似客里春来困酒巵
　　中州何事重留连忆别诸公已半年迟我河汾看春色百花深处酒如泉
　　回首乡关入夣频马蹄踏尽几年春客中胆气峥嵘甚肯把明珠漫赠人
　　题毋处士画梅竹二首
　　疑是孤山处士家暗香浮动月初斜千红万紫虽无数独领春魁是此花
　　湘江两岸鹧鸪啼翠袖天寒日又西可是无人伴幽独纷纷桃李下成蹊
　　行黄河岸上
　　苍崖千仭俯黄流滚滚波声大地浮惆怅灵槎无复见壮怀祗拟付神游
　　看杨花戱作
　　纷纷拂拂雪花香旋逐囬风过粉墙坐困緑隂看未足无端春思正悠扬
　　题蒲守刘公梅竹二首
　　谁倾金醴醉仙娥绰约朱顔总已酡莫向风前吹玉笛恐惊春梦入江波
　　此君老矣势犹豪新长孙枝节渐高好似一门贤父子清风相倚逈难招
　　韦广文送醯
　　鼎鼐何堪欠此生银瓶携送满寒清从今肝膈添诗思肯使酸斋擅大名
　　过贾鲁宅
　　长平驿是相君家不见当时富贵花只有苍苍乔木在至今犹宿夕阳鸦
　　长平
　　行过长平惨旧名路人犹指昔年坑不知当日将军死地下曽无见赵兵
　　荥阳道中九首
　　老亲官定覃怀后游子南来京索时舟渡浊河高处望太行秋碧绕天涯
　　前途十里即温城暂向村林避欝蒸野老多情能欵客呼儿旋撇瓮头清
　　一年几度过黄河霁景清风此日多临流滚滚兴无尽直欲遥吞万里波
　　河水南邉广武山山头簇簇故城闲徘徊不尽千年事秋草秋花驻马看
　　独寻危坂出高冈蔓草荆榛古道荒谷口人家似仙舘几间茅屋防垂杨
　　一上河濆眼界寛秋风禾黍动秋山敖仓甬道不知处唯见孤云自往还
　　连村緑树乱蝉秋禾黍离离正满畴为爱中州好风景挥鞭不厌往来游
　　天高地阔鸟云飞天际凉飚动客衣万物生成看未足满怀清思正防防
　　马上看书意若何悠悠随处任经过举头忽见南山近爽气清辉倍觉多
　　次刘佥宪见寄韵四首
　　忆对清隂转午迟杯行到手欲无辞高山流水今何处鸿鴈南来有寄诗
　　开缄忽见右军书丽句清词惬所需何限相思动秋意蝉声况是晚凉初
　　几年持节道途间骢马遥遥意气闲况有青山随处好料来诗思未应阑
　　宪府新成小屋居居中惟贮旧琴书希声古道应何似一榻清风乐自如
　　通鉴
　　千二年来治乱机只从理欲辨安危若将此鉴为心鉴三五如何不并归
　　禹门
　　连山忽断禹门开中有黄流万里来更欲登临穷胜观却愁咫尺会风雷
　　渡口
　　两崖陡起束狂澜南去沙平势漫长有扁舟依渡口行人莫道往来难
　　栈道
　　石岩危柱迭相承阁道萦回接杳防天上黄流来滚滚长风五月洒衣清
　　明徳宫
　　碧瓦朱楹白昼闲金衣寳扇晓风寒摩云观阁高如许长对河流出断山
　　宫前老栢
　　苍苍老榦铸青铜缕缕香毛引细风自是栽培年嵗乆托根长近禹王宫
　　看鹤楼二首
　　石磴盘云到上头高风五月已惊秋眼空四海无纎物惟见黄河天际流
　　一柱巍峩势独尊鐡崖三面下无根偶登絶顶思前事满目河山孰与论
　　水阁二首
　　水阁凭空结构牢苍崖直下俯洪涛辘轳牵绠应千尺还似垂纶钓巨鳌
　　飞楼缥缈架黄流滚滚波声世界浮遍倚阑干忆前事功成四载几经秋
　　后土祠
　　一木为桥渡断溪山风水气冷凄凄千年古庙苍崖下万里河流正在西
　　石龛
　　古屋纵横半亩余只疑神鬼护隂虚苍崖直上通元气防防寒泉滴露珠
　　靖应姜真人庵
　　靖应真人隠者流声名往日动宸旒功成不在飞升去禹庙连云桧栢秋
　　题四景四首
　　云满青山水满溪緑杨红杏绕幽栖抱琴童子随师去归到桥心日未西
　　水心亭子四山青亭下荷花照眼明我欲唤船杨柳岸隔溪终日不闻声
　　四山木落晚江空江上茅斋爽气中立尽秋风何处客矶头日日看飞鸿
　　怪来寒气袭襟裾忽向高堂见画图树老山空江似练扁舟不受旅人呼
　　题季札挂劒图
　　心许君侯口未言归从陵树挂龙泉生平负诺知何限始信当时公子贤
　　题负薪图
　　自古诗人咏伐檀山中不道负薪难到家逺近何须问行过溪桥路已寛
　　四皓图
　　雪鬓苍髯识者稀功成犹自昧先几宁知后日纷纷处却道刘侯计已非
　　睡熟
　　睡熟不知风大作到晓犹闻波浪声起坐覔纸欲题句却忆逺人无限情
　　纪先人旧游三首
　　坛树浓隂覆四墙春深好鸟啭笙簧慈亲此日不同听乐意翻成泪两行
　　西壑南冈景物幽先人曽此数追游重来不似当时兴緑草红芳总是愁
　　先人最爱佳山水每对清流翫翠防俯仰忽成今与昨防山防水泪沾衣
　　检旧书得先人手迹
　　素帙窻前自巻舒忽防先父数行书分明笔迹如平日一字伤心一泪珠
　　题钱舜举山水小景
　　琪树秋风生早寒楼台缥缈暮云间桥头有客长无事闲聴溪声静看山
　　观太极图二首
　　敛襟坐乆此心虚静看濂溪太极图理在象中元不杂莫于象外用工夫
　　一理隂阳及五行乾坤万物各生成莫言真宰元无迹乆向图中露此情
　　春兴三首
　　客居城市厌喧嚣举目云林变緑条好景一年都已过何曽散歩到西郊
　　怀抱何由一洒然劳生扰扰故相牵城南山色青如许不到云林又几年
　　又是春风换物华静观芳意浩无涯寄语莺花休怅望新诗已懒向人夸
　　新郑学宫夜宿
　　清飚槭槭响林柯夜宿秋堂冷簟波睡醒不禁乡思切满庭明月候虫多
　　刘广文携酒饯行
　　先人馆下老门生三十年来故旧情今日相逢头已白殷勤载酒问归程
　　过卢沟河有作
　　乌府新承帝泽覃又持宪节按湖南卢沟桥上瞻都邑金阙连云倚翠岚
　　出汉口五首
　　扁舟泛泛野湖平岸转奔流近汉城满目江山如画里留题多少旧才名
　　万里长江滚滚来楚山凝碧树如苔扁舟横渡浪花急一蓆好风何快哉
　　汉江南合楚江流新涨兼天雪浪浮黄鹤不来仙已去舟人犹指旧时楼
　　万里沧江水自东武昌烟树晚朦胧独持宪节怱怱过兴忆南楼夜月中
　　人家楼阁枕江烟江上危樯泊万船欲问当年无故老青山依旧水连天
　　出汉口至大江追忆往事有感而作
　　武昌城对汉阳城城下长江漫漫平二十年前曽过此烟波一望不胜情
　　览嘉鱼图经
　　闲览嘉鱼县地图半为山谷半为湖生民计业知应薄祗赖升平雨露余
　　公安咏古
　　古砌长衢满緑苔踈篱多傍水邉栽欲知何处怀平仲老竹荒祠风雨来
　　蜀江水涨如黄河江北诸山彷佛太行遣兴而作
　　蜀江浊比大河黄江北诸山似太行误喜中原应不逺却闻人语是湖襄
　　澧州
　　秋日秋风澧有兰碧峰如画水如环荆南自古多骚思长在闲花野草间
　　常徳
　　百里平川古朗州沅江滚滚向东流竹枝留得唐人句一曲西风碧树秋
　　武陵
　　万水千山旧武陵伏波曾此向南征只今无复壶头险击鼓讴歌乐太平
　　次同年赵侍御阻雨韵五首
　　秋夜萧萧雨未休碧窻欹枕忆神州霜风会见清南徼未必轺车乆滞留
　　天使乘骢此暂休今朝我亦到南州栢台孤枕银灯夜还似当年阻雨留
　　瑶树西风透客怀早秋凉雨压尘埃行台壁上留佳句知是同年揽辔来
　　壁上留题见好怀旋将征袖拂尘埃浪游不得逢知己阻雨今朝独后来
　　境入桃源喜满怀分司衙里絶尘埃绣衣壁上题诗日正是随车好雨来
　　桃源晓行
　　隔江烟树晓模糊纵有丹青画不如且喜桃源风景好山行不厌路﨑岖
　　宿界亭驿
　　山月娟娟满戸庭秋虫唧唧四邉鸣一杯强饮不成乐坐聴山童打二更
　　辰溪次赵子裕韵二首
　　尽日山行不厌迟肩舆随处爱秋溪路回忽见江头县风景清幽兴不迷
　　辰阳已觉鴈书迟满目云山接五溪秋夜一杯江县酒醒来乡思不曾迷
　　益阳山行遇雨
　　云林漠漠雨凄凄节节危桥曲曲溪可是青騘行处穏满山红叶衬秋泥
　　雪中度风门岭
　　肩舆千仭歴峥嵘朔雪寒云杳霭中逺近东西浑不辨只疑犹未辟鸿蒙
　　靖州道中溪水清驶可爱
　　石淙急泻响奔雷溅沫跳珠雪涌堆正苦荒山劳降陟且随流水共萦廻
　　池邉笋生
　　緑锦池塘春已深池邉青笋欲成林贪看物理添新趣不管滔滔嵗月浸
　　遣兴
　　永日霜台与众踈相亲惟有圣贤书緑云满院苍苔合自喜能兼吏隠居
　　黔阳春日杂咏六首
　　满庭落叶似深秋好鸟鸣时地转幽坐对青山才咫尺会登絶顶望中州
　　风起杨花满院飞翠屏门外送清辉蛮中好景非吾土春燕来时客未归
　　两年三度客黔濵前是秋冬后是春新緑满庭清昼永好风时复送香尘
　　弱柳新梅防戸庭好山门外列青屏间关幽鸟鸣春昼宛似家山把酒聴
　　睡起霜台似水清晚春风日弄新晴笑看蟢子频频集却忆人家望客情
　　驻节黔中改嵗华四山重叠绕天涯空庭独坐聴鸣鸟拂面春风吹柳花
　　黔阳山中十首
　　景好宁知是异邦竹篱茅舎枕沧江吏情更有山林趣緑树门前画防双
　　星轺玉节万山深到处溪流足茂林雨过瘴烟清似洗蛮荒不减壮游心
　　尽日江行路不迷沟塍水满稻秧齐参天緑树茅茨小何处人家呌午鸡
　　山青云白楚天涯驻节山中白昼迟纵是无邉清兴好知音谁与和新诗
　　江村地僻草萋萋小阁闲登日欲西风景不殊云木秀只嫌中有鹧鸪啼
　　清和时节似中州江绕茅堂尽日幽官况不羁情散诞坐看云影自悠悠
　　宦情不改读书情闲爱山林兴致清随意时时写佳句却嫌行处有虚名
　　竹椽茅屋江邉静永日惟应鸟雀飞云白天青山万叠霜台逺客正思归
　　花木时光总不穷青山叠叠水重重欲寻真宰元无迹祗见苍苍一气功
　　草阁南风分外凉防山面水据胡床宦情萧散知何益身在江湖忆帝乡
　　四月望夜院中作
　　月照芭蕉叶上明小阑干外竹林清一襟风露凉如洗似有新秋在戸庭
　　对雨遣兴简陈侍御七首
　　秋雨通宵尽日鸣栢台双沼涨皆平緑荷袅袅欹香柄细看明珠泻未停
　　曲阑干外芰荷香秋雨来时水满塘喜与同年骢马客水心亭上共持觞
　　南荒乆与故人踈邂逅同年一月居共指小塘荷叶底水添秋雨欲生鱼
　　同年持斧到南荒笑指关山满路霜一月沅州城里往听风听雨喜连床
　　君恰来时我欲归沅江秋雨正霏霏鹓班若问新消息为説清霜满绣衣
　　緑萍如锦盖青池池面高荷静不移闲爱小亭聴雨坐恰如湘水系舟时
　　同年喜有绣衣人沅水相逢意气亲我去君留莫惆怅邉氓快覩晓霜新
　　襄阳雪中杂咏六首
　　扁舟南渡汉江来阻雪连朝住宪台莫道鐡冠官况冷琼瑶庭下已成堆
　　乌台南面郡城高城外诸山雪乱飘胜迹欲追羊叔子会从岘首踏琼瑶
　　空阶宻雪下无声叶落层层盖已平尽日防门清似水端居谁与论诗情
　　堂台高敞四虚寒窻外萧萧竹万竿一夜霜风鸣到晓散为清响满人间
　　襄阳城外雪纷如散入江流片片虚乍有却无迷望眼只疑神女弄明珠
　　少年曾读浩然诗襄汉风流百世师今日雪中清兴好论文翻恨不同时
　　芭蕉
　　夫君本自一心空舒巻如何叶未穷自是根株通大化故教有象显无踪
　　靖州月夜杂咏五首
　　一节三年乆在邉天威咫尺玉堦前靖州城里清宵月应与家山一様圆
　　参差林影受风斜坚坐胡床爱月华凉露在庭清似水不知今夕是天涯
　　城外清江城上楼满城明月似深秋忽思昌子虽痴小也念阿爷尚逺游
　　未有涓埃荅九天漫叨官廪过年年静思仕学多违性搔首能无愧往贤
　　三百年来新郡邑七千里外古蛮荒无私好是中天月布满清辉一様光
　　夏夜闻钟
　　翠帷藤簟竹方床孤枕慵便五夜凉夣里不知身作客忽疑钟响是家乡
　　卢溪冬夜五首
　　几度官船过武溪匆匆都未有留题今来驻节当寒夜绛烛红炉兴不迷
　　曲曲清江节节山霜台分外朔风寒寸心祗与梅争白颇觉苍顔称鐡冠
　　江县萧条嵗欲除溪山寥落野人居九重时复行寛令使者征求忍蠧渔
　　夜深风雪响侵门绣被熏来睡正温忽念中林有樵者独慙余暖未能分
　　乆客霜风入緼袍壮心犹倚劒吹毛武溪溪上乌台夜猛虎一声山月高
　　重题五友五首
　　竹
　　长日无风亦自清踈篁况复满秋声几回睡醒窻前月疑是瑶堦佩玉鸣
　　兰
　　几载栽培雨露深好风披拂正关心瑶琴一曲凭谁写惟有宣尼觧此音
　　莲
　　朝来防雨湿胭脂并倚新糚照緑池莫使香尘涴顔色深情还有正人知
　　梅
　　花正开时节已过祗留清影弄檐阿潇湘千里客归去想忆花时思更多
　　菊
　　未到高秋有别情新丛簇簇傍阶生归心不待花重发留与新知作眼明
　　董公二首
　　席卷三秦赤帜东力陈大义讨元凶董公筹略应无敌萧相虚当第一功
　　纷纷豪杰欲兴刘缟素应为第一筹何事元功盟帯砺丹书不到董公侯
　　又题五友五首
　　竹
　　三年乌府长琅玕粉箨新梢次第看今日成林足风雨坐聴清响彻云端
　　梅
　　红白双梅戸外横看花看叶兴俱清今秋只恐归期近重叠题诗寄别情
　　莲
　　镜里芙蓉一色开高荷倚醉好风来采芳谁识心如洗持赠聊同驿使梅
　　兰
　　几嵗南州老鐡冠霜台底物可为懽祗应九畹滋新种时采幽香满把看
　　菊
　　簇簇新丛傍宪台台端有客日徘徊归期若在花前发留向新知次第开
　　懐沅州五友五首
　　竹
　　劲节虚心独耐看霜台三载伴清懽今朝朔北遥相忆谁与萧萧共嵗寒
　　梅
　　正是花时逺别离绮牕应已发新枝蓟南腊月霜如雪相对长吟有所思
　　菊
　　几簇芳根遍小台自呼童子看浇培沅江回首深如许纵有清香亦自衰
　　兰
　　频除恶草惜佳丛笑采幽香嵗嵗同一自沅江骚佩逺小阑谁倚看光风
　　莲
　　方塘红锦日熹防绝爱天葩照客衣几赋新诗去雕饰相思重觉赏心违
　　又懐五友五首
　　莲
　　谁识当年周茂叔爱莲别是一般心沅州宪府花如锦囬首蛮山万叠深
　　菊
　　鐡冠不受晚风寒采得幽香静处看幸自托根今得所栽培应有露团团
　　兰
　　九畹曾怀楚客骚不堪沅澧去人遥多情只有当时佩别后清香尚未消
　　梅
　　红白沅州有二梅年年长是近春开飘廊防砌今谁惜祗有东风扫石苔
　　竹
　　栢台清絶爱踈茎踏影攀枝绕砌行卫水舟中风雪夜夣囬疑是打窻声
　　博浪沙
　　大眼由来视独夫恳怀忠义报凶渠英谋已自输曹沫只恨当时中副车
　　院中杨栁
　　去日庭中始见栽既成林后客归来春风摆尽轻狂絮留得清隂满宪台







　　敬轩文集巻四
　　钦定四库全书
　　敬轩文集巻五
　　明　薛瑄　撰
　　絶句
　　朝回行堤上
　　御沟行处早春回春水平堤不起埃桞緑蒲青无限好客边襟抱一时开
　　简焦李罗刘四侍御五首
　　緑桞红葵满宪台防陪簮笏共徘徊昨朝一别长官去直到新年院里来【末用韩句】
　　文明门外水悠悠妓子归来雨打头却笑道人心似铁乆无飞梦到青楼
　　铁扇都门镇日开无风车马也尘埃雷公不吝连朝雨洗尽炎蒸一快哉
　　每忆清谈对数公别来无日不从容少陵自是能诗者却笑樽中酒屡空
　　黄榜同年双进士青氊并榻两先生四君髙论应难及别后深知鄙吝萌
　　读刘靖脩黄金台诗
　　贤者何曾为此来黄金空复垒髙台先生志节超千古一曲清风溢九垓
　　再懐沅州五友五首
　　沅阳清气满乌台为有脩篁绕戸栽两载好风明月夜新诗谁对此君裁
　　无端诗兴逺谁添红白双梅倚画檐千里中州风雪夜一清月忆湘南
　　帘卷秋风绕砌花沅阳防对昔年华闗山白露三千里谁采金英泛紫霞
　　持赠曾同驿使梅纫香聊尔意徘徊当时九畹花应在防向光风烂漫开
　　薜荔阑边緑锦池竹亭深坐晩凉时忽成逺道空劳想秀色天香发向谁
　　汾上春行
　　清汾信马踏春酣汀草萋萋陇麦蔪正是暖风啼鸟日水村花坞似江南
　　骤寒
　　晓起题诗砚有氷苦寒端欲诉冥却思持节荆南道腊月湖山草色青
　　河南将归
　　我忆汾南田舎好緑槐如盖拥髙门南园旧种双桐树应有孙枝到碧云
　　忽忆
　　忽忆巩东峰子岭入云遥见大河流中原胜槩皆堪赋揽辔还当遂壮游
　　汾河南岸看杏花二首
　　两载东风看杏花汾河南岸水西斜防回驻马怜秾艳只恐春流泛落霞
　　汾水南边锦作堆连朝相报杏花开东风好景休虚掷一日湏来一百回
　　过夀阳用韩文公韵
　　征骑鸡鸣发大安山深五月尚风寒夀阳举目孤城近东岭金乌烂晓团
　　宪台斋宿
　　宪台斋宿防连宵绛烛银炉伴閴寥斗帐梦回更漏永只聼外冷风飘
　　喜雨杂咏简院长诸公八首
　　圣明端拱太平时好雨当春细若丝应是栢台添气象旋滋花桞更催诗
　　正是阳和溥万方知时好雨润羣芳趣朝共覩天顔悦应喜斯民乐泰康
　　霏霏朝雨润彤庭恭逐鹓行谒圣明白玉桥边鸣佩过御沟春水一时生
　　御沟新桞湿鵞黄佩马朝回雨露香栢府文书春日静相过唯觉和诗忙
　　栢台春静昼厌厌好雨如丝不卷帘最是东君能借力闲庭草色一时添
　　雨过西山翠欲流葱葱佳气满神州书生莫笑今霜鬓骏马看花已偿游
　　圣主龙飞第一春天垂雨露万方匀苍生坐见跻仁夀自昔赓歌有舜臣
　　万国同心奉至尊斯民重见饮衢樽欲知和气薰天地只在三春雨露恩
　　发通津驿三首
　　六月官船发潞阳水村烟树共微茫天门忽已如天上秪见青山一带长
　　新捧天书带紫泥又承恩防按三齐通津南下波连海渺渺风帆去似飞
　　五色天书出禁中儒臣将命按三东沧波南下通洙泗鱼跃鸢飞总帝功
　　宿临清薇省行舘
　　薇垣潇洒九秋天风叶敲夜月圆有客乗骢来借宿新诗留作赁房钱
　　泉林寺
　　日午停骖暑气収防天古木乱蝉秋絶怜好景添清兴为冩新诗纪胜游
　　梦与陈侍御话旧
　　分司相见是京华风节山东向骇夸邂逅不知身是梦觉来秋两溅纱
　　菊开忆去秋同官台中共赏
　　去年客里遇重阳曾与同官摘晩香今日分符行郡邑独将逺意看秋芳
　　嘉祥分司元宵
　　行台北面是苍山古栢风生分外寒又值元宵春一度谩烧红烛伴清欢
　　钜野道中
　　钜野茫茫逺际天春风春雨淡春烟河流尚自成陈迹俯仰千年事落然
　　题汶上分司二小栢
　　霜台对植长新枝翠叶交承雨露滋直榦总应无曲处穉年俱有栋梁姿
　　闻蛙有懐
　　春晩乗骢驻徳平古城墙外有蛙鸣却思青草池塘夜三载湖南厌此声
　　暮春道中见桃花尚开
　　马穿新緑过园林已恨秾芳误赏心犹有小桃花未落独留余艳到春深
　　邹平分司杂咏二首
　　行台独坐聼鸣鸠乔木参天五月秋举目好山青未了应随马足遍东州
　　树绕行廊散碧隂莺啼小圃送清音葵花无数开如锦解是倾阳共此心
　　临淄道中
　　平郊漫漫树依依人物千年总已非多少荒台芳草合不知何处是三归
　　青州分司榴花
　　石榴小蕚未开时浑似红樱压翠枝照日含风千万朶故园千里正相思
　　穆陵闗夜雨
　　万山絶顶穆陵闗一上山楼五月寒烟树满川浮瞑色晩风吹雨湿阑干
　　胶州
　　防防青螺海上山参差楼阁海天寛行台五月不知暑秪觉侵人海气寒
　　栖霞见青桃
　　来日红桃尚有花青桃如弹过栖霞无端马首还东去直看青山到海涯
　　栖霞行台夏日
　　四山环绕栢台深緑树浓交戸外隂还似湖南持宪节坐听山鸟弄清音
　　望岳
　　揽辔西来过泰安拂空青霭掠征鞍东还算是初冬日拟上天门次第看
　　莱芜懐古
　　清节谁能似范丹清名千载重人间莱芜县里停骖日坐对南山秋色寒
　　再咏汶上分司二小栢
　　一回相见一回髙夹砌行看翠叶交伟器定如房与杜相期耸壑更昻霄
　　鱼台分司
　　翠竹红榴掩映间栢台清昼鸟声闲情知物理相关处心与乾坤一様寛
　　三咏汶上分司二小栢
　　髙标离立入檐长已有清隂近画堂别后又看新子结风生满院散天香
　　题松鹤图
　　忽惊虚室起潜蛟云气隂森爽气飘霜雪不知防千古长年惟有鹤来巢
　　临朐分司四小栢二首
　　解是平生独爱材新移四栢后堂栽悬知数百年来后应有清隂满宪台
　　四栢移来拱把余一行分植傍阶除故应雨露均培养直榦争看耸碧虚
　　简黄仲芳大参三首
　　正统四年秋九月天官门下识君时神都第一科中客接踵青云愧后期
　　雅量每期黄淑度正人应愧薛居州斯文四海知同调且喜京华并辔游
　　天衢连日踏尘埃忽听萧萧夜雨来明日况逢重九节好懐应为大参开
　　十二景为衍圣公孔彦缙赋二十四首
　　小亭花雨
　　小结茅亭垒石台绕亭时雨百花开一襟道气清如许更挹幽香满座来
　　曾过君家饮小亭醉看红雨湿春馨别来生意应如昨长对东风阅圣经
　　夹道槐云
　　夹道槐根孔世家两行飞盖影欹斜要承浓渥千年防不爱秋黄八月花
　　数仭宫墙一路深屯云交翠落青隂红尘十丈知何处秪引薫风养道心
　　兰阶清露
　　零露瀼瀼带晓浓绕阶晴霁转光风云仍对此琴三弄还与宣尼古调同
　　九畹移来遍孔家芳丛时遣石阑遮故应天意怜香洁玉露年年润好花
　　桐井甘泉
　　千章嘉树古梧森一窟寒泉碧甃深静扫浓隂汲脩绠清泠长是涤尘心
　　树环嘉木桐隂合井冽寒泉地脉通彩凤九霄应有待道源千古自无穷
　　海棠缀锦
　　长笑时人爱海棠芳姿何事近宫墙自縁要识东风面任遣花神缀锦妆
　　緑烟初散锦霞空绰约倦人半醉中莫恠海棠顔色丽等闲红紫尽春风
　　萱草堆金
　　緑带春深近北堂更看红锦烂天香国风千古遗诗在对此应知百虑忘
　　自是春风造化机织成锦翠烂相依细看一种生生意真宰无言识者稀
　　松皓月
　　拂凉籁起秋声绮席流光皓月明却忆邹轲谈夜气此时心迹已双清
　　画堂松月夜虚宴坐澄心一巻书莫道画前元有易静中天理亦森如
　　竹坞凉风
　　半畆琅玕出短墉暖烟轻雾碧隂重开门净扫苍苔坐细叶萧萧引好风
　　戴雨含烟一迳幽每从长夏数追游浓隂深处不知暑秪觉凉风似水流
　　苔石叠翠
　　山骨移来带藓痕层峦叠巘势飞翻杏花坛里三春雨疑是岩间一片云
　　气通霄汉润通泉融结还从太古年数防青螺云起处散为霖雨遍山川
　　花圃繁红
　　暖云无力趂东风小圃芳菲一迳通若问人间真太极便应携手看春红
　　参天乔木圣公家应爱春风满圃花还似濓溪外草一般生意浩无涯
　　古墙秀栢
　　曲阜城中夫子墙墙头老栢正苍苍托根终古同元气未许抡材作栋梁
　　根蟠厚地榦参天还合宫墙不记年遥想杏坛传道日唯应此木见三千
　　方沼瑞莲
　　重当年太极翁曾将道笔冩清通孔门自是传心者还向方池看夏红
　　玉井空传太华峯何如方沼看新红浇培更有如船藕渣滓都归浑化中
　　行台杂咏简黄宪长暨诸宪僚二十首
　　行台西接大明湖细栁新荷入画图海石风光今古意品题殊觉少陵孤
　　独宿行台暑气清清吟已觉动髙情令人苦忆黄诗伯肯许连床听雨声
　　杨栁隂隂宪府深读书因见圣贤心钟期去后今千载谁复人间是赏音
　　猎猎风蒲水满塘轻隂防雨芰荷香偶来乗兴观时物徐歩芳洲趂晚凉
　　烟笼庭树水侵阶隐隐轻云细雨来爽气已添烦暑退好懐千古一时开
　　緑栁红葵满宪台清渠碧沼断尘埃城头雨过天无际髙鸟孤云自往来
　　菰蒲深处水禽鸣雨过林塘晚更清露满碧荷看不定秪疑仙掌万珠明
　　栢台清昼鸟声闲影落髙梧夏日寒且喜轻隂天际敛开门咫尺见南山
　　水满方塘盖锦萍软风髙下飏蜻蜓清宵雨歇蛙声急却忆湖湘草色青
　　万朶红葵折锦苞新妆相倚闘妖娆道人独爱倾阳意并起丹心忆圣朝
　　行台直北是髙城城外溪流面面清更拟濠梁寻胜事观鱼侈有昔人情
　　明时叨秩意何如秪向行台读古书自得自歌还自乐青天白水看鸢鱼
　　四月行台暑雨过方池无数长新荷贪观物意归来晚杨栁薰风到面多
　　潇洒流年老鐡冠鬂毛虽白寸心丹天书重叠叨天宠骢马长鸣宇宙寛
　　耿耿江湖意不忘频年草疏奏明光行台夏日看时物最爱葵花向太阳
　　忆捧天书别九天分符频与嵗时迁行台防度逢佳节五月薰风入舜弦
　　夏雷挟雨急倾盆风色苍苍晚更昏清晓行台看双沼新荷已没旧波痕
　　泰山触石云初起六合茫茫一雨同试听康衢应有颂调和玉烛圣明功
　　绕屋葵花锦作围画墙墙外栁依依日长庭院逰丝静乳燕穿帘自在飞
　　万顷平湖接宪台红莲如锦望中开何当与客凌飞阁更揽山川入壮懐
　　题赵雍画马三首
　　逸气棱棱不受覊苍林磨痒立多时防应有待王良驭掣电追风始见竒
　　白面骊驹汗血干风鬃倚树玉蹄攅谁人为制青丝络骑出横门万众看
　　玉马王孙已入周曾将絶艺冩骅骝谩夸有子能传业不道东陵有故侯
　　读峄山碑【李斯篆】
　　六国平来四海家相君当代擅才华谁知颂徳山头石却与他人戒后车
　　重题临胊行台四栢二首
　　四栢移栽已二年重来相对意留连时人莫比甘棠树浅薄慙无恵化传
　　宪府重来栢渐髙良材元不困蓬蒿还应老大惊人目香叶团空有凤巢
　　重题胶州行台二首
　　六年三按古胶东两见葵花五月红却忆端阳霑赐扇曾陪鹓侣觐飞龙
　　留题今是两端阳海气仍飘五月凉却爱名花当戸发还将逺意采幽香
　　四景为李通政赋四首
　　石桥流水自东西緑树连云翠嶂低却忆当年持宪节扁舟曾泛武陵溪
　　红尘飞不到青山宛转桥东水閤寒立尽夕阳桥上客看山看水不知还
　　木落霜青水不波野人茅屋带岩阿幽林采得怜香洁坐对南山兴最多
　　竹林茅屋枕江臯叠玉峯峦夹岸髙似是剡溪清兴发独冲风雪泛轻舠
　　四景为张给事题四首
　　云满青山水满溪百花如锦草萋萋少陵诗思知多少到处娇莺恰恰啼
　　百尺清潭万仭山山围水閤下虚寒道人已自无焦火况在山光水色间
　　无边草木不禁霜只有黄花晚更香笑采黄花斟美酒南山咫尺兴难忘
　　仙家楼观郁嵯峨雪岭氷溪眼底过驴背探春春信早诗情不必防桥多
　　斋宿杂咏十首
　　髙堂灯火夜相亲防检诗书忆古人自愧乆持三尺法一生长保寸心春
　　霜竹风寒夜向深灯前读易见天心京华又是逢长至坐忆尧夫子半吟
　　再入霜台持宪节又承丹诏育菁莪只今理寺通朝籍倍觉天恩滚滚多
　　灯花静夜结金虫炉火其如树杪风小阁有春应自省此心期与万人同
　　法从追陪二十年寸心期不愧先贤士师自是庭坚軄尚忆虞廷咏勅天
　　马蹄频踏暮街尘理寺归来月色新静室有心空自省忘言相对是何人
　　金门待漏三更月玉陛趋朝五色云补衮即非樗散质防诚长祝圣明君
　　迹沗鹓行第防班朝回马上看西山雪崖氷谷清如许咫尺烟霞未可攀
　　待伴未消外雪宜人偏爱竹间风斋居已自心如洗况与寒宵此景同
　　都城钟鼓夜深沈棘寺灯前有客吟不是少陵耽丽句虚台元是发清音
　　题陈希夷图
　　白云回首是三峯宴坐苍苔睡正浓人世红尘浑断絶野花啼鸟自春风
　　题枯木竹石四首
　　野渚春容
　　荒溪野渚曲流通苍翠巑岏淑气中潇洒一般春意思纷纷红紫挹髙风
　　临波春意
　　苍玉生苔浸緑波新篁老木散枝柯徒劳人世歌招隐淡荡东风野兴多
　　淡霭凉生
　　扁舟防度泛湘波老木疎篁翠石多凉吹淡烟图画里逺懐清絶奈秋何
　　萧骚霁雪
　　山间昨夜雪三尺晓云如拭天无痕恠得清声满人世石林冻竹风翻翻
　　絶句三首
　　一室无尘静有余清风频度小虚韦编读罢心如水闲看浮云自卷舒
　　扰扰征途二十年萧萧短发赋归田青山緑水都如旧得失升沉事落然
　　早知大道心无外始觉身闲乐有余一巻陶诗千载兴悔将名利役慵疎
　　絶句四首
　　疎懒经旬不出门炎风暑气任昏昏饥餐渴饮披书巻髙卧开看白云
　　忆昔曾游海上山夏云冬雪满征鞍如今嬴得身无事一榻清风白昼闲
　　长江风起浪如山驿路红尘防往还三十年前回首处烟蓑依旧钓矶闲
　　年少争名老可羞青山緑水去来休是非得失何湏问已是忘机伴白鸥
　　汾上春日二首
　　道边桃李緑隂繁花落难招万片魂只有清汾流不尽年年长是绕孤村
　　汾水春流岸岸深水村新緑满春林残红已逐东风尽不道游人负赏心
　　宿青桥驿听江声
　　青桥驿近黒龙江江上滩声暗入髙枕才眠过夜半惊回旅梦正淙淙
　　草凉楼驿
　　翠华西幸驻山间草阁乗凉动喜顔何似长安歌舞地凤楼千尺更髙寒
　　朝天驿
　　征骖行尽褒南道又上朝天驿畔舟两岸云林青未了嘉陵南去水悠悠
　　盆池鱼
　　浮游南北与西束不出区区斗水中何似巨鳞居大海波涵天地浪揺风
　　泛川江有感
　　双亲未老我童年曾泛岷江六月船今日重来泛江水我衰亲没泪潸然
　　夏夜宿龙驿
　　风树飕飗雨不休夜眠江舘似深秋梦回忽见前烛驿吏催人又放舟
　　效竹枝歌三首
　　锦官城东多水楼蜀姬酒浓消客愁醉来忘却家山道劝君莫作锦城游
　　江上小楼开戸多蜀侬解唱巴渝歌清江中夜月如昼楼头贾客奈乐何
　　杨栁昽昽天欲明锦江夜雨江水生盐船无数恶年少闲上江楼看晓晴
　　却赠
　　有人情重赠尤多奈我中心义理何纵使尽添齐楚冨一身之外总为他
　　放船
　　野旷天低江面平放船东下好风清江天况值新晴霁云白山青望眼明
　　江行
　　两岸好山看不尽一江烟水去无穷谁人为和沧浪曲兴在空蒙杳霭中
　　平羗望峨眉山
　　峨眉画出天边秀青到平羗尚未休山月半轮懐李白扁舟我亦下渝州
　　读史二首
　　汉唐末事谁能鉴晋宋当年世所知犹有一编青史在悠悠长使后人悲
　　东言来若用言难不用忠言亦等闲若信当时江统论定无戎马到长安
　　除夜
　　又逢除夜客西川银烛金炉白髪前却忆去年京邸夜朝衣新试朝天
　　蜀中元夕
　　京华西蜀两元宵总去家山道路遥来嵗乞归逢此夕故乡灯火沸笙箫
　　成都看梨花
　　锦城风暖不生尘开遍梨花万树春吹散緑云帘尽卷广寒宫里有仙人
　　看木花
　　杏艳桃夭二月终好花难比木红回头总愧青青栢生怕林间一夜风
　　咏史
　　平吴四海尽为家内苑新添万树花秪喜羊车游别院不堪轵道驾牛车
　　戏题则天乡
　　无端险恶山川气尽付当时武媚娘滛虐千年遗在至今人唾则天乡
　　纪行口号
　　襄阳曾渡汉江水嶓冢还寻汉水源自笑苦无经济畧道途何事往来烦
　　自朝天驿回京
　　去春舟发朝天驿今夏朝天岭上回水陆朝天行已遍朝天从此上金台
　　太常许卿送菜戏简十首
　　为谢东隣许太常嘉蔬频送意难忘呼童带叶连根煮咬得其中一味长
　　摘送园蔬露未干虀成新味带咸酸防回放筯诗肠饱絶胜先生苜蓿盘
　　空堂养病似斋居喜送东园防种蔬吃此久无烹宰事不湏仍用逺庖防
　　白髪青袍老寺丞卜居喜近太常卿故知气味多相似频送东园菜把青
　　菜出东园种种新太卿相送意何亲平生自是甘清味肉食能无愧古人
　　园蔬新拔带霜浓烂煮香根放筯空谁识其中有真味不湏苦羡紫驼峯
　　自笑官贫气尚豪党姬休复论羊羔卿家能送东园菜清味还应厌老饕
　　此色斯民不可有此味庙堂不可无顾我己非调爕手先生相送意何如
　　雅契名卿柰若何嘉蔬频送意尤多生平味此无厌足恐似当年吃菜魔
　　京华交契似君稀白首相看意不违忽见名园送新菜故乡老圃倍思归
　　徐州见黄河
　　吾家正在龙门下流出黄河防曲长忽向徐州城外见牵情一水正思乡
　　燕子楼
　　孀妾当时一女流犹知守节度春秋往来忘义忘仁者莫上彭城燕子楼
　　戏马台
　　八千兵渡大江来戏马髙台亦壮哉何事乌江骓不逝髙台翻使后人哀
　　陵母墓
　　鹿走中原海起尘独从草昧识真人纷纷都是人间死母死髙名万古新
　　吕梁洪
　　长洪防折奔流急乱石两崖还叠重被髪行游浑不见往来舟楫自匆匆
　　过淮阳有感而作
　　武皇侧席正求贤直道谁居汲黯前何事不教留禁闼淮阳髙卧度流年
　　髙邮露筋庙二首
　　髙邮女子志何坚假宿寜论性命全甘向荒陂死蚊喙此生元不愧苍天
　　囋血其如利觜何荒陂一夕死贞娥从教筋骨当年露嬴得清名世不磨
　　渡江
　　仪真北上念三年又上江南济渡船清晓登舻望京国钟山彷佛翠云连
　　望南京
　　虎踞龙蟠入望边钟山瑞霭翠相连仰思圣祖开洪业定鼎宜过忆万年
　　题双鹊图
　　梅竹交青暎栢枝飞来双鹊立多时主人翁好无弹射有喜令渠日日知
　　太平门
　　何处清时快往还太平门外好湖山闲花野草应无数惟有青松最耐看
　　大理后庭竹林山色二首
　　钟山雨过翠成堆竹里清风作阵来爱竹看山有真乐髙人逺矣忆追陪
　　闲爱脩篁静爱山清隂秀色座中看老来渐得悠然趣天际浮云任往还
　　临终口号
　　土牀羊褥纸屏风睡觉东日影红七十六年无一事此心惟觉性天通
　　青城分司暮春
　　漠漠杨花满院飞重来又见一春归去年记得停骖日正月庭前雪作围
　　题松竹梅图
　　翠竹青松共白梅防枝潇洒出尘埃长年自保风霜节不学春红向暖开
　　濮州道中口号
　　嵗月多从马上过勲名未立鬓先皤风霜满面谁能识极目苍天一放歌
　　舟发辰溪岸
　　岸脚挿江深洄潭揺石影舟行若天游妙处心独领
　　静夜
　　雨滴霜台静灯明宪府深新诗吟谩好谁复是知音
　　题墨兰二首
　　已见光风转应知九畹深殷勤采香洁持慰美人心既自充楚佩还曾入孔琴寄言采芳者云谷莫辞深
　　秋夜
　　泠泠碧风皎皎疎帘月重门掩秋霜素练捣寒雪
　　荒迳
　　晓行荒迳中瀼瀼草上露日出云气一鸟空中度
　　夜饮李海昌宅
　　重门敞春夕灯烛霭余辉醉我百壶酒留连夜未归
　　早起
　　鸡鸣耿不寐展转待明发童子看前犹言有残月
　　早发
　　晨星耿孤色晓月余清朗舟人解缆行梦觉波声响
　　野市
　　野市二三家柴门傍水斜溪童卖蒲笋归路不辞賖
　　率成
　　舟过水无迹云收天本清外物自纷扰吾心良独明










　　敬轩文集巻五
　　钦定四库全书
　　敬轩文集巻六
　　明　薛瑄　撰
　　律诗
　　送和司训
　　秋色满平隂秋声处处砧离筵对衰草别路绕疎林白日青霄逈红云紫极深此行应得意早晚报佳音
　　乆雨遣懐六首
　　客居连市井积雨竟朝昏屋漏频移榻泥深少出门风侵座泠檐溜入宵繁赖有诗驱闷无劳问酒樽秋来常苦雨风气早生寒小鸟投林急髙鸿下食难奔流淹古道宻雾隐前山试诵停云句中懐独未寛连日对秋雨其如客思何泥涂寜出户流潦欲成河生菌井防遍积苔墙角多无由访知己遣兴且吟哦泥泞不可出茅斋静坐时懐贤寻往传课子诵新诗近悟柔为胜深知巧是非雨声杂凉吹萧飒发清机宻雨洒如丝凉风散漫吹泥途殊汨没茅舎乆淋漓秋意心先得虫声耳独知田家望收获何日静云霓小聼雨坐灯影照孤吟谁识无边道元同不外心客襟澄夜气檐溜滴清音诗就无余和悠悠思转深
　　寄秉忠周司训二首
　　良夜对床宿清晨送子行西郊雨新霁古道马频鸣执手别时话挥鞭独往情相思杳难极鸿雁带秋声过我衡门下秋宵雨歇初繁星随汉阙明月到虚别数寜辞酒谈多不厌书今朝逺相忆陡觉鬓毛疎
　　谩成
　　客里经年乆交游日渐新名浮真自愧知少不生嗔大道终非外微言总是真悠然无所竞转觉快心神
　　陈广文见访
　　爱客情何厚肩舆到所居樽醪携腊蚁盘错间春鱼雅意忘年契髙懐胜日雩剧谈移永昼未儗促归途
　　挽江处士
　　处士好静者放情丘壑间樽前流水逺外白云闲孙子诗书熟交亲礼数寛百年今已矣凉月满柯山
　　卢沟桥
　　沙水相荡潏晴宵飞彩虹防干临极浦华表撼髙风爽气西山秀祥云北阙浓南征从北发归拟驻华骢
　　入湖南界
　　行尽中州地湖南境界初渐闻人语异更讶鸟音殊溪谷多栽稻池塘尽养鱼山村聊借宿风月夜堂虚
　　应山道中
　　万壑岚光满晓骑骢马行茂林交拥盖脩竹送前旌到面溪风冷经心石涧清豺狼应逺迹狐防不湏惊
　　晚至云梦
　　云梦行看近肩舆趂晚凉稻塍新穗吐莲沼落红香宻树隐茅屋芜堤系野航霜台絶萧洒容我得徜徉
　　发云梦二首
　　鞍马防千里又登云梦舟天围平野阔水入大江流笑傲倾樽蚁微茫聼棹讴往年懐七泽今日遂清游昔闻云梦泽今泛楚人船地逺烟迷树湖平浪拍天南风清宪节北斗烛龙泉频向中宵望武昌何处边
　　大江逢霁景独酌有作
　　舟行逢霁景逸兴杳难羣緑树江边影青天水底云众山连复断双艣合还分自酌樽中酒微吟到半醺
　　舟发城陵矶
　　急鼓催舟发依稀见岳阳逺波浮岛屿众水合岷湘竹瓦居人閤杉脾贾客房且看风景异未觉逺游伤
　　辰溪晓泛五首
　　沅水一千里辰溪又泛舟山云合雨暗身世与天游己觉鸡声逺惟闻橹韵幽所经多险渉还似解离忧湛湛江流碧层层石岸髙蛮讴催健艣瘴雨洒轻舠自朂氷霜操寜辞旦夕劳五溪山万叠何处是龙标怪石双崖峻秋江一道平榜人皆异语岸鸟亦殊声洞戸编茅小蛮舟刳木轻虽惊风土异重喜万方清苍峡防千尺天开万古余波穿石眼瘦舟压水心虚歴歴瞻竒秀悠悠想化初所希观物妙难覔邵尧夫自有烟霞分观风任所之洞余槃瓠种江绕伏波祠秋老芙蓉树云深薜荔丝欲知消逺思秪是咏新诗
　　舟发长沙四首
　　晓遡湘江水防风漾碧波好山随岸逺野烧入林多往哲题诗处今予鼔棹过年来游览数天意遣吟哦已觉长沙北犹瞻岳麓西天浮湘水阔树入楚山低岸芷余香草丛篁染旧啼昔贤游览地我亦为留题长沙城下驿解缆发扁舟水栅千家市沙村十里洲喜逢晴霁景况值太平秋宪节叨光宠懐贤独未休十日长沙住登舟忆少陵花飞有底急酒羙为谁倾浩浩当年兴悠悠此日名幸逢明盛世持斧故南征
　　湘乡道中
　　湘乡南去路连日是山行地僻溪潭緑冬和草树荣野人悬稻把【山家以稻作把尽悬于架旋取煑食】古戍列旄旌异俗今如此归当话友生
　　思亲
　　二亲俱乆逝孤子际明时缪沗风霜任深承雨露私光荣寜及养劬育竟何为愿竭涓埃报焚黄防有期
　　宿湘乡道中山亭纪懐
　　又是山亭宿林峦夜杳冥天临南岭近风入北清开巻求心事倾壶荡客情二亲乆辞世不寐想平生
　　沅州新正书景三首
　　楚南时节异正月似深春傍砌萱苖长临池草色新江山晴景媚庭院暖风频坐惜梅花落题诗忆逺人颇讶沅州地新正景不同逺山青草瘴深院落梅风角角寻巢鸟喧喧采蕋蜂春衣初试裌和气满帘栊楚地春来早羣花次第开轻黄舒栁线重碧染莓苔永日香凝篆和风酒满杯端居叨宠渥何以答涓埃
　　正月十三日夜书
　　两日是元夕山城已试灯讴歌连夜发萧鼓遍街鸣人喜新风景时逢旧太平栢台谁是伴梅月正交清
　　遣兴
　　庭幽多乐趣向歇爱晴晖緑竹生孙早红梅结子稀赋诗新有趣读易渐知防眼镜何空阔看云天际飞
　　晓上草阁
　　通宵雷雨骤晓霁试登楼百鸟声相和双江涨合流寜知兾北客来按楚南州满眼波涛急飘然欲放舟
　　乔口遡流徃长沙
　　楚岫无边翠湘流不尽清香兰屈子赋苦竹鹧鸪声风景当年事云霞万古情沙头旧鸥鸟谁肯与寻盟
　　武口守风四首
　　连日北风疾江涛拍岸鸣天垂平野月浪飐近船灯湖与归心阔秋因客思清不眠聼鼓角髙枕念王程武口丛祠下维舟防日余北风增骇浪南客念归途水逺浮三蜀烟浓暗五湖江村秋雨里难覔酒家垆归思方正切北风何太狂江村平隐见湖树逺防茫浪起鱼龙伏天低鹤鹳翔貂裘思更着秋雨早生凉系舟杨桞驿风雨苦连朝逺岸烟埋树荒村水没桥年华身老大湖海兴萧条天意何留滞应怜望国遥
　　舟中偶成
　　舟中如斗室坐卧觉心清闭戸嫌风冷推篷爱日明偶思前世事因见古人情自顾知何益诗书浪得名
　　汉江晓泛
　　城下扁舟发江清宿雾消竹村迎岸出粉蝶背人遥神女无消息明珠乆寂寥鹿门看渐近满耳飒清飚
　　舟中遣闷
　　五日行不尽洞庭青草寛穷隂连旦夕宻雾隐湖山诗思虽难竭酒壶行复干孤舟亲爱逺何日暂为懽
　　近日收书渐多戏成
　　元凯真成癖收书日又多静湏频检阅忙不废吟哦得意欲谁语感懐聊自歌忘形到尔汝胶漆岂能过
　　武陵晓泛
　　今朝风日好来泛武陵溪碧水寒依岸苍林逺防堤沙光揺野鸟人语散鳬鹥二月桃花发还应处处迷
　　院中遣兴二首
　　为客知应乆池塘夏景深圆荷髙倚盖新笋宻成林山鸟因时语隂虫应节吟乾坤知帝力自许一生心片雨过山城空阶物意清黄梅拾又落翠藓踏还生防许催诗景无端望国情蛮方耕事少乌府但横经
　　夜坐偶书
　　夜夜烧官烛时时读我书斗牛双古劒天地一迂儒郡邑三苖外风霜两嵗余江湖懐魏阙似觉鬓毛疎
　　舟中三首
　　来徃虽云数应无愧此江观书心见独揉橹韵闻双岸转山相掩湍奔石互撞裁诗清兴发晏坐启船石底明皆见清波淡不流防年乌府客一叶楚江舟求富知为妄存心得自由所欣安履顺未必叹淹留好在黔中地相留过防年岸经冬岭树水宿夜滩船支枕思前事清心忆往贤一阳看渐近吾道故应旋
　　黔江晓泛
　　五月蛮江涨官船泛泛轻波光一道白山色两边青只有耽书癖都无报国能中原有家室终日望归程
　　诗礼堂为衍圣公赋
　　洙泗趍庭日相传自世家三千惟有敬一语自无邪乔木参天色猗兰绕砌花遗风从此地花雨被无涯
　　崇恩堂为衍圣公赋
　　赤芾趍朝日彤庭锡劳时宫壸霑宠渥命服被恩私遗泽应无竭深恩勉自持髙台书盛事行见被声诗
　　题风木巻
　　秋色满天地寸心将若何行云寜返迹逝水絶回波断织封蛛网残篇掩蓼莪空余东岭树向夕受风多
　　题瞻云巻
　　游子乆行役松楸空系情防经秋草合长见白云生水暎遥空淡烟迷暮垅平鹤归华表夜沧海月虚明
　　人日立春
　　人日逢春日韶华此又新暂归持斧客犹是读书人别乆交游敬年深骨肉亲升平占霁景爱国赋诗频
　　村居
　　乔木荒村古归来遂所居人情安瓦落机事识舟虚嵗晚霜横野宵长月照书心田恐芜没不敢废耘锄
　　读书
　　俯仰千年道常看万巻书鬓毛兼黒白事业尚铅朱庭雨催寒早风度月虚抚时寜浪出慨想北溟鱼
　　中秋夜诸生持酒至二首
　　宪府乘骢入湖南仗斧游异乡饶节序故里忽中秋白月当空度明河入夜流诸生劳载酒坚坐看相酬五见中秋节湘南想北州忽看今夜月忘却昔年愁汾水通河汉龙门近斗牛霜钟传永夕髙咏未能休
　　示弟瑭
　　大屋星霜乆新年雨雪频田园知巳薄生计可忘勤乔木宜思祖鸡豚莫恼邻东堂花防树应与嵗俱春
　　闻张侍御陞大理卿复陞都御史
　　闻道张公子频年被宠光一清廷尉法再肃栢台霜絶足风云阔髙门嵗月长所期崇令徳汗简看垂芳
　　夏夜
　　肃肃凉景夕满懐诗思生虫鸣新雨霁钟逓晚风清爽气浮天极乡心对月明中州知乆客归兴绕汾亭
　　挽吴孺人
　　髙节知谁似终身不二天脩篁秋更緑老栢苦尤坚意切和熊处心伤断织前贤郎今有立紫诰贲幽泉
　　直沽舟中
　　潮来两岸平风顺一防轻海濶浮云白天低野树青乆叨持斧客非是弃繻生岱岳行看近秋髙试一登
　　按部出济南
　　雨歇西门道防凉草树秋风云连北极海岳接东州圣世方全盛书生得壮游频年叨宠渥感激未能休
　　七夕宿郯城
　　郯子国中宿髙堂蜡炬红满林惊夜鹊绕砌响秋蛩逺意知谁省长吟未许同去年当此夕京国见西风
　　发长清
　　清晓出南郭南行喜有山入林秋雾薄到面水风寒已觉年华大还应宇宙寛防回持宪节不改铁为冠
　　卢主事具庆堂
　　卢子古名族防年家大梁未为观国士已作奉亲堂乔木侵檐宻芳花绕戸香春风长满座永日但称觞
　　登州抵福山道中二首
　　冈岭髙还下荒村断复连波涛风卷雪岛屿日生烟水坼人间境春融世外天云霞今古异何处有神仙正是春光好重来海上行轻鸥聨影落旅雁一行鸣徐市三山棹安期万古名只今俱泯没惟见水云平
　　潞河舟中
　　嵗月忽如昨三年又此来水长通御苑山近绕金台谬拟传心学慙无济世才永懐清不寐终夕望三台
　　舟中思亲
　　三十年前事舟中忽有思老亲游宦日巴蜀泛江时青嶂两边合黄猿万树垂只今行海岱忍自受恩私
　　沧州舟中
　　澶漫沧州北舟行逆水迟连林秋桞瘦接翅晩鸦稀原野波涛减人家生理微端居对明烛深念莫相违
　　病齿
　　病齿经时乆忧烦屡搅肠吟哦良觉废诵读縂相妨志切风雷益心惩噬嗑刚古柔无所苦因悟养生方
　　赐纱
　　理寺承恩召宫纱被宠光红酣升海日浓染自天香省徳知轻重裁衣称短长章身良自愧何以报皇唐
　　赐扇
　　勑赐端阳扇云笺五色花动揺烦暑退披拂好风斜法语真堪畏汤铭恐未加【扇两面细书皆圣贤训戒之言】身心防帝力留与子孙夸
　　登南坡
　　雨霁陟岧嶤凉风作阵飘目随青嶂逺心与白云髙野草连冈细家林百尺乔茫茫天宇内倦鸟已安巢
　　汉江源
　　巨峡自天辟峨峨嶓冡尊回环幽谷底清浅汉江源泉古通元气根深彻后坤朝宗东去意应不废晨昏
　　嘉陵泛江
　　湛湛嘉陵水沉沉石底明岸翻云树影谷响棹歌声防冷南风细轻隂暮雨晴应难逢此景还慰逺游情
　　嘉陵江雨
　　官舫泛嘉陵浑如一叶轻滩髙骇浪急岸阔漫流停山木无边翠人烟防处青棹歌髙枕聼竟日雨冥冥
　　雨后宿嘉陵
　　夜宿嘉陵岸扁舟雨不休山云迷涧壑林火射江流乆坐思王事难眠动旅愁所期氛祲扫走马上神州
　　嘉陵喜晴
　　不堪篷背雨直打到天明乍喜朝云敛俄看旭日晴林分千嶂秀山空一江清泛泛情何极舟人急橹声
　　锦城寓舘八首
　　寓舘冨花竹书斋夏日长芭蕉红锦秀栀子白花香树宻寜知暑开但觉凉逺懐虽暂遣世虑未能忘曲迳通幽处交隂翠竹髙书斋成雅趣花圃惬游遨石甃涵天影风林作海涛寜知城市内清境胜江臯细雨过空庭纎纎草色青凉风生近戸淡霭散髙冥林外鹃声急檐前燕语轻锦城虽可乐终是念归程当戸海榴树纷纷落綘英竹林新笋出石砌緑苔生小屋知心静繁花觉眼明少陵今逺矣谁与论诗情偶居锦城舘还似浣花堂雨过青苔润风来翠簟凉竹鸣潇洒韵花送自然香清兴虽无尽乡心未可忘红芳经雨重翠竹引风多生意每如此天心奈乐何一杯吾自劝隔戸鸟当歌忽起乡闗念条山绕大河清晨坐书閤初日照花林宿露庭竹晴天啭野禽心无一念杂絶半尘侵道理无边在悠然思转深闲坐竹林内风来见箨飘轻烟晴冉冉凉气晩萧萧易古还宗邵书删却自尧莫嫌耽典籍清景羙相调
　　有感五首
　　火发木将燬奸生理自危洞观千古事深合一时为往事既如此来踪可更追尔心徒自省吾道欲何之谁使三苖叛深劳王者师操兵诸将勇转粟万人疲行见投戈日还看奏凯时犬狼何足道雨露本无私锦里南天外中原北斗边乘轺孤节逺恋阙寸心悬鴈塞氛常净龙沙驾已旋忠臣扶社稷快着祖生鞭庶官务割剥不念逺人穷况复羽书急时兼馈饷供探兵林莾宻转粟水山重指日兵氛扫车书四海同禁闼知无补江山敢惮劳运粮民力困讨贼将心骄围解人饥死蛮穷县刼烧贪官能致乱选牧望天朝
　　锦城馆杂题十三首
　　竹
　　谁种庭前竹萧森数十竿髙檐晴落翠虚室昼生寒韵喜风前聼隂宜月下看莫言家在逺长得报平安
　　榴
　　细叶枝枝翠娇英朶朶红爱看房有实不信色为空迎夏葵争发倾阳意畧同因之思汉武花满近郊浓
　　芭蕉
　　弱植亭亭立新枝渐渐开自能承雨露元不愧尘埃蘂艳抽红锦隂长落翠苔新诗题满叶秋意莫先来
　　木
　　外有竒树木枝相交幸自少酸味何由动老饕香气颇幽馥鸟声恒寂寥莫为相好赠却恐报琼瑶
　　防树
　　小圃髙防树亭亭逈出云近身皮尽古到顶叶才分性直钟元气根多托厚坤幸兹无剥削生意得长存
　　笋
　　为是根延蔓因知笋易生破苔锥快利穿砌角峥嵘箨解龙蛇蜕梢翻翡翠翎渐应为劲节行复上青冥
　　栀子
　　栀子湖湘见重看在锦城花如梅蕋淡香比木犀清防取风霜实还添药饵名莫嫌滋味苦利益似忠诚
　　木犀
　　爱此木犀树青青长近阶每承朝露重长引夏风来嘉卉应难得髙人喜賸栽不知归去日还得见花开
　　盆池
　　圆盆为池底方石为池铉贮水无多子涵光亦有焉影随庭下树云度镜中天好似人心静森然万象全
　　防栢
　　北山多古栢此地少为竒并长庭阶下双承雨露滋贞心惟我共苦意只天知清影尤宜夏时来一翫之
　　草
　　宻宻庭前草纎纎每易生细揺风叶软防缀露华明生意知无间乾坤太有情不除思茂叔心与共欣荣
　　花防
　　台累层层级花开种种香雨过苔色净风动树隂凉髙下当虚牖依稀近小堂读书频对此潇洒意何长
　　竹径
　　竹径通书室行来宛转深举头交翠叶歩屣踏清隂旧箨频飘地新篁乱满林好风凉不断洒洒涤尘襟
　　竹下四首
　　翠拥如云竹门开一迳深成林常少日接叶自多隂山鸟时闻啭风蝉忽聼吟把书闲读处凉籁觉心清爱此竹林僻千竿翠叶交湿衣清露重到面好风飘旋解龙鳞箨新抽凤尾梢迳幽仍宛转聊此慰逍遥夜雨朝来霁闲从竹下行尚余零露湿倍有好风生凌乱隂还厚飘萧韵自清独髙君子节长结嵗寒盟积雨苔长润生风竹自凉谁开延客迳旧作读书堂鱼跃盆池水花传瓮牖香清心时宴坐逺意到羲皇
　　有闷二首
　　盛夏不兴师如何动鼓鼙诞敷今已逺来格尔何迟火岭安营苦炎荒转粟疲防应霖雨降早见洗兵时五月北风多声来撼逺柯飘萧今已甚震荡复如何昧昧思尝胆纷纷谩拥戈唐时洗兵马谁为挽天河
　　遣懐
　　如何三月外犹未得家书为少南来鴈因稀北上鱼谩叨新使节秖想旧田庐旦夕闻消息中懐暂一舒
　　闻道四首
　　闻道征南将长驱十万兵天威除防貐妖宿扫搀抢路辟烟尘息城开子女迎还当布恩信长见八蛮清大将縂雄师三苖势已衰重围方解日梗路渐通时荒破宜兴复疮痍在保绥安边有长策华夏乐雍熙兵势如破竹长驱甚建瓴已应猺种遁还见鬼方清恩信要湏布干戈可暂停但令疆圉静休慕简编青苖顽从古昔丑类近尤乖月晕城遭困蜂屯路不开王师天上降虎将日边来一扫蛮荒静从容奏凯回
　　五丁峡
　　巨峡二千里天开防万年泉飞林杪雨云合管中天一水桥频度层崖石乱悬梁州旧禹迹缪矣五丁传
　　入徐州境
　　春首及徐方行来道路长残氷余积水霁雪带连冈逺野通淮甸悬流近吕梁征鞍行可解不日上舟航
　　古滕薛城
　　才过古滕国还瞻旧薛城分封遗壊堞列爵但虚名冉冉春烟淡悠悠野水清望中今古意信马独含情
　　髙邮阻雪河氷
　　淮海连朝雪官河一夜氷虹桥千里直鲸浪两堤平履薄应难渡舟胶不可行防湏融皎日波软片防轻
　　登盂城驿楼
　　驿楼清望逺漫漫野湖平雪树迷村白沙鸥泛水明春烟浮近市午日照髙城何限船依岸危樯出杳冥
　　金陵官舎
　　宛转通桥水依稀屋近城池塘经雨浊睥睨暎天青槛桞回春色园禽变晓声官居能有此聊可豁髙情
　　江道士涵碧轩
　　飞阁环流水层轩面面开虚澄涵倒影净碧絶浮埃镜里闲云度潭心爽气来道人能有此还似小蓬莱
　　萤
　　知尔最防细长因腐草生柳边添个个竹里乱星星嵗月惊时序乾坤见物情莫言光耀少还是黒中明
　　樵云野老
　　自得山中趣都忘世上名闲寻肥遯侣共作斫云行决决溪流响丁丁谷应声偶然值渔者问答有深情
　　睡起偶题
　　睡起凉风入空庭过雨余防竿外竹数巻案头书欲淡心无竞官闲乐自如老知安所寓不复更区区
　　杨尚书邀饮
　　好客杨司冦招邀酒屡倾四筵罗绮食满座列豪英壶矢投何急觥觞乱不停犹言情未尽别上水心亭
　　送俞侍郎归江南
　　官僚新宠数藻鉴旧光辉正拟承恩大俄防赐告归征防千里发旅鴈一行飞勿药应添喜重来觐衮衣
　　将归山西留赠陈广文三十韵
　　八月中州地秋光动客懐气清行少昊令肃掩恢台树老蝉俱寂葭黄鴈正来寒流澄静碧晚岫防崔嵬红熟风林枣青生雨砌苔虫声唧切砧杵韵喧豗上下玑衡转西南斗柄回忆从朝凤阙便尔别金台来徃家山道留连索水隈古情吟楚汉髙义得陈雷屡和铿锵韵频倾防滟杯未穷诗酒兴俄动蓼莪哀荏苒逾三载栖迟愧寸才聊为萍水别近拟故山回秋意方如此交情每快哉应同楚地橘滥比傅岩梅晚节看松桂殊芳异草莱故应嗤朴樕深是重竒瑰意得寜烦语心通不假媒素懐期坦率俗意絶嫌猜白璧寜容垢青铜未可埃我行方浩荡君意莫徘徊砥柱洪河坼金天华岳开驿亭频莫桞邮舎防陈荄汾水秋浮浪孤山晚作堆儿童应项领父老想樽罍原栢心先折庭梧手自栽昊天恩罔极风木意难裁未遂林乌报频惊陇鹤催还当访知已鸣佩觐天阶
　　晓登沅州北山顶
　　岚霭氤氲重溪行咫尺迷渐登层巘上始觉众山低逺近天无际参差树不齐川云平似海石磴峻如梯日出寒烟外风生碧涧倪异禽和露宿快马度空嘶逺目回三蜀髙懐遍五溪归朝夸胜槩沅水有新题
　　戯题红白二梅花落
　　檐外双梅树庭前昨夜风新英兼旧蕊坠粉间飘红已见苔成锦方疑色是空妆娥初防额舞女欲迷踪雨重胭脂湿泥香瑞雪融不知何处笛并起一声中
　　喜雨四十韵
　　天地开明运风云各有人道回千古泰气统一元春合乐来仪凤编诗咏瑞麟杞楠求伟器瑚琏重竒珍窃抱风霜志荣瞻日月新缪膺三凤薛敢比八龙荀早嵗心虽壮中年学未醇上书希贾谊著论过嬴秦迹沗鳌头客官为豸角臣忆从簮白笔寜敢愧苍旻持节南荒外悬旌北海滨防看星转斗频见月飞轮疾恶寜留枉存心但有仁股肱恢汉道耳目广虞询沅澧时清嵗衡巫景宴辰骄阳嗟乆亢膏泽仰惟均使者应无色官曹想未循黎元疲畎畆巫觋走村隣偪侧忧羣志安荣愧此身灵幽寜可必曲谩潜陈帝徳深涵物天心逺爱民化机回顷刻沛泽匝羣伦妇子皆宜室儿童总孝亲甄陶归广大笑语极详谆已卜年皆有还应俗尽淳尫羸跻夀域苗獠变儒绅沴气全知歇休征屡觉臻商羊方罢舞尺蠖防求伸鱼目难容伪明珠赖倚真积防才旷日志喜不逾旬野遍秋前緑衢防霁后尘亨丰原有数贞胜岂无因荆俗犹钦鬼黔灵早降神华风人共靡大道子能遵时誉难称实佳章枉见申功因篑土积学比大田畇物备应知富神充不累贫词华兼问晋风雅独传豳自顾心如杂相期徳在纯从容江汉日行见起垂纶
　　寄司封李原徳三十韵
　　磊落青云士龙门忆共游蒹葭汾水暮松桂禹宫秋架石千寻閤盘空百尺楼两山开翠峡万里滚黄流弱水昆仑外扶桑沧海头山川穷壮观物理入冥搜胜地杯同酌清心道共谋真传推舜禹正学拱轲丘每苦纷纷论谁能坦坦由濓伊劳纉述闽建得寻抽自此阳光发还应爝火收剧谈怜缱绻良觌展绸缪日月开皇极风云防帝州一官陪旧侣三俊话前脩待漏金门辟趋朝紫气浮方期聫彩凤又见促鸣驺盛典旁求逺天书宠渥稠迁乔登粉署持节骋华辀火改时频易杓移斗屡周缄书知习坎申意见中孚理大天无外毛轻徳可俦谬推追电足深仰遡源舟一别三年乆重来数日留玉瓶携緑蚁珠唾杂银钩又见逢离索那能足倡酬清霜京邸月疎桞禁城沟逺意烦深念髙文可更求士希贤作圣道仰鲁传邹嵗月虽云迈诗书敢自休论心殊未悉短札暂相投
　　喜雪
　　正统四年十一月十六日予出按所部时不雨者殆两月矣麦虽出土而根苖浮露游尘遍野土脉不能凝润将无以为来嵗发生之机所过居氓行商以及部属之吏咸戚然有忧色予亦同其忧而时据鞍揽辔闵闵不忘于道途之间是月二十六日抵东昌之博平大风连日天防有隂色予意以为将雪之征二十九日早发博平风止云合雪遂作中途雪大作至清平连三日夜雪乃止弥漫千里皓然一色由是民吏释然大悦相贺以丰年之兆灼灼可验予亦喜不能已遂赋律诗三十韵以纪其事是冬十二月朔日书
　　忆辞歴下日正值仲冬天衢路开晴色城闉散晓烟地连沧海外山绕岱宗前玉节知频握铅刀每学镌行行周郡邑纳纳大坤干恋国心如结忧民志自坚风威连月甚雨雪半冬愆细麦浮干壤游尘满大田根荄思润泽翕合望开旋行旅心相语居民虑共煎悭隂嗟甚矣生理卜终焉谬沗观风客深期闵雨贤心揺金匼匝念切锦鞍韀怅望云霞静驱驰路道偏行台时徙倚小邑重流连竟夕寒飚作侵晨冻霭悬自天来素节匝地结氷泉平野迷霜迹遥山耸白巅影窥瑶水鹤人舞桂宫仙庭栢欺寒色林花閗晓妍八荒开莹洁万象失苍肃肃氛埃歇飘飘沴气捐己应消螣重觉伏螟蝝节转和平时占大有年功归紫极上瑞继青编禾纪双茎异云歌五色鲜凤麟来旷邈马出沦涟盛事宜方驾贞符足并肩腐儒叨际遇帝力荷陶埏雅颂知非职歌謡窃自传
　　古人作雪诗禁用体物予诗中于桞絮梨花如银似玉之类皆置不用亦古人之遗意欤
　　送王秀才
　　歴下山川秀髙亭古制存朱防环碧沼绮席拥金樽李杜来宾客机云列弟昆清言鸣佩玉雅奏杂箎埙自昔称名胜于今数大藩云烟通海岛峯岭接天门正是霜空肃那堪叶落繁髙城连粉堞周道驻华轩良防今如此髙情可更论芝兰争奕煜鸿鴈各飞翻天上归寜后还来叙作欢
　　晓出东平州十韵
　　宪节凌秋发城门逼晓开沟长流水去野旷逺风来跋马桥频度看山客屡回川原行未巳齐鲁望悠哉汉检天门石【汉封禅于此】秦碑海岸台【秦刻石处】淡烟横曲阜旭日上蓬莱遗迹懐前古观风慰好懐衢樽湏共饮井税不烦催每见桑麻野深期杞梓材行歌方自得前陟更崔嵬
　　挽徐宪使三十韵
　　梁园春寂寞共叹哲人凋自是钟神秀原应降岳乔劬书当早嵗穷易每通宵逺念韦编絶潜观法象昭数从环内起心向画前超甲子开文运寅正建斗杓豹斑深积雾翼快扶揺海内时名大闗中教泽饶方看来鹳雀行复降星轺地切神仙府人瞻玉雪标旋应陪驭鹤长是缀班貂启沃师甘尹开陈仰姒姚缉熈惟一徳诚孝每三朝龙衮登宸极离明丽逺霄周旋观盛礼宠数冠羣僚又见横英簜遥知格有苖霜台俄拜命骢马屡扬镳路出荆门险封连晋水遥情非鹰隼击心与凤鸾要政简民无扰风清吏不骄两邦懐旧徳千里守新条魏阙心仍结鹓行首屡翘人期黄发在乡有白云飘列郡愁空剧孤魂去不招野棠还簇簇台栢自萧萧丹旐飞云逺青山积雨消羊肠髙岌嶪马鬛郁嶕峣客忆曾游寺人怜旧度桥仪刑传父老名姓到渔樵事业归良史丰碑阏伯髙
　　酬李吏部韵
　　秪是寻章句何曾学圣贤寸心徒炯若两鬂已苍然泛泛应难及区区只自专妙非探月窟防有玩山泉希复勤晨诵多应懒昼眠簟凉纹似水寂帐如烟正起端乌帽俄承送锦笺腾空蛟势矫出海蚌珠鲜述作淹羣籍吟哦尽一篇卦看脩省震天悟性情干便拟师兼艮谁劳説又茅心知我塞水智羡君圆徳业勤磨玉功名频着鞭沉潜知理奥明炳识防先自是中情固寜教外物迁晴看野马碧汉仰飞鸢欲识无边道湏知不外天味深酒酌声淡伯牙弦佳士宜纫蕙髙人独爱莲化机寜有息雅兴自无边宝瓒湏金饰羔裘有豹縁翺翔还接翼出入最差肩肺腑真倾防诗书已贯穿天官留藻鉴匠氏备杗椽防矩诚前定方圆自不愆门清真似水道直更如榦有千寻耸金更百链坚但教孤节茂嬴取大名全自愧方知学深思未可权交情殊滚滚髙论竟连连尚觉中懐劣难胜外虑牵何时除旧习但日窃陈编大意全无见防微总未研真诚夸末学寜敢接先传浩荡乾坤大推迁嵗月延海波应浑浑蠡挹缪涓涓有蕴川光媚深藏宝气纒珠还寜买椟鱼得可忘筌旧业劳鑚仰新知可弃捐斯文终古在共覩日星悬












　　敬轩文集巻六
　　钦定四库全书
　　敬轩文集巻七
　　明　薛瑄　撰
　　律诗
　　简杨景端
　　我到城中己五日子在山间不一来应畏风寒歴氷雪想忧涧滑行莓苔石泉绕戸只自语柴门竟日因谁开姑射今朝好晴色相期握手登崔嵬
　　留赠杨景端二首
　　千里归来访故人喜闻结屋涧之滨手披青史寻髙士头戴乌巾学隐伦樽酒细倾延好客斑衣轻舞奉慈亲自慙东抹西涂手又促行珂觐紫宸
　　秖闻腾踏上亨衢何事中林又卜居谷口引泉看灌溉陇头植杖劝耕锄还同主妇供亲膳更课儿童读古书莫向家山穷此乐好将功业賛唐虞
　　简孔别驾游禹门用谢太守韵二首
　　别驾乘春访胜游禹门佳处重迟留两边翠璧连天起三级银河入海流变化岂无神异物徃来应有济川舟遥遥明徳人知否地辟天成防万秋
　　双旌曾向禹门游别驾今来亦暂留岸断云霞开翠璧天连栈閤驾黄流千金尚想波心瓠万斛深期渡口舟如此山川元不恶可无诗句记春秋
　　冬至二首
　　九野苍苍閟太隂重渊脉脉动天心庖牺易有千年画康节诗存半夜吟忽向静中闻虩虩却从无处见森森固知一气何曾息秪是天根辩古今
　　万古天开只此时却怜春意正如丝羣生已向无中见一气还从静处移匝地寒风徒凛凛行天化日渐迟迟吾心欲説知何似静里仍含未动机
　　读文山传三首
　　朔气萧森嵗向深挥戈泪动哀吟艰危已竭回天力慷慨犹存捧日心海水寻常秋月冷塞云千里暮星沉悠悠往事都如梦只有孤忠照古今
　　丞相声名二百年分明徃事在遗编初离故国悲禾黍再立危邦惨杜鹃大势已倾寜畏死孤忠自许敢求全当时桃李知何限回首春风尽落然
　　氛祲冥冥暗海波英雄无地用干戈精忠在我当如此成败由天奈若何渺渺苍梧西日淡萧萧大地北风多睢阳锦里皆祠庙丞相勋名共不磨
　　登南坡
　　土阜层层有万盘偶来髙顶望人寰满川宿麦浮青浪一带晴岚列翠鬟何处云霞迷碛石数村桑柘绕绵山唐风晋问慿谁説地濶天髙鴈影闲
　　春日懐刘佥宪三首
　　千里闗河归故邑两年风景忆虚庵郢中白雪知谁和防下清琴想自谙君拥霜台名未巳我伤风木意难堪近来防欲裁书寄春鴈其如不向南
　　南望中州有所思山川回首嵗华移早春京索衔杯处晩嵗崤函驻马时月满覃懐陪欵语霜清河朔寄新诗旧游一一成追忆此后相逢更有期
　　虚庵事业久砻磨宪府乘骢嵗月多巳见风霜清郡邑况闻词赋动闗河防回邂逅情如旧两载相思意若何自古中州多胜迹拟从飞盖尽经过
　　重登故镇寺楼
　　重来故镇己三秋又上招提百尺楼山绕飞甍浮翠黛岸遮逺日断黄流回溪俯瞰玉乔木深藏曲曲丘莫谓此时穷胜槩还期汗漫九垓游
　　纪先人旧游三首
　　树己成林麦满郊春风春雨自飘萧孤云出岫飞还逐众鸟归林啸且招俯仰空惊天地在低迷深觉嵗华遥旧游山水俱成感泪思亲首屡搔
　　隂隂夏木绕茅庐曾是先人旧寓居梁上又来前度燕箧中空有昔年书声音尚想当发杖履犹疑隔戸趍五内此时摧裂甚诗成满纸泪如珠
　　秖愿庭椿过百龄寜知奄忽便摧零旧游山水皆悲思昔住园庐荩惨情菽水有懽成昨梦衣冠无计覩平生孙儿指防经行处清泪如泉散漫倾
　　雨中简周秉忠三首
　　独抱离忧罢酒罇更看连日雨倾盆庭除汨汨深流潦几砚层层润积痕往事一编聊自诧永懐千古向谁论先生最是知音者咫尺何由一扣门
　　两耳潇潇怯雨声三更起坐到天明小濡自合通宵湿大厦何由不日成倾防只疑天汉竭奔流深恐地维倾防湏万里清风至尽扫云隂放晓晴
　　客居长日少人过况复经旬积雨多自爱前生緑草不妨门外注银河顽云碍日能为沴流潦因风解起波为问郡庠周博士此时官况定如何
　　赠海昌李太亨四首
　　客里终天痛有余感君相慰意难舒细论徃日交情厚却讶连年音问疎肝胆旧看如古鉴诗篇今覩胜明珠暂时相见还相别况是闗河鴈过初
　　我在中州君在吴防年寥落鴈书无每思谢氏登山屐长忆黄公卖酒垆忽共青灯谈肺腑细看白雪防头颅英雄不减当时壮耿耿秋空剑气孤
　　古今身世共茫茫出处无端总是常才俊从来推贾谊功名未必老冯唐防看上谷秋鸿影忽对中州夜月光圣代只今登俊彦岂容江海乆徜徉
　　中州风景正凄清忽与交亲话旧情往日襟懐常浩荡昔年豪杰渐飘零一渠汴水涵秋碧万仭嵩山露晓青胜地相逢应不偶好将佳句咏耆英
　　简掲克英府幕
　　闻道征租日正忙暂移行幕驻僧房红莲泛水浮朝彩緑树揺风引夕凉公暇不妨寻好句讲时端复炷名香好将寛政安黎庶留取功名汗简光
　　雪后寄杨景端
　　雪白山青北望髙相思咫尺兴滔滔若人未必伤沈欝吾道何须叹寂寥董贾文章鸣治世臯夔事业拟清朝村居不识杨夫子懒慢何心作解嘲
　　读许鲁斋思亲诗
　　洪熙元年冬十二月余扶先人柩至覃懐宣徳元年春正月启先母窆合祔于汾阳先茔既卒事因检元音读至鲁斋先生七月望日思亲诗乃凄然有感澘然泪下遂次其韵得诗三首因书先生诗于前以见先贤诚孝之心溢于言表虽百载之下读之犹足使人兴起复书余诗于后以见余不仁不孝不能竭力于始终视前贤大节有愧云
　　思却千思与万思音容无复见当时草夜静灯前教蔬圃春深膝下嬉将谓百年供色养岂期一日便生离泰山为砺终磨灭此恨绵绵未易衰
　　次韵
　　触目家山总是思思亲况遇早春时日长每听诗书训风暖频随杖履嬉百载韶华成荏苒终天涕泪感睽离自縁孤子无诚孝不是人生有盛衰
　　风光满目动哀思春草春花似旧时堂斧已成终古恨斑斓不复往时嬉中宵秖解追前梦隔嵗犹如在逺离却忆髙堂览明镜曾将华发叹年衰
　　彷佛音容彷佛思衣冠出入忆当时成人未返林乌哺稚子曾骑竹马嬉椿老暮庭风槭槭草荒春塜雨离离固知罔极恩难报只恐终天孝易衰
　　曲沃道中二首
　　孟秋雨霁过新田緑树人家断复连汾浍波光晴泛日绛乔山色晓参天申生大孝留天地里克遗名载简编何事齐姜坟上草忍将芳意度流年
　　四围山抱一川平新晋犹传旧日名汾隰涨消秋色淡虒祁宫老夕阳明歌传乌鸟空遗恨诗赋椒聊谩有情往事无端何足问且聼父老説秋成
　　荥阳咏古八首
　　京索千年能战尘空将往事问居民山川逺近皆陈迹道路东西是要津黄屋防回思义士赤精终古有真人拔山举鼎知何似马到乌江感慨频
　　万山依旧接嵩丘京索于今不断流庄叚是非留隧道项刘成败有鸿沟古槐树厯嵗时乆大海寺经风雨秋更上髙原访遗迹荒城故垒暮云稠
　　日逈天髙秋气清登临懐古倍多情山连广武故城在路入鸿沟草树平甬道年深无旧迹索流嵗乆只新声兴亡莫道皆如梦终古犹存楚汉名
　　楚汉干戈乆己休尚存遗迹在中州几湾流水风烟暮一片荒城草树秋力战可堪离广武分疆空见指鸿沟当时四百兴刘计只在张良一运筹
　　萧萧凉吹动秋空千古河山一望中广武连营秋草碧鸿沟分壤夕阳红石麟有甲含苍藓鉄马无声散晓风何限英豪俱冺防白云依旧出层峯
　　陵谷髙低控虎牢战声消息水滔滔旌旗满眼无遗迹壁垒连云只旧壕广武西原通巩洛万山南面接嵩髙悠悠往事皆如此懐古登临何太劳
　　荥阳景物似当时不见唐朝老画师隧道庄姜今已矣京城太叔果何为留侯计用炎光振亚父身亡覇业衰多少是非成往鉴莫将遗事使人悲
　　冈峦回合一川平涧壑髙低绕故城千古好山寜改色满溪流水不停声留侯总得翕张术汉祖深存驾驭情更莫登髙发长啸当时豪杰已成名
　　题沈令送别巻
　　双鳬缥缈上青霄令尹朝天不惮遥宻县于今思卓茂淮南自昔想时苖玉阶仗引龙旗合宝殿香浮雉扇髙鸿鴈近秋多健翮佳章早慰此心劳
　　西郊看刈禾二首
　　为农每爱寛平地已向中州住七年莫道功名当早嵗且看禾黍熟秋天萧萧满地收霜穂整整成积晩烟浊酒一壶劳僮仆素餐深恐愧前贤
　　西原秋气早生凉禾黍离离被陇黄获处风烟轻卷席积来鴈鹜整分行大田已见多遗穂客廪应知足賸粮莫叹书生亲稼穑躬耕有客卧南阳
　　酬黄养正韵
　　翰苑香名乂己闻蓟门秋晩又逢君孤城木落虫吟月旅舘风来鴈唳云眼底江山期共赋马头岐路惜重分辽西不乆留才子昭代如今正右文
　　经王素亨旧居
　　野浦荒村访旧居鸟啼花落碧虚芜园不复栽红药闲舘曾经看素书对酒每懐陶靖节论文长笑马相如自从雕鹗因风去水色山光思有余
　　经玉田挽待诏鲁仲辉
　　孤树山前两度过懐人搔首重悲歌文章事业今如此别鹤行云竟若何渺渺夕阳乡树逺萋萋芳草旅封多人间俯仰堪惆怅不必临流叹逝波
　　都城即事
　　曈昽晓日上蓬莱缥缈祥云拥泰阶旌斾风揺龙虎动箫韶声奏鳯凰来九衢车马香尘合万井笙歌曙色开千古上游形胜地两都欲赋愧非才
　　过苑仲仁庄居
　　爽气澄清暑雨余乘闲信马到村居桑麻影里元卿迳杨桞隂中靖节庐纵饮百壶贤圣酒剧谈千古帝王书篱边黄菊烦多种九日还来一访渠
　　无题四首
　　逸思飘然赋逺游可堪三岛隔瀛州曾闻神女云侵鬓见説麻姑雪满头海上楼台常似昼山中瑶草不知秋若为借得仙家鹤鸣佩玩九州
　　桂馆琼扉薜荔墙清脩独尔意难忘已将兰芷为芳借更集芙蓉制锦裳洛浦佳人鸣佩玉茂陵才子咏鸾凰应湏一仙家酒散作人间雨露香
　　风满珠帘月满楼瑶台有路可追游香生宝鸭沉烟细露滴银床玉宇秋楚岫三更云渺渺蓝桥千里浪悠悠花笺冩就烦青鸟更为殷勤到十洲
　　絶世青娥二八余仙容绰约好楼居鲛人夜织绡为帔云女秋裁锦作裾碧海兰苕巢翡翠瑶池清水泛芙蕖秖应待得吹箫伴共跨飞鸾蹑太虚
　　题旧石桥
　　古桥欹侧岸萦回立马临流一怆懐鲸兽水沉沙底石蛟螭碑莳雨中苔防干防曲人频倚华表千年鹤再来扰扰劳生只如此好将襟抱酒中开
　　宿水村二首
　　日暮江头送客还寂寥清夜不成欢连天海气当白一枕江风入梦寒鸡唱逺村皆落月潮生古渡己层澜披衣乆坐待明发白石歌余兴未防
　　投宿江村日己昏村童还为启柴门壶觞欲醉黄翁酒盘馔深慙漂母飱夜雪生香芦被暖晩烟添緑土床温清宵总是沧波趣莫向人寰取次论
　　春日遣兴
　　霭霭春云度女墙萋萋春草遍芳塘园林风景非吾土庭舘莺花是异乡野岸波纹浮鸭緑官桥桞色弄鵞黄不知多少相思意秖逐游丝百尺长
　　秋日寄王嘉靖
　　渔阳秋色动闗河辽右天晴一鴈过白社髙人浑懒慢青氊学士乆蹉跎西风对酒砧声切良夜调琴月影多珍重逺书劳问讯相思千里奈情何
　　九日次徐懐玉韵
　　对酒东篱自咏诗逺山晴望转逶迤秋容淡薄黄花节风景萧条白鴈时醉阅人寰聊纵目静思尘事乆支頥年年此日无穷意笑把茱萸欲赠谁
　　简白沈吕三藩府二首
　　雄镇堂堂相府深炉烟不受晓寒侵调元縂属经纶手下士常存吐握心嵗晚松枝留劲节春来棠叶蔼浓隂丰功防见铭钟鼎应有清光照古今
　　大卤提封接帝居大藩公相尽名儒观风嵗久山常静宣徳冬来日渐舒画省暖云浮瑞鸭雕防晴雪照金鱼书生亦有扶揺翼更借刚风到碧虚
　　留别文孙王宋四广文
　　我客并州嵗宴时偶然相见即相知香醪浅酌还深酌佳句朝题复暮题意气难逢今日好风流不让古人为嗟予走马明朝去雪岭氷崖有所思
　　早过天津【即直沽】
　　烟收泽国晓天晴日出扶桑万里明二水交流东海濶一城雄镇朔方清连云风送孤防逺夹岸潮随大舶平借问关门来往客不知谁是弃繻生
　　七夕雨
　　天孙不乞人间巧故使秋云蔽月辉银汉晚烟迷鹤驭玉霄凉雨溅仙衣更无防结看蛛缀秪想桥成有鹊飞独立秋风倍惆怅通津何处问榰机
　　春日懐旧游简胥贡士二首
　　蓟门春色阻关河汴野东风长緑莎正是懐人烟景暮不堪对酒雨声多闲中谩冩凌云赋醉里谁聴白雪歌惟有流莺相厚意栁溪花迳数来过
　　落落襟懐正黯然早春时节忆前年玉田城外花经雨蓝水桥头栁带烟千里交游成逺梦百年踪迹任皇天髙山流水知音在还对东风理素弦
　　登资圣阁二首
　　梁苑清秋白昼闲偶寻名刹扣禅关百盘飞磴身遥上千尺危阑手自攀已见神游朝贝阙便从羽化出尘寰中天俯仰多时节飒飒天风冷佩环
　　化人楼閤倚晴霄大地山河极望遥秋入淮黄波浩荡云开嵩少影岧嶤九天沆瀣寒堪吸八牖星辰近可招十二曲阑浑倚遍一襟凉思正飘飘
　　鹿鸣宴二首
　　掲晓乡闱日正晴大开藩府防文星绣衣弭节皆英俊章甫持衡尽老成龙管缓吹金缕细凤笙齐逐玉杯行酒阑归骑西风稳蟾魄秋髙万里明
　　古木森森政事堂兴贤开宴防金章绯衣送酒倾鹦鹉翠防吹笙引凤凰晴日渐移珠箔影暖烟深防瑞炉香秪知醉里风云濶袖拂归鞭满路霜
　　晚翠轩为李大参赋
　　为嫌红紫竞春风独爱幽轩晚色浓霜后翠飘千个竹雪中清蔼数株松自縁品彚孤根别解与忠良劲节同画省公余看未足一襟清思嵗寒中
　　题沧州丹室巻
　　道人结屋沧州里四面防干枕碧湍石榻生寒秋气润柴门涌月夜涛寒鸾凰佩影空中见龙虎丹光水底蟠清絶一尘飞不到蓬壶元只在人间
　　送友人下第归山东
　　残红满地草萋萋把酒都门惜解携秪拟大鹏抟碧落可应骝马蹶霜蹄天开汶水防近日转瀛洲岱岳低一曲瑶琴休怅别重来云路有丹梯
　　题溪山嘉趣图
　　仙人骑鹤去已乆犹有画图传世间石林倒浸碧溪里玉峯秀出青云端数椽茅屋镇寥閴一叶扁舟常往还借问此中何所乐万事不覊山水闲
　　送王上舎归省
　　凤城南陌栁依依把酒东风送客归上舎已霑新雨露髙堂重舞旧斑衣文章济世时应重忠孝传家古亦稀我亦有亲垂鹤发愿承天宠拜庭闱
　　登科后还家省侍
　　万里鹏程浩荡飞千年际遇古今稀初从天上看金榜又向人间戱防衣卫水南旋防漠漠晋山西上马騑騑君亲恩比沧溟大忠孝深期愿莫违
　　洛水道中
　　古道萦回傍险行萧萧禾黍晚风清无边诗思嵩髙色不尽年光落水声华表柱倾秋草合龟趺碑暗雨苔生往来人世成今古一曲髙歌寄此情
　　狄梁公墓
　　邙山山下重夷犹旷世思公涕泪流荒塜一抔埋义气丰碑千古表忠谋李唐神器危还正武媚妖氛散复收更赖紫阳华衮笔奸邪闻见总包羞
　　陜州抵沙涧渡
　　重冈髙下近农北首乡关喜气浓三晋云山秋色里两河烟树夕阳中弃繻谁识当年客操筑应无旧日翁逺岸急风吹大舫令人却忆济川功
　　雨中过条山
　　一夜秋空结晚隂晓来冲雨歴层岑山回灵籁萧萧急谷转云涛漠漠深最厌潢流淹逺道酷怜霜菊拆秋金却思二十年前路岷水岷山万里心
　　题苏大尹具庆巻
　　禄养防亲志不违人生此乐似君稀阶前椿树风长静屋背萱花露未晞百里忽传毛义檄三春又舞老莱衣定知移孝为忠日应有声名达禁闱
　　黄河阻风遣闷
　　逺岸沙飞风浪浑流澌不断下三门蛟龙冻蛰波心水舟楫寒依渡口村破闷只湏吟丽句消愁谁与贳清樽临流苦忆殷贤相回首傅岩烟雾昏
　　和经武氏旧基韵
　　羽衣曾此侍銮舆观阙今为一废区鹦鹉尚留青帝坐牝鸡无复紫宸居已看大象飞寒烬又见天枢偃緑芜惆怅当年多少事西风回首一长吁
　　送王别驾
　　十五年前是故人还家今见锦衣新麟经共仰渊源学骥足终为鼎鼐臣逺别黄堂当晩嵗遥瞻紫禁正新春河桥分手情无限目送班生满路尘
　　卜居后简陈广文
　　转蓬天地欲何如又向中州买屋居岘首诗人王粲宅南阳豪杰孔明庐行藏秪想前贤迹事业惟存往日书赖有知音陈掌教时能相顾慰萧踈
　　和刘佥宪见贻韵
　　明公年妙蕴经济登车揽辔何壮哉昔游梁苑思一见今在荥阳逢又来知音幸自遇青眼得意便当倾玉杯明日河桥暂分手亨衢有约共徘徊
　　有懐王大尹汝霖
　　昔当贱子还家日政是贤侯赴阙时暂对离樽论出处逺从别路説相思重来只见棠隂满一去空怜鴈影迟好在当年旧山水登临谁与赋新诗
　　有懐余广文
　　先生去此防经年一度归来一惘然绮席每思留月醉书长忆听松眠流传尚有关心句清切难寻入耳弦负却山川无限好把杯吟向晩凉天
　　夏夜邑学士友携酒共话
　　留连不尽意如何良夜相陪笑语多银烛检书劳问难玉壶携酒费吟哦楼头逺皷催华月天外防风落绛河坐到中宵人客散壮懐犹击唾壶歌
　　袁王杜三老携酒鲙话旧酬以诗
　　为谢殷勤父老情到门相顾问归程盘将银鲙黄河鲤酒挈青丝白玉瓶细话交游非往嵗剧谈闾里异平生从今杖屦频来往南陌东阡尽送迎
　　有懐魏希文
　　君居蓟北我汾阳隐隐云山道路长每念昔年心事好却慙近日宦情忙一年经世诗盈纸防度懐人酒满觞想是龙钟应有分莫交容易鬂成霜
　　闻蝉
　　夏舘秋凉客寓居忽闻帘外一蝉初己知时序相催急并觉天真感激余楚辩吟秋蛩韵切齐筝弹月鴈行疎裁书为报欧阳子万响中间有太虚
　　秋日崤沔道中
　　匹马重经旧路岐西风萧瑟晩秋时山川阅世无今古花草娱人有盛衰防道泉鸣幽涧石两崖蝉响夕阳枝秪应词客偏多感处处秋光首首诗
　　送马太守之西安
　　玉阶新拜宠恩浓皂盖西行五马同秦树到关开晓色岳连当路出竒峯好询民隐周三辅为播仁风答九重青史古称张赵迹防看勋业继前踪
　　呈王大参
　　千年海岳钟英俊独歩文章擢茂科执法乌台留劲节分符薇省布阳和春风陇麦行边秀时雨棠隂到处多金鼎调元应有日丰功行见被弦歌
　　春郊寓目
　　杏花开后近清明雨过郊原爱日晴风转緑芜浮晓色气催黄鸟变春声山连少室峯峦秀地入梁园草树平此景真堪供眺赏恨无知已论诗情
　　登温县城
　　古堞攀跻最上层烟芜望中平大河波浪排空浊少室峯峦隔岸青巷陌雨余林影润城壕风起栁花轻平生最喜登髙赋况有沽来酒满瓶
　　河阳懐古
　　武王曾此奋天戈继世其如出狩何两岸緑杨遮澳水满汀芳草际黄河郝经墓古声名大潘岳花残嵗月多遮马堤边重回首【遮马堤即唐李光弼取史思明马处】紫金山色郁嵯峨
　　次陈广文韵留别二首
　　荥阳南望万山攅【万山荥阳山名】偶此成家计未安生意秪慿禾稼好离情惟向酒杯寛诗留东道春将暮马渡西河夏未残自笑往来成底事鼎彛勋业定谁刋
　　千里闗河百里攅不知何日此身安秪应浩浩风云阔倍觉茫茫宇宙寛三晋到时蚕已老二陵行处麦将残人生离合寻常事要使髙名世不刋
　　晚登故镇寺楼
　　危构峨峨杳霭间登临不尽壮懐寛千年土地唐风旧一河流禹迹间鸟载夕阳归逺树龙携暮雨过前山此时无限飘然思便欲因风上九关
　　送杨景端赴秋试至宝胜寺
　　有客将为汗漫游偶过山寺暂淹留门开佛殿金银丽路入禅房草树幽市酒饮多还觉醉风蝉响急又惊秋君行若到丹丘上为报羣仙未白头
　　秋日家山杂咏五首
　　八月家山觉早凉登临懐古兴何长醉乡乐土输王绩鲁国髙文老卜商汉祀汾隂遗庙在殷迁耿邑故城荒楼船箫鼔空流水一曲秋风菊又芳
　　孤城北望万峯髙禹凿龙门势独豪三晋山河还表里千年人物旧风骚子安诗在名犹盛太史书成志已劳难覔醉乡王学士秋来禾黍满东臯
　　萧萧林壑动秋风独上崇冈四望同九折河流皆禹迹千年疆宇总尧封龙门献策文中子麟趾成书太史公搔首髙人今逺矣断云满目送征鸿
　　黯淡轻隂结逺天无边秋色正萧然苍崖断岸西风里古刹荒祠夕照边黄菊已随陶令老丹砂不信葛洪仙豪华靡靡皆如此惟有骚人丽句传
　　云山西去接昆仑河水东来下禹门疏凿但能留胜迹浮沈谁复问真源将军三箭功何似教授千年道仅存独立西风看秋色几多心事向谁论
　　赠泽庠赵广文三首
　　投宿山城雪打衣广文情重启华扉炉开瑞兽能喷焰灯结金虫解吐辉官况不嫌如我淡交情深叹似君稀明朝又上羊肠道囬首寒云满目飞
　　先生事业竟何如濩泽菁莪乐沛濡玩目岂无清献鹤传家应有子昻书缃缣歳久芸除蠧堂户年来观送鱼握手临岐何所祝洪渊还好探骊珠
　　登科输子只三筹梁苑当年一様秋往日已曽倾葢语今朝何必典衣留瓶添醁频斟酌唾落珠玑迭唱酬咫尺闗河隔南北晋山明月下中州
　　夏溪书舎为刘进士赋
　　髙人临水筑茅堂入牖开风面面凉芳草满庭交翠色露荷当槛发幽香弹琴石瀬含秋响杖策藜灯耿夜光我欲携笻逺相访暂从坟典话黄唐
　　题沈令双桂堂
　　小山人去嵗悠哉移得芳丛夹戸栽緑防共随檐影落清香时逐防衣来年深应有连枝瑞老大寜非耸壑材总赖髙堂培养力秋风还有防花开
　　题沈令瞻松巻
　　底处知君忆所天瞻松终日涕涟涟春翻时雨情何极秋洒凉风兴慨然鸟语故巢天欲曙鹤来沧海月初圆此情欲问何时尽直到苍苍化石年
　　酬师中吉见贻韵
　　老成名誉逺流传忽寄新诗到客边玉札丹砂应有诀苍顔白髪保无愆失云病鹤翎犹健趂日芳葵色自妍莫向周南叹留滞丹梯依旧好攀縁
　　送李少府从征
　　相知未乆又分襟春色离情两不禁暂解瑶琴辞汴水还衣昼锦过家林野塘日暖氷消玉官路风和栁亸金谈笑青油有余兴鳞鸿频为寄佳音
　　和曾佥宪赠刘佥宪韵二首
　　乘轺早嵗赴三川按节中州又防年天啓贞符欣际遇星明执法羡超迁纲维已见当时振诗巻仍留后世传邂逅防回嗟又别好期勋业在凌烟
　　闻筑乌台一室成四围晓色抱虚明帘栊雨过琴书润戸牖风来枕簟清白笔通宵飘爽气讼庭长夏絶嚣声悬知到处留遗爱賸有棠隂绕栋楹
　　题刘佥宪琴书清处
　　虚庵底处贮琴书闻筑幽轩傍所居竹叶分隂侵几席松花和雨防阶除调髙防尾初离匣帙古芸香正满防好在希声与真意一襟清思逈难如
　　兴隆寺
　　百尺髙台接女墙梵王楼阁白云乡开北极星光近帘卷西山爽气凉逺岸风芦秋瑟瑟满城烟树晩苍苍因知一气乾坤大并觉身心入混茫
　　鲁斋先生覃懐书院
　　南北风尘洞中天开人极产英雄防年力学尊尼父万里心传得晦翁自信兴王为大道岂知伐国是元功当时归老情何切为爱西山万玉峯
　　简柴同知
　　手持云锦到天乡鹓鹭亨衢共颉颃谳法十年推定国分符千里得王祥清声籍籍传中土爽气飘飘接太行政暇好书还自览新凉昨夜满黄堂
　　覃懐秋晓作
　　樵楼月落晓钟清起坐南读圣经道大岂如湖海阔义防何止羽毛轻天开陴堄鸦初散风过园林叶尽鸣便欲出城闲极目西风清绝有髙陵
　　覃懐秋夕咏懐
　　客里覃懐又过秋一樽相对兴悠悠论材耻作千人俊投笔寜期万里侯霜叶满庭红不扫月华当户静还留人生志业无穷在肯学潘生叹白头
　　寄沈仲安广文
　　防度相逢汴水边好懐偏为客留连北夜坐销银烛南浦朝游并锦韀共指黄流经朔漠独寻广武暗秋烟与君幸自俱年少莫寄安成内史篇
　　赠袁司训
　　华胄遥遥代作公先生还此振儒风已从桂籍看清誉又向芹宫识粹容狂饮尚能欺腊蚁放歌谁复感秋蓬追随骏马城南别笑拂吴钩气吐虹
　　修武懐古二首
　　春过寗邑马行迟揽辔东风眺望时淬剑池留中散迹承防镇驻武王师刘伶醒酒台犹在汉献封公冢谩遗七世同居良亦少至今人咏义夫诗
　　寗邑南边颖水流勒兵周武几经秋黄崖石古烟云合青口山深草树稠百佛谩存岩畔迹七真无复洞中逰循良卫飒今何似犹有髙名播九州

　　敬轩文集巻七
　　钦定四库全书
　　敬轩文集巻八
　　眀　薛瑄　撰
　　律诗
　　送王秀才登郷第归覃懐
　　文运天开四海清新颁凤诏属賔兴中州河岳钟神秀梁苑风云集俊英祗见骊珠千镒重肯同鱼目一毫轻看君得意归乡里何异当年昼锦荣
　　雪后至西郊二首
　　偶尔闲行出近郊新年残腊气将交苍茫逺道风初定寂寞平原雪半消春色渐催山色动天光浑逐水光揺乾坤满目皆生意何必清宵看斗杓
　　腊到新年才几日四郊生意已欣然髙低雪色春融液逺近烟光水接连已觉洪钧回大地更看白日丽中天嵗华人事皆如昨只有思亲意惘然
　　题陈佥宪族谱二首
　　华胃谁如陈氏贤一门几世住蛟川宗分众派多遗泽家富羣书总旧编兰玉在庭争奕鹓鸿得路竞腾骞新裁谱籍增光耀珎袭应须乆逺传
　　蛟川乔木緑成围诗礼传家古亦稀挿架牙籖充栋宇分行兰竹秀庭闱清门接踵防黄牓乌府连声两绣衣积徳由来应未己伫看谱牒旋增辉
　　偶坐道傍独树下看山
　　独树道邉清影宻偶来闲坐已多时尘劳扰扰扵人厌山势亭亭与客宜逺谷蒸云能变化乱峰聮碧自逶迤褰衣便欲寻幽胜只恐山灵解勒移
　　雨后寓目
　　天衢廓落放新晴郊四望平嘉树战风揺野緑好山经雨洗空青两间滚滚皆新气众水滔滔只旧声玉烛已调今有象万家耕凿荷生成
　　夏日简陈广文
　　静扫书斋坐日长好风时复送清凉焚香读易添新趣隠几看云忆故郷蜕殻已闻蝉响急将鶵频见燕飞忙索居乆欲来相访触热其如汗作浆
　　沈广文送梨榴
　　八月梨榴俱已熟殷勤相送拣珎竒黄如楚国来柑橘红似泸戎擘荔枝磊落堆盘香并美酸甜溅齿味皆宜少陵肺渴全消释只欠琼瑶答所私
　　新郑咏古
　　经行郑国旧山川禾黍秋风驻马看烟树几湾流水在荒城千载暮云闲时门雨歇无龙鬬大隗山髙只鸟还借问当时贤相国几多遗爱在人间
　　扶沟道中
　　古堤东去路漫漫与客聨镳纵大观草木近浮梁苑阔烟霞平入楚天寛清风细细催蝉韵爽气飘飘近马鞍行到扶沟询旧俗大贤千古仰髙山
　　留别邓司训
　　偶过儒宫几日留广文清义若为酬连床夜听萧萧雨聮句朝吟淅淅秋临水乍惊新涨急看山还喜逺青浮蝉声驿路眀朝别囬首髙城古木稠
　　秋日遣兴简陈广文
　　西风连日雨初晴已觉新凉满户庭鸟相将寜见影寒蝉寂寞已无声能文解动髙人兴对酒谁同好客情赖是长沙老词伯新诗相送小童清
　　秋日王屋道中五首
　　﨑岖连日太行中王屋名存县已空济水难寻潜地脉天坛遥见出云峯黄花夹道开清露红树漫山醉晚风处处登髙重回首客懐秋思浩无穷
　　路转山廻处处迷不登絶顶即寻溪寒泉彻底清人目乱石盘空割马蹄绕迳黄花犹戯蝶隔村红树乍闻鸡无端客思匆匆甚好景其如每倦题
　　地辟天开有此山经行祗觉碍人寰乆知元气包空外细看长松走石间有水逰鱼还上下无名啼鸟尚间关髙秋不尽登临兴客况何由一日闲
　　尽日区区歴险艰山光时为破愁顔一川霜叶翻红袖几簇烟岚绾翠鬟佩玉声清秋涧急旌幢影落暮云寒时登絶顶看天地元气氤氲杳霭寛
　　寥落山家处处稀寻幽陟巘马行迟满溪红叶沉秋水半岭霜棉吐夕晖雨霁石田收稼了烟深松迳负薪归诗成只恐山灵笑千仭峯头一振衣
　　登中条山东头
　　魏国中条此尽头登临暇日兴悠悠两崖势转黄流静万壑声寒碧树秋官舍飞甍临逺谷琳宫细路绕层丘风光满目皆吾逸气飘然总胜逰
　　戱题红叶
　　自是霜根独占先晚秋残緑变红鲜胭脂腻染婵姢女金醴浓薰绰约仙入水忽惊丹伏鼎向阳还讶火生烟秋光宛似春光好揺荡相思九月前
　　登中条山望大河有懐戴赵二同年
　　登髙遥望大河南木落天空爽气含细路微茫通沔洛乱山重叠接崤函白云关塞新过鴈黄叶园林旧驻骖最忆韶阳同榜客徃来长是纵清谈
　　寄襄陵丁广文
　　风雪匆匆老嵗华徃来三宿广文家名香泛霭薫瑶席书烛分光照紫霞别路逈惊汾水逺离情长绕晋山斜多君凤穴风流在拟向鹓班次第夸
　　送汤自新之永和令
　　羡君初拜九天防铜墨之官喜气新一路好山迎去马二陵时雨浥行尘花封旧有唐风厚政绩当如汉吏循我亦趋朝应有日伫看名誉逹枫宸
　　神州八景
　　琼岛春云
　　昨夜东风海上过玉京瑶岛得春多数峯秀色分金碧满谷祥云绚绮罗暎日已増千古瑞随风频绕万年柯祗看出岫为霖处长济苍生乐泰和
　　太液秋波
　　仙家岛屿绕瀛洲一镜波澄淡霭收影浸玉楼先得月光铺翠簟早生秋九霄气接银河逈万顷风行雪浪浮自是此中涵帝泽年年长向世间流
　　玉泉垂虹
　　山泽从来一气通山头飞瀑泻玲珑随云已作千秋雨暎日还为五色虹瑶涧金银腾寳气碧霄珠玉溅髙风若为剪取氷千尺一洗尘懐万斛空
　　居庸叠翠
　　玉峯相向复相连一雨初收霁景鲜横界晓空青未了平浮春野翠无邉凤城佳气通朝霭鳌海晴辉接曙烟自是古今天设险皇图永奠亿千年
　　卢沟晓月
　　一曲清流绕帝畿宿云收尽曙光微踈星尚照离离影残月犹涵淡淡晖霜滑石桥征铎响风清沙渚塞鸿飞经行并觉尘埃尽多少清光上客衣
　　蓟门烟树
　　石门相对一川平嘉树依依接凤城宻绕溪村云未敛半遮山寺雨初晴归鸦向夕穿新緑娇鸟啼春防落英试向髙原凝望处祗疑韦偃画初成
　　金台夕照
　　千年社已消沉尚有荒台仅数寻壊埓只今生翠藓頽垣不复贮黄金山衔落日留残照树拥孤云带夕隂骏马无声衰草合冷风凉月暮虫吟
　　西山晴雪
　　皇都一夜散瑶华晓见西山霁景嘉照日冻泉封素练蹴天潮海涨银沙晴晖近接仙人掌爽气平浮上帝家多少玉堂挥翰手此时清兴正无涯
　　寄舎弟瑭四首
　　同侍先人乆宦逰先人没世塟林丘弟脩苹藻居乡里兄窃功名上帝州鸿鴈影分思并宿鹡鸰声逺念相求勉脩令徳光前绪频寄书来解我忧
　　先母亡时汝四春先人辞世汝成人二亲恩比乾坤大一气情如手足亲荆树愿同珠树好棠华期与嵗华新故乡闻道逢艰日生计无忘早晚勤
　　父母生来汝与吾承家付托借良图立身莫若亲贤士防患应须逺酒徒得善便当铭肺腑敬身寜使损肌肤兄年谩长慙无徳并写斯言列坐隅
　　几载艰虞西复东正趋眀诏老亲终含悲共汝辞河朔舆榇还家托故封忽忆鸰原千里逺祗应棠萼两枝浓愿叨防禄膺天宠早得焚黄拜祖宗
　　送牛给事领勑命还南京三首
　　趋朝北阙近臣回送别南风祖席开玉佩暂辞鹓鹭侣画船行近凤凰台江山爽气临官署星斗清光接泰阶此去超迁应有日中朝属望想重来
　　黄门三载北趋朝又沐天恩下九霄别思暂倾燕市酒好风宜放潞河艘家人蟢子占应近官舎灯花结未消圣代两京宏治化好持忠谨答轩尧
　　南归紫诰喜新颁送别都门拥大官鸾纸分题殊浩瀚羽觞行酒任飞翻吕梁浪穏仙舟度京口风清客思闲想到秣陵瞻北极便应咫尺见天顔
　　元氏咏古
　　太行西望翠成堆白石诸峯爽气来元震剑锋留石刻李躬书院长青苔磨磐南接田文墓槐木东连汉将台独羡三公神异乆防钟英杰位台阶
　　磁州咏古二首
　　北来行色正骎骎马傍西山静客襟滏水源从龙洞出漳河流自发鸠深卓茆亭古无遗响胜景园空罢赏心翘首川原思故老尚留珠玉到如今
　　持节南行过滏阳川原缭绕接衡漳神麕山下河流出牛尾冈头故塜荒风月旧楼余断刻大眀遗刹有名章园林花木南薫细犹似祥莲九夏香
　　邯郸赠贾进士使关中
　　接踵青云满后尘君扵道义最情亲寜知握手邯郸地同是观风郡国人太华倚天秋气爽洞庭横剑晓霜新相思南北须珍重早约回辕觐紫宸
　　留赠沈仲安广文
　　年来初识沈休文楚楚才名逈出羣学道毎能安素履论交端拟薄浮云几连华榻眠春晓又共清灯语夜分我向湖南重相忆莫忘书札徃来闻
　　钧州咏古次虚庵韵二首
　　南风揽辔过中州阳翟名邦得纵逰彩凤台空芳草合黒龙潭静淡烟收马经颖水清无迹路绕黄山翠欲流眺望几回情未己逺空云影自悠悠
　　匹马南行接楚州路经栎邑遂清逰学仙人去洞犹在鸣凤台空声已收无限好山皆北向几湾野水尽东流垂鞭不管马行缓更觉闲吟情绪悠
　　钧州分司槿花盛开戱作
　　分司庭下舜花开清倚雕防絶防埃坐客正看新朶盛逰蜂仍逐暗香来欲留芳艳眀朱幌忍见残英坠緑苔纵是鐡冠心似鐡也应花里暂徘徊
　　襄城咏古
　　连村緑树近襄城驻马郊原眼界眀汝水似环流处碧首山如案望中平具茨每笑庄生诞挂剑常髙季札名佳句独思韩吏部太平今已息天兵
　　叶县咏古
　　沙河南度草烟平緑树隂邉见古城湛坂战争非义旅昆阳破贼是雄兵鳬来尚説王乔舄龙去空传叶令名黄栢山前田漫漫己无沮溺旧时耕
　　赠舞阳朱进士
　　甲科选士擢才良喜见天荒破舞阳彩笔昔年同战艺蓝袍今日又还乡相逢莫厌金樽满谈笑聊便竹牖凉栢府先登应自愧好期他日共飞霜
　　慈氏寺留题次虚庵韵
　　义阳慈氏古丛林风景萧然静客心到院好香浮细霭隔帘幽鸟送清音槿花妙有空中色柢树浓交户外隂持节他年重过此防须细听颖师琴
　　应山四贤堂次钟文亮韵
　　平芜青满读书台为忆前贤故故来一代髙名曽仰徳百年陈迹但兴哀碑文剥落漫苔藓栋宇倾頽困草莱欲奠椒浆无处所向风搔首重迟回
　　至武昌口号
　　不须飞盖逺相迎暂向霜台弭使旌藩臬尽知周典礼吏民皆识汉官名千年有幸逢熈皡万国同风乐太平自顾樗材叨宠渥秋毫何以答天眀
　　嘉鱼寓目
　　旧时沙羡号嘉鱼邑小人家星散居官舎髙低丛异木大江环绕合重湖蜀山驻跸空传汉陆口屯兵已罢吴更上层峯肆遐览晚云飞尽楚天虚
　　登岳阳楼四首
　　人间闻有岳阳楼三十年来快此逰举目但知天地阔凭防不管嵗华流江通巴蜀千山涨湖接潇湘万顷秋浩想希文话忧乐关河直北是中州
　　髙城粉堞背层山城上危楼俯急湍湖水欲包天地外棹歌只在水云间湘灵鼓瑟今何在仙子凌风去未还遍倚防干阅今古白云白鸥闲
　　玉斧飞霜过洞庭岳阳楼上寄髙情天涯楚树千行緑湖面君山一防青今古留题才浩徃来登览嵗峥嵘中天徙倚多时节笑挹髙风满抱清
　　泽国西风浄晓烟登临暇日兴悠然连空海水浮员峤拍岸江声送画船兰若满汀懐楚客云霞终古忆飞仙东南壮观知应少细读留题记徃年
　　桃源咏古次赵子裕韵
　　云林两岸夹江津持节从容得遍廵百里仙源通异境几家流水断征尘溪头翠竹偏宜夏洞口红桃已放春一自舆图归圣化更无人世避咸秦
　　辰阳秋日
　　雄城百雉控蛮荒山翠髙低防女墙万里梯航通六诏五溪烟水下三湘邉氓乆已渐华俗逺客频应望帝乡地气于今同北土早秋时节雨生凉
　　辰溪二首
　　分司门外大江横恠石参差岸不平眼底秋山无限好坐中凉吹有余清枣垂翠叶丹砂重蜡满青林素练眀莫道蛮荒少题咏龙标诗有五溪名
　　辰溪县里驻华騘人俗虽殊景物同隔岸好山髙耸玉绕门流水逺涵空雨过晚砌苔痕緑凉入秋堂蜡炬红为念逺氓情未己夜深欹枕翠帷中
　　沅州简刘主事
　　潇洒沅州旧宪台早秋持节自天来池邉脩竹知谁种牕外寒梅待我开永日已应无两造清宵时复望三台知音更遇鹓行侣客里如何不放懐
　　送刘主事之贵州三首
　　每忆襄阳孟浩然喜君风致自翩翩声名重比千钧鼎藻思深如万斛泉玉节分光来北极轺车结轸防南壖沅江此别何时防应在春花未发前
　　沅州相送意何如正是秋风八月初兰芷香来飘客袂芙蓉花发照征车丹砂水碧登天府洞獠林蛮入版图万里山川逰览遍好将风土载成书
　　画省官僚总俊才早知名誉动金台细论黄甲聮镳歩同是青云接踵来邂逅龙标官署静分携沅水健防开眀年二月花如锦送子东风上玉阶
　　沅州秋夜独酌
　　江城秋夜画堂清市酒沽来只自倾绕壁任教虫响切照人偏喜烛花眀七千里外思乡邑十二时中望帝京愿布仁风满南极还将逺俗奏彤庭
　　发沅州
　　画船清晓发沅州送别官曹簇逺洲防艣忽随髙岸转孤城已隔乱山稠殊风异俗多经览瘴雨蛮烟任去留向夕灯眀何防泊苍苍候舘石林秋
　　过沅州见故乡父老从戎者与道家乡事多有识先人者因赋此
　　邉城父老旧乡隣弭节从容问所因緑鬓已应辞故里白头犹解识先人衣衫尚有唐风旧童稚皆传楚语新为説好安耕凿计只今雨露万方匀
　　黔阳九日
　　黔阳九日意何如北望神京万里余行院已无人送酒故园应有鴈传书鉄冠不向秋风落黄菊仍霑晓露舒霜满南天消恶气锦囊何必佩茱茰
　　黔阳
　　龙标山下古黔阳二水交流万里长风土徃时为异俗车书此日混遐荒棕林带露毵毵碧橙实经秋颗颗黄清昼栢台无讼牒旋吟佳句旋焚香
　　龙阳懐古
　　县城北枕大江头水国轻烟澹不收星土从来分翼轸云山何处是金牛濯缨尚有当时水种橘犹存旧日洲极目洞庭波漫漫几回乘兴欲东流
　　益阳咏古
　　澬水西来绕县流烟波逺接洞庭秋津头客舫足江货岸畔人家多竹楼甘垒草荒秋月淡裴亭树老暮烟稠浮丘仙子何须问我亦当年赋逺逰
　　同侍御张勉夫院宿二首
　　持节俱从逺地回连床两喜宿乌台谈诗细雨灯前落对酒清风柳下来白雪敢歌当日调青云未负此生懐霜蹄晓踏香泥去笑指空衢万里开
　　风雨霜台集暝烟同官复此对床眠消懐酒味扵人好报喜灯花向客妍谈困尚夸肝胆壮睡酣不觉鼔钟传眀朝定是晴眀候通籍还应觐九天
　　寜乡遇雨
　　湖南风土异中州嵗暮萧萧雨不收黄叶未全凋老树青林犹自满层丘传闻累嵗都无雪只觉三冬总似秋却忆故乡天道正迎霜已着御寒裘
　　寜乡咏古二首
　　千家县树古黔中四望云烟鎻翠峯水引温泉分地利雨来云洞仰神功朱门道学推张栻宋室忠贤数魏公欝欝遗阡今尚在满山松栢撼髙风
　　风烟接长沙竹树苍苍绕县衙入境已知山水秀观风殊觉士民佳魏公华表横秋草易袚岩扉掩暮霞更覔南轩读书处寒梅开遍古祠花
　　长沙喜天色晴霁赋此
　　连旬山雨湿行旌弭节长沙喜晚晴岳麓断云归洞府潇湘皎月照江城银河一派仙槎穏牛斗三更剑气横樽酒此时聊自适防防不尽古今情
　　长沙四咏
　　湖南清絶有长沙江市悠悠郭外斜水合三湘开浦溆山连五岭散云霞鹧鸪踈雨黄陵庙鵩鸟残阳贾傅家且喜登临穷胜观不须懐古重兴嗟
　　江城卑湿少尘埃霁景风烟四望开水接洞庭从北去山连衡岳自南来悠悠八翼陶侯梦落落千年贾傅才自昔为邦多故老总留风节使人哀
　　名郡前贤是旧逰我来廻想兴悠悠少陵几醉樽中酒子厚重题驿畔楼岳麓云霞常带雨洞庭波浪逺涵秋为邦谁似朱夫子道与湘漓昼夜流
　　眀时持节按湖南泽国风烟到自谙客舫尽应依水市人家多是住山岚三苖已见华风逺五岭应知圣泽覃廊庙只今登俊彦不劳词赋吊湘潭
　　寳庆喜雪
　　一夜瑶华遍楚壖霜台晓色正清姸天从北极行时令气肃南荒压瘴烟春信喜传庾岭树客懐寜忆剡溪船观风使者无他祝愿与官曹咏有年
　　答何永芳三首
　　星斗东来转玉衡逺逰时序不须惊邵阳松竹迎寒秀澬水林芳待暖荣政美己如金碗蔗官亷争比玉壶氷独骑骢马经行遍喜见民风处处清
　　邵阳风土接湘衡贤令之官犬不惊此日铜章分气象徃年金榜被恩荣无心真宰初行雪有脚阳春欲泮氷持斧自天行郡邑溪山随处好风清
　　飞腾还拟秉钧衡小试牛刀岂足惊满目山川开壮丽无邉花草待欣荣瘴消楚越山多雪春满湖湘水不氷笑指梅花赋佳句栢台风致有余清
　　武冈山行
　　武冈南去万山深氷雪峩峩閟太隂石磴盘空飘冻霭板桥横水急清音前旌婀娜回飞鸟吹角悠扬过逺林玉节壮逰天地大风霜祗保百年心
　　沅州已酉元日二首
　　邉城万里入提封元日瞻天拜舞同星丽碧霄皆拱极水趋沧海尽朝宗千年旧仰甄陶力三始仍看长养功遥想鹓行峩豸侣绣衣应染御香浓
　　履端宏启三阳运恋阙遥驰万里情龙尾仗严鞭韵彻凤池班整佩声清风霜每抱瞻天敬葵藿寜忘向日诚玉节趋朝应不逺防从鹓鹭紫霄行
　　沅州贺正旦归院赋此
　　千门结绮遍江城竟夕风传皷角声兵甲森罗严虎队旌旗缭绕簇龙亭车书万国开元日文武同心仰圣眀归到台中添喜气红梅花底覔诗情
　　沅州院中红梅二首
　　冬来都未有羣芳祗见春红满后堂新蕚半开含国色繁英烂发散天香宿酲未觧风前醉秾艶犹凝雪里妆几度廵檐索清笑仍烧绛蜡待昏黄
　　自是人间第一花天敎絶色冠羣葩可应洞府神仙质妆防氷霜御史家踈影入杯翻绛雪清香随手折红霞诗中带得江南物归到鹓班取次夸
　　沅州元夕
　　一年佳节又元宵异域春云满眼飘院落梅花凋冷蘂池塘柳色弄新条升平乐事懐中夏老大丹心恋圣朝独拥霜台清似水红灯几防月眀髙
　　赠别贺侍郎
　　一别经年梅柳新相逢沅水意何亲栢台英俊推先逹桂籍声名忝后尘又捧天书清部伍几操宪节逹阳春中朝属望归来早伫沐龙墀宠渥频
　　二月十五夜
　　花柳池台宿暝烟清宵俯仰兴悠然一年好景春才半万里晴霄月正圆宪节逺依南斗外凤城遥在北辰邉马周旧是新丰客呼酒东风忆徃年
　　五友诗
　　竹
　　此君风致自踈踈相近相亲慰索居翫目每看髙节长留情深托寸心虚清脩饱歴风霜乆浓渥深承雨露余好在百年无剪伐賸看新笋上霄衢
　　梅
　　宪府孤根别占春清标潇洒离风尘南州花思偏留客东閤诗情觧动人玉管吹香风力软氷壶涵影月华新坐令懐抱深如许暗想调羮事业亲
　　兰
　　一自移根逺谷来便添清兴满乌台羲娥驭日光风转青女飞霜絶艳开每忆瑶琴翻雅调谩充骚佩慰髙懐同心托契应非浅细看流年雨露栽
　　菊
　　一气萧森百草黄独留此物傲秋光霜从降后殊多艳风不来时亦自香诗客采英秋得句佳人倚竹暮凝糚嵗寒惟有乌台客共保芳根近画堂
　　莲
　　芰荷相并满青池不受飞尘半防缁髙盖每看浓露集曲房一任好风吹天姿不假雕镌力妙色多应造化竒静立亭亭如有待结交须赋爱莲诗
　　沅州三月一日思亲【先人忌日】
　　风木摧心已四年沅州春日苦暄姸无邉雨露滋羣物大地阳和浃九泉惩忿敢忘当日训守身期佩昔人光荣不及酧亲愿俯仰终天涕然
　　春日再发沅州
　　又住蛮州似故乡官船两度发沅阳贪看献嵗春山緑却忆髙秋老树黄宦迹不应辞逺近天防真可纵徜徉沿流尽有新诗兴夹岸风来杜若香
　　黔阳野人有馈鱼者诗以酬之
　　几日山中只饭蔬野人携笼馈防鱼欲悬却恠羊生矫学放犹疑子产愚酬价且倾官廪米割烹恐有故乡书甘腴悦口斯须味一饱应知不顾余
　　叠前韵
　　正是行厨荐野蔬多情野老送江鱼细询渔钓知何乐觧道纶竿自养愚金错飞声初脍玉银盘放筯且推书殷勤更欲沽僮仆食罢还应问有余
　　辰阳端午遣懐二首
　　五溪五月当五日时俗犹存旧楚风角黍堆盘人送玉龙舟叠鼓水揺空入帘山色隔江翠照眼榴花向日红赐扇逺懐鹓鹭侣去年同谒大眀宫
　　辰阳况复遇端阳沅水牵情万里长凤阙当年颁扇早龙墀此日赐衣香独簪白笔叨天宠逺抱丹心忆帝乡未必蛮中乆留滞趋朝应只待秋凉
　　发沅州舟中寄陈侍御二首
　　驻节沅州整一年束书今喜逺朝天乆知按部无膏泽自愧居官费俸钱前度江流行思好旧逰山色别情牵西风一夜归心切北极恩光日月悬
　　卷旗沙上簇雕戈画鼔催舟发棹歌归思载瞻黄道近交情将奈绣衣何一江烟水澄秋练两岸云山拥翠螺欲问清宵别来意冷猿啼处月明多
　　泊武口驿
　　风涛近接洞庭湖杨柳堤邉水驿孤回首已应蛮徼逺登楼殊觉楚天虚征帆北客依津市贡篚南金引舳舻清夜不眠持宪节归心先到帝王都
　　洞庭湖阻风四首
　　髙秋木落洞庭寛白笔南征使者还兰若馨香懐澧浦霞缥缈认君山己应湖海添清气更觉风涛入壮观枉渚维舟苦留滞岳阳楼上忆慿防
　　系舟无奈北风何遣闷还应一放歌日射湖心翻锦浪烟收山顶露青螺苍梧水阔秋天逺斑竹云深暮雨多千载湘累无复见欲从何处吊英娥
　　海内无如此壮逰髙风木落洞庭秋青山半在波中出白浪浑如天上流骚思难寻澧浦佩客程频望岳阳楼江河逺客情何似浩想希文独未休
　　涛声连日卷银沙野渚无聊眺望賖数防云山湖上出一行风苇岸邉斜老髯难覔仙翁笛白简还乘使者槎况是中秋眀月夜潇湘乆客正思家
　　湖中阻风望君山
　　一望君山咫尺间不堪连日阻风湍祗愁枉渚维舟楫安得遥空纵羽翰天地尽应浮海水蓬壶自昔隔尘寰防须挂蓆过林麓石磴攀萝极妙观
　　湖中风涛大作
　　正是清秋月色多大风终夜鼔洪波银山万叠来髙下鐡骑千羣入荡摩好梦惊回朝帝阙归心并起望天河明当少转封姨力百里平湖顷刻过
　　登小孤山
　　二十年前曽过此今朝重上小孤山九霄旭日清光近万里秋风爽气寒南纪诸峯连地脉东流众水防天关江山不尽登临兴望阙思亲正倚防
　　仪真三咏
　　东南水陆会真州河朔风云拱上防潮落洲逺渡出天连扬子大江流迎銮镇古名犹在觧剑桥荒事已休多少繁华成俯仰万家烟火不胜秋
　　闻道真州景物多晚秋时节偶来过蒹葭暮雨连沧海杨柳西风落漕河晓岸防樯南客舫夜船灯火北人歌寓居候舘情无限一寸丹心奈尔何
　　大江分派入仪真杨柳人家夹去津舟楫东南来贡赋衣冠西北防星辰云通赤岸天多雨境接沧溟地不尘欲问东园无故老苦吟搔首向风频
　　歌风台二首
　　芒砀云连古帝乡歌风台近泗河傍蚤提三尺安天下尚想羣贤守四方英魄有灵蔵地逺威名无比配天长当时赤帜知何似红叶园林夜有霜
　　故城南畔泗河隈汉祖歌风有旧台乐饮一时酬父老壮心千古忆雄才新丰桑柘萧踈尽芒砀云霞散漫开一自鼎湖龙去后英魂几复沛中来
　　发通州再徃湖南
　　海内江山已惯逰今朝重泛潞河舟初辞天上防龙表尚想云间五凤楼压岸晓霜眀宪节到船寒雨湿貂裘预期回首当开嵗未必湖南可滞留
　　过流河驿挽王侍御
　　停舟沽酒酹王君忍见寒芜徧旅坟岐路可无人世别星霜便有死生分青骢腾踏名犹在白鹤旋归语竟闻俯仰几回増感慨朔风吹断海西云
　　襄阳懐古
　　邓城才过见樊城旧堞荒凉总旧名废沼几行寒鴈下踈林数防晚鸦鸣分茅尚自懐山甫谋国何须羡曼甥更问襄阳千古事岘山依旧汉江清
　　襄阳逢至日
　　襄樊又喜遇阳生士女倾心玉烛眀一画已占吾道长六符仍覩泰阶平朔风吹雪荆山晓化日流春汉水清大地阳和从此布栢台寜复冷如氷
　　逰岳阳圆通寺
　　巴陵古寺有圆通寺下平湖接太空禅室静涵鲛室冷梵楼遥映蜃楼红诸天只在虚空外万象皆归旷荡中鐡面道人人不识偶来登览自从容
　　逰君山
　　两过君山苦未逰今来山下暂停舟云林一迳苍苔合佛殿千年古迹留日月每从波底出峯峦常在气中浮人生志节当如此屹立狂澜几万秋
　　桃源道中三首
　　初闻胜景如天上此日经行已再来水入松篁鸣处急山围村坞到时开荒溪难覔当时洞废观空余旧日台谩说人间有仙迹不知天地也尘埃
　　两日桃源道路中无邉清兴每相供云山过后层层见涧水行来处处同萝迳烟光笼软翠松岩云彩绚新红何当一览蛮中小更上淮南万仭峯
　　桃源景物信幽竒几度防观惬所思丹碧峯峦云里见青苍林木镜中窥渔舟一去仙源合石洞重来碧藓滋惟有武陵溪上树年年花发使人疑
　　沅州元夜同陈侍御观灯
　　万里归来自帝朝沅阳今是两元宵诗从见月添新兴人喜观灯得俊僚北极星辰垂地逺南天瘴疠到春消栢台风致清如许梅蕊颁香入冻醪
　　戱咏五友
　　五友留连兴趣多相看长是动吟哦梅花酸实垂垂盛兰畹香风细细过老大竹根生嫩笋轻通藕蔕长新荷不知黄菊花开日已别还应未去何
　　沅州杂诗十二首
　　积雨连朝喜晚晴天开睥睨望邉眀水添沅澧新涛急山洗黔巫宿瘴清奉使每期三尺正观风快覩万方平霜台永日多诗思新笋儿孙次第生
　　驻节三年尚未归黄梅庭院雨霏霏池荷柄短青钱小露竹梢长粉箨稀大道乆知千古在逺懐未信一生违新晴眼界何空阔万里青霄羡鸟飞
　　正是霜台弭节时不堪风物动相思庭前緑草飞蝴蝶城外清江呌子防北地关河频入望南天雷雨自无私预将归槖酬知已万里观风賸有诗
　　逺山重叠绕孤城城下蛮江一曲清溪峒人家犹异俗市廛儿女带华声户将乌鬼为生计地产丹砂当嵗征自昔黔中风土恶逺逰那得易为情
　　涓埃无补圣明朝持节南荒嵗月遥几见防干生薜荔旋看烟雨绽芭蕉山城每听钟声早金阙常思扇影高为报鹓行旧知已耽书未觧子云嘲
　　道西连蜀道长五溪风土古蛮乡相传遗种多槃瓠见说蔵书即酉阳梅雨来时诸水涨野云飞处万山苍鐡冠自是心如鐡一任江如九曲肠
　　剪烛空堂欲二更堂前新雨夏虫鸣每因时物思劬育未有秋毫答宠荣嵗月不催防鬓緑诗书祗倚片心眀端居逺想千年事汉室还应召贾生
　　大化无邉嵗月长几年寒暑歴荆阳衡巫望处天三尺湖海流来水一觞心地平时为福地异乡好处似家乡乌台一夜芭蕉雨賸有新凉入画堂
　　圣化如天统四溟黔中封界揜荆衡壶头不复当时险充道无如此日平荒烟含逺岫悠悠流水带邉城武陵溪上袁生笛吹尽关山几许情
　　防沼荷风飐画屏一林梅雨洗幽庭日长心绪思家国地逺衷情念鹡鸰细草偏从行处緑好山多在望中青身兼吏隠今如此扰扰尘劳不用争
　　侵城水色映飞楼楼外晴天属望悠万里山连百越逺五溪涨入九江流黄州陈迹知何似赤壁苍烟乆未收法像有庐真草草令人俯仰意难休
　　辰沅风壤带三苖一望乾坤吐纳遥翼轸众星朝北极岷嶓诸岭导南条天隣巫峡常多雨江过浔阳始有潮近日诗懐殊浩谩将新句冩芭蕉
　　沅州秋夜忽忆三年前秋夜之作二首
　　独坐髙堂蜡炬红宛然秋与昔年同宦情不改来时淡诗思浑如到日浓杨柳影斜帘外月芰荷香老水邉风莫言白笔南征乆赢得归囊一物空
　　黔中今是第三秋又听虫声四壁幽脩竹林间天籁发芭蕉叶上露华流知非渐拟髙人化学道寜忘长者谋好在灯花频送喜沅江几日放归舟
　　次王侍御韵
　　宪府乘骢旧有名今秋偶尔防蛮荆虹霓气接风云气珠玉声随咳唾声万里山川劳防渉诸蕃部落待澄清愧予无补空持节赖有丹心乆更眀
　　立春
　　辰阳城里遇新春箫皷蛮歌动四隣溪峒总无前世梗猺獞咸仰大眀仁官梅向客开何数江柳催时发更频春酒一杯聊自劝瞻天未己又思亲
　　次王侍御见寄韵二首
　　去年秋晚送君时别后长懐逺道思健笔乆推天下士眀珠新得掌中诗官梅带雪开何早旅鴈穿云去未迟想在南蕃多暇日春来寜惜寄新词
　　沅州城里去秋时忽见髙人慰所思篠竹影邉开纵歩芙蓉花底笑论诗已看献嵗逢春早颇讶经年防面迟折得官梅逢驿使殷勤逺寄重缄词
　　院中梅花
　　地位清髙逈絶尘官梅相对愈精神风霜拂处枝枝弱霁雪消时蕊蕊新素质不移千古性芳心长占四时春几囬攀折情无限笑比瑶华欲赠人
　　静得轩为刘佥宪赋二首
　　结屋端居絶垢氛独懐冲黙事天君看从上下机缄露悟到中间造化分细雨缓催幽砌草好风轻巻太虚云收功欲问知何似纵是无声也自闻
　　晏坐髙斋白昼闲谩将生意静中看一帘时雨滋花竹绕砌光风转蕙兰野马飞时情自适幽禽啼处乐相关乆知万物非身外欲向无名学弄丸
　　夏日院中遣兴
　　荷叶池塘四月初满庭梅雨正踈踈心闲已悟天无际性静应知乐有余架上诗书频检阅环中光景任盈虚鐡冠御史谁能识隠几无言学养愚
　　睡起口号
　　睡起霜台万虑清天时物理独关情黄梅熟后无风落翠藓看来冒雨生学向静中方识味道全身内不干名悬知千古无言子不信人间有六经
　　谢李布政文英以字帖药方见寄
　　政闻左辖振条纲忽寄书来喜欲狂字向池邉添妙法医从肘后验仙方十年契阔情如旧两地相思意不忘会面湖藩须有日片防行拟下沅湘
　　辰州喜雪
　　腊月江城不起尘朔风吹雪正频频台端老栢贞心劲墙外踈梅冷蕊新地气已应清瘴疠嵗华行复见阳春乆知樗散无他补祗咏丰年慰逺民
　　登沅州城楼
　　缥缈飞楼面面通霜台多暇此从容牕含晓日烟霄上城绕秋山锦绣中天压大荒均雨露地包絶域尽提封小臣弭节裁诗日诞播皇风万国同
　　寄于侍郎廷益
　　黄甲同年二百人大名飞歩独超伦乘骢正仰风霜肃司马俄承宠渥频列郡年丰争转粟两河春暖见归民天书重叠膺殊宠好布人间雨露新
　　阳武懐古
　　黄河南下是通津县郭千年枕水濵兵结团城犹有汉车惊博浪已无秦黑阳山晚横残照清水潭干起暮尘立马几囬思徃事宰平谁识社中人
　　襄城道中
　　三持宪节过襄城喜见中州景物眀天倚嵩高霜气肃地连许颍晓烟横舆图浑浑开昌运民物熈熈乐太平万里观风良自负逺懐还拟遂平生
　　卫河舟中懐古
　　衰草芜城澹月辉河流虽是昔人非北门鎻钥输平仲南渡兵车数岳飞汴水风髙霜落木吴山秋晚露霑衣当时故老知何限空抱遗忠赋式防
　　左掖退朝口号
　　寳盖初收扇影还千官行过石防干天阶好雨霑旌斾洞户清风引佩环钟响已飘防阙外香烟犹绕五云间乆陪鸳鹭知无补自讶升平际遇难
　　宿院简焦罗张陈四侍御
　　杨柳风清宪府深晚凉时节自开襟星横北斗三更柄月转东瀛万顷金握节几时穷地脉观书直欲见天心壮懐落落霜侵鬓谁伴单居御史吟
　　送孙俊先生致仕归鄢陵三首
　　先生七十引年归送别都门柳絮飞潞水东风斜卷幔金台晚照逺衘衣收功桃李心初遂行乐桑榆志未违况复颍川多故事到家争仰徳星辉
　　归老儒官七十余扁舟唯载旧诗书泥融野岸晴飞燕饭熟行庖晓荐鱼花柳风烟新嵗月桑麻雨露旧村墟到家处处堪行乐应有儿童为挽车
　　彭祖冈南古颍川先生茅屋尚依然甘贫已道为官好勇退争夸引老贤归路载添新白髪到家唯有旧青氊耆英洛社如堪结留取风流乆逺传
　　遣懐
　　樗材无补圣明时持斧年多鬓欲丝苹藻乆虚先垅荐诗书应有正人知趋朝凤阙推先逹退食乌台愧后期幸自此身安蹇拙几看云与意俱迟
　　同张侍御宿院
　　栢台清絶小窻虚闲看遥空思有余眀月有光圆又缺浮云不定巻还舒初晴爽气澄襟冷入夜清风到面徐莫笑官贫身老大无名公已悟乘除
　　遣兴
　　簿书夏日足官府忽忆少年行乐时髙柳送凉蝉断续清溪濯足石参差班荆或共髙人语采药频从野老嬉逺兴无端真在想白云芳草旧襟期






　　敬轩文集巻八
　　钦定四库全书
　　敬轩文集巻九
　　眀　薛瑄　撰
　　律诗
　　夏日简焦罗陈张四侍御
　　长夏飞霜几砚清公余景物称诗情丝丝緑栁迎风细灼灼红葵向日倾宪度已应昭典则官僚况复盛才英运开五百时难遇愿竭忠忱答圣眀
　　挽李处士
　　鹤去芜城不可招海天凉月夜萧萧谁从载酒寻山寺无复携笻过野桥黄髪交防纷雨泣白杨阡垅飒风飚贤郎骢马推恩日定有鸾封下九霄
　　送林郑州厚
　　报政三年足好音南归五马正骎骎一麾共仰重临徳累试争夸百链金芍药有风成雅俗甘棠无土翳清隂郡斋昼永多佳思频寄新诗慰别心
　　楼上
　　都门楼阁倚中天暇日登临思然树绕西山浓着雨地连东海淡浮烟尘消绮陌填车马香暖歌台醉管弦独有道人清似鹤谩从华表记归年
　　送王士悦浙江宪副
　　推毂年多老豸冠分符吴越见才难横金已觉新恩重衣绣仍为故里还破浪楼船秋水阔飞霜宪节海风寒悬知到处山川好行部应须次第看
　　归到有感
　　连冈北下是吾庐几载归来覔旧居手种孙桐髙院落家传乔木上霄衢防亡已是伤朋軰凋瘵那堪甚里闾独立秋风看秋色欲将心事问诗书
　　河汾逢王存纪防政二首
　　京师一别几经秋汾水相逢话旧逰栢府乆传名誉美薇垣今见事功优典衣祗拟通宵饮投辖都无半日留又复匆匆成两地朔风何处送鸣驺
　　索居殊觉故交稀忽见同官老绣衣霖雨方看薇省作清霜犹忆栢台飞论诗欵欵倾壶蚁话旧频频剪烛辉壮志未酬知已共相期白首莫相违
　　酬辛俨先生见寄
　　先生归老大河濵三十年来信始闻乡比郑公瞻旧徳经传邵学挹清芬碧鸡倾盖时虽乆锦鲤通书意更真见説门墙桃李盛不知谁占舜城春
　　示胜子
　　胜子行将至立年光隂莫使暂虚延收心切要存天理闭户常须阅简编玉不磨礲难作器人非问学岂成贤汝亲愿汝为君子朝夕应须念此言
　　示京子
　　京子年今十七时青春正好力书诗儿童气象都无异问学薫陶始见竒道大必先行孝弟业荒须切戒逰嬉老来善恶由今日汝父之言汝细思
　　示昌子
　　昌子今虽十嵗余圣功元自养防初莫求俗軰梨兼栗须读前人诗与书抄手出门毋浪戱正襟掩户要端居汝亲愿汝身长日头角峥嵘与众殊
　　过郭林宗墓
　　几经沧海变桑田孤塜常留古道邉彩凤自应鸣晓日防鸿终拟没秋烟关河迢逓膺舟隔江汉空茫穉信传千载有碑应不愧路人犹自识髙贤
　　题张侍御质鲁斋
　　混沌那堪七凿余纷纷巧智定何如璧完太璞应无价学到希夷始似愚徃哲每能存本领斯人有意笃诗书试论质鲁斋中事一唯方能味道腴
　　题何郎中巻
　　粉署郎官诏许归都门祖席倍増辉九天光逐廻鸾动三峡云随画鹢飞慈竹满庭浮晓色芳花绕户送春晖一门喜气深如海万里江流接帝畿
　　挽王庭遂处士
　　静中应自识先几寄迹医门识者稀野质早时经水鉴闲身终老制荷衣交防只拟论心乆生死寜知与愿违潞水秋风梁苑月定从白鹤徃来飞
　　挽舒大尹二首
　　江右风流属老成江天俄复暗郎星乆传诗礼夸贤子遥想仪刑律后生耆旧空悲当日社循良犹识昔时名悬知斧屋秋烟里应有髙人为刻铭
　　西风鹤唳楚天苍憔悴儒林吊白杨花县辞官悲暮景菊篱归老惨秋阳空余旧佩铜章暗不及新颁紫诰香有子秋官霑宠渥丰碑行见发幽光
　　读易轩为杜御史赋
　　风满幽轩净晚襟韦编三絶在追寻方看龙马分竒偶又见羲图转古今细草初生春迳浅芳花早落夜庭深画前有易君知否只信尧夫最苦心
　　题静学轩
　　书牕万籁絶嚣声有客牕前味六经止水不波云影见太虚无翳月华眀亭亭自可观人物扰扰何由悟性灵谁似南阳老诸葛草庐黙识古今情
　　防绣堂为张聪御史赋
　　山连沧海是金华华榜青林柱史家鹤髪每看倾夀酒凤城先已探名花斑衣舞遍三春日绣服裁成五色霞已见髙堂颁紫诰香名留取故乡夸
　　送康佥宪四川提学
　　万里长江万里桥锦城楼閤倚青霄昔贤共説山川秀佥宪寜辞道路遥拟变三巴成雅俗还将五敎布新条好期报政归来日鸣佩金门候早朝
　　送髙佥宪福建提学
　　天书捧出大明宫拜命南征使节雄舟解御河杨柳緑路经山舘荔枝红七闽人士沾时雨一代文章复古风未许江山乆留滞还期白首夣非熊
　　送彭琉佥宪广东提学
　　儒官新出禁林中手捧天书按广东岭表只今瞻使节岛人从此变华风霜随白笔蛮烟静马过青山瘴雨空万里天威应咫尺五云囬首凤楼重
　　留别院中诸友
　　几年骑马听朝鸡宪府追踪愧品题散木自知非伟器青云何幸陟仙梯已逢盛世无裨补更接英僚惜解携便捧天书天上去五云囬首是三齐
　　留别赵彬
　　知子于今近十年中间消息两茫然寜知京国相逢处又是都门惜别筵上苑榴花偏向日官河杨柳正含烟临岐握手无他语愿笃清脩继徃贤
　　留别姚克脩御史
　　交情方断昔人金班马俄闻载路音郡邑行看东鲁近衣冠祗隔内台深朝中鹓侣思同入海上仙山忆独临壮志拟磨三尺剑分携寜遣鬓霜侵
　　题薛希璡耕乐巻
　　旭日初升布谷鸣春郊耒耜动春声清溪引水来时满緑野为菑望处平田祖有灵开稔嵗天民何幸乐生成东阡南陌相过处撃壤歌中答圣眀
　　只命山东
　　手捧天书出禁中又乘骢马按山东秋烟荏苒连沧海晓日熹微见岱宗已沐圣眀新化雨乃瞻邹鲁旧儒风小臣谬沗咨询职愿得英贤佐九重
　　逰灵岩寺
　　灵岩有路入烟霞台殿髙低释子家风满廻廊飘坠弃水流絶涧泛空花青松阅世风霜古翠石题名嵗月賖谁谓无生真可学山中亦自有年华
　　宿灵岩寺
　　梵宇深沉夜景迟僧房禅榻果幽竒竹鸣虚牖风过处霜落寒岩月上时纸帐烛光团白玉石炉香焰霭青丝红尘马首眀朝别只恐山灵解勒移
　　秋日灵岩道中
　　路入山门景便幽髙风不断石林秋照人霜叶红于染拂袖岚光翠欲流几过野桥横絶涧遥从古刹见髙楼北峯直与天相接更拟攀萝到上头
　　寄李太亨太守
　　防面京华两过秋又从海岱望扬州澄清志操知吾劣出守声名觉子优华舘定闲徐孺榻清池谁共李膺舟如何千里音书絶不信交防是白头
　　题李廷珪佥宪嵩洛渔樵巻
　　清门奕世古中州洛水嵩山总旧逰见説斫云开鸟道还闻遡月泛渔舟自趋紫闼来乌府望使青云伴白鸥老去披图思徃事几囬飞兴到林丘
　　松林书舎巻为李方伯题
　　四檐偃盖碧重重挿架牙籖落影中万谷惊涛沧海近半窻凉月雪山通润霑瑶席霏霏雨响彻朱弦细细风好结嵗寒搜秘检莫教飞夣逐尘踪
　　题杨佥宪思亲巻
　　惆怅髙堂罢防衣空山囬首断云飞梧桐井迳秋风老脩竹园林夕露微紫气天邉鸾下疾白杨陇上鹤归迟栢台有子情何似厌听庭乌呌落晖
　　题观风图
　　九重深诏遣星轺使者观风郡国遥水逐雕轮随地逺山开锦障防天髙严城树杪门初啓候吏花邉马不骄万里咨询皆帝力生民随处乐耕樵
　　髙唐道中寄李廷珪佥宪
　　西来随处问先生见説分符到博平满路风花频纵目一川烟柳最关情白头毎羡丹心壮緑鬓谁知素节眀髙论细听应有日拟分华榻共春灯
　　与孙大叅韩宪副同按部别后寄此
　　分符同出济南城揽辔东风并马行逸兴细看花柳色髙谈深合古今情别来并觉新春暮到处频看缺月盈絶似当年倾盖者更期樽酒话平生
　　寄孙韩二公
　　忆过春风十里亭二君携酒玉为瓶小桃正吐樽前萼娇鸟初传户外声如此风光留客饮几多懐抱向人倾行台此夕忽相忆谩掩重门惟月明
　　懐李廷珪用前诗末句起韵并书于壁
　　拟分华榻共春灯到日先生去博平别鹤行云那有迹落花飞絮倍多情空怜皓月明朱幌尚自余香袅画屏我复东西南北去壁间留语候归旌
　　次夀邓郎中母韵二首
　　百嵗星霜是永年七闽闺教最称贤自期西日堪留挽不信南山可变迁白髪已看封紫诰防衣时复奉华筵故应志节髙如许赢得人间福夀全
　　秋霜劲节自年年谁似清门邓母贤半世成家遭感怆一生敎子见超迁恩随紫诰来华屋春满红螺泛绣筵青简上头书次第香名留取古今全
　　咏新竹
　　知是乾坤一气催满林新笋迸苍苔抽梢渐欲侵云汉解箨时应傍宪台已觉清风连座起更揺踈雨到牕来相看尽日添新兴白笔新诗为尔裁
　　乐陵道中
　　乐陵东去古堤长野水村烟共渺茫逺海天空初过鴈大田秋老未经霜鐡冠十载心如昨宪节防持鬓欲苍揽辔悠悠思徃事趋朝曾对御炉香
　　长白山懐古
　　山廽长白重经过十世懐贤意若何饭粥事空荒古寺读书声歇暗烟萝中朝徳业应难及西夏勲名更不磨向晚慿谁话忧乐栢台清夜月明多
　　金台送别为李进都指挥赋二首
　　才将虎旅衞天居又拥雕戈出帝都部伍散行秋野阔旌旗斜卷暮云孤扶桑分阃封圻近枤杜连歌雨露余壮节封侯应有日青云囬首是长途
　　虎将承恩出九重紫泥封带御香浓离筵济济都门酒征马萧萧别路风雄镇行看沧海近归旌遥指岱山崇太平分阃浑闲事万里封侯慷慨中
　　泰安州重寄李太亨
　　去年岱麓题诗寄岱麓逢人又寄诗剖竹已当耆艾日解仍及圣眀时青山纵有归来约黎首其如去后思愧我年年持宪节涓埃无补欲何为
　　海上道中述懐
　　马首东来嵗月频西归犹及艶阳春风烟满目溪山秀花柳无邉雨露新四海甄陶眀圣主万家耕凿太平民勑天千古遗歌在每抱丹心恋紫宸
　　青州府迎诏
　　丹霄快覩凤防书春与天防满八区不独山东扶杖听还应海内効嵩呼衣冠济济风云际花柳欣欣雨露余栢府微臣瞻盛事载驰忠恳恋皇都
　　次黄仲芳韵二首
　　京华偶尔论斯文知是防心出圣门风度恍如瞻玉树清谈蔼若挹芳荪薇垣三载时名大花县多年旧泽存愧我无能叨宪节缪同述职荷天恩
　　薇省分符重黒头天官考绩冠时流趋朝晓日辞丹凤去路西风跃紫骝自昔藩维求俊杰只今典礼尚虞周都门此别须珍重还拟经邦赞大猷
　　送王秀才省兄归京师
　　华不注髙秋气多大眀湖水落霜波山川风景今如此兄弟分携意若何宪府已应持玉节亲闱长是近銮坡眀年三月春光好更忆金台有鴈过
　　送李永年大叅致仕十首
　　四朝出入受恩多诏许南归意若何路绕青齐驺骑逺水通淮海画船过故园到日收禾黍别墅经年长薜萝父老倾懐看白髪儿童佐酒发清歌
　　七十悬车古亦稀明时乞得健身归朝廷已自优黄髪乡里无劳羡锦衣碧水细通栽药圃青山闲绕钓鱼矶江南事事皆堪乐莫遣流年赏兴违
　　歴下山川入画图西门怅别指征途已知圣代优诸老还似当年饯二疏归路逺应经鐡柱名山行复见香炉江南江北相思处鸿鴈来时好寄书
　　黄甲声名四十年薇垣粉署共称贤方看荐鹗陞三事又乞归身别九天防诏近从丹阙降使车遥向碧山悬耆英莫谩夸中洛江右风流也自传
　　白髪明时老大臣封章几上乞归频四朝宠觉腰金重三代防霑防诰新花发薇垣成逺夣潮平扬子是通津到家正值秋光好黄菊东篱有故人
　　已向明时早拂衣家山囬首兴如飞丹心老去声名大白髪归来故旧稀几处甘棠留画省绕门杨柳防苔矶惟应野老来争席坐翫沙鸥伴夕晖
　　闻道江南景物嘉薇垣有客正思家池塘夜雨翻荷叶篱落秋香散稻花徳誉尚为清论重仪刑应有正人夸欧公曽冩归田録好继遗芳播迩遐
　　梁苑登科二十年乘骢频与嵗时迁忽逢先逹青云上已是门生白髪前盛世澄清惭我劣眀时归老羡公贤追随冠盖城西别心逐行舟入楚天
　　才捧除书拜好官又承防诏许南还人辞歴下山光逺船过真州水面寛松菊未荒三径在衣冠不改一身闲推恩更有新鸾诰留与家门乆逺看
　　邂逅东藩仅一年先生何事着归鞭曽闻碧岫云蔵屋见説清溪月满船归老防寻山水乐声名不让古今贤遥知林下徜徉处犹起丹心忆九天
　　泛舟思亲
　　天地无穷水自流髫年已侍二亲逰中原道路曽驱马江汉波涛更泛舟孤藐光荣叨宪节音容寂寞閟松楸千思万想情何极目送飞云到故邱
　　送夏希纯郎中归南京
　　云路分飞二十年相逢鬓髪各苍然栢台直指心如旧粉署郎官职又迁北阙九霄瞻晓日南风五两送归船帝京到日多佳兴虎踞龙蟠入望邉
　　秋日东平道中
　　齐鲁西风草树秋川原髙下过东州道邉白鹤来华表陌上苍麟卧古丘九曲半应非禹迹三山何处是仙洲经行俯仰成今昔却忆当年赋逺逰
　　过五道岭
　　峯岭连连接岱宗路从絶顶度华骢余寒常带隂崖雪爽气仍飘霁壑风春入驿亭严候吏云随宪节怪山童方廵每嵗叨天宠长见车书海宇同
　　寜阳行台元夕忆黄宪使
　　曽忆观灯宴后堂玉杯行酒夜何长新声已觉随银甲逸响还惊绕画梁东道留賔能闭户诸郎爱客解牵裳别来好景逢元夕空向行台对月光
　　沂濵书舍为曲阜令孔公堂赋
　　鲁城南畔碧溪头结屋蔵书事事幽入户日光浮野马隔帘波影漾沙鸥真传已觉千年逺大道还从六籍求闻説浴沂当此池春风有约事追逰
　　兖州道中
　　敷土名传旧兖州山川遗迹快追逰泗沂冻解波犹浅鳬峄春囬翠欲流野火碑余秦相国闷宫诗颂鲁诸侯悬知尼父当年志夣寐长思见盛周
　　和壁间虞伯生皋字韵
　　中书几秃管城毫尽日抄书未觉劳但得文章如布帛不须诗句比金膏淳厐每忆黄舆厚鉴深期碧汉髙莫道知音人世少有鱼潜渚鹤鸣臯
　　送陈都宪镇闗中三首
　　四朝风纪受恩深又见西行捧徳音天上神仙知暂别闗中父老喜重临戍闲部伍清河曲地逺桑麻接华隂到处行台懐帝阙封章还拟罄丹心
　　中丞斧钺下青霄重镇闗中别路遥卫水楼船春解缆崤陵骢马晓扬镳诸军共仰新旌节列郡仍遵旧教条想是归期应不逺朝元有约听箫韶
　　九重深念及西人山镇还须老大臣宪节入闗随爽气玺书行郡布阳春山连玉井晴飞雨地接金城逈不尘经济本为儒者事功成还拟画麒麟
　　送金都宪镇寜夏二首
　　大夫承诏出皇州西夏山川是壮逰笳皷尽迎新宪节风霜仍肃旧貔貅乆知河陇诸蕃静又见崆峒二麦收总赖庙谋清四海不须樽爼借前筹
　　西行紫诰带新泥葱岭河隍入马蹄列镇乆应烽火息连屯惟见稻秧齐逺通贡篚来天外直布皇风到海西万里成功归有日青云满眼是丹梯
　　送卢都宪镇守寜夏二首
　　眀时出镇得才难莫厌经行万里间玉节初辞青闼霜风先到贺兰山闗河控带黄尘静蕃落耕耘緑野闲入觐天顔应咫尺不须频看寳刀环
　　同年扵我最相亲宪府乘骢迈等伦正是趋朝承雨露又看持节出风尘山川迢逓行时旧旌斾悠扬到日新暂抚西陲归有日看花须及凤城春
　　出京师二首
　　孤臣泣血省愆尤诏释羁缧出凤州满目山光迎马首一鞭归思绕林丘罢官已是安时命报国空惊不自筹遥想到家春已暮麦黄蚕老稼盈畴
　　乆知樗散是非才卅载超迁歴寺台松栢每期冬雪茂杏花不逐艳阳开数茎白髪还禁老一寸丹心未觉灰此日为农归故里河汾嵗晚兴悠哉
　　患难中海昌李太守数书问及诗以报之
　　知已情深数寄书问吾行止近何如买车已上山西路结屋还依水北居乐意不忘寻简帙生涯只拟付耕锄感君交义高千古逺道何由致报珠
　　歩朱尚寳送行韵用以留别二首
　　一枕邯郸夣已醒归鸿千里拂髙防心期皎日均能许歌擅阳春我独听别去莫惊头并白相思终是眼长青河汾故里遗风在争似当时续六经
　　驿路春风酒半醒离情花思两防穿林乳燕深深去傍柳流莺细细听官渡已过滹水碧家山又近太行青龙门旧业应如昨樵谷渔矶取次经
　　晩翠轩为杨大叅赋
　　髙人雅有嵗寒盟笑傲华轩寄逺情最喜竹风当座起絶怜松雪近人清年来劲节心能与春去繁华眼不惊若此秋香还共美拟从良史传佳名
　　春日逰禹门
　　野服归来野兴幽十年仍遂禹门逰崖廻曲路通危栈峡束洪涛泻急流楼结飞甍临絶汉宫髙华榜焕层丘乡人未必知神意丝管啁啾聒未休
　　哭少子治
　　患难归来始自怜悲伤何事又相煎一经赖尔传先业二竖婴人殒少年遗巻不堪寻旧墨荒冈忍复见新阡伤心问寝寒斋夜鸿鴈行中讶失聮
　　题李麟惜隂巻
　　连城自古出蓝田还道骊珠在九渊勤苦方能求至寳放情未必得真传案头每见秋萤聚里常知野马悬年少惜隂真可畏老予鬓髪已星然
　　用旧韵酬海寜李太守四首
　　闻道先生近著书髙懐雅兴逈难如兰栽九畹谁同采竹种千竿自可居溪水每从晴后钓山田多向雨中锄殷勤逺道裁诗寄絶胜骊龙颔下珠
　　焚香才暇即披书老去无能得自如青简尚寻髙士传白云还似野人居秋风婢子晨供织细雨儿童晚荷锄道不逺人真可乐何须象罔索珠
　　四千里外一封书纵有琼瑶报不如云水当年思共歩山川此日已安居霜前枣熟从人打雨后葵荒欲自锄白雪调髙知和寡强将鱼目比眀珠
　　五马无劳事简书一生行止自如如防鸿有意随髙逝野鸟忘机伴所居千树黄柑应自种一青草不须锄门临沧海秋先觉长见寒光浴晓珠
　　立秋日
　　雨晴新涨落汾黄緑树风生户牖凉防马空懐登逺道闻蝉还喜是吾乡离离禾黍东臯近缈缈云霞北岭长有酒便堪消暇日流年不管鬓成霜
　　题冯处士巻
　　忽从嚣杂见真淳谁道今人不古人四礼每宗朱氏教一门长接孟家邻椿庭时雨年年润兰砌光风日日新青简防须书行义髙名直与董生亲
　　次何佥宪自学韵二首
　　阿閤梧桐第一枝朝阳快覩凤鸣时西江才学推虞集北斗声名仰退之直道敢抛君子志中情还有正人知青青谁似霜台栢耸壑昻霄更有期
　　天衢早嵗蹑仙踪金榜红霞绚海东陈策汉廷推董子眀刑司寇数苏公一襟气与秋天杳千古心涵晓镜空两见名藩持宪节清霜随处踏春红
　　无题
　　浩浩沧浪水自清曽闻渔父扣舷声四知稀复思杨震千载谁能慕屈平得失真如鸱吓凤髙低应似鸴嘲鹏何当挽取天河水一洗人间两眼眀
　　立春日
　　腊尽残年冉冉过又逢春日兴偏多故应节序经千古自信行蔵老一窝生菜任教纎手送新醪微觉寸心和乾坤俯仰无穷意闲对东风一放歌
　　绛守王汝绩新学诗以美之
　　先生为郡冠诸公兴学由来有古风青史无劳称卫飒黄堂今复见文翁化行古水歌内道在金台爼豆中老我河汾遗教逺相思应与此心同
　　次林文载大叅韵
　　嵗暮相逢晋水头清宵剪烛话同逰齐名黄甲风云阔接武彤池宠渥稠宦达子应思致泽退闲我亦乐蔵脩却怜出处千年事惟有儒门道徳优
　　对雪
　　云垂四野寂无声大雪通宵又彻眀在目已应知皓洁穿帘时复鬬轻盈冻凝水底蛟龙蛰饥厌庭前鸟雀争髙卧不妨书舎冷此心元有嵗寒盟
　　乆不作诗偶赋
　　案头彩笔倦长吟觉诗情动不禁湖海尽除当日气田园深称老年心种瓜已自连东畛栽漆还应满北林汾水晋山无限好拟逢清景更登临
　　秋日
　　户凉风似水流河汾八月又惊秋寒蜩嘒嘒鸣何切社燕翩翩去不留饮水难期前圣乐乞墦才免昔人羞求田问舎安吾老不羡元龙百尺楼
　　谒伯夷叔齐庙
　　荒祠古栢首阳阿再拜仁贤感慨多楼设一堂还俨雅草封防塜正嵯峨心存兄弟难能节力挽君臣欲逝波世上争名争利者髙风奈此二公何
　　过汾阳故里
　　名与临淮徃日齐乗轺今过华山西参天老树荒祠在遍野新芜旧宅迷将畧不须穷玉籍王封寜复数躬珪中兴唐室如公少回想忠贤首屡低
　　过冦莱公祠
　　功业澶渊冠宋朝古祠松栢晚萧萧仪容不冺乡人祭魂魄何须楚些招忠义垂声千古在奸谀遗臭几时消老予持节无英计恋阙思贤首重搔
　　华山
　　马首嵯峨见华山三峯削玉最髙寒层隂旧接黄河水秀色长连紫气闗只有烟霞生涧谷总无尘土翳林峦西还更与山灵约拟上云梯仔细看
　　温泉
　　唐家天子爱温泉故起离宫绣岭前山上朝元金作閤花中汤井玉为莲锦鳬曽泛当时水香木频浮旧日船赐浴未终鼙鼔动苔池留恨自年年
　　华清宫
　　天寳承平奈乐何华清宫殿欝嵯峨朝元閤峻临秦岭羯鼓楼髙俯渭河玉笛长飘云外曲霓裳间舞月中歌祗今惟有温泉水呜咽声中感怨多
　　马嵬
　　号令风行遍九州六军何事此淹留深情祗拟乾坤乆絶宠寜知咫尺休剑閤西行山寂寂渭河东去水悠悠路邉三尺妖姬土长带千秋万古羞
　　连云栈道中四首
　　陈仓西入一门来叠嶂层峦次第开百折长途盘翠岭千寻危栈接青崖苍苍云木鸣山鸟决决溪泉防石苔持节未应辞路险防清蛮徼凯歌廻
　　莫道西行蜀道难老来深喜纵遐观山从太白连岷岭水绕嘉陵出散闗石积层崖知地厚路登絶巘觉天寛驱兵过此思诸葛大节长留宇宙间
　　重叠峯峦掩映青不登危栈即溪行气偏三月山蝉呌境异千林杜宇鸣寥落人家多板屋萧条邮舎尽茅亭因思唐帝西廵日中夜何堪雨打铃
　　总角曽从蜀道行今来鬓髪已星星不胜爱国输忠念无限思亲感旧情林外最嫌鹦鹉舌耳邉偏喜杜鹃声驱驰万里心何惮但保秋霜分义眀
　　诸葛武侯塜
　　丞相孤坟何处寻褒城西去汉江隂青芜漠漠烟横野翠栢萧萧风满林尚忆出师当日表空歌梁甫旧时吟中原未复星先坠长使英雄慨古今
　　诸葛武侯庙
　　武侯遗庙汉江南乔木森森杂翠岚义感居人犹致祭名闻过客亦停骖运谋图阵曽为八遗恨山河尚是三千载英雄今已矣古碑重读意难堪
　　过七盘
　　匆匆行役敢求安鞍马经时歴险难叱驭才过九折坂挥鞭又度七盘山行当絶顶知天近下尽层梯觉地寛却喜汉中频在望一川风物自闲闲
　　汉中寓目
　　谷尽褒斜觉眼眀汉中如掌一川平封疆自昔多吞并龙虎当年几战争英主筑坛曽拜将忠臣讨贼旧屯兵雄豪一去无遗迹惟见山髙水自清
　　苍溪
　　少陵诗里见苍溪今过苍溪日欲西驻节驿亭天色暝维舟江岸浪痕齐风林疑有于莬啸云木时闻杜宇啼橘柚过时黄不见峯峦依旧翠髙低
　　阆中
　　闻道阆中山水竒今来始得一见之长江萦带碧浩渺逺峯环绕青参差竹树茂宻尘不起天宇空阔云自移锦屏近郭最眀秀佳句还吟子美诗
　　塩亭道中
　　舟度嘉陵见锦屏西行几驿到塩亭好山最爱连峯秀佳木偏怜古栢青老志不移方寸赤逺逰寜怯鬓毛星休夸谕蜀相如檄干羽深期舞舜庭
　　送李佥都经界叙播
　　五月楼船发锦江中丞斧钺靖峦邦一天胜气随龙勅千里长风卷绣幢定有竒兵擒孟获不劳飞将斩王防朝廷防信更须布苗獠行看到处降
　　与李都宪锦江泛舟
　　津头打鼓发官船泛泛清波散晓烟岸转渐移江上树舻揺频拂镜中天岷峨西北山重叠吴蜀东南水接连却舣江亭穷胜观一樽谈笑好风前
　　锦城端午
　　锦官城里遇端阳好事常年忆帝乡颁扇不知三伏暑赐衣犹带九天香却看絶塞孤云逺闲坐空亭一面凉佳节任从流转在丹心不管鬓毛苍
　　答徐广文二首
　　三冬文史最精眀发轫香名蚤已成政羡有才逢治世却慙无力答升平鹍鹏还撃三千水鹓鹭终期一字行防靣几何知又别髙谈不尽古今情
　　众中杰出见才贤文采英英骨气全倾盖已知心不异谈经雅觉道无偏拟陈亹亹天人策寜羡悠悠将相权北上有期还送别为君沽取酒如泉
　　发成都
　　夜雨朝来歇怒雷成都江上画船开髙低竹树连村合逺近峯峦入望来鼔枻易伤渔父志着鞭难覔祖生才烟波好景空无限逺思撩人未易裁
　　纳溪
　　持节南来几日留纳溪小县纳溪头市衢寥落人何少宪府荒凉境自幽六诏云山随地逺三巴烟水接天流只今溪洞犹多梗五月南征忆武侯
　　永思堂为贺太守赋
　　泸川贺守孝心纯一日何曽忘二亲已痛音容随化尽更悲霜露逐时新情深易感无穷恨天大难酬罔极防我亦有亲俱早世为题诗巻泪沾巾
　　嘉定
　　嘉州曽作少年逰纳纳乾坤五十秋四野不移山竞秀三江依旧水重流天髙华夏风云阔地入蛮荒草树稠城郭几归辽海鹤白云今古自悠悠
　　题王医士东白堂
　　才见沧溟浴晓珠俄看倒影上天衢丹炉夜火知全伏药室晨光觉渐虚野马未穿延客榻阳乌先照活人书在家早起君休厌屦迹朝来满户除
　　逰青羊宫二首
　　青羊宫观欝崔嵬逺忆函闗紫气来雪岭地应通阆苑锦城江自绕蓬莱万竿脩竹生圃三秀仙芝长石苔千古谁能识牝只疑虚谷有风雷
　　千年旧是青羊肆今日翻为老子家金榜半天标观閤琅函满室粲云霞琪林红落三秋叶瑶圃黄开九月花有物混成人罕识防从真境读南华
　　诸葛武侯庙十首
　　万里桥西有古祠武侯遗像似当时孤臣只拟炎光振遗恨犹悲汉祚衰绕砌緑苔经雨色满林苍栢冒霜枝祗縁忠义无今古不冺邦人百世思
　　茅庐枉顾即依依犹恨当时见面迟文武才猷天下少君臣契合古来稀南征才见功初遂北伐那堪愿已违尚有锦江遗庙在英名千古自光辉
　　股肱汉室旧宗臣鱼水当年意气亲时节如逢逐鹿日风云还起卧龙人出师前后丹心切讨贼频烦大义伸万古英名天地在丛祠长近锦江濵
　　王佐雄才乆已闻丛祠今见锦江濆莓苔嵗乆漫碑刻风叶秋髙打庙门每有孤忠兴汉室可无长策定中原江山离合寜非数成败难将往事论
　　南阳躬稼似天民感激元因枉顾频初识楼桑亲帝胃还如白水旧真人已从荆益开王业几欲咸秦扫寇尘厯数虽穷遗庙在大名长与嵗时新
　　一时鱼水风云防千载君臣祭祀同钟鼓尚存当日庙江山犹绕旧时宫画檐金榜蛟龙出粉壁丹青户牖通割据奸雄俱泯灭荒丘谁与酹西风
　　茅庐抱膝正长吟忽际风云许与深草昧每存兴汉计艰危肯负托孤心出师表在垂天地八阵图存慨古今欲问祠堂何处是锦官城外栢森森
　　髙视乾坤志未酬草庐长啸意悠悠时才总附奸雄势大老还为汉室谋两表曽闻辞后主三军几欲定中州伐功未就皆天数锦里英风古庙秋
　　赤精帝子真苖裔三顾茅庐起卧龙英论已知分鼎势长才欲试补天工才闻遣使通江表又见驱兵出汉中礼乐未兴人已逝古祠松栢撼髙风
　　乾坤不复有斯人间气竒才絶等伦管乐规模难并驾伊周事业可相亲红旗几出褒斜道緑野还耕渭水濵时去千年犹庙食英风凛凛汉忠臣
　　御书楼为吾昌衍叅政赋
　　古今书赐由中秘藏在君家百尺楼奎耀夜晴通户牖芸香风细散檐幽篇章总是天人学函藏深为释老留从此黄金不须积子孙勤读继前脩
　　蜀中立春遣懐
　　世态炎凉阅已多老懐今日柰春何一年持节金台客万里通潮锦水波北塞已闻休士马南荒行复罢干戈时清若许归田里愿和康衢撃壤歌
　　春日遣兴
　　闲舘春深日正长萋萋春草遍池塘溪云踈雨梨花白暖日轻风柳线黄读易自能穷宇宙赋诗聊尔记年光锦城风景虽云乐故里关心未可忘
　　北归有喜而赋
　　驻节西川仅一年北归防自九重天非才岂敢妨贤路无补空慙费俸钱为客载添新白髪到家还阅旧青编急流勇退应难及千载髙风尚凛然
　　送杜员外归省还京师
　　归省西川未几时促装又复上京师荣亲已荷褒封典报国难忘雨露私路夹山花开锦绣栈盘崖树拂云霓遥知紫禁趋朝后粉署从容日正迟

　　敬轩文集巻九
　　钦定四库全书
　　敬轩文集巻十
　　眀　薛瑄　撰
　　律诗
　　咏顔鲁公
　　蓬利何堪屈大才平原出守亦微哉忽逢动地风尘起不使中流砥柱摧争坐已难追雅论立朝寜畏忤奸回自骑箕尾归天上长播英风遍九垓
　　送太守致仕
　　五马萧萧出帝乡都门祖席倍辉光天恩老觉腰金重客思遥牵别路长虎已应辞郡国貂蝉时复忆班行风烟缥缈乡闗近川谷犹疑下凤凰
　　锦官驿官送樱桃
　　锦官驿吏送樱桃红颗堆盘磊落髙时果已知西蜀美古诗难见少陵豪尝新暂遣中情悦感物还添逺意劳多少上林莺啄遍一春归兴正滔滔
　　草凉楼驿看红白芍药
　　芍药花开山驿中小防红白各分丛浓糚独向风前立素质如从月下逢明媚并超尘世色妖娆均得化神功谁知倾国倾城者一往滔滔万古同
　　过武功县
　　持节西来过武功扶桑日日晓光红渭河水逺波声小太白山髙树影重遗址已无慈徳寺居人犹説有邰封东行无限前朝事尽在红尘緑野中
　　题休休亭
　　中条山下王官谷草木烟霞景物幽仙李固知时靡靡野亭从此号休休座中爽气常飘洒天际浮云任去留坠笏已超尘网外髙名千古镇悠悠
　　赠张佥宪
　　邂逅金陵已七年相逢论旧意欣然江东风纪当时振山右声名此日传緑野尽耕春雨后清霜早落艳阳前朝端公道眀如日持宪应知数俊贤
　　挽陈先生
　　归来烟水钓舟横云白其如足下生尚有菁莪经雨茂空余桃李向春荣髙情祗许乡人慕遗事谁从太史铭頼有贤甥今宦逹为扬声誉照苍防
　　挽祝处士
　　鸿去青防定几年东吴声誉至今传髙情未必寻丘壑清隠还应在市防竹坞邀賔留旧榻芸牕教子剩残编黄门底是推防处紫诰廻鸾下九天
　　豫让桥次陈佥宪韵
　　千年豫让有遗桥懐古还停使者轺季世忠臣存大节頽波砥柱见孤标吟邉凉吹声萧瑟望处秋天影寂寥无限繁华俱泯灭英名终古自难消
　　挽萧御史
　　共惜西江老豸冠白云乘去不知还繐帷夜卷霜风冷华屋秋扄晓月寒遗迹定应归太史荣名长是在人间明时有子登三事永感终天涙不干
　　述懐
　　已承防诏许还山又被虚名繋一官每向班行嗤老丑空躭典籍尚寒酸妨贤政自慙公论窃禄能无愧素餐早晚还应乞身去石田茅屋伴清欢
　　河间献王墓
　　汉家宗室最称贤遗事曽经阅简编偶过河间寻往迹空余荒塜带寒烟频求千古书连帙独对三雍防几篇雅乐未兴人已逝雄歌惟有大风传
　　过徳州
　　山东一别十余秋白髪重来过徳州闗市尚开临水户郡城犹耸入云楼霜台驻节思前度宪府乘骢忆旧逰此日又骑官马去朔风吹雪路悠悠
　　徳州除夕
　　昔捧天书按部来之官又上凤凰台频登风纪知庸徳屡陟廷平愧菲才寓馆眀朝添一嵗晴霄此夕丽三台元正驰贺心何似金殿香浮寳扇开
　　寄髙苑李嗣昌广文
　　安邑分携几十年中间防合总茫然华灯每忆连珠玉绮席空懐醉管弦顾我已添新白髪知君犹拥旧青氊却慙频嵗叨天宠怅望丰城剑气邉
　　兖州人日二首
　　去年西蜀逢人日人日今春客兖州行止可应无定迹嵗华仍复易周流驿亭尽日风顿起官路漫天雪未休南到彭城祗几驿天晴拟放吕梁舟
　　驿亭户总光辉人日纷纷雪乱飞闗塞有兵皆冻合园林无树不春归风威肃肃朝来静云叶飘飘晚渐稀清兴此时谁与适论心殊觉故交违
　　孟子祠
　　邹国丛祠古道邉满林松栢带苍烟逺同阙里千年祀近接宣尼百世传独引唐虞谈善性力排杨墨絶狂言功成不让湮洪水万古人思命世贤
　　彭城懐古二首
　　戱马台邉雉堞髙参差楼閤入云霄漕河控引淮黄近驿路通连海岱遥天府岂知成覇主彭城空复驻英豪大风折木飞沙日想见天心翊汉朝
　　当年禹迹旧分州走马南来遂此逰地势萦廻环翠岭闗城峭拔枕黄流烧余豪杰千年塜春老佳人百尺楼周览未能穷往事官河又放下洪舟
　　雪中过髙邮湖
　　髙邮湖里雪中过雪片无声防白波天水渺茫遥自接烟云杳霭暗相和寒蓑满眼渔翁少画舫随风去客多还似沧浪水清浊只应难覔扣舷歌
　　过防沟懐古
　　荒陂野水古防沟千载曽经炀帝逰暖日轻风牵锦缆垂杨芳草引龙舟春残故国闲金屋花满芜城醉玉楼一自真龙飞晋水乱云空结海天愁
　　髙邮阻雪
　　髙邮城下维舟楫雨雪连朝阻去程泽国风烟春冉冉野湖波浪晚防防冻消踈柳长堤湿响彻脩篁候舘清南到大江祗几驿晴霄行覩凤凰城
　　髙邮大雪河氷
　　已过立春十五日淮南天气太严凝重湖皛皛层氷结千里茫茫积雪平霄汉连朝飞鸟絶官河随处客舟停东风解冻须臾事波緑粼粼野烧青
　　自仪真入大江
　　仪真南入大江隈江上云防向晓开满目好山青簇簇连天骇浪白皑皑还思二十年前渡又自三千里外来北阙承防方浩瀚之官今上凤凰台
　　寄海寜李太守
　　又是分携十七年寥寥几度信音传滥官白髪知吾劣归老青山觉子贤蜡屐每多登览兴锦囊应有唱酬篇著书更法春秋笔还肯缄情寄一编
　　金陵春望四首
　　锦绣江山一望中金陵佳气正葱葱石城尚踞耽耽虎钟阜长蟠矫矫龙淡霭逺遮三月柳瑞烟深护万年松风流王谢何须问开国还思旧股肱
　　金陵最好是新春风景无邉入望频山似洛中浮秀色水从天上泛通津千门垂柳初经雨满路飞花不起尘深荷发生同万物两京回首忆枫宸
　　佳丽层城王气中春来无树不青葱湖光湛湛跳红鲤桥影沉沉卧白龙锦绣园林开艳杏烟霞涧谷挺长松无邉风景皆堪赏千首新诗兴未穷
　　皇都又是一年春立马长堤眺望频丽日斜眀红杏坞暖烟轻护緑杨津风来野水微生浪雨过天街逈不尘最爱祥云呈五色氤氲长是绕枫宸
　　简张都宪二首
　　榜题龙虎旧聨名宦迹升沉隔两京离合虽惊头并白交亲终喜眼俱青滥登棘寺知无补峻陟霜台倍有声近得髙邻亲孟氏不妨剪烛话平生
　　借借朝端有盛名宪台周厯两神京封章已见输忠赤事业还期着汗青风度宛如瞻玉树辞华真是掷金声共论三十年前事聨歩青云满路生
　　周仪賔水筠轩
　　曲防干外小方塘塘上萧萧绕翠篁一镜平开涵影细万竿齐动引风凉根穿近岸藏科斗稍接遥空下凤凰水竹防清曽到此金樽相对兴难忘
　　春日遣兴简张都宪廖丁二大理
　　春来无日不连隂风物萧骚思不禁雨急梅花飘白玉天寒柳线勒黄金宦情不与江流竞樽酒肯随人意深况是一年寒食近松楸千里正闗心
　　再用隂字韵简张都宪
　　好风乍起扫轻隂清思撩人不自禁与客便倾花下酒放懐寜惜槖中金髙情肻负年华泰交谊难忘嵗月深春兴不知凡几首长吟因见古人心
　　送倪尚书赴召二首
　　天书逺召旧师臣送别金陵喜气新莫道分符淹嵗月还应听履上星辰一江流水催行棹两岸垂杨夹去津三接深期调玉鼎行看雨露万方匀
　　尚书承诏上金銮祖席珊珊拥佩环霖雨旧曽思傅説师臣今见起甘盘江淮緑泛行邉水齐鲁青余过处山入觐定膺新宠钖调元须竭寸心丹
　　南京端午
　　端阳令节客南京迁擢频年荷宠荣内扇几沾当日赐宫衣曽有旧时名从教緑柳含风细且喜红葵照眼眀为报鹓行旧知已一卿赢得鬓星星
　　暑夜简赵驸马
　　大扇频挥汗不干那堪酷暑夜漫漫寂无风露徘徊处空有星河怅望间真是流金兼铄石定应焚泽更焦山清凉只有仙侯府长夕氷传玛瑙盘
　　简张都宪杨尚书郑侍郎廖少卿丁寺丞
　　棘寺秋官接宪台山光水色画图开青林云气当牕见翠浪风烟入座来杨柳影中冠盖过芰荷香外吏人回好生正仰吾皇徳共播仁防遍九垓
　　再用前韵
　　钟山南望凤凰台山下平湖一镜开近岸紫骝穿柳去沿堤画舫采菱来山禽将子飞还止水鸟衔鱼去复回无限太平门外景神逰何必访仙垓
　　再用前韵三首
　　风纪都应属内台官清公道一时开科条自是眀天讨门舘何由有货来声誉已知驰峻极文章况复动昭回不须遍揽江湘辔坐见澄清匝九垓
　　廷尉刑曺与栢台髙门俱对碧湖开天涵波影闲云度雨杂泉声爽气来此日官僚聮辔入往年鹓鹭候朝回近来执法尤宣朗应佐阳光烛九垓
　　刑曺理寺近乌台坐对湖山画障开芳草有情还渐长好风无约自频来移文谩想髙人去聮骑频同上客回为恋眀时归未得思亲空复诵南垓
　　戱作逰仙【用前韵】
　　琼瑶万仭中天台珠宫贝阙参差开灵风响下碧虚里连翩鹤驭仙人来钧天挥绰九奏毕羽衣揺曵万舞廻后天不老凋三光排风驭气逰遐垓
　　海中涌出金银台阳乌濯耀苍烟开弱水瀛洲不可到飚轮鹤驭相往来洪蒙开阖几万古桑田走马能千廻抱一之子可轻举相期汗漫逰九垓
　　银屏金屋瑶作台化人宫殿中天开东见蓬莱水清浅西去几复青鸟来云锦之裳文五色倬彼云汉凌昭回下视九域一毫芒何异蠛蠓飞尘垓
　　仙山中有学仙台凌虚上接天门开青衢黄道倒影出望舒日驭东西来玉宇无声彩云湿云汉屈注万里廻寥廓无邻安可极重阳之数歴九垓
　　樵云野老
　　白头已与世相违笑指生涯在翠微伐木忽看云满斧束薪不觉露沾衣息肩频向青林歇荷月长从緑野归一曲浩歌天地阔逺山回首晚霞飞
　　南京十咏
　　钟山叠翠
　　自是皇都第一山峯峦髙下似龙蟠岚光翠满金银阙秀气青连虎豹闗瑶草不随秋意老琪林长共晓霜寒年年涧谷蒸云气散作甘霖宇宙间
　　武波澄
　　北湖清浊自天开势恊龙图一水来百里烟霞环岛屿绕城波浪动楼台九霄气逈通银汉五夜天低转斗魁絶胜蓬莱山下水洪源终古不尘埃
　　淮清柳色
　　淮清桥下水连空桥畔依依柳色浓香絮有情皆作雪柔丝无力尽含风楼台掩映深春后市井凄迷暮雨中近水向阳千万树年年长是发生同
　　卞壸神祠
　　晋室人才数俊髦艰危深感与时遭君臣义大如天地父子生轻似羽毛昭代旌忠时飨盛丰碑镌徳古祠髙想应当日偷生者才入脩门意自劳
　　石城霁景
　　郭外云开见石城緑苔经雨自层层眀时正是龙飞地终古犹存虎踞形万里长江通海白三山逺岫入天青登临不尽千年意拟与丹崖共结盟
　　凤台春晓
　　金陵千尺凤凰台台上春云向晓开緑草雨余淮甸合青山崖转楚江廻谪仙此日知何在丽句当年未易裁定鼎只今逢有道九苞行复自天来
　　江东古渡
　　江东门外大江头古渡微茫接逺洲月窟殊方通上国云防大舸满中流垂杨芳草三春暮红蓼黄芦两岸秋顾我济川才思少几回临想兴悠悠
　　长江秋色
　　长江浩浩绕神京霜落烟波万里清灏气西来通灔滪寒潮东下接沧溟几行鴈影涵空碧两岸芦花映月眀西塞山前秋色里夕阳惟听棹歌声
　　朝阳晓望
　　朝阳楼阁倚天开日驭朝看海上来晴旭乍分龙虎势清光已满凤凰台御沟水向东华转仙禁云从北苑廻圃瀛洲真在望不须方外覔蓬莱
　　鸡寺晚钟
　　上方台殿翠微中石磴盘崖一迳通客至有风还扫榻僧来不语自鸣钟竹窻下见浮云白祗树斜临返照红自笑无生浑未学懒从方外共谈空
　　太平堤望
　　太平堤路夹平湖湖上清风面面俱十里波光天上下半空岚影树扶踈稻塍草色青无际菱叶荷花净有余艇子有人闲泛泛钓竿还可拂瑚
　　送姚侍郎廵察云南
　　玺书英簜使遐荒万里山川草木光霜早楚江枫叶赤雨晴蜀道菊花黄羣芳拟欲除萧艾百鸟还期识凤凰六诏遍廵归奏日定膺殊渥五云乡
　　借马简赵驸马
　　鞲来白马锦鞍韀骑向天街送表笺霜鬛萧萧频揽辔银蹄剥剥不须鞭满身香汗生微雪一路清风散晓烟有马借人今复见神京戚里最称贤
　　题赵尚书庆夀图
　　天官白髪老尚书致政归来乐有余夀庆七旬新置酒禄辞千石蚤悬车绣衣令子樽前舞兰茁诸孙膝下趋在席嘉賔何所祝公年更与大椿俱
　　送廖少卿上京二首
　　龙江五月发扁舟大理名卿上帝州千里好山开翠嶂两堤杨柳防清流鸣镳紫陌思前度簪笔黄门忆旧逰若见中朝知已问丹心不改雪盈头
　　理寺名卿得俊僚六年又促紫宸朝石城解缆江风细淮浦扬舲海雾消入觐九天瞻日月聮班五夜听箫韶吾人乆抱苍生念清问深期答圣尧
　　和张都宪咏湖亭山字韵四首
　　宪台佳胜占湖山湖上新亭白昼闲风送荷香来几席日移竹影上防干金塘水满鱼争跃碧嶂云收鸟自还好景无邉浑负却何时同倚画屏看
　　平湖万顷倒衔山山对湖亭白日闲长有好风清自起总无尘土暗相干檐前荷动知鱼戱镜里云开见鸟还独忆爱莲周茂叔化机须向静中看
　　小结湖亭面碧山山光水色共闲闲平连西塞波千顷斜上东山日两竿栏外静看鸥鸟浴沙头长见钓舟还髙人安得王摩诘尽冩风光入画看
　　近爱平湖逺爱山防清收入小亭闲云容水态皆堪赏俗气红尘总不干日静坐闻黄鸟啭烟眀遥见白鸥还情知风月无邉景频倚雕防自在看
　　和张都宪咏湖亭波字韵四首
　　湖亭面面俯沧波一上湖亭景物多过去黄鹂穿翠柳飞来白鹭防青禾乾坤上下羲皇易日月东西织女梭好在宪台休暇日一樽同此养天和
　　亭下溶溶漾緑波芰荷花发绕防多却看岭北千株栢最爱堤南万顷禾渔父不收沙上网鲛人还织水中梭坐邉生意皆堪乐云雨天时日正和
　　高高亭子压洪波独占湖山秀气多近岸还栽圃竹逺洲时种玉山禾坐中造化乾坤鼎檐外光隂嵗月梭应有仙人来过此晩凉时节弄云和
　　平湖静镜不风波最是湖亭乐事多留客毎同歌菉竹检书还共诵嘉禾酒酣吐论如倾海令急传筹似掷梭记得前时两三防宛然风景是清和
　　湖亭小酌和张都宪韵
　　湖树隂隂障赤曦湖亭偏与静相宜坐中清气时常满堤上红尘总不知莫羡逰山携谢妓何如行酒和陶诗氷浆氷果寒氷齿宴乐无过盛夏时
　　和张都宪合欢莲房
　　宪台台下有莲塘一种髙荷逈异常乍见仙花开并蔕旋看瑶实结防房垂垂共压秋波净袅袅同沾晓露凉絶胜当年连理瑞画图还拟进眀光
　　次张都宪喜雨韵
　　中丞初自舞雩还便有风云感防间布濩旋应弥玉宇沾濡行复遍尘寰旧痕已没湖中水新翠方添郭外山自是有年今有象定知朝野罄交欢
　　次张都宪并蔕莲韵
　　緑池红绽合懽花秀色天然自一家并结翠房含雨露独揺香柄出烟霞何曽人世时常见賸有风骚次第夸自是太和充宇宙故钟此物兆亨嘉
　　赠欧阳宪副
　　宪节重来觐九天论交不尽意留连休惊白髪三千丈且喜青云四十年老大可无新事业壮逰还忆旧山川人中松栢君知否万雪千霜独挺然
　　送吴祭酒还南京
　　司成述职喜南还照日金衣出九闗万里春眀天荡荡满河氷泮水漫漫行邉画舫烟光薄到日桥门柳影闲若见同逰旧知已为言清絶忆湖山
　　送邹都宪廵抚吴浙
　　皇仁逺布轸生民廵抚东南简重臣天语谆温颁凤勅云防缥缈泛龙津班行共识时名大郡邑争看宪节新行见霜风廻暖气三吴无处不阳春
　　审録后简萧罗两都宪
　　碧梧鸣凤应朝阳龙勅颁来带御香寒沍一时廻暖气幽潜随处发天光平反自可归台宪钦恤惟应仰圣皇还见星轺辞辇毂防波行复遍遐荒
　　送武昌教授
　　武昌风土冠南州都愽于今防俊尤拜命已应増士气趋程行复泛江流汀洲蕙緑光风转沼沚芹香宿雨收还似苏湖人士盛可无声誉逹宸旒
　　送仪源检校还寜国
　　賛画宣州几载间趋朝此日又南还扁舟行泛长江水匹马重过故里山为宦莫辞声利薄到官赢得简书闲渠家奕世多卿相清节髙风自可攀
　　送徐防下第归蜀
　　情知大器晩成难莫向长途厌往还晓日近辞丹凤阙晴霄逺入碧鸡山抟空六翮应须养进学三年未觉闲随计重来须有日防看声誉动天闗
　　重防堂为韩雍都宪赋
　　有子乗骢秉宪钧防封几度到防亲才颁龙勅奎文动又锡鸾封防诰新命服屡膺逢盛世华筵频啓庆长春重防堂上防方至更笃忠贞答紫宸
　　王寺副膺封
　　教子登科官棘寺推防三载到亲闱共看白髪宜乌帽重喜苍顔称锦衣奕世荣名今亦少一门光耀古应稀还当起閤藏龙勅长见奎文万丈辉
　　王都宪展祭
　　天防新许拜松楸又送中丞出帝州尚忆朝端峩獬豸还看驿路跃骅骝凤林迎节从天上鸾诰颁封到陇头忠孝两全人共仰可无直笔继春秋
　　送董长史
　　白髪交情四十春声名又喜逐年新江都正学师前哲洛下长才忆古人北阙从龙天广大西山防马玉嶙峋云中到日多清兴应有新诗寄我频
　　寄杨尚书彦谧
　　尚书声誉满南都闻道年来兴不孤弄瓦几时添爱女防官五品羡英雏量深往日尤能饮足健前时不用扶还有水心亭似旧清香应满博山炉
　　寄南京张尚书
　　每忆南京大司马列卿迁转自清朝旧台百职余风纪新政诸军仰教条聮榜可能懐未契同官端喜得英僚惟应旧防知难再诗酒湖亭乆寂寥
　　送王郎中还南京
　　屡拜秋台最好官三年考绩又南还路分蓟北山容秀舟到江东水靣寛粉署正当武畔青云多在凤台间他时还有清眀誉防展颷轮觐九闗
　　题何司训致仕巻
　　师名蚤不愧苏湖引老南还出帝都驿路风和烟柳细官河雨急浪花麤行看旧隠书连屋坐见交亲酒满沽却恐廻鸾来紫诰黄门有子拜官初
　　大理汪寺副父母膺封
　　龙勅欢传出九重二亲同日荷防封一经教子声名著六品推防宠渥浓樽爼喜开今日宴衣冠快覩盛时风贤郎更尽廷平职还有廻鸾下碧空
　　挽邢检讨母
　　有子登科入翰林难将寸草报防深和熊已作中宵夣断织曽劳往日心长忆红霞裁命服空悲白髪暎华簪光荣尚自霑存没留取芳名照古今
　　送张福还平度州
　　三年报政逺朝天籍籍香名满耳传乌帽任添新白髪黄堂已换旧青氊大夫故自全三徳父老何曽送一钱莫道东归人士悦玺书行复又征贤
　　挽邹都御史
　　丹梯早蹑到云端粉署三廻陟地官东长行台邉镇肃南持宪节海波寒鬓因勤事年来白心为输忠老去丹莫道淮南悲逝水丰碑行见故乡刋
　　送孙县丞
　　匆匆别我意如何领节之官古泰和舟到九江秋水阔路经五老好山多眀时三尺应须守暇日防松定可哦好在家声能自振三千还击大鹏波
　　送陈脩撰使髙丽
　　万国来朝通九译一朝持节使三韩烟开碣石行邉见日出扶桑马上看玉烛正调王道盛天书大布逺人懽归囊不似千金槖留取清名宇宙间
　　送李宪副回山西
　　上林三月柳花飞又送青骢出帝畿别路争看迎宪节过家应自舞斑衣防光北极悬红日行色西山入翠微风纪重临还自保更驰清誉到彤闱
　　送山东贾叅议
　　藩佐于今选俊良霜台御史独名扬方承北阙防光大未觉东州道路长雨过鲁郊桑椹熟风来歴下水花香旬宣海岱虽云乐玉鉴氷壶未可忘
　　送人归闽中
　　天垂雨露万方同冠带南归喜气浓溪渡防榔和水暗林穿茘子遍山红到家定有诗书在对客寜教酒盏空珍重髙年崇礼让七闽自古尚儒风
　　送张司马致仕
　　荆南风景古来嘉六月楼船想到家沙市水添三峡涨渚宫云接五溪霞逢时都宪人皆仰致仕尚书众所夸还有丹心思报国曲江楼上望京华
　　送张侍郎还河南
　　还家争看少司徒千里光辉出帝都旧直黄门遗事业新乗彩鹢问征途河分卫水如铺练山到中州似画图结社应多乡友在论情不尽防金壶
　　天顺元年六月初十日上章告老未允十一日又请十三日又请至二十一日防允出京师舟中赋七首
　　迁转春官入翰林两叨清秩受恩深论思未有回天力供奉空悬捧日心六十故知年渐老寻常唯觉病相侵乞归自是安衰劣俯仰清风愧古今
　　病懐乆与世相违防乞归田诏许归辞阙犹霑光禄酒束装还有尚方衣两京水陆寻征路三晋山河想旧扉金马玉堂回首处青霄唯见五云飞
　　老病何堪汚玉堂乞防优诏许还乡归鸿絶漠情知逺倦鸟投林意觉忙但想溪山行处好不妨园圃到时荒退休自是升平事祗道闲中嵗月长
　　经世谁人志尽酬古今回想兴悠悠即非有道身能退自是无才老可休归骑逺寻天井路轻防先放潞河舟家山到处知何日汾水西风八月秋
　　早曽拜防乞归田羁绊虚名又几年道徳愈难期往哲事功无复望时贤宦情似水年来淡乡思如旌日自悬老病放还防帝力不知何以答皇天
　　鱼在洪渊鸟茂林从来谁识古人心五湖髙兴应难及三迳清风不可寻希复卿云光舜日几调元气作商霖独慙愚老归休晚犹抚遗编慨古今
　　窃第归登潞水船罢休从此又言旋西涂东抺三千字北去南来四十年欣戚情懐浑索寞升沉声誉总悠然彤闱紫阁如天上依旧清汾数顷田
　　送王宪使之四川
　　宪使之官雪岭东锦城楼閤倚晴空莫辞道路三川逺正喜车书万国同玉节自天随爽气轺车到日振霜风深期雅操清如水行看香名逹九重
　　内阁用唐人韵简徐李许三学士
　　黄阁文章万丈辉青霄闲看鸟云飞巍峩凤阙凌云逈宛转銮坡到客稀屡草黄麻依紫极常聨玉笋侍彤闱却慙老大承天宠一字何曽补衮衣
　　送孙辀之防州同知
　　西南防府古名州别驾于今遂壮逰霜落江寒经白马浪平峡静过黄牛到官绮席宜踈节行部山氓在恵柔发轫长途深有望莫令声誉顿悠悠
　　新春喜雪
　　立春才是第三朝喜见春空雪乱飘天上瑶台应错落人间玉岭正岧嶤固知吐气乾坤满顿觉逰尘户牖消却上小楼闲纵目八纮清思逈难招
　　寄蒲守徐孚
　　积石黄河绕郡流郡城髙兴自悠悠逺天云净仙人掌近郭风清鹳雀楼频寄鸾笺书可着所需药物病全瘳卫蘧卫武应难及进徳深惭老未休
　　贞节堂为王宪使母赋
　　妇道从来不二天近知王母践斯言从教白髪三千丈祗保清风五十年颁诰旌门今受赐养姑教子旧称贤一门盛事归贞节堂上髙名百世传
　　读邵康节击壤集二十首
　　乾坤清气产英豪大隠天津道徳髙雪月风花闲讽咏溪云水竹自逰遨画前有易心能悟删后无诗句独謡金薤琳琅垂万世无穷雅兴自滔滔
　　社千年有召封故应华胄产英雄居共旧业留余韵卜洛新居有定踪后学难窥击壤集先天都属弄丸翁清风百世谁招得望断嵩髙送去鸿
　　三絶空余賛易编千年图象竟寥然人豪真自从天挺羲画原因到已传骨髓著书成大巻风花遣兴有新篇骊龙颔下眀珠在谁测东溟万丈渊
　　凤在髙梧不可招天津清隠结衡茅小车逰处情何适大笔挥时兴自豪酩酊酒中心恻恻离披花里思忉忉空余首尾诗垂世谁识秋风八月髙
　　壮逰归到洛阳居环堵蓬茅得自如外物不知轩冕贵此心惟觉性天虚环中日月行无息静里乾坤乐有余首尾诗成情可见何须象罔索珠
　　六朝全盛太平时卜筑东都得自怡毎与真儒论大道时从国老和新诗杯倾緑酒寜嫌浅车碾青芜不厌迟莫道千年清响絶知音还自有钟期
　　皇极书成识者稀原从羲画见天机故应消长随时变一任行蔵与世违杨柳堤邉风淡荡梧桐枝上月光辉无邉清兴难收拾毛颖时时听指挥
　　天津桥上听啼防只是当时已惘然妙意都应穷卦画余情聊尔托诗篇太和酒味浓还淡瓮牖蟾光缺复圆曽向行窝看儿戱不妨歌枕自髙眠
　　手探月窟足天根悟尽羲图造化原嘉遯有窝甘偃蹇观光无意羡飞骞诗成比赋犹堪咏道在希夷信莫言胜日良辰留客处清风满抱酒盈樽
　　盛时京洛足鹓鸾翁有无名与往还剧论直穷天地外清吟多在水云间荣枯任物心无系消长随时我不闗自得人间无味乐好诗留与后来看
　　排风御气复鞭霆歴覧无邉造化情随分自能安至乐翫心谁复识髙眀先天图有年年运皇极书为世世经首尾诗成多寓兴调髙白雪少人听
　　笑傲林泉乐太平洛阳谁不爱先生严寒暑雨何曽出温暖清凉却解行金谷风和吹道服铜驼雨霁隠车声行窝十二闲防处父老儿童喜送迎
　　人情物理总分眀七十年来老洛城只向窝中耽至乐却扵身外薄浮荣花红柳緑随时赏云白山青取次行还复振衣千仭上都无尘垢半星星
　　嵩山洛水旧神州结屋天津景物幽脩竹林中灵籁响梧桐叶上露华流弄丸古意谁人识戱笔新诗有客求春暖秋凉出逰处无邉清兴更悠悠
　　始终天地在胷中还似危楼出半空极论毎生贤逹敬闲谈尽与俗人同廵行堤柳春揺緑防检园花晓绽红风景满前皆自得濡毫又见小诗工
　　外臣自昔有由巢不是山人索价髙独向杯中存爕理毎从环内乐逍遥才看园老分斑笋又见端眀送药苖余事尽从吟咏见感时懐古兴滔滔
　　共爱先生共卜居天津水畔是吾庐隂阳爕理三杯酒皇覇经纶几巻书尽有清风生几席倍多眀月照庭除生平祗是过人处嬴得防眉日自舒
　　老去吟多首尾诗赋和比兴尽兼之陶镕物象方知富漏泄天机始见竒水靣生风秋浩浩天心转月夜迟迟有丸祗向闲中弄肯借髙人试一窥
　　洛阳全盛想当时春暖秋凉任所之金谷名园花绽锦铜驼古巷柳垂丝霜林髙鸟争归疾沙浦防鸿欲下迟万象有情浑自得诗囊还载小车儿
　　少年应自负雄才老悟机此意灰嵗月风光情自得山云水石兴悠哉一环理窟闲中见万古天心动处来寳匣瑶琴遗响在几何人识伯牙懐
　　次王侍御韵
　　宪府乘骢旧有名今秋偶尔防蛮荆虹霓气接风云气珠玉声随咳唾声万里山川劳防歴诸蕃部落待澄清愧予无补虚持节頼有丹心老更明
　　平定州分司次江侍郎韵
　　乘轺万里越河闗报国寜辞道路艰首夏初离巫峡水新秋又过太行山乆知鴈塞妖氛扫载喜龙沙凤驾还白髪已承归老诏陛辞不日觐天顔
　　寄王用章宪副
　　毎从青济忆同官祗隔沧溟一水寛我捧天书行万里君持宪节按三韩封章入奏时名大骢马廵邉将胆寒防剑有光常夜夜暂廻风雨未应难
　　附録所赠二首
　　名利塲中一夣醒知君浑不负苍防村醪且去随时饮涧水重来洗耳听俗眼任他终日白山光还似旧时青从教门外尘如海坐向空斋阅圣经
　　自许孤忠结主知居官寜肯论安危平反不愧张廷尉三黜何慙栁士师已向一身中道立更防千古大名垂到家莫废韦编业伊洛髙踪尚可追













　　敬轩文集巻十
　　钦定四库全书
　　敬轩文集巻十一
　　眀　薛瑄　撰
　　杂著
　　胡氏族谱后
　　佥宪髙唐胡公间出其族谱示余俾余书其后且曰谱吾作也吾家故有谱具载世次行迹吾少时犹及见之后更散逸不存吾惧先系先徳将遂湮没无传扵是断自吾之所知者创为是编以传诸家庶后之人得有所考而知所自又曰凡谱所以兼载世美以示诸后也吾自束髪读书厯官中外仅克有立而幸不失所守者皆先徳之遗也若是谱不作则是自専其休而忘先徳之大岂仁孝之心乎此吾勉就是编而不敢以芜陋为解也余受而退阅其编观其序宗系则纲纪不紊论世徳则言行不遗因仰而叹曰自宗子之法壊而人莫知所自往往亲未尽而相视若涂人者有焉幸而士大夫家间有谱牒以纪其世则又或逺附显者以自重厚加润泽以失真是二者皆过也佥宪公则不然其纪世次既眀白可考论先徳又典实可推若是以传之家公之子姓宗族一览之顷亲踈之序世徳之懿举在目前莫不兴其孝弟慈良之心髙山景行之念凡行义蔼然扵一门徳善相承扵悠乆者实有頼扵是编也诗所谓孝子不匮永锡尔类者公有焉若公之氏族官阀佥宪刘公序之偹矣兹不敢赘谨择其一二可言者书扵后以复扵公云
　　书何原眀先生传后
　　先生三衢之常山人讳初字原眀姓何氏非非斋其号也自少以頴睿闻既从学扵乡先生三江兄弟即以穷理正心克己为务且兼习举子业尝两举不第益自奋励复从程观先生学易遂以易经领乡荐任仁和教谕既而元季俶扰文教隳弛乃解官归乡里日以读书谈道自乐值国朝开运首访遗才以任民牧遂以先生为江州湖口丞时军兴多故邑里凋瘵先生调给安定焦劳匪懈以治状騐白陞知韶州府仁化县其便民之政可纪者尤多既而丁外艰去官遂以疾家居笃意教事及海内平定诏天下建学养士且求学行老成者为师遂起先生为巴东教谕先生年益髙学益充徳益进闻望彰灼近孚湘藩逺彻朝右困召至阙下预修书传防选书成将归上考之欲授以近地便养遂除开化教谕禄之终身先生学既有得尤善开发人故后进出其门为名士显宦者甚众呜呼夷考先生之学之传逺有端绪盖三江先生出许文懿公之门而先生则三江所授也其渊源既逺至于经防之微性理之奥宏博精密盖多其自得故其防心制行有足动人者至扵著述虽多要皆根本义理而不为浮靡之习若先生之为人可谓有古士风矣及观其为佐令为教职则其学又以验诸行事事可考然或者犹谓此特先生小试耳使得尽推其所有则其效当不止是殆未可知也距先生没后二十五年其孙永芳以进士知邵阳县时未几民翕然化固知其学宦家法有所自意者先生之未克尽施者永芳殆能继其志而扩大之乎其端兆矣永芳持其祖家传求言以发其潜徳遂芟取先生之学之行见诸行事有未究而将有待扵后人者书以还之
　　河崖之蛇
　　濒河居者为予言近年有大蛇穴禹门下岩石中常束尾崖树颠垂首扵河伺食鱼鼈之类己而复上入穴如是者累年一日复下食扵河遂不即起但尾束树端牢不可脱每其身一上下则树为起伏如弓张弛状乆之树枝披折蛇堕水中数日蛇浮死水之漩隈竟不知蛇得水物贪其腥羶不舎而堕耶抑蛇为水之恠物所得欲起不能而堕也余闻之喟曰是蛇负其险毒稔其贪婪以食扵河所恃以安者尾束扵树耳使树不折则其生死犹未可知惟树折身坠遂死扵河此殆天理非偶然也且使蛇得水物贪其腥羶不舎而死固可为怙强贪不知止之戒使蛇为水之恠物所得而死亦可为害物必报之戒蛇恶物所不足道者但其事有近乎理故书以告来者
　　捕虎答
　　辰故五溪地山险多虎近时尤剧往往羣行抟噬无间昼夜既饱肉得气去愈纵横嗥跃无所顾畏居民行旅悉苦其暴县吏以闻扵朝命下总戎逐捕之时宣徳五年闰十二月也三日有以虎在近郊来报者总戎率将士往遂杀三虎眀日遣将士往又杀一虎连两日四虎就殛行者相贺扵途居者相贺扵室将吏以其事来白扵予且曰辰之四境若四虎比者盖不知多少也总戎方发近卫兵将包罗山谷捜剔其窟穴而芟夷之期丑类尽絶乃止夫除恶安民亦绣衣公之志也敢并以为贺予愧乎其言则应之曰夫利五兵结网罟除山泽恶物为人害者自先王之制已然况我皇眀奄甸万姓仁柔义濡期使覆载逺迩无一民之不获其生而僻兹蛮方丑类稔恶乃尔则擉刃网绳之施其可后也不两日而四虎殱期毕举而羣恶尽是皆将吏能用总戎之令耳予逢掖者无能为也何贺之敢当然予于是盖有感焉彼皮毛之斑炳爪牙之铦利炰烋乎山林抟噬民物以自肥者人皆知其为暴而可杀如前所云者是也抑又孰知于此有不皮毛不爪牙不山林号为灵物而剥人之脂膏以自养者暴不下扵彼而可恶也哉况彼之暴者蠢然强悍力有余而志则否野夫小子有能髙其垣篱谨其出入犹可避其患也此则以饕餮之资挟翕张之势或柄一隅或统一军或任一邑无间癃残窘富悉被其朝吞夕噬之苦是又孰得避之哉且彼异类也为暴自其性然此则同类也而至扵斯极予又不知此诚何心哉然彼之暴汝总戎軄也行见悉皆殄除而民物全安矣此则予职也国家宪纪素以完具方图所以少施其方畧以覃恵泽扵逺迩将吏之贺可休矣众乃相属以目屏气促武而去
　　猫说
　　余家苦防暴乞诸人得一猫形魁然大爪牙铦且利余私计防暴当不复虑矣以其未驯也絷维以伺其驯焉群防闻其声相与窥其形类有能者恐其噬己也屏不敢出穴者月余日既而以其驯也遂解其维絷适覩出殻鸡雏鸣啾啾焉遽起而捕之比家人逐得已下咽矣家人欲执而击之余曰勿庸物之有能者必有病噬雏是其病也独无捕防之能乎遂释之矣已则伈伈泯泯饥哺饱嬉一无所为羣防复潜视以为彼将匿形致已也犹屏伏不敢出既而防窥之益熟觉其无他异遂厯穴相告曰彼无为也遂偕其类复出为暴如故余方恠其然复有鸡雏过堂下者又亟往捕之而走追则囓者过半矣余之家人执之至前数之曰天之生材不齐有能者必有病舎其病犹可用其能也今汝无捕防之能有噬鸡之病真天下之弃材也哉遂笞而放之
　　跋李氏族谱后
　　余观吉水谷坪李氏家谱自唐西平忠武王晟第七子宪为江西节度使卒于官子防奉其防宜春因家扵宜春五世孙唐自宜春徙居吉水今谷坪李氏皆唐之裔也逮今廿余世矣而其髙节懿行孝子忠臣竒童硕士显宦伟绩出扵李氏之族者炳燿磊落前后相望今其云孙茂复以眀经登进士第官大理丞继西平之往烈衍谷坪之后裔未见其极也不观诸江河乎出岷昆行乎无垠入乎无门巨派支流浩博绵演愈逺而不息者以其源之洪也西平有大功扵唐室殆岷昆其源乎不然何其子孙流派若是之盛也尝观世之君子遑恤其本而惟末之求譬之沼沚寻尺之水决而引之不终日而竭矣尚何望其绵延不絶愈逺而愈盛乎然则李氏有谱不惟其子若孙知源之有自皆力扵善而无怠扵继承世之君子观此亦足以矫然而知劝矣
　　韵语
　　丹青之巧摹写物之形圣言之妙贯穿物之理因丹青之形而求其本真因圣言之妙而求其所以是谓象内求心非圣人安能至此
　　书绛守居园池记后
　　近得樊绍述绛守居园池记石本扵今太守临川王公汝绩记前后刻孙冲何亮序书多论樊记之失偶记旧收元人文集中有是记句解捡得之则滦阳赵仁举辨疑附其后复深辨孙何之説非是余既未得亲考绛之遗迹与樊记合否但以赵説观之恐今石本中尚有舛误贤太守更能叅互考正并句解刻之则千载竒文晦而复显亦可偹绛郡遗事之一端他亦不足深辨云
　　书诸葛武侯出师表后
　　尝谓义利二者不能并立古之君子能建大功立大业垂大名扵万世者未尝不重义而轻利也如诸葛武侯自昭烈枉顾即以身许驰驱其所以劳心焦思谟画防图者曷尝顷刻而不以讨贼兴汉为义哉至其为子孙衣食之计者不过成都之桑八百株薄田十五顷而已外此则别无丝毫取扵人而益其家也其重义轻利如此故能嘘炎光扵已烬之日续汉统于既絶之秋虽弗克遂其攘除奸凶兴复汉室还扵旧都之志而大义固已伸扵天下宜其伟烈洪名垂诸万世而不泯也窃恠后之君子建功立业者莫不慨然以古人自期然其为义之公或有不胜其计利之私故其正大光眀之业有不及古人逺矣愚因读武侯出师表有感而书此扵其后云
　　书贞节堂诗文后
　　监察御史济南王允母氏太孺人刘自其年二十有六已防其偶时允方五嵗其弟信方三嵗孺人上无翁姑之倚下无僮仆之资惟自力扵纺绩以给衣食奉祭祀抚遗孤勤苦劳悴贫约困阨人所不堪而孺人自励其操愈坚乡里逺迩咸以王节妇称之允年七嵗孺人使读孝经及颇通文义即遣入郡庠使从良师友逰以广其业允竟登进士第拜今官信亦克成立以干其家时孺人年已七十矣犹康健不衰值国家举推恩之典允父某赠监察御史刘封太孺人有司复以孺人之节行上于朝诏所司旌表其门闾由是孺人之节行积扵家庭信于乡里显扵国家实有命服之贵旌异之荣焉呜呼天下古今之理岂有大于节义者哉节义者人道之大防也妻之扵夫犹臣之扵君不幸而遭变故妇多効节扵其夫之死而靡贰其行臣当効节扵其君之死而靡贰其操诚以妇道臣道所全者节义耳又岂可为饥寒祸患所廹贪生畏死自壊其节义哉故程子有言孀妇饿死事极小失节事极大自常情观之孰肯以死而易生自节义观之则亷耻根扵天理民彞之固有亷耻防则天理亡而彞道泯虽幸得茍且安利扵一时曽与禽兽无以异以是知程子之言非真知节义之重扵死者不能识也妇道如此则臣道可知矣孺人当其盛年防偶之时固以死自誓盖不以冻饿殒亡易其心卒能守节四十余年洁白坚贞之行无纎毫之疵隙夷考从古以来人臣号为读书知礼义至临大节而易其守者不如孺人多矣况彼失节之妇摭迹皆是曽何足以彷佛孺人之万一哉然则孺人所以因其子贵者实由其以节显固宜垂荣名扵竹帛与天地而同乆矣允尝作堂以奉孺人士大夫往往作为诗文以发扬其事雄章雅制聨为巨帙允间持其帙求予言遂书此扵其后云
　　书文丞相遗翰后
　　御史张君谏持宋文丞相遗翰来俾予题其后予观之盖文山与宜春赵宰手帖也张君重之惟甚窃惟古之遗墨所以见重扵后世者不以其人之贤乎当宋室垂亡之秋其守帅凭坚城控强兵望风送欵投诚屈膝者相望也而文山以状元宰相奋孤忠以报国誓将返蒙汜之日扵中天提疲卒当勍敌虽流离颠沛困苦艰危脱身死亡之余而愤愤兴复之志犹庶防扵万一及赤手起兵虽苦战不支以归而长揖元之君相不拜盖此身可虀可粉而志不可以威武屈卒之从容就死以成仁其大节炳燿轩轰宇宙间凛凛乎立万世君臣之大义回视弃灭天常之降臣叛将曽犬豕之不如则其忠贤冠絶千古岂人之所能及哉宜其遗墨仅一幅而为人所悚敬珍蔵垂二百年而新犹一日也呜呼重其遗墨者本慕其人也张君重此帖固知所慕矣使世之君子得此帖而观之得不慨然知所重而慕之哉
　　书刘忠愍公遗翰后
　　刘忠愍公与予为辛丑进士正统四年予佥宪山东至京师公时为讲官留饮具论边事将有后来之患又一年为正统六年召为大理少卿又二年为正统八年公上疏言十事其一即前四年所论边事疏有诋讦权臣语遂为所仇挤以死又六年为正统十四年公所言边事大验今圣天子乃别白邪正诛灭权奸追赠公翰林学士加今谥遣官祭以少牢所以褒恤礼仪光荣隆厚而公之名一日震耀天下呜呼自古以来士鲜全节如公者天地间盖不多见其眀有以烛事几扵未然其忠欲以救事势扵将然其直气正言至扵忤权奸死而不悔是盖天与之以全节足以为人臣之大防立万世之人纪矣类若予軰之庸碌不足为重轻者何足道哉何足道哉又三年为景泰三年冬得公与张御史手书观之追想平生三复慨叹书此以志扵其后云
　　书嘉集后
　　太祖髙皇帝临御之五年句容民张观献其园所产二实同蔕嘉扵朝既赉之钱遣归礼官因进言嘉乃圣徳和同国家恊庆之瑞词臣亦献颂以美焉圣祖乃制赞以示不居其瑞之意复谕臣下曰纵朕有徳天必不示以一物之祥且草木之祥生于其土亦惟其土之人应之于朕何预若尽天地间时和嵗丰乃王者之祯也夫礼官词臣以嘉为瑞者如彼圣祖则推而弗居以时和嵗丰为祯者如此盖自汉唐宋以来虽英贤之君鲜不为祥瑞之所媚惑惟我圣祖取时和嵗丰为祯不以草木一物为瑞诚足以超越千古垂法万世矣虽然当斯之时隂阳顺序年谷屡登所谓王者之祯既昭见扵太和之世而此嘉者寔亦和气所钟圣祖虽不有其瑞而国家圣子神孙宗支蕃衍继继承承亿万斯年岂非嘉为兆之一端欤而观之宗族七八十年以来亦渐繁盛今其孙谏由进士为御史籍甚有声圣祖所谕草木之祥生扵其土亦惟其土之人应之者又足徴也是则国家厚徳深仁培植基本导致休祥固所以飨世扵无穷而御史君益当上体圣祖之大训下念大父之肇祥奉其亲长率其子孙敦行仁义忠孝之道扵不怠庶有以衍厥祥扵悠乆不然所资者多而所积者有限譬之泉焉不数浚其源而流将竭祥其可恃乎哉御史君既摘五伦书所载嘉事实益以家乗所传彚而为集名士大夫皆有作间亦求予言遂书此扵其后云
　　题汉武帝迎申公图
　　余观汉武帝迎申公图喟曰兹事不见扵世乆矣当时武帝能以玉帛安车礼聘贤者如此庶几三代招贤之盛典然申公既至有为治不在多言顾力行何如之对不合虽以为大中大夫寻竟罢归惜乎武帝有招贤之名无用贤之实也武帝既然抑不知申公所谓力行者何事邪窃意人君力行莫大扵诚意正心修身以行王道扵天下使申公之言果出于此而武帝允廸之则汉之治何三代之不如哉然以汲黯内多欲而外施仁义之言观之彼既以多欲内蛊其心固无望其能力行所言以致治也汉千载之后有如程朱之真儒所以告其君者皆诚意正心修身以行王道之言当时皆莫之用则不能力行以为治者又不特武帝为然也因是以知三代而下所以治不复古者其原皆出扵此三抚斯图书此以识其后
　　题骑都尉孔朂诰后
　　右诰一道今给事孔公恂上世祖孔公朂仕宋真宗时特恩所授也朂为宣圣之嗣其家世之庆善显荣绵厯古今儒者言之偹矣余皆置不赘论独念自宋以来数百年间数罹变故虽天下之巨蔵重寳大有势力者或弗能保为己有惟此诰仅一幅而其子孙乃能世谨收蔵宛然如旧岂亦有数存扵间邪抑孔氏之子孙所重者异扵彼耶然则观者扵此可以矫然而知所警矣
　　书河南叅政陈公诗后
　　永乐初年先君子复任荥阳县教谕时余年方十五河南叅政陈宗问浙江寜波府鄞县人以进士任工部主事陞前軄其为人有学有守尤好激励后进因行属至荥阳索余诗藁观遂赠余一律且序之曰观其所作才充而气广不数年间将见问学淹通声名洋溢禄位不卑非余侪偹员茍禄者之可比矣其诗有知尔晚来成大器愿修徳业赞雍熈之句时陈公年逾六十鬓髪皓然而乃奬进余之稚昧复深自谦抑如此可见前軰忠厚之至俯仰今昔垂六十年顾余老而无闻不能副所期望只增愧耳然公之厚意则不可忘遂书其事扵诗后云
　　魏纯传
　　魏纯字希文山东髙密人也其先世多仕者至其父为官江南希文就学于江南初治易后眀春秋诗书大义亦皆知之其父为绩溪令时希文客金陵一时达官贵人闻希文名屏势就见请交因合币罗致舘中俾训其子弟未防人有所指摘语及希文谪戍邉卫寓蓟州玉田县先君子永乐七年教训其邑希文复诲诸将官子扵学宫傍瑄因得纳交为心友自是往返凡十年议论连日夜不舎瑄之踈劣赖希文防辅之益为多先君子官满去希文徒歩送数十里执手为别别三年尝一得书自是信音不相闻者又三年其后先君子丁大父母忧起复至北京时希文亦以荐至吏部因同膺荐者有所不合复退扵初又二年为宣徳元年侍从有荐希文学行者复召至京师集试吏部文既合格将上其名于朝以官之而希文竟暴卒扵旅次是年某月某日也眀年春瑄在河南始闻其讣先是瑄有诗懐希文考希文亡日与瑄作诗时皆在宣徳元年冬岂非交情之密黙有感触扵中而不能自己于言乎呜呼喧尝观古人论富贵贫贱必皆曰有命瑄少犹未之信年来经渉既乆数数考之扵已验之扵人然后有以见夫富贵贫贱盖皆决然不易之命而非人之私智所能去取也以吾希文观之其赋质粹而眀其为学正而纯其立心必欲一毫无愧扵屋漏其制行必欲一事不悖扵天理是则以徳言之希文之贤固当见用扵时也防戎伍仅三十年超然自得不为显者焜耀而有自沮之色其贫至扵床无完衾身无完褐耕获薪刍之事靡不偹尝而操行坚如金石畧不少变其所处盖有古人所难者而希文优处之以时言之希文困极宜通当不至扵终困也至其忠信之行积扵中徴扵外武夫小子皆信其为善人而起尊敬之心缙绅大夫皆知其为君子而咸欲其得位于时是则以人事言之希文名实孚扵逺迩亦当显于世也三者皆无丝髪可疑而乃卒至于穷死不得一试其有则所谓决然不易之命岂不信哉瑄又窃有疑焉夫所谓命者果何自而然哉盖出扵天也天必贵有徳福仁人希文乃不克防其贵与福则所谓天者竟何如哉岂贵徳福善者其常而贵福差爽者不得其常乎果天道自然而然初无心扵其间乎抑人之生也适丁其气之清浊厚薄不齐而非天之所能为乎是皆不可知也或者又谓天于善人不有以福其躬必有以昌其后是又未可必也虽然古之所谓善人君子者顾自处何如耳固未尝以命之厚薄为轻重也昔固有贵为卿相富累千金生无益而死无闻者命则厚矣其于道果何如哉以希文之贤虽卒至扵穷死其徳行名誉孚于人人其自处者既已无愧于道矣命之厚薄奚足道哉奚足道哉瑄与希文交最乆情最密始以希文之不遇质之命而自疑终以希文之无愧揆之道以自解又恐希文之潜徳懿行乆而或泯扵世也遂作传以志扵私箧以传之悠乆且俾世之君子当力扵为善而无疑于命云
　　萧都御史传
　　萧氏讳中字存中世居江西之龙泉其里曰南园世称南园萧氏存中曽大父讳晖甫大父讳福可父讳民逺凡三世俱以徳善承继一迹逺引弗耀扵时存中赋质刚敏笃志问学大能继述三父志以増累其徳善在乡里直言正色是是非非无少假借虽为乡人之善者敬服归向卒不恱扵群小以是丑正健讼之徒妄相与凿空造言意欲搆防存中独先识其防微谓其家曰辟言扵行不食古亦有之吾不可不行其戒遂挈家避居外邑者将十五年后知乡里讼风稍息乃还旧居所谓南园者其乡里善人老者喜其归少者仰其徳俗遂变为仁里争讼殆絶存中乃益治其旧田园课僮仆勤力其中不数年生意益饶扵前时大有所积则斥其余以周困窭不责所负丁亥嵗临逺傍郡执役之人伐木归自湖湘者既饮食不时疲扵道路加以隆暑鬰蒸病者死者扶踣相望居人皆以为疫疠染人闭户无敢出视存中独曰是有命疫疠安能染人乃大出汤药分遣所亲多方救济役夫赖以全活者甚众存中既读书知义尤笃于宗族无间踈戚逺近有女孤无依者为具妆奁择所归使无过时男长不能娶者资给以聘礼使无失配其扵家法闺庭内外秩如雍如严而有恩训其子孙一以道义不及于利其子啓者既得存中家传之学登宣徳丁未进士第厯官监察御史山东按察佥事陞佥都御史奉勅两镇河间府居庸闗其所軄皆风纪戎政大事存中数戒以书俾防心以公仁持已以廉慎行事以古人伟节丰功自期待勿为区区小利汨迷身心挠损名节啓能恪守其戒所至守不可夺事无不立人无不悦卓然为时之名臣存中贻教厥子者可谓正且大矣啓镇守居庸时存中弃世边务方殷朝廷勉留啓诚恳乞终制至于再三诏乃许奔防夺情起复及至又领勑廵抚山右乆之谢病归将奉存中之祀扵家唘之既忠且孝则存中教及厥子者又可谓善且美矣啓为监察御史推恩封存中如其官啓既陞都宪又推恩诰赠存中中宪大夫都察院右佥都御史云
　　萧叙仁字说
　　礼曰已冠而字之成人之道也释者曰古者童子虽贵名之而已冠而后賔字之以成人之道敬其子也都宪萧公子荣冠礼请学士刘公为賔因字之曰叙仁刘公复序其字取孟子仁则荣不仁则辱故因其名而字之曰叙仁盖欲其勉扵为仁而行之有序也夫道之至大者莫大扵仁孔子弟子自顔子以下皆未尝以仁许之诚以仁为万善之长偏言则一事専言则包义礼智三者故孔子教人惟以求仁为言盖尽仁则四者之性无不尽矣至其为仁之要则其告顔子以非礼勿视听言动者是也是则仁道虽大有非后学所敢易言然人得天地之理以为性初不以圣愚而有异圣人之所以为教学者之所以为学莫不本扵是焉故虽初学之士凡志扵道者必当从事扵斯也今学士公既以叙仁字荣矣叙仁其可不深思仁道之至大而未易言者以用力扵求之之要哉且施仁之序虽自亲以及踈自近以至逺而其本则在乎求诸心而已使心有不仁则以何者施扵逺近亲踈之间哉求诸心者无他即非礼勿视听言动是也叙仁必当念兹在兹无终食造次颠沛之违勉之又勉用力之乆庶防克去人欲复全天理而本心无一毫之不仁则施仁之叙无往而不达有安荣之效无危辱之事礼所谓冠而字之成人之道者将扵是乎在不惟无负扵学士公字之之意亦无忝扵都宪公矣若徒尚乎叙仁之名而无为仁之实殆见身心之间尚且迷缪乖紊之无序尚何以施诸亲踈逺近而得夫安荣之效哉叙仁其勉之叙仁其戒之
　　试诸生策一道
　　问天地之间理气而已河图五十有五之数一六水居北二七火居南三八木居东四九金居西五十土居中竒偶之数固八卦之所由画也然此皆以气言而不及于理何欤洛书因一二三四五六七八九之数第而为五行五事八政五纪皇极三徳稽疑庶徴五福之畴固兼以理气言矣先儒谓河图洛书相为经纬八卦九畴相为表里然一以气言一兼以理言果何以有经纬表里欤厥后周子作太极图其曰无极而太极者纯以理言也自隂阳五行男女化生万物则兼以气言而理为之主也然周子非有河图洛书之可据而太极图之作果有合扵羲画禹畴之防欤诸子扵易书周子之学必尝讲之试为我陈其説



　　敬轩文集巻十一
　　钦定四库全书
　　敬轩文集巻十二
　　眀　薛瑄　撰
　　书
　　答陈文原先生书
　　广文陈先生足下前在覃懐令嗣洎孙髙二生至防手书示慰以先人即世致祭且赙悯恤忧爱之情溢于言表且以徐孺子郭林宗之事为喻展读再三歔欷流涕于以见贤人君子笃于始终而为此超絶之义奬誉之词也感徳其可胜言虽然孺子南州髙士林宗汉之贤者孺子生刍之喻林宗固足以当之矣若孤子之无状不仁不孝获罪神眀降兹酷罚而又故乡千里未即归羇居南北礼节多废贤士大夫不即摈斥而弃絶之幸矣尚何古人之敢望哉孤子固不足言而足下之义殆无愧扵孺子焉盖自后世风靡俗失至有门生故吏于其师长之防尚不加戚于心况扵交防之泛泛者乎足下与先人非有门生故吏师长之义特以荥阳一邂逅间即倾懐相与逮兹见背乃不逺数百里遣子若生缄词致哀既祭且赙其扵孺子之义又岂逺哉是不惟先人及孤子存没感徳而所谓门生故吏薄扵所终者闻足下之风亦可媿矣承书即当裁答因来河南收拾行李遂尔稽谩今遣舎弟専往拜礼临纸不胜哽塞驰恋之至伏惟谅察
　　论取友为学答周秉忠书
　　秉忠司训足下前枉书并诗三章即宜奉答渉春入夏小有私冗遂尔一向稽怠及今重取书诗读之往复究翫乃有以见足下善于交道甚有似扵古人也又有以知足下力扵进修盖有出扵后人也尝观古人之取友必择其可者相与防处出入往来诲喻偲偲然一归之扵义而所以交赞更脩浸灌滋助为益甚大故其徳业成就光眀俊伟咸有以立于当时而闻诸后世孔子所谓友以辅仁易所谓君子以朋友讲习者此也后之人则不然扵闳博诚直之良友则忌其贤踈而不亲而独取夫侧僻固陋圆和软熟与已不龃龉者为契合羣居旅逰攩防嬉戯道説鄙俚常事不讲不学不防不告靡靡然牵率沦胥为愚下之归此古之交者所以日益而后之交者所以日损也足下以眀敏之识自始与仆相见及后往来过从每语必及于学学必以古道相期勉今诗中复有多君啓廸之语顾仆何足以当此但足下博扵纳善过见收采是以云云见及耳仆因谓足下交道甚有似扵古人者此其一端也又如为学一事本其分内自少至老盖无止期虽大圣如孔子犹忘食忘忧不知老之将至后之君子其不逮圣人亦已逺矣然方其未得所欲时莫不汲汲然务速以求之曰我善于为学一旦得所欲矣即尽弃其向之所为若无丝毫闗诸心者人或问之则曰我非不好学也其如公私多事何仆谓为此言者盖其立心之初本不为己不过勉强渉猎以求济其欲耳既得所欲则学扵我何有宜其托此以自诡也不然使其真有好学之心不以穷达而易其志则酬应公私之余有一时之暇即一时可学也有一日之暇即一日可学也以至一月一嵗无不皆然子夏所谓学优则仕仕优则学正如此耳又何公私多事之足妨哉既不能然则少之所脩者皆不足以为壮之所资此圣益圣愚亦愚而道徳事业益相辽絶而不相及也足下年富气鋭虽当群弟子请业问难之烦府卫文武交防之盛冠盖往来将迎之勤一不以是自挠而稍得休暇即执巻吟诵防思乎义理之微而沉潜乎圣贤之奥慎察乎言行之间而震发乎六艺之音故见扵诗文者浑朴古老骎骎乎渐有作者歩骤比向所见者万万有加仆以是谓足下进脩有出扵后人者不其信乎夫以眀敏之识见而知取友之益以富强之年力而笃进脩之功诚持此道而不变焉则他日所至又岂浅末者可得而量哉仆忝科名以来奔走东西少得亲贤之益旧学荒失百不一存追顾前言良可増愧独扵汨汨中忽见有如足下者能颖然进扵此因是有所感发而輙复陈其固陋然己不勉而勉人又君子之所不与冀足下畧其下体而熟之复之固之密之以需所就而果有以见古人之可及而不但出于后人也瑄悚息再拜
　　与杨秀才书
　　杨生进道秀才足下先君子未官河内时先曽与生相识于时生固有相亲之心矣其后先君子官河内生遂朝夕相亲而心愈笃及先君子没世旧有别业在荥阳因往治装生遂徒步相从时秋雨积潦大河北壖尤甚生泥行三十里水行十余里跋渉良苦而畧无愠色其冬瑄扶先人柩西归生送至孟津西山下流涕为别大事讫瑄来荥阳省老母生复自河内来留月余既去而往来书问不絶瑄惟人之所急惟利与势而已生扵瑄非有二者可趋而乃殷勤稠密相从不厌如此非笃扵为义而好众人之不好者能尔邪行念方将上京师愧无以为意因畧陈其固陋以为生朂瑄七八嵗时侍先君子左右闻其称古之人某为大儒今之人某为伟士因窃自私记扵心曰彼亦人耳人而学人盖无不可及之理也其时瑄虽有志扵是顾方属对偶习声诗而尚未知所以为学也又六七年先君子见可教遂授以四书及他圣贤书曰此为学之要也汝其勉之瑄拜受所教遂发奋笃専扵诵习昼不足则继之以夜夜坐倦则置书枕侧而卧阅之或有达旦未巳者至扵行立出入起居饮食不讽诸口则思诸心虽人事胶扰未尝一日而易其为学之志也如是者积十余年然后若有以察夫圣贤千言万语之理无不散见扵天地万物之中而天地万物之理无不统防于此心微密之地自是以来澄治源本而恒惧夫邪虑以淆之笃専修习而不敢以他好夺之积之既乆间因以其中之欲发者发而为文辞则但觉来之之甚易若或有物以出之扵内而廹之扵外也其后以先君子命从试扵有司一往即得之仰希大儒伟士虽不敢及然韩子所谓在进士中粗为知读经书者窃以为近似焉今退居又六七年矣中间遭值大故哀痛悲伤之余尚惧顽愚荒怠以负先君子之大训因时取向所授书而温绎之但觉意味之愈切理趣之愈深盖有得扵心而不能形诸言者矣此瑄之所以自少及长凡勤苦仅得而犹不敢自己者此也今观生之扵瑄求之可谓勤矣然徐察生之志则所慕者科名之未得所急者文词之不足是以求之愈劳而得之愈难也瑄以谓不若且置此汲汲欲得之心取四书与凡圣贤书若瑄十六七以后时又加力焉则他日蓄积之深无所不有以其余施之扵辞则析理精切而不差措诸事则典实而可行于以应有司之所求可一举足得之矣又何科名文辞之足患哉此乃不求之求实为学之要法也不然渉猎记诵愈勉愈难从使得之亦何益于人已哉鄙见如此惟深加思劳毋以斯言为迂而虚用其勤幸甚
　　答湖广左布政使李琦书
　　瑄书复左辖相公閤下今年春吴户部公至承三月十六日手书示问并寄字帖药方一一只领讫伏惟閤下以魁竒之资宏博之学超迈之识加以践厯清要乆更事任敦裕老成之名允孚众听乃者暂辍班行旬宣江汉上为国家之所倚重下为列郡之所具瞻英声峻节沨沨乎实在荆山之南矣瑄以章句之儒滥侧风纪自祗命湖南嵗月云迈治效蔑闻仰瞻髙义益増愧赧所恃者不欺暗室一事期不负素愿与所学耳以閤下于今为先軰成徳故敢輙一道其志兹因户部公归便率此奉复并致谢忱更冀若时保摄为国自重不宣瑄再拜
　　答侍御王子沂书
　　瑄顿首复书侍御子沂足下専人至得八月初一日手书偹知体中不佳第以逺道不得即造奉问为愧承喻访医一节沅州卫有一老医颇熟方书拯疗频有效者已令收拾药剂与同来人起程前去到日伏望髙眀指示商度用药勿责近功徐图其效为妙仆又念韩公有曰将息之道当先理其心又頥养之要节喜怒最急盖心体虚则内有主而外邪自不能入喜怒节则气和平而内疾自不能生伏惟足下老成眀理之士此皆了然胸中而行之熟者固不待仆之烦言但区区恳爱则愿更加意焉凡百语黙动作起居饮食皆当寛坦其心调节其气勿使思虑喜怒与疾气交战并争则小小之恙可不药而减矣不然药剂虽良气稍失和则凝氷焦火恐未易収功也恃在眷私故敢冐罄其狂言惟加察纳幸甚瑄再拜
　　与王给事惟善书
　　瑄顿首给事閤下去秋归时承顾送腆赙感徳殊深即日伏惟起居佳胜虽在哀中岂胜驰仰瑄亡母柩尚在浅土以新窆未可即动移又叔父先来存视亦殁扵是两防未举皆人子之大事畴昔忠厚之诲敢不服膺前喻作尊府君防士哀辞谨具録别纸附寄但愧芜浅不能有所发挥耳照察不宣
　　与罗刘张李陈谢侍御
　　顿首寅契列位侍御閤下瑄以菲才滥厠寅末蒙诲蒙爱极深极厚非笔舌所能腾喻及遭先母亡又承髙文哀挽此又刻心不能忘者亡母柩尚在浅土归在开嵗秋冬间人便率此奉字以代忱报不宣
　　与太守李太亨书
　　太亨足下承以知己之荐受圣天子眀命领东南大郡又降玺书褒谕使之乗传之官千载一遇良在于斯凡百有志孰不兴起足下以卓越之资超絶之识清白之行而蕴蓄其竒老其才者将三十年一旦复见用于世将摅发其所有见扵政事之间赫赫之声行复播于朝右矣盖天将大用其人必先拂鬰空乏其心体虽七十犹未至耄老足下困乏乆而通年虽髙而视听筋力未衰晚景功名政恐尚有进于千里之寄者惟迟之幸甚瑄与足下忘年之契白首之交义当出祖以道其行第台中多事薄晚方归故専令小子淳奉简以代叙别到官政暇时恵清教尤幸心照不宣
　　再与李太亨书
　　瑄奉书老友太守先生足下自京师一别又十五年矣江南冀北相望邈然向风引领岂胜怅怏仆昔在田里时逺辱手书见示并劳和仆所寄诗展读再四益深悚企中间乏便人因循未及奉书通问为罪为罪仆自罢归日与老农夫为伍耕田艺麻筑室种树分将没齿草野已絶望扵功名富贵矣不意去年九月初五日驿使到门催廹上路十月初七日又蒙恩命擢官大理供职以来无毫髪报答抑衰迈老丑强顔班行有愧古人出防之义多矣方将上章恳返初服曽未遂所图复有川蜀滇南督餽之行扵今年二月初九日奔驰上道北山勒移能无厚顔缅想足下轻舟短棹葛巾藜杖徜徉湖山之乐益使人驰望耿耿不能为懐前教令作所著书序文尚未草创南还之日尚当勉图奉寄仆自前归乡里防第四子子妇三人孙二人是皆命也奈何奈何有律诗四首用旧韵皆二年前所作録别纸奉上仆又近苦臂痛眼花缕缕私情所欲言者甚众非纸笔所能尽尚乞心照不宣
　　复李太亨书
　　复书太守太亨足下今年正月得去年二月手书既承眷誉之过兼以官守见喻幸甚其中有宜复者不可但已切观君子扵名位大小闲剧皆不在已惟随其所居为所当为防之以义而不咈乎时之宜斯古所谓不器者然也若曰某职吾能安之某职吾不屑为焉则是不能随所遇而裁之以义顾拘扵有用之器矣伏惟足下以年徳之髙处此剧郡猥日从事扵文书诉讼逄迎候伺间似非长者所宜然扬州为东南之大府頥指之吏自州长令丞以下莫不承望其风裁所部比屋百千万之民又皆守率其教条大丈夫官至郡守其任亦重矣哉足下尚尔云云者岂其中真有不自得者邪抑姑设此谦虚之言以自诳也若果有不自得尤望足下宏古人之髙义因其位而为所当为不以外之欣戚小小者动其心则不器之君子非古人之所得専而在足下矣足下其然之否乎比有江淮往来者似闻足下有落落难合之意此无足恠古之人或然足下其益磨去圭角委曲接之以义扵所不知者默焉勿与之尚口胜待小人尤严扵自治则扵事之大小似无难处者矣足下又然之否乎恃在白首交防故敢披露尽言如此若鄙见有未是閤下其复之去年九月在泰安州灯下忽念缺然乆不奉问似有望扵足下者遂成律诗一首及今得书乃知足下眷爱不防我乆矣因録前诗附寄以见区区以小人之心为君子期也更冀照察不宣
　　复李原徳书
　　瑄复书李公閤下辱书累数百言大意以道学显晦见推为念词志髙逺出恒人所见窃惟此道出扵天而赋扵人全尽扵圣贤凡六经四书以及周程张朱之说无非眀此而已号称儒士而读圣贤之书者曷尝不欲眀是道体是道行是道推是道扵人哉若读其书而舎其道乃先儒买树还珠之喻非真读书者也瑄自少时尝有志扵此非敢自谓能与是道也但觉心之所存言之所发身之所履小有违理即一日若不能安其身此盖出于道之不能自己者岂敢借拟古人而以道学自居哉閤下过与乃亦云云徒使瑄抚已増愧耳若以是声号扵人必且见恠见鄙不斥之以为狂即笑之以为迂矣深愿閤下不以云云者布扵人也往年河汾之防漫语及此亦六经孔曽思孟周程张朱之书世儒之所共读共谈者耳非瑄之所独见也閤下遽尔云云岂以瑄诚讲扵是哉而今而后更愿閤下以众人视瑄或欲往来讲切是道但当熟读凡圣贤之书一字一义灼见下落而体之心体之身继之以勿怠则推之乆者不外是而所学皆为实理虽不言道而道即在是矣顾瑄有志扵是而未能也閤下其察之人行匆匆奉答言不能尽意阁下其复之瑄再拜
　　答司封赵主事子聪书
　　瑄复书子聪年契足下去年秋官张公来承手书恵问展读再四辞义恳欵厚徳其曷敢忘但称道云云则非瑄之所敢当第因每年廵厯所部稽扵奉答愧歉尤深伏惟足下累世以来诗书是袭徳善是崇继忠继孝进而登显仕获重誉者代不乏人至足下又以学行之美诞继家声凡在交逰孰不歆仰况瑄与令先兄侍御为同年进士与足下为同年举人兼两同年之好是宜企慕之私又非他比但愧瑄年来学不加进徳不加修有负先侍御以洎足下素所知耳足下或以为尚可规教时及诲言尤幸余非所敢望秋官公还率此奉复照察不宣
　　戒子书
　　人之所以异扵禽兽者伦理而已何谓伦父子君臣夫妇长幼朋友五者之伦序是也何谓理即父子有亲君臣有义夫妇有别长幼有序朋友有信五者之天理是也扵伦理眀而且尽始得称为人之名茍伦理一失虽具人之形其实与禽兽何异哉盖禽兽所知者不过渴饮饥食雌雄牝牡之欲而已其于伦理则蠢然无知也故其扵饮食雌雄牝牡之欲既足则飞鸣踯躅群逰旅宿一无所为若人但知饮食男女之欲而不能尽父子君臣夫妇长幼朋友之伦理即暖衣饱食终日嬉戯逰荡与禽兽无别矣圣贤忧人之防扵禽兽也如此其得位者则修道立教使天下后世之人皆尽此伦理其不得位者则著书垂训亦欲天下后世之人皆尽此伦理是则圣贤穷达虽异而君师万世之心则一而已汝曹既得天地之理气凝合父祖之一气流传生而为人矣其可不思所以尽其人道乎欲尽人道必当扵圣贤脩道之教垂世之典若小学若四书若六经之类诵读之讲贯之思索之体认之反求诸日用人伦之间圣贤所谓父子当亲吾则扵父子求所以尽其亲圣贤所谓君臣当义吾则于君臣求所以尽其义圣贤所谓夫妇有别吾则扵夫妇思所以有其别圣贤所谓长幼有序吾则扵长幼思所以有其序圣贤所谓朋友有信吾则扵朋友思所以有其信扵此五者无一而不致其精微曲折之详则日用身心自不外乎伦理庶几称其人之名得免流扵禽兽之域矣其或饱暖终日无所用心纵其耳目口鼻之欲肆其四体百骸之安耽嗜于非礼之声色臭味沦溺扵非礼之私欲宴安身虽有人之形行实禽兽之行仰贻天地凝形赋理之羞俯为父母流传一气之玷将何以自立于世哉汝曹其勉之敬之竭其心力以全伦理乃吾之至望也
　　答李贤司封书
　　瑄奉书司封李先生足下自河汾之防即相知不相忘者十余年矣非以志同气合而然邪及瑄来山东又承手书切磨斯道益荷知己之不忘也前年至京师极欲面悉凡纸笔所不尽者未防又归山东回想风度岂胜怅怏去年春左方伯王公来又承书见示首论居敬穷理之功次喻所得之大终及省察之要义利之分而谦谦又若不敢与扵斯者益见足下所志者皆古人之志所求者皆古人之道与汲汲扵寻常之所争者相去百千等矣第书防宏博未易了悉仅取其中三四条奉答于右伏惟择焉是道之大原扵天具于人心散扵万事万物非格物致知则不能眀其理故大学之教以是二者居八条目之首然非此心大段虚眀寜静则昏昩放逸又无以为格物致知之本程夫子所谓涵养须用敬进学则在致知者正欲居敬穷理交互用力以进扵道也足下论为学之道首及扵此诚得程夫子教人之要防矣又能寻此而进焉他日所至其可量乎足下又谓忠孝大节固不敢亏圣贤细腻工夫决不能到乃足下自谦之辞耳朱夫子有言愈细密愈广大愈谨确愈髙眀是则大节固所当尽而细腻工夫或者亦不可不勉也足下入谓动作毫厘小差忽不知堕扵为利之域矣足下省察工夫至此已极为亲切更加以精辩持守之力必能为已而不为人也为义而不为利也伏惟足下气清而才敏识髙而志笃切切焉恒以是道是知是行是相讲磨为务所谓汲汲扵寻常之所争无以干其中譬之入海者既识江河之正道又得舟楫之利器循焉而不已其至也不难矣孟子所谓豪杰之才朱子所谓百世之下神防而心得者百千年间岂无其人乎非瑄所敢知也瑄愚僻无他才能独扵为学一事实非他好所能尚但乏眀师友以正其是非以此不敢果扵自定耳年来忽得髙眀如足下者数见教示诚孤陋中之一幸也继自今往尤有望扵足下矣近者右方伯王公云得足下书且附问瑄以为人少知者瑄以谓学求分内事耳知不知何与扵已哉但足下见爱之过云然耳往年舟中有懐足下律诗三十韵近日所述敬吟一首具録别纸并谢奉答之稽慢伏冀照察不宣
　　与李匡都御史书
　　瑄奉书都宪李公行幕成都一别又数月矣慕仰之私与时俱切即日伏惟驻节山间部分诸将必有竒筞以覊叛蛮之首溪峒行且落然无警矣鄙意犹以为蠢兹丑类与其振威武以服其外不若布诚信以结其心髙眀以为何如勉而行之大功可立况此小冦乌足置齿颊哉瑄自永寜至泸州感暑疟寒热大作数日几不可支今虽稍愈正气尚未完复犹恃粥以保养耳餽运一事猥承公牒悚息尤深但边卫武夫不谅鄙意致此有烦言耳兹敢輙用公牒干凟左右想发封为一笑也凡百瑄所不及更冀见教为幸子路人告之以过则喜瑄虽不敏常奉教扵君子矣率此奉状伏惟照亮不宣
　　答李都御史书
　　瑄书复都宪李公足下専人至持手书见示首叙向日鄙作之赠追念芜陋之辞只増愧耳奚足以言诗文哉且承喻招徕叛乱戎獠次第欵服虏去人口大半放还尤可见足下能布朝廷之恩信不烦一防不劳一兵从容指麾使一方反侧异类感徳革面唯唯来归自非足下平日忠信鬰扵中而发扵外安能致彼孚化之若是乎瑄近日遣小吏奉书往中间亦谩陈振威武以服其外不若布诚信以结其心观足下此举盖先得我心之同然矣君子行事适机宜尤使人敬慕之无己也昔赵充国讨叛羌缓扵攻战但抚其渠魁而坐使其党类解散湟中既安振旅而还朱子大书扵纲目以美其绩以此见安边境治蛮疆盖以懐柔为先不以攻战为贵也足下此行深得安边之计垂声竹帛又岂多让于古人邪瑄近日贱体失养感疟疾连发数日方已足下遣専人垂问感徳其又可忘足下师还有期防晤非逺缕缕余情尚容面布人还先此奉复尚冀照察不宣
　　与李都御史书
　　近日江安驿丞持梨果自山中来又承垂问感徳愈深恭审足下体中亦小不佳想行即平豫大抵山中林岚蓊鬰无所发泄其气最能中人日来残暑蒸热亦能为疠足下体中不佳岂以是二者邪不然或积劳军旅之事所致也瑄少多与名医往来颇谙医道大抵感冒之疾三日之前只宜用辛凉之药发散三日之后宜和解有内证可下则下之切不可用干姜附子诸性热之药若服热药则病势必増盖感冒始终只是热疾也俗医不知此理谓在表为阳为热在里为隂为寒失之逺矣外此即是杂病有方可疗亦宜慎择其药性之良者用之以足下髙眀必了然于此固不待瑄之渎言然私意亦欲少致恳耳又朱子与黄子耕书曰凡病中一切事放下専以存心养气为务跏趺静坐目视鼻端注心脐腹之下乆自温暖即渐见功效矣此亦调摄之一端也瑄疾虽平复尚未任劳相去数程未得趋问为愧良多兹遣専人以代申问之敬尚冀为国自重不具
　　答阎禹锡书
　　瑄再拜书复广文先生禹锡足下自来金陵未及一年三辱手书示问重叙河汾之防以及瑄之出处蔼然忠厚之意溢扵言辞为荷不浅但前后所推许者皆不敢当瑄本世俗之学中年稍知理趣而卒有所未得亦仅置于心而不忘耳承喻所学之正进脩之笃敬羡敬羡苐别纸所録释毁赋多用骚意窃惟古人为己之学于人之知不知与夫毁誉之言皆不足以动心若此赋之词似有激发不平之意得不为此心虚眀之累乎所望一切除去此意日求吾所未至使反身诚而乐莫大则彼毁誉之言乌足以动吾心哉第二书又谓学徒告以微妙茫然若夏虫之疑氷是诚然也夫以子贡之髙识犹仅克悟性天道扵晚年况他乎哉程子终身不以太极图示人者正谓是耳故教人之法最宜谨其先后深浅之序若不量所至骤语以髙妙不止不能入彼将轻此理为不足信矣其他书辞不能尽答惟所学之正进脩之笃他日所就殆未可量固非老拙日退者之可望也所求文献通考丛藁二书丛藁所未见通考家故有之慱而不约殆非理学之所急良辅亦有二书见寄尚未奉答兹因乡人薛生之便率此奉复尚冀心照不宣
　　答曹安司训书
　　书复广文曹司训近得书厯叙防宦鄢陵见慕之切且极称道区区行已出处之义以愚老岂敢当其万一且区区素与广文未识面特以鄢陵前后风声相接之故遂荷此厚爱足见广文好善之心无间扵踈数也所要作殷少师比干集序又见广文景仰忠贤之心然区区思之至再以称许少师之仁己见于先圣孔子之言后人虽欲重累其辞谅无以出其一言之外者以是果扵不敢作非有吝也以厚意不可虚特具小简以复惟广文裁察妙甚
　　答阎禹锡书
　　广文阎先生足下别来数年以气味之同未尝少忘于懐两年连得两书乃知足下之见爱亦如愚老之思足下也但前后所称道者皆不敢当耳承喻陞清秩得以所学励英才乐可胜道邪又喻取朱子文集语类诸书掇其精者题曰晦庵要语云欲寄示此正欲快覩早寄为妙所要读书续録但愚老自偹遗忘耳亦何足观也近读近思録程子谓方道辅曰经以载道诵其言辞解其训诂而不及道乃无用之糟粕耳觊足下由经以求道异日见卓立于前有不知手之舞足之蹈窃谓因经以求道乃进学之至要盖凡圣人之书皆经也道则实理之所在茍徒诵习纸上之经而不求实理之所在则经乃糟粕如程所云也以足下之眀敏扵程子要语从事必熟特以愚老敬慕之切故敢凟言之更希留意妙甚率此奉复欠偹惟心照不宣





　　敬轩文集巻十二
　　钦定四库全书
　　敬轩文集巻十三
　　眀　薛瑄　撰
　　序
　　论选序
　　昔真文忠公编文章正宗厘为四体其一议论也议论见于经史者如唐虞三代君臣之言孔曽思孟问答之语以至后世英贤之谈辩名臣之章防儒先之著述或陈经世之要或发天理之微或指切当世之务或剖析理欲之几虽所言各殊而皆所谓议论之文也然文忠所録自春秋内外传至汉唐而止于六经孔曾思孟之书则不及者盖以圣贤大训不当与作者同録扵以示慎重耳我朝设科取士罢诗赋中塲易之以论盖即所谓议论体也文制既新士习亦变由是秉笔缔思者咸以古人自期而文章之中程度者蔚有可观然厯科既多小録散在四方每不得以聚观为叹鄢陵司训东鲁王惟善氏乃能收集厯科以来小録选其论之精粹者彚为一编余间阅之不惟快吾夙志实足以见我国家徳泽涵煦之深人才之盛而议论之纯正有不愧扵古人也又以见惟善编选之劳庶几乎文忠公之遗意而可行扵后世也于是为之序以冠其端云
　　送白司训序
　　理之在人心固无先后而人之觉是理者则有先后焉先觉者以斯理觉后人俾暗者眀邪者正故谓之师自邹鲁之教衰而斯理不眀于世所谓师之名虽是而其实则非矣如杨墨许行之学庄列老佛韩谷孙吴之教当时习其事者固各以师称之矣然迹其所为非徒无益而邪说恠行所以壊人心害仁义贻患扵天下后世者可胜道哉至濓溪周元公始以一理二气五行化生万物之妙作为图书以发二程二程复因圣贤遗籍推究而扩大之以觉当世之学者及紫阳朱子上得伊洛之传以道自任一时及门之士莫不去暗即眀去邪即正由是师之名与实殆不异乎邹鲁之盛其所以眀天理正人心有功于天下后世者岂小补哉皇眀定四方一文治纵横等家悉皆禁黜内外学校咸以眀经之士为之师经以程朱氏之说为之主盖谓经之所载者理能通乎经斯能眀理以觉夫人茍经有不通则理有不眀理有不眀则后学无所啓发取正而人将惑于他岐其流亦不下扵杂学之师矣此校官为軄虽卑而闗系为甚大也吾乡白公该博卓伟言直行方以眀经中乙榜两任校庠克慎所职而学者知奋今以荥阳司训秩满将行县令沈公索予文以赠予遂厯道夫师之名实班之眀晦以告公公其益当审所去取而慎所觉哉
　　送王汝霖大尹序
　　余尝读西汉书见循吏六人传又读东汉书见循吏十二人传以谓两汉治最近古何贤守令落落如是耶盖人才之难自昔然也我皇眀绥万方兴百度凡任民社者尤重其选余生也晚愧不得遍识天下贤豪之士独于余邑大尹王公幸知其贤焉往年余在河南乡人至谈公之贤不容口当是时余固闻其名矣犹未得其为人也其后公朝京师往来河南道中连得两见耳其言论目其威仪余又得其为人矣犹未知其政也又二年余归故乡谒公于公署退观其所以设施者肃之以威而敷之以和威故乡豪市猾破胆灭迹莫敢售其奸和故愿民弱姓安扵里闾无呼号顿捽之扰至是扵公之政始得其详焉自是别公去逾数嵗今年冬复归河南之鄢陵则公之威恵在人心者益深于前矣余既随计不可少留公亦将考绩天官余恐公之政将移扵他而兴吾民之思也遂厯道余之知公者非一日以为公赠且志扵私牍以俟夫太史氏之笔焉
　　荥阳送别图诗序
　　侍御刘公丁内艰服阕豸冠绣衣将归扵朝士大夫相与载酒殽饯扵荥水之濵酒三行县令沈君言扵众曰古人之别或为文以畅情或为图以状景皆所以笃交道寓不忘也今兹侍御公之行不有图而歌咏之又岂古人为别之义哉扵是命工绘荥阳送别图俾序其端余观图之所载山之髙水之流烟云草树之相滋人物舟车之彷佛其于临别之景悉矣若夫赠言之重祝规之情则岂图所能显哉此既图而必申之以辞也侍御公少防庠序有声及登台署简黙庄重眀敏寛恕风节固已表着于时矣是行也益当摅诚竭忠登进才贤屏黜奸宄大振风纪俾事业闻望伟然赫然炳如丹青传之信史则是图与文并可以为后日之美谈矣士大夫之工乎诗者歌以系之
　　赠王给事中序
　　君子之学贵乎扩其量而已量本宏大而拘于有形之器故外有所感则中有所迁所谓本自宏大者盖亦不胜其小矣不观诸水乎减之一勺则耗加之一勺则满者蹄涔也多方引之而不加少众流趋之而不加多者江海也江海之量固大矣而犹有涯阶是而进扵无涯之量岂非道之大而无外乎尝观之古人其大若江海之量者固亦有之至于小得则喜小失则戚者盖亦不胜其众也量之不同乃如是哉今之校官俗訾为冷职恒人处是能无戚容者固鲜或一旦去此而陟扵尊显能无徳色者为尤鲜也先人在鄢陵时王惟善先生适为司训余侍先人侧窃观先生之为人谨于自脩勤于教人于凡学宫有所脩立尽心尽力若治其私室然盖将终身安扵是而不慕乎外视恒人之戚扵是者既有间矣及其考绩天官集诸教职而试之将防其尤者以充近职既而先生之威仪文辞独颖出一时遂有给事黄门之选余往贺之则见先生之言谈举止与居教职时丝毫无所异所谓自得之色无自而窥焉余因切叹曰人臣之厯阊阖登玉阶载笔纪事恒得瞻日月之光者惟给事中为然自其职亲地禁不与他等为显且荣也眀矣今去冷职而骤处是欲其不自矜也难矣哉先生独能视荣澹无二致防卑显为一节非能扩大其量不以外之所得为欣戚者其能然乎由是见先生之量进扵道体既未可涯至于处尊显之地更有大扵此者必无所满矣扵是乎言
　　御史箴解序
　　御史箴者元张文忠公所作也公为御史时尝着风宪忠告以眀风纪之要又作是箴并以致戒焉大义言御史之职闗系甚重任是职者当思其重而为所当为戒所当戒其言简其理偹其词直其义切诚宪臣之药石也公既没而其箴盛行扵世今内自台署外及臬司以至宪臣之家靡不列之于屏于几以比韦之戒传曰仁人之言其利溥哉信矣余以菲才承乏风纪恒诵是箴以攻其过暇日复述前闻为集解以释其义虽扵文忠公作箴之意未能尽得其蕴然读是箴者诚能因是训诂以翫其词求其意反诸身心而自省则当为当戒者固已不昧所从事又能厯览忠告全书而有得焉则扵风纪职业为可举矣
　　鄢陵县志序
　　郡邑之有志尚矣任土作贡见扵夏书九州之土九野之星掌之周职方保章氏自汉以来作史者亦皆有志以载当时之土宇虽郡邑之名或仍或革至于上则天文下因地理区宇一定之宜则有非私智所能改易也我皇眀肇一四方极海内外毕载图籍幅员之广前未之有也皇上临御之十六年爰命天下儒臣考郡县废置之由与夫山川风土之类编集以进于时鄢陵司训王惟善实修县志奉命惟谨乃摘抉经史询诹故老摭遗事扵刓碑断石之间访陈迹扵荒墟废址之内彼此更定其是非古今互求其实迹提纲举目细大不遗凡邑之肇置本末与夫分野所属山川所表沟池土地之绵厯户籍贡赋之盈缩风俗土产之宜宦迹人物之众县治庠序坛堚邮传剏建之始僧寺祠观桥梁陂池存毁之迹仙释之有无文士之题咏靡不博采而偹録之再阅月始克成编乃缮写为帙上之朝复将锓板邑庠传之永乆遂属余序余谓兰亭之防茂林修竹崇山峻岭逰观之乐耳好事者犹图而记之以传于后况兹一邑之志有稽扵古有考扵今其可尼而不传哉是书也俾邑之人覩其山川景物则坚其安土乐业之心观夫忠良孝义则兴其去恶向善之志是又岂非政教之一助哉是为序
　　周氏族谱序
　　上饶周秉忠示余族谱一帙求为之序余观秉忠先世家扵上饶者厯年滋多谱所谓元溪者盖其宗而元溪之分则自学録公始学録公以文学显扵宋而其后蝉聨相继各以儒吏医术著称扵时传六世有安世者号观复翁扵秉忠为髙叔祖乃始纂集闻见以谱其世而传诸家至秉忠先君子复取观复翁以降宗系之未登扵谱者条别以附秉忠又取其先君子軰行及其昆弟子侄各以序列于后由是周氏之谱克完无漏呜呼若周氏之祖子孙可谓善扵继承者已余扵是因有感焉尝观世之人莫不欲蕃昌其宗支殊不知积扵前者浅以狭其如后之人何譬之扵水捧块累石为寻丈之沼所潴不过咫尺之深决而求其流之长不亦难乎周氏则不然自学録公以来咸有所蓄而未施其积之富殆若长陂巨浸固已汪洋浩而广且深矣今秉忠始复以文学奋迹科目遂有分教之命周氏之积殆发扵秉忠乎吾见其沛然奔放而莫之御也然周氏之积而发者固可验使秉忠之后遑恤厥源而决之不已则广且深者亦将有时而竭矣惟能因余言以厯览其先徳之懿以世济其美焉则源益长周氏之发庸可既乎诗曰子子孙孙勿替引之余扵周氏亦云是为序
　　送孟县令林君致政序
　　圣朝稽古典礼以正百度士之入仕者进有禄秩之加退有引年之令所以始终优礼臣下之意可谓偹至也孟县令林君一朝以年逾六十将请扵朝如引年之令于时郡之交防来徴词以赠且言君之厯官乆矣然所至必有声司委积理簿书虽卑必举其事知大府毗守政虽显不易其心孟县号为繁剧自君来治之有法坐以无事上下咸才其为吾軰诚重其能而贤其去愿先生一言以张之余惟士君子扵进退之际尤所慎重观林君少而学壮而仕老而罢克保始终无悔吝之及非慎且重者其能然乎是行也不日得请于朝荣归故里见平昔之交防集乡闾之子弟樽酒之间尚当眀告以圣朝养老优贤之意使皆勉扵忠勉扵孝相率为礼义之俗则林君扵退归之际益可重矣
　　务本堂序
　　务本堂者揭万英所作也万英世家抚之临川作蔵修之所盛蓄书史将以讲复思绎浚其徳之源而导其流遂取有子所谓务本者名其堂永乐甲辰冬万英来省其兄子覃懐因绘其堂于临据间以谒余求为之言余遗之言曰子不观夫穑人之治田乎是穮是蓘不少自懈虽有歉嵗不能为患矣君子之为学亦犹是也耕其理义之田勤力约取不侈乎外惟事乎中凡汲汲于朝夕者惟以修徳慎行为务盖徳行者万事之本也本立而道之行将若水走壑火燎原安往而不达哉或不能务其本而欲道之行犹农夫忘穮蓘之勤而欲有秋成之望乌有是理哉万英既取古贤者之格言以名堂其必视名思义务所当务勉之又勉不责效于旦夕之间而收夫逺大之获则穮蓘之积不可一二数矣韩子所谓养其根而俟其实者万英其深念之
　　送李太亨诗序
　　余往嵗侍先君子逰玉田玉田多四方贤豪之士余皆与之交而亲且厚者则济南王君素亨大梁范君汝舟东莱魏君希文永嘉徐君蕴夫安阳苑君仲仁洎今海昌李君太亨而已诸君子皆年徳老成余独以稚昧居其间往来相得懽甚其后素亨以荐举进余以先君子官满去太亨之吴汝舟之汴希文南行独蕴夫仲仁尚留玉田而吾六七人者千里相望邈不可即追念往日从逰之乐可胜慨耶今年春余重遭大故居忧覃懐而太亨李君乃自吴抵中州走数千里取酒为文以祭先君子并以慰余于哀次呜呼徐孺子之行不见扵世乆矣而李君独为之呜呼世岂复有斯人者乎余因念畴昔与诸君子相得甚厚数年以来各縻扵事不可骤见而乃独得与李君相防是又足以感余哀荒离索之情矣扵其归遂防哀书此以赠而复伸之以诗云
　　送王世寜归覃懐序
　　古之为士者既自广其学而充其道矣进而有为也必以其义而推其有扵人人至扵得失之际初无介于懐焉后之人不然脩扵已者不力而侥幸扵名位之得得则意气横肆以矜骇于庸人之耳目以求遂其朶頥之利欲而及人之实未必有也不得则悄然忧爽然叹立若无所自容人之度量不同有如是哉覃懐王世寜其先业医尝有隐徳而未之报至世寜乃能笃志扵学今年秋以郡庠弟子员一举而遂登于乡选人皆谓是故家子能享其报矣及归道由郑之荥阳余往与之有旧重其归因遗之言曰人之学有得焉而或未遇于时不足为歉也学未有得焉而或邂逅利达不足为多也惟学得焉时达焉则于义为合向所谓古人之进止如是耳世寜幸生休眀之时涵泳诗书礼乐之泽一举而遂得名于荐书其扵进而有为之义将阶扵此矣虽然余将进世寜扵道进扵道殆未可以是自满也归见乡人有以荣且庆见称者世宁慎勿信也惟当益増其所当务等而以义进他日推其有于人若髙山出泉而势莫能御斯庶几乎古人矣余请书此以俟
　　送驿丞汤伯瑀序
　　皇眀有天下极海内外咸为编氓内之政教号令颁布扵四方万国外之四方臣妾展觐修贡扵天朝肩摩踵接毕出道途以故传置之设布满区内川浮陆走逺近分合脉理牵聨虽南北东西岐路若锱铢然而无不川汇云集防同于辇毂之下是则司其事者虽不若显且尊者之所为而有闗扵政务之万一要亦不可少也荥阳索亭驿当东西之冲轺驿尤剧所职或匪其人往往屋宇穿漏弗可居禀饩匮竭薪茭空踈使至无以资马瘠尫驽老不任乗服而往来壅滞大不称设传置之初意湖南汤伯瑀以敏干给差藩司三年遂来丞兹驿及至顾视室屋之缺穿者缮补之饩馈委积之空虚者充牣之廐茭完富马息以逸凡百器用无不新好由是使至如得私家其去如驰风雨前之积弊一皆刮去而伯瑀又能事长上以谨慎接过使以卑逊交朋好以然诺故尤得称扵众今年秋以考绩将谒选曹邑之交防来请文以赠余观伯瑀之勤事若此其可谓能举其职而不失传置建设之初意矣如是而进扵选曹焉有不允其绩者乎遂书此为考绩序
　　送永和汤大尹序
　　余少防中州则闻大梁为古今名藩文献之所薫陶耳目之所观化类多秀特俊伟之才其后余亦与试扵河南庚子之秋闱见大梁之士仪观伟雅言谈详缓及掉鞅埸屋文词沛发牓出而开封祥符之士扵他郡邑倍焉余益信大梁之多竒士非虚语也眀年余忝科第归遇大梁汤自新扵荥阳目其容粹而丰听其言简而切扣其中则所出未巳视余庚子同登士盖莫能先后焉余又知大梁之竒士不止于畴昔所见也自后余归河津有来自永和者因问汤公之政则称善不容口余又知汤公习扵从仕者盖有所自也今年余赴京师道出永和入其境见其垦田多在山石险侧间坦夷者十无二三问其吏则牛力所不及者皆斵垡以下种余以谓有如此民必艰悴流徙者多及过岩穴山溪之居则见老农父母兄弟妻子毳帽褐衣饘粥菜羮饱暖自足而无一家之外徙者因恠而询其故则曰吾邑有贤侯焉自来视事刮絶羣为农者惟务供租给役而无胥吏渔猎之扰为兵者安扵戍役而无军将徴索之苦凡吾民所以优防林壑得自力于山田者皆侯之恵也是以田虽险瘠然易治既至故年之所入亦足以自给焉人之所以无转徙离逖者此也及至其所治则见其为政简而不烦寛而有法余窃自叹世之有司朘人益已视民之饥寒流亡畧不加恤此诚何心哉汤公乃能化硗瘠为丰熟抚疲困为安佚致人称道先后逺近同然一词非尽心抚字者能然耶余益以信大梁之竒士不但见扵问学仪观之美而又能措诸行事之实为可羡也汤公今以三载报政天官余见其书最而归益励初政九载陟眀可期异日事业成就未必不为大梁人物之秀者也余姑书以赠
　　送盛司训序
　　人之负魁垒之才抱竒特之志者鲜不欲位通显以出其中之所有而树勋业扵时有其器而或拘扵冷职僻地鲜不戚咨无聊若不能一日安者此人之恒态也余窃以为不然君子诚有是器矣但当随所遇而安之以尽其当为之分分诚尽矣则其气益定理益眀消其迈往之锐而老其宏伟之才所谓显位达宦虽无幸冀或有时而自至焉于以施其所有则何勋业之不立哉今年冬余与盛君文显防扵襄陵司训丁君廷玉家同处连日夜因观其为人质貎充硕而议论颖脱盖所谓魁垒竒特者也问其职则司训为冷职问其地则岳阳为僻地他人有是器而处是位则戚咨之意必有形诸声容者盛君不然方歉然以进修为未足退然以诲人为未至若不知教官之为冷职岳阳之为僻地盖能安扵所遇而克修其职者也吾意其涵而泳之而气必完静而察之而理必熟鋭迈消而宏伟就如是而进于衡鉴之下轻重大小无所移易而显位达宦或不能辞其必尽发所蕴秉仁执义上以忠乎君修政立事下以泽乎民勋名事业垂诸悠乆斯足见其魁垒竒特之实矣丁君于盛君为素交盖亦魁垒竒特而淹扵教职者也因盛君考满之行求余文以赠余遂书此以告并以为丁君朂云
　　送教谕韦颖考满序
　　士之仕也不难夫职任之崇卑而难夫职任之脩举职诚脩矣虽小官卑秩尚可以行其志况崇资巨秩哉校官在众职中虽曰禄薄秩小然有师之尊世尝以清职称之实非泛然小官之可比也以清职而异乎他则居其任而脩其职者不其尤难哉河津为邑介乎冀雍之间前汾右黄襟带合流北则太山隐起延袤万里以两州之交河山之防气之灵而钟于人者比比焉故来教是邑者必能举其职而后人始得以因其灵以成就广文韦君頴诗书文雅得之学而防之心者宏博涵蓄总统包括士之从防者如入富室大蔵而百物随所取如防抵鹊合浦而珍竒遂所求以故腾芳科贡者接踵扵时其不防而退脩扵初者亦皆以不及前人为自愧是皆先生善教之力而非特山川风土然也然他人笃専教条者视庙学不饬必诿曰此有司事也虽壊圯弗支而不加葺先生又能钦服国典大合羣材一新庙学俾圣祀孔彰而士业有所若先生者可谓兼道与事而一之于职为无忝矣今年春以考满将诣天官诸生重其善教兴学之功因相率求余言以赠之余邑人也虽防宦四方而近年亟归连得承顔接辞故于知先生为详且熟诸生虽不有请尚将强而言况请之勤乎先生行矣聊以已然者卜其未然者则崇资巨秩或可陟焉余又知先生能慎终厥职而无所怠也是为序
　　赠蒲州刘太守序
　　古之所谓贤郡守者非为其能督租赋修簿书谨期防而已必其能安民庶宣教条广徳化革政使阖境悦服而始得称为贤焉蒲之为州在山西为巨郡然其间河山间隔土地狭隘多瘠原卤隰而人之生齿为尤繁以不加多之土地而有日益之生齿耕作少怠则其嵗之所入率不足以给公私之需而重以黠吏奸民舞智乗势揺毒害政是以濒年民多失其所延安刘公九成以卓拔之资挟有为之才来守是邦询咨境内恤民生之如彼知政之若兹遂精心励饬以民事为已任行视境内劳相耕作民食或艰即为之纎悉经纪使有无相资俾无流逋之患暇则集令佐耆老告以国家典章之具徳泽之深期与共遵约束以修礼义亷耻之节以兴孝悌忠信之俗郡邑之中有猾胥奸民干纪害政者必挫抑而芟除之由是地虽瘠狭作治以时而嵗入倍常教条敷布徳泽下降而人安其所奸豪屏迹政清雪而民害不作官僚相与称其贤扵庭民庶相与歌其徳扵野声名闻望孚扵逺近虽古所谓贤守者盖不多过也今年夏以三载述绩大廷天官既最其绩而俾之复任蒲士之在太学者咸来徴文以赠之余亦郡人也往年尝归故乡见刘公累累焉故知其政为尤详扵是述其循良之迹有似扵古人者以告公且以为公他日陟眀之张本云
　　五友诗序
　　余居沅州之宪署以地极僻逺罕得与名卿硕士相接恒惧有过不自知知而不能改或流扵小人之归也因取凡古圣贤书列之后堂公退则俯而观仰而思往复熟诵以求其义或言行有未当则质之书以去其非而趋扵是视书盖若严师而不敢慢焉堂下有方池池侧有竹梅兰菊四种池中有荷莲数百本合为五物列植上下更秀迭茂余每读书觉倦则歩广庭临清池顾诸花木而乐之既而自谓曰古之君子未有不资师友以成其徳者今余亦既取古圣贤书以为师矣独未得夫良友以自辅焉念彼五物者皆禀天地之气以生乃植物之君子也茍取其徳以自辅岂非僻逺中之一助欤故余之心或曲而未直塞而未通也则友竹之劲直中虚以端其曲而开其塞焉余之徳或杂而未纯同而诸俗也则友梅之清白絶俗以涤其垢而励其介焉以至友荷莲之中立以端余志友兰菊之芬芳以洁余行是皆五物之有益于余者也若夫友竹之操可以阅嵗寒友梅之味可以调鼎实友荷莲之娟秀不妖可以发文藻友兰菊之风致髙闲可以安雅澹又皆五物之有益扵余者焉或者疑曰人之取友赖其忠告之益耳彼五物虽有是美而实则无知子或有过彼安能有以励子乎余曰不然孔子曰知者乐水仁者乐山山水亦岂有知而能励扵人乎哉特取其动静之性黙有契于仁知耳余与此五物者俨然相对因彼识此方将去喋喋多言之烦希心领神防之妙兼取博采其徳约而总之扵心以辅余之不及又岂待发扵声见扵词而后喻耶疑者乃解而退遂与五物者序列拱揖结为良友而求正于书又为五诗以固其交云
　　送孙先生致仕序
　　壮而仕老而归此人情之所愿而今昔之所同也然归之道虽一而其乐则不能无异焉极田宅之广丽夸马仆之盛强槖金珠积锦绮矜器玩美服食穷老年心志耳目之嗜好以自佚扵礼法之外此众人之归所以乐得其欲者然也有庐可以蔽风雨有田可以给饘粥弹琴于桑枢瓮牖之间以歌先圣贤之徳音以颂太平之治化老者爱而幼者孝贤者亲而愚者化防让敦厚之风薫酣乎里闾之间称为乡先生而名永长存此君子之归所以乐得其道者然也先生以硕学耆徳给事黄门典厯教职凡三十余年一旦以年逾七十辞郡博而去朝廷例优之冠服如旧诗书满载而行槖萧然持此以归扵吾前所称者固非先生之所好矣于吾后所称者非先生又谁望之先生行有日交亲重先生之归者咸图为诗歌美之而属余叙
　　送寜海令季复春序
　　侍御张君勉夫与余为同官间语余曰吾乡先达有季复春公老成士也自永乐初已登名荐书又三年为尚书户部主事已而退返初服者数十年复春公防之泰然不以去官有纎介不豫意其志益笃行益修学益勤声名侈于时宣徳改元诏自廷臣以及外藩臬咸得举所知无间踈逺时有以复春公名闻于朝者乃徴诣天官而集试之试既彻复春公之作独拔于众遂有寜海之命或曰复春公故卿属也以是来而逺宰海濒得无介扵懐乎释者曰不然君子出处荣澹逺迩当一安扵义命若得利则跃跃以喜不得利则戚戚以悲其能免韩公之讥乎且复春公方返初服时尚澹然若将终身况有百里之地领一邑之民教化于是焉布刑政于是焉修财赋于是焉出民之休戚于是焉系古所谓亲民之职盖莫先乎是而复春公又岂不快扵是哉未几果有以寜海之政传扵京师者始信复春公能安扵去就而尽心扵民事如释者之云先是国制才能以防举进者秩满仍一考焉所以重任使也复春公今年春如例集试阙下奋笔涣辞若不经意而语甚惊人既而将归所治朝之缙绅大夫故与公逰者咸欲文以张之今吾若同官且相好也幸为一言焉余曰君子不茍毁誉扵人文辞之宣扵纸笔毁誉之章者也吾素与复春不相识茍徒侈词以谀之不几扵前之所讥乎虽然余有居一扵此矣勉夫信人也观勉夫之不茍则其所称道必不茍矣遂次第勉夫语为复春还寜海序
　　望云思亲序
　　昔狄梁公登太行顾瞻河阳白云飞绕亲舎凝立者乆之后世思亲有以望云自名者遂以为故事盖慕梁公之风而兴起焉余以谓人子爱亲之心盖出于天性之真而不能自已其或至于暌违膝下为时乆逺则其思之之切盖有随时感发而不可抑遏者又岂必登髙山望白云之绕亲舎然后可以动其念哉然则梁公白云之思特其一时之兴前是无时而不致其思者固可见矣是则后之君子求梁公思亲之实可也慕梁公思亲之名不可也余友郑君元吉为其友霍志刚氏求望云思亲序扵余造余庐而请者四五至而不厌余窃念素与志刚不相识其思亲之慕名与实皆不可知独所谓爱亲之心出扵天性之真而不能自已又皆有是非特志刚有是也志刚家山东二亲皆安好无恙而志刚防太学者有年亲舎邈在海岱之间音容乆旷定省乆踈则所以思之之切固宜随时感发初不待扵望白云之飞扬而后动其念也而犹以是自名何耶岂慕梁公之风而求其实邪志刚其加朂哉他日着忠节建事功而可垂之后世者未必不自于望云思亲之实之心之推也是为叙
　　送林郑州序
　　余少防中州每爱其风土之淳厚民俗之简质最易导之以善郑之为州当汴洛襄邓之防为中州之名邦其土厚其民淳所谓易导之以善者尤莫易扵是先是为之长者或匪其人率多任茍简自恣之为厉威猛暴悍之气専尚棰笞而强民以必从民或不堪其扰而至扵有言则曰俗之讹漓焉民之刁诈焉甚至薫灼其心相伺如仇敌两败俱伤而后已是岂长民寛厚之道哉余友林君文载往年与余同考扵春官其资敦厚而深扵学其言简缓而中扵理既举进士髙第又从荐者言遂来知郑自初视事时余尝一过之固知其设施盖以寛厚为主矣又数年过郑者累累间止郊境见田夫野老称林君之美者不容口问其故则曰租赋之入他郡之急也吾侯则缓之期防之集他郡之廹也吾侯则寛之卒之急而廹者民或不堪流而之他缓而寛者从容劝率事亦无不集民亦不告病焉又曰他郡中倅之扵民或漫不加喜戚扵心吾侯则温恤之意常溢扵色辞又曰吾侯髙大深逺蕴扵内者固非野夫小子所知其寛厚之政即众共所知见者灼灼如此盖不可揜也余惟国家列圣相继简任庶僚尤重守令之选近日复诏自三品以上官始得举可任方面郡守者夫以郡守而侪扵方面其任之重也日益加使皆得如林君之寛厚者居是职则虽难治之俗固无待厉威尚猛而事集民安况易导以善者乎今年春林君来考绩余素重其人遂告以余之所知者复申以国家任用郡守之重林君其尚思所重而益加勉焉
　　送长芦陈运副序
　　西蜀多佳山水而名贤伟人继出其间虽不可以风土拘盖亦得山水蓄积防通秀丽之气居多昔韩栁二子亦谓交岭竒丽瓌伟之物不能独当山川鬰积磅礴之气而必钟扵人如蜀之岷峨连耸大江小水纲纪其间则其产物之盛又岂特丹砂水银楩楠樟梓之类所能当其秀哉宜其名士代出如相如子云范蜀公父子之徒不可胜举我皇眀混一区宇三光五岳之气完而贤才盛则蜀之产士是不特山川为然盖又防乎气运之隆也侍御范公循蜀之良士间语其友人陈君子布发迹乡闾敭厯大僚其质魁乎其端重其才卓乎其干给累官至闽建塩运司副人不告劳而塩利足未几丁内艰起复为长芦运副人皆谓煮海之利甲扵天下陈君此行必能増羡余加寻常百千等矣陈君愀然曰足用在乎理财理财在乎安人人安矣财用寜有不足者乎况塩鹾特财用之一端怠其事而匮其用固不可羡其数而病扵人尤不可要必人不知扰而塩利足斯为善扵理财吾虽不敏固常奉教扵君子矣范公述陈君之语告余因谓其识体复徴文以赠之余谓以全蜀山水之秀国家全盛之时有若陈君者出焉及措诸政事知所重轻而不惑扵寻常习俗之见是诚可嘉哉陈君行矣他日以理财而有合扵大道可以颉颃扵蜀先君子者未必不兆扵此云是为序
　　送王克庸知定襄序
　　余十年前侍先君子在玉田时县庠士子王克庸氏时已崭然出扵众余与之逰好加密知其为人质厚而行方心平而言真其与人交惟可否是从不以势利重轻有纎芥厚薄意其有不合虽富盛鄙斥之不少假借余时已知其处心行已近厚矣又数年余中乡举克庸充贡士同待试扵春官日相防处谈笑懽然无间既而余沗科第官御史只命湖南者三年归而克庸适有定襄之拜玉田士子之官于四方防扵太学者咸推勉克庸而属余道其行夫以余之知克庸者已十余年而一旦克庸有官守焉有民社焉则余心之乐为何如哉虽然余之乐非乐克庸之有是位也乐克庸将推其所得于人人也夫士之穷居不茍则其达也亦不茍克庸之不茍扵前所称者固可见之今之为县盖必能砥正身心检察左右眀谨条章流宣岂弟要使方百里之民知圣天子仁爱元元之意异日恵在人心声流朝右则克庸自立者益不茍而余之知克庸者亦不妄矣茍徒荣其名没其利而不恤其所当为非所乐扵克庸也是为序






　　敬轩文集巻十三
　　钦定四库全书
　　敬轩文集巻十四
　　眀　薛瑄　撰
　　序
　　送宪副王士恱之任序
　　皇上临御之七年诏廷臣三品以上举堪任方面者扵时王公士悦以御史秩满待选于吏部在廷之臣合议举所闻知以名上而王公与焉遂拜浙江按察司宪副侍御侯君应元泊凡大夫士率先作歌诗以道其行而属余序余惟浙天下之大藩也东南际海以郡邑列者百十数而列职之劝惩庶政之振举狱讼之推决皆于臬司乎是仰而宪副实恊赞其使挈持其纲纪而整齐之其任之重不言而可知王公以俊拔之资挟有为之才敭歴中外克着能声遂为大臣之所推举而膺此显擢朝命既下舆论攸归今之往也上为朝廷之所倚任下为列郡之所具瞻所谓激扬百司之亷墨修举庻政之大小听理狱讼之缔结皆于公之恊赞是頼公宜何如思所报称哉盖必益端其心益洁其行益平其法以往日敭厯中外已试之才施之扵大臬司使东南列郡之民欣欣然乐生趋事咸安扵官政之清简而仰戴圣天子知人任使之宜以讴歌太平之盛治斯不负国家之所选擢矣
　　送张鹏逺归泸阳序
　　泸阳张鹏逺来省其兄鹏举扵京师将归其友人户部主事王君治合凡交逰徴文以道其行余犹记少年时从先人宦逰川蜀及东归舟过泸阳留再宿因得登览其山水之眀丽风气之清淑意必有文儒忠信魁竒之士钟其秀而生其间余虽未及访亦常志扵心不忘耳后十六七年及得与鹏举同登辛丑第时鹏举已杰然为名进士又七八年乃得与鹏举同官内台时鹏举又赫然为贤御史余因窃念钟泸阳山水之秀者其在鹏举乎既而又知鹏举之尊府志道先生以学行老成厯典教事所至有声及鹏举官显遂弃职就封浙江道监察御史豸冠绣衣退居扵家余复自念钟泸阳之秀者又在鹏举之尊府乎今鹏逺水陆浮走万里来省其兄于官次暌离之懐既展友爱之情弥笃仅兹一年而又思尽子职扵庭闱之间士大夫咸嘉其孝友欲文以张其归余又念钟泸阳之秀者又在鹏举之弟乎昔三苏父子亦蜀人也钟眉山之秀而其名闻于今不冺鹏举洎其尊府既有闻扵时而鹏逺方少年一出即获美誉骎骎乎有闻将渐及于是哉今之归侍奉之暇其尚益肆力扵正大之学他日以自然之充积振扬其尊府之家声接武其侍御兄之芳躅则泸阳山水之秀钟扵张氏一门而流声扵后者将与三苏同乆矣
　　送孙给事序
　　圣朝大举推恩之令朝士之给诰勅者例得赐归展省祭之礼盖所以劝人孝劝人忠使遂其天理民彛之至性也士之生斯世际斯防亦荣庆矣哉给事西蜀孙公如例将归侍御赵公其乡人交友且密遂以书徴词赠之余惟给事公之父某受知太宗文皇帝擢叅藩省陟贰地官终于位仁宗皇帝临御之初公自外官入见以公大臣子故慰劳至再遂诰赠地官公礼部尚书且俾扶柩归宣徳纪元有荐公学行者乃擢今职又以尚书公之贵封其母夫人呜呼公之亲若子实荷三朝之宠遇存没蒙恩其荣庆为何如哉今之归尚书公虽乆没世而母夫人固无恙覩丘垅而兴思拜萱闱而称庆悲喜交集所谓天理民彛之至性盖有油然不可遏者矣省视之余尚遄旋期益思国家推恩之意奕世遭遇之荣笃缵勤劳俾忠孝之节萃扵一门者继继不忘则不惟有光扵祖考抑且有光于邦家矣
　　送镇江府推官郑聪序
　　刑政之大者用之当否民之死生风之哀乐由焉故古今重之必慎择其人以司其事即如今外府之推司一郡之刑狱其员独其事専刑茍有所可不可皆决之于已非若他法官狱有所疑者犹有同官可与共议其当否是其任不亦尤难且重哉归徳郑希古以贡士问理秋官近有镇江府推之授其友人赵绅合凡交逰徴辞以祝其行予尝知希古之为人纯笃寛易今又厯事秋官其扵制刑之宜用刑之要讲之悉矣以镇为东南大府江海之民茍有不得其平者咸扵府推乎是直希古之往其可茍乎哉必悉其所习者推之折狱之间而又本之以清修洁白行之以忠厚眀决要使怙奸稔恶者无以肆柔良单弱者得以伸则刑以清止恶之意流衍扵一郡而积乐致和之风可期也吾闻古之治狱平者其后多昌累而为公卿者有焉若史氏之言可信希古能尽心扵狱事其子孙自此昌矣
　　送李给事归省序
　　当国家全盛之时文运昭眀之日而为士者奋六翮际风云仕至近侍者载笔纪事敷奏大廷枢辖百司端笏委佩翺翔乎玉阶鳯池之间而恒得瞻依日月之光大丈夫官至给事其身固已荣矣而又得推恩褒嘉其父母家室则荣及一门者又何如哉李公允恭给事礼科有年其二亲虽逺在汴杞而皆康好无恙今年秋例得捧勅归省黄门诸公咸作歌诗以歆荣之而属余序余雅知公之为人温纯深厚和毅从容初以冠带举人检校外府既无贬色及拔居今职又无满容其器识固有过人者是宜有今兹之荣遇焉夫官至给事荣矣推恩及其一门又可谓荣矣而公之父母具庆皆受宠锡今之归上堂称夀名彻州郡光动里闾又荣之荣者也展省之余尚图所以报厥荣者式严入觐益尽心所职以敷赞鸿猷使言行事业卓然有闻则公之荣不但及其身家里闾一时又将及扵天下后世也
　　陈氏族谱后序
　　天之生物一本故人必有祖祖以降虽有亲踈之等而一本之传固自若也故君子谨之必有谱以眀所自而笃爱敬焉莆田陈君渠念其先世积行委庆以及厥躬而有科甲仕进之荣惧年代防逺子孙莫克知所自而忽扵爱敬也遂推所知自髙曽以下列其位次行事为谱以传扵家间阅之其序系有法述载简实无冒妄傅防之尤盖得其谱矣踈戚之等既以是别爱敬之道亦以是笃有补扵家法伦理岂小哉陈君既不忘所本而克谨扵始使其子若孙咸以是为心而继之以不怠扵后则増重是谱而一本之传未巳也
　　送陈御史祚归序
　　皇眀以天覆之仁涵育万物凡为臣子尽忠扵国者又使得伸其私恩扵家监察御史陈公永锡以其父乆卒京师未得返榇故封今年秋得请扵上诏许归其同官卢君仲思合凡内台交逰徴文以道其行永锡初以壬辰进士为太宗皇帝不次之擢拜河南叅议清声恵政实被中土继以事谪襄汉间为编氓者十余年永锡虽在畎畆而慕恋阙廷之心初不少衰茍有所见必贡厥忠宣徳纪元宣宗皇帝临御之初大新政治收録人才士大夫虽在谴谪之地茍有可用者咸得洗濯登进永锡遂为人所推荐授今职永锡既起自谪中列职内台益以名节自砥砺持身清苦无一田之宅以庇其身无一金之产以恵其家惟以职有未惕厉扵旦夕间旋以言事下狱蒙今皇上旷荡之恩荣任如旧尝观古所谓忠贞之臣屡偃屡起夷险荐更而定力自如故其节行盖扵当时声名垂之不朽永锡起而仆仆而复起而劲操苦心如金更百链无改色殆可匹休扵古人矣今之得请又将尽心扵窀穸之事必诚必信安其亲体而妥其神灵其诚孝之所感虽深山之草木鸟兽亦将为之増悲则乡闾之为人子者孰不为之拭目改观哉永锡襄事之余其尚念使已得遂其私恩者皆上之赐而报称之不可缓也式严入觐之期益脩厥职俾忠孝之节始终全尽足以追配古人而交逰之间亦与有光矣
　　送浙江耿佥宪序
　　朝廷设内宪台与外臬司皆所以纲纪庶政纠察亷贪凡外臬司有所建白惟达诸内台宪以可否之而与诸司文移絶又为之建分司扵属部俾宪臣之出独有所止而他职虽髙且贵不得以杂居其间其尊异也可谓重矣至用其人必由内台敭厯之乆而又性行修洁有问学知大体者始得以充其员而杂进之士又不得与焉其选擢也又可谓严矣夫以臬司之重择人之精如此则其所闗系为何如而任其职者其可自轻哉行在浙江道监察御史耿公定气质端方操持谨洁敭厯内台者十余年议论凿凿精切若布帛菽粟虽非瓌竒纷丽倾骇观听之物而实切扵人生日用不可斯须缺者以故见诸建白见诸推谳见诸廵厯见诸纠察皆平正不颇犁然有当扵舆论之公今年冬以满考待选扵天官大臣有以公之才行闻诸朝者遂授浙江佥宪濒行同官之士相与属余文以送之余谓耿公以荐达之公当外臬司之重任宜何如用厥心哉要当推其立朝之言行施扵藩维之间恊赞长贰必以诚动使事事皆出扵正按厯郡邑则当询问幽隐之情雪其寃而防其滞去其恶而防其良茍有所知见又当达之宸严达之内台俾无负平日之所学若然庶足以当臬司之重任于以树勲名扵天地将垂之扵不朽矣禄位云乎哉耿公其勉之
　　送广西张大叅聪之任序
　　合抱之木足以梁千仭超逸之骥足以致千里宜乎竒人伟士足以胜重而逺到也吾友张公聪与吾为同年进士其为人竒伟卓荦言论滚滚率多根据义理指摘事情而可施扵政治之间余尝以巨材絶足称之而必有胜重逺到之用及其为大行人使扵四方果能持身整整有以播朝廷之威徳足耸四方之观听未几为识者所推荐授监察御史其在内台则操守端慤而风裁凛然其廵厯边镇则纠察严明而部属惧服官益清名益着再为大臣所荐遂陞广西大叅朝命既下皆以得人相贺夫广西古百粤之地布政司为南服之雄藩其地既逺且大故尝选用重臣有威望素为人所推服者往践其任非若他藩岳地易民淳可谈笑而治也惟若南广之逺且大非得竒伟之才则往往有不胜任之患今张公以如是之才膺如是之擢犹层台九霄而合抱之才不觉其负荷之重长途万里而超逸之足不觉其腾骧之难张公行见树功南服驰声北州而有还辕结轨之期厯阶而升尚未可量也公其益以忠贞自朂慎勿以逺且大自沮使余言有不信也
　　送山西大叅王原之序
　　今布政司总方岳之政而其土地之广人民之众自县而属之州由州而属之府府则统扵布政司其众且剧如此故其官品之髙下与内六卿相埒夫以统治之大任使之尊非宏伟特达之才殆不足以胜其任今皇上御极之初作兴政治尤重方岳之选爰遵宣宗皇帝成宪诏在廷三品以上咸得举所闻知无间扵逺迩宣徳十年方岳有以缺员上者廷臣如例荐防而监察御史王公原之与其列遂拜山西左叅政内台交逰相与属余文以赠其行余观山西之为境太行起之黄河迤之西北延袤数千里与沙漠为际国家尝宿重兵以弹压荒外而将士皆仰山右之储需虽典礼教化刑政制作出扵朝廷者皆藩垣之所当脩布而不可缓至扵邉储一事为藩岳重臣者尤宜精思其利弊以纾民力以足边偹王公以俊拔有为之才典教未乆遽陞风纪及敭厯内台绰有能声曽未四载遂有今兹之重选以统治之大任使之尊王公之往可不慎哉向所谓宣广徳意昭眀教条使所治之民咸得乐生趋事固为方岳者所当务而所谓邉储一事盖取之扵民取之有法则民不匮而邉偹实征敛无艺则民力竭而邉偹虚民生休戚储蓄盈缩是又在藩岳之用心何如王公之往协賛大政必当深思其宜而以次施行之斯使军给饶而民生遂教化以兴风俗以厚则能名将有加扵在台阁时昔汉唐选廷臣有清望者出补外职外官政迹显著者复徴入用方今圣眀法古用人王公之往声实诚有如前所云者则入补内职盖可期矣
　　杨孺人挽诗序
　　徴士杨孟达孺人吴氏御医杨云之母也徴士世居金华武义实宋龙图阁学士文简公迈六世孙徴士胚胎前光涵濡训典少有令闻扵乡闾间择配得里人吴以南之女即孺人也以南故儒家而业医孺人既受教于贤父母及归杨氏入门而宗族咸贺盥馈而舅姑胥悦孺人昼修妇功夜习书史虽性酷嗜学而惟以礼训是饬不为笔札词章之习及徴士应召至京师以疾卒时孺人方盛年二子曰云曰修俱稚孺人乃以节自持力扵家事无钜无细必亲其劳卒克教诲二子皆有成立及云以医学训科被召孺人但勉以忠义而语弗及私未几云陞今职行将有防命之荣而孺人卒扵家矣御医均闻讣将归朝之大夫士咸髙孺人之节而哀其少尽其瘁壮罹其屯而晚克与其荣作诗付挽者歌之而俾瑄为之序瑄切尝观之古昔虽闺门之间皆有诗歌箴戒以为女范自世道既衰而女师之教无闻孺人幸生休眀之世乃能以诗礼自修以节义自持为妇为母咸尽其道虽弗克与其子推恩之荣而是诗之作舂容璀璨皆足以发其潜徳之幽光而传之于不朽虽孺人亦可以无憾矣是为序
　　赠吏科张给事中序
　　鄢陵古名邑也先人与今户科给事王公惟善尝教其邑一时及门之士固多俊秀其頴出者亦无几而张均志通则居其尤焉时余侍先人逰与志通交志通质粹而不驳气和而不流学勤而不息与物相接浑然不见崖迹时复毅然有所执而不可夺先人及惟善公固已知其为后来器中之瑚琏彛鼎也时余虽少亦意其必为鄢陵士子之领袖焉其后余先忝科第偹员内台只命湖荆人有自京师来者知志通已登庚戌进士第矣又五六年余丁内艰起复则志通先已徴至京师余因抵其家宿对榻谈十余年前事相与握手歔欷慨然念相知之乆固离合之有时也未几与志通同拜除书志通任吏科给事余亦复官内台益信先人及惟善公知人之不诬而亦幸余言之偶中也则又抚心相语期効节扵清朝殆不当冒滥荣宠满其志而骄其气怠其所当为以贻讥扵清议志通曰子之言是也敢不夙夜以求自刻励既而交逰之在京师者亦相与庆志通之有成咸来徴词以赠之余遂书与志通相知相期者如此以赠云
　　骢马行春诗序
　　春者四时之首而万物之所从始也阳和之气充溢旁达初亦何待扵行哉殊不知圣人有作法天子民每扵嵗首恤民生之攸困虑寃抑之未伸故遣使循行郡国拯困雪寃要使逺迩之民咸得畅然遂其性故凡御史出而能广上徳意者谓之骢马行春吾友李君公载由进士入持邦宪尝领节出廵淛右山东两大藩所至必仰体圣天子法天子民之意燠煦疲癃防理寃滞锄其暴而植其柔伸其防而遏其浊使蔀屋穷檐之下咸预覩世之光眀寒谷沍泽之中皆得蒙气之融扇其扵行春之职可谓无忝矣故一时之贤士大夫咸乐道其善而作诗以美之余与公载为故人故又为之序云
　　送郴州守吕希召还任序
　　皇眀方制万里虽逺州下邑穷山深谷之民视之率如辇毂之下凡选用民牧必得其人不以轻授郴州为湖广之属郡在京师西南数千里外介乎荒服之间其地逺矣吕君希召前自尚书户部员外郎往牧其民不知者皆曰郎官显秩郴州僻地易此居彼得无几微扵心乎其识者曰不然圣眀笃一视同仁之徳地虽逺而选授匪轻吕君必能仰体上意而尽心所职矣及今几年吕君果以课最见考天官而俾之还任朝之大夫士与希召交逰者咸嘉其能相率徴文以赠其归尝观韩昌黎送许郢州崔复州序大意谓为郡者租赋不可不均下情不可不通盖租赋不均则民有流逋之患下情不通则人有鬰抑之忧是二者诚长民者之所当知也今吕君牧逺僻之郡而以课最见称得非能尽心扵租赋人情间而均且通乎今之归民戴之愈乆愈亲租赋或均矣吕君益当毋惮烦剧视民皆如赤子不使有偏徇之私情或通矣益当询察疾苦隐伏毋使有一毫之壅汉制治民有劳効者多入补内职吕君出牧逺民即以治状称厥今法古用人吕君入仕之显将渐及扵是哉
　　送通州杨同知还任序
　　吾乡杨文振同知通州今六年矣通为畿甸之地居水陆之冲素号繁剧难治而文振优为之屡考屡最果何以得此哉盖文振之为人恬静不务声誉事至应之而己未尝先事妄有所为以溷民故通虽剧而治之常有余力亦犹庖丁解牛而各因其理也其可谓善扵治剧者矣因是观天下之大好静者民之情使任守倅令长者皆能因其情而静以治之养之而不阏其生教之而不咈其性熈熈然使各终其天年则俗何忧不古若哉奈何俗吏不知此类皆舞智钓声烦其令使民不得息厉其威强人所难从至扵极而盻盻然以轧其长则曰民难治有如是哉亦莫克省诸已也余因文振之治通有所感故并书此以为天下长民者劝云
　　送侯编修序
　　昔杨少尹巨源以国子司业年满七十去归其乡昌黎韩公引汉二防事序其归至今其名赫赫在人耳目更乆愈彰是虽杨侯之贤亦由韩之文髙絶古昔故人得以喜称而乐诵之也今翰林编修侯公初以国子学正陞监丞再陞今軄乃掌前事一朝亦以引年将归太学六馆之士咸嗟其老而惜其去乡人进士石均瑁率先谒余文以赠其行夫以侯之贤固无愧扵杨而余之文则非韩比亦何足以揄扬侯公哉虽然侯公之徳之才见扵敭厯仕途人所耳熟目识而心醉者固已昭晰于时余皆置弗论姑即古今事论之昔二防之去有赠金之恵车马之送而杨司业之去则有无不可知杨司业之去当时丞相白以为其都少尹不絶其禄而二防之去则不闻有是事侯公居太学者数十年官满有陞秩之典有褒封之勅宠渥优厚及其身家诚旷世之难逢不知防杨当时有是事否韩公谓古今人同不同未可知也侯公之归荷累朝之荣遇足以起为善之心属七十之引年足以息躁进之志是其可以为法扵乡闾者又岂特杨少尹不去其乡之一事欤
　　揭氏族谱序
　　古之氏族或以字或以谥或以官族或以封邑皆所以着其世也逮年嵗緜厯之既乆居处变迁之靡常由是族愈逺而愈分愈分而愈踈甚至缌功之亲未絶而相视若途人者有焉此仁人君子不能不慨然扵笃恩重伦之义而谱牒之所由作也监察御史揭君孟哲手其族谱一编示余且曰谱吾所修也吾家故有谱然厯载既乆渐至舛阙今吾因而修之畧扵逺非敢忽也缺所知也详扵近非有偏也偹所及也又曰原吾所自出一也由一以降支分条布虽天秩有防数而流通之脉无异致自三年杀而期期杀而大小功大小功杀缌免絶一之流至此势不同而理同观吾谱者可以慨然于中矣余谓天之生物一本人各亲其亲乃天理也自宗子之法废而踈戚以淆理以之微也世有能卓然自叙其宗以昭其前而垂诸后者可不谓仁人君子乎观孟哲之修是谱也缺所知而详所及一本之传踈戚之序源委森然使其子孙族姓得有所考于以光祖宗悠逺之徳于以衍嗣绪无穷之传其扵笃恩厚伦之助岂浅浅哉余姑书此以复孟哲至其氏族之出官阀之显偹扵首序兹不复赘云
　　送国子生黄勉序
　　农不为艰嵗而怠其藨蓘之功无熟则已一熟则収必倍士不为未达而怠其进修之志无成则已一有所成则就必大自古贤人君子时或未至虽抱负其所为屡进屡抑者有焉如韩退之号为文儒宗主学者仰之如泰山北斗然当其未遇时尚屡挫扵所司况其他乎哉广昌黄均勉其先大夫尝赞政大府有声均既得家庭之教而又逰邑庠从良师友以广其学既而以其所有进试扵乡闱屡进屡不防恒人处是鲜不形诸色辞而非乎人均则曰我之学实未至也非有司之过焉由是益勉厥所为而不怠逮今年春所司以均充贡大廷一举而防例送南京国子监卒业将行其友监察御史陈嘉谟来索文以赠之余尝言农不怠所业而收必倍士不废所学而就必大观均之为学即勤藨蓘矣始虽未利今则骎骎乎有成之秋太学又英贤之渊薮而均翺逰乎其间殆见耳薫目濡心融神得日増所闻知若听九奏扵洞庭之野阅狂澜扵大海之中则他日所获犹大田登而所获无算爵禄之来其可辞邪君其益勉之以需其至
　　送房子新归洛阳序
　　孝友出扵天性之真而人每不能克尽其道者沦扵习俗夺扵物诱也有能卓然尽其道而不为二者所移得不谓之贤矣乎余自为进士时往来洛阳道中尝经今监察御史房君子仪之舘时子仪尚为进士与其兄子新友爱尤笃一门之间孝弟之风雍如也又七八年子仪拜官内台子新由洛东下大河北达沿衞东骛上潞水以抵京师与子仪防扵寓舎昼则道旧故奉觞相酧夜则秉烛相对若不能退寝者怡怡愉愉之情发扵中达扵外既而子仪将西按闗陜而子新又念其母氏倚门之望亦将归洛矣戒装在途余与子仪同官诸公追而送之都门之外且告之曰世有帛堆其庾钱积其蔵号为富室大家而乃沦诱扵物欲习俗防父子兄弟之间悖争鬬防之声日闻扵人其获罪扵名教甚矣是亦何足称道扵士君子齿颊间哉子新在家庭时既已笃扵孝友子仪防宦京师子新又奉其母氏之命浮走水陆来展情好既而复将归慰其母氏不为习移不为物诱扵房氏兄弟见之子新行矣子仪闗陜之行亦将便道拜其母氏扵堂子新其饬子弟酾酒醪具甘旨以需子仪之上夀
　　送张佥宪之任序
　　监察御史张均叔润以进士擢官内台内之振举风纪外之廵厯郡邑以至奉命仗斧督察山薮之奸防妥安里闾之良善率皆秉公直矜恤之心以推行其素所蓄积要使国家仁柔万物之意默寓扵诘奸禁暴之刑由是在职仅逾两考而能声敏行已振耀乎人之耳目今年春藩臬以缺官状上诏廷臣各举所知贤以补其员叔润遂为大臣所推荐授江西佥宪余尝谓官无崇卑惟得行其志乃士君子之所愿况宪佥秩既不卑而又得按劾奸贪扶植善类有秩任之荣而得行其志叔润兼而有之是其荷受不轻而重也较然矣虽然御史按察虽有内外之分其事则一叔润为御史既克尽所当为今之往但当持其心如在内台时加之以恊和使副使意不専而事父惬以至廵厯之方益当如昔人之为提刑虽荒崖絶岛穷山深谷缓视徐按剔去牟蠧保恵良善使单民弱妇咸得伸眉吐气而不为豪横所顿捽遏抑又见叔润之声克满大江之西斯不负国家之所擢用矣叔润其勉之
　　赠司训王秉节之任序
　　莫难扵为人师师者所以觉人之暗正人之邪而后学所取法焉者也故夫子曰温故而知新可以为师矣谓之可则非尽扵此者也况于温故知新有未能乎孟子亦曰人之患在好为人师为师非人所当好以眀为师之不易则视之易而冒为之者又非亚圣之所取矣吾观厥今国家养育人才以需公卿大夫士百司之任用其原则悉本扵学校学校则责在师儒故师儒得人则学子有所取正法式开其识而广其才由科贡之途进而备国家之器使者累累焉师或非其人则为弟子者贸贸然若问道扵盲借听扵聋穷年累月矻矻然虽劳其心力而竟无一得欲求其才之成而备诸司之器使难矣哉先人教鄢陵时诸生固多俊秀而王均秉节则为老成之士又居诸生之首焉厥后秉节贡诸泽宫益増其所未至闻见日益广遂从群士试教职之选扵大廷名出而秉节又为首冠遂授南宫司训余谓以师道之难而秉节以老成之士居之其尚益思其不易谨其言行而为诸生之仪式勤其讲授以啓诸生之蔽惑俾才器之成如金之就范冶木之就防矩他日人才之出于南宫者珠聨璧合彚进扵眀时则秉节扵师道之难者克尽所难殆无愧扵孔子之言而不至如孟氏之所讥矣秉节其勉之
　　送陈庭训归青田序
　　陈庭训少从其先君子宦逰四方及其先君子弃世乃与弟四人奉其母夫人归养扵青田之故乡庭训孝友之名闻里闾间借甚今监察御史陈君庭询则其弟也庭询既以文章取髙第得美官而青田去京师将七八千里庭训与庭询别又五六寒暑矣一日庭训奉其母夫人之命拏舟来自大江之南视庭询扵京师相与论故旧恳恳倾防不能已昼不足则继之以烛或道其先君子之宦迹则因以兴无涯之感或道其母夫人之深爱则因以起望云之思或诵夫鹡鸰之诗则相勉以出处之慎言虽谆复皆出扵友爱真情而卒归扵天理之至正防合曽防何庭训重念母夫人之髙年而归念动矣戒途有日君子扵庭训为子而能孝扵其亲为兄而能友于其弟既孝且友得人心之同然者感扵人宜其名动里闾而见称士大夫间昔张仲以孝友见咏扵诗人流誉扵后世况庭训生逢盛世诗人墨客所在林立庭训之归道途所经舟车所掠吾见咏庭训之美者所至若啓蛰之雷连乎其声有不可遏殆与张仲之名同传之乆逺矣归见母夫人更为道庭询守官之清慎以慰其倚门之望
　　送陈御史归祀序
　　亲在而欲致其养亲没而欲致其祀此人之至情也国家以孝治天下人臣之仕于朝者亲在得归省亲殁得归祀所谓因人之至情而立教者也监察御史陈君廷斌自拜官来扵今八九年矣一旦请扵朝将归修祀事扵其家命下廷斌告别扵内台所往来因相与属余叙以赠之余尝与廷斌奉使湖南同处者累年雅知廷斌之笃扵其亲廷斌尝谓余曰某不幸二亲皆早世今幸借先徳之庇有列扵朝欲以其禄致薄养扵亲固已无及矣此子路所以有负米之叹也又尝谓余曰人之不得生尽其养庶几扵其殁身有所立以其光为父母之光今国家方举推恩之典他日或得荷宠光以归贲二亲扵九原使殁者有知庶有以伸终天之报俯仰今昔六七年余及余起复至内台廷斌已自荷国之光封其亲如其秩今既得请以归修祀事廷斌昔欲报其亲之志遂矣然廷斌得遂所愿者谁之赐乎盖由我国家天覆臣下因人情而立教使人子生事没祭皆获所欲而然也廷斌归见乡人幸皆以此告之使为士者各加修勉以膺国家之宠光以报亲恩之罔极诗曰孝子不匮永锡尔类余扵廷斌有望焉
　　送栁御史守制序
　　人子事亲而至扵终于此不用其诚乌乎用其诚诚者发扵中形于外悲戚哀痛之心出扵天性而不能自已者是也圣人因人心之自然定为中制使贤者不敢过虽不贤而不敢不及故初终有安厝虞祭之礼渐逺有小祥之日终也有大祥之期至扵中月禫而终事毕矣圣人之中制所以为万世法程者士大夫谨守而不敢易焉栁彦辉氏为进士在京师时常念其母夫人之年每望东南之云即神魂飞去及擢居御史方思秉忠効节以为荣甫及三月而母夫人之讣音至矣彦辉即毁瘠若不能生者遂匍匐而归余与同官倪君陈君及内台诸公既相与致吊又勉其节哀顺变以襄大事彦辉遂揽泪就途余观人之大节无逾扵忠孝未有厚扵孝而薄扵忠亦未有忠而不本扵孝者也彦辉在逰宦时既能思其亲不置及遭大故而悲哀疾痛之情有足动人者今之归也又将尽诚扵窀穸虞祥禫祭之间守先圣之中制而不敢过与不及其厚扵孝者可知矣三年释服入觐修职业立事功扵时又将以观其忠焉
　　送赵司训序
　　沔池赵以澄之先君子由科目进身卓然为人师者数十年以澄得家庭之学余与之同领永乐庚子河南乡荐眀年为辛丑余忝进士第以澄则退益所学扵家今十七八年矣余自承乏风纪以来徳不加修学不加益以澄则防闲静中涵而蓄之淬而砺之学益积行益进才益鋭以余十七八年日怠之学视以澄十七八年日益之学其相去逺近浅深髙下盖可知矣此余每接真儒硕士未尝不发愧扵中而重以澄之有成也今年春以澄抱负所业而来获与千百人偕试扵春闱遂中乙榜有泾州分教之命夫以澄以清修之士积乆之学一旦发而见用扵模范之重泾之士得其所依归哉虽然余于以澄重有告焉昔之所学以澄之自得也今之为师以澄将推所得扵人也孔子谓虽有周公之才之美使骄且吝其余不足观也已窃观世之为师者己未有得固无以淑诸人或有所得矣又率多负恃其才訑訑然有自足之色否则靳其才而不肯尽心扵教事得非孔子所谓骄且吝乎师道至此良可慨叹以澄学成已成物之学固不至此然犹愿以澄深以是为戒谦虚而恒若不足勤励而思以及人身教言诲俾泾之士子勉勉不怠所从事他日在门墙者随其才器皆得有所成就异乎寻常之为师则以澄之学进扵余之十七八年者不惟见其自得又可騐之及人而足以克肖乃先君子之贤其家声亦将振耀扵永乆矣是为序

　　敬轩文集巻十四
　　钦定四库全书
　　敬轩文集巻十五
　　明　薛瑄　撰
　　序
　　送马司训之任序
　　正统元年春二月天下士抱负所业来试南宫者仅千人主司既取百人为进士又取四百余人为乙榜进士与乙榜必其文皆通粹合格始得与其数否则置不取谓之下第然登进士者率多至大官乙榜则悉授以师范大官以其道泽人师范以其道教人是其职虽有崇卑而所以禆賛国家之治则一也寻常之情类多重进士而薄教职其所见亦偏矣哉吾友荥泽马士贤耽嗜经籍薫酣义理今年春获与南宫之试遂得在四百人之列有陜西徽州分教之命徽为西偏之郡与邠岐秦凤连接其俗土厚水深士生其间率多魁梧质厚不为浮薄之习茍率之以正教其负重致逺必多可观之器士贤以中州之俊秀业庠序泽宫之间歴乡闱南宫之试名亚进士之列有师之尊有道之重今之往其可不思所以啓迪其人乎徳欲其脩学欲其进皆啓迪后进之矩范也士贤能留意于是乎异日徽之人士成徳达材而备国家之器使者布在百司泽下及人则士贤以道教人之功又将推而为行道泽人之效彼一偏之见轻重乎二者之间又果足为定论哉士贤有英志既得教职而又居西偏之逺郡余故书此以解之使不为偏见所惑云
　　送刘佥宪之任序
　　余与刘均敬为辛丑进士当时同登者盖二百余人于今已十六七年矣宦迹升沉出处防差岂非穷通皆有命存其中乎然穷通自为穷通而非人所能为穷通也刘君为御史于余为先进其为人谦谨敏达平居与人处退然不自满若易可为人所动者及其于义之可否则毅然若万夫之勇不可以私夺至其所纠弹视其人如何初无所避忌由是劲节能声大为中台诸公所称道圣天子龙飞之初进退藩臬大臣择人无问秩次惟其人则拔使居之刘君遂陞四川按察司佥事蜀人之游宦京师者咸谓蜀地僻逺民茍不得其直自理为难惟宪臬得人则虽穷州下邑荒山深谷之民皆得伸其抑而达其滞刘君以如是之才而居吾邦之宪臬吾蜀之民又焉有不得直者乎于是相率来请文以赠之余与刘君以同年同官之契虽蜀中诸公不有请犹将赠以言况其请之勤乎蜀自昔称为沃土大郡知其郡者若赵抃张咏辈皆有声于当时我皇明混一寰宇笃近举逺虽遐陬僻壤视之一如辇毂之下况如蜀之大郡乎是宜选用岳牧必慎其人而宪臬又为纲纪之司非岳牧者比而刘君以选者居之其必大有所设施涤濯奸汚慰柔良善条章布于几席之上而令自行于万数千里之溪山刘君声称之美将与古人颉颃而蜀人得其直诚如蜀中诸公之所论矣夫以二百人同登升沉出处不齐而刘君得其通者之一乃有内外宪臬之显扬岂非君子之幸欤然命之通固幸矣使非以义制之则清议将有所指摘吾恐命虽通而亦君子之所弗取也唯刘君不然在内台时既有声迹今之往也又将如蜀中诸公之所期望命之通而不失义之正者其惟刘君乎余与刘君有交契之好故于蜀中诸公来请既告之以命复申之以义而因以寓忠告之意云
　　送建昌尹陈继贤序
　　昔明道为邑尝书视民如伤四字于座右夫以大贤为政必视民如伤则其慈良恻怛爱民之心出于至诚而自不能已者为可知矣今之为令者曰字民字者养也养民而能以古人之心为心则民焉有不得其所者哉南康为江右之名郡建昌于南康为大邑昔濓溪以道学为二程之倡紫阳以道学接二程之传二君子皆尝宦游其地则其流风余韵被于里闾入于人心至今必有尚未泯者士君子幸而受圣天子之明命往字其民夫何为哉亦惟景行前哲推慈良恻怛之诚心以及其民焉耳衡阳陈继贤氏由科目进身初知沛县后知睢宁皆有恵政今丁内艰起复知建昌建昌张惟明登进士与余为同年为御史与余为同官喜得继贤氏知其邑也来征言以赠其行夫明道大贤也其为邑无愈于爱民如伤南康又为道学君子过化之地周程朱氏同一道也继贤之往复何待于他求也哉亦惟质诸简册询问故老求周程朱氏所以施设者如何所以爱民者如何茍能企而慕之又以程子所箴戒者书于座右时自省焉则慈良恻怛之心出于中及于民油然而有不可遏者矣余既以是复惟明因以为继贤之官之规
　　送李廷贤之广昌序
　　安阳李廷贤少登髙科年未弱冠即为人师初任玉田司训教人于经义或有所疑必辨析其所以然必归诸至当而后已其门下士由科目进而备任使者前后相望官满调官真定府庠真为大郡而郡博又为属邑校庠之所仪观廷贤能慎所操持教人之功尤加勤于在玉田时今年春天官最其绩陞授山西广昌教谕京师之交游咸来征文以赠之余昔侍先人教玉田时得与廷贤交情好最宻雅知廷贤拥皋比振木铎者今十八年矣其所至教有成绩而人材辈出今又陞典广昌之教廷贤必能移所以教玉田真定者以教其士子行见山右之膺荐书掇巍科者皆出于廷贤之门昔胡安定教授苏湖间因人成就故弟子见用于当时者或治水利或治筭数皆有实用廷贤教人之迹既歴歴在人耳目今之往益当思前贤所以教人者必求实用不事空言使他日弟子散在四方不徒循循雅饬不问可知其为廷贤弟子又皆有实用如安定之门人而廷贤善教之名与之同为永久矣廷贤其勉之
　　送鄞县张大尹序
　　国家重亲民之职数选京官之有才望者出补其缺诚以民之饥寒疾苦守令皆得亲察其情而轸恤之为之长者能以父母爱子之心爱其民则民焉有不得其所者哉吾友清江张公始以进士擢官御史尝按歴江南端谨清白之行洋溢人耳目其在内台则又议论切人望其仪刑可知其为君子未几丁外艰起复方值国家选京官补守令遂知浙江之鄞县鄞大邑也戸不下数万家而其俗富者或兼并侵渔小民至不能有以自立所贵乎良有司者为均其利而使豪横不得以肆其志贫者亦得以遂其生公于南方之土风素所详悉又以风纪老练之才治此大邑诚欲推父母斯民之心以仁其民必先去其蟊贼如前所云者可也公可不留意于此哉古之将大用其人必试之治民我国家立法用贤必古之稽近年京职之为守令有声于外任者往往征补内职公辍风纪之荣膺民社之寄建事功驰声誉入膺显擢之渐将兆于此行慎勿以出入逺近介意而怠所事也于是乎书
　　送陈御史致仕序
　　全节人之所难全晩节尤人之所难君子之仕也秩显于身名加于时而或为外物之纷华幻惑移其素志者有焉此全节人之所难也有能卓然不为前所云者易其心固能全其节矣而或年已至而犹不能忘情于进退之间此全晚节尤人所难也国家着引年之典所以优老养恬厉臣下之节至矣人茍及其年即自引而去岂非能全晩节者然哉陈公少有声大江之西自登进士即官御史去来不离御史者将二十年其论列时宜推谳疑狱按厯藩岳疏通明慎劲直之节扬逺照迩而清白之行如良玉莹洁尤为人所推服不易其心而全其节者陈公真其人哉今陈公官满九稔年未七十人之于此亦孰不欲少缓须臾以冀所得而偿所愿哉陈公乃能钦服国章即自引去可谓无愧于养恬退厉臣下之义能全节于晩年者陈公又真其人哉人得于彼或失于此陈公独能始终一节白首无愧豸冠绣服辉映里闾斯固足以见我国家优礼臣下如天之恩有不可名言之又可见士君子之出处去留必归之义斯可为晩生后进尽节事君之法于是乎言
　　送太仆马寺丞致政序
　　正统元年春行在太仆寺寺丞荥阳马公有容以年将七十拜疏于朝乞致政归乡里诏许之行有日矣太仆卿诸公咸谓公生值盛世自弱冠时已奋迹诗书致身显仕其提刑南邦毗政大府以分符陜右皆有政迹歴歴在人耳目间逮今白首飨其荣名厚禄三十余年昔受先帝之命封其身及其先又得防今皇上之恩俾遂其子孙之养盖公实荷列圣之宠荣其际遇一何盛哉昔疏广受杨巨源以年老去归其乡当时后世相传以为盛事况如马公者仕以义退以礼其事与古人岂相逺哉又曰昔二疏阳城之去也不有班孟坚之传韩昌黎之词其事亦将湮没不传矣今公当国家全盛之日而得遂归老之愿其事美矣不有笃古者文以张之亦何以垂厥美于不朽哉遂相率来征辞以道其行余犹记侍先君子游荥阳时尚少已识公今四十余年于公为故人是其去也自宜有赠况如太仆诸公称道公之仕之去得飨其全福而追美于古人如前所云者则余焉得已于言乎虽然太仆诸公所以称道公者至矣余虽重累其词亦安能出其意之外哉独以余识公者编于太仆诸公美谈之后以图其不朽云
　　送刘佥宪秩满序
　　正统元年秋山东佥宪刘公九载秩满宪僚诸公属笔于瑄以道其行瑄犹记从先君子宦游玉田时公已自为御史巡歴畿甸瑄时尚少虽未及承顔接辞于公固已耳其风声之清峻矣及其归内台按滇南按吴中按辽左敭歴内外几十余年劲气直节磊磊落落震耀人之耳目而瑄亦得聆其隠隠之余声焉其后先君子官满去瑄亦忝科名滥官风纪时从朝之贤大夫士询及公之履歴则公已佥宪山东矣而谈公之贤者则如出一喙焉今年夏瑄以菲才误叨宠命来佥宪事乃始获识公之面接公之谈因而察公之心迹公之行则畴昔闻公之名与今兹得公之实若执符契以相合盖无丝毫之差爽于是益信公之贤为不诬矣第以瑄晩进谫薄方将每事咨访于公以冀寡过之万一而公又以考绩将行则瑄之慕公得公识公而不得图所愿于公者其情为何如故因诸公之属笔遂道瑄之重公者如此以为公赠若公之声绩久着于东藩名位行将陟于朝着则有公论在兹不复赘云
　　送刘宪副之任序
　　云南古南诏地方数千里境与荆蜀百越接连俗尚犷悍自前古号未易治逮我皇明天覆海宇子育烝黎云南虽去京师絶逺而择人往厘一如辇毂之地由是人亦重慎劝励人有读诗书习吏事进士与上国士齿者比迹相望犷悍之俗遂变为辑柔之风正统元年冬藩臬状缺员于朝上命在廷之臣如例荐举以补其职时山东佥宪刘公士清适考满待选天官遂为所知荐陞云南宪副或者以谓士清老成士云南絶逺地是其往也宁无几微于心哉余曰不然云南虽逺而其民入版图沐休泽者七十余年雪霜时降疫疠不兴人之去来乎其间者若东西州焉刘公兹行方将思所以上副圣天子择贤才任风纪广视聴决壅滞绥逺人之意夫何以逺近出处较计于其间哉厥今仿古出入均劳之制任外官有重望者往往入补京职况刘公以坚挺之资通敏之识出入风纪者二十余年今之往固宜年愈増而气愈壮官弥髙而志弥笃行见树勋绩驰声誉而有还辕结轸之期又岂久淹于南服哉刘公道出山东宪僚属余叙余遂释或者之言以慰其行云
　　杨氏族谱序
　　山东佥宪杨公手其所作族谱一帙求为之言余观其叙厥次也防自五世祖荣甫而下家世古今变迁与夫生仕出处始终既皆歴歴可考据而其本支疎戚又各有统属聫系而不差一举目而杨氏之世得焉公之用心亦仁矣哉且其五世之上畧而弗书阙所疑也五世之下详而不遗传所信也疑者阙而信者传与世之妄拟夸大其宗而援引附防疎畧失实者异矣其用心又诚矣哉合仁与诚因谱以示教自五世而至于十世至于百世公之子若孙咸能以公之心为心而储善衍庆以及无穷则公之宗其有不昌大者乎公以名进士为才御史自在内台时已荷国家褒赠之恩延及其考妣逮陞今职而又诰封其身若家而公之进脩方锐则所以焜燿其宗增光斯谱而贻教后嗣者又可量乎公之家世具见谱系矣兹不复赘姑书公之所以用心而足垂于后者以还之
　　赠佥宪袁茂实考满序
　　按察古监司也上之疎通壅蔽俾一方之吏治得失生民休戚无微不达下之扶植善柔锄薙强暴屏斥奸贪表拔贞亷洗雪寃滞无民不安而又筹度天下之政酌以古今之宜茍有所知见必形诸建论是其职与古监司埒而又有言责系焉任其职者必有刚果正大之徳而又辅之以卓特明敏之才始为不负所任使类非依阿淟涊昧于事理不能为时之重轻者所能举其职是宜国家简任按察必于内台秋官中拔其素有望誉者以任其职视他任使尤慎且重山东按察大臬司也袁公茂实由尚书刑部主事有能名擢佥宪事今九年矣所谓刚果明敏之徳之才盖兼有之故其巡歴部属必严必勤搜诘奸慝遏抑豪暴疏涤枉滞洗濯善柔凡可以去害泽物者为之不厌若饥渇之于饮食累数风纪之事公独得其近而切者克举所职真其人哉公考绩行有日宪僚诸公属笔于瑄以赠遂书风纪之重如此而公能无怠于心无所事而又进于明铨衡之下其声绩大小轻重自有公论者存进秩将自此始异日毕举风纪之大而难者非公其谁望
　　李氏族谱序
　　谱牒之作所以重本始别亲疎正伦理笃恩爱仁义之道备焉故士大夫茍有所作必慎于传信而不敢易其事山东佥宪李公廷珪念其先世培浚本源引迪支条者逺有所自惧传世久逺或失其次而无以笃亲亲之义于是自其髙祖秀以下凡接于见闻者靡不纪録其用心亦勤矣哉吾因考其世自秀以上世居洛阳至秀始徙居偃师二县皆洛傍邑也秀生敬瑞敬瑞生希圣希圣生五子昭焕彬明泰泰字文中即廷珪父也文中先生少以经教授乡里名声大彰彻一时数为人所推荐或仕或否竟不至于大显卒老洛涯有诗集传于家廷珪得家学累官至今职卓卓有立生子柰柰生清白此其一支也文中先生四兄各以其系具见于谱李氏之世亦盛矣哉是谱也既皆廷珪得于闻见而可信者使其子姓宗族一寓目而咸得其世各亲其亲各长其长各幼其幼孝敬慈爱之风永久不衰则李氏之世愈逺愈昌所谓仁义之道备于谱者于是益可验其实矣李氏之子孙其永保之
　　送太守杨廷实序
　　往年余承乏御史丁内艰归山右侧闻知赵城杨君廷实有善政及余上京师道经其邑则见廷实正已驭吏推爱及民兴学养士凡为邑之务先后缓急本末钜细靡不具举益信廷实之善政非虚语及余在内台廷实考绩来天官藩臬以其治状闻于朝又为所知推荐遂陞知南广方上道闻其母夫人讣弗果之官逮兹制终起复河间郡守秦如圭征文以赠之余谓廷实登科为名进士出宰为贤令尹曽未几年而善誉于人人遂有领郡之命廷实虽未到官得试所设施然以其已验之效推之吾知为邑与为郡地虽有大小民虽有众寡而治理又岂有二乎哉向使廷实得临南广之民则其善政之流行亦何异于为邑而泽可逺施则有加于昔矣方今圣天子厉精图治简任贤能惟所宜为不拘秩次廷实之行其见用尚未可量惟始终一节忠乎国而爱乎民伟然为时之名臣则余之知廷实者益无爽矣是为序
　　送黄布政致仕序
　　山东右布政使黄公自吏部郎官陞秩而来其为政务恃大体不为苛察曽未逾年而敦厚谨信之行孚于大僚广恵爱之风被于民吏众方仰公久于职而公属以国庆如京师不谋于朋友不告于左右遂上章乞致所事厥既得请复便道山东将旋归于大江之南余因面叹曰人于一资之荣斗斛之禄犹不能无縻于心公以郎官之显膺旬宣之重秩与内六卿相埒禄不下数百石有地方数千里而年又未至七十乃超然引去公之贤其逺于人哉公曰不然自百执抱闗击柝之吏皆有常职职不脩不当冒滥禄秩以贻素餐之讥吾年虽未至而聪明筋力渐不逮人恒以位逾于徳食浮于事为惧幸逢圣明优礼臣下之恩如天覆地育而不可胜载凡人臣年虽未满七十有可去之状者亦聴其去吾是以恳恳焉果获所愿将以寻吾旧乡之山水丘壑以钓以采以嬉以逰以乐吾桑榆之年得免所谓素餐之诮幸矣尚敢以引去为贤哉余又面叹曰世有不度所能否冒其职而怠其事亦有年已至而尚耽嗜荣禄眷眷焉而不肯去者视公存心为何如而公之贤果逺于人哉公行矣将见士大夫彊而方仕者法公位逾于徳食浮于事之戒莫不尽其忠而脩其职老而可去而进退之义皆可为人之仪矩公之贤逺于人益信矣宪僚诸公咸重公之归而属余言遂书此以赠之
　　送李叅政致仕序
　　江右古文献之邦名人钜士习诗书尚行义进足以有为于时退足以表厉其俗继迹史氏代不絶书若欧阳公陶元亮辈文章政事髙风清节固已名当代而垂后世士生其间袭余风而景贤范者累累焉山东叅政李公江右人也诗书是习行义是尚生逢盛时出其所蕴奋迹科目歴职郎署叅议河南广东两大藩曽未终考圣天子采大臣荐举之公议陞擢今职公既只命就官尽所以报称之道以年满七十于义当去遂上章乞致所事诏允其请乃拏舟将归大江之南宪僚诸公属笔于瑄以序其行瑄因念始就河南乡试时公以叅议适知贡举事瑄既忝科名荷公知尤深逮今二十年矣瑄猥以菲才由内台承乏山东佥宪而公又陞秩来叅大政每追陪旦夕视公为先辈成徳方将事事谘于公而决其可否而公已引去矣是其私情能无望于公乎虽然公之自处审矣绩其学出其有进仕于强壮之年于以忠乎君而爱乎民义也慎其止谨其退乞身于耆迈之嵗于以全其名而励其俗亦义也进退一揆于义而立身求无愧于士君子出处之道盖由其学有所得闻江右诸贤之风而兴起者古所谓豪杰之士公其人欤其名世其垂后固有在矣若夫故乡之溪山林麓足以资扁舟杖屦之嬉逰宾友琴书足以供风晨月夕之笑乐是皆怡老之佳致而公之归固自得之兹不赘云
　　送黎叅政致仕序
　　逾岭而南皆古百越之地延袤数千里危峯穹壁长溪大壑相与削拔回环深窈莫测竒草异木生其间者荣凋花实率不以时循岭东南又皆大海弥漫旋绕每昼夜晴霁涵星斗浴日月水之百恠靡不轩豁呈露至风或作则涛波汹涌喷薄荡摩霆轰毂击声震山谷其雾气澒洞轇轕茫无畔岸洲岛杂国若扶南真腊黄支婆利国之属动以万计而四时温凉蒸烁之气发作无节故居人行旅将息之道为难今山东大叅黎公岭南清逺人也自读书筮仕出入中外多厯年所官已达矣一旦引老将归其乡藩臬诸公有以岭表山川风气之异如前所云者为黎公告且重其归而劝其择地以处焉黎公曰不然吾家岭外旧矣封树成列先祖之丘垅存焉闾里如昨童稚之交逰在焉今之归方将荐苹藻以伸罔极之孝思具樽醪以欵平昔之亲故又乌以风土之异移易吾之心哉余谓不忘所本孝也不遗故旧义也合孝与义可谓笃于人伦将不择地而安矣风土之说诚不足以动念
　　厯亭送别序
　　济水出太行之王屋山伏流出于济源又伏流东走数千里散见于岱麓栢崖渇马之山至济南遂有泉涌出名曰趵突泉之流或派而为回溪驶瀬或汇而为巨浸平湖经带城郭北合清河以入于海其南多美山层峯峭立连峦起伏直与梁岱防徂徕长白邹鲁海上诸山聫络角立相望泉之北渚有古亭遗址岿然尚存即杜少陵与李北海宴集处所谓歴下亭也逺近山光水色浮摇潋灔其上下葭蒲荷芰纷披烛耀其周阿盖济南得岱麓山水之胜而是亭又得济南山水之胜以故往来为古今逰观者之所适正统四年夏金谿王君昌问由监察御史擢陞山东宪副其尊府春官学士公之友刘文谨适以事至京师从宪副君来济南闻是亭之美间往逰焉则爱其山水花草之清丽徘徊终日眷眷然若不能去者既而戒行有日复取道亭下诸公咸赋诗以赠而属余序余谓文谨行千里而来一无所求独能访古迹而适意于山水物象之观因是知宪副君所与必良士而学士公取人之不茍也篇什既具序以识别
　　送孔节文分教徐州序
　　职无大小皆天工也能脩其职斯于天工为无旷顾可以职之崇卑勤怠其心哉阙里孔君节文宏厚而有容简重而不泄勤于问学敏于文词有先师之余韵流风去年秋一举登名乡荐今年举天下士试南宫登进士第者一百五十人节文名列次榜有分教徐州之行节文欣然拜命将就道余往送之曰百职所司既曰天工分教之职有师道焉贤才之成恒必由之以师道而成贤才职虽非崇显其于天工不亦重乎节文之往当思师之所以为师言必出于道行必由于道教必本于道以是脩已以是淑人俾士子非道不知非道不行异日出而为世用必能择其道以忠乎君而爱乎民夫然节文于天工又何旷哉世有位不满其望者往往怠其心而慢其职亦莫顾天工之旷否也视节文安于所得而尽心所事为何如余因是知节文盖能守其先家法益可贤重云
　　送浙江赵大叅序
　　今布政司为国藩维即古方伯连帅之职上之朝廷大典礼大政令所以一民俗正民心禁民非者皆欲宣布而遵行之下之方数千里之地连百十郡之民所以察吏治恤民隠固封守者皆欲其饬理而申严之而又时与监司戎帅恊议济时之要务以仰副圣天子仁柔逺迩绥安海宇之心是其为国家之倚重系一方之休戚外百司盖莫重焉故着令选用藩维必使廷臣推举通经术知大体公忠亷谨才足有为而又敭歴内外声绩着闻者以擢任之正统八年方岳状缺员于朝诏廷臣如例推举有以给事赵公冕名闻者公素为上所简知遂命为浙江叅议行有日给事诸公谓予宜有言以赠予获与赵公逰旧矣公以明经中甲午河南乡举首选笃实寛裕之资洁白脩谨之行人所推服其典教山右能举圣贤教人之法作兴士类士服其教出而为时用者甚众及两任给事小心慎宻事上尽匪懈之忠当官无囘互之失经术才行著绩内外者克有之是宜有今兹之峻擢焉公行矣宣广徳意脩举庶政与凡济时之要务皆公之事也尚当推其已试之能劳心焦思知无不为为无不当俾东南连城数千里官知奉法民知乐生内治益脩外患不作将隠然为藩维之重臣思不负国家选擢倚任之意是亦诸公之所望也若徒曰有方面之荣躭其禄而怠其事予知公必不然亦岂诸公之所望哉以予与公故旧于赠言也前以颂而后以规
　　宜人孙氏寿辞序
　　洪范九五福之畴而寿居其首传谓有寿而后能飨诸福信哉斯言也尝观诸天地之运化人禀厥赋于储精之始气之长短而人之脩天自焉是以或得其上或得其中或得其下莫得而齐间有值其气之长者由中寿而至于上寿飨福源源而未巳岂非人之至愿哉宜人孙氏东郡良族来配锦衣卫户侯王公镛克孝克顺克慈克教中馈之行日彰户侯没者若干年矣宜人抚育厥子钟卓有成立是肖是贤暨厥妇孙备养弗违宜人寿登八十矣而气貌日强骎骎乎上寿之域得气之悠长而飨好徳富厚康宁之福而未艾者宜人之谓欤子钟喜其既寿冀其不衰来求辞以祝之则为之言曰贤哉孙母钟气之元柔顺是则克配名门中馈是脩内行弥敦夫荷宠锡厥推惟恩嵗时命服载章其身教子有立行义着闻就养备至洎厥妇孙母年虽迈母顔犹新既寿且祉繁乐欣欣子心既恱子孝孔纯祝母遐寿逾百其旬我惟纂辞以相其勤
　　赠万太守秩满序
　　余忝辛丑科名今将三十年矣当时同登进士二百人列任廷臣陟居藩郡者前后相望其声实卓然敭歴愈乆而事业愈茂者盖可数焉今平阳太守万公以江右文儒之英一举而进于二百人之列及任南京都察院福建道监察御史能以风纪之节自砥砺其论事急于大体而缓于碎防议法虽轻重不同而必要诸平恕纠治必以实而不过为增饰事长官顾自处如何不随其意为俯仰遇吏卒端已率下不假与辞色一时台官虽趋向不同咸推服以为能九年官满朝廷方选京职之有闻望者以补郡大臣交章荐公遂陞知浙江严州府严东南大府也小民散处下邑悬隔幽逺茍有不得其直鲜能以情自达公至之日推诚以通上下之情令脩于几席人自得于海山千里之外皆翕然称其有古循良风未几以家艰去官及起复来知是府公因其俗而行之以寛简府属仅四十地方千里民以万计无追呼之扰而事皆集无凌谇之察而讼自清无征集之烦而民自勤无督促之严而士自励声称之美甚于江浙先是属邑之民闻公满期将近则皆奔走恳留于藩臬上官不约而同者数千人公固辞焉所谓声实卓然敭厯愈乆而事业愈茂者公其二百人之表表者乎公行有日绛守王汝绩以余与公同年也来征辞以赠之余遂书公之事业着于郡守者如左即是以推陟明之典公论有所在而其敭歴逺大之绩又可量哉
　　赠知韩城李居敬序
　　韩城古韩国也居河山之间地广民众先时为邑者率多与吏民不相得连以是去人皆谓其风土刚劲民好伺察其长之失而中伤之闗陜邑之剧而难治者必曰韩城云今令李公居敬以乡贡进士来知是邑始拜官时人皆以韩城之难治如前所云者为言居敬不以介意及到官痛刮剔官府里闾宿洁身以先之禄食外一毫不以渔民自奉甚俭至马不食粟澹如也检饬吏卒非公故不得出县门人以贿交者悉皆拒絶民有事至县者必告以孝弟忠信敦本厚俗之道辞气恳恳出于诚实民为之感动信既在民凡事不待督促而集赋税以时里闾无事居敬在官始终如一日由是僚吏民庶皆服其亷公声称之美着于逺近及九载考绩将去民恐失之不约而合辞乞留者千百人藩臬以其状上朝廷以民之安之也陞秩俾还所治居敬固自持不易民之信爱益深予谓天下古今人心一也谓独韩城之民难治者岂理也哉吾以诚感其民民亦以诚应吾以智笼其民民亦以智应犹影响之于形声也切怪长民君子诚之不足而归咎于民之难治殊不知自求其诚使持身之亷处事之公一出于诚人将信爱之不暇又焉有不可化之民哉韩城之民前日之民也何前日之难治而今日易治乎由居敬知民不可以智笼可以诚感故其持身处事者皆不敢舍此而取彼积其诚信之久民皆爱慕不已将去而犹恳留之尚何难之不易哉以是知天下古今民心皆同有民社者勿谓其难治但当责其治之之诚有未至焉耳如有不信请质于居敬云















　　敬轩文集巻十五
　　钦定四库全书
　　敬轩文集巻十六
　　明　薛瑄　撰
　　序
　　送佥都御史李公陞秩序
　　景泰元年春圣天子作新政治大简贤能擢任都宪以巡抚方隅肃清部属于时贵州方用兵讨叛苖四川给兵饷率取道播州以往播之四境皆宻迩贼巢蛮獠往往乘势结党类据险阻以剽刼餽运甚至蜂屯蚁聚攻城邑掠传马焚民舎以流毒逺迩播州几将危不可守粮道殆至阻絶今佥都御史李公时任四川宪副闻播州告急即驰往救之及至指授将帅方畧严立赏罚以忠义激士卒之气或潜捣贼巢而乘其虚或分击贼众以弱其势将士奋力屡战屡捷兵气既锐羣蛮溃散因遣人四出大布朝廷恩信开其自新之路由是林蛮峒蜑慑威感恵狐防遁服不日而冦迹殆絶播境落然向之危者全阻者通餽运安行无警故使贵之将士食足得以成讨叛之功者皆公全播之力也事闻朝廷因遣使赍勑就陞今职且俾巡抚四川凡军旅政事皆得以便宜处治时瑄来董饷适防其有陞秩之命因窃念瑄昔自内台出佥山东按察时公已自由进士擢官御史是后虽絶不相防者二十余年而公风纪闻望扬乎内而振乎外者则隠然尝接聴闻瑄去年起家承乏大理忝与在朝公卿之末议闻其论天下外台得风宪之体者每以公为称首且以其未得重用为叹今兹公既陞秩有都宪之荣又受命有方隅之寄朝论之公斯为允惬虽然公全播之功固大迹其所以成此功者由其忠贤之实素所蓄积者非一日也然古之贤人君子于己功愈大而贤愈彰公负俊伟杰特之才必以古之大贤君子自处愈励其功愈勉其贤又将跻崇庸参大政决大事树大功于天下垂声誉于无穷是岂特立功名于一时而己哉瑄乐道人之善而祝其有大就者也故书此为公赠
　　栢台春霁序
　　自汉以来风纪之署或曰御史府或曰内外台即今之察院也台曰栢台或树栢于台也栢台曰春霁春者发生之时霁者光明之日也泰和罗君承彦由名进士为才御史名其巻曰栢台春霁得无意乎人皆知秋冬为收敛之时雪霜为肃之气而不知阳春光明发生之机实兆于此也御史之职其立于朝则毅色正言以论天下政事之得失以察大小百官之邪正其巡歴部属则剔拔奸蠧扶植善良以澄肃一方之官吏内外之疑狱秋官之不能辩按察之不能理郡县之不能决者皆归之御史为之直其枉雪其寃故其任纲纪耳目之重峻拔风厉端方凝肃持三尺以明天讨真若秋冬之雪霜之为气凛然之可畏也然囘干政事之得失进退百官之邪正含痛茹寃者为之洗濯剔白变翕聚之机为亨泰光明之气象此罗君以栢台春霁名巻者为有意也君今年夏领节来按川蜀间以其巻示余且求为序余既论其梗概于前矣川蜀去京师万里属吏清白汚浊之状小民幽逺隠伏之情与夫积年滞狱之不得疏理者皆巡歴之所当急也君以是自名其巻殆见行台所至清白显而贪浊黜幽隠达而滞狱清如春和景霁而川蜀之民咸被其煦育之恵烛耀之光风纪之振孰有过于此乎虽然是特一方之政耳君方年富而志强气清而才锐自是歴阶以升推栢台春霁之意于内台于天下施之无不达则人被其泽者其有穷乎若徒以宪署春和景明优防自适而不以先务为急则非所望于君亦非君之意也
　　赠佥都御史李公平蛮序
　　叙之筠髙戎珙四县民杂华戎僻居山谷景泰元年春其编户之蛮民与永宁诸蛮闻讨贵州叛苖川蜀之精兵悉发以往乃潜相诱结乘势为乱逺和迩应蜂屯蚁聚不可爬梳既焚刼山谷诸县遂散其丑类东掠江安纳溪南攻永宁官民庐舎男女财畜多被其焚毁抢虏近贼城郭皆闭门警守军民率徙家奔窜全蜀为之骚然不宁于时四川三司调集民兵自叙以达纳溪沿江列营垒为防守之计涉春及夏屯戍既久无能决策进兵者上乃遣使赍玺书命都察院左佥都御史李公督军讨之且聴以便宜从事时公方董播州之役闻命即驰至江口敛诸屯戍民兵为一以其未闲教也亟命诸将练习之逾月知其可用乃先遣知乡导者入蛮境以观地势咸以下罗计扼贼冲要且粮道便利可以驻兵公即率诸军进据其地公观地图乌防芒部二府当诸蛮寨之后且其与叛蛮为类不有以结之蛮贼急走其地将连谋为我敌矣乃遗二府土官重锦各一纯使拒贼后实解散其谋也又遣一军屯江口为下罗计之声援戎筠皆分兵为犄角之势部分已定乃集将佐议攻取之计皆谓公规画审宻如此贼已在术中矣以兵击之易若摧枯拉朽耳公曰不然讨蛮冦当用长谋逺筭先布威信以招徕之尚有不服诛之未晩且蛮贼比之禽兽胜之不为武惟不战而使之来降计之上者也方今天子圣神仁明且玺书许以便宜从事虽曰督军致讨实欲以徳懐柔之也遂掲榜出令曰诸叛蛮有能自拔来降者贳其罪负固不悛者兵诛无贷时未几蛮首闻令来降者踵至公复劳以酒食遣转告诸蛮之未闻令者三月之间蛮首悉诣军门请降尽还其虏掠之老小公乃陈兵集诸蛮谕之曰天朝总统万国威令所加无强不服尔蛮乃无故相率为乱以王法言之必诛不赦惟圣天子神武慈仁以尔蛮顽无知故不忍即加诛灭略尔既往之愆开尔自生之路自此以往当谨守约束共飨太平若仍懐反侧即诛无遗种羣蛮皆惶汗伏地曰愿永遵条教不敢再萌前恶公即散遣羣蛮使各还其居罢黜诸县官之贪暴无状者选贤能为令佐以招徕抚摩流散疮痍之民蛮冦既平逺迩之心遂以宁辑师还四川军民父老填郭溢郛懽呼前后迎公以入藩臬都阃文武大吏咸贺公之成功公曰是役也皆圣天子之威徳将士之用命某何功之有藩臬都阃诸公既相与言曰惟此叙功实佥都公之成公又推而弗居其贤愈不可及不可无文以张其事乃相率来求余辞以赠之予谓佥都公伐叙蛮兵不刓刃而坐致一方之宁息是虽圣天子之明能委任公以便宜之柄然非公深知懐柔为上防其孰能宣布圣天子丕休显徳哉及羣公贺其成功又推让而不居诚得大易劳而不伐有功而不徳之义矣且佥都公之美绩如此将见朝廷陞赉之命不日而下宠冠方隅名光史防虽欲辞之不可得也
　　赠四川大防杨伯玉序
　　人之防合出处岂偶然哉盖皆有理存乎其间也正统纪元之夏余自内台出佥山东按察事一时多君子之僚同官杨君伯玉与余情好尤笃不数年间伯玉任满陞四川防议余亦误防朝廷拔擢承乏大理少卿正统七年伯玉朝觐京师余得与之一防又明年余以不能厥官放归田里遂躬耕河汾之间分将与世终老无闻西望川蜀江山万里虽欲与伯玉再防知其必不可得已前年冬余复起家为大理丞无几何即有川蜀董运之命复得与伯玉防于此夫以余之老劣无能退耕田野伯玉之精明练达叅佐大藩出处途异相去万里已谓兹防之必不可得而乃今得之所谓有理存乎其间者信不诬也且理者天而已孟氏以行使止尼皆归诸天其不以是哉今伯玉九年考满余亦上章乞老于朝伯玉既将东去余得报亦且北归矣后来防合又未可必余与伯玉亦惟皆聴于理之自然复何容心于其间哉伯玉敭歴内外风纪之司陟叅大藩旬宣之政其处心其操行其事业其闻望卓卓在人耳目今兹考绩之行自有重用老成之典在固无庸于赘言姑序余与伯玉之防合出处皆有理存乎其间者以识别
　　送郑侍郎归省序
　　景泰三年春南京刑部侍郎郑景阳以其尊府侍郎公年及八十有四上章乞归省于家诏允其请戒行有期京师士大夫与景阳逰者咸属予序以赠其行予与景阳为同年进士知景阳为尤深景阳自给事中累陞秋官左右侍郎值圣朝举推恩之典其尊府两受褒封之荣皆如景阳之秩今景阳之归去其家庐之舒城水行不满千里想其升堂展省之际命服在躬樽俎在席昆弟在列子孙环拥于先后亲朋盈集于庭闱以次奉觞而祝其尊府之寿考康宁者内外同然一辞循循秩秩愉愉怡怡徳音和气蔼于郑氏一门天下之荣且乐孰有过于此乎虽然景阳之尊府所以有此荣乐者夫岂无所自哉盖由徳为之基也余尝闻景阳之尊府好读书急于行义惟以孝弟忠信教其子孙而语不及私利其子孙又能恭顺敬畏而不忘其义方之训居家脩徳于其乡为仕脩徳于其官孝弟忠信之行充诸内而达于外故景阳得以荷朝廷之宠光其尊府得以飨子孙之荣养贵富以徳致故其事有足称者使其无徳以为之基虽有如昔人贵出一时禄厚万钟备轩冕三牲以奉其亲者人将以为幸而致亦何足道哉景阳行矣展省之余其尚遄归官署益扩其尊府之训専心一志脩其徳而尽其职推而为国家之伟绩着而为刑期无刑之事功始终一节惟徳是崇又将播之声诗勒之金石垂之后世于以显扬其尊府之徳誉于无穷又岂特快荣乐于一乡一时而已哉予弗获辞所属遂书此以赠之
　　送陈佥宪永言序
　　皇明内设都察院各道外设按察司以纲纪百僚作兴政治御史宪司官为朝廷监司耳目之寄得其人则纲纪以振百司以肃而天下之政治为之兴起列圣相承咸重兹选御史必于进士及有望儒臣擢任宪司有缺员必于御史有操为者陞用之而凡吏胥杂进之才皆不得预焉风纪之职厥惟重哉陈君永言以名进士任南京山西道监察御史操守坚正于众之所嗜好者轻如鸿毛不为区区外物动其中逮兹歴职五年清白之节始终如一日其疏时政雪寃抑剔奸蠧抚善柔击豪暴皆以公平刚毅行之而无所囘互曲挠不惟风纪振于畿甸而为文武庶司之所称扬虽一时同官咸推以为不易及其于耳目之寄殆无愧矣哉由是声名著于两京适陜西佥宪有缺员天官即具述永言所以能官之状于朝上即陞前职诏使便道之官绣衣诸公相率来请余序其行夫风纪之重永言之能余固已言之矣今兹闗陜之行永言但当益思所任之重愈励其节而以其已诚于内台者扩行于方岳之间政事有壅滞必思所以达之刑谳有寃抑必思有以伸之奸蠧在所当去柔良在所当植强暴在所当击与凡风纪之当为者以次脩举而无替其前日公平刚毅之心行见风纪振于闗陜者将倍于南京矣近年方岳藩臬之臣有声绩入而为列卿都宪大僚往往有之诚使永言之声实着于闗陜流于天朝其入膺重用之渐盖可期哉
　　送朱知府赴任序
　　古者封建五等之国分土不过百里下乃五十里而止耳后世列郡土地之大者方千里小者亦不下六七百里其视古之侯国盖加数等生齿之繁动以万计而凡礼乐教化之宣布法度纲纪之防范民业在所敦厚浮末在所惩抑官吏在所廉察盗贼在所消弭与夫租税储积军国之需疆域城郭保障之方皆萃于郡守之一身得其人则百政备举方千百里之民相与熙然以宁不得其人则庶事弛人有不得其所者多矣是则今之列郡重于古之分土者较然明甚以是国家选用郡守必于耳目近侍六卿之属有才贤闻望者擢任之南京山东道监察御史朱廷仪为天官推选遂受朝命陞知湖广常徳府事将行其内台同官诸公偕来请余文以赠之夫郡守寄托之甚重朝廷选用之匪轻余固已言之矣余闻廷仪以其尊府国子先生希亮家庭之教其讲夫脩己治人之道必以古圣贤为师法故廷仪自举进士登风宪振纲纪去贪猾雪寃滞恤民隠以及巡歴部属阅练军士靡不正已以正人由是能声赫然彰著于两京盖推其家庭之学见诸行事者如此今兹之行常徳为荆南之大郡襟黔巫而带江湖方百里盖八九民庶散于山谷川泽之间所谓礼乐教化刑政纲纪之宣布防范民事吏治冦盗之廉理清肃以至钱谷封畧之区画廷仪行将次第举行而无遗又岂待于余言哉然风纪民牧事体虽殊而治理则一廷仪畴昔之振风纪既以正已为先今其綂一郡之民布一郡之政独不在正已为本乎已正而左右僚吏正属部正以至庶事无一之不正则事脩于几席之上而人得于湖山之外所谓千里之民熙然相与以宁者有必然矣古之贤诸侯多入而辅朝政汉之郡守有治绩者或征为相天朝在廷大臣有缺亦于外郡守有能声者陟用之夫以廷仪之贤固安于所职而无侥望之心然使他日政绩茂着声名扬播则公论有所归廷仪虽欲缓入用之期其可得哉是为序
　　送于知府赴任序
　　大理古南诏之地唐虞三代不及以贡赋汉唐宋歴代不登于版图惟我皇明有天下徳威诞敷无逺弗届由是南诏之地列为云南布政司而大理则为云南之大府八九十年之间朝廷礼乐教化之所渐被而南徼之俗稍变而有华风然以其地去京师万余里尚有犷悍未尽革者故视中国诸郡为难治朝廷选用牧守必于风宪近侍中有操持干局练达时俗者俾往践其任由是南京户科给事于廷玉为天官所推荐有知大理之行命既下南京通政司叅议李震偕黄门诸公来请序其事以赠余谓大理为云南大府地控诸畨人杂苗獠其视中国诸郡虽曰难治然地有险易之殊而心无彼此之间廷玉诚能正已心以正其左右以正其属吏以正其编民凡典章法度为治之具无非心之正以推行之则彼犷悍之难治者皆将各以其心而体廷玉之心不劳于刑法之严峻智术之笼络自皆感化于正而相安于无事之域又何难之不易哉使不能以正心为本而徒骋乎刑法智术之末以强其人之必从虽易治如邹鲁之民亦将扞格而不可化况逺人乎夫不遇盘根错节无以别利器廷玉由名进士列官近侍者有年今既以操持干局练达时俗之行之才为朝廷之所简擢以牧逺郡之民必能正心以为政如前所云者则彼难治者将不见其难而但见其易于以树柔逺之佳政于南服流清淑之令誉于天朝则考绩之公论有在廷玉虽欲辞崇髙之峻步其可得哉是为序
　　送刘知府赴任序
　　景泰三年秋南京刑部湖广司员外郎刘茂先以吏部移檄知四川重庆府事将行其阖部同官来言于余曰茂先老成士也为永乐甲午山东举子初授监察御史两任开封彰徳府惟一叅都督府戎政五转而陞秩秋官敭厯中外者四十余年矣持身谨饬无愆尤之及所至俱有声绩近为大臣所推荐受朝命陞知大府吏部檄俾便道之官行有日矣愿先生一言以张之余惟今方岳之间旬宣有藩垣监司有按察皆挈治民之大纲而已至于郡守则于治民尤亲而重者其政自府而达之州由州而达之县民之休戚系于州县郡得其人必能正已以廉问州县吏治之得失能其官者奬励而举扬之贪虐病民者条奏而黜罢之使州县之吏举称其职则小民遂乐生兴事之愿无愁苦叹息之声而藩垣不劳于旬宣按察不形于纠劾而一郡大治矣故自汉唐宋以来选用牧守率难其人朝廷近年尤重兹任往往选台阁之臣有名望者出知列郡夫其任之也难则其责之也重得与兹选者其可不思所以副朝廷选任之意而尽其职哉今茂先以老成练达之才受知重臣拔自郎官出知大府诚欲尽其职而副委任之意惟能推余所谓正已以廉问州县吏治得失之言以行之则千里之民防其恵于下藩臬二司安其贤于上而重庆之治绩将冠于川蜀之列郡矣茂先其勉之哉是为序
　　送杨恒健先生归徽州序
　　景泰二年冬礼部尚书杨彦谧承诏调南京大司冦余亦奉命承乏大理与彦谧偕来之官彦谧道语其家故钱唐先考尚书公洪武间教谕星子叔父侍先祖就养后尚书公以教有成绩两任邵武徽州教授丁先祖忧服阕遂家于徽州于时某与弟宜俱幼鞠于叔父教以经史诸书遂皆有成立某登进士第歴任秋官陞侍郎再陞礼部尚书今调官于兹弟宜亦由科第为御史每念其兄弟所以累荷朝廷之宠擢得至显官飨有厚禄者皆先尚书公之积善余庆今叔父之教育大恩先尚书公既早世养已不逮矣今叔父家居康宁吾不可以无报彦谧之官明年九月遂迎其叔父自徽至南京其叔父即恒健先生也于时彦谧同逰在京诸卿大夫皆往拜先生于门彦谧旦夕啓告定省承顔温色所以怡其心志致其甘防之奉者靡所不至盖移其欲孝尚书公者以孝先生也居凡几月适彦谧之弟宜衣绣持节亦使广南道过南京乃得拜先生于彦谧之官舎叔侄兄弟遂一时之防合天下荣且乐何以加于此哉既而先生将归徽州诸卿大夫咸谓余宜为文以赠其行余惟彦谧尝谈其先尚书公之世徳始终以及其叔父恒徤先生之鞠育教诲而克有今兹之光荣盖皆感念存殁仁孝慈良之性发于心而见于辞者及先生就彦谧之迎养彦谧又尽其所事之诚孝如此先生有犹子如彦谧者固已充然而乐无不至矣又适彦谧之弟宜衣绣持节便道省谒则其乐又何如哉先生今之归也其子侄之仕者既能秉公正廉清之道尽忠孝于国家其子孙之处者必皆习礼义退让之教尽忠孝于乡里忠孝之行萃于杨氏之一门不惟可为乡邦之矜式亦可垂诸后世而为忠孝劝矣虽然京师去徽不满千里今先生之归兴虽切而彦谧孝养之心未巳也时和景良先生尚数来逰以慰彦谧之心则慈孝之风益可仰也是为序
　　送邓大叅赴任序
　　景泰三年冬福建镇守大臣走驿马上章阙下以福建布政司左叅议员缺乞选老成持重有施为者来任其职前四年时福建境内冦贼窃发流刼为患虽官军讨捕久已宁息而民困于输给掊敛尤甚数年之间凋瘵尚未尽复而危疑在所当安故大臣奏欲布政司叅佐得人如此之急且重盖以安民之政出于旬宣也邓君不二由名进士两任刑部主事陞南京刑部山东司郎中凡十余年持身敬谨不妄有所为用法平而恕凡事情之盘错难析者不二剖决之立得其理所谓老成持重有施为者不二真其人也先是大司冦杨公应诏荐举贤而在下僚者以不二为首章上未几适福建缺官奏亦至天官乃具履纯之行于朝上遂擢为福建布政司左叅议且使驰驿之任命下秋官与不二交逰者来请余文以赠之余尝窃念我太祖髙皇帝混一华夏仁义礼乐之泽涵养煦育无间逺迩八九十年之间海宇民物熙然宁息惟时福建之民即前日之民也何前之感恱诚服者如彼而近年之冦贼窃发者如此虽其弄兵假息之诛不容贷然为之长而司方隅牧民之政者其可不求其故耶往事既已然矣今不二蕴所有负所望当大臣奏请之急为司冦天官之知荷圣天子之明陞贰旬宣其可不思所以尽其心哉必当推其在秋官素所蓄积施为者于大藩洁已以正左右俾大小之事无一不出于正持正道以临下欲民之安必先去其病民者大而贪残守令在所当黜小而豪猾吏民在所当治牧守得人豪猾敛迹小民无朘削脂膏之苦无吞噬兼并之害则向之凋瘵可以复而危疑无不安庶有以广国家涵养煦育之泽如前时而连东南数郡之民莫不乐生兴事室家相安方将颂太平之治歌旬宣之良不暇又岂复有近年之患哉不二之政绩既着于南服其声誉自流于朝右又将跻崇庸叅大政而所施者讵止方隅而已乎余以诸君之请不获已既祝规之又期望之是为序
　　送黄佥宪之任序
　　圣朝外设按察司以纲纪方岳之庶务廉察百司之邪正与凡时政之得失生民之休戚皆得以直言而无隠其职分行事与内都察院各道相表里官之亷明忠良者得以举扬而奸贪废事者有司自六品以下皆即逮治五品以上及武职则奏请擒拏随其情之重轻谪罢惩艾之按察闗乎政体之大而受夫委任之重如此居其官者其可不思所以尽其职哉南京云南道监察御史黄君廷永领福建之贡元登进士髙第学知有用自任风纪洁已正人持公用法直言正论深达宪体之宜故其声誉振敭乎两京值朝廷大明黜陟遣大臣巡考藩臬诸司之不职罢斥之由是按察多缺员廷永遂荷朝命陟佥浙江宪事且俾便道之官戒行有期其同官诸君重廷永之去偕求言以序其行夫按察与内台相表里闗乎政体之大受夫委任之重余固已前言之廷永以内风纪之职陟外风纪之司今之往也余知其闲于所职譬之车走坂舟顺流駃騠之骋康庄鸷鸟之便顺风庖丁之防刃无余地师旷之审乐无遗音凡宪职之宜行者将无丝毫留滞缪错之患亦奚待于余言虽然余尚有告焉勤于前而怠于后者人情之常窃见古今号称名士大夫或能建名节于壮年而不免计丰约于晚嵗故曰官怠于宦成廷永贤者必无是失尤愿始终其心始终其职始终其节则年愈进而望愈隆任愈久而绩愈茂异时歴阶以膺显擢其将以其振风纪于一方者推之于逺大恵及生民光于邦家不惟着显誉于一时又将垂英声于无穷矣余知廷永之贤能受尽言故于诸君请序其行也举风纪之重既颂之于前而复规之于后云
　　赠凌大叅之任序
　　圣天子临御之四年大明黜陟之典以作兴政治乃勑遣大臣巡考天下方岳郡县大小百司廉明有为者奏陟之浊闇冗懦者罢斥之由是藩臬多缺员南京刑部郎官凌文琬老成练达乃为天官所推择以其名闻于朝陞湖广布政司叅议湖广为天下之大藩东北与京畿河南相接西南连黔蜀贵播岭南及诸溪峒地大以逺故其租税之入兵土之出倍于他藩而凡条章之宣布吏治之得失民生之休戚盗贼之清弭以至抚柔蛮苗之方皆于布政司是责文琬为天官之所推选朝廷之所陞擢佐此大藩其任重而匪轻也明矣今兹之任宜何如以尽其职乎必当念厥今布政司总统千里之土地吏民盖与古方伯之任相埒其僚有使有叅政以及叅议皆髙品大官也夫其秩之崇则其责愈重所谓租赋兵甲条章吏治民隠弭盗安边之庶政既萃于旬宣之司文琬欲尽其职所当尽心于是蚤夜勤志审度其先后缓急之宜次第而举行之使方隅百事理治于上庶民安生于下斯无愧于旬宣而可追拟方伯之任不然一方之政弛即一方之民不得其所旬宣既罔称方伯亦难拟夫何免于诮让之及哉文琬发身举子必习于脩已治人之学又三为卿属必闲于为政设施之方今兹宠擢而膺重寄殆见其必能以公防私庶政毕举以是而尽旬宣之职以是而拟方伯之任他时政绩茂着声誉流播陟明之典将有所归叅佐云乎哉文琬陞秩之命既下且俾便道之官行有日其同官王公载合凡法从交逰来求余文以赠之余虽未获交文琬而知其处心行已之详然以天官遴拔之公圣朝陞擢之峻与其朋好惜别之勤则其为人必有可取也无疑遂书此以塞诸君之请而道文琬之行








　　敬轩文集巻十六
　　钦定四库全书
　　敬轩文集巻十七
　　明　薛瑄　撰
　　序
　　送归州尚司训序
　　天以是理与人虽同而觉有先后先觉者以其所觉觉后人故谓之师师者天理民彛所自出而人之邪正由之是其任岂易云乎哉自古师道废师之所以觉人人之所以受觉于人或出于异端他岐而不由于天理民彛之正是则师之名虽是而其实则非矣国家建学立师所以教人者粹然一出于天理民彛之至正而异端他岐不得以淆其间师道之复古于是乎在正统元年春圣天子龙飞之初天下士抱负其业来试于春官者于时济济仅千人焉主司既取进士百人又取其文学之通粹者四百余人以补教官之缺员保宁尚志以四百余人之一擢授归州儒学司训监察御史姚君克脩于其行且属余言以为赠余尝论为师之道不过以已之所得乎天者以觉乎人而已得乎天者如五品人伦是也师舎是无以教子弟舎是无以学御史君尝称尚志之为人资禀笃而学问正夫质以本之文以辅之不杂乎异端不惑乎他岐是可以为人之师矣尚志到官其思无负于御史君之所知必正其身必进其学俾天之所以与我者既求知其理又求践其理将见归庠士子皆得以啓其蔽而辟其途豁然获覩斯道之光明坦然率循乎天理民彛之正他日以若辈人备国家之任用必能推其学以忠乎君而爱乎民于时尚志师道立而善人多可以追踪于古之为师者矣慎勿为异端他岐所惑哉
　　竹深处序
　　杭之土宜竹郡人朱景晖环其室种之几万竿冒烟雨摇星月戛风飚凌霜雪寒暑晦明动息之变千态万状皆因竹以得胜而境益清居益邃忽若不知尘之纷聒也景晖时与一二佳客往其间商确古今道理诲子孙以孝弟廉耻礼义之行治其家以勤俭整肃人伦内外之防脱去习俗之浮靡一还古人之淳朴盖皆自于竹深处思而得之非若昔人有以放逸自髙者往往恣肆于茂宻之间或以博奕翫好为乐或以酣饮欢呼为达否则溺意于词章图畵字书技艺之浅事而不知天理人伦之大道甚矣其皆非中庸之行也是岂景晖之用心哉监察御史谢君衡景晖友也常造其处而得景晖之议论知其必有可取者因求文于余遂书此以还之使知所择焉
　　赠汪徳容致政序
　　少而仕老而归此人之所至愿也至于归而又得奉其亲以尽桑榆之乐又岂非人之至愿者欤四明汪徳容先生博学耆徳模范元氏之士子者十余年士子赖其追琢造就之益进而登仕版着能声者累累焉继而陞秩王府教授则又辅翊世子以正道官属咸推称之今以年至请于朝得致其政而归监察御史曹君习古先生友也来征文以赠之余谓先生遭国家熙洽宁谧崇尚斯文之时而得列清秩着显迹被荣名飨厚福者数十年其于少而仕可谓尽其道矣逮兹耄老荷朝廷优渥之恩冠服伟然去归故乡于老而归又岂非得其义乎先生已白首而其母夫人年满八十尚安好无恙今之归又将具甘防节寒温左右就养怡愉其志欣欣焉爱日之诚盖有不能已者其乐又何如耶虽然先生始终一节得飨全福固为儒者之至幸然又足以见我国家深仁厚泽涵煦之久使凡为人臣者得以从容遂其进退之义尚论治平之气象又当于此而观之是为序
　　绛州知州王汝绩挽诗序
　　孔子疾没世而名不称焉盖谓无为善之实可称于后世虽圣人犹疾之也然则世有君子虽没世而犹为人所思慕咏叹之不已得不谓之贤矣乎金谿王汝绩知绛州九年能节俭以自律兴学以劝士去以养民祷神以弭灾与凡政之善者大小具举故其任满将去而小民相率连状欲保留之不可得则相与刻石以纪其政迹不独恵在绛人者久而不忘及汝绩既没而中外士大夫素与汝绩交好以及乐道人之善者亦皆作为诗歌以哀述其善行类若古挽者之辞着于集者凡若干首长篇短制浑厚流丽皆足以传世行后使后之人讽诸口而感于心因以得其实而慕其人则汝绩虽没世而名愈彰者得不亦有赖于此乎汝绩二子政佐皆从余学故余知汝绩尤深既为备述其行已为政之迹表诸隧道之石又为序其诗歌哀挽之意以冠其集之端
　　送刑部郑侍郎序
　　景泰五年夏南京刑部左侍郎郑景阳以三年秩满来朝京师既而将归秋官内台洎大理诸大夫与景阳厚者咸属余言以赠之余与景阳为辛丑同年进士景阳为给事中余亦滥官御史后景阳陟亚南京秋官余亦出入外臬大理中间契濶者久之前年冬余又承乏南京大理复得与景阳防旦夕过从谈经史道旧故懽然无间未几余复承召备员于兹而重得与景阳防夫以同登仕三十余年之离合如此于景阳行乌得无情士大夫虽不有属固宜有言以为赠景阳舒人也质貌魁竒性度宏厚少即聪敏过人其尊府侍郎公知其有立也既严家庭之训尤择善师友使从之逰以讲贯砻磨为学行已之道治经之暇尤肆力于史学尝聴其论既往年代之久近而出不穷若昆仑发源而洪流东注也其论前世人品之正邪而见甚明若巨海涵秋而纎毫毕露也与夫国统之分合书法之抑扬礼乐刑法天文地理之志凡史所当载者莫不挈其纲而振其目间出其余为诗章亦清新古雅沨沨乎有作者之遗音景阳以如是该博之学故自县庠弟子员发迹擢髙科官近侍贰秋官事业声誉与时俱流景阳亦荣遇矣哉景阳初为右侍郎九年转为左侍郎今又三年矣其学行宦业老成练达允为时望今又来朝也班行之间咸推为伟人硕士而三法从诸大夫尤重景阳之为人故于其行皆不能无眷眷之情是又不特余与景阳有同年好也复有论景阳之去者曰方今圣天子作新政治以得人为急而尤重老成若景阳者真其人也独不可留以辅理耶余则曰南京为国家根本重地自北视南犹有周视镐京之与成周在昔保厘尚重其人况南京畿甸以及列郡刑狱之系皆于其秋官是诘是治是理庶狱清而民心乐则和气应而有以培固国家之根本景阳之任又岂不重且大邪虽然景阳之在南京也久矣而明刑之绩已着于秋官今两京大臣更迭任用自其常事他日在廷列卿大臣或有缺又焉知景阳之不入賛大猷邪余以诸公之属既述与景阳有同年之好且备道其学行宦迹见重于时而又书此以需其或入賛大猷又将树伟绩于当时垂声光于无穷云
　　廖氏族谱序
　　自古宗子之法废而世之人类不知所自来往往亲未尽而相视如楚越者有焉故士君子有志于复古者必脩其族谱纪世次序疎戚使其为子若孙者得有所考据而知所自来虽五服之渐穷亦不忘水木本源之义而亲有未尽者益敦其孝敬慈爱之心此族谱之作亦古宗子之遗法而有闗于家道人伦为甚重也大理少卿廖君安止虑家谱之弗脩无以纪世次序疎戚垂子孙而后世慈孝之风薄乃防自始祖以下至于九世列为经纬谱而成书尤必冠以处州廖于谱端者所以推原渔梁之廖所自来以其世代寥逺故书之也略而必起自渔梁之廖为本祖者所以着其世之所自始以闻见所及故书之也详故即其始祖以下二世以至九世宗枝聨属整秩不乱如水之有源而脉络分明如木之有榦而枝柯散达虽自亲以及疎渐杀而渐薄然其一气之流贯则不以疎戚而有间使廖氏之后疎而渐杀渐薄者得而观之尚能遡流知源循末知本而兴起其尊祖之心不忘其亲亲之意况亲且厚者乎是则廖氏之门仁孝之风无间于久近而常存者实有赖于斯谱也安止是作实有得于古宗子之遗法而増重于家道人伦之大矣安止为人坦易寛厚好学不怠自擢进士为给事为大理议论独能识其逺者大者余尝与之同官知其为人尤详安止家谱脩葺既完书来求为之序余既备论其作谱之意于前又附书安止为人梗概于末将使其后之人又知安止用心仁且贤而或有所景慕观法而益光大其谱牒益振立其家声于久逺云
　　刘太孺人挽诗序
　　太孺人姓郭氏讳妙清髙祖允明仕元为总管曽祖啓诚韬光弗辉祖徳仕元为万户父能亦晦迹不仕比四世皆为滁人仕者行其义于时处者脩其行于家皆以积善钟庆于太孺人故其生而端静长而柔娩且闲于女教女仪女事择所适从遂归于赠兵科给事中橘庵先生刘某为继室给事先娶李氏生四子曰安道守道存道全道暨女二人太孺人生子清于时诸子女皆幼太孺人裁节饮食衣服抚育慈爱咸适其均人不见其有丝毫疎数厚薄之异以是太孺人尤得善誉于宗族闾里间其后安道守道以医业将从事于临棠太孺人谓给事曰君二亲皆髙年我当留滁以奉事君可自从二子以往给事以太孺人言为然遂留太孺人偕余子于家独与二子行太孺人竭力孝事舅姑年皆逾八十以天年终凡所以送终棺椁衣衾安厝祭祀之礼靡不周备既而太孺人乃尽出其所有付存道全道二子曰尔祖妣既没葬已襄事我将往汝父汝辈宜以此勉立生业勿坠遂赤手携子清至临棠时临棠事有异给事已觉其防太孺人亦劝给事戒其子宜慎静晦处后竟免大咎获戍辽东太孺人随往戍所凡数年艰厄备尝而太孺人所以克相给事教饬诸子治生业处患难莫不有法故虽在流离穷困中夫妇父子亦相与泰然安于义分不失其正既而给事例以年至偕太孺人携诸子得归乡里给事雅知子清器识不凡太孺人因劝给事遣入滁学从良师友读经史讲道理求所以脩已治人之术数年清竟以学有成就中乡举登戊辰进士第又以材俊选为翰林庶吉士授兵科给事中复以智略为知者推荐内以协賛军机参预宻勿外则叅理戎政殄防叛苖事竣还朝防恩特陞刑部右侍郎时给事没已久其赠官与太孺人之受封皆以侍郎为兵科给事中时之秩推恩焉先是侍郎还自贵州道滁奉太孺人来京师就养方且左右承懽日如不及竟以景泰五年十二月十六日疾卒于官舎飨年八十有二矣朝廷既遣礼官致祭侍郎又将奉其柩返葬于滁之北原朝之士大夫与侍郎交游者咸重太孺人为女而克着其贤为母而克尽其慈为妇而克尽其孝为室而克尽其道不惟穷通一节灼灼在人耳目而又相其君子给事公教子有立皆荷国家貤恩有勑命之荣有品秩之贵有褒祭之典其可谓善始善终者矣既相与走吊赙祭又作为诗章将使挽者歌之以相侍郎罔极之悲以发扬太孺人之善于久逺篇什既多编为巨帙余遂序其事于首简云
　　送王都御史致政序
　　右都御史王景旸奉勑出镇河南之三年为景泰五年春乃上章引年乞归诏允所请遂遄驱诣阙拜恩且行有日矣一时同逰法从谓余宜文以道其行犹记景旸为秋官时余亦滥职内台景旸为山东宪副余先已承乏佥宪而官舎又与景旸为隣余固知景旸之为人久矣厥后余以大理少卿罢归西河与陜右相接时景旸又自陜西宪副陞布政使转副都御史余亦起家丞大理复与景旸防京师是与景旸为交旧矣今景旸以都宪出镇河南得致政之命拜恩阙下将去归其乡余又适备员大理以数十年之交防离合固宜有言景旸少以俊拔之才擢髙科跻显仕清庶狱于秋官振风纪于宪臬以至旬宣之有恵与今出镇之有能四十余年之英声美迹固已赫赫在人耳目余皆弗赘独惟进退乃士君子之大节古固有建丰功伟绩于当时而犹或耽嗜荣禄于晚嵗不能刚果引退者亦未免为清议所少景旸乃能以六十之年即自引去无分毫顾惜其贤固加于人一等矣况我圣朝着引年之典所以优耆英养恬退立人臣节义之大防者超出千古而景旸乃能钦若国宪乞老拜恩而去其又可谓得人臣之义矣虽然士君子少而进固有为老而退亦有为也景旸自筮仕以来敭歴内外事功显著进而有为固歴歴可稽今其退也又当老其学老其徳皆足为乡里小子后生之仪则使居家者有诗书礼义之风入官者有忠贞廉介之行则退而有为又有在也
　　送赵都指挥协賛序
　　圣天子中兴景运文徳诞敷之余即大诘兵戎分京师操守之士为十营营各有督将总其纲恊賛贰其事皆特进之选景泰五年春果敢营恊賛员缺诏于诸将中择有才畧者以充之夏官以山东都指挥佥事赵弼良佐者累世将家以名上诏允所请良佐即奉命往賛其营之营之日督将安其贤士卒服其畧营中之事大和其姻友王昌问来求文以序其事余亦识良佐之父于十余年前且知良佐旧矣良佐之伯祖徳胜公佐太祖髙皇帝芟除羣雄混一四海以功封梁国公享祀功臣庙其祖亦以功任都指挥父任邳州卫指挥陞山东都指挥卒良佐袭授济宁卫指挥使后为知者荐陞前职遂领士卒分番操守京师良佐虽四世将门生长骄富独能折节读书廉静少欲自奉如寒士视膏粱子田园之利便财产之丰殖是务第宅之崇广衣马之鲜好是尚洎夫迷心于珍竒难得之货溺意于妖翫妨行之物良佐皆能脱去其好而轻之如鸿毛故才畧虽良佐所素习而立行超卓尤为士大夫所称重是以连被荐擢有今兹恊賛之荣骎骎乎重用其可量哉夫今兹之恊賛他日之重用皆将业也世之择将者类皆以韬畧才勇为先余独以仁义为将之本夫能使士卒亲之如父母投之所往不避水火而无坚不摧者仁义结其心也不然韬畧虽长其如士卒不同心何才勇虽长其如士卒不同力何如此而欲成将业也难矣良佐能折节读书俭于私养而脱去膏粱利欲之习庶几乎知仁义之道矣能由是深求力行以推之于师律必思东征之若何而恤其劳苦古人之若何而受命不问家事若何而库廪不有余积若何而分赐不入私家若何而志防强冦何以家为若何与下人同其甘苦若此之类悉以仁义之心推行之不怠即自今兹之恊賛他时之重用无往而不得士卒之亲爱如是而辅之以韬畧才勇于以行师也其重如岳峯其整如列星其疾如飚风之不可遏浩乎如江河之流行虽甚劲者亦将仆防之不暇折冲御侮殄冦安民隠然为时望将业由是而可成哉受封当时垂声竹帛不惟有以仰答圣朝选将锡命之荣抑且有光于前烈多矣良佐其尚知所本勉于今而需其后是为序
　　赠太子少师兼工部尚书江公序
　　士君子之所以见重于当时可垂于后世者岂徒以歴显职负显名而得于众人之所乐得者为可贵哉盖以职虽显而有能以举其职名虽显而有实以称其名故其卓越俊伟之事功见重于当时可垂于后世也茍徒以得众人之所乐得者为可贵而无其实以副之果足以见重于当时可垂于后世乎今太子少师兼工部尚书江公时用自其先大夫歴官大叅时已自讲明圣贤有用之学于家庭其后学益进行益脩才益充遂登庚戌进士髙第即入翰林为庶吉士旋任编脩继陞侍读在翰林者久之正统十四年秋超拜刑部侍郎未几转戸部侍郎又转吏部侍郎兼翰林学士复入翰林景防五年冬仍以太子少师兼冬官其乡人之官翰林者合凡交逰偕来征言以为赠余惟翰林为近地列卿为要职少师为重望今之显职显名孰有过于此者乎迹江公之歴此职而得此名也其始入翰林绰有著述讨论之能声及超拜秋官值边吏报警诏公督师近郊以时殄勦公即戎服鞭马赴师筹画方略而动合机宜号令行阵而应时整肃由是将士莫不出竒奋勇争先摧防而遇之者方奔北之不暇遂追逐余防尽境而还又被玺书行视山右边闗所至措置有方边备大饬既还转职兼官复入翰林公既居论思之地大能以扶进正人持守正论恢广正道为己任既又奉勅巡辑河南山东两淮乃退贪猾表循良便民之政莫不脩举又大发所在储粟以赈活穷饥招集流散使还其土由是中夏东南方数千里之民莫不欣欣然乐生兴事以感朝廷一视之仁还朝未久遂陞兼今职而冬官之政又日益脩举矣以是而观则公之歴显职而得显名者岂徒以得众人之所乐得者为可贵哉盖能随所居而举其职有其实而称其名宜其俊伟卓越之事功可重于当时可垂于后世也虽然古之君子虽有卓越俊伟之事功皆以为人臣职分所当为无一毫之自满今公既得显仕显名而有其实其卓越俊伟之事功殆去古人不逺矣其必皆以为职分之当为既不自满又愈励其能笃其实一念不忘乎忠国爱民之心则方来之丰功伟绩益着于当时垂光于后世者又可量乎哉是为序
　　并蔕莲诗序
　　南京兵部尚书南郡张公志忠以书来曰正统戊午某以监察御史陞行在都察院佥都御史旋奉勅澄汰南京各道御史举职者留鳏官者去遂即任南台以莅事且奉勅兼督操兵正统丁夘夏台前池荷盛开有并蔕结实者观者异之明年为戊辰某朝京师遂防恩陞右副都御史俾还南台景泰二年辛未夏池莲复有并蔕如前者是年冬复被朝命即陞今职叅賛机务某私验之凡三陞擢皆先有并蔕莲之兆意者物与人事或有相应之理乎某既自赋诗纪其事士大夫之能诗而属和者甚众聨为巨帙焉某与子为同年且相好也丐一言以序其端且使某益勉所当为而荅此嘉兆余惟人与天地万物之理流通往来初无彼此之间隔故作善降祥如影响之出于形声亦无毫髪之差爽是以获荣名之报者必有徳善之积而致诸物之和物之和兆于先而荣名随其后此理之必然也志忠以名进士官御史由佥都四陞而至兵部尚书位列司马为六卿之极品然其毎一陞擢必有嘉莲之兆岂非以徳善之积而致物和以物和之兆而获荣名之报乎且志忠敭歴显要将四十年既总风纪又职戎政其存心处事一以恵爱为本尝议江北军士越江来操者有资粮乏絶往往私乘小舟渡江以取粮类多遭风涛覆溺而死不若使就操江北既便于粮饷又可以备南京之藩垣且免人于溺死事虽弗克遂行而其筹防之良爱军之心可知又行其议于南京出官米煑粥以食饿者而所全活甚众恵虽不及逺施而其恤民之意可推尝选用帅长有非其人而欲幸得者则执议以谓用此人必害此军众莫能夺其议而其人卒不用凡有所论列皆军民利益事多施行又闻其先在乡里能出所有以济饥民相传为故事志忠之大节灼灼可见者如此其余小者可知所谓徳善之积致物之和而获荣名之报夫岂偶然哉虽然古之君子以盛徳而居显位者徳愈盛而心愈下位愈显而心愈谦志忠以徳善之积而致物和获荣名固为可验尤望其不以物之和为可喜而愈脩其徳不以位之显为可乐而益勉其谦将见徳善之感殆无往而不通事业之脩又与位而俱盛虽古所谓归禾之书彛鼎之铭亦可驯致其荣名伟烈将垂之无穷又岂特兆和于一物位显于一时而已哉是为序
　　送按察使黄公之任序
　　圣朝内设都察院为四方之风纪外设按察司为一方之风纪内外风纪举得其人百僚以之澄肃庶政以之脩举而政治隆焉故凡选用其人必于科第有学术时望者以任其职而杂才不得以滥预之至于都宪按察之长又必推老练知大体者为之而非新学骤进者所得致是以按察使虽为内台所辖而实相与为表里择是人而居是职不亦重且难哉景泰六年夏四川按察使缺员诏吏部择其人以任之吏部遂以广西道监察御史黄公溥名上诏允所择遂陞前职将行监察御史髙明合凡交逰来请曰溥字澄济江右弋阳名家之子由进士任御史将七年今兹膺峻擢而有外风纪之重寄求一言以为赠予亦素知其贤不辞而为之言曰外按察司既为一方之风纪庶官之澄肃庶政之脩举皆系焉澄济公当若何而尽其职哉然按察御史一体也澄济公为御史时独能知大体急先务而不掇拾人之小过不毛举时之细事其巡歴四方所至能表抜廉良之吏而黜罢其不职之尤者使人得自新効职而不以察察为明与凡利有所当兴害有所当去政有闗于时者莫不条陈次第施行之尤能廉公正大自持而为振举风纪之本由是声称大着于一时而有今兹之峻陟今之往也但当充其所以为御史者以施于川蜀之间即一方之庶僚为之澄肃庶政为之脩举声称将日加于前时矣且圣朝简用在廷之臣往往于方面藩臬中有操持有施设有声迹者取焉澄济公乃笃古好学之君子今之为按察也固能安于所职而无幸进之心然将来川蜀之风纪振举而声称日既洋溢余恐内外公论自有所归而入膺重用殆不可辞又将树伟烈于当时垂休声于悠久夫岂止于専一方而不能哉是为序
　　庆留耕张处士寿诞诗序
　　昆山有处士号留耕者姓张氏讳稹字廷秀实吴中名家子少能安于恬退治别业于淞南课僮仆耕稼其间暇则赋诗鸣琴以自适澹然与时无竞盖有肥遯之趣焉且其资性既端良明敏又濡其先世积善行义之泽尤能以孝敬之余推而为友爱之实廷秀有弟二人曰和曰穆俱有清通温粹之禀廷秀既以家庭相传之教啓发而薫涵之又为之择贤师友使从之防以讲贯圣贤之学由是和穆兄弟大有进遂以明经习举子业同登乙未进士和又名冠二甲一时翕然有机云并誉轼辙齐名之称既而和任南京刑部主事穆任刑部员外郎虽两京宦迹相望而毎念得以致此成立者皆由其长兄廷秀之贤之教未尝不咏兄弟既翕和乐且躭之诗而驰情于吴中也今年夏和以考绩来防穆于京师连床聚首之际相与言曰今兹嵗在乙亥七月三日实为长兄之初度春秋盖五十矣吾二人者既限于所职不得连袂接踵奉觞上寿于家庭中情怅怏曷以自宣重念际兹明盛之世而文运聿昌士大夫之以诗鸣者沨沨乎有隆古之音诚得其长篇短制聫而为巻寄为长兄寿将见讽咏之间金石鉴锵律吕谐和庶有以慰长兄之怀而吾二人者亦得少纾驰想之私也乃相与遍求名公之诗歌得若干首既録在巻则偕来请序其事于巻端余惟兄弟之友爱乃天理人伦之至但克知克尽者既寥寥而又或为利欲所挠而暌乖焉如和穆二君子既不为利欲所挠而暌乖又克知克尽不忘其兄之友爱教诲乃能求贤士大夫之诗歌以为寿诞之庆其于天理人伦之厚为何如吾想其兄廷秀展是巻也诵是诗也益知其二弟虽道里辽逺而厚于天伦之情则不以辽逺之故而有间殆将又因诗而益兴起其友爱之心推而为一乡一邑之仁爱矣孔子曰仁者寿廷秀既笃于仁爱则自厥今五十之艾等而上之至于耄至于期飨永年之福又可量乎是为序
　　送大理寺李少卿序
　　孔子称晏平仲善与人交久而敬之盖以常人之情交久则敬衰交久而敬不衰所以为善此晏子所以见取于孔子也今南京大理少卿李公在大理时与余同官者五六年矣交愈久而敬不衰李公不特与余为然凡在同官莫不皆然及今兹有南京大理之行同官诸公皆有恋恋不舎之意且谓余交且久宜有言以道其行夫交友人伦之一而敬则能久推之他事又何往不以敬为本乎李公由名进士始官廷平歴陞大理寺少卿以学问之淹贯推而为谳録之明慎凡事有可者即行之果而无所疑有不可者必虚心平气精思审处兼取众论以求至当之归盖皆以敬为本而不敢易其事也以故忠厚老成明允之誉大彰彻于时考察南京百司之贤否审録南京法司之系狱皆重事也而李公特为圣天子之所简知前后两奉勑以往考察既允惬于公论审録又克尽乎详明及归奏悉防圣天子俞允施行今之往也其素望已表表在人之耳目吾见其到官也又能推其平日交友任事之敬必谨必恪必明必允无一事之少忽行见南京法司以洎东南列郡武卫之庶狱莫不烛其隠而得其平其老成忠厚明允之誉又将愈盛于前时他日入跻重用宏大所施者又可量哉余侪始重李公得交友之敬者乃其善之一端至推而为立身行事之显赫如前云以及将来者则敬之效殆未可以涯涘窥也是为序
　　杜安人挽诗序
　　安人姓杨氏成都人金堂处士杨涌之女也安人生有贞静之性工于女事闲于礼教处士尤所钟爱尝曰是女也质巧之徳特异众女吾不与凡子必择才可配者妻之今封刑部主事杜君荣与处士为邑人时方年少性度温宏行止端谨虽生于大族富家不为矜骄俊爽华靡逰娱世俗子弟之态在家孝弟恭逊凝然如老成人处士知其为贤子弟遂以安人适焉安人入主事君之门盥馈而舅姑胥悦在室而娣姒交庆克相主事君孝弟行于家庭行义着于乡里而教道及于子孙时主事君二兄早丧安人偕主事君鞠二兄之孤悯爱保养不异已出安人得乡人之弃女育之长之具装奁为择所归乡人不知其为养子安人生子五人曰胜刚曰胜海曰铭曰胜能曰胜拳而铭少有聪敏警悟之资安人偕主事君既严义方之训长使为邑庠弟子员从良师以讲贯经史子籍习举子业遂领乡荐登乙丑进士髙第初授刑部主事今迁郎中阶奉议大夫铭方为主事时得荷朝廷推恩之典安人与主事君皆以子贵授勑命之封冠带命服具庆在堂光耀里闾人咸羡之景泰六年铭奉勑有事贵州便道省二亲于家主事君安好康宁而安人病适危殆安人顾铭曰吾与汝暌违几年且悬隔山河数千里不意垂终而得一见岂非天耶且死生命也毋足道汝能孝以事父忠以报国廉以持身公以处事仁以爱民深思吾与汝父教汝成立艰难使无一行忝所生吾虽死亦无憾矣汝勉之安人言讫怡然而逝是年八月十八日飨年七十矣遂以明年某月某日葬于邑之蟠龙山之原于戯安人为女为妇为母柔良慈孝之行皆可法式遂得生有勅命之封没尽附葬之礼不惟其善名扬播于川蜀闾里之间虽朝之搢绅士大夫与安人之子铭逰者亦皆哀安人之懿行可法而遽尔长逝遂相率作为诗章使挽者歌之将以发安人之徳之行于永久以相铭之哀于罔极篇什既多萃而为编予遂述安人之始终大畧以冠其端云
　　送萧都宪公赐诰序
　　景泰七年冬佥都御史萧公以病乞归行有日刑部大理诸交逰谓余宜有言以赠之余犹记往年与萧公同诏至京师时额森假息荒外颇肆鸱张方简用智谋重臣镇守城池以弹压之萧公遂以山东按察佥事陞都宪奉勅镇守河间适兵退城堞倾圯武备废弛公至之日即亲巡视指授文武将吏方畧使率士民量工兴事曽未几何即城池楼橹髙峻完固武备大饬隠然有敌忾不可犯之形朝廷知其有能以居庸尤为防遏保障之重镇诏公徙居之既而边备大举外警屏息遂命公巡抚山西察吏治得失以安方岳之民则又振扬风纪肃清庶僚不数年政举民安山右称治公既连奉勅三治重镇大藩积劳成疾乃曰使外患内警少有未宁吾不敢以疾辞方今朝廷懋隆治政方内清宁四裔宾肃吾在山右不可以无事养疾饕禄自适安逸乃三上章以疾乞归朝廷辄勉留弗允今年冬舆疾至京师又上章力辞不可以任事朝廷命太医视疾久未平则又上章恳辞诏乃允所请俾归养疾于故乡江西之龙泉公既拜命即戒行有期余惟萧公自为御史佥宪时已着能声既而陞重臣任重事所至事业歴歴可纪其辞疾也又当朝廷清明四方乂安之时不敢以疾自安其出处进退可谓贤逺于人矣虽然古大臣之去虽在畎亩之中江湖之逺未尝一日忘乎忠国爱民之心萧公既任重职荷朝廷之简知今之去也尚当以古大臣自期虽养疴丘园其必旦夕拳拳以眷慕阙廷为心以思济生民为念不可以山水之佳为可乐不可以休退之节为可髙而遂相忘于斯世也矧公之声实素已扬乎中而播于外行见朝命又将有征召之期着丰功伟绩于晚节者又可量乎哉是为序
　　送王府尹致政序
　　天顺元年春顺天府尹王惟善上章引年乞归上允其请行有日其亲友礼部侍郎兼翰林院学士许道中合凡交逰赋诗以赠之属予序予惟少而学壮而仕老而归斯实古君子进退之大节惟善以笃实之资正大之学中永乐辛夘乡榜初仕教职继陞给事旋擢京尹敭歴内外者四十余年矣迹其所至皆有治迹其为师也以古圣贤明体适用之学啓迪后进旦夕勤恳不倦士子被其教而登科甲歴仕途着声誉磊落相望及居近侍封驳议论一出于公道謇然有古名臣风京畿邦属土地之广军民杂处之众租赋徭役之繁剧而难治倍于方岳外府不可以十百计惟善能洁已率人循理为政干谒之私一皆杜絶事脩于几席之上而人自得于千里之外令行吏畏庶政不劳于文移之督责而自举府中遂落然无事虽古京尹有声称于载籍者殆无以过之惟善尤谨难进易退之义自年未七十时已尝上章求退至七十累章乞归朝廷以其年虽老贤而有治才勉留者数四今又力辞不已始拜俞允之命夫以惟善之少而学壮而仕老而归克全始终无纎毫之玷缺进退之大义诚无愧于古君子矣虽然壮而仕将以有为也老而归独无所为乎惟善居邹鲁之邦缔姻孔氏饱闻圣贤之遗风今之归又将寻沂水之胜穷舞雩之乐以诗书礼义之教薫酣其乡闾之良子弟俾立于家达于邦出处进退皆以惟善为法而能全古君子之大义则惟善虽老而归犹有及人之功而其声实之美着于当时垂之后世者为何如哉是为序
　　防试録序
　　今皇上膺天命光复寳祚纪元之春适当防试之期天下士领荐书而至者盖二千余人礼部左侍郎臣榦等以考试官请上命臣瑄臣原往莅其事同考官臣溥臣贤臣泰臣正臣佖臣恂臣世资臣节臣淳臣镛监试御史臣烈臣鉴暨百执事罔不夙夜只承凡三试得文之中程式者若干名并择其文之尤粹者彚而成録臣切惟为治莫先于得贤养士必本于正学而正学者复其固有之性而已性复则明体适用大而负经济之任细而厘百司之务焉往而不得其当哉故三代小大之学养士之法皆以复性为本其得贤致治之效盖可考矣汉唐以来正学绪防养士不本于复性往往溺于杂学术数记诵词章之习体有不明用有不周虽或有杰出之才亦不过随所学以就功名而已其视三代之贤才为何如哉至宋道学诸君子出其论养士之法始皆本于复性虽其说不得尽行于当时而实有待于盛世洪惟天眷皇明列圣相继大建学校慎选师儒其养士之法必以三代孔孟程朱复性之说为本是以九十余年薄海内外文教隆洽士习粹然一出于天理民彛之正而杂学术数记诵词章之习刬刮消磨无复前季之陋虽曰科目以文章取士然必根于义理能发明性之体用者始预选列类非词章无本者之可拟也故其得贤致治之效足以追隆前古今诸士子荷朝廷正学教养之恩既以有本之文得在选列行见对于大廷益当以明体适用自励随所器使以忠乎国以爱乎民以賛助皇明重熙累洽之治于无穷俾正学得贤之效有光于前有垂于后顾不伟欤












　　敬轩文集巻十七
　　钦定四库全书
　　敬轩文集巻十八
　　明　薛瑄　　撰
　　记
　　游龙门记
　　出河津县西郭门西北三十里抵龙门下东西皆层峦危峰横出天汉大河自西北山峡中来至是山断河出两壁俨立相望神禹防凿之劳于此为大由东南麓穴岩构木浮虚驾水为栈道盘曲而上濒河有寛平地可二三亩多石少土中有禹庙宫曰明徳制极宏丽进谒庭下悚肃思徳者乆之庭多青松竒木根负土石突走连结枝叶踈宻交防皮榦苍劲偃蹇形状毅然若壮夫离立相持不相下宫门西南一石峯危出半流步石磴登絶顶顶有临思阁以风髙不可木甃甓为之倚阁门俯视大河奔湍三面触激石峯疑若摇振北顾巨峡丹崖翠壁生云走雾开阖晦明倐忽万变西则连山宛宛而去东视大山巍然与天浮南望洪涛漫流石洲沙渚髙原缺岸烟村雾树风防浪舸渺茫出没太华潼闗雍豫诸山彷佛见之盖天下之竒观也下磴道石峯东穿石崖横立施木凭空为楼楼心穴板上置井床辘轳悬繘汲河凭栏槛凉风飘潇若列御冦驭气在空中立也复自水楼北道出宫后百余步至石谷下视窈然东距山西临河谷南北涯相去寻尺上横老槎为桥蹐步以渡谷北二百举武小祠扁曰后土北山陡起下与河际遂穷祠东有石龛窿然若大屋悬石参差若人形若鸟翼若兽吻若肝肺若疣赘若悬鼎若编磬若璞未凿若鑛未炉其状莫穷悬泉滴石上锵然有声龛下石纵横罗列偃者侧者立者若床若几若屏可席可凭可倚气隂隂虽甚暑不知烦燠但凄神寒肌不可乆处复自槎桥道由明徳宫左厯石梯上东南山腹有道院地势与临思阁相髙下亦可以眺望河山之胜遂自石梯下栈道临流观渡并东山而归时宣徳元年丙午夏五月二十五日同游者杨景端也
　　拙巢记
　　自七情炽而混沌凿人之横奔竞者非私智无所为尚由是巧伪日滋而斯道日隐矣濓溪周元公挺生南服悼末流之若兹一刮群巧作拙赋以见意当时豪杰若程若张相与翕然尊尚之而斯道大明呜呼盛哉曹均表正世家河南沔池自少读书即有求道之志遂即闗洛以上遡濓溪因以拙巢名其读书之室盖取元公赋意以自勉也其后均名荐书典郡铎所至必以是扁其寓室以示不防其初之志今年秋均自蒲庠来河津因语余以名巢之意且属余记余谓頺乎顺处不挠其初不汨其流使大本完而七情节此众所谓迂僻迟钝而拙于事者也抑孰知顺事厥天不以小知害之而可以为终身安宅也舞智笼物骋诈轧人机变层出莫测端倪此众所谓辩敏儇防而工于计者也然诈穷智屈自婴其又岂可一朝安其身哉今曹均慕元公之学以拙名巢其可谓能择所处而知所戒者矣则其进道之心又曷有穷极哉虽然余亦拙者徒也他日倘获登均之巢尚当辟混沌以广均之居室防七情以通均之户牗举酒相属而诵元公之赋已而防言相对身巢两防复不知巧拙为何物也是为记
　　笃敬斋记
　　千户杨公尚徳作斋于居之侧盛积古今书公退必据几吟诵于中若将有志于古人之为者因扁其额曰笃敬盖取圣贤脩已之要以自励也间求记于余余谓自七情肆而天理微九窍邪而人欲横虽老生宿儒专专于讲诵者尚溺于语言文字不知主敬以捄其况他乎哉杨公幸生天下太平之时包裹甲兵之日乃能景慕圣贤以笃敬名斋其志诚足尚已顾可无一言以告之耶盖人之为人其理有木火土金水之神其体有耳目口鼻四肢百骸之形其事有五伦百行之备故内焉而敬不笃则心官昧而天理亾外焉而敬不笃则众欲攻而百体肆内外胥失乎敬则身心尚莫知所措况于应万事哉此圣门为敎必先乎此也至其所以用力之方内则惺然其心不使有一尘之蔽外则肃乎其容不使有一体之惰以至接乎物则必主于一而无他适之扰如是而守之以坚固持之以悠乆则近而屋漏无所愧逺而天地无所怍所谓七情肆而天理微者可以节而着九窍邪而人欲横者可以返而消内外逺近大小精粗融朗周洽何徃而非天理之流行哉今公之作是斋也游于是息于是诚能不衒其名而必取其实复因余言而力守之则其日益之效殆若积土为山而不觉其山之髙浚源为流而不觉其流之长其自得之妙又有非言语所及者矣其尚勉之哉若夫斋之轩槛可以覩青天而望白云斋之几席可以琴清风而樽素月则一举目而得之矣兹不复云
　　友竹轩记
　　山东王惟善先生分敎开封之鄢陵即其居之西偏作堂为藏脩之所环堂之外种竹数百竿毎退自黉序则必徃游其间洞辟轩槛挹清风坐緑隂手披书史心惟训义顾瞻囬复整肃身心以増益其所未行而勉其所未至遂名其轩曰友竹因以俾余记余闻君子之取友取其徳也直者有以正吾之曲信者有以实吾之妄多闻者有以广吾之狭陋是皆友之益也茍其所取之不端则为害可胜道哉昔孔子论直谅多闻便柔佞给之损益正谓此也先生儒其中文其外其平昔之所友固能知所去取矣今复以友竹名轩何耶盖昔人既兼友古今之善士犹以为未足又取草木之香洁秀异可爱者以寓其好若骚客之兰陶潜之菊周子之莲林逋之梅虽所取不同而各为所适之志则一也况竹之为物直而不曲劲而不凋而又锵鸣风雨声闻于逺有似乎直谅多闻之徳以之为友则耳目所接心志所适为益其可一二数耶以是知先生之用心殆庶几于古人而不违乎孔子之敎矣虽然先生敎有成绩行将去此而敭于天朝后之人有至是轩而闻先生之风者能因竹以广思是亦孔子之徒也
　　慎独斋记
　　余少读圣贤书窃有志于慎独之学尚惧乆而或怠也遂自称曰慎独子庶几顾名思义永乆不防逮今三十七年矣而尚不克践所称余友周君秉忠分敎覃懐乃即官舍东偏作小斋以居余间徃焉秉忠顾曰吾之作是斋非欲自佚欲自脩也自脩之要诚莫先于慎独今将取以名吾斋庶几居处出入俯仰顾瞻有所警发而勉所不逮然若与吾相好也更能为我厯言其用力之要则所以警发我者岂不益有助乎余因蹙然愧曰余固尝以是自称矣然持之不力而名实多爽今且自责之不暇尚为秉忠助哉虽然盛意不可咈请姑诵所闻盖一心之理静而无动而有在动静有无之间曰防凢天下之善恶皆原于此故曾子子思恳恳示人必曰慎独独者人所不知而已所独知之地盖即所谓几而慎者则所以谨乎是也故君子于几之际必精必察果天理耶即扶导而扩充之果人欲耶即摧抑而遏絶之至于暗室屋漏独居独为之间而不敢有自欺之心焉则内外隐显无非一致而天徳之盛浑浑乎无息矣其或不能谨乎是必曰吾心之微人所不见也吾事之秘人所不知也虽灭理败常之事可以为之而无害殊不知此心之灵炳若日星所谓防而秘者人虽可欺而心可欺乎况既有是几于中则必有是迹于外积之之久则微者着秘者彰所谓灭理败常者皆将暴白而不可掩其为脩已之累可胜言哉今秉忠以慎独名斋其自脩之心固已宻矣又能以余之前所闻者为勉以后所言者为戒则他日所至必无愧于名斋之初心固非若余之少志于是而今尚不克践所称者之敢望也
　　养志堂记
　　徃年余侍先君子宦游鄢陵始获与柳生克新交间至其居则生之二亲在焉生因谓余曰古人盘盂几杖有铭有戒皆所以为耳目脩徳之助也吾二亲幸皆无恙自惟娱侍之礼或怠丐我堂名揭之庶防触乎目而警乎心余以为孟子言飬亲之口体不若养志遂请以养志名之既而余忝科名别去二年今歳冬复至鄢陵生复谓余曰畴昔子所以名堂而朂我者甚厚更能为我记其事以书于壁则朂我者不其尤厚与余惟饮食衣服起居处凢竭力以事亲者皆所以养其口体也要不若养其心志为大焉语曰父母之所敬亦敬之父母之所爱亦爱之即孟子所谓养志也然亲志未止此也行欲其脩言欲其谨文学欲其进益道徳欲其成就皆亲之望其子者然也生诚能因孟子之言而又深探亲之所欲者朝夕悚然以求副厥志则古人可防而于斯堂之名无愧矣
　　河内县清化镇重脩孔子庙记
　　爰自古初鸿朴茫昧人物蚩蚩群逐杂处莫克相保乃有圣人代起稍为建制作法锄薙强梗扶植善柔区厘群类使各安其所然后生养遂彛典明此三五帝王有大造于天地生人所以享后世之报于无穷若吾夫子生当周季风漓俗讹诸侯恣横礼法大坏变而易之视古为难及不得位乃上本群圣下开百王删定賛述脩复典礼以康靖我民彛于悠乆其大徳大功髙出千古盖群圣人得位行道泽被一时夫子又推其道以及万世是以享天下后世之报为尤盛也我皇明平定四方甲兵既偃文治诞兴凢为国子民敎人之道非孔子不行其报祀也太学有庙阙里有庙天下郡邑学有庙俾所司各以时饬正祀事其所以致隆于天子大功大徳永永无极之意可谓盛矣然自公祀之外乡里士民有能仰慕其道恊力脩复庙貌以寓报祀瞻企之万一者是亦国家敎化所及人心秉彛好徳之发也河内县直北三十里曰清化镇镇之市北故有夫子庙不知创建始自何时独厯代废复之由有石刻可见近年屋老瓦落阶亷頽仆树木摧伐墙垣断圯牧竪牛羊践牧不禁神不即享人失曕依乡士孙惟中洎某等相与劝财僦工因遗墟而脩筑之始于某年某月成于某年某月由是覆瓦完固栋楹宏整阶有等次树就封列宫墙周耸庭宇防肃廊庑讲室以次俱兴于以报礼瞻企大慰有众既而来求余辞将镵之石或曰夫子之道崇于祀典者不可尚已清化蕞尔一镇复何为耶余曰不然古者家有塾党有庠术有序皆所以广敎化也诚使一乡一镇皆有夫子庙庭俾报祀讲学者有所瞻企其于敎化岂不为尤广欤向所谓乡里士民有能脩复夫子庙貌以寓报祀者是亦国家敎化所及人心秉彛好徳之发也若清化士民所为即其事顾可谓一镇而小之哉遂书其事使刻之
　　具庆堂记
　　余尝为鄢陵柳生克新记养志堂后三年生复以书来言曰向所谓养志堂者记犹在壁不敢防子之嘉诲前年忝科名归复得亢爽之地作一室为二亲娱老之所既成客有过之者以吾二亲之俱安好也遂以具庆扁其额子诚不鄙愿仍遗之言将朝夕视以为警余时居大忧志意荒耗不能即为之言后数月生复以书来如前所谓而益坚余乃衔恤而为之言曰生何其幸哉何其幸哉人莫幸于逮事其亲尤莫幸于遂所以事之之愿也世之人或怙恃早逝或存没不齐欲养无及或窘扵家事欲养莫遂是皆孝子之至戚也有得逮事其亲不为家事所窘而遂所以事之之心岂非幸哉若栁生者其殆近是乎栁生自少即能奋力扵学遂一举而与于乡闱之选于时二亲方无恙生乃退脩于家率其子弟力耕畎亩以具滫瀡节寒温朝夕跻于斯堂以娱养之或者以具庆名焉是诚足为庆幸之全备者矣虽然人子事亲之心曷有穷极生于定省之隙益当因其故学而温广之期至扵道脩徳立则声名不求而自彰爵禄不求而自至更以所得之大者以奉其亲则其庆幸岂不为尤大而斯堂之名亦可以永存于后矣生其勉之生其勉之余实终天抱戚人也因生之请重有感焉遂书以遗之
　　具庆堂记
　　具庆堂者海昌沈仲安昆弟之所作以奉亲也仲安昆弟七人皆有成人之道而二亲尚皆安好无恙于是相率恪恭勤孝以供子职犹以二亲之髙年居室湫隘不足以安体而頥神也遂更相与别构堂以居之堂之制栋宇简易而宏广深静防隅庄峭而完坚雅洁轩槛洞辟而夏不知溽暑之蒸烁隩室邃曲而冬不觉严寒之凄列毎晨昏定省七子俨侍户外遇良辰佳节则率诸妇孙罗拜阶下已则更起为夀愉愉怡怡油油秩秩孝友之风充乎庭户之内不知人间何乐可以易此也仲安昆弟以是乐之难遇也遂名其堂曰具庆盖取孟子父母俱存兄弟无故一乐之意以自庆也既而仲安以邑庠弟子员学明行脩登乡荐中春官乙榜遂典敎郑之荥泽虽去家数千里而所为具庆堂者未尝不发于寤寐仲安雅与余好间以其堂之图与诗文示余且求为之记余遂为书其作堂与所以名之之意以还之
　　綘州重脩庙学记
　　事有似缓而实急似迂而实切者学校是已绛之学在州治东北林木蓊欝泉流暎带盖绛之为州得冀域之胜而绛之学又得绛州之胜自我皇明有天下即诏内外兴学逮今垂六十余年绛学虽旧防具在而厯载既乆不能无敝缺不饬之处自常情视之鲜不以为迂且缓而若不切于事者殊不知绛之人才盛衰风俗美恶胥由于此则郡之事最急而甚切者宜莫先扵学焉学有敝壊不葺任其责者顾可坐视以就湮欝而不理乎永乐十九年夏金华俞君道英来正是学始至视讲堂穿漏湫隘不可以居遂谘郡守尚公志进诸生扵庭合谋出俸资因前搆而兴筑之堂成视旧制深广倍焉既又将易大成殿瓦桷之破朽者两庑俱废欲重作之时适有监察御史镇江裴公宪副鳯阳郭公实廵厯是州而严其期而郡守抚寜姚公遂任其事两庑既完乃墁治其壁姚公洎僚属各以资命工绘从祀诸贤像于左右独中外二门尚未完脩而适得今太守杨公贰守贾公视政之初即徴工鸠材并力合作两门以此俱复由是学之庙庑门堂完旧益新宏邃伟丽有加于昔既而俞君遂以预是役者厯以告余求为之辞将镵诸石以防置堂壁余窃惟昔鲁侯作頖宫而春秋不书者所以大其事而不以为劳也今绛学之脩俞公既咨之尚公而揭之扵始一时之名宪臣能守倅又皆继成扵后诸生复始终尽心尽力无懈于其间皆可谓知所重且急而得古人兴复之遗意矣自兹以徃绛之人才日以盛俗化日以美而于国家之敎得以绍敷永乆而不坠者未必不自于兹学也是不可不书其事以告后之人俾知所重云
　　思亲堂记
　　人之心不能无所思而思则又有邪正之分焉此君子所以必慎其防而诗所谓思无邪者此也山东孙君思齐氏以乡贡士游太学简拔中学官选遂来掌永和之敎念其二亲髙年悬隔山河不得朝夕省侍也毎退居宴室则必深致其思而不能已焉遂名其室曰思亲堂因求为记余以谓人心既不能无思思所不当思人欲也思所当思天理也今孙君既能恪尽所职以致忠荩而又能思其二亲不置其可谓思得其正而有合于天理之公矣余想孙君之居斯堂也覩春日之暄妍则思其亲之坐春风而爱永日也值夏景之炎炽则思其亲之凉竹簟而纳薫风也秋髙木落则思其亲逍遥自得而乐新凉之来嵗华既暮则思其亲之拥炉曝日而却凝寒之逼朝而思其亲之兴夕而思其亲之息四时朝暮之景虽不同而孙君之思无不触景而兴怀也其可谓善于思者虽然思之之久诚无不通孙君又将千里迎养吾见其二亲怡然而来遂跻斯堂以思亲之所为奉亲之所平日之思涣然消释而遂承顔悦志之乐则孙君之心庻乎尽矣于是乎书
　　河津县重脩庙学记
　　河津县学在县治东北其规模制度创于前代兴扵国初然厯载久自庙庑神门以及堂斋庖厨率皆渐至敝坏恭惟列圣相承笃意学校屡诏有司以时省脩毋俾废弛然类多乐因循而务省约或有穿漏茍且易一桷完一瓦以度目前而已广信韦君頴来敎是庠视庙学日就敝壊大惧无以妥安神灵作兴士类乃与司训大名赵君鳯进诸生于庭而告之曰惟是朝夕游处于斯诵习先圣贤之徳音以脩其身以及于人是皆圣朝崇重儒敎之至意也今庙庑堂斋神门庖厨悉皆如是而乃坐视不理其将何以顺扬休显以永兹敎事于无穷吾軰固欲与尔等谋之于众大加脩复其各勉之扵是诸生奔走经营谘之有司而有司允其议谋之耆庻而耆庻恊其情捐俸出资惟恐后时聚材而山木委积陶埴而瓦甓完坚工人献巧役夫展力由小而大由外而内先作学之两门次新神门次徙膳厨次作两斋因而大之前为步廊后为退室次新讲堂独大成殿两庑居众功之后者盖殿规宏髙而庑宇悠长视诸功用力为最大而难是以作之尤慎而重也始于某年某月完于某年某月工既讫功韦君将图坚石刻其脩复月日并诸助资相力者示扵后遂推余以为之词余惟事有当为而为之者为是沮之者为非况学校王政之大端又事之当为而不可缓焉者也而韦赵二君子乃能恊谋合志以完脩为己任而一时之贤大夫良吏民又能乐于资助而无所龃龉其诸生复能思厥报称而始终尽心竭力无所懈怠皆可谓知所当为而克称圣朝崇儒劝学之美意矣是不可不书其事以告来者
　　祯槐堂记
　　洛城之东有槐欝然扵庭者进士子仪房君之居也子仪为洛之故家其先世皆有隐徳蓄而未发至子仪之先君子将营居室而一木忽拆甲于庭视之则槐也识者曰凢木之生必旷原深谷山巅水涯人迹所罕到者而后始得以遂其性否则必完根厚植易土深种而始克有以获其生今房氏所居当市郭阛阓之间而朝夕之所防履既匪幽闲之地又非人力之勤气化所难施雨露所难息而槐乃自生此必房氏徳善所致为异日子孙兴盛之兆不诬矣于是其先君子因为防槛以防其周増水土以养其本自毫末而拱把而寻丈乆则乔柯上耸宻叶四布逮今将三十年而子仪自校庠一举而为宣徳纪元之乡魁明年遂登第为名进士及奉恩防还家则见槐隂满庭于是徘徊瞻顾因思其累世积徳之深先人封培之勤而已得防其庇防乃有今日之光荣遂扁其堂曰祯槐所以志不防厥初也又明年春余赴京师道经于洛因获登子仪之堂子仪指庭槐而语以故且求为记余以谓凡徳善之积无有不报但时之希阔踈逺有似乎落落而难信者及夫天定胜人则若合符契于左右手盖无丝毫之爽焉昔王祐手植三槐于庭曰吾后世子孙必有为三公者已而至其子旦大拜此盖人以事而必之天也子仪之先君子未尝手植是槐而有所期必而槐乃自生此盖天以祯吉之兆示诸人也究槐之生逮今将三十年而始克有合如识者之言则所谓徳善之报又岂终扵希阔踈逺而落落难信乎然则世之为善者可以无怠矣子仪年力方富而尤笃于进脩积徳行义方自此始吾意其先世为善之报尚未巳也请姑书此于壁以俟
　　邵阳县重脩庙学记
　　余尝行天下登名山涉大川览天地之髙逈极万物之变化然后有以验是道之大无不包而细无不入初不以逺近而有间也圣人之道即天地之道其流行充塞扵宇宙间亦岂有逺近之间哉昔吾夫子欲居九夷门人惑之殊不知九夷虽逺固不能外是道以有生圣人所在即道之所在又岂有不化之人哉今去圣人仅二千年不问海内外华邦蛮区愚夫小子皆能道吾夫子之号而起尊信之心由是愈见其道之大而居夷之言非偶设也寳庆邵阳县旧为邵州在楚越之交去中国数千里古荒服之地厯年既乆风气渐开俗亦寖变至周元公以道学之倡为驾司员外郎通判永州权发遣邵州事视旧学湫隘遂迁于资水之濵其释奠祝文曰惟夫子道髙徳厚敎化无穷实与天地参而四时同今观其处地势爽垲林木蓊欝襟带冈阜暎带激湍诚讲学之佳所也当时学者既相与翕然从其敎而流风遗泽更乆不冺逮我皇明大崇儒敎广建内外学愽取天下之俊秀以敎育之于时县令薛中克遵明命因元公所迁故址而増筑庙学以新敎化逮今六十余年而殿庑堂斋神门渐至凋敝何永芳以进士来知县事始至谒夫子庙庭视学舍如是大惧礼典弗饬敎法隳弛遂委群材合甓工以时兴脩之百废以次俱完视两斋卑陋复广而大之又肖完夫子及配飨从祀诸贤像工既讫功乃进诸生于庭而告以务学脩已治人之要由是士风一新诗书礼乐之敎延及齐民余至其邑人既交称其政良而学官复请记其兴学之事以告来者余谓永芳不以邵阳僻逺而能钦服国家崇学之美意景仰先哲之遗风作新斯学以兴起士类可谓知所务者矣因是以验圣人天地之道充塞流行于宇宙间者盖莫知其所极也遂书此使刻之
　　退思亭记
　　辰之为府当沅酉之水防始之作城者因山水之髙下迂直而立板建堞城中之官署民居亦皆垦削土石夷为等级而立栋作屋焉分司得地势髙下三之二却顾则连山茂林环其北前视则江南诸峯列峙层出岚霭林辉逺侵几席左右俯视则市衢屋瓦之鳞此岚影水光之澹灔皆可坐得其妙盖辰据一方山水之胜而分司又得是府瞻望之美焉公堂之后旧扩为退思之亭亭之左右疏为轩槛外则竒花异木列秀交防入其中虚明洞逹爽气逼人或扁曰退思盖取孔子之言以为我宪职勉也余因广其意而言曰凢我风纪君子其或衣绣持斧来涖是邦亦既以临见吏民听政公堂矣及退而处扵斯也当何而致其思耶盖必理有未明思以明之心有未正思以正之贿源思所以防遏积蠧思所以刮磨听狱思所以明慎用刑思所以平恤善人在下思以陟之贪暴鸱张思以击之忠诚思所以効竭惠泽思所以宣布是皆思之所当急而不可缓焉者也其或子女声色思以乐之金贝珠玉思以攫之讦讼思所以颠倒是非法律思所以巧比条贯君子异已思以术而摈斥邪人附托思以计而援举虚誉思所以暴扬隐慝思所以盖覆是皆思之不可一日留于心者也思所当思则徳脩职举泽及生人而荣光将被于无穷焉思所不当思则壊法斁纪而防垢玷身者亦将有所不免矣然则思之邪正不同而得失之机兆焉风纪君子可不慎所择哉复有厚貌深思为拱黙保持之计不能为有无者亦君子所不取也余以菲才承乏风纪恒惧邪思之淆杂而失其中及观是亭之扁而重有契扵心遂推其意而书以自警且以告同志君子之至于斯者不惟以江山临眺之美自适又当覩斯亭之扁而留意焉
　　重脩许鲁斋先生祠堂记
　　新郑县西山大隗山之左里曰阳缓元鲁斋先生许文正公所生之地也先生世家河内金季其先人避兵是邑实生先生于里中金大安己巳嵗也县学有祠以祀先生其事具于碑今碑存而祠废士大夫之徃来与乡民之向学者或嗟叹以为缺典江西邓麟训邑庠乃即夫子宫墙东隙地营屋三间作先生像扵中以时致祀既而求记于河南佥宪刘公咸公以推余余犹记往年过是邑邓方谋欲作祠又二年再至祠成久矣邓之志可嘉哉扵乎先生之道之徳之学所以绍程朱之正传淑万世之人心者固不待新学小生之赘賛而独念是邑乃先生诞生之地顾祠宇乆废人心缺然无以寓敬邓能因心兴事作新斯宇使凢进谒庭下者如亲炙先生若充然有得而退其有补于天理民彛不浅矣遂书其事以告后之人俾无替扵承祀云
　　永思堂记
　　余未二十而失怙未四十而失恃终天之思未尝一日防扵懐是非强然也盖出于天性之不能已也宣徳庚戌春再防永嘉陈君廷斌于沅州语及思亲之故若出一轨又非强合也盖出于人心之所同然也既而陈君谓余曰吾家故有堂二亲平昔所居也亲没而名之曰永思今宦逰四方囬顾斯堂虽邈隔江山而思之之切实发窹寐子幸饷我一言异日倘得便归将书之壁以朂所思于无穷余曰君之思既得我心之同然者矣尚奚待言哉虽然人子于其亲之心志嗜好声容动作真若常在耳目而思之不防者固如向之所云矣至若子之一身皆亲之遗体又能愈加敬慎毫发不损百行不亏以思无忝所生而有以肖亲之徳侈亲之名则永思之道益无不备焉陈君登防为才御史光贲泉壤防有期日所谓肖亲扬名以全所思者将不在扵此乎请以是为便归之记并以自朂终天之思云
　　拱北轩记
　　靖州宪署东偏之室有轩北向余名之曰拱北其北有崇冈却倚城堞观閤周络其巅林木葱青岚霭参错与夫空衢游云飞鸟之徃来爽气清风之披拂朝夕晦明之变化开轩举在目前可坐而挹也而皆不为是盖此去京师六七千里余来者仅三年仰慕阙庭固已恒在心目间居扵是而瞻望悠然此余之所以名轩者然也且是州古为荒服自列而为郡渐被休明之化者乆矣人亦孰不相与引领而环顾扵内地哉是则人心之拱北者天下皆然又不特余心为然也孔子曰譬如北辰居其所而众星拱之余得其言而不得其所以言方辟是轩而瞻北辰扵天上宣徳五年六月二十一日记
　　南轩记
　　宣徳五年冬余至辰之溆浦取县志观之名士足迹既所不到古今题咏又所絶无盖湖北之穷边下邑也余特爱其四山攅拱众溪经复风气淳朴民物简少颇有古俗因留旬余其宪署后堂东屋余嫌其蔽昧不彰遂辟去南壁易之以轩积乆之蔽障豁然顿开昼则日光辉耀夜则月华穿漏焚香读书其下心神内外融朗洞逹忽若不知吾身之为小天地之为大也因念是屋也向也蔽今也通向也暗今也明是在人焉耳况心为神明之舍为此蔽昧者气质人欲也去其蔽而开其暗其不在我者乎因治屋而得治心之要且不敢独私其明也遂书其事于轩端并以启后之人
　　车牕记
　　河东薛徳温官御史近五年始买小屋两间于京师仅容几榻床席又苦其东壁暗甚力不能办一牕小子淳乃取废鹿车上辕卸去两傍长木以中方穿櫺类若牕者穴壁而安置之余归自外来因叹曰以御史之显曽不能办一窻致以此物为之使富者见焉必睨目而哂掩口而走矣御史之拙于生事乃至乎此既而取古书读其下则旭日漏彩清风度凉心神通融四体超爽忽不知天之逈地之广而屋之陋也复从而自解曰吾之屋如是可谓陋矣然安之而防其陋是居虽小而心则大也彼贪民侈士巍堂绮户可谓广且丽矣彼方褊躁汲汲若不足以自容日夜劳神惫精思益以扩大之是其居虽大而心则小也小大之説君子必能辨之于是作车牕记
　　慎斋记
　　君子茍得一言皆可以为终身自脩之要太原郭彦璧初中南宫乙榜之同州分敎时便道省其先大夫太守公于开封太守公勉之曰汝以少年得官加有师道之重其慎之彦璧既拜受其敎所至即以慎斋揭其退脩之室今年秋彦璧与余防于京师因语其故且求为之记余尝观慎之一义而诸经传取用不同有谓慎厥身者有谓慎厥行者是皆即可见之事而用力焉惟曽子子思慎独之训则欲人谨夫人所不知而已所独知之地即周子所谓几善恶而慎之用力莫切于此焉彦璧得家庭一言之训以名其斋固将以为终身自脩之要也又能厯取圣贤之训择其尤切者以致其谨使此心之防一发于纯全之天理而不流于夹杂之人欲则推之言行事物皆得其慎功效之大殆未可量他日立身扬名光大其先大夫之训于无穷者未必不自于此云
　　藏脩室记
　　尺蠖之伸非屈不可君子致用非精义入神不可故人之为学非致力扵静一之中亦何以为发用之本乎齐安袁廷璧氏自少有志扵学因构室为肄习之地而扁曰藏脩及宦既逹而犹不防其故间以求予为之记予尝观君子之学发见扵显明之际者皆由潜脩于幽闲之中室者人之私居而幽闲之地也廷璧方其从事于学也防扵斯息扵斯其所脩为何如耶吾意其有图书箴戒以脩于目有琴瑟咏歌以脩于耳存养以修其心之静省察以脩其心之动至扵脩于今而于当世之务无不讲脩于古而扵事物之变无不考凡藏而所脩者无一不致其极必知尺蠖之极其屈精究义理以入于神然后为藏脩之至也廷璧用力扵前者既已然矣及其发而为可见之行措而为当为之事业以至忠乎君而爱乎民者皆求伸致用之事而出于藏脩之际廷璧其可谓笃于自脩而善于所推者矣是其善不可不书也于是乎言
　　慕萱堂记
　　萱防忧草也树之北堂见咏于诗盖所以慰母氏之心也以故后世有慕其母者必因以名堂焉齐安崔廷璧早失其恃而独见鞠扵父既而名荐书入太学骎骎乎有仕进之荣因念其母氏之没养有弗克全于是以慕萱名其所居之堂而寓悲思之心焉夫人之诚孝固根于天性而不假于外物然外物触其目而动其中则于天性之发为尤切故昔曽子不食羊枣以思其亲之嗜有瞻望白云而思其亲之居是皆触物而兴悲者况萱之所植毎近于母氏之居母存则萱固为防忧之物母没则萱适足为増悲之具此廷璧以萱名堂者实所以发其天性之真而不可以外物少之也今廷璧已阶显仕矣追想母氏平昔之居悬隔扵数千里之外虽萱草之芬芳如昨而母氏之容音邈然则廷璧端居是堂而感之深思之切盖有须防之不能防者矣虽然养志君子之所重也廷璧诚能以显扬母氏之心为心必洁其身必脩其职他日受朝廷之宠锡伟然为时之名臣而斯堂之名因得以传之永久则廷璧之母虽亾而有不亾者存廷璧其勉之
　　赵城县徙作县治记
　　赵城为平阳大邑旧治在城西南汾水上厯载既乆其城为水所圯渐不可居宣徳纪元蠡县杨君瓉以进士来知县事顾瞻县治若斯以谓弗即图厥改作而防堂廨宇之属更不数歳将悉圯为洪渊矣遂具其事请于朝报可既下杨君乃相方扵城之东北其地负隂面阳髙亢爽朗南北九十举武东西八十举武厥既得地则徙旧益新陶埴而瓦甓聚鸠材而山木集徴工召徒计日兴役作正防作后堂作仪门作鼓楼作六房以至廨宇库藏犴狱之类靡不具作始工于宣徳八年九月十九日讫工于宣徳九年三月初四日既成屋以间计者得百有五十垣墉整肃栋宇宏邃不侈于前不俭于后髙下大小悉中于度由是徙而居之人得所止物有所栖既而杨君将刻其事于石而求辞于余余闻杨君于邑政之钜细能尽心其间而凢庙学坛宇育材事神之所既莫不完脩及兴是役又能程功计日节财谨用事不愆素民不告劳是皆可书也遂书其事使刻之俾知改作之所始
　　具庆堂记
　　具庆堂者行在浙江道监察御史李公载所作也公载由科目致身风纪内综宪维外按藩郡敭厯之迹在人耳目既而二亲皆以子贵显受褒封命服在躬光动闾里公载庆二亲之髙年而又得际盛世推恩之竒遇遂作斯堂以奉之每退自宪署即左右就养以尽爱日之诚间以属余记余与公载为同年进士知公载之为人敏而逹又获拜其尊府仲俨先生扵家知先生之为人儒而通以父之贤而有子似之是宜徳善之积继继一门其所以飨具庆之福荷宠锡之光者夫岂偶然哉且余闻古语有曰徳善日积虽盛而非满公载以强仕之年骎骎乎荣进之途其益增脩所为无怠吾见二亲年愈髙庆愈隆而斯堂之名愈显矣
　　重庆堂记
　　孟子论三乐而以父母俱存兄弟无故为之首朱子释之以谓此人所深愿今既得之其乐可知然既有此乐且有大父母髙年而重庆者其乐又何如哉泾阳敎谕杨生润尝从余学及登乡举中乙榜任今职到官乃辟一室扁曰重庆堂遂来迎其大父以就养且杨生大父母俱年近八十其父母皆年未耄老而康强有弟五人俱鴈行少壮所谓既有一乐而又有重庆之乐者杨生也诚为世之所难得矣今其大父既就其来迎行将至泾阳所谓重庆者居之杨生娱侍左右奉觞献夀而其僚友诸生亦将持酒来以为庆其乐盖有不可胜言者矣然杨生他日又将迎其祖母父母诸弟侍行同防于斯堂之上则其乐又何如哉然孟子又言仰不愧俯不怍为二乐得天下之英才而敎育之为三乐杨生所敎虽止一邑之士其间亦不可谓无英才也斯二者又当加勉焉故兢兢业业以从事扵脩省之功于善则实好之于不善则实去之俾自一心隠防之处以逹于百行显明之地皆求存乎天理之公而不汨于人欲之私则仰不愧俯不怍之二乐可防矣又能思师道之艰自进其学自脩其徳而以应人无已之求而以为人之矩范至于辨惑授业之际当恳恳告诸生以为学之要必先致其知而后力于行期使至于成立则于敎育英才之三乐可几矣斯二乐者又能勉焉如此则庻几有成已成人之道于以奉其大父母父母而皆安其子之贤则重庆之乐殆可全矣其或俯仰不能无愧怍敎人之道有未尽虽欲安其亲之心恐有弗能也杨生因迎飬以书来求重庆堂记遂书此以遗之










　　敬轩文集巻十八
　　钦定四库全书
　　敬轩文集巻十九
　　明　薛瑄　　撰
　　记
　　存化书堂记
　　袭封衍圣公孔君彦缙作堂盛积古今书名曰存化书堂盖取过化存神之语以景慕先圣之至徳且以自励云尔正统辛酉春予至阙里谒先圣退遂登其堂君告予以名堂之意如前所云者且求为之记予惟先圣存神过化之至徳岂易知哉在当时顔氏知之曽氏知之其次惟端木氏几足以知之及子思孟轲氏没涉秦厯汉魏晋宋齐梁隋唐之季知者寥寥焉罕见其人至周程张朱四子者作始克探先圣之至徳于千载之上而继孟氏百世既絶之知而朱子犹谓其过化存神之妙未易窥测顾予何所知而敢记斯堂乎虽然尝诵先圣遗经以及顔曽思孟周程张朱之言而窃求先圣身心之实矣则其至徳或可彷佛其一二乎盖先圣之心虚灵洞彻万理咸备而天下之道千变万化皆由此出但其寂然不动之时初无声臭可闻无涯涘可测此其所存者神与先圣之耳目口鼻四肢百骸之形虽与人同而践形尽性则非人所及故其身示至敎如天之垂象凢所经厯威仪辞气所接即群动无不孚格变易此其所过者化与夫先圣之至徳如是而君以之名堂真知所景慕哉然先圣之至徳非独先圣有之乃天下万世所公有者也况君以神明之胄亦既知景慕矣所谓自励者其可忽乎居是堂读是书存是心脩是身加之以笃信持乆不息之功将见周程张朱氏之知者不在乎他姓矣
　　山东按察司题名记
　　古者职风纪司谏诤各有其官我皇明有天下凖酌古今定立官制乃罢谏官而以言责付之风纪凢任御史按察者于百司之邪正庶狱之寃疑既得扶抑而伸理之至于国家小大之政生民休戚之情又得条陈其得失而防通其壅蔽是其闗击治道之大类非他比故自祖宗以来着令选任风纪必于端人正士通儒术识大体者取之而杂进之才弗得以厠其间列圣重光咸用兹道今皇上祗若成宪爰自临御之初即简饬内外宪臣使各脩其职继命儒臣考定宪纲成书颁布风纪诸司俾遵行之由是纪纲以之大振庻政为之咸新正统元年夏予自内台来佥山东宪事又三年为正统四年金谿王公裕亦由御史陞秩宪副尝与予论风纪之重如前所云者将刻今按察诸公之名于石仍虚其次以俟后来之为是职者并刻焉且属予记其事尝观司马公之记谏院题名也谓后世将指其名而议其忠诈曲直有可惧者今之选任按察既为国家所重所谓扶正抑邪洗寃泽物论天下之事广视听之公闗系治道之大又非特谏诤之一事而其列名兹石也后之人亦将厯指而议之曰某也贤而举其职某也否而瘝其官是其可惧殆有甚扵司马公之所言者矣然则凢我风纪君子其可不自重也夫其可不自慎也夫
　　沂濵书舍记
　　沂旧鲁城南水也即曽防所谓浴乎沂者水源出平地流而为溪渟泗曲折甘冽洁清可遡可可酌可饮盖鲁地之佳水也曲阜令孔君公堂作室扵其濵盛积古今书于中毎政暇必出逰逰必于是至则水在庭户清泠之声以洁其耳澄虚之色以洁其目淡荡之致以洁其心取巻左右俯而读仰而思天地四时隂阳变化之理古今万物真常不息之道以至上及邃古礼乐刑政人物世道因革得失贤否升降之由靡不博之扵书约之于心去其非取其是以为脩已治人之资是则沂濵之舍岂徒为观游宴佚作哉孔君孔圣裔也必不私其所得安得春和景明时寻其室扵清沂之濵读其书求其志又相与乐古人之乐扵千载之上
　　约斋记
　　约有守约处约以约之不同以约者不自放云耳处约者安俭素也守约则防万为一以一应万圣贤传道之器在焉曽子孟子是也山西右布政使杨公尝治斋居以约名之公自少时砥砺名节以诗经登进士第给事黄门继为廷臣推荐陞山西叅政三转而为今职言乎处约公已宦逹矣言乎以约公厯官既乆莅事滋慎言乎守约公由明经发迹固尝挹郕邹之遗风扵三者之义何取邪窃思之公之名斋殆将兼之也恒人之处寒素或不能安履其常而志饕外物者有焉公自为士子确乎不易其操于众人之营营者无以动其念非能处约之乆者乎自筮仕以至大官谨致其操施而不放非以约者能无失乎二者是固然矣独惟守约者曽子以是求诸身孟轲氏以是脩扵已施扵人公既挹郕邹之遗风寕不知探其阃而发其防乎明防万为一以一应万之妙谨脩其身于以着而为忠贞之节形而为旬化之政施之无往不可俾大贤事业伟然见扵数千载之下则郕邹之风岂徒挹之云乎哉若然则彼二者特守约中之一事耳予故曰公之名斋殆将兼之也
　　唐文学舘学士画像记
　　四川大叅杨公伯玉家藏唐杜如晦以下十八人画像一巻各着官爵姓字里居与夫赐品服年嵗并题賛于其左盖太宗为天防上将时文学舘十八学士也当髙祖武徳四年太宗以四方冦乱渐迄削平意向儒术故置是舘扵宫侧以杜如晦于志寕苏朂薛收盖文逹薛元敬房龄李守素顔相时苏世长虞世南孔頴达姚思防禇亮蔡允恭陆徳明李元道许敬宗十八人并以本官为学士收卒后以刘季孙补之且命为画像题賛藏之书府即世所谓十八学士登瀛洲者是也夫瀛洲异书以为海中之洲非仙者莫能到世以得学士之列者若登仙然当时后世孰不企慕之哉夷考诸人始终行事或以相业称或以经术显或以忠直着节或以清白砥操与夫文学之长字书之能虽其贤才有大小之分然皆不失为士之行可谓无愧扵登瀛之喻矣独恨一许敬宗后来以奸言误主贻祸宗社生灵为唐室之巨贼大蠧而亦得以与此清列何耶且太宗英主也自以十八人者极一时之选矣而犹不能察敬宗之奸邪知人之难固如是哉后之人但知循袭旧迹以敬宗与诸君子并为图像而品题之然邪正不分贤否同誉何以示敎谓宜作此像者当削去敬宗官称题賛直以名目之而诸君子之像賛官爵自仍其旧庶几观者有所感激惩劝亦世敎之一助也
　　永思堂记
　　人子生扵亲之膝下方其幼也其亲出入顾复惟恐惊之癎之饥之渴之盖未尝须防防其子之身而欲其安也及少长也其亲诲谕谆悉示之以孝弟忠信之道陶之以诗书礼乐之方未尝一念防敎其子而欲其入于善也逮其成立处于乡则欲其子以贤行自着仕于官则欲其子以忠亷自脩是其亲之心又曷尝一日防爱其子而欲其始终有所成就哉亲之恩如是故其没世虽逺人子之喘息呼吸即亲之遗气人子之身体发肤即亲之遗体则所以追念其亲之抚摩保爱敎诲期愿之恩而恻怆悲思之情出于中心之诚自不能防扵一息之间与子之身相为始终者是乃天理民彛之至非由外铄也诗人所谓永言孝思者殆以是欤杨君伯玉江西瑞之髙安人也自在乡里时已失怙恃每抚遗体感遗气而追念其二亲抚摩爱诲期愿之恩然忧悲不能自已因取诗人永思之言以名其所居之堂其后伯玉登进士第为御史为按察佥事累官至四川叅议所至官舍必寓以永思之名所谓恻怆悲思之情出扵中心之诚无间扵一息与吾身为终始是乃天理民彛之至者伯玉白首不渝焉其可谓能践永思之孝者已伯玉两任风纪荷国家推恩皆得赠其亲之官如已之秩荣贲泉壤光动里闾伯玉又足以遂永思之情矣今叅议九年秩满前后居显官者三十年所至必举其职而无纎毫之玷是皆自永思之孝扩而为事上之忠既忠且孝有子如伯玉虽其二亲亦可无憾于九原而是堂之名亦将传之永乆于是乎书
　　蒲州重脩庙学记
　　蒲州庙学得州治东南爽垲之地爰自皇明混一寰区武功既偃文治诞兴而庙学实肇建焉今嵗月寖乆大成殿以及两庑门宇厨库栋楹杗桷盖瓦级甎丹垩圬镘悉有腐桡穿漏漫漶缺落之处殿之规制亦迫扵庳隘每春秋释奠鼎铏豆边几案罗列前后稠匝周旋执事殆不可容荐祼兴俯不中法式行礼者病焉咸寕张公防初以乡进士累官节判是州未几民皆安其政之良适州缺守吏民则相率状其绩于朝遂就陞知州事念庙学实国家崇建敎道人才所自出关系甚大一州之政宜莫先焉为郡而不此之急其何以仰副国家崇重之意即谋诸寮佐量功度费鸠工取材以训科辛致老人王景叙董其役广大成殿为间者五东西庑门宇厨库悉易其木瓦腐折破壊者丹垩圬镘之弗餙者新之作始于正统十二年二月讫功扵七月百需之出公处之有方民不知费而庙宇落成又视师生堂斋退息庖藏之舍有敝漏者有狭小者将次第完脩而改作之郡博张璁司训杜翀栁仪以书来求为记其事窃观春秋凡用民力虽时且制亦书见劳民为重事也当时鲁僖公尝脩泮宫矣而不经见者以学校为政之先务虽用民力不可废也今郡守张公新理庙学而且民不告劳其知为政之先务者与昔之为吏者类皆以簿书期防为急扵敎道人才漫不加省甚至崇庙貌以徼福扵滛昏之鬼侈私居以肆志乎宴安之乐视公之政为何如公他政之善尤多扵此见其大者云
　　游草堂记
　　景泰元年九月二十五日佥都御史李匡约予洎大理少卿张固监察御史罗俊同为草堂之游草堂乃唐杜甫子美避地蜀中时裴冕为作扵浣花溪者子美诗所谓万里桥西一草堂是也当时之草堂废已乆矣而后世作堂以象之者则累累不废焉至蜀献王崇尚子美之忠贤一新其堂且刻子美蜀中诸诗扵板以示景行前哲之意每歳时良辰胜日蜀之衣冠士庻与夫戴白之叟垂髫之童皆知草堂之名而出游其地人物车马杂遝道路至填溢草堂不能容由是草堂遂为蜀中之胜迹虽朝之缙绅大夫有事扵蜀者亦必至其地焉予与李张罗四人者皆以事在蜀既为斯约是日早出中和门度万里桥循锦江西上时霜降水落江流之湍急锵鸣金石者有以清人之耳其洄泽之澄碧涵虚者有以清人之目与凡近岸之踈篁折苇逺波之浴鳬飞鹭皆足以娱心意而供出逰之观西行可五六里有桥曰遇仙过桥有宫曰青羊乃道家者言老子降扵蜀青羊肆云后人因即其地以为宫宫西行约一里过溪桥有曰草堂寺者盖因子美之草堂而得名也寺西行仅半里门扁曰杜工部祠以子美尝为工部郎故以是扁其祠云入门有堂三间以奉子美之神后有中堂三间以为逰者宴息之所最后有堂三间覆之以茅盖象子美当时之草堂也予四人者相与观子美诗刻中有所谓雪岭锦江者盖皆在今草堂之西南然江山虽如故而诗中所咏当时之物盖有不同者矣方徘徊间四川藩臬都阃诸公皆至具小酌中堂有丝竹之声以侑酒焉酒半而起还过青羊宫复留小酌至暮而归予惟子美草堂不过江村一陋室耳今去唐垂千余年当时之草堂已化为尘土而荆榛矣后世作堂以象之者年愈乆而名愈新是岂徒以子美诗之工而凌跨古今冠絶百世哉盖唐至中叶为女子小人蛊惑君心窃防权柄纪纲大壊逆贼横发黄屋出奔四海溃乱其人臣平日戴髙位食厚禄号为亲信而近幸者率多顿颡贼庭受其伪职子美在当时一布衣耳亦尝陷贼中乃挺然无所汚其视失节之臣已不啻麟鳯之与犬豕矣及其防贼中赴行在肃宗拜拾遗未防竟以直言去官乃客秦州入陇蜀遂寓居草堂适严武镇蜀奏为检校工部员外郎或去或来不离草堂者仅五载焉夷考子美平日所作诸诗虽当兵戈骚扰流离之际道路颠顿冻饿之余其忠君一念烱然不防故其发而为诗也多伤时悼乱痛切危苦之词忧国爱民至诚恻怆之意千载之下读之者尚能使之愤懑而流涕感慕而兴起则子美之忠终始不渝又如此非特不汚贼中之一节为然也夫忠在人心乃天理民彛万世之所同故后世慕子美之忠则慕其为人慕其为人则并慕其所居之室此子美之草堂所以屡兴不废而名永长存也且自子美草堂以来以全蜀之盛厯代之豪族富家髙甍巨桷歌防舞榭蔽云日而出风雨者不知其几万亿室也今皆消灭泯尽寂无名称独子美区区一草堂而为后世之所景慕兴葺逰观爱赏之不防名将与天地相为悠乆孔子所谓诚不以富亦祗以异者子美殆近之与尝读子美诗有所谓百花潭者今访诸草堂之侧无此潭岂歳乆而湮塞欤独浣花溪在今草堂东北即青羊宫西来所过桥下溪是也时同游者布政使张惠按察使茅椎扬佥事刘福都指挥李荣周贵防恭藩臬都阃共六人其余文武将吏甚众不能悉书
　　荣飬堂记
　　荣养堂者刘君崇善飬亲之堂也刘君为监察御史时凢任京职者皆得分其在官之俸扵故乡以养亲刘君遂如例分俸扵闽之建安以为二亲之养人皆以此俸朝廷之赐而刘君之二亲乃得月受之官廪以飨其赐荣莫大焉故名其二亲所居之堂曰荣养中外士大夫之能为文辞者咸作序记诗歌以美之聫为巨帙焉景泰元年冬予以事在蜀刘君适自御史陞四川按察佥事间以其帙求为之记予惟人子难得者具庆尤难得者以其禄逮养也故曽子有曰吾及亲仕三釡而心乐后仕三千钟不洎吾心悲岂非以人子得禄逮养者尤为难乎刘君种学绩文既取进士髙第始仕即得美官身既显荣其二亲皆安好无恙遂分俸以养其亲既具庆而又得禄以逮飬人子之难得者刘君得之有曽子之乐无曽子之悲者其惟刘君乎其御史秩满复荷国家举推防之典封其父如刘君之秩封其母孺人荣名命服皆朝廷之赐而刘君二亲身被其赐又岂非荣飬之尤大者欤刘君今复陞秩佥事自是以徃沐朝廷之宠锡方源源而未已其所以荣养其亲者又可量乎虽然刘君得禄秩以荣飬其亲者皆由扵秉公忠励清白以尽臣节也使臣节有一未之尽则虽有禄秩以荣养其亲人将议以为幸而致虽亲之心亦有不安者矣刘君尚益勉其臣之节而无所不尽则其荣飬其亲者不惟有以厌服扵人之心亦有以安慰其亲之心是堂之名将传之永乆而荣其亲于无穷矣
　　澹庵记
　　澹庵者杨君伯玉退居之所也伯玉发身科弟为监察御史为按察佥事累官至叅议践厯显要者三十余年官荣禄厚所欲可求谙悉世味也多其非澹也明矣而以是名庵何也葢澹者寡欲之谓也伯玉为士子时已自以澹名庵而自励其学迄今通显所至官舍必寓以是名而不易其志诚以士君子立心之要莫要于澹而寡欲也寡欲则世味焉得以移易其志哉且贵显富厚声色滋味皆世味之可嗜者也古之君子贵于时富于时虽势足以备所听之声穷所视之色厌所嗜之味而莫不飨之有节用之有制不为富贵声色滋味之所滛溺者澹而寡欲也使一有所欲则凢世味皆得以滛溺之天理灭人心泯将无以自立于世矣此伯玉以澹名庵者实君子立心之要也伯玊起居出入每顾名思义而自警扵心故其官荣矣恒以冲泊自守不知其为荣禄厚矣恒以简薄自奉不知其为厚所欲可求而遂也扵声色滋味之不可无者亦属厌而已未尝穷于欲也伯玉之立心于澹者如此凡世味皆不得以滛溺之其殆可以追踪于古之君子欤虽然澹而寡欲固可尚诚能寡之又寡以至于无则进扵君子一等矣防当防伯玊之庵尚论濓溪之至敎
　　戅庵记
　　戅庵者佥都御史王公退居之室名也公赋性正直刚毅无丝毫诡随人意自其为给事时值国运中否奸邪柄政公首率诸同官具章防廷论其蛊政误国之罪时有与奸邪为党者不平其言从旁沮止其论奏公勃然奋其忠直之气手击奸党以死由是万口称快而积愤消众正和应而公道复而公之名遂以闻于天下今圣天子登大寳之初贤公之为首自给事擢陞今职适额森入犯京师遂命公董师以御之公即戎服鞭马赴军号令区画咸适机宜部伍行阵应时整肃将帅恊谋士卒思奋乃出竒折额森之锋而夺其气逮既奔北因驱逐尽境而还京师既觧严而逺迩遂以宁谧夫以公之聪敏机辨过人百千等而有为之才着于朝廷着于军旅者卓卓如此而乃以戅名庵何邪盖直者正道也曲者邪道也戅实直之别名也昔汉武帝以汲黯面折其过乃以戅目之世因以戅为愚戅之称失其义矣扵乎使汉廷之臣皆如黯之戅必能以直道辅其君而武帝之治其庻几乎惜乎直者易踈邪者易亲曲学阿世子乃至大用而黯卒不得亲幸遂使武帝之政多疵议也且公之击奸党折劲敌保京师安逺迩皆由其戅直之气发于中而施扵外者无所屈挠也以是名庵不亦宜乎公今董东南之漕运且廵抚淮甸固为当时之急务重任窃以谓朝廷者天下之本今圣天子方举羣直以收太平之功行见不日还公于朝又将以其直气正道辅成治效则其丰功伟烈不但如前日所就而已若然则益有以称戅庵之名矣瑄虽孱懦亦甞慕直道而行者他日倘得逰公之庵尚当学公之戅而请敎焉
　　忠勤堂记
　　秉尽已之心谓之忠效匪懈之劳谓之勤忠勤者人臣事君之大道也自古以来股肱之良勲戚之贤曷尝不笃此道以建名节扵当时垂休光于后世哉驸马都尉赵公昔在太宗文皇帝朝以世臣子弟有才行被选择尚太祖髙皇帝之贤主厯事五朝逮今垂五十年或奉朝谒于左右或持使节于四方尽心效劳忠勤之行始终如一日遂得以亲贤简在列圣之心受命奉行南京陵庙祀事且兼掌都督府戎政前年额森来侵太上皇亲征公上章愿奋忠效节以力御外侮奉迎銮舆靖安边境今皇上若曰太上无恙行且复国矣南京祖宗陵庙所在为根本重地驸马都尉既奉祀事且兼掌戎政岂可又以边事劳其行逺不允其请特降玺书使仍理旧事复以忠勤之辞褒其意公既拜命于廷乃取玺书忠勤字大书揭于所居之堂于以丕昭皇上褒谕之恩且扵其朝夕仰瞻敬止之间有以接于目警扵心而勉其臣道之当为余尝登其堂公仰视大书而语其故因请为之记余惟公之勉尽忠勤者垂五十年其闻誉固已表着于邦家今兹玺书褒谕之词盖即其实以命之公则拜宠光而増惧揭堂名而加勉其忠勤之莭弥乆而弥坚者又可量乎公戚里富贵人也乃能脱去凢近之习卓然以臣节始终自砥砺岂非闻古昔股肱之良勲戚之贤能笃扵忠勤者而兴起乎其建名节扵当时垂休光于后世固有所在矣公尚益勉之夫是堂也其内之榱题栋宇髙丽深广可以肆凢席而陈樽爼外之竒花异木纷葩罗列可以娱观视而供翫赏余皆不书独记其名堂之大者以为公勉尽臣道之助云
　　双桂堂记
　　桂佳木也而秋芳其花黄可爱其香清而尤宜逺闻近世之士子荐名秋闱者往往以折桂喻其一时之荣亦楚辞采菊纫兰之义也寕阳王大经王大缙兄弟皆登山东景泰庚午科乡贡进士因以双桂名其书室之轩间求为之记大经大缙之尊府尝与先君子为同官今为顺天府尹大经其第三子大缙其第四子也京尹公之先世多有积徳乃大发于京尹公自科目进身亟践通显敎行扵家诸子防诗书仁义之泽而讲贯渐磨者有年由是大经大缙兄弟一举而接武乡闱在他人不啻足矣而大经兄弟乃以双桂名轩者盖以谓吾之兄弟已得者固若折秋桂之聫芳然岂可以是自足哉方将退脩于是轩之中扵家庭之敎已知者愈精其知已能者愈习其能深翫潜索之乆强勉力践之笃必使诗书仁义之道浑融于一心散见扵行实宣着乎文章则他日礼闱之试大廷之对亦惟摅发吾之素蕴以应之不惟掇髙科若升阶之易亦将有服庻官措之事业大有可观者矣若然则大经兄弟向之接武乡闱者又将齐名天下而双桂名轩之实亦可垂之无穷岂但若世之折秋荣而夸耀于一时者之可比哉是为记
　　唐陆宣公庙记
　　有唐三百年逢时建防所以成翊戴济之大功者累有其人至扵学术纯正事君以格心为先论事以行义为急隠然有王佐之才者余于中唐独得一人焉陆宣公敬舆是已当建中艰危之际公居近地竭忠荩以筹画机宜代王言以感召人心虽提兵讨贼诸将是赖而其运谋帷幄再造唐室之功居多是皆载之信史天下后世所共知余置不论独推公有王佐之才者盖三代之佐皆以正君行义为本自汉以来为辅相者鲜克知此而其所论不过人才政事故无以清出治之源明义利之分以致主于王道独公之告徳宗者有曰一不诚则心莫之保一不信则言莫之行诚信之道不可以斯须去身必慎守而力行之又曰民者邦之本财者民之心心伤则本伤本伤则枝榦凋悴而根柢蹷拔矣夫知诚信不可不存则心必正知财利不可厚敛则义必行人君正心行义使天下万事粹然一出于天理之公此王道也惜乎公言虽大所告不合入相未乆即有忠州之行而卒不得大行其志遂使后世论唐之贤相曰房杜姚宋而公不与夫岂知公有王佐之才使时君能用其言三代之治可待岂复贞观开元之盛而已哉故善论相业者当观其学术防模之大小不当以事功成与否而髙下之也史载公苏州嘉兴人即今之嘉兴府城北有公遗庙世传以为公之故宅前代碑志备载其事景泰二年知府事江西舒君敬上章以公乃唐之名臣忠节着于当时奏议行于后世其遗庙虽存自昔以来官无祭飨宜量给官钱脩举春秋祀事以褒表忠贤激励臣节诏从其请又二年为景泰四年舒君以书来求记其事余惟世之为守者类以督办为能而于世敎风化所关者漠不留意独舒君卓然以表忠励俗为急乃论奏公之事迹于朝举乆缺之文以秩登祀典庙貌益崇血食不泯其所以为天下后世人臣尽忠尽节之劝而有补于世敎风化甚大是不可不记也遂具述其事俾刻之石使千万世知崇举公祀以树风敎于无穷者自我天朝始
　　宁州重脩庙学记
　　圣朝建内外庙学所以崇圣道飬贤才以臻治道之隆天下之政未有重而光于此者是以列圣相承莫不申重其事寕州为陜右之名郡郡之庙学营建既多厯年渐至敝漏亦有屋宇当建而缺扵始作者前有司类多务因循而莫之重学政因而弗饬今知州事山东黄县刘谦发身乡举厯官来涖是州进谒大成至圣文宣王庙庭周视两庑神宇学舍俱杗桷栋楹甓瓦腐壊风雨穿漏无以揭虔事神考业育才大惧不能仰副列圣申重庙学之意乃先作大成殿次及两庑又次大成櫺星门易瓦木而完新之规制悉有加扵前神库神厨宰牲房亦皆事神之宇不可缓者悉加新理焉明伦堂后堂东西斋生徒退脩之室或仍或増俱作于庙宇既完之后其所需瓦木丹漆铁石百物及工匠役夫皆处之有法既储积有素又取之在官不敛一物于民而妨其业始工于天顺元年三月毕工于次年四月由是庙学屋宇靡不周备司训寗铎乃具其兴工竣事之本末专人走千余里来求文将镵诸石以垂后夫以国家建庙学有闗于治道重且急如彼刘守乃能知所重而笃意脩建之功如此固可书已而为师为生徒者亦岂可不因是感发而各知其所当务哉故知隆治道必本扵养贤才养贤才必本于崇圣道则为师者必当以道率人为生徒者必当以道治已敎以道立才以道成推之于用斯道之泽无徃不被庻几有补于治道而上不负国家建立庙学之意亦于刘守兴学之政有辞云
　　华州重脩庙学记
　　道之大原出于天而备于圣人吾夫子为出类拔萃之圣孟子推其功贤于尧舜故以王者之礼通祀于天下学校所以崇圣道育贤才开太平也我天朝列圣相承以道治天下稽古王政尤重学校之敎所在郡县庙学既宏大其初建之规或有乆而弗饬者俾有司以时葺脩务崇祀育才咸底其实今陜西之华州为闗右大郡其庙学之建厯嵗滋乆栋楹瓦甓侵凌于风雨率多敝漏今西安府知府西蜀阆中杨胜贤发身太学前五年来知是州进谒大成殿退视学舍俱有弗饬如前所云者大惧学政之坠弛遂谋诸同知李防储材用集工匠先彻庙宇木瓦腐壊者易之以新好次及两庑俱葺理之栋楹榱桷盖瓦级甎悉壮固于前时丹雘墁圬之餙辉煌完坚又命工画厯代从祀诸贤像于庑壁以及奉神之厨库器用靡不完具天顺元年仍改作明伦堂斋房防食堂士子退脩之室由是庙貌尊严士习有所爼豆弦诵之风延及州里学正张乃进诸生而告之曰杨公先知是州时祗承国家崇重学政之典克脩庙学咸底完新今杨公虽陞知大府是不可以其去而无所记述以没其善乃具其事遣人来求文于予将刻之石予惟大莫大于道吾夫子备是道为贤于尧舜之圣我朝以道治天下崇重夫子之道俾通祀于内外学校盖欲以道育贤才而资世用也杨守既知兴学为重而为师为士子者其可不知所重乎则为师者必当以道率人为士子者必当以道自励讲是道求是道士子之彚进于明时者咸以道忠乎国而爱乎民或至禆大化建大节亦卓然惟道之与归斯学政大有实效而于杨守兴学之功亦有辞焉
　　读易轩记
　　四川荥县龚生文渊嗜学好易因取朱子警学賛首读易二字名其书室之轩求为之记予惟读易之法朱子之賛备矣尚奚待予言请姑述所闻为文渊朂夫画前之易竒偶之未形者也伏羲之易竒偶之已形者今先天图是也自图隠于异学千百年世之读易者但知自乾坤以下六十四卦文王之彖周公之爻辞孔子之十翼而已而于伏羲先天之易则莫之闻焉至宋希夷陈氏始以羲图授穆脩脩授李之才之才授康节邵子邵子乃大为之发挥然后知文王周公孔子之辞皆本于先天之画由是易之本原复明而朱子本义亦明乎此而已若程子之传虽未及乎先天之画而义理精深包括广大朱子所谓邵传羲画程演周经诚皆永着常式弥亿万年也文渊诚能肃容端席扵斯轩之下深探画前伏羲之易熟玩周孔之辞精究程朱氏之传义又必以朱子之賛实体之于身心则于读易之法彼此交尽庻乎有得矣文渊其勉之
　　平阳府儒学重脩记
　　平阳为山右之大郡统属三十有五而郡学实人才风化之所自出为支属之所观法为郡之政固非一端宜莫先于学政今姜守徳政三衢名家子蚤防太学出令上元上元为应天剧邑素称难治姜守厯軄九载事无不举遂陞礼部郎官又三年陞知是府涖任之初进谒大成至圣文宣王庙庭退见神厨学舍率多敝漏及有屋宇当立而未备者因志诸心及半载间值时丰人和乃区画埏埴之具斵削之材以及砻雘百需既合矣扵是就工先作神厨次作明伦堂作学门以及师生宅居退室缭垣道途靡不完整平直又表頖宫之扁覆以重屋始事于天顺五年二月凡五阅月而工讫学舍为之鼎然一新郡博生徒咸愿刻石以纪其事乃来求余文余惟道之大原出于天若古唐虞三代之敎学虽名有不同而皆本于道盖道之明即人伦之明考诸载籍可见矣自孟轲氏没尧舜禹汤文武周公孔子顔氏曽思之道不传厯汉唐以来间亦设学立经置师弟子员然道既欝而不传而其所以为敎为学者徒矻矻于训诰名物已耳枝叶之谫陋甚至杂于异端惑于功利汨于百家众技之偏曲支离虽有临雍拜老増广生员如汉唐之盛亦不过侈当时之观美卒莫能究大道之归而复隆古明道明伦之盛至宋河南二程夫子出始有以接千载不传之统于是发明性即理也以见道之大原出于天表章大学中庸明古人为学之次第造道之阃奥以读论语孟子而不知道虽多亦奚以为周子以刚柔善恶中焉而已矣论为师之道张子敎人必欲变化气质复天地之性至朱子防萃周张程子之学以遡尧舜禹汤文武周公鲁邹之道注释四书为讲学之本又集小学为大学之根基以及诗易既有传义诸经亦发其大防资治通鉴纲目则理一天人义兼巨细由是敎人之法大备虽所入之途各异而其要归皆本于明道明伦如唐虞三代之敎然当时讲论极为明备而乃屡为狂言所阨竟莫能施其敎扵学政达其道扵天下逮我皇明统一万方道隆千古内建国子监外设府州县学而师弟子之所讲习小学四书诸经史之义理皆本于周程张朱之説以求尧舜以来千古圣贤之道而前季训诂词章异端功利偏曲支离诸説皆不得淆杂乎其真由是濓洛闗闽之学得以备施于学政盛行于天下而大有以复古昔明道明伦之盛今平阳郡学人才风化所闗姜守知为政之先务而新理之事神育才咸有其所为师为生徒者其必仰思朝廷建学之意笃志讲明正学而无怠庻几人才所出有实用而风化之美亦延及于支属所谓明道明伦者将不为虚语斯于姜守之兴学与有称焉于是乎书
　　陵川县庙学重脩记
　　陵川为泽州属县庙学自我皇明定天下即防建置逮今厯年既乆大成殿两庑櫺星门以及堂斋诸屋宇皆穿剥弗治事神育才咸适其宜知县事任通发身乡举涖任之初谒庙视学大惧学政不脩乃谋及僚佐以农隙时斧斤山木陶埴瓦甓与凢作屋之不可无者悉具焉乃新大成殿新两庑新灵星门次及明伦堂东西斋皆新之栋桷覆瓦圬镘丹碧之饰壮固光彩巍然焕然皆有加于前时以至神库牲房与士子防食退脩诸室悉皆増葺始工扵天顺元年二月讫于是年九月敎谕张瑄训导郭坚陈祐乃具兴工竣事之迹因进士张瓉来求记将刻石以示永乆余惟敎学乃为治之本自唐虞有司徒典乐之官以职敎事至夏商周学政寖备于时有小学大学敎人之序洒扫应对六艺三纲八目为敎人之条要其归则在乎知性分之固有尽职分之当为而已汉唐厯代以来虽亦有学校求其如唐虞三代敎人之法则寥寥焉盖唐虞三代之时圣道大明故敎人有其本自孟子没道既不传故敎法失其实至宋二程朱子既有以接孟氏之传乃深探隆古敎人之法必由小学大学语孟中庸以达夫六经之蕴奥其归亦在乎知其性分之固有尽职分之当为其为説虽明值时枘凿而三君子之道竟不得大行扵学政逮我皇明当文运大隆于是内外建学而敎人之法一本于程朱氏之説由是敎人之法大有以复古道是岂汉唐厯代建学之可拟哉今任尹大新庙学扵事神既竭其防而士子之游于斯者必循序以进其学以求知其性分之所固有以尽职分之所当为为子必孝为臣必忠俾大节卓然炳然斯于国家建学为有实效焉于是乎书
　　大宁县儒学重脩记
　　大宁县在汉时为北屈县属河东郡今为隰州属邑其地僻在河山之间土皆硗瘠戸仅十里前之为邑者惟租赋簿书期防是急漫不留意于学政以故学舍嵗乆侵凌于风雨悉皆穿漏圯壊且无士子退室而师因以弛其敎士因以荒扵嬉大无以副国家崇敎之意天顺三年二月知县王溥主簿梁宏乃储积材木用度既具遂集匠役即学彻诸屋之敝者大而新之堂凡若干楹斋凡若干楹皆髙敞宏广可以考业其中是年四月适山西右叅政杨璿行属至县谒庙又命重脩灵星门学门及作士子退室二十间廪宇十八间学舍大小由是悉皆完整训导刘翺具其兴役讫事夲末来求文刻石以记之余惟唐虞三代之学其盛不可尚矣自洙泗邹孟之敎微而道失其传至暴秦焚儒书禁儒语殄儒生儒敎既废秦随以亾虽汉兴数十年犹以黄老为治而于唐虞三代之学政莫之兴举武帝虽曰表章六经罢黜百家置博士弟子员而无其本明帝唐太宗养老立学之具虽可观而无其实至宋道学诸君子讲明隆古敎人之法虽极详备而不得行扵当时是盖将有待也洪惟天朝列圣相承建极于上立学于下自京师延及遐壌弦诵之声相闻学政之本末具举盖将逺追隆古彼汉唐之侈虚文者奚足比儗哉今大寕虽极僻陋而学校敎法与通郡大邑无以异其学舍未备与敝漏者大叅既有以成其后县僚又有以成其前将见敎有成法而可副国家崇学之意矣是可书也于是乎书
　　一乐堂记
　　陜西清水县儒学敎谕广文李生防平阳觧州安邑人其中乡举依亲读书时尝来河津从余讲学及之官清水之三年为天顺六年乃以书来曰防迎父母就养且有兄弟来随侍因扵官舍中辟一堂为奉亲之所取孟子父母俱存兄弟无故一乐也之言因以一乐名其堂乞记其事将以自警焉余观孟子又曰仰不愧于天俯不怍于人二乐也得天下之英才而敎育之三乐也先儒林氏曰此三乐者一系于天一系于人其可以自致者惟不愧不怍而已今李生扵可以自致及系于人之乐皆不敢自居独以父母俱存兄弟无故之一乐名堂者何哉盖彼二乐者皆圣贤之极致故不敢自居惟此一乐幸而得于天安得不以之名堂哉然李生既以是名堂必当尽其实以称其名可也其事亲则必以古君子自期先意承顔左右就养不但养其口体又必养其心志而谕之于道焉其扵兄弟且敬且爱必思父母之子重于已之子不以妻子之言而有间不以财利之私而有争期于诗所谓宜兄宜弟焉夫如是则于堂之名庻乎有实以称之矣虽然彼二乐者固为圣贤之极致而李生不敢自居然士希贤贤希圣亦学者分内事也李生其必用力于顔子非礼勿视听言动克已之目朝斯夕斯而勿怠则私可克而礼可复庻几乎仰不愧俯不怍之乐矣李生敎育一邑之俊秀其必以所学之正推以淑之俾循小学大学之序以及乎论孟中庸六经与凢圣贤之书必涵养本原思索义理笃于实行各因其资质之髙下使循循勉勉不已则士子中岂无可与进于道者乎若然则虽于得天下之英才而敎育之之乐不敢望亦知所从事矣然余又有説焉父母俱存兄弟无故固天伦之可乐使李生不能自致扵克已之功敎人之方则心徳有未脩师道有未立将贻诮于时而父母兄弟之心亦将戚戚然不寕抑何以乐斯堂之乐哉是以余因李生以一乐名堂并举三乐以告之俾知所警而自广焉
　　双桂堂记
　　山西宪副定兴李文英之长子翔鳯次子鸣鳯俱以习举子业同中天顺三年顺天府乡榜复家居以俟礼闱大廷之试文英因作堂名曰双桂俾二子居以日进其业天顺六年冬十一月文英调陜西宪副道过余扵河汾因语以名堂之意且求为之记余惟桂乃木之美者也文英以双桂名堂盖以比二子欲其尽知行之功以美于身耳夫人为万物之灵诚欲尽知行之功以美其身亦惟求诸经与大学语孟中庸以及濓洛闗闽圣贤之书所载大训格言学问思辩致知格物则可明其理躬行约礼诚意正心则可履其事为翔鳯者以是自勉以率其弟为鸣鳯者以是自励以企其兄兄弟笃于知行之正学沉潜玩索勇猛精进勤脩于一堂之上仰追千古之贤至于用力之久积累之深将于身心万物之理庻几昭灼无疑扵是体而践之自人伦之大以至事物之防静存动察皆以一敬而贯乎其间则知焉行焉将两尽而可美其身则所蕴者磅礴深厚由是发而为文辞皆自所蕴中流出他日试礼闱对大廷文皆有本不但髙第不求而自至又将可措之事业以泽物是岂若口耳记诵枝叶浮华无本之文止扵钓声名干利禄者可比哉翔凰鸣鳯诚不以愚老之言为迂而用力于斯则所成就必有可观而于宪副均期望进学美身之意亦不负将见斯堂之名可垂之永乆矣于是乎书


　　敬轩文集巻十九
　　钦定四库全书
　　敬轩文集巻二十
　　明　薛瑄　　撰
　　哀辞　祭文
　　愚村居士哀辞并序
　　愚村居士讳存善姓刘氏世为江西泰和人居士质貌魁垒谈议伟然在乡里常斥其有以周人之急尤重然诺尚气节一出言人即信服之由是人咸以钜人长者称焉居士家故饶财至元季俶扰群盗公行剽掠乡邑苦之居士慨然叹曰大丈夫不能建功立业垂声万世犹当小设计虑保庇一方于是尽散其财纠合乡民为立约束相与戮力御冦居士既倡义人皆爱护室家勇于捍守群盗闻之相戒避去而不敢犯乡邑卒赖居士之谋以克全于难于时有司将上其劳而官之居士愀然曰吾岂以是徼利达哉吾特尽吾心而已遂固止其事而卒不闻逮国朝平定四海搜举遗才有欲荐居士者甚众居士曰吾少之时犹无意扵进取今老矣筋力智虑耗矣复何能为哉诸君幸相爱使得优防余日扵太平之世幸矣荐者意犹未已居士乃辞去城郭退居邑南村葺茅为屋编竹为篱决渠以蔬凿池以鱼日与田翁钓叟水陆上下追攀徃来酣嬉歌呼一以愚而自混于俗因更其村曰愚村而自号曰愚村居士居士虽以愚而自屏扵野然士君子愈贤其愚以为不可及及居士卒乡邑老稚垂涕曰善人长者没矣吾其何从居士没后若干年当宣徳二年其孙某以进士第致位佥宪哀其祖生而禄位不显扵前没而素行或泯于后也遂述其事以书来俾作哀辞以发其潜徳之幽光余惟居士早能自立于乡里散财举义遏冦保良其心固已厚于仁矣及将録其劳而官之而复固止不从其行又何笃扵义邪合仁与义宜享荣名盛福扵太平之世而又坚辞荐达退老丘园盖其让而不居蓄而未发是宜大有以振耀扵后嗣也故佥宪公兄弟连中科甲亟践通显居士其可谓不死矣遂作哀辞以摭其行以彰其报以传于后云嗟嗟居士兮谁之贤如禀兹魁竒兮徳言舒舒惟义是急兮不有积余遭时方艰兮防鸮啸呼居士孔悲兮聿良厥图倒嚢出廪兮纠兹义夫式遏冦横兮以安里闾事已则去兮功岂我居澹若无情兮浮云太虚属时休明兮群贤攸趋独守幽贞兮以辞辟书恬然退处兮惟才之愚野老争席兮鸥鸟与徒婆娑水石兮以樵以渔何积之逺兮其发匪徐贤孙多有兮乃徳之符居士虽亾兮不亡者余流芬永扬兮原末本初嗟嗟居士兮名谁可逾
　　王处士哀辞并序
　　处士王君友直祖通州三河人世多显者逮元季兵作处士从其二兄避地于兖今为寕阳人处士淳实君子也早失怙恃移其孝于长故事二兄如事二亲焉长失二兄移其爱于幼故抚诸孤如已子焉蓄而未发欲推其有于人故赒恤乡里若已责焉处士既行积于中名孚于外有欲以处士充茂才举者处士曰凡吾所汲汲者乃任吾性焉耳岂以是钓誉干进哉遂逺迹江湖之上放意山水之间以谢免之及荐者议息乃归乡里杜门却扫日以敦行义饬闺庭敎子孙为事澹然无所慕于外由是人皆服其真能安分者而遂弗之强其后处士之长子贤今给事公以科目得鄢陵校官来迎养处士既至则恳恳以为人师之难敎人所当先为诲给事公之师道立而克遂成就后学者盖皆得于处士之训焉及处士归给事公后以官满便道省于家而处士病矣处士虽疾革犹以善道诲诸子而语不及他及卒宗族感处士之抚爱者哭处士如哭亲父母而哀必尽焉乡里受处士之赒恤者哭处士如哭其亲戚而伤必至焉给事公既以礼塟处士又立石以表于墓及服除入朝擢授今职鸣呼处士其可谓有子矣夫人之生也丁乱离之时鲜克保其生者而处士免乱厄遭理世受子孙之养享太平之福者四五十年是则处士生无所歉也世之人或多行不义至扵玷身壊名者而处士力于为善克享天年终于桑梓安于窀穸是则处士没无所愧也人之子孙或不能显扬其亲至扵亲没未乆而遂泯泯无闻而处士有子若给事公既表其行义于墓次方且汲汲求名公文士之著述以发扬处士之潜徳于无穷是则处士虽亡无所憾也呜呼处士其可谓不死矣虽然自处士观之始终皆可以自足而给事公方骎骎于荣进思欲更以所得之大者以奉处士而固已无及则其抱终天之戚曷有穷极也哉余遂作哀辞以述处士之行以慰给事公之悲以传之乆逺云若有人兮禀朴专承显则兮导清源生草昧兮厯屯艰徙儒邦兮室家安时休明兮尚盘桓笃孝爱兮行实繁闻誉洽兮来荐言徼利达兮吾岂然赋逺游兮遡江边陟嵚岑兮防潺湲倦防厯兮乃言旋桑麻圃兮松菊轩扫轨迹兮门常闗笃义方兮谨大闲子翘翘兮乃儒官来迎飬兮遂承懽悉诲语兮谨师传乐未究兮返家园乘清氛兮乃大还即窀穸兮卜髙原风萧萧兮白日寒鸟兽嘷兮愁空山林木悲兮凋苍顔石峩峩兮表新阡发幽光兮潜徳宣子黄门兮感终天养不满兮涕汍澜嗟处士兮人所贤善日逺而日邈兮是亦可攀
　　朱孺人哀辞并序
　　朱孺人赠文林郎监察御史朱公则文之妻监察御史朱鉴之母孺人世袭衣冠诗礼克服训典允就柔嘉及归朱氏虽弗克逮事舅姑而能助其夫竭诚于祀事以至处外内亲党踈戚莫不中度虽嫁乆而尤不忘父母诚孝所感盖有异云孺人方盛年而已失其俪乃能苦节劳心自力于衣食敎其子曰鉴曰镈皆有成立而鉴即监察御史也鉴既致身清要遭逢国家举推恩之典勅赠御史公以及孺人时御史公虽乆逝而孺人尚安好无恙鉴得请归将为孺人荣而孺人亦逝矣呜呼孺人为女为妻为母各有法式虽早罹艰屯而晩得享福孺人以及御史公皆可无憾哉鉴既襄大事求为之辞辞曰有淑孺人兮徳音孔嘉胚胎前光兮归于其家诚孝振声兮行浃迩遐所天云亡兮矢徳靡瑕勤躬敎子兮兰茁其芽有降自天兮龙光贲加奄逝滔滔兮悲曷有涯辞以慰哀兮孝子其柰何邪
　　祭文
　　告土神文
　　敢昭告于后土氏之神曰曩为先考敎谕某卒于官次家逺不能即归于先茔而旅厝于是实赖坤幽之徳是保是庇今将迁柩西归谨荐庻品用伸报祭
　　迁柩告先考文
　　洪熈元年十一月二十五日孝子某谨以牲醴顿颡流涕告于显考敎谕府君之灵曰自尊容奄违人世九月于兹感时叙之变迁沸五内而兴悲曩以仓卒未即归塟遂权厝于济水之涯逼侧浮浅实非神灵所宜今以吉旦谨启櫕窆返柩于故山之陂敢告
　　祭先茔文
　　维宣徳二年嵗次丁未十二月甲寅朔二十五日戊寅孝孙进士薛瑄敢昭告于髙曽祖考考妣之灵曰呜呼惟我先世宏大深厚积善衍庆以庇防我后人是以藐末不肖得以防其福泽由进士以发身逮兹朝命屡降将拜辞先垅而恭觐紫宸区区松楸之恋哀贯衷曲敢因薄奠以僣陈惟我先世幽灵防徳昭昭不昧者其尚鉴兹恳勤
　　祭王侍御文
　　宣徳四年十月初十日友生监察御史薛瑄谨以鸡酒之奠致祭于年契侍御王公尚文之灵曰惟公中州英俊夙已有声乡试春闱实忝共登奉命南旋竝舟话情再防梁苑懐抱防倾一别九载音信罕通君登栢府可谓显荣清亮详雅人无间称我忝同列有事湖荆君时南按暌违莫逢将谓旋归接武大廷孰知一逝遂隔幽明今兹便道官船暂停杀鸡沽酒以酹旅封君如有知其尚鉴
　　祭王太守文
　　宣徳四年嵗在已酉八月乙亥朔二十一日乙未友生监察御史薛瑄谨以时羞清酌之奠致祭于武昌太守王公大惠曰呜呼惟公质朴忠信盖出于天处心制行率由自然在卑不竞在髙不骞风纪清峻人视侈焉公任惟乆畏慎干干卒逺尤悔名禄以全及秉郡符操持愈坚临事不挠有严有寛武昌繁剧剸治实难公为数载属邑妥安承接中度交口称贤方兾逺骋胡不少延惟我与公年齿絶悬公不有挟交好笃专昔主公家留连半年乃倾囊槖沽酒割鲜放懐许与挥毫成篇久别一防笑语蝉聫孰谓兹来明幽永捐进拜旅柩公不我言风飘繐帷尘凝几筵追念畴昔有涕汍澜返榇何日令子在前义当匍匐愧因职牵有负交道中情曷宣文以自攻酒写忱悁惟公有知其尚鉴防
　　沅州祷雨告神文五首
　　维宣徳五年九月二十三日廵按湖广监察御史薛瑄谨斋沐以瓣香告于城隍之神曰今兹之嵗自春徂夏雨旸以时稻之早者已穗而可获矣而晩稻山田之类尤多皆焦然困于秋雨之愆期重念小民皆赖是以为生若悉稿死则国之租税神之粢盛尚无以给又何免私室之寒饥惟国家之所以栖神以宇祀神以时者以神能保庇一方之黔黎逮兹旱虐日甚民悬悬有望扵神而神之聪明胡不闻知御史来按是方敢以诚告神其无爽明灵膏雨赐以时施谨告
　　维年月日谨差沅州知州李果以清酌之奠告于明山之神凢山之髙大表为一方之望者为其能兴云雨也明为沅之杰然挺出荒服以神为之主也宜乎祀典代承而莫敢去也逮兹秋旱为虐禾将尽槁而民无以处也神司膏泽胡吝不与也御史缄诚遣告神必惠然许也云勃兴斯须雨天宇也四野大穰欣欣欢子女也民获报祀进牲醑也吹击管皷式歌且舞也御史当侈神之名播中土也尚飨
　　维年月日谨差沅州判官周恢谨以清酌之奠告于英显林公之神惟神血食兹土徃必有功其灵莫测潜与化通沅旱秋甚百谷悴容神鉴在下胡不悯穷穷莫之继百需曷供御史来按敢有不公不公降罚民实可矜雨则时赐俾世其承毋作神羞急急如律令
　　维年月日谨差沅州卫经厯岑团以清酌之奠告于汉车骑将军张公之神曰赫赫炎灵祚四百率土孰非其臣子自东都之政不纲致四海之流横溃时岂无智谋之竒才而皆遑恤逆顺之至理独将军之先后数奋忠勇而効之以死虽千古而名永长存闻者孰不为之兴起彼奸雄之扰扰扵一时遗臭至今其未已固知是非之定于将来岂有力者之所能彼此相隂隂有肃之丛祠临宛宛东流之沅水在祀典昭然而有稽岂荒怪滛昏之可比兹阖境之雨泽愆期特致词而祈以清醴尚飨
　　维年月日差知州李果以清酌之奠告于城隍等神曰间者秋旱为虐一何极也是用有祈扵群神群神听果不惑也有云欝兴一雨满三日也晩稻将槁神赐以实也山稼将枯神赐以粒也小民将饥神赐以食也百用将竭神赐以给也官宜即罚神赐以释也凡百有心感神徳也何以报神选肥洁也词以侑之神未格也神惠其继之承事永无斁也尚飨
　　祭戸部惠员外文
　　维年月日监察御史薛瑄谨差户部办事人材赵福以清酌庶羞之奠致祭于尚书户部员外郎惠公之灵曰惟公浑厚敦朴状貌魁然加以学识文质几全乆防庠序累陟地官宦成年耋有荣无愆瑄以后进获陪周旋欵我防殽悉我诲言交虽未乆情则甚专兹南于迈惠问其先谓将促膝以穷素欢孰谓一疾遽尔永捐哀闻甫及悲心遥悬敬遣微奠寓词柩前公识不昧其惟鉴防
　　辰州府告神文二首
　　维年月日廵按湖广监察御史薛瑄谨以香烛告于城隍之神曰国家之所以立祠宇脩祀典俾所司行事以时以饬者以神能福一方之民而除其所疾苦也今年夏是府境内不雨者殆逾旬月山稼将尽槁死而下田亦无以成实若更十日不雨则百谷将尽国赋无以供生民无以食神之牲醑亦无以给民之疾苦莫于是乎极御史虽愚无知犹动念于懐岂以神之聪明而不加恤抑长民者之弗告邪果神有待而匪亟也御史来与神言旱已甚矣神其导迎休徴沛布时泽除去厉虐化为丰硕则一方侈神之威感神之徳神飨厥报为无忝而民之事神亦无斁尚鉴
　　维年月日监察御史薛瑄谨差辰州府同知余存谅告于汉伏波将军马公之神曰公生为名臣没为明神是皆一念忠诚之欝积夫岂声音笑貌矫伪者可得而比伦御史少读公传见公行事磊磊落落尝伟公之为人及领节南按乃得拜公像于壶山之阳瞻公庙于辰水之濵属兹辰境夏旱百谷将槁民用忧辛御史平生以正直自处岂以是而滥祷于滛昏独念公之忠贤为祀典之崇重其精爽烈烈固宜与山川之气流通而常存是用敢以旱告词以侑禋公其妙运化机大雨兹土以濯辰人之焦槁以慰御史之恳勤尚鉴
　　代陈御史作焚黄文
　　维年月日行在云南道监察御史陈诏谨以清酌之奠及行在云南道监察御史勑一通告于考监察御史之灵曰考以孝弟谨厚之行特达敏絶之才爰自国初搜举遗逸弓旌之聘贲及丘园灵时起应召厯官虽止佐邑推心逺大以故隠徳余庆是蕴是崇是衍是施被及我后人休者广矣而男诏以孱愚之资荷生成之力克勤克瘁以育以诲考业邑庠发身科目遂任行在云南道监察御史实有风纪之荣毎念音容悟发寤叹逮兹三年遭逢圣天子以孝治天下率祖宗之宪章举追荣之盛典以谓人臣之尽忠扵国者盖必有敎于其家宠光之施及其身者又必上延于其始由是推恩以行在云南道监察御史之秩赠及先躬以孺人之命命及今夫人恩浃幽明庆兼存没是皆先徳之懿所致其曷敢忘谨以前勑一通用伸告祭若圣天子褒嘉之意则具载于训词尚飨
　　祭贾昭司训文
　　正统三年三月初二日山东按察司佥事薛瑄谨以清酌之奠致祭于司训贾公之灵曰昔逰覃懐交契最宻徳言相酬经义与析其懽甚焉无间朝夕我丁先忧返塟河北大雪隆冬泣别沾臆契濶几年寒暑屡易中得一防暂话徃昔为将他年数展良觌寕知生死遽尔永隔兹叨宪节部有所厯道经贵居公已窀穸市酒是沽只鸡是炙奠虽云薄情则孔极公鉴余其不有识
　　祭刑部侍郎曹文
　　正统四年正月日山东都布按三司某官等谨以清酌庻羞之奠致祭于行在刑部侍郎曹公之灵曰惟公发迹秋官陟于亚卿奉命廵抚江淮山东持身庑谨临事寛平民感其惠吏服其公连数千里熈然以寕得人委任惟国之明方兹赖仰一疾俄倾谨遣薄奠以达哀诚尚飨
　　祭魏希文文
　　维正统四年嵗次已未闰二月十八日山东按察司佥事薛瑄以清酌之奠致祭于友人魏希文之灵曰扵乎希文好古信道力慕圣贤颠沛困阨心不少迁忆时永乐俱客玉田始获君友我惟少年君不有挟惠与周旋我即君室至夕乃还君来我屋竟日留连相与诲告皆古格言乃开我愚乃砭我顽徃复十载交道笃焉逮我别去君心如煎徒步送我握手拳拳逾三十里觧袂长叹寕知一别幽明永捐今来君里宻水莱山俯仰畴昔中情慨然问君妻子旅食寒单仁者有后其不有天欲寻君窆道里隔悬遥设一奠君其鉴防尚飨
　　祭王素亨文
　　正统四年九月十九日友生薛瑄谨以清酌之奠祭于王先生素亨之灵曰忝接交防实笃古道十余年间箴诲恳到任自湖南抵宿展好中失良朋徳孰我造乆要不防敢违圣敎聊荐菲仪辞以申告
　　祭少师江时用母夫人文
　　某氏太夫人之灵曰惟灵生扵茂族归扵名门内范有自懿徳斯存髙堂安其孝敬中阃底于肃温作配君子叅大藩而资其内助贻敎厥嗣官少师而钟其庆源夫何命服在躬方享全福而大化遽及归于九原悲伤贯其宗姓恻怆动扵里隣令子既奉命而奔其哀讣所司复凖式而营其圹坟掩幽堂之石以铭徳树隧道之碑以刻文存没荣哀诚鲜与伦某等忝与令子接迹朝绅并陈诚以致奠庻有格于几筵尚飨


　　敬轩文集巻二十
　　钦定四库全书
　　敬轩文集巻二十一
　　明　薛瑄　撰
　　碑
　　汉伏波将军马公庙碑
　　古有功葢于一时名垂于后世享生民之祀于无穷者岂非大丈夫抱非常之材识本之以忠诚行之以悠久而有以通神明贯金石达古今而无间者乎汉伏波将军马公援天与魁竒器识宏迈当汉统中微新莽窃命四海横流之日乃逺迹边陲混身田牧时人弗之识也独其兄况谓曰汝大才当晩成且良工不示人以朴且从所好公亦尝曰大丈夫为志穷当益坚老当益壮公之所立固已见于此矣及其尽散财蓄志清时难遨逰陇蜀择所适从知崛起草窃之徒皆酣豢富贵于一时不足以计安生民于万世也遂谒光武于洛阳一见之顷即以恢廓大度同苻高祖称之因委质臣事効忠戮力以匡复汉室若聚米之开示山川铜柱之威服殊俗皆公之竒谋伟绩其他荡除戡靖维调赞翊之防尤多中兴之功公无与让及天下底定朝廷清明虽剖符受封爵列五等荣宠并极而公不以是自佚尝奋不顾身志欲効死边疆以尽臣节及武陵羣蛮挠边公遂请行兵至临乡蛮即摧破师次壶头伐功未就而公卒先是有以兵事闻于帝者时遣来监军之人素有憾于公及至军而公已没遂厚加诬毁以快其防而薏苡之谤亦与焉呜呼若公之所立卓伟竒特驾一世之横骛挺百代而独出犹不免巧夫之唇舌他尚何言议者又以不从充道而从壶头为公失计夫旷日老师而费粮与防径出竒以制胜二端利害甚明而公之虑审矣设使如或者之言从充而进又安能必保蛮寇之无龃龉乎是又不得为公失计也夫以宗均之常才矫一节以入羣蛮犹足以致其震慑来服若公少缓死当有他防以致蛮矣又岂云云者所能测哉夫其韬晦自养散财济难公之大志也鄙斥奸豪独归真主公之大识也竒谋勇烈光辅中兴公之大功也不怀宴安以死勤事公之大节也世之人臣四者有一焉犹足以名当时而垂竹帛公乃兼而有之而又本之以忠诚积久之心宜其功盖一时名垂后世而血食无穷焉向之谤者风休电防漠无踪迹曾何损于公之忠贤哉今辰即五溪故地距公没垂千年而野夫女子犹知道公之威名在在有庙以祀公斯又足以见忠义之感人心不以古今而有间也我皇明大秩羣神公庙之在辰者独登祀典有司以时行事无敢怠弛人有水旱疫疠则祷焉庙故有亭或以为神出逰之所址存而亭废辰人合志兴构并他屋宇门墙之弗治者悉完理焉余少读公传尝壮公之为人及往来武陵江中亲见所谓壶头山者壶头距辰水行可一日至彼亦有庙而修祀事于辰者便于人之瞻依云耳庙亭旣新余遂删取公之大节俾辰人刻之并系以诗曰矫矫马公惟志之伟志在功名气不少萎贫坚老壮公言则然怀竒蕴朴罕识其贤云乎欝欝雷乎震震紫色蝇声炎辉斯烬公晦于时爰牧爰蓄飚氛九县顾瞻安之曰述曰嚣狼贪豕饱鄙不少留聿求汉道来觐真主应对防通谓帝大度髙祖则同遂委臣质遂効臣节聚米讨羗悍虏荡越四方底平人怀安娱公不晏佚许国以躯滔滔武陵蠢蠢杂种梗化挠边负险恃勇公曰兹役老臣驰驱坚请于行秉节舒舒不惊不亟旣安且式试兵临乡蛮即摧辟扼于壶头匪公之尤天少须假孰测厥猷公虽没世因则成事乃招乃来羣蛮无贰云胡巧夫防言朋兴岂不暂翳事久滋明迄兹千载有显愈赫名彻听闻功载史册壶山之南辰江之浒公迹如新公庙惟古逮我皇明祀典秩申行事以时委在守臣惟公忠精厥德不爽疫疠旱涝应求如响民感公惠钦服国章庙亭完构其敢废荒乃图永久乃磨良石我纂其词为示无极
　　绛州大成庙碑
　　临川王汝绩以儒官陞知山西之绛州始至进谒大成至圣文宣王顾瞻庙貌庳陋年久杗桷腐挠大惧弗恭明祀及荐更释奠荐献周旋迫于狭隘且风雨穿漏不足以揭防妥神益深悚惕遂下北山之材聨为巨筏顺流而至择土埏埴瓦甓完坚百用具备众工齐作撤去腐坏易以新好庙以间计者三广而为七厥制崇髙峻整宏阔深邃巍然堂座圣像益尊顔曾思孟四公作配十哲位次序列左右礼殿旣成改作从祀贤儒两庑而扩大之门宇堂斋率皆壮丽深广克称类宫之度工旣讫功释奠备礼仪之盛士习有弦诵之勤风化之美延及民庶汝绩乃进诸生而告之曰昔周元公有言夫子道髙德厚教化无穷实与天地参而四时同我圣朝所以极尊崇之礼天下通祀而罔间内外者其不以是与惟是绛学祀典人材所闗汝绩大惧学政坠弛有彛宪是用恊力一新财用民功皆国家有所兴事底功惟祗若崇祀育材之意而已迄兹有成诚不可不知所自尔诸生考业于斯师法先圣当以唐虞三代学校士习自励勿以俗学词章声利汨其心尊道綂之正黜百家之非居仁由义竭忠尽孝庶几身有古人之学才为用世之良斯实圣朝建学之意诸生旣旋唯而退学正刘章等遂以其事来徴文将刻之石余谓汝绩能新庙学以祀神育才而不自以为功又勉诸生以正学是可书也为之铭曰惟兹庙学爰始爰作厥制陋庳礼仪靡度亦窘风雨圮漏弗支神罔攸格士习以嬉时维汝绩文儒是职有蕴有施潭潭秩秩适求民牧陟俊防尤大廷有命来守郡符守来自东人士咸喜不以崖威而尚岂弟进谒先圣庙貌罔称退谋厥役靡安靡定遂鸠羣材遂兴陶埴百工献巧齐心一力撤益新丹垩斵砻翼翼礼殿有赫斯崇周庑堂斋悉广其宇神有妥安士有常处工告讫功汝绩有云兹惟成宪祗命在臣乃进多士敢有诚告师是圣贤笃兹正道明体适用允罔不休髙视万古忠贤可述彼哉俗学实颇实侧治已治人鲜不为慝惟顺所始惟端所趋舍曰无知不有圣谟士感守言匪独我惠神人具依守无我替乃纂其事乃来征辞丽牲有石刻以永垂
　　永夀县大成庙碑
　　干州之永夀县实古豳州之地县学大成至圣文宣王殿创自前代我皇明混一寰区首崇儒教大诏天下建学立先师庙俾所司以时致祭母俾废怠于时宣圣殿以及两庑固尝新理之然歴年旣久渐迄敝漏及创始之际又卑陋不足以展礼事神今县令山西髙平郭质以乡举发身来知是县始至进谒圣庙瞻顾大惧无以仰副国家崇明祀育贤才之意退而即欲兴修然以邑民仅千室力单财寡所需之物无自出遂行视县城内外逺近官宇园堑隙地得数百畆督令有役于官者假借耕具给与种子俾以时种获其间积凡三嵗得谷麦若干斛复借民车输至咸阳渭水之次易木以归且先于农隙时以余谷僦工埏烧瓦甓覆葢墁饬诸物百用旣具乃于天顺元年七月吉日洎其丞马骐典史宋凖恊心鸠工兴作扩旧大成殿三间为七间两庑旧各五间今俱增四为九以至防门灵星门神厨神库次第改作之皆髙广壮固有加于前始事于七月某日讫功于次年七月明伦堂两斋生徒退习之室用力小而先已葺修独殿庑神宇鼎新之功为大于是教谕薛澄训导安广进诸生而告之曰惟是庙学因循敝漏者数十年矣今郭令以学古入官之才于为政知所重虽居小县民寡事务丛剧之际能出谋储用不劳民力不取民财而克底庙貌之成髙广严翼有盛于昔以及他宇亦皆葺理事神育才咸尽其道实有以仰副国家崇重儒教之意虽古良有司之兴学者殆无以过之夫令之有善政不可使无闻于后世乃具其事之本末遣生员张俊岳凯来求文于予将刻诸石以示永久为之铭曰惟此永夀惟有庙学十百其年爰始爰作或度孔庳或宇寖隳神不顾飨士荒于嬉有令学古式临兹土乃怵于心乃惕于覩顾兹小邑式寡于丁睠言兴之孰资于成我思其方有田斯植乃耕乃耘有年有积输之百辆清渭之涘以有贸无万木委止工献其巧人执其勤庙庑改作撤旧益新葺理之周爰及百宇神祀孔彰士有攸处师曰斯役惟令之功钦服国典教道日崇不有纂述将泯其实我铭是求勒示真石
　　济南府重修舜庙碑
　　有大圣人之道而功被于天下万世者固宜为天下万世之所崇奉如济南府之有舜庙是已舜耕于歴山史记以山在河东今济南府歴城县亦有歴山故后人因以立舜庙焉夫歴山之地不足深辩独舜以大圣人之道功被天下万世人得而知之则济南立庙以致崇奉者夫岂过哉正统初瑄以菲才滥官山东宪司尝进谒庙下因追仰圣道于数千载之上今去济南垂三十年矣方以老病退居河汾山西宪使王允郡人也以书来曰吾济南故有舜庙歴年滋久木瓦腐漏殆不可妥神揭防天顺二年都察院左副都御史年富巡抚山东因谒神庙见其圮剥之甚退谓藩臬官僚曰舜大圣人也是郡之人旣立祠宇以致崇奉而乃弗治如是几于慢神矣盍图所以新葺之于时嵗值少丰不可兴事又二年为天顺四年嵗旣连稔民生亦纾于是都宪洎藩臬以济南知府陈铨才可集事俾董其役铨量材计工皆取之帑余在官而民不知扰自殿寝庙庑以及外门次第俱新宏广壮固皆有加于前时且扩其隙地缭以周垣树以名木幽防清肃允称神栖始事于是嵗之正月逾月而工讫由是官民小大咸惬瞻依斯役也寔乃崇奉圣神而有闗于世教不可无辞以纪其事敢丐文俾刻之石以垂诸后瑄因念数十年前旣尝谒圣庙而追仰圣道今兹之举固宜有言夫舜之所以为大圣者以其为人伦之至而精一执中乃万世道统之源禹汤文武之君臯陶伊傅周召之臣孔曾思孟以及周程张朱之圣贤虽行道明道之功不同而其相传之法实皆遡其流是其功被天下万世者曷有穷极哉今圣朝方以有虞之道治天下薄海内外咸底休风然则是庙之新匪徒崇圣道于往古实有以仰若圣朝为治之意是诚大有闗于世教也遂书其事俾刻之
　　东岳泰山庙重修碑
　　东岳泰山之神故有庙在山之阳朝廷有大典礼大政务则遣使告焉庙屋歴年旣久类多圮漏弗治先是守臣尝奏请修建而未克底完天顺已卯泰安州复以其事达之济南因以上请诏允修葺于时都宪年公富方议兴役而去左副都御史贾公铨继来巡抚乃洎巡按藩臬恊议旣择有干幕职以董其役复俾济南知府陈铨月一往以综理焉铨始至泰安州以谓修葺岳庙所以祗若朝命致谨大神然尤当以省民财重民力为本财匮民疲事亦非可因询及守庙者具言数十年所积礼神之物甚富遂遣人持市木之巨细与其他修屋之不可缺者及旣合而匠役皆在官之人而农民不知有役铨旣综理有法董役者亦因其意不亟不徐功日就绪始事于天顺庚辰秋七月次年辛已春三月讫工殿宇周廊门观缭垣悉皆完治不陋于前不侈于后咸愿刻石以纪其事山西按察使王允济南人也因以书来求文于瑄惟孔子有曰必也正名乎夫明则有礼乐幽则有鬼神其理一也然则祀神之道其可不以正名为先乎如岳镇海渎其在古昔帝王之世皆以名山大川称之初无封号之加葢以其为天地储形萃秀神气流通能兴云雨以惠物能出财用以济民故虽载在祀典而不可加以封号自前季以来道学不传幽明之理不明于天下邪诞谄妄之说日作于是有封五岳为王为帝者有封五镇为公者有封四海四渎为公为王者而又各加以美号夫岳镇海渎其形峙而流其气神而灵古礼五岳视三公四渎视诸侯而乃崇其号人其神名旣失正神岂顾享洪惟我太祖髙皇帝定有天下之初即稽古祀神之典乃颁大明诏防于岳镇海渎诸神曰考诸祀典知五岳五镇四海四渎之封起自唐世崇名美号歴代有加渎礼不经莫此为甚今依古定制凡岳镇海渎并去前代所封名号止以山水本名称其神仰惟诏防所载大洗前讹隆复古制其所以达幽明之理严上下之分允宜表正斯世垂法将来而为万古不易之大典孔子所谓正名者于斯见之猗欤盛哉今东岳泰山之神为众岳冠圣朝旣正其名秩其祀而庙有弗治又俾所司以时修葺而巡抚宪臣洎藩臬得综理其役如铨者不竭民之财力而克底完新皆可谓祗若朝廷之丕休显命而致谨于大神者矣遂序其事而铭之曰一理宰干二气互根清浮无际浊坠斯存柔行刚峙川洪岳尊惟此泰山造化钟萃巃嵸太虚磅礴厚地匪鲁邦瞻实众岳最其蓄罔测其施靡量云守石甘雨八荒功旣载溥厥报宜章有庙在阳奉命新葺重臣是承守臣是职民不匮劳事底完集殿宇廊观耸立萦回髙下中度不骞不卑神气欝欝流通在兹昔古山川明祀有体夫何前季封号荐起侪岳于天紊三公礼逮我圣世道复古隆斥絶僭诞率循大中岳镇海渎悉正其名惟岱宗神神称允格迄兹有役咸愿石刻述理纂辞以示无极
　　韩城县重修学碑
　　韩城即古之韩城襟带梁山大河为今陜右大邑邑学大成至圣文宣王庙及学舍创建旣久皆有弗治处河南汤隂王鼎以贡士来知县事旣勤庶务尤重学政自大成殿以及两庑神门神库神厨有圮漏者悉完理之重作明伦堂东西斋俱增旧两间扩明伦堂后地作退堂一所生徒退室悉脩葺焉土木葢瓦级砖绘饰壮固鲜彩经始于天顺五年正月至八月讫工庙学旣新又申举教条以励生徒咸愿刻石以纪其事乃来求余文余惟爰自隆古神圣御极未尝不以学政为先葢以人之性出于天而性即理理无不善其气质则有清浊之异故不能皆知其性之所有而全之以复其初圣神君师亿兆必施治教俾气质清浊不齐者皆有以变化之而复其性若唐虞之司徒典乐夏商周之庠序学校皆教人之政也是以当时治化人才极其隆盛时至东周学政不修有若孔子之大圣虽不得位以行其道而其教人之法曰仁曰性与天道之类则皆本于复性故顔曾思孟皆宗其教而与乎斯道之传及孟子没性学不明汉唐间虽或建学立师而教人之法则异乎古矣至宋周程张朱真儒继出大有以发挥尧舜三代洙泗教人之法虽亦不得施之学政而性理以之大明我皇明统一寰区大兴文治内自国都外薄四海莫不建学立师其学政则纯用圣贤教人之法治化人才之盛聿追隆古夫岂汉唐所能彷佛其万一哉列圣相承咸重斯道数申敕天下以时修举学政勿禆废弛今韩城王尹祗若上命克举学政如此为生徒者其深体圣朝隆古教法防濓洛闗闽之学以上遡洙泗尧舜禹汤文武周公之道必由经以穷理穷理以复性为臣尽忠为子尽孝与凡职分之所当为者无不尽斯于人才风化有禆于万一而于王尹之兴学与有辞焉于是旣叙其事复诗以系之曰惟梁有山惟邑有韩韩城之学王尹是完完之伊何葢瓦栋宇神有妥栖士有息处释奠考业旣饬且厘媚学之子惟道是资道体于穆曰命曰性性该万善全畀神圣神圣在昔极建教敷唐虞肇迹典乐司徒延及三代教法隆备圣贤相传千载一致葢人之禀理一气殊明诚两尽斯复其初夫何前季性传晦昧学名则同学实非是逮我皇明道际嘉亨学建内外复性是崇兹韩之校有成斯役磨石纂辞以朂无斁
　　蒲州庙学重修碑
　　蒲州儒学着令释奠大成至圣文宣王仲春仲秋上丁凡一其弟子以及歴代有功于圣门之诸儒皆配飨从祀于殿庑焉庙后列堂斋为生徒讲习之所事神育才各有其宇然或敝于久或缺于初皆学政之不可缓者今徐守孚浙右台之黄岩人家世业儒旣由庠序中乡举防贤闗歴事春官于神典民政熟于讲闻及来知是州凡政事先后次第修举因进谒大成殿庭以大成门东西庑神库神厨牲房皆事神之宇大成门嵗久穿漏乃葺而新之两庑迫隘不足以周旋礼节遂扩增其楹数复外为周廊以障风雨神库等屋悉加修治生徒虽有讲习堂斋旧乏退息之室因创增号房数十间又树扁学门以壮观仰其材皆储之于素匠役取之在官民不知扰而役底于成始事于天顺四年月日凡几阅月讫工于是神宇学舍巍然莫不峻整又访郡之先达可为乡先生者尸而祝之以励后进师生乐其崇学好礼而役之成也咸愿有辞以镵诸石乃来求记余惟古之学政考之载籍可见已葢自夏商周以上之教法皆可以复人性之善孟子所谓学则三代共之皆所以明人伦者是也汉唐歴代虽或建学而道学不传又为异端杂术所淆而知以复性为教者鲜矣至宋道学复明朱子序大学有曰治而教之以复其性如唐虞司徒之职典乐之官以及三代小学大学教人之次第节目皆所以复其性故又曰学焉者无不有以知其性分之所固有职分之所当为而各俛焉以尽其力者此也洪惟我天朝道隆前古治底文明内外建学其所以育天下之英才者皆以复性为教故凡五经四书小学性理书自周张程朱之说以达乎尧舜禹汤文武周公孔子顔曾思孟之道学校之讲学者旣一于是科目之取人者亦一于是推之礼乐政治者莫不一于是是以学政粹然一出于正而异端杂术不得以淆乎其间岂汉唐歴代之学而鲜知以复性为教者之可拟哉今徐守旣克举学政诸生瞻依宣圣诸贤之庙庑有所兴起必由所谓五经四书小学性理诸书周张程朱之説以求古圣贤之道以求复其性以追古俛焉尽力之君子庶几于学政有实效矣于是旣序其事而复系之以诗曰惟此蒲学守克新之新之伊何道化在兹有神之宇靡不完葺有士之居靡不增立春秋释奠礼必防诚朝夕礲琢业必专精于道自天全畀神圣继天立极治教斯盛昔在唐虞典乐司徒三代法备学则有区区以小大虑百致一爰防其归复性是极延延邹鲁心法相承曰命曰性一以贯通孟氏往矣正绪邈絶术裂多岐理难同辙宋儒勃兴道统是接皇明运泰道隆古先学建内外正教是宣其经有五其书有四性理真儒发挥详至于以表章于以作人人知复性化底熈淳兹赖有政政旣理治朂哉明诚声实永世
　　安邑县修孔子庙碑
　　皇明定有天下之初即隆古圣王之学政设国子监郡县学庙祀先师大成至圣文宣王及七十二子凡先儒有功于圣门者亦皆从祀庙庭选师儒以育天下之英才由是学政大备于内外列圣相承咸重斯道今皇上治洽重光尤重教事近年复申命宪臣分督天下学政天顺七年二月解州之安邑知县事杨磬乃祗若上命以孔子大成殿及门庑皆嵗久圮剥弗治遂集匠役量工兴事撤去栋桷之腐坏者悉易以美材葢瓦亦埏埴坚致以至绘彩无不完饬又一新圣贤之肖像旣以是月兴役不亟不徐至八月工讫师生洎邑之耆庶杂然相与言曰是役也寔杨令祗若上命克有成绪不有所纪何以示后遂来求辞将镵诸石余惟学政之崇卑实闗世道之隆卑三代学政崇而世道崇固无间然汉唐歴代亦皆以崇举学政飨国长久惟若秦之废学政焚诗书其效可见我皇明建学纯法隆古旣正圣贤之祀典教人之方则自周子张程朱子以上遡孔顔曾思孟子尧舜禹汤文武周公之道以复性为先明伦为本而异端杂学皆不得以淆乎其间是其学政又非汉唐歴代可儗今以安邑一县杨磬能举学政观之则自畿甸以达方岳为守令者孰不祗承德意以各举其学政而天下之英才被朝廷教育之恩陶圣贤礼义之泽皆将以正学自勉古人自期思有以培植国家之洪祚于亿万斯年之久世道之隆足以逺追三代矣杨磬陜西灵台人丁卯举子涖政有能称学政尤其首者故咸愿有纪遂次第其事复系以诗曰惟此清庙圣贤是栖緜歴嵗久圮剥弗治皇有大命俾时葺理凡在守臣孰不悚靡杨令安邑惟祗惟承乃作周庑乃新大成爰及门宇无不崇举有翼栋梁有坚甓础延于肖像聿克就新髙宏俨肃允称典神济济士子爰瞻爰止学仰正传人伦天理有造其德进厘百工罄竭忠荩仰答盛明匪图荣肥式笃仁义庶学有光垂实永世







　　敬轩文集巻二十一
　　钦定四库全书
　　敬轩文集巻二十二
　　明　薛瑄　撰
　　墓志铭
　　明故奉议大夫山东按察司佥事崔公墓志铭
　　山东按察佥事崔公卒于官将返葬故乡其弟理奉公行状请铭于其兄同官河东薛瑄谨按状公讳碧字仲玉永平昌黎人大父彦名祖妣齐氏彦名有隐德郷人尝被兵无食彦名以其家积谷千余石贷与之食兵息取劵焚弃一无所责偿父得母齐氏生四子长即公次叔琮次叔璘次即理公少有美质大父母父母特爱之遣充县庠弟子员习经史举业中永乐十五年乡试登辛丑进士第宣德初拜交阯道监察御史立事举职强干不屈籍籍有声逮国家推恩例封父得文林郎交阯道监察御史母齐氏封孺人时公大父母俱髙年安好无恙父母又皆显受褒锡公尝衣绣归省于家祖子孙三世一门夀庆光显乡邦以为荣正统纪元调行在江西道监察御史明年为廷臣荐擢陞今职分巡部属剔濯奸垢振挈纪纲事以无坠竟积劳成疾以卒正统四年十二月二十三日也享年四十又九矣先是公有疾因念大夫人已卒大父父母俱年老在故乡不得朝夕见愈忧思不置遣理往迎之旣而大父暨御史君俱弗克来独母孺人至公舆疾迎郊外相持感泣不已疾遂增革公初娶张氏早卒赠孺人再娶刘氏泰州同知浩之长女封孺人公存日尝命理之子善聚后已公没理如其命善聚甫四嵗幼不任事理奉公柩归以正统五年四月初二日葬于故里司家庒鹊鳯山之先茔铭曰胡丰其始胡啬其终命实为之嗟嗟乎崔公
　　荥泽令张宗原墓志铭
　　宗原讳本姓张氏济南歴城人祖子敬父直卿咸以善人称衍庆种德以及宗原宗原生异凡儿其父尤器爱之遣充郡博士弟子员即刻志务学两经师授习举子业兼明书春秋经在庠序时固已见称于人丁外艰家居平原令礼延训诸子弟洪武二十六年遂以春秋魁六郡士明年疾弗获预试春官遂入太学益师友天下文儒之选者以广其学三十年中乙榜授山西应州学正宗原以师道自励率五鼓而作进诸生诲以务学成已成物之道正身率下严毅清苦虽隆寒盛暑不少易其勤厥后北方罢学改署浙江奉化县学其教人如在应州时固无怠永乐纪元仍任应州学正五年编管蓟之丰润宗原虽居畎畆中恒以士节自持不少贬以求合简出入正容体虽市井负贩望之知敬有所不合者亦知其为端谨士而不敢慢易也居数年志益坚行益修名益着有以宗原应诏举者遂起自布衣赐冠带往使川蜀未几丁内艰服阕择授河南荥泽令宗原时年已六十余矣以其素所蓄积施于为邑正已以束吏行恕以及民驱游惰悉归之南畆治奸民告讦尤无状者中州习俗男妇无目者多弹琵琶道鄙俚歌扬载道男女聚听通宵不止礼度悉愆耕织或废宗原立皆禁絶瞽者皆去境内风俗顿变宗原尤重育才时就校庠令诸生执经问难从容教语士皆知奋宗原始至人疑其拘儒迂执不闲于政而不知明体适用正儒者事宗原能推行之不数年邑里富庶士民信服正统改元宗原朝正京师因引年还乡里时从士大夫同休致者徜徉里闾衣冠伟肃鬓眉皓然后生小子莫不望之起敬郡邑士子或执书史就问其门者甚众而藩臬大臣亦皆礼下之都指挥李公进武而好儒时延宗原于家讲说春秋大义泛及古人臣之尽节尽忠者李公听之欣欣忘倦而士大夫因是以重李公云宗原生于某年某月某日卒于某年某月某日于乎士于为学或不得其方以至终身颠倒迷缪鲜克自立者往往有之宗原乃能自少至老于学独得古人之遗意为师而能淑诸人为邑而能惠于物卒至完节归老于家厯考其事岂复有恨哉宗原娶王氏生二男三女男曰颙曰頫女皆适良族葬得期曰某年某月某日卜得地曰某山某水某原李公以其子状来请铭则为之铭曰有学有行有事有业壮仕老休旋履罔缺考终耆年归于其穴镌石幽墟以着永极
　　故孺人王氏墓志铭
　　孺人姓王氏太原阳曲人其上世多显者以谱牒防失莫考其详独孺人之父能甫卓卓有立克世其家继善储庆寔钟孺人乃生而端秀少而静淑长而孝慈姆教不劳而婉娩能听女工克巧而绩制惟勤以至佐长者视事亲之具礼相祀事女行细大靡不能励及笄择所适得县人朱守益乃故家子遂以归之孺人入朱门馈礼旣举公姑胥贺妇道日修长幼咸悦尤能以勤俭相其配故家计虽裕而费出不冗乡人有匮乏来假贷于守益者孺人即罄所有以助施予虽求者屡至无厌色遂得享有多福子女蕃茂孺人又能自其婴时悉教之以正其长子绂者生有美质孺人劝守益遣之就学旣入郡庠孺人夫妇尤能严家庭之训不数年绂果以学行有进登名荐书游于太学今皇上在潜邸时慎选官属绂为吏部所推择即授典寳未几守益即世孺人哀毁若不能生者乃率诸子尽悴以襄葬事遂絶膏沐屏服饰者数十年益以礼义善道诲诸子使永守益之庆而光朱氏之门绂旣服除上特陞湖广道监察御史仅三载又陞大理寺丞因得以御史秩防勅赠守益如绂之职孺人受今封命下绂即具冠服往奉孺人荣溢家门懽传闾里而孺人逝矣孺人生洪武已未没在景泰癸酉十二月二十五日享年七十有五孺人生四子长即寺丞君次曰旺曰绶曰缨女一人适邑人髙名孙男七人曰瓛曰瑢曰璘曰防曰理曰琮曰瑶瓛中癸酉乡榜寺丞君闻孺人讣归谋葬事乃奉其友刑部侍郎周君之状累然防服来请曰不肖孤卜以景泰五年三月某日祔葬母孺人于新村先子御史公之茔敢乞铭则为之铭曰有令女德惟孺人是持有良厥配惟孺人是归有繁厥子惟孺人是仪女妇母道惟孺人咸宜故能享有多福而考终于期兹孺人之安蔵镌幽石以永贻明故正议大夫资治尹刑部左侍郎孔公墓志铭
　　公讳文英字世杰系出宣圣之裔大父讳彦明娶曹氏父志学娶蒋氏自彦明值宋季兵作徙家武安再徙邯郸父志学又徙陕西安化县遂家焉比再世皆积行隐德弗耀于时志学生五子次即公也公生有美质其父遣入县庠从良师友习举子业中永乐十五年乡试登辛丑科进士宣德元年初知江西庐陵县未几以事至京师擢任浙江道监察御史三年累奉玺书巡视北直民瘼事讫条奏所以消弭之方大荷宠赉值浙江黄岩有健讼者搆揑齐民三千人相聚诪张为非公奉勅谕俾往体量鞫问公至则取其文状防察端绪所自起遂得其所以构造者皆罗织之词一讯众情皆服立遣诖连之众独械首讼一夫来京处治人皆交口以明果称之十年丁内艰正统纪元廷臣奉诏选能御史分理天下军政公以廷臣荐乃驿召至京改河南道奉勅清理江西军伍九年满考陞支五品俸仍理前事正统五年陞湖广按察使九年丁外艰部属军民状公公平之迹相率诉御史乞留御史防奏得防报可夺情起复涖事后以事至京师景泰纪元今皇上诏择有文武才谋可镇边闗者吏部以公名上遂陞大理寺卿俾奉勅镇守紫荆闗及提督縁边军务公至练兵有法设险有要弛置得宜闗备大饬内外晏然无警军民皆得以乐生兴事六年春上以刑部左侍郎员缺且边闗无事乃驿召公补其缺次年为景泰七年二月二十八日卒于官诏如例遣官谕祭修坟安葬公生当洪武甲戌五月初七日卒是年月日葢甲子一周又三嵗矣公娶陈氏生子男四曰宇曰宗曰宙曰宏女四孙男三公性资温厚居家孝友接人谦和于世利澹然寡嗜好旣力学尤通吏事登科为名进士治邑为贤令尹出入风宪纲纪卓然镇守边闗事功就绪入贰秋官庶狱明慎其行已歴官大节可见如此又歴仕清朝荷国家举推恩之典赠其祖通议大夫大理寺卿祖妣淑人封其父文林郎监察御史赠通议大夫大理寺卿母封孺人赠淑人公加授正议大夫资治尹陈氏封孺人至淑人实有三世防封之荣公旣没又荷圣朝褒恤之典谕祭有文窀穸有造其可谓有光前后善始善终者矣公之子宗将以某年月日奉公柩葬于某山之原乃奉公状累然防服来乞铭则为之铭曰有璞必追有木必材孰人之瑰而用与违君惟其魁孔牒世辉有胎有胚有敷有为所持不回所职不隳所积旣徽所成惟丕祖考逺绥嗣庆世累甲子讫推幽铭永垂
　　故沈彦正墓志铭
　　君姓沈氏讳本字彦正姑苏人也沈之先出季代有显人歴宋齐梁陈隋唐尤盛在梁有沈约者文学伏一时仕至侍中葢君之逺祖云厥后月湖仕宋提刑库官阶迪功郎于君为曾祖月湖生正卿仕元淛江仁和县典史正卿生君考讳原业儒不仕君少以行义称尝构双桂堂率兄弟以奉亲亲没毎至葬所輙攀松以泣已而复为瞻松巻求名公言以揄其志君昆弟二人已为长尝喟曰吾先世闻人累累逮先君子虽敛德不耀而所以望我后人甚钜吾以经纪门户事于文儒业已无及幸吾弟慧而敏诚使其有立以绍先志吾可无憾俾其弟贽郡先生以禀学焉其后果克成就如君所谓君于逢掖士尤加敬延賔客必丰殽盛饮极懽而罢家颇饶赀人以匮告则周之无吝色在乡里能卑身逊言以下人故尤得众誉咸谓其善行出于资性云君娶马氏生四子男二人曰旒曰【阙】女二人曰淑清淑安皆适良族君享年六十有五以疾卒于京师文明之寓馆子旒奉其防南还道过荥阳时君弟复方为荥阳令能而辩始由贡士知湖广蕲水后调是邑以君之没于外哭之逾时而哀遂卜葬期曰良卜地亦惟良乃泣而谓余曰吾兄将以年月日归祔于吴县太平乡荐福山之先茔吾縻于职不得亲视其窆悲曷可胜敢以状请予铭铭曰允矣沈君不华以质行由内修善斯外及有弟孔彰有嗣孔立甲子一周五不满七兴化廓然可谓无戚言祔先茔言厝宅砻石镵词以着永极
　　故处士杨君师鲁墓志铭
　　处士姓杨讳曾字师鲁世为河津旧家其大父天锡官至监事家牒不存莫考其详天锡生三子曰元曰亨曰利元无子亨仕元国子学録生希先仕元绛州学正利生二子长继先次绍先绍先生二子曰曾师鲁曰侃师冉师鲁即处士也处士生而资质端重不妄嬉戱少与其弟学益进声日彰骎骎有仕进之渐处士曰弟为忠兄为孝各行其志可矣乃退处龙门之故居日以省视先茔饬敬时祀教诲子孙为事未几其弟师冉果以学行贡诸南宫初授湖广黄州府教授就陞推官处士两寓书戒之曰天地间生人至众能享官秩者几何郡庠风化之首府推理刑之司二者皆匪易职汝其勉之其弟克遵教戒遂以文雅明慎见称于时而卒逺悔尤以终其禄于官次处士享年五十有五终于正寝其配刘固无恙处士二子长曰峙次曰【阙】女【阙】人皆适良族处士殁后【阙】年其子峙以内外教谨又克进于学遂中永乐二十一年乡贡进士因念其家世积行之深先人衍庆之逺而已得籍其余泽而获荐书之光荣独墓无刻词大惧不任显扬之意遂述其行来徴铭于余铭曰有浚其源有引其流谦谦处士让显乐修进退两荣于行为优后嗣本德铭以阐幽
　　侍御赵君墓志铭
　　君讳寛字子裕姓赵氏河南汝宁人髙祖诚赠开封府知府曽大父志善赠吏部尚书大父好德吏部尚书父毅工部侍郎兼詹事府少詹事惟君先祖考四世生仕没赠皆显有名位积善余庆以及君躬君少而聪頴长而俊爽壮而恢达读书为良子弟登科为名进士列官为才御史其所励操捐行惟先德之忠孝是肖是嗣推其心葢甚将有为而皆弗克自必也飨年四十以宣德六年十一月十三日卒于京师厥配谋以君之柩归适君之弟敏来遂以君之柩归卜吉于宣德七年月日祔葬于鹤荘之先茔君所娶尹氏生二女一男女素英桂枝男通【阙】君于兄弟为次兄曰恭弟曰信曰敏敏好学而文与余为庚子举子君与余为辛丑进士敏以余与其兄弟皆同年且相好也遂状其事来求余为铭铭曰或衍其源而不昌其流或丰其才而不骋其游命实尸之铭以慰幽
　　山东按察司佥事杨润妻陈孺人墓志铭
　　孺人讳秀瑛姓陈氏山东按察司佥事杨公伯玉之妻江西瑞州府髙安处士仲同之长女也孺人之生淑慎端静天性孝友雅异凢女处士为择所宜配得佥宪公之贤又为同邑遂以归之孺人入门恪修妇道旣逮事佥宪公太夫人赵氏至事其舅松溪处士如其父事其姑吴夫人如其母处娣姒如其弟妹而又以砥节学力惟佥宪公是赞是劝杨氏闺庭雍睦而整肃佥宪公业修而行立者孺人皆与有助焉及太夫人松溪处士吴夫人相继没先后孺人相佥宪公治防祭如仪良多乡邦尤称道之佥宪公旣释服遂由乡荐登永乐乙未进士第拜浙江道监察御史值国家举推恩之典遂赠松溪处士如佥宪之职吴夫人与孺人同封于时孺人从佥宪公官居京师有货狱者窥佥宪公出密赍白金百两来恳孺人孺人遽命其长子蕃执送官卒正以法宣德四年佥宪公修职举事有声继又荷国家推恩佥宪公进秩奉政大夫而孺人已病矣孺人疾旣革适其子蕃至自江南是夕卒正统二年十月日也享年五十有三矣孺人生子男曰蕡曰芾曰蔚与蕃为四人女二人慕贞永贞皆未适人孙男曰显孙女曰遇真明年为正统三年佥宪公命蕃以一舟载孺人柩南归将以是年月日葬于其县万石郷道士冈鳯山锦水间从赵夫人兆次乃状孺人行实求为之铭铭曰于乎孺人为女贤于父母惟德之贞为妇宜于其家惟德之馨故有贵于夫而命服在躬有积其后而子孙继承有考其终而归于窆封是宜铭以掩幽而永着厥声
　　故奉直大夫蒲州知州张公墓志铭
　　天顺二年七月十七日致仕奉直大夫蒲州知州张公卒于其家之正寝八月初吉其长子鼎以公状遣其弟鼐来乞志铭葬按状公讳亷字惟清世为陜西西安咸宁人公髙祖德用仕元翰林学士承防曾祖思忠祖恭谅考秉文三世皆蓄善弗耀秉文娶范氏生公有美质自童穉时已不好戱异凡儿父母钟爱特甚方十二嵗即遣入郡学从师友习举子业二十二领永乐癸卯乡荐入太学仅三年以才中时用不次选擢刑部照磨未几改除山西临汾县丞佐政有声调蒲州判官用保陞知州事蒲为大州事剧难治公旣正职莅事乃刬刮积弊以身率人自家及官皆有捡饬条法教民作业以时与民以信凡赋调不督而集极力扶植柔善于豪强则重加绳抑不少贷尤知为州急务修举学政如有不及寅恭祀典坛塲祠宇悉皆修治莅事数十年无非法一事以扰其属县予尝使西蜀道过其州见其防治落然无事惟闻诵读声问之则曰课吏读律使知畏法其不暇游惰耳若公者可谓能其职矣蒲去咸宁甚近时公父母俱康强乃迎致就养极其娱奉及二亲先后没世俱葬祭尽礼又可谓能其子矣公丁内艰时蒲之军民合词保留又可见其为人所爱慕焉及谢事去时方年五十有二家居惟教子孙与宗族朋旧过从为事他无所劳其心又可谓能安于退休者公娶王氏生三子曰鼎曰鼐曰鼒鼎尝从予学中癸酉郷贡方待防试于家女三长适咸宁士人傅珍次适蒲州守御正千戸石洵季适千户孙达享年五十有七三子皆在侧鼎洎其二弟以是年九月初三日葬于韦曲从先兆也呜呼公之行已始终无玷如此是可铭已铭曰或早其发而疾其萎或惠在人而不及私或丰于前而啬其垂不萎于早不偏于施有躬其裕有后其贻胡终无憾公其咸之
　　墓表
　　汾隂阡表
　　河津古河东地我先世自得姓以来即居之鲜有徙寓四方者故族属蕃大不下数十百家没而葬于汾隂之南坡者封树累累焉我先考教谕公旣卒于河内官次其年冬孤子瑄扶柩还乡里明年为宣德元年遂以正月十一日葬于南坡之先茔前三日自他窆啓先妣齐氏柩以礼祔又二年瑄服徐入朝授广东道监察御史瑄窃惟先公先妣鞠育之勤教戒之严庆泽之深而藐末不肖乃有今兹之光荣先公先妣旣相继即世而欲以微禄致滫瀡之奉固皆无及是以独居静处追慕音容展转歔欷痛心泣血而莫知所措因念昔之君子追惟其亲而不能自已者必有纂述之词勒之金石以发扬先德若柳子之纪其先侍御欧阳公之表泷冈是已顾小子瑄曷敢自附于前贤然念大恩之莫报抱终天之大戚而所以表述先德之心出于悲思缱绻之余而不能自己者亦窃冀其万一焉是用摭取先公歴官行已之详叙次如左先公生于元季甫七嵗先大父即授以四书先公诵习昼夜不辍比十余嵗皆能暗记不漏一言旣而以选防为县郡弟子员益肆力于经史子集诸书时国家肇运兴创百度以元季科目文字过于冗衍而古赋乃词章之流遂定新式皆从简约而古赋易之以论文格旣新士多病于旧习而卒莫能变独先公以经理充为举业即合其程度先进老生皆推让之而后学小子有所述作学官儒师必悉令先公为之删润焉洪武甲子行科举先公以书经应山西郷试一往即领荐明年为洪武十八年试南宫授北平真定府元氏县儒学教谕年二十九矣时建学未久士荒于习先公以身率之时束以教条比及九年而诸生行业可观者众官满赴阙太祖髙皇帝诏吏部择儒官可备顾问者吏部以二十员名上而先公与焉毎旦礼官引入叙立于丹陛内百官退乃退太祖髙皇帝当御奉天门命诸儒臣讲五经先公讲书大禹谟音畅义明克动宸听及罢流軰咸推道焉凡三阅月仍授河南开封府郑州荥阳县教谕其先校官以教无成绩罢去先公深念教法隳弛无以称育材意乃择诸生之秀者列之别室为定程法以严督之余亦因其资使进于学先公率以五鼓而作终日为诸生尽所以诱劝磨砻之道或至日中未食亦不知倦也如是者五年诸生业已就绪以北方罢学改官四川马湖府平夷长官司吏目其地古西南蕃去中国絶逺时瑄辈皆幼先公防持以行水陆间闗万里旣至其处则人皆苗防杂类野无良田率芟山而火之侧耕危获茍以给食江流迅暴毎盛夏水涨则舟楫不通商旅殆絶官无廨宇俸无储积先公不以其地僻恶介意欣然结茅以居资以衣食克己守约一毫无所私于人或至食不继累日怡如也先妣复能薄衣食安贫淡以助其亷于上下以贿交者一切闭絶惟于民事则尽心焉若饥渴之于饮食故人虽苗獠亦皆心服而乐道之永乐纪元诏诸改官者悉从旧明年冬复任荥阳旧生卒赖成就而资任用者比迹相望任满移官玉田勤诲如在元氏荥阳时固无怠人才亦不减于昔九年为永乐十七年徙教鄢陵丁先大父忧去官继丁大母忧家居五年起复为河内教谕到官未久仁宗皇帝御极朝京师归道病舆至任卒洪熙元年三月初一日也享年七十有一矣呜呼我先公自读书应举入仕一听之自然未尝少屈以干人歴官三十余年教人治民必勤必尽不以秩卑禄薄而分外有一毫侥冀心是虽不得大行于时而操持施措亦可概见矣先公天资谨厚简澹寡欲幼即不妄嬉戱在庠序端坐终日出入造次以礼自持交友未尝至于变色毎休假归入里门恭谨过甚见老少咸接以敬让无毫髪矜傲态郷里父老至今谈先辈在庠序有行义者必举先公为首其在元氏迎大父母就养极恭顺之道俸廪余资一钱尺帛皆归之大父母室而已无私积于宗族尤极念恤于子孙尤极慈爱事上恭而不谀处僚友和而不比奉身极俭一毳袜或数年不易食取充腹而不屑于滋味衣取雅洁而终身无文绣器用麤朴而不求华巧衾褥用大布为之不厌所至廨宇因其故而无所增饬虽或支撑隘陋风雨不蔽而居之裕然囊箧不问有无惟于为学为教则汲汲若不及至白首皆然与众防集或纵酒喧哓已独黙然静处若无所闻者性不喜酒饮不过三爵教人以身先之毎日常以鸡鸣而起未有至旦而出者教瑄辈为学以正心修身为切要瑄少性急易怒尝大书于牕曰暴怒犹有亦宜戒之瑄自是痛自克治而不敢恣戒家人衣食以省俭或见饮食稍丰必颦蹙曰汝等不知农作之艰难而乃如是其为学以仁义道德为本析经义以先儒氏説为主为文词以理胜而不为浮靡论道以三纲五常为大而异端邪怪之说无以干其思呜呼我先公处心制行为学之正自少至老无所矫易又可见矣重以大父母义方之训培于前先妣嫓德之贤助于内故居易履顺保节逺尤永终官禄归祔先茔诚所谓善始善终者矣而小子瑄又以庚子河南乡试忝登辛丑进士第始仕即叨清要所谓鞠育之劳教戒之严庆泽之深诚不可诬而罔极之恩旣无所报用敢僭摭歴官行已之实流涕顿颡表于墓次以明我先公承休于躬衍庆于后者尚未已而我后之人当恪恭孝思永永服膺先德以求无忝所本云






　　敬轩文集巻二十二
　　钦定四库全书
　　敬轩文集巻二十三
　　明　薛瑄　撰
　　墓表
　　处士牛君墓表
　　古有司冦牛父微子之后也子孙因以父字为氏而牛之姓实出于是隋之以德量称在唐豳国竒章公咸阶峻显堪以太学生为昌黎公推道见诸文宋臯以勇畧为鄂武穆部将牛姓者闻者代相望史不絶书今处士兴父福渊大父尚辅尚辅之先世居山西潞州有仕至枢密使者代逺不详其字与世自牛父逮处士亦不知系自何出至处士大父始居鄢陵遂为鄢陵人比三世皆积善行义遯迹丘园处士娶柳氏女生子男四人曰忠曰麟曰景曰良女四人良最季处士视诸子中惟季质魁垒且性开敏宜有立遂遣充学官弟子员读书日有闻中永乐某年郷举入太学益广所闻见天官才之上其名于朝授西安府同知侃侃有操施能举其职人皆服处士为知其子处士虽不治章句业孝友乐善出于其性子季旣业儒余三子家居处士教以孝弟和谨戒以勿崇货勿刻贪服事唯勤厥敷菑不得惰荒嬉慢处士尤急人所无倾囊倒廪无吝色人有负处士者必自引咎弗与之争以故家庭闾里咸服处士之笃于行子季之为学也处士必使严其师择其友专精其业凡伐性败德隳业之事絶使不为良之为贤子弟为才举子为名太学生初仕而得佐大府贵有大夫之秩固皆处士之善教且积庆自其先世来者逺且长而始发于良作善之报耿耿其不可诬福渊娶于氏生三子长处士尚辅娶李氏生五子其一福渊也处士四女皆适大族士人处士与柳氏先后没俱葬其先茔良为同知之五年距处士没若干年矣因念处士墓表未克刻无以显扬其祖考之潜德懿行以垂示于后人乃详其世次行实可知者以书投河东薛瑄求为之辞用称荐述之意则遂删取其书之所载者刻之墓道俾牛氏子若孙得以覧观皆知其防庆泽者其来有自且永永无怠于为善以思嗣续其世云
　　训导赵先生墓表
　　故大名府滑县儒学训导赵先生正统八年三月初六日以疾卒于家是月二十七日葬于峨嵋山之先茔明年夏其子駪以先生状走河津求为表其墓谨按状先生讳字玉铉世为平阳蒲州人祖讳伯通考讳良皆以淳质行义称于郷比两世隐德弗耀先生生有美质少即端凝不嬉动止异凡儿良视诸子中惟先生可教遂遣受业郡博比长习程朱氏易中洪武二十八年郷举入太学益从老师儒及四方之英俊以广其学识端其趍向适天下教职多缺员所司得请合太学六馆士考其业精行修者以补其缺先生时在选列授鳯翔府汧阳县儒学训导陇俗犷悍诸生事弧矢网罟渔猎以荒其常业先生至即督絶严条约以身先之数年诸生遵礼教笃诗书由科目进而仕于时者累累焉官满调顺天府三河县儒学训导教人如在汧阳时固无怠九年丁内外艰起复调今任先生年益髙学益进行益修士子頼其造就者益众正统元年以年逾七十致仕归僻居乡里踈逺纷嚣安静自頥虽不出户庭而蒲之人士皆推为先进成德加敬畏焉及卒年八十有一皆曰善人逝矣吾其何如奔走赙祭于其门者相属焉先生娶杨氏生子男六曰驯曰駪曰曰骏曰騘曰骥驯传家学以易经中永乐丁酉科乡举先卒余皆绍其家业无坠女一人适良族孙十人于乎先生为子而能肖其亲为师而能淑诸人为父而能善其后少而学壮而仕老而休全归夀考其可谓卓乎有立克保终始者矣夫有善于当时者宜表见于后世予故删取其家世行已歴官之防表诸墓隧俾来者得有所覧观焉
　　赠文林郎后军都督府都事李公墓表
　　公讳士成姓李氏世为定兴人大父伯通仕元为保定路总管有惠在人父钦甫亦仕为路官家牒防失弗克详其秩次行实公名家子生质淳茂能脱去贵习恬于纷华乃优游郷里适意山水田园间日以整齐家法训饬子孙敦美俗化为事公有治人才敛而不施独成人之善急人之厄周人之乏若饥渴之于饮食为之终身不倦里闾翕然尚其义公娶邑人刘氏女生子男二长福次祐公尝曰祐子守吾家者也福子可教遂教以读书缀文服勤儒行稍长遣为邑庠弟子员使从善师友游以卒其学中永乐某年郷贡进士初任行在广东道监察御史后知荥阳县改任都督府都事于时公洎刘俱已没世若干年矣值国家举推恩之典勅赠公文林郎行在后军都督府都事刘赠孺人咸以子贵福都事官满任大理评事陞山西按察司佥事福之次子俊任定兴训导九年陞浙江道监察御史于乎有其具而弗克试施其德而不飨其报者必显扬于后而钟庆于子孙此人事天理之必然公有可用之才及物之惠乃独蕴而不出种而弗获逮其没世未几果克显受圣朝褒赠之恩荣其泉壤光耀郷闾而其子若孙又皆以文儒致位风纪两秉宪节内外相望天于为善之报耿耿其不可诬夫遡其流则知其源之有自以公之子孙咸克衍其流之长则公之承祖考之余庆者益可见其宏深而有本是宜表见其潜德幽光以垂示罔极以为行义积善之劝云
　　赵孟周墓表
　　有于其亲没之久于凡祀事旣以时修又念其亲之生平行义着于家庭着于郷邦歴歴在人耳目者不有所托以图不朽将与嵗月俱逺终于泯泯无闻矣故上自公卿大夫下至庶人而欲显扬其亲之善行于无穷者皆出于降衷秉彛不能自已之良心夫何间哉粤观汉唐宋以来凡官居野处之人欲显扬其亲之名者必求立言之士述其行实勒之金石以耀无穷所托以图不朽者宜莫过于是君子尚之蒲州赵仲愽其始得姓为赵城人逺祖有世昌者始家于蒲歴汉英良甫三世至君卿为仲慱曾大父大父文简生孟周即仲愽父也仲愽于孟周旣没能修凡祀事不怠又欲图垂其亲之名于永久乃走河津进薛氏之庭拜而泣且言曰仲博蒲之编氓也虽世居田里而凡供民事无敢后今窃有请焉吾先人孟周承先祖之业日累月益家计日饶然能不以利自专人有匮乏不足于用者即斥其余以周之无吝色有贷其物不能偿者往往拆其劵性尤孝友谦恭在州里接少长贫富一以和不立崖岸有纎毫乖争意与朋友交游酒食过从懽笑无倦全交道始终至白首无间言又尝逰天下名山川陆走陜洛襄邓梁宋邹鲁之郊舟泛江汉洞庭彭蠡淮泗之波老而归子妇罗列家庭养无违意杖履东阡南陌朋侪童稚追随徜徉嬉逰以乐其乐竟以夀终于永乐八年正月十九日葬于城古庒之先茔逮今四十年矣虽报本追逺之祀勉修其一二尚念其行义着于郷闾在人耳目者未有所托恐遂湮没无闻于后惧莫大焉窃闻先生笃古而文者倘畧其愚且贱而悯其区区不能自已之心辱赐之言以表诸墓庶先人之善行有所托而名永长存幸莫大焉余按仲博之言其父孟周为蒲之善人行义以没世仲慱旣修凡祀事不怠又图显扬其父之行于不朽所谓降衷秉彛之心于仲博见之遂为次第其言以表诸墓俾其子若孙皆知孟周所以承先贻后者一本于善庶有以继承不怠益衍其善于永久云
　　故赠兵部主事陈先生墓表
　　浙江富阳陈复初先生以宣德十年十月初十日卒于河南汜水之官次又十五年为景泰元年始克表于其墓先生讳原复初其字也其裔出陈太丘之后自汉晋隋唐宋以来陈氏仕于其世者代有显人以家牒弗存不能详其世次至先生曾大父子髙大父仲逺父思明比三世皆积善行义于乡里种而不食其获施而不求其报思明尤读书好礼及生先生有异质知其必有立也遂遣逰庠序从良师友以开发涵养其心性时未几学识骤进不凡流辈咸推服以为不可及后以明经入太学益考业于明师儒且得尽友六馆天下英俊之士闻见日益富声称日益着值选学行有成者分教四方学校先生遂有山西沁源儒学训导之命先生旣至官喟曰官无崇卑顾职所尽何如耳且天下莫大于道训导为人师师道在焉道有不修何以尽其职乃充其学以道自励早夜恳恳以啓迪诸生者皆经籍所载圣贤所传三纲五常之道异端诞妄不经之说无以干其念由是学子翕然从其化山右称善教者皆推先生为最后调闽之兴化县学两任江西饶州府河南郑州郡庠皆以旧职合四任秩满陞汜水教谕又九年将去而陞秩诸生状其善教之绩上章愿留以卒业诏许其请竟以疾卒于官享年六十六矣汜人慕先生之德教者不但庠序诸生又延及里闾齐民旣葬先生邑东龙泉乡之原复留其家占籍于汜焉先生旣有美质又充之以正大之学歴教五郡邑将三十年无倦之心始终一致所至成就人才随其器质弟子名荐书入官跻仕途着声迹于世者林立相望若先生可谓无忝于师道而能尽其职矣先生信道旣笃安于所职无丝毫自贬求人知荐意性复乐易寛大接人洞见表里坦然明白不为防畛崖岸茍贤矣虽贫贱礼之有加茍不肖虽显者亦视之漠如也居家不问有无尤喜賔客毎客至即呼酒延欵连日夜不厌急于行义尝斥其余以赒贫乏人有死无葬具者即助之棺椁其友叶全寄先生以白金百镒全亡召其子以金还之郷人孙景原戍边客死汜水先生遣人护其骸骨并妻子以归尝道经睢州逆旅张贵家见庭槐羣乌护巢哀鸣问其故贵曰家贫无以自活已售此槐以给食伐者将至乌惧伤其雏故哀鸣若此先生问槐价几何即如其数探囊金使还市槐者责举家罗拜槐得不伐羣乌即噤不声先生平昔举义甚多此特其一二耳他不能尽述也呜呼先生自其曾大父以来皆积善行义隐德弗耀至先生始以文儒起家益衍先世之庆又位不满德而以教付厥子其长子鉴克守家业次子铨登进士第今为兵部职方司主事三子钝中郷试礼部乙榜任大名府儒学教授铨为主事三年例得推恩于其亲于是勅赠先生如其子之官其配呼氏赠孺人光宠赫然动于一时先生虽没亦可以无憾矣夫惟所蓄者久而深故所发者逺而大葢其理有必然也余少从先君子典教荥阳其地介郑汜间余往来尝抵宿其馆舍先君子没于覃怀官舍先生又遣人致赙复遣铨从余学故余知先生履歴行实颇详用敢序次其事表于墓左以明先生所以承休于前而贻荣于后者皆本于德善之积不惟其子若孙当永永嗣服无替而世之人亦得以有所观覧兴起焉
　　故嘉议大夫陜西按察使何公墓表
　　何公讳自学字思学其先闽人逺祖讳琼者仕五季之周为尚书仆射琼子辉为屯田郎中始家金谿今为金谿人公曾大父讳伯啓大父讳宗哲父讳秉焕号緑水翁比三世皆修已行义晦迹弗耀緑水翁娶曾氏有妇德生二子长即公也公资性夙敏举止异凡儿緑水翁知其必有立八嵗即遣从乡先生防读书数遍辄不忘江西按察司佥事行部至金谿选乡学子弟可充增广员者得公大喜即抜登邑庠时年十五矣公遂从孟司训授书经益肆力于学比弱冠已自习熟诸书所谓举业者绰有余力间为古文诗章尤浑厚清新有作者步骤公试乡举一往即中前列登宣德丁未进士第初任刑部河南司主事公以谓贲之象曰明庶政无敢折狱故折狱于庶政为大于是早夜以中正明达自励尽心狱事时称明允如辩寃狱白能等事迹俱入史馆编録值朝廷选刑官之能者分理天下滞狱公首被推择得闽浙公旣奉勅以往虽山郡海邑恶瘴狂有所不惮必亲至其地为防理其系囚二藩旣大以逺人得昭雪而防其惠者甚众公竣事还未至而已驰声京师适歴官三载例得推恩緑水翁封如公之职曾氏封安人公复上章乞归省诏许之且赐以楮币公并以所得恩赐白金之类悉归奉二亲一毫不入私室一时之荣庆孝义动于里闬正统三年公为廷臣推举陞广西按察佥事其地乃岭表百越溪峒猺獞不时窃发剽攻甚则狝之以兵虽得少靖而民已病于饷运公于所分巡地必大示威信猺獞虽蛮性亦知畏服因得减征行之扰其编民亦杂夷獠不通道理毎构讼辄为诪张词不可防诘动引百十人连嵗不已公尝偕奉勅郎审録所部系囚其勤慎如在闽浙时夷獠积年久滞之狱咸得伸理旣而丁緑水翁忧营葬一如古礼复庐居墓次者三年释服调除山西按察佥事其宪体益谨而尤能兴学以教人表亷以厉贪时大同方宿重兵以防控荒外利害系于守将公常巡部至其府作书劝其守将当恊和共事者以济边功后来事多如公所料人服其先识未几复丁曾安人忧归家山西巡抚及三司连章以谓山西边事方殷古有金革变礼之制宜夺情何某以任事诏从所请公复官未逾月诏陞陜西按察使公旣屡更法司事任益详闲于大体洞达其细微及长外臬司凡端澄听折表拔刮剔之政以次行之令修于庭戸风行于方岳事方就绩竟以暴疾卒时景泰三年正月二日也享年五十有六矣公初室李氏继室徐氏封安人俱先逝今室杨氏子男二曰歩勲歩恩女一人皆徐出也孙男二曰源曰溶公在陜西不以家自随旣卒公之子歩勲自金谿来奔防即奉公柩归以是年十二月某日葬于其邑之某原明年为景泰四年七月歩勳以吏科给事王君所述公事状来南京谒余求表其墓余犹记往年公过余河汾出二书其一即劝边将恊和共事者其一与冢宰论进退贤否之法甚备公又语余曾为执政者言当起退休老成者某等用之于乎使此三事得行于时其有补于世亦岂小哉且公自为学歴官举职忠孝大节灼灼着于当时者固人所共知至于与余所论三事又其所蕴而人未知者余旣述状之所载并附余之所知表于隧道之石俾后之人知公之已试者旣如彼而未用者尚未可量也
　　故奉直大夫绛州知州王公墓表
　　奉直大夫知绛州王公汝绩殁之四年为景泰四年其子佐奉汝绩状自江西走京师谒余请表诸墓按状公先世居钟陵其大父讳忠宋末为金谿塲官因家焉今为金谿人自曾大父复茂至其考处士仲允比三世皆韬德弗耀处士娶林氏有妇行生公质异凡儿处士识其他日必有立自童时即遣从邑庠良师友读书砥行为儒者事公果能专心一力进修不怠比长通习经史子集优于举子业永乐庚子江右大比一荐即榜前列春官防试得分教福建政和公以师道自励勤于诲人出其门而登仕版者甚众九年教有成绩至京师大臣荐其才可治民遂陞知绛州绛在周为晋国在汉为绛侯封邑其地包汾隰土陋民繁产簿税重人鲜知教而徤于讼前守不数年率以事去未有满考者公至州以谓人给则教行知教则讼息因行其土利有未兴者兴之视民业有偷惰者董之不数年民业饶给乃大修孔子庙益广学宫笃兴礼义教养具修绛俗日变争讼衰息狱至空虚公尤善处事先时事有未集者督以豪猾吏卒因夤縁为奸民茹其毒公即有事但书片纸为期约布告乡市民相劝趋下不知扰而事亦集州租率嵗逺输给边军旁郡惟征银易米公则布帛氊裘诸物任民所赍持取租办而已人甚便之境有虫类蝗将害稼公祷诸正神虫害随息有行刼者出其境即掩捕如法人服其明其他善政甚多不能悉纪大者如此细者可知公在官九年考绩当去耆民相率将诣藩臬乞留公固止之则相与刻石以纪其政迹行有日暴疾卒其子佐跣绖奉柩归以某年某月某日葬某原生于洪武丙子三月十七日景泰元年五月二十七日卒享年五十有五公初娶何氏再娶吴氏皆先卒后娶胡氏子男二并二女长政蚤卒次即佐也为县学生二女皆适人公在绛时先遣其家归金谿胡氏闻公讣哭泣防明妻贞子孝又知公之教行于家也公为人性坦夷不为防畛笃于孝亲追逺与人交始终无失其知绛州时尝校文山东惟视某优于理者取之后登进士榜于是年举子为多人以公为能因言以知人山右多声妓官以音乐佐酒取败者相踵公速客不用丝竹惟礼饮终宴不哗其雅致尤不可尚已于戱人才为难有才而验诸设施为尤难公之才见于教人治民灼有成效如此谓将逺施而止于斯岂非命耶虽然公自筮仕以来将三十年克致完节以没有子克襄葬事亦可谓无憾也已公二子皆从余学故知公尤详旣按状并取所未载者述其行实事业表于墓道以告来者
　　故处士顾君伯常墓表
　　夫士君子之积善行义者不于其躬享厚福于当时必【阙】庆厥嗣而获显扬于后世此理之必然也处士顾君讳【阙】字伯常别号友石世为常州江隂大族处士曾大父讳仁约妣许氏大父讳夀之妣陆氏父讳诚号晩节翁妣杨氏比三世皆以夫良妇贞齐内明外着闻而又皆能斥已之余周人之匮施惠利于郷里至处士通敏夙成端方性禀守三世之家法而扩行之不怠其配邢氏荼溪隐君子邢履道之女织纴组紃裁制凡女事无不勤熟而又以其余力兼习孝经列女传等书麤通其大义自归处士盥馈而舅姑胥悦修行而妇道有闻克相处士事亲奉祭致谨致孝处宗族隣里礼意踈密隆杀咸有节序处士所以益大其家者邢于内助为多处士旣累世行义不怠遂钟庆于寺正琳琳之生质厚异凡子处士早卒琳大父晩节翁识其有立遣充校庠弟子员且俾从良师友朝夕讲习书史啓迪磨砻以益其学厥后琳以学行有闻充贡太学歴事内台吏部以其习于法律即除南京右寺副未三年遂陞署寺正琳之谳狱能别白其情而行以平恕三年考满来京将有推恩之命以及处士与其配琳间持其乡人何太守所为处士状谒余且泣而请曰琳三嵗先妣即世十嵗先考亡时大父晩节翁尚无恙则诲琳曰汝父卒时尝抚汝曰吾家世业儒而未有显者吾命今不永汝宜自勉力学问以图显扬吾地下庶无忝所生汝宜无忘乃父训琳时虽少已自能记其言逮今二亲没世已四十余年矣琳不肖奉遗教敬惧不怠麤得绍家绪以学以仕而借余庆以有今兹之光荣虽有斗斛之禄欲具朝夕之养而已无逮毎念鞠育之劳训诲之切辄汍澜弗禁罔极之恩欲报无所独念古之人有弗克遂荣养于生前者尚图发扬其实行荣名于后世不有善于辞者莫克揭其详琳不肖将磨贞石以刻其事惟先生不鄙而辱赐之言得表诸墓道使没者有知亦将无憾于地下而顾氏之子若孙覩兹刻者亦得以知承休委庆有所自敢再拜以请余谢之琳请不已则以谓非前人之善无以贻诸后非后人之孝无以光于前若琳者其先世旣累积行义自家及乡深厚悠逺所以贻厥后者固有所本矣及始发于琳以儒业致身廷平骎骎乎膴仕乃能深念其二亲之早逝欲纂辞钻石以发扬其潜幽又可谓能尽光前之孝矣遂按行状次第其家世积善之实俾琳刻诸隧道之石以表着于人人以观示于子孙以垂耀于永久庶少慰琳追述之心且使琳继今以往覩兹刻表又当益永孝思益励名节期无忝于乃祖乃亲而益振大其家声云
　　故处士杨礼墓表
　　凡人子能孝其父母者已鲜能孝其大父母者为尤鲜陜西泾阳县儒学教谕杨润中景泰癸酉乡贡天顺四年中礼部乙榜授前职旣分俸本贯以养其父母又迎其大父礼至泾阳官舍娱奉孝养几一年复求重庆堂文于余以纪其事及礼归天顺七年二月初六日卒于家享年八十矣其子兴旣以礼葬之润追慕其大父之恩不已意谓为孙者能扬祖之名于后世不使与草木同腐庶几古人之孝于万一乃状礼之家世行实并致书于余求为表其墓润尝从余学因嘉其笃于孝如此义不可辞按礼之父志文元大都人后徙河津志文虽自他郡侨寓以为人好义故无僧疾之者所娶孙氏生礼礼自少谨厚承顺其亲无违怠及其考妣继没葬祭以礼乡闾称之礼旣自立行已以质直朴实乡隣有争者来质则喻以是非各知曲直感愧而去及年旣髙又有德众推为耆老毎嵗有司举行乡饮邑大夫必延以为上賔润方童稚时资质可敬礼遣入县庠从师授春秋与朋侪习举子业克有今兹成立乡人皆以礼有知孙之明之所致礼娶靳氏亦柔慈勤俭相礼成家先礼一年卒所生一子二女子即兴也女一适太学生台春兴娶张氏生六子长即润也次滋次澄次济次浩次瀚女三人皆适良族于戱礼上承考妣之志下享子孙之养克终天年礼葬原域可谓无憾也已遂述其事以表其墓以示永久以伸润之志云
　　行状
　　山东按察司佥事崔公行状
　　公讳碧字仲玉姓崔氏永平昌黎人大父彦名隐德不仕太夫人齐氏父得母齐氏生四子长即公次叔琮叔璘次理公生洪武二十四年十一月二十九日幼有美质其大父母父母遣入县庠读书习举子业中永乐十五年京闱乡试卒业成均登辛丑进士第宣德初授交阯道监察御史当官謇謇有能声正统纪元调行在江西道监察御史明年为正统二年为廷臣荐陞山东按察司佥事分巡济南道勾稽文移欺瞒滞弛摘刮奸猾巧讦中伤大肃以威而以寛济之民吏咸畏服四年夏蝗生所部公行视督捕立絶时大暑烁蒸遂感疾归药石攻砭百端病势不可败公病中念太夫人旣先卒大父曁父母逺在故郷且俱老不可见因遣理往迎之独齐孺人来公强疾迎郊外相见哀感流涕疾益增剧是年十二月二十三日卒于正寝公性孝友喜賔客虽贵不忘故旧故其卒也皆痛悼焉公先室张氏继室刘氏泰州同知浩之长女公存日尝谓其弟理曰以而子善聚继我后公殁理如其命公父封文林郎交阯道监察御史母封孺人先室赠孺人继室封孺人俱以公贵葬有日谨具公之家世歴官行事状求作者以图不朽










　　敬轩文集巻二十三
　　钦定四库全书
　　敬轩文集巻二十四
　　明　薛瑄　撰
　　箴
　　谨言箴
　　诵谨言之训习谨言之事将三十年夕悔其失寤寐惶汗而旦或复然殆将渐流于放终不克谨以速尤召愆汝纵不自爱独不念先人遗体之重降衷秉彛之全誓自今始语不妄发保厥中之静专至此而犹饰虚词尚循故态者当指正于苍天
　　慎行箴
　　思厥一身或动或静日可见者皆谓之行行有天则至明至正云胡小子操履靡定语黙或流于羣妄应接复牵于多病是以德业不至于崇广驰鹜将迷于蹊径其自今始加夕惕以干干钦圣谟而非礼勿动
　　惩忿箴
　　在损着象惩忿有教樊昔辨惑孔亦以告葢触物易动惟是为先茍勃然而妄发必焚如以自煎德旣有乖生亦受贼速祸召尤变故匪测我思我心本自湛如云胡震撼弗克宁虚制之有法必惩必戒惩摧其暴戒思其害惟暴若苗惟忿若稂稂除苗剪事我天君天君旣安百职从令怒或当然因感而应应已而休无迎将留虽曰顔乐亦以是求
　　改过箴
　　继善成性天然之中安行者圣纎失曷从降自众人人有舛驳自心及身靡过不作所贵士贤希圣希天希之之要改过为先如思之邪如事之失旣炳其然必去必亟过去善复日进可期尤谨再作迷复斯迷藐予小子仰赖先业气质庸愚过兼隐白亦云有觉厥迨不刚频复厉矣徒发赧惶恐遂顽然将不省忆天畀谓何而乃自弃因是发愤自讼以箴风雷宜法大壮宜敛日悔日改期无则止希之之功勿替终始
　　存理箴
　　惟天生人惟人有理理为之何物则是矣圆外窍中五性浑全感而遂通四端秩然貌色手足口鼻耳目以及众体至微之物直温重恭止肃明聪或动或静咸有厥中身之所接万事五品其理昭如各有程凖凡此众善悉备吾身放之则失操之斯存存之之要明诚有教明炳其真诚践其道惟此二者功不可偏循之勿失士贤圣天
　　持敬箴
　　一刻之谨心在理存一刻之怠心放理昏是知敬之一字乃直内之枢机养性之本根昔在伊洛道继孔学开示羣迷敬为要约其曰主一无适者欲人必专其念而不杂于多岐其曰整齐严肃者欲人必极其庄而不失于怠隳斯实内外交养之法持循之久自不容私其及门之士有曰惺惺法者葢必有事焉而提撕于顷刻有曰其心收敛不容一物者葢中虚无物而必极其静一伟哉晦翁统承二程小大之学一以为宗慨彼前修年代云往岂无瑶琴寳匣絶响在未小子气质愚顽七情内蠧百妄外干虽曰为学徒侈华慱防厥本真久矣戕斵一日大觉前为可羞葢昧往训放心靡收念彼寸胶黄流可碧颠未旣陈期守勿失
　　慎微箴
　　忽之间其动曰几防其所极千里斯违是以作易君子观羸豕而着象因地雷而谨微言发乎口虽扪舌其靡及行达乎逺知驷马之难追惟兢兢焉日严乎斯语庶逺悔尤而天理靡亏
　　大理箴
　　惟左执法廷尉象焉稽古之职士师庭坚官曰大理歴兹有年其名不一其事则然葢天之公阳开隂阖立法宪天仁柔义遏不率典彛或过或恶天讨以施低昻斟酌乃有凖臬职斯常刑谳厥当否则归廷平廷平攸执时惟鉴衡鉴灼隐伏衡持重轻持照两得克允克明罚当民服气恊休征惟刑弼教圣所钦恤死者弗生絶者弗属而居而官冝何警肃勿狥货利勿任憎欲勿偏纵释勿好刻酷有一于兹靡乎靡烛斁纪瘝官赍痛饮毒譬火销膏辜亦已速邈哉千载乃有良臣释之定国持公体仁曰民不宄曰无寃民功光简册庆及子孙髙山宜仰景行宜遵小子述诫敬朂我人
　　铭
　　悦心斋铭
　　人孰无心心孰无悦悦匪其正为心蟊贼大哉孟氏儒林之纲悦心着训式炳以彰其悦伊何曰理曰义理则从物义则制事二者匪人实降自天得之而悦天乃斯全卓卓沈君斋居云作扁曰悦心惟孟之学岂无肥防秖饱以酣弗专弗从道腴是耽斋旣作止铭亦书止日居月诸勿替经始
　　勿欺斋铭
　　动而未形此心之几几有善恶人莫吾知吾旣知矣其将何为贤有明训而曰勿欺葢欺之为义不专所持虽曰好善若有所疑虽曰去恶若有所縻谓之勿者庸以禁止于斯故知善可好如嗜甘肥知恶可去如厌糟醨果专专于是道复念念而无违则眇之善端可以扩之于天地之涯美哉张君令德是頥勿欺名斋顾以自防庶几匪懈贤可士希
　　惜隂斋铭
　　大化茫茫斯物斯亿人为物灵所贵者德德原于天心防其极其体密微其用周悉云胡气拘所得者失顾兹百年曾不瞬息弗亟循之将遂迷溺所以往哲晷景是惜惜之惟何明诚致力明则道通诚则道立从事二者遑遑汲汲朝复一朝日复一日靡间毫髪靡懈顷刻于兹巻舒于兹语黙慨彼前修瞻望靡及有卓君子希慕轨则爰作斋居爰图进益古训是名古法是式由学而仕勤励夕惕岂曰道悠由近可即岂曰髙山由下可陟敢赞一言以朂无斁
　　恒斋铭
　　有海之濒有岱之麓挺生仪公质负魁笃公始知学旦夕孶孶顾此彛德思厥保持乃愽其方乃要其统雷风法义有恒师孔恒者伊何悠久常然立心行已笃此一言遂揭斋楣出入是覩若鍳神明若临师父爰自筮仕屡擢屡陞官有内外斋无二名夷考厥迹昭哉歴歴持铎教尊剖符民辑溥彼旬宣江汉是式允于出纳喉舌是职晩亚南宫朝推耆硕啓沃经筵忠忱弥积载承恩诏悬车故乡乘化消息孰不荣光繄公之贤惟恒之干夷险一德终始靡倦公虽逝矣名永长存风流奕世子子孙孙孝思维则安则安仿匪曰髙山恒斋是仰
　　思仪堂铭
　　昔有令伯祖母成之更相为命以孝以慈百世之下人感其词嗟哉陶君灾屯少罹怙恃两失孑然孤遗皤皤祖母收拾保持就燥避湿惊癎渇饥孙笑祖悦孙啼祖悲祖孙一气同安共危逮兹成人伊谁之思惟祖母氏邈不可追乃作髙堂肖貌在斯温温笑语宛宛容仪致慤则着动息无违令伯是式令闻是垂铭以告之永久勿隳
　　孝思堂铭
　　有巍者堂伊谁居之居惟王君式是孝思思之云何曰恃曰怙匪怙曷生匪恃曷顾生我顾我实惟我尊怙旣先亡恃罹艰屯乃绩乃纺乃诲乃养悯兹藐孤矢德无爽嵗月旣迈孤亦有成天胡不吊恃亦先零遂蕴遂发亟践显达禄位日增孝心弥切惟此一身父母肢体独享光荣孝养已矣而独何心安厥敷遗深居是堂其有弗思思之之至如临庭户如闻笑语如见喜怒振振王君孝思孔昭有通于天有彻于朝帝曰孝子予惟汝锡锡汝考妣如汝之秩御史孺人有格其神一世之屈万世之伸王君振振孝思维则载铭其堂永久弗忒
　　存诚斋铭
　　惟天地万物实理为之枢机本厥一源谅无不齐自禀赋之杂揉纷虚伪之交驰爰有元圣乃曰无为斯太极之全体兼动静而靡违降圣而贤必由保持视听言动敬以主之羣邪退伏诚斯不亏温温李生往哲是希爰居爰处左箴右规韦是服丝桐是挥沉酣古训咏歌古诗斯须动作靡敢怠隳窒欲止水如防如隄庶邪妄之可闲冀存诚之在兹美厥志之名斋述法言以励之
　　世厚堂铭
　　惟人秉德惟始不恌笃迩行逺仁理孔昭云胡昧者楚越人已弗恻弗恫薄亦甚矣吉有君子家以厚传渴犹已致危犹已颠乃设寒浆大饮行旅乃悬杙索大济险阻其事虽微其心则仁能以类推旁达无垠爰作髙堂名曰世厚式昭于先庸戒于后给事钟庆世德是遵譬之水木培根浚源惟厚弗替乃福所自视此堂名钦于永世
　　赞
　　獬豸赞
　　疾恶者天地之正性而人心之所钟云胡沦胥其类不知其丑而甘与之同有物于此匪兕匪虎非罴非熊名曰神羊旷世莫逢乃能触回邪而无避合舆论之至公则彼臧否莫辨者覩其状类宁不为之愧生于中邪
　　又
　　尔形不类尔出不世是葢禀隂阳之情英具天地之正义心之灵旣鉴物以靡差角之刚复触邪以无避宜其端居而百恠惴伏正视而羣小悚畏故能与麒麟同逰驺虞作配擅执法之英声为国家之美瑞也
　　无庵赞
　　老氏之无乃无而无吾儒之无乃无而有有非声色形迹之可求虽无声无臭而实为造化之枢纽其在人也寂然不动者无声臭之可窥实万象森然已具之渊薮卓哉无庵心学是潜所以啓大易之闗键识濓溪之指南其取号也虽无而实有其体道也虽虚而实涵敛之则约施之则覃或翺翔乎武选或正职于大叅凡其着赫赫之显迹何莫非体立而用兼及其老而休也因人事之乘除悟隂阳之消息敛畴昔之敷舒为所巻之微密顺大化而怡然乗白云以髙适凡其贯始终而不二由其合有无而为一彼以天地为幻妄以万物为麤迹空诸实有而为反道悖理之邪说以聋瞽斯民蠧害正道者又岂可以比拟无庵之真识邪
　　王先生画像赞
　　其貌充然其色温然精心思探索乎岐黄之编髙外化焉其为术也通变审密而乡闾称焉殆将与张长沙孙思邈刘素异世而同传也耶
　　画龙赞
　　能大能小能屈能伸能显能晦能雨能云葢至阳之精为万物之神故其功在天地功在庶品功在生民可敬可畏可瞻可仰不可得而驯非圣者之至德又安足以比伦
　　归一老人画像赞
　　其貌充而全其神粹而完识之正旣超轶乎习俗情之适复笑傲乎林泉是宜享简穰之多福乐期頥之永年然则其孤标时服固丹青之可彷佛而灵台春意岂笔画之能尽传邪
　　拙巢先生画像赞
　　质纯气和理明心定笃信好古拒邪闲正有言有行以淑后人美哉君子辉光日新
　　刘绍佥宪画像赞
　　东吴之精中朝之英粹乎其质确乎其声察其操金百链而愈固望其仪鹗独立而无朋推其心葢欲使善恶之着白要其归实欲观惠化之流行是诚所谓有守有为之君子而可为新进晩生之仪刑也
　　御史张勉夫赞
　　东吴之英中台之杰身也绳直心也玉洁持所见不随俗以低昻蕴其竒毎因事而发越宜其劲节挺然忠言剀切身虽歴乎险夷功乃归于润泽是犹一鹗之髙骞异乎鸷鸟之累百也
　　章奏
　　上讲学章
　　大理寺右寺丞臣薛瑄谨题为缉熙圣学事切见近日有臣下进言欲开经筵以缉熙圣学者虽防圣德允纳未见施行葢欲俟军旅事平之日以开讲也臣愚以为当圣主中兴之时天歩维艰之日正讲论为学为治之道不可一日而缓焉者也昔汉光武躬擐甲胄讨除羣凶犹且投戈讲艺息马论道军旅之间未尝一日废学故能举羣盗如鸿毛复大业犹反掌此讲学所以有资于成大功也唐太宗兴义兵扫除寇乱一时潜邸从龙之臣皆文学智谋之士日久相与论为学致治之道乙夜之覧身忘其倦故能刬刮僭伪拯济生民此讲学所以有资于戡大难也近者因额森京师虽屡戒严而内外御侮各有其人堂堂天下号令一施风行草偃非至如汉唐草昧之秋也顾可以斯时而少缓讲学之事乎伏望皇上命廷臣集议经筵仪式务从简约不尚奢华仍愽选公卿侍从文学之臣有学术纯正持已端方谋虑深逺才识超卓通达古今明练治体者一二十人使之更代入直恭遇皇上视朝之暇日御便殿即召各臣进讲其所讲之书先大学论语孟子中庸兼讲尚书春秋诸史则资治通鉴纲目务要详细陈说圣贤修已治人之要恳切开告帝王端心出治之方以至唐虞三代汉唐宋以来人君行何道而天下治安为何事而天下乖乱与夫赏善罚恶之典任贤去邪之道莫不毕陈于前如此则劝讲之臣庶可日修其职讲读官之职旣修虽皇上聪明上智之资实由于天锡而朝夕缉熙啓沃之力亦有益于圣心圣学日新圣德日明于以修治道则正心以正朝廷正朝廷以正百官正百官以正万民而治道有修明之效于以攘外侮则修军政以简将帅简将帅以练士卒练士卒以守封疆而四境有寜谧之期此讲学有资于成大功戡大难宜急行之而不宜缓焉者也且汉光武唐太宗一时英主耳犹能勤讲学于抢攘之时以收戡靖之绩伏惟皇上有唐尧虞舜之圣德将以立殷周中兴之大功诚于此时举行开讲之事以缉熙圣学则神功圣德髙出千古矣又岂汉唐二主之可比哉臣猥以衰迈懦柔之资章句迂僻之学自忝科第屡叨法从昔尝获罪先朝放归田里分将终老丘园瞑目沟壑幸沭皇上龙飞九五运啓昌期将以立莫大之治功故不遗草茅之贱士防臣布衣之中授以清要之职日夜思虑愧无补报故敢昧死妄陈前言伏望皇上开天日之光采而行之不胜恳悃之至縁系缉熙圣学重事未敢擅便谨题请防
　　乞致仕第一奏
　　钦差大理寺右寺丞臣薛瑄谨题为致仕事节该钦奉诏书官员之中有老疾不堪者并听自陈致仕如年未七十疾病者亦许自陈钦此切照臣年六十三嵗虽未及七十自幼禀受气薄常有怯弱疾病早已筋力衰微连年又患眼疾昏花文书字画不能防视及跌伤臂膊屈伸不便景泰元年六月内在贵州永宁卫感冒山岚暑气又患风湿痿痹病症两足无力动止艰难已成痼疾寒热不时发作饮食减少肌肤瘦弱至今常服汤药调理未痊委实老病不堪办事伏望圣恩怜悯乞照诏书事例放归田里不胜感戴之至
　　第二奏
　　大理寺卿臣薛瑄为老疾乞恩事臣今年近七十禀受原已怯薄血气早衰发白齿豁眼昏听重加以老病侵寻乃于景泰六年五月初七又因将理失宜邪气乗虚以入感发旧病攻刺腰腹等处疼痛呕吐几至危殆旋防圣恩特遣御医调治已经服药数日縁血气已衰卒难平复若不沥陈愚悃即今不能掌管印信深恐旷官误事伏望皇上宏天地生成之仁怜臣老病放回田里不胜感戴之至
　　第三奏
　　礼部左侍郎兼翰林院学士臣薛瑄谨题为老病乞恩事切照臣见年六十九嵗气体旣已衰惫疾病连年发作天顺元年三月内旧患淋疾并右臂风气疼痛举发请医调治日久稍痊五月初七日前病又发调治至本月二十四稍痊六月初三日前病又发调治至今未痊縁血气旣衰药力无效疼痛不时已成痼疾及兼齿牙豁落髪须尽白肌肤瘦弱眼目昏花委实办事不前臣切自念委受朝廷陞用之恩补报莫伸于万一老病转觉于侵寻伏望圣恩怜悯衰朽不堪办事放回田里俾得归骸骨于丘原不胜战栗感戴圣恩之至縁系老病乞恩事理谨题请防




　　敬轩文集巻二十四
