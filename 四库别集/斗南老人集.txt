　　钦定四库全书　　　　　集部六
　　斗南老人集　　　　　　别集类五【明】
　　提要
　　【臣】等谨案斗南老人集六巻明胡奎撰奎字虚白海宁人生元至顺间尝游贡师泰之门明初以儒学徴官宁王府教授是集前有宁王权序称其晚年泊舟鄱阳望湖亭见石刻东坡黒云堆墨未遮山诗次韵和之俄见一叟来诵其诗曰子非斗南老人耶因以自号其事颇怪疑好事者附防之莫由诘其真妄也朱彛尊静志居诗话称吾乡云东逸史曽手録其稿旧藏项氏天籁阁继归髙氏稽古堂后为华山马思賛所藏案今世所传奎集皆出天籁阁抄本止有四巻前有项元汴题识而无宁王原序此本为明初宁王府文英馆所刋见于宁藩书目昆山徐氏传是楼又从原刻影抄实分六巻凡诗一千九百余首与项氏所藏互校乃知彼多所脱佚不为足本观宁王序中又载宗哲徐将军居西山有道士过访食蕨道士吟一絶句云一拳打得地皮穿握住东风不放拳只待杜鹃啼血后展开鳯尾始朝天问其所作以箸书斗南一人四字时先生未有是称后得先生稿方知先生是也与望湖亭和诗一事文相连属而朱彛尊静志居诗话独未采录知彛尊所见惟天籁阁残本其记望湖亭事亦从都穆南濠诗话摭入耳奎诗不事雕饰往往有自然之致彛尊谓其功力既深格调未免太熟诵之若古人集中所已有者其言诚不为过然舂容和雅其长处亦不可掩视后来之捃拾摹拟者固有间矣乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀














　　斗南老人集序
　　是诗者斗南虚白胡先生之诗也其序也涵虚子臞仙之所作也凡欲举其事必先昭揭其文以发挥之务在煇煌炫赫以光厥绩然有其诗而无其文如舟之无水不能以行远今先生之诗又非艖艇之比乃万斛之舟焉非巨浸不能以达江海庄子所谓夫水之积也不厚则负大舟也无力予之文实不足以比巨浸之厚而先生之诗实不侔乎艖艇之小故借予之文以假巨浸庶防可以达于江海通于天下是有望于斯文也乃呼中书君即墨侯而告曰诗之行于世也多矣而作诗者又多矣而无一人与焉虽孩提之儿亦能言之而童颠没齿者不能作也是知人之为诗者易而不知诗之为人者难难易之説非穷微至妙而不能以窥其徼也茍非酌天和防化而得性理之端倪者曷足以观于此哉先生淛之海宁人也生于元至顺乙亥及长师事于参政贡师泰之门因客与师泰评古诗有太行积雪都消尽船到舒州水正高之句师泰曰太行在何处舒州在何处纰谬太甚时先生方十有二嵗在傍笑曰太行雪消时莫不天下雪都消尽耶师泰竒其神童曰此子日后必能作诗后歴元三朝声誉耸于京台诗名震于渊薮我朝国初以儒学授教授予求为王门师居豫章七年予悯其衰老遣使送归海宁明年卒于家时年七十有五先生以诗鸣于世者乆矣然生而颖悟天性不凡其胸次之量又是一般涵飬与人不同处多但托兴于诗酒隠化沦景有出世间语非神仙中人莫能及也白玉蟾有曰収入酒生涯拥出诗世界盖有得于此矣鸿飞防防弋人何慕篱下燕雀徒啾啾耳岂不然乎其高处若披太华之朝霞呌天门之阊阖泛泛者莫能及也驽之竞骐骥愈望愈逺不过伏枥俛首而已其幽深防远者飘然如凌霄之鹤虽邹衍相如不足以形容其高其雄杰豪迈者凛然如啸风之虎虽季子张仪不足以张皇其大其咀嚼道妙者虽邵子种放不足以研袭其赜其游方之外者虽子休列生不足以摹写其真酩酊造化盘礴宇宙鬼神为之骇瞩两称斗南之名可谓异矣昔宗哲徐将军居西山有道士过访饮间童子以蕨献于几上道士指之曰一拳打得地皮穿握住东风不放拳只待杜鹃啼血后展开鳯尾始朝天问其所作以箸书斗南一人四字于几上时先生未有是称宗哲曰昔狄仁杰称斗南一人莫非仁杰之诗乎道士但揺手大笑俛而不答少顷酒酣失其所在宗哲异之后得先生诗藁方知先生诗也其道士仙也先生之诗鬼神亦尝取矣称为斗南一人岂非神仙中人耶及先生归海宁泊于番君之望湖亭见碑上有东坡诗曰黑云堆墨未遮山白雨跳珠乱入船巻地风来忽吹散望湖亭下水连天先生赓其韵曰鸥外淸波鴈外山望湖亭下系归船夜深起坐占风信龙在珠宫月在天书于壁间乆之或有老人状貎甚竒观其诗曰几六百年无此诗矣尔非斗南老人耶乃为长揖举首不知所往因是以斗南为其号时人皆称之为诗仙信不诬矣故命寿诸梓以传无穷焉涵虚子臞仙书














　　钦定四库全书
　　斗南老人集巻一
　　明　胡奎　撰
　　古选
　　敬进宁王殿下仙人好楼居三章
　　仙人好楼居乃在靑云中金窻洞然开咫尺与天通上有太古音被以龙门桐左招广成子右揖浮丘公凭虚览八极呼吸凌洪蒙寿与天地并逍遥乐无穷
　　仙人好楼居乃在蔚蓝天东西九万里日月相周旋上有飞霞佩五鳯何翩翩左招王子晋右揖洪崖仙含和链金魄至眞洞无为以淸净寄傲羲皇前
　　仙人好楼居下瞰凌虚防鸡鸣海色动万里云霞开上有白玉虬骑之上蓬莱左招梁园客右引邹与枚吹笙弄明月八鸾以裵回俯视一水终古无纎埃
　　歩虚词
　　五气合大梵三花凝素云冲妙混真朴化荡无垠灵飇遵绛节稽首虚皇君歗歌琼台上飘飖鸾鹤羣寥寥蔚蓝天曜灵开龙阳黄老维我神精贯中央氤氲九天炁晃郎七星芒游燕玉京府逍遥紫极房九炁合大梵鸿蒙啓神霄上披三素云灵宫郁岧嶤羣真翊羽盖绛节凌回飇粲粲霏玉葩琅琅歌洞謡凝神息万虑遐龄比松乔稽首无为化永言赞昌朝
　　玉虚运化曜灵升大罗三景开天根碧落浮空歌仰瞻弥罗馆紫云覆峨峨缥缈金芙蓉御以麒麟车九光分异采万彚含冲和皈命希夷门超然凌太霞
　　皇朝阐真教慧风覃八埏琅函啓灵篆玉文简授以丹霞衣回翔玉淸天三精飞爽灵五色凝非烟黄老维我神专气长緜緜逍遥无极君归真合自然
　　浩劫开隆运鸿灵秉化机云章结丹篆空洞啓微九鳯翼羽盖八龙卫金扉授以赤玉文丹霞为之衣迢迢白玉京上通蔚蓝天煌煌黍米珠五色浮空悬包括无极际虚明洞可望不可即怳惚象帝先得此以为宝逍遥以长年
　　万化同逆旅百年等浮沤何不学神仙汗漫与天游餐以旸谷霞濯以星汉流左手招安期右手揖浮丘傲睨八纮内逍遥以忘忧
　　东窻緑玉树鋭叶何离离春秋八千嵗蟪蛄安得知至人有术灵泉漱华池专气有真一超然入无为会当保贞素黄发以为期
　　登九天阁制歩虚词
　　龙汉还荡荡琼宫郁峨峨九炁结灵篆千月印明河穆穆渝妙容飘飘登大罗仙人緑云中缥缈回空歌逍遥永无极旸谷驻羲和
　　玉虚啓真境宝阁凌丹穹曜灵洞八窗空响振回风绛节飘飖下房曲宻通中有古仙人黄公与赤松飞霞为之佩下上随云龙
　　九日登九天阁
　　曜灵啓旸谷丹霞丽穹晨朝回绛节羣真集珠宫登高览八极逸兴凌空蒙中有古仙人云是商山翁浩歌紫芝曲此意无终穷
　　九日良燕会登高畅余怀凭虚发淸啸浩荡天风来金茎逼华葢六符明泰阶排云呌阊阖灵扉洞然开安得金衣鹄乘之上蓬莱
　　朝披碧瑶簪夕登紫极房绮云纷郁郁龙汉郁苍苍游神九霄外怳忽觐虚皇相从赤松子乃有韩张良安知千载后跨鹤重来翔
　　登玉虚阁赋游仙词
　　五山出东海巨鼇十五头帝遣戴山足勿使西南流至今云霞间上有白玉楼琪树丽阳冈瑶花被洲麻姑有书信方平或未游防真谅不逺怅望凌高秋
　　琳宫倚虚碧瑶海含淸辉翩翩花鸟使日暮云中归弱水隔圃三山横翠微明月为我佩丹霞为我衣天顔觐咫尺晃朗朝金扉
　　游仙词
　　东海有麻姑乃在三山岑去时海水浅来时海水深翩翩三靑鸟结巢琪树林寄我锦字书泠然空外音何由啓玉齿临风披素襟
　　所思
　　郁郁我所思所思在瀛洲黄金以为阙白玉以为楼枯桑漂白日弱水不容舟亭亭三珠树别来已千秋仙人招我来采药游丹丘饷我千嵗桃赠我五云裘长鲸鼓巨浪欲往无安流因风寄寥廓东望空悠悠
　　郁郁我所思所思在泰山黄尘浩无际碧海何漫漫金鸦夜中出照耀靑云端我欲乘飚轮因之扣云关飞霞以为佩明月以为环侧身望阊阖天语咫尺间怀哉隔远道鐡鎻何由攀
　　郁郁我所思所思在华阳上有仙人掌巉然倚穹苍玉井湛灵液丹霞生洞房酒母呼子先骑龙入云翔我欲往从之凭虚览八荒黄河渺如带一苇端可航麻姑傥相忆寄我緑云章
　　郁郁我所思所思在衡峰靑云团紫葢白日开芙蓉上有飞来泉倒挂千尺虹思昔玉字书允符神禹功九州既混一百谷俱朝宗仙人骑白鹿呦呦立云中何当链金液日夕长相从
　　寄王链师
　　安期入东海采药三蓬莱东窗緑玉树嵗嵗见花开弭节昆丘圃吹笙阆风台翺翔防云里挥手招我来安期双黄鹄相从凌九垓
　　题雪舫余淸
　　廻橹泊寒渚雪月澹淸晖岭云低欲度沙禽静不飞悠悠江海心尔独此忘机
　　题稼轩
　　交交桑扈鸣时雨夜来至星言出东臯田舍有生计天时与农功黾勉焉敢弃春耕或少怠何以遂秋刈古人皆食力素餐良可媿伊人沮溺徒遯迹澹忘世父菑子乃播优游以卒嵗余亦林野人与尔颇同志怀哉惬素心南山有真意
　　题庐山图
　　我昔梦五老翺翔緑云中濯足银汉水上与天门通仙人坐中峰手持玉芙蓉邀我吹鸾笙相期入空蒙淸猿夜啼月梦回迥寥絶遥遥紫霞想忽若千年别昔向梦中见今从堂上防林峦如夙契烟翠生高寒天风飒然来颇觉衣裳单怳如陶景置我长松间此境何时游我梦难再续怅望九叠屛白云满空谷
　　学古轩
　　张公志于学古貎又古心尚友古之人自言古犹今古人不复作古道良可钦斋居古以朴悠然澹冲襟手援緑绮琴中有山水音愿扬太古调一洗里耳音
　　题安分斋
　　鹏鹍运霄汉鹪鷃栖蒿蓬小大各有适动息无不同龙兴山出云虎啸谷生风达人悟理卜筑大岩中静阅天地心超然万虑空斋居安所分永言玉汝躬
　　喜友见访
　　快雨生夕凉逍遥倚虚阁故人适我趣觞至同一酌托兹忘年交真率以为乐何当筋力健桮酒共酬酢永言怀好音东臯有鸣鹤
　　水亭燕集
　　微雨散方池回飚进虚牖故人赏我趣酌此尊中酒淸谈惬素心嘉会得良友日暮怅悠悠云帆一回首
　　五里见一堠
　　五里见一堠十里见一亭依依道傍树相送复相迎相迎数劝酒相送重回首富贵贫贱交孰不念亲友送者日以远迎者日以亲梦中不识路何由见故人前者送卿去系马长安树今日复来迎不闻归马声别情何草草泪满长安道昔如三春花今为防根草草枯还再生花落还再荣悲哉二三子一去无音形
　　题谦上人听雪窝次韵
　　幻境依空立初不在营构譬如空中花过眼安得乆上人淸虚室置之无何有心超三观妙离净复离垢英英玉生辉况值越之昼前身乃雪峰后身应雪窦夜闻落叶声滕六肆驰骤朔风号枯桑猛若狮子吼鑪头懒残芋邀我速相就我本有髪僧俗縁嗟逗遛昔也求一今焉白自守寥寥入无声寂寂破诸漏兹聆阳春曲一洗平生疚载歌白战诗千军当却走
　　题观鱼图
　　子非池中鱼安识鱼心乐池鱼非子心此乐竟何托乃知鱼与我所乐皆自然升沉各有适动静同一天北海埀天云西江斗升水宁知涸辙余中有扶揺起观水固有术观鱼意何如我意傥相契烦君寄素书
　　出塞
　　出塞复入塞马鸣何萧萧穹庐坐名将云是霍嫖姚氷河驰万骑雪碛射双雕
　　出北郭有怀
　　晨出北郭门微雨散晴野花寒莺尚迟水緑氷初解折芳思寄远幽兰未盈把日暮望归鸿何由疾如马
　　出郭
　　城西值初夏门巷緑隂交吴蚕始登箔越燕已营巢来往索诗句顿忘推与敲路逄林下笋明旦具行庖
　　寄震上人
　　踈钟出古殿月上靑林静鹤去海云深龙归泉石冷秋高万籁寂此意竟谁领定起下岩扉裵回碧萝影
　　秋怀寄友人
　　去年闻秋声我友在天末今年秋复至两地成契濶踈桐不知秋当窗堕斜月寄我琼琚篇藏之字不灭不信苦相思来防镜中雪
　　题芭蕉双鹤图
　　雨鸣蕉叶凉颇觉秋声早阶前有双鹤迥立风尘表梦觉两无情喧寂各有道持以寄山僧观心一时了
　　度函谷关
　　车行何盘盘靑山碾为土英雄去已逺石色犹太古天低太行树歴歴靑可数落日照平原黄沙渺烟雾鸡鸣曙星没大梦谁先悟紫气不东来悠悠白云度
　　夜泊采石
　　我思谪仙人渴饮江上水神游八极间随月忽飞起泠然宫锦袍濯足天河里
　　思悲翁
　　客有思悲翁老大悲明月昨日顔如丹今朝鬓成雪雪色落明镜所思胡不悲寄言东家子行乐当及时
　　节妇吟
　　汲井井水淸弹琴琴直直节不移水淸心共白夫死舅姑老妾身安所归灯前形共影独留三嵗儿愿儿日长大他年应门戸莫恋蜜脾甜甘为蓼虫苦
　　题渊明抚松图
　　渊明与孔明出处各有道乃知归来辞即是出师表盘桓抚孤松全身以为宝
　　纳云轩为海上人作
　　依依度檐隙冉冉通帷幔初腾洗鉢水却绕繙经案去来固无心既聚还复散龙嘘石气凉月澹萝窗半室虚如有容超然悟禅观
　　送给事服满之京
　　剖松见贞心裂竹知直节所以君子交不学儿女别我随贤王驾聿来古洪都给事偶相见长身美多须昻昂九臯鹤淸声振寥廓三载读檀弓一朝登凤阁南浦水如天开帆月正风恬鲸浪稳人识孝廉船子乗驷马车蹴蹋长安道倾盖各有时何须论迟早笑呼麻姑酒送别豫章城愿言崇令徳忠孝在兹行
　　送王山人之金华
　　昔有牧羊子云是黄初平寄迹金华洞栖真入杳冥山中多白石叱作羣羊行穿云寻紫术蹑雪采黄精子去追仙隠逍遥尘外情登临惬幽赏吟啸有余淸欲往违夙愿相思萝月明
　　送人之京
　　我本林下人偶与故人别今旦出门去山明鸟声悦江花已变春野树犹含雪伫立送飞鸿依依望丹阙
　　黄鹄行
　　东海有黄鹄羽翼何翩翩十里复五里裵回上靑天靑天高无极下视周八埏朝依圃树夕饮瑶池泉鳯凰以为匹啄食保长年
　　赠张链师
　　东海有仙人云是谷神子饥餐旸谷日渴饮玉池水太虚廓无际洞然啓门陶镕日月髓灌溉牝根从事夏黄公逍遥橘中隐三花如可攀共上昆仑顶
　　舟过庐山
　　靑山在船头正对香炉面如何五老人一老不可见临流问四老相遇何不早一老对我心万古靑不了我昔过匡庐白云在其下盘盘封谷口如虎复如马望之安可招揽之不盈把何人结茅屋此意更潇洒
　　老至
　　今晨对明镜始知吾老矣五年寓洪都思家二千里江流直如风帆疾如矢西山有白石可以砺吾齿
　　题山居画
　　在山不识山出山山在眼移之图画间此意更萧散依依倦鸟还悠悠白云晚一笑澹忘言逍遥思无限
　　题寓庵
　　寓形大化内道寓太极先厚者寓乎地高者寓乎天晦明寓日月流峙寓山川荣悴寓草木飞跃寓鱼鸢吾身寓万事理寓方寸田问子何所寓寓以八九椽大雅寓古意微言寓陈编至味寓酒希声寓素行寓南山下坐寓白云边息寓芳柳隂饮寓佳菊前嗟余随所寓寓洪今五年赋雪寓梁园乌纱寓白颠歴观寓世者寓言无不然伊吕寓莘渭巢由寓林泉静寓惟独善动寓隘八埏吾亦聊寓耳试歌寓庵篇
　　吴江月下泛舟
　　余霞敛遥岑微霭生近浦江行得凉夜月出鸣柔橹茫茫天欲浮歴歴星可数水萤乍明灭沙禽或翔舞此意与谁同三高渺千古
　　春夜怀友
　　恬澹何所营稍欣人事简霏微禅榻雨杳霭钟声晚独念华山人聆君广陵散
　　分緑轩
　　凉翠入虚幌纷披散回飇非烟还翳翳不雨亦潇潇朝光凝竹简晚色借山瓢试从明处见复讶暗中消尚拟题名姓因诗寄廓寥
　　送人还碧莲峰听琴诗巻
　　东海有别鹤孤飞白云端五里一返顾十里一盘桓盘桓向何所乃在碧莲山上有千嵗松下有幽涧泉灵飇振逸响宫商自相宣睠此防栖士抱琴松下弹一弹白雪操再弹猗兰篇泠然太古调不在指与别鹤眇千载此意无人传安得跨黄鹄相从凌紫烟
　　东园漫兴
　　池荷生夕凉快雨飘然至窗虚延竹色林暝散花气地偏人事简遂我幽栖志缅怀心所亲伫立凝远思林扉朝雨歇旭日朗以淸花上野禽语竹间藼草生呼儿晚移席觞至时一倾故人偶相慰适此闲居情明月入东园柳影在庭下烱然如水苹可玩不可把褰裳舞婆娑谁识独乐者须臾淸籁发怳惚洞庭野轩皇奏钧天此曲知者寡何当乗飚轮大笑呼白也
　　凿池以为海叠石以为岛游鱼行其中倐若万里道千里复万里乃在咫尺间不有埀云翼安知天地寛微风散晨雨落花满前除振衣延旦气读我斋中书沈潜周孔思究竟羲皇初无言永终日逍遥以自娱雨歇林气淸鸣蜩集高柳痴儿戏我侧进此尊中酒御史不在前执法不在后陶然玉山頺竟入无何有尘不可以镂影不可以吹至道与合无言亦无思大钧播万物总总复蚩蚩天命各有得人事故不齐何当混真朴弹指悟希微
　　炙背坐东轩思欲献天子由来山野人所寓敬而已安知九重天阳春被遐迩愿颂康衢謡相从葛天氏幽兰生石上楚楚含朝晖微飇度前楹淸芬袭我衣承彼雨露恩采之当及时持以遗君子勿随秋草萎东园有佳竹云是靑珊瑚当窗互賔主相防以自娱如金复如玉灵籁奏笙竽题诗留醉墨不待倒薤书避喧息万虑习静喧乃忘賔退掩关卧兀然就空牀鸣禽欲变夏风叶生夕凉頫仰超宇外悠悠傲羲皇洗砚临淸池爱此鸲眼明今晨无俗事试墨写黄庭扫地树隂午超然有余淸因之悟牝可以保长生
　　东园漫兴寄友
　　斋居晨雨歇褰裳渉东园蔷薇欲变夏芍药尚余寒好风从东来灵鹊一何喧故人枉琼藻海蛤侑山尊醲鲜适野性颇觉古意存感激谢知己何由同笑言
　　东园即事
　　积雪拥柴门不知春社过萧条花事晚谁共防花坐既醉还复醒頺然掩关卧
　　漫兴
　　皎皎天上月回光照罗帏盈盈窗间女手弄天孙机上有双凤皇翺翔防云飞愿秉古刀尺裁为君子衣君子在远道无由接容辉裵回不能寐矫首望金扉
　　流云夜无声月直南斗间明星烂华采歴歴当高天侧身望八极长夜何漫漫鹤鸣知露下蛩响识天寒思欲凌霄汉上接双飞翰黄鹄絶四海一去何由攀中情不可冩掩抑坐长叹
　　皎皎天上月照我白玉楼列星埀光采河汉西南流不知谁氏女哀歌楼上头歌声入云响思挟鳯凰游鳯兮翔千仞宛在昆崘丘岂无云间鸟念之非我俦含情掩罗袂恻怆令心忧
　　采采芙蓉花涓涓弄秋水停君木兰棹聆我歌声起采花欲寄逺思君隔千里红顔能防何悲哉远游子池中有天荷亭亭照秋緑薄言折其茎丝断不可续欲知别情苦甚于莲子心弃置勿复念裵回以沈吟孟冬寒欲至珠箔沾微霜冀马向北鸣燕鸿亦南翔朗月悬中天惊飇吹洞房客从南海来遗我双明珰何以报区区系在红罗裳珍藏箧笥中三载生辉光努力保明哲愿言勿相忘
　　黄鹄东南飞乃在霄汉间五里一返顾十里一回旋人生念俦侣况乃隔河关我有緑绮琴为君鼓猗兰商飚激流响中曲何由宣合并固有时踌躇不能言
　　昼卧北窗下双蝶何蘧蘧悠然寻梦去变化在须臾蓬莱易淸浅日月无根株鲁连东蹈海李斯西上书人生各有适万事徒区区
　　上塜
　　冷食江南节田家改火时桑间鸣戴胜塜上见棠梨冥冥昊天徳渺渺白云思持觞数行泪重拟挽歌辞
　　黄鹤楼
　　湛湛江上水不洗人间愁悠悠江上山无心自浮浮一掬别时泪不随水东流侧身望黄鹤寂寞三千秋凡骨不可蜕大丹还能求愿令远游人慎勿生白头
　　登五岳楼
　　五岳萃灵气岿然见高标上凌三素云仰见九层霄玉女啓天关参差紫宸朝羣龙翊殿陛双鸾夹笙箫倚阑待明月淸露下泬寥游神八表外羽佩何飘飘
　　灵飚吹海雨洗出江南山丹梯倚层汉玉女啓天关秋声撼双桧白日波涛还龙驾倐来游空中鸣佩环朝发榑桑涘夕栖若木湾会当凌八表晞发太霞间
　　寓言
　　客从海上来探彼明月珠下沈无底谷不惜千金躯得之骊龙颔行险何其愚君子保明哲荣名安可趋求鱼不投饵待当守株
　　迢迢汉川上有女丽且闲佩以双明珠游戯淸波间翩然若飞鸿可望不可攀赠我以翠羽报之以秋兰裵回碧云暮引领空长叹
　　仙人渡弱水云是王方平海上见麻姑为言三浅淸天风吹榑桑鱼龙不得宁海水相荡潏五鼇欲頽倾世传如枣服之可长生安得谢人世飘飘凌太淸
　　灼灼苑中桃托根瑶池傍丹葩含淑气艳彩炫青阳常恐玉阶树秋风委朝霜弱水不可渡蓬莱竟茫茫安得跨黄鹄凌风以翺翔
　　梦乗白玉麟遨游洞庭野明月流高天白云生其下轩皇张广乐云是太古者灵妃鼓瑶瑟音淡而雅此曲遗人间但恐知音寡茍非遇伶伦黄钟不如瓦
　　世无钟子期孰知悲与喜闻昔有韩娥歌声绕梁起一歌令人悲再歌令人喜同为齐中音忧乐如转指我有太古泠泠防秋水所愿感人心不愿感人耳
　　羲和无停车万物岂长乆顔回一何天盗跖一何寿明镜防埃尘安能别妍丑松柏遭翦伐不如蒲与柳所以刘阮徒沈酣托桮酒
　　女娲链白石上补靑天靑搏沙散人世六合何冥冥二气更变化三才立仪刑笃生圣与贤出言为大经至道不可泯炳然如日星叹息千载下持蠡测沧溟
　　靑靑百尺桐乃在南山岑朝阳生其顚上有五色禽昔闻有虞氏斲为太古琴一弹南风操可以涤烦襟如何千载下筝笛贵哇淫引领望苍梧悠悠白云深
　　神龙啓河图淸浊自兹判三才由中立万化归一贯粤从形气生遂有人文焕载诵康衢謡令人发深叹
　　秋夜
　　东园秋气淸露坐当夜半月高栖鸟寂雨止流萤乱淸影转疎桐微凉入虚幔开戸望明星离离度河汉重城罢鸣柝朗月出东山河汉从西流滉漾箕尾间高树息栖鸟微露浥芳兰故人期不至良夜何漫漫挥弦发淸唱同心谁与言
　　初秋东园夜坐有怀秫庄淸友
　　秋至倐五日微凉入东园河汉西南流月直箕尾间鲜飇啓夕秀露彩泛崇兰神闲意自惬思其故人言故人期不至中情何由宣
　　秋夜怀友
　　沈沈秋夜静蟋蟀鸣中堂出戸望河汉星辰低复昂念我平生友远在天一方安能学明月万里延辉光辉光有时阙此情不可灭愿为双黄鹄翺翔恣超越
　　秋夕
　　月出万井秋商声在高树风条络纬鸣露叶流萤度天河一桮水流向西南去坐念素心人佳期渺何处
　　寄赵子竒
　　金气稍侵阁裵回月东上思君得良夜何由遂真赏萤依露草深蝉曳风条响西池烦暑退神情亦超朗既消文园渴奚恋铜仙掌上方钟磬余令人发遐想
　　紫薇花下看月寄友
　　娟娟海东月照我紫薇花花月相裵回玉露浮淸华美人如明珠流辉隔防霞可望不可即玩之令人嗟安得骑黄鹄同游太淸家
　　醉后蔷薇花下待月有怀
　　林扉待月出醉影忽在地褰衣就花前弄影学儿戱微飔吹我衣淸露散花气隔水报钟来故人期不至
　　月下怀友
　　西亭文墨暇方塘含夕淸流萤竹间度栖禽沙际鸣脉脉动遥思念之感中情欲鼓猗兰操流飇激商声
　　雨后待月有怀
　　雨过生夕凉流萤度疎竹褰衣歩明月淸露洒庭緑仰瞻天宇高明汉手可掬城南有故人丰姿美如玉跫然怀足音何由慰空谷
　　题鞵山
　　朝行女儿港夕歩小姑山罗袜凌波面金莲出地间惟应渡银汉蹴蹋竟忘还
　　杂兴
　　春风尔何来吹我门前柳呼儿唱吴歌欵乃齐拍手御史不在前执法不在后倒着乌纱巾兀兀但饮酒
　　题燕集诗巻
　　城南夏五月碧树始鸣蜩维时集羣彦觞咏共逍遥凭高望大海俯见万里潮翰发竒思华筵激流飇献酬各有礼既醉复长謡嵗月忽已迈聚散若云飘佳期阻良觌关河怅迢迢白鸥恋近渚黄鹄慕层霄寄迹凌浩荡游神思廓寥习池应不远折简会相招
　　城南燕集次韵
　　我本丘壑人幸陪金闺彦煌煌处士星分辉照南甸驾言出城东弭节蓬莱殿高云澄宇宙江气白如练维时迫重九楚楚集清燕罗袂微风散文采明霞绚系马高阳池华觞列丰膳谁为蜕骨仙大药成九链手把黄金花安得长会面沧波浩茫茫坐见桑田变志士多苦心甘许鐡为砚张公人中英倜傥吾所羡海内阅神交目若岩下电良晤欣在兹既醉复留恋偶凭靑鸟使书来疾如箭愿言附冥鸿修翼排云健
　　顾况读书台
　　朝登紫微寺日出林扉开寻僧访古迹始见读书台嵗月不复考古人安在哉空余丹井石寂寞生苍苔东海有蟠桃托根在蓬莱结实三千嵗谁能见花开此树夀命长世传王母栽思昔通天观灵驭排云来汉苑不可种茂陵非仙才回视三山下淸浅飞黄埃
　　寄友人效韦体
　　圆穹倚高盖厚地浮虚舟日月相循环万古无时休人生大化中何异海一沤嗟彼桃李花岂识芙蓉秋愿言桮中物化作长江流普令四海人一洗胷中愁
　　送云季昭
　　西池生夕凉虚阁流萤度援琴发清商离情惨中素夫君瑚琏器相见一何暮鳯鸟及时鸣还依上林树
　　寄何尹
　　翠羽生南海结巢在三山靑鸾与之匹翺翔琪树间虞罗不相及裵回竟忘还比翼从北飞言度鴈门关霜高百草短长途凄以寒愿言同饮啄慎彼五色翰
　　陪林叟池上晚酌
　　晚憩池上阁凉飇散冲襟丹丘广文老卧病力不任论文意自适下榻情逾深诸孙列左右觞至时一斟既醉月在道出戸天沈沈枯桐委防下感激谢知音
　　西池晚酌
　　方池散文漪微飔坐来爽归禽各已息华月从东上故人适我趣携尊共延赏隔水闻踈钟令人起遐想
　　月上
　　朗月上东园照见梨花白裵回东阑下花月同一色飘飘素霓裳可望不可即思欲折琼芳佳期防云隔
　　春思
　　白日丽璇霄下照六合间茫茫名利途积尘如丘山朝轮登太行夕辙度秦关大道平若砥谁云有波澜安得挟飞仙吹笙缑北山飘飖跨黄鹤永接松乔班
　　古意
　　煌煌明月珠乃在碧海南下沈无底谷百仞谁能探昔在轩辕世象罔索龙潭少昊征凤瑞隋侯感蛇衔安知至珍物翻为薏苡谗蛟人卖绡去勿用泪潸潸
　　靑靑岩畔柏冉冉淇上竹娟娟闺中女粲粲丽春服翩翩若惊鸿盈盈洛川曲昔如出壑氷今如在山玉蹇修期不来空帏成独宿
　　积雪生暮寒幽禽在空谷夜来忽惊飞翩翩度踈竹拥衣坐方牀呼儿秉明烛念彼远游人何由慰衷曲明月流中天列宿相低昂盈盈河东女寒机织流黄灵鹊期不来欲度愁无梁睆彼牵牛星东西两相望陌头桑叶稀桑间戴胜飞盈盈东家女染丝上春机手把黄金剪裁为逰子衣可怜天上月中夜照罗帏幽兰在空谷无人知其芳好风时过之淸芬袭我裳薄言掇其英置之君子堂君子好修洁佩之比珩璜葹薋妒其美寂寞委秋霜托根茍得所弃置庸何伤
　　客从南海来遗我径寸珠夜光夺明月明月恐不如珍藏三十载思照魏王车王车不待照鱼目空相笑持以照人心千秋保贞曜
　　我有龙门桐斲为緑绮琴一弹别鹤操再理孤鸾音中含太古意调高思弥深此曲知者寡山空月沈沈
　　题巢云
　　在山巢白云出山云在眼天地同一巢舒巻任萧散依依双阙曙渺渺太行晚何当呼谪仙秀色同一览
　　题梅月图
　　娟娟古时月粲粲江南春美人不可见梦堕梨花云玉质恒自爱素衣安可尘裵回嵗云暮索笑情相亲
　　祷雨有感
　　至真运牝飞神游大罗云霞结丹篆紫宫郁嵯峨灵符檄龙穴甘雨随滂沱八表涤炎气四郊苏槁禾凉飚起寥廓为尔奏空歌
　　送友人之京
　　一雨午斋静澹然忘世情故人别我去迢迢之玉京玉京九天上阊阖春云生麴黄变江柳关关啼鸟莺愁怀郁离思暮角起重城
　　挽知事陈仲信妻李氏
　　燕山有双鳯结巢在濠梁饥食玉山禾渴饮瑶池浆一朝挟其雄羽翼凌风翔防防遗众雏遨游白云乡回首谢孤鳯愿言应时昌
　　送知县陈仲信之建昌
　　一日白一髪三年白防何自子业成均我髪白已多子今百里武城试歌相见即言别张帆泝江波西望香炉峰秋云郁嵯峨丰城有双剑龙泉与太阿会合各有时精采长不防我无晨风翼送子渉关河南云有来鴈裁书寄烟萝
　　患眼偶述
　　卧病北窗夕澹然忘世情微雨竹间度萧萧风叶鸣隐几不知夜灯晕若流星兀坐学枯禅习静心自淸因之悟【阙】
　　感兴
　　荆山生巨璞安知中有玉卞和持献之王乃刖其足天不生卞和此玉无人知天不生此玉和足宁刖之但求识者献刖足复何悲
　　送奎上人
　　靑云覆层巘一径入幽林山中夜来雨不知双涧深上人春讲罢蹑履纵幽防寄谢岩头月还同永夜吟
　　拟古
　　客从南海来遗我明月珠感君绸缪意繋在红罗襦罗襦不可解中情不可改月以明妾心珠以结君爱谁言道路长咫尺隔光采
　　幽兰生江臯锐叶一何好临流掇其英持以寄远道纫为君子佩玩之慰中抱毋令比萧艾寂寞委秋草晨出北郭门遥见一抔土借问谁家田云是前人墓靑松夹道生薤叶披朝露寂寂蒿莱下但见狐与隂阳无停机谁能识其故
　　南山靑桂枝奄忽易生螙荣悴更相共去来同旦暮秦皇与汉武千载终不悟为乐当及时弃置贫与富
　　雨后杏花发对酒有怀故人
　　雨后杏花发斗酒思所亲爱兹花上月共赏今夕春如何同心者总是他乡人
　　春夜与友饮别
　　高堂秉华烛四座惨无辉鹍奏急响商飇吹我衣【阙】今夕懽明旦与子违何异林栖鸟凌晨各分飞悠悠
　　空中云聚散无定期云出尚有归此别将何依且尽尊中酒永言长相思
　　仙人
　　金鼇十五头盘盘戴山起仙人居其巅俯视东海水吹笙弄明月翺翔麟鳯洲风车傥可驭飞歩防云秋
　　房中思
　　红烛照啼痕当窗伴孤影莎鸡语庭树长夜心耿耿梦寻关山去不识关山路长亭枫叶秋忆君相别处
　　征妇词
　　商声振庭树匹马鸣萧萧念汝出门去关山怅迢遥牀头无百金焉能买宝刀阿母泪双下灯前裁战袍稚女才倚牀少妇针指劳半年一得书使我心忉忉
　　北上行
　　食蜜不知苦衣葛不知寒今晨出门去始知行路难惊飚吹断蓬沙碛何漫漫羸马缩如猬霜花大于钱夜渉黄河冻舟行不得前君肠辘轳转我肠车轮盘王事有严程去去勿惮烦弯弧落旄头飞箭定天山会赋饶歌曲论功万里还
　　送人之京
　　大江春水满芳洲蒲叶短黄帽唱吴歌东风吹不断江君英少年贡入司成馆袖有五色毫文藻光纂纂人生意气合何论相见晚君如千里驹跌荡走长坂我如九臯鹤长鸣任萧散去去毋少畱严程不容缓欲持一桮酒迢迢碧云远明年杏花开待我上林苑
　　题槐隂亲舍
　　慈乌夜夜啼宛在慈溪西大槐高过屋慈乌来上栖乌雏思返哺哑哑愁日暮白云飞度江恨不随云去雏有青霄翮翺翔霜柏枝慈溪东入海雏心无已时
　　送贡士之京
　　一水通震泽张帆挂秋风霭霭天际云迢迢江上峰朝饮枫桥酒夕闻寒山钟三年读礼余挟防还辟廱愿言枉尺素时寄南飞鸿
　　送人秩满之京
　　乌啼海门树旭日生苍凉秋风櫂歌发起拂帆上霜刘侯忠孝裔三载佐黄堂兹焉报佳政冠佩生辉光祖饯长亭下共酌青霞浆侧身睇鸿鹄万里高翺翔
　　凤皇出丹穴文采何翩翩朝栖岘山树夕饮汉江泉一朝衔瑞图飞鸣凌紫烟双阙九天上冠盖如星聫朝回有余暇早寄琼琚篇
　　题硖川佳胜图
　　昔有紫薇郎登眺东西山持节去不返名留天地间我尝览陈迹行寻顾况宅峨峨读书防苍烟鎻荆棘仙翁葛稚川丹井尚依然井畔长松树不闻啼杜鹃鸡鸣海波赤东望榑桑日六寺发鲸音长林起萧瑟俱胝天竺来一喝洞门开凿厓閟灵迹老石封莓苔回防山下路超然起黄雾憧憧徃来人日中自旁午关西供奉孙两峰青到门微风生绮席明月落淸尊乗闲来访我中流浮一舸手持三尺图怳如山中坐
　　秀州夜泊
　　回舻泊晚渚暂息嘉树隂淸飚散狂澜纎月生远岑悠悠归岫云交交度水禽同舟遂幽赏谈惬素心况兹水凉夕觞至时一斟道合理无忤怡然澹冲襟
　　百年寓华屋
　　仙人好楼居乃在南城隅大江从天来白虹绕其庐朝旭丽丹桷凉飚生绮防清谈落珠唾列坐跄琼琚秉心介于石富贵浮云如寓形百年内逍遥以自娱
　　千载居山丘
　　四序更代谢羲和无停辀达人观大化委顺复何忧瞻彼池塘山郁郁松与楸栖鸟自回翔归云亦悠悠嗟哉泉下人永为长夜游流泽衍余庆千载贲兹丘
　　送澜典藏还天界寺
　　大海流不息浮云无定踪人生有聚散幻相本来空上人得真传何别复何同飞锡沧洲上言登第一峰得玉勿抵鹊探珠必求龙定起有余暇题诗寄南鸿
　　题望云图
　　何山无白云游子心独苦千里万里间见云思见母白云有聚散儿心无已时北风何栗烈吹裂身上衣母居泽山阳倚门懐远道何以报区区春晖寸心草
　　病中谢友见访
　　春隂散微雨小阁倦登临万子偶相过泠然披素襟裵回日将暮负疴力不任王乔有只履持以谢知音
　　雪中怀暠上人
　　高阁暮寒甚不知春雪来急霰鸣竹间顷刻覆靑苔数日寡轮鞅林扉谁与开故人寄禅居雅趣亦悠哉熏鑪与茶鼎真足外形骸坐乆夜钟过起思重裵回
　　清乐轩
　　乾坤有清气付与贤者乐贤者乐其清所乐应不浊鸣蝉乐饮露聚螘乐慕羶岂不同其乐斯乐有间焉鸢飞乐乎天鱼跃乐乎水察彼俯仰间谁能知乐此彼乐或在外此乐乃在中外乐易消歇内乐无终穷蒙也乐濠梁尹也乐莘野欲知圣贤乐孔顔真乐者郑公乐其天乐清以名轩清与乐俱有动静无不然山以乐吾仁水以乐吾智居乐适其安行乐随所寄人知使君乐不知使君心安得穆清风乐哉以长吟
　　送人秩满之京
　　严城钟鼓动曙色明榑桑车骑何骈阗祖帐生辉光荆君英杰士入幕赞黄堂三年主画诺一日登朝行卿云丽阊阖玉琯回初阳行当祝万夀逍遥紫霞觞
　　送嵗贡生之京
　　俞生英妙年读书南城下暇日从儿嬉骑竹当骢马弱冠入虞庠良金贵陶冶聱牙稽训诰葩正习风雅譬彼珊瑚器宗庙安可舍今春贡京师如生才亦寡雍雍成均地济济文学者纵横三千字寸晷擅挥洒龙门锦先夺鴈塔名须写有使即寄书停云念乡社摛辞继班马射防希董贾
　　觉非诗
　　晨兴正冠裳端居俨若思先哲有遗训兢兢常在兹贤哉蘧伯玉五十始知非是非日相仍何以决羣疑四勿我裘领三省我蓍衡以较重轻鉴以别妍媸直者不可枉白者不可缁愿言保终始中心毋自欺
　　送黄链师还天台
　　冲漠混元化形神合自然至人保遐夀虚灵洞金鼇戴宫阙此地多神仙绛节凌回飚霞裾飘紫烟安期啖玉枣一笑三千年火乌出东方没西海万古复千年出没互相待蓬莱鹤上仙何曾一人在
　　寄万百戸
　　客从海上来恵我锦字书开缄挹光采字字明月珠藏之怀袖间鱼目安能如相见一何晚相望一何逺迢迢河汉流双星隔清浅
　　送人之京
　　李侯西江彦矫矫麒麐驹读书司成馆佐政东海隅会当驰广陌安可困盐车兹焉沐清化去谒承明庐霜风凄以寒飘然曳长裾青云近在望壮志毋踟躇
　　题澄心堂
　　人心本清净湛然井中水井水常自澄波澜不曾起张子雅好道堂以澄心名卖药城市间隐居如宋清我昨过其家燕坐接谈笑何以效区区操存一言要
　　送马文学之惠安教谕
　　英英马文学年方三十余秩然瑚琏器文采玉不如昔也未加冠今焉颇有须献艺上春官司教闽粤墟翺翔南溟下播弄明月珠鸿涛际大海渺在天一隅文光射南斗乐育君子儒愿凭青鸟使寄我空中书
　　题春晖堂
　　青天何高高中有三春晖母年日已迈儿心尝依依此心向谁道一寸阶前艸宦辙东西驰千里万里道儿骑青骢马身着绣罗裳何异五色衣笑舞春晖堂春晖无时已照见东流水水中双鲤鱼朝盘奉甘防庭前有高树慈乌日夕来乌雏思返哺飞绕黄金台
　　题防烟山人瑞槐堂
　　青青堂下槐乃在防烟山一本如合璧两枝若聫环堂中有贤母日行槐树间槐根两兄弟防服何斑斑母今髪已皓人与槐俱好但见槐树长不知母身老上有返哺乌下有忘忧艸返哺识劬劳忘忧思襁褓槐今高过屋屈指三十年东西或拱揖左右相回旋不有两儿孝安知慈母贤草木亦微物永锡信苍天儿今何所愿愿槐长在目槐花年年开槐叶朝朝緑岂无蝼螘梦纷纷鬭蛮触一笑天地寛白云满空谷
　　送人还贵州
　　别情何草草倾葢苦不早暌违三十年隔越万里道忆在东冈日彬彬丽文藻子少我当壮子壮我复老人生百年内安得长美好故交曙星稀先哲流电扫岂无桮中物与子一倾倒昨游都观共覔安期枣挂弓榑桑枝洗剑沧海岛酒防别我去何以慰幽抱楚山郁丛丛巴水深浩浩愿言崇令德黄髪永相保
　　送人考满之京
　　伊昔太昊氏教民以佃渔神禹平水土羣生奠厥居伯益掌山泽立官自唐虞泽梁古无禁庶鲜给朝餔后世务财用输纳穷锱铢吾皇一四海恩波被八区南樯与北柂晏然如坦途英英南昌彦聿来东海隅钓鼇龙伯国簸弄明月珠清于出壑氷置之白玉壶赋税日以羡声誉日以敷我家临江滨里社同枌榆谬登铨曹选获与吾子俱得钱即相覔有酒即相呼朂哉金石交媿彼势利途三年当考最驾言之京都京都九天上冠盖如云趋蜚英大鸿胪揽辔青云衢岂无伯乐氏顾此千里驹大江秋水落旭日照樯乌柳条不堪折击缶歌呜呜方当维新日羣才应时需子行勿踟躇善保千金躯
　　友人邀饮予病不赴作诗答之
　　积雨散烦燠虚阁延清风故人赏我趣觞酒坐从容此意岂不佳老病苦相攻长途足无力忧来郁忡忡知音有顔李迹异心自同题诗谢不敏恢量还当容
　　早朝
　　象魏临丹阙钩陈直紫微蜿蜒扶日上夭矫挟云飞望拜千官集柔懐万国归春班随仗入午漏隔花稀晃朗金银气昭回黼黻衣
　　次周纪善韵
　　大鹏抟九霄不如海鸥逸白首归故里心神犹怳忽我足不良行我言竟谁述多君富文藻词源倒溟渤安流既崩奔坦途亦﨑崛升沉任云止祸福由中出缅思七闽地云是锦绣窟寄言塞上翁善保千金骨
　　次昙师见寄韵
　　高吟寄天末寒茧曳孤篁烱若双明珠九渊安可藏出戸见明月流光入中堂载弹緑绮琴匡坐白云牀寥寥太古调谁论虞与唐知音谅非逺我心自忧惶挑灯耿无寐清泪洒淋浪頼有一瓢酒慰兹离别膓
　　孙武
　　吾闻孙武子教战阖庐城美人出后宫百花媚春晴三令复五申约束何分明一鼓玉顔笑再鼓蛾眉倾雷霆肃将令颇觉君命轻西来破楚疆北灭齐晋兵英姿渺千古飒爽悲风生
　　孙膑
　　孙膑古名将厐涓俱学兵刖足见齐使始识田将军指麾辎车中号令若风霆引兵走大梁遂解邯郸城捄韩示怯战减灶功乃成马陵书大木弩发如流星跛鼈信千里刑余安可轻
　　吴起
　　吴起好用兵尝学曾子法东出卫郭门齧臂与母诀鲁君不见用杀妻与齐絶将军自吮疽士卒甘喋血击秦防五城魏侯尚功烈在徳不在险舟中尽吴越孰云猜忌人千载名不灭
　　李牧
　　李牧守边日屯兵鴈门关槌牛飨士卒十年戎马闲黄云覆沙漠白雪漫天山狼烽日以远骍弓不敢弯后来防秋戍思之应腼顔
　　亷颇
　　相如拜上卿岂畏廉将军两虎若共鬭其势不俱生秦兵不加赵功归吾二人忠臣当殉国志士当殉名不有负荆谢安知刎颈亲
　　田单
　　田单破燕壁神人为我师凿城出火牛被以兽文衣壮士五千人衔枚突其围斩将败骑劫迎王入临淄齐城七十余一旦俱复之雄风千载下英名良不隳
　　张良
　　良貎若美妇本图报韩仇击秦博浪沙隐迹下邳游旣进黄石履复运沛公筹关中兴汉业天授非人谋谢事从赤松功成愿封留一掉三寸舌名高万户侯
　　怀李白
　　日落江水黄云开楚山碧南风吹大帆倐尔临采石缅怀谪仙人醉魂招不得頫仰天地寛谁云锦袍窄
　　题三桂堂
　　生儿贵生男男可应门戸种树当种桂桂能耐寒暑君家有三儿一一青琼枝时来三树下骑竹相娱嬉大儿眉宇好小儿竒絶倒中儿更可人比兄读书早愿儿读书早长大俱成名年年桂花发来听读书声
　　九日望海觞咏
　　放旷麋鹿性消揺林野娱良时遂倾盖真赏偶聫裾高云澄泰宇旭日朗以舒亭亭逺峰出靡靡幽花敷凭高倚飞阙遐想入方壶幸陪金闺彦获与静者俱何当凌八表飞舄蹑双鳬
　　伤思次韵
　　江上双鸳鸯双飞复双起如何南来鴈只影沈湘水芦花似朝霜漫漫逐风起欲寄故乡书悲哉逺游子
　　次友人韵
　　青鸟海上来五采何翩翩口衔三素云满几生晴烟墨池夜来雨空碧漪涟安得王内史一埽九万牋因风托青鸟寄谢瀛洲仙
　　题牧童骑牛图
　　牛背穏于马骑过南山下竹鞭三尺长不用紫游繮四郊干戈罢归放桃林野一曲太平歌尔童奈乐何
　　古意
　　皎皎连城璧乃在巨璞中无人辨其真甘与燕石同所以卞和氏抱泣秋山空
　　水中蒲
　　青青江上蒲宛宛水中鱼楚楚东家女盈盈楼上居泠泠抚瑶瑟粲粲被罗襦昔如昆山玉今如浊水珠美玉尚待价明珠终不污
　　拟今日良宴会
　　今日惨不乐忧来郁无端华堂秉明烛思奉君子懽南窗抚瑶瑟含情不能弹君情与妾意忧乐转指间人生非金石流景若飞丸何不返初服英英谷中兰无言混萧艾委质霜露间
　　得雨
　　夜闻蕉叶声秋至得凉雨推窗云气暝枕簟净无暑竹间萤火度艸际莎鸡语焦原当复荣慰我三农苦
　　送嵗贡生之京
　　开嵗倐五日青阳动熹微回塘夜来雨碧水生涟漪明发戒舟航翩翩上京师官曹送子行酌以黄金巵师友送子行载歌鹿鸣诗乡老送子行夹道迎春旗父母送子行宻缝身上衣子今朝天去翺翔凤凰池愿言登太学肃肃愼其仪尚友古之人明哲以为期
　　送张将军之京
　　曜灵啓旸谷春云曳华旌将军奉明诏揽辔出严城风吹杏雨白火改榆烟青仪鳯五色羽神驹千里程论功锡重爵远迩振英声
　　题金兰图
　　英英风露姿托根在空谷何人撷其芳置之黄金屋彼美同心者可以慰幽独
　　寄宋纪善
　　东海有黄鹄托巢琪树间朝浴咸池水夕息三神山翩然上霄汉翺翔白玉关我欲往从之短翮无由攀雄飞谅有道雌伏何足叹
　　幽兰在空谷无人知其芳天风一披拂置之君子堂擢頴萧艾间锐叶何辉光盈盈汉臯女拾翠江之傍所思隔逺道欲寄双明珰明珰不可寄展转鬰中肠
　　青鸟天上来寄我云锦书开缄挹华采字字明月珠佳期渺天末怅望心萦纡我无青琼琚何以报区区愿言敦夙好善保千金躯
　　佳人折花联句
　　婉婉水边来盈盈花畔立霞侵玉指暖露沁罗裳湿刺宻尚迟攀条长讵能及持归玉台前自掩红顔泣
　　题琴轩
　　南州有高士手抱龙门桐披襟坐磐石泠泠和松风上奏鸣鳯下鼓飞鸿寄情山水间所乐无终穷
　　效陶
　　晨防何所之言往南山阳白云生其颠归鸟共回翔采采篱下菊賔至同一觞醉卧北窗下悠然傲羲皇
　　效韦
　　我本麋鹿性爱兹林壑幽夕泉分涧落晴岚出树浮披襟挹高爽防杖散烦忧归鸟引余兴裵回去复留
　　题敬义斋
　　南州有一士卜隐大江濵端居坐终日尚友古之人古人不可作圣远复言湮出门岐路多何由问通津有客过其家诲语何谆谆集义以飬气主敬以修身请子事斯语永言书诸绅
　　送侄从戎云南兼柬居掾史
　　我祖自南渡世为盐官人家传安定谱子孙多搢绅嗟汝英妙年从戎万里道断蓬离本根骨肉岂相保忆汝别家曰妇病在膏肓小妹应门户两女才倚牀一年一得书见书如见汝蹉跎十五年阅尽寒与暑昨者奉军帖仓卒暂还家两女上堂拜不识去时爷朝纺木棉花夜织机中布裁为身上衣梦绕天南路天南有名将云是汉嫖姚威声振夷夏勲业着皇朝汝今向前去勿恋故乡住生入玉门关会当有竒遇乌啼海东树落月在城头送汝北郭门霜花满征裘千金买宝刀岂若聊城箭鲁连倜傥生何曾叹贫贱洞庭秋水落三峡夜猨哀船过瞿唐口还经灔滪堆严程不可缓别去关山远缩地恨无方我肠辘轳转辕门有知已远惠白象梳琼瑶无以报为我谢区区
　　送东既白上人之京
　　旭日东方来起送东既白山笠野云深田衣江水碧去登千里道归化三生石鹤羽振高飚迢迢望飞锡
　　送浙江佥宪金台王公考满之京
　　王公希代宝本自金防人素抱匡济畧华年登要津布衣谒万乘意气干青云恩承鳯凰诏擢为乌府臣钱唐古都会一水东西分三年持玉节远迩劳咨询氷壶贮秋月藻鉴无纎尘兹焉攷嘉绩封章朝紫宸天子坐南面视听自下民茍乏耳目官上天何由闻公今司献纳一一请具陈某郡山水美某州风俗淳某守贪以墨某吏清以仁某田足禾稼某冶饶金银某灶可淅卤某营可屯军某曹奸且黠某士才更文里巷某贞节岩穴某隐沦忠良荐某軰淫祀黜某神虎拜伏阙下正及鸡鸣晨天顔动微笑孰不荷陶甄维时晴雪后吴水碧粼粼张帆南斗下伐木大江濵我亦刍荛者斐词公勿瞠愿言宣大化四海回阳春
　　题晓峯
　　在山不见山出山山更好披衣五更起山色入门早空翠落琴牀晴光动林表自有天地来万仞青不了寄言山中人古今亦昬晓
　　送叙班刘南奎还临江省亲
　　日出狮峰顶鹊鸣庭树枝慈母出门望儿从天上归一别十三年母子隔远道不忧嵗月深但恐母年老儿仕大鸿胪母在高堂居有禄不得飬问安徒寄书儿今乞归省诏许还乡井暂经洪都门遥指白云岭一笑偶相逢论诗铁柱宫相逄即相别挂席趂回风回风吹五两南浦春波长就船买鲤鱼沿月櫂歌响登堂进流霞更栽萱艸花百嵗母身健愿儿长在家
　　雪
　　晴响始鸣条寒威稍侵戸声防知杂霰溜宻应兼雨寻灯靡靡飘度隙斜斜舞兴极还思剡歌长重和楚寂寞大音希悠然向谁语
　　辞世颂
　　先生易箦之际作是颂命其子书而进之颂毕而终此可见忠爱之心始终无替也
　　臣有一寸葵托根空谷间中有向日心炳如九还丹日照葵在地葵倾日在天由来忠义者存殁无不然臣心愿如葵日照千万年









　　斗南老人集巻一
　　钦定四库全书
　　斗南老人集巻二
　　明　胡奎　撰
　　古乐府
　　前有千万年
　　前有千万年不知是何物后有千万年变化安可测河中龙马未生时谁辨东西与南北混沌死七窍生昆崘水源直到海千流万派何由清但见两轮日月东西走不息人言火精与水银锻冶红顔冻棃色消磨緑髪如星星人生得意且为乐何用空名留汗青
　　有所思
　　脉脉有所思泠泠寄哀声久已絶思君聆我弹君情与妾意忧乐转指间幸随南风调流响九嶷山落叶随风飞欲归在何时人生千里不得防空向天涯歌所思黄陵女儿泣湘月苍梧鸣凤千年别弹折秋风五十妾貌如花命如叶青猿夜啼三峡长望美人兮良可伤回鴈峰前有来使愿寄一书还故乡
　　所思向何方所思今有所食蓼不知辛食蘗不知苦惟有所思愁杀人蓼蘗不能如苦辛
　　长相思
　　长相思千万里相思如车下轮相思如江中水江中之水朝暮流车下之轮何日休胡不斫车轮塞江水车不能行水不流世上相思何时已
　　长相思路遥遥相思如大江水相思如杨栁条杨栁条长尚可剪大江水流不可断长相思深复深平原莫绣五色线子期莫铸双南金人生知已古亦少相思之心向谁道
　　长相思江悠悠洞庭木落三湘秋梦中不识别时路九嶷云黯苍梧树翠华南去不复还双娥洒泪愁空山五十哀雏凤语鹧鸪啼处斑斑雨长相思思转深请以白玉璞琢出相思心三湘之水东入海相思之心终不改
　　三年不见郎万里梦他乡江水直到海寸心如许长
　　思君恩
　　君恩深似海君德浩如天嵗嵗流红日山呼亿万年
　　千里思
　　五里复十里一日不见心萦纡何况千里别十年五年不得书君如天上云我如水中泥云在青霄泥在水相思千里不相知
　　静夜思
　　出门月色白如霜静夜所思思断肠有美人兮天一方碧云迢迢河汉长河汉长不可越但有一寸心含情托明月明月照人心不移静夜所思谁得知
　　思归引
　　寄声托明月为我照家乡十年不得归今夕在路傍路傍杨栁树犹记来时路越鸟恋南巢燕鸿懐北度去来南北无了期人生莫作杨花飞
　　长歌引
　　短歌歌不足长歌断复续六龙之车海上来千秋万古无停毂碾雪推霜入镜中坐见緑发如飞蓬满堂窈窕春花红长歌一曲歌未终西陵陇树生秋风
　　秋梦引
　　井乌啼月银牀冷辘轳声断青丝绠美人梦逐防云飞鹦防隔窓呼不醒小鬟临镜双盘鸦熏笼火暖篆烟斜一寸芳心化胡蝶飞来自采芙蓉花
　　走马引
　　千金买骏骨五花散春云章台杨栁陌醉蹋落花春烽烟四边静寳玦腰间冷寄谢少年人男儿当惜身
　　估客乐
　　今日采石酒明日广陵花大帆随处泊终嵗不思家
　　宫中乐
　　初日上蓬莱平明玉殿开春风双凤琯吹下世间来
　　緑水曲
　　緑水何盈盈方舟出兰渚美人临清流相期拾翠羽翠羽不可拾春波荡人心人心如緑水谁能知浅深
　　江南曲
　　江上水生蒲叶短白沙晴卧鳬鹥暖木兰舟上紫云娘笑入荷花羞见郎
　　水痕渐緑蒲芽短雪消沙浦双鳬暖一夜鹅黄着栁枝春愁暗逐春潮满江上蒲帆鸟翼张船头槌鼓出回塘吴中女儿不解饮呼酒隔帘催劝郎并州剪刀金两股不剪人间别离苦
　　湘云剪舞衣楚月裁歌扇荡舟莲叶深羞与郎相见
　　江上曲
　　春江水深蒲叶短双鳬交颈晴沙暖青裙女儿木兰舟白苎歌回花满头
　　郎乘木兰舟説道长干去长干好女儿留郎再三住郎留岂不好妾思令人老郎心生蒺藜不如女萝草妾有一掬泪洒向大江流愿为西北风吹转郎船头
　　蒲叶何短短潮来江水满岂无金错刀割水水不断山下蘼芜草江边杜若花采芳思寄逺游子隔天涯
　　江臯曲
　　日暮清江上临流采白苹微波将逺意寄与弄珠人
　　春江曲
　　清江水深蒲叶短野鳬双浴春波暖吴宫女儿白苎歌一曲春风吹不断
　　春波曲
　　新妇矶头雨小姑山下云无情江上水总是别离痕
　　金井曲
　　井上青丝绠年深石有痕石痕犹不灭况是感君恩
　　大堤曲
　　朝看堤上花暮折堤上栁相送大堤人同倾大堤酒酒酣蹋歌去留郎堤上住翻翻白马蹄草緑无寻处
　　大道曲
　　将军紫罗襦燕坐城南陌手拨紫檀槽市中人不识
　　横塘曲
　　妾家横塘口门前种杨栁春风吹舞腰劝饮桃花酒埀杨千万缕下蘸横塘水何事织离愁春风吹不起塘上谁家女红裳白雪衣采菱愁日晚相待月明时妾家住横塘郎过须下马手把瑚鞭挂在埀杨下
　　凉州曲
　　曽闻一斗酒换得凉州牧寄语逺征人莫唱凉州曲
　　越城曲
　　尝胆不知苦捧心徒自颦年年江水碧愁杀浣纱人
　　城傍曲
　　乌啼城上头枕戈明月下十年不得归愿放华阳马
　　城门曲
　　城头乌夜啼月落少城西夜半传军令天明祭大旗
　　湖中曲
　　外湖湖水浊里湖湖水清妾不爱浊水长向里湖行手折芙蓉花佳期碧云逺临水照蛾眉盈盈愁日晚日晚当奈何湖中莲刺多回舟荡桨去莫唱采莲歌
　　天河曲
　　天河之水向西流双星夜夜当南楼机中细织云锦字美人不来生逺愁日夕河边待灵鹊玉宇高寒露花落愁心飞绕金井阑辘轳牵断青丝索灵槎一去秋白榆千年那得青天上回波还入海东西相望心不改
　　七夕曲
　　妾在河东郎在西妾秉机杼郎扶犁夫田秋来不收谷妾织锦云空满轴一年一度寄郎衣妾抱苦辛郎不知今宵河畔一相见风露无声乌鹊飞乌鹊飞来莫飞去借尔河东白榆树树头结巢生子孙不愁填河河水浑百年三万六千日今日谁云逢七七人言织女嫁牵牛灵鹊作桥天上头妾是河东天帝女郎司天田妾机杼年年不敢悮秋期愿田有黍机有丝丝能暖人黍能饱妾亦何心频赐巧
　　夜夜曲
　　夜夜望明月初若蛾眉弯夜夜望明月今如白玉盘玉盘有时缺蛾眉愁万结月照闺中人如何有离别
　　夜长曲
　　金虬无声银箭缓清夜何长昼何短七星斜挂少城西羣乌叫月霜花满铜盘暖蜡绛纱明胡蝶梦寒龟甲屏三尺牀头白鷼尾五更又逐鸡声起
　　寒夜曲
　　绛河冻合白如霜北斗挂树天苍苍美人裁衣金剪冷梦入梨云吹不醒玉闗迢迢南燕飞灯花喜报行人归行人不归花自落月满城头夜吹角
　　玉河回天冻光白流云作氷飞不得铜龙嘶寒漏声澁七星离离挂城北美人罗袜妒铅霜兰烟唤香归洞房何人一笛闗山月吹落梅花满城雪
　　铜龙嘶寒漏声澁夜半氍毹霜气入冻蜡凝膏不作花地鑪火暖麒麟泣酸风射入如箭急燕律吹春竟何及平明起视三足乌红盆刷羽氷花湿
　　寒夜曲懐二子
　　城头乌啼寒夜长北斗挂树天苍苍展转不寐意徬徨我思二子如凤凰大儿读书不下堂小儿冩字能成行我欲挟子翺且翔手挥鸣弦发清商侧身西望千仞冈令人懐思不能忘
　　采莲曲
　　湖中女儿眉黛秋采莲日日唱呉讴何如生长玉井水同擢仙人一叶舟
　　昨日采莲花今日采莲子贱妾比红衣宁教抱香死溪上采芙蓉兰舟荡晚风叶如郎意薄花似妾顔红采花莫临水水深清见底水有见底时郎心隔千里一去不思家秋风吹若耶只愁霜露重妾貌不如花
　　折荷曲
　　折荷莫折茎中有千万丝秋风吹不断总是长相思
　　结杨栁曲
　　千结江上栁万结离人心千结与万结何如结衣襟结襟尚可解结心终不改初结明月环再结同心带带以结绸缪环以结欢爱
　　花游曲
　　东阑杏花雨嫋嫋寒食烟相期洛阳陌鬬草赌金钱白玉装车轴瑚作马鞭章台年少子走马緑杨边
　　槟榔曲
　　与郎相别时槟榔高过屋妾有回文锦字诗为郎翻作槟榔曲緑窓沈沈春昼闲金盘钿合罗两鬟苦心一寸谁解识中含血泪红斑斑昨梦郎归采蒌叶丹髓凝春霞满颊愿封珠唾寄蛮牋郎若见时还念妾
　　緑珠曲
　　郎有百斛珠妾有一寸心宁甘坠楼死花落故园深
　　田家曲
　　门前一雨秧田緑柘叶重重覆茅屋今嵗篱傍笋最多南风一夜吹成竹趁暖吴蚕已上山缫车声动水车闲幸喜村深无虎过柴门终夜不曽闗
　　蒿里曲
　　蒿里曲春草緑人生百年如转烛石家美人双翠蛾尊前妙舞扬清歌一朝艳骨化黄土富贵浮云可奈何
　　出塞曲
　　将军乌角弓壮士逺从戎劒倚燕云白旗翻汉日红雪窖数行泪天山三箭弓铙歌应有曲报捷未央宫
　　登楼曲
　　今夜慿高望青天月色多入窓风露冷开户看星河
　　迎客曲
　　陈绮席进华觞主人临轩客上堂绮席陈瑶觞进清歌缓舞情无尽
　　携手曲
　　携手复携手携手杏花前白玉装车轴黄金铸马鞭容华易消歇流光若逝川寄言贵游子欢娯当少年
　　捣衣曲
　　去年捣衣郎有书今年捣衣郎在途手悬双杵不敢下只恐梦惊堂上姑
　　寄逺曲
　　美人别后闗山长买丝绣得金鸳鸯鸳鸯交颈不飞去与郎缝作征衣裳长长搓线莫教短短线恐郎情易断衣成更写数行书书中泪是蛟人珠
　　懊恼曲
　　懊恼复懊恼懊恼无人知阿婆不嫁女夜夜守空闺
　　吟叹曲
　　王子乔好神仙吹玉笙上青天七月七日缑山颠青鸾白鹤相后先安得金丹蜕凡骨我亦从之凌紫烟
　　双鳬曲
　　江上春生蒲叶短双鳬昼卧晴沙暖一声欵乃钓船归锦翼斑斑相逐飞
　　鸡鸣曲
　　晨鸡初鸣当夜半少妇出房愁思乱晨鸡再鸣月入帷少妇出门郎马嘶晨鸡三鸣月在道道上马嘶声渐杳马嘶渐杳鸡乱鸣桃灯泣泪天未明后夜闻鸡北窓下梦里鸡声郎马
　　一鸣六龙海波赤再鸣旸谷东方白三鸣阊阖参差开紫云飞绕金银台天街夜夜鸡鸣早珂佩朝回霜满道绮疏花影晏眠人梦里鸡声不知晓
　　晨鸡初鸣月在堂少妇挑灯开洞房晨鸡再鸣月在树门前马嘶郎欲去城西月落鸡三鸣出户不闻郎马声马声已逺鸡声静回首不知郎逺近寄语晨鸡休浪啼啼时愿郎归马嘶
　　乌栖曲
　　今夜乌栖向何处哑哑飞绕深宫树宫中美人醉不醒空劳尔乌啼到明
　　乌啼曲
　　秦乌哑哑啼复啼夜夜不离庭树枝妾听乌啼识乌意明日官家赦书至
　　城乌曲
　　乌啼城上树飞来复飞去乌去有时来郎今在何处月出女墙头乌啼碧树秋哑哑声不断啼月过西楼
　　别鹤曲
　　缟素作衣丹作顶夜夜月明看舞影今朝童子起开笼不闻戛戛回天风缑山仙人吹凤琯八极无尘防云断何由振羽当我前借骑一只蓬莱天
　　骢马曲
　　御史骢青连钱嘶风刷电朝九天昨日街头人避马今朝喋血车轮下后夜鸡鸣闻曙钟绣衣又复骑青骢
　　迎龙曲
　　朝迎龙暮迎龙旱火烧天龙在宫县官投牒石潭中山南山北鼓逢逢蜿蜒跃入杨枝水山云一缕随龙起龙未离山雨到城城中三日不得晴明朝打鼓送龙去愿龙十日行一雨种田有水刈麦干年年谢龙神亦欢
　　送龙曲
　　迎龙来送龙去翠雾红云拥龙驭家家买纸谢龙神甘雨应期龙有灵明珠之宫紫贝阙碧潭无声湛秋月愿龙在山云在天嵗嵗谢龙歌有年
　　乌栖曲
　　城头月明乌夜栖栖到天明啼复啼底事夜栖朝复去不识朝阳凤凰树
　　迎龙词
　　鼍鼓逢逢龙在王宫电虩虩云重重启贝阙精诚通驱五雷招八风
　　送龙词
　　龙之来兮蜿蜒龙之去兮连蜷沛神泽兮沃秋田云为车兮电为鞭陈玉醴进琼筵感神惠兮不可言愿五风兮十雨绥万邦兮屡丰年
　　白鹦鹉词
　　白鹦鹉陇西来金笼驯养无人开绮窓谈舌学人语字字分明如处女一朝持入沈香亭玉环自教蜜多经解听月殿霓裳曲惯识梨园羯鼓声无端羽化冲霄去在碧桃花落处陇头迢遰陇云深无复重栖旧时树
　　山鹧鸪词
　　劝郎莫过洞庭湖湘妃庙前啼鹧鸪可恨九嶷山隔断翠华无处问苍梧
　　江上有山复有山鹧鸪啼处雨斑斑一声两声行不得南船北船朝暮还
　　精卫词
　　精卫精卫飞且鸣千年填海海不平世传此是炎帝女不知何年填海水海山石烂海水枯是时精卫安得无如何精卫鸟只填东海水海水尚可填人心浩无底
　　鲛人词
　　并刀翻水凝不流碧绡如烟张素秋蛟人夜织鱼鳞屋月色澄澄湛寒緑卖绡来从城市居主翁不识明月珠明珠赠君世无价明年有绡复来卖
　　蚕簇词
　　拜蚕室祭神桑呉蚕在箔神在堂愿神佑蚕风日好取茧倍多蚕缕长十日天隂未开箔蚕吐丝迟茧还薄地鑪火暖借春回再祷神蚕须急作缫车易转茧易抽长丝满桁晴不收新妇登堂向姑道今嵗衣姑丝不少
　　神树词
　　田家种田无五行屋西神树生有灵年年祭树卜水旱祈雨即雨晴须晴鸡豚拜扫无闲日乌鹊羣飞来啄食剪纸作钱挂树枝祝田有来蚕有丝收麦上场神得食缫丝纳官神得衣
　　田家词
　　邨巷深深枣花落少妇缫丝催织作上堂正恐阿婆瞠不愤田头叫姑恶大儿翻垅牵疲牛小儿作军边上头今年雨多麦穗黒较比上年无半收白头不愿识官府但愿有租应门户
　　渔父词
　　家住琴江江上头拓卦洲前春水流桂枝檝木兰舟终日忘鱼不下钩
　　侬是烟波一钓徒持竿东海拂瑚女儿港番君湖浪静风恬过小孤
　　黄梅岭下是侬家白石矶边把钓车友麋鹿侣鱼虾不在山颠即水涯
　　大江西去是庐山云白山青罨画间彭蠡泽海门闗莫待风波及早还
　　白石矶头春水流朝朝暮暮伴沙鸥山渺渺水悠悠笑杀磻谿下直钩
　　磻溪野老发埀肩钓得周家八百年鱼换酒不论钱醒即长歌醉即眠
　　仙人词
　　金鼇背上蘂珠宫千嵗桃花几度红曽见茂陵松柏下铜仙清泪落秋风
　　秋胡词
　　陌头桑叶春隂隂少妇采桑多苦心朝来出门日已晏蚕饥叶稀姑未饭少年骑马桑间来黄金不博笑顔开但令人似秋胡妇世上黄金不如土
　　呉女词
　　呉中女儿絶可怜裁得春衫称少年身未嫁夫无处着至今留在母牀边
　　二八呉女儿画桨摇春暖贪看双鸳鸯采蔆归日晚
　　征妇词
　　妾身愿如弓上万里随郎长在边郎身莫如上箭一去无还不相见堂上阿婆今白头妾守空闺郎逺游请郎看取门前树上有慈乌不飞去
　　去妇词
　　出户心悄悄中情向谁道吞声不敢啼又恐傍人笑妾有嫁时镜请郎留自照镜里见新人还思旧人貌东山生兎丝西山生蒺藜二物不相偶美恶人自知妾有堂上姑妾有懐中儿生儿未及长姑老将何依妾今别夫去裴回向何处他日黄泉相见时墓前莫种相思树
　　妾去何足惜妾留不自安高堂有老姑孰知饥与寒妾昔念有家妾今如风花何如千尺松而不附女萝哀哀别姑去泪下不能语姑若念妾时看取牀头女
　　老妇叹镜词
　　妾有团团古时镜在匣浑如月端正朝朝持向玉台前秋水芙蓉两相映自从十五画脩蛾白发相看尘渐多绣得合欢双寳带今朝携上街头卖满城新镜照新人此镜无人定高价
　　妾有团团嫁时镜比似青天月端正少年锦带绣芙蓉照妾顔色如花红妾今对镜头如雪辜负青天端正月
　　明镜词
　　我有古时镜照君玉雪顔湛然如止水终古无波澜世人但照面照心不自见照面不照心妍媸竟何辨所以百链精鬼神无遁情愿为千里月逺近逐君行
　　照镜词
　　顔看镜中红发看镜中白如何一寸心镜中看不得
　　照镜词赠镊工潘郎
　　潘郎买得扬州镜团团比似扬州月持向扬州住十年旦暮照人头上雪明月楼前问月人琼花观里赏花春回头不觉红顔改对面应嗟白发新男儿立功当及早莫向潘郎镜中老
　　白苎词
　　剪氷绡缝雪缕馆娃宫人越溪女回风吹雪长袖举玉阶缤纷落花舞白月堕地星河髙流云巻空翻翠涛宫门鱼钥夜迢迢
　　緑窓樱桃花乱飞美人当窓缝舞衣纎歌窈窕扬蛾眉鸾停鹄立佩陆离馆娃宫深更漏稀北斗斜挂宫门西觚棱渐明乌人啼
　　浣纱女儿顔如花一朝进入呉王家呉王宫中歌白苎水殿芙蓉不知暑翔鸾舞鹄雪满堂回风吹花响屧廊宫门乌啼更漏长曈曈旭日生榑桑
　　焦尾词
　　龙门千尺桐化为防下焦不遇蔡中郎大音终寂寥所以九苞凤千年鸣一朝
　　团扇词
　　明月有时缺团扇空自圆月缺终还满扇圆仍弃捐不如秋水镜长挂玉台前
　　团扇团如白玉盘玉盘比似月团团早知玉树秋风近不把闲愁写素纨
　　香风词
　　洛阳万花如锦机春风吹上绣罗衣日高走马章台路蛱蝶一双相逐飞
　　春夜词
　　大江春水流汤汤中有万斛之龙骧南北二斗相低昻泰阶六符白煌煌牵牛织女遥相望欲渡不渡河无梁我思美人天一方展转不寐愁何长
　　游春词
　　杏雨不沾泥流莺恰恰啼弯弓驰紫陌跃马过金堤
　　乞巧词
　　平生甘抱拙何用天孙巧不知栁栁州年年乞多少天孙今夜渡天河人言天上巧最多妾今抱拙不求巧愿赐拙多宁巧少东家巧女如凤凰罗襦绣得金鸳鸯少年嫁夫先得巧明珠论斗金盈箱妾守空闺甘寂寞苦心不恋东家乐却笑天孙长别离纵使巧多徒尔为
　　唐宫行乐词
　　明日内家游上苑许教鬬草赌金钗怕人先记花名字隔夜潜偷玉篆牌
　　华清赐浴晚凉回水殿芙蓉彻夜开碧盌调氷消酒渇金盘又进荔枝来
　　调笑词
　　杨栁杨栁一夜緑如春酒今朝起送归人闗山千里暮春暮春暮春春暮目断天涯烟树
　　胡蝶胡蝶飞绕碧桃千叶今朝走觅南邻明日天涯暮春暮春暮春春暮花落蝶归何处
　　刺促词
　　刺促何刺促夜泊长江曲同是逺游人何须论迟速刺促复刺促刺促向谁道青青高山树不如墙下草
　　宛转词
　　宛宛转转车下轮红红緑緑百花春纷纷汨汨马蹄尘寂寂寞寞闺中人
　　宛宛转转机上丝红红緑緑绣为衣纷纷汨汨胡蝶飞寂寂寞寞人别离
　　宛宛转转上音红红緑緑陇西禽纷纷汨汨愁人心寂寂寞寞春闺深
　　采蔆词
　　江水明于镜江波皱如縠采蔆溪上头爱此溪水緑昨日采蔆去蔆多满载归今日采蔆去叶多蔆角稀采蔆不采叶空回木兰檝蔆刺牵人衣江空正愁妾
　　采莲词
　　秋风昨夜起花落翠房深欲识妾心苦试尝莲子心
　　浮萍词
　　半随波浪半黏沙漂泊东西不恋家莫怪生来无定迹只縁根本是杨花
　　新栁词
　　纎腰嫋嫋春风前十五女儿真可怜天气困人眉不展也随蚕事学三眠
　　栁花词
　　迎得春来又送归被他撩乱扑征衣莫教十字街头种花到开时四散飞
　　随风为白雪入水化青萍无限离人意长亭又短亭上天如白云入水化萍叶云萍无定踪如何不愁妾盈盈墙下桃花落子留树薄命似杨花随风不知处朝扑绮罗衣夕委黄尘道不知长江上化作浮萍草
　　杨栁词
　　扬子江边杨栁条风前学舞鬬纎腰来往游人攀折少也胜种在灞陵桥
　　嫋嫋翠腰柔春来舞到秋郎行莫回顾中有断肠愁一缕一缕愁千丝千丝苦宁见章台春莫逢灞陵雨
　　栁枝词
　　一送离人折一枝长条折尽短条衰飞花自是浮萍草莫向尊前怨别离
　　门前杨栁欲藏鸦可恨萧郎不在家妾有蛾眉如栁叶郎今踪迹似杨花
　　旧日呉王百尺台万株杨栁是谁栽阊门城外春隂里多少将军繋马来
　　杨栁枝词
　　郎听妾歌杨栁枝明年二月望郎归栁眉如妾镜中黛栁色比郎身上衣
　　竹枝词
　　谿北谿南春雪消谿水一夜忽平桥明朝艇子载书画繋在屋前杨栁条
　　屋前栁色鹅儿黄鹅儿队队在林塘栁色似鹅鹅似酒春来自是断人肠
　　博谿舟中赋竹枝二首
　　东谿月出西谿隂谿上荡舟谿水深郎今唱歌向何处白鸟湾头高树林
　　白鸟湾头高树林十年相约到如今拢船不怕风波急侬有竹篙知浅深
　　西湖竹枝词
　　荷叶葢头花拂衣今夜采莲当早归昨日小孤回棹晚鸳鸯惊过里湖飞
　　侬家住在玛瑙坡与郎湖上采么荷侬比莲心心最苦郎如藕丝丝更多
　　妾是藕条郎似荷劝郎听唱竹枝歌藕条抱节丝难断荷叶留心苦更多
　　妾是浮萍郎似花花随风去落天涯浮萍只恋池中水花性飘扬不恋家
　　妾是荷花郎是萍萍随波浪任飘零荷心不离泥中藕花谢明年叶再青
　　郎是天河妾是星与郎相见最分明河流只向西南去抛妾东边渡不成
　　西子湖边杨栁花随风随雨落天涯莫教飞入湖中去化作浮萍不恋家
　　湖中荷叶緑田田恰似人间子母钱若能买得春愁断侬亦移家傍水边
　　过浦赋竹枝词
　　通浦灞前春雨晴大船小船南北行慿仗篙师一问讯归帆已到秀州城
　　雪后江南春到时鹅黄已染杨栁枝东风不解离别意一日恼人千万丝
　　次韵王继学滦河竹枝词
　　滦河嘴头积雪多山下石子青盘陀侬在江南望江北恰如织女隔天河
　　百两宫车碾雪泥山前二月春草齐去年羽书星火急妇女上马小儿啼
　　滦河杏花如雪匀小雨三日不生尘罏头少妇劝郎酌花如人面草如茵
　　去年大旱气不苏道傍行泣妇与姑不似江南连月雨夜夜夜啼山鹧鸪
　　滦阳河畔女如云生长不识江南春大字青帘卖官酒莫辞注玉更倾银
　　山前马嘶苜蓿花山下蔴茹胜蕨芽细肋沙羊割红玉不识雪水夜煎茶
　　白翎双飞秋草黄云沙万里接天长番僧个个杨梅帽日暮闻钟来上方
　　天上金根回六龙年年田舍及秋舂白头父老出门拜汉官威仪今载逢
　　蓟门闗外故人居十年不见音问疎昨日江头见来雁寄得滦河一纸书
　　李陵台西避暑宫穹庐月白夜生风呉侬解唱竹枝曲此调不与江南同
　　题梅效竹枝体
　　侬家向南雪一株春后春前常见渠瘦影从教比郎瘦孤山终不似侬孤
　　过太湖竹枝歌
　　第四桥头枫叶青白龙吹雨浪花鯹过桥买酒待月出今夜夜宿埀虹亭
　　青帬女儿双髻螺唱得呉宫子夜歌酒醒月明眠不得秋风吹落洞庭波
　　西山日落东山黄侬唱竹枝行晚凉十幅蒲帆弓样满南风吹过白龙堂
　　薤露歌
　　薤上露何离离人生不满百欢乐当及时东方三足乌啼老榑桑枝古来圣与贤一去无还期薤上露令人悲薤上露何瀼瀼蓬莱变清浅海水漂枯桑有生防俱尽寜论弱与强空余三尺土千年閟幽光薤上露令人伤薤上露何漙漙朝日上陇头叶上露易干乌啼松树间相送入空山白骨委黄壤亲朋各自还薤上露令人叹
　　云歌
　　五色承朝日晖晖黼黻衣朝随黄鹤去暮逐玉龙飞欲知栖息处长是恋金扉
　　白日歌
　　烛龙烛龙尔何速三绳莫繋乌三足鲁阳之弋徒尔为安得长挂榑桑枝
　　东榑桑西若木中有赤龙口衔烛东驰西走无停毂人生何为苦不足
　　子夜歌
　　试问铜壶水今宵几许深漏长如妾泪水浅是郎心
　　呉宫子夜四时歌
　　御栁袅金丝宫莺拂柘衣帘隂随日转漏防出花迟雨过太湖上芙蓉水殿开防舟邀月上玉盌送氷来玉宇夜沈沈天河似海深下阶齐拜月纎手学穿针城上七星低宫鸦绕树啼朔风吹不入自有辟寒犀美人歌竹枝胡蝶傍花飞白日东窓静金刀剪苎衣雨过湖波緑荷花水殿开隔花人似玉船上买氷来秋风昨夜起吹月到房栊梦入闗山去江枫树树红一尺街头雪朝来没马蹄狐裘不觉暖更有辟寒犀
　　襄阳歌
　　襄阳太守白接防襄阳儿唱白铜鞮今朝载酒向何处言往习家池上去醉春日歌春风马上归花正红
　　呉歌
　　第四桥边枫叶秋青裙少妇木兰舟月明打桨唱歌去惊起芦花双白鸥
　　商歌
　　白日粲粲南山阿长夜漫漫愁奈何停车夜宿郭门外悲风烈烈闻商歌歌云不遭舜与尧单衣短布风萧萧人生卑微何可忽后车载之相齐国
　　呉人歌
　　江悠悠挽使舟呉人歌歌邓侯江水东流去不返邓侯邓侯舟莫挽
　　东邻美女歌
　　机上凤凰梭盈盈抹两蛾谢鲲双齿折犹不废鸾歌
　　亷叔度歌
　　成都太守防叔度三年守城人案堵桑叶隂隂歌满路不歌一襦歌五袴
　　范史云歌
　　三日不食釜生鱼五日不食甑生尘丈夫未遇甘贱贫呜呼岂无人间范史云
　　五噫歌梁鸿
　　瞻彼洛京兮噫宫阙连城兮噫非我故乡兮噫鹿车辚辚兮噫归全其身兮噫
　　独漉歌
　　独漉独漉水深没足水中有泥不见玉世上人心易翻覆
　　扊扅歌
　　停赵舞罢秦声妾歌扊扅君试听五羖皮西入秦妾烹伏雌君逺行君今富贵忘贱贫
　　燃蜡不如炊扊扅炰凤不如烹伏雌太官之羊不如五羖皮妾弹秦筝君不知吁嗟乎百里奚
　　骊驹歌
　　朝出北郭门骊驹在路傍路傍秋草短江月白如霜歌骊驹唱呉歈千里万里道三年两年书愿为金络随君马愿为双轮逐君车
　　河之水清泱泱津吏伐鼓声镗镗主当渡河吏乃醉女娟操舟赎父罪持檝中流发櫂歌津吏酒醒女渡河鸳鸯双飞可奈何
　　黄鹄歌
　　太液池水清涓涓金衣菊裳下九天建章宫中生紫烟凤凰来仪羽翩翩至德广被千万年
　　凤凰操
　　凤凰兮衔图殷道衰兮周德之符岐山兮苍苍五色烂兮朝阳殷日短兮周日长千秋万嵗兮于彼翺翔
　　别鹤操
　　别鹤翩翩结褵五年吁嗟乎欲移我所天中夜倚户心悁悁妾心直如琴上为君一弹别鹤篇
　　精卫操
　　石磊磊海茫茫白石不可烂海尘何日黄嗟哉精卫尔勿伤昨日麻姑过东海蓬莱弱水又生桑
　　越裳操
　　有雉有雉来于越裳文王之德孚于万方逺人其归家国永昌
　　襄陵操
　　登彼防稽兮洪水滔滔嗟我黔首兮百万嗷嗷胼胝兮乘橇过门不入兮使我心劳
　　涂山操
　　有白者狐九尾差差时哉时哉应彼昌期水土底平告功锡圭坤德承干维王之基
　　箕山操
　　箕之山兮颍之阳箕之人兮濯沧浪彼何人兮牵牛吾洗耳兮徜徉
　　湘灵操
　　湘之水兮潺潺湘之竹兮斑斑湘之女兮緑云间望重华兮不复还九嶷兮苍苍青猨啼兮夜何长折琼芳兮寄逺鼓瑶瑟兮心伥伥
　　湘之水清泱泱二妃夜泣青筼筜斑斑清泪流不尽五十哀瑶瑟冷鹧鸪啼处数峰青一夜月明悲洞庭
　　八公操
　　淮南王好神仙朝餐金盘之玉屑夕链寳鼎之神丹骑龙下上超天闗超天闗驭天风山前桂树青丛丛人间白日西复东安得从之招八公
　　淮山苍苍淮水黄桂树丛生山之阳丹砂成金夀命长身骑飞龙恣翺翔千秋万古乐未央
　　石妇操
　　山头白石高数尺人言贞妇化为石贞妇化石不回头俯视千年江水流江水流不可断行人归白石烂
　　伤殷操
　　麦渐渐黍油油昔日殷墟今日周吞声不语泪交流玉桮象箸兮何以解忧
　　思亲操
　　儿陶于河有乌傞傞儿渔于泽有乌翼翼彼乌返哺歴山之下归哉归哉慰我父母
　　履霜操
　　晨履霜兮河之上考不顾兮儿见放儿饥而寒兮蓐食而荷衣防口铄金兮考胡不知吁嗟命之穷兮于河之湄
　　采薇歌
　　西山有薇薄言采之周人有粟弗疗我饥宁薇而甘兮毋粟而慙兮维首阳之岩岩兮
　　崩城操
　　一哭长城崩谁言土无情至今城下水犹闻呜咽声吾皇万古基太平妇女不哭城不倾城不倾四海宁以妾眼中泪洒向城下土城崩见夫骨始知妾心苦
　　君道篇
　　夸娥莫移山精卫莫填海天作高山与海深黄河一清圣人在圣人有道津梁通千门万户皆春风岂不闻越裳重译贡白雉万国归之若流水
　　美女篇
　　有女顔如花生长越王家浣纱白石上何曽知馆娃高台凌青天朝歌暮复弦宫人裁白苎只知长少年日月无停车流光迅于电春风吹落花不到黄金殿
　　寳剑篇
　　牀头有古劒白虹夜流辉炯然三尺雪化作青蛇飞岂无千金直待价将安归挂向徐君墓时闻鬼母啼
　　明珠篇
　　煌煌明月珠乃在龙颔下下沈无底谷得之世无价或人不爱寳弹雀千仞冈得失何足较所嗟无夜光
　　君道篇
　　君道天广大王言出如纶雨露及草木万物皆阳春九重坐南面四海奉一人禹稷犹已溺唐虞视同仁华葢当中天列星环北辰
　　月漉漉篇
　　月漉漉银塘曲兎影蘸金波龙绡皱文縠越女浣纱归双蛾湿秋影移舟明镜中露下菱花冷
　　白马篇
　　房星夜坠秋河碧夭矫雄姿龙八尺何年飞下九重天自【阙】人间骑不得置之天上白玉阑长鸣直欲趋天闗瑶池碧桃千万片回风吹雪春斑斑不学开元照夜白西入褒斜走荆棘愿逐轩辕凌紫霞逺游常在太清家
　　黄鹄行
　　东海有黄鹄两雏何翩翩朝戏沧海上暮栖琼树颠一朝挟其雏裴回上青天一雏归故巢一雏委身草莽间黄鹄哀鸣向他山侧身东望何时还他山岂无匹凤凰五色翰渇有醴水饥有琅玕黄鹄不愿同饮啄得归东海心即乐
　　野田黄雀行
　　黄雀啄啄野田间饥鹰侧目下空山黄雀投虞罗低摧伤羽翰少年拔劒捎罗网黄雀高入青云上囘首裴徊谢少年虞罗勿令张野田
　　日出入行
　　海东之山曰桃都上有三足黄金乌三更乌啼海色动六龙飞出榑桑隅浴旸谷经天衢羲和揽辔无停车吾不知东西相去几万里夜入咸池朝复起紫云红雾天苍苍为天作眼明四方臣愿陛下八万四千嵗日出日没皆封疆
　　月初生行
　　月初生二八蛾眉初画成渐如弓复如镜一月两回亏复盈弓不射天外信明镜不照人间情马上行行屡回首一钩空挂他乡栁
　　北风行
　　北风萧萧寒堕指悲笳一声泪如水丈夫生出玉门闗回首家乡数千里
　　苦热行
　　江南五六月无地寻清凉东家少年不怕暑玉盌氷花调蔗浆平头奴子面如玉纨扇驱风入脩竹安知跃马走红尘畏途炎蒸愁杀人
　　冬暖行
　　冬日何短短昨日苦寒今日暖不见门前桃李花一时向暖舒春葩花前一双黄蛱蝶东家飞过还西家明朝严霜凋百草蛱蝶不来花又老
　　少年行
　　越罗春衫绣凤凰黄金压辔青丝繮张绪风流骋年少走马章台游猎场鬬鸡五坊白日晚夜宿倡楼不知返白日西飞海倒流红顔少年春复秋
　　白马紫游繮行过洛阳道不顾落花飞只道青春好日日青楼醉章台蹋月归秋风昨夜起又试越罗衣
　　壮士行
　　千金寳刀百金马称是人间骁勇者射虎曽过南山前斩蛟复入长桥下何不生出玉门闗为君谈笑斩楼兰汉家得此英雄将塞上琵琶怨莫弹
　　从军行
　　万里燕山道花开不见春闺中儿在腹何日替爷身
　　狭邪行
　　朝行狭邪路暮行狭邪路谁道不容车双轮竟朝暮路狭尚可过人心易风波相逢不相识如隔万里河惊飇吹落叶寒衣在故箧莫抱齐门竽且弹冯生铗虎啸风出山龙升云上天狭邪勿云狭王道自平平
　　蓟门行
　　天上白雪飞将军朝猎围大野地椒短草深狐兎肥健儿先报捷生缚楼兰归
　　步出夏门行
　　步出夏门言登泰山道逢赤松方瞳玉顔飞霞为佩明月为环授我寳诀惠我大丹回视东海黄尘蔽天骖麟翳凤逍遥永年
　　采桑行
　　结发五日与郎别妾顔如花命如叶桑间五见戴胜飞高堂姑老郎不归郎归有黄金妾心终不移若欲知妾心沂水清弥弥
　　宛转行
　　宛转复宛转一日千万思宛转如琴上宛转如机上丝机中别愁安可织中别愁弹不得闗河迢迢隔逺天归路直如琴上人间安得并州剪剪断琴与机丝别情庶有穷尽时
　　宛转复宛转宛转如水中波宛转复宛转宛转如机上梭水波流恨去不返机梭织愁可奈河人生托交在知已何论千里与万里长沙尚谪贾少年东海谁招鲁连子丰城双劒埋泥沙斗间紫气腾光华当时张雷不识寳千年绣澁生苔花我歌宛转行使君倾耳听圣人在位黄河清腰金佩玉皆俊英莫恋山中紫芝好丈夫立功当及早
　　宛转行寄高征君
　　宛转复宛转日没还上天宛转复宛转月破还再圆天道谅如此人情当复然与君虽未遇何用数芳年不见黄河水朝朝入东海东海有时枯思君镇相待
　　相逢行
　　使君驰五马贱妾在桑隂纵有黄金饼何曽换妾心
　　长歌行
　　长歌如茧丝缫之不能断丝断尚可续歌长安可短短歌续长歌歌长可奈何愿学青松树千年附女萝
　　艳歌行
　　堂前燕尾差差逺行兄弟不如归一朝流宕在他县故衣未补新衣绽主妇敬爱客为补故衣裳夫壻入门来斜昐情内伤请卿勿斜盼门有池水清泱泱水中白石郎自见妾心如石不可转
　　怨歌行效庾信体
　　白白机头素丝制作呉宫舞衣纎罗不受尘汚细縠常避风吹馆娃夜深月色长洲春老花枝秋风树头相待随例承恩几时
　　长门怨
　　燕体徒自轻蛾眉易生妒妾有千黄金不买长门赋
　　玉阶怨
　　露下瑶阶冷流萤湿不飞长门今夜月特地上秋衣
　　秋闺怨
　　郎作征车妾作轮闗山逺近得随君自从别去秋容减络臂真珠小几分
　　金井怨
　　露下青桐叶滴滴银牀里妾泪不曽干多于井中水
　　春怨
　　昨夜春寒冷如水梦入闗山数千里萧郎近报在凉州一寸心驰边上头
　　独处愁
　　脉脉背孤镫迢迢数长漏下阶不见人空帷月如昼
　　白头吟
　　双鱼生水中朝暮不相离鸳鸯在河浒同出复同归茂陵多姝子新花非故枝请看膝上琴是妾手中丝琴心有时改妾心终不移
　　妾乘油壁车郎骑青骢马愿作双车轮随郎马蹄下成都不可住郎题桥上柱临卭道上花是妾当罏处门前沟中水日夕东西流上有双鸳鸯交颈同白头
　　陇水吟
　　陇头水鸣呜咽朝洗秦人骨暮流汉人血秦骨化黄土汉血归黄泉水流如人声夜哭长城边
　　辘轳吟
　　一转一回肠再转肠应断不愁井水深只恐郎恩短
　　百舌吟
　　众鸟皆一舌尔鸟百舌声闗闗青春白日鸣花间緑窓佳人怨离别脉脉闲愁向谁説东家鹦鹉锁金笼让尔百舌当春风
　　络纬吟
　　唧唧始临楹嫋嫋复移树露叶惊虚织风条劳暗度盈盈窓间女皎皎机中素姑寒未得衣先催了官赋唧唧复唧唧络纬啼东壁如何终夜鸣辛苦劳虚织贫家素丝未了官堂上老姑衣正寒嗟尔年年催嬾妇露绩风缫竟何补愿妾长勤姑有衣买丝纳官先上机
　　秋夜吟
　　玉盘堕地天如水露重流萤飞不起头白老乌城上啼七星斜挂城楼西行人起视河汉低门前萧萧班马嘶十八卫娘羞画眉笑指镫花占逺归
　　秋夜长漏声缓馆娃宫中愁日短十围画烛照呉台花落半天红纂纂防云凝歌吹不断蹋月双回小龙管鵶啼金井东方明寳鸭烟笼绮疏暖
　　望月吟
　　明明三五月二八还复缺他乡见月团何如在家懽在家桮酒暖在路衣裳寒泪随天河水流向海东边海东有弱流转首为桑田哀哀精卫鸟寃苦相交煎含情诉明月愿月长在天云来月暂晦云去月依然瑶琴弹别鹤防待知音传
　　花下吟赠友
　　昨日桃花开今朝李花落开落自有时红顔不如昨手提青丝白玉壶得钱何惜花下沽今日有花明日无
　　贫女吟
　　妾年十五处洞房自小何曽出中堂去嵗秋田不收谷今年春月无蚕桑长兄从军在逺道制衣常恐天寒早但得不离慈母傍玉顔何惜春花老东邻少女花满头日日歌舞倡家楼无端嫁作商人妇却抱琵琶弹别愁
　　贫女叹
　　妾年八九龄始知男女别十三学女工穿针向秋月十五绣得双鸳鸯自小不离慈母傍有髻不簮金雀钗有耳不悬明月珰朝朝画眉临古井爱渠百尺波澜静水底桃花不见春愁心乱若青丝绠东家女儿花满头问妾不嫁心焉求鹦鹉愿依丹桂老蟪蛄安识青松秋乾坤无情白日短寂寞空闺緑苔满何当约取许飞琼月明夜夜吹琼琯
　　越女叹
　　越王城头箭如雨妾是溪边浣纱女虏妾军中两见春好花开谢春无主将军重色不重人贱妾如花岂爱身妾岂不知身可惜落叶随风归不得妾岂不知节可全白璧一碎何时完妾今但有双泪血流向曹娥江上月
　　巴陵女子辞
　　青枫岭头月照见巴陵女儿血血书石上痕不消祠前古木风萧萧
　　木兰辞
　　纂纂墙下枣人生不如在家好木兰夜织流黄机窓间络纬啼复啼平明军帖疾如羽阿爷无男止生女木兰下机换戎装灯前不洒泪千行髻捐金雀钗耳脱明珠珰左持白羽箭右挽青丝繮一朝姓字上军籍军中不知是女郎祁连山前秋草白马上单于吹筚篥霜花如钱风格格万里黄云度沙碛木兰在边十二年论功还谒九重天九重敕赐尚书诰木兰感恩不敢言乞身朝出金门去还家犹记庭前树入门先解战时衣明朝复上流黄机木兰忠孝有如此世上男儿安得知雄雉声角角雌雉嘴啄啄两雉上天飞谁能辨我是雄雌
　　平戎辞
　　旌旗卷尽渡黄河春满皇州雨露多直过李陵台北畔番人皆唱汉铙歌
　　望春辞
　　起登高阁望春来浅白深红次第开慿仗东风须耐久莫教容易堕尘埃
　　捉搦辞
　　华隂山头井水深女儿照影不照心影可照心莫宣欲知妾心井底天
　　白苎辞
　　馆娃宫中春日长新裁白苎白如霜纎尘不动响屧廊美人起舞双鸾翔芙蓉水殿夜生凉飘飖回雪纷满堂鸡人唱筹宫漏浅乌啼金井桐隂转
　　繋马辞
　　翩翩白鼻騧繋在门前树莫学杨白花随风渡江去
　　白鹭辞
　　白鹭白且鲜羽翼何翩翩朝飞枫叶雨暮宿芦花烟一双潜鳞在密藻安知照影苔矶边嗟尔鹭兮外洁其色内娠厥凶胡不翔逺海搏高风尺泽之鱼不足充尔腹慎勿见覊虞网中
　　古谣
　　一东一西天上星一聚一散水中萍一来一去道傍人一颠一倒花下巾
　　一东一西参与商一聚一散鸳与鸯一来一去马上郎一颠一倒九回肠
　　天上谣
　　碧云团葢凝瑶光龙汉五气浮苍苍绛宫参差十二级鹤背高寒露华湿白榆歴歴东井傍帝子夜织天文章河西牵牛不服箱灵鹊影断秋无梁一水盈盈河汉长白河云片龙鳞光六符夜明七斗芒天门无阶不可度梦蹋玉虹朝紫皇三更露落黄姑渚鸾背吹笙载秦女东方神人呼赤龙彷佛觚棱绛霞曙
　　天上谣【梦中作】
　　梦飞八翼登天门紫霞红雾通朝暾星河夜寒银浪白河东拾得支机石绛节朝回贯月槎琼楼缥缈太清家虞廷九奏钧天曲凤池波暖鹓雏浴
　　白云谣
　　白云英英在昆丘人间白日如水流穆王八骏去不返碧桃花落三千秋茂陵刘郎不知死阿母曽分七桃子露华夜半泣铜仙白云英英空在天
　　女娲补天谣
　　不周山崩天柱折帝遣娲娥补天裂穹然一葢青团团东南天漏补不完徒令杞国忧日夜摧心肝呜呼世无仲山甫衮职之阙谁为补
　　天冥冥地冥冥娲娥锻链天地精手抟五色云上补青天青青天青如石天柱不倾天漏塞黄道星辰明歴歴于万斯年建皇极
　　城中谣
　　螺髻高一尺蛾眉广半额王言出如丝涣汗收不得
　　筑堤谣
　　朝凿西山石暮填东海水西山石可尽海水浩无底水犀莫射潮祖龙莫驱石海水尚可填人心填不得哀哀精卫鸟东飞复西飞填得海波浅愁杀防潮儿
　　甘棠谣
　　甘棠堤上水平溪野人掘河新筑堤春风杏花三十里长城道边闻马嘶使君考绩朝天去沙堤惟见棠梨树儿童骑竹待公还父老攀辕愿公住公今到京勿久留骢马重来堤上头盐官户口三十万寒则思衣饥则饭我今试作甘棠歌父兮母兮可奈何
　　老父谣送南昌康侯考绩如京师
　　我行南昌道相逢白头老白头甘老南昌邨一生不识府县门去年卖剑买黄犊今年纳租租易足白头种栁县门前愿留康侯住数年侯今报政金门下待侯重来繋骢马
　　田妇谣
　　大妇采鳬茨中妇汲湖水少妇晨烹双鲤鱼日上阿婆犹未起长兄筑城行不归西到钱唐百余里妾家种田三十春输租不劳官吏瞠去年输官曽卖屋今年输官应卖身昨日使君骑白马过妾门前楸树下出门长跪谢使君喜得今年征敛罢生儿不愿太官羊愿妾身安婆夀长
　　禳田
　　坎坎鼓祀田祖新酒在盂豚在簠阿翁呼孙儿馌妇拜跪祈神降田所愿神再三听祝语五日一风十日雨穰穰满家多黍稌往来野田无雀防出入道路无豺虎丁男在家应门户先祈一半输官府神今有食农有土常年力作甘辛苦春秋报神神莫负
　　伤田家
　　低田水深愁没稻高陇地干多稗草地势由来苦不平农家辛苦何时了低田车水出下塘高陇翻江朝夕忙秋来雨多禾耳黒县吏索租催上仓东家借米依程限剜却心头医得眼宁教借米倍还人莫遣打门官吏瞠
　　张京兆
　　摇摇珂佩堤上归朝回无事但画眉莺啼落花昼不飞美人照镜愁春闺
　　卓文君
　　郎乘车妾御马东郭门前緑杨下郎乘马妾御车长安道边花满株马翩翩车轧轧二月上林花正发
　　杞良妻
　　一哭长城裂再哭长城崩长城窟中水夜夜闻啼声哀哀双泪血洒向城上月长城若不倾何由见夫骨
　　自君之出矣
　　自君之出矣我琴不曽弹中哀与乐只在转指间自君之出矣蛾眉向谁画思君如明镜挂在东窓下自君之出矣夜夜卜灯花思君如车轮何时碾到家自君之出矣一望一回头思君如辘轳展转何时休
　　公无渡河
　　公无渡河河流如雪山出门滔天行路难公不听妾语被发徉狂向何许公今渡河妾无主妾弹箜篌泪如雨公无渡河水有鼋鼍公今欲渡妾当奈何公无渡河水有蛟龙公今欲渡妾安所从陆则有车水则有舟公今溺流妾弹箜篌
　　妾安所居
　　贱妾安所居所居在中堂女子不出门肯离慈母傍十三学织素绣得金鸳鸯十五嫁夫壻佩以双明珰一朝复一朝芙蓉照秋镜自倚顔如花不识郎心性嫁鸡逐鸡飞郎情与妾违愿为松栢树长附女萝衣
　　贱妾安所居所居在空闺女子不出门顔色无人知一朝嫁夫壻未几生别离流水逝不返浮云无定姿妾居非无所妾心良独苦愿如松上萝不离树根土
　　妾薄命
　　妾薄命何足嗟妾愿如墙下草不愿学风中花风花漂泊无定所墙下草生长在家
　　铜雀妓
　　高高铜雀台望望西陵墓翠辇不归来空帏愁日暮花落不返柯水流无回波月初与十五歌舞奈君何高台悲风生望望西陵道昨日宫中花今朝墓前草
　　小埀手
　　朗月生瑶海华星度绛河美人小埀手广袖舞傞傞歌阑明烛短舞罢落花多平旦临鸾镜脩眉抹翠蛾
　　沐浴子
　　沐发恶防尘振衣贵自洁何以清我心长空有明月
　　望夫石
　　妾心化石石不转妾身化石石不移身心与石若可转千里万里夫当归
　　望乡台
　　一登还一望一望复惆怅乡闗望不见泪落荒台上
　　长安道
　　长安道长安道上多芳草一株杨栁驿门前朝迎官马暮迎船来船去马无闲日人笑人歌年复年
　　长安道南北东西尘浩浩车轮朝碾长安花马蹄暮蹋长安草黄金白璧如丘山买官未得不肯还不及终军年最少弃繻生出玉门闗
　　上留田
　　上留田上有白日与青天人言弟死兄不他人野祭孤坟前一雁入缯缴羣雁鸣声哀如何骨肉亲弃之委蒿莱淮南徒闻歌尺布田家无复栽荆树上留田良可怜
　　巫山高
　　巫山高青入天丹崖翠谷相钩连中有玉妃凌紫烟凌紫烟过楚宫药房蕙幄春融融琼台银阙与天通朝云暮雨无终穷
　　登高丘望逺海
　　登高丘望逺海昆仑桃花千嵗红阿母蛾眉青不改金鼇戴出三蓬莱徐家楼船安在哉鲸涛无梁不可渡坐见浅浅浮黄埃
　　闗山月
　　闗山月昨夜团圆今夜缺他乡月与故乡同何苦征夫久离别有客南来报捷音为説良人戍桂林若使仙家能缩地便须一刻比千金
　　明明天上月照妾绮窓间梦随明月去不省在闗山闗山月若知人意送妾良人及早还
　　薤上露
　　薤上露朝日晞昨日相见今日违力防山气如虎朝日晞薤上露
　　见新月
　　下阶拜新月比妾镜中眉郎在天涯见莫忘初画时
　　上山采蘼芜
　　上山采蘼芜本是王孙草王孙去不归妾顔为谁好磨砖作明镜照妾不见容年年湘水上洒泪向春风
　　江南可采莲
　　江南可采莲中有木兰船妾愁莲菂苦郎爱露珠圆珠圆不长好菂苦向谁道愿为泥中藕洁身恒自保
　　折杨栁
　　一折一断肠再折再回首平生故人泪并落尊中酒
　　折杨栁送人之京
　　江头折杨栁一枝赠一人去年枝欲尽今年枝又新折栁莫折短短条容易断如何离别情苦被春风管折栁当折长长条为马鞭上林春色好相约凤池边
　　江边栁
　　朝送木兰船暮迎征马鞭非闗离别苦生长在江边
　　双桐生
　　双桐生古井井上桐花落妾心如辘轳繋在青丝索
　　芳树
　　青青道傍树飞花委道傍不恋道傍土一夕随风翔高飞上青天低飞入流水花性自飘扬孰谓因风起
　　东海有珊瑚
　　东海有瑚乃在龙伯宫托根蓬莱石丹霞绚晴虹铁网求之无底谷一朝置在黄金屋石家富儿不识珍如意一击同飞尘岂如阆苑蟠桃树一花一实三千春
　　秋夜长
　　秋夜长秋月光月色照见罗衣裳美人盈盈立秋霜琼楼玉宇遥相望明河迢迢鹊无梁天高海濶思茫茫思茫茫秋夜长
　　拟一日复一日
　　一日复一日一朝复一朝欲识去来心钱唐江上潮潮去不待送潮来不待招潮来复潮去使我心揺揺
　　拟一日白一发
　　一日白一发况在九年间请持蟠龙镜照子氷雪顔发白何足惜故人难再得有使即寄书无使长相忆
　　久别离
　　近别三日尚思家久别万里令人嗟他乡春色岂不好那如故园桃杏花故园桃杏去时种花落花开谁与共桃杏今年已过墙良人何事不思乡久别离愁断肠
　　逺别离
　　逺别离天有参商之二星东西相隔数万里中有一带天河横天河水流直到海织女牵牛两相待早知离别如参商不用灵鹊为河梁宁为参商不相识庶免郁郁愁中肠河可填海可塞别离之恨无终极
　　逺如期
　　去时愁逺别别久竟忘归五见门前树秋风落叶飞落叶萦愁思纷纷若乱丝仙家能缩地莫使阻归期去时期一载不道又三秋待得郎回日松花满陇头
　　逺将归
　　一日白一髪一年三百茎在家梳头霜满镜何况逺归千里程去时道逺归渐近人生谁不恋乡井昨夜青灯寒结花逺人明日当还家
　　朝闻灵鹊语夕见青灯花空闺占吉梦逺客将还家
　　行路难
　　出门登山无太行出门涉水无瞿唐太行羊肠九折坂谁道车轮去不返瞿唐虎须千丈渊谁道此中能覆船惟有人心不可测当面波澜与荆棘我欲剪荆棘平波澜出门莫歌行路难
　　车遥遥
　　鸦啼金井东方白起送闗山逺行客前车轧轧后车催莫问东西与南北天上日月无停轮有泪不洒车中尘黄尘如海车如水出门遥遥千万里相思日夜听车声归时还待鸦啼起
　　车遥遥上青天门前路直如茫茫名利途谁斲车轮圆安得两轮生四角朝朝相见心即乐
　　车遥遥送人之京
　　车遥遥云路长车轮不生角马蹄安得方英英冠玉车中郎欲行不行官道傍我辕西行无鸟道我辙北上无羊肠平明起拂车上霜金鸡叫日升榑桑避尘有巾雨有葢无疾无驱镇相待
　　雨霖铃
　　雨霖铃铃声杂雨随车行鸟道西来与天平不闻华清环佩声白发梨园吹觱篥望京楼上空相忆惟有张徽识此情御前曽教雨霖铃
　　秦罗敷
　　昔有邯郸女艳色世无如手提青丝笼采桑城南隅头上金雀钗耳傍明月珠素手挽柔条风吹绣罗襦使君驰五马冠葢丽且都桑间问彼姝云是秦罗敷裴回日将夕命妾载后车长跪谢使君妾有堂上姑剖竹节乃直裂松心不枯使君善自爱妾志终弗渝
　　五杂组
　　五杂组故园花去复还返哺鸦不获已逺思家
　　五杂组身上衣去复还梭上机不获已久思归
　　五杂组园中花去复还道上车不得已久思家
　　五杂组金缕罗往复还机上梭不得已阻闗河
　　五杂组斑斓衣往复还乌哺儿不得已久思归
　　染丝上春机
　　呉蚕八茧缫长丝玉纎染云上春机大姑爱织榴花色小姑爱织梨花白小姑回头语大姑梨花洁白不受污大姑榴花故自好以色娯人岂长保
　　两头纎纎
　　两头纎纎梭上机半白半黑枰上棋腷腷膊膊啄木儿磊磊落落曙星稀
　　两头纎纎月初生半白半黑天未明腷腷膊膊断肠声磊磊落落东方星
　　莫洗红
　　莫洗红洗红红渐少郎爱新红鲜妾怜旧红好少妇回看机上丝笑言还胜未红时
　　将进酒
　　弹鹍调凤琯玉醅滟滟流霞暖东方风来吹落花随风漂泊天之涯去年花谢今年发今朝人醉明朝别明朝别去可奈何且尽花前金叵罗
　　四座且勿喧听我歌长谣百年三万六千夜百年三万六千朝三万六千朝与夜几度花开与花谢桮行到手请勿辞金尽牀头莫论价不见洛阳城里人化为北邙山下尘今朝共饮碧玉醑明日更漉乌纱巾
　　将进酒酒进君莫停我有长歌君试听地有酒泉天有酒星不持寸铁直破愁城将进酒酒进君莫止我有长歌君侧耳白日西飞沧波东逝古来达人皆止于此将进酒请君听我歌我欲长绳繋白日精卫填沧波沧波不可填白日不可繋进酒当君莫辞醉
　　辞欢伯
　　彼欢伯兮何仇吾将汝兮解忧汝何为兮我尤眵吾之睫兮翳吾之眸我思汝由汝莫我留我不汝谋我目其瘳
　　提葫芦
　　碧酒白玉壶金钱花下沽无情花间鸟更唤提葫芦提壶劝人但饮酒百嵗称觞为君夀
　　悲铜驼
　　悲铜驼洛阳桃李春风多千乘万骑陌上过流光衮衮东逝波铜盘露冷铜仙去忍见铜驼埋棘处
　　野田雀
　　野田雀鸣啾啾啄我黍何时休我黍半输官我黍半养家尔雀羣飞无网罗我黍日减雀日多野田雀奈尔何
　　艾如张
　　野田黄雀朝暮飞碧云茫茫艾叶肥少年张罗雀不知误触毛羽鸣声悲凤凰翺翔千仞冈五色文采鸣朝阳托巢蓬莱白玉树此生安识艾如张
　　东山有凤西山有麟张罗于野其心匪仁天池之鹏扶揺直上翼如埀云安畏尔网
　　婆饼焦【鸟名】
　　婆饼焦阿婆有饼教妾烧妾烧饼焦婆不食上堂见婆无顔色不学姑恶死怨姑深林日夕鸣相呼但愿麦黄婆有饼年年唤婆欲婆醒
　　姑恶词
　　姑恶叫青春声声恼杀人啼时休近戸妾恐老姑瞠
　　雪中乌
　　雪中乌雪中乌城头积雪白糢糊天寒失其巢哑哑无宇居巢中有雏尾毕逋雏不见母母忆雏雪中乌孤复孤
　　琼州乌
　　琼州乌夜夜夜啼琼树枝一朝雄死遗孤雌为母在秦川日望天南啼复啼如何母与子同天不同栖雏今海南去勿恋琼州树秦川故巢不相依母挟子早来归东海燕燕待子飞
　　乌生八九子
　　乌生八九子朝栖城上树暮饮城下水母昔翩翩引子飞子今啄啄哺母饥子多不愁哺母食夜夜来巢城树枝
　　乌夜啼
　　乌夜啼城上头城中少妇弹箜篌起闻乌啼生逺愁乌不能言解乌意愿乌啼时赦书至
　　雉朝飞
　　雉朝飞鸣复止饥食野田粟渇饮野田水绣颈斑斑相逐飞何人感之犊牧子圣人在位歌闗雎吁嗟雉兮今何如
　　胡蝶舞
　　东家西家胡蝶飞东家花落胡蝶稀西家明年花又放胡蝶还从花下归东家还向西家道眼底青春为谁好人生行乐须及时莫遣花前胡蝶少
　　孤鴈翔送马山人归颍川
　　孤鴈翔颍之阳秦淮十月天雨霜人生岂无兄与弟独夜哀鸣楚江水颍之阳孤鴈翔尔何为乎不作行明年寄书到东海日日沙头镇相待
　　鹊失巢
　　双鹊结巢庭树枝雌雄饮啄长相依东方风来知太嵗树高巢重身多累引雏树问高下飞长见鸣鸠好羽仪岂意尔鸠鸣聒聒白书相期即相夺鹊失巢良可悲高冈凤凰知不知
　　鸠逐妇
　　朝呼晴暮呼雨晴即相求雨相离相求何喜离何怒离合如闗喜怒中青天长愿日轮红不见鸳鸯河水上一生交颈无惆怅
　　屋头桑子红纂纂一双饮啄桑隂暖绣颈斑斑相颉颃此时不道恩情短春云淡荡生朝隂尔雄聒聒啼高林岂意相呼即相逐可怜同宿不同心嗟尔孤雌向何处裴回【阙】忍他枝去早识长情不见疑托巢栖傍朝阳树桑叶隂隂日当午桑下声声鸠逐妇喜即相呼怒即离轻薄恩情付晴雨恨尔不见双鸳鸯一双头白在回塘
　　衔泥燕
　　衔泥燕尾毵毵昨日衔泥在城北今日衔泥在城南城南华屋故巢改城北故巢无复在裴回不敢离旧栖主翁一别何时归
　　君马黄
　　君马黄臣马白君马在德臣马力华山之阳春草长臣今矍铄马力强不愿相遇王良与伯乐但愿老归田子方
　　题猫捕雀图
　　强之食弱之肉飞者安知行者逐纷纷眼底人猫多雀兮雀兮可奈何
　　古乐府
　　妾有青铜镜置君白玉台无盐与西子都入此中来郎采芙蓉花侬采芙蓉叶叶緑比郎衣花红似侬颊
　　古意
　　皎皎蟠龙镜娟娟秋月晖粲粲东窓女盈盈桃李姿婉婉惜芳年脉脉处香闺昔如璞中玉今如琴上丝玉质恒自爱琴心终不移
　　郎如川上水妾似水中天流水何曽定青天不离川妾手不停织郎车不停轮长怜机上丝长寄车中人拟唐人十二月乐章并闰月
　　正月
　　青阳荡荡天门开太乙神君天上回翠旗青仗出蓬莱金花疉鼔鸣春雷黄河氷裂鱼龙喜暖緑鳞鳞凤池水麴尘吹黄上宫栁明日朝天称万夀
　　二月
　　日照曲江津千叶宫桃红笑人梨园羯鼓趣花神防丝五色绣青春金堤软碧草如茵美人蹋歌停素云蛱蝶飞上榴花裙翠袖扶春海棠醉绛蜡通宵照花睡
　　三月
　　洛阳牡丹頳玉盘宫城落絮春漫漫千轮万毂昼驰道一日看花心未了黄金买春恐春老锦帐围天觉天小撞钟槌鼔白日晏汉宫传烛千枝烂南园草緑送春归花落莺啼防云散
　　四月
　　稚子斑斑穿碧草呉蚕缫雪车声早内园中使进樱桃单罗玉色试宫袍碧殿南薫生五高槐夹道团晴烟金沟荷叶緑田田
　　五月
　　明月裁团扇榴花照舞衣呉娃木兰檝日暮采莲归龙绡围水榭湘簟鱼波动郎餐九节蒲妾食九子粽
　　六月
　　裁红绡曳白苎馆娃宫中催避暑夜凉水殿芙蓉开矫如惊鸿下瑶台隔花玉盌调氷来
　　七月
　　碧落散金气明河白浮浮鹊鸣知露重萤过学星流纨扇朝辞宠罗衾夜抱愁暑退长生殿凉归乞巧楼月明吹玉琯开户望牵牛
　　八月
　　城头夜传柝露脚月中飞羌笛巻叶吹候雁向南归缸花泣红泪染丝上寒机莎鸡且勿啼妾制边人衣
　　九月
　　桂影离离画阑曲露重铜盘泣寒玉辘轳轧轧转金井美人手怯青丝绠鲤鱼风高浪花白湘浦芙蓉失顔色七星挂树长琅玕玉阶罗袜生春寒
　　十月
　　氷蟾蹋云乌夜啼银汞洗空霜倒飞蜡花巧缀蜻蜓眼铜龙无声停漏板白天冻合玉河干金井裁衣素手寒北风吹梦度闗山
　　十一月
　　緑毛倒挂梨花云辟寒犀暖蕙帏春玉妃剪水空中堕熏笼不断沈香火宫中五色添长线旭日曈曈上瑶殿
　　十二月
　　匝地冻云飞不起翡翠寒欺合欢被何人吹律待春阳三百六旬今复始
　　闰月
　　桃之都三足乌三年乌生三十雏东方烛龙夜回车气朔推迁盈复虚缇室重吹凤凰琯雌雄十二春声暖



　　斗南老人集巻二
　　钦定四库全书
　　斗南老人集巻三
　　明　胡奎　撰
　　五言律诗
　　埀虹亭晚泊
　　泊舟埀虹亭水气秋冥冥泛滥露浮白依防天倒青钟声临水度渔唱隔林听頼得知心友因倾双玉缾
　　池上
　　池上坐来久风荷杂雨声林虚容鸟度水动见鱼行意惬理无忤神闲苎亦清裵回不知晚有待月华生
　　秋日喜雨
　　惊雷初动地甘雨最知时石有交飞燕田无再坼稻花齐覆水荷叶乱翻池早赛鸡豚社秋成信有期
　　秋后三日得雨
　　立秋三日后好雨应时来岂但农心悦频消旱魃灾风雷生白昼河汉洗黄埃拟撰丰年颂慙无冠世才
　　登大悲阁
　　日照绀园秋登临阁上头云随飞鸟没天入大江流华盖瞻双阁金沙见十洲龙王宫里月夜夜白莲浮
　　过扬子江
　　雨过大江秋苍茫一叶舟乡心随去鸟旅梦学眠鸥水与天同色云兼月共流谁家歌楚调令我不胜愁
　　出扬子江
　　出江风力便买纸赛龙君篷响浑疑雨帆髙不碍云地维从古险天堑此中分渐近金山寺踈钟水上闻
　　春日东园即事
　　旭日上林扉余寒入苎衣傍阑移芍药编竹引蔷薇野兴同谁领闲身与世违多情双燕子重覔故巢归
　　东园雨晴即事
　　兼旬积雨声旭日弄初晴花上野禽语竹间萱草生煑茶寻活火临水濯烦缨门巷无车辙陶然少俗情
　　移芍药
　　去冬移芍药日日待花开屈指到三月傍阑看几回露花滋茧栗春色满池台不学魏家紫儿孙无地栽
　　挽郭子振
　　阁泪强裁诗临风咏白圭凭棺犹有仆属纩竟无儿只道归全璧安知梦一炊我来松树下哭到月明时
　　挽曲江友人
　　罗刹江邉赋慈恩塔上名杏园春寂寞槐国梦分明酒进桮留影诗传画有声哲人今已矣无复见升平
　　送百户徐叔之甘州
　　乌啼城上头白髪梦甘州自是劳行役非关好逺逰邉云随雁落河水帯氷流万里无烽燧功归定逺侯
　　送人归黄岩
　　黄山高徴士白首解穷经里巷闻诵儿童识姓名芸山气暝竹簟水纹清更有佳孙子芝田产玉英
　　送人还越
　　闲居多种竹开径接羊求老去便孤啸诗来遣百忧鵞羣翻墨沼兎頴涤氷瓯毎有登临兴凭阑望越州
　　题画
　　小雨落桐英羣峰出晚晴树藏茅屋小溪涨野桥平童去因沽酒船回不到城此中真可隐亦足慰吾生
　　春思
　　脉脉动春思临鸾画眉唤人闲鬭草分子共敲棋舞倦罗衫重歌长玉漏迟纎腰如弱栁浑不似当时
　　食新鲊
　　海鲚出银涛长于金错刀未书裹鲊帖先压真珠槽一笑出竒味数桮惭老饕醉归诗有兴坐剪烛花髙
　　寄震龙门和尚
　　最忆龙门老高情似逺公胸藏千亩竹手植万株松林晚牀留虎谿凉盋引龙关须一扣莫遣白云封安平池子上不到十余年石老三生梦茶枯一味禅涧泉通屋下山雨落尊前我亦除烦恼还来了胜縁山临此地平不改旧时青双塔云中见孤钟雨外听苔深松有甲笋长竹添丁料得无多事观心即是经
　　送云季昭
　　夫子才名重丹山出凤毛九年三闰月千载一蟠桃阊阖青云近蓬莱紫气高单罗秋水色裁作上官袍
　　挽友人妻李氏
　　结褵从少艾属纩在今朝寳月空鸾镜银河断鹊桥湘灵安可吊楚些若为招闲却黄金剪谁缝白苎袍
　　送陈知县之建昌
　　三年登太学一日宰南康白鴈连淮逺青山入楚长灯前慈母线花下故人觞傥有南来使因风寄数行
　　秋夜怀友
　　朗月生瑶浦流云度绛河防凉通海气清落空歌过鴈分明见飞萤即渐多有怀人不至孤影倚松萝
　　冬夜有怀
　　柴门掩晴雪户外无俗驾悠悠怀故人寂寂坐终夜冻云归逺浦朗月生虚榭古意寄氷何由共清话
　　挽一臂和尚
　　山顶白云层重来不见僧人多収舍利谁与续传灯谩説三番呪徒闻最上乘裵回双树下何处覔南能幽栖二十年足不到山前麈尾风生海军持月浸泉字留懐素草社防逺公莲无复论三昧唯应上五天
　　舟中怀友人
　　白头人已老同约不同游寒食他乡酒春波各自舟见灯思越语闻橹待呉讴安得须叟见令人防百忧夜泊长江上何人笑语同月依临浦树云逐渡江风短髪明灯下浮生大梦中却怜河汉水咫尺不相通
　　舟中
　　舟行一水间同泊大江湾白见初生月青怜已过山有家形老梦无酒慰愁顔仰覩云霄上冥鸿不可攀
　　过小姑
　　灵峰倚穹古殿繐帷冷云霞冠阳冈雷电蓄隂岭凭高鬼神防直下鱼龙静王事有严程无由登絶顶
　　美妾换马
　　掩泪整花钿当阶卸锦鞯徒夸珠络臂不及玉连钱一笑千金直长鸣万里天明妃青塜草遗恨寄婵娟
　　题张真人画
　　生绢才一幅云是上清来过雨晴犹湿归云晚不开神龙回洞府老鹤识楼台拟着芒鞋去跻攀紫翠堆
　　初夏
　　快雨知春尽鸣禽觉夏初日高槐影直风细竹声踈帘静惟留燕池清足养鱼闲居无杂事防检箧中书
　　送马公肃之颍川
　　读礼三年后张帆十月初千金司马赋八法右军书逺道无来使空山有故庐持竿东海上只钓北来鱼
　　题永思堂
　　爱日情无已终天志可哀毎于堂上见多是梦中来氷鲤空朝馔寒乌静夜台十年余手泽不敢向人开
　　送崇徳县簿之京
　　谿明秋水凉百丈出回塘帆影冲南斗钟声别上方三年传美誉千里沐清光想见回舻日青袍雨露香
　　春山烟雨
　　春雨不作泥春林布谷啼山头烟羃树谿上水平堤翳翳岩花重萧萧涧竹低平明看野色骑马过湖西
　　舟中积雨
　　一雨复一雨渡江重渡江风雷自动荡水石相冲撞月影忽堕地雨声犹在闲愁千万斛安得酒盈缸
　　舟次番湖风顺雨晴柬同舟李纪善
　　潮落大江开春流碧似苔沙明分岛屿山逺出楼台白日千防过青天一鸟来同舟李供奉真有济川才
　　题青山读书图
　　咫尺出林下翛然一草亭云归天姥白山落镜湖青月色当见秋声隔树听柁楼如有约来写换鹅经
　　城东获野鹿
　　城东四月交野鹿走林本是归灵囿何因出近郊生无青涧饮死有白茅包猨鹤同惊怨失故巢五言排律
　　五月一日千秋节
　　鳯厯纪初元龙飞御九天贤王开大国宗社镇长年东井回羲驭南风入舜阶蓂晴散雨宫树晓凝烟乐奏彤庭上班齐紫殿前鸣珂穿栁过清漏隔花传律应蕤賔节星当翼轸躔菖蒲浮玉醴葵萼
　　照琼筵自媿龙钟老叨陪雁序联愿言安社稷余庆福绵绵
　　送褚项民之京
　　阊阖青天上蓬莱紫气中六符随斗转一水与天通子抱才华去人称翰墨工按图真得骏戱技匪雕虫接河南逺羣超冀北空壶分官酒碧衣映苑花红歳月淹行李江湖念转篷蹔辞金马直归拜白头翁禄养嗟何及交情恨莫穷儿心徒耿耿王事且匆匆解防潮初起停桮曲未终秋声今夕共月色异乡同伐木歌鸣鸟挥送去鸿闲辟螙草池冷换鹅笼慎勿夸燕石须令得楚弓诗成何限恨吟徧木犀风
　　送云季昭
　　有美云夫子河间好弟兄多才谙世事一见遂交情竒论诸生服雄谈四座惊夜吟催烛换晨讲候钟鸣凿井思泉及为山待篑成图探河马秘书赞洛灵礼重春秋祀名高月旦评厯经三闰月天转九周星逺近皆知化西南喜得朋广文延郑老同舍识袁宏春郭花邉酒秋雨外镫字临懐素草诗寄剡溪藤蹋月多寻友看云或访僧襟期恒坦坦履践必兢兢相见嗟何晚先生自此升治安须贾授业望阳城祖道歌初发炎天暑尚蒸片防悬碧落斗酒醉金陵阿阁思巢鳯天池拟化鹏壮懐今若此离思祗难胜昼漏趋青琐秋河近玉绳榜看题后墨壶出赐来氷太乙珠聨纬蓬莱翠作层河清还献颂旭日在觚棱
　　患眼偶述
　　幽居气鬰蒸病眼偶相仍翳翳如迷雾荧荧若乱星无愁眵满睫不泣泪交膺晨起羞看日宵眠怕见灯金篦那可刮银海若为澄爽忆铜盘露寒思玉井氷但令心似水宁望酒如渑欢伯从今断仙方信莫慿披襟从放浪防髪任鬅鬙白葛巾休裹乌皮几暂凭坐须临水竹行必倚山藤即遣三尸去非闗五色瞢宗之元自白阮籍本来青才匪张司业诗惭杜少陵挥毫聊自慰持以谢良朋
　　拟呈无为真人二十韵
　　上界金为阙蓬莱玉作城日行黄道正星列泰阶平尧帝尊巢父轩皇候广成真符传世久公衮赐衣荣屡遣皇华使遥迎碧落卿竹宫祠太乙桂殿礼通明班出三台立身先百辟行琅函宣蕋笈琼醴进霞觥河应千年润嵩呼万歳声飊车回绛节霜匣秘苍精鳬坠云中舄鸾吹月下笙山林皆动色猨鸟亦知名枸杞山篱晚芙蓉野岸晴极知诗有思谁谓道无情草圣超懐素传家过伯英书籖森戢戢琴石立庚庚梵气开三景风被八纮鸿猷资化育鲸海望澄清曼倩偷桃者安期采药生金丹如可赐凡骨洒然轻
　　柬知县陈善方
　　有美东曹彦科名四海传长身片玉立髙论大河悬慷慨千人俊驱驰万里天贺兰西入夏渤海北通燕剑拂邉霜重弓开垅月圆文章韬虎豹羽翮铩鹰鹯太华云随袂长城雪拥鞯黄河秋汨汨黒水夜溅溅旅梦双胡蝶乡心五杜鹃倦弹賔馆铗饥囓汉臣氊寒谷空吹律焦桐忽断泪干慈母线囊澁水衡钱遂感王门召惟应国士怜所防稽古力幸免枕戈眠讲殿陈韬畧经帷侍简编名从西域播诗到外夷传天地重开辟人材肯弃捐词林翔鸑鷟学海起蜿蜒飞动关元气涵濡及逺邉青云瞻象魏紫气应龙泉士论争推择王言益勉防龙香濡露頴风藻湿云牋杕杜劳还役蒲萄赐别筵玉关归定逺银汉送张骞君命不俟驾祖生先着鞭我知清白吏人迓孝亷船大药丹初就盘根节愈坚郎星呉分野宦辙汉山川兰秀仍藏谷珠明必媚渊有家供滫瀡无梦属櫜鞬潘县花无数庄椿寿八千炙分黄雀美鲙切白鱼鲜忠孝原如此升沉合自然锦衣行白昼采服称华年下榻怀徐孺衔桮笑郑防羣黎劳抚字多士荷陶甄暑雨清炎瘴秋禾满大田红収鹦鹉粒青鹧鸪烟自笑雷鸣缶深慙雪满颠续貂吾岂敢聊以致拳拳
　　上虞太守
　　有美金闺彦才名海内多古称清白吏今尚孝防科日照黄金节风鸣白玉珂歌传鲁颂书法擅虞戈燕寝严兵卫賔筵设礼罗清尊开北海乌舫载东坡欲拜车尘下其如鹤髪何未随童子马先辱右军鹅学比雷鸣缶文慙鳯掷梭愿公施化雨留意育菁莪
　　云门乐
　　八风开槖籥一气运鸿蒙黄屋尊尧徳圭锡禹功干羽三苖格车书万国同醴泉从地出甘泽与天通电绕星枢北春回夀域中云门齐奏曲彤管纪时雍
　　明月篇
　　湛湛复盈盈当秋彻夜清直疑天有堑却讶水无声隐约箕邉起依微斗外横气浮华盖动光映泰阶平东去遥通海西流澹挂城拟乘莲一叶万里泝空明
　　圣寿无疆词
　　至徳乾坤大重华日月光罗图今有兆寳厯永无疆瑞鳯来丹穴神芝防玉房九重春荡荡万国海茫茫圃安期枣瑶池阿母觞小臣歌盛世何幸际明良
　　太平乐
　　玉帛来王防山河拱帝京日行王道正星列泰阶平人醉笙歌地山围锦绣城宫花留舞燕御栁着啼莺蛮獠全归化羌胡已罢兵愿言封禅稿虎拜颂河清
　　乐未央
　　天临丹鳯阙日上翠云裘社稷安如堵君王百不忧防鸣宫掖曙鸡唱禁城秋白玉装车轴黄金络马头钧天聆广乐丹扆俨埀旒此乐真无极洪恩被九州
　　朝宗引
　　海郡同歌舞神人共赞尧有天皆入贡无地不来朝玉烛调元气璇玑运斗杓六龙高扈驾五鳯夹吹箫瑞应清河颂欢腾撃壤謡翔南声教逺干羽格三苖
　　百兽舞
　　飞动关元气音声感至和石当蘷击拊琴协舜赓歌海内文麟出朝端振鹭多跄跄随列仗肃肃动鸣珂圃生朱草丹山产玉禾万方无一事多士集銮坡
　　沐恩波
　　防鳯衔图日金鸡放赦时恩波寛似海天语出如丝雨露埀丹扆风云防玉墀沾濡涵宇宙涣汗被华夷金镜千秋録瑶池万寿巵朝阳有灵鹊长占上林枝
　　苍龙阙
　　鸿龙排绛阙象魏辟金扉太乙昭黄道勾陈直紫微蜿蜒扶日上夭矫挟云飞望拜千官集柔怀万国归春班随仗入午漏隔花稀愿奏虞廷乐长瞻黼黻衣
　　鳯凰城
　　旭日丽金城祥云防玉京九重双阙近五采百花明缥缈瞻飞盖葳蕤见折旌琼林生竹实粉蝶坠桐英阿阁思重见岐山待一鸣伶伦裁律吕九奏协天声
　　何本先以天香茶见惠奉赋一首
　　金粟与金芽都収陆羽家候雷春采叶和月夜分花煗焙筠笼火凉敲玉臼砂比圭方不琢如璧莹无瑕饼制龙团小书封白绢斜竒芬疑入麝古字学盘蛇清可轻肌骨甘须沃齿牙唤醒蟾窟梦直欲佩飞霞
　　题雪斋
　　簌簌复翛翛寒斋坐寂寥瓦鸣知杂霰林重想封条白向虚中见声从静处消鸡惊曙早廏马觉寒骄送酒当檐舞随风入户飘埽门思徃见犹恐碎琼瑶
　　送僧游补陀
　　上人飞锡处来去即虚空金沙随地涌碧海与天通凴髙惟鸟道直下是龙宫瀑飞寒涧雨松挟夜涛风度岭三山鹤横天万里虹望中秋色逺浩气入无穷
　　题秋江别意图送人之还南雄
　　在山泉水清出山泉水浑三山通震泽九委派昆仑晚树依城郭秋潮出海门张防临月窟系防倚云根大庾黄梅岭长亭緑酒尊风尘嗟逺道雨露荷深恩
　　送判府万侯秩满如京
　　汉运兴黄祚真人御赤龙将军雄武畧槐里建侯封奕世功何厚诸孙秀所钟冥鸿翔大海秋隼立髙峰佐郡劳三载承恩入九重临风何所赠江上采芙蓉
　　赋僧言补陀
　　僧言海上来曽上妙髙台瑞相天浮月潮音地殷雷沙如金粟布山似碧莲开雨帯龙鮏过云随鹤影回幽探还得寳径渡不须桮我有登临兴南游识善财
　　送钟孟振服满之京
　　宣城禢太守相见内门前为问洪都士言登孝子船张防当五月读礼又三年梅子经旬雨蓬莱咫尺天贤哉钟子耳寂甚伯牙自叹初倾盖那堪在别筵青云从此去丹鳯覩争先出饯慙衰老题诗在烛邉
　　呈卞博士
　　华顶仙人宅瀛洲学士家乾坤钟间气江海抱清华礼乐稽三代文章擅五车泰山髙莫极沧海浩无涯夜视明光草朝看上苑花九霞分内醖八饼试春茶职掌丝纶重恩承雨露嘉调髙知寡和言大实非夸自笑盐车真如坎井鼃防须逢伯乐振鬛向风沙
　　送歳贡生酆叔宏
　　圣代开文运春官选俊英时当王正月歳贡鲁诸生辛苦三冬学扶摇万里程怀才期大用努力在兹行阊阖彤云晓蓬莱快雪晴掖梧多集鳯宫栁早闻莺好寄龙河信须题鴈塔名子今游太学师必见阳城良璞无三献洪钟待一鸣相知如见问烦道别来情
　　题长江雪霁图
　　雪压秦山白云横陇树黄二仪分上下一水入沧茫势接龙门逺寒通鸟道长石犹含冻色林未动晨光歴歴槎头钓萧萧马上郎若非韩吏部定是孟襄阳汉水鱼偏美郫筒酒正香何当凌汗漫万里共翺翔
　　题张氏家谱为硖川张嗣成赋
　　彼美留侯裔传芳直到今千年遗谱在万水一源深剖石方知玉淘沙始见金簪缨联世胄阀阅冠儒林呉郡名犹着车谿迹可寻幽光仍耿耿流景自骎骎霜露孤猨泪乾坤寸草心紫薇山下路佳气郁森森
　　七言律诗
　　望紫金山
　　万年佳气拥蟠龙秀防神京第一峯五色云中金翡翠九重天上玉芙蓉幸陪周士歌丰镐敢效封人祝华嵩明旦闻鸡趋鳯阙丹霞承日色曈昽
　　三月二日侍燕
　　春明侍燕三公府正是龙飞第一年内膳八珍分翠釡上尊九醖出琼筵箫韶乐奏祥云外葵藿心驰化日邉白首承防何以报愿言宗社福緜緜
　　三月二日陛辞钦防赐赉
　　贤王开国大江西侍从朝辞白玉墀曙色飞回双阙鳯春声唱彻五门鸡烟霏缥缈凝丹扆天语从容降紫泥惭愧防臣防赐赉姓名亲向御前题
　　扈王驾出都城
　　三月三日天宇晴千官扈从出瑶京桃花水动黄龙舫栁絮风扬翠羽旌寳厯万年宗社固金城百雉瘴尘清白头奔走慙何后载笔题诗纪逺行
　　从祀南郊次韵
　　从官鹄立不知寒先敕飞廉扫玉坛星拱帝居云澹荡日賔旸谷雨阑珊礼严郊祀天人格恩及臣邻逺近欢最羡能诗陈奉祀龙旗影里簉朝班
　　次韵观驾入洪武门
　　遥望觚棱曙色明浮空御气满金城象舆前导临双阙鳯盖中居集五兵广乐钧天云外奏灵旗太乙日邉行兹晨饮福颁春宴百郡同霑雨露荣
　　登玉皇阁
　　玉女开关扫白云非烟非雾结絪緼蓬莱晴拥金银气阊阖晨朝黼黻文歴歴白榆天上见珊珊琼佩日邉闻空歌一曲无人和惊起松头鹳鹤羣
　　赐胙次何尹韵
　　九天日月绘旂常冠盖如云拥帝乡价重黄金求骏马盘行白玉赐羔羊宫壶敕许千官禄朝佩恩霑两袖香礼乐光华今复见载歌雅颂美成康
　　又用赐胙韵喜何尹还邑
　　杜陵行处非防常朝回日醉蓬莱乡也知扬州跨一鹤絶胜仙家骑五羊雪消江水暮帆健花发驿亭春酒香归来满县种桃李长与野人歌歳康
　　送尚书贡先生入闽
　　敬亭山下秋云飞钱唐江头风露微三更南斗海底出八月白鸿天际归椰子防榔南去逺茘枝龙眼北来稀明年漕运归来日好为君王补衮衣
　　雪中玉堂夜直次黄清老韵
　　银河剪水渐霏微供奉承恩直禁闱琪树有花春不老玉堂无月夜生辉寒催光禄分官酒煗觉归春入赐衣铃索声沈宫漏静巴歌谁共和金徽
　　题上清真人送贵谿县尹诗巻
　　上清之宫仙所都此邦曽剖使君符种来棠树勿剪伐别去桃花还有无碧落空歌龙作篆丹山文采鳯衔图何当更换金丹秘长使藏身白玉壶
　　送进士防试之京
　　十载萤不惮劳少年文雅渉风骚已闻蟾窟分丹桂又向龙门钓六鼇一片布帆天上近九重金阙日邉髙文场战罢承防日更赋新诗夺锦袍
　　送俞员外归省如京
　　积雪拥门三尺余好春来自玉阶除郎官近拜回鸾诰父老争迎驷马车生菜翠盘朝具馔髙花红烛夜看书出门便是云泥隔日日江头候鲤鱼
　　祷雨有感
　　天坛昨夜秋如水袖里青蛇作电飞海水立时风乍起毕星临处月初离仙人谁挟飞霞佩太守还题喜雨诗不用胡麻炊作饭大田有粟可充饥
　　海上炎氛十丈红仙人曾此有神功云随鸾鹤飞丹篆雨挟蛟龙出贝宫星汉水流天上下稻畦香动南东白头野老歌仁恵击壤清时祝歳丰
　　题苏武牧羊图
　　十九年中仗节旄祁连山下梦劳劳一行书寄邉鸿逺万里心悬汉月高沙碛尘随归日骑河梁泪洒别时袍画中偶识麒麐像忍见秋霜防鬓毛
　　和张贞居寄倪云林韵
　　昔闻公孙浑脱舞今见书法有张颠君能高歌白云调我欲笑拍洪崖肩玉笙皓鹤久无信青李来禽真可怜洞庭春水碧于酒细雨緑蓑须放船
　　题大悲阁
　　寳阁凌空十丈髙倚阑南望际鲸涛天花防处皆金地海月生时见玉毫夜气澄清龙在窟秋声萧爽鹤鸣臯丹梯咫尺诸天近香雾霏霏湿苎袍
　　寿张河泊
　　三山紫翠压金鼇琪树英英长鳯毛正月江南春意早明河天上使星髙王乔应下双飞舄方朔曾偷两度桃醉把流霞唤鹦防风吹花气满宫袍
　　春日即事
　　草堂长日无车马雨后空阶长緑苔已见梅花当户放更移藼草近栽引雏沙燕时髙下作伴江鸥自徃来物色于人俱适意诗篇吟罢共谁裁
　　镜中梅
　　日上绮啼翠禽临鸾防额晓寒侵一自照春风面百链方知铁石心白玉台前怜影瘦黄金矿内觉情深锦囊収拾余音去月落空闺何处防
　　滴翠轩
　　武隆山下望晴晖岚气蒙蒙翠欲飞龙帯晚云归夜榻鹤翻朝露湿秋衣石洼承溜泠泠防水乐悬崖防防稀恰似匡庐招五老屏风九叠防霏微
　　游葆真观
　　百尺飞楼接帝青非烟非雾入冥冥云间鸡唱朝迎日海底蛟眠夜见星函谷有关瞻紫气蓬莱无地问丹经道人肉重不骑鹤一曲空歌醉复醒
　　黄鹤一去不复返紫阳有孙能学仙蓬莱如隔三千里萍水相望四十年炼就大丹金作鼎种来灵草玉为田无端四月枇杷雨不共青镫一醉眠
　　蓬莱东畔是仙家旭日苍凉绚紫霞门外黄尘皆海水间青鸟识桃花闲防墨沼来题竹拟借丹鑪学链砂千歳安期吾有约他年同吃枣如
　　苦热
　　溽暑经旬出门风亭水榭亦昏昏徒闻露下黄姑渚漫想氷生玉女盆筠簟不教眠得稳蔗浆犹觉饮来温故人病起应相忆何日从容共晚尊
　　寄枢上人
　　上人年少解言诗应是前身本姓支多病养成丘壑志学书临得庙堂碑萝翳翳云封屋茧纸重重墨满池想得山中三日雨煑茶烟起落花时
　　次韵
　　黄花翠竹帯清谿方外诗名恵逺齐铁鉢夜分鲸海月袈裟晴汚燕巢泥三生石上今重见百丈头拟共跻闻道御前宣教防天花如雨防龙墀
　　支许论诗已有年还同食蜜味中邉题名正喜芭蕉冩入定从教薜茘纒暮雨踈钟髙阁外秋云短锡故山前相过只説无生话似觉浮生絶世縁
　　柬直方居士
　　髯翁经夏稀相见絶爱清容似我兄好采紫芝娱晚景更栽红杏待春耕长安女子应知姓庐阜仙人早得名从此草堂三日雨相过莫厌緑苔生
　　自笑读书长闭户毎逢清友即同游柴门可是妨人扫斗酒还能与妇谋任尔雨晴来看竹从渠雪夜竟回舟风流此意谁能识頼有忘机海上鸥
　　墨池昨夜水生波换得山隂道士鵞盖世文章今有几传家书谱已无多休粮服得霞千片握髪盘成雪两螺拟借白云分半榻醒时言笑醉时歌
　　鹤背东来不待招云裳霞佩思飘飘语言已觉无烟火襟度还能振泬寥近海玉楼天不逺当阶珠树雪初销此中别有箕山趣莫为风声即弃瓢
　　采莲女
　　小小兰舟櫂晚凉双双新浴锦鸳鸯舞回叶底春无力笑入花间水亦香妾恨恰如莲菂苦郎情应佀藕丝长娉婷却笑东家女换得明珠论斗量
　　鞵山
　　一叶青莲堕碧波美人不见奈愁何天边有月羞弓様水底无尘汚袜罗五老着来云气湿小姑行处露花多足音未许人间识蹴蹋风涛几度过
　　曽忆兰舟问二姑何年只履堕晴湖满江波浪流不去小龙女儿穿得无只许足音闻谷口不教踪迹混泥途至今想见凌波袜隔水盈盈不受呼
　　送徐千户之甘州
　　春寒初试越罗袍不惜千余买寳刀马援槖中无薏苡张骞槎上有蒲萄昆仑西去黄河逺函谷东来紫气髙何事相逢又相别陇云邉月梦劳劳
　　春日东园即事
　　小园今日春意动风目正东来草堂萱草渐抽书带绿栁条都酸麴尘黄鸟声近屋啼偏好雨防沾衣湿不妨穉子下阶频指防去年种竹已过墙
　　东园检防旧生涯春色多情到我家谷雨前头移菊本清明时节看梨花但求北郭多収秫何待东门更种今夜月明吹玉苗笑呼儿女进流霞
　　寄东冈贾徴君
　　三月三日雨晴初东望东冈无鲤鱼杜陵爱酒自多债太传治安还有书洛中牡丹少闲地江上燕子识吾庐木兰丹擢桃花水颇怪近来踪迹珠
　　东园春日
　　检防小园无别事清晨汲水自浇花蔷薇碧引风前蔓芍药红抽雨后芽可是野情忘世故正縁春色属诗家山僧野老时相遇分送菩提寺里茶
　　寄硖山人
　　碣石岩前有隐君草堂分得半间云两湖月色当窓见万壑秋声隔树闻墨沼寒通丹井水银暗防紫苔纹此身迥出烟霞表长倚青霄防鹤羣
　　除夕忆京中小弟
　　明朝嵗事又更新应簉鹓行拜紫宸鳷鹊观前还见雪脊令原上况逢春花占蜡炬怜今夕酒进屠苏少一人池草梦中深念汝寄来诗句莫辞频
　　双孔笛
　　混沌谁分浊与清凿开空翠太分明有声本自无声出二气还从一气生碧海水寒龙并语瑶台月白鳯谐鸣依稀黄鹤楼中听吹落梅花雪满城
　　过贡秘书墓
　　只今学士总奔波不似先生葬薜萝眼见蓬莱成海水身骑箕尾上星河开元供奉江南少天禄词臣地下多回首敬亭秋色逺山青云白奈愁何
　　西翠楼为郭医作
　　北郭仙人十二楼好山多在屋西头凉隂晚送前雨爽气朝迎笏外秋翡翠半帘分太华鳯凰双琯下昆丘安期定有如枣我欲相寻海上游
　　挽髙处士
　　阿翁手种春松树预卜佳城已十年将老便寻身后计有儿能守墓傍田晚凉就竹安茶具春水当花放酒船如此风流今絶少一回西望一澘然
　　忆昨相寻髙处士回舟醉蹋蕅花风三年别梦来谿上一个闲身在墓中故老只今俱寂寞浮生方信是虚空哀歌冩罢缄双泪秋叶离离夕照红
　　失鹤
　　仙人骐谁能驭链得丹砂顶渐红不见将军来射石却瞠童子惯开笼梦闲一曲沧洲月声断三山碧落风从此竹林无伴侣洞箫吹彻防云空
　　赋恵山泉送张徴君之无锡
　　徃年曽识恵山人遗我灵泉一味真水品评来称第一茶经着就已千春也知陆羽曽分汲信有梁鸿共卜邻此去茅斋休煑雪山缾还许寄来频
　　题倪元镇画
　　徃年曽访天随子烟树微茫过太湖雪色寒鲈临水买翠毛春鸟隔林呼只今图画浑相似如此家山住得无皎皎白驹空谷里令人搔首忆潜夫
　　立春雨
　　今朝占得正东风春在江南好雨中六琯气从温室候八方云与泰山通调和草色相将緑沾洒花枝取次红茅舎一瓢生菜酒自题春帖纪年丰
　　过呉江
　　江上凉生白苎袍荻花枫叶晚萧骚长虹饮涧天在水怒雷劈山风送涛地势混茫通九泽风流今古属二豪収防暂向枫湾泊唤索呉姫压小槽
　　第四桥头夕照红収防买纸谢龙公酒从今夜賖明月船待来朝借顺风树色苍茫晴雨外江光明防有无中今来古徃东流水无限闲情逐去鸿
　　和友人韵
　　西望东冈首重囘菩提山在白云堆乌衣燕去无华屋碧眼僧来有刼灰徃事茫茫何足较流年衮衮莫相催梨花又过清明节载酒无由得蹔陪
　　和黄应奉巧夕书懐
　　凉云如练坐来収此夜家家望女牛列宿总随天北转明河不共海东流铜龙漏转三更月白鴈声传两地秋笑卜蛛丝慿逺信有人相忆鳯凰楼
　　夜坐翫月
　　紫薇花满月团团今夜三更最好看碧海飞来银作阙青云髙处玉为盘蛟龙应有含珠泪兎臼寜无换骨丹独据胡牀吹短笛苎袍风露不胜寒
　　江上
　　三湘南去别情多不唱呉歌唱楚歌夜雨滴干斑竹泪春风吹老白苹波瑶琴谁和巴人曲锦字空劳织女梭却喜沅陵酒价贱愁来犹得遣诗魔
　　九日和应先生韵
　　白髪秋深莫浪悲有酒且醉髙阳池百年知几从古少一日不见令人思醉来子细看萸佩兴剧风流歌柘枝洪范桥西浣花老得钱相覔肯教迟
　　悼断臂禅师
　　禅机山头一臂禅幽居长在白云邉已超世网三千刧不出山门二十年壊衲朝阳松下石春茶活火竹根泉法身毕竟无来去只履还应到五天
　　游鸡鸣寺
　　夜半鸡鸣海日红慿虚涌出梵王宫绀园树色朝含雨寳塔铃声昼撼风飞锡神僧西域至防花天女上方通曽闻翠辇登临处御墨留题紫翠中
　　送杜道之防阳
　　西阁余寒入毳袍一尊送别思劳劳路逢寒食花偏好船压春江水正高汉女隄邉歌芍药习家池上醉蒲萄谷城令尹如相问为説刘郎又种桃
　　寄宋纪善
　　锦里先生两鬓丝曳裾天府际昌时经筵虎豹分重席墨沼龙蛇见大旗白雪久传梁苑赋清朝新覩汉官仪挥頼有知音在欲把黄金铸子期
　　和贾徴君韵
　　不见故人今半年寄我好诗情绪牵朱泠泠有古调玉树濯濯当春妍前身可是韩京兆此地曽逢贾浪仙梦绕钟声寺前月推敲两字至今传
　　忆昨放舟相见时系防宅前杨栁丝别来晴云碧冉冉看过秋叶红离离茶煎雪水同谁吃书到柴门有梦知晴日半初睡起水仙花畔和君诗
　　想见南日上时硬黄茧纸冩乌丝兎敲玉臼丹应就蛇避金尊影已离司马时多文字渇伯休谁遣姓名知流年又及春盘菜一度停云一赋诗
　　次郭先生韵
　　南郭先生久不来草堂日日向南开笋已长成髙过竹花都狼籍半为苔渴心谁慰病司马诗债先偿麴秀才闻道放舟苕水上看山自倒白螺桮
　　次复柬先生纪行之什
　　丹凤衔图振羽仪六龙扶驭跃天池紫垣月转通明殿黄道星环太乙旗寳鼎香烟穿栁细金壶漏防出花迟相如词赋真无敌行见成都驷马驰
　　清朝文轨万方同人在金瓯覆槖中五色丝纶颁鳯阙千年珠贝出龙宫碧桃红杏当霄见若木榑桑与海通寄谢紫薇山下客穷经慎勿叹头童
　　未明司钥啓晨阍冠盖如云谒九门百谷水归东海大八方星拱北辰尊鸡鸣紫禁宫花合马度金河御栁繁此日儒冠防锡赉白头歌咏荷洪防
　　晨兴七寳山有作
　　晨起登髙望八荒金霞承日上榑桑潮头白处腾蛟鳄天目青来舞鳯凰万井人家烟漠漠诸天觉路海茫茫长斋绣佛心如水消得梅花昨夜霜
　　题瞻云图
　　望望髙云不可攀乡心都在画图间门前白处皆苕水屋上青来是弁山食禄正思三釡养买舟未省几时还狄公勲业遗千载莫待冯唐鬓髪斑
　　送杨判簿攷绩如京
　　我识关西好子孙河源九派出昆仑半生华髪频看镜秋夜黄金不到门一曲离歌心事逺三年政绩口碑存无端又向明朝别手把茱茰泛緑尊
　　送黄将军分镇台城
　　夜半鸡鸣海日晴将军东指亚夫营山临华顶天逾近星应台垣地最灵总道张骞曽泛海况逢黄石共谈兵冬来若有长安使只寄黄精与茯苓
　　海昌八咏
　　海门洪涛
　　一花初起白龙堆万骑长驱石壁开碧海有山都是雪青天无雨只闻雷秋髙鸿鹄排云去夜静蛟龙出穴来借问乗槎向何处五云咫尺是蓬莱
　　五祠古桧
　　灵祠双桧鬰防葱秀色浑如在鲁东竽半空来鳯吹波涛中夜撼蛟宫碧云团盖天门近翠雾当日观通防有神明扶正直竒材真与栋梁同
　　紫峡秋云
　　两峡亭亭拱翠微白云漠漠澹秋晖飞腾碧落从龙去防缀青松待鹤归夜度钟声来梵阁朝浮岚气湿僧衣防须化作商家雨可是无心出岫飞
　　顾况书台
　　紫防之峰林壑幽顾况台前曽一逰千年古寺白云外一个长松丹井头僧借繙经凉月夜童来扫叶夕阳秋明朝别后登临处惟有书声杂涧流
　　葛洪丹井
　　闻道仙人句漏令烧丹此地学长生林光毎防金银气石髓犹含日月精仙药九还为白雪灵泉一勺胜金茎不须更借三山鹤便碾飊轮上玉京
　　安国禅灯
　　白头僧説唐朝寺舍利犹存率堵波师子座空无所住犀牛扇破竟如何灯悬海月慈光近铎振天风棾呗多最爱平原好孙子时来坐石看曼陀
　　张许双庙
　　睢阳太守清源令衮冕巍巍共一祠节重长淮坚守日功髙灵武中兴时汗青不冺忠臣传太白长悬大将旗圣代春秋严祀典祠臣鹄立见光仪
　　虹桥夜月
　　渴虹饮涧不曽収化作飞梁卧碧流银汉水分天上下白莲花出海东头鹤归华表吹笙夜龙献明珠解佩秋载酒长安三十里醉呼鹦鹉更停舟
　　寄峡川杨司征
　　我爱关西好孙子紫微山水足遨游千家树色双峰晓万壑钟声六寺秋渔唱樵歌通檇李龙光劔气属扬州老夫尽有登临兴载酒能来倚暮楼
　　立春
　　申年春自申时到万物申申总向荣南畆已沾三日雨东皇能赐一朝晴厯颁夏正乾坤大斗指寅方海宇清白髪野人瞻气象五云髙处泰阶平
　　题玉绣毬花
　　蕋珠宫女夜回鸾一色流苏玉作团琪树想从天上见琼花曽向月中看当场蹴起三春暮信手围来二尺寛却怪朝来万蝴蝶随风飞舞碧阑干
　　蕋珠宫女夜回鸾玉琢流苏满画阑偏称彩丝悬昼影错教罗袜立春寒翠云欲坠风扶起粉蝶交飞雪作团却笑美人惊堕马琼花不数广陵看
　　游峡山寺
　　山气英英结紫霞上方台殿布金沙曽寻竺国俱胝石因识唐朝顾况家龙献珠来天欲雨鹤随丹去井无砂两年不到题诗处想得枇杷又着花
　　枇杷着花当仲冬紫薇郎在紫薇峰一尊明月南湖櫂两峡清霜六寺钟茶具入林还傍竹经台坐石更看松此时何限登临兴满抱风流属贺公
　　雨后看山罨画同挥毫不数米南宫半生丘壑藏来久一叚烟霞冩得工絶顶鸟飞空界外右肩僧袒夕阳中悬知意匠经营苦东望停云思不穷
　　送富天源长老
　　二月雪消春水肥慧云上人明日归杏花飞送官河櫂木兰染成田相衣东海蛟龙长听法南湖鱼鸟静忘机何时共话三生石坐听钟声出翠微
　　题如舟斋
　　凭虚浑似倚蓬况有鲈鱼酒满缸月色半防经采石雨声千里忆湘江阑干影外皆春水欵乃声中是楚腔借问何人分席坐忘机惟譲白鸥双
　　读张外史诗
　　海内诗人久寂寥静中披巻即神交函关紫气长懐李句曲青山本姓茅快雨送晴来竹下淡云流月过林梢令威若返辽东鹤定拟云松共结巢
　　游东陈村
　　一湾晴緑转谿苹载酒谁家探好春此地久无看竹处他山犹有种桃人泥添燕子巢邉雨雪防梨花陌上尘安得移家同卜隐儿孙婚嫁学朱陈
　　病起
　　病起科头傍药防关关幽鸟语春寒看诗顿觉今朝健载酒能忘旧日懽苔受落花当户外笋添新竹过檐端白龙浑上当年月曽泊扁舟看玉盘
　　赋石井送呉税使还乡
　　头白乌啼井上桐桐花落尽夜来风愁见还乡呉季子恨无缩地马仙翁辘轳声里肠应断天柱峰头思不穷试把丹泉分一掬慈顔犹得驻春红
　　挽赵子竒
　　春襟鬰鬰向谁开别后那知竟不回载酒长怜千里隔看花又少一人来论交有道嗟何及述徳无人更可哀留得平生数行泪秋风洒向菊花桮
　　游天禧寺
　　梵王宫在帝城南一锡秋飞入翠岚出寺已过潮十八到京还近月初三祗园地布金沙满香积厨分玉露甘若见黄花潭般若凭归传语老瞿昙
　　秋夕玩月
　　今夜秋髙月正中白莲浮出海龙宫地临圃三山近潮与银河一水通白玉桮盛仙掌露黄金花防木犀风等闲飞歩天坛上直欲慿凌万丈虹
　　赋石蠏泉送僧游南山
　　上人卓锡风篁岭应看山中石蠏泉沙晚试听蒲叶雨水凉况近菊花天暗通雪窦金膏滑清漱云根玉髓坚寄语无肠好公子待余来候煮茶烟
　　久雨书事
　　三月积雨苦淙淙茶鼎熏炉坐北墙花半庭浑是雪沟水一夜忽如江醉推愁去粗能解睡遣魔来不可降谁似闲居真伴侣白鸥来徃自双双
　　雨中答友人
　　春城雨脚宻复踈把钓欲访东谿渔白酒尚能谋一醉青泥政恐汚长裾鹊鸣花坞来诗卷蜗上苔阶学篆书寳鸭沈烟消永日此懐端合为君摅
　　答谢友人
　　小东门外野人家昨夜青镫定结花一片碧云空在望半规明月可能賖杖扶紫玉过眉瘦巾裹乌纱垫角斜明日更须来看竹山缾汲水自煎茶
　　盘餐麤粝笑贫家頼有东园茧栗花野水白鸥情自狎海天黄鹄志应賖直须放浪超形外更复留连到日斜向晚期看洛神赋十三行畔坐分茶
　　寄贾彦徳
　　鳯凰冈头多碧梧颍川之人安好无十年不寄一书札两地相思今故吾淮云羃羃暮天逺楚水茫茫秋鴈孤想得临池有佳趣软黄茧纸冩官奴
　　挽愚丘老翁
　　十年不见愚丘老千里相望颍水头挂劒荒凉呉树晚封书断絶楚鸿秋长沙不复归宣室先友空懐记栁州一掬天涯数行泪临风洒向大江流
　　和友人家字韵
　　陶令得钱付酒家杜陵有地只栽花古称旷达谁能及人卖痴獃我得賖半醉半醒风韵在初三初四月钩斜足音若许来空谷竹外弹琴竹里茶
　　次顾友常见寄前韵
　　丹井西头顾况家子规啼处落松花怜余抱疾烟霞久与子论交嵗月賖海燕雨深茅屋小江鱼潮上石防斜有懐只许诗传信相见唯应酒当茶
　　就韵赋林庄为惟敬作
　　数椽茅屋譲西家屋里琴书屋外花白酒且防彭泽醉青山未许辋川賖鸥邉雨舫春潮急牛背烟蓑夕照斜拟约班荆同话旧蒸梨炊黍坐分茶
　　出东郭访贾惟敬不遇用韵
　　出郭行防野老家桑条生葚楝生花别来似有三秋隔到此曽无二里賖白鸟随人频徃返黄茅盖屋半欹斜遥知去汲乌龙井细歠菩提寺里茶
　　读张蜕庵先生诗集用韵
　　仙翁委蜕太清家彤管长留五色花诗到黍离风已变鹤归华表梦应賖泠泠清庙声古濯濯铜盘露脚斜读罢令人清彻骨底须学士鳯团茶
　　贾先生以熏香见恵用韵
　　甲煎分恵及诗家芳烈浑如百和花云母石头熏得薄麻姑书尾寄来賖雨煗逼琴燥风榻晴看篆缕斜一日所须消一饼从教白绢莫封茶
　　送友人之丹丘
　　存心堂上丹丘老笑语烟霞自不凡洗药毎临青玉涧读书长傍白云岩南州冠冕称高士大阮文章重阿咸安得麻姑借一鹤时令过海送诗缄
　　次觯上人韵
　　上人白毫应寿昌寄来草圣逼钟王莲花漏防禅心静蕉叶雨声诗梦长出海神龙还问法上堂侍者惯烧香南州八月尚烦热渴想一杯甘露凉
　　拜祖师墓和韵
　　木桮东渡海门涛鸣鹤翩翩在九臯舍利夜光童子塔袈裟秋影祖师袍三生石在因縁旧两峡山来气势髙今古一镫传不尽白云飞处梦劳劳
　　东园晚兴
　　平头奴子挥纨扇一饷微凉坐晚晴归鸟界天踈复宻残虹交日断犹明莎鸡欲向阶前语萤火多从井畔生月下痴儿闲弄影不知风露已三更
　　送何尹男从戎
　　白头水部在戎行荣辱升沈得此郎万里苍黄问家室三年辛苦寄衣裳暮投野店鸡声月朝度关河鴈背霜别去壮年须努力卫青功业有辉光
　　观海雨阻
　　五鼓既作鸡三鸣披衣起坐候朝晴无端东海秋潮信又作西夜雨声红想霞生旸谷树青怜山近越王城防须明日偿高兴随意防云称野情
　　秋江闻雨
　　秋夜夜长雨复作虚阁萧条诗梦清蕉叶半敲渐宻烛花一寸落还生不愁屋漏无干处正喜年丰有颂声问讯丹丘广文老朝来病骨也须轻
　　寄友人
　　秋隂阁雨幂林梢野舫乗闲出逺郊井就乌龙评水品山寻白鹤借云巢煮茶榻共高僧坐问字门容弟子敲想得东家好清事竹间松下具行庖
　　东里先生眉最白南州高士眼终青蓬莱弱水三清浅胡蝶庄周一梦醒今日好书封禅草他年还筑聘君亭看山楼外秋无际谁识天邉处士星
　　送人回余杭
　　小阁熏鑪防午烟论诗爱尔最清妍夜灯三宿无他梦春水明朝各自船茶到山中分谷雨酒从地上品丹泉此行若过栖真洞寄语仙翁葛稚川
　　谢惠桂花
　　金佛寺中金粟子黄金布地即金沙兎公邀月来香国龙女凌风防寳花撚处从教迦叶笑寄来絶胜赵州茶老夫鼻观根尘断遮莫秋风到我家
　　送知县陈仲信之建昌
　　太学儒生三载别建昌令尹九江行中流鹅鹳秋防健五色麒麟画锦荣日照香鑪生曙色河翻瀑布落秋声清朝乐育菁莪意复见歌在武城
　　望海
　　元气洪蒙混太虚天呉簸荡撼坤舆千年木石劳精卫百谷波流防尾闾月下明珠蛟女泣云中飞观羽人居秋风吹老珊瑚树不见麻姑锦字书
　　寄何山人
　　白髪梁园能赋客近闻卜隐在林塘茶分陆羽评来水药按桐君着后方雨杂涧声通墨沼风吹花片落琴牀春来佳趣同谁领拟约诗人坐竹房
　　寄幽湖友人
　　幽湖之水清且幽三十年前曽一游山中伐木歌黄鸟海上忘机想白鸥别去襟期同契濶寄来书信莫沉浮白沙翠竹依然在拟櫂空明一镜秋
　　寄高徴士
　　金水河邉承诏日丹阳郭外买舟时还家咫尺无书问抱被寻常有梦知高适平生孟诸野杜陵人日草堂诗乌巾且漉黄花酒莫遣秋霜上鬂丝
　　寒食感懐
　　江栁丝丝防碧烟异乡佳节思緜緜空梁燕子惊三月踈雨棃花又一年鲁酒可消官舍冷宫袍初试越罗鲜栝山云树无多路空把闲情托杜鹃
　　挽大无外
　　上方钟鼔寂无声又报茶毗一个僧丈室不留居士榻隣房空施药师镫身离火宅三千刧手挽牛车第一乗清梦定过湖上寺梅花月色澹如氷
　　挽沈孟云居士
　　我识东阳鹤髪翁毎将五采绘虚空浮沉梦落沙鸥外得失机藏塞马中幻境因縁今日了他生笑语几时同无端闻讣初三夜哭上青天月半弓
　　即事
　　静中得句共谁论数日长吟出门巻幔不教妨燕子扫花长恐损苔防小园避地无车马高竹过墙有子孙莫笑闲居无伴侣兴来倾倒是山尊
　　题多景楼
　　十载前登多景楼楼中景物最清幽大江入海走其下白日丽天行上头去雁一声归楚信征防十幅过淮舟老夫登眺情何限又为题诗得少留
　　次韵
　　客里流年衮衮驰鸟声如语复如悲破除午梦慿茶鼎鏖战春愁是酒旗下榻定留徐孺坐敲门还问子云竒人生何处无知已和得回仙七字诗
　　筑得春城似锦官东南烽火喜平安花前起舞还提劔李下行歌莫正冠铅澒昼开苍术火罗衣朝试杏花寒鸣笳鼍鼔军中乐应念高堂菽水懽
　　归来
　　贫居侧近曳裾坊老病归来葺草堂芍药玉盘花更大枇杷金弹子能黄毎移棋局多依竹自理琴不下牀稺子扶持日卓午下阶先占树隂凉
　　暮春病起
　　病起不知春已归余寒犹滞越罗衣仓庚只向愁中语胡蝶多从梦里飞闲绕曲阑看芍药更添修竹架蔷薇故人知我逢迎颇觉诗筩近日稀
　　招饮答谢
　　緑隂门巷麦秋天欲访髙斋拜不前诗史少陵元姓杜文章司马旧名迁竹间只许安茶具花外何烦櫂酒船昨日山庖分盛馔笑看儿女舞回旋
　　题雪谿船
　　爱尔雪谿船最好櫂歌声近野鸥矶人如天上春来坐兴比山隂夜半归当席最宜明月出持杯长见落花飞徃年记得曾相过醉后寒生白苎衣
　　挽友人妻
　　白首飞蓬感嵗华不随句漏饭丹砂一函埋骨知何地千里看云不是家南国春风懐茘子东防暮雨泣梨花传家有女能全孝属纩无儿可叹嗟
　　送禇二令
　　大江八月鲤鱼风兴在烟波浩荡中雨露自天通百粤山川何处是南雄晚凉歇马榕隂緑朝日行盘茘子红袖有相如封禅稿防须献纳未央宫
　　寿郭文伯
　　蓬莱宫殿压金鼇南极星明紫气髙太傅诸郎琼作树开元供奉锦为袍逢人惟种林间杏待我来偷海上桃西翠楼前今夜月玉笙谁伴醉春醪
　　送人之惠安教谕
　　春朝射防鳯凰池一日声华四海知驷马桥头题柱日三鳣堂上校文时晚凉移席临蕉叶朝日行盘擘茘枝别去应须各努力粤云呉树总相思
　　柬髙上人物表
　　手挥玉麈坐谈空一月不知花信风逺公髙志在物表苏晋长斋多醉中方池种莲春水緑虚室坐观夜灯红悬知定起了无事煮茶赋诗谁与同
　　题玉川草堂
　　古有玉川家洛阳今有玉川开草堂周公梦回日丈五谏议书来天一方野鹤当阶似人立春笋过壁比儿长先生闭门无一事花雨茶烟绕石牀
　　送南昌妙呉大节链师编书之上清
　　青天白云如白龙送尔上谒蓬莱宫谁言肉重不骑鹤我识神清能御风丹篆云霞从地出玉坛星斗与天通芸驹影良可惜清夜好分官烛红
　　仙人宫阙五云交羽佩翩翩起白茅月下方诸凝墨沼风前脉望出书巢丹台石室名先到玉检金编手自钞想得山中寒食近青精作饮具山庖
　　清白轩为都昌县丞邵譲题
　　杨震当年畏四知君能清白更无私涵空水色原澄净映雪梅花不受缁百里讴歌欣政化千家弦诵听唔咿他时秩满登天府民有甘棠去后思
　　送玘大璞还山
　　放生池头朝雨晴上人买舟明日行飞锡还山双屐逺渡桮到岸一鸥轻湖西猿鹤心先喜海上蛟龙梦不惊无限送春诗思在尽情都付子规声
　　送恬上人兼柬奎方舟
　　飞来峰顶袈裟影正在长松落照间正月不归当二月出山未久又还山午阶花落茶烟澹春院苔生杏雨斑问讯维摩无恙否几时能伴白云闲
　　挽庆云山师
　　白云飞影度前峰去上诸天第几重林下经闲春卧鹿谿邉鉢冷夜归龙传灯谁续生前火大药难留病后容积雨长廊苔色满更无人听讲时钟
　　望海觞咏
　　太常博士金闺彦也爱长斋绣佛前放浪形骸当九日康强筋力称余年临池冩字鹅翻雪隔竹煎茶鹤避烟昨日登髙东海上时人称是地行仙
　　海国凉生白苎袍年年此日爱登髙不妨更落西风帽想象同持左手螯雨过一江澄晚色空清万里见秋毫凭阑望逺谁能赋只有元龙气最豪
　　贺人生日
　　蓬莱佳气接云髙此日初筵集俊髦二十四人金谷友三千余嵗玉池桃祯祥自昔符麟绂文采于今见鳯毛一笑后天同介寿蔷薇花畔醉春醪
　　种竹
　　屋前种得万筼筜醉日移来傍短墙不碍月华晴照夜最宜雨气晚生凉此君对酒年年好稺子当阶个个长手把玉笙吹一曲跄然如有鳯来翔
　　题处静轩
　　闻道仙家多种橘此中佳趣有谁知波澜不起千年井日月长闲一局棋总道苏耽能养母也知商皓是吾师寄声华盖峰头月静极还应有动时
　　处静轩中好赋诗熏炉茶鼎最相宜梦回啼鸟日髙处坐久落花风定时卖药仙人多种杏烂柯樵者亦看棋援琴试鼔无弦调流水髙山只自知
　　和郭文伯惠笔韵
　　兎頴应从月窟収寄来筠管自湖州题诗毎媿钟王帖载酒长懐李郭舟鲈出四鳃莼菜雨蠏分八跪稻花秋十年不饮呉江水安得相从访旧游
　　题画
　　空青防染入秋毫不用并州快剪刀太华三峰从地出蓬莱千仭倚天髙重重涧壑藏云气菶菶梧桐集鳯毛寄语山中骑马客清时莫种武陵桃
　　题海雪轩
　　马家亭子海云邉一室空明万里天阆苑东来花满树昆仑西去玉为田珠宫冻合龙鳞湿斗帐寒生鹤梦圆坐钓珊瑚枝上月子猷那肯便回船
　　题琴轩
　　借问轩中何所有一琴佳趣少人知但能白首归元亮何必黄金铸子期幽涧水声风静处碧萝影月明时好防太古无弦调更赋巴人白雪词
　　望雨
　　一月不雨农心忧两月不雨田无秋南山空闻雷电作北斗不挽星河流赤龙枯死洞中燕白日叫干桑下鸠昨夜欣闻月离毕照泥星出屋东头
　　送友人之蜀川
　　山上于今复有山亲闱宛在白云间江防直上五千里秋水初生十八滩谢豹叫云魂魄苦楚娥啼竹泪防斑相思若有平安信寄与明年春鴈还
　　送人还南雄
　　秋风吹老白苹花八月归船定到家重见彭籛生盛代也胜贾谪长沙云防入楚轻于鸟江水通巴曲似蛇诸蹇登堂拜郎罢呉音越语共讴哑
　　送张将军之京
　　防旗嫋嫋动春城千里朝天上玉京诸将论功称李牧小儿学语识花卿弯弓曾射南山虎立马还听上苑莺江上梨花一桮酒题诗相送若为情
　　题碧轩图
　　云影天光湛碧虚何年卜筑傍西湖可怜故老归泉壌只许儿孙见画图秋鴈白邉渔艇小晚山青处草堂孤却思旧日懽娱地花满楼船酒满壶
　　题秋江别意图
　　五色纶丝下九关使君指日向南还云防直上五千里江水初生十八滩媿我安能从尾如公正合在鹓班到家已是登髙节把菊悠然在看山
　　寄贡尚书侄
　　三十年前老秘书故家文献近何如诸孙总抱连城璧遗稿谁収合浦珠荒塜有人来下马秋风无树可栖乌嗣宗子侄唯公在何日相过致束刍
　　呉云越鸟思悠悠毎忆髙人住沃洲诗法好追元刺史风流还继白杭州钓船荷雨孤镫夜禅榻茶烟两鬂秋莫恋贺家湖一曲行看玉帛贲林丘
　　寄严州张同知
　　近闻别驾朝天去船过长安问野人声价已知当代重交情还似向来真月明江上鱼龙喜日落山中虎豹驯肯借严陵滩畔石持竿来共白鸥邻
　　赠医士长律十首
　　上池
　　吾闻上池世莫识扁鹊传来信有神饮水不过三十日隔垣能见一方人若非沆瀣流金液定是昆仑漱玉津自笑烟霞多病渇愿分一勺洗埃尘
　　丹灶
　　海上仙人有葛洪骑云八极杳无踪十年防鼎来鸡犬九转丹成变虎龙玉髓岂无金液链绛泥犹有紫苔封只今谁得长生术独有南州鹤髪翁
　　杏林
　　匡庐西望太霞邉种杏仙翁不计年花坞日髙闻虎啸芝田云煗借龙眠活人何惜千金药积谷全胜万顷田回首紫薇山下路万株团雪照晴天
　　菊潭
　　南阳谷口菊花潭百尺清泉一味甘老去最宜延上寿晚来犹可漱余酣金英泛滥和云湿玉液渟与海涵拟约柴桑陶处士乌巾漉酒共清谈
　　龙藏
　　昔年闻有孙思邈曽遇神龙授异方一夕珠宫开海藏千金寳诀啓天章波涛浩荡秋无际云汉昭回夜有光徃徃到城骑一虎山童时复佩青囊
　　兎臼
　　羿后何年奔入月至今捣药兎长生一铅澒丹镕就双杵云英玉琢成金粟树邉秋有影素娥台畔夜无声霜肯驻人间景我亦乗桥出太清
　　芝田
　　闻説蓬莱海上洲石田瑶草不知秋安期惯采千年药徐市曽乗万里舟丹鳯啄时清露下龙耕处翠烟浮何当服食寻仙侣直碾飊轮八极游
　　橘井
　　凿井仙翁夲姓苏后皇嘉树翠纷敷一碧甃涵云母万颗金丸铸木奴徳洽人心终有济泉通海眼不曽枯我今亦抱文园病脩绠何由转辘轳
　　蛇珠
　　隋侯当日见蜿蜒径寸明珠射目前孚及豚鱼应有自恩沾鳞爪岂虚传夜光何啻千金直罔象徒探九仭渊闻道鲛人曽泣涙岂容鱼目笑真圆
　　雀环
　　雀也当年知报徳至今闻者亦惊猜衔将白玉连环去化作黄衣使者来不是抚摩全羽翼安能翔舞出蒿莱金丸年少那知此杨寳隂功位上台
　　题竹西小隠
　　防劔王郎歌莫哀竹西今见画图开好寻东阁题诗去更约平山载酒来何处玉箫遗曲谱谁家红药有池台十年一觉扬州梦头白慙无杜牧才
　　次韵
　　风生长夏不鸣条好雨知时沃翠苖龙女巻云归晚洞鲛人推月上秋潮灵槎正近黄姑渚仙驭初回绛节朝藻翰寄来苏病骨夜凉神思亦迢遥
　　舟至大胜关
　　大胜关前津吏迎南风猎猎动髙旌鱼龙水底寒无梦鸡犬山中夜不惊在徳岂论天堑险开邦正喜地图平一钩月挂西南树卧听篙师欵乃声
　　过焦矶
　　中流砥柱压金鼇上有神宫结构牢豪杰已随三国尽精灵犹占一山髙鸡鸣海树朝迎日豚挟江风夜涌涛沿月櫂歌祠下过采苹无计奠春醪
　　番湖舟中
　　番君湖上雨晴天水气防防生白烟贺老无人惟酒舫中郎有女识琴故园桃李春如海逺道风波夜似年笑指洪都无百里今宵须并木兰船
　　左蠡
　　彭蠡之湖深复深月黑夜泊天沉沉波涛时时鬼神防风雨徃徃蛟龙吟神禹防凿自开辟篙师徃来无古今千金一壶何足论险易只凭方寸心
　　题鐡柱观
　　何年鐡锁贯神鼇势压西南一柱髙星象上通呉分野石犀长镇海波涛百灵呵防天枢秘八索纲维地轴牢谁信旌阳千载后都重见种仙桃
　　赠鐡柱熊道纪
　　鹤髪仙翁养大还紫霞为佩玉为冠琅函有篆丹书古鐡柱无尘寳剑寒鳯阙恩从天上赐龙宫方向月中看我来欲问长生术一曲空歌月满坛
　　次徐指挥韵
　　贤王开国树旌幢上将西来镇大江天上麒麟今有几斗间龙剑本成双歌回金缕风生席读罢青编月到頼有麻姑酒价贱兴来何惜玉为缸
　　松花饼
　　黄云扫尽挂猿梢不待嵩阳道士教琥珀凿崖分石蜜醍醐团雪出山庖寳方应似龙宫得金屑何烦兎臼敲我亦明年寻惠逺采花同访谪仙巢
　　邬子茶
　　邬子冈头紫笋生寄来蓓蕾见髙情茶经漫学卢仝赋水品长懐陆羽评雪乳满瓯消午梦风涛一榻起秋声兴来便欲逃禅去绣佛灯前坐到明
　　柬僧纲住上人
　　绀园台殿郁重重云去云来不离峰鹤影毎随天外锡潮音长和月明钟一诗何足酬支遁三笑于今识逺公昨日分茶谢相访絶胜白绢寄斜封
　　午榻春烟试石茶老禅定起具袈裟花飞丈室天埀雨日出东湖地涌沙香积有厨分乳酪藏真无帖扫龙蛇梦中犹记相逢处徐孺亭前一径斜
　　过南昌县学柬顔司训
　　徐孺宅前湖水东隔谿遥见素王宫当阶树影风帘碧近浦书声雨烛红寳剑毎瞻南斗气罗衣初试舞雩风多情頼有顔夫子相见无言意已通
　　答顔司训见寄次韵
　　神仙中人不易得髙士亭前相见时碧色湖波春浩浩緑隂门巷昼迟迟闲临醉草池皆墨老拥臯比鬂已丝海内知音今有几黄金端合铸钟期
　　林谿
　　谿上青林林下谿南州卜隐草堂低水生酒舫髙过屋花落樵径净无泥邻翁把钓得春鲤童子煮茶闻午鸡白头也欲采芝去好在洪崖丹井西
　　寄杭州侯少府
　　小楼听雨客京华一月春隂勒杏花泥没长途官马滑风吹深巷酒旗斜青云北阙初承诏白首西江正念家寄谢钱唐秋月色好分光采照天涯
　　赠道士
　　道士诵彻蘂珠经云裳月佩风泠泠养生自链千歳药劝客毎倾双玉缾松间清作琴响竹下嫩凉催酒醒知子能弹广陵防更约月明来一听
　　题张文显凝清轩诗巻
　　凝清轩中好赋诗尽収清气入诗脾千古万古不常有一人两人今始知竹里煎茶风动处琴邉放鹤月来时更歌孺子沧浪曲着我临流照鬂丝
　　新春有作
　　轩辕吹律鳯凰台春满乾坤絶防埃一夜星随天左转八方风自日东来草防向煗安排动花信迎阳次第开白髪野人瞻气象却从云采望蓬莱
　　苍雪堆
　　种得琅玕三百个当飞翠不曽干润浮石榻常疑雨清逼田衣故作寒开径何烦童子扫敲门只许故人防若为消得南州热借我吹笙坐碧坛
　　京中七夕
　　天近蓬莱暑渐凉满城月色白于霜遥怜此夜双星防只隔明河一水长灵鹊有桥通碧落防鸾无字到家乡定知慈母青镫下暗卜蛛丝坐北堂
　　七夕书懐
　　月临南斗夜生凉见月令人忆故乡碧海青鸾空有信银河乌鹊竟无梁二千里外双星防十二时中九曲肠自笑白头甘守拙错将工巧擅文章
　　题金粟轩
　　阿翁手种黄金粟闻説灵根出广寒此树想从天上得何年移傍屋前看故山丘垅多乔木若个儿孙见牡丹好在百年无剪伐露花凉叶自团团
　　题汉水幽居
　　张公江海毎思归看画令人説汉谿清梦毎经渝水北白云多在仰山西脱防稚笋年年长返哺慈乌夜夜啼最忆春明花烂漫版舆随处蹋青泥
　　题听雪
　　天寒虚室夜萧萧谈坐蒲团转寂寥着树似兼风叶堕窥帘应杂雨花飘色从白处分明见声入空中即渐消明日庭前询侍者不知若个立齐腰
　　月食
　　四月十五二更初海上涌出白蟾蜍圆于止水悬金镜阙若清氷碎玉壶黒处山河还复正明邉桂树不曽枯中庭额塌泥沙拜虮虱微臣本姓卢
　　敬赐内侍竹谿道人蒋康之诗巻
　　昔闻蒋诩开三径今见此君临一谿月色倒流天上下秋声多在屋东西路从翡翠巢邉过诗向琅玕节下题好约仙人吹鳯琯髙闲长共碧云栖
　　和友人纪行之作
　　燕山雪花大如手飞绕天家十二阑白战诗成貂帽湿黄封酒醒毳袍单巴人谁和阳春曲学士应分小月团年少相如最能赋梁园宴罢日三竿
　　送呉孝廉分题得石井
　　白石井头桐始花山瓢春水当流霞仙人缩地今无术孝子看云正念家声转辘轳肠欲断梦回天柱路应賖好分一勺髙堂上驻景还同葛令砂
　　挽祭酒胡俨母徐恭人
　　萧峡何年挽鹿车恭人懿徳满京华泷冈表出欧阳氏太学文传祭酒家夜月琴牀悲别鹤秋风宰树感慈鸦梁园一掬宗人泪洒向北堂藼草花
　　赠庸信庵上人建卢大夫桥
　　大夫桥头波浪濶行人那得渡浮杯骑将碧海鲸鱼去移得青天防蝀来野旷最宜呼月出水髙应不碍防开岂无一片三生石着我谈空坐碧苔
　　寄奉祠李光
　　与公契濶已多时媿我耽诗老更痴失马翁归还自得亡金郎在不须疑曽从塞北多竒约重向江南话所思一曲阳春真寡和琼瑶何以谢相知
　　七言排律
　　早朝诗次韵
　　千官听彻午门钟咫尺蓬莱有路通山色渐分宫树碧日华微映御袍红九成乐奏龙光近万歳声传虎拜同湛露润浮天上下卿云晴绕殿西东舍人书诏临丹扆内侍传宣出紫宫冉冉鑪烟凝几席重重花影转帘栊时当元首赓歌际春在康衢化育中已覩文章资黼黻更思旒纩蔽明聪岂无良牧如龚遂应有儒臣得马融想见朝回封事少上林吟徧百花风
　　送李山人还富春
　　北山佳气翠冥冥南渡衣冠识地灵龙穴云归晴作雨蚌潭珠出夜如星承闻先世传遗泽复见诸孙守一经空谷白驹何皎皎前朝宰木尚青青骑鲸仙去长懐李化鹤人归或姓丁进履好探黄石洞吹笙还过赤松亭正期歳晚寻瑶草应许天寒寄茯苓他日鸣驺来入谷待余重勒草堂铭
　　题李草堂墓志
　　螺川东去水冥冥落日乌啼宰树青三径就荒陶令老众人皆醉屈原醒锦袍仙去空懐李华表归来或姓丁遗墨尚存封禅稿高风谁筑聘君亭如公我亦悲先哲有子天教得寜馨百世幽光应不冺草堂长近少微星
　　送歳贡生
　　九重宫阙倚天开丁夘年中贡士来晴雪半消鳷鹊观春风先到鳯凰台成都司马真能赋太学何蕃信有才仙仗趋朝聨鹭序神珠照乗出蛟胎熖光二丈应烧杏离思重歌当折梅忠孝致身须努力泰阶平处是三台
　　闰月九日拟邀秫庄清友
　　今年九日两登高小雨生寒着苎袍拟约故人将进酒空懐吏部左持螯治安有防长沙贾投老无钱处士陶万顷沧波鸥在渚九天清露鹤鸣臯安排节物饶佳况断送生涯借浊醪心悦故交真有托足闻空谷可能逃多才岂愧凌云赋清论须焚继晷膏朝日团团行苜蓿秋花采采胜绯桃盘餐未必兼熊掌文采于今见鳯毛竒絶千年金莫铸歌长一曲茧频缫鹧鸪香煗鑪堪鹦鹉桮深手共操漫道太行多覆辙从教沧海足惊涛萧萧短髪慙乌帽秩秩初筵叙燕毛学圃一经甘寂寂词源三峡任滔滔可容行李催归櫂须看真珠压小槽古徃今来同酩酊风流端合属吾曹
　　送上竺隐箕山法师
　　五天竺国前朝寺八十三年出世僧月下眼能看细字云中手不拄枯藤天厨甘露朝朝饭丈室生花夜夜镫鹿苑证成无上觉牛车説破最初乗春深又送花间鸟湖水都消雪后氷明日逺山遥在望上方台殿翠层层
　　送灵隐明性庵禅师
　　西还只履已多年一派曹谿有正传涌出上方为寳所飞来小朶落青天献珠龙去长听法合掌狐来或问禅麈尾暂停云外锡袈裟又上月中船松华饼试清明后石鼎茶分谷雨前无计可留支遁马有诗须寄薛涛牋








　　斗南老人集巻三
　　钦定四库全书
　　斗南老人集卷四
　　明　胡奎　撰
　　歌行
　　葛洪丹井
　　吾闻句漏仙翁之丹井乃在紫微之阳东山之顶仙翁丹成去不归但见一寒碧涵秋影当年仙翁链丹砂呼吸沆瀣餐朝霞陶镕日月精链冶紫河车液化白雪真胎结黄芽一朝骑龙去翺翔太清家遗此百尺井千古令人嗟辘轳无声石苔紫子防啼老长松花我来汲井凌絶顶夜半飞出黄金鸦直疑此水接东海上通银汉之灵槎灵槎迢迢贯明月汉使西回持绛节矫如黄鹄摩晴空何待金丹蜕凡骨酌以丹井水载歌仙人篇永言保之合自然勿因离别损顔色此水可以期长年
　　松云歌
　　我思仙人乃在玉尘金鼇之两峰以松为巢云作宫白云松下来夭矫如飞龙仙人骑云与天通朝游蓬莱暮崆峒东分断鼇足西擘三芙蓉兴来醉泼金壶汁元气淋漓鬼神泣八窓虚明白日寒万壑防岈翠涛湿昔年曽画匡庐山置我采药山之间别来仿佛三十载杏花落尽青春闲昨日相逢卧云者因之欲访长松下白云悠悠江海空瑶草金芝共谁把山中之人招不来琥珀夜光生紫苔天寒茯苓傥可寄与子跨鹤登瑶台
　　送周应常归余杭
　　大涤洞与华阳通中有许郭仙人踪青山九锁翠蛟舞明月孤悬天柱峰雷渊子双青瞳顔如丹砂发如漆呼吸沆瀣凌空蒙手把五色金芙蓉翩然骑云朝九重天寒猿鹤久相待诏许飞佩还山中太乙真人坐莲叶银汉无声波帖帖滴露轩前夜气清石函云冷青瑶笈还山二月春风来玉屏洞口桃花开寄谢山灵傥相许吹笙弄月登萧台
　　题敬赐内侍桂岩道人李吉之天香深处手巻
　　吹君玉龙管酌我金螺桮听我歌天香天香何处来广寒宫阙髙崔嵬黄金布地琼作台吾不知当时老桂树是谁亲手栽但见月圎则荣月缺则摧九十万里顾兔东西走不息歳歳花从天上开请君花下饮一笑舒君懐百年此兴能防回霓裳歌羽衣舞足蹋虹桥上天府天香吹人千万古愿持此香苏下土
　　题敬赐内侍兰谷道人蒋怡之诗巻
　　有美人兮山之阿牵白云兮被女萝抱凤凰之緑绮濯氷于绛河倚丹崖兮饮山渌采幽芳兮结纕服挹清风于九畹弹广陵之一曲思美人兮不可招何以报之瑛琼瑶含奇芬兮承湛露期永好兮同逍遥
　　题敬赐内侍鞠大亨梅花洞天诗巻
　　我闻罗浮古洞天缟衣玉骨皆神仙南枝北枝自冷煗古月今月同清圎开元供奉酒一斗孤山先生诗几聫青鸟窓闲莫啼梦且容老子弄婵娟
　　望庐山阴雨不果
　　平生爱写庐山圗今朝始识庐山面山灵怪我来何迟涌出白云千万片千片万片云重重咫尺隔断香鑪峰东南五老望不见倐忽下上随飞龙虎谿三笑今何在惠逺东邻渺烟霭临风大叫谪仙人九叠屏前定相待若有人兮山之颠手翻银河下青天金芝瑶艸傥可采我亦跨鹤来林泉
　　寄题万峰阁为越僧作
　　巍巍乎万峰之阁兮乃在句践之国梵王之家不知何年始开辟但见层峦叠嶂涌出无数金莲花想当大禹疏凿际神输鬼运纷如麻衔石走精衞补天驱女娲星聫棋布互参错奇形诡状何防岈踞者如虎豹蟠者如龙蛇断者如截肪峭者如削穹然古佛顶螺髻青鬖髿纷若越女鬟一一盘宫鸦又如祗王园中寳树下诸天旛盖杂遝相纷拏娑竭珠宫夜光白明月照海皆金沙我闻胜景有如此恨不一往乗飊车上人山中来笑语生烟霞中藏万峰秀文采摛天葩风流逺接许询辈佳句往往传中华昔闻支道林好骑神骏騧歴览山水窟逸思令人嗟我诗无根蔕政如焦谷芽安得从师极登眺东游云门与若耶寄谢山灵勿相拒待我一饭餐胡麻
　　过吕梁洪次韵
　　吕梁自从开辟来中有崩崖转石之惊雷不知何年鬼斧凿一水怒触龙门开故人张帆渉幽险月出船头金滟滟重瞳覇气已丘墟百谷安流防江汉徐州城外山重重戏马台上生悲风古来豪杰俱寂寞但见水光云影涵冲融还酹波神一桮酒三弄琼箫吹龙友秋风吹梦过江南总是离亭折杨柳芦花霜白鴈秪更天鸡啼罢东方明櫂郎捩舵唱歌去众中谁解呉歈声人生壮志在万里大鹏簸荡东溟水蓬莱石上有金鼇手把丝纶共谁理
　　月中桂子
　　广寒宫殿重重开天妃舞镜登瑶台婆娑飞轮上裵回玉龙吐涎云外来灵鹫峰髙天不老琅玕无光琪树小赤城洞口如飞沙碧桃藏春不敢花直疑仙人紫霞会灵风吹堕真珠佩猿童蹋云扫空阶天鸡惊起双喈喈防鸾珑珑呼不回
　　和嵩岳行
　　吾闻三十六峰青嶙峋仙翁价重连城珍金堂石室不可到紫芝瑶草长清新自笑青春探灵秘望断蓬莱五云气不是丹丘紫凤凰按圗空想千年瑞使君看山双眼青题诗曾寄山之灵吹笙每招王子晋采药或遇安期生锦袍旧是龙门客不怕山灵夜呵责有时笑接浮丘公有时吹笙坐盘石醉骑黄鹄登天门濯足银河清絶羣鸿龙玉狗森左右大叫阊阖排青云紫皇授以瑶台月照见迎风玉壶雪鹤梦寥寥蕙帐空幡然又与烟霞别黄河一千年一清六龙在天当圣明河阳种得花满树谁能解此春风情明当髙附埀云翼直上榑桑望朝日肯信东方有小儿三偷阿母蟠桃实
　　立春雨中作
　　春云阴阴春雨作今日迎春出东郭陌上青泥一尺深雨打牛头湿牛角儿童奔走看春归拾得春牛头上泥阿翁大笑向儿道正应春头种田好呼儿买酒祀田神大字搏泥写作春田防不生野无雀有租纳官心即乐
　　题瞻云轩
　　迢迢东流水悠悠思故里故里日夜思中情无已时中情向谁言白云在青天青天髙无极相望不逾尺慈乌知返哺越鸟知南巢异郷非吾土瞻云徒尔劳客从江上来赠以春蠺丝愿织春蚕丝裁为游子衣驾言服春衣婆娑舞庭闱上以介眉寿下以防春酒
　　紫霞瓮歌
　　娲娥补天抟五色化作昆仑一拳石神人巧斲秋水骨玉臼敲丹碎蟾魄东方涌出玻瓈盆九气凝结回鸾文天呉海若不敢受中含万斛梨花春琼液流波散成绮照见落花吹不起醉来大笑醯鸡天吸尽长鲸百川水
　　春夜听何山人弹琴制乌夜啼曲
　　梨花月白春冥冥城乌夜啼当二更白头老翁识乌语挥弹作乌啼声初弹翩翩飞绕树再弹哑哑栖不住雌雄引子复回翔下上呼羣自来去髙逼天门清露寒牵牛蹋浪银河干低翻塞草黄云晚秦女思家玉关逺聫聫緜緜忽作行怳然无声风满堂老翁拂袖入门去海日杲杲生东方
　　瓢岩歌送人之金华
　　髙人爱瓢得瓢趣在山出山皆乐处十年不酌山中泉濩落江湖随所寓既不学洗耳翁弃之不耐聆松风又不学悬壶老卖药藏身以为寳朝骑华亭鹤暮蹋碧海鲸身披紫绮裘手提力士铛与瓢倾倒如弟兄兴来唤明月大瓢小瓢相与倾大瓢一饮累千觞小瓢百觞亦不停明珠走盘落咳唾谑浪好似东方生兀然一醉卧花下月落瓢空还复醒春江水緑花冥冥金华芙蓉天上青持瓢若饮双谿水我亦相从来濯缨
　　张链师祈雨歌以赠之
　　蓬莱仙人谷神子夜扣天关与天语玉坛三日走风霆呼云得云雨得雨问之此是何人功不归造化归太空盐官令尹防民者方寸黙与天心同我田有秋农有饭但愿今年租早办龙瓢马上倒天河喜雨作亭功更多
　　过益阳渡
　　别肠刺刺弓急展转车轮不停息正尔天涯忆故乡一行过鴈烟中没益阳渡头白发翁野店压酒松花浓上船露坐待明月月色正与家山同人生进寸还退尺塞马既亡仍复得洛阳年少谪长沙白也曾为夜郎客徐卿徐卿吾故人寒谷偶被阳春恩此时应有还家梦稚子壶觞正候门
　　鹊轩行
　　阿母昔年生子时灵鹊羣飞庭树枝自从阿母生子后一月一年来上楼人言鹊声能送喜为报君家得贤子十龄能读书二十走马青云衢三十得官东海隅阿母骑鸾上天去故巢几度空山雨鹊声犹绕庭前树子今逺游天一方不见白头在中堂但闻唼唼鸣朝阳唼唼复唼唼风吹庭树叶叶落枝头还再生安得母来闻鹊声
　　碧玉连环歌
　　赠君芙蓉之寳带佩以碧玉之连环寳带纒緜合欢意连环宛转双虬盘双虬盘无断絶团团比似青天月月在青天缺复圎我环长圎不曽缺人生离别当奈何赠尔一曲连环歌
　　送富阳李孝子
　　秦川之水东南流中有孝子一叶之扁舟借问舟行向何处家在严陵滩畔住严陵滩畔栖鹤村阿母望儿长倚门儿归上堂母心喜寸草曷报春晖恩儿有青囊旧时术自信他人传不得得钱欲买氷上鱼卜地翻防墓前石儿今何所愿愿老严陵滩不愿麒麟卧髙冢但愿瓦棺母山之间千古万古子母安如山
　　白云歌
　　白云在青天浩荡凌髙风丈夫志四海飘飖无定踪君从冠冕山中住云亦无心随所寓吴山越水接荆扬总是当年栖息处九重荡荡天门开一朝乗风朝玉台故山猿鹤无惊猜从龙作雨还归来
　　题画
　　大山小山芙蓉开云气逺从天目来山中六月不知暑双松如龙啸如雨矶头水深三尺许水中石子清可数石子可数易见鱼髙人把钓心焉如五湖风髙浪如屋何人同唱沧浪曲沧浪曲欵乃歌细雨有笠斜风有蓑吾谁与归张志和
　　汉武词
　　通天楼阁排云开仙掌露寒金作台八月一日王母降七龙九凤相裵回手持玉桃献天子此桃结实三千岁东方小儿间笑此儿三偷入瑶岛帝欲种核留人间服之可使长朱顔茂陵秋草今何在回首云霞渺瀛海
　　题望云圗为越人作
　　湛湛越江水胡不一洗九曲之离肠英英越山云胡不化为五色之衣裳儿今食禄天一方隔江望云如太行中流一苇信可航父兮母兮不得将春风红药花正好不如阶下冝男草堂中之人长寿考此圗端比陈情表
　　题琴月楼
　　白玉可斲明月轮黄金莫铸知音人子期一去不复见惟有明月长相亲有时月到弹琴处月不能言解琴趣琴非有意招月来月亦无心与琴遇我琴寥寥太古音月色皎皎清人心世上知音有如此铸之何惜千黄金吾闻山东李翰林金尊有月无鸣琴又闻柴桑陶靖节素琴有酒无明月何如有琴有月有浊醪神交千载李与陶遗世独立何其髙
　　题渔樵问话圗
　　江可渔山可樵山头白云手可招出门黄尘浩如海胡不归来共逍遥何人冩此渔樵子咫尺江山千万里船系松根双石头山人伐木来相求相求未已还相问问之不答心悠悠子陵何为而辞汉太公何为而归周买臣何为而晚遇屈原何为而逺游持我修月斧操君济川舟天子不知名大臣不见收渔翁向樵还大笑今古同生不同调富贵功名何足论与君尽醉长倾倒
　　题楮衾歌
　　任公子钓鼇龙伯宫烂烂五色云飞出槫桑东海若天呉失顔色河东美人织不得并刀剪断紫霞绡八茧吴蚕空自白仙人王子晋骑鹤来人间手巻锦鲸去东入蓬莱山相逢防稽楮共听西窓雨满牀蝴蝶花片飞梦中笑杀秦川女何人视草白玉堂青绫夜对官烛光岂如蓬莱山人醉眠日丈五独拥八天谿藤霜
　　筑城歌
　　隋有盐官城汉无盐官城唐有盐官城宋无盐官城荒城芜没知何代唯有东流水长在蓬莱清浅半桑田精衞年年塞东海前年无城御边烽去年无城机杼空今年长城髙百尺谁其主者陈元龙重门铁锁黄金钥刁斗无声夜停柝七星挂城明月低万戸千门惨清角何当四海车书同苍生乐育康衢中明年开城看歌舞城南城北春花红
　　题白云山舍为桑孝子作
　　欲知慈母心磊磊髙山石欲知慈母操青青古岩柏阿母生儿才十年空山别鹤悲离儿今读书母身健绩麻夜坐明镫前父昔生儿愿儿好儿心一寸春晖草母在山中父在天结庐长在白云边
　　桃花马
　　吾闻古有穆天子八骏西行日千里何年下浴瑶池泉满背落花飞不起月氐贡入光明宫天闲十二皆春风东方小儿拍手笑曽识昆仑千歳红白玉凿蹄金络脑一点明霞落烟草征南将军天上来时人称是真龙媒房星照地春如海防见论功朝玉台
　　舟过采石拟吊谪仙风雨所阻弗遂
　　礮车云兴大风作收帆夜傍沙洲泊春阴遮断蛾眉亭不见蛾眉镜中落欲吊开元李谪仙锦袍一去三千年如何古时月不照今人船自从捉月上天去不知月落归何处月照人间无古今江流不断天沈沈乾坤清气古亦少大雅遗音向谁道白也明朝知我来放出蛾眉翠如扫
　　舟中醉歌示同舟友人
　　歌越调唱吴讴南风吹过黄芦洲前船后船相逐起聫聫翩翩鸟衔尾前船相开后船喜不用愁风更愁水采石有酒江有鱼买鱼沽酒歌呜呜歌呜呜击唾壶人间此乐曽有无
　　题铁柱观
　　鬼斧凿窍开洪蒙平地涌出蛟人宫地脉上与星河通一勺活水藏神龙想当锻链昆吾铁祝融嘘烟走列缺穹然一柱闭灵穴万劫天风吹不折旌阳上天去不还安得化鹤来人间西南地折锁连环永镇王国安如山
　　题松竹轩
　　苍髯丈人偃蹇而瑰奇此君髙节能配之平生共持金石操晚歳不改氷霜姿闽南刘侯好清古天风吹入洪都府半空清籁奏笙竽九夏凉阴覆窓戸吾闻松根生茯苓服之可以延遐龄又闻竹间栖防凤一鸣可以开太平刘侯刘侯世所重大才防入明堂用不然截作任公之钓竿金鼇一掣沧溟动
　　题徐隠君清乐堂
　　泉泠泠石凿凿在山泉清出山浊人生何如在家乐南州髙士不复作北冈有孙甘淡薄卜居长年老丘壑东家买鸡鸡被缚安识昂昂九霄鹤我来南昌古城郭几度题诗寄江阁麻姑酒美鱼可斫未登公堂同一噱先遣飞廉寄寥廓
　　题义鹊圗
　　柬海有二鹊相逐潮头飞一鹊忽堕水羽翼何纷披一鹊回旋抉不起唶唶叫羣惊未已须防二鹊东南来挟之同入青云里嗟尔禽鸟尚同心何况朋类不如禽
　　送罗生之吏部
　　鲁阳莫驻西飞日精衞莫填东逝波沧波无情白日短奈此西飞东逝何南昌城东罗孝子捧檄还家二亲喜一夜江头春水髙片帆又逐南风起儿有冝男草种之北堂前儿有昆仑桃介寿三千年朝盘鲤鱼白如玉明年儿归当食禄白日可驻海可填儿心报恩同昊天
　　东汾书舍
　　吾闻天台之山四万八千丈连冈叠嶂如游龙金鼇屹立东海上东汾更在金鼇东开元谪仙好孙子宦游卜得佳山水读书闻有宋诸郎遗爱尚传唐刺史古人不复作悠悠令我思至今东汾月挂在瑚枝我来豫章城邂逅龙门客示我东汾之画圗丹霞翠雾仙凡隔安得与子骑鲸鱼拾得东海明月珠试问蓬莱花鸟使弱水清浅今何如
　　题罔极诗巻
　　华盖山头白云起孝子呼天泪如水梦隔庭闱四十年心懐丘陇三千里白日短短云无根有身莫报罔极恩寒食梨花一桮酒几家坟上见儿孙儿今食禄司成馆俯视长江流不断长江不断深复深何如孝子罔极心
　　题樵云
　　请樵停斧柯听我樵云歌问樵住何所乃在山之阿朝樵林下风暮樵谷中雨林风吹我衣谷雨沾我履何如白云深处栖采樵不离云东西有手自操修月斧有足能蹋登天梯山头肤寸崇朝起从龙化作天瓢水一洗八极黄埃空随云复归岩壑里若有人兮被女萝扳崖度岭无风波世间万事浮云过樵云樵云奈尔何
　　赠揭学士孙和仲
　　劒江之水緑于酒夜夜清光射牛斗龙泉太阿飞上天寳气千年应不朽揭阳孙子玉无瑕云是前朝学士家藏器待时须努力岂无雷焕与张华
　　次韵
　　祈连山头落日低黄云万里天冥迷江南已见雁北向塞上遥闻乌夜啼南北相望春梦杳可怜日月笼中鸟霜髙沙碛劒衣寒月堕穹庐角声晓忆昨公馆春茫茫手援緑绮弹宫商得句共夸何水部知音多识蔡中郎神交有道不可忘至今翰墨留余香丈夫岂无一掬泪不学儿女情徊徨黄河之水东入海别意更比河流长河中鲤鱼有书信时复幸寄琼瑶章
　　寿容斋
　　铅花洗空霜倒飞金鸦浴海迎朝曦蓬莱宫中青鸟使衔得玉桃天上归东海仙翁紫霞防碧落回风响环佩伶伦玉琯吹凤皇夜半九地回初阳羲和缓辔红线长羣仙年年飞羽觞六甲明年重建子六六周天自今始
　　题余庆堂
　　请以汉谿水注我流霞觞奉君以瑶池千年之桃实赠君以玉兎万杵之霜春风花开余庆堂鹤发倒映青铜光阿翁手种两松树黛色已见参天长子今宦游天一方膝下思见斑衣裳岂无双鲤鱼路逺不可将但有一寸心直与汉水流汤汤汉水东流入东海余庆緜緜镇长在
　　巫山髙
　　巫山髙髙入天峰头一一相钩连上有朝云万仞之飞鸟下有暮雨三峡之啼猿有美人兮山之颠风裳月佩秋娟娟悬崖歴涧不可见翠雾参差出宫殿须臾吹起大王风朝云飞散暮雨空依然十二青芙蓉
　　寿友人
　　丹丘仙人头雪白玉宇髙寒栖不得天目之阳多翠微却跨黄鹤江南归山田有秫涧有水鹿车同挽青山里厐公以安遗子孙足迹不蹋襄阳市少微之星白煌煌直与南斗相低昂东方小儿骨未鋭玉桃亲见三千歳安得左持桃右持觞祝公寿登公堂天台山髙四万八千丈愿公与山同久长
　　芝原为富春冯孝子作
　　大树将军之子孙何年葬父灵山根仙翁骑鹤去不返但见紫芝生灵原丛丛一抔土上天应念儿心苦千年石室发幽光得见灵芝如见父人言服之可长年安得灵魄登飞仙芝生在地父在天鹤归夜夜山之颠
　　题桂林荣遇圗
　　白发刘郎江右住髙堂大字书荣遇借问何因得此名向人指防门前树年年八月金粟开云是仙翁亲手栽异本定从天上得清芬应自月中来只今系马长安道梦想故园秋色好匡庐青压九江深翻笑淮南小山小草木之生关盛衰百年培植当清时寄谢子孙毋剪伐青云留取最髙枝
　　金谷园
　　金谷园中春荡荡四十里围红步障万斛明珠换緑珠纎歌半落青云上刀击瑚碎玉飞当时豪侠世所稀撞钟考鼓夜复昼二十四友相追随一朝喋血河阳市繁华总逐东流去鹦防明朝错唤人棃花满地愁如雨
　　王子乔
　　天上迢迢白玉京仙人吹笙学凤鸣七月七日缑氏山身骑白鹤来人间遨游青天去不还
　　王子乔好神仙呼吸日月凌云烟吹笙学鸣凤遨游太清天翩然跨鹤来缑山七月七日游其间空歌一曲防云外长谢时人去不还
　　相逢狭斜行
　　相逢狭斜路借问游何处男儿不恋家西上长安去大车辚辚朝出关小车已没云中山安得两轮生四角逺游不及还家乐
　　送人之京
　　夜闻秋雨声朝发盐官城大帆夹双橹长歌泝空明始经语儿谿渐次鸳鸯浦手折芙蓉花含情向谁语吴江渺烟树七十二峰前三髙祠下泊酾酒晚凉天望月埀虹亭枫桥少延伫寒山夜钟来乡梦初回处鸟啼阊门柳鹿走姑苏台笑指五湖水鸱夷安在哉且酌惠山泉还过惠山曲煮茶问陆羽遗经有谁续风波不可渡竟舞扬子津回车丹阳道白日无停轮长揖大茅君丹霞满空谷欲采松根苓况乃严程趣逶迆遵广路浩荡观龙河矫首丹凤阙青云郁嵯峨贤臣四方来剧谈尧舜学鸿毛遇顺风鳞纵巨壑夫子天机深常有饥溺心拟献金镜録行陈大寳箴拂拭镜中霜登朝未云晚懐寳固有时勿念关山逺愿为瑚琏器为君登庙堂愿为松柏姿为君充栋梁西风吹苎衣执手情何极有使即寄书无使长相忆
　　送人赴燕山
　　神仙中人不易得三花云是神仙术一花一叶着奇芳説与世人俱不识阿翁生子子生孙南北医传良相门一色杏花随地种百年大树至今存忆自六飞南渡后玉带金鱼赐髙手虢国曽闻扁鹊来上池何待桑公授盐官故家遗庆长壎篪迭奏含宫商东汉中郎知郭泰长安女子识韩康仲也敲门来话别大帆直指燕山月星汉遥通析木津关山正及梁园雪紫塞霜髙鴈背寒酒酣上马驼裘单一神楼须报捷早凭南使寄书还
　　题金罍半峰白云圗
　　我酤酌金罍遥望金罍山半峰不可见乃在白云间它山岂无白云白何言兹山有离色儿在天西母在东千里看云两相忆吁嗟乎金之罍兮不可以挹酒浆安得持之登北堂注以阿母流霞觞醉呼仙人魏伯阳授尔寳诀长生方母子相看顔色好不劳望云悲逺道
　　题汉水幽居
　　有地不可缩有山不可移如何孝子心日夜思汉谿汉谿水深清见底中有鲤鱼丹砂尾白头慈母在髙堂汲水煮鱼甘且旨儿心愿如谿上泉母身愿如泉中之青天天苍苍兮泉涓涓天泉相依无极年
　　一勺泉
　　我池小于盆中有一勺泉淳若无底湛然见青天白云忽飞来下上相回旋引领意无限我心与之然粲粲黄金鳞如藏九重渊数罟不相及纵心濯清涟千古濠梁趣于以乐长年
　　刘氏杀虎行
　　刘平妇夫戍零阳夜逢虎妇操白刃向虎前宁与夫死不与虎同天夫死虎口虎亦归黄泉呜呼刘平妇壮气烈烈埀千年
　　左顾
　　余不侯放余不谿上头行盘跚向中流裵回三顾谢余不黄金本是无情物鳞爪感之思报徳孚及豚鱼天弗违不然何得三铸左顾
　　挂劒歌
　　延陵季子瑚钩徐君见之心欲求千金之重价莫酬季子以心结绸缪徐君在墓劒在腰解劒挂树风萧萧人生知已古亦少吁嗟延陵安可招
　　题山水次韵
　　我昨梦入丹霞城山中猿鹤夜不惊仙翁楼观在咫尺白玉作台云作屛中有一人眉宇好翳凤骖鸾碧云杪临风赠我琼瑶辞朗若华星照秋昊平明起向画圗边梦耶非耶心惘然安期先生渡瀛海一笑邂逅东南天别来未觉红顔老世间万事邯郸道安得同登四万八千丈之天台厯览西华超东莱玉桃千歳傥可食好寄麻姑书信回
　　题鴈圗
　　一鴈触罗网羣鸿中夜惊彼物尚如此何况弟与兄芦花霜白天冥冥水寒月黒祗长更岂不闻圃昆仑有琪树凤凰长栖最髙处
　　题松石斋
　　抚长松坐盘石松头白云如茧白丹光夜夜穿树林松下千年生琥珀长镵木柄古苔青定拟天寒斲茯苓一曲瑶琴分半席月明细和风泠泠
　　为云谷隠题谢周小儿巻后
　　登山莫采连城玉云卿有子万事足入海莫探明月珠云卿有子知读书五男二女古亦少卿家得之如得寳大者筋力强防者顔色好问之何能得如是周郎家有长生草云卿食禄今八千探囊谢医无一钱此文可比柳州传报以逺大非空言
　　赠魏将军歌归余杭迎母
　　魏将军乃在碧海之东隅身长七尺颇有须手提昆吾铁照耀蛟龙居丹心报明主日向辕门趋有家天柱下白发暮倚闾将军起闻城上乌夜夜返哺鸣相呼木兰之舟蓝笋舆逺迎阿母同懽娱西海有蟠桃东海有鲤鱼南海有瑚北海有明珠桃以延母千年之遐寿鱼以荐母百味之行防瑚妆母之寳带明珠系母之罗襦歌呜呜击唾壶人间母子曽有此乐无呜呼人间母子曽有此乐无
　　望思圗
　　望云云在眼思云云在心在眼云易见在心云更深云栖向何处不离墓前树儿心无时穷云聚还复去思亲貌兴言见亲插与圈近望见白日逺望悲黄泉儿今在逺道梦想楼居好还山会有时洒饭琦上草
　　送云季昭
　　昔闻轩辕纪官以云名今见钱塘云卿之弟兄弟留江南兄在北两地共坐塞坛青先生岂是悠悠者气髙不肯居人下黄河倒卷上青又开口何曽让班马平生交义重如山汪意倾情不作难男子当图匡济事人生岂叹别离问屈捐九年何草草杏花坛上青春好诸生队队占笼头多士翩翩腾鹄表先生与予交有道每一相逢即倾倒负郭宁无二顷田恨身不向盥官老云大子聴戎歌买臣富贵年己过功名到手苦蹉跎洪蒙开天圣人作神龙出河出洛先生奇才玉在璞愿如阳城登太学天江水落秋冥送者既醉行者醒请从天上看除目白鴈前头须寄声
　　题望思圗
　　苍梧九炭勿言逺不隔孤儿望乡眼洞庭七泽勿言深不满孝子思家心孝子改山何所有垅上乌啼白杨柳十年归梦夜宫铨千里它乡寒食酒筑得楼居近基傍空山落日暮云黄嵗晏天寒赋归去雪后北堂意艸长春晖茫茫尺地老一望一思何日了桃花谿上饭胡麻愿母长年顔色好
　　代道士作
　　钟呜钟考胡豉尊前试作胎仙舞金鼇背上三蓬莱碧恵九见琪花开醉来人叶安期老袖中笑索如瓜策折花送子青云道别后长令顔色好
　　题湘妃和韵
　　白月无声老蟾死九黠螺璟堕秋水哀弦五十绕青空晚霞明减苗席红泪痕夜泣幽皇中翠华南廵信不通纸钱猎猎挂霜枫五色云间回雨龙
　　十四日与友人月下共酌
　　好天艮夜不易得今宵月圎当二屯呼儿举梧沼月饮月落杯中写琼液桮行到手君莫停明朝未卜阴与晴但愿花前同见月夜夜长圎莫敎阙
　　听沈童子弹琴歌
　　沈童子玉雪顔年十四弹猗兰手持三尺凤凰尾南一拂南风起明珠落落走瑛盘碧涧泠泠冩秋水近传一曲度关山变征移商顷刻间落尽桐花三日雨令人侧耳竟忘还
　　燕中老人歌
　　桐花半落南雨三尺枯桐瘦蛟语燕山老人雪满颠尊前相见説当年向人解唱清平调玉碎昆仑凤凰叫一声飞空过防云此曲不许人间闻尔当更为歌一阕赠示西湖歌明月
　　题李生环玉轩
　　李公子来自西昆仑于阗河中白石子何年移植苍山根碧云四合不见日入空翠凉纷纷得非伶伦氏采之贡轩辕轩辕台上调六琯吹得凤凰五采相腾骞凤凰城中凤之穴结巢下啄青琅玕李公子何翩翩伯也如珪璋如璠璵何不披腹排天阍森然玉笋聫朝班不然借我截为任公之钓竿一掣海水金鼇翻明年二月春水浑我当挐舟扣卿门香风堂上振环佩春雨阶前罗子孙卿当赠我青瑶琨何以报之云锦文卿家令弟未相见寄谢此君须防面
　　鹊巢行赠博谿姚氏
　　姚家谿南有髙树双鹊飞来复飞去年年结巢生好雏雏大还来故巢住主翁朝出见鹊飞主翁暮归见雏栖鹊声日报主家喜主翁不惜髙树枝树大枝髙鹊巢在骤雨颠风终不改
　　送黄千戸还台州衞
　　天台山髙入天此地自古多神仙谷城黄公好孙子豹略龙韬有如此朝餐赤城之紫霞夕饮丹池之玉醴今年分守盐官城天风嫋嫋吹华旌星河万里入东海岛屿不闻刁斗声方秋复上天台去即是桃花旧时路华顶峰头月正圎依然挂在瑚树盐官父老纷如云出城走送黄将军鸣笳叠鼓动离思一路好山相送迎唱呉歌劝呉酒十里一亭五里一堠天台山髙入南斗将军之名同不朽
　　题苏武还乡圗
　　北风何烈烈孤臣持汉节萧萧匹马鸣洒泪河梁别李陵台北望关山十九年中一日还归拜茂陵松柏下乡人惊见鬓毛斑汉兵万里穷沙漠遣使和戎慙衞霍留得千年太史书中郎将在麒麟阁
　　送百戸张文胜之台州时营造城门
　　张将军乃是留侯之子孙妙年壮气凌青云而翁奋迹龙虎衞从戎万里天南去将军世禄袭竒勲分镇夫差射潮处身骑骏马白雪毛手提三尺昆吾刀天吴海若不敢动冯夷伐鼓回秋涛海昌城头鸣夜柝海阊门是将军作我识平生一片心露冩金盘氷出壑昨日城门开将军跃马来今言出门去驾言上天台天台山髙四万八千丈明月挂在琼台上回光还照海昌城夜夜东西两相望
　　题沅陵朱指挥蒲萄圗上有天厯之印
　　博望昔使西南夷蒲萄实何离离传来中国数千载天厯画师曾写之沅陵将军好事者此圗本自苍梧野大宛分种及炖煌何异按圗求骏马吾闻蒲萄可酿酒瓞能延年方今王化被八埏将军将军今张骞
　　送彭仕贞归涟川省亲
　　岸芷兮汀兰风萧萧兮露漙漙彼美人兮于焉盘桓山川悠悠兮路漫漫嗟鸿鴈兮隔云端　又歌曰汀兰兮岸芷风萧萧兮露弥弥彼美人兮于焉栖止山川迢迢兮路千里嗟鸿鴈兮隔云水
　　送张皋百戸之京
　　张将军真丈夫矫如冲霄决云之快鹄防如追风掣电之神驹昔年倚劒医无闾披甲上马擒单于论功分镇东海隅紫气直贯蛟人居前年手把金仆姑白日射杀三于菟去年捕贼黄道湖緑林豪客一扫无张将军才且武奏鸣笳喧叠鼓杏花团雪风雨晴东风夹道吹髙旌我徒我旅马前拜共爱将军如父兄长安道上听马声愿留将军再守盐官城
　　祷雨有感
　　去年六月天不雨农家到处忧禾黍县公一念格天心三尺甘霖苏下土今年不雨夏徂秋县公恻怛农心忧西潭朝乞白龙水东井暮檄乌龙湫四山云兴龙出穴一夜滂沱洗炎热县公有禄民有租喜雨亭成碑可揭使天雨玉复雨珠饥不可食寒不襦我今歌咏丰年屡大书特书不一书
　　梦游庐山歌
　　我有紫霞想梦游匡庐峰仙人凌絶顶手掉金芙蓉芙蓉亭亭九天上叠嶂腾腾涌波浪五色云中白鹿鸣三更海底金鸡唱悬崖瀑布从天来匹练倒界青天开髙人似是陆脩静邀我石磴行莓苔九江秀色可揽结欲跨长鲸捉明月望断蓬莱青鸟书琪花落尽无人折飞身上挹香鑪烟坐我九叠屏风前翻然拜手招五老一笑彷佛三千年松风泠泠吹梦觉鹤背髙寒露花落早知此境隔尘凡只合栖神向丘壑何人写此江上山云山与我心俱闲明当防碾飊轮去长谢时人竟不还
　　长平箭头歌
　　战长平四十万人同日坑古苔蚀血铜花青千年金簳摧白翎空遗黄金镞不射秦时鹿西出咸阳门哀哀鬼夜哭
　　题罗浮仙人便面圗
　　我有齐纨之扇面大如青天之玉盘中画罗浮古仙子风裳月佩如飞鸾十月江南花信早孔雀屏前春浩浩愿持此扇朝暮看一轮寳月长团团
　　贝宫夫人
　　海宫曈曈紫贝光瑶妃叫月归龙堂金虬蜿蜒翼两傍手弄真珠白煌煌天寒北渚采瑶芳窈窕宛若惊鸿翔湘南老竹泣娥皇二十五秋夜长
　　秋思
　　西山日没东山红白蟾夜浴天河东望舒逸驾碾晴空银牀风叶堕疎桐美人团扇辞汉宫流萤稍稍入房栊空闺捣练夜未终关山梦长啼早鸿
　　赠峡川僧
　　玉堂学士文章好夙昔与师交有道朝罢挥毫写赠言师也得之如得寳我亦前身支许流十年不见紫薇秋白头未了看山债安得杖藜同一游
　　又
　　吾闻紫微山上应紫微星山中有僧寳趺坐香华亭臞然玉立双瞳青阅尽西方华藏经潮音动地天籁作海上鱼龙皆出听灵鹫西来有黄鹤重重无尽开楼阁月华先照妙髙台光明云绕加沙角
　　题了庵道人魏
　　吾闻伯阳链丹金罍山丹成上天去不还芙蓉伏火绛泥冷空有寳诀留人间神仙中人不易得今见其孙有仙骨手把参同一卷书此书云是传家物往年骑鹤上都袖有龙虎真人之画圗云窓雾阁在咫尺万里何必寻方壶归去西湖饮山渌一榻了然心自足琪花满地雨声寒为尔髙歌洞天曲
　　题王继贤山浦楼诗卷
　　丰城客子王季友复有云仍继其后我来五载寓钟陵毎想凭髙摘星斗楼居宛在城之西中有百尺青云梯西山南浦望中见飞云卷雨天暝迷滕王髙阁今何在唯有江山留胜槩昨夜神龙挟雨来洗出波斯万螺黛我欲笑拍洪崖肩飘然驾鸿凌紫烟俯视东溟一杯小门外黄尘空扰扰
　　题王得贤槐阴堂诗巻
　　三槐何郁郁云是晋公栽自从栽槐后二郎登上台后世佳孙子买地亦栽槐我愿子孙多种徳莫负当年王相国
　　种葵
　　东园种葵葵叶长中有寸心倾太阳去年采葵花萼少今年斫葵根本伤但得中天太阳在葵根纵伤心不改
　　采兰
　　陟幽涧兮掇崇兰葛藟藟兮路巑岏思美人兮泪汍澜心揺揺兮不能餐采芳兮寄逺望佳期兮日晚日云晚兮霜露多兰兮兰兮奈若何
　　题马圗
　　玉花騘气如云画史只数曹将军将军画骨不画肉韩干画肉神不足此圗与曹略相似逸气雄姿有如此何当掣防青丝繮任渠蹴蹋天河水
　　题雪心上人画梅
　　不见雪心人铁心花更好雪心人写铁心花京路缁尘向谁道夜深天女散花来缟衣飞下琼瑶台铁心如石不可转雪心如玉浑无埃
　　送人之京
　　乌啼山头日杲杲丁兰井上桐英老徴书催起孝廉船慈母倚门儿在道扬子江边多鲤鱼一日两潮须寄书五月临平蕅花发临风送别意踌躇
　　送张税使
　　朝看长安花暮折长安柳柳条鹅色黄映我桮中酒君车上天去我笠归山中今朝一分手他日还相逢相逢须下车相见须下马有使过长安寄书虹桥下
　　小姑
　　漠漠山隔雾冥冥水涵天舟人起相报行过小姑前推篷问姑姑不语不省姑年今几许姑云独立大江濵一生不蹋名利尘媿尔东西南北人
　　送临海张司训
　　天台山髙四万八千丈我昔飞梦游其间天鸡二唱海色动琼台银阙髙磛碞防侯之孙江海士磊落襟懐有如此三年把钓掣金鼇文采瑚湛秋水子居东越我句呉一朝邂逅青云衢得鱼賔馆休弹铗挟防王门且曳裾二月江波緑如酒我亦张帆大江右洪崖山顶望春晴一度相思一回首
　　赠别
　　正月二月春风来桃花李花犹未开故人酌我一桮酒恰似汉水蒲萄醅邂逅关西好孙子磊落竒才有如此况有能诗何水曹尊前谈笑清风起扬子江头春水生一帆东指盐官城明朝我亦南昌去长倚香鑪望晚晴
　　落星石
　　落星石何磊磊既不补青天又不填沧海屹立中流竟何待银河一水夜迢迢胡不上天横作桥
　　送万玉润徃杭州
　　朝看都花暮折洪都柳笑拍洪崖肩醉酌麻姑酒槐里堂上好弟兄去年相别凤凰城却怜春草池塘梦飞过南州孺子亭浩饮酣歌复相见白头顿觉身强健此地岂无新相知新知何如故交面伯也买牛归力田仲也又上东呉船我家正在南斗下卜筑草堂沧海邉荷叶圎时君定到一段离情向谁道稍待秋风白鴈来便中先寄乌纱帽
　　梅竹轩
　　徐卿自是麒麟驹当轩种树玉不如雪后疎花映脩竹倚竹看花仍读书缟衣仙人心似铁翠袖天寒更清絶岁晚能全金石交平生不改氷霜节迩来将跨葛陂龙翻然直上珠崖峰与卿别后相思处好在黄昏明月中
　　题扇赠万玉立
　　枇杷雨足风日清故人别我豫章城相思一日复相见使我白发生千茎章江碧树三十里马蹄蹴蹋青云起问谁此地最知心槐里堂中好兄弟
　　泮浦书堂
　　上山逐翠羽入海探明珠翠羽出南粤何如阿翁筑堂儿读书翁昔有堂临泮浦羣山如龙青入戸弦歌声绕五羊城直把番禺作邹鲁仙梯曽蹑广寒宫教铎来振东湖东昨者王门一相见襟懐磊落生秋风何当借我端溪砚醉墨淋漓写诗卷生男但学梁伯鸾翠羽明珠何足羡
　　送钟孟振服满之京
　　豫章城中头白乌结巢树头生好雏一朝雏飞上天去夜夜思归故巢树故巢树老何所依葬乌在山雏乃归雏归哑哑不见母三年泪洒坟前土雏今振羽挟青云五色凤凰同作羣上林有枝风日好雏兮上天当及早
　　赠峡川僧
　　山色谿声语未终朝天又拜紫泥封薝卜林中洒甘露犀牛扇低扬清风我亦平生爱山野师今共结东林社稍待枇杷春雪晴乗闲来借支郎马
　　题夏珪画
　　三日大醉唤不醒梦到九叠芙蓉屏两崖中断冩飞瀑匹练界破青天青髙人似是陶与陆坐听松声饮山渌觉来忽向画中看回首秋云满岩谷
　　送继甫之京
　　尔祖文章妙天下前朝声价髙班马黄金有像铸莫成白雪无弦和应寡我识若翁东海边与子论交三十年茅屋萧萧坐风雨布衣落落栖林泉九重诏下徴贤士眼中之人得吾子凤鸟及时当一鸣神驹堕地须千里官船十月渡龙河有信还凭白鴈过圣徳如天无逺近除书早晚定如何
　　和朱彦伦教谕题山水障歌
　　蓬莱仙人居五城六鼇戴山波不惊吮豪池头阎画史扫雾驱烟移翠屏城中无山爱山好凭轩迥出秋云杪似有青猿隔薜萝直疑白鹤回穹昊此中逸兴浩无边流水桃花心杳然括苍先生偶相过想像石门之洞天石门洞口松花老中有飞泉来一道丹崖拔地千仞髙玉笋凌空众山抱轩辕骑龙登上台下视培塿皆蒿莱从今慎勿念乡里一日看画须千回
　　扬子江阻风戏柬同舟诸友
　　金焦两山青突兀人言下有蛟龙窟风吹浪打船头白日低昂天倒流安得列御冦三清八极同遨游
　　送王河泊
　　楚人歌竹枝呉人歌白苎寄言黄帽郎停舟向江渚江渚清涟漪江风吹客衣三载一朝别宁无千里思子乗道上车我戴山中笠它日若相逢还当下车揖雩阳好山水三江接龙门愿托双鲤鱼时时寄平安
　　望云轩与太学生焦思齐赋
　　白云何重重乃在蜀川之西芙蓉之峰太学儒生念慈母望云千里心忡忡朝望云在西夕望云在东白云有聚散此心无终穷儿昔在家时手种冝男草阿母倚堂门看花顔色好儿今两年不得还梦里犹懐蜀道难秋风吹梦渡江去飞绕太白峨眉间意匠经营劳画史别情深似巴江水丈夫当学狄司空读书莫忘孝与忠
　　题文昌圗
　　星中之君号文昌开辟造化分黄脩髯玉立颀而长黼黻云汉昭天章驾风鞭霆游八荒下视九防烟苍苍我欲从之翺且翔翩然骑云朝紫皇勾陈武森在傍呈琅玕兮沐恩光是用作歌孝友张福我寿我期无疆
　　一天秋月为侯少府作
　　仙人髙居鹊华峰手把五色金芙蓉骖鸾翳凤朝九重翩然出入蓬莱宫轩辕上天骑白龙羣臣泣抱乌号弓八年鸿胪賛翊功帝命出佑天南东凤城百雉盘脩虹海水直与银河通仙人披锦袍玉立氷壶中笑呼东方白兎公周覧八极氛埃空广寒三万六千戸借问谁持修月斧上界清虚隔风雨应知照见颠崖苦儿寒思母衣儿饥思母哺莫向人间照歌舞为天作眼万万古
　　题兰雪轩
　　鲁连解世纷谈笑却秦军功成蹈东海千载扬清芬皎皎天上雪可以比髙洁英英谷中兰可以喻清节开元供奉李谪仙神交倜傥知仲连一歌清风洒兰雪读之使我神飘然凤凰山前隠居者水石轩亦潇洒何时酌我葡萄醅大笑长歌呼白也
　　望三茅山
　　吾闻句曲三洞天此地往往多神仙三茅兄弟链金液何年驾鸿凌紫烟大峰小峰青可爱中峰更在丹霞外似闻碧落度笙箫仿佛泠风振环佩停车一覧心神开忽有白鹤从东来明当借我上天去手把芙蓉朝玉台
　　鸳湖舟中玩月四月十五夜
　　团团三五月挂在鸳湖东方舟泛流光坐我青天中低头看月月在水倒影嫦娥呼不起三更露下苎袍凉怳然濯足银河里城南斗酒真珠红与月共醉蛟人宫醒来月落不知处张帆且趂清明风
　　题梅花村民为严司征作
　　我昨梦入梅华邨清晨有客来扣门为言渝川一佳士貌比玉雪清而温平生爱种罗浮树仿佛罗浮洞中路积雪拥门三尺深渔歌樵唱无寻处主翁杖策何逍遥出门一色皆琼瑶缟衣仙人夜相访緑毛么凤鸣交交寄言渝川士何为自慕邨野人调羮不入商家鼎止渴不给曹公军萝窓一榻延素月醉来自卧梨花云我今尚被微官缚梦中犹想邨中乐凭谁唤起何水曹岁晚题诗寄东阁
　　梅月双清歌为宪司经歴赋
　　罗浮仙人乃在琼瑶台炯然玉立无尘埃乾坤清气不常有白月飞上青天来常时见花不见月一色梨云万株雪只今有月复有花幕府芙蓉共清彻吾闻扬州何水曹东阁赋诗清兴髙又闻孤山林处士诗名清似西湖水吁嗟今夜月曽照古时人古今同一趣花月长相亲氷为神兮玉为质铁石心肠人不识防当弄影舞婆娑花前重冩双清歌
　　寿乐堂为潘上舍题
　　陈绮席进华觞听我长歌寿乐之髙堂堂中老人寿而康金兰玉树森在傍世人但愿生儿早儿未成人亲已老惟有潘家好弟兄亲年未老儿长成防衣朝朝舞花影红烛夜夜闻书声进华觞陈绮席五福之中寿居一明年儿当五鼎食人生此乐无终极
　　题具庆堂为赵叅议作
　　日出大梁城照见黄河清黄河清见底四海歌升平紫垣星髙黄道正积善之家有余庆平原赵公忠孝门食君之禄承君恩承君恩食君禄白发髙年膺五福堂前大椿八千岁架上羣书三万轴请以五色线为补舜衣裳普令天下人同登具庆堂爱日熙熙舒以长颠崖化为仁寿域万亿苍生赖苏息
　　题清致轩
　　玉湖清氷清彻底铜盘甘露甘如醴一洗胸中万斛尘挥毫濯以蔷薇水坐中賔客且勿喧聴我长歌清致之髙轩闻道幽居最清絶人物似是瀛洲仙五峰佳气郁不散仰见华盖当中天朝朝拄笏延爽气空翠飞落轩楹前自从负笈登太学借问不归今几年山猿野鹤岂无梦緑萝夜月秋姢姢万先生何磊落在山泉清出山浊手把芙蓉朝紫皇下上青云骑一鹤防当四海澄其源白日洗天风雨作
　　题雷节妇
　　凤凰丹山穴雌雄两相依凤兮一去不复返孤凰绕树鸣声悲堂前有五桂一一青琼枝雏今文采生光辉飞翔阿阁登天墀瑶池流玉浆圃产金芝孤凰形影自相吊风雨故巢终不移
　　赠张将军
　　张将军乃是留侯之子孙英姿卓荦超凡羣帝令洗劔沧海水东逾旸谷西昆崘捷如抟风之快鹄矫若运海之游鹍我愿千万年海水直与黄河清海为濠山为城四境不闻金革声
　　东旭轩
　　我昨梦见摩尼幢智幢道人忽相过笑指东方海日红怳如东旭轩中坐浮生扰扰大梦中几度金鸡啼向东百年三万六千日日出日没皆虚空道人还家见东旭尔轩何异吾家屋当窓寳树唱天鸡随地金沙接旸谷我今去蹋东华尘曙色苍凉朝紫宸万井辘轳霜满袖回头却笑轩中人
　　丰城寳劒歌送李判簿之京
　　丰城双劒如双龙何年沈伏泥沙中腾辉夜夜射牛斗紫气化为千丈虹不逢张雷识奇寳至今甘与凡铁同太阿龙泉雌与雄玩之翕歘生雷风开元供奉佳孙子磊落奇才有如此手提三尺阴山氷鸊鹈膏凝白鹇尾一劒跃入延平津一劒飞腾如有神双劒相离复相见何况乡里同心人我歌双劒篇酌尔一桮酒防行髙步上星辰有待云霄重回首
　　椿藼堂为宪史张彦文作
　　吾闻广成子千二百歳居空同又闻麻姑仙三见清浅蓬莱东此皆荒唐何足道不如灵椿与藼艸灵椿得夀歳月长藼艸忘忧顔色好秀州孝子留侯孙园有灵椿堂有藼岁岁花开黄鹄嘴慈亲白发倚堂门儿昔在家时读书秋树根上堂问甘旨下堂候寒温儿今髙步霜台表回望白云心懆懆但令一日简书稀归着斑衣舞晴昊岂不闻留侯曾进黄公履岁晚相从赤松子千载云仍有祖风移孝为忠照青史
　　题画
　　逺公昔住庐山下一十八人同结社到寺闻钟即皱眉只有柴桑姓陶者不知何人写此圗风致还似东林无阿翁手持九节杖一童抱琴不受呼今人古人同一调虎谿何必传三笑题诗寄谢香鑪峰待我来蹑金芙蓉
　　听雨轩为夏节兄弟作
　　朝聴西窓雨暮听西窓雨暮暮复朝朝弟兄同笑语雨声一夜隔天涯兄在它乡弟在家千里情牵湘水竹三年梦绕锦城花吁嗟人事何草草出门不如在家好在家听雨声在牀出门听雨声在道原上不须悲脊令堂下不须栽紫荆愿言四海皆兄弟来向夏家听雨声
　　送别峰上人之京
　　我闻澄江净如练优鉢昙花世稀见千载髙安古道场师来重把犀牛扇先皇在时常引见诏许谈经明光殿尚方云锦赐袈裟甘露天防分内膳翩然卓锡鸡鸣峰帝遗渡桮来向东神机鼓舌走飞电玉麈到手扬宗风白云在天无所住塔前双桧为龙去一夜呼龙入鉢来森然化作唐朝雨五色丝纶下九天师今又蹋大江船山色谿声何限意緫归八万四千言
　　题云海
　　兹上人号云海一脉曹谿镇长在何年桮渡东海门拾得海底瑚根上有六鼇峰灵结胚腪置之太华芙蓉盆中有灵响含清温灵泉贮空碧倒影莓苔痕上人临流筑髙轩平地幻出只陀园繙经洒以甘露言寳花乱落青瑶琨我亦平生好禅者十载梦游双树下正思执热濯清涟何由借我支郎马
　　岘山樵隠歌为二令刘克和赋
　　刘侯襄阳人自言襄阳好樵居卜隠岘山阳汉水一江流浩浩朝汲江上水暮樵山中云拂石坐埀钓读书行负薪笑杀风流晋山简习家池头意萧散小儿拍手唱铜鞮马上归来不知晚更忆羊公堕泪碑英雄一代令人思鸣笳叠鼓白日动千载以来如见之汉江之水蒲萄緑日暮行歌大堤曲大堤女儿花满头把臂蹋歌歌不足宦辙东西十五年前程如此隔三千夜来梦逐南风去直到厐公旧宅前石田可耕山可屋瑶草金芝满丹谷功成它日赋归来我亦相从学樵牧
　　赠医士郜士清
　　丹井西头山泽癯平生爱读轩辕书石田有芝养白鹤琐闼无佩悬金鱼前年别我朝天去药笼参苓随所寓归来卜筑两山间绕屋杏花春满树木兰之楫沙棠舟市上孰知韩伯休一水相望五十里峡云江树思悠悠
　　题望云圗
　　我家望云二千里君家只隔一江水北堂岂无藼草花生男不得长在家愿儿读书忠与孝阿母看花长夀考母昔在家时佩以宜男草母今生子后慈顔长不老树藼北堂下叶叶书带长儿年日以盛母寿日以康儿有昆崘桃寿母三千歳儿有紫霞觞劝母花前醉富春水有金鲤鱼富春山有油壁车有车可乗鱼可脍歳歳看花北堂背
　　送禢二令秩满之京
　　我闻南州古南雄梅花庾岭当春风乾坤旁薄毓神秀乃有文章禢迪功三载作官东海邑顽夫能廉懦夫立胥曹束手戒贪婪丑类革心俱辟易杏花二月春雨晴东风嫋嫋吹华旌今年攷绩之瑶京耄倪夹道相送迎使君此行须奏最复见疲氓借河内
　　送百戸徐叔平之甘州
　　徐卿有子天马驹从戎甘州十载余白云东望八千里夜夜梦绕鸳鸯湖鸳鸯双飞复双宿湖中鲤鱼白如玉腰下能悬寳玦还水边不用金钱卜左持张掖酒右进凉蒲萄上堂舞莱衣暂脱战时袍别家复向甘州去简书有程那久住雁落黄云塞上芦乌啼白月庭前树吾闻李牧今守边边庭四境俱晏然椎牛飨士开屯田星河逺近同一天愿卿父子长寿考壮士不须忧逺道
　　送人归省还京
　　朝望南山云夕望北山云游子在逺道时时思见亲忆昔别家时父母年未老儿着五色衣上堂顔色好东市买白苎西市买乌纱白苎制寛袍乌纱簮好花三年游太学读易司成馆春晖一何长草心一何短阳城弟子有何蕃优诏特许儿南还堂前灵鹊频报喜飞傍宜男花树间父母闻儿归黄色浮双眉大兄闻弟归出郭身欲飞小弟见兄归持觞细割黄金鸡入门快意无不足城中少年徒碌碌大江水落秋风生儿留三月还复行九天阊阖五云近张帆上拂牵牛星万方冠冕朝玉京老眼复见黄河清黄河清四海一愿保千金躯比之双白璧
　　送黄链师还天台
　　吾闻天台山髙四万八千丈中有玉平之洞天丹霞赤日照林壑此地往往多神仙神仙中人不易得黄公之孙有仙骨放浪江湖四十年春风落尽柳花碧海边楼观临蓬莱何年飞舄从东来丝纶五色诏遗逸手把芙蓉朝玉台昔我题诗过方丈令我临风倍惆怅不见辽东一鹤归步虚声落青天上我有一掬泪不洒三十春但哭市井交何曽哭仙人我知仙人长不死昼夜循环亦如此
　　送道澜上人还天界
　　道澜上人好文采舌如波澜性如海犀牛扇子破多时留得千年公案在别峰禅老日边来金襕照日天花开皎如一片秋水镜置在七寳青莲台室中弟子多闻道见性无如道澜早结社曽邀陶令过论诗毎爱支郎好飘然飞锡向何方第一禅林古道场且对黄花谈般若更留数日过重阳
　　赠觯僧防
　　天目之山自西来羣龙回绕青莲台千年翠气郁不散化成楼阁重重开上人自是僧中寳黄鹤峰前坐来好天风吹动杂花林山色谿声谈未了昨者凤凰衔紫泥潮音却渡海门西海门月照白毫相浊水倒影澄摩尼我亦前身许度半生颇有烟霞趣夜来八万四千言笑对黄花独无语
　　题双松圗赠司虞赵子瑛
　　吾闻泰华山上有千尺之长松白云英英出其颠天门日观遥相通三更鸡鸣海水赤羲和揽辔骑飞龙松下髙人坐盘石金芝瑶草青茸茸三年钓鼇东海上奏最去谒明光宫栋梁之材当大用大夫不让秦时封赠君此圗千里翫长见青青齐鲁东
　　题太古子为分水县佐苏侯赋
　　八风不动地轴宁六合无尘天宇清圣人在位罗羣英干橹化为弦诵声苏侯绍芳徳弥馨邂逅黉宫舒我情笑谈霏霏甘露洒意气落落秋风生为言佐政分水城楼船东下窥沧溟海门山水多奇异西通月窟东髙丽天鸡夜半啼一声璧采金光绚霞气蓬莱更在天东隅欲跨飊轮游八区麻姑别去音信断弱流清浅今何如太阿跃出丰城狱斫断三山巨鼇足九苞鸣凤信有神结巢宛在珠树林云窓雾阁应可到海若天吴安敢嗔山可登兮水可临嗟我白发秋霜侵幸逢昭代寛且仁梯航重译输南金自从天地一开辟凡有血气皆尊亲我欲入海攀鲸鳞手探明珠弗顾身安得昌山双玉琯吹彻太古羲皇心羲皇之心万万古且酌百瓮蒲萄春
　　题贞妇胡氏贡姑
　　妾薄命向谁道生不学空中花死甘为墙下草墙下草生不离家风中花泊天之涯爷娘早亡阿弟死膝下呱呱遗一子妇守嫠居不二天形影相依心若水
　　送判府万侯秩满如京
　　南昌万使君乃是东汉将军之子孙家有槐里堂世称忠义门锐如丰城之寳劒矫若沧海之游鹍一旦雄才际昌运三年出佐东南郡寒谷阳春化日长玉壶夜月清氷莹鴈背霜髙江水清云帆晓发凤凰城长安渡头喧叠鼓共挽官船留判府判府今年朝玉京心知万亿苍生苦建子之月梅花开腊后春前侯复来天上应颁五色诰马蹄重蹋长安道
　　题虞太守画
　　昨夜梦入茅君山明飞落秋堂间一色芙蓉倚天碧千岩万壑何盘盘蓬莱宫中青鸟使忽寄数行云锦字玩之使我神飞扬排云拟接泠风袂虞夫子瀛洲仙自与山别来宦游南北今几年金堂石室歳月久洞花谿鸟仍依然采芝有田洗术有泉萝月可席松风可弦山中之乐不可极青壁有路何由縁防当揽辔清中原麟符虎节朝九天西寻赤松子东揖鲁仲连功成却赋归来篇寄谢三茅君此时我髪不再安得骑鸾下上相周旋相周旋链金液摩挲老眼望时青更乞还丹生羽翼
　　定水歌
　　定水定水何曽定活水源头本清净八风不动常自清一片浑如大圎镜老禅黙坐古盘陀心如定水原无波俯视长江一桮小朝潮夕汐相荡摩无始以来皆定业扰扰劳生千万劫白头它日挂冠归重见一花开五叶
　　题望云圗为太学生史孟彬作
　　儿昔望云云在天儿今望云云在泉云在天边见有日云在泉下归何年儿心一寸春晖草阿母倚门儿在道太学三年归有程当时恨不还家早白杨日日多悲风儿归却扫坟上松千驷万钟儿不愿但愿名书忠孝传
　　篆书歌送胡士敬游同安
　　洪蒙开天圣人作神龙出河出洛自从造化一中分鸟迹虫鱼混冥漠史籀篆刻周宣古李斯书传和氏璞汉魏以来千百年字体纷纭互参错我从洪都询古学宗人邂逅滕王阁千金不售书满槖燕尾蚕头古钗脚钩如强弩防如石动为河流静为岳亲王诏见墨池头茧纸鸾牋纵挥霍晴窓白昼风雨来蛟龙盘拏虎凤跃吾宗意气何卓荦翩然如跨扬州鹤今春别我上同安七星已挂苍龙角兰舟暂向章江泊篘酒笑倾银凿落人生交游无厚薄快意相知且为乐吴歌一曲写予懐目送飞鸿起寥廓
　　中秋
　　绛河帖帖星不流玉露夜堕芙蓉洲仙家五城十二楼怳然生我氷壶秋龙宫莲花白浮浮须防涌出豫章沟举觞唤月月少留月不解饮令人愁少年緑发今白头六十九度经中秋
　　望夫石
　　朝望夫不归夕望夫不归化为山头石夫归定何时妾身化石尚可转妾心如铁无人知
　　焦仲卿妇辞
　　黄鹄上青天雌雄相颉颃妾年十四五学绣金鸳鸯父母养妾在洞房寸步何曽出中堂嫁作庐江焦氏妇低眉不离老姑傍春月浴吴蚕秋风织流黄烹鱼朝具馔秉烛夜缝裳不知姑何意命妾别庐江梧桐不复生凤凰不得双郎心如石不可转妾如蒲苇不可防妾家有防兄一旦来相迎玉騘金络马轧轧车轮声遣妾移所天出门无少停防兄安能知妾情妾今无故来归宁女子足不践二庭庐江之水清泠泠吁嗟乎焦仲卿
　　从军行
　　千金买紫燕百金买龙泉燕紫嘶白日龙泉倚青天凌晨出门去莫忘庭前树树上乌生三四雏年年结巢来哺乌
　　北山行送人还富春
　　北山山下草堂开北山先生安在哉先生名与山不朽何异鲁望尊徂徕子孙世居北山下况尔更多英俊才弟也能通学剑术兄复能起读书台邦家之基在今日诗人所宜歌有莱赤松亭前采药去黄公洞口看花来栖鹤寥寥海天碧白云南望心裵回
　　紫薇花下
　　我非紫薇郎爱种紫薇花紫薇亦爱诗人家今年试花如绛霞清晨看花心自喜中夜裵回月明里不随红日上东廊影过八砖犹未起
　　寄宋山人
　　青鸟飞来东海隅衔得云中云锦书书中落落三百字一字一颗鲛人珠三年不见兰台令别去亳州无好信楚鸿日夜叹离羣越鸟天寒栖不定近报卜居湖上头木兰为檝桂为舟明朝防买官缾酒醉眼看山同一游
　　梅窓为凯上人赋
　　凯上人南游越王之古台飞锡近自龙谿来雪晴戴笠走相访为报外梅花开大庾岭头春信早五叶一花谈未了曹谿香水接龙谿铁石心肠向谁道铁中有黄金铸出瑰竒磊落之贞心石中有白璧琢出崒律磛碞之老骨何年移种龙谿旁影落袈裟月到窓维摩帐底定初起天女散花春满堂凯上人向何处来往虚空本无住二千里外白头翁三年不蹋西湖路山中猿鹤寄书来我亦相期看花去
　　暮春病起
　　春日迟迟出旸谷桃花能红柳条緑柳上仓庚催梦醒花间胡蝶劝人行緑窓剪刀金两股剪吴罗对花舞对花舞为花歌百年懽乐能几何但愿长绳系羲驭把酒留春春莫去
　　题风木卷为丁孝子赋
　　风在天木在地暂时防合还离异木在地风在天风声不到九重泉丁兰肖母曾刻木丁令化鹤归何年我愿风声长在耳世世人称丁孝子纵使木髙千万寻不及孤儿方寸心
　　题赵子昂画西马为禇奉祠作
　　前朝学士赵王孙画马传得曹将军此圗骨相何所致万里来自西昆崘云覆身蹄削玉雾鬛风鬃电为目瑚络脑青丝繮逺戎牵来字天育雄姿矫矫当赤墀神骏不许人间骑玉堂挥洒歳月久河南祠官今得之吾皇仁化被八极騕褭骅骝数盈亿日出日没皆封疆求骏何烦画中索老我衰年发已苍惠养毎思田子方何幸生逢太日归放华山春草长祠官藏之慎勿防留取郢中歌白雪
　　送宁上人住玉谿
　　宁上人乃是妙喜之云孙西江一口吸不尽又向玉谿寻白云玉谿澂澂清见底千年接曹谿水松风吹作海潮音重重楼阁凌空起到寺欣逢大闰年寳花如雨散诸天有约中秋月明夜待余来问木樨禅
　　赠庸信庵上人建卢大夫桥
　　昔闻卢大夫作桥长安市宛如青天虹堕影长河水一朝乗风飞上天公无渡河公莫前老禅白雪埀两肩金锡掷地风泠然女娲链石不受鞭化为飞龙卧晴川我来脚蹋金鼇背歗歌声落青云外相如题柱最多情好结天风紫霞佩
　　分题得海门洪涛送友人之闽
　　朝登东海门遥望槫桑暾波涛浩无际推出黄金盆河流九派来昆崘百川朝宗皆骏奔但见东南一花起匹练界破青天痕鱼龙乗时亦变化珠宫簸荡瑚根初如峨眉山西太古雪惊雷碾空地欲裂又如蓬莱巨鼇十五头涌起三山白银阙中有仙人驾飊车遨游圃蹋琼琚长风破浪在咫尺直跨鹏翼凌天衢凌天衢渡南海麻姑傥有寄来书茘子船回早相待
　　莫望云
　　莫望云望云云渐逺故乡云在心它乡云在眼云在它乡眼何如故乡心云近尚可望云逺思转深人生谁无母子心良独苦峨眉太白青入天不及家山一抔土
　　望云亭
　　朝望云在东夕望云在西如何母与子各在天一涯关中去家数千里梦绕西湖一桮水回看天际白云飞片片尽从东海起云近尚可望云逺思转深关山夜月三年笛萱草春晖一寸心劒阁萦回接云栈太白峨眉青在眼安得尔云化为五色衣朝朝暮暮当庭闱朝朝暮暮当庭闱不劳望云懐逺归
　　乌程謡
　　我家昔在乌程住三百年来不归去闻説乌程令尹贤移家欲种乌程田明朝去买乌程酒东白堂前种杨柳柳上啼乌报五更排衙鼔动官马鸣裹头丁男应门戸莫待日髙髙丈五
　　阳城耕雨歌
　　春云阴阴酿春雨荷锄朝出三家墅草满南坡犊子肥一蓑一笠雨中归千顷水田飞白鸟雨足泥深稊稗少大树将军好子孙辍耕陇上如厐老人间别有方寸心此地可作商家霖先生砚田耕未了屋头布谷鸣春晓
　　题镇抚扇
　　将军紫骝马手挽青丝繮避暑向何处城南风阁凉夜半金鸡出旸谷东望槫桑西若木不须强弩射潮头万里鲸鲵俱偃伏新裁白苎雪花明手持羽扇清风生壮士吹笳月如昼卧听城头报更漏
　　赠燕山老妓歌
　　燕山老妓七十余少小苏门城下居自言生长太平日蹋徧江南西子湖湖水湖山近城郭五步一楼十步阁春风酒舫载瑶筝夜月歌台巻珠箔东家胡蝶过西家十里湖波泛落花苏小门嘶五花马段家桥碾七香车早年传得伊州曲翠舞珠歌满华屋芍药春明和玉箫海棠夜醉添银烛一曲清歌一束绫歌声上遏流云行韩娥齿让瓠犀白赵女眉妒春山青转首繁华何草草不道青春暗中老
　　悲白头翁
　　白头翁生长太世吴歌楚舞少年时老来犹説欢娯地欢娱地良可悲洛阳牡丹无故主金谷海棠非昔时千金买花岂不好回首池台变芳草秋霜昨夜镜中来花枝照眼令人哀
　　题母子猫圗
　　大猫斑斑虎豹姿小猫白白如狻猊斑者是母白者儿石苔昼卧春迟迟儿能跳踉母不知牡丹花前胡蝶飞薄荷叶底酣晴晖小鬟谿头买鱼去月下敲盆呼尔归岂不闻东家韩卢知报主夜深防盗兼捕防
　　题楚江春晓圗
　　巴水雪消流浩浩三峡猿声啼不了舟人挂帆南斗低斑竹林深鸡唱晓大船小船相逐来小船先待大船开黄陵庙前风浪恶小船还依大船泊共祷龙神抛纸钱珓杯凶恶听巫言但祝逺人心地好乌纱巾上有青天
　　题茅山外史奔月巵歌
　　瑶池羿妃奔入月窃得丹砂链金骨何年跃入龙王宫千丈虹光射银阙茅山外史口悬河长鲸吸海翻白螺夜半铜仙泣秋露化为万斛黄金波空歌笑落琼台表傲睨乾坤一桮小月中若许筑糟台我亦骑鸾天上来
　　题马公肃墓池瑞莲
　　种花莫种忘忧草马家池头花更好去年一柄生两房儿在颍川归故乡儿归见花不见母一寸心如莲菂苦也知天与好儿孙戢戢青头聫牖戸么荷恰似小儿拳迎门索枣当母前劝儿食莲须食蓼辛苦读书知味少愿花并蒂年年开一度看花儿一来
　　题梅圗次胡龙臣韵
　　梁园賔客看花处锦障围春花满树一朝池馆彩云空可恨留春春不住岂若孤山雪后花年年开向老逋家自信贞心同铁石肯随凡卉混尘沙明月半窓闲徙倚展画看诗思无已华表千年鹤不归霜花满地天如水
　　挽府幕陈友寛妻
　　棠梨花落春沈沈美人隔窓鸣素琴一弹离鸾之古调再理别鹤之哀音百年夫妇愿谐老岂信红顔不常保昔如南山连理枝今作秋风防根草牵牛织女两相望一旦化为参与商愿郎长开故箧笥念妾莫换新衣裳
　　延月轩
　　延月复延月延月上青天月本无私照流光入我轩八咏楼中好孙子当时月照双谿水不知千载落谁家只今飞入华堂里东家延月照绮罗雪儿起舞雪娘歌西家延月照珠翠红烛花偏锦袍醉何如清夜扫前除留月照我琴与书
　　题子猷访戴圗
　　燕山雪花大如掌沙碛琼瑶深一丈万里寒云鸟不飞驱车北渡河氷上岂识山阴有剡谿白月堕水风吹衣子猷忽尔清兴发夜半乗舟访戴逵此时此兴良不恶一幅生绡亦奇作争似苏卿秉节旄千年圗在麒麟阁
　　题望峡轩
　　双峡何亭亭如弟复如兄紫薇刘郎去已逺山今犹有紫薇名太学儒生未三十玉树英英向人立堂上有亲今白头晨昏定省嗟何及书往书来春复秋璧水竟作三年留凤凰台上一回首千里云生东海头东海东头白云起望峡之心何日已安得尔云化为五色衣朝朝暮暮当庭闱朝朝暮暮当庭闱不劳望云思逺归
　　龙尾山隠者歌
　　龙尾之山青蜿蟺何年跃出东南天夸娥不能为之员祖龙不能为之鞭雷公电母相后先珠光璧采生重渊中有幽人顔色好自采青芝拾瑶草大丹链就金芙蓉世人得之如得寳我昨乗闲一访君清昼柴扉封白云欲覔仙踪不知处薜萝凉月秋纷纷我无隋侯珠何以报区区明当南还大庾岭青鸟来时须寄书
　　赠峡川医士郜员
　　紫薇山前鹤髪翁古心古貌古人同朝漱玉于葛洪之丹井夕栖云于顾况之青峰大丹链就金芙蓉神方传自娑竭宫白石可裂黄金可镕有恒之心天地无穷
　　题姜润华怡老堂圗
　　天目山来钱唐翩如丹霄五凤下矫若碧海羣龙翔金煇璧采照城郭中有姜家怡老之髙堂有卜不应非熊兆有手不钓磻谿璜堂中阿翁夀而康堂下佳儿聫雁行盘行白玉鲙觞进青霞浆松花落雪髙云凉松根茯苓如雪香左江右湖流汤汤愿言夀比广成子千二百歳同其长
　　题三香圗
　　拾翠羽采明珠美人宛在沧洲居梅为兄矾为弟一笑相逢大江水江水澄澄罗袜寒双井诗人谁共看秋风双井芙蓉老太史当年被花恼挥毫曽赋水仙诗矾弟梅兄竒絶倒三香之圗风骨清信知难弟复难兄昨夜月明江水白出门一笑见髙情
　　题张文显梅月山斋诗巻
　　盈盈罗浮华皎皎罗浮月渺渺罗浮云粲粲罗浮雪我昔梦入罗浮天缟衣仙子神飘然緑毛么凤隔花语别来仿佛三千年子今赠我云锦牋何以报之琼瑶篇相思一夜月如练歳寒长见春风面
　　题学钓轩
　　炎祚真人骑赤龙故人傲睨轻王公身披羊裘隠泽中手弄一丝江上风客星夜临紫极宫钓台髙并云台功复有云孙千载下读书岂是煦煦者司征海上六年余古貌古心知者寡琴江东去水滔滔石上瑚明月髙拂衣别我且归去持竿钓取黄金鼇
　　题杏林别墅圗
　　我闻于使君种杏碧山下它山岂无丹杏花不及家山种来者髙堂中有白发亲看花酌酒娱青春儿今去家二千里作官只饮三衢水三衢水清涟漪年年杏花开满枝防缀五色斑斓衣阿翁防有金光草令人服之顔色好别墅春风日日来花落花开长不老
　　秦驻山杀虎歌
　　秦驻山头祖龙庙月黒天寒闻虎啸将军手挽乌角弓平明入山寻虎踪丛篁秀木郁重重阴壑惨淡来悲风山灵白昼驱虎出壮士跳踉与之敌雄牙利爪善搏人大劒长鎗俱辟易我今三箭信有神勇气不让飞将军山中一朝除虎害四境扫荡无妖纷封章奏彻彤庭上圣主闻知颁内赏安得储公数十人一时苏息东南民
　　重题涌金门外杀虎歌
　　昔闻尧舜世大禹平水土虎豹犀象驱逺之万亿苍生皆按堵储将军雄且武一朝手挽乌号弓射杀南山白頞虎白頞虎视耽耽朝游城之北暮游城之南不有将军一身胆纵此飞类民何堪岂不闻牛哀七日化为虎兽面不知兄与父缚虎易知人难方今圣徳天地寛但愿将军镇藩翰人不化虎四海皆清安
　　题槐阴书舍
　　天有三台地有三槐云是晋公亲手栽三槐如云复如盖果应二郎居鼎鼐时当景徳祥符间柱石廊庙安如山世泽传来三百载复有孙子登朝班槐叶阴阴覆书屋不数邺侯三万轴绣衣金节玉花騘行部归看满庭緑春晖堂前乌夜啼结巢多在青云枝青云枝上乌啼处它年留作甘棠树
　　送宪司知事吴君攷绩之京
　　江之水清且涟明如镜直如青騘系着江边树绣衣攷绩朝天去津人伐鼓送楼船十丈云帆南斗边鲸波帖帖风不起使君之心有如水激浊扬清振纲纪万歳千秋报天子
　　送吴司幕秩满之京
　　歌南薰调素琴人生防合无古今古人不爱暮夜金今人岂无古人心河南吴公好孙子脩如漆心如水三年赞画简书劳芙蓉幙下清风起调素琴歌南薰南阳宗资今见君江花冥冥江水春百丈牵船登要津凤凰池上恩波重天官攷绩承天宠冥鸿万里决浮云自古有才当大用
　　题直翁胡重器诗巻
　　直莫如虞帝之琴曲莫如任公之钓钩直可弹太古调曲钩谩掣金鼇头人心取舍各有道曲钩何如直好在天勿作弯星在地当为指佞草直翁直翁聴我歌出门纷纷岐路多我愿万斛舟不涉九曲河我愿千里足不驰九折坡翁今有子鸣朝珂履道坦坦平不颇董狐之笔如操戈千秋万古名弗磨翁当余年养太和子孙世居安乐窝
　　题航为俞叔铭作
　　野水兮幽幽野航兮悠悠动吾行兮浮浮静吾止兮休休逍遥兮中州浩荡兮安流凭虚兮天游沿月兮棹讴彼坳堂之杯兮孰若以芥而为舟噫委身大造兮任吾去留
　　题朱氏椿藼堂
　　吾闻漆园之木八千秋又闻北堂藼草能忘忧朱卿夫妇俱白头儿也贡入帝王州口传天语出丹阙马蹄蹋徧闽山月儿心何以报春晖回望飞云隔吴越左手擘荔枝右手持防榔它山岂不好不如归故乡登朝见天子沐浴承休光龙河雪消春水长愿乞还家三釡养入门堂上见椿藼灵柯鋭叶俱无恙读书椿树下进酒藼花傍更分白兎所捣之霜父兮母兮发苍苍金兰玉树照庭戸直与窦家五桂同芬芳
　　谢南康张少府惠带
　　南康少府休官日三径黄花有佳色寄来束带水犀文令我腰围较寛窄乌纱髙帽白苎衣系来穉子道相宜入手御鑪烟气重知卿来自凤凰池我亦平生爱疎散可恨与卿相见晚秋来消瘦苦耽诗一日几回移帯眼湖鱼白白湖蟹肥禾黍满田黄雀飞秋水野航三十里停云西望思依依
　　集杜少陵诗句一首奉寄云庵法师
　　台州地阔海溟溟南极老人自有星千崖无人万壑静老身古寺风泠泠有时自发钟磬响芝草琅玕日应长昏黒应须到上头安得仙人九节杖不见旻公三十年清诗句句尽堪传陶冶性灵存底物晴窓检防白云篇
　　题竹雪山房为王御史作
　　绣衣柱史铁作冠平生爱种青琅玕山中歳晚读书处积雪满庭生翠寒常时见竹不见雪竹雪双清更竒絶氷壶照彻此君心璞玉镌成此君节平明四望岩壑间矫如羣龙下瑶坛黄陵女儿骑白凤风裳月佩鸣怳然张乐洞庭野倒卷银河向天写九重阊阖参差开八极空明不知夜是时绣衣朝紫皇下视九防烟茫茫防当裁作十二琯坐使寒谷回春阳
　　有竹岂不佳有雪亦自好金声来戸外玉气出林表昔闻王子猷夜访戴安道当时有此君相见必倾倒千载回舟兴至今犹未了引领仰髙风何由写懐抱卓哉歳寒姿贞白永相保
　　题李白观庐山瀑布圗
　　我思仙人乃在南斗之下香鑪之峰手招五老白云里掀玉立凌天风不知何年鬼斧凿破混沌窍絶顶直与银河通上有奔崖喷壑之飞流下有横江饮涧之长虹白波九道走东海流转万古无终穷仙人词源亦如此天然秋水生芙蓉开元召入黄金屋挥毫醉写清曲鸣凤不栖阿阁巢青蝇翻汚连城玉金鸡放赦夜郎回生死托交鹦鹉桮人间斗酒醉不得此水可涤愁懐开酒星在山头酒泉在山下便当酿作蒲萄醅不费千金之裘五花马胡为梦落峨眉亭千年一去不复醒画中仿佛见顔色屋梁落月秋冥冥闻道骑鲸入瀛海神游汗漫知何在大鹏借我埀天云八极三清防相待
　　题王仲序墨客诗巻
　　王郎酒酣当墨池五云飞落天孙机河东美人织不得仿佛八茧吴蚕丝亲王召见蓬莱殿天门白日飞龙见中官传防赐奚囊王郎佩服生辉光绛州陈最奇絶落手麟胶三日香梁园赋客邹枚老爱尔尊前一倾倒挥毫为写锦囊歌愿尔千年賛王道
　　剪韭亭
　　剪韭复剪韭山园春雨肥昨日韭叶长今朝韭叶稀但令勿伤根日夕生华滋有客过茅屋呼儿剪春緑一箸盘餐惟所须何待髙门行白玉寄言山中人灌畦当及春人间此味良可珍此味不减秋风莼
　　友人纸帐名卧云求题
　　白云劈茧春重重仙人卧云如卧龙天风吹下太古雪平地幻出琼瑶宫白云来来还复去何如一榻留云住胡蝶庄周两不知谁能解此云中趣小鬟折花香满衣霓裳夜半行云归周公梦回日丈五此乐人间今古稀梨花散漫春云煗一色瑶台月华满醉倚仙家十二楼夜寒不上瑚钩飞琼隔花吹小凤缟衣惊起罗浮梦谿藤剪霜翻素涛翠禽啼烟红日髙世间万事邯郸道人生不及卧云好
　　题李仕亷雪谿诗巻
　　五载西江想东越兴来欲蹋山阴雪眼明见此雪谿圗怳若氷壶贮寒月山中之人不可招千崖万壑皆琼瑶长空浩浩絶飞鸟深林何处寻渔樵谪仙有孙有佳趣蓬莱移得三珠树稍待明年春水生借我纶竿钓鱼去
　　题马文学之惠安教谕
　　鍧鸣钟考朗鼓司马先生敎南土泉州宛在福州南榕叶如云茘枝甘一路春山当马首下马桮行椰子酒门生出郭候谿傍翠盘钿合进防榔蛮云瘴雨喜无恙衿佩青青趋绛帐
　　送黄将军分镇台城
　　渥洼之驹走千里雪花凝寒吹不起将军仗劒出洪都南来手挽天河水天河直与东海通槫桑虬枝挂弯弓旌旗倒射海底日金鸦夜啼华顶峰彼州之人迎我侯此州之人不可留顺风吹帆疾如马緑水荡漾芙蓉秋九日黄花一尊酒手把茱茰当杨柳将军自有谷城书勲业传家埀不朽
　　谢何徴君惠麻鞵
　　仙人昔上蓬莱宫十年蹋徧京尘红仙人今归东海曲麻鞵但遗双白足白足麻鞵白似霜紫苔犹帯落花香世人不识飞凫舄千里烦君逺寄将昨向沧洲拾瑶草雨过沙干着来好此中不是若耶谿布袜何愁杜陵老知君已谢鹓鹭班寻真来访白云间旧时猿鹤应相识好在南山与北山
　　题李白观泉圗
　　我所思兮在匡庐锦袍仙人玉不如香鑪五老半天上旭日照耀金芙蕖仙人倒披云锦袍浩气直压秋崖髙人间斗酒醉不得手挽银河翻雪涛一朝召入金銮殿曽与龙顔醉中见谁知白玉防青蝇不顾昭阳忤飞燕紫皇案前五色麟掉头蹋徧名山春若非九天写下千尺水何以荡涤胸中尘千年风骨何人画仿佛屋梁明月夜骑鲸东海若相逢大笑长歌呼白也
　　题芝谿送别圗
　　我闻袁安之子孙何年卜隠芝谿邨渭阳舅氏不可作甥乃仗劒登期门芝谿之水清见底中有别情千万里鸣笳叠鼓送行舟东流有尽情无已芝谿水有双鲤鱼芝谿水有明月珠明珠莫弹山头雀双鲤须传海上书
　　送张河泊还乡
　　清凉逺在南海隅青鸟衔寄云中书开缄忍见数行字阿母手封双泪珠为言十载与儿别复报若翁今永决五月儿从阙下还怅望南云寸心折水有行舟陆有马无复升堂拜郎罢七月秋风起布帆儿归笑指青山下儿今无所愿愿母夀且康上堂进荔枝下堂食防榔防榔可餐茘可擘玉立亭亭儿在侧更种长松当墓前慈乌结巢年复年
　　题岐山圗
　　朝望岐山云夕望岐山云岐山不可见但见非烟非雾青氤氲上清真人好奇古有山不待夸娥负缩地回天顷刻间蓬莱移得金鼇股吾闻留侯从赤松功成归老山之中千年复见好孙子出宰况近仙人宫仙人歗歌碧云里采掇金芝餐玉髓也知吏隠亦清流两年只饮芗谿水只今见画如见山安得置我灵台间日日凴髙望云气防待岐阳鸣凤还
　　杀虎歌赠叶将军
　　朝射虎夕射虎吹鸣笳喧疉鼓去年田禾不得收牛羊不敢放垅头今年禾黍满郊野猛虎无声山月秋白发老翁卧茅屋敎儿卖劒买黄犊到城明日谢将军更向辕门分虎肉
　　渔隠
　　青青蒲叶短临平湖水满嫋嫋柳丝长当门系野航野航穏于马坐钓青山下鱼我两相忘无人知钓者百年天地一渔蓑流水桃花意若何得鱼换酒篷下醉自诵一曲沧浪歌太公钓西周严光钓东汉古来豪杰人出处关治乱
　　题山居夏夜读书圗
　　素月兮流天松风兮奏弦澄夜气兮泠然寓吾情兮简编探羲圗兮画前游吾神兮太古之先
　　送马贡士题春江送别圗
　　大山小山芙蓉开云气逺从天目来东风吹散凤城雪一夜江水青于苔借问舟行向何处马卿明日朝天去杏园花满曲江春幽谷莺迁上林树方今玉堂皆钜公手把刀尺青云中神龙出河出洛千载复见明良逢马卿此行当努力射防彤庭期第一龙门夺得锦袍归先遣双鱼寄消息
　　题春山小景圗
　　老夫爱画入骨髓偶向髙堂见山水不识何人写此圗怳然坐我春云里大山小山青入天岚气暝结香鑪烟扁舟夜泊浔阳郭似是当年孟浩然阿翁手持九节杖双涧流泉玉琴响天风吹带碧桃花瑶草金芝为谁长南郭先生吾友于招我共读山中书石田可耕水可钓安得斯人与同调
　　谢杜医士为叶百戸赠
　　浣花老翁好孙子家住盐官忠义里幼读神农黄帝书青年卖药居城市今夏括苍叶守中卧病兼旬不能起更医至再复至三孰辨阴阳明表里城中杜子有家学分得桑君上池水捷如壮士当敌场百步穿杨夸一矢昔也父母及诸弟仓皇惊怕走折趾今也怡然北堂下笑舞莱衣具甘旨五月归从白玉京琼玖安能酬木李触热敲门求我歌好雨洗秋凉入髓勗哉杜子须努力积土为山自今始而翁天外如有闻化鹤归来心亦喜题罗小川山水圗奉和耆山真人诗韵
　　平生爱画入骨髓出门万里皆山川周南太史古辙迹媿我白头非壮年稚川父子有家法何异万选青铜钱每于江海见遗墨一纸千金人共怜匡庐秀出南斗傍赤日倒射香鑪烟金光璧采绚林壑使我一覧神超然天鸡喈喈而喔喔火龙蜿蜿而蜒蜒东分蓬莱五鼇股西擘太华三峰莲乃知意匠夺天巧声价肻让它人先瀛洲仙子何翩翩雾阁云窓常昼眠直疑槫桑与若木根盘旸谷通虞渊耆山真人好事者笔势倒翻三峡泉安期枣如玉井藕如船何当为我蜕凡骨神游八极齐乔佺
　　题贺节妇巻
　　秦乌啼哑哑少妇在邉姑在家妇从万里拾夫骨恨身不与夫同殁一兎百逐良可怜形影相依今十年镜中宁使防緑髪头上安可无青天夫入九泉无复见何日登堂见姑面妾无锦字织回文妾无胡笳冩哀怨代妾陈情范子勲放妾还家宋将军妾年至死何以报愿夫再生姑不老
　　题张母徐氏贞节诗
　　由拳城外鸳鸯湖鸳鸯交颈依菰蒲雄殁雌存形影孤矢死不学双飞鳬良人赠妾明月珠嫁时系在红罗襦夫今在地妾有雏卖珠日给堂上姑打门无吏夜索租挑镫有女寒辟纑女工纺绩儿读书妾死不慙泉下夫
　　题剡谿书屋
　　朝望青山云夕望剡谿月我思剡谿人欲载剡谿雪笑杀山阴王子猷一时兴尽回扁舟早识山中有羊仲放船也作东吴游羊家结屋谿南住正是好山环碧处门前水涨柳花湾钓船一夜髙于树阿翁看山不下堂两儿翩翩如鳯凰大儿才力健射防登朝行小儿天姿髙十五工文章至今双髻亭亭削寒玉玉帯蜿蜒走崖谷读书声隔碧萝间夜夜虹光照秋屋翁今歳晚江上归有约明年寻剡谿野航载山不载雪系在屋东杨柳枝
　　题金夀堂
　　世间万物皆可变唯有黄金能百链龚家慈母出邓林贞节可比千黄金黄金善祝慈母寿黄金莫铸慈母心孝子爱亲如爱日百年一刻千金直大书金寿揭髙堂愿母与日同其长
　　送戴伯聚还天台
　　戴先生住在龙山之下迂江之湄平生读书忘渇饥三旬九食寒无衣口掉三寸舌不顾人是非前年别华顶来游东海涯今年还天台去采黄金芝秋风萧萧吹苎衣遥望宫前浮云飞岂不闻苏季子六国印百里奚五羖皮人生出处各有时子当还山歌我诗
　　美妾换马
　　妾重千金躯君爱千里足共怜逸足疾如飞谁念贞妾美如玉妾今出门去无复侍华堂寸心何以报愿作青丝繮
　　题具庆堂
　　陈绮席进华觞听我长歌具庆之髙堂太学儒生忠孝士矫首南云几千里堂上双亲八十余堂下玉立三兄弟东家积得金满籯何如教子传一经西家作官金络马何如种藼北堂下陈绮席进华觞听我长歌具庆之髙堂儿在逺道亲归故乡儿业日以广亲年日以长它年紫诰鸾回纸圣徳如天无逺迩请看进士欧阳詹不在亲傍亲亦喜
　　挽道士
　　有羽人兮在都白玉为佩青霞裾手掉五色金芙蕖飘然骑云游紫虚呼吸元气洪蒙初阅尽三洞天皇书江风萧萧歳云徂寒月堕涧氷蟾孤玉棺千年龙且嗟羽人兮不可呼
　　赠道士
　　我思仙人乃在三神山何年误落尘网间浪游江海不归去碧桃落尽春风闲春风闲瑶草緑来日燕辞巢归时莺出谷黄金之阙白玉城手把芙蓉朝太清安得从师入山去醉骑鸾背吹瑶笙
　　赠上清道士
　　天上仙人碧落卿氷入手风泠泠一弹山中别鹤操再弄谷口樵歌声是日同登玉虚阁碧窓片片桃花落怳然坐我凤麟洲琼珥瑶环下寥廓师今复上耆山颠洗耳更听幽涧泉钧天别有太古调此曲不许人间传
　　题桂菊双清圗
　　白帝司秋运金气空山草木皆凄厉嗟尔桂树青团团直与佳菊凌霜寒贞姿孤洁同晚歳何异幽人逸士栖岩峦我所思兮淮南之小山白石凿井金为阑手招八公链神丹骖鸾翳凤游其间侧身西望柴桑里南山悠然当面起处士兮归来尊有酒兮甘且旨石磊磊兮葛緜緜豹号林兮长鲸阻川折遗芳兮寄逺歌招隐兮期长年
　　来鹤亭
　　鹤不来云悠悠十年无书寄扬州仙人五城十二楼玉箫声防琼花秋黄埃四塞不可以久留安得从之上瀛洲鹤不来云悠悠
　　东桧轩圗
　　悟空塔前双桧树化龙已上诸天去犀牛扇子破多时欲覔牛儿无覔处千年公案重于山还我牛儿竟不还桧树东边结庐者亦欲置在犀牛间画史安能知许事此中真有西来意莫论桧东与桧西且复还我犀牛儿
　　题红梅
　　东方风来吹碧雪羣妃醉蹋瑶池月中有仙人萼緑华珠佩霓裳最清絶别来仿佛三千年防云梦隔蓬莱天蓬莱宫中花鸟使几见海水为桑田东家步障霞绡煗不惜千金买池馆春归红叶玉箫闲月冷海棠银烛短何如托根王君家不学人间儿女花昨日刘郎笑相赠天台有约饭胡麻
　　还山吟送天台王徴君
　　巍巍乎天台之山四万八千丈兮聫冈叠障緜亘乎东南神鼇戴山俨不动但见螺髻涌出矗矗青瑶簪三更鸡鸣海水赤丹霞紫雾浮晴岚上方钟磬落天外白日花飞优鉢昙嗟哉胜境可望不可即兮金堂石室何由探神仙中人王子乔顔如丹砂发毵毵偶从东海一相见调笑共作烟霞谈手持天孙五云锦氷丝嫋嫋缫吴蚕飘然别我复长往解缨去濯桃花潭天风吹散华顶雪曹娥江水青于蓝舵楼晚饭坐天上拂云鸟翼张髙帆
　　梦天
　　夜飞八翼登天门濯发明河披素云玉琯双回白鸾背珠露泠然湿秋佩泰阶煌煌明六符东方白榆长不枯拾得天孙机下石何劳问卜过成都
　　题竹雪山房
　　吾闻王内史种竹在山阴人见此君节不知此君心昔年读书脩竹林积雪拥门三尺深一庭夜月琼瑶色万壑天风环佩音我知此君最清絶歳晚相看面如铁正色比公头上冠爽气随公手中节青骢蹋徧江南霜请持玉节朝紫皇裁为凤凰十二琯坐使寒谷回春阳
　　题望云圗
　　叶先生住在四万八千丈之天台霞气直接东蓬莱天鸡三鸣海水赤春风几度桃花开胡为家山看不足剪得匡庐云一幅春晖在青天寸草在黄土中有一寸心何以报慈母关西余氏母在堂堂下宜男春日长九华西浙宦游处白玉种此双儿郎儿今长大过三十寸草春晖报何及岂无鲁阳戈为驻西飞乌岂无万丈绳为挽羲和车春晖在天草在地母子同跻太平世更愿传家好子孙大书特书忠孝门
　　神石
　　有石有石在空坑宋朝文相避元兵单骑脱急无留行石堕空坑如陨星追兵不及相乃生人言此石山之灵天佑信国全忠贞重为告曰石兮石兮尔之生也甚奇怪胡不锻链五色上补青天青呜呼共工一触天柱折孟姜一哭长城崩谁谓土石终无情至今乡人号神石奸雄过之当屏迹
　　义虎
　　有虎有虎在空山孝子夏贵庐其间呼天长号病不起虎衔野鹿活孝子虎也日与孝子亲相随出入三十春孝子起为宋大将专城总督淮西军将军一朝思纳土虎亦咆哮触其怒虎死在地魂上天将军掉尾求生全重为告曰虎兮虎兮尔之生也甚雄伟杀身成仁有如此胡不化为忠义士董狐之笔良可纪万古千秋照青史
　　题画
　　露华凝寒玉蟾泣张生手泼金壶汁神鼇戴山海水立白龙嘘云元气湿毫端妙夺造化功傍人云是米南宫赠尔波斯螺万斛冩我匡庐看飞瀑
　　题恬淡轩为储都司作
　　淮之水出自桐柏山千盘万折流入江河间将军好文兼好武清似流泉出山下手提长劒镇雄藩马前奔走皆貔虎龙骧万斛出海洋西略月窟东槫桑天弧夜半射天狼鲸波帖帖青镜光归看山中恬淡水方寸澄清亦如此方寸澂清亦如此万歳千秋报天子
　　长安道
　　长安道上花纷纷红雾涨天飞作尘东里雕甍燿白日西街骏马嘶青云长安少年不知老凤管龙笙春亦好昨日牡丹何处花今朝鹦防谁家鸟韶华过眼易消磨杨柳纎腰愁思多不见古来歌舞地夜深风雨泣铜驼
　　题来鹤轩为张佥宪作
　　张君持节洪之都左招洪崖右麻姑仙人骐骥不可驭何以得此当庭除雪作衣裳丹作顶戛然长鸣延素颈夜榻时闻竹下声午阶毎弄花间影九重荡荡天门开曽侍玉皇香案来乃知君身有仙骨地位清寒霜满台只今笼之往何处为言携向英山去我亦东归寻故丘结巢愿托三珠树
　　寿友人
　　寄我以中山兎之秋頴寄君以东海麻姑之锦书仙翁一尺苍虬须昨来海上骑鲸鱼翱翔白龙宫簸弄明月珠我欲酌以迎风含露之玉壶仙翁飘然夜回车别来可望不可即緑水荡漾秋芙蕖绛河彤云流碧虚仰见南极当天衢星宫之君曳霞裾挥手招我来斯须东方小儿学仙术年年梦想蟠桃实櫂歌声落蕅花洲今歳玉桃偷不得诸郎一一青琼枝谢家兄弟田家儿门前紫荆花满树数月不见长相思阿翁白头种丹杏卖杏积谷防年饥诸郎称觞杏阴里芙蓉出鼎丹光起岂不闻古来九世张公艺我愿仙翁传百世
　　题礼部郎中安公山行诗巻
　　安使君来自蓬莱东手持绛节凌天风水晶宫中好山色七十二弁青芙蓉树阴暂繋青骢马行部咨询到山野倾筐紫蕨小儿拳出网白鱼鲜可鲊浮玉山前一叶舟黄帽隔谿歌櫂讴天上神仙思下土行当献纳凤池头
　　题天台山人山水圗
　　天台之山四万八千丈我昔飞梦登其颠三更鸡鸣海水赤白云万顷皆琼田长松如龙倚絶壁飞瀑悬崖练花白仙人邀我饭胡麻洞府髙寒留不得却从天姥蹋虹霓独抱明河秋月归别来此境不复到空谷夜夜青猿啼丹丘有客持束绢使我玩之神不倦林峦暝色隔烟萝仿佛当年梦中见故山桃花今有无刘郎何不归仙都刘郎何不归仙都莫向人间寻画圗
　　题二乔翫月圗
　　皎皎天上月照见大江流江流去无已月色满髙楼乔家二女在舒州凭髙望月楼上头金波滟滟绮疏夕玉露盈盈罗袜秋自从嫁得英雄壻不知月落谁家去千古山河影在天江水东流年复年
　　题七马圗为张将军作
　　七马来自流沙西二十有八玉凿蹄时平四海罢征战华山之阳春草肥一匹龁草两匹洗刷临清谿中有两匹络青丝奚官傍立不敢骑明当进入天门下一一金鞍盖黄帕汉家不用千里才只许将军看画圗
　　送禢二令弟秉徳还南雄迎父
　　买船何之之南雄洞庭木落生秋风大帆中流夹双橹南望庾岭青丛丛禢郎去家五千里白云日日山头起浩荡春晖一寸心深恩较比三湘水湘水有时尽此恩何时忘上堂进甘旨下堂食防榔防榔可食鱼可脍白发明年过吴防长安桥边杨柳青马上看花同一醉
　　题望峡轩
　　巍巍乎紫薇之山兮双峰并峙乎西东上干织女之银浦下瞰蛟人之贝宫天鸡三唱海日红云窓雾阁风玲珑俞家兄弟构华屋空翠飞落轩楹中堂上有亲顔色好长年服食金光草笑倾阿母九霞觞啖以安期玉文枣三年仲子在成均回望天南多白云每凭海鹤附书至遥见两峰如见亲俞生俞生忠孝者行看赤车驰驷马前度刘郎未足夸重来还对紫薇花
　　赠太医院使戴元礼
　　戴先生好神仙朝侍玉皇之香案暮游金华之洞天采药不上蓬莱船餐青霞链丹砂骑云翱翔太清家九重日月生光华千秋万年乐无涯
　　祷雨歌赠杨链师
　　杨链师爱神仙乃在碧海之东偏仙人魏伯阳丹成上青天灵符玉文洞链师得之寳其传凝神专气合自然前年在袁州夏秋大旱不得雨山泽草木生炎烟去年海若犯河伯秋潮涨沙坼田今年魃也肆恶如火烧平原万口嗷嗷不自活命如一发千钧悬链师不笑亦不言仗劒一呼龙出渊手挽天河注长川雷公电母相后先己巳及辛未一歳祷一雨遂令老穉饱饭歌丰年杨链师通神明长身玉立方瞳青公田及私秋有成功不自受归冥冥灵风吹旗海气鮏醉骑黄鹤吹瑶笙请以海门山前龙眼千尺浪和我一曲空歌声
　　代王奉祠赠别友人之京
　　春风吹江春雪晴茶官放船明日行奉祠过我索长句把酒出饯钟陵城沈郎有母华亭住三载思家不归去侧身东望白云飞长绕九龙峰顶树今年报政上京华还种北堂藼草花不学江州白司马直将哀怨寄琵琶媿我梁园老賔客与尔从来未相识稍待金芽入贡余纱帽笼头共煎吃
　　送知县陈仲信之建昌
　　朝游甘棠堤夕游甘棠堤堤上夜来雨秋风闻马嘶借问向何处驾言南康去香鑪生紫烟五老欠延伫山中瀑布水散为九江流江流二千里还归东海头海中有鲤鱼好寄平安字手把钓鼇竿时时候书至
　　铁箭辩
　　凤凰山下通江门钱王铁箭今尚存世传当时有三箭两箭沈沙俱不见唯留一箭在江头此箭不随江水流壮士摩挲撼其镞根株下贯金鼇足出地曾无一尺髙定知作则捍波涛始丰先生真好辩直指是幢非是箭雨淋日炙四百年孤星煌煌长在天
　　题东山清隠圗
　　南山莫采菊北山莫移文西山食薇终不饱听我且歌东山之白云白云宛在山之下卜得陂坑葬郎罢三年返哺学慈乌千里按圗求骏马关山漫漫霜露多谷口秋风吹女萝侧身南望不归去白发倚门愁奈何东山之圗不盈尺时见山头白云白山有荔枝江有鱼儿在天涯重相忆只今冠佩登鹓行谁种忘忧当此堂安得仙人缩地诀日日称觞慈母傍
　　寒食行
　　江南三月梨花雨寒食邻家哭儿女阿爷战死长兄存二十年来别乡土存无信息死无归胡蝶春风泪满衣纸钱空挂枯杨树存者不知埋骨处一百五日年年来天外游魂何不回
　　北邙山头生白云北邙山下多古坟借问谁家埋白骨此中半是洛阳人陌头夜夜铜驼哭冢上萧萧悲宰木家贫无地葬遗骸忍见乌鸢啄人肉白日短短云无根翁仲百年当墓门花落春风一杯酒几家寒食见儿孙
　　送丘朝宗还黄岩
　　百年三万六千日先生行年今半百文章自守一氊寒勲业频看二毛白我持我酒为君歌四十九年东逝波只今富贵须自致锦衣行昼毋蹉跎我生亦是东方朔往往尊前恣懽谑得钱痛饮即忘形抵掌论交宛如昨呼儿手折蔷薇花山缾潋灔送流霞处士星当霄汉上异乡吾土挹光华
　　题雪雀圗
　　老竹生棘间冻禽来上栖山空雪深相因依相因依歳将暮朝阳别有凤凰雏长在髙冈碧梧树
　　题三桂堂
　　吾闻戴家三儿翩翩如鴈行家有三桂之髙堂堂中八月风露凉三儿读书三桂傍黄金月中树白玉天上郎人言教子有义方东家牡丹好池馆何如三树歳歳凌秋霜
　　题琴轩
　　山髙髙水深深中有太古之徽音姚君手抱緑绮琴挥我弹彻天地心弦中一曲南风调千载无人识其妙水深深山髙髙此乐只许柴桑陶
　　题古木圗
　　萧萧疎疎木叶下歴歴落落霜树髙丹崖寒深老石裂山风吹月清猿号当年画史笔最好冩得乾坤秋气老圗中转手夺天工始信黄金未为寳
　　题氷谿送别
　　氷为谿玉为山芙蓉幕府山水间夫君三载主画诺云是能诗谢康乐雅懐英英玉在璞清姿皎皎氷出壑玉以比君徳氷以清我心笑呼麻姑酒载歌长短吟春雷送雨章江浔一夜水髙三尺深君今报政朝天阙十幅蒲帆挂明月氷谿迢迢东入浙白头病起难为别因风寄谢鲍参军氷玉相期保明哲
　　题李将军九虎圗
　　李将军家有先世所藏之画圗圗中大小九于菟一豹驯狎与之俱丹崖翠谷行防防朝游长林夕负嵎冯妇见之应下车将军佩以黄金符爪牙捍御洪崖都愿为麒麟与驺虞此圗传家真不虚
　　赠人入浙
　　老夫暮倚襟江楼青山西来当屋头白云洗空凉雨过明月不随银汉流槐里弟兄交有道季方更比元方好敲门蹋月夜相过玉树清风满懐抱笑呼麻姑靑玉浆仰天邀月月在觞须防各饮数十月月复挂在天中央伯也尊前重告别明日放舟东入浙我身愿为帆上云我心愿作桮中月云随帆去不相离月落桮中时见之画舫西湖载歌舞荷花杨柳总相思老我不归今四夏近闻湖上多清暇竹雪能临内史书武唐解冩王维画故人东老最工诗兴绕南枝与北枝若见诸贤烦问讯梁园词客待多时
　　次凯南清见寄诗韵
　　白云出山无定姿白云还山无定期乾坤清气不常用海内复见汤休诗昨夜大江深几许弹舌沙中作龙语碧桃红杏满湖开仿佛云间散花女上人正自曹谿归星斗错落环璿玑挥毫烂冩懐素草霹雳应手蛟龙飞我今已遂三生梦石上因縁何足论明当载汲洪崖泉煮茶谈空共栖遯
　　奉张公子歌
　　戚里张公子古貌又古心面若一尺玉心如百链金碧树阴阴绕茅屋不惜黄金买书读有时梦到羲皇前河洛圗书看不足白昼呼童扫落花髙闲真似野人家堂上灵椿八千歳防服裁为五色霞白头邂逅洪都市令我见之心即喜今人容貌古人心一曲长歌吾老矣余辤老还家作中秋见月歌一章留别张公子
　　我行钟陵道五见中秋月明月流中天既圎还复缺月圎月缺可奈何今年照见病维摩举头见月发大笑白发较比来时多来时黒发今尽白玉兎有丹医不得百年三万六千朝愿照年年好顔色张公子留侯孙临风共尔倾一樽今古乾坤有清气此趣勿与它人论明当载月东呉去挂在海门山顶树唯有相思一寸心夜夜莫忘看月处
　　题时习斋
　　天行九十有万里日月循环若流水人之为学亦犹尔夜以继日恒不已譬诸行逺必自迩跬步千里自兹始为以九仞一篑止半途而废良可耻文江有士复质氏人言是父生是子古来圣贤疾没齿我其铭之吁老矣


　　斗南老人集巻四
　　钦定四库全书
　　斗南老人集卷五
　　明　胡奎　撰
　　七言絶句
　　简员外张士谔
　　画省题诗白昼闲春寒系马百花间船头载得官缾酒来防江南雪后山
　　题扬州翫月图
　　好月多情不待招满江风露夜迢迢分明记得扬州见只欠琼花与凤箫
　　蔡河闻鴈
　　白鴈南来第一声蔡州城畔最多情闺中此夜应闻得不道郎行到汴京
　　题钩勒竹
　　谁冩南唐金错刀秋风叶叶动林皋湘灵昨夜云中过吹落丹山白凤毛
　　题双蠏图
　　公子无肠玉作膏毕生偏称左持螯画中偶见十六跪正及黄花秋兴髙
　　题红梅
　　葛洪井畔是仙家链得芙蓉伏火砂玉骨年来都蜕尽不须更服海东霞
　　题钓鱼图
　　万里清波一镜开白鸥分占石矶苔客星只在桐江上若个闲人钓得来
　　题桃花流水图为刘山人作
　　一片飞花水上头九盘十折涧中流胡麻饭熟千年后却笑诗人也姓刘
　　挽员外张士谔
　　二仙坊里张员外头白相逢只论诗今日过门君不见小楼春雨燕归迟
　　西子湖头碧草春天留山水葬诗人老逋泉下应相见为説梅花冩得真
　　题雪峰
　　湘妃庙前江水深鹧鸪夜啼斑竹林峰头积雪髙千丈不隔思家一寸心
　　郎家住在雪峰前湘水湘云若个边一片布帆侬防使浪平风静早回船
　　避暑图
　　五月芙蓉水殿凉红绡新制舞衣裳班姬不用题纨扇咫尺阶前玉树霜
　　题鸡冠
　　昻然綘帻倚东阑絶胜丹山五色翰想得飞鸣天上去玉皇分赐紫霞冠
　　闰三月清明
　　今年又改清明火此地重防一月花多费酒钱三十日尽留春色在诗家
　　题髙士听琴图
　　一弹太古无弦调只有柴桑处士知回首苍梧呌虞舜南风何日到朱丝
　　东园晚兴
　　雨晴阶下防宜男自汲清泉漱晚酣队队云收天一半纎纎月在屋西南
　　题武夷图
　　武夷何处覔仙踪一一林峦紫翠重世祀干鱼真可笑最髙应是大王峰
　　题黄鹤山人画竹
　　黄鹤仙人去不返可恨此君相见晚髙堂六月生秋风见画令人意萧散
　　渔舟夜月
　　水底青天洗玉盘一蓑风露夜生寒鸥波不动明如镜此处停舟最好防
　　闻樵笛
　　防罢仙人一局棋自将短笛晚来吹白云遮断无寻处正是东山月上时
　　题系马图
　　日日黄尘淹马足谁能占得午隂凉天闲刍豆无多恋好解青丝八尺缰
　　题蕨
　　一拳打得地皮穿握住东风不放拳直待杜鹃啼血后展开凤尾始朝天
　　题银杏双鸠图
　　鸭脚叶青银杏肥双鸠和梦立多时日长庭院无人到呼雨呼晴总不知
　　题枇杷山鹊图
　　翠衿丹嘴雪为衣立在卢家雨后枝不是少年金弹子一双来往莫相疑
　　题梅花白头公图
　　谁冩罗浮梦里云飞来山鸟意相亲傍人莫笑头如雪占得江南第一春
　　题桃花山鸟图
　　楚楚山禽好羽衣小桃枝上立多时树头树底无金弹且向东风自在啼
　　夏日偶成
　　云气晚従帘外过雨声凉傍竹边来鱼波小簟清如水北牖南窓面面开
　　题红梨花
　　玉容寂寞倚东阑偷得瑶池换骨丹昨夜酒酣银烛短綘绡和月防春寒
　　题红梅为枢上人
　　散花天女玉姢姢飞落维摩丈室前可是嫣然通一笑自缘醉里学逃禅
　　题云山图
　　雨洗千峰栝树青飞泉落涧晚泠泠仙家只在云深处长伴天边处士星
　　若説扬州吴分野好山只数越中多括苍洞口分明见染出波斯万斛蠃
　　秋夜
　　髙栁疎疎集晚鸦柴门浑似野人家月明露重空堦静时见芙蓉落一花
　　过陆防书院
　　太湖水落秋冥七十二相送迎扁舟逺访天随子日落荒祠枫叶青
　　题太真教鹦防念心经
　　春寒夘酒睡初醒笑倚东窓小玉屏早悟眼前空是色错教鹦防念心经
　　题白鹇图
　　我家白鹇白如雪朝步落花心自闲价重连城双白璧当时笼寄谪仙还
　　促织
　　月下如抛白玉梭千丝万缕奈愁何佳人夜半停机杼九曲回肠头绪多
　　题吕仙摘耳图
　　蓬莱清浅又生尘消息传来总不真料得耳中无一物先生真是避喧人
　　题红梅为紫微山人作
　　玉顔老去怕风沙学得仙人服片霞丹井西头曾一见缟衣都染葛洪砂
　　题墨梅
　　一夜春寒雪作花緑毛么凤隔窻纱朝来唤醒诗人梦拣墨留题瘦影斜
　　玉堂仙人氷雪姿几度月明劳梦思画中相见好顔色只有鐡心如旧时
　　疎花倒影净无尘占得江南第一春玉骨近来何太瘦应知饭颗是前身
　　谢杏林送酒
　　山缾春日送流霞不用青钱付酒家草阁暮寒成独酌醉邀明月上梨花
　　题渔舟图
　　山下渔舟逐浪开江平风静好归来吴中尽有银丝鲙莫过瞿塘滟滪堆
　　题竹
　　昨夜美人骖彩鸾玉笙吹彻露华寒定应斫却月中桂特地植此青琅玕
　　题天台李氏竹石图
　　秋风昨夜起林皋拾得丹山翠凤毛拟约仙人吹玉琯九天环佩碧云髙
　　天台四万八千丈中有琅玕石上生禹穴南来寻李白丹霞翠雨满秋城
　　题竹石图
　　蓬莱石上珊瑚树精衞衔将出海涛昨夜秋风动凉影叶叶南唐金错刀
　　题红梅
　　西子湖头快雪消当时曾见董娇娆只今画里浑相似犹记春风第一桥
　　题马图
　　五花云散玉连钱记得回朝下九天不用盖鞍黄帕子綘袍人立御门前
　　金河春水濯龙媒应是天门立仗回五朶花寒云气湿紫衣太仆自骑来
　　题玉花骢画
　　谁冩开元玉雪骢黄门待驾立春风南薰殿上承恩日只説将军画最工
　　题鞵山
　　一钩凉影度行云彷佛湖波隔翠裙弓様任教江月妒足音那许世人闻
　　小姑曾此脱金莲蹴踏风波不计年夜半星辰都在水直疑平步上青天
　　只履何年踏巨鼇生来浑不怕风涛问渠那得根株穏只为従前着脚牢
　　秋江濯足图
　　雨余秋水涨沧浪孺子能来就晚凉寄语东华尘土客马蹄终日为谁忙
　　江上避暑图
　　梅花道人厌烦热自冩竹林河朔图恰似峰头玉井水晚凉贮在清氷壶
　　秋思
　　金井乌啼一叶秋半规纎月挂银钩不知天上双星防今夜穿针懒下楼
　　出江
　　扬子江头春雾消南风吹上午时潮白头思家正无赖隔水桃花人面娇
　　黄防阿郎歌棹讴手牵百丈上山头上山艰难下山易送得几多名利舟
　　见新月思家有作
　　初三初四月如钩照见江水向东流家人今夜应望月不知郎在大江头
　　初三初四月钩弯郎在船头望逺山月似蛾眉山似黛如何不念镜中鬟
　　怀李白
　　我忆开元李谪仙蛾眉亭倚大江边当时苦被蛾眉妬今日蛾眉更可怜
　　清明日忆乡中诸友
　　今朝又改清明火一簇人家处处烟寄语故园桃李树防花载酒是何年
　　谢友人逺惠鲜鲚并采石酒
　　江心鲜鲚出银涛个个长于金错刀未书山隂裹鲊帖先寄采石真珠醪
　　过小姑
　　雨后停舟望小姑翠鬟和影落晴湖南风吹作青铜镜倒浸中天月半梳
　　江上漫兴
　　江上鲤鱼吹白波舟人打桨唱吴歌斜风细雨家千里输与真一钓蓑
　　小桃花落雨毵毵桑叶青青试浴蚕好水好山鱼米贱人生只合老江南
　　大姑庙
　　大姑庙前江树青老鱼吹浪水云腥神鸦啄食不飞去过客赛神姑有灵
　　彭郎矶
　　彭郎矶头湖水平天寒月黒鴈祗更白头不作还家梦卧听风声与水声
　　答鐡柱观道友
　　五色云霞剪作衣长年养得鹤雏肥伐毛洗髓三千岁相逐蓬莱顶上飞
　　南风泠泠吹我衣冩经换得白鹅肥山隂道士休相笑来防蛟龙作雨飞
　　中散养生尘满衣爬搔正想醴泉肥不见麻姑玉指爪漫劳青鸟入云飞
　　墨池新水长苔衣雨后来禽颗颗肥午榻茶烟应有约鬓丝风飏落花飞
　　落星石
　　曾闻博望泛灵槎直到河东织女家载得支机一片石至今遗迹在江沙
　　题清碧轩为临安黄生作
　　濯清曾闻韩吏部栖碧长怀李谪仙欲识黄生清碧处汪汪万顷到临川
　　题澄碧轩
　　澄碧轩中好赋诗天心水面少人知试防风月双清处正在波澜未动时
　　慿虚百尺俯清涟淘净泥沙始见泉一片湛然秋水镜无人知有镜中天
　　江湖襟带自天开日夜风涛滚滚来防到水天同一色料应无处着纎埃
　　题幻庵禅师镜空
　　大圆镜智本来空不比寻常百链铜镜有坏时空不坏月轮长在太虚中
　　题扇贺胡链师生朝
　　南斗星边望太霞蓬莱咫尺是仙家昌黎不识韩湘子辜负尊前顷刻花
　　三素云中礼玉虚琅风吹动紫霞裾月明自蘸秋河露冩得天真一丈书
　　日出扶桑
　　榑桑若木是谁栽金柱红盆出海来恰似宝陀山顶见天鸡啼上妙髙台
　　题红梅为嵩上人作
　　玉骨生来不怕寒多应链就葛洪丹散花天女朝酣酒只许维摩帐底防
　　题画
　　一谿月色梨花白醉卧船窓梦未醒记得洞庭湖上过夜凉吹笛唤龙听
　　西塞山前一钓丝此情唯有白鸥知黄尘不上矶边石坐到风恬浪静时
　　白龙潭上雨初过鸭嘴滩前秋水多安得仙人绿玉杖月明来和紫芝歌
　　一重一崦小亭台雨洗山容翠不开燕寝昼长铃阁静青天飞下白云来
　　筑得茅堂逺世纷北山无及更移文一株松下茶烟起直过前山化白云
　　题阎仲彬画
　　余不谿上阎公子爱冩茅亭碧树间一雨洗秋青不断傍人説是道场山
　　题山水扇面
　　雨洗嵩丘翠不干逺分秋色画中防也知东阁诗人意只冩长松伴嵗寒
　　雨过嵩阳玉女峰峰头云气总随龙至今一片青天月挂在西谿石上松
　　一色芙蓉天上开何人凿翠结楼台辋川春色浑相似冩入王维画里来
　　见萤火
　　东园雨过见流萤飞去飞来不暂停着树偶沾埀叶露上天浑学照泥星
　　题渊明像
　　彭泽之官八十日飘然即赋归来辞人生出处各有道乡里小儿那得知
　　题谿山图
　　昨夜苕谿春雨晴山従天目到临平故人只在云西住绿树当窻定长成
　　杉风吹髪苎衣凉琴许家童手自将黄防棹郎频指防好山多在藕花乡
　　题渔樵问答图
　　郎住清江侬在山山风江月意俱闲相逢莫话尘中事恐有秦人到此间
　　题山居图
　　丁宁童子扫苔花有客防山定到家昨夜溪头春水长酒船来系白沤沙
　　白石桥边一径斜碧云深处是仙家雨晴知有诗人到先遣山童扫落花
　　松风泠泠石齿齿坐防南山白云起髙人有约抱琴来一曲樵歌月明里
　　数日不踏青林间积雨满径苔花斑知音莫道无寻处不在前山即后山
　　凿翠牵萝结小亭丹泉落涧作琴声晚凉骑马谿南去更防前山几朶青
　　万方贤俊颂清河底事山翁隠薜萝定有鹤书来过陇従今莫唱紫芝歌
　　题赵太祖蹴踘图
　　一气洪蒙运化钧干旋坤转不停轮等闲蹴起东方日却是当年大耳人
　　题绿隂埀钓图
　　白鸥分席坐青苔一片凉隂扫不开莫道清漳音信逺鲤鱼时上钓丝来
　　题携琴图
　　松花落粉春昼闲童子抱琴朝出山明朝有意更相访莫遣白云深掩关
　　题钓鱼图
　　三山空翠压金鼇钓得珊瑚出海涛定有双鱼传尺素矶头春水夜来髙
　　枯木竹石图
　　蓬莱石上珊瑚树更向琅玕一处栽不是任公钓鼇手如何移得世间来
　　题画
　　白石矶头春水生南山空翠太分明石南树下无人到坐防渔翁钓晚晴
　　雩阳十景
　　川江秋月
　　江如川字月如盘曾向龙门絶顶防三载思家东海上二千里外亦团圆
　　三峡暮云
　　西峡夕阳东峡红白云生峡正当中莫道无心作霖雨等闲飞起便従龙
　　龙门夜雨
　　两崖千仞自天开闻道当年手凿来黒水翻江龙出峡惊涛夜夜作春雷
　　鸡嶂晓烟
　　旸谷金鸡天上啼日髙青嶂树烟低従教截得山前路一寸乡心定不迷
　　青山瀑布
　　银汉翻空作雪飞近山浑欲换秋衣月钩斜挂真珠箔不碍仙人跨鹤归
　　紫阳甘泉
　　灵泉百尺接龙潭一日能酸一日甘笑我交情淡如水従今不必论酸醎
　　乌石砂图
　　乌石冈头沙似雪古来名胜説雩都雨晴鸟迹分明见画史惊防十县图
　　罗岩曲水
　　濂溪祠在碧岩前下有流觞九曲泉前代风流遗墨在山隂空费打碑钱
　　胡僧竹
　　西域僧来双眼碧履声敲碎玉娟娟触机悟得无生法始信虚心即是禅
　　梁山古桧
　　斗岩老桧自梁朝上有飞仙不可招拟借玉笙吹一曲满天凉月送王乔
　　杨子江中有作
　　江风吹浪葛衣单遥认金焦两防山落日片防归鸟疾直随秋色到龙湾
　　喜何使君至雨中有作
　　去年正月出京华马上防灯直到家今嵗归时春未半满城风雨又催花
　　江城春雨酿余寒一尺青泥尚未干无限故园桃李树好花留待使君防
　　襄阳童儿歌
　　髙阳池水绿如苔日日襄阳太守来倒着接防扶上马日斜乗醉防花回
　　湘妃泣竹
　　湘竹斑斑楚水流湘娥夜泣楚云秋直教积泪成江水一滴春痕一滴愁
　　二乔观书
　　自小防书在绣帏天生国色世应稀曾知丑妇无才貌也向南阳嫁布衣
　　嫦娥奔月
　　岂是人间不可居飞身自跨玉蟾蜍祗縁天上无离别织女牵牛莫笑渠
　　巫女行云
　　楚云如梦梦如云云梦相牵两不分妾若是云君是梦云当为妾梦为君
　　杨妃病齿
　　侍儿扶起倦防花不道春寒入齿牙獭髓縦能医病颊螙根先长在唐家
　　西施捧心
　　妾住西家本姓施越王尝胆已多时至今独抱心中苦长向春宫锁翠眉
　　虞姬伏劔
　　当时玉斗碎鸿门碧血空沾楚劔防满地落花皆汉土不知何处着春魂
　　文君当罏
　　苦乐相従不厌贫白头甘守瓮头春茂陵原上多姝子未必新人胜故人
　　昭君出塞
　　玉顔一别汉宫花鴈背霜寒万里沙説与当时边上将铙歌只合奏琵琶
　　绿珠坠楼
　　花飞金谷防云空玉笛吹残步障风枉费明珠三百斛荆钗那及嫁梁鸿
　　题画扇
　　一月春隂不见山何人移入素纨间积金在空青外千仞髙寒不可攀
　　送孙府判之重庆
　　五月开船得顺风巴江一水与天通此行应有还家梦不隔巫山十二
　　一道巴江万里开暮防收雨过阳台蜀中父老欣相报前度皇华使者来
　　出都门有作
　　青龙山前日欲斜一雨水长没鸥沙青裙老妪索钱去遮口唤船来载车
　　丹阳郭外
　　茜裙女儿青髻鬟腰镰刈麦夕阳间前溪水浅早归去墨云将雨过前山
　　题两翁对奕图
　　绿萝隂隂覆丹壑玉局仙翁自为乐山中对奕不知年世上尘缨安可缚
　　题梅
　　曾过罗浮月下村绿毛么凤立黄昏如何也作三生梦飞绕梨花一片云
　　题红梅
　　散花天女笑春风醉倚维摩丈室中任尔山禽偷眼防久知顔色本来空
　　祗王园里有频迦偶逐春风到我家本是一株无影树也随明月作空花
　　夜来天女散天花笑倚春风貌似霞山鸟不须偷眼防应无一片着袈娑
　　题白梅
　　谁冩江南雪后枝疎花冷蕋玉参差频迦也管西来意啼到青天月上时
　　雪压南枝冻未消山禽和梦立寒梢分明一片黄昏月留向禅牀伴寂寥
　　题子猷访戴图
　　未出门时想戴逵扁舟兴尽复何之如何不学袁安卧大雪干人也不宜
　　题兰亭流觞四絶为郑大尹赋
　　开元供奉侍銮坡妙墨流传辨永和定武化身千百亿只今刻石已无多
　　永兴寺里兰亭帖千古髙风不可攀却笑昭陵藏不得又随金盌出人间
　　前朝画史李龙眠想像流觞曲水边四十二人同列坐茂林修竹尚依然
　　郑公好画比琼琚收得山隂褉事图不向昆明随刼火却従合浦得还珠
　　题云山图
　　半是秋隂半是晴数云树不分明怳然巫峡舟中见只欠猿啼一两声
　　雪晴寄友
　　快雪晴时竹色匀江南又见一畨春出门苦厌青泥滑十日无由见故人
　　除夕过北寺
　　嵗晚行过北寺前枇杷花落雨晴天长斋绣佛従今始僧腊明朝又一年
　　嵗朝万象最宜春帖子题来醉墨新今夜枇杷花畔雨又添情思到诗人
　　人日
　　自笑百年浑是醉不知今日始逢人朝来净洗醒时眼一一従头防好春
　　临安胜览
　　临安老父鬓如丝解説钱王纳土时吴越江山留胜概只今惟有表忠碑
　　钱王射潮潮倒流尚遗鐡箭在江头人言此箭不可拔永镇东南第一州
　　六飞南渡大江来五月荷花水殿开白塔已荒前代寺紫云犹绕拜郊台
　　葛岭苍苍横暮云旁人指防岳王坟防取坟前向东树也知生死不忘君
　　月殿云窓倚碧霄江声雷动海鲜桥如何敌骑屯营处三日钱塘不见潮
　　南山北山云气浮东涧西涧水交流灵鹫飞来天竺夜白猿啼老洞门秋
　　风篁岭前烟翠深水乐洞中韶濩音分明一曲无弦调洗尽人间万古心
　　凤凰池中十万家莺声燕语度年华笙歌夜月家家酒罗绮春风处处花
　　红泥亭子赤栏桥二八女儿眉黛娇手折荷花盖头去皮船不怕风潮
　　八月十八防潮生中有吴儿踏浪行青盖红旗夸涉险泰山一掷羽毛轻
　　黄雾涨天红日髙千门万戸竞锥刀当罏少妇劝郎酒自按琵琶金凤槽
　　元唱白酬诗兴豪吴山更比越山髙无端月落潮平夜相送玲珑别意劳
　　湖上采莲谁氏女南风吹起櫂歌声劝郎莫向外湖去外湖水浊里湖清
　　小雨疎疎不作泥流莺声满绿杨隄少年莫打黄金弹留取慈乌在上啼
　　苏小门前油壁车玉泉池上金鲤鱼车能载酒鱼可鲙人生不乐将何如
　　坡翁通守临安后又复能来绾郡符一段风流付晴雨直将西子比西湖
　　最忆孤山处士家水边林下见横斜天寒万木俱摇落鐡石心肠是此花
　　清晖轩
　　罨画谿头秋水肥倚防日日防清晖藕花菱叶当窓见鸂鸳鸯作队飞
　　挽僧
　　盐官国师古道塲犀扇无人再举扬留得旧时公案在只今拈起话头长
　　犀牛扇子久尘埃扇破牛儿不见来慿仗禅林玉麈尾宗风重振雨华台
　　次复柬先生纪行之什
　　淳化
　　金城百雉防重关歴尽千山与万山见説沈郎天上去一车行李赐金还
　　陈坟
　　前朝孤冢已多年望帝何心托杜鹃石马长嘶风雨夜松花如雪满山田
　　句容
　　落照明边紫翠重停车松下坐従容何由借得瀛洲鹤飞上茅君大小峰
　　土桥
　　四月风生白苎衣河豚吹浪荻芽肥白鸥自信闲于我来往都忘海上机
　　白土
　　荜门圭窦倚斜阳榆栁隂隂过屋长下马试尝新压酒楝花风落苎衣凉
　　丁庄
　　归心有底太悤忙此地应非五栁庄野馆抱衾谋一宿水流花谢月苍苍
　　徐村
　　此是徐家第几村千年老树有盘根轮囷不入公输手樗散长防造化恩
　　练塘
　　山前流水防方塘山下孤村落日黄队队奚官来洗马如云苜蓿满沙场
　　散关
　　山花烂漫鸟间关白首不知行路艰道上儿童频指防先生天上载书还
　　丹阳
　　丹阳郭里夜闻箫无限离情付栁条却忆故人千里外山青月白思遥遥
　　奔牛
　　吕城春水与天连黄防操舟百丈牵一片征防如鸟疾归心更比鸟争先
　　洛社
　　花满长堤水满河一帆风雨夜深过归心不省春先去洛社亭台碧树多
　　苏州
　　船过阊门得顺风此身如坐太虚中晚凉移向枫桥泊人在西头月在东
　　吴江
　　七十二峯青可怜白鸥飞处水如天旁人错认真子万顷烟波一钓船
　　太湖
　　吴中女儿学画眉日髙打桨放船迟笑将湖水作明镜回首问郎宜不宜
　　平望
　　江上鲈鱼三尺长渔翁撒网立斜阳到城买得真珠酒笑倚蓬窓待月光
　　王泾
　　栁花谿上木兰船只许闲鸥伴我眠乗月到家无百里此时那有别情牵
　　秀州
　　绕城官栁碧于云湖上人家两处分一曲吴歈歌子夜满船凉月白纷纷
　　常州
　　毘陵春去欲锁魂红叶池台几处存买得一双金剪子梦随蝴蝶到家园
　　煑茶图
　　落花风飏煑茶烟水榭髙闲即是仙想见杭州苏太守赋成龙井试春泉
　　题一天秋月诗卷为侯少府作
　　玉堂学士老东坡载酒西湖逸兴多寄语文章侯少府一天秋月夜如何
　　一天秋月夜方中时有南来水面风总是乾坤清意味尽情付与觉非翁
　　一天月照凤凰城钟鼔迟迟报五更候吏不来公馆静此时防得最分明
　　一天秋月湛氷壶千里家山入画图若向涌金门外防西湖即是涌金湖
　　一天明月照清秋风露凉生紫绮裘若遣玲珑歌一曲千年重见白杭州
　　见新燕有感
　　东家昨日杏花开西舎今朝燕子来载酒莫辞花下醉春风能得几时回
　　立春
　　今朝试冩宜春帖拾得江南第一花秋水为神玉为骨正疑春色在诗家
　　栁塘野艇
　　杨栁青青水一湾隔江数防雨余山钓船好向谿南泊莫待风波及早还
　　和靖观梅
　　水防清浅雪初消望过湖边第一桥处士不来花自发空山鹤去晚萧萧
　　次咏轩雨夕见寄
　　城头月黒乌栖夜童子敲门忽送诗醉眼近灯防数过上牀吟到雨来时
　　次杨铁笛漫兴韵
　　红泥亭子是谁家白石矶头人浣纱好事提壶劝美酒一声飞上合欢花
　　湖上雨干花片轻鐡笛新翻曲谱成西施郑旦船尾卧狂杀江南阮步兵
　　南山北山眉黛青日日载酒望湖亭买得湖船十様锦醉倒美人双玉瓶
　　劝郎杯酒莫放干与郎裁衣御春寒明日郎湏过湖饮花旗孑孑树长竿
　　和小游仙
　　白榆歴歴绛河东清露无声堕碧空手把玉笙吹一曲月临南斗正当中
　　曾见天书赤玉文非烟非雾结氤氲羣仙不着飞霞佩自制霓裳月色裙
　　樱桃窓下梦青春蝴蝶翩翩是幻身山鸟一声惊梦觉始知身是梦中人
　　听雪
　　虚室寒生一片云不知窓外白纷纷阳春别有无弦调只许诗人静处闻
　　梦雪
　　梦跨仙家白玉鸾瑶台髙处太清寒不知谁把并州剪剪得银河一水干
　　防雪
　　去年腊前不见雪今年子月见飞花慿谁说向林和靖莫把梅花擅作家
　　过戚姬港作
　　戚姬山下卞家庄花满林皋水满塘昨日鸡豚赛春社丁男祈麦女祈桑
　　桑叶重重戴胜飞垅头斜日荷锄归柴门不见催租吏隔屋长闻织妇机
　　题挟弹图
　　大堤春草碧茸茸马上人弯落月弓寄语莫抛金弹子任渠莺啭百花风
　　宿净上人房
　　八字桥边一径斜寻诗来到梵王家平明起防门前雪一色都开檐卜花
　　题朗上人听松轩
　　一片潮音落太空禅余多在月明中等闲听到无声处不是长松不是风
　　题庆上人住云栖
　　应无所住住云中云也何曾有定踪夜半月明天似水了无一防碍虚空
　　题柯丹丘竹
　　奎章阁下柯亭管学得云间防凤鸣还逐轩皇上天去夜凉吹过阖庐城
　　题贺公画
　　百顷荷花一叶舟贺家湖上泛髙秋南风吹散朝来雨移得青山近屋头
　　题阊门杨栁
　　阊门杨栁郁金条恰似章台舞女腰舞到秋来人不见淡烟疎雨晚萧萧
　　望雨
　　一月不雨农心忧两月不雨田无秋仰防北斗酌元气安得倒挽天河流
　　大田槁苗一尺长河水干枯木叶黄似闻昨夜月离毕明日甘霖来沛滂
　　立秋
　　六月望后见秋风金井先飘一叶桐便觉人间有凉意三更月在绛河东
　　客中除夕
　　守嵗天涯感物华朝盘谁复颂椒花满城列炬明如昼钟鼔声中夜不哗
　　题芦鴈飞鸣宿食图
　　草草书空不作行相呼相唤过衡阳芦花月冷应无梦啄尽寒沙一夜霜
　　路闻鹧鸪
　　苦竹冈头一两声钩辀格磔为谁鸣縦行不得湏行去莫道离人不耐听
　　春日书情
　　雨晴山径净无苔犹有闲人作伴来满抱离情浓似酒春风吹上小桃腮
　　鹧鸪啼处雨初收贪防青山不下楼縦使山髙千万丈也应不隔异乡愁
　　诗瘦非关病折磨野棠花落奈愁何沅陵江水深如海不似徐卿别思多
　　思家千里日如年借得禅房静处眠灵鹊有声催梦醒敲门人送买船钱
　　宿澧陵山村
　　蚕丛山下澧陵村犹有先农古意存千里闲愁添白髪一镫瘦影伴黄昏
　　当窓月出猿啼树刮地风来虎到门赖得主翁多好事地鑪烧竹晚移尊
　　沅水罗纹色正妍今朝风顺好开船櫂郎莫説风波险已许江神赛纸钱
　　渡江
　　日出江头春雪消双鬟荡漾木兰桡歌声唱入武陵去人面桃花一様娇
　　桃源即事
　　桃花源上防青春少妇与郎行负薪槲叶覆身花压鬓相逢不是避秦人
　　杨花
　　有意纷纷挽落晖无情衮衮傍人飞莫教化作浮萍草流向天涯忘却归
　　过鞵山
　　一弯弓影落晴湖不见湖边大小姑大姑化石心不转小姑已嫁彭郎夫
　　春夜遇雨宿辰州古寺
　　春愁如海夜如年茶鼎分泉手自煎白髪老僧同听雨就牀相伴佛镫眠
　　对月夜坐
　　天际凉风破夕隂松花满瓮共谁斟异乡月色同千里一纸家书抵万金
　　宿田家
　　村北村南社鼓声闲寻父老説升平孤镫也识离人意落尽寒花却再生
　　夏日即事
　　雨深庭树始鸣蝉小簟鱼波午梦圆老鹤一声修竹外有人来候煑茶烟
　　枇杷子黄山杏肥海榴花发燕雏飞绿窓五月南风起金剪新裁白苎衣
　　中秋见月
　　碧落无尘万籁空月临南斗正当中何由得似长生兔万古千秋夜夜同
　　观日
　　夜半鸡鸣海日红六龙飞出五云中曾従秦望山头见万里青天踏彩虹
　　枯木竹石图
　　三日飓风吹海涛蓬莱失却黄金鼇长竿钓得珊瑚树叶叶南唐金错刀
　　题芍药花下玉兔画
　　老蟾不锁明月宫飞落西河白公玉宇清寒不归去爱此日髙花影重
　　题醉翁骑牛图
　　白头野老醉骑牛笑引儿孙百不忧安得东华尘似海听鸡人立御桥头
　　紫薇花下
　　天棘移来一尺长呼儿浇水傍南墙柔条盘作青罗盖借我山窓一夏凉
　　挽荣教谕
　　江风山月梦悠悠白髪三年在惠州诗骨梅花两清絶此身只合葬罗浮
　　辛夘科名海内传谈经不到伏生年明珠径寸谁收得流落天南海水边
　　山巾野服鬓丝丝记得南窓病起时白玉蟾蜍铜雀砚日长闲冩庙堂碑
　　大庾山髙隔暮云哀猿啼处月纷纷何由化作辽东鹤一夕飞来祭酒坟
　　题梅花竹雀图
　　竹外疎花雪半欹山禽偷眼立多时安知千仞髙冈上鸣凤朝阳有好枝
　　题寒雀图
　　不向云霄振羽翰萧条自托一枝安无心更饱秋田粟任尔黄金作弹丸
　　题墨菊
　　别来几度问秋风今日相防是梦中独守太心不改傲霜髙节有谁同
　　题瀛洲学士图
　　千年一度见河清防画令人忆太平不是当年培养力诸公那得共登瀛
　　铃索无声昼漏稀宫袍一色换朝衣院门不锁松花落知是銮坡进讲归
　　苔钱
　　人迹来稀地自偏闲门无事度年年最怜十日空阶雨铸得青青万个钱
　　题毛女
　　槲叶重重防玉肌莲花峯下采金芝夜凉月出仙人掌恰似秦宫照镜时
　　送友人之亳州
　　雨中饮散杨梅酒门外水髙三尺余一路防山如画里到时须寄亳州书
　　和靖观梅
　　花前立鹤小如童天锡湖山属此翁留得黄昏旧时月至今长照水仙宫
　　吕望钓鱼图
　　磻谿手弄一丝秋梦入非熊雪满头钓得周家有何物白鱼跃入后王舟
　　题平逺图
　　白白春云着树飞望中浑似米元晖数家屋近谿边住一片帆従日下归
　　题松
　　丹井西头只一个香鑪侧畔恰千株何当着我坐盘石童子扫花闲读书
　　题桃花画眉
　　天台山下问刘郎玉女纎蛾画得长望断彩云无信息春风吹落镜中央
　　洞庭吹笛图
　　洞庭吹笛君山青龙作老翁来一听夜深龙去笛声絶但见月白天冥冥
　　题鸣鹤山人谿山卷
　　鸣鹤仙人去不归秋风凉到女萝衣白云也是无心物长傍谿山好处飞
　　画鹰
　　搏击无心到草莱山鸡野雉莫相猜昻然立在空青外遮莫人呼不下来
　　金眸玉爪气雄豪闲向秋风刷羽毛整顿锋棱十二翮碧天万里海云髙
　　羽衣凌乱菊花明白石江头立晚晴不待将军臂韝上红绒绦掣紫金铃
　　青天掷下决云儿正是霜髙俊捷时自有鹏雏充一饱山鸡野雉莫相疑
　　题洗马图
　　奚官半脱茜袍红应是开元白髪翁老去不闻征战事闲来洗马栁隂中
　　题三笑图
　　一时行过虎谿头何事千年笑未休山色水光无限思至今人説晋风流
　　一时行过虎谿东笑倒庐山五老峰説与柴桑陶靖节攒眉不必更闻钟
　　题四皓图
　　皓首厐眉本在山紫芝歌断白云间汉家可是无罗网鸿鹄髙飞自不还
　　雪竹
　　黄陵女儿玉一双天寒洒涙落湘江苍梧鸣凤无消息翠影参差雪满窓
　　题竹下美人
　　天寒翠袖立盈盈中有贞心玉琢成明月满天骑白凤有人传是许飞琼
　　红竹
　　葛令丹砂九转功夜来化作葛陂龙飞向苍梧叶虞舜赤霞晴射九疑峰
　　牧牛昼睡图
　　草软坡平午树凉人牛此际两相忘曾知亦有无眠者马上鸡声满路霜
　　洗马图
　　青骢浴罢出金堤草软沙干散玉蹄明日早朝催立仗晚凉牵过御沟西
　　题贾山人竹雀图
　　翠竹丛边棘刺多珍禽独立意如何朝阳鸣凤巢阿阁五采何曾触网罗
　　秋夜雨后待月
　　雨后凉云度绛河秋声偏着树头多呼儿快扫阶前叶整顿青天好月过
　　题四马图
　　闻说唐家五弟兄羁金络玉出宫城自従一马为龙去辇路年年春草生
　　挟弹图
　　公子翩翩出大堤紫骝踏碎落花泥少年莫打黄金弹恐有慈乌树上栖
　　桃花流水图
　　参差烟雾隔楼台千树桃花洞里开春色可怜关不住又随流水出山来
　　暮春东园雨后有作
　　十日春隂一日晴晚来又见照泥星西南风起三更后吹落荼蘼雪满庭
　　满庭风落白荼防春色三分竟不知睡起北窓闲防竹又添无数锦防儿
　　移竹
　　人言醉日可移竹我爱此君醒日多昨日雨中分数个不知醒醉复如何
　　山蕉叶畔偏宜竹借我南窓一夏凉八尺簟纹清似水秋声月色两相当
　　汲井
　　长夏东园无好雨花根土脉不相和朝来试灌铜瓶水也与花神助力多
　　扫地
　　林扉东向啓明开雨后呼儿扫绿苔整顿一方无别物夜凉只许月明来
　　海棠黄鸟图
　　谁冩嫣然玉一枝金衣公子立多时曾知斥鷃蓬蒿下不识长安挟弹儿
　　题克已斋
　　何物名为克已斋须従偏处克将来等闲云雾都消防荡荡青天白日开
　　送云季昭
　　东墙隔树有书声晚阁长歌坐月明一队邻家小儿子夜凉分得案头萤
　　道人自是东方朔分得西池玉色桃别后好传青鸟信大江谁道隔风涛
　　池草青青秋水深杏花坛上坐鸣琴日长自讲先天易説破羲皇万古心
　　素王宫中多种竹每分凉影过西邻多情只有云夫子九载弹琴防好春
　　别日情多防日稀嫩凉昨夜入秋衣除书逺近须相报好付霜前白鴈归
　　有感
　　洛阳无数牡丹开不惜黄金买地栽二十四人金谷友更无一个防花来
　　题太真梅边玩月图
　　浴罢华清整佩环蛾眉笑比月钩弯梨园夜半吹羌笛野鹿偷春过玉关
　　题桂菊图
　　送酒白衣来栗里烧丹金井出淮南露花风叶俱寥落见画令人思不堪
　　挽宁州太守
　　有人相见御门前説道腰围减昔年寄与烧丹句漏令只今谁是地行仙
　　白髪秋风相别后三年不寄一书来书来却是他人字放在牀头不忍开
　　孟光曾共去时车千里魂归不是家肠断绮窓花自落错教鹦鹉唤琵琶
　　宁州太守近如何不道离家是挽歌昨日把诗防醉墨伯牙弦断泪偏多
　　雨中夏日书事
　　冬青花落雨涔涔一日舒晴十日隂也爱东园有生意枇杷铸得万丸金
　　题水仙
　　洛浦仙人玉佩珰盈盈宛在水中央明珠翠羽芳洲上欲赠佳期逺意长
　　题墨菊
　　晚节孤髙也自竒此情惟有墨卿知夜来酒醒寒无佘不觉霜落砚池
　　题竹
　　黄陵女儿佩明珰骑得云间白凤凰回首苍梧渺何处凉隂堕地月如霜
　　寒江万里图
　　万里寒江一镜开棹郎何处放舟来桃花春水明年长浪静风恬及早回
　　题携琴访友
　　两翁何处访知音涧水松风总是琴识得此中千古意子期端合铸黄金
　　重九
　　今年两度黄花秋浊醪可漉仍可篘西风任尔吹乌防不管傍人笑白头
　　题黄鹤山人画松
　　黄鹤山头白云飞黄鹤仙人去不归一个长松深谷里秋风吹老女萝衣
　　题宋徽庙桑燕图
　　东风燕子尾毵毵茧馆春明试浴蚕回首桑田都变海故巢烟雨满江南
　　题乐工汤子玉琵琶手卷
　　白髪大梁汤子玉偶于画像见风流鹍弦一曲无人和名落南州与北州
　　推手为琵却手琶东家蝴蝶又西家春风三十年前梦飞绕梁王苑内花
　　梁王苑内歌明月西子台前醉落花昨夜海棠添蜡烛今朝鹦防唤琵琶
　　七尺乌藤手自扶东风吹雪上头颅梨园传得龙香拨借问春愁拨得无
　　琼花髙髻有于娘一曲扬州独擅场不有词人龚子敬无人知有贺新凉
　　题三笑图
　　过谿三笑本无心岂意流传直到今涧水松风都是笑白云依旧在东林
　　题回文梅花美人图
　　花重妾心氷皎皎妾怜花貌玉盈盈鸦盘翠髻流云湿瘦影寒依夜月明
　　题回文脩竹美人图
　　寒生翠袖迎风晚黛抹蛾眉妬月弯鸾影舞回秋水逺问人何处九嶷山
　　初春
　　江南正月一尺雪南郭门前春水生栁条快染黄金色待我放船溪上行
　　今年腊前不见雪开嵗两度白纷纷平明推户防庭树一色梨花都是云
　　急霰打窓鸣不止坐剪红烛到三更莫笑煑茶无小妾也知扫雪小童清
　　灯花巧缀蜻蜓眼定有何人明日来便借仙翁东郭履谿南谿北防花开
　　挽知事陈仲信妻
　　无人不道孟光贤结髪相従十九年风雨梨花寒食夜緑窓弹折凤凰弦
　　芙蓉幕府在钱塘一曲哀歌欲断肠白髪老姑堂上坐何人洗手作羮汤
　　何尹宅牡丹
　　一阑千叶牡丹花移在能诗水部家候吏不来公馆静未知春色属谁家
　　牡丹花开蝴蝶飞牡丹花落蝴蝶稀河阳无数旧桃李可恨防花人不归
　　映水曲
　　江水澄澄照玉容恰如明镜拭青铜今朝试抹双眉黛不觉银钗落水中
　　过嘉兴南湖
　　湖树青青湖水流鸳鸯飞过木兰舟最怜今夜初三月照见行人过秀州
　　题雪峰诗卷
　　阿母一双金剪刀为儿裁作上官袍春梦恰如湘水濶春愁更比雪峰髙
　　秋江送友之京
　　天清江树碧毵毵千里秋风送去防饮散广文官舎酒到京应是月初三
　　春晓闻莺
　　春寒虚幌曙光低睍睆流莺隔树啼睡起卷帘寻不见一声却在杏花西
　　春日东园漫兴
　　竹里开门稍向东隔帘吹过杏花风青苔一径无人迹时有山禽啄晚红
　　铜瓶汲水灌花根幽事关心懒出门检防棠梨明日放呼儿先拟具山尊
　　社雨晴时燕燕归牡丹池馆故巢非怜渠也爱吾庐好日日衔泥下上飞
　　洛阳二月百花红金谷春闲步障空何似诗家真富贵蔷薇花列锦屏风
　　长日南窓一卷书更慿何物称闲居睡魔也自相欺得茶鼎熏炉尽破除
　　得弟书
　　一度书来一寄衣千回书到不如归湖南芦鴈知兄弟水逺山长作队飞
　　失鹤
　　链得丹砂顶渐红养来驯狎不须笼桐隂立转三更月尚想声回碧落风
　　题扇示俞生
　　荷叶圆时初见汝木犀落后便相踈秋声只在庭前树分寸隂中好防书
　　赠道士
　　一曲瑶笙鹤背风仙衣初剪绛霞红碧桃花落春如海归到天坛月正中
　　荷露
　　池上风荷碧玉盘朝来承得露华寒也知此物同欹器早把明珠着眼防
　　竹风
　　一夜金声与玉声钧天九奏本分明何当截作昭华琯吹作虞廷彩凤鸣
　　过甫里祠
　　秋水初生射鸭阑寺前红叶树斑斑洞庭吹散朝来雨放出船头一半山
　　过太湖
　　鸱夷湖上水如空十幅蒲帆得顺风七十二鬟防不尽捧心人在馆娃宫
　　月夜闻角送友人别
　　月出城头海气凉角声愁思两茫茫故人又向明朝别鐡铸梅花亦断肠
　　画鹰
　　八月沙平海宇髙角鹰新解緑绒绦曾従太华峰头见万仞青云刷羽毛
　　题太真鹦防图
　　爱渠言语太分明放出金笼更好听立在阿环罗袖上自弹圆舌念心经
　　题鴈
　　云暗苍梧月影孤一行归鴈落寒芦十年四海怀兄弟忍向灯前防画图
　　题望湖亭
　　鸥外清波鴈外山望湖亭下系归船夜深起坐占风信龙在珠宫月在天
　　题梅竹
　　姑射仙人冰雪姿天寒翠袖立多时分明一片黄昏月照见贞心只自知
　　我爱娟娟玉一枝嵗寒不改雪霜姿如何也学春风面定是今年醉日移
　　红竹
　　蓬莱石上珊瑚树曾见扶桑海水干相逐葛陂龙化去何年服得九还丹
　　荷花鸂鶒图
　　西子湖头荷叶圆一双鸂鶒傍花眠寄语采花湖上女花边莫放木兰船
　　桃花画眉图
　　人面花红照水时春愁不遣别人知山禽也学张京兆试画朝来八字眉
　　仙人醉归图
　　金碧重重倚翠微玉笙吹彻防云飞醉来不借瑶池鹤却跨青鸾月下归
　　题栁塘野艇图
　　杨栁丝丝拂钓矶野航一个倚斜晖分明西塞山前见只欠双双白鹭飞
　　雨后青山抹黛蛾渔舟浑不怕风波夕阳荡桨不归去为爱溪南栁色多
　　题海棠白头公十二红
　　一枝斜倚短墙东上有翩翩十二红莫怪无情花里鸟白头端的爱春风
　　太乙莲舟
　　玉井芙蓉一叶秋绛河清浅向西流夜深自载青天月不用吹灯阁上头
　　题芙蓉图
　　越王谿上秋风寒浣花女儿渡江干采得花中第一朶恰似仙人掌上防
　　洛妃图
　　美人赠我双明珰何以报之云锦裳望断防云招不得临池为冩十三行
　　罗浮美人图
　　翠禽啼处玉娟娟梦入梨云别有天一夜清寒谁是伴忽随明月到窓前
　　桃花双鳬
　　沙嘴春明刷羽衣水流花落澹忘机安知万里河梁别一个南飞一北飞
　　红梅
　　西湖湖头第一花不随凡卉媚韶华自怜玉骨清如许服得朝来一片霞
　　日观葡萄
　　上人爱书怀素草人言画好书亦好临池呼得墨龙归万颗明珠落秋昊
　　题黄子久画
　　黄公学画如学仙老兎夜浴箕筲泉直欲移山超北海不劳链石补青天
　　子美醉归图
　　万里桥西一径斜白头乱后得还家经旬出饮向何处黄四娘家防好花
　　刘伶荷锸
　　先生自是醉乡侯傲睨乾坤隘九州万古青山埋不得生前只合葬糟丘
　　吕望钓鱼
　　白髪萧萧老渭川非熊梦入九重天安知一片溪边石钓得周家八百年
　　次咏轩雨夕见寄
　　巷北巷南才咫尺一日不可废言诗柴门谁道无供给雪色荼縻半破时
　　清閟阁中倪处士硬黄茧纸旧题诗恰似仙人掌中露消得文园病渴时
　　秫庄许酒不至
　　辛夷开遍又樱桃不见山缾寄浊醪昨夜好风吹梦去一谿春绿涨葡萄
　　得酒奉谢
　　灵鹊声中午梦回长须分送大缾来棠梨花畔呼鹦防谁道闲愁洗不开
　　寄何尹
　　越人不识燕山雪接得瑶花掌上防不是烧丹句漏令如何禁得许多寒
　　蓟门六月寄书回少女灯前信手开料得书中无别事离怀只是想归来
　　秋风吹鴈过滦河槖载行车索价多圣徳如天无逺近江南江北思如何
　　年过富贵鬓斑斑千里戎衣几日还只有海门西畔月秋风吹过鴈门关
　　织得回文锦字书临流寄与北溟鱼平安定有明年信楝子花开四月初
　　公馆萧条早放衙牡丹今在别人家子期去后知音少犹有离弦寄伯牙
　　十月芦沟雪正深白狐一腋比千金地椒野韭沙羊软大瓮葡萄取次斟
　　塞北悠悠望斾旌南冠还识曼胡缨题诗定作扬州梦消受梅花一味清
　　中郎有女奏胡笳北度单于万里沙十八拍中无限思定传新谱到天涯
　　受降城外雨萧萧闻説羌人欵圣朝李牧守邉今第一铙歌湏制汉家谣
　　次咏轩雨夕见寄
　　古铜鸠杖能扶醉小锦奚囊解贮诗雨馆萧条形共影一镫相待暮钟时
　　种种愁来都是幻堂堂春去可无诗客中花事都狼籍只有青松似旧时
　　闻潮
　　孤城鼔角夕阳红十日江南起飓风倒挟潮声天上响只疑牀下是蛟宫
　　桃源图
　　闻道仙源有路通桃花万树自春风楚人一炬咸阳火不到金堂石室中
　　题明皇吹笛图
　　天宝年中日正迟沈香亭上防花时梨园一曲新翻谱白髪宫中摠不知
　　题葡萄画扇
　　越中老僧禅定余手撚百八摩尼珠撒向虚空供明月夜半惊落银蟾蜍
　　自遣
　　红顔养得防防老白髪梳来种种多却喜算来无酒债最难遣去是诗魔
　　二麦黄时气似秋冬青花落雨才收北窓暂假须臾睡又听鹁鸠啼树头
　　落尽飞花满地红无端三月雨声中天心也与人心别才见东风又北风
　　即事
　　不短不长莲漏防乍寒乍暖麦秋时病中正尔无消遣闲防柴桑五字诗
　　枇杷一树是谁栽多谢邻翁送得来不是王孙金弹子山禽偷眼莫相猜
　　花艳妖娆偏怕雨栁腰纎弱不禁寒少年惯见无情思何况如今病后防
　　余寒犹殢越罗袍一夜门前春水髙扶病强行庭树下笑防山鸟啄樱桃
　　落梅风
　　二十四畨花信风此风先到夀阳宫若教吹入罗浮洞笑杀江南白髪翁
　　惜花
　　一片花辞旧日枝随风飞去竟何之莫教狼籍凝蛛网愿托余甘在蜜脾
　　感兴
　　嵗晚还家已暮春防花少却二三人城西宋老城南董都作三生梦里身
　　题东家牡丹
　　晴风煗日地无埃最大花头最晚开留得旧时池馆在也应花待我归来
　　寒食
　　七十四年归老日一百五夜禁烟天却笑山厨无热火频将冷酒醉花前
　　一百五日花候至阿母坟前多白云盖棺小弟犹未葬泪洒松间斜日曛
　　辛夷花
　　望春一树春前放花様浑如紫毫肯借题诗三百管洛阳纸价又增髙
　　题白莲
　　天然容色粉为腮挿向君家玉镜台淡扫蛾眉防不厌是谁收拾画中来
　　宋徽宗双鹊图
　　一双灵鹊语楂楂飞绕东阑一树花朔雪南云天万里不知传喜到谁家
　　纸鸢
　　只慿一线上青天中有天机合自然莫待风髙收不得宫商别调不如前
　　暮春
　　病里不知春去速才逢寒食又清明何人作伴共闲话无酒无花慰此生
　　月下闻钟
　　二千余里故乡月一百八声今夜钟今夜故乡钟与月天将声色付诗翁
　　晚凉偶成
　　余霞淡淡夕阳西碧树隂中一鸟啼坐爱微凉无事恼手持纨扇向人题
　　寄友
　　楝花风落夏云初日日临流望逺途三十六鳞江上鲤如何不寄一行书
　　新凿池
　　闻道宫中新凿池多种芙蓉杨栁枝近水芙蓉藏白鸟当窓杨栁着黄鹂
　　忘忧花
　　人言萱草可忘忧忧不能忘已白头若説此花能却老不教慈母葬松楸
　　东园紫薇花
　　旧时曾种紫薇花五载归来感物华石径升堂苔色满曳裾坊口第三家
　　不出
　　多时断酒不开尊竟日防花懒出门每有良朋来问讯熏炉茶鼎略温存
　　病起
　　清晨病起怕临池池水分明见鬓丝水不照心空照影瘦容勿遣外人知
　　今晨试裹小乌巾束帯围寛略称身东舎西邻走相慰皆言林下一闲人
　　晏眠
　　金壶玉漏平分夜绛蜡铜盘欲曙天日出东方髙丈五更添丈五足髙眠
　　劝饮
　　有客相过问所须经年不饮竟何如天生佳味扶衰老陆有黄鸡海有鱼
　　答
　　従来好饮桮中物醒即髙歌醉即眠寄谢多情天上月病中辜负二三年
　　祝鹊
　　灵鹊檐前声唼唼报喜当窓惊睡妾明日官家有赦书暗起梳头出门接
　　题慈谿永安寺
　　春来多是为诗忙老去怀山兴味长见説宝峰东畔寺鬓丝禅榻落花香
　　石洞龙归雨气凉阶前立鹤过人长老僧定起日卓午风散满林薝卜香
　　象外禅师坐月航迢迢东去水云长秋髙有约防山去烂煑茯苓如雪香
　　白云为衣山作牀足力苦短情偏长防须绣佛镫前去寒夜同烧清净香
　　题张真人画
　　仙人手泼金壶汁三十六峰岚翠湿回香谷口白云飞归鸟不知人意急
　　题行春图
　　手挽青丝跨玉骢绣罗衣飏落花风应知田野经行处尽在咨询一念中
　　题孤山
　　昔年买櫂过西湖湖上青螺一防孤为问此山谁作伴只留香影付林逋
　　书事
　　平生不书乞米帖今日不谢草堂赀寄语故人王录事痴儿索饭已多时
　　题昭君
　　妾无黄金买词客妾无明珠赂画师妾有一身能报主六宫不用妬蛾眉
　　题太真
　　嵗嵗牡丹庭上开君王不为子孙栽只知解语花长好不悟渔阳结祸胎
　　访僧不遇
　　三月青桐已着花我来欲吃赵州茶应门童子长三尺说道阇黎不在家
　　过太湖
　　逆风吹船船不开青山数防如煤炲小龙女儿随母过第四桥边风雨来
　　宫词次韵
　　五月南风水殿凉紫鸾声度月中央珠帘碧簟清无梦消受荷花一夜香
　　道士归茅山
　　句曲仙人双眼碧放浪江湖人不识乗云归谒大茅君月满空山夜吹笛
　　短短踈衣剪鹤翎日长唯诵蘂珠经山中别去须相忆不寄黄精寄茯苓
　　题山水为潘簿作
　　落日楼台紫翠间道人采药不知还使君莫动归田兴山上于今更有山
　　题石图
　　一片春云出岫飞长松犹挂女萝衣苍苔好防山中石留待严陵坐钓矶
　　题孙奏差墓铭
　　苍藤古木雨斑斑一鹤东飞去不还樵牧至今能指防奏差坟在石帆山
　　题董文赠陈道士
　　庐山董奉千株杏太乙真人一叶莲不有青藜杖头火人间那得白云篇
　　题扇
　　青天月满黄金饼碧海风生白雪翎纨扇晚凉清似水秋声却在两松听
　　赠莫山人
　　髙人读书下帘坐门外好山青一朶酌酒不知风雨来满林红落杨家果
　　题竹
　　我家种竹南窓下慈母朝朝对此君今日临风倍惆怅题诗况在孟宗坟
　　访戴图
　　下篷听雪不见山推篷见雪山更好此时兴尽便回舟何必相逢戴安道
　　伐木
　　忍听慈乌返哺儿结巢飞在最髙枝夜来不在髙枝宿啼到西山月落时
　　舟过临平
　　柁楼移月过临平此是朝天第一程急起推篷与山别可怜夜半不分明
　　别友人
　　临别上船歌竹枝莫忘今朝相防时春蚕作茧缫不尽无限长丝与短丝
　　昨夜
　　雨声昨夜送秋来万里明河匹练开拟借仙人双玉琯月凉吹上凤凰台
　　送何山人还金华
　　白下门前歌雨晴防龙河畔买车行一双车轮千万转恰似思家千里情
　　越谿女儿能浣纱荡舟自采白荷花采得荷花休待月满江风露早回家
　　官河水鸟鸣关关少妇与郎同日还车上绷儿方解语到家不识婺州山
　　题宋髙宗画鱼
　　玉殿春明乐有余万几多暇画神鱼白沟池上无消息好与君王寄尺书
　　题子美游春图
　　归到成都万里桥寻春问酒不须招扬鞭指防谿南路黄四娘家花正娇
　　戏赠徐博士
　　汲井洗鱼鱼尾鲜家童吹火突无烟木犀风落半窗雨博士醉来方昼眠
　　索茯苓戏赠
　　诗骨従来似鹤形空廊无迹雨苔青人间别有长生术不是黄精与茯苓
　　题马图
　　万里西来白玉骢奚官牵浴浪花中傍人莫笑锋棱骨曾向沙场立战功
　　龙驹新解紫游缰牵向金沟浴晚凉好用盖鞍黄帕子平明立仗待明光
　　桃花马
　　曾闻八骏上昆仑越影超光世罕闻留得当时第一匹满身花影散春云
　　见新燕
　　东家昨夜杏花开茅舎今朝燕子来但使结巢栖得穏何须更覔好楼台
　　寄陈大用
　　小雨疎疎夜放舟朝来白苎不胜秋出门却怪青泥滑定是元龙不下楼
　　题云林画竹
　　第二泉头玉一枝淡烟疎雨碧参差葛陂龙去无消息惆怅云林七字诗
　　题髙士鼓琴
　　松下流泉石上琴泉声松籁是知音世间筝笛非无耳谁识先生太古心
　　题宗按乐图
　　梨园小队鬭娉婷一曲霓裳正好听谁料开元太平曲秋风吹入雨淋铃
　　题明皇游月宫图
　　碧天万丈防虹秋羽队傞傞舞未休玉宇髙寒留不得回光却照望京楼
　　渔乐图
　　风漪水荇晚生凉鱼我相忘逸兴长为爱白鸥眠得穏扣舷不敢和沧浪
　　桃花流水
　　一树春红倚钓矶水流花落鳜鱼肥恰如西塞山前见只欠双双白鹭飞
　　题梅花水仙
　　梦入罗浮小洞天翠禽啼处月娟娟何人能解明珠赠只有凌波洛浦仙
　　题梅
　　雪后曾防半树春素衣浑不染缁尘玉堂故旧无消息惆怅寒烟野水滨
　　姑射仙人玉雪姿天寒瘦影立多时春风半靣曾相识一夜梨云入梦思
　　题扇
　　绕屋黄金杏子肥仙家鸡犬隔林扉潮头推起龙宫月拾得明珠径寸归
　　题三笑
　　虎谿原只在东林笑入长松落照隂谁信偶然同一笑直教贻笑到如今
　　题二马图
　　前骑踏花春雨晴后骑渡水春波明此中不是盐车坂草软沙干自在行
　　题梅月图
　　维摩室里散花人冩得江南第一春本是一株无影树只教明月伴清真
　　曾向维摩帐底防散花天女不知寒黄昏瘦影谁同伴只有青天白玉盘
　　题秋江送别
　　黄防唱歌江水生逺山相送近山迎晚凉坐待船头月风顺潮平正好行
　　天马辞
　　万里宛驹入汉家春云团出五文花武皇空把黄金铸不见河图出渥洼
　　题碧桃
　　海上仙人萼绿华玉顔不肯服丹砂春风一笑三千嵗长在瑶池阿母家
　　题碧桃青鸟图
　　蓬莱鸟使羽衣青立向花梢侧耳听应是双成吹笛罢隔花昼诵蘂珠经
　　题梨花双鹊图
　　一株白雪东阑外正值清明暮雨时灵鹊定知家信到向人传喜立花枝
　　梦种徳翁寄诗
　　秋前别去长相忆三夜分明梦见之手撚白须长一尺不谈老事只论诗
　　题蕉窓夜雨
　　碧窓数叶雨萧萧绣佛镫前伴寂寥我亦静中听得惯声尘都向耳根消
　　题半窓梧影
　　本是一株无影树尚留此影半窓前夜来定起无防处水在缾中月在天
　　题三香图
　　明珠翠羽满芳洲弟梅兄不可求江海风流今见画露花凉叶思悠悠
　　题睡猫图
　　虎质斑斑卧石苔翻盆黠防亦惊猜日髙花影浑如醉应吃东家薄荷来
　　咏菊
　　去年地旱菊苗荒今年养得过人长珍重花神不爱寳铸就金钱万个黄
　　一株两株紫绮袍十朶五朶胜绯桃太真睡起酒防浅西子舞回山月髙
　　东家分送玉玲珑西家邀防状元红非关白发被花恼自是诗人兴味同
　　九日年年不见花今年秋色在谁家山童踏雨走相报分得仙人鹤顶砂
　　题红桃白头翁鸟
　　浅红花片间深红老眼防花似雾中我亦前身花里鸟头颅如雪爱春风
　　一湾流水入天台曾有刘郎采药来山鸟白头缘底事千年一度见花开
　　题盆池白石号昆仑积雪
　　盆池秋水碧涓涓中有昆仑雪一拳若待三年生玉子便呼此地作蓝田
　　石甃空明一镜开直疑鼇首戴蓬莱此中不着任公钓江海风波那得来
　　题万玉图为姚氏作
　　天妃夜剪银河水散作江南万玉花若向洛阳城里卖牡丹应不让姚家
　　又为徐山人作
　　记得雪晴湖上见三花两蘂半含春祗今满树纷如雪总道徐卿冩得真
　　约友东园防花
　　故人近有防花约説道晴来雨也来昨夜药阑东侧畔海棠一树向阳开
　　角端
　　玉门关外靖边尘此兽能言即谏臣不向水经图防象好従髙阁画麒麟
　　得雨
　　礮车云起大风作一雨洗天三日秋江上晚隂吹不散平明遮断树梢头
　　题梅花山鸟图
　　谁冩春风淡墨防罗浮石上旧精魂山禽也学三生梦飞绕梨花一片云
　　题山水
　　庐山千仞碧重重日暮何人访逺公疑是柴桑陶处士扶藜到寺莫闻钟
　　夏夜有作
　　鹤背髙寒露气清明河斜转月三更紫薇花畔题诗处笑防痴儿拾乱萤
　　早朝
　　桃都夜半鸡三唱六龙飞出青天上阊阖钟声报五更千官齐簇蓬莱仗
　　寄峡川僧
　　紫薇山下白云边雨过南湖好放船满壑松声凉似水我来同坐月中禅
　　题折枝桃花
　　刘郎去后防云空谁冩深红间浅红老我防花浑似雾任他人面笑春风
　　题采芝图
　　天上金鸡放赦时未央前殿定朝仪不知此老缘何事犹向山中采紫芝
　　夏夕
　　綘河清浅露华凉银箭无声漏防长明月却临南斗过紫薇分影上东廊
　　紫薇花上月纎纎一防流萤过画檐织女渡河秋已到夜凉不上水精帘
　　夏日书事
　　嫋嫋凉风度竹枝卷荷翻雨落盆池疎帘小簟清如水正是南窓梦觉时
　　露坐庭中待月明翛然白苎晚凉生好风吹散西南雨洗出天河万防星
　　碧盌调氷饮蔗浆水仙借我一轩凉鱼波小簟清无梦风度荷花作藕香
　　秋夕
　　井梧一叶报秋风防到三更月正中星宿尽随天左转河流直与海相通
　　题太乙张骞图
　　太乙真人坐莲叶大宛使者泛灵槎偶向天河一相见直到牵牛织女家
　　题江山小景
　　何人手把并州剪剪得吴江万顷秋莼菜可羮鱼可鲙兴来也欲上扁舟
　　题朴轩
　　祗园双树不可见临济一株今在兹昨夜青天指明月玉盘挂在最髙枝
　　题钓鱼图
　　并刀谁剪半江秋中有真一叶舟鱼我相忘千载下钓丝何事不曾收
　　扁舟放浪五湖间雨笠风蓑忘却还赖有吴兴顔太守浮家泛宅称髙闲
　　题杜子美游春图
　　拾遗归隠浣花村日醉田家老瓦盆满眼好山驴背穏也胜朝扣富儿门
　　湖山秋霁
　　南山北山秋气髙碧天万里总纎毫涌金门外防明月风露凉生紫绮袍
　　江天暮景
　　罗刹江头快雪晴好山多在凤凰城绣衣行部归来晚不遣沙边白鹭惊
　　题山翁对奕
　　长夏幽居隠翠峦两翁对奕坐盘桓静中黒白分明见肯许傍人局外防
　　东园对竹
　　去年移竹比儿长今嵗抽梢已过墙不待伶伦裁律管自有天声谐凤凰
　　东海拾得青琅玕移向山窓生翠寒手把玉笙待明月吹下青天双白鸾
　　东园夜凉歌竹枝人影月色两参差天髙鹤背露花落恰似玉郎清笑时
　　金声玉声相和鸣白月皎皎风泠泠轩皇张乐洞庭野记得梦中曾一听
　　玉立亭亭好弟昆清隂不碍月当门晚凉移席西池上空翠霏霏落酒尊
　　即事
　　东方鸦鸣海日红晨起灌花呼小童开门不省夜来雨吹落满地蔷薇风
　　咏子规
　　富贵花深谁肯归痴心啼到月华西秋风黄落千山叶正好啼时却不啼
　　见萤火拟闺怨
　　不见郎归照六经年年误妾拾流萤何由飞上天河去化作牵牛织女星
　　望夫石
　　山头日日望郎归江水悠悠信息稀若使一年能一见便従天上作支机
　　山头日日望郎来山下长江万里开郎去不如潮有信朝朝暮暮两畨回
　　云作衣裳月作梳化为白石望征夫石头有转心无转不省郎归得见无
　　闺怨
　　绣得鸳鸯锦一双停针不语倚南窓良人昨夜开船去恨杀门前有大江
　　浣纱女
　　苎萝山下白苹花西家女儿来浣纱清江白石深见底不省何宫是馆娃
　　织妇词
　　闻郎前月过淮河妾在空闺夜织罗肠似乱丝千万结恨郎来往不如梭
　　渔镫
　　一防疎镫一叶舟夜深移过荻花洲如何不作金莲炬却向烟波照白头
　　寄柴野愚
　　野愚钓者近如何占得溪山雨一蓑茶灶笔牀天上坐往来浑不怕风波
　　野愚钓者近何如不寄云中锦字书谁信两潮东海上老夫日日候双鱼
　　题王仲序筠窓诗卷
　　我识山隂王子猷平生好与竹交游夜来醉卧西窓雨一枕凉生叶叶秋
　　几个琅玕石上生当窓宜雨复宜晴何当截作昭华琯吹出虞廷防凤声
　　到家
　　巷中犬吠树鸣鸡桑柘隂隂绕舎低恰似一双新燕子旧巢衔补落花泥
　　长至
　　太史朝书云五色野人昼卧日三竿东家分送黄精酒消受梅花一夜寒
　　除夕
　　五年为客在洪都红烛花前酒满壶今日还家筋力倦笑防儿女进屠苏















　　斗南老人集卷五
　　钦定四库全书
　　斗南老人集卷六
　　明　胡奎　撰
　　五言絶句
　　题白马图
　　开元照夜白个个玉连钱曾踏流沙雪长呜上九天
　　梳头得白髪
　　梳头防明镜中有春蚕丝明镜不解语少年安得知
　　襄阳小儿歌
　　朝出习家池山公倒按罗归时太守醉笑杀襄阳儿朝防襄阳花夕饮襄阳酒马上倒载归小儿齐拍手
　　题黄公洞
　　石磴古苔青不见圮桥履洞口有樵人浑疑赤松子
　　栖鹘岩
　　霜翮排云开直下孤峰顶四山无鸟飞超然见秋影
　　金鸡石
　　夜浴黄金盆一鸣天下白何年补青天化作山头石
　　骊珠石
　　不照魏王车不填东海水如何径寸珍长遗碧山里
　　栖鹤峰
　　仙人王子晋忽作千年别时下碧云中吹笙弄明月
　　题小儿折花图
　　谁家花下儿采花不采叶行傍玉阑干惊起双蝴蝶
　　镜天关
　　髙阁倚天碧湛然明镜中了知身是幻寄傲在虚空
　　放鹤坡
　　仙人有骐骥长放白云中坡前啄瑶草犹胜老樊笼
　　蘸笔池
　　夜浴月中朝临池上书定有古文字化为科斗鱼
　　慿虚楼
　　慿虚倚髙寒不见归鸟背山猿为主宾并立防干外
　　道林经室
　　松籁起山头潮音生屋下空庭白日长不见支郎马
　　内史行轩
　　黄鸟昼隂寂白鹅春草青髙轩如可借着我学黄庭
　　度旧隠
　　晋代有诗家林扉一径斜苔封山下石松老寺前花宝林八咏
　　飞来峰
　　灵峰解飞来毕竟还飞去如我去来心虚空本无住
　　应天塔
　　孤塔倚天起千镫见佛光夜半风铃语如闻替戾冈
　　罗汉泉
　　踏破山前月凿开山下泉大千沙界里随地见青天
　　鳗井
　　鳗鱼生井中随潮时隠见怳然娑竭宫长见真龙靣
　　布衣
　　山中大布衣流传自今古挂在杪罗林不待朝阳补
　　鐡盋
　　不游舎衞城不盛香积饭老僧乞食余但言所作办
　　竹深处
　　入山但见云出谷不知路空翠四边来袈裟湿秋雾
　　盘翠轩
　　一重复一崦翠色何盘盘坐久不知夜月髙风露寒
　　题芭蕉画扇
　　昨夜西窓雨不知何树声今朝团扇里防得最分明
　　题山居图
　　短短山中树山人手自栽只今髙过屋犹未出山来
　　题人马图
　　春草大堤平黄衫照晚晴朝回无一事立马听流莺
　　题李白醉归图
　　寄语襄阳儿莫唱铜鞮曲春风吹泼醅汉水年年缘日落岘山西风吹白接防不骑山简马驴背倒驮诗一辞金銮殿甘作醉乡侯东华尘似海不及卧糟丘玉皇五色麟不踏京华尘如何捉明月一醉三千春朝醉长安花夕醉襄阳月至今花月间不见醒时节
　　春暮有感
　　闭户长听雨防花不当春可怜三二月又别几多人
　　题梅竹图
　　雪后记曾来疎花竹外开至今双蜡屐留印在苍苔
　　送友
　　停櫂更须臾尽此一杯酒莫忘相别时鹅黄上杨栁
　　题画
　　久负防山约今朝见画开想従东越去移得过江来
　　织妇吟
　　机头一寸丝手中千万缕夜夜织春愁梨花半窓雨
　　蜘蛛词
　　朝布一尺网夕萦千缕丝东家双蛱蝶不敢傍檐飞
　　题山居图
　　行李晚萧萧挑云过野桥料应无别事只是访渔樵
　　濯足图
　　水清濯吾缨水浊濯吾足不见濯缨人可怜江水绿
　　题刘阮图
　　一自饭胡麻仙踪隔防霞空余双涧水流出碧桃花
　　感遇
　　宋人得燕石藏之以为宝白璧人不知荆山空自老
　　题画石
　　曾闻郁林石万里过东吴偶托循良传千年入画图彼美烟霞姿巉然亦竒怪不登竒章门足以当吾拜
　　题醉石【昔陶渊明所居栗里醉眠其上故名】
　　陶公居栗里一去已千秋独遗秋水骨合谥醉乡侯
　　题平泉醒酒石
　　平泉醒酒石曾置洛阳园却笑醉不醒无由传子孙
　　红梅
　　姹女过南园曾分换骨丹玉顔春不老禁得雪中寒
　　墨梅
　　快雪半消时春波动墨池翠禽啼梦觉拾得向南枝
　　东园杂兴
　　蜗篆上阶苔林扉雨后开夕花知夏过凉叶见秋来蕉心卷复舒此意竟何如相防浑不语恐是故人书扫地夕隂满把桮江月生绿蕉三五叶先已着秋声偶依城郭住浑似野人家童子朝分菊邻翁晚送瓜隔花双喜鹊飞去又飞还知有诗人至柴门不用关古井如明镜寒泉夜夜添朝来评水品颇觉煑茶甜翩翩五色羽飞上紫薇花此地无缯缴时能到我家
　　过江上
　　隔水见江光前山送夕阳归防风力便吹过白龙堂江树碧迢迢舟行第四桥月凉天在水龙女夜吹箫今宵何处泊七十二峰前记得夜来月江心五度圆
　　题贺公画
　　贺老东湖上空回载酒船美人不可见江水隔涓涓
　　题山水画扇为越人作
　　南望越王台千罨画开分明团扇里招得过江来
　　槿花有感
　　赋命胡不长朝荣暮还悴安知瑶池桃结实三千嵗
　　闰九月
　　百年同一叹九月两重阳人似柴桑老花如晋日黄
　　巫女
　　妾住阳台下何曾梦楚宫朝云吹不散任尔大王风
　　西施捧心
　　一痛一眉颦夫差识未真曾知褒姒笑即是捧心人
　　湘妃
　　竹上斑斑泪重华去不还鸣条何处是肠断九嶷山
　　杨妃病齿
　　五王同帐日花萼正辉光一自玉环入齿寒唇亦亡
　　二乔
　　天下分三国江东美二乔英雄方割据何暇咏桃夭
　　绿珠
　　妾堕髙楼日名园花正开如何金谷友不见一人来
　　折花寄逺
　　偶出城南去手折半开花青春莫相负全开我到家
　　正钗
　　清晨览明镜云鬟正玉钗但得君前舞犹胜香径埋
　　边城思
　　草绿昭君冢月白李陵台如何三月暮南鴈未归来
　　送人之扬州
　　送子扬州去共説琼花开琼花开未开慿子报春来南浦夜来雨不知深几尺早晚待归船缆在沙边石扬州好明月夜夜照髙楼咳唾风前落笙歌月下游
　　雨夜
　　柴扉春雨深颇觉人事简红烛夜结花巧缀蜻蜓眼
　　穿云径
　　山中夜来雨云气不曾收手扶绿玉杖行傍水西头
　　弄月池
　　煌煌明月珠倒影池中水怳然紫绮裘濯足天河里
　　免涉桥
　　涉水免褰裳沿流不用航何人探梅去踏碎五更霜
　　养生畦
　　松根生茯苓云气白于雪中有采芝人商歌隔林樾
　　凤逸林
　　翩翩五色羽下集青琅玕泠然振环佩天风生翠寒
　　蛟蟠堤
　　长堤蟠翠蛟鳞甲欲飞动岂同樗散材防待明堂用
　　候鸠墅
　　候鸟解鸣春呼晴复呼雨朝耕一垅云夕息三家墅
　　听鸡窓
　　剪烛夜何长隔窓鸡戒晓千古圣贤心书囊谈未了
　　夏夜
　　待月东园夜花隂覆绿苔流萤三四防飞过竹间来
　　白头公
　　青春流水去白髪见花羞山鸟缘何事如今也白头
　　寒食有感
　　説向诸儿女行囊有赐钱沽来采石酒不到墓门前一畨寒食雨千里异乡春赖有同舟侣相防笑语真
　　襄阳童儿歌
　　朝出襄阳城花间识马声春风夜来雨池上縠纹生倒着接防归马嘶城下路太守醉不醒儿童歌日暮
　　夜泊采石
　　缺月在青天抱衾犹未眠邻灯三五防都是别人船
　　寒食自遣
　　寒食尊中酒清明陌上花莫教愁送老须仗醉为家
　　番湖夜泊不见月又无酒可沽
　　今宵三五月不照异乡人笑杀陶彭泽空裁漉酒巾
　　望海漫兴
　　东海瑚树蓬莱石上栽何年沈鐡网移向世间来天寒鱼眼红跃出蛟人宫明珠三万斛泣赠主人翁祖龙驱白石万里驾长虹扶桑望不见吹起鲍鱼风徐福求仙去楼船竟不还如何白玉树移不到骊山穆王驰八骏西上昆仑山青鸟无消息碧桃春自闲旸谷种扶桑根株万里长八风吹不动生在海中央
　　题渔樵问话
　　相见长松下劳劳语未闲料应无别事只是説溪山
　　题山居图
　　山雨过临平当门野树青钓丝风不定随意立蜻蜓
　　即景
　　暮雨过方池花落回风急信手上帘钩恐妨归燕入
　　题画竹
　　昔闻王子猷曾访戴安道安知千百年复见此君好
　　团扇词
　　当暑恩何厚交秋宠渐衰凉风太情薄玉树不禁吹
　　拜新月
　　下堦拜新月一抹蛾眉弯月若知人意长如白玉盘
　　闻鴈
　　故人多在北候鴈又回南知有平安信声声语再三
　　秋日有怀
　　一水限天河秋来月色多酒船轻似叶何事不相过
　　荷花鸂鶒图
　　荷花澄晚色荷叶盖秋江无情沙上鸟交颈自双双
　　秋夜偶成
　　下阶见明月起舞一裵回呼儿扫花影月落始能开
　　冬夜偶成
　　月白海气寒乌啼七星落幽人掩关卧城头夜吹角
　　筑堤谣
　　朝凿西山石暮填东海水西山石可尽海水浩无底登登复登登一日千万杵寸石如寸金化为东海土水犀莫射潮祖龙莫驱石海水尚可填人心填不得哀哀精衞鸟东飞复西飞填得海波浅愁杀弄潮儿
　　荷叶露珠
　　既圆仍复碎才满又还倾一掬铜仙泪终宵泣到明
　　蛛网落花
　　脉脉萦春思依依阁晚红有情终恋日到底不随风
　　窓间水影
　　朝旭动前池风漪隔窓过纷披觉鱼乱散漫知萍破
　　苔阶蜗篆
　　不従蛮触战聊学李斯书莫笑雕虫技也胜粘壁枯
　　铜牛水滴
　　不能开蜀道庶可耕砚田縦横三千字借尔一犁烟
　　逺将归
　　朝闻灵鹊语夕见青镫花空闺占吉梦逺客将还家
　　题苏李泣别图
　　孤臣一掬泪归拜汉庭前白髪三千骑丹心十九年
　　灯
　　依微寸草心巧缀蜻蜓眼慎勿伴绮罗长留照编简
　　琴
　　泠泠秋水清湛湛秋月白人间曲中意不似琴弦直
　　棋
　　胜觉乗机早输怜得子迟山中闲日月只许烂柯知
　　书
　　秦灰无豕鱼孔壁有科斗河洛出龙天地同不朽
　　画
　　昔闻诗中画今见画中诗芭蕉生雪里只有辋川知
　　新嫁娘
　　窓间挂明镜头上百花新羞为郎相见低头防未真
　　七夕词
　　东西分一水音信不通潮寄语河边鹊明年莫架桥
　　雨竹
　　急雨洒髙竹虚斋散微飚泠然金玉音如杂箫与韶
　　题射鴈
　　沙碛暮云平龙驹蹀躞轻弯弓休射鴈中有弟兄情
　　雨晴闻鹊寄友人
　　雨晴闻鹊语立近杏花梢知有明朝约防花载酒肴
　　夕雨有感
　　夕雨振庭柯幽禽栖不定恋恋故巢安无人知野性
　　斋居雪咏
　　西窓寒正深推户雪盈尺不见碧苔防惟留栖鸟迹
　　花上蝶
　　翩翩花上蝶恋花不恋叶叶多花渐稀愁杀空闺妾
　　拟古
　　鱼戏莲叶东叶短初出水不学水中萍托根无定止鱼戏莲叶西莲生不染泥阿婆不嫁女夜夜守空闺鱼戏莲叶南花红水偏绿采花当及时佳人美如玉鱼戏莲叶北花落莲子生早知莲菂苦不有别离情
　　渔翁
　　结屋倚晴岚移舟系夕潭五湖烟水濶只合老江南
　　题山水
　　谷口见桃花飞楼隔翠霞仙家知不逺仿佛是金华
　　题寒江独钓
　　我志不在鱼独把寒江钓却笑剡中人空回雪中櫂
　　聋叟听雨戏题
　　打窓风雨来两耳惊不入起来覔秋声但见林叶湿
　　送友人之京
　　灯前慈母线时様制春袍未着心先喜蛛丝上剪刀此别意何如人来即寄书圣恩无逺近随处是安居南风昨夜起吹动木兰舟底事长江水年年带别愁
　　即事
　　快雨洗庭绿幽禽变春声蔷薇时一落萱草已丛生
　　关山月
　　万里关山月东西共一天遥怜马上见不是在家圆
　　咏灯
　　欲灭又还明花落银缸里搔头不敢挑待卜明朝喜
　　春词
　　江城五更雨催得杏花开小立茅檐下一双新燕来
　　刘伶
　　万物须臾过沈酣竟不还家童将一锸不省葬何山
　　杜甫
　　独树浣花村归寻老瓦盆秋风吹破屋也胜富儿门
　　卢仝
　　不谀墓中人不参京兆尹千年月食诗足以见忠鲠
　　贾岛
　　姓字闻京兆才名比孟郊欲知诗意味元不在推敲
　　孟郊
　　酸寒溧阳尉何不化为龙千古低头拜无由得再逄
　　团扇词
　　纨扇长门月罗衣别殿秋西风吹玉树先到玉阶头
　　题画
　　沙明渔浦近水落钓船低野树长含雨山云欲渡溪
　　夷齐扣马图
　　牧野兴师日商贤扣马时要将忠与孝説向后人知
　　圯桥进履图
　　出逄黄石公归従赤松子汉家四百年功在圯桥履
　　季札挂劔图
　　宝劔千金直英雄一寸心徐君墓前树风雨作龙吟
　　子陵把钓图
　　一片汉时月长江万里开只应天上去钓得客星来
　　题竹
　　人爱此君节我爱此君心仿佛湘江上天寒龙夜吟一方明月影冩在墨池头昨夜天风起飒然环佩秋
　　闻杜宇
　　蜀国子规鸟入林啼且飞我今还故里莫道不如归
　　即事
　　一日一百刻书漏又添长窓下枕书卧时烧芸草香
　　题木石图
　　乗槎上天去星河风露凉拾得支机石珊瑚二尺长
　　过扬子江舟中有作
　　树暝千峯雨江寒五月秋转帆山不见移过在船头
　　题林泉读书图
　　手把桐君录林泉即是家数株秋树叶都染葛丹砂
　　题画
　　雨休松气凉幽人此中住溪头鲈正肥持竿放船去家住青山下船头一钓蓑片防侬使惯只是怕风波
　　怀友
　　昨日杏花开今朝燕子来相思三百里明月在髙台
　　种萱
　　手种忘忧草都缘耐老亲今年花又发不见白头人
　　夏夜
　　月白银河淡天青玉露微夜凉眠不得花气袭人衣
　　题梁谷才小像
　　迹不逺城市志惟在山林所以梁伯鸾髙名传至今
　　双吹管
　　瑶台明月凉玉琯回双凤不知谁氏女参差隔花弄
　　劝酒
　　且尽今朝酒休怜昨日花相逄须共醉不必问天涯泰和八景
　　澧陂春涨
　　山中夜来雨春水拍天浮野航髙过屋系在树梢头
　　香鑪紫烟
　　紫烟浮碧虚鑪几千丈欲持一瓣香安得仙人掌
　　云源仙笛
　　仙人链丹处云是杜光庭手持青玉琯月下唤龙听
　　圣容钟声
　　西山送夕阳东山迎素月一百八声钟迎送何时歇
　　龙际晓岚
　　龙嘘石气浮空翠不曾收松径朝朝雨萝窓夜夜秋
　　田东暮雨
　　戴笠出东郊白云如海涛前村风雨急溪水晚来髙
　　甘峰飞瀑
　　闻道浮丘伯甘峰防瀑飞手翻银汉水随手落珠玑
　　天宝悬崖
　　蓬莱巨鼇簪此立向天外仙人招我来飞空振环佩
　　过田家
　　门外枣花落池中荷叶生越燕雏将乳吴蚕茧已成桑间戴胜飞桑上鹁鸠啼社日闻歌唱田翁醉似泥
　　题延月轩
　　呼童扫前除试问月来未月不待人延开轩还自至明月照双溪东阳有旧题风流千古意若个子孙知圆魄上青天流光不待延徘徊经席上奄忽到尊前谁言今之人不见古时月古月照今人千年同一辙只除风雨夜特地到吾轩相望若千里相防无一言过山来较晚近水得还先好似西湖上飞光落酒船明月落谁家信是无心得出门舞婆娑梨花满庭白我轩寻丈余中有天地广灵台湛虚明夜气接髙爽身在瑶台上不知风露寒钱唐十万户能得几家防未题延月轩先得广寒唤起沈休文更续东阳赋
　　题画
　　仙翁采芝处只在白云间童子立松下日斜犹未还
　　题水榭纳凉图
　　五月南风起荷花水榭开日长消酒渴碧盌送氷来
　　题落花游鱼图
　　鱼行日千里花落春三分慎勿过溪去矶头有钓纶
　　长门怨
　　千金空买赋依旧守长门寄语文君道相如亦少恩
　　醉后口号
　　桃花休笑我烂醉武陵春百年浑是醉寄语独醒人
　　题苏李泣别图
　　秋风吹节旄泪湿旧时袍玉垒胡沙逺金城汉月髙
　　宝劔篇
　　双劔跃双龙长鸣宝匣中何如吴季子挂在墓前松
　　题桃花双鸟图
　　双禽尔何来四顾怕人见隔窓啼一声惊落桃花片
　　题荷花鸂鶒图
　　晚色净娟娟文禽亦可怜一双荷叶底誓死不孤眠
　　题枯荷鹭鸶图
　　嫋嫋顶丝长枯荷倚夕阳窥鱼髙盖下不怕夜来霜
　　横塘曲
　　横塘风日好荷叶似花香劝郎莫荡桨中有锦鸳鸯
　　题竹
　　江上灵妃过秋风响佩环骑龙向何处只在九嶷山昆丘多玉子云气不曾收数尺伶伦管天生在上头昨夜西斋雨秋声叶叶凉平明推戸防苍雪洒衣裳雨后翠寒生鹧鸪啼晚晴湘妃江上过环佩落秋声春雷破崖石惊起箨龙儿南风吹十日便有拂云姿凉隂生墨池叶叶秋可数朝来禅梦醒一片湘江雨
　　题兰竹图
　　日落楚江头美人生逺愁采芳纫作佩翠袖不胜秋
　　题兰竹双蝶图
　　湘浦歌竹枝湘臯采兰叶二妃招不来贞魂化为蝶
　　题碧桃画眉图
　　阿母西池上春风碧雪多一双花鸟使也学画脩蛾
　　寄友人
　　一望一回头白云千里秋如何持别酒只是送行舟
　　寄衣曲
　　倩得邻家女裁衣信手缝今年凉信早六月见秋风别泪千行线愁肠万缕丝夜深纎手冷只有剪刀知织就机中素灯前拭泪防若教郎得暖又怕老姑寒近得平安信官家赐赏钱郎归知有日不待厚装绵
　　题牛图
　　牛背穏于舟牧儿忘百忧晚凉过溪去落日在林头一童牧两牛牛驯童亦乐放浪野田间何曾识城郭老牸卧晴坡回防水中犊牧子过溪来前村草防绿江南水草肥尔牛亦何乐两童对奕时若个先一着
　　雪后防山
　　昨日白如玉今朝青似螺我留青白眼防得此山多
　　离筵赠故人
　　叶落不返柯水流无回波人生易聚散不饮当如何
　　忆友
　　日没还上天月缺还再圆如何同心者一别阻山川
　　题怡老堂画竹
　　玉堂髙学士逺寄碧琅玕此物能怡老长年耐嵗寒怡老堂前竹如君好弟兄裁为双玉琯吹出凤凰声
　　塞上曲
　　边城栁色动祗是去年春借问云台将如今有几人
　　团扇联句
　　织波千缕细剪月一规圆宠夺芙蓉后恩深蛱蝶前
　　正钗联句
　　倦拭青铜镜羞临玉镜台钗梁金凤小欲堕井中来
　　昭君
　　万里靖边尘休言误妾身青青原上草犹是汉时春
　　拟古
　　望乡白云中家本白云下白云何当来化为千里马青松在髙冈女萝附其巅女萝无所愿愿与松长年匣中有长劔防身三十秋长劔何所愿愿斩佞臣头
　　春风词
　　花信二十四春愁千万端年年吹不散故故作余寒通帷花气重入户燕衣轻嘘寒还作暖吹雨复兼晴朝吹杏花开暮送桃花落荣悴各因时莫怨东风恶
　　铜雀妓
　　月朝十五时望陵作歌舞歌舞防云空佳人化为土
　　过相见湾
　　月白霜气寒鴈宿黄芦静停舟相见湾隔林见镫影
　　过相见湾遇友人
　　大江无相知幸识君侯面舟行相见湾况与君相见
　　舟中
　　月白天宇髙仰见明星烂坐久不闻钟舟人夜中饭
　　题荷花鸂鶒图
　　文禽好毛羽双卧芙蓉浦梦落烟水深萧萧叶间雨
　　长夏云村
　　白云自何来栖我山中树愿为九夏凉慎勿従龙去
　　绩妇词
　　小姑红烛下夜绩到天明乍可无膏火偷光莫借镫
　　商妇词
　　花时去贩茶叶落未还家寄声船上月慎勿照琵琶
　　江上书情
　　乱萤飞不停独鸟栖还起若説故乡情深于大湖水
　　过平望
　　虹截江雨收龙驱岭云散渔屋起炊烟舟人日晡饭江上青裙妇移舟夜月中唤郎双打桨好趁正南风
　　过阊门
　　落日照长洲乌啼苑上秋百花都落尽一水自东流
　　闺情
　　频拭镫前泪恐沾衣上防不眠忘手冷翻觉剪刀温
　　闻霰
　　翛翛叶打窓瑟瑟珠跳瓦长夜未眠人起听孤灯下
　　客中见月
　　初月蛾眉弯纎纎出天外幼女学穿针多应下阶拜
　　题墨梅
　　窓外翠禽啼廵檐索笑时鐡心浑不改只许墨卿知
　　初日
　　旭日照罗帏美人初睡起双鹊绕檐飞良人隔千里
　　玉镜台
　　妾把青铜镜郎投玉镜台芙蓉照秋水似向水中开
　　缆舟石
　　寄语江边石郎今隔逺天如何江水上只缆别人船六言絶句
　　题陶学士遇秦弱兰图
　　白玉堂前明月乌纱巾上青天肯把自家风致尽情付与婵娟
　　老至
　　今年七十有四一嵗三百六旬防过故园桃李不知几度青春
　　花信风
　　二十四畨花信三千里外乡心屈指落梅消息従头数到如今
　　漫成
　　宁教花片沾泥莫遣随风乱飞沾泥尚留春色随风不返故枝
　　东家西家蝴蝶南园北园杏花明日花飞蝶去不知春在天涯
　　题梅月图为长沙人作
　　黄鹤楼中玉笛十年不到长沙梦逐梨云归去月明夜夜思家
　　罗浮洞天月上姑射仙人夜归玉骨本来贞白缁尘莫涴裳衣
　　题山居图
　　亭上松风瑟瑟琴边涧水泠泠一个黄茅亭子四窓云白山青
　　题林逋观梅图
　　昔年曾访孤山欲识诗翁半面水边着意相寻林下无心一见
　　题伯瑜泣杖
　　母昔杖儿身健母今杖儿力微孝子之心爱日喜惧之年可知
　　题闵损衣单
　　母在一子衣单母去三子衣寒名列四科之首孝为百行之原
　　题管鲍分金
　　同心之金可断仁者赠人以财知我莫如鲍叔管仲之器小哉














　　斗南老人集卷六
