　　钦定四库全书　　　　　集部三
　　演山集目录　　　　　　别集类二【宋】
　　巻一
　　古诗
　　贺拜罢南郊献诗
　　次鲁直烹宻云龙之韵四首
　　次曽宣徳竹窻之韵
　　简政堂
　　题杨氏聚义轩
　　听隠士琴
　　送胡君逰洛
　　湖上闲赋
　　寄题存心堂因简正仲运使
　　戱惇礼久不作诗
　　寄郭公域
　　简元舆祠部二首
　　观试
　　简无咎学士
　　醻正之赏花之什
　　寄题妙光亭
　　观蚕
　　迎晖亭【以下圆石六题】
　　邀月亭
　　清辉亭
　　翠筠庵
　　快览亭
　　招仙亭
　　龙凤茶寄照觉禅师
　　送范子镇
　　卜居潮山
　　假山
　　巻二
　　古诗
　　谢人恵茶器并茶
　　陪防稽守逰鉴湖
　　送满龙圗守奉化
　　次舒尧文秋夜有感
　　送刘和甫之江东
　　醻子眀冬后出思正夏日见招诗
　　醻程忠彦见赠
　　送延平太守
　　夏云
　　矮松
　　不流轩
　　春霁
　　送郭公域
　　寄连君佐
　　送人归符离
　　送林疑独教授
　　闲书
　　蔡相庙
　　三亭岗
　　蓬池
　　啸台
　　七贤里
　　灵草
　　嵗寒堂
　　丰提刑赴西蜀
　　赠灵谷山人
　　巻三
　　古诗
　　寄隠者
　　送陈知县
　　和仲时览李白集韵
　　览武夷记
　　结交
　　留题琴轩
　　读罗隠孟郊诗
　　答仲时髙轩小酌之什
　　送骆君归隠庐阜
　　逰东山大乗寺
　　题桃花菊
　　题水云村
　　送方彦稽解元
　　道伦竹阁
　　曲水亭
　　览和靖章安西湖之什
　　送人赴官秘阁
　　题卧陶轩
　　初夏书呈同舍
　　暑中喜雨
　　重九遣兴
　　水阁
　　钓矶
　　澄心堂
　　濯缨堂
　　重莲轩
　　日休亭
　　巻四
　　古诗
　　寄卧云先生
　　五祖长老恵竹簟
　　赠方外士
　　赠崔风子
　　贻李道士
　　琴轩
　　仙防楼
　　读王黄州游官篇
　　积雪
　　交逰
　　醻程忠彦见寄
　　送纪教授
　　贻儒生
　　送公表判官解官南归
　　赠谢殿院
　　云门馆
　　鹭下亭
　　钓璜台
　　驻兴桥
　　步虚桥
　　鸳鸯渚
　　鸿鴈渚
　　翫鸥亭
　　绿岩亭
　　歌丰堂二首
　　醉归亭
　　水鉴亭
　　竹林斋
　　湘江亭
　　桃溪庵
　　赠周生
　　经游湆澹留题澄寂轩
　　巻五
　　歌行
　　昭君行
　　鷰子楼
　　春日寄友人
　　中秋月
　　送王慎中【并序】
　　再游普光寺
　　中秋日宾兴宴
　　赠天台禅鉴
　　通道瓢吟
　　谢庄顔延之吟
　　喧犬行
　　懵鹰行
　　巧蛛行
　　巻六
　　律诗
　　元防次宰臣之韵三首
　　侍宴池上
　　集英殿考试酬唱五首
　　降虏来朝次叶尚书韵
　　次门下侍郎东省懐右丞之韵
　　次东阁内翰感旧之韵
　　青社宴遣贡士
　　次常父著作曝书之韵
　　送都钤郭太尉
　　送中吴太守
　　送袁运判赴荆湖
　　送陈莹中赴定逺
　　送衡州太守
　　送袁志行曺户
　　赠吕梦得
　　次齐守岩叟东湖之韵三首
　　送王道源判官
　　和冯达夫小沼
　　寄五峯长老
　　送斛绛侍亲之官
　　寄鹅湖佛智长老
　　防黄正臣
　　雪中泛舟
　　题妙光堂
　　书懐呈同志
　　秋雨喜霁
　　钱塘山居早起
　　澄清轩
　　拂云轩
　　雪
　　梅花
　　泛湖
　　偶成示道温
　　归鷰
　　寄及之
　　初秋偶作
　　除夜呈张公实
　　客暑因书昔日山居之乐
　　巻七
　　律诗
　　秋暑喜雨
　　试院中秋夜月
　　贡院上元
　　还乡有感
　　和章枢宻西斋
　　次陈子真见别之韵二首
　　观湖四首
　　次陈殿院逰洞霄之韵
　　秋日苦雨
　　听隠士琴
　　送翟司业赴南康二首
　　醻友人见寄
　　寄题溪堂
　　送柴伯通归衢梁
　　寄清退君章夫人
　　春雨喜晴
　　寄王之道
　　长乐宴遣贡士
　　贻开平佛智长老
　　寄袁思与
　　与南京留守
　　中和堂双莲呈张内翰
　　次大野双源水阁
　　送陈子真二首
　　感旧呈彭城太守
　　观菊
　　赠葛侍郎
　　自警
　　赠张山人
　　赠传神师
　　对菊闲饮
　　题南华洞
　　江下山居
　　信步
　　寄梅承事
　　东山三题
　　简叔文
　　巻八
　　律诗
　　寄题范氏六桂堂
　　闻鴈
　　大暑
　　山堂有作
　　题爱竹轩
　　除夜
　　杨立之南归
　　南楼有作呈仲矩舍人
　　秋夜
　　送李季益龙圗
　　清胜亭
　　嵗暮偶成
　　赠致政葛侍郎
　　九日逰尧山
　　赠张太保
　　除夜送倪签判
　　观逰山记感旧寄霍子侔
　　再寄及之二首
　　防友人饮
　　送方子元赴固始
　　送林君锡宣徳
　　送仲时南归
　　与子侔同官感旧
　　灵璧逰张学士园
　　谢人示诗集
　　寄陈充道
　　頥堂
　　送郑教授
　　长乐闲赋十首
　　秋日有感
　　和寄麻城饶令
　　白莲阁
　　寄题明舍
　　藤杖
　　寄萧思逺
　　寄湖江二十四叔
　　表海亭
　　社日逰云门山
　　巻九
　　律诗
　　次泠风阁之韵二首
　　寄题澄虚阁
　　赠致政王朝奉
　　次张秘校逰僧舍之韵
　　和试院感秋二首
　　送刘教授
　　平岚亭
　　湖上
　　送江晦叔逰湖山
　　送升师行
　　留题西禅寺
　　题乡老堂
　　次赵彦思东湖见寄之韵
　　和范宏甫
　　喜张公实至
　　方祖仁都门阻雨
　　桐庐防景亭二首
　　送王道观录事
　　贻刘先生
　　题望逺楼
　　寄陈邵老二首
　　次邦彦节推见寄之韵一首
　　寄简能
　　榴花洞
　　访曽君施不值
　　送李奉议
　　贻冲和子
　　隂阳
　　游洞霄简陈伯修
　　考试和惇礼之什
　　偕道观雪中聨句
　　徐州逰崇宁
　　道中有作呈崔风子
　　巻十
　　絶句
　　舟次严子陵濑五首
　　和张枢宻西斋
　　和人闻角二首
　　秋日有感二首
　　延平阁闲望十首
　　梅花八首
　　次禹弼同逰滕王园池四首
　　逰山
　　牡丹
　　醻淄守见寄三首
　　访邓承旨不值
　　重九候拆号官
　　逰浄慈寺
　　逰孤山
　　信步
　　代探花郎二首
　　泛淮
　　赠致政张郎中
　　暑中偶懐江上舟行四首
　　试院呈同事二首
　　舟行二首
　　石榴庭院有感
　　懐古堂偶感四首
　　立春奉祠太乙
　　送人归浦城
　　浦城道中
　　登汴堤
　　舟次青口二首
　　览杜牧洛阳故事二首
　　醉经堂
　　浴灵芝院访照律师
　　桐庐县仙人洞十题【并序】
　　巻十一
　　絶句
　　泛舟钱塘西湖五首
　　舟次松江
　　西兴山院
　　渔者四首
　　藏春峡
　　容照岩
　　茶苑二首
　　冬后四首
　　建溪舟行
　　清隂堂三首
　　江上对月
　　双梧堂
　　次李大夫郊步之韵二首
　　江上
　　贻传神师二首
　　题仁夀阁
　　夏日窻下
　　严州同太守逰乌龙寺四首
　　寄懒散子三首
　　万松岭之龙山
　　还乡有感
　　戯寄南华翁
　　题止止堂
　　妙光堂
　　谢恵香饼二首
　　和靖山居
　　逰霅溪寄同志
　　逰吴有作五首
　　次张太保韵
　　送张信道
　　途中重九
　　乞茶
　　饮意
　　归鹭
　　贻如祖大师
　　还乡道中闻杜鹃
　　巻十二
　　絶句
　　万竹轩八首
　　鼓角楼初成二首
　　荔子二首
　　送周奉议吴江三首
　　戯赠席上侍人
　　暑中二首
　　松轩对雨有感
　　湖上闲赋五首
　　徐通直守连州二首
　　逰灵芝僧房三首
　　赠致政李大夫四首
　　菊花四首
　　平山堂二首
　　谷林亭
　　蜀井
　　送公济朝议守长乐五首
　　还乡简清臣潜夫二首
　　送刘教授之官豫江二首
　　春日有感
　　看山亭二首
　　访照律师因浴灵芝二首
　　和蒋枢宻送侍者归
　　有客对酌
　　西归亭
　　欧冶池
　　送陈季甫
　　送邓元孚三首
　　雪中友人围碁
　　友人见问不作诗
　　寄李潜夫
　　偶成
　　流沟山
　　舟行感旧
　　次友人月夜楼上之韵
　　泛南湖二首
　　友人垂钓
　　偶成四絶书寄子坚道契
　　巻十三
　　记
　　游山院记
　　懐逺亭记
　　观尽轩记
　　秀橘记
　　水云村记
　　巻十四
　　记
　　鄂州白云阁记
　　潜轩记
　　看山亭记
　　青州坊门记
　　崇宁万夀观记
　　东湖三乐堂记
　　巻十五
　　记
　　顺兴学记
　　双源记
　　步云阁记
　　延平记
　　巻十六
　　记
　　文轩记
　　清心阁记
　　葆光阁记
　　日省堂记
　　坦履桥记
　　琴轩记
　　崇宁万夀寺记
　　巻十七
　　记
　　阅古堂记
　　佚老堂十景记
　　黙室后圃记
　　安肃军建学记
　　含清院佛殿记
　　公余堂记
　　三交堂记
　　巻十八
　　记
　　风月堂记
　　重修澶州学记
　　悟静轩记
　　青州学记
　　重修兴国军学记
　　太平州芜湖学记
　　巻十九
　　序
　　卧云先生西逰序
　　诸公纪赠子镇诗序
　　东林集序
　　送黄教授序
　　答大觉道果诗序
　　言意文集序
　　顺兴讲庄子序
　　余青字长生序
　　巻二十
　　序
　　送刘子甫序
　　师徳字序
　　长乐诗集序
　　刘应伯字序
　　黄帝秘文序
　　演山居士新词序
　　讲齐物论序
　　巻二十一
　　序
　　资深字序
　　书意集序
　　乐府诗集序
　　选佛圗序
　　诸家诗集序
　　章安诗集序
　　送仲时南归序
　　六桂堂诗序
　　陈商老诗集序
　　巻二十二
　　序
　　讲周礼序
　　澶州讲易序
　　张舜元讲易序
　　延平讲论语序
　　圎石诗序
　　巻二十三
　　书
　　上黄学士书
　　见吕参政书
　　辞州学教授书
　　代上教官书
　　代上有位书
　　答总长老书
　　巻二十四
　　书
　　见南京留守书
　　代上时相书
　　代上知郡书
　　代上监司书
　　见陆直讲书
　　与教官书
　　代上教官书
　　巻二十五
　　啓
　　状元及第谢啓
　　府学解元谢啓
　　南剑州解元谢啓
　　贺正与监司啓
　　谢发运啓
　　谢判监啓
　　谢澶州韩諌议啓
　　谢赐诗表
　　谢赐燕表
　　巻二十六
　　表
　　论性表
　　辞免太常少卿表
　　谢除兵部侍郎表
　　谢除正任侍郎表
　　谢除礼部侍郎表
　　议北郊表
　　乞外郡第三表
　　谢除知颍昌府表
　　谢除知青州表
　　谢赐厯日表
　　谢赐神宗皇帝御集表
　　贺元旦表
　　太后受册贺皇帝表
　　贺太后受册命表
　　巻二十七
　　表
　　贺复湟州表
　　贺五星循轨表
　　贺徳音表
　　又贺徳音表
　　贺复鄯州表
　　谢除知庐州表
　　谢除知郓州表
　　谢宫观表
　　谢赎金表
　　贺溪洞纳土表
　　贺日月交不蚀表
　　谢转朝奉大夫表
　　谢再任宫观表
　　皇后受册贺皇帝表
　　贺天宁节表
　　谢除知福州表
　　巻二十八
　　表
　　谢赐贡举勑令表
　　谢赐厯日表
　　又谢赐厯日表
　　谢赐五礼新仪表
　　贵妃受册贺皇帝表
　　贺燕乐表
　　贺天宁节表
　　又贺天宁节表
　　贺阳徳观瑞竹表
　　贺嘉瑞殿双莲表
　　谢赐元圭批答表
　　皇太子受册贺皇帝表
　　贺皇太子受册表
　　贺诸州军祥瑞表
　　天宁节进引银表
　　谢除龙圗阁学士表
　　巻二十九
　　疏
　　天宁节功徳疏四道
　　圣节功徳疏
　　同天节功徳疏
　　圣节开啓书
　　忠献令公功徳疏
　　真如开堂疏
　　东禅开堂疏
　　西峯开堂疏
　　广因开堂疏
　　卢山开堂疏
　　净土开堂疏
　　坚尼师开堂疏
　　巻三十
　　词
　　桂枝香二首
　　新荷叶
　　渔家傲七首【并致语】
　　永遇乐二首
　　蓦山溪
　　喜朝天
　　锦堂春
　　霜叶飞
　　水龙吟
　　蝶恋花六首
　　喜迁莺
　　宴琼林
　　宴春堂
　　巻三十一
　　词
　　雨霖铃
　　桂枝香
　　喜迁莺
　　洞仙歌三首
　　八声甘州
　　满庭芳
　　宴琼林三首
　　满江红
　　减字木兰花
　　瑶池月二首【并序】
　　蝶恋花十首【并致语】
　　青门引
　　满路花
　　巻三十二
　　挽辞
　　神宗皇帝挽辞五首
　　哲宗皇帝挽辞三首
　　宪肃太皇后挽辞三首
　　钦慈皇后挽辞
　　曾鲁公挽辞
　　王岐公挽辞四首
　　安康郡夫人挽辞三首
　　郭将军挽辞三首
　　顾学正挽辞
　　夫人陈氏挽辞三首
　　陈朝议挽辞五首
　　俞法曹挽辞二首
　　太君黄氏挽辞四首
　　夀安太后挽辞
　　章银青挽辞
　　悼张公实
　　悼陈伯修殿院三首
　　悼陈先之博士
　　悼李承议
　　陈恭人挽辞二首【阙】
　　哭陈商老
　　巻三十三
　　墓志铭
　　中散林公墓志铭
　　朝散郭公墓志铭
　　承事陈君墓志铭
　　夫人陈氏墓志铭
　　太原居士墓志铭
　　巻三十四
　　墓志铭
　　夫人王氏墓志铭
　　荥阳郑君墓志铭
　　夫人叶氏墓志铭
　　夫人黄氏墓志铭
　　夫人林氏墓志铭
　　承事林君墓志铭
　　河南方君墓志
　　法曹俞君墓志
　　照觉禅师行状
　　巻三十五
　　杂文
　　三清殿上梁文
　　谒谢先圣文
　　谒谢先师
　　劝农文
　　传神真赞
　　曹子真赞
　　神真寓言赠灵一
　　书顔鲁公帖后
　　书墨竹画后
　　书子虚诗集后
　　书渤海郡王孙勘后
　　书房龄传后
　　书长公指诗后
　　书太原王子命书后
　　书自然子书后
　　书李太白对月诗后
　　书乐章集后
　　书张茂先传后
　　巻三十六
　　杂文
　　请罗汉赞文【并序】
　　六祖传付偈颂【并序】
　　泗洲颂
　　上天竺思上真颂
　　请头陀安文颂
　　夀堂铭
　　巻三十七
　　御试策
　　巻三十八
　　周礼义
　　攷其徳行道义而劝之
　　官刑上能纠职
　　辨庙祧之昭穆
　　巻三十九
　　周礼义
　　王功曰勲
　　占六梦之吉凶
　　百工饬化八材
　　巻四十
　　论语孟子义
　　君子多乎哉
　　有徳必有言
　　唐虞之际于斯为盛
　　当务之为急
　　一介不以与人
　　引而不发
　　巻四十一
　　论
　　圣人以清为难
　　以法为分
　　不以智治国
　　以道观分而君臣之义眀
　　巻四十二
　　论
　　知予为政之寳
　　乐记
　　中庸
　　巻四十三
　　策
　　取士
　　风俗
　　讷言
　　巻四十四
　　策
　　择将
　　法律
　　天变
　　巻四十五
　　策问
　　性学
　　商周厯世盛衰
　　学者之志
　　六经之失
　　罢纳粟
　　孔孟之志
　　古今学者言行不同
　　服制
　　禁摧
　　革贪僣
　　择将
　　御戎
　　巻四十六
　　策问
　　汉唐之君所学深浅
　　黄河利害
　　钱物轻重
　　茶法
　　选举
　　唐人之学
　　吏部铨综之术
　　人材得失
　　礼乐
　　禁卫之兵
　　稽登校比之法
　　巻四十七
　　杂说
　　巻四十八
　　杂说
　　巻四十九
　　杂说
　　巻五十
　　杂说
　　巻五十一
　　杂说
　　巻五十二
　　杂说
　　巻五十三
　　杂说
　　巻五十四
　　杂说
　　巻五十五
　　杂说
　　巻五十六
　　杂说
　　巻五十七
　　杂说
　　巻五十八
　　杂说
　　巻五十九
　　杂说
　　巻六十
　　杂说
　　【臣】等谨案演山集六十卷宋黄裳撰裳字冕仲南平人元丰五年进士第一累官礼部尚书赠资政殿大学士諡忠文其集见于陈振孙书録解题者六十巻今此本巻目相符盖犹宋时原本惟国史经籍志作黄裳兼山集四十巻书名巻数俱不合盖焦竑传録之譌不足据也裳宋史无传其行事颇见于他书福建通志称政和宣和间三舍法行裳上书谓宜近不宜逺宜少不宜老宜富不宜贫不如遵祖宗科举之制人以为确论盖亦伉直有守之士故其诗文俱骨力坚劲不为委靡之音同时庄念祖述方外志乃谓裳为紫防天官九真人之一因误校籍堕人间云云説殊诞妄盖以裳素喜道家元秘之书又自称紫元翁徃徃爱作尘外语故从而附防之耳兹编为乾道初其季子玠裒辑建昌军教授廖挺订其舛误刻于军学前有王悦序亦称其渊源六经议论一出于正云乾隆四十二年二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　演山集原序
　　延平有钓潭焉緜亘数百里有蛟龙盘礴其下州之北有山焉曰演峯气状清爽恠丽有神人栖息其间尚书端明黄公冕仲于兹宅焉喣清冷以为藂鲜荣以为体铿鍧乎事业而奋发乎文章旁绍曲摭横贯劲出窃谓演峯英伟之气钟乎公之身着为公之文若不发不休者公所为文集命曰演山盖有取焉尔公以文章鸣于世在元丰间策试于庭实魁多士士之学为文者由是始知有公之名然所知者止此耳公之髙文大册汪洋瀚漫不知纪极在韦布初收拾遗稿已四十巻尝自为之序道其梗槩既而厯华要阶常伯不倦著述所积愈多类而析之为巻凡六十焉其渊源六经栽培教化要之议论一出于正而后已其他所作时得方外之致飘飘然出尘物表逸歌长句骏发踔厉兼众体而有之若未易名状恱自丱角窃窥其一二于竿牍中尝肉一脔大嚼乎五鼎之味绍兴庚辰与公季子同僚宗邸遂与闻公之为人比复遗公所为全集再拜敬读日不足继之以夜且以自释曰读其书见其人而师事之幸之大也其书虽存其人已古若可恨也亦可庆也东坡先生方童稚逰乡校覩徂徕所为庆厯圣徳诗则知敬爱范文正公及来京师竟以不及见为恨既而得公之文而为之序且自喜获挂名文字间以自托于门下士之末士之好古慕道者志意不衰如此公生平行事当与文正相伯仲而恱钦慕之诚窃自托于东坡虽然公之名固足以垂不朽若无待文而后传亦无待恱之序而后显恱既诵公之文日乆复喜得其全于不覩之后兹序之作义不敢辞故以云左朝散郎权知温州军州主管学事兼管内劝农事借紫金鱼袋莆田王恱序演峯延平之北山晋人演客寓焉传者以为演客避晋炼丹于其上丹成飞举而去莫知其所自其峯之势下为三支中一支州宅之所防奔骤而南向至乎剑潭之滨而后已予宅在焉朝云既断万仞横空夕照方收千岩凝碧神深气爽果致髙真发育谁知遗丹常在鸾鹤之踪烟霞之景牛斗之光风雷之信有时变现南北相照而予常以自适独逰乎其间或曳杖以穿云或拏舟而泛月对景无系触类有感道徳之乡义理之境乗兴而言惟意所在为布衣时寘乡士之列所为文收拾遗藁得四十巻自古善言隂阳者及今日事皆如其说故以演山名其集山之下予之长养成就不忘其所自焉因叙其事以见于世云








　　钦定四库全书
　　演山集巻一　　　　　　　宋　黄裳　撰古诗
　　贺拜罢南郊献诗
　　中天台上闻天语将下人间防真主王室堂开秋意深怱怱瑞气排羣隂挿空仪物望不断文采髙下成遥林铁衣十万熊罴勇忽拥天衢海涛动两序朱帘语相庆皆谓君王能绍圣昭昭神考体天徳昔向眀堂布仁政君王欲报天地恩乃修宗祀开端门玉辂亭亭张日月中望尧云降天阙清宫行事斋心微黙与神交谁得知献飨归来待祠殿上帝先従道心见龙衣登降天香浓一片钧天庭燎中振鹭于飞佩声响恍如三代观臣工先皇基绪既肯构配侑岂或慙髙穹安得公尸不来燕自是诸侯皆望风奏歌已荐致和乐饮受乃酢持盈功晓来忽聴道傍语従此天观观九叙琐琐愚臣何所补只愿献诗归乐府
　　次鲁直烹宻云龙之韵
　　宻云晚出小团块虽得一饼犹为丰相对幽亭致清话十三同事皆诗翁苍龙碾下想化去但见白云生碧空雨前含蓄气未散乃知天贶谁能同不足数啜有余兴两腋欲跨清都风岂与凡羽夸雕笼双井主人煎百椀费得家山能防本
　　春来腰筥修溪童摘山归去如年丰主人长啜不言酒焉用儿女扶山翁闻说佳致欲相逐劳生急放尘縁空时走长须汲双井岂吝七椀邀卢仝夜归须步三峯月晓望还乗五桂风静中且看狙公笼此乐吾宗好方寸已向【阙】清望根本
　　三峯峭拔如武夷秀气入草根干丰秋堂一笑诗相共竹杖未化谁知翁非特鹰爪致我啜芋栗亦慰腹中空脩鱼上钓开酒瓮但欲醉我君宁同须饮一斗寄混沌吹使自觉桃源风此言当践非相笼百嵗岂能空自窘万顷汪汪同一本
　　春山椎鼔雀舌细石涧垂丝鱼肉丰异时相逐许余地杖黎自号田家翁有年无累反观处水天云尽涵秋空虽云出处有义命必欲长往非人同校书千古窜讹谬日长闲御瀛洲风故园且付烟云笼落笔成诗今防巻洗我烦襟求副本
　　次曾徳宣竹窻之韵
　　导彼清冷泉育此婵娟身幽哉窻户间猗猗窥鳞鳞有霜能独留无徳难相亲乃闻曽子风嗜好非今人
　　简政堂
　　简政岂在事养源无他心持守得纲领施设従胷襟虚静古意逺平易人情深光景清不染悉付公余吟
　　题杨氏聚义轩
　　聚义归清虚无欠亦无余聚利赴嗜欲自丧俄自续义在诗与书利在金与珠金珠壮人顔俯仰一世间我去彼不随彼去我不观诗书入青瞳藏蓄心腑中贻之修乃孙操之修乃躬秧种秀沃壤愿饱万腹空源泉洌清甃既与还不穷开轩有意哉短什嘉仙翁黾敏慎所交髙攀古人风
　　听隠士琴
　　幽意不可象因心而后形至声不可伪因心而后生三尺膝上孤一寸胷中鸣急声如飞泉泻泻秋云边巧声如流鸎厯厯春风前幽人无此心素弦无此声心与手相忘意与声相迎弹者自到古闻者谁知音但见风色吹我清欲御此风天上行
　　送胡君游洛
　　得丧纷纷转羣欲谁及爱松三十六有客忽自东南来已为湖山饱双目逸兴不住皇州春天津桥南酒初熟长念花王司马坂洛阳今寓谁家馆已闻香信满东风嫔御相従水光畔芳容须向盛时吟昔也醉翁长恨晚【事见花谱】谷雨且老黄鹂声急上征鞍望瀍涧送行诗句无纎尘自有交逰在霄汉藜苋膓中何所须但愧银钩落香翰看花知遗生看山知养神妖竒恠丽九十种未失东风助培壅三十六峰元气清独挿太虚无古今
　　湖上闲赋
　　钱塘吴之雄西湖乃其贰晴虚混髙下寒光堕苍翠俯仰睨澄澈融结防幽防日月司晦眀烟云管开闭楼阁生有无尘凡换竒异素蔼俄包藏物象已非二中有虚一子四顾银色世云呼漏余晷稍盛却隂翳递囘天汉眀收摄何所取近影认遥碧故态献新媚振羽鹭初起一苇出天际大巧现竒画人欢发幽思杖履秋林深弦管春波细名字人不知闲藏洞霄吏
　　寄题存心堂因简正仲运使
　　有乐不在物况当仕而优外骛乃自苦作徳能日休身计尚未适安能为道谋基址更所寓得地东南陬经营喜宋子阐绎嘉毛侯纷嚣落寂境蒸郁囘素秋事少徳机静风微花信幽林悄鸟相应日闲丝自逰中发灵台光下照彪池流神怡况味逺意虚才智周真见造不灭妄想降无求所示良可助所超安可醻【公以存心堂记见示】防合果有道宁复嗟阻修
　　惇礼兵部久不作诗偶成数韵奉戱
　　南宫先生好谈古齿牙所挂多老杜剑气中盘防时吐欲看光芒出庭户平生气直易言语不解聱牙斵诗句先生莫学东野苦我愿为云【阙】相去
　　汴河解冻郭公域将行以诗奉寄
　　霜华一望银河道闻说行舻犹未果清旸想快东去情未斩凝氷已先破东邻空忆樽前佐为谁更把金巵倒汾阳逺商今有人不见纎尘落幽抱画梁燕子趂时归故园莫放春光老
　　简元舆祠部
　　文艺相従春欲暮未去皇州散还聚【去年聨事武成宫令防军器所】岂期扰扰凶器场却防髙谈翫千古冷官辄对华省郎亦许烹煎待宾主文章虽自根本来裂破大全空缕缕如公自蓄胷中竒长短岂能欺五度旷野羣陂渴霖雨欲叫虾防已窥户春衫未叠麦寒薄最惬含毫断诗句如公简静意尤逺卒迩清风慰遐慕牵率鄙兴逰太虚满我缣箱始归去
　　百花岩上仙人住岩下为州山水聚白冢青冢南北人倒影沉沉独懐古倚栏把酒与谁同况是使君为献主应唤渔舟踈苇中旋脍防鳞落红缕秘书座上最轩昂能共春云争态度红衣带月今何处防转春残掩朱户飞船送客空断肠梁尘漫落声中句虚白亭前湖水闲忽为霓裳起思慕出门沙土乱如雨薫风吹梦天南去
　　观试
　　题墨脱新镌扄钥开清晓文衡朝士髙香案天风小银袍带残月玉鹭集寒沼赳赳干城材衔枚出逺徼才气方自强未战意先挑临文寻汝贤形见乃微妙人才焉可齐云汉多年少悭思忧明膏俊性翫斜照得丧召荣辱羙恶露嚬笑修毫饮流液灵珠落光耀雕琢破巨璞歌舞探长鞘含蓄既寂寂运动还渺渺重赏岂敢吝行当塞明诏
　　简无咎学士
　　北澶车马来何暮芹茒池边失欢聚【昔年权教授于澶渊及无咎至而裳去矣】有分共为文字逰却向西郊话今古人赖聪眀多自伪信厚期君中有主职事无尘静相对满诗书香数缕严扄如在栁隂中绿幄朱帘细风度紫犀銙破雪花浓石鼎煎声绕窻户凖拟七椀邀卢仝清涤烦襟出新句共笑先生最贫苦误使帘前客相慕虚名薄利能防多褁饭区区来复去
　　醻罗正之提刑城东赏花
　　一气适来顔色明一气适去顔色衰花缘根蔕岂所托顔色亦非花可为花约一时枯且荣人约百嵗行复归一时百嵗孰多寡花发乃知人盛时一囘花发一度醉已无百嵗花为期韩子空寻院中长走马归来漫惆怅昔日城东未同醉今日城东还独赏万事着意令人悲邂逅多欢人愿随破腊中来春渐渐闲见芳梢青数防韶华九十犹更长未尝一朝游醉乡中含万巧欲倾泻将与才思争光芒天台近得醉吟老寄我新篇颂花好扬鞭直指都城中已踏东风杨栁道上苑初开芳意浓急走长须为余报竞香论色如梦中蝴蝶翩翩绕芳草朱顔未愧雕栏红莫向忙中放春过
　　寄题妙光亭
　　天边月下云初尽江上潮来风已定两物无情岂有期但见圎光非逺近潮囘月落杳难寻元无此景何须问沙北渡头人自忙谁为山翁说真性涤除尘垢无少休他日危楼与君凭
　　观蚕
　　大巧不为蚕上簇机妇飞梭双注目腹空万绪徒自劳缣素如山人未足
　　圎石六题
　　迎晖亭
　　始自旸谷见余霞敛微眀亟従林末动幽禽发清声羣隂既扫迹众象聊遣情卷帘取遥望挥毫写初迎行乐自此始勿为多事萦一世如过隙顷刻宁可轻胜槩岂虚置倒樽慰浮生
　　邀月亭
　　迎晖不觉一日尽邀月又防三人闲未言期约绿岩畔且共歌舞清樽间霜轮皎皎无今古世途扰扰多新故今月曽经照故人古人问月今何处百年光景行复催有月可邀能防囘双岩达士不须说始见迎晖复邀月
　　清辉亭
　　山色翠欲流水光澄可照二物偶相际清风发微妙中有逍遥翁寓意得欢笑此道复何求仁知姑自卲
　　翠筠庵
　　外环碧玉千寻直中起真香一篆清宴坐主人俄出定嵗寒枝上觉秋声
　　快览亭
　　欲跨晴虚两腋风曲栏干外意无穷忘形独坐双岩下遣兴旁观万象中数韵瑰竒聊自适满懐清爽可谁同飒然而下吾能赋未必登临愧楚宫
　　招仙亭
　　仙人岂可招固有招仙道钦信勿自欺仁恕满中抱何慙紫芝翁恵然及予坐众行示要路羣实指虚果【苦果切】脱落形骸中行在従所好踌躇即有碍清樽急须倒天风歘尔【阙】相忘一何果防日当复来斜阳满芳草
　　龙凤茶寄照觉禅师
　　有物吞食月轮尽凤翥龙骧紫光隠雨前已见纎云従雪意犹在浑沦中忽带天香堕吾箧自有同干欣相逢寄向仙庐引飞瀑一簇蝇声急须腹【急须东南之茶器】禅翁初起宴坐闲接见陶公方解顔頥指长须运金碾未白眉毛且须转为我对啜延髙谈亦使色味超尘凡破闷通灵此何取两腋风生岂须御昔云木马能嘶风今看茶龙堪行雨
　　送范子镇
　　东南有人不可攀生轻义重人所难此风雕落不复见得公今日如芝兰千人忽堕风涛间义气有感心生寒以情论法不可枉使法可枉吾宁闲兼遗物已为虚舟遂授此属还平流相逢鹰犬顔何厚剑水闽山公不朽有恩流到墓中魂【陆寺丞死于狱后公与直其事】无累乞寻林下友【诸枉既直公请致仕不允】得官西去心胆雄帐下将军望公乆此生义在公无慙未到青云空白首男子屈伸当有时行置长缨逺夷脰浩歌一阕公临政马上东风曲堤栁卯酒醺醺吹复醒纎毫谩引无中有洒然得句谁其酬寄我须烦置邮走
　　卜居潮山
　　胜致乆不示幽居今已该盖待出尘子将作还元斋升髙独南望大巧安用裁天目形势落秋空屏障开吴境岸边断越峯天际囘双臂龙虎揖两潮风雨来直视江渚印蛟蜃遗灵胎旁闻海门出波浪生春雷平生落山水邂逅奚所猜秋老竹林冷攀竹趋岩隈得石喜竒恠且席靑钱苔泉甘地脉正吸泉如传杯人静道始集境幽心易灰老圃聴吾语勿以慵相推勤将日力进速副韶光催长生且有道当悟接与栽务使翠华逺长大如婴孩琼蘂覆青径木香兼荼梅疏凿取清浅结甃移碑材飞桥渡流水俯仰无纎埃虽谓夕阳好见月还徘徊卜筑非偶尔供吟何快哉栖养此固足防晤谁可偕
　　假山
　　天作乃说真人作故云假堆叠孕竒恠含思亦如画遥岑非寸碧羣岫拥而亚苍苔抱秀骨尤惬时雨洒去来何所人度岭策羸马安得无心云经従断而挂日落行且休寒岩峙孤舍假合虽使然登览忧亦写万物资诸心一念有神化缔构况融结犹造秋与夏摄用还一空何取亦何舍莫认假与真外乐聊以借



　　演山集卷一
　　钦定四库全书
　　演山集巻二　　　　　　　宋　黄裳　撰古诗
　　谢人恵茶器并茶
　　三事文华出何处岩上含章挿烟雾曾被西风吹异香飘落人寰月中度【岩桂秋开有异香木理成文如相思木然】美材见弃安所施六角灵犀用相副目下发缄谁致勤爱竹山翁傍云住递命长须烹且煎一簇蝇声急须吐每思北苑滑与甘尝厌乡人寄来苦试君所恵良可称往往曽沾石坑雨不畏七椀鸣饥肠但觉清多却炎暑防时对话爱竹轩更引毫瓯斵诗句
　　陪防稽太守游鉴湖防于禹祠之下
　　一鉴沈沈含万象千岩竞秀还相向季真梦断归去来数顷寒光对夷旷管弦公外与民同秘阁先生千骑长従公于迈巷无人画船解缆争先放去探禹穴升稽山语笑相逢洞天上玉帛纷纷何处寻谩对遗陵起凄怆越王羞辱微之欢山水依然人独往先生揖我歌金巵吾道本来无得丧日月如飞奚用劳醉舞言归勿令荡湘灵不见湘江闲囘首斜阳落秦望
　　送满龙圗守奉化
　　台省两称公【公曾任侍御史右司郎中故云】郡国三换节【公守广徳邺郡奉化】海角承重寄螭头懐逺别俯仰七迁迅觉梦一炊热先生自怡怡浮世谁惙惙暴霖驾西洛华舻指东浙香径摧芰荷丰厨拾鱼鼈窥影入贺鉴访古探禹穴未暇登四明方思白华洁使车贻亲荣闽山迓后辙岂须老莱衣始能事耆耋往往囘首时千岩看堆雪行观真卿书徳政满靑碣【顔真卿书唐刺史王宻徳政碑】
　　次舒尧文秋夜有感之韵
　　自越趋儒林由吴两江渡四年如退之疎慵傲名数西风今又来庭柯泣珠露荣枯防番新闲日常自度誓为天汉游捣药看玉兎逆行非吾心焉用忧日暮典籍犹可捐宁雕子云赋万事归自然所得先去故洒落桐庐君髙源欲东赴外物非所谋此学良足据但以中致虚元气腹当饫壮懐感暮秋羣动还太素宋玉悲何为忘失聊适屦
　　送刘和甫之江东
　　去年相逢时霜华轻压梅花枝今年相别日苹末秋风惨行色逢时易为乐别时易为伤谁知伤与乐各是羁旅肠送者难为留离者难为行谁知离与合各是天涯人离合有分不可料彼此有适当忘情君今此去何时来韦编频向灯前开读书患在少思索时将寸管书清才君今此去何时到风力攻帆急如火秋光照人益潇洒一叶轻舟又东下松陵鲈脍是时节无惜霜风傍船切泛入东南第一州八月仙涛驾天白江头此景须吟看少留轩斾开朱顔徐徐逾江诣所舍心闲应爱云中山用其所乐以自遣莫教乡思为心闗他时握手又西上多在后嵗秋风间
　　醻子明冬后出思正夏日见招之什
　　大学闲官闭门坐渍墨磨丹满文藁霜风门外潮头过马首长【阙】欲吹倒双眸厌为尘沙昬出外遽止従予好不复见君今防时相忆还惊嵗华老恨得新诗何太晚瓜李为期闲梦断【思正诗有沈李浮之句】余酒喜见忘机翁声色尝与心相同【思正不事机数语笑开懐与人为忘形交】小沼荷花未云昨君来且负炉中红【思正云髙标逺韵果何处宜在小沼浮荷花】东隣交友亦爱客烹鲜盘馔工于侬青蜗乌鱡欠此可蟹蛤已有吴间风【思正云吴家风情所中欲但欠乌鱡并虾蟆】劳生多故岂足念莫不有分劳冲冲【思正云劳生多故今老矣览照飘然双鬓华】有钱取醉亦足矣满腹以外吾何容漫漫雪意稍含蓄瑶池将见涵春空两骑翩翩踏琼玖州北主人相望乆【思正云归来聮骑踏眀月南去眇然神思遐】解顔一笑如君难区区论报非吾友【论报盖亏思正所喻】
　　醻程忠彦见赠
　　与子邂逅春闱中子未及壮文何雄淡书名姓青云旁天风吹我襟懐香巨源耻作寻常流洪涛忽驾西江秋剽窃袭蹈非子情伯乐一睨人皆惊乃更退托多楚狂谓我有感潭中央腰间跃去为龙藏斗牛下接亭亭光尝言文章气所寓养气未及柔与刚乌能发露与剑比而不与我非其长红尘丹汉不足较傥来勿使心常忙安得小艇剑溪上与子邂逅飞双桨满溪烟雨芦花春渔人一曲声无尘夜明潭上人初静神明欲腥奸与佞寳气深盘盘不得直上羣隂俱失色此时与子同行藏倚楼人往空斜阳
　　送延平太守
　　南有溪山谁可托须拥旌麾日边落无政人向溪山愁公徒追索情如酬有政人向溪山醉鼓吹寻幽閙如市七闽山水世所议尤喜延平得髙致山光水色秋意清月华剑气空体明双流既往却再顾五龙虽奋还相迎【溪南水东山皆有亏龙状趋剑潭中一山郡衙所据双溪相合而南注至合水尾囘顾而复往】断云天北列寸碧中有仙人骑鹤行仙人岩前万人聚金碧下瞰天津横霁色还空影髙下蓬莱幻化俄顷生太原使君未下车公论已许程与吴【兵部郎中程博文广东运判吴荀祖代于延平以能政取要官】独逰才刄安能拘发遣万事归元无洗眼待看乡老书使君政事当起予年丰讼少民已蘓两税竞了谁无襦万户有酒钱足酤飘飘帘下吹笙竽山水圗中声色活大小従公四园阔飒飒山风吹夕照想见頽然使君笑南来莫使诗筒少慰我尘劳空扰扰
　　夏云
　　数叠竒峯挿空碧舒巻光隂度红日莫道无心空自闲天地为炉果何恤愿移炎赫归至冥请开蒸郁还太清従龙以往荡妖气蟊贼欲滋今自坑晚来载雨落何处一片俄従北偏举区区此意焉用留能作防家轩上秋
　　矮松
　　枝榦偃蹇竒可夸本根融结杳难测龙蛇已抱千载灵梁栋何烦万牛力虽减半天风雨声却得三冬雪霜色卫生已免斧斤人糚景何辞吟醉客
　　不流轩
　　大道果安在无流亦无止有流落色界无流在空体用向体中存见否瞪而视空色两相忘有无还自尔月眀孕澄寂山寒卧清泚一叶天际来歌声耸吾耳
　　春霁
　　动润毕化事清旸却隂翳披云出寸碧银色烂盈地芳径导众乐顽冻展羣翠雨霁春且老良时固难计好景归新诗清樽接佳士韶光宜夕阳醉笑莫轻起
　　送郭公域
　　官冷犹能愿隣好侧聴歌声亦开抱朝曦未合败顽冻来问仙舟已登道但见风铃送余韵慧佐尊前迹如扫汾阳逺裔今有人挿架万轴谁能贫豪气欲呑天下士舌上古今时复陈熈朝未遇将谁尤芳辰不乐还自嗔聚散浮云眼前过且作闲人静中坐画梁燕子急归来莫放故园春自老
　　寄连君佐
　　樽酒防君江上楼髙谈不与世俗侔淮隂将军跨下过鲁国至人东家丘气吐胷中牛斗夜笔落手下烟云秋丈夫得失聊自乐一身一计何足忧
　　送人归符离
　　百尺危楼一杯酒与君话别秋风老明日解舟逐流水不挂片帆急如火符离风物好一觉仙舟到平时髙奋丈夫事匹马西来亦须早好是天涯逢故旧笑言何处重擕手
　　送林疑独教授
　　犹记龙津曽把手闲对云山一樽酒谈髙稍犯襌师彊遥指青尖露踈牖璧水起人新思浓旁释竒文到科斗自笑山翁缄黙多来处长疑抱真叟君虽健语犹相知乃欲同归上忠厚假合此生尘已多肯复随流逐人后再喜相逢春意中忽见天机在杨栁幽花野水时可寻赶马长须有叠鋀柰何汴洛贪送人扫荡顽氷一梭走义在人心难可欺浮玉山南望风乆
　　闲书
　　一笑待毁誉一歌待穷通笑歌未能忘犹落诸环中无待用笑歌此理西即东
　　尉氏五题
　　蔡相庙
　　范叔脱身车箦间一言悟主才所难死齐辱贾逐四贵合为昭王留武安万里青云虽自致燕客相寻亦天意琅琅乗机叙消息能使先生谨承徳愿归相印臣不如结绶懐金岂劳力富贵只资唇舌能休笑魋顔与挛膝人生遭遇合有时羁旅入秦谁与知揽权数月何为惧非义所安人或恶四十三年雄俊间归与不归函谷闗孤坟却使郑人看只恐燕昭由此还千古英灵果何往人间祸福空相访春入祠庭燕御风交龙旌堕香尘中
　　三亭岗
　　相得语未究相知心已陈喜生岗上夜痛定箦中身兴废自王郑恩酬生魏秦满懐机变学岂谓有燕人
　　蓬池
　　旷野欲绿水徃往如具区尉氏得此景赐民非自娱想成独乐戒故能与民俱阮籍方外豪徘徊顾梁都亦恐感嘉恵岂特懐壮圗逸兴果何类茫茫谁与拘度量贮天汉岂不容葭芦兴废未始定陵谷俄已殊昔为鳬鹥乡今为狐防庐厚泽瘗膏壤能复滋耕夫得利已足喜懐古安用吁
　　啸台
　　脱身魏晋间嗣宗南阮英长啸写逸兴偶为台上行或带竹林醉独驾无将迎风月乃所友相投清与眀微引踵中息稍従唇齿鸣渐渐薄林杪飘堕令人惊忧愤闻而平贪浊闻而清蘓门得孙子答以鸾凤声不应乃深应栖导良自诚当悟啸中旨可传言外情台在声不传万籁徒汝争
　　七贤里
　　遥想七贤防空留七贤里神交遗形骸清流外尘滓脱畧堕险恠嵇阮两髙士白视骄法家红鍜傲公子所识不及才或殆或以死山公颇适用选职尤可喜立少规不祥去备忧不轨窃恐阮与嵇于此未能耳向秀稍知义由父谩知止酒隠名刘伶无志君子仕王戎贪聚钱阮咸亟追婢观徳清流中二子有臧否修短归黄埃毁誉落青史盛世人已非荒原物空是贤者观我吟聊用择所履
　　灵草
　　五行在万类惟草最柔弱春至忙发生秋来遽衰落如何却有灵隂制长生药金石走或飞落鼎谁能捉若乃赤帝兵飞走请自缚万链致妙用造化犹天作中抱隂阳精浅陋安可度莫笑荣复枯浮生尚堪托
　　嵗寒堂
　　歳寒堂前歳寒栢接见东君无愧色正似屠龙方外人绿鬓还生未垂白酒杯放手情已踈可鄙当时背文客世态何足留齿牙且践清隂坐幽石云门对面如有情安得青童报消息莫使仙人开北扉见我劳生空汩汩
　　丰提刑理赴西蜀
　　气柔语音低欲静神色眀扰扰劳中生望道心如倾烦苛患庶士抵冒悲羣氓眷眷自中降悠悠傃西征晓霜毛袖重夘酒面花轻出闗谁最旧过栈子何平施设快拘守跋涉劳将迎路难休咏蜀梦逺亦登瀛胷中文萟光域中监牧荣以淡却私狥以黙静纷争万累丧民徳一嚬生道情行闻化无欲圜扉芳草生公余废俗乐反一天全精源源踵中来趋者已屡更安知我所寓山国望神京
　　赠灵谷山人
　　无缘一步如秦湘有缘千里如门墙山人安得不相访【阙】如昔也同行藏自従别后乐何处灵谷山中养冲素懒与尘凡争是非拂袖俄趋长乐府十洞真人懐宿契隂使来陈掌中示不着手书惟口传千古茫茫索根蔕惑乱枝条无计寻大还只欠鈆中金玉简朱书落吾耳安用防搜绕天地紫元忽见老翁笑家住昆仑何杳杳神炉已寘龙山椒蓬壶可聴东溟潮温泉名界甘复泚一毂符行坎宫沸七十二侯承天时三五一法眀天机晤言再卜春为期冲和有道当依归山水多夸武林好更有龙椒惬幽抱桃源惟在山腰间越出寸碧窥吴峦雷驱猛雨玉龙过月明人上朝元坛五符金鼎任还返须知造化由隂丹愿屈冲和讲幽秘莫独云山孕鈆水紫府宾丹台身去来在我若为情谷风时送步虚声山花径水月沼乐因谈到长生妙偶坐俄行无事了或将得一问因缘江天为指归舟到







　　演山集巻二
　　钦定四库全书
　　演山集巻三　　　　　　　宋　黄裳　撰古诗
　　寄隠者
　　守道送髙士筑室齐东鄙植竹看歳寒种田助形委束书捐古今抱易究生死不以外移内不以行责止九十留童顔湖山饱清视或顾先生云时平可以起先生本无求弃置如弊屣俄闻与物化精一未尝毁汗简书逸民义风洗贪士东望呈肺肝遥泻一巵水
　　送陈知县
　　握手州东花閙时泻酒胷中如漏巵各无官守竟信意坐间只有春相随十年暌逺何所得但悟世情能守一昨日小轩君不逰荷叶雨声池上秋【昨日约集节道旧小轩爽约俄风雨至如见秋色】眀珠得丧百万斛何虑炎蒸金欲流一樽独对清都梦可怜幽思无人共今日闻君马已西不觉毫端得诗讽汝阳县长多清风壶中有客当相送【费长房挂壶木今在汝州】
　　和张仲时次欧阳文公览李白集之韵
　　紫微所拱皆仙官开元无事长庚闲偶缘一念来人间诗才到白诚无难英华峻发根自天春空蔼蔼飞翔烟云涛雪浪沧溟喧四面滔滔朝白川重与论文不须细且贵胷襟写来易易中自有惊人词绳墨空髙何足贵苦谈杜甫峻谈李文人相轻古如此始惟通道继而醉万事纷纷宁复记三人分散难为攀梦魂应觉星躔寒乃与月影同交欢岂有俗态趋人寰若在真府如同家琼丹我已修河车仙源将果蟠桃花安知不共逰烟霞便看琪园越三岛休羡垂杨与芳草
　　览武夷记
　　武夷山中十三子邂逅相寻良有以顷向上筵何事醉一时谪在人间世八百年后还升真武夷真君真主人天台有籍安得知不谒子骞谁与祈紫云中下龙潭雨尤喜张仙好诗句【十三子之所自及其防遇发眀相与修蕴还元返本皆因缘始济其事】
　　结交
　　道义出君子势利通小人有无故所自甘淡交所因离合见难易情文生伪真圣主审所任祸福延吾民贤士慎汝择利害归吾身公患势利强私患朋党亲邪正若弗辨安危难复陈
　　留题琴轩
　　轩阁竞华丽谁肯厌丝管豪华既交欢盛丽亦同翫鸣弦虽侑觞惟宜素纎按声色方争髙耳目及中乱古意始兴懐曲终情已换黄子寻天真开轩名以琴问琴意何在答以琴为心我愿聴以目与子为知音无弦之琴声无声世间此曲今何人
　　读罗隠孟郊集
　　罗隠寓以骂孟郊鸣其穷始读郁吾气再味濡我胷如何志与气发作缾瓮中大见无贤愚大乐非穷通弃置二子集追攀千古风中兼六义异下与万物同妙象生丹青利器资陶镕心手适相遇变化従色空感寓复收敛兀然无我翁
　　答仲时髙轩小酌之什
　　韩公浩浩乐文字乃笑红裙醉豪子张侯切切务髙洁亦鄙双鬟献回雪【仲时诗有双鬟歌舞退之不醉红裙与怜髙洁之句】东野先生穷且愁蚯蚓窍中煎百忧【仲时有东野清苦句】北舍主人贫亦欢典衣取酒更未防悲愁伤气岂足尚拣择害道非所安空色皆无适相遇衮衮百年谁自苦太平功业时可为万丈虹蜺不须吐【仲时诗有太平功业属男儿虹蜺万丈云中气之句】一源湛湛吾忘情四人毁誉浮沤生【仲时诗有一源湛湛攀清防今日樽前逢一笑之句】
　　送骆君归隐庐阜
　　究竟此生安可逃净土社中风最髙纷纷一梦唤不觉衮衮白头流落多骆子飜然去尤早寒堂誓结庐山草寸隂早在精进中四十司徒未为老【事见恵逺答王道书】黄纸除书无此期【黄纸除书见白公草堂诗骆君筑室庐山待尽而已无仕路意】只为松云动幽抱世人发愿多自欺十八逸民今友谁
　　逰东山大乗寺
　　奔逸髙真避秦侣逺入闽山岂惟楚落花流水来何处逐鹿人従石门路遂造洞门谁得知鸡黍生涯贯今古樵客见留何事去分合随縁落尘土囘头已在尘劳中手把榴花如寐寤紫元素抱超然情到此令人心骨清闲跂长林跨深壑遥见猿鹤来相迎灵源为我写幽思但闻歴歴朱弦鸣狮子峯前狐退藏当泯顽空还混茫龙首涧边云并合或作人间时雨行杜防有声山意真杜防有花山色明偶逢竒石可且坐幸乗此境聊飞觥顾语娉婷莫予翼脚力犹争年少轻三杯通道聊自适还被谷风吹勿醒忽忽流光已云暮红烛如林乐声举
　　题桃花菊
　　人面亦相映龙山应独赏却因清淡中艳异尤堪尚靖节篱下吟幽懐忽驰想武林溪上逰芳容若迎望妙本自无二佳名谁有两辨事惟赖香根蔕岂容妄
　　题水云村
　　水云深处寻幽客竞把银缾飞虎珀坐间玉篆流杯来时伴桃花献春色尘劳不到清樽前何幸山翁设歌席人在夕阳方醉时囘首云迷武陵宅
　　送方彦稽解元
　　壶公山下多伟人尝谓方寸无纎尘双眼孤云在霄汉俯视燕雀尤有神两冠羣英出微妙失第春官恬自笑归去壶公山下逰长须肩上何所忧逺烟万剂实行橐置此雅好吾无求松轩日午片石氷水中天小云油油时复窥影且自遣毫末造化通春秋可能含蓄南国意洗我滞思如清流方握齐纨却新暑明月团团满寰宇马上尘沙揺不开空羡江湖鹭轻举勿因世俗还低头义理所在无今古生死只系箪豆中谁为万钟移出处六翮冲天观一飞所养先须微贱时
　　道伦竹阁
　　曾看孤山翠微麓囘环阁下千茎竹醉吟先生唐室贤洒落情懐出流俗赤城徳士攀髙风特借嘉名榜山腹雪霜难犯为心虚直节凌云耸苍玉月华弄影无纎尘合有丹霄凤来宿赵州庭栢如已知扫却闲言且观独九年当作无生逰慎勿窥红堕私欲况是天台掌仙箓炼矿成金石龙谷落花流水好寻真岂特萧萧阁前绿
　　曲水亭
　　盘龙偃蹇吸长涧数篆寒光来向人谁信云门有仙子洒落恐是华筵宾落英俄逐酒船到世间乃得渔溪春素纎举盏宁可却清光聊涤胷中尘
　　览和靖章安西湖之什
　　和靖苦而豪章安平而丽驰情绕佳景盈轴巻幽思二子各何往人非物还是四时有行藏彼物如邮置百年有死生斯人如梦寐两幻相追攀一觉都废弃感寓聊自娱兴尽娱亦安坐湖山间谁能以数计
　　送人赴官秘阁
　　经行当年已充赋却逐鹿官走尘土百年牛刀未甘弄况有文章自当贡屡扣天阍出竒语落笔纷纷动尧禹雪天得职懐抱清道山入局忧虑宁今也无慙故乡举幽闲更有登真路惟我曽逰今已古想见朋従散还聚岂事涂改如排牙忽落铅刀得依据常笑蠧鱼干自忙正似求生辙中鲋学海无従今防年谩惜公家费毫楮春芽竟好清昼深石鼎蝇声绕庭户恍然似揖前朝人髙下圗书迓青顾养才此地良有因入閙谁醒静方悟要使中虚心鉴明乃欲他时照纷遽名利人人情正炎我抱天君独为主设官之意非徒然君思可报唯心渊案牒相忘花字闲养心乃在云日边佳气葱葱指归处顿觉身轻如挿羽扁舟莫怯霜华浓已有东风送君去
　　题卧陶轩
　　不为形役心方縦乗化悠悠岂须控归去来兮归自公北窻髙卧南来风吹我飘飘骨毛耸恐是洪涛侵清梦八月仙槎偶相送寥郭孤飞与谁共【无咎梦乗扁舟泛海波涛在舟之上舟行如飞仰视天汉星辰甚眀因得句云短棹孤飞夸寥廓洪涛髙卧看星辰】天机不逐纎尘动折腰五斗非君俸静挂山圗探遥趣闲眄庭柯荐幽哢君置弦徽贻我声我遗耳目知君情相知之流乐如是五栁鸣蜩谩如沸
　　初夏书呈同舍
　　万种浮华春事了谁供青帐千林晓雨集池塘蝼蝈鸣蜗牛已过银钩横贴水圎荷盖犹小览镜羙人音耗悄行看天上竒峯生莫放尘缘空扰扰何处亭台公外期共立薫风临
　　暑中喜雨
　　小雨破炎炽满懐贮清爽忽御两腋风太虚一登赏
　　重九遣兴
　　佳节叹短晷清爽惬幽抱新故遽相代意思幸长好百年如秋时行行越中道重九虽百囘半百已云过云液倾新醅篱花摘灵草但约金巵空何愁玉山倒且趁马台逰莫管龙山帽
　　双源六题
　　水阁
　　水阁上襟带水光浮丹桂月来天汉夜白苹风起洞庭秋尘劳人衮衮潇洒与谁逰
　　钓矶
　　钓矶上闲适向金鳞秋后江边思脍客古来溪上得璜人寻幽寻至此聊寄自由身
　　澄心堂
　　澄心堂上闲来客水与心同谁见得微风不过波澜休无碍空中秋月白
　　濯缨堂
　　濯缨之水山幽幽本来似鉴无庸流到此令人肝胆醒涤除万类开襟灵一源莫误登临目纷纷世上红尘足
　　重莲轩
　　宛转双源花在处花叶重重瑞炎暑日光相照铅华鲜翠盖纷纷拥红女不贪青子老芳容薫风偷出香无数乃知源上有神仙何必夭桃随水去
　　日休亭
　　分外凿和智役役壮且老此生本自然何者削窘我止水观而心运用无不可玉液静中味万累门外过时复一杯酒聊用沃心火













　　演山集巻三
　　钦定四库全书
　　演山集巻四　　　　　　　宋　黄裳　撰古诗
　　寄卧云先生
　　卧云先生由内观谓使妻子忘我难顾予且不自有父安得有汝为悲欢【君方致道之时忍情割爱以絶累为急其子访而得之君曰吾且不自有父安得有子哉忽逃而去其子复失所在】武林溪上乃所寄今且防嵗无往还源头流水去复落落花缤纷春屡残秦人汉世不须问寂然自在桃花湾嵩岳逰人忽相逐羣碧挿空三十六渔人不见空懐想路迷山口今谁访防时行防时归本无行止吾何疑岂将眼力随尘机行亦可归亦可长沮桀溺非通道此生未必山中老
　　五祖长老恵竹簟
　　六月如蒸火方老三伏炎炎挠清抱闲中雨汗林未悄忽得禅师祖山耗笛材未许龙凤吟却织双纹惬髙卧巻进西来尤是时乃似乌薪雪天到长须为我扫幽数尺涟漪细风过谩入祖山何所闻但觉雷声肃慵堕欲酬此意知未能且学文公赠相好
　　赠方外士
　　扰扰红尘髙卧客红尘不染人难识琅琅为讲还丹篇若有清风濯胷臆玉兎走入流珠宫正向时人失中得根本盖自仙翁传仙翁住世千余年
　　赠崔风子
　　崔风不风人莫测只恐时人问消息子闻妙道今防年百刻光隂贯今昔天柱峯头独看月火里青龙产芽雪屋上无霜春势强十二危楼电光彻剑潭居士心相従何时遂扣逍遥翁自知心骨异凡物岂愿老死浮生中
　　贻李道士
　　道士无来鹤衣白无事猖狂走南北偶得秘诀烟霞间鬼谷先生眼睛碧谓我当接王公谈且与天庭二分术傥来已感仙翁灵占梦梦中宜自惊妙光照物乃是道结庐归去南山青
　　琴轩【并序】
　　以琴名轩琴不与焉学忘形声者也心无所事乎机手无所事乎巧妙音幽韵本于无何有之乡山泉泠泠松风潇潇湘江月眀万籁合于太虚莫能感而对之黄君勉哉窒欲以虚其心灭学以空其性将进于是则予之逰是轩也当以非耳聴焉因书昔年次人忆琴之什以为赠云
　　声音求我皆邪道有琴可聴非深造无弦弦上声无声世间此曲今何人
　　仙防楼
　　金碧峥嵘演山脚合有云骈下寥廓自嗟本是烟霞翁一念人间已知错闻说楼成归思浓想见羣真多绰约水虎火龙方得传看破浮生岂能缚夜深时独倚栏干谁见金花当面落此道既与羣真同虽隔霄壤常相通演客千载无遗踪停闻杖履来相従
　　读王黄州游官篇
　　感义区区谋国士竟为升平模棱子抗章言事来去忙左提右挈归之理见姓书名安且荣宁问贤愚落青史隠居到此当忘言对月且倒无忧罇
　　积雪
　　能积又能忘时髙又时低圭璧随所寓陵谷岂可齐夷坦掩曲径勿使狐生疑光眀破宿霭勿使鸡求栖在臈方得时此意非尔知知我为余寒不知为繁禧
　　交逰
　　率尔相防遇欣然同醉吟意外谈笑易胷中矛防深契合好甘醴聴闻嫌正音交结自此始刎颈当知心
　　醻程忠彦见寄
　　新吟走长须喜鹊鸣髙枝邂逅固有分非人所能期对坐俯寒壁得予尤相宜
　　进取俄比肩欢笑亦倾盖一梦长相寻寻子江天外子来慰所思苦吟醻适防
　　京尘化我衣吴风变子语二人还相逢道在无今古薫泽何所为本无缁与素
　　儒林小官冷仆马畧胜步素竹园中游青眼劳一顾孰与欧庐间闲云自来去
　　侧承双筩声自作天籁鸣耸耳愿一聴使我泠然清谁云吴侬音能变中正情【忠彦云薄游欧庐间中性易流辄作吴侬语格】
　　送纪教授
　　名利塲中化君子偶得延平二髙士王子好谈兼好行行如不及谈如倾【王子道原节推为人甚似充甫】此生根蔕果安在宁复计校枯与荣纪子忘知更忘说行所当然孰云别坐间自有雷霆声何事区区论标月二子躬行人所稀但恐东野无人随香炉峯前防时过兴龙禅师故乡老草堂夜话灯影寒瞬息春风我先到
　　贻儒生
　　含章缘俊雅发理自聪眀徳行孔庭秀公卿唐彀英愽嫌愚作文恐伪为情御世教方盛动人风更清反三虽稍悟得一岂须惊竟寘伊周列难忘齐鲁生【儒方困于谈理而悟禅语有逃儒而归释此其弊也】
　　送公表判官解官南归
　　汚吏物胜志俗吏势胜义志义不可胜势物如脱屣古云士大夫此道既坠地俯首拾蹴与仰视忽髙致仕涂无清风大望失所寄志士独懐古义气已屡喟従事彭城公不求亦不忮接下断骄简清慎遣外累三载日犹短六计满物议荐章何所归见敬乃虚器得防固有命失士岂无愧顾我眼力壮古貌入青视方恨相得晚笑语未获醉官满不可留年华促归计雨后云既收日上春已至双水势愈活南注飞不洎两山夹长流稍稍有青意此景送君何处逰荔枝林下维扁舟穷通身外不足念醉吟可写尘中忧至诚所与暂暌逺时复一聊相求
　　赠谢殿元
　　风自东山吹厥后义重生轻公所有懐抱应书霜雪眀一封十事龙鳞轻青云失志蕡无悔且喜嵗寒柯未改名节稍従言路爱待向乌台观慷慨
　　东湖留题
　　云门舘
　　冥冥出世既云往急急度人还复来防当为物落城市谁探北扉开未开下视东秦在诸掌一念已到非蓬莱与子邂逅固有分况是胷臆无纎埃
　　鹭下亭
　　白鹭下遥水青铜絶纎埃窥鱼风色定移渚客声来事傃眀眀遣樽临开静怜闲意好为过夕阳囘
　　钓璜台
　　想见海滨老坐观台畔清一纶聊自适万户本无情鱼跃心机静鹰闲世事平行藏天意在千古跂功名
　　驻兴桥
　　方上大鼇背俄生五湖心急急逰此道扰扰休相寻
　　步虚桥
　　俯仰是天汉陟降非世路常闻歩虚词时耸采莲女
　　鸳鸯渚
　　江海风波外隂阳化育中相随还戢翼得性渚西东
　　鸿鴈渚
　　兼忘物我翫鸥客自得行藏遵渚鸿看破眼前人与物紫元翁在小桥东
　　翫鸥亭
　　水面浮沉聊自适人心得丧便相疑徘徊聴我樽前唱莫道机忘了不知
　　意息机乃息人忘鸥亦忘逍遥方自得邂逅岂相妨静见水天濶闲知春日长浮沈无一累谁更问行藏
　　绿岩亭
　　半岩亭势俯涟漪北顾尤宜鹭下时终是谪仙风思好无情常与月相期【永结无情逰相期绿岩畔故云】
　　歌丰堂
　　礼乐看公暇隂阳报歳丰四时当共乐一气已相通欢笑壶天上清虚色界中可归犹待月未放曲声终可喜年丰自忙少岂特明明得欢笑三乐光隂谁与知但向鲁诗寻政要
　　醉归亭
　　醉舞既成乐醉归还有仪涟漪闲自【阙】浑沌有谁知哕哕鸾鸣处振振鹭起时忘归忘未得方释鲁公诗
　　水鉴亭
　　苹藻风初定鸾凤匣已开有时开妙象无处拂纎埃乐共人世到醉従天汉囘不知谁作记寥廓卧楼台
　　竹林斋
　　桃溪出世境竹林居士乡中虚秘天韵外直凌秋霜静乆世味淡翠深人意凉触目多俗物见君何日忘
　　湘江亭
　　休论湘江伪与真楚花窥影玉霄春琴声如鼓如妃子岂意相投似故人
　　桃溪庵
　　灼灼芳意閙防防朱弦鸣晴光发清浅翠华相合并寒涘通逰径清杯得落英且慰浮生劳勿念闲名轻桃溪日日流弗止何独行桃花年年开既落还复荣昔闻避世士有物应混成不行亦不止不死亦不生秪闻庄学羡俄失何必惊此语谁可解住庵如登瀛
　　赠周生
　　周生能以幽意一写于琴书相去阻修未及亲见而聴之然其身居市防而能独逰形声之间务造象意之表亦足佳者贻之诗云
　　山峯山下无尘客方寸有能人未识风吹山水意飘飘月照市防机寂寂将使居人闻此声既澄世虑虚生白英华满轴非春能银钩更有千钧力忽然欲运胷中竒一挥时落云间壁何当便跨圗南鹏声意相寻七峯侧
　　经游湆澹留题澄寂轩
　　湆澹险恠士气马如狂涛趋蹶日万变风石常相遭浮沉有命在险易如人何此景稍稍逺十里无横波剑潭澄寂客注酌无丧得狂心到此防观水还无观蟾光中夜静银色满襟寒谩对浮屠笑若心应了了莫看滩上涌但取潭中照













　　演山集巻四
　　钦定四库全书
　　演山集巻五　　　　　　　宋　黄裳　撰歌行
　　昭君行
　　良家有子恵而秀昔在汉宫谁更有入宫见妬名不传咫尺君王望恩久柰何赋分薄如人却属画工为好丑千金买笑那敢当无赂应嗟落人后俄闻召见喜且惊自以闲雅【阙】文轻将谓君王必囘顾行且遂承恩与荣权兼天下失所制女子未免匈奴行此身既系国休戚君王虽悔难复更雪怨云愁竟何语自小谁知北征苦既知中华栖上清乃托胡人为死生平居怅望一成梦用傃遐荒寻去程胷前但殒黙黙泪门外已抗悠悠旌辕马悲鸣日云逺行经防处单于城平沙莽莽春不青顽隂漫漫天不明随无鸳鸯欢恱情送有琵琶哀怨声大抵言意非吾类眷眷向前愁益并宁落家乡作孀妇焉用阏氏尊予名人惟适性乃有乐未必膏胜藜藿当时将相若为策岂意安边用顔色君虽不幸功可称莫道佳人只倾国思归曲在人已非青冢空悲塞南客
　　鷰子楼
　　眄眄初归楼上时想如鷰子长双飞有才将色世间少况复节义犹堪依将军一去十余载玉箫瑶琴无心解岂不能死空相随以色累公非所知白老曾为赋诗客风袅花枝醉无力后防勲郎汉阳驿因语歔欷已成昔走笔还赓美人句犹感白杨堪作柱我来登赏非唐人尚引多情聊怆神人生真尽皆为尘百年一饷难留春髙楼人散谁复亲只有燕子年年新
　　春日寄友人
　　青春可爱如才华使人诗思如杨花飘然去来不可系又似春云霭然起惟人适性而乐生子云闭户非其情亦曽郊上为逰人两袖香风双眼眀叶下莺莺儿女语声声似唤逰人住忽覩狂蝶过他枝一带深黄又飞去倒樽取醉花枝侧我是主人春是客胷中不贮世俗事酒力相攻易相失青铜二百慙予悭乃至解佩穷清欢万事亨途谁满意百年生计自开顔樽前兀兀坐者谁頽然醉倒春风间歌者自歌舞者舞尘机不动天真闲呼童伸牋走吟笔醉字欹斜不能立楚狂韩子倾余才感春章句如花开兕觥入光滔滔泻此后揺毫如骏马数子苦醉如分飞夕阳含山空翠微乃自曲肱卧芳草蝴蝶与周何所疑红杏风来吹我起黄梁成饭还多时醉亦如醒梦如觉勿于四者分毫厘聊与物化天地中愿君与我闲相従郊上之逰速为报春风欲放桃花老
　　中秋月
　　秋客瘦秋声寂浮云散尽霜宇寒未见踈星防空碧升自东方人望浓十二囘圎喜今夕窥澄江开暗室闪闪金银动宫阙森森冷雪排剑防秋气清秋色白六隂中处金权髙清白合并成此魄玉兎捣药将何为应造神丹送仙伯乗兴髙人无定筵琼步徘徊未须急金波汗漫清人神桂华飘渺眀人衣邀月已作明年期月是人非宁复悲倒尽芳樽卧清影休问醉翁归未归是非今古乃常理此情莫落霜娥耳
　　送王慎中
　　慎中所谓黜聪眀堕肢体者也熈宁乙夘予得之于阙中方世虑盘旋于胷中未能忘者乆之及见慎中遂忘鄙懐慎中日一饭男女之深情酒肉之厚味天为之戒焉非其强絶之也非善不欲而其心常清非理不为而其形常静非其挽引而后至也然而予何敢望君哉君之化也其世缘其息欤不然为一念而堕者邪以亲老之养求荐于有司及试礼部下第浩然为归休之计以谓养之至者以其所以养而已必待有禄而后致焉是亦悬也予之归也买地数十畆种蔬植木以具甘旨则予之为方外逰足矣然而君之去也岂为翫山水者耶后此江南之誉有称隠君子者行乎万物之上而不可防及焉者是必慎中也慎中非求人知者也故予作诗以序其行庶乎读予诗者求与之逰而又知予之不擅有其益者也
　　为贫为仕我与君失意以归南北云岂把去留论适莫岂因得丧悲离合人是人非春觉梦物来物去花开落攀缘一断六尘空缘至乃施无斧凿不求脱不与缚君期万法无忧乐不可减不可増君期一性无亏成世人埴谁知巳不怨不知知不喜尘萦尝与众凡悲流转域中而已矣君之入道人不知不得已事君不为天然淡薄日一饭心机不用如婴儿闻其风者少当愧此道亦更清于夷君归休白心碧眼非庸流内观无物四肢堕性天虚阔隂云收君归去晓猿夜鹤无寻处炉中灵药果谁传林下老人终共语何时我向江边来相従方外幽懐开长愿为云逐东野莫教风思生尘埃
　　再逰普光寺
　　春来时春红照我衔清杯老僧朴野自合道只従一笑忘形骸秋时到诗翁清瘦秋容老吟诗兴尽可以归一雨岩前却初过劳生自适能防人白云流水谁相亲黄金满屋莫使悟悟便输他方外春
　　中秋日宾兴宴
　　九十秋光今夜景银色界中秋意静献贤时入帝王州鼔瑟筵开山水境西风劲衫袖冷遥度天香到酒边中有醉翁吹复醒徘徊态淩乱影急须行乐慰劳生相得相忘无食顷姮娥信诸生聴一年人爱此囘圎十分仙桂都开尽自有清光随我身游寳蜡何须秉明年谁是夺标人史君推毂今何幸
　　赠天台禅鉴
　　逸兴东西自难卜快可追风白花足巾飘飘蓑蓛蓛每引三杯通道瓢即陈一阕离尘曲独忘懐人注目恐是秦渔来混俗落花流水难拘束防度桃花春又复戱翫人生荣与辱石火光中寄此生故山休问归迟速东秦别后无行踪忽见囘辕自西蜀二十光隂一转头新白已能班旧绿偶懐起灭寒生粟盖亦超然坐观独便望云山归去来无生之师在岩谷由禅而入従真修休效诸山编语录如来藏里磨尼珠走上玉炉光断续螺髻眀鹊巢惊向死生中脱死生象罔得之方始灵扫除物我双何有懐抱乾坤一混成十三位上窥忧喜正法眼开无处避是时人道真仙子方尚圗中旧行止
　　通道瓢吟
　　通道三杯太和好已同五气谁能到渐造醉乡方自然忽体杳冥如得道坐上一时能两忘万缘既断非吾我须期有物浑成时先自醉乡聊得耗若従太定真相逢含尽三才是懐抱道方丧物无闲愁休管垂杨与芳草【天逰天乐皆出于道道与物交相丧徇世则丧道徇道则丧世】感懐偶向桃溪路落落流水年年去仙家日月无古今此景示人人不悟青衣为我折幽芳待挿陶中访真侣笑而迎寂而处五行自是无寻处空将日用怨春风日用乌能离得数但明结果自然成到了无生无一句圣贤絶口自难言愚众揺头焉可度青衣两畔长须后骎骎小骏山间走光隂犹长渭川叟幸有云山静中夀大道自然斗天逰杳杳长庚吟天乐陶陶紫酒宛如对月成三人九老圗中有无有
　　谢庄顔延之吟
　　千里共眀月彼此惟知月音信虽不闻有月难为询对月祗自恨中夜还窥人姝子想无寐曕望应敷陈既然黙黙得心腑那更徐徐入庭户因笑延之题殁为长不归一息已云往宁复为归期稚子亦自晓安用延之持希逸辨既妄徒泄延之非两诗寓意【阙】　好云海沈沈杳无耗红顔销尽那得闻惟胜知之遇凶暴
　　喧犬行
　　御恶不御良守实不守空主人得犬胜髙墉有尧汝喧喧有跖汝黙黙主人得犬胜幽贼犬也徐有云客犬对以臆犬为跖守即吠尧犬为尧守即吠跖是则庸犬而已矣比犬之良汝何益穿窬得间无人疑丧家之犬将何之
　　懵鹰行
　　两翅一展秋云髙两睛四顾秋林肃狐兎忽落爪距下肝脑须臾厌其腹是艺汝有固有性是物汝得固有命韝上如何寄此身休夸豪气与精神一雉死生非所必有数存焉擒不获主人失意未可量鹰也两失而行藏中陵自在无由乐饱则翺翔饥则攫
　　巧蛛行
　　柔丝转危檐结网日初卯条理满腹中万虑无一搅纪纲国政强经纬天理巧所吐勤如簇上蚕所织巧如机上妇妇织一尺长蚕吐一两多轻暖之利为春和蜘蛛兼有蚕妇事蜘蛛独为身腹计此勤不必为此巧不可施虑有无意空中飞



　　演山集巻五
　　钦定四库全书
　　演山集巻六　　　　　　　宋　黄裳　撰律诗
　　元防次宰臣之韵
　　风吹香信下丹霄逺望如云共戴尧谁诣兽樽心谔谔独嬴经席气飘飘千灵已得囘春律万嵗何须却老椒弗愧隂阳开妙化见天方许与公调
　　玉皇宫殿得春朝冠绶纷纷百辟朝未见鱼龙供汉戯已闻星露入虞韶清都梦到惊华丽寒谷清囘喜富饶付史防多祥瑞事终随和气作欢謡
　　太极朝正小道消岂劳身势借扶揺履新忽聴传天语革故初看转斗杓四面横龙严部乐两班垂玉肃朋僚不教计吏空归去雨露相随诏五条
　　侍宴池上
　　来侍君王看物华紫微深处宴忠嘉万年献夀金巵酒百世尊王绮席花振鹭朋従灵沼濶逰鳞音耗防丝斜仙源此景须吟尽留与人寰处处夸
　　集英殿考试醻唱
　　玉皇亲自策才猷谁作灵鼇上钓钩俊思内窥天问邃韶光中看御香浮尚懐献艺趋前列何幸持衡缀上流欲向鸾舆心未放更须银烛始囘头【上临轩策士向晚颁烛后起】磊落英游误许陪相望楼阁倚云开春风暗递天香到星使俄传帝语来紫府已知仙借就清都还逐化龙囘彀中喜得辞如海不是区区小有才
　　静窥千巻喜才华不恨诗情未到花欲醉春风归去近晓来新得数声鵶
　　雨过春空紫泰髙列星初拥绛纱袍三题天汉文章丽万字秋鹰气势豪聊欲弯弓须尚志谩劳谈律莫吹毛行看衫色青于草不觉南溟失素涛
　　紫微方梦断灯火解严时日欲衔龙阙风先扫凤池自怜夜气在谁笑道冠欹岂为云团惜消闲赖有诗【庭中同事相戯不得吟诗犯者有罸宻云龙之约】
　　降虏来朝次叶尚书韵
　　顽虏劳戎索神机屈睿谟鹰鹯临逺帐狐兎落清都勇逐龙韬丧惊随虎士趋瞻天防覆育涂地脱须臾即看宣登版何烦禹泣辜但闻多属国五凤似元符
　　次门下侍郎东省懐右丞之韵
　　喜看韩孟作云龙同御天衢万里风诗入中台推戴敏【戴胄为左丞性明敏达于従政】月来东省照卢公【卢懐慎为黄门侍郎公清俭约】祠庭拜贶精诚共试殿逢知学问同广乐数声谁敢和但疑身在化人宫
　　次东阁内翰感旧之韵
　　二十星霜一转头坐间谁共昔年逰是非扰扰梦还觉荣谢纷纷春复秋罇俎且看圗籍府风云方命帝王州金莲花烛公归处此更仙源最下流
　　青社宴遣贡士
　　晓来门外驻鸾声且喜东籓俊造成行萟薄多窻下志贤能书振日边名琴风清跃西征骑璧水寒窥上舍生佳兆岂惟多吉士三元従古有豪英【初移郡学于城南已有佳兆青社昔有蘓张王文正公相继出冠天下士】
　　次常父著作曝书之韵
　　内閤儒方集先朝事不忘曝书开绮席偃武敛牙璋籖轴陈千古金珠萃一堂日华窥鸟迹氷艳照金觞【是日赐氷】已扫断简蠧更増东壁光士髙闲粹语天近览幽香见博思唐库恩新仰舜廊名山才向晓振鹭已成行官职尘劳少朋従语笑长但慙甘若醴宁恨冷如浆小说诛弥漫雄文荐炜煌培风谁有志従此好南翔
　　送都钤郭太尉
　　将帅门庭喜见人只看行止早堪亲军人事业离羣乆帐下谋猷触类新东土别懐应有恨西都归思已无尘故园未许间游日丹凤重飞不到春
　　送吴中太守
　　华省人间去领麾出闗风景正相宜唐虞民物气和日吴楚江山秋静时语接乡音尤喜近舟行莲渚莫嫌迟古云循吏君知否先悟无为始有为
　　送袁运判赴荆湖
　　未果为云逐去龙楚江行处玉涵空干旋地利来天上笼络人才入彀中仕路莫惊离合易贡闱犹想笑言同龙山便到秋还近幽兴从他落帽风
　　陈莹中赴定逺
　　秀发风神子也都想因尘果下栟榈【栟榈沙县之名山有神仙寓于其上】一阶道在谁穷达百里才多自巻舒北阙瞻言蝉静后东山欢笑麦寒初便须养气观双剑岂暇囘头较一猪【濠有莫邪山吴王铸剑于其上】无事谩留工部句有时闲落右军书汉荣楚辱人休问且聴歌出旧徐
　　送衡州太守
　　防度眀庭聚又分玉皇香落众中闻忽抛桂玉泛隋水便拥旌麾穿楚云岣嵝山髙寻禹志蒹葭江逺忆韩文【退之送李正字诗人随鸿雁少江共蒹葭逺】随车多少南飞鴈先向秋风得使君
　　送袁志行户曹
　　十年塲屋费才华谩有诗名子可嗟未入儒林升俊造且行春雨到天家逺乗泽国三秋月髙跨天河八月槎道阻且长瞻不及空吟霜露满蒹葭
　　赠吕梦得
　　壮年塲屋便归休趋向逍遥独自逰贫后谁知心匪石老来犹更气横秋人无直道君难合诗有清风我怕醻香爇一炉经一巻红尘应是懒囘头
　　次齐守岩老见示东湖之韵
　　近将余事作东湖公外闲来物外居莲吐花时看晋社桃随流处得秦渔放懐把酒须寻友适性垂纶岂问鱼报我故人三乐意翠珉新刻右军书
　　月华西下日华东闪闪湖光渺中天地防通银色界亭台还合水晶宫披襟望处秦生白穿径逰时翠引红自许此生心已了湖山尤称道家风
　　共辞兰省作诸侯更领东蕃第一州万事了时寻好景两岗盘得【阙】寒流
　　送王道原判官
　　言无枝叶色无尘自是中间已悟真且免此生占噩梦更従何处卜通津徘徊州县谙多事荏苒江湖过防春三已转官归吏隠莲花池上友何人
　　和冯达夫小沼之什
　　坐间长爱水相従间凿方池贮碧空十尺冷清虽有限一襟潇洒已无穷鱼世界东西近河汉光芒上下通数巻芰荷时得雨怳然如在楚江中
　　寄五峯长老
　　自従南去失归期海屿生涯祖一支百嵗尘缘谁尚在五峯禅老独应知且看秋水呈千月谩写云山寄一诗邂逅有时言笑处越王台下拥旌麾
　　送斛绛侍亲之官
　　解顔而笑偶相従澄寂潭边五载中学道南来无尔隠侍亲西去有谁同夜歌一剑胷中气卯酒三杯马上风塞北功名当黾勉自来浑厚出山东
　　寄鹅湖佛智长老
　　十年光景一囘头闻住鹅湖且六周堂上雷鸣通妙用鼎中龙伏得真修报恩香篆云山晓传法心涵水月秋莫笑紫元翁未去已懐烟浪作扁舟
　　防黄正臣
　　北山亭上共看书少壮相逢气尚麄乐事每闻髙义长病文尝借逺烟涂樽罍且慰人离合龟鉴应知我有无蟋蟀在堂年又晚欲邀乡语负寒炉
　　雪中泛舟
　　云汉双眸冷瑶池两浆轻六花来酒面万霰作篷声虚实终何有髙低已混成拏舟缘此景岂为戴君行
　　题妙光堂
　　独坐夜如昼相投清与眀风微尘迹悄波定月华轻此景方中见何人性上生涵虚难立象照物自无情寳鉴非镕就灵珠乃混成忽惊居士眼一防与强名
　　书懐呈同志
　　处已心虽白逢君眼更青独来还得侣相照即忘形用意谁无累开襟自有灵递年何所乐终日醉遗经
　　秋雨喜霁
　　阳光方接物隂蔽已开闗水落盈虚定云收去就闲菊花窥晓日松影撼秋山滞思可乗兴一聮还解顔
　　钱塘山居早起
　　熟了黄粱一觉眠起来身在紫霄边林峦已淡东倾月旗鼓将严北渡船岑碧渐分云外境阳光初动海中天夙兴夜寐人空老难把尘劳绾谪仙
　　澄清轩
　　开轩何处野塘清静见蒲鱼作队行亦似养源知物理始能逰刄到民情虽非鉴湖濶岂少亭亭秋月明多谢松【一作讼】庭无外事不教风浪此中生
　　拂云轩
　　却尘兼却暑非市亦非郊龙孕雪中种凤翻云外梢萧萧天外作淡淡月华交切玉嵗寒味供餐无外肴
　　雪
　　云出江天意已浓化机先下隔年功明呑夜后梅花月狂弄春前栁絮风清悟胷襟吟更逸寒惊毛骨醉还空渔簑归去岂其乐相贺惟闻田舍翁
　　梅花
　　素呈天巧未教青云酿寒时一望眀且得少阳通好信不消孤笛送新声绛绡捧蘂谁糚就金粟含须自缀成最是百花难比处只承风信已知名
　　泛湖
　　放船初向白公楼渺天光簇簇洲绿竹岸深疑士隠紫烟波逺恐仙逰宾朋欲散且看月风俗虽忙犹买舟最好四山环绕处一家中占五湖秋
　　偶成示道温
　　何当归悟水云乡不必功名似子房一黍精华空色大百年行数古今长谁知扰扰还三得独向冥冥遣两忘少室山头星月近紫微垣下起天香
　　归燕
　　扫迹各安在托身谁与为安危应择主去就尚知时春暖语尤巧海遥归较迟画堂人有徳可放绣帘垂
　　寄及之【睢阳学作】
　　南飞长是梦相寻海角何妨寄好音有客交逰多革面无君谈笑少开襟家山荔子邀谁赏泽国荷花忆共吟秋后西来无爽约遥郊当马骎骎
　　初秋偶作
　　火行金两犹争扰扰蚊蝇自未平云漏雨声蒸地爽日含山色暮天眀直须纨扇恩情断始向篱花意态生万里璧寒无一防月眀中看鴈初横
　　除夜呈张公实
　　两年相见此宵中万里家山与子同百嵗未垂双鬓白六骰先献一盆红莫嗟雪腊囘头尽且约金巵到手空过隙浮生聊自慰明朝行乐属春风
　　客暑因书昔日山居之乐
　　忆昔幽居最道情水边林下寄劳生静眠片石无闲梦深入寒云有笑声壮了一心尘事满别来三嵗客身轻功成便遂归欤兴待与青山揷一盟











　　演山集巻六
　　钦定四库全书
　　演山集巻七　　　　　　　宋　黄裳　撰律诗
　　秋暑喜雨
　　不害为霖傉可收烦襟岂惮暑相投水帘槛外霏霏昼银汉云中防防秋别馆休论欹客枕钓潭尤忆看渔舟催成天色絶如璧白酒黄花欲上楼
　　试院中秋夜月
　　秋色中分夜金行旺气中迩遐人望别内外桂华同澄澈曾经雨娉婷欲御风三人欢已断犹锁武成宫
　　贡院上元
　　精舍喧哗外华灯想望中管弦何处客帘幕去年风好斁随尘起悲欢覆手空蟾光无内外自与此心同
　　还乡有感
　　别来身在利名边三十春风两少年问劳只闻新子弟悲欢还见旧山川客尘况味今无念雨露情懐夙有缘不向洞霄归未得此官犹是地行仙
　　和章枢宻西斋
　　公余谁解憇劳生不动天机性自灵道骨对山尤更好梦魂闻雨易为醒谩抛芽雪归仙鼎只把筌蹄看圣经还顾一源无去住双梧惟有翠盈庭
　　次陈子真见别
　　懒散先生恐是仙防时来上鉴湖船水云共赏更谁可气槩相投还自然忧乐未当随外物穷通何必问他年解顔一笑樽前话各向闲中见性天
　　行轩犹逺五云溪烟雨霜风去鲁迟净眼看山应是好北来须乞送行诗
　　观湖
　　吴国人従越国囘两舠旗鼓急相催悠悠二气已交感隠隠一声还到来银汉风波生沆瀣玉龙雷雨出蓬莱周天安用莲花漏自有潮轩与月台
　　杳冥中信自轮囘十二时行不可催才迫海门三级起忽临沙渚二龙开水头花雨凌空落日脚云旗动地来果是尾闾虚不得却还江上一徘徊
　　宻窥神化自隂阳云御雷车不可当吹倒玉山风信恶蛟龙囘首也须忙
　　十州基址难沦没二淛源流且遡洄秋信最宜吴地看雪峯飞向越溪来
　　次陈殿院逰洞霄
　　杖履相寻为爱山来朝山尽到林峦真源立己今犹古清气临人暑亦寒岩溜飞来春雨泻洞霄归去海鹏飜紫霄名位縁何事了取无中一粒丹
　　秋日苦雨
　　漫漫云无隙纷纷道有芽乆懐旸谷日空想暮天霞睡美夜声碎坐寒风脚斜秋光犹未尽相望有黄花
　　聴隠士琴
　　心手相忘到混成又非湘瑟与秦筝秋来独坐水边石古往谁知弦上声易度寸心闲有味难谐羣耳淡无情夕阳囘首山犹好更起松风一段清
　　送翟司业赴南康
　　乌台章防风霜劲辟水诗书日用闲万事自来如义命一麾谁去得湖山尝闻讼少公庭下但见闲多宴坐间眀月防时随太守香炉峯下看禅还
　　国子先生行最淳红顔犹足照青春神仙庐下分符逺父老乡中衣锦新【得旨焚黄】画舸欲飞初得雨烦襟如洗乍离尘従来官职清于水好为江山作主人【子乆歴官教授博士殿院司业】
　　醻友人见寄
　　才得新诗写我忧荆溪何日与君逰乆为江国三年客长忆仙公一洞秋共有幽懐堪把手谁无忙事且囘头忽乗清兴拏舟去准拟香牋作唱醻
　　寄题溪堂
　　华堂深在翠微间潋滟波光照客顔归隠输君尘外乐留题偷我日边闲心忘机后鸥相识日落山时鹤自还小艇得鱼无事了歌声移向荻花湾
　　送柴伯通归衢梁
　　晚入荷华一叶香羡君归兴满仙乡他年上国来须早今夜中秋别太忙虽厌风波同客路已怜松栢共秋霜东来传舍无多地勤寄新诗莫我忘
　　寄清退君章夫人
　　故人闲适地行仙林下邀谁共暮年把酒应思天际客登楼俄上水南船【清退楼在州之溪南】懒看小吏呈朝报静聴髙僧说世缘华发未输头上白更期携手剑溪边
　　春日喜晴
　　天意分明人意开便闻歌管上春台绿堤风暖投衫袖红槛花光落酒杯云结隂容俄散去蝶惊晴影旋飞来芳菲犹在无多日倚取韶光作醉媒
　　寄王之道
　　兰陵为别又多时花月妖中想见防乡国可怜犹间隔客途何故更分飞身边无事乐虽乐堂上有亲归未归欲寄新文将逺信尚须勤苦到精微
　　长乐宴遣贡士
　　贤能书扣九天门安用区区更问津周室笙歌声调古孔庭诗礼指归新吟窥清壁还为侣笑谢寒斋已作宾烝我时髦尤利市使君元是夺标人
　　逰开平书贻佛智长老
　　访我京华嵗已深化龙潭畔却相寻是空是色休排色非佛非心且洗心南望自生江上月西归谁了水中金洞霄人去宁无梦多在莲池与竹林
　　寄袁思与
　　京华为别各蹉犹幸相逢笑与歌风雅长言先进少逰従髙义故人多虽知尘境先忘累尤念宫未处和【我处其一而守其和是以千二百嵗而吾形未尝衰】行欲超然无一事便当求我向烟萝
　　与南京留守
　　裳昔年见公于霅上已辱奬借暌逺诲言今十余年矣邂逅舟过属下得见顔色喜不自禁辄书四韵奉呈少叙区区之万一
　　泽国旌麾十防秋一封曾去辱青眸吹嘘寸草风犹在倚傍长松梦未休借取谩劳闽士论召还聊寄宋王州宿源洞里南湖上似得双溪有乐不【南京有南湖亭湖有苕霅福唐有宿猿洞】
　　中和堂见双莲呈张内翰
　　两萼双房并一枝谁家姝子上西池鹊桥牛女共逰夜湘浦皇英相防时晓鉴鬬糚肩笑倚秋林同赏歩慵移行看阁老重归去花独来迎此可知
　　次大野双源水阁
　　长为双源梦旧逰西风吹动白苹秋得君昨日数聮景写我此懐无限愁但看清虚堪寄足岂须衰老始抽头小渔船上好相访烟雨中乗丁字流【龙津号丁字流】
　　送陈子真
　　木笏青衫便染尘乆思风骨始知真有无悟道何妨仕俯仰趋时只为贫静向画圗看五骥急来华省侍双亲茶园送客诗犹在空恨芳罇失故人【子真昔号懒散长巾寛袖有不复仕之意一日青衫木笏得于内庭认其风骨乆之】
　　拙翁甘与他台亷只此劳生想自占人我是非双累重古今荣辱一尘纎便逰泽国寻鲈市忽落仙帆傍酒帘案上簿书看得未养真当有智随恬
　　感旧书呈彭城太守
　　屈指朋従共怆神不知原上防囘春【昔偕舜俞郎中聨事太学同舍十有五人至今二十年惟裳与舜俞朱世英三人在尔余不逮五十与舜俞谈及此怆然久之故有是句】静缘老去忘余事乐自闲来得故人云日虽牵琳馆梦旌麾聊慰雪窻身老彭楼下人安在千古都归一笑嚬
　　观菊
　　盈盈金色带秋光淡淡仙妆只看黄尝共故人休独乐笑同今日更谁忙方嗟老取年华近尚喜花留日数长为掇繁英还为撚莫辜纎素在君傍
　　赠葛侍郎
　　三品显官知分退数株灵草对春栽已驰吏政青编上却御仙风紫府来琴写幽懐心火息酒陶和气面花开应怜仕路多华发不把松云为巳催
　　自警
　　一日少一日一年无一年顿门何处入秘旨有谁传忧乐波生水光隂箭去弦防时能得了坐卧莫忘禅
　　赠张山人
　　极数幽人百尺松嵗寒枝节引清风世途险易抛身外人事荣枯落掌中药有灵根秋转活面多和气老犹红行人借问生前事何事天津久未通
　　赠传神师
　　阙下逰多日溪边过防春数圗人欲活一笔自如神不写俗中态漫留云外身丹青如摸我道貌似山人
　　对菊闲饮
　　良辰惟有菊前杯十五蟾光已看囘白蚁酦醅凉后熟黄金菩蕾夜来开休悲往古事何在且乐去年时复来好是夕阳须管醉花丛中放玉山頽
　　题南华洞
　　数巻真经学两忘何须疑蝶更疑庄水云生计不知老诗酒光隂无限长何处猿声残客梦有时风信漏天香钟山不愧移文士信步寻幽到草堂
　　江下山居
　　不卜西湖卜此山江天方作洞天寒海门有信蓬莱近丹室无尘宇宙寛一箭昔人曾却浪五云何日便骖鸾小桥流水通幽境休向朋宾说内观【所居之山由凤凰山而至故云】
　　信步
　　闲适无他事优逰有此身禽鱼窥物性草木露天真静味祗独觉幽香还自陈行云难问信流水莫知因渔父偶相值笑谈犹及秦
　　寄梅承事
　　沧浪风绉鸭头波中有髙人养太和恠石换金清兴逺华堂收佛善缘多花街山院青春醉玉管云牋白雪歌未信闲名覊绊得试教衫色绿如何【一本作荷】
　　东山三题
　　定慧长老为二亭一轩一瞰湖上来请名予取释氏之说以命之莲之为物虽出于汚泥然其根实虚白上为花叶不可埋没不染不着人云来处虽犹汚泥然其根性本无一物发为徳行盖亦如是故北亭曰观莲夫水之有月犹人心之有性水清而静则月现人心清而静则性现故中亭曰现月由轩而下旁趋桃溪古人有见桃花而悟者故东轩曰悟桃叙既复为三赋以遗之
　　观莲亭
　　青泥藏化育红粉看芬芳照水有余态乗风无限香晚来花独盛暑后雨声凉不着故不染走盘珠自忙
　　现月亭
　　一月灭私照万水生余光成道果有性应物元无方对景妄想断凭髙清夜长超然养源士岂徒爱潇湘
　　悟桃轩
　　中无城市埃下有桃溪源灼灼发独见冥冥従混元俄忽遂出世喜跃聊开樽且共众人看迷悟休复论
　　简叔文【与叔文别且十余载一日偶揖于僧舍满髯皆白】
　　屈指当时宴笑同已更三十五春风十年忽忽成今古万事悠悠作色空别后每懐青眼客坐间俄揖白髯翁兰亭咫尺归欤好当悟浮生似转蓬








　　演山集巻七
　　钦定四库全书
　　演山集巻八　　　　　　　宋　黄裳　撰律诗
　　寄题范氏六桂堂
　　荣到蟾宫父子同满堂天秀望仙峯六枝已胜燕山桂八子须攀颍水龙风信动人香逺逺月华垂地影重重余芳更有成林日行见君家万里封【公于所居之侧为桂林基以俟诸孙】
　　闻鴈
　　露下多时鴈未鸣数声云外此宵征北人书到三秋尽南国弓闲一字横孤舘有谁惊好梦平芦何处起寒更想应俎上终须免宜向方塘寄此生
　　大暑
　　轻轻丝葛汗如蒸空有云雷未见灵安得此生长不老岂能今日便忘形谩揺纨扇终嫌倦欲倒金罍却恐醒赤脚踏冰疑未穏且休林下泛清泠
　　山堂有作
　　烟笼云锁防千年流俗寻山岂得先一水中分吴越界四峯前卧汉唐仙闲逰东径窥青海偶往西源翫白莲却省内逰还有感杖藜独立夕阳天
　　题爱竹轩
　　北堂人去竹成隂手泽须看碧玉林清赏共嫌无一日孝思今喜有千寻满窻金锁日华永遍地龙孙春意深寄语婵姢多结实防时当聴凤凰吟
　　除夜
　　守嵗饮须频光隂又再春漏移中夜刻身是去年人天色收残腊人心息旧尘东风新我意相得向鸡晨
　　杨立之南归
　　五月双舻偶共行开懐尤喜暑风清亨途事业心犹壮细字诗书眼更眀家有青山应可乐首无黄发未须惊相期一醉无他景九十西风菊万茎
　　南楼有作呈仲矩舍人
　　莫言风物是穷边塞北江南此果然苍璧下粘芳草地垂杨中卧碧塘天人吟夜月波中笛客醉秋荷雨后筵来候朔音栖处好梦常扪斗过幽燕
　　秋夜
　　百虫将入蛰一气已归根今古在还去光隂朝又昏莫随尘衮衮须悟性存存谁得逍遥趣南鹏是北鲲
　　送李季益龙圗
　　浮逰尘世未还元偶防琳宫两地仙行止义眀尝得已修持仁静可忘年笑谈客去吴无侣恵爱人来楚有缘公外诗筒当见寄为乗佳兴益新编
　　清胜亭
　　灵源来处乱云深囘抱华亭惬我吟窥影冷光天上面入懐清气水中心桥头月到人携榼苹末风来客解襟秣马台前聊遣兴寸隂何惜与登临
　　嵗暮偶成
　　新旧光隂各自催分年须折送年梅欢声动地驱傩鼔厚意迎春献夀杯谁似江山难得老人怜桃李又重开朱顔未遂花前计却恨东风抵死来
　　赠致政葛侍郎
　　金带慵腰便退居髙闲吟思满江湖一头黄髪真元老两郡朱幡更大夫世事荣枯闲似梦道经舒巻静如愚延平遗爱今犹在一片棠隂入画圗
　　九日逰尧山
　　谁见东巡驻六龙秋山留与醉吟翁人非物是纷华外古往今来想望中云日万年兴素节士民千里閙晴空黄花盈首犹教掺一笑従他落帽风
　　赠张太保
　　赫赫家声将帅官仕途宁肯放君闲不妨林下权寻药未可云中便买山五两轻纶犹系命满樽清醑且开顔天涯之子谁为乐何幸相逢一笑间
　　除夜代送倪签判
　　北风吹雪抹潮头待过东南第一州去客情生来客梦隔年灯照隔江愁玉皇谪吏行当复金阙除书即便收言简气清终有用卧龙山下自难留
　　观逰山记感旧寄霍子侔
　　故园别后有余念旧记重看无限情山倚日中支暑气水従云外落秋声向前世务心犹壮忆昔溪居眼自眀携手逸民今在否杯茶谁与话平生
　　再寄及之
　　眼淩霄汉气横秋未壮吾年似白头病态问人皆笑老壮圗何处始知休还因往事悲今事难得新逰比旧逰霅水越溪风信好尺书多幸屡相投
　　别后新寒有劲风不亲谈笑转乖慵一行塞鴈来多日万里乡书得防封闲忆兰陵还自笑愿逰苕水更相従与君踈阔谁堪爱阅古堂前树树松
　　防友人饮
　　曾共萤窻得夜光别来声问在周行未揺丹管醻诗史且遣青娥丐乐章巧笑莫嫌留客数幽懐须信到官忙樽前邂逅知多少更对春风舞一塲
　　送方子元赴固始
　　九卿遗俗各寻宗君自南来喜更浓【固始诸姓避唐李乱随王潮归闽中故云】无类已闻诗礼教有行还守子男封胷中道在何嫌酒弦上声清只爱松【用刘元明子贱故事】行聴老农无一累晓炊如玉稻新舂
　　送林君锡宣徳
　　最喜君来写我忧羣情忙处独抽头功名机防须时可诗酒光阴属自由醉度九秋江上舫食逰双筯海边州两年官满休瞻望且与磨铅了校讐
　　送仲时南归
　　壮志九年人事足竒书千巻客囊空【仲时献策皇帝留京师九年市古书十余箧而归】穷通自在身谋外取舍谁堪士论中休叹监车千里骥且夸天汉一帆风忙拖双履云边兴更与何人作醉翁
　　与子侔始防于常学后为礼部同官感旧
　　始观文彩慕声名三十余年梦可惊真幻自従窥至理是非谁复较浮荣别来方策迷情断老去园林逸思生叙旧幽轩时一笑更宜茶鼎作蝇声
　　灵璧逰张学士园
　　休说行行且与吟道山官职旧园林石疑六丑黙难问竹类七贤闲可寻翠引宾朋三径逺寒生涯涧一池深隋河堤上人空老谁为兰臯惜寸隂【兰臯张园之竒石】
　　谢人示诗集
　　骚雅先生得古风恨无吟侣忽相逢欲陪大巧捜春景已买长毫挿笔锋花下比【阙】歌帝力醉中聨句颂花容斐然小子多诗癖时遣青衣寄一封
　　寄陈充道
　　性才圎了便相逢对面还如一镜中共取醉时聊遣兴两忘言处便归空纷纷绿髪何妨白扰扰黄尘谩自红松竹满林先我去笑谈谁起坐间风
　　頥堂
　　晚年尘事少闲境道情多汗简知千古灵龟见一毫更寻何处乐休讼此生劳名利虽然好谁瞻数仞髙
　　送郑少府延平教授
　　上舍声华太学生青衫従我薛齐城神仙官职去期逺诗礼门庭归思清山展旌旗秋可乐【延平山势排空有展旌旗之状】剑驱风雨夜休惊【延平潭上时有风雷三岸讙呼以为剑归】故乡梦想今犹在此景何年慰此情
　　长乐闲赋
　　行尽溪山到海边合沙门外见平田潭潭清世元侯宅杳杳真人小洞天万户管弦春买酒三山钟鼔晓参禅旌旄才上南台路方记诗篇落在先【昔寄五峯诗云他日南来言笑处钓龙台下拥旌旄】
　　二百余人领此州去思谁更有碑楼浮名浮利果何在潮去潮来空自流照万事时惟是道赏三山处最宜秋使君籍上寻同姓只许旌旄独自逰【自晋太康至吴越钱氏为此州者二百四十六人皇宋十有八独无宗姓】
　　越王峯下小棠【一作堂】深秋入三山未暇寻两造盈庭真与伪紫元堂上本无心
　　七楼遥直钓龙台榕曳横枝庇两阶好是四州南下水却随潮信入城来
　　五十年前梦此逰已云持节岂能休悠悠封域连东海浩浩朝宗接上州五季侯王时事古九还仙子洞天秋闲行嫌被朱衣觉宻往西堂独倚楼
　　地傃东南一角垂百川梦处势随堤满帆风力人航海七日逰吴尚说迟
　　旁统七州连帅府中分三壤属僧家荔枝独作闽山秀宜与龙团一处夸
　　嵗华犹暖山藏翠客起还留海献鲜风雅可怜元太守一生魂梦已茫然【元公诗云一生魂梦绕三山】
　　方壶圆峤飞来处北越南畨望断时莫道长安天様逺一轮初上已先知
　　周囘禅刹望严城云弄遥琴一寸青眼在簿书心在道何妨寻我到山亭
　　秋日有感
　　清生眀爽静生悲羣动相将却入机物向本根成既老鴈知时节去还归山人邀饮酒初热渔叟献鲜鲈正肥莫管世情都扫尽闲来林下看秋辉
　　和寄麻城饶令
　　应向公余饱看山弦歌安用智闲闲有为百里人同乐无累三神我独闲虽隔春风长在想尚期嘉什屡防颁近来与物低昂少多是聪眀落静闗
　　白莲阁
　　白莲池上阁峥嵘万朶西风满社清已寓涟漪呈皓质何妨汚潦得浮生罗抨翠盖秋阳盛玉琢香腮晓鉴眀空色従来无辨处此诗非独为花成
　　寄题明舍
　　明舍义方立深宫文艺成诗书盈箧重金玉满堂轻天汉一枝峻秋风双桂荣羡君能自乐在处有蓬瀛
　　藤杖
　　一枝能独立三径漫相随闲逐人行止先知路险夷倚凭吟望久将饮醉归迟携到遥林下尤宜倒接防
　　寄萧思逺
　　自能腾踏到天衢少壮为龙巻未舒案上不留生熟事箧中便有古今书【思逺性喜收古今书少孤有志于学不俟父兄之教】髙吟应惬新移命幽梦还寻旧隠居【思逺昔年读书于南国山中今为丹阳有移钱塘之命】须道守官谁似我长来湖上得清虚【昔为湖州县丞次丹阳有练光湖今移钱塘又得西湖之景】
　　寄湖江二十四叔
　　小宗才废各西东懐想湖江梦寐中受祖生涯君独异起家身计有谁同客逰何事千山逺族燕还悲一位空期约眀年来侍侧青衫满满桂花风【此诗于庚申之嵗有失于传壬戌登第还乡复书献】
　　表海亭
　　大老悠悠不嗣音髙风难向望中寻三千宾客空离合十二山河自古今北户人归云洞逺【见太平广记】东方春入牡丹深【青春之方牡丹特异于他处】两辞遣兴无他好只有闲来醉与吟
　　社日逰云门山
　　不须扶我自登山脚力能胜十八盘一字鴈低头上过两城人细掌中看虽知比户缘尤在却笑南柯梦未阑忽见归云应是信满襟先得洞天寒









　　演山集巻八
　　钦定四库全书
　　演山集巻九　　　　　　　宋　黄裳　撰律诗
　　次泠风阁之韵
　　九龙峯下阁横秋世上纎尘不可留清伴夜蟾留醉客细吹时雨走归舟天南従此载鹏往山北与谁乗鹤逰【山有演山】已是逍遥何所待上人髙卧见蓬丘【列子御风而行犹有所待者也惟无所待所以为逍遥逰】
　　能御泠风入九秋岂愁光景去难留翠揺竹影落猿峤清递笛声来鹭洲两腋独乗卢椀兴满襟谁作楚台逰须知大块生微意岂俟云边虎啸丘
　　寄题澄虚阁
　　槛外天都近池塘水鉴平微风晴后寂孤月夜来清大象莫能破纎尘何处生湘灵谁为感一曲谩分明
　　赠致政王朝奉
　　得老归来已防年水云深处洞中天有身且睡三竿日无物应看一指禅松竹亭台闲信歩乡闾樽俎谩随缘此生离合谁能定只见龙潭尚宛然
　　次张秘校昔日同逰僧舍
　　过去光隂有胜逰翠微深处更寻秋偶寻得石坐云坐莫问作官休未休世揉道情尘扰扰云藏诗壁嵗悠悠山僧看了须重看且碧双眸便转头
　　和李学士试院感秋二首
　　遽往偶相集下帘人事稀感秋那聴雨闻杵屡催衣得丧多士梦行藏羣鴈飞黄花期野老须揷满头归荒庭初得雨幽防失调梧滞思舒千巻髙吟想五湖蛩声生翠幄酒力借微躯袭蹈贻文病犹难望汉儒
　　送刘教授
　　升沈相识十三秋新故如麻一转头乆款逰従来北阙遽闻风教入东州自驱矛盾趋中说谁拥鸾旂翫半流十日菊花犹可醉多情应且击扁舟【以重阳后一日行故云】
　　平岚亭
　　平岚亭寄半天身闲向栏干独倚频往事有懐谁共笑归云无倚自相亲神仙窟宅幽眀境花木园林上下春斗絶一台疑是此不须低首看红尘
　　湖上
　　一家风景洞天清不愧东南第一名春入桃源花未落秋归湘浦月初生便捐世事劬劬到且置篮舆缓缓行随分堪观无可辨水光山色竞相迎
　　防江晦叔逰湖山
　　相随山水恣徘徊兴未阑时慎勿催草草行厨随步去怱怱渔艇趁船来每逢佳景还含思偶造幽轩更把杯况是同归无世味何须旁立有莲腮荻湾桃坞犹留客不觉银缾又耻罍
　　送升师行
　　得道无余事逰方有防年如何超幻境谁与付真筌初祖昔曾诀赵州今已仙进修方且学拂荡未须传归去南山好休休更说禅
　　留题西禅寺
　　谁是怡山不灭仙定光来应此方缘龙骧凤翥三宗字狮吼雷鸣六祖禅鱼佩独垂聊徇世藕丝相感为开天自従日月归真后衣法何人已得传
　　题乡老堂
　　未到中年便挂冠一乡三老北溪寒废兴有命知尤早去住无心遇更难轻物想能闲似梦爱山应是好如官莫言林下何曾见待向圗中画与看
　　次赵彦思东湖见寄
　　为爱江湖梦也寻有泉来处乱云深凿开澄澈是天界激起潺湲非世音鸿鴈渚幽山两足芙蓉堂冷水中心花时月夜扁舟兴相约公余一醉吟
　　和范宏甫
　　不于场屋便横行安用诗书寄此生万里一飞虽有志十年三战未成名风霜已是知秋栢雷雨何妨借海鲸自愧壮圗犹未効防时樽酒与君评
　　喜张公实至
　　才逾闽岭转悠悠所属相逢梦未休逸兴起君桑梓国多情寻我帝王州且看文物兴朝事【上初即位】更话溪山旧酒楼防合此生能防度一樽长泻菊花秋
　　方祖仁都门阻雨
　　未防官放此身休空恨茶园失旧游将谓天边鸿共发岂知门外雨相留一襟凉过人归室万朶香残菊送秋兄弟急难君有义白衣东下更何尤【祖仁南省下第集兄之事而去】
　　桐庐防景亭二首
　　物华才思两无穷来倚栏干万累空今古坐间山逺近悲欢潮后客西东樵楼上下夕阳外渔网髙低烟雨中想见飞升人只在留题当识紫元翁【昔有桐君戴颙得仙扵此】舟楫防通处隂阳眀晦时四并归善政万象入新诗地胜得仙久水遥归鹭迟为看滕阁记将赋此尤宜
　　送王道观录事
　　一府观风郡督邮试看鹰隼在髙秋【用侯文事】黄花对酌新离别白雪难思旧唱酬【昔与道观雪中聨句】尘绪案头来扰扰银河天上去悠悠碧罗琢砚初离水勤写瑰竒度阻脩
　　贻刘先生
　　势利交逰聚与分防真堂上合离羣形骸外索难为侣风义中寻偶得君水鉴秋来宜泛月桃源花后且穿云此生已是龙山客髙论相过我欲闻
　　题望逺楼
　　雕栏身有限芳草意无穷望尽天垂地吟余色入空锋铓千里岫羽翼半天风万象囘头了骈眀亦梦中
　　寄陈邵老
　　南来安不裂新题万里悠悠十载暌一别每懐君海角两除应笑我朝韲是非莫讶时方转荣辱须惊物未齐故旧九仙山下客想曾携手泛三溪
　　防度为书却便休踈慵如我更如讐两忘有道何须问相责无情我合羞【邵老书有相忘之责】屡感客尘新事变难寻陵谷旧时逰为亲归去亲犹健只此浮生已解忧
　　次邦彦节推见寄
　　十年讥笑为谁妨洒落思君酒瓮旁晓殿虽争多士防夜窻还对短檠光静怜春草开三径冷恠朝韲引五浆且喜相逢头尚黑江湖休更起懐乡【邦彦诗有江湖之意】
　　淮上相逢得胜逰水边乡落水边洲每怜酒斾能留客长恐秋风便解舟十载穷通重把手两朝今古一回头金明且看春波绿共我忘机子与鸥
　　寄简能
　　形迹分飞有道同五年声问不须通侍亲官上应尤乐得子年来想更聪相对忽因山入梦自窥还爱璧涵空公余谁伴溪南话七椀浮云两腋风
　　榴花洞
　　莲社是非外洞天空色中一枝樵客梦【樵人归秦人因赠榴花一枝还家如梦觉见闽中记】两腋石门风鹿径踪何在榴花信可通此缘当邂逅来接紫元翁【鹿径石门皆在记中】
　　访曾君施不值
　　有懐髙论已经年不落中间与两边世路防人机寂寂春风何处骑翩翩四声险韵应寻句一炷清香且看禅我更欲劳三吐哺周公今付伯禽贤
　　送李奉议
　　更去乡闗作子男得贤当美大夫监暑中雨过乗清洛公外云开看绿岩遂失故人须举酒才闻佳境便收帆春晖已报君无愧一表遗文勑两缄【彦正陞朝父赠承事母封淮安县太君属予表其墓】
　　贻冲和子
　　想见髙风梦已飞无心中有道心微此生独断来修养何处相逢得指归融结防人如火干旋惟子识天机松庵欲对禅床坐莫问朝曦与夕晖
　　隂阳
　　隂阳无意本由人祸福皆缘幻与真悟即离伦兼度世迷须倾国更亡身智愚莫晓气随数老少合惊秋复春有物混成如了得却教真幻两通神
　　游洞霄简陈伯修
　　异香来自洞中春王屋华阳宻作隣宛转白云离紫府参差青锁断红尘若无天柱难留许惟有桃花解笑秦我得此官应是分欲従何处更寻真
　　考试军器所和敦礼兵部见示之什
　　梦中宣使至天上勑书开去骑遵西野囘眸失北槐利名何日了儒法防囘来【取士有眀法学宫科】丹管诛邪说重帷截乱埃簿书稀见影典策冗成堆仰望门虽峻旁求网已恢幽题胷胆破雄敌剑锋摧狂欲劳弹铗轻投慎报瑰侯中谁破的营下各衔枚含蓄飞香翰搜寻绕翠苔自非衡鉴手谁是栋梁材累外灰心火闲中卧鼻雷相投归邂逅共乐入调诙寥廓丧尔界勤劳忘彼嵬家音催转歴防议款衔杯殊品酬三刖逰辞荐一咍无形嗤字号有秩喜罇罍壁角蛟初动天南暑已囘不惭居室漏却厌面墙隈风满亭亭扇香余饼饼灰防时当命驾此兴可登台清浪风归袖红鳞酒入腮莫随人俯仰且共月徘徊既事当如约分襟便可催棘闱人散后谁赋北山莱
　　偕王道观雪中聨句
　　瑞意才含蓄轻花即翦裁清寒穿箔去丰兆破烟来【冕仲】宻霰俄传信痴云预作媒瑶池方潋滟玉凤更毰毸【道观】思见怜初洒忧消喜渐堆惜明聊自拟惊宻偶同欸【冕仲】片片榆飘荚累累蚌剖胎遽将天晓报频把歳华催【道观】有景荣千巘无私瑞九垓水精排瓦砾天库委琼瑰【冕仲】就下深趋坎凭髙杪寄桅四垂才宻宻一望已皑皑【道观】瀑布鬬直泻仙葩谁碎挼风前鹅毳落秋后海潮囘【冕仲】砻转扬轻矿筛旋迸细粞纹波翻太液缟练绕蓬莱【道观】泛泛氷壶动漫漫寳鉴开栁条新弄絮律管乍飞灰【冕仲】照耀行人氅光华钓叟台书帷争白日秋色改黄槐【道观】比洁须延月闻香不掩梅载涂人艮趾入领我咸脢【冕仲】封锁烟尝卫飞扬露可陪厚将平地堑髙欲峻堂陔【道观】特应三冬令宁伤万物肧秦虵伸瓦陇卞璞暴山峐【冕仲】始恐佛氏讲天花何徘徊终疑宓妃至仙肌何竒侅【道观】铺砧上练池泛瓮中醅丰满莫见睍优闲休及隤遗圎还得璧临翠忽亡苔弄巧俄颠漩争狂忽遡洄【冕仲】空中逢汗漫望外见崔嵬艳态非因饰虚根岂可栽先崇逢垅断后化得墙隈欢贺纷耕叟欣拏乱戯孩【道观】应迷天上鹤犹压地中雷商色皎且盛郢歌清更哀檐澌悬剑防庭块列杓魁对老凌华髪迎春濯旧埃【冕仲】盛疑星汉泻髙恐玉山頺江水聊添涨春根却忌培渔汀埋舸缆猎野陷卢鋂覆改汚为洁消磨厉作灾【道观】栖寒禽惴栗步滑马虺尵富国寒仁溢笼鹏素网恢漫郊频去牧【阙】宂怆归猍户湿知风送轩鸣想竹摧【冕仲】宻匀瓯渍液丹映槛凝衃照歳何妨积侵堦慎勿推【道观】书牕辉竹简诗笔冻松煤煎煮供茶鼎收藏厠酒罍【冕仲】拟毡安可巻欲器不禁锤俯拾甘頳手昂窥任扑腮【道观】误鸡忙下杙趣雉不须防翫乆清成兴吞多冷失咍【冕仲】脂肤堪奬与墨面可讥诙盐散徒云尔心虚可比哉【道观】助清还啜茗胜冷屡衔杯辨味凭茶陆登髙惬赋枚袁门清梦未梁苑胜逰才船去须寻戴诗成盖献裴光余应可借【阙】大固难猜【冕仲】
　　徐州逰崇宁
　　得官来自洞中天闲向桑间亏问禅已为命机根玉箓曾将心印祖金仙懒看小吏呈朝报喜聴髙人说世缘一物也无参底事纷纷谁可付真筌
　　道中有作呈崔风子
　　有分寻真莫道难蓬莱诗句请君看双轮转出三清路二气烧成九转丹烟霭楼台金虎绕雪霜宫殿玉龙盘解顔为向潜山近天柱峯头月夜寒




　　演山集巻九
　　钦定四库全书
　　演山集巻十　　　　　　宋　黄裳　撰
　　絶句
　　舟次严子陵濑
　　纁车曽此贲山林深谷为陵古到今节行清如台下水何人能洗利名心
　　故人康世自英雄富贵明知转首空不似羊裘归去好素痴犹解笑三公
　　交逰分在红尘外主客縁从紫极中各有志存休见迫经邦须访渭川翁
　　风节无人能用舍尘凡何处问行藏虹蜺已巻胷中气只作天文一防光
　　已外世情来独立何劳物色去相寻太官食好还多累一线金鳞岂有心
　　和张枢宻西斋
　　双梧尤惬雨中聴莫恨庭前古月明防防西风吹又急却疑欹枕得秋声
　　和人闻角【二首】
　　胡笳羌笛此声同一曲梅花万感浓吹转满城蝴蝶梦利名心动五更钟
　　一声寒角四更终吹下云间细细风孤馆几多人展转半明月与谁同
　　秋日有感
　　秋来犹寄一涯天叶叶秋声似去年可惜良辰长在客不堪孤馆更闻蝉
　　几时能致买山钱便好山中醉暮天有物秋来长引梦鲈鱼新到曲江边
　　延平阁闲望【十首】
　　歌管东西谁共乐水云髙下自相通吟看忽到难吟处望断天南色入空
　　南北山形两闘龙画桥横锁水西东百花岩上人长在谁识神仙指顾中
　　两边楼馆倚晴空阁出中间与画同剑未归时潭得月舟从来处客乗风
　　翠微虚白两圆融爽气令人欲御风晓傍雕栏初见日水天都入混茫中
　　客维舟处莫怱怱拂袖人来蓼已红江上忽含烟雨意数峯还在有无中
　　倚防谁问紫元翁湘浦幽懐莫我同邂逅秦渔人不识扁舟常在水西东
　　不顾溪山已几年再营华构慰人瞻欲寻好景归诗思更候朝曦与夜蟾
　　英灵祠下晋朝贤终伴精芒水合边看取黄龙沙斗起满城歌吹入丰年
　　演峯遥见客懐开天末舟从海上回三岸讙呼无别事一潭风雨剑归来
　　云中山出三秋静水上风来六月寒宝气有时藏不得夜深尤好倚防干
　　梅花【八首】
　　芳意已将春漏泄真香何虑雪埋藏百花头上争先好未用忙夸落后妆
　　逢春莫问枝南北对雪休分腊后先岂独惜花长欲醉相宜尤是雪寒天
　　花傍水边窥缥缈月来花上失蝉娟长教风脚防如线时把真香为我传
　　宻移神化本无情天篆横空木末荣凝住雪花都不下槎牙枝上放盈盈
　　蜂蝶谩寻花后叶功名犹寄鼎中羮开樽好席瑶林下香堕金巵得素琼
　　一种清香谁可比九春和气尔争先晓来烂熳惊人眼只谓寒林是雪天
　　酦醅新酒人间熟菩蕾寒梅岭上开新自折归罇畔去几回寻向雪中来
　　自从花发吟何苦未见春来惜更深天与异香分辨雪不教埋没乱山隂
　　次禹弼同游滕王园池之韵【四首】
　　当时歌舞竞韶华银烛烧残始上车堂上旧欢何处覔春风无计问桃花
　　徘徊池上昔人非不为劳生竟自迷花下百年縁分满月明谁聴杜鹃啼
　　标的强宗两鬂华不令身后到牛车武陵溪上人何在流水声中看落花
　　洪都山水北宫西不似元婴未解迷客去寻春人已往惊猿空有晓来啼
　　游山
　　静意逢山乐自知更遗名迹恐人疑寒林野水相窥处步未移时已得诗
　　牡丹【五首】
　　衮衮羣芳已失真超然竒秀始离伦夜游説与雕栏客费尽天机老却春
　　晩得天真独有余百花荣谢莫相须无穷春思包含尽但问薰风有也无
　　香色兼收三月尾声名都压百花头天真无处窥神化栏畔新妆却自羞
　　东秦西洛景相望只候花开是醉乡曽见玉香毬最好樽前何独説姚黄【玉香毬青州之花挿朶盈帽而重】
　　夜对金莲尤婉娈晓窥清照转精神若教更共人长久岂待能言始恼人
　　醻淄守见寄【三首】
　　余事谁能竞世纷闲临风月戯为文清时不作闲时乐只恐樱桃口笑君
　　海岱东边第一州幸持龙虎节来游湖光照我清如鉴未暇回头看急流
　　倘来轩冕不须疑鹤短鳬长却自悲只合公余贪一醉贤愚休较未归时
　　访邓承防不值
　　一榻清风劳辗转八甎闲日想徘徊不须笑貌方相识妙响还闻大似雷
　　重九候拆号官
　　倾耳西来御史騘已惭秋月在尘笼人间一笑谁能定未必龙山失醉翁
　　游净慈寺
　　渐遥人入翠防乡跨壑凌云古道塲慧日体中谁独见水光终不外山光
　　游孤山
　　为闻髙隠访遗孙只有孤山独自存怅望咏梅人不见寂寥惟度月黄昏
　　信步
　　乐道有真侣好山无俗交野花将逸兴不觉到岩坳
　　代探花郎
　　蟾宫兄弟满清都竞向花前醉索扶昨夜碧桃源里去蘂香多少上蜂须
　　鞭上芦花栁色中怱怱须放状元红东君已播芳菲令莫倚雕栏待晩风
　　泛淮
　　泛尽隋河乍入淮数峯秋势旅眉开此身未立如飞絮愧向云山去又来
　　赠致政张郎中
　　林下闲携数尺笻长巾寛袖道家风已留吏政青编上却御仙风紫府中
　　暑中偶懐江上舟行
　　正行佳处且休移水緑山青欲染衣芦苇汀洲鸳鹭渚斜风细雨不须归【用元真句】
　　水光中更有天光俯仰游人在混茫自许纎毫无一防那堪乗兴得潇湘
　　乐縁仁智两相宜好是斜阳未可归倒影沉沉长自在谩懐今古叹人非
　　横斜林木觇寒流岛在山前且舣休自笑自吟无俗友此生相问有渔舟
　　试院呈同事
　　乡士穷通时已过石榴花实我重来相寻翠幄年年事谁为天公得骥材
　　方握丹毫经两考已悲青塜送三归黄花明月秋来好醉却胷中是与非【张景修王伯通马彦醇同为试官相继而往故有是句】
　　舟行
　　水村山驿七闽溪数桨青腰沂上迟酤向竹林人已到芦花汀畔且休移
　　两岸青山一水明溶溶天上客舟轻行人千载谁相望谩扫幽岩记姓名
　　石榴庭院有感
　　石榴庭院翠华深千防胭脂一簇心日永风防花自笑吹箫人在緑交隂
　　懐古堂有感
　　去住元来自有因台头山上合栖神茂林高下闲行客想见当时一梦新【在京师时侍奴梦予信步去处林木高下寂无尘迹正如今日所寓】彭老真筌无处问刘郎才思有谁同赋诗台上秋来到当为黄花作醉翁
　　山河来处禹分州几代灵光孕俊游推作汉王犹未足更将功业看诸刘【彭城人物自汉抵后周见于史传二十二人而为刘氏者十有八】胜负区区昔已非山河今落太平时歌声皆是田家乐岂有虞姬一段悲
　　立春奉祠太一
　　九霄香落降龙衣隠隠霓旌下紫防十雨九风春意好已知消息晓来归
　　送人归浦城
　　闽山歌笑与谁期便破霜风拂袖归何日却来金阙下高吟相引到精防
　　浦城道中
　　湛碧随人山涧水清香迎我稻花风也知吟者多幽趣物态偏能与意同
　　登汴堤
　　杨花榆荚卫行人十里遥堤一色春多为利名怜此景未能怜得自由身
　　舟次清口
　　海岱东西六转春投闲休説去思人此方縁尽囬头处别有仙源可出尘
　　清口潮来似接人放船闻在楚江滨茂林高下闲行处却到吴山入梦新
　　览杜牧洛阳重见故事
　　别来重见最伤神能问朋游故与新岂谓紫元翁有语悲欢今已是唐人
　　桃脸韶容栁絮身江南西洛岂由人可怜杜牧空伤感尚在朋游已丧真
　　醉经堂
　　乐非声色在华堂静味羣经得醉乡不似蠹书鱼不醒源流何处意茫茫
　　浴灵芝院访照律师
　　领袖桑门水鉴中杖藜人御石桥风虽然垢净无寻处谩濯游尘一防红
　　由律知空律可忘不空空处已承当花飞水涌随縁事且与人间作道塲
　　山间风定水天深闲望谁陪讲后吟篙子船来应有语几回明月去相寻
　　桐庐县仙人洞十题【并记】
　　予得此洞十余载释老之徒游寓甚众多苦其寂寥而去崇宁己酉天台惠文来卜以居文所赋清苦而能化桐庐人为之感相诏以资之洞于是乎兴大观己丑春予自洞霄南还道出宻岩之下文请为洞中游因与予言顷有卜者为文占云当有显官至此度两弟子由此遂为名刹今已度弟子公复来乃其兆乎予与文言顷有异人道予自紫元洞游人间世于桥之西为予作紫庵他日于此栖飬以度生文喜不日而庵成来求予文予尝顾洞中物皆出天造非人力所能为若夫池以时而盈虚鸡以时而去来蟾以时而鸣黙出洞之龙坐禅之僧应击之鼓跨空之桥与物合真与天同信皆非人力之所能为者有待乎人而后见于世乃叙卜者之占异人之语作诗十絶以贻惠文大观庚寅正月望日紫翁记
　　石龙
　　欲离岩洞欲拏云造化难窥幻与真木马嘶风尤会道况縁天作更通神【此龙有腾踏去洞之势若顾已入洞者】
　　去卧仙源懒未安未收鳞鬛半身寒何如却赴雷云会休作游人一笑看【此龙首已入洞中惟露半体】
　　石桥
　　跨越虚中亦自然几千年度地行仙桃花流水春风好由此东西是洞天
　　巨蟾
　　紫元名在广寒宫但恐银蟾与此同探得石龙行雨信一声先报紫元翁
　　石鼓
　　谁知顽物抱真空自有声音与革同到此学人还会否桥西来问紫元翁
　　碧鸡
　　翠碧笙簧羽与声有时离合不留情清多本是仙家物长向秋风独自鸣【雌者立春始至会其雄得子立夏与之偕去惟雄独留洞中春复然】
　　青栗
　　枝叶凌云緑盖寒乳藤因得到云端仙家手植无人会谁信灵根石上盘
　　旁洞
　　欲寻真去不容身流水潺潺未见人云斾莫知来或往门前谁为扫纎尘【僧尝以灰拥洞前小径明日复洁净如扫】
　　天池
　　千古岩腰一鉴泉云霄何处问金仙盈虚更共潮来去混沌中含地与天
　　石佛
　　地涌天防一化身是何年歳定中人有无禅语难为问到了机忘始絶尘
　　兀若看经不记时洞天虽近已忘归谁知心印窥元海且看云霞体上衣
　　宻岩
　　想曽潜飬望真空散在人间一念同须説宻岩居第一解移神用相圆通






　　演山集巻十
　　钦定四库全书
　　演山集卷十一　　　　　　宋　黄裳　撰絶句
　　泛舟钱塘西湖【五首】
　　去留南北须看景聚散朝昏莫问时但取紫元翁兴尽一身明月是归期
　　归鹭悠悠一带长白苹红蓼是家乡夕阳临水闲窥处此意安知世累忙
　　望湖楼上与云齐下视银河一道低好是水边歌舞后绮罗人在画栏时
　　茨出波间千颗软蟹从秋后雨螯肥且呼玉友来相伴等候蟾光与夕晖
　　俄起谷风斜撼竹骤来时雨碎敲蓬回首已见烟云合防检天边失数峯
　　舟次松江
　　舟中月色晓尤在江上客情秋更多昔去今来尘扰扰几时清为季鹰过
　　西兴山院
　　山寺闲来一饭休风云相送有潮头月明中看红莲市已在东南第一州
　　渔者【四首】
　　古来天隠有秦渔莫忽烟波一艇孤舒网巻纶聊寄迹解将疵患笑真儒
　　出舣波心宿傍芦不愁王事有追胥一蓑雨雪归来急静聴蓬声有酒无
　　一叶轻舠住处清荻湾鸥渚几曽荣旁人莫笑鱼呑饵此为生如尔为生
　　水云生计有谁拘烟雨蟾光已自娱得丧与鱼同所遇垂纶何似且施罛
　　藏春峡
　　一元长抱百花根峡里看春野思存只恐藏春藏不得却随风雨过南园
　　容照岩
　　慎独幽人坐处深阳精隂魄许相寻也知自有天光在谩借余辉照我吟
　　茶苑【二首】
　　莫道雨茾非北苑须知山脉是东溪旋烧石鼎供吟笑容照岩中日未西
　　想见春来噉动山雨前收得几篮还斧斤不落幽人手且喜家园禁已闲
　　冬后【四首】
　　万物归来有却无不知谁与计荣枯雪天梅信何时得寂寞中开一画图
　　令向冬行造歳功晓来天篆已排空急催雪意藏萧索只望琼林一夜风
　　晓霜初甃瑶池薄晩稻新炊玉粒香向我嵗寒惟有菊葛巾时为酦醅忙
　　方醖新寒晦又明嵗华无几壮心惊吹斜鴈字霜风劲忽送行人一两声
　　建溪舟行
　　两岸青山倒影浓一江秋色雨山中扁舟不怯泝流水天意借人帆上风
　　清隂堂【三首】
　　仙洞气寒龙送雨瑞莲香冷水生风烦襟销尽梯云去见逺楼前色入空【堂之旁有龙坛青烟洞前有方池见逺楼跨于其上】
　　方涵天云淡淡长林筛日地深深九仙山照青烟洞先向堂前洗此心
　　龙含雨意檐前过日转花光席上来小径深深尘不到一樽多为逸人开
　　江上对月
　　无处月清如水国有谁心满似孤轮幽期终在緑岩畔长愿寒光随我身
　　双梧堂
　　好音长引鳯来栖对立薫风可爱时叶上雨声枝上月何须焦尾始相知
　　次致政李大夫郊步之韵【二首】
　　垂髫孙子侍闲行只此闲中度此生偏是杜防能惬意不如归去两三声
　　偶欲闲行尽日斜虎头幽径二龙沙花无栏槛人无累自在人看自在花【大夫有翫野花之什】
　　江上
　　鹭从何处起来迟防破青山一字飞更好小舟篷下聴过云斜日未须归
　　贻传神【二首】
　　黙黙紫元像萧萧青竹轩相看谁有道无问亦无言笔头何处得天真幻化身中气与神传取本来空是色莫将心印向他人
　　题仁夀阁
　　百年尘外境万虑静中身终日无他事寒泉照隐人
　　夏日牕下
　　蝎虎窥蝇恨未烹看书人悄纸鸣一丝喜子天机静任便薫风寄此生
　　过严州同太守游乌龙寺【四首】
　　参天松径夹篮舆僧在乌龙腹内居莫道此山无妙用但看云雨见真如
　　家近西湖去欲飞到山心却为山迟看禅弟子人休问正是龛中作梦时
　　脚力犹能上翠防青娥扶我谩劳伊也知山共文章好竞破朱顔乞小诗
　　北山还扫笑歌地南浦尚懐离别时到处此縁尤未断洞天休怪我来迟
　　寄懒散子【三首】
　　此生知了梦初残行客游尘入道观兴去谩穷山一径睡来才起日三竿
　　非真非妄惬谁看万物轮中嵗自寒玉液净生仙况味天香清惹道衣冠
　　緑髪纷纷满道冠高风吹我一襟寒看山想有云台集得句应胜得好官
　　自万松岭之龙山【二首】
　　万松虽落斧斤手一径尚邀行路人岭是松非休更问逍遥巾下已离尘
　　骎骎车盖与云参控景金浆尚未酣穿过竹林何处乐龙山前有集虚庵
　　还乡有感
　　竹马儿童已失真且寻春色莫寻人溪山不似当时见只为交游半是尘
　　戯寄南华翁【三首】
　　南华翁也为官忙能用牛刀亦是庄归去来兮归未得一山风月委寒堂
　　山隂刘子无清防彭泽陶公有逸才种秫剑溪休更问俸钱须买菊花栽【延平官无圭田酒醇而贱百钱可以取醉】
　　始闻佳耦得韩娘【用杨于陵故事子山为簿再娶】百里恩深绶与章月欲笼人笼未得先生犹治鲁山忙【用元徳秀故事昔为子山作风月堂记云或笼吾醉魄而卧焉】
　　题止止堂
　　万縁忘外息百福静中收莫作南柯梦浮荣一觉休
　　妙光堂【二首】
　　泰定中含一黍灵千江明月万枝灯自谈禅处无人会安用山僧纒葛藤
　　一体全时万象生只縁虚静到圆明隂阳了取归根防但看蟾光与日精
　　谢惠香餠【二首】
　　清分馥馥南州饼静对绵绵北海云欲晓愽山来入被祥云尤惬梦回闻
　　朱餠青烟篆古文聊资清致聚还分纵饶五出花残后尤有余香耸未闻
　　和靖山居
　　高吟人去几年余今日孤山始是孤踈影暗香虽更在应随闲物落平芜
　　将游苕溪先寄同志
　　长爱苕溪乍入秋有时东去与君游诗牋酒盏游何处十里荷花一叶舟
　　游吴有作【五首】
　　想见湖山只欲飞急逃縁累拯衰迟无心云伴无心客杖屦相从更许谁
　　舟人曽记得吴侬煮粒烹鲜别有功好是闲为江上客随船还见卖鱼翁
　　拏舟曽过芰荷乡十里薫风一水长趂取秋时寻旧赏且留三日卧清香
　　俸入未辞聊助道客来多避为忘机一帆风起鲈鱼兴到是秋时恰正肥
　　且刺扁舟入芰荷香风中聴采莲歌秋来最好樽前物霜满江天蟹二螯
　　次张太保杜门自乐之韵
　　杜门无事日华长应是狂歌入醉乡闻得后园尤好景不妨多计为春忙
　　送张信道
　　气欲和柔性欲圆一飞人看后三年心胜山静君归去先自南华入性天
　　途中重九
　　两年书剑客江淮空见黄花满地开幽趣不慙陶令防东篱当有白衣来
　　乞茶
　　未终七椀似卢仝解跨骎骎两腋风北苑鎗旗应满箧可能为惠向诗翁
　　饮意
　　客尘来去路悠悠眼外空花水上沤一斗酒中藏混沌荣枯谁更问春秋
　　归鹭
　　夕阳归去荻花乡横防山腰一带长于下于飞虽可赋也窥浅水为生忙
　　贻如祖大师【四首】
　　既已离家与世违纷纷人事不须知百年十二时光景作佛工夫只怕迟
　　説禅谈佛未曽修幻化空身岂自由常视世情如锁钥云山深处莫回头
　　建立元无尘已挥两边终竟不曽为莫言无物为何事到了无为尚未知
　　一念忘时便道空不知空与色常同须知空色无分别如此圆融始大通【此诗尤资説话如何建立既已建立如何扫荡扫荡可也不扫可也然后至焉】
　　还乡道中闻杜鹃
　　才次乡闗得此禽五更啼处九春深谁知枕上情无限物是人非古到今

　　演山集巻十一
　　钦定四库全书
　　演山集巻十二　　　　　　宋　黄裳　撰絶句
　　万竹轩【八首】
　　出游休问我西东去去惟寻万竹翁幽趣翠华相得处忽逢明月与清风
　　森森高节劲深深緑发青衫万士林应是主人看不足就中谁解作龙吟
　　鳯翅凌云翠欲寒萧萧苍玉佩中虚自有长生道一枝为龙未是难
　　八十诗翁想出尘此君长与驻青春金华琐碎闲垂地安用侯封况渭滨
　　雪霜势去旧容在风雨声来新思生须信此君清且贵一竿犹可钓高名
　　翠光幽意欲生烟几种龙孙几度传忽怪春衣青旅旅吟看不足是婵娟
　　一日无君似染尘得君风思出天真七贤林下谁堪友到此相寻少有人
　　隂遥俄喜日华落静久更宜山鸟鸣荣谢易为花厚薄嵗寒还得嵗寒情
　　鼔角楼初成【二首】
　　峥嵘南揖展旗山旗鼓相临缥缈间雷动满城春不去龙吟今日剑须还
　　云中人作四星看十二光隂一箭寒吉事有祥戎事静溪山嬴得倚栏干【鼔角楼昔为火所废遂寓鼓角于郡之西楼羣盗不息术者以为向背所致及其起废鼔角未复冦平民安故有是句】
　　荔子【二首】
　　须知陈紫入吟看能坐诗人碧玉盘六月香肌无防汗绛纱囊破水精寒【陈紫底平可坐皮与肉离不相牵制此所以为佳品】
　　綘包玉液逾中夏黛染罗帷度北风艳异尤争西子笑晓来亲见状元红
　　送周奉议吴江【三首】
　　下枕烟波令尹家年丰闲坐两时衙为君东去还成梦犹记撑篷看月华【昔年秋晩舟次吴江诗云船中月色晓犹在江上客情秋更多故有是句】双舻衔尾去如飞秋满松江到未迟自与李膺归兴别鲈鱼杯酒在平时
　　一官方解浚桥南欲试弦歌岂为贪便得洞庭山下去公余谁共擘霜柑
　　戯赠席上侍人
　　遮藏不得鬂边霜空忆扬州一觉长不学牧之狂可笑紫云宜赠紫防郎
　　暑中【二首】
　　幽懐无处对秋隂数叠云峯压翠岑安得水边开一阁莲花风信满衣襟
　　炎空方喜雨初过闲坐又怜风乍来偶得瑞莲传好信清思应到雪天梅
　　松轩对雨有感
　　田无数畆难回首士少高风易折腰古往人非秋自老松轩吟对雨潇潇
　　湖上闲赋【五首】
　　谁家弦管度前汀宛似湘江昔有灵一曲未终船已逺白云空防数峯青
　　烟雨为容似带愁愁中犹解写人忧数峯出没如何画寺在波心且舣舟
　　想縁仙划与神刓有是湖光有是山一处一游都几日也应偷尽九春闲
　　源出灵山分外青若从葛坞更须灵谁知天乐逢真景难向人间作画屏
　　筛雨龙山淡淡烟水帘遥在数峯前问言居士庵何处为指中洲有陆莲
　　徐通直守连州【二首】
　　回头犹见折腰时才到朝班便得麾【公以知县资序权州】谁合相从公外乐玉鳞新出使君池【州有鱼池利归太守】
　　得官荣与故乡看初佩鱼符日下还内相逺孙真太守海南佳郡是连山
　　游灵芝僧房【三首】
　　千顷烟波一畆池栁堤收得小涟漪谁家堤外寻幽去渐渐歌声入渺弥
　　小径悠悠接水天薰风谁对逺师莲吟看尤为湖山好未肯忘懐便入禅
　　翠栏清浅栁如帷帷外烟光逺可窥夜榻晩牕谁是伴暑风秋月最相宜
　　赠致政李大夫【四首】
　　父子辞荣海上还二车皆是汉郎官夜来列宿尤光彩为向溪南隠处看【公及其先皆以正郎通判长乐致仕即郡之溪南为清退楼闲居于其上】银鱼慵佩入樊笼万累相捐万虑空逼嵗归来何事晩荔枝牵率过薫风【公语长乐太守当食荔枝即为归来之计果践其言】
　　演仙山足退来荣更继高风适此生一叶轻舟篷上雨三江欹枕有谁行【公之先大夫自长乐致政祖席之上郡守张伯玉曰公之归也何适曰烟雨满江吾泛一叶欹枕于其中闲聴雨声渔唱吾之适也张公喜其言起舞为公夀】
　　世情相失道情浓语黙行藏信意中清退楼前溪一曲剡川明月剡川风
　　菊花【四首】
　　香色相生静入观化工谁怕剪金难秋光欲尽花尤好都作时情九日看
　　红尘事事有兴废黄菊年年无古今意静气清时候好醉归明日更相寻
　　手把黄花为惜香况逢真率未尝忙神仙多是无心得可向桃源作醉乡
　　葛巾尤有酦醅浓岂是隄防落帽风我未醉时君莫去且来闲坐菊业中
　　平山堂
　　一隅不见古扬州惟有平山尚自留且看江南山色好莫縁花月起闲愁【扬州自古城有四隅今存其一李氏词云春花秋月何时了往事知多少】水涵羣影去悠悠楼有三千转首休想见经游人与物而今知我梦扬州【予六经游且四十载人物是非众矣故云】
　　谷林亭
　　竹也中虚谷也虚两虚相得闲中无月来风动时尤好那更高人也自如
　　蜀井【传此井自严君平显】
　　地行仙迹世难知极数高人出数时隠显自通淮与蜀兴亡谁管晋兼隋【仙家洞府天下与蜀通者青徐自有两处】
　　送公济朝议守长乐【五首】
　　翁子归来第八人越王家国再逢春悠悠千骑溪南路今日荣夸到剑津
　　侯王权势腰三印省寺光隂梦七秋龙虎有人犹扫迹政风行聴海边讴【林公曾治龙虎山人伪印】
　　三山胜槩烟云外万户清酤鼓乐中待看使君逰刄处始夸濒海有天宫
　　两街香案使君来万瓦青烟洞府开勿剪縁榕隂尽处七门南直钓龙台
　　海渚信来鱼市白林梢光动酒帘青鼇头须学成都守莫对三山我独醒
　　还乡简清臣潜夫【三首】
　　别来交友问如何松已成林屈指多且喜断金人尚徤一能清爽一平和【清臣平和潜夫清爽】
　　梦中常作水南游山北烟霞物外秋好是老僧今在否我来还上望仙楼
　　乗兴拏舟过水南问禅闲试野僧参望中皆是栖真处山有云峯剑有潭
　　送刘教授之官豫江【二首】
　　守官何处豫江边职事无尘我慨然一様清虚谁画得倚栏人静水中天
　　草草挥毫已可传昔年场屋合争先何时寄我南来信阁外溪山有几聨
　　春日有感
　　桃李娇春緫不知风情惟与道相宜堂前杨栁青丝软吟看无人独自垂
　　看山亭【二首】
　　雨洗烟笼十数峯两亭相望两山中北来吟了南来醉花木迎人一径通
　　两边红緑路深深叠怪堆竒出翠岑莫道非真窥得破能侵天巧似无心
　　访照律师因浴灵芝【二首】
　　领袖桑门水鉴中杖藜人御石桥风虽然垢净无寻处漫濯游尘一防红
　　山间风水洞天深闲望谁陪讲后吟篙子船来应有语几回明月去相寻
　　和蒋枢宻送侍者归
　　谩来非为利名场随侍还寻野径香静极恐生天上梦不妨吟入帝云乡
　　有客对酌
　　花间人面是谁家何似才华对物华百五时应来合醉三千宾客不须夸
　　西归亭
　　衣法传来几度春少林堂上悄无闻两忘飬就空兼色独步西归一片云
　　欧冶池
　　人随梦电几回见剑逐云雷何处寻惟有越山池尚在夜来明月古犹今
　　送陈季甫
　　闲于孤鹤淡于秋纵落忙中亦自由受道已知君有质感人深处急回头
　　送邓元孚【三首】
　　京尘随暑逺洛水得秋多爽气乗归兴孤舟看一梭左选官期逺南归客路长觐亲时正好黄菊百年觞识先游刃易命晩折腰劳华省当年梦行看置此曹
　　雪中闻友人围碁
　　瑞雪天时醉怨迟笑君碁局雪中围轩花汗漫丰年事不是嫌春故故飞
　　友人见问久不作诗
　　幽情寄态动风骚大巧如春未奈何莫怪近来诗句少只嫌吟后客情多
　　寄李潜夫
　　去去仙舟住处闲吴王台下虎邱山日边孤客遥相忆聚散空悲梦往还
　　偶感
　　泡影浮生梦幻身十年南北寄红尘穷通有命归与好风月相期满剑津
　　流沟山
　　清见林泉意已开知音曽有魏王来两忘更得栖神地不染人间一防埃
　　舟行感旧
　　曽向兰陵起一舟湖山住处有朋游歌声月下俄相失秦与潇湘各自愁
　　次友人月夜楼上之韵
　　满楼清景泻斯干肝胆初醒世虑闲谁见谪仙歌兴舞但留诗句落云间
　　泛南湖【二首】
　　菡蓞香中画舫轻新红相照亦多情似迎学士来归院花烛前头朶朶明
　　雨过圆荷万防星云开银汉眼前明难逢此景休归去更待天西片月生
　　友人垂钓
　　壮后幽情转更长尘劳空忆芰荷乡自由池上垂纶客应是回头笑我忙
　　偶成四絶书寄子坚道契
　　皆有前縁志自通大云山下偶相逢春来拏得龙双角走下昆仑第一峯
　　相见参来道已通五城曽折紫芝封自从龙虎归根后花蔟云攒白玉峯
　　袖中自有青龙剑世上谁无白虎经秘诀未尝留一字不劳终日诵黄庭
　　尘中自适能无我方外相知喜有君静看古今搔首处五湖风月万山云












　　演山集巻十二
　　钦定四库全书
　　演山集巻十三　　　　　　宋　黄裳　撰记
　　游山院记
　　山水外物之可乐者尔非真乐也真乐之所寓而已仁者乐山知者乐水亦以真乐之所寓欤治平戊申之仲夏赴诏西上逾絶岭涉巨江度炎暑履素秋凡四十日矣而后次于霅川之逆旅弛担宴坐自感其尘劳未有慰焉及其环顾山水间有髣髴南国者黙然坐中意思南向已歴旧隠无复尘劳之叹而亦不知其身之所逆旅也于是援笔而书之延平居民枕寒泉倚青嶂真山水之国有浮图氏之宇尤寓山水之胜处清景爽气逼人眉睫间与才思争无穷遇目之所得即当走笔赋之且恐胜概相夺出人不意而又忘去也当予清闲无事偶然独往则簮冠曳履防枯笻道幽径与书偕焉风揺松隂人践寒影异花灵草幽香相迎日含喷泉红玉散乱此人所由之径也两山相临怪石欲活仰则翠岑俯则幽涧神刓仙划为之幽构此人所憩之亭也山角转来风物相际猿鹤上下烟云聚散飞甍华榱矗然寘彼此浮屠氏之宇也宇之中又为游者之观美凡有七焉长涧自山之西趋寺而东流有释为堂跨之及其入夜泉清而月明适然相得于堂下号水月堂予之游是堂也秋势泻云边之泉金波泛天涯之月妙相有无搏之不得故为之歌云水浑而月丧水动而月漾澄寂虚一中涵有防妙相水有风兮披人襟月有波兮浴人神兀然坐者非尔翫其中有物争光明是兹三者不期约防诸广莫都忘情涧自水月堂趋西庑有释为阁跨其上激涧之水其声潺潺然环绕乎坐中号潺湲阁予之游是阁也遗世俗之喧哗即山泉之清泠是非去来不落双聴故为之歌云与其聴繁喧不如聴潺湲潺湲聒吾耳不聒吾心渊世俗譊譊殊不闻只闻潺湲如车奔潺湲如车奔我心都无縁阁之左临涧为小轩俯视涧之水澄寂如鉴分辨人顔色号鉴轩予之游是轩也纎埃不能驻流光防瑕不能玷浩明于外照古貌于中照古心貌与水清心与水平故为之歌云至虚不可磨至柔不可折至精岂须练至一莫能别情忘非与物相絶万象于中自生灭鉴乎鉴乎非徒明鉴之有道犹诸心梯阁而下实地十数尺为小室而沼其前引涧之水实之号飬真室予之游是室也【阙】
　　一声素琴数曲恬然忘机自在絶境故为之
　　歌云尘劳妄想谁知非落着埋没皆人为飬心飬到不化处亦令此室生光辉去潺湲阁升法堂堂之左有释为阁揖院之客山瞰流涧于坐间环佛书而观之号精进阁予之游是阁也目闲而山色见心虚而古意明出妄想境中入清静觉海故为之歌云道固不违物物常与道违道非近能得亦非逺能离精尔思兮捐尔思其中有物不可围由堂而西有室倚山为小轩轩之前为方沼沼之滨植脩竹三四茎凭轩而视翠峯寒泉茂林碧草皆在其左右号凝碧轩予之游是轩也春晖秋光漫然融成日頺竹隂落在方沼琉璃瓶中青玉倒植故为之歌云凝碧以自然尤籁成之天碧色非渍黛籁声非鸣弦此心寓此声色中虽有大巧无由传去凝碧下斋堂堂之左有释西向旷野为亭据其要物象清逺一览而尽之号豁然亭予之游是亭也希夷之乡旷闲之郊逸思浩而往尘绪斩而絶故为之歌云吾登豁然轩吾开豁然懐水犹其心圆曲直随因縁云犹其心闲聚散无悲欢尘懐俗虑难追攀是山之胜也胜者虽不能自暇及其戾止亦皆有闲意以至于息机而后去然而予之游与来者之乐异焉来者为其景而用其乐而予能用其景以寓其乐者也世俗之游相与讥谈调娱醉酣舞歌吹弹呌呼而后得其乐亦已劳矣其乐不在道特乐其有山水而已山水之可乐者尽而寂寥之态生则其乐荒矣故虽吹弹调诙醉酣舞歌不足以继其乐彼尚知吾乐中之防哉廼书其乐之情以示之
　　懐逺亭记
　　延平郡督邮即其公宇之北山南向天际送目而往相去之逺不可以胜计然而元用之所懐不在乎物惟其亲焉愚众之情登高望逺耳目之君不足以胜其私有对而遂变伤则迫惬则肆岂足议哉予过元用相与倚栏送目谈笑以自适且谓元用曰子见荻溪之上渔舟一苇忽来适去歌声逺迩不知人非世习之累相系者乎此使人放旷之心生子见寒潭之中雷电相薄宝气亭亭上干星斗不知深渊巨涛之相沦亡者乎此使人发用之心生风清月明万籁初息水涵太虚寂然天地之鉴则使人入清虚之境夕阳半山芳草不断双桨南飞悠悠寒浦则使人动离别之绪水鉴之滨鹭窥寒影过山之云行无所逐则使人起幽闲之趣夫能狥物之态以入清虚之境起幽闲之趣生放旷之情存发用之志不为狂歌逸游之辈放心而不知求亦不失为贤者况能有志于亲哉夫善本于仁仁本于亲茍能有志于仁之所本者何往而不善然而凭高环顾虽有溪山之胜人情之所适者不足为子道也慕亲之志寓此而有发焉魏国之士思念其亲岵屺之上想见父母之所懐诗人称其孝虽然疾痛则呼父母而有富贵少艾则忘其亲众人之情也魏国之士当夫行役之劳夙夜无寐父子离散不得以相保则疾痛之时岵屺之上想见父母之懐岂足以为至哉今夫元用之学仕于有道之世父为达官子能以六计嗣其业不贻其亲之忧心平而志舒当此之时遇耳目之适者且能复礼以懐其亲不俟有迫而后至是可尚也狄仁杰登太行山南望孤飞之云感吾亲舍其下惟其爱亲也笃则其事君也忠及人也恕是故唐之基绪不断如线仁杰果能防耻奋忠安其神器恤刑爱人号为长者然则瞻望其亲之际则仁之类存焉是亦充之而已予之望子也岂止于父子之间哉
　　观尽轩记
　　予一日过完师坐于防景亭上前望演山山旁视剑潭人爱延平最有山水之乐而演仙山剑潭又其山水之可爱者气象声色食顷万变予登完师之亭而尽得之因与完师言徳之大累尝在对物而有感今又据景之会而翫之非在万物之上以物相观而已覩有不尽者物能引之未知声色形象之为梦幻也则予畏会景之累人深矣无涯之知不可胜计之景客尘之中适然而相感则或凄然以悲欣然以喜清闲之景解人之烦涤人之汚华美之景坎然者贪飘然者肆无穷之态出人不意而乗之不可以言胜也呜呼朝闻道夕死可矣其见随尘熄而心化有涯之生可不计哉以故君子之为道也不见可欲使心不乱君子之为善也不见不可欲使心不丧涤人之汚解人之烦此景之可欲者尚为道所忌而况幽情竒态之感人使之或笑以嚬或贪以肆何可翫哉我与景俱非真物以物之态为我之情俱非真智因与完师言浊汚者见形其知莫贵者物也清静者见性其知莫贵者道也人之性常无者体道富有者体物众凡之流尝蔽于形色而莫之悟予甚悲之师能即亭之西更为悟真室尝游乎其间然则完师非溺于景者欤使登斯亭者知世态物情犹蚊蚋之过吾前也然弃我与景为吾悟真室游而求真焉静也不劳其形以至乎形全清也不揺其精以至乎精复形全精复与天为一是故妙有其形而不为貌象故为貌象者之所不能对常无其气而不为声色故为声色者之所不能感老子所谓不亡庄子所谓不化释氏所谓不灭儒氏所谓不动当是时也万物为吾逆旅矣而众人为万物逆旅众人为万物一偏矣而万物为吾一偏由是而登轩下与万物相见可以观尽矣予爱完师为悟真室之意而又虑其不学出室以道事也遂以观尽命轩焉若夫烟云聚散山在有无之间水涵晴光舟泛银河之上桂华风动天香满懐飞甍参差歌管断续此翫物者醉酣歌舞驰情驱思而对之志满意适以为得求者也物态少移世情已变当是时也吾寄万物之上而观之与之游可也不与之游可也
　　秀橘记
　　时甫家圃之右有秀橘焉一本而三支旁二支宻叶散漫无足异者中一支寻常之叶不能多得之柔条下垂其叶秀嫩深緑而环就如析翠羽而注之有碧幢青缨之状不怯嵗寒新故相代更无衰落之态为诗而美之者连韵盈轴不过比物引类状出秀橘之形象而已时甫屡命予诗诺之久矣始得数聨兴罢而复已元丰三年之季春时甫复写橘图走仆以惠我索诗之意益笃不可辞也无事乎诗辄为时甫论其生理以记之尝谓五行之气运行万物宇中有偏有全或清或浊无意乎造物也而物各有遇焉气之清且全者在人得之则为豪英在物得之则为新竒虽然不可齐也亦不可以必得适然而已故虽同气而育并时以生者其形与数有不同者况其他者乎夫一本而三支同气而育并时以生者也然而一支见宠或歌之以诗或绘之以图或文之以记传之天下后世不可知也主人时复一往苦吟注视培溉相继惟恐其或伤之也二支不能有所得然而天理之于物岂有意哉圃中之木与秀橘踈逺者可以无憾焉吾与时甫游久矣知其才富而气豪发为词章使人喜观而欲得之然而君之所得与夫秀橘之所寓一家而兼有之何其幸也君知秀橘之可爱培溉继往注视环顾惟恐其或伤之也然而予之望君也更有甚焉
　　水云村记
　　长涧自演峯道广教院出田坑始有从父得之于西南山之麓取其一支停之以为沼走之以为渠防引之以酌桥跨之以渡异花竒果垂华倚实飘香堕影在泉之上下有云于山朝隮而暮合闲适之态明白之象与夫流泉相应以无为相遇而不约俄然相得于东西杳然相忘于得丧其孰为此者邪元丰之初予自京师南还省予从父流水之间俯仰行坐顾瞻燕笑及夫日落而禽还山瞑而云收援毫于壁间乃以水云村名之而后去自是郡人始知有水云村之可乐也寻春逃暑车盖相属越十有五年友人公实来京师与予道曰今为水云村主人矣仆将益治之飬生于其间予曰子之得水云村固可乐也其亦知水云村之得子乎公实之为人茍可而止不为生而劳不为名而伪遇吟而忙得酒而休方东而俄西未始有适莫要其中夷旷而惠直是真水云翁者也君归乎哉予后此十年当有草堂于演峯有钓舟于剑潭南归而谁从者乎是时水云翁杖藜而相寻演山居士肩罍而忽往与是两物相得于无情中有舞有歌有吟有谑妙思絶景不可得而究也防归乎至无予之乐也不知水云翁之乐亦出于此乎然则水云之于我果有分哉故为之记以公实他日相从出此以为质焉请镵诸石
　　演山集巻十三
　　钦定四库全书
　　演山集巻十四　　　　　宋　黄裳　撰
　　记
　　鄂州白云阁记
　　自洞庭纳湘峡迳武昌防汉沔然后沿九江而下东南之旅度翼星之分趋荆州之域必泝江夏泛洞庭而后南走二广西向三蜀然则南郡之有武昌山水之聚舟车之会者也夫逸民之所寓士大夫之所游骚人墨客之所咏常在天下山水之佳处余言遗迹相去几千百载后人乐道而钦慕之往往遂借以名物故江谓之烟波亭谓之竒章洲谓之鹦鹉楼谓之黄鹤阁谓之白云楼阁之赏当与豫章之滕王巴陵之岳阳争名于天下有山自郡郊之东趋过阛阓茂林修竹衣被形势如青蛟苍龙然引领而西或伏或跃下饮于江汉中峙而四望者白云阁也对揖公宇转望仙枣石照所谓大别鳯凰烟波鹦鹉西城南浦黄鹄矶汉阳渡之类可坐而数也蒹葭绕岸风势雨声湘汉涵空夕阳夜月归帆行棹渔歌樵唱与夫忘机之鸥随阳之鴈往来聚散于其间四时之气象一日之变态泛应旁感逸民雅士之风味吟送宴别晓泊晩次道志懐古以写忧悲喜乐之情以述兴亡荣辱之故盖自离骚而后唐人之作不知其几百篇也大夫之行吟处士之坐赋老子之乗秋高人之驭鹤乐天之闻歌太白之聴笛缅想环顾俯仰千载悲乐相继公余之赏不亦至乎方是之时茍非有道在上得贤太守与之共理常使时和年丰郡国无事亦安能有暇于山水之间哉有暇于其间者其风味志趣或俗而不逮或鄙而不乐虽有美景盛事亦遂寂寥沉没不见于后世有足惜者异时魏晋之师下吞吴楚盘瓠之类窃发于山水炬筏横流烟防云海所谓鹦鹉南浦鳯凰大别之类遂为水军楼舰之所息山夷营垒之所寄谁复讲求逸民之遗事雅士之诗句以为公余耳目之翫哉方今圣人以道统有天下无复魏晋之师下吞吴楚之忧公悦素用吏事知名于人当能寛而有制布扬天子之徳泽潜召和气年丰而盗熄无复山夷窃发之患然则君亦何所用其心哉此阁之作也将与宾朋览浩荡之景飬幽闲之趣想见高人度世絶尘之事庶几悟须之景省因循之过不为汚浊伪妄至老且死时与无心之云悠然而来飘然而去去无所逐来无所从朝隮而暮合若将为我拥黄鹤乗清风脱万累而超六合也岂特在人耳目翫山水间者邪元祐癸酉仲夏记
　　潜轩记
　　予去年为顺兴游故人公镇家在顺兴之南隅乗间访之公镇邀予坐于潜轩之上观修竹折幽花看闽中録采杞菊决明而食之樽爼之间论古道旧讥诙大笑井邑之繁不能輙破其静公镇坐间索予潜轩之文予谓待言而后谕焉非相知之至者文可忘也故不及书今年春尘劳之中缅懐轩上之笑语恨无以寓其意者公镇再追所索适此而书之夫鱼之为物或生于陂池或落于修涧或出于遥湖大泽永江广汉之间或之于沧海其得地也异其遇时也同嵗寒冰冽鲿魦鰋鲤逺游下泳在渊而自适虽有九罭之深入莫能致之及其春行晴暄太和涵溶清浅方是之时乗阳而动去渊而在渚悠然而逝适然以跃沟为之依苹为之覆得其所矣不获乗阳而动者深渊之中不能自致河海盖有之矣乌知适然以跃者颁首莘尾为渔者所伺或引之以纶或持之以竿或陷之以罟附逺以鱐嗜鲜以脍以膴则见防以鲍则见糗以醢则见析实于鬼神之笾登于賔客之爼鱼方是时欲为下泳者岂可得哉然而浮游者未必为通潜泳者未必为穷学道之士无适莫也息则起消则去惟时而已公镇少时求举于乡里卒不获用晩节感悟乃能逺引而去水边林下开轩自适有山林处士之态亦可书者名利之士老身长子尤有以行投保以名请封东方未明携食而入俯首而坐汗流浃背与少年较长短则君之潜亦高尚哉呜呼公镇之潜也在道鱼之潜在水一也若夫陂池江汉之辨非所知焉
　　看山亭记
　　郡宇之西北隅昔有小亭前假两山对峙而中望不知其谁为之也頽壊且废予至治事之三月役工以修之丛列有岿特立有峦耸起有峤环合有峄几于自然皆出于造物者公余乗兴杖屦独往有如春明秋静云开雨过之见武夷鴈荡也客曰南有云门西有尧山真者不览何事乎假予曰子之见有真假耳有道存焉非真非假由道以观物假亦真也真亦假也则予之看山何异乎子必待云门尧山而后得乐山之意非善观物者也客曰愚得之矣请书以为之记
　　青州坊门记
　　青以两城居民始为十六界以别居民之地分崇宁改元裳来为青顾吾属言夫用十六界之别居民之地分其义安在哉盍废界设坊三十有六为之门名各有物庶乎其有义也迎春之类以辨坊名之也延宾之类以遗事名之也文正之类以人才名之也自正之类以道化名之也胜游以之乎东湖兴云以向乎南山朝元以趋乎天阙使之观其名异则相识别思其居同则相亲爱此为坊门之意欤然而亲爱之意非私淑一坊而已先王属民始用五家相保所任者寡则其所察者详邪恶之民不能辄容于其间隂乱良善然后聨其五家使之相受乃为一门以同出入罔有相遗外者故其飬生可以同忧患丧死可以同哀戚推而用之合四门相受之民共为相葬之礼同哀戚也有相亲爱之意故称族焉合其门相葬之民共为相救之义同患难也有朋比之风故称党焉义之与比者也相比者力也力贵众以四门为不足故合五族焉相赒者财也财贵多以其门为不足故合五党焉其门维百其徳维一咸有相保之信相受之智相葬之礼相救之义相赒之仁为善既备复何所责乃合五百门之众使之出入往来更为宾主灿然有文以相接欢然有恩以相爱其称乡党则吾我加焉亲爱之也呜呼民之善其用至于爱人接物皆有余裕其政之本则在乎五家为比其五家为门而已六乡之法废壊已久不可遽复惟尔三十六坊之民同出于一州其考予言先王属民之政推而用之遂至乡有正风民有中徳比而信党而公相诏而化可也何必令使而后喻哉
　　崇宁万夀观记
　　佛老之学至于还元反本其道遂同而佛之徒谓之金仙老子之徒谓之神仙金体而神用一也盖惟神仙为能长生不死故无生死而后至于不生不死长生不死已能脱离五行非内非外不逐五行由一而散以哀乐休戚为人生以治乱盛衰为世界以荣枯舒惨为时序以老少美恶为物态而彼人生物态世界时叙吾能与之修短与之盛衰与之舒惨与之老少泛应无方之求未始穷尽此世之人所以严其所寓以备旦暮奉事祈请者也大云门神仙之窟宅十月十五日以奉崇宁寺诏继诏为观复有择用名山福地之防寺既如诏而臣更涉云门之背由归道岘下得山号大福大云门之南支也前案广山郡人谓之广福中立而望四向环抱犹大云门然莫知其所自出有三贤堂海东僧塔八仙坛猕猴洞在其间皆古之遗迹然始由归道岘而得之今为道观之所寄则岘之名归道乃其兆欤故臣辄叙佛老所以入而为已出而为世老者能与之少短者能与之修衰者能与之盛哀者能与之乐以明朝廷所以诏为十方寺观之意自时厥后为郡守者其率老子之徒以谨焚修共祈无疆之休以资天子万夀岂可忘哉
　　东湖三乐堂记
　　自下车率吾属明振统类要凡目数各任其职庶事益简民用以靖樽爼之间始得光景为东园游顾吾属曰徒以心力从事曽无所乐夫是之谓陋此节俭之弊也其后流而为唐僖公有财而不能用有钟鼓不能以自乐徒以情欲狥物曽无所制夫是之谓荡此平易之弊也其后流而为齐哀公过则淫不及则怠慢是二人者皆已自为物所矣欲其明徳以为物是则难也有道之学既辨内外遂致真一以真观尽以一泛应两辞五声并至而交感无所累焉其诗曰在公明明是也知统则举其类甚众知要则驭其繁甚简形快而心愉有所寄焉其诗曰在公饮酒是也在公明明无乎不为之时也在公饮酒无为之时也无乎不为以至于无为贤者之有道也盖惟有道故能有乐以为文故其诗曰鹭于下鼓咽咽醉言舞于胥乐兮鹭于下宾之集也醉言舞乐之致也于胥乐兮乐其在公明明而和乐生焉耳有礼以为节故其诗曰鹭于飞鼔咽咽醉言归于胥乐兮鹭于飞宾之举也醉言归乐之致也于胥乐兮乐其在公饮酒而中礼存焉耳有乐之和有礼之中恊赞隂阳化育万物故其诗曰自今以始嵗其有君子有谷贻孙子于胥乐兮乐其在中则能为其人民在后则能为其孙子然则有駜盖鲁一变而至于道之诗也昔者太公治齐虽用平易在己也近道在政也然而不患不能与民同乐惟患其乐之过在太公则可不可辄施于其后故其末流果有齐国之变风周公之泽遂为鲁僖之颂不亦异乎愚之为青当以行乐之过为非不及行乐为愧窃希于鲁焉顾吾属曰山水仁智之所乐古之人与民同乐有感而赋草或以芹藻禽或以鸳鸯盖其所寓多在山水之胜处或刳而为池或引而为湖草木掩映亭台环合鱼相忘于渊兽自适于野禽翫空于飞虫感时而鸣俄闻偶览顿释滞思此古人之相其乐者欤盖惟君子能推仁智为民既事然后得引所乐以憩尘劳以资谈笑有道存焉耳今兹青郊以西两山防入于郡城若骏而奔若驻而盘若骄而跃洋之水道其中相为数折趋东南隅回旋宛转若有不欲去之意此固有所待者邪昔之畦也宜宇而居之昔之池也宜湖而游焉崇宁元年之季冬道意以始事明年二月东湖告成土石之所聚今为寥廓之界粪壤之所污今为清泠之滨荆棘之所托今为芬芳之泽入自西扉由垂杨径界水而东之陟降两桥东西相望防归于北渡有桥曰步云下趋醉归亭去亭而升堂所谓三乐两亭以翼之左曰湘江右曰水鉴于堂之后乗飞桥过芙蓉轩由芙蓉而东蹑层堦访禅林南有轩曰悟桃北有亭曰现月而观莲亭在其间皆瞰湖上下入桃溪于溪之南为漠庵去庵而南行前视鸳鸯渚有亭在半山间号緑岩亭由緑岩升其巅坐歌丰堂对揖现月由芙蓉而西憩云门馆前视鸿鴈渚游竹林斋南行登钓璜台下由小岐中立而俯视左有亭曰翫鸥右有亭曰鹭下夫湖在两山之间将欲致吾幽思以饰兹景未之尽也然而寓吾仁智之所乐凡十有五而三乐实主之故堂存乎其中盖无三乐为之主虽环山有水皆亭台也亦奚以为其乐未尝不荒也未尝无累也故游斯堂者考予三乐之説则知东湖之所以作岂茍云乎宜镵其説于石
　　演山集巻十四
　　钦定四库全书
　　演山集巻十五　　　　　宋　黄裳　撰
　　记
　　顺兴学记
　　元丰改元之秋列郡各贡进士于朝南剑考诸五县之士而进之十有八人顺兴学者百数无预贡者温陵宋君适来为顺兴令因怪闽中之士每嵗应诏出为天子器使最盛于四方南剑在闽之中累累有人焉顺兴南剑之支邑前此有预计偕者不见録于礼部七十年于此矣今嵗更无预贡者是岂教育之道在上之人有所未至欤遂由县学而观之感其防隅之卑度量之防环卫之具修之废不足以壮丽先圣之行在吞纳多士之至止升望降观前揖后据不足以周览溪山之气象青衿不见往往散处里闾流入城阙之间诵数之学得以小説实其虚一如此者盖久矣宋君由是慨然思欲宏其度量严其具修壮其防隅固其环卫利其前揖后据之势然后招来多士而教之邂逅一乡之所慕者十有四人请为义倡愿与乡民出力易材废旧而新之宋君如其请学者欣然预叙于别馆以俟学成而归焉旁郡余邑随有望风而至者不日学成为之八斋翼于两庑之间或背于堂或面于殿诸生接席而坐鼓箧而进问者有应疑者有质由者有户升者有堂入者有室望者有门墙之峻乐之所寓前揖仁者之山下视知者之水适其性命之情日就而月将之且见成人有徳小子有造居多古人之遗风不问其在外者一封之荐何足计哉盖夫教学之道先王望其成材而取之必使学者无志于仕有如曽晳之咏而归漆雕开之未能信者然后可以副吾取而用之之意是故先王之士得失有命动静有理去就有仪处万钟之时如箪豆之日许国之身致君之术岂为宫室之美妻妾之奉所识穷乏者得我而为之遂易其志哉尝谓仆之贱史胥之卑屠贩之仵寇盗之类才勇艺术集事御变虽古之人有不及者入之民间以治民事出之民上以长民徳不亦可乎先王必谨庠序之教飬才育徳俟其秀实然后论而官之先王之意岂以史胥屠贩之仵仆冦盗之类其名不贵而废其可用者哉以谓不知仁者不可与从生不知义者不可与从死不知礼者不可与交不知信者不可与守骊山之徒胯下之布衣兴造之初急难之际未有素食之士先王不得已而用之譬之使鹰常饥其肠则为之使饱之则叛去是故黥布韩信之徒素不学道无穷之欲与之南面称孤不足以餍之乃至叛逆夷族而后已然而后世之君当平居无事时不能飬才育徳而用之或有才徳之士而莫之用府史之卑卒仵之贱冦盗之恶入为公卿出为将帅谓予用才而已不问其行甚可怪也昔卫宣之朝有不知徳者好忮而不仁有不知行者好求而不义好忮也伤物好求也逐物人之可恃以用者为其爱物而物莫之胜耳不知徳行自其求忮而推之不仁不义不可胜用也百尔君子亦奚以为哉先王之世兵农一民乡军一营在朝所谓公卿大夫士在乡所谓乡老乡大夫长正师胥在军所谓军将师帅长司马昔时乡教之中同为儒者而今同为天子之吏岂有异趣哉其贤以六徳其能以六艺知礼乐者非特钟鼓玉帛而已礼乐之妙至于行乎隂阳通乎鬼神彼之所及也知射御者非特主皮执辔而已射御之精至于升降之仪与其志通疾徐之节与其意防彼之所及也知书数者非特纵横之画防乗之算而已书数之微至于道理之精粗象器之终始彼之所及也六艺道之下者其防犹及于此而况徳行之学岂可忆哉是故古之为公者以道为卿者以徳为大夫者以智为士者以志为军将者其徳有威其仁足以抚众为战士者其义有勇其智足以死难故古之官有至于三百六十者先王非恃其人之众也恃其道徳志智而已平王之东天下利势不断如线教育之泽在人之心犹有存者譬如立柔之物可屈而难折延及三十世而后已无道之秦烧诗书杀学士不仁之勇无义之刚繁刑严诛以制天下所以传及二世为甿之人一折而断之诗书之力虽欲维持其亡不可得也然而先王所以建学飬士之意何可废哉宋君之来隆学校延儒生躬率一邑之子弟从事于道以副上意一邑之士宜乎为道而学他日入官如古贤士大夫以副宋君之意诸生从予游予尝以此谕之君命予文以记县学所以作于是乎书
　　双源记
　　县廓之西南有山支为三峯下防于平坂两腋之间泉甘而木茂修竹重莲桃花流水随人视聴之所及三山之前断流为池凡五十丈葺中一峯为澄心堂于堂之背为濯缨轩去轩之西为日休亭引流而下左右方沼峻宇画阁置于北峯之麓俯大池对南山由澄心堂而趋双源皆有小径双源之防望澄心堂为矶以钓焉相望之间仰有翠隂俯有清流风色动静禽声语黙水涵太虚形影上下忘机之鳞一游一跃飞桥走阶危栏曲槛防隅翼翼红緑相照庚申之秋余来龙川因拜主人之辱才华物象适然相值且叹尘劳之俗役百年之期而致千嵗之忧忘不可过之分而狥不可必之物以贪作忧而不以理飬心以忧作老而不以时受形心与形化共还尘壤虽然我庾如坻黄金满籝松云水石之间不能笑歌自若以慰劳生之梦幻者余尝悲之君也不然宾客至止捕鱼于池摘果于林破谷于场趋雉于野酒觥碁局为宾客欢涟漪之上尽日而后已分外之物莫能劳之亦足佳者故余乐为君记又为数诗于其后庶几役役之流得余之言而有感焉
　　步云阁记
　　昔予读书顺兴北山之麓南望一峯有若游龙之状举首而囬顾仲寛今置阁由阁而下视水天空濶桥虹横絶登临之士身势高逺如在云汉间此命阁之意也以致予文予方喜仲寛之为政有古循吏之风因述云四事为仲寛识之夫云之为物轻清者之所乗闲适者之所翫有徳者之所况有物者之所望者也仲寛下车之三日属其隣比之长且老者为饮酒礼佐坐堂上胥吏坐堂下长且老者环坐于两庑酒三行令为之言曰来吾民夫草木之所萌禽兽之所育吾民无故忍掇而弃之乎曰掇而弃之遂伤其生是不仁也弗为也夫物之转诸沟有用者可啬有知者可悼吾民无故忍视而遂过乎曰必援而出之忍视而遂过是不仁也弗为也然则吾民之于他物然耳赤子吾民之遗体也分气也物之有情有识者也安得辄举而溺之无所疑止也哉其为不仁奚啻吾民之于草木之所萌禽兽之所育凡物之转诸沟者邪其民于是骇而悟嗟而悔飜然而改曰吾属之视吾子曽禽兽草木之不若也岂足以为人哉其谨奉教于是着令曰孕者登籍产者给粟而民相与言曰令之所活者吾类所释者吾寃百世之憝一日而解之徳莫大乎此吾尚忍为不仁以伤吾令之化哉乃相与敛知藏力聴令于大夫两造在庭仲寛苐为之辨是非谈祸福往往自讼而解相诏而罢一县遂无事时与宾客乗兴而往径画桥登苍崖期于步云而止焉夫仲寛之政不以智示人故其民无所事乎是非不以势屈人故其民无所事乎强弱势智既忘中抱虚静然则闲适者之所翫有徳者之所况君岂有愧乎云哉其无累乎心也云之所在不以情而动不以力而举其有为乎政也云之所往必为甘澍下膏泽于万物然则隂阳之报天道之福安知异时不为轻清之士乗此而直往也哉况与翫未足为君道也元祐癸酉仲夏记
　　延平阁记【后蔡元长改名双溪阁】
　　治平三年延平阁以火废太常博士程侯下车而复之未几继废更累政有疑于为乐无复之者司农少卿谢侯至止遂率其属讲明庶政者更之废者举之民甚便以谓徒以劳苦顿瘁有事于务不能推其余力以及乐事赴【或作副】民所欲是岂有道者之政然邪君子之政自夫无乎不为以至于无为者也有駜之诗所谓在公明明无乎不为之时也所谓在公载燕无为之时也公余既事方暇于饮酒然而明明言其明之不可蔽也虽然有暇饮酒民之乐不与焉有礼以节文之有乐以舞蹈之小大之民从公于迈故继之以在公载燕盖至于燕则为乐之礼具焉政事相随而众得以共其乐故虽饮燕不害其为在公也为乐非私长属有道礼乐之游有中隂阳之气有和风雨以时而至耕稼以时而作谷以时而收廪以时而入故终之以自今以始嵗其有然则更累政有疑于为乐未有能复之者岂知鲁诗之意哉延平之有阁素以山水之胜知名于士大夫间往来登赏吟咏酬唱兴尽而归去盖与滕王阁岳阳楼之得山水无以异也谢侯遂缮土木之功以恊士大夫之所知与众共焉不日而阁成以命予记而予欲序其事宻助游人之才思与夫景物相逐于无穷久矣郡据演山而下为三支有龙虵腾跃以赴于江之状公宇坐中一支以视千里其势至江之涘于是有阁东西之水相防于阁之前冲击而隂浚之人言其深不可测于是有潭潭之东有山若戯而盘潭之南有山若举而趋北与三支相望于清冷之滨寂寞之野龙泉太阿出丰城去人间卒以是为窟宅亦有意哉登临之士环视乎其中二水之防既往而复还于海而海有潮去长乐一驿沂流而上若迓以归焉天入澄江山迎晓日飞甍排空下临云汉归舟天际数叶争飞遥见演峯倚空凝碧征帆既落歌酒如邻拂袖人来谁当邂逅高真乗兴多在溪山况有江南白苹红蓼曽闻逸士岛上凝眸晩景尤宜水光山色每横孤笛独引清商一曲淩云发从虚静旁人耸耳襟抱俄空渔网高低偶逢烟雨唱回浦屿日计无忧横防青峦一行征鹭芦花宿处已落难寻聚散如宾于飞于下纎尘不染有肃其仪食足意忘闲窥清浅垂虹截雨横絶双桥若步青云怳然行客东漘竒字独见仙踪南麓名园常闻春信月华持夜忽有波光疑是蓬莱金银楼阙沈沈倒影寒浸羣峯独倚栏干谁知有感古今一梦只合寻真物是人非且悲且笑珠飞波面星耀方移剑卧潭心风雷未作予闻潭之左右有珠夜明莫知其所在俄忽有感奋跃于潭中渔者捕之益急而逾逺予方少时尝见风雷震发云雨冥晦三岸欢呼以为剑归有顷而后定呜呼龙泉太阿雷不能分而复合张不能留而终去神物行藏非人所能制也发于丰城则上干牛斗归于龙津则下为云雨此其所以神乎然而张公正当时晦不能自引卒与祸防剑知之矣茍不能去而与张公同瘗于地下岂足道哉或者之论乃以张公所佩而卒不免在人无益何其谬也阁之所在前有神物之灵后有真人之妙必能以和乐安静福乎居人以清虚翠防发乎景物明有谢侯才识深知鲁诗所以有道之意推而行之务与民同以慰登临之士是亦真人神物之所相者也而况山水之胜已与豫章巴陵之所称在士大夫间览予之记庶乎有感而无愧焉演山集巻十五
　　钦定四库全书
　　演山集巻十六　　　　　宋　黄裳　撰
　　记
　　文轩记
　　余谓学士大夫或驰骛于名山入传注涉猎百家之小説以愽为功以辨为能终日牵援自以为至乐然其于徳性也畧或悟履迹傲名数万物之理危坐黙观有感而后应谓彼百家之説不足挂吾齿牙间静按其文吾能以理断其真伪然其于学问也畧二人之学方且相诋于世未知其孰贤然而前之学有徳后之学有事徳先而事随焉则其于学文也何有日月风云天之文也吾以是观其象山川草木地之文也吾以是究其理君臣父子人之文也吾以是明其义发悟以天考信以人不滞于一曲则其动而有所偶发而有所应着于形色名声之间如春之华如衣之章如天之有河汉如地之有嵩华伪无与于其间斯其所以为文欤故人防之一日以书抵余且曰备员下吏思发其身当以学文为事辄以文号其轩文之説资乎君子然后得之此轩所以有望于左右予谓君傲名数者也患在不志于学问今则然矣博览泛观知其不为区区之陈迹溺于偏见第资以为正焉则其与余书言约之以文其身施之以文其政言之以文其理书之以文于后患弗为也予将有观焉
　　清心阁记
　　熈宁之末始得防之于都下方挟聪明傲名数不下先进之豪杰欲与之立头角而愚尝吿之曰性欲静气欲柔惟豪去道最逺非愚之所望也后十年为长乐掾乃取五经之书百家传注之説歴代之记环列小轩而读之号文轩属予记予喜曰防之进乎学矣取友于古人必能正之者何患其为豪哉及其去长乐为武义宰以优课闻愚在考功方欲知其善最之所自继而防之复以清心名阁再命予文予益喜曰防之悟矣必以六经之言百家传注之説歴代之记无出乎人之心也吾何独不然盖反而求之故为是名欤请言夫水止则定定则清清则虚虚则明惟道集虚外铄之物中动之情不能为吾防风乱苇也然后天地之变化过则形入则防不容一毫欺我此其清心之所致欤古者圣人之治天下也自其道心而达之道心万物之宇典法之宗要凡数目之源圣人以其宗源有所均则为衡有所运则为枢有所举则为统要凡数目计道之用则飬卿士大夫而任之其名位与圣人异其宗本与圣人同特其所得有小大所造有浅深而已得其全者为正使之治要又其次为师治凡得其小者为司使之治目又其次为旅治数庶人之在官者不得上与圣人相为源流以力事人而已惟治数之士飬心而不画遂至于放古三代学者内服百寮庶尹惟亚外服侯甸男卫邦伯自与一人志同而意防识大体能自爱其学同有所本故也防之勉乎哉清极而虚虚极而明万物不足以挠之岂特百里之境物至而应事起而辨也哉论道之公治要之正盖以是进焉
　　葆光阁记
　　仲通之仕行三十余年将归老于林下治其故居为葆光阁正视乌石右揖九仙回顾越王下瞰芳园寒沼三山之气象四时之声色合为长乐之佳致登阁而尽得之元丰七年之季夏阁成明年得请归休于其上然而仲通不取风物之胜宴游之乐以名其阁而取庄子所谓注焉而不盈酌焉而不竭不知其所由来夫是之谓葆光亦贤乎哉是岂有取于水欤非也酌多于其本则竭注多于其量则盈防风过之则其清明不足以照水之在物也非酌之所亏非注之所盈万象生于一体惟水之所在然而出没明晦有资于水焉性之在道也成性之学岂物于事者之所能致哉尝谓自明诚者明未足照诚未能立己置于羣吏之列物引之不得有其清事干之不得有其寂二者未遣则彼之势遂为不及之言不信之防不成之仁勇且与之战怯则忧强则喜暇则安遽则扰昧则趋乱则败忧喜无常真伪相夺犇驰于其所不知且不足以自照况于物乎及其老矣上印绶乞骸骨栖山林间追世俗之迭游赏劳生之短晷列清樽环侍人琴瑟荐和倡优献笑自以为得计皆风之过乎水也所谓酌焉而不竭注焉而不盈果安在邪况复长往于仕而不反者乎仲通不然昔于葆光也不获为今于葆光也将欲为余与之善虽不有请犹且为説以相其欲况其有请于数千里之逺哉大哉葆光庄子为至人道也然而悟道在弹指顷自无老少之辨则余安得不以是期君哉自乎成心生乎成性本无所増也故注焉而不盈本无所损也故酌焉而不竭无益与亏莫知其所由来澄寂虚一之中兼照泛应莫能逃我此其所为葆光反一而观之吾未始有辨此其所以齐物君之老也物归其清事归其寂则是时也可以兀然宴坐而使攀縁不获乘间自我观其妙自人充其光亦孰御哉患弗为耳从仕之人以伪逐事丧本者众矣惟至于此庶几其反始则登是阁者宜观其名而考其説然后环顾而无累下瞰而感将有悟焉固君之赐也
　　日省堂记
　　思逺为丹阳宰运使许侯用其善能徙于钱塘思逺至傃公防之背为堂寓焉聴断后先寂然宴坐省其所受之善恶所存之吉凶所为之是非所行之得失然后出莅庶事命之曰日省堂自为诗述其所以命堂之意丐予记予谓百里之长出莅庶事两造盈庭情伪鬪进期我而后平庶司羣案复逆同异期我而后决新物故俗邪正相夺期我而后善飞蝗潜盗乗时伺隙期我而后弭茍务慑之以势制之以法肆意以行其情暴气以作其威扰扰之中以物应物以妄对妄乌有不败君子以谓万物皆备于我不患万物不治而患我弗之省世之人所以丧此万物有能竞之者其有二不忠而欺不信而妄先自恕己在乎无过之地反以欺妄讼物万物于是乎丧然则彼且与物相为流转乌足以长民哉曽子曰省其身欺而不忠乎人妄而不信乎友忠信性之徳也欺妄徳之贼也曽子去徳之贼以进乎徳是故有仁以资勇有义以飬气故其应物自反而不缩虽褐寛博吾不惴焉自反而缩虽千万人吾往矣然曽子之学岂外求之邪始于日省吾身终于自反而缩盖虽应物之际犹不忘乎自反始弗之省今虽自反何以为之应邪由是而进乎道欺妄无心真实有性人非世习不能辄易其守然后静得以观明得以照推而上之会而一之可以含有万类贯通千古岂特千万人吾往矣哉今子之所省去其恶不为善之累去其凶不为吉之累去其非不为是之累去其失不为得之累则其所受所存明白乎其中所为所行明白乎其外万类感我作复合散在乎度量之间岂能逃我哉由是而上逹并期四者而忘之其为道也孰御尝闻思逺再多读书百家之説能道其详勤于政事湖山之间罕见其迹今由是堂将见其为学日损奚事乎多以义制事奚事乎勤扁舟五湖乗兴偶往碧落云尽清虚相照揺毫伸牋寓以见其志付之诗筒予有观焉
　　坦履桥记
　　县令知其所以为政邑人知其所以为善二者相遇于邂逅则是邦也常有惠民之最利物之功可以书焉元丰三年予访尤川诸子饮予于桥上诸子为物为徳为身为义皆善士也故于一乡常能以惠利相其大夫此桥之作自乙巳抵壬申二十有八载土木之工风撼而浪击壊固无足怪者济道适来为是邦则桥安能独哉济道乃与诸子经营而言曰昔日之制对峙三十六柱上负如鼇山下与惊湍怒涛争强弱之力夺安危之势如之何持久故歴十有六载而壊为今之计易柱以叠石飞梁而过秋夏之涨暴集继至自由龙门而下无与竞者庶乎其无患也数子谨如命不日而桥成属予记予感而言曰昔者诸子防予于桥上是时暑气方蒸水风泠然过之一洗其烦襟酒数行言笑相续则予之于坦履也盖已有分耳岂特诸子哉舍此而西上偶与济道聨名于籍中及去为宰幸在诸子之县乡兴安济之功除病涉之害复为坦履而作是予之记果应其防欤援笔而书曰惠不与力计利故无穷桥不与水争力故可久然则县令之知为政邑人之知为善宜载而吿于后云崇宁二年九月二十二日记
　　琴轩记
　　昔予开轩于林下以琴名轩琴不在焉以琴为心而忘其器者也琴之为乐简而清易而和意真而明感人也深而几于道今子之游是轩寂然安坐烦襟既除虚室遂开心与手相忘声与弦相失精意妙思之中自有简易之奏清和之音由希夷之境出虚无之乡入松流水之声堕吾左右前后若有清风之涤吾烦也泠然而过之莫之留止复归于无有嘻琴不在焉岂有真不在邪不以指得声不以操得曲存乎精诚防意之间卒为大音出虚而入有然则无弦之有琴者尤未能兼忘之也予观黄庭内境特以琴心命文欲以扫荡羣累变调诸真防于中宫以恊四鄙子之名是轩也亦有得于此乎然而子以声闻入道已在乎寂然之中自得而弗出焉与夫闲适之流游戯之士枝言句转换风力徒务接人莫知为已逐外而弃其内狥末而丧其本去道逺甚子其进焉乃并妙思精意都泯于至无而会于道与诸真游安用予琴轩之説邪姑以为进焉
　　崇宁万夀寺记
　　上即位之四年嵗行癸未九月十七日大臣奏言天宁甫届率土倾心仰维佛乗化群品倘俾绍隆最上之法则必増裕无疆之休臣等伏请天下为赐寺额以崇宁为名勑如其请十月十五日臣与其属奉诏切谓欲建佛舍老子之宫以备四时焚修潜致灵贶来介天子万夀其地所在必求山川防聚之乡仙圣行藏之境有所祈请乃能恊应今当卜地于城南之郊有山号称云门前此仲秋之社臣与郡人出游蹑十八级而后造絶顶南望双崖出烟云间对峙而中裂可以引车骑葱郁之气笼络上下如见真人竒士神深而气爽自其巅垂两支数十丈下至于平原如人之伸左右手前抱其腹臣顾其属曰南山之麓宜为浮屠氏老子之所寓然而未有卜之者岂非有所待邪有老僧谓臣曰此大云门也今兹北峯盖其小者臣归取李清传而考之始知大云门乃真神仙之窟宅传言清与姻族乡里为别迟明大防于山椒然后挥手辞谢缒入洞中东南一穴约去三十里望见山川景象烟云草木自是一境不类人世遇道士四五人谓清防当至此但时限未耳继闻蓬莱众圣令邀诸真赴上清防诸真既往戒清慎勿开北扉而清辄忘其戒见清如在掌上起乡里之念复还人间访其故居子孙已歴数世矣后为太山游不知其所在此其大畧也然洞之在山椒明矣今不见洞岂待有缘而后见欤左一峯有塔置其上号黄金塔刻僧俗名姓总二百九十人名与字甚古是果与清为别者邪自隋开皇四年至今五百有余嵗社日之游人多往北峯而清所寓乃弃之寂寥处臣方以此兴叹后一月俄奉崇宁之诏臣顾其属曰前日之叹岂非其兆欤舍此而何往遂往相焉更见前抱右支再引而北回观大云门相揖于山口如莲花状此所谓小云门者开元中郡守有投龙璧于此以祝时君之夀乃见祥云五色或塔于空中有记存焉而况大云门乎哉当见众圣诸真共贻无疆之休以资陛下万夀适黙契自然之防非出于私意而为之也其为应也久其为祐也大是宜为寺当与四方名山福地之有禅林寺争名于天下




　　演山集巻十六
　　钦定四库全书
　　演山集巻十七　　　　　宋　黄裳　撰
　　记
　　阅古堂记
　　熈宁辛亥予为萧然游读书阅古堂上堂在县圃之东北隅与翠隂亭相望堂之虚静可以清人心髙明可以移人气大夫于此引两造趋羣吏指呼断使夫俯而视者有威仰而观者有惧顾不尊欤不然邀嘉宾列侍人琴瑟笙竽奏乎堂之前倡优讥戱陈乎堂之下歌吹降升献酬去来笑语断续习不争之射行无筭之饮醒者歌醉者舞顾不乐欤而今无所取于斯二者以谓所尚者不高则外物能胜之所飬者不固则外物能乱之孟子所谓食前方丈侍妾数百人得志而为之盘乐饮酒驰骋田猎得志而为之此所尚者不高也为行道者不过管仲而已塞门反坫足以屈其志虽有王佐之才无能为也孟子所谓向为身死而不受今为妻妾之奉而为之向为身死而不受今为宫室之美而为之此所飬者不固也为学道者不过子夏而已纷华盛丽足以动其心虽有可上之性无能为也且夫簿书之繁安足以伸吾才樽爼之欢与夫外物之来寄者安足以充吾志在彼者皆我所不为在我者皆古之制也则安用是堂哉宜夫取圣人之遗书歴代之记百家传注之説环列乎坐间究知古人之行事偶一日有为则推为康世泽民之术文以应变武以戡乱万物和之酬于手挠顾指间无所疑怍然后伸其才使夫屈者以伸废者以起匹夫匹妇莫不被其泽又将天下之才而教育之然后偿其志予爱大夫能命是堂未有能道其志者乃试言之
　　佚老堂十景记
　　佚老天也世之老者其识无所悟其情无所寄闲居静坐四体不勤往往无憀之心生宁复且从其志而已志于利者则茍得劳之志于名者则伪行劳之志于难老不死者则凡可以图生者劳之悲夫去根逺矣复竞其华而务其实柢本弗应若将为槁壤矣是谓两丧魏子为佚老堂翼之以十景于堂之奥为书室于室之右为琴阁于阁之东为松轩于轩之北为竹坞于坞之西为月庭于庭之南为风牖于牖之外有山谓之屏山山之下有泉谓之盆沼沼之傍有廊谓之吟廊廊之隅有榻谓之醉榻以书抵予曰有是十景以示佚之有所寓焉予谓魏子能寓其佚已贤于世之老者矣然而所以寓其佚者子知之乎人之心适理而乐生得趣而忧解夫茍未能以书观理以琴求趣而徒巻舒勾抹区区顾指之间终日不释则琴书之情矣是岂能寄能佚乎役思于书运意于弦其乐不能无故子姑舍是出对松竹山泉之间风月之地更新以适焉松以坚而髙竹以虚而直坚则不可乗虚则不可累故夀于他木子特爱其苍虬伸腾碧玉森列风月之中玉簧驻云金锁堕地幽人高士倚其干而践其影神也耸然有絶尘拔俗之态欤非子之所寓也风吾气也有无之中去复不停观其起发于幽谷披拂于寒林而后泛滥于户牖防而行之则过之也防祛吾烦解吾酲而忘吾倦精爽御之而往可登太虚而游六合也触之则鸣御之则攻或扶或扬逆当其冲使人闭结而不解然而我将遗吾筋骸而抱吾一则是气与风同归于太虚乌能为吾利害也哉月吾性也水以清得之以浊丧之天以霁得之以隂丧之然而月也无得无丧自水取之自人观之而已西方既升子坐庭下而得之莫不仰霁俯清惟恐浊曀之丧吾月然月之在人心久矣而子独不患心之为月害乎山若仁也水若智也山之状如屏是天遗子以所依者邪沼之状如盆是天诱子以所容者邪观山而思仁居仁而不能依则危观水而思智用智而无所容则乱吾之望子善而能安岂特嶻防之峯清泠之泉能适其情者邪子勉以佚归是八者之理而寓焉然而闲适之中岂能忘言以溺其理哉则予当步吟廊八者之理感触而献吾前乗之以危韵发之以中声数聨得意一笑破顔南北其筒赓和盈轴子之吟若是乎虽然八者之理佚之所寓不使佚游而乐荒佚炎而志放如斯而已矣以理自贤以言自着岂老者之务哉宜务合理而防于道去言而趋黙遂还本根而后已则予登醉榻始举而和再举而酣三举而醺四举而防攀縁一断然后遗我于混沌不知老之寓于形佚之寓于理岂复有八者之翼吾堂哉子之醉若是乎未可知也夫予未果知其为人然而继文以遗之不亦过乎壬戌之冬魏子为佚老堂即乞诗于延平予方始行而东未暇作也拏舟相随泝流而上凡月余日然后得予诗于建溪后年刻诗于石走仆数千里献予于都下复求予言十景予曰魏子真好善者也夫人闲居嵗晩无原壤之埃则与其子孙从事于宴乐茍尽其年岂复有志于是哉是必有所见者故予惜其所寓不如是也反役于景终无所闻则是十景何益于子哉故又为之书
　　黙室后圃记
　　友人即黙室后为小圃垒拳石为山钟勺水为池植四时花环圃之左右其花十余品而春居多也黙室之中盘踞而独坐寂然而言忘兀然而形忘杳杳为天游寄于貌象之表不知其有物也及其意与道相防道与意相适于是而下焉开目则欲有所寓垂膝则欲有所适乃之圃之中讽遗编鸣寒弦衔素杯战枯局聨诗篇防花数与忘形交于此为谈笑以寓道情之至乐花之气有幽香花之色有淑质彼株荣此株枯后者开前者落于此知物态之多变然则圃虽小而仁智者寓焉则圃甚大矣虽举广圃名苑絶景盛赏而与之较彼特有物耳使广圃名苑有甚可爱然而无君子乐之则人之情而物之态改虽絶景盛赏有时而不足爱也惟君子之乐不在物而物者特其乐之所寓焉又奚圃之小哉
　　安肃军建学记
　　孔子庙徙城之西南隅行七十余年矣有事于祀学者往往陪位而去无所寓焉庆歴中天子命之教于是讲者有堂学者有斋虽然甚隘而陋促席而坐不过数十人歴嵗月受风雨遂浸以壊学者如见荒郊废宅气象寥落席不暇暖散适城阙之间东有官舍西有城壁而学之地受制其间虽欲辟而宏之不可得也元祐之初太守髙侯遵礼通判黄侯敏用恶其甚隘而陋不足以受学者拾地之遗利得金百万复即北城之东南卜地而营之建作之制下视旁郡正门在中复设外门以卫之偏门以翼之诸生奉贽而入舍菜于殿鼓箧于堂具员者于斋待次者于馆食有厨浴有室职事之位备焉尝考泮水之序虽言僖公能修泮宫而诗之辞不言僖公营揆之方建作之制而言泮宫之上小大从公而往公与先生君子行饮酒礼谋事率众内能钦明其徳见于色笑威仪之间文武之事有可法者下观而化故其诗曰靡有不孝自求多祜及其从事于淮夷其静也不吴其肃也不扬其安分也不告其循理也不逆弓矢车从各致其用以战则克故其诗曰既作泮宫淮夷攸服此僖公之所以修欤然则二侯之作可谓知务者也果有意于诗乎人惟椎朴木偶不可观感而化其中实故也尝闻燕国多悲歌感慨之士遗风余俗犹有存者闻君之善教岂能慨然而兴者邪靡有不孝自求多祜能为其君之用何独至于鲁国而然哉元祐己巳仲冬之望日记
　　含清院佛殿记
　　有释氏之宇其名曰含清其年起于唐之中和其地出于剑浦之巨沙至今元丰传十一代矣佛之所寄甚且陋不足以致乡往者之观美辛酉之秋绍忠慨然有志易卑以髙易朴以华募财于乡节财于院合金百万壮其栋宇侈其貌象季春佛殿既事众色杂华周回间列以悦众凡之目使知吾佛之尊且贵不可易也然后诱以归焉绍忠之意也然而众凡之归也汝能安厥止乎浮屠之庸者不过以为我计茍飬其欲而已安厥止则未暇也予为其归者言之佛之性其体也圆其用也光惟其所感宫殿楼阁户牖堦砌严丽广愽宝华妆校翠影妙香不可穷既然而佛之荣华侈靡岂资于物哉本有高明之道清浄之徳然后荣贵之不可几及者随其所欲而至焉虽然化现色相不可以为畔岸自非内游之士安得而见哉则以金百万壮其栋宇侈其貌象又出宝玉之所现者与众观焉知佛之清浄故致妆严之居知佛之高明故致防妙之相绍忠亦当以是告于归者云
　　公余堂记
　　千里之民有望于刺史者其始有事焉皆求循理而复必待刺史能为义礼之政以应我其次有情焉同欲及时而乐必待刺史能为礼乐之游以导我然后如其志不然遂欲作民欢声和气以却虎蝗以消霜涝以散盗贼以登桑麦收循吏之名实未知其可也然则为刺史者不亦有道乎有駜序言僖公君臣之有道其诗曰夙夜在公在公明明所谓无不为者也夙夜在公在公饮酒所谓无为者也自无不为以至于无为其贤人之有道然而在公明明不至于茍劳无以自适故其诗曰振振鹭鹭于下鼔咽咽醉言舞鹭于下臣之集也醉言舞乐之至也在公饮酒不至于大肆无以自守故其诗曰振振鹭鹭于飞鼓咽咽醉言归鹭于飞臣之散也醉言归乐之节也有礼以制中有乐以和人心感而天时应故其诗曰自今以始嵗其有君子有谷贻孙子然则公余之乐惟有道者得之有政而无乐不足以有感而况为乐而失政与夫二者并废乎哉是故晋僖公既失道遂不及知礼之所在唐之遗俗悯其劳苦顿瘁老死而后已故教之曰蟋蟀在堂嵗聿其暮今我不乐日月其除茍使僖公有乐其本不出于道易为物所溺故戒之曰无已太康职思其居好乐无荒良士瞿瞿然则政与乐僖公皆未之逮不足以望鲁岂待较而后知哉某侯为州谨始日与其属振堕壊整破阙发隠奸遣滞讼未几凡要目数各从其类纲纪遂立庶司羣案承式而举行遂号无事民则嵗丰而义重吏则日闲而兴长始有公余之计为堂于山水间旂鸾所临大小之民从公于迈清旸翠隂欢笑逺近或驰驱于郊或鼓考于庭栖侯鹄立壶马宠辱君子之胜负兕觥其觩不醉无归是时斯民门无苛追廪有陈积亦可以行其乐矣故其从使君游也欣欣然有喜色而相告曰使君其无疾病欤何以能为乐也当其酒行请歌有駜之三章以为使君夀吾知其无愧焉
　　三交堂记
　　自游郑君山居今二十载一日郑君西来出予留题壁间二十四字言将移刻于石作堂以置之愿为之名昔予所赋以其形影适与日华遨游乎旷闲之郊清虚之境徘徊乎舒长之时澄霁之昼践乎翠华之林咏乎寒光之滨我与影无是非之间无同异之辨其谁抑吾飘逸之兴累吾放旷之懐者邪和光之域彼已俱丧自得之适天与为地尝观李白对月独酌之什爱其词体有絶尘之思白得月而有声影得白而有象醒而交醉而散其天乐也予之得日华也其白之得月欤子其以交名堂然而徒为之交不能道三交之义则众人之交也其孰以为乐必曰惟形与影得日则然耳何足道哉吾曰不然日之应良辰身之造胜境而影之在日中出其身之左右前后盖有分耳若夫天时之变人事之感发于不意则使良辰胜境卒不相值宻迩而暌逺虽欲宴坐偶往闲与日华迟回身影容与岂可得哉虽然此人事之论耳子于此亦闻道乎夫坐吟而挥毫起舞而扬袖影皆能然及吾笑语感寓则彼寂然不可以致诘是非其独体吾隂乎惟形兼受隂阳而惟隂阳制之是故曦轮既西形影相失一日之变也一行一归盛衰相继百年之变也一日之变影也而形果免百年之归乎则是三交何其幻也形与影固幻耳目化幻者也夫知幻之所自出与夫非幻之所在乃可与言道盖日潜运阳中之隂以配隂中之阳造化万物故能以死生与其形以显隠与其影形吾舍也且不得而有之况而影乎哉又形之幻者也至人盖以白之所对予之所交一而索之还用其生我者修之使至飬之使就天地之运四时之变万物之理收摄会合存乎秋毫之中置影留形与日贯乎古今而在也不亦妙乎呜呼众人形影有待乎日而彼至人日致其用则予所以名子之堂其义岂止于翫日而待尽者邪子其求之








　　演山集巻十七
　　钦定四库全书
　　演山集卷十八　　　　　宋　黄裳　撰
　　记
　　风月堂记
　　风月在天之景也泉石在地之景也草木花实在时之景也三景之为物最能适人之情又有能累之者故风月泉石常为好清者之蔽草木花实常为好竒者之蔽泉石风月草木花实彼岂有意于累人哉惟人不能以道为乐以乐寓景而景授吾所乐而已违景则无憀翫景则有斁人之情莫不然子山得洞于梅岭洞之中基而为堂累而为台穴而为沼以花名洲以琴名以鉴名石以鹤名亭以锦绣名谷其类不能尽言之所学则读庄子之遗言故以南华命洞所适则慕乐天之遗风故以风月名堂子山于此乗兴而闲行兴尽而宴坐与所交游从事于文酒间以度其生焉或谓子山方学庄子则宜内观无事外游而待风月泉石芳菲草木而后得其乐无乃有累乎予谓不然茍知吾形与景皆非真物以生寓形以乐寄景志不存焉何累于子山坐堂之上有物泠然过之或披其襟或扬其袂或撼其佩拂其纎埃循于帷幄之间吹者清嘘者和回旋断续在吾之左右有物皎然而下与泠然者相得于广莫当是之时南华翁则能适然与彼二物为无情游澄辉之中两腋习习乗光御登于万物之表而或者莫之知焉银色漏身金波汗漫或烛吾吟牋或泛吾酒巵澡雪吾神形见吾影而或笼吾醉魄而卧焉呜呼泠然在竹则得自然之声皎然在水则得自然之性爽气皓色与吾行止之影忽尔而相得瞥尔而相忘不可系着则知人与物非所翫者及其皎然者暝而归诸太隂泠然者静而归诸大块南华翁则亦兀然坐忘不知顷者爽气之所吹皓色之所照与夫苍顔华髪行歌自适于其间者果何物邪然则南华翁之乐如是或者无累焉元丰庚申之季冬裳偕郡人李泳北趋都下道出南浦南华翁访予于水阁再请予记不可辞也乃含思于阁上书遗之而去
　　重修澶州学记
　　熈宁十年之仲春韩公由三司副使拜諌议大夫请为澶州天子与之下车三日走人持仪物致裳于阙下权教授事澶州之学废置久矣公未来时士在城阙草登于堂墉复于沟斋扉不开防市于昼几年于此矣及公至止役人徒指工师整次舍备什物危者扶之仆者起之者修之缺者具之塈茨丹雘顾瞻一新乡往之儒不日来至北方之学多在口耳之间若夫绪余伦类意致神遇则得之鲜矣裳之来公亲为卜日盛以讲筵严以师席诸生鼓箧而进难疑答问发明先王之遗意稍厌诵数俱嗜精义公日视学接之之恭待之之厚如见敌者澶之民又知一介之贱有道在焉能使贵人忘其势是可尚也往往相勉出其子弟而教之自公始矣昔时列国之君天子皆命之教然后为学鲁侯以修泮宫而见颂郑国以废学校而见刺盖虽衰世学校之教无敢辄废者尝怪淫乱之卫国俗伤败之中时有孝子仁人忠臣贤者兴废有命动静有理去就有义至于妇人女子其情有节其言有序不失礼义之所在诗人称之何其盛也岂非学校之遗教犹有存者澶渊卫地也今之説者多言北方之俗鄙野不文无足观者澶渊之士三嵗一举于礼部辄见罢归不及论而官之且三十年矣是何此时王教之盛而士之可称道者未能若卫之世乎非其才性之罪也尝谓朴野之质尤近于道更易引而进之是故北方之士有出为公卿大夫者浑厚中正建功立行往往天下豪杰不敢先焉但意其不及耳当卫之乱政散民流不可及止楚邱之文公一起而化之淫奔之俗遂不见齿于国人以公之达适丁于斯时乐为文公之道化岂难为哉将贺长材秀民出为天子器使后世不称长材秀民之可爱而称公【阙】
　　悟静轩记
　　天之君子其静也致道人之君子其静也循理兴居以时出处以义循理而静者也甘以中士自处静悟之説无所与焉众凡之流于天之君子不修于人之君子不学已放其心唯知有动寝则役于梦觉则役于想精魂情识闻见好恶昼夜相寻以逐乎妄虽以动静天地之常理不可废者犹且不得而拘之况其故为者乎是故是非得丧纷扰乎其前死生祸福惊惧乎其后既自弃吾复何难志于道者慕天之至人而遗世之君子以谓道与物相与得丧狥物则丧道狥道则丧物盖夫不知生之累为吾有心不知心之累为吾有形耳目者心之牖也鼻口者心之庭户也其心有感则先为之报有行则先为之且夫心者天之君也当为五官之唱约束以从礼统御以归道固其任也今反与彼五官更相为用惟物之从乌能不堕乎物是故慨然以兴飜然而改驰者静哗者黙兼忘以还无又损以致虚犹秋之时万物归根复命宇宙清明物象隐显真气上升甘露下降吾方坐进此道与天为徒不知其为乐之自也将且藏用于防冈复出而为神化呜呼悟静而立道至于斯极也不悟而夷乎物可不虑邪张子闻善而作者也求予文故书以遗之
　　青州学记
　　惟宋有天下天以子爱之而所以爱视民人以父懐之而所以懐视士祖宗之世皆好古尚志喜名节慕忠厚有三代风趣考其所自盖出于教学其説有二有示而教之者则以学校考察行艺发明其才徳学校之士理义已育于胷中故其趋行遂能顾瞻朝廷之向背恬淡者进则为之戒奔驰信实者进则为之戒伪妄蹇谔者进则为之戒謟防防勤者进则为之戒贪隋仁孝者进则为之戒悖逆观化之速有如置邮之传命其类不可胜道也得此术者已自有学飬才之妙虽赖乎此然而学校之教未能发明其才徳虽有外入之者在中不止彼又乌能受哉是故祖宗飬才二説并行而交作之嗣至神考则以学校人才之所成始前未之详嘉与儒宗讲明道徳之蕴发散防妙推于六经着为新説以浚浅智使人不溺于博防归于性分设三试以陟多士譬之由门而升堂由堂而入室勤莫知劳积善尤长行之上庠矣未及推行于天下崇宁改元皇帝慨然有感将欲尽述神考兴学之遗意乃诏有司讲议以闻凡自郡县皆得以为学有学者使修无学者使置乃用三舍稍复乡举里选之法青在东夏实总八郡士以千数额当飬士三百昔虽有学制度殊陋不足以副朝廷崇尙学校乐育人才之意适丁斯时而弗之为是卒乎不可为也故具以奏继而得防旧学在郡之东北隅郡人素欲移置文明之方恨未之逮因慰其欲营于城南得地百畆而治之固已有书其兆于壁间者岂特人之欲哉虽弗之移不可得也堂贵宏延多士也殿贵丽奉先圣也翼堂有阁以藏六经环殿有斋以备三舍馔有厨浴有室客至有馆物入有库求我之防自讼之士役于人之胥徒皆有以处之尝谓王道盛时四方诸侯承流宣化不敢私出道徳以善风俗故命之教然后为学教法皆资于天子周衰先王之泽既不下流诸侯之贤者无命可待故鲁钦明其徳而有泮宫之颂诸侯之不贤者无徳可明故郑学不修而有子衿之变风性命之理类为异端所蔽流入偏见不得古人之大体分裂而为八九以从事则害政以长民则壊俗汉唐之世未有能攻之者其学失真故耳道益不明歴千余嵗朝廷法度士人名节四方风俗由是不足以望三代虽有孟子出周之季欲救其环辙而攻之竟以无位与时遂老以死可胜惜哉今之学士乃自神考发明六经之要妙感悟其固有者犹之醉梦中俄闻帝所九奏自太虚而下洒然以兴方苦沈疴弥年偶获真人金砂雾散五内释然而去体类能觧蔽脱去浅陋直行而前谁辄汝画有妙道之行者足以为老庄有明道之徳者足以为扬雄然则神考之相乎道真为万世之泽也若夫才性之下者与闻性理之高明意未克会猖狂而趋犹新生之犊耳提而正之则教官之任也呜呼人君所以为天下者其道有五其权有三何则一曰祖宗徳泽二曰朝廷法度三曰士人名节四曰四方风俗五曰天下公论所谓五道也一曰兵二曰刑三曰财用所谓三权也先王以是八者相须而行维持天下之形势牢不可破唯其上下有学能造义理故其爱足以积徳泽明足以给法度清足以植名节厚足以移风俗正足以立公论由是弼教而后有刑辅徳而后有兵行礼立义而后有财用夫鲁一侯国耳钦明其徳且能得才有勇如虎臣有淑问如臯陶而况天子之教乎当见成徳之士如先王时竟立名节能为朝廷修法度移风俗立公论显相天子之徳泽上下一心本末相贯不容邪説异端存乎其间此其所以维持天下至于牢不可破者邪然则学校之效岂特要于文辞诵数之间哉宜书其説以示多士使知朝廷崇尚学校乐育人才之所归而志于学
　　重修兴国军学记
　　昔有学在城之西北隅跨危巅俯重湖环之以众峯流行者趋峙立者顾是时乃有学士大夫能以才徳鸣于江表熈宁中或者以为居险之制为量甚防不足以容来学之士始迁于东南舍髙明就下湿山驰而水注春之涨暴集遽至遂有垫溺之患士在城阙行二十年不登仕籍元祐七年之仲冬夷仲朝散得麾出守以谓学者为巳以致道必志于仕则非教者为君而育才期于有用则是仕不仕有义用不用有数然则学之所寓前瞻后顾五行休王之説教者实任其责岂可废耶而况太守承流宣化必能使民知礼义成孝钦然后其功可称知礼义成孝钦必出于隆学校延儒生讲明先王之道教发扬天子之徳泽然后其俗可变教育之地茍非学之所安地理之所宜何以称太守之任哉遂出飬士之余财推我圭田数千顷还学于故山以为昔日之所病在山之絶顶今置其腹焉流行者趋峙立者顾其利过之于是太守时与诸生为宾主礼讲释有师博约有朋检束之有规劝沮之有试各就其才以待一日诏下献书王庭上备天子之器使如是而为太守不亦贤乎古之循吏为事业虽不同及其建立学校率其县邑子弟而教之不可多得文翁之化遂冠羣吏前比齐鲁后及武帝之世天下郡国乃立学官茂异辈出兴造功业制度后世莫及文翁实启之然则循吏之名能尽文翁之徳乎盖未之尽也夷仲之为兴国其务及此虽不求予文犹书之况其求之乎元祐甲戌之孟春记
　　太平州芜湖学记
　　崇宁元年仲秋天子思欲推广神宗皇帝三舍造士之法诏讲议司条具以闻本司奏言先王之时比闾党族之间莫不有学所以明人伦厚风俗及其成也无思犯礼莫不好徳伏请县邑皆得以置学越十月承议郎知芜湖县林修奉诏从事前此所建适如诏防第率闾里子弟来就教育推布教条考察如法将升于郡学而使郡太守有以贡焉乃其职也乡教之设党有庠庠者飬也以主乎造士遂有序序者射也以主乎选士兼斯二者而有之学也此学之名所以施于国欤党领五族之众先王之政已能使有相保之智相受之信相葬之礼相救之义教而化之犹以为未也中有庠焉则飬其徳而成就之也遂领五县之众有州民之仁足以相赒有乡民之恩又足以相往来五常之善于是乎备矣中有序焉则观其徳而选取之也自党遂之教废庠序不设约束之规既以踈漏修学之士多在城阙不及前古逺甚矣而今之州古之国也县邑皆得以置学其犹党遂之有庠序欤昔时大夫富其民有术属其民有政飬育有道考察有法升移有序故其造士道徳同宗本末相应未始有戾焉方今朝廷权行三舍考察之制凢目甚悉必得为宰者运量乎其中在士有累于贫者有所资有累于事者有所代积渐涵飬视成论升出于优游而不迫庶几成人有徳小子有造其源存乎乡里而已此正天子有望于郡邑者也














　　演山集巻十八
　　钦定四库全书
　　演山集巻十九　　　　　宋　黄裳　撰
　　序
　　卧云先生西游序
　　昔闻江东之士有得方外趣者弃絶其妻子游荆湖间寓居武陵溪上为卧云庵吟诗以自适读庄老释氏之遗书意觧而忘象步趋絶尘若将不可以几及者后求其人则曰先生姓某名某予闻其风想见其为人十年于此矣今予为太学官先生由桃源得道友适然而西将为嵩华之游予谓有无能为而逃于隠者有不可为而权于隠者有翫山水之胜而溺于隠者有以高尚邀世而伪于隠者先生之游皆非是也无能为非其才不可以为非其时邀世玩物非其志以谓智効一官特为声色势利所役为物者细不能为我者大先生下视此属以为不足为而不为者也以为道与物相为得丧惟道之从则丧物惟物之从则丧道方其致道不能以吾嗜欲情爱置之义刃之上割絶而弃之是人望道而愈逺者也孔子佛老之圣岂一世之积哉盖尝无自而可矣今而后乃能无入而不自适焉及其成徳不为縁累所制则市乡闾之隠与桃源嵩华无以异也然则先生之行非浩歌逺引穷日之力而去者异时江湖之上当复邂逅解顔一笑不然期于无何有之乡同归而尽焉
　　诸公纪赠子镇诗序
　　范氏之孤不逺数千里扶哀而来见予于京师泣数行下断而言曰先君之事其要见于铭诗其详着于狱辨闽中官府之吏道涂小民皆能论説其故不必道也然而知己相与作诗纪徳近百余篇自维不肖且恐身名不足以显亲尚欲尽得当世达官要人歌咏盈集传信于后世惟执事最知先君之详者愿赐之叙使得以贽见于诸公此孤所以来之意也予怆然应之曰人孰不感义此固其所欲赋者尝谓过情之誉胜事之辞出交游间溺于流俗之私好势利肩笑更相倾动无以示其好遂至属文华饰伪妄借事以着其实夸诞于世歌颂以悦其生志铭以防其死天下皆是也故世之文人其言往往有愧于心不足以考信今使诸公相与作诗以遗子镇之生死非出于势利也非得于肩笑也感义而后作也元丰元年春予自京师还闻闾里间长老道羣囚之得子镇涕零而言曰吾属堕陷穽中安所告语今幸而佛出我得见天日无报徳之地呜呼子镇防或者不学道乗一路之程为显要计犹虑煑海无穷之利虽空八州有限之资不足以邀其欲也辄用属为货胥徒臧获聴得以诉其主少不如意束刍为人谤书夹道发缄下吏便以为据逻者虎伺捕者鹰攫获其属十有三干逮者以千数乃有剑狱环顾有才之士赴我顾指刺骨刻意弗集则必罗事而织之有辨必溺误用子镇然而是时威削并行废夺立至柔者惴惴智者悄悄恐不足以自全子镇用才见知毅然彼巳不顾引囚览按论情之过故观事之要缓纷纷释去留者三四十人耳彼知其才可任而不知非义不可以挠正子镇知其违忤风防必至于废夺而亦知人情不可枉以就法志节辞气厄穷以死不少为暴吏屈是可赋也当闻无愧之辞自天理之所感必有瑰竒险絶之语出易直俄忽间以为子镇光焉虽欲自禁其情不可得也宁复悋哉子镇富聪明强记识笃风义善文辞览庶狱案一过能道其节目见孤遗女辄取而嫁之此予之所亲见也世之人有是矣或为名而作观延平之事下临万仞不辄为非义动其心信乎其中有主者由是而推之何为而弗正朝廷方去浮薄小人思得君子矫俗以归厚然而子镇往矣可谓真不幸也
　　东林集叙
　　律教之设洁人之汚束人之肆使人承戒自省常若神明隂在其旁检察其不如法者人非世习不能攻其环卫辄蹈其舍故人之于道也自其静一而悟入未能刼于瞬息一言顷而得之或为嗜欲中败而或老死于勤苦无所见者盖其进之也久则乗之者得间焉佛以是未之至也复为禅教引物而感悟之开堂升坐随问而应迅机激电妙谈齧镞而或寓之形容之间声气之表示人莫穷壁立万仭而学人者岂易得哉当如饥鹰伺肉游鱼见饵俄而取之已吞而潜已拏而举或者犹求饵肉之所在禅之为教不亦至乎自非人我两丧而防于道形骨俱融纎毫不染不能随感而应随应而悟焉性空之中少为形物蚀其明而玷其莹则遂留滞落着其机不足以发其枢不足以运其锋不足以断则问者乌能取应者乌能用哉盖世人之于道有见而知之者有闻而知之者未必皆有受道之质行道之志是知而已此尤不可以多得或者非实有所见闻窃佛之言而驾之以敏速欺罔后学此又其末流也然而学者果欲知之乎以其利害探其所飬以其死生观其所操则其情伪见矣照觉禅师予同郡人从黄龙游嗣第十四代升堂演法有临济慈明之遗风门人録其语以序属予予与师未及相见得其语録而读之所谓迅机激电妙谈齧镞人我两丧而防于道者也不知学者有如饥鹰伺肉游鱼见饵俄顷而取之者乎观文王公以为东南道法之冠岂虚言哉始游宝峯起应东林之命恵逺法师常言七百年后当有肉身大士更吾道场东林始以律居盖自逺公而后其教废矣防今天子诏改禅寺而师适来为第一代演法以逺之所望而考其人以逺之所期而推其数皆无戾者然则师之作其天人之防欤始者诸公迎师于泐潭避命而逃之走五百余里而后得师于清江山谷是岂得已而求为之者邪其言盖为应物而设推吾为佛之余以遗其类者也呜呼世之观是録者能以耳视而目聴之庶几有逮焉
　　送黄教授序
　　闽中山水之聚水甘而山秀居民之域旗剑排空人天在鉴能使过者皆欲寓焉气象之中含蓄竒秀堙郁而未发者不知其几千嵗盖自唐徳宗以前未常举进士其后虽有欧阳詹徐寅辈相次而出特以文辞稍闻于天下未有华显者又二百余嵗矣虽然岂人力所能为哉盛衰之数然也自有宋闽中之士始大振发温陵建安先有将相出佐真主方怪莆田有山圆鋭而中峙居民四望而向之号称壶公昔有异人之防以为水环其山当有通显之儒下副人望今未之见何也未几果闻应防者盖虽温陵建安莫之比也莆田之俊实吾宗人适丁斯时例当随数出而有为于世然则有为亦有道乎其究吾与万物同出于一宗惟物各执其末吾知万物之理皆其一宗之所固有者分定久矣惟反一者出用成理为之长而已附之则忧骈割之则怨亏夫惟中徳之士无意于功名然后能为之长万物有不得已而起者吾以不得已而应之然则应数而仕应理而有为天之君子也太平之佐也子其志之
　　答大觉道果诗序
　　道家所谓还丹释氏所谓道果皆明大道之所寓道且强名而丹与果亦假以明道大觉见示道果长韵因以和之予自辛丑之季冬由杭而之广陵偶于天宁寺得御笔手诏以为冲虚无为真空不二本自不殊隆此而废彼岂朕之志哉天下始知三教皆本于一道冲虚真空丹果之全体岂有异邪裳因言坐忘之中和合有无以为神丹之婴儿防如一黍以游诸天坐禅之中收摄色空以为圣胎之法身细如一芥以藏须弥同谓之珠其大包含乎二仪其妙贯通乎三界故曰大道一而已矣无为之修不知之证出于自然吾无与焉见而体之也非谈道之也裳谓太上之后其传丹説着矣不必论也适以诏防縁佛之徒而言之因继大觉所赋为之开发其心要世之释氏子以斋戒持律以宗防説教以日用谈禅以性见演法执是四事欲进而为佛善士则务为福不过劳苦以持行智士则务为道不过安静以守性然而此特教中之事向上一路干圣不传自在教外别有秘宻之防必得可以出世之士而后传焉达摩之得二祖是也其传已竟遂行而或隠前此四事乃推其绪余且以行教正如古今之隠者邂逅方外得道之士大者出入三界其次飞举蜕解然而三教所以立道其本则一学者莫之知焉惟其谈禅一教本末相贯谈禅者其末也见于外者也作佛者其本也存乎内者也先圣之于学者姑以説佛接引之入候知其详足以出世乃知收摄八用有所付焉奈何后世之士类蔽于性见自以为如此足矣更复何学大觉与之语稍契独知其妙有本及其至也非内非外故答大觉长韵以示其徒使见其本无以异于道焉观予序语则思过半矣
　　言意文集序
　　道本于心以性为体以情为用志者存于心而行者也意者思于心而作者也言者发于心而应者也著述之士虽累千百万言反本而求之则贯乎一而已言意之为书识性为之根蒂才性为之文饰记性为之证据合是三性而本于心禀其可否着为羣言犹之读书万巻歴歴可引其文义胷间洞然曽无一防实乎其中善观夫言意亦如是而已彼我之心一也有道则通乎一愚不肖不敢以为有道观者考焉
　　顺兴讲庄子序
　　杨墨之于道其迹近其心逺老庄之于道其体同其用异圣人为我之心有仁以充其类则异乎杨兼爱之心有义以制节则异乎墨君子之应物可逺者迹不可逺者心杨墨以心逺于圣人此孟子所以得讼其非而禽兽之尝怪荀卿之罪诸子辄引老庄与彼墨翟慎宋之徒同为无见者老庄所以致用之异不及知焉予甚惜之岂有老庄之髙明不及时变必立区区之説投为一曲之士哉仁义之失至周而极焉周之所以救其失者主于礼耳一兴一居莫不有法一动一植莫不有政其仪三千其职三百六十形色名声与事变争无穷其行出于元徳其义出于妙道随人材分而应之犹水之应物也方圆之形小大之器如法而归焉及其也王者之泽竭学士大夫不得其传或为形数所因世习所迁偏见小闻有如仲子之介杨朱之鄙墨翟之泛子莫之执中告子之外义者天下皆是也士之学去本逾逺犹木之升然华盛于末乌有不失其根者邪然则庄子之髙其言与时盈虚与数损益以矫一时之不及耳岂私意哉尝谓孟子之约言者荀子详之孔子之罕言者庄子详之荀子之于圣人其尤赘欤庄子之详则异于是虽然老庄之矫絶仁弃义为太甚者岂以矫其天下者必以过髙之言而后可救欤孔子以质之过者救文之极固其意也然而老庄之言不可非也亦不可以为典要孟子所以无一言以及之汉唐之学溺于传注之説形数之中不自奋发流为污下盖已久矣适丁斯时有能谈其书者因见圣人之妙道其言新美散在传注之间学者得之醉者以醒寐者以觉如在饥渴之时偶得醇酒异馔而嗜之久而不能厌也然而老庄之书复显于今日其亦时与数之所感欤学道之士尝患不知其本果知其本发为文章立为行实皆余事耳有问者曰圣人罕言者得其一言而悟何俟老庄之书而后致哉予应之曰六经之书主明礼法而应万世者也非救一时而已立礼也详论道也畧得其一言而悟焉岂非豪杰之士哉尝怪今之士大夫置巳而求佛置圣人之书而诵其教夫由佛而知孔子者且不可以多得况能自悟于一言之间哉方此之时老庄之不可废也明矣然而乐老庄者切究其流而为申韩之惨毒嵇阮之放逸得其高明而求六经焉斯善学者也
　　余青字长生序
　　一气之为五色惟青去本未逺四时之初也为物之少也柰何相推之理不得以常存当与四色相为盛衰代谢期于老死而后还子见夫人乎其顔色华而悴之者潜改其发方翠而斑之者俄至造化宻移浸以黄落草木之四时与人一生无以异而子乃欲以长生不亦妄乎然而知道之异乎物而从之故不妄知真之异乎幻而守之故不死今子知夫顺五行而出则生人逆五行而入则生身者乎试用是説以究余子而子能悉具以告盖尝闻之矣然则子以用名以体字学为化者也果可以长生惟其长生不死故至于不生不死呜呼其妙至于斯极也子其自信自将以副之









　　演山集巻十九
　　钦定四库全书
　　演山集巻二十　　　　　宋　黄裳　撰
　　序
　　送刘子甫序
　　刘君闻善而趋者也一日相得于逆旅以其所以从学之道下问于不肖不肖方且从事于问者乌能语君哉然而问之勤不可以虚辱试为之语曰万物之理不同也其本同出于道圣贤愚众之情不同也其本同出于性圣人以天下后世未能复性而防于道则以其同然之情而应物以其同然之理而制事以其意不可亲授于天下后世则有言以道其意有书以冩其言谓之六经非圣人作为是言也言其理之不得已焉后世传注累数十百家未见其説当于理合于情何也六经之意非圣人不可以説欤夫人皆有是性性皆有是道圣贤愚众当其未之习也未始有异焉圣人则率是性而有是道修是道而有是教夫谁不可説哉不能説者其学未至于有徳耳是以易之失贼春秋之失乱乐之失奢礼之失烦书之失诬其説愈烦其失愈多是故牵就而后以为通攻排而后以为长其辞繁多属偶而后以为才美且夫圣人无意于为是书也学者亦必无意乎为是説则书之意可以会而得之矣其会而得之也安在逺求哉情与理寓之于法言天下之人盍反于徳性而思之人之同然者盖见于性根其所以不同者于性之枝干处有物蔽之耳夫六经之为迹也方为意也圆意虚而迹实后世学者为智未至乎心彻为徳未至乎智彻思虑之来不出于虚一而实其意所至不过名数间故其所言皆私智也理不与焉其所得臆度也情不与焉难疑答问不能解其纷犹之病者块气于胷中无药破散之至老且死尤不快也故思之于心而言则失之迂行之于身而为行则失之固特其智未彻耳深于诗者不愚深于易者不贼夫圣人之意虚吾之思至于无形之中则防之矣与其意防则未尝见其度数之多也与其理契则未尝见其论説之多也欲其如坐虚室之中黙然而忘其声兀然而忘其形内为天游寄于言意之表不知其有物也及其意与道相防道与意相适于是而下焉此可以言易矣欲其如在闺门之内房闼之中父母妻子相抚以恩相示以情悲恤欢笑天人之际浑然而无间欲其如在朝廷之上乡党之中君臣之相遇朋友之相得赓歌都俞切磋诰戒严而通庄而和未尝有二焉此可以言诗矣欲其论世之事变而言书欲其论人之情变而言礼其説沛然如长江大河或入于汜或岐为渚或别为沱而卒乎滔滔而东下无有碍之者然后为得耳刘君试思之人之心其圆者神其方者志其虚者道其满者理学者之心为物夺去然后不能殊理入大道与神遇焉圣人之书迹实而意虚迹方而意圆不能与神遇则彼安能以方实之迹而及其意哉思则得之思之于心也去实则虚及精则明虚明之中廓然无物望见天则圣人之道知之如视矣裳从事于此久矣有乐善而好学者则序其説与之共焉君之行于是乎书后此三年充赋于京师则当具其所自得者与予道焉不可隠也
　　师徳字序
　　李生之行南学于温陵以其名字乞言生以操制名予患其为蚓而后充者以师徳制其字焉学者之心得性之体故能定得性之理故能应能定则权利不能倾羣众不能移天下不能荡能应则动而世为天下道言而世为天下法行而世为天下则徳则得此者也操则执此者也得其正性而执之其定也天光其应也天行莫能穷之夫谁无是性哉不能贯之以诵数通之以思索有能蔽之者是故所见者一曲所执者一介始有仲子者仁义之实即于母兄之间而熄焉彼尚为能充其类者邪然而得其正性而执之与夫天见其明地见其光无以异也及执其伪则一蚓耳其间得失相去不能以寸生知之乎荀子所谓诵数以贯之思索以通之为其人以处之者是故徳性之道也可不慎哉可不勉哉
　　长乐诗集序
　　予自武林拜符往守长乐逾闽岭道延平度龙津肩舆而南走两山中与长江更无案据回抱相逐而下如游诸洞未造乎中虚也徒驭之劳或俯而降或仰而登或直而往或旁而入凡三日然后次为水口乃得南溟之信泝流而上盈科而后进弥防灔遥望不断解维扬浆平入天际南溟之信意其来迓周侯以栖越山坐视闽俗以颁治而然乎何其来信之异乎常邪两山之间方且盘旋未知其所止果何若也又两日次于钓龙台下始见平野万顷飞鸟屡堕山转一环天垂六幕烟接云连混成虚室千里外卫三山中镇钟罄林峦弦歌井邑福起州名乐生郡号王任二君飞升蜕解之所秦人隠居榴花鹿径皆在其左右支提雪峯霍童髙盖之类自古名存出于支邑由府而往次第可见予谓四方州郡类据山水之聚处自其四方而趋焉与夫剑溪之抵越山无以异也因言天地两界皆有洞府人莫能游州郡人间之洞府也惟神惟仙能隠显乎其中长乐山水其体方正其势环合又其秀者其为人间洞府之嘉者乎故其所钟多为贤贵出真华显相次登用四真九仙往往与人为徒莫有知者盖夫五行之在地理运至于今方大振发龟还而有真仙沙合而有真相岂偶然哉予尝公外登览山川气象风物意态与吾才思邂逅相得发于歌诗日且盈轴故序其经从游览所以动予情者为诗之序云裳之性喜自在不能服膺于书伸纸挥毫形见意间所欲运耳然而自许其不俗故以长乐所为词章书刻于石政和乙未上元书于府中之清和堂
　　刘应伯字序
　　予得简言始于京师之逆旅齿方及冠有成徳之风乐与之游未几散去后两年复合于延平其体益卑其志益髙吾见其进而已一日简言以予易其字而予诘其所以为名之意乃曰有浮屠氏出于祖父之梦中者授予之生随告其名而后去予感而为之説曰善人君子王公大人之出生也盖非愚下之流肖翘之类一气而万形轮于区区之生死者是必有物寓焉而已予尝观人形貌之所受意思之所向窃知其所自来者道降于域中则为圣人或千一或五百嵗或为尧舜禹之君臣或为文武周公之父子五行数气无足以言者其他或地降灵或物降精或天降象而或浮屠老子其徒之有天徳者遇缘而应物不可知耳故鸟之为商巨人之为稷岳神之为申甫昴之为萧何而长庚之为李白其类不可胜言常谓形与貌所在真与神所寄其来有所自者见其状貌类多清竒古怪正色如秋和气如春扣之也谷应触之也山峙更无俗态鄙懐厌人之视聴然而天之大象地之大灵浮屠老子其徒之有天徳者遇縁而至化于形数之中其中足以兴庶民其和足以飬万物则为名世之豪杰而圣人者赖之以辅相者也或非人道之所为茍得权势以宅民上孟子所谓不仁而在髙位是播其恶于众者此必蛇之灵鬼怪之物出为人妖以厉万物乃其时数之否欤闽之山水大抵气清而神防浮屠老子之有天徳者尝游乎其间灵踪竒迹至今尚在神气之至或散为竒物或萃为异人竒物之出嵗为天子庭实异人不可埋没也自唐徳之后文学之士类能以事业见于天下所谓民与物所不能得者而得之者为之耶简言南方之佳士无诸之国最多名山古来浮屠氏之为天游者常在其上然而简言之生得名于祖父之梦中者岂非为天游者遇縁而至欤欲其致言以供万物之求欤不然形容声色之间何其得数之多也尝谓有自来者皆有所应若夫天之大象地之大灵浮屠老子之有天徳者遇縁而化则其应世之伯者邪予故以应伯易其字焉应伯后日得志当行其言以兴庶民以飬万物酬酢无穷之变则天之任也君岂能不为哉
　　黄帝秘文序
　　予喜方外幽经秘録虎丘子一日自袖黄帝碑文见访予询其所自乃云客游南安次懐化驿或者指谓此地古有神仙所瘗及夜隂发其地数尺得所瘗函开而示之乃黄帝皇人书莫知其嵗月然而磨灭者多矣详而集之始得其全文昔者峨嵋之南黄帝受道于皇人乃刻其文于石秦皇得其文虑复有得之者遂至焚书以愚其俗汉武帝时樵人滕超于山之南邂逅皇人谓超汝应为仙见碑文否因言黄帝之所受防秦除书此以深逺其文犹在今当付汝超乃拜赐而躬行之三年还婴鬂髪变緑县具以闻武帝诏见超进其文帝不问超不语下其文与刘安及东方朔详定其虚实超以神仪献安安不上然而斯文滕超得之以还婴刘安得之以成道或者以为始皇驱山塞海鞭石成桥縁得此法若夫安超之效则予信之矣始皇妙用其神而然乎观秦之所为未离乎众凡非予之所知也宣和庚子孟秋序
　　演山居士新词序
　　演山居士闲居无事多逸思自适于诗酒间或为长短篇及五七言或恊以声而歌之吟咏以舒其情舞蹈以致其乐因言风雅颂诗之体赋比兴诗之用古之诗人志趋之所向情理之所感含思则有赋触类则有比对景则有兴以言乎徳则有风以言乎政则有雅以言乎功则有颂采诗之官收之于乐府荐之于郊庙其诚可以动天地感鬼神其理可以经夫妇移风俗有天下者得之以正乎下而下或以为嘉有一国者得之以化乎下而下或以为美以其主文而谲谏故言之者无罪闻之者足以诫然则古之歌词固有本哉六序以风为首终于雅颂而赋比兴存乎其中亦有义乎以其志趣之所向情理之所感有诸中以为徳见于外以为风然后赋比兴本乎此以成其体以给其用六者圣人特统以义而为之名茍非义之所在圣人之所删焉故予之词清淡而正悦人之聴者鲜乃序以为説
　　讲齐物论序
　　尔汝之异是非之辨好恶之情亲踈内外之分五者之类有我而立者也老少之异美恶之辨哀乐之情长短高下之势五者之类有形而立者也有我而有物有形而有我不能离形丧我之天而一于道及其道散而为隂阳隂阳散而为五行五行散而为万物隂阳之气一清一浊一盛一衰五行之数一寡一多一逆一顺而后万物之形或美或恶其质或厚或薄形质之中参差不齐不可以胜言也不能离形丧我者于是轮于数囿于物盈虚新故则其理役之是非好恶则其情役之蔽于有则无为之对蔽于无则有为之对所是或能非之所恶或能好之情理之中参差不齐不可以胜言也有万不一而愚不肖者莫能反其本而观之心火炎其中气焉蹶于外智者相辨以言勇者相夺以力以至老且死而莫之悟焉且夫物之不齐天也而彼将与天胜乎何其不知量也天下之人均有一性其性均有一道聴之不闻未始有声视之不见未始有形无多无寡未始有数无无黄未始有色而形名声色有时而见于物者常无之中至理之去来耳是以万物为道一偏则彼乌能为之对哉惜夫世之人有物蚀道终身而莫之见是则弗思也草木有生而无情禽兽有情而无知众庶有知而无义其出也同乎一道其生也同乎一气一道无所不在一气无所不通是故无情者或使之飞有情者或使之植一气之化也盖夫有生斯有性草木无情者也而有性焉则无不至矣况若有知者乎且彼异类可以引而齐之凡物有对者又乌乎辨哉昼夜异时贤愚异徳死生异途古今异世且可以引而齐之则凡有对之小者又乌乎辨哉有知乎此则逍遥游在道飬生主在理矣及其防之也是为道欤是为物欤是为神欤是为我欤吾不得而知之则齐物论为不能齐物者而作耳
　　演山集巻二十
　　钦定四库全书
　　演山集巻二十一　　　　　宋　黄裳　撰序
　　资深字序
　　天下之人不能宏者有物窘之不能深者有物窒之故其识非造理而得气非资性而动识特见于目前气特发于胷中故其才用狥物以为伪以物之幻化遇尔之缪妄言则数穷动则屡趣尘劳扰扰孰为是者呜呼役有涯之生骋无穷之智纷莫能解可胜悼哉予欲学者以义刃去所累以仁器受所感宏者无边深者无里宏深之中大气生于仁刚气生于义气非仁义不生乌有能乱其识者邪是故物至而应事起而辨感触其虚一者不能率尔使动于辞气常谓君子之酬酢凄然似秋长者斯成散者斯敛置彼有舍而已吾见君子之容体如见秋色清明而简静无可挠者扬子曰其为中也宏深其为外也肃括此之谓欤故人仲通以括命名予以资深命字孔子曰居则曰不吾知也如或知尔则何以哉仲通仕矣知于人矣将有无穷之变即君而治期君而复则君所以应之非俟予説而后谕者也然而仲通致予之文故书以告焉
　　书意集序
　　一日捜予残藁得元丰巳未所为序记启古律诗若干篇序而集之号曰书意常回顾性分中求其所谓飬心治气之道立之以志作之以情有感而后动合飬而为意思一寓之翰墨则其所书者意耳不主乎言孟子曰不得于心勿求其气之无趋勿求其言之无害故其七篇之书发于心气之所飬虽其立言亦如与人答问之时近而逺约而详不为艰苦轻扬之辞仆虽不敏辄慕其为言未之至也若夫采摭歴代之史百家之集巧语竒字隠奥难见之事迹聨缀为文出入不意然后以为工岂其志哉虽然仆之意岂敢便以为不可易者尤有修焉故其言之是非工拙醇疵详约期于絶笔而后定然仆之集虽累百巻谓之书意不可易也第以年号甲子辨集之先后云
　　乐府诗集序
　　后人多嗜为诗观其感寓无复古人之风趣虽使大师拾其遗者播之金石被之丝竹荐之宗庙奏之闺门族党其能使聴之者或和而恭或和而顺或和而亲犹古之乐乎吾不知也诗之所自根于心本于情性有所感志有所适然后着于色形于声乃至舞蹈而后已乌有人伪与其间哉圣人以思无邪断诗三百篇所谓无邪者谓其思诚耳诗由思诚而作则声音舞蹈之间特诚之所寓焉故其用大明足以动天地幽足以感鬼神上足以事君内足以事父虽至衰世其泽犹在野甿闺妇覉臣贱妾类能道其志其情有节其言有序岂茍以为文哉今世之人天伦风度与古人所受同然内蔽于狥已而失诗之理外蔽于翫物而丧诗之志嘉美忧怨规刺伤闵适一时之私意先物而迁就之此狥已者也风云泉石春花秋月与其情相适则醉酣歌舞挥毫而逐其后以冩一时之逸兴此翫物者也二人之诗出于伪非天理之自然虽清辞丽句有足爱者而实不及乡唱之所感故后世采诗之官废亦不足为恨也予方惜古之诗不复作及读君所为乐府诗穷其诗之来当在虚静中有物采之然后发也故其言有感物而兴者有托物而兴者其嘉美忧伤喜怒哀怨能道人情物态之难言者然君无意乎为诗也寓其诚而已故虽难言之物君亦以无意而得之意其言优游而有断放肆而有节不可为畔岸也使播之金石被之丝竹荐于宗庙奏于闺门族党必有应之者若夫内蔽于狥已而失诗之理外蔽于翫物而丧诗之志兹实辞人之诗岂予所以待君哉
　　选佛图序
　　以定发慧以静生觉以虚致明天下之成心也成心之中有佛存焉圆觉妙明应化而化物其犹鉴之有明欤其明不随像生亦不随像灭生灭无穷而鉴之明寂然不动也然则为佛者岂求诸逺哉天下之人皆有是心心皆有是性众凡之流为物甚灵鉴其静披其一然后落着相益诸行邪道以声色香味而有贪淫嗔痴而有生老病死其生也昏迷于妄想其死也防溺于恶趣腐败死灭犹或鸟兽草木之不若甚可悲也人之心成之则为佛失之则至于鸟兽草木之不若得失之相去其间不能以寸而众凡者不惟心知所致而求之他焉彼既自弃而无憾又惧三涂之报其恶也贪嗔之中更渔厚利与佛之徒华其居厚其飬徼幸天人之报且夫贪嗔既误矣又肆其贪嗔趋利而邀福此与丧心而求佛者何以异哉其去人天愈逺其入三涂愈深至于两失而莫之悟可不谓大哀乎且夫作福之善者福之力罄而堕焉又况贪嗔而邀福者耶尝谓圣人欲绳天下之恶也为之五行以惩之于显明而佛为之言三涂以惩之于幽间为恶者无惧于生则犹有幽间之虑焉佛之有补于教斯亦至矣然而众凡者知三涂之可畏而不知心实为之心之本未始有物也亦乌有三涂之累哉为佛之徒者不以此喻众茍以祸福而摄其利其利足以华其居厚其飬矣而彼之心愈丧焉呜呼佛之所惩为夫贪嗔而言之也其徒又致其贪嗔而益堕之岂佛之意哉方悲天下之愚众迷误而不见性其徒不足以发悟之又从其堕之者久矣一日徳之自东南来及其所为选佛图上至于圆觉下及于三涂之无间在一念之正邪流转之类梦想意识不可胜道也予谓观君之图者盖虽愚众之列可视而知矣世之为选官图者使人有名利之意为选仙图者使人有生生之意若夫窒人性之欲而格正其邪见则此图尽之矣燕闲之中资以为乐岂特贤于己者邪徳之请予序其説予释然慰其悲是故乐为之道焉
　　诸家诗集序
　　季文集诸家诗摘其佳什可以留人齿牙间者合为一集累二十巻焉予喜季文之所好又喜诸家诗格不同其要皆能造理而后发使各离为一家无所摘去未必能为全诗盖虽国史所作亦经圣人删削始无害礼义者然则予何惜一序为季文道哉造化之辞有感而后作其犹万籁之鸣风百虫之鸣时欤今夫众窍不同适遇噫气而有感则有激者謞者叱者吸者叫者譹者突者其声之作未尝同也唱声后先和声小大各称其所受适其所感邂逅比竹之声按乎有生之类上合乎太虚始有天籁茍凿私智而为之非由天理而鸣亦乌能防归于大块耶今夫百虫之鸣有以注鸣者有以脰鸣者有以旁鸣者有以胷鸣者有以翼鸣者有以股鸣者声之自未尝同也然而髙下抑扬皆能自有节奏发孤舘之幽破长林之静而与时态物色共为道途行客之悲伤闺门妾妇之怨望陇畆耕夫之勤劳骚人之幽致隠士之清苦及其时过理尽譬犹万籁之窍厉风而为虚是岂茍作乎哉呜呼百虫之声万籁之鸣诸家之吟咏皆本乎一气之所作然而万籁物之无情者也百虫物之无知者也犹为天籁之所待人情之所感而况诸家之诗乎其用岂胜言哉若夫六义之作茍凿私智而为之则恐号窍鸣虫之不若也岂季文之所取者邪宜其书于后
　　六桂堂诗集序
　　仁宗在位之二十五年春引贡士试于崇政之庭左朝议大夫范公是时始登第起家亦用淡薄劳苦教飬诸子是以诸子惟知读书求出淡薄劳苦之中不敢辄有他好乃克有成自嘉祐己亥逮元祐戊辰凡三十年其子峒峋嵎峣相继书名桂籍仕路之中或直阁秘殿或分符要藩未甚达者皆为邑令尹公告老归第五子侍燕休从荐献左右环列金朱青紫仰望志意顔色相为先后乡人荣之公谓予八子三以恩补官而予及峒等以文艺为进取计其志遂矣其功成矣可以识之始望演仙峯为六桂堂诸公相与作诗扬其事盛矣夫富民之家操竒嬴逐什一【一云操敛散拾竒嬴】邸舍相望夫畆不断耀金珠腐锦绮所入如输所欲如取争为豪华夸大闾里间不知一不肖子俄出而擅用之朝丧高明之居暮为沟中之瘠无足怪者而公有诗礼之训使自求已非特以为贤才又助吾君理物天人之所相其为富且贵孰为壊哉然则何愧于序公之诗
　　送仲时南归序
　　元丰六年尝与仲时相得于都下出其所论时务凡数十万言献于天子其言大抵中立不为畔岸如欲速售者惜乎无左右为之地卒不报九年而后归尝与仲时故人也其行安得无説一日有客过我问曰家贫亲老不为禄仕其责犹轻于无后仲时之亲往矣不为禄仕其责不与焉然而不以无后为急犹急于仕何也予应之曰仕将以行义也孔子曰立身扬名以显父母孝之终也夫不能行义于天下则其身与名何自而立哉此仲时之志欤客难之曰无后则是絶其亲也絶其亲不孝罪莫大焉尚能为其身与名乎孟子曰求则得之舍则失之是求有益于得也求在我者也求之有道得之有命是求无益于得也求在外者也娶则有后不娶则无后不亦在我者乎立身扬名以显父母姑其教也名不可必扬身不可必立不亦在外者乎仲时不以在我者为急反急其在外者何也由在我者而充之为身与名赵孟之所不能贱者也乌用其在外者为哉予曰然子姑俟之仲时之有是行岂非幡然而改欤岂非有志于其后欤夫弃山水之胜处托食逆旅自顾其后形单而影孤孰与其归则得所务者一得所乐者三之为知哉其归也发古书十余箧环而观之未闻而意新有得而言弃论世取友既往如视不知俄顷之有千古也坐之乐也石溪之上扁舟乗兴翫游鸥弄流泉卧闻蓬雨之声如适沧海登神山不知其身之上下乎波涛也游之乐也袭粳而炊缩酿而酌罩鲈而脍形骸之外笑谑自若朋友往来之乐也夫得所务者一而得所乐者三已向乎通矣行义之仕往往亦已无意而得之然则送子汴上解维千里乃所羡也非所惜也其自为哉
　　章安诗集序
　　昔览古今诗集至数十家各言其志与其才思风韵不同故其体甚众髙下长短不可一概而论也章句之作有自优游平易中来天理自感若无意于为诗者此体最髙谁辄可许如相贵人久而益爱之清竒怪秀无所不有又如大块噫气以发众窍俄防于太虚然后有天籁未常容力焉是岂一律之所能制有心者之所能为者邪有道者之诗也其余或出于清苦或见于平淡或庄而丽或细而巧或健而豪放或俊而飘逸其间或能明白或熟言尽而意有余偶有古今人未尝道者盖于羣体中又其次也虽然论其文辞而已若夫趣向之髙下学问之精粗器识之贤否求其志节之以礼义莫能逃我岂特见于区区章句之末哉或传示章安诗一编以序属予而予闻其诗久矣防飬病未能详观故序诗家数体好事者由吾序而览其诗可以命章安矣不必待予亲论而后喻也
　　陈商老诗集序
　　读杜甫诗如看羲之法帖备众体而求之无所不有大几乎有诗之道者自余诸子各就其所长取名于世故工于书者必言羲之工于诗者必取杜甫盖彼无所不有则感之者各中其所好故也然使诸子才之靡丽者不至于元稹率易者不至于居易新竒飘逸者不至于李白寒苦者不至于孟郊谲怪竒迈者不至于贺牧商隠辈亦无足取者安能得名于世哉故无诸子则不知有杜无杜则亦不知诸子各有得焉长乐陈傅商老为人俊逸不就束防能饮酒及书画嘉祐中已有文章名于士大夫间每于坐上引巨觥取大醉有索诗者走笔立就不复留思至十篇而后止其谲怪竒迈庶几贺牧商隠辈间见风思飘逸絶尘不可追及有谪仙之遗风虽然卒以其谲怪不能俯就有司法度少年引试崇政下第流落南邦遂老以死无令狐绹吴武陵为之地可胜悼哉其友张涛仲时出诗集若干巻以序属予故予因论唐人之诗以明商老之才观者考焉












　　演山集巻二十一
　　钦定四库全书
　　演山集巻二十二　　　　宋　黄裳　撰
　　序
　　讲周礼序
　　天理之有盈虚人事之有邪正天下后世类不及此务盈以邀凶邪以致乱夫谁不然先王之于愚众吉凶与之同患以义寓之数而告之以祸福之理于是乎作易邪正与之同患以道寓之法而制之以上下之分于是乎制礼三代之世皆有此书夏之易曰连山商之易曰归藏其道未全夏之礼则立忠商之礼则立质其法未备夏商之君岂不能一日而预言之邪适丁斯时人伪世习未足以全是道备是法耳故名易曰连山则象其显诸仁名易曰归藏则象其藏诸用仁所以阐幽建常能常而已未足以为易也智足以显防适变能变而已未足以为易也仁智之道合则易之道至焉故吉凶与民同患至周然后易之书着礼以忠为心以质为礼文则刚柔乎此者也故邪正与民同患至周然后礼之书着二书特言周者以辨夏商焉耳二书之效使人知有消息之数吉凶之象则守谦以防亏作善以消谴知有上下之分高卑之势则循理以避伪由义以归正然后号令者顺而典谟之书行吟咏者乐而雅颂之诗作则圣人何俟乎春秋哉二书之教不行然后三颂之次圣人以鲁望周周不可望也以商戒周周不可戒也圣人始即书之后絶之以秦誓焉然则春秋安得而不作邪方今圣人立政造事追复成周之法五经之文始得先生巨儒训而发之分布儒林之官造成多士五经之教固有先后之序缓急之势则周官之书岂可缓哉圣人以道寓之法法之中防妙存焉后世俗学止于区区之诵数溺其才识则此书以隂谋见待于或者何其不幸也
　　澶州讲易序
　　在气之先谓之太易亦非在气之先也太且不得而名之曰易而已当其为太易也无声也聴之不闻无形也视之不见及其下而为浑沦也然后隂阳之气天地之形干健隂顺之质在其中焉特未判耳易之道既降于此而有理者未有不判焉阳之气于是上为干之形天之质隂之气于是下为坤之形地之质隂阳者易之物乾坤之道乾坤者隂阳之物天地之道圣人因易以统隂阳因隂阳以统天地因天地以统万物以谓万物吾之忧患不同乎万物则与易相忘矣其与之相忘也我忘易欤易忘我欤非敢知也然而易之道不得不下而为浑沦浑沦之理不得不判而为三才其判而为三才也则道邸于象数矣象数之中事物并作而交至有求一人而后复焉则言意之表圣人安得而寄我哉谓夫所以生万物者天成万物者地鼓而作之者雷挠而化之者风燥之者火説之者泽润之者水而始终之者艮万物于是受其形天一地二天三地四天五物以之生地六天七地八天九地十物以之成其相生也以相继其相反也以相治万物于是受其数其受形也其体有动静其情有欲恶其气有聚散其受数也其时有消息其事有吉凶其物有得丧是非利害形数之中其理备矣顺之则吉逆之则凶取之可以致利通之可以逺害然而天下之愚众莫之知焉以物累其形以形累其生以生累其徳宜静而动宜顺而逆遂至违时悖理不能与数相为盈虚相为去来轻取祸恶者不可胜计也夫人之所以为贤者为其顺性命之理而为不肖者逆之所以得福者为其顺隂阳之数而得祸者逆之虽然逆之者岂其故哉数之始终理之隐显彼之智不足以及之徒本八物以受其形五行以受其数其本不明相与争逐其末则忧虞悔吝不可胜计也然而愚众莫之知者一偏于象数彼且为象数一偏者欲其定象以明万物之理推数以观其变奚可任哉盖夫不役于数者始可以立数不制于象者始可以取象围数之所能穷范象之所可及者通乎昼夜之道乃能知之然而出乎象数之外者或旷数百嵗未之有焉遽责天下之愚众不为吉凶利害作其忧患是则难也伏羲文王书乎象数之外者也体易之道圣人既出于象数而体之则夫吉凶利害岂能为之患哉伏羲文王不能忘言弃象作为八卦揲枯茎之草灼朽骨之龟以示天下后世者与民同患而已作易设卦与同患圣人岂求之他哉求之万物所本而生者耳于是卦干以象天卦坤以象地卦震以象乎雷卦巽以象乎风卦坎以象乎水卦离以象乎火卦艮以象乎山卦兊以象乎泽是非之理好恶之情八卦之中存焉万物之生也或者成之万物之成也或者变之长短多寡出入往来九六之中存焉象数既立又患天下莫能知其意者于是告之以辞使之明其义教之以揲使之识其变明其义则不废乎人事识其变则不废乎天理致理而逺害猖狂妄作者无所溺焉则易之为天下后世计者可谓仁矣夏曰连山商曰归藏周曰周易阐幽者易之仁也故夏曰连山者象其仁而言之也山者静而生飬乎物者也有仁之道焉防显者易之智也故商曰归藏者以其藏诸用而言之也夏主名于连山则不及乎易之智商主名于归藏则不及乎易之仁能阐能防能常能变然后易之道至焉故周曰周易言周所以别乎夏商言易所以统乎易道之仁智以仁阐幽以仁体常以智防显以智尽变然后易之道至焉能常而已不足以为易也故变动不居者恶其不能变也能变而已不足以为易也故刚柔不易者恶其不能常也盖夫能常者止于静止于有体而无用能变者止于动止于有客而无主不为体用主客所止者其易之谓乎无为而无不为以其不止于为故曰易无体生之所生者死矣而生生者未尝终焉故曰生生之谓易惟其不为主客体用所主是故天地为体之时则易能为之用故曰天地设位而易行乎其中矣乾坤为用之时则易能为之体故曰乾坤成列而易立乎其中矣谓之易者自其无乎不为言之谓之神者自其无乎不在言之谓之道者自其无乎不由言之大人也真人也圣人也其犹三者之名欤大则名其业真则名其性圣则名其徳然而一隂一阳之谓道则道不离乎数矣有方也或能制之有体也或能役之不离乎数犹在方体之中则制之役之者至矣然而有易与神此道所以不在天地之内亦非在天地之外或者乌得而物之哉或者有不得而物之然后出乎方体之外者足以前民之用入乎方体之内者足以同民之患未始有穷焉然而隂阳也天地也乾坤也皆官于易圣人之卦乾坤也名之以隂阳故曰干阳物也坤隂物也象之以天地故曰干为天坤为地隂阳也天地也乾坤也卦爻之中备矣以其所自出者统而名之此书所以谓之易也礼主于法诗主于情书主于事易主于道圣人以礼道法以诗道情以书道事所以为天下后世计者如此足矣有言则道丧而圣人强言于易者盖谓天下后世不得易之象以究万物之理易之数以推天时之变易之辞以考人事之义则猖狂妄作者沦溺于祸患可胜悼哉诗之和礼之严盖未暇及也得易之道然后可以达物情立政事遂致天下之法则学者之于易当尽心焉免夫祸患非予望学者之尽也
　　张舜元讲易序
　　易之为道不出乎象数不足以为圣人以前民用不用乎象数不足以为天下以同民患是故圣人方其坐进乎道怳兮惚其中有物惚兮怳其中有象有物即有象有象即有数及其怳惚之象数杳防之真精相遇而为混沌然后二仪万物五行四象皆在乎其中可以作易故惟圣人为能知象之所以立知数之所以起知言之所以黙云知意之所以用舍以蓍得爻以爻得卦吉凶之兆祸福之证如响之声如形之影可以善胜难以幸免盖夫神易之在圣人入而反一则形而上者与之为体出而应万则形而下者与之为用惟象与数本于道行于神圣人取其无乎不为之易以济民行以同民患乃命以为书焉舜元读易于山中辄自大悟以谓后世之学易者类以臆论徒説义理第为虚言无补于事盖夫圣人不以前民用则何事乎为易不用乎象数则何以前民用于是范天地之化而得象围天地之化而得数圣人言意本乎爻卦象数本于神易舜元推于爻卦之变动祸福之兆休废之理宻与人事合如符节因民之言动而贰之以是非使之趋吉而背凶因民之向往而贰之以迷悟使之违恶而依善一气之起灭五行之衰盛有常有幸或依或违使之知所避以幸而遂免使之知所修以常而获报而彼末学方用区区之説与人徒论人事虽执以归竟无其实然则舜元之学当与晋汉之高士议其优劣诸生其勤而承之不可失也
　　延平讲论语序
　　言理则谓之论言义则谓之议庄子曰六合之外圣人存而弗论六合之内圣人论而弗议春秋经世先王之志也议而弗辨盖论则及理耳不足乎道议则及义耳不足乎理然而方外之竒人道无问问无应茍与物絶非圣人之所尚故孔子虽欲无言而不可得焉不得已而言理以答学者之问而已夫是之谓论语故孔子之言义则存乎春秋言理则存乎论语孔子之作春秋是其所是非其所非荣辱万世之善恶不得不议论语则答学者之问而已奚事乎议哉尝谓希夷者道易简者理君子以理明道以义明理言至于义去道加逺矣孔子之世师道既明异端者服曲辨横议不获乗间故圣人之答问言理而足矣言忠恕则贯道之类言孝悌则贯仁之类仁道之类不可以胜用其归则曰忠恕孝悌而已平居之时弟子在侧各言其志圣人观其所受随问而应中其才性之处不须屡诘而详説之然后直也岂特此哉君子之教人使其闻者少思者多然后得者逺故孔子之于弟子有所罕言有所不语两端之详一隅之畧随其才性之上下而吿之一言之微近而逺约而详思而得之足以道发其固有者不必多也弟子之别有闻一而知二有闻一而知十者问伯夷而知圣人问诗而知礼不足之冉求不説之季路亦不失为贤者理不可叛故也论语之后子思之中庸孟子之七篇最得其传然而孟子之世邪説诬民充塞仁义不明无足以直道者故孟子与其学者辨或累数百言然后屈其説岂好辨哉不得已也夫学圣人之道必自论语孟子始论语之于道及理而足则予安敢为多言以意哉学者思而尽之则予将同归焉思固不可怠也
　　圆石诗序
　　敏叔即郊塾之左得圆石如巨鼇状下有双岩上有羣峯岑峤相临岿峄环合永嘉之鴈荡建安之武夷入人清话中或资丹青之巧用为珍玩圆石形势虽得十一盖其类也观鄱阳张道陵洪涯先生各有学道处安知双岩非二人之所寄者耶寂寥中不知其几千百嵗敏叔一日删夷刺发然后洗涤而出之翼之以亭庵状之以图障声之歌思而又传于朝廷卿大夫相与比兴称道其天巧凡百余篇且羡敏叔他日谢功名捐朝绂还里闾已有所寓之胜境不及者众矣命予序其所以歌咏圆石之意为之言曰一气之化文于地者有形文于天者有象流形不同品物有类惟其所遇今夫英伟之人怪竒之物所遇之异者也二者无意于所遇而造物者无情于所化然而适然之数存乎其间升沈隠显自有期防必俟当世名人为之先后或饰之以文辞或授之以势力然后天下后世从而誉之曰是人之英伟者也是物之怪竒者也邂逅名迹之所在览者简将叠而复舒游者马已跃而再絷风节气象在人耳目遣滞思而写隠【以下皆阙】　　之类终不见称于世相去非一间耳
　　然　　　　　　开口一　　　　　　　岂可计哉诸
　　尤得天下之　　　　　　　　黙非其


　　演山集巻二十二
　　钦定四库全书
　　演山集卷二十三　　　　　宋　黄裳　撰书
　　上黄学士书
　　道德之失其弊害法文章之失其弊害道世之为文章者采摭袭蹈茍致文华文章之所自来者曾不及知之则其害道也何可胜言哉论文章者谓气之所寓此固是也而气之所以寓乎文章未有能言者尝谓气之高下自夫学之远近古人之学由心而见性由性而见天由天而见道然后其志高明其气刚大出乎万物之表我无物而交之物无我而引之故其气之来也本乎性天发乎德机而形见乎声色声色不足寓之也一冩于文辞也与万物之理相得于无穷与万事之变相适于无常有如泉源自山之幽决为长江大河时于平流之中涌为洪澜惊湍出人不意开悟其耳目然后滔滔其东下岂非其志高明其气刚大世气俗趣不足以系累其灵防者耶不然义理之感物何其愈有而不可尽也向之黙也其气复为至精今之言也其气散为太和诵而思之则育天下之德举而行之则集天下之事载道而之后世也虽发于名数中而自得之者其意未始有尽焉盖文生于性实而性实出乎诚心之虚一故其为文章也迹方而意圆迹实而意虚非才人之文也有道者之文耳尝谓有道者之气其犹天元也欤当夫杳而未发也万物之理含孕乎其中及其天行也葩华枝茎发出于草木好音幽情发出于禽鸟天理自现在人之视听使人欣然爱之乌知其造之者耶然而春之华万物也岂常用意于其间哉太和之气其来远矣性天高明空空无物随所感寓发为辞章者无以异乎天元之华万物也岂徒华之哉华之所以求其实焉非文其言也言理而文之耳其文者理则实存焉以之思则育天下之德以之行则集天下之事无以异乎天元之实万物也有是道者其孔子欤性与天道孔子寓乎文章者也人之学未能由心而见性由性而见天由天而见道则圣贤所以言者其谁得之哉是以子贡曰性与天道不可得而闻也杨子曰子贡得其言矣未得其所以言也未得其所以言者其性与天道之所在欤圣人所传其后子思得之子思所传其后孟子得之是以中庸七篇其言身夫性天而寓之中而高约而详源源其来不知其得之昜也世习物累不能伤其气而病其文则性与天道二子见之矣二子之后学者失其传焉其性无天其心无官其志无君其气无帅是以物物入而累之言辞之间狥物而用其气短于气者无才以运动之俗于气者无德以高明之豪于气者无道以虚静之且夫率性而合之则有道充性而长之则有才德而彼方与物竞者未足以见性则其气特发于胷间耳是以讥娯调谈穷愁忧愤鄙俚陈旧一发于文辞及索其实用则其言废矣荀卿司马迁扬雄王通韩愈当斯文寂寥中特起而言焉更相著书以见于后世然而荀之文繁多豪纵圣人言而尽者荀至譊譊而未之得也文久而息节奏久而絶荀以杀诗书幽思而无説闭约而无解荀以非孟子彼不知约者所以为详无説乃实有説耳予尝谓子防之学其后荀卿尊之荀卿之后叛而为李斯圣人所以言者盖自子防已不及矣其后为荀卿之学岂足恠哉虽然荀以一言杀诗书而李斯輙乘其説而祸之荀所谓暴其气者也迁之文采摭渉猎上下数千载间有才而富于学者也无一以贯之疏畧抵牾未始有择焉此其文也其文之理乃至进奸雄以乱正羞贫贱以害义其志之君不静故也然而文章之休至雄而少全焉王通曰其思苦其言艰其思不苦亦安得其所以为雄哉惟其思苦此雄之气所以从性天之中来耳道德之意多见于法言及其行也趋蹶于閤下此亦思苦之不达欤有思焉不必苦而得之则于幽疑之间感忽之际其理甚明视死生尤觉梦耳安得暴其气哉王通之文无道以虚静之故僣圣人无才以运动之故剽窃论语无足取者退之有才者之文耳其废黜也不知有命其取与也不知有义迹为道之大方丧于此矣才华之可爱何足尚哉退之曰荀杨大醇而小疵而予谓大疵而小醇者其退之欤无他世习物累得以伤其气而病其文耳数子之聪明其失如此鄙俚陈旧一冩于文辞者可胜计哉不必议也故予观人之文章窃知其为人其人之可爱者尝旷数百岁而莫之遇也尝欲深远其气使夫世习物累不能輙然揺动于声色有物感触其虚一然后肆笔而书之古意弥漫浩无津涯则着为议论风思飘逸不可禁止则发为歌思如春盛时天理之中万物自动纵笔而书之未尝私一言焉然后为得耳虽然不肖者有志于此而未之到者也其气方当致养之时而或为事物相感不能自禁遂见于训解序记之中杂出于歌咏凢数万言未敢以望子思孟子而鄙俚陈旧一发于文辞者仆所不愿道也輙书以为献
　　见吕叅政书
　　闽之举进士自欧阳詹始詹始以才俊先鸣于温陵其后文学之士起为天子元弼当世名儒至今尤盛于天下自詹倡之呜呼南海之濵去中国逺矣士风儒敎久在寂寥中无振发之者詹于是时特起而鸣焉是可尚也虽然詹以小才鸣而和詹者知为文辞而已今天有意于斯文使閤下以道鸣有堂然出于腐儒中者閤下实相之悟好髙者之空谈解好恠者之弊行使之中而髙约而详不至泛然无所之适閤下之力也天下之士求正其心以养其气求大其气以髙其声韵从公之后而和之闽之举进士自詹始而士之学为有道者则自閤下始矣况其所倡非特闽之人哉裳和公之鸣者惧其所养之或乖其声髙下之不齐不能雍然在其后乃书其言求正于左右裳之学方其进之时昨日以为得而今日或自非去之其心甚虚而能有所受閤下不以其不肖一赐德言为之正焉则裳虽疲驽自当鞭其后不敢怠也逆旅纸笔不敢致庄茍与其来之意而畧其为见之礼则庶乎无罪也
　　辞州学敎授书
　　古今之士所受之性所存之心所行之义所尚之志非昔髙而今下也无有古今所谓大道无有髙下所谓大法自天子至于庶人自圣人至于愚下无不得者何独于今人而疑之哉然而古来之士德至贵物至贱利至轻义至重方当独善之时万钟之禄不易于箪食百镒之金不易于多文潭潭之居无以异乎荜门瓮牖之自适也穷而兼善于一乡达而兼善于天下立吾良贵故也非为乎贫行吾素志故也非为乎势孔子之弟子有志于道无志于仕有如曾晳漆雕开者圣人之所与顔渊闵子骞者圣人之所尚顔渊闵子骞其德成矣然而无志于仕何也其意以谓载质而出自有圣人在焉圣人仕矣吾属何患于丧乎宰我仕齐子夏仕魏子贡仕鲁子路仕蒲卫寂然无足慕者故天下无行多为家臣顔闵之徒下视区区之仕不能贤于防夏季路之軰何必于仕哉尝恠先王之泽熄权利浸长之世诸子有能恬守顺受以道为乐语黙以时未尝失言去就在我未尝失足岂待圣人为之依归乃至于是耶所乐虽非穷通必有资乎穷者盖有受道之质茍无助道之资奚暇行礼义哉虽圣人无如之何矣故顔子虽贫尚有郭外之田以备箪食仁者养生之计不死足矣无穷之欲世之累乌能窘我哉又况先王之盛世自有土田天下学士出则耕入则养居则学扬子所谓古之学者耕且养其以此欤秦废先王之制天下土田尽入兼并之家士始为贫所窘自非独行特立之士见取于世尊之为师贵之为吏其余孱弱或屈为屠沽或流为商旅大人之门投书曵裾自荐其贫贱以道为货患不得之尝有戚戚之态是故去就狥人忧乐逐物志轻而利重扬子所谓秦之士也贱其以此欤虽然好古之士虽不如此而为身谋家计所困虽有漆雕开季路公西华之志及其成德然后幡然为伊尹者何可得哉此裳所以辞去左右慨然而西之意也
　　代上敎官书
　　仁智之敎欲其止乎善也其期之甚严则曰三年学不至于谷不易得也欲其进乎善也其责之甚寛则曰四十五十而无闻焉斯亦不足畏也呜呼四十五十而无闻焉不学之过也三年学不至于谷不就有道而正焉之过也不就有道而正焉虽幼而学其能贤于四十五十而有正者乎虽然四十而无闻圣人未即弃之犹可畏也至于四十而见恶焉然后弃之不足畏矣故后之废学者虽壮且老可以复兴始学者急于所止不至汗漫而无正然则圣人之敎不亦仁且智乎某方少年时从事于辞赋古人大全未之及知好学之心时为生事夺去因循至今且四十矣孔子曰朝闻道夕死可矣某之生也其性有天其心有神可以体太虚物万类不然废天防神而与彼万类同役于化不亦贱乎中夜反侧益惊无闻好学之心复炎其中是故去家数千里求正于有道者方当天子建学舍延儒生置道德之师为之导发其德性而某幸具员外舍以奉閤下之风敎于此数月矣閤下不弃其愚不肖开道而进之不至于谷非其所患也虽然眷眷之怀尤有閤下之盛德尝留私心欲其矫揉而成就之尚为可畏者皆出于门下此某所以来之意也
　　代上有位书
　　穷通晦明者天时之盈虚荣辱成败者人事之得失然而杨子以侍君子晦斯光窒斯通则在天时者又何力之能为哉盖谓天之有意于斯人也不可耳提而进手援而上亦因乎人而已则君子者其天意之所寓欤有道而无位不能隂相天时有位而无道不能阳相人事位与道不相与则天之所寄盖已轻矣而今閤下有道以应物有位以行道何为而不可此世之学者所以欲侍下风少听咳唾之余以发滞思閤下其可辞而却之废天之所寓哉晦斯光窒斯通非所必也荣其辱使之不失为不仁成其败使之不失为不智此其在我者耳阁下观其志与之进可也
　　答緫长老书
　　得书示喻所禀中正有常不与世人相为流转此即清浄无染虽将迎无穷任縁自若是真有道者之敎也敢不承听尝谓使佛生中国必不强其俗以西方圣人昜地皆然何则道之本则一故也夫使学佛者知其道果不出于吾圣人敎中则其奉佛也何事于怪其论佛也何事于抵为其不知孔子佛老之用殊途而同归相悖于名迹间终日捕影而无所得鬼怪态度自取笑耳故近来学佛之士自公而趋焉必去其衣冠妇人女子自家而趋焉必去其首餙被童行服合掌屈膝环列长老坐侧男女浑淆遗外形迹长老亦以为不如是不足以学佛呜呼为长老者已行邪道矣尚能为人乎哉虽名尊佛其实害之也夫佛之徒寓中国犹客之寄主人家耳行怪立异其家及邻里必有忌惮猜疑而攻之者其理然也使人各忘已分上事迂狥其迹昧者以邀福诞者以邀名不自求佛于心异则怪怪则骇宻则渎渎则乱相观之俗乱旁观之俗骇于是乎毁生毁则排排则逐其势必至于此然则今日之事佛者岂得不为佛患哉夫能正心诚意以为天下则佛之道存焉其徒不知出此乃屈梁武以幸一时之光耀废弃典礼遂亡天下而使后世君子罪梁以斋戒者其徒之过也今日学士大夫妇人女子从其徒逰者弊正类此夫佛无乎不在有道者之敎必能各因其方各覩其分各从其学各随其时而引之要之得其所归而已使佛之敎寓常行道中不见于立异欲害之者不得其间而攻之使中国之俗不失其经以心防佛然后其道常崇而不可渎常存而莫能废此予有望于广慧者也

　　演山集巻二十三
　　钦定四库全书
　　演山集卷二十四　　　　　宋　黄裳　撰书
　　见南京留守书
　　裳居延平时朝中有道之士声光南来而裳得之如醉梦中当雨余秋晓有物泠然过之披拂其尘襟使之洒然以醒觉释然而行起无复有滞思者是时閤下之风与焉尝恨防贱不能自致于左右瞻望之怀慨然西飞盖已久矣去年为浙江逰见孙公于霅上望之也严即之也温穷之也逺使人欲得而侍之不欲去也及来睢阳又得閤下昔闻其风恨未及见今见之矣暖然而为春肃然而为秋开流俗之烦襟发太虚之幽韵千里之俗长养成就不知其鼓舞之者然则公之风其出于仁宅欤何其清和而肃静也将欲视其仪听其倡导发余怀而新之乃书所着中庸义解以贽于左右
　　代上时相书
　　天命之谓性率性之谓道天下之人皆有是性天下之性皆有是道然而常无心德以知之失之粗畧尝无义命以行之失之畏懦于此数百岁矣盖自周而后天下之士流落于未学心闭而意实不能由性而见道由心而见性有言非德有为非理人伪之中心劳而日拙是故其志益防其气益衰不能自振其势然也天意未丧斯文以付閤下能以身与国存亡而更立天下之法能以德与神出入而讲明圣人之道天下之士久随老宿而流落俄闻新美而亨奋得其统序而学之其偕天下之士受其赐者也所得之言不过閤下之绪余然时以类求之或有得焉且惧其为智未至乎心彻为德未至乎智彻尚有私言者因书以为献周礼数职斐然成章或赐台览亦见其性分之所至耳
　　代上知郡书
　　古之君子务成天下之才性何其深厚也未可与知者其敎之有仁术故不废其才不可与言者其敎之有智术故不防其道不可与言者其心不归其色不从与之言道适足以渎我以其渎我而遂絶之是天下之不可与言者果不可以化也亦乌用君子为哉天下之人皆有羞恶之心见弃于君子者尤人之所羞恶也圣人以人之羞恶为甚于此寓之敎焉孔子之于孺悲是也愚者非无其才其心亦非不善所以无智特有物蔽之耳茍以其无智而拒之则吾之设科也乃特为有智者设与有智者奚待吾言哉则敎之为无智者设明矣是故君子有敎无类来则进之耳孟子之于窃屦者是也然而在所拒者无常人拒人而求其变者非常敎圣人盖不幸有孺悲耳然而圣人不与之进岂遽然弃絶之无意于悲哉取瑟而歌使之闻之有意于悲深矣呜呼圣人君子造次不忘悟人于善仁智之心何其深厚也閤下之于学者不与之进固是敎也然而学者之心非敢以为孺悲焉事上之分不能自严特其智不足以及此未足怪耳閤下有道素为学者乡徃又有长民之位牧民之地惟拒之求其变使民何望哉君子之敎固多术也孟子设科在閤下尤宜尚者上则相天下则相君内则成己外则成物无问其愚不肖一期而进之庶几其有革焉固其任也
　　代上监司书
　　先王始用六亷之法属于治官之长贰作成羣才以赴吾事继有岁终之废置三岁之诛赏以行六亷之所弊其尤造物者之制命欤隂有为善而得福为恶而得祸不可罔也羣才之见作则犹庶物之作于化耳温作之而生暑作之而壮凉作之而敛寒作之而坚推而行之小大之材悦人以华利物以实随其才分各有成就若有赏陟之者未尝中道而废焉资质不良或剥于飘风或槁于烈日或病于隂阳之厉气不足道也今天子出转运使总领一路之属吏六亷而毁誉之和气如春正色如秋奏牍一徃与夺随至造物者之外辅耳頋不重欤其得官长溪幸与羣吏趋走属下一年于此矣窃以半生之年而老于区区之下职没世而无闻不获少伸其志是可耻也某中途尝以六亷自鞭其后惟恐其不逮三岁之赏非敢望也得偕纎茎之物随其才分即秋而敛焉此亦造物者之意耳
　　见陆直讲书
　　自得之心斯有真乐得之于心以至无待于外而后真乐至矣此乐之至乃生于夷旷无所系着不以物去而嚬物来而笑物之来去无常此乐湛然在耳虽然此自成者乐其无待于外而已非至乐之尽也天下其有求我者乎满虚之中出为法言德行导发其德性私淑其身吾不为也居在仁动在智始尽其乐焉虽然至乐之尽存乎成物夫得物而成之有数存焉愚尝叹仁智之君子其居至乐之尽者何其难得而未及见也比者来京师望见天子之学形势翼翼呑并数舍髙明爽垲人之气又见天下之士接轸而来促膝而共处富有千余人襃衣博带礼貎容易壮人之志夫学者如此之盛多而学者之所寓如此之观美已有能感人者诸公于此为之出道德布言敎导发其才性肃然而师承之愚始望见学者与学之所寓其目已明其志已壮由是而举首以望诸公风仪德表使人慨然慕之非特目明志壮而已愚始叹至乐之尽不可易得而今诸公之才艺适防圣君贤相留意于学者天人之防为之师承而敎育之难疑答问愈久而愈新窃意诸公之乐夷然而生混然以成若纵而不可荒若费而不可穷不以人之情有好斁而为乐之新故不以物之态有新故而为乐之盛衰真乐之至至乐之尽诸公宜有之愚因言为乐者有三而世人所谓富贵之乐者不足以语山水之乐逸人所谓山水之乐者不足以语敎育之乐富贵之乐无志以外之谓之逐物山水之乐无道以寓之谓之翫物逐物丧己翫物丧志非特志与己丧也其乐亦已荒矣故富贵之乐极而疲溃之态生富贵之乐去而穷苦之态生山水之乐尽而寂寥之态生非富贵山水能使人穷苦寂寥也其所以乐富贵山水者伪故尔外物之乐吾之内物兼有之世之人不务内逰而务外观乃至丧己与志而莫之悟焉良可悲也夫富贵之乐在性之德有之山水之乐在性之理有之富贵物之在外者固不足以交君子之内而山水则外物之可乐者耳故君子之乐在道有时而即山水者寓其乐而已云山之阿烟江之湄岂必浩歌逺引与人物絶乃获其乐哉故山林之幽轩冕之荣皆无足为诸公爱者其知而好之诚而乐之者敎与学耳岂复有加于我哉愚之来将与生求为真乐而慕其乐之至者诸公之仁亦当除道以招之来开门以延之入埀手而援之上希夷之乡获列于执鞭者盖其愿也
　　与敎官书
　　裳与閤下穷达异事暌逺良久无縁奉敎怀想髙义有如昔者获侍下风而见之不胜眷眷伏承朝廷增广太学旁招多士菁菁之莪期在中沚擢用閤下为之宗师使与天下英才从事于道天性之乐何可胜言昔时从逰私心窃许于从者今日之用方次育才上副天子所以敎学之意下慰士议不可缓也裳谓先王敎飬人才期之也逺责之也至待之也厚后世多喜敎育之名而失其实养之不及先王之所敎取之不及先王之所用区区之名无益于治昔窃患道德不明而为之论道文章不纯而为之説文患其不知先王所以建学之意而因为建学记以寓其説輙以为献裳谓天下未始无才特作之者无其术耳方今圣主追复三代之敎育费财以养费道以敎费爵以取閤下适丁斯时而有敎育之任四方之士聨辔而来小大之材请就矫揉封名録文以示至公月书季选以求至当如此之类是法而已以为公乎是求一人之公者也非公于众人以为得其所长乎是得一日之长者也非得其平生有是法矣必得作人之术而行之然后其法不蔽于一曲茍无作人之术恃法以得才则与场屋间何以异哉幸与不幸吾知其不免矣作人才者其犹春工也欤静非春工之事也动之以风惊之以雷照之以清旸濯之以膏泽然后勾者出萌者达好音丽色可爱万状閤下之任泛得天下之才而敎育之有春工之事者恃法以得才非士之所望常谓取之有疑于私而使物议以为公焉斯善取士者也求诸斋众则有一斋之秀者求诸学众则有一学之秀者求诸天下之士则有天下之秀者致之以异制遇之以殊礼表其文行以示于众作其好胜之情服贤乐善之心悱发而志于学革剽窃之文去奔竞之行正偏弊之道何惮而不为哉裳为生事所累未即奉敎尝谓閤下才气宜有为者一学之事愚将畧见其万一故因邓秀才行輙书所怀以为学者之贺
　　代上敎官书
　　天之分予万物所欲者不可得而加所恶者不可得而损而物之来不必迎其去不必将去来加损非人所与贵贱穷通各于分予之中而安之莫不有适焉则仆于閤下可以相忘矣清泠之濵翠微之麓有屋数间可以避风雨有田数畆可以具饘粥出则耕入则养居则学父母兄弟合并谈笑有无涯之乐其自为计不亦是乎不然束尘编之文违华发之亲山驰水泛不逺数千里托于泛泛之逆旅数年如此矣其自为计不亦误乎窃谓天之命万物其在外者有穷达之时贵贱之位有多寡修短之数相忘而无心相失而无情固其理也而在我也其知有先后其德有小大学者非生而知之又当有志于大人而后已则安得不求之人哉故愚者必求诸明有志者必求诸有道然后达耳求之一乡无有也则求诸一国求诸一国无有也则求诸天下其求而得之有以为己然后能为亲有以为亲然后能为人则仆所以不逺数千里者有是説焉閤下天使之任仆是説而与其求者也不可忘仆犹仆之不可相忘也宜乎示之以德容而使之化待之以诚意而与之问燕居之侧时赐髙论开悟其视听则仆之逰无所憾矣















　　演山集巻二十四
　　钦定四库全书
　　演山集巻二十五　　　　宋　黄裳　撰
　　啓
　　状元及第谢啓
　　卿吏献书特为一鹗春官奏艺间在三人引造帝庭再上千言之策收还桂籍复先万国之儒上辱圣恩内慙士论窃以堂室如诸夏柱石如羣英法度者垣墉文章者丹雘欲隆夏屋之观羙必谨工师之捜求然后丹雘得以为文华垣墉得以为阻固天变不能凌暴人乱不能窥窬然而材或不备则不可与防不虞材或不嘉则不可与图无弊是以圣人之取才也无类圣人之育材也有方其才无气则用之难乎有为其言无德则取之难乎有用将致其才行则先养其气于刚大将致其言语则先育其德于髙明使之致思以胜其所闻则其德守天使之灭私以制其所狥则其气守性始有当世修明之士能为先王辅相之人行止在我而不在乎人此道所以行富贵在德而不在乎物此德所以立读书万巻岂学蠧鱼之死生食禄千钟亦同箪食之得失嚣然为我幡然为君文章足以为丹雘以其有德以立言法度足以为垣墉以其有道以制行先王之泽衰熄后世之风陵迟沚中之莪归为陈根山下之泉出为行潦其德昧于然否其气趋于穷通言不以物来而鸣才不以事至而运青衿不见谩嗟三月之何长白髪已生尚恨一经之未究性命之情沦溺于陈迹口耳之学纭纷于异端俗有不能兴之忧才有不足用之叹方悲此属蠧六艺之空文何幸吾君寤千年之曲见论升以舍作兴其才行尽新书黄巻探天人之防收残旧学青天披云雾之深道德之统举以两端礼义之序弥于万类庆小子之有造慕壮夫之不为至使空空之鄙夫化为济济之多士小者大者薪之之昔欲求心既幸孔门之受今兹行义又防唐构之收祗荷宠灵诞膺荣幸此盖防遇主文内翰先生閤下士类取法儒宗得名中开性天下临文轴甚识如鍳以器取人妍之形见笑见嚬圆方之材为轮为桷乃若无似亦皆不遗为起齐庭之一飞与透禹门之三级德亏舆望误传江夏之无双策玷宸聪遽擢平津于第一宜其柔气以御事育德以应时慎守士防勉从官计上酬覆盖之德次答生成之恩过此以还未知所措
　　府学解元谢启
　　为道而学则何羡乎纡朱为贫而仕则何慙乎击柝焚膏继暮誓穷千古之精粗裹饭明请较一朝之长短彼此时异行藏道同金有满籯岂胜一经之教子田无数畆宜思三釡之洎亲南去千山西来六载为道不为利恶求龙断而登之趣时不趣人羞适墦闲之祭者以故难逢赫赫之盛知乆栖泛泛之逆旅无以隂相其天乐何其数窘于身谋岂谓上防亦收片善伏惟某官其仁足以度物其智足以照人中开性天下临文轴圆方之材轮桷于刃下妍之形笑嚬于鉴中何幸空空之鄙夫輙先济济之多士一晲三倍自慙未足以离羣三年一鸣顾此何由而惊众
　　南剑州解元谢启
　　辞去何縁拟作西廱之鹭归来亦分却为南海之鹏行止非人所为得丧在予何累受性真直与世阔踈谓古人所谓德者要之所得无伪乎心谓古人所谓行者要之所行无害乎义防防俗态勿容毫髪于胷中荡荡道情可置江河于度内方圆周士之肆边幅汉儒之劳云山竹溪或浩歌而徃春花秋月或大醉以逰觉来无物引去有谁天籁自鸣何求于金石虚舟暗触无意于风波谓不能直情而或隐忍以私则其有动也非情之和谓不能适性而或矫拂以伪则其有为也非性之正上推小亷曲谨以望天下之俗故情之士也拘下饰奸言伪行以罔方中之人故今之愚也诈或持屑屑之末节乃诋闲闲之大方伏惟某官人器之内受而不遗心鉴之中见其所抱逺移严牒发扬小材屡顾弊庐感励后学收青衿于城阙舒黄巻于黉堂讲道南来承以多士献书而去出于羣英斗下夜明孤锋艶艶云中秋静一鹗轩轩临义挥毫虽慙千虑之所得因风展翅且慰三年之不飞其进疲驽以酬荣芘
　　贺正与监司启
　　百华灯动明庭已乐于称觞万象春回寒谷已烦于吹律率土虽广欢心所同伏惟某官元善长人忠诚许国才与时行故其政可以成物恩随天施故其德足以佐王兼临雨露之人民率先以已同享三阳之福禄本自于天拜寿无縁涖官有限
　　谢发运启
　　东来莲幕才输三月之劳西去鹗书輙厠十员之幸移文忽及稽德尤慙伏惟某官走笔万言读书千巻道足以致主而不自以为至才足以过人而不自以为多退托髙明发扬愚陋具员越府已埀下庇之恩应诏舜朝预出先容之力愿励师学庶酬已知
　　谢判监启
　　帝纶忽降于遐封天泽还沾于微品越侯幕下才寘于賔筵虞帝庠中遽叅于师席幸免簿书之多事扰扰红尘闲防简防之微言悠悠白日造道则未具员岂能伏惟某官处当时儒重之官抱庶士师尊之业无倦之敎则六德所发至于六舞有造之学则一言所视期于九年自省纡踈安能副贰才低贾谊对言无补于先王性懒仲舒讲义有慙于诸子宜其驱防驽下讨论古先内求经学之依归上副义方之敎育
　　谢澶州韩谏议启
　　虞帝上庠既孜孜于养善鲁侯泮水又汲汲以承流书有同文学无异趣篆刻之技壮夫不为道德之师小子有造此泽微矣斯文殆哉袭蹈以为辞章牵制以为典礼以行己为固以狥人为通风俗已行圣贤有作弃置百家之小説发明千古之微言【阙】　　心稍收于城阙秋声春舞性方适于黉堂虽多科第以招延更重藩垣之协赞伏惟某官道义足以致主仁智足以育才出补太原虽非长倩之意招来下县又有文翁之风废弊之学丹雘一新乡徃之儒书剑交集使车才下遽驰敎育之声师席难登误寘迂踈之学以今之倡者可谓甚美而世之学者未知所安聪明则溺于最髙愚下则失之不及或为嵇阮之絶物或作申韩之害人反言孔孟之可疑莫省老庄之所致幸防眷眷之命粗道区区之怀大鸣小鸣但恐此声之未至半敎半学且欣吾道之将成
　　谢赐诗表
　　赐臣等之第其名已显赐臣等之服其身已荣赐燕以尽臣之欢赐金以加臣之幸重重宠数佩服难忘亹亹宸心优隆未已俄闻星使疾驱灵囿之中忽见天章荣照清章之上辞掩金玉翰生风云拜受战兢怀归荣耀【中谢】窃念臣等下肩一介之贱内服四端之荣未输犬马之劳先享云天之乐岂意更玷仙藻益光凡流恭惟皇帝陛下道贯三才德通万类忘言而复则仆之以皇质肆笔而书则雕之以唐文生于沚中者则使发为殊英出于山下者则使流为巨浸然后形见乐育之意咏歌作成之才垂圣训之文华惇士风于髙美瑞光四座蔼蔼春空之云欢意一声呦呦苹野之鹿臣等方筮以仕宜书之绅慎守士防勉从官计动静役思于帝作死生誓报于天临
　　谢赐燕表
　　唱名中禁既霈皇恩锡燕上林又将睿意诞膺荣幸祗荷宠灵【中谢】恭惟皇帝陛下常叹才难不忧道逺推至诚而乐与开数路以兼收尧心所宅则如轻重之在权舜目所过则如妍之在鉴将欲驱驰其行艺且先镵刻以龙光广推湛露之恩微及菁莪之品声具隂阳之和气乐通天地之至情待之以献主则盏斝交飞陪之以从臣则金朱相照恩袍色动迷芳草之依依仙籍香浮引薰风之拂拂窃惟臣等之卑贱何幸圣朝之优隆云上于天果沾茂渥鱼在于藻莫测殊欢相与尽心佩服鹿鸣之礼各思报上讴歌天保之章














　　演山集巻二十五
　　钦定四库全书
　　演山集巻二十六　　　　　宋　黄裳　撰表
　　论性表
　　臣闻圣人之职既以裁成天地长育万物居率鬼神统制四海为大故其所学不宜滞于离析章句辨説义理焉志必有以见天地之大万物之象鬼神之幽四海之逺不能出吾大道之中然后其学可以絶焉而上自天子之尊下至匹夫之贱皆有是道曾无余欠悟在俄顷之间茍且不茍盖虽多岁月窥陈编博古以究无穷之理譬犹捕月于水中终不可得臣谓陛下能体此道推其绪余足以陶铸尧舜臣今輙言其端而用陛下聪明睿智俄顷之间自然顿悟黙契反本复始然后出供万物之来无不可者章句之义可以不讲而自解物事之变可以不思而兼应孔子曰神无方易无体一隂一阳之谓道继之者善也成之者性也仁者见之谓之仁智者见之谓之智百姓日用而不知故君子之道鲜矣夫通天地万物一神通天地万物一易通天地万物一道无方之神无体之昜无乎不通无乎不由之隂阳三者混成未常相离一切幽明之理乎其中尧舜得之以为帝文武得之以为王仲尼得之以为圣老子得之以为仙释氏得之以为佛天下之人日用而不知有知之者未必能见之有见之者未必能为之方外之士寓于形声动用之间以接学者盖发其不知耳臣愿陛下时于万机之睱宴坐之间遗外物我内视而反听当见此道非内非外无近无逺含容管摄天地之大万物之众寂然不动则其孰可名俄然有感则无乎不在谁无此者惟圣人为能不以物累形不以形累心不以心累德其心常静而虚常虚而明故能独体此道以驭天下物来而应事起而辨何则万物之情庶事之理起于一体故也惟贤人能常斋心诚意澡雪疏瀹不使纎埃微垢有玷乎光明然后日进而体之惟下流以物累形以形累心以心累德伤怀染污遂至丧失与一物无以异陛下生而知之岂待愚臣所言然后悟然而臣幸在陛下左右不敢黙黙思所以为献者莫先于此惟陛下怜其志而恕其狂妄之罪不胜幸甚取进止
　　辞免太常少卿表
　　臣顷者误被采擢歴守二史行及一年陈述拘文不敢思出其位时有论奏方愧无补政事之万一复防圣恩进次太常窃惟此选艺通礼乐职典天地叅定论著必资成学如臣之愚岂足以当之所有试少卿诰一道未敢祗受
　　谢除兵部侍郎表
　　佥奉帝俞恩及九卿之贰特闻天语服加三品之章宠擢疲驽光华侧陋【中谢】窃以武部总五兵之政昔列中台夏官持九伐之权今归西府以长属处德之小大以权正辨资之浅深闻命既优俯躬益愧臣谓仕贵行义故忘乎势利学必为忠故畧乎绪余虽乏髙明之资稍知内外之分但务穷通而从道岂移去就以随人义弗茍容理当顺受上瞻尧彩俯逮一期下典汉仪仅周三季涖职虽縻于廪秩积功何补于涓埃乃被纶言更超兰省此盖伏遇皇帝陛下酬万变以渊静承六圣以忧勤发天光而继明作人才而辅治薪槱皆用浮沉弗遗误容一介之颛防輙率四曹之豪俊兵机不典虽无杨氏之战功时事可言当有韦生之论諌惟恐中亏于至识未能上答于洪私无任感天荷圣激切屏营之至
　　谢除正任兵部侍郎表
　　率属二卿愧无智术正名赐诰忝被恩光弗俟两周微贱遽登于法从岂期一介光荣輙辱于宸知拜宠若惊揆才非称【中谢】窃以古人之有为也趣时而不趣人君子之见用也仕道而不仕禄道合则从而无得丧忧虞之态义在则守而无低昻观望之心不得已则通之有权无柰何则安之有命惟知古意之可适不问时情之所趋是故名利之境位要而毁来权贵之门迹踈而谤徃寜复希慕已甘退藏待罪未防茍容非据何幸大明之旁烛乃更弱植以重荣内省疲驽仰慙宠数此盖防遇皇帝陛下运大功而造物操要术以临人谓其偶出于殊科亦以屡更于要路果使循常而进秩安能劝学以移风姑捐三月之常程聊示一人之眷意进才能于不倦知名分之非虚岳言未奏于明庭特奉舜举春信自回于寒谷岂待邹吹誓倾忠孝之怀期报神明之造
　　谢除礼部侍郎表
　　被诰司戎席犹未暖更书典礼命复惟新庆谢交兴恩荣继至还頋胷中之浅薄仰慙分外之光亨但益战兢莫知报称【中谢】窃以六部之有礼其犹四时之有春职名甚华曹务尤简贡举所责则慰俊选之望威仪所资则开名分之门惟寅足以业官惟清足以烛理岂意贰卿之要任乃及承学之微材此盖伏遇皇帝陛下率由旧章绍复先业质文救弊乃欲仿唐道德同风岂容在鲁节文仁义之实润饰治功之隆但须宗伯之能承乌用先王之难致如臣之愚误当三礼之副輙居四曹之先才未变通恐作越樽之祝学虽孤陋知非发塜之儒内着至诚上酬洪造
　　议北郊表
　　臣切谓先王之礼盖縁人情时事而制时事不同人情或变先王知其为礼不可期人以定论也故曰礼虽先王未之有可以义起也三代之礼应时而造可则因否则革要之适宜而已周以夏日至有事于北郊方是之时惟诚之为主惟质之为贵其戎路也未闻有今日之兵卫其告庙也未闻有今日之肆赦告庙朝飨登楼肆赦惟厥二事最烦且劳臣谓王者之事天地当有隆杀今日茍用南郊之岁北郊摄事北郊之岁亦亲有事于天则以宿庙朝飨登楼肆赦诸军之赏百官之赐归于南郊之时不为之北郊奏告必简其礼两宿于殿一宿于郊时其祭服节其仪物庶乎其可也不然必以五月之炎炽而详为是三者则恐介胄军帅法衣文武流汗浃背诚意倦怠骤雨俄至怱遽失所诚非人情所安切恐北郊之礼一举而遂废则复为合祭矣茍为合祭之无义不若以义起礼而用孟冬之愈也何谓以义起礼臣谓冬日至一阳方生天德用事所以报天夏日至一隂方生地德用事所以报地此其先王用二至之义欤茍谓盛夏之月必难亲祠则惟十月之义足以代之故説曰十一月天与万物造始之时也宜大报天十月地与天代终之时也宜大报地方是之时天气上腾则不复事矣地气下降则代有终焉昊天有成命二郊同歌一诗之辞不言地盖夫无成而代有终者地之道也地不敢有其功而归之天焉故也十月之用既不失义而其用八变为数用函钟为宫其地用下其坛用方其牲用黝其管用丝竹其舞用咸池其瘗用泰折一切象类与夏至无以异然则合祭岂足以议此哉何谓合祭无义祭地之礼形色名声皆用天类特使地从祀耳地袛安得而至哉是未尝祭地也故曰合祭可罢孟冬可用或谓臣曰唐用孟冬有事于神州今以之祭大不亦异乎臣曰大之有神州犹昊天之有五帝以孟冬祭大使之从祀可也安用独祭或谓臣曰孟冬之祭地不见于经果可用乎臣曰用夏日至礼也用孟冬义也以义而节文即所谓礼何必见于经而后用哉用孟冬而无义则与正月北郊十一月合祭复何难为非臣所论也或谓臣曰十月祭地十一月祭天先地而后天古无是礼臣曰夏至日祭地冬至日祀天是果先天而后地乎祭时惟义之所在不问其先后恭惟神考袛事天明讲明千古之漏典未之及行以俟今日陛下长虑发于渊静之中责其可行恐其或废故容羣论曲折从宜不必执一愚臣輙谓夏日至茍不可亲祠则惟十月犹有起礼之义可以进焉以备陛下之采择干渎圣听皇恐待罪
　　乞外郡第三表
　　恩未防于俞防义有愧于私心幸逢上圣之包含容有小臣之冒渎然省已盖存于去就奏言遂至于再三虽叨九列之恩荣何补四方之风俗况臣徘徊京局偶玷八迁荏苒岁华忽逾一纪白头兄嫂海角相望笄冠满前婚姻事起计方穷于桂玉宠有望于旌麾不揆妄陈庶几必得三刀作梦虽向湖山四海为家岂离云日防望圣慈再赐俞允
　　谢除頴昌府表
　　五章上达屡渎天威一节下临特承睿防权领近藩之重职加延阁之华闻命虽荣省躬惟愧【中谢】永惟微臣今日之遇爰自神考昔时之知因縁接武于禁途荏苒【阙】年于省闼以狥物则失道故其学不为利名而用舍以趋人则失己故其气不为权贵而低昻是以名利之地居昜而乐生权贵之门取踈而间至虽负神考之頋尤念古人之行藏况适病以妨贤兼縁亲而避贵故渎天听愿临郡封防惟皇帝陛下至德兼容大明旁烛聚众谋而为善故不遗乎愚智合羣情而为公故不间乎亲踈吁俞常出于无心矜察重违其有请幸令颁宣之任难忘化育之恩广汉之得事情用当尚恕延夀之依古礼行必从冝内防疲驽上酬神造
　　谢除知青州表
　　舜建牧以分州周辨方而同利始号东秦之奥壤复更北海之雄都斥大封疆广引诸公之土并呑海岱逺临八郡之权共民盖托以贤才报政岂容于覇术责抚绥而尤重荷对畀以非轻【中谢】顽钝晚成直方寡与分已甘于贫贱时幸遇于亨嘉奚补攸司费中台之日月乃知所欲领东夏之旌麾此盖伏遇皇帝陛下以仁德守成以孝思继志爰念元丰之造士弗弃泰陵之从官名正上卿恩留内服更膺出守之礼命仍拜徃谐之训辞入境观风平昜必先于政敎下车颁诏富饶当本于农桑中厉驽材上酬洪造
　　谢赐厯日表
　　史官推歩允协天行藩郡布宣钦承诏示【中谢】窃惟万化散殊自冥罔而造五行终始由元本而分月有小大之期时有长短之刻理有衰盛数有吉防生乎二十四气之变更存乎三百六旬之周复明法既定大端可推故先王造厯于岁终惟庶局授时于春首妙筭不差于毫髪逆知乃得于玑衡此盖伏遇皇帝陛下推黄策以迎祥行夏时而颁朔天地失宜则为之辅相隂阳错行则为之裁成拜赐光荣推行兢业当防人事避害而就利仍与天时致和而去乖其効微劳以酬洪造
　　谢赐神宗皇帝御集表
　　国史移文旁逮侯藩之逺宸传旨仰膺御集之新何殊尧典之文章乃叹神宗之述作篆晓香而拜赐涤尘虑以开缄云汉昭明河图焕烂训示千古荣生四方【中谢】恭惟神宗皇帝学本六经治超两汉无情应物运乎精神者一十九年有义建功存乎篇章者八十八策虽去道揆尤为绪余文思之生自乎杳杳冥冥体要之立归乎浩浩噩噩秘以箧笥传之子孙恭惟皇帝陛下考欲广声学怀贻典深惜一言之散失旁求百辟之收藏遂致成书已名延阁莫能测海休夸金鉴之文曾辱赐诗如见琼林之使畏髙明而百过究微妙以三思虽黙黙以怀恩但区区而望圣
　　贺元旦表
　　三阳祐德之初辰万寳逢春之始旦举是盛礼防于大庭东备藩垣徒跂魁杓之下北瞻卿士难陪仪卫之中思欲飞驰喜从抃跃【中贺】恭惟皇帝陛下笃孝思而继统谨礼文而守成朝色晦明佩声登降周询风俗同出一家交上图书坐观四海曾拜夀觞而共庆尚怀天语之同休上下雅音想见清都之宫殿徃来法服梦逰太古之门庭就尧日以形留恭虞賔之贽贺【一云未能近缀于虞賔且幸逺瞻于尧日】
　　太后受册贺皇帝表
　　寳册具陈肇称盛礼鸿名允正式契羣情凡在照临率皆舞蹈【中贺】恭惟皇帝陛下道隆今古德贯天人缵七圣之鸿图膺万年之寳厯念付托既承于哲圣擕持乃自于元符天下归仁虽着讴歌之美禁中定册实推赞助之劳恩既极于难酬义必期于有称因心则友用殚昭报之诚制礼有仪曲尽尊崇之典益显曾沙之庆永严长信之居命涣九重欣交六服臣备员法徔逺迹藩维仰望天庭莫覩上仪之举【阙】膺诏防惟均庶类之懽
　　贺太后受册表【刘】
　　寳册具陈肇称于盛礼鸿名允正式契于羣情凡在照临悉从鼓舞【中贺】恭惟太后殿下懿柔毓德仁俭敦风日月齐明早俪哲皇之圣熊罴应兆继钟越国之祥广隂敎于六宫播徽音于四海暨圣神纂国之始有亷帏定防之勲道既恊于姜任位宜隆于马邓因心则友用殚昭报之诚惟帝念功益尽襃崇之典丕显曾沙之庆永严长信之居命焕九重欢交六服臣备员法从逺迹藩维莫获观光苐劳颂德
　　演山集巻二十六
　　钦定四库全书
　　演山集巻二十七　　　　　宋　黄裳　撰表
　　贺复湟州表
　　继志事者莫先乎成能缵基图者尤戒乎蹙国俄闻诏旨再收河湟遂振德威旁怖夷狄【中贺】臣闻在昔汉唐之旧境乃今羗胡之遐陬自天寳盗据者凡三百年至裕陵思复者盖十九载哲宗神断而徃取戎王诚服以招来方欣犬马之羣已参冠帯之俗恭惟皇帝陛下神武行于不杀道化通于无形述先志之未遑追成功于既废取弗血刃期以淹旬陇右扫除已起秦人之烟火阁东舞蹈空思魏阙之班聨
　　贺五星循轨表
　　元英埀象杳杳难谌睿德通神昭昭昜感果闻台上在衡之史俄奏天中循轨之星迩遐叹呼夷夏瞻仰【中贺】臣闻惟元气混而为一物在天道散而为五星或视治乱而为妖祥或縁得失而为逆顺今既不差于度数兹乃有符于圣神迭播四时曲成万物赞瑶图于有永兆睿筭之无穷显相自天灵承惟圣恭惟皇帝陛下奉三无而寅畏通九有以中和民望尧天国齐圣政连珠环极而无陵犯之道同晷昭德而有羸缩之时作协气以横流间灵光而下照百官称夀遥思日下之班万国向明俯唱海边之俗
　　贺德音表
　　熈事告成神灵底豫鸿恩俯畅华夏交欣凡预照临皆闻鼓舞【中贺】恭惟皇帝陛下圣自天纵孝由生知遵制扬功盖尽丕显丕承之美慎终追逺致兹克禋克祀之诚当西宫袛见之初乃大政惟新之日爰敷睿渥式阐先猷受福无疆与民更始好生育物岂惟流泽于一时敎爱因亲抑又可移于四海臣误领承宣之任幸逢熈洽之期系迹齐邦空想充庭之鹭防心魏阙但思向目之葵
　　又表
　　内殿寜亲已记告成之礼中台飞牒遂推报本之恩逺迩交叹人神均庆【中贺】恭惟皇帝陛下嗣服实资于舜孝抚绥良出于尧仁祖述大猷率循前圣时瞻天日之表日阅图书之文栖托未严防模尚陋惟致工巧可舒孝思结饰增隆经营益壮奉睟仪之渊嘿即寳宇之光华神考方安似乐作紫微之所物华将遂如雷行青帝之时其令众愆皆革乎私心以示余泽尤被乎后世仰惟报德之睿意俯作望云之颂声
　　贺复鄯州表
　　诘尔戎兵进分三道念我土宇收复五城昔与今还何烦血刃始抗终附更致壶浆瞻仰皇威懽欣舆议【中贺】恭惟皇帝陛下以孝循尧道以德广文声方图日辟之功乃选隂阳之帅扬尘西去气呑陇右之残拓地东归图上湟中之故壤薄华夷而共庆跂威爱之兼行万里防书虽喜龙庭之报百僚贺表徒思鳯阙之班
　　谢除知庐州表
　　九郡为连既领齐藩之符节三年昜守复持楚部之旌麾拜命若惊抚躬何幸即趋淮右道不出于都门益逺天中梦徒飞于象阙【中谢】粤惟庐子之启土爰自秦人之作州晋魏之时其为镇甚重呉越之俗其为风畧同潜直斗星之六度屹起金城之四围庭少造辞皷钟可乐垅多滞穗蝗盗何忧善最昜修恩荣难报恭惟皇帝陛下以独断宅万事之统以庶务器四科之贤内有公卿汝为汝翼外有岳牧于藩于宣乃屈大邦更荣小智始以有怀而得请仰荷宸私今其无术以承流俛思帝训明茂者辅翼之以义理劲躁者节文之以中和其罄浅能以酬洪造
　　谢除知郓州表
　　恩出天中诰移汶上六旬颁诏遂违淮右之诸侯九郡作藩已抚山东之两路【中谢】在昔皆归于兖域至今复从于榆林广居鲁国之旧封峻接泰山之巨镇雄起兵民之盛富资林薮之饶何幸浅知乃膺重寄恭惟皇帝陛下运至神而不测推大德以无私逺近兼收而浮沉者弗遗取舍独断而邪正者已判以神考擢处甲科之一士以哲宗引居法从之七年委曲保全始终持挈取其心迹非他之小器付以民物甚繁之大州永惟循吏之流风必施于政允绍先王之遗化复作其民式报洪私益惇未学
　　谢宫观表
　　考言章之敷奏宜窜遐荒荷圣德之寛容尚留真宇【中谢】惟臣微起孤生荣升禁从出佩诸侯之印坐持连帅之符颁诏十行蒙恩三载事叹人言之可畏福讼已求之不周更复何云姑陈所幸素抱寻真之志方怀遣累之谋未获因縁乃何幸防许回头于纷扰容窃禄于优闲恭惟皇帝陛下日月照临乾坤覆载当拟遐遗之士尚诒兼爱之仁华以天章优之月廪供职湖山之境栖神仙圣之宫一篆香清独上朝元之殿阁万縁念寂谁攀应世之衣冠但思罔极之恩宜祝无疆之夀
　　谢赎金表
　　始恕前愆尚留道馆再陈余累祗屈金刑宛转恩临重荷乾坤之覆载优防官守宻移洞府之光隂斋引天香念縁帝渥【中谢】恭惟皇帝陛下以中行之惠敷及踈逺以旁烛之明格知幽深责弗求周过惟从宥虽号浅末亦蒙抚存法既用亷虽悔莫追于一失德将欲报惟诚可仰于三无长守右铭毋忘中佩
　　贺广西路奏溪洞纳土表
　　莫测中天潜运怀柔之道化果闻南帅具陈献纳之蛮封宸殿拜章众随班贺琳宫望圣独与心言不必兴师遂能辟国数百年之隔絶几万里以来归越在熈朝实为盛事【中贺】恭惟皇帝陛下允文允武旁暨遐陬乃圣乃神丕承先烈故夜郎防牱之入土如青海积石之来王有感必通无逺弗届数要悉登于地志富矣方输语音咸谕于王言善哉夏变第限洞霄之睽阻徒瞻天阙以懽呼
　　贺日月交不蚀表
　　浑天占象得交防之嘉祥宸殿拜章仰休明之盛德奉万年而称庆率四海以观光闲散微生欢呼盛旦【中贺】惟日月徃来于昼夜故乾坤变化于春秋时以气交晦而体合潜布粹序宻移众多然其从晷之有短长所以循度而有南北或入蚀限乃干厯书虽以相过而不淩犹之各行而无忒盖有所感遂从弗违恭惟皇帝陛下诚协二仪仁周四海中环辅佐之至德外列赞襄之贤明故致天文亦符治象道虽同而非眚壤既见以何伤克用善良无周王之辛夘益加寅畏有唐帝之开元是必告祥尤宜归美适守琳宫之职徒瞻金阙之班
　　谢转朝奉大夫表
　　事功及考帝告来颁睿意降纶但祗所训闲更两载获依祠馆之烟霞荣陟一堦幸用禁林之日月自頋愚生之孤立何当盛德之兼容【中谢】此盖伏遇皇帝陛下以尧仁溥爱于多方以舜智泛观于庶类不以人非而遂弃不以自贻而亦收虽系罢休尚从叙进谢恩北望徒思天阙之班聨祝圣东逰惟恳洞霄之仙圣
　　谢再任宫观表
　　三载告周将违道馆一封得请复荷皇恩值有官箴闲无吏责愧徒縻于廪秩省何补于公私含养弗遗怀藏罔极【中谢】此者伏遇皇帝陛下以至仁兼爱乎逺近以大智旁观乎智愚薪槱适宜浮沉具载顾虽一介之可弃谓亦三朝之所收以故禁直增华真逰絶异忠诚昜感尚存魏阙之心造化难酬但仰尧天之日
　　皇后受册贺皇帝表
　　飞龙在御于昭干德之光寳册扬庭允正坤仪之位礼行宫掖庆浃寰区【中贺】窃以有为之君皆资内助之德厘降于妫汭皇英成虞舜之勲来嫔于周京姙姒辅昌岐之业恭惟皇帝陛下席太平之运体上圣之资发政施仁泽虽覃于万宇齐家治国化必首于六宫涓盛夏之吉辰举长秋之备典自天作合昔占沙麓之祥申命用休今极椒房之贵永隆万世之本茂对三灵之欢臣叨列从班欢逢盛事偕四方而来贺虽阻进趋祝万夀以无疆但知鼔舞
　　贺天寜节表
　　大时黙运九干开弥月之祥上圣笃生四海祝参天之夀【中贺】窃以数能总物出临水旺之乡道可羣人生值干居之所果得大智能安庶民雷绕寳枢虹流华渚恭惟皇帝陛下兼爱之仁并乎尧舜混成之物同乎羲轩百蛮就日以观云九译梯山而航海仰祝南山之固遥瞻北极之尊方当守职于琳宫未获奉觞于金殿
　　谢除知福州表
　　引南国之旌麾初临民社跂中天之云日深荷恩荣重握兵钤显居民表当审操修之术庶堪付畀之权【中谢】仰惟皇帝陛下道世防通圣能微显尧文训士常观云汉之为章周制因时每味睿思之作则详宣德意率属以先周布诏条承流而下帅提由义旁连一路之州乡镇抚思仁中乐三山之形势宠任唐尧之牧慙亏黄霸之能其防疲驽以裨神化












　　演山集巻二十七
　　钦定四库全书
　　演山集巻二十八　　　　　宋　黄裳　撰表
　　谢赐贡举勅令表
　　圣神吁俊肇新贡士之防郡国承流幸拜成书之赐【中谢】伏以自古在昔举贤与能盖将图辅世长民之功故必严循名责实之法既因事而损益亦视道之污隆适丁甚盛之期式备不刋之典恭惟皇帝陛下多能天纵盛德日新昭囬之文斧藻万物渊懿之学表章六经首善师京化成天下念神考选才之制资成周致治之方遂推善述之心爰下增修之诏参稽载籍敷绎旧章条目纎微虑无遗策防模闳逺举必要终臣贡自先朝擢在多士微生遭遇明恩已愧于难酬嗣圣缉熈成训复叨于宠锡退惟幸防重积兢荣奉以传家敢怠为儒之业勤于劝驾庶逃旷职之愆
　　谢赐厯日表
　　舜玑观象察四序之变通尧厯授时示三农之早晩广宣宠令敷锡多方【中谢】窃以九防复元积数起周天之运六觚为握考时推成世之宜盖预课于清防遂迎颁于率土恭惟皇帝陛下德合乾坤之覆载明齐日月之照临总百圣之丰防新万年之大纪令将更布辅成泰道之亨仁不遐遗宠及炎陬之守臣敢不仰遵睿训俯导农时俾知稼穑之期率跻富夀之域
　　又表
　　寛书诞布将开献岁之仪新厯迎颁益谨先天之令宠灵斯至欢抃交深【中谢】窃以轩防迎长首四时而布度舜玑观象齐七政以当天分纒离启闭之微次望晦明之序法皆原于圣作理实重于农时究观歴代之丰防属我奉元之大统精研发敛独髙南正之先杂变通不在北平之下况广陶于声敎宜均被于幅员恭惟皇帝陛下廓日月之重光合乾坤之大德巽而申命恩荣溥达于中区革以明时节令一新于时岁臣敢不仰遵圣训恭授人时抚千里之封疆生成备悉劝三农之稼穑早晚周知誓殚颁布之诚仰答裁成之造
　　谢赐五礼新仪表
　　乐为告功已备八音之奏治縁明敎又观五礼之文颁赐既荣推行宜敏【中谢】窃以天理自存其物则人伦孰久于情文先王明其物则而为之仪因其情文而为之制是故其制虽严而难犯其仪虽多而昜行柰縁衰乱之末流遂失详明之大意奢俭逾节僭差失中幸逢元后之圣神能积歴年之德泽虽务厘正尚期集成恭惟皇帝陛下基图承万世之休事业追三代之盛以古为宗则以道为本以俗为鍳则以时为权绍圣临轩曾询俊造之士政和继志方选讨论之官相时之变通防情而附削收敛遗逸补正残余断以天心裁之宸翰今自义起古随意存仿舜以修岂惮五年之数望周而继何妨百世之遥
　　贵妃受册贺皇帝表
　　宠出宸衷春归邦媛隂赞六宫之内治显处四妃之首班备举彛章诞扬寳册欢庆方传于寰宇华光已照于宫闱【中贺】恭惟皇帝陛下论天下之治则本乎意身叙宫中之聨则风乎邦国乃眷求于妇德将宻补于坤仪淑哲得人尊荣亚后女功留志不辞絺绤之衣帝子应时已作熊罴之梦惟臣式守承宣之节难趋舞蹈之庭黙感微情遥思盛礼
　　贺燕乐表
　　乐府更修咸备八音之美政庭按试悉收万物之和文以中声颁于列郡宣一人之睿意通四海之欢心【中贺】窃以雅颂大成圣神髙致盖非一日之能积是必百年而后兴累圣继承歴朝因革郑卫不作观和有为恭惟皇帝陛下圣翼以能法根于道超则侔天而渊黙乎言意之表俯则应世而优防乎名数之间泛歌天地之呈祥兼播帝王之崇德具五为而不欠散六感以无淫部下审音已失逺夷之器堂中侑食如临太古之庭朝野感通人神欣抃
　　贺天寜节表
　　道既还元正在干居之月数能总众适当水旺之时康济蒸民上天留意笃生元后下国依仁瑞色横空仰北斗逺枢之电欢声动众拥南山祝夀之人式慿大觉之胜因庶结长生之妙果前期一月俯狥万灵赞扬惟保于萝图吟咏已穷于贝叶恭惟皇帝陛下永协周卜髙攀舜逰来为来崇显显持盈之主如升如至孜孜归美之臣惟臣暌逺阙庭承宣海徼率先七郡欣随汉岳之三呼想见两班祗服尧堦之百拜共表缉熈之功德以尘渊黙之圣神
　　又表
　　孟冬浃日两仪开八叶之祥炎厯良辰一圣应万年之防虹流华渚电绕寳枢果有真人克持盛世九译梯山而航海百蛮就日以占云乐见士民恭闻释老已演秘宻七俱胝之旨乃赞祗耶三大刧之修恭惟皇帝陛下道等羲轩仁肩尧舜斡旋干盖以庇人寰发越云章以明世务天人协意维持北极之尊夷夏交驩瞻仰南山之固惟臣虽任承宣之职尚拘踈逺之邦率属惟先竞作山呼之拜瞻天非逺独思星拱之聨
　　贺阳德观瑞竹表
　　修竹未栽偶劳睿念至神已感遽引芳根岂惟上下之同流乃见天人之相与【中贺】恭惟皇帝陛下造化在手本根自天梯航之蛮弗期而自至仪唱之俗不令以胥然万寳谁尸百嘉或使岁次政和之夏驾临阳德之宫余景虽佳此君未秀碧桃溪上方闻天子之音丹鳯林中已协羽人之梦五百未离于天囿三千已产于龙孙岂在人为实惟神化猗猗有相尤可比于封侯荡荡无名又安知于帝力
　　贺嘉瑞殿双莲表
　　殿逾七纪昔荐嘉祥莲产一枝今如旧物示厥累圣同根而连实譬诸殊芳共榦以骈华【中贺】恭惟皇帝陛下圣神潜运于三才中和旁育乎万类无逺不届有开必先圭舍内赤之真阳日现下承之灵气青岭玛瑙太和水精本字天书金花地涌有是非常之物实为甚盛之朝更傃瑶池并垂仙脸潇湘风静比肩鼓瑟之娥英何汉月明擕手渡桥之牛女何异双头之擢秀乃明一揆以承休天瑞遽呈不俟东封之后臣心欣贺莫知北靣之遥
　　谢赐元圭批答表
　　臣某言准都进奏院递到礼部雕印御制御笔元圭批答并羣臣议及考验状共五册赐臣者则天体道尧莫能名制器告功禹惟不伐中抱一源之真大外环四镇之灵山其孰主张以更久逺托迹暗窥于唐汉待时潜望于牺轩果防真人克扬神物【中谢】恭惟皇帝陛下超百王而制法本三代以趣时裁天地之生成相隂阳之造化乃得珍符之大亦存至道之微体用辉光质文并舍方当四海混同之日况值一阳来复之朝时合显以难逃人欲藏而莫得按古文而并契继寳鼎以争先祗徃路朝显膺天命积三千岁可畀其谁传亿万年自今以始付之黎献讲以髙言方镂成书乃颁列土秘藏箧笥已增桓糓之光披玩防模如得云雷之泽
　　皇太子受册贺皇帝表
　　恩入东宫已拜建储之制赦行下国遂生迁善之心登长子之元良举阼阶之盛礼慰华夷之视听安宗社之本根山亦同呼雷方作解【中贺】恭惟皇帝陛下宻受三天之付畀显膺一气之生成玊叶繁昌仙源宏逺茂积诜诜之庆潜开继继之祥少海含容方见纳川之量前星光彩已余烛物之辉开见无邪抚监有托既进师承之三善宜释民罹之百非众协一声皆贺重光之在日狱空四海并歌生德之无刑
　　贺皇太子受册命表
　　赦行下国俄闻沛德之书喜报东朝已拜建储之制慰华夷之视听安宗社之本根望重恭钦闻增欣抃【中贺】恭惟皇太子殿下离龙楼而奉诏还禁以承休入有保而出有师闻正言而见正事无怠寝门之问有劳贤苑之思兰殿尚新桂宫已丽前星在上自露照临之光少阳方中正含发育之德尚系海邦之守未谐朝路之瞻谨奉牋称贺
　　贺诸州军祥瑞表
　　帝德难明正一心而有感化工莫测华万物以无为髙下志通崇卑气合頋此洪纎之呈瑞出彼幽明而应诚【中贺】恭惟皇帝陛下四海依归三天付托惠浃鳏寡恩周鬼神混合天人之两途含孕隂阳之一气覆盖之内蒸作冲和动植之间发为竒巧地报寒泉之涌醴林喧甘露之凝珠目何多鹊翎尤洁花双头而吐艶木连理以垂隂朱草含辉紫芝叠秀遽见竹茎之并长屡传麦頴之同生方骇臣闻已继閤门之舞蹈特留天视又增史笔之光华祝万寿以开先服九垓而来逺
　　天寜节进引银表
　　圣应时生世有接隆之运银从山溢地无爱寳之心遥仰天光逺充庭实坚刚献夀呑两耀之精华洁白将诚含五金之纯粹庶効封人之勤祝以伸藩守之钦承
　　谢除龙图阁学士表
　　递传金字知非世上之文书劄带玉音感自御前之恩意重升华而加重再均逸以增荣乃省防生何当睿眷【中谢】伏遇皇帝陛下发千载真文之蒙蔽明三天上德之精微以归狂迷以浚浅末道念潜及窒者既通神【阙】宻移复者斯作故使踈逺亦加选抡海上承流已度六朞之后天中垂赐更崇五阁之先但愧微才曷酬洪造





　　演山集巻二十八
　　钦定四库全书
　　演山集巻二十九　　　　宋　黄裳　撰
　　疏
　　天寜节功德疏
　　龙飞云从既叶一人之庆圣作物覩咸倾四海之心载慿愿力之无边用祝昌期之有永恭惟皇帝陛下圣自天纵德偕日新嗣寳厯之明昌克防祖武端小心而寅畏式享神休防兹贝叶之诚黙赞萝图之茂伏愿皇帝陛下明同箕翼【阙】固冈陵寿一万春契唐人之歌咏卜三十世符周厯之绵长臣违逺阙庭承宣海岱莫陪禁从望八彩于尧堦惟与吏民助三呼于汉岳
　　又疏
　　圆穹为祉大开长发之祥寰宇倾心咸荐诞弥之月谨伸诚悃防叩寳坊载慿愿力之无边仰祝遐龄之有永恭惟皇帝陛下运膺千载之防道冠百王之前体天德而出寜羣生自遂建皇极而守正多福并臻伏愿皇帝陛下卜世之期上天罔极垂衣而治如日之升四海九州永赖一人之有庆南山北斗共申万寿之无疆
　　又疏
　　真仙诞降当立子生商之辰海防均欢罄封人祝尧之意仰慿兹力申颂寿祺恭惟皇帝陛下抚盈成之期慎于持守躬绍述之孝通于神明措天下于泰山之安跻斯民于仁寿之域伏愿皇帝陛下三灵拥祐十力证知寳祚弥昌丕图永固松筠共茂前膺睿筭之无穷日月齐明更祝后天之难老
　　又疏
　　大觉寳文潜结无穷之妙果长生秘録宻藏不测之殊因赞发欢忭诵通恳恻达神明而有感建功德之无为以奉一人其延万岁伏愿皇帝陛下大受海纳大明日升道成性以存存德冝民而显显是故不灭者佛以维以持不堕者仙以引以翼岂惟三十之盛世况逢千一之至人斗下灵枢夜惊电绕林中闲职晓伴仙呼既获证明当能保祐
　　圣节功德疏
　　四海倾心祗俟生商之旦万龄献寿兢形归舜之歌黙资道力之无边显赞帝图之有永以圣继圣既新又新恭惟皇帝陛下德冠百王运膺千载建皇极而守正众福同归体天德以出寜羣生自遂绍述之孝感通神明持守之能跨越今古冝享羣真之致祐更冀诸天之证知
　　同天节功德疏
　　帝既生商天方与启圣母弥月出应四方之縁火权盛时来乘千载之运天日之表神明之容何福不膺有生皆遂裳等荷覆载无私之德含尊亲罔极之恩愿慿大觉之胜因庶赞至仁之遐筭祗行百拜之礼近祝南山欢捧万年之觞遐瞻北极
　　圣节开启疏右语
　　右臣等伏以圆穹荐祉大开长发之祥寰宇倾心咸荐诞弥之日敬申诚悃防叩寳坊载慿愿力之无边仰祝遐龄之有永恭惟皇帝陛下运膺千载之防道冠百王之前体天德而出寜羣生自遂建皇极而守正多福并臻伏愿皇帝陛下卜世之期上天罔极垂衣而治如日之升四海九州永頼一人之有庆南山北斗共期万寿之无疆
　　忠献令公功德疏
　　岳神何徃一归丹府以难寻枥马既鸣三对薰风而有感因届外除之日用伸中动之情伏惟某官十载钧衡人受其赐两朝勲策天与之符令德可称曰韩曰范灵气所盈匪甫匪申志轻华衮之荣体胜丘山之重儒生感旧谁求请毕之言虏主追亡应展窃图之像
　　真如开堂疏
　　佛祖悟命机之妙而神气精为之根修性德之要而定慧觉为之本及其根本已混非有非无体用既冥无内无外弗在言句是为如来扫鬼窟之生涯震雷门之声韵以谓客尘之中谁可出世敎法之外别当授人恻羣迷乃垂禅学于万世收藏独见且演性宗于一门法身固出于色身觉海亦资于学海其举十二时之日用以开三千界之管窥庶几悟真而自成何乃执幻而独是若云师吼未离精魂虽脱轮廻犹是意识輙拟大成以小解方悲上德之下衰故须举知聊用援溺某人长老东林之贤嗣南禅之俊逰云行四方心迹任道壁立万仞机锋向人乃举上乘之妙縁况在中齐之胜境用率士民之众冀承道义之尊愿行接引以敷扬庶使依归而承听
　　东禅开堂疏
　　西来祖意直指人心南学禅宗正传法眼去古滋逺当仁愈难争推作者家风罕识本来靣目欲悟大众必求智慧之师要镇名山宜得孤髙之士真觉禅师学造微妙行归静深众所共推身难独善况东禅之胜境乃长乐之雄蓝宜徇舆情逺临祖席行云出岫本自信于无心流水盈科亦随縁而有利勉乘杯渡来震雷音上酬诏旨之恩仰祝圣君之寿
　　西峯开堂疏
　　迦叶拈花世尊为之启齿寒山抚掌拾得于焉防头不落言诠自超正觉厥后支分泒别想变体殊坐断圣凡犹滞半途之趣双行棒喝亲获向上之机谓之宗风名曰出世允能上人谈锋頴悟戒迹孤髙印可世于芳公禅师衣受度于圆照大士维长乐之精刹矧西峯之上蓝实古道塲久虚法席众望所属当仁勿辞即期象驾之进途无虑螳螂之拒辙敷扬祖意上报国恩
　　广因开堂疏
　　万物本无静根众生皆有觉性迷从多劫歴几何沙悟在片言一弹指顷无诸乐境广因净縁祥公上人以心传心是法非法欲引无边性海悉趋不二法源莫开方便门曷指圆通路今日之意诸祖同风无尽香焚四众围绕第一义谛请师举扬
　　卢山开堂疏
　　谈禅之士或有言而见扫遽云边畔之未超或以无言而见辄谓机锋之不峻既蹈声闻之一曲遂沦空色之两途不知言则道之用行而体不全黙则道之体立而用不显语黙动静不当偏废体用有无未常相离云云者汗漫乎有乡寂寂者莽荡乎无境虽悟精魂之具足弗思金鑛之交加秘宻未闻安用磨塼而作镜尘凡不濯莫知消鑛以为金执意防以为圆通认性见以为究竟惟恃十谈之转影寜窥千圣之通神流落顽空徒回活计孰悟大道独闻上人建一物之浑沦应知人望度九年之还返静与天行有处常无黙时尤説大块噫气天籁俄闻小朴含空须弥安在斯道将振何人可承份师长老受言如愚知性若现已脱方中之习更膺敎外之传付以名山接诸初地江湖离世将为船子之栖真钟皷升堂且作封人之祝圣
　　净土开堂疏
　　西意既来南禅遂振其敎有内外其法有显藏由禅而出以应物则转换风力枝章句此敎中之事乃法之绪余由禅而入以立道则絶灭縁念扫除言説此敎外之事乃法之本根然而内外一贯精粗两途坐禅而立道者希谈禅而应物者众以有机锋为事业以无脱防为真如未睱真修秪云徃见徒矜转影之十説莫悟随方之一珠内外弗明精麄尚惑某人长老祖师之后嗣真人之逺孙挂锡闽山德名独着传衣呉鄙道室重开常闻堂上之雷鸣弗作穴中之狐啸天香一缕仰戴宸恩家庆千祥旁归郡政其勤朝暮之修以副崇卑之愿
　　坚尼师开堂疏
　　心独为宗包罗万象人谁作佛接引羣生实性乃佛性之源空身即法身之朴修证者寡类落顽空汚染者多卒沉幻色况彼女者在兹世间难向道超昜随物转幸蒙睿旨特建丛林拣择髙明发挥微妙学无上道得比丘尼坚师长老禀秀闽山栖真呉地悟禅谈而宿契灭爱縁而再来非隂非阳僧尼莫辨是空是色世佛何殊岂在人乎本来自尔应物以此舍师而谁万寿报恩勤引天香之一篆十谈转影潜开佛印之三乘当与证明愿闻举唱












　　演山集巻二十九
　　钦定四库全书
　　演山集巻三十　　　　　宋　黄裳　撰
　　词
　　桂枝香
　　人烟一簇正寄演客飞升翠微麓楼阁参差下瞰水天红緑腰间剑去人安在记千年寸隂何速山趋三岸潭呑二水歳丰人足
　　是处有雕栏送目更无限笙歌芳醖初熟休诧滕王防处落霞孤鹜雨中尤爱烟波上见渔舟来去相逐数声歌向芦花还疑是湘灵曲
　　又
　　挿云翠壁为送目入遥空见山色金鼎丹成去也晋朝髙客百花岩下遗孙在赋何人离尘风骨翠微縁近希夷志逺洞天踪迹
　　近剑有为龙信息怪潭上灵光雷电相击尤好风波乍霁鹭汀斜日倚栏白尽行人鬓但沉沉羣岫凝碧利名休事蝇头飞舠送君南北
　　新荷叶
　　落日衘山行云载雨俄鸣一顷新荷坐间疑是秋声烟波醉客见快哉风恼娉婷香和清防为人吹在衣襟珠佩欢言放船且向前汀緑伞红幢自从天汉相迎飞鸥独落芦边对几朶繁英侑觞人唱乍闻应似湘灵
　　渔家傲
　　通一月而泛咏已侑金巵辨四时而各言未劳檀板晦朔乃取于盈阙寒暑盖资其徃来羣动息而忙者闲观光台上众景生而悲者笑窥影杯中饮阑梦觉则斜月得其情望重意新则初月致其事是宜有六义离为七章尽入歌声共资一笑春月
　　多幸春来云雨少且敎月与花相照清色真香庭院悄前事杳还嗟此景何时了
　　莫道难逄开口笑夜逰须趂人年少光泛雕栏寒料峭迂歩绕不劳秉烛壶天晓
　　夏月
　　汗漫金华寒委地火云散尽竒峯势纨扇团圆休与比秋可喜恩情不怕凉飚至
　　梦冷魂高何处寄琉璃砌上笼人睡逃暑广寒宫似水縁有累乘风却下人间世
　　秋月
　　人在月中霄汉逺仙槎乘得秋风便寒信已归砧上练衣未翦踈窻空引相思怨
　　须信婵娟尤有恋轻飞叶上清光转寒菊枝头笼婉娈人初宴新妆更学鈆华浅
　　中秋月
　　三月秋光今夜半一年人爱今囘满莫放笙歌容昜散须同翫姮娥解笑人无伴
　　抱尽金精来碧汉醉吟莫作寻常防已过中天欢未断还同叹时情已向明朝换
　　冬月
　　风入金波凝不住玉楼闲倚谁飞举霜艳雪光来竞素风辨处独埀余意窥庭户
　　强薄罗衣催玉歩美人为我当樽舞醉到春来能几度愁今古月华不去年华去
　　新月
　　古今庚生初皎皎珠帘钩上华堂晓十二栏杆多窈窕妆欲妙玉箆偷学娥眉小
　　扰扰时人随兔走十分皆望菱花照瑞防莫嫌生得少圆未了已圆却恐佳期窎
　　斜月
　　已送清歌归去后东南楼上人声悄冷落尤临弦上调欢意少空将万感收残照
　　窻外剑光初出鞘斜窥梦断人年少未到盖棺心未了尘虑扰双眸竟入扶桑晓
　　永遇乐　　　　　　翫雪
　　朝霭藏晖客袍惊暖天巧无意杳杳谁知包含造化忽作人间瑞儿童欢笑忙来花下便饮九春和气急拏舟髙人乘兴江天助我幽思
　　缤纷似翦峥嵘如画莫道冬容憔悴恍象含空尘无一防疑在天宫里酒楼酣宴茶轩清翫且待桂华来至有余光明年待防明红暗翠
　　又　　　　　　　　　冬日席上
　　天接重云月临残腊时有幽意化作瑶池纷纷戯蝶一色非人世无情征鴈乘风南向怅望有情难寄暖惊梅先传芳信夜来万宝春至
　　中齐胜境东藩和气自有名园佳丽一梦休嗟三千好客何处寻珠履小堂人静樽前清昼好惜歳华如逝管弦中金杯更劝朱顔皓齿
　　蓦山溪　　　　　　腊日逰尧山
　　春前信息到处欢声满旌旆出西郊拥笙歌婵娟两畔东巡事往空有雪中山仙驭悄古风闲谩动人吟叹天边身世况值重华旦击壤访遗民想如雪望中不断功名休论齐楚共唐虞开口笑挿花归更候清秋晩
　　喜朝天
　　雪云浓送愁思衾寒更怯霜风惹起离恨为光隂恼人意无穷谁省年华屡换渐作个浮生玉髯翁休易感新醅泛蚁且共时同
　　相逢笑语相契况驾言逰处山里齐宫寂寞时候自有皓景粉泽冬容先頋丽人期约痛赏花开洛城红三十日囘头过尽喜对春工
　　锦堂春　　　　　　翫雪
　　天女多情梨花碎翦人间赠与多才渐瑶池潋灔粉翅徘徊靣漩不禁风力背人飞去还来最清虚好处遥度幽香不掩寒梅
　　歳华多幸呈瑞泛寒光一様仙子楼台虽喜朱顔可照时更相催细认沙汀鹭下静防烟渚潮囘遣青娥趂拍鬭献轻盈且更传杯
　　霜叶飞　　　　　　冬日闲宴
　　谁能留得年华住韶华今在何处万林飞尽但惊天篆半空无数望消息霜催鴈过佳人愁起云垂暮就绣幕红炉去金鸭时飃异香栁腰人舞
　　休道行且分飞共乐还一歳见景长是欢聚大来芳意既与名园是花为主翠娥説樽前笑语来年管取人如故向寂寞中先喜俄顷飞琼化成寰宇
　　水龙吟　　　　　　方外述怀
　　五城中锁竒书世间睡里无人唤家家自有月中丹桂朱衣仙子能驻光隂解留顔鬓引君霄汉便西归休梦华胥国约无限烟霞伴
　　谁是采真高士幻中寻取元非幻时人不为玉峯三秀尘縁难断莫説英雄万端愁绪夕阳孤馆到流年过尽韶华去了起浮生叹
　　蝶恋花　　　　　　牡丹
　　每到花开春已暮况是人生难得长欢聚一日一逰能几度防防背我堂堂去
　　蝶乱蜂忙红粉妬醉眼吟情且与花为主雪怨云愁无问处芳心待向谁分付
　　又
　　兴到浓时春不住昨夜雕栏放了花无数谈笑急邀吟醉侣青娥也合随轩去
　　媚恐情生娇恐妬今日开罇多幸无风雨休唱宴琼林一句来年花共人何处
　　又　　　　　　　　东湖
　　南北两山骄欲鬭中有涟漪莫道壶山小落落情怀临缥缈驾言来处铃齐悄
　　行到桃溪花解笑人靣相逢竞好窥寒照醉歩欹斜西日少欢声犹唱多情调
　　又
　　高下亭台山水境两畔清辉中有埀杨径鹭防前汀供雪景花乘流水传春信
　　不醉无归先説定醉待言归又被风吹醒月下壶天逰未尽广寒宫是波中影
　　又
　　杳杳晴虚寒漫漫放下尘劳相共逰银汉便入醉乡休浩叹神仙只在云门馆
　　饮兴偏宜流水畔时有红蕖落在黄金盏鹭未忘机移别岸畵船更上前汀防
　　又
　　水鉴中防犹未老乘兴拏舟更向湘江道俯仰太虚都一个九春风思谁吟到
　　闲上钓台云外坐待得金鳞始放芳樽倒醉后言归犹更早素纎有数君须道
　　喜迁莺　　　　　　表海亭冬日闲宴
　　雕栏闲倚瑞雪霁澣出人间金碧下想名园芳心多少欲占九州顔色洞开路入丹汉自是神仙真宅寒吟外防欹云无雪光隂难得
　　谁共怀古意东海一老居昜头垂白自此英雄功名相继空有寂寞遗迹圣贤电拂休笑离合许多賔客使君乐与人同且对云门斜日
　　宴琼林　　　　　　木香
　　红紫趂春防独万簇琼英犹未开罢问谁共緑幄宴羣真皓雪肌肤相亚华堂路小桥边向晴隂一架为香清把作寒梅防喜风来偏惹
　　莫笑因縁见景跨春空荣称亭榭助巧笑晓妆如畵有花钿堪借新醅泛寒冰几防今日醉犹飞斚翠罗帷中卧蟾光碎何须待还舎
　　宴春台　　　　　　初夏宴芙蓉堂
　　夏景舒长麦天清润髙低万木成隂晓意寒轻一声未放蝉吟但闻莺友同音醼华堂緑水中心芙蓉都没红妆信息终待重寻
　　清泠相照邂逅俱欢翠娥拥我芳醖强斟笙歌引歩登临更向遥岑卧影沉沉自风来与客披襟纵更深归来洞府红烛如林














　　演山集巻三十
　　钦定四库全书
　　演山集巻三十一　　　　　宋　黄裳　撰词
　　雨霖铃　　　　　　送客还浙东
　　天南逰客甚而今却送君南国薫风万里无限吟蝉暗续离情如织秣马脂车去即去多少人惜为惠爱烟惨云山送雨城愁作行色
　　飞帆过浙西封城到秋深且舣荷花泽就船买得鲈鳜新糓破雪堆香粒此兴谁同须记东秦有客相忆愿听了一阕歌声醉倒今日
　　桂枝香　　　　　　重阳
　　酦醅初熟兢防九日西风弄寒菊姝子新妆向晓淡黄千簇清香閙处君须住掺盈头醉乡相逐马台欢笑龙山纵逸佳话重续
　　共尽日登临未足更休问明年浮世荣辱难得良辰鬓发见秋犹緑且邀月炤金樽上近人寒如对飞瀑宴归还趂人来茱萸佩垂红玉
　　喜迁莺　　　　　　端午泛湖
　　梅霖初歇乍绛蘂海榴争开时节角黍包金香蒲切玉是处玳筵罗列鬭巧尽输年少玊腕防丝双结舣防舫防龙舟两两波心齐发
　　竒絶难画处激起浪花飞作湖间雪画皷喧雷红旗闪电夺罢锦标方彻望中水天日暮犹见朱帘髙揭归棹晩载荷花十里一钩新月
　　洞仙歌　　　　　　暑中
　　乱蝉何事冒暑吟如诉断续声中为谁苦阵云行碧落舒巻光隂秋意爽俄作晴空骤雨
　　明珠无限数都在荷花疑是星河对庭户莫负昼如年况有清樽披襟坐水风来处信美景良辰自古难并既不遇多才岂能欢聚
　　又
　　香无风色肠断莲花信水鉴云垂数峯影向劳生苦寒暑煎人争不老空想秋堂夜静
　　玉姬挥皓月时送微凉莫吝金巵为伊尽柳下夕阳收傍水重逰花茵上雪囘襟冷问避暑天机自有竒人但且对湖光世间谁醒
　　又
　　世间言笑天上谁欢聚河汉涵秋静无暑望丹霄杳杳云幄开縁防逺空引时情万缕
　　防楼人送目今夕无双巧在灵丝暗相许爽气御西风众乐难寻乘槎防鹊桥初渡过几刻良时早已分飞向月下何辞十分苦醑
　　八声甘州　　　　　初秋
　　化工多事了却收天巧都与西风数峯云如扫间垂六幕初见秋容昨夜烦襟顿释一雨洗遥空偏有银蟾好千里人同
　　引起逰人多感为静中景色悲思无穷傍雕栏怀古谁问紫元翁也难逢金华时候又岂知幽防水精宫尘縁满指烟霞去多在江东
　　满庭芳　　　　　　咏浮桥
　　琼舘烟轻银河风细玉桥云锁方开晓虹千丈宛转下天来人在水精宫里行乐处锦绣成堆仍相问人间天上何处有蓬莱
　　徘徊追徃事征南巧架傅野怀才谩石驱东海沙合龙台好是乐成初宴红牙碎声隐晴雷江天晩逰人未散莫教隼旟囘
　　宴琼林　　　　　　上元
　　霜月和银灯乍送目楼台星汉髙下爱东风已暖绮罗香竞走去来车马红莲万斛开尽处长安一夜少年郎两两桃花靣有余光相借
　　因甚灵山在此是何人能运神化对景便作神仙防恐云軿且驾思曾侍龙楼俯覧笑声逺洞天飞斚向东来犹幸时如故羣芳未闻谢
　　又　　　　　　　　东湖春日
　　遽暖间俄寒妙用向园林难问春意万般声与色自闻雷便作浮华人世红娇翠软谁顿悟天机此理似韶容可驻无人防且忘言闲醉
　　当度仙家长日向人间闲防佳丽念逺处有东风在梦悠悠徃事桃溪近幽香逺逺谩凝望落花流水桂华中珠佩随轩去还从卖花市
　　又　　　　　　　　牡丹
　　已览遍韶容最后有花王芳信来报魏妃天与色拥姚黄去赏十洲仙岛东君到此縁费尽天机亦老为娇多只恐能言笑惹风流烦恼
　　莫道两都逈出倩多才吟防谁好为我有如花面説良辰欲过须勤向雕栏秉烛更休管夕阳芳草算来年花共人何处金樽为花倒
　　满江红　　　　　　东湖观莲
　　緑盖纷纷多少个云霄仙子应是有瑶池盛防靘妆临水无柰轻盈风信急瑞香乱翠红相倚谁共吟此景竹林人桃溪士
　　时雨过明珠细朝雾染香腮腻轻舟破幽径烦襟都洗第一朶须寻华池景夀觞边偶得千歳乘兴泻云液落新荷休辞醉
　　减字木兰花　　　　竞渡
　　红旗髙举飞出深深杨柳渚皷击春雷直破烟波逺逺囘欢声震地惊退万人争战气金碧楼西防得锦标第一归
　　瑶池月　　　　　　云山行
　　紫元翁一日公余危坐寂寥幽怀逸思偶徃云山烟波之间想见其为乐也因作云山烟波二行歌之以瑶池月精严禅老请刻之石乃书以遗之
　　微尘濯尽栖真处羣山排在云汉青盘翠跃掩映平林寒涧流水急数片桃花逝自有留春仙馆秦渔问前朝换卢郎待今生满谁伴元翁笑语相从未晚
　　更安得世味堪翫道未立身犹是幻浮生一梭过梦囘人散卧松庵当防灵源现万象无中须防乾坤鼎隂阳炭琼枝秀金丸烂何患朝元事徃孤云难管
　　又　　　　　　　　烟波行
　　扁舟寓兴江湖上无人知道名姓忘机对景咫尺羣鸥相认烟雨急一片蓬声碎醉眼防山还醒晴云断狂风信寒蟾倒逺山影谁听横琴数曲瑶池夜冷
　　这些子名利休问况是物都归幻境须臾百年梦去来无定向婵娟留住青春笑世上风流多病蒹葭渚芙蓉径放侯印趂渔艇争甚须知九鼎金砂知圣
　　蝶恋花　　　　　　月词
　　伏以合欢开宴奉乐国之賔朋对景摅怀待良时之风月此者偶屈三益幸逢四并六幕星稀万櫺风细天发金精之含蓄地扬银色之光华逺近万情若知而莫诘满虚一色可揽以堆将是故无累而翫之者喜乐之心生不足而对之者悲伤之态作感羣动以无意涵长空而不流对坐北堂方入陆生之牖共离南馆便登韩子之台愿歌三五之清辉誓倒十千之芳醖
　　忽破黄昏还太素寒浸楼台缥缈非烟雾江上分明星汉路金银闪闪神仙府
　　影卧清光随我舞邂逅三人只愿长相聚今月亭亭曾照古古人问月今何处
　　又
　　满到十分人望尽仙桂无根到处留光景听我樽前欢未竟金巵已弄寒蟾影
　　银色界中风色定散了浮云寳匣初开镜归去不须红烛引天边自与人相趂
　　又
　　古徃今来忙里过今古清光静照人行道难似素娥长见好见频只是催人老
　　欲驻征轮无计那世上多情却被无情恼夜夜乌飞谁识破满头空恨霜华早
　　又
　　娥落盏中如有恋盏未干时还见霜娥现説向翠鬟斟莫浅慇懃此意应相劝
　　光景尤宜年少面千里同防不与人同怨席上笑歌身更健良时只愿长相见
　　又
　　千二百囘圆未半人世悲欢此景长相伴行到身边琼歩款金船载酒银河畔
　　谁为别来音信断那更蟾光一防窥孤馆静送忘言愁一段防须莫放笙歌散
　　又
　　人逐金乌忙到夜不见金乌方见人闲暇天汉似来樽畔泻须知闲暇欢无价
　　银色满身谁可畵两腋风生爽气骎骎马待入蟾宫偷造化姮娥已许仙方借
　　劝酒致语
　　适来已陈十二短章輙歌三五盛景累累清韵尚慙梁上之飞尘抑抑佳賔须作乡中之醉客同乐当勤于今夕相从或系于他年更赋幽情再声佳咏
　　万籁无声天地静清抱朱弦不愧丹霄镜照到林梢风有信抬头疑是梅花岭
　　万感只应闲对景独倚危栏扰扰人初定吟不尽中愁不尽溪山千古沉沉影
　　又
　　谁悟月中真火冷能引尘縁遂出轮囘境争柰多情都未醒九囘肠断花间影
　　万古兴亡闲事定物是人非杳杳无音信问月可知谁可问不如且醉樽前景
　　又
　　忽送林光禽有语飞入遥空失数归洲鹭照处无私清望富余辉不惜人人与
　　玉绳欲到中天路且待飞觞缓缓移琼歩花下影圆良夜午东南楼上还相頋
　　又
　　一望瑶华初委地更约幽人共赏岩边翠试把方诸聊与试无情争得无中泪
　　飞瀑恐从星汉至渐向賔筵但觉寒如水自爱一轮方得意轻随箕斗还成累
　　青门引　　　　　　社日逰云门
　　鸿落寒濵燕辞幽馆西成万室颦眉人少自古云隮洞门何处南望数峯秋晓千骑旌麾逺去寻真忙中心了佩声盘入烟霞絶顶谁闻欢笑
　　当俟青童相报因待访仙人长生微妙置俎争来四乡宴社且防翠围红绕似可扪青汉到北扉两城斜照醉翁囘首丹台梦觉钧天声杳
　　满路花　　　　　　和秋风吹渭水
　　乾坤生古意草木起秋声移人名利境梦中惊便寻灵寳鳯髓与精宻报黄芽就紫府门开道情有个莺莺问归舎楚山青卧影水天明松庵谁笑话见还婴鹤归日落聚两忘情好笑人痴处白头青塜世间犹説醒醒












　　演山集巻三十一
　　钦定四库全书
　　演山集巻三十二　　　　　宋　黄裳　撰挽辞
　　神宗皇帝挽辞
　　奔逸三王后忧勤七闰间生灵千载防造化一朝间空致盘中露应寻海上山鳯凰人恐到不趂御龙还一息捐朝野春秋日正中月明宫怨满天逺世縁空勇智贻王业文章绍帝风生民瞻不及终日向遗弓集英春又到闲了万年觞晓皷催攅殿悲风助挽郎帝符归有道仙仗去无方谁念频囘首诸生泪两行【诸生迎驾监前屡囘天頋】
　　图治心方壮追班世忽非鼎中龙蜿蜿陵上栢依依物外音何悄人间梦亦稀少阳来侍宴天意已知微【甲子秋宴集英神宗皇太子】
　　忽自明庭去风髙帝所寒有期修玉检无处覔仙丹与子基图逺开天数度寛锦幖何以报空展赐诗防
　　哲宗皇帝挽辞
　　忽追班入未央宫急问宸逰早御风流俗岂知尘念断故嫔休叹爱縁空还元精爽留天下复土声灵在虏中来自武夷归去否幔亭闻説好如嵩
　　数行空下侍臣班十六囘春一梦阑天意预形传国玺人生难望返防丹银河寂寂星垣暗金阙冥冥羽卫寒月色满宫谁怅望春来无处接囘鸾
　　何事骑龙不可攀衣冠空自在人寰诏遗夷夏秋容动言付公卿玉几闲能使抱弓号百姓岂劳求药问三山元符事业谁相似两汉须防鳯露间
　　钦慈宪肃皇太后辞
　　懿范存遗诏香尘守澣衣中天扶日上西邸引龙归方慰人寰望那知辇路非仁恩和夜月千古在慈闱相门隂德逺天妹俪周文还政前期速求贤内助勤仙丹犹访道金阙已乘云紫极空囘首虞号惨日曛聼断帘方卷遗留事已传继承知有后建立许谁先救弊趋中道论功列上仙九重空怨慕霜露凤台前
　　钦慈皇后挽辞
　　梦中怀日有谁知莫恨真人下降迟防合裕陵同祔处【二陵同行陪祔】因縁潜邸独飞时九霄重引真仙仗四海初传大母仪怅望鳯台山下去东郊无计上金巵【臣曾两诣东郊献酌】平日未霑天下养芳春先弃域中逰昔从内令任思顺今起东舜解忧衣在果闻成赭色书存喜见动银钩【恭承钦慈尤长于文墨】懿围故事谁攀得再幸仁皇御九州【章懿陵围歩数今用其故事】
　　已传龙德与承休果在丹台不可留新册却埋千古玉旧恩重起六宫秋尊开围歩松云逺荣到支陵雨露忧三十六宫休説恨谁知先作裕陵逰
　　曾鲁公挽辞
　　曾侍前星在玉霄兢为元老立清朝重逰西府羁羣虏危坐东台鍳庶僚扰扰万縁留事业悠悠千载想风标传家已有蓬莱客何患于门到寂寥
　　王岐公挽辞
　　世事今朝了天阍昨夜开自当骑鹤去谁更作霖来【薨前梦跨白鹤上天】宝座扶初日灵光落上台管弦空怅望重盖几时囘贰车登第日秉轴盖棺时未掩西陵土先埋上相碑白麻人已化黄壤客空悲歳晩林间趣归侯想恨迟鼎味难求和龙髯忽许攀应随先帝仗已立太师班人散沙堤悄恩收客馆闲风神岩兢秀千古画图间富贵风波静文章态度清有縁登相府无日出都城彛鼎垂行止金珠照死生百年留不住广阜暮烟横
　　秦国夫人挽辞
　　三封皆大国【三更封号】一子已重金位列西枢重春归寸草深荣华縁忽断寂寞路难寻愁入韦沟境囘头月满林偕老人惆怅秋深鴈独哀西风何处问北首几时囘白日晞朝露黄埃掩夜台已辞班第一内殿不须催【夫人常为命妇班首】
　　慰使来三殿浇觞走百官送行千乘富归宿万家寛自令腾空徃谁能入定观晓堂终不见谁展佛书防【夫人素嗜佛书】
　　安康郡夫人挽辞
　　未满中身夀尤虚大国封德明埋玉篆魂冷卧银龙【上以银水龙脑赐敛】漳水恨涵月秋风悲入松尘寰应不住无处访遗踪
　　俄抛中馈世縁空君子休悲老未同不负大宁身后计道山人出凯风中【大寜郡夫人安康之女兄方其疾笃以今秘阁学士为托】
　　堂堂归处魏公家才饰笄珈日未斜蒿里数声留不得丰安松下早闻鵶
　　郭将军挽辞
　　新里秋声不忍闻黄埃千古宋将军东兵二百今何在犹有西人想似云
　　赳赳汾阳十世孙胷中竒业与谁论盖棺虽愧淩烟阁犹有蕃豪説旧恩
　　佛书防尽更何忧不怨生前未是侯日到中天春梦断御风归去玉华秋
　　頋学正挽辞
　　行人縁断絶吊客泪纵横白髪双亲重青衫一命轻仙丹谁际防禅颂自分明去住无寻处今生与后生
　　夫人陈氏挽辞
　　晓来悲接夜来欢安不人惊梦不还已御翔鸾天上去委形空寄古楼山
　　寳奁人去月空寒百歳荣华忽盖棺万叶遗经香一篆日华帘下与谁防
　　北堂旁立两青衫六十春风惬笑谈追逺亭前思不见怨随霜露满山南
　　陈朝议挽辞
　　箫皷声中逺逺归只因千里有庭闱彭城君在今休望黄髪樽前防防衣
　　六拥旌麾一梦阑陈公桥上小裳间挂冠桑梓情尤厚谁愧遗形葬客山
　　从来风义不忧贫累行才逾七十春世上荣枯沤影散进阶空有帝纶新
　　信到温陵不忍闻使君何徃尽沾中最高仙桂君家物更起黉堂遗里人
　　未及归来且胜逰忽闻庭木已经秋罗源三十年遗爱今作还山一日愁
　　俞法曹挽辞
　　一息秋来误壮图扬名身后喜诸孤平生乐昜归何处恐逐清风落有无
　　罇前故旧欢尤少世上光隂惜未终去歳书来曾説梦攀龙应御九天风
　　陈达壄母氏恭人挽辞
　　百度韶华少一年有谁堂上可争先锦衣养志归来早报了春晖已独贤
　　眼明身徤莫扶持遽向华堂防防衣已共月明无认处孝思休踊盖棺时
　　方彦稽母安仁县太君黄氏挽辞
　　文科名峻归寜日卿部官髙致养时罔极是恩谁报得更縁霜露有余悲
　　八十三年妇德成防衣欢笑过浮生含虚台上寻仙侣瀬口愁人月自明
　　来处縁应异归时寿已稀校雠孙继子无限是春晖数终还是福道尽更何言子到康民处方知鞠育恩
　　寿安太君挽辞
　　荣知随养去恨向盖棺归故里三千逺浮生七十稀【寿安享年六十有七】晓台空匣鉴秋露谩沾衣相伴勤田上残蟾与夕晖
　　章银青挽辞
　　八十六年尽灶中丹未成贰车归去勇【公自通判弃官还】辟糓老来清寂寂水天境【公葬霅上】悠悠春露情扬名尤有子身后许谁争
　　悼张公实
　　六十三年素自知人生如此更何疑【公实与予防于京师自推其数六十三歳过则行七十年果卒于六十三】调该常为供狂笑骚雅偏能斵小诗悼子杳冥归徃路悔予轻昜别离时水云村记相期事虽到家山已恨迟【水云村记与公实为方外之约也】
　　悼陈伯修殿院
　　尘劳常共笑怱遽忽相违已失重归约应无再见时短长前事定来去几人知隂籍更何累惟余身后悲喜从杨子过江湄惹起浮生一段悲不见武林吟笑佀却来京口防铭诗
　　少年科第少能攀未及登庸梦已阑岂意盖棺尤有地于飞同在戯鱼山
　　悼陈先之博士
　　五行才悟已忘筌妙旨知谁更得传梦幻去时无别苦旌幢归处有前縁寂寥月伴松楸室凄怆人逢雨露天尚记辱书来见报春囘寒谷未逾年
　　悼李承议
　　去后家山宴未阑已闻忙盖旅中棺几多言笑情先断些小穷通梦已残友爱方嗟离别昜子贤休恤继承难曾相从处应留恨未结松庵弃外观【予南还焚扫适潜夫待次乡里相从台欵予被防荐已知以潜夫应诏未几潜夫被召次抚州予在亲识宴集中忽闻其讣】
　　哭陈商老
　　浮云前事定壮志此生休梦冷水中月文高天上楼【李白捕水中月而徃】冥冥谁造物衮衮自封侯南国一缄破西风双泪流







　　演山集巻三十二
　　钦定四库全书
　　演山集巻三十三　　　　宋　黄裳　撰
　　墓志铭
　　中散大夫林公墓志铭
　　公讳积字功济其先比干之后莫知其所由来唐末避巢冦之乱走延平白泉山中遂世家尤溪曾祖曰扶祖仁就考商不仕商累赠中大夫庆厯六年公举进士中乙科尤溪未常有仕进者自公倡之后遂有人始爲循州军事判官县解强盗五十人公再讯得其情坐罪而黥者三十余人其他释失宪司意欲荐公而罢公曰吾失一荐而得生者五十人复何憾哉改大理寺丞知湖州安吉县被谤坐出谋杀罢官爲通州监税知吉州安福县改殿中丞安福江西之剧邑靣折讼日数百纸不下吏无留狱邑子弟少向学公召其父兄开谕义方建学以延之用是有登第者道士张嗣宗率其徒由龙虎山而来自称汉师君二十六代孙持铜印出符箓其文曰阳平治都功印所至风从有欲必得公探其伪而治之案后汉刘焉及魏志张鲁传以弊其狱言自东汉张陵作符书惑百姓谓之米贼陵传之衡衡传之鲁汉道既衰而邪説鬼道横行于天下力不能讨故鲁据汉川垂三十年有曹操之强然后委质操斩衡于阳平关则所谓阳平治都功印乃贼物耳以为能与吾民却祸而邀福不亦妄乎而况方今天下有道岂容汉末所不能制之妖贼乱民罔上与吾政事相为利害者耶于是力究其弊奏毁印废恩例势要或为之地莫能救江左妖学遂熄知真州六合县为桥梁以济人新孔子庙以延学者开陂塘三十六以兴滀泄灌溉之利有以权势来求田者公执而不与抱恨而去自是见知于王荆公常志其能改太常博士赴阙荆公是时方知制诰相遇于道从者告言太博避马于道侧荆公揖曰岂非为六合太博乎公曰然荆公喜揖之曰志公之能久矣请访于私舍公卒不及徃然而荆公常称之用覃恩改屯田员外郎继改都官员外郎赐五品服表赐其父久之二亲怀归郁郁不乐公谓今日之仕为吾亲耳而亲不乐焉用仕哉乞监邵武军税以便其养得请监司惜其才移权建州建阳知县有悍民劫盐盗民伤而官捕之系其家得者赏以千缗愈久而不获乡落惊扰不安其居公至以谓盗无大恶见窘而无所容其变益大于是言盗可释当纵其母妻使之自陈以从新盗果出悔过相誓自今勿为恶生祠公言公德不可负未几丁同安县太君詹氏忧跣足冒雪霜负土为墓庐居其侧中外莫敢干以私手植松栢万余本方卜葬有雀三足翔于公前得赤蛇于穴中葬之前一日大雨如注公泣诉于上穹遂霁既封而雨作郡守表于朝诏赐粟帛且旌其孝释服赴阙权铸防务改职方员外郎为抚州通判移淮南发运司勾当公事提举广南东西路银铜坑冶市舶利害转屯田郎中民以银铜入官官负其直且数十万以故废业公至出积货滞财之在官者昜而偿之坑冶复作课利遂集表乞禀议于朝中道丁中大夫忧哀戚之至如防同安太君时释服赴阙句当汴河堤岸未几知齐州寻移知泗州泗当賔客之防饰厨传悦徃来郡守之先务也公之为郡无志于悦賔客干徃来之誉故其于民事也能精而详考课遂为一路之最被召神宗頋问良久称其亷能除江西转运判官既拜命即访部吏之贤否得令尹者三人下车如其所闻公首以充荐是故江西之士能者励才而亷者励节莫不以为公俄移广南东路提防刑狱官制行改朝散大夫奏言二广士人多贫职田厚薄不一欲等均赐以养其亷户口丁米逺近高下有差欲增减立文以考诸县之课瘴土恶弱士大夫不利其徃十常七八故常阙官难于差注公欲申其赏以恤生命乳香之货存额甚众人惮峻法官鬻不售欲寛其禁以发滞财铜冶不下数十歳藏日收委塌官帑官负其直欲权罢收买且用见支之价以偿旧欠运诸滞铜以杜宿奸朝廷行之召权三司广支判官尚书省成天子选用英才分治曹务除库部郎中改朝请大夫本部删定勅令格式公与有力焉上殿奉置揭贴簿以阅天下军器神宗覧之喜谓如指诸掌移太府寺少卿钩考财用出入吏无所容其奸覃恩改朝议大夫俄知福州兼本路兵马钤辖公方登第时乡老有梦从者擕角数枝至其家夜度曲且言以迓公后果如其説福多浮屠氏居百姓十六七占沃壤收厚利其富非民彦所可拟然而歳之所入不以为众类托于权要昜其尤富者而居之谓之买院郡守亦自以取谤公至集郡刹而论之寺望人才各以三为等注之文籍遇阙则随其材望而定之故诸院取舍皆出于公议虽富僧有私意无所私焉下车及期政行讼简狱吏禀白今听奏者一二人耳前日多于此且寄县舎以狱空闻于朝公曰既有听奏者岂得以为空耶诬上邀誉非予之志也自是僚属事无小大责实而后告俗多规财为防不如其欲徃徃遂诬以非理有经歳追不及数而残辱其父母公闻之久矣适有两造于庭公谕之以义理正之以刑宪亲为告谕布宪属邑民始知耻畏法不敢为是弊改中散大夫赴诏在道除淮南转运使自淮以南漕挽尤重于诸路歳歉而财之则贷于发运常平二司故所欠尤百余万部封之广属吏之众太察则怨少寛则慢使者多务姑息养誉茍度歳月而去公至督促倚辨率用中制百废具举元祐六年六月七日得疾卒于山阳之官舍年七十有一明年十一月十七日葬公于黄龙山先娶陈氏六子长曰叡建州建阳县丞次曰驭汀州司理叅军曰殳小亡曰极曰帑曰毅皆治儒学二女长适霸州军事推官呉择次适吉州庐陵县尉韩用章再娶徐氏一子曰又假承事郎四女长许嫁进士徐敏余尚幼公之遇事勤慎而精审事无小大预为条目故其处繁若简吏无所容其奸公虽尚俭然而买田割俸以给族人之窭者赴长乐过家上塜与其乡老族属置酒相聚以叙其情则其恩文不至于絶灭公尝谓裳自释中大夫忧至京一日见王荆公出其所录天下之才吏指某之爲某县有是能爲某县有是徳相与甚厚然而公之见荆公不甚数亦不能迁合故其用止于此省寺官类借职事见执政志在于习熟因縁以见知公爲郎卿时某事当有所禀而后徃有进取者谕公以勉裳数逰公卿门下公谓予笑曰吾之病也岂敢以勉公邪故裳知公尤详爲之铭曰
　　公自一邑要人器之稍稍振发天子有之分符而侯持节而使爲郎于省爲卿于寺皆有能名其荣以义近世风节寖寖衰落势利在前或窥或搏奔走权要乃祈乃托公独不然未常数数由公而归闭门自乐公之取舍终始如此熙寜元丰有此佳士
　　朝散郭公墓志铭
　　元符巳卯仲秋之庚寅朝散郎郭逄原字公域终于京师之甘泉坊九月丁卯其孤举开封县新里乡张村先茔之侧公域之先出汾阳王后髙祖开封遂爲开封人生超爲邓州团练使超生守信爲右侍禁守信生父庆宗初用名臣之后补京兆府文学叅军文正范公忠献韩公荐其材武换授右职至副供备库使生公域少年力学自奋既冠登进士第主泰州成纪县簿以逺于亲乃求侍养后二年调处州缙云尉丁其母李氏忧致哀如礼熙寜初从王文公游文公器之累辟掌法书局修三司勅诸司库务嵗计司农寺条例李卫公兵法元丰勅令格式神宗皇帝由是知名召对便殿诘其所修要目条对明白奏言李靖军法此载其大畧耳神而明之实存乎人神宗俞其説特改大理寺丞后进九军营阵图被防按阅既而再对有防除馆职后叅李宪问军既事沮于言者除知国子监承修太学窥知将作监丞公事知河南府寿安县入爲太常寺奉礼郎迁殿中丞官制行换奉议郎进秩承议元丰七年丁其父忧释服防司马光执政以爲元丰党人闲居乆之请受监仓迁朝奉郎俄除磁州通判公域素豪迈达官要人皆喜与之游是时内相蒋公时以廵辖邉郡致之镇阳中书张公定武枢宻韩公公域至必优防樽俎间论事道旧累日而后去郊恩赐五品服加上轻车都尉迁朝散郎除镇戎军通判下车讲究御戎利害之説有如今日之策镇戎小垒幕掾相习茍简公域至举其不职者因之得罪公域博览强记善爲文章尤长于诗藏书数万巻得一书不计字多寡必亲录而手校之心记其统类及接宾朋以文酒谈论如流牵援证据出入百家传记之中贯穿今古至于医卜伎艺乐师膳夫之法亦无不览随问有应惜乎公域素豪于气不能与人相爲俯仰有犯之者虽权要必折故其仕官进寸而退尺晩节失志寓穷巷留意佛教访祖道不饮酒不茹荤屏去声色一日布巾野服访予于南第问予释氏所以谈禅其防安在予瞪目以视之公域悟其防方将耑气致柔稍进乎道柰何其数至矣有文集二十巻古律诗二十巻奏议二十巻藏其家享年六十赠父朝散大夫赠母孝感县太君娶苏氏爲宜芳县君赠金紫光禄大夫才翁之防女男二人曰羣以承务郎知解州解县事众先卒女三人一许嫁右职葛逈余亦先卒既叙而铭曰
　　天下之士多流乎世或以才学暌逺于道或以名位变更其志公自失官留心定慧方悟本来不容私智虽则流落于没何恚
　　承事陈君墓志铭
　　君讳士杰字伯英髙祖避唐季乱自光州趋温陵始爲晋江人三世有佐佐有有成之成之有士杰成之治生雄于财益向佛爲善既逝士杰发金十万作佛事成先君之志弟妹方防君抚育而训之防嫁恩义甚厚生业既富慨然叹曰有限之生岂可弊于无穷之欲乃举家事付其弟以恬养性尽日邀賔朋列樽俎笑歌以自适孝友寛厚乐施爲勇爲善事喜道人所长多欣而寡愠乡党宗族称爲长者好儒士率子弟从师友应接惟勤不顾劳费自谓持心如是必有以文学起吾家者子六人详评证谟谔谐而详果擢第察人情晓吏事年少而寛大有老成人之风予有子归焉弟士俊见友甚笃先亡君如失左右手昼夜抚棺以恸竟以哀感得疾卒于建中靖国元年孟春之六日行年五十有四奉议郎王景纯以女妻之再娶其姑之子王氏五女一适县令梁某二爲尼余皆处子孙一人崇寜二年三月五日葬于晋江之仑山爲之铭曰
　　致富而身投闲弗沉于俗好儒而子擢第弗违其欲徃复何恨仑山之腹
　　夫人陈氏墓志铭
　　延平沙阳陈氏有女今爲汀州寜化县主簿俞备之妻宣徳郎漳州通判括泰州泰兴县尉授之母元丰六年仲冬之九日卒于寜化之官舍享年六十卒之夕与其家人饮酒语笑安平如故夜分而寐家人及晓问安夫人已化去矣彻其袵席发其箧笥葬服荐资无所不具家人始知前此数日与我语言悲疑皆其所以付托道别之意不欲以明告我也明年季冬之某日归葬于翔鸾乡礼賔里古楼山东南之原宣徳郎节度掌书记状其事使来求铭而予慨然叹曰古爲学佛之士以谓无常迅速或以清浄持戒或以超悟传法类能劳其形骸骋其言说予皆未究其实徐观其化而已然其脱然以徃如委蜕然罕见其人多爲縁类所萦形气所制爲求速化而不可得或者有能忘累弃制必由疾而后徃亦已劳矣是皆内欠于迹者也闻夫人之化岂无愧哉夫人自少奉佛中年益笃多不茹荤持诵终日无妬忌之心饰妾妇以奉君子与人无忤见善如巳所有内外亲属趣或不同皆能和防之得其欢心爲女及妇晨昏之间甘防之馈盥栉之奉厨爨之役躬服其劳未常有厌色甘苦休戚相间于姒妇是以主簿与兄某虽少而孤同居共财二十余年义不可析主簿方爲学时罄所有之资下教其子甚严是以主簿与括授相继登仕夫人若固有者有一女豪右求之郡人曹格家贫而有文夫人与格而外豪右未防格登进士第今爲宣徳郎知邵武军光泽县亲故始以格贫爲言后服其识男四人长曰括次曰授次曰振季曰舟振应进士舟偕一女先夫人而卒孙男四人孙女三人呜呼夫人之所化者予不得而志之志其显者如是爲之铭曰
　　夫逹于晩节子荣于少年乡闾尊之夫人之縁女孝于亲闱妇顺于夫室族属乐之夫人之徳立徳以贻弃縁而归笑声既防酒杯未干长寐不觉寂然无扰夫人之道云谁能考
　　太原居士墓志铭
　　昔有王氏务琨由河东来爲长溪令遂不复去六世有文昉诣阙献万言除著作佐郎爲蜀中官以其甚逺弗就爲山林计录书万余巻以示厥后七世有粟承志不仕八世有度得祖所録书而读之天圣中应举天府不第有子讳廕字天休少而叹曰吾祖有志而无命安用有涯之生而困于不可必之狥哉壮而改曰世爲儒家者流以噎而废食可乎遂教其子应中帅族之贤有力者辟斋舍致师友乡人子弟教无师居无舍者皆得以趋焉熙丰中天子鋭意教育两促应中爲太学逰应中请以侍疾在侧乃曰汝以务学而徃固承志也吾死何恨应中之材由是有闻于士大夫间甲子之朔厯年有七十矣聚其族人而告之曰吾生于三月之十七日当复以此月而逰人皆怪其説前期一日诣沐浴具冠带饬防具及寝伺明而化居喜施予多寡随所求或不足继则称贷以应之闾里无医自穷黄帝书列雷公法具药剂不择人而救之则其化也亦其所养之至欤有孙一人南玉防女归进士杨臻有甥二人彦国彦强应进士举乙丑某月葬于山南之北岗使来求铭爲之言曰
　　日之升矣居还于幽物之作矣君休于常前溪悠悠后山嶷嶷孝思不忘是乃懿嗣
　　演山集巻三十三
　　钦定四库全书
　　演山集巻三十四　　　　　宋　黄裳　撰墓志铭
　　夫人王氏墓志铭
　　元丰八年五月某日供备库副使赠朝请大夫王拱安之女武安军节度使持节冀州事冀州刺史检校太师判北京大名府拱辰之孙通直郎知某州某县平甫之妹杭州余杭县尉方烈之妻卒于余杭之官舍前知其变遂爲送死之具及其感疾果不复起方十九嵗归少府君至此二十有二年矣华于容介于性孝于姑顺于夫元丰庚申太师荐赐冠帔男四人曰先知曰先觉曰先见曰先庚一女先夫人而卒某年月日归葬于睦州桐庐县之某山爲之铭曰
　　姑华髪而康夫朱顔而良子勤于庠妇勤于堂命也何徃桐山之上
　　荥阳郑君墓志铭
　　郑氏始有讳元究者自五代时僞补金紫光禄大夫检校太保我宋统有天下遂不复仕乃家于尤溪二世而有瀜三世而有淑皆举进士四世有某五世而有恺字和叔预试礼部不贡行年六十来去以壬戌始娶张氏再娶潘氏终娶江氏长嗣汝霖季嗣汝楫皆读儒书汝霖稍自勤学无好利志长女爲承务郎陈咸妻季女爲处子元丰八年嵗次甲子二月之某日汝霖葬君恩敷之乡以书请曰先君幸有一日之好茍赐一言瘗诸墓使光于泉壤之下则先君闭目而徃矣如是汝霖以爲慰予曰有志于显其亲者岂可辞爲之铭曰
　　乡里一举荣枯之数壬戌一周徃来之序乐事未行夕阳已去堂堂其人黄埃千古
　　夫人叶氏墓志铭
　　熈寜巳酉孟夏之朔日湖州归安少府章君存道莅事之明日入谒郡守夫人叶氏告之以亟归既归夫人曰俟君乆矣闭目而化享年二十有五后二十年存道贻书曰来年之春葬叶氏于故里愿得志铭以瘗焉夫人仙逰人曾祖赠太常少卿祖都官员外郎知耀州事考将仕郎泉州司户叅军防亡其亲蓄于嫂及归念其嫂犹亲也叶爲闽中大姓夫人谨饬无骄气虽出中门必以其妾从与其姊卜邻于钱塘无故不輙造其门时遣人问安否而已夫不在虽族人相过弗敢见也女公事佛蔬食不嫁夫人归而语诸母曰予以不逮事舅姑爲恨幸而有女公可事矣有肉先具斋食以进乃敢食姊有馈兼爲之具然后致之有肉而已寜置而弗食养甥女犹巳子存道喜賔客乏肴樽輙先意爲之具无忌妬之行常饰妾妇以进焉死数年后至侍儿闻风而慕之常恨不及事云爲之铭曰
　　方变即化非愚乃贤子将安归在人在天今二十年乌知其天葬子故山有情有縁縁也不负情也不牵谁其友之晓烟夜蟾
　　夫人黄氏墓志铭
　　长乐君生四女长裳之姊也爲陈氏子之配归十六年而陈氏子亡独以勤俭训诸孤指与爲生之路诸孤各如教遂至于自立裳爲儿时尤见器谓其后必有成相待甚异裳累举不第爱信益笃谓汝旦暮当显于朝知名于天下慎毋以少抑而懈大事乃请于长乐君使爲京师逰及裳得第还里喜且悲曰汝得名虽髙而吾见汝益逺后每得书必以不获相见爲恨裳亦累请郡符不报别十九年元符庚辰仲春之二十一日遣昱图像见裳于京师且贻言曰昱徃犹吾之见之也昱去七日而亡春秋六十有九男三而女一长曰淳娶孙氏次曰昱娶杨氏少曰延娶张氏女爲潘氏子之配孙十有九某年月曰葬于某乡某山之原铭曰
　　樽酒笑言生不及欵箫皷还山死不及送嗟以天伦之悲欢夺于世路之利害感忽一世聸言百载今复何言昔亦安在寻真而归岂縁于爱
　　夫人林氏墓志铭
　　某年月日林夫人有子象葬夫人于州之西郊吉州推官龚原状其行来求铭叙言夫人之祖林某世家福州之福清爲殿中丞父某徙居漳南居士施君时号右姓以儒学世其业夫人归之舅早亡最孝于姑年三十悟生理不足恃诵佛书欲其乡人爲善语因縁感应事以动之不及人短长食不味衣不华如此四十年元丰五年之十月偶有疾语其家曰人生七十二所得多矣势数当徃爲吾具棺衾告亲旧日次辛未遗言其后惟爲善爲能立然后沐浴易衣而化男四人长某应进士举后夫人二年卒次子早卒次某乡贡进士第一再举第四皆黜于礼部方夫人疾笃时象犹客京师其家曰象起吾家者也吾之志何恨焉后数年象得疾梦夫人策杖叩其门曰汝起恩且至矣觉而愈随有经明行修之诏郡守荐象于监司考察而兴之明年爲假承务郎次某里居最谨女四人长归莆田林矩次归温陵陈况皆爲主簿次持斋不嫁次归乡贡进士李耕耕亡再归郑某铭曰
　　有悟而早有修而老其疾不耄不化不堕象于朋逰趋义也果夫人之言岂欺于我未葬而雨象忧弗荷茗盌十一致诚以告六爲甘露得日杲杲事既雨复黙窥洪造岂非夫人作徳之报
　　承事林君墓志铭
　　林氏始有讳逹者在仙逰民籍中逹而上不得其详逹生桀桀生晟晟生辉皆不仕辉字徳夫少好学喜功名晟语之曰茍窃利名而仕焉不能事道不仁也有地数畆足以度生不能自乐徒爲有国者所覊不知也辉遂不复应举有子七人男四而女三飜然而有改曰数畆之地耕且养足矣今子数人不能各使有事何以卒嵗谓长子豫曰若俊爽磊落可以爲士谓次子巽曰若勤俭鄙朴可以爲农谓中孚与解曰可以从豫而学中孚先公七月而卒豫二十四登第三十三陞朝丙寅之秋用明堂恩封君承事郎妻封寿昌县君长女适进士余持次适进士陈环中季未笄元祐丁卯之某日辉卒于其家享年六十有二君爲人不事小节常教豫曰当以六经爲宗诸子百家博杂而无统欲鉴古今之治乱第求其始末然而是非得失须折衷于六经不然则杂家者流耳徒费聪明博记诵岂能爲汝贤行哉其从事也有益于已而害人弗可爲也有益于人而害物弗可爲也其从仕也所守者义所奉者法得防穷通有命存焉茍容曲从求用于世弗可爲也其从政也以公处心以恕接物随时之轻重小大而应之纵喜怒挟私曲刚而猛柔而懦弗可爲也尝教巽曰士农工商先王以处民才虽然贵贱不同而所以爲生一也谨天时饬地利然后有以孝于父母友于兄弟和夫妇信朋友汝之务也故豫之才有闻于仕途巽之智有成于家事余尚有待焉以某年月日葬于某山之原爲之铭曰
　　数子之学或庠或畆孰假以生卓荦者豫行且骧矣有雷有雨髙原一防长松千古
　　河南方君墓志铭
　　君讳寿字祖仁睦州桐庐人唐方干之后曾祖延昌祖辑不仕祖以父载任比部员外郎累赠尚书工部侍郎比部娶缪氏爲长安县君长子烈任越州观察推官君其次也皇祐中宰长江祷于街穹之祠得君风骨清俊才性明敏未冠已能属文治平中试取国子生优等丁父忧居防尽礼服除三预乡贡不第哲宗皇帝视学以献其文甚工执政从官称之还里防朝防举经行乡老士庻以君备举适用数足不行公议以爲恨绍圣三年二月某日以疾卒于家行四十有七年娶朝奉大夫王中敏女男二人长先甲次先意女二人归承议郎发运司句当公事黄瑜爲仙源县君次尚在室元符三年四月某日葬于圆通寺坞君性虽刚而喜奨进后学及其卒类爲之悲有礼解未成书家存其遗藁方外之士有徐神公者能道人平生事时祖父爲泰兴令祖仁从焉见神公公輙拜之祖仁意其必以我贵故拜遽问成名之年公曰令改官君即登第君登第令即改官祖仁以爲登第必与祖文改官同嵗后祖文十荐卒不改官祖仁三贡卒不登第今皆亡常谓世事与人相爲存亡必待盖棺始定志气类爲身事所困区区白首葬于原垅而莫之悟已可悲者呜呼祖仁兄弟首未及白青青之松环列其墓矣此尤可悲者也既葬之十年裳之官过其墓惜其才悼其不幸而哭之故爲之志云
　　法曹俞君墓志
　　延平之有俞氏莫知其所由来始有讳懐志者来居沙阳懐志生守莹守莹生继伦继伦生备字几甫自继伦而上不仕几甫少聪慧七嵗日诵数千言长不事产业逰学交当世名士爲人寛厚有执喜宾客与人交交无贵贱小大皆爲之尽礼犯而不校御僮仆有过以理谕之不輙加怒事继母孝钦益笃善虑事其始若甚迂卒如其说有风鉴徃徃道中人贵贱友爱其弟同居共财二十余年上下无闲言义不可析或者穷困疾苦见輙赒之族党朋旧间尤致其厚意家始雄于财爲仁而乏终不以爲恨皇祐五年爲乡举首下第熈寜中献防数十篇言当世利害不报元丰六年以特奏名爲河南府助教调汀州寜化县主簿其宰喜爲滛刑民不便之君力爲之讽止常頼其徳贫民以赋不输被囚者数百恻然代输而出之嵗余沿檄权监福州车盂场场在深山之中去州县二百余里私铸之民相聚爲盗吏民无敢呵者君爲方略去之商旅坑户稍稍来归寳货发露场用以兴未期汀守荐君明法守正复爲本州司法叅军有强其子之妇者怒而杀之及其前夫之二女法子当縁坐郡吏皆欲按法而刑之君议以谓杀其身不足以偿其罪也及其爱子以累其心此法之所以有縁坐今妇见杀则父之爱何在更以其身縁坐非法之本意于是州以疑奏其子遂免官吏市盐例不之务中而市于仓以务中有常数而仓之数可以过取也君以爲不义于公且虑掇其怒市盐而倍给之皆愧而弗至月余以疾终于官享数五十有七长子括爲宣徳郎通判漳州次子授爲泰州泰兴县尉次振应进士举次舟尚防女归曹格爲承议郎签判兴化军前君数年而卒孙男四人孙女三人余于几甫最知其爲人未得官时常与之逰文酒之间歌笑自若不爲生事所役磊落大度絶无鄙狭流俗之态故其从仕虽未甚乆已稍有可观者代输出囚市盐而给僚吏虽难爲继然而轻物而重仁义使流俗有所激亦可尚也
　　照觉禅师行状
　　师延平尤溪人也施氏子家于庐村爲儿童时礼郡僧文兆爲师名常总及弱冠试经得度牒受具戒遂之江南衡湘间歴叅名山长老及逰黄龙见南禅师乃大悟慧行并至起用有体故其机锋出没万变泛应周给不见其涯岸当时名儒要官与之语世事皆言深知治体旁逹吏方其言落落可听使之入仕徃徃泽加于民大抵论道之归与吾圣人无以异常谓释氏之学或不能自通于孔子儒者或至于弃其师而学之不能以心防佛及其弊也此吾教所以见排于世欤熈寜三年豫章守始得以爲泐潭长老堂殿弊壊废去而新之更十年始大就聚徒数百衣上常有异光众见之輙拜其光不可匿而师且恐惑众乃穴地以瘗之元祐三年神宗诏东林爲禅寺选大士爲之主九江守李君昭逺豫章守王公韶佥言非师不足以度众礼命交至而师遁走五百余里求者相继不得已如其请乃作法施之防开演微宻敷于有众而众言曰念师大悲究竟惟我从师大慈何爲弃我爲言曰一切众生具一切佛性譬如天地无所损益故泐潭我昔住时及吾去东林吾昔未至及吾今徃其地有损益者不日无所损益然则尔性亦无所损益是吾来亦无所从来吾去亦无所从去是一切佛及一切众生亦如是説是时百千众咸发菩提心无所从弃然而师亦岂得不徃哉逺法师有遗记云七百年后当有肉身大士改剏兹地则师之来盖应世耳师至爲之易其基址变其制度垂一纪未始一日休役元丰癸亥神宗诏师住持大相国寺智海禅院师三至而三辞二事之详见于兴隆记中聪明泉得号于逺法师大旱不涸自师闻诏而竭及如其请而溢六月防御李侯端慤奏赐紫衣明年仲夏奏号广恵大师晋植巨杉二本有禁毋伐元祐二年将新神运殿适乏柱材师有意焉一夕大风雷抜二木如将以遗师尤爲徐王所知四年朝廷方设金禁计未有以饰佛俄而太皇太后特防赐金万箔由是大像妙具妆严越秋七月王复上章言师禅学道行出乎其类东南缁侣向慕依归宜有以表之遂赐照觉禅师七年仲夏一日顾爲主事曰虚饰身后无益之事非老僧之志也然而诸子谁肯持吾形骨弃之旷野必劳常住不若吾自爲之遂出囊中物令造龛结塔九月壬子谓侍者曰吾去化三日矣甲寅之旦召主事付院务及午而浴更衣坐方丈命纸笔书偈言授遗书令侍者鸣皷晓众趋方丈而归已端然化矣寿六十七越十月八日厝于石塔在寺之东西北隅素衣而号者千人送者万人泐潭东林语录偈颂已行于世师常告其徒曰行解相应之谓祖自非超悟之士必向三根椽下防已虚心收视返听体究大事俄而有见则如醉者醒寐者觉岂不快哉故其学者不敢有事于空言皆能返求诸已遂见性嗣法弟子百人皆寓名山演法度门弟子二十三人壬申之春侍者祖珰谓裳知师之详来京师求子文刻诸石于是乎书







　　演山集巻三十四
　　钦定四库全书
　　演山集巻三十五　　　　　宋　黄裳　撰杂文
　　三清殿上梁文
　　三天大号训存青简之文九士髙真防在翠珉之刻兴隆道教许自壬辰振发于山言归乙未遗真经扵光智况寳藏以积金固宜人事之攸同实惟天意之所在其丽三官之寓处以严八郡之瞻依相彼仙峰考兹真宇表众材而取正举修梁而建中渐引兴云之龙上征天汉俄埀饮海之蝀下瞰人寰纲纪既张帡幪遂立骇斡旋之雷动将疑华彩之翚飞庶寜天上之莫尊四民有赖愿祝域中之最大万夀无疆潜致其诚显扬以颂抛梁东三天宫殿跨埀虹遥望玉辕来为物混元长是作东风万灵歌舞太和中
　　抛梁南三分为九一分三想见仙峰从此后纷纷鸾鹤去朝叅不知人世与谁谈
　　抛梁西太平君子告成时八景王舆行且到此行惟有九仙知祥光隠显在云霓
　　抛梁北寳藏初成金一积此中无物更何求防言谁是于山客九天新起三天宅
　　抛梁上世间得见虚空相道无逺迩在人心一篆天香谁注想千叶莲花端妙像
　　抛梁下三寳丈人千亿化当须分住九仙峰神龙五色防防驾欲去迎随心已舍
　　抛梁中君王扶教常论功万夀无疆何所自客传真一下三宫仙源流演更无穷
　　伏愿上梁以往眷眷三天之降鉴熙熙四国之防休圣神万年长属百福致力之众助縁之人遂结妙因悉承嘉贶仰冀道念俯从世縁
　　谒谢先圣文
　　有志扵学无志扵仕则其仕也为道先圣之所与有志于仕无志扵学则其仕也为利先圣之所恶戾其所与犯其所恶其谒谢也在所不见其荐享也在所不受而今裳等幸而登科以赴圣王之器使不敢不相与为行义者则今日之礼非敢以为文焉伏惟尚飨
　　谒谢先师文
　　世之学者师公之不迁怒则得情之和师公之不贰过则得性之正师公之无伐则进已之善师公之不校则忘人之恶师公之不改其乐则能不为贫所累坚忍成就弗为小人以至今日见録扵仕版则裳等之来以公之赐不可忘也伏惟尚飨
　　劝农文
　　政和三年予被天子之命来守兹土职在劝农视事乎后四月未之及也今兹秋敛晚种适丁是时出见吾农于郊环立而语之曰夫天有时物资之以生地有利人资之以养必俟吾农出力深耕易耨均秧散谷然后天不爱其时而雷为之震动雨为之滋养地不爱其利有实其积可以贻子孙有飶其香可以畀祖妣然而茍非吾农之効其力天时亦莫能发用地利亦莫能致养夫农之为功如是之大也汝等其勉之乐生于忧逸本扵勤土神有灵祈报不可废礼田主有恩取与不可忘义一时能勤乃得一嵗之逸片善果修遂享终身之报自今而后宜佩吾言以计汝生不忘也
　　传神真赞
　　不可探测心虚之神不可坏灭性空之真不与貌丑好不与形老少彼奚传此奚赞此形与貌所在真与神彼所以得传我所以得赞
　　曹子真赞
　　有徳于隂以遗乃孙有气扵阳以资乃生非隂非阳不枯不荣强名曰神妄传曰真彼乎此乎孝思之仁灵一示予所传之神求予赞文因书神真寓言奉赠
　　恍惚有神杳有真着为貌象发为形声坐者敛容而正色画者舍毫而运思天机寂然而弗动人意渊兮而莫测或向紫元翁曰巻中之人譬犹禅中之士谓之同也可乎紫元曰寂然弗动渊兮莫测盖似之矣正色而敛容含毫而运思谈禅者之初机也向道者之未见也释氏接引学人之逰戯者也谓之同可也灵一从道之士黜聦明堕支体务内逰不务外观固其所知而传神真以为逰戯焉不害其为道若夫恍惚之神杳之真非会而为道乃出而为形面目之间悉为画工所得卒不能忘安得以为同道家之学自夫敛容正色而悟焉由此而入坐忘而还无坐进而归真太冲莫朕徳机不发当使画工之尤季咸无得而相以至自失而走不然吾恐日月之改化春秋之变迁方盛而俄衰方少而遽老方存而忽化巻中之人与尘俱尽其谁尸之哉然则世之人徒写神真不知有反本之説故予縁或者之问辄资以为説亦足以发焉乃书以赠灵一
　　书顔鲁公遗帖后
　　予观顔鲁公乞米及醋二帖知其不以贫为愧故能守道虽犯难不可屈刚正之气发扵诚心与其字体无以异也紫元翁题
　　书墨竹画巻后
　　终日运思章之以五色作妖丽态度易为美好然而过目而意尽焉以单毫饮水墨形见渭川一枝遂能使人知有嵗寒之意不畏霜雪之色洒落之趣此岂俗士贱工所能为哉
　　书子虚诗集后
　　或言陶潜之诗古淡有味必能不为诸家之体然后可及非至论也人固有识髙而才短者其势易为古淡才髙而识短者其势易为豪华夫能用其所长处其所易已足以为智者有才识兼至而学为古今体者趣古淡则为陶潜趣飘逸则为李白杜牧何可以为常哉夫诗之为道要在吟咏情性发于自然乃得至乐有意于是体牵合而后为之不亦有伤于性乎非诗之至也余观子虚之诗徃往走笔立就华淡无常将名其体终疑而置之斯亦善鸣其情性者欤
　　书渤海郡王孙戡传后
　　戡出渤海郡王之七世无王孙态少好学有志节寒惟炙薪明六经耻使就试礼部寜隠阳羡里两造之民不之官即戡以辨皆得其理而去公正为人所尚名利不可易是岂世累之所能留者耶当在真人之列莫之知焉
　　书房龄传后
　　予览房龄传得太宗两事掩巻而叹曰真圣王也两事治体之所资天下是非安危之所系宰相未之喻焉太宗已知之矣龄为仆射乃谓之曰仆射当广朕耳目访贤才闻日阅讼牒数百岂暇求人哉乃勅细务属左右丞大事关仆射正类周官大事则从其长之意天子之务在乎一相有其人则百官万事适所任太宗之论仆射不亦要乎天下初定遽以创业守文之难询之房魏以谓房见创业之难魏见守文之难创业之难既已往矣守文之难当与公等慎之守文之难太宗既知之矣为子孙计不亦逺乎子孙出其后富有天下贵为天子鲜究其所自持防器渉危事出入不顾万有一生之地自以为当然舍我而孰得作又既久持盈已怠逸乐不悟而骄侈之心生奢纵不戒而维持之法坏废弛不修而危乱之事作奸伪之党从而乘之不可救矣若夫持盈不逸之君子莫能肆焉天命之所付畀亦犹创业之主厯数所归战必胜攻必克一举而有天下无难易焉太宗之论人事而已不可以不戒也况得龄之为相任其大者贞观之间有是髙明之主以徳表正而下之长属欲欹其影而应之不可得也想见其时主相一体政令一门义之公不纳私谒仁之静不啓邪好贤不肖两途清浊殊品朝廷清明天地安静考其所自岂偶然哉栁芳论龄不吝权不言功成英卫之能逊王魏之直而史论龄讲法处令务从寛平不欲一物失所闻人善若已有之不以已长望人虽卑贱皆得尽其能取人不求备自非物我两忘而出乎道从真列中来其谁能与乎此哉
　　书长公指要诗后
　　予悟此防久矣不生不死出乎生死之中自古先圣未有舍此而能得道者也逆而入混而成非独而为孤隂非偏而为寡阳颠倒五行浮沉两物隂阳之中者也内以神真会成其体外以精气助致其用及得长公指要而读之岂欺我哉长公方外之有道者也出入明晦来去自若有待而后往莫之知焉惟予之所知茍得其几遂登先圣之列失之必堕扵愚众世之人安得而知之故书其诗后
　　书太原王子命书后
　　宣和巳亥紫阳公与门人王生书为言辛丑壬寅嵗事及生自越至扬累累有应因询紫阳公之所以知者其神知之乎其术知之乎生云其神知之非愚之所及也见其推究斗下众星度数考合人生日时气以言贵贱祸福之故盖常如视此则以术论吾真友者也南京太原仲先作予命书其术亦然出于河图厯数谓其祖昔者往贰成都府政邂逅斗牛先生授以出世未几遂解而去厯数乃其所授故得其传夫数之本自天而下降二十八宿十有二卦布乎周天犹轮然人生于其下皆囿其数中生死贵贱盛衰休戚其孰能违之哉第鲜有得之者得之则出乎其类矣然而紫阳公斗牛先生岂世之人哉或遇之可也世之术者以理而言贵贱以意而竞长短常失者多幸中者少天之数弗与故也岂足怪哉乃书其后以示其术之所自出焉
　　书自然子书后
　　尝谓道家之徒于説气儒家之徒扵説理释氏之徒于説性其徒后世之学三家者也三家之圣所以立道皆出扵一本其徒自其承学浅末应万不同而分之然而儒家者流多自执中以为守经形而上者类不立言稍入髙逺往往相告而诋之谓非圣人之所教是不然也怪力乱神子所不语以其怪且乱也能通三极之道而为之教乃真儒者其孰能至于此哉故予之为书泛观而旁采有可述者皆其是非有理取舍有义本扵自然之道乃出于笔削为之论议庶补后学之万一愚之志也非溺于博者也故明扵自然子书后
　　书李太白对月诗后
　　人惟不足所以有声始求其言尤生扵不足使然而使者也及俄而舞乃出扵不知自然而然者也泯三不足混一不知入乎大徳而为一乐不亦至乎谪仙之歌未尝不继以舞世俗之见以为太白牵于纵逸之才思而已此知谪仙之小者也故明于诗后
　　书乐章集后
　　予观柳氏乐章喜其能道熹祐中太平气象如观杜甫诗典雅文华无所不有是时予方为儿犹想见其风俗欢声和气洋溢道路之间动植咸若令人歌栁词闻其声听其词如丁斯时使人慨然有感呜呼太平气象栁能一写于乐章所谓词人盛世之黼藻岂可废耶
　　书张茂先传后
　　予读茂先传至扵伦秀使来有请于张公共正朝廷以为覇事予云当此之时有是一几而公不悟以云荅之有蔽于博欤为茂先计权往与之议当会诸镇以释其疑诸镇既至宻得以语伦秀自当缩手袖间乌能为邪然则张公非特除去伦秀之恶遂以扶危而免贰心之祸不然惟以忠义不惜一死以示万世臣子之戒姑行其志而已以视留侯之蹑髙祖顿悟韩信之邪心果安汉室亦有间哉





　　演山集巻三十五
　　钦定四库全书
　　演山集巻三十六　　　　宋　黄裳　撰
　　杂文
　　请罗汉赞文
　　窃以诸佛遇縁阐二宗而起用双林入灭摄万变以还无然后理着始终道存体用尤虑神明之相继但期寂灭以同归人孰凭依法将废坠故如来之付嘱惟罗汉之慈悲留不坏之形住无穷之世防持正法饶益有情当有国王大臣长者居士设欢喜之会发恭谨之心则是尊者与诸眷属旁临五施之筵同彼众凡潜运六通之徳方方受供种种现形安得弗致至诚遂陈妙供南赡部州大宋摩诃支郍国某州某坊弟子某登籍尘寰服劳火宅非解脱之力不能援我于苦海非方便之仁不能携我于迷涂今则盛展法筵钦承佛勑四十九载三昧难寻一十六尊五常犹在至诚可感犹虚谷之应声上徳所酬譬澄江之得月想垂哀愍望赐光临大众同声恭行礼请
　　一心奉请第一西瞿耶尼洲賔度罗堕阇尊者大阿罗汉与自眷属千阿罗汉等惟愿应接无类哀愍有情来赴道塲
　　西瞿自悟都无漏中土相迎更有縁神道利物许谁先十六功名当第一
　　一心奉请第二迦毗罗国迦诺迦伐蹉尊者大阿罗汉与自眷属千阿罗汉等惟愿应接无类哀愍有情来赴道场
　　已湛心源归上徳更持佛勑继西瞿遥防天北彩云埀五百圣贤相逐至
　　一心奉请第三东胜神洲防厘堕阇尊者大阿罗汉与自眷属千阿罗汉等惟愿应接无类哀愍有情来赴道场
　　自为随縁通外典谁知得果起东洲福田长与世人修即是防持无上法
　　一心奉请第四北俱卢洲苏频陀尊者大阿罗汉与自眷属千阿罗汉等惟愿应接无类哀愍有情来赴道场
　　恍惚俄闻中土召逍遥寜为北云留花幡扰扰道场深须信众凡中有圣
　　恭惟尊者十地处身三光立徳或韬光于愚众或现相于虚无或呼吸风云或驱驰龙虎八解泛应万灵具瞻伏愿尊者不舍慈悲不忘防贱锡鸣石室共跨慈云麈拂尘寰各霑法雨慈愍故慈愍故
　　一心奉请第五南赡部洲诺矩罗尊者大阿罗汉与自眷属千阿罗汉等惟愿应接无类哀愍有情来赴道场
　　忘物便抛流浪海度人聊住湼槃身天人眼见域中尘南赡部洲难独乐
　　一心奉请第六耽没罗洲跋陀罗尊者大阿罗汉与自眷属千阿罗汉等惟愿应接无类哀愍有情来赴道场
　　石龛春去人难老金鉢龙归雨乍晴中洲一瞬到人间万里风波千眷属
　　一心奉请第七僧伽茶洲伽力伽尊者大阿罗汉与自眷属千阿罗汉等惟愿应接无类哀愍有情来赴道场
　　岂但应縁成佛事更能説偈与仙人寂灭场中未忍归只为有生趋苦海
　　一心奉请第八鉢刺挐洲伐阇罗弗多罗尊者大阿罗汉与自眷属千阿罗汉等惟愿应接无类哀愍有情来赴道场
　　寂寂性空蟾体满岩岩眉宇电光深千一相从物外来过去生中縁分好
　　恭惟尊者或道貌清竒或风神恠秀或飘飘而泛翫或兀兀以潜观心有满虚性无内外乘风御鹤辞方外之幽居度月逾云受世间之妙供伏惟尊者法器容物心灯照人有感必通无求不应暂离禅定速降威灵临顷刻之流光作众凡之介福慈愍故慈愍故
　　一心奉请第九香醉山中戍博迦尊者大阿罗汉与自眷属千阿罗汉等惟愿应接无类哀愍有情来赴道场
　　法雨忽縁荒政下神龙潜出浄缾来云骈风御落何方香满人间新有防
　　一心奉请第十住三十三天半托迦尊者大阿罗汉与自眷属千阿罗汉等惟愿应接无类哀愍有情来赴道场
　　云岩集法収千巻月洞栖神断万縁动静难窥性海深三十三天无逺近
　　一心奉请第十一毕利飏瞿洲罗怙罗尊者大阿罗汉与自眷属千阿罗汉等惟愿应接无类哀愍有情来赴道场
　　寂寂谁从窥水月堂堂相逐过山云人天妙供少曽闲飏瞿自在烟霞外
　　一心奉请第十二半渉山那伽犀那尊者大阿罗汉与自眷属千阿罗汉等惟愿应接无类哀愍有情来赴道场
　　戒珠立我超三界法露随人洗六尘半渡波山眷属多但见灵光天外落
　　恭惟尊者欲消漏尽已超三界之崇卑果满花开兼应十方之縁会乘不疾之速给无穷之求以方便诱羣迷以解脱拯众苦只承佛勑敷百福扵黙示法音开万灵之瞆瞆慈愍故慈愍故
　　一心奉请第十三广脇山中因揭陁尊者大阿罗汉与自眷属千阿罗汉等惟愿应接无类哀愍有情来赴道场
　　已作禅宗留广脇却承佛勑到阎浮防持正法有谁知应笑苾蒭空泪落
　　一心奉请第十四可住山中伐那婆斯尊者大阿罗汉与自眷属千阿罗汉等惟愿应接无类哀愍有情来赴道场
　　出定来时尘世晓遇縁归处道场深能将妙果荅群生可使世人诸漏尽
　　一心奉请第十五灵鹫山中阿氏多尊者大阿罗汉与自眷属千阿罗汉等惟愿应接无类哀愍有情来赴道场
　　鹫峰山上修三昧法住经中着一名香花閙处骇人防满月一轮无相相
　　一心奉请第十六持轴山中注茶半托迦尊者大阿罗汉与自眷属千阿罗汉等惟愿应接无类哀愍有情来赴道场
　　慧剑逺邀持轴客福田兼济受轮人付嘱如来到此休更许何人堪入会
　　恭惟十六尊者并诸眷属阿罗汉等寓洲上者有水月之观托山中者有泉石之适在国者与人为徒在天者与仙为侣其所称异而同乎德其所寓殊而契乎心故承付嘱于如来又复宣扬于尘界其学道也皆能澄无生之观乘不退之轮顿悟三空遽超十地发空门之扃钥啓觉路之缄縢其应物也皆能开方便之门立慈悲之室设百法之要诱彼群生建三世之縁劝兹流俗而况今日设庄严之会发恭谨之诚器币争华香花鬬馥伏愿尊者上同一切诸佛诸大菩萨摩诃萨等其来也不疾不行其至也无逺无近六镮鸣杖违山海之楼台一息兴云舍岩都之洞府应接无类哀愍有情来赴道场受兹供养
　　六祖传付偈颂
　　尝谓诸佛出世为一大事接引上根由凡作圣此即向上一路千圣不传者也佛既得防坐进乎道然后推其绪余建立禅律讲説诸教哀悯有生以度群迷是非向上一路俯身接物而已然而佛祖既逺根源失真旁枝末流各专所见遂失大道之全体分列而为六七六祖传衣付法有偈虽存置而弗问冷视如遗曽莫之究乃执空性遽以妙觉自待不亦妄乎六祖相望五百有余嵗虑其大法断絶所度之士各惟一人后世学者以其无生之师不可得而传无物之友不可得而论不若惟众之从且执性见以为大道不过乎此而已故予为六偈赞以示乎世
　　初祖
　　一花迦叶离尘果四巻楞伽助道书莫谓竺干天様逺片云归去秖须防　谁知花叶一中生二气相催果自成体了色空无覔处有时人説见还婴　大乘气象已相扶吾意方终道不孤秀出五峰尘下少中华先许到真如　日用中来体已亲平常是道岂须陈得吾髓处无他事拟议三人且覔真安心惟在覔心时后世支尘两自欺寄语禅林休歇去古来先圣本无为　本耒无一亦无华都向真空是一家闻説一花还共笑寜甘鬼窟作生涯　如意珠舍利子建立法身无二理发明道果独为师长养圣胎谁得防六物名同实非异防妙如来出尘计一念中含一防来太无根种岂须猜谁尸五运催神化忽见天花五叶开含万类贯三界无无无有非私解法轮如我神气精尘世通他来去在九年转了大还丹世间无价人难买　叅禅须向坐禅人本末相通可了真二念回机都埽尽乾坤犹在一防尘　精传神气一传精性命扵中附会成道世浑沦窥不破更从何处覔无生　精传神气一传精含作真空万化行是物此中来与去莫持偏性作圆成　天防杳杳海漫漫无有无无是道观大法药兼心地要两门都作混成看神光中见一还婴非外非中已混成忽向玉炉飞上
　　去数声灵鹊夜来惊万枝灯千江月一灯传一月摄莫知根种有虚空只见祥光无断絶三千世界掌中知百亿化身天下説秘宻岂当容易谈一臂尤轻冷欺雪
　　二祖
　　有地有花空具色无花无种色含空混成一物谁圆就但向无言一化工　受果时来合见仙香山禅定想多年少林得防圆融了不在中间与两边　华岂曽生种亦无迩来何事得神珠尘凡不悟无为防但笑髙人一似愚　曽穷庄昜到源渊三教从来共本根自到少林应已悟后来谁为晓宗门　宿来縁累尚相拘何事圆成未自如十地三乘谁便了了时犹待到无无
　　三祖
　　入道从来自有縁许谁心地是金仙如来止止教休説妙法难思莫妄传　衣法曽传莫已知两山禅定了何疑本无一物非何有大道寜嫌得小儿　地种精华緫是无无中和会一神珠前縁谁是传衣子水月如心可上图
　　四祖
　　万寳収还万合中更寻心地亦还空紫云盖下已呈瑞佛法一枝谁与同　路上相逢即是縁心知衣法有人传真成浄土含诸种直到生生始得仙　解脱门中宿已知种花生性岂须期诏书四反终难起不要浮名不待时
　　五祖
　　情种俱収入混成还并四事得无生字虽不识人休笑壁上留题已可惊　无生无种菩提就非佛非心混沌成欲説性空何处覔可怜禅律谩相争　形生収摄出尘笼一颗圆光色与空槽厰有人来作祖自然吟入太无中　尘埃可佛是修时无物无修秀也知欲説菩提符祖意圆明来处想曽窥
　　六祖
　　顿悟花情有几人源流相逺却非真须知佛性无南北芥子中藏万法轮　泰定犹忘相行深种华当向此中生坐禅只恐人无证得防须教矿作金　下种人来地有因若非因地若轻陈曽将此子教谁种安解叅同向吕真　从来生灭本因心旁出纷纷没处寻无性无心方是道执空谁可脱浮沉　法身行止本来无叶落归根是幻躯生灭已除还寂灭有情相感莫踟蹰　曽戒观空与坐禅惟因唐使説真筌九年面壁谁能少秘宻先当得祖传　妙了形神更有人不须捐下梦中身逍遥便作丹台客谁悟三丹有二真　大事从来夙有因太空全是气精神牟尼莫怪无人问作用皆云已得真圆妙髙人觉已通便辞归去谩叅同一篇证道谁能
　　赛不谓唐僧有此风　道果天成岂可猜圆光何处更寻台性为妙种心为地况有慈云作雨来
　　泗洲颂
　　十数运行天与地五气生成入无始混成惟一数相寻十一观音生一体耳如目听如视通身是眼谁能计观尽十方无巨细有时塔上耸人防妙用无方乃余事
　　上天竺思尚真赞
　　貌像虽相似水中空捉月非教亦非禅使我如何説
　　读头陀安文颂
　　九九八十一圆明体如日岂是空説禅精魂中埽迹立道须当修九九八十一性见与意防如何体空色
　　夀堂铭
　　熙寜丙辰之仲夏僧惠月出都城东郊即独乐冈之右为其师作夀堂求铭于予与之言曰能使人之形与物生灭者数也而有非幻者则生灭不能流转之学佛者志于不能流转之则是也若非暂聚之形少延之筭终穷散归则当委蜕而去之何足计哉虽然师则然耳天年云髙更延其数此仁扵其师之道也铭曰适尔聚忽尔散多者矜短者叹不聚不散不短不多何矜何叹何祈何俟以祈其延以俟其归其徒之仁其师之功





　　演山集巻三十六
　　钦定四库全书
　　演山集巻三十七　　　　宋　黄裳　撰
　　御试防
　　策题
　　问礼所以辨上下法所以定民志三王之时制度大备朝聘乡射燕享祭祀冠防之义隆杀文质髙下广狭多少之数至扵尺寸铢黍一有宜称贵不以偪贱不敢逾所以别嫌明防释回増美制治于未乱止邪扵未形上自朝廷下逮闾里恭敬樽节欢欣交通人用不逾国以无事降及后世陵夷衰防秦汉以来无足称者庶人处侯宅诸侯乘牛车贫以不足而废礼富以有余而僭上宫室之度器服之用冠防之义祭享之节率皆纷乱茍简无复防范先王之迹因以熄焉传曰礼虽未之有可以义起也而后之学者多以谓非圣人莫能制作呜呼道之不行也久矣斯文之不作也亦已久矣抑将恣其废而莫之救欤将因今之才而起之也
　　策一道
　　臣闻致道则求诸人以人者善之所在也及其行道也不可以求人惟人求道置法则从诸人以人者情之所在也及其行法也不可以从人惟人从法圣人之为天下合众善以为道合群情以为法其为教也则宜民下无异习其为政也则宜臣下无异説若夫蠡管之见涓埃之善奚足以致哉圣人以为物态有新故民情有好斁俗有盛衰时有彼此事有变常道有升降法有损益以道应时以法制俗当与万物之理相得于无穷则夫善之所在未可以废也当与万物之变相适于无常则夫情之所在未可以废也陛下所以三嵗一诏旁集天下之士亲降圣问而使一介草莱类得发其涓埃之情以助太山之崇髙沧溟之深逺如臣之愚何足以与此然而臣闻大道之世货恶其弃扵地也不必藏于已则俗之于物轻矣力恶其不出于身也不必为已则俗之扵我轻矣不以我累道不以物累我天叙之中夫妇之情父子之性君臣之义兄弟之序所谓有物者也天秩之中父厚于义而薄于仁母厚扵仁而薄扵义君无为而尊臣有为而累所谓有则者也方是之时上下之分乌用辨哉不必持衡与之为轻重而人自以为平不必探筹与之为得失而人自以为公其正不必规矩而天与之为方圆其信不必符契而天与之为取与方是之时上下之志乌用定哉以故天之象地之器鸟兽之文土地之宜未有仰观而俯察者则象与器其孰制而用哉法无所始亦无所成礼无所益亦无所损道之下降在乎众器之间而已人能轻物与我而相与为天逰未有过礼而逾不及礼而偪者圣人盖未有患也然而污尊而饮捭豚而食遂以为礼搏土为桴筑土为皷遂以为乐营窟橧巢羽皮毛血圣人恶其鄙野太甚贵贱之分长幼之序饮食居处几与鸟兽草木无以异焉以故圣人作为礼法以文其实营窟橧巢未利于居也为之台榭宫室草木血毛未利乎食也为之炮燔烹炙羽皮未利于服也为之丝麻布帛污尊抔饮未利于饮也为之范金合土网罟之利佃渔耒耜之利稼穑刳剡之利于川服乘之利于涂弧矢之利御冦击析之利待暴利用之法详于此矣然后制礼之文施于饱食逸居之时使逺于禽兽朝聘之礼所以和君臣冠防之礼所以正男女祭祀之礼所以交鬼神为之射礼以观其志体为之乡礼以辨其齿位合其欢也为之燕礼致其钦也为之享礼虽然昔时鄙野之风稍趋于文而文之使人役有涯之生随无穷之情忘不可乱之分狥不可必之物其性失中其心失性以非废礼也偪以美没礼也僭遂丧天礼之自尔者性命之情日入于衰薄有如横流之冲失其大防汗漫而难制是以朝聘之礼不足以和君臣冠防之礼不足以正男女祭祀之礼不足以交鬼神射乡之礼不足以仁州乡食飨之礼不足以乐賔客然则礼之数岂可废哉有数而无义则其制礼也不足以因情有义而无数则其制礼也不足以定分朝聘乡射燕飨祭祀冠防之义髙下隆杀文质广狭多少之数所以见于圣问而臣以为礼法之行自圣与贵者始贤者先王以率愚贵者先王以率贱者也数度存焉其在宫室也庙各有数堂各有尺其在衣服也冕各有章旒各有寸其在车旗也常各有斿车各有乘其在器皿也所食之豆所献之爵其数有多寡其用有贵贱虽然礼数之扵天下岂特进其不及之才敛其不平之气以就绳约然后以为得哉有以多为贵者以文为贵者以大为贵者以髙为贵者以其外心者也有以少为贵者以质为贵者以小为贵者以下为贵者以其内心者也内之为尊外之为乐少之为贵多之为美是故先王之礼不可多也故常不丰不可寡也故常不杀惟其称而已天下之人顾其教则谨其分明其义则进其徳此其所以致治于未乱止邪于未形欤不然而礼之近者适人之情礼之逺者明徳而反本刍豢稻梁庶羞酸醎以养其口椒兰芳苾以养其鼻雕琢刻镂黼黻文章以养其目钟皷管磬琴瑟笙竽以养其耳疏房安车越席牀策以养其軆此适其情者也圣人以此救上古之鄙野不能使后世无文之目之于色耳之于声鼻之于臭口之于味四肢之于安佚未有能克已复礼以为仁焉则礼之近者适足使人流而为淫泰乘而为诈伪耳山之僭澣濯之陋岂可废哉是故圣人之制礼也酒醴之美而元酒明水之尚黼黻文章之美而疏布之尚莞簟之美而蒲越槀鞂之尚丹漆雕镂之美而素车之尚是故礼虽道徳之下及忠信之薄而道徳忠信所以不丧者礼实明之也礼之近者适人之情而人情之适未常放者礼之所尚不在乎美者而已二帝三代以法趋时以义起礼不能有异于此特其详略未可同耳故臣尝言道无常也未始有焉必有升降者礼法为之也时无止也未始有焉或有彼此者习俗为之也继道以致用者善也制善以致治者法也异法者彼此之时异时者盛衰之俗异俗者新故之物物之新故俗之盛衰未始有常也则以法趋时以义起礼岂有一定之论哉是故圣人之在下者或清或和以矫一时之俗而救其焉则有三子之行圣人之在上者或损或益以应一时之俗而救其焉则有三王之礼然而道失而后徳则二帝之趋时也致隆于徳未能以为皇徳失而后仁仁失而后义义失而后礼则三代之趋时也致隆扵业未能以为帝道也徳也业也皆圣人所能有者也其用之异者以制俗异之也皇也帝也王也皆圣人所能为者也其名之异者以应时异之也臣谓有成与亏者法也无成与亏者道也无成与亏之中注之不盈酌之不竭万法之造费之弥多资之愈有唐而后成周而后备于形色名声不可以为量数若夫制于礼者为之非特不可以致治也必待数百嵗其智足以相备者而后全若夫休道者虑后而致隆则尧之所成周之所备伏羲旦暮而陈之奚必俟唐与周哉臣谓时之所缓圣人不以为急俗之所恶圣人不以为好是故五帝而上其书谓之三坟言大道也二帝而下其书谓之二典言常道也然而常道之用又其大道之降者欤不然而忠质之过也周以极盛之文而救之盖自夏商之末仁义失尽矣则周之所以救其者其有礼欤尽仁之数以制礼尽礼之数以制法辨等之仪教节之度尤详于二代则大道之降者未足以为恠也后世之难治惟其物我大重我重而逾物重而偪无穷之欲不测之变不可以略制也行法之吏至于三百六十而后已岂其好详哉礼以义起法以时行而已臣观三代之盛忠质文之不同道服器官之不同法相沿以情相革以迹朝聘之勤燕享之欢祭祀之诚防姻之好欢然有恩以相爱粲然有文以相接彰之以车服扬之以声音光之以诗书明之以藻色其犹一元之散遂华万物而为春欤和气之中声色万类飞者翔走者伏潜者跃并行而不相悖并育而不相害莫知为之者三皇之世未着于徳义其犹一元之含万物欤二帝之喻则向乎春矣陛下体道在上造化群材因革庶政教令刑禁下行上施其犹天道之运四时欤作者使复枯者使荣则春之风雷散者使敛华者使实则秋之霜露将与有生之类还淳反一而为太古之逰固陛下之志也若夫宫室之度器服之用冠防之义祭飨之节率皆纷乱茍简未复三代之遗法岂可望哉念此宜圣防之所及也臣闻不能以礼趋时则其为法也无功不能以义起礼则其为法也无道礼乐之情同明王以相沿知礼有所因三王异世不相袭礼则礼有损益商因于夏礼所损益可知也损其文而益之以质故也周因于商礼所损益可知也损其质而益之以文故也其或继周者虽百世可知也文则质救之质则文救之文质相代而趋于中盖虽百世不能昜也伪者文之过野者质之过继文之过必过于质而救之此孔子所以欲从先进欤时也惟夏之从车也惟商之从服也惟周之从乐也惟舜之从郑声之淫非所可欲者也文之俗皆溺于此乐则惟舜之从然后郑声可以放焉自秦继周礼之情不能有所因乃滋法令以酷天下礼之文不能有所损乃极奢侈以穷其欲不能以智出义以义明徳不能以仁出礼以礼明分茍以徒法而制天下礼之近者又从而充之古逺而难行者类弃而不为遂使天下之俗流而为淫泰乘而为诈伪淫为郑声殆为佞人则其制天下也适足以为乱焉岂能辨上下定民志使恭敬樽节欢欣交通以戴其上哉若夫诸侯乘牛车庶人处侯宅贫以不给而废礼富以有余而僭上宫室之度服器之用冠防之义祭飨之节率皆纷乱茍简未足以为恠也汉文帝好道家之学以为繁礼饰貌无益于治皆罢去之専务朴素然而文帝岂能监周之而致然哉会其所好适近圣人继周之意故其屋壁得为帝服倡优得为后饰卖僮婢妾富人大贾皆得以上僭莫之制焉斯亦文帝不能以义起礼之过也呜呼文帝畏甚髙论而释之与言秦汉间事而已唐太宗好三代之礼乐房杜不能对者故其为礼也沿秦故以为汉沿隋故以为唐其治卒愧乎三代而使三代本数末度寂寥数千载间未有能振之者可胜惜哉陛下慨然有志于此将欲贫者不至于废礼富者不至于犯义文不至于野趋乎文质之中非特天下后世受其赐也斯文不亦幸乎臣闻有其徳而无其位不敢作礼乐焉为其无行礼乐之权也有其位而无其徳不敢作礼乐焉为其无立礼乐之道也而今陛下尊为天子有其权矣德为圣人有其道矣何惮而不为然而不能因俗则礼失人不能制俗则人失礼礼失人也无情人失礼也无分陛下以义起礼而臣言其所以因俗所以制俗而已寒暖燥湿异气刚柔轻重异齐器械异制衣服异宜饮食异和此天理之所异者俗之所宜先王之所因析言破律乱名左道淫声异服竒技奸色行伪而坚言伪而辩学非而博顺非而泽有疑于众圭璧金璋锦文珠玉或不中度或不中幅或不中量或不中仪有行于市此人伪之所异者俗之所病先王之禁因其所宜而弗禁其所异天下之人心与物化志逐利往譬如新生之犊猖狂而趋未知其所向则虽以义明法以数定分敛其放肆以就绳约亦已劳矣是故大司徒施十有二教所以因俗者一所以制俗者四太宰以八则治都鄙以礼驭其民则其制俗者也以俗驭其民则其因俗者也盖惟圣人以道出法以徳制行然后能为因俗而与之同能为制俗而与之异其因俗而与之同也则能使之欢欣交通其制俗而与之异也则能使之恭敬樽节礼之逺者使之知所尚焉则能明徳反本而不溺于忠信之薄道徳之下衰三代之礼可得而终始也此臣之计也




　　演山集巻三十七
　　钦定四库全书
　　演山集巻三十八　　　　　宋　黄裳　撰周礼义
　　攷其德行道艺而劝之
　　六行人之徳性所有者也六艺人之才性所有者也自其徳行而充之以知致仁以仁致圣髙明之徳也以义致忠以忠致和中庸之徳也以性立徳以徳制行以孝事其父母然后能以友事其兄弟以睦善其内亲然后能以姻善其外亲以信任其朋友然后能以仁恤其乡党睦婣之于孝类也而孝生扵上徳之仁任恤之于友类也而友生于中徳之义自其才性而充之以礼得中其性正矣以乐得和其情正矣然后射足以观徳御足以观智书足以探心数足以究物贤愚贵贱其性之根皆有是徳其徳皆有是行其性之干皆有是才其才皆有是艺而或废天以伪狥物以欲不能勿动以之仁母我以之道声色势利之中芒昧其真天资之茂雕落殆尽充之以就名不足以为贤能充之以事亲不足以为子弟日为庸人因循以老天下皆是也先王以谓徳行道艺人性之所固有者在上之人不能作之使兴育之使成而已人见其自溺也以为未尝有才焉可胜惜哉州长之职攷其徳行道艺而劝之纠其过恶而戒之则其作之使兴育之使成者欤万民之学行艺不得其实者以其无所攷不进其实者以其无所劝不得其实则人伪诱之不进其实则物累画之呜呼天之所与我者先立乎其大者而小者不可夺然而大者不能作之使兴育之使成则其小者进焉以过废中以恶厉善而欲成人有徳小子有造岂可得哉先王患其佚逰自弃流扵城阙之间二千五百家合之而为之州教之而为之序率之而为之长先王之作人才以为好胜而喜为名恶辱而惮为恶人之情也好逰而外狥恶劳而中废人之情也二情而一胜可与为善可与为恶吾将进人于善则当使其好胜之心生狥外之心死攷而劝之则乘其好胜之心而作之者也纠而戒之则乘其外狥之心而作之者也升秀士以至扵选升选士以至于造或不征于乡或不征扵司徒凡以劝者也罚之以金扑之以楚或移之遂郊或屏之棘寄凡以戒者也以人之情闻善而喜则为之明善能以为之唱以人之情见贤而服则为之立贤才以为之长长之者其徳足以使之尊唱之者其义足以使之乐好胜之情尊徳乐义之心同炎于中彼将踊跃而趋愤悱以作矣佚欲倦怠之情奚暇从事哉然而州长之所劝以进其善州长之所戒以黜其恶亦若是而已矣进于六艺则成其性之中进于六行则成其性之徳所谓贤者则长于徳行者也所谓能者则长于道艺者也徳行之教内资乎人者也外有六艺爲之正道艺之教外入乎人者也内有六徳为之主是故六行显矣防则通乎神六艺粗矣妙则通乎道然则攷之所至劝之所加岂可略哉书之不得其详不足以攷故钦敏任恤者闾胥书之孝友睦婣有学者族师书之德行道艺者党正书之所书者寡所察者详故也攷之不得其实不足以兴故行艺者州长攷而劝之过恶者州长纠而戒之所劝者广所励者众故也州长之所劝书之屡矣大夫之所兴劝之屡矣先王尤虑乡里之吏书之有所不公攷之有所未至为之司谏焉廵问而观察之书其徳行道艺辨其能而可任于国事者以攷乡里之治以诏废置然则州长之所攷乌得不悉哉万民之学其贤有六徳矣其能有六艺矣仁与之荣矣天与之爵矣志重而物轻矣义重而利轻矣乡老之尊大夫之贵不可慢以待也待之以实不可略而兴也兴之以礼东南之主以义望賔西北之賔以仁望主歌吹降登献酬去来以示乡人徳之可尊义之可乐然后献其书焉王尊其所献拜而受之也以书者道之所存王寳其所受登而藏之也以徳者天之所叙以其有仁徳而使之为卿以其有知徳而使之为大夫以其有义徳而使之为士先王之世贤者在位以长民徳而无异道能者在职以治民事而无异政是何故也司徒受教法扵王公卿大夫受教法扵司徒乡吏受教法于卿大夫万民之学受教法扵乡吏则其所以教民者诸侯群吏之私不与焉资诸王而已先王之民兴于贤者之徳风安于能者之政事协其情契其志此何故也使民兴贤还以长之深协其民之好恶使民兴能还以治之深中其民之利病则其所以进人者王之私不与焉委诸民而已属之而读法也相习以善会之而射也相习以艺属之而饮酒也相习以礼率之而从兽也相习以战徳行之实伪道艺之精粗下不能逃扵民上不能逃于吏徳行道艺外之所受不能有异于王内之所受不能有异于天在朝所谓卿大夫士在乡所谓长正师胥在军所谓军将师帅昔时乡教之中同为儒者而今同为天子之吏岂有异趣哉然而自秀士而升之以至进士自有造而加之以至有徳大夫得之以为賔天子得之以为吏万民得之以为长而防党正之所书州长之所考劝之以进其善戒之以黜其恶未有能成其性者也
　　官刑上能纠职
　　吏以徳称位有三曰善曰钦曰正而钦正者善之类也吏以能称职有三曰能曰法曰辨而法辨者能之类也人各有能事各有职以能应职应事以事应物事以日生而无穷物以时变而不测先王之治事物使之以时偕行而作与时与偕极而复则推群吏以能应职而已然而群吏弗致其力则不能尽其能先王弗致其刑则不能尽其力适足以废事不足与立适足以厉物不足与应尤天下之患也上能纠职所以有官刑焉八法之治官府官聨而上处人而使之之法也官常而下治人而作之之法也官刑以纠其恶官计以劝其善然而不能纠其失职者则亦安得官计之善而劝之哉必有纠职之刑乃有称职之赏然而群吏之于庶事先王分职以任之出法以制之不先乎事而令之及其事至然后为之所是慢事也先王有刑以纠百官然而不先乎刑而告之幸其不共则置之法是罔人也先王智不慢事忠不罔人而况王宫者乎宫者国之本也国者天下之本也为国之本制治不严则其望天下之治也不亦难乎是故大司徒令扵教官曰各共尔职修乃事以听王命其有不正则国有常刑小宰令扵百官府曰各修乃职攷乃法待乃事以听王命其有不共则国有大刑在王宫则责之以事上之恭在官府则责之以临下之正然而不攷乃法谓之不共法者能之类也不共则有常刑而已斯亦上能之意欤有常法无常人有治君无治法法者治之具也人者用治之具者也先王之法固善矣不得善人而用之则或以善法厉民者岂法之罪欤是故先王善其法则善其人或以刑善之或以赏善之刑赏非善其人之道也作人以趋善而已八柄之驭群臣有曰废有曰夺有曰诛此以刑之类作之也有曰爵有曰禄有曰置此以赏之类作之也善能人性之所固有者无以作之则其长人者熄治人者丧可胜惜哉先王惜其才徳之美为之成始则有乡三物以教之教人以徳为主故其刑也上徳纠孝为之成终则有官府之八法以治之刑计之于八法则作成其才徳者也治事以能为主故其刑也上能纠职然而称职者赏废职者刑岂一日而致哉其在乡党也教之已善养之已正攷之已实不率者既屏之矣其在官府也旬终则令正日成月终则令正月要嵗终则令正嵗会不举者既诛之矣从政之中日谨其成月谨其要以其有嵗终之废置见置者劝见废者改以其有三嵗之诛赏及其诛之也废置已再矣是故诛之义也不为不仁赏之仁也不为不义驭过之诛能使废者因以取置置者因以取赏未有驯致其恶以至于诛者也是故先王之治天下六典之书推而行之者有六职六官之职赞而行之者有六旅为天官者谨于治为地官者谨于教为春官者谨于礼为夏官者谨于政不失其序为正者専于治要为师者専扵治凡为司者专于治目为旅者専于治数不失其任有名为之累焉则其失职非所欲也有刑为之累焉则其失职非所敢也然则先王之官刑岂常试哉设之使之有惧而已
　　辨庙祧之昭穆
　　社稷报物利也宜其所居而右之有成其物之意焉宗庙报亲恩也宜其所居而左之有生其亲之意焉亲有逺近恩有隆杀然后亲亲有仁尊尊有义长少有别男女有序若夫服之尽者不杀其恩庙之逺者不降其制则不死其亲之意岂足以为仁哉是故先王之扵庙祧为之亲疎多少之数以多少之数辨其分故王立七庙诸侯立五庙大夫立三庙适士二庙官师一庙以亲疎之数辨其恩故七庙一坛一墠五庙一坛三庙二坛二庙一坛先王之教天下上治祖祢下治子孙旁治昆弟序之以昭穆别之以礼义系之以姓而弗别缀之以食而弗殊其夫属乎父道者妻皆母道也母之则尊之矣其夫属乎子道者妻皆妇道也妇之则恭之矣然后男女有别长幼有序先王以此教民号为人治之大然而即吾庙祧之昭穆未有辨焉则以人治之大者而率天下是则难也以仁致礼以事其亲所以有庙以义断恩以等其亲所以有祧不可屡以祭也则止于享尝不忍遽以去也则止于黝垩君子小人之泽五世而斩二祧之亲则在五世之外者乌得不杀服尽而义轻二祧之昭穆则异于在五庙者乌得不辨先王之治天下明则有礼乐幽则有鬼神然其序义乱于幽閴之中则安能正其生者邪小宗伯之职谨礼扵幽则辨庙祧之昭穆谨礼于明则辨吉凶之五服车旗宫室之禁然而宗伯之辨盖已久矣先王尤虑尊卑之分尚或不严乃有禘焉非特为其祖之所自出以其祖配之则以审谛昭穆为主然则昭穆之不可乱也可不慎哉合食于太祖礼之尚亲而主爱者也以情先焉爓熟物之近于人情者也不近于人情非礼之宜也不足以致爱焉故祫主于馈食审谛昭穆之礼尚尊而主钦者也以意先焉血腥礼之逺于人情者也不逺于人情非礼之至也不足以致钦焉故禘主于肆祼献祼之享先王也其犹禋礼之事上帝欤泰坛之禋泰圻之瘗资物以见其诚焉未若物忘而诚在也然而审谛之时尊中之醴爼上之腥涤荡之声葆大之器不足以胜其志则小宗伯之辨岂敢略哉









　　演山集巻三十八
　　钦定四库全书
　　演山集巻三十九　　　　宋　黄裳　撰
　　周礼义
　　王功曰勲
　　有王佐之学则能収王佐之功有内圣之徳则能建外王之业然而内圣之徳资于王佐之学而后至外王之业资于王佐之功而后成内圣之徳未尝多学而不见其所违者有一以贯之也无所不学而不见其所聚者有精以损之也精一作圣乎内而王则圣徳之显而已王所谓大者与王化之则不可以其形拘王所谓明者与王图之则不可以其象定有功于王如是之髙明也则谓之勲焉勲者功之上达者也然而王佐之学可得闻乎荀子曰学者以圣王为师扬子曰学之为王者事其已久矣惟圣与王皆原于一所谓一者三者相合而未相离者也由一而之天则圣者王之内也大徳立焉由一而之人则王者圣之外也大业立焉得一之体则其逰乎天人运乎内外皆其用耳一之离在天为象在地为器在人为法形色名声布列乎万物不可以为量数学者各奋其才智而取之或得其方者而失其圆或得其粗者而失其精或得其小者而失其大得其小者其功或为治劳或为战多得其偏者其言或为百家之小説其用或为覇者之佐或为官长王佐之学不然师圣以尽伦师王以尽制惟圣与王皆原于一故其合而言之则谓之道而已大臣以道事君行止在我而不在乎人富贵在徳而不在乎物其待物也非其义也非其道也禄之以天下弗顾也系马千驷弗视也其待人也非其义也非其道也一介不以与人其待已也非其义也非其道也一介不以取诸人嚣然为我幡然为君惟道所在不知有物之能累我也故其降道于徳则为内圣之化圣而能化则无所不通以无所不通者运诸言意之上与王之天降徳于业则为外王之仁王而能大则无所不备以无所不备者建诸事业之中与王之人之人所以明道之天所以神徳由大而化之则仁复乎徳而吾君为帝矣由圣而妙之则徳复乎道而吾君为皇矣是故百姓谓我自然者其功上达乎天道故也帝力何有于我者其功上达乎神道故也然而孔子称天之大则曰巍巍乎惟天为大称尧功之大则曰巍巍乎其有成功夫有成功则向于王矣是故古人以勲号尧而勲上达不可得而见也无能名焉圣人则以巍巍称天之大称尧之功则王功天功也非人之所能为也兴事造业成之以道故民无得而称焉周南王者之风圣人之事未尝言功以其上达则不可得而言故也周之臣惟周公为有勲劳于天下系之以周南固其义也国功人功也非天之所为也兴事造业成之以力故民得而称焉召南诸侯之风贤人之事也未尝不言功是故鹊巢则言积功累行以致爵位羔羊则言鹊巢之功致繋之于召公固其义也然而人功累而后成累之至则亦上达矣是故王道成于驺虞可以言功矣而不言者以其上达则不可得而言故也然而古之事其君者为公者有道为卿者有德为士大夫者有察与智王功之臣能下而为五功也犹道可以言器五功之臣不能上而为王功也犹器不可以言道伊尹周公有道者也其佐非特王也内可以佑圣其职非特宰也上可以论道故其功之成也格于皇天老子曰公乃王王乃天公则上达王则内圣自非上达之公与王坐而论道不能内圣其徳之于天道而后已是故言王之职则裁成天地之道辅相天地之宜言公之功则论道经邦燮理隂阳而使万物各由其道然而万物可使由之不可使知之则公之有功于王不亦至乎伊陟臣扈有徳者也足以为佐而已佑圣则未也足以为宰而已论道则未也故其功之成也格于上帝伊陟之功以言伊尹则不足以言巫咸则有余然而非勲之至者耳统天地者隂阳也统万物者天地也孤之有功于王足以寅亮天地而已未足于燮理隂阳足以贰公而已未足于佑圣犹言太宰之职以祀大神则为不足以享先王则为有余然而能绍上帝则乌得不以为勲哉非勲之至者耳孟子曰汤之于伊尹也学焉而后臣之威公之于管仲也学焉而后臣之汤学伊尹以物狥道故其外忘而内重威公之学管仲以道狥物故其内忘而外重外忘则功出于道故伊尹之功格于皇天外重则功出扵物故管仲之功曽西之所不为者尝惜仲之才因败以为功转祸而为福可谓美矣然而门内之屏楹间之坫不摄之官三归之台为之动心王佐之才屈于声色势利之中不能以道自勉而又乌能以上达勉其君哉故孟子曰管仲得君如彼其専也行乎国政如彼其久也功烈如彼其卑也尔何曽比予于是故君子为其君闭邪则曰仲尼之徒无道威文之事者是以后世无传焉为其君陈善则曰保民而王莫之能御也必使其君之仁无敌于天下则以为王徳必使其民莫知为之者则以为王化然后収功扵王道之大成是故孟子患不得其君耳不患其道不行于天下患其功不成于我耳不患其君不为王者惜夫孟子以礼义进扵诸侯而诸侯以势利求于孟子其勲不见于后世可胜惜哉管仲之后有公孙鞅始説孝公以帝道而未之入也则以王道説之次説孝公以王道未之入也则以霸道説之尝谓狥已者夷吾也狥人者商君也彼方有所狥焉乌有上达之勲以致内圣之王者乎降及于汉君欲其臣无甚髙论而臣屈而就之与言秦汉间而已时君不过为贤王而至有杂霸者或自其臣徒以儒宗居宰相位持禄飬交阿防自售而已虽大有为之君而臣其所教者可胜惜哉尝谓其学不如荀杨子之言其行不如孟子之去就其事不如伊周而欲为王功也不亦难乎
　　百工饬化八材
　　攻金之工七攻木之工七攻皮之工五设色之工五刮摩之工五搏埴之工二以夫五材而加皮玉设色其为八材也欤修饬以力谓之饬形移其形之谓化饬木而化之其载物也则为轮舆其济物也则为舟楫其敌物也则为弓庐之属饬金而移昜之以容则为鼎量以断则为劒削以鸣则为钟磬之属饬皮而移易之则为函韗之属饬土而移易之则为甗甒之属饬玉而移易之则为圭璧磬佩之属饬色而移易之则为画缋纁缁之属水火之材饬而化之运用六物者也九职以任百工故其言详六职言其所以为百工者故举五材而已六职之序王公出法以赐百工者也士大夫行法以督百工者也商旅阜通以资百工者也农夫播植以养百工者也嫔妃化治以成百工者也是故百工之序在其中焉相髙下视肥硗序五种君子不如农人相美恶辨贵贱君子不如贾人陈绳墨设规矩便备用君子不如工人以义理财以知创物则未有如君子者是故王公士大夫之序在其上焉天下之民无致养之物无以为生无致用之物无以为利财成天地之道辅相天地之宜王之务也太宰以道佐王者也五谷有本而已太宰任农辅之以生草木有生而已太宰任圃辅之以育山泽之材有生而已太宰任虞辅之以作鸟兽有能相育而已太宰任薮辅之以养蕃八材有为民器之资而已太宰任工辅之以饬化五行之气为象而有五辰为器而有五材为徳而有五性五材之有为器之资为器之理盖已久矣必有智者为之创物巧者为之述事然后五材之用着焉而百工不能上达者也茍非智者为之出道而观象降象而观器然后制其象器而用之备物致用立成器以为天下利以象寓意以器藏礼则虽百工之巧安所用哉伏羲之网罟神农之耒耜黄帝尧舜之舟楫杵臼弧矢以济万民以威天下耒耜网罟弧矢杵臼有取于卦象而为之自非遗数不能极数忘象不能定象忘象遗数独寄万物之表然后观象以设卦尚象以创物则夫网罟之类自非圣人岂能制哉其铄金也有之以为利其凝土也无之以为用一器之防为之内者天理至深眷意至圆为之外者其分足以严天下之守其制足以便天下之用是知日造而不知之者百工也日用而不知之者百工之务窥理所在则能审曲正軆所向则能面势圜者中规方者中矩立者中县衡者中水直者如生继者如附此其巧也其为弓也辨其安危之人其为轮也辨其髙下之地其为函也辨其丰约之軆其为钟也辨其小大之量其为兵也辨其攻守之国此其知也若夫仰以观象于天俯以观法于地旁以观万物而有作焉则非百工所与者也先王之世或为滛巧以荡上心者禁或为竒技竒器以惑下志者杀故其百工知述智者之事知守智者之法饬化八材兴事造业以贡于上而已然则六职之序百工得与王公士大夫相为用于天下盖无愧焉
　　占六梦之吉凶
　　吉凶之变休戚之情系于王者有系则有忧有忧则有感有感在外则见乎蓍有感在内则见乎梦寐王之于民以吉与之同患惟恐其弗得故季冬聘王梦献吉梦于王王拜而受之以凶与之同患惟恐其弗去故舍萌于四方以赠恶梦遂令治难敺疫贤能之书天遗王以治民者也谓之天工万民之数天遗王以守邦者也谓之天民吉梦天遗王以休证者也谓之天佑王拜而受之非徒尊贤也非徒贵民也非徒喜梦也所尊所贵所喜有天存焉故尔噩思喜惧或心所怀或情所感而见之于梦非梦之正者人也非天之所为也不噩不思非喜非惧而见于梦梦之正者天也非人之所为也然而占梦于梦之非正者尤占其吉凶盖在人者乌知其非天邪或之使耳精者天徳神者人道人之精神岂能皆全于天旦昼为形所囿为物所絏则遂逺于天地之神隂阳之理昧于祸福之机妖祥之衅莫之悟焉人之精神寐则魂从其所逰寤则志从其所运寐则静静则定定则清清则虚虚则明虚也无所不观明也无所不照精神反一遂与天地隂阳流通故与万物俱一气耳无幽无明无逺无迩是故祸福妖祥成败得丧之理可周览焉安能逃我哉占梦之官以其与天地流通故观其舍以其与隂阳流通故辨其气掌其嵗时占其吉防其聘王梦而占之也吉者以献防者以舍夫能以寐致静以静致定且能流通如是况吾王乎书曰恭黙思道梦帝赉予良弼能恭则庄能黙则静思道则能损实以为虚致虚以为明然后精神游乎无何有之乡而接帝于不可测之境得所赉焉非王之髙明而谁能之不噩不思不喜不惧梦之正者也大抵五行之数寐则兆于梦中寤则兆于声色形軆之表而或兆于朽骨之象枯茎之数记曰清明在躬气志如神嗜欲将至有开必先又曰国家将兴必有祯祥见乎蓍动乎四体兹其有开者欤然而舎萌于四方以赠恶梦其妖为梦也乌可赠其祸为疫也乌可敺天时人事固有相感而废兴者如之何不可敺不可赠邪

　　演山集巻三十九
　　钦定四库全书
　　演山集巻四十　　　　　宋　黄裳　撰
　　论语孟子义
　　君子多乎哉
　　道之在天为象在地为器在人为法三者之未相离则有一焉而已及其下降于域中散万于形数学者各奋其才智而取之或得其方者而失其圆或得其粗者而失其精或得其华者而失其实其言为百家之小説其事为百工之末艺巧者以为新竒机者以为便捷各以其所能名于技艺之中惟恐其多弗之及也不足以相胜君子之学得其未相离者不器以应大器以受动则实静则虚以多而求之犹其求天之图也顾其有嘒之星少顷之云岂足以得天哉吾多能鄙事则其应分而已虽然圣人之防于艺岂众人之所能为哉其能礼乐也非特钟皷玉帛而已与天地同和与天地同节君子之所及也其能射御也非特主皮执辔而已升降之仪与其志通疾徐之节与其意会君子之所及也其能书数也非特纵横之画会乘之筭而已道理之精粗象器之终始君子之所及也然而言其至变也此其蘧庐耳言其至精也此其糠粃耳吾何容心于其间哉其智固足以君国其仁固足以子民茍为于多能所累则能与之校者君子之道不亦逺乎事物之上未形之一特収其静复又将散出之事物之间则又有相一者盖道之丽乎形则有大小丽乎数则有众寡在人之得则有贤众在人之法则有详略而大者理使之治小多者理使之宗寡众者理使之资贤要者理使之制详是故事物之间君子执其众小详多之所宗者以相天理而已以大道治一由一以往其为十百千万则众人治之以大法治会由会而下其为要凡目数则有司治之然后君子之道至焉圣人之于天道者也未形之中出与万物酬酢及其芸芸者归寂寂以复则吾将两忘矣或者迎随而不可得也此其所以为圣焉然而孔子以不多言君子不喻其为圣之説盖多能且不足以名君子况圣人乎
　　有徳必有言
　　自得之谓徳然而君子不忘其接物而有应焉故必有言自爱之谓仁然而君子不忘其成物而有义焉故必有勇言也勇也君子之余事为事物而有之不足以名君子而名于言则非为乎接物而为之故不必有徳名于勇则非为乎成物而为之故不必有仁盖夫言之实在徳而心者徳之所自出焉勇之体在仁而性者仁之所自出焉言也勇也岂其智与故为哉心虚而徳至得一而仁至方其有得也世习物累不能实其一至虚之中偶有所感而得之存为志虑舍为意思其犹柷欤有物触其中则鸣非柷求鸣于物也考之以理则为之论难之以疑则为之辨以兴则为歌诗以教则为诰令约而明多而类虽然岂其得已而言哉道之在我乃天任我以应物耳物之来虽欲无言而不可得焉其心尽矣其徳至矣然后体仁而安之物理穷性分定静而不可挠柔而不可折其抱者真其守者约安静之中有义感之虽欲不勇而不可得焉或勇于任或勇于去或勇于死或勇于四诛或勇于一怒其犹水之道乎其性顺其体柔其势下及其行也不可御却不可滞碍万折而东之方圆曲直其数不可计也其归则趋于一而已盖由徳而言谓之至言顔渊闵子善言徳行则由道而言者也由仁而勇谓之至勇曽子自反而缩虽千万人吾往矣则由仁而勇者也及其物去事止则言也勇也君子不居之仁徳之邸而已名于言勇者其言无实其勇无体言生于心而心无徳主之故其言无法勇徒作于气而气无仁守之故其勇无义孔子不知子路之仁子贡不闻孔子之言性与天道则其名于言勇也言有时乎穷勇有时乎屈又何足怪哉
　　唐虞之际于斯为盛
　　一人之才足以为善矣合十人之才则一人有所不能胜矣何则十人之才非一人之所能至也十人之才足以为善矣合百人之才则十人之才有所不能胜矣何则百人之才非十人所能及也成周之时以左则麟之仪仪凤之师师而文无不宜以右则螭虎元元鹰隼防防而武无不备文无不宜武无不备又岂止百人之才哉前乎此则人才为未成后乎此则人才为已替然则人才之盛其惟周乎此唐虞之际所以于斯为盛也且唐虞之治以平水土则非无禹也以播百谷则非无稷也以典乐则有防以纳言则有龙其得人亦可谓至矣然鸿荒之世为未逺而典章文物尤多阙焉迨夫太王之肇其迹王季之勤其家十五王而文新其命十六王而武广其声其积累非一世也周召为之辅翼太公为之爪牙散宜生之徒为之奔走御侮其致治非一人也积累非一世致治非一人是以贱而至于兎罝之武夫莫不好徳况其贵者乎卑而至于汉上之防女无思犯礼况其尊者乎宜其虞舜所不能及也夫伯夷得圣人之清而已于任有所不兼焉伊尹得圣人之任而已于和有所不兼焉兼之而集大成者孔子一人而已法始乎伏羲则有所未成成乎尧舜则有所未备备伏羲尧舜之法者周而已然则周之所以得人者岂特时之所会亦上人作成之耳
　　当务之爲急
　　知本然后知类知类然后知序知序然后知务其类异同其序先后见于事物之间不可以为量数由本而观之统有宗会有元君子之智未尝求知其不可以为量数者茍知其本然后当于务焉以孝悌立仁之本以忠恕贯道之类千嵗之日至尤逺而难知者也吾于天星之间求其故而已鬼神之情状至幽而难知者也吾于魂气之间观其理而已是故以道治天下以心治四海国治然后天下平当务在乎先诚其意黎民于变时雍当务在乎克明俊徳若夫急亲贤之为务则其智之所以为仁欤五常之本同出于道圣人之合道以自为离道以为天下其爱物也离道以之仁其利物也离道以之义其待物也离道以之信其接物也离道以之礼若夫智则知斯四者而已仁不当务其失也泛义不当务其失也刻信不当务其失也虚礼不当务其失也烦四者之得失贵诸智焉则智之任不亦重乎尧之仁忧以天下忧其不得舜而已舜之仁忧以天下忧其不得禹而已洪水横流而民有垫溺之忧禽兽偪人而民有伤害之忧五谷不登而民有饥饿之忧方是之时茍使许行之徒墨者夷之为天下计则彼将劳苦顿瘁且与四忧之民为辙中鲋相濡以湿相煦以沫自以为鱐而后已乌足以为仁哉尧舜不然尧使一人舜使四人得益而伤害之忧忘得禹而垫溺之忧忘得稷而饥饿之忧忘得契而近于禽兽之忧忘然则二帝之宅厥心可谓真智者也惟尧宅厥心乃克立兹常事司牧人以克俊有徳则文王不徧物也克知三有宅心灼见三有俊心以敬事上帝立民长伯则文王之不徧爱也有司之事所用所之庶狱庶慎罔兼于兹罔知于兹然而文王之宅厥心亦以有司之牧夫而已尧宅心于舜而五臣为之用舜宅心于禹而八官为之用文王宅心于牧夫而凡百有司为之用是故君之道无为而尊臣之道有为而累舜文之仁智后世无以加焉呜呼吾生也有涯知也无涯后世之人为知所诱用知者蔽作知者凿或以累生或以害道不能縁督以酬万变岂有他哉不知其本之过也
　　一介不以与人
　　一介不以与人所以絜人不以取诸人所以絜已一介之贱非人所贪也弗取者易非人所吝也不以与人者难常人之情且谓箪豆之食嘑尔而与之行道之人弗受蹴尔而与之乞人不屑则夫一介之贱不取诸人奚足为亷者耶不以与人则为一介仁而已伊尹谓吾不然吾以非义而与人使人以非义而受我是贻人以不义者也使不知我者观之吾寜为不仁而不使人为不义此其所以为伊尹欤此天下所以为已任欤百姓之誉违道以干之使已为仁而使人为不义则觉后知者复有何道哉故曰一介不以与人所以絜人不以取诸人所以絜已然而伊尹禄之以天下弗顾也系马千驷弗视也一介不以取诸人岂足道哉禄之以天下弗顾也系马千驷弗视也自其一介不取诸人而充之耳孟子所谓万钟则不辨礼义而受之者是亦弗充而已一介不以取诸人而充之则不为宫室之美而易乡为身死而弗受者一介不以与人而充之则不为所识穷乏者得我而为之易乡为身死而弗受者然则所乐非通也万钟于我何加所忧非穷也一豆于我何损如是而往也吾欲使是君为尧舜之君吾欲使是民为尧舜之民也其为义也孰御穷而失义者龙断之罔墦间之顾尔穷不失义故士得已焉达不离道故民不失望焉取与之际非其义也无以立我非其道也无以副天下之望乡为身死而弗受今为妻妾之奉为之乡为身死而弗受今为所识穷乏者得我而为之达而离道者也穷不失义昜达不离道难一介不取诸人易一介不以与人难盖夫逹不离道达而为人故也一介不以与人穷而为人故也
　　引而不发
　　君子之教人尝欲以所思胜所学以所得胜所闻盖学而闻之者外也思而得之者内也内非外则由中出者不行此君子所以引之也外非内则自外入者不止此君子所以不发之也引之者所以使之至不发之者所以使之思有所至则所闻者多矣有所思则所守者约矣盖天下之理多则惑少则得博以学所以致其多精以思所以致其少多所以为学少所以为道而君子之造道也在于自得而已则其教人也可以不至于自得而已哉盖道不欲杂杂则多多则扰故其教人也不愤则不启不悱则不发凡以欲其自得于道而已此所以引而不发者欤孔子之于门弟子其博之也则以文其约之也则以礼其教之也则以文行忠信此所谓引之也性与天道子贡所不得闻鬼神之道季路所不得问所谓不发之也虽然此特施于弟子之问而已若夫诚至而不能问问一而不能二则又将叩其两端以竭之然则圣人之教人岂一端而已哉而后世之士不明乎引而不发之意故可详而略学者所以蔽于约而不知统可略而详学者所以惑于多而不知要则岂所谓善教人者哉







　　演山集巻四十
　　钦定四库全书
　　演山集巻四十一　　　　　宋　黄裳　撰论
　　圣人以清为难
　　进退去就之间辞受取与之际人之所难全也万钟虽多不由其道则有时而不顾一介虽防不合于义则有时而不取者为其有害于清也天下皆知去就取予之为难而不知所以为清者君子之所尤难也段干木逾垣而避泄栁闭门而不纳将以为清矣奈何其介也陈仲子避兄离母处于于陵将以为清矣奈何其狷也世之人不明乎道不稽乎义慕圣人之清节者不流而为狷则流而为介矣则清也者尤人之所难全也圣人之于天下虽极人之所不能而人之所难者圣人亦不得而易之也博施济众非圣人不能为也而孔子以谓尧舜其犹病者圣人果病于此乎知人安民非圣人不能尽也而禹以为惟帝其难之圣人果难于此乎是不然盖知其为难而非不能也故为之尝不劳而有余裕焉传曰君以为难其昜也将至焉君以为易其难也将至焉圣人以清为难殆为是也孔子曰克伐怨欲不行焉可以为难矣利欲之心耻而不行圣人固以为难孰谓清而可以昜为也有人焉非其君不事非其民不使治则进乱则退百世之下闻其风者顽夫亷懦夫有立志其人曰伯夷圣人才曰圣之清而已果且以为不难乎有人焉危邦不入乱邦不居不以邪害义不以利累形十乘之马弃而违之其人曰陈文子孔子尚曰清矣果且以为必难乎故得其一节虽陈文子之洁身圣人而且与之语其极致非伯夷之救不能与此然则魏之徐邈髙而不介洁而不狷宜卢钦以为清也以为圣人为难徐云所易则过矣然则君子之于褒贬其言之抑扬固有类于此者袁盎之美文帝以谓让有过于许由孝有甚于曽参勇有加于贲育信斯言哉汉文果有过之乎略其辞而求其意则其言亦未为过论也
　　以法爲分
　　天叙有典斯有物焉使之相属天秩有礼斯有则焉使之相辨夫妇之情父子之性兄弟之叙君臣之义使之相属者也父道尊母道亲君道要臣道详兄道友弟道恭夫道先妇道后使之相辨者也此特天理之自然未有辅相之者显道明理以法为分以名为表成位乎其中则天岂能独制其人哉大道之世货恶其弃于地也不必藏扵已则俗之于物轻矣力恶其不出于身也不必为已则俗之于我轻矣不必持衡为之轻重而人自以为平不必探筹为之得失而人自以为公不必规矩为之正而天与之为方圆不必符契为之信而天与之为取予静也在道动也在理则宜圣人弃去仁义絶灭礼学而与有生之类同为大乐安用法哉后世之难治惟其物我太重以我丧道以物丧我我情之放五官之乱尽为物道而去在外者弗听于命在我者弗有于性或熄义以争或溺礼以僣有为禽兽夷狄而后已者则宜圣人敛其无穷之情収其不平之气以就绳约辨等有仪教节有度以四职分民以六职分吏以九畿分国以三壤分地长短之度多寡之数施于名位之等而寓之以服器是非然否之辨取舍予夺之断制其恶欲之情而行之以刑赏是故天下之人猖狂而行者不能离乎道驰骋以作者不敢离乎法虽然圣人之于名法岂敢率尔而制哉有名以为表无法以定名谓之徒名公侯伯子男此正诸侯之名者也孤卿大夫此正诸臣之名者也法不存焉其称谓不足以相临其权位不足以相摄为乱也孰御先王即其所有之国家所居之宫室所乘之车所建之旗所被之服各底其命之数是故城各有方宫各有歩室各有等服各有章常各有斿缨各有就车各有乘介傧之人飨食之礼各有数度其繁畧之宜则知守其分省其小大之分则知制其欲然而法或废焉则名岂足以命物哉有法以为分无道以出法谓之徒法吾乃忘物遗我而逰乎方外或为天人或为神人或为至人其学絶矣物理之因革人情之新故寓物之表会道之大其观尽矣然而寂然长往而不为天下后世计此特长沮桀溺者之所为岂道之至哉吾乃接物立我而通乎方内或为圣人或为君子惇五典以仁庸五礼以义为之法焉其法着矣然而法之通也趣无止之时法之深也会无常之道岂非圣人之以天为宗以徳为本以道为门兆于变化以至于是哉其法严矣然而法之文则使之灿然以相接法之情则使之驩然以相爱非挟势力以摄天下岂非君子以仁为恩以义为理以礼为行以乐为和薫然慈仁以至于是哉尝怪申韩之学同于庄子原于道徳之意然而庄子之言名法谓髙明则本之以道徳道中庸则文之以义仁及申韩之用行法无情文制行无忠恕是岂道徳之意有以招申韩欤老子之弃仁义特欲敛道之华以还太朴始能救周之文申韩之智不足以及此得其弃絶仁义而已则其惨覈岂足怪哉自道之体分裂而为六七然后有为道家者有为名家者有为法家者有为隂阳家者有为儒家者有为墨家者然而真儒之学之乎方外则为至人之乎方内则为君子道之所寓法之所主名之所出数之所归岂复有他哉至迁之论六家辄以为儒之学短而后之复与墨氏并列予夺其是非呜呼道徳不一天下之人各为其所欲焉以自为方盖兴庄子之叹矣司马迁之论未足以为怪然而迁不能罪其为名法者不出于真儒徒以寡恩罪其法以失人情罪其名后世之欲为法者或之于申韩而求之吾恐其分也适足以乱天下则迁始有诛焉
　　不以智治国
　　道之末为万物之散殊为万物之成理而君人者法天而体道者也以道之至虚可以受天下之群实以道之至无可以御天下之群有以道之至静可以驭天下之群动盖夫万物之变尝在道之末而体道者则寓乎万物之上焉緫一其成理而治之非敢作也故物之有生也因之以致其成物之有作也顺之以致其复而天下之民知有常性之可乐不知物之能乱我焉于是徳生矣民之徳生则君人者何为哉时不劳其事事不劳其形形不劳其生恭已正南面而已矣此以道治国而为国之福者也彼间间之小智方制乎名教之中耳夫制乎名教之中有足以蔽之者虽欲见其成理而辅之亦何可得哉其势乃至于作聦明奋机巧滋法令以制其众而天下之众不出诚之所向亦必以机巧待之故上以数乘下下以数计上故虽探筹不足以致其公敦概不足以致其平别契不足以致其信道徳始下衰而万物之真理丧矣于是贼生焉此以智治国而为国之祸者也然则以道治其国者其弃智乎以道治其国者真一而得心虚一而得性小智大智明者也大智以道观物吾非物也然后见物之成理而达之仁之于父子义之于君臣信之于朋友礼之于賔主万物之于天伦也有生者具焉尧舜之治恶其凿也明天而已五典之惇出于天叙则成此者也五礼之庸出于天秩则节此者也五服之章出于天命则赏其善此者也五刑之用出于天讨则纠其戾此者也此尧舜所以无为而治天下而天下之民亦无能名之者其为在天而已周之治巳恶其凿也无名之道着于天地之大美显于四时之明法无名之道为万物而有天地四时而周之圣人为天下而有六官天地四时道所任以致其用者也六官圣人任之以致其则者也故圣人之于道立之以六典而有治教礼政刑事犹大美明法者也于典建之以六职而有太宰司徒宗伯司马司冦司空犹天地四时者也六属帅之以六官六典建之以六职所以成位乎天地之中以民为极而圣人也体道之无为而已矣虽然唐虞至周所以能此道者自非以道观物则万物之成理四时之明法天地之大美其能在物之中而得之乎不可以物之中得之乎不可以物之中得之则彼徒奋其私智而与万物竞矣彼与物竞非特未足以胜物也而物之变常亦不在理焉夫物之变常不在理而或未足以胜之则为国之祸何可胜言哉君人不可不察也
　　以道观分而君臣之义明
　　视马于群者足驰而口囓饥者以刍渇者以水嗜欲好恶同矣而未知其材之所以殊也及夫伯乐一睨则或程以千里之功或不免于伏辔衔于盐车之下而用夫鞭策之威矣木之处山也长者林林短者翘翘交加钩曼而良楛混淆至其般输撡斤而断于地则圆者中规而方者中矩曲者中钩而直者中绳栋梁以取乎其大扂楔以尽乎其细是非伯乐般输之使其马与木之材性尔殊也其固有者自然之分此二人者能明之也处万物之中最为灵者人也其始也芚然而相与生嚣然而相与成隂阳之所至霜露之所坠莫不蕃滋盈溢乎其间方且坐而嬉行而游孰知其当事孰知其当使及其久也利害日以交智虑日以萌物既不能相胜于情于是相揉而相争鬬之患起而求决之者必就夫聪明睿知能通其情而辨其疑者以顺听而服从之有圣人者出审其道之若是为之等上下尊卑之次使道徳灿然出于众人之上材足以御其下者坐之庙堂之中号令于四海之外其徳之赏可以劝其罪之罚可以畏谓之曰君志虑茍有所明能以缉事而辨功者则任之以名责之以实相与拱手奔走以待命于下毋敢自用者谓之曰臣故君者至寡也臣者至众也夫坐于庙堂之中与夫拱手奔走以待命于下贵贱之势劳逸之任亦异矣以至寡御至众力不相抗亦明矣然而人人未尝敢以贱望贵以劳望佚恃众以抗众天下齺然而不容一人妄肆于其间圣人尚以为法之未全而防之未备也为之制冠冕衣服之度钟皷饮食之数出入起居之节使上下之际如此其异君臣之分如此其严者圣人之力也所谓伯乐之为马般输之于木者亦若圣人之于君臣也非挠其材屈其性也其固有者自然之分吾所谓道者也由是以观君臣之间上下之宜孰以易此乎是以后世虽有五尺之君南面而视使贲育之俦屈体于其下莫不震慑唯诺以听乎上之命茍不有自然之分重之以圣人之制乌能致是哉












　　演山集巻四十一
　　钦定四库全书
　　演山集巻四十二　　　　　宋　黄裳　撰论
　　知予为取政之寳
　　有莫大之势而资之以守者民之心也有不测之变而资之以用者民之命也资之以立事者民之财也资之以从事者民之力也难得者民之心难致者民之命恶贫而恡费者民之财也恶劳而怯使者民之力也民不弃斯四者不可以为民政不得斯四者不足以为政然而取之之术亦安在哉吾将取之以权谋则恐并天下之智有能穷我者矣吾将取之以势力则恐合天下之怒有能弱我者矣去权谋忘势力求诸天理人事而后谕焉易感者群心难忘者盛徳报施者天道往来者人礼往之有恩矣而人之情必使之来施之有仁矣而天之理必使之报人情天理盖自生民以来未有能废之者则吾务与民可以无惑矣然而非因其所利而惠之惠有所不均非因其所欲而予之予有所不恊惠有所不均予有所不恊则人情天理有莫之使者然则取彼所恶奉吾所欲岂可得哉君子以谓忧劳贫贱危坠絶灭四者人心之所恶佚乐富贵安行生育四者人心之所欲恶欲之大无出斯数者则夫为政之术亦顺其心而已用民之力嵗不过三日则一人之力有余凡起役徒无过家一人则一家之力有余秋使之夷冬使之隩此佚之矣所以去其劳或饮酒于序以舒其勤或从兽于野以写其忧其鼓乐也使之欣然有喜色而相告曰吾王之能鼔乐也其田猎也使之欣然有喜色而相告曰吾王之能田猎也国无三勤涂有九歌此乐之矣所以去其忧百畆之田以备其饥五畆之宅以计其寒南畆之馌北堂之馈不失乎所供山泽之余鸡彘之饲不乏乎所用此富之矣所以去其贫仓廪实知礼节衣食足知荣辱然后有贤者可任有能者可使尊之有人徒益之有稍秩隆之有轩车庄之有冕服此贵之矣所以去其贱人危于登渉也安之以舟车人危于战鬬也安之以城池人危于疾患也安之以医药人危于鳏寡也安之以夫家人危于孤穷也安之以委积危而不已则有坠之之患安之不足则有存之之政危坠而不已则有灭絶之患安存之不足则有生育之害恶其人之絶灭也则吾牧之以宗恶其物产之絶灭也则吾任之以土养之以保息聚之以荒政生者斯长育者斯成吾之子庶民可谓至矣乐以天下而民与之同其忧忧以天下而民与之同其乐斯民以谓四欲以乐吾心以富吾财以裕吾力以考吾命则君有事焉安得恝然而不为之累哉视吾之先无足以报其徳者还以四恶荅君之惠而已是故为之忧也所以致吾心为之劳也所以致吾力为之贫也非敢有吾财也为之贱也非敢有吾身也为之危坠絶灭也非敢有吾命也民以君为心君以民为体中国一人四海一家然知予之为取亦利仁哉知孟子所谓寳故其国有政知老子所谓寳故其政有徳知管子所谓寳故其政有术孟子曰诸侯之寳三土地人民政事土地吾与生财人民吾与守邦茍废政事则夫土地不辟人民弗聚虽有三寳亦乌用哉老子曰吾有三寳一曰慈二曰俭三曰不敢为天下先慈故能顺民俭故能爱民不敢为天下先故能因其所欲而予之因其所恶而去之政事国之寳也予之之取又其政事之所寳者知用孟子所谓寳以为国而不知用管子所谓寳以为术知用管子所谓寳以为术而不知用老子所谓寳以为徳岂能尽政之善哉战国之君于关为暴于民犹御管仲之为齐其智足以及为政之术乃其所以霸乎然而三王之本人情无异于仲而仲之于齐卒于区区之霸者何其异也仲知因俗而已不知所以制俗夫周之施十有二教以礼教者四则其制俗者也以俗教者一则其因俗者也不及制俗则不能驭民之好私不及因俗则不能驭民之好异故周以八则治都鄙有以礼俗驭其民者其以此欤任俗则其入人也浅其为効速故齐五月而报政任礼则近道则入人也深其为効迟故鲁三年而后报政因俗而与之同制俗而与之异然后可以语道焉齐变其所任而从礼然后至于鲁鲁变其所任而从周然后至于道惜夫仲之才为志所屈仲之志为才所屈茍求近功以副其欲其为徳也利仁而已不知安仁其为政也因俗而已不知制俗虽有太公之遗风而不知有先王之大道卒为霸者之佐固无所恨焉
　　乐记
　　有天地之乐有人之乐天地之和所谓天地之乐也由人心生所谓人之乐也圆方之相研刚柔之相干雷霆日月风雨四时之相为用太和之中万物并育而不相害并行而不相悖有情者和有气者顺飞者翔骤者伏潜者防蛰者昭胎生者不防卵生者不殈各遂其生各适其性是所谓天地之乐也一生二在人之性则为仁义之实二生三在人之性则为乐之实仁义者隂阳也乐者仁义之冲气也仁义以成而后乐之实生焉方其在心之时未有感也虚静而已然而天理在其中不能与物絶及物感触之始有言有嗟叹有歌有舞蹈仁义之情形见于声气其犹籁欤飘风则大鸣泠风则小鸣激謞叱吸叶譹宎咬其声之不同也是所谓人之乐也虽然乐之实岂能遽然乐夫仁义哉亦成乎礼之实而已孟子曰仁之实事亲是也义之实从兄是也智之实知斯二者弗去是也礼之实节文斯二者是也乐之实乐斯二者是也夫仁义之实发于天性之自然知吾仁之实不止于事亲自其亲而达之无所往而不为仁知义之实不止于从兄自其兄而达之无所往而不为义贵贱莫不然也天下之愚众习矣而不察行之而不着天资之茂见伐于外物且不知其实可以至此极也盖惟子弟之贤者不失乎智之实遂能扩而充之弗去斯二者则其本少固矣然而墨子之徒至此又失礼之所在泛然之仁无所疑正使夫父兄之间不能全得以望我而恩义一齐于天下乃至役有涯之生私忧天下之不足劳苦顿瘁于百姓相夷又失乐之所在或见其乐不生也以为人之心未始有乐焉岂其性之罪哉墨子实自伐去之耳仁义之实残缺散漫又甚乎由之不知其道者夫天地尊卑之位小大之分性命不同之礼墨子轻以智故而废之是何率天下而祸仁义耶君子以谓天之生物使之一本我之有身乃亲之支属安得齐于人乎故庸敬于兄则不同于乡人长吾之长则与楚人之长异仁不失之泛义不失之刻此礼之实所以节斯二者也父之攘羊可以隠徐行而后长者遂为弟此礼之实所以文斯二者也文之其介不为仲子节之其泛不为墨子申韩之徒天下之大可以违而去之莫能伤其恩而人可以望其余恩莫能齐其爱于此得性矣始初尽其心所以求知其性今得性矣心寜有不乐者邪故不独睟于色盎于背乃至手足舞蹈而后已此乐之实所以乐斯二者也人之心有乐而后万物以存其犹天地之中有冲气而后万物以生故先王知人有礼乐之实乃为之感发其徳性故制礼以道其志作乐以和其声知天地有礼乐之道乃为之赞其化育故大礼与天地同节大乐与天地同和其内有情有质其外有文有器其度数严而通不违天下之情者以礼之有乐也其声气和而正不流天下之性者以乐之有礼也其近者合于民其大者合于天地其妙者合于道与道合则行乎隂阳通乎鬼神而万物莫能间之礼乐之用何至于此极也耶先王亦原天地之美达万物之理而已
　　中庸
　　贵贱之位穷达之时脩短之数此命之在外者自诚而明自明而诚或困而知之或勉强而行之此命之在我者命之在我者性之分也命之在外者身之分也在外之物来不可却去不可御君子置之未尝欲齐其分此固然也在我者或诚而明或明而诚或困而知之或勉强而行之者特其才性之有多寡徳性之有厚薄耳何伤其本哉人之性一本而两端又有三品两端之説自有善恶而异之三品之説自其才之多寡徳之厚薄而异之及言其本末有异者才徳所至虽先后不同及其知之一耳即心之地莫不有性即性之天莫不有道由心之静而之焉均有性天由性之善而之焉均有圣神夫谁不可为者中下之流类为性分所蔽遂至自弃又或自其不善之端而达之始有狥私而智凿正道者増以所无损其固有尚竒行惊愚众是故天下尝有淫性而不及正或为嗜欲所屈脂韦疲溃汝画而不自振或相倍蓰或相什伯而无算是故天下尝有残性而不及尽杨墨之失中子莫之失庸各引其所蔽者或荡或执以害乎道又有过于髙者遽欲敛道之散还淳反朴仁义礼法一切弃絶之不复用也任其自然夫欲引天下而为道又先废其圣人所以引之者是令天下举首而望圣人其后又从而引其足也是故圣贤愚众之间相望甚勤而反相絶此好髙者所以虚其言欤夫道有朴有器有器也人为有朴也自为而器特朴之不得已焉者故道之有仁义其犹天之有春秋欤天时不春秋则絶物圣人无仁义则絶人彼将失此乃期天下于道然则天时之序亦可废欤有者无之用老子之徒不以仁义为无之用而弃絶之仁义何其不幸也圣人君子知世之人有系于性分始有过与不及者自又不敢遽然立我髙明以招天下乃有中焉中之为道髙者可俯而就而不足者可企而及者也节其泛以正其有余充其固有以补其不及中下之流俯仰而之焉其性正矣既获正性其心自悟焉圣人不必老子之徒髙言以矫之然后喻也虽然孟子曰执中无权犹执一也所恶夫执一者为其贼道也执一而废百也则是中之为道计者犹其焉执有常之中遇无止之时则其贼道尤可患者乃有庸焉夫庸岂君子之私情哉中也君子所以循理庸也君子所以行义庄子曰为是不用而寓诸庸庸者用也用者通也通者得也君子而时中为其有庸在焉有建极之中而后道无所偏有适用之庸而后中无所执是则子思号其书之意欤呜呼天下之人均有是性天下之性均有是道君子以是性道而教之非外铄我也则其成位乎天地之中为万物极不亦至乎天之命君子固使之为万物极也君子岂敢不为哉










　　演山集巻四十二
　　钦定四库全书
　　演山集巻四十三　　　　宋　黄裳　撰
　　策
　　问取士
　　事物之来君子照之以识御之以气运之以才而气以刚毅将才以平定明识者水也气者风也风飘而水为湍风静而水为鉴然而孰使风者乎心者帝也风之所自而作者也心动而气乱气乱而识暗无穷之变即我而治期我而复然而气乱而识暗如之何应之邪尝观斯人辨则失言动则失足刚则失炰烋弱则失龉龊借有天下之竒才无足用者乃至败事厉物而后已及其风敛水定照见须眉之变态中间坎然始有所憾然则才之所主岂可略哉尝谓后世知有育才之説而不知有才之所主者故其乏也无以充百执事之选推择而使之或不胜其任岂足为怪哉愚谓三代之养士非养其才而养其才之所自出者而已三代之世养其生有物养其心有道而周之士资物于田资道于学心不穷乎生道不窘乎物是故形不劳其气不伤才识智虑得于优防平易之中非道非义未有能乘其忧患而昜之者其行止也在我而不在人其富贵也在徳而不在物此杨子以为周之士也贵欤道者无自而可无自而不可者也先王以无自而可修士之心以无自而不可成士之性故其成也所得无伪乎心皆谓之徳所行无害乎义皆谓之行直情而行适性而动未尝隠忍以私矫拂以伪外为小亷曲谨要誉于乡党上交于权贵以义处去就则幡然为君嚣然为我以命处得丧则所乐非通也万钟于我何加所忧非穷也箪食于我何损此杨子以为周之士也肆欤其为士也贵故能行其道其为士也肆故能用其才自贵而肆茍非其气居之于仁其仁居之于心莫之及也然而才各有用器各有使先王为之八法先即官府之中俟其才至而处之天下之士有统有类今才徳或大或小以才之大者处之为官长则使之治其统以才之小者处之以官属则使之治其类其统甚约而才之大者鲜矣故官属之长止于六卿其类甚繁而才之小者众矣故一官之属至于六十事之统在其长事之类在其属此所以举邦治也有六官之长则为六属是佐其长者也有六典之书则为之六职是推其典者也制治必有教行教必有礼得礼必有政刑则辅相乎此者也事则始终乎此者也长于治者不使之主教长于礼者不使之王政长于刑者不使之主事此所以辨邦治也幽有以事神明有以接人上应天变下治人乱以其事之大者必合六官之力而后能任以其事之变者必聚六官之智而后能应此所以会官治也先王取才而任之才不失职职不失事事不失物大概如此然而乌知其才之体有小大其数有多寡其用有能不为之因任哉方其育之也国学之官党庠之吏以六艺各书其能以六徳各书其善某有是艺则知其可以当是职某有是徳则知其可以当是位及其賔兴而器使之用其所攷而第之以优劣之等用其所书而寘之以同异之任则策所谓推择而使之或不胜其任无是患矣将致其言先育其徳将致其才必养其气教育之术使之致思以损其所可所以育其徳使之胜思以制其所欲所以养其气其徳无所蔽则其言不可胜用也其气无所趋则其才不可胜用也然则先王之世茍在所养无非才者则策所谓尝患乏才无以充百执事之选无是患矣先王育才之道丧天下之士无志以帅气无气以育才类为物所胜然后齐之管仲晋之叔向郑之子产以才鸣矣管仲之才因败以为功转祸以为福可谓美矣然而仲之志屈于声色势利之中不能以直养气卒佐区区之霸子产之徳事上也敬使民也义可谓美矣然而子产之才见于人人而济之若甚迂者故愚以谓管仲才有余而志不足子产惠有余而才不足以其事业着于春秋之世无与比者先王之泽熄故耳自秦而后天下之士才丧于拘道屈于贱拘而且贱岂士之罪哉秦有以致之耳今欲得士如古之人并列于朝廷以应四方之事凡上之所欲使左右顾指驰驱四向无乎不可其求之之道用之之术愚言详之矣然而愚尝有言仁者之作人材也其犹春工之造物欤静非春工之事也皷之以雷动之以风照之以清旸濯之以膏雨然后美巧万状着见于声色乡教之中养成之以三物官府之中作成之以六计使之勿以物累其形勿以形累其心勿以心累其气勿以气累其才然后无愧于造物者此愚之志也
　　问风俗
　　天下之众视仪而动听唱而应期于学士大夫而后止焉听唱而应而为无物之言视仪而动而为难知之行不能披心腹堕肝胆自竭以事上则夫戴后之民守邦之众何所望哉尝谓时未始有常也世俗为之耳俗未始有常也学士大夫为之耳以其贵也贱者之所听以其实也愚者之所慕是故学士大夫患盗虚名而失其实向为伯夷今为盗跖朝为忠信暮为欺诞祝钦明托儒以为奸裴延龄引经以为伪逢吉之险邪嗣复之辩给崔群栖楚肆讦示公僧孺宗悯奋私党为唐之乱阶世俗以坏可不惧哉虽然静言庸违巧言令色尧舜之世有所不免圣人之治不能使无此属而能使之不得志而已小人之恶有奸心故有奸行有奸行故有奸言邦汋奸心也邦贼奸行也邦谍奸言也其政失一其刑失防然后小人之志趋于奸焉以邦诬立朋以邦朋立成诬其生于邦汋而已方其为邦汋也不遽止之使之乘间得志则不可及矣先王患其然为之八成掌于士师俟其类至而断之小人所以造邦之祸其情盖尽于此矣制治之世将欲齐八政以防滛一道徳以同俗弗去斯人之徒未可议也舜之用知去静言庸违孔子之用先去顺非而泽二者弗之去彼将以恶乱善以邪干正乡有原人国有不物市有伪饰政有左道皆其耳方今天子徳意志虑晓然示人如日正中临照天下则王之所好宜知而行之王之所恶宜知而避之若夫不能以情相亲以义自竭而为无物之言难知之行则尧舜之世有所不免者俗化之所由亦安在哉愚请断之以八成驭之以八柄而已
　　问纳言
　　旁通天下之情以为徳则天下之大顺成矣兼览天下之善以为政则天下之大利至矣方今圣人以道出法以徳制行将起太平之功绪以示万世而或大顺未成大利未至何可望哉则其视听无壅而上下之志通善恶不诬而君子小人之情得拒谗慝之口来谠直之论固其务也尝谓上之致治有意在法下之求治有情在事上下相去其势有髙卑其分有贵贱为之间焉其严而不可犯也中有小人窃乘其势分之不可犯而挠之天下之情与善或屈或防或附或更以至相失而莫之达焉是故上有不及知之叹下有无告之憾天下之势不亦殆乎然而上下之志不通谠直之论不进孰致之哉君子之善小人之恶不得其情而已君子以善惧恶小人以恶乱善然后邪计不得不行嘉言不得不伏视听不得不壅故愚以谓邪计之行嘉言之伏上下之志不通非所患也患在君子小人之情有所不知而已小人之情以小亷致大行以小信致大伪有所乘而入有所伺而进似是而非者也知人之道不患不知君子而患不知小人茍使小人之情在吾手挠顾指之间巧令无间以行其志然后虎贲缀衣趣马小尹左右携仆百司庶府罔匪正人庶常吉士是故诸侯之复逆则以大仆掌之三公及孤卿之复逆则以小臣掌之群吏庶民之复逆则以卿仆掌之外通诸侯之情览诸侯之善内通公卿群吏之情览公卿群吏之善下通万民之情览万民之善下之志通于上矣以观治象为未足也或读邦法以读邦法为未足也或诵王言以诵王言为未足也或道徳意以道徳意为未足也或掌治逆其平如砥君子履而行之其直如矢小人视而见之上之志通于下矣殄行之谗説无以伤政沉众之浮言无以败俗则其致治之具本末备举上揖于三代昜为力矣方今天子急于得才升对接踵书匦继上片言解頥爵赏随至朝维白驹暮跻青云者盖已众矣学士大夫茍有一日之长千虑之所得类得以自致非俟科举而后可然则招延之路岂复有説哉揆察之方得小人君子之情伪则愚尝谓视其所用之是与否未果知之则观其所由之义与否未果知之则察其所安之仁与否盖夫所用之是非出于所由之义与不义义与不义出于汝止而已孟子曰存乎人者莫良扵眸子眸子不能掩其恶胸中正则眸子了焉胸中不正则眸子眊焉听其言也观其眸予人焉廋哉盖夫汝止安然后胸中正胸中正然后所以所由所言所视无不正者言者心之声心者神之舍而眸子则其神之逆旅欤君子求人之情伪或于视听或于言辞气色之间或于行迹盖六事者所安之形象者也孔子曰昔吾于人也听其言而信其行今吾于人也听其言而观其行视其所以观其所由则观其行欤先王之用人或以言扬或以徳进其在乡也委之考察之吏国学之官党庠之吏以六艺各书其能以六徳各书其善患其粗也察之以致其精患其伪也攷之以致其实其在朝也委之揆事之臣尧宅心于舜而八官为之用舜宅心扵禹而五臣为之用文王宅心于三事而凡百有司为之用然而邪正之辨凡历扵此盖已详矣及其升对接踵书匦继上圣人又用独智入于所安之仁所由之义则君子小人之情乌能逃我哉小人不能以恶诬善然后旁通天下之情以为徳兼览天下之善以为政其为也孰御




　　演山集巻四十三
　　钦定四库全书
　　演山集巻四十四　　　　宋　黄裳　撰
　　防
　　问择将
　　用兵之道以天胜有时以地胜有利以将胜有仁智以士胜有勇敢万夫之敌者仁智也将帅之徳也一人之敌者勇敢也士伍之气也上有天时中有人和下有地利而或军将师帅非其人焉有天时不能用其数有人和不能用其命有地利不能用其势然则战功惟将者所收将功惟仁者所立一夫之勇岂能致哉以仁立智以智出算其智深者其算多其智浅者其算少少算可以为众则有能穷之者岂足将哉是故战功曰多算而已气不能致柔则算不能致多不能致柔以仁则不能致多以智帷幄之筭时可守矣开营以攻时可攻矣坚壁以守挑战袭击滞于声形之中而落敌人股掌之上是故有天时不能用其数有人和而不能用其命有地利不能用其势然则军将师帅无仁之静以为智无仁之动以为勇敌人之来智不足以料勇不足以却而求铭书于王之太常殁祭于大烝显明之中与日月齐光幽间之中与先王偕荣岂可得哉三代之将命卿则有仁命大夫则有智命士则有义是故齐之技击不可以遇魏之武卒魏之武卒不可以遇秦之锐士秦之锐士不可以遇威文之节制威文之节制不可以遇三代之仁义仁义之运用而藏之则为天机推而散之则为人和宴居防幄之中凯旋幽障之外岂足怪哉三代而下厯观汉唐之将威名震乎逺人武略垂乎后世未有无仁之静以为智无仁之动以为勇者也是故亚夫之严肃祭彤之安重邓禹之深沉充国之镇静去病之少言卫青之谦损王覇之惠爱此皆多数之仁各随其才性而得之其为徳多数则其为智多算其居者静则其制者动后世鲜有加焉少算之将将知所守而昧于攻则能攻者困之或知所攻而昧于守则能守者弊之与夫暗于大理弊于一曲之士无以异焉多筭之将不可为众而得一人焉则其所利不可以胜计是故班超之于西域张奂之于匃奴仁贵之于突厥子仪之于囘纥彼非畏其勇悍畏其不为勇悍所役感忽之际以静制动而已匃奴之畏李广避广数嵗不敢入右北平李勣之为并州十有六年突厥不敢南顾其功一也然而广之所恃者气勣之所恃者智而广卒以勇悍轻敌晩年屡北葢夫少算多勇未有不穷者也呜呼兵凶器也战危事也夫以暴气悍勇而从事于凶器危事危事纷于目前暴气暗于胷中欲以功名自终是则难矣惟道术为能将将惟智术为能将兵而或不仁则其智术亦安在哉择将无难择其深沉大度有仁之量而已多筭至勇由是而出焉
　　问法律
　　予读唐刑法志言古之为国者不为刑辟惧民之知争端也后世作为刑书惟恐不悉俾民知所避也为法虽殊用心则一葢皆欲民之无犯也此说固然古者道徳之体未及下衰俗之于我轻矣故力恶其不出于身不必为已俗之于物轻矣故货恶其弃于地不必藏于已当是之时不待案图启书然后以为直胜斗敦槩然后以为平探筹投钩然后以为公合符节别契劵然后以为信岂复有争端哉故古之有道者且欲仁义礼法一切弃絶之反器还朴尚肯作为刑书以招天下之伪乎后世之难治惟其物我大辨自夏至周天下已厯二弊民之知故有如横流之冲失其大防汗漫而难制夏商遗俗或固于野或肆于伪野者愚伪者妄或以私忿小利輙蹈罟获以亡其身者葢不可胜计也周次其后葢知絶灭礼学毁弃仁义非所以救其弊者不若大备礼法以防之使知所避而已葢尧之后厯乎夏商之末仁义之失尽矣则周之所以救其失者有礼而已礼以情制律以礼制刑以律制建邦之三典以佐王刑邦国诘四方以八辟丽邦法附刑罚见于周官明启刑书胥占咸庶中正见于吕刑及汉萧何得秦律令秦用商鞅之法惨刻少恩以制天下高祖约法而行之得周用轻典之意故高后时不出房闼天下晏然岂非高祖之赐哉唐之刑书有曰令者名分之所禀有曰格者有司之所効有曰式者事为之所守百官违此三者及有罪戾之民则断之以律焉然则格令与式资律以行者也律之义顾不大欤律令之书文静为之损益裴寂为之撰著无忌龄为之删定其后龄又复増损隋律降大辟为流者九十一降流为徒者七十一或定以为令或删以为格降及大周以至今日之盛世科条格勅附入削出葢不可以胜计始也以为禁书今也散于天下细民学士皆得而读之或谓律学之弊使吏侮文使民因縁而为奸予以谓不然人主于俗式之以孚于律行之以恕则吏乌得而侮文民乌得而为奸夫律失入之减少失出之减多以夫失出有仁存焉而或失入则为不仁而已昔唐太宗一杀蕴古法官遂以失出为戒失入为无罪自是吏皆深文刺骨茍非太宗惟刑之恤仁恕寛厚矍然而悟则深文之吏輙行其志为害岂胜言哉四年之乆天下断死罪者二十九人而已葢其律行以恕还家之囚及期而至无有后者葢其式俗以孚然而法律之行有唐太宗为之主则侮文之吏因縁而为奸之民岂复有哉唐史以为后世作为刑书惟恐不悉俾民知所避也今日之意不其然乎
　　问天变
　　天不人不因人不天不成人情之喜怒寓诸天时以为和乖天意之与夺寓诸人事以为去就然则妖祥之兆因人以至者也失人之情虽天不能使之就得人之情虽天不能使之去天星之变或为祅祥或为祲象特示人情之得失耳务天也失人务人也得天而天示人情之失得者安可废哉是故史以天占人圣人以人占天则先天而修焉故日月星辰之变动可以无志分星之所主嵗相之所在可以无观五云之色可以无辨十有二风之气可以无察诏救政访序事已之可也以天占人则后天而修焉故志其变动察其祅祥辨其吉凶察其和乖诏救政于上访序事于下已之非也强本节用则天不能贫养偹动时则天不能病修道而不二则天不能祸若夫象之可以期宜之可以息数之可以事知之可以治者志之而已祅祥祲象是乃天地之变阳隂之化物之罕至者何事诏救政访序事而与之计哉是不然也此特蔽于人者之说耳一气之判上为天下为地魂游而为鬼神情聚而为万物上下同流得失相感是故祅祥之变或兆于蓍龟或见于三梦大卜则以八命赞三昜三兆三梦之占以观国家之吉凶以诏救政而况天星之大乎五云之祲象其应在时之丰凶十有二风之祅祥其应在人之乖别日月星辰分星嵗相变动在天吉凶在物茍以官人守天自为守道而变动吉凶非吾所与焉斯亦不仁也若夫与道为体不之域中为万物主然后天星物我可以相忘矣主万物也奚能无累统万事也奚能无过然则天星之变与夫人事相为报施不足怪也诏救政访事序何可废哉移民通财舎禁弛力薄征缓刑之类是以王政而救丧荒者也救日月则诏王鼔若国大旱帅巫而舞雩祷祠招弭禬类祈禳之类是以神道而救妖衅者也人之喜怒寓诸天时以为和乖则夫救政之事先王不敢私焉访之于下求达其情而已呜呼以人占天也先天而修焉以天占人也后天而奉之则天之于王也岂敢欲胜之哉五物之变宜复其常宜复而莫之复则是数也物之罕至者也






　　演山集巻四十四
　　钦定四库全书
　　演山集巻四十五　　　　宋　黄裳　撰
　　防问
　　性学
　　问予尝遗外万物静坐而内观之见人之性常无者体道富有者体物形色之间隂阳五行无不具者又况尽性之分而上之可以隂阳官天地彼无不具者乌足以为至哉世之学者果知徳性之所在不以我累道不以物累我由性而治之则有静一之心由性而养之则有刚大之气由性而用之则有至和之情由性而寿之则有考终之命有道可以制刑名有良贵可以胜物还顾诵数之儒利名之士不亦下乎及知徳性之所在其效至于此极然则学者乌得不求知其性哉尝谓古今诸子争出性说而性之本不入其说中惟末之求得于此者有彼对之用善为主者有恶为之辨终身求性之所在或得其才或弊于习以为是性也而性终不获焉困于度数之间不知自有良贵此学者之患也善学之士以序取道以类贯道其始在乎知务而已由性之徳可以之天由性之善可以之神有志足以及之有心足以通之有情足以用之有气足以行之四者之说未及议也取道以序贯道以类其本在性先欲诸君求性之说而治心养气之道可以次第及之得性之说遂能制行出法以赐天下诸君敏求其本以正为学之始然后六经之防言百家之杂说吾相与从事焉
　　商周厯世盛衰
　　问汤之后二世而有太甲太甲之后四世而有太戊谓之中宗中宗之后三世而有祖乙祖乙之后五世而有盘庚盘庚之后二世而有武丁谓之高宗商有天下二十九世复兴者数王孟子曰由汤至于武丁贤圣之君六七作武丁朝诸侯有天下犹运之掌不其然乎周自昭穆无复成康之治二伯之政四十余年始有宣王一人而已然而天下之政终为变雅箴之不通乃至于诲诲之不谕乃至于刺不及武丁逺甚世数所厯宜不及商而卒过之行八百年垂三十世夫文王百年其徳犹未洽于天下武王周公继之然后盛行及周之末非待积徳而后胜之诈力之秦遂行其志此亦圣贤之作或寡或多之辨欤然而文武周公传及后世之乆商之世贤圣之君六七作世数所厯卒不及之此宜有说诸君试思商周所以治之之术与予道焉
　　学者之志
　　问予谓管仲九合诸侯一正天下真有王佐之才子路千乗之可使治其赋而已不及管仲逺甚然而曾子畏之管仲之才如此反为曾西所不为何也及读论语乃见管仲有才而志下塞门反坫足以引之又得子路之言志其言与朋友共敝之而无憾则由也义其言可使有勇且知方也则由也勇由之志虽未甚髙然而使之行前而不自却其步乌知其不为大人者邪此其所以为曾子之所畏欤昔时公西华冉求顔渊曾晳尝侍先圣必使各言其志以观诸子之乡往然而顔渊之志愿无伐善无施劳则我亡矣曾晳之志风乎舞雩咏而归则物亡矣是故先圣与防而顔子卒几于圣人以二子视子路则子路乌足道哉犹为曾子之所畏况顔子之志乎一日有为于天下宜为王者之佐无若管仲然王佐之才卒不及用甚可惜也诸君当学为王者事则各言尔志予将观焉
　　六经之失
　　问始予读礼记经解切怪六经皆自圣人述作刋正不宜有失然而六经之失或失之贼或失之烦或失之乱或失之愚或失之诬果有失乎自得之士读其书论其世则知六经之失可以乱天下深于昜者不贼深于书者不诬深于礼者不烦深于乐者不奢深于诗者不愚则知六经可以治天下在夫学者之愚智而已六经岂有失哉秦火之后两汉诸儒颇修艺文经有数家家有数说多者或至百余万言类非深造者愚诬烦乱卒莫之解乃于六经之中有妄发其失者予甚忧之诸君之学六经庶几有用于天下然而六经之失何以计之
　　罢纳粟
　　问先王以仁制爵所以驭徳以义制刑所以驭过则爵与刑不可以利交者后世之法输粟入财拜爵除罪是故爵不可以劝善刑不足以制恶善恶混淆富者切谓不过倒吾一廪遂可出身于无事又复取贵焉年之权虽出一时之凶患其后有至入钱五百万者遂寘六卿之列甚可怪也今之入粟者至老且死不得序于卿大夫之列此固善也然而隂渔吾民追复昔日之所入又得官焉尚有弊也入财纳粟之制其可已乎
　　孔孟之志
　　问圣贤之学不贵立异茍为高言濶行惊惑天下后世予读其书考其行事立言皆有实用一日有为足以康世泽民使民心恱而诚服之圣贤之达者尧舜之君伊周之臣言行之实已着于当世不复议也尝谓孔子孟子适丁天意未欲平治之时不获大用方其为中都宰一年四方则之为大司防举袂而言景公谢过以实遂还汶阳隂之田及其行摄相事与闻国政三月化其信者贾者弗饰化其礼者行者弗乱化其义者遗者弗拾而使欲致其地者几矣葢夫圣人尝以期月而已三年有成自待其政圣人岂欺我哉孟子之辙环被列国虽未果用诸侯尊之为师恭之为賔惟恐其不及葢有过人者诸君尝读其书宜求其志之所在果使孔孟得志于天下诸君以谓圣贤为人之务其孰为先咸序其言予将告焉
　　古今学者言行不同
　　问古之学者有命以处得防有义以处贵贱其进有礼不为茍得退有义不为茍去可行则行可止则止不见脂韦龃龉之态古人之风至今留人齿牙间者予尝折肱焉因叹此属何其与予濶逺而未及见也今之学者类能谈命论义平视古人不在口耳之间有可爱者及其行止反为不知义命之士以言视行犹西之视东然则其学未至于自得邪谈命论义又可听焉至于自得矣其乃至于是何也
　　服制
　　问绅委章甫有益于仁圆冠絇屦有益于徳黼衣黻裳有益于孝先王之制衣服明分有礼明徳有义顾是礼则守其分省是义则进其徳非知天时则有愧于圆冠非知地形则有愧于絇屦黼衣黻裳以承祭祀则其交于鬼神也如在其上如在其左右岂特其志不在于茹荤而后以为得哉后世衣服之制废言其无分则土木之类衣被文綉府吏之贱倡优之杂衣被朱紫言其无义则紫者朱之乱色也二品以上服之朱为之次焉緑者青之间色也七品以上服之青为之次焉其类甚众夫民遂无穷之欲役有径之生忘不可过之分狥不可必之物快其私情汩其良心小人之常态也服器欲其华美宫室欲其壮丽婚姻欲致其好丧纪欲致其哀过分狥物而为之不节之弊君子犯义小人犯刑无常之分不测之变或困其资有为沟中而后已者不可以胜计也先王为之数度寓于器服宫室婚姻丧祭之间其法甚着惧其流及于此耳惜夫后世不讲而行之百工细民不得而知焉方今圣人正名定数百度向古行将及于此矣然而古者衣服之制礼义之所在诸君想能熟讲而详说之衣服之制明矣欲使斯民顾是礼则守其分省是义则进其德复有何道焉幸着于篇将择以献于上
　　禁
　　问先王之于山泽之物为之厉为之禁妄入者防之以厉盗取者制之以禁使其地之人守其财物以时入之颁其余于万民如此而已山海之利悉归于公上后世多起于养兵赡不耕之众应不测之事币帛刍秣水浮陆驾断续万里而望有常之赋足以给之是则难也然则天地之气尽而入之权时之义未足以为怪也时难事多则以其利优公禁之可也时平事复则以其利优民通之可也然则禁之法今欲不厉乎民而得利焉其术安在
　　革贪僭
　　问贪下僭上富人之情也连阡列陌廪庾亦已足矣尚欲流为豪商隠为逸户是其贪也饱食膏粱逸居峻宇亦已足矣尚欲服侯服宅是其僭也贪则长奸僭则生乱民奸且乱天理灭矣邦本殆矣保而养之驱而之善欲其从之也轻是则难也然则安富之术何以
　　择将
　　问古人有言天下安注意于相天下危注意于将予以为不然勿问其安危内则注意于相外则注意于将夫蛮夷猾夏有苖弗率葢虽尧舜之世有所不免圣人不能使无猾夏之蛮夷而能使之不忍为者以其有仁将使之不能为者以其有智将使之不敢为者以其有义将今欲得是三将果有术乎古之得将多矣所谓三将可以辨乎
　　御戎
　　问夷獠之类负山阻险散处溪谷之间篁竹之内猿猱之攀縁雉兎之窜伏蠚虫毒草疾疫厉气乃其所恃以却敌者也此壶头所以困马援欤骤发之兵新任之将邂逅相遇心徳未契蹈不测之山驭不覊之蛮夷不知气之所宜所以见疫不知其地之所在所以见防不知其兵之所尚所以见屈可不慎哉然而昔之治日南者则有博徳之招降杨仆之攻取祝良之于九真张乔之于交趾驭以方略招以威信昔之治云南者则有韦臯之方略郑纯之清防诸葛亮之擒纵李徳裕之控扼猿猱之类请就覊束之不能出入险阻之间为中国患则此数将可谓良矣今欲诸君详着蛮夷之利害博徳杨仆祝良张乔韦臯郑纯诸葛亮李徳裕所以制治之方将有考焉
　　演山集巻四十五
　　钦定四库全书
　　演山集巻四十六　　　　　宋　黄裳　撰防问
　　汉唐之君所学浅深
　　问惟圣与王皆原于一所谓一者有天之道有人之道有地之道三者相合而未离者也由一而之天则圣者王之内也由一而之人则王者圣之外也王而能大者大则无所不备以无所不备者建诸事业之中圣而能化者化则无所不通以无所不通者运诸意言之上故古之圣王其成功也无能名焉其致用也莫知为之者二帝三王皆有是道焉三代而下汉有文景武宣唐有太宗明宪号为善治然而有能名之者恭俭以名文景材略以名孝武必信以名宣帝聪明英武以名太宗厉精政事以名明皇刚明果断以名宪宗有能乱之者或溺于神仙或至于杂伯或牵于多爱或信用非人或败于女子是数君者果有圣王之学乎然而所得不能无名所养不能无乱果无圣王之学乎又有功业着见于世緜厯嗣续皆数百年上跂于三代有可称者数君而下或名于多艺或名于长者或名于尊严或名于儒雅未足究也请言文景武宣太宗明宪之学或圣或贤所造之深浅考合其见于用者毋畧以告
　　黄河利害
　　问昔为澶渊逰观河堤上汹涌之声汗漫之势下临居人窃惟居人昔尝俛首而视之注者如飞沦者如堕为陵于渊以驾汗漫之势月复一月忧患之堤相与争峻而已今则居人在其下矣堤犹城也河犹防也以防攻城云梯地道可以伺而却之河之为患乗涨以溢被溢益溃非旦暮之患也或欲南引于灵河以通于淮北引于河以通于海或以宜复故道或以宜徙居民或欲穿漕渠以杀其势或欲出之胡中以御邉患其说劳而无功迃而无用无足取者诸君尚有逺虑以平其说乎
　　钱物轻重
　　钱重而物轻在粟帛也伤农在器械也伤工贵人富商操巨赀收竒赢贱入而贵出惟工与农独受其弊焉物之得丧之权在钱钱有重轻之权在君今欲钱与物均豪商右姓不能乗间下贻工农之戚戚诸君恊虑要术以献于上
　　茶法
　　茶之为物祛积也灵寤昏也清賔客相见以行爱恭之情者也天下之人不能废茶犹其不能废酒非特适人之情也礼之所在焉江淮荆襄岭南两川二浙茶之所出而出于闽中者尤天下之所嗜山海天地之藏闽中以利富国得茶于山与其得盐于海无以异也唐之建茶利者或增税或徙植或加价其后私易雇载居舎僧保园户或以所犯之数重者以杀次者以徒长行羣旅或至于皆死小民以财杀躯上之人以利丧仁非先王之政也先王之于山泽物为之厉为之守禁妄入者防之以厉盗取者制之以禁使其地之人守其财物以时入之颁其余于万民如此而已后世山林之政废草木之利为右姓所擅茶之息十居其八九此小民所以得易于右姓羣行山林出入万有一生之地趋于倍上莫之顾也欲即茶山之所在为之厉守禁令而使民不犯刑公不失利右姓之家有以处之各书其思虑将有考焉
　　选举
　　问先王之泽既熄乡教废弃四民无职十家无聨五宗无系天下之士流于城阙之间散处他国乡里之民不得以相保受乡里之吏不得以相观察然后四科之选六条之诏中正之官搜荐之人九品之法十铨之试行于三代之后汉举孝亷则遗睦姻任恤唐举书筭则遗礼乐射御大抵厯代之选其类不能有过于三物者周之所得厯代莫能备焉先王以谓好名者人之情也好进者今之情也乘其所好为之名焉故诱天下之士而使天下之士以实致民其类有五曰秀士曰选士曰俊士曰造士曰进士五者明其徳艺小大深浅而与之进者也夫不知道徳不足以明经不知礼义不足以明法进士学此以成秀士学此以始者也然而唐以秀才进士经法书算各有为常贡之科其义亦安在哉今欲稍复三代选举之法文武经法皆出于一学然虑今之士有累于贫者有累于事者不能防泳乡校成就考察如之何其可也耶
　　唐人之学
　　问圣人之道传之子思子思传之孟子孟子之后失其传焉复继暴秦烧诗书杀学士简编脱乱讹缺然后有出私言以证之者始有章句之学续经纬书传注笺解义防杂説之流转相讲述新竒相胜六经之意逾逺而不得唐之学者更相著书至二万八千四百六十九巻视汉以来在四类之数者唐过其半矣然有能仅得其传者乎略着其是非以是示学者唐之徳泽流入于人心者深浅逺近予因以观焉
　　吏部铨综之术
　　问尚书省令典领百官者也其属有六吏部尚书以治羣吏者也其属有四以四善之状究其立徳以二十七最考其行事以身言书判徳行才用较其优劣定其留放天下之才是非得失责在吏部尚书顾不重哉崔亮魏之为吏部者也裴行俭马载髙季辅崔元晖韦嗣立唐之为吏部者也崔亮之制资格魏遂失才无足论者唐之五人号为称职季辅清鉴有声于贞观中王勃之浮躁杨烱之沉黙骆賔王卢照隣之失其死行俭察而知之为吏部得人有如此等则致逺之才岂难得哉国家开复三省官有属长事有统类名实相顾过唐逺甚然而唐之五人所以铨综羣吏之术尚可以适今乎详着于篇且观诸君之政学
　　人材得失
　　问人之才性温柔寛恕其失也牵制精审寅慎其失也畏避坚劲特立其失也専固磊落大度其失也疏越是非学道之士蔽于一曲暗于大理者也方今以道立教将使天下之才方圆适用尚有此属未能觧蔽来入圣王道揆之中出越器使夫何故也愿闻所以养育之方且欲天下之才能莫不相济无过不及之患其防如何
　　礼乐
　　问礼乐之实生于天下之情性然后圣人为之着于文寓于器孟子曰礼之实节文斯二者是也乐之实乐斯二者是也仁之实失节则泛失文则固义之实失节则刻失文则介天下之人其泛为墨子其固为子莫其介为仲子其刻为申子礼乐之实熄矣其文与器岂得而议哉先王始以五礼防万民之伪而教之中故其中也喜怒哀乐之未发无过不及六乐防万民之情而教之和故其和也喜而为仁怒而为义哀而不伤乐而不滛皆中其节万民之伪弗入而废其天其性中矣礼之实存焉万民之情弗出而狥于物其礼和矣乐之实存焉然后圣人以文与器兼收其实而已制礼乐所以致中和中和之气格于上则天位焉格于下则地位焉行乎其中万物育焉记曰治定制礼功成作乐能使其情和然后其功成能使其性正然后其治定呜呼五礼六乐外入乎人者也其効至于此极后世有志于礼乐者何可废哉然而先王始以五礼防万民之伪而教之中以六乐防万民之情而教之和设施之序感入之方试言其详
　　禁卫之兵
　　问得用戎器而不得有之者府兵也得用府兵而不得有之者卫将也府兵之制无事则耕畨上则卫有事则战故其既事将归于朝兵复于府介胄戎器敛藏于库将不擅权士不失业此府兵之利也高宗武后之世卫士稍稍亡匿耗散不足以给宰相天寳中士人皆耻入卫折冲诸府无可交者六军宿卫类皆市人方镇既炽禁军不足以威外卫士不足以固内禄山之变侍官虽壮不能受甲将欲追复其利惩其所以废者各书其故
　　稽登校比之法
　　先王之政施于征民也国野异制施于授地也田莱殊等得数而知之老者疾者王舍征焉则王之仁贤者能者王舎征焉则王之义服公事者王舎征焉则王使人有礼冠笄之嵗婚姻之时乡饮之齿得数而知之谷帛六牲马牛车辇或多或寡祭祀賔客或备或杀得数而知之是故先王之民取之则均有无役之则均劳逸而民无憾焉得民之数而已是故民数之版先王见之则式受之则拜登于天府葢天民也王不得而私有之有不得私则狥已而厉之者乌能奉天乎后世稽登校比之法弃置不复则民供贡不均多寡有无行役不均劳逸踈数避役而隠丁避税而逃产无所不至夫大司徒掌建邦之地土之图人民之数可以佐王安扰邦国而民贫富有无贤贵老弱病疾莫之知焉则王虽有仁政何从而施哉稽登校比之法其可复乎议者虑民安于故常一旦籍其所有而上之惊扰而变生如之何则可















　　演山集巻四十六
　　钦定四库全书
　　演山集巻四十七　　　　　宋　黄裳　撰杂说
　　形得气而化气得精而生精得形而寓焉人之安乐得于其气之实疾患得于气之不足然则所以生气者与气之所寓慎其养哉五味以养其精所以益其气五谷以养其形所以卫其气精不足于养则气衰形不足于养则气殆是天患也五味五谷之所养天养之也斯民之愚蔽于生生之厚迷误生理而五味五谷之所养或以为滛邪或以为怠倦伐天所生其精不真残天所与其形不粹则味谷所养者适足以资其欲耳客邪輙蹈其舍而感之始有四时之疠疾痟首痒疥则作之于其形疟寒嗽则作之于其气五味五谷无如之何矣先王于是以五药为之疗其病痟首痒疥疟寒嗽是人病也五药之所养以人养之也然人以五行而生以五行而病以五行而治以五行而死人之声色五行之所寓也药之性其异有温凉寒热药之用其异有佐使反恶五行之所寓也五药虽足以计其病病之端不及知之则药不行矣先王于是望其气听其声察其色以观五行之变常以眡死生所谓五脏之象可以类推者乃言此五气也所谓五藏相音可以意识者乃言此五声也所谓五色防诊可以目察乃言此五色也虽然以其象而类推之以其音而意识之以其色而目察之可以已乎未之尽也按之而后已两之以九窍之变参之以九藏之动两之也以隂阳参之也以隂阳冲气即天地而言谓之冲气物得之则生失之则即死即人而言谓之胃气人得之则生失之则死眡其生死至于参之然后尽也若夫尊生者能治五行摄生者能物五行而五行不能食其内焉则其形全其精复而气为天守矣岂复有五声五色为死生之兆哉以五味养其精以五谷养其形者茍知于此则过半矣先王之仁民不亦至乎天产作隂徳以中礼防之地产作阳徳以和乐防之此仁民之教也以五味五谷五药养其病以五气五声五色眡其死生此仁民之政也虽然以五药之养其病五声五色之眡其死生亦施于教之不及而已
　　圣人体道未出则与太虚为一方是时也无得而称焉及其帝徳运而为已则为圣为神运而为天下则为文为武大而化之之谓圣由圣之妙而为神刚柔杂之谓文由文之刚而为武荡荡乎其无能名则其运而为圣神也巍巍乎其有成功则其运而为文武也
　　五声求虚实之情三刺求过故之情
　　洁静之失介而不能同精防之失高而不能下贼仁谓之贼深于易者以前民用以同民患有仁之道焉孔子之行止以其命之废兴不以其时之可不此其所以异于逸民伯夷叔齐以清直道而已无事乎行中虑以自防废中权以自匿此其所以不言中欤
　　隠居则身中清放言则废中权虽降志矣其言中伦虽辱身矣其行中虑凡言所以明志志降而言从之则流而已矣其孰以为介哉
　　不正其色之谓辟色不正其言之谓辟言寓于放乌有正言寓于辱乌有正色
　　先王之于民将欲爱之必固威之死者不可复生而先王有大辟之法者葢杀一人而后能生其欲死者矣断者不可复续而先王有宫劓刖之法者葢刖一人而后能续其欲断者矣是故先王有不忍人之政而肉刑未尝废者岂以不忍人之政必待肉刑而后存欤虽然先王之肉刑非恃以伤民也设之使之有惧而已文帝以当劓者笞三百而民卒多死夫劓之名诚可惧者笞固不足以惧之然而恃笞之轻而防于罪岂特与劓比哉尝谓后世惜一劓一刖而招其罪恶至于大辟者岂胜计哉
　　先王之待诸侯何其至也未至也致积始至也致飱及其朝享之后又致饔饩之大礼食之而弗爱是以豕交之也则有问劳送逆之示其勤爱之而勿敬是以兽养之也则有辞受拜揖之示其恭然恭而无其实君子不可以虚拘也又况其爱之乎拜揖辞受恭之之文也有飨焉则尽其恭之之实问劳送逆爱之之文也有燕焉则尽其爱之之实其乐无筭也取其欢而已其爵无筭也取其醉而已取脯以降奏陔而去诸侯心平而气和相与一徳以尊其上大者以仁庇小小者以智事大相朝之君相问之使旌节继道何以致之先王为之朝礼而贵贵之教寓焉为之燕礼而老老之教寓焉为之飨礼也设几而不倚所以训其恭爵盈而不饮所以训其俭是其所以致之之道也
　　以贵而骄以富而侈诸侯之常态也其骄也废恭其侈也废俭废恭之至不能贵贵也其弊为无君废俭之至不能老老也其弊为无父父且无之况其君乎先王忧其然当其入王也为之朝礼而贵贵之教寓焉为之燕礼而老老之教寓焉为之飨礼也设几而不倚所以训其恭爵盈而不饮所以训其俭其朝也公于上等侯伯于中等子男于下等各以其礼摈之贵贵也其燕也公三燕侯伯再燕子男一燕各以其齿坐之老老也贵贵者礼也老老者仁也贤贤者义也爵也齿也徳也同为天下之达尊而仁之于天下也尤不可以食顷而废焉故四代之燕赐或贵爵或贵徳或贵齿或贵亲各从所贵而加之然而不以爵之尊卑徳之小大为之序焉序齿而已齿之长者先乎少齿之老者先乎长尚齿仁也尚老又其仁之至也
　　武王周公其达孝矣乎夫孝者善继人之志善述人之事者也敬其所尊爱其所亲则继其志践其位行其礼则述其事宗庙之礼所以序昭穆也序爵所以辨贵贱也序事所以辨贤也所谓敬其所尊者也旅酬下为上所以逮贱也燕毛所以序齿也所谓爱其所亲者也平国之时教化既明习俗既成以柔治之则非仁以刚治之则非义故用中典中典先王以立正直之徳者也以刑教中先王之意也后世过者恃刑以为威不及者置刑以为爱不能应时而行岂有他哉无三徳以趣时无三典以立徳孝文之贤未能以徳行仁其废肉刑也特发于私情而已况不仁者乎乱国折狱致刑之时也教化大明习俗大成先王所以待民者于是乎尽矣而民之为不善王何与焉彼故为不善以乱吾俗耳刑故无小故用重典重典先王以立刚徳者也书曰乃有不吉不廸颠越不恭暂遇奸宄我乃劓殄灭之无有遗育盘庚之诰为之后先乆矣虽罪之小者犹至乎劓之何伤于仁哉穆王之时损刑属之重者附益于轻者成王则杀羣饮其刑至矣故虽大辟之属与墨劓均焉尚以弃之为不足也坐其亲者有之杀之为不足也残其形者有之然而成王岂以时然而类重之乎言其所化之民则用重典可也故曰羣饮汝勿佚言商之遗俗则用轻典可也故曰惟商之廸诸臣惟工乃湎于酒勿庸杀之姑惟教之新国议狱后死之时也礼未及修教未及详民之所以为不善者过也传曰上失其道民散乆矣如得其情则哀矜而勿喜民之散也无八统之驭无九两之系族师无聨司救无禁则民之有是情也上实为之新国之君奚暇责民哉亦姑教之而已
　　治时不同而有三国之异者以俗异之也刑书不同而有三典之异者以徳异之也有乆近之教斯有缺成之俗有缺成之俗斯有平乱之国先王于是以徳制刑以待三国之不同教有所不及则俗有不变者俗有所不变则国有不治者先王于是以刑弼教以辅三物之不及
　　先王之徳使民畏而爱之畏之则寓之于刑爱之则寓之于教然而畏之非先王之所欲也施之于徳教之不及而已
　　先王之制刑也出于立徳先王之用刑也出于弼教故与人情世俗相为重轻有即一人之情而为之轻重则上刑适轻下服下刑适重上服是也有即一世之情而为之轻重则平国用中典乱国用重典是也虽然三国殊时而即一人之情而轻重之岂可废哉是故三徳之应时也或刚或柔或趣于刚柔之中三典之立徳也或轻或重或趣于轻重之中
　　先王使人不爱其力于事不屈其才于物物至而应事起而办而人虽弊其力未始有憾焉者作秩以制其常赐之多寡作叙以次其事治之先后而已使人之费有稍有食稍所谓月廪也中庸曰既廪称事所以劝百工王制曰庶人在官者其禄以是为差是也秩所谓常赐也孟子曰抱关击柝皆有常赐王制曰九十日有秩酒正之秩酒内则之秩膳是也
　　喜怒哀乐之未发谓之中发而皆中节谓之和静而中者性之正也动而和者情之正也好恶无节于内知诱于外无中为之主故也庄子曰以有涯随无涯殆已已而为智者殆而已矣夫用有无涯之智应无穷之感生无节之好恶则天理灭矣孟子曰万物皆备于我反身而诚乐莫大焉不能反躬而诱于外为乐此天理所以灭也庄子曰去智与故循天之理
　　圣人与物化一而不化者也小人人化物则一化矣感人无穷者物也好恶无节则感人无穷者对之孟子曰以物交物
　　先王为人化物而后制礼乐人莫不有礼乐之实而无化物者则天下自有礼乐矣先王安用制哉及其化物非特灭天理也伪礼伪乐又从而乘之故先王之制礼乐也原天地之美达万物之理恩有厚薄礼有隆杀所以节其文亦所以节其情
　　或言礼以道民志或言礼以节民心节民心将以道其志道民志将以正其行当其为慎所以感之者言之故曰以道其志而已
　　可以相胜者仁义也故厚于仁而薄于义则亲而不尊又或厚于义而薄于仁则尊而不亲不可以相胜者礼乐也故曰乐胜则流礼胜则离仁义相胜则相治礼乐相胜则相贼相亲以其有情相钦以其有分礼乐之同异一也而使之相胜则非礼乐之正矣故情胜分则流分胜情则离乐于内合情礼于外饰貌内外不相胜而后为礼乐之事礼者理也而行理者义也乐者情也而称情者文也上下和与夫好贤爵举贤者所谓仁以爱之也贵贱等与夫恶不肖刑禁暴者所谓义以正之也乐乐也徳也故由中出而外设则其文也礼履也行也故自外作而中立则其本也言静则文为动言文则静为质内出于性故静外作于貎故文大乐所乐者性也故易大礼所履者理也故简简者礼之至也易则无险阻故无怨简则无纷辨故不争大礼大乐之世所乐者正性所履者真理则吾复何为哉此所以揖逊而天下治
　　大乐致和大礼致中天地之于万物生之以和成之以节而先王以大礼大乐赞天地之化育故大乐与之同其和大礼与之同其节天地生成百物者也故言皆化王者收用百物者也故言不失百物得和而生得节而成先王大礼同天地之节大乐同天地之和其力则在天地之后故物之成也先王不敢私有其功焉祀天祭地报之而已明则有礼乐幽则有鬼神此礼乐之鬼神率神而从天居鬼而从地此礼乐之役鬼神者也











　　演山集巻四十七
　　钦定四库全书
　　演山集巻四十八　　　　　宋　黄裳　撰杂说
　　合敬则无离心同爱则无异情事文礼乐之迹也敬爱礼乐之情也先王之制礼乐也立本有情趋时有迹情天也不可戾者也故在所因而曰礼乐之情同明王以相防迹时也不可同也故在所损益而曰五帝殊时不相防乐三王异世不相袭礼事者时之应名者功之报趋时斯有事建事斯有功立功斯有名为趋时而后有事故事与时并为立功而后有名故名与功偕
　　情可以意防文可以理考无精义不能防其情无明徳不能考其文或曰夫子既圣矣述而不作何也曰夫子圣人之在下者也有其徳无其位何敢作和者天地之情序者天地之理百物言其羣分羣物言其类聚聚而患其乱故皆别则言羣物有生则贵众多故皆化则言百物
　　先王之制礼乐也发天地之情明天地之理而已过制过作人伪也非真礼乐也故过制则非理而失之乱过作则非情而失之暴明于天地然后能兴礼乐者发其情明其理而已
　　伦者言其理而已矣伦人理也乐之情天徳也以天徳论人理则无病天之患矣人之徳出而分于三则有中入而止于一则有正中而无邪则能从于人正而无邪则能侔于天敬顺礼之制在心者也庄恭礼之制在体者也欣喜欢爱则设于情恭顺庄敬则立于质与民同礼乐之小者也与天地同礼乐之大者也与道同礼乐之妙者也先王之于天地以其妙者官之以其大者相之
　　王者之为天下方其图功而谋治也则有教化以行礼乐之道及其功成而治定也则有制作以建礼乐之业道也先王非敢私行之业也先王非敢私为之明人之天而已礼之实节文仁义者也乐之实乐仁义者也节之不泛文之不固乐之不乖二者之实虽人之所固有者彼所以节文而乐之则因教化而后至焉葢使天下之人耳目之视听无非礼也手足之舞蹈无非乐也其功已成其治已定先王始有制作以收其成而已乐以象徳而功成则徳之着也故作乐以扬之礼以节事而治定则事之辨也故制礼以彰之功大者其乐备治辨者其礼具王者之制礼乐其情相沿而有详畧者时而已矣
　　干戚之舞饰威而已故非备乐熟烹而祀致味而已故非达理五帝之天下未传之子故不言世而言时其时未失徳故不言礼而言乐五帝之时其俗未顿革故言殊而不言异
　　乐极则忧者以物为乐故也礼粗则偏者以数度为贵故也大圣敦乐有仁而其乐未尝荒故无忧礼备有义而其法足以适用故不偏
　　道之下降气为隂阳形为天地数为万物气数之中以其高下散殊而有礼之序以其流化合同而有乐之和二者道理之自然有生之类莫不具焉流而不息者品物流形也合同而化者万物并育也礼居仁义之后人徳之序也义居仁之后天徳之序也自其天地始分而言之则仁义在其后矣仁主爱乐主统同故仁近于乐义主断礼主辩异故义近于礼而礼乐之大用非特于四时是以仁义之用近之而已礼夏徳也夏之序长春之生而已可以统言仁智冬徳也冬之序藏秋之成而已可以统言义天地化始于仁革始于义
　　气也者神之盛也敦和又其气之盛也礼乐之道行乎阳则高下散殊合同而化行乎隂则率神而从天居鬼而从地鬼神之神未离乎数而数实行之是以道之妙乎乐则能率之以从天妙乎礼则能居之以从地礼乐之妙能官天地而率神居鬼则分天地之所主而已唱者天之道也故作乐而应之偶者地之道也故制礼以配之应也配也礼乐之参天地者也由卑而见贵由高而见贱方以类聚物物以羣分类天地之尊卑隂阳之动静羣类之聚分形象之上下天地之理自尔交感之相摩旋转之相荡鼔以发之奋以进之动以化之暖以养之天地之情自尔化不时则不生失乐之和男女无辨则乱失礼之节不生无辨天地之情所不能免故后之于天地以乐之和辅相其宜以礼之中裁成其道乐之和失之则不生礼之别失之则乱及其得之则极乎天而蟠乎地行乎隂阳而通乎鬼神穷高极逺而测深厚行乎隂阳则物莫能违之通乎鬼神则物莫能间之凡有声气形数之类在其中焉礼乐至于此矣然后能着大始能居成物
　　天之化其阳始于亥生于子成于丑而干位西北焉则知大始矣干者天之道也扬子曰天奥西北郁化精也物于此焉天道制其命化精含有其生意时未判也及夫万物资始于元成于艮至于震而天之用出焉地气上升天气下降奋之以风雨动之以四时暖之以日月数者冥合而有乐之和则大始着矣地之化其隂始于已生于午成于未而坤位西南焉则作成物矣易曰致役乎坤致役者作之也万物之生天化气地化形其化形也萌者出勾者达羽者飞足者走鳞者防特未定也及夫并育而不相害并行而不相悖防者潜走者伏飞者息方以类聚物物以羣分类数者冥分而有礼之别则成物居矣大始者精气也乐散为和气以着之成物之体立矣礼分为定体以居之礼者其乐之终始欤故言礼制行矣则在乎乐之前言礼居成物则在乎乐之后歌南风和天也赏诸侯和人也诸侯之受赏亦责其致和而已徳盛而教尊则其徳和于人五谷时熟则其徳和于天乐者象徳而赏之也舞者徳之容故观其舞而知其徳諡者行之迹故闻其諡而知其行
　　云门天徳之象也咸池地徳之象也乐之象徳有天而已则简地尧之乐有咸池备矣韶夏文乐也濩武武乐也象徳有文而已则缺武商周之乐有濩武则尽矣大巻言云之形大章言云之象
　　万物之生得寒而成得暑而长然而不时则邪气乗物故不时则疾得风而动得雨而润然而不节则淫暴害物故不节则饥教者先王所以化物也故譬则寒暑事者先王所以应物也故譬则风雨因时之宜而立教故不伤世通物之变而用事故有成功是以先王之为乐也于天下也法治于已也则行象徳然后无不时不节之患
　　酒之养人犹其教其事酒之流生祸犹其不时不节壹献之礼賔主百拜所以节其流
　　上下之分甚严而不至于絶者以其有酒食以合欢甚欢而不至于荡者以其有乐以象徳有礼以缀淫皆以礼终故哀乐中其节
　　众人所乐者物之盛圣人所乐者徳之盛惟乐出于圣人之所乐故能养民心其感民深其移风易俗而出于众人者彼且自荒矣其如民何
　　有血气则有情欲有心智则有意识情欲可动意识可感然后喜怒哀乐随其所遇而变君子则不然血气心智不能淫其性而喜怒哀乐之情发而中节故不为忧思淫乱而异其音焉是故君子之乐可以善民心可以移风俗
　　本之情性以正乐之徳稽之度数以正乐之文制之礼义以正乐之用隂阳为道则刚柔为徳隂阳为徳则刚柔为气刚气阳徳之发柔气隂徳之发不散不密隂阳之中不怒不慑刚柔之中有中性然后有中徳有中徳然后有中气乐者本于性发于徳而作于气者也先王以民之喜怒哀乐随其所遇而变则天理灭矣故本诸情性而为之乐焉及以感道之则君臣上下同听之莫不和防父子兄弟同听之莫不和亲夫恭之于君臣亲之于父子天理也而形见于乐则乐观其深矣时有盈虚运有去来物有存亡人有进退圣人之知进退也归之义焉而不累乎其身圣人之知存亡也归之命焉而不累乎其物物我之累亡然后能止乎一而不失其正焉由止一之正而上之为不亏之纯不杂之粹至乎抱一之精而尽焉故圣人之不动者不去不来无进无退不死不生无存无亡不加不损无得无丧然而知之所及者特与五行之数四时之运相为盈虚消息而已
　　消息盈虚天之理也在人为进退在物为存亡得丧未始有是物也傥来而得之然后有存焉未始无是物也适去而丧之然后有亡焉未知人焉知天是故进退先乎存亡存亡数之大者且不知焉焉知得丧是故存亡先乎得丧存亡吾知之矣未有不及得丧者也故言知进退存亡而不失其正者得丧不与焉
　　有天道者地之类不及见之有隂道者阳之类不及见之圣人之神能隂能阳圣人之道有天有地及其作也本乎天地丽乎隂阳者无不见之矣本乎天者亲上见圣人之天道者也本乎地者亲下见圣人之地道者也杨子曰仰而视之在上俯而窥之在下企而望之在前弃而忘之在后犹之苍天也东西南北无不在焉圣人之作也其孰不见哉
　　元徳之类即于物者其徳有三曰刚曰徤曰中即于天者其徳有四曰正曰纯曰粹曰精以刚而立以徤而行以中而用元徳之成物也以中而用则其为徤也莫能穷之以徤而行则其为刚也莫能折之成物而还止一而静则有正焉纯者止一而不亏者也粹者止一而不驳者也庄子曰索也者谓其无所与杂也纯也者谓其不亏其神也一之所致至乎抱一之精而尽焉神者天道之至精者天徳之至杨子曰天奥西北郁化精也太始冥冥无有无形含孕庶类运动百化穷则更生终则有始一阳之萌万形以分鼓之以雷霆奋之以风雨勾者出萌者达蛰者昭角觡生羽翼奋莫制之者乾元之刚不亦至乎
　　先王之应时也春将务作夏将务讹秋将务成冬将务易观日而后知焉先王之授时也于春之中则使民隩观星而后知焉春且至矣而弗平秩何以行事春且中矣而民弗析何以立功是故官敏事农敏功与时盈虚与时因革而已
　　制治之道有任无为者然后可以出法而应物有任有为者然后可以行法而立事稷之播种契之敷教臯陶之作事垂之共工伯益之虞伯夷之典礼防之典乐龙之纳言行法者也茍无出法之人论道而揆之则虽八官之烛理有能蔽之者非所谓亮采荣者或辱成者或败非所谓惠畴是故舜之命九官也禹宅百揆为之先焉八官以序各任其事要在大禹详在八官道所揆晦者斯光窒者斯通辱者斯荣败者斯成无失职之虑而况八官以其才之所长而専其任哉
　　无君子莫治野人无野人莫养君子明君礼下以恭致君子也取民以俭致野人也致君子则使之正经界均井田平谷禄为治野人之计也致野人则使之九一而助国中什一使自赋为养君之计也
　　管仲晏子非王者之佐孟子耻以此自待故曰管仲曾西之所不为也而子为我愿之乎齐威晋文无王者之道孟子耻以此待其君故曰仲尼之徒无道桓文之事者是以后世无传焉臣未之闻也










　　演山集巻四十八
　　钦定四库全书
　　演山集巻四十九　　　　　宋　黄裳　撰杂说
　　责难于君谓之恭故孟子曰无以则王乎管仲论卑而易行商君之说孝公终用强国之术不能责难者也陈善闭邪谓之敬故孟子曰我非尧舜之道不敢陈于王前所谓陈善仲尼之徒无道威文之事者是以后世无传焉臣未之闻也所谓闭邪吾君不能谓之贼齐宣王问曰若寡人者可以保民乎哉孟子曰可也贼仁者谓之贼孟子以王不忍一牛之觳遂许之仁不忍一牛仁之防者至于保民而王仁斯至矣然而孟子不弃其仁之防者自其防者而推之遂足以保四海是岂贼仁乎哉
　　望之不似人君以其无仪就之不见所畏以其无威卒然而问其志甚大虽无可望可畏之文而有可望可畏之实孟子所以怪其难知而嘉叹之耳
　　仁者不可为众所以能一天下不嗜杀人非仁之至然而孟子之时天下之人牧未有不嗜杀人者则能一之非必仁如文王天下莫不与也此仁者所以无敌于天下
　　有不忍人之心斯有不忍人之政油然之云以譬仁政之意沛然之雨以譬仁政之泽
　　父在观其志故能有养父没观其行故能有述三年之中非丧事不言奚暇改父之道哉又况孝子更有不忍之心乎
　　上下之分无礼则乱无和则离苟徒行礼以为节制无可观者必使天下之人有情以相爱有文以相节夹辅其礼而行然后先王之道美矣小大由礼不以和通之则离故有所不行知和而和不以礼节之则流故亦不可行
　　无义之信其言一出而已不可复也无礼之恭上交则謟下交则渎謟渎之中耻辱存焉有因人者有为人因者夷之因人者也徐辟为人因者也因人不失其亲亦可宗也而况为人所因者乎信出于义则可复不足言之恭出于礼则逺耻辱不足言之为不失其亲者之所因则亦可宗也不足言之
　　食无求饱其志在乎饱徳居无求安其志在乎安仁敏于事而慎于言其志在乎笃行食不饱居不安人之所忧饱食逸居人之所乐临事人之所难出言人之所昜自以为是以人为非人之所蔽其志在乎饱徳安仁则忘其所忧在乎笃行则忘其所难徳行患有所失未敢自以为是也就有道而正焉则忘其好已胜矣此其所以为好学欤食前方文我得志弗为也方学之时食无求饱居无求安及其得志也故能如是
　　贫而无謟善守贫者贫而乐则忘其贫矣富而无骄善守富者富而好礼则忘其富矣所好者不在乎物是故内有以制心而所欲不累乎徳外有以节事而所行不害乎义贫而无怨难富而无骄昜葢夫贫而无怨则能乐耳如切如磋道学也则言贫而无謟富而无骄如琢如磨自修也则言贫而乐富而好礼者患人之不已知则有累乎志行不患不知人则有害乎物已以天命处不已知而进乎徳以人事处不知人而进乎智
　　一而不可不昜者道也中而不可不高者徳也北辰中而高故为众星之所取正徳政中而高故为天下之所取正书曰民心罔中惟尔之中子率以正孰敢不正为政以徳故有中以养乎不中有正以率乎不正孔子曰政者正也徳不与焉则有徒法而已天下何所取哉书曰徳惟善政
　　诗之所自根于心本于性循理而发至于永歌舞蹈而后已乌有人伪与其间哉故诗之用动天地感鬼神夫天地之大鬼神之幽不诚未有能动者也思无邪则诚至矣其言有序其情有节乐者不淫哀者不伤真情诚意之所及也虽至变风之世其俗犹在及乎先王之泽已竭在人心者物或蔽之始有诬上行私与夫翫物而作者无邪之诗不复得矣
　　使民皡皡而不知为之者则文王以民力为台为沼而民欢乐之未之至也民无得而称焉则谓其台曰灵台谓其沼曰灵沼未之至也当是之时文王茍不散神之道以示天下则民何从而附之哉灵则王神之散者也鹿见之而不聚鸟见之而不举鱼见之而不逝庶民以力为台为沼可谓劳矣反以为乐焉文王之徳不亦灵乎乐其有麋鹿鱼鳖民之乐也乐民之乐者民亦乐其乐又乌有欲与之偕亡者哉
　　河内凶移其粟于河内以济所无移其民于河东以即所有移民通财先王之法然而先王与民务本然后移民通财之法施于仁政之不幸梁惠王不仁其政徒用先王之陈迹尽心之勤葢与墨突不黔无以异也百步而后止以譬邻国之政五十步而后止以譬梁国之政梁王之心虽勤于邻国而失所以用心则一也五十步虽不弱于百步而弃甲以走则一也
　　无为而无乎不为之谓道僖公君臣有道无乎不为以至于无为者也言其无乎不为则曰在公明明言其无为则曰在公饮酒在公明明不必戒之曰无已大康职思其居在公饮酒不必劝之曰今我不乐日月其除此其所以为有道欤惟其有道在已则能致礼乐以自修醉言舞则言其有乐以尽其欢醉言归则言其有礼以节其肆在天则能和隂阳以为天下后世自今以始嵗其有则其利及天下君子有谷贻孙子则其燕及后世无体之易三才孕乎其中乆矣天道阳也无阳中之隂则弗能生地道隂也无隂中之阳则弗能成人道亦然一画而天则废隂一画而地则废阳然则天地之道安得而立哉兼三才者昜之道也两之者立三才之道也肝藏魂肺藏魄心生气三物附防而有生焉及其散也魂气归于天形魄归于地先王方其致之也阳达于墙屋则其求于天隂达于渊泉则其求于地及其祭之也夏祭心主报气也商祭肝主报魂也周祭肺主报魄也合而报之用牲之气加以萧光礼之逺于人情者也故以报气教民反始用牲之实加以郁鬯礼之近于人情者也故以报魄教民相爱
　　使民养生丧死无憾之始可谓知本不违农时数罟不入汚池斧斤以时入山林可谓知类富之然后教之可谓知序人之情其生莫不欲致其欢故先王于其生则有以养之其死莫不欲致其哀故先王于其死则有以送之生无以养死无以送虽有其身犹将弃之奚暇治其性哉先王知人事之大者在乎死生所以失人之情者在乎死生之失其所故为之政焉使之养生有备送死有具谷与鱼鳖不可胜食则其养生有备矣材木不可胜用则其送死有具矣然而材木不可胜用鱼鳖不可胜食生之之道可得而闻乎用民之力嵗不过三日则谷不可胜食草木零落然后入山林则材木不可胜用汚池之鱼易穷数罟难避以难避之罟不取易穷之鱼则鱼鳖不可胜用然而不违农时数罟不入汚池斧斤以时入山林此为民养生送死者之计也王者之仁至于老者少者弱者得其所养而后至焉是故五畆之宅植之以桑鸡豚狗彘之畜无失其时此为民养老者之计也百畆之田勿夺其时此为民养少者弱者之计也葢夫五十非帛不暖五畆之宅树之以桑则可以常衣帛矣七十非肉不饱鸡豚狗彘之畜无失其时则可以常食肉矣养生者有备送死者有具老者少者弱者不失其所养则驱而之善其民从之也轻矣故为之教焉庠序者王教之所自出则使之谨庠序之教孝弟者王教之所自始则使之申孝弟之义孝弟而不好犯上以其有义存焉是故孝弟有义而后少者代弱壮者代老颁白者不负戴于道路梁王不知所务狗彘食人食而不知检涂有饿殍而不知发徒能移粟以济所无移民以即所有而望民之多于邻国不亦迃乎
　　秦之守天下也以其所取故其失也犹能刚之物一折而断焉
　　周之封建失之于后其失也无徳汉之封建失之于初其失也无度
　　三代之兵出于乡遂之中行粮止食刍秣械用载之有车辇曵之有马牛非资于公上秦废先王之制而惟夷狄擅有乡兵之利以夫区区公上之转输而对夷狄自赡之卒伍此遐征逺讨所以屡困中国也
　　温以接人使人亲之恭以待人使人尊之无良在其中焉则其为徳出乎笑貌之间耳温恭之徳出乎笑貌之间则夫子之求之也岂异乎人之求欤此良所以序二徳之中善者人徳良者天徳良在乎知则无事于虑良在乎能则无事乎学良在乎贵则赵孟不能贱之有所争而后良出而为忠有所修而后良散而为善使人亲我然后我得以恭待人此恭所以序温徳之后奢则骄矣良徳遂丧其孰为温与恭哉此俭所以序四徳之后有是四徳而物重焉四徳遂丧是故圣人以温接人以良存心以俭让处物俭而有让则物轻无让则物重葢夫无让之俭其失也吝而已俭而让则其自奉者轻奉人者厚四徳由是不累于物此让所以序四徳之后然则夫子之求之也将以自用人之求之也将为人用为人用者无处已之良无轻物之让以温恭为佞以俭为吝而已
　　以兵寄农以教兵寄搜狩其赴田役也犹其在比闾其赴战阵也犹其在田役声音服容在乡则相识于族在军则相识于卒在田役则相识于苃舎不测之变无常之敌趣之战也与其比闾之间田猎之时无以异也其孰以为危事哉
　　天下之事无财不立天下之民无财不聚以礼防民以义制事无财不行周之设官三百六十以理财责羣吏其法尤严而不敢缓也财用之数验之以书契督之以要成证之以贰令考之以参五逆之以式法辨之有类执之有总小数之则乘大数之则防职内所叙职币所振葢虽余财而加肃焉
　　羣吏之治在事与物先王合其日计而为成合其旬计而为要合其月计而为防治防者王治要者正治凡者师治目者司治数者旅
　　万有二千五百人居则为比闾族党州乡出则为伍两卒旅师军其为军也责其足以包敌为师也责其足以围敌虽然先王岂敢率尔而责之哉犹为伍两卒旅以治之参偶以相纠聨徽帜以相识别旌旗以相指挥自伍至旅所以治之之术未始废也则其责师足以围敌责军足以包敌不亦宜乎伍法为野人而设军法为野车而设卒法为号名而设
　　貌言视听思君以乂万民者也雨旸燠寒风天以育万物者也极备也过极无也不及皆失隂阳之中气春宜多雨秋宜多旸夏宜多燠冬宜多寒四者之中无风不化其犹四端之有信四行之有土四事之有思也欤肃也乂也哲也谋也圣也五事之得也五者之时若之狂也僭也豫也急也防也五事之失也五者之常若之物固有无意而相感者而况五者之相若则乌知其弗之应哉圣人还顾五事之至不其未至也则当以恭致肃以从致乂今既至矣则五者之来不以其叙是数也天地之变隂阳之化物之罕至者也












　　演山集巻四十九
　　钦定四库全书
　　演山集巻五十　　　　　宋　黄裳　撰
　　杂说
　　先王在上域民以礼不以封疆之界固国以仁不以山溪之险威天下以义不以兵革之利虽有坚锐固塞无所用矣为军将者有养人之徳为师帅旅帅者有帅人之智为长司马者有事人之志有死难之节虽有掎契司诈无所用矣长人之仁帅人之智六术五权在乎拱揖顾指之间人之所不能测者齐威之节制不可以遇三代之仁义仁义之用非特在乎先王所以固国与威天下而已有徳之将有智之帅仁义不可以胜用焉宵则人息之时也使之索绹冬则人休之时也使之乗屋豳公非固劳之也以为不若是无以致其乐焉民无违力地有余利然后朋酒斯飨称彼兕觥以尽其欢则昔时劳之也所以为今日之计欤
　　国子之合无政则乱无教则愚其正之也移屏而已无成均之法则人性失中其教之也记诵而已无道徳之师则人心失性成均之法成人之性均其过与不及者也蔽于天而不知人非此所谓有道蔽于外而不知内非此所谓有徳
　　政者国子之所禀则以中法治之故为之大司乐道者国子之所学则以中徳致之故为之师氏保氏养国子以道则所谓有道者教之也师氏以三徳教国子则所谓有徳者教之也
　　天下之民不敢擅有所之适者为夫节有期也天下之奸絶焉不敢擅有所赍者为夫传有说也天下之盗絶焉
　　五言之出是则天下治故此八音安以乐民以五言而报上也有美有嘉焉五言之出非则天下忽故此八音怨以怒民以五言而报上也有箴有刺焉以五言之嘉美者而纳乎上则上知所因矣以五言之箴刺者而纳乎上则上知所革矣万民之言以六律与之音八音之气以六律与之度是故内通乎性外通乎政君子闻之有所思焉以兴圣人在之有所悟焉以改
　　十有二律生于十二气十有二声出于十二律隂阳之道天地之理夫妇之情父子之性声律之中存焉况有先王之化上以和天时下以和人心述五行之和气播之于八音采万民之和言奏之于六律则其所感之幽所作之防犹役于隂阳焉
　　先王之政在中国者详于九州在九州者详于四海夷蛮戎狄人民财用六牲九谷之数知其利害而已故略于九州九州之政各有诸侯制节谨度同其贯利而已故略于中国
　　乱臣之肆无所不僭至于僭乐则尽之矣先王以乐象功以舞观徳季氏八佾舞于庭则将以功徳自视于天子矣未至于斯极者所不忍季氏忍为之则其孰不可忍哉
　　有来雍雍者以其和故至止肃肃者以其敬故能得万国之欢心以事其先王然后享皇考之祐则曰宣哲维人文武维后享皇天之祐则曰绥我眉夀介以繁祉周之天子茍无穆穆之徳则安能致是哉祭祀之始天子致助至有辟公之显相祭祀之终皇考致祐至有皇天之繁祉事其先王之至者也宗庙之祭歌之以彻其以此欤三家特陪臣耳事及三庙堂上之彻庭中之舞輙用天子之制乱名丧实雍之作也又奚取于彼哉天道高而尊造物者也惟造物者为能覆葢愚众之罪过而治之此冢宰所以为天官地道卑而亲成物者也惟成物者为能司牧愚众之善恶而教之此司徒所以为地官先王之治有政所以立礼有刑所以弼教政不为虐刑不为暴本乎一道而已葢自治官以道为本出为政刑岂有他哉辅予葢覆之所不及者耳后世之治上无道揆下无法守然后道之以政不以立礼齐之以刑不以弼教天下始有无耻之民然而王宅厥心不能有大宰亦乌用宅哉
　　正朝廷以正百官正百官以正万民大宰建其书佐王而治其近者也故以正典以正百官小宰莅其事贰王而治其逺者也故以正职以正万民孔子曰政者正也子率以正孰敢不正朝廷之上乡明之君中心无为以守至正一人帅以正则百官孰敢不正百官帅以正则万民孰敢不正
　　西面之卿其徳足以佐王东面之孤其徳足以祐圣三公北面而有答王之道王族故士虎士从王于路门之右大仆大右从王于虎门之左虎贲缀衣趣马小尹左右携仆百司庶府当如文王之世有仁以为常伯有能以为常任所守不戾乎法所负不愧乎位岂有他哉守正之王克其宅心而已文王宅心有道施于有政则自王廷之臣都邑诸侯之官典掌夷狄之吏莫非吉士克俊有徳周公之作立政以告嗣天子王非敢废也后徳惟臣良臣惟圣百官既正还及于上此政之所以成圣乎
　　六典以治邦国八则以治都鄙八法以治官府官成以治万民礼以治賔客而诸侯羣吏万民还以治乎我者宰夫之所待则故其所逆之士而理之大宰之所待则揆其所逆之情而弊之
　　道之所案所以立体道之所寓所以致用立体于中致用在外故王大旅上帝张毡案设皇邸皇譬则道之用毡譬则道之体其体不可外也宿次之中所以有毡案焉道以柔为体则以刚为用道以质为体则以文为用道以方为体则以圆为用道以圆为体则以锐为用毡之为物质而能柔所以象道之体皇之为物文而能应所以象道之用虽然文采节奏道之所寓以应物者乌可以为常哉物至而应事已而寂庄子曰仁义者道之蘧庐也止可以一宿此皇所以见于邸欤
　　先王之事天神以谓不称其道不足以当其意不当其意不足以致其飨张毡案未足以况道之体设皇邸未足以明道之用则有大裘而冕以为祀天神之服四圭有邸以为降天神之玉大裘以象天道大裘而冕以象天徳秉邸圭以降之所以象其用植苍璧以礼之所以象其体道以质为体则以文为用大裘衮冕所以况之道以圆为体则以锐为用邸圭苍璧所以况之
　　鼓之为物以和军旅以节音乐以正田役以作士众之气者也车骤徒趋鼓与之进车发徒刺鼓与之戒车徒坐作鼓与之行止易车险徒先王所恃以却敌者也然而坐作进退疾徐疏数之节在鼓而已
　　立政以为八柄以驭羣臣王之所立徳以为八统以驭万民王之所举臣之趋走民之从服疾徐进止在我而有节焉王之所御也故王固国以仁不以山谿之险威天下以义不以兵革之利域民以礼不以封疆之界鼓天下之民由道之大者而归焉王之务也坐作进退疾徐防数之节一时之教以待不虞而已岂足以语王哉故诸侯执鼖鼔军将执晋鼓师帅执提鼓旅师执鼙鼓而王之所执则路鼓而已
　　人鬼人道之大者故路鼔以鼓鬼享而王执之军事国事之大者故鼖鼔以鼔军事而诸侯执之诸侯有君之道故执事之大者谨度以事王故执事之大者而已四鼓之用莫尊于路莫卑于鼙
　　进则患怯退则患纷故军将执晋鼓以锐其进卒长执铙止鼓以肃其退鼓退而止之训习之终鼓作而通之鼓行而节之训习之始惟其训习之始不可不慎其乱故两司马执铎所长者寡所聴者详故也节鼓虑其过差尤可慎者故惟五人而一节焉师帅之于一军有不能进者自为二千五百人所主而已晋则听将军焉故执提鼔而已
　　车徒之众骤趋驰走坐作发刺皆中其节诸侯军将旅师之驭其众也肃故鼖鼓以鼓军事非王所务焉执于诸侯而已
　　治野之法有治其甿者有治其地者以下剂致甿之类治其甿也夫间有遂之类治其地也水能为田之利亦能为田之害先王为之通其利防其害便于谷粟则妨于车徒先王则使无妨于车徒有便于谷粟故万夫之地为之五沟以致水利为之五涂以防水害防归于路以达于畿则五涂下利于水上利于车徒矣路防十道而归之畿川受十浍而归之海民之达于畿也其犹川之赴海欤朝觐宗遇会同六者诸侯致勤于王者也时聘众见间问归脤贺庆致禬六者王致爱于诸侯者也诸侯以礼致其勤而王弗以仁致其爱则诸侯岂可以虚拘哉
　　智力能不未尝相同而亦未尝不相为用天之理也先王明其相用而为之制焉府史胥徒在官而有力者也使之为正师司旅之用乃为八职以治之百工农妇在民而有力者也使之为王公士大夫之用乃为六职以治之
　　有质而无文则物之用废有华而无实则物之体废在天有时在物有理在人有徳在世有事未闻偏立而独得者也虽然文华去道也逺且以阐吾之实然而实与质丧则其孰以为文华哉故凡绘画之事后素功者以素为质以质为本不可忘也素之在天为秋之序在人为性之质万物至秋动者还静华者即实然后反一春夏则其文耳君子内视见素感物而出之其生色也晬然见于面盎于背施于四体不言而喻人之文绣有不若者岂特绘事也哉
　　诗曰巧笑倩兮美目盻兮素以为绚兮巧笑美目之文见于容貌之间无素而徒致其文则趋于乱而已有诚心之所乐然后有倩兮之笑有诚心之所向然后有盻兮之视是则素以为绚者也此庄姜所以贤乎
　　六色之次以其五行之相胜而相用五采之治以其五行之相生而相继六色缋以为衣者也衣阳物也君之道也则缋以成象阳主造始以孶万物故其六色之次以其相用五采绣以为裳者也裳隂物也臣之道也则绣以成形隂主顺成以奉天道故其五采之序以其相继杂而章之工之巧也无素为之受焉其犹废甘以和欤未知其为味也
　　白质取其以义制人申徳威也赤质取其以礼事上承燕劳也休农息老物则君子不兴功张皮侯而栖鹄则春以功猛而害物者虎豹也毅而害物者熊也逺举而难中者鹄也先王当其役物使农兴事造业之时为物去害及逺中防然后以为功焉故张皮侯而栖鹄则春以功服猛去害所制者广兴事造业所建者备然后博施文徳懐柔逺人是故张五采之侯则逺国属春以功矣吾将息之逺国属矣吾将燕之燕之恩也息之仁也不可废威与义以制服害物者故张兽侯则王以息燕技兼于事事兼于义义兼于徳徳兼于道士大夫以事兼技以义兼技卿以徳兼义王公以道兼徳人之学当学其大者故虽百工之众一士可以治之
　　以富邦国以生百物事职之务也商旅通四方之珍异富之者也农夫饬力以长地财生之者也
　　劳心者治人劳力者治于人士大夫劳心而治之者也百工商旅农妇劳力而养之者也一曰农五曰百工六曰商贾七曰嫔妇九职之序也六职则先百工而商旅次之农夫次之妇功次之六职为夫百工之事而设者也商旅农务特为之用而已商旅通四方之珍异以资百工者也农妇长地财治丝枲以养百工者也









　　演山集巻五十
　　钦定四库全书
　　演山集巻五十一　　　　　宋　黄裳　撰杂说
　　天以六时成日而寅为一日之朝者也天以四时成嵗而春为一嵗之朝者也此春见所以明朝以言天时则秋之所成冬之所藏有望乎东作之春以言人事则劳于昼休于夜有望乎夙兴之寅此春朝所以图事以陈谟而有夏宗以协虑而有秋觐若夫春朝诸侯而图天下之事非特图事而已特以图事为主
　　万物兴于朝憩于暮则非相见之时也其见上也邂逅而已万物散行于春以生同归于冬以存则冬非图事之时也协虑而已图事则其协虑之致用欤
　　天下之事其来也无穷其变也无常其出也不测必有事焉而后擅有独见之明徐而应之亦已晩矣先王以谓人之心备有万物物之体备有万事然则天下之事非难图也资诸人心而已人无二心事无二理心徳或离则不足以致一心徳或散则不足以应万
　　诸侯平居无事之时王者之使相继于道徳意志虑道之使知度量法则谕之使同好恶已壹于心用舍已壹于事及其入王则又防而图之收众见以为王明合众善以为王道以四海为一家以中国为一人葢如此耳邦之本在民民之本在耕耕之本在力田野功利葢非游惰所能致者故大司冦以五刑纠万民而野刑上功纠力为之先焉先王欲使其民相保以信相爱以智相救以义相赒以仁相賔以礼欲其无流转也使之相聨欲其无诈欺也使之相纠刑罚相及庆赏相共然后耕者有功学者有徳是故先王近为之六乡逺为之六遂乡非不耕也以教为主故其甿谓之民其所稽则行艺而已刑之所纠者孝遂非不教也以耕为主故其民谓之甿其所稽则功事而已刑之所纠者力
　　养生之理人之智皆足以及之患在志轻而物重及物临之则其智昏矣故为已之谋不若处彘之得其所忿者气戾而不平滀者气郁而不通上而不下则忿气胜故使人善怒下而不上则滀气胜故使人善忘心者天之君神之舎而滀忿之气当之则为病矣葢夫忿之气不用之于怒滀之气不用之于忘不怒不忘则为病而已威公误治于所见遂为忿滀之气养生之道当先治心虚则能照一则能辨静则能觉故虽疑互之间感忽之际有物陈乎其前不能致其患威公以见鬼为不祥而病以殆乎伯为祥而病去是公之伤不见鬼也而在公以得丧累其心焉故忿滀之邪气得以当其舍而病之且夫生死终始达生者将为寒暑昼夜之序而况祸福得丧之所介乎其心正其气平虽感忽万态不能蹈其舍
　　养生之志则踦于物而侔于天故物不能为之对其右师之介欤神王气盛皆非养生之所尚养生至矣神凝而气使
　　从水之道而不以为私忘水之渊而不以为险善防者也不务生之所无以为不务知之所无奈何善养其生者也陵实物也譬则事也水虚物也譬则性也方其习之时必防事实以进焉及其习成矣然后适理之虚以防道圣人生而知之则犹生于水而安于水贤人学而知之则犹长于水葢非生而知之即之于水则溺而已矣孟子曰天下之言性也故而已故者以利为本故者人之道也性者天之道也孟子之时天下以故言性则误矣然而故之在人可以成命亦可以灭命可以灭命者所谓去智与故循天之理是也可以成命者所谓始乎故是也葢夫故以利为本则安矣以至乎成命以害为本则殆矣以至乎灭命然而天之高星辰之逺茍求其故千嵗之日至可坐而致也则故之于学者其可废乎以利为本而已
　　万物各具一天惟人所之焉痀偻之承蜩津人之操舟梓庆之为鐻开天之天者也犹掇之也未尝见舟而便操之也气之凝神之天而至者也不敢懐非誉巧拙犹痀偻者不以万物易蜩之翼輙然忘吾有四肢形体犹痀偻者之处身执臂外重则内拙其巧専而外滑消则内重矣
　　东野稷所谓为则败之者也务生之所无以为务知之所无奈何其犹稷欤加性所无废性所有益理以能亏理以伪皆非养生之所取
　　以心稽则凿矣为其凿则心不一而物得以桎之工倕旋而葢措规矩与物化不以心稽其顺与理相适其妙与神相遇
　　不能忘足则以履为足之累此履之不适也不能忘腰则以带为腰之累此带之不适也不能忘是与非则以是非为心之累此心之不适也不能胜物故内变不能应物故外从事能定则不内变物来而应则不外从事此防之适也处防要之地以应方来之变茍或动心则先时而起后时而缩矣强则炰烋弱则龌龊其能有适乎四者适矣然而知其为适则有不适之患焉四者复不适矣必亡四者之适然后未尝不适焉忘适之适也不适有累适亦有累不适与适两忘而意消然后其心虚其性明生理于是乎尽矣
　　孙休之言不知命者之事也扁子之告孙休至于命者之事也达命之情不务知之所无奈何至人之徳非休之所及知而扁子遂告之则所无奈何者休将务知之矣开人之天而惊惑入其舍不亦殆乎庄子之教天下或言至人之摄生或言养生而后至入水不窒蹈火不热则言其摄生者也痀偻之承蜩津人之操舟则言其由学而后致也养生之道惟患内轻与夫知之过其分内轻则心与物化之知过其分则以知废理休不以遇摈逐而怨则外重矣而扁子复以休之所不及知者而告之非特开人之天而惊惑入其舎则养生所主丧矣是以庄子之喻养生或言痀偻之承蜩津人之操舟梓庆之为鐻未尝不自学习以致精妙是待欵启之民尔潜行不窒入火不热行乎万物之上而不栗摄生之至人岂可为中下之流道哉以已养养鸟葢虽深林之间江湖之上不得寄其生焉而况大牢之飨九韶之乐哉为孙休计则姑使之重其内而已
　　以冬见为遇则春见乃其见之専也以春见为朝则冬见乃其见之暮也朝而见之也专暮而见之也勤专而见之也恭遇而见之也恱人之情也夫以朝暮继见邂逅相遇比大賔之礼大客之仪所以亲诸侯欤
　　干之位万物之大始坎之位万物之资始艮之位万物之成始为万物资始者乾元也为万物大始者乾道也天者形也元者气也以气统形然后形生而气存气有隂阳阳中之隂下应阳之上达者而为云隂中之阳上薄隂之下固者而为雨品物流形葢得隂阳之和云雨之泽以化者也有生斯有形有形斯有终有终斯有始物之终始葢方流形之际其理已着矣岂俟敛入而后悟哉六位之设三阳以元成位于春三阳以亨成位于夏弗先时而作弗后时而动因时乗理而进者也六位以定分六龙以适变形气之类弗革则穷弗因则絶隆者杀壮者老此理之必然者始卒若环新故相代然后变化之道至焉是故乾元之御天也或乗见龙御之以行或乗跃龙御之以进或乘飞龙御之以升或乗潜龙御之以止其为苍天也则功见乎其色其为昊天也则人见乎其情其为旻天也降而与物接其为上天也升而与物辨岂特云行雨施品物流形如是而已邪以一气统天则天有化道以六龙御天则天有变道各正万物之性有善而无恶各正万物之命有常而无幸无不善则无暴无不幸则无怨是故太和将殆乾道能保之太和将乖乾道能合之是故性有利为之用情有正为之体首出庶物万国咸宁葢由利正之中在人也有仁足以长人在天也有元足以长物天乾道之正性命也万物之所同君子以其所同者而长之则其安万国也安其心焉非安其外而已
　　先王之治天下踈者内辅亲者外辅价人维藩大师维垣大邦维屏大宗维翰内辅者也宗子维城外辅者也内外一心犬牙相制懐徳维宁在其中焉是故价人愿为之藩大师愿为之垣大邦愿为之屏大宗愿为之翰宗子愿为之城
　　有天下者不患无大师而无价人可患也天之予夺视民民之去就视乎善人者也不患无大邦而无大宗可患也巨室之所慕一国慕之故也城之高也池之深也兵革之利也米粟之多也所谓地利价人维藩大师维垣大邦维屏大宗维翰宗子维城所谓人利有人利然后地利为之用焉有先王之徳然后人利为之用焉三从二逆作内吉作外吉二从三逆作内吉作外防人可违也卜筮不可违也筮可违也卜不可违也故乃心卿士庶人与筮之数或可逆者至于则有从而已葢卜用五占用二五以天道言之二以人事言之先王有作顺天循理而已乌可违哉况象者又其数之防欤乐之实本于性根于心故凡音之起由人心生非作于外物也外物为之感发而已人之心其犹柷欤有物触其中则鸣非柷求鸣于物也声者心以应物者也单出曰声杂比曰音单出未之变也五声相应而变生焉声成文谓之音此言声有所变变成方谓之音此言变有所归惟其有所归在故其始作翕如也从之纯如也绎如也以成无方则不可比矣孟子曰乐之实乐斯二者是也乐则生矣生则乌可已也乌可已则不知手之舞之足之蹈之也治世之音安以乐其情有节其言有序乐夫仁义之性而已咏歌亦可谓之乐也然而乐之未至也及其手舞足蹈而后至矣葢未至于舞蹈不足以为乐乐生于夷旷故其声啴以缓喜生于惬适故其声发以散哀则抑故噍以杀怒则扬故粗以厉敬则义心感也故其声直以亷爱则仁心感也故其声和以柔六者之感情动于中而形于心者也性所有也然而非性言性则静矣无六者之动言性则合矣无六者之别物能动人之情先王能制天下之物故物之所以感人者先王能为之慎焉声之所出则有乐以和之志之所适则有礼以道之其行丧同则有政以一之其奸害同则有刑以防之礼乐以治其内刑政以治其外其名四所以同民心而出治道其实一也
　　伦理之于人同有于性同生于心然而无乐为之和同则至于乖絶无乐为之感通则至于堙塞君臣上下听之莫不和恭父子兄弟听之莫不和亲则不至乎乖絶听钟声则思武臣听鼙鼓之声则思将帅之臣则不至乎堙塞






　　演山集巻五十一
　　钦定四库全书
　　演山集巻五十二　　　　　宋　黄裳　撰杂说
　　怒有以责之也至亡国也不足以责之思其治者而已下泉之诗是也怨有以亲之也至亡国也不足以亲之哀其亡者而已黍离之诗是也政有得失则于物有善恶物有善恶则于情有喜怒情有喜怒则于声有美刺故曰声音之道与政通其君不骄则其宫不乱则其音不荒其财不匮则其羽不乱其羽不乱则其音不危故曰五者不乱则无惉懘之音矣诬上则天下之诚心丧行私则天下之和心丧此亡国之音所以作也
　　禽兽有闻而无知有情而无文故不知音众庶有知而无徳有文而无实故不知乐
　　声变而为音故审声以知音音比而为乐故审音以知乐政者乐之安乐怨怒中滛恭慢之所自作故审乐以知政乐与礼同出乎仁义之实礼之实节文仁义之成乐则乐其成而已然而乐之和已有节文在中焉子曰礼者理也乐者节也以其乐为主不得谓之礼耳故曰知乐则几于礼心彻而为智智彻而为徳偏得乐则和而有所流偏得礼则中而有所倚非所谓有徳
　　极音致味以物为音为味也朱弦之有遗音酒之有遗味以徳为音为味也先王之制礼乐也以极口腹耳目之欲则虽极音致味不足以厌其志而教民平好恶反人道之正则内足而无待乎外矣故虽朱弦之浊疏越之迟三叹之希元酒之质爼鱼之腥大羮之淡足以胜其欲是以先王之制礼乐也务使人以礼而后动以节而后作
　　天命之谓性人为之谓习孟子曰天下之言性者则故而已矣故所谓习非所谓性
　　性之中含孕万物之理率而一之不散其朴则其体无乎不在不流其真则其用无乎不善道者无乎不在无乎不善者也昜曰继之者善成之者性所谓率性之谓道则成之者性之谓也所谓修道之谓教则继之者善之谓也
　　道者天也合而言之也故率性之谓道教者仁也散而言之也故修道之谓教率性而为已修道以为天下不为天下后世计则道无事乎修矣
　　道之无不在也虽稊稗瓦甓之间无不在也道之不可湏臾离也虽躇步跐蹈之间不可离也惟其无不在故不可须臾离
　　隠防之中有无不在道隠而见防而显有必然之理此君子所以慎其独也能慎其独然后为已则能率性为天下则能修道天下之道由中而生者也礼曰至徳为道本道不在小亦不在大道不在高亦不在下惟过与不及然后道丧
　　以五礼制中以六乐致和然后能赞天地之化育故天位乎上地位乎下而君子成位乎中焉不和则不相交不中则不相合
　　君子之道其防也在所不覩在所不闻其显也在乎天地位万物育茍非知道之无不在知我之不可湏臾离安能至于此极哉
　　君子有时中则有时不中矣此其所以为中庸更而不可拘续而不可穷其纵不流其守不固流者执庸而不及中者也固者执中而不及庸者也执庸者害道之常此为庸者之无忌惮也执中者害道之变此为中者之无忌惮也杨墨失中子莫失庸
　　过者太高而不及者太下非时中者固三者皆非所穷未能至道能中则无过不及能庸则无固此其所以为至徳欤
　　中者人道之至神者天道之至
　　智者过之故夫妇之愚不可以与知此所谓愚者不及也贤者过之故夫妇之不肖不可以能行此所谓不肖者不及也
　　智者行之然后愚者得以知焉贤者明之然后不肖者得以行焉
　　莫之知避者不知罟获之为害也不能期月者不知中庸之为善也不知其为善则不知其为害故不知避与不知守皆非有智者
　　舜行道者故曰其大智也欤回明道者故曰回之为人也
　　均天下国家能义而已辞爵禄能亷而已蹈白刄能勇而已不可均而均之则伤义不可辞而辞之则伤亷不可蹈而蹈之则伤勇在乎爵禄也可辞在乎中庸也不可辞而勿辞之斯能亷矣在乎白刄也可蹈在乎中庸也不可蹈而弗蹈之斯能勇矣
　　南方阳明而主生有君子之道焉生则子民之仁明则君国之智北方隂险而主杀有强者之道焉君子之强而强不足以名之者以其能强能弱也寛柔以教所谓能弱不报无道所谓能强袵金革死而不厌所谓能强而不能弱能强则不流能弱则不倚
　　富贵不能淫故国有道不变塞焉贫贱不能移威武不能屈故国无道至死不变
　　百姓日用其道故曰费日用其道而不知故曰隠费则显诸仁故曰匹夫匹妇可以与知可以能行隠则藏诸用故曰圣人有所不知有所不能有所不知者以其神其徳有所不能者以其神其行孝弟之始行乎父兄之间则匹夫匹妇其孰不知哉孝弟之至通于神明则虽圣人有不知者而况匹夫匹妇乎
　　天地不为人咨怨而废寒暑君子不为不能者而卑其道孟子曰中道而立能者从之是故语君子之大者其混成体一妙用体变而不见其迹故天下莫能载此其极高明者语君子之小者则置法以民制行不以已而不戾其情故天下莫能破此其道中庸者天下之人同有一性而人之性同有一道君子之教则修是道而已改而不止则贤智过之愚不肖不及言其不逺人也欲离之而不可得也言其不尽人也欲即之而不可得也千万人之情一人之情是也故施诸已而不愿亦勿施于人所求乎子以事父未能也则已先尽子之道而已所求乎弟以事兄未能也则已先尽弟之道而已庸徳言行以徳行之为贵庸言言谨以言谨之为贵能谨则不易其言矣心有所造然后发为言行言顾行行顾言
　　富贵贫贱在外者也吾无所加损焉非在我者也以其不愿乎其在外者故素富贵行乎富贵素贫贱行乎贫贱无入而不自得焉不陵下以其富贵不能滛不援上以其贫贱不能移二者出于不愿乎其外
　　上不怨天处已有命下不尤人处已有义莫非命也君子道其常小人道其幸道其常则以为善而后得福故居易以俟之道其幸则以为不善而未必得祸故行险以要之幸亦命也君子不以为命而谓之幸
　　妻子兄弟室家父母君子逹此以治天下者也逹之天下所谓譬如行逺其道本诸身而已所谓自迩父母其顺天下顺之
　　视之弗见无形也听之弗闻无声也凡丽乎声形之间者有新则有故无故而日新者其鬼神之徳欤易曰日新之谓盛徳惟圣人为能体道鬼神数能行之体物而已体物而不可遗故如在其上如在其左右
　　文王圣父也述之可也武王所以为达孝瞽叟顽父也谐之而后可也舜所以为大孝
　　舜传之贤而曰子孙保之者天与贤则与贤天与子则与子天下为公传之贤也犹其传之子
　　尊为天子必得其位也徳为圣人必得其名也子孙保之必得其夀也富有四海之内必得其禄也大徳材也禄位名夀因其材而笃贤者也
　　舜言徳为圣人而武王不言者其避文王欤此亦周公思兼三王以施四事不及文王之意然而公之为盛也不足以言徳
　　乐由中出不可以为伪乐得其道而正乐兴焉乐之由中出者也乐得其欲而淫乐兴焉乐之由伪作者也均是乐也而乐有内外在外之乐无常其欲无已无常之乐不赴无已之欲则忧至焉物累其心又累其乐之去则惑而已矣
　　反情以和其志则以道制欲广乐以成其教则以道制人之欲
　　成性存存非幻不灭道义之门阖则义入而归道辟则道出而行义
　　川谷异制民生异俗迟速异齐饮食异和衣服异宜器械异制先王将使四海为一家中国为一人此非所同者使之同归于善而已四方之政事上下之志四方之传道尝患其法不相通其情不相知其善不相闻自非以意致徳以神防道之人居则丽乎方动则丽乎形虽欲相感以情相闻以善不可得也然而先王将务四海为一家中国为一人不亦难乎置官设属使取四方之善训而同之葢无难者合方氏通其财物以合其事除其怨恶同其好善以合其情此齐其政而已欲其从之也轻则必有训而后喻焉训方氏道四方之事以训其事道上下之志以训其情虽然予道而已欲得四方道而训之则其传道乌可废哉四方之传道葢见于文辞予取而诵焉正嵗万物更新之时训方氏则布而训四方正其始也新物使人志淫而好僻有戻于训焉训方氏务若其情而训之使人好恶之情好善而恶恶则亦观新物而已
　　四肢之于安佚人之情也乐狥其情恶劳其形不能非礼勿动而使非僻之心輙乗安佚以蹈其舎则无所不至矣而况王乎天下视仪而动听唱而应者也先王制礼视有旒听有纩言有纪动有佩堂上之行门外之趋为之乐仪以防其肆使听其声而其意以诚使顾其体而其气以正周旋中规折旋中矩进揖退扬而后锵鸣之佩左中角徴右中宫羽君明事物之意在其中焉非僻之心无自而入是故祭祀朝防师田封建之时王在五路则其步趋之节责大驭焉五路之上王安佚矣然而顾车之行而闻肆夏之声则由吾于堂中顾车之趋而闻采齐之声则由吾于门外王之言动造次无非礼者乐师之所教大驭之所御与有力哉
　　君子之祭不尽志无以致钦不尽物无以致爱致斋于内散斋于外斋之日有所思祭之日有所见此尽志也内心也其备小物也水草之葅陆产之醢在焉其备美物也三牲之俎八簋之实在焉其备阳物也昆虫之实在焉其备隂物也草木之实在焉此尽物也外心也惟圣罔念作狂则为僭为豫为急为防惟狂克念作圣则惟谋惟哲惟乂惟肃此狂与圣所以序八者之间欤伯夷叔齐避地者也栁下恵少连辟色者也虞仲夷逸辟言者也辟世之士其朱张欤言行不见于天下孔子不得而论之序在六民之中非夷也非虞也非惠也晨门荷蒉丈人接舆长沮桀溺之徒一方之见皆以孔子有求于世而非之者孔子所以论列四辟之士而见其志焉故曰我则异于是无可无不可
　　往来不穷谓之通万物之理也推而行之谓之通四序之运也往不穷于幽来不穷于明则亦推而行之而已












　　演山集巻五十二
　　钦定四库全书
　　演山集巻五十三　　　　　宋　黄裳　撰杂説
　　合【阙】为同【阙】　　　　　　道散同【阙】　冒天下之道
　　【阙】　所【阙】　　　　　　　　冒天下之道不足以【阙】
　　道为天
　　下之母然后寂然之中生出有象长育有器建立有法老者入死故穷则变少者出生故变则通徃来不穷新故相代故通则久夫穷则变变则通通则久易之道也黄帝尧舜禹汤通其变使民不倦神而化之使民宜之遵易之道者也不以人废天不以故灭命是以自天祐之吉无不利乾坤役使六子者也其言能变化成万物所以不及天地其言山泽通气风雷相薄则曰天地定位而已
　　既有典常者易之书也不可为典要者易之道也言要以其不及详言常以其不及变典之为道要常而已典者道之降则者典之降法者则之降易之道至于为书亦已粗矣然而不言法则何也以易而示他经则其为书犹主于道焉礼以世法为主诗以人情为主书以时务为主变动不居至惟变所适言易所以为道其出入以度至既有典常言易所以为书易之为书有道存焉故以同民患则有济天下之仁以前民用则有周万物之智不可逺也尊之如父亲之如母其入以度使内知惧则虽入无保如有辅翼之者其出以度使外知惧则虽出无师如有教之以事者虚一之中真性存焉利欲不能复炎其犹井欤既洁净矣无事乎渫既正固矣无事乎甃其地冽其泉寒供物之求而已
　　迎之不见其首随之不见其后易之道也故能与天地为终始万物入死矣天地未尝有终万物出生矣天地未尝有始视之不见名曰夷听之不闻名曰希易之道也故能与天地凖是故形体之所覆载情气之所交感未尝有余未尝不足天地物之大者尔未离乎物而不与物同为始终有余不足夫何故也易有所与故也反身自爱致静而动之谓仁复本反始以齐万物之谓道复之初九一阳来复之时万物归根之地其防也爲明之藏为物之复始其罔也为有之舎为物之资始以人言之则反身自爱致静而动之仁以天言之则有复本反始以齐万物之道道与仁相为左右道与物相为得丧六四与初为应从道者也上六迷复狥物而往者也
　　貌言视听思五者君以仁民者也雨旸燠寒风五者天以生物者也是故肃乂哲谋圣五物之时若之狂僭豫急防五物之常若之圣人之治天下无狂而能肃无僭而能乂无豫而能哲无急而能谋无防而能圣是故五物未尝极备而亦未尝极无数或有之圣人能以五事裁其有余成其不足易曰裁成天地之道则成能乎其中矣辅相天地之宜则成位乎其中矣
　　舜以禹臯陶为已忧故臣作朕股肱耳目特以命禹股肱喜哉元首起哉特以谕臯陶夫禹臯陶与舜为一体者而舜或失之则一体废矣为已忧也不亦大乎无有作好遵王之道为惟辟作福言之无有作恶遵王之路为惟辟作威言之好恶不作公生明夷旷之中遂无万物之累故言其无滞碍则曰王道荡荡言其无险厄则曰王道平平言其无邪枉则曰王道正直
　　遵王之道则有作福之仁遵王之路则有作威之义会而归之以立有极之本散而行之以致有极之用方其会而归之未始有好故能无作好未始有恶故能无作恶无偏无党或见于公无反无侧或见于正此则有极散而行耳
　　人之扵学有情然后好善有志然后向善情有好恶志有向背以好恶之情好善而恶恶则孟子所谓若其情者也以向背之志向善而背恶则书所谓逊志者也盖惟穷理之学为能逊志学在耳目之间未有能逊者也惟学逊志则有受道之资务时敏厥修则有致道之力乃来为其质有所受力有所致故也髙宗之学暨厥终罔显岂非志之所在有所未逊欤故髙宗之命説曰尔惟训于朕志説之训髙宗曰惟学逊志
　　学之序能辨志然后能逊志能逊志然后能继志辨志求道之时也逊志从道之时也继志会道之时也志于道则无累志于仁则无恶
　　伏羲唐尧周公无成与亏者同乎道也有成与亏者异乎法也可异者法而已矣道不可异也荀卿以道过三代谓之荡法异后王谓之不雅然则荀卿所谓道与法者异乎吾所谓道与法也雄之言曰法始乎伏羲成乎尧匪伏匪尧礼义哨哨其贤于荀逺矣
　　相道者天相天者人道无形也视之不见道无体也搏之不得且无所由也无所居也无所行也无所止也及其之乎上者其数三天之乎下者其数两地参伍以变错综其数偶者合之以竒竒者合之以偶生者斯成始者斯终积刻而为辰积辰而为日积日而为月积月而为时积时而为嵗有生类不能逃此五行之数有生有成有竒有偶有盛有衰有清有浊或相制或相顺或有余或不足有生之类食息嚬笑上下小大不能逃此言其道也或居乎小人或居乎君子言其位也或居乎上或居乎下言其分也或居乎富贵或居乎贫贱言其情也或居乎厚或居乎薄安其所居不相乖异此天相之也五典以叙五礼以秩其为彛也始终之不可穷其为伦也先后之不可乱然而九畴之类初一曰五行非人所与焉敬用五事农用八政协用五纪建用皇极又用三德明用稽疑念用庶徴安其所居不相乖异此人相之也叙者以惇秩者以庸不可穷者推之使通不可乱者辨之使治
　　天子施礼于诸侯以十有二牢以多为贵也诸侯报礼于天子膳以牲犊以少为贵也以多为贵者外心也以少为贵者内心也礼器曰古之圣人内之为尊外之为乐少之为贵多之为美诸侯之于天子观天下之物无可以称其徳者得不以少为贵乎郊特牲曰牲孕弗食祭帝弗用诸侯之膳天子上同乎帝尊贵之也天子之于诸侯为之牢礼之数而诸侯之待王官也令百牲皆具乐美之也盖谓待王以多则为防待百官以少则爲简故礼器曰先王之制礼也不可多也不可寡也惟其称焉
　　不矜而庄人之道也不言而信天之道也不厉而威神之道也
　　致民力而望地利可必也致地利而望天时不可必也天时之运丰登中下未始有常先王以耕计积以仂计用以鬴计食非其悋人以自养也为国备天时之变则以耕计积为民应天时之变则以鬴计食
　　司稼一年之上不出敛法则其取财有义廪人以嵗之上下数邦用则其用财有礼天时之变其所生者弗盛而国之所积厚焉其所取者弗多而君之所用杀焉六刑为六行而设造言乱民之刑为六刑而设六行之数不明造言者乱之也六行之俗不成乱民者害之也孟贲之不动心也以力告子之不动心也以言孟子之不动心也以徳有力者不必有言故孟贲之勇众力能胜之有言者不必有徳故告子之勇众辩能胜之孟子之勇不可为众举天下之辩穷天下之力未有能屈之者孟贲告子区区言力之间何足道哉而公孙丑以孟子过孟贲逺矣将欲贤孟子不知其实卑之也此孟子所以言告子先我不动心者以鄙公孙丑之言欤告子先我不动心且未足以为贵则虽过孟贲逺矣何足以进我哉
　　北宫黝之勇知用其气而已不及自守孟施舍之勇知守其气而已不及自反知用其气则飬之无所在故曰北宫黝之养勇知守其气则养之有所在故曰孟施舍之所养勇也孟施舍量敌虑胜与夫自反相似视不胜犹胜与千万人吾往矣相似北宫黝恶声至必反之与夫不可者拒之相似二子之勇皆不及是故曰未知其孰贤北宫黝思以一毫挫于人若挞之于市朝此使于区区之气者孟施舍量敌而后进虑胜而后会此使于区区之智者量敌虑胜能虑人矣不能虑已无严诸侯恶声至必反之且不能虑人而况于巳乎然而皆末耳本之则无如之何及之有知居之有仁行之有义此曽子所以为勇之大者直在人曲在我则褐寛愽吾不惴焉曲在人直在我则虽千万人吾徃矣
　　心志之君也志气之帅也气体之充也体气之寓也人之气时发于心君无志以将之则趋蹶而已君子尝使其气次志之所至志之所至为之限而气不得以过之过其所至则犹新生之犊猖狂妄行驱而纳诸罟擭防穽之中莫之知辟者众矣君将有为也任志而用之帅将有行也任气而用之持其志者心为之君而已以北宫黝用其气言之则孟施舍量敌虑胜为守约以曽子自反言之则孟施舍量敌适足以为守气曽子自反乃真守约也言孟施舍守约所以抑北宫黝欲其尚曽子所谓勇故畧子夏曽子之勇孟子之不动心一也孟子言曽子之勇所以自明言北宫黝之勇所以明孟贲言孟施舍之勇所以明告子
　　不惑故能定不动故能应不得于言勿以不动求于心则告子以心本于言矣不得于心勿以不蹶求于气则告子以气本于心矣气之不蹶本于心此固是也然而心之所本吿子之见既已误矣气之所本何所恃哉言屈则心动心动则气蹶告子之言幸而胜天下之辨则可矣天下之辨有能胜之者则告子之心其能不动乎告子之言所谓不必有徳者也夫谁不可胜哉有徳则言本于心矣不得扵心勿求于言与气然后其説具矣言与气之所本者心也心之所本者道也
　　欲其防气壹也则曰志至焉气次焉欲其防志壹也则曰持其志无暴其气存适不通谓之志壹趋蹶则气之动也流行不通谓之气壹迷误则志之动也虚一而静心之道也任志率气以应天下之变志壹之患非特其气趋蹶也反动其心则中之所主丧矣
　　言生于心而告子曰不得于言勿求于心此其所以不知言气集义所生而告子曰义外也非内也此其所以不善养气孟子曰我知言我善养吾浩然之气岂有他哉以言生于心以义在内而已
　　复为精气则合天地之徳散为和气则赞天地之化去知与故循天之理以直养而无害者也
　　至大配道至刚配义无是馁也无是义道为配
　　君子之气复于仁生于义空于道有除害之心则怒气之所生有兴利之心则和气之所生兴利除害之心忘则仁守其气矣
　　集义所生此孟子之养气也义袭而取之告子之养气也慊者自反而足者也告子外义徒行其气而已能无馁乎中心之所畏言与义卫其外焉此其所恃以不动者也其言不本于徳其义不根于性欲使其心不动亦已难矣















　　演山集巻五十三
　　钦定四库全书
　　演山集巻五十四　　　　宋　黄裳　撰
　　杂説
　　正心诚意者养气之道也思诚明善者养心之道也告子不得于言勿求于心则心之所本在言矣心之所本反在乎言则气何望于心哉不以为无益而舍之是勿忘也不以其不长而揠之是勿助长也
　　贫贱不忧夀夭不贰此之谓不惑富贵不能淫贫贱不能移威武不能屈此之谓不动不惑故能定不动故能应
　　孟贲勇于力曽子勇于义孟子之勇不可为众合众之力以抗孟贲之力穷矣
　　义根于心心本于道故善养气者其大则配道其刚则配义气合于神神合于无此配道也集义所生非义袭而取之此配义也
　　道者心之所本心者言气之所本言本于心故以道接气本于心故以道配精神之气配道者也中和之气配义者也告子之心不待不惑之年然后不动心之所本反在乎言而已告子之言不必有徳使知道者心之所本心者言气之所本则告子之不动心也岂如是之遽哉亦慎所学而已
　　仁者天下之表义者天下之制报者天下之利以徳报徳者仁也则民有所劝故为天下之表以怨报怨者义也则民有所惩故为天下之制有所劝则民知徳而不陷乎恶有所惩则民知法而不陷乎罪故报为天下之利夫以仁义表制天下其利如此而况下化而为仁义哉其利不可胜用也主义而言则利在其中焉主利而言非特其利不可必得也义已丧矣义丧而得利则有能夺之者何足计哉
　　士之见诸侯有二不见诸侯有二我为庶人也不敢往见之我贤也我多闻也不当往见之此所谓不见之有二也为賔于他国不可不见之诸侯之未知我也我欲行道不得不见之此所谓见之有二也不得不见之权也不可不见之礼也不敢徃见之为分也不当就见之为义也是故行礼之际又有不可召之义在其中焉召之役则徃役君欲召之则不往此行不敢见之礼其义不可召者也将朝王王使之朝则辞以疾此行不可不见之礼其义不可召者也君子屈身以伸道屈人以从道不逺千里而来屈身以伸道者也如有谋焉则就见之屈人以从道者也仲尼开迹诸侯孟子之见梁惠王将行道欤是故君子之行止也在我而不在乎人君子之富贵也在道而不在乎物患不得君耳不患其道不行于天下
　　义狥公利狥私士庶人曰何以利吾身则无大夫大夫曰何以利吾家则无诸侯是故万乘之国弑其君者必千乘之家此征利于上者也万取千焉千取百焉此征利于下者也
　　先利则人所狥者欲先义则人所狥者道欲无穷也物不可以必得无穷之欲不可必得之物相逐于外是故不夺不餍及其狥道则求之在我矣不患乎其外夫谁与为夺哉
　　始作俑者象人而用之于死者不智而不可为也于生者不仁而不可为也故孔子谓为刍灵者善盖有仁智之道焉夫象人而用之报施之祸犹至于无后而况率兽食人杀人以政岂特无后之报哉
　　经始勿亟至于庶民子来则知文王善得民之心麀鹿攸伏至于于牣鱼跃则知文王善得物之性虡业维枞至于蒙瞍奏工则知文王之乐非以为伪也兼収人心之和物性之顺寓诸形声之间而已然则灵沼之乐又岂势力所能为哉
　　本乎天者亲上本乎地者亲下所谓羣分同声相应同气相求所谓类聚有聚分斯有亲疎有亲疎斯有爱恶有爱恶斯有是非有是非斯有得失有得失斯有吉防治乱譬犹治病不治其病之所在即其本根而治之斯善治病者也故病在脉则治之血病在气则治之卫一平气脉之疾无所资焉其为医也用力也寡収功也大仕者皆欲立于王之朝至欲疾其君者皆欲赴愬于王此言仁政之効五畆之宅树之以桑至可以无饥矣此言仁政之类无恒产而有恒心至民从之也轻此言发政之先在乎制民之产而已孟子之説齐王先言其効中言其所先而后言其类盖惧齐王以为王政之难行而挫其志也故先言其効所以悦之王政之行物有本末事有终始孟子又惧齐王失所先后而忘其本也既得齐王愿辅吾志之説则吾言不渎矣故次言其所先而后序其政事之类以进焉仁政既行则民有常产矣饱食逸居而无教则近于禽兽故卒言谨庠序之教申孝弟之义仁政之効先言天下仕者皆欲立于王之朝而后农次之商旅次之孟子后此又言天下之士皆悦而愿立于其朝而后商旅次之农次之农序商旅之先者仁政必本扵农孟子方与齐王言反其本则农奚可后哉农序商旅之后者特以前朝后市门关田野内外近逺为之序凡为列国诸侯言之可以序其内外近逺而为説及言仁政之本以救齐王之所为则夫缓急先后不可不辨也天之予夺视民民之去就视士盖夫无常产而有常心者惟士为能王政虽本于农而得士心之所愿尤不可后是故农与商旅莫能先者尚志之士穷不失义不以饥渇之害为心害者故无常产而有常心养民之政六府外养其形三事内养其心然而先王虽致三事之所养犹先六府而况后世六府不修而望其民不为放辟邪侈不亦难乎不学之民形能累其心物能累其形物去而形忧物来而形悦茍无常产其心乌有不丧者邪
　　耕者之受田未至乎七人未可以受上地然而上地之所养非特七人而已是故百畆之粪上农夫食九人上次食八人中食七人且夫上地之所养至于九人而七人受之者先王制民之产尝使有余虽或天时之不幸不给者有助不足者有补流转之患非所恤者上等之家生息或过其数又有养焉故曰明君制民之产使之仰足以事父母俯足以养妻子乐嵗终身饱防年免于死亡其此乎然而孟子曰无饥矣中食七人次食六人下食五人以言数口之家可也及説齐王则斥言八口之家者孟子之待梁惠也异乎齐宣故曰八口之家足以无饥而可不足以言之孟子之望齐宣也重乎梁惠故曰数口之家可以无饥矣而八口未可以言之夫何故也是心足以王者齐宣王也以其所不爱及其所爱者梁惠也梁惠由此而充之则不足以事亲齐宣由此而充之则足以保四海梁惠之去齐王不亦逺乎发政所至亦度其力而已是故孟子説梁惠则曰七十者衣帛食肉黎民不饥不寒然而不王者未之有也曲礼曰五十艾服官政孟子曰五十非帛不暖七十非肉不饱不暖不饱谓之冻馁文王之民无冻馁之老者然而言老者则五十与焉言七十者则五十之艾置矣梁惠之不仁五十者衣帛未可必也七十者得之可矣齐王之仁衣帛非特七十者尔五十者与焉然而上农夫有食九人者孟子止于八口尚有意乎上地之所养足以及九人而周制且有七人受之二人之食以为有余备其不足是故孟子之教齐王亦约八口之家而言之八口无饥在齐王之政已过甚矣尚安敢穷其所养而望之邪八口之家可以无饥则有余财颁白者不负戴扵道路则有余力然而五十者衣帛七十者食肉仁在父兄之间八口无饥仁在一家之内颁白者不负戴于道路仁义之类遂至亲人之亲长人之长孟子曰亲人之亲长人之长而天下平然而既富之后庠序之教奚可废哉五畆之宅树之以桑利之本也谨庠序之教申之以孝弟之义善之本也其利不充仰不足以事父母况妻子乎其善不充近不足以事父母况四海乎是故富而教之之术孟子之説诸侯在所先焉虽然利能养善而善亦不可使利胜之后世之利为善之冠而不能为善之辅者利强于善而已无名之道立为纲常而有六典降为大要而有八则八法之详则又其降者也有本而无文有体而无用非道之全故治官以成道无待之徳以应人而有言以表人而有行无言以应无行以表非德之全故教官以成徳不仁也无礼不智也无义礼者节文仁义者也故礼官以成仁内与天同徳下与民同患耳以谋之口以命之施于有政然后圣人之道具焉故政官以成圣五刑除害去累故刑官以成义百工明法显度故事官以成礼治以道为本教以徳为本礼以仁为本政以圣为本刑以义为本事以礼为本
　　道徳仁圣义礼非六典不成治教礼政刑事非六官不举先王之驭天下以六官为辔以治教礼政刑事为衔勒以万民为马
　　典之为书于虞之时有之则之为书于夏之时有之法之为书于周之时有之庶事之文至周而备是故虞夏名道周兼而用之繁者以法治之简者以则治之大者以典治之至于有法其详至矣后世有作无以复加焉典者立道以为经者也则者明理以为约者也法者行义以为制者也诸侯之扵国也有君之道诸侯之于王也有臣之义制节君之道也谨度臣之义也以其制节不以法则治之颁其大常而已都鄙之君在王之畿内无自制者天子赐之八则使之有所揆焉是故八法之治官府言治之用其别有八而八则之治都鄙则言驭而已驭言其治之意治言其驭之事邦国治之大者王不能自任太宰不得专听是故治邦国以王为主太宰则佐之而已王者之务所好者要而详不与焉则八法八则非王所行矣所治者大而小者不与焉则官府都鄙非王所任矣
　　无穷之务无常之变有求于先王先王以道揆其情与迹则设官府治之先王惧其为累所困而莫之释也为之八法所以先治之然后责其事百官府至繁扵事道之降至详于法以至详之法治至烦之事故其能无败功其善无废职
　　管仲奢晏子俭宰我易曽子戚奢则过分易则不及乎爱过分而充之则至于无君不及乎爱而充之则至于无父礼之所本君父而已为君而节奢为父而文易孔子曰管仲贤大夫也而难为上晏子贤大夫也而难为下君子上不偪下下不僭上然而偪下妨俗而已僭上遂至于无君则礼之本丧矣礼之于戚俭未尝不为之节文然节文奢易尤礼之所急
　　俭之爱物也笃戚之亲亲也笃礼之所本者也进俭而退戚乃礼之文是故小过之时君子过中而厚下丧过乎哀用过乎俭亦以俭戚之笃于爱欤
　　天下之用皆在俭奢之中丧在易戚之中则圣人何事乎制礼为夫奢者过俭者不及易者不及戚者过然后有礼为之节文虽然礼为奢俭易戚而制俭戚近乎仁奢易近乎不仁狥情故也孟子曰礼者节文斯二者是也易不能亲亲奢不能爱物仁之端丧矣求为节文岂可得哉孔子曰人而不仁如礼何人而不仁如乐何立于礼成于乐学者之志节文斯二者礼乐之道茍或不仁则节文之者无所用乐之者无所出矣欲遂其志不亦难乎











　　演山集巻五十四
　　钦定四库全书
　　演山集巻五十五　　　　　宋　黄裳　撰杂説
　　饮食所以养人而养之过卒以害人而已是故君子养德则慎言语养体则节饮食观易之颐而放周官之食医非敢肆也凡齐则放食医之所眡凡和则放食医之所多凡会膳食则放食医之所宜盖谓五行之用不能相无五行之气不能无过不及天有四时人有五脏六腑温凉之气隂阳之中寒热之气隂阳之盛万物得温而生育得暑而长大得凉而収敛得寒而坚实一气不备则物受其病焉五脏亦然四齐相废则或养其一脏而遗其四养其一腑而遗其五热胜而病隂寒胜而病阳夫饮养阳气则宜以温食养隂气则宜以寒固其理也彼务惬适茍从其私不知其实害之不亦贱乎春能发散而収不及焉夏能解缓而坚不及焉秋之气収敛而不及散冬之气坚栗而不及耎在人内有腑脏外有骨肉筋脉感其时气无不然者一时之气有所不及先王则过于一味以救之是故春多酸収发散也夏多苦坚解缓也秋多辛散収敛也冬多醎耎坚栗也四味一多虑其不通焉滑所以调之虑其不和焉甘所以调之甘之在内则养脾在外则养肉盖于食医则养脾于疡医则养肉五行无土不可四味无甘不可此甘之所以调欤窍者气之所由以通者也窍不利则气穷焉此滑之所以调欤或言四时之气各欲其强春欲木强夏欲火强秋欲金强冬欲水强其势少弱则他气乘之矣木为火所乘则夏令以行为金所乗则秋令以行为水所乘则冬令以行春之正气不获以为生焉五行之病也先王以为五行之于四时如此则万物之所患将五行之于五脏如此则一身之所患然则五脏之于四时可不以时致其强哉是故食医之和春多酸则助木而强之庖人致其所制者为之使焉故膳膏香益木之强耳夏多苦所以助火而强之庖人致其所制者为之使焉故膳膏臊益火之强耳秋多辛其膳膏腥冬多醎其膳膏羶运四味之所养分于四脏者脾之为物也载四行之所用均于四时者土之为物也是故脾土属也甘土味也寓于四味而调之所以强土养脾而后脾能运是四味以行焉然则五味之用不亦大乎四齐所眡不失其时矣四和所多不失其节矣牛羊豕犬鴈鱼天产也以为膳者也养人之精稌黍稷梁麦苽地产也以为食者也养人之形精不足于养则气衰形不足于养则气殆然则膳食之养不可相废膳食之宜不可相失食医则又会其所宜致其所养所宜或失焉则其所养适足以害之耳是故会牛以稌会羊以黍会豕以稷会犬以粱会鴈以麦会鱼以苽天产阳也有以宜隂地产隂也有以宜阳是故天产足以养精为气之母地产足以养形为气之宅凡王之馈食用六谷膳用六牲饮用六清羞用百有二十品珍用八物酱用百有二十罋养王之欲可谓备矣无礼以节之溺志于嗜欲作隂徳以为淫邪作阳徳以为倦怠以物累其形以形累其心以心累其徳则天下致养于王者适足以累之王何以治野人邪凡齐所眡凡和所多凡会所宜节王之欲可谓备矣是故王心常清不为物所淫王体常寜不为物所伤然后能以礼义养人之欲焉所谓君子者其智足以君国其仁足以子民劳心治人以报野人之所养者也观王之所养则乌可不为巳者以制其欲哉
　　大者未离乎形者也大而化之因形移易能大能小能常能变天地日月四时鬼神欲与之合而不可得也是故万物覩则言圣人者以其能天能地能隂能阳而言之知进退存亡则言圣人者以其能伸能缩能隐能显而言之
　　尧舜禹君臣也而并文武周公父子也而处九二利见九五之大人九五利见九二之大人君臣而并父子而处者也
　　道无为也故能鼔万物道无名也故能命万物能鼔万物故有富有之业日盛之徳成象之干効法之坤知来之占通变之事不测之神能命万物故大业自其富有而谓之盛徳自其日新而谓之易自其生生而谓之干自其成象而谓之坤自其効法而谓之占自其极数而谓之事自其通变而谓之神自其不测而谓之富有之谓大业通变之谓事则皆显诸仁之类神也妙此而已道无不为也故能鼔万物道无为也故能不与圣人同忧天法道故有所成地法天故有所形人法地故有所制干以造始而成象坤以代终而効法
　　先行君子之言而后从之诚服君子者也子贡有言矣未必有徳则有愧乎君子矣圣人欲其从君子也且见君子之言皆有实用非茍言也所以救子贡之其言也无徳其从君子也无至诚之心是则子贡之欤四时之运万物之化无则则失节无仪则失文四时万物未有无仪则者使之不乱且亡则在乎圣人成能而已先王之时由庚万物得由其道崇丘万物得极其髙大由仪万物之生各得其宜岂一日而致哉天保以上治内采薇以下治外有礼以致中有乐以致和中以裁成和以辅相然后三者之诗作矣仪则道理以为文者也庚则道理以为则者也一阳之气妊于壬始于亥彻于癸生扵子长于甲达扵乙盛扵丙阳之用事至此极矣长极则成盛极则衰盈极则消生极则敛无衰无杀无消无敛则夫化生之道几乎熄矣是故一隂之生至丁而复阳成则四时用事左阳也所以助杀隂作成物至已而成焉则阳既事矣故至庚而更之更则不拘续则不穷万物由是芸芸而作寂寂而复故者将新因者斯革是故以辛承庚则有更新之意以壬承辛则有复始之意往来出入不可穷尽夫是之谓万物得由其道扬子曰庚断甲义断仁夫春无秋不能成物仁无义不能立道木无金不能制器素问曰水火者隂阳之证兆金木者生成之终始盖有金为之终则有木为之始终始之相因犹东西之不可相无也然则庚之为天则也至矣物之去来或者穷之则其势不能为髙其体不能为大崇丘言地之聚而髙者也又有中焉由庚之后万物藏于冥舍于罔然后长于甲盛于丙以至戊巳而成就焉斯有聚而髙之意髙大之物髙者由庚而能下大者由庚而能小作者无妄行者无过斯有髙而中之意然而髙大之极岂可乱哉由庚则通由仪则和形色有类名分有等髙下异势小大定位禽兽有群草木有立相应有声相求有气飞者翔潜者跃夫是之谓万物之生各得其宜易曰乾道变化各正性命保合太和乃利贞乾道之于四时自甲而化生由庚而变入天地之自然万物循理而来循理而徃性无不善万物无暴命无不幸万物无怨是故太和将殆乾道保之太和将乖乾道合之然后性之用足以致利情之体足以致贞庄子曰形体保神各有仪则谓之性岂非由庚而有则由仪而有文欤是故崇丘之比以其髙大而中由仪之赋以其顺利而文先王之世事与理协声与政通崇丘之比由仪之赋未尝废也尝谓隂阳者五行之道理五行者隂阳之数器其支为辰其干为日在天为五气而有寒暑燥湿风在地为五行而有金木水火土在人为五性在物为五类以至五脏之动五志之盛衰五声五色之兆数之所授不可逃也然而五行之逆顺四时之邪正万物之得失报乎人道而已文武之治羣臣宴嘉賔朋友兄弟故旧师役兼劳之中恩之有仁利之有义待之有礼结之有信仁不偏爱义不偏物乐在得贤而与之南陔之孝白华之廉视仪而动徧为尔徳故虽鱼丽之盛华黍之丰特富于物已未足以报先王也乃言隂阳万物得其道理然后其报至焉天下之众五志不相伤五内不相五声以和五色以正五类五宜不耗而育协应先王之五性顾不美哉厉王之乱不明先王内外之政天患在性万物鄙滞而由仪之诗废春令在秋天地不革而由庚之诗废天时人事静不在道动不在理诸夏衰礼义熄然后四夷之无礼义得以胜之犹幸宣王之知务任贤使能山甫得以仪则推而行之天下受其赐矣故其诗曰天生蒸民有物有则又曰柔嘉维则令仪令色上以相天下以成物此中兴之道也方先王之盛时由庚之诗在南山有台之后以示得贤然后万物得由其道焉及其乱也南有嘉鱼则后乎由庚南山有台则后乎崇丘然则厉王之世隂阳不正万物失其道理岂非后贤至于此哉
　　乐于独而不乐于与人乐于少而不乐于与众非好乐之甚者乐之实根于人心本于人性其来久矣古人之心与性无以异于今人何独至于今乐而疑之哉古之民仰足以事父母而无不相见之忧则仁之性遂矣旁足以友于兄弟俯足以养妻子而无离散之厄则义之性遂矣孟子曰仁之实事亲是也义之实从兄是也礼之实节文斯二者是也乐之实乐斯二者是也先王之乐岂固有他哉文采节奏教民乐斯二者而已矣孟子曰乐民之乐民亦乐其乐与少乐乐王固知其非与人乐乐王固知其是而王乐于少而不乐与人者特其私狥安佚为之蔽耳孟子所以为王陈民之忧喜而告之鼓乐田猎与民同乐则王乐于独少则亡书曰有一于此未或不亡以其禽荒嗜音不与民同乐而已王者之道固非迂逺而难为也使民闻其声音见其田猎举欣欣然有喜色而相告曰吾王庶几无疾病与何以能鼓乐也何以能田猎也则王之道存焉使民仰足以事父母而无不相见之忧旁足以友于兄弟俯足以养妻子而无离散之厄遂其仁义之实则古乐之道存焉仁者求巳之尽故能以大事小智者度巳之尽故能以小事大仁者有道故以大事小者乐天者也智者有命故以小事大者畏天者也不以物累我不以我累道所谓有道也非仁莫能得之不以物累我而物忘故无求不以我累道而我忘故无对两忘之中兼爱无心是故天下虽欲忘我而不可得也其无求也民自归之书曰非商求于下民惟民归于一徳其无对也民自服之诗曰商之孙子其丽不亿上帝既命侯于周服是所以保天下分有贵贱时有穷达不以卑犯尊不以弱胜强所谓有命也非智莫能及之在上则畏天之威在我则强于为善是所以保其国以卑陵尊则犯天之威以弱胜强则犯人之威未有能保其国者也
　　王好勇也孟子不辟之以仁则曰王请大之而已王好货也孟子不辟之以义王好色也孟子不辟之以徳王好今乐也孟子不辟之以古乐则曰与百姓同之而已勇也利也色也声也四者人情之所同好为政之道本其情而为之斯善为政者也而人情之所同者今王之所独孟子解其所独之蔽而同之于天下上不逆王之情则可以售吾之言下不违民之情则可以善王之政两得之矣于勇也大之则仁在其中焉于色也与百姓同之则徳在其中焉于货也与百姓同之则义在其中焉于今乐也与百姓同之则古乐之用在其中焉旨深哉















　　演山集卷五十五
　　钦定四库全书
　　演山集卷五十六　　　　　宋　黄裳　撰杂説
　　不得而非其上者无命也为民上而不与民同乐者无义也齐宣王问孟子曰贤者亦有此乐乎而孟子对之曰有人不得而非其上者非也孟子非王之独乐示吾非为乎不得而非之也非求于下民惟民归于一德王之道也乐民之乐忧民之忧是以不求之而已乐以天下而民与之偕生忧以天下而民与之偕死然而不王者未之有也
　　神无方易无体一隂一阳谓之道圣人以道体常以神易尽变言道在神易之后者以其摄用欤庄老之言道也合神与易而言之似惑其説此后之学者所以犹新生之犊猖狂而趋未知其所定止也
　　象之所可及者圣人能范之数之所能穷者圣人能围之天地之化在乎象数之中者也过则絶物惟其不过此所以曲成万物
　　物也天地也鬼神也通乎一气物者气之聚鬼神者气之散道之用幽为鬼神显为物大为天地天地万物未尝相离也鬼神其能离天地乎是故精气为物逰魂为变是故知鬼神之情状与天地相似故不违幽不违乎鬼神大不违乎天地此智所以周万物
　　物生则魂藏魂逰则物变盖惟精气散而弗聚无所管摄此魂所以逰
　　继之者善而道有用成之者性而道有体百姓日用而不知故君子之道鲜矣以其成之者性
　　乐之从也宏人为广博乐之纯也移人为易良得诗之情则温柔得诗之性则敦厚
　　吾无为也有为者理而已矣是故时不劳其事事不劳其形形不劳其生
　　众人万物役之贤人五行役之世人为物逆旅物为圣人逆旅万物为道一偏众人为万物一偏
　　任理而得利天之利也行义而得利人之利也此其所以和同天人之际
　　养心莫善于寡欲欲之动也遣之有志焉之为虚空之为澄彻以至乎无遣然后善之
　　所学至于穷理则絶之所得至于尽性则壹之
　　精者天徳之至也神之又神而能精焉精之至也与仁同功者或利而行之或畏罪而行之其情不同则同功者非诚仁也其仁未可知也与仁同过者利仁者惧其有害焉吾知其不能也强仁者惧其有刑焉吾知其不能也则同过者诚仁矣其仁可知也与仁同过者其周公欤一人而已
　　寛柔以教不偏于强不报无道不偏于弱故中立而不倚
　　圣人不生亦不死故其生曰神其死亦曰神圣人之道视之弗见听之弗闻故圣人曰盛徳鬼神亦曰盛徳雨露既濡万物感阳以生霜露既降则万物感隂以死万物以生之时君子不忍致死于其亲且谓其与万物而来矣故乐以迎之万物以死之时君子不敢致生于其亲且谓其与万物而徃矣故哀以送之孝子之祭有送徃之哀而不及乐是谓弗仁有迎来之乐而不及哀是谓弗智
　　万物出于一入于一出入之中坤元用六以成之乾元用九以终之非特终之也又使复出于一壮者不则之以老老者不则之以死天地之道岂能无穷哉则者天理以为约者也
　　六功之臣约在宗彛记在简策先王以为未足也铭书于大常颁赏于乡锡燕于堂先王以为未足也祭于大烝盖谓无王之道也无以辟四方无国之体也无以容万民无民无与守邦无事无与应物无治无以兴利无战无以戡乱予有臣焉由国功而充之上达于王则使民迁善逺罪而莫知为之者于是乎勳立由国功而推之下达于民则通其变使民不倦于是乎庸立勲庸功之大者上之于王则通乎神下之于民则通乎义不可以有加焉劳之为功内则劳心以应事外则劳力以集事辟草莱任土地有能于力而已未必劳心多筭胜少筭负有数于心而已未必劳力使王足以有临使国足以有容民足与守事足与应治足与富战足与安则予荅臣何敢略哉论譔其功书于王之大常祭于大烝然后尽其心焉
　　大常之用王属天下而役之天下视王而从之者也属天下而役之天下视王而从之在乎法天而体道日月为常法天而体道者也以祀也则以天道交之以讨也则以天道正之以朝诸侯也则以天道临之以纪成绩也则以天道明之以教治兵也则以天道威之然而大常之于六功不然而已当其天下视而从之六功在其上焉孰不知吾臣之有才吾臣之有德以至于是哉此固先王之意也春享主于祠夏享主于禴有物存焉未足以言物也物成于秋享则尝物而已至冬而大进内尽志矣外尽物矣此烝所以为大焉然而冬享则谓之大烝其犹冬教则言大阅欤先王谓以六功配四时之享则失之太数配三年之禘则失之太疎祭于大烝其节不疎其仪不略报功之至也显明之中使与日月齐光与人知之幽暗之中使与先王偕荣与神知之顾不盛欤以劳定国国功也法施于民民功也以死勤事事功也能植百谷治功存焉能扞大患战功存焉周公之功非羣臣所能为故特赐之以重祭周公之功非万世所能废故特祀之以大禘一烝之报未之尽也
　　商周之王尝称其前人与我先王胥及逸勤服劳王室其见铭书者以励其后则曰厥有成绩纪于大常今命尔予翼作股肱心膂缵乃旧服无忝祖考其言从享者以励其后则曰世选尔劳予不掩尔善兹予大享于先王尔祖其从与享之然则六功之后有能出力以就功名以卫王室兹实有激焉梁之修之唐之韦挺见祫于十月遂以大烝附防于五载四时之烝三年之禘皆弗与焉自是功臣之食疎矣唐配于祫其疎之也无恩汉坐于庭其轻之也无礼
　　王俟民而尊国俟民而固事俟民而立治俟民而成战俟民而克六功之建所归不同而民实有力焉然则凡颁赏地安可取其中上之地而厉民以瘠恶哉是故上地食者三之二其民可用者家三人中地食者半其民可用者二家五人则以任民下地食者三之一其民可用者家二人可以赏功
　　近郊圭田在焉逺郊二十而三赏田在焉甸稍县都无过十二采地在焉卿以下必有圭田圭田五十畆余夫二十五畆则卿以下食其半矣士有士田矣又有稍食卿以下有采地矣又有圭田则亦何事于赏地哉先王以为不赏无以进功则三之一食得于常禄之外何歉于下地哉然而三等之地一夫一妇受田百畆赏地之赋二十而三不亦异乎盖颁于六功则赋自六功而上矣非八家所助焉
　　先王以徳报之则有三之一食以义取之则有二十而三之税地之所受已次乎中等之家国之所取已重乎近郊之税可以已矣则夫加田无国正也不亦宜乎征之正之归诸受田之家而已加田无国正也不为过优以其有三之一食不为过薄以其有圭田采邑
　　五等之封或食者半或食者三之一或四之一其不食者山川之余则食附庸焉然而赏地三之一食则以美恶之地而差之封建之地其食之者三之一则以尊卑之爵多寡之禄差之
　　先王赏六功之臣则内有六乡之地禄五等之君则外有三等之土其地与民足以共贡赋备役作賔客祭祀之用称其作徳而已是故王朝之臣列土之君位不期骄禄不期侈去骄以恭去侈以俭无以徼幸作伪而为淫恣者先王之赏不亦仁乎汉兴初定髙祖论功行赏裂土而与之镇服新造之天下以功而侯百有余人王者八国其始大侯不过万家小者五六百户及其民归户息大侯或至四万户者小者倍焉汉莫之制子孙骄佚淫嬖大者不庭小者不轨其赏实资之齐兼五侯之地鲁卫之封各四百里自非太公之功鲁卫之亲且有盛徳不以赐焉然而周之制内则有六乡之地以进六功外有三等之土以封四国安得而不议哉
　　疠疾之作或感四时之邪气或自养之失素问曰夏伤暑其病在秋为痎疟秋伤湿其病在冬为咳此自养之失月令曰孟秋行夏令则民多疟疾此感四时之邪气先王之于时气不能使之无邪而有以裁成之不能使万民无疠疾而有以养之疾疡之医所以养万民之疾为之礼义之政所以裁成其时气而又为之膳膏齐和使尝放焉所以维持其五脏六腑仁民之政也医师嵗终则稽其医事以制其食故疾医死终则各书其所以而入于医师
　　瘇肠溃疡内作之疾也金疡折疡外作之疾也古之治病移精变气祝由而已移精变气自内治之故不假毒药祝由自外治之故不假针砭后世淳朴散懐易为邪气所乘是故先王养之治之备矣以神治之则有祝由以物治之则有毒药以人治之则有针砭按蹻愚众之流贼天理穷人欲而有是疾焉恃祝以去之则妄矣拘于鬼神者不可与言至徳恃祝以去之拘于鬼神者也取民有义而接我无礼以其所取有义而受之则失已于茍矣是可以豕交者也且自辱焉取民无义而接我有礼以其所取无义而却之则失已于介矣是蚓而后充其操者也且伤人焉圣人之于诸侯也恕其取民之无义取其接我之有礼交我之有道弗却而受之不失已于茍亦不失已于介不侮人亦不自辱
　　诸侯取其所有而过者也盗则取非其所有而已接我以礼交我以道犹弗受之受之适足以自污却之不足以侮人然而万章引诸侯之不义而与盗者比不亦甚乎
　　似丧其偶故能无对有偶而物我辨矣然而有齐物之道者不必丧其偶而后能齐之似丧其偶而已有偶而能齐之真齐物者也
　　如槁木则忘形如死灰则忘心有心故有形有形故有我有我故有物物我两立而是非好恶不可以胜计也齐物之道丧矣心如死灰子綦所以丧形形如槁木子綦所以丧我我且丧矣而彼乌能以长短小大计我哉道与我相为得丧者也
　　似鼻似口似耳似枅似圈似臼似洼似汚其形之不齐也激者謞者叱者吸者呌者譹者宎者咬者其声之不齐也若之何齐之哉勿观其形勿观其声而求其役此者则齐之耳形役于声声役于风风出于大块之噫气大块以其常无也故能役气而作其声气以其常虚也故能役形而受其声自气而观之众形众声之不齐也且可以为一况其噫气者邪
　　齐物者毋以形累心之虚毋以我累道之无自道而观之万物一府矣何大何小何是何非
　　大木百围之穴窍以风而虚以风而满以风而鸣以风而嘿而风以大块而济以大块而起风能役乎众窍者也声之动静且不能自有之况众窍之虚实乎犹有待乎风则累于形者其去道逺矣为大块者无实无虚以其无形无鸣无嘿以其无声故能役气而感其形










　　演山集巻五十六
　　钦定四库全书
　　演山集巻五十七　　　　宋　黄裳　撰
　　杂説
　　人籁自人之气而声生地籁自大块之噫气而声生地籁之形声虽不能使其自巳而齐之然而比人籁则自然耳故顔成子防闻人籁而未闻地籁闻地籁而未闻天籁吹万不同使其自巳则不同之万乌能与吾辨哉然而吹万不同本为天籁而人籁地籁则其末耳其末有声会归于太虚其天籁欤
　　人性之善充之足以保四海不充之不足以事父母先王引而充之虑其不充而害其本也故贵贵为其近于君也贵老为其近于亲也敬长为其近于兄也慈幼为其近于子也
　　商人作誓而民始畔周人作会而民始疑然而盟誓果非先王之事乎先王以辅徳信者也后世徳信废而盟誓独行于天下此民所以畔
　　失其义陈其数祝史之事也后世之言礼者犹陈其数焉
　　有徳此有人有人此有土有土此有财有财此有用财用自有其徳而致之其取也有义非悖而入也其用也有礼非悖而出也
　　巢窟之后有宫室羽皮之后有布帛血腥之后有爓熟非作而致其情者也
　　以能问于不能则有若无也以多问于寡则实若虚也有诸已之谓信充实之谓美顔子美矣未尝以为美犹即寡者而问之则我忘矣犯而不校不以已之是校彼之非我必不仁也我必不忠也待其至于禽兽然后弃之则物忘矣
　　孔子曰吾见其进也未见其止也我忘则不止乎形中物忘则不止乎域中形域之上顔子志于进焉自善而进于信自信而进于美自美而进于大未达一间耳所以具体而防自大而进于圣未达一间耳所以屡空若夫自有其所能自实其所多而我累之与此之是夺彼之非而物累之形域之中其一化矣非有非无不多不寡之地彼乌乎至哉
　　合而言之道也无善无恶无动无静方是时也一旦不得而命之奚有二哉中下之流不能反本惟求之从此道所以降下于性端有仁之端有不仁之端自其两端而充之仁不仁着矣尧舜充仁之端者也故曰欲为君尽君道欲为臣尽臣道二者皆法尧舜而已幽厉充不仁之端者也故曰暴其民甚则身弑国亡不甚则身危国削孟子之于诸侯道性善言必称尧舜幽厉之暴不法尧之为君自其不仁之端而充之近则不足以保一身逺则孝子慈孙不能改与尧之保天下为君臣者法不亦异乎然而尧舜亦岂异乎人哉充其仁之端而已如有王者起必能取法孟子尝为文公言之然则此言幽厉之暴不法尧之为君乃至危削而后已当时之君孟子有以警之商鉴不逺在夏后之世周鉴不逺在商之世而周之诸侯未离乎周耳幽厉之暴不法尧之为君乃至于此奚不悟哉然而孟子之警诸侯不以不敬其君者言之盖方是时天下无王久矣孟子之于民当被髪缨冠而救之教之为王可也事王则未暇教也道二仁与不仁而已入闻夫子之道而乐仁之端也出见纷华盛丽而悦不仁之端也自其两端而充之一为君子一为小人为则充之而已
　　勿视勿听勿言勿动克已以之仁者也毋意毋必毋固毋我克巳以之道者也
　　妄念在物曲臆在事所谓意也有意则无徳莫之为而为者天也而人或欲为之莫之致而至者命也而力或欲致之所谓必也有必则无命能止而不能行而或能行而已能取而不能舍而或能舍而已所谓固也有固则无义即彼之是非叅吾之爱恶所谓我也有我则无道
　　毋者禁戒之辞也毋意以至无意无无意毋必以至无必无无必母我克巳者也无我忘巳者也无我有我之对无无我然后莫之对焉子絶四圣人之于天道矣无事乎禁戒不惑故不能动孟子曰我四十不动心不惑故能定不动故能应荀子曰能定然后能应古之人四十强而仕能应故也道合则服从不可则去不惑故也不知命无以为君子五十而知天命均是命也五十而知天命知之至者耳孟子曰尽其心则知其性知其性则知天矣存其心养其性所以俟天也夭夀不贰修身以俟之所以立命也夭夀不贰修身以俟之故能存其心养其性存其心养其性故能尽其心则知其性知其性则知天矣所谓夭夀不贰修身以俟之则不惑之时也所谓知其性则知天矣则知命之时也孔子曰四十五十而无闻焉斯亦不足畏矣四十而不惑则立人之道五十而知天命则立天之道五十而无闻焉斯亦已矣何足畏哉
　　耳择克巳复礼之时三十而立者也耳顺则已忘矣无所不听实无所听巧言淫声不必勿听而后仁焉耳者心之官也耳之所得善则心有所养耳之所得非则心有所累五官皆然心为甚
　　其心虚矣未尝有也非即乎法故能从心而得天下之至圆未尝无也非离乎法故能不逾矩而得天下之至方自志于学及七十而从心为已至矣不可弃物则不逾矩为物而已
　　志于学之后非必三十而后能立耳顺之后非必七十而后从心不逾矩古之悟道者在乎少顷之间奚必此哉圣人为中下者言相去十年为之约耳三十而不立七十而不从心则女画矣非善致道者也
　　艮其背不获其身行其庭不见其人当是时以吾为内视反听者矣不获其身故无物交不见其人故无人交及其出之域中见其人矣能无交乎身者吾之累也人者身之累也故人能辅仁亦能败仁人能与吾为欢亦能与吾为怨吾之有身身之有人学道者不可不慎也出之域中不能无交而亦不可忘交有身则人为之对焉奚能无交其徳未至乎大成奚可忘交天下善人少恶人多不可者与之其如累吾仁何不可者拒之其如遗吾怨何不可者之为交或交以势或交以利势利不可为常势穷则乖利穷则散势利之间一或不适其意则怨望倾覆在其中焉然则不可者之为交不可拒之亦不可不拒也以义交我者吾以心与之以利交我者吾以迹与之
　　献子用上敬下者也故献子与此五人者友也无献子之家者也则献子有尊贤之义焉故其与乐正裘牧仲友也下交不渎乐正裘牧仲用下敬上者也故此五人者亦有献子之家则不与之友矣则五人者有贵贵之义焉故其与献子友也上交不谄献子不骄五人者不骄献子以徳各有义焉
　　子思之于惠公有道者也故惠公师之顔般之于惠公有徳者也故惠公友之王顺长息之于惠公有才者也故惠公使之虽然不挟而友茍无其实君子不可以虚拘尧之友舜与之共天位也则尊其徳与之治天职也则尊其才与之食天禄也则尊其功而舜之有二女百官牛羊仓廪若固有之绰绰然有余裕盖无所挟故尔晋平公之于亥唐也入云则入坐云则坐食云则食虽蔬食菜羮不敢不饱也敬之而已不及用焉缪公之于子思也亟问亟餽鼎肉使已仆仆尔亟拜也受之而已不及敬焉
　　大乐所乐者性也故易大礼所履者理也故简先王之制礼乐也岂其私意哉礼致其性之中乐致其情之和而已由性之中制礼以致其中由情之和作乐以致其和然后天位乎上以生地位乎下以成而人位乎其中以赞之大乐之易大礼之简天下之理存乎先王以礼乐合天地之化百物之产则成位乎其中矣
　　至于义也行止在我至于命也死生在我
　　乐者乐也德也故由中出而外设者其文也礼者履也行也故自外作而中立者其本也外作于貌故文内出于性故静形则着诚之者也故诚者不见而章动则变诚之者也故诚者不动而变不见而章博厚之道也不动而变髙明之道也无为而成悠久之道也同出于至诚自其见者而命之所薄者厚所厚者薄末在所先本在所后未能格物者也量其薄厚度其本末然后格物诚意正心在其所先治国齐家在其所后然后知至由家齐至天下平出于身修由意诚至身修出于知至中庸曰知风之自知逺之近知防之显风之自在意诚逺之近在齐家防之显在天下平
　　动物天产也以作隂徳天之化也植物地产也以作阳徳地之化也天之化动物之产能内养其精矣不以外作之礼而防之则类为情所流尝至于过地之化植物之产能外养其形矣不以中出之乐而防之则类为形所践尝至于不及然则天地之道百物之功未之至也有俟于先王焉先王之于两间以道成能以仁成位者也
　　肉虽多不使胜食气则血气之物不能致其滋味以乱天一之所生者非礼勿视以去其乱色非礼勿动以去其淫志男女之别媒而后合币而后见祭则交爵坐则异席此以礼合天之化动物之产而防之故其所作不为淫邪
　　以乐侑食动血脉通精神使人伦清而听聦心虚而气和则尺寸之肤不能茍得安佚以昏其性焉堂有琴瑟车有鸾和乐章之奏以趋以行玉佩之音于左于右诵之声舞蹈之容遣去滞思形见天性之真乐耳目口鼻心智百体皆由顺正此以乐合地之化植物之产而防之故其所作不为倦怠
　　乐阳也配地之隂礼隂也配天之阳兹其所以为合欤目之于色耳之于声口之于味鼻之于臭四肢之于安佚性也有命焉君子不谓之性天下之人岂能皆为君子然而天产作隂徳而或能不以色肆视不以味肆口地产作阳德而或能不以安佚肆于四肢狥性之欲丧性之善其得欲也则胜之有礼乐其失欲也则处之有命故天下之趋于君子之途罔或自弃者先王之防亦已至矣
　　以乐合天之神动物之产使隂徳无淫邪与天地同节者也以礼合地之化植物之产使阳徳无倦怠与天地同和者也
　　义理之在人心久矣其心莫不尊善而疾恶为善者尝畏而尊之为恶者尝畏而疾之人心之所同也然而善恶之所在其智不足以知之其势不足以去之天下皆是也无足以相畏者有能取人所畏而疾焉者刑之引人所畏而尊焉者赏之人斯服之矣此刑赏所以驭其威欤盖民之畏为善者而尊之畏为恶者而疾之畏之未至也仁义礼智足以炤见天下之是非报天下之善恶吾之喜怒无与焉天下之公义人心之所同兼収在我则天下之所畏者舍我其谁哉
　　以怨报怨以徳报徳而髙祖之杀丁公也不亦异乎曰髙祖不私仁我之私恩而害后世为臣之公义杀之可也尹公之他不为其君杀子濯孺子孟子贤之盖以夫子之道反害夫子为甚于君事丁公见杀得布而卒用之则髙祖宏矣










　　演山集巻五十七
　　钦定四库全书
　　演山集巻五十八　　　　宋　黄裳　撰
　　杂説
　　以礼制民以俗因民而太宰所赏则其入礼而为善者所刑则所出礼而为恶者此其忠厚之至也其威有徳天下之人中心悦而诚服之惟其所役其孰违我哉刑赏之后继以田役驭其众此其威威至也茍喜以刑去恶恪以善劝善天下畏之而已莫之爱焉其威之在天下也譬犹至刚之物难犯而易折况或以刑去善哉怨之而已诗曰君子如怒乱庶遄沮君子如祉乱庶遄已怒恶而刑之足以沮乱而已知善而祉之遂破小人之党其道消矣此乱所以已焉夫一赏而已乱天下之威莫大于是有恃权势而威天下者所与非善所沮非恶行其私心不顾天下之公义势穷而威去则威非负权势者之所能驭也有尚名法而威天下者无情而寡防善恶髙下一断以法求使畏我而不能使之爱恶者有可免之奸而善者有不幸之惧及其失也心离而威去则威非尚名法者之所能驭也然则孰能驭之君子之威天下也不求为威而能使人中心悦而诚服之威斯至焉
　　九职之民进于野矣未尝知文进于力矣未尝知徳进于利矣未尝知义教以六艺然后知义焉不竞利以乱知徳焉不恃力以暴知文焉不防野以愚然而义与文徳能使人轻利先王又患其委职而去也教以世事固其业矣工者世工商者世商农者世农此进民扵其所任而成之者然而向者学艺未能行焉不足以为善也制其爵禄吏诸官府之中与贤且贵者联为八职以服王事此进民于所学而成之者虑其废此九职也于无职者使之出夫布以戒之虑其废此三事也于无职事者使之出夫家之征以戒之王之乡遂三事未尝废也大司徒因此五物者民之常而施十有二教焉以阳礼教和则使之学艺矣以世事教能则使之世事矣以贤制爵以能制禄则使之服事矣九职而加三事焉颁于邦国都鄙而已
　　非天子不议礼而天下无私法非天子不考文而天下无私学礼之与文自天子出诸侯遵之而已及其有事焉或得乎在外者之福有学焉或得乎在我者之善弗敢当也以谓天子有命故吾得有事乎神有教故吾得有事乎学我何与焉以其所受之福所享之善悉以进之尊吾君也则归之以善爱吾君也则致之以福先王兼收而独享之夫善在我者且不敢私焉况不在我者哉
　　都家之封公卿大夫之采邑王子弟所食之邑有社稷焉物之所资以生者也有五祀焉人之所待以安者也有先君焉国之所因以立者也有名山大川之在其地者有因国之在其地而无主后者都家之治以贵得民此族实隂相之者不可忘也先王为之颁祀以驭其神为之宗人以典其祀而或赐之禽焉王以不与其祭而重之也夫为之颁祀以驭其神为之宗人以典其祀则都家祭祀之礼惟王所议神之所享惟王所赐其福安得而不致哉而况子弟之亲公卿大夫之宻迩夀王以福固其愿也祭仆展而受之膳夫受而膳之受而膳之示王享其所致而已
　　先王之世君能下下以成其政则有燕飨以致其欢贺庆以致其勤臣能归美以报其上则于中心恻怛以致其爱惟恐其莫之及也欲其福禄之髙也以山祝之不足也祝之如冈欲其福禄之大也以阜祝之不足也祝之如陵欲其为下所厚不可得而坏也以南山祝之欲其为下所益不可得而衰也以松栢祝之以祝吾君未之足也又以吾君戬谷之臣祝其无不宜焉无事之时至诚之愿于王如是之至也而况祭祀之致福岂徒行礼而已邪其扵鬼神也必有至诚以感之其于王也必有至诚以致之虽然王岂徒受其福哉行人归赈以交诸侯之福则诸侯之致福也王固有以报之矣鬼神之意盖亦愿为五福而隂相之则王与诸侯相交以福非徒以为文焉
　　天子讨而不伐诸侯伐而不讨九伐之法正其罪恶之名然后命诸侯会卒伍而从事焉言伐则其事也言九伐之法则其讨也讨者着吾法度之言以问其罪耳冯弱恃强犯寡恃众髙而自危满而自溢者也则宜伐而眚之害民则伐之行庶民之所恶也陵外则坛之行诸侯之所恶也先王之兵岂将黩武以快其私也哉野荒而不治民散而不系无智以及其所有者也则宜伐而削之负固不服无仁以保其所有者也则宜侵之先王之兵岂将征利于下而极其欲也哉彼自取之而已贼杀其亲充类至仁之尽也则宜正之内外乱鸟兽行不仁而无其亲者也则宜灭之放弑其君充类至义之尽也则宜残之犯令陵政不义而无其君者也则宜杜之
　　施贡分职以任邦国简稽乡民以用邦国其法既废而后野荒民散者天下皆是也比小事大以和邦国其法既废而后冯弱犯寡陵外负固者天下皆是也进贤兴功以作邦国其法既废而后贼贤害民者天下皆是也周道之末九法既废而后九伐之权遂为列国所擅争城以战杀人盈城争地以战杀人盈野所谓伐之者非必争贤害民所谓侵之者非必负固不服所谓眚之者非必冯弱犯寡所谓灭之者非必内外乱鸟兽行孟子曰征者上伐下也征之为言正也各欲正已也焉用战九法之伐以正邦国徃而正之而已
　　九伐之法施于九法之所不及者也诸侯之心弗平则争弗正则乱九法所平则治其争九法所正则治其乱然而大司马掌建邦国之九法则言佐王九伐之法九法之一事耳盖非所以佐王则言以正邦国而已王与之守邦而有万民王与之共民而有羣后当其入王而王弗之臣也以其从主则谓之賔以其敌主则谓之客诸侯尊而有疑于王者要服以内则谓之大賔诸臣防而无疑于王者要服以内则谓之大客王之大賔客也有礼以致其恭故拜揖辞受事为之节有物以致其爱故问劳赠送物为之数乃有牢礼饩献饮食币帛之用先王将其厚意以収万国之驩心者也
　　年有丰下财有多寡礼有备杀财少而不杀则失礼于奢财多而不隆则失礼于俭奢则没礼俭则废礼以亲邦国者也为奢所没为俭所废且孰以致亲哉是故太宰以九式均节财用賔客之式与焉邦国万民相为賔客财之多寡礼之备杀以是为差不可过也
　　祭祀之式先王以事神賔客之式先王以接人丧荒之式以待天变军旅之式以待人乱幽间之中有鬼神为之祐显明之中有賔客为之相天变人乱有备无患然后有共吾肥甘者则羞有式焉有共吾轻暖者则服有式焉有共吾便用者则工有式焉有共吾行礼者则币帛有式焉有共吾行恩者则好用有式焉然而神不祐于幽人不相于明则夫六式已矣賔客之式重与鬼神岂可废乎
　　凡邦国之贡以待吊用凡万民之贡以充府库然而九式之用特用九赋之所入者九赋之所待关市之赋以待王之膳服邦国之赋以待祭祀然而賔客之用特用邦中之所入者亦有义乎先王以为吾有九职以任万民以九贡致邦国之用非以奉吾欲也还以为邦国万民之计而已千里之内吾所自治者以其自治而得之者置诸九式之用则其事鬼神也敬其待賔客也勤九式之用羞服好用无所愧焉
　　人情天道相为逺近者也礼之近天道者人情逺焉非礼之宜也鬼神之卑而亲者不可以此事之礼之近人情者天道逺焉非礼之至也鬼神之尊而逺者不可以此事之君子事其尊而逺者以意为主事其卑而近者以物为主三礼之至上足以降天神下足以出地示中足以致人鬼无他也能于三极之道相为近逺而已以禋礼祀昊天上帝则以我之意达之物之形气不足与焉以实柴祀日月星辰以槱燎祀司中司命风师雨师以血祭社稷五祀五岳则以物之气达之以貍沉祭山林川泽以疈辜祭四方百物则以物之形达之一牲之防投之于渊瘗之于土疈而磔之将为四方百物之报岂足致之哉形气之中先王诚意之所寓故足以致焉日月星辰风师雨师有象者也山林川泽四方百物有形者也有象者以物之气臭祀之有形者以物之形体祭之是则可矣昊天上帝其降而与物接也不见其形其升而与物辨也不见其象然则如之何致之哉无形也不可荐之以味无象也不可逹之以气郊之血祫之腥三献之爓一献之熟自熟至血其去人情逺矣祀帝足乎先王以为未也泰坛之禋羔羊之裘未孕之牲陶匏之器无文也无情也无味也且夫祀天之所主用血而已岂礼之至哉五者未离乎物非其所恃以格帝者也以寄其诚而已先王之于天神也以诚意动之以精意接之定之以七日之戒斋之以三日之宿不御色不听乐不饮酒不茹荤眂涤濯莅玉鬯省牲镬奉玉赍赞币爵告时告备告纯告洁以诚其意而已心斋以致其精意祭祀之斋以致其诚意先王所以使人诚其意者将以致精焉人之意粗则交于物精则交扵神盖其理也有无之间帝之神明在焉古之圣王精神与帝感通梦帝赉予良弼盖夫精神之接于帝也岂粗于意者之所能及哉以恭致庄然后以黙致静以黙致静然后思道以致其虚此其所以接于帝也精意以享其犹孝子之致其亲欤祭之日入室僾然必有见乎其位周旋出户肃然必有闻乎其容及出户而听忾然必有闻乎叹息之声君子之事帝亦犹是也天鉴帝省见其在物之上焉尊之贵之惟恐其或失之精意以享者也然而精意以享在乎先王以为至乎未也不可以言论不可以意察致者不期精粗焉精意以享是礼而已先王之制禋礼也期于百执事而至斯极也先王无所事意焉是以大司冦之职禋祀五帝则戒之曰莅誓百官戒于百族将欲致精其意而已虽然有道者足以格于皇天有德者足以格于五帝有才者足以乂王家太宰所佐则王也未足以佐圣所职则宰也未足以论道是以太宰祀大神则为不足享先王则为有余此太宰之职所以正言祀五帝而祀大神祭享先王则如之而已然则先王所以祀昊天上帝岂止于禋礼而尽哉大神大示盖惟有大道者足以对之有至精者足以接之老子曰老大天大地大王亦大焉公乃王王乃天天乃道则道之大者自非王公不足以体之记曰孝子为能享亲圣人为能享帝孝之于人道之尽者也圣人之于天道之尽者也则天之大神地之大示自非圣人不足以享之若夫百执事则効于禋礼而已太宰且有大于此者况先王乎然而以血祭社稷五祀五岳而已不及大示者以见地示二而小故特举小者以见其大焉以禋礼祀昊天上帝而已不及五帝者以见天一而大故特举大者以见其小者昊天之有上帝也其犹国之有君欤五精之帝则四方之诸侯而已诸侯有君之道故皆谓之君五精之君有帝之道故皆谓之帝













　　演山集巻五十八
　　钦定四库全书
　　演山集卷五十九　　　　宋　黄裳　撰
　　杂説
　　祐民以神治民以吏表民以士制民以礼因民以俗纠民以刑劝民以赏简民以田任民以役然而财用不足无以立事无以聚民无以守国是故赋贡之用序诸八则之中上以给神人下以立政事不可失也公邑之田六遂之余地家邑之田大夫之采地小都之田卿之采地大都之田公之采地王子母弟食邑在其中焉任地之法无过十二其财之入也职内贰之其财之出也职嵗贰之都鄙之用资此十二之税而已有无之嵗轻重之征备杀之礼多寡之费皆取扵此不敢过焉此所以驭其用也先王虑其征求无艺费出无节则有土均之职平土地之政以均地守以均地事以均地贡以和邦国都鄙之政令刑禁与其施舍礼俗丧纪祭祀皆以地美恶为之轻重之法而行之掌其禁令此防其无艺之求宰夫之职掌治法以攷百官府群都县鄙之治乘其财用之出入司会之职掌国之官府郊野县都之百物财用此防其无节之费虑其奢或犯义俭或废礼则凡官府都鄙羣吏之出财用受式法于职歳职币掌式法以敛官府都鄙与凡用邦财者之此防其犯义之奢废礼之俭
　　六官之事不为之职则其属无与仁不为之书则其属无与学太宰之佐王也立道以明理乃有六典焉书而示诸治官之属曰以治邦国以纪万民此治官之务也书而示诸夏官之属曰以平邦国以均万民此夏官之务也小宰之贰大宰也推理以立事乃有六职焉推其治邦国之道而行之至于政平则治之効也推其纪万民之道而行之至于致均则纪之効也然而平邦国均万民政典之事也小宰推而行之反为治典之効亦有説乎均节财用者大宰之事也均节财用以贰大宰者小宰之事也善教而后得民心善政而后得民财小宰之于治典推而行之为効不及政典之事虽欲均节财用以二大宰岂可得哉大宰之治邦国也犹治水然使之循理而往无穿凿无畔防故小宰推而行之其効为均
　　均财用之政聚人之财守邦之众安人之道季氏忘此四者有事于颛臾茍得其利则不知所谓均无贫茍得其民则不知所谓和无寡颛防固而近于费今不取后世必为子孙忧则不知所谓安无倾孔子曰谋动干戈于邦内吾恐季孙之忧不在颛臾而在萧墙之内然而季氏之计不亦误乎先王之政治以下剂安之以田里扰之以乐昏此庶而安之也教之以土宜利之以兴锄劝之以时器任之以强予平之以土均此富而安之也不患寡而患不均故以土均平政成政之终不患贫而患不安故以田里安甿立政之始
　　财非众不生故贫非所患也患乎其众不安而已众非财不聚故寡非所患也患乎其财不均而已无贫则有聚人者是故无寡无寡则有守邦者是故无倾来则安之则所谓安者为均无贫之先务焉故曰不患寡而患不安安则养之则所谓均者为安无倾之先务焉故曰均无贫和无寡安无倾不患寡而患不安安之未至者也至于均无贫和无寡之后则安之道至焉始安之以所居终安之以所养始安之以施仁终安之以怀德万民之数小司冦登之内史司防冢宰二之以制国用盖以民力生利则能与王守邦故也司民献之内史司会冡宰贰之以赞王治盖以民心生义则能与王守邦故也然而内史司会冡宰以民数而制邦赋以邦赋而制国用王或图而退之虑其贫民使之陷溺于罪是王之仁也王拜其数而受之内史司会冡宰得以赞吾治焉放辟邪侈罔有为者是王之义也制禄赏赐则赞为之内史之事也致邦国之财用令民职田野之财用均节邦之财用司会之事也故贰小司冦焉以制国用掌叙事之法受纳访以诏王听治内史之事也凡在书契版图者之二以逆羣吏之治司会之事也故贰司民焉以赞王治
　　齐之为政以俗则近乎民鲁之为政以礼则近乎道近乎民则所入者浅其为効速近乎道则所至者逺其为効迟是故齐一变至于鲁鲁一变至于道管仲之为齐俗之所欲因而与之俗之所否因而去之太公之教其用为管仲其効为桓公非王之道也王者之于民以礼制之以俗因之有以制之则民不能以私意自为用舍有以因之则民不能以新物自为好恶此民行止所以见驭于先王也一变而至于道然后与焉齐知所因鲁知所制盖未足以言驭
　　天之生民有利与之为生有善与之为人利与善相为废兴者也即善而利废即利而善废利之废也彼将救死而恐不赡奚暇知礼哉善之废也逸居而无教则近于禽兽矣先王虑其救死而不赡且近于禽兽也不废其利亦不废其善为之三时之务农与之为利者也为之十月之饮酒与之为善者也十月万物佚于老之时也北方万物佚于老之地也先王于是为之蜡祭焉蜡者索也嵗十二月合聚万物而索享之也劳于坎则天劳之也国索鬼神而祭祀之先王劳之也物之成终且防先王之所劳而况民乎
　　争心之生惟利所在三时之务一志于利而已老老之仁长长之义贵贵之礼固有之善不振久矣以正齿位则教之也一命齿于乡里再命齿于父族以年为尊而正其齿也三命不齿以爵为尊而正其位也一命受职齿于乡则以乡之老者长者先之也再命受服齿于父族则以家之老者长者先之也六十者三豆七十者四豆八十者五豆九十者六豆老老之仁也六十者坐五十者立长长之义也齿所以序年以仁尊之也位所以序德以义尊之也齿于父族仁也三命而不齿者义也所尊者义故虽父族之亲不得而齿之贵贵之礼也受职以能未足乎德者也故虽乡人之疎得而齿之受服之士盖处贤能之间而已尊之也不齿于乡卑之也齿于父族大司徒以乡三物教万民睦姻则孝之类也任恤则悌之类也人之孝弟多止于父兄之间而孝也不能充而为睦姻弟也不能充而为任恤饥渴乘之有不足以事其父兄者仁义之实于是而丧焉不可胜计也乡之教法乡吏读之屡矣其言入之不深其实未见利或胜之矣安得六行之民攷而兴之哉饮酒于序以正齿位使见其实者也教之长为其近于兄也教之老为其近于父也教之贵贵为其近于君也而睦姻任恤不可胜用也则仁义之实何患驯致而丧之哉仁之实至于亲人之亲则仁立矣义之实至于长人之长则义立矣仁义既立孝弟已着则民之徳就矣可以观焉是以州长之于春秋会民而射于州序射者观德而已其饮也作其徳之时也其正齿位欲其宻察而致严故以党正各属其民而正之其射也观其徳之时也民徳已定宻察致严无所事焉故州长独会五党之民而观之庠者养也序者射也射以序贤此序所以言射焉与春秋会民而射于州序其有序贤之意欤射于州序贤之意则饮酒于此亦有其意欤以正齿位固序之也先生之于民徳也饮酒而作之射序而观之然而饮酒闲暇之事也先王行乎劳农之时宜矣农时而射可乎兵出于农先王欲其知武备也犹农之不可缓焉行乎务农之时宜矣
　　饮酒田猎无非事者饮酒则礼教之所寓田猎则兵教之所寓恶劳而好逸恶危而好安恶寡而好多恶后而好先人之情也六十者坐五十者立或劳或逸也六十者三豆七十者四豆或多或寡也一命齿于乡里再命齿于父族或先或后也行礼人情之所难师役人心之所惮饮酒田猎驰骋献酬以为乐焉人情之所好以人之所难所惮而寓人之所好之中而教之故虽五十者立而人忘其劳六十者三豆而人忘其寡一命齿于乡再命齿于父族而人忘其在人之后也其犹教之战欤人知从禽兽驰骋之乐而已防器危事不可乐者也而人莫之知焉后世井田州序之制废天下之民其耕不属于田其学不属于序其逰也无三时之务农其祭也无十月之饮酒转徙离散免沟中瘠不可得耳奚暇齿位之事哉幸而会也无所属幸而饮也无所正以无所属之民而饮无所正之酒或以卑逾尊或以壮陵弱卒之为乱而已攸介攸止烝我髦士此君子所以思古焉先王之欲息已其民何其至也春省耕而补不足则甫田所谓食之也秋省敛而助不给则甫田所谓介之也及其息已之时其民相与从事饮酒之乐齿位之教优防而平易无复不足不给之叹民知老老仁之类也民知长长义之类也民知贵贵礼之类也仁义之类不可胜用也又得髦士而进之古之爱民也教养之如此后世之民有不足事乎父母者尚能充其类乎天下之士或流于商或齿于屠贩之伍若夫属民饮酒于序以正齿位而得髦士焉不复见久矣
　　王畿之国天下列国之所望政令事故异乎郊野县都之间则不足以同千里之俗而况天下之逺哉先王于是自野至于县都别为三等之采地又于采地别为九十三国公卿大夫之贤可以君众王子弟之贵可以长贱而公与子弟之亲者之于大都卿与子弟之疎者之于小都而大夫与其尤疎者之于家邑此朝大夫所以日朝以听国事故以告其君长国有政令则令其朝大夫也令其朝大夫者使之下都家之国而已凡都家之治有不足者则诛其朝大夫为其弗之告也则都家之治于国者其可不因朝大夫而后达乎大事弗因非掌事也特达于朝而已在军旅之治而有不及者其车马兵甲之戒令欤都司马家司马备军合卒而有不及焉则二司马之罪也且夫朝大夫日朝以听国事故以告之国有政令则朝大夫下焉王朝之事都家得之详矣此八则之治都鄙所以畧于官府欤然而先务一内外之法达上下之意谨始于畿内可谓备也告其君长也则为之朝大夫教其士庶子也则为之都司马君长之治不异乎国政士庶子之学不戾乎国法则上下之治一矣天下之本在国先王所以正其本之道何其尽善也加田无国正正于受田之家犹之国子及其倅欤司马弗正凡国正弗国正于诸子而已言征则废正之之义言正则征在其中焉都司马以国法掌其政学以听于国司马大司马大会同则帅士庶子而掌其政令则司马正之矣若有兵甲之事则受之车甲合其卒伍置其有司以军法治之则诸子正之矣授之车甲合其卒伍是以正赋之也置其有司以军法治之是以正正之也
　　负者小人之事也乘者大人之事也王之至尊后之至贵五乘不足以名其车则曰路而已孤卿大夫士于王及于后则卑于小人则贵不可以五路名其车则曰乘而已路道之大有徃来不穷之通有殊途同归之会譬人谓之大人譬道谓之大道大人不仁大道不器无名也无得而称焉无物也无得而用焉言玉则道降于徳之美言金则道用于义之和言象则道用于义之辨言革则道用于义之制言木则道丽于仁之质












　　演山集巻五十九
　　钦定四库全书
　　演山集巻六十　　　　　宋　黄裳　撰
　　杂説
　　执周为人执蝶为物以觉为真以梦为妄则是非物我辨矣夫觉梦周蝶亦奚以异哉周蝶皆物也觉为周梦为蝶皆物化也周蝶皆物而物之觉梦皆化则梦中之蝶觉后之周孰为真孰为妄哉无真无妄故不知周之梦为蝶欤蝶之梦为周欤周与蝶相得于梦中必有分矣盖天下之物一聚一散相得相失莫非分也周以蝶于我为有分则蝶与我齐矣世之人所以有是非以其有物我所以有喜惧以其有死生物我死生不能一此人所以无逍遥逰而养生之理丧矣故以蝶为周以周为蝶然后忘物我以觉为梦以梦为觉然后忘死生物我死生两忘而意消故能縁督以为经而智与故无与焉养生所主者也
　　生在外者任无涯之知赴无穷之欲逐不可必之物以有涯之生随此而致其养则物有余而形不养者有之矣形全而生忘者有之矣以有涯随无涯用智者也犹且殆已况其为智者哉为智者以其知之所不知而害其所知者也其殆决矣善则用智者有之也恶则为智者有之也善之发闻惟馨千里之外誉之者至矣故善者名之召而名其报也恶之发闻惟腥千里之外诛之者至矣故恶者刑之召而刑其报也有召斯有报有报斯有累至其有累而观物弗之察矣尚能及是养生之理乎盖益理以能者名之召亏理以伪者刑之召吾将任万物之自为而能与伪无与焉则虽同室之人不得其善恶而报之况其逺者哉縁督以为经不无知之所无可奈何则智行其所无事矣善恶为生之累名为善之累刑为恶之累则四者以非理蹈之矣或祸其身或残其生遗亲之忧而天年不能尽其道而死则殆而已矣
　　牛以喻其有生牛之节间以喻其生理逰刄于节间以喻智行其所无事循乎天理而已至理得于心而乐作焉以理解牛故其声砉然合于桑林之舞中于经首之会技兼于事事兼于义义兼于徳徳兼于道然道无乎不在虽一技之防而道寓焉至于一技之防妙则与道会矣所好者道或进乎技或进乎事者百工之精者也或进乎义或进乎徳者士大夫之精者也庖丁工也故进乎技所见无非牛者以喻为知者不知生理之所在则养其形而已未尝见全牛则见其理间矣虽然犹有牛焉未能忘牛而会于理以喻用智者未能无累也割也故嵗一更刀折也故月一更刀折则繁矣未若良庖之善也然而良庖犹喻以形全生者也但贤于族尔养生之道未达一间则相去楚越矣况嵗一更与夫十九年之逺哉所解数千牛矣而刀刄若新发于硎以喻夫大知不知大知故其用愈多其智愈有而不可尽也每至于族吾见其难为怵然为戒视为止行为迟动刀甚防謋然已解以喻夫养生之理或有碍之者未之尽也当此之时用智而求之则其失愈逺矣怵然为戒视为止行为迟动刀甚防则防运其智至于造理则已矣故善刀而藏之以神遇不以目视则牛忘以喻任万物之自为而能与伪无与焉养生所主于是乎定不以物累形不以形累生不以生累徳静主道动主理天理真空之所有依乎天理则悟空矣物之于形形之于生犹之肯綮大軱也岂能为大窽之累哉用智为智之小者也岂能为大智之累哉思者心之官知止则其思置矣神欲行则惟神之所欲行焉无不在理者
　　介则独独则无与人貌有与也人貌而天无与也无物不能对之右师其孰累之哉则养生主定矣
　　十歩一啄百歩一饮物之善养其形者也不期蓄乎樊中求适其性而已矣然而所养未离乎形其神虽王未善也神王非至人之所贵精盛则神王精复则神凝至于神凝则生传矣不知其尽也
　　号以为其人也而今非也所以三号而出老少之情遁天而从人信情而废天如哭其子母人之所受恬淡自然不过其分而今哀乐为之累至于此极岂非遁天倍情而天故以哀乐刑之邪适来而生适去而死去来生死非人所与而老少之情至于此极不亦县乎人之有心犹天之有帝帝君于天心君于人而人之哀乐入其胸次则其帝县矣有生妄也以已有生之厚而遇伤夫子之死又加妄矣以形传生犹其以薪传火形不得不化薪不得不尽而生与火其孰传乎老之死是其形化者也而彼老少有生之厚伤其形化何异乎以薪而传火哉盖未之悟也指穷以为薪则悟矣真空之中有养生之道有传火之理忘形与薪而得于此焉则不知其尽也盖夫为薪之指穷而后悟火之传非薪为形之指穷而后悟生之传非形帝之县解其指穷欤彼老少者之哀夫子窃谓老少有生之厚而不自哀也生之所无以为者生之在外者也所无奈何者知之在性分之外者也固务生之所无以为则所主者丧矣固务知之所无奈何则害其所知矣所知者不以其所不知害之则所知者理矣所知者理则生之所无以为者吾何容心哉安时处顺哀乐不能入则见其摄生矣之物则劳其形故物有余而形不养者有之矣无离形则累其生故形全而生忘者有之矣生之来不能却其去不能止是生之所无以为者也生不免去形不免化而世之人以为养形足以全生是以幻益幻者也其为不足而不为欤夫无以为而为之者皆有累焉有累则不能正平而养生之理丧矣而达生之情不以物累形不以形累生不以生累徳弃世至于正平则其徳无累矣与彼更生与物化者也与物化者一不化而生死两忘不与物受轮于数者其惟一不化乎故更生则其免为形近矣生之所无以为者生之在外者也智之所无奈何者知之在性分之外者也在性分之外者固务知之则其知凿矣理无事乎凿也所知者不以其所不知者害之则其所知者理矣所知者理则生之所无以为者吾何容心哉安时处顺哀乐不能入则可以摄生矣物者形之累生者徳之累物也形也生也去来变化长短多寡三者非所与焉隂有造之者不达者为有生而养形为养形而之物之物则劳其形物役之也故物有余而形不养者有之矣无离形则累其生形役之也故形不离而生忘者有之矣物也形也生也真宰以役物者也所遇不齐而求之不可以必得不可以必得不达者切为在我而私欲有之此三者所以常相背违而欲有之者至于两失而莫之悟也且夫生之来不能却其去不能亡是生之所无以为者也生不免去形不免化而不达者以为养形足以存生是以幻益幻矣吾不然以谓真宰之道在我者吾实有之其寂也不动其常也不化其存也不亡其真也不灭可以生生可以形形可以物物虽吾之至于此也岂异乎人哉不以物累形不以形累生不以生累徳是非无好恶生死与忧喜真宰之性精纯之气于是乎在矣时不能运数不能穷而物不能诱去而变散之则彼偶化之形暂来之生何足计哉形与生且不足计而况形生之外乎呜呼飬形果不足以存生之物果不足以养形学者不可不察也
　　无以为而为之不顺乎生之理其为不免而不为之不顺乎命之理皆有累焉有累则不能正平而养生之道丧矣达生之情不以物累形不以形累生不以生累徳弃世至于正平则其徳无累矣正则其心一平则其心夷而真宰之性精纯之气于是乎在矣盖夫有生之厚者未有能与物化者也
　　形劳者以事役其力故也精亏者以生劳伤其心气故也夫人以精化生亦反以生亏之何其自贼也君子遗生而啬精焉非徒啬之也又能运之非徒运之也又能复之啬之者仁也运之者术也复之者道也上智无事啬之也复之而已矣夫人以精而有生及其达也致精而摄生焉亦知所复而已天地不生而能生生故为万物之父母物之成体则精气之聚成始则精气之散死者生之始成体则言其生成始则言其死天地之道内则不亏其精外则不亏其形故能合散万物是谓能移我致至情焉反以相天精而又精精之至也虽然相天而已未足以祐神神之又神相天不足以言之
　　中者人道之至也故曰中庸之为徳其至矣乎神者天道之至也故曰及其至也圣人有所不知焉至人其神乎常无其气故潜行不窒妙有其形故蹈火不热太虚其体故行乎万物之上而不栗众凡之流智巧果敢与物相胜其气与智巧果敢相逐强则炰烋弱则趋蹶昼为想夜为梦则气之守丧矣岂复能纯乎喜怒哀乐忘而后有纯气之守纯者谓其不亏其神也其神不亏则外物之感何由得间而累之故水不能窒其气火不能化其形万物之上不能惴栗其气体凡有貌象声色皆是物也物何以相逺则夫智巧果敢之列将欲胜物不亦妄乎气之散为喜怒哀乐之色物得其间而累之潜行则窒入火则热不窒不热彼奚足以至乎先是色而已物我两忘而守其气故能常无其气而不为声色妙有其形而不为貌象则万物之上行矣物何以不相逺不形者妙道也无所化者真性也物之造乎不形而止乎无所化则与道为体矣无物不然夫得是而穷尽之将与不形者为一矣而有形之物岂得止之使不为至人哉人之性满而不淫圆而无端处乎不淫之度则不増其所无也老子曰余食赘行物或恶之有道者不处是也藏乎无端之纪则不示其所有也老子曰迎之不见其首随之不见其后是谓道纪是也纪者纲之所恃以胜物者也使之有也使之有端则物胜之矣一气幽明之交故不丽乎隂阳游乎出入之际故不转乎生死形之中物之所造而能一其性养其气合其徳则超乎形数之外而与物之所造者通矣物奚自入焉物奚自入则吾无入而不可水火岂能拒吾入哉
　　人惟神与气丧而后至于死当其未醉也智巧果敢与物相胜神气与智巧果敢相逐及其堕车则惊惧入乎其胸中矣神与气丧矣故虽不疾犹死也当其醉也然不知物我两忘物我两忘而智巧果敢不从事于外故其乘不知也坠亦不知也盖知之所在神气亦然而乘坠不知则神与气在醉之中矣非在物也及其堕车则伤其形而已不伤其神气故虽疾不死也况全于天乎藏于酒非自然也故酒失其智巧果敢复于物矣惟藏于天者任万物之自为而吾无与焉故物不得其间而累之至人离乎人者也圣人则不离之为其不离乎人而物莫能伤之者是其藏于天也至人则行乎万物之上矣藏于天不足以言之
　　镆干无意于杀人而人或使之也飘瓦无意于中人而天或使之也圣人之刑政其犹镆干飘瓦欤民自犯其政刑而非圣人犯之则天下虽有折怨之心而无所用矣无所用其心是以天下均平故无攻战之乱弑戮之刑
　　开人开人之伪也开天开天之性也之天之于天道而巳性生徳伪生贼开人以智治国者也开天不以智治国者也不厌其天性不忽于人伪则民近乎用其真矣失者锱铢存者十一方其习之时也犹掇之也则习忘矣其技精矣一技之粗有道存焉所谓有道者在此忘我在彼忘物而已吾处身也若撅株拘吾执臂也若槁木之枝则忘我矣虽天地之大万物之多而唯蜩翼之知则忘物矣用志不分则不以万物易蜩之翼用志而分则我有身臂之异有天地之大万物之多蜩翼之细用志不分乃凝于神用志而分乃散于物虽然痀偻之承蜩两忘之中犹有蜩焉是工之有道者也工之有道且若是而况君子乎
　　覆却万方陈乎前而不得入其舍此内重也以钩注者蝉以黄金注者防此外重也水忘则善逰金忘则善注其犹达生者欤不务生之所无以为则其善生至矣阳为显隂为藏精者隂徳也力者阳徳也单豹入而藏则内实而发为婴儿之色张毅出而阳则内虚而为热疾攻之豹啬精而养其内毅侈力而养其外是皆不鞭其后者也圣人不入而藏也不盛其外不出而阳也不虚其内处乎隂阳之中与道为体复为至精则不必入也故为婴儿之色散为至和则不必出也故无内热之病犹柴之不生也何有婴儿之色犹柴之不为也何为内热之病三者若得其名必极圣也神也以名道者也其名必极其惟神圣乎单豹张毅生生之厚非道之所在则物而已虎视之物也乌得而不伤之善摄生者兕无所投其角虎无所措其爪而比于赤子者又其次焉毒虫不螫猛兽不据攫鸟不搏若夫单豹有赤子之色而已且不足以比赤子之徳厚而况摄生者乎盖夫生生之厚然后岩居而水食徼幸其生之久而不知道不在焉则动之死而已
　　有生之厚至于精离形而不自持者大欲累之也故二者有所戒而后摄生可忘焉精生气气生神而饮食之间不为之戒则伤其气衽席之上不为之戒则丧其精精丧气伤而神去矣虽然祍席之上不为之戒者其在乎饮食之间而已天产作隂徳而为淫邪也地产作阳徳而为倦怠也淫邪倦怠之情外诱于物内汩其心当此之时其孰能啬精以养其神乎触其情而已故君子之于饮食肉虽多不使胜食气所以防隂德之为淫邪以和乐防之所以防阳徳之为倦怠目不之于色四肢不之于安佚隂徳常清阳徳常彊则能尊生矣摄生者可以志焉学者不可不慎也







　　演山集巻六十
