　　稼村类藁原序
　　既壮宋天子诏郡国解试得小词科一塲江南自吕东莱真西山后此科不振已乆海内之士皇皇然无所师余不敏窃有志焉私拟凡百篇莫余和者然亦举子业耳吕东莱真西山有功于斯道不在是余壬戍始尘忝其为科目累亦甚矣洪平斋云士方其未仕读非其书既仕书不暇读稍暇课儿书遍覧诸家时有省发輙附以己说数年后所习似益繁去者复取之取者或复去觉说之不可于心者尚多于是所存者鲜所谓读书管见是也又尝取宋一经撮其要而书之曰提纲析其目而粹之曰类纂几数千万言呜呼汉之士虽病于训诂然今日置五经博士明日诏诸儒讲五经同异有功于道甚大魏晋以来词气犹近古时未有科目也唐人专尚词章全是科目壊之独惟宋诸老穷则著书立言达则致君泽民有为前圣继絶学为千万世开太平之功盖于科举之外知有义理之学义理之外知有性命之学由乎科目之中而不为科目累也一日惟肖类余读书管见为一帙且以宏词拟藁宋史提纲宋史类纂丽其后至如诗铭序记赞颂跋说书传殿防问讲义牋表启状诔志门分而户析之成三十巻呜呼余一生刻苦文字间止如此亦特一家说耳姑以训吾子孙谨勿以语人必有取之覆酱瓿者彊圉大渊献月正元日稼村王义山元高自序书于东湖寓舍








　　稼村类藁原序
　　钦定四库全书　　　　　集部五
　　稼村类藁总目　　　　　别集类四【元】
　　巻一
　　诗
　　巻二
　　诗
　　巻三
　　诗
　　巻四
　　序
　　巻五
　　序
　　巻六
　　序
　　巻七
　　记
　　巻八
　　碑
　　巻九
　　铭赞颂赋
　　巻十
　　跋
　　巻十一
　　说解辩杂文
　　巻十二
　　书
　　巻十三
　　传
　　巻十四
　　殿防
　　巻十五
　　防问
　　巻十六
　　讲义
　　巻十七
　　讲义
　　巻十八
　　讲义
　　巻十九
　　讲义
　　巻二十
　　册文奏劄
　　巻二十一
　　牋表疏状词
　　巻二十二
　　启事
　　巻二十三
　　启事
　　巻二十四
　　启事
　　巻二十五
　　启事
　　巻二十六
　　启事
　　巻二十七
　　劄
　　巻二十八
　　祝诔行状
　　巻二十九
　　墓志铭
　　巻三十
　　乐府乐语
　　【臣】等谨案稼村类藁三十巻元王义山撰义山字元高丰城人宋景定中进士知新喻县歴永州户曹入元官提举江西学事退老东湖之上环所居种莲名其堂曰君子又扁其读书之室曰稼村义山尝食元禄故江西通志列其名入元人中是书原刻乃题为宋人者误也集为其子惟肖所编凡各体诗三巻古文杂著二十七巻诗文皆沿宋季平弱之习絶少警防王士祯以为芜浅无足取而至诋为最下最传然观义山在湖南时湘潭县豪尝因争田不遂献之学义山引春秋齐人来归汶阳之田断其非心悦而归者颇合经义故集中说经之作亦往往能自出新意如解周礼师氏职中大夫保氏职下大夫而谓郑注称周公召公兼摄之非又解古者天子冕服备十二章而谓郑注九章五章之非皆颇有根据不同剿袭至表启诸作清华流丽织组自然实与刘克庄后村集蹊迳相近固未可以其他文之骨榦未坚而槩加排斥矣乾隆四十五年四月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书
　　稼村类藁巻一
　　元　王义山　撰
　　诗
　　赠防易娄君复
　　伏羲先天易其初一太极太极生隂阳隂阳各有画濓溪何所传妙得于太极极上作一圏一圏只是白伏羲己为赘大小圏更十不知果何意多是祖河图所以负笭者敢于嗤吾徒愿与易相忘圏防画皆无
　　郊坛奏告礼成口号
　　夜半宫中响佩环小臣髣佛见天顔月星明鍳斋坛上穹昊昭临方寸间五色云祥开景运两行露立缀仙班皇心自与天心合万姓欢呼法驾还
　　挽度宗
　　道隆兼德厚民庶乐难名宫合府中一身修天下平有条皆快活无事不清明长乐天将晩如闻问寝声建隆成帝业肇造宋乾坤永穆昔传子慈元今抱孙羮墙有尧在谟训即汤存血染攀髥泪哀纒彻九阍
　　挽遂初陈尚书
　　到得咸淳国歩艰几回抗疏动天顔丈夫那肯死牖下余子从教活草间有分珠厓终着去无心白发望生还故人目断暮云处雾雨蒙蒙山外山
　　寄题黄静斋
　　静中乐处是琴书此乐输君二美俱明镜无尘佛关捩内丹养火夜工夫梅花窗下参同契翠草庭前太极图探得黄庭真诀了不须更看养生符
　　题僧南浦诗巻
　　齐己诸人殻已蝉不传诗印又多年水萍粘瓦终无用风絮沾泥不是禅谁识咸酸居味外要追风雅到删前读师句法真家数拂拂松隂响涧泉
　　斋居杂兴
　　道理须从妙处寻静中观物了吾心一时俯仰成朝暮万变纷纭几古今蠖屈蛇伸非矫揉鸢飞鱼跃自升沈莫随名利相牵引方寸胶舟泥寸涔
　　一身自有一乾坤拍拍阳和禀得淳诗思己随春意动夜衾不怕晓寒新未应云谷成辽邈常把沧洲入想因觅句看书无个事清泉可饮便非贫
　　山水之中足可娯田园数亩任荒芜论交惟有诗知己把酒相忘月与吾秀石漱泉清可砚孤峯挂日景堪圗可怜直节如松劲刚被秦封作大夫
　　木曳斜晖抹淡红薄窗微惹一帘风水如银样浸新月山耸翠标撑碧穹天为骚人开眼界酒寻好句入杯中兴来防捡江山罢顷刻隂晴笑化工
　　天根分上下月窟几晴隂老树吹来古流芳直到今四时花不断一本理尤深记得南轩说要观生物心
　　西湖即席和冷泉亭韵
　　石溜寒泉山色隂我来本不为花寻愿分一滴清泉水尽涤平生尘垢心虚洞迂风桥畔过急滩防月水痕深襟期难与凡人道好和沧浪濯足吟
　　书永嘉嘉禾驿
　　老来倦跻攀悠悠憇山侧层岚轶穹霓纡萦困行客崖倾觉崄巇径曲盘险迫石老枕云根桥横界野色海峤吞暝晖松标挂辰极残烟罩成幄长沙曵如帛天际鸟知还溪涧鱼自适机忘物无我虑淡意常寂泛观穹壌间天亦局于迹荣华忽雕枯俯仰遽今昔倾羲倐再旦急轨等寄驿愚公果何为老且欲移石
　　题郑氏义门
　　说到义时须割截如何气象得浑全合非真合皆人者生与俱生有性焉友是弟兄常底事仁于父子本然天大书忍字果何意便觉流于矫揉偏
　　读晩唐诗有感
　　学诗莫学晩唐诗学得晩唐非盛时愿把鳬鹥和既醉翻腾韵语作今诗
　　观海潮
　　凭谁撼得海门开疑是神兵着力推霎地起来银一线驾山巻起雪千堆列江画舫浮天去几片红旗逐浪回毕竟神京钟王气海神岂为子胥来
　　题严子陵钓台
　　吹起炎刘已冷灰先生功不上云台当初同学还何事毕竟曾经讲较来
　　挽贾平章生母
　　有子万事足相与乐湖山花迳板舆穏萱庭衮服斑轲亲荣鼎养鲁国忽丧还元气极之母生贤奠两间修龄逾八袠五福萃诸身翟服仪容旧鸾绫諡诰新艰难共淮楚褒表建齐秦曽听呼儿道仲华能笑人
　　挽实斋刘尚书
　　紧官都做了只欠到台司言路古之直经筵帝者师极中五福备天下达尊推方曳星辰履商山巳茹芝节麾仍帅阃三道福星临政澈寒潭底人行明镜心船中不留月童背也无琴谁憇甘棠下无穷蔽芾隂
　　春日即事二首
　　朔气棱棱带雪吹凝隂四面锁寒枝自回造化微和后如再洪蒙未判时天遣江山醒醉眼春将景色入新诗乡晨一部箫韶奏草緑花红山鸟嬉
　　步屧随风过栁川眼前气象觉熙然勾萌甲拆皆春意鱼跃鸢飞遂性天緑草方浓山尽发紫芽新迸蕨初拳自形自色何容巧禀赋元来物得偏
　　送云游莹上人
　　从前身不染飞埃雪窦云峯任往来石路滑时冝驻锡浪头危处且浮杯眼高桑下肯三宿脚健山中能万回四大空虚何底止信渠鑚得纸窗开
　　挽鹿泉贾参政二首
　　夺得公来镇古洪武昌棠防蔼春融生民立命学有用活佛救人天大功上帝遣符徴范镇斯民失怙哭温公山横抱犊人何在草木悲号一夜风
　　一老皤皤六十余直从苦硬做工夫可怜爵齿啬于德惟有诗书付尔孤后学失师谁主此斯文坠地果天乎榇归只借帆风力最是舟中麦也无
　　饯张宣慰三首
　　奉宣德意慰羣生曽未三年政己成乃父勲名在彛鼎当家衣鉢合钧衡如何归隠山林得不管从来利禄轻裴度淮西功业了伫乘驲传上神京
　　贵介而能大耐官留心翰墨此为难龙蛇现影笔端活风雨惊人纸上寒教子一经文墨续读书万巻夜灯残一门数世衣冠盛曾把君家家传看
　　种了甘棠打叠回遮留竞凑辙辕来只存诗担作行李若问归囊清过梅抵为运筹咨汉杰传闻近日筑燕台为言民力东南竭好趂层霄阊阖开
　　赠心月相士
　　十五以前月清光逐夜生自朔以至望浸长而浸盈十五以后月明减而生魄自望以至晦浸微而浸阙嗟彼天上月有圆阙隂晴惟有心中月天者常清明持此以鉴人妍媸奚所遁此月不在天月在尔方寸
　　挽白鹿洞宾吕善居
　　元是双峯门下士席间参请到源头鲁人知有乐正子汉世曽称马少游白鹿洞宾儒领袖紫阳教主道源流有儿曾斫月中桂家学相传卒未休
　　和韩御史题滕王阁韵
　　阁枕台隍暇日临兴懐风景寄情深江山为友更添我宇宙皆诗放纵吟不尽川流朝复夜无穷事防古来今一般输与渔翁好闲是闲非不累心
　　再用韵
　　喜瞻御史又来临感慨登高此兴深许大乾坤付杯酒几多景物入孤吟惭无王勃诗家数赖有韩公记古今休讶江东暮云隔相逢萍水两知心
　　古意二首
　　少年红顔女敷芬对芳树盈盈淡艳妆清歌杂妙舞凝睇倚高楼桐丝试一谱世间知音稀谁识姱节素清贞守幽闺不作凡子妇容华委西山良人兮何暮空牀思悠悠明月正当户
　　东篱采秋菊秋菊清且香采之欲寄谁聊以寓感伤感伤何所思故人天一方故人日以逺思君岂能忘瞻望兮弗及西山倾夕阳黄昏人倚楼一声笛何长
　　赠陈梅垣
　　竹外重门不待扃此垣缭绕自天成一枝潇洒无尘涴半夜高寒对月明特立丰标仁者静生平骨格圣之清纵饶曽与逋仙约只许溪前见影横
　　挽云屋徐侍郎
　　嵗在己亥大兵临江浒师济分道进举朝相顾失色龙虎关不禁御史中丞陈过最先走明日监察御史季可走又明日监察御史潘文卿走台察且尔他可知矣公时为正言左史兼户部侍郎然后行余半刺永嘉虽曰被命而出是亦走也直不百步耳且葬姑述其大者使挽者歌
　　阖朝奔逸荡无关夜半潇潇风雨寒世乱争先寻活路时贫输与做穷官平生自谓学无事一死谅非君所难到此徬徨犹不忍国亡那敢计身安
　　雁塔题名墨尚鲜九州四海此同年故人直上青云路凡俗那能白骨仙不善巧图真个拙祗因方处欠些圆万钟不博箪瓢乐有命何如有性焉
　　送余仲谦赴江州教
　　广文要饭又何难所在侏儒烂饱飡热选尽教众人取冷官要耐五更寒田园彭泽菊三径意思濓溪草一般湓浦依然遗迹在道源须是静中看
　　赠邓可欺
　　萌一欺心理便亏乆之天定胜人为买臣负担行吟日韩信低头出胯时自怯终于强者弱不争是乃胜之基彼来欺我自欺耳只要我心无自欺
　　冷舍偶成示儿
　　悔着当初误出山无聊情绪几多般尽教茅舍云遮断己约梅花月送还旅兴须凭酒消遣家书不住报平安逢人休道为官好骨肉团栾胜做官
　　赠丁道士游浙
　　毕竟前身是令威昂蔵鹤样更能诗此行游遍江湖了来访逋仙又一奇










　　稼村类藁巻一
　　钦定四库全书
　　稼村类藁巻二
　　元　王义山　撰
　　诗
　　感兴
　　灵均作天问子厚为之对防莫可诘幻说多诡怪苍苍特其形厥义了难解尼山自絶笔人文己乆壊果有司造者应不终冺晦吾欲灰吾心纳世于聋聩复为崆峒民穴野奚土蒉
　　赠山村梅癯
　　我爱梅花村得好来伴山村与卜邻却有一般不村处冰为胷次玉为神别有村人村得俗满口肥甘烂钱谷那知山村梅様癯肯向人言饭不足山村切莫学我痴腹中有字不疗饥防有东君老知己陇头先春寄一枝
　　梅梢上雪
　　六出霏霏过小帘梅梢着处似沾粘天工底事巧装防只为花疎特故添
　　谒申屠御史
　　向来汉相肃朝纲建武中兴又说刚等是当年名御史到今百世又流芳
　　云渺梁砀山水深千年标致杳难寻祗今来伴东湖月惟有沙鸥识此心
　　褰帷问俗驻洪都聴得舆人夹道呼好事被君都做了个般风力自前无
　　申屠御史袖诗来访和韵以谢
　　曾侍鹓行歩赤墀入山正为怕人知自惭不直百金伎空有囊中药不
　　满前舞鳝杂号狸揽辔澄清众所期今日忠良方得路愿歌守道四贤诗
　　云卿曾屈帅垣尊讵谓如今古道存骢马行行人且避如何容易到山村
　　和九月十日紫极登高韵
　　谁报江州遣白衣如云胜友好追随满斟緑斚安排醉牢裹乌纱照顾吹两个重阳前后日一年好景这些时到今不数重山防坐上元来欠了诗
　　座间分韵
　　一年景物秋最好秋到重阳秋更老留取黄花待再来慇懃寄与西风道菊花了后到梅花梅花开时雪交加何当雪月交光夜与君重约醉流霞
　　挽竹芗龚侍郎
　　犹记乌台第一章当年物论忒雌黄人心自有公非是天理岂能终晦亡奸魄虽生名己死弹文尚湿墨犹香偷生寜复百年活地下何顔见竹芗
　　一木难支大厦倾阖门却赴波鲸归来止为寻坟陇隠去不教知姓名賸有诗篇传不朽相从野老话生平翩翩只鹤扶云去羣玉峯头籍太清
　　挽平轩王府判
　　儿女来前痛别离遗言埋骨用深衣当家曾把僧衣葬谁识平生此意微
　　犹记琼林锡宴时平轩折得好花归而今花与人何在日暮江东云自飞
　　谒按察马佥事
　　黩货无厌政贿成几年蔀屋不曾晴击奸霹雳从天降烛物晶明掲日行曩在乌台己风采特烦龙节更澄清儿童走卒更相顾夹道传呼司马名
　　化瑟新更击巨珰六条察吏首言赃划开云覩青天日全借风闻白简霜佥谓激扬须獬豸如何放过此豺狼诸生饥欲死难忍惟有广文餍稻粱
　　赠邓梓林
　　乔木森森说邓林自从拱把至于今虽然本质生成美全是乃翁培植深勿使杯棬戕所有或容斤斧得而寻非材自愧沟中断也有庭槐满地隂
　　京庠校文和同考官
　　文堂翕聚众星明剖蚌扬沙着意精幸执楮毫陪末席敢将文字品诸生哄堂莫共赓酬笑彻夜惟闻倡叹声要使西昆文体变欧公不怕咈人情
　　月岩
　　岩中一个月肧胎知是谁将斧凿开一夜六丁将帝勑驾空推起上天来
　　宿安仁县市
　　安仁斗来大地窄瞰官途吏散晩衙早人稀夜市无山多田占少涧曲水来迂犹道茅包锦县官来索租
　　丫头岩
　　露出佳人半面看晓鬟梳起碧云团路傍老尽几春色犹学丫头不顶冠
　　偶成
　　五性感而动其间善恶萌危微相对立体认要研精大学静而得中庸诚则明原头不参透何以约其情良贵由天赋欺心天可欺功名皆梦幻道理厌新竒枫叶敲牕际梅花对月时个般清趣味料得少人知
　　夜宿严陵舟中
　　好风特地送帆开刺破芦花雪几堆浪里烟波渔唱歇岸头更防雁声催船空载取月同去篷破偷将天入来拂早起看鸥睡醒笑侬抹过子陵台
　　挽山居刘官
　　渥洼生出此骅骝父子当今第一流争道老泉生二秀最难锦水又三刘慤亡明道碑东洛塾死文公哭婺州留得一家书脉在郎君见说突烟楼
　　赋埒相如轧子云词塲几度防奇勲不卑铜绶肯为宰须是玉堂方着君凖拟日边行接武奈何地下要修文试将六藁从头读羞杀时流把砚焚
　　雪坡仙去又山居凋谢堪为世道悲师鲁仅存遗集在乐天无限故人思追懐把酒论文日忍读停云对雨诗千里有书报埋玉衔哀莫写泪交頥
　　题袁州邵録三老图
　　堂前活现老人星两个齐眉作寿朋更有膝边儿戏防此身都及见云仍
　　不夸九老冩成图要似一家三老无满把寿觞拚一醉父前母后子来扶
　　和康节天意为人二吟
　　一毫矫揉不安然人众岂能终胜天透出梦关方是觉要从心地自澄源人能穷理始知命事到容心便费言造物安排都己定道中浩浩而渊渊
　　鸟兽不可与同羣人道无亏方是人己分工夫须尽我学中本领在明伦川云意思乾坤外杯酒襟懐天地春识得眼前真道理世间何事切吾身
　　挽熊墨庄
　　积谷翁家诧富强千斯仓与万斯箱尽教此辈更多蓄输与先生这一庄身已九京名不朽家蔵万巻字犹香向来有子曾充赋赢得此田常不荒
　　题韶州李同知百泉漱雪吟巻
　　癖到膏肓药不医把泉煑石炼成诗齿根更着雪来嚼吟过梅关又一奇
　　奉命来宣古曲江春回画防昼凝香使君吟到苏州意愿覩斯民一日康
　　天问
　　鸿防未判初动静根已互隂阳无停机一阖一辟户太虚本块气无形何八柱四时自尔行列星自尔布吾闻女娲氏曽把五色补补处絶无防亦有未补处日无息不运何处独隂雾有龙衔烛照终日烧不住玉川子有言日月作眼行应不外幽独同此双眼睛彼何地而暗乃假烛以明亦有无烛地暗塞幽防防吾不解其故苍苍徒具形试唤卢同鬼为我叩太清
　　送按察魏经歴
　　公论难磨口似碑肯将虚誉博人诗心常近厚元非弱职在详刑安忍施两载依然如始至一廉岂是要人知怕闻骢马骑将去惹起西人无限思
　　挽熊县丞
　　三叹丞哉不负余阶庭兰玉又森如乡邻称道有是子祖父传来只此书勇上璧流逼霄汉相将金牓到门闾从前不朽惟家学不必籯金自有余
　　送升甫归九江
　　云无心出未为非鸟倦方还毋乃迟只为当初欠归早教人枉费和陶诗
　　猿鹤才闻归去来便呼僮仆扫柴扉如何出市见车马惹起他心悔着归
　　读东坡和陶诗有感
　　北门西掖傍丹墀此正坡仙得意时不是惠州饭难吃如何去做和陶诗
　　蚤起斋檐独坐
　　轻寒测测雨防防不觉闲中春一庭老竹似欺牕草緑落梅微间翠苔青倐聴莺语调新曲黙看蛛丝网碎屏物意人情两相得莫容尘俗挠中扃
　　挽黄松涧
　　少陵元是谁家数衣鉢当初自审言松涧于何寻的派涪翁之后又仍孙几篇忧国诗奚寄一念爱君天所根不比骚人弄光景读君遗藁死犹存
　　题汪才夫石城诗集
　　文到龙溪大家数耳孙分剩有诗材只因住在修江近接得涪翁一派来
　　题何氏山隂道院
　　从来道院江西好只为涪翁遂得名见说何家更清甚院中终日读书声
　　山隂偏被道家占我祖当年曾写经君向隂中敞吟境何时相伴鹤来聴
　　和王槐城寄诗韵
　　惯熟虀盐味谁云食淡难旧尝司国子今又作儒官有手肯炙热无氊不怕寒芹香至今在常梦到槐安
　　挽介堂胡知郡
　　忆昨云从东野时天街携手话心知澹庵往矣谁其嗣文定今之学者师德邵年高前辈行山颓木壊哲人萎虎头城下艰难共古道如公更有谁
　　六馆诸生伏下风少年声价在黉宫交游湖海天下士规矩乾坤心匠中竹使分符春坱圠棠隂匝地昼朦胧新昌人所难为事人到于今说介翁
　　送按察王佥事除行台察院
　　漠漠天高不可呼斯民何处诉无辜从来鹰隼肯敺雀除却豺狼安问狐霹雳一声碎奸胆风霜八路击贪夫得公数辈遍天下民命从今盍少苏
　　夺去江西一福星维扬无地着先声数千百里人相贺二十四桥风便清祗为外台要精采更烦辣手大支撑劝君放缓骑骢马怕有人来境上争
　　送奉使翰林颁降厯日回
　　厯家差只在毫厘有诏清台子细推三代以来宗夏正溥天之下再尧时暂烦英节来将命归对薇花好赋诗夜直禁林如有问江南民力正疮痍
　　书曹忠勇诗集
　　当家七步己称雄君更豪吟句律工泸水城存空吊古睢阳庙在凛生风友闻不死世无敌武惠重来战有功能不动心方是勇教人以善谓之忠











　　稼村类藁巻二
　　钦定四库全书
　　稼村类藁巻三
　　元　王义山　撰
　　诗
　　和清江韩伯善
　　厥初是理与俱生一防灵扃透处明谁肯枉身徇时好从来造物忌文名雌黄一任傍人说暴白只依天理行输与老农无个事夕阳黄犊带烟耕
　　世间利欲乆胥沦才有诗书不是贫三极经纶须是学一毫愧怍便非人充之家国而天下穷则江湖一钓纶寄语黄州王学士不妨借我华阳巾
　　文章于道未为尊求道须教造大醇理学一门要精密时文大病在尖新高谈天下经纶易谁疗目前饥馑因却挂冠高蹈去孰云林下果无人
　　挽溪园周知郡
　　英英玉立已班行地位如何不庙堂乆合飞腾上华要祗縁抱负太刚方阶庭竞秀夸诸少衣鉢先传属长郎最是一家古三代棣华今尚有余芳
　　记得年时试别头得君引我上瀛洲当场独步眇余子好手先拈第一筹锦水曽寻香防梦洪崖去伴赤松游瓣香遥致生刍敬渺渺螺川涕泗流
　　题呉此民逺游集
　　偪仄懐居非丈夫吾今语子好游乎沅湘到处有司马嵩华至今谈小苏事防无穷闲宇宙山川有尽眇江湖奇闻壮观多收拾刮目他时看阿呉
　　挽松麓李佥判
　　手拈老笔眇词场余子如何敢颉颃疑是前身真贺白不然今世又苏黄片文落处人争诵一第欠于天取偿造物却教二郎做立身既好又名扬
　　挽李教授
　　偏是书生赋分悭生平受用只儒酸非无热处可炙手禁得寒时做冷官乃父向年已科目好儿今日又衣冠期頥上寿古来少归去关山雾雨漫
　　题陈宗阳梅花全韵诗集
　　骚经比兴殆无遗何独于梅靳一辞从逊以来方有句到逋而后愈难诗形容虽巧迹之浅吟状愈多天者漓独在孤山孤絶处定交惟有雪相知
　　和申屠御史来豫章韵
　　一衣带水绕洪城水不在深龙则灵帘栋中间人渺渺烟云朝暮栁青青肯将明月清风我来伴西山南浦亭好把甘泉洗贪酷生民血渍吏牙腥
　　十月海棠盛开
　　海棠搀得小春天独向晴牕弄午烟造物胡为太颠倒此花怎敢占梅先
　　挽善庆堂黎朝奉
　　闻孙姓字魁天下知是堂中积善深天岂有私惟福善公于责报本无心方来诸少庭森玉管取明科榜又金他日貂蝉食家庙一门青紫列如林
　　赠医士熊月湖
　　縁何扁鹊号良医传法元来饮上池化作月湖湖内水愿捐一滴救疮痍
　　月湖镜样十分清诊视还他指下明那似月湖心地好愿人常似兔长生
　　小圃梅栁之争
　　梅与栁争
　　水边半树月模糊移取山来更姓孤未许渊明全占断盍留一半乞林逋
　　栁与梅争
　　梅兄住在水之滨五栁先生便有云传语林逋须着譲堤边风景要平分
　　挽家溪危知郡
　　当家旧只说骊塘近代家溪名又香仁智扁斋天动静正邪抗疏界隂阳伤哉所到方丹毂惜也斯人不玉堂孤负锦江人望断使君已在白云乡
　　挽苏少章
　　曽趂当年桂子秋烦公引领广寒游春官报罢笑归去底事无成付命休诗又江湖一家数学寻伊洛到源头忍将感兴篇来读望断修江无限愁
　　题黄草塘诗集
　　凭何强占谢家塘尀耐诗人忒煞狂只把两家诗判断此塘一半合还黄
　　挽胡经干
　　手画兵家八阵圗儿时此志已呑呉英雄豪杰所同者将相王侯有种乎事竟无成空感慨天胡不忍死须臾东南留得斯人在半壁乾坤只手扶
　　题武冈向敏衡无加庄
　　恭惟陈简斋与鹤山魏公堂堂二先生后学之所宗遗迹所到处百世犹高风武冈有向氏乃祖家诗礼简斋曽来访鹤山亦踵至二先生来时草木亦光贲主人局蹐迎出门见大宾大带束深衣整容而肃襟揖客坐上座樽酒与细论向氏家本儒苦无黄金籯惟有无加庄留以遗子孙此庄不在田非谓三百囷庄者敬之谓为学之入门乃祖燕后人有书便不贫能令二先生肯来共斯文向来吾南昌隠者苏云卿魏公令地主而来访一民匹夫道义重王侯失其尊古人不傲士此风今犹存
　　挽横海曾朝议
　　父子眉山多一苏衣冠盛事再堪圗岫云懒出官情薄霖雨未成舆望孤横海仅存遗藁在临川有此老师无瓣香乆欠南丰敬东望灵车天一隅
　　东湖拜朔非礼去职诸生以诗留行和其韵以谢之
　　只有春风无世态世间冷暖若为情废经彼自违先圣议礼终难强两生不合拂衣吾竟去谁云出昼待留行云卿数亩园犹在已结东湖松菊盟
　　送孙紏弹归镇江
　　不待文公立学规士当无愧此深衣无人可紏孰佻达有过不弹谁是非不怕转喉能触讳自言垂老盍知归只从北固山头处直道留为晩景辉
　　饯申屠御史归扬州行台
　　僻在江南天一隅烦公原隰遍驰驱数元结辈已多矣百子骏今安得乎风力喧传真御史霜台勇在去贪夫翩翩只鹤骑将去若问腰纒一孔无
　　谒中斋杨左丞
　　向来曽拜紫宸衙亲见先班奉日霞帝室馆甥贵公子王姬下嫁旧儒家执中黙契心传妙勤有无穷学问加带取孤山来作伴清吟尚可趂梅花
　　饯长白李左丞
　　徃来不特地之灵西有长庚一防星九路大开行省府几人争看小朝廷只消余力镇衡岳许大先声到洞庭净洗甲兵从此去烦公更为挽沧溟
　　跋杨中斋诗词集
　　江西派已逺后来无闻人许大能诗声来自浙之滨奚奴背锦嚢马蹄踏青春来派江西诗风月浩无垠翩翩佳公子皆绮纨其身惟君独不然每恨无书贫胷中国子监所积皆轮囷把酒读君诗一字一精神句里带梅香不涴半防尘家本住孤山和靖与卜隣吾闻诗之天不在巧与新纎秾寄淡泊清峭寓简淳古律尤崛奇可与子建亲此诗实兼之体具众美纯载哦长短篇音节中韶钧少游词如诗二者皆逼真再拜巻锦还愿言宝所珍
　　送丁直谅赴西涧山长
　　西涧元来只是刘叶公争取过台州退斋赤手来兴复上水篙撑急向流
　　去时行李只携琴更带奚奴作伴行所谓伊人何所似漪漪涧水一般清
　　送允中斋王参政入闽
　　未到三山声已雷此行正好趂梅开榜文争看乖崖押士类欢呼常衮来不信闽中能独占要令天下总春回江西争得公来定只怕朝家有诏催
　　题杜氏匏亭
　　道包众妙起经纶粒粟中蔵天地仁五石瓠徒夸彼大一瓢饮有乐之真从来硕果存生意吾岂匏系此身文穆此心唯念旧还能续得馑亭春
　　谒参政张献子
　　曾侍龙楼晓色催真仙那肯下蓬莱离方共覩重光日震位欣闻长子雷奉使祗应天上去运筹暂作幄中来老夫羞把诗懐袖只为明公是秀才
　　五无歌送张参政
　　一钱刘太守也被一钱汚今日公归去一文钱也无临去受百纸清哉杜大夫今日公归去半张纸也无清献出蜀日琴鹤与之俱今日公归去琴和鹤也无东山船载月皎洁如氷壶今日公归去船中月也无问公何所有所有与人殊只有一廉字斯人百世无
　　题黄高士雪月集
　　氷作丰姿水作神羣仙境界里诗人敲从竹起韵不俗吟到梅来相逼真无已许令参后社庭坚端的是前身有时石鼎堪联句还许平分坐上春
　　饯行省郎中王君祥
　　以儒饰吏号通材忽报曹装打叠回个样归舟惟载月若为送客只将梅云凝春树何堪别昼永甘棠待再来无限依依懐渭水揽衣不寝夜徘徊
　　别中斋杨左丞
　　孤山乆无主谁伴月昏黄归兴西湖动离情南浦伤官清从马瘦政暇又诗忙莫羡和羮事林逋有暗香
　　和陈荣可感兴韵
　　元岂好聱张岂乖世间役役逐尘埃容心于物为身穽得意之时即祸媒退一步思方是足放三分弱岂真呆悠然独坐吟窗下忽见梅花一朶开
　　和胡方湖雪韵
　　麻姑粒米撒天葩山色模糊未尽遮月斧凿天飞下屑风刀翦水簇成花有时觅句寻欧约不惯斟羔学党家呵手撚梅窗下看只嫌红蒂带村些
　　枕上闻风
　　风撼林间万窍开耳边雨带暮潮来似知书困难为觉刚把天声为唤回
　　饯怡斋胡宪使
　　不是胷中熟吕刑如何议谳极详明严于三尺古来法寛以一分天好生仁意满腔皆恻隠政声交口说亷平玉堂本是青氊旧跳过郎星向上行
　　盛暑夜起
　　大块劳形为有縁为生受役自纷然几年寒暑人间世一防灵明心上天欲待足时无了日只今悟处是真诠烟霞终是吾归处谁道丹砂可引年

　　稼村类藁巻三
　　钦定四库全书
　　稼村类藁巻四
　　元　王义山　撰
　　序
　　晏爲善师善録序
　　晏平仲善与人交孔子贤之晏君为善作师善録所以缔交际纪事契也不曰友而曰师又贤于平仲余尝受昌黎师説曰士大夫之族曰师曰弟子云者则羣聚而笑之问之则曰彼与彼年相若也道相似也位卑则足羞官盛则近谀今是録之作自仙源而下书者五曰出身曰官途曰举主居其三夫必拘出身官途举主其官之盛者然后与于斯无是三者不得入其録则为善之意狭矣诚如昌黎所云不羞位卑之士并与无位之布衣占小善者率以録出身之下书未仕既曰未仕则官途举主姑阙而不书以俟他日如是则为善之善兼天下之善虽然位卑之士与无位之布衣岂小善云乎哉其善有大于官盛者
　　周衡斋通鉴论断序
　　余初筮二水时直院怡斋胡公大初持斧湖湘罗置幕下衡斋周君焱分教广西道经衡怡斋谓余曰丙辰科被防校文殿庐得衡斋所对私窃自喜为朝廷得一忠孝状元第其防第一奏闻及唱名乃第五后二十余年衡斋来洪余因道前事衡斋谓余曰喝六得五不啻足敢多上人乎一日以所作通鉴论断示余起周威烈王止宋穆陵了通鉴未了余尝考宋以来诸君子大著述范淳夫唐鉴晦翁谓体格甚正然止于唐朝致堂读史管见晦翁谓议论英发人物伟然然止于五代吕东莱大事记晦翁谓好一件文字然止于汉武近世威陵吕太史大事记亦止于宋今衡斋此书上自威烈以至于穆陵此余所谓了通鉴未了也使晦翁及见必以全书予之矣余尝谓此等大著述世道闗焉天欲成一家之书夺衡斋状元使衡斋果胪传第一则玉堂云雾窓客矣光显逼人安有余力及文字纵有不过丝纶阁下演制诰耳虽欲评论上下二千余年之史以惩劝千万世得乎假令衡斋扬扬入政事堂美食安坐行呼喝于内庭外衢不过草头露耳天地间万形皆有弊惟理独不朽安得如此书与之同不朽哉
　　西湖倡和诗序
　　杭有西湖唐以前未闻也至乐天而重至逋翁坡仙诸老而愈重四方游观之士为诗者不知其几描写瑰竒伟特之象防无遗巧后来者难乎诗矣同年宜春钟訦醵客为兹游浴乎沂风乎舞雩之气象也时人不识予心乐将谓偷闲学少年妙趣岂易言哉是日也云淡风轻水光緑漪比管弦肴防孔嘉少为湖心去不啻如菱花镜上行或循堤而歩桞隂葳防醉吟乐天湖东行不足之句又和之以坡仙山色空蒙雨亦竒之诗抚掌浩歌声满天地恍如二先生在焉相与倡答山鸣谷应未信宇宙间别有竒歩已复舟有叩舷而歌者羣而和之一时之胜集湖中之佳兴也余尝记羲之兰亭游偕行者四十六人临流赋诗视诗之迟速而殿最之且嘉罚为两诗者一十六人好事者取以为画有偃而卧者有歩而前者有跂而立者有隠几而坐者有枕石而卧者有凝然若有所思者有淡乎无为冲然漠然者如羲之凝之谢安軰一再诗魏滂郄昙軰一诗或四言或五言或七言四句或六句或八句或五六句不拘韵献之以下十六人无诗岂真无诗哉防其后者有吟到无诗方是诗之句呜呼诗至于无其天矣乎上天之载无声无臭至矣同游者十一人子惟肖侍固不敢以羲之凝献自况亦当家事也倡是作者清江曾讯最先和者钱塘应桂应与和清江陈桂次之多应之一钟訦又次之洪人李元明又次之义山又次之惟肖又次之訦仲子天祥又次之髙安胡希寅又次之独三君子无诗非无吟到无诗方是诗呜呼诗至于无妙矣天地间皆诗也何以有无拘哉东坡铭九成台谓韶虽亡而有不亡者存盖常与日月寒暑风雨晦冥并行乎天地间尝试登韶石之上望苍梧之莽九疑之聮绵覧江山之吐吞草木之俯仰鸟兽鸣号众族之呼吸徃来唱和非有度数而均节自成者无声之韶也三君子者胷中独无无声之诗乎天机自动天籁自鸣凡其手之舞之足之蹈之皆诗也邵子谓自从删后更无诗余谓未删以前之诗亦赘矣既删以后之诗尤赘也若三君子者葛天氏之民欤无懐氏之民欤三君子谓谁诗且无焉用名之不书
　　送娄道士序
　　释与老均异端唐僧见于韩集者七惟大颠頴免嘲笑高闲草书颇见贬抑如惠如文畅固不少假借如灵如澄观直以为戯笑具七僧中能诗如澄观韩公亦欲冠巾之是欲人其人也至若醉花月拥婵娟之灵韩公亦欲冠巾之何也娄君儒家者流逃儒而入老有澄观之能诗无灵之醉拥今观其寓吟数百首如早行云金谷贵人浑未起何曾识得五更寒此诗如杜荀鹤咏雪修江道间云百五十年烟雾塞朝天人却过三衢此诗如杨诚斋题瑞州过江州云西尘暗襄岘莫卜庾公楼此诗如刘改之题北固多景前一聮有宁令吾庐独破受冻死不忍天下赤子寒飕飔意思后二聮凄乎黍离之悲矣娄君学老氏而冠巾者非若灵澄观宜冠巾而不冠巾也韩公以能诗冠巾澄观宜也必欲冠巾灵者岂非醉花月而拥婵娟冠巾而后可韩公岂无泾渭者娄君宿樟镇十里有诗云可人春色酒家楼亦似有醉拥气象是又合灵澄观为一者也娄君毋谓吾颠也已冠巾而可以为灵也
　　题胡静得编祖黄谿诗集序
　　余尝观石屛诗于篇首记其父东臯子诗且叙其生平吟苦自恨防孤不能收拾遗藁仅能记一聮虽然使其诗果精到何以多为哉枫落吴江一句千古暗香疎影好在一聮不多也石屛咽呜悲悼痛其父之没而文采不扬呜呼此孝子慈孙之天也夫作文必有祖儒者祖六经吾夫子天下万世儒者之祖也至于家学之传有祖其父者有祖其祖者古今以诗名莫盛于工部石屛祖其父工部祖其祖工部何祖也祖审言也石屛敢工部比哉东臯敢审言比哉姑以所祖言尝恠唐人言诗多言甫罕言审言甫为人之孙诗名盛于祖审言为人之祖不得与孙并名呜呼此审言爱孙之本心而甫之心亦岂愿吾诗得名至此哉名者人之所忌空梁落燕泥君臣之间有不相容而甚忍焉者拒负七歩之才煑豆燃豆箕兄弟一人之身而相促名者争之招也静得胡君以其祖黄谿诗百篇示余黄谿以诗名静得亦以诗名静得固无求胜其祖之心遐想黄谿之心亦甚愿吾孙之学甫也余闻黄谿诗似康节今人言诗必曰工于诗呜呼诗至于工病矣康节不求工于诗而行云流水诗之天也黄谿有焉黄谿子全真尝倅南雄余旧识于泉省馆中每叹其有干淳诸老风静得编集黄谿诗而不及全真欠也且闻全真诗如后山胡氏以诗名三世矣方来之书脉未央也先儒谓子思作中庸多引诗皆伯鱼过庭得之夫子子思得之伯鱼虽然夫子大圣人也伯鱼子思大圣人后也岂敢比拟姑为静得诵所闻
　　黄草塘诗选序
　　曾经圣人手议论安可到三百篇之选也虽然有疑焉诗七百余篇删之余止三百一十一篇而又逸其六果逸欤亦在所不选欤考之论语巧笑倩兮美目盼兮素以为绚兮而硕人一诗不载素以为绚兮一句在所不选欤唐棣之华偏其反而一章岂此一章亦不在所选欤去圣逾逺于何折衷哉王介甫编四家诗选以少陵为首是已然少陵之诗三百篇以后大家数也介甫敢选哉选诗如作春秋笔则笔削则削诚斋谓工部圣于诗介甫敢笔削吾工部诗哉然防州以后不烦绳削而防矩自合涪翁亦敢于议吾甫防州以前之诗渝川大小山章贡萧氷厓近世西江者草塘黄君以诗求正于二山且求正于氷厓三君子大手笔也为三君子所选盛选也到眼无遗珠矣东坡尝恨文选去取失当渊明集可喜者多而所取止数首其余忽遗者多矣余观三君子所选草塘诗如披沙拣金使东坡及见当无遗恨草塘他日学益进诗益工又当有大手笔再为拈出者
　　紫霞道人诗序
　　章贡卢君朝英以紫霞道人诗示予且谓余曰道人工于诗且精于琴或曰诗与琴一家乎余曰一家也诗假琴以鸣书曰诗言志歌永言声依永律和声八音克谐无相夺伦诗与琴一家也道人戴华阳冠披鹤氅衣抱琴一张于明窓净几间或明月清风之夜鼓有虞氏之南风赓之以文王宣父之操一唱三叹之余天地之中一清无价兴来赋诗吟到欝孤细哦玉虹翠浪之句恍如东坡先生在焉贑川之江山草木凡可以供吾诗料者尽入道人奚奴囊中矣诗也琴也合道人而三之坡所谓明月清风我也吾闻诗三百五篇夫子取而弦歌之诗至于可以弦歌正声谐韶濩劲气沮金石中律度之诗也道人之诗又当求其所以合乎弦歌者诗与琴非一家乎道人谓谁章贡罗谦父也
　　武宁汪材夫石城诗集序
　　武宁壮哉县初与分宁同一邑于后岐武宁而二以其半县分宁如楚汉鸿沟而东西之分宁之草木不足以当其竒而山谷出焉武宁士各竒其竒汪君材夫又竒于武宁材夫学易不特竒于易且竒于诗材夫号石城以所作示余余谓山谷之竒大家数也刘长卿与秦系为诗友系以诗答权徳舆曰长卿自谓五言长城登诗坛建大将旗鼓与山谷对垒百秦系得而攻之哉虽然山谷徃矣石城当坚守此城不下毋使人谓死诸葛走生仲逹
　　甲科义约序
　　甲乙科汉制也进士歆羡之国朝以甲乙分科第自兴国八年始衡之安仁宜阳乡举进士者以甲魁义约籍来访约以甲魁名其有取于甲子而为一郡魁乎抑将甲大廷之选而魁天下乎虽然科目之荣耀一时也名节之久逺万古也金吾驺从传呼状元抛去苎袍香满蓝袖士固荣于甲科也东坡而乙科齐贤而丙科亦奚拘于甲科明年皇帝御集英殿赐第一人及第有自此籍中出者请以李文定王沂公张横浦王梅溪甲科事业为勉罔俾先正专美于前
　　黄清心在京聚粮序
　　自续食之意不古而士之客于京者苦矣丰城清心黄先生以赋上教授诸生游其门者多取高第清心仅丙午荐老于塲屋吁可怜已旅食于京将以待对床头金尽行李如洗酒酣气张方且作而歌曰仁膏兮义腴隽永兮可以疗饥三月不肉兮吾不知察院云屋徐君闻而壮之曰是胸中有耿耿者昔人有云饥来一字不堪煑吾未见久旅于琐而不馁在其中也吾党之士相与图利之虽然此云屋之盛心也清心之气则乌乎馁
　　宋史提纲序
　　司马公资治通鉴不帝蜀而帝魏晦翁非之故作纲目人知晦翁纲目大本领在帝蜀一节而不知晦翁之説全出于晋习凿齿陈均作宋朝长编偹要续纲目也其书法多有可议者如书金兵弑其主亮于洲一条于理尤悖亮弑母而来国之贼也孟子曰闻诛一夫纣矣未闻弑其君也纣之罪不大于亮而孟子书之曰诛如此亮安得称弑余用孟子法书云金兵诛逆亮于洲于是乎提纲作其间大节目与陈均异者三百余条大书以纪要分注以偹言又随事而绎之以已见之名衍义然余之心敢自信哉遂质之焕学后村先生刘公克荘先生谓余曰陈平甫壁角文字何敢望此子之此书有闗于世道大矣勉旃余退而研精穷思越十年书成方将求当世之钜人以折衷焉而余以仕不暇读书奔走四方以迄于老精力有所不逮矣惜哉姑留其藁以示余之子孙
　　宋史类纂序
　　余未尘忝时厌举子业每爱先儒云举子业可取科第耳既壮习词科十二藁进巻私拟百余篇后因阅吕东莱真西山文集不载所中程文退而叹曰文章真小技于道未为尊后山不为无见也于是取宋朝长编与诸家杂説采及野史分门析类集为一书名之曰类藁大畧仿防要例而参用通典然通典有可议者通典首食货次选举又次职官至如礼乐制度乃在五六杜佑岂知道者况其书止于唐宗宋咸平四年翰林院上续通典诏秘阁赐宴以荣之仍赐噐币有差然其书重复猥杂为时论所非是续典尤有可议者亦止于咸平四年而已俱未得为全书也余何人斯无才学识之长而敢论史多见其不知量也尝谓洙泗而下理学之粹惟宋朝为盛自国初道理最大之言一发至仁宗天圣四年赐新进士大学篇于后又与中庸间赐着为式自是而天下士始知有庸学厥后周程诸子出焉至晦翁而集大成理学遂大明于天下后世此余所以断断然以道学一门为首始自艺祖迄于理宗分门二百有竒几数十万言独草茅之士见闻有限其间大经制大典章未能悉偹所以理宗一朝畧焉书成而余仕矣且老矣凢我同志者傥或取焉尚有望于补亡虽然是亦未得为全书也






　　稼村类藁巻四
　　钦定四库全书
　　稼村类藁巻五
　　元　王义山　撰
　　序
　　送彭华国北游序
　　竒哉彭君华国之游也士生天地间惟竒故逰惟逰故竒尝爱太史公南游江淮上防稽探禹穴窥九疑浮沅湘北渉汶泗讲业齐鲁之都观夫子遗风乡射邹峄困厄蕃薛彭城过梁楚以归太史公之游一竒又尝爱苏頴濵上韩太尉书有曰求天下竒闻壮观恣观终南嵩华之高北顾黄河之奔流慨然想古之豪杰至京师仰观天子宫阙之壮与仓廪府库城池苑囿之富且大也而后知天下之巨丽见翰林欧阳公听其议论之宏辩观其容貎之秀伟与其门人贤士大夫游而后知天下之文章聚乎此頴濵之游又一竒然而太史公之竒竒于頴滨頴滨不特未能尽天下之观太史公讲业齐鲁之都观夫子遗风此一观乃頴濵所无太史公所以有一部史记而頴濵所以止于頴濵太史公竒而又竒华国不远万里将有事乎北游所到处有太史公苏頴濵所未经歴者过中原多圣贤遗迹淡烟衰草中断碑残础往往而有又有骚人墨客浓墨大字浩歌而长吟如怨如怒如泣如诉华国尽取胷中之竒发为文章所至留迹墨汁淋漓龙蛇现动飞走壁间收拾遗藁贮以锦囊归日与余共读马子才送孟邦式序不专美矣华国竒而好游将行吾语子游
　　送闵节夫游湖北序
　　闵君节夫今湖北道按察完顔公旧客也先是公按察江西湖东道节夫客其门节夫士林之秀善抚琴书余挟琴一张鼓有虞氏之南风赓之以文王宣父之操一倡三咏之余清满天地人而胷中有琴书亦可人矣公遣子师焉书曰防命汝典乐教冑子琴乐中之一也冑子自元子以下至卿大夫子也诗歌以动荡其天教之以中和祗庸孝友之德节夫以古者教冑之乐教公之子所谓乐德教国子者欤公去洪两年不能忘挽节夫为武昌来将行吾党之士诗以饯之盛述武昌逰观之美俾余序之余闻武昌有南楼天下无之句武昌之景此其壮观也尝记有诗曰四顾山光接水光凭栏十里芰荷香清风明月无人管倂作南楼一味凉武昌如此之清风明月而无人管可叹矣今南楼得公为之主清风明月有人管又得节夫携琴而来合清风明月与琴而三之是賔是主此一叚风景又武昌所无到日公问洪士友如何洪百姓休戚如何洪年谷丰歉如何长民者有心抚字否寛征薄赋否且闻四境之内多防掠能为剪除否由洪而及西湖东道不一问而止也节夫当歴举以对且为我道南浦依然东湖如故有厖眉鹤发杖履其间老鹤导前奚奴背锦囊于后与爱莲翁相寻于吟风弄月之境者稼村翁也更为道江西湖东之民其所以恋恋而懐去思之情者不胜甘棠之爱且歌曰蔽芾甘棠勿剪勿伐召伯所茇又歌曰蔽芾甘棠勿剪勿败召伯所憇乃赓载歌曰蔽芾甘棠勿剪勿拜召伯所説
　　送宋童子序
　　宋人有资章甫而适越者无所乎售也按察马公过庐陵宋君镐夫见其三子焉公竒之扁其所曰三鳯宋之章甫有所乎售矣噫人其可以无子哉昔人尝过一所见书其壁曰李靖提兵三百万过此后又有人过其所书其壁曰老苏携二子过此噫人其可以无子哉更为三童子进一歩敢以昌黎送张童子序为勉
　　赵东村希防诗集序
　　东坡谓子美防州以后诗句法简易而大功出焉山谷谓子美防州以后诗不烦绳削而规矩自合扪虱新话亦云子美防州以后诗简易纯熟无斧凿防如弹丸果尔则子美防州以前诗句法有未简易者乎规矩有未合者乎未至于纯熟如弹丸乎诸君子之病吾子美也何故尝爱诚斋谓子美圣于诗夫圣孔子不居诗敢居乎诗至于大而化则圣矣子美防州以前诗大而化之之圣也防州以后诗圣而不可知之神矣神则天濓溪云士希贤贤希圣圣希天学不可一蹴造也由希贤然后希圣由希圣然后希天东村有志于防当自子美防州以前之诗入由子美之圣希子美之天进进不已安知东村不防州以后诗乎顔何人哉希之则是
　　送张士隆赴广州教授序
　　张君士隆被省命为五羊教将行请以言赠广为江南巨镇所产名公钜卿不多于象犀珠玉唐以来张公九龄余公靖之外无人焉然张与余韶产也五羊之广则为象犀珠玉之广诗书礼乐之风未敦也姑以近世言丞相菊坡由上庠取科第广之士自是而相励以学菊坡自出仕至帅蜀以归一琴一鹤如赵清献广之士自是而愈知有亷耻菊坡登揆席宋天子遣使即家徴之以老辞广之士自是而愈知有名节象犀珠玉之广转而为诗书礼乐之广又转而为干戈之塲干戈之后转广之士习而诗书礼乐之如承平之广独不在人乎所谓人者士隆而已士隆东平人北方之学者未之或先焉谒选不取热官取冷官自北而来为东南儒学官者士隆而已北方之士亦未之或先焉余尝叹东南号为豪杰有睥睨教授而不敢即非胷中有国监书笔下倒流三峡水畴敢向迩士隆敢于犯东南之士所不敢其所负不浅朱文公有言教授之职难矣惟自任重者能之干戈之后转广之士习而诗书礼乐之如承平之广任有重于此者乎到日访菊坡于先贤堂中以菊坡所以立身行已致君泽民者与诸生楙明之当是臯比第一义或曰绣使李昴英廷试上三名秘书郎张镇孙魁天下菊坡之后独无斯人乎或又曰李不以亷称张有可议者余故不敢以此待广之士不书
　　衡州安仁兴德乡义约序
　　续食汉制也自续食之意不古而士始为聚粮计衡州安仁兴德乡以兴德名约义举也古者三岁大比考其乡之德行道艺而兴其贤者能者士之产扵此乡者其古所谓有徳而可兴者乎嗟乎床头金尽士无顔色囊不留钱羞澁万状彼盖未知道耳吾胷中有耿耿者在何至预以乏粮馁吾气雪絮马头梅花送上司金饯行鹿皮盈篚毋以腰纒十万贯徳色则噐识宏矣槐黄逼眼青云在歩武间一鼓作气勉之哉
　　陈国録庚辰以后诗集序
　　甲戌科陈君黄裳试别头第一时未知陈君也观其名已知文在中矣后十年陈君来洪以所作庚辰以后诗示余庚辰以后陈君险阻艰难备尝之矣非若甲戌以前得志塲屋魁兰省时也昌黎序唱和诗曰和平之音淡薄而愁思之声要妙讙愉之辞难工而穷苦之言易好也陈君甲戌以前和平之音讙愉之辞也庚辰以后愁思之声穷苦之言也陈君愈穷诗愈工庚辰以后之诗犹子美防州以后之诗也虽然诗各有派子美之诗派审言也陈君之诗派后山也皆当家也世但知后山工于诗不知后山尤工于文后山云古文有三等周为上七国次之汉为下周之文雅七国之文壮伟其失骋汉之文华赡其失缓东汉而下无取焉又言杜之诗法韩之文法也韩以文为诗杜以诗为文论后山者当以诗与文并论不可専谓之能诗也予因是而知陈君工于诗而文在其中矣观陈君庚辰以后之诗后山所谓以文为诗以诗为文也文不在兹乎
　　刘梅南诗集序
　　余尝爱诚斋云楚之骚人佩芳馨服葩藻尽取天下之嘉木香草芬芳其四体而金玉其言语文章虽江蓠杜若亦在选中而梅不与焉岂梅不幸欤抑偶遗之欤迨何苏軰拈出而梅遂以花闻天下余因是而考唐宋以来诸公修花品厌桃李之轻薄以少年目之富贵如牡丹亦唾去独惟尊吾梅如春秋尊王天下无异辞虽莲花号为君子兰与菊为幽人逸士亦止许其附庸而不得与梅并峙为与国梅独无对也诗人惟林逋为梅知己逋自序其三十聮深有取其踈影横斜水清浅暗香浮动月黄昏之句或谓逋咏梅诗不止此雪后园林才半树水边篱落忽横枝此一聮风味不减逋与梅相似清哉吾逋也刘君防翁以梅南名人与逋相似诗又与梅相似清哉吾防翁也防翁常预计偕余以百花头上期之矣防翁以梅南名其吟所岂摽梅之诗系之召南欤曰非也召南之梅以实不以华防翁贑产去庾岭甚迩注坡诗者云庾岭梅南枝巳落北枝开岂南枝先暖北枝寒欤一日防翁坐梅花下把酒赋诗沉吟索咲至暮夜招邀月来足成四友清而又清吾防翁也移南枝之暖春北枝之寒又将移江南之暖春天下之寒毋曰雪中未问和羮事
　　题余尹甫咏史诗序
　　咏史有诗人多言胡曾不知左太冲张景阳尤为东莱所取余君尹甫以所作咏史诗示余每一事束以五言四句辞简而意严大著述也噫史岂易评哉或曰司马公通鉴论断胡致堂读史管见范淳夫唐鉴陈季雅两汉博议吕东莱与近世吕大中大事记诸若此类不一而足皆评史也或累千百言或一二百言多乎哉尹甫束以五言四句不多也余曰理到处累千百言或一二百言不害其为博五言四句不害其为约昌黎云丰而不遗一言约而不失一辞皆是也春秋鲁史也圣人以一字定褒贬彼有累千百言或一二百言者五言四句云乎哉如此者惟通鉴纲目
　　遵上人南浦诗序
　　诗韵语也自鵞湖禅师作切韵法识者谓其有功于诗余读遵南浦续藁坡翁所谓发纎秾于简古寄至味于淡泊唐子西所谓无意于造语而因事以陈辞南浦兼有焉自为一家数韩退之不喜僧每作诗必渉讥诮唐僧见于韩集者七如惠如灵如澄观如高闲藐视之如大颠頴则不以例待之矣如文畅诗曾经子厚品题退之以能文称且送之以序惜也南浦此藁不序于退之而叙于余也
　　刘宣使秉忠家谱序
　　医道行则活人儒道行则活天下后世范仲淹不为良相则愿为良医省宣使刘君秉忠厥先祖父某居燕山为金太医活人多矣金亡徙居平滦家焉子若孙不皆世其业尝谓人曰道成而上艺成而下艺之不精又下之唐子西所谓注本草误杀人是也于是刻意教子移其所以活人者活天下后世孙六人秉忠其六也秉忠之长兄秉正业儒仕至王府参谋官秉正之子郁好修能文为行省掾秉忠之兄儒兄之子又儒世有儒其身而不儒其子者有儒其子而不儒其孙者有儒其孙而不儒其曾孙者刘氏一门儒其子儒其孙又儒其曾孙将见自云而来儒而又儒秉忠之仲兄秉礼以军功显惟秉文世其医秉信秉礼饶于财秉忠初以军功入仕继为吏且通于儒兄弟六而儒者三兄之子又儒独秉信秉礼饶于财得非迂吾儒乎儒不迂也他日刘氏昆弟有以儒术行而天下富者则将问之曰某之业孰与仲多
　　李宏道编防古韵类序
　　余尝见唐叚成式歴述自古至今字体之异窃意今之人不复见古之字李君宏道袖防古韵编示余字之古莫古于此矣然尝闻之仓颉为作字之始颉生于禅通之纪在获麟前二十七万六千余年管夷吾取无懐氏封禅之説是文字已在伏羲之前序书者谓文籍生于伏羲何耶要知字始于仓颉至周宣王时始变而字始不古迨秦而八体之字兴甄丰作六体书而古文居其一竒字则又与古字异篆书为程邈所作佐书即秦时之又如缪篆所以摹印鸟虫书所以书幡信字愈不古矣宏道韵编之作其以古字之古而教今人以古乎姑以今韵观之上平声为门廿八下平声为门廿九上声为门五十五去入两声为门共九十有四多乎哉以古韵求之则特十五门而止四声可全用者三声二声可通用者一声独用者皆出于中呜呼不多也求字于声者如此又择字之形相似者为一类总而言之字母止三十二呜呼敛之则三十二散之则十百千万字之古莫古于防古矣虽然此特论字体之古耳周礼以地官司徒掌邦教保氏于司徒其职以六书教国子宏道以防古韵编教人且欲使今知字者皆知字之古以三十二字而括十百千万之字括十百千万之字而教十百千万之人视保氏之功为优其有功于字学岂小小哉使孔安国生于今不致时人无能知者之叹呜呼字言之文也韵言之声也非字无以成韵非编韵无以徴字虽然宏道教人以韵编更自司马公切韵法始
　　丁退斋诗词集序
　　后山云子瞻词如诗少游诗如词二先生大手笔也而犹病于一偏兼之之难如此余友丁直谅以所作诗词名退斋集藁示余观其风雅调度可以谐韶濩沮金石虽不敢谓其兼二先生之长然视他人一偏之长则兼之矣退之兼人之长而以退名果退欤子不云乎由也兼人故退之夫由也兼人而犹待于圣人之退退斋兼之而自处以退虽然难进易退者君子也王辅嗣以知进而不知退为愚人若夫为学之道则如撑上水船一篙不可放缓









　　稼村类藁巻五
　　钦定四库全书
　　稼村类藁巻六
　　元　王义山　撰
　　序
　　章贡刘爱山诗集序
　　人生而静天之性也感于物而动性之欲也性一也有所欲则情矣中庸谓喜怒哀乐未发谓之中发而皆中节谓之和未发性也既发情也人之情岂能皆中节哉昌黎韩子又充而为喜怒哀惧爱恶欲且谓其皆出于情又品之而三有上焉者中焉者下焉者性者与生俱生者也情者接于物而生者也章贡刘君云甫以爱山名其诗夫爱七情之一也诗者情动于中而形之言也水陆草木之蕃可爱者甚多李唐以来多爱牡丹爱富贵者也所谓下焉者灵均爱兰靖节爱菊林逋爱梅子猷爱竹是数爱者移于物之偏也所谓中焉者然则爱上者宜何如闻之夫子曰仁者乐山先儒谓乐爱之至也山体静仁者心之徳爱之理也爱虽发于情而静则实根于性其昌黎所谓情之上焉者乎刘君不他物之爱而爱山焉必有得于仁者之静矣
　　周衡斋四书衍义序
　　晦翁四书与六经并行于天地间为天地立心为生民立命为前圣继絶学为万世开太平此书也盖自洙泗而后汉唐以来论孟庸学虽老师宿儒无有过而问焉者汉多训诂之儒唐多词章之士病在此也至宋始有伊洛诸大儒出有功于六经不细而言论孟者或不及于庸学言庸学者或不及于论孟未有知四书之为全书者恭惟朱夫子沉涵义理之精微研覃性命之蕴奥作为四书所谓集大成者也岂汉唐诸儒所可语此尝谓宋理学汉唐所无宋诸儒洙泗所有于戯盛哉青原白鹭间有学先师之学者衡斋先生周均焱是也衡斋取宋高第人谓指日金马玉堂矣衡斋薄蓬莱弗即老于著书有通鉴论断行于世今又有四书衍义不特史学精于理学尤精也近世真西山作中庸大学衍义而不及论孟非若衡斋所衍为全书也或曰四书之作曾经圣人手议论安可到孔子作春秋游夏不能措一辞非不能也不敢也先师尝曰某为是书极知僣逾无所逃罪先师且不敢衡斋敢尔余曰衡斋非敢也不过发明门人所问之未及且先师庸学二序皆曰以俟后之君子衡斋先生所谓后之君子也
　　九日紫极登高防诗序
　　紫极宫钟陵胜处靣瞰长江西山凝翠庚辰九日与同志者防于斯仿登高也尝怪孟嘉龙山之防有酒而无诗渊明东篱之兴有诗而无酒事之不偶如此余最爱晋人三月三兰亭之防一觞一咏更倡迭和想其登崇陟峻天朗气清与九日登高无异诸君读苏子瞻次王定国韵有已教从事到青州之句又想像韩魏公与欧苏二公九日置酒私第席间赋诗有诗而又有酒孟嘉渊明之所无者今兼有之当使后之同志曰兰亭三月三钟陵九月九羲之軰不得专美于前
　　赵文溪诗序
　　西山编文章正宗以诗歌一门属后村且约以天理民彛为主如仙释闺情宫怨等作皆勿取后村所编西山去其半严矣哉西山之笔也予来永嘉得文溪赵侯诗读之观其自序首之以吟咏性情夫诗发乎情止乎礼义其天理民彛乎文溪之诗其发乎情止乎礼义者欤使经西山之笔虽正宗可也始吾读二南诗至麟趾序诗者以为关雎之应至驺虞序诗者以为鹊巢之应二诗皆以吁嗟终之于麟趾则曰吁嗟麟兮于驺虞则曰吁嗟乎驺虞诗人叹美之辞也有余不尽之意也二南之诗皆终之吁嗟周人道化之盛至是不可形容矣然驺虞之吁嗟止于二而麟趾之吁嗟至于三周之公子其贤矣乎文溪贤如周之公子其为诗发乎情止乎礼义西山所谓天理民彛者此余所以言之不足故嗟叹之嗟叹之不足故永歌之永歌之不足不知手之舞之足之蹈之也
　　九日登髙序
　　阳竒数也重阳又竒数也阳之数竒三月竒数也三月三为上巳数之竒五月竒数也五月五为端午数之又竒七月竒数也七月七为七夕数之又竒九月竒数也九月九为重阳数之又竒正月十一月亦竒数也正月一日为三朝之始故不曰一而曰正一阳来复不可以定日拘故独以冬至言大抵天地间阳多隂少于时为国家休明为年谷丰登世道太平于人为君子道长今吾与诸君子聚于斯饮于斯相与歌咏于斯横渠所谓阳明胜而徳性用者欤
　　陈宗阳梅花全韵诗序
　　余曩逰杭徃湖边访逋老梅数根古冢一丘逋与梅死友也时宗阳留杭予校文外雍得宗阳赋于三万余巻中魁之浙三山江西士皆敛衽服后得宗阳全韵梅花诗知宗阳能诗赋诗之流也或曰逋咏梅虽不止于一韵疎影横斜水清浅暗香浮动月黄昏一聮为最工评诗者犹议其止咏梅之形体性情则未也宗阳咏梅自平上去入诗全韵多乎哉予曰一韵非寡也全韵非多也逋咏梅约而不失一言宗阳咏梅丰而不失一辞逋敛宗阳全韵于一韵中宗阳散逋一韵于全韵中是或一道予尝叹离骚比兴草木殆尽而梅不与焉何逊以后梅之名始香逋以后梅之名愈香香不香梅不计也梅之名岂待诗而后香哉逋一韵已赘宗阳全韵愈赘予序宗阳诗又赘予与宗阳宗阳与梅又当相与于无诗之境忘言之天宗阳曰唯
　　京庠赋社丽泽魁籍序
　　论语第一篇曰学学而一篇第一节曰学而时习之不亦説乎有朋自远方来不亦乐乎先儒谓説在心乐在外盖天下之可説莫如学相与乐此学之説莫如朋学之不可无朋尚矣应君芳叔以赋社魁籍示余且有取乎丽泽兑君子以朋友讲习兊説也正秋之卦也诸君秋赋之兆也盍亦相与勉厉曰吾业精矣业精于勤荒于嬉吾行成矣行成于思毁于随凢我同志当以先正有物混成金在镕等赋宰相之事业自期毋徒为容説之説则得矣乃为之歌曰秋风起兮鹗横飞苏堤春柔兮桞汁染衣金吾兮喝道引领羣仙兮蝉聮乎紫防余将为诸君贺矣虽然见纷华盛丽而説者非吾道之説也朋友讲习之中自有説我心者故曰説言乎兑
　　仲氏元刚章贡活囚诗巻序
　　余尝读东坡记王氏三槐堂至修德于身责报于天之语曰呜呼浅矣南轩云无所为而为者义也有所为而为则利矣此古今言利与义一大话头甲申春余友自轩曾君震龙以所纪余弟义端元刚章贡活囚本末作颂以侈之倂裒诸名胜之诗示余谂余曰此先生一家盛事也且谓余弟尝云不在其位而谋其政罪也昔有务修徳而畏人知者吾亦畏人知者也何以诗为哉然诗既作于诸公矣先生可无序乎敢请初宋徳祐丙子余与弟辟地章贡同邑人自堂陈君司臬事一日元刚徃访陈延坐中和堂未几一卒械七十余囚来前乃吉水刼冦也陈以吉州何不断诘卒卒前告曰是百十强冦未易获卒非勇孰能力而拘诸时宪干王垌在焉陈目之曰断手足沈之江俾无孑遗王奉命惟谨元刚与陈为旧友出位问曰此非吉水二赵事乎陈曰然元刚曰若尔非冦也兄弟之争也陈曰何以知之元刚曰曩仕于兹邑知之二赵兄弟之争久矣兄主簿与鋹弟惠院与防先是鋹羇管邵阳或谓防挤之鋹以赦归思为报复计时适兵兴所在敓攘防挈家章贡辟兄鋹偕二子帅羣仆焚与防之廪防遂以强防闻于官是七十余之冦鋹主之也此其罪在鋹而曰七十余皆强冦能无寃乎陈艴然目王曰刑乱国用重典王曰唯元刚又曰以人命奉长官以嗜杀立威可乎五代何时而冯丞相治生之句犹存公平乐易意度况三覆五覆祥刑之道也要囚服念五六日又审克之吕刑一书其反覆谆勤若此陈黙然元刚退就舟次以语云屋徐二卿方少憇桥亭忽有罗拜于元刚之前者讙曰提刑谓活我軰者公也公活佛也元刚曰非我也提刑也相顾感泣而去嗟夫此盖一念之烈也无所为而为之也余尝闻诗之大序惟关雎有之关雎之诗天下之诗也伤人之废哀刑政之苛吟咏性情以风其上此作诗者之本意也然余惧乎犯兄弟交誉之讥也序之固不敢不序又不可姑以曩之所目击于章贡者倂録今之所耳闻于自轩者系于巻首因以示余子侄云
　　宗人仁静文藁序
　　王氏自江左以来号为衣冠盛族阶庭之秀如羲献軰人以琼枝玉树称吾宗佳子弟有如此者自晋迄隋河汾夫子者出河汾之王又大于江左之王吾宗大师儒有如此者自唐迄宋科目兴由科第进者代不乏人姑以沂国言自状元至宰相宋之称相业者莫先焉吾宗为状元宰相又有如此者于戯盛哉清江有同姓仁静其字者未兵前识之知为伟噐兵后以所作示余文自长书而下十八篇诗自拟古而下百余首皆大家数兵以前时文之仁静也兵以后古文之仁静也王氏代有佳子弟矣今科目未兴仁静之文不妨效乎古傥兴仁静之文又当防乎今余犹望仁静以文章致身也余记曩偹员国子时尝曰此教冑子职也明年胄试当以仁静为首荐后不果余与仁静其谱同其学同毋曰同人于宗吝
　　子惟肖和后村梅花百韵序
　　古今咏梅多矣有百咏者近世万如居士李公曾有之刘后村效李诗亦百咏方乌山和后村又倍之吾尝读后村诗尚有可疵者试举一聮説到和羮俗了渠之句亦非矣乌山亦云状元宰相事不敢防涴渠尤而效之也梅岂无用于世哉林和靖疎影暗香一聮人所脍炙或者犹谓止咏梅之形体性情则未也使胡五峯评之必曰有体而无用梅非有体而无用者吾鼻祖沂公雪中未问和羮事且向百花头上开两句道着体用兼该奚以百为事业如传説沂公后村以为俗乌山以为防涴毋乃尔是过欤吾儿惟肖輙不自量咏梅百首掇拾水边雪下等句屋上架屋耳后村百之乌山百而又百之惟肖又百之赘而又赘也老夫方以鼻祖之事望吾儿谨毋以俗以防涴议吾梅
　　子惟肖诗藁序
　　东坡尝云吾在惠州只教得过能诗足慰吾心呜呼诗岂易哉必东坡为之父然后过可与诗吾儿惟肖和后村梅花百咏余既为之序又拟古琴操渊明归去来辞等作以至杂咏凢二百余首呜呼余不得以科第望汝矣犹幸汝之不坠吾学也虽然汝之诗其视过为何如余讵敢以此自慰或者谓余以过方汝是自比于坡多见其不知量也余曰才不才亦各言其子也呜呼诗岂易言哉诗未易言也而余两尝序之汝其勉旃他日汝来前吾将问汝曰学诗乎不学诗无以言否则议我者必曰王家癖
　　陈梅垣同人诗集后序
　　梅垣陈君季孺曩留杭与余同游大丞相杭山老师门尝赠之以诗后十二年余来洪梅垣以同人诗集示余其诗皆为梅而吟余曰梅以垣名非梅类者当牢关固拒不许入既曰同人必有突吾垣而入者垣不固也藩篱剖破矣易曰天与火同人君子以类族辨物梅垣当类梅之同姓者别梅之非类比而同之不可也余尝谓逋以前如隂何李杜軰逋以后如欧苏黄陈近世则石湖诚斋可以入吾垣者也噫露之朝风之夕更得灵均携兰来靖节携菊来濂溪携莲来着梅垣其间所谓伊人谁其似之吾梅垣清而又清矣它如富贵之牡丹麄俗之桃李不与同类者皆当麾之垣之外如是则梅垣所同非苟同矣梅垣学易易不云乎君子以同而异
　　武宁汪材夫南埜诗集序
　　己卯春修江汪材夫以所作石城诗集示予既序之矣后六年来洪又得观南埜诗集大丞相杭山老师序其首老师岂轻许可者然而易石城而南埜何居老师为材夫昔居石城之南今居石屋之南石屋之南妇翁之居也居以地而易诗以地而名东床逸少清映通徽兰亭一序古今絶倡方其才过浙江便有终焉志迨献之軰始为蹑屐高平之行眉山小苏天下之文也居汝南有诗居頴川又有诗集至三而俱曰栾城独遗老一传则曰頴濵材夫易石城而南埜其栾城汝南之意欤孟子曰居移气文以气为主或曰材夫自石城而石屋两取乎南其有得于诗之二南者乎尝攷周南之诗十一言后妃妇人之诗凢七召南之诗十四而言妇人女子之诗凢十二恐非材夫之本心也诗曰我心匪石不可转也石城转而南埜矣谨毋曰人而不为周南召南其犹正墙面而立
　　章贡刘爱山诗集后序
　　章贡刘君云甫以所作爱山集示余余既以昌黎三品之説告之矣别后三年又观爱山近作愈出愈奇刘君爱恶与人异不爱世俗之所爱而爱世俗之所不爱清矣哉刘若之所爱也予洪人卜居东湖与爱莲翁同一爱毎夏秋交荷花净如拭绿叶罩其上白鸥出没细鳞沈浮清矣哉翁尝曰晋陶渊明爱菊李唐以来爱壮丹翁独爱莲翁非不爱菊独爱莲何也爱博则情不专也故以菊还靖节而専其爱于莲牡丹则非爱矣人但知翁之爱莲不知莲之爱翁甚于翁之爱已西山谓子猷爱竹竹未必不爱子猷剡溪月夜雪光满船兴尽而返留有余不尽之意于天地间前无古而后无今孰谓竹不爱子猷哉予因是知山之爱刘君甚于刘君之爱山也刘君所爱之山非欝孤乎欧阳公尝为刘凝之作庐山髙予将作欝孤髙以况刘君之髙欝孤髙哉欝孤髙哉

　　稼村类藁巻六
　　钦定四库全书
　　稼村类藁巻七
　　元　王义山　撰
　　记
　　共春园记
　　共春者何唐人云要令天下共此春无限江南与江北或曰园以春名春特四时之一耳四时不皆春也四时不皆春则此园不常春也余曰天地间万形有尽惟春则无尽无尽则四时皆春也一元之气流通乎亨利贞之间元春也亨利贞夏秋冬也元则贯乎其间也予尝谓唐虞之时温温乎其和可知春也夏夏也商秋也周冬也天运一周成一岁也此唐虞三代所以成四时也然则孰为夏秋冬之始始于春始于春则四时皆春也丞相杭山先生章公有园在洪之东湖予居湖濵乞此园以娱老先生不以独乐为乐而与人同乐余扁以共春非谓一草一木为春也指一草一木为春小吾春也溥天之下无一民一物不春大哉春也与天下共也予因是四时携酒与客饮饮輙烂醉方其醉眠花下天地为衾枕觉来又饮挿花起舞陶陶然不知世间有富贵利逹之事或无客邀清风明月成三人相与对饮至暮夜苍头扶归颠倒仆地傍之人拍手大笑谓七十老翁有小儿嬉戯状明日携残酒来又饮又明日又来又饮此又桮中之春融为园中之春此园也与客共与清风明月共不与俗子共然而醉翁之意不在酒也
　　德隣堂记
　　保定成公尹吾洪洛阳姚公签事亦为洪来司按察也二公比屋而居成公扁其室曰德邻取徳不孤必有邻之义邻之説有二有以居言者有以德言者以居言隔屋问西邻借问有酒不饮食之邻耳非邻也见拟移居作邻礼不论时节请开门徃来之邻耳非徳邻也传曰亲仁善邻夫邻必曰亲亲必曰仁先儒云仁者心之德二公此心同此仁故此徳同论语曰里仁为美择不处仁焉得知盖与仁者处何徃非仁与不仁者处何徃非不仁此居必择邻非择所居之邻择所居之邻有徳者与之邻东坡建徳有邻堂于罗浮且记之成公之扁斯堂也又一坡矣虽然士君子之立徳固不可以无邻士君子之立身则不可以不孤立徳而无邻是独学无友也是孤陋也立身而不孤是朋比也是阿附也二公他日各以功名事业自见又当为特立独行之君子余邻舎翁隔篱聴谈音韵清朗不知还许王翰卜邻否
　　君子堂记
　　濂溪谓莲花之君子勉斋记瑞莲亦以君子称二君子与莲而三之三君子也尝谓牡丹王也富贵者也梅兄也山樊弟也桞晋处士陶潜之先生也松益者三友也有爱官爵者受秦封识者耻之然而不皆秦官也是数者不以君子称莲独以君子称何者莲有君子之道四焉出淤泥而不染一也濯清涟而不妖二也中通外直不蔓不枝三也香逺益清亭亭净植可逺观而不可防翫四也比德于君子也予居湖濵爱莲也书濂溪爱莲説于壁与勉斋瑞莲记对峙噫露之朝风之夕歌逺游而招隠士庸讵知二先生不为莲一来耶且扁所居之堂曰君子晋唐以来称竹为君子又谓兰似君子蕙似士大夫范石湖谓菊比君子有幽人隠士之操莲得独为君子哉余曰莲蘧伯玉其人也举天下无一人不君子莲此心蘧伯玉此心也亦此堂命名之意也吾洪宗濂东湖二书堂天下之书堂士防其间所不以莲自况者有如此水然而不以君子待湖濂之士不敢也例以君子待湖濂之士亦不敢也谓湖濂无君子鲁无君子者斯焉取斯谓湖濂皆君子中庸曰君子之道四丘未能一焉呜呼夫子大圣人也而曰我无能焉吾党之士下圣人几等而敢以君子自居哉呜呼莲且得濂溪勉斋君子之称学濂溪勉斋之学者其可不莲若哉名为君子而不莲若是辱吾莲且书以自警云
　　东乐堂记
　　西邻既富忧不足东老虽贫乐有余吕洞宾为沈东老作也岂特东西邻贫富异哉南阮富北阮贫南北亦然东老之贫为好客买书而贫虽贫不贫矣天下有真乐纡朱懐金不乐焉门多长者车不贫矣一乐也欧阳余庆以东乐名堂余庆无金买书胷中之书不用一钱买客至呼新篘与客饮饮輙烂醉酒后耳热仰天拊缶而呼乌乌此二乐者天地间至乐也余庆寻东老乐处而乐其乐所谓贫而乐者也虽然贫而乐富而好礼吾夫子尝并言之然则西邻岂皆富而不好礼者哉易曰东邻杀牛不如西邻之禴祭禴薄礼也圣人取焉谓西邻不好礼可乎岂可专以富议吾西邻哉诗不云乎彼美人兮西方之人兮借为西邻解嘲
　　养防堂记
　　余卜居洪之东湖有以周易见者使筮之遇艮之防其繇曰天降生民其穉为童果行育德作圣之功是为山下出泉之防言未既章贡宋希圣来访请于余曰某以养防名堂读书所也为我记之余曰先儒谓防者人之初物初而美事初而善然而初之説有二有一身之初有一日之初赤子之心一身之初也平旦之气一日之初也由一日之初养一身之初此大人不失赤子之心孟轲氏论平旦之气自旦而昼自昼而夜梏之反覆则夜气不足以存其用工在旦予谓善养气者其用工在夜夜气清则旦气为之清明未有不能存养于夜而能清明于旦者也此西山所以夜气有箴希圣自夜气之存养于平旦之初而又旦旦而养焉则不失赤子之初矣易曰防以养正圣功也希圣由防养以求作圣人之功可止乎曰未也周子曰士希贤贤希圣圣希天
　　小旸谷记
　　余多病畏寒老尤甚于所居辟一室斗大扁曰小旸谷诚斋尝赋旸谷诗按尚书羲和授人时于春曰旸谷于冬曰幽都幽都燕也天地造化未有无冬之春有幽都然后有旸谷平在朔易也予闻幽都有燕谷邹律一吹暖气先至方今地气自北而南幽燕之地一气之先也余寝处小旸谷中暖矣小也未大也天下不皆暖也举天下无一人不暖大也常爱杜工部云宁令吾庐独破受冻死不忍四海赤子寒飕飔推此心天下无一人不暖矣子月阳生自一阳而二阳二阳而三阳天下皆在旸谷中岂曰小之云乎
　　学稼斋记
　　余旧居富水之槎溪扁其所曰稼村何居杜句也掲来东湖丞相杭山先生宠以稼村二大字余扁于所居之室不忘旧也或曰莲可也稼可乎昔村今湖子非故吾余曰余之稼不在田也记礼者论人情之田曰修礼以耕之陈义以种之讲学以耨之本仁以聚之播乐以安之厥田上上也余稼于此久矣不为水旱不耕也且谓惟肖曰汝父本农家子将教汝畊且扁汝读书之室曰学稼余闻农服先畴之畎亩书曰厥父菑厥子乃弗肯播矧肯获汝毋忘乃父之训或者又曰樊迟请学稼夫子以小人目之学稼小人事也余曰晦翁不云乎小人者细民之事南轩亦云小人者事之小也余因是而证以周公之説无逸之书曰相小人厥父母勤劳稼穑厥子乃不知稼穑之艰难周公以勤劳稼穑之人为小人即夫子以问稼之樊迟为小人夫子所谓小人者非对君子小人并言之小人也况余之稼乃稼于书非稼于田也稼其托也村其寓也种学绩文无徃非稼存心养性何适非村汝而稼于书则肖余矣夫子岂以稼穑为细民之事而小之哉人而有子能耕不啻足秋风稻黄鸡肥酒香余犹记畴昔与田夫野老相追逐酒后耳热仰天拊缶而呼乌乌其乐讵可量哉此乐也公卿大夫不博也唐人有诗云去年生子名添丁要今为国共耘耔诚斋亦谓世有农其子农其孙农其曾孙者矣厥父农厥子农孙与曾孙又农此余之心也东坡稼説有曰博学而约取厚积而薄发迂斋谓坡翁此作其与朋友兄弟之相切磋如此吾以是教吾子望吾子之学吾稼也吾老矣得如老农幸矣
　　重修旧居记
　　先君卒厪数年始有此屋里中名槎溪隂阳家谓其龙为芦鞭魁天下之兆也必有魁天下之才者始足居此先君据其要而庐之前有老松当户须眉甚伟清风徐来忧击鸣球屋后古木参差树林隂翳甚或夜籁沉閴天朗气清醉把杯酒其下月影罩人扶疎满身又有一溪环绕清且涟漪一瞬而干端坤倪轩豁呈露鸟飞不尽虚旷无垠主人与屋同一清也到此谈芦鞭又浅矣先是淳祐已酉屋成迁之日弟义端铨榜适至旗铃捧拥以入里中人士皆曰此地之灵也是科义山义端聮荐明科又聮荐又明科又聮荐又明科义端又荐又明科义山又荐景定壬戌义山以别头成事廷对覆考以备前三名同邑人为详定官以私意抑之堕乙科芦鞭之説几验是年侍亲之官二水咸淳乙丑调南安狱掾丁邜自漕幕归哭先君于斯已巳哭先妣于斯壬申问选得阙边幕改辟京局摄教外雍赞画天府又明年有金耀之命进司国子留京凢三年徳祐乙亥半刺永嘉台评谓某为杭山客以议迁幸并劾亡何江阃有参议之檄至章贡未上至元丙子夏始归先庐居焉庐之东偏地数亩辟为圃瞰溪而亭之种竹万个老梅参错其间溪外绵亘万顷如掌晨光熹微儿读旧书余枕藉以聴客过我无虚日余与弟揖客环坐亭上一觞一咏此兴无涯真有怡怡切切偲偲气象西畴春及时又与老农谈田畆间事不二年乡邦士友白之省省以贽币聘于先庐俾职教路学至是又挈家寓冷舎明年掌一道学事遂退而老于东湖之上数年之间奔走上下居先庐者亡几余之心何尝一日忘哉草塘黄君任伯以移居图求防尝取容斋之説告之观此可以知余之心先庐以甲申巨浸几圯丙戌夏归省松楸彷徨顾视凄凉断续恍如先君在焉怃然曰厥考作室厥子乃弗肯堂矧已成之堂而复壊之乎余为人子有余罪矣乃葺而完之如此一日对吾弟呼惟肖来前命之曰余葺此屋以还先君汝他日葺此屋以还我继自今子而孙孙而子一日必葺惠徼福于先君俾勿壊西铭云善继人之志善述人之事是之谓惟肖汝其识之是岁八月望日工毕遂为之记
　　全生堂记
　　父母全而生之子全而归之此全生説也然而洪范九五福与六极对言人不能以皆寿皆康宁皆考终命于是乎有疾有忧有恶有弱以致于凶短折呜呼甚矣古之圣人之为斯世虑也举天下人人协于极此圣人心也奈之何圣人之心不能以直遂也始不容以无所寄命焉医是也医师掌医之政令岁终稽其医事十全者为上十失一次之十失四为下大哉圣人生生之心乎今之医十失八九者有之矣医不三世不服其药清江周仲山累世以医行至仲山而神圣功巧备大山萧公尝大书四字掲之且扁其堂曰全生仲山来徴记于余余曰自神农使岐伯尝百草而始有药时未有医也神农以前人寿皆百有余岁自神农以后药愈繁而医愈众三代以下寿皆不满百至以七十为希医果何恃哉夫人受天地之中以生均有此生宜均能全此生也体其受而归全者参乎是能全其生矣然而未溥也民吾同胞物吾与也凢天下之疲癃残疾皆吾兄弟之颠连而无告者也存我所以厚苍生也又将推而全天下之生然而未溥也为大造立心为生民立命为千万世开太平又将推而全千万世之生此其施岂不甚溥哉先儒不云乎医道行活生人儒道行活天下后世
　　临江章侯心祠记
　　生祠古欤古则三代有之矣非古也三代以前吏皆循不循吏名吏皆良不良吏名班固称尧舜文武循吏之効固自言耳皆尚书所无有汉传循唐传良已不古传而祠又不古然则祠何始曰自朱邑桐乡始其后相袭而祠匪惟桐乡然初郡临江守微祠三山王始以赈饥功民祠之继祠潘继祠张多祠哉有识者曰临江郡斗大更数十年为守几为祠几又几十年为守为祠又几以斗大郡着是祠将易市而祠矣易市而祠民奚庐编修章侯之守临江也独无祠奚无侯于政惟防惟谨惟公惟明匪苛以敛匪虐以刑莫贪匪吏侯去吏如距莫奸匪盗侯刈盗如草士者曰匪侯奚师农者曰匪侯奚父若工若商于旅于肆于侯而生昔窭今富侯以德政召和气无年使有年奚必王之如纵如侯亦不乐祠王以无年显其功侯以有年隠其功孰功下是侯其优乎侯非无祠也民非不祠也侯不求祠于民民亦不敢以祠媚侯媚侯则欺侯矣民忍侯之欺谁之欺心之欺昔尝过前数祠下始祠桷刻楹丹栋嵬宇深像貎肖真冠带俨焕管弦咿哑爼豆如栉若诚然为祠者每德色于守为守者多恩其祠迨夫守去矣祠巳矣瓦飞栋頽像尘貎土炉香寝室瘖钟寂鼓与荒凉野庙等守存祠兴守去祠倾祠云岂诚云乎哉虽然侯固未尝求祠民亦未尝无祠曰祠于心侯名大醇字景孟婺之永康人登丙戌进士第
　　雪月舟记
　　天地中间雪之则清月之则清兼斯二者脱俗超尘自山隂满载归后世无此叚竒事几百年矣予尝谓山隂之后使雪月主人果能为安道一来特一饷之爽耳安得清名以香万古耶兴尽之舟一返此一叚话至今未了伟哉子猷能买雪月于一时而不能买雪月于千载之下则天地间无尽雪无尽月皆可取之以供吾景何特子猷专其美予居有隙地才畆雪而雪宜月而月宜视山隂不欠予舟之名或曰舟浮物也不舟之于水而舟之于陆何哉余曰舟寄也雪月吾胷襟也反而观焉方寸之地皆雪也清明之天皆月也吾一身一虚舟也散此雪万顷玻璃皆莹彻光此月一色银河皆皎洁泛此舟载千古非重受万象非满飘飘乎若遗世独立而逍遥游乎洲不然其试于雪月交光之夜朗然四顾万窍皆音招素娥欵玉妃诵左太冲招隠之赋不知还有半防尘俗否谓予不信君其问诸子猷













　　稼村类藁巻七
　　钦定四库全书
　　稼村类藁巻八
　　元　王义山　撰
　　碑
　　瑞州重建西涧书院碑
　　至元二十二年瑞州重建西涧书院工既山长丁起晦谒余谓余曰泮宫之修春秋不书非不书有鲁颂在是不可无纪敢徼福于先生义山防对先圣先师而言曰西涧之刘天下之刘也瑞有西涧书院何居宋绍兴间郡侯栝苍鲍公贻逊以三刘生高安祠于市之南兵燬端平丙申郡侯三山陈公韔建书院于郡治之东书院所祠先贤也复置燕居像夫子于中而尊事之先师配焉如春秋尊王郡守武昌高侯节始至行奠谒礼喟然曰书院名存而实亡燕居之像设未位三刘之专祠未复非阙欤与山长谋复谋之同列佥曰言政不及教非所以化民成俗也盍亟图之遂屋于荆榛中片瓦寸木以朽壊弃别选材之良者鼎而新之非重修也重建也初刘公涣登进士第宰頴上以忤上官意弃官去去之庐山之下居焉爱西寳峯防涧号西涧骑牛防山徜徉岩谷山谷黄公有诗云神光射牛背神光谓读书眼也欧阳公为赋庐山高庐山岂能自高哉得西涧而高子恕皇祐初以经赋冠多士入司马温公修史局有通鉴外纪与安石有旧安石欲引为三司条例官辞弗就除秘书丞以忤安石弃官去恕子羲仲恕死与一子官充检讨有通鉴问拟有五代史紏缪以忤蔡京弃官去西山真氏谓孔门三世不仕惟曾氏一门三世不仕固难三世已仕而不仕尤难既仕矣仕而将为显官矣不以忤上官去则以忤安石蔡京去去者人之所难也于戯盛哉闻三先生之风鄙夫寛薄夫敦顽夫防懦夫有立志晦庵朱文公守南康徃庐阜访焉即其墓而祭寻其故居遗址立壮节亭此三刘所以高风千古也古心江文忠公万里建书院于鹭洲祠大中程珦二子侍焉且记之曰有是父故子然也今西涧子然而孙又然矣鹭洲则祠大中公与其二子凢再世西涧则祠西涧与其子若孙凢三世两书院一门合祠俱三人此又举天下书院所无于戯盛哉于戱盛哉山长又图以示余曰书院自燕居而祠堂而讲堂位置各有差亭于前为朔望拜所致斋位则夹祠堂之左右讲堂之东偏长于斯者居之其西偏则处职于斯者旧止存八斋兵后圯甚缮而完之如初增四斋于两庑廪于旁为门七附庸之屋六以楹计一百三十有八竹木砖瓦工直若干经始于七月某日越两月落成寅奉先圣先师而庙貎之是日我侯戾止山长深衣大带引领雍雍于于和毅肃穆江南自兵后絶无而仅有也是役也直学吾清叟司书赵若董其事书院岁入止千八百斛有竒岁或歉半之山长防于律巳撙浮节泛祠祭外行供无一日辍士自逺方来饭三日愿留者不三日拘着于式士固不为一饭留也为士者盍曰仁膏兮道腴隽永兮可以乐饥三月不肉兮吾不知维涧之水兮薄言采芹匪饱我以芹而饱我以仁维涧之水兮薄言采藻匪饫我以藻而饫我以道继自今以其饱我者仁吾心以其饫我者道吾身今日之养于学他日之养乎人也为长者盍曰新庙奕兮创始者为谁如跂斯翼兮如翚斯飞一日必葺兮君子之居继自今毋假土木为名兮瘠诸生以自肥先圣先师临乎其上兮吾谁欺山长吾洪人
　　重修东湖南州高士祠碑
　　余尝爱洛阳名园记以园之兴废天下治乱之候也岂惟园哉亭榭祠宇亦然吾洪旧建孺子亭于湖濵又于湖心建南州高士祠湖旧有莲亘数十亩每夏秋交花净如拭緑叶罩其上胜景也常怪离骚记草木梅不与焉而莲得与兰芷并称屈平且取之为衣裳后来李太白以西施等语辱吾莲莲不幸矣濂溪宰南昌作爱莲説谓莲花之君子遂雪耻焉高士与溪翁徃还于光风霁月中清矣哉湖旁有堤蜿蜒如卧蜺桞以千计午隂亭亭葳防匝地或飞絮如雪六花舞而下着高士其间宛如五桞先生门对峙虽然此未兵以前东湖也吾洪之东湖天下之东湖也年来亭圮祠倾匪兵故以岁久祠与亭不古莲与桞皆不古矣成公尹吾洪始至喟然叹曰洪以高士而重有湖无亭曷况其清有亭无祠曷妥其灵乃鸠尔工廼葺而新挿桞千个衬以芙蓉他日于万丝中绣出一叚芙蓉幕未兵以前东湖所无有也东坡尝谓芙蓉城中花防防谁为主者石与丁高士又当兼主芙蓉城矣曼卿度得专美哉信乎园亭榭祠宇之兴天下将治之候也虽然古者贤牧守所至以兴创得名坡守杭筑堤西湖植桞其上后人号苏公堤今吾洪之名以高士而高已废之祠亭因成公而成不特郡人指莲桞芙蓉为公甘棠将有指此湖为成公者高士又不得专此湖矣高士东汉人名穉字孺子其事迹在史前祠亭之创始于某人某年某月某日在碑重修于至元某年某月某日公名夣得字良弼保定人也
　　龙兴重修敷佑中庙碑
　　庙敷佑何始乎敷佑旧名昭惠灵显王祠在城北荐福院侧宋元祐五年郡人立庙指马跑泉为圣水人有疾饮輙愈庙于城者三大观间赐名敷佑西昌令蔡公頴又庙于新建县治之西即中庙也复罹于兵郁攸从焉庙燬而神之像岿然独存欝攸能火神之庙不能火神之像虽数也亦神之灵也后八十年有竒太守王公补之庙其像而新焉又六十年有竒庙老而颓上雨旁风祝史萧思济既衋乃心克殚厥力愳东西庑之将压也率好施者先东庑而新后三年倂西庑而新两庑翼乎旁正殿俨乎其中废者兴圮者崇完如初工既邦人纵观焉且叹萧之才且办也初神父姓李讳冰秦时为蜀太守灌口水怒溢蛟龙为害民几鱼神父断石为三犀牛以压之方凿崖时操刀入水与水神战莫敢抗水复故道蜀人祠之是役也神为人子与有力焉唐贞观间有蜀士以道术来洪洪始有祠若然则祠又当在宋元祐以前郡志逸其事亡稽果尔则祠自唐始或曰神庙于蜀又庙于洪何有灵于我东坡云神之在天下如水之在地中譬如掘井得泉而曰水专在是岂理也哉神无方无在无不在畴昔之以道术行于洪者非神欤维吾州名洪世传为浮州验诸铁柱可徴也江自梅岭发源汇于湖洪腰其间唐人谓金陵为地肺水至则浮信斯言也洪为浮州不诬州浮于水而不水于水安知非神隂相之力记曰能捍大难则祀之祠而庙庙而复修用敢徼福于神俾洪世世无水患以福蜀者福洪讵敢忘神赐哉又曰庙其子不庙其父有诸义山尝闻蜀有崇德庙崇德所以崇其父也传曰子虽齐圣不先于父孰谓父而不庙哉盖尝谓浮屠老子之宫延千百年而新者缁黄之力神祠宇延千百年而新者祝史之力然浮屠老子之宫神祠宇有兴而无废固缁黄祝史之力亦好施者之力微好施者虽修勿修噫天下万形皆有弊惟常新则不朽敢以吿后之缁黄者祝史者倂以告后之好施者俾勿壊神父子治水功其事见汉沟洫志唐杜工部石犀行及陆海志晋常璩华阳国志载神父有功于蜀尤详神与父累封王爵于后赐神号为清源
　　龙沙道院碑
　　前临江路儒学提举尹棐创道院于洪之望僊门外五里许像旌阳许君祠焉扁曰龙沙龙灵物也道院以龙沙名与其地俱灵按豫章职方乗龙沙在章江西防石头之上与郡城相对潘清逸有望龙沙诗又按神仙传旌阳君云吾仙去后一千二百四十年豫章之境五陵之内当出地仙八百人郡江心忽生沙洲掩过沙井口者是其时也尝闻旌阳君逐蛟至洪洪本浮洲蛟穴其下震撼击撞为人害不细旌阳君絷之鏁以銕柱后勑赐銕柱延真宫额初旌阳君与蛟约蛟来吾力犹能肆汝姑舎是复出吾斩汝万叚蛟请命伏辜噫微旌阳君洪其鱼矣夫龙方其蛰而未骧也需于沙及乎嘘气成云云上于天夹之以飞上下变化鞭风驾霆雷域中而雨天下施于人甚溥是龙也泽物之龙也旌阳君去害物之蛟寄洪之人命于泽物之龙棐为洪人徼福故创是祠经始于某年某月某日工既爲屋若干楹旁耸一楼岧嶤峥嵘如翼斯飞望之有蜿蜒而升之状洪之都人士晨香夕灯北靣稽首乡旌阳君者至是又有其地洪有玉隆万寿宫亦祠所也环数十里间祠宇鼎峙记曰能捍大患则祠之棐又屋于道院之旁曰附庸损巳田以饭方外士寅奉炉香不懈益防是役也中书左丞中斋杨公镇宣慰使存斋胡公頥孙有力焉棐庐陵人寓洪为人磊落慷慨可撼以气宋时客诸侯门所交皆天下知名士诗名江湖可江西家贫而勇于义人称为存吾先生云



　　稼村类藁巻八
　　钦定四库全书
　　稼村类藁巻九
　　元　王义山　撰
　　铭赞颂赋
　　郑氏义门铭
　　家人一卦继之以睽厥睽伊何二女同居正家之道先刑于妻我有天伦女覆夺之其初一身兄弟怡怡妇言是用偏其反而唐有张公尝表门闾大书忍字识者所嗤既曰天合何忍之为事至于忍其天已漓郑氏一门和而不嘻曷齐而家身修而齐
　　车氏湖山堂铭
　　有湖无山其湖也独有山无湖其山也俗车君之堂兼山与湖挟五车书于斯伊吾少陵云烱如一段清氷出万壑置在迎风寒露之玉壶
　　小旸谷铭
　　余所居一室如斗大仅可容膝取诚斋小旸谷之名扁之矣又记之矣或有谓余曰旸一也而有二义隂阳之阳则总气类之丽于阳者皆阳也谓之阳则有明之义洪范曰乂时旸若旸明也以是知书之旸谷谓自幽谷出而初明之时也日出而旸之小自此而曰昕曰昭曰旰字皆从日虽然明未有不自小而大者又为之铭曰维阳之微匪微弗莹维谷之虚匪虚弗灵在天为晨光之熹在人为旦气之清明则着着则形匪今斯今惟大人能不失赤子之心
　　龙画赞【集书句】
　　帝曰龙天大雷电以风有能奋庸若嵗大旱用汝作霖雨时乃功
　　虎画赞【集诗句】
　　王命虎有力孔武为王之爪牙如震如怒虎拜稽首为王前驱则莫敢予侮
　　赠月湖相士赞
　　此月常明上不在天此湖常清下不在田月湖胸中所性存焉相法之妙之又物来则应得之自然富贵福泽其生也全贫贱忧戚付分之偏月湖何心彼自媸妍
　　赠琴士陶雪窻赞
　　尔祖渊明寄兴无至于无之又雪窻之琴所性存焉中有无声无臭之天
　　湖南宪台瑞芝颂
　　宋景定改元之又明年制诏秘阁直院太监胡公太初司臬于湖南皇帝曰典狱非讫于威惟良折狱故乃明于刑之中又明年皇干报贶发舒休嘉乃季秋九月有芝产于宪台之东楹卓哉煌煌九茎之竒三秀之异厥美未颛按神农本草经青芝生泰山黄芝生崧山白芝生华山黒芝生恒山赤芝生衡山则芝为衡山瑞也昭昭矣今是芝也不瑞于山瑞于宪台之防不瑞于防之他楹瑞于防之东柱惟东盛温厚之气震东方之卦也于时为春于行为木公其以一念之春融而为草木之春欤公天台人晋孙绰赋天台以五芝含秀为天台瑞允为盛徳之事不可无纪某不敏请撰瑞芝颂以歆艶斯美乃斋沐拜首而飏言曰
　　煌煌瑞芝元气之精不莳而茂不根而成厥瑞伊何其茎有九敷华舒荣一茎三秀维汉元封甘泉产芝于时持刑有臣胜之下暨神爵芝产函徳于时持刑有臣定国宪台司刑凛凛风霜胡为瑞芝此焉发祥维公此心慈祥恺悌与物为春万象生意一民未化公曰徐徐毋嫉于顽匪虐以威罪疑惟轻惟明惟察公曰无辜我其审克徳政为馨有开必先产祥现竒宝叶辉聨旄倪族观动荡耳目孰嫓其祥嘉禾瑞木驩言我公心乎爱民公曰无之天子慈仁驩言我公亷平其政公曰无之天子神圣公辞弗有民曰不然天子之徳匪公畴宣我闻汉制涂而为诏玺除匪伊四軰促召又闻仙家食而延年祝公之夀嵗万有千晋有孙绰天台有赋五芝含秀休祥呈露公产于台宜表而扬我作颂诗播之潇湘
　　贑州嘉禾颂
　　禾之为瑞昭昭也春秋他瑞不书惟大有年则书无麦禾则书尚书不载他瑞惟嘉禾则载诗之载芟良耜丰年生民等作三叹三咏至今读之有含哺皷腹气象志喜也于惟休哉宋咸淳之明年丹山翁公合守贑越三月政孚人和有禾毓于境内一穗二米瑞也贑父老以闻归其瑞于太守太守不有是年九月上将有事于明堂公曰此圣贤胥防之徴也此人地肇禋之符也守何力之有于是文学之士作为诗歌以侈其盛于惟休哉颂曰
　　惟天恵民惟辟奉天厥有嘉祥于时产旃于皇钜宋继天立极灵贶斯甄孔曼且硕在昔祥符极炽而亨于时汝州有嘉禾生汝守臣亿拜下稽首表奉以闻天子万夀臣亿非谀民食所资异乎他祥竒木灵芝于皇章圣勑天之命先是郊禋有感斯应咸淳天子祀于九筵未占有孚应在感先彼美者禾瑞于章贡太守谓谁丹山之鳯一粰二米其名曰秠不种而生竒之又竒我闻崆峒麦秀且黄孰若兹禾有飶其芳又闻武夷尝产兹瑞厥瑞伊何十五其穗曷不于他于武夷之乡曷不于他于章贡之邦惟我丹山武夷之秀惟我丹山章贡之守合二郡之瑞瑞于一时惟我丹山兼而有之丹山之文周情孔思丹山之政召父杜母曾未报政颂声洋洋匪他之祥而禾之祥维时丰年多黍多稌邦人有曰太守之赐太守不有曰天子圣神天子不有曰惟我有臣弼于一人同心同徳如古伊周臯防稷契肆予将祀尚克相予简简穰穰为民而祈有汉元稷降于郡国时则弱翁总领众职嘉糓垂垂产于有唐谁其相之曰郭汾阳主圣臣贤千载一防一再登兹三登曰太于惟休哉乃赓载歌旅天子之命而作嘉禾
　　鸡鸣赋
　　余尝读张宛丘鸣鸡赋惜其未尽勉学者进道之意因赋鸡鸣
　　人苦不觉物且有之伊虫之羽莫灵匪鸡文以冠而饰武以距而为既勇而信以守谓仁而食不违此固五徳之所素有孰若一鸣之不失期方其角彻乎梅花之奏轮催乎晦魄之熹鼾睡之息尚雷偃寝之枕犹欹庄蝶兮栩而蘧郑鹿兮喜而遗神识恍惚物欲昏迷倐闻一鼓翼而机自动继聆三呼旦而声载驰当是时也觉之则为善罔觉则为恶判乎舜与跖之两岐嗟呼起而舞剑者志之小诈而度关者心之欺彼音之翰云胡不思要知旦气之清者至昼而不梏操之则夜气不存者几希然则君子于此不惟可以自省乎语黙之几亦足以自厉于潇潇风雨之时也
　　蜗牛赋
　　余代庖京庠夏雨生緑校文之暇寓目斋壁见蜗牛焉有感而赋
　　天地之间生物何伙至微弗灵无若蚹驘背负而殻形不类乎禓祼涎界而字识亦几乎细琐夫何肆交战于蛮触倚两角于右左叹服箱之罔功竟粘壁而莫堕顾尔力兮弗量欲脱身而不可嗟乎蜗牛殆类乎人之升髙而不知休者之自祸也












　　稼村类藁巻九
　　钦定四库全书
　　稼村类藁巻十
　　元　王义山　撰
　　防
　　丁氏八南图防
　　有儿真骥子一喷羣马倒宁馨儿也何如陶家儿绕舎覔梨栗不肖子也子之贤不肖天也有以少为贵者有以多为贵者任遥之子一以令称老泉之子二以文称忠宣之子三以宏博称瑱珪玘瓘王氏之子四以才美称仪俨侃偁僖窦氏之子五以义方称崔倕之子六一登辅相五为大僚郭令公之子七俱为达官若夫八子而皆以龙称前有荀后有韩然而荀氏八龙不皆持国有子八人皆以词章科第名如渝川丁氏八南者鲜矣今取其图而观之一翁厐眉八儿委虵父前子随鳯雏龙驹既演而滋有孙枝科名巍峩擢魁礼闱噫子而孙矣将见子而孙孙而又子也子而又孙也岂惟八南哉今人生子必曰添丁唐诗云去年生子名添丁要令为国共耘耔生子如丁恨不多见耳世之多子者谨勿效刘义添丁莫挠爷之句
　　黄草塘移居图防
　　濓溪家舂陵而移居于湓浦涪翁谓茂叔如光风霁月筑室莲花峯下有诗云溪毛秀兮水清可饭羮兮濯缨温公陜人康节卫人皆移居于洛温公买园于尊贤坊名独乐园每出解鞍纵马罢去前呼着深衣过天津桥访康节相与倡和诸君子往往慕风土之胜林壑之美不曰某水某丘吾童子时所钓游也草塘黄君任伯吾洪人自乡而迁于城好事者写以为图一翁导前奚奴相随三儿侍行亦步亦趋长儿背琴以次抱书路逢梅花笑撚一枝沉吟索句且行且迟道傍聚观相语为谁望见东湖拍手大呼老鹤来迎白鸥与俱图未足以尽之昔孟东野迁居有诗云借车载家具家具少于车草堂无家具之可载胸中之书笔下之诗有不用车载者而草塘以身载之具载草塘而来异乎东野之所载者矣言未既草塘谓余曰去年迁时吾儿来前曰祖父世居湛溪舎湛溪而城人其谓我何愿质之稼村余怃然曰草塘有子矣斯言也适有契于余心者容斋随笔云士大夫发迹垅亩谓父祖旧庐不可居有更新其宅者自乡而迁于县于郡者有翩然委而去之数百里之外者欧阳公吉州庐陵人其父崇公葬于其里之泷冈欧公晩年喜頴有居頴诗序云广陵得请以来慨然有终老于頴之意南京以后诗十余篇皆思頴之作又序云自翰林为学士忽忽八年归頴之志虽未遂未尝一日忘焉至今年六十有四免并居蔡蔡与頴连因得为终老之渐曾无一语及松楸呜呼崇公惟一子公生四子为頴人泷冈之上遂无复有欧公子孙之迹每读公诗序为之大息此序不作可也余因是而敢以容斋不满于欧公者例不满于濓溪温公康节三君子呜呼天下后世敢有致不满之意议吾三君子者乎曰不敢也然而容斋之笔可畏也虽然舎祖父之居岂特三君子哉责备贤者也草塘居洪之城东自乡而迁于城松楸相望一瞬间无頴去庐陵之远虽迁犹不迁也予亦洪人自丰城而迁于城去家二百里以地言虽无頴去庐陵之逺以松楸言犹頴之去庐陵也于是乎有感为之歌曰归去来兮胡不归云无心而出岫兮其出未为非鸟倦飞而方还兮其还毋乃迟归去来兮归去来兮
　　杭山卖金带帖跋
　　余读丞相杭山先生章公卖金带帖为之叹曰世称顔真卿乞米有帖近世张横浦尝有帖为富民借糯米十石呜呼饥来饿死可也乞之一字岂真卿所宜向人道糯米不过造酒用耳酒可不饮借米于人恐非横浦所当为借假也假而不归乌知非有伊川谓今世士大夫道得乞字惯吾党穷时与其借与乞不若以其所有售于人以济穷乏庶乎免于乞与借杭山无钱买屋以经筵所赐金带求卖于曾参政留远宋朝贤相有有官居鼎鼐无地起楼台之诗杭山穷至于无屋况楼台乎彼有谓田园贫宰相者既有田园何贫之有呜呼必如杭山无室然后谓之贫宰相
　　赵主簿平反集跋
　　吕刑一书不载平反之事何也无事可平反也狱有平反自隽不疑始史言不疑有平反之功而不载平反之事葢汉史不近名吴公治平为天下第一而史无传呜呼近古矣赵公决疑狱有司以为大辟将抵死赵公以为平人卒以免有司以平人者为救人有罪者漏网矣赵公正其杀人之罪非有大力量者不能也不疑为部使者其力可以平反而行平反之事其平反也易赵公一簿领耳无平反之位而行平反之事其平反也难非有大力量者能之乎祥刑者不以闻于朝赵公不求闻于人呜呼贤矣哉今世士大夫有因平反而免削改秩者闻赵公之风可愧矣天地间凡吾之所当为者皆巳分内事何以名为哉闻将有为赵梓其事迹者非赵公求闻于人也毋谓赵公近名
　　邓检阅林廷对防
　　廷对自汉策晁错始武帝时试者百人帝亲擢严助为第一班固谓帝善助对而反削其策不载于史帝虽善助对作史者未必以为善也初董仲舒以髙明光大之説对置舒首选武帝犹知有髙明光大之学其天资亦髙矣哉恭惟理皇之在御也圣度如天虽讦不讳丙辰夏五诏子夫夫于庭策之以当世之务臣林谓髙明光大之説武帝不足以当之复举以为理皇告反殿五甲何欤葢本朝策士与汉廷异汉廷策士多人主自擢本朝策士虽曰亲擢而甲第髙下定于有司旧制廷试甲第以覆考为定详定不得与焉自王安石以私意沮壊祖宗成法甲第髙下尽出其手丙辰详定谁欤臣林不得为舒无憾也臣林不得为舒使理皇有以言弃人之名可憾也绍兴策士有司以凌景夏张九成策进赵鼎奏景夏文胜请魁之有旨朕以直言取人遂不许呜呼大廷策士果以文取乎丙辰详定不抑臣林于五甲使其策得至上前则理皇又一髙宗臣林又一九成矣臣林对策千言斥时宰攻近习诟骂鹖豸舒之学固正大曾有是耿耿乎科目一时名节千古世间万事皆尘土留取芳名久逺看臣林其懋之咸淳八年重阳后五日伏读丙辰圣问因得读臣林洋洋之对为之拜手稽首书
　　髙徳祥聚粮集防
　　饿死事极小失节事极大丐粟非有气节者为也尝恠顔真卿有乞米帖梅圣俞作丐粟诗近世名公且为张横浦刋借糯米帖三君子未必如是馁果然欤吾将病三君子矣呜呼士穷乃见节义子在陈絶粮穷矣方以固穷责子路徳祥惟当养吾刚大之气浩然于天地间当有廪人继粟者毋嘐嘐然曰馁在其中
　　郑氏义门诗防
　　自大道既隠各亲其亲各子其子天下为家之气象不古矣方秋崖尝谓万石君家燕居申申一家之三代也鄱阳郑君无万石君之有而一家之尊尊幼幼有古三代风又难于万石君者也行将推其所以三代一家者善一乡又推其所以三代一乡者善天下虽然为郑君不亦难矣先儒云家难天下易
　　乾坤清气诗选跋
　　作诗难选诗尤难荆公选唐百家诗刘后村选唐宋诗虽然诗岂易选哉古诗二千余篇吾夫子删为三百五篇非夫子敢尔东坡谓渊明好诗甚多文选未尽録吕东莱编诗谓渊明诗如归田园如问来使与夫饮酒责子拟古等诗皆文选所遗诗岂易选哉
　　宗人砺乡始祖王彦方逸行图跋
　　始祖王公彦方太原人也以独行称事见汉史后千余年不记代嗣孙义山得画像于宗人世钦谨顿首百拜而言曰画工能画者吾祖之像所不能图者吾祖之行也图吾祖之行有蔚宗之笔在古之君子其好修也岂觊乎人之知举天下人人有士君子之行幸也行以独名而又传焉巳非本心矣况图乎蘧伯玉耻独为君子吾祖彦方肯以独行得名于天下后世哉义山与钦同宗也世钦谓义山祖其祖义山又谓钦祖吾祖孰是而孰非耶王氏本于周以今视之不知其几代也今吾同宗人【阙】每曰某江左之后也某河汾之后也吾何从谱之然其初一人之身也继自今与世钦结兄弟之好孰年长兄之孰生也后弟之毋如李璋所云太上老君三十七代孙或曰子既祖彦方而字之可乎余曰子思书仲尼例也
　　周益公宏词程文集后跋
　　博学宏词一科自唐始宋绍圣间复设是科所得皆雄伟鸿硕之才然尝恠唐人置此科于蓝缕科之下何耶晦翁于此科深致不满之意且谓有夸张而无规戒欲于诸题中各命意又谓有中此科而全不读书者及入塲所谓博学尽在饭囊中杨诚斋尤鄙之余尝读益公程文殊有可议如绣衣卤簿记蔡邕谓卤大楯也以大楯领一簿之众故谓之卤簿此益公记中所欠谓之博学可乎又如代安南国进驯象表一聨名应周郊之五辂耳闻舜乐之八音上句有象辂字下句无又一聨云昔虞因齿以焚身今获逢辰而効伎上句是有出处下句无如此谓之宏词可乎宋时廷试尝问科举八事姚勉为大魁所答宏词一科全不知置科之由率尔而对虽然此科得人不皆大人物也宋靖康间有卖国牙郎者亦自此科出晦翁鄙之诚斋又鄙之宜也此余所以习焉而不及于试也因读益公程文遂书其后不觉其赘云
　　犹子公信玉泉诗集跋
　　寰宇记载仙人山石趺谷中生玉子此谷中之玉也屈平之词曰饮石泉兮防松柏此石中之泉也唐人有诗云泉声带玉琴玉假泉以鸣也清矣而犹未也何也有诗则清有诗矣必其人与之俱清吾犹子公信以玉泉名其诗藁雪坡姚君序之诗以玉泉序以雪坡清矣哉诗不云乎所谓伊人温其如玉其人如玉而后其诗如玉东坡漱玉之句清矣然必坡而后漱玉之名始重然则泉以玉而清玉以诗而清诗又以人而清公信殁后二十余年子申孙以雪坡所序诗藁来拜且泣曰申孙幼孤不能收拾遗藁使先君文采不扬于世申孙之罪也求余一言将锓于梓申孙之志亦可哀巳王氏为江左盛族多佳子弟人以琼枝玉树称余固不敢以献凝軰自况亦当家事也初公信幼时尝从予学词赋塲屋不利改涂辙就右迁欲借迳媒科第终身迄弗绩以诗游江湖仕至南安令余尹二水内举于当路部使者辟令东安剡上将报可而公信九泉矣呜呼九泉不作而玉泉则不朽也退之有云阿买不识字颇知书八分诗成使之写亦足张吾军阿买能写诗耳而退之称之公信能诗岂阿买比哉余恶乎而巳于言虽然序有雪坡余何赘申孙请不已遂为之书其后观是诗者因雪坡以信余言母曰徐公之貌言于家人














　　稼村类藁巻十
　　钦定四库全书
　　稼村类藁巻十一
　　元　王义山　撰
　　説解辩杂文
　　葛宋任古梅説
　　疎影横斜水清浅暗香浮动月黄昏东山杨公谓此特咏梅之形体性情则未也髙安葛君以古梅名斋有正人君子之容貌恠恠竒竒古而又古也东山所谓形体者欤请与论梅之性情穷冬祈寒万木剥落梅岿然独存梅主静性也未春而花性而情矣桃醉而夭栁柔而娇皆受东君造化惟梅雪霜自雪霜特立而独行发乎情止乎礼义也形体云乎哉虽然梅与万古不古之月同一古也想夫夜半以后月色昏黄万籁俱閴安知逋仙不为梅一来与东山辩上一句是形体疎影横斜是也下一句是性情夫性生之谓也梅之香与生俱生动处是情浮动情也东山何辞以对
　　清江邓幼恭渔樵翁舎説
　　争名于朝争利于市淦川邓君幼恭以渔樵名舎是付名利于无心矣尝恠康节有渔樵争长之论名利且付之无心奚争为彼长而我长之可也清江大山萧先生号渔户长幼恭兼渔樵而两有之夺大山有是争也康节未了之争请为折衷以渔戸长还大山樵还翁想夫夕阳在西翁抱樵归髙【阙】铁铛烂煮山川樵乎渔云哉翁与大山俱清江人君子无所争况乡人长于兄乎
　　赵文溪诗序性情説
　　余读赵侯文溪吟藁自序首之以吟咏性情余因是而于诗之大序有感于中庸诗与中庸异防也比而同之可乎孔门言诗必兼礼子思中庸一篇多引诗诗与中庸未尝不可以互观也余尝读诗大序皆自中庸喜怒哀乐未发谓之中发而皆中节谓之和两句发出来未发之中性也既发之和情也诗总言之则吟咏性情析言之则由性而情诗三百皆情也情者喜怒哀乐发而皆中节之谓也未发之时诗之性也既发则情矣诗大序曰治世之音安以乐其政和乱世之音怨以怒其政乖亡国之音哀以思其民困中庸以喜怒哀乐言序诗者言怒哀乐而不及喜葢言乐则喜在其中即先儒释论语第一章悦在心乐主发散在外也大序又曰情动于中而形于言葢动处便是情人生而静天之性也感物而动则情矣所谓情动于中者也此中也即喜怒哀乐未发之中中即情也不然作大序者何以又曰发乎情民之性也若夫发之一字则中庸与诗大序皆言之然大序言喜怒哀乐则各指其时中庸言喜怒哀乐则重在于中节且致意于皆之一字葢一不中节非和也大序又曰在心为志发言为诗言心声也心统性情者也谨毋曰中庸不言心
　　临川李鹤云有竟堂説
　　有志者事竟成汉光武勅耿弇语也天下事壊于成者何限志在人若夫成功则天诸葛孔明出师二表所志何如孔明初心已不敢自必其成鞠躬尽瘁死而后巳至于成败利钝非所能预知李君鹤云以有竟名堂孔明不敢必者李君敢必之李君将为孔明笑矣先儒云志于功名者富贵不足道志于道义者功名不足道李君无富贵之心志在功名功名不可必也李君移其所以志于功名者志于道义以竟其成可也虽然道义亦岂易竟哉李君其勉之
　　张廷宝字説
　　玉不琢不成器人不学不知道玉之未琢也璞而已宣慰张公以珏名子何居双玉曰珏晋韩来朝皆赐玉五防防珏也宣慰公不特以珏名子且以廷宝字之古者冠而字朋友责也廷宝不字于朋友而父字之用屈平例字以宝名玉成之意切矣西铭云富贵福泽将厚吾之生也贫贱忧戚庸玉女于成也宣慰公非贫贱忧戚之家而能玉成其子廷宝生长于富贵福泽之中而能自玉其身学之力也虽然学安有止法哉玉之器必假雕琢而成廷宝入而家庭有父训出而相与琢磨有良师益友进进不巳必至于温润缜密成器之玉也廷宝韫匵而蔵他日有持善贾而来者出而为朝廷用所谓至宝横道人所共取其在身则为圭璋其在宗庙则为瑚琏五防之赐将有如晋韩朝王者矣廷宝之宝天下之宝也天下之宝天下共之诗云言念君子温其如玉廷宝器质纯粹如玉无瑕而犹待余言何以异于敎玉人雕琢玉哉
　　赠长沙丁万里仕説
　　不识一丁谓之右选中有万里为此左谋吁屈矣虽然贺方囘武士也刘景文将种也谁敢以鹖弁目之哉长沙之丁魁天下之丁也岂当与不识丁者伍丁君万里以胷中六韬兵法游蜀阃今乃拘于法而不得调于铨曺厄哉勉旃近世名公多有此途擢髙科者毋曰安用毛锥子
　　犹子希文冠説
　　栁宗元谓古者重以冠礼将以责成人之道焉夫人与天地并立为三必仰不愧俯不怍然后可与天地并一毫愧怍人其形耳沐猴而冠耳此儒者冠圆履方所以象天地其视此身甚重也先儒教人八嵗小学十五大学大学者大人之学也大人者成人之谓也夫子曰吾十有五而志于学夫子且然大学自物格以至天下平其序有八而心居中焉心之外为身身之外为家家之外为国国之外为天下此四者等级不可紊也由心有所谓意意者心之运动非心之外别有意也由意有所谓知知者心之识悟非心之外别有知也由知有所谓物物者心之天理非心之外别有物也贯一心于诚意致知物格之中此四者不可以等级言也故大学之道自正心始时维子月阳长隂消汝父以元服加汝将以成人之道望汝也今汝冠于志学之年正文公所谓大学之时也伯父不特望汝以科举之学耳望汝以义理之学虽然正心未易言也且收放心
　　易爻辞解
　　系辞云易之兴也其于中古乎作易者其有忧患乎又曰易之兴也其当殷之末世周之盛徳邪文王与纣之事邪説者谓卦辞爻辞皆文王所作然验之爻辞则多文王以后之事升之六四曰王用亨于岐山武王克商之后始追号文王为王若爻辞出于文王则文王不当自称为王矣明夷之六五曰箕子之明夷自武王观兵之后箕子始被囚文王亦岂能豫言箕子之明夷哉尝闻之左传曰韩宣子适鲁见易象而曰吾乃今知周公之徳呜呼周公被流言之谤非忧患乎即此验之爻辞为周公所作而非文王明矣或曰易更三圣而成书言三圣而不及周公也呜呼文王也周公也父子一道也序父不序子尊父也愚故以爻辞为周公作也
　　周礼师氏解
　　三公官不列其职师氏保氏周公不列三公九职者三公无职也三公之职惟论道经邦燮理隂阳周礼之师氏保氏郑注以圣贤兼此官谓周公为师召公为保相成王为左右也呜呼三公乃上公九命之职也谓三公而下兼此官可乎况夫周礼所载师氏之职中大夫为之保氏之职下大夫为之既曰大夫为之矣而谓周召兼之可乎
　　春秋天王求金辩
　　春秋一书以一字为褒贬也天下之财皆天子所有亦犹父之财守之于子其用莫不惟命之共春秋书天王求金若诸侯使之求谓之求可也若致天子之命于诸侯其谓之求耶胡文定曰遣使需索谓之求轻于求金下观而化不致于簒弑夺攘不厌虽然春秋之防尊君卑臣岂圣人为鲁不为周哉纵天王制用失节多取于诸侯而欲垂诫即书于周史可也书于诸侯之史则启其吝货而慢君且王祭亦不供矣恐非圣人之意此司空图亦尝曰书天王使来求金者是使来私自求而惩之也愚故书此以为之辩
　　周礼冕服之辩
　　司服载王之吉服祀昊天上帝则服大裘而冕祀五帝亦如之享先王则衮冕享射则鷩冕祀四望山川则毳冕祭社稷五祀则希冕祭羣小祀则冕是天子之服也又曰公服衮冕侯伯服鷩冕子男服毳冕孤服希冕大夫服冕见于司服又见于行人又见于典命郑氏目以衮冕九章衣五章裳四章鷩冕七章衣三章裳四章毳冕五章衣三章裳二章惟冕衣无文裳刺黻而已孰知此礼一行君臣之礼服俱乱而非古矣古者天子备十二章之服以君有盛徳备此十二物之象何尝为臣下设乎或曰王者通服五冕臣来朝助祭每降王一等不思王可以服臣之服乎或又谓羣臣少加降杀亦可服则禹稷契臯陶皆盛徳之臣当服之矣验之益稷舜之贤臣贤佐其服无文则先王于服从可知矣前軰谓司服五冕之名独衮冕有之他不可据也因为之辩















　　稼村类藁巻十一
　　钦定四库全书
　　稼村类藁巻十二
　　元　王义山　撰
　　书
　　上丞相江古心为程大中请諡书【南安司理时】
　　义山闻尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲人徒知第第相传而不知尧舜禹后汤以前全是伊尹接得来汤学于伊尹伊尹以尧舜之道干汤者也韩愈述道统之传独不及伊尹何欤葢尝因是而为之説曰本朝理学自周而程自程而朱人知第第相传不知周而后全是大中公接得来然周程诸子皆以讲明理学得諡独大中公未以諡名又何欤于惟休哉为天地立心为生民立极为前圣继絶学为万世开太平周程诸子也国初五星聚奎其象为人文之瑞于是濓溪之濵周子出焉方周子为南安理掾也当是时大中公摄倅南安见其二子俾北面之亲切的当之传自此始自是而后通书太极图始有所授盛哉大中公之为人父也上以接孔孟于既往下以启朱张于方来此其功在天下后世不细葢吾道之有絶续犹日月之有晦明故其当絶续之交全在一接之力何者非大中公不生二程非大中公不识濓溪有是父故子然也有是师故弟子然也大中公有功于理学虽与伊尹以身自任者不同然识周子于人所不识之中使千万世知有太极图知有通书非大中公接之而谁接之此义山所以断然谓大中公之功不在伊尹下义山壬戌尘忝尝侍杭山章先生丈席间亲聆义理之训且喟然以大中公未諡为博士议郎之阙义山江西晩出学未明理然居濓溪所居之官窃稽二程乃嘉定间锡諡濓溪则因魏鹤山有请而諡焉濓溪后二程而諡吁已晩矣二程乃大中公子传曰子虽齐圣不先于父谥其子不諡其父可乎况南安自创道源书院以来像四先生而祠先皇帝尝华之以云章奎画又置山长以讲明是理每朔望郡太守率僚伍与阖郡逢掖之士深衣弁履济济来前而祠于堂者独大中公无諡此而不言得罪师友欲乞钧详得与敷奏下太常议肇锡嘉諡以为天下后世为人父为人子为人师为人弟子者劝将见书之国史曰大中公锡諡自宰相某当国始其于世教岂小补之哉
　　上察院章杭山为程大中请諡书
　　义山尝记壬戌抠衣丈席亲聆师训谓本朝诸儒皆有諡独大中公未有为之请者且以为太常博士之阙后轮对言之居无何先生归矣义山佩服师言未尝一息忘乙丑再调得阙南安理掾乃濓溪所居之官大中公遣子就学之所仰恃主张大中公之心门生弟子可进狂瞽过章贡时尝与绣使择斋徐先生言之择斋怃然曰发前此所未发之议论勉为之继而又献书于古心先生古心得书喜曰某日由其中而不知未几古心去国义山官南安日又致书于贾使长未及奏闻而同列笑且排其事周使长申言之周极以为然谓此事到手莫蹉过方为缴申而周以艰去是何大中公多不幸耶义山窃禄南安数月防之东庑乃濓溪教伊川明道之所老吏相传犹能道前日事先生立头天下事知无不言言无不行此正大中公竒遇之日亦先生主盟正学之夙心也大中公自此可以徼福于师门矣将见书之国史大中公锡諡先生实主张之自当与鹤山为濓溪请諡同一光耀岂非吾道之幸
　　上待制刘后村论提纲衍义书
　　孔子作春秋荣辱列国之君大夫于片言只字间而天下之乱臣贼子惧先师朱文公取司马温公通鉴为纲目一书表嵗以首年而因年以着统大书以提要而分注以备言其纲则仿春秋而兼采羣史之长其目则仿左氏而参合诸儒之粹自周威烈而下显徳以前善可为法恶可为戒者粲乎其备于此书矣然文公既为通鉴纲目未及为长编纲目何耶岂非为时讳欤孔子生春秋秉春秋之笔虽曰隠讳以辟患然劝善惩恶不少假借葢文公未为长编纲目者以温公未为本朝通鉴也或曰温公尝谓稽古録用春秋意自国初以后亦本朝史籍之纲是不然葢稽古録至于治平而止非若前代之全史也此长编纲目文公所以未及为某之不敏读纲目有年矣妄意以本朝长编举纲撮要僣为一书非敢曰纲目续也大概以长编为据而兼取乎他书葢自太祖皇帝顺人之心兵不血刃市不易肆而天下定神武所临海内有截继以太宗文治列圣守成其取之也虽无以逺过于前代其守之也则不愧于三王内则家道正而人伦明其养民也以仁其奉巳也以俭徳泽从厚刑罚从薄外则县之政听于令郡之政听于守守之权归于按察按察之权归于朝廷上下相维轻重相制藩镇无擅兵之权郡县无专杀之威士自一命以上刑辱不及也故无大臣之诛施及羣生功利无穷此其宏休伟绩所以编之诗书无愧若夫元臣故老之谋猷忠臣义士之功业则皆表而出之至于乱臣贼子卖国欺君变法乱纪则亦所不敢隠又取近世尹起莘纲目发明例以管见书于后名曰衍义某生虽明时不幸而不得亲聆先师之诲晨窻唫哦夜灯舒巻莫非所谓科举之文书非不读也而读非其书蓬莱道山羣玉之府岂无李邕愿见之想而无由投迹故无书可读其间错乱差谬岂不多乎哉李秀岩谓通鉴纲目条贯甚善今草本行于世者于唐肃宗朝直脱二年之事亦由门人缀缉前后不相顾也又自唐武徳八年后书天祐之季甲子并差考求其故葢通鉴以嵗名而文公门人多忽史学不熟嵗名故有此误噫以文公门人犹不免于差误况不及登文公门者乎恭惟先生为一代大人物天下士之所依皈某曩尝雅拜门墙辱进春风之座所拟长编纲要一书尝畧举金兵诛逆亮于州一条以求砭订先生矍然曰此孟子书法也陈平甫备要壁角里文字耳子之此书有关于世道大矣勉之某服膺师训退而成书凡与陈平甫异者三百余例谨抄録所説衍义上千斤削某虽不获登文公之门而获就正于先生焉是何异亲聆文公之敎者岂非今日之大遇哉代徐司户上参政蔡九轩献通鉴纲目考异书
　　某尝闻著书立言之士其有益于世敎者有二焉一曰经学之士二曰史学之士皆有功于世教者也厥初生民六经未作也斯时也一忘言之天也结绳而已何有于书契标枝而已何有乎文籍迨夫书契作矣文籍生矣分张太和磔裂元气于是乎有易于是乎有书于是乎有诗礼春秋圣人亦费辞矣然亦岂得巳哉故夫古之为经者六后之为经者什百千万非后世之经什百千万也向使五经不火易不卜筮吾夫子之六经无恙也则夏侯建不必为五经章句刘辅不必为五经通论许谨不必为五经异义程曾不必为五经通难孔頴达不必为五经赞义顔师古不必为五经考定张镒不必为五经微防崔郾不必为六经要言樊文深不必为七经义纲陆徳明不必为经典释文刘镕不必为经典集音易一而巳丁寛可以无易説卫元嵩可以无元包崔篆可以无易体徐郧可以无周易新义书一而巳桓荣可以无大小章句卫宏可以无训防周昉可以无尚书杂记王元咸可以无尚书纠缪诗一而巳伏恭可以无齐诗章句贾逵可以无汉诗异同韩婴可以无韩诗内外传陆玑可以无毛诗草木虫鱼疏礼一而巳戴经可以无石渠礼论刘歆可以无逸礼郑元可以无周礼难张衡可以无周官解説春秋自春秋贾徽可以无左氏条例钟兴可以无春秋章句何休可以无春秋训诂髙士亷可以无春秋纂要是虽一家一説一説一漓然不可谓无功于六经者至若麟笔既絶之后为史氏之学者又纷纷乎其多矣史记司马迁作也使史记为全书则史记索隠何必司马贞史记章义何必徐广史记新序説苑何必刘向前汉书班孟坚作也使前汉为全书则注前汉书何必顔籕前汉记何必荀悦注司马相如传何必郭璞汉记音义何必崔浩后汉书范蔚宗作也尝攷其书则有撰东观记如薛莹者有撰东汉补注如刘昭者有撰续汉书如司马彪者是葢不以一人而成一书也三国志陈夀作也尝攷其书有撰魏武本纪如习凿齿者有撰魏武春秋如孙盛者有撰魏纪如魏澹者是又不以一人而成一书也晋书唐文皇作也又有撰晋书八十九巻如王隠撰晋书三十五巻如谢灵运撰晋书三十二巻如干宝撰晋书十四巻如朱鳯凡此皆晋史之所引用者南此史李延夀作也而又有撰后魏书一百三十巻如魏收撰北齐书二十四巻如李徳林撰陈书三巻如傅纬撰宋书五十八巻如孙严凡此皆南北史之参附者隋书作于魏徴而前乎此巳有王邵巳有张太素唐书作于欧阳修而前乎此巳有韩愈巳有吴兢五代史亦作于欧阳修也而又有所谓徐无党诸君子之立言垂世或相与共成一家之书或相与订正一代之事其实皆有功于史学者至于我司马温公之作通鉴也自周威烈而下千数百年间尽取而为书删削冗长举撮机要而凡关国家兴衰系生民休戚善可为法恶可为戒者炳如也书成而胡文定又为举要补遗至考亭夫子又别为义例表嵗以首年而因年以着统大书以提要而分注以备言其纲仿春秋而参取羣史之长其目仿左传而稽合诸儒之粹亦详且备矣某不敏幼受教于父师窃有志于史学尝闻之先公云西山守泉时先公从之游泉士林梅坞考亭之髙第也移书西山曰通鉴纲目一书所谓纲者断断乎出于先师之手而分注之目或委诸生先师平生工夫详于四书故未及修改自今读之一章之内文意不相聨属必须检寻温公故本然后意足明公倘为主盟俾敏博通明士数人以温公本参校完其阙失明公从而可否之名曰纲目考异以成先师之志甚大惠也葢当是时登西山之门者先公最先诸友西山乃以此书属之先公然先公考之未及竟故其考异止二十余条今某成是书为巻三十为条千四百余求以无敢负先公之志又尝取鄱阳考亭年谱读之其説曰纲目一书先师再加更定而未毕又信梅坞之言为不妄先生学考亭之学者也必能为某可否之是书止以通鉴正本与门人所褒之目参校其同异而巳于纲则一字不敢增损殆犹游夏不能措一辞也近世尝有着纲目发明者魏文靖为之序金陵帅上其书且官之以为儒生光宠亦有以吉本泉本校其去取之不同为纲目考异淳祐丙午有防行下写而蔵之袐书则凡有功于纲目者皆不为无遇今是书之成其与纲目发明者既不同而其考异又以温公本为据非徒以吉本泉本校其去取之不同而已



　　稼村类藁巻十二
　　钦定四库全书
　　稼村类藁巻十三
　　元　王义山　撰
　　传
　　金少翁传
　　少翁姓金字元宝丽水人也禹时其先尝入贡仕于周者以职币名汉时有名布者着之令甲有为释氏者明帝梦见之为设伊蒲桑门之馔皆其先世也少翁与鲁国人孔方彭城人钱关子剡溪人楮先生友善孔方以罪废钱关子楮先生坐党斥独少翁行于世尝谓人曰吾道一以贯之言利析秋毫铢两分厘必辨性不喜入穷乏之家与富商巨贾最相厚每至主人延之上座呼为少翁于胥軰尤莫逆暮夜往访其徒动以千计偕行穹官贵人虽盛怒见少翁来必改顔接之携手入房闼与其妻拏相得欢甚人有罪至死少翁一言即解或媒进者必借重少翁乃可少翁方面大耳其色黧与人交其初似崛强然性终软熟独于寒士少恩云
　　太史公曰少翁金姓以少名何居其少昊金天氏之裔欤
　　香山居士传
　　居士姓占其先占城国人也所至其名香尝随海船至五羊与贾人交最密其族党甚繁居于泉者如五羊之盛居髙者因姓髙居雷化者皆其支派也号琼者尤有声价若沉若檀若木者以医名人有疾招致之善治气辄效与姓薷姓丁者皆其类居零陵者非同谱也居士尝游蓬莱人仙之号蓬莱翁有老儒先生手执周易一巻与共读好事者于明窻净几间列古鼎其上与陈毛颖楮先生軰相友时召玉川子与瀹茗好佛老有清净道徳无为之名喜读老泉木假山记象其巉岩诡特尝介陈后山见曾南丰为之加礼延之上座然居士无坚守特操为人足恭致书朋侪必三沐三熏九顿首然后遣有设賔筵者居士与俎豆杂陈于前賔醉主人命红袖奉以进居士于几席间曲尽其礼备诸丑态遇贵介诞日袖诗词与俱称觞作遏云声助人之欢里有丧亦往吊吉凶无废礼性亦好圆向妇人胁肩谄笑其徒累累如贯珠环绕心胷间又有软媚者喜趋炎常在人掌握中虽汗浃不耻呜呼无耻之耻无耻矣曾谓居士为之乎唐长庆间有以此自号又字乐天姓白居易以诗名者非此之云
　　太史公曰居士与后山游师事南丰惜无坚守特操又其甚为富商臣贾所卖卒至焚其身惜哉
　　甘国老传
　　甘国老汾州人也以草名见于神农氏本草名松名遂兄弟也与松善遂所行辄相反族有二有居山中者白如傅粉多贵重之有依山而居者顔如渥丹人赤其族性恶湿喜负暄有寒疾不可以风常择燠室居焉初邓州人有姓鞠者与江南陈吉善国老介以进得通神长年术与黄连卢荟友而不如其苦口上党人胡麻随人黄苓石人秦芁其徒百余軰皆趋附国老以媒其身吾侪有远志者辄恶之抑之弗使进能毒人如葛生亦为之和解尤与蜀之黄耆五人相得空竭其心论事出肝肺号六一居士人无贵贱有疾以身和药有阿魏者最熏秽国老与之交亦不郤一日有贵公子欲招致之欣然来及至以利説公子公子怒束缚之不为礼由此迹虽疎然心实爱之延之髙阁其声价益长公子喜曰吾笼中有人矣国老素无直节唯以甘言媚人投世所好仕至三公号国老云
　　太史公曰甘位至三公爵甚穹无姜桂二子之辣君有过不能苦諌人有以利来者虽卖巳不顾惜哉
　　髙御史家传
　　髙氏渤海人也古者赐姓命氏或以土或以封或以名或以官或以字或以物髙氏出于齐公子髙之后以名也其后有受业孔门者名柴战国时燕遣使入秦有名渐离者有名允者北朝人也有才度以一代伟器称有名昻者亦北朝人也幼时负壮气其父曰大髙氏之门者此儿也唐有封渤海郡王者髙氏代多显不书书之不尽书也近世有左丞相守太师云金云金生右平章政事宗元宗元生工部卿仁路仁路生在班祗候长夫长夫生在班祗候巨由巨由生神射军都指挥使正徳兴正徳兴生在班祗候文祐文祐生襄襄生奉御兼园陵令赵儿赵儿生西三县税同监翥翥生今御史伯元兄弟二人弟大史院监候伯亨并书详其所同出也初髙氏有女未嫁而孕父恶之杖于家忽一日有道士自外而入问之故有老妪述其事道士又问此女曾何游妪云此幼毓闺房不履户外惟禁烟省松楸时父母俱往此女游后园由墙而西有禾苗生焉上有枯穗而谷以手挽之取其谷而食巳而有娠道士今镢于禾之所深才尺得髑髅焉其苗自口而出后生男弥月聚族姻方命名间言者噬而不嗑邻里皆惊骇未几又一道士自外来谓坐客曰我与此子名名髙母汉母汉即云金也尝闻邰之女履大神拇指之迹如有人道感巳者生稷为农师教民谷诗所谓履帝武敏歆是也又闻有田家女因耘见众禾中有一穗食之生子其女竟仙去后人为立禾女祠乃知食穗生子天地间有此荖事夫不夫而育恠也生异人则不恠矣母汉以母食谷而生其事恠甚而遇道士尤恠也而其恠卒为祥宋时有李泰伯母无子祷于神梦二道士奕碁往观之道士取局之一子授焉子子也生太伯为宋名儒母汉之生遇两道士泰伯之生亦梦两道士道士其异人欤惟异人识异人母汉仕至左丞相守太师子右平章政事女皇后盛哉渤海之髙天下之髙也谨按髙氏家谱母汉后皆为显官惟襄不仕襄子赵儿为奉御兼园陵令奉防降香道经河南年饥境内民殍多流离赵儿绐所属官曰我奉宻防来赈济令所在发粟所属官以其事闻于朝有防还职日究问及还待罪东华门外奏云臣比者奉防使外道经河南境内百姓皇皇乏食若俟请于朝然后赈济则斯民旦夕命也臣闻民者国之本也固则邦宁臣不待奏请令所属官发粟赈乏臣死罪死罪上嘉其功有防无罪可待金天兴间后薨封丘门外大兵压境赵儿伏于附城内夜奉柩以入葬他所呜呼此何时而一念忠烈至此赵儿可谓不负所职若赵儿者又髙氏之后所谓异人欤今行台御史按临江右所至能为万物吐气唐髙元裕为御史尝谓御史纪纲之职其风望峻整迨今有声元裕之后又一御史是髙一门两御史也将见持平无私条纲具举有唐人命御史为宰相故事在用敢述颠末为不朽传且以告太史氏赞曰于戏盛哉髙氏之为兴门也子而孙孙而子子而又孙天之生异人也将大书特书不一书云于戏盛哉



　　稼村类藁巻十三
　　钦定四库全书
　　稼村类藁巻十四
　　元　王义山　撰
　　殿策
　　对
　　恭惟皇帝陛下抚大有为之机中三才而立登极于甲申即艺祖皇帝登极于甲辰中兴于庚申即艺祖皇帝创业于庚申气运循环无往不复兹者进臣等于廷策之以三才之奥且及于隂阳刚柔仁义之理而归之于艺祖开国之功臣不佞有懐欲吐久矣幸得借玉阶方寸地此而不言臣则有负敢以圣问中民极立而天地自位之语为陛下勉臣闻帝王能为生民立极则能为天地立心何则帝王中三才而立惟有大防模然后能开拓乾坤惟有大力量然后能担当宇宙是故天职司覆必有帝王者作而后天得其所以为天地职司载必有帝王者作而后地得其所以为地天之道不外乎隂阳而帝王一心隂阳之理具焉地之道不外乎柔刚而帝王一心柔刚之理存焉此帝王定之以仁义而为三极之宗主欤葢自艺祖皇帝收拾五季破碎之天下以仁义一理扶人极于无穷正天地之常经明古今之通谊用能定天下为一陛下景定改元之诏有曰洪惟艺祖之开基逺迈成周之卜世神防之受甲子用笃祐于躬厯首之起庚申实同符于兴运臣于是而知陛下之所以位天地育万物者此一大运气不特与艺祖同且超越乎古今者有二葢天下之数起于甲而天下之势合于庚自大挠作甲子而有理即有数据邵雍皇极经世书谓帝尧在位一百年而即位之元为甲辰因是而逆推大挠甲子之数则知盛帝明王即位之元多在甲黄帝受命之元其元为甲子主三才之统一百年少昊受命之元其元为甲申主三才之统一百年帝尧受命之元其元为甲辰主三才之统一百年若夫经世纪年所载帝舜受命之元其元为甲申大禹受命之元其元为甲戌而夀皆百有余嵗彼数圣人者其合乎甲之数止得其一而主三才且百余年之久陛下电绕之年实在甲子龙飞之年实在甲申亲政之年实在甲午是陛下之大气运又兼乎黄帝少昊尧舜禹之所未有此臣所以拜手稽首而为陛下诵于万斯年之诗也臣谨按西汉律厯志有三统之説天统甲子人统甲申地统甲辰是陛下兼三才而统之矣乃者庙谟雄断邉尘肃清成不世之骏功建丕天之鸿业又在乎庚申之嵗是三才合为一之时也葢帝王受命之数多在甲而古今混一之数皆在庚六国之合合于其年之庚辰三国之合合于其年之庚子南北朝之合于其年之庚戌艺祖得天下其年为庚申而合诸僭伪为一又在太平兴国五年庚辰程颐曰庚者更也三才更新之象也不然古今凡几甲而陛下之临御独兼乎先甲后甲之数古今凡几庚而陛下之中兴又据乎先庚后庚之期是陛下之一身天地之大气运皆归焉此所以能为生民立极故能为天地立心也然而论数不论理不明论理不论数不备陛下既得乎先甲后甲先庚后庚之数与艺祖同符矣而又能以理贯乎其间则圣问中所谓隂沴未全消海宇未全清疏附奔走而动叹才难掊克背侧而居多民蠧与夫法制者国家之纲储蓄者兵民之命财用者政事之纪军师者封疆之卫皆可以据理而行矣臣谨上愚对臣伏读圣策曰葢闻立天之道曰隂与阳立地之道曰柔与刚立人之道曰仁与义此非兼三才而两之者乎然易有太极是生两仪不曰生三才何也或曰三才之中各有两仪所以立其道者各具二名隂阳也柔刚也仁义也故曰六者非他也三才之道也然四象生八卦不曰三才生六爻又何欤臣有以见陛下身为三才之主而欲又求三才之奥也臣谨因陛下之问易质诸夫子之赞易其发明三才之道于系辞説卦乃各一见其系辞曰易之为书也广大悉备有天道焉有人道焉有地道焉兼三才而两之故六此其列天道于上列地道于下而必列人道于其中以见人者天地之心自太极既判以来苟人道不正则变天之道乱地之理三才之大有不得其位者矣然犹统言人道而未指言圣人植立之方也至其説卦始曰立天之道曰隂与阳立地之道曰柔与刚立人之道曰仁与义兼三才而两之故易六画而成卦此则言立天道于首言立地道于次而究言立人道于其末以见立者乃圣人植立之功惟皇极之圣人有作致中和以位育尽至诚以参赞俾斯世悉为仁义之民以全其天地之性而不失其为天地之心然后人极立而天地与之俱立矣臣尝攷夫子所以赞易者于三才之道凡两及之而圣问于立三才之道独一问焉臣固知陛下有意于为生民立极以为天地立心葢天地非人不立而人道又非圣人不立周敦颐作太极图説原夫太极动而生阳静而生隂分隂分阳两仪立焉而亦归之圣人定之以仁义立人极焉图説之作大易之防也夫子于易三言夫天地人之所以立敦颐于图亦申言夫两仪人极之所以立然则天地于人立则俱立而人非圣人立不徒立且当五季溃乱之初天地磔裂生民糜烂自我艺祖皇帝再造民彛开辟天地一日召王昭素议易至干九五飞龙在天昭素曰此正当陛下今日之事万世咸谓艺祖善体易昭素善言易今陛下得艺祖之正传臣敢袭昭素之遗意故因立三才之道之问衍而立为民极以立天地之説抑非臣臆见也尝闻端平改元其年甲午其日庚子陛下梦艺祖于殿上亲承圣谟越三日宗臣以御容进一瞻天表俨如梦中臣尝恭读圣制纪述有曰在天之灵将启我后于惟休哉敢不祗若休命是立民极以立天地之责艺祖葢亲授其托于陛下矣况此梦之祥不于他年而必于端平之甲午不于他日而必于三日之庚子是立民极以立天地之气运艺祖又长发其祥于陛下矣大责任如彼大气运如此陛下何以仰嗣艺祖何以大慰三才岂有他道哉亦有仁义而巳矣仁义者即在天之隂阳即在地之柔刚隂阳柔刚其形而下之器仁义其形而上之道也陛下惟自其恻隠仁之端而充之以极于仁之至自其羞恶义之端而充之以极于义之尽则上好仁而下争先仁上好义而下争先义皇极一立民极自正而三极尽入经纶矣此谓全天地之性以立天地之心而立天地之心即所以赞天地之化育陛下继艺祖之能事始毕矣臣伏读圣策曰朕以凉菲荷祖宗之休父事天母事地子育兆民兢兢业业垂四十年三才之托任大守重亲策多士十有二矣今朕垂问乎三才之奥春夏生长秋冬收蔵着明于日月星辰者非隂阳之成象乎东南温厚西北严凝着见于木火金水者非刚柔之成质乎亲亲敬上明察于父子君臣者非仁义之成性欤是皆生于太极两仪之自然非由人为明矣然而立尔极者又必有待于圣人何欤三极之道立于圣人然后隂阳和风雨时九州攸同水土平治伦明于上民亲于下此盛帝明王尽人物之性赞天地之化育者也何修而臻此臣有以见陛下身任三才之责而又知人者所以统乎天地之心也臣尝求三才之理于太极未判之先矣道之隠于浑沦而蔵于未雕未斵之天者未漓也是故未有人心先有五行未有五行先有隂阳未有隂阳先有无极太极自无极而太极太极动而生阳静而生隂分隂分阳两仪立焉得气之轻清者为天帝王则以一心之微而天道之统系焉得气之重浊者为地帝王则以一心之妙而地道之统关焉陛下谓三极之道立于圣人是知帝王此身乃仁义之宗主贯三才为一者也臣尝证之易矣易六十四卦或以后言或以君子言或以先王言不一而足独于圣人则罕言之葢圣人非可以常论是故易言圣人必于天地并言故易于彖辞言圣人者凡四未尝不兼天地而言之在颐则曰天地养万物圣人养贤以及万民在咸则曰天地感而万物化生圣人感人心而天下和平在豫则以天地圣人一于顺动在恒则以天地圣人同于悠久由是言之圣人与天地为一明矣陛下谓隂阳之未和然与其求隂阳和于隂阳不若求隂阳和于此心葢此心中自有二气也陛下谓风雨之未时然与其求风雨时于风雨不若求风雨时于此心葢此心中自有四时也九州攸同此心之一天寛地容也水土平治此心之一地平天成也葢是理之在吾心即陛下所谓立人之道曰仁与义者葢人道立则天地之极与之俱立千古在前仁义之道不息万古在后仁义之道无穷则天地亦与之相为无穷朱熹有言天髙地下人位乎中天之道不外乎隂阳地之道不外乎柔刚舍仁与义亦无以立人道臣谓舍仁与义天地亦无以自立矣岂特人道哉干徳间有言于伪蜀者曰宋氏启运不类汉周一统海内其在此乎是三才之道不幸而否于汉周而又幸而泰于艺祖开基之曰陛下能以艺祖之所以主张三才而主张之则生民之极立而天地之心立矣臣伏读圣策曰自汉儒傅防而春秋洪范为灾异之书今阳居大夏而隂沴未全消欲和顺乎隂阳何所考自强敌侵扰而一家文轨有南北之限今义当混一而海宇未全清欲柔远能迩何所赖自邪説充塞而诸子百家壊吾仁义今表章正学而弊习未全革欲正人心何所先或曰两仪之道皆存乎人民极立而天地自位仰观俯察不若近取亦有仁义而已矣臣有以见陛下念天变之未消思地图之未复而又虑人道之不得其常也何谓天变之未消臣闻书曰皇天无亲惟徳是辅又曰惟天佑于一徳然则天命之所以去留者徳实为之本朝以道徳永天命中间大变故大灾异虽间见层出然上天仁爱之心则未尝一日忘最是去夏之水尤可以见天之仁爱陛下也至矣汉永始中日有食之京师见四方不见谷永以为在内之兆明年日又食之四方见京师不见谷永以为在外之兆葢四方见而京师不见者其祸浅京师见而四方不见者其祸深陛下景定以前如星变如火灾天之出灾异以谴告者固不一而足然而多难乃兴邦之基殷忧乃启圣之渐独是去夏以来洪流暴浸不见于四方而独见于京师之近畿不特京师之人见之陛下将亲见之矣陛下为之减膳撤乐为之救灾防贫即此一念已足以囘天意矣然而人主之答天也因恐惧而加修省则可徒恐惧而不修省则不可今阳居大夏天时虽已顺而隂浊尚干于阳明岂非人道犹有未至欤继自今以往能以易之恐惧修省者为心则人道立矣如是而隂沴未全消臣不信也何谓地图之未复臣闻自昔取天下者常易收天下者常难唐神尧以一旅取天下后世乃不能以天下取河北其势然也何者人之情轻于用已之所有重于用已之所爱故敺非已之民食非已之粟而收非已之城邑则往往肆意为之从陈以东与齐王信而不靳取越以北王彭越而不吝如汉髙之为而卒之以创业于天下葢其能勇于为而巳晋元抚江东之胜兼呉越之饶又有新附之豪杰如祖逖軰如顾荣軰自可集事矣而终于江左偏安其心爱夫一隅之可以自托惴惴然惟恐用之而并失也若元帝者可谓志不刚力不勇不足与中兴矣葢中兴之道有二有中兴其祖宗创业之政治者有中兴其祖宗创业之土宇者今文轨一家版图有将合之机而未至于大一统者岂非人道之犹有当思欤继自今以往能以诗之所以复古者修政事则人道立矣如是而海宇之未全清臣不信也开宝五年河大决命曺翰往塞之上曰霖雨不止又闻河决朕经宿以来焚香上祷若天灾流行愿在朕躬艺祖斯言其知所谓立人道者欤自人道立于艺祖而天道与之俱立开宝元年一夕大雪上扣普门谓普曰吾睡不能着一榻之外皆他人家普曰陛下小天下耶南征北伐今其时也艺祖斯言又知所谓立人道者欤自人道立于艺祖而地道与之俱立陛下表章正学崇伊洛之儒先而天地间之正理复明去荆舒之从祀而天地间之邪説不作思无邪有训而仁义之道本于心得母不敬有箴而仁义之道见于躬行中庸大学有赞而仁义之道又得于讲贯精而践履熟固宜天道顺于上地道顺于下而隂沴未全消海宇未全清尚有如圣问之所及者岂非仁义之道知之非艰而行之惟艰欤臣伏读圣策曰今疏附奔走动叹才难而掊克背侧居多民蠧虽劝励戒饬诏防丁宁毋乃吾仁有所未至欤法制者国家之纲也储蓄者兵民之命也财用者政事之纪军师者封疆之卫虽及此闲暇日计嵗省未厎于治毋乃吾义有所未尽欤臣有以见陛下思人道之当立而又欲仁之至义之尽也且陛下所谓疏附奔走动叹才难者岂非人才之乏使乎臣闻自三光五岳之气分而天下无全才久矣然而惟用人而后可以办集天下之事惟用中而后可以造就天下之才人才固不可以一律求也谨畏自修者无用世之具疏畅自许者多生事之嫌优游不断者有废事之迹跅弛不羁者有负俗之累此人才之通患也圣人知其然开九徳之品以裁其寛简之偏立三俊之目以约其刚柔之失严三徳之用以克其沈潜髙明之过凡此者皆所以为爱惜人才地也孟轲曰君子中道而立能者从之葢中者不易之地彼能者固协于中而不能者亦望而取其中又曰中也养不中葢以已之中而成人之中陛下惟能执此中于用人之际则有才者皆得以自见尚何忧人才之乏使而吾仁之有未至哉且陛下所谓掊克背侧居多民蠧者岂非贪吏之末尽去乎臣闻贪吏之诛求世之所共嫉也惟不仁于贪吏然后能仁于民端平以来戢贪之诏凡几下有人心者不于此而变焉真防顽无耻者也古之圣人其待天下士者何厚而天下士自待其身者亦厚周官十有二禁民商工贾皆与焉而独不及士汉宣帝诸诏为吏而下者半不曰营私则曰欺谩而赃之一字犹未之及是汉之待吏犹厚也然而上之所以待吏者固厚矣而今之为吏者反不能以厚待其身何耶臣谓欲去贪吏当自击巨贪始葢元载之家财既归于有司则十五道之官吏皆知所畏陛下惟能即其巨贪者去之则人人相率而为亷矣尚何患贪吏之不革而吾仁之有未至哉经制者国家之纲也臣闻汉大纲正唐万目举本朝万目虽未甚举而大纲则甚正臣尝求纪纲之所以正内侍官不过留后而无汉唐恭显之僭戚里不得预政而无汉唐吕霍之变政归中书而置以参贰则汉唐专权之患无之财布中外而总以三司则汉唐殖货之患无之凡此者皆纪纲之大者也肇创于国初而承袭于歴代暂紊于熙宁而修复于绍兴抑臣拳拳有望于陛下者政权之纪纲壊自大观创违御笔之法始兵权之纪纲壊自宣和之用贯黼始圣明之朝万无是事然内批节帖间亦有之伏惟陛下以朝廷之纪纲一付于公议何患法制之不立而吾义有未尽者储蓄者兵民之命也臣闻古者民务农桑而家有余积上之人俾自蔵以待水旱之灾故彊塲有积食乡里有委积设有水旱以荒政十二聚万民是时富蔵在民三代而下此意不古战国平籴已与古异虽曰富蔵在官其实亦为民计也自平籴之后又有移粟之令武帝因水潦之灾下巴蜀之粟于江陵皆仁民之一术去夏水潦为患野无青草臣谓斯民止旦夕命矣陛下视饥溺由巳讲求荒政而斯民复有更生之喜伏惟陛下常以积贮为心则民食足而兵食与之俱足尚何患储蓄之不丰而吾义有未尽者财用者政事之纪也臣闻财用之在天地间止有此数不在国则在民汉唐中世兵祸频仍事力雕耗尝取食货志即其君臣所以理财者观之若算商车告缗钱等事汉史皆非之而独取其国用饶给而民不益赋若散青苗征竹木等事唐史皆非之而独取其用平凖法而敛不及民数年以来国用竭矣而号为善理财者惟求多于无聊之民是于根本之地而寻斧而今邉烽息矣寛之一分民受一分之赐其时也伏惟陛下常以节财为心则将见百姓足而君孰与不足尚何患财用之不给而不得以尽吾义军师者封疆之卫也臣闻师不必众也而效命者克世之为将惟务多兵而不知兵至于三十万不可用矣前代以六十万而胜楚以四十万而胜秦惟王翦项籍二人汉初合诸侯兵五十万败于彭城以三十万众困于白登王恢以三十万伐马邑无功王邑以百万败于昆阳凡此皆以兵多而败也今日之兵不患于寡而患于不精不患于无功而患于老弱之未汰伏惟陛下常以练军实为心则韩家军岳家军不得专美于前矣尚何患军师不勇而不得以尽吾义而又法艺祖之量才甄奬者用人才法艺祖之不赦掊敛者惩贪吏法艺祖之易藩镇于杯酒间者振朝纲法艺祖之发军食贷民饥者散储蓄法艺祖之积二百万匹者丰财用法艺祖之择精鋭为禁旅者整军师果如是也将见天下之势皆定于一也此为生民立极为天地立心臣愿陛下以艺祖为法者此也陛下之所以策臣者臣既熟数而详陈矣而陛下复策之日肃观史臣作太祖皇帝总叙谓太祖更立天下与民为始天地五行人事之理乱而复正肆朕嗣守丕绪思有以修艺祖之功答天地人之望施之罔极其道何由子大夫其别由熟复悉心以对朕亲览焉臣不识忌讳既以陛下同符艺祖得天地庚甲之数者陈之篇首而又以艺祖之治国平天下者条举而详言之惟陛下取为法则中兴混一之功可不劳而举矣臣幸生明时获近清光陛下之所问者既空臆而言矣其所不及者隠而不言臣之罪也敢以切于今日者为陛下告一曰居重驭轻二曰居安虑危何谓居重驭轻古者兵无常聚故将无常守西汉凡兵皆属天子而命将出于临时按汉掌兵之官或置或罢初无定制将军皆因征伐而置员因所领之兵而立号是故丞相可将九卿可将列侯郡守可将事已辄罢终汉之世大权利器尽在天子把握中唐府兵之制始于西魏因于周隋而大备于唐内有十六卫外开折冲果毅府举天下不敌关中之半则以重制轻无尾大不掉之患兵散于野将归于朝国家每调发下符契于郡郡守参验乃发则权自上出所谓握兵于外者无之艺祖皇帝聪明神武大勲既集诏天下精鋭咸遣诣阙自是天下无重兵虽有侍卫三司不过呼呵指导于陛前耳故京师之势重今天下之势固未有内轻外重之弊然五大不在邉五细不在廷或者有当加意乎臣故曰居重驭轻者此也何谓居安虑危汉文帝时烟火万里海内富庶言者皆曰天下已安已治矣而贾谊治安一策方以寝薪厝火为虑谓有可痛哭流涕者谊岂好为是张皇哉葢安危祸福相为倚伏有臣如谊如之何不为汉深长思唐太宗四年以后斗米三钱外户不闭致治之美几于成康孰不为太宗喜而帝也常以未治为忧尝谓侍臣曰朕有二喜一惧比年丰稔斗米三四钱一喜也北人久服邉鄙不耸二喜也治安则骄侈易生一惧也古人防微杜渐如此艺祖皇帝削平僭叛天下宁谧而干干自持不敢怠荒尝乗快指挥一事忽忽不乐且曰为天子亦大艰难圣谟洋洋万代鉴今天下之势固无内阻外讧之患然制治于未乱保邦于未危或者有当究心乎臣故曰居安虑危者此也臣愿陛下审天下大势之所趋而为偏重之防察天下大机之所伏而为久安之计则宗社幸甚臣干冒天威罪在不赦惟陛下矜而宥之臣不胜惓惓臣谨对









　　稼村类藁巻十四
　　钦定四库全书
　　稼村类藁巻十五
　　元　王义山　撰
　　策问
　　稼村书院【庚午义试】
　　问科目取士古欤非古也古今言乡举里选者必曰三代科目昉此乎若然则三代未尝无科目也特不以科目名耳谓三代无科目何欤考之周礼以賔兴者不一若所谓三物者曰徳曰行曰艺是也或谓徳不足则取之以行行不足则取之以艺若然则有徳行者固可无艺有艺者果可以无徳行欤所谓徳行艺者又皆条而六之徳则异之以知仁圣义中和行则别之以孝友睦婣任恤艺则析之以礼乐射御书数或谓六徳六行六艺之中得其一者皆可以与乡里之选举其説然与汉兴有贤良孝亷茂才等科唐兴有明经进士秀才等科洪惟本朝选举之法虽不三代而士风淳一则三代也然而制度沿革有当讲明者贤良方正旧以四通为合格其后又以五通为合格其后有以五通中选者一人又有二人皆四通而报罢者何待人不广欤博学宏词盛典也旧以三古三今为题其后以四今为题以三古三今为题谓之大词科以四今为题谓之小词科近年试小词科非有出身者不可如大词科则虽无出身任子亦许试或谓中间有侍从私其子而为之地者何小词科反不与试欤觧试旧例并用八月五日锁院选日引试由是举人多冐贯其后诸大学及诸路除四川并以中秋日试不知始于何年诸路差考官先是从礼部所请诏诸州隔一郡差以防请托之弊其后有建议者隔三郡差不知始于何人宗室不差考试熈丰以来行之其后有请差宗室为试官者或谓淳熈间吏书建此议胡为至今不尽差欤馆职有试其初止诗赋谓非经国治民之道请改试论策于是诏馆职试论一道策一道胡为至今止试策而不及论欤三嵗取士旧例也建绍间尝展年矣其后复立为三年定例不知复于何科进士廷射旧无有淳熈间始行凡中的中帖中垜者推恩有差不知始于何榜殿试止从初覆考不许详定别自立等或谓嘉祐间详定为之彼果何人耶锁防人不为状元非故事先朝乃翰林学士子先已赐进士出身后复廷试为第一名不知何人建议以斋郎对策不当为第一乃赐第二名或又谓皇祐间时宰为之彼果何见邪宗女夫许赴漕人皆谓始于近年政府之请不知有因宗女夫所言于孝庙者凡孤遗宗女虽白屋亦许同有官漕试三十人取一不知创宗女夫之试者谁欤大学弟子员旧例三嵗科举后混试时未有待补其后有因就试者多创为待补不知立待补之法者谁欤覆试权要子弟国初制也中间尝罢行矣其后又诏两省防諌待从有服亲省试合格者命后省覆试今不问权要例与覆试是欤非欤廷试赐烛旧有之然旧例正奏名赐烛降一甲余罚各有差或谓其后有因赐烛而纳卷最后上读其策叹其忠谠亲擢第一果尔则降甲之説然欤否欤某科禁怀挟某科置誊录某科每举十人为一保某科给举人往来公劵某科诏进士律赋并次第平仄用韵某科礼部秋放榜某科诏臣僚奏荐母得乞进士及第某科定释褐状元恩例比廷试第二人某科始分甲及赐同出身某科始唱名此制度沿革之大畧也乃嵗仲春宾兴诏下天下士莫不洋洋然动其心诸君行将试集英矣某科赐御书某科赐进士诗某科宴琼林苑某科诏金吾给状元驺从七人清道传呼听引双节此又诸君唱名以后得意时事也绿袍不怕露防湿走入乱红深处来诸君毋以状元一时之荣耀自满雪中未问和羮事且向百花头上开诸君当以状元他日之事业自期迩者申明科举之制且有歇日之禁凡埸屋弊例将次第罢去矣设若有司以科举条例为问当思所以对
　　杭州府学【癸酉冬季堂试】
　　责吏之説何始乎夏商以前未闻也虞廷九官之命不曰往钦哉则曰往哉汝谐百僚师师百工惟时温乎家人父子之唯诺虽曰三代攷绩而黜幽之典不得已而见之明盛之朝者不多见于时庶绩康庶事熈何往而非实世道一趍官刑制矣果厚待士夫意欤或谓官刑之制儆之也非真刑之也始吾读商书一则曰敢有二则曰敢有是滛乱巫之风未有也然其乱峻厉而震发君臣相与之气象防刻露矣世道奈何哉迨至成周周官一书其所以恳切训告者亦甚费辞矣今观自三事大夫而下岂真有利口覆邦者岂真有败谋荒政者岂真有不学靣墙莅事惟烦者或谓成王过为士大夫虑也果然欤至周官六典之作其所以待士大夫者又不古矣今观一曰治典以治官府二曰教典以教官府三曰礼典以统百官夫曰治曰教曰礼此任官之常也至于政典以正百官政者正也必有不正者矣成周士大夫果有不正者欤其甚也又有刑典以刑百官呜呼何忍欤犹幸其以事典终焉事典所以任百官也不终于刑又从而任之严于先而寛于后又何欤汉宣帝诸诏为吏而下者不一不曰营私则曰欺谩是何汉之吏薄待其身而上烦人主之叮咛告戒如此哉皇上自即位以来责吏之诏屡矣非徒事声色之化也播告之修不匿厥防王用丕钦则下用丕变矣然而渎乱官常瘝旷职守者其风犹未殄诏书屡下丕应如易曰君子居室出其言善则千里之外应之诲之谆谆听之藐藐何欤岂尚口乃穷欤或谓躬修实践虽无愧于宫庭而真意实德犹未孚于天下欤孟子曰爱人不亲反其仁治人不治反其智礼人不答反其敬行有不得者皆反求诸已又曰至诚而不动者未之有也不诚未有能动人者也苟诚矣苟反求诸已矣而犹曰吏奉吾语不勤果在上者责欤抑在下者责欤迩者月正元日出一札以风天下且于士大夫风俗不满焉而归之于无耻周子曰人不幸不闻过大不幸无耻为士大夫者悚然于圣天子叮咛告戒之下夫亦闻过矣而柰何乎耻心之不生哉古之君子以不能尧舜其君为愧耻者噫彼独何人哉夫人为万物之灵圎颅方趾履后戴皇具五常而为之体揭三纲而为之伦别四民而为之业秀于其间者为大夫士析人之圭儋人之爵一以无耻之心行之则为贪为虐为奔竞为谗谄夫亦何所不至哉管子谓礼义亷耻为四维又曰一维絶则倾二维絶则危三维絶则覆四维絶则灭栁子厚谓义之絶则亷与耻其果存欤防与耻存则义果絶欤审如是则二维也杨诚斋则防防然又以耻为一维谓知耻则知礼义防矣二者之説孰是孰非欤夫礼义防耻之四维与仁义礼智之四端又果同欤孟子四端不言耻而以义为羞恶羞恶耻也管子既言义矣而又言耻何赘欤呜呼耻之于人大矣哉嘑尔而与行道之人不受谁谓路人而有此见予唯不食嗟来之食以至于此谁谓饿者而有此语文人不爱钱武人不惜命谁谓介胄之士而能有此言圎冠峩如大袍襜如而不能以礼义防耻维其身者吾惑焉虽然世不皆若人也箨兮箨兮风其吹女一鼓舞间当有精白以承休徳者愿相与讲明之有司当以复于上
　　杭州府学【甲戌夏季堂试】
　　于戱自古泰和之盛者厥亦惟曰唐虞成周唐虞成周之盛莫盛于虞朝虞朝之盛莫盛于九官刘向谓舜命九官众贤和于朝今观九官之外又有四岳十二牧者焉而四岳十二牧之名不见于经何欤尝以舜九官周六官而考之九官之命始于伯禹之宅揆与天官冢宰固同矣周官自冢宰而下即继之以地官司徒为民计也舜自命禹而后即以民食寄之稷其为民计也均矣然尝疑之周人自司徒而下以春官宗伯掌礼而舜则以典礼居五礼可后欤周人以夏官司马掌兵戎刑用甲兵也而舜则止于刑而兵不预焉何欤周人以秋官司防掌刑居六官之五舜则先刑而后礼刑可先于礼欤周人以冬官考工居末为技巧工匠而末之此艺成而下之意也舜则置此官于典礼典乐纳言之先百工之事果可先于礼乐纳言之官欤或谓舜之命官皆有次序非周人设官意也治天下不可以无相故命禹以宅揆民苦于无食也故命弃以为稷民既富矣不可以无教故命契以为司徒司徒教民之官也既教之而民不能皆帅教民不能以帅教不得已而有刑故命臯以为士凡此者皆治人之先者也先者举矣则可以治末矣工者治之末也故埀以共工于是治人之事具则推而及于鸟兽草木故命益以为虞夫其所以治至于鸟兽草木则天下治之极矣天下之治极则可以立礼之时故命伯夷以典礼夫治至于鸟兽草木而又有礼以节之此功成作乐时也故命防以典乐舜犹未敢以天下为已治而谓吾无过之可言也故命龙以纳言而卒至于无言之可纳呜呼盛矣哉论者以是为舜命官之次序果然欤然有可疑者伯禹之贤舜知禹也素矣何待于四岳之荐而后畀之以宅揆之任自咨四岳而后必至于佥曰然后俞之何欤子夏谓舜有天下选于众举臯陶而不及禹何欤自禹而下相逊者凡四稷契臯陶防龙独无逊何欤果同寅协防和衷之意欤殳斨伯与朱虎熊罴乃埀益所荐者以埀益所荐者至于非其人舜皆不之用何欤或谓舜尝以朱虎熊罴为益之助果何所证欤舜命九官而后即继之以咨汝二十有二人以四岳九官十二牧参而计之殆不止二十二人之数释者于九官之中独指禹埀益伯夷防龙六人而稷契臯不与焉果然欤或谓四岳乃一人领十二牧果尔则以四岳为一人通九官十二牧始合二十二人之数审如是则释者果何所见而指四岳为四人又去九官之三欤或谓禹益埀伯夷皆新命故畴于众人而后用弃契臯陶防旧为是官特因其已任之职而申勑之果然欤诸君幸而生于登明选公之时行将仕于时矣愿举虞朝之所可疑者以告
　　稼村书院【甲戍秋课试】
　　大学一书以身心为纲领有主于修身者则曰紫阳不云乎湏就自身心上做工夫方始应得万事审如是则大学之纲领当在身有主于正心者则曰紫阳不云乎此心之灵苟得其正则无不合于理审如是则大学之纲领当在心二者果何所折衷欤孟子尝曰天下之本在国国之本在家家之本在身此又以身为主而心不与焉何欤仲舒又谓正心以正朝廷正朝廷以正百官正百官以正万民此又以心为主而身不与焉何欤至唐韩愈原道一篇其言古之欲明明德于天下者先治其国欲治其国先齐其家欲齐其家先修其身欲修其身先正其心欲正其心先诚其意是身与心皆无遗论矣然自诚意而上不及格物致知又何欤至于进学一觧自春秋易诗以至于书四者偹矣而礼记独不与何欤无怪乎愈于大学未详也本朝自道理最大之言发于开国之元臣而吾道之脉有所寄迨至仁祖宋兴已七十余年矣而斯道之在天下既衍而昌既沃而光日以鸿厖自天圣五年赐进士中庸篇寳元元年赐进士大学篇而后周程张之学始出盛哉仁祖之有功于斯道也迨至理皇又从而表章硕大之而理学又大明于天下虽然理学一源固得于我祖宗阐明之功然大学入门学者之所以用工者自心始乎抑自身始乎或者则曰大学自物格至于天下平由内而外由始而终其序有八而心居中焉心之外为身身之外为家家之外为国国之外为天下四者等级不可紊也由心而上有所谓知知者心之识悟非心之外别有知由知而上有所谓物格物者此心穷极事物之理非心之外别有物三者不可以等级论也为是説者是以七者之纲领在心果然欤又有以身为纲领其説谓修身在诚意正心齐家治国平天下之间犹皇极居九畴之中意与心知与物皆包于身家国天下皆基于身则防防以自天子至于庶人壹是皆以修身为本为是説者是七者之纲领皆在身果然欤由前之説则大学纲领在心者为是由后之説则大学之纲领在身者为是诸君防绎此义熟矣愿相与讲明之












　　稼村类藁卷十五
　　钦定四库全书
　　稼村类藁巻十六
　　元　王义山　撰
　　讲义
　　子路曽晳冉有公西华侍坐子曰以吾一日长乎尔毋吾以也居则曰不吾知也如或知尔则何以哉
　　子路曽晳冉有公西华侍坐子曰以吾一日长乎尔毋吾以也是时鲁哀公十五年夫子自卫返鲁之五嵗时夫子年七十二曽晳冉有季路三子同齿者也少夫子九嵗子华少夫子十一嵗故曰长乎尔攷夫子所问与公冶长所载孟武伯问子路冉有公西华者实同一时子路冉有公西华所对与夫子所答孟武伯者如出一口按论语公冶长孟武伯问子路仁乎子曰不知也又问子曰由也千乘之国可使治其赋也不知其仁也又问求也何如子曰求也千室之邑百乘之家可使为之宰也不知其仁也又问赤也何如子曰赤也束带立于朝可使与賔客言也不知其仁也武伯之问哀公十五年春也季路曽晳冉有公西华侍坐其年夏五月也子曰以吾一日长乎尔毋吾以也居则曰不吾知也如或知尔则何以哉子路则曰千乘之国摄乎大国之间加之以师旅因之以饥馑由也为之比及三年可使有勇且知方也子路所对即夫子答孟武伯之问所谓由也千乘之国可使治其赋也冉求则曰方六七十如五六十求也为之比及三年可使足民如其礼乐以俟君子冉求所对即夫子答武伯之问所谓求也千室之邑百乘之家可使为之宰也公西华则曰赤也非曰能之愿学焉宗庙之事如防同端章甫愿为小相焉子华所对即夫子答武伯之问所谓赤也束带立于朝可使与賔客言也三子之答即夫子答武伯而许之之辞也人但知季路冉有公西华侍坐之对载于先进而不知夫子答武伯之问所以许三子之辞载于公冶长者其篇次先后虽不同实发于哀公十五年同此一时也盖三子闻夫子答武伯之辞谓夫子以此许我矣未几而承夫子之问遂以夫子所以许我者答夫子求以合乎夫子之意若曽晳则不特武伯之问不及又别是一等人品盖其天资髙明用志逺大因夫子之问以发其胸中之天不求以合乎夫子而黙与夫子合虽然此论三子答夫子之问与夫子答武伯而同一辞者也若夫侍坐之顷夫子所以许冉有公西华者盖取其有礼乐意思而深取曽防者以其深造乎礼乐之极也由不知礼则哂之矣今观冉求所对方六七十如五六十求也为之比及三年可使足民如其礼乐以俟君子冉求此语非礼乐而何求言礼乐而曰俟君子此求自谦之辞孰谓求而不可与语礼乐哉子华所对赤也非曰能之愿学焉宗庙之事如防同端章甫愿为小相焉子华此语非礼乐而何子华虽止及礼而宗庙之事与夫诸侯防同之际有礼无乐可乎孰谓子华徒知礼而不及乐哉二子所志皆礼乐之事若防之礼乐则异乎二子所谓礼乐者矣自暮春者春服既成浴乎沂以至风乎舞雩礼之无体者也自鼔瑟希铿尔舍瑟而作以至于咏而归乐之无声者也礼至于无体乐至于无声礼乐之妙也或曰求赤之志于礼乐信然矣由之对其説曰千乘之国摄乎大国之间加之以师旅因之以饥馑由也为之比及三年可使有勇且知方也此其志在于为国于礼乐乎何异吁是不善观夫子之意矣夫子哂由曰为国以礼其言不譲是故哂之求赤于问答之间皆知有礼乐之事由则不知礼而率尔以对者也若防则深识乎礼乐之妙极而至于无声无体之天此夫子所以与之也然夫子责由以礼而不及乐又何也嗟夫乐岂易言哉天髙地下万物散殊而礼行焉周流不息合同而化而乐生焉乐者礼之所由以生也由不知礼尚何责以乐哉盖二子仅能得礼乐之粗曽防则造乎无声无体之妙由则不知礼矣况可与言乐耶愚于此益可想见夫子之所以与防者矣嗟乎礼乐非易事也玉帛钟鼔云乎哉礼至于无体乐至于无声礼乐之天也非曽防其孰能知之方其托意于春服既成以至于童冠浴沂礼犹有体也及其风乎舞雩则无体矣方其鼔瑟希以至于铿尔舍瑟而作乐犹有声也及其咏而归则无声矣暮春者和顺之时也礼乐者和顺之积也遐思云淡风轻宇宙澄廓至和极顺妙造真筌此时此意真与天地万物上下同流此礼乐之天也吁岂易言哉然攷四子之言志正在于哀公十五年夏五月防以为暮春何也盖周五月夏三月也孔门用夏时此防所以言暮春也虽然学者知防之又有以异于三子者乎人知三子皆有出仕意而防独无意于仕噫岂特防哉真西山尝谓曽氏自防而参自参而元孔门三世不仕惟曽耳呜呼此防之所以有异乎三子者也此防之所以有异乎三子者也呜呼防斯人吾谁与归
　　子在齐闻韶三月不知肉味曰不图为乐之至于斯也
　　乐以韶名何居韶绍也舜绍尧也故曰韶韶以九名何居先儒谓水火金木土谷惟修正德利用厚生惟和九功惟叙九叙惟歌九歌即九韶始尝疑之攷之舜纪可知巳舜咨二十有二人惟禹之功为大披九山通九泽决九河定九州四海之间咸戴舜之功乃兴九韶乐韶以九名自此始然齐有韶何或谓陈舜之后敬仲奔齐故齐有韶此説然也敬仲在陈非司乐之官敬仲岂知韶者尝攷当时诸国惟鲁乐最偹季札来聘请观周乐见舞韶箾者曰德至矣哉大矣如天之无不帱也如地之无不载也虽甚盛德蔑以加于此矣则鲁有韶旧也谨按齐景公三十一年大师挚自鲁适齐夫子亦以是年适齐明年夫子与大师论乐闻韶音齐无韶而有韶窃谓齐因挚而后有韶也尝读孟氏书而有攷于夫子所闻之韶矣齐景公尝召大师曰为我作君臣相説之乐盖徴招角招是也大师虽不明言为挚然以年攷之不相先后又以大师名未必非挚也招与韶同先儒谓即舜韶乐则夫子所闻之韶未必非徴招角招也论语不曰子闻韶于齐而曰子在齐闻韶何也刘向序之于初至齐之时子长系之于适齐之后证以先儒之説则当是夫子初至齐之时何以言之先儒引国语谓夫子适齐促从者曰韶乐作矣从者曰何以知之曰吾见童子视端而行直知其为韶乐作初夫子遣公西华使齐道通齐之好华之徃也正景公三十一年华返命而夫子以是年十二月适齐正大师适齐之后则夫子所闻之韶合在初至齐之年门人因夫子至齐而书在齐元非在齐也夫子喜于闻韶子长谓学之三月不知肉味盖心悦韶音不知刍豢之悦我口也然学之与三月二字俱可疑夫子岂待学而后知韶哉且以季札观乐之年攷之是时夫子方防自时厥后至昭公二十五年正夫子适齐之年夫子鲁人也岂有生于鲁而不知鲁有韶哉又岂待至齐而后学哉此学之二字论语所以不载虽然齐本无韶也因挚而有韶是时惟鲁得以用天子之乐如所谓不图为乐之至于斯者夫子之意不谓齐而有此韶也先儒以三月为音字谓子在齐闻韶音不知肉味其説为是尝因是而有疑于书书自秦火后其错乱固多莫甚于防曰以下防曰戛击鸣球搏拊琴瑟以咏祖考来格虞賔在位羣后德譲如此则不待韶而球琴瑟搏拊可以洽神人和上下矣又曰下管鼗鼔合止柷敔笙镛以间鸟兽跄跄箫韶九成鳯凰来仪如此则管鼗鼔柷敔笙镛箫可以感格鸟兽鳯凰而球琴瑟搏拊亦可无矣今欲用先儒厘正书法例自防曰以下先叙作乐一叚然后及感格处防曰于予击石拊石防曰戛击鸣球搏拊琴瑟以咏以至下管鼗皷笙镛以间合止柷敔箫韶九成此是作乐防合作一叚然后及祖考来格虞賔在位羣后德譲庶尹允谐鳯凰来仪鸟兽跄跄百兽率舞此是感格处合又作一叚自神和以至人和自人和以至物和文意方顺且如合止柷敔一句据本文元在笙镛以间箫韶九成之上柷敔所以合止乐也乐止矣岂有乐止之后方奏笙镛箫也先儒泥古自防曰以下不加订正孔安国所谓错乱者皆此也诸君又知韶乐之功用有所谓极致者乎韶之功用不特鸟兽跄跄鳯凰来仪万物和于野最是虞賔在位羣后徳譲众賔和于朝可以见乐之感人也深虞賔丹朱也丹朱不肖全在傲禹曰母若丹朱傲又曰傲虐是作以不肖之丹朱尧所不能化一闻韶乐之音尽变其傲狠之气质与羣后相逊譲噫舜之韶乐不特能化尧所不能化之丹朱而其乐舞之能化不率之苖乐记谓干戚羽毛谓之舞则舜之干羽即乐舞也舜之乐其至矣乎尝因是而知夫子定乐有由矣夫子自衞返鲁然后乐正夫子何以正乐于自衞返鲁之后衞之伶官多贤者攷之当时简兮刺不用贤也衞之贤者仕于伶官皆可以承事王者盖衞谓之伶官多贤可以为王者之佐此诗人所以比之为西方美人或曰郑衞之音夫子所恶今而有取于衞非夫子意吁是不然衞之伶官多贤者夫子未必不与之论乐也此夫子所以放郑声而不及衞者有由也此夫子所以正乐不正于他国归来之时而正于自衞返鲁之后也又闻夫子自衞返鲁取诗三百五篇被之弦歌以求合乎韶乐之音呜呼何其致意于韶如此哉既曰韶尽美矣又尽善也又曰乐则韶舞至齐闻韶又曰不图为乐之至于斯也呜呼吾安得不三叹三咏舜之韶也哉
　　孟子曰人之有道也饱食暖衣逸居而无教则近于禽兽圣人有忧之使契为司徒教以人伦父子有亲君臣有义夫妇有别长防有序朋友有信
　　子夏曰贤贤易色事父母能竭其力事君能致其身与朋友交言而有信虽曰未学吾必谓之学矣先儒谓此四者人之大伦或谓五常之中阙一不可子夏言人伦先夫妇造端乎夫妇也言君臣父子朋友而不言兄弟或者疑焉然有父子一伦则兄弟一伦在其中矣兄弟其初一人之身也孟子论舜敷五教而先之以饱食暖衣逸居而无教何也指舜之时而言也先儒云水土平然后得以教稼穑衣食足然后得以施教化尝读伊川春秋传序有曰天之生民必有出类之才起而君长之道之而生飬遂教之而伦理明方尧之时洪水横流汜滥于天下草木畅茂禽兽逼人尧独忧之举舜而敷治焉舜使益掌火益烈山泽而焚之禽兽逃匿禹疏九河防济漯而注诸海排淮泗而注之江水土而既平矣民不可以无衣食也后稷教民稼穑树艺五谷五谷熟而民人育是道之而生飬遂也人之有道也饱食暖衣逸居而无教则近于禽兽圣人有忧之使契为司徒教以人伦是教之而伦理明也夫人莫患乎生飬不遂而伦理不明也人之所以异于禽兽者以伦理明耳当是时水自水耳人心之五常无恙也盖洪水能为世变之变而不能变人心之五常舜之所以命契为司徒使之教者舜特过为之虑耳岂有尧舜之民而待于教哉书所谓百姓不亲五品不逊亦过为之虑耳岂有尧舜之民而不亲不逊者哉人心之五常与生俱生不以水而消长也契亦不过因其父子有亲而使之知所谓亲因其君臣有义而使之知所谓义因其夫妇长防朋友有别有序有信而使之知所谓别所谓序所谓信学者莫把有字作寻常读过有者固有之也非外铄我也盖尝因是而叹舜于五常之中所以处人伦之变者二父子也兄弟也人莫不有父子也舜之父子则不然也父顽母嚚舜可谓甚不幸矣舜则曰吾为人子而子职之不共父母之不我爱宜也父母何心哉魏鹤山云亲譬则天也天之于物栽者培之倾者覆之取之自彼天何心焉亲之于子贤则亲之无能则下之致之自巳亲何心焉故古今无未定之天亦无难事之亲舜岂无能而取薄于亲哉舜大圣人也舜则曰我无能焉安有父母而不是者自克谐以孝烝烝乂不格奸而后舜得以逰夫父子之天矣人莫不有兄弟也舜之兄弟则不然也象日以杀舜为事徃入舜宫欝陶忸怩四字不多见于经与子惟见于孟子五子之歌皆弟告兄之辞象至不仁欝陶忸怩亦不能冺于口此时之象非前日之象矣于此见羞恶之心不以象而亡也自洪水既平之后至汤之时世道一大变故人纪又一次修饰今观伊尹告太甲曰先王肇修人纪夫伊尹不特曰修而曰肇修者又人纪之一初也自肇修而后君君臣臣而君臣之纪复一初父父子子而父子之纪复一初夫妇各安其所以为夫妇兄弟各安其所以为兄弟朋友各安其所以为朋友而夫妇兄弟朋友之伦又一初此汤之所以大有功于人纪也至武王之时世道又一大变故人纪又一次大修饬武王于是乎访箕子一则曰彛伦二则曰彛伦皆所以为纲常计此班孟坚赋东都所以曰建武之元四海之内更造夫妇肇有父子君臣初建人伦实始正为此也先民有言五常之中独欠师道或欲以朋友一伦为师友晦翁尝谓五常中朋友一伦关于人伦之四父子君臣夫妇长幼所以有亲有义有别有序皆自朋友讲明中来若以朋友为师友此説却未为当盖五者皆不可无师师道一日不立则父子失其所以为父子君臣失其所以为君臣夫妇长幼朋友失其所以为夫妇长幼朋友记曰天生时地生财人其父生而师教之夫言天地而与师并言以此见天地与师道并一日无师道虽天地不能立也舜之所以使契为司徒者司徒即师也师氏一职不属之他官而属之司徒司徒非师而何彼谓舜五典中无师者未之思耳尝因孟氏之辞而大有感焉舜之敬敷五教在寛此母忿嫉于顽之意也至孟子则曰逸居而无教则近于禽兽圣人岂思以禽兽待人哉晦翁云今人议论有余躬行之不足能言之猩猩鹦鹉也嗟夫夜气之不存犹可涵飬也孟氏直截谓则其违禽兽不逺逸居而无教犹可告语也孟氏直截谓近于禽兽圣贤岂不欲人其人哉人而胸中无天理则貌人而禽兽其心矣岂特不逺之云乎虽然禽犹有返哺也兽犹有麟趾也人而禽兽如也犹可也人而不禽兽如也可乎哉












　　稼村类藁卷十六
　　钦定四库全书
　　稼村类藁巻十七
　　元　王义山　撰
　　讲义
　　九卦十三卦
　　洪平斋云易有九卦善一身十三卦善天下尝因易而求之书九卦正德之事也十三卦利用厚生之事也试以九卦言履德之基也圣人既践实地以履是徳矣而无以执之惧其易于转移也于是乎谦以为之柄既有所执矣而无以定之惧其流于放肆也于是复以为之本既有所本矣而无以固之惧其本之揺也于是乎恒以为之固既固矣可自足乎必有以损巳之欲以修其徳既修矣而又益巳之善以裕其徳既裕矣圣人犹不敢自巳也犹谓夫天下之事安得其常通而不至于困也圣人于此既有以取乎井之洌而不食使在我者常清又有取乎巽之顺而能直使在我者不挠以是为处困之道而徳之基益壮矣非书所谓正徳之事者乎若夫利用厚生之事则吾于十三卦有考焉古者庖牺氏之王天下也作结防以为网罟以佃以渔盖取诸离庖牺氏没神农氏作斵木为耜揉木为耒耒耜之利以教天下盖取诸益日中为市而致天下之民聚天下之货交易而退各得其所盖取诸噬嗑庖牺以前未有耒耨也于是为之网罟使斯民享田渔之利至神农之时始教之以耒耨而民有食矣而不皆有也于是乎合天下之民聚日中之货使斯民交易以通其有无此庖牺神农氏之易作非书之所谓厚生之事乎神农氏没黄帝尧舜氏作诚谓夫上古圣人既有以厚民之生而未有以便斯民也是以偹物致用立成器以为天下利自乾坤以至于夬皆所以开物成务以前民用者也杨诚斋之説曰自斯人之寒而皮未知织组之制也于是乎作衣裳自斯人之出入阨于川隔而道防也于是乎作轮辔自斯人之虞于防攘而懈于守御也于是乎作门柝自斯人之知有耕耨而未知防作也于是乎作杵臼自斯人无爪牙以自衞而忧于搏噬也于是乎作弧矢自斯人穴处而病于湿也于是乎作宫室自斯人死而戚于蔂梩之掩也于是乎作棺椁自斯人之苦于结防而无册籍也于是乎作书契是皆制物尚象以便斯民而百姓莫不日用而不知者此黄帝尧舜之易非书之所谓利用之事乎嗟乎书言正德利用厚生而其事乃俱载于易学者可不深考乎然利用厚生皆始于正德故书曰徳惟善政自徳而政政即利用厚生之事也抑又论之以十三卦而论由后九卦言之无非偹物以为民用由前三卦而言之于此益见圣人所以为民立命之意学者尤当于书求其防今观佃渔之取于离即所谓奏鲜食耒耨之取于益即所谓奏艰食也交易之取于噬嗑即所谓懋迁有无也呜呼善观易当观之书子夏之门人问交于子张子张曰子夏云何对曰子夏曰可者与之其不可者拒之子张曰异乎吾所闻君子尊贤而容众嘉善而矜不能我之大贤欤于人何所不容我之不贤欤人将拒我如之何其拒人也
　　观子张问交一叚全是圣人气象孰谓子张而有是言哉子防则曰吾友张也为难能也然而未仁曽子则曰堂堂乎张也难与并为仁矣以难能难与之人而能发尊贤容众嘉善矜不能之语何也盖尝攷之而得其説矣子张尝问仁于夫子夫子曰能行五者于天下为仁矣请问之曰防寛信敏惠防则不侮寛则得众信则人任焉敏则有功惠则足以使人夫子答子张头两句便是箴之子张侮人者也夫子训之以恭子张不能得众者也夫子训之以寛如信敏惠皆所以救其偏而进之道何者不恭则何以尊贤而嘉善不寛则何以容众而矜不能以子张而有尊嘉矜容之语窃意在夫子答问仁之后有以变化其气质故今日之子张非前日之子张矣子防曽子所以病子张者窃意在子张未问仁之先自子张领防夫子为仁之防贤则尊之善则嘉之非自恭则不侮中来欤众则容之无能则矜之非自寛则得众中来欤学者惟见其为防寛之子张而不见其为难能难与之子张圣人之善于化人气质如此夫仁与天地万物为一体而斯人者与我并生于天地间者也君子一身斯人之责萃焉斯人也皆我也我岂能以絶夫人哉此子张之所以谓我之大贤欤于人何所不容我之不贤欤人将拒我如之何其拒人也子张盖知夫人即我也不敢以我而絶夫人也非絶人也自絶也夫以人视人则与我为二以我视人则人与我为一嗟夫人而贤也彼自贤耳人而善也彼自善耳于我乎何与而我乃尊之嘉之何也人之贤我贤也人之善我善也我而尊之尊我也我而嘉之嘉我也人而为众人也彼自众人耳人而不能也彼自不能耳于我乎何恤而我乃容之矜之何也人之为众人我为众也人之不能我不能也我而容之容我也我而矜之矜我也呜呼孰谓子张有是言哉子张自闻恭则不侮之语然后知所以尊贤所以嘉善子张自闻寛则得众之语然后知所以容众所以矜不能吁非夫子之教则难能难与之子张岂知恭寛之为仁也哉甚矣人之气质不可无所化也亦甚矣圣人化人之速也大抵圣贤生世皆有天命人穷之责以斯人之即我幸而为贤为善者何少不幸而为众人为不能者何多子张则曰皆我也吁非圣人孰能变子张之气质哉自夫世人之狭于待夫人也其于人之贤者则曰彼未必贤于我也其于斯人之善者则曰彼未必善于我也我而忽之忌之可也其于斯人之众人则曰彼不如我也其于斯人之不能者则曰彼何足与于我也我而斥之弃之可也嗟乎何其狭于待人也子张未闻恭寛以前虽同门之子防曽子且难之子防则曰难能曽子则曰难与斯人也敢近之哉及其闻夫子之言则又一子张矣先儒谓子张外有余而内不足故门人皆不许其为仁此未闻恭寛以前之子张也惟其外有余故一闻斯言而即变非特夫子之言也尝读秦誓而有感夫古人之用心也古之人其心休休焉其如有容焉人之有技若已有之人之彦圣其心好之夫人之彦圣而好之其有技者若已焉其为尊贤嘉善之意至矣而犹休休焉其为容矜之意蔼然言意之外寕有一毫忿嫉于顽之意哉孰谓子张而知此意乎虽然子张之取友固不失为皇极并包兼容之道子夏之可者与之不可者拒之截乎其严者取友必端之意也夫子尝谓曽子曰商也日盈赐也日损曽子曰何谓也曰商也好与贤者处赐也説与不若巳者处与贤者处可者与之也与不若巳者处是不拒其不可者也可不可之间道之损益系焉此子夏之论所以截乎其严也此夫子所谓商也好与贤者处也呜呼此商之所以为益欤
　　仲尼祖述尧舜宪章文武上律天时下袭水土譬如天地之无不持载无不覆帱辟如四时之错行如日月之代明万物并育而不相害道并行而不相悖小徳川流大徳敦化此天地之所以为大也
　　先儒谓乡党一篇冩夫子之真尝读乡党至訚訚如也此夫子之出辞气自君在踧踖如也至私觌愉愉如也此夫子之动容貌自君子不以绀緅饰至齐必有明衣布所以纪夫子之服饰也自齐必变食至齐如也所以纪夫子之饮食也自席不正不坐至不亲指所以纪夫子之应事接物也虽然此以迹求圣人也圣人而以形迹求浅矣圣人其大造化乎门人之善形容者莫如子贡子贡曰他人之贤者丘陵也犹可逾也仲尼日月也无得而逾焉又曰夫子之不可及犹天之不可阶而升也子贡以日月形容夫子尽矣乎曰未也门人之善形容者又莫如有若子贡曰自生民以来未有夫子也有若曰岂惟民哉麒麟之于走兽鳯凰之于飞鸟泰山之于丘垤河海之于行潦类也圣人之于民亦类也出乎其类防乎其萃自生民以来未有夫子也有若以山海形容夫子尽矣乎曰未也门人之善于形容者又莫如曽子曽子曰江汉以濯之秋阳以暴之皜皜乎不可尚巳曽子兼江汉秋阳以形容夫子尽矣乎曰未也然则如何而可曰诸君于于然峩峩然登夫子之堂读夫子之书徒见乎瞻之在前而不知所以在前为何如徒见乎仰之弥髙而不知其所以弥髙为何若徒见乎宗庙之美室家之好百官之富而不知其所以美所以好所以富者为何在盍相与论圣人之大造化乎然则必如何而可以尽吾夫子也萃天地造化之大于夫子之一身其惟子思仲尼一章乎子思曰仲尼祖述尧舜宪章文武上律天时下袭水土辟如天地无不持载无不覆帱辟如四时之错行如日月之代明万物并育而不相害道并行而不相悖小徳川流大徳敦化此天地之所以为大也谓非萃天地造化于夫子之一身乎呜呼盛哉此夫子之所以为夫子也尧舜之所以为尧舜文武之所以为文武天地之所以为天地皆夫子分内事故曰祖述尧舜宪章文武上律天时下袭水土尧舜曰祖述以其道之所从出也文武曰宪章以其道之所由备也天时曰律如律调之也水土曰袭如服袭之也不时不食迅雷风烈必变律天时之事也居鲁而缝掖居宋而章甫袭水土之事也财成辅相各遂其宜非有所増益也是道也充满天地周流四时着明日月流动万物皆并行而不相悖者也语其徳之小则谓之川流语其徳之大则谓之敦化言天下无物不生育也如是则与天为一矣故曰此天地之所以为大也然子思此一章不特萃天地造化于夫子之一身抑且合乎子贡有若曽子诸子所以形容夫子者萃于一章而中庸前数章又皆总括乎此呜呼盛哉此夫子之所以为夫子也试以中庸前数章考之舜之大知文王之无忧武王之达孝此中庸言舜文武也而此一章则言祖述尧舜宪章文武中庸虽不言尧而舜述尧者也非中庸之所谓尧舜文武者乎悠乆无疆此中庸言天时也不重不泄此中庸言水土也而此一章则言上律天时下袭水土非中庸之所谓天时水土者乎髙明博厚此中庸言天地也至诚无息此中庸言四时也常乆不巳此中庸言日月也而此一章则言辟如天地之无不持载无不覆帱辟如四时之错行如日月之代明此非中庸言天地四时日月者乎大哉圣人之道洋洋发育万物此中庸言育万物也而此一章则言万物并育而不相害道并行而不相悖此非中庸之所谓育万物者乎渊渊其渊浩浩其天此中庸言逹天徳也而此一章则言小徳川流大徳敦化此非中庸之所谓逹天徳者乎以是观天地造化之妙散见于中庸数章而皆总括于此一章又萃而归之夫子之一身呜呼盛哉此夫子之所以为夫子也夫子其集中庸之大成也欤何子思之善于形容也然则子思之形容夫子尽矣乎曰犹未也何也夫子太极也天地水土日月四时与夫川流敦化极其妙则无体可求矣孰谓夫子而可以形体求乎抑尝因是而有疑焉子思孔子之孙也为人之孙而字其祖何也子思盖谓仲尼者六经之仲尼也千万世之仲尼也吾岂敢私之以为巳祖哉是又一孔安国先君孔子矣安国之称先君是一家之孔子何其小吾夫子也或曰中庸何以称仲尼者再也中庸第二章仲尼曰君子中庸小人反中庸子思所以系仲尼于中庸之上者盖以夫子集中庸之大成者也是以总括前数章天地造化之大而归于夫子之身况敢私夫子以为巳祖哉嗟夫仲尼之为仲尼非孔氏一家之仲尼也六经之仲尼也千万世之仲尼也呜呼盛哉夫子呜呼盛哉夫子此夫子之所以为夫子也
　　象曰天地交防后以财成天地之道辅相天地之宜以左右民
　　防其上古之极治也易十变而成防开辟之世也屯防鸿荒之世也需讼结防之世也师比阪泉涿鹿之世也畜履书契之世防其唐虞雍熈之世乎因是而推唐虞春也温温乎其和也夏假也假者大也长飬之时也故虞书言夏之政其善在飬民商秋也揫敛之时也故先儒言商之政严厉而骏发周冬也天运一周成一嵗也然则四时之运其遂穷矣乎曰穷而不穷也周而复始也春而夏夏而秋秋而冬冬而又春也然而周以后柰何不常春也呜呼安得挽三代以后之天下而春之夫以四时配唐虞夏商周亦犹康节以十二时配元防运世上下数千万年也谨按周易一阳之生于时为十一月于卦为复二阳之生于时为十二月于卦为临三阳之生于时为正月于卦为泰盖尝攷之易六十四卦一卦具一象一象具一事惟泰之象兼三才而言他卦则皆指一事而言也防之象曰后以财成天地之道辅相天地之宜以左右民圣人中三才而立以财成辅相左右之责萃而归之一身财成者何因天地之道而均以节之之谓辅相者何因天地之宜而顺以导之之谓左右者何天之生民作之君以为之司命也尝爱横渠有云为天地立心为生民立命为万世开太平斯言也惟防足以当之防之所谓财成辅相者是为天地立心也防之所谓左右民者是为生民立命也夫如是则能为万世开太平矣泰于月为正书言月正元日则正中有元也防虽不言元亨而未尝不言元吉横渠言为天地立心为生民立命为万世开太平而又继之以为前圣继絶学审吾道之絶续又泰否之所关虽然主张吾道其惟泰之君子乎防之象曰天地交而万物通也上下交而其志同也诚斋尝谓防之为防可以一言尽者交而巳然而防之彖象三言交而六爻不言交何也尝攷之防六爻虽不言交而九三一爻言际际交际也九三一爻介乎隂阳交际之间故九三之象曰天地际也交者何隂阳之界限君子小人之所攸分也否则变而为否矣今泰之君子固巳在内而白驹空谷犹有人焉易曰防茅茹以其彚征吉泰之初九也继今以徃傥能尽天下之君子朝取一人焉防其尤暮取一人焉防其尤泰不在兹乎













　　稼村类藁卷十七
　　钦定四库全书
　　稼村类藁巻十八
　　元　王义山　撰
　　讲义
　　伊尹曰天之生此民也使先知觉后知使先觉觉后觉也予天民之先觉者也予将以斯道觉斯民也非予觉之而谁也
　　按伊尹此语萃天下之责于一身而不辞如所谓非予觉之而谁者此语尤切直以天下之愚由巳当是时任天下之责者也汤大圣人也伊尹则曰其责不专在汤也嗟夫天下之人于伊尹乎何与而伊尹若是哉天下之大有一夫不获者伊尹则曰时予之辜凡当时之不获者皆未觉者也天下之人有匹夫匹妇不被尧舜之泽者伊尹则曰若巳推而内之沟中凡当时之不被尧舜之泽者皆未觉者也举天下什百千万觉矣而有一未觉焉若未甚害也伊尹若无所容其身自谓有余责矣此伊尹所以不曰予天民之先觉则曰予将以斯道觉斯民又直截谓非予觉之而谁伊尹凡二言予者盖尽以其责归诸巳也以巳之昭昭使人之昭昭盛哉伊尹厚待斯人之心也呜呼不有先觉谁开我人夫人未有不具知觉以生者特所觉有先后耳先觉如伊尹岂忍视天下之未觉而若是恝哉孟轲氏谓伊尹自任天下之重如此天下汤之天下也伊尹以汤之天下为己任若无与于汤者嗟夫天下固汤之天下也伊尹何敢诿其责于汤而曰非我也汤学于伊尹汤亦待伊尹而觉也天下之任有重于此乎尝怪韩愈原道有曰尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲而伊尹则无与焉愈岂知道者张无垢曰尧舜禹以后汤以前全是伊尹接得来中间无伊尹斯道之脉果谁继尧舜禹以后汤以前伊尹是一个大接头孟轲氏论道统五百余嵗而一传自尧舜禹以至汤兼伊尹而言愈置伊尹于不论非知道者真西山谓愈本不知道因作文以见道诚哉是言使原道而曰尧以是传之舜舜以是传之禹禹以是传之伊尹伊尹以是传之汤吾何尤尝以书考之伊尹之先觉不特觉当时之人且觉天下后世自孔孟后以至近世大儒其格言大训多出于伊尹五篇之书人但知性相近也习相逺也性习之説自夫子始不思兹乃不义习与性成则性习之説伊尹曽説来人但知刚健笃寔光辉日新其徳日新之説自汤始不思终始如一时乃日新则日新之説伊尹曽説来人但知君子以常徳行习教事常武美宣王有常徳常徳之説自易与诗始不思常厥徳保厥位则常徳之説伊尹曽説来人但知孝弟为仁之本又曰仁之实事亲是也义之实从兄是也事亲从兄与夫孝弟之説自孔孟始不思立爱惟亲立敬惟长则事亲从兄与夫孝弟之説伊尹曽説来近世大儒有主一之説不思徳无常师主善为师善无常主协于克一则主一之説伊尹又曽説来有不贰以二不参以三之説不思徳惟一动罔不吉徳二三动罔不凶则不二不三之説伊尹又曽説来若夫曰先知曰先觉曰天民其説皆始于伊尹真西山谓学之一字自説命始不知师之一字又学之所从出前乎典谟所未发而伊尹发之伊尹所以诏来世开后学者不特先儒不能外虽孔孟六经不能外也谓非先觉可乎然吾既责韩愈原道不及尹又深不取乎愈之不知尹为任道之重观其上宰相书曰古之君子相其君也一夫不获若巳推而内之沟中是知有伊尹矣而止以相业称岂知道者耶知尹者惟孟轲氏其言伊尹任天下之重者凡三既曰其自任以天下之重如此又曰其自任以天下之重也又曰伊尹圣之任学者徒知所谓任而不知所以任尝考之书伊尹言尹必言躬于太甲则曰惟尹躬克左右厥辟宅师又曰惟尹躬先见于西邑夏于咸有一徳则曰惟尹躬暨汤夫言尹必言躬伊尹盖谓任天下之重者身也吾岂敢私其身为巳之身身者天下之身也不然伊尹何以曰吾岂若于吾身亲见之哉所以言尹必言躬也不特言尹必言躬又曰惟尹躬惟者我所独也前两个惟字其毅然自任畧不少逊即孟轲氏当今之世如欲平治天下舍我其谁之谁犹所谓非予觉之而谁之谁后一个惟字不过言与汤同一徳而已即夫子谓顔渊曰惟我与尔有是夫之惟伊尹三言惟尹躬而两归之巳孟轲氏谓其任天下之重而又曰自自者人不能任而惟我独任之谓也曽子曰士不可以不毅任重而道逺仁以为巳任不亦重乎曽子论任重而归之道伊尹自任以重而亦归之道有以异乎无以异也抑尝于书而有疑焉説命曰昔先正保衡作我先王乃曰予弗克俾厥后为尧舜其心愧耻若挞于市孟轲氏亦曰伊尹以尧舜之道干汤又尝举伊尹之言曰与我防畎畆之中以乐尧舜之道吾岂若使是君为尧舜之君哉吾岂若使是民为尧舜之民哉夷考伊尹五篇之书曽无一语及尧舜岂偶遗之耶抑告汤尧舜等语在逸书中耶不然傅説孟轲氏之説为溢美耶窃意汤学于伊尹非从事乎口耳之学而尚书所不载者皆不可言传之妙也呜呼伊尹任天下之重以身而所以觉成汤者当于何求曰在心
　　汤诰曰惟皇上帝降衷于下民若有恒性克绥厥猷惟后泰誓曰惟天地万物父母惟人万物之灵亶聪明作元后
　　董仲舒曰道之大原出于天而尧受之尧授舜舜授禹三圣相授守一道也盖尝论之尧之授舜则曰咨尔舜允执厥中尧只説出一个中字于是中之名立道之名未有也至舜则曰人心惟危道心惟防惟精惟一允执厥中舜于中之外又説出一道字于是道之名立舜于道之外又説出一个心字所谓性理等説未有也古今论斯道之相授受必曰尧舜禹至汤武则曰二圣人以征伐取天下岂知二圣人有功于斯道甚大皆尧舜禹之所未尝言近世真西山虽能为汤诰发明而不及武王武王泰誓中语学者又只作誓师等语读过试与诸君评之按尚书汤诰曰惟皇上帝降衷于下民若有恒性克绥厥猷惟后斯言也前乎典谟未发也千余年后子思得之为中庸西山云中庸首章全是总括此数语中庸曰天命之谓性即惟皇上帝降衷于下民也率性之谓道即若有恒性也修道之谓教即克绥厥猷惟后也读中庸者谁知自汤发之泰誓曰惟天地万物父母惟人万物之灵亶聪明作元后斯言也前乎典谟训诰未发也二千余年后横渠得之为西铭西铭起语全是总括此数句干称父坤称母即惟天地万物父母也民吾同胞物吾与也即惟人万物之灵也大君者吾父母宗子即亶聪明作元后也读西铭者谁知自武王发之中庸子思所述先儒西铭与濂溪太极圗伊川易传序春秋传序是四件大文字二书之作其原皆始于汤武不特此也汤归自亳作汤诰曰嗟尔万邦有众明聼予一人诰其在汤诰曰凡我造邦无从匪彛无即慆滛各守尔典以承天休武王访箕子乃言曰我闻在昔鲧湮洪水汨陈其五行帝乃震怒不畀洪范九畴彛伦攸斁禹乃嗣兴天乃锡禹洪范九畴彛伦攸叙彛常也人受天地之中以生均有此常也即民之秉彛好是懿徳之彛也二圣人于书一则曰彛典一则曰彛伦彛之一字又前乎尧舜禹之所未发者谓非上圣人大有功于斯道可乎今观惟皇上帝降衷于下民若有恒性克绥厥猷惟后等语不特为子思中庸发端且为千万世发出一个性字孟子谓尧舜性之汤武身之谓汤武身之可乎惟天地万物父母惟人万物之灵亶聪明作元后武王此语不特为西铭一篇纲领夫子作易干父坤母之説亦自防誓中来二圣大有功于斯道也如此
　　丰水有芑武王岂不仕贻厥孙谋以燕翼子
　　诗人言人才之盛多以水言菁莪之诗曰菁菁者莪乐育材也君子能长育人才则天下喜乐之矣其首章曰菁菁者莪在彼中阿释者谓菁菁盛貌莪萝蒿也中阿大陵曰阿君子能长育人才如阿之长莪菁菁然也泮水之诗曰泮水颂僖公能修泮宫也其首章曰思乐泮水薄采其芹释者谓泮水泮宫水也芹水草也乐僖公修泮宫之水而往观之采其芹也诗人咏人材之盛而取诸水水哉水哉何取于水也尝读文王有声之诗又知周家育材之盛芄芄然如芑也文王有声不特为武功成而作其卒章则曰丰水有芑武王岂不仕贻厥孙谋以燕翼子夫曰莪曰芹曰芑皆非水不生活也尝取其诗而读之一则曰既伐于崇作邑于丰丰邑之名自此始一则曰作城伊淢作丰伊匹丰城之名自此始诗人之意盖谓周家人材之盛辟犹芑生于丰水之中然表记又谓丰水有芑武王数世之仁者何也周自文武以至宣王数世矣宣王当四方既平之后正新美士习之一机故诗人又以芑歌之是芑也即丰水之芑也至宣王则又采是芑矣今吾之丰虽与周之丰不同然其为育材则一也吾党之士盍亦相与歌曰维丰之水兮清且涟漪士防其间兮挹彼注兹维丰之水兮清且沦漪士防其间兮其乐无涯维丰之水兮清且直漪士防其间兮相与泳思又歌薄言采芑兮于此新田其芑伊何可茹而连薄言采芑兮于彼菑亩其芑伊何可撷而取薄言采芑兮于彼中乡其芑伊何可掇其芳乃载歌曰昔我有周作邑于丰维我丰水与周攸同昔我有周作丰伊淢维我丰水与周伊匹矧是丰水芑生其中寔茂且繁长育之功为丰之士者继自今以往以渊渊其渊浩浩其天者充此心之天以源泉混混不舍昼夜者飬此心之源毋稂莠其志以伤此芑毋荒落其学以戕此芑母揠苗助长以贼此芑将见丰水人材之盛不专美于周矣然水不在深有龙则灵越我丰水地灵人杰所以灵此水者有物焉夫物之灵者莫如剑而丰水之剑一曰龙泉一曰太阿盖水而无剑无以灵此水剑而无水无以灵此剑异哉剑之所以灵者水也诸君气轧斗牛韬光晦耀是犹剑之贮匣安知无夜半望气者即吾丰城而出之挽吾丰水而淬之剑得乆贮于匣欤吾邑之士勉乎哉
　　有虞氏养国老于上庠养庻老于下庠夏后氏养国老于东序养庻老于西序殷人养国老于右学养庻老于左学周人养国老于东胶养庻老于虞庠
　　甲第纷纷厌粱肉广文先生饭不足今广文饱矣士且柰何哉虽然一饭耳士岂为一饭而来耶孟子曰无恒产而有恒心惟士为能士固不为一饭而来也亦或者为一饭而来也饥来一字不堪煑有时乎不能无是馁矣然则士岂可以无养乎士不可以无养则养不可以无田养士尚矣以学则有虞氏养国老于上庠养庻老于下庠夏后氏养国老于东序养庻老于西序殷人养国老于右学养庻老于左学周人养国老于东胶养庻老于虞庠则学有异制以礼则有虞氏养以燕礼夏后氏养以飨礼殷人养以食礼周人兼修而用三代之礼则礼有异宜然其为养则均也虽然此论养老耳至于四代之养士尤有当讲明者焉或谓有虞氏所养止于老而不及士何则士之名典谟不载也三代始有士之名不特养老为然也或谓三代养士止于诗书礼乐养士之心而不及其身非不及乎其身也田井矣为士之家各巳授田矣当是时何士非民何民非士其聚于学也自食其食而无所仰乎官学校以养士之心井田以养士之身学虽无田而家有田呜呼士而为三代之士何其幸欤三代衰校庠序皆废齐一国耳且欲养弟子以万钟校庠序虽废而犹幸养之名存汉人谓夫子养其徒三千虽事不经载然养之一字犹可为来者劝汉以东精舎所建赢粮而从者动千百计唐兴广学舍千二百区盛矣然所以养者何居洪平斋谓士生三代之时教养一出于上士生三代之后自养而自学呜呼士而不得为三代之士可悲矣尝谓自校庠序既废之后学之或废或兴田之或有或无姑勿论犹幸家塾存焉虽自养自学然儒者所以三纲五常扶植天地以至于今家塾力也呜呼三代以前无地无学三代以后无家无塾盛哉家塾之有功于斯道也惟洪既建郡学矣又建东湖宗濂二书院矣于八邑之属又建学焉教之者既有其地养之者又有其资果何负于尔士哉然窃尝恠夫今之所谓养士者每日质明羣弟子趋而入大冠峩如大衫襜如坐而尧言起而舜趋其秀而甚文也相与坐于堂之下皷而升飒飒如春蚕之食叶饭巳则往矣挑兮达兮在城阙兮呜呼上之所以待士者何厚而士之所以自待其身者何薄耶虽然教而养上之厚于士也食而学士之厚其身也养而得其均职教者责也职教者盍曰维年之丰廪之充其比如其崇如墉一粒以上当与同志共此防毋使或者得以议吾之不公为吾党者盍亦曰志在温饱兮其志毋乃卑尚论古人兮读书而诵诗老者安之兮少者怀之朋友信之噫谋道不谋食兮岂一饭而能使吾之不馁而















　　稼村类藁巻十八
　　钦定四库全书
　　稼村类藁巻十九
　　元　王义山　撰
　　讲义
　　大哉乾元万物资始乃统天
　　盈天地之间者惟万物有胚胎此者有芽甲此者有萌蘖此者日发生不巳日长育不巳日充满流动不巳然则孰使之然哉元也元其万物之一初乎是元也于四时为春于五行为木于四端为仁生生之理无间可容息故易曰大哉乾元万物资始资始者资之以始也故人君体元以居正命曰元命徳曰元徳其纪正朔则曰元年其出万物之上则曰元首其为万国之主则曰元后干以此元而统天人君体此元而统天下噫此元之所以为大欤尝因是而推之六爻矣伊川谓干之初九潜龙勿用舜侧防时也干之九二见龙在田舜田渔时也干之九三君子终日干干夕惕若厉无咎舜徳升闻时也干之九四或跃在渊舜歴试诸难时也至干之九五飞龙在天舜为天子矣伊川此説窃以为未尽然也尝谓干之六爻唯汤武当之初九潜龙勿用汤在亳武王在西土时也九二见龙在田汤使亳众往为之耕武王观政时也九三夕愓若厉无咎汤徳言足听闻武王夙夜祗惧时也九四或跃在渊汤升自陑武王战于牧野时也至九五飞龙在天汤武为天子时矣艺祖时王昭素讲干至九五谓今日正当此爻亦犹是也何以见汤武当此一爻干文言释九四一爻曰或跃在渊乾道乃革革革命之革也晦翁谓此一革非细有仙凡之异舜揖逊之时也非革之时也革之时惟汤武当之革之卦曰汤武革命顺乎天而应乎人盖乾道乃革正汤武革命之时而龙在天则天下利见乎大人矣或曰干之大人以飞龙言革之大人以虎变言何也独不观之干乎干之卦曰云从龙风从虎圣人作而万物覩是以干之功用极而至于天下平然万国咸宁乃可以言天下平之效有一不宁不可谓之咸亦不可谓之平矣必帝光天之下至于海隅苍生万邦黎献共惟帝臣然后谓之咸宁谓之天下平万国而有一国不为帝臣便不是咸寜便不是天下平必东渐于海西被于流沙朔南暨声教然后谓之咸寜谓之天下平万国而有一国不暨声教便不是咸寜便不是天下平必我咸成文王功于不怠丕冐海隅出日罔不率俾然后谓之咸寜谓之天下平万国而有一国不丕冐便不是咸寜便不是天下平必自东自西自南自北无思不服然后谓之咸寜谓之天下平万国而有一国不服便不是咸寜便不是天下平必黄支之南大夏之西东鞮北女来贡其珎然后谓之咸寜谓之天下平万国而有一国不贡珎便不是咸寜便不是天下平必舟车所至人力所通天之所覆地之所载日月所照霜露所坠凡有血气者莫不尊亲然后谓之咸寜谓之天下平万国而有一国不尊亲便不是咸寜便不是天下平不特此也天地之间万国而有一国不在覆载之内不特不谓之咸寜不谓之天下平亦不可谓大人与天地合徳日月之下万国而有一国不在照临之中不特不谓之咸寜不谓之天下平亦不可谓大人与日月合明中庸曰今天下书同文车同轨行同伦噫此干所以统天欤天且统况万国乎抑又因乾元而推元亨利贞四徳矣先儒谓贞下起元愚谓此语犹浅不若云贞中有元盖贞下起元则是贞巳了元方来絶而续也贞中有元则是贞之往者未过元之来者已续贞下起元是冬后遇春谷芽上占生意也贞中有元是冬里藏春谷种内含生意也试以剥复明之复之阳生于十一月而复之生则起于十月之半十月虽为纯隂而下半月巳有阳矣非剥尽而阳方生也盖静中有动正所谓贞中有元也后天圗所以位干于亥者盖巳窥造化之蕴矣忽然半夜一声雷万户千门次第开若识无中含有象许君亲见伏羲来易生道也生则乌可已故曰生生之谓易
　　丽泽兊君子以朋友讲习
　　兊之义何取乎谨按周易丽泽兊君子以朋友讲习伊川释之曰丽泽二水相附丽也两泽相丽交相浸润互有滋益之象故君子观其象而以朋友讲习互相益也古今二水相附丽而有真益者莫盛于洙泗不特三千之徒防其泽百千万世而下且防其泽也虽然此师友讲习也大江以西二水相附丽为郡有二临水与汝水相附丽于抚抚则有南湖书院章水与贡水相附丽于贑贑则有濂溪书院吾洪既建东湖书院矣又建宗濂书堂曰湖曰濂皆水也前乎此时二书院离而不合今宗濂附东湖相附丽也尝读而有感焉诗人长育人材多以水言水哉水哉何取于水也菁莪之诗曰菁菁者莪乐育材也君子能长育人材则天下喜乐之矣其二章曰菁菁者莪在彼中沚释者曰沚水也菁菁盛貌莪萝蒿也君子长育人材如沚之长莪菁菁然也泮水之诗曰泮水颂僖公能修泮宫也其首章曰思乐泮水薄采其芹释者曰泮水泮宫之水也芹水草也乐僖公修泮宫之水而往观之采其芹也二诗言长育人材皆取于水水哉水哉何取于水也然二诗止为长育人材设有长育而无讲习人材虽盛不盛也学校莫盛于三代士之来防亦莫盛于三代三代之时有不谈王道者樵夫笑之焉有三代之士而无讲习之素哉想夫菁莪之长养泮水之涵泳何徃而非讲习也然讲习二字不可滚作一处防讲是讲明习是习熟故士君子之学于易当讲明其洁净精防者于书当讲明其疏通知逺者于诗当讲明其温柔敦厚者于礼当讲明其防俭荘敬者于乐当讲明其广博易良者于春秋当讲明其属辞比事者而又习射以尚功习乡以尚齿习其所谓屈伸俯仰缀兆舒徐者习其所谓升降上下周旋裼袭者立如斋立时习坐如尸坐时习而又以论语之时习者习吾之学以坎之常习者习吾之教有讲而无习可乎徒习而无讲可乎信乎人不可以无朋友也虽然士君子之学讵止此哉士君子之学其积也有源其发也无涯自泉之始达以至于弥满六合自源泉混混以至于溥博如天渊泉如渊讲习力也今吾于诸友逰于湖溪之上遐想子在川上之时涵泳乎逝者如斯不舍昼夜底意思所乐寜有既乎然则乐何在濂溪爱莲者也莲之盛莫盛于东湖濂溪爱莲説作于宰南昌之日是爱东湖之莲也宗濂今与东湖相附丽东湖之莲又与宗濂共矣噫露之朝风之夕庸讵知濂溪翁不时为莲一来耶呜呼噫嘻莲花之君子兮光风霁月之与俱继自今愿与溪翁共之濯清涟而不妖兮吾何可以不如莲之洁兮出于淤泥而不染兮吾何可以不如莲之节兮亭亭浄植不蔓不枝兮吾何可以不如莲之可逺观而不可防兮牡丹之爱兮众人之所趋菊之爱兮如渊明者巳希莲之爱兮千古一人吾濂溪矧湖濂之士兮相与讲于斯而习于斯使不能自洁以辱吾莲兮得无愧于此水胡不曰彼泽之有菡蓞兮伊若人兮有美濂何人哉兮希之则是
　　子张问曰令尹子文三仕为令尹无喜色三巳之无愠色旧令尹之政必以告新令尹何如曰忠矣曰仁矣乎曰未知焉得仁
　　子谓顔渊曰用之则行舍之则藏惟我与尔有是夫夫圣人用舍行藏与天为一也顔子用舍行蔵听命于天矣圣贤气象便有不同处然圣人所谓惟我与尔何耶圣人以巳待顔子固有惟我与尔之辞学者以分量观圣贤不无去圣一间之异孟子论夫子可仕可正可久可速先儒谓便是毋意毋必毋固毋我底意思张无垢谓夫子仕止久速如春夏秋冬四时非与天为一乎或者则曰孟子于公孙丑言夫子仕止乆速又于万章言夫子速乆处仕前一章先仕而后止乆速后一章先速而后乆处仕有以异乎尝思而得之矣前一章所以言夫子之圣后一章指夫子去齐去鲁而言今观孟子论夫子去齐去鲁一章去齐则曰接淅而行去鲁则曰迟迟吾行也去父母国之道也前一句直下便説可以速则速言夫子去齐尝速也后三句却説可以乆则乆可以处则处可以仕则仕言夫子去鲁之道也去父母国也不于此乎仕将奚仕哉不于此乎处将安处哉于此而不可乆孰为可乆哉夫子之出处何往非天也顔子则听命于天矣顔子有王佐才而不得仕为邦之问四代之礼乐卒无所乎施至于陋巷人不堪其忧回也不改其乐顔子穷而在下惟天所命也士君子生斯世惟天所命而安乎其天知命者也嗟夫道之将行也欤命也道之将废也欤命也吾惟安吾天而巳子张问曰令尹子文三仕为令尹无喜色三巳之无愠色旧令尹之政必以告新令尹何如曰忠矣曰仁矣乎曰未知焉得仁令尹官名赫赫师尹之尹谨按春秋庄三十年子文为令尹僖二十三年楚成得臣帅师代陈取焦夷城顿而还子文以为功使为令尹庄三十年以后僖二十年以前正子文三仕而巳之时此子文为令尹之始末也子文楚之上卿执政也其为令尹凡三仕当进而进无喜色凡三已当退而退无愠色子文若曰君而我用其进非苟进君而我弃其退当勇退柰何其喜且愠哉先儒谓用舍无与于巳进退各安所遇曽无防防见顔面子文其君子欤嗟乎仕者人之所荣彼有一进而喜心生焉沾沾自足者浅之为丈夫也子文若曰时行则行于我何与焉子文仕至于三而无喜色大耐官职也巳者人之所恶彼一退而愠心生焉悻悻然怒者小之丈夫也子文若曰时止则止于我奚损焉子文巳至于三而无愠色宠辱不惊也子文其君子欤善观子文者不在于三仕无喜色而在于三巳无愠色仕者人情之所愿欲也仕而喜人情之常也喜而不见于色深情厚貌者皆能之仕而复已已而复仕人情所甚不堪子文其柰何哉子文处人情甚不堪之时而甚安之若素所无者子文以令尹为楚之令尹不以为巳之令尹此其所以难进而易退者君子也西山云士大夫进为难既进矣退为难既退矣退而不忘君为难先儒谓子文知有国而不知有身退而不忘君者也使子路则愠见矣论语第一章便説出一个愠字以人不知而不愠为君子尝证之易遯世无闷不见是而无闷不见是未有不愠者易之君子方且乐以行之子文出处与易合子文其君子欤呜呼圣人安得不以忠许之然而未也善观子文者不在于三已无愠色又在于以旧令尹之政告新令尹夫行事而可以告人者必其人无愧于心者也司马公云某无一事不可对人言者赵清献公毎日所行事夜必焚香告之天子文以所为之政告新令尹必其为令尹之时无不可告人者使其不可以告人则不告矣惟其可以告人俯仰天地浩无愧怍此所以三去三来有面目以见楚国之人者为其无愧于此心也子文其君子欤呜呼圣人安得不以忠许之然而未仁何也嗟乎仁岂易言哉仁者以天地万物为一体先儒谓子文虽喜怒不形物我无间然未得纯乎天理之公而无人欲之私故曰未知焉得仁未知是絶句未知此仁焉得谓之仁郑氏谓以知为智非也嗟乎仁岂易言哉使子文逰圣门为圣门之子文不为楚国之子文则去仁不逺矣惜乎其未也使子文纯乎天理之公而无人欲之私则可以语仁矣惜乎其未也嗟乎仁岂易言哉然而圣人不许之以仁而许之以忠何也左氏谓子文为令尹自毁其家以纾楚国之难圣人不以忠与之而谁与哉尝因是而考圣门之所谓仁雍也可使南面冉求可使为百乘之宰公西华可使与賔客言子路可使治千乘之赋一门之中宗庙之美百官之富皆在焉圣人未尝不许之以仕也然夷攷其时顔子之外惟闵子骞不仕顔闵之外惟曽子三世不仕西山谓人但知曽防无仕意不知自防而参自参而元不仕凡三世言未既有为东坡之歌者曰归去来兮谁不遣君归征夫非不指前路兮胡为皇皇欲何之三迳就荒松菊犹存童稚候门笑语嬉悦亲戚之情话乐琴书以消忧兮但小窗容膝闭柴扉噫云出本无心兮其出未为非鸟倦方知还兮其还毋乃迟不如归不如归去细和渊明诗左手招灌翁髙揖谢孺子兮归欤归欤歌阕有和而歌者曰士君子所学何学兮穷之所飬者逹之所施彼荷蒉而过门兮谓有心乎击磬果何为叹鳯徳之衰兮又曷曰来者犹可追此逃世絶人以为洁兮吾恶桀溺与长沮欲洁其身而乱大伦兮君臣之义如何其废之猗仕止乆速兮吾夫子所以为圣之时于是二子相頋而笑曰君请择于斯二者






　　稼村类藁巻十九
　　钦定四库全书
　　稼村类藁巻二十
　　元　王义山　撰
　　文奏劄
　　度宗谥册
　　臣闻天地不难于模冩而难以尽其覆载之神日月不难于绘画而难以状其临照之妙盖有可拟议者功之浅未易形容者徳之深所以名尧以放勲而放勲未足以尽尧名舜以重华而重华未足以尽舜防惟大行皇帝禀天粹之姿持日跻之敬粤自毓徳青宫纂绪洪业念理皇付托之重而笃志三年之防奉慈元怡愉之乐而竭诚四海之养用贤则不贰从諌则如流収召耆旧蒲轮络绎于山林训饬牧守奎翰昭回于云汉经帷讲读寒暑弗辍昕庭临御中昃不遑斥絶美人允出独防抑制阍寺卓冠前代戚畹无横恩内廷无私宴宫室无所营缮服御无所増益佩服乎思无邪之训以为正心之本尊承乎母不敬之箴以为应天之忱宗庙之祀将以寅畏雨旸之祷极其精纯崇尚理学欵谒儒宫待士则优礼加扵前取人则词章仿乎古一刑之议三宥而行一事之为众好必察蠲租赋则农愿耕于野弛关则商愿出于涂褒谕将士谨固封守増口劵以给足军食置机速以专领邉防故越十余年而如歴一日于是日星着明乾象无盭风雨调协百谷用成天道顺也田里安居靡有愁叹闾阎乐业咸遂生息民心固也宫府体一而竒衺者逺朝廷纲正而奸慝者消官聨肃也庻尹交修百职无旷侥幸者不得越纪而干恩废黜者不得徇情而揜过上下定而法度举也儒道昌明文治彪蔚词章之粹黼黻乎皇猷庠序之盛歌乎郡邑教化行而礼乐彰也是皆尊先觉之贤如成汤之于伊尹守无逸之戒如成王之于周公用能志大有为履率无越奠丽陈教则肄用济于艰难方将运干刚之徳迎防治之机修车偹器防东都而复境土鸣玉曳履开明堂而受朝贺幅裂之地再混乎车书黔愚之民重归乎版籍然后灌甘泉之烽偃灵防之鼔铭斾常彛鼎同律度量衡使制作轶乎三王功烈冠乎五帝开太平之基遗无穷之福夫何白云天仗绛阙宸逰痛车驭之难攀对羮墙而如割闵予小子未堪多难嗣有大统凛惧弗克因山有期同轨毕集列辟一辞太常合议以节大惠以扬鸿烈以见于南郊以对于天下人谋佥同帝意允协镂以玊册蔵之金匮昭示大公用埀无穷谨遣右丞相兼枢宻使臣某奉寳册以闻伏惟皇灵在天昭格如对俯膺骏典诞锡嘉祉奕叶丕承永永流祚呜呼哀哉
　　乙亥三月上殿轮对
　　臣恭惟圣朝艺祖皇帝建隆三年二月诏百官以次轮对直书其事指陈得失既有以开千万世之丕基髙宗皇帝绍兴二年五月申严建隆百官轮对之制复有以建中天之洪业于戯盛哉肆我皇帝陛下当千一嵗之昌期绍十五传之正统聪明卓冠学问方新嗣厯之初首以开言路为第一义天下莫不以建隆绍兴时事望今日臣家世寒防学术肤浅四举一第歴事三朝缀身班行叨窃逾分无以补报负此遭逄圣度天寛贤路日辟诚有以光先帝之徳恢志士之气遂俾愚臣亦获望清光而抒愚虑风虎云龙不世之遇此而不言臣则有负故敢先之以圣学为陛下告而事有关于方今之利病者次第陈之陛下幸埀听焉臣尝读易至卦之防而有感于今日防之彖曰防以飬正圣功也先臣程頥释之曰未发之谓防以纯一未发之防而飬其正乃作圣之功先臣杨万里则以为防以飬正谓六五之君及考六五一爻则曰童防吉其象曰童防之吉顺以巽也頥又曰童取未发而资于人也为人君者能至诚任贤以成其功也万里又曰六五以人君之尊秉巽顺之徳自居于童稚之防以下学于九二刚明之贤此圣人之防也聪明睿智而守之以愚者也若昔商之髙宗嗣位之初以台徳弗类而学于傅説周之武王即位之始以我不知彛伦而访于箕子兹圣人之所以为圣而防以飬正之功所繇騐欤防之六爻惟二五爻为吉者岂非六五之君能以巽顺自居而以飬正之学责望于九二之贤九二之臣能以刚明自尽而以培飬君徳辅成六五之圣防之功用大矣哉臣不敢泛引洪惟我哲宗皇帝即位于元丰八年之三月此防冲时也当时吕公着奏曰人君即位之始修徳之要莫大乎学也范祖禹言进学莫不在于年少之时于是开讲筵置讲官既命日赴资善堂双日讲读矣而夜分复轮一贠直宿异时既御迩英殿讲无逸彻章矣而复诏详录讲义次日别进条陈十事始于畏天爱民终于去奢无逸者公着也取尚书论语孝经切于治道者百余篇以进亦公着也言观文鉴古圗三朝训览圗可以见帝王美恶之迹者祖禹也集仁祖训典书以备观览且愿以至诚好学为先者亦祖禹也苏颂以为国家旧典大抵袭唐请采进唐书故事苏轼以为陆贽论諌举合事宜请取奏议进呈王岩叟从容劝讲其对圣问有曰湏将先圣之言一一着心承当善者以为法不善者以为戒此帝王为学之要也夫人主之学非徒渉经史而巳凡起居动作之间无非学也讲学之地非徒曰经筵而巳凡宫闱之中九重之防视听言动无一非礼而后可也讲学之人非徒曰师保而巳凡侍御仆从缀衣趣马罔匪正人而后可也是以古先圣王兢兢业业虽在纷华波荡之中幽独得肆之地而所以精之一之如对神明如临渊谷虽深宫禁宻之地而惕然若立乎宗庙之中朝廷之上虽以天子之尊周旋讲读之间而凛然若父师之临乎前此学之所以成也哲宗皇帝圣学缉熈固诸儒劝讲之功而程頥之告我哲宗则曰君徳成就在经筵天下治乱在宰相此两语尤为切要今观頥之在经筵讲顔子不改其乐一章曰人主崇髙奉飬备极苟不知学安能不为富贵所移顔子乃王佐之才而箪食瓢饮季氏鲁国之蠧而富于周公鲁君之用舍若此非天下后世之鉴乎至如闻宫中不践蚁则有愿推此心及四海之言又奏辅导少主不宜踈畧乞命讲官以六参日上殿问起居因得从容纳诲頥之在经筵其啓沃者如此信乎君徳之成就在经筵也元祐新政起司马光于洛首言上自伏羲下至周威烈王畧举大要合为二十巻名曰稽古录当时元臣硕辅其以圣学为重者又如此至如光之入相即以开言路为请疏曰近年风俗颓弊士大夫以偷合苟容为智以危言正论为狂是致下情蔽而不上通上恩壅而不下达闾阎疾苦痛心疾首愚民往往怨归先帝盖以言路之通塞尤治乱之所关其论风俗一劄则又以公卿大夫好为髙竒之论喜诵庄老之书流及科塲亦相习尚口传耳剽翕然成风乞下诏书戒厉内外他如进修身治国之要严居官乆任之法缕缕言之以至论邉防利害则谓之文彦博辅佐四朝熟知邉情军国重事愿询彦博以决之又如进安西邉二策则又曰今国家理财未得其道民力困穷于下府库窘乏于上新遭大防山陵才毕万一激怒西人防出一不逊语则臣之策不可行矣光于未明入相之时应诏一书巳曰执政大臣所以辅佐陛下者未得其道欤所以未得其道者在于好人同巳而恶人异巳也然则天下之治乱不在宰相乎臣愿陛下仰法元祐之盛责宰相以辅圣政重经筵以崇圣徳开防亨之治去防蔽之习则今之徳祐即昔之元祐也然臣又有不容巳于言者窃谓今日之初政固与元祐同今日之国势则与元祐异元祐初元诏范纯仁吕大防条具邉计纯仁以明探敌情为对大防以敌无能为为言未防而西使请和鬼章就擒矣尚论今日之事势不当以治乱言直当为安危计也长江天险一苇杭之三百年社稷寄命督府陛下当幼冲之年太皇享怡愉之奉军国之事悉委中书二三大臣拱手受成于督府日伺消息苟延旦暮设施措置一切禀命而行昔闻邉听于廷今则邉大廷细矣不料督府师溃朝臣愕眙相视今日都堂聚议明日台諌上章言迁者非守言守者非迁筑室道傍人各一喙凡前日之听命于督府者转而归罪于督府矣江上之连城披靡长沙之重镇孤危通国上下彷徨无措迁守二议迄无定主但闻侍从某人遁卿监郎曹某人遁祖宗三百年待士大夫之厚今日获报乃如此耶政府大臣依违不防台諌诸人方且肆为大言各植私党以妬贤嫉善为能以假公行私为得以挤人扬巳为巧因其身居言路先遣其妻孥于数百里之外者是不以天若祚宋存心矣谋巳则善国将柰何彼为守之説者则为宗庙之重生灵之众非可以一日弃不思京师浩穣之地众大之区米仰于苏薪给于严万一有扼吾苏与严则六军万姓何所仰乎又自南渡建都以来豢安一隅池壁湮圯深不逾尺褰裳可涉髙不过仞不梯可升一旦事出不测欲待种师道之至得乎迁之説固未易言也彼以迁为不便者往往又谓皇皇京邑天下本根本根一揺天下震动然而人主一身足以为天下之势乘舆所在所以系忠臣义士之望慑乱臣贼子之心四方勤王之师雷动云合气势翕张彼之望风迎拜者不至靡然从之也但恐某曰幸金陵某曰幸蜀距止渡河而后议论定哉臣职司教胄敢于肆言天下事万死犹轻然区区愚衷忱以为一祖十五宗之徳泽方深亿万年之天眷未艾犹有恃者所以先之以圣学为陛下告而切于今日之利病者痛陈于前愿陛下择于二者申饬大臣亟圗之臣不识忌讳惟陛下裁赦
　　第二劄
　　臣读胡安国春秋传有曰即位之一年必称元年者明人君之用也大哉乾元万物资始天之用也至哉坤元万物资生地之用也成位其中与天地参故体元者人主之职元即仁也易曰元者善之长释之者曰干之元物资以始坤之元物资以生始者气之元生者形之元父母之道也天地为万物父母元后作民父母元仁也程頥曰专言之则一事合而言之则包义礼智三者易六十四卦惟防为得乾坤之元天气下降地气上腾故为地天防泰之一字合三才而并言其曰后以财成天地之道辅相天地之宜以左右民六五君位也中天地而一人者也六五之爻曰元吉体乾坤之元以覆载民者也易言元亨者四言元吉者十三言元亨利贞者七姑畧言之得干之离者为遏恶扬善以顺天命之大有得坤之巽者为顺徳积小以髙大之升得干之坎者为作事谋始之讼得干之兑者为辩上下定民志之履得坤之震者为见天地心之复得坤之兊者为教思无穷容保民无疆之临放而凖之使天得以清地得以寜万物得以化生天下得以治平皆此元也自古帝王即位之一年必称元年未有所谓年号改元始于汉武帝始改为建元再改而元光三改而元朔四改而元狩独不书元朔改元之由者盖自建元至元封率六年而改元元光之后乆无天瑞故六年而复更始然此特论武帝改元之始耳非谓人君即位之初必改元也恭惟艺祖皇帝开无疆之基以建隆为初元又改元干徳时元年癸亥也哲宗皇帝即位于元丰八年之乙丑是年下诏其以明年正月一日为元祐元年尝考艺祖皇帝之平江南平湖南皆干徳元年之事哲宗皇帝相司马光虽见于乙丑即位之初然丙寅之春即下恤刑之诏下举监司之诏絶内降戒掊刻政治条贯一一施行文彦博以平章军国重事赴经筵皆所以辅成圣徳而新美圣治也臣读国史毎叹圣祖之业埀后裔神孙之功光祖宗以緜延亿万年敬天之休恭惟圣朝春王三朝改元徳祐正有取乎艺祖皇帝之干徳哲宗皇帝之元祐臣愿陛下以艺祖皇帝哲宗皇帝之心为心今日之大臣以赵普文彦博司马光之心为心将见徳祐之治复如干徳元祐之时前乎千万世之巳往以此而续后乎千万世之方来以此而新车同轨书同文为父为母亿万斯年又自今日始抑臣又有证焉髙宗皇帝初即位改元建炎五年改绍兴孝宗皇帝即位逾年改元隆兴其説以为务隆绍兴之政及学士草制则合建隆绍兴之义非初意也后改元淳熈言欲致淳化雍熈之美十六年光宗皇帝即位将绍淳熈之政遂以绍熈纪元犹隆兴意尔而学士草制则又合绍兴淳熈为义亦非初意也今徳祐建元实有取乎干徳元祐之义非若隆兴绍兴比也然论今日之事则不当以元祐望今日直当以干徳望今日也艺祖皇帝聪明神武继天立极创业之始虽在建隆而消平僣叛混一区宇则在干徳今天下事势又有难言者矣火寝薪而有及然之忧泽灭木而有过涉之咎臣愿陛下体干之刚运干之元以干干夕惕为心以自强不息为政书曰惟克天徳自作元命又曰其惟王位在徳元王其徳之用祈天永命元徳天徳即所谓干徳也皆纯乎阳者也皆足以系天命而守天位也方今之势正病积弱惟干健足以起之允若兹则将见为干之保合太和为干之万国咸寕为干之能以美利利天下盛徳大业功光创造岂特元祐之治而巳哉惟陛下留神臣不胜惓惓














　　稼村类藁巻二十
　　钦定四库全书
　　稼村类藁巻二十一
　　元　王义山　撰
　　牋表疏状醮词
　　代江西运司贺干防节表
　　龙御中天正位凝鼎虹流华渚嘉防合干后慈闱一日而生罄寰宇三呼之祝恭惟刚健纯粹笃实辉光禹立三年百姓以仁遂舜明四目万邦惟帝臣时维孟夏之初节届千秋之候举仁祖乾元之典合神宗同天之符皆四月之良辰庆九重之睿筭臣叨持使节阻造朝班受命无疆惟休正阐握珎符之始廸见冒闻于帝愿绵延厯数之长
　　代贺夀崇节表
　　南陆呈祥王母介在躬之福东朝称夀嗣皇修为子之恭四海懽声一团和气防惟躬行柔顺道体静专充广徽音天下仰姜任之懿昭埀慈训女中有尧舜之称矧诞弥俱庆于两宫而际防适先于一日臣越在外服阻造大廷防庆殿奉亲盛举祖宗之典华封人祝圣愿殚臣子之忠
　　代衡州守贺度宗登位表
　　继照四方夙啓离明之象出寜万国时乘乾造之龙兆姓属心百灵受职中贺窃以后慿玉几于昭末命之道扬王遗寳正为大厯之嗣服下立生民之命上当洪造之心穆穆皇皇宜君宜王继继承承悉臣悉主恭惟英姿天纵潜徳日升主鬯东宫仁孝敬恭之益着负扆南面讴歌朝觐之皆归天地神祗永有依华夏蛮貊罔不率臣滥叨小垒阻造大廷拭目望风应但知于如草举头见日向尤切于倾葵
　　贺皇太后表
　　嗣王时乃新位既临于南面天下飬之至礼莫重于东朝万世无疆四方来贺中贺恭惟躬履节俭徳益髙明巻耳求贤审官不替忧勤之至下武贻谋翼子要皆賛育之功乃今诞受于多方亘古独尊于圣母宫庭雍肃海宇讴歌臣邈在南营遥瞻北阙莫聮班尾载修称庆之恭惟有旌心备述欣逄之盛
　　代湖南宪司谢登位赦表
　　大人继明万国覩龙飞之御君子宥罪八荒拜洪造之恩大哉王言忧以天下中谢窃以舜嗣位而肆赦象刑以至于无刑成即政而新民曰辟又从而勿辟越我列圣宪于前人皆于继体之初先此施仁之务自天而下如嵗之春恭惟禀性寛洪宅忧恭黙祖宗以有家全付率由旧章天地之大徳曰生哀矜庶戮甫登寳位诞布纶音方涣风朝布于九重而解雨夕周于四海瑕秽尽为之荡涤狱系母使之滞淹虽在荒陬均防旷泽臣谨已宣扬大号遵奉寛条嘉与疲甿共观新政衣冠无画不圗还上古之淳囹圄既空恍若再成周之防
　　谢皇太后表
　　干龙御极东朝仰具庆之尊驿马流星南土被本朝之化宥过无大惟恵之怀中谢恭惟内辅先皇中兴炎祚青宫蚤建为天下以得人洪业丕承曰吾君之有子肆颁大号亶谓旷恩臣越在炎荒欣逄盛际受福于其王母载歌女尧舜之贤好生洽于民心益进皇皥羲之世
　　代永州冬至节慰表
　　云驭登遐方抱乌号之痛土圭测日歘増驹隙之光时式届于阳生情可胜于隂谅中慰伏惟业业若虞帝嬛嬛如成王短鄙齐防释尚迟于麻冕长逄周至悲莫奉于瑶觞茂对刚辰倍深哀思臣叨承郡寄阻造班僚想五更三防之朝尚追思于庆礼膺十有四传之托愿少抑于冲怀
　　代永州冬至节慰皇太后表
　　玉箫声逺慨天仗之遐升綉线影长痛霞觞之莫举一阳复长三殿咸悲中慰伏惟徳嫓娲皇志同太极俪宸位四十载孰不称贤祝圣夀亿万年所期同乆倐惊南至顿隔西游举天下以衋伤宜皇情之凄怆臣职叨汉郡属忝周宗文徳殿前怅莫伸于贺臆长秋宫里冀少抑于慈怀
　　代贺夀崇节表
　　南极陆离属正炎衡之序东朝燕喜聿开沙麓之符庆溢怡愉欢腾普率恭惟功参太极徳被生民由佛地来同释氏下生之旦膺皇天眷肇文王以圣之休圣节遄臻昌期孔炽臣栖身农亩稽首宸廷祝玉隆万夀之香晨昏益敬数瑶池千年之实日月弥长
　　代贺干防节表
　　星文聚奎重际泰平之嵗日度正毕诞开震夙之期庆衍无疆欢腾有截恭惟聪明宅下精一执中祖武克防先乾元之节五日母仪是奉后圣崇之宴一朝寔钟电绕之祥茂衍嵩呼之庆臣偶叨祠廪阻缀廷班祝玉隆万夀之厘敢忘美报进金鉴千秋之录尚抱防忱
　　代湖南仓司谢赐厯日表
　　厯纪龙飞四十春之景运时严象授三百六之初旬一札赐书万邦承徳中谢恭惟化成恒乆政察干文璧月珠星騐汉史太初之奏箕风毕雨叶洛书五纪之畴王正又始于建寅休命有开于后甲肆颁日御以肇嵗功臣敢不宣布上恩恪恭臣职楚乡农事益殚平秩之劳周廪丰年预谨敛藏之备
　　代湖南仓司贺明堂庆成表
　　宣重光于癸亥载举精禋新万物于丙辛迄成熈事馨香一徳肸飨三灵中贺恭惟持守太平缉熈纯嘏六月喜雨遄书大有之祥亿年敬天爰秩无文之祝青禁聿司于匕鬯紫坛共奉于璧圭受命溥将敛福敷锡臣属縻驰隰阻效执笾多士对越在天逾想骏奔之列率土各以其职愿赓燕享之诗
　　湖南宪司谢明堂赦表
　　重屋精禋昭格三灵之飨端门肆眚率由二祖之防大号载驰懽声旁洽中谢恭惟配天其泽守位以仁蠲赋明年益愿培于邦本受厘半夜正专乡于宸躬霈雷雨之满盈溥乾坤之旷荡臣肃将使指叨被德音四十载措刑将画衣而不犯六百石察吏敢奉诏以弗防
　　代衡州圣节进银表
　　虹流华渚载啓昌辰金贡衡阳聿修臣职前件物坤珍所产常赋后供旅百充庭仰祝瑶啚之庆三千同德遥瞻玉陛之春
　　天基节功德疏
　　尧蓂五防载符绕电之辰汉岳三呼防祝后天之算一人有庆诸佛同名伏愿道济乾坤夀齐箕翼皇纲帝业常居一统之尊圣子神孙益衍万年之祜
　　夀崇节功德疏
　　四月八日同佛生辰亿载万年为尧文母沗缀祝厘之职庸殚归报之忱伏愿行地无疆后天不老西桃三千年而花始实玩景瑶池南溟五百嵗而叶方春齐休寳祚
　　夀崇节功德疏
　　景长南陆荷天之休位正东朝介福于毋懽腾宇宙喜溢宫闱伏愿山巩脩龄川增多祉以天下养嗣皇频捧于玉巵极域中尊徽号又新于宝册
　　干防节功德疏
　　离照重明天临诸夏干嘉防合日纪千忱辄摅倾藿之心仰祝如山之算伏愿与天同久如日方升四海九州悉主悉臣亿载万年为父为母夀齐箕翼之长【阙】
　　代永州进明堂银状
　　九筵度尺防逢周祀之严三品惟金敢效荆州之贡仪非及物奉谨供王前件物冶于凿山之余等于曰币之列四海以职来祭皆共给于包茅万宝得秋而成愿告丰于多稔
　　南安郡守到任净衙醮词
　　宅生千里俯求夏屋之安皈敬九天仰窃矞云之焘此心不二大造无私伏念臣某奉命分符及期只戍聿来胥宇方延见吏民之初跻彼公堂怀震凌风雨之惧内则欲托燕巢之穏外则欲安鸿宅之离况师旅饥馑之相仍而抚摩劳来之未易不有宏覆何以奠居爰三肃于坛庸肆陈于清醮伏愿上帝临汝至诚感神与国同休集四境平安之福及春将母一堂长幼之和
　　南安郡防上元设醮词
　　治郡罔功倐更戌吁天有请辄控芹诚适元夕之届期为下民而致祷伏念臣某自叨临遣粗守防平方寸地但存惟思仰不愧而俯不怍一瓣香敬为所期乂用明而家用康两年不替于抚摩千里幸归于安静皆由帝力匪曰臣能虽京兆止五日之留行将告去然刺史任二天之托常惧难胜
　　南安司理院上元设醮词
　　帝德好生非得巳而立法人情欲夀盖不幸而罹刑谨沥丹忱仰干洪造伏念臣某自叨临遣粗守亷平徒善不为徒法不行两务刚柔之当何敬非刑何守非法一皆忠厚之推未尝严以三尺之苛惟有寛之一分之心伏愿转乖沴为和气化强梗为良民雷雨之动满盈霈洪恩而作解天地之间润泽俾生意之咸丰













　　稼村类藁巻二十一
　　钦定四库全书
　　稼村类藁巻二十二
　　元　王义山　撰
　　啓事
　　贺前宰相叶西涧除侍读
　　恭审涣发明纶晋登耆徳琳宫诏禄优加典礼之崇翠幄横经允赖谋谟之益朝有夀俊国之典刑尝闻自古之为君大抵好臣其受教以虞书而考仅稽古之片辞迨説命所陈始曰学之一字因以仰稽于二帝从而歴考于三王有若虢叔有若南宫括有若散宜生固多辅翼学于君畴学于务成昭学于西王国犹切咨询此儒道之大所以为万乘之师虽天子之尊犹且取匹夫而友矧是训储之旧徳卓然名世之儒宗恭惟某官六经老师两朝硕辅王曰甘盘遯于野岂忘北阙之思汤于伊尹学而臣尝记东宫之旧烦公再起为国一来虽退居珎舘之闲宜宻侍金华之读盖冕旒虽贵而儒弁尤足贵堂陛虽严而讲帷未尝严厥今圣徳已极于髙明学力犹加之勉强初不以生知之质而忘其明辨之功虽王求多闻固古训之是监然国有大政舍故老以畴咨敢以狂斐之言少效防埃之助尝读伊川之训似为先生而言君徳成就在经筵天下治乱在宰相愿即正黄扉之位庻少寛丹扆之忧仰惟本朝具有成宪吕晦叔元祐之再入郑忠定淳祐之重来皆由祠庭入侍氊直矧俱以储宫之师保而复登揆席于庙堂愿公毋过于执谦为世又开于新泰某欣闻麻制喜出门墙毎遡本以寻源知受恩之有自歌夀考维祺以祈台背顾方养老以乞言母金玉尔音而有遐心行即正朝而颛面
　　贺叶西涧拜左丞相
　　恭审涣发宸纶复司台柄考槃涧处未容绿野之逰东山衮归再为苍生而起黼座记勲名之旧黄扉又风采之新岩望具瞻国势増重尝伏读中书之壁记因歴数本朝之名臣李复古之重来赵中令之三入向文简自咸平当国继相祥符王沂公于干兴秉钧复佐景祐还曩时所坐之防皆斯道得行之时至若寛夫之为平章公着之居次辅允为同列之盛此尤近代所无矧今登庸与昔辉映恭惟某官一徳元老两朝师儒清时箫皷胜事园林固欲遂优防之乐大旱霖雨巨川舟楫正有资宏济之功矧救急于救焚而望公甚于望嵗白驹皎皎食我塲藿寜忍晦藏束帛笺笺贲于丘园愈加尊礼此慨然起于屡聘之后盖将以寛乎九重之忧方今大势固似乎镇安众弊尚劳于梳剔离鸿虽集泽而鼪鼯间为之跳舞振鹭虽充庭而鸱鹗尚虑于飞扬云断岘山声咽东流之水海环京口气寒北固之楼甲寅之报方殷庚癸之呼未诺此危机轇轕之顷正君子经纶之秋必尧舜其君民为臯防之事业仕宦至宰相初非羡公圭巻冕之荣端委坐庙堂自可措天下防山之重某一寒有素百拙无庸念丰水迂儒谁欤待国士以国士拜杭山大造幸甚为门生之门生揆分侥逾托身造就一瓣香为曽子固实受赐于欧公新进士谢马裔孙当归防于裴皡况今三贤之谋政是必二般而用人自惭窃衣鉢之余又获囿甄陶之下叶子昻愈光清徳巳屡形天语之褒王岩叟不出他门深有頼化钧之造
　　贺宪使李肯斋除将作监兼京尹
　　奏最宪防陞华匠监商邑翼翼为凖则于四方师尹岩岩耸观瞻于众望神京増重舆论欢驰某官识贯古今名溢宇宙家传忠正宛然乃祖之服劳学有本源岂特厥子之肯播麾节屡持之后缙绅争诵其名尝记执事丞农扈之时曽举大易为先帝之告其议论每根于理皆家庭所得之真谓以九居五以六居二位各当之卦十有六其卦宜多亨利而二五之辞多艰以六居五以九居二位不当之卦十有六其卦宜多悔吝而二五之辞多吉盖以君道以刚为主不患其不刚患无柔以济其刚之偏臣道以柔为恭不患其不柔患无刚以裁其柔之过使伊川及见必言此学之有传傥诚斋复生自谓吾识之未到矧今鱼水一堂之防云龙千载之逄少焉辇毂之最闻行矣冕旒之柄用尽推行于所学大经济于明时其于辅君徳则必能以髙明柔克者见之条陈其于尽臣道则必能以沉潜刚克者见之施设以祖烈以展忠忱某拆韈短才滥巾末第立身行巳惟知实地之可慿洗手奉公粗谓仰天而无愧初筮二水之户误为两台所知遂为朱轓皂盖而来得泛红莲碧水之胜湖南之幕多賔客有愧诸贤冀北之马无留良尚祈一顾甚欲先景星鳯凰之覩或可为明月乌鹊之依逰郑公之乡既稔闻于至徳为肯斋之客誓不负于师门
　　贺吉守倪儆斋兼仓【阙】省闱座主
　　侯藩奏最庾节陞华帝曰大江以西孰司民命公为良吏之表有伟政声诏雨九天驩雷一道某官所立顔氏之卓尔其气孟轲之浩然科第非为求温饱之圗学问直欲造圣贤之地三声雷绕鸿胪惊殿上之传五色云呈大史奏榜中之瑞试以本朝而考孰擅甲科之称在元丰则陈莹中以鲠直名在元祐则胡康侯以剀切对俱以三名之隽褎然一榜之中冩之汗青烂然忠赤仰惟执事卓继前修盖尝伏读昕庭大对之篇夐为累科状元之冠谓时哉不可失而防者动之微爱治世则以年谷粗登为苟安警明主则以邉境庶定为当虑以言乎正朝纲则归之于去例用法以言乎强国势则归之于居重驭轻鄙视公孙谀佞之辞突过董子迂缓之説傥使早跻于大用断能尽展于宏谟试行前日之所言讵止今日之小补而乃防驭郡符而出荐膺使节之荣载惟庾台最系民脉忆昨淳熈之际适丁浙东之饥维我方公钦哉帝命念民生之未遂知宸虑之轸忧谓一道所系莫重于常平而七事之条皆关于民瘼或言流移之当防或言检放之宜先或言五等之遇灾者当免嵗租或言上户之减价者合行当典逺取富郑公活饥流之法近述赵清献行赈济之防凡当时修荒政以聚民盖其学为生人而立命慨先儒之既往幸美意之可寻矧今水旱相仍饥馑犹有烝民乃粒邦作乂孰与奏艰大田多稼谷不穣谁其发廪敢以紫阳夫子望吾儆斋先生某学海沤如士林芥尔举子战春昼曽诵圣俞和同列之诗御史肃霜威喜聆涪翁称监试之句虽艰甚间关之四举犹幸而忝窃于乙科初筮零陵访漫郎三吾之迹挈来横浦寻濂溪一脉之原误防部使者之知俾玷邑大夫之职其柰学非子贱贤不安仁敢不于催科抚字之间审所谓先后本末之序惟是出门墙之旧耸然覩纶綍之新东坡乃欧文忠之门生既夙防于陶铸昌黎为郑相公之属吏深有頼于帡幪
　　代王宪贺常蒲溪入察
　　光奉丹纶肃持白简龙飞天子重六察之事权乌府先生新一防之风采缙绅耸动殿陛尊严恭惟某官孟氏之气浩然顔子之立卓尔有犯无隠何问宰相尊諌官卑独立不羣所谓举世浊众人醉畴若予采简在王庭仰观法筵第一义之陈大振御史总百官之职勇于排撃赫然奋扬盖榻前一砖正是臣子慨慷极言之地然天下多事始为圣哲驰骛不足之秋况方今皆曰粗安而大势亦云仅定时弊极论似不烦岩叟之力言近侍戢奸初何待刘庠之太激然而安者危之伏泰者否之招有絶人之资而无可畏之防先正所以为明主虑建乆安之势而成长治之业有识所以为世道思夫既抱爱君忧国之忠而又遇明目逹聪之圣一士谔谔百寮师师矧今枢臣即公同谱首兰宫之选等是科名踵栢台之除居然歩武益听直声之着旋跻宥府之荣源流本出于一家事业相辉于两地自里行撡政柄将并美于尧俞由监察践台阶且匹休于防仲某驱驰所至覆帱是依覩御笔之新除激愚而深喜乏子骏福星之誉正欠一勾诵山谷威霜之诗幸寛三尺
　　代南安守贺洪云岩尹京
　　显膺帝綍坐镇王畿仰京邑之皇皇壮哉天府瞻师尹之赫赫知是云岩除目一新舆论交庆某官家声忠赤学力老苍泰山北斗之材名金钟大镛之器质真践实履居尝軰诸老于咸淳忠言嘉谋直欲挈当今而尧舜尝考先正序于潜诸洪之谱乃知名宗同鄱阳一脉之原不特参之派系而同抑且均此簮缨之盛两家父子衣鉢相传一门兄弟埙篪竞奏然平斋之后尤盛岂忠宣之美得专若昔季方当家翰苑乃今伯氏即日盘洲矧惟众大之区尚烦经济之手邦畿惟所止屹然吾国之尊安商邑赫厥声可以他人而弹压伊欲耸四方之壮观其可无一代之名流厥今朝廷清明辇毂澄肃宫禁既无宣索之防权贵不闻干挠之风此包孝肃得行其志之时而欧阳公难干以私之日上所嘉奬公其奋庸自京尹而防政柄稽之故典由开封而拜宰相遄此殊恩
　　代贺吉守赵端斋除江西提举
　　皇华典庾紫诏扬庭帝曰江右之民方兹困极卿为庐陵之守乃以最闻不易地而建台爰自天而锡命属吏闻风而起畏部民舞手以交懽窃惟庾司最系民命自李悝之请平粜首言发粟之方迨夀昌之奏置仓正为便民而设自时厥后此意犹存或号常满者盖取储积而有余或曰永丰者意在充裕而不竭武徳则以义而置贞观则因社而名至我本朝重尔民食置埸而粜则始于淳化増价而敛则本于咸平以广恵为政则嘉祐之至仁以赈歉为心则庆厯之良法维我文公之出时在淳熈之间浙东告饥使节将指冀上寛于宸虑拯寡遂之羣生谓常平之制实关民命之司而七事之条允为天下之法或言当首寛于检放或言当厚恤于流移或言上户之减价者赏典未行或言五等之遇灾者嵗租当免至述乎招徕广米歴陈乎诱致海舟为吏而奉行不防者愿以奏劾闻居官而老病无能者请以拣汰去恻怛而能爱民者暂以权摄用材力而堪任事者不当以常法拘逺取赵抃赈荒之遗防参用富弼活饥之成法盖以关雎忠厚之意安吾鸿鴈离散之民是以盗贼不起谷价不贵当荐饥之嵗而独浙东如有年关市不禁泽梁无禁当急赋之起而独浙东无横敛此皆得司徒聚民之政岂特侈皇华于隰之光真一道之福星作九天之霖雨若然则朝廷之委寄夫岂在茶盐之烦苛某官志大而气刚才髙而识逺见诸议论汉忠鲠之更生作为文章唐词华之李白早表瑞芝之最又聨玊笋之班上眷方隆朝论惟允紫薇红药宜晋陟于穹崇白鹭青原乃尚烦于管领帝方畴于伟绩民愿借于我公俾庀职于周仓用防恩于汉节依旧棠隂之蔽芾聿新丝辔之光华矧今饥馑方殷新陈未续曰晹而晹曰雨而雨果何道以致祥思溺由溺思饥由饥当视人而如己犹幸所在义仓之积不如其他公廪之虚大田多稼谷不穣前此岂无于积粟我庾既盈廪维亿今焉尚可以发棠不亟救之何嗟及矣敢以紫阳夫子望吾端斋先生如某者不肖无闻至愚极陋屡黜于有司而不改尚期桑砚之磨四举于吏部而后成有愧韩檠之弃喜闻纶綍辱在门墙愧贺厦之已迟幸抠衣而予进故敢恳切而述先儒之政然后归依而及此身之私
　　代贺临江守江古崖到郡
　　光膺鳯检荣领虎符上念大邦谁可任承宣之责分当遴选正有资抚字之功和气先庚而巳孚懽声旁逹而交庆某官才髙而识逺志大而气刚絶似乃翁佥曰父前而子后仰惟伯氏所谓今人而古心此家学之相传为时流之最伟朝家重之为天球夷玉天下目之为景星鳯凰老氏藏室道家蓬莱玉笥洞天岂应风日閤皂福地却爱江山然而黄覇守頴川于承平之时信臣治河南于无事之日不过振摩而巳曽无葺理之难维今清江非昔乐地粤自干戈之后遂成涂炭之塲安牛犊之业者不无望于抚绥集鸿鴈之泽者不无资于还定市井虽渐复而无盖之民犹露田野虽粗丰而忍饥之腹尚雷一年成聚二年成邑三年成都曷日胥室家之庆七月烹葵八月剥枣九月获稲何时遂耕凿之懽因思累政以来谁擅贤侯之誉王留耕之讲求民瘼极力救荒张松山之请免楮皮为人除害此二公所以遄登要地而一郡所以指为美谈自非我公畴继前哲行即歌腾于袴伫防宠锡于丝纶某闻道最迂读书能防思昔我祖尝忝司宗爰念箕裘易染膏梁之习俾同韦布力加翰墨之工妄希科目之华不坠诗书之泽家声虽寂毎思家学之传世禄纵荣犹望世科之继不谓滥叨于秋贡至勤送上于春官奏赋入明光之宫岂能忘于妄想出门问长安之道愿指示于荣途






　　稼村类藁巻二十二
　　钦定四库全书
　　稼村类藁巻二十三
　　元　王义山　撰
　　啓事
　　通贺南安守周竹友
　　光膺鳯诏来颁虎符试数周行谁如竹友肯来庾岭为爱梅兄此君清哉斯民幸甚某官以真实地为践履于知行处着工夫其学问为老儒宗其文章号大手笔赋等两都而上突过孟坚诗自晩唐以来絶似贾岛亦既蜚英于璧水久当接武于玉堂而乃唾视九迁防取一郡维今横浦乃昔名邦曽辱先儒之肯来遂脉斯道于不朽侯今戾止士何幸欤不特理学之有传抑且谱系之同出然尝怪义理相先之地胡尚有冥顽不灵之风最是迩日以来不胜良民之害尝以先汉而考居多良吏之称然而黄覇守颍川于无事之时呉公治河南于承平之日不过抚摩而已曽无平定之难矧今绿林之扰暂宁潢池之警粗息盗亦有道或者激之使然人而不仁胡可疾之巳甚然过于姑息则易流于纵必有所好恶则斯谓之能要于春风和气之中加以烈日严霜之峻将见以威而辅徳自能易浇而为淳铸铁成金铸顽成仁彼岂终于梗化卖劒买牛卖刀买犊宜各遂于安居伫俟最闻即膺表选言观帝綍促入从班某学海沤如士林芥尔四举斫广寒之桂一日看长安之花方陛对尽言司马公亟称其入等柰书生薄命欧阳子不放其出头虽诸老或惜其遗材然一命皆可以得志初筮零陵之户滥为台幕之逰归而再调于铨曹凛甚来司于狱掾匪借二天之宏覆其能一日之苟安伫快鳯凰之瞻不胜燕雀之喜周公报鲁国之政即膺尺札之召还王勃记滕阁之文或者寸长之获展
　　通贺道州守杨髙峯除江西仓宪
　　显被宸纶将明庾事洗清东广昔腾提刑雨之歌临照西江今幸使者星之至观瞻丕耸风采维新某官其道则格物而致知所学乃尊王而黜伯传孙明复不传之秘衣鉢此经发胡安定未发之言筌蹄其觧举子业特其余事大手笔其谁争衡卓然以春秋而名家宜乎为学舍之髙选忆昨守防陵之日以身为吾道之宗谓上天非偶生贤哲于此邦其初意正欲阐圗书于来世伟哉先觉开我后人乃再辟于书堂遂肇兴乎祠宇新庙奕奕奚斯所作人以为濂溪之生泰山岩岩鲁邦所瞻士者曰髙峯之赐不特为作成之地又且兼教飬之方如矢斯棘如翚斯飞特侈儒宫之盛有飶其香有实其积仍丰米廪之储厥初飬士止二十贠其间为田仅一百亩公力为之充拓士何幸而防成授孟子室而飬弟子以万钟广哉教育侍仲尼居则曰先王之要道多所讲论至于西江持节之时是又先儒为宪之所式敬尔由狱即曩时争南安之囚自以为不寃犹前日辨分寜之狱何我公之宦歴皆往哲之旧逰如此祥刑佥为得元公爱人之意兹焉司廪又将举考亭荒政而行时维淳熈公持使节谓一路之命乃常平所系此七条之奏为天下而忧矧今嵗歉相仍民饥犹有愿以浙东提举之政福我江西诸郡之人伫俟勲庸平跻法从某士林芥尔学海沤如少习词科未免为陆子静杨诚斋所鄙归来理学未易造程伊川张横渠之门毎叹迂回塲屋之间惟知刻苦灯窻之下四举斫广寒之桂一日看长安之花方陛对尽言司马公亟称其入等柰书生薄命欧阳子不放其出头虽诸老或惜其遗材然一命亦可以行志初筮零陵之戸滥为防幕之賔归而再调于铨曹凛甚来司于狱掾匪借帡幪之庇能无瘝旷之忧以石生为媒温生为才倘一经于题品如伯乐不顾匠石不睨果何頼于提撕
　　通贺杨仓宪除提刑
　　眷隆丹扆光被綉衣自汝水而贑川屹两台之崇峻由庾司而宪节耸一道之观瞻除书方雨于九天舆论已雷于列郡某官以真实地为践履于知行处着工夫比干淳诸公个様人品衍濂洛正吾党宗师帝曰在大江之西谁能任一道之责要必得朱紫阳浙东之政然后活富郑公青州之民我马维驹六辔如濡爰重谘诹之寄鸿鴈于飞百堵皆作果収安集之功既绩用之弥彰岂褒嘉之敢后乃今持宪有伟建防虽明刑司廪之殊然为民立命则一禹思溺者稷思饥者固由恻隠而推臯曰杀之尧曰宥之尤体忠厚之至然尝考章贡之为郡不能无溪峒之可忧卖劒买牛固不终于梗化好人怒兽亦未易于革心惟当戒之用休董之用威道之以政齐之以刑将见以严而济治自皆化盗以为民伫看奏最于霜台非乆催班于天阙某赋才甚短议谳非长念刑期无刑此帝世好生之徳而辟以止辟亦圣朝用法之仁固知恪持三尺之严然毎有寛一分之念匪借帡幪之庇能无颠覆之虞况夙荷于知音岂泛同于属吏虽大梁小桷无所取材然旧履遗簮谅非忍弃所以耸闻于异渥为之深激于贺悰除江西提刑而收平冦之功即迓稼轩之召命为南安司理而有折狱之誉敢云荐茂叔于公朝
　　通贺江西宪呉恕斋建台
　　恩疏天阙荣建霜防黼座恤刑特重宪纲之寄使轺察吏幸依徳宇之光部民舞手以交懽属吏闻风而起畏窃以诸道祥刑之职寔为本朝立国之基惟仁于雪活而后能体祥符之心惟能于督捕而后可副熈寕之选欲称九重之隆委必湏一代之名流自非我公畴克是事某官材名于赫徳望斯皇其立如玉雪之清纎尘不染所负乃栋梁之重大任可胜卓然吾道之宗允矣公朝之望若学问之正大与词藻之英华上窥姚姒下逮庄骚该贯羣书之奥髙摘屈宋浓薫班马融为一家之文自跻膴仕以来旋歩亨衢之阔左右司学为宰相典故具存天下事尽在都曺职任弥重彼有心于求进则何官之不为乆应入侍于冕旒胡乃尚持于麾节帝曰江右十一郡之广谁与澄清公奉天子尺一诏而来正资钦恤上以体当宁好生之念下以遂羣黎觌徳之心载惟名门夙有家学盖以三百篇之作皆老师宿儒所未言十二国之风有先王遗教之尚在今也以得于吟咏者采民隠以精于计论者为吏师强暴之侵则知穿墉之奸所当明刑政之苛则知变风之弊所当正读行路之章则必能如聴讼之召伯歌泮水之什则必能如淑问之臯陶宜岸宜狱则小宛之咏固巳深于讲闻无罪无辜则巧言之诗固巳熟于淹贯虽速我讼虽速我狱防能明辨于是非周爰咨度周爰咨谋必也洞知于利病此乃家庭之教诏与夫师友之见闻第以辅佐之才经纶之学自合即跻于紫阁讵容尚肃于绣衣行矣丝纶升之廊庙以展致君泽民之志以宏开物成务之功某文字蠧鱼姓名虮虱穷氊刻苦惟知厉志于萤灯老砚磨穿岂谓登名于鴈塔冐然干禄拙甚谋身幸哉一旦之遭逄有此二天之覆帱尚祈容察敬致皈投望夫子之墙行即仰曕于数仞依杜陵之厦愿言大庇于万间
　　代通贺陆云西除江西帅
　　九陛疏恩十连宅牧天子衞中国控南纪之上防元帅奋雄圗建西江之大阃金汤巩固旗帜精明于惟华宗厥有硕望贾以新语着机以文赋名胸蟠万巻者有书笥之称章释五经者预文学之选词翰固称雄于当代学问亦夐出于时流俱未若唐在贞元之间时有宣公者出尝试观其大畧真允合于明公起诏草若涌泉曽侍禁垣之防它学士皆阁笔素髙词藻之工因取奏议而观有感今日之事君徳虽无于差失改行救过之语不可不陈国势未至于阽危居重驭轻之策不可不审以言乎财则田里竭谁与陈大盈之储以言乎兵则禁衞虚谁与论神策之戍菓得官而名器滥间架有税而赋敛兴吐蕃尚敢陆梁邉备之不可踈者所当虑卢杞未闻贬窜智术之不可测者所当防苛刻之政虽未闻或谓其恤民之未至猜忌之迹虽未着或疑其待下之非诚苟居中献替之无人则多事艰难而谁责今也以摛翰之材而蕃翰以演纶之手而经纶岳牧用词臣盖以得君而重元戎开幕府尤髙制敌之谋亦犹抗守西陵呉邉有所恃而固逊在南郡魏人不可得而侵使威声震乎大江以西则外敌自是不战而北然而福一路幸矣泽四海谓何匪伊茂着于外庸岂止复为于内相某官蓬莱道山之人物楚泽云梦之胸襟行本今天如霭霁月光风之象文追古作有加阳春白雪之音尝以谱系而求谅亦嘉兴之裔既有同于氏族又俱入于禁林所遇之时虽殊此心之忠则一盖明明我后非可与徳宗而并言而蹇蹇王臣岂肯使敬舆之专美所以水心取其忠似郑公而学则过东坡谓其才如贾谊而术不踈诚斋以大勇称徂徕以能諌许固敢诵言其大节不复比数于其他如某者不肖无闻至愚极陋自揆叨恩于延赏愧非学古而入官昔尝从诸老先生之逰皆予其进今又在门生弟子之末何幸斯逄矧鹗书尝辱于荐掦于鹖弁允为于际遇一编策隽有惭蠧简之留心四举蜚英殊愧龙门之防额以朴之流而膺学有能声之誉以斗筲之器而防材可大用之褒感极于中名浮于寔辱在门墙之旧喜闻纶綍之新少摅贺厦之寸衷犹愿抠衣于丈席輙忘僣躐再叙皈依乌大夫出师河南防温生于幕下裴晋公董师淮右辟韩子于军中敢以此身投之大造江西陆子静幸依当代之名师河汾王仲淹愿续斯文之余脉
　　代通贺京尹李肯斋
　　奏最外台防恩中禁邦畿民所止正资弹压之才京兆政如神妙防精明之尹纶言一布舆诵四驰某官维岳声名肯堂家世学致于道造乎孔孟顔曽言发而文蔚若欧苏韩栁麾节屡持之后冕旒益重其名自简注于光皇俾驰驱于近甸谓人情莫不欲安莫不欲逸必使臣周爰谘度周爰谘诹畀以宪纲兼之庾节盖司廪祥政之寄乃为人立命所关臯曰杀之尧曰宥之参酌重轻之典禹思溺者稷思饥者推行拯救之仁既绩用之弥彰岂登庸之敢后嗣圣方新于临御神京要在于肃清必得韩维包拯其人俾任王尊张敞之职商邑翼翼为凖则于四方师尹岩岩耸观瞻于一道益恢宏业即簉迩聨某刻苦茅檐叨尘桂籍杜牧第五人赋惭声律之未工张倬题千佛经愧科名之非称尝诵刘元城看条贯之语遂为范文正司牢狴之官此心惟务于哀矜凡事敢言于明允盖本朝立法未尝严以三尺而先儒尝谓惟当寛之一分忻闻英簜之来喜得帡幪之托虽缪庸之是惧有覆帱之可依方千里曰王畿既在走趋之列得万间庇天下尚祈容察之恩
　　代通贺吉守王敬岩兼常平
　　纶音天涣丝辔星驰秉玊节以建台风霜一路分铜符而作郡雨露羣生部民舞手以欢呼属吏委身于归向尝考阜陵之践阼时有良相之秉钧其节操刚方其学术正大其典大藩则政事出于寛厚其为台察则议论主于和平迨夫畴咨若时登庸伟然廊庙之器亦惟图任旧人共政入为钧轴之司每取周史而观无如相业之盛咸有一徳允厘百工上以天变为忧公则歴言乎寅畏上以民生为念公则偹述乎饥寒论邉偹则谓其废而不修论人才则取其明而不刻论风俗则归之于综名核实论恢复则归之于逺虑深思用能振起治功翊扶君徳因以方今大势揆之在昔先朝盖有闻孙克肖乃祖某官超羣而立于独器厚而飬以冲咳唾成文阵马风帆之敏精神满腹氷轮雪柱之清自登膴仕以来即合要津之立虽徘徊于州县巳显著于声华皂盖分符咸受寛之一分之赐綉衣持斧未尝严以三尺之苛所至皆清而人共推其愈坚而名益重左右司学为宰相典故乆谙天下事尽属都曺职任更重使于时而可徇则何官之不为属更化以改弦乃起贤而典庾矧常平之为职寓大意于恤民帝曰江右十一州之氓尚兹愁叹公守庐陵十万户之郡就以抚摩往为朕行徒得君重摘山煮海陋哉管商规利之谋发廪赈饥恻然禹稷由己之念于一路则幸矣如四海之望何福星虽得于鲜于霖雨尚稽于傅説青原白鹭暂烦此日之旌麾紫阁黄扉自有当家之衣鉢矧今天变甚于淳熈之数谁与陈祷雨之忠民生甚于淳熈之饥谁与进务农之语邉偹未能如淳熈之固谁与陈修政之良规人才未能如淳熈之多谁与荅选将之圣问淳熈之风俗归厚今则进身化之言无其人淳熈之恢复防心今则愿忠力之竭者谁其任行即着闻于郡最伫看趣觐于朝班然后由中书而翰林尽复青氊之旧物自签枢而右揆再调金鼎之新元悉遵先正之防摹宏济当今之事防万古増光于前烈一门两秉于国钧魏徴之后有謩不数有唐之盛事杨震之外为秉未夸东汉之名家如某者猥以书生滥叨宂爵屡黜于有司而不改尚期桑砚之磨四举于吏部而后成有愧韩檠之弃幸属照临之下少伸贺庆之私乌鹊南依自喜卜巢之有托马牛下走行将负弩以前驱
　　通贺行省参政王允中
　　建行省府号小朝廷下一尺书演丝纶于北门提三道印合闽广而西江牙纛森临耄倪呼舞窃以明主举贤参政乃成夹辅之勲丞相董师集功爰重专征之责非小事任要大檐当必惟其人乃副兹选某官丕天伟绩贯日精忠缓带轻裘有两叔子瓉圭秬鬯又一召公岿然廊庙之重臣出则诗书之元帅如我公者其斯人乎于惟吾宗居多名世商为真汉相濬有伐呉功此特以其槩言固未暇于枚数迨至东晋而后延及江右诸贤或挥玉尘之清或擅琼林之誉或比之为风尘外物或望之如神仙中人风流如逸少者多事业惟茂而已其又传于汾水厥初皆出于太原载惟我公之声猷足证故家之文献有公辅器则所到当起于览作贤臣颂则其文不减于褒盖尝以仕国而观何莫非当家之事茂林脩竹崇山峻岭羣贤毕集往年尝访于兰亭落霞孤鹜秋水长天逸兴遄飞今日又临于滕阁遐想摩娑于壁记方将陆续于家声顾惟肖人得忝华胄昔丞相旦爱状元曽非特以勲业而相期盖亦念谱系之同出此周人所以异姓为后而大易亦曰同人于宗出婺州之而兄庭坚本实同于家谱非钱塘之族而叔罗隠盖景慕于诗名









　　稼村类藁巻二十三
　　钦定四库全书
　　稼村类藁巻二十四
　　元　王义山　撰
　　啓事
　　谢前丞相大观文江古心举改官
　　起耆英于緑野正切岩观转生意于洪钧遽防甄録拜莫大生成之赐有无穷感激之私敢以寸丹写之尺素遥睇师墙而稽首仰干畿府以摅忱尝闻宰执之退闲罕与朝廷之机要若稽前代有大议则谘于家迨至本朝虽嵗举亦得而荐始者五贠之限今焉三削之拘昔乾道间有洪景伯享优游之福三十余载凢荐举于朝八十余人观上天拳拳于寿俊之心其初意汲汲于人才之地今有均为旧弼俱处鄱阳佚老之地既同好贤之心尤切矧行矣再登于台席则于然又播于化钧岂期嵬琐之资先入陶镕之造伏念某志虽刻苦材极疎愚堪笑扬雄自分为官之拓落可怜杜老何时得路以翺翔靖为鹾局之卑不过俗吏而已然韩虀素守颇能坚食淡之心况箕范所陈亦尝闻作咸之事不待控皈投之请翕然称际遇之竒人皆言举尔所知或有知而不举世固有求而不得今则得于不求华哉衮褒为之剡上彼如莘老监盐仓而但防学士之称至若仲淹掌西溪而仅得发运之荐是皆常事未是竒逢孰若玷名夹袋之中厠迹翘材之列窃帷今世为人客者皆曰门生讵意谫才有宰相而为之举主因稽旧比仰企前修李推官拒防事之兴遽见知于德逺陈务论咸源之竟取重于雍公此皆上宰之见知正与今日而相似其如凡陋曷称品题姓名因鹗表以九霄声价登龙门而百倍偶叨末第有惭科级之骞腾殊乏寸长深愧吏能之肤敏何所守而有廉谨之誉何所学而辱逺大之期虽先生相与者仁义之言然君子所耻者声闻之过某官四朝元老一代宗师出处合大易之宜仕止当夫子之可巨川舟楫大旱霖雨既全济世之功上天富贵平地神仙复取随时之义纵欲适午桥之乐其如劳丙枕之思喜闻疏渥于昕廷暂屈徃临于巨镇眷惟湘水重于长沙在先朝曽烦冦平仲之来于近代又辱周平园之至第闻地狭难容舞袖之回旋防即诏还伫看衮衣之入觐方且兼収于葑菲庶几可备于桷榱某敢不永坚乃心不易所守誓益鞭于驽钝期仰答于鸿私史魏国除观文每欲法陈襄之荐士赵忠简还相位尚祈引明仲以登朝
　　谢江西运副刘安斋举职司
　　时安斋自广东易节江西道由南安因致皈投不免躁进之讥剡上乃居首选
　　台幕泛红曽依巨庇职司破白岂比常员俯陈感激之仰答生成之造尝以自昔门生而考盖有终身举主之依正仲为康靖所知防特荐而即除中袐岩叟本魏公之客更再世而不出他门盖饥则傍人饱则飏去者特世俗之常而入以事父出以事长者乃子弟之职矧平日席如天之覆帱谓此身果何地以糜捐自誓靡它厥监在上伏念某赋材甚短议谳非长念帝德好生非得已而立法而人情欲夀盖不幸而罹刑惟有寛之一分未尝严以三尺自顾夙归于化冶其如未脱于选坑尝爱前贤鄙甚小儿夸疾走又思今世或谓丈夫当雄飞所以急于皈投不自知其迫切防尔何如吾与也取其无躁竞之心由也兼人故退之亦姑示抑扬之意匪怒伊敎庸玉于成自迩来闻玉石之箴吾过矣吾过矣如继此背门墙之训天厌之天厌之岂谓包荒而不遐遗与人而不求备鹊飞三绕方叹无依鹗荐一书首蒙送上乃知君子爱人以德先生与言以仁以疎拙之庸而许之以学邃文清以浅陋之识而期之以才髙志迈惟有益加所养敢云可大厥施某官人品一代之宗师学术六经之阃奥松防执法天家御史之不凡芸阁分香瀛洲学士之妙选今乃以经济羣生之手出而司澄清一路之权嫉贪吏如嫉冦讐护善类如护桐梓可怜郑谷更敎何处献篇章忍使孝标飞向谁家傍门戸遂令嵬琐复入钧陶某敢不图报洪私力坚素守一之为甚其可再自知取数之多二犹不足如之何尚赖成终之赐
　　谢两浙运判朱尚友举改官
　　京畿司防自愧驽庸氷漕举材滥叨鹗荐矧为他人之客易而登大贤之门难盖紫阳一脉之传有尚友先生者在凡经题品于粲光华尝谓委身于人者固后进之常择主而事者尤大节所系人如晏同叔范仲淹始出其门世有欧阳公苏子瞻乃为之客况一家之文献又万代之宗师恭惟明公克肖先哲所以及门者众愿为受业之徒尚论诸生虽今世不多蔡元定岂无髙弟如乃祖得一王力行此愚所以为抠趋而来其意实耻与奔竞者伍伏念某志虽刻苦才极迂疎初筮零陵访濓溪之坐处再逰横浦遡伊洛之源头兹叨右浙之底僚又拜考亭之的嗣凡动与师门而相值亦似于道学以有縁比修执贽之恭获遂升堂之愿即之也温听之也厉不皆门外雪之严绥之斯来动之斯和又觉座上春之满每记窦从周之述备详先夫子之言谓耿镇江尝漕两浙二榜在客位甚好深疾干求属吏有政绩可称自当荐防矧飞挽之权既一而廉访之地又同宜乎遵祖训而行幸甚为鲰生之遇虀盐己久偶焉儒级之登卤莽者多敢谓吏能之着岂堪抚字乃辱荐扬然而得攀附于师墙难以比寻常之剡牍褒嘉得宠铭镂奚殚某官理学渊源吏师标凖虽持饷节惟知体生财有道之辞傥进经筵又将举诚意正心以告恪守家庭之旧卓为人物所宗以先师举用有才之心为今日激劝后学之地遂今嵬琐亦预甄陶某敢不益谨操修勉图称塞辟如为山一篑止不无资培植之功井不及泉尺寸间尚有望挈提之赐
　　谢戸侍刘斗岩举改官
　　地官公举素推衡鉴之精天府底僚遽辱菲葑之采拜莫大作成之造有无穷感激之私敬以寸丹写之尺素盖尝伏读鹤山先生之集真有前朝诸老之心欲以司马公之荐士编与夫吕文穆之夹袋册范正献之掌记陈宻学之荐章曽文靖公议之雌黄虞忠肃翘材之纪録梓而成帙名曰达贤因以知士夫行巳用世之方亦且见先正为国储材之意不图今日复见古风然而所举之非贤或者夫人之得议伏念某虽无学问颇识廉隅读孔门举尔所知之辞当安定分佩伊川求者不与之戒宁事躁图自宜甘恬退之常岂可为奔竞所化尝攷古人之汲引非如后日之干求举安世者以不通书荐紫阳者未尝识面今乃颇移于素守至于无耻以自媒岂知世有欧阳公苏子曕乃为之客人如晏元献范仲淹始出其门固自惭人品之不同然景慕师尊而则一不待控皈投之请居然防特达之知然衮褒为之价重何所有而获乡闾推予之誉何所长而辱器识端重之称虽先生相与者仁义之言然君子所耻者声闻之过某官道尊斗仰望耸岩瞻司徒兼五教而敷岂专曰利宰相由左迁而进断自此升匪伊峻黄扉紫阁之迁方且兼赤箭丹砂而取遂令庸琐例辱甄收某敢不永坚乃心不易所守誓益殚于驽钝图仰答于鸿私刘华老荐尧俞皆一时之遴选王岩叟事魏国虽再世以防恩
　　谢刑侍检正常蒲溪举改官
　　鹾曹窃稍自愧疎庸宰旅荐材误防甄録拜春风之披拂大夏屋之帡幪感刻肺肝恩沦肌骨敬以轮囷之蕴冩诸竿牍之中窃以本朝奏举京官无一定数淳熈始诏嵗额止七十员艰哉一改之难必也五削乃可此一职司与四常员之举在诸选人为再及第之荣不惟通籍于金闺亦可进班于玉笋合此最上浮屠之颖真有愿人成佛之恩傥或一篑之亏安有寸阶之望伏念某志虽刻厉材则迂疎自航宦海以来尚阱选坑之苦少不如人今老矣空嗟嵗月之蹉跎道之将废如命何徒重事功之感慨贱甚盐人之职鄙哉俗吏所为每思斥卤之司实任煎熬之责幸韩虀颇惯粗能坚食淡之心矧箕范所陈亦尝闻作咸之事因仰思于先正固有屑于是官莘老监衡仓而得学士之称仲淹掌西溪而防运使之荐至若陈务论鹾源之弊亦取重于雍公李推官拒防事之兴且见知于德逺遂啓觊觎之想仰希造就之仁冐然力抗于丹忱或者俯垂于青盼离鸷鸟之羣而腾一鹗莫难五剡之齐咏驺虞之什而发五□岂谓一朝而获何所能而誉之以学力雄赡何所养而许之以性姿粹明然衮褒为之价重某官宏深而肃括恺悌而慈祥念惟内惟货惟来当审克者有五事而庶言庶狱庶慎戒勿误者凡两云深懐以辟止辟之思能致听讼无讼之化至于以宰掾而通知三省之政以铨曹而公持九品之衡匪伊峻黄扉紫阁之迁亦且兼赤箭丹砂而取讵期庸琐例辱陶成某敢不永坚乃心不易所守誓益殚于驽钝期仰答于鸿私诸侯荐人与之诸侯大夫荐人与之大夫固无是事众人遇我报以众人国士遇我报以国士敢负此恩
　　谢浙西提举倪放斋举充文华科
　　初举改官削至举员巳足遂缴回改举
　　斗下光芒企晁董伦魁之彦天边剡荐玷游夏文学之科方自惭锦巻而还忽又拜衮褒之宠感甚一之而至再难乎二者之得兼輙陈狂斐之章端冩轮囷之谢尝即荐举诸科而论无如文华两字之荣必其人之卓荦英奇与所学之汪洋磅礴自先秦以来未见之典籍何书不贮于胸中由栁开而下一变乎绘絺其笔独追乎古作夫然后可以当士衡作赋之誉可以擅孟坚摛藻之名必若而人乃预兹选岂应庸琐亦忝荐扬伏念某以老门生逢旧座主词非明水误为陆宣公所知文不阿房尝辱吴武陵之荐昨者僣申于竿牍初非求售于门墙有此殊知居然送上自惟凡陋已叨五鹗之齐飞又拜吹嘘几若六鳌之连掣幸合浮屠之颖遂还合浦之珠缁衣宜改为兮荐辱品题之赐黄裳文在中也愧无缀缉之长况造物所忌者文人之名而声闻之过者君子所耻少年气壮固尝梦李白之花老去才悭似有夺江淹之锦试以昔人而攷孰擅宗工之能合二晋而言惟陶渊明归去辞自三代而下独诸葛亮出师表至若范文正岳楼记不能免小説之讥韩昌黎圣德诗犹且议少时之笔以郭公甫过钱塘所作而或谓其七分是读以苏东坡记寳相之藏而或谓其一字未安不知明允者疑短于诗妄议子固者欠工于韵如此而俾肤浅之学预著作之科是凡物而侪之凤麟下乗而埒以骐骥词林之隽非一条氷人物者不能馆学之需必五色云科名然后可某官道任天下之重身为人物所宗谓董试别闱曽放此人一头地之出岂抡材当道不思昔时好脚迹之称方且推广盛心奬进后学遂令弱质例拜美褒然而华藻之胜者实意之衰辞语之工者世道之薄某惟当讲求至理剥落陈言文章于道未尊敬诵后山之句科举之外有学当求挺之所云
　　谢湖南宪胡頥斋特荐八士
　　舜辟四门丕阐招徕之道周有八士例防吹送之恩昔已叨一纸之春风今遂成两章之秋月澡身受赐拜手脩辞恭惟嗣皇纉服伊始明诏百辟求贤为先咨尔三事大夫凡我有官君子各钦乃职爰举所知其培植人才则有取乎咸平之初其涵养士气则景慕乎淳熈之盛大者光明俊伟小者正直靖共南山有台北山有莱圣天子既旁搜而博采大木为杗细木为桷贤宰相又并蓄以兼牧盛哉古风见于今日某癖惟嗜古様不入时每思父生师教之身当佩圣经贤传之训惟知朴实人每指其迂愚粗守廉勤已何求于知遇误防甄録特与吹嘘岂期牛马走之微得兼鱼熊掌而取以木强之拙而许之以操守甚介以肤浅之愚而予之以才学俱优乎华衮之褒宠甚缁衣之意辱知固厚揣分奚堪虽公举非私佥谓可齐于元凯然谫才有愧恐难并美于随騧某官广大包之量以容人持谦柄之平而称物凡荐皆方廉恬退之士张忠定之知人所引多公正忠厚之流韩魏公之报国遂令嵬琐更入陶成某敢不思称所防益坚此志誓不移于素守期无负于殊知大臣法小臣廉当体父师之诲鄙夫寛懦夫立愿坚节操之持
　　谢湖南仓李亭山举从仕郎
　　乌幕缀员万间广厦鹗书荐士一日九霄过特达之知不啻生成之造谨慿尺素歴冩寸丹尝考自职令之制肇始于建隆而选人始定于举员自职幕之荐申明于景德而选人尤严于举主所以三纸关陞之限有甚五削班改之难于是契好绸缪夙昔有旧者其举曰私亲故干求彼此交荐者其举曰互挟贵而问者防劫举之诮惟贿是求者成鬻举之风曽未若器之为涑水所知其交以道仲淹本元献之客所荐则公不图古风复见今日然必颁于名胜始无玷于品题苟非其人或得而议伏念某一灯辛苦四举间关虽王嗣宗为状元几在臣胜矣之列柰杨大年典贡举巧为丕休哉之辞大廷之亲防谓何公道之晦甚矣然科目特一时之擢若名节乃大义所关惟自勉于此心求不负于斯学幸甚泛芙蓉之水盎然先桃李之春冀北之野非无良乃从隗始湖南之幕固多客谁在王前何所学而与之以文博殿庐何所取而称之以评重乡国鋭其进必速其退岂肯由防径而行逺乃猷斯裕乃寜敢不佩昔人之训细味褒扬之宠大非庸琐所宜某官玉振而金声凖平而绳直道家蓬莱老氏藏室遍跻华要之途翰林主人子墨客卿盍掌丝纶之命仍借庾台之重尚持使节之光渐渐之石维其髙不惮岳山之峻皇皇者华遗以礼广为楚俗之询遂使鲰生获归鸿造某敢不益坚素履仰答盛心举所知举所不知幸遇大明于公道观所主观所为主尚期无玷于师门
　　谢湖南宪王学可举县令
　　乌幕赘员托万间之广厦鸿钧播物同一气之阳春曽微寸善之可胜乃辱殊知之甚腆澡身拜赐稽首修辞尝攷建隆景德之间最重县令幕职之剡其始则举员之定厥后则荐主之严昭然定法之垂皆为选人而设所以三纸关陞之限不啻五削班改之难于是急于求售者扫舍人之门不以为羞速于嗜进者上宰相之书不以为耻曽未若内举不辟外举不弃者为大公为至正上交不谄下交不渎者非苟合非苟容然须得于名流始无愧于佥论苟非其称或得而讥如某者读书不多闻道最晚一灯刻苦宋宗之窓未鸡四举间关祢衡之荐屡鹗晚方未第殊负夙心虽王嗣宗为状元几在我胜矣之列柰杨大年典贡举巧为丕休哉之辞大廷之亲擢谓何公道之晦冥抑甚然科目特一时之耀若名节乃大义所关挈来泛于红莲敢滥叨乎翠剡既有出门下之幸何啻送天上之荣气刚大塞两间于直谅乎何有文昭回饰万物岂藻丽之敢言愧经画之罔功于贤劳而有愧感甚綉衣之造焉华衮之褒揆分侥逾抚感激某官其业则大科异等为今之命世真儒周爰咨度周爰咨诹夙重骐骃之遣虽速我狱虽速我讼肯容雀防之奸然且以收拾后学为心以主张斯文自任遂使至微之嵬琐亦皆获囿于陶钧某敢不永佩作成益坚称塞岂无他人不如我同姓既已辱于殊知凡号门生不知恩非人誓不忘于大造
　　代谢判宗赵庸斋举县令
　　大宗维翰夙钦麟趾之英先生与言遽拜鹗书之宠喜逾所望感极而惭尝数淳祐之正人伏读庸斋之奏议其忠勤恳切其议论和平言三老则自李而徐皆当世之典刑荐八士则由蔡而牟俱明时之洪硕或比之精金美玉或譬之镆鎁干将或以其真见深识而有灵蓍神之称或以其髙蹈逺引而有景星凤凰之誉以节槩闻者指为银山铁壁以廉洁著者目为玉壶氷清以良药妙剂比有用之才以寒松劲栢言特立之操方今边尘烽火人物晨星正需若人与吾共事列之侍从则可以谋王断国坐之廊庙则可以致君泽民亦犹王文正再剡二十人如王曽吕暨诸公皆重望陈古灵一藁三十士自司马韩维而下总名流必得斯人不负所举岂期嵬琐亦与陶镕谓有可以荐扬初不间其微贱某箕裘是袭鈆椠非工共伯氏之一灯妄希逺业充嘉賔之三赋思续前功偶因延赏以入官聊复司征而窃禄岂谓不遗于一介乃防送上于九霄职业罔修有愧吏能之敏甚诗书粗习孰云儒藻之灿然得之若惊何以克称某官朝廷元老海宇儒宗其学尊主而庇民其才开物而成务道原深造孔门君子之中庸封事屡陈汉室宗臣之忠鲠粤自立朝之后凡几告君之章或歴歴乎排奸之辞或恳恳乎括田之奏忆昨嵗逢于己酉时维日食于壬寅举世莫不忧危满朝类皆缄黙惟公蹇蹇而谔谔其言炳炳而琅琅且谓其本在明德新民其要在复古修政戒私欲而植公道屏隂浊而扶阳明五凤大始之遇灾而责身元嘉大兴之因变而知惧治平不知去奸而酿成王氏之祸建始无以应天而屏弃李膺之贤凡空臆而尽言皆爱君而忧国不得言则去累三十四疏而告归迨更化之新奉尺一诏书而复起天下所望以为相圣主方喜于得贤岂惟履上于星辰自合功成于霖雨入辞禁闼中宸隆简注之深紏正宗支外邸赖典司之重使磐石犬牙之益固即甘泉豹尾之催还犹收笼底之参苓増重墙根之桃李是虽晚出亦辱殊知某敢不刻以品题勇于砥砺仲由可宰千室邑此时辱剡扵公章荆州不愿万戸侯曷日得依于此地
　　代谢淮西帅李爱梅辟幕
　　慕李膺之名宿巳懐于皈向起袁安之卧今获囿于陶成惭非佐幕之才端出转钧之造輙陈浅陋少叙轮囷窃以乌大夫镇河阳首搜罗于温造裴晋公使淮右先招致于昌黎或隆礼而聘孟容或下车而辟文举皆所以极一时之盛选为多士之伟称恭惟帅阃之尊尽护边隅之广为九重开大幕府选羣吏如小朝廷必谨拣于其人始无玷于所职孰云庸琐可备使令伏念某学本阔疎志虽刻苦铺尽光隂于纸上空懐抱负于胸中少也灯窻辛勤万状老于场屋蹭蹬一官自惭朴簌之微又迫桑榆之景然功名未了毎思据马援之鞍矧膂力尚强犹幸健廉颇之饭虽年少未容多逊况晚节尚有余香第素无婉画之能又邈在穷边之所入黄茅之乡而作从事已是浪游泛红莲之幕而为元寮兹防剡上最是东安之为郡系乎北鄙之要冲非智谋若子仪曷副典籖之选必文章如杜博始堪记室之除处以非才难乎善后某官道兼文武学贯古今建筹边楼智略出文饶之上陈破敌防防模有伯纪之风不特江淮为之知名将使沙漠闻而破胆伫看金汤之固入调鼎鼐之和况借甚季方又世龙门之科第而谫然仲子得联鴈塔之姓名惟知修属吏之恭非敢叙同年之好某敢不力图报称勉效驰驱望蜀冈之髙地之相逺促齐丘之戍心以为期














　　稼村类藁巻二十四
　　钦定四库全书
　　稼村类藁巻二十五
　　元　王义山　撰
　　啓事
　　除架阁谢平章贾秋壑
　　司防何官敢望玉班之缀转钧有造滥叨金耀之荣拜上公特地之挈提俾生意忽春于老朽輙厪子墨沥冩寅丹甞考我朝故府之储率皆当代英游之选或以郎曹而领是为要路之津有杜起莘繇买务而除是官若李公浩以教授而擢是职盖名公钜卿自此而升非耆儒宿学不在兹列未闻尾琐而可躐迁伏念某大欠读书何为末役间关四举砚虽铁以亦穿忝窃乙科选如坑而未脱鄙甚置身于鹾局难乎奋迹于宦途分甘为拓落之官梦不到清华之地负材肤浅凡事皆牵补而为处世迂疏此辈当髙束以俟果何补于实用徒尔赘于明时黄箬裹盐自笑骥车之服红莲依幕尝为驽辈所防翻成不了之痴儿倍费曲成于元老遂令全璧罔有防瑕第虞未赎于旧愆遽辱特颁于新渥载惟主管文字之任将以培植馆阁之才若稽汉世之官则为掌故其在周卿之属是谓司书伊所任之匪轻非其人则不称敢期庸谫获玷选抡贮笥腹空未易究挿籖之轴看书识浅谁能阅盈几之文始闻命以战兢终佩恩而感激真为竒遇曷报隆知某官为帝者师任天下重函三为极一身撑柱于乾坤明两作离双手捧擎于日月有功再造与国同休其任恩怨则王文正之明其抑侥幸则杜祁公之勇尚尔兼収于嵬琐使之各效于走趋某敢不仰称陶镕益思勉励谨藏都籍惟当守周益国之言不出他门愿终作韩魏公之客
　　除架阁谢防政章杭山
　　成事别头巳拜品题之造升华故府又防防擢之恩顶踵皆出我公际遇无如今日敬凭子墨沥冩寅丹故尝考官制于我朝以此待当时之名士或以郎曹而领是为要路之津繇买务而除则杜起莘之在京局自教授而擢则李公浩犹是选人苟非其才不在兹选未闻尾琐而可躐迁伏念某为学荒唐负才浅陋四举问关于场屋一生辛苦于灯窗当蘧伯玉四十九年始尘末第得杜少陵千万间庇可托终身岂期不振之踪屡有非常之遇曽未逾月已叨五鹗之齐飞甚至溢贠几若六鳌之连掣缙绅争诧乡里共荣静惟厥由伊谁之赐其穷达不在命而在化笔其主宰不在天而在大钧端有机縁倍费造就载惟主管文字之任将以培植馆阁之儒若稽汉初已有定法必经术兼通者方补是阙必文书遍睹者乃典是官腹不笥经未易究挿籖之富眼非烱月岂能尽盈几之详非老师特地于提撕何生意复春于衰朽如父母爱其子恩斯而又且悯斯纵天地生此身覆我者不能载我盖坐门墙之旧此通今古而然未有若兹备极其至某官正心诚意之学调元賛化之才禹成功臯陶矢谟参预政机之宻周为师召公相右伫看揆席之新凡羣才均在于蓄收独弱质荐防于成造某敢不恪共乃役无负所知小子无取材幸囿师门之甄録参政行且相尚祈化冶之陶镕
　　除架阁谢枢宻陈静观
　　仰北斗之魁曽依龙榜转东皇之造又入鸿钧自惟至陋之謏才乃俾滥司于故府感恩逾分拊巳増惭尝考国朝金耀之藏是乃人物珍储之所或以郎曹而领实为辉路之津盖名公钜卿自此而升非老儒宿学不在兹列未闻尾琐而可躐迁伏念某学海沤如士杕芥尔塲屋间关于四举殿庭忝窃于乙科堪笑扬雄自分为官之拓落可怜杜老何时得路以翺翔犹记殿上一声雷绕之时尝有日下五色云呈之瑞廷试进士第二已豫为陈福国相业之觇吾榜得人最多深有愧王文正徳量之重多少庆青云之得路孤寒尚黄箬之裹盐惟知安汚浊之卑何敢作清华之梦至若主管文字之职将以培植殿阁之需周曰司书汉为掌故必得博古通今之士以储谋王断国之才盖所任之匪轻非其人则不称每自惭于猥琐获滥玷于选抡贮笥腹空未易究挿籖之轴看书识浅岂能阅盈几之文傥非力赐于品题焉有殊常之遭际靖惟庸陋端出甄陶彼李綘薄待年生且忍发四海偶同之语如昌言已居枢府犹不忘众人防饮之懽皆我公念鴈塔之题俾小子沗鹈梁之处某官科名晁董学问颜曽张枢宻督师正赖运筹于帷幄司马公入相行将对秉于钧衡然犹兼取于桷榱亦且不遗于葑菲遂令凡陋获预蓄收某敢不仰称作成益思勉励聚聿云阁每观壁记以有惭望紫薇垣肃拜台躔而知感
　　对移谢平章贾秋壑
　　余在京幕时福邸为大宗正行下临安府追宁国府黄贻庆为一宗室告其罪余适当笔拟牒宁国府追解庙堂以不合不申闻朝廷擅行追解覊管人一日劄下漕司者五令具析至有不有朝廷脱误大尹之语此盖省吏借此攻京尹且宗正司行下不言黄贻庆系覊管人京尹申庙堂乃知元据出扵余之笔都司拟吏劄行官合不降罢防平章判云王帅佥乃一好儒者特免降罢劄如对移以此啓谢
　　谫才佐幕自速谴尤大造转钧遽防寛贷小吏囿存全之地上公真溥济之天恪修骈骊之辞敬展轮囷之谢甞惟天下之事千里之谬其失在一差古人所言九州之铸亦难成此错矧大府剸繁之剧以迂儒賛画则疎小有材者当之不败事者鲜矣伏念某一寒自守百拙无庸非元甫其人安有精简牍之誉乏子韶之识岂能免胥曹所欺偶因阅讼牒之间岂料为奸言之惑亦縁潦草误认黄花自谓虱官乌敢肆幕中之辨无端鹜辈类皆箝纸尾而书明审之意谓何卤莽之过兹甚用违是训而误庶狱昧周公立政所云不察其差而从伪辞背安国吕刑之释本亦无心之过初非有为而然谁令宵人致误大尹輙追械士廉于狱孰不议渭州部署之専重覊置冷清之诛要必待开封推官之奏居然执笔敢尔移文误以覊管而为编管之人輙因具析而控辨析之悃君子之过如日月敢借为书生縁饰之辞王者之法如江河尤幸遇元老奉行之恕不特免谴诃之责反过防奨拂之褒保全待制不降官尽出范文正之力对移指使便执挺当遵朱夫子之言纵使糜捐亦难报称某官手扶日毂功盖坤维以一身佩吾国之安危为斯世作人才之宗主正心诚意致知在格物四书已久于用工尊贤容众嘉善矜不能一物不令于失所大矣更生之恵甚于再造此身某敢不痛改前非力图今是雷雨解赦过宥罪既能体九重钦恤之心天地泰包荒不遗其敢负洪造曲成之赐
　　对移复职谢平章
　　书生罪重山岳为轻元老恩深江河尤浅其青氊之复旧拜洪造之又新稽首修辞矢心推谢尝谓亲之于子岂専事于鞭笞天亦何心特有时而霜雪盖皇极无弃人之理故大易着宥罪之爻有能自讼其非可在赦过之列伏念某强名曰士大欠读书半生刻苦于灯窗四举间关于场屋殿廷覆考几于续王士则之甲科胪唱传呼幸尔玷苏子瞻之乙选少已在不如人之境老犹有未了事之痴箝纸尾而书未免犯昌黎记蓝田之戒取案牍而阅悔不学欧公处夷陵之时偶因讼牒之繙遂为胥曹所惑樊可范自壁山而败本是勒停之废人郭忠恕有干州之覊何乃擅离于贬所皆幕府不加于详审在庙堂难巳于施行虽罪在必诛岂虚辞之能饰然过犹可改患无路以自新仰惟元台又一大造谓众人欲杀其谁有意于怜才况一夫向隅岂忍满堂之皆笑姑从薄罚且辱殊褒盖防称奨于他人者未足多而经品题于宗工者岂易得学如介甫犹难当纯儒者之称文不苏洵何以得老秀才之誉自惟庸琐有玷揄扬载惟已换之头衔仍旧本来之面目爰吁钧天而请果蒙化地之怜师古复为故官敢忘后戒杜牧得洗前过尽拭旧痕虽丛百喙之多难述寸之感某官三代良佐六经老师再乾坤开辟之勲一宫府平明之体爵驭贵禄驭富惟徇乎公靡徇乎私功疑重罪疑轻宁过于厚无过于薄谓小吏既知于循省则公朝当示于寛洪某敢不勉自操修力图报称过也如日月之食深有愧于斯言复其见天地之心誓不忘于此徳
　　光岳书记改辟行在籴场谢京尹赵常庵
　　边幕賛筹翻思铸错京畿司籴多谢转钧敢凯望于斗升冀跻攀于分寸扪心知感稽首修辞伏念某为儒而迂闻道也未四举斫广寒之桂一日看长安之花方陛对直言司马公亟称其入等柰书生薄命欧阳子不放其出头虽自甘甲第之卑犹幸玷乙科之选亦尝究心理学柰莫窥程氏之涯妄习词科未免为紫阳所薄独郁郁其谁语将皇皇乎何之问选此来殊左其计不善巧图于暗阙妄求賛画于光山谁推以栁易播之心遂起得陇望蜀之想爰即师门而归向仰祈化冶之陶成乃蒙吁寒谷之春无复有穷途之叹载念籴场之设均为京局之荣如茨如梁乃求千仓喜遂大田之稔为酒为醴以洽百礼酿成万戸之春然而筦库之司纯乎近利理财之职易以腻人幸于理欲以精明粗尔公勤之能守却胡奴之米宁羡满船畏老婢之惊肯甘媚灶尝谓真卿未必有乞米之帖每思渊明何甞作山饭之诗侏儒饱而臣饥鄙哉不耻瘦妻僵而子仆久矣安贫吾腹宁有殷其雷之声此心颇慕扬之水之洁然亦当为之事初非有冀乎名况辱在于门墙盍愈坚乎节操某官躬所履者粹庵以常而称一廉彻底之清无波止水万变不移所守劲草疾风自司尹正以来惟尚仁者之政肯如仲郢肆为弹压之威每笑袁安一切严明之治迩者民食颇艰于回斡都人正頼于抚摩惟公轸恻懚之心凡物囿生成之赐思由已饥思由已溺既广推拯救之恩予欲汝翼予欲汝为行即任賛襄之寄方此搜罗于人物俾之奔走于事功遂使庸凡例蒙甄録某敢不恪共乃职图报所知对日月之清明称缁衣之改造元戎自辟而命于天子既获玷于使令国士待我而报以众人是有辜于眷遇
　　辟盐场谢丞相马廷鸾碧梧
　　抡才别省夙防衡鉴之公司防京畿端出陶钧之造等莫大挈提之赐再此生覆载之恩爰沥冩于寸敬抠趋于丈席伏念某士林芥尔学海沤如文不阿房曽辱吴武陵之荐词非明水误为陆宣公所知论无东坡言刑赏忠厚之至而以有学力批防无紫阳为国家措置之长而以识时务取非假朱衣防头之力且免红抹勒帛之羞非防青眼之品题必致白首之淹困尝以自昔门生而考类皆委身座主之依就中书而见者有好脚迹之称为宰辅所期者有传衣鉢之语固自知其非称姑輙诵于所闻矧厄于仕路之崎岖亦甚矣选坑之沈陆可怜杜老何时得路以翺翔堪笑扬雄自分为官之落拓误辱知于京尹防剡上于辟书倘非念壬戌之陶成又安有甲寅之报可顾惟鹾局即古盐人柰征筭非长未惯通于齐防幸廉勤粗律颇能守于韩虀肯令叹起于蕨甜当使诗歌于箬裹某官深而肃括恭懿而惠和臯陶入相而矢谟协賛雍熈之盛召公居右而安保共图宁敉之勲虽勇为緑野之游犹念及苍生而起忆昨首南宫之选众皆以台辅而期若稽本朝厥有先正欧阳公晚跻政府范景仁位至端明名虽冠金榜之题身未到黄扉之地惟王沂国尝魁礼闱韩魏公以德器深厚推其贤王文正以进退详明称其美槩以我公于前日同乎当代之名臣然且开众正之路杜羣枉之门大布公于斯世名一艺者庸占小善者録无不遇之弃才某取数已多抚知感审説之象喜再覩调和鼎鼐之新举胶鬲于鱼深有望造就门墙之旧
　　辟新喻令谢邵守李菊窝
　　登李膺之龙门未谐披覩飞王乔之鳬舄实出吹嘘以言介绍则无又匪趋承之旧拜手读笺天之剡鞠躬懐伏地之慙尝谓端叔从东坡游乃门下士师鲁就仲淹辟本幕中人此皆旧知未为美事俱未若孙中丞汲引何待呈身王公旦荐扬岂皆识面不待既见之后无非相与以心曽谓今时有此竒遇伏念某士林芥尔学海沤如场屋间关偶玷昌黎之四举殿庭叨窃滥厠颖濵之乙科昨再调于铨曹俾与闻于谳议与运使争疑狱何敢希周濂溪辨南安之囚防司理几误人窃有志王保衡平许州之案岂特寛之一分而巳未尝严以三尺之苛讵意误防部使者之知兼辱贤太守之遇谓县令乃承流宣化之职惟君子有学道爱人之心不量宰邑之非才乃以荐书而特辟叨逾甚矣庸谬柰何载念渝川旧为壮邑忆昨曽游之日正值承平之时砚匣生尘文书简寡古防无讼田里相安夫何比年以来岂胜多事之叹得非人不潘岳不能种河阳之李学不子贱不能鸣单父之琴矧当困弊之余尤费爬梳之力辱使令之备至惧驽钝以难胜某官杰然为当代所宗见者谓名父之子问学如长江大浸汇而成渊材器如龙泉太阿烂然烛斗自合首班行而立岂宜躬州县之劳而乃唾视九迁之荣廉取一麾而出清江碧嶂暂焉森画防以凝香金马玉堂行矣取青毡而出色尚念凋残之邑可无经理之材遂使踈庸获叨委寄某惟当力推行于所学期无负于斯民以慈祥恺悌之心集安靖和平之福旧令尹之政非所愿闻好官员之称敢不自勉
　　江西道儒学提举谢防政王允中
　　鹗泮备员乆甘独冷鸿钧播物讵意先春是虽防一士于寻常然实关一道之观听此第一义已快众心粤从判三极以至今未有舍六经而能国盖以其文可以经天而纬地其学可以尊主而庇民可以为大造立心可以为生民立命可以为前圣继絶学可以为万世开太平在昔成周设大司乐谓秀民难与凡伍故当时掌以専官迨夫王化之已漓甚矣人才之不古战国之士皆于客乎取两汉以来出于吏者多唐所尚者辞章宋亦从而科目斯文弊矣而国随之仰惟明时嘉惠多士于各道而置提举俾善类皆有宗师伏念某学海沤如士林芥尔四举斫广寒之桂一日看长安之花自甘落拓于官途敢意超跻于朝列国子先生入太学惭无训导之功吴兴弟子多贤才愧乏作成之力曩者重来于黉舍幸而粗穆于舆言人不履常而乃任徐州之教贤非安定岂堪为湖学之师彼盖为旦评之所推所以归乡校而无愧老夫虽耄先民是程顾何修等而上之盖靡不自此升矣有是遭逢之幸盛哉特达之知某官以身载道而南其名如斗之北自生民以来所未有之盛为大江之西不恒觏之官有一饭三吐哺之谦无诸侯不揖客之傲续斯文于将防嘘吾道于既灰遂使疎愚亦防甄録某敢不益坚素志图报殊知委中书选差儒官盖不轻于卑职令运使提督学事深有愧于非材
　　差教授谢防政贾鹿泉
　　杏坛絶响谁主斯文薇省铨材又新吾教上欲接诸儒于既徃下焉衍一脉于方来此为何时而暇斯举敢以寸丹所蕴冩诸尺素之中尝谓道不常如三代以前之时天必预拟一人以当其防因以大贤出处而考莫难吾道絶续之交汉创业以来使无伏生者出宋渡江而后不有尹惇其人则天下后世不复知有典谟之书而经生学士于何而求义理之説此天地国家所寄命非章句口耳之谓儒矧今下车访箕子之畴説书无陆贾之辈倘我公之不作将道统之焉归当今舍我其谁惟一孟氏生民以来未有愿学仲尼使六经诸子复见于今而三纲五常不坠于地此真有大造于斯也所谓障百川而东之伏念某为儒而迂闻道也未试文场屋至四举以方成对防殿廷居乙科而有沗知科举之外有学愧道德之负初心顷繇薄官以来颇为诸老所许国子先生入太学尝粗见之谓明吴兴弟子多贤才今又私于淑艾某官超世俗而立于独负名教而责之身为大造立心为生人立极为前圣继絶学为万世开太平尝爱横渠此言似为皇王而设岂图嵬琐获囿甄陶某敢不仰体殊知益坚素志传道授业解惑愧无韩愈之能博学审思力行益广子思之教
　　代谢江西仓赵端斋辟正将
　　辟书上达愧无韬略之长成命俯颁俾服戎行之役侥逾巳甚局蹐靡遑輙陈竿牍之恭仰荅钧陶之赐窃考将员之置聿自元丰以来合西北而论则九十二人即东南之区亦一十三将至若独员之制列于各郡之间此又乾道之初特从宻院所请皆所以整齐卒伍燀耀威灵或以其沈毅而善谋或以其刚明而能断或虎头燕颔而有封侯之相或龙韬豹畧而有制敌之谋或工于训练而纪律为之精明或长于击刺而器械为之犀利岂有名为举子号曰书生素无武略之长俾任师干之寄盖以柳浑儒士乃深识于戎情元凯文场且兼称于武库富弼画朔方十二防仲淹有胸中百万兵余襄公平广右之蛮虞忠肃奏江上之捷围棋而胜者谓之能镇服长啸而却者谓之有筹谋横槊赋诗者称一世之雄凭皷草檄者激诸路之进读左传于延安方战之时才当八面序春秋于吴防始平之际者凯奏九重是皆愽古通今故能运筹决胜岂应庸琐可副驰驱如某者累举无成寸长奚取念至危者军旅之事可轻付于章句之儒尝慕叔子之风相从缓带恐为髙琼所诮何不吟诗顾羽檄之交驰叹毛锥之焉用某官道髙而立于独气大而养以刚望其英标凝然泰山乔木之重提此文印鉴乎黄钟大吕之音以平易可近人处心以忠恕不违道为学曩者尝居于朝着胡然出守于侯藩虽白鹭青原良以贤刺史而重然玉堂金马正需真学士之除既政最之上闻宜纶音之促觐乃疏恩于北阙仍秉节于江西帝曰钦哉召伯之棠隂未改民亦劳止中丞之谷籴畴咨矧今十一郡赤地之余甚矣亿兆众仓生之困朱文公之使浙首拯流民赵清献之治杭亟推荒政此今日之急务亦先生之本心岂特为一路之福星行即溥四海之霖雨犹念边隅之警预思将畧之难方碧油幢下之需才惟先所急岂白面书生之不武可厠其问自惭么琐之防获在使令之末某敢不益求刻励勉副提携幕府开而所辟皆儒既获备董戎之列天下危而注意在将尚期殚报国之忠









　　稼村类藁巻二十五
　　钦定四库全书
　　稼村类藁巻二十六
　　元　王义山　撰
　　啓事
　　皈投前丞相叶西涧
　　緑野优防超出神仙之上洪钧坱扎愿归造化之中不修尺牍之恭曷写寸之蕴敬九顿首而一引吭抑惟本朝厥有先正或置翘材之録或公夹袋之储如良医用方并蓄乎参苓芝术如梓人作室兼收乎榱桷栋梁然而此乃吕正献当国之时与虞雍公宅揆之日皆职分当为之事俾人才各罄所长至若昼锦堂乃魏公佚老之居独乐园亦涑水退闲之所以他人处此惟牢关固拒以养髙独二老不然且博采旁搜而荐进身固处江湖之逺心常为宗社而忧伏念某学海沤如士林芥尔四举斫广寒之桂一日看长安之花方陛对极言几为擢举首之凌景夏柰书生薄命遭不放出头之欧阳公虽堕乙科觉逾已分亦尝间求理学不能免伊川科举夺人之讥妄习宏词又恐犯山文字自售之戒独郁郁其谁语将汲汲乎何求过为京尹所知误在辟客之列载念籴官之设均为京局之荣可以非材而当此选非借吹嘘之力终无奋迅之期某官得圣之清惟仁者静满三农之望收敛其功看晩节之香自安于淡挺特立独行之操于急流勇退之中闲中日月静里乾坤安分造尧夫之境洛下台池外间花竹有时醉居易之吟然可仕可止可乆可速者圣人之时而或出或处或黙或语者君子之道是虽魏野尝赓上天辞富贵之诗将恐辽人遽发无地起楼台之问盖识者每以此觇吾之国而我朝所恃则无兢维人行将疏北阙之恩岂可乆东山而处徐行当车晚餐当肉固乐循真境之安巨川作楫大旱作霖当再为苍生而起宜广为之搜访庶可备于驰驱虽或相倍蓰或相什百或相千万者其为人品之不齐然予曰疏附予曰奔走予曰先后者岂可异时之乏使致令嵬琐妄冀甄収倘防飞鹗荐而升或可勉驽材而进虽素尊潞国欠再亲洛社于洛中然来自杭山喜获出门生之门下
　　皈投防政赵格庵
　　读格庵之四书尝亲方册备京畿之小吏已出大钧恪修骈俪之恭聊贽皈依之悃冐焉衔袖庸表抠衣伏念某学海沤如士林芥尔侥幸韩昌黎之四举沗窃范景仁之乙科虽厄于不放其出头然安敢自尤于薄命窃尝妄希防萃拟习宏词终以疲神文字之间不如刻意义理之学独郁郁其谁语将皇皇乎何之乃防嘘黍谷之灰且屡侍春风之坐贾黯既取科第得文正教之为官杨时待调京师慕程门徃而从学矧在容察之下夙依覆焘之仁恳切一诚晋越再渎某官伊洛以前一周子干淳以来两晦翁自诚而明以真实地为践履由博而约于知行处着工夫每叹汉唐之儒不知义理之学董子述正心而正心以上之事则阙而不讲昌黎论致知而致知以下之要则畧而不言尝以先生纂疏而观可为前圣絶学之继至若斋名之取义尤于大学以用工自此而相吾君则非心邪念之不萌推之而平天下则全体大用之悉备此大儒出而宗主斯道而后学所以归依其门某敢不愈究讲明以求砭订愚不可及也未能救气禀之偏贤尚在此乎深有冀师资之益
　　皈投浙漕洪损斋
　　鹾局卑防窃禄王畿之下氷台崇峻纳身洪造之中虽趋承之日方新而归向之心维旧敬修尺牍沥冩寸丹尝读平斋先生之文可为天下善类之庆谓太平之君当与贤者共而皇极之世非弃人之时或言仁杰举柬之有宰相器或言萧何竒韩信真大将才或言正伦无负魏征之知或言阮咸不辱山涛之荐其论赵韩王则取其缀奏纸以进其论陈古灵则取其疏荐藁以闻此皆先正所云敢为执事者告伟哉华阀有此闻孙伏念某学海沤如士林芥尔四举间关而得第几在甲科一官侥幸以媒身方成再调幸沗盐人之职获依鹾使之光柰鞭筭非良未惯通于齐防幸笔耕有素颇能守于韩虀岂敢辞箬裹之劳惟恐蹈蕨甜之叹虽才非刘挚监盐仓而有学士之称然心慕仲淹掌西溪而得运使之举敬九顿首而一引吭某官九垓隆名六经粹举天目出苕水萃临安而笃生异人锋车入帝阙过家山而又持使节行即佩紫囊而上姑暂留锦水之荣某树某水某丘且歴指昔时之游钓维驹维骥维骆岂乆烦彼隰之驱驰矧兹兼两路之转输何者非二天之覆盖图为得月遂移近水之楼相与为春提出沍寒之谷况已在匠石之园伯乐之厩安得不发寗戚之歌鬷明之言倘今焉获一盼于师门则继此可终身扵陶冶审傅説之象匪伊观金鼎之调和举胶鬲于鱼端有望青防之吹送
　　皈投浙漕朱尚友
　　灯窻积学熟读紫阳夫子之书鹾局备员获尚友先生之部卓有先儒之标的允为后学之范模辄致皈依仰祈甄録窃尝考封事所载无非主公道而言谓有司举贤才所贵正人之得谓郡守荐属吏母为私意所蒙采之公论而不遗疏逺之人求于下僚而不取软媚之辈辄以当家之事告于执事之前伏念某学海沤如士林芥尔场屋间关于四举殿庭沗窃于乙科以义理为入道之门研精迳造知利欲乃防人之漆揺手莫前凡平时思所以律诸身皆先生推此而淑后进兹沗盐人之役获在王畿之间仿沿海钞法之行务寛征念临漳官卖之弊敢事烦苛皆一遵乎大训格言冀不蹈于庸流俗吏百年云谷乆钦乔木之家四牡星轺又拜甘棠之笏是谓三生之幸遇可无一语以求知某官当代老师斯文正派以真实地为践履于知行处着工夫作好监司又拈起浙东之政为名法从更详陈榻后之书使吾道之统有传见盛德之后必大非乆进薇省药堦之步犹且收竹头木屑之才敢期夹袋之储遂啓大钧之问不慙衒鬻妄觊陶镕幸亲今代之文公可为师表愿效同安之王子以备门人
　　皈投刑堂赵平齐
　　枌隂夙庇敬修执贽之恭李掾卑栖遽起问钧之想黾未遑于趋戍乃先急于谋身辄忍耻以自鸣庶徼荣而一顾尝窃考古人之荐士无非与天下以为公吕文穆夹袋之储博采四方之众论虞忠肃翘材之馆类皆一代之名流曽何専取于里闾初岂有偏于亲故允谓至公之举夫谁得议其私然处乡党则恂如吾夫子所以圣维桑梓而敬止作诗者谓之恭盖知人本自昔之所难而居乡乃论秀之从出所以朱买臣之贵不荐于他人而荐于同邑之贤吴隠之之名不显于他人而显于邻居之士固自知其非称姑畧诵于所闻伏念某拆袜短材滥巾末第立身行已惟知实地之可凭洗手奉公粗谓仰天而无愧初筮零陵之戸误为台府所知挈来鴈峯滥赘乌幙惭无賛画深愧湖南之客多贤恪守廉勤恐为陇西之士所耻逺依宏覆遂获终更尝爱刘元城看条贯之言冐居周濂溪争狱事之职盖本朝之法未尝严以三尺矧先儒之论尤当寛之一分惟当仰体天地好生之心推行祖宗不杀之意或可逃于吏责庶不辱于师门第某也家地一寒命途多舛窃稽鲁语缅想古风乡人善者好之不善者恶之此公论之难磨灭童子与其进也不与其退也俾后学之有依归忘其跃冶之羞或者脱颖而出顾自媒之可丑然公举则非私某官学者宗师道之标的融一心于万事而主之以理贯万物于一心而凖之以平天下之势持衡权重轻而各当君子之道絜矩度人已以皆公然犹合众俊以兼收岂忍使一夫之不获辄因参觌就致皈依倘辱盼青或可破白兴其德行道艺者既有惭月旦之评与尔邻里乡党乎深有望春风之赐
　　通湖南帅参政皮泉渌
　　十国为连夙仰帅垣之重一行作吏滥叨民版之司喜大造之可依抚防踪而深幸敢修辞贽敬渎钧墀某官经济防模弼谐事业道足以开物成务学足以尊主庇民朕心朕徳惟乃知夙荷藻旒之眷嘉谋嘉猷则入告密防帷幄之谋顷未离场屋之时巳大为缙绅所予然骏誉齿于诸公之间旋以麟经首乎俊造之选窃考春秋之大义独为洙泗之全书笔削片言褒贬万世纵以防夏之髙弟不措一辞有如公谷之名家特列诸传虽明于董仲舒而或者病其闇固虽习于公孙而或者议其奸防自汉以来専门者几贾逵则有条例之作钟兴则有章句之文纂要于士亷而人议其迂训诂于何休而人疑其凿或以繁露立説或以指要为名人自为家师各异説俱未若天开景运道阐斯文自孙明复之发防一出而其学传自程伊川之序传一着而其理显为説则无如横渠之粹作传则无如文定之精迨止斋续一脉之传至泉渌惟六人而已彼荆舒所见谬矣以新经之説易之所谓以政事杀人以学校杀后世者其斯人乎安得为天地立心为前圣继絶学如先生者以之辅东宫则辨明乎尊王黜伯之义以之断国论则界限乎崇阳抑隂之严如徒述明公出仕以来特不过常人诵德之语用敢昌言其所学不复缕数扵其他况尝身到于黄扉伫看恩疏于紫诏风云之防顷刻以须某辛苦灯窓迂回场屋屡黜于有司而不改力磨桑砚之坚四举于礼部而后成始弃韩檠之短冐然出仕凛甚旷官非庇覆之是依恐颠济之未免夫子之墙数仞尚祈受教于师门杜陵之厦万间所愿栖身于徳宇
　　通江西运使曹介轩
　　簜节观风夙仰崇台之峻理曹议谳叨居列屋之卑以昔焉亲炙之无繇而今也趋承之有幸三薫贽牍百拜典籖某官玉振而金声凖平而绳直所学乃经济弥纶之道其业则洁静精防之书于真实地着工夫始者自诚敬而入从原头处去理防超然得本领之真考韦编三絶以来尽刍狗诸家之説谓田何而下凡专门者几独伊川所传为造道之精方理探极前是生两仪两仪生四象四象生八卦迨心涵妙处吾闻先儒先儒闻三圣三圣闻诸天以此而发防阐幽以此而开物成务至若昕庭之大对巍然进士之甲科谓世变以降何尝有安而无危有治而无乱惟英君者作斯能转乱而为治转危而为安是之谓大易之道穷则变变则通于此见先生之学诚则明明则着果膺亲擢几列伦魁矧今干九五之大人才际时龙之御泰九二之君子又新治象之开虽曰否终则倾当思复徳之本或益之乃可致朋之助不节若何以窒蠧财之原主德固无过而小过至于大过者所当思世道虽巳济而既济终于未济者所当虑艮止也君心之善方萌而未固者不可以不坚定坎险也边境之事有备而无患者不可以不豫防惟明公熟记于心庶他日大推所学无但曰吾职转输而已而不为当今平治之图侧闻丹扆之兴思非乆洪枢之入秉悉摅素蕴径上黄扉某拆袜短材滥巾末第立身行已惟知实地之可凭洗手奉公直欲仰天而无愧初筮二水之戸误为漕台所知挈来鴈峯俾赘乌幕兹叨李掾又值时非云天庇覆之是依则风雨震凌而奚恃此运使最识大体所期髙过于仞墙防司理几误平人惟有尽心于职业
　　通江西帅赵月山
　　帅垣颛阃元戎陈十乗之仪理掾备员小吏托万问之庇况昔也快凤凰景星之覩矧今焉又乌鹊明月之依受容察与他人殊谨熏沐以贱名彻某官凖平而绳直玉振而金声所学孔孟顔曽其文欧苏韩栁王茂洪过江为第一流人物可以镇浮小范老行边有数十万甲兵长扵制胜盖天之福人国为世而生名公岂偶然哉必有以也仰岷峨之钟此秀信乎蜀珍矧国家之寳惟贤粹然赵璧伟真儒之无对见吾国之有人厥今寳祚方隆金瓯尚阙帝以江淮之重国之门戸所关谁为朕行徒得君重南至召陵北至无棣岂容土宇之中分东望夏口西望武昌正欠舟师之一捷全凭妙筭逺制穷边南海疆理命召来宣行复舆图之旧北门锁钥非凖不可载清沙漠之尘然后铺张鸿烈以之丕显雄谟长城逺矣顾绩用之弥彰以我公来岂凡庸之可后入秉枢机之要共调鼎鼐之勲以展经纶之规摹以宏久大之德业某奋身寒苦赋分偏悭方陛对极言司马公亟称其入等柰书生薄命欧阳子不放其出头正众议轩轻之间得明公主张之力然天子自为座主故廷试不称门生如此知遇之深岂止轮囷之感矧又在走趋之末尚祈宏覆露之恩繇江西安抚而拜大参愿继中兴之贤相为南安司理而辨疑狱敬希前代之儒宗
　　通宪司俞松涧
　　皇华遣使夙钦六辔之光蓝绶抗尘幸托万间之庇望崇台而拜谒驰短椠以效忱某官精神玉壶之氷气槩金茎之露其道足以开物成务其学足以尊主庇民上防姚姒下逮庄骚极羣玉而博览髙摘屈宋浓熏班马兼众作之所长顷未离场屋之时已大为缙绅所予迨骞华于月殿旋接武于云衢逰莲幕则以賛画称宰花封则以抚字着最是一麾之出蔼然五袴之歌处事则折之以理而人服其详明治民则代之以寛而政尚乎平易均之作牧不无难易之殊何者为功莫甚凋残之后尝以前贤而考艰哉循吏之称若黄霸之守颖川与文翁之治蜀郡皆在承平之日不过抚摩其民眷惟潇滩素号乐土粤自干戈兵革之后遂成瓦砾涂炭之场惟帝念民烦公出守相与集安安之福未尝求赫赫之名竹使分符在昔巳歌于来暮棠隂满地至今犹切于去思此愚为隣邑丰城之民尝亲见先生清江之政因稽近事惟有二贤张松山持节于湖南王留耕建台于江右皆由此郡即峻他除惟明公旋陟于臬司在今日复司于漕运虽槩以留耕建台于江右则异然比之松山持节于湖南则同帝眷愈隆民望尤属然崇台之职乃大计之攸关爰自比年以来不胜斯民之困惟论道经邦之手乃全制用之方非正心诚意之书不载生财之道此乃明公之素学奚待小子之赘言第恐丹诏飞来紫宸促觐鲜于为一路福难久为京漕之淹萧何乃万世功行即重鄼侯之拜风云之防顷刻以须
　　通临江守李菊窝
　　竹使分符行托二天之庇花封试令愧非百里之才以半生亲炙之无由而一旦抠趋之有幸将歴阶而伏谒先率牍以通名稽首瓣香俯躬文席某官凖平而绳直玉质而金相汉清议之家单传名节唐宗英之裔官様词章然此特以世谱而言又孰若论当家之事尝考先朝执政仰惟竹湖先生比干淳诸公个様人物绍濂洛一脉吾道宗师忆昨嘉熈之间勉为先皇而起其出处关世道之轻重其论列系民生之戚休为国老臣上方呼于内相留佐天子人属望于端明夫何几诏之征来而乃扁舟之径去使今世知有难进易退之节皆先生倡为特立独行之风亶惟我公克肖乃父尚论其世宛然棠笏之犹新归视其家蔚若槐隂之如旧纵未复青氊之故物亦当峻紫槖之穹班而乃唾视九迁廉取一郡用心宁寛厚而不流于激为政宁优柔而无过于严铸铁成金铸顽成仁可传循良之吏卖剑买牛卖刀买犊俾安耕凿之天此真贤太守所为夫岂今俗吏可语伫看政上结主知显膺细书一札之褒荣继刺史三公之躅某间关未第荏苒半生初筮零陵访漫郎三吾之迹再寻横浦挹濓溪一脉之源不自度其疎愚乃冐膺于防剧颇闻喻水久兴谢推不去之谣岂谓师门遽有求可使为之许少陵广万间庇幸托帡幪士元非百里才愿逃瘝旷
　　谒湖南仓赵端斋
　　泝西江之水尝曕仰于使星望南岳之云喜皈依于恩造既仲也得抠趋于丈席岂伯子不鑚仰于仞墙以半生倾慕之心遂一旦从游之愿切以弟兄之共学莫难师友之同宗明道伊川俱受濂溪之业颖濵坡老共登六一之门与涑水而游者尹公渐尹公洙受涑水之辟者刘公攽刘公敞与叔和叔则俱号横渠之髙弟坚中均中则皆为和靖之门人以学而言则皆以孔孟为宗以文而论则皆以韩欧为法或讲明义理而为道学之倡或编摩史籍而为通志之书此皆难弟难兄俱遇良师良友至若郇仁郇武奴事于章安惠卿和卿仆役于荆舒彼四不肖者固小人之雄而二大奸者尤当世所嫉曷若吾党之小子幸遇当时之巨儒某官宇量恢宏风规髙洁如居汉世未多忠鲠之更生若在唐时不数词章之太白自收髙第即歩亨衢身虽州县之服勤人以庙堂而期望左右司当谨择所任惟人台阁事须习知乃居此选若昔青源白鹭已烦皂盖朱轓自应入侍于冕旒胡乃又持于麾节帝念湖湘之重今为兵革之场其在平时犹究心于矜闵矧当此际盍加意于抚摩眷惟庾司最系民命惟振贫恤孤而后可以言广惠惟贵籴贱粜而后可以言常平惟不奉青苗如富绍庭而后可以居此官惟举行荒政如朱文公而后可以称此职此固明公之素学奚待书生之赘言第以论道经邦之才致君泽民之蕴自合作九天之霖雨岂止为一路之福星伫收安静之庸益茂经纶之业遄归青禁大庇苍生如某者文字蠧鱼姓名虮虱一举登虎榜颇妄希进士之荣三箭定天山亦屡奏将军之捷诸公颇交誉乎子厚有司柰连枉于齐生方其刻苦于功名间亦用工于词学虽文章末技未足为吾道之尊然科目累人止得为程文之习重念鹡鸰之微贱尝供牛马之使令葛邑司征顶踵拜二天之赐茨川董旅陶钧皆一力之功惟其辱知遇之深所以相汲引而进愿借齿牙之余论庶成羽翼之深恩伯氏吹埙仲氏吹箎敢谓同声而迭和大木为杗细木为桷尚期并蓄以兼取
　　代谒临江倅陈所翁
　　监州称半刺之尊乆懐倾仰弟子修先生之敬获遂抠趋輙陈愚陋之辞仰冀高明之听窃谓以贵下贱乃君子之盛心委身事人此吾党之大节故必有名世之士始可为善类所宗岂以为孟尝之客者多狗盗之徒执李膺之御者皆龙门之彦每伤世道之薄因叹士风之衰急扵求进者扫门不以为羞甘于自鬻者上书不以为躁是皆无耻之辈夫岂知道之流至若世有欧阳公苏老泉始为之客人非晏元献范文正肯出其门今有身为吾道之主盟手提斯文之正印其英风义槩排山岳而呑湖海故有抱负者所愿归其健笔雄文横河汉而烁斗牛故尚词华者所愿学不此之徃则将焉依某官气塞两间才髙一世所负乃栋梁之器大任可胜其立如氷雪之清纎尘不染间者尝居于朝列胡为屈佐于侯藩道大故为俗学所讥名髙故为时人所忌倘能少屈跬步可蓬莱之山惟不苟同拂袖去平津之閤然上则寳之如良金美玉而人皆望以为景星凤凰设若有言责于时决不减庆厯之四谏使其任天下之重又将为元祐之大臣然且尊贤而育才哀穷而悼屈来者曲轮直桷无不见收求者渇饮饥餐无不如意譬犹太山不以峻极而辞纎芥沧海不以浩渺而却细流故虽众俊之兼收犹恐一夫之不获防而丝粟必也陶钧某为儒而迂适用者少穷檐刻苦颇知厉志于萤灯老砚磨穿岂谓滥名于鴈塔冐然干禄拙甚谋身谁欤左挈以右提罕矣前推而后挽敛袵仭墙之下抠衣丈席之前安师严道尊不啻定夫立门外之雪迨情亲意浃又如光庭挹座上之风敢以平昔所闻少禆髙明之末尝诵后山之集服膺前哲之言以司马公吕文穆虞忠肃之编与曽文靖陈宻学吕忠献之纪萃为一巻名曰达贤因以观诸老之推善尊能抑以见众正之得时行道此固先儒之陈迹谅亦我公之夙心如防赐九鼎之言达之当路庶不使一芥之士沈于下僚


　　稼村类藁巻二十六
　　钦定四库全书
　　稼村类藁巻二十七
　　元　王义山　撰
　　劄目
　　通江西宪杨髙峯
　　某伏以孟春谨时生意融畅仰惟某官霜严一节风动列城九重简知两间协賛某谨端防拂蓍诹日之吉九顿百拜贡忱于大籖台首丐台照
　　某钦以一路福星生人之司命系焉舒之为春敛之为秋胸中自有一造化寒暑小物望而退舍彼又焉能为沴茵鼎小忠不敢为执御者告
　　某兹审光膺宸綍就易使华暴公子之名岂専防击隽不疑之母好在平反喜动潘舆懽腾汉部伏惟庆惬某官淑问如臯陶式敬如苏公持平如张释之于定国帝以綉衣持斧乃人命所关非廉而明者不轻畀尝闻易六十四卦凡刑罚之事着于大象者四噬嗑曰先王以明罚勑法丰曰君子以折狱致刑贲曰君子以明庶政无敢折狱旅曰君子以明慎用刑而不留狱盖噬嗑旅上卦为离贲下卦为离离明也圣人知刑狱为人司命故设卦观象以明为主先生公而生明以洗寃泽物为己任又尝持濂溪之宪节矣濂溪不云乎利用狱以动而明也敢以为一路贺某知有关西夫子旧矣门外之雪座上之春后学之所共仰也日昨尝修小夫竿椟之敬得以贱名氏闻每恨无由雅拜以展弟子礼于函丈之侧引睇崇台恨臂不羽
　　某庸拙无伦岂堪议谳深惟横浦理曹乃我朝大宗师发轫之地通书所谓治狱必中正明达敢不佩先儒之训今又得大贤君子临照其上比荷实翁先生檄为东湖南浦以来旷官有诛席藁俟罪惟三宥之
　　某耸闻霜台大建一芥小吏所以事长事贵者何敢废礼谨课俪语一道少当瓣香触突崇威不暑而汗倘辱电掷万亿秭之幸
　　某揆分綦微不敢僣申使闳五城十二楼寳眷之问恭想吉星次舍福庆无边新治一切委使敢不端笏以承
　　通江西帅赵月山
　　某伏以孟冬谨月翔风兆寒恭惟某官斧钺専征金汤巩固九重注倚二仪昭森某谨端防拂蓍涓日之吉东向九顿首百拜以贱名闻于都督府首丐台照
　　某窃惟国家置元帅府其防呵雷霆则奔走羣动其叱咤风雨则润泽羣生川君渎神且为之后先拥护寒暑小沴望而退舍茵鼎小忠不敢为执御者告
　　某仰惟某官学通六艺忠贯三精其谋畧则荀攸贾诩之宻其经济则周瑜鲁肃之英其吟啸则谢安庾亮之雅其牧御则羊祜陆逊之仁大厦之栋梁洪流之舟楫也四郊多垒此为何时惟硬脊梁可以当大事任本朝自国于东南以来江其门戸也淮其藩篱也藩篱固则门戸安矣二三豪俊为时出整顿乾坤济时了行且诵杜老净洗甲兵之诗后当纪之旂常勒之金石邦其永孚于休某敢预以为天下国家贺某尝闻帅垣颛阃号小朝廷属吏之事长不敢以賔主见岂特防若小侯之事大国哉瞻望牙纛何时得与戎服左执刀右属弓矢帕首袴靴者同一罗拜
　　某豫章晚学闻道也未四叨秋赋侥幸一得壬戌尘忝首防大魁文先生拈出由甲而乙天实为之某亦尝进拜师墙控九顿首谢防予其进眷爱之意弥隆劳问之辞备至感激知遇永矢弗谖今也幸又以牛马走服役于使天照临之下或者造就之机其在此乎愿以此身纳之化冶惟先生念之某不胜愿望之至
　　某辱知旧矣深惟事长之礼不可无以为贽谨课俪语少当瓣香触突穹崇罪当万坐倘辱电掷荣幸倍万某颇识分守不敢僣申使闳星珠月璧之眷伏想自天锡祉中外惟均某服在末寮奔走职也履封恐有指呼敢不端笏以承
　　通南安周竹友
　　某伏以秋髙气清玉宇如洗某官拥麾在道先声已雷上下神只夹扶奔卫某斋祓百拜顿首羾贺函于大籖台恵徼省覧
　　某载惟盱为江西名郡湖之清姑山之秀草木不足以当其竒而异人出焉皆扶舆清淑所钟也动与理俱静与理防何福不除膳服小忠无庸凟于执御者敢畧之
　　某恭审昕陛疏恩名藩作牧分汉符而出来临南楚之邦奉隽毋以行尤便北堂之养信矣人间之胜事喧然境内之欢声皆翘首延颈以俟涖止伏深庆惬
　　某仰惟某官人品一代之宗师学术六经之源委谁不朱轓皂盖罕闻斑老莱之衣纵令金马玉堂孰若燕僖公之宇此一叚事真二难并孟浩然赋萱堂之诗身尚离于侍侧潘安仁奉笋舆之乐时又在于闲居俱未若儿典雄藩母垂鹤髪聚此一家之和气融彼千里之阳春尝以本朝而观孰为慈亲之誉苏易简之母薛陈文恵之母冯皆以贤称卓哉前比行矣肩舆而上殿骈然锡宴以疏封闾里兢称缙绅歆艶
　　某生平一瓣香置之懐袖乆矣择而后炷惟是诵髙文于方册企佳誉于班行自谓无縁可以梯接今不逺伊迩得身亲炙矣横浦虽天一方然我朝道源一脉实于此乎基之某为之喜曰前有周濂溪于既徃后有周竹友于方来郁郁乎文哉吾从周
　　某剑水一书生闻道也未腐烂黄册四献始售尘沗乙科再调兹阙材质朽下议谳非长凛乎覆压之是惧讵意今兹得以末属效骏奔杜陵之广厦万间白氏之大裘散盖非幸欤自贺其逢喜至距跃
　　某时文手耳于抽黄对白语非曰能之然事长有礼非文无以为贽不善为斵血指汗顔倘辱电盼其为光宠不啻万亿秭
　　某揆分綦贱不敢僣申使闳五城十二楼列仙之问新治一切委使敢不端笏以承
　　通江西漕使刘实翁
　　某伏以孟夏谨时暑风清穆恭惟某官鹊袍舄奕锦昼光荣风采一新穹只拱相某谨熏祓九顿首百拜贽敬贺床防祈台丙
　　某尝闻吉人君子动与理俱散而为一路之春风和气何福不除老佛氏葆练之説妄也寝餗之説赘也某僣敢畧去某比者使节东来尝于梅关道左膝行雅拜修事长之礼仰防畧去位貎特赐予洁一被光采百倍感激知遇千喙难宣
　　某窃惟转运副使自唐始厥选甚不轻也尝以宰相兼领矣国朝尤不轻畀伏读国史有尝为转运而号为一路福星者惟鲜于公迂叟有云今复以子骏为转运诚非所宜然欲救东土之民非子骏不可兹者伏审钦奉宸纶再持使节大江以西莫不懽忻踊跃而言曰是前日漕五羊而民歌之曰运使如水清彻底者而况乡郡之除荣于昼锦欧公之记不云乎髙牙大纛不足为公荣元圭衮冕不足为公贵惟徳及生灵功施社稷此公之志而士亦以是望公岂止夸一时而荣一乡哉敢诵此语为先贺
　　某门人也栖身宇下毫发不出他人之门顶踵无非大造之赐今此又遇使星临照而某又以贱役获在走趋而今而后倚頼焘持之恩不一而足非幸欤虽使自谋亦不能如是之巧安得不为距跃三百
　　某仰止师墙实在门生故吏之列贺语不当落人后亟修俪语少叙卑忱一目掷去幸甚倍万
　　某揆分綦贱不敢僣申使闳五城十二楼列仙之问横浦恐有委使敢不端笏以承
　　代通京尹洪云岩
　　某伏以阳畅之月霜曦晶明恭惟某官麟符増重天宠维新九重简封两间协相某谨端防拂蓍诹日之至吉仰申贺厦之恭重慈下鉴
　　某窃惟一代异人受明天子休命来为天府民物之主山君水妃莫不奔走率职拥护后先区区寒燠又焉敢沴鼎餗萧芗是时劼毖者僣敢畧去
　　某兹审上睠神京中谋大尹涣扬尺札听朕训辞壮观上都烦公弹压伏惟懽庆某尝闻之天目之山苕水出焉有龙飞凤舞之状自绍兴有诏为行在所遂为帝玉州恭惟某云岩先生巍峩八座之尊弹击千里之地盖尝伏读前史三辅之置自武帝始试以汉世而考类当京兆之称然而才力巨者以断制为能耳目察者以发擿为巧故道德之味每为刻薄所胜而根本之地反有削弱之形惟本朝先正则不然杜正献尹京则治尚公平范希文尹京则政甚闲暇云岩之再为临安也蔽芾棠隂不尽前时之遗爱顾瞻枌社居多某所以曽逰伏想东坡之悯农劳乖崖之弛盐禁利民之事不一而举防有以知开封府拜相故事为上言者
　　某比者防恩陛辞尝得抠衣丈席仰防师慈以遗簮旧履为念揄扬爱助端出吹嘘逖逺阶符屡更蓂荚横浦僻在江西尽处邈天一方望长安于日下惟有诵江东日暮云之句
　　某老矣一麾得郡在省徭杂处之地已交郡事延见父老具言圣天子所以抚摩爱育之意虽岩冗嵠峒之民莫不投戈折棰羞前之为即此事可见人心天理岂终于不可化诲惟当以昌黎所谓一以为龙蛇一以为赤子以待徭民则省民亦与之俱安矣若夫廉勤二字平日得于师门者敢不服膺
　　某辱知旧矣深惟事长之礼不可无以为贽谨课俪语少当瓣香触突穹崇罪当万坐倘辱电掷荣幸倍万某颇识分守不敢僣申使闳星珠月璧之眷伏想自天锡祉中外惟均某服在末寮奔走职也履封恐有指呼敢不端笏以承
　　代通扬州制置李庭山
　　某伏以孟秋谨时老火犹炽防惟某官斧钺専征金汤巩固冕旒简注穹垕夹持某谨三宿斋沐以氏名闻丐垂台丙
　　某窃维国家置元帅府其防呵雷霆则奔走羣动其叱咤风雨则润泽羣生川君陆神其为拥护先后莫敢不承厥职寒暑小物望而退舍茵鼎小忠不敢赘为执御者告
　　某尝谓扬州古都防号小朝廷属吏之事长不敢以賔礼见又岂特防若小侯之事大国哉某耸闻宇宙之隆名未遂星凤之快覩行将与戎服左握刀右属弓矢帕首袴鞾者同一罗拜
　　某仰惟某官学通六艺忠贯三精撑托东南半壁之天控制西北二边之地轻裘缓带雍容有叔子之风羽扇纶巾谈笑走曹瞒之敌扬为巨镇蔷薇沟之美丽茱茰湾之清泚游观之胜未暇也载惟南蹑乎钜海之浒北压乎重淮之流盖自唐以来为节镇南渡后尤为大藩屏登摘星楼江淮南北可一目而尽又逺想破全于新塘之时皆天下竒胜陆续既徃之殊勲恢拓方来之隽轨自此而紫枢黄门有唐李徳裕入相故事在某拭目以俟
　　某材质朽下得效骏奔自贺其逢喜至距跃
　　某谨课俪辞少申事长之礼倘辱电掷万亿之幸某颇识分守不敢僭潭庆有所委使敢不端笏以承
　　代贺左史冯初心
　　席前疏渥柱下陞班凤阁摛辞久仰舍人之様螭坳秉笔又兼学士之荣国典増华儒绅交庆伏惟某官任重而道逺器大而声宏其学问为真儒宗其文章号大手笔刚惟嫉恶独秉乎铁石之心廉不沽名确守乎氷雪之操乆膺简注径陟清华窃惟修注之司实系禁严之职虽上无过举初何烦直笔之在旁盖古置史官正欲警非心于未动不特晋班于云雾又将涣发于风雷左史记事右史记言固頼切劘于君徳外制掌书内制掌诰尤资粉泽于皇猷眷愈重于冕旒进特防于机轴由起居之官入东西府可平步升自翰林而相凡二十余有故事在某耸闻除目深激庆悰望五色之云透知瑞气卷一帘之雨愿丐余波恭惟贺私仰祈台丙
　　代贺右史王侍郎
　　发号枫宸陞华柱史细旃广厦固尝説金殿之书彩笔丹墀又来侍玉皇之案清光近止舆论翕然恭惟某官其业则博学宏词当世之宗工巨笔自先秦以来未见之典籍富贮胷中至组练而后一变乎绘絺复见古作果持老笔入直禁庭夜宿鸾坡试兴元等诏谕防之手日亲翠幄讲説命三篇格君之辞乃今符柱下之一星自古重螭头之二史既要地据班而立则台阶可平步而升岩叟擢起居即登枢府正仲除修注随拜右丞此儒者荣皆当家事某栖身厦庇喜听邮传望五色之云遥瞻瑞气卷一帘之雨愿丐余波恭控庆私仰祈台照
　　贺贑守胡石璧
　　昕陛疏恩台藩作牧瞻余襄公之坐处仍此来游访赵清献之留题居然如旧旗旄改观襦袴先声伏惟欢庆某仰惟某官于知行处着工夫以真实地为践履人谓何无忌似舅惟公独立而无朋世言胡安定教人其学由体而达用凢麾节之所至其风采为如何如髙山深林龙虎莫测其变化如青天白日奴亦知其清明迨髙卧乎东山嘻九迁其何物元城之问曽不通于政府质肃之书未尝至于京师尝侍丈席之傍亲聆謦欬之及非不知有速化之事决不肯为阿附之徒此硬脊梁乃真石璧故闻先生之风者鄙夫寛懦夫立而充先生所学大臣法小臣廉乃今不薄淮阳而来肯为章贡之重福千里幸矣泽四海谓何行迓诏纶即跻法从某辛苦一灯四充秋赋沗窃乙科再调铨曹叨受兹阙惟是某读书不多闻道也未每于当世之钜人名徳未尝不愿北面而事下风尝谓石璧先生今第一流也学问为世儒宗文字为大手笔政事为妙监司他日论思献纳则为名侍从辅佐弥缝则为贤宰相后学晚生舍此将安之乎
　　问候秘监文文山
　　某不天先君藐弃祸钜痛深首辱慰唁扶惫跪读悲感盈抱未果造台墀俯伏九顿以谢拊已自讼凛如负芒泰度包荒谅防矜贷某故臈访闻緑绨一封唤归禁近善类皆曰君子道长时也众阳用事跻世唐虞指日可冀乃正月之朔恭覩御笔峻除某官可直学士院跳郎星卿月而上着之红烛紫薇之地位置甚清公论惟允玉堂得真学士矣先生之文黼黻皇猷金玉王度一挥九制文词典雅真有三代之风自大魁而知制诰罔俾苏陈二公得以専美于前矣娥眉之嫉胡为乎来哉得非道大者难容名髙者易毁直如磨而不磷湼而不缁何考槃在阿硕人之薖青原白鹭能乆留乎锋车摇摇行矣徴召状元大拜者有吕文穆王文正李文定之芳躅在某翘企以俟某去冬奉先君襄事后人子之情不待霜露既降而焄蒿凄怆常割于懐久当熏沐尺笺为师门敬素冠奕奕何等姓名不敢以凟非慢也令弟某官防侍雍容埙箎迭奏诚一家盛事怡聚乞呼名













　　稼村类藁巻二十七
　　钦定四库全书
　　稼村类藁巻二十八
　　元　王义山　撰
　　祝诔行状
　　龙兴路五学教授告庙文
　　闻之孟轲曰人之患在好为人师某里人也而职教焉非父兄之执友则朋軰之同侪讵敢曰为乡里师乎某尝为国子正今又分教于乡汉胡母生齐人也为博士而归教于齐学者宗之某无学之可宗而敢援此例将有叱而去之者曰此非子坐
　　东湖
　　某闻师之所存道之所存也某闻道也未而敢为人师乎昔胡文定为太学官归教乡里文定则可某则不可
　　宗濂
　　某闻师者所以传道授业解惑也三者而无一焉抗顔讲席多见其不知量也抑尝闻之师道立则善人多某不敏请事斯语
　　县学
　　郡有学古也县有学自宋始惟洪既有郡学又建湖濂二书院于附庸又建学焉圣人之教如水之在地中无所不在譬如凿井得泉而曰水专在是岂理也哉某何人斯职五学之教敢曰君子之所教者五
　　祭实斋刘尚书
　　洪范五福自夀富康寜攸好德至考终命五者备矣先生既夀且康不特德为天下逹尊而齿爵又为天下逹尊然独不以富称生平一防莹彻千古殿南海之邦象犀珠玉萃焉曽不手涴富求于先生而先生无求于富欠五福之一他人以为欠而先生则曰吾无欠矣以贵言先生有五福之所无以富言先生无五福之所有富与贵先生何心哉至于命以考终此又今世所难者天之报先生厚矣某病不及尝药殓不及抚棺今又以采薪之忧不及修瓣香敬呜呼痛其甚欤呜呼痛其甚欤
　　祭山居刘官
　　哀哀山居而止于斯家庭之学曽未及施所学伊何救时之剂公而大用廊庙之器假令万钟焉能凂公母谓所到止于一月哀哀山居修短皆数出师未防而身先死少陵所以为武侯哀从古如斯独山居哉愚尝评公一世之雄卧百尺楼余子下风珪璋琰璧不假雕琢海鲸天骥不可覊防其学汪洋渊乎向舒读尽人间未见之书作为文章翔蛟跃鳯睥睨韩栁越轶屈宋公有英嗣必世其科曽游广寒蜚声巍峩天地中间惟理不朽六藁犹在诏今传后山居虽死不死其名彼富贵者鸟兽好音山居逝矣欲见无所洁觞一奠陨泪如雨
　　祭徐伯康
　　士庻人三月而葬也公以名父之子天靳之夀读父之书而不得用于世死又后十七年而葬礼欤非礼也岂人子之情有大不忍于心者故废礼而用情欤虽不合乎礼然亦可谅其情矣呜呼人子之情天下之至情也圣人縁情制礼得不谅人子之情乎呜呼
　　瑞金知县愚斋聂先生行状
　　先生姓聂氏讳嚞字愚仲世居临江军清江县修德乡石洲里家世儒科天圣间有登进士第者讳言熈寜间有登进士第者讳复先生其裔也聂族望于清江旧矣曽祖讳公彦祖讳侯服父讳次山俱以诗书燕其后先生生嘉定癸酉之癸亥癸卯癸丑义山垂髫时间徃外氏家外祖父令同羣儿角对偶毎试輙弗敌先生齿髪壮刻苦自厉屡试塲屋不偶寳祐乙卯始防清江解明年试南宫知举竹所陈公显伯定其赋魁天下忠斋留公梦炎读其论曰此有学识士也防微误竹所以本房副巻朱君值易之竟以第五名赋入等今湖南帅干邓君林留京语人曰林得之頥斋邓公坰省魁初取清江聂嚞因谢有司竹所谓先生曰公为省元七日科第髙下固分定人皆为先生惜先生处之裕如也初筮贑州贑县西尉再调宜州教授未赴改辟临安府右司理参军秩满辟浙西帅司典市酒库以考举及格改合入官防授宣教郎差知贑州瑞金县事先生未及赴病矣暨归犹力疾哭先君甚哀是日抵舍未暮间冠裳见家庙礼讫又冠裳见族姻如见家庙礼又礼讫觞族姻以下賔退入坐正寝环诸孙四旁相劳苦甚悉夜向晨顾谓左右曰吾在途嗜睡如酣然寝不安席坚忍自扶以迄于归言讫整襟拱手而逝时咸淳丁卯臈月十有九日也享年五十有五呜呼曵杖逍遥之歌易箦战兢之言此圣贤事也非先生学力到处其何以死哉初先生病临安旅中戒其子曰我母效里中某官病未终丐棺于京尹吾计吾囊俸余亡防仅可棺全吾以归吾父母呜呼士穷乃见所守先生病且殆不旦夕死独不肯向人道乞字此岂穷困所能屈哉是殆与孟郊之食苦荠韩愈之无緼袍陶元亮之不折腰同一坚硬闻先生之风者顽夫廉鄙夫寛薄夫敦懦夫有立志呜呼人不能穷而天地穷之悲夫葢先生之学所以不为死生得防贫贱祸福所恐动者全是飬得刚大之气故见之行事无非自是气中发出来世有一等衰飒慑怯又有一等私意纒绕之人其身未死而气巳先死先生身虽死气浩然天地间不死也先生自防不好弄俨然成人笃志问学家寠甚无赀买书从朋侪借録外祖父伯舅为典衣鬻产教之距所居十数步有小斋先生闭户读书虽祁寒不炉夏不扇老母归寜先生入拜堂下羣犬喧吠如生客葢先生昕夕与书俱以至忘归老母归语其故先君躩然曰果尔肯屑为儿友否罗致之俾共学焉书同灯坐同席寝同衾穷昼夜之力鑚仰于学者葢十余年先生学益进遂同就正于前南丰尉金川云林杨先生攀龙云林江西赋家哲匠尝试教官又试博学宏词科先生自登师门屹然为士林表儒门下髙第屦满相率而尊之曰愚斋先生服其教者不特为魁岸伟器且薫其德而善良焉先生于灯窓用工最苦今世士子取科举之文如诗赋论防蝇头细书出于手泽者数十帙类编先儒文集前乎书肆所未有口吟手抄彪分胪列其为帙十四先生曰是未足以恵后学于是穷搜广覧聚百氏之书防充栋取先儒为正宗括其精髓尽五年心力书成凡十有二帙名之曰友録士友互相传冩为矜式呜呼先生用力于斯文至矣方其未尉贑西家食需次犹不巳于学反覆考亭四书繙阅本朝名臣言行録采取其可资立身之本编之成书曰士学心録可逹之治人者别而异之曰仕学如是又十余帙故其行修于家逹于乡而信于人其学问于师得于心而措之民皆自讲贯中来也开庆巳未及贑守云西陆公景思以文雄当代于士少许可识先生文墨间以初筮未应举止以文华上之于朝其词曰雅器玉温英辞金振葢亦确于许予者是年冬北兵瞰上流所在澒洞贑虽僻一方多防警邉尘一关輙圑民兵设烽燧筑排栅尉皆身之奔走防附曽靡寜日时有以清野之説献宪守雪村抚公鼎是其议下令撤城西民居先生争不胜被檄后故缓其事后亦无他虞民居頼以不毁贑民至今德之乡有杀人者事巳逾年不知杀人者名县慿寸纸以数人姓名下尉捕先生巳疑其非潜加搜访得真杀人者县所指果皆平民或曰尉捕盗有功当上先生曰尉职也以人命易官爵非所志輙巽谢贑境有刘村园头两乡对峙世相讐小有争輙相屠先生履其地覆其争之由械其尤无良者致之县县欲尽搜其徒芟之先生不可悉致其人于尉坐之两庑以义理晓之争者百余悉相顾自责曰尉活我也相与释私憾结欢盟羞前之为持牛酒转相问劳往还居三年贤劳备至逮事宪使恕斋呉公革一日民有诉邑事不公者十余状恕斋丛其事于尉期以五日葢将观其所处也先生不由吏手如期悉定夺以申皆中肯防恕斋竒之遂有造就之意书满贑民议即某地像而祠焉先生闻之曰尉小吏受容察于防府之下免过幸矣顾敢尔继又闻有私绘其像于家者亟畀之钱巻而蔵之防吉之龙泉阙令恕斋以先生辟命将下恕斋建防西总再调取宜州令官恕斋尹神臯首白之庙堂辟先生右司理先生介洁髙逺以吏尘困人猛欲就冷职誓不以书生试狱吏牢辞至再恕斋曰公廉明如此何官不可为勉彊祗事恕斋后谓人曰吾为天府得两狱官谓先生及庐陵许君雷发也庀职以来随事爬剔惟求无愧俯仰官爵不论也祸福不计也狱有二事一则曰冐官爵而戕人命一则曰残骨肉而据家财其力可通神而吏又舞吾法葢州县数年不决之狱先生据按推详奸状俱白试以利弗动胁以贵弗怵某至含沙肆毒防入防评后二奸卒正典刑先生之名遂满天府上下莫不敬其廉能虽闾巷小儿亦知有聂司理克斋徐公复以廉平举恕斋以亷介举平斋赵公汝暨以持身端谨举厥后被防荐矣又以先生才学操守闻于上期年间三剡如寄有贵介贪先生名欲以京剡举谢絶之退谓所亲曰吾不敢以父生师教之身而辱于戚畹之门葢其所学正大自贵重其身如圭璧静见孙公子秀尹京于缙绅间稔其名一见青眄防华亭有巨室因籴碎家先生曰华亭为邑嵗籴止十五万某人一家耳家不大于邑而倍其数三十万有是哉白之府府转白于朝卒减半静见由是期以逺器不数日以学识优长趍向端洁举不阅月而石溪呉公舜龙为之合頴节斋陈公访以遗贤为憾举先生善聴狱讼尽公得实科而肯斋李公芾亦以从事郎举关陞两考内五削俱圎吾党皆以先生通籍为贺先生曰吾之心岂祗媒一身苟禄计哉毎书戒其子必以充广德心力行好事为训秩满市民争防旗帜以华其去有庖空但酌西湖水及靣上三年无愧容等句杭民骇瞻谓前此所无有六考既书防任内有庆因微法碍通班以典市酒入辟留幕府肯斋政事间凢心力不逮者悉以委之南厢阙求官者十数肯斋曰此非气魄如夏秋不可卒不他畀摄事期月能声满京国识者遂称其有剸繁治剧之才先生官于桂薪玉粒之地凡四考介峭屹立食止菜无异品西山先儒谓斯民不可一日有此色士大夫不可一日不知此味惟先生可语此葢其安贫乐道毎曰为好官不若为好人故自入仕以来行事之纎悉必记而养廉微俸亦别籍以识意葢曰事不可对人言者不可书则吾不为之矣货之悖而入者不可记则吾不有之矣此亦清献露香告天之遗意尝自賛其真曰仰不愧俯不愧内不愧兢兢此心戴天履地推是心谓造物当滂沛其报而所到止此呜呼痛哉性俭约弊裘故褐终身不易最友孝方伯舅卒襄大事称家之有无未尝等其费于二兄伯舅始娶敖氏生辉森继徐氏生先生及焱先生处兄弟无间言视二兄急难不啻巳虽儿号妻啼寜弗顾自登第后毎以养不及亲为恨其之官也迎兄就养弟焱出为族人后年未三十而死上有垂白之祖母事之如巳母下有垂髫二女抚之如巳女娶同邑杨氏子男三人端与见礼部待省端茂端佑俱秀而文人谓先生有子如此死无憾端茂以父命继弟焱后女二人长适同邑彭果次适丰城熊以道皆业儒孙男四人孙女四人俱防其孤将以咸淳巳巳九月奉柩葬于新淦县钦风乡白羊岭鹧鸪山之原俾义山状其行将以乞铭焉义山窃惟先生之学自养气入先儒谓人若有气魄方做得事成世间祸福得防利害方敌得去不被他恐动又谓气至大初无限量至刚不可屈挠葢天地之气而人得之以生者惟能得其所养无妄为以害之则本体不亏又谓浩然之气才説浩然便有刚果意富贵贫贱威武不能移屈之説皆低不可语此气先生于养气上用工最深故死生不为之动肯斋且以气魄称而先生自賛亦自信其仰不愧俯不怍葢方困阨时手不书乞米之帖口不诵乞巧之文故其气不为穷乏馁使其立乎人之朝当大事任汲黯多欲之諌朱云折槛之忠张纲埋轮之勇王义方对仗弹李义府叚秀实举笏击朱泚阳城裂裴延龄麻韩愈上佛骨表孔宗鲁扣镮大呼唐子方论灯笼锦是皆先生所敢为呜呼言有大而非夸众人疑焉逹者信之呜呼安得起先生于九京而与之论养气之学哉义山痛念防从先生游不特相与厉举子业于躬行践履上件件防对小有过必靣规无少假借虽情好本兄弟然敬而惮之甚于严父哲师之临其傍凛乎法家拂士之议其后也义山壬戌窃第太常先生有书自贑来以其生平所受用者力行好事充广德心八字相懋勉呜呼先生弃义山而徃行而无所诣也疑而无所订也瑕而莫予攻也怠而莫予鞭也呜呼巳矣以先生气节如此而不得传于史其官守之卑又无言责以泄胷中刚大之气噫柰何其
　　徐侍郎逸事状
　　宋徳祐甲戌北兵渡江举朝相顾失色余徃访正言徐公与论国事闻防諌哭声震天御史中丞陈过庭哭尤恸明日过庭先走又明日监察御史李可走又明日监察御史潘文卿走独公徬徨不忍去谓余曰自古无走防諌阅月除公左史兼权户部侍郎然问过庭可文卿当愧死不死初平章贾似道督师江上自度力不支将议和权也畏公议弗敢欲其议自防諌学校出贻书政府逹意于公公毅然不从呜呼壮矣事亟谋迁幸权也公抗言陈尧叟请幸蜀王钦若请幸金陵皆非惟当固守京城呜呼又壮矣明年诏守和寜门和亦不及事矣未防京城失守迁亦不及事矣公讳卿孙字麟仲一再魁乡荐壬戌省试高列自初筮潭州善化主簿至正言多可书最是令衡山尤表伟故事作邑最者除察天子以公政声卓越除公监察御史路矣等而上何官不可为其所行事又当大书特书不一书虽然忘言可也宋亡士大夫多逸事无以惩劝千万世取以告太史氏



　　稼村类藁巻二十八
　　钦定四库全书
　　稼村类藁巻二十九
　　元　王义山　撰
　　墓志铭
　　清江杨居士墓志铭
　　余家丰城去清江甚迩甚迩而甚逺曷迩而逺以邑异其郷之行好事而不求闻于人者罕与耳接虽接弗详也一日有以杨公善状示余者请刻辞读之自孝于亲睦族婣而下与人交皆与理合居郷遇岁侵与郷人共年谷低其直之昻无德色其郷多亢壤一不雨苖焦巻公费自巳未夏堤其水俟田之渇耕者利頼之他郷或不稔此独歳邑委括田他郷踏地出税租无孔遗且加赢焉以求恱长民之不肖者公独不媚所行皆近厚不尽人之情其生平类汉马少游近世闽士黄长者不籯金愚其子教以书俱为士林隽翘屡榜亚天之福善未央也余曰果尔是可书遂访于今监察御史云屋徐公云屋为余言如所状之行云屋与公居同井又甚迩以甚迩之言验所状之行于是乎书公讳义成字信伯曽大父某大父某父某母聂氏旴江戸掾讳杞之女娶熊氏男二人女一人孙男一人曽孙一人生于嘉熈丙寅八月二十一日殁于某年某月某日葬于某年某月某日墓在茂材乡某山之原铭曰
　　最难得者乡逹尊之称可以验里中之评呜呼是可铭
　　月堂吕居士墓志铭
　　吕氏族于洪不多见有世居丰梅仙乡里名皇地者族甚望家逸其谱莫详其系之出也公讳益字舜臣尤望于一族曽祖讳明甫父讳廷谊俱弗仕母某氏初仲父未室先祖父为择对曰娶妇毋以赀必有妇德乃可有媒吕氏女者先祖父曰吕以诗书儒其家必能贤其女是可娶防侍仲妣傍乃得于所闻自仲妣归于仲父也事舅姑以孝处妯娌以和某私窃自语是其家法然也非有贤父兄不能是后十余年某与清江愚斋聂公讳嚞同学公子梦斗亦来学以文颉颃毎课试与之角相雄长诸老先生竒之某又私窃自语曰是其家学然也非有贤父兄不能是以仲妣孝于舅姑睦于妯娌知公事父母孝处兄弟无间以梦斗苦于学知公学然后知其子学方公之刻志于学也犹及师竹园于公漫塘邓公西坡邹公其友也为文贯穿经史如语孟荀扬本朝名臣言行书手自抄録字画精楷葢公端慤士也尤工于声律燕处王公秋圃邹公俱以明经擢第公遣子执经参请皆有立梦斗学诗同经多逊之某与嚞梦斗未弱冠为文字友嚞擢丙辰第仕至通籍某壬戌尘忝梦斗仅试成均明年便飞上广寒宫折取第一枝桂吁亦晚矣公亦无及见矣非命欤始公习举子业屡试有司不售乃堂于居之南前有老松当户须眉甚古又有此君軰参错其间毎清风徐来有声磨戛如琴球门列膏壤鳞属水防防而鸣羣巘当前朝晖夕烟拱揖献状省身雷公髙之扁曰月堂想夫天朗气清之夕万籁俱収呼取月来屐齿印扶踈酒杯照沆瀣划然长啸不知月之为此身此身之为月也呜呼公则古矣万古辽天之月则不古也杜工部月明玉堂空子猷剡溪之游林逋孤山之咏诸君子皆与月为莫逆者也而今安在哉岂独公然欤天地间万形皆有弊惟理独不朽所可为公贺者书脉不朽耳若夫遇歳歉则推有余以及乡之人歳庚申所在防攘出力以卫桑梓此富而仁者所乐为也亦处乡里者所当为也是不可不书亦不必特书公娶【阙】氏先公三十六年卒子男四人孙男八人孙女十二人曽孙四人公生于癸卯三月二十七日殁于丙辰六月五日享年八十有六诸孤以某年十二月丙申奉柩葬于同里之龙州将葬梦斗来谒铭某以哭先君辞后一年梦斗曰子之琴祥矣言可文奚辞铭曰嗟嗟吕公以月名堂种桂一枝于月中央后有兴者高掇其芳月堂虽死而名犹香
　　汪母孺人李氏墓志铭
　　先君师主一张先生先君尝曰主一仲子頥妻斋李先生女荆钗布裳惟苹蘩是供识者叹其真儒家女武寜汪君章少以文学称斋曰是可妻以其兄之子妻之其朴如斋女晦翁尝谓李敬子赤子保天理仇讐嫉人欲吾之畏友也世之君子其学足以化天下而不能化妻子者有之矣斋之学能化其家如此今世称妇人之贤曰事舅姑以孝也处妯娌以和也勤以治家也俭以足用也妇人皆能是虽然此妇人职分当然也天下惟妇人能教子为可书初孺人适汪也生二子从溢从潜从溢自防至长皆父之教孺人能相其夫以教子一家之间父既儒外氏又儒从溢有成立甲戌试特科入第一等授廸功郎蕲州蕲水县尉从潜游庠序有声从溢不特儒其身又儒其弟又儒其子将见曰仍曰来儒而又儒汪氏书脉之永孺人有力焉孺人生为儒家女既嫁为儒家妇宜乎其子孙之儒也孺人以从溢恩封孺人女一人适建昌县学李惟义孙男三人巾龙旗龙以潜藩荐名礼部应龙尚防孙女二人长适同邑余绍荣次适陈自立曽孙三人仪鳯翔鳯附鳯曽孙女三人孺人生于绍熈甲寅二月乙未终于至元戊寅庚申葬于上清乡毛源双龙山之阳某年某月某日也铭曰
　　孺人之家儒故能相其夫儒教其子若孙皆儒
　　亡嫂孺人周氏墓志铭
　　柳子厚志亡姊崔夫人之墓曰夫人归于夫家为妇为妻为母之道我之知不若崔之悉也然而笄而上以至于防孩崔固不若我之知也铭妇人惟族婣知之悉礼曰内言不出于梱梱以外纵知未必如是之悉也亡嫂故签书武昌军节度判官防公事周公某之女周清江儒家也曽祖某祖某妣某氏某年归于我先兄先兄讳某先孺人防年卒先兄世居龙兴府丰城县长丰乡槎溪里去清江不一舍后徙居焉初从伯妣杨氏早嫠延师训子手植书种先兄与弟沂以学相懋沂特奏名进士故吉州安福县主簿诗书之泽孺人又能演迤之古今称妇人必曰功容言德虽然常事耳不必书惟能教子者为贤母孺人自归夫家事舅姑以孝处妯娌以穆妇道备矣生二子镃登甲戌进士第前廸功即吉州万安县尉次廷瑞出继祖母舅杨氏后丙辰科南省正奏名虽不幸早世然诗书之泽霶霈矣且方来而未央也呜呼教子为人父者之责也不幸父亡母存母始得以专教子之名虽然岂孺人所愿哉孺人生二子相继取科第他母所无也孙男五人孙女二人孺人生于某年某月某日殁于某年某月某日葬于某年某月某日其葬清江县某乡某山之原过其墓者必曰一母而两令子孺人生子又能教之此所以异乎他母也其可不书铭曰
　　儿在襁褓母保抱之不曰有父在儿方垂髫母长育之不曰有父在不幸父亡母存教子之责萃于母之身母而贤轲其子此三迁之教所以有慈母之称呜呼母也天只父兮何在而母独擅教子之声亦岂为人子者之所忍闻故传曰妇人不愿有名
　　胡母孺人刘氏墓志铭
　　欝孤之巅有故人焉是为翠屏先生李公某翠屛死未及铭其墓吾过矣虽然翠屏之学惟门人胡顺父得其传铭其门人胡顺父之母之墓吾之责或可逭焉尔孺人姓刘氏讳贵静儒家女也曽祖称祖文政考良恭妣萧氏归于胡某晞斋其号也晞斋殁于宝祐癸丑先是翠屏铭晞斋墓有曰学问博见趣明为人纯茂笃实与庚子乡贡有是夫故妻然也愚尝谓铭妇人惟族婣知之悉刘君登孺人中表也梱以内之事刘知之状孺人之行甚悉有是母故子然也古今称妇人惟曰德言容功常事耳惟德言为可书遣子就学于束脩常礼有不废孺人之所谓德也毎谈古圣贤事及家学家法之懿以相朂厉孺人之所谓言也以孺人之德之言如此不书非阙欤余洪人距贑九百里于何而知胡母之贤以信翠屏者信胡又以胡之内侄刘君状孺人之行愈信孺人为胡之贤母又以教授张君某学賔卢君某之书歴述而益信其贤此而不铭孰可铭孺人生于某年某月殁于至元甲申之十一月享年六十有七葬于某年某月某日其地在某乡某山之原呜呼孺人孀居三十有二载今日可以见夫于地下难矣哉又能教子亲明师取良友为世闻人难之又难也若夫典中馈而惟酒食是议温公谓此妇人之职不书铭曰
　　翠屏死其学传于孺人之子孺人今之孟母
　　先君圹记
　　呜呼先君有子不肖获罪于天不自陨灭祸延于先君呜呼先君何辜至此极邪未窆之先表兄宣教郎待参聂嚞状先君之行将乞铭于今世大手笔义山不敢私述先德谨取嚞所状者约而镵诸圹初嚞与义山兄弟同笔砚学成而归宝祐乙卯嚞领乡荐明年试南宫知举定其赋将魁天下他考官意见相角竟以赋五名入等先君教也嚞以是状先君最详王自江左为士林盛族先君讳道昌字叔潜世居豫章丰城之槎溪曽祖讳子忠祖讳幡然父讳德秀俱弗仕妣清江周氏故賔州别驾讳邦光之女娶清江聂氏嚞姑也先君骨相伟岸望之扬休山立事亲最孝处兄弟无间言待族姻以恩义相陶浃议论务寛厚人有善称不容口恶则为讳之家仅中产无剰财小有余輙推以及人歳不登减籴价以济乡之贫乏率为常力行好事不止一人以君子长者称之以诗书遗后人曰吾家籯金也方弱冠笈书郡庠十载一灯仅一再亚选语人曰吾有子可脉此书矣谢塲屋去筑书堂曰丽泽羣乡之秀者学焉数十年来里中讲説义方之训以先君为法淳祐巳酉义山义端聫江西荐又明科壬子又聮荐又明科戊午义端又荐又明科辛酉义山又荐明年义山偶尘沗廷试覆考秘书文公天祥以义山防有直气巳第在前三名后乃乙科越三年景定甲子防朝廷赐高年爵防恩授先君承务郎致仕母孺人先君存时尝卜夀蔵于瑞州髙安县新丰乡西山之原义山义端以咸淳丁卯冬十二月癸酉奉柩葬兹地其地位巽靣干至穴所推一峯而上之龙虎诡蔚一水来前迂徐演迤如之山下有竒石两如盐虎形抑水势而缓之徘徊淀洑然后东前耸一山如蓆防天马防防如跃或曰壬戌殿廷之选可取而偿使为先君子而孙孙而子子而复孙孙而复子相与环无穷当有代应是防者呜呼利先君之葬为子孙荣为人子者忍乎先君生于淳熈丙午閠七月丁丑终于咸淳丁卯六月庚午夀八十有二义山从政郎南安军司理参军义端成忠郎知武冈军绥寜县孙男二人惟肖登仕郎次通孙孙女五人长适乡贡进士邓直夫次适将仕郎待铨彭懋次许嫁进士袁雷应未行余尚防先君将考终称万古万古者再义端问何谓也先君曰汝不观诚斋先生与伯子诀之言乎言讫而逝义山时赘员江西漕幕是夕漏二皷家僮以先君将去世之命召戴星而奔未百里讣闻呜呼为人子者当亲庭甚可惧之年乃去之而仕今殁不及敛呜呼穷天下之哀不足以声此心之痛尽天下之辞不足以文此身之过罪大恶极呜呼尚得为人子邪
　　先妣圹记
　　先妣姓聂氏讳维清曽祖讳大方祖讳公彦父讳侯服俱弗仕妣周氏世临江清江县修德乡五石里生于淳熈丙午閠七月二十三日先祖考为先君择对尝曰一妇贤一家齐矣必懿行淑德乃妇之母以易先君讳道昌禀父命而受先妣于正室景定甲子上有事于明堂制诏士民有子登进士科者以年封有防授先君承务郎致仕先妣孺人享年八十有四以咸淳巳巳九月十二日终呜呼哀哉先是咸淳丁卯之夏先君藐弃诸孤义山义端所以忍湏防死者有母在哭父未干继以哭母天摧地裂痛其钜乎义山尝闻伯舅季舅言先妣在女氏也事亲孝父病为父祷食不肉三年族姻贤之事兄姊如父待弟妹恩义无欠亏既嫁以孝于父母者孝于舅姑以睦于兄弟姊妹者睦于妯娌及先君之姑姊妹义山防侍先君傍得于所闻及长得于所见如伯舅季舅之谓呜呼先妣自笄而上为女之道先君之知不如伯舅季舅之知出嫁以后为妇为妻为母之道伯舅季舅之知不如先君义山之知也以伯舅季舅之言騐之所闻于先君及义山得于所见先妣可谓贤矣初先妣事姑之日浅事祖考惟恪起居饮食之节靡不至先祖考喜朋游中馈乏助賔至是日值先妣馔先祖考喜曰吾待賔不菲矣殽羞孔嘉不戒而具不丰不敢进不精洁不敢进先祖考亟称之毎对人言愿此妇蚤生男以报先祖考有爱妾或谓先君兄弟四人一饭分亡防不可以再娠先妣曰生子耶吾子之生女耶吾女之后卒无生姑姊妹巳嫁而反多传食焉先妣耻之必迎之私室馈于斯寝处于斯还必实其篚以徃族姻有女力不能嫁者嫁之虽脱簮倾稇弗吝其仁至于不呵叱奴婢邻有笞棰声巳颦蹙曰痛痒一也性雅澹箴纫机杼之外无他习袨服珍餙悉屏去先君笃于义方塾延名师戸外参请屦满毎饷先妣必身之庖廪相继无废礼伯舅有子讳嚞姿禀秀防儿时不羣先妣归寜以嚞为可教归语先君曰是子可为吾儿友罗致之俾义山义端共学嚞自是为士林表伟淳祐巳酉义山义端聮江西荐又明科壬子义山义端又聮荐嚞子端与同江西荐又明科乙卯义山义端又聮荐嚞预乡荐明年嚞试南宫防魁天下防微误竟以赋第三名入等仕至通籍又明科戊午义端又荐又明科辛酉义山又荐明年偶尘忝廷试大魁文先生以义山所对有直气批第一等上擢第一后为详定者抑之置乙科初外氏家本儒天圣间有讳言熈寜间有讳复俱登进士科厥后文脉萎薾以嚞复振嚞未第前其子荐其兄文名荐其叔啓荐呜呼先妣以一妇人而能使二氏之子孙泽于道德仁义难矣先妣事父母为贤女事舅姑为贤妇相先君为贤妻教子为贤母呜呼先妣为女为妇为妻为母之道可谓贤矣今以咸淳巳巳十二月十四日奉柩祔于槎忾曽祖妣熊氏之墓之后呜呼先妣以开禧丁卯十二月十四日归于我先君先君以咸淳丁卯六月十四日弃先妣而逝死者归也开禧丁卯十二月十四日先妣之归夫妇之合也咸淳丁卯六月十四日先君之归夫妇之离也今先妣又以咸淳巳巳十二月十四日归于土呜呼死生离合固不偶然也而人子之痛庸讵可归之数乎呜呼痛其甚欤
　　稼村自墓志铭
　　余姓王氏生于宋嘉定甲戌八月之戊午先君名余曰义山字余曰元髙世居隆兴府丰城县长丰乡之槎溪今为龙兴路富州曽祖讳幡然祖讳德秀以诗书世其家先君讳道昌赠奉议郎妣聂氏赠安人妻李氏封孺人男惟肖女仁静适从政郎惠州録参赵孟柔孙男同老尚防先君师主一张先生力行一敬字为一生受用屡试成均弗绩髙揖谢同軰曰吾归教吾子矣创家塾扁以丽泽羣乡子弟教之洎长俾师吉州司户云林先生杨公攀龙学赋兼易先生擢第后试博学宏词因习焉自淳祐巳酉至景定辛酉与弟义端以赋四上春官壬戌某尘沗廷对覆考秘书文公天祥批第一等上拟擢在首选时给事侍郎徐公经孙为详定同邑人也他有所主先得某所献防以极言时事抑之乙科初筮永州司户再调南安军司理关陞从政郎连丁家难服除问选得光山军节度推官兼书记未赴辟浙西盐塲赘漕府幕权京学教授京削五溢其三陞朝主管尚书刑工部架阁文字权主管官告院除国子正以考学及格特防改合入官宣教郎添差通判瑞安军府事奉使台州催发义米庆元措置海船就之任甫交事朝防以提举浙东市舶兼焉先是宋度宗山陵以覆按使干官总防使礼仪官该恩转两官乙亥春江上报至丞相杭山先生章公鉴议国事不合有睨揆席者嫉公嗾其徒攻之公抗章三上不报遂去某以门下客为监察御史潘希圣所劾防两官罢见任未防江西按抚司辟充参议官未上丙子春宋太皇诏下郡县令民相率归附某惟宋末举朝奔遁而某以奉使出及章公去国而某以坐党罢希圣谓章公之议国事某实误之呜呼千万世而下谁实任其咎耶呜呼奉命督餫而某之上关明被劾投闲而某之归心白古人谓葢棺事定某终身之事巳定于此时矣余薄宦所至无足称述惟以苦硬自将鲜与世偶至于抑权势雪寃抑苟职分所当为无所顾忌生平无他好独于文字刻苦扁一所曰稼村读书其间惟肖颇能继吾学余意有得处効横渠疾书法俾録之初宋乙卯防諌奏科举后増试小词科环海内亡应令者余起而为之倡所拟九百余篇左帑容斋先生刘公元刚丞相文山先生文公天祥为之序兵后散失亡防又尝取宋一经撮其要而书之曰提纲析其目而编之曰类纂防数十万言质之焕学后村先生刘公克庄先生以为某之书法中间有与孟子意合者陈平甫备要壁角里文字嗟乎后村岂轻许人者拙藁诗铭记序賛颂防説书传策问讲义笺表啓状诔志凡三十巻读书管见十巻惟肖类成又以质之杭山先生先生宠之以序曰文者贯道之器非知道之君子孰能与于斯嗟乎杭山岂轻许人者虽然余何足以当之余辛巳嵗卜居东湖或曰子弃乡井何居余应之曰濂溪家舂陵而居湓浦康节卫人温公陜人皆居于洛洪吾父母国庸何伤胡文定建之崇安人晚年于衡山买地结庐终焉録言行者谓公终于正寝余其老于东湖矣丙戌夏归省松楸葺先君弊庐裴徊顾瞻如见先君语惟肖曰槎溪吾童子时所钓游也不二里为西陵村吾将窀穸他日返葬于彼与汝母同穴有合葬于防之故事在夫有生必有死吾老矣死巳晩矣苟获体其受而归全幸也独不幸而读书又不幸而窃科第又不幸而立乎人之朝向使不读书不窃科第不立乎人之朝岂不陶陶然天地间一民既读书既窃科第矣既立乎人之朝矣而谓一民之不如呜呼必有不如者矣余最爱杜樊川诸君子自志其墓彼直以死生为昼夜耳斯人不作而余窃慕之如陶渊明秦少游軰自为挽歌徃徃悲凄愤惋不脱儿女态壮夫不为也虽然余之志余之心也志作于丙戌之八月书志日并死葬日余不得而书铭曰东坡死于常葬于汝之阳頴濵嘱其子归而祔于眉山之傍呜呼何必去父母之邦







　　稼村类藁巻二十九
　　钦定四库全书
　　稼村类藁巻三十
　　元　王义山　撰
　　乐府乐语
　　千年调【游葛岭归有感】
　　胜地独湖山满堂贮风月歌舞太平气象雪回云遏红鞋朱防隔防唤舡芙蓉万叠人稀到这清絶　因思旧事庄敞平泉宅莫与他人树石对儿孙説难全晩节不如一邱壑住茆屋三间任穷逹
　　水调歌头【夀湖南胡大】
　　沆瀣金茎露清洁玉壶氷分明昨夜光现南极老人星山甫秀钟崧岳传説上符箕尾造物为时生一代词科伯飞上到蓬瀛　紫薇天丹禁地掌丝纶盘洲益国个様人物只三人辞却翰林风月故就湖湘霖雨天下共为春试看玉堂大半秉洪钧
　　临江仙【夀章丞相】
　　明日中元生上相真上相上元生满城灯火昼三更台星呈瑞处一防夀星明　和气薫蒸开泰运湖山万里光荣愿推天地发生仁八荒开夀域一气转洪钧
　　满庭芳【夀余节使】
　　线柳迎风锦棠媚日十分春色豪奢青烟宫烛飞入侍臣家瑞霭深笼画防夀星照曲纛高牙因知是崧高华旦玳宴醉琼花　翻鸦新诏墨闻枢庭召入已办宣麻比汾阳福夀公更穹华伫看稠青叠紫书香蔼桂子兰芽鸣珂处西湖路上接武筑堤沙
　　水调歌头【乙亥春永嘉归舟】
　　宇宙邮亭耳游子问舟归滩上滩下转柂欲速防篙迟安得泛河一叶寻见江南归处多只是旬余此身无地着惊浪湿征衣　独张翰见夙起早知防谁把乗舟偏重良防济明时夷岛人烟相接恰在永嘉上浦猛忆浩然诗乡闾万余里失路一相悲
　　乳燕飞【乙亥春题鴈荡山】
　　雅有登山癖觉老来尚可跻攀浪游蹑屐险怪嶣嶤称鴈荡争秀羣山第一更耸出穹厓千尺景物深蔵长谷里最上龛水凿时冲激硉矹处钜石【阙】
　　地生天作谁能识睹江山如故恨无一时人物灵运当年为太守佳处都曽游歴独不见此山脚力风月直须人管领怎不移石壁题岩壁今且着老夫笔
　　念奴娇【懐旧】
　　题临湖阔閤在东阳向巨源所创洪容斋作记旧赘漕幕居其下
　　南昌竒观最东湖好景重重叠叠谁瞰湖光新杰阁横挹翠峯嶻防十里芙蓉海神捧出一镜何明彻鸢鱼飞跃活机触处泼泼　容斋巨笔如椽迎来一记嬴得芳名独猛忆泛莲前日事诗社桮柈频设倚看斜阳檐头燕子如把兴亡説谁迎谁送一川无限风月
　　瑞龙吟【夀京尹曽留逺】
　　晨光曙遥见昭灼文奎照天心处蛾眉皎皎西飞北渡南极腾辉灿丽神臯地争看碧幢旗防蔼然佳气深深有美堂中綉帏锦幕笙歌不住知是元戎初度玉觥频举云堤烟市时聼笑声都人相贺相语　人人説是活佛生今世襟懐内严霜莹月春风秋水文肃貂蝉贵南丰学问文昭节义若问庄椿歳堪谁比清源曽公夀齿郎君宥府衮衣荣侍
　　贺新郎【自贺生孙丙戌四月】
　　自笑斟醽醁作皤然一老逍遥东湖湖曲好事爆然来子舍报道生孙新浴筭天也从人所欲万事足虽縁有见子孙时万事方为足诗礼脉今有续　吾家本是山隂族见生来风神稍秀足娯吾目吾子吾孙同此月日分才争五六喜聴得欢声满屋愚鲁聦眀天所赋只无灾无难为多福且愿汝书勤读
　　文章末技耳至于骈辞徘语技之尤小者也司马公自谓不能四六欧阳子不肯为人作四六邹道乡不作乐语而余皆犯之矣惟肖类于巻尾姑存之以纪一代仪文之末云
　　夀崇节致语【隆兴府】
　　万年介夀星辰拱父母之尊四海防恩雨露宠周臣之宴颂声交作协气横流与天同心为民立命以圣子承承继继九州悉臣奉太后怡怡愉愉永乆亿载宝册加徽称于汉典防衣绚瑞色于舜庭捧金炉香胥庆夀崇之旦玉巵酒永延长乐之春躬禀□眀性纯爱敬晋福介王母三千年之桃晕新红华封祝圣人八九叶之蓂开并緑耳鳯韶之雅奏身鱼藻之深仁臣等幸囿明时忻逢盛事遥瞻禁衞蔼播衢謡
　　东极承顔肃紫宸防醲湛露燕羣臣香传禁栁鸣球瑟影颤宫花蔼缙绅璀璨祥光三殿晓怡愉和气万年春明朝又纪流虹瑞更效封人祝圣人
　　对防致语
　　怡愉奉太后称觞盛长乐之仪普率皆王臣防宴接镐京之饮懽浮鱼藻光射斗牛恭惟特进大观文大丞相国公四海儒宗两朝元老巨川舟楫旱嵗霖雨不有其功清时钟皷胜事园林自乐以道暂游洛社更筑沙堤宫使端明相公吟遍玉堂来寻緑野聴星辰履乆聮紫殿之清依日月光巳觉黄扉之近宫使阁学尚书为国喉舌同姓腹心寄与西山虽喜林泉潇散召还北阙要推社稷经纶观使提刑户部曽防驹骃肯盟鸥鹭入直天上尚记青藜趣起山中便持紫槖提刑诏使提刑部洒人寒露厉古清风衡岳云开防见郎官列宿甘泉地近即依天子九重观使提刑判府监丞玉节犹香幅巾自适胷中宇宙素存开济之心足下风云直峻清华之武观使判府刑部老成器局光霁襟懐賛白云之司早培朝望翔紫霄之表简在帝心众位判府郎卿金石春鸣琳琅映照吟万栁隂中之句香入诏芝接五花影里之班望高玉笋及梓里满前之材俊皆兰防向上之镃基我知府运使华文国史秘监侍郎渠观聮辉节麾叠组不知昼锦为邦家之光闾里之荣但喜阳春在天庭之间湖山之外嘉与十一郡黎元之众载歌万亿载慈祥之诗夀崇方庆于坤闱既醉共分于天禄合星垣之賔佐偕月乗之儒流蓉府材能栁营韬略客坐聮杏坛之秀男邦蔼花县之英笾豆肆陈笙簧迭奏福介于王母幸永瞻慈极之尊河清生圣人更同效华封之祝某等敷陈俚调扬厉休期
　　八叶蓂香夏气清坤闱有庆佛同生枫宸称夀云霄逈苹野霑恩雨露深祚永万年齐晋福孝濡九有乐升平电枢又报祥光绕需拜扬休天子明
　　唱
　　金阙深深正夏日初长禁栁青祥烟纷簇红云一朶飞度彤庭千妃随步处觉薫风微拂觚棱天顔喜向东朝长乐献九霞觥
　　分明西昆王母来从光碧驾飞骈为言今日金仙新浴共庆长生捧桃上夀天一笑赐宴蓬瀛沸欢声道明朝前殿又祝椿龄
　　勾问队心
　　妾闻舜殿重华薫风初奏唐宫兴庆夀日新逢逺方称讃效微诚女队蹁跹呈妙舞腰翻翠栁步趂金莲岂无皓齿之歌可表丹心之祝相携纎手共蹑华烟
　　唱柘枝令
　　西山元是神仙境瑞气欝森森彩鸾飞下五云深急管逓繁音碧鬂影斜花欲颤轻盈莲步移金紫檀催拍莫沉吟传入柘枝心
　　花心唱
　　慈元宫殿五云开夀献九霞杯步随王母共徘徊仙子下瑶防红防引翻鸾镜媚婆娑雪风回繁弦脆管莫相催齐唱柘枝来
　　四角唱
　　风吹仙袂飘飘举底事下蓬莱东朝遥祝万年杯玉液防金罍天上蟠桃又熟晕酡顔红染芳腮年年摘取献天堦齐舞柘枝来
　　遣队
　　铜壶漏转屡惊花影之移桂櫂风轻巳觉蓬莱之近覆防巳蹙雷皷重催歌舞既周好去好去
　　勾队
　　瞻夀星于南极瑞啓东朝移仙驭于此山望倾北阙式歌且舞共祝无疆
　　吴仙诗
　　一曲清歌艶彩鸾金炉香拥气如兰西山髙与南山接剰有当时却老丹
　　唱
　　千年紫极鏁烟萝艶质含羞敛翠娥逺睇慈元称夀处不妨连臂大家重与楚舞更呉歌
　　谌仙诗
　　冉冉飞霜缀绮裳遥知谌母下丹阳黄金錬就三山药来采蒲花献夀觞
　　唱
　　秘传玉诀自灵修家在仙山最上头更有仙茅香馥郁年年今日薫风时掇取献龙楼
　　鹤仙诗
　　饮马池邉号浴仙仙姿花鹤古今传金经尤有延年诀未数庄椿夀八千
　　唱
　　自在云间白鹤飞晴川浴罢不胜衣旅裁五色氷蚕锦千花覆处三呼声里惹得御香归
　　龙仙诗
　　楚尾呉头风乍薫沧波深拥小龙君愿朝帝母龙楼晚来曵霞裾驾五云
　　唱
　　闲云潭影日悠悠暮倚朱帘更少留龙夀本齐箕与翼从今日一年一度东极庆千秋
　　栢仙诗
　　古栢林间小剑仙云鬟低绾亸轻蝉愿持天上长生箓来祝东朝亿万年
　　唱
　　新呉曽遇许旌阳寳气横空一剑长愿祝慈闱长不老天长地乆有如此栢万古镇苍苍
　　遣队
　　花隂日转覩妙舞之初停莲步云生学飞仙之难驻遥瞻翠阆巳啓金扃待拟重来不妨好去
　　王母祝语
　　长乐宫中永壶天之日月蓬莱岛上曵洞府之烟霞不辞弱水之遥来祝南山之夀恭惟体坤至静与佛同生德比周任知文王之所以圣尊为太后喜唐帝之孝于亲和蔼一堂庆流万宇昆圃五城宅幸居至治之朝云璈九霞觞因献长生之箓恭惟丕承慈训克绍洪休八九叶蓂开接虹流于华渚三千年桃熟侑宴饮于瑶池薫风迭奏于虞弦湛露载沾于周泽臣等喜游化国适际昌辰宻依天阙之光好诵仙家之句
　　壶峤天低乐圣时南薫初试度兰池影飞霞佩朝金殿曲奏云和献玉巵稽首万年尧厯永承顔五色舜衣垂仙家更有蟠桃在明日重来谒帝墀
　　唱
　　龙楼日永鹤禁风薫拂晓夀星光现无限霞裾欣传帝母与佛同生华旦佳气慈闱看龙顔欢动玉巵亲劝捧祝殷勤对萱草青松菖蒲翠软竒香喷堦前芍药频繁红深紫浅遥望千官鹭序晓仗初齐趍觐慈元宫殿更喜明朝虹流佳节同聴嵩山呼万湛露重重燕庆两宫盛事如今亲见齐祝愿西昆凝碧南山増緑与天齐筭身长好年年拜舞宫花颤
　　勾队
　　万嵗山前三呼祝夀千花海里一【阙】　　从来无日不春况是薫风初夏蔷薇【阙】　芍药翻堦葵欲向阳榴将喷火正好共寻竒卉来献芳筵对仙李之盘根今朝一转庆蟠桃之结实明日重来上侑清欢千花入队
　　万年枝诗
　　百子池邉种最竒无人识是万年枝细花宻叶青青子常得披香雨露滋东风向晚薫风早禁路飞花沾夀草年年圣主夀慈闱先献此花名字好
　　唱
　　先献此花名字好宻叶长清翠羽揺仙葆紫禁风薫惊夏到花飞细香堪扫拂晓宫娃争报道无限琼妃缥缈来蓬岛来向慈闱勤颂祷万年枝同难老
　　长春花诗
　　东风不与世情同多付春光向此中叶里尽蔵云外緑枝头賸帯日邉红百花能占春多少何似春顔长自好清和时巻红绡端的长春春不老
　　唱
　　端的长春春不老玉颊微红酒晕精神好多谢天工相懊恼花间不问春迟早风外新篁揺翠葆长乐宫邉緑防笼驰道此际称觞非草草防仙亲下蓬莱岛
　　菖蒲花诗
　　昔年有母见花轮富贵长年不记春今报紫茸依碧节献来慈极夀庄椿汉家天子嵩山路又见蒲仙相与语而今帝母两怡愉莫忘九疑山上侣
　　唱
　　莫忘九疑山上侣住在山中白石清泉处好与长年沾雨露灵根下遣蟠虬防青青九节长如许早晩成花交见薫风度十二节添湏记取千年一节从头数
　　萱草花诗
　　当年树背入诗章緑叶丹花有晖光为道宜男仍永世福齐太姒炽而昌犹记夏侯曽与赋灼灼朱华凝瑞露紫微右极是慈闱歳嵗丹霞天近处
　　唱
　　嵗嵗丹霞天近处借问殷勤何以逢兰杜碧砌玉栏春不去清香长逐薫风度况是恩光新雨露緑叶青青葱翠长如许端的萱花仙伴侣年年今日堦前舞
　　石榴花诗
　　待阙南风欲上塲隂隂穉緑绕丹墙石榴巳着干红蕾无尽春光尽更强不因博望来西域安得名花出安石朝元阁上旧风光犹是太真亲手植
　　唱
　　犹是太真亲手植猩染鲜葩嵗岁如曽拭綘节青旌光耀日分明是个神仙匹引领金扉红的的下有仙妃纎手轻轻摘为道朱顔常似得今朝摘取呈慈极
　　栀子花诗
　　当年曽记晋华林望气红黄栀子深有敕诸宫勤守防花开如玉子如金此花端的名薝卜千佛林中清更洁从知帝母佛同生移向慈元供夀佛
　　唱
　　移向慈元供夀佛压倒羣花端的成清絶青蕚玉包全未折薫风微处留香雪未折香苞香巳冽沉水龙涎不用金炉爇花露轻轻和玉屑金仙付与长生诀
　　蔷薇花诗
　　碎剪红绡间緑丛风流疑在列仙宫朝真更欲薫香去争掷霓衣上寳笼忽惊锦浪洗春色又似宫娃逞妆饰防当一遣移花根还比蒲桃天上植
　　唱
　　还比蒲桃天上植穉緑隂中蜀锦开如织万嵗藤邉娇五色冝春馆里香寻覔七十二行鲜的的嵗嵗如今早趂薫风摘金掌露浓堪爱惜龙涎华润凝光碧
　　芍药花诗
　　倚竹佳人翠防长阿姨天上舞霓裳娇红凝脸西施醉青玉栏干说叠香晩春早夏扬州路浓妆初试鵞红妬何如御伞掖垣中日日传宣金掌露
　　唱
　　日日传宣金掌露当殿芳菲似约春长驻微紫深红浑谩与淡妆偏趂泥金缕拂早薫风花里度吹送香尘东殿称觞处歌罢花仙归洞府彩鸾驾雾来南浦
　　宫栁花诗
　　御墙侧畔緑垂垂接夏连春花防衣好似雪茵胡旋舞楼防帘幙燕初飞薫风日永彤墀晓宫妃簇仗呈千巧就中妙舞最工竒戯衮玉毬添一笑
　　唱
　　戯衮玉毬添一笑笑道轻狂似恁人间少偏倚龙池依鳯沼随风得得低回绕掠面防衣夸百巧似雪飞花防束梁园好惹住金虬香篆袅上林不放春光老
　　蟠桃花诗
　　蘂珠仙子驾红云来説瑶池分外春道是当年和露种三千花实又从新红云元透西昆路青鸟衔枝花颤舞薫风初动子成初消息一年传一度
　　唱
　　消息一年传一度万嵗枝香总是留春处曽倚东风娇不语玉阶霞袂飘飘举蓬莱清浅红云路结子新成要荐金盘去一实三千湏记取东朝宴罢回青羽
　　众唱
　　十様仙葩天也爱留住春光一一娇相赛万里莺花开世界园林防检随时采照坐十眉仙体态天与司花舞彻歌还再献与千官头上戴年年万嵗声中拜











　　稼村类藁巻三十
