　　钦定四库全书　　　　　集部七
　　敬业堂诗集　　　　　　别集类六【国朝】
　　提要
　　【臣】等谨案敬业堂诗集五十巻
　　国朝查慎行撰慎行有周易玩辞集解别著录是编裒其生平之诗随所防厯各为一集凡慎旃集三巻遄归集西江集共一卷逾淮集一卷假馆集二卷人海集春帆集独吟集各一卷竿木集题璧集共一巻橘社集劝酬集湓城集云雾窟集各一巻客船集并辔集共一巻冗寄集一卷白苹集秋鸣集共一卷敝裘集酒人集共一卷防梁集皖上集中江集各一巻得树楼集近防集共一卷賔云集一巻炎天氷雪集垂槖集共一巻杖家集过夏集各一卷偷存集繙经集共一巻赴召集随辇集直庐集考牧集甘雨集西阡集迎銮集还朝集道院集各一巻槐簃集二卷枣东集长告集待放集计日集齿防集步陈集吾过集各一巻夏课集望嵗集共一巻粤防集二卷附载余波词二巻自古喜立集名者以杨万里为最多慎行此集随笔立名殆数倍之其中有以二十四首为一集者殊病其伤于烦碎然亦足征其无时无地不以诗为事矣集首载王士祯原序称黄宗羲比其诗于陆防士祯则谓竒创之才慎行逊防绵至之思防逊慎行又称其五七言古体有陈师道元好问之风今观慎行近体实出剑南但防喜写景慎行喜抒情防喜事慎行喜运意故长短互形士祯所评良允至于后山古体悉出苦思而不以变化为长遗山古体具有健气而不以灵敏见巧与慎行殊不相似核其渊源大抵得于苏轼为多观其积一生之力补注苏诗其得力之处可见矣明人喜称唐诗自
　　国朝康熙初年窠臼渐深徃徃厌而学宋而生硬率俚之病生焉得宋人之长而不染其数十年来固当为慎行屈一指也乾隆四十三年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀








　　敬业堂诗集原序
　　老友海昌陆先生辛斋尝防其爱壻查夏重词一巻见示且曰此子名誉未成兾先生少假借之弁以数语其时余官曹署冗俗碌碌未及为也及余转官司成则夏重与其弟徳尹后先入成均余乃得以一日之长临之徳尹旋与友人入粤而夏重肄业桥门离经鼓箧鱼鱼雅雅弱不胜衣近是黄叔度一流乃其诗若文则又葩奡兀奔发卓荦蛟龙翔而虎鳯跃今之诗人或未之能先也然且深情独冩孤韵一往令人讽咏徘徊乍不能已葢夏重既辛斋玉润且为吾友勉斋黄门犹子仍世通显胚胎濡染昔人有云半千孙固应尔姚江黄晦木先生常题目其诗比之劔南余谓以近体论劔南竒创之才夏重或逊其雄夏重绵至之思劔南亦未之过当与古人争胜毫厘若五七言古体劔南不甚留意而夏重丽藻络绎宫商抗坠往往有陈后山元遗山风后山凌厉峭直力追絶险遗山矜丽顿挫雅极波澜吾未敢谓夏重所诣便驾前贤然使起放翁后山遗山诸公于今日夏重操蝥弧以陪敦槃亦未自安鲁郑之赋也且夏重学有本根龂龂自爱子瞻曰一时文人如鲁直补之无已文潜少游吾未尝以师资自处皆以朋友待之而吾乃以一日之长临夏重乎顾屈指同学其才可到昔贤者正复无防苏门诸君子与放翁后山遗山皆名节自持凛凛有国士风葢有重于诗文者而诗文益重吾方处夏重于诸公之间正以其诗而又不敢限之于诗也去冬余奉使南海夏重操长歌送行且以诗集序见属归而夏重慎旃二集已裒然成巻帙矣余既已诺昨者之请重忆辛斋畴昔之言时已卧病请假匆匆戒道尩驴在侧仆夫俶援笔以完宿约葢于夏重与夏重之诗皆有不能自已于言者夏重其益勉之异日相见其必有更进乎此者矣济南王士祯序
　　己未春余奉
　　命抚黔阳而同邑查子夏重短衣挟防自吴涉楚追及之于荆江梦渚之间其时疆埸未启豺虎塞涂余提戈束马自铜仁间道﨑岖谿谷崖箐孤军转战一旅深入帐下健儿能从者不过数十人而夏重独忼慨与俱经年而后抵贵治相与仰视飞鸢俛蹈荆棘烽火昼红箫笳夜咽未尝一日不同之也军府初开书檄防午调遣征发将伯助余仓卒肆应又两年始定夏重则去余归里往谒其观察世父于鄱江焉夫以白面书生年未及壮弱不胜衣骨棱棱出衣表乃能肮自喜如此则已龌龌儒异矣顾复戎旅之顷不废吟啸握槊赋诗磨盾草檄军中有傅修期既隠若敌国兼得陶冩嵗月瘴云如墨毒草摇风以赋咏当悲歌浣花工部不履行间淮蔡军谘羌无篇什庶防小益之戎竞传劔南之诗句藻采横飞绮思艳发抑又多焉何其壮也今年夏重入游太学而余适膺
　　召命归佐夏官因复留之舎夏重乃裒其行旅之诗椊之问世其豫章之吟别为一集题曰慎旃葢取诗人行役之义且属余为弁语夫诗人有言维予与汝往者贵竹之日余与夏重真同蛩駏回首蛮烟惊心骇魄歴歴如在目睫序夏重之诗非余又谁属也因为纂述旧游书之巻首若夫齐纨未贵菱歌万金夏重业已狎主齐盟又无俟余称説矣同里杨雍建序
　　余卖药海昌查子夏重屡有诗醻和寻其佳处真有步武分司追踪剑南之堂奥者夫今人卒业兎园孰不以风流自命左掞右摛东绠西繘都欲驳正李杜之瑕璺元白之卑弱为汉为魏为陶为谢目空千古苟从旁细覈正如扬灰万斛求半铢铜铁且不可得况于金乎此所以深叹于才难也夏重视彼犹孤鳯独鹤翺翔于百鸟鸡羣中可谓横絶一时者矣复能谦退以好善防特不敢轻议古人抑有味乎水乐樵歌俱将引为笔墨之助此非取法浅陋也惟其知作者苦心一字一句莫不有深意于其间若属目麄浮矢口妄论真耳食吠声徒作撼树蚍蜉尔夏重是编自己未至壬戌四年间水陆万里往来楚黔之什山川诡变与江浙殊絶苗蛮风俗与乡土迥判加以乱离兵革之惨饥荒焚掠之余天寳诗人所不及覩投荒迁客所未曾歴者聚敛笔端供其驱使宁樊篱鷃雀可望其项背哉吾因是而更有慨焉使夏重据龙山之田数顷桑柘茂密池有鱼园有果牛宫豕栅静谧于先人之旧庐兄弟相为师友必沈酣经史守先以传后无疑也乃歴鹿舟车蹭蹬亭臯即耳目之聪明足发其诞幻然于青灯四库不能无梦寐焉虽然麻姑年少将见蓬莱扬尘不难返海外之逸书使归学宫摉龙宫之秘图传诸人间斯蠧粉陈言又奚足云剡中老友黄宗炎篹
　　夏重自黔归裒其三年往反道路之诗自题曰慎旃集吾友黄晦木先生喜而序之为奬许其所已至而勉惜其所未至晦木夏重尊人逸逺畏友僴然以古道自处夏重既拜而登之集矣今年余偶来燕台夏重方客燕未返其同学友人欲梓其集燕中乃过余而请曰小子不幸早失怙恃舎其先人之庐奔走四方冀以续食晦木先生所云青灯四库杳然梦寐斯集所留与岭猿瘴鸟相为和荅劳者易歌不自知其言之长也然而山川登涉动魄惊心追思昨梦读之而怦怦心悸不欲便付摧烧姑应友人之请丈人亦有以终进之乎余应之曰子之诗自附于陟岵诗人之义夫亦知诗人之根柢乎夫陟岵之诗人疲劳困顿晨夕不遑而于父母兄弟三致思焉忠孝悱恻之怀咏叹淫泆而不能自已此固风雅之本原而非流俗之咏唱也今之称诗者挟持唐宋颂酒争长各为门户余窃以为皆非也夫诗何分唐宋亦别其雅俗而已古之诗人其志洁其行芳自托于芝兰芳草而絶逺萧艾故虽至坎失职郤曲于倾辀骇驷之途而耿介特立终不移于穨俗以此求之陶彭泽杜浣花之流操持卓荦磊砢傲兀凛凛皆有国士风故其为诗逈然自逺于俗即白分司讽谕闲适诸篇言近指逺一唱三叹真得风人之遗与元亮子美同其根柢而不知者妄谓之俗呜呼耳食拘墟之徒又岂足与论六义之防趣乎夏重禀承庭训濡染家学反覆四始之际既已有年一旦逺涉江河﨑岖贵竹发而为诗依然陟岵之思晦木老友以为上武分司而下追射的一言为智知其不轻借游扬也且晦木以父执登堂门庭无恙牛官豕栅橘圃鱼陂俛仰流连乃更以青灯四库欲广夏重之意夫亦以先人手泽存于缥缃巻帙间兾使无忘其根柢尔夏重勉之嵗月易迁盛年不再计夏重挟策逺游之年正与余抱疴焚研之嵗等双丸转毂余已素髪被领老大空悲了无可纪夏重诗已见许前辈春华之藻恃本根之不抜耳根之盛者其枝干日益繁慎旃之诗夏重之本末存焉无俟访逸册而搜秘图益保其陟岵之思而已辄以此勉夏重且请更质诸晦木氷叟陆嘉淑序
　　慎旃二集者吾友查子夏重游豫章之诗也初查子自己未游黔至壬戌而归名其诗曰慎旃集今自癸亥游豫章至甲子而归复名其诗曰慎旃二集葢皆取孝子行役不忘其亲之义也嗟乎查子乎游乎而欲慎旃乎古昔盛时民有恒产士有常糈负耒横经温凊定省安所事游其偶有游者不过贤劳王事耳故孝子行役而得以慎旃自勉至春秋战国之世而士以游名朝秦暮楚已有不遑言慎者矣然孔子曰游必有方孟子曰人知之亦嚣嚣人不知亦嚣嚣则是游亦未尝不得慎也天变人穷最困者莫如四民之首饥来驱我急何能择其尚能有方乎曳裾无门投笔安在其尚能嚣嚣乎于此之时而欲慎旃难矣且夫查子之游豫章也鄱阳之险不若洞庭之恶也洪都之近不若鬼方之逺也六月之暂不若数载之久也旧游词客往还唱和之乐不若蛮獠冦贼战争杀戮之惨也较之游黔之役又似可以无慎而查子慕亲之诚守身之孝每念不忘用名其集余于是而叹陟岵诗人何代蔑有决不得以古今时地限也世衰学丧风雅道沦言宋言唐言魏言汉纷纷聚讼之徒类皆饮潘拾唾正如家僮路乞各张势豪所有以相矜诩而不自知其妻孥安在彼岂不闻虞廷言志之説哉势利薰溺情性销亡只句单词哗世取宠自谓言志而其实无志之可言也得查子慎旃之意而振之登山临水感时咏物吊往惊离无往而非不忘其亲之心所寓杨用修谓诗须有为而作葢自三百篇而降屈大夫陶彭泽杜工部千古俱有同防宁谓风雅一道不可自此而复续乎彼区区以韩欧苏陆之间儗之者犹皮相矣余病留京邸因怀岵屺之望不欲受人牢笼间或自鸣其酸苦遇尘堆粪壤之人辄秘不使见唯查子与一二故交至始出与诵之暑退秋来襆被南返查子过别索序此编长吟低讽慨然喜其与余有合也易曰同声相应余其能无言哉同学弟郑梁题于燕京旅次



　　钦定四库全书
　　敬业堂诗集巻一
　　翰林院编修查慎行撰
　　慎旃集上【尽己未一年】
　　己未夏同邑杨以斋先生以副宪出抚黔阳招余入幕时西南余冦未殄警急烽烟传闻不一而余忽为万里之行其在陟岵之诗曰尚慎旃哉由来无弃夫当行役之时不忘父母兄弟而终以危苦之辞读其诗者伤其志焉余不幸早失怙恃终逺兄弟麻衣被体瞻望涟洏因取慎旃以命集自励也亦以慰予季也自己未迄壬戌首尾三年凡如千首厘为三巻
　　游燕不果乃作楚行
　　北道初停辙南辕未息戈一门初约变岐路独行多不是弹筝客谁为击楫歌也知田舎好壮志恐蹉跎
　　留别仲弟徳尹二首
　　形影何当出处分君应怜我我怜君孤云出岫宁无意独雁冲寒奈失羣门户全生终碌碌兵戈絶徼尚纷纷虎头分少封侯骨投笔聊从万里军
　　鸡声惊起对床眠才説江关便黯然与尔未曽经逺别得归难定是何年渡江风物悲元亮怀土人情感仲宣瓦屋三间门两版频烦为我扫东偏
　　酬别盛鹤江徐淮江程禹声次禹声原韵
　　轻桡夹岸栁短笛长亭最不堪江路恰逢鸿雁北山程遥指鹧鸪南异时对酒懐重五同调关心记两三此去湖湘烟水濶鸥波长自梦春潭
　　京口和韬荒兄
　　江树江云睥睨斜戍楼吹角又吹笳舳舻转栗三千里灯火沿流一万家北府山川余霸气南徐风土杂惊沙伤心蔓草斜阳岸独对遥天数落鸦
　　晓发梁山
　　一钩残月吐仍衔薄雾蒙蒙着布帆行过天门天未晓风来东北路西南
　　赠胡星卿先生胡之先东川侯海其子观尚南康公主
　　棨防侯门奕叶光可能无意感沧桑草庐望重名贤宅竹苑年深贵主庄满地秋仍烂熳渡江春燕只寻常白头一老钟山下筋力犹看八十强
　　题王璞庵南北游诗巻
　　我初未见闻君名十年怀抱一夕倾眼中指顾空豪英乃欲以诗鸣不平蓬蔂时作苍茫行江南江北无期程流离满前皆孩婴道旁见之泪纵横尔生其间一苍生补救敢与乾坤争俛今仰古气孰撄长篇倚劔顷刻成东将入海手掣鲸嘲弄花月非人情余从涉江来旧京足所游歴手勿停君诗直压小谢城如以六国当秦兵耸肩雒诵作大声煌煌髙烛烧长檠须防街鼓报五更红日欲吐东方明
　　登金陵报恩寺墖二十四韵
　　不尽兴亡恨浮图试一登孤髙真得势陡起絶无慿法转风轮翅光摇火树灯地维标寳刹天阙界金绳碧落开千里丹梯转百层规模他日壮感慨至今仍祸自归藩启兵从靖难称比戈残骨肉问罪假疑丞衮冕俄行逊戎衣遂谒陵朝家同再造国事异中兴此举无名极当时负媿曽两京雄岳峙一塔镇觚棱铢两材俱称纎毫辨欲矜琉璃纷绀碧栏楯落鲜澄事本夸余力基犹念丕承监宫留太子给俸滥千僧原庙衣冠冷丰宫献卜増侈心崇梵竺神道托髙曽世往疑经刼人来乍得朋【同登者六人】云烟争变幻日月防升恒絶顶盘旋上虚窗偪仄凭近身栖怖鸽侧背蹑飞鹏胜境才何有髙歌气或腾钟山青入望相对故崚嶒
　　金陵杂咏二十首【并序】
　　仆年三十始至旧京路近一千还同异域感生涯之已晩叹故事之无征彼都人士忆南渡之风流故国山河见北邙之陵寝四百八十寺烟雨犹新三万六千塲笙歌顿歇袁羊因而狂愤卫虎所以神伤况以飘零再当摇落芳树攀条泪尽台城之妓金钗插髩魂消绮阁之歌凡江干览物之端皆游子言愁之什敢自信其可传兾知音之勿罪云尔
　　沙漠真人本至尊青蛇罢祀出梧垣孝陵松栢犹樵牧元庙何妨有泪痕
　　想像承平乐事留履綦陈迹也风流轻烟翠栁今何处【明初妓馆名】十六门如十六楼
　　洒扫他时属内官钟声好句逼人寒御沟尽有流红事尘壁伤心是媚兰
　　夜半传呼聚寳门金蟾齧锁内城昏武皇大有南迁意故遣銮舆宿报恩
　　防溪石刻表南都形势居然屹壮图白马青丝他日事仓皇曽补一毫无
　　妙选三家入后宫抱来马上石榴红胭脂不到长城外何必明妃怨画工
　　武定桥栏玉磬如泠泠七尺响清虚蜀桐不发岐阳扣等是昆冈刼火余
　　宗伯奁清世不知菱花初照月临池防妆巾防俱新様不用喧传镜背诗
　　杏村玉树接春华太史诗留典客家不许绣毬夸独絶鳯台还有紫防花
　　薛鸭袁羊七箸余江鲜风味只如初年年八月随潮上栁贯红腮燕子鱼
　　粉竹香尘调不齐和来雁字斗髙低即从红豆徴竒丽便压元人十四题
　　顿老琵琶擅教坊供筵法曲别歌章故须小技通文义垂老知音付漫郎
　　雷雨随四座惊秀之絶调自泠泠隔帘传语催停板头白扶来制泪听
　　昭文小楷法黄庭绣佛新诗玉琢成不及锦云名句好断肠芳草断肠莺
　　一月花名簇锦筵旧家手帕亦因縁曽陪盒子春檠会冷落飘灯四十年
　　鼇足盘龙气象吞东华扶出尚惊魂书生小胆当前破何取纷纷出大言
　　后村傲兀自竒才觅句曾过此地来春草不生山路白树阴浓罩雨花台
　　卧游宗炳已伤神画社秦淮防染新怪得江山生色少少冈老死更无人
　　钞库街头第一坊游人消渴试新尝近来曲巷添茶社谁记新都是滥觞
　　名士年来已可嗔骑驴腰扇怕逢人李昭竹骨王郎画难掩西风障扇尘
　　芜湖关
　　昨日出龙江今晨抵芜湖顺风满帆幅过关快须臾关吏责报税截江大声呼舟子不敢前棙柁转辘轳余笑谓关吏竒货我则无聨吟三寸管压浪百巻书船头两巾箱船尾一酒壶此外更何物随身长须奴吏前不我信倒箧倾筐籚弃捐无一可相顾仍睢盱买酒例索钱回身若责逋有货官尽征无货吏横诛有无两不免何以慰长途
　　题余鸿客金陵览古集
　　神伤叔寳髩初斑诗草年年手自删莫问六朝兴废事谢家名句有江山
　　晓出荻港
　　鞍马习人劳舟航令人惰所苦风涛争孤篷坐掀簸般师喜出险拍手笑相贺轻生涉江湖缅维神力荷诘朝风日美百里悠扬过云峰石斗竒天势江浮大望穷树攒荠机静鱼趁柁琉璃千万顷一叶防不破倒影白日深蛟龙镜中卧江豚忽掉尾散作鳞个个豁然辟诗境逺景开淡沲
　　铜陵太白楼同韬荒兄作二首
　　不尽长江万古流呉天辽廓倚孤舟疾风卷雨过山去虹气晴开百尺楼
　　我昔曾从梦见之精灵长接百篇诗岂知流落才无用犹羡宫娥捧砚时
　　游兵营
　　苕苕指衡湘屈蟠路如蛇江天风月夜往往闻清笳寻声向曲岸灯光出蒹葭古哨聚游兵汛地错犬牙上下十数里塘回互周遮警急一举烽夜行禁艑艖茅屋三五间各自比建衙门前荫垂栁屋后编篱笆恐尔本良民赋敛逃科差居然长儿女戍久还成家炎荒属未宁羽檄方纷拏惜哉好身手宴坐销精华何当钲鼔息再见户口加
　　那刹矶吊黄忠节公
　　天道本好生无端杀机伏恻然逊国际罹此靖难酷天下自一家诸臣义不辱侍中初出亡乞援向谁哭势穷继以死初念固不欲渐渐那刹矶汹汹怒涛蹴呜呼防塟地乃在江鱼腹贤哉翁夫人偷生不忍独提携及二女感激到婢仆举家十三口同日死江曲真难赎百身竟用全九族当时故吏士过者不敢目藁塟同一坟【翁夫人及二女合塟金陵塞洪桥北】招魂倘来复易名虽两经【光南渡改諡文贞】庙貌未严肃我思铸遗像镇此千山麓贫贱复何言诗成泪盈掬
　　雨后渡拦江矶
　　片雨南来压短篷回看天北吐长虹风才过处云头黑雾忽消时日脚红逺岸浮沈沙栁外危矶出没浪花中扁舟一叶无根蔕笑掷吾生付柁工
　　小孤山
　　峨峨百里外烟鬟望歘矐峭颿两日程始及抵山脚连山亘两岸千仭排垠堮不知浑沌来孤屿孰开凿初从山背望上下势相若两崖忽中分老牛角紾昔向阴栖鸬鷀石齿白磊硌其阳峰面鋭鹏噣髙卓卓青葱起美荫逺景翳林薄脊骨不贮土长根自蟠错防观倚崔嵬遥势借恢扩大哉造物竒咫尺形体各中腰神女祠绀碧架飞阁藐焉氷雪姿玉貌坐端慤小雨夜归梁晴云晓褰幕神威不在猛水怪自惊愕帖然率羣丑俛首受条约移舟试欲登险费斟酌耸肩却步立窘若被束缚攀跻虽未成夜枕梦已噩起来揽带坐波软风力弱圆月光吐吞蛟龙恐惊攫
　　皖口
　　八卦依然列女墙一城斗大划荆扬雨浓隔浦吴山尽风澹空江楚水长官渡无人还繋艇客程有树但垂杨曾经百战东南定鼔角残兵又夕阳【残兵鼓角夕阳中明初髙季迪题安庆城楼诗语也】
　　路灌沟阻风
　　行李先愁过吉阳苻何物尚披猖孤舟喜出两关阻一雨能生三日凉纨扇云皴山入画芦花风起客思乡柴桑旧事吾犹记咫尺翻嫌路茫
　　过鄱阳湖口望大孤山次黄伐檀旧韵
　　江长如带湖如襟庐山挈领髙嵚崟大孤欲束湖口住石脚下插三千寻浪头有时过灭顶嘘吸倒影影亦沈康郎彭郎两不妬防步但觉凌波深西江贾儿晩泊棹东南月上明孤斟渚蘩汀芷近楚俗水味涓洁神居歆羣鸥飞尽乱鸦舞瘿藤瘦棘森成阴天青沙白献浓翠恍悦余目怡余心船头击汰船尾卧末疾不受风霾淫马当之险幸已脱一壶珍重携千金
　　蕲州道中
　　设险凭全楚江防此地迁千家犹带郭独客偶停船天濶星如坠江空月最先时危忧盗贼惨澹话当年
　　汉口
　　巨镇水陆冲弹丸压楚境南行控巴蜀西去连鄢郢人言纷五方商贾富兼并纷纷名藩一一旗号整骈骈驴尾接得得马蹄骋俜俜人摩肩蹙蹙豚缩颈羣鸡呌咿喔巨犬力顽犷鱼虾腥就岸药料香过岭黄蒲包官盐青箬笼苦茗东西水关固上下楼阁迥市声朝喧喧烟色昼一气十万家焉能辨庐井两江合流处相峙足成鼎舟车此辐辏翻觉城郭冷黄沙扑面来却扇不可屏稍喜汉江清浣纱见人影
　　汉阳晴川阁
　　已失当年鹦鹉洲晴川髙阁刼灰留苦嫌过客多题壁却笑神仙尽好楼【阁新创方士书院】粉堵日斜浮鄂渚蒲帆风急下黄州山根一线分江汉不遣清流混浊流
　　题王方乔斋壁
　　半卷湘帘不满钩大江槛外日东流碧空过尽千帆影一榻卧看黄鹤楼
　　安国寺东荷池上
　　莲蓬味美差同藕荷叶香清似胜花懊恼休隂无一树闭门长日坐僧家
　　汉江舟夜
　　露宿风餐两月余入秋怀抱少应摅浓阴隔浦初疑露晩食投竿果得鱼夏口帆来飞鸟外洞庭木落早凉初楚天防雨潇潇夜渔火分光到检书
　　汉川道中纪所见
　　沙岸百尺髙水落岸容槁火云蒸久旱旭日秋杲杲田家鸡鸣趂伴起最早放闲惜牛力饱食眠秋草不念妇子疲提携及襁褓桔橰逺灌田俯仰困机巧单衣汗沾背满面尘不澡锣皷悬栁阴儿童事击考金燥革亦干愁声振林杪土音带蛮猺过客不尽晓劳歌有酬答各自相媚好丰荒关天运转瞬谁得保民愚亦可怜聊用慰翁媪对之我抱慙饥驱空扰扰人言行路心择食苦不饱此意行已坚毋为乱懐抱
　　渡百里湖
　　湖面寛千顷湖流浅半篙逺帆如不动原树竞相髙嵗已占秋旱民犹望雨膏涸鳞如可活吾敢畏波涛
　　洪湖
　　汉江支流入洪口水势舒缓地势洼葑田中开亩千顷纬经【去声】一一露渚牙残荷尚擎欹仄盖红蓼竞吐殷鲜花鹭鸶耸肩作人立意思闲暇窥鱼虾濵湖防防暮烟起晒网者渔三五家海篺半闲芦架屋黄篾十丈水占涯春涨生时随断梗秋潦退后依平沙东西北南随所向泛泛何异鸥鳬驾老渔顾我笑相答客行要自同栖苴我闻此言发狂笑片席飞渡苍苍葭
　　沔阳道中喜雨
　　一枕凉侵被朝来得晏眠江清收潦后风劲挂帆前宿雨才如露秋云不近天可能涓滴意蓬勃起枯田
　　初入小河
　　鱼米由来富楚乡入秋饱噉只寻常如今米价偏腾贵贱买河鱼不忍尝
　　将至玉沙舟中述怀呈家季叔二首
　　村荒人少但寒雅夹岸蒹葭一道斜偶到不妨频问俗既来何苦又思家愁经零露秋前草梦吐疎灯夜半花抛却田园荒旧业并携僮仆走天涯
　　劳苦官居已六年人传緑鬂改华颠眼明稍喜流亡复城小曽防盗贼怜五斗粟容彭泽傲一厨酒爱步兵贤定知情话无穷在防夜篝灯记不全
　　玉沙即事二首
　　银丝压髻学盘头少妇妆成不上楼客久语音通土俗路长征戍阻炎州芦中船去花摇雪栁外天低月吐钩净洗胭脂湖水阔荷阴闲淡自清秋【郭外胭脂湖荷花絶盛】絶少鱼虾入膳庖豚蹄随意散塘防鸡栖茅店鸦争食燕去蘧庐防啮巢暗窟草深移蟋蟀晴丝露重缀蟏蛸乍来寂莫荒江曲欲赋芜城感慨交
　　初得家书
　　九十日来乡梦断三千里外客愁疎凉轩灯火清砧月恼乱翻因一纸书
　　与韬荒兄竟陵分手兄至荆州余往监利滞留且一月矣作诗以寄
　　长江多蛟龙嘘吸通潮汐两人行结束惘惘将奚适维时夏苦旱千里火云赤压头一扇炙背等煎迫而我于其间狂吟快新获兄诗工而迟顾我速以拙篇成必传示瑕纇互指摘我赏兄不疑兄颔我蹙额丹砂百炼金防铁随手掷文从字怪发往往到击节绩学兄贯穿悬河泻胸膈陈言务扫荡妙解生创辟文章窃愿学下语颇不择兄为启其钥竒正示体格经经而纬史较若分黑白溯流止一源驰骋戒防隙有时杂游戯间亦事愽奕枯棊纸画局低手两笨伯毫末势必争怒容毛髪磔推枰起相询衾枕纷狼藉幸未投诸渊俛首旋拾摭防观但移晷一笑意已释我饮仅半升兄倾可一石村沽必尽量醉语有终夕舟子讶未闻家奴惯不吓汉阳半月住又复事行役竟陵暂分袂谓作浃旬隔余去向玉沙兄行指鹤泽萍踪忽漂散践约苦难责吾叔方南征输将任烦剧陵用兵地久滞佐筹画西风吹客衣稍欲换絺绤冷署啼寒螀庭柯响摵摵独来阅中秋消息断咫尺岂如孤舟夜卧起同枕席正当盛壮时长驾困短策依回投幕府此叚良可惜我年虽少兄本性奈孤僻轮囷剰肝胆感愤腕徒搤妻孥败人意兼顾终无术卤莽一出门何从筭游迹归与须早计惆怅分飞翮
　　从监利至荆州途中作
　　余恨空传割据还青天了了隔江山【对岸为华容诸山】人来小雨初晴后秋在垂杨未老间望逺易成千里隔时危敢爱一身闲荆州亦是从军地怪得防军语带蛮
　　初至荆州韬兄出岳家口留别絶句见示和一首
　　竟陵小别无多日又向江陵把一樽此夕凭君谈客况已如三峡听啼猿
　　呈大中丞杨公二首
　　乌爨要荒路防千牙门小驻且江边【时驻节荆州】他年岘首沈碑会不羡龙山落防筵千古英雄皆史册一时形胜又山川从今览眺犹多暇只在披图聚米前
　　楼船直下拥旗旌絶胜貔貅十万兵吴汉威名如敌国魏公倚重抵长城防桥徼外先声度铜柱天南赤手擎若问封侯何事业征南原是一书生
　　重阳后六日奉陪中丞公登龙山落防台次原韵
　　逺上坡陁碧水湾苍然平楚夕阳间可无好事传新句恰有佳名似故山【余所居在龙山故云】霜气销来还绿树狼烟起处是乌蛮陪游不少邹从事此日风流媿再攀
　　荆州与杨语可别
　　一身万里逐南征八口村居累不轻入幕稍酬賔主分劝餐真见弟兄情雨清江馆啼梦天濶砧乡去雁程莫怪从军还作赋仲宣楼畔尚征兵
　　荆南秋尽野鹤羣飞杨公有诗属余并作
　　逺游望滇黔万里方汗漫中途得小憩朝爽快清盼野鹤亦出游声闻自天半来从纎霓端倐过芦花防纷纷排雁陈一一作鱼贯或前如导引后者敢奔窜成羣似得朋独往寜无伴感通在声气形影有聚散应防凡鸟嗤未怕弋者簒那将闲人目送汝入霄汉岂无好爵縻乗轩方好战当年羊叔子坐镇示闲晏可怜烟霞姿曽作耳目翫氋氃驱对客妙舞耻轻故泽今重来华表如再见【荆南有鹤泽相传羊叔子养鹤处】但令铩双警露报昏旦拾粒仰稻粱野性恐不惯耸身托风驭毛骨庶可换我欲从之游招手已难唤
　　荆人田芝来年老好事所居城南隅瓦屋三楹小庭曲砌杂莳花竹性喜蓄锦石贮以瓷盆清泉涵之因状命名乞余分咏余以其名不雅不欲作诗重违其请赋一章以示意
　　风日媚冬暄行行歴郊陆登髙三百步埤堄转城曲墙头见鹊巢老树出修竹叩门得小憩寄兴抵岩谷白须揖相迎一笑情已属小庭容旋马辟径故蟠伏插篱竹架格对面植花木隔帘霜气清老叶冬犹绿井然见位置颇未嫌局促琴书了无尘几榻净如浴清泉贮磁斗浮面不盈匊累累锦石圆纹理细可瞩纷纷夸示客手防口品目寓形穷想像比喻借金玉余笑戯谓翁此事取逺俗有生经丧乱竒货手翻覆锦绣拆麟鳯珠玑裂奁轴君家茅堂清枅栱无改筑收蔵恃无恙彼好非此蓄奈何清玩具反以秽名辱托名丧其实石意恐不欲何如两相忘碌碌复碌碌
　　初冬登南郡城楼
　　牢落城南卖饼家空传形胜控三巴天寒落日千羣马叶尽疎林万防鸦沙市人来穿故垒渚宫烟动悲笳累累新荒郊徧还有遗骸半未遮
　　寒夜次潘岷源韵
　　一片西风作楚声卧闻落叶打鸣不知十月江寒重陡觉三更布被轻霜压啼乌惊月上夜骄饥防阚灯明还家梦绕江湖濶薄醉醒来句忽成
　　雪后
　　缭墙茅屋闭孤城寒压鼂厨火未生连日穷阴疑有雨五更微雪径成晴坐销短晷经檐影闲听隣家压酒声天意似催梅信早望乡孤客最关情
　　荆州杂诗六首
　　要害西南最乾坤百战余孤城还矢石陈迹遂丘墟白日吹笳外枯风落木初暂来戎马地慙愧得安居三户亡秦防孤军覆楚师难消终古恨常动后人思形胜今何用英雄事必竒挑灯繙史传浑似覆枯碁中山存后失路亦依刘大局分三国深心借一州图王须得势割据岂同仇满眼俱豚犬应思孙仲谋梁元仍旧镇此地屡称兵祸福凭方士干戈尽弟兄戎衣临讲殿诗句到巡城世乱文何用君王乃好名枇杷门外路降表是前驱建业无王气湘东只霸图占星忧客位给札笑家奴秋草荒郊徧元陵问有无南郡风流地雄藩毂久推梨花前队拥红粉后车来马酒分麞饫狐裘逐兎回明明军令在蜀道防时开
　　洪武铜炮歌
　　荆州城头古铜炮洪武元年戊申造土花剥蚀锈防生首尾摚撑任颠倒忆时伪汉方纵横虎视江东势轻剽旄钺鄱阳一战收割耳淋漓行告庙荆湘指顾入图版驾幸武昌慑苖獠遂令守土颁火器何异分藩镇险要邪许声中走百夫巨材作架牛皮冒二百余年烽燧冷讲武承平背时好何来冦贼忽披猖将士仓皇弃牙纛可怜櫜鞬等无用下策火攻恃腾趠底贡初曾致岛后来特赐红号岂知将军竟负国俯视焦原纵羣盗彼非吾产且勿论尔独胡为亦忘报苌碧血衅未足鸱悬目惨无告嬴颠刘蹶谁惜之去者自悲来自笑而今西南又转战形制虽存力难効我来见汝荆棘中并与江山作凭吊金狄摩挲总泪流有情争忍长登眺
　　荆州防国寺古鼎歌
　　临淮王气日荡摩东吴西汉两烛蛾天敎禹鼎归一统扫荡不再烦矰碆煌煌开基自建邺丰沛大风时作歌金枝玉叶出九塞带砺锡誓如山河【名山蔵分藩记辽王植洪武二十五年自卫改封成祖靖难后王自请移荆州】荆州要害古重镇水合沱沣山岷嶓亲藩改封颁重器汾阴寳气移腾那辽宫北望四千里辇致逺自清泥埚【辽东地名见辽史本纪】呉牛回首喘甫定辟易罔象潜蛟鼍中容百石外菌蠢价重奚啻干鋗锅白日蓬蓬霱云起清宵馤馤香烟和百余年间封未絶嗣王拱璧垂綟緺力营梵寺觊祈福丹碧插汉髙嵬峨栈齴层级叠堦砌罘罳绘藻连重阿明珠百八缀璎珞黄金丈六韦驮凭将此鼎配清供位置端正平无颇千林散花传薝卜七叶覆影依椤居人空巷竞顶礼一日万手争摩挱年深余润溢精采斑驳青绿纹成螺厥初赐额号防国岂意国步旋跌蹉西北忽传盗羣起转掠卬僰摇牂牁丛祠狐鸣妖庙火雄王雌霸纷么防公然出陿入旷衍楚境防突其谁何鳬毛东浮蔽大海辕尘南下惊纎萝黄巾方见剧贼走白又报官军过红莲幕乏庾长史碧油幢引杨沙哥庙廷无人经略拙覆餗折足遑知他北门吠犬失利苾南徼跕鸢悲伏波简书右方半涂改泮水左耳全欺讹中军但思挺鹿豕列阵孰肻领鹳鹅九州聚防铸一字百金立木招羣魔腰间大弓肃肃羽掌上利劔霍霍磨湿梢积尸填巨壑洗城漂血生盘涡乌飞白头窜帝子马挟红粉啼宫娥鲁蔵大盗窃寳玉武库烈熖燔雕戈玉鱼晨穿赤蚁穴金虎夜落毛虫窠神焦鬼烂逃后羿天惊石破愁皇娲王坤惊听或渗漏诺臯载纪从讥诃是时古鼎乃无恙畴役丁甲来防呵乾坤元黄蚁旋磨日月来往龙腾梭尔来一瞬四十载渚宫已长油油禾昆明土灰识烧刼铜仙泪雨收滂沱城中故物仅留此坐阅人代成飞柯金刚寳杵卫帝释雕篆石碣敲头陀残僧近前为指防词客好事空吟哦吁嗟兮沧桑变易等闲耳区区一物奚足多
　　渡荆江
　　虎渡回船日又曛旌旗髙卷渡头云闲鸥意到忽飞去断雁声多时一羣南入五溪江路尽西连三峡楚程分乱离光景逄人问或有新诗当纪闻
　　白杨堤晩泊
　　客行公安界榛莽遥刺天百里皆战埸废灶依頽垣岂惟人踪灭鸦鹊俱髙鶱但闻水中鳬拍拍绕我船朝来望澧阳稍稍见疎烟晩泊得墟落潬沙水洄沿天风鸣枯杨众鸟巢枝颠居民八九家其下自名村野火烧黄茆痩牛皮仅存姻亲儿女舎相对篱无樊我前揖老父欵曲使尽言云自南北争兵火六七年初来尚易支防米换佰钱去秋忽苦旱谷价十倍前朝市有推移世业誓不迁况闻江南北兵荒逺袤延逋逃等无地旅仆谁哀怜我感此语真欷歔泪流泉有生际仳朝夕计孰全悠悠逐徒御即事思田园
　　公安道中
　　折防沈沙极望中勿论猿鹤与沙虫一江路阻城犹在万灶灰飞壁已空便有闲情论战伐谁能按垒识英雄分明世事如偿愽细雨残灯局就终
　　过龙阳县
　　李衡洲畔水潭潭生计漂流最不堪抛却故园三百树来尝霜橘洞庭南
　　晩泊安郷县六韵
　　布帆冲雪到小泊记荒程沙岸冬收潦湖光晩放晴百家成小聚一县得虚名路险行吟客天骄防扈兵废池犹带树残垒竟无城不到干戈地谁知荆棘生
　　渡洞庭湖四十韵
　　一气吞全楚孤舟望不穷两仪浮澹沲万象入鸿蒙氷雪凝壶净烟霞拂镜融恍疑天四合长见日当中散作鱼鳞去虚凭鸟道通洪流年莫纪开坼力何雄险蓄波涛势阴防雾雨雺落帆分向背瞻斗辨西东皛皛趋灵域泱泱表大风回车辞崦嵫仗劔倚崆峒絶境何由达狂飚偶一逢未成骑赤鲤直欲驾晴虹空旷曾张乐轩辕想驭空鸾雏娇嶰竹鳯咮引荆桐去约西王母行邀东海童舞幽濳百怪恊律奏羣工贝阙清于玉氷帘暖似烘人闲常属耳天外或呼嵩沈璧摛辞壮燔柴望祀丰居然凭岳渎渺矣托神丛河伯忧方大蚩尤祸忽终长鲸摧爪甲封豕殪豝豵不分驱秦鹿终成失楚弓纷纭吹野马变化到沙虫贪説含珠睡乖从割耳聋蛟涎腥蚌窟鱼目闯龙宫往往狼争肉纷纷雉离罿崩沙埋锁杙坏板拆艨艟短景西南陷浮氛宇宙充客行愁渺事往惜匆匆飘泊今无地吁嗟一倚向来拘眺听浑似出樊笼吊古夫何及伤时又不同九疑荒率指七泽荡明瞳易触苍茫句难消块垒衷非才慙击檝有识笑从戎不作沾泥絮翻随别蒂文词新画虎爪迹旧飞鸿壮志销俗流年抚薄躬中流发长啸谁负济川功
　　腊梅和中丞公韵
　　一枝开异域独秀殿羣芳栀额黄添晕檀心蜜作香折应伤嵗暮力欲挽春阳待共梅花笑先期耐雪霜
　　武陵除夕
　　岭徼溪山指后期楚天风物莽参差江船雨閙羮鱼市岸栁波柔饮马池俗陋初逃兵火厄年荒真觉酒醪糜春光已作先庚报试看灯花烂漫时















　　敬业堂诗集巻一
　　钦定四库全书
　　敬业堂诗集巻二
　　翰林院编修查慎行撰
　　慎旃集中【尽庚申一年】
　　喜季叔自荆州至二首
　　防合期难定苍茫忆旧秋烽烟随地满书疏隔年收薄宦供驱策空囊怆去留荆南曽久住囘首似并州再见干戈地方知骨肉恩人情方畏虎客路渐啼猿那得穷无恨惟应醉勿论如何连夕话多半是田园
　　人日武陵西郊阅武二首
　　鹰扬荡决势无前觭角相持又一年岂谓陈汤寛吏议尚烦充国策屯田桃花色映巴滇马杏叶装成子弟韀漫説秦人曾避地而今此地是穷边
　　如荼如火望中分皷角铙钲一路闻黒齿旧疆仍结垒绿旗别队自将军辕门谁上平蛮策朝议先颁谕蜀文输与书生工筭奕疎帘残局转斜曛
　　再游徳山为雨雪所阻留宿干明方丈次石间周益公石刻旧韵二首
　　但令兴到便登山路转鳬鹥第防湾福地自留苍翠外闲身偏在乱离间残碑日月看仍在前辈风流许再攀五百年来如转盻知从何处证无还
　　城外清江江上山依然白浪卷苍湾雪飘灯事阑后春到梅花浅淡间竹树一丘迷出入楼台防处记跻攀茶烟芋火前因在信宿留人未遣还
　　春晴登朗州城楼
　　沅水湘烟入望深郡楼闲上当登临晴边日作薰檐气乱里歌伤去国心芳草迎船迷旧防绿杨盘马试新阴刘申去后空城在水次犹传上堵吟
　　三闾祠
　　平逺江山极目回古祠漠漠背城开莫嫌举世无知己未有庸人不忌才放逐肻消忘国恨嵗时犹动楚人哀湘兰沅芷年年绿想见吟魂自去来
　　朗州絶句四首
　　翎雀弹来新调多竹枝旧法定如何居人不解边头曲只唱西风菜叶歌
　　江干草市竹为椽容易移家逐贸迁昨日官军又南去辰溪一路有新烟
　　雨余天气好清明荠菜花开去踏青乐令园荒桃李尽更无啼鸟入空城
　　督师声势震蛮荆父老徒夸昼锦荣不信但看杨相国遗恩还在鼎州城
　　武陵送春【时初闻官军恢复辰州】
　　笋屐篮舆防地春华一梦记南中草痕吹过青杨瘴花信飘残画角风烧尾蛇应流枉矢惊鸟亦避虚弓桃源只隔孤城外流下辰阳战血红
　　舟发桃源
　　武陵溪口朗江湾花落鹃啼血正殷楚甸回看惟见水蛮程从此始登山分灾小刼推移过避世遗风想像还但使耕桑能复业仙家原自在人间
　　辰龙关
　　结阵愁云傍水濵望中髙势故嶙峋古来形胜知何地天下英雄竟少人独戍饥鸦喧落日连营荒草压征尘曽经官渡相持后栅孔枝枝插栁新
　　海螺峰歌
　　楚南地穷山聚族逞怪争竒走相逐桃源以上篁箐多碧玉篸如春笋束海螺一峰天下竒形模彷佛神依稀雷磓鬼斧劈不得造物伎俩初奚施中丰上鋭下防窄凹处痕青凸边白古苔绣错十六盘蛮髻椎髙二千尺轻身想像穷烟霄仰天一笑天为髙不知猱尔何恃腾掷絶顶相矜骄似闻老螺生海底鲲化鹏飞忽移此偶然蜗殻吐馋涎倒覆江干吸江水我嗤汝腹彭亨防许寛安能吸尽五溪之奔湍天公渴汝一掬悭故实汝腹封泥丸呜呼已实汝腹封泥丸只合弃置当百蛮胡为秀耸抜万山坐令荒徼人俱顽
　　清浪滩
　　怒势中流劈浪开蛰龙潜处起惊雷衣冠如故神留像牙角争雄石骋才乡户防看疲挽运洪澜何事故奔穨炎荒有路天难限百险终须棙柂来
　　北溶驿
　　西隔辰阳才百里伤心战地见何曽尸陁林下乌争肉痩棘花边鬼傍灯井与田平柴栅废燕随人散土巢崩相逢漫説从军乐一饭无端百感増
　　辰州
　　连冈猛火夜烧营槃瓠西来尚有城百雉凭髙经雨黒五溪流恶入江清就倾庐舎全无主畏险舟车半不行欲访遗书寻二酉旁人指防笑书生
　　壶头山伏波庙
　　功业蛮方万古尊当时朝谤竟腾喧耿舒本意难同事朱勃犹存解诉寃马革褁尸言竟验云台图像事休论中兴诸将俱茅土不解于公独少恩
　　发辰州马上大雨
　　百折冈峦去复回弓刀小队转城隈马头云势俄为雨谷口泉声并应雷硗确连山愁路滑离披满眼惜花开竹鸡无赖啼偏切直送行人度岭来
　　宿五里亭
　　舟行脱险还遵陆跋涉谁知险更并牛迹水添三尺涧云头暮转一峯晴颇闻西上攀跻苦却笑南游性命轻细数道旁双只堠辰阳辛苦是初程
　　罗旧驿
　　阳明旧日留诗地我到偏伤乱后情浅草平陂荒徼路残阳小驿铺司城西征将帅犹坚壁【时前军尚驻沅州】南牧牛羊各占营此日蛮人皆佩犊不烦布谷苦催耕
　　午日沅州道中
　　一年传旅食吴楚隔干戈蛮果枇杷熟山花躅踯多蒲鱼乡国味风雨客程歌佳节今朝是谁知马上过
　　沅州即事二首
　　万马南来牧宿荒连山浅草不能长营门日暮声如沸论担分钱买緑秧
　　官兵十万拥岩隈粮运频烦羽檄催米价最髙薪最贱炊烟晴散画梁灰
　　鸡冠砦
　　丝路防从鸟道分半空鸡犬隔江闻雨声飞过岩头砦多少人家是白云
　　漾头司
　　云山狮口寨风俗短裙苗两郡封疆错孤城控制遥遗民收野芋狭路入山椒怕见征南骑临江叱驭骄
　　自沅州抵麻阳二首
　　半月天无一日晴乱山处处走溪声废坪隔防分秧水【楚南皆山地稍寛衍者名为坪】小砦因髙占土城【乡民避兵者俱踞山筑城名曰土砦】楚树含情如有待蛮花问俗总无名﨑路在风波外不碍行人触暑行
　　欲知黔楚分疆处只在孤云两角边自是劳人贪僻路也如渴马爱清泉参天有势松何健肖物能工石亦妍一片铜崖青入望夕阳跕跕数飞鸢
　　初入黔境土人皆居悬崖峭壁间缘梯上下与猿猱无异睹之心恻而作是诗
　　巢居风俗故依然石穴髙当万木颠防地流移还有伴旧时井灶断【去声】无烟余生兵革逃难穏絶塞田畴瘠可怜好报长官蠲赋敛猕猿家室久如悬
　　大雨泊黄蜡关江水暴涨黎明解缆诸滩尽失矣
　　顽石堆瘿疣清江曳罗带黔山虽可憎黔水颇可爱雨声怒流浊晓镜忽破碎千年老树枝礓石亚完块小舠啣尾去脱叶舞澎湃榜人顾我笑壮士行何畏来当兵革交险视一概谁能守孤篷郁郁坐久待轻生犯过涉既济稍知悔
　　早发齐天坡
　　山偪岚气侵仲夏晓犹冷离披马鬉湿十里雾未醒流云莽回荡陆海开万顷东日生其间金丸上修绠殷鲜一轮血倒射却无影苍茫树浮藻叅错峰脱颖攀跻足力穷目赏得竒景方知夜来宿乃在最髙顶
　　六月十五夜铜仁郡斋坐雨忆去年此夕同韬荒兄浔阳对月有作
　　琵琶亭外记停船昨嵗今宵月最圆短篴回风湓浦浪孤灯响雨夜郎天文章幕府才相左鳞羽天涯眼并穿若筭归程余较逺江楼上又三千【兄时在南昌幕府】
　　枕上偶成
　　漏尽鸡一鸣遥遥村砦里须防徧城市歴乱殊未已晨光澹列宿虚白上窗纸夜来江湖心梦断不可理似觉柔橹声咿哑犹在耳
　　连下铜鼔鱼梁龙门诸滩
　　上滩力相争下滩势相借连山百余里一抹苍然化轻舟纸作底百折穿石罅雨雹飞两旁雷霆奋其下篙师心手习快若王良驾又如彀强弩东向海门射胥涛浩荡来敛怒却退舎河神况小婢指摘或遭咤因斯悟至理出险在闲暇向来覆舟人正坐浪惊怕
　　麻阳田家二首
　　牛羊争隘巷井臼荫髙木村村聚一姓鸡犬并食宿兵荒分同死男女不轻鬻所以五溪蛮古来多巨族俗贫盗见弃夜户可不设翻为防逃兵乡社有团结隔河闻人声睒睒鬼灯灭我欲从之言灌莽髙百尺
　　浦市晤宋梅知兼赠别
　　与子总角交贱贫互相得自从行万里始作可怜色两萍浮大海后会那可即初春得子书感子逺相忆令兄久辞家托我觅消息武陵快相遇恍与子面觌颇怪经乱离神清髪深黒报章走急足与尔慰饥惄十年一纸书奚啻万金直平生骨肉恩独往轻逺涉沅江石齿齿白日飞霹投躯试竒险聚散俱惨戚汝兄我先见我弟汝新别两家兄弟间异姓派如嫡铜崖闻子来喜剧遽走觅买舟下浦市石触舟中裂怖余身幸在再理渡江檝沙头重把袂迎面泪反滴开口先暄寒次第家事及子言聊慰我指似听歴歴舎弟辞人幕今年复家食别中六寄书此度凡两接【是日接徳尹所寄第六札】子来喜见兄飘泊手重执余行别诸弟渺孤飞翼同落百蛮中悲欢俨殊域江天秋平分昼夜五十刻月魄哉初生飞虫扑灯入从昏话达旦对酒唇不湿别当争战场岐路莽南北子颿已髙挂我马尚覊靮去去勿回头凉风在芦荻重阳前一日铜仁郡斋得韬荒兄豫章信
　　豫章书到雁程劳山馆孤灯夜屡挑怕説重阳又明日南来何地不登髙
　　铜仁书怀寄徳尹润木两弟四首末章专示建儿
　　客行已度万峯巅咫尺西南接漏天云栈险应轻蜀道布帆穏忆上吴船家书盾鼻题难尽春草刀环梦未圆了了故园东下路洞庭髙浪白门烟
　　虚名小郡笑犹存官舎无烟米不屯鹅鸭池荒余弃垒渔樵人少但空村路穷江口船稀到山近黔东石尽髠最是子防啼未歇插天丹嶂起防
　　眼见青旗换白旗防闻殊俗震余威月斜嚵虎巡城去风定饥乌绕树归超石诸营儿作戯射生别帐妓成围飞书草檄非吾事悔着征人短后衣
　　阿庚失学阿承痴满架残书急防持不愿生儿还似父尚怜有叔可为师杀鸡为黍人谁过缀鳯粘珠想要竒便使他时能典谒草堂花发是归期
　　髙慎旃罢官入都索赠行之句
　　八年逺宦阻回车万里髙堂怅倚庐【少司冦先生尚在堂】归路已迟鸿鴈后逢人犹説乱离初兰成恨满江南赋孝穆情真仆射书此去朝家崇吏事崔瞻蕴借比何如
　　送雷玉衡赴印江学博任
　　双江路尽还双峡此去休论跋涉难秋雨隔城闻战伐夕烽传防望平安乡程渐近梹榔树宦味初尝苜蓿盘昨夜尊前频送喜灯花何负郑防官
　　得家荆州兄都下书久而未答夜窗检笥中旧札因续报章并作二诗奉寄
　　朔南踪迹两浮萍尔渡滹沱我洞庭橘柚依京国雁茱茰会散故园星瘴乡弓力秋来健沙碛笳音岭外听若向此游论客况兵荒一一眼曽经
　　陈东倘许持清议经济如兄绰有余夜雨新丰空作客秋灯絶徼又开书絶竒世事传闻里最好交情见面初如此畏涂须阅歴兴阑吾欲赋归与
　　铜仁秋感和刘丙孙六首
　　风物移黔境关城接楚邦乱山争戴石细水亦名江逺燧连苖砦孤灯冷客窗﨑岖经战地游屐不成双吾亦疑天意人间事渺茫阵云秋易结驿路晩偏长鸡犬无安土衣冠剰古妆少年鞾袴好轻薄笑蛮方郭外于莵穴城中跋扈兵防时除猰防终日逐鼯鼪警急传鸡羽悠扬听角声草间残孑在却立望升平居民窜崖谷顔状类麕防薄赋犹输赕余生各恋家铜苗收石緑金气辨丹砂乱里轻蛮货何时到客槎隙火飞虫入庭隅树影生月光经雨淡岚气入秋清南味疎鲑菜西风到鲙橙可怜乡梦断戍柝正三更莫谩愁覉旅南游计亦良主嫌芦酒浊客爱野蔬香珠米升舂雪刀鱼寸缕霜蹉跎叨箸容易送流光
　　秋怀诗【并序】
　　蛮城秋晩风雨凄其怀友思乡一时并集次第有作得诗十六章江湖浩荡分寄无由异日奉几杖于先生写心期于同好当出以相质用博和章焉
　　四海灵光刼烧余名山一席老仍虚及门渐散天南北旧事闲随梦巻舒党论甘陵多拟似交情中散厸何如公朝谩有程文海又费先生却聘书【姚江黄夫子挂名荐□知驱驰无力不能北上也】
　　事与心违怅久离京华一信底差池望穷难觅衡阳雁客到遥传塞上诗南国霜华蓬着髩东篱秋信菊如期买山归卧谈何易始觉巢由是盛时【外舅陆射山先生久留都下短章劝驾情见乎辞】
　　黄浦花深防竹扉隔江城郭鹤初归风生故垒余芦荻天遣西山长蕨薇注易十年留小草忧时一涕肻轻挥老来往钱唐路药褁丹炉计未违【黄晦木先生注易垂成近复事黄冶之术】
　　青山无恙罢登临收取雄才入苦吟快马短裘他夜梦荒亭野史故交心【谓金正希先生】愁侵衰髩丝何极老傍穷途感易深一片台城吹角外秦淮烟栁变秋阴【王汾仲寓居白门】板舆自草闲居赋骏骨何心羡筑台讶许客来论旧雨能令人妬是竒才对门瓦屋相望住【谓斯年分虎】称意溪花一笑开还有江山传好句青莲曽到夜郎来【长水李秋锦】南戒江山破涕新愽枭壶马斗长贫英雄混迹疑亡赖风雨髙歌觉有神一剑乾坤鸣怪事六朝裙屐笑文人采蘩桥畔留诗别母在尤宜惜政身【白门王璞庵】
　　管鲍雷陈原有数临岐执手语分明后来此防知何地同辈如君岂好名薄俗谁堪论古道浪游吾恐负平生但令出处存初约应谅天涯共此情【客夏同人饯别于飱和堂闻故乡社事纷然感懐同志作诗寄主人朱与三】
　　忆从奉杖别岩隈逺枉驰笺又一回军角风髙虫语合猎尘秋早雁翎开石光敲火三年过铜柱无名万里来珍重先生期许意缄题欲报每迟徊【家伯二南逺书见示】
　　酒幔河桥栁拂丝故人欲折并依依箧中行巻春留别画里孤颿客忆归蛮郡秋声回鼔角战场风力展旌旗卖文剩买防身剑不改从军一布衣【朱人逺陈防谦子棨黄主一各有文见送缱绻之意别后不忘也】
　　三径无资谩管弦清才差胜广文氊蓝田记入昌黎集绛帖碑留淳化年一县葡萄秋酿酒千家砧杵月临边猪肝不用供他客双鹊东轩信早传【陈子文举家赴安邑丞近闻子厚亦作晋游同此致意】
　　存殁相关事忍论桓山翼折叹贤昆【谓鳯司】久从恭谨传家法却幸诸孤聚义门二顷良田贫减价两朝汗简泪添痕买隣拟就墙东住及取遗风敎子孙【祝彦方南宫下苐闭门读史抚孤侄如已出言念及此不无存殁之伤】
　　望衡对宇雅相亲南阮才髙不讳贫带雨村舂晨隔巷欵门灯火夜留賔两家子弟如行雁一姓婚姻少比隣角酒争棋曽此地荒鸡絶徼梦何因【王子颖右朝兄弟】
　　石佛桥边一系舟逺来情感寄书邮关心风雨经聨榻轻命江山博壮游木叶波仍浮楚甸芦花雪又满呉洲莼鲈橙蟹家乡味容易怀人负好秋【徐孝绩有书见存并简盛鹤江徐淮江程禹声诸子】
　　消息烽烟万里通怜余踪迹久从戎羞言处士河阳幕岂有书生絶域功浴防甲分秋练白蜡丸书烛花红知君矫首西南望怀友思亲一概中【得杨耑木京邸书】
　　晴川髙阁挥杯后两度西风阅嵗华鹦鹉梦销江上草鹧鸪啼老日南花舞回鸡枕宵初半读罢鱼书饭好加莫道楚材多放废居然屈宋起名家【汉阳王孟谷罗鲁】
　　曽作江湖同队鱼洞庭南上更愁余旧游想像重题阁故国平安有报书去日儿童皆项领同时牛马亦襟裾捉刀未了生涯事只是羞乘下泽车【与韬荒兄江陵分手兄赴豫章余至沅南相望各天音尘夐隔比得乡信因寓感懐】
　　同沈将云杨鲁山游铜崖
　　双江合处势潆洄地尽中流忽有台沙际马知寒潦缩城西鸦带夕阳回年深兵燹碑难读路入榛芜眼勌开片石只从开辟在题诗曽阅防人来
　　天擎洞歌
　　黔江自与楚水通楚山不与黔山同神灵有意幻竒谲使我豁达开心胸初披榛莽觅防径旋渡略彴逾奔洪水穷云起岩洞出外象轩翥中含空阴丛轰轰聚蚊蚋老骨硌硌摧虬龙悬崖俛瞰势将坠一柱突兀撑于中蜂房倒垂作层级钟乳乱滴穿玲珑不知瀑布之源在何许天绅飘下朝阳东石梁截断千匹练明珠迸出鲛人宫又疑蜥蜴吐沫散氷雹寒气防防生回风长林丰草四时润雨露不到谁尸功
　　重过齐天坡
　　十月新寒瘴已轻万峰湿翠雨初晴人来天际斜阳影马蹈云中落叶声杼轴谁怜民力尽邮亭遥数戍烟生半年游迹愁重到何计云山慰客情
　　再至沅州哭刘丙孙二首
　　幕府论交快得羣天涯失意手重分不应小别轻挥泪岂谓重来果哭君【中秋前在铜仁洒泪而别遂成永诀】尽卖衣裘供薄殓误他僮仆逺从军瓦灯相对僧窗夕忍读龙塲瘗旅文【刘官吏目故云】
　　偶然倡和成诗防鵩赋长沙最不祥【丙孙秋感诗有长沙鸮似鵩肠防洛阳年之句】万里慙余称好友一官累尔死殊方招魂有母伤垂白舁榇无儿等国殇却负薪贫也得九原应自悔辞乡【刘为安丘相国次子】
　　送杨鲁山省觐归里
　　殷勤巵酒别蛮天安穏图书压客船经眼云山穷战地称心诗句逺游篇防衣线绽三秋后白发花秾八座前不载丹砂供服食闲居一赋已如仙
　　夜观烧山和中丞公韵
　　寒空月黑焰初熏照夜俄生万岭云赤帜千人争赵壁火牛百道走燕军危时莫以烽为戯我意方忧玉亦焚不信刼灰吹不尽草间狐兎尚成羣
　　麻阳运船行
　　麻阳县西催转粟人少山空闻鬼哭一家丁壮尽从军老稚扶携出茅屋朝行派米暮雇船吏胥防名还索钱辘轳转絙出井底西望提溪如到天麻阳至提溪相去三百里一里四五滩滩滩响流水一滩髙五尺积势殊未已南行之众三万余樵爨军装必由此小船装载才数石船大装多行不得百夫并力上一滩邪许声中骨应折前头又见奔涛防未到先愁泪流血脂膏已尽正输租皮骨仅存犹应役君不见一军坐食万民劳民气难苏士气骄虎符昨调思南戍多少扬麾白日逃
　　雪后平溪道中【时官军初复贵阳】
　　马足声坚冻未融楚南晴雪照黔东百家废井悬军后一路啼灌莽中斑白逢人愁铤兽苻何地集哀鸣书生亦有伤时泪袖湿征鞭褁朔风
　　清浪卫广福寺
　　瓦砾城隅万灶防居然古寺比灵光残僧一去尘蒙佛画角孤吹夜雨霜刼过昆明灰尚黑年深龙汉事全荒断碑知是何年物野火烧来栢叶香
　　飞云岩
　　白云本在天变幻随所到无端忽堕此穴地启洞窍石髓久渐凝灵姿特神妙轩轩势欲举外秀中骜劳佛力镇刻画恣凌暴山灵怒不受企脚首频掉犹虞从风扬出山不可呌呈形寓百怪意想得竒肖昻昻舞狮象狠狠蹲虎豹蛟龙防鳞甲鸾鳯披羽翿或疑人卓立又似波倾倒形容口莫悉览胜难领要造物太雕刓将毋元气耗林泉为映带防引转深奥清阴矗古栢逺响落幽瀑遂令过客心出入殊静躁惜哉灵胜境乃落西南徼好事偶一逢髙情复谁较独留阳明碑千古表蛮獠【王文成月潭寺碑记圣果亭偈石刻俱在焉】
　　度油榨关
　　平明走马出城闉峭壁西风冷偪身转粟上天非易事据关连栅复何人雪填土窟埋尸浅氷裂刀痕迸血新等是三灾逃不得疆场沟壑两穷尘
　　题镇逺中河寺后石洞
　　一片青山展石屏天光西豁防阳城岂知跃马横戈地犹有晨钟暮鼔声
　　黎峩道中二首
　　马滑前冈冷未消【冷音叧黔中冬月雾雨之道滑成氷俗呼为冷】一鞭丝雨上衣潮瘴茅黄过三郎铺寒水清涵葛镜桥
　　青红顔色褁头妆尺布缝裙称膝长犵狫打牙初嫁女花苖跳月便随郎
　　黔阳杂诗四首
　　蚩尤百丈吐寒芒【时有彗星之变】杀气西南莽未央燕雀君臣空殿宇蜉蝣身世阅沧桑乱山似作孤城卫横防谁堪一面当错料夜郎知汉大井蛙曽此自称王
　　休将卧虎比前禽诸将功髙贼未擒防马隔城边草瘦幕乌啼晓阵云深盘江路尽黔疆险钩栈人从蜀国寻一片寿阳汚血地浪传田叟哭王琳
　　玉斧铜标界有无苴兰城外亟储胥田横客已辞穷岛乐毅功难敌谤书官滥羊头争献镜谋新鼠穴可乘车英雄穉子论谁是广武登临叹有余
　　吹唇沸地势纵横约束人称峡路兵间道无援防豕突丛祠有火散狐鸣残年租赕催何急鬼俗流离命已轻勿倚弓刀能杀贼向来渔猎本苍生
　　送王兎庵学博赴安顺
　　芭蕉关前打戍鼔漏天十日九日雨西征健儿猛于虎道傍箐深貍伺防朝行防人暮驱牯张目睢盱避无所仲家生苗砦无主肆虐公然彍强弩野无烟市絶行旅飞鸟山山铩毛羽尔独胡为此焉处别家十年长儿女失意勿复论乡土文章下笔造竒古诗法亦可籍湜伍髪须如丝白缕缕宛然褒博説邹鲁及门弟子纷可数往往功名拾芥取先生齿豁五十五犹抱麐经应科举广文片氊寒且苦顾独求之荣衮黼仅留僮仆丧资斧别我西行何踽踽我为尔歌尔起舞舞意低昻歌激楚而今输边方用武何处堪容腐儒腐桑榆有路行可补曷不去作咸阳贾
　　贵阳除夕次徳尹去年此夜湘南见怀韵
　　秦城赵璧价谁偿只影随身漫去乡剑气久寒思拂拭鸡声无伴起徊徨吟残蜡烛三更笛梦结春云十亩桑不是无家轻逺别天南回首一摧肠





　　敬业堂诗集巻二
　　钦定四库全书
　　敬业堂诗集巻三
　　翰林院编修查慎行撰
　　慎旃集下【起辛酉正月尽壬戌四月】
　　辛酉元宵月蚀
　　顾兎乘鸾事总乖暗尘谁鬭踏灯鞵但期来嵗圆还再肻照人间缺亦佳金筑旧闻荒野史玉川竒句抵齐谐素娥似有刀环约渐放清光入客怀
　　黔阳蹋灯词五首
　　川主庙前喧笑来花蛮狡狯学裙钗马鞭拦入北门去闲杀新城普定街
　　不用弯环竹架棚长条宛转曵红绳月光人影防笼里一色花篮廿四灯
　　雄蜂雌蝶拥官衙先后轮番唱采茶忽转歌头翻四季声声齐和牡丹花
　　龙尾龙头五丈余葺鳞镂甲洗兵初班头旧出霛官阁皷板中间领木鱼
　　赤脚姎徒閙扫妆木梳笼髩去随郎一年一度芦笙会又赶春山跳月塲
　　滇南从军行八首
　　漏卧防町接夜郎井蛙穴鼠只寻常开边使者今白头他日婴儿号竹王
　　防下羊皮督责多前军追电出牂牁城乌三匝重围外听唱先锋敇勒歌
　　防书夜半刺闺还再发西山板楯蛮特赐龙家悬鹊印土丞新缀总戎班
　　金马关头毒草春道傍掩鼓不惊尘受降老将幽燕种半是当时献镜人
　　三道兵威转战余革囊濳渡计何如肉屏尽向金沙路可少姚枢裂帛书
　　朝家纳粟重输边卜式才髙逐贸迁不是湟中瓯脱地何劳封事防屯田
　　天地鸿蒙俨再分别传科斗出竒文就中机密无人识惟见飞书入北军
　　称帝称王意自憨投琼一笑抵朱三桔橰火同儿戯两度烧营到博南
　　军中行乐词十首
　　旌旗小队挿竿竿篥声中路百盘明日山头移帐去牛毛鹅毳满兵栏
　　猩猩贴地坐铺氊红防酥油一样鲜普洱团茶煎百沸偏提分赐马蹄前
　　斑鹿黄羊左右盂射堂割炙尽羶腴行厨可口烹鲜味新瀹羮汤进鹧鸪
　　粤西白獭近来多项锁金铃跳碧波鹰犬技穷浑不用旌门别唱打鱼歌
　　果下名驹爱水西骑来鬛剪初齐战场多少洮河种骨立秋风向北嘶
　　臂鞲小鹞覔窠雏密箐深榛近却无驸马手书驰驿到羽毛四出比军符
　　仲家苖弩末犹强机转铜牙怒蹶张楛矢旧曽充武库特烦中使到炎荒
　　衙头樵牧占官庄射虎归来白日藏夜夜横尸荆棘地浪传车骑出南塘
　　万里京华十日通云边优诏下军中锦袍貂防征南将拜赐从夸第一功
　　五千名籍西江乳臭居然拥节幢太尉一军长不调摴蒲蹴踘自双双
　　邸报二首
　　曽趋絶域拜毘卢降将还朝籍未除博得封侯须好语太平天子是文殊
　　暴露扬灰罪未伸肻容武库贮亡新专车长狄侨如骨四出犹烦驿骑尘
　　即事二首
　　爨妇妆成细马防梨园立部曼声多太常别有平蛮乐不取金钗玉树歌
　　防处开疆议叙同绿旗归去亦分功新加细铠衔都督寳顶朱缨队队红
　　诸葛武侯祠
　　割据人才出真从运数争苦心扶季汉余力到南征庙古寒鸦集山髙薄雪成渡滤缘底事错莫笑书生自正月以后不得徳尹消息用少陵逺怀舎弟頴观等一首六韵
　　闻汝辞人幕经时少寄书兵戈淹别日梅竹且村居池草诗争秀蛮灯嵗逼除两年期易爽十口计全疎残雪啣双岫春氷破一渠依依游子梦长自绕林庐
　　白樱桃花歌
　　空庭瘴消风日春樱桃花头繁且匀枝南枝北并时放初月隔浮粉云梨花无香李太俗别具幽艳存天真山胡飞来好毛羽字清调熟啼声频金铃风细惊不起啄花如妬花含嚬有时一片近人坠洒面掠过香烟煴故园开时记寒食年年防赏迟芳辰依稀为汝评品格杏花顔色同鲜新眼前一树白堆雪开及二月当初旬近南已得天气早雅态更自离红尘有情相对万里外一醉何必非前因明年花时定谁赏我是今嵗吟诗人
　　得家信
　　吉礼除丧后悲驩意各真他时怜弱穉此举慰先人与俗宁从俭传家合称贫一门婚嫁毕两姓恰朱陈【小妹去夏归朱季弟今春聘陈】
　　寒食看海棠
　　不见秋千架榆烟火又更转防花笑客真觉雨无情绮句红纱防防风翠幄迎万山樵采尽怜汝独倾城
　　偶游东山寺
　　草长忽无路重来迹已陈寺贫僧乞食台古佛防尘兵火残碑刼莺花絶域春近南多战垒愁杀独游人
　　防榔
　　不愁侵瘴疠开辟得竒功逺客熏顔醉蛮娘论口红香回金醴液清潄玉川风万里经相识谁怜庾信同【庾子山梹榔诗莫言行万里曽经相识来】
　　咂酒
　　蛮酒钓藤名干糟满瓮城茅柴输更薄挏酪较差清暗露悬壶滴幽泉借竹行殊方生计拙一醉费经营送彭南陔赴长沙即次留别原韵二首
　　画灰竒计决从戎入幕何妨许掾聋郑侠图曽伤目击陈琳檄可愈头风嘉鱼有味江东好老马无羣冀北空车壁击残壶口缺白头白尽雨声中
　　湘中风物近何如太息罗含未定居竹阁语清悲拥髻芝田春秀梦回车频垂旅槖千金散独泛归舟一叶虚刼火不烧周易坏乞【音气】君枕秘发竒书【南陔临行授余河洛易数】三月十五夜梦游南湖追忆旧好因寄淮江
　　梦趁归心得故园鸳湖游迹宛然存浓烟隔浦浮诸塔春树分行緑一村万里烽烟游已勌三年光景向谁论往来最忆尚书墅柔橹伊哑直到门
　　四月十六夜喜雨
　　夭苗小砦破春畊异俗差堪慰客情万井云烟扶小阁四山雷雨动空城漏侵书榻移难定卧想园庐去未成好是緑针浮水陂塘彻夜有蛙鸣
　　黔阳即事口号三首
　　帐有炊烟戍有楼山无林木水无舟王入市家家病箐雨经梅日日秋苖妇短裙多赤脚僮尺布惯防头兵荒满眼图谁绘卉服先敎逓速邮
　　土产丹砂及水银若论赕自来贫蛮分乌白皆名鬼爨合东西略似人蒻叶分盐沾鴂舌防榔和血防猩唇水西小马新来贵买得偏夸内廐珍
　　役夫肩背防曾停頳尾歌残忍再听刼过流亡初着籍碑传徳政已镌铭羊肠鸟道千盘瘴马背牛皮百鞘钉正是西南需饷亟螳螂川路接蜻蜓
　　防谒阳明书院
　　不遣先生成谪宦谁将理学辟荒榛后来事业皆由此异俗诗书遂有人复壁只今留絶徼刼灰终古怨亡秦讲堂亦与兵戈厄马踏空堦万瓦尘
　　送秦望兄东归
　　万里相逢有弟兄覊孤无那送君行雨腥双袖弓刀血风静诸山草木兵梦里田园重到眼蛮中儿女自成声极南从古无秋雁归去休轻议子卿
　　怀叶邓林副使播州
　　重峦叠嶂锁空壕蜀徼孤城近不毛佛现催晴秋闪闪鬼车啼雨暮骚骚宦途载涉应知味乡梦频归可惮劳计日江南秋信好黄花酒熟待登髙
　　得都匀汪明府子叅书却寄
　　剑河秋涨转山鸣桂象天低瘴压城旅况难辞边邑苦蛮人能爱长官清岩光夜放金蚕蛊兵气秋荒木箐耕此际回头家万里可因捧檄慰毛生
　　送李子受往武陵并简山学禅师
　　不是无家等罢官客中即次取粗安江清城郭移帆过战定桒麻避地难落日孤鸿回健翮西风老马卸征鞍邺侯自具神仙骨烧芋差宜对嬾残
　　杨大中丞寿防诗八十韵
　　宇宙方多垒英雄必大儒两朝悬硕望一代应贞符学贯天人防才镕造化炉清名传四世赋价俪三都暂应郎官宿旋栖禁掖梧龙鳞批可畏虎齿探何虞鋭气真无敌虚名自不沽在廷推小谏有识服訏谟十载官难调三迁秩稍渝纳言班汉爵冏命入周书继领霜台豸重听柏府乌花骢行尽避赤棒或时须姻娅论权贵欢传溢路衢异时公望合一德旧臣孚再秉金银管开贡举途风流归吐纳文义辟榛芜桃李公门盛茶烟琐院晡徽猷真借甚经术故非迂撤帐传衣鉢临轩命仆夫上情深眷注廷论协都俞锁钥西南重
　　恩荣礼数逾雕鞍红叱拨宫宴玉盘盂朱芾加元老黄金赐内帑不应烦侍从直为寄彤玈赫赫千秋业明明万里涂三旌纷照耀单骑歴﨑岖忆昨初开幕残疆尚负嵎客尘双短鬓时事一长吁深箐蛮调象丛祠鬼托狐苍茫生胆勇警策戒衣繻大义攻鸣鼔先声算获俘坛塲收老将舟楫付烝徒转粟时方亟屯田计似纡量沙俄积聚编户悉将输剖断才无滞沈深意每殊防时休战伐随处萃逃逋间道才通蜀前军已渡泸焚巢移渥朴抜穴徙于莵及见干戈息从敎政化敷时危须震厉地瘠赖支吾楼为筹边筑弓因克敌呼经年烦草创即事具规模俗陋虽难化苖顽亦可覊縻存体统指摘讶睢盱发难相如檄留心郑侠图御囚仍有礼讨罪每矜辜疾苦逢人问疮痍试手扶心铭关感动口惠讵驩娯春雨膏曽徧秋风病卒瘏哀怜看卖劔痛切请蠲租泽雁劳初集呉牛喘渐蘓阴功多被物忧国细倾壶世尽荣殊遇公犹孙硕肤乞归辞婉委
　　优诏答勤劬法曜辉南极
　　皇威畅两隅印金龟转纽袍锦鹤呈珠侧听中兴传谁云往事诬谷城传指石铃阁叶悬弧俯仰差无负韶华好自愉长生花是桂异域酒名芦野猎登麋鹿山肴进鹧鸪黒头光黼黻明目艳氍毺仙骨清方贵豪家习摠无风华矜少壮顾盻指须防瘴疠披襟净烟霞满腹腴西园催刻烛东郭滥吹竽贱子通家旧频年幕府趋孤踪随泛梗里耳厌皇荂自比依枝鹊谁怜伏枥驹襄阳留叔子夏口滞元瑜乡思年年共陪游往往俱礼优惭上客才短惜防躯知已能容拙开怀必尽愚但令亲几舄何用苦牵拘古有轻投笔人今异执殳诗狂容杜甫撡狭笑淳于感愤寻常失蹉跎嵗月徂受知非泛泛述报秪区区醉酒杯长润啣毫墨未枮平淮碑好在未敢忆江湖
　　九日同赤松上人登黔灵山最髙顶四首
　　絶磴扳跻望已穷忽穿鸟道入禅宫云端方丈娑罗日井底孤城篥风草木连天人骨白关山满眼夕阳红兴亡何与闲僧事一角枯棊万刼空
　　空谷西风昼怒号山寒九月马归槽路危怪石惊将坠天纵诸峰势竞髙罗甸一军深壁垒滇池千顷沸波涛劳人何限登临意不向糟丘覔二豪
　　诸将开边振鼓鼙防闻京观筑鲸鲵巴賨未脱金牛险土贡长闻枥马嘶事异汶阳休许鲁谋新曹沬恐轻齐乱山中有豺狼穴曲突何人议水西
　　渡泸沟畔辟新阡痩棘荒苔半石田渐有疎烟生郭外那无一雁到天边蛮方对景怜佳节客路登髙感去年落帽台孤风雨暗短裘长路又三千
　　十月二十二日接徳尹长沙第二信惊闻三叔父讣音旅中为位而哭悲痛之余得诗三章
　　荆南风雨沅南雪防处追随意最亲乍喜逺游依骨肉却愁别路沮音尘人来絶域原命事到伤心每怕真两地存亡身万里一襟啼血隔江濵
　　灯花剥落雨沈沈昨夜长沙有讣音薄宦竟虚三径计首丘终负九原心老成顿尽天难问家运中衰势不禁好与精灵扶后起松楸先兆已成阴
　　臯鱼路尽独凄然此意能生叔父怜岂谓缞麻辞故国重将涕泪洒蛮天孤踪黯澹成千里一信蹉跎到半年也拟招魂归未得瘴乡谁与慰沈緜
　　得荆侯侄习安讣信拭泪写此并寄尊人楷五兄二首
　　手札频开破旅愁讣音此夕黯然收眼枯倦枕孤灯泪天偪哀猿万壑秋忧患岂知縁识字男儿真悔覔封侯一棺难揜平生气鬼火髙于百尺楼
　　黔雨滇风近十年归装临发尚迁延浮名误汝今如许异域生还洵偶然賸与孤儿留笔砚最怜少妾卖花钿倚闾别繋髙堂望旅榇何时到墓田
　　老仆东归寄慰徳尹兼示润木
　　迢迢万里途莽莽三嵗隔离悰兼旅况杂防难并释欲寛居者情聊纪独行迹前年逺辞家荆南事挟策中丞天下贤谒入容揖客賔徒车服盛中有麻衣雪偪腊逾洞庭羽毛风瘆武陵一春住山水爱澄碧寻僧就闲暇横草应烦剧随师赴辰沅跋涉隣殒摵麻阳三挂帆铜仁双着屐前军防阳战破竹势深入偪腊抵贵阳孤城如破驿荒署瓦仅存窻户悉頽拆移时开敝箧稍稍置砚席主人况巨才手自树英烈蜡丸刺闺至文案日防尺岑范媿幕僚但坐看擘画迩者西征将继被中防责已合两粤师咽喉势交搤滇城久未下攻守力云竭师久必屯田其能悬釡鬲僮窜榛莽废土旷牟麦即事常踌躇察睂怆捐瘠那无一尊酒排遣就务隟蛮花非时开犵鸟乱格磔穷愁托吟咏好语慰行役束防得蹉跎年华坐抛掷忆昨初来时针孔冒矢石髑髅委乱草雾淞杂凝血马惊忽腾跃人意一凄切乱离民命轻鸡犬等狼藉仆夫掖我前惨惨度军栅回思田园乐嵗晏情逾迫功名防径启大府破常格我无卜式赀寸进计斗石移文累好友初约背畴昔全生为门户识者应见惜枵然旅槖垂念尔勤捆摭家门沗居长慙愧少擘防子言嫂侄贫何忍分涓滴不记少小时推梨耻割宅开函见子意至性生感激族谱敎方衰锱铢起墙防岂知手足恩具迩异疎逖即此慰先灵庶防免离析草堂父书在千巻皆手泽西园梅竹林十亩错塍陌得钱了公税余用佐菽帛读书兼治生生理恒苦窄吾方逐游惰勉汝终苦説长须随我久嬾惰亦成癖怜渠筋力衰遣去情脉脉临发写此诗万山猿呌夕
　　乌山战象歌【并序】
　　嵗六月前军转战于乌木山阵获三象遂以防告驱象北行道出贵阳观者如堵仆为作歌
　　乌山转战烦骁骑鸦鸣牙中风卷帜南人驱象迎我军鼓未成行气中溃渠豪力尽投深箐窜鼠奔猿互颠踬是时三象屹不动却立如山鼻垂地将军获象等获俘阵上悬金募生致须防抜箭膝行入柱耸圆蹄一十二槖駞珠玉压背装象也轻身受人制我闻内廐旧成羣食俸曽援三品例牙花雷雨偶一开何必焚身因挟贿此行生死随所置莫更回思战塲利君不见功成则骋败辄降世上男儿尽如是
　　送人赴黔西
　　罗甸西游影倍孤乱猿啼入赠行图边城事少余诗兴幕府花开散酒徒北鴈久迟乡信到南霜偏着客髯枯封侯不是书生事投笔无端笑渡泸
　　咏史八首
　　翻覆兴亡阅两朝老来刘濞气逾骄十年賔客谋何密四海渔盐利颇饶西贡防曽归武库南琛无复换文貂徙薪可少长沙策一掷金瓯险得枭
　　近説孤鶵死首丘特烦献馘入皇州朝家旧识田横面饮器难寛智伯头视塟敢容双骑客争功何与什方侯天南从此无征战上苑昆明罢习流
　　辘轳绠断井应枯主休伤押不芦粉麝余香啣语燕佩环新鬼泣啼乌残妆掩镜双蛾短白骴埋沙尺土无别有红妆连骑入金盘银烛拣明珠
　　析骸食肉一城空阿父空提五尺童旅火焚巢何自苦齐书飞矢竟谁功大臣未必怜朱玚故吏宁须问向雄满眼残黎皆仆妾向来跧缩倚神丛
　　风急降旗旧折竿播州归甲极凋残一时管统援师尽同日臧洪赴死难赤手何顔还抱马白头无望复登坛大斤山下逢隋将犹作炖煌戍卒看
　　袭美官髙并入秦他时声望起红巾岂应东市陈尸客妄比南唐下第人记室有文惭劝进霸才无识笑轻身鸿毛一燎全家尽豫让桥荒鬼火新
　　勾漏龙门接壤间谩劳回首望刀环销沈战垒金沙濶画断关河玉斧闲季布敢论亡命去田畴争许奉书还满堂旧日三千客防个闻鸡并出关
　　大廷一意注安危充国金城事不疑滇海有人闻鬼哭棘门此外尽儿嬉古来成败原关数天下英雄大可知莫笑书生无眼力与君终局试论碁
　　黔阳元日喜晴【以下壬戌】
　　曙色晴光一片明乱峰衔雪照孤城未吹北笛梅先落才及东风栁便轻万里烟霜回绿髩十年兵甲误苍生眼前可少丰年兆野老多时望太平
　　杨南城自鄢陵陞任剑川州牧道出黔阳因病乞休比方养疴黔灵山寺髙其勇退之意作诗赠之
　　如此山深可耐寒鬂丝禅榻且盘桓日南郡较中州僻天下官惟牧守难世路交情双髩换春风归信一帆安君家旧住呉淞岸三泖烟波底样寛
　　送友人入蜀
　　扬鞭倚劔出牂牁钩栈盘云防驿过盗贼烽销诸郡僻英雄祠入乱山多卜居未穏宁论地行路虽难莫放歌便拟题诗继防后此邦风物比如何
　　水西行
　　乌蛮遗种称罗鬼剽悍断头能掉尾传从济火年代深世土居然属宣慰我从里俗询大概复取兴衰质诸史中古荒茫不足论渊源请自先朝始洪武初年祸乱平逺畧伧荒来越巂是时奢香一巾帼跃马金陵谒天子承恩归去立竒功一诺西南九驿通却笑五丁开不到乱山髙下隔蚕丛二百余年太平业世世分藩比臣妾后来生聚启规模四十八支互蟠结别开荆莽起台殿硐户碉房髙栉栉已分王土作王臣旋练兵防穴刴牛磔犬片言重聚蚁屯蜂一呼集布囊笼髪氊覆肩负弩掺刀轻出没泰和功烈汾阳亚神庙中年平播贼当时亦用水西兵驱使前行借余力酿成殃祸启祯朝杀吏围城气渐骄深宫南顾鞭难及诸将西征功屡邀土司如狼吏如鼠八防余威弃归路内庄一夜陨河魁明日三军齐缟素眼中大创真无防可惜偷安旋就抚阁鸦关外晓传烽霭翠营南夜鸣鼔尔来桑海变须防此辈根株未尽除性陆梁还似故朝家谋畧故非疎经营特借强藩力辛苦开疆一载余至今父老犹能説墨守输攻真劲敌老窠地险石作城要陿不容双骑入铜牙毒矢毙濡缕竹柄长矛利钩棘马蹄过岭防于猱革甲环身轻似叶连宵斫阵万炬明散入深林晓无迹蛇神蛊鬼助饕虐飞食人头吐人血砦前路断临奔壑失势一摧千万尺四山伐木斵作厢褁用牛皮冒生铁石椒悬絙下槌门雷斧轰天巨灵劈攀藤健儿气力尽拍手蛮娘笑投石重围坐困又经时转粟方愁乏良防岂知存灭总关天渠首终成戯下悬万岭提封开四郡一朝腥秽涤千年自此岩疆少蜂虿余威逺慑诸苗砦空留徼外廓清功自蹈人间僭亡罪此日重劳问罪师乌飞三匝失栖枝忽传耐徳生还日赵氏中山尚有儿乌防犄角称甥舅曽是安坤旧婚媾也挈遗孤代乞哀复归故土希恩宥颇闻军令竞邀驩满许闲田复见还土贡纷纷呈铁踣庚苴往往赐银盘寄语封疆诸大吏从前开辟谈何易莫贪扯手纳金钱此事孤雏有深意输粮禽贼尔何功王会图成戎索同不见天心今厌乱战场新鬼尽英雄
　　中山尼
　　中山女尼顔似玉布袜青鞋行彳亍白日濳形灌莽中逢人不敢吞声哭自言生长本名家阿父才名宋玉夸千里飘飘随逺宦一家迢遰入三巴养成娇女娇无偶掌上明珠唾随口花前侍妾尽知书镜里新妆时学母自从观察去朝天官署清凉遂可怜冦盗西南俄阻隔彗氛狼鬛扫东川孤儿寡妇皆臣仆翠袖搴萝行补屋卖散平头计渐贫嫁分红粉身何独飘零无赖到南迁夫壻移家逺入滇防夜新婚成永诀旋收战骨塟江边早年沦落多关命石上三生眼前证便遣情縁着死灰行依心月开圆镜小鬟何意尚随身宛转青丝手共分金剪无声云委地寳钗有梦燕依人扶携同向山中寺改口人前唤师弟别与繙经起法名庆光旧是闺中婢皓齿明眸两比丘久生死等浮沤香灯绣佛前因在从此相依拟白头晨钟暮鼔流光易荏苒今年三十二骨肉深恩且勿论沧桑时局关何事何当六诏又屯师十月孤城乍解围将军奏凯功无敌悍卒摉牢势不支移巢抜穴驱人起但是有身无避理一朝蓄发强同行防度剚刀犹不死归程昨夜次徧桥哀角吹残令寂寥却喜道傍俄见弃草间趺坐度清宵同行偶傍江东客指防云山晓来迹双江暂拟寻同伴半路又惊逢逻卒太守呼来泪未干含啼一一语悲酸乱来莫説为官好儿女姻亲那得完梦里生还愁故里依稀记得莱阳是已作昆明刼后人托根何必仍桒梓君不见列帐西来珠翠围忩忩粉镜去如飞不知皂帽天涯住何似红裙马上归
　　班师行
　　滇池平滇水清滇南旷荡余空城犬无夜吠鸡不鸣将军奉诏初抜营防姓分旗徧行赏同时帐下添厮养何取边头户口繁十年生聚滋奸党白头翁媪啼且僵弃掷不得收戎行翻身一仆委沟壑骨肉满眼纷飘扬红顔如花扶上马坡髙惊堕瑚把儿郎新嫁羽林军山下人逢执鞭者近前一队飞尘起中有伤心泪偷洒朝家本意重开边剧贼初平近十年尔等累累皆鬼妾偷生敢复祈哀怜即如滇城围七月未能下戍卒垒频髙书生箸谁借君不见禁旅一出西南通煌煌
　　中防褒肤公防军夸谋士夸勇逢时多少称英雄緑旗只合就裁汰那许尺寸贪天功从此归成垂白叟卖刀买犊安农亩犹及生儿际太平家家相贺持羊酒
　　和答彭南陔长沙除夕见寄原韵
　　薄游依地主归计防时成老被妻孥累贫衔故旧情緑尊消夜浅白发竞春生乱后飘飘迹能无感北征黔南署中连接与三子頴右朝手书知徳尹已入燕归计遂决先驰诗以寄
　　出门俦侣稀苍莽七千里岂不念离羣徒乱人意耳素心十余辈一散如泼水同源乃殊流所到随坎止行人半萍梗居者仅桑梓所恃气谊敦尺书屡见慰开椷试终读感叹忽中起吾弟赋北征残冬束行李严程霜雪恶急往宁得已双亲尚浅土举念每颡泚幼弱两三人田庐讵堪委我来已天末欲去难遽尔鸟道阻且长戈船塞江汜主人荷垂谅告别辄诺唯僮仆亦欣欣行期屡屈指到家幸非逺计日及秋尾期子赋同归开园召知己











　　敬业堂诗集巻三
　　钦定四库全书
　　敬业堂诗集巻四
　　翰林院编修查慎行撰
　　遄归集【起壬戌五月尽癸亥九月】
　　客杨中丞幕下且三年徳尹以壬戌正月北游余在黔闻之遂束装遄返与季弟润木局促里居甫周一岁不及待仲归又将岀而丐于亲旧矣合归途所作及家居诗共成一卷名曰遄归集
　　发贵阳留别大中丞杨公三首
　　风波才过又烽烟一路看山渐近滇浪迹南云真万里滥竽东郭忽三年孤熊防掌粗知分飞鸟依人正自怜不觉对公成洒涕也应容我赋归田
　　乡社枌榆隔后尘交情翻借布衣亲勒铭事大才难称絶代人稀见始真宝匣异光刀剖玉铜盘髙焰烛辉银他时重话西征绩惭愧曾充幕下宾
　　纷纷桃李艶公门驽钝如余尚服辕明镜何私顔欲换清谈无用虱空扪人来江左名惭项诗和舂陵格纪元束缚倘酬知己分敢随流俗说衔恩
　　髙寨
　　緑蕨荒无际黄茅直到天祗因乡路逺犹自恼啼鹃
　　度云顶关
　　目极云生处到来云满身时清存畏路兴尽有归人马力疲堪惜禽言听似真往来经战地白日起阴燐
　　将至清平县马上作
　　石秀山渐佳城荒日将暮遥见孤烟生犹知有人住
　　晩宿龙里县署
　　官舍周围带土墙盆池新涨接方塘归人已梦田庐好只道蛙声是水乡
　　母猪洞观瀑
　　蛮中六月交山路苦焚卧闻夜雨来快起寻乳穴入洞微有声足底响呜咽出山忽震怒闪睒不容掣岩前滙奔流人骇马辟易来如曳组练一线注飞白跌为渊潭深湛湛落澄碧石牙互参错吞吐霹雳舌直从湾澴底跳沫腾百尺惨惨天变容凛凛风作雪冈头杜宇叫万竹划然裂将归得竒观顿解肺肝渇
　　冷溪
　　溪浑三尺雨马渡一汀烟径转长防虎沙平忽有田断云依岫险乱草得花妍满眼悲凉意新诗记不全平越遇雷玉衡索留别之句口占赠之
　　依旧青衫把一鞭纷纷白面看谈边冷官未了从军志岐路犹余话别縁急雨淋浪茅店外乱山髙下马蹄前得归吾已无余恨只欠游踪未到滇【雷滇人也】
　　黎我山城北福泉山张三丰礼斗亭尚存
　　清池照影树扶疎【亭前有浴仙池长生桂】昼静廊空想步虚阅世人来棋散后出山云澹雨晴初穷尘滚滚孤亭在浩刼茫茫百战余华表鹤归应有泪旧时城郭半丘墟
　　题兴隆卫圣母阁
　　隔断荒城别一丘蝉声寂歴鸟钩辀忽来风雨疑无暑如此林峦合有楼尘刹留僧还笇奕瘴乡有路莫回头澹忘未必同灵运直为清晖作少留
　　寓楼晩坐
　　一声清磬出柴关庵主军持乞米还暝色羣羣栖树鸟夕阳朶朶隔城山
　　偏桥田家行
　　结茅住山巅种田在山麓田荒费牛力仅得播种谷七年际离乱饥馑死相属稍思岁一稔生命丝或续师旅比凯旋骄嘶百万足黔山无水草何以充首蓿成羣走阡陌泥淖没马腹食叶躏其根螟螣等荼毒秣刍一朝尽妇子终岁哭天下自升平民生有蹐局我为老农语物理视反覆来年期好收重看秧田緑
　　晩登偏桥都观后阁
　　承平推旧镇设险控西南水势全趋楚山形尚帯黔壊城平似掌古观废成庵即事多兴废兵戈实厌谈
　　重宿防阳中山寺赠紫桥长老
　　水色山光浄眼前下临无地有苍烟长虹自亘西来路峭壁刚支北面天开士偶逢堪一笑旧游重到已经年乱离风景劳生梦可少秋堂借榻眠
　　舟发沙湾入沅州境
　　烟村红日吐初晴野泊艚促早程秋水澄鲜鱼味美晓山葱蒨鸟言清城连槃瓠形犹壮滩过鸬鷀怒未平我是沅南留滞客旧防一一总关情
　　天星滩
　　明星的的吐飞湍石势参差乱眼看莫拟乗槎到天外偶从竒险博竒观
　　神堂湾村家
　　布裙翩翩短幅高髻亭亭古妆坐看人成翁媪不知世有姬姜
　　辰溪县晩泊
　　夕阳孤塔表辰溪江面初寛地渐低从此一舟平似掌万峰回首夜郎西
　　泸溪
　　傍穴累累架树梢悬崖百丈俯江防小舟恰傍山根过长恐风狂堕鸟巢
　　两头纎纎曲二首
　　两头纎纎子船送郎只到洞庭边四时雪浪滩前石白日雷霆枕底天
　　两头纎纎月上中秋屈指又今年归路二三千里近别家四十一回圎
　　晩过界亭
　　晩景融怡剪渡还鳬鹥随我过前湾半江风色参差浪卧听啼夹岸山
　　桃源访胡孔志不值
　　汉阳分袂已多年闻说游踪久入燕归路我经秦客洞故人贫就广文氊桑麻旧俗今谁主苜蓿荒斋醉少縁秋雨暮帆惆怅在可堪囘首洞庭烟
　　沅江县治濵湖居民皆渔户水盛时举家乗舟入湖秋冬水缩则结茅沿岸住
　　官舍无城傍水濵防防鹅鸭半居民疎灯几点夜呼渡老屋百家秋结隣岸曲芦深长响雨船头鱼健欲惊人饶他小县输渔课赋敛湖湘俗乆贫
　　将之长沙留别沈将云
　　武陵溪口手重挥独向长沙未得归凭寄家书传客况为言弱羽又分飞
　　青草湖
　　淼淼湖光天尽头曚曈初日起芦洲小船百折行难到一片苍云白露秋
　　长沙舟次闻徳尹入黔之信二首
　　去年此地君思我君到黔中我又归世路茫茫谁料得离人黯黯意多违两萍湖海原难遇独雁潇湘正嬾飞此夜梦囘姜被冷残灯疎雨倍依依
　　岐路匆匆过朗州【弟去常徳才五日而余至】菊花初约误林丘音尘京国书迟达诗草炎荒客善愁道路半年成万里【徳尹于正月自故乡入都今又来黔故云】江湖一信到孤舟跕鸢浪泊来何为归去吾方羡少游
　　长沙喜遇彭南陔
　　鹭立芦花浅水蠏肥稻垄新霜梦去故乡秋好一尊闲话潇湘
　　长沙杂感四首
　　水逺山平极望賖湖南风物一长嗟屈原已去终亡国吴芮如存可世家湘竹旧痕啼梦雨薜萝新鬼怨囊沙孤城自绕残阳岸风急秋清急暮笳
　　觭角关山百战过征南精鋭竟如何牛羊队逐移营尽犀兕人传弃甲多蜀虎连年劳怅望黔驴无技任讥诃孟明一功无敌别路今听唱凯歌
　　穷年供亿奈兵荒谷贱伤农力莫偿地逺舟车还络绎时清圗绘有流亡劳鱼未必忘喣沬集雁何当穏稻粱十万人家君勿问如今瘠土是三湘
　　卑湿南迁事可哀鬼神宣室召空囘君臣如此犹嗟命绛灌何人乃忌才史汉髙文光照耀江山故宅客徘徊治安敢拟长沙防直为先生痛哭来
　　同南陔九畹游岳麓中途遇雨兴尽而返
　　缃帙曾披北海碑南游雅与素心期好竒歴险人皆咲冒雨寻山兴又痴双屐泥痕苔剥落一江帆影浪参差衡山咫尺犹难到敢望云开似退之
　　八月十四夜洞庭舟中风雨再寄徳尹黔南
　　扁舟小泊最苍凉那更回头望夜郎浪迹乆经烟瘴地懐人今在水云乡灯红极浦秋何际月黒寥天夜有光满眼江湖飞不到始怜羽短道途长
　　洞庭阻风歌
　　湘阴去岳阳湖面一日程云从北来风色恶吾力敢与吾命争船头纸钱撒白雨舟子酬神致私语老鸦啄肉掠水飞庙祝鸣钟月东吐大哉神灵本至公凭私讵可祈感通不如系船整篷索南北东西预难度明朝风便从尔行莫使有风帆力弱
　　中秋夜洞庭对月歌
　　长风霾云莽千里云气蓬蓬天冒水风收云散波乍平倒转青天作湖底初看落日沈波红素月欲升天敛容舟人回首尽东望吞吐故在冯宫须臾忽自波心上镜面横开十余丈月光浸水水浸天一派空明互廻荡此时骊龙潜深目不得衔珠吟巨鱼无知作腾踔鳞甲一动千黄金人间此境知难必快意翻从偶然得遥闻渔父唱歌来始觉中秋是今夕
　　湘江舟晩
　　清湘清彻底人影净征衫秋水渐归汊逺舟惟见帆荒洲无雁到落日被龙衔一様天边月今宵逈不凡
　　岳州
　　湖腹平吞尔许贪湖唇一喷势难拑力争全楚功谁防应孤城户已三客梦堠长还堠短夕阳山北又山南太平设险非无意渔猎丸泥敢尚探【湖中盗贼充斥故云】
　　赤壁
　　一战三分定英雄洵有神古今才不偶天地局长新故垒秋吹角荒江晩问津祭风台下路惆怅是归人
　　夜宿簰洲驿
　　洞庭晨出险小驿宿兼程渔火逺村没雁沙残月明苻荒大泽赋敛窘余生不敢论时事乾坤及罢兵
　　过湖口作
　　楚水吴烟一览收新移锁钥控中流谁兴桑孔缗钱利尽算江湖大小舟山脚酒旗孤店晩县南风色乱帆秋诗囊压担琴扶膝关吏何妨任薄游
　　登芜湖浮圗
　　落帽家山记几巡弟兄南北各伤神茱萸明日重阳酒五处登髙各一人【时家次谷在粤荆州在燕徳尹在黔惟韬荒家居故云】
　　木末亭谒方文正景忠烈两公祠
　　一姓兴亡际忠臣尚力争百年公论定两字易名成山雨晴蒸气江雷怒作声君看南渡后降表出书生
　　发仪真
　　緑杨城郭碧萝洲夹岸红灯映酒楼为爱吴船听软语买帆连夜下真州
　　欲登金山不果
　　也有登山兴中流去不多眼中江路尽翻觉畏风波
　　梁溪秋晩
　　绕郭林塘净晩烟放闲黄犊水平田吴霜未剪江南緑犹有菱歌动敂弦
　　初到家得陈六谦书并见寄诗二章期余作北游驰声以报
　　暌违不在乆依依念俦侣与子惜分阴矧乃递寒暑六年五寄书故人在肺腑才华我何有藻赏终见许乆要期勿负感子心独苦师门一回首过眼如风雨初约贫渐渝旁观惜毛羽青衫行谒选此意吾谅汝昻藏七尺躯行与衰老伍忩忩簿领下英气恐少沮并州地苦寒腊尽雪片舞蹇驴数十驿逺宦等羇旅此邦经五季地险全用武连延二千年往往警鞞鼓海内今连兵闽粤接秦楚河东耕凿安天道合存抚安邑古帝墟唐俗仍朴鲁官清资俸薄折柬到乡土也拟上羊肠得君作贤主
　　哭王右朝四首
　　还家约略中秋后长路风波恨稍迟六日不詹君尚望三年重到我成悲魂来苹末蛟龙骇泪杀灯花枕席知恠得吴江催噩梦唤廻孤帐雨飘丝【九月十二夜舟泊吴江梦中忽有人大呼曰三日内汝当有竒祸一时惊寤明日到家遂闻兄重阳讣信】
　　卅载交亲气谊中葢棺事了太匆匆拟从頽俗存家法不愿诸甥有舅风氷雪一枝怜菢鹊圗书四壁哽秋虫东山便是西州路欲学羊昙计转穷
　　勿论死别与生离存殁心伤无尽期鲍叔有情贫敢讳尚平多累出偏迟向来语笑犹堪忆从此肝肠好付谁海角天南诸弟散讣音欲寄苦差池
　　未改头衔属望虚手题丹旐又踌躇携来万里千行泪检得三年五度书【余出门以后兄凡五寄书】好事谁还评月旦余生吾乆负居诸文坛诗社飞扬气百念俱灰一恸余
　　除夕与润木分韵二首
　　曾为茅堂乞少资不成覔地向西枝弟兄踪迹团圞少儿女心情指顾移扣角骑牛聊复尔设罝守兎定何为升沈此际知谁是欲悔身谋又自疑
　　灯花檐雨夜沈沈我沦飘得故林乆别翻惊相对影急装谁谅倦游心时清壮士才难尽俗薄贫交望苦深稍喜来年春帯闰未应相对废聨吟
　　不见外舅陆射山先生屈指六年今春奉谒里门旋有吴行兼以送别二首【以下癸亥作】
　　髩霜髯雪走天涯拂袖归来记岁华海内诗文无手敌座中筋力许谁夸谈深世态多经眼老喜游踪渐近家五柳有情难系别勿论乡思米囊花
　　乱余三径长蓬蒿栗里田荒尚属陶逸兴人扶双屐健名山天靳一星髙春浓逺市红灯月烟泛轻帆白鹭涛恠底尊前还恋恋六年书疏阻江臯
　　重过听莺斋与徐淮江话旧
　　风雨髙斋别几春小池佳树碧添鳞两湖地主怜君在三月莺花笑客频梦里何曾忘对榻画中只合着闲人倦游莫讶归心切知已无如穉子真
　　三月晦日陈元亮家看海棠
　　一番阴雨花期尽难得君家尚有春路隔西川无好句眼明南郭又芳辰浓云薄雾怜香意翠袖红纱絶代人还有挂防惆怅在满湖烟水梦何因【与显武别有约而未遂故云】
　　传经堂歌卓次厚属赋
　　后生学术无授受往往谈天哆衍口春华秋实古难兼气节文章谁不朽塘西卓氏本望族逊国名臣侍郎后天教一姓留典型几辈蝉聨起诸叟西京箧衍探源委北宋儒林辨谁某煌煌藜火燃太乙种种琅函发大酉雕龙余技矢穿杨石鼓旧文鱼贯柳一经三世属名家两字千秋推作手颇闻名儒后必大贤嗣文孙洵非偶百年榱桷尚如新别筑祠堂寛十亩已看歌颂美轮奂更莳花竹贻长乆藏经閤閟晓繙书族谱亭成夜呼酒才名后先满南国不比虚名指箕斗余家盈盈隔带水累世交情谊称厚三十年前枯菀分家运迍邅遘阳九邺籖兵火荡余刼陶迳柴桑惭世守老成顿尽人所叹小子无承良自丑朅来尘逐游惰笔墨祗用供奔走祖父遗书读未成肯堂肯构夫何有诗成对君三太息独抱残经莽回首
　　同淮江登东湖弄珠楼
　　但令兴到便移船我得同游亦偶然疎磬晩潮孤影墖暖云浓树四垂天称心圗画凴栏外经眼亭台落照前却笑诗成无杰句骊龙依旧抱珠眠
　　过吴汉槎禾城寓楼
　　快事相防一笑真忽传絶域有归人刼灰已扫文星灿党禁初寛士气伸佳客偶逢如有约【时陈寄斋俞大文俱在座】盛名长恐见无因廿年氷雪思乡梦才向田园过一春【汉槎将携家入燕】
　　吴门喜晤梁药亭
　　仆家海东君海南海道相距三千三有时忆君发遐想直欲芒屩游琼儋故人【谓魏禹平】金阊传好语知是乆客犹停骖买帆两日风色顺百花洲外波潭潭风尘在顔刺衔袖笑口一豁心俱甘披襟更觉有深致黄须緑鬂垂鬖鬖名言霏微齿牙洁絶胜香味飘迦楠小儒窘步不逾阈训诂驯绕如衣蟫读书已破十万巻可使踪迹无穷探吴中此来凡两度一一纱壁留精蓝山塘四月天气好轻衫拂领来晴岚家家緑阴啭黄鸟曷不载酒携双柑闭门却扫吟独苦郢雪属和何人堪平生美好百不入正坐好古成竒贪知君力欲追正始三唐两宋须互参皮毛洗尽血性在愿及有志深劘勘拙诗与君不同调小言未可夸詹詹数篇见赏自京洛君愈降气余弥惭匆匆人事促轻别欲去暂止嗛清谈红绵花开鹧鸪叫归梦定绕桄榔庵
　　声山侄自都下归相见阊门舟次出荆州兄手札期余北游戏作一诗以答
　　春氷一骑蹴滹沱柳色苏台握手过卤莽不须惭计拙驱驰真欲悔才多吟红日晏谁同调变徴声移急和歌每遇南辕频问讯长安米价近如何
　　同祝豹臣及家西叔饮韬荒兄斋
　　髙树柴门景又迁小堂南北緑遮天偶然不速来三客如此相思阅五年居近人应疑卜昼路难吾转爱归田楝花风急村桥暮欲散闲愁仗酒颠
　　养蚕行
　　去年收丝利倍三村中家家贪养蚕蚕多桑少叶腾贵千钱一筐卖未甘温风吹蚕蚕易老满箔三眠上山早蚕娘一月不梳头嬾惰却输辛苦好东家采得茧如脂缲向檐前索索吹西家茧头薄于纸一様蚕桒两様丝将丝换钱索官串无者价昻有者贱贫家衣食天所悭别许居竒营巧宦即今闽海尚兴师争利人人学贾儿闻道楼船皆市舶贸丝岂必尽蚩蚩
　　麦无秋行
　　三春雨多二麦荒脔巻尽萎田中央大麦茎长穗未起小麦茎短叶早黄楝花风过缫车傍忆得年时麦上塲塲干日烈声拍拍打麦作糜汤饼香腰鎌往刈才盈尺雉尾防褷藏不得惊人角角渡水鸣别向原头草间活可怜鸦鹊不知时羣下荒畴覔余粒我为老农语鸦鹊明年好收从尔食明年好收理则那只愁无种将奈何西园书屋顺治丙戌燬于火瓦砾之塲长养茨棘垂四十年比方有事于垦辟既惜地力且以习僮仆之勤焉用东坡七首韵与润木同作
　　池亭剰曩基长养藜与蒿中更四十载未尽茠刺劳贫家供赋敛尺寸无所逃焉能守石田郁郁希阴膏益利兴由人弃捐成不毛旬来拾瓦砾积比頽垣髙
　　赤日黧我顔白汗沾我背鉏荒如去病快得三年艾伊昔缔构初春秋想髙防沧桑变时局草土少完块谁歌蟋蟀诗蹶蹶职思外南山方朝隮厥象占蔚荟百年虽莫保三径幸犹在给口荼蓼间其甘等炙脍
　　生涯失习劳贵贱谁比数优游不堪事尚记前贤语主人既率先僮仆趾齐举给餐称勤惰功力积毫缕种豆畦横从种架支拄所忧岁将旱六月竟无雨浍亩一歉收何由载筐筥力恶不出身货恶不出土尚恐机事牵髙人未全许
　　陶家有田园三径忍就荒篱落缺粗补东西互相望丛牙覆块生一片苍云苍地力乆不効新萌必繁昌未饱啄粟鳸先防踏蔬羊望腹聊忍饥先畴胡敢忘
　　土性既有宜人情亦有适养材待椅桐孰若树榛栗移根寻丈内本向邻家乞落实庶可期拙谋作乃逸举赢力不逮何敢议筑室灌园岂无人戢影勿轻出此中足生事吾计今已必
　　恶木次第除丅丁响斤斵析薪祈克荷生子愿愚慤我贫天所怜田舍免风雹【用北史王蒙传事】随爷课晨夕老圃庶可学先公垂训在逺迹企商岳黾勉奉前编偏傍敢駮荦勿言世业尽五亩泽已渥兄弟且同居相容在蜗角【用庾信小园赋中语】
　　仲子性好游旅食辞南村叔子嬾甘寝鼻息鸣西垣我介两者间竒士羞王孙有时事游惰挟瑟随雍门有时赋归来及见松菊存行者咏陟冈居者劝加飱营身各有役出处且勿论若较杜樊川季强惭令昆【杜牧望故园赋云昆令季强兮乡党附】
　　题朱子蓉六丈所藏张穆画马用黄山谷韵
　　緑杨风起骄不行低头嚼环如有声乾坤一线尘纵横肉中带骨笔力透不比东郊诗咏瘦苦忆寻常栈间豆青丝漫络髙家骢龙眠妙手亦老翁谁能更貌桃花红
　　送唐殿宣之浦江学博任
　　琴书压担晓风清别路山行复涧行青髩功名秦博士白头经义鲁诸生月泉诗好篇篇秀寳掌峰竒面面晴勿对空柈嗟苜蓿如今骥足是初程
　　同韬荒兄饮郑春荐斋
　　云岩醉别忽经春重向吴山问主人陶侃登堂还拜母茅容为具也留賔廻风却扇浑无暑急雨催诗若有神鹦鹉莫夸才子赋郑家名擅鹧鸪新【坐侧有鹦鹉故戏及之】七夕同鹤江孝绩序仔集淮江听莺斋
　　红蓼苍葭水一方到门松桂已迎凉灯前岐路天南北【时鹤江初从山右归孝绩又将游江右】屋角双星夜短长雅集几回逢好友离悰多半话他乡当筵有客伤存殁不忍临风发酒狂【思右朝也】
　　次谷兄自粤西扶先伯父榇归里二首
　　万里行何畏归来始然乱离成子孝危苦得天怜泪尽干戈外魂惊瘴疠边路难经死地初不计生还自古苍梧道征人半舁棺獞猺啼赤子父老赗清官竟返天南魄翻疑梦里看附书吾久望执手杂悲驩彭南陔长沙寄书知其长郎越千已于去冬物故一诗当哭兼以相慰
　　鵩赋长沙痛未穷短书缄泪寄西风隔年别酒征衣烂几日归帆旅榇同善病我曾怜久客未亡人又累衰翁畏途尽室成何事头白君应悔断蓬
　　雨中过董静思山居
　　十里沿洄暮霭昏熟衣天气半清温菰蒲响雨烟沈浦芦荻廻船水到门跃网忽惊鱼尾健坠檐初见橘头繁好山偏阻登髙屐笑指郎家半日村
　　题陈允文圮桥授书圗小影
　　战鬬功输运筹亚英雄勇退神仙舍谁招四皓出商山我信留侯本儒者竒谟秘防乃天授老父一编事聊假不然韬畧世所知岂必传从圮桥下陈生尔意非好竒那将此景供圗写志大何妨学贤圣时清未许谈王霸披圗商畧意何如传习师门计有余【余与允文俱出姚江先生之门】眼前经术皆经济莫问人间未见书
　　同人中秋集陈寄斋宅
　　南游我昨逢佳节两度中秋瘴如墨去年对酒洞庭湖万顷平波铺练雪电光一瞬等闲过倐忽还家又今夕良朋折柬邀共醉怜我匆匆复行色晩来微雨过城西影落人衣月东出明河一洗秋容净海气天光较然划街头无人市声敛相国门前月尤白门前看月堂上歌白月红灯互相射绣屏屈膝围娇面赴节红牙夜深拍沈沈箫管索索丝防动梁尘堕犹澁清商一线徐引去桂树流飔叶初脱此时中庭月停午窕穿帘巧相覔须臾腰鼔忽勾阑假面西凉羣啧啧欢塲冷落年数乆对此翻令感萧瑟却忆江湖载酒时芦花深岸闻吹笛故人顔色就归梦羽短途长莽飞越此来防合殆天幸竿木逢塲防跳掷徴歌自笑胆气粗起舞偏惊耳轮热东南盘敦君眼见供帐如云扫无迹独留好景付我曹莫向瑶台话尘陌只愁客散月易斜人事苍茫难料得来年作客知何地此地来年召何客南枝栖鹊催五更东野寒蛩号四壁殷勤酹月还一杯珍重清光照离别
　　过曹希文斋
　　恠底移家忽入城小堂幽事颇关情琴牀近海潮添润茶榻分泉火就烹摩诘园亭依画槀建安人物入诗评也知习嬾便支户不废堦除有送迎
　　有感戏寄韬荒兄
　　格新曾被老元偷此外何堪说唱酬但到西园应秉烛不逢东野肯低头故交牛耳成孤愤弃妇蛾睂托四愁【指一邑子】博得美人开口笑暂时跛足也风流【兄以酒后伤足故戏及之】去夏余自黔东下与徳尹相左于辰沅道中今徳尹岭外将归余又有西江之役二诗留寄
　　薄游踪迹乆沈吟准拟归飞息故林别去无端随末俗穷来何事惬初心书籖日过尘窥隙茶灶风廻响和琴一笑飘然仍作客竹窗闲杀是清阴
　　二顷田知恋洛阳眼中岐路等亡羊江风海雨愁频结桂树荆花感又长草草归程双爪迹劳劳别梦五星霜恠来出入如相避乡国何时雁作行
　　留别朱日观祝豹臣朱与三陈寄斋王南屏家西叔韬荒兄睂山侄二首
　　緑髩西风几遍吹许巢贫过少年时【用方干诗中语】好官气色车裘壮独客心情故旧疑近月江云偏绚采未霜淮柳尚摇丝名塲此日谁髙歩消得樊川赠别诗
　　渭城歌酒纒绵存殁关心一黯然落日故人长笛赋【右朝殁已一年】晓星同调断鸿天梦回露白移橙候路入秋红剥枣边任是登髙何地好青帘那不忆羊川
　　西江集【起癸亥十月止甲子三月】
　　万里归来继逢俭岁家宪副伯方摄西江臬篆邀余入署自冬涉春周旋六阅月为治游学之装到家五日北行不欲浮沈乡曲伤长者之惠也将有南昌之行示儿建
　　我年二十九足不出乡闾南舟阻钱塘北辕限姑胥循循守矩矱尺寸敢少渝汝祖见背日戊午暮春初衔恤在终天有生不如无实拟奉成训终身依墓庐黾勉同汝叔食蒿甘荠如此意难自保饥寒旋相驱初心忽中变末俗谁谅余麻鞋走从军凶服尚未除自伤越礼教临去还踌躇汝时年十二恋恋来牵袪汝母病在牀强起缝衣襦为我择吉日劝我姑徐徐山林忍穷饿此事古有诸奈何逐浪游浪游计终迂我虽口不答含意郁未摅恐防丈夫勇一笑起跨驴寇盗满西南杀人弃土苴书生尔何恃急往不暂须轻命踏危疆卤莽羇孤虽无司马才肯恋终军繻逅邂关西公怜才等璠璵留我置幕府开诚使懐抒初来荆州城渐入西南隅蹉跎战争地四载过隙驹忆自前年冬洞庭上双鱼吾叔又捐馆讣音传岂虚蛮灯黯淡花相对惨不舒天低啸哀月黒号训狐开书忍再读百感并集枯上念两先灵窀穸未归居下念汝曹长失学犹从渠告归防始决宁独懐樵渔中丞知我真赠言借吹嘘坐觉瘴疠扫清风拂长途检防箧中装百金颇有余束书戒行李触热我仆痡故人防阳守开馆留篮舆不惜分俸钱寄归妻孥命穷气方傲却去同挥锄行行百余日始得还菰芦夜半叩柴扉犬吠鸡羣呼门前五株树緑槐间黄榆乱叶落我前忽惊秋又徂入门拜灵几血泪交糢糊举头汝在旁依稀记形模汝弟急欲见唤起髪未梳见爷不识面反走牵娘裾对之重泗涕存没伤心俱别离经防乱泛若浮海鳬得归特天怜未归敢自圗稍欣世业在断蓬复依株绕屋十亩园桑下可种蔬即此勤学圃贫士有故吾都縁懒惰乆力不任菑畬室人免交适官税多积逋倦羽又辞巢飘飘傃洪都仲氏乆去家南北音尘疎季子资性矫青氊误为儒龌龊小儿曹欵段下泽车虫虾恣跳跃蜗涎活停潴翻笑尺水艰蛟龙困泥涂男儿夸富有岂在堆仓庾愿汝勤孝弟余事到读书孝弟乃本根根完花叶敷章句粗能通已胜耕田夫煌煌京兆后子孙杂贤愚五世泽未斩有生夫岂徒不闻王僧防鳯凰缀蜡珠峥嵘觇头角少小志本殊十五号成童何况十六与当时同队者转眼分龙猪眘毋学汝父风尘厌微躯厉人恐似已取火夜看雏悔心用自警作诗焉敢诬
　　黄晦木先生从魏青城宪副乞买山资将卜居河渚有诗十章志喜邀余同作欣然次韵亦如先生之数
　　黄竹先生今夏黄自离商岳走踉蹡靑钱易长苔莓路画藳频移薜荔墙未就丹砂顔屡换欲寻白社愿难偿身经开寳流离后那问西川旧草堂
　　覆巢事过俨他生回首风波噩梦惊硕果两朝谁门健白头一意自孤行纵横钩党清流祸峭蒨风期月旦评几为借柯怜病鹤羽毛如雪照人明
　　力圃虽艰胜力耘多时吟峤望停云未完婚嫁何多累投老关河正失羣菜把恩羞叨地主荐章名幸脱徴君故人髙义倾頽俗薄俸能为卜筑分
　　方丈蓬莱事不经收心风物到园亭红蕖艶后蝉遗蜕黄菊开时雁拂翎感遇诗还工属对垂帘卜屡騐竒零少微越国真髙士移向吴天只一星
　　松木塲遥路向西人言罨画似西溪雨中緑树鸡豚栅霜后黄云秔秫畦琴筑铿锵声落涧风花髙下踏成蹊凭君指防神先王可待防人为品题
　　数折溪桥两版门也须挿槿植篱樊闲携翠竹红藤杖晴晒牛衣犊鼻裈耕读新功儿解课渔樵故事客能援名香老研随身具目击谁知道亦存
　　乐事从来出苦辛错将劳尾比枯鳞眼空身世残碁刼日漏轩牕过隙尘方外衣冠惊俗客梦中坟墓抵归人碧幢红堵村村徧肯笑繁华不称贫
　　钓台何必尽桐江牀下人来拜老厐隠几湖山归四壁卷帘风雨到西牕花源旧隠今何代白鹤新居即此邦已约隣翁勤斩竹与排蟹椵打鱼桩
　　一痕墨食江郊从此深居逺市朝椰子冠从方士借笋皮鞵赴老僧招定巢屋角晨依鹊挟弹林端夜逐鸮马迹车轮何处覔遁仙名籍在丹霄
　　槃涧时清且寤歌欠伸光景底消磨年丰米谷登塲贱水濶鱼虾漏网多勿药肯教眠食减不祥端赖鬼神呵鸡豚预有登堂约慰我归来兴若何
　　武林哭万充宗二首
　　武功十叶变儒风理学君家创甬东【谓尊甫履安先生】勲爵初除縁国破饥寒不出胜途穷传家同异叅三礼【君所着有学礼质疑】絶笔春秋阙两公【近注春秋惟定哀未就耳】四十九年君勿负葢棺余恨未成翁
　　忘年交谊许忘形君自殷殷见古情看竹欵门才一宿【去秋余自黔归充宗同主一敬之见过一宿而别】篝灯襆被每孤城【充宗下榻海昌每入城未尝不快对也】无端泪落期难续【前一日人逺书来有与充宗挥泪而别之语】如此人亡梦亦惊回首师门谁领袖慈湖风月可怜生宿棃洲夫子武林寓舍即次先生丙辰九日同游旧韵二首
　　湖山憔悴哭新阡【谓万充宗】何意萧斋榻许连灯火夜长枫叶雨杖藜秋老菊花天孤踪汗漫三年外万事荒唐一笑前话到昆明残刼罢又縁乆别却凄然
　　径路先须辨陌阡眼中榛莽正钩连肯携芸蠧随书局任放醯鸡覆瓮天出处心情三聘后沧桑人物两朝前先生髙卧贫何碍流俗知音恐未然
　　富春道中
　　乌桕林中霜撒华千树万树围村家门前红叶扫还落白子着枝如白花寒雅成羣啄不尽几处飞出声哑哑荒湾败苇江忽转雁阵欲落整复斜青山正缺天一面澹入无迹云拖沙十年梦想富春渚指防圗画空嗟呀岂知去家才百里足所未到如天涯人情贵逺每忽近往往耳目遗烟霞他年卜居恐未穏此际覔句差堪夸江山秀絶客懐俗毋使扰扰同鱼虾
　　雨过桐庐
　　江势西来湾复湾乍惊风物异乡关百家小聚还成县三面无城却倚山帆影依依枫叶外滩声汨汨碓牀间雨簔烟笠严陵近惭媿清流照客顔
　　睦州
　　过城滩更急直下滙分流树色衔双墖山形豁一州炭烟浓坞樵迳细通舟风日晴尤好初冬似晩秋
　　泊茶园
　　危楼髙百尺水落岸如山村市尚开店樯灯别占湾喜无尘点髩那用酒熏顔渔笛能相就飘飘压浪还
　　淳安谒海忠介祠
　　桐乡遗爱在民自不忘公一邑清名著三朝直节同衣冠瞻古貌俎豆感村翁此日流离意谁怜在野鸿
　　青溪口号八首
　　袅袅荇帯风疎疎浪花雨吴客过淳安逢人少乡语隔水闻语声空中应来肖行到响山潭人人发清啸溪女不眉爱听画睂鸟夹岸一声啼晓山青未了来船桅竿髙去船橹声好上水厌滩多下水惜滩少家住溪东西共饮门前水对面不闻声长滩响十里【十里长滩在界口司上】
　　渔家少小女见郎娇不避日莫并舟归鸬鷀方晒翅桥壊笮繋绳水浅牛可跨牛背渡溪人须睂緑如画屯溪船上客前度去装茶娶得东村妇经年一到家威平镇旧名青溪洞韩蕲王擒方腊处
　　旧日青溪洞英雄一战归江关留故垒草木震余威路僻烽烟静时平盗贼稀悲笳吹薄莫峭壁冷斜晖
　　入歙州界
　　青山寒更髙白日冬易暮篷脚影初斜蒙蒙入烟雾鮎鱼口中流一山俗名小普陀絶顶佛阁颇尽结揽之胜
　　神山海外絶经过此地名传小普陀两岸楼台疑蜃气中流日月隘鼇波桑田有刼终成幻松顶盘空老作窝我是游人怜偶到钟声回首夕阳多
　　从屯溪坐竹筏至休宁县
　　江路西来尽轻装称竹船人家新屋宇村落好山川沙塌鱼跳岸芦荒雁下田怕谈兵火事犹记八年前
　　游休宁城南落石台
　　一片苍云防无端堕碧空离竒存石性刻画憎人功【岩间刻石多俚鄙语】只有朝阳到偏宜曲水通峭寒难久住酒醒忽西风
　　过齐云山麓
　　乱峰尊白岳一水接青溪云自香炉出天盘石磴低胜游凭指顾倦路失攀跻游子匆匆意征途只向西
　　晩至渔亭
　　小步闻名好到来颇觉烦铃声驴背米簰户水穷村旅食丰年便方言晩市喧黄茅山百折此路指祁门
　　祁门
　　二水走江湖下流极澜翻滥觞不盈尺小县同发源一支下钱唐余家东海亹直从朝宗处溯洄到山根西流入鄱阳鲸口谺然吞飘飘孤帆色带雨辞烟屯水流自相背客意难并论五丁谁能驱顽石划舆坤铲除恐不胜徒费斧凿痕浩浩江湖流一道疾于奔关梁近增税亦如石塞津宁触石矶怒莫逢关吏嗔君防商贾路辛苦趋祁门
　　发猴潭出倒湖
　　石恶状争变波喧势就低小舟轻畏路百折下危溪雪意雅先觉寒光雾易迷似闻鱼米贱已过浙江西
　　浮梁县
　　苦雾吞江去茫茫出逺津长程催短晷白骨散青燐城小初经乱民愚久疾贫琵琶临老妓容易嫁商人
　　景徳镇观御窑瓷器歌
　　浮梁县西开画栋御厰烧瓷供辇送江天漠漠生黒云百灶烟浮日光动初看两眼青红夜入孤舟梦龙凤文成璀错羽毛活势健开张牙爪弄画彩新添寳石异光欲走黄金汞颇闻中使出三年十斛缸成选难中至尊服御崇节俭珍错屡却遐方贡即看嗜好非异物器象虽精本日用同时玉瓒注黄流古玩金鱼配清供君不见宣成嘉万旧官窰散落民间价自髙博古圗成曾进
　　御犹容欵识仿前朝
　　登饶州鄱阳楼八韵
　　东北山根削西南地轴摧豫章帆不断彭蠡雁初廻再见孤城辟翻怜往日灾江湖销战伐荆棘妬亭台旅望天边豁雄心乱后灰杀霜冬旭暖酿雪晓云开欲去犹延竚无聊奈独来未除豪气尽飘荡媿诗才
　　晓渡鄱阳湖
　　三更我梦滕王阁东北风髙响檐铎觉来舟子已开篷澹月防痕天一角须臾湖面过如飞霜气扑船人揽衣苍茫烟雾来时路水底红轮吐半规也知此景殊不恶失意翻令感牢落少文四壁有江山何苦年年事飘泊
　　送又微侄自豫章东归兼示徳尹
　　垂老双亲验髩丝薄游仍欠草堂赀关河最左劳人计猿鹤能寛闭户期落拓生涯吾自笑滞留情事尔应知从教物论分优劣防检初心也旋疑
　　钱玉友自岭南来
　　万里归装一叶身何縁相见即相亲世无元九知音少客到东方自誉频南北弟兄愁急雪关山踪迹悔劳薪权舆殂落皆天意【羽猎赋万物权舆于内殂落于外】眼底休轻我軰人
　　玉友别后寄诗二首次韵奉答
　　防合洵有縁此防乃絶竒数言甫投分鼓励兼箝锤同调世少人髙论宜卑之平生喜闻过指摘真吾师启我腹笥草当君囊中锥刺骨实中病苦口俄含饴自笑狂奴狂况抱痴叔痴【来诗内一首示声山者故及之】全身受针砭岂独论文词勉强学新妆未必盛副笄沈吟揽古镜又恐嗤违时
　　浪游无近逺同作风尘面相顾眼双青相期心一片勿嫌去住乖各要眠食健布颿氷雪候风色五更战青灯豫章城几夜犹梦见书来感深爱金石矢不变因君激壮志铩羽敢辞倦【来书期余同作都门之行】
　　杜肇余侍郎巡海闽粤故人严子愿在其幕中道出南昌诗以赠别
　　短裘夜犯章江雪快马嘶风三十驿梅花催促使臣鞍杨柳春旂看一色平生未识侍郎面才子翩翩杜陵客与君昔别年月深约畧岁书更六七余行絶徼偶生还舌在逢人那堪説半生出处祸乱定万事蹉跎谋算拙喜闻田横出海岛旋见卢循免羁绁昔之沧海今桑田万户春耕破瓯脱如君此去真壮游幕府从容借筹画乾坤升平我何乐差胜危疆事行役敝庐家世东海濵禁网佃渔寛水国迟尔同归作饱餐巨鱼雪防吴盐白【时初开海禁】
　　喜陈允文自故乡至
　　十日春风释砚氷客边诗句拟催徴爱题僧舍纱笼壁恨事江城雪打灯压担书兼行李重飘蓬感为故人增西山晴色差堪望髙阁何因载酒登
　　题声山侄仗劒拥书圗
　　君不闻王乔厌世方盛年飘飘笙鹤缑山巅神仙尚须致身蚤何况富贵如流泉尔生负竒学书剑三十头颅行可见毛锥秃颖刀善藏毋乃多才累穷贱朅来汗漫事逺游剑首一吷徧九州下泽车中羞识面跕鸢岂必皆封侯归来勌游凡几日好酒好书兼好色明朝一笑又出门惘惘都非可怜别时清气壮骄不得依旧收身弄文墨有田不耕男已长无米能炊妇非拙何縁此日遂支扉难免他年聊捉鼻柳条风软记骑马木榻香清梦调瑟余亦东西南北人圗中光景增太息
　　元宵前一夕家观察伯署斋小集次允文原韵【以下甲子】
　　又作春灯宴他乡共此筵盘分柑味美【时有以四防柑相饷者】月傍烛花妍故态逢人发新愁被酒捐南州有悬榻我醉且同眠
　　与刘北海【君与令季太史俱先大父门下士故篇中及之】
　　我防庚寅月建午襁褓含饴及见祖升沈未定矩矱移荏冉今年三十五客尘南北浪奔走家学渊源迷歩武先子音容渐藐茫典型何处追王父小时犹记窃余论文集诸刘指堪数翰林风度杳莫即伯仲声华忆明府布帆夜下十八滩几日春风到南浦颇闻人颂神明宰章贡循声比卓鲁【刘时宰贑县】一城烟树起楼台千里关河静鞞鼓官闲往往飞鳬出缑岭轩轩见霞举此时我作豫章游却恠知名缘独沮即论世讲属前辈小子投谒固其所懐中一刺署姓名双屐逡巡阻春雨先生忘年复忘分先枉髙轩访羇旅下车相揖亦有人此事今亡乃闻古修名不立行可媿半臂重交义奚取谓余当有祖父风不料头颅尚如许长身三世求形似毋乃籧戚嗟仰俯入门一笑想欲狂注目含情两无语
　　章江舟次送李斯年赴湖南幕府二首
　　同学纷纷起布衣文章声价剰珠玑怪来五十髙常侍犹自随人侧翅飞
　　潇湘归櫂我匆匆重到如君又不同若对乱前谈乱后不知谁识李元忠
　　楚黄陶忠毅公以世胄协守宁前卫癸未城陷公殉节焉事具合肥宗伯行略其冡子上辛出公画像索题用旧韵
　　已陷金城破玉门沙河渭总啼痕捐躯防軰曾当局抵掌何人不大言五代鐡鎗传画像百年江月酹清尊李家降表寻常事话到书生恼梦魂
　　黄泥山村看桃同钱道耕倪上韩家兄子敬南城友日侄声山
　　春洲云暖烟蒙蒙天势四垂浓霭中一望千樯万樯外绿杨芳草交青葱沿洄曲岸行数里小艇阁沙水忽穷舍舟聨袂赴村落胜境引入桃花丛迷离景光耀平野烂熳髙焰烧晴空秾华似悭微雨着繁蕋欲拆朝阳烘居民补缀好圗画屋茅篱竹家家同沙湾汀滢限南北径路曲折迷西东老人衣冠称古貌往往负戴随儿童隔花姹娅自呼伴笑语已断迎廻风牛羊未归隘巷静鸡犬乱走柴门通武陵光景在人世但患放棹无渔翁两头管百壶酒醉梦一醒风尘胸江村草堂我亦有颇笑此景他乡逢韶华经眼况偶到有意留恋终匆匆章江夕阳催晩渡水面回看红云红
　　新栁词和允文二首
　　轻烟和雨着梢头万缕千条作态柔落得游人春兴懒逺遮乡路近遮楼
　　桃花轻浪过花朝溪女提鱼渡板桥一种红腮多贯柳阿谁先挽最长条
　　次韵酬别声山侄
　　读书恨不搜大酉结客每惭称小友命穷共落磨蝎宫木偶寻常嘲土偶身轻勌翼尚江湖力困常鳞等渊薮蚤知去住两牢落曷不杜门乃奔走章江二月春风颠横管孤吹折杨柳愁来襆被思决去贫恋家居恐难乆青灯听雨且鸣鸡白眼看云又苍狗醉眠夜夜长加股欲出朝朝还被肘行装偶到急雪前归棹才移禁烟后有生光景尔许过懐抱逢人讵堪剖酒尊一浇垒块空如刲鱼鼈去乙丑山妻不须视仪舌俗子合讶哆衍口子今髙堂况白髪好去称觞酌大斗天伦乐事古所难郁郁犹能居此否
　　叠前韵詶别友日兄
　　弟生庚寅兄乙酉五岁肩随称棣友儿时嬉戏失同羣稍长衣冠就参偶鸡豚近局接南北烟火深村望林薮余游故知生理拙君亦何为转蓬走夜雨灯挑江上花春风梦绕门前柳男儿有懐莽未遂偻指半生时已乆未能扣角事骑牛抑且埋名作屠狗不尔合甘原宪分鹑结从渠见襟肘谁令志气自摧頽漫着征衣随短后君平季主世少人眼底升沈向谁剖头盘叫噪抒狂愤笑听更筹移子丑忽然顾影还自怜气塞神伤箝在口岂应美好长贫贱定有光芒射牛斗劝君自信当益坚适野不须谋可否
　　三叠前韵留别恭庵兄
　　黄鸡白日移卯酉失学无端负师友名微自甘时所弃命只敢嗟吾不偶【出李广传注】惟兄谅我谓我真野鸟心终恋郊薮君家如圃大可忆甃石开池烦下走朅来搔首动乡思想像春天好花柳阿翁官髙诸子秀世业平泉必长乆余也先畴渐抛弃熊虎何当子命狗从教乆痩帯寛围遑问长贫衣露肘低顔分出古人下尚冀鞭羊视其后爱君玊树临风前老蚌明珠一双剖杜陵两男养无益少长何堪集癸丑八百桑株十具牛经营无物贻黄口愿君防衣侍归驾莫谩折腰为五斗某丘某水记钓游许我题诗草堂否
　　四叠前韵詶别允文
　　与君订交从己酉乡社无多推益友文澜一篇论警防诗格千言夸对偶白睂三马人所畏【北史马子亷兄弟三人皆能文时有三马皆白睂之誉】昆友聨翩出才薮余时懐椠初出游未免籍湜汗且走兰苕翡翠争秀句何异飘风嫋垂柳登塲卤莽拙用长坚壁逡巡困持久契舟已往莫求劒画虎虽成终类狗君今落笔更老成敛手姜芽看运肘但思上第眼前肯顾虚名计身后精金百链行自惜璞玊一圭犹待剖丁年行笈记癸辛甲族科名艳丁丑【谓允文从祖素庵相国】未能饱饭便汝腹也学饥驱糊我口客中告别别倍难浊酒直须倾一斗暂留几日办归装长说倦游今果否
　　同声山侄过罗饭牛礼洲草堂别后赋寄用昌黎寄卢仝韵
　　先生老向尘埃里有志竟成髙蹈矣衣冠已与世人同犹自芒鞋髙屐齿竹溪【罗旧居地名】茶园寛十亩春雨分膏给妻子清风七椀生冠石【宁都冠石茶出饭牛手制者品在顾渚上】絶迹杜门凡二纪买山定有卖山人穷乃辞乡奚足耻旧庄唱和传裴迪乱国流离伤董祀巢由逃世事果难身未出山名满耳一声长啸落天半散作云烟随处士都无猿鹤愧林峦絶少鸡豚餽乡里独携笔墨与人际坚卧有时呼不起南州悬榻寻常下小技似可供驱使彼皆金夫势力求未许感恩况知己岂惟落笔不轻易立品洁身从此始净明庵主石田翁前軰风期防未已半生衣食天故吝稍稍刍薪给騄駬砚田一片岁有秋食力聊用代耘耔先生犹云吾负疚嬾惰无端释良耜故人往赴河阳幕本不希心荣膴仕先生疗贫防又竒独往孤行竟谁恃礼洲草堂地清絶见说赁舂连圮址易堂人物近无多把臂此来君准拟萍踪怪底成相左雨雪残冬怅无似朝朝江口望归帆百日奚童生趾春深沙溆停烟榜有客忽传君至止廿年驰想结深企欲致髙人我何以急呼阿咸【声山】径造门渇马奔泉势难俟先生应门无五尺反锁柴荆入村市归来萧寺忽相逢一臂初交乃狂喜招呼双屐过江阁草草杯槃有真理乞君画稿幸不辞谓我颇可寻涯涘斯人不因笔墨重独行自足传野史即从画品论髙下清矫宁让营丘李我诗不工何足酬别后空惭寄双鲤
　　芙容庵水亭
　　径转春阴午未移小亭如葢俯涟漪柳边风到鳞鳞活镜里栏开面面宜欲去兴狂呼酒伴重来缘浅看花时此间着我真尘俗何用多留疥壁诗
　　清明风雨舟发南昌允文声山追送于江干更以数言留别
　　竹鸡啼苦催清明滕王阁前春水生西山髙入云雾里雨势下压洪州城桃花杏花半狼藉岸柳自拂孤舟轻连朝有约同买棹二子未果余径行云山欣欣赴归路烟树漠漠愁离程布帆风急不肯住到家正及听新莺
　　康郎山功臣庙十四韵
　　畴昔驱除防英雄想像间驆移青雀舫酒洒白茅湾鹰隼抟空击鲸鲵授首还波涛经虎尾矢石避龙顔一战西南定羣公防力间死方开国运生不防朝班纪信无遗恨曹成本世官显荣褒后裔茅土怆重颁奕叶将军树【庙前古槐相传明太祖破伪汉时封为将军】中流砥柱山炎风焚鐡券石马嚼金环黄屋今无迹朱旗闪尚殷太平何事业要害此江关庙貌瞻严肃时情易险艰兴亡他日事清泪独潺潺
　　余干道中
　　新烟几防散晴霞逺岸残桃晒网家莎草一汀长带鹭湖田二月已鸣蛙葱葱晓日衔山秀袅袅春风赴柳斜自笑薄游縁底事涨痕空记去年沙
　　昌江竹枝词八首
　　浮梁县西山渐平浮梁县东水更清蒙蒙天气长如雨卧听前湾水碓声
　　甆石硠硠转辘轳舂砂淘有精粗年来御厰添窰户不种山田另起租
　　防榈叶瘦芭蕉肥菜花半开桃李稀背山园圃蜜蜂出近水人家燕子飞
　　糓雨前头茶事新提筐少女摘来匀长成嫁作隣家妇胜似风波荡桨人
　　船头船尾不多髙尽日争先走怒涛博得夜来春睡熟一篷烟雨半枝篙
　　小儿滩头水没矶几防雨着行人衣草烟迎岸翠扑扑牧笛未归鹅鸭归
　　一绳飞界两山头积石排桩抵截流惊起野鸬鷀个个五更风浪网初收
　　村杀山家唱四时本乡歌好少人知爱他曲水如巴字别与新词谱竹枝
　　齐云山六絶句
　　仄径丹梯万仞悬石楠拥葢不知年不因鐡笛吹山裂那得游人到洞天【右天门】
　　雨织龙梭香作涎四时不断吐飞泉藕丝帘子玲珑影卷起晴云别有天【右水帘洞】
　　两峰狮象对峥嵘钟鼓声中玉座清夜夜河魁瞻北阙羽衣天半坐吹笙【右真武殿】
　　禹鼎神奸散九州谁教一柱峙丹丘白云已锁尘寰断还有香烟在上头【右香炉峰】
　　急归悔不上匡庐辜负峰南大小孤恠事此来仍满愿已看五老又三姑【右五老三姑峰】
　　轻身直上挟天风雨外天都望或封安得近南长见日与排三十六芙蓉【右紫霄崖】
　　武林寓楼与徳尹夜话
　　迎面蛛丝落几番每从逺信报平安各惊顔状他乡换一落江湖戢影难犵鸟蛮花天万里朔云边雪路千盘六年踪迹连牀话大似羌村梦夜防
　　立夏前三日集汪寓昭愿学堂兼留别姚天寰顾九恒沈昭嗣陈广陵章岂绩冯文子严定隅及家徳尹时余将入燕二首
　　一櫂江城又隔年春云春树记尊前故乡乐事留髙防独客关心奈别筵兴罢艳歌重按拍酒阑孤月正当天年来事事输人后齿序惭居六子先【同防十人余齿在第四】绿酒红灯促坐深无多同调况知音琢磨颇望成全璧激烈何须到碎琴起舞自怜中夜影急觞难缓此时心软尘十丈骑驴去怕被人传倚树吟【出庄子注】
　　西水防集留别姚梦虹宋受谷张王士张介山邵翼云金子由吴震一卓次厚九如
　　南路风涛北路尘归艎才泊复征轮三秋断梗如游迹一座清风抵故人壁垒降旗文战罢乾坤揽辔客懐新天涯珍重临岐意只有贫交不讳贫












　　敬业堂诗集巻四
　　钦定四库全书
　　敬业堂诗集卷五
　　翰林院编修查慎行撰
　　逾淮集【起甲子四月尽一年】
　　甲子夏游学京师始渡淮而北客有赋涉淮以壮余行色者敬谢之曰君不闻橘逾淮且化为枳乎余方虞余之失其橘性而与枳为类也
　　归自江右随有燕山之行示别家人
　　南北劳劳但可嗤流光瞥过少年时祗縁累世留门户那得此生无别离斗酒且禁连夕醉长笺难和送春词勿论向后愁深浅已觉灯前髩有丝
　　锡山舟次遇外舅陆射山先生自淮南归
　　落帆当溆浦曲岸转拏音已感骨肉语兼伤去住心断云晴出岫老鹤暮归林莫作俱飘泊翁今白髪深过二瞻兄维扬寓斋兄有赠行诗次韵詶别
　　征衫初换且停桡一日江程两信潮欲去邮亭尘滚滚乍来岐路马萧萧诗文价定人争购书画船轻客待邀劈纸风流看好在緑杨回首记红桥
　　雨发宿迁
　　苦被林鸠唤雨多北风猎猎渡黄河不辞滑路冲泥去且免惊沙刮面过一骑鲥鱼仍入贡十年瓠子尚闻歌饥荒接壤人方说愁见城南豕涉波
　　郯城道中
　　蹇驴三四驿平野入飞沙白日孤城闭淸沂一道斜井疆郯子国风物鲁人家渐与淮南异村村枳棘花
　　沂州送钱玉友往新城
　　又作殊方别春衫客泪收但须眠食健莫话短长愁乡梦经蚕月人情望麦秋黄云天四合何处辨青州
　　伴城旅店次徐子大壁间韵
　　浅草平陂极望通客程渐入乱山中坐消髀肉全无为贫检诗囊幸未空沙碛凉生荞麦雨茅檐香过枣花风却愁长日行难到又指斜阳一抹红
　　齐河
　　关城余霸气鸡犬入齐风山豁平沙外天低小县东鱼盐知俗古豚酒祝年丰别有雄繁意休夸管晏功
　　晩抵晏城次壁间韵
　　目力穷边酒旆生熟梅天爱偶然晴髙楼吹角风无赖壊壁留诗客有情红日忽沈烟起处白杨长递雨来声万山回首如屛障一片平芜接晏城
　　渡芦沟桥
　　草草渔梁枕水邉石湖诗里想当年谁敎甃石通南北鐡轴银蹄一例穿【金史章宗明昌元年始建芦沟石桥】
　　京师中元词二首
　　万柄红灯裹緑纱亭亭轻葢受风斜满城荷叶髙钱价不数中原洗手花
　　铜盘小拍坐张灯手指城东满月升从此夜游凉似水渐无人卖担头氷
　　悯农诗和朱恒斋比部
　　豳风本王业稼穑知艰难立政务明农化理自古然我从田间来疾苦粗能言请陈东南事约略得其端初冬下菽麦深沟及春前根株载培防益使土力坚麦黄未及秋晩蚕又催眠祈晴三四月雨水翻连绵针水分稻秧袯襫行耨田时方仰膏雨杲杲恒当天炎威一熏灼泥淖同熬煎委身沸汤中辛苦少所便好风槐柳下欲往不暂闲老穉亦靡寜桔橰逺吸川或防雾损花又恐虫伤根半年垅亩畔力竭心亦殚如此冀西成食报理或存但令亩一钟岁事幸告竣私租入富室公税输县官所余尚无几未足偿勤拳况逢水旱加往往多颠连逃亡等无地刍牧肯见怜髙位有仁人垂听宜恻焉所以古大臣农事恒惓惓流移进圗绘咨儆陈风愆有时亟施赈诏防辄擅专有时抚疮痍逋赋请悉蠲不上封禅书不献羽猎篇乾坤生生机君相撡微权一念苟悯防惠风自遐宣矧今
　　天子圣绥邦必丰年
　　将有西山之逰次谢方山员外见贻原韵
　　劳生莽莽笑尘机又向燕台换裌衣出郭人如秋澹荡入山天爱雨霏微闲拖竹杖寻诗痩贱买村醪觅伴稀赢得谢家新句好澹忘随处领清晖
　　松林寺
　　含烟含露一梢梢花果禅扉锁合牢野鸟不知园有禁隔墙衔出紫蒲桃
　　晩抵退谷与大司空朱右君先生露坐啜泉
　　晩色秋光带逺坰眼明初喜见凉萤洑流喷石浑疑雨老树交阴合有亭照影岂能忘盥潄出山谁复辨清泠闲僧尚记曾来客一缕茶烟话酒醒【公不到西山二十八年矣老僧犹能説旧游时事】
　　宿隆教寺僧房
　　最爱堦墀细雨中瓦盆髙下列芳丛白花红子皆秋意斟酌西窗一夜风
　　从水尽头歩上五花寺阁
　　数折溪桥接水源乱鸦髙树又村前路危磵阻千重石山偪窗开一面天佛界偶来宜白昼帝城难辨是苍烟留诗莫作匆匆去胜境吾将借榻眠
　　卧佛寺
　　古寺无僧佛倚墙卧听蝙蝠掠空廊晩来光景尤萧瑟叶叶西风战白杨
　　金章宗手植松在夀安山西岭上
　　夀安山头一老松从下仰视青童童羽衣仙人拥葢立柄短却作伛偻容我思蹑屩苦无伴范老【性华】兴到许我从婆娑初自枝亚入中乃可置一亩宫四四枝分四面侧理横出交蓬松东西南北不相顾意到各自成虬龙中间大枝裘挈领髙势一揽收羣雄其防峭壁截牙角直下千尺方藏锋苍髯翠尾掉空际蜿蜒饮涧天投虹千山万山似摇动鳞甲未敛云蒙蒙须臾夕阳转西麓脇下畟畟生微风一声老鹤忽飞出竽籁散入隣庵钟老僧指似时代古手植传自金章宗是时朔南罢兵革贡使一一舟车通明昌泰和号极治撃毬诈马习俗同近郊亭馆恣游宴逐兽不入深榛丛遗山野史有深意国亡事去忍更攻孤臣饮泣记旧恨肯畏后世讥不公洗妆楼空春月白射柳圃废秋花红一朝故物独留此郁郁幸自蟠苍穹尔来四百四十载坐阅桑海如飘蓬轮囷差堪伍社栎潇洒犹足骄秦封君不见报国门前数株树托根悔落尘埃中
　　碧云寺后一山皆内监葬域中有丰碑二通刻魏忠贤里居官爵甚详守僧云忠贤自为生圹本朝初年忠贤门下葬其衣冠于此恨无有力者掊其石也
　　碧云台殿倚云端香火旛幢属内官一代贤奸青史定两朝党籍白碑残松杉暮雨鸮音革羊马秋风石骨寒却笑山灵无借在犹容厠鬼瘗衣冠
　　冒雨至香山晩宿来青轩
　　曲磴初从鸟道攀短墙东面抱湾环九重城阙微茫外一气风云吐纳间暝色浮钟来别寺秋声分雨过前山红尘那许髙千尺任放层轩拥翠鬟
　　同吴六皆陈叔毅汤西厓宿摩诃庵
　　禅榻吹灯睡不成栖乌枝上已三更纸窗一面朦胧月只道秋声是雨声
　　白鹦鹉次魏环极先生原韵
　　古有雕笼戒今看负质竒缟衣窗外月白雪陇头枝太洁从人忌能言被俗疑商山留羽翼皓首托风期【原诗有秋阴髙漠漠是尔入林期之句盖公归志已决矣】
　　重阳前六日同翁元音彭椒嵓钱玉友朱逺度吴六皆陈允大叔毅沈客子汤西崖谈未庵家荆州声山小集分韵
　　青袍红烛影相衔劈纸心情故不凡柿叶庭空闻朔雁芦花水浅梦南帆探骊有客曾惊座归燕无诗亦畏谗开口勿轻谈世事尊前除饮便须缄
　　过顾培园编修新寓
　　不遣轻尘防鬂华斯人直比玉无瑕蜘蛛屋角垂垂露蟋蟀阶除艶艶花半枕茶烟清画阁一窗香篆暖文纱从今唱和贪多暇底用题诗苦忆家
　　九日防朱大司空花庄次韵
　　漠漠秋芜一望开惊心节物帝城隈闲招南国骑驴客来上西风戏马台人与黄花同白社鸟随红叶下苍苔六年此度天南北【己未在荆州庚申在铜仁辛酉在贵阳壬戌在芜湖癸亥在西湖】惆怅名园又举杯
　　送六皆归杭并寄章岂绩冯文子严定隅二首
　　风急駞鸣沙外村转蓬何意复归根多时白髪思游子依旧青衫出国门光范三书原失防渭城一曲最销魂买田只合山庄住珍重天涯赠别言
　　黄叶黄花媚晩晴酒旗茅店一程程稍嫌压鬂边沙重不碍冲寒布被轻梦短賸留他夜话计偕稀上故人名得归我亦抽鞭去忍向桑干听雁声
　　严矱庵侍御招同惠研溪吴天章王咸中王孟谷朱西畯乔无功陈叔毅汤西崖小集即席分赋
　　相逢尘坱中交臂面不熟雅人着懐抱有如瞳在目侍御乡国贤未见意乆属司阍戒勿拒径造少踯躅一月三过从看到秋残菊长安多防防热客后先续长揖容吾曹情深感君独红豆致萧淡河东才屈曲石隖光走珠汉阳璞藏玊髯陈好仪表大乔絶谿谷小朱及痩汤秀发秋眉緑厠我数子间佣保坐击筑淋漓取尽兴豪爽一破俗逃觞或竟去下榻或信宿戏具杂博簺古音披简牍狂言醒不禁好句互传读坐令布衣交放诞惟所欲甘从平原游不学步兵哭吾生莽无涯疲信两足玊川洛城居并少数间屋未能逃空虚时复累口腹所嗟才地劣径路故窄趗诸君湖海士相辏适如辐倘不鄙迂疎前期幸交朂
　　与研谿别后叠前韵寄之
　　我从汤子交耳君名已熟初来长安城欲见尘眯目名园一杯酒邂逅情未属【余识研溪于赵恒夫农部席上】别时莲蕋红懐刺乆蹢躅忽忽秋向老花期过黄菊晩赴严公招名流趾相续森然授几席后至惟尔独众中造膝谈稍稍致欵曲汤言不我欺伊人果如玉似从坡陁游迤逦入崖谷松篁幽径转照我须鬂緑石润敛云霞泉清作琴筑对之浮气尽亟取药吾俗曲尺移木牀醉留同一宿男儿属有才未了三千牍买田归可种买书行可读委身俛仰中初念固不欲况当摇落有痛忍轻哭凉灯一穗花夜半开未足淅沥风洒窗淋浪雨鸣屋明朝门外路泥淖驴没腹连鞍共君出寸步苦局趗纷纷疾走儿马骋车脱辐即此慎所之乆要互相朂
　　汪东川宫赞属题秋林读书圗时汪给假将归
　　似曾依様买林臯只爱摊书不葢茅榦老从添鸦防叶影疎初见鹊成巢好风开巻声相递古墨分香手借抄怪得先生官况懒画中光景十年抛
　　送大司冦魏环极先生予告还蔚州二首
　　曳履星辰二十年尚书襆被故萧然勇能自断天难夺清畏人知世已传白社竟成娱老地黄金不贮买山钱闲云一片秋寥廓何限风光倚杖前
　　岳岳寒松表
　　御书【寒松堂公临行时御书赐额也】新堂归到好悬车身名似此真无媿进退何人绰有余报国文章传后起【谓无伪中翰】立朝风骨想当初不因祖帐东门道太息方烦比二疏
　　送陆蓬叟之井陉
　　不道西游尔许难万峰髙下渡桑干乱鸦雪荒程暮丛雁天低断角寒燕市莫寻当日伴并州且作故乡看到时尺素烦驰寄及与梅花报岁防
　　叔毅见示初度述懐诗有感而作
　　与君世好防同里其室则迩其人遐年逾三十未识面各被衣食驱天涯余顔顦顇变黒痩揽镜未免频咨嗟子髯毵长一尺潇洒亦复沾尘沙燕山此来忽交臂相视莫逆心靡他冲风冒雨屡相过朗吟狂咲声讙哗行时肩从坐齿序爱比兄弟岂有加一朝顾我歘不乐刺眼怕看重阳花【叔毅生辰在九月九日】新诗一篇把似我音调惨裂如秋笳对之思苦难卒读氷雪入口冷战牙看君烱烱具至性母防未阕衣仍麻泪痕往往在枕席臯鱼岐路怜京华忆余浪迹走絶徼未夏四月初辞家先君下世才一载面目赧汗逢人遮平生粗知奉礼教岂敢自外伤芸至今肝肠抱至痛视息毋乃同豚豭归田但祈免沟壑此愿易给原非奢天于我軰胡独忍故令具体蒙疵瑕子今襟期颇澹漠西溪片瓦已可賖尘埃洞澒一回首便欲策蹇乗柴车几时真约结隣去对门老树枝槎枒
　　研溪索题红豆斋诗册二首
　　东田西涧势相防此本如今恰有三一防丹砂非俗物居然鼎足占江南【吴中红豆三本一在拂水山庄一在王奉常东田一在青溪堂即研溪近居也】
　　薄游乆欠买山资斋笏初安负一枝但使主人长闭户树名何取号相思
　　题惠研谿峥嵘集次汪蛟门原韵三首
　　不成吟上紫薇亭翡翠琉璃并作屏一事比渠差较胜自编佳句付樵青
　　纰缦论才本不多诗家劲敌许谁过不须绰板尊前度摇膝听君唤奈何
　　砚斋吟吻暖生春推尔尧峰歩后尘赖是老元偷格律知音此外断无人【每被老元偷格律乐天语也蛟门举似研谿故借作转语】
　　燕台杂兴次学正刘雨峯原韵十首
　　九关王气郁千秋如此风光荡客愁东路云垂辽海濶北条山勒太行收天蟠宫阙瞻螭尾地拥尘沙散马头老柳不禁吹笛意夕阳疎影髙楼
　　千古荆丹事最竒谁敎秦骑竟横驰渔阳鼓动天方醉督亢圗穷悔已迟他日酒徒犹击筑向来博道抵争棊无聊尚有酣歌防不似东方但苦饥
　　北史流传乐未央上都几处辟毬塲幕南地空闻传箭花外楼髙见洗妆紫色蛙声雄八族乌衣马粪笑诸王分明裂帛湖边月及照三朝举国狂
　　十三陵古隔岩关往事低摧父老顔黄鸟哀歌经国恤红巾新籍防朝班金戈运启驱除防玉匣书留想像间斫却冬青人尽识祾恩羊虎尚斑斑
　　直放江湖日夜东异时党论比狂风清流祸起名贤尽甘露谋疎国运终一纸兴亡看覆鹿千年灰刼付防鸿时平翻幸吾生晩不见郊原战血红
　　班马文从一代编世家人物数华颠藏书已献言何讳焚藳无期客问年莫道汗青从蠧蚀好凭头白写蚕眠诸公衮衮皆才彦珍重须教信史传
　　帐殿崔嵬令閴寥凯歌连岁奏钲铙云深雁路朝盘马雪防狐裘夜射雕都防玊门关不设将军铜柱界重标职方别载鱼龙国笑指烽烟薄海销
　　恩波一夕满江湖下诏蠲租例乆无忽见黔黎成感涕始知草野爱微躯龙船旗鼓三江戌马云霞五岳圗尽道登封仪注古秦松容易比贞符
　　朱门棨防列东华金谷筵开办咄嗟雪瓮分浆嗤榾柮霜刀剪韭妬萌芽歌喉欲断从续舞袖能长听客夸赢得狂生无借在欲捻书籍问东家
　　百分一棹过觥船何限关河载酒前投笔生涯经絶域定巢归计失惊纵横野马羣飞路跋扈风筝一线天曾是征南旧賔客摩挲髀肉也澘然
　　冬日张园雅集同姜西溟彭椒嵓顾九恒惠研谿钱玊友魏禹平蒋聿修王孟谷张汉瞻汪防昭陈叔毅汤西厓冯文子谈震方家荆州声山限韵
　　丈夫置身非庙廊便合食力勤耕桑谁教卤莽走京洛去住两策无一长天公似怜太坎防一事独许平生偿招呼朋好作痛饮逸足快脱笼头缰城南小庄如里树头一扇风旗张忽从空旷入丛薄积雪寒峭屏山篱根涸池受落叶窗面破纸穿斜阳围炉坐宻气渐暖稍觉冬律回春光大柈蒸菜芼姜辣满瓮印酒开泥香蒲萄已充筵上果但见枯蔓牵隣墙初拈险韵斗杰句旋徴雅令搜枯肠须臾耳热更豪剧角逐两两争低昂人却问何所乐我亦自笑狂夫狂三年只身走万里丝路袅袅冲蛮乡岂无钓藤【蛮中酒名】独酌意绪冷淡难禁当翻身勇决作归计又被饥饿驱游装别人骑马我徒步铩羽无分追髙翔行藏眼底但如许有意排遣终悲凉风流见赏古不乏跌荡慎勿矜辞章明朝定传好事口指防此地成驩塲安知酒徒穨放意不欲与世衡锋铓城头鸦啼客尽散独立四顾神苍茫
　　与张汉瞻次侯大年韵
　　竹垞今名家从君赏文格每逢最佳处辄为浮大白自抱万卷书羞随五侯客养亲冀一第岁月去已积变体为时文频遭按劒斥皇天老眼暗才地每相厄何妨扫蛾眉稍稍傅粉泽肯违静者性彼好此不易
　　送少詹王阮亭先生祭告南海
　　祝融南都水环滙赤龙渇饮九州外扶桑日枝万丈髙吞吐晨昏变明晦飓风磨旋鲎帆片蜑雨珠沈蛟室琲幻呈防缕现蜃楼淡入苍烟失鼇背不知灵封画何境禹鼎无从辨疆界元和一老去作碑庙貌千秋遂称最茫茫元气收不尽好手何人复堪代康熙甲子
　　帝东巡特遣轺车告时迈琅邪先生衔命往岭峤星明指华盖祠官奉币纷趋跄天使陈辞防跪拜灵旗肃肃云蓬蓬一气流通百神萃向风海鸟听钟鼔有眼蛮人识冠帯时清边徼无熢燧道逺词臣多纪载公之文章在馆阁每借名区发雄槩曩时蜀道今海邦尽泄光芒天不爱后先人物谅无几才地彼此恒相待所伤或从迁谪到终恐才锋束机械如公拥传真壮游直放胸期写豪快岂徒荣遇际旷典已见风流压前軰佛桑花发啼钩辀几日归航下泷濑还朝快示纪行篇浩浩洪波纳千派旁人若问陆贾径尺瑚手亲碎
　　题田纶霞少叅山姜诗后
　　得从京国数追随真爱山姜一卷诗佳处不嫌千遍读识君翻恨十年迟古人可作心相许同调无多论稍卑便欲借抄烦乞予手弹红烛写乌丝
　　小除夜椒嵓招同沈韩锡陈叔毅谈未庵家声山集王岩士枢部斋限韵
　　蜡灯垂烬夜厌厌寒薄重裘雪满帘得路才华同軰少【椒嵓刻管瑜集初成】畏人心迹择交严座中放论归长悔醉里题诗醒自嫌等是关山牢落意年年马齿路添
　　次椒嵓寒夜书感见示原韵
　　多生积习未全除乌有何劳问子虚四壁灯明孤影外一官霜偪二毛初也知作客年年惯若论谋身种种疎比似无家还较胜叩门连夜得儿书
　　除夕饮许时庵先生寓斋二首
　　南冲烟瘴北风沙每到残宵辄忆家土锉光阴飞石火瓦盆消息候梅花百觚浊酒浇愁缓一杵疎钟警梦赊草草行藏十年事寒镫影里又京华
　　小阁围炉薄雪侵坐移宫漏夜方深最怜入座闻吴语转遣思乡动越吟射虎残年留想像亡羊岐路判升沈对牀未易论前事倚赖鸣鸡激壮心












　　敬业堂诗集巻五
　　钦定四库全书
　　敬业堂诗集巻六
　　翰林院编修查慎行撰
　　假馆集上【起乙丑正月尽一年】
　　甲子秋闱被放将出都适黔抚杨公内擢少司马相留邸舍丙寅冬公以养亲告归临别检防诗笈得若干首葢从公唱者无过数篇余皆应詶杂作分上下两巻
　　乙丑元日立春
　　忽于此地逢元旦况复斯晨属早春万里关河双眼雪半年衣袖六街尘闭门客少诗初就老砚氷坚墨未匀拟遣家僮择归日厯头愁换一行新
　　人日和朱大司空作
　　才到春晴马意骄金沟流水玊河桥东风吹緑鳞鳞活倒卷余寒上栁条
　　钱防鲲将游江右以诗留别和送一首
　　西江吾旧到为尔唱骊驹山县稀逢驿风帆健过湖别离无善状贫贱有长途草色春衫外飘零奈酒徒
　　凤城新年词八首
　　万岁山前百戏陈内城排日作新春金钱多少纒头费半出朝元防里人
　　绮罗珠翠极鲜新襦袴谁怜雪里贫一様升平好时节两宫春帖进词臣
　　杏黄缰配紫貂鞍
　　天子亲祠祈谷坛前队不教传警跸万人齐傍马头看才了歌塲便卖灯三条五剧一层层东华旧市名空在灵祐宫前另结棚
　　雀翎风细递传呼三日
　　君恩有赐酺飞放泊前骑马入文官班次执金吾巧裁幡胜试新罗画防描金作閙蛾从此剪刀闲一月闺中针线岁前多
　　添得楼中几日忙簇新裙帕紫姑装一年休咎凭伊卜拍手齐歌马粪芗
　　茧纸轻敲作鼓声衔环络索鐡铮铮踏歌连臂同儿戏何限年光付送迎
　　花朝前四日朱大司空招游南庄同田荆岩编修作
　　马首年光栁色新郊原一榼去寻春题诗我是重来客称意花如旧识人青嶂卷帘晴带雪好风擡袖座除尘公如早为苍生出丝竹陪游得几廵
　　石隖山庄为王咸中赋即送其南归
　　十载才名满帝都明朝襆被竟归吴重穿曲迳寻苍隖独上髙楼望太湖放艇有人春载酒打门无吏夜催租眼前此境殊难得或恐桃源但画圗
　　叠旧韵送研谿南归三首
　　软尘堆里出都亭却指家山入画屏算到清明沙路尽一鞭淮岸柳条青
　　陌上重听缓缓歌家如传舍偶经过一身有母尤应惜负米终如欲出何
　　辛苦京华二十春枉縁篝火勘穷尘有才如此吾犹惜未必天终老是人
　　春分前一日再游南庄
　　每从游赏发诗端草色烟光渐满栏兴到不辞连日醉春分犹剰防朝寒晴边苑路差宜马低处花枝欲碍冠二十四番风信在与公一度一来看
　　刑曹关内马公出知杭州谨呈古体一首
　　名贤展经纶动与事权防何当量才地屑屑较侪軰明公蕴蓄竒出手世无对关中昨冦乱豕突掩不戒公时在乡闾仓卒发雄槩一呼集义勇指画定向背登陴气势壮强贼逡廵退守土非无人儒生握成败上功得州牧报绩果称最廻翔歴曹郎再使声华沛蔚州老司冦许予少置喙推公贤且能谓足压当代昨来北关吾杭扼要害流风揖士子积弊剔驵侩至今蔽芾棠勿剪颂遗爱大廷崇吏治一例视中外此郡复烦公托付意有在府治统九城东南江海滙连山际西北中画吴越界繁华昔或然疾苦今百倍妇女力蚕桑丁男勤耜耒先时办公税丝谷长早卖供亿苦多门奸胥巧科弱同几上肉色有丰年菜况今兵燹余水旱互瘵千里水陆冲六年转输惫稍期苏喘息亟望疮疥租从廵幸蠲圗觊流亡绘公今乗传出膏雨行当霈儿童骑竹迎父老扶杖拜贱子本部民饥驱走边塞归耕自兹决直欲从公迈
　　上已后二日同杨耑木出彰义门次日抵涿州马上口占
　　放慢游缰信意行不教马力困兼程草低天逺卢龙塞柳暗烟浓涿鹿城迁次心情移客梦蹉跎乡社负躬耕杏花开过清明节犹记横箫听卖饧
　　奉陪朱大司空松林看杏花同吴楞香许时庵王薛淀吴匪庵诸公分韵二首
　　偶逐肩舆出郭行蹇驴斜照一鞭横平分节物归僧舍背指风沙带帝城好鸟啼能添野趣晩花开及向春晴作诗自取排吟兴何必留题识姓名
　　暖烟浓霭互交加树里孤亭四面遮杏酪已调初改火松涛忽泻正烹茶内官老作茆庵主逺客闲看禁苑花【果园已属内廷】多谢东风不相笑一枝归压帽檐斜
　　凤阿山房诗为侯大年题册
　　画藳吟多手自芟桐花昨夜梦千岩羽毛大好君应惜从此归飞正不凡
　　送徐毅庵归梅里
　　緑槐阴下一条街五度东风感计偕路尽始知村舍好调孤肯与俗工谐云开马首重经岳【毅庵归途将登泰山】絮暖鮆鱼恰渡淮想到溪南好风日家人已制笋皮鞵【毅庵不喜着鞾故云】
　　送祝彦方落第南还
　　来何草草去匆匆帝里春残怅别同归燕吟成芳草外跨驴人老落花中枉縁腰扇遮西日悔逐乌裘障北风【骆賔王诗乌裘十往还】劝尔一杯须作达画眉何取入时工
　　次徳尹见懐原韵二首
　　倦飞无力出风尘每对来书辄损神失路又成三岁别卖文何补一家贫浮生泛梗仍孤影上苑攀花偶故人多少五陵裘马地等闲狼藉路春
　　烂醉旗亭得几场乡愁如海讵胜量花红村社巢边燕草緑春陂雨后羊每送归人因得句渐消竒气不成狂便思短防飘然去检防征袍已入霜
　　送杨耑木归里兼寄朱日观钱昭平朱与三王子颖陈补思寄斋诸同学
　　怅断河梁又一回留真无策去徘徊笑能倾国时方妬曲到知音调始哀别语感君如骨肉故人疑我竟尘埃相逢为话狂犹昔只是生疎酒伴来
　　端阳后一日同人集朱竹垞表兄斋分韵
　　爱君庭户清絶比似长松夏寒荷柄香含风幔樱珠红吐氷盘闲人不妨斗酒乐事无如去官同是江湖倦翼可怜萍聚长安
　　送郭臯旭归平湖
　　屡卜行期又屡愆一官空忆广文氊饱经世味贪归路老时名狎少年席帽白堆蓬鬂雪布帆青入柘湖天倦游未必非良策万顷烟波待钓船
　　毕鐡岚佥事将督学贵州枉问黔中风土短章奉答兼以送行
　　浪游我昨趋黔境一线乾坤叹蹭蹬辱公就我来问涂临别能无片言赠此邦风物口能説笔墨形容反难罄但从记忆得大凡一一舟车往堪证荒程杳邈六千里冷署苍凉十三郡荒山无树茅纷披乱水分溪石绵亘金蠺闪闪夜放蛊苦雾蒙蒙昼埋穽经过宻箐偶逢人防眼睢盱语难听裹头黒猡氊覆膝赤脚花苖裙及胫呼同山鸟似有名籍官司总无姓其中一二稍秀拔畧解诗书诵贤圣凭将流寓较土著有似蓬麻草中劲卅年况复两遘乱孑孑残黎偶然剰此时收敛加冠巾亟赖名贤计安定先生制艺传海内帖括家家奉镜昨年选曹得两浙私为乡人喜称庆【公赴铨选初除浙江学使已而改授】朝廷有意变成格使者移官膺
　　后命勿轻荒徼愁逺宦此去依然执文柄五丁力在山为开尚辟蠺丛作蹊径苗民虽顽亦人类向化何尝絶天性从来教养视人事岂谓声呼无响应幕中浦郎【傅功】况才士唱和溪山好乗兴公闻此语当冁然快束行装倚鞭
　　送葛受箕赴建阳丞
　　南行风土近乡关路转三衢第几湾簿领老除新佐贰幔亭天与好溪山松间日影哦诗过花下文书判尾还【葛工楷书】如此襟期原不俗宦途有味是萧闲
　　喜外舅陆射山先生至都六月望后为先生初度同学数子置酒容园为夀敬赋长句四首以侑觞
　　几遍芒鞋踏帝畿星埃头上片云飞渐除豪气终违俗才卸行装便忆归晩节尚余文笔在旧游并觉酒人稀清时肯擅徴君目收取声名待拂衣
　　夜夜星明处士天青山髙卧奈无縁癸辛志每随行笈甲子诗多入纪年未定草堂天宝后就荒松径义熙前身为甫里先生裔莫笑贫无一棱田【陆鲁望诗我本曽无一棱田】小别回头又隔年重瞻须髩转苍然采芝园绮今无伴善饭江湖老亦仙帘阁日长棋算刼荷隂人去鹤看船过从最忆须云阁老树浓阴庇乱蝉
　　尊酒名园借榻余眼中泉石自清腴同来我亦辞巢燕暂止人犹爱屋乌新沐头轻从鬂秃穿花步穏倩藜扶尚平此日差无累懐袖亲携五岳圗
　　送李防山囘嘉禾任次外舅韵二首
　　敂歌罢水风凉碧野秋迟未剪霜报道今年官酒贱公畦小棱秫花香
　　衣裘容易改寒暄来往无端阅使轩归梦随君到苹末白鸥飞处是田园
　　苦雨次少司马杨以斋先生原韵二首
　　连旬暑雨不曾休邸舍焚香兀自愁犹胜万重烟瘴里五年三伏滞炎州
　　剥啄声稀退食堂生衣十日透新凉闲中笔墨能添润一桁帘波泼砚光
　　柬朱竹垞表兄时移居古藤书屋
　　整娖牙籖万巻余谁言家具少干车僦居防向春明宅好借君家善本书【宋次道居春明坊家多藏书皆校三五徧推为善本士大夫喜读书者多居其侧以便借抄当时春明宅子比他处僦直常髙一倍】
　　酬别郑寒村
　　阑风伏雨兼旬卧晴路一钩新月破帘前暑退得新凉门外泥深成埳坷此时有客过言别躄躠毛驴压归防囊空隣酒賖不来醒眼相看但愁坐一篇削藳辱佳序【寒村临行为余序慎旃二集】七字留诗慙属和余才弇陋非尔敌强以珠玑承咳唾甬东同学屈指论往往传经接师座【余与寒村俱出黄门】故人再与瀛洲选【谓介眉沧柱两太史】一郑荥阳尚摧挫失羣行李独淹泊有价文章乆传播燕山此度六往来未免征衫被尘涴干时少术非尔病当路无援是谁过向来人尽弃所长逺到君能见其大古人可作廼殊代同调相求凡几个勿将时命较穷通只许才名出寒饿羡君有志成果决笑我无端逐游惰偶逢知己私自叹每送归人辄相贺荆榛满地羊触藩日月周天蚁旋磨故乡乐事殊可忆欲往从之正无那秋风一骑不可留八月江田熟香稬
　　范性华徴君属题陈怜小影
　　小像沉香手自熏前期如梦却疑真五湖忍负闲风月为少扁舟共载人
　　送声山侄之湖口二首
　　自怜萍梗尚京华劝尔江湖饭好加南北岂堪频送别去留等是未还家逺书到眼秋垂泪【时闻韬荒兄长沙讣信】只影挑灯夜落花如许流光真痛惜校量何计穏生涯万顷波心坐白鸥一天凉雨到扁舟三年庐阜虚前约【往在南昌与声山相约入匡庐度岁不果】两度浔阳感旧游帆叶依依重入梦芦花瑟瑟正交秋青衫尚洒琵琶泣那得平销我軰愁
　　堕马歌为朱悔人赋用李茶陵集中韵
　　朱髯别家乆不归如鸟羽倦犹孤飞踵决曾穿雪中履线绽未补秋来衣长安城中多第宅年少翩翩好裙屐青丝络马装马鞍骑出从夸新买得髯乎足不出戸庭尘髙十丈看横行忽然欲诣良友酌正坐倚壁空缾罂蹇驴力小不任重性命敢谓男儿轻牵来未识北马性借得大感东家情掀髯却上跨韀坐掣电流星一鞭过此时逸足纵莫收造父防观巧难佐跅驾驭良匪易马上人从马前堕镜中欲博龋齿笑赋里偏憎插花贺康庄大道城西阿失足何必皆坡陁有生所事非意料未许轻薄相嘲诃当年颇怪王处仲曾为伏生悲歌虎头失计始投笔猿臂何物夸横戈不如汉阴归闭户安穏生涯信徒步未成矫矫鹤南飞那免防防兎西顾夕阳牛背输牧防夜雨芦中负渔父故人乗车尔戴笠此作参军彼主簿天生尔以不羁才困踬风尘是谁误眼前只作堕马看一跌无端岂终仆卬须肯赴舟子招将伯谁为辅车助我生卤莽事奔走屈指﨑经畏路尚逐他人肥马尘浪游此出凡三度似闻樊圃限狂夫便合因君警晨暮
　　上少司成徐苹村先生二首
　　数仞宫墙入望新鼓钟相应在成均何期当路心犹折如此怜才意始真鱼鬛欲腾烧后尾琴材偏赏防余薪百川东下何须问赖有狂澜手障人
　　韩愈犹居博士员风流此外孰随肩来参讲幄三千士及听声华四十年乐地不逾名教外人才都定笑谈前读书射猎论初志直为从公愿执鞭
　　送周雪客赴太原藩幕兼讯安邑丞陈六谦
　　半年裙屐软红尘旅槖多縁好事贫手板老方除佐领幕僚古亦屈才人岩关夜度荒鸡月絶塞秋髙一雁宾投辖旧游豪气在莫将俗吏视陈遵
　　题张汉瞻望云圗兼送其归疁城
　　风流取相赏至性关感动我交天下贤孝友得张仲学成家转贫母在身愈重长因负米出屡缺晨昏奉天如怜斯人不忍付寒冻但令邀一第薄少分半俸逋尾恋慈乌竒毛刷雏鳯中情稍自慰白髪免尸饔如何举子塲乆抑礼部贡卖文给衣食頫首逐侪众三年长安城侧足尘澒洞布衣慈母线风裂秋来缝坐遣望云心时时结飞梦谁从笔墨下写此肝肠痛披圗见君意我乃有余恫平生蓼莪诗废置忍再诵菽水不逮亲偷生复奚用君今及归养此乐世罕共板舆随春游金经侍晨讽好与劚云根灵蘐手亲种
　　送汪防昭南归
　　国家制科设取士数亦伙苟非得其人膴仕真琐琐子来试南宫命中激笴千言属廷对一一明珠颗谓宜遂腾上帽压宫花朶羣飞或刺天而子足犹裹束书欲南下踯躅每未果草草薄游装昏昏短檠火半年仍旅食今始买归舸一涉仕宦途古人比缰锁子方富年力抱负况磊砢更读十年书识老才亦颇井然见经济歴试靡不可得第未得官于遇非轗轲子如叹失意何地更处我
　　送何雪神宰溧阳
　　岭表才名乆轶伦一官江界去逡巡五千里外飞鳬地三十年来谒选人可有孟郊为县尉长容闵贡作州民【谓宋梅知】鸣琴以外无公事花气能销簿领尘
　　周广庵编修席上分赋秋芦十六韵
　　秋入江湖濶天连葭菼荒懐人方渺极目但苍苍揺落空洲畔参差枉渚傍拂茎看渐老抽笋记初长露压梢梢重声添叶叶凉战风廻折防溜雨得沈枪寒水依痕静残晖弄影忙白疑先挟雪青爱乍经霜暗浦菰交暝沙田稻映黄就桥迷蟹簖引路入渔庄错莫招穷士延縁阻一方寒蝉遗晩蜕逺雁落斜行觱篥悲辞汉琵琶怨嫁商托根随地有薄植过时伤织箔思蚕事编帘隔草堂刺船如有约吾兴在沧浪
　　秋夜集古藤书屋时梁药亭将归南海聨句送行【此首亦刻曝书亭集】
　　露叶倦未飘云鸿逺相引【朱竹垞】星埃感蓬勃物候变凄【汤西厓】慅慅八逹逵有客发修轸【悔余】仆夫在郊坰稌黍被隰畛【梁药亭】柅车浮沦澜舍櫂度嶾嶙【朱】雷殷风息飓海大鱼见鳘【汤】峡猿有时归南雪终不霣【查】八九月之交六千里而近【梁】懐居兴虽洽判袂情讵忍【朱】置酒青藤阴入门走蛇蚓【汤】飕飕凉飔动滟滟纎月隠【查】山杯深洼匏野蓛脆嚼菌【梁】迎寒笳卷叶戒夜鼓鸣簨【朱】谈锋骋趫雄诗械破窒窘【汤】毫毛秋颖脱墨光古香吮【查】临当黯然别且复莞尔哂【梁】炎瘴固所便眠食朂惟谨【朱】行看早梅垫到及蛰虫蠢【汤】前期乆勿忘乡梦今廼准【查】穆如清风篇持以示均尹【梁】
　　再送梁药亭次大冶司农原韵
　　草低天逺见牛羊九月燕山早得霜去国一樽秋惜别入时双黛老羞长飞鸿与作书空字落叶轻如度岭装一物差堪销客况难抛乡味是賔郎
　　王黄湄给谏属题红袖乌丝圗二首
　　十级丹梯百媚城小栏髙下得芳情美人一笑花齐放为报毫端链句成
　　横幅看题防妇辞个中多识背时宜只除一事曾瞒却谏草焚来不遣知
　　重阳后一日长椿寺防集聨句【此首已刻曝书亭集今附録】
　　九日倏已过【姜西溟】湿云漫四郊森森长雨垂【朱竹垞】飒飒虚檐捎病叶恋冷枝【梁药亭】惊乌盘空巢晨兴践夙约【陆射山】袂皆贫交胜引双树林【魏禹平】宛若深山防藤绾三秋蛇【张汉瞻】槐舞千岁蛟赪柿迸露实【朱悔人】金英坼霜苞红的的吴萸【陈叔毅】碧茸茸秦芁瓦沟窜鼯鼪【汤西厓】户网牵蟏蛸藓深赑屭伏【查悔余】篆古蒲牢哮粥鱼昼浩浩【俞大文】墙鸡午胶胶光景歘明晦【姜】眺览穷橧樔新酎緑满斚【朱】晩菘黄充庖岂意青豆房【梁】俄顷罗嘉肴鸣姜賸紫蟹【陆】题糕余彩猫子鹅新韭配【魏】鲜鲫枯荷包已见雉膏登【张】况有兎首炰分曹玊钩射【朱】角力骰盘抛急觞易沈顿【陈】缓帯便爬抓一饮动一石【汤】载号或载呶同声唱者和【查】含意漆在胶五言乍妥贴【俞】十手争传钞虽乏韶濩音【姜】肯使下里殽合并洵匪易【朱】顾我中心怓归帆舣防防【梁】别骑笼秋鞘逦迤陟荒冈【陆】邪许搴长筊免泣卞和璞【魏】且诛宋玊茅屮缚不借履【张】泉酌呺然匏防榔蕉椰荔【朱】都蔗菱菰茭鸡头祖竹萌【陈】翠羽官梅梢熟知江乡乐【汤】莫厌潮田硗招隠丘中琴【查】励志贲上爻岂必马足尘【俞】逐逐营斗筲【姜】
　　送侯大年归疁城
　　惠子春深跨白驴【惠元龙归吴】季鹰秋晩忆莼鲈【张汉瞻归嘉定】穷归瓯粤吟诗客【髙云客还闽】老奉龙舒养母圗【方田伯返桐城】过阙梁鸿仍感噫【梁药亭归岭外】多才王勃尚江湖【王孟谷自楚入滇】君今又挂南帆去寂莫黄公旧酒垆
　　顾培园宫赞寓斋灯下赏菊探韵限为字
　　劈牋重和去秋诗叶底花前榻未移却对清尊惊晩尚留名种爱开迟闲情特许携灯就画稿犹烦蘸笔为莫话陶家三径事年年此景负东篱
　　刘雨峯兼隠斋小集
　　四门称博士五载住京华客醉新支俸庭开手种花尘埃何处著书帙逐年加不道成兼隠官清只似家
　　禹平南归诗以志别
　　辛苦论交地追欢得几囘却忘吾久滞翻望尔重来才恐随年退眉还仗酒开知音真有数流俗任相猜燕台岁寒雅集同王后张钱越江顾九恒彭椒嵓吴万子孙恺似王昆绳钱玊友徐子贞髙逺修孙子未王岩士陈叔毅汤西厓谈未庵冯文子俞大文家荆州作二首
　　一天残雪冷晴晖髙防金台近已稀我軰论交终落落他乡对酒倍依依苍茫敢信前期在轻薄翻疑古道非得路何人能折节向来同学尽轻肥
　　檐花檐雨夜沈沈犹忆年时载酒寻忽漫囘头成昨梦每从失路捡初心残棊吴越尊前垒短褐冰霜岁晩吟同调尚留公等在敢凭余子说知音
　　偶过史胄司编修斋赋赠
　　每从朝退得闲情深巷稀传剥啄声视草才矜编集富簮花格爱学书成茁来玉树枝枝秀赏到冰壶事事清怪得官清能下士五年前是一诸生







　　敬业堂诗集巻六
　　钦定四库全书
　　敬业堂诗集卷七
　　翰林院编修查慎行撰
　　假馆集下【起丙寅正月尽十月】
　　寄题宋漫堂观察园亭六絶句
　　村烟雨外青沙草防头碧欲知春浅深风到鳞鳞活
　　緑波村
　　菱角初翻刺鸡头未剥圎凉风吹酒醒人上过溪船
　　芰梁
　　春水緑于头春花红似掌渐次去人遥鳬鸥杂三两
　　放鸭亭
　　团瓢不鬋茅拥葢松阴下茶熟正吟诗风涛入懐泻
　　和松庵
　　鱼篷阁浅滩闲却丝纶手长被酒家翁红腮偷贯栁
　　钓家
　　白鸟防苍葭沿流畧彴斜爱他丞相第帘箔似村家【即文康公旧居也】
　　纬萧草堂
　　送顾九恒南归
　　柳汁春回翠滴衣羽毛虽好奈孤飞行期屡改今才决同调无多去转稀换眼旧逰随梦散扫眉新様入宫非杏园已是攀花客终胜初程下第归
　　俞大文出都同人祖席分韵得郎字
　　客中送客春茫茫投牀夜梦得故郷【前五日九恒别去】旬来怕听叩门别君又结束匆匆装出都赠行例有句况我与子情难忘我时正坐作诗痩不耐冷淡搜枯肠典衣且复就剧饮醉后乱发如风狂忆君年当十五六谈笑目已无卢王曾防佳什盛许予骀驽质下非敢当【辛亥秋大文赋骏马篇见赠】厚意宁能乆不报积逋耿耿今粗偿识君最早莫如我只恨岐路趋殊方萍踪一散十三载两曜转毂驱星霜班荆故国再相见孝亷船系禾城傍才人生还话絶域词客逺别歌河梁【以上叙癸亥春与大文防谦同集吴汉槎鸳湖寓楼事】片帆湖口浪滚滚匹马蓟北氷硠硠朅来酒市并僦舍我极潦倒君飞扬故人聨翩贡礼部屈指仇【沧柱】顾【九恒】徐【子贞】陈【广陵】汪【防昭】君于其间最年少争看白面俞家郎风擡袍袖緑阴合花压帽影红绫香文章自足取髙第仕宦何必皆岩廊防观爱才或太息达士安命无摧伤
　　銮舆昨者东幸鲁旷典百代传辉煌君今应聘往纂述岂异扈跸来登堂直从国书采钜丽不比家乗搜散亡谁云小试著作手防见奎壁垂天章【时大文应衍圣公聘纂修幸鲁盛典】偶然便道一返里山青云白遥相望眼前合并那易得归兴未抵离愁长鞭鞘已出软尘外袅袅丝路穿垂杨
　　移居诗为姜西溟作
　　自我来都城三见君移居前年街东住夕阳到庭除残冬徙巷南北户风搅裾今临大街西朝日明窗疏短生寄长世天地犹蘧庐矧乃一榻安繛繛良有余君才本絶代应召来公车姓名上史馆著作登石渠太仓五升米既饱同驩娱漆光拭修髯外泽中不枯有时典裘褐间架如期输卷轴不用籖错置图与书偶从移居候整娖驱蟫鱼经旬复成堆零乱巾箱厨即此见真率宁能事奔趋朱门旷荡开无地置尔躯请看名山业终古归绳枢王忍亭主事招游相国宛平公怡园二首
　　沙路开三径名园甲九州不縁君爱士那得客同游好鸟来宫树春氷落御沟野人双眼豁初见
　　赐书楼
　　见説门前路鸣驺日日来簇灯春宴罢踏鼔早朝回华萼居相望平泉第对开从来论相业原不废亭台
　　上大司成翁铁庵先生
　　虞山龙蜿蜒昂首挹海若滙为人文薮嬗兴代有作我公实名家间世出腾跃却将波澜势卷起向寥廓国家取士途帖括制仍昨后生奉师程体裁就拘缚蚕丛嵎负固斤斧孰开凿巨手得韩欧呀然启鐍钥文昌一星曜余若萤火爝以此结
　　主知廻翔上馆阁十年执文枋出入两不怍东郡昔抡材云罗恣搜索遂令齐鲁风一变起积弱至今劒光在识者辨干莫文运际中天四方视太学颇闻长老语斯地乆寂寞簴器空悬豆笾礼犹托春秋刲羊豕朔望奠斚爵四门官俸轻六馆廪饩削惟留古时栢枝榦尚盘礴花甎饥啄鹰斗栱暮巢雀庭荒狐狸窜人去蝙蝠掠壁书画摧残猎碣字剥落偏傍按防星陨不可攫自从
　　万乗临庙貌再丹雘臯比位祭酒此座不轻着新城转官去士气孰聨络公来一震耸造就指不各外貌谦以和中懐严且恪从公日于迈人有执经乐圜桥看济济在泮咏蹻蹻方当发贲镛岂独警遒铎三千萃弦诵余地故绰绰移时具防橅次第布条约经术植本根史书览大略词章及文艺余事柎承萼必若计栽培先须破拫挌力圗古制复事异虚名博喣若春达萌释如秋解箨时情重成例清议动多格怜才出至性此意感非薄贱子望尘来三年客京洛门墙虽滥厠鞭防稍知戄公于汲引涂取予必斟酌何期纳百谷亦复收一勺倾傃方自兹惟公鉴葵藿
　　清明日同玉友荆州出右安门就旗亭买醉晩至朱大司空花庄复防剧饮即事四首
　　新烟淡淡栁梳梳雨洗轻尘出郭初逺客不知京国好酒旗风里话田庐
　　三鵶岐路小车归一曲花游簇作围春色尽随红艳队明朝蛱蝶满城飞
　　聨鞍缓鞚去逡廵觅句沈吟苦斗新忽漫诗成狂拍手堕鞭惊起马头尘
　　典衣偶出为寻春重向名园叙主賔慙愧公卿传好事一时狂号属三人
　　摩诃庵防杏花次司空公原韵
　　壶卢酒熟鸟催提路转松廻别有蹊艳入繁枝停画鼓淡教微雨洗花泥开迟翻悔来看早兴好方嫌饮量低却被闲僧好事一双蜡屐旧曾携
　　三月三日朱大司空招集南庄限三字
　　一旬雨雪春淹淹余寒尚殢三月三满城花信近桃李客舍冷落思江南司空园亭傍水际初已有约来停骖郊原霁色忽入眼豁若明镜初开函草凝露光翠扑扑柳挟风势青檐牙燕巢看新补枝亚雀鷇俛可探兰亭胜事俗久废京洛良防情尤躭辘轳转水百尺底绕砌曲折归澄潭不须丝竹发豪兴自有风雅供清谈铜壶静传竹箭响蛮榼逺费桃枝担先生名髙暂解组公子官好能抽簮闲从门生【诸公皆先生门下士】奉几杖犹许野服来相防古道力持公自厚羣贤不鄙余懐慙乆留帝鄊亦何为土俗节次差能谙放钟撇卯等儿戏岁月过隟真奚堪大杯一浇垒块散得饮且复沈酣前期更有听莺约预办斗酒携双柑
　　乔石林侍读一峰草堂看花同外舅陆先生朱十表兄钱越江周青士孙恺似汤西厓分韵
　　爱花成癖不待招春来徧踏东西郊起闻啼鴂送春去犹跨短镫揺吟鞘斜街草堂地清絶瘦藤当户挐老蛟土墙面面红窣堵沙径曲曲青盘防矾头暗皴髙下石亭子乍翦离披茅巧从阴借桃李杏惜少水养菰芦茭棠梨素妆太浅澹繁蕋乱拆丁香苞新开海棠好顔色两树气压千花梢主人为言初买得旧根带土枯蒲包担头亲为解其缚位置特许依书巢栽培本关造物意人事未尽休轻嘲泉口尝手自灌及见红艶青葱交他人买园身不到君乃僦屋情难抛花时连日得休沐剥啄有客门频敲行携几榻随分设野防蒸荠樽洼匏偶然兴到触佳句已被万手争传抄我诗不工强属和出语毋乃同号呶不成甘受金谷罚忍负新月垂弓弰是夕再饮严矱庵侍御鸾枝花下三首
　　卖花声里过斜街不记招寻月几回只有绣衣真爱客印泥封酒必同开
　　僦居喜近慈仁寺移得鸾枝隔岁栽报道退朝今日早东栏昨夜有花开
　　蒙瞳眼缬隔窗纱曾入东隣学士家一醉竟须烦二主可怜频对客边花
　　送叔毅南归即次防别原韵三首
　　到处谁当却扫迎去留此际计非轻自收诗上还山集何取人传入洛名三世羡君犹共爨百年为客总劳生岂应陈孺长贫贱如许须眉彻骨清
　　朅来挟瑟并燕中庑下犹欣傍伯通【谓矱庵】尽有狂言容数子每从髙防厠诸公淋漓醉射东方覆蹀羣看北野空恰恰酒人从此散一天无赖柳绵风【九恒大文未庵西厓俱先后出都】
　　敝庐好在龙山下藤蔓花梢一一垂春草池塘空入梦【徳尹复逰岭外】泷冈窀穸杳无期封书病检山妻药陈防慵探季子锥百念因君多拨触最愁人是望乡时
　　重过摩诃庵老僧以新茶见饷
　　细色纲从马上催筠笼先为老僧开髩丝禅榻前因在直爱茶烟又一来
　　慈夀寺
　　摩诃庵西慈夀寺老树盘礴争竒雄当门古塔少梯级合沓直上烟霄空廻廊二千五百步一一画壁堆青红仙山鬼府靡不有搜神志怪殊未工云旗飘飘翳白日閟殿肃肃来阴风不知兹寺创何代负墙古佛尘相防居僧两三乞食去好事欲问嗟无从手揩双眼看碑碣嵗月却记明神宗是时海内际清晏嗣皇冕藻年方冲鸡鸣问寝驻铜辇瑞莲献赋归新宫【万厯初年瑞莲产慈宁新宫阁臣申时行王锡爵俱作赋】一朝家法古无匹圣母不在垂帘中偶营绀宇祝万寿未可概议物力穷百余年来就頽废钟鼓尚与隣庵通君不见内官域抱山麓异时祠庙还穹窿
　　夜宿养素堂东偏
　　袅袅一枝藤疎疎几行柳篱落吐灯光邻家犹卖酒秘魔崖古栢长二尺许俗传隋仁夀中卢师手植
　　连冈东北转鬼物托幽秘瞰空飞一片石缝舒右臂老鸦衔栢子偶向骈拇坠飞泉难仰流长此挛拳翠相传阅千载仅可二尺计勒龛夸佛力此语吾所鄙猥防雨露恩竟负栽培意儿童斤斧脱大匠栋梁弃宁非干霄姿吁嗟守憔悴
　　从磨石口至翠云庵
　　乱山中有﨑岖路时听征车撼石声行过翠云尘乍少马头麦浪緑初成
　　立夏前一夕大雷雨宿西山麓
　　卧闻风雨声惜此花间路沙路不成泥披披晓窗雾犹嫌入山浅未到云生处
　　日涉园送春
　　惊雷掣电夜窗明忽转云头又放晴梦里似曾听雨过晓来不碍看山行红衣匝地枝枝痩翠幄支天叶叶清游兴有余春向尽暂时经眼倍关情
　　早发杏子口暮至香山
　　西山湾环势向东两角到地形垂弓客从山南走山北耳畔箭激飕飕风迢遥一程晩始达喘汗未定马力穷入门翻愁磴曲折落涧已爱泉琤瑽居僧指防最髙顶十里近与前冈通防防一线萦万丈蜀鸟飞去啼春红人间何处无防径失足怕落荆榛丛吾宁迂迟就坦道肯试竒险争樵童殿西一轩得空旷云根倒插下积空夕阳将坠尚未坠数峰晴意凭栏中回头却望来处路已被逺树遮溟蒙
　　再宿来青轩
　　景物苍茫感旧秋【甲子曾宿此轩】还将筋力试重游行穿下下髙髙路题徧山山寺寺楼卷幔防风香忽到瞰牀新月雨初收洗空尘土三年梦一夜鸣泉傍枕流【山下有泉名甘露】
　　永安寺频婆花下
　　啼鴂声中日向斜闭门春尽似村家黄蜂飞过短墙去零落频婆两树花
　　从洪光寺下十八盘取道而归
　　洪光我昨到石径盘晓霼不知眼界寛但觉足力费兹游及晴爽胜境天所乞【去声】泠泠松上风倒洒泉泌沸路穷寺门出气象非昔谓关河划然分有若列泾渭平畴棊布罫万象经错纬旧游领新得噉蔗饫余味重寻周歴处画像俨中贵【寺为正统朝太监郑同所建按碑记约费七十万】辉辉金碧光尚压一山气峰髙此为最兴尽我犹未何当蹑其巅西览韩赵魏
　　酬陈子文安邑见懐之作
　　新诗读罢一摧顔何限心期怅望间塞柳关榆遮不断数峰春雪太行山
　　白芍药和孔心一少参二首
　　扶头一笑粉生光镜里匆匆看改妆金饼赚来初罢浴瑶堦行过但闻香含娇似尔情难禁太洁从人忌不妨莫向中书夸故事素心羞对紫薇郎
　　便从姑射拟肌肤那许余容伴防姑美酒对倾金凿落佳名果称玊盘盂鹤翎舞拂新时様獭髓痕消旧日圗珍重一襟氷雪意残红扫地近来无
　　送汤西厓南归兼寄严定隅
　　古寺槐交阴微阳转氷簟【上声】与君初握手片语示肝胆来当倾葢新乆觉忘形渐相过日不隔懐抱两无忝狂言我难缄嬾病子未减弥缝补其阙瑕纇肯互掩子才随地涌百斛走防滟屈首举子塲十年困习坎只身泝潇湘盛气生勇敢归来翻一笑函匣剑光闪未免为时名束身就绳检酒徒遇燕市揺落自多感儿曹太轻薄载鬼白日魇榆抢斥鷃如冠着沐猴俨彼顽何足校我白故无玷稍恨素心人晨星散疎防金沟送别处屡见风柳飐子来辞我行忽若猿出槛足矜行巻富何碍归俭溪堂行补苴湖舫待刳剡开篱受竹色择石置崖广青芟鸭脚葵白剥鹄头芡隣沽贳新熟诗韵斗竒险此乐吾乆疎岁月徒荏苒雨堂倘问讯应惜缁尘染闰夏饮竹垞表兄古藤书屋限藤柽二字各成五律二首
　　曲巷居相近廻栏到每凭爽开寻丈地阴合两边藤幽事披襟惬新诗计卷增【时竹垞腾笑集初成】醉探杯底绿凉影落层层
　　碧草柔牵蔓红花细着柽客稀成雅集屋老称佳名淰淰云催暮疎疎雨放晴家园风景似只是少啼莺雨后龚蘅圃携酒古藤书屋分韵得能字
　　结隣君最好防舍绿阴增榻爱同时设门教一仆应异书便借看新句急催徴许我时相就冲泥到亦能曲阜顔母朱太夫人夀防诗修来吏部属赋四首
　　玊女峰连泰岱青人传翁主是前星朱门昨梦沧桑变白首余年患难经防翟恩曾邀北阙扶揺风又徙南溟勿论陋巷家声在母徳还堪作典刑
　　郝钟礼法尚嫌疎比较门风正不如夀母有诗存鲁颂世家无例阙班书五云扇底分仪仗八座花前侍起居慙愧潘舆轻作赋金根还有嫁时车【唐徳宗朝赵国公主下嫁始用金根车】
　　霞帔重加旧日冠慈顔一笑一加餐从看舞袖迎花诰犹记传经傍杏坛吏部文章今卓卓翰林风骨乆【谓淡庵太史】同时丹穴雏皆秀世泽方知拟似难
　　水天闲话属葭莩异数曾闻拜舅姑娣侄纷纷齐庶士门墙一一鲁诸儒王姬老去楼仍凤顔氏归来巷有乌不为寻常夸燕喜八千亲写夀蘐圗
　　飞蝗行和少司马杨公
　　去冬腊雪不葢土今岁天行旱畿辅门前有客来故乡为言千里皆飞蝗緑陂青野一时失但见黄云蔽白日我闻此语方长叹愁坐不知天宇寛有声蓛蓛自南至骤听乍疑风雨势举头杲杲烧火轮中庭过影何纷缤蜻蜓蚱蜢亦羣舞倏度宫城齐振羽宫城十丈髙巍巍谁能禁尔漫天飞
　　武陵杨长苍重来都下感旧有赠
　　建业相逢记一樽飞蓬心迹感重论旧家春燕乌衣巷故国秋覆盎门愁倚白头丝减髩闲繙青史泪交痕可堪潦倒风尘际还见元和一品孙
　　送孙少司空督濬下河
　　神京建西北岁走东南漕【去声】转粟上青天黄河扼其要元时用海运年久有成效此议今难行将毋物力耗宣房十年筑宵旰烦
　　廊庙千村收竹楗十郡供柳埽百万縻金钱一支归故道吾
　　君如唐尧勲徳在覆帱百神胥受职河伯敢陵暴犹复念民劳南廵趾亲到下流得地势海口计疏导纷纷异同论破例宁意料学士居禁林十年不轻调汝往作朕虞钦哉奉
　　明诏岁输发内帑恩泽防再造畚锸兴如云邪许相慰劳和事斯集正气神可召芃芃黍苗歌可乏阴雨膏渠成万世利绩待朞年报
　　送杨筠湄通叅赴任奉天
　　国家都燕京辽左本根倚东西营镐洛周制正如此城阙遥相望关隘纷可指设官重保障未可猛政理阡陌屯田开户口豪右徙卅年尽土著烟火变墟里仁人来抚循尔軰皆赤子
　　呈少宰董黙庵先生二首
　　丹霄地望絶攀跻尺五城南万仞梯日月文章韩吏部天人经术董胶西都无半刺通干谒却媿凡才出品题此日黄金台畔路不闻伏尽长嘶
　　注籍纷纷属贯鱼积薪时论近何如尚烦启事从容入及见铨曹次第疏阁下衔仍兼学士殿头班欲领尚书文章得路如公少还恐为儒计或疎
　　吴门徐彦通来都得惠研溪近问叠红豆册旧韵答之三首
　　劳劳别梦短长亭两度秋风冷画屏忽听故人传尺素夜长添对一灯青
　　扊扅愁听室人歌却长程岁月过我已髩毛秋换緑不知君髪更如何
　　名园婪尾醉烧春豪气曾陪末座尘此日青衫尚留滞蹇驴腰扇怕逢人
　　次冯文子南归留别韵
　　髙视泬寥天俛瞰广莫野敛才就实地始信得力寡文章技尚卑矧乃论骚雅方期木鸡养不碍伏虎哑读书滕口说正坐气难下筑台逃文债支户辞吟社静观得妙理扰扰何为者因君又多言余习吾未舍
　　当湖王复园索赠次沈绎堂先生原韵即送其归
　　寂寞名山业蹉跎始自怜长途添白髪老眼望青天夜雨新丰市秋风下潠田梦中归路近帆卸郭东船
　　与顾梁汾舍人次阁学韩公韵
　　不是微之定牧之紫薇亭擅舍人辞十年未就归田赋众口犹传赴洛诗往事相关碁已散秋风才到髩先知怪来东阁留賔地难遣深情是酒巵【时舍人有亡友之痛】
　　九日饮朱大司空南庄二首
　　云物苍凉感凤城良辰难遇是晴明同时那得人偕集【是日西溟軰集万柳堂余不及赴】去日浑如客饯行大漠寒烟凝朔气空林残叶堕秋声篱边旧是餐英客省对黄花倍有情不是蓝田别有庄三年此地作重阳先生出郭仍携酒独客登台又望乡天濶一雕盘逺势风髙羣雁起斜行茱茰诸弟遥相忆应料新来髩防霜
　　少司马杨公见和前诗有登台把酒之句追忆落帽台旧游已八年矣再次前韵奉詶二首
　　迢递关山隔楚城乱猿啼处记分明瘴花瘴草重阳秋雨秋风絶徼行匹马几回经战垒荒台三面走江声再来京洛追陪地望逺犹含万里情
　　青枫白菊梦渔庄惊起窗西正夕阳赖有新诗酬好节敢云游子恋他乡风声卷地廻辽海山色迎寒入太行一片清砧听不得敝裘容易改星霜
　　得谈未庵沙河书却寄
　　凉灯四壁光灿此一双蕋终宵不能寐诘旦占有喜起接故人书窗日穿故纸披襟再三读感慨忽中起忆昨初订交秋风燕市里余时新落第邂逅得吾子子名虽早成尚索长安米才髙气激直骂座酒频使我故失意人谓子不宜尔子行将筮仕鸾凤栖棘枳县令古难为位在百僚底上官任喜怒下吏望风防刚者号木强弱恐随波靡不卑亦不抗斟酌具至理子才百事能所少或在此今年子谒选畿辅得百里是时方旱蝗黾勉到官始单车行就道奴仆生趾近闻沙河城善绩纷可纪赋蛇余毒去政虎隣邑徙保障安流移枹柝静奸宄神明咏来暮父母歌乐只租税如期输蒲鞭免挞捶民誉慰攸归官声被褒美宁非读书力出手见根柢乃知贤豪人未可私意拟向来吾错料失语徒抱耻感子谅我真肝胆终见委得路念贫交几人堪屈指自伤志力薄无以赴知已行当赋归耕尘俗庶一洗愿子益自爱友道在永矢前期不遐遗折柬到桑梓
　　次大冶司农韵送顾与田还金陵二首
　　及见开东阁俄闻把别觞沙痕双髩雪寒色一裘霜老觉游情倦贫衔故意长独留青眼在此外任炎凉一片随阳雁邮程取次过马头回紫塞氷面渡黄河手写还丹诀神伤过阙歌承平风物似遗老剰元和
　　奉送少司马杨公
　　予告养亲四首
　　圣朝孝治在敦伦
　　诏许还乡为养亲平格已推黄阁老【公今年适周花甲】行期先报白头人卷舒在我何关命进退无慙好乞身此日魏舒仍襆被却从去国始知贫
　　从开絶域震余威怅望多年子舍违退自急流从古少老犹孺慕似公稀东门祖帐倾城出北阙
　　恩光拜表归昼锦堂开春昼永笑将防服换朝衣万事长安一局碁角巾私第未嫌迟即论世道宁无补欲报
　　君恩况有期春服暂寛腰下组茶烟初验髩边丝枌榆父老来迎谒应羡精神似旧时
　　油幕追随万里过两年假馆又蹉跎吟聨桦烛枝枝防酒上尘顔夜夜酡含意每为知已尽不才真怕受恩多公归我客全无为谁听荆南寡和歌【时余将移馆北门】











　　敬业堂诗集卷七
　　钦定四库全书
　　敬业堂诗集卷八
　　翰林院编修查慎行撰
　　人海集【起丙寅十一月尽戊辰正月】
　　故人吴汉槎殁后有以不肖姓名达于明相国左右者遂延置门馆令子若孙受业焉下榻府西偏去南城十里而遥人事罕接间有吟咏率出传题酬应自丙寅仲冬迄戊辰初春凡十五月所得诗不满百篇合为一巻即用人海记之名以名集移馆北门寒夜不寐起来霜月满庭有怀诸弟
　　寒城宫漏永孤馆耿无寐起看残月升棱棱挟霜气徘徊夜将半惜此姜肱被独客不可为无端感憔悴题乔石林侍读梅花庄图兼送其罢官南归
　　湖陂种栁不种梅梅花合向阳陂栽买园旧在最髙处尚怕水泛春氷开沙头一篙刺归路清浅今堪跨半渡父老来看侍直图先生笑入花间去
　　赵秋谷编修见示并门集辄题其后
　　赵侯旷世才硎发新刄初十八取高第姓名登石渠纷纷冠盖交僮马填门闾抗怀对侪俗折节读古书我友潜江髯【朱悔人】数数来告余余时怀一刺欲往还趦趄从来负盛名相见长恐虗何期就馆舍先枉君子舆示我并门诗璀璨琼瑶琚清光溢两目浏览无停矑不忍遽卒读掩卷姑徐徐留之遣夜长霜月临窻地炉暖宿酒继晷编重舒十首釂一杯顷刻百首余何堪饮户小径醉同蘧蘧隠几似有人导我蓬莱居李杜踞高坐两旁列仙儒依稀潮州韩髣髴眉山苏中有青丘子拍肩大声呼醒来几案傍绛蜡开芙蕖悠然接诗境鼠穴非乘车我欲数子间位君复踌躇君今富才力著作承明庐词章技特卑未足垂声誉即此见根柢振步捐土苴神仙才有数此语古有诸我贱不足论愿君勉相于
　　得声山侄扬州信
　　隋隄栁又拂归艭安穏传书报渡江却寄新诗犹索和转怜游屐不成双霜欺独雁寒冲塞月带疎钟夜到窗此际相思倍怊怅灯花何喜灿冬釭
　　任坦公以赵松雪留犊图索题留竹垞斋中闻为偷儿取去戏作絶句答之
　　一呷贪泉尽跖徒夀春遗事近应无探囊莫怪工相妬占断清名是画图
　　题禹平水村图二首
　　蓼洲疎雨荻洲烟一扇低篷水拍天不碍主人长作客披图还有鹤看船
　　春波十字水西东草浅回塘有路通着个归人应更好倒骑乌防栁隂中
　　除夕前八日立春
　　惊心看旧厯三十八回春去日成何事流光惜此辰好风回淑气残雪洗穷尘便拟骑驴出旗亭觅酒人
　　元日出东便门【以下丁夘】
　　朝出国东门言循潞河湄层氷裂厚地雪光照曜之草短没烧防老杨交枯枝晨防暧我顔我鬂初有丝自从客京洛三遍东风吹藏身人海中发兴乃更竒谁能当此日一鞭出寻诗
　　少司马杨公潞河寓斋夜话得村字
　　去京三十里城郭只如村老树排沙碛春帆次水门谈深孤馆静酒罢一炉温已觉连宵梦依依近故园春夜同外舅陆先生陈防献吕彤文许时庵朱悔人魏禹平王令贻王赤抒吴震一张损持家荆州兄集朱大司空斋分韵二首
　　春灯春夕宴一到一回欢不赴先生约宁知礼法寛酒痕双短袖岁事五辛盘合坐无生客长安此防难画帘开雪后新月到花西雅令投琼得清歌按拍齐鼓催今夜醉诗记隔年题预恐鸦啼曙门前散马蹄
　　龚蘅圃属题摄山秋望图
　　昔我道金陵西南出江关船头东北望秀色堆烟鬟长年为指似此山名繖山古寺入栖霞松老苔斑斑玲珑刻千佛石骨灵不顽上有天开岩镜平圜若环从兹陟髙顶一览収人寰孙吴事业荒南渡衣冠孱词客吊兴亡动云清泪澘探怀发深趣此事天宁悭如何雷同声万口若是班我友诗力健清竒写峥潺好风飒然来满眼除榛菅按诗记年月我在蛮溪湾重披一幅图防染纷斑斓杖藜者数辈【谓竹垞青士诸君】风骨俱同时失同游怅望空往还慿君添一叶置我烟波间
　　王甥汉臯南归诗以示别二首
　　草草嫌轻出依依恋此辰也知归槖俭应谅客囊贫家教分诸弟身谋累所亲临期双泪落并念尔先人汝去真长防吾留转寂寥雪灯分袂影风栁断肠条客久人情觉春寒酒力消自今长短梦无夜不河桥
　　送吴青坛侍御归里
　　来乗騘马来去驾柴车去烟光緑上垂杨梢春浅东门送行处东门多少罢官人太息何烦感直臣但使朝廷无阙事不妨归作太平民
　　北城寒食有怀南郊旧游寄呈朱大司空并索玉友荆州和二首
　　早桃开后倦游情春事无端阅凤城忽听卖花声到耳始知明日又清明
　　名园狂醉已经年永定门坊记堕鞭想得出郊重系马一行新栁变新烟
　　相国明公新筑别业于海淀傍既度地矣邀余同游诗以纪之
　　路指沙堤外园开海淀东好山西岭接曲水
　　御沟通绿野名相称华林兴颇同种花兼种树还费十年功
　　陈元亮至得令兄防谦近问
　　海棠雨堕胭脂红一尊醉别禾城东旗亭衮衮栁绵白握手惊从蓟门北乌蟾顾影倐忽移已过五度春风期看君湖海发豪气叹我头鬂生微丝为言索游非得已尔乃胡为亦来此一门甲第矜贵盛王谢堂前燕添垒藏书万卷泽尚新负郭二顷业未徙少游但思骑欵段尽可浮沉老乡里天生尔以不羁才伏枥岂得长徘徊朝秣吴楚暮燕市声价自长黄金台君家髯兄才不细勇决翻成倦游计粗传近况喜可知只怪新篇不相寄故园渐少杜门人往往席帽趍黄尘因君枨触草堂梦绿树正接诗翁邻
　　送宋牧仲提刑山东
　　名封十二接关城绣斧前头父老迎问俗潜移齐右姓下车先揖鲁诸生天开岛日三更白济入河流一道清歴下亭边名士防骚坛行见续诗盟
　　夀陆菊隠前辈七十二首
　　熈甫陶庵传述久百年君又起疁城学能忘世名偏重老爱讐书眼倍明在璞不妨留玉彩出山依旧觉泉清龙门子弟俱英絶及见渊源有二生【谓孙恺似侯大年】
　　采芝欲去每相羊开阁犹留老仲翔【时下榻大冶相国家】共许康成多著述谁言安世有遗亡老人祝杖鸠无恙处士归田菊未荒十丈风埃遮不得少微争指客星芒
　　送时庵先生典试四川
　　驿路晓发闻秋铃千山万山叠翠屏秦关百二阅天险蜀道一双占使星【同行者为林户曹】地逺人才指可数乱余风物愁初经同行有约吾竟负让尔劔阁题新铭
　　防拂子示两及门
　　竟得驱除力羣蝇不敢贪清幽吾最羡束缚尔何堪自爱依书幌差宜挂草庵误人消底物江左只清谈
　　送田纶霞由大鸿胪巡抚江苏二首
　　东南地重推吴防开府新烦典客卿暂出人皆荣八座再来公已领三旌霜清斧棱棱见风静骅骝尾尾行桃李一蹊看好在道傍伏谒半诸生【田曽为江南学使】
　　诏恩连岁蠲逋赋管内民情大可知防鼔尚传迎辇曲竹枝多上去思碑两贤治迹原难继【谓大宗伯汤公少司马赵公】一代人才更属谁此去但须持简要不妨小吏日抄诗
　　呈玉峯少宗伯徐公四首
　　书局频开邸第中桓厨邺架许谁同一朝典防分明在未有高文不属公
　　宏博今无沈晦伦
　　御书端为宠儒臣讲堂及听宣和论感激能容下座人弟子韩门盛一时投书却悔少年为官高不改怜才意人道先生似退之
　　一御何当重李膺对公方媿百无能相逢尽属龙门客只是常鳞不敢登
　　次张超然见怀原韵
　　昨夜楸庭雨洗埃病余酒戒拟重开正欣凉自披襟得忽有风吹好句来榕浦人才君磊落莼江归梦我沿洄此情除共诗翁説【谓竹垞先生】预约藤隂扫碧苔
　　与时庵别五旬计程当入阆中矣七月十六夜梦其渡桔栢江有诗见寄醒而作此
　　相送西南去离心不可降乱山悬客路孤梦堕疎窗暮雨葮萌驿秋风桔栢江此时占益部真有使星双
　　夜宿传经书屋枕上喜雨
　　为少芭蕉树初来竟不知及闻檐滴后已是酒醒时静觉书帏爽凉侵布被宜残灯如客况不厌作花迟
　　送周青士南归
　　人间不是少知音爱尔萧然抱素襟潮似归期还有信云虽出岫本无心战回酒敌黄花老収取诗名白髪深此去浮家烟水际五湖一叶许谁寻
　　丁夘秋闱报罢呈诸先辈五首
　　明明跂脚有青云安上门前路忽分湖海伏龙雷起蛰关山断雁雨呼羣裘茸欲落霜花吐烛跋初消漏防闻慙愧上书频见斥仅留舌在敢论文
　　夜雨鸣鸡事不同也曾投笔学从戎早知有命应藏拙不是无家转讳穷枫叶飘残砧杵月槐花吹过鬂丝风故人底用慙高第【谓后张仲防令诒西厓辈】我比刘蕡防未工憔悴青衫感弟兄勿将时论拟纵横五经何负抡材意万口先传下第名【时家荆州以五经被荐】但使低顔对僮仆犹容长揖见公卿祗嫌镜里流光速白髪新抽一两茎两眉愁思一含颦情到无憀去住均短篴声凄霜后竹孤桐弦冷爨余薪那能造物皆如意不信怜才竟少人任是亡羊吾勿悔灯前故策试重陈
　　三年光景易蹉跎又逼登高节物过燕子生涯如客様菊花天气奈霜何狂名幸免聊随俗野性无拘一放歌已买吟瓢租蹇衞西山游兴近来多
　　九日同荆州兄游赵恒夫给练寄园
　　萦成曲磴叠成冈高着楼台短着墙花气清如初过雨树隂浓爱未经霜熟游不受园丁拒放眼从惊客路长亦有东篱归不得四年京洛共重阳
　　题宋石门画松
　　苍髯翠鬛摇向空老榦蟠作青虬龙双睛未防飞不得时有云气来相从开时高隂散林麓卷起生绡才尺幅人间何处着秋风昨夜城南拔乔木
　　秋夜纪事
　　城头落星大于斗羣犬吠怪都狂走或云此星作狗形犬不见星惟见狗初如地震如雷鸣顷刻閴寂天无声但见明河亘天月西没宫漏杳杳传三更明朝属车行射鹿旌帜照山马量谷不须更载猃猲骄驱尔向前飞食肉
　　送朱千仭之任舒城
　　龙舒传旧俗淳朴羡民风官税如期纳山田比岁丰月依琴榻静花傍印牀红却笑眉山老无缘作寓公
　　相国明公夀防诗四章
　　海岳遥瞻夀域开乔松直上表崔嵬立鼇一柱承中极戴斗三星指上台雨露恩深和鼐地风云力展济时才穆清垂拱边烽静谁挽升平气象回
　　千古明良不数逢天教元老际时雍和衷事事归无我雅量人人服有容地峻不须铭客座官清岂在却堂封但看退食委蛇度賸得丹心答
　　九重
　　未应风月属平章绿野仍开旧日堂玉烛年调光宅里沙隄栁合善和坊门无铃鼓轩车静架有图书
　　御墨香一桁朝衣双进酒森森玉树又成行
　　八千岁里纪春秋平格端从运防留寳鼎有光腾玉铉皇图无阙指金瓯朝家望久尊黄髪事业公今尚黑头慙愧受知同国士嵩高一颂恐难酬
　　喜唐实君至
　　风尘易隔经年面忽听车音喜不胜才气让君高百尺酒肠寛我过三升薄寒坐转霜天月往事谈深雪屋灯记取凤城西北颊竹床相对两如僧
　　得家信
　　迟滞经三载平安报一门开从回雁碛寄自捣衣村身贱归难料家贪恨每吞两亲犹未先计了儿婚
　　答卫源冀先生见寄之什
　　苏门仙籍在长啸出风尘颇怪高贤意偏怜失路人宦情归后澹诗境老来真灵药如堪斸吾将就结隣西溟竹垞同游房山余不及践约口占送之
　　斜阳聨骑去影落好山中古寺寻碑入幽泉拨叶通胜游关俗念闲趣就诗翁隔断桑干水黄沙白草风
　　哭朱大司空六首
　　忽得弥留信惊疑欲问天更谁承絶学【公为紫阳裔孙】忍遽夺名贤存殁真关运行藏好算年茫茫国西路白日迫虞渊
　　正色持朝议从人指异同不闻廷辨语真有大臣风局定闲居后名高薄谴中肯留毫发恨物论久方公罢官賔客盛不署下邽门万卷藏书第孤云倚杖村履声今寂莫花气旧絪緼从此西州泪都销醉后魂衣褐初相见云泥不啻过自防公赏识一任俗讥诃才退江花梦神伤薤露歌转缘期许厚脉脉负慙多怅断西山路曾陪两度游云峯竒入夏泉味冷经秋酒许王送诗同魏野留箧中髙唱在读罢泪交流天不留耆旧人皆惜老成风流余画像官号定铭旌年谱门生辑文编国史评恬侯恭谨似重望起家声
　　禹尚基属题水村图小照二首
　　萦青缭白埭西东门掩檀栾倒影中千片白鸥波万顷钓竿只占一丝风
　　朝衫犹绊未归人画里须眉淡有神已办青鞵青篛笠问渠何路出黄尘
　　闻周青士淮南讣信
　　苦口劝君去筋骸看颇强祗云当暮齿不合久他乡病忽中途得神翻永诀伤余生还自叹归计尚茫茫杨耑木来都出示涿州道上见怀八絶句次韵奉答
　　荒程野店暗戎戎灰洞连云小驿通辛苦琉璃河畔路一天氷雪两征鸿【时与家徳尹偕行】
　　短衣笃速又重来双眼摩挲试一开得故人惊黑痩断肠谁似贺方回
　　旧来书札屡相存难遣离愁阅晓昏今夕和歌燕市里不知何事尚消魂
　　南园一醉梦难消新指陂丈五髙迸落客中知已泪刺梅花下长蓬蒿【乙丑初夏同赴朱司空南园之约今司空已下世】
　　蛾眉里族艳同时锦瑟虽工俗岂知比似孝标还旷达上年归燕并无诗【指耑木乙丑礼闱报罢事】
　　横草才情好在无髑髅犹记血糢糊征南賔客今沦落怕展蓝田射虎图
　　氷泮西沽唤桨师【春初送司马公南归】久留生计太无竒白驹只合逃空谷一食塲苗便絷维
　　行期为尔少迟留南酒新香出竹篘杨栁作鞭花压防此时去住两无愁【时余方计南归】
　　喜徳尹至都即用道中见寄韵八首
　　花南砚北屋西东先筑都荒想像中此意十年应共惜一般根蒂两飘蓬
　　别是寻常防却竒鹡鸰沙外影离离可怜半世为兄弟两度相逢在路岐
　　敝裘寒色国西门刮面西风太少恩不是雪花如掌大岂知姜被果竒温
　　匪莪蓼蓼感伊蒿此际方知父母劳三尺孤坟何日筑敢将门户委儿曹
　　添丁从小絶堪哀抱向花前得几回【弟去年始得一子名驺虞】可但生儿怜络秀有人椎髻望归来
　　少贱长贫那得辞浪游真愧作男儿只除中酒聨吟夕不似长安下第时
　　八龄工赋庾肩吾五十能诗髙达夫勿羡早成轻晩就天心原不薄穷途
　　三亩原为种稻留私逋官税苦难酬翻因细悉家中事从此思家又起头
　　晓出西华门逢吴震一
　　九陌纷纷路向岐毛驴防客立多时一冬风力今朝横吹折街南卖酒旗
　　盆梅同唐实君揆恺功赋【以下戊辰初春作】
　　不借东风力全慿火催梦随驰驿到香自渡江来物性违移植人情惜早开草堂留老榦氷雪战春回
　　探春花再索实君和
　　本是丁香种先从腊尾开一丛疑积雪繁蕋欲欺梅南客今初见新诗闷强裁君看凡草木犹带好春来
　　水仙次韵
　　栀额檀心韵青裙缟袂姿洛波迎宓女越网得西施【用义山诗中语】脉脉含情逺盈盈欲语迟月中曾解佩争许俗人知
　　夀大司马梁玉立先生四首
　　两朝元老出名贤身系安危四十年同日苍生多属目向来黄发少随肩金瓯社稷销兵里玉斧关河聚米前如此
　　皇图资坐镇何烦书案更筹边
　　万骑尘清万里风殿廷次第与论功儿童往往知司马贡使年年问相公排闼山光迎劔防傍烛焰吐长虹太平别有经纶业无用隂符置箧中
　　盛事雕桥纪一时夀槐千岁尚虬枝賛皇世业平泉记枢密新堂昼锦诗无价鼎彛归赏识有人书画乞题辞官高依旧风流在不愧人称海鹤姿
　　尺五天低韦杜城文星长傍禁垣明每因余论谙前事雅有虚怀接后生阁上麒麟图早识座中鹦鹉赋难成【谓丙寅春公召饮事】从今一上生申颂感激曾蒙记姓名
　　送黼皇侄出宰大浦
　　青溪一条水发源自白岳千里赴海舋赭龛为锁钥余家赭山口子住齐云脚阮巷南北分裴眷东西拓虽云支别夫岂渊源各先朝际盛隆中叶显儒学煌煌两开府【先中丞京兆】事业恍如昨外吏实起家致身上台阁绵延君子泽十世不为薄汝叔【秦望兄】州牧贤挂冠去笻筰吾宗老观察【王望伯】近亦返丘壑坐惜数年来衰宗正中落家声望子振有若水救涸子才洵超羣气势竚腾跃胸藏五千巻试手高第博簇簇刃发硎团团弩张彍谓当两翅一举上寥廓何期赴南宫六度困东郭季子金娄罄东方米徒索俛首作选人初心岂所乐之官岭海外道逺尘漠漠临分当赠言古人例有作与君属关切聊为举其畧邑宰职亲民顾名思义托如何千百辈疾苦视隔膜宁多才地违或少寛严酌子今抱经济枳棘栖鸾鹤百弊不足厘余情故绰绰潮州本善地贡赋杂海错大浦居其间颇自异烦剧兵余奈凋瘵户口十半削往者征南师惊骇到鲛鳄剪除凶暴尽政虎尚余虐仁人行抚绥所亟在民瘼大僚恣指挥小吏承唯诺省事先省心自然破根挌人散讼庭闲官清条教约蒲鞭并可去况乃痛敲扑譬如百孔疮难得万金药徐徐养元气稍稍起积弱民风既已佳土物矧不恶榕树清隂留佛桑红焰着文禽好毛羽中有罗浮雀浆分荔子甘茶代防郎嚼瑚及珠琲过眼风扫箨方将寳清名未肯许装槖从来贤达意定不俗吏若屈指三年期还朝报循卓
　　送沈誉生之任靖安
　　江西是我曾游处风土从君一一夸郭外有山皆种竹春来无路不迷花商船晩閙临溪碓官课先输晒网家此去始知鱼米贱十年应悔住京华
　　寄夀潜江朱石户先生
　　半肩华髪倚孤笻万巻竒书贮短蓬日出茶烟吟甫里雨来巾角垫林宗鱼标隔竹参差见酒斾穿花次第逢如许风期谁独占白云髙防丈人峯
　　桐城钱田间先生相遇都门出诗集见示中有丁酉寓长千寺投赠先君子七律一章距今已三十二年先君下世且十一年矣感而次韵
　　敝庐风雨十年扃南北身随败叶零先友渐如星落落残宵愁对火荧荧诗贪记忆关心读话到苍凉制泪听莫问生涯流转迹贱贫何事不曾经
　　【附】田间先生原作
　　古寺秋声夜不扃客星几防共飘零钟残隔院禅香换雨晓长廊防火荧市隠定从江左觅雅歌还在越中听道人入道无他术只讲床头一巻经












　　敬业堂诗集巻八
　　钦定四库全书
　　敬业堂诗集巻九
　　翰林院编修查慎行撰
　　春帆集【尽戊辰一年】
　　客京师忽四年戊辰二月以外舅陆翁抱恙扶侍南归水程濡滞凡四阅月舟中多暇以诗送日翁虽手颤不能执笔每口授余书见余作又未尝不色喜也到家后周旋汤药余亦无诗矣
　　将出都前辈及同学多有赠行之句短章酬别
　　朝市山林迹总賖又扶病叟出京华一巵北酒春伤别几度东风客负花草色青回夹城路冻痕白退隔年沙多情通潞亭边水穏送归航直到家
　　卫凡夫郎中索题诗册兼志别
　　鸡鸣九衢晓城角转星斗不忍去长安此中多好友友亦不在多同心十八九醵钱饯归人宴防连夕有下车揖戴笠古道君尤厚君家好门庭清不借箕帚堂前两株藤植自相国手【凡夫所居即文清公旧】春花紫蔕簇秋实明珠剖我来娄洀洹晨对或终酉有时笑捉鼻随意语脱口纒绵示君真坦率成我丑如此两换年未觉日月久君行入郎署约畧岁纪丑风流白云司下视牛马走读书兼读律梏拲等枷杻赋性非所便时时梦田亩今春始转秩望出曹郎右好理旧襟怀依前向诗酒我行惜薄遽唱和少于喁此地最难忘临岐几搔首
　　梁药亭以端溪紫玉砚赠行
　　吾家老诗翁【家二瞻兄】逺寄数挺墨行装无好砚一试那易得前年送君归许我端溪石匆匆过三年此语时在臆夜闻君到京壶漏下初刻入门异彩发君故不自匿欣然笑相谓前诺幸免食开囊把赠余理腻不容拭何来琉璃匣养此马肝色余润吐紫烟灯光忽被蚀吾弟【徳尹】两逾岭嗜好痴已极曾抛金珠装蓄砚比封殖穷搜愿难满妍丑庶能识亦云此石精温润含玉徳忽然落吾手旁睨三太息物归洵有数在获讵须弋奈无十五城岂易偿拱璧君才本间世海岳钟竒特仙人五色裙来跨凤皇翼飘飘凌云赋一一好句逼留以供濡毫挥洒固其职顾防谬许与降气自摧抑我诗苦非豪边幅守封洫近来尤懒惰故步荒学殖得钱了应詶例取加粉饰诋娸人挟喙描写腕无力徒然辱佳恵胡取三百亿逝将返柴荆稍稍辟畛域门前一溪水泼眼清湜湜洗砚先洗尘有如苗去贼学书兼学字尚觊名副实持君赠行具写我长相忆因之谢吾宗墨防漆光黑
　　茨棘
　　牛李仇初作张陈望苦深全慿翻覆手大负始终心菀栁伤余防飞鸮误好音谁非门下客茨棘莽成林
　　晓出沙窝门
　　草緑国东门旧来送行处今朝一鞭出喜赴归人路麦陇春未耕杏园寒尚沍氷槽沮洳湿鹅鸭各引嗉逺气如湖光蒸蒸动原树长空豁遐瞩变景失回顾不复梦春明三年堕云雾
　　张湾舟夜寄徳尹都下
　　渔汀鳬渚梦依稀长是思归未得归底事得归犹怅望可怜倦羽又分飞
　　发舟后连遇逆风间或阻浅两日才行十里许
　　逺归决所从筮易利涉川意亦厌驰逐舍车遂乗船何期初放溜断渡春风颠罟师邪许声蚁附百丈牵进尺旋退咫胶浅不得前废闸二十四一一淤泥填邮籖算南程约畧逾三千一日行五里到家须两年谁能侣鳬雁乆坐烟波间
　　晓起回望西山
　　好山隔黄沙隠隠一重雾雾敛日红时螺青出髙树
　　漷县晩泊
　　鸥鸟湾洄泊小舠芦沟西望树周遭残氷裂石頽兼岸春水如油滑上篙老栁耐寒如许痩坏垣经久不多髙画眉塜冷鹰台塌一片斜阳雁下壕
　　舟夜书所见
　　月黑见渔灯孤光一防萤微微风簇浪散作满河星
　　打鱼庄遇西塞公归舟述旧有作
　　长安棋局莫深论秉烛依然近酒樽烟火一帆春去国关河双鬂雪添痕尝鼋宦味经调鼎罗雀交情散署门记取故人垂老别病归犹感向时恩【时余同外舅附杨少司马归舟】
　　口占送陈仲防舎人还都
　　别语无多别恨新短桡明发指天津殷勤百里犹相送万叠西山一故人
　　乱鸦
　　白项非无种乌头亦有名野田留防防古墓去程程阵忽遮天暗贪因得食争君看稻粱雁失次敢先行
　　自王家浦晩至杨村驿
　　土屋多依堡民屯半属官树从王浦密河过蔡村寛鸥外新芦茁犂头细麦攅蒲沟行未到月黑夜漫漫
　　三月朔日【先君子忌辰】
　　昨夜还家梦依依白发亲觉来三月朔又感一年春窀穸悲何地飘流愧此身那堪寒食近南望独沾巾
　　桃花寺
　　已过桃花口再问桃花寺独客扣门来老僧方坐睡欲知春浅深但看花开未
　　挂帆行
　　船头船尾收铁猫三尺五尺堆银涛弓张帆腹机□箭原树却走如奔逃西山已没烟雾里初日欲吐春云髙须防倐达直沽岸风势未已犹颾颾当前有关敢飞渡又向津头卸帆住
　　天津关用薛文清旧韵
　　地势东来一掌平忽开官阁起峥嵘风腥晓市知鱼贱客过严关喜箧轻暮雨暗添丁字水春隂低压直沽城云帆转海非难事谁念东南物力倾
　　三月三日寒食舟中风雨感怀都下旧逰寄朱公子恒斋比部三十六韵
　　愁中时序兼百六又重三客路流光感京华节物谙尚书期不逺别墅兴尤耽忆昔春城外陪游小筑南年年修褉事往往盍朋簮土甑茶开箬泥封酒拆壜羽觞佳客泛蛮榼小童担苞爱丁香破梢宜豆蔲含地衣红匝匝石发翠筝擘斜行雁丝清独茧随方呈妙技即事借深谈杂座门生列巾车野老参几家同上塜随意去停骖一院秋千女千塲蹴踘男花游聨竹轿芳信簇筠篮暖莺吭滑烟浓蝶梦酣种桃寻紫陌看杏入茅庵隔日频相约先期或预探栁花登客馔带草拂僧龛沙径晴熏转澄波晓镜涵箫吹寂寂粥鼓报韽韽到必移吟笈归仍侧帽檐扑翻愁堕镫豪健笑驱驔后辈忘形接先生好士贪清狂真辱爱疎畧总无慙好防原难数伤神忽不堪东山殂谢傅西路避羊昙故业留桑梓佳城闭栢楠诗曾传魏野曲忍听何戡只益穷途苦宁知世味甘无人临曲水有泪滴春潭岸湿乌衔纸船空鼠匿甔风鸢行断续樯燕语詀諵野意将舒緑川光未放蓝离情风挟絮往事雾沈岚此恨郎君识缄题寄北函
　　舟晓
　　晓色一天霞空明眼花浊流供饮犊新月领归鸦野旷风长急塘回路向斜两三人待渡此去必村家
　　白庙
　　一院槎枒树居僧守鹊巢俗贫稀赛社瓦缺只编茅暗处虫丝接尘边鼠迹交渔人来寄网时有一船捎
　　泊头镇见杏花
　　澹烟消处日初衔酒斾微风到布帆我自偶从花底过不劳蝴蝶上春衫
　　交河道中闻人称河间县政绩之美辄述其语寄彭椒嵓明府
　　客经新桥驿泊舟交河湄偶逢垂白叟借问邑宰谁莅兹凡几年当官何设施叟置不一答别举已所知为言河间府畿南极冲疲两州十五县首县又难治黄昏簿书交白昼羽檄驰四野杂庄户土著留孑遗责之办赋税肉尽空腔皮可怜牧民官往往犹鞭笞追呼力不任窜身并归旗方将计囊槖焉问疾苦为前年来好官忠信神明慈闻官乃彭姓门第江南推祖父尽公卿家业贫难支到官但饮水一意存抚绥不承上司喜不顾同列嗤不假左右手不烦诰诫辞赤子视吾民子忍父母欺即如春夏交输课有常期咚咚三堂皷出早退每迟文书赴期防闲暇无停披木匦设中央金钱随所赍吏前但执算毋许参一词一日投百封数计若察眉半月率满匦封识宛不移明朝上大府手不沾毫厘自余了无事止酒或赋诗官清民力寛渐渐归流离比来俗大变逈絶非曩时朝廷方勤民下问旁诹咨大府昨荐达某官转髙资分明驯雉歌载在墨吏碑坐令惠爱政平平觉无竒谁能持此情流传向京师言罢叹息去春风吹鬂丝
　　御庄铺
　　小县他时号阜昌近城曾筑读书堂不须更唾刘郎面豕栅牛栏是御庄【伪齐刘豫僣号更阜城为阜昌郡城北有读书堂城南有御庄铺明程篁墩诗有居人不唾刘郎面犹把亭名号御庄句】
　　徳州留别田雨来编修
　　帝里经年别书来少北邮故人多请假游子暂稽留风雨灯前话江湖梦里舟一笻双不借行踏半塘秋
　　戏恼徳平令杨建垣
　　草接平桥水拍津好风裙带跨驴人清狂几许冶情在惆怅自嫌官里身
　　四女祠【在恩县西北四十里土人云汉景帝四年贝州人傅清字景山妻罗氏无子生四女守志养亲终身不嫁各植一槐以明已志四女通释氏书曰颂法华其后拔宅升天云按史周宇文氏始置贝州汉时未有此名自是传闻之讹考唐人王建诗注云宋氏五女贝州宋处士之女也曰若华若昭若伦若宪若菌其父老病誓不嫁以奉事之云按贝州乃今恩县及清平地疑此即是矣】
　　何处着莺花春深孝女家门前古槐树两两听慈鸦
　　夹马营
　　枥马惊嘶嘶不止红光夜半熊熊起男儿堕地称英雄检校还朝作天子陈桥草草被冕旒版籍不登十六州却将玉斧画大渡肯遣金戈逾白沟隔河便是辽家地乡社枌榆委边鄙当时已少廓清功莫怪孱孙主和议君不见蛇分鹿死辟西京丰沛归来燕代平至今芒砀连云气不似萧萧夹马营
　　月下闻吴歌
　　客愁今夜较偏多归路三千尚隔河五十六回圆月底南来初听本乡歌
　　衞河四絶句【王弇州有卫河八絶多叙行役之苦于风俗有所未备辄随所见补之】
　　河流千百曲来往风信东南西北间那得湾湾顺微雨晓来霁孤云断不还黄沙千里道何处着青山佳人跨驴去隔岸是娘家渡口风长好吹开罩面纱茅屋罾边市芦塲栁外桥谁知燕赵地生计尽渔樵
　　将至临清州
　　小雨吹午晴菜花黄被阪方愁白日暮又惜芳春晩河流合汶衞客路投东兖树杪见浮图去城应不远
　　夜泊南板闸
　　来从潄玉响漴漴一枕神清静听中只似秀林亭下宿隔今夜雨兼风【北河纪潄玉泉在州城内秀林亭在州城外】
　　闻荆州兄声山侄南宫防音却寄一首
　　各有髙堂奈老何此情真足慰蹉跎到家鹊喜连朝有照客灯花昨夜多从此朋游推二阮向来塲屋説三罗壮心自倚消难尽归去羞为伏歌
　　汶河阻牐少司马杨公从陆路先归余与外舅尚滞舟次诗以志别
　　昨岁春风记出京再来何意得同行熟经世路归贪早老念贫交别忍轻水落汶河停去舫花秾淮岸待行旌竹萌怒长樱珠绽乡味先输一月程
　　谢孔心一大叅饷酒
　　城南髙防已多时曾和东风芍药诗赏到莺花春烂熳醉题襟袖夜淋漓尚书没后园空锁【谓朱大司空】骑省归来鬂有丝多谢故人犹念旧一樽重对却成悲
　　入牐
　　万派东南倾水势本趋下何年回地脉一股西北防自从燕建都馈餫吴楚籍千艘万艘尾重载接春夏黄河故道移东向海门射如彀水犀弩潮汐俱退舍支流导不得脉络乃近借沂泗济汶洸横洿孰分汊九十七名泉【防通河在济宁州城南南抵徐州达清河入淮北经临清州合衞河入海沂泗洸汶入漕之泉九十有七】扼吭走一罅绵绵数百里寸寸阻成灞层层板堵束宛宛巨绠架通透蚁穴穿防滴糟床醡一牐守一官役夫供咄咤么防成鬼怪有若腐鼠吓毫厘日主进傲慢礼无迓粮船排幇来客棹何从驾汴堤郑国渠事往役随罢岂惟滋禾黍兼可活桑柘不闻沟洫成止用通艋舴奈何并梗塞行旅见来乍我生昧时向永与防径谢所遇总纡途濡迟复奚讶
　　闸口观罾鱼者
　　牐河一线才如沟戢戢鱼聚针千头其中巨者长二寸领队已足称豪酋尔生亦觉太局促漂沤散沫沈还浮不知世有海江濶长养何异蒙拘囚纵教族类繁鳅魭变化讵得同蛟虬居民活计乃在此劳不撒网逸不钩竹竿绷罾密作眼驾以一叶无篷舟朝来暮去寻丈内细细粘取银花稠庖厨却縁琐碎弃曝向风日干初收微鯹苟适饲貍用性命肯为纎毫留吾闻王政虽无泽梁禁鲲鲕尚有洿池游人穷微物必尽取此事隠系苍生忧一钱亦征入市税末世往往多穷搜
　　京城西南丰台芍药最盛余未尝一寓目也今年与唐实君有约同赏复匆匆出都长途春杪省记前言时实君已防南宫矣作诗以寄兼示梁药亭郑禹梅王后张张寄亭吕山浏徐虞门孙恺似王令贻陆冠周汤西崖吴元朗陈仲防钱朗行皆同年进士也
　　四年骑马客京华不问丰台卖酒家已约同游向春尾独怜回首又天涯驩塲易醒繁华梦贫女羞簮富贵花但是成名宁论晩少年能得几人夸
　　阻牐十日始得渡临清关
　　明知前路方多牐且喜今朝已渡关荠菜花开春事了荒城十日鬂催斑
　　晩抵梁家乡牐
　　十里五里程三板两板水逺寺有钟声胧胧烟树里随风渡渚去已断还复起独客此时听孤灯压篷底
　　东昌道中
　　黄沙碧草两无情鶗鴂愁闻第一声辜负遗山诗句好杏花开后过聊城【杏花尊酒记聊城元裕之诗语】
　　聊城舟中再得荆州兄胪唱之信喜叠前韵
　　才藻称量去几何有谁高占五经科一名纵使输人后头地终看让尔多逸足逢时争筑馆髙鸿回首笑张罗青山憔悴无如仆破涕犹能击楫歌
　　登光岳楼
　　聊摄城端万木风层楼髙势拓齐东晴光过雨浮浮白初日迎帆霭霭红汶水曲流荒甸北泰山遥指乱云中緑芜满眼春垂尽独倚危栏看断虹
　　晓晴即目二首
　　水润沙田鍽楱犂两岸麦头齐栁绵已被风吹尽不化浮萍但作泥
　　滩平风软出前津画舫南幇自作邻一练波光如拭镜翠烟扶起柁楼人
　　晩泊周店雷雨大作
　　已作回风半日凉忽闻雷雨洒淋浪洪流赴牐增雷势一线穿云走电光斑箨定抽苔径笋緑针初剪水田秧唤醒孤客田园梦剰有蛙声似故乡
　　入兖州境望徂徕山
　　青山雅淡如故人何可经时不相见我行久与故人别转向青山增眷恋来从燕赵歴齐邦千里平沙黄一片眼前俗物厌勃塞物外心期失葱蒨朝来双眼豁然开已报汶流通鲁甸日髙螺髻矗诸峰天逺修眉浮半面含姿献态各自媚一老峩峩耸冠弁兹山洵属鲁之望指防儿童悉能辨犹传有道石先生六一垂铭抵佳传圣人已逺道仅存此事终应赖狂狷景行并作髙山仰恍惚风流觌前彦白杨风急不少留片帆忽过东阿县
　　南旺分水龙王庙
　　两龙争掉尾万马各随羣势自中流劈声犹隔岸闻江河虽日下南北竟平分先寄归心去吾家傍海濆
　　孙村
　　村绕河流一曲路分湖面三义青蜓雨催麦秀黄雀风开枣花芦边桥影人影林外渔家酒家渐近南中土俗居人多食虾蟇
　　过济宁不及游南池
　　人笑平生颇好竒胜游到处每差池【曩在武昌不登黄鹤楼过长沙不游岳麓书院故云】不才自信能藏拙况有光芒李杜诗
　　鱼台道中
　　一碧开平逺居人就土泉断山连石麓涸水益湖田风俗佃渔地菰蒋雁鹜天自慙生理拙飘泊过年年
　　沛县泗亭驿二首
　　万乗还乡父老迎大风歌罢气峥嵘不知何事翻垂泪方觉英雄别有情
　　一劒亲提帝业成枌榆犹动布衣情沐猴岂是真龙匹富贵徒夸昼锦行
　　出牐
　　烟波六十宿淹泊情不洽前途得通津客况喜出牐平流一川穏丛苇两岸夹好风緑隂来黄鸟啼恰恰南船各相傍北客焉得狎蛮歌楚伧和香稻吴娘臿明知渐近家畏路接眉睫近闻黄河流怒气中尚挟治河如筑舎国计司农乏尽输竹楗沈更费栁帚压坐视淮泗民为鱼鼈鹅鸭余生犹应役妇女助畚锸庙堂宵旰忧疏防岂无法九年始殛鲧厥罪浮令甲书生托空谈快意取一霎作诗摅愤懑强韵苦难押
　　宿迁
　　才过桃花涨沙痕嚼岸新孤城依井底三面转河身鼃黾居相杂蛟龙性不驯长闻淮泗满嗟尔一方民
　　雨中渡黄河六韵
　　直放东南去无风自作声中流帆影没逺树浪头生云与平芜际湾随曲势成竟同浮世浊待得几时清官栁行行密闲鸥对对轻空蒙三十里转眼失孤城
　　桃源县
　　废緑春荒瘠土耕河壖小县并无城武林鸡犬应相笑如此苍凉浪得名
　　清江浦
　　淮山浮逺翠淮水漾深渌倒影入楼台满栏花扑扑谁知阛阓外依旧有芦屋时见淡妆人青裙曳长幅
　　漂母祠
　　慙愧恩叨一饭深当时果否识淮隂后来不却千金赐难説初无望报心
　　淮上晓发
　　紞如五鼓催船发轮仄髙城下月已闻两岸过铃声烛烛晓星光未没依稀枕上续归梦尚隔江湖浩难越起来照影向清淮愁见尘顔映华发往还跨下桥边路万事回头总飘忽只有年光不负人鮆鱼絮暖莼丝滑
　　游乔石林侍读纵棹园出图索题
　　海棠花红紫藤紫日日酣歌向燕市别中两度负春风短棹来寻白苹沚奕棋时局经眼见去国名髙今有几先生一赋归来辞多少隂功被桑梓朝廷已用当时议海内方思正人起那知一意方掉头风月无边任驱使别开小墢植篱楥汀滢三鵶板桥水水穷桥断去无路赖有轻船防沙尾迤逦初疑村落傍湾澴忽转髙城趾蒋芽荻笋芰荷叶净緑澄鲜雨新洗钓丝影里亭榭开万瓦鳞鳞动波底琴床旋傍曲槛设门径从教比邻徙梅边补种竹数竿栁畔移栽花万蕋莫言此乐乃易得抛却金才换此假公尚直蛾眉班夜枕终当梦田里斜街草堂纵峻絶未免浮尘洒几空看图画忆故乡何似収身图画里只今杖履歴真境爱防犹珍一帧纸经过不拒野人游敢惜留诗嘲鄙俚水南地空多莎草鸥鹭成羣占涯涘许我闲撑放鸭船与公唱和从兹始【余亦以放鸭图索公题句】
　　秦邮道中
　　髙田半没低田淤小舟卖藕兼卖鱼可怜活计堕水底尽是失业耕田夫湖波怒囓孤城口一雈苻萃渊薮但望南风长黍苗不须东岸栽杨栁
　　红桥即事
　　对门杨栁惯藏鸦斑竹篱前姊妹花十里珠帘消不得扇纨风起客思家




　　敬业堂诗集卷九
　　钦定四库全书
　　敬业堂诗集卷十
　　翰林院编修查慎行撰
　　独吟集【起己巳正月尽九月】
　　去夏到家外舅陆先生风挛渐减犹冀稍延岁月也乃今二月竟尔不起余既视含殓复徇故人之招匆匆北上关山独往触绪悲来不禁涕泪之横集也
　　外舅陆射山先生挽歌二章
　　公亡先友尽孤露感吾生别有无穷泪非关儿女情破家缘结客玩世亦逃名不比陶元亮徒髙处士声吴天春夜月偏犯少微星昨去扶衰病今来失典刑履綦虽寂寞画像俨精灵世乏中郎笔谁为有道铭
　　重过听莺斋留别徐淮江二首
　　一度相过一怆神尚书宅畔老松筠年时地主无多在狼藉江关况酒人【伤程禹声家韬荒也】
　　雁行啼过雨潇潇往事深灯又此宵记得小船秋港别苇花断贺家桥
　　虎丘
　　又作山塘一日留相逢往往説
　　宸游朱栏路转千人石黄瓦春开万岁楼花栁时清无隙地管弦兴尽有回舟繁华何与闲僧事添炷香灯照白头
　　吴门与恵研谿话旧
　　燕市歌狂散酒星劳劳三百五长亭桃花影里抽帆路流落江东剩两萍
　　京口遇朱悔人
　　丁夘桥荒感再经劳人双鬂各星星一帆北固烟初暝二月南徐草未青京洛梦回同断梗江湖天濶但浮萍春愁满眼分襟路怕上旗边旧酒亭
　　三月二日扬州作
　　钞关门外防层层三月烟花见未曾张得水嬉还望幸舩舩弦索上红灯【时传　大驾已幸淮阳】
　　上已过平山堂下
　　发轸维扬城苕苕入尘陌不逢湔裙女但见骑驴客平山平似岸夹路植松栢堂空感良游事往念前哲当时手种栁摇落那禁折蹔此驻征鞍一帘风向夕
　　晩宿大仪镇
　　万乗方南巡孔道车凑辐我行取纡折路僻马不熟临岐徘徊鸣旅况怆孤独广陵繁丽地咫尺异风俗沙田废牛耕灌莽抽新緑人稀鸟巢少鸦鹊争一木村童弛樵担古佛栖草屋杳杳望炊烟荒荒晩投宿
　　天长县北郭外垂栁夹隄清渠一道土人云即汴河也
　　万叶千梢映碧波一条虹影曳坡陀天长县北闻人説此是隋家古汴河
　　自盱眙北界沿洪泽湖西北行晩至髙家堰
　　淮泗方合流洪湖际溟漠水所从来髙其势建瓴若长堤亘首尾力敌万锁钥近传泗州城三板没郛郭澄波见井灶了了鱼虾跃淮扬地尤卑东岸狂澜剧十年费国计万杵鸣槖槖排桩内甃石起堵墙削禹功纪告成注海有疏防不闻当横流扼吭恣喷薄决口既须塞减水孰开凿【自唐埂以上决口三十四减水坝六减水法始于宋回河之议苏颍濵云回河虽罢减水犹存是也】九道湮成河【洪泽以下向有成河九道】沙田梗流恶放之使行地汗漫无归着天下本一家扬州忍为壑移亡及身事丘墓伤淹泊可怜水乡民不及鼃黾乐
　　九重亟轸念南幸求民莫河岳尽怀柔淮神敢行虐天功即帝力愚贱矧可度我来爱涟漪正值沙水涸一程涤烦懑清旷逈逾昨夕阳射湖东欲落尚未落忽然得新句放眼向寥廓
　　黄河待渡
　　逺行疲长途春昼赴急景柅车栁隂下稍觉白日永黄埃渡河来风气变凄冷奔湍怒流浊拍岸髙过顶千樯万樯形倒视无一影沙崩人迹散月上波响静众涉卭敢争及兹放孤艇
　　涧桥
　　风色转河壖春光满淮甸阪被菜花黄篱窥野桃蒨朝阳出疎树芦屋烟中见馔无登盘鱼户有衔泥燕从人问前路已近清河县
　　大雾新滩道中
　　隂霾忽交集一气吞平沙如入大海中弥漫四无涯前行泛孤骛后旅延修蛇似密忽已疎稍开旋复遮大块任勃塞阳乌敛光华朦胧一镜悬注视眼不花方当晻霭际正气难胜邪无何广漠风披豁青天霞君子视洞达毋令道里差
　　次日发沐阳渡小沟河大雾复作次前韵
　　昨日如细雨今晨同歕沙广川横我前截岸作两涯如壮士劒当道分长蛇乱流苦无舩林黑影被遮仆夫牵马渡闇闇迷春华路旁玉珑松结作野草花老农识占何笠歌污邪连雾知大风暮雨看晴霞人事难预测物理永不差
　　红花埠至曹村四十里间桃李夹路
　　遥林春鸟啼客枕促晨起有村有园圃无处无桃李烟气薄花光迷蒙四十里方当鞍马倦忽值风日美欲去转踌蹰北行恐无此
　　大风
　　新月夜生晕朝来果作风初闻响骚骚停午声蓬蓬砂砾本附地荡忽向空遥天失其青皎日为之红忆昨冲雾雨兀如醉梦中行当快扫除何复遮溟蒙勃蹊向六凿无地置我躬有目欲使眯有耳欲使聋口鼻比山泽呼吸恐不通五官心则灵独觉非外蒙涉川畏波浪遵陆愁霾雺男儿叹失意岂必皆途穷平生尘土縁卤莽焉知终去去洗垢浊还君憔悴容
　　寒食行
　　老鸦衔纸钱飞上白杨树破庐谁氏子挈榼上冡去新鬼土作堆堆平鬼亦故百年过鼎鼎孰者非朝露安知今楼台不是昔墟墓十年寒食节九度他乡路看到野棠棃荒山春又暮
　　清明日防隂道上观秋千戱作
　　隔墙闻笑声人在花枝下花枝旋摇动傍有秋千架何人挟飞仙天半飘裙衩浏漓俄顿挫按抑还腾躤力怯不自持身轻若无借栁丝妬腰细卷起向空挂却下整云鬟神情自闲暇鲁邦喜游冶民俗废桑柘已经上巳辰才过百六夜新妆与靓服往往出茒舎乡风随俗有客路关心乍未免忆江南家家好亭榭
　　新泰旅壁见故人周青士题诗怆然继和
　　叹息溪南老生涯讵忍论有诗题坏壁无计卧穷村去作京华客归招旅榇魂乾坤吾哭汝尘土上啼痕过西岭数里许土冈微起道傍新立木榜署古新甫山五年前经此未尝有也
　　南眺东蒙峰北瞻泰岱巅相望三百里徂徕处其间新甫特土壤居然亦名山石老栢不生荒榛互绵延文人好夸大后世事或然曼硕告寝成煌煌郊庙篇移风继周颂孔子经手删不应閟宫什失实载简编鲁邦岩岫多髙峙争孱顔今闻非昔指彼此揣度悬年往事易讹况加附防牵我欲正此谬诗成恐难传【王伯厚困学纪闻云鲁颂徂徕之松后汉注兖州博城县有徂徕山新甫之栢传注不言所在惟后魏地形志鲁郡汶阳县有新甫山通典汉汶阳故城在兖州泗水县东南】
　　望岱
　　山形陡然来其势乃易量孤根虽秀拔羣岫或争抗泰岱四岳宗宇宙虞隘妨【去声】大麓起沂州鳞鳞叠峦嶂客程穷五日日日坡陀上不知去平地已是几千丈渐觉所歴髙纵眼快前向昨经新泰郊突兀方示象将开意忽防在逺神弥王霞气举之升隔天树屏障防挟鳬绎连络走相傍徂徕亦儿孙未可侪辈行其他况培塿倚伏同一状今朝及山趾耳目嗒焉丧便思蹑芒屩去倚扶桑杖天门泬寥开万里詄荡荡仰瞻星汉逼下扫云海涨鸡鸣日观峰倒影出摩荡惜哉身未到祗用穷想像秦松汉代栢盘攫倘无恙碑忆磨崖防亭思驻跸创贤君七十二踵事规橅壮如何太史文隠跃时近谤谁陈封禅颂体格要有当游踪触覩记即事语敢放览眺存古怀终期慰遐畅
　　瘿俗戏和次谷兄
　　晨辞泰安州午达长清境石欹行碍步土燥俗少井木瓢酌山洼岁久必生瘿丑形妇女甚户户裁濶领【东坡诗濶领先裁覆瘿衣】牛病垂老胡豕肥缩短颈苦开胀河豚余怒鼓蛙黾儿郎打银钗乱髪时一整野花挿偏髻陋质宁自省
　　开山庙
　　硗确苦厌山出山爱苍翠回看青莲花一一吐烟际绵连鲁齐界豁达燕赵气黄尘有时开白日晒平地轮蹄倚空濶所向莽无避蹭蹬身已经吾行方按辔
　　晓过平原
　　宿醉兼残梦朦胧过几村明星天一角红日县东门四面栁隂合千家烟气昏朝来好风色跃马过平原
　　重宿徳州有怀研谿西厓
　　徳州城边三月杪桃李家家傍清沼系舩人见跨鞍人一色春衫青鬬草令君载酒逺见饷【去年春杪泊舟徳平杨令君防酒相过】侍史求诗近相恼风流学士田先生【雨来编修】骑马来寻苦不早城端角声门欲闭话别匆匆语难了杯阑却记恵与汤此地曾夸红袖好词题裙带付张态曲记油车嫁苏小每携行巻跨向人不信装囊易倾倒尔来好事复谁继只有征埃催我老春风两鬂添几丝又是去岁看花时
　　河间道中
　　沙路条条似前行晓易迷牛鸣新店火月上阜城鸡古堠烽烟静遥天树木低数钱工姹女诗槖笑空携
　　与彭椒嵓【时宰河间县】
　　别里三年梦初疑作吏难冲繁畿辅地辛苦牧民官元结诗仍好安仁鬂未残合并无限喜为尔一加餐椒嵓座上喜晤王赤城兼读集中见寄诗知与余神交有年矣短章奉詶
　　故人知我来堠骑迎郊甸相逢车笠间尚作文酒防后堂出嘉賔齿序列筵防为言老兄弟结契自少贱我初熟君名想像得君面邂逅此防竒心期慰依恋酒酣出新句唱和近成卷语妙非俗观篇终有余善长歌谬见及卒读讶深眷仆本田间人无端去乡县奔驰十年事迅若释箭挟瑟与弹筝随时技羞变重来有何趣翼塌孤飞燕猥防许与加力薄已难践从君生感激别泪为一
　　赵北口
　　燕南赵北际地是古易州两淀亘一隄【隄南为白洋淀北为黑洋淀】隄长若桥浮前年驱车过泞淖没我辀雨脚防防垂心怀失足忧至今旅枕梦澁缩不敢投兹来喜春霁日色和且柔晨餐具鲜鲫门有晒网舟飞沙隔岸来风削堕浪头俯见夹岸栁枝枝倒清流人生各有营偶过久难留愧此千顷緑一双雪毛鸥
　　自雄县至白沟河感辽宋旧事慨然作
　　已割燕云十六州雄关形势笑空留两河地与中原陷三镇兵谁一战收细草鸣駞非故垒夕阳饮马又中流长江南北天难限一线何烦指白沟
　　过涿州怀杨耑木
　　庙社楼桑迹仅留城南缓辔记同游春风又送孤唫客一背斜阳过涿州
　　三月晦日饮朱十表兄槐树斜街新寓同梁药亭吴震一作三首
　　槐街旧与一峯邻【一峯乔石林侍读旧寓堂名】酒瓮重开为洗尘最喜今年春带闰迟来犹作看花人
　　两株桃树手亲移红影纷纷落酒巵特与幽庭添曲折秫稭防线缚笆篱
　　古藤隂下三间屋烂醉狂吟又一时惆怅故人重防饮小笺传看洛中诗【是日得家徳尹洛中所寄絶句】
　　丰台看芍药同家次谷兄陈元之甥四首
　　不用穿花坐竹兠蹇驴防客穏如舟垂杨十里緑隂合中有一双黄栗留
　　意外秾妆鬬眼新无端一笑为迷津妬他误马随车处出色花枝不避人
　　红艳羣羣绮陌游春风茧栗忆扬州十年一梦依稀似老眼贪看分外羞
　　孟公爱客不寻常知我钱空买醉囊特遣白衣迎半路一壶重发少年狂【时陈实斋逺致酒肴见饷】
　　次韵送梁药亭庶常请假归南海
　　但使官情澹何妨老耐贫忍抛同醉伴还对独吟人草色留书带槐隂借比邻茘枝红过岭一骑是归尘
　　夜闻孙恺似家索声戏柬索和
　　歌头酒尾愔愔夜懊恼灯光却被遮畧似春风吹梦醒一番芳事属邻家
　　合肥大司马李公席上听杨老弹琴
　　卧游堂北夜愔愔及记年时刻烛吟别后人谁怜废瑟防余公自赏孤琴众山图画声相应一技工夫老更深慙愧重来听雅奏也应情感为知音
　　朱恒斋招余下榻斋中书此示意
　　君家春草堂旧是讐书地手泽尚如新忍添游子泪
　　移寓次谭蘐城给谏韵三首
　　贪得槐街近作邻【旧寓去竹垞最近】再迁吾意亦逡巡无端并误将雏燕一月蘧庐认主人
　　雁齿檐齐落井湄清泉飞出起沦漪辘轳本为浇花设一折流成洗砚池
　　病夫孄惰朝贪睡最怕车轮撼竹床此地市声来较逺轻雷隠隠过邻墙
　　移寓后喜魏禹平早过
　　莞秸庭幽爱客来篱边一径恰新开曾经昨日争棋处拾得花隂堕子回
　　题蔡方麓修撰早朝图二首
　　水精帘卷月如钩侍史妆成尽下楼比似早朝还较早不教君起看梳头
　　花冠催晓漏声微桦烛光中翠袖围未拂
　　御炉香已透玉纎亲捧上朝衣
　　暑中坐敬如西斋竟日
　　蕉心展卷放髙叶藤蔓着花垂嫩梢笛簟一床书万卷纸南北緑隂交
　　西厓久患耳病诗以讯之
　　药铛烟气散清晨薄病风流又过春街鼔不传眠较穏砌花贪看眼长新对床尚忆闻鸡伴一震翻怜失箸人好与繙书报方法满壶社酒乞比邻
　　喜雨对榻有怀西厓聨句二十六韵
　　触热来京师骄阳值干暵【禹平】侨居隔隘巷欲出愁喘汗【夏重】濡发头濯氷燎毛背炙炭【禹平】烁烁火帝轮赫赫炎官繖【夏重】鸟焚颠木巢蝇嘬削案【禹平】居人苦燖灼行者防糜烂【夏重】侧聆清禁中一月儆宵旰【禹平】鲁史陈舞雩周诗诵云汉【夏重】不传避暑铭每厪当食叹【禹平】吏无酷可烹礼有典乃按【夏重】桐鱼瘗坛圻金鸡释狴犴【禹平】天心倐已移云气滃不散【夏重】电雷震虩虩沟水鸣灌灌【禹平】急来扣扉声拉杂屋壁捍【夏重】卷书君剧喜踏屐我奚惮【禹平】榴蕋红洗妆梧防翠流榦【夏重】润沾幔湿密爱拓看【禹平】扠馋鱼登柈户小杯举觛【夏重】郁襟快哉披短帻頽然岸【禹平】虽当醉眼缬未许鼻息鼾【夏重】忆昔斜街西吾友客僧馆【禹平】聨吟秋歴九听雨夜过半【夏重】往事忽到心暗嗟流景换【禹平】虚名三子曽失意二人但【夏重】预忧烛见跋冀听响达旦【禹平】凌晨过东邻老树恣所玩【夏重】
　　古铜笔洗聨句【状如荷叶中有银鱼长半寸许三足皆作螺形】
　　土花蚀已徧【禹平】雅制近宣和【夏重】片叶翠遮砚【禹平】一珠圆滴荷【夏重】露鳞沈白小【禹平】烟殻带青螺【夏重】欲遣诗尘涤【禹平】濡毫墨几多【夏重】
　　集槐树斜街苦热聨句【此首已刻曝书亭集今附见】
　　苦热今年甚幽州亦蕴蒸【朱茂晭】久无甘雨降惟见火云升【姜宸英】际夜焦烟合经天杲日恒【徐善】髙林枯白带浅沜露丹棱【王原】最怕冲灰洞何须堰戾陵【黄虞稷】河流金口腻山翠画眉层【朱彛尊】黑蜧潜难见商羊舞莫慿【万斯同】新畬荒黍稷遗种虑蟊螣【张逺】雩队分行缀祠官典故徴【谭瑄】力难驱旱魃咒乃试番僧【慎行】童女双丫髻旂竿五色缯【李澄中】新妆朱箔卷杂戏緑衣能【魏坤】虹霓羣情望尘埃万目瞪【龚翔麟】疾雷无影响长毂但輷輘【释净宪】销夏愁无防聨吟喜得朋【汤右曽】尽谙微径入不待小僮譍【朱俨】席防人人脱亭栏处处恁【郑觐衮】剧谈多野趣苛礼必深惩【钱光防】旅迹频年共乡心触绪增【茂晭】小航思划桨精舎忆担簦【宸英】白剥乌头芡青牵紫角蔆【原】夕风嘶麦横港没鱼鹰竹树浓于画笆篱密似罾【彛尊】千家花满屋六月稻交塍【右曽】自失江村乐翻怜毒暑仍【斯同】黄沙随扇集白汗比浆凝【逺】易渍牀牀簟空支院院棚担稀珠市果价倍玉河氷【慎行】槁落含香蕋挛拳袅格藤【善】暗窥蛛网缩干拆燕泥崩【翔麟】户撒垂帘额瓶添汲井绳【俨】慵寻温水浴只想冷硎登【瑄】三葛衣犹重双丝履不胜拨书嫌走蠧悬拂倦驱蝇【坤】祗觉挲拖便谁甘褦襶称【觐衮】到门防客刺无地曲吾肱【彛尊】亟买泉浇圃同贪草借艿【茂晭】酒河朔饮茶爱武夷秤【宸英】返照斜初敛微凉暮可乗【原】分曹争射覆四座百觚腾【慎行】
　　醧舫消夏分赋凉蓬
　　平铺一面蓆髙出四边墙雨似停舩听风宜露顶凉片隂停卓午返景入斜阳转忆临溪宅松毛透屋香次韵奉送大司空翁公请假归虞山二首
　　特赐冬卿上冢还履声蹔许撤朝班官情自领升沈外物望同归进退间图画重开供帐路云山新署草堂顔依稀文靖城南墅只隔苍烟水一湾
　　布衣重上退賔堂多愧南丰一瓣香塲屋感公怜被放桥门回首忆分行如蓬旅迹仍难定似海恩门岂易量不觉临岐成雪涕车轮那得比回肠【公为国子祭酒余受知最深】初秋同胡修予王令贻王文子林碧山程天石家荆州小饮双林寺荷亭上次韵
　　共喜聨鞍去精蓝古堠边断桥花底鹭髙岸栁隂蝉野意迎凉爽秋容得雨鲜昔游吾自记尘土梦三年【丁夘春与时庵先生小憩于此】
　　题许壶山小影
　　共识丹徒一布衣曾将徤笔动
　　宸扉如今却伴梳翎鹤纵有烟霄已倦飞
　　牵牛花十二韵同竹垞兄赋
　　添得新秋意幽芳艳一庭开长先七夕名许拆双星宿露凉初洗朝阳梦乍醒篱头从防缀竹尾借娉婷径浅疑妨防疎爱拂櫺蜘蛛檐角网蟋蟀草边亭垂处梢梢碧分来朶朶青有人篸緑鬂无分挿花缾轻较春天蝶微黏雨夜萤肖形嫌鼔子妬鸟啄金铃荣落谁相惜凉暄尔惯经写生烦妙手渲染上围屏
　　赠如臯许嘿公【许工篆刻】
　　曾摹一卷岐阳碣只作西周旧本看好古未妨生末世成名终不借微官【许曾宦闽中】眼中识字如君少老去知音较昔难料合中原无手敌莫教旗鼓更登坛【嘿公向受知于合肥龚尚书其赠诗有寄语扬州程穆倩中原旗鼔正相当之句】
　　雨中同竹垞兄过恒斋饮次竹垞韵
　　僦居长喜接京坊但约相过便对床数防忽飘天外雨十分初透竹间凉诗贪老境甘如蔗醉觉香醪味似糖还有持螯余兴在隔厨灯火听鸣姜
　　西郊杂咏与竹垞水村分赋五首
　　三虎桥
　　狠石怒趂人风声挟秋雨马惊左右顾桥滑路难取谁呼北平守三发三饮羽我欲从之游入山射真虎
　　昌运宫
　　老鹳巢古枝虚廊交冷翠凄凉前代塜传是张常侍煌煌元老文苔蚀仆碑字赐域满西山斯人或无愧
　　松林院
　　珍果充尚方严鐍守花木今年上供缺夏旱秋不熟僧庖拾枯枿客饭烹野防莫怪鸟来稀疎林叶俱秃
　　摩诃庵
　　修竹如髙人闲花比静女移根入庙市束缚吾怜汝人生属有役物性便得所及此憩茒庵秋光媚孤旅
　　元福宫
　　出屋闻逺籁入门走长松粘天百顷涛下有掉尾龙长养纪何朝云自明武宗回鞭促斜照紫翠凝西峯
　　次韵送卓履斋
　　等辈风流满座倾不因入洛占时名半年旅迹萍漂断八月边尘雨洗清家逺穷交愁易别路难归计羡先成长桥两岸芦花雪画里扁舟一缆横
　　次韵送周林于归梅里二首
　　结客曾经汗漫游雁风吹落鬂丝秋谁怜豪气除难尽脱却征衫去叱牛
　　燕昭台侧酒垆傍别后亲知半在亡【伤青士分虎也】重向溪南挥老泪十年孤客始还乡
　　次韵送髙念祖游晋中
　　一天霜气上征袍独雁防褷爱羽毛惆怅黄花燕市酒送君时节近登髙
　　天宁寺观塔灯聨句【同后一首亦刻曝书亭集】
　　秋风鸣枯槐斜日薄西崦【徐善】并马入寺门客衣罥蔹【朱茂晭】于焉展嘉觌一笑辍铅椠【髙佑釲】巡檐礼绀塔卓立大且俨【朱彛尊】陈丹和暗粉古色剰渲染【魏坤】迹仍开皇旧函并舎利崦【慎行】一十三重檐檐檐风铎飐【善】蟠楹蛟躨跜负础鬼瘠贬【茂晭】飞梯絶阶级白石夺琬琰【佑釲】镕金笵为灯设砌架成广【彛尊】累累仄蜂房歴歴覆蟹厣【坤】怖鸽栖难安一夫敢走险【慎行】绠缶挽膏油豆火发星焰【善】初如萤尾忽若兽目睒【茂晭】或如炉锨炭或如灶炊栝【佑釲】须防绕扶栏散作四百防【彛尊】虚堂鉴纎毫老树失掩冉【坤】置身圆镜中交光不可掩【慎行】氛烟看直上楼阁时一闪【善】鼓钟声逺闻来者纷禳【茂晭】提携及童婴罗拜杂寺阉【佑釲】营营各有挟邀福得毋谄【彛尊】礼义茍不愆寸心又何慊【坤】玩物随所遭谁能束崖检【慎行】宵分梵放歇漏转人散渐【善】茗椀坐屡迁松关启还扂【茂晭】衰年疲倚徙禅榻拥衾簟【佑釲】月堕侧轮湿云俄淰淰【彛尊】骤惊山雨来昏梦豁呓魇【坤】晨兴瞩林端余爝尚未敛【慎行】
　　九日雨阻天宁寺聨句
　　仁王塔祗树林客九日期登临【朱彛尊】木萧萧雨霪霪泥滑滑愁人心【慎行】马毛缩鱼潦深行踯躅坐沈吟【魏坤】日月逝年光侵去者昔来者今【徐善】别苦易思难任樽有酒且酌斟【髙佑釲】脱我防披我襟折黄花试共簮【朱茂晭】
　　送次谷兄南归次汪东川祭酒韵
　　蹔来那得久淹留八十髙堂已白头布被一床空恋别人门半刺肯轻投黄沙草接新霜路红叶灯移古渡舟算得过淮天气好初冬风日尚如秋
　　送江补斋侍御巡鹾长芦次禹平韵
　　析津脉络聨神京白河南注驶且清天开地坼三百里楼橹突起髙峥嵘晴烟昼腾气霭霭刻漏夜下声丁丁雄关屹立当海口鲸呿鼇掷谁敢撄云帆旧转吴防粟锁钥西北收专城洪波浩溔百万顷坐令鱼鲔无淰惊设官岂徒重筦笇畿辅要借桓騘行我闻利薮俗争骛豪猾势得操重轻大贤当道积弊去不贵鸷猛惟廉平燕云赵魏达齐鲁管内九月催王程芦花雪轻防别酒柿叶霜染飘前旌此时送君乗传出四境蔼若春风生盐梅往往调鼎鼐竚待妙手归和羮野人留眼望天际法曜正傍台垣明
　　王孟谷重至都门
　　我亦骑驴客粗知行路难六年三见汝辛苦渡桑干





　　敬业堂诗集卷十
　　钦定四库全书
　　敬业堂诗集巻十一
　　翰林院编修查慎行撰
　　竿木集【起己巳十月尽庚午二月】
　　饮酒得罪古亦有之好事生风旁加指斥其击而去之者意虽不在苏子美而子美亦不免焉禅家有云竿木随身逢塲作戏聊用自解云尔非以解客嘲也
　　送赵秋谷宫坊罢官归益都四首【时秋谷与余同被吏议】
　　竿木逢塲一笑成酒徒作计太憨生荆髙市上重相见摇手休呼旧姓名
　　刘鲁封章指摘生沧浪大可濯尘缨肯言预防皆名士谁似君家老叔平
　　君别蓬山作谪星我从雾谷拟潜形风波入海知多少聚散何关两叶萍
　　南北分飞怅各天输他先我着归鞭欲逃世网无多语莫遣诗名万口传【秋谷赠余诗有与君南北马牛风一笑同逃世网中之句】
　　初冬拜朱大司空墓感赋
　　城南旧是陪游地一片苍凉野哭中宿草墓门黄叶雨乱鸦祠宇白杨风余生削迹谁知己往事伤心我负公肯信九原还有路人间何处不途穷
　　竹垞招游白云观同钱鸥舫王令贻魏水村严寳仍吴震一分韵二首
　　沙晴冬暖古观晩苍凉一径踏残叶半庭余夕阳泥封丹灶合石防醮坛方华表依稀似蓬莱是故乡【得方字】燕丘吾旧到逐伴记新春羽帐千年蜕虗堂四壁尘名山游已晩遗迹访初真欲补儒仙传欣逢好事人【得春字】重宿传经书屋与恺功话旧次唐实君留别四首韵
　　再来欣接席昨去惜分襟两度平安字三年聚散心梦中追旧事愁里废孤吟岂意麻茶眼重窥翰墨林絶域身曾到名驹小最能胆教更事壮诗喜逐年增畏客门长闭看山阁偶登故知关性分爱近读书灯欵欵留吾住依依见汝情砚氷融墨淡炉火拨灰明浅夜谈难足流年感易成鸡头池上月白发照初生易作匆匆别华堂费梦思暗钟随杵断残烛得花迟颖待囊锥脱斑从管豹窥出蓝真属望慙媿我称师
　　恒斋邀尝桑落酒同竹垞赋二首
　　哆口长缾压手杯隔帘锵器为亲开不愁更欠寻常债每过朱家醉始回
　　石湖诗句也风流橘露松舫品最优五斗蒲桃真浊味肯将石室换凉州
　　同竹垞水村步入一茎庵登妙光阁
　　偶然聨客袂随意叩禅关门径忽新改居僧出未还一尖城上塔几防树头山此处宜看雪危梯约再攀
　　善果寺
　　髙林鸣枯风院浄如泼水时有杖藜僧下堦拾槐子
　　归义寺【中有辽初石幢】
　　地作邻人业苔侵破庙堧两三碑背字犹记防同年
　　冬菊聨句二十韵
　　犹剰篱边朶幽香伴小斋【魏坤】祗縁开较晩真与俗难谐【慎行】忆植当松迳分苗傍秫稭【坤】一行头并摘几棱手亲排【慎行】未治鼃兼黾先防虎似豺【坤】栽培从老圃束缚向斜街【慎行】担喜连泥买僮嗔冐雨差【坤】素心邀我赏倦眼为君揩【慎行】白酒重阳过清吟十月偕【坤】痩围竹几凉路别防鞵【慎行】猎猎风捎幔纷纷月浸堦【坤】稍应愁雪妬幸不被尘埋【慎行】采可篘新酿簮宜缀冷钗【坤】叶经霜后敛花比节前佳【慎行】小塔灯双影低屏水一涯【坤】落随骚客赋淡入雅人怀【慎行】寒色方凝榦新芽已发荄【坤】过时抛瓦缶留种记牙牌【慎行】按谱名空羡餐英愿尚乖【坤】明年须放早吾欲返荆柴【慎行】
　　吕灌园属题小影二首
　　不知何处响潨潨峭削藤萝侧面峰唤起清风荅清啸涛声飞上最髙松
　　曾向山隂作寓公一笻归借白头翁跏趺消得几多地何必千岩万壑中
　　冬夜朱介垣给谏宅观倒刺和竹垞兄絶句四首
　　桦烛枝枝细吐烟曲屏影里夜如年索郎美酒耆婆舞醉倒苏家药玉船【时介垣新得此杯】
　　双燕身轻拂地回歌头舞遍一回回问渠从小谁传得似按西凉坐部来
　　铁拨檀槽急作声六么辊上一牀筝忽惊雷雨帘前起残雪开月正晴
　　薄薄妆梳楚楚伶酒边孤客对飘零红筵大有开元曲别样伤心已怕听
　　大司马合肥李公见示游盘山十律兼属继和敬题二章于后
　　泉石曾关十载心胜游往往碍朝篸也知去郭无多逺所喜探幽不在深紫盖自开苍藓路红纱长防碧山吟满空何限松篁韵尽入鸾歌凤舞音
　　不教驺唱骇山僧竹杖篮舆取次登老树傲霜还带叶细泉迎暖未成氷盘来磴道云千叠逺处峯峦雪几层已失从游吾自悔得披髙咏兴偏增
　　陆端毂索赠
　　五色邵平一口韩康价古来髙世士亦在长安下软尘堆里记相逢归梦时时寄短篷笔床茶灶何年具凖拟寻君笠泽东
　　读张趾肇徐安序冬日感怀唱和诗次原韵二首
　　隙飞尘日易斜忽披新句感尤加路难不为登楼赋才尽非关入梦花倚竹何心矜翠袖听歌有泪滴红牙断蓬生事无聊极不独君悲我亦嗟
　　小榻吟成膝自摇一灯照影共沦飘雪侵短鬂双双换寒入深杯九九消得气盆梅偏早绽向阳篱菊未全凋相期并了残年课添个诗筒遣寂寥
　　奉送玉峯尚书徐公南归五十韵
　　大儒出处途秉道贵得正行藏既自断进退讵闗命我公如星云一出朝野庆臯防奋事功燕许诏令放之弥六合鸿业岂易竟立朝二十年风节严且劲髙文借讨论大礼资援证以兹契圣情题扁字辉映交孚由一徳心爱非貌敬国家有元气培养在交儆储材本报国夹袋记名姓必若入收罗先须覈言行春秋两校士氷鉴中外莹大匠洪陶钧劒光出磨锃别裁务去伪崇雅自删郑岂不叹才难得人际斯盛煌煌起衰手草野议敢横中流砥狂澜公论翕然定官虽谢执法讲每直崇政休沐有常期嵗时奉朝请从容大臣体恬退君子性朝来忽拜疏辞切回天听
　　帝曰卿往哉畴为执文柄答云臣力惫感激泪交迸告归遄俶装首路春维孟
　　诏以书局随还家就叅订牛腰一百车多与二酉竞方舆广乐史续鉴改陈桱髙馆辟翘材名流撤征聘【谓姜西溟黄俞郃诸君】遇荣一时絶典旷千古夐乐天名位似司马声华邺侯未足论矧可儗张邴平生钓游处父老喜相迎太湖洵幽絶天水俱緑浄七十二烟鬟一一落明镜【公将开书局于洞庭山】八陈鼎彛四壁开画防清音丝间竹逸响钟答磬莺花晨赴社鱼稻晩报禜暑衫便苎葛腊酿杂贤圣著书闲有余即事乐难罄小子学无成风尘困防趟影慙舞袖短顔让时妆靓饥朔行自嘲寒郊语尤硬迂疎颇知量鬬防肯争径振翅无云霄触藩有机穽蹉跎曩悔失卤莽行恐更世自倾波涛吾方溷泥泞重来仰翦拂郁抱实怲怲公在士气伸公归士气病从公愿于迈百感发孤咏【时相约同出都】
　　送许朔方之云中
　　昔我未识子先与钱生【木庵】友亟言平生驩三许不去口旸谷诗絶伦南郊画无偶朔方年最少蕴蓄靡不有次第获论交前言果匪茍燕台昨于役小许实先后【甲子夏与玉友朔方同入都】茫茫人海中相左十八九移时一把臂欵曲心互剖吁嗟轻薄儿覆雨数某某勤拳托末契所得良已厚方知情亲疎不系交蹔久风尘有岐路南北莽分手钱生走从军余去扶病叟重来防合地惊顾各衰魗慷慨倚和歌淋漓借杯酒子仍青两鬂末座独昻首也复可怜生双颧削而黝须防双耳热击筑间鼔缶疾风扫河梁挽断塞门栁前欢今偶续知有后期否故人诸曹郎出作云中守子行赴賛画侧翅义奚耴行踪等飞蓬离绪如剪韭长亭七十五山势西北走并州非故乡却立望南斗
　　题许霜岩画扇
　　风前撩乱万梢栁栁外夭斜一扇篷个是侬家旧诗景江湖回首画图中
　　鸣鹤亭诗为关中张凤举赋四首
　　不织筠笼但筑亭红栏日日看梳翎人间只有张公子合向天河伴翼星
　　隔长听读书声识字多来品倍清【金城衞氏鹤日饲以粥教之三年能识字】应笑六郎才思劣羽衣刻木坐吹笙
　　饮啄依人不自持都縁骨痩便称竒云霄尽有孤飞处偏爱亭亭独立时
　　丈八坡陀尺五天侯门如故客如仙怜他一片氋氃影曾上羊公旧舞筵【凤举为靖逆侯少子】
　　题沈客子寒郊调马图二首【以下庚午春初作】
　　泼墨挥毫事事能带腰吟痩沈吴兴如何却向渔阳道毡防茸裘学按鹰
　　小益戎装悔浪游不成投笔取封侯残年射虎非吾分白石山南去饭牛
　　西城别墅十三咏新城王清逺属赋
　　云气朝出岩亭隂滃然接划分一片影侧展屏风叠浦口有渔榔落帆如断叶【石帆亭】
　　戢戢犀角雏斑斑鹿皮箨春来频改路客过行长错欲斩又踌蹰万竿殊不恶【竹径】
　　秦封五大夫两生独不肯托根此得地双榦鬬清逈老鹳暮归巢残阳在髙顶【双松书坞】
　　虎目逃斧斤轮囷谁惜汝薰莸自然别灵蠢性所予材与不材间橁兮知自处【大椿轩】
　　九子得其三五老失其二一峯复一峯峯峯不相似虽非木假山可少老苏记【三峯】
　　蝴蝶满南园风轻草初剪林霏入烟雾古洞春犹浅好去向龙岩筑庵名碧藓【小善巻洞】
　　回溪转湾澴滴翠如滴乳防容兼水色遮断桥西浦一巻落床头春深夜来雨【緑萝书屋】
　　不离文字禅半偈亦已多何异百千万烝沙散恒河莲华清漏底晏坐夫云何【半偈阁】
　　苍涛翻半空清响一声作顽仙不耐听下有侧顶鹤夜深忽飞去簌簌众星落【啸台】
　　鹊山出林郭髙处割一拳坐令诸儿孙罗列丈人前对之能下拜米颠岂非仙【石丈】
　　草外瑟瑟波波平两三顷红鳞尺半鱼倒嚼桃花影西堂梦初觉佳句时一警【春草池】
　　仙犬吠灵根鸦锄往堪劚曾随康乐屐竟入麻源谷一笑却归来披图作横幅【小华子冈】
　　耕犂起同晨牧笛行向晩小庭闲倚杖正值唱歌返杳杳渐无声去村知近逺【樵唱轩】
　　将出都门感怀述事上泽州冢宰陈公一百韵
　　当代中天治千秋一徳期大贤多间出鸿业并昭垂夫子金闺彦名家玉树枝傅天飞鸑鷟拔水出蛟螭理学源流泝文章谈笑麾巍科仍早掇雅望逈标持馆阁回翔地风云献纳资居髙悬藻鉴集益借论思博物时无亚多闻议必谘六曹兼掌故九列让委蛇共指文星焕宁关好爵縻纲维张有自津涘挹无涯溯厥流风逺恭惟树徳滋晋阳丁末季濩泽徧疮痍团结因乡社招摇视义旗千村同保障一姓独登陴布置随方畧分明受抚绥险慿双堠设烟合万家炊冦至呼咸集归穷戒勿追宗人全铁轴邻叟穏耕犂岁事重忧旱并民又阻饥九重加轸念百族尚尫羸焚劵情相防嗟来事可嗤甫田怜士女世禄散京坻积贮崇朝尽隂功里老知当官嗟覆餗扣户仰由颐及见家余庆方知善可为润沾千里逺力赈一方疲地近瞻恒岳川长入晋祠午园留独乐甲第拓前规好古兼金石搜竒及鼎彛异香黎峒结秘色汝州磁画防多装轴书囊或借瓻笔驰中垒阵墨洗右军池弟子河汾盛宫墙鲁国推名争归夹袋坐爱傍纱帷手引烟霞上情均雨露施贤良承汉防雅颂叶周诗至化行如此斯文俨在兹升庸
　　朝有道罗致野靡遗窃喜逢时泰翻成叹数竒异材胥奋发蹇足独颠危讵敢夸华胄聊因述鄙私源分末海表发南支大理貤封启中丞画防移泽流京兆厚祸发党人竒世庙当中叶分宜位鼎司弹章辞激烈伏阙涕涟洏严谴孤踪逮流官絶域羁左垣言幸中东市魄终禠门子承堂构文孙接履綦谢宗经鼎盛裴眷有中衰五叶传清白全家际乱离兵戈屯井闬榛棘变堂基春误寻巢燕秋荒挿菊篱先人旋遯迹壮志局茅茨比杜经天寳如陶阅义熈流光伤易迈风木感先萎小子真无似孤怀忝自惟埙箎偕伯仲弓冶学裘箕蚤被儒冠误长遭俗目欺升沈浑莫定矩矱恐长隳萧瑟囚山计荒唐揵户赀不成终冺没那得避﨑防有从军役宁甘伏枥悲黔山峯矗矗楚水浪差差钲鼓渊阗发箫笳断续吹征夫攀塞栁野客咏江蓠戎事从人问行间借马骑瘴林栖狒箐谷窜狐狸耳听鹃啼血心惊观筑尸昼红烽乍举月黑路偏欹短褐星埃入遐陬露布驰图披新聚米局按着残棋横草名空挂封侯望本痴飘然辞幕府逖矣走京师古有矜怀刺时方薄处锥姓名埋失路出处谢端蓍徒步亲顽仆低顔向细儿几逢收骏骨深畏妬蛾眉久抱违时性兼无媚俗姿泥深蹄躄躠风逆羽防褷逐伴听謌曲无聊托酒巵波澜人海濶竿木戏塲随照壁宁防蝎吹毛竟得疵任安书未答朱穆论何疑梦或惊沙蜮归将友泽麋弃繻知昨失铸铁悔今迟不谓逢韩愈犹烦説项斯感公寛礼数容我揖堦墀未有阿房赋徒怀北郭丝迂疎疑寸管许与到单词峭置千寻壁开八达逵春阳防煦噢霁月睹光仪欵欵怜才意依依恋别时爨薪余朴鍜灶仗鑪锤靉叇云敷土微茫海测蠡义髙攀莫及身贱语终卑此去鞭重把何年阁再窥鸥波殊浩荡泛泛问何之
　　送徐道勇宰顺徳
　　万里驱车路韩苏迹尚留往时愁谪宦今日羡吟游边海夏无瘴看山朝有楼感君悬榻意谓我是诗流【时相约同行奈迫归计不及赴】
　　酬别许旸谷
　　男儿有才人见之如眉在额指在掌兰苕翡翠大海鲸相去中间几霄壤天资必从学力到拱把桐椅视培养方今侪辈盛称诗万口雷同和浮响或模汉魏或唐宋分道扬镳胡不广何曾入室溯流源未免窥樊借依傍我持此论嗤者众同志吴中乃得两恵生【元龙】格律最谨严钱子【玊友】才情殊倜傥不知此外复谁敌晋楚居然互雄长得君忽讶鼎足成一战三分定扰攘君才自是诗中虎尽遣风云归俛仰蜀江到澥一万里岱岳登峯八千丈有时分派蓄烟波间亦浮岚滃林莽初看澹沲与神防倐转玲珑非意想书评取痩嘲杜陵画品近肥笑周昉秾纎斟酌雅妆宜骨肉停匀神骏赏爱君此境口莫喻俗手安能事橅仿彼非识者勿浪传若有知音必奬余虽好吟久成癖所业未充终惝恍迩来属藁辄欲焚偪仄无端撄世网徒将字句供指摘岂有声华出标榜此时披豁喜相从乍挹西山朝气爽论卑引我为同调鸟爪时时发背痒君辞愈降我愈慙文绣饰牺毋乃枉皇天老眼不到地半世駈驰绊尘鞅三间草屋百索田愿本非奢力难强我今忍饥亦决去麋鹿山林合长往闭门更读书十年尚冀成章附吾党故人倘记临别约鬬鸭栏边好相访数折溪桥荡桨迎歌声正出苹花港
　　夜饮槐树斜街花下詶别竹垞水村
　　丁子香边栏槛小桃花底杯槃厨灯隔院人静社雨添衣夜寒殊方赋别最苦失路还家又难懊恼莺啼时节相思多在春残【时余将南归】
　　酬别谭蘐城都谏
　　知己无如我少交情得似君难独留一榻相待长把深杯对干宣武门南旧宅虎坊桥畔扶栏可惜手栽红药花开又让人看【虎坊桥东旧寓去秋曽种芍药八本余将归君又迁居故末云然】题壁集【起庚午二月终六月】
　　玉峯大司冦徐公
　　予告南归奉
　　防仍领书局出都时邀姜西溟及余偕行两人日有唱和旗亭堠馆污壁书墙率多口占之作本不足存存之所以记行迹也
　　早出彰仪门魏禹平谈震方沈客子追送于十里之外马上留别二首
　　已着征衫上别鞯道傍何意复停鞭人生聚散原难定又算班荆一度縁
　　杏蕋开时栁叶新眼明差喜出红尘京华回首无多恋万叠西山几故人
　　长新店重别孙恺似王令诒严寳仍刘大山家荆州兄三首
　　尚书书局出随身供帐争看祖道新觳觫车轻啣尾去可怜我亦一归人
　　坏壁寻诗又一回残尊重洗别时杯不因此去添怊怅轻跨征鞍自悔来
　　别期长短路连绵春浅渔阳二月天却检厯头同此日惊心南北忽三年【前年南还去年北发今束装出都俱二月二十一日亦一竒也】
　　良乡次西溟韵
　　乍来灰洞喜无风马足残泥晓渐融料石冈边春雨晩废田无麦草葱葱
　　琉璃河次汤西厓壁间韵
　　日痕红曙露初晞草色迎人欲上衣顿觉水乡风景好一羣野鸭踏波飞
　　寒食过涿州和西溟
　　栁色初浓凹字城胡良河上偪清明故园三百长亭外贪得花时一月晴
　　清明新城道中
　　县南风飐酒帘多澹澹新烟瑟瑟波一路人家齐上塜纸钱飞过白沟河
　　白沟旅店见亡友郑樊圃旧题怆然有感同西溟作
　　一鞭重度瓦桥关落魄星埃鬂各斑忽见故人题壁在转怜尔我是生还
　　过赵北口晨餐得鱼戏和西溟
　　淼淼波光漾碧虚中央一带是民居緑杨影里罾竿起弹铗人归食有鱼
　　任丘遇禹司賔尚基归自闽南以蜜渍茘枝分饷
　　易栗宁桃已厌尝爱听风味説南方费他陆贾千金槖与致红绡十八娘
　　商家林早发
　　村店荒荒杀漏迟唤回残梦眼迷离晓星一个明如月及取朝阳未吐时
　　冉家桥
　　杨桩夹岸草抽芽一线枯河万斛沙记得去年鞭马渡满渠春涨拍桃花
　　景州次西溟韵【时畿辅苦旱】
　　自从骑马出春明满眼流移怆客情此日畿南行向尽喜逢田妇饷春耕
　　平原口占戏示西溟二首
　　碌碌因人事竟成当初原未识先生处囊脱颖浑闲事何苦区区自请行
　　若将毛遂比夷门知已何人合感恩却笑能诗李长吉信陵不绣绣平原
　　夜雨
　　倦枕更阑睡不成白杨叶战雨来声油灯欲灭尚未灭睒电隔时一明
　　从十里望抵晏城
　　春塍雨润少飞沙别取林防一道斜红袖倚门桃傍井又縁迷路得看花
　　大清桥
　　风柔自觉轻衫便山近微嫌湿翠多日暮大清桥畔望一丛春树拥齐河
　　崮山
　　古驿东来路一湾万枝翠柏防苍顔不知斤斧逃何幸大似吾乡近海山
　　上巳泰安道中和西溟
　　平山堂畔忽经年又是荒程上巳天慙愧浆家供野味树头小串摘榆钱
　　欲登岱不果戏柬周通守燕客
　　潮白三更开岛屿烟青九防散齐州输他监税周签判日日肩舆到上头
　　羊流店
　　岘首沈碑事渺茫空传有泪堕襄阳居人自重羊公里未必英雄恋故乡
　　新泰城南望防山
　　翠岱孤抽碧玉篸羣山余势失嶃嶃晴云忽断东南角又露东防一两尖
　　发防隂至青駞寺
　　桑边枣下﨑路乱石堆堆数驿亭野草不知春意好烧痕三月未全青
　　渡沂水
　　白沙没髁水平腰舟子招人上小指似翠华南顿路旧年此处有浮桥
　　三月初九日自郯城看桃李至红花埠二首
　　枝枝能白复能红光景年时约畧同行过曹村贪小住双禽对语百花中
　　油菜花开十里黄一村蜂蝶閙斜阳明知尚隔江淮岸风物看看近故乡
　　官栁
　　种栁河干比伐檀黄河今已报安澜可怜一路青青色直到淮南总属官
　　大雨早发宿迁
　　汹汹波声响浊流疾风吹雨渡潮沟眼前一事差强意河北人家麦有秋
　　晩晴入桃源界和西溟
　　鸣鸠声里发孤城行到桃源落照明一色东风占两晓程催雨暮催晴
　　渡河
　　沙雨晴来日气和涨痕连岸落帆多春风吹过桃花信啼鴂一声人渡河
　　淮安上船
　　厌听铃声爱入舟只应洗耳向清流瓣香夜谒淮神庙梦穏江南第一州
　　过乔石林侍读纵棹园
　　一天风雨禁荼防红叶空栏信尚迟只道淮东春已尽鸭桃犹剰两三枝
　　乔侍读席上赠歌者六郎
　　欲顾曾无一字讹子徐引曼声歌青衫憔悴无如我酒緑灯红奈尔何
　　髙邮舟中
　　蒋牙荻笋碧于天涸水濒湖出葑田鸥鹭较多人较少断桥边有卖鱼船
　　扬州遇杜苍畧
　　龙眠【方邵村侍御】又继黄冈殁【谓令兄饥凤先生】江左风流迹已陈今日听君谈往事如逢天寳旧宫人
　　王羲文阎复申招同西溟泛舟红桥二首
　　谁家园子得春多茧栗梢头花信过一曲红栏随棹转緑隂浓处忽笙歌
　　十里珠帘廿四桥百年花月履綦销多情爱拂游人面尚有垂杨万万条
　　西溟谈及竹西旧事戏调之
　　緑杨书画记停船一梦扬州又十年见説伎楼浑冷落髩丝谁惜杜樊川
　　阻风洲望金山
　　狂飚髙驾海舋开雪浪千堆倒卷回雾气欲吞吞不得绀宫浮出小蓬莱
　　月下渡扬子江次西溟韵
　　妙髙峯下晓钟撞隔岸吴船正发幇风露一天人拥被橹枝摇梦过春江
　　虎丘后山人家
　　筑岸开池别有津小桥低映碧鳞鳞河豚上后鱼花贱多少山根种水人
　　阊门即事
　　秾花刚被楼遮却又见邻墙出好枝一种风光谁管领金阊门外暮春时
　　吴江
　　鲈乡亭畔麦垂芒水落潮田已半黄曲折支流通小港家家门外有船坊
　　禾中田家
　　到耳初闻鴶鵴啼平畴小棱趁髙低茅针已老桑芽嫩时节人家正防泥
　　过梅里访朱西畯
　　也知陟岵意仍违才得还家换裌衣为报而翁吟望久白头京国苦思归【竹垞先生尚留燕】
　　题家保三兄小影
　　分无拥髻对伶赤脚归仍侍玉川怪得披图还一笑破防烛看神仙
　　题西畯月波吹笛图二首
　　苔样蓑衣緑盖篷轻篙闲挿月明中水禽两两背船去独倚薲洲一笛风
　　一天云细作鱼鳞千顷颇黎防湿银解听鹤南飞曲好不知谁是倚楼人
　　柘湖感旧和徐淮江
　　满湖轻浪緑差差别样风光两度期杨栁半帆春载酒蔷薇一砚雨催诗未知此后花谁主可惜重来鬂已丝早是惊心八年事梦阑灯炧不多时
　　齐门夜泊
　　扁舟荡漾具区东使尽西南一日风到岸帆樯烟羃羃隔河帘阁雨蒙蒙忽来人语蛙声外乱飐灯光水气中也识去家今较近酒阑依旧感飘蓬
　　吴门喜遇田间先生
　　发光如葆气如虹崛强人间八十翁最喜尘埃经岁别还看筋力旧时同文章有品传方逺风雨藏山业未终【藏山集先生未刻诗文也】指与一星人尽识少微今日客吴中
　　昆山刘改之先生墓和顾伊人
　　哀壑无人呌杜鹃马鞍山麓古坟边东斋路没荒榛雨【东斋先生祠堂也今废】北郭人犂断碣烟湖海尚疑豪气在姓名翻借布衣传冬青种后诸陵废南渡君臣更可怜
　　题沈石田秋江待渡画卷
　　皛皛波明蠏舎苕苕路转渔湾落叶声中问渡浮萍影里看山
　　题陆汉标墨菜图
　　小圃朝来露未晞早菘青脆晩菘肥老饕不要园官送直拟从君攫画归
　　武林寓舎少司马杨公以鲜荔分饷赋谢
　　綘囊移得洵仙才珍重琼浆赠十枚不向红尘驰驿到却从碧海贩鲜来色香尚觉熏肌好氷雪真随笑口开只是野人慙过分恍疑身自雪峯回【范石湖集四明海州自福唐来顺风三数曰至得茘子色香都未减大胜戎涪间所产曾有诗云鄞船茘子如新摘行脚何须更雪峯】
　　四殇诗
　　家贫望多男如农力菑畬将期秀而实焉得辞勤劬吾家兄弟间盛事传乡闾仲氏艰举子前年获驺虞季子善生儿烂熳引众雏我儿稍长成次亦舞勺逾岂不顾恩谊未免督责俱娇穉尚无知爱怜并属渠阿巢甫七龄性慧早读书近尤喜作字狼藉涂墨猪驺虞头角好秀眉清两矑学语无不能舌本惊老儒阿载方断乳气压羣儿愚家僮听指麾步步趋亦趋最小名阿午哇哇声已殊今年暮春杪我归自燕都次第使来前琳琅玉璠璵排成一行雁聚若同队鱼公然嫌姆抱见伯同爷呼渐熟意转亲竞前争挽须无何舍之出我又东游吴五月到昆山梅雨蒸肌肤去家五十日颇怪一信无湿萤照昏花双眼交糢糊羣来入我梦绕膝形蘧蘧明朝急买舟冐暍返敝庐到门天已黑哭声满庭除惊问哭何为痘殇瘗泉垆一哀吾欲絶老泪沾襟裾自惟世业荒寳此七丈夫半月夺其四呜呼彼奚辜季子仅留一芝焚兰未枯仲氏一并亡竟失掌上珠矧乃客未返【时徳尹尚在都下】逺隔天北隅便拟报杏殇作书寄江湖又恐伤汝父临缄复踌躇中肠集百念沈痛肯蹔摅家门百年来夭阏代有诸曾王父早世我祖实少孤两叔及先君长短岁月徂短者才十九长者五十余同祖凡八人其三已丘墟早衰我更甚所歴多﨑岖浮生知几年煎迫非一途伤哉感存殁天意终何如
　　苦雨聨句
　　风噫作欠伸【顾图河】天愁散咳唾羃羃茧丝微【慎行】捎捎箭镞大排櫩挂水帘【图河】震瓦响云磨隙景列缺驰【慎行】潜踪郁仪过衣缨黝霉醭【图河】屝履溅泥汚蜗嚵引长涎【慎行】黾怒鼔羣和嘬桉聚蝇饕【图河】瘁肌饱蚉饿呕哕减食单【慎行】扑縁废书课帖席恶胶粘【图河】歴阶防跌蹉遥岑罨如遁【慎行】髙浪腾谁簸方当戒舟航【图河】矧乃疲鞍防沟甽泞齐腰【慎行】田塍淖没髁菭衣妥两肩【图河】烟殻背一个栖亩占来牟【慎行】分秧滞秔稬青葱卓针立【图河】黄萎垂芒卧造物有暴殄【慎行】农功岂媮媠干土尽翻沈【图河】漏天难补破余飞远乍散【慎行】晩色晴微作暑湿旋复蒸【图河】壮隂那肯挫走章牋碧翁【慎行】苦雨毋受贺【图河】













　　敬业堂诗集巻十一
　　钦定四库全书
　　敬业堂诗集卷十二
　　翰林院编修查慎行撰
　　橘社集【起庚午秋终十二月】
　　橘社在洞庭东山之麓刘氏取以名园秋冬间假馆于此与书局诸同人唱酬不少疁城张汉瞻为镂刻于吴中者非足本也
　　将赴洞庭书局雨中与徐淮江别二首
　　一领西风季子裘乱砧声里又残秋人间尚有君怜我每过南湖作少留
　　小港平桥宛转通船头一片采菱风孤灯十载江湖雨肠断潇潇此夜中
　　晓发胥口
　　半浮半没树头树乍合乍离山外山借取日光磨一镜吴娘船上看烟鬟
　　渡太湖晩至东山
　　秋水如膏滑上船峭帆冲破五湖烟岂知地少云多处别有橙黄橘緑天枕簟欲清他夜梦杖藜行结好山縁诗人爱入鸡豚社【横烟袅处鸡豚社范石湖游东山诗中句】只欠躬耕十亩田
　　山居诗次大司冦徐公原韵三首
　　得从林屋赋闲居胜驾还朝四望车万顷波涛慿槛外一天风雨落帆初龙威寂莫重搜字笠泽丛残旧著书便与伊川同击壤何妨问答到樵渔
　　公归海内重儒宗不数琅琊邴曼容霜晩黄分湖岸稻烟朝翠扫寺门松晴来片片云盘鹤雨过条条磵饮龙见説莫厘峰絶顶时陪五老握青笻
　　落托生涯最善愁蹔来我亦欲忘忧淋漓命酒长连夕次第看花已过秋四壁书多仍万巻五湖人少但扁舟西山胜槩差能説兴到还期烂熳游
　　张汉瞻有喜余至山中之什次原韵奉答
　　啣尾船开古渡头防声导我向中流似曽有约来同日不比无聊赋独游坐拥画屏长对榻【时同寓敞云楼】行逢精舎必登楼因君拨触聨吟兴岂可湖山少唱酬
　　同徐敬可吴西斋张汉瞻游翠峰寺和汉瞻韵
　　隂云解驳日光穿行尽松门始见天旛影自飘空翠外樵歌时出断碑前经楼昼静孤钟发井石痕深万绠牵我欲问龙还乞水与君洗眼对残编【寺后有龙井为雪窦禅师故迹】
　　逺翠阁和汉瞻韵
　　处士留陈迹【阁为陈眉公所建】轩背岭开练光铺几席烟气湿亭台林僻僧宜少天晴鹤未回共吟遣日无事定重来
　　微香阁次敬可韵
　　藓径碧侵游子屐枫林红上羽人衣一声清磬落何处坐看香烟成翠微
　　二峯和汉瞻韵
　　俨与莫厘并所争惟一拳未应甘出袴且喜得随肩潮涌东隅日云垂北面天短笻如健仆扶上最髙巅
　　登莫厘峰二首和汉瞻
　　青天七十二芙蓉个是芙蓉第一峰吴越有山多作案东南无水不朝宗荡空日气消飞蜃拔地风声穏卧龙曾记岳阳楼畔望肯教云梦芥吾胸
　　百层风磴盘旋上大似鞲鹰乍解绦放眼不知何处尽置身直觉此峰髙沈沈海浦黄云岸防防吴帆白鹭涛未免傍人嗤好事重阳已过兴仍豪【时重九后四日】
　　敞云楼次顾丈景范韵
　　堵墙髙下列丹枫平视茫茫但碧空地逈最宜千尺上景竒独占一山东湖光夜闪疑飞电磴道秋垂似偃虹多愧元龙豪气在每闻清啸发楼中
　　姜西溟继赴北闱今仍下第作诗招之
　　散是飞蓬聚是萍可怜南北总飘零一名于尔何轻重双眼从人自醉醒沙路离离鸦接霜天矫矫雁开翎此愁除有诗能豁亟买归舠下洞庭
　　题刘氏东楼
　　连山正缺西南角合有髙楼面太湖不许游人夸目力淡云浓日两糢糊
　　出云篇和西斋
　　山以东得名罗列非一岭儿孙丈人行屈首殊未肯今晨天忽云晴色变凔泂蒸蒸气浮盎冒冒烟上井众峰处囊中刻露锥出颖一峯独埋没有物踞其顶阳乌从东升对射却无影林寒不受照万象凄以冷大风西北来作力一何猛奔逃脱鳞甲破碎宁复整正赖湖腹寛吐吞在俄顷山人耳目梦呓唤初醒重看莫厘髙乃若裘挈领
　　送田间先生归桐城兼寄髙丹植明府
　　满箧诗文手自编秋风携上皖江船气吞湖海豪犹昔老阅沧桑骨已仙愁里岂堪论往事【先生诗集中有与先君子长干酬答诗】部中容易着髙贤驰书早报枞阳令薄少时应致俸钱
　　菊
　　随分沿溪细作行开时何必定重阳畦丁自爱无他种橘柚连山一例黄
　　山楼晓起
　　枕上秋风疑有雨觉来已是日髙时拓堕黄叶苍鼠惊人窜别枝
　　晩即目
　　变态多从咫尺看只争浓淡浅深间斜阳已落月未上烟外数峯如逺山
　　木芙蓉索汉瞻和
　　乌桕微丹鸭脚黄争将病叶领秋光后时犹作好顔色笑尔一枝红拒霜
　　自题放鸭图小影后四首
　　偶烦妙手冩呉绫未必扁舟兴便乗一笑披图还作防此来真个住松陵
　　浅水芦根唼啑闻背篷防尾雪纷纷湖中别有东西鸭飞向遥天莫乱羣【东鸭西鸭太湖中二山名】
　　竒絶佳名属两山新诗多着画图间放船不怕人争路自占侬家第一湾【东洞庭有查湾西洞庭有查山见震泽编】
　　不用低栏照水红一竿活计趂樵风江湖老伴怜渠在踏浪长随丱角翁【东坡诗我衰寄江湖老伴杂鵞鸭孟郊诗何如丱角翁至死不裹头】
　　食橘二首
　　树树垂垂颗颗匀山家生计不愁贫若教朱实仍包贡那得分甘到野人【洞庭贡橘唐宋时有之至明始罢瞿佑宗吉诗有玉食无縁进上方之句】小园一百二十树摧坏年来成橘薪每到霜前悲手泽可堪客里又尝新【西园橘栽先人手植也己巳冬寒悉皆冻毙故及之】
　　汉瞻自洞庭先归诗以志别即次见赠旧韵
　　兼旬索句添穷忙草根唧唧虫鸣霜尚慙皮陆作唱和敢与李杜争光芒君诗尽纳三万派山骨波洋洋登坛欲来执牛耳取径故险回羊肠林深雾黯蓄幽气虹见雨霁开晴光吟从舌端作倔强写向纸面生低昻稍嫌工迟似司马容我笑傲林泉旁忆初弭棹同卧起明朝聨臂登髙冈穿松踏石困俛仰攀跻中道多徊徨竒峰忽拔二千尺快劒磨出莲花铓耸身侧足狂呌絶生平竒境得未尝三湘七泽旧虽到却溯洲渚搴孤芳黄金荒台感燕士画栋髙阁悲滕王十年浪走痴已极游踪脱畧失故乡星埃大笑一回首摄衣才谒三髙堂所嗟筋力就疲惫渐遣兴趣成頽唐眼前又当摇落蒹葭露白秋苍苍不知此中有何乐对尔意气还飞扬男儿生涯志未豁善刀合学庖丁藏百觚醉汲邻叟瓮一枕倦寄髙僧房得道在先成佛后兹理反覆天应偿逢人但拜孟东野去我独惜张文昌扶笻缥缈有夙约【与汉瞻约游西山未果】肯计盎底无余粮风波冲冒总为此子今束书我亦将行当长谣答黄竹不尔妙曲赓红桑郁郁谁能耐离索空楼夜雨思连床年来万事经眼见穷达竟分姜与汤【不分穷约姜与汤汉瞻旧句也谓西溟西厓】旧游如梦那可説祗有末路堪评量名山业岂异人事慎勿屑屑耽词章
　　夜坐有怀张汉瞻吴西斋【二子相继别去】
　　山谷天早寒经檐白日速夜长耿无寐爱此一寸烛展巻乍沈吟开轩屡踯躅我唱和者谁凄其感幽独别时秋林下锦缬黄映緑几日不上楼败叶忽已秃悲风防然起槭槭响枯木静觉流光移暗伤怀抱触小僮强解事邻酿贳新熟酒罢还梦君湖心浪如屋
　　重登莫厘峯望吴兴诸山
　　吴防诸峯绕作环荆溪百渎泻成湾西南逺景新收得一发螺青是弁山
　　从渡水桥步行至武山小憩吴氏园亭十四韵
　　过桥才半里空濶得平原野艇笭箵渡斜阳防防村晩来鱼论斗【吴志云吴俗以斗论鱼二斤半为一斗】僻处犬依樊岁稔松醪贱秋辞社鼓喧草根惊雉起【洞庭志东山有雉而无兎西山有兎而无雉】木末见鵶翻面面帆移防家家水到门泉清能止渇山浅易寻源又接攀跻路重窥种植园罥衣橙刺密耀眼橘头繁旧叶荷倾沼新泥菊上盆苔滋行每滑石好坐能温隔竹传壶箭随花倚画轩何须问生理即此是仙源逺色苍然合归途月有痕
　　欲往丰圻看枫叶为雨阻
　　山中筑居如筑城往往人家背山住连街接巷比通阛虽有林峦无旷趣敞云楼东鸭脚木乱叶成堆稍通路此中合着杜门人一月出游凡几度我生夙嗜久拨弃只有吟情剰如故颇闻人説丰圻胜况有丹枫照秋暮鱼虾市逺风不腥橘柚园深香作雾朝来折柬约溪友预饬晨炊治游具住山复作游山人此事宁防天亦妬初看靉叇云似墨忽听淋浪雨如注客言万事难逆料投足无端动关数岂知勇怯总由人老嬾逡巡坐自误忆当涉世气卤莽浪走风尘饱霜露冲泥驴背不自惜到此翻令限跬步天工作意不肯晴明日披蓑杖藜去
　　大雨同胡朏明阎百诗登湖楼
　　大声拔湖洪飞上巨鲸背歕空作猛雨侧射怒百倍万木助一喧掀腾走羣怪楼孤若摇动势已岌岌殆云头排来山影忽在外目存思欲絶境变竒乃最我诗苦难工杰句应有待
　　顺风渡湖瞬息抵胥口
　　匹练掣柁痕虚弓彍帆势不知小榜迅但见青山逝孤塔表灵嵓卓针辨湖澨须防忽到岸矗矗在天际
　　虎丘晩泊
　　山浅桥平水一隈几株红树寺门开从看小景如盆盎新向湖天放眼回
　　拔白诗【并序】
　　昔苏子由有白髪近二十年防州道人王正彦教令拔去以真水火养之从其言数月而白髪不出因作诗自言拔白之验余今年忽有白髭二茎镜镊去且三月矣竟不复生喜事有偶合者因用其意作诗一章然养生家言仆固不解也
　　人生疋庭树官骸乃皮肤树有花与叶人有髪与须花叶本蹔荣须发那不枯我今过四十貌作山泽臞忧患煎心神奔驰瘁形躯早衰理则尔何用长吁嗟双鬂久星星见惯习与俱白髭忽新变刺眼生踌蹰我欲撚使断苦吟徒自愚我欲媚后生染之非丈夫不如竟拔去谁能忍斯须初若蠧蚀叶几片离根枝又若耘除稂良苗渐苏苏尔来九十日萌蘖喜絶无养生素乏术寸田任榛芜何当劚黄精白髪并扫除
　　朱雪鸿移居诗和棃洲先生
　　蘧庐天地总羁栖迹何烦苦印泥招隠莫分山大小卜居难定瀼东西一舟最穏装书重四壁初安待客题终胜梁鸿依庑下年年井臼累山妻
　　雪夜发玉峯数日前沈昭嗣吕山浏顾书宣先往洞庭作诗寄之
　　落木湾头雪洒灯卧闻渔子尚牵寒光泼被夜如月野水割船冬始氷风逆不知何日到山髙宜及此时登湖天霁色诗兼画待我舟中酒二升
　　从横塘晩至木渎舟中寒甚
　　西北风狂野气昏船拥火取微温残阳正堕塔边寺薄雪未消湖外村木尽脱时喧鸟雀稻成堆处散鸡豚可怜岁晩不归客对景踌躇思故园
　　雪后晓渡太湖
　　黄芦吹断黒头风寒日初生血样红一片湖山新着色万螺浮白碧壶中
　　次韵答赵蒙泉闽中见怀之作
　　得丧年来已贯经忽披佳句又心惊计疎更事多成悔身贱依人自觉轻壶口欲从敲后缺劒镡犹发扣时鸣【来诗有先生岂以不平鸣句】短檠墙角差难弃赖是看书眼尚明王令诒自闽归出示途中见寄二章次韵奉答
　　船头船尾榕隂緑城北城南茘子红懊恼此中多赋别胜游从古几人同【右荅南浦见寄】
　　自携驴劵出都城草草装随短策横失路归添游子泪加餐书荷逺人情愁随越鸟方南向懒趂边鸿又北征不用苦教诗激楚漫天风雨正秋声【右荅晩泊见寄】
　　送山浏自洞庭归塘西兼寄张介山陆厚容金子由诸子
　　无多唱和留君集来往真如相避然一叶惊回三载梦两萍漂散五湖天新书着罢从人笑善病同时得妇怜【山浏闻嫂夫人抱疴已亦致疾】好向桥西呼酒伴放狂作达过残年
　　云石庵和书宣韵
　　一径入双坞【庵在大坞小坞两山间】遥从涧道求泉枯行汲逺竹密得幽日气通亭午涛声卷上头踞髙真得势矮屋也如楼
　　白龙泉和沈昭嗣韵
　　半岭通湖眼闲僧防井湄自能清彻底何用砌成池鸟道寻难到龙湫怒或移不知风雨可有气如丝
　　来鹤楼和韵【楼址为某姓地】
　　旧日松楸废何年笙鹤来樵人怜域山鬼避香台峰势重重合湖光滟滟开步虚人罕到猜是小蓬莱
　　题书宣小影
　　十万青鸾尾摇竹映得诗人鬂毛緑此中可少三间屋竹西三月桃花红前村后村烟蒙蒙此中可少一扇篷逺势兼収隔江塔【指图山也】与君作诗论画法借君门前来放鸭
　　书宣以药酒一甖见饷赋谢
　　北风夜半収鸣鼍冷光浸日湖不波对门老树尽僵立枝颠斗大鹊作窠山人畏寒卧复起排籖十指无人呵云间陈翁【山农】好事者乞与方法招诗魔酒材难致药料贵正苦羞澁囊无他感君饷我分一器何异良剂投沈疴瓮城新开香绕鼻泻以碧椀承红螺甘分沆光琥珀村酽不数黄如鵞夘时小酌午未醒挟纎纩乍回阳和蓬蓬入脑声自觉粥粥浮面顔微酡枯肠一洗枒蘖出老眼乱瞥昏花过肩髙尚吟薄薄酒耳热漫作乌乌歌井湄效箴笑扬子春色可赋烦东坡犀首达生坐无事袁丝遣日知亡何有生得此亦过分况敢嗜好穷搜罗偶将一醉累良友亟馈莫必恵已多预愁缾罄唇吻燥挹浆那得翻天河
　　书宣次韵见答复倒用前韵作一章邀余继和时书宣将归扬州兼以赠别
　　君才如汉江淮河驾天输浪岂患多坐批百家目炯炯行贮四库胸罗罗词源独骋曹植富余地不量继者何金丸脱手最轻防快马直下胭脂坡朝来赫蹏急传示白雪竟压巴人歌我时解鞍息蹇足卧看纵辔奔腾过吟情欲探酒力发小户一盏熏顔酡平生有作每倔强音调太急难和醉来反嫌天地窄局促未免愁笼鵞团团陈迹走循磨缬眼光旋螺尔来检防稍知悔思以勺水湔前疴可怜故态时复作形虽近放心靡他人生有情防有癖湛诗麯糵俱成魔何如牢守昔贤戒不吟不醉从嘲呵逝将啬养全晩计野蠺簇茧蜂藏窠子今勇决乃过我气盛不怕江翻波临行举杯懴口业拔劒倘斫生蛟鼍
　　以药酒分饷唐实君吴西斋再叠倒韵索和
　　鸱夷皤腹鼠饮河就中满贮得几多玻璃万顷吸不尽霜风吹浅如碧罗诗人气麄言语大琢造化将谁何娄东二生我同调得第厌上金銮坡朅来忘分更莫逆铜斗许和寒郊歌湖心浅山住隔巷冲冻踏月频经过所慙才分非尔敌頳面未饮长先酡愁肠酒肺互撑拄正赖药味相调和长瓶分饷良有以愿奢似挟山隂鵞鸬鷀聊足注半杓鹦鹉恰好浮双螺便从唐侯促佳句【实君许题放鸭图诗尚未至】更祝吴子蠲微疴【时西斋属微疾】号呶当筵谁是主剥啄扣户人非他林魈木客尽逃避气豪横欲駈羣魔此间差无俗物扰尚有亭长能相呵怀哉岁暮盍归去坐看日夕鸡栖窠小槽溜溜听压蔗馋涎乱涌珠跳波床头一壶堪醉倒不知门外传更鼍
　　题邹毅仁书劒图
　　学书差足记姓名学劒无过一人敌英雄竟以成败论二语千年共指摘我持此论君勿疑潦倒粗言身所歴方当出游气盛壮逸足谁堪受羁靮有文曾诩吊战塲有力能夸控鸣镝蹉跎祖逖难着鞭烂熳陈琳徒草檄収身十载赴塲屋往往雄风避雌霓眼看骐骥尽先登驽钝悲嘶仍皂天涯行旅惯黑痩世上男儿多白晳读书击劒两无成邓禹笑人终寂寂子才去我固十倍射扎穿杨凖悬的胡为垂翅亦防褷予美谁侜卭有鹝三年奏牍困方朔五十吟诗笑髙适马应换妾刀赠人龟手如何学絣防薄田可耕池可钓良耜畟畟竿籊籊还君此画一展然寒尽知年不须厯
　　梁溪马碧沧索题桐山草堂
　　吟徧峯头又水涯九龙归梦隔烟霞期君早种十年树待我来看三月华药录欲传须手着琴材若中有人夸不然斗大成何用万里丹山客是家【谚云梧桐大如斗主人出外走】题邹舜五采莼图巻子次陈眉公旧韵
　　敂舷声动吴歌起沙户生涯杂鱼米此中有莼谁识之埋没苍烟白苹里湖波太淡无盐防叶自青青茎自紫脆如雪藕滑春氷异产宁教餍纨绮红鲈四腮差可配二老朝来动食指弄潮踏浪去何忧占断湖心一片秋百年好事留诗画从此流传到武丘人间网利多堪虑莼担年年入城去未应泽畔少清流却与贪夫供匕箸【太湖中产莼前此未之闻也天启壬戌秋武山邹舜五与陈眉公始采而食之眉公因绘图以纪其事】发东山至石湖舟中大雪与蒙泉雪园分韵
　　忍别东山去依依尚有縁云沈上方塔雪重石湖船密坐可无酒敝裘终胜緜范村留故宅欲访向谁边【宋范致能居此地名范村】
　　雪夜泊胥门与蒙泉抵足卧
　　野泊五湖东迷漫雪满空水明千雉白人静一灯红乱鸡声外轻寒酒力中残年归梦濶惆怅两心同
　　雪后至阊门换船
　　北风吹楼台白日雪打面阊门十万户咫尺不可辨归舟一叶轻欲与严寒战所欣吴中稔酒价冬来贱我裘虽云敝一醉暖堪恋尚有无褐人忍饥冒霜霰
　　吴门桥阻冻
　　白日淡无色北风吹作隂浪增氷力厚桥挿冻痕深已近故乡路偏伤独客心【是日蒙泉归疁城】邻船如比屋儿女尽吴音
　　入胥门访薛孝穆不值留诗示之兼简许旸谷钱玉友
　　风止泽腹坚篙轻不可凿短篷压头卧竟作三日恶贾客聚连樯荒湾比村落人羣自欢笑而我无处着遂访薛逢居冲风入南郭初来殊奋迅欲去转寂莫穷途所向昧妄冀朋友乐钱许初北归合并有成约【十日前玉友旸谷自燕中返虞山期于吴门相晤亦为氷雪所阻】参辰在咫尺矧乃道里各天寒岁偪腊何以慰离索兴尽返孤舟独吟还独酌
　　打氷词
　　寒光射川如浴铁千艘万艘陷顽石凿山通道古有之河伯慿坚蚁难穴官船自倚人力强氷椎乱击船两傍船头乍开船尾结去岸却泊河中央篙师笑谓官勿尔世路升沈总如此若将人力与天争倒卷天河应泻水
　　阻氷七日始得发舟
　　筮易玩其占七日当解冻朝来觇风色东面栁初弄天行既来复人力渐可用南船凿氷来银浦作流汞小僮报竒事水活鳞甲动老夫亦欣然私喜言幸中披衣促解防一笑破愁梦梢梢啣尾行线路争一缝虎齿截两涯倚棹谁敢纵迟迟计尺寸去去逐侪众到家庶有期春麦尚及种檐曝初旭宿火煨老葑旅食饕风霜何如抱饭罋作诗当箴铭悔往聊自讽
　　夜泊平望驿桥下
　　捩柁开吴江収帆宿平望环桥横吾前天势堕空旷或言虹下饮比拟犹未当分明半轮月初吐碧波上风定川不波上下巧相况小舟入圆镜光景互摩荡夜寒人语稀独此发孤唱




　　敬业堂诗集巻十二
　　钦定四库全书
　　敬业堂诗集巻十三
　　翰林院编修查慎行撰
　　劝酬集【尽辛未一年】
　　己未以后衣食奔走与德尹出入如相避庚午偪腊归自具区德尹适从洛中旋里除夕酌酒相劳葢十二年无此乐矣爰相约为杜门计尽辛未一年凡得诗如千首
　　元夕同顾伊人张昆诒集徐敬思宅分得灯字
　　自到君家饮量増也教小户罄三升笙歌院隔新翻曲书画屏开巧様灯知有清光终让月可无佳句冷如氷夸张节物诚多事谁似诗人范致能【范石湖有上元纪呉下节物三十二韵】
　　昆山一名玉峰周围二里许似累石而成者唐张祐孟郊有诗与葢屿所画山图同留慧聚寺中向有石刻宋皇祐中王半山以舒州倅至县相水利登山阅二公诗次韵和之时称四絶淳熈中寺燬于火自唐以来名流题咏及杨惠之所塑毗沙门天王像【或云张爱儿所作】李后主所书榜额一扫无余今凖提阁壁间石刻三公诗乃后人补刻非故物也正月十六日同张昆诒卢素公登山感懐往迹为详考本末并系以诗
　　呉中园圃爱假山家家画藁橅荆闗此山本真翻似假怪石叠起孤城间竒峰尤在西南颊缥缈玲珑还戍削游人仰视一线天信有孤云生两角几辈留题盛昔贤曽闻摹勒载名篇昆冈烈火精蓝尽何物能为金石坚人间假合夫何有差是令名堪不朽我诗写意直取真嗤防还须防众口
　　德尹四十初度二首同润木作
　　四十平头齿未頽谁教辛苦逐风埃祝君此日无多语正要飞腾暮景来【少陵诗四十明朝过□腾暮景斜】
　　蒲柳桑榆各老成一杯相属话生平十年多少回头事我是蘓家白发兄【用东坡夀子由诗中语】
　　题又防侄投壶图小照
　　五经一笥笑老韶长飬侍儿如许娇巻衣风里听传箭近前争赌莲花骁
　　初夏园居十二絶句
　　人言痩地差宜竹隣舎曽分一本栽尺八梢沟拦不断狂鞭搀过菜畦来
　　牡丹不称种村庄开到春残尽野芳栫棘补篱成片段丁香香过木香香
　　亭台废后变沟塍欲置茅斋力未能大抵为园多借景别家髙树挂朱藤
　　方池一畆萍初合四月中旬未有蛙簇簇银针齐上水绿杨影动散鱼花
　　莎软铺茵才没膝树圎拥繖正头如花流过碧池去忽听一声黄栗留【诗疏黄鸟黄鹂留也或谓之黄栗留】
　　长年因病医方熟小草随时药料増趂取连朝好风日带花收晒鹭丝藤
　　闰年留竹苦防蠧辰日种须早浇爱花更作晩秋计老瓦盆边分菊苗
　　鸎粟着子米囊小蚕豆褪花皂荚成莫欺老圃不工画小碎诗篇如写生
　　去秋梧子收不尽旋向根邉两叶生保得主人长闭户四三年便看隂成
　　自蟠老榦自抽条长养仙家枸杞苗不似苕华难独立附他乔木号凌霄
　　鸣声上下羽交交雀鷇初安树一梢啼杀斑鸠生计拙将雏时节定争巢
　　头眠已过二眠新蚕防差杂四隣一月往来浑断絶隔篱时见采桑人
　　橘薪
　　生意千头尽园租五畆荒子孙贫敢计奴婢价谁偿入室钩衣破为薪刺眼伤更愁秋冷澹屋角少青黄
　　新竹
　　插槿三年与作樊又添客土防深根主人爱竹老成癖看笋出林如子孙【二月得长孙名兴祖故及之】
　　布幔和德尹二首
　　细竹轻竿稍出檐空庭得防比松杉赛他画舫斋中卧平展江心一面帆
　　背日开帘更觉凉午隂屋角漏微光呼儿勤扫蜘蛛网方便花时蝶过墙
　　梅雨连旬河流暴涨偶同德尹泛村船入菖蒲港
　　雨急沟渠涨怒生再添一尺与桥平无端惊起江湖梦聴作船头放牐声
　　雨后
　　便从一雨望丰年大抵人情慰目前我比老农还计短只贪今夜夜凉眠
　　衰至
　　中年事事防衰至不独侵寻感嵗华误去黒须因镊白旋揩昏眼又生花頽唐老境诗无格汗漫游踪累有家合是归时归亦得趂收麦豆种胡麻
　　庭前草花与徳尹分韵四首
　　轻刀匀剪翠葱茏别圃移来土最松累尔纒绵附枯竹屋低庭小不栽松【女萝】
　　小儿称长老称翁比似花冠约略同消得闲人闲处看可怜小草亦争雄【鸡冠】
　　羣羣红白隔纱么鳯飞来罥鬂鸦老眼自看还自笑种花犹种女儿花【鳯仙】
　　位置瓷盆手自亲暑风香透色如银蹔归我已家如客还与南花作主人【茉莉张叔敏呼为逺客范石湖诗南花宜夏不禁凉】
　　梦中得絶句似小游仙诗醒而录之
　　东海东头拾火珠抱来径寸岂论铢儿童莫逐黄金弹笑向扶桑打赤乌
　　舟晓次徳尹韵二首
　　萤尾孤光合复开湾头风急却飞回菰蒲深处一枝橹揺入渔人梦里来
　　狂蛙閙雨羣千百逺火疑星防两三忽听鸡鸣钟渡水有人家处有茅庵
　　次韵答陆柱澜见访
　　旅尘狂走十年余每到还家叹瑟居发变一头俄向老草荒三径只如初伤心短篴经时泪【外舅射山先生已下世】覆手贫交屈指踈多谢新诗犹念旧可能懐抱对君抒
　　程西村以如圃诗索和次原韵
　　人境何曽碍结庐一椽朴茂似园居耡荒自作披榛赋得法新传种树书老圃闲谈真可听比隣初约莫教虚笑他亭馆多何益无福能消防壤蔬
　　七夕同徳尹润木作禁用故实
　　眼中七度如梳月又带桐隂入小楼懊恼一天星似火闰年今夕未交秋
　　茨菰见唐人诗如白香山云渠荒新叶长慈姑朱放云茨菰叶烂别西湾刘梦得云菰叶风开绿剪刀未有及其花者余盆池偶种一窠立秋后忽细蕋每节丛生花开纯白色如玉蝶梅差小颇有清香因作一首以补诗家之缺
　　旧叶复新叶碧茎忽抽芽谁将绿剪刀剪出白玉花水邉有秋意凉蝶来西家
　　惠研谿庻常从京师寄到吴超士见懐诗四章次韵奉酬并简研谿
　　故人隔座呼同舎花底移樽醉小楼【余初识超士于研谿馆舎】散作两萍漂水面逺烦尺鲤到沙头狂名自悔逃难稳归志差坚挽不留一窖黄尘残梦外为君牵动十年愁飘瓦虚舟岂有因谁当入爨惜劳薪潜形那避含沙射沈璧何来按劒嗔【来诗言及己巳秋饮酒得罪事故云】桂树丛荒招隐伴杨花风堕倦游人白衣苍狗须防事醉眼看来分外新黄羊枰上守枯碁讶许人间独亢眉一戒早开元亮酒半年迟答畅当诗回膓径路梯空险彻骨氷霜造物慈嬴对村童开口笑竿头新作钓渔师
　　卧听门前剥啄声书来犹劝束装行贫逢闰嵗増薪米病过新秋减送迎凉雨半初到竹碧莼千里正宜羮也应世味多忘却除是难忘故旧情
　　种菊诗示克建克承两儿时余将往湓城
　　扰扰十三载孤踪混泥沙及归翻苦闲何以销年华种菊亦偶尔惜此径寸芽春苗不分栽秋至焉得花恶草既亲锄清泉亦手灌却将四体勤觊博两目翫舎之忽将去笑别东篱伴根是老人培花从汝曹看
　　夜初凉
　　人静觉夜凉书帷傍清樾不忍防秋虫吹灯还就月湓城之逰未果作诗示徳尹兼答朱恒斋太守
　　贫贱胡可居无端两憔悴侵寻叹末路卤莽悔初志岂无骨肉恩聚少别苦易分驰十年外庐舎任榛刺残冬偶同归草草如旅次杜门得半载村巷传异事不知相见驩中有思亲泪两犹在堂牛眠指何地堪舆及日相时俗多拘忌吾宁吾亲忍规子孙计所嗟囏物力动辄故人累浔阳贤使君清俸烦逺致有生廹孤露久矣众所弃谁能念穷交尚举麦舟义当之恐过分一感再三媿佳招况逾期【恒斋来札约余季夏至湓城】欲往未得遂我贫荷见谅应并谅此意鸿鴈满江湖诗成特先寄
　　题马渔村行路难小影
　　狂澜打头山压面局蹐乾坤萦一线我行畏路知路难谈虎还防君色变君家门前池水清对门山与楼檐平此中径路坦于掌作底胸次添峥嵘画师写圗如有托洗耳听琴差不恶可怜氷雪七条千万勿弹螗捕蝉送杨次也入都并简尊甫太史公三首
　　八座重亲未白头角巾里第最风流孙枝本是阶庭秀鞶帨看他又出游
　　石渠天禄近何如欲读应无未见书【用黄香传中语】但约南船多载酒对防官烛看银鱼【时耑木嫂夫人亦北上故及之】
　　交情到尔凡三世得路怜余共一心重向别中留望眼别愁终浅望终深
　　竹溪书屋为又防声山两侄赋三首
　　竹栢隂交槐栁隂踈篱一带棘除针自从新改桥邉路大费花时曲折寻
　　记得当时丱角逰书声爱听出林丘两家前辈多凋谢又对儿孙感白头【石文兄与先君子情好最宻每过庵余兄弟未尝不随行也】夕火晨香共一龛闲随清磬出花南居人尽识藏书处碧藓苍藤白石庵【用李公择事】
　　沈稼村太史招饮耿岩草堂
　　十里秋光雨洗新稻花香路净无尘门依曲沼难通櫂居近东家爱得隣却对杯柈寛礼数每听谈论长精神回看宦海波涛濶转羡收帆到岸人
　　垆墟舟中口占同徳尹作二首
　　水面浮沤的的圎采菱歌出采莲船此歌赖是吴儿唱若是吴娘更可怜
　　树低草没一丛丛晓日横生白荡风拍岸水痕髙一尺布帆抄路稻田中
　　疁城孙恺似编修欲行善于其乡竟遭吏议今方罢官就讯呉中相遇感愤成诗
　　苍狗如云极可哀危机翻自
　　诏恩来家承忠孝身尤重祸起衣冠势易摧善不可为宁论恶人皆欲杀我怜才乾坤直似蜗庐窄懐抱除非醉始开
　　胥门晓
　　月落日未升大星明一个舟人贪早起客子便晨卧忽闻水气腥知有渔榔过
　　长水塘夜泊
　　髙埭接长桥桥形落蝃蝀市喧夜防息犬吠船犹动可怜一川月细碎如泼汞负好秋光推篷兀残梦
　　庭桂初开隣人有来乞花者
　　吴阊十日游归櫂及秋仲入门视庭桂破蕾暗香动常时花最早七夕露华重苦怪今年迟曽经上年冻西风不吾私吹散香满衖颇有好事翁叩户乞清供披衣揖使入手折宁烦送譬如此根株本自隣家种我生无长物有者皆可共配花称主人母乃被嘲弄
　　豆棚为风雨所壊
　　平生乏鲜肥肉食非所慕偶然营口腹蓄念计必误春种豆苗爱养厸孩孺插竹就茆檐绳使之固初看弱蔓引渐喜众叶布丝夏蚤结落蔕甘于瓠藊豆开独迟白花待秋露及兹緑垂荚采摘在晨暮夜来风雨狂倾倒莫支拄老饕自安分物理庻可悟托名得蛾眉【本草白藊豆一名蛾眉豆】吁嗟难免妬
　　题髙锡纯羽士画像
　　猛虎入羣牙爪悍众蛇齧索悬石断平生却笑费长房学道工夫才及半葛陂拄杖辞壶公随身霹雳搜蛟龙道人有道兀不动心在一轮圎镜中【后又题云圎月当空光生何处拨开云雾请师全露】
　　八月十五夜与徳尹桂庭对酌三首
　　半年门迳草芊眠除草开塲为月圎月正当头花照眼此花原是月中仙
　　昨日方愁雨打扉夜来不料有清辉可怜万事尽如此居者别家行者归【时润木独留邑中】
　　看来南北东西月只与今宵一様圎却对团圞感离别人生能几十三年
　　东田防稻
　　云气散如涛秋田罢桔橰涨痕侵岸濶稗草比禾髙米卜丰年贱农怜瘠土劳预期营一醉归去涤新槽
　　沈孟泽索题小照二首
　　桐隂寛罩一方苔流水声中洗耳来若是补圗须补竹琴材已具少箫材
　　神理真传老画师毫端跃跃动须眉人间别有膏肓病看取先生袖手时【沈精于医】
　　闻村家打稻声
　　豆篱邉扪腹行惰逰筋力负归耕自惭饱吃丰年饭闲听隣家打稻声
　　九日寄诸弟湖上
　　如此秋光怅不同湖天无雨又无风白苹未改空洲緑乌桕长先万木红好事谁还能送酒浪逰吾转悔飘蓬两峯縁浅登髙防懒到今年似蛰虫
　　重阳后二日雨霁行园
　　两尖家门山登陟昨乃阻晓晴已过节兴尽力难努我衰万事废所乐在蔬圃早菘种旬日行列纷可数虫来蚀其苗饕餮猛于虎一寒为扫除正赖夜来雨宿根余润新叶换翠羽池西木芙蓉红白相媚妩下有二寸鱼花影嚼复吐何来两防防双翅勇自鼓公然啣鱼去饱食不避主可怜病橘林冻裂上年土坐视千绢荒官税私莫补天心有倾覆肯谅贫家苦物理苟不齐吾宁守终窭
　　鞭笋
　　雨后竹走鞭竛痩相引小僮拨土裂劚取如拾菌烹之媚盘餐下箸吾未忍寸鞭何足惜惜者来年笋
　　收芋
　　芋肥茎叶长芋痩茎叶短率以卤莽报吾愿良易满年丰百物登磊落光堆盌其魁蹲如鸱小亦伏鷇卵
　　立冬
　　节搀暮秋初隂犹未壮南檐白日影入室已一丈门帘布差宻纸油逾亮坐防佛前香无风烟缕上频年逺行役浮气逐尘坱裘茸插两手故与严威抗如今矮屋中尚欲设屏障宁非老将至嗜好改前尚兴到聊复吟都忘往来相
　　落叶诗五首和赵渔玉范用宾
　　静中初有声策策起林薄俄闻响檐瓦急防疑雨作开门日满庭始悟风陨箨徐行踏残叶仰见巢枝鹊鹊噪一何喜鸦鸣一何恶客绪本无端谁禁对揺落
　　好景忽潜移丹黄换青绿丹黄亦随尽假以绚吾目失防无宻林蔀家有丰屋严霜挟时令顦顇非一族何殊百万师委甲填坑谷
　　摧壊宁自主出林竟如狂初来聚堆阜倐忽还飞扬不妨穿我篱慎莫打我篱穿可徐补破风满牀春花得人怜飘荡尚苦遽天公肯汝惜狼籍等败絮从来择庇羣多在成蹊处君防西家叶又过东家去荒居环杂木最怕冬来风如驾一芥舟震撼惊涛中幸赖杜陵老前月已耳聋人生有闻见荣悴方无穷
　　欲游云岫不果戏示徳尹
　　吾乡鹰窠顶陡起东海邉飞鸟到山止东南水浮天常闻十月交登临得竒观天文直角氐日月行同躔凭髙视倒景长在寅卯间初生兆一魄摩荡蛟龙渊须防一线红迸出白玉盘然劈作两对射光相穿白者忽潜形孤轮跃红丸是名为合璧故事山僧传山僧老白头歳歳居山巅目击凡几个流传遍人寰嗟我与吾子好竒结前缘足迹半九州所到穷山川如何名胜地近失耳目前昨闻大阮【介庵叔】语便思陟巑岏朝来复逡廵相对亦可怜胜逰无近逺人苦不得闲既闲或少伴得伴长无钱乃知意兴豪必及少壮年一慵百事废岂独登山然
　　题曹希文祓兰圗
　　噀水浇花晓尚寒试凭纎手摘来防神仙旧是瑶台伴再到人间合梦兰
　　后落叶诗三首
　　众叶四散飞狞飚亦蹔停枯丛剩数防有如块粘萍又如将曙天尚带三五星鸟雀聚疎影夕阳到空亭时还堕一片梦化蘧蘧形
　　向荣既欣欣黄落亦槭槭却将傍观意为尔生分别何如两相忘造化本无迹山僧拨叶至或嫌门径窄吾嬾不出门门前任堆积
　　我吟落叶诗如与落叶语年年走闗塞揺荡愁见汝马头声萧萧打面风带雨吴霜防两鬂归作故林主故林岂无春过眼同逆旅后时感独立孰是嵗寒侣
　　题髙江村先生泛槎圗小影次韵
　　葛陂龙化杖如仙欲卷银河泻作泉除是先生能镇定波涛人海正粘天
　　雪中吕山浏见过
　　去年别君处吴中正连隂雪花大如席开船太湖心今年君过我海天又寒凝【去声】轻氷触篙破清脆声可听一年复一年能禁几回老与君廹暮景为别常恨早我有一斗酒可以御北风酒熟挽不留问胡太匆匆君言既相见兴尽我当去疋如上畨来彼此两不遇【去冬山浏过里中余留洞庭未返】
　　曹希文以端砚诗四章索和即叠原韵
　　溪光如眼绿潭潭洗髓何辞一再三碧落数星瞻夜斗氷绡半尺剪春蚕柈分琥珀知难并匣配琉璃定不慙三十六鳞烦寄取好磨浓墨写云蓝【用段柯古诗中事】
　　紫云一角割天南秀色犹防带岭岚束峡波涛时一涌湿毫风雨润长含来疑甓社光吞月去恐延津势跃镡神物自来须善保有求容易遂虞昙【时有欲得宋斋执法砚者故及之】岩洞烟霞笑未撢欲随翡翠竟巢南笔因兴到诗情淡嗜与年深石性谙圭璧方圎形縂肖龙蛇蟠攫力谁堪两都宾主如相见淬莹才锋出健谈
　　雅好虽多不厌贪眼中似尔亦竒憨一生自许痴无偶两手徒夸砚必三【古人以贪多者为两手三砚希文蓄石最富故云】俗论扫空和氏癖瓣香争识米家庵新宫铭草谁先就仙掌摩挲与细探
　　食荠
　　朝来食指无端动走覔隣园又一竒薄雪乍消青冒土满蓝香荠未花时
　　冬夜宿古衡山先奉政公祠下感赋
　　路滑氷坚赖短笻到来支枕榻才容透烛影寒于月拏雪松枝健比龙老屋将倾伤世泽墓田乆废媿春农十年尘梦凭呼觉金粟山头一杵钟
　　除夕示徳尹润木信庵四首
　　前夜雷霆了不惊【三日前大雷电】静中扰扰惜羣生一村野犬多狂走多事隣家爆竹声
　　山妻椎髻子头蓬布褐随宜称老翁特与孙雏破年例抱来膝上换青红
　　从前笔墨粗偿债削藁存来得几何刚是今年无可汰应酬诗少唱酬多
　　村巷无鸡漏板迟漫漫长夜夜何其野人预办朝眠熟怕作新年日蚀诗【明年元旦日食】







　　敬业堂诗集卷十三
　　钦定四库全书
　　敬业堂诗集卷十四
　　翰林院编修查慎行撰
　　湓城集【起壬申正月尽七月】
　　庚午春朱恒斋由刑部郎出守九江枉书见招逾年始徃践约既为辑庐山志复遂庐山之游贤地主之贶我良厚矣
　　禾中与徳尹别
　　四海皆兄弟何人似卯君也知年向老不合手频分夜梦留残月春帆感断云得归吾早决负土共成坟【时方计先人事】
　　吴江留别张蘧庻常
　　南风激船如释箭片帆晓平湖县百六十里半日程第四桥边一相见开懐各话别中事苍狗浮云凡几变三年善病君差强君但忧贫不忧贱我今落魄仍江湖明朝又欲西辞呉酌君之酒与君别杨花拂头鬂双雪
　　夹浦桥阻风
　　夹浦桥南客棹孤雨声连夜洗平芜东风吹浅呉江水半作春潮涨太湖
　　山塘晩霁
　　最好停桡近酒家放晴天气日初斜盆梅谢后兰芽茁正月蜂声未閙花
　　晓渡西氿囬望宜兴县郭
　　橹声西入虾笼嘴波面防微过氿风浓日吐烟烟吐树浮圗一角是城东【虾笼嘴西氿港名】
　　髙淳
　　县小无城郭桥长即水门鱼虾腥作市鹅鸭閙如村曲曲樯随岸丛丛栁抱园渐知江路近盈缩视潮痕
　　渡芜湖闗
　　两桨前头水势寛晓风吹得敝裘寒渐空杼轴怜民困老阅波涛信路难此去罟师聊作伴从来泷吏必嘲官【时官舫为津吏所阻】箧中一卷弹筝集忍对江山制泪防【自此西上皆巳未夏秋间与先兄韬荒同游地也弹筝集兄纪游篇名】
　　荻港人家杏花
　　轻舠细雨江村路过眼东风见杏花略似小车逢绮陌不知红艳属谁家
　　雨中过铜陵
　　沙尾沿流曲作堤青山一半吐城低洲空乱雁争归北路转千帆尽向西正剪渡时风乍涨最含烟处栁初齐客程已厌连朝雨不要春鸠更苦啼
　　雨后望九华山
　　横防不与侧防同九朶芙蓉并插空去鸟已冲残雨没归云忽漏夕阳红劈开华掌层层翠使尽湘帆面面风终是诗人言语大携来直欲置壶中【东坡名仇池石为壶中九华】
　　荷叶洲对雪【在大通对岸】
　　梅根浦口风尤紧荷叶洲前雪正浓两岸晓云深似墨一条春水健如龙【唐罗隐曽卜居九华山下梅根浦按圗经江水歴李阳河经梅根口铜陵县今大通有水自九华山出江即此也】
　　雪晴池阳舟中
　　晓行池阳路霁景豁清美江南江北山照影同一水半衔残雪白半挿断霞紫眼前有竒句只在空蒙里我嬾吟未成风吹櫂歌起
　　大风至刘婆矶
　　江豚忽掉头防动青玻璃俄防黒云起遥指天南陲须防坠我前横截江两涯拔江喷作雨白日潜光辉初疑鼇山倾又若鳄窟移举舟向空掷绠断谁能縻长年束手叹有力不得施而我于中流髙枕故咏诗明知怖无益聊复忍少时男儿可怜虫造物终见慈既济乃思痛防焉中心脾投文诉江神略陈危苦辞水从西南来风亦西南吹谁欤激使怒若是不可矶自我涉江湖十三年于兹南浮及北渡履险间有之此胡太酷烈性命轻崄巇仕宦涉江来扬帆若扬鬐船尾防画鼓船头挿黄旗大贾涉江来满载居赢竒放溜如放马控纵从人驰我船何所载载书载鸱夷压浪一叶轻疾行固其宜如何强弓弯寸进恒苦迟神于我乎薄厚彼宁独私咄哉穷旅人初受俗眼嗤揶揄到五鬼渐渐伺路岐惟神实正直倚赖相扶持今朝大戏剧漂泊将谁依祷罢似有感抚枕魂依稀神来入我梦责我大有词风水涣成文变化岂汝知滔天初滥觞至险出坦迤汝以耳目料何异握管窥汝又好逺游逺游计终痴万里走从军还家仍布衣十年就塲屋逐众趋京师人皆取巍科三黜名独遗谓宜自揣量息影甘荆扉兹来非宦游又非竞刀锥皇皇义奚取放浪形骸为汝居颇有园园中颇有池好风皱池面浮花舞涟漪此岂有惊波来溷汝息机汝自舍之出去安而即危不闻南山隮下有季女饥不见东海畔中有踏浪儿两者听自取决择休然疑叩头谢江神痼疾神所治大梦唤初觉行当早旋归
　　题枞阳旅壁
　　噩梦惊囬路已赊艚船上橹伊鸦青山绕屋无修竹【山皆危石不产竹】红袖当垆有杏花野渡渐生沿岸火春流未没去年沙緑杨影里初月人隔烟江正望家
　　田间先生闻余至自青山命驾来防喜赋
　　春风弭檝向枞阳旧约多年不敢忘【先生在都下送余南归诗有秋到皖江寻旧好可能一问白头来之句】四海平交无行辈两朝轶事在文章从知老境难为客谁与先生特置乡一片青山髙挿汉岿然真似鲁灵光
　　花朝晴示僧道楷
　　初日烘云碎作霞讨春人竞出江涯老来不喜闲桃李别约山僧防菜花
　　自枞阳至杨树湾道中即目
　　并日春光鬭物华马头胡蝶太夭斜谁知骇绿纷红还有春风未放花【义津桥外见碧桃一树犹未放花】
　　三角潭
　　春禽交交鸣緑杨征夫辨色早束装前行十里雾未醒驴尾秃速驴耳长朦胧人语遥唤渡约略村落开微阳烟光两岸溪一曲树影四匝潭中央菜畦麦陇桃李径髙间红白低青黄新鹅野鸭好毛羽拍拍飞出沿方塘田家之乐乐何限顿令过客忘他乡只愁雾重天欲雨横防又上黄茅冈
　　桐城谒左忠毅公祠【祠在县治东数十步】
　　歴歴三朝事他时髪指冠贤人当横决国势必摧残俎豆新楹肃乾坤正气完如何乡后辈偏有孔都官【谓懐宁也】过田间先生山居相留信宿出示藏山集再赋二诗博和
　　层峦俯瞰万松梢中有髙人旧结茅自入鹿门诗一变竟驯龙性易初爻云盘逺势鸦翻阵花作新泥燕补巢未免累翁鸡黍约往还原不拒贫交
　　比似仙源那易寻避人毕竟要山深谁教鹤怨猿啼客来听鸾歌鳯舞音语杂谈谐皆典故老传著述岂初心好防龙马精神健东武时为抱膝吟
　　三江口苦雨
　　那刹矶头雨杀风千樯烟气湿蒙蒙楚天低压平芜外何处青山认皖公
　　大雪渡马当
　　卧防穿云日色黄起闻鲸吼北风狂新诗也得江神助雪打春帆渡马当
　　顺风扬帆时闭目静听如空山梵呗殊有防心
　　破浪风前万鼓鸣喧嚣原向静中生无心只作深山听一树松涛起梵声
　　与九江太守朱恒斋
　　一麾暂出领名邦九叠屏山九江正喜为郎犹未老早闻治行已无双讴歌满境鸮音革轩冕巡城虎气降【时有虎至郊外君移文城隍神一发殪之】依旧官居精典籍只多铃卒昼敲梆
　　二虎歌【并序】
　　壬申正月有两虎防入九江西门外龙开河伤一人已而逸去市人惴惴恐其复至朱恒斋太守斋戒为责躬文翼日大防属贠于城隍庙【即汉将军灌婴】及宋大夫祠下【汉九江守宋均】既焚牒告神则命虞人挟弓矢火器穷追之期于必获越五日殪其一至是尽殱焉黄质黒章狰狞可怖聚而观者数千人咸谓使君至諴感神能力除民害也适余至九江目覩其事作歌以俟采风者
　　湓城连山猛兽多两虎突入龙开河腥风伥伥日杲杲白昼市上无人过使君视民如赤子威鳯生仪麟有趾豪强敛戢盗贼清尔独何为至于此灌将军庙宋公祠能捍大患则祀之撞钟伐鼓防僚佐第一先焚责已辞与神后先俱守土政拙惭余不如古爱其父祖及子孙忍畀孱人饱虓虎明朝大猎城南闉毛风血雨迷荆榛特开一面纵雉兔死不当罪伤吾仁须防虎自林中出小者先擒大者逸虽擒一虎一人其势公然两相敌此时伐罪更有名合围再往大掩羣潮州鳄鱼必尽杀不信请读昌黎文虞人眼疾如鸷鸟余勇登崖鬭牙爪咆哮一声山忽裂火箭飞空碎其脑黒章黄质毛斑斑旗杠压肩奏凯还犹防作力断急血色并出双睛间道傍观者争太息自古神功扶正直百年凶暴一朝除此事知公有隂徳江边户户皆椎牛从此山无樵采忧诗成大笑冠缨絶我正欲作匡庐逰
　　庐山之游未果吕灌园有诗索和
　　峩峩指云峯拔地几千丈仙灵晦髙节元气栖苍莽朝来云抹腰露顶气一爽莲花本无蒂蒸出仙人掌拂镜眼双明抉烟鸟孤往勿嗟游未到遐瞩寓心赏但恐身入山依然结尘想
　　西门之役既连毙二虎矣后五日复获虎子二吕灌园作后二虎歌再次其韵
　　虞人入山官吏贺捣穴成擒无小大尽将丑类肆市朝不许凶雏草间卧去如烈火归如风覆巢破卵五日中献肩献豵来接武贯虱精神用强弩担头防作春笋斑一一竒毛入官府余威假托虽有徒不闻王政寛无辜贼吾民者杀无赦别有渊薮容逃逋弱食颇分强者肉倚伏机难论祸福春行秋令公所怜隂雨随车洗余毒【是日大雨】以寛济猛在酌宜颍川有鳯方来仪杀胎岂惟禁猎户竭泽兼欲防渔师庻几百物称蕃息童子仁心使君徳我为此语非养奸若是凶豪须敛迹
　　杨花同恒斋赋
　　散作轻埃滚作团不成花片但漫漫春如短梦初离影人在东风正倚栏防雨乍粘还有态柔条欲恋已无端祗应老眼怜轻薄长自摩挲雾里防
　　初闻黄鹂次灌园韵
　　一声流过小前去国闗心又一年圎入客吟同宛转熟闻乡语倍纒绵画楼脉脉通春梦碧树茸茸羃晓烟为是好音须爱惜自怜终胜受人怜
　　同吕灌园邹仙来诸君游甘棠湖登烟水亭次壁间旧韵
　　长烟蒙蒙水澹澹草色波光晴飐滟庐山翠扫两角云倒泻杯中青一片旧开小阁压纹縠时见飞帆掣流电背郭人如燕雀稀防沙舟与鳬鹥乱地偏丝管曲嘈杂市逺尘嚣风截断可怜俗眼竞喧湫谁肯清游期汗漫同时数子兴不浅佳句澄鲜分谢练莫辞胜境日日往预恐萍迹纷纷散何当春酒变成湖醉过莺花三月半【东坡送刘景文诗云春酒一变甘棠湖自注云景文卜居九江近甘棠湖即此地】
　　琵琶亭次宋郭明复旧韵
　　春江带城沙嘴白弓势弯环抱新月我来纵棹半日游败意眼前无一物吟诗直入老僧家小技忽痒难搔分明有句和不得古调岂叶筝琵琶先生不作谁与语白日茫茫变风雨男儿失路虽可怜何至红顔相尔汝与公相去又千年依旧荒城无管弦扫空题壁孤亭在笑指门前浪拍天
　　江州杂咏四首
　　依旧江闗俯丽谯居人指防説天桥【明太祖破江州事】战回左蠡军容壮凿断残冈霸气销【东门外有天子堂相传刘诚意恶陈友谅都此得胜地故凿之】镇将南朝偏跋扈部兵西楚最轻剽【指左良玉袁继咸事】自从血洗孤城后九派空回寂莫潮
　　天文容易扫欃枪隣郡犹传戍鼔鸣【戊辰夏楚盗破武昌黄州】鸦鹊自朝英布庙【北门外九江王庙至今血食】鱼龙曽扰灌婴城纷纷设险宁论地往往时危独被兵【按史自北宋以来凡四屠城】四十三年休养力不知何福享承平
　　峭削峰峦北面当云头一半割南康髙僧旧入遗民社世业谁当佚老堂三刼烽烟埋洞壑百年文物逓沧桑名山志在真难续或有竒踪堕茫【时余方辑庐山志】
　　别开官署射亭傍一角頽城压短墙螺髻浮青虚劒匣【府署正对劒峯宋乾道中蜀人唐立方辟地作二城矗楼其上谓之劒匣见桯史】雉媒平緑展毬塲船稀小步初移市客上髙楼必望乡【乐天诗三百年来庾楼上曽经多少望乡人楼直府署北】添得黄芦侵岸濶旧游回首独神伤【余己未壬戌两经此郡】
　　余作江州杂诗灌园既垂和续为浔阳行感慨淋漓读之使我心恻因推本其意再成长律四十韵首言风土次序东晋以后迨明初一一窃防事终于宁南乙酉之祸此州被乱情形始末略备休养生息其在斯时乎并恒斋太守同赋
　　鼓角悲凉地山川要害城一州当孔道万里控江程近楚风犹悍吞呉气未平鳬鹥飞易散鱼鲔窜多惊户少移恒业田硗废力耕儿童知矢石妇女识旗旌不谅流离苦翻疑性命轻旧文徴史册残局怆棋枰置郡名长易【秦为九江郡汉属呉国三国初属武昌后置浔阳郡晋改江州梁移九江治湓城唐宋为江州建炎后陞定江军元置江州路明为九江府】封王面或黥【谓英布】大都当用武未有不称兵建业朝廷小浔阳肘腋并中原方转鬭南服暂维宁草草圗王计寥寥伐叛声奸雄虽反覆使相必忠贞间倚屏藩重频扶鼎鼐倾【晋永昌中陶侃领江州平王敦咸和中温峤义兵由浔阳趋建业斩蘓峻隆安中刘毅何无忌辈败桓于峥嵘洲梁承圣中陈霸先以江州刺史定侯景之乱】艰虞经剥运成败付闲评是物闗天授伊谁敢力争每闻称僣窃旋见就擒烹【宋泰始元徽中晋安王子勋桂阳王休范梁天监中刺史陈伯之俱以江州反未几就平南宋建炎中李成防江州为张峻岳飞所败元至正二十年陈友谅以江州为都号汉改元大义寻战死】昨者民何罪今来愤尚盈【以下专指左良玉屠城事】勤王须奉檄犯阙尔无名灞上随儿戏洄中笑客迎【崇祯甲申良玉避流贼锋欲遁九江游击胡以宁钩致之住闗厢一年已而返武昌至乙酉春监军御史黄澍伪藏太子诏召良玉入攻马士英良玉信之遂于三月二十七日移兵至九江】将军停铠仗辨士絶冠缨【栁敬亭为良玉幕客事具吴梅村集】勿戢兵犹火捜牢地尽阬【初良玉武昌挟楚督袁继咸以往至是与继咸标将郝二连营九江城外四月初四日遂纵兵焚掠杀男女二十余万】摧残锋太酷屠戮祸交撄漂血长沟赤烧空烈熖晴押纲连万舰【宋曹翰屠江州取庐山东林铁罗汉五百归颍州调巨舰满载金帛时号押纲罗汉】卷甲拔诸营作俑归曹翰【江州屠城自翰始前此未有也】贪狼甚李成【即宋建炎中反贼】天诛旋幸伏【兵九江良玉以气塞死舟中】杀气骤难清落籍销灰刼招魂异死生若非敷大泽何以起疲氓牙蘖枝初勾尖草乍萌及时资爱养太守赖廉明冷署依双劒【峯名】颓垣寄一楹涉园除瓦砾课仆种芜菁耗折空缾粟支吾折脚铛官贫仍逆旅吏隐亦柴荆晓雨排衙坐春田露冕行设施防次第气象卜丰亨蟋蟀还农俗琵琶遣宦情篇成聊纪实大雅待君
　　石钟山
　　鄱阳吞天来喷薄南出口江流不能敌抵北乃东走悬崖峙西湾水势扫如帚孤城艮其背外捍赖两肘灵区聚神奸石状杂妍丑平铺理横截旁罅中劈剖熊罴饥攫人竒鬼起援手蜂窠挂篙眼鸟卵破罋缶一一皆下垂中空无一有有时应鞺照影见星斗忽然风喧豗声作蒲牢吼年深追蠡壊兼恐石断纽惜哉坡公记石刻泐已乆【蘓公石钟山记旧刻于南钟石上明正统己巳石裂仆于水今失其处矣】茫茫宇宙间孰是真不朽
　　月夜自湖口泛舟还湓城同恒斋太守赋
　　空江夜东注月光似俱流举头防青天水去月自留移帆忽西向月又随我舟而月岂有心适与吾目谋澄观得静趣含景无停休不辞川路长获此清夜游逺树小池口孤钟锁江楼须防灯烛光骑迎沙头谁知太守乐梦亦同鳬鸥
　　春晴曲效温飞卿体
　　朝阳透檐鹊声喜烟外游丝风绰起马拂花骄欲嘶招招酒斾垂杨里蕉衫笋屐稀出城上楼晓防南山晴平春逺緑望不到一幅锦机新织成江声剪断寻芳径九派澄光铸明镜栁花散作千防萍日夜东流知水性
　　三月十七夜与恒斋月下论诗
　　庾公楼外月飞光上云崖此时两相对此景良自佳我挟山野性寻君到衙斋不弃贫贱交酧唱晨夕偕脱略分虽忘终不杂恢谐所商在文字虚受非击排纵论古与今泻胸走江淮力欲追正始旁喧厌滛哇向来风骚流泛滥无津涯可传必有故长松出樊柴明明正变途花叶殊根荄须求作者意勿使本分乖新诗压时贤髙朗洵少侪当与古争胜拾级已得阶人言簿书烦正坐乏雅懐君懐皎如月尘雾其能埋
　　鱼苗船
　　几片红旗报贩鲜鱼苗百斛楚人船怜他性命如针细也与官家办税钱
　　晓晴咏恒斋庭下芭蕉
　　放晴天色爱清朝闲赴风前翠袖招忽见主人下緑始知夜雨为芭蕉【杜牧诗主人外有芭蕉】
　　九江向无鲥鱼网户忽一尾以馈太守晩餐分噉作三絶句
　　鮰鱼子鲚贱如毛何物能令市价髙从此湓城添水产白头春浪出银刀
　　四月家乡记饱餐朝来指动岂无端似防逺客歌弹铗破例相随过鸭栏【鲥鱼不过鸭栏驿以鱼随潮上潮到小孤辄回也】
　　三百钱偿一尾鳏击鲜原不累民间可知太守清如水岂在悬鱼絶往还
　　署庭蓄锦鸡且一年朝来忽飞去恒斋有诗属和
　　为尔无端惜剪刀养成六翮竟如逃啄余香稻新抛粒收得雕笼旧落毛羣入家鸡终不乱飞随野鹤便能髙人间是处多罗毕文绣深林好自韬
　　明日吏人以锦鸡来视之即昨逸去者再作一首
　　勿论城市异山林性在终知去意深误启樊笼惊逺举特怜毛羽募生擒旧曽相识缘文彩待尔重来伴苦吟从遣周防是谁过主人从不起猜心
　　初夏坐烟水亭望庐山二首
　　一奁明镜挿芙蓉积雨初晴翠霭浓万叠好山防未足又添云势作竒峰
　　分明写入画圗工倒影防来上下同忽失水中山一半浪纹吹皱日髙风
　　余方辑庐山志拟入山访旧迹频为雨阻恒斋有作和之
　　日日开轩对翠氛胜游偏阻鹿麋羣不愁湓浦长多雨但恐匡山化作云纪事欲真须眼见异书难便信传闻一条楖标从僧乞可要篮舆累使君
　　芭蕉恒斋再索和
　　一叶复一叶自然成緑隂后先如有序舒巻岂无心渐觉空庭窄能添曲径深野人新得句题罢亦长吟夜梦入庐山桃花满谷一僧指云此杏林也因诵乐天逰大林寺絶句梦中了了醒而以诗纪之即用白韵
　　指防仙家手自栽桃花却傍杏林开眼前一笑真成幻公是身逰我梦来
　　午酒初醒
　　兀兀醺醺坐日斜爽神全赖閴林茶三竿砌竹摇风影一箭盆兰得气花梦枕易消非实境丹炉难转是年华江城节物闗何事催得逰人独忆家
　　生日书感
　　落拓差堪比牧之江湖曽费十年诗早衰须鬂非无故暗减心情只自知酒盏每逃狂客座杖藜将赴老僧期尚惭习气除难尽间与人争刼后棋
　　梅雨二十二韵和灌园
　　五月浔阳雨蛟龙正郁蟠地浮三楚濶云纳九江寛暴涨摇城郭余波溢井榦鄱湖连浩淼庐阜失巑岏鸣鹤翻依树飞鱼不上竿及时隂已动退位火疑残天气昏连晓人情暖易寒蚊飞偏搅昼蛙閙故侵官旧缕蛛穿网新泥螘筑坛竹皮流薄粉桐乳坠轻丸蕉翠宜沈緑榴红信渥丹湿萤光焰短菢鹊羽毛干栁壊蛴螬匿墙空蜥蜴钻案蝇沿砚水穴鼠囓盆兰物理寻常见诗聫贴妥难炉香萦几席霉黝上衣冠不出抛芒屩无聊却扇纨老嫌书幌暗病觉布衾单氷簟凉贪睡琴缓废弹入舟同寂莫着屐试蹒跚直欲登楼去还从倚槛防空蒙虽变态缥缈必竒观【寓居近在楼下而不得登故云】
　　雨中庐山僧书至
　　社里何时着少文书来犹未断声闻千峰湿翠随行脚带雨开缄一屋云
　　阶除积水课力防下流放之射圃隙地
　　尺寸阶前地无源本易盈只应兼土浊那得入江清曲折随人意髙低騐物情下流荒圃在吾枕厌蛙鸣
　　晓吟
　　江声入户竹风急树影过牕山月斜谁共此时留此景残更煞后未啼鸦
　　次灌园浔阳唱和赋感见赠二十四韵
　　大火方司令余威未解严夕阳明杲杲残雨过书少浑难借棋低又嬾拈移时防燕乳随意听鱼噞圃废闲谁治江喧近可嫌谈谐须得伴兴防赖相兼洗瓮晨浮蚁推夜蟾学禅根器钝鬭韵笔锋铦乡信灯空卜归期梦代占山巾俄换葛野服待分缣我气贫旋挫君懐老益谦悲歌翻变壮醉语误疑谵鸿爪泥长印蛛丝羽易黏胜逰宗炳画往事季心钳【灌园为吴江大司马之子甲申以后因乱破家】止沸吹虀冷焚枯过刼炎乾坤全晩节耕凿合穷櫩【君有别业左玉屏山中】烂熳三秋菊峥嵘百嵗柟以闲聊送老所得讵为廉幸舎犹弹铗成都想下帘商声流石齿仙气入霜髯髙浪晴湖濶竒云夏岫添掉头随去住放迹等飞潜涧壑终难返尘埃乆属厌天涯同拙滞吟罢寸心惔
　　江涨八韵
　　颇怪连宵雨重云尚合围忽闻湓浦水已上庾楼矶急鼓争趋阵髙舂怒机九龙多被谴万马孰能鞿鱼健冲人过鸥轻踏浪飞淘沙原自浊流恶想尤肥幸勿侵三版还防没半扉村桥新涨好吾欲放船归【余所居名横涨桥】
　　晩晴
　　晓愁暴涨与堤平意外斜阳得晩晴小阁放教双燕出髙梧忽带一蝉鸣便思对酒难逃暑若要防山合上城狼藉残云飞不尽江空留作断霞明
　　连日苦雨江势转盛闻小池口一带已成巨浸感赋
　　见説黄梅县连朝浸弥雨中隄尽壊江口地尤卑农事侵饥溺天心望转移可怜闗陇旱竭泽正斯时午后有人自庐山来云昨日白龙潭起蛟故水暴涨
　　瀑布声中雨防檐洪流百道走城南山桥冲断采樵路归报夜来龙洗潭【庐山大雨骤至人谓龙洗潭】
　　晓霁望南昌归信
　　十日荒城听雨声壊墙前后露株楹蛇因乱草当阶卧蜗是空防积水生喜动眉间防晓色梦于枕上算离程故应干鹊知人意已报归期又报晴
　　桐隂和灌园
　　积雨晴来暑倍加午隂端爱片时展开踈簟三间屋扫过空庭半月花清露欲流浓作乳碧天初洗澹无霞如何叶底留蝉蜕长听髙吟在别家
　　试奕次灌园韵
　　澹墨行踈纸画枰两人隐几亦忘情总饶老手通盘算只似儿曹鬬草赢角上纷纷排阵蚁睫前扰扰过飞蝱莫嗤当局同游戏得失心空始不争
　　夜热不成寐闻秋虫声
　　循环造化机阳壮隂已伏不知昆虫智何以先草木我亦化中人投闲如病鹿日长贪午枕夜睡焉能熟赖是心寡营未妨羣动触徘徊风露下大火西流速须防鸡三号细响犹断续谁能将此意写入玲珑曲【乐天玲珑曲云黄鸡催晓卯时鸣白日催年酉时没】
　　一草亭后补筑土墙同灌园越秀赋
　　缺后方思补谁防未雨时大都劳版筑不过当樊篱俭与茆亭配低于菜圃宜墙头环埤堄留防一帆移【墙北面环城堞】
　　月夜得南昌消息知恒斋归期犹未定
　　客来依地主主去客翻留万事尽如此一官难自由日长愁过夏夜静渐知秋若上滕王阁休忘庾亮楼
　　蝉蜕和灌园韵
　　不应已蜕尚名蝉弹指难留过去缘枯比老僧初入定轻如羽客乍登仙谁云解脱非生理始信飞鸣是后天从此螗螂无攫意机心不上七条
　　除草
　　病暍贪防凉空庭方夜坐蚊雷来茂草一唱千万和谁能忍痒肌委身饲羣饿可怜蜘蛛巧布网仅如磨暗飞余地多觝触凡几个老夫为暂避竒计出髙卧除恶务其源攻先窟穴破披衣早我起刈草仆晨课一闻奏刀声快若风雨过非云迹尽扫但使势少挫滋蔓或养奸斯言可喻大
　　灌园用瓷盆水浮以花片畜鱼苗其中作案头清玩索余赋之戏成二絶句
　　诗翁六十如儿戏一勺分江几案间少片壶中九华石【湖口李正臣蓄异石名壶中九华东坡山谷皆有诗】配他剩水作残山
　　鱼吹花瓣亦生澜水击鹏飞一様寛下得南华新注脚藕丝针孔是竒观
　　露坐待月
　　城头待月月未出一线飞光曳长白明朝有客渡湖来湖面应添落星石
　　苦旱
　　积雨乃祈晴久晴廼望雨如何望雨意止在驱炎暑难将田野情一概例官府江流空浩浩不救稌与黍南山昨日云竚待商羊舞狂飚忽卷散吹井作干土朝来祷龙祠防众伐大鼓此邦歳早获隣郡给商贾六月合尝新过时恐无补可怜闗中旱移粟累晋楚粮船从东来挽送方接武【时方挽运入楚漕艘】家家募丁壮日日江浒宁知餽运人自廹忍饥苦天心莽难测含痛向谁语
　　起最早
　　竹亭宜早起独自绕廊行渐觉月光淡不知天色明草长兼露重庭旷得风轻墙缺庐山好峰峰似染成
　　冒风渡湖口
　　湖欲与江合江犹吞吐间浪头千防白一防是鞋山
　　立秋夜彭泽舟中
　　斗柄转城头江声健入秋若逢明月夜应作小孤游水栅依茆屋风帆带荻洲半年迁客梦星露警扁舟
　　雨后登彭泽北山佛阁
　　眼界江天濶登临即大观云根连地拔山势让城寛路险苔偏滑风凉汗易干夕阳红欲堕好是独凭栏
　　彭泽县雨中望小孤山
　　龙城望小孤岩树近可数何来云一片断芦花渚逺势入防茫彭郎矶外雨【龙城彭泽驿名】
　　七月初三夜
　　七月初三月如弓未上凉风彭泽栁逺火望江船不作披衣坐聊为枕柁眠傍人多笑我辜负早秋天【时余防病早卧】
　　秋暑
　　大火初流暑未清长川落日正西倾气蒸逺水浮天动血染残霞照夜明蟋蟀岂知催雨意蒹葭只惯报风声故乡消息经时断白髪无端一夕生
　　彭泽纪事和恒斋
　　呉楚西来太驿骚乱帆啣尾上千艘戍旗不动方传箭秋水初平尚满槽【乐天诗江铺满槽水】树豁忽疑遥岸尽天长不觉逺山髙民间疾苦原难悉移粟徒烦
　　睿虑劳
　　游下石钟题山响楼壁
　　牛羊满山似可驱鞭之不动非石乎悬崖无根乃有株老榦乱拔千章榆嵌空楼阁凌紫虚列仙逺邀山泽臞落星如沤漂大孤五老拱揖朝香炉沙洲锁断九江脉正面全受鄱阳湖湖波本清如碧矑下流尽被江所汚是日大风声拔木洪涛倒挟雷霆趋须臾风止平若铺细听林籁鸣笙竽石钟非钟叩亦愚孰辨清越分涵胡作诗一笑解者无四壁自防江山圗
　　江声阁次家声山壁间旧韵
　　勿将架构拟人工百尺髙楼万里风彭蠡逺帆斜出口匡庐晴翠淡粘空凉生栏槛秋先爽助得江山句转雄好是不题名姓在免教僧费碧纱笼
　　王令诒自吴淞至湓城连牀话旧惊闻钱越江学士京邸讣信悲感交集即事成诗
　　急雨渡江来萧然挟秋气清风偕好友一夕千里至残灯照黄昏梧叶响阶砌荒城忽连榻此防出不意可怜穷旅人一笑天并忌新欢犹未极旋陨伤心泪忆昨客京华青衫最憔悴髯公独好我不与时并弃往往合酒徒开懐使沈醉江湖莽回首已若隔生事那复承讣音呜呼别离地君头丝欲换余齿豁已坠浮生知几何聚散逆难计吟蛩耿败壁逹旦两无寐
　　宋中丞牧仲自江西移抚江蘓邀余入幕投诗辞之
　　此游本意因庐岳半载逡廵未谒公拟束归装向湓口送移旌节赴江东空烦使命云霄上岂有人才道路中敢谓山林便野性倦飞无分借秋风
　　同王令诒泛甘棠湖至城南谒陶白祠
　　艇子打两桨剪风如燕梢白鹭导我前行行入芦茭古祠昼常启不待游人敲门前十畆田【按碑记云有田十畆即以给居僧】夏旱土不胶牛宫柱欹侧旁种苦叶匏居僧老业农叱犊犂黄茅苦云生理拙嵗岁山田墝入门风气遒沙水互褁包湖光隐林杪山色遮城防天然好位置结构宜橧樔缅懐二先生潜见各一爻洁身茍有归千载应神交如何斗室中湫隘隣湢庖谁能移佛座勿令名实淆【正室三间中设大士像而二公祠反在其左与僧厨偪处殊不称也】
　　送令诒归青浦即次留别原韵
　　逺别无善地况乃当湓城送客不思乡此语非人情乡心我久非缘送君生输君后我来竟复先我行大江秋滚滚日气昏离程断雁思旧侣闲鸥狎新盟茫茫对岐路归计何时成




　　敬业堂诗集巻十四
　　钦定四库全书
　　敬业堂诗集巻十五
　　翰林院编修查慎行撰
　　云雾窟集【壬申八月】
　　二月杪抵九江即拟作匡庐之游因循至秋仲恒斋为余聚半月粮遂防杖往自化城北登山南下含鄱口循而归凡十余日得诗七十首身在云雾中仍蛩未识庐山真面目也
　　游庐山道中寄恒斋太守
　　山行宜寂寞独往翻踌蹰一遇同逰人【谓王琴村】决起兴有余颇累贤地主聚粮办篮舆晓来风色好初日明烟墟千岩排空来势若掖以趋但闻空翠里竹树声踈踈我今心力衰事事不迨初预愁无杰句何以酧匡庐
　　经周濓溪先生废祠
　　尼山大圣人重去父母邦人情非得已孰肯违故常先生少而孤依舅居丹阳母殁即此后乃官南康官贫久不归柩于九江仁心重庐墓卜筑匡山傍托名寓濓溪中岂忘故乡同时往还辈无若蘓与黄犹不谅此意作诗徒夸扬我来千载后拜公谒祠堂荒畦被秋禾四野烟茫茫湓城贤太守为政持大纲度地面三峰种莲池中央煌煌諡告石举废今方将【时恒斋捐俸重创书院】愿备洒扫人幸勿挥门墙
　　太平宫
　　北风江上来吹瓦堕屋角牛羊入废观古木一鸟啄问此宅何神其来已邈肇兴自唐代庙貌逓朴斵【唐开元中封庐山神为采访使者】上古神灵封每视三公爵东西南北中嵩岱恒华霍庐山虽僻左不得列五岳傲然踞江湖气象颇卓荦无端加秩祀屈首受正朔山灵恐未甘孰与一丘乐黄冠那解此意在崇榱桷昏昏入醉梦举世呼不觉神来风绰旛神去云解駮下视九万空纷纷蜩与鸴
　　东林寺
　　连山衮衮来起山门前顽空被偪塞失却东南天石棱瘦筋露磵道枯绠悬不知何峰水流作溪桥泉入门寻断碑古迹想白莲同时十八人防律如坐禅饮酒不入社渊明岂非仙
　　题逺公影堂后氷壶泉
　　影落空堂不记年依然氷雪照苍顔定嫌人世江湖浊莫放清流更出山
　　宗雷禅师索赠
　　荔枝塔古名僧少谁是堂中十九贤好乞谢公池畔水为师重长一枝莲
　　题东林方丈
　　浮岚叠翠偪崔嵬三面周一面开我欲向西添小阁尽邀九十九峰来【株岭一带在寺西若置一阁名九十九峰亦絶胜也】
　　三笑堂书阮亭先生题壁后先生题志云乙丑新正四日同里阮亭王某奉
　　命祭告南海过东林三笑堂观故友东痴先生题诗为
　　之怃然诗载南海集中
　　听雨轩中昨曽宿虎溪桥东今又过谢灵运屐去已乆蘓子瞻诗留不多两袖攓云独惆怅一灯照壁犹吟哦沙弥窃听传怪事大笑此客如风魔
　　西林寺赠鲁宗上人
　　夕阳在西林孤塔支青天中有六朝寺鬭古不鬭妍树头一朶云渡水俄为烟老僧送客罢倚树听凉蝉
　　遗爱寺小憩
　　侍御遗踪已久芜盘盘樵路极萦纡万竿藏坞初迷寺一笕分泉直到厨胜地乍来忘过客衰年渐欲信浮屠木樨香里逢僧话旧事三生记得无
　　香炉峰下寻香山草堂故址
　　古寺折而南一峰矗香炉北有草堂址荒榛穴鼪鼯白公真天人笑傲凌中区本挟烟霞性歴游仕宦涂当其卜筑时意已忘羁孤人生营菟裘宁必皆故庐等是有兴废此中别贤愚
　　上化城
　　悬崖多烈风石缝树不长怪此独雄拔枝枝蔽穹苍路转倍萧森古隂暗虚廊鸟巢不敢寄一一皆下翔我亦难乆留毛孔森开张翻思风雨防快受六月凉
　　由闗门石步行十里登大林峰
　　此来为游遨忽廹失足虑中情一恇怯进退两失据隤云如奔逃片片掠面去霞标尚天半欲到苦难遽松根络崩岩怒石虎蹲踞随身赖竹杖将伯倘予助移时陟层顚鸾鹤似可御眼前少行辈坐长丈人倨登顿方自兹休矜最髙处
　　讲经台次昌黎游青龙寺韵
　　城中望山如握管寸碧抽篸目光短罡风掣我絶顶来地少云多铺满满一条江水拖细线四面天形罩圎伞鹤经枯树或堕翎龙去空潭不贻卵何人结茆荒山顚米罄斋厨爨长断岂惟米罄水亦竭兼值今年连月旱秋阳炙背汗透衣客到苦催供茗盌老禅对客大嗢噱指説兹逰太荒诞休夸筋力尚有余应虑颓年行莫纂【陆机赋伤頽年之莫綦】偶然饥渴所不免前路茫茫预难算资生破寺例乞食此去深山渐无伴雨风帽好自担垢脚黧顔向谁澣奔驰不定觉客忙应接无端累我懒白头住山年六十投老安心就闲散芒鞋不踏户外尘坐防嵚﨑化平坦逺公殁后经台废世外名僧近尤罕谈天髙论乆寥寥一听清言眞欵欵此来得此吾有幸大似冬寒变暄暖好竒歴险亦何为语不在多微中窽浮情一半为芟除相别出门行步缓
　　推车岭
　　奋身出絶险深入得平地玩情忘安危履险识难易凭髙试北望来路直如弃枯株尽僵仆樵采逺莫致野火岁烧林虎狼何处避前山有厉禁僧律严于帅渐入翠微天蒙蒙杂烟气【自此至天池皆禁山矣】
　　大林寺冏上人茅斋
　　盘烟下层霄山骨防负土隂隂日光澹漠漠风气古寳树压桥低一溪环菜圃香山旧吟地花径兼宿莽【白乐天曽于此四月防桃花其地犹名花径】废寺亦荒凉半间用茅补孤清耐乆坐客至何必主林静无匿声虚檐应樵斧
　　洪武御碑歌
　　升仙台前白玉碑柱石拏攫龙之而鸿文载在御制集初不假手词臣为我来摩娑一再读颠者踪迹大可疑忆昔元人失其鹿羣雄角逐争驱驰濠州布衣人未识芒砀云气常随之金陵一朝定九鼎六合不足烦鞭笞是时楚兵最剽悍不自量力来交绥国家将兴有先兆天遣来告贞元期明明天眼识王气故以险怪惊愚蚩英君徃往谋略秘计大不许寻常窥亦如田单破燕骑神道设教尊军师不然兹事乃近诞小数何足夸权竒白旄一麾江汉靖军前长揖从此辞留侯自伴赤松去糓城空立黄石祠天池之山髙巍巍竹林仙驭杳莫追鹤归倘记石华表世代已逐沧桑移百年雨露在山泽惟有松栢防天枝
　　循佛手崖观竹林寺石刻至访仙亭
　　何年凿浑沌洞户启虚牝瞰空飞珑玲万古凝不陨泉蒸湿气成一一结芝菌其西势絶难以寻丈准天窄忽倒垂地豁平野尽寸人不防目寸树如束笋逺视入毫芒俯身廹穷窘傍崖嵌楼阁侧背削苍隼青鸾十万只掉尾扫栏楯竹林疑有无仙者迹久冺短生寄长世局蹐良足悯如何不自广蟠蠖同螾蚓御风倘可行吾意欲逺引
　　天池寺
　　西跨马鞍脊东拊五老背广袤四十里南北两交防地界画云霞冈形走杉桧架空营绀宇巨丽一山最佛皆铸金为殿用铁瓦葢象筵及法供半出尚方赉琉璃百盏灯光烛楚天外鸣钟集万指部牒领司防【音脍】当时旷荡恩池水亦霶霈神仙事茫崇饰毋已太尔来渐凋耗隙影过坱残僧四五人被衲嬾结带天池旱亦涸磴道入蔚荟独客来登临嗒焉深慨穷隂蓄防谷瑟瑟响秋籁
　　圣灯岩
　　见説文殊谷神灯照夜明山僧从未见髙卧过三更
　　赵忠定公废祠在天池塔傍
　　丞相塔前【塔为韩侂胄所建故俗呼丞相塔】丞相祠千秋兴废偏同时我来吊古一惆怅青史贤奸僧不知
　　赮封寺瞻赤脚塔
　　自从蛟拔门前树水气犹腥一派泉万瓦尽随飞雨去孤钟空向废堂悬【三年前寺傍起蛟以百数殿瓦悉为所掣惟存屋柱而已】泥金塔缝风吹裂映竹櫺日射穿不用琳宫更巍焕御碑原自配羣仙【赤脚僧天池四仙之一也】
　　下掷笔峰渡将军河抵黄龙寺观明慈圣太后所赐紫衣经幢及元人十八罗汉画像
　　危峰拔竒峭挿汉秋峥嵘下走数千尺此身疑被阬溪流寛且长潭影黝而清飞泉溅我领过山犹水声渐入渐无蹊苍松与云平万枝皆直上曲木何由萌入林见精蓝御扁题有明勅建自神母豁达开朱甍一道防藏碑蛟龙拱函经架裟垂频婆锦绣扬旛旌新如手未触机上初织成元人留画圗用意塡丹青年深彩色退神气逾生刼火焚天池赮封亦颓倾黄龙独无恙故物犹充盈得非深山中呵禁趋百灵勿轻现光怪恐使神鬼惊
　　金竹坪
　　水缓山舒一径分丛篁戛翠晩氤氲秋隂非雨亦非雾岚气似烟还似云偃葢松低从藓蚀藏经函古费香熏内官死后茅庵废好事僧稀失旧闻【明万厯中有太监刘姓结茅于此今庵废阯存】
　　太乙峰西麓有芦林亦静者之居也
　　谁将半幅江湖景移置千峰最上头拨触游人动归兴芦花风里屋如舟
　　自含鄱岭下东行至蚱蜢岭望大小汉阳诸峰
　　已近匡南道纡廻下岭行路寻松鼠迹山占草虫名晓露沾衣重秋风信杖轻翠屏围合处遥指仰天坪【在汉阳峯上庐山最髙处】
　　入九叠谷循观山麻姑崖经屏风叠上一线天防日暮不及观三叠泉而返
　　信书不如无身歴解其故好奇轻坦道冒险犯迷路庐山载圗经絶胜因瀑布三叠尤称雄此来期勇赴寻源既已得一壑经屡渡波涛所冲撞石滑不留步荒榛或刺眼蛇蝮时挂树云屏横我前隂濑风逾怒偕行率兴尽深入独无怖渐上一线天团团失四顾日光所不到勃窣但烟雾徘徊问樵夫道逺日已暮逡廵半涂废老懒坐自误悮事岂可常一悔生百悟
　　晩至万松坪二首
　　论谷量松不计株参天一片翠糢糊明朝五老峰头望又作苍云贴地铺
　　此中旧有髙人住【谓闻极上人】迟我来寻五六年毕竟著书须择地人间难得好林泉
　　五老峰观海绵歌
　　峭帆昔上鄱阳船我与五老曽周旋两尘相隔骨不仙蹉跎负约十四年近来稍知厌世纒筋力大不如从前扶行须杖坐要箯絶境敢与人争先山神手握造化权走入南极分炎躔鞭羊欲从后者鞭假以半日登髙缘风清气爽秋景妍芙蓉千丈开姢姢长江带沙黄可怜湖光净洗顔色鲜背负碧落盖地圎尺呉寸楚飞鸟边初防白缕生栖贤树杪薄罥兠罗绵移时腾涌覆八埏四傍六幕一气连滔滔滚滚浩浩然浑沌何处分坤干近身扁石履一拳性命危寄不测渊阳乌朴光倐穿饥蛟倒吸无留涎以山还山川自川五老依旧排苍巅来如幅巾褁华颠去如解衣袒两肩酒星明明飞上天人间那得留青莲此时此景幻莫传顷刻变灭随云烟
　　青莲谷青莲寺
　　饥鹰入山猛如虎掠过松梢攫飞鼠林深谷暗人更稀桥断溪横道多阻忽逢大石刻三字快若同游获徒侣前行依旧路茫茫太白书堂在何许三间破屋佛委地一带頽垣草没础独来髙咏庐山謡白日轩轩欲轻举屏风叠与五老对想像先生旧逰所石梁即是三叠泉此景分明在诗语后来著书好穿凿众论纷争吾不与【太白庐山谣有屏风九叠云锦张银河倒挂三石梁之句元李洞言三石梁在开先寺西黎崱言在五老峰上或云在简寂观及上霄紫霄二峯间桑乔庐山纪事则竟以为无如竹林寺之幻境众説纷然莫知所指今三叠泉在九叠屏之左水势三折而下如银河之挂石梁与太白诗句正相脗合非此外别有三石梁也后人必欲求其地以实之失之凿矣】古仙不作谁正之怅望秋云久延伫
　　徧游钤冈岭下诸禅室
　　山僧住山久不道深山好山下每相逢山中迹如扫禅居既寂寂过客亦草草林荒鸟语断叶落寒气早物外识闲情谁能耐枯槁
　　早万松坪
　　昨登五老峰足力鬭轻矫投茆舎宿睡美不知晓岂惟废钟鱼林寂少栖鸟起来见晨旭残月犹云表山谷催早凉隂多晴恐少迨兹好天气我兴殊未了
　　呰口下山
　　匡南古道谁开辟悬溜垂丝通一脉劣容半足百八盘直注双眸五千尺灵区再上苦不易步步别山多可惜举头却望昨所经似到蓬莱今被谪
　　从万夀寺经百花园
　　草烟竹霭午霏霏行尽悬崖接翠防过夏客餐尝笋去隔林僧担卖茶归秾花绕砌晴添艶乳水流田土渐肥自觉向南风暖早秋时节尚生衣
　　净成精舎懐天然澹归二禅师时二公俱下世矣
　　万枝脩竹一龛灯山外青山又几层有此林峦应着我无多文物半依僧香前蠧辟繙经案鉢底龙眠挂壁藤紫桂岩前人不见秋风犹记别南能【往与澹公别于家黄门伯如圃中】
　　三峡桥
　　陟山须到顚寻水须到源我从泉源来送汝归山根上流九十九并力同作喧前行经玉渊尽为潭所吞既吞不胜受含雪空中歕急峡跨飞桥约束遏其奔一条夭矫龙中有跌断痕挟此万古怒轰轰争一门游人不敢立足底防澜翻松风吹细雨到寺将黄昏
　　栖贤寺阻雨示角子禅师
　　七尖峰埋烟一坞五老神情皆下俯携来杖顶昨日云洒作灯前夜来雨石头路滑不可行游人早起祈天晴禅翁劝我且吃饭同向空堂坐水声
　　雨后再至玉渊潭观水势
　　着屐重来又一竒飞流十丈跃龙池不知雨防添多少跳沫粗于白鹭鸶
　　白鹤观旧有唐道士刘混成手植杉东坡先生尝独游闻碁声于古松流水间即其处也
　　古观荒荒冷翠交一渠新涨浸堂防雨眠乱草移虫窟风折枯枝带鹤巢旛影不飘经院静棋声久散石牀抛三山路僻人稀到头白黄冠自结茆
　　白鹿洞书院纪事四首
　　古洞盘旋路欲封到门无树不乔松隂森前后三重殿突兀西南五老峰兵火纵教仇典籍虫鱼何敢蚀蛟龙【书院中有　御赐十三经二十一史及　御书二额】睢阳岳全荒弃留得宫墙俨辟雍【书院旧名庐山国子监】
　　九原可作心相许千古渊源只数公大事商量何草草当时位置太匆匆祠荒勿复论分合道在终须辨异同祀典也应烦早定莫令礼乐笑淹中
　　前贤余泽最分明立法虽良视奉行幸尔流风绵歴代犹从朔望集诸生学田籍去官支俸观徳亭荒士好名此日终南非捷径溪山何负读书声
　　松颠红鹤早归来卓尔山前半草莱题扁已更新嵗月防碑犹辨旧亭台无端讲院人人设何怪儒风日日頽传语后来须慎重此间容易着英才【万厯己夘张江陵禁革书院先是常有红鹤百十巢于后山松杪其年忽去越三年仍来巢书院随议复】
　　鹿眠塲
　　山人陈迹乆荒唐石洞新移近讲堂町疃年年秋草没儿童偏指鹿眠塲【白鹿石洞明南康守王溱垒石为之在彛伦堂后非故处也】
　　左翼山武侯祠
　　旧来忠节祠何处丞相新堂独改营【洞中旧有忠节祠合祀武侯靖节今祠废靖节神位移入朱子门人之列】若是此中多序爵故应无地置渊明循贯道溪南北观朱文公题志诸石刻
　　我留鹿洞访古迹夜以继日勤捜罗穹碑无数作林立大半劖刻时人多蛇蟠蚓结互相杂头目瞀犹摩挲先生姓氏如日月照耀宇宙开山河生平衣履皆可敬矧乃手泽存岩阿溪邉巨石见题字小者径尺大擘窠自然运用合古法小技不与科水淘土杀节角元气尚自盘蛟鼍谁能橅取置殿壁细辨防画无差讹呜呼所见毋乃小金石非夀道不磨
　　次韵答白鹿洞生周扆臣并简学博郑子充副讲徐履青
　　吾生苦失学悔往思补来一经未精通赋命多邅回腼顔扣名区洞户呀然开登堂挟浮气静者恐见猜此来为求友庻几遇竒才之子杜门处堦前长苍苔昔年充国宾羣彦多追陪脱身出京洛振步凌崔巍为儒务其醇好勇知所裁士方处贫贱有识羞良媒词章技尤卑小草殊根荄读书不闻道枯朽安足摧古来名师儒所以重草莱
　　出白鹿洞经罗汉岭下至王阳坂
　　苍苍转一溪窅窅凡几曲烟中见村落鸡犬傍草屋阡陌交横从秔稻雨早熟谓言冈路尽豁眼得平陆涉涧水急流吾行尚山循流溯此水来自栖贤谷想当暴涨时石防老木两傍设机碓日可转百斛此法俗不传劳劳手舂粟
　　万杉寺赠熈怡长老
　　庆云峰万杉寺拓地旧传天圣中大书凿石剩九字【寺中石刻甚多悉为僧所踣瘗今惟槐京包帚书龙虎岚庆九字在寺后石上】古殿跨山连百弓夕阳沉沈南去鸟秋气防防西来风相逢不谈户外事吾爱老僧双耳聋
　　开先寺
　　平桥曲磵气森森门锁空堂昼转深【时居僧以斫伐佛印手植松为当事所逐三门昼闭小吏司锁钥】鸭脚叶黄僧罢扫麝嚢花紫客来寻【寺创于南唐时山中有麝花色正紫中宗尝植于移风殿名曰紫蓬莱】诸峰泻瀑层层见万木闻蝉步步隂可惜不容吾借榻山南第一好禅林
　　李中主读书台
　　鹤鸣峰势倚巑岏指防南唐旧石坛画像影中松叶换【黄山谷开先禅院记有南唐中主画像及榻存焉】墨池涸后藓花干累朝题志名空在众口传讹辨最难【俗传昭明太子书堂者讹】珍重涪翁留片碣雨淋日炙恐摧残【石上刻山谷所书七佛偈】
　　王文成纪功碑
　　明朝制科号得士吾乡前辈尤絶伦于公王公后先出往往艰大投其身朝廷坐收养士报仓卒定变皆儒臣正德己夘夏六月逆濠犯顺江湖滨公然举兵思向阙三郡一閧生祅尘皖口骎骎势将下留都岌岌恐震隣是时海宇正清晏武偹缺略久不振公方持节抚南似可观变徐邅迍同仇大义愤所切守土敢限越与秦出师必待九重诏是谓以贼遗君亲飞书挿羽声罪讨攻所不偹眞如神自从捣巢及执丑通计时日才兼旬军门戎首已面防天子靺鞈方南廵石头城南献馘罢待命行及明年春周公东征尚跋防形迹讵可拘忠纯盈庭宵小古亦有忌者愈众节愈伸初心祗期济国事岂必画像圗麒麟兹山勒铭盖有故深刻嵗月题庚辰纪功非夸乃纪实书法遒劲辞温醇首从伐叛叙始末继举神武归丹宸天方嘉靖我邦国谁其纪者臣守仁随征官属例得列惜哉名姓今俱湮读书台傍一片石百四十字磨崖新逸事吾闻长老説治一榜凡三人后来立朝适共事数本前定非无因胡发其奸孙殉难公乃一手回千钧【治五年吾浙乡榜公与胡公世宁孙公燧同举其年塲中见三巨人传为异事及宸濠之变胡首其奸孙以廵抚死难三人共此事亦一竒也】煌煌勲业本徳性出遇世防开经纶质诸百世可无惑似此理学宁非真后来轻薄好诋毁撼树不过欺愚民如公表见犹未免此外何以加冠巾手磨碑碣长啸白日皎皎悬秋旻
　　题聪明泉傍石上
　　顽童潄清甘我见谓可惜我旋被彼笑浣手向澄碧人苦不自量无端分别多饮牛与洗耳相去能几何
　　玉峡亭观瀑
　　女娲炼石手年久漏防罅银河忽垂天峰顶劈二华隂寒透毛髪观者初可怕从来所踞髙一跌必就下龙归争窟宅思以一战霸雷霆震严冬氷雹凛炎夏冲成井万丈避去石三舎束身峭壁傍俯视若出跨相持势难合掉尾竟倾泻来者竞喧嚣逝者已代谢风林延静听渐逺似分汊缲缲丝车鸣决决糟床醡尽平震荡心坐以观物化
　　万竹亭
　　孤亭避玉峡一径幽篁里凿断箨龙根石槽方吐水
　　五乳峰下望黄岩瀑布
　　五峰融乳气流湿一穴泄云声满空落日正悬髙树杪行人却在雨丝中
　　归宗寺次颍滨先生旧韵
　　遥瞻孤塔近闻钟又到金轮第一峰五老烟霞犹在眼六朝风景独留松【寺为王右军舍宅】鹅池细合帘泉派鸾水凉分茗盌供歴徧名蓝兹最古夕阳帘阁影重重
　　登右军阁
　　右军髙阁俯碧渠古木漾影交扶踈回廊湾澴得幽趣髙有飞鸟潜有鱼此间临池颇自可我腕有鬼不善书作诗亦欲题壁去掷笔一笑成墨猪
　　鸾溪
　　二老风流路未迷青松名与白莲齐若将山水平情较似觉鸾溪胜虎溪【元丰中周濓溪先生与眞净文禅师于此结青松社人以之比虎溪云】
　　寄题简寂观十四松
　　梁时碑记【梁沈璇有简寂观记】晋时松十四株如十四龙约汝重来吾不负好留鳞甲待吟笻
　　从栗里渡柴桑桥至鹿子坂访醉石观靖节祠
　　陶公家柴桑地本接栗里髙贤栖隐处土物觉清美风翻紫芋苗雨绽红莲米平坡树簇簇枉渚波弥弥徘徊山东南何处访故阯逢人辄问姓觊遇陶氏子但见丱角翁叱牛入烟里先生在当日逃禄如脱屣至今山下栁尚识折腰耻肯令后世名人人得轻指闻风感顽懦即此可以起
　　圎通方丈与杲庵长老夜话
　　到门山压树冒石水冲桥古殿防頽塌闲房取寂寥斋钟秋后凖灯盏夜深挑寻遍峰峰寺髙僧不在遥
　　月下步入隣庵同杲公
　　寻山翻苦忙忽忽度长日徘徊抚良夜清景殊未毕隣僧闭门早避月不肯出客来扣柴门带月入尔室空堂琉璃暗古佛黒如漆不有好事人清光为谁溢
　　寻夜话亭一翁二季亭故阯皆不得戏示杲公
　　十里无端枉道来欧蘓陈迹委蒿莱人间好事谁如我博得圎通一宿回
　　渡石涧桥欲逰石门精舎不果
　　客从山中来岚气湿巾帽北寻黄龙潭南送白水漕【五老峯下涧名读作去声】石门路非逺一涧流浩浩翻以耳目前行踪未经蹈吾将贾余勇直入穷阃奥谋及道旁人竞以险恶告或云林黯黮或云石骜或云防罔两遇者恣凌暴或云采樵叟壮年曽一到白头每追悔相戒勿再造或云天池僧亦曽宅崖隩荒寒难久住苫舎随欹倒尔来更谁继竒险敢轻冒老夫为踌躇独听夺羣噪回思谢康乐凿山每开道当时筑精舎物力岂空耗不得从之游怅然违所好
　　庐山杂咏四首
　　食豆兼食苗豆苗痩如缕不闻豆花香惟带豆叶苦【豆叶菜】
　　老鸦衔茶子堕石久成树何必百花园峰峰有云雾【閴林茶亦名云雾茶】
　　谁遣冒松名而长三寸许山头有蓬藋俯视犹傲汝【万年松】
　　山花合在山幽谷寻难见却笑紫蓬莱爱入移风殿【麝花】
　　游山归钱越秀吕灌园出示见送诗戏答二首
　　一巻新诗吟不尽归来只与未逰同野人胸次无宿物好景仍在庐山中
　　千古才难洵不疑敢将轻薄入文辞眼空除是东坡老笑得徐凝瀑布诗
　　自题庐山纪逰集后
　　半生读书不得力浪走风尘嗟暮色名山五岳杳无期此日匡庐面初识千秋物象逓显晦几辈闲人肯登陟谪仙头白倘归来白石清泉闻太息独移痩杖扣石镜双眼快对晴空拭已知絶境少豺狼那怕荒蹊犯荆棘鸦飞不到力有限龙起无时神莫测桥邉听瀑雨淙淙峰顶防云松畟畟三秋忽变寒暑半月略尽山南北偶然兴至或留题聊借防吟豁胸臆诗成直述目所覩老矣焉能事文饰仙灵幽秘苦雕劖云雾苍茫每深匿忽逢生客一呈露可惜无才收不得归途卤莽方自嗤游况匆忙谁见逼人间涉歴多梗滞祗此一途犹未塞皇天亦似悯汝穷恣尔穷探无吝啬如何汲汲向城市若赴严程拘漏刻他年终伴采芝翁临别有言吾敢食











　　敬业堂诗集巻十五
　　钦定四库全书
　　敬业堂诗集巻十六
　　翰林院编修查愼行撰
　　客船集【起壬申九月尽十二月】
　　乐天琵琶行自述迁谪之情托于送客而不着其姓字未必果有其人也今余与恒斋别正值枫叶芦花之恒斋官况不异左迁别后倘有诗见及其毋使人疑此客为乌有子虚乎
　　留别恒斋太守次见送原韵
　　小住衙斋忽半年河梁只在一尊前重携风雨登山屐又上江湖载酒船有此别离成我老无多才调感君怜芦花枫叶残秋路不听琵琶亦黯然
　　锁江楼下再与恒斋别
　　聚散真无奈行期已数更不缘归路逺翻遣别愁生潮到浔阳缩江过皖口平戍楼今夜月相送比君情
　　早湖口县
　　山色满空城苍烟带晓晴舟人辨风信闗吏鸡鸣湖势三秋减江流九月清半年经六度此度是归程初秋与恒斋住舟彭泽余有七月初三日五律一章重经此地屈指六十日矣聚散之感怆然入懐再作一诗附九江后信
　　小县江天豁西南月吐钩转头如昨日抚景忽残秋路改攀罾岸灯明隔浦舟烟波三宿梦犹自恋江州
　　舟过大雷防二首
　　云收雾散来时路竒险初欣过马当风日晴和秋澹荡江山平逺入防茫画圗侧畔移帆影明镜中间耀眼光合与诗家添好句不然辜负薄游装
　　荒洲夹岸沉渔蕝小市临流飏酒旗去舫校多来舫少逺山不动近山移鸥怜故侣行【音杭】相傍雁折斜风字亦竒一事归人独惆怅匡庐西望已迷离
　　夜抵黄石矶
　　过尽鱼罾蟹簖边依稀村落在山前半江烟雾半江月一只夜深归客船
　　撘鱼诗【有序】
　　沿江捕鱼者碇小船急流中截竹二尺许缗而不钩系豕肉作饵两人对把一竿随放随收鲦鱼长二三寸者应手而出稍缓则吞饵逝矣日可得数十斤名曰撘鱼曝干加红麯为鲊鬻于宁国山中
　　昔读鱼具诗纎悉苦难晓今来江湖畔意外骇机巧竹竿二尺长芳饵系其杪曲钩浑不用缗直影随表濊濊水声中鳞鳞出白小有如拾蚌蛤一一向盆沼十不失二三得心手驯扰自从罔罟设水族久莫保此法古未传吁嗟更谁造庖厨穷口腹物命例短夭有情为恻然放筯吾忍饱
　　早过大通驿
　　夙雾才醒后朝阳未吐间翠烟遥辨市红树忽移湾风软一江水云轻九子山画家浓淡意斟酌在荆闗
　　重登铜陵太白楼
　　千古竒才一谪仙当时寂寞后人传谁怜我是题诗客沦落江湖十四年【己未夏余曽题诗楼上今尚存】
　　天门山
　　北望采石矶南望芜湖闗苍茫溪口豁达天门山长江万里来近海势逾寛到此一约束帖然成安澜秋空扫浓緑两道蛾眉弯【亦名蛾眉山】月带众星尽归吞吐间乱帆不自整散落鸥鳬滩浮云本无程日暮相与还我行何处泊前路方漫漫
　　采石舟次喜遇介庵叔即送其游楚
　　半载家书断逢君喜欲狂细防谈近事安慰当还乡别梦呉船隔征途楚水长忍辜今夜酒明日况重阳九日三山舟中有懐徳尹近得家信闻弟已渡淮
　　夹岸芦花作絮飞鲤鱼风急客添衣从来节物悲游子如此江山送落晖乡路尚成千里隔别时原约半年归谁能料得贫家事去住无端与愿违
　　重泊秦淮二首
　　袁家鹅鸭薛家羊不问当垆卖酒娘懊恼一秋无菊防楚人船上过重阳
　　市楼南北酒帘青市上游人半醉醒何暇管他亡国事更将闲泪洒新亭
　　金陵早
　　东方大星射芒刺一片江光白如地去城未逺尚闻钟烟栁蒙蒙六朝寺
　　登燕子矶
　　回栏步步转云汀若要登髙更有亭淮岸栁条秋尚緑孝陵松气逺尤青城啣日出排鸦阵天偪江低响雁翎添得重来多少恨西风吹帽鬂星星【忆与韬荒兄泊舟观剧屈指十三年矣】
　　同谭防城给谏饮朱十兄竹垞斋席上分赋
　　樯灯塔火照城闉僦屋依然近作隣九陌并回三载梦一官难救五湖贫饱经世故初心在毕竟交情老辈真惭媿为欢烦二主买鱼配酒饷归人
　　题郑春荐庐墓圗
　　旧来宰木已防天书带重生丙舎前多少康成门下士一时俱废蓼莪篇
　　题朱北山西溪梅花圗巻
　　一篙寒水平杯緑松木塲西凡几曲春头腊尾万梢梅照影横斜散氷玉花时一一为我有别业西溪曽卜筑廿年不到渐踈芜借与隣僧挂瓢宿上畨大雪冻连月闻道摧残到松竹可怜老干剩槎枒有似佳人在空谷对君此画増健羡蟠蠖龙蛇归尺幅欣然意到不留手偶尔圗成聊寓目春烟欲动气葱葱夜月斜穿光烛烛略施朱粉红间白力挽氷霜骨胜肉恍如幽梦向溪山洗尽胸中笔端俗我今倦游百事废一壑能専良易足相将同赋归去来花气浮缾酒应熟
　　再题霜林秋晩圗巻
　　长风入林痩蛟舞万叶低昂争仰俯劈开玉峡饮晴虹倒射霜空撒红雨中间几株尤耐霜浓者得緑淡者黄兴酣渲染出真意绢素绚烂凝秋光潇湘洞庭多变态放笔知君与神防披圗莫作咫尺观别有苍茫在圗外
　　王令诒过村居小饮限韵各赋二首
　　十年出求友时辈方纵横与君非苟交结托重老成所以我诸弟事君亦如兄每闻君造庐一一皆欢迎且须惜此意勿作匆匆行
　　湓城得家书送尔倍惆怅【初秋与令诒别于九江】吾舟未东下吾弟方北向同时忽同归【余到家半月徳尹亦归】事固未易量喜君复见过此防出非望所嗟不尽欢隣防舂不相【荆州兄方丁太夫人艰故云】无计独留君灯前北风涨
　　题陈言扬抱膝圗二首
　　使君与仆孰英雄寄托如何不约同此意沈吟应共惜半生光景画圗中
　　与君识靣从儿穉不觉形容渐失真同是庚寅吾独老始怜衣上十年尘【余兴言扬皆庚寅生】
　　再题言扬防舞圗
　　舞袖虽长不自持歌喉纵好有谁知赏心或在人情外防取停歌罢舞时
　　维扬谈褅初亡兄韬荒壻也今来就婚投诗见赠感赋一首
　　吾嫂持门户吾兄肉已寒梦为云聚散愁见月团圞得壻如君少为甥似舅难十年存殁泪相对不禁弹
　　廉让寄南烛子诗索和戏作一首
　　曹家二尺红瑚霞光照耀开座隅季伦如意不敢击变作颗颗匀圎珠冰霜太寒雪太白可少丹砂防顔色緑毛么鳯爱梳翎尾重身轻飞不得
　　断砚歌寄和姜西溟
　　姜侯才髙同屈宋往往弹冠让王贡举塲老负十上名史馆贫支廿年俸砚田一片羞自给略似良农勤蓻种为言此石初得时爱与端琼称伯仲【端琼亦西溟藏砚】每因拂拭夸朋友未许收藏付仆从平生不以文滑稽滴露研硃事修综穷经耻勿草太给札雄堪赋云梦不知磨耗几挺墨书到成家笔方纵可怜尤物难久完识者何希忌何众秦城十五不轻易博浪一椎翻误中有情那免号痴絶足刖荆和抱深痛唾壶口缺琴尾焦笑此依然配清供作诗聊用解客嘲属和无端邀我共我今所见与君异嗜好心空色不动胶聫漆附终有痕【来诗有胶聨漆附太坚致之句】岂比天生本无缝劝君拨弃勿复道瓦砾宁当较轻重君苗焚砚古有诸持此区区欲安用
　　并辔集【起癸酉正月尽三月】
　　余以新正束装北上徳尹初未有出门之约二月杪忽相遇于淮上遂偕翁康饴严定隅并辔而北通计一春所作无过三十余章皆行役之诗也故彚成一编
　　春夜饮曽济苍宅同徐淮江
　　春波门外如钩月六里长街未上灯花径初除三尺雪雅人相对一壶氷穷愁老境尤贪酒乐事新年在得朋从此两湖添地主【余向寄徐淮江诗有两湖地主惟君在之句】每逢髙防约徐陵
　　贻笏圗为徐淮江赋防李武曽韵
　　徐家手版传忠襄曽随封事携皂囊牙花欲开天变雷雨白日摉谿堂堂中书籖三万轴一一玳瑁琉璃装牀头置笏床下拜髣髴排击含风霜自从尚书殉社稷对命无复王廷扬问君宝此竟安用谓是祖徳贻缥缃君家祖徳非寻常日星皎皎悬孤光百年朝典存手泽世阅两代源流长公侯子孙必复旧瓞绵邈今方将鳯雏已得韩冬郎七嵗弄笔吟绕廊丈夫生儿有如此【用少陵徐卿二子歌中句】对客那得能深藏涂鸦画虎无不可但是骥性终驯良乃翁与世不同调挟防莫叹亡羊臧摩挲老眼待他日为汝持笏还端详
　　呉门程汝谐乞诗为节母孙太君夀
　　古人乞言重名义今人乞言重势位数篇排比达官名满幅雷同锦屏字程生夀母乞我诗我名防贱世莫知感生厚意惜不得但愧穷老无妍辞区区持赠一言耳非此母不生此子我为此语岂无徴试问南湖老居士【汝谐出老友盛鹤江之门故落句及之】
　　再题东湖弄珠楼壁
　　满湖新涨緑如油五度凭栏记此楼粉壁有诗僧代扫青衫无趣客重游花邉旧事闲相触醉里风情老渐休多谢栁条长短意尚含烟雨拂孤舟
　　邓尉山防梅与谭蘐城都谏分韵
　　买帆下呉阊晨夕风雨对掀篷喜开霁决起逐侪辈明波洗双眸遥见峰染黛桥低榜稍进竹宻步防碍纡徐入墓梅信行已逮古榦无丑枝踈花有余态宁知山近逺渐觉路茫昧浓日散晨光千林同一概蒸蒸气浮动霭霭香奔溃人声丝竹声多在白云内居僧揖冠裳游女曳环佩青红小娅姹纷若鱼同队见花娇不怜手折鬂邉戴本为冷澹逰喧防性叵耐翻身暂引避穿径出荒秽前登马家山髙出万花背境荒人罕到凿石初破块自然惬幽趣真景非粉缋仆本住山人无端走闗塞故园三百树先植记好在有花不得防既出每深悔此来复何幸夙愿偿意外神交契新赏老恋割私爱俗肠既蠲除尘面一盥颒逝将营半畆斸地把耡耒君如娯晩计共买花邉埭归田事不难所要在勇退惜哉廹行役各与初心偝解防复踟蹰清游几时再
　　过叶已畦二弃草堂出新刻见示
　　叠成山势凿成洼位置柴门趂屋斜小筑人皆称得地逺来吾不为防花旧逰歴歴经心眼余论津津溢齿牙未敢对君谈著述十年衣袖有尘沙
　　呉门劳在兹为余作画册
　　自题佳句写云烟不独诗仙画亦仙笔墨我缘人品重声名天许布衣传家留林壑藏书屋【君为洞庭西山人】春在江湖采药船老觉尘埃真少味相逢犹话住山年
　　常熟过钱玉友河亭【时玉友亦将入都】
　　薜荔交隂覆短墙诗人居近苾蒭房俄惊小别成三嵗直讶相逢在故乡儿摘畦供午馔妇藏斗酒佐春觞秪愁旋被饥驱出未必家余住夏粮
　　大石山房【西城楼阁为虞山絶胜处】
　　又作西城半日留短笻筋力试山游爱随云气穿仙掌笑挿花枝上佛头三面城根三面水一层树杪一层楼人情那得能知足好景多贪极目收
　　留守瞿相国春晖园
　　不知頽废自何年一片伤心到目前战后河山非故国记中花石尚平泉烟埋平碧迷芳草血染春红化杜鹃狼藉南云凭槛外愁防白日下虞渊
　　拂水山庄三首
　　名园未到已神伤指防云山入渺茫老屋尚支秋水阁墓田新拆耦耕堂藤隂漠漠余花紫梧径离离夕照黄犹有游人来买醉两湖烟月属隣庄
　　沧桑残局等闲分野史亭邉日易曛异代文章归纪述盛时裙屐属传闻画圗梦蝶寻红豆书刼焚鱼感绛云留取旧栽花木在罢官还説李司勲
　　松圎为友河东妇集里多编唱和诗生不并时怜我晩死无他恨惜公迟峥嵘怪石苔封洞曲折虚廊水泻池惆怅栁围今合抱攀条人去几何时
　　洲大观楼张见阳郡丞属题
　　栁梢城角影毵毵烟放桃红水放蓝到此忽惊身是客卷帘江北望江南
　　秦邮舟中纪事
　　截断湖光别作隄一条荒影亘虹蜺居民饱食黄河鲤客饭愁添浊水泥不解天心何日转若论地势向来低谁怜禹贡扬州域急挽东流更向西
　　鱼沟防桃
　　一村桃间一村栁日气射花红扑鞍此事今年真过分江南江北两回防
　　与徳尹同坐驴车戏作二絶句索翁康贻严定隅和
　　淮浦相逢事太竒小船同载蹇同骑与君便是同功茧不许人间有路岐
　　抵足朝朝作卧游欠伸一笑两擡头击残车壁殊多事防穴前头梦八驺
　　徳尹诗有一龛恢恢之句用其意再作一首
　　别茅庵出已多年又结津梁道路缘添个蒲团相对坐也如行脚也参禅
　　从峒峿骑骡至红花埠
　　防峿小驿勃姑啼路入徐州渐向西若要防花须趂早防他一雨便成泥
　　雨阻红花埠
　　冲风冲雨冲波浪瞥眼江湖十载余肯信壮心销便尽一鞭泥滑怕骑驴
　　望防山同定隅徳尹作
　　叠翠浮岚不记重羣山络绎走苍龙若论举眼人人识只有知名一两峰
　　道傍见螂转丸
　　不知何意转成圎粪壤生涯大可怜翻似向人夸絶技一丸突过马蹄前
　　望岱
　　一朶云扶一朶莲莲花顶上即青天可能肤寸为霖雨今是干封第几年
　　至河间闻彭椒嵓量移之信留诗寄之
　　八载循良吏初迁本分官敢云从政易转觉致身难客路虽相左离愁此暂寛一春传旅食今日为加餐
　　次新城先生壁间韵
　　饼罏酒店两三间尘壁题名记往还留得和诗人小住緑杨檐角鸟闗闗
　　晓过赵北口
　　十里风埃过鄚州忽开双眼见清流緑杨影里平桥路数尽渔船数白鸥
　　题王赤抒篱豆画巻二首
　　豆叶翻翻豆荚肥檐前防防草虫飞故园秋意忽到眼一阵野风吹客衣
　　沿篱手种两三塍引蔓垂梢渐满棚生被画家偷様去带花抝折一枝藤
　　送赵子晦之任延津二首
　　青袍谒选十三年此去双鳬便是仙满眼簿书非俗物太行山在印牀前
　　车笠相逢两不猜湖湘分手又燕台参军一老今头白重与郎君赞画来【谓彭南陔】
　　次韵酧唐实君喜余入都之作
　　吹得杨花作雪飞帝城春事已全非桐经爨后孤弦絶防化鱼来尺素稀东阁何期今再到故人长恐见无几【诗楚茨疏几期也】白头賸尔如新在缟带犹堪博纻衣
　　【附】原作　　　　　　　　　　　　唐孙华客散梁园坠雨飞尺书惊见是耶非邻房灯火鸣鸡杳岐路云山雁稀饮酒人非攻子美改名君且学刘几长须叩户吾遥识蚤晩将迎办倒衣
　　初夏同叔毅定隅霜岩徳尹坐一茎庵后香林亭
　　一窖黄尘没马蹄喜从尘外得招提出墙僧梵风吹断拂靣花枝鸟压低沟水欲流亭影去夕阳忽到栁隂西浮萍落絮同飘散闲绕空廊覔旧题【己巳秋与竹垞水村两游此】
　　渌水亭与唐实君话旧
　　镜里清光落槛前水风凉偪鹭鸶肩菰蒲放鸭空滩雨杨栁骑牛隔浦烟双眼乍开疑入画一尊相属话归田江湖词客今星散冷落池亭近十年
　　偶阅杨次也卖花诗戏次原韵五首
　　先从槐树斜街过旋到慈仁寺里来浅緑深红春四季跨驴骑马月三回
　　分明已过早春时骀荡风光不自持大抵人情夸烂熳断无人赏未开枝
　　带来春色三分土吹过风头一閧尘莫认园丁作园主种花人是卖花人
　　白白朱朱漫作堆旧家亭馆记曽栽阅人最有花儿匠及见园空长緑苔
　　草本经年易长成丰台美种一时并当初芍药原名贵莫以花多便见轻
　　次韵答实君
　　被褐时方轻垂绥古有戒匪材等樗栎不熟让稊稗感君勿我弃假馆同潇洒城隅积水潭浩汗滙众派禾苗緑油油牕户明哙哙弃之为马廐放眼靡所届庻几东阁中得士称一快吁嗟及时事忿悁疑近隘各随出处缘并守亷隅界短檠光煜煜缺月东南挂对床连夜语里耳窃听怪非无蛙聒噪亦有鼠黠狯集泮本好音飞鸮吾岂解孤生分衰贱旧业弃土蒯腰非长揖具况肯望尘拜谁能将肺肝稸怒供裂眦钓钩听曲直碁局付成败似闻逐客议枨触动机械【时台中有条议国学生回本籍乡试者】世或指鹰鹯吾其避蜂虿国家有大计草野腕徒搤言官例毛举通病讵能瘥公卿非不知相视各噤齘可怜文庙栢祗用便马疥骚除由庑下梁木孰支壊议难决一朝吞吐苦不嘬将毋国体伤识者为深喟君诗虽有激风义实诰诫布衣何足云道路未偿债炎埃蔽赤日六月廹行迈山田归及耕书籍行当卖劳筋应自息倦羽非人铩得防心已空须弥堪纳芥
　　【附】原作　　　　　　　　　　　　唐孙华名士今几人世方以为戒良玉混武夫嘉禾杂粃稗君才固卓尔盛制富挥洒崇山俯培塿溟渤吞众派鲁邦久卑邾淮隂岂伍哙长安踏槐花宾兴期已届如君得数人制科诚一快吏议闻逐客斯举亦已隘如何辟雍中辄画鸿沟界网罗失长鲸敝笱愁空挂厉阶诚有由壊事因鬼怪昔者夸毗子纷纷逞狡狯伸喙余三尺临文无半解恶草等菉葹防材仅菅蒯岂有乡里交但下伧荒拜大徳忘丘山小怨结睚眦射羿弓旋弯防洹盟屡败对谭语设穽黙坐心藏械螫手类蝮蛇噆肌甚蜂虿夺利脑竞盬争门臂各搤獧险成世风积疢何由瘥所以当涂人疾视久噤齘驱使归井闾净若除癣疥髙墉恶雀穿长堤缘螘壊世遂嗤空名画饼不足嘬因噎遂废餐此事可一喟君性本冲和三缄夙自诫流落坐诗穷羇栖负酒债遇合防有时慎勿嗟行迈锦段久织成何处不可卖虎气有时腾鸾翮无长铩一名转瞬成行防拾地芥
　　题陈履仁登车圗小影
　　手拂双花五鬛云世家文采孰如君八驺四望寻常事只要来空蓟北羣
　　题顾书宣画册竹水仙二种
　　南去尝鸡防北来食松繖指与红竹菇画中添土产【鸡防产滇南松繖产劳山宜兴山中有红竹菇】
　　老根如蒜头大叶如蒜苗欲抽一寸心待此氷雪消

　　敬业堂诗集巻十六
　　钦定四库全书
　　敬业堂诗集巻十七
　　翰林院编修查慎行撰
　　冗寄集【起癸酉四月尽十二月】
　　不到自怡园三年矣相国明公闻余至都复下榻见招时唐实君亦以谒选北来乐数晨夕未几实君因人逺游余旋应秋试幸举京兆遂尔滞留自夏歴冬大约园居之日多城居之日少东坡诗语似为余设也
　　次韵答恺功二首
　　移牀来对好溪山只作渔樵共往还癖爱文人知业慧未抛巻帙趁官闲云垂髙幕藤花紫雨放新梢笋箨斑若向此中防领会诗情原在寂寥间
　　树底泉声竹外山清晖娱客竟忘还鱼无羡意钩宜直碁少争心局自闲春去苹洲风澹澹雨来花径土斑斑画图光景分明记又扫摊书屋半间【时将移寓自怡园】
　　对雨戯效白乐天体四首
　　两岸沙沈树千帆浪拍天长风吹不断独鸟去无边白酒标旗湿红鳞出网鲜此时如对雨最好是江船忽听笙歌起烟波何处寻四围山渐澹一角日初沈卷幔通荷气停桡隔栁隂此时如对雨最好是湖心一片秧针绿村村罢踏车黄梅多放鸭【乡人以芒种买新鸭名黄梅鸭】翠剡尽鸣蛙种水牵菱蔓开门落楝花此时如对雨最好是农家
　　竹色凉牕户泉声落佩环不知青嶂合长在白云间篛笼分茶早防衫挂壁闲此时如对雨最好是深山唐实君作憎蝇诗可补欧阳赋所未备仆不复鬬竒戱广其意得五十韵
　　吾观大化内鼔物同洪罏介羽及昆虫种类何各殊摉罗到琐碎终非磊落儒聊为更仆数庶用资揶揄飞者为蜻蜓穴者为蟪蛄在户为蟏蛸在檐为蜘蛛防明耿熠燿背殻潜螔蝓薄翅扇蛱蝶细腰祝蒲卢蝼或鸣于泥蚓或歌于涂络纬织作巧粪蜣转丸愚螳螂怒当轮蟋蟀勇负嵎堆积走负板腥羶集元驹与人了无害听彼繁有徒蠼螋险如蜮蜂大如壶钩巻【音拳】蝎刃利针聚蚊雷麤刺蚝有瘁肌虿尾有噆肤昏昏虱在裈趯趯蚤跃襦偪人虽咄咄懐毒终区区惟蝇独可憎其来胡为乎汝于耳目前本不关有无汝状极丑恶儡傀妆头颅赤帻同一冠青苍别形躯两翼六其足公然学谗夫汝生本臭秽行与粪壤俱只合老厠圊何当闯毺无端附骥尾驰骋游庄衢无端入绢素防染损画图有时集于学士羣睢盱有时止于棘诗人互嗟吁声非鸡则鸣例与狗苟呼此特论大概未足蔽厥辜客从长途来翻浆汗流珠解衣觊少憩喘息犹未苏汝何太相偪伺隙窥门枢我眠晨未起汝偏搅牀敷我起头未栉汝又环座隅我饥进盘餐汝贪善为狙我闲弄笔砚汝饱成墨猪汝腴我合瘦汝众我则孤我欲废饮食汝方混庖厨汝于我何尤抵死相迫驱营营惑人听有若操契符贝锦抱萋斐不祥等狐乌懐中三寸璧防汚生瑕瑜架上一巻书弃掷消樗蒲凡此皆汝罪诛之不胜诛逝将避汝去行行复踌蹰我力故难胜汝情谅应输天下正一家能毋懐此都乗炎且快意吾宁忍须臾
　　移榻自怡园雨后纳凉
　　水转桥回路几层此中真可避炎蒸隂成绕屋三年树光吐疎篱半夜灯明月忽随残雨到防风已作早凉征野人惯领田园趣归梦翻从借榻増
　　重过相国明公园亭四首
　　名园多在苑东偏不数樊川及辋川绮陌东西云作障画桥南北草含烟凿开丘壑藏鱼鸟勾勒风光入管何似賛皇行乐地手栽花木记平泉
　　毬塲车埒互相通门径寛闲五百弓但觉楼台随处涌不知风月与人同紫驼卧草平沙外白马穿花细雨中一片近郊农牧地可容鸡犬识新丰
　　莫漫闲居比洛濵犹从泉石见经纶栽花觇土知肥瘠种树因材识苦辛白傅龙门无俗客薛宣东阁有竒人平生齿冷孙辈车廐谁论旧主賔【相国曾以唐实君文品上达　宸听】热客稀逢抵闭关陪游吾亦爱投闲隙中野马飞扬去雨后溪云断续还隠几好风来北牖钩帘落日在西山壮心敢拟兰成赋芳树条新感再攀
　　浴罢与实君步入水磨作
　　长日愁经夏防凉晩似秋气苏风到面浴罢月当头老树听蝉立闲溪领鹤游饮牛兼洗马何处辨清流
　　晩食
　　且喜蚊蝇少林深几簟凉飞蛾轻性命残烛有光芒带草侵衣润藤花落酒香鱼虾供晩食风物近江乡
　　雨牕遣兴示恺功
　　小雨宻复疎虚牕深更绿潇潇延静听窅窅尽遐瞩抱叶无一蝉隔林下双鹄鸡鸣觉村逺水响知石触残梦有时醒幽情恍相续眼前领闲趣取适聊破俗华髪脱新梳轻衫便晩浴早衰易壮嗜外垢非内辱思营五亩园未遂半生欲此身本如寄缪筭徒碌碌菟裘等蘧庐岂必皆我属不如且听雨浊酒贳邻曲醉乡有天地避此六月溽归计待秋凉无装何用束
　　鹰坊歌同实君恺功作
　　风林萧萧夏脱木坊以鹰名似牛屋其中最大名海青戴角森然异凡畜我初识名自辽史特产曾传女真独楛矢同来肃慎庭初时底贡犹臣服屡求难厌祸旋结两国兴亡手翻覆天教此物雄海东自长窠雏成一族康
　　天子仁圣姿驾驭英雄兵不黩每因纉武勤校猎逺致竒毛比臣仆紫荆关外秋气髙狐兔宁容草间伏腥风霍霍满天地白日无光散原陆扬表貉出从禽王用三驱力争戮是时海青更精悍臂出绿鞲调养熟飜身一去髙没云注目秋空走马逐蹄间十丈莽开濶蓦过林峦跃坑谷忽看天半挟天鹅奔电流星下投速羽林健儿拍手笑奏凯不烦遗矢镞却来敛翮复依人仍以黄縧掣双足三时饲养一朝用如许恩波等休沐奉先性在饥附人定逺功成飞食肉不知给俸视几品肥瘦论斤常量腹生牛乍割血犹红小鸟一吹毛尽秃见人作势俄耸肩独立有时还侧目无端对此我心恻相向移时额频蹙狮儿噉虎鱼食虾吞噬成风伤末俗生意渐防真可叹杀机欲动休轻触以仁易暴古所云恃猛争强非汝福我愿皇天仁百物常产鳯凰生鸑鷟自然郊薮萃祯祥盛世多珍四灵畜
　　次实君溪边步月韵
　　雨过园林暑气偏繁星多上晩来天渐沈逺翠峯峯澹初长繁隂树树圆萤火一星沿岸草蛙声十里出山泉新诗未必能谐俗解事人稀莫浪传
　　大雨行
　　晩来怕热喜听雨卧看商羊独足舞五更惊觉忽砰訇摇动空城作雷鼔檐前急溜非一派并作飞涛涌堂庑须臾暴涨床欲浮电火烧牕时一吐沈沙尽作十里坑斫树齐张万人弩排墙堕瓦声拉杂助以风威猛于虎老翁折臂妇褁头露立号咷到童竖城门两日不敢开浊浪如河势难拒五行厥占属灾异疾痛况欲加摩抚老夫昨日得家书见说吴田槁禾黍北方苦潦南苦旱天大要是生民主可能造化一转移坐使两邦歌乐土
　　送唐实君游江西
　　猛雨撼城城欲动粘天黄潦如霾霿阜城门外一丈泥马溅花鬉四蹄壅问君此时有底急结束轻装挟飞鞚故人奉诏赴西江才子持衡推小宋【时宋念功编修典试江右实君与之同行】旧开东阁交最契揽辔南行邀与共文章取士意已轻科目成名俗犹重如君致身本髙第头白挽强方命中可怜进士不得进【李太白诗君为进士不得进】上积干薪【阙】竞传枳棘争集猴纵有梧桐偶栖鳯纷纭野马巧乗隙狼藉醯鸡工覆罋侏儒饱死方朔饥曷不江湖且陶纵我留辇下大可笑妄觊防名上乡贡初闻逐客姑逡巡旋悔为儒被嘲弄吹竽鼓瑟两难强贯虱屠龙等无用布衣有骨天所怜老大宁能逐侪众惟君知我谓我真往往清吟托闲讽郊园木牀连曲尺荷气藤隂满香衖【二字出昌谷集】风光不碍冷澹游日月正宜潇洒送君今别我忽径去舍矢难追就控此邦山水要君诗岂独飞云标画栋匡庐旧有读书地我昨留题满岩洞待君再上紫霄峰他日游仙记同梦
　　姜西溟至都二首
　　三年一别两蹉跎短防重闻酒市过白髪旧游诸老散青云同学少年多僦居那得髙贤庑支俸聊随博学科幸是一氊留故物曽包老砚歴关河【姜于沧州被盗故云】
　　濩落生涯久自疑重来笑我亦胡为曾从祖父承余泽只道科名似盛时逐客幸防寛后议怜才何敢望新知不如蚤筑畦风阁结伴归畊未算迟
　　晩行裂帛湖上观水势
　　西山前夜雨暴涨声辟易昨日与桥平今朝露水栅晩来觇盈缩又减三五尺一条脩尾蛇东向投逺碧菰蒲尽偃仆上带泥土迹我欲追蹑之前行洑磐石初疑遇壮士拔劒斫其脊径开中已拆首尾犹跳掷却坐石上观平心随所适有如杯底影仰面意旋释人生骇愕缘多伺躁妄隙归来虚室中静见鼻端白
　　瓮山麓寻耶律丞相墓
　　裂帛湖东下马行遥闻樵斧响丁丁尽髠草木非山罪难向牛羊问墓名石椁千年谁不朽金椎一穴尚如生我来忽堕无情泪土蚀残碑恨未平【明末有人发冢见一头加常人数倍亟闭之后掘得碣石知为公墓】
　　青龙桥
　　瓮山西北巴沟上指防平桥接碾庄自甃清渠成石堨尽回流水入宫残荷落瓣鱼鳞活髙栁飘丝鹭顶凉不碍蹇驴行躄躠有人缓辔正思乡
　　玉田观早稻
　　灌园余润及平畴千畆从无旱潦忧总秸已供三壤赋陂池新奉上林游神报禜秋长早勾盾征租嵗倍收别与豳风编月令筑塲时节火西流【官田早米例于七月初十前贡新】
　　废功德寺
　　瓦落空墙土尽崩杂耕犹剰两三僧晨防栢子留禅偈夜看松花照鬼灯驻跸亭边牛呞草【明宣宗西郊省敛驻跸寺中】钓鱼台畔防攀藤【寺前旧有元主赏花钓鱼台】木毬斗大今安用【木毬事见帝京景物畧今寺中犹供之】自古琳宫有废兴
　　吕公洞轮庵禅师兰若
　　只道山穷水亦穷忽攀石磴与云通芙蓉殿底三重阁杨栁桥南一面风老去文人多入道从来絶境必凌空知君欲傲长江簿佛号曾呼禁苑中【絶顶有飞阁不可上即金章宗芙蓉殿故址】
　　玉泉山
　　销夏谁知别有湾孤云一角截西山千家旧业鼃鱼国十里提封虎豹关栏楯离离金碧上歌钟隠隠翠防间清泉自爱江湖去流出红墙便不还【玉泉山旧为金章宗避暑地故首句云】
　　题相国永城李公所藏崔白健翮鏖风图
　　墨花一柄风翻荷一叶展仰正不颇傍添一叶作欹盖上有健翮如天鹅初飞未髙去水咫已觉逺势无江河生绡八尺画止此妙手落墨宁夸多流传要是北宋物幸免小印钤宣和若教藏弆入秘阁靖康那得逃干戈永城相国邺侯裔牙籖三万森骈罗故家世宝此其一鉴赏精絶知匪讹华堂五月开示客几席瑟瑟生回波君不闻濠梁大图径三丈天女织绢鳯掷梭江天十里尚无恙赖有好句传东坡【东坡有题崔白大图诗见集中白濠梁人故称濠梁崔】人间真迹久难恃阅世容易千年过我诗浅薄不足道请公自赋鏖风歌
　　恺功将有塞外之行邀余重宿郊园赋此志别
　　今年夏多雨所向泥涂妨君家近水园一溪绿泱泱谓宜着冗士磵户延清光岂惟洗尘埃直欲忘炎凉故人督我嬾促我赴举塲明知计大谬聊逐槐花忙初秋束书出临行意回遑僦居宣武门人海昏茫茫犹疑清夜梦流水绕我牀昨朝急足来扣门语徬徨闻子有逺适结束随龙骧腰悬八札弓行逐楯梐郎可怜非汝好所用违其长忆子从我游翩翩富辞章十三见头角已在成人行今来猛绩学下笔尤老苍贯穿及韩苏结撰卑齐梁居然希作者耻与时颉颃玉之使有成逺到讵易量重来忍言别恋恋林泉傍为我扫庭除故榻仍在房小雨洒篱落杂花间红黄苦为一宿留故意不可忘子才百事能皇路今方将我衰万念冷逝当返畊桑浮萍寄波涛聚散原无常参辰河汉耿耿遥相望朂哉平生言卒以初愿偿无为怆离合万里如一堂
　　早发良乡至琉璃河骡背偶成
　　唤回残梦得清晨诗境重开又一新淡到明河犹见月洗来灰洞已无尘【灰洞在良乡之南】牛蹄应铎行偏缓马意惊鞭防要频惭媿琉璃桥下水鬂丝催换十年人
　　涿州道中书所见
　　折苇沈沙积潦余髙田成岸岸成渠胡良河上扶犁叟网得萍根二寸鱼
　　祁阳道中
　　一村榆栁一村鸦带井沿篱路向斜野枣风轻时落实木棉秋晩尚开花青旗卖酒竿竿影红袖骑驴幅幅纱迥与近畿风景别田庄从此属农家【八旗庄户至清苑而止】
　　晋州署中与陈六谦话旧
　　鲁柝闻邾境本连两邦争说使君贤【晋州与深泽接壤】歌传驯雉民方乐舄化飞鳬吏亦仙却话旧游如梦里谁知岐路判樽前难抛一寸西牕烛中有离居十六年
　　雨中重渡澬水
　　路僻泥深出店迟一鞭照影又清澬敝裘自领新寒意归雁如寻九日期倚树风声尤跋扈得烟栁色尚迷离敢因遇雨嗟行役正是犁荒下麦时
　　大冉桥闻雁
　　残荷老栁萧萧意秋在平桥水气中年去年来一绳雁殢人归信是西风【时闻北闱榜发余名在二十】
　　重至京师和德尹看菊诗二首
　　野景贪从庙市收瓦盆髙下蕊新抽风前最爱香盈袖醉后还须挿满头老圃别传移种法故人来作看花游迟开自是关天意斟酌芳期在晩秋
　　一篱黄叶拥村庄叹惜陶家径久荒九日已过初泛酒两人相对忽思乡古来佳节多风雨此后清吟耐雪霜落帽台边回白首心情不似少年狂
　　送卓次厚南归
　　多才能自爱失意问谁堪不作愤时语转深吾辈慙栁条攀欲尽梅信到应探乡思因君触心随雁南陆澹成侍讲新葺书斋名懐鸥舫招同人雅集分赋
　　江湖宛在小牕前便欲从君借榻眠梦作白鸥归未得鲈乡亭外水如烟
　　题画赠扬州王汉藻
　　一路垂杨记泊船北湖南埭水浮烟君家旧住茱萸沜别筑湾头小辋川【扬州有茱萸鸾故云】
　　德尹将南还次韵志别三首
　　数过初冬又一旬谁知咫尺有参辰到家嵗月惊新厯题壁诗篇记暮春雨雪暗侵摇落冰霜偏老别离人独留真觉无聊赖拟学扬雄赋逐贫
　　自笑逢时术未精人间无用是虚名家门似我惭为长才器如君合晩成别馆能无三宿恋归途只要一冬晴最怜今夜霜天月画角吹残布被轻
　　小榼三升贳冻醪也应与尔慰牢骚不因富贵思弹铗或有英雄辨捉刀风雨惯曽怜弱弟田庐忍便委儿曹丁宁一语烦相诫画虎休轻学伯髙
　　大风出西直门至自怡园恺功方拥炉读史
　　万斛沙如万斛潮卷空残叶剰枯条到门日影龙蛇活拔地风声虎兕骄十里欲迷城北路一鞭重渡苑西桥围炉薄雪年时梦留取闲人话寂寥
　　题王令诒松南栁矶图三首
　　自截筠竿八尺余偶从沙际伴舂耡人间果有丝纶手未必临渊便羡鱼
　　曾是春衣染汁新一官临出又逡巡万条杨栁风情在犹恋当年手种人
　　三畆菱租割水田披图闲惜好山川归人预作明年计欲借桥东放鸭船
　　洞庭秋望图为同年姜西溟题
　　我昨扁舟帆【去声】湖水出没鸥羣鳬队里西风吹偃万梢芦斗柄挿空将北指【庚午秋冬间余寓居洞庭东山】君时正作桑干客南北相望千里念君落第招君归已是明年三月尾其秋我复游庐阜走上云头振衣履海绵片片荡吾胸竒絶生平乃有此洞庭直可盆盎贮七十二峯同撒米有如天半立峨眉下视成都居井底君为此图毋已隘细写秋毫入侧理男儿失路真可怜泽畔行吟聊复尔今来又赴京兆试失固其常得差喜与君同榜获聨名王后虽卑吾敢耻却披横巻索新句一笑如皋方射雉才名误汝四十年决踵何堪比截趾
　　至尊久已记名姓虚向兰台署良史探支官俸月一囊挥洒佣书日千纸须长及腹谁揽之髪白满头行老矣向来蹭蹬天有意特与先生慰暮齿眼前同进俱少年感叹无端从此始翻思旧狎渔樵伴故展烟波洗牕几不然此画且善藏勿更题诗乞余子
　　座主侍读徐公将南归感恩述事六首
　　公竟飘然赋遂初轻装如叶称悬车自编永叔归田录谁上何蕃伏阙书腊雪寒消传盏后春颿梦穏挂冠余白头别有千秋业或恐名山胜石渠
　　特简初传出禁林文章曾结
　　主知深敢云得马非初意莫误飞鸮是好音鱼尾经烧怜短鬛桐材入爨辨孤琴恩牛怨李翻多事只要羣公识此心
　　贯鱼立鹄万人看尽掩云罗事最难那得髙才皆入彀每闻余怒必冲冠向来清议宁随俗从此朱恐废弹不信滔滔将日下江湖无计障狂澜
　　水底含沙岂有因何当举国逐浮尘险经负羽沈舟会勇作抽帆到岸人难挽頽风归太古独回天意入阳春渔樵一席谁争得私第归来尚角巾
　　虚舟飘瓦阅人情得失心恬气自平骏骨孰缘千里重鸿毛公视一官轻同朝尽谅怜才意
　　圣代能全去国名怪底青衫添别泪十年门下旧诸生絶无聊赖住京华年去空歌苏幕遮枯树忍攀前度栁新霜谁防后栽花愁来客况浑如醉身在师恩岂有涯嬴得陆公为举主尽容开口向人夸
　　毘陵杨青村谒选得普安令王石谷为作黔游图索余题句兼以赠别
　　万尖石笋髙刺天日气挟雾生黄烟盘江中截两崖断髙縆一道虹蜺悬寻橦袅袅度空际下有千斛蛟龙涎普安孤城小于斗险扼地势当黔滇城头置堠城下驿官舍坐见行人肩杨君一官乃落此幸是熟地无迍邅忆君年当十八九白面便已能谈边趋庭万里不辞逺直过瘴岭随飞鸢【辛酉夏秋青村省其尊公秋屏宪副于贵西官署余时游黔始与相识】是时西南属兵革郡邑疾苦方颠连尔来休养逾十载瘠土已变桑麻田
　　朝廷况下寛大诏积赋逋税新除蠲君今乗传又重到何异舄化双鳬仙畊烟散人好事者逺境写入秋毫颠山川歴歴都在眼我爱此景非从前小诗或可当别操待尔谱入琴堂
　　寒夜同王令诒魏水村顾书宣家可亭侄集杨晩研庶常斋分韵得写字
　　官闲门径僻嵗晏人事寡厌俗谢交游往还惟旧雅僦居适相近踏冻免骑马巷北召王猷巷南邀魏野顾生住西弄寓舍喜新假我至每剧欢招呼臂同把北风吹天晴城上乌哑哑寒光泼初月残雪犹在瓦此时不作达可惜白玉斚地菘翠成菹水族鲜制鲊盘餐媚乡味口似蟇颐哆隣沽虽稍甜轰饮亦聊且【晩研以不得佳酿故其诗有浊酒甘同昵恶人之句】我生类知分即事有取舍疋如熊掌鱼那得兼二者十觞竟连釂尘面为一赭主人负诗才劈纸给挥洒敢辞押强韵数子赖陶冶吟从夜枕续卧听街鼓打所恨不善书当令阿买写
　　仆旧有青田冻石一枚归晩研六年矣顷遇范子方仲于京师范精于篆刻许为我摹小印而此间觅佳石不易得意欲晩研反我故物作诗先之
　　凿石雕虫鱼此举谁作俑后来琢山骨价比大小珙匹夫懐竒珍惴惴初抱恐连城既入赵负曲敢虚拥和璧竟归秦陋邦手徒拱自兹嗜好捐万事成阘茸残编任饱蠧退笔讵铭冢空慿咄咄书砚乏纎纎捧何当余结习往往吟肩耸好事偶分牋涂鸦每惭悚丹砂缀小印纸尾毋已冗范子故见嗤刓敝宝非种掷地作石声从旁乃怂恿当时巾笥蓄有若蛾化蛹去我今六年居然恋新宠刻舟劳记劒触物心犹竦昨日聊叩君机锋鬬针孔秘藏戒轻出防我或好勇攫之宁非颠健者岂惟董输攻力易竭墨守计仍巩不如且姑缓静俟天倪动竒巧出穷人诗端忽喷涌明朝走尺蹏待命不旋踵盟渝息壤旧归视汶田重在我犹在君报章行及奉晩研见和前篇谓余有新蓄夀山小石援东坡海石之例欲以此易彼重违其意割爱分赠二枚再次韵速其践诺旧石之归有日矣来翰有邀令诒水村书宣三子属和之语兼以示之
　　假道盖有由兵端实始俑君如早识此坚壁却吾珙逡巡不入境下邑方惶恐奈何昧厥初纳赂觊私拥青田吾重宝掌握失把拱岂无他山攻顽矿弃纷茸夀山快新得余子欲夺冢炯然珠玉光入掬似可捧圆者亷角杀方者风骨耸昨偶出示人旁观尽惊悚老夫喜省事罗列稍嫌冗因忆巨璞完吾家有遗种作诗乞故物致语极怂恿两日萦我懐有若丝纒蛹君初非豪夺继乃絶矜宠故以文滑稽发端特髙竦锱铢责施报计笇到桑孔平生怯小敌今见大敌勇肯为城下盟执笔耻南董相持两不决京索成皋巩飞书奏竒功小利戒轻动叩关索敝赋彼势犹汹涌割爱忍须臾礼成门欲踵中原有好会信义隣邦重后约勿更渝槃敦吾将奉
　　门神诗戏同实君恺功作四首
　　赚得儿童仰面看彯缨袨服最无端国门他日曾悬价驵侩何人敢卖官丞相鱼鱼工拥笏将军跃跃俨登坛星奴结栁翻多事五鬼争弹贡禹冠
　　扬眉气色任充闾比较门风孰不如几见华楹留故帖偶繙新厯当除书阍能拒客非关汝钱可名神尽让渠久阅人情吾勿怪过时光景合交疎
　　虎豹森森列几行谁教肮脏倚门旁通侯汤沐虚传汉【陈平封户牖侯】进士科名尚冒唐【用钟馗事】鱼钥同时司启闭雀罗终嵗有炎凉相逢白日多魑魅乞与先生却扫方扊扅歌里拨寒灰嵗酒逡巡酹一杯凡鸟有人题字去防鸿几个挂冠囬好官第宅多相望野老柴荆肯浪开直与归人占吉梦也烦呵防不祥来














　　敬业堂诗集巻十七
　　钦定四库全书
　　敬业堂诗集巻十八
　　翰林院编修查慎行撰
　　白苹集【起甲戌三月终六月】
　　甲戌二月将出都作诗留别诸同年座主清谿公见而垂和有下第情懐刀剑伤之句盖用东野诗语也时公亦将南旋买舟通潞命余随行东野不又云乎弃置勿复道楚情吟白苹他日举以似公公曰子庶能自广矣
　　下第南归留别同年姜西溟廖越千刘大山王昆绳李若华诸子二首
　　一顾人间事不轻敢将汲引望公卿张罗天逺鸿双去弹铗心粗劒一鸣误喜青灯回昔梦枉烦芳草劝初程归人别有看花约明日骑驴便出城
　　明知归计尚茫茫且作无聊别帝乡下第儿还添客累当歌酒或替人狂膏肓痼疾贫难疗须鬂流年老易伤聚铁岂堪频铸错早收心力事畊桑
　　虞山钱劬谷属题采药图二首
　　小年长日正迟迟算是樵柯欲烂时大抵人情多好胜偶逢仙敌亦争棋
　　玉柱金庭境久闲颇闻岩谷异人间长镵谁斸云根断片片飞来尽出山
　　奉陪座主徐公游一亩园次吴京兆韵
　　履綦陈迹已多时【乙丑秋先生召同人于此地雅集】十载重游醉不辞初绽栁如时态软未开花为闰年迟罢官乐事苔边杖去国闲情局外棋又是一番寒食过饧箫声里雨如丝
　　张湾舟次留别姚君山别峯兄弟
　　久作京华客今知去住难老方随计吏名不上春官别酒青灯恋离程白髪眼明杨栁岸稍喜见桅竿马坊口大风送刘大山还京次座主韵
　　明波如镜防天津忽卷狂飚万斛尘酒色难寛临别恨杨花只似未归人家贫不信贪为客母在尤应重此身重过杏园休怅望等闲狼藉道旁春
　　天津别姜西溟次韵
　　同是春风失意时送君真觉拙言辞杜陵旅食经年久熙甫才名一第迟青镜从渠増算髪白身输客赌残碁老来别绪兼师友那得并刀剪乱丝
　　晩泊独流
　　关城春向尽小艇下津门风止桥形直潮来水气浑蒲鱼喧晩市樱笋忆乡园归路三千外从人屈指论
　　沧州阻风谢别峯同年饷酒二首
　　风程半日滞沧州客恨除非醉即休安得春江变春酒萨摩陂外水如油
　　青旗夹岸酒家楼正坐囊空价莫酬惭媿贫交分一斗为余亲典黒貂裘
　　大龙湾阻风奉次座主原韵
　　有声南来猛如吼白日无光移夘酉荒湾曲岸万木僵摧折萌芽比腐朽蛟螭势夺虎豹窟尘堁居前砂砾后舟行逆水兼逆风或跋其尾或掣肘天公如醉意未豁人事徒施力何有先生晏坐百怪恬万籁无心发于喁已慿忠信涉波涛更列图书环左右诗成一笑自投笔卧拓篷牕见星斗江河日下是知津髙浪摊钱输水手青春忽忽乍经眼平野茫茫一回首此时看客挂征颿何异痴狂中风走乗流习坎吾有命底用旁观别妍丑熟谙世路忌争先饱阅人情能耐久蹉跎不负遂初计神贶先生亦良厚樯乌敛翅旗脚回顷刻云衣变苍狗乡程有期行渐近柈饤嘉鱼樽贮酒朝南暮北待公归肯让山隂采樵叟千防桃花一叶萍鸥波正涨苕溪口
　　徳州同年李文众招集见可园二首
　　东风有约出京华弭櫂相寻到水涯得地百年因种树留春一日为看花【明日立夏】亭台纵好须贤主子弟多才必世家直得此间成茗艼瓮头墨露不须賖【墨露德州名醖也品在卢酒之上】
　　槐隂小径转闲坊犹记田家旧草堂【田紫纶司寇鬲津草堂去文众居半里余去春同康饴过之】归路重经疑昨梦名园欲别惜韶光浓熏酒气荼防架翠滴苔痕薜荔墙最爱一轩幽絶处紫藤花罩读书牀
　　四月十五夜郑家口对月以江清月近人分韵五首
　　孤舟淹旅程初过平原郡树色燕带齐河流卫交汶可怜一轮月偏与愁人近已经连日风更怕宵来晕一笑起推篷清光吾有分【余得近字】
　　明月窥我船我影在船牕我起却望月影落玻瓈江人影与月影无端各成双泡幻岂有情妄见生纷厐不如抱影坐闭目心自降【右和江字】
　　风止波亦息浊流同一清小杓夜分江龙头注茶铛须臾波心月却向杯底生我醉竟吸之谓是方诸精孤光入懐抱耿耿留空明【右和清字】
　　隣舟悄无声髙卧如避月此时敂舷歌抚景更清越宻疑穿荇藻细可数毛髪防风荡酒襟凉气入诗骨紞如打五鼓篷罅犹未没【右和月字】
　　京城岂无月眯目多飞尘从公作上元忽然涉残春扁舟落吾手日与鱼鸟亲始知天壤间清辉属闲人行行莫回顾永结江湖隣【右和人字】
　　重过临清感旧【伤外舅陆射山先生也】
　　重经淹泊地往事独心惊客路贫相倚归舟病不轻百年随梦断孤月傍愁生流尽州门泪潺湲是水声
　　初入牐
　　河萦千里曲岸束一门髙不有乗流便谁知上牐劳木痕深记石眼宻容篙笑指长年说吾舟听汝操次日连上戴湾土桥二牐晩抵梁乡和座主韵
　　一月邮籖算水筒快从入闸奏竒功栁绵渡港船船雪麦浪翻田岸岸风尚有贻封寻晏子【梁乡属堂邑晏子食邑也】不教龙吏恼韩公河神伎俩全无用鼻息如雷耳正聋
　　阻牐
　　健水分支总入漕客程守牐似填壕忽飞瀑布帘垂地旋滴珍珠酒压槽鹅鸭淘沙还善没鱼虾出网竟如逃人间行止原难料小住差偿昨日劳
　　聊城和座主作
　　谈笑封侯事不难西归仍作布衣看纷纷眼底皆商贾只是人情恋此官
　　南旺分水处
　　一线分鼇背千帆掠马江河方日下南北此居中水气空滩雨槐隂古庙风两朝沟洫志但防转漕功
　　即目二首
　　关吏逢迎堠吏哗飞流一道走京华纲船果熟盆池树驿路香驰御苑花长见名材充土贡几闻中使出天家荔枝龙眼随年例笑指炎荒万里賖
　　子弟梨园旧赐绯楼船南下疾如飞波涛昼拥鼋鼍舞帷盖恩深犬马归桃叶何心随短楫杨花多事打春旗就中别有青衫客听到琵琶泪暗挥
　　韩庄闸口望峄山湖
　　峄山凿石东作堤天势半落陂湖西湖波吞天入丰沛日脚挿地生虹霓【湖西为沛县】芒砀云气忽斑驳倒影摩荡青玻瓈须臾水光变深黒湼尽万古蛟龙泥洪涛怒挟风雨至列岫出没头皆低吕梁直下二百里但见渔舠散乱随鳬鹥琴髙可跨吾径去谁能卧压篷底同鸡栖
　　新河
　　别穿地脉转龙腰新挿荒堤栁万条故道视同瓯脱地小儿争唱复陂謡阳侯受职工粗就幽鬼啼坟骨已销莫道治河无善防主恩存殁冠羣僚
　　出牐后顺流扬帆
　　牛头湾接猫儿窝小船出牐如掷梭客程已过十六七归梦尚隔江淮河鸣鸠催雨麦秋近贳酒配鱼蒲节过黄流正报落槽信更喜枕上无惊波
　　天妃牐
　　淮势今年盛洪河不敢侵浊流三舍避清涨一篙深瞥眼移芦汊回头失栁林生来供作帚容易待成隂
　　王楚士惠鲥鱼二首
　　南归一饱愿无余正及江淮五月初值得老饕开笑口河豚尝过又鲥鱼
　　辛苦渔榔逐贩鲜江城一尾卖千钱朝来下箸还三叹半月前头遇贡船【四月杪在济宁鲥鱼已入贡矣】
　　雨后过马寒中山居
　　君家葫芦山我家菖蒲港山浅游可屐港狭行碍榜塘南十里余野色平于掌田塍针水足夹路新苗长两夫肩一舆四足比双桨前行忽坐睡缥入无想渐闻竹树声出谷递清响到门山亦住斗室寛且广尊卣间图书目存不暇赏主人为指似一一开疑网我老嗜好蠲因君觉背痒兴来乍飞动偶发难自强昏昏灯吐篱滟滟酒浮盎不辞日过从所愿嵗丰穰明朝雨决渠湿气润流磉奄观早稻熟后约赴秋爽
　　原蚕行
　　村东村西桑叶绿头蚕不熟二蚕熟薄于片纸白于脂五月南风齐上蔟缫车声中汤百沸出釜持将易斗粟去年苦旱秋不登民命全慿寸丝续我闻周礼有成法一嵗不容种再浴蚕多害马理或然物类区区别田畜国家官马百万强惜薪监督烦曹郎【口外官马设内务府郎中嵗收马矢变价归惜薪厰】原蚕防利幸无禁劝汝努力须栽桑田夫暑雨多咨怨不如且吃蚕娘饭
　　秋鸣集【起甲戌七月尽十月】
　　虫之鸣秋至适然尔而昌黎以为物不得其平则鸣余非善鸣者也特假虫之鸣以自文其诗若云其志弛以肆则吾岂敢
　　送王子颖赴龙游教谕任
　　子弟芙蓉幕先生苜蓿柈儒风吾土近师道此时难屈首居贫地安心送老官所欣贤尹在臭味定如兰【时缪虞良以名进士为是邑令故云】
　　朱竹垞表兄属题小长芦图用阮亭先生体赋五六七言絶句各一首
　　君住鸳鸯湖侬占鸬鷀浦【一统志云鸬鷀湖在海盐西南四十里今其名无可考当即黄道湖去余居十里】同为簑笠翁贯听菰蒲雨
　　种鱼三亩五亩隁水前溪后溪认得隣庄老树草堂在鹳巢西
　　白首初辞供奉班一身那不爱投闲江湖老伴多星散知已无如父子间
　　德尹闽归戏调之
　　卢橘杨梅已过期别来乡味剰空枝八千岭路到家日算是荔枝初熟时
　　补和大司寇徐公遂园修褉诗限兰亭二字二首
　　别起林园十亩寛筑亭何必更名兰杯流细浪鱼鳞活花补新巢燕羽干春事无如三月好人情特去一官难吴中父老矜稀见每到佳期约伴看
　　独擅千秋著作庭文躔光透老人星官同白傅归仍蚤【乐天以刑部尚书致仕】史到温公局未停妙手成图初见画髙僧入社亦忘形分明洛下风流在不数诗家曲水亭
　　清流山瞻支公塔
　　石路秋花艳沙田早稻香壊连废寺古墖表平冈境寂蝉声合松髙鹤骨凉永和年号在苔蚀不成行
　　天池山寂监禅院
　　荒榛下接瓜芋区防径渐上多萦纡山果甘垂紫桑椹僧厨脆瀹红竹菇【山中所产味最佳】三间古殿石将泐一眼碧泉秋不枯我来登眺试脚力且喜未用青藤扶
　　过文与也竹坞草庐
　　坐阅沧桑五十年不知顔状已苍然世家文物传诗画相国衣冠傍墓田【文肃公未第时读书丙舍防乱后即附赠公墓傍】乱竹巧遮行药径浊流闲送出山泉丈人有福能髙卧一榻秋隂万树蝉
　　夜至当湖访李辰山不值
　　风色晩尤恶扁舟逆浪翻渠添浸稻水雨熟种姜村逺火欲投岸孤城将掩门到来还踯躅疎磬报黄昏沈客子旧寓都门所居名独树簃自撰七言古诗曹实庵钱玉友汤西厓皆有和章今来索余补作仍次原韵
　　沈子清才在尘坱有如菡蓞生淤泥又如服盐驾鼔马下有逐电追风蹄青衿蚤为命所制百瓮未了酸寒虀三年四门作都讲啄粒亦到官仓稊人中嵇绍本易识孤鹤气压千羣鸡家家朱门当大道尔独隘巷寻卑栖归来欠伸眉碍户一笑入户头仍低空庭得树翻自喜有渰仰视云萋萋忽惊霜秃九秋干旋见雨长三春荑堕巢晨拾赤脚婢落叶夜扫长须奚问君此间亦何乐乃挈穉子携山妻狂来对客发髙论麈柄手捉谈天犀北郭槁枝聊隠寓东方窭薮真滑稽孤松祗宜伴彭泽五楸大可娱昌黎翻身买櫂竟南下野性终近深山麛故园乔木正合抱町疃旁接浇花畦昨非今是恍梦觉涉脚尚浅幸未迷伐檀河干等无用美哉河水清涟兮
　　塘西访张介山病
　　十年小别隔江淮重叩溪南煮药斋医可活人偏善病阍非拒客况吾侪名塲交作吹虀冷老境诗同噉蔗佳一髪弁山青到眼吴兴游屐与谁偕【初意欲约介山同游湖州故云】
　　哭同年王载安
　　判袂京华半载余扁舟归造故人庐不图别后游难续只道秋来病已除五亩未曽营世业一名无复上公车读书已悔生涯误还望孤儿读父书
　　张权六招同许舜功王载南两学博及儿建泛碧浪湖徧游近山诸寺观次东坡泛舟城南会者五人韵四首
　　葑田秋涨碧鳞鳞依旧清风起白苹且喜此游容我辈不知当日定何人【五人者自苏而外皆不着姓名】鲈鱼入馔羮尤美鸥鸟迎船意亦驯载取乌巾名酿去黄甘宁数洞庭春木樨香透老僧斋爽气宜人树树皆诗兴赖君多拨触秋光为我洗尘霾山客到茶如雪箬水船移酒似淮已办芒鞵斑竹杖丹梯随意转云阶
　　道峯负石还兼土逺岫当牕晴可数花到秋林不喜红竹生幽磵何妨苦平铺稻垄翠千顷髙引岚烟青一缕斜阳缓缓送游人出谷犹闻上方鼓
　　佳处溪山意未厌塔铃一角响风檐烟波野渡初回棹灯火河房半卷帘爱客不嫌官独冷过时谁道日长炎敢夸豪气除难尽痼疾聊从好友砭
　　雨中奉陪座主徐公及韩丈子蘧放舟夹山漾欲游栖贤不果归登岘山作四首
　　过尽回溪十里长孤城回首渐防茫风腥晓气鱼虾簖水减秋痕鴈鹜乡菱蔓欲牵丝已脆荷花虽败叶犹香船头忽指前游处白塔红亭认道塲【夹山漾在道塲山之隂】野色天光入望竒融成一片绿琉璃展开手巻王蒙画收拾才情杜牧诗毕竟清游宜寂莫尤难好景是迷离桃花莫被渔翁误秋在斜风细雨时
　　选胜初期汗漫游栖贤不到恨空留桥低忽碍寻山路兴尽非关冒雨舟瓦灶分泉烹紫笋印泥开罋试清篘买田合向吴兴住蟹舍鱼庄一网收
　　乱石多成劈斧皴洼樽亭外势嶙峋一州文物传孤碣【逸老堂明世庙朝乡先生刘南坦顾箬溪创碑尚存】前辈风流剰两人屏拥弁山髙簇簇簟铺霅水细鳞鳞名园长泊鸥波畔【座主新买一舟名秋水园】细数陪游第几巡
　　中秋鳯晨堂防集
　　吴兴我初到风景值清美纵为冷澹游亦恋佳山水矧乃多良朋盍簮履错趾十日九放舟波光岚影里夜归漏必下旦辄扣门起如此以为常行期难准拟中秋节渐近未到先屈指朝登鳯晨堂少长各就齿森然敬爱客未觉肴核侈是夕雨忽晴天容出新洗华镫挟朗月防滟落杯底倒影射空堂蒙蒙烟雾紫谈谐杂丝竹觞政不暇理我醉问主人雅集嵗凡几答言良会难云散波旋委自从庚申后十四五年矣【庚申春吾邑陈寄斋来作社集】同学近无多含情俟知已此邦富人文槃敦执牛耳耆英洛下社子弟髙阳里往往前辈交久要或在此平生好求友出门失桑梓落魄肯见收同心庶堪倚溪山勿吾笑来往自今始
　　郑春荐唐殿宣诸子招集湖舫二首
　　万株老栁隂犹绿四面青山影欲沈此段秋光真冷落孤山不泊泊湖心
　　谁遣秋娘来唤渡忽携风雨到尊前老夫借得纒头费无数跳珠尽入船
　　明日再饮春荐宅座有濮姬吴人也姿性明惠临别口占四首
　　故人道我风情在别选红妆劝酒巵不料穷归无好句累他罗帕乞题词
　　绛蜡花开照卸头眼波入鬂却横流问渠肯顾含何意一笑千金异日酬
　　落拓生涯大可怜江湖人老杜樊川倦游双鬂无多白白尽红灯绿酒前
　　风雨催人向婺州轻装半月算归舟富春江外无潮信鸦舅霜红在晩秋【时余将往金华】
　　雨发江干
　　皛皛江光去昏昏海气连云沈离岸树风涨落潮天熟路便孤客轻装称小船十年游迹在重检旧诗篇
　　富春舟中先寄桐庐学博吴鹿砦
　　朝发定山村暮投富春渚清江带小郭樯影稀可数已饱挂帆风犹闻滴篷雨山环水疑尽水转山复吐本为寂寞游未觉应接苦桐谿喜渐近中路有贤主
　　刘南村署斋同鹿砦夜饮二首
　　浙西山水县最好是桐庐地僻本无事君才长有余秋林闻割漆晩岸见罾鱼许我来相就严陵好卜居故人多薄宦邂逅见交情烛院三更话风江半日程山肴蒸栗熟法醖带泉清醉里骑官马星光照出城舟次桐庐闻唐实君补授仪曹喜而有寄
　　谒选初闻欲赴秦【唐已选朝邑令奉　防特留】改官特荷
　　主恩新起家科第原难料得路文章洵有神东阁游扬因客重南宫期望感君真欲知喜动江湖色忘却身为失意人
　　严滩早发
　　紞如鼔打岩头戍催起栖鸦天未曙飞星过水如有声苦雾迷津忽无路长年眼昏心手熟已报前滩暗中渡逺气胧胧日射穿秋光红上严陵树
　　由兰溪县坐茭白船晩至金华
　　疎林野岸开平逺漠漠江天秋向晩陆龟防鸭戴嵩牛一带村家供画本赤松门外问长年指似金华小洞天偶然走入羊羣里去作人间狡狯仙我与初平称莫逆重来已是千年别可惜岩头乏主人乱山依旧堆顽石
　　登宝婺楼
　　斗杓倒挿势凌虚髙出城端五丈余一雁下投天尽处万山浮动雨来初别开户牖通呼吸旁引风云入巻舒八咏门荒诗境改让他仙子占楼居
　　金华赵鹿友明府招同家春谷兄赏菊
　　四先生里古金华循吏如君自一家早稻喜尝丰嵗酒秋庭闲放午时衙官同彭泽宜栽菊客到河阳许看花犹胜寒氊贫博士朝朝岩洞访烟霞【春谷兄时为府学教授故戏云然】
　　归舟杂咏六首
　　汤溪兰蕊及秋香觅本犹烦逺寄将多谢故人先损惠两头载酒作重阳【教授兄许觅秋兰见寄舟过兰溪陈进士紫驭以名酒相饷故并及之】南游何事太匆匆及取归帆半月中转尽清溪三百曲万株乌桕一霜红
　　恨不清江处处滩一声鸣橹下奔湍来船莫妬归程速我亦曾经上水难
　　昨到金华洞口还明朝又看浙西山风前自觉衣衫重穿过千重湿翠间
　　青山渐逺渐糢糊散入云烟澹欲无画手稀逢王子久诗家别写富春图
　　滚滚秋涛浩浩风烟茫茫处雨蒙蒙不知谁割东西界半幅江山展越中
　　初换乌篷船
　　涛江日夜搅秋天听雨听风那得眠莫怪朝来贪晏起乌篷梦穏越人船
　　山隂道上
　　道德经翻晋永和书家好事例传讹至今似带羲之癖风俗村村爱养鹅
　　重阳前一日至越州自太守以下地主无一人在郡者即日返棹作此解嘲
　　梦寐平生慕越州偶然访旧作东游半醒半醉他乡酒黄叶黄花古郡秋九日溪山无地主一天风雨在归舟此身到处初乗兴兴尽谁能更强留
　　晩至西兴
　　鱼菱论斗米论斤蟹膏擘脐鼈割裙丰年亦觉旅食好一饱媿与居民分诗人好游无定处乗流则行得坎住吴山满眼待登髙暮雨西兴挂帆去
　　赠绍兴太守王宪尹
　　千岩万壑浙江东典郡声华迥不同七十叶传王内史二千石视汉三公夸人诗句蓬莱上寓意文章山水中谁似先生觞咏地兰亭原是旧家风
　　阅邸报知揆恺功改官翰林侍讲喜寄二首
　　邸报传来遇絶竒才名一日动丹墀不矜官爵由门防独爱文章结
　　主知跛鼈敢争骐骥路拙鸠休夺鳯皇池未妨小变平生格从此须工应制诗
　　知子无如我最真性情长与一编亲有才毕竟难埋没此事曾经共苦辛草阁孤灯囘白首荷塘昨梦隔红尘【记去年销夏事】沈吟为感传书意可少当时唱和人【时恺功屡驰札促余北行东江已补官礼部故并及之】



　　敬业堂诗集巻十八
　　钦定四库全书
　　敬业堂诗集卷十九
　　翰林院编修查慎行撰
　　敝裘集【起甲戌十一月终十二月】
　　入都凡三度多在春夏之交未尝从风雪中跨驴也甲戌重阳后自金华归里两接恺功札促余北行遂于长至前五日束装一羊裘已十五年裘则敝矣而行役尚不知止可叹也
　　敝裘二首
　　中道谁能便弃捐防茸虽敝省装绵曾随南北东西路独结冰霜雨雪缘布褐不妨为替代绨袍何取受哀怜敢援齐相狐裘例尚可随身十五年
　　冷暖相关老倍知黒貂何必胜羊皮留同敝袴非无用好比缁衣或改为取醉难偿村店值有人还当钓簔披家贫旧物无多在不忍吹毛更索疵
　　山塘与德尹别
　　归何草草出匆匆聚散全非意料中长路一痕添日线【是日冬至】征衣几缝裂霜风未论去国经年别且喜停舟五夜同记取欲眠频坐起半塘桥北虎丘东
　　家二瞻兄八十夀
　　我观造化初无权仁者自夀其天全老翁小儿两游戏直以浑沌还吾天不为物用而用物歕泄元气成云烟古来絶艺兼者罕钟玊顾陆名各专辋川摩诘书未称三絶独数荥阳防眉山海岳不复作松雪两派犹相沿先朝倪沈及文董笔力亦足追前贤吾兄妙手靡不备书法入圣诗能仙偶然防染作图画别有天授非人传兴来百纸一扫尽散去半落鸡林船贵游踏破铁门限欲乞尺幅终无缘有时自铭退笔冢经嵗或乏看囊钱乃知此事因品重兄岂自负人云然维扬地薄耆旧少流寓欲占文星躔今年九月届大耋初度恰在重阳前一门诸弟头尽白【谓楷五秋山两兄】茱茰醉挿随兄肩羡兄晩节比彭泽祝兄添丁如玉川儿年二十翁百嵗及看舞袖黄花边
　　题从孙汝诚倚劒图小影二首
　　櫑具横腰首袜巾天然秀骨出风尘乃翁已被从军误【伤尊公荆侯】劝尔休为佩犊人
　　羲献门风世共推【汝诚为二瞻兄嫡侄孙】阶庭兰玉总多才自言劒术通书法曾看公孙妙舞来
　　发扬州留别汪庾齐
　　旅况残年最不堪何期邂逅作深谈向风嘶马程程北背雪飞鸿片片南残烛乍移寒减半征帆欲挂酒行三隋堤栁态禁摇落也傍汪伦百尺潭
　　夜邵埭
　　水栅干家市烟村十里桥芦滩声霅霅灯舫影摇摇风止鸥机息寒深酒力消独眠无好梦愁度最长宵
　　淮浦冬鱼行
　　长淮冬涸成沟渠风雪夜折荒洲芦小船冲冲凿冰去冰面跃出黄河鱼冲寒捕鱼作渔户手足皲瘃无完肤三时转徙一冬复渊薮偶寄蜗牛庐无田不得事农业有水尚欲输官租自从十年淮泗满平地下受滔天湖谁驱鳞介食人肉漏网幸脱鸾刀诛得时鼋鼍聚窟宅失势鲂鲤充庖厨眼前竭泽有余憾取快报复聊须臾但看明年春水上鱼鼈又占居民居
　　挽乔石林侍读
　　本朝治水关全局东下狂澜势难复先生独以手障之言卒施行身蚤逐征车北去全家惧舁榇南归万人哭百年隂德被淮扬公在九原应瞑目
　　从孙恒侯自淮安送我渡河口占志别
　　吹断西风雁一绳离情乡思两瞢腾醉冲白日孤城雾晓渡黄河十里冰去意随蛇遮不住识涂如马老偏能未应轻别淮南路只影从挑夜夜灯
　　逆旅行【用王半山转韵体】
　　行人为客居人主聊以称呼代尔汝入门不揖出不辞主今知客却为谁等闲无事休为客几个相逢尚相识相逢相识非不多贤于逆旅能几何
　　迁遇巡河使者
　　使者冬行水居人嵗避河暂时停畚锸何计脱风波赋敛残年急隄防下防多皇华期尽职报称意如何
　　邳州道中雪
　　野濶黄河岸天低下相城几家沙际没单骑雪中行渐压轻装重俄添老眼明路难兼嵗晩那免叹孤征
　　雪后风日晴暖
　　隂霾一夕解重围顿觉朝来朔气防得暖浑如杜康力杀霜终是赵衰威细流饮马知冰释残雪随风作絮飞至竟村翁胜行客茒檐晴晒木棉衣
　　夜至马陵
　　苦雾喷沙气若蒸荒程月黒夜无灯前冈十里黄茅路野火光中见马陵
　　滕县
　　客从迁来日日灌莽里今晨到滕县孔道平如砥民居稍稠宻田野亦耡理疎树排枣梨短樊挿棘枳鸡豚饭商贾葱薤饱妇子居然似乐国以彼乃形此滕当战国时褊小五十里自从置郡邑其大实倍蓰县令视诸侯提封非昔比西南际萧沛豁达开顾指囘头淮泗郊洼若陷井底可怜百万户频为蛟鳄徙山东地势髙厥患不在水所期一尺雪二麦青可起【山左自四月至今苦旱】
　　峄山二首
　　泰岱分余脉差堪比附庸只因生下邑让尔作竒峯作俑何人始吾将罪李斯如今山上石多刻去思碑【邹滕之间丞尉以下俱勒石颂德政】
　　过兖州城外有感
　　泗水桥西路垂鞭去意迟老为东郡客才减少陵诗白日黄尘暗孤城万木悲遗民应已尽莫问乱离时
　　冒风过东平州暮投张秋镇
　　沙旋头疑声喧耳欲聋不愁冲冻雨直怕遇狂风土煤烟黒炉灰豆火红老妻加被絮今夜奏竒功
　　馆陶早饭题壁
　　杨椿迷野岸枣刺拒城壕小县门常闭纡途仆告劳半窗东日暖一饭北风饕聊记吾曾到留诗过馆陶
　　大风至郑家口
　　黒云奔腾西北来平地忽陷山疑頽扬砂砾作糠粃杂以万斛葭芦灰阳乌退飞翅摧折天狗下堕声喧豗千年树拔虎豹窟四海水立蛟螭堆我行到此迷失道马立岐路鸣徘徊意中了了识村落目所未见终疑猜夕阳乍吐郑家口豁若明镜函初开半年游迹入醉梦下马更尽当风杯【四月十五夜奉陪徐座师于此地看月故结处及之】
　　戏题旅壁画龙
　　谁言尤物性难驯长养方成爪角鳞画手不然争貌得可怜曾傍豢龙人
　　野气诗
　　朝阳射北陆野气何迷蒙忽生无根云幻作有影风沄沄水波去羃羃村烟封千林皆动摇四顾为虚空我闻气升降闭塞方成冬而此从何来吹万将毋同大哉古今宙都摄一气中钜者运鲲鹏细或吹蠛蠓试从一身论可以究始终恢恢贤圣途刚大秉降衷养之塞两间浩然靡不充若者为正气仁义泽厥躬反是则为邪百感交外攻五事协五行轻清秀所钟不凿浑沌窍自然得玲珑若者为清气视明听亦聪反是则为浊人心有盲聋生气眎初发萌芽葆芚防不敢轻散抒所以厚蕴崇若乃砺笑刃傍开骋谈锋是名曰杀气取快谁见容朝气爽且朗古鉴磨青铜不事察察明谦谦与人恭其或长傲慢鸱张徒予雄是名曰暮气衰至骄必丛凡此机相关动与呼吸通不知野气者其类当奚从或如葭芦灰至应管筒或如古井水冬暖冰常融然而无附着所向皆游踪于人似客气往来日憧憧熏面使黧黑醉顔发狂红移之入釜饙馏侈然丰移之袭官骸咳歕霾雺又疑天壤内物理难终穷蒸沙讵成抟煮石岂得镕受性不受气造化谁尸功不如且坐睡万象归朦胧
　　赵北口坐冰床
　　古堤老栁一时僵水腹初坚黒白洋稍与长途休马力冒寒半日坐冰床
　　白沟旅感旧
　　南北劳劳已十霜瓦桥关外又严装今宵新月入窗早去日小鬟如我长斑鬂重来无伴侣【甲子入都同钱玉友翁树服已已则家次谷陈元之庚午春同姜西溟南归甲戌复偕翁康饴辈北上皆此店】旧题几字失偏旁燕南酒美鱼羮贱不解愁人独忆乡
　　立春日同恺功侍讲作即用敝裘二首韵
　　土牛寒气渐应捐犹恋征袍未拆绵东阁探梅还有信西堂梦草独无缘【忆德尹】春生
　　帝里如相就老傍侯门越可怜南去北来成底事暗消髀肉是今年
　　逝水流光黯自知依然一室对乌皮冰将释砚真吾幸雪可抟狮任客为老栁受风终繛约孤松经冻太离披诗从链后锋铓出正要旁人摘小疵
　　再叠前韵示恺功
　　半生习气老来捐熨贴终输褁铁绵待兔只疑株可守求鱼方悔木难缘偶然鸿爪留还去果否蛾眉妬是怜一种东风消不得鬂边霜雪又増年
　　海内人才畧可知也曾髙会与南皮三年刻楮将安用一技雕虫壮不为酒市天寒愁客散书帷昼静喜人披与君相对春风里只有冰壶不掩疵
　　读白耷山人诗和恺功三首
　　亭长台边一酒徒仰天故作大声呼气骄星生芒角手擘山川入阵图急缚何人撄怒虎丛祠有鬼托妖狐眼空江表衣冠族摇笔犹堪杀腐儒
　　人谓狂生本不狂漆身吞炭事何常乱余賔客搜亡命赦后英雄耻故乡宝劒尘封三尺水麻鞵寒踏九州霜随身一掬澜翻泪不哭穷途哭战塲
　　一巻频浮大白开即论诗句亦雄才到天峭壁千寻立破浪长风万里来石火光中亡国恨铁函井底后人猜可怜芒砀无云气山色于今死若灰
　　酒人集【起乙亥正月尽六月】
　　甲戌偪腊抵都偕家声山僦居宣武门外与姜西溟惠研谿寓舍相望自新年始约为诗酒之会吴中则唐实君赵防泉海陵则宫友鹿七人而已汤西厓钱木庵亮功兄弟时或一至后益以翁康饴陈六谦狄向涛杨耑木稍为好事所传他有宴会牵率入座大约月必有集集必有诗声非击筑名托酒人各有取尔也
　　西厓四十初度援笔为夀两人交谊畧见于此非祝嘏之词也
　　甲子夏五月我初客燕山逢君槐树街披豁示肺肝君时二十九誉满公卿间我长慙七年姓名尚泥蟠居然荷兄事齿序非所安因缘求友生稍使径路寛宁知遇秋赋刖足同蹒跚古寺郭西门頳虬柿垂丹霜天夜萧槭落叶堆空栏男儿属有才九万终鹏抟向来轻薄子洗眼争相看我时仍失意寸进弓难弯不敢怨穷途借君激頽顽长恐命运薄终身比刘瓛【音桓】皇天困斯人日月跳双丸丘壑闭雺雾江湖骇惊湍侧闻夙昔游一一趋金銮如君尤耸拔刷羽超鹓鸾落笔中书堂集贤羣聚观大官馔常赐内府金频颁
　　至尊赏文辞步接螭坳班犹能念防贱枉札来榛菅感君期我深暴弃难自劝我举京兆送我赴春官怜我下第归临岐话悲酸谁当既得路枯菀仍相关长途冰雪交鹤语今年寒还家席不暖又鞲冲风鞍人皆嗤此来此来岂无端君年适四十正及叨杯柈君壮腾青云我衰改朱顔诗成非善颂聊记平生驩
　　元夕前三日饮惠研谿寓斋与钱玉友亮功分韵
　　春寒半月透重绵曲巷层冰冻尚坚防蹇人寻行乐地快晴天趁挂灯前侵陵白髪违歌酒恼乱朱门沸管弦谁似闲官能爱客朝衣典去作新年
　　与陈六谦户部话旧
　　二十年前两酒人京华相见意尤亲田园暂返如孤客邸舍翻来作近隣难就防名成我懒未除习取君真狂言自骇家僮听谁识忘形旧主賔
　　上元夜同唐实君赵防泉宫友鹿家声山饮姜西溟同年寓分韵得雨字
　　北风未解严刮面射强弩富儿马足尘游子衣上土我有同年生一椽望衡宇每因赴防会暂得命俦侣时节近上元满城竞箫鼔公卿例召客偻指畧可数烛幌白生虹灯屏红窣堵空明大圆镜烂漫散歌舞可怜玉川居破屋用茅补荒庭一堆雪月色带清苦也复呼其羣经营同地主不辞口腹累为爱风义古酒行爵逾三殽列簋倍五先生鄙肉食下箸辄欲吐如何防食单亦溷烹鱼釜【西溟性不嗜肉或误食必以清水灌盥而盘餐乃具此味】即此毋已奢谁能谅贫窭我穷兴萧索借尔作豪举雅令既匝巡拇阵卷风雨主人但旁观坚坐恣狎侮肯为缾告罄相劝力须努新诗信手成险韵鬭虓虎费君三月俸醉我一夕许忽闻耳热歌寒律变温煦
　　王赤抒新葺一斋名曰野航邀余对酌出诗索和即次原韵
　　忘机到处总虚舟别起斋名借橛头已是除尘得潇洒若教临水更清幽两三人可同君坐五六年应为此留闲杀鸥边好风景荷塘宜夏蓼宜秋
　　白田乔侍读有家伶六郎以姿技称已已春
　　车驾南巡召至行在曽防
　　天赐自此益矜宠庚午四月余从京师南还访侍读于纵棹园酒间识之有青衫憔悴无如我酒绿灯红奈尔何之句时东海徐尚书射陵宋舍人慈谿姜西溟俱在座相与流连弥夕而散去冬北上重经宝应则侍读下世旅榇甫归余入而哭之尽哀何暇问六郎踪迹矣及至都下闻有管郎者名擅梨园一时贵公子争求识面花朝前八日翁康饴户部相招为歌酒之会忽于诸伶中见之私语西厓曰此子何其酷似白田家伶盖余向未知六郎之姓也西厓既为余道其详竟酒为之不乐口占四絶句以示同席诸君
　　鬂影衣香四座倾风流争赏米嘉荣就中独有刘賔客曾听凉州意外声
　　鸭桃花外小池台潋滟觥船一棹开春色满园人尽妬君王前嵗赐金来
　　一羣秾艳领花曹头白尚书兴最豪记得送春筵畔立酒痕红到郑樱桃
　　茶烟禅榻隔前尘存殁相关一怆神自琢新词自裁扇教成歌舞为何人
　　题杨次也所藏朱北山墨绣毬花
　　春风压帘吹不动簇蒂攅茎宻无缝美人纎手搓欲圆娇鸟一梢低更重骈枝倒挂玉蕊仙暖气散作蓝田烟粉痕洗尽墨光出自有此花无此妍
　　花朝实君招同西溟防泉研谿西厓友鹿声山寓斋雅集分韵得过字青字
　　二月无花看今年雨雪多不辞官独冷翻喜客频过洒扫门庭洁芟除礼法苛爱君新句好讽谕拟元和客久头垂白交深眼倍青坐销愁里日来聚酒边星假借通隣曲盘餐及使令春郊花事近后约更旗亭
　　题项霜田读书秋树根图
　　读书未必皆识字涉猎耳目为穷探此生枉伴蠧鱼老饱蚀巻帙宁非贪文成有韵或吞剥事出无据徒撦挦熟从牙后拾王李纎入毛孔求钟谭槖驼马背所见少自享敝帚矜蓍簮雷同不满识者笑人尽能此燕无函兰苕翡翠稍秀异什伯畧可数二三时情只取供近玩崇雅删郑谁能谙我持此论众大怪相戒勿听无稽谈廿年砚田困衣食拨置夙好随娿媕排辞偶句受人役渇饮墨汁同潘泔有时间作崫强语蓼辛荼苦终非甘项生乃有嗜痂癖谬辱推许张頥顄谓余颇可附同调与别白黒分青蓝君才于世故无匹气象外拓神中含屡游京洛结文社独向鲁国称竒男空拳亦足抟犀兕大鼎讵止容罂甔一鞭入海走巨石千丈倒壑回枯柟逍遥鸾鹤控紫极活泼鲂鲤游澄潭才髙气盛心转细独茧一一丝抽蚕问君此境岂易到确有阶级难旁防向来正得读书力闭户万巻曾沈酣源流正变了指掌北斗在北南箕南光开飞电十行下机发伏弩千钧担搜竒抉险富诗料然后所向无矛锬庭空树老得秋早霜色染叶黄于柑一编信手爱露坐何用白石藏书庵命工作图索题句劘垒相对吾奚堪遇君尚应三舍避君愈降气余弥慙诗成乞与摘纰缪蹇钝犹冀随骖驔此间风景有何乐曷不归去同书龛
　　料丝灯史畊岩学士属和即次原韵四首
　　勿论万缕与千丝似宻还疎制絶竒玳瑁筵前凝作片瑚网底烂生枝华堂金屋年年换错防妆花种种宜表里孤光原洞达瞢腾醉眼任斜窥
　　宛宛长廊小院东藕丝不断望疑空巧穿针孔玲珑影吹透冰肌绰约风幙花深长带雾画图山浅忽生虹琉璃太脆纱纹薄独爱韬光黯淡中
　　更从何处着纎尘亚字文回古锦茵斜拂杨条藏语鸟宻牵防线过游鳞顔筋栁骨书家格吴带曹衣镜里身并作清辉开四照不劳明月吐芳津
　　骈枝俪叶技同称防墨何愁误不兴射角星芒殊睒睒照人风骨自棱棱金波荡月成方折玉气生烟隔几层还与石湖添纪事诗家新赋料丝灯【范致能有上元吴中纪事长律所载灯名甚多独不及此品】
　　友鹿寓居孙公园与实君防泉耑木同巷仆及西溟声山相距稍逺友鹿作比隣诗二章亦来索和因次实君韵奉答
　　马蹄才过又车轮广术相逢亦太频不惜往来随步屧预防倡和损精神过墙浊酒能供客凿壁余光尚借人便与中央成鼎足姜居西舍我东隣【时余移寓琉璃敝东】
　　造门不见等离居俗例持牢急破除【余两诣友鹿俱阻于阍】僮约一条申典谒客谈几处省传书巷连毕曜宜相就雨过苏端肯见疎添取新篇为日课与君直似共乡闾友鹿复次韵见寄恐其有过督司阍之意再叠韵解之二首
　　过门何止十朱轮只有穷交不厌频语带滑稽吾是戏清摘发尔如神犬应勿拒重来客花亦争窥旧识人从此得闲须径造巷南巷北总芳隣
　　老屋西头胜僦居门前无草不须除未妨排闼来惊卧且喜还瓻肯借书踪迹渐同诗境熟形骸终要礼文疎他时野老曾争席记得渔樵狎里闾
　　卢樗庵七十夀诗
　　我爱卢仝居翛然数间屋先朝孝亷宅过者犹属目再传世其家门径不改筑一经禀庭诰自教儿郎读早年赴举塲髙步笑驰逐同侪重先辈子弟尊耆正坐业太精翻令身久伏科名人拾芥官爵莺迁谷白髪迫衰年青衫自初服神怡遯无闷学殖富有蓄红扶压架花翠拥遮隣竹刻鸠拄杖顶放鹤前山足世自閙如蛙吾方静如鹄囘看轩冕客万事徒碌碌分定两不争生涯筹已熟
　　送劳书升通政养亲归里
　　吾乡前辈杨司马曾脱朝衫换彩衣祖道回思十年事都亭又见一人归白云去国情相似黄髪娱亲古亦稀不是明时轻解组五湖烟水属春晖
　　豆腐诗和杨芝田宫坊四首
　　服食神仙事不难硙牀几转便还丹【世传淮南以丹药防成】凝来石髓风犹嫩防出春酥露未干倒箧易偿隣叟值顾名原合腐儒餐人间卖菜多求益休与先生溷一柈蛙痩熊肥两不知太常终嵗是斋期半锨土灶然萁火一顷山田种豆诗饔子贫家先染指厨娘纎手并凝脂来其乡味君休笑三德虞家有賛辞【事见虞伯生集】
　　滑可流匙胜冷淘不争舌在齿牙牢浑忘肉食聊名俭偶佐村沽亦足豪烹雪也宜施翠釜割云初不费银刀胡麻别试山僧法口腹穷奢笑老饕
　　茅店门前映绿杨一标多挿酒旗旁行厨亦可咄嗟办下箸惟闻盐防香华屋金盘真俗物腊糟红麯有新方须知澹泊生涯在水乳交融味最长
　　问西厓病
　　小阁藤牀勌独慿门前仍遣小僮譍一家多累愁何益四海无医感又增春酒呼儿看涤器夜碁留客对挑灯可知七发真良药莫谓先生病未能
　　戏题曹希文写生蒲萄册
　　东郭盐咸阳冶朝入羊暮骑马生不愿封万尸侯亦不愿领西凉州但愿蒲萄垂乳比桑葚日日饱噉只学林间鸠若使一官值五斗家家争酿蒲萄酒枝头无纸上有谁能截取老僧手【图为鉴上人所画】
　　再题朱北山所画松防蒲萄
　　儿童把竹竿飞防未可逐暮四复朝三蒲萄秋正熟纵使身轻化蝙蝠可怜两翅仍兼肉枝头渐空莫縁木明朝去窃官仓粟
　　为次也题秋花小鸟画巻
　　一株鸭脚葵色映红黄紫鸡冠似经鬭碎叶垂披靡无端青螳蜋失势忽落此当其奋时宁料草间委饥禽不汝贳集啄纷爪觜似为蝉复仇反覆乃物理二虫何厚薄是亦可以已我欲解其围毫端呼不起
　　研谿传札订望后出郊看杏花夜来防雨恐阻兹游晨起风日晴明喜而有作
　　卧闻檐雨滴堦鸣意外东风晓放晴为作报书贪早起门前吹过卖花声
　　送毕雨稼
　　古藤花底逢朱十为我长吟毕四诗满眼酒徒星散尽送君还忆识君时【余初识雨稼于竹垞先生寓】
　　三月十六日同西溟实君防泉研谿六谦耑木石城友鹿永年向涛霜田亮功次也南陔至兴胜寺看杏花三首
　　弄袖风防不起沙野田分路走三鵶十年失计仍为客一醉无名特借花白塔似招游子骑青旗错认美人家金丸落处休轻逐小立逡巡避钿车【先经摩诃庵不得入】
　　幸是韶光处处同胜游随意转芳丛别开香界松林外遥指烟村杏社东黛色浓添三面绿日痕防减一分红只须十步凌丹阁多少花头在下风
　　及记当时载酒游旧题几壁拂尘留重随客到僧犹识不待人言我欲愁牧笛声中芳草路鞭丝影里夕阳楼花开花谢年年事岂料伤春易白头
　　看花之会已成七律三章朝来耑木分牋属赋七言歌行再作一首
　　朝阳檐前报干鹊起赴城西看花约东家借得蹇驴骑快比扬州身跨鹤豁然双眼对明镜草树无尘光跃跃倚墙初见一梢红掩映垂杨作村落渐行渐逺入佳境花海茫茫浸楼阁云晴雾散天防霞日色烟光互回礴自然得气少人妬纵使余寒何处着夘酒消来玉颊鲜牙香熏透春衣薄蝶沾蕊粉或双去燕拂花须时一掠乍看半吐或全开百面疑闻腰鼓作因思前夜沾沙雨特为催花龙起壑不然万本及千株那得同时齐破蕚此花旧是仙家种肯向人间傍帘箔自从禁苑植樊篱已勅居僧司锁钥【寺后为进御菓园】儿郎避路欹巾帽娇女窥隣少媒妁可怜寂寂寄空园也似飘飘客京洛忆昨初来年尚壮欢塲往往贪酬酢松林古寺摩诃庵几度陪游履相错【乙丑丙寅间屡随大司空朱公少司马杨公游此】侍郎归老尚书殁前辈风流久寥廓我留紫陌十经春白髪随梳旋陨箨去年三月曲江宴横路纷纷争出郭此时毷氉更思乡未免当春懐抱恶岂如今年风日佳得丧心空别开凿青袍莫漫感憔悴红袖羞堪慰沦泊杨家公子好心事两世交情宛如昨已逢胜侣尽名流况是闲官能脱畧虽云雅集忘賔主治具终烦佐脾臄【是日耑木治具】花前醉倒十五人坐有车公宁不乐归来忽忽记前梦后会悠悠付成诺禅房借榻眠海棠野圃穿畦行芍药勿嫌生活太冷澹竿木逢塲聊戏剧只愁火急促新诗顔谢方将被陵轹寻花本意取陶写觅句翻教困悉索直须境过两相忘满纸陈言总糟粕
　　狄向涛庶常订同人会饮海棠院是日仆适有他招别请卜期研谿以诗相恼戏答之
　　一春命侣原多暇半日看花奈少缘我为頽唐姑避席让君独作海棠颠【出剑南集】
　　三月晦日向涛治具招同西溟实君文饶研谿六谦耑木霜田亮功次也南陔岱瞻宗岱社饮寄园向未与会而今至者则胡芝山周渔璜张天门陈尧恺姚君山玉阶兄弟
　　客居感节物乡味想樱笋及此问名园忽惊春向尽歇鞍垂栁外曲径纡徐引侧帽入丰茸回身转栏楯羣贤次第到虚坐前后尽【出曲礼读上声俗作尽】众芳如媚客四顾少畦畛丁香垂纷披藤蔓缩菌蠢海棠不少待吹作胭脂粉那无水一池鼔吹出蛙黾似嫌太寂寂作意破寒窘鲸波卷百川目空花陨亭台乱金碧有若浮海蜃日饮正无何老狂良足悯唐侯但坐视出语顾见哂【余与天门亮功鬬酒尽酣实君有老马入驹羣之戏】幸无性命忧何用须臾忍春衣行且换红药期将近三百青铜钱敝裘尚可准
　　陆澹成侍读招饮丁香花下同西溟昆绳寄亭作
　　花繁叶宻暗回廊为放庭空特撤墙翠幕云遮天四角红灯人醉树中央春辞小院离离影夜受轻衫漠漠香曾是往年连榻地重来容易感流光【丁夘己巳间与家荆州兄盘桓此地最久故及之】
　　何倬云户部招诸同人饮藤花下
　　前日饮寄园自辰径终酉连朝发酒病解醉仍思酒一笑赴佳招相逢复开口入门庭宇旷槐防寛半畆髙格架藤花有若鱼贯栁其梢多倒垂其蔓必上走蛟螭起挐攫缨络飘丝绺翻爱急雨来不嫌濡我首殷勤得贤主谐谑因良友衣上指唾痕花前伤老丑人间好亭馆岂必皆已有但愿兴到时深杯长在手
　　四月八日饮刘雨峰新寓分韵得佳字
　　十年论旧雨一日破清斋【俗传浴佛日】去觉流光速来贪小住佳【时出乙丑防集诗巻见示】槐隂深小巷花气近斜街早晩南船到重看酒似淮
　　题张浦画太白像
　　芒角生酒星仙才谪人世清平三絶调醉里一喷可怜髙将军不中作仆隶脱却夜来鞾飘然从此逝
　　题张仪山中丞温陵纪事后
　　见说温陵事安危系一时潮头开郡县虎口夺婴儿报国原臣分封侯岂数竒置身如事外不勒纪功碑
　　赠范方仲
　　秋兔千头瘗秃毫锋藏锷敛似无刀费他京国三年住顽石如山价尽髙
　　为翁景文题画
　　绿蕉叶折风无赖红蓼花垂雨不情一个草虫鸣似诉故来纸上作秋声
　　宣德素鼎歌为山左李绳其作
　　西方金苗变黄白跃冶辰砂歘成赤神工笵出形制竒不用雷纹凿饕餮腹圆口直中央敛一线萦腰起凹凸其髙四寸下半之其厚三分旁稍溢以衡测重斤逾二【宣德小炉重者不过二斤四两】以指量围弓满的宝光蒸出耳双环浓乳垂为足三只膏流似觉层波涌肌润何愁炽炭炙琼瑰碾紫柔作团靺鞨凝红嫩将滴照来妖鬽敢逃影吹过云烟不留迹神光离合乍隂阳气盈虚异晨夕世人好古搜彞敦耳目遗忘阙金石此鼎传从宣德年居然上与商周匹国家元气在宇宙百链千镕聚精液后宫侍女罢添香讲殿中宵尚前席曾从天上拂袍回一落人间似沦谪忽经吾眼真可怜尤物无多増恋惜君不见城南片雨朝来急电掣金蛇飞霹玉川破屋那许留万丈光芒穿四壁
　　翁康饴寓斋看芍药分韵得面字
　　都城洵繁华物色互矜丰台红芍药千亩开芳甸嗟尔本名花因多乃致贱半开遭夭阏不许游人看却被卖菜佣顷筐杂藜苋根株两相失本性须臾变相逢衢陌中识者为一翁生官户部邸舍如邮传近移槐树街意取买花便连车载兼土爱防同婉娈小雨为扶头清泉与靧面瓦盆三十六手自摩挲徧亚牕斑竹栏步障青油绢花如感知遇烂漫答深眷其大比盘盂或欹学团扇髙低随所主向背视所恋负恃各争妍谁能分最殿岂无一尊酒就汝谐终宴未免为红筵经营好肴籑书生例贪啬耳目有歆羡学道吾未能纷华易交战有情且相对即事惊稀见絶胜洛阳园花时闭深院
　　送赵二闻郎中分巡兖东二首
　　望郎才地早知名棨防新临古任城负弩三州迎刺史降阶一揖礼诸生山连翠岱云常润济入黄流独清我是南池旧游客送君不觉动吟情
　　君家邸第好园林槐栁周遭十亩隂子舍纵牵他夜梦宦游何负老人心共传清节胡威绢自有家风赵抃琴此去国门看拥传拾遗亲授大官箴
　　送郑禹梅郎中出守髙州三首末章兼示茂名宰王令诒
　　髙凉名宦自来无君到方能重此区不信试征唐宋事潮州韩与惠州苏
　　八十髙堂两白头扶携齐赴上泷舟荔枝龙眼均珍膳不要同官易播州【时范国雯得延平故及之】
　　曾依日影花甎此去人情似左迁犹胜茂名王大尹脚靴手版谒同年【王与郑皆戊辰进士而茂名为髙州属邑】
　　送陈梅溪之任阶州二首
　　一家鼎盛十朱轮仕籍君偏比积薪早嵗科名曾入洛半生官况两游秦【陈前任绥德州牧】时平不设当关戍路僻稀逢入蜀人邓艾城边闲草木也教穷谷识阳春
　　一官聊与俗沈浮不改头衔计亦优稍喜分符同领郡敢论无蟹有监州重关夜度羣鸡月絶塞书来断雁秋多少郎愁索米羡君已似跨青牛
　　古诗五章呈吉水大司空李公
　　盛治际中天六卿尽文献发挥为事业器量随所建公虽长冬官其气实涵万放之弥宇宙舒巻视肤寸道在本非夸逢时获初愿
　　百川日东注赴海同一门豁达意何广函容道弥尊乃知延揽涂中有仁义存清浊具本性澄观得其源君看下成蹊桃李初不言
　　西江一瓣香自昔人文区欧公门下客磊落皆名儒千秋复代兴只轮赖公扶官髙能下士此义今人无空谷有幽兰披披自含芳一朝采而佩顾盻滋容光顾盻何足多贵登君子堂识者或见赏当门忌孤芳向非特达知标榜慙互相
　　男儿感恩地兹事岂可常不敢泣穷途恐为知已伤拙守无诡遇异营戒岐旁百年属有身利钝谁能量于公负期许脉脉终难忘
　　次也读书王园夏日偶过之索诗题壁
　　地僻人声觉林深晓气通枣花开带刺藤角堕兼虫击柝过佳客传餐累小僮避炎知有处来就北牕风虞山严杏修为尊人仲甫先生乞六十夀诗并以钱湘灵玉友亮功所赋五七言长篇见示故诗中并及之
　　吴中数交游屈指首常熟钱生十年旧直以心置腹因之筮同人京洛异征逐初逢严伯子气静神冲穆涯涘未易寻徐徐视含稸名驹果有自擩染出家塾子有两老亲算旬并逾六昨归为上夀再出何太速所伤名未成负米营斗斛此来复相见执手语反覆为言屏幛词排偶难破俗人间好官爵祗用填满幅不敢滥乞言所以省干凟君诗有真味是则我所欲出示三长篇得陇且兼蜀孝亷笔竒矫榦老枝叶秃交情叙三世中有沧桑录大钱善形容绘画列眉目小钱骋才气泛滥到朝局已无余地留故乃相迫促吾诗何处着譬若蛇添足然而难固辞即事生感触江南氏族盛甲第纷相属宁知一再传竟为他人卜君家好门阀墙宇本先筑岂非文靖公清防及乔木【仲甫为相国文靖公曽孙】当时归逮养嵗给大官禄人生惟此难余者徒鹿鹿即今时代换往事如转毂正赖后人贤流风承式谷先生实髙隠祭酒推乡曲虽荒下潠田尚保檀桥屋时情有豪夺世守无轻鬻冬缸葑可爇秋圃枣堪剥窥池荷夏红扫径莎春绿平生十万巻又课诸孙读同牢四十年尚享齐眉福子行及归奉此乐天伦独古人重名义饮水兼啜菽斯言倘足征庶当嘏辞祝
　　酬同年张声百秦中见懐之作
　　举子称同年厥名自唐始其初本乡贡往往维桑梓地近情易亲论年序以齿师门就行列有若一父子名虽托友朋骨肉差相儗至于试京兆半属九州士或者狥虚声红笺报名纸泛交乍随俗相背旋弃屣刺盾动以矛慿身孰如几余生久落魄塲屋困刖趾初度降惟寅防名嵗在癸秋蛾眉换绿看镜抱深耻得附当代贤不才聊自喜君家好兄弟【令兄逸峯亦同榜】健翮冲天起窦桂有双枝田荆必连理京华获交伐木酒亲酾古道朗照顔相期各劘垒严霜妬竹柏猛雨欺桃李散作湖海萍流行随坎止省亲君就道落第我归里关城杳何穷秦树吴云里何期再入洛冰面跃双鲤寄示长歌行光芒开顾指耸身登二华长劒挿天倚黄河如修蛇起伏见首尾自然得竒句万象听驱使我欲从之游尘埃谁料理矧慙诗力弱难与谐宫征迟答故人书半年坐嬾耳
　　以诗乞王麓台给諌画山水
　　娄东富文献世守邺侯架太原老奉尝腕底斡造化当年书画迹贵岂文董亚至今贤子孙余韵足潇洒黄门蚤登第羣从俱方驾朱紫接乌衣丹青陋曹霸朝廷无阙失邸舍多清暇坐令拾遗官风流资醖借时时出余技落笔妙天下屏幛满京华林泉不吾借箧中一幅纸欲乞防见诧生平山水缘无厚入有罅搜竒得余快歴险惯不怕所媿言少文烟云经眼乍如何不自量见弹求鸮炙意从良友申闲请掖垣假朝来传好语命以诗易画【余以宣德纸从吴元朗转乞君画君语元朗是不可无夏重诗诗来则画往矣】我诗颇拙速敢托不敏谢古人重践言相值宁论价君其勿坚壁致我长避舍
　　【附】次韵　　　　　　　　　　王原祁
　　龙山查先生峭壁青松架读书百锤链等身与古化清健更瑰竒韩苏之流亚兴来烂漫题珠玉缤纷洒余闻心折久畏友敢并驾雾豹窥半斑骚坛战而霸欲为访戴游一官苦无暇坐令鄙吝生他山何所借小技试盘礴每耻居人下粉本追宋元笔墨四家借腕弱媿痴肥定为识者诧譬彼窥月魄余光逗壁罅澹心神疲甘苦方知怕开阖变化间防茫得失乍始觉吾祖髙至令人脍炙拙笔非许田奚为拱璧假真宰虽难搜勉力为君画木瓜配琼瑶何以云报谢荒率惧覆瓿赖公以长价纨扇懐袖中秋风弃上舍次日麓台为余作巨然山水并次昨韵见詶再叠韵奉谢
　　玳瑁装书籖瑚供笔架我无二者乐习故难化新诗出寒窘郊岛或流亚一窥著作堂顔污岂胜洒千金享敝帚蹇足追髙驾何异贫家儿蓬头媿王霸方当苦酬应供给日不暇先生地望悬乞者无慿借十年率未应惜墨肯轻下始知髙人胸与俗少假借于余独不靳脱手洵竒诧用意取巨然危峯拆天罅趁人何突兀旁睨心胆怕细观入秋毫恍若置身乍渔湾舟可檥樵径毂可炙势成风雨晨不待休沐假犹嫌尺幅短更以诗补画人间有真境蹑屐当追谢但恨多牛翁青山索髙价菟裘营已晩惆怅道旁舍
　　王服尹见和乞画诗三叠前韵奉答
　　米家书画船秋防傍藤架为君下一榻四壁烟云化【服尹时下榻麓台斋中】京洛少名园精庐乃其亚可无一斗墨兴到供挥洒君才况如江衮衮髙浪驾偏师压小敌势欲战而霸篇终味深穏语妙神闲暇平生绩学功授受有承借渊源大可溯派自震川下幸生君子乡师友不外借何当谬引重恐被识者诧昨日乞画诗细声风出罅蒲牢悬我前欲扣吁可怕强顔托夙契结袜交非乍忆昔隔墙居淋漓濡酒炙【已已寓居上斜街与孙恺似编修近隔一垣长从服尹饮】六年一醉梦嵗月不我假青山憔悴容此景岂堪画君归约髯孙吾亦偕小谢【来诗及家德尹】披图赋招隠尚可长诗价忍负好溪山挑灯向客舍
　　计闇昭索题看菊图
　　劝君莫种菊种菊须浇灌本自隔年培根从立夏判苗新虞蠧蚀叶宻防雨烂三时倘失勤那博一秋玩不如走庙市取办在一旦捧土上瓦盆妍媸谁复辨十年客都邑万事皆眼见披君看菊图使我发长叹
　　题曹渭符舍人画扇
　　移得城南鱼藻池便从纸上写沦漪画师正恐妨鱼乐不着飞来双鹭鸾
　　费子葛陂属题小影
　　费生客京华气带秋山爽学诗兼学画离俗寄幽赏识君尘坱中十载一俛仰羡君烟霞姿潇洒不殊曩虎头为写照见者皆拊掌秋根走杂树中有落叶响可无松亭亭配汝玉朗朗劳生轮下坂嵗月成卤莽谁知静坐人一日可当两
　　题赵天羽给谏小照
　　长身七尺红两颧成佛要在灵运先两尘相隔一毫末中被官事相纠纒岂知生来具慧业即现宰官为说法一林紫竹是禅机只在眼前谁见睫
　　送同门朱介垣掌科请假还吴
　　灯帘夜看秋菊花酒徒烂醉东西家竹垞去官君请急近社花开少顔色明朝我亦作归人二老犹堪结比隣扁舟同访篱边屋及取霜前香稻熟
　　希文将南归次渊明田居诗韵来索和章四首
　　故乡去我逺缥三神山风尘一涉足忽忽伤徂年曹生静者流心若珠在渊不使闲草木萌芽荒寸田如何潇洒姿亦复趋人间一官比薪积后至争居前坐看车马衢羣情动如烟秋风夜入户晓镜増华颠身先雁翔心与浮云闲归期服勇决临别翻欣然
　　老马悔识涂亚身受羁鞅时因送人处一发田园想田园近荒芜计拙迷孤往家书昨日到久雨蓬藋长八口恒告饥忧来难自广生涯事游惰获报宜卤莽
　　万人浩如海酒伴日以稀曹生后我来今复先我归家人占喜鹊不寄秋来衣因之报归信嵗晩宁相违读书三十年如农守阡陌出门视苍莽蹙蹙靡所适君看入赀朝发不待夕时来夸际会抵间快投隙得官如驱羊旧给厮养役课奴力耘耔课婢勤纺绩识时乃豪俊章句工何益
　　敬业堂诗集巻十九
　　钦定四库全书
　　敬业堂诗集巻二十
　　翰林院编修查慎行撰
　　游梁集【起乙亥七月尽十二月】
　　中州名胜之区也同学许霜岩谒选得陈留宰邀余偕行涉滹沱循大行东麓歴赵卫梁宋之郊按程计之古迹不少资其车骑供我吟眺亦足以豪矣
　　将有中州之行七月七日姜西溟唐实君赵文饶惠研谿杨耑木宫友鹿项霜田钱亮功汤西厓冯文子杨次也陈元之家声山饯饮于陈六谦邸舍席间酬别
　　屋檐秋网拂蟏蛸月如弓挂一弰剪烛谈深宜夕馆看花人散忆春郊穷无好句供传写老不中书代解嘲【实君见送诗有舍人官职是虚名之句】来本无名归亦得只愁饮饯累贫交
　　出都晩窦店戏示许大令霜岩
　　又是南程发轫初我今戴笠尔乗车冲泥早歇林间马积潦秋生户外鱼十度棘闱怜报罢一官花县喜新除屠龙妙手牛刀割余技犹堪理簿书
　　涿州过渡
　　胡良河防青葱栁督亢陂连宛转城但觉林中无暑气不知风外有蝉声唤回尘梦秋初到误堕吟鞭马一惊自笑年来诗境熟每从熟处欲求生
　　上谷城南旅见可亭侄题壁
　　客路逢连雨秋原洗郁蒸人投曾店防瞰未吹灯一榻夜凉入二更残月升忽看题壁在为尔扫秋蝇
　　早过庆都
　　枣林槐埂翠糢糊十里烟光接庆都尧母陵荒秋草徧戴嵩新画牧牛图
　　定州口号
　　划花小盌爱初烧秘色传来阅四朝莫打磁铓轻试玉人间方贵定州窑
　　新乐有感
　　客路匆匆过定州鲜虞台下小迟留舆图西汉中山国恩泽先朝外戚侯攴枣诗成歌乐土种人去感新畴眼前风物全非昔细草鸣驼一段秋
　　晩渡滹沱
　　凉风萧萧响白荻老鹳啣鱼作人立小船争渡晩尤喧浊浪兼泥秋更急中流仰看团团天太行突兀当我前未知马首向何处千里夕阳横紫烟
　　麦饭亭
　　苍皇那免叹途穷大业几隳小衂中名号未尊谁是贼英雄有识独从公两河子弟收星散一饭君臣见始终值得将军依大树不劳上殿更争功
　　钜鹿道中
　　要害畿南在必争时危往往屡称兵居人不重侯芭里过客犹寻石勒城云挟常山蛇尾动地连汾晋犬牙成如今不用论形胜稌黍秋郊一望平
　　豫让桥【首四句姜西溟旧作也辞意未尽为足成之】
　　赵入宫臣厠中赵乗马巨桥下区区欲报国士知可怜一死何能为君不见博浪一椎虽不中置身事外非无用
　　邯郸县吕翁祠
　　幻妄浮生岂有涯何妨防穴驾牛车贫儿好作【音做】游仙梦怪事偏传小说家【事出虞初志】古道蹇驴多北向空庭秋日又西斜人间官贱黄金贵乞与烧成九转砂
　　邯郸懐古三首
　　口舌相如位上卿从教赵括喜谈兵璧归间道虽难夺师出长平已被坑唇齿连衡如有约虎狼纵暴本无名凄凉蔓草荒烟地民命无如战国轻
　　美人一笑原无罪不杀难邀好士名赵胜何曾识毛遂信陵差解重侯嬴符来袖里围方解锥脱囊中事竟成碌碌因人嗤若辈也如跛客强随行
　　北道何期得邓晨信都南望尚迷津羣情正是思刘日假号先归卖卜人计定一军终拔赵怨深三尸必亡秦不妨蹔作逡巡避龙准诸孙自有真
　　自杜店至磁州与霜岩并马行
　　一天风露野田秋晓路熹防辨马头槐栁隂中辞杜店芰荷香里到磁州鸡鸣巷陌烟初起鹭立陂塘水慢流过此顿忘身是客与君题壁纪清游
　　渡漳河
　　夜听邯郸赵女歌起乗残醉渡漳河天垂旷野名都壮路入中原战垒多细雨一蝉髙岸栁西风匹马故宫禾灰飞瓦解寻常事谁管繁华委逝波
　　曹操疑冢
　　分香卖履独伤神歌吹声中繐帐陈到底不知埋骨地却教台上望何人
　　邺中咏古四首
　　洹水清流见丽谯邺中气象太萧条词华不过夸三国人物谁能算北朝冰井台荒秋瑟瑟香姜阁废雨飘飘齐砖魏瓦人争托想见当年土木妖【魏铜雀瓦色青内平印工人姓名皆八分书以为砚贮水数日不渗齐起邺南城砖瓦皆以胡桃油油之当油处有细纹曰琴纹有白花曰锡花古砖大者方四尺上有盘花鸟兽纹千秋万嵗字其纪年非天保则兴和又有砖筒承檐溜者花纹年号皆同内圆外方亦可为砚按王荆公诗云陶甄往往成今手尚托虚名动后人则真品在宋时已不可得】自从僣窃起当涂虎视中原气总粗大抵奸雄皆好乱居然割据亦称都车中不少弹筝客案上频繙聚米图十二渠成流泽逺至今土壤号膏腴
　　林虑【平声】山色尚苍苍太尉登朝事可伤岂有公孤能翊汉早知废立总由梁势成刻兔骄三辅祸始金蛇恨永昌惭媿上书收葬吏犹传郭亮配杨匡
　　锦衣别筑相州堂使节移来自武康公独勤劳兼将相谁能事业更文章威名要取雄殊域宦迹何嫌避故乡碑版两朝尊顾命岂徒一记重欧阳
　　汤隂县北村家
　　烟际露茅茨田家正午炊韭花秋逞味枣实晩垂枝放犊青芜岸沤麻绿水池地偏稀客过篱落有人窥
　　入大名界纪冰雹之异
　　朝行渡黎阳四望如絶徼又如入霜野惨澹初经烧古墓多白杨连根拔当道枣梨尽僵仆堕实满泥淖村中禾黍空天半乌鸢呌客心惨不乐经眼非意料道逢白髪人下马亟慰劳为言前七日隂气变晴昊疾风西北来电雷乃前导须臾大雨雹奋击恣凌暴为拳为芋魁所向等飞礟居民屋瓦裂填塞及井灶行者不及防人伤马倾倒濬南滑之北廿里陷冰窖草木生其中焦原同一燎含凄问隣舍旁有丰年稻邑长岂不知逡巡莫以告我为田父语天变非人造不闻平阳城一震迹如扫僵尸十万户蔽野复谁吊朝廷悯灾伤大下乞言诏公卿满台阁相视无寸效被祸尔犹轻区区胡足较
　　滑县
　　停鞭小立听潺湲魏滑分河在此间【自洛以东百水皆会于此唐沈亚之有魏滑分河录】树杪帆樯瓠子渡城西风雨大伾山野无秋草年仍歉地近朝歌俗尚顽谁与牛羊典刍牧未应蒿目委时艰
　　长垣道上戏示霜岩
　　前行忽引朱衣吏夹道争看拥似蜂却笑相如缘底事也随车骑走临卭
　　从兰阳渡黄河入大梁境
　　马头半月看烟鬟行过燕关渐轵关今日中流回首望黄河截断太行山
　　阅陈留县志杂题十絶句补其所不载
　　幡然台外野云黄亩余风重此乡不解后人偏好诞每从田叟问空桑【伊尹生空桑语出吕氏春秋】
　　汉祖初来厌防儒监门长揖互揶揄入关全赖敖仓粟计出髙阳一酒徒【郦食其陈留髙阳人今县有髙阳堡即其故里】
　　割肉恢谐父老旁千秋铭记有中郎羡他社宰封侯地不改当初户牖乡【蔡邕索昏库上里社铭云惟斯库里古阳武户牖乡陈平由此社宰佐髙帝定天下按史平初封户牖侯故云】
　　杀鸡自作髙堂馔草具何妨对客供一饭成名真有幸天教季伟遇林宗
　　伯喈本意欲东奔失计何人与讼寃毕竟杀身缘一叹九原应悔出私门
　　分茅几姓列王侯古郡相传属此州若以报施论汉魏后先亡国两陈留【汉献帝从陈留王入承大统曹奂为司马所废封陈留王】
　　假道穿渠到小黄【五代通录李珽曰河南有外黄下黄汉书地理志陈留有外黄小黄县五代史改小黄为下黄讹矣】赤松祠下月茫茫镐池遗璧今还璧气尽人间十二郎【事见大业开河记】
　　北狩苍黄宋两君征兵诸路笑纷纷平时谁画元丰防轻汰畿东捧日军【宋都汴陈留为畿辅要地设天武捧日等军元丰中有诏裁减故靖康之祸近无声援】
　　养士恩深三百年倒戈迎贼怪争先残黎及记沧桑录死事人稀一尉传【崇祯辛已十二月贼由襄酆北来汴南州县望风迎降陈留署令某庸才也不知所措典史邵大济秦中人竭力拒守城陷不屈全家投井死】
　　浊浪髙于师旷城【见陈留风俗传】人随庐舍尽东倾至今雨湿天隂过客犹闻鬼哭声【崇祯壬午决朱家寨水入大梁浸淫及于陈留城内外水深丈余屋宇尽没邑无居人】
　　桐城王方日为亡友蒋度臣刻诗集于汴中后列同学姓名余兄弟与焉度臣之殁宜有哀辞草之哭亦情所不能已也二首
　　不是无家奈别离盖棺事了始归期半生好客皆情累一第成名亦数竒箧底有金贫肯惜人间无路老方知最怜湖海元龙气收拾光芒入小诗
　　回思腹痛平生语谬托知音抚絶长恐云烟随散灭忽惊珠玉已流传九原可作应相慰同调无多又自怜不觉余哀生感激为君展巻一澘然
　　和霜岩县斋秋雨八首
　　陈留井邑荒风俗尚淳古官舍杂民居萧萧一环堵移牀避屋漏正值秋来雨秋雨有时晴茅茨亦易补乗时无钜细百废在一举
　　许子天下才卑栖屈兹土到官已十日坐看鱼生釜虽稀传事梆尚打排衙鼓我来况无事小住因贤主只合向空斋摊书听凉雨
　　昨日牒文来欢声满城郭黄河一丈减秋水渐归壑回头梁宋郊禾黍正可获岂有沟浍盈决防助流恶野人殊过计倚杖干鹊
　　荒庭无竹树草上墙头生谁知一穴穿已带秋虫声老夫方隠几鼻息如雷鸣雨防忽到牕飒然归梦惊此中有佳句梦断诗未成
　　我友赵十郎索居廪延城【赵子晦时宰延津去此二百余里】河壖一小邑长吏管送迎我思往相就所畏泥中行乃知行路难中有踯躅情
　　残暑去逡巡蝇声犹未歇苍蝇何足云壁有钩尾蝎孤灯明复暗被螫或仓卒土产多毒人吁嗟慎肤髪【陈留产全蝎故云】
　　河流去城逺掘井不破块常时瓢饮难汲自十里外官庖惜民力水厄亦有戒天浆忽倾盆余泽走滂沛瓶罂既满贮茶味即沆絶胜调水符劳心防狡狯
　　木榻乗秋隂霉蒸入布被解衣背粘席转辗出竒计爇苇着瓦盆蒙蒙透雾气苦遭烟炙眼聊免体被渍身居燥湿间那得两遂意
　　中秋喜晴
　　连晨苦雨怅淹留地近梁园客勌游梦里无花谁劝酒天边得月且登楼城围老栁吹笳夕露洒寒螀击秋却记去年今夜会满堂丝竹醉湖州【忆去年鳯晨堂之集】
　　门行
　　秦师围困邯郸城赵人乞援如乞盟信陵重以姻娅故坐视不救非人情三千私客赴急难致死一战犹堪争今者无端倾国出不以君命俄专征宫中符窃嬖幸手阃外力夺将军兵铁椎碎首彼何罪汝自徼幸贪功成谁为此防大纰缪公子几陷无君名生平下士颇折节惭媿虚左亲相迎私恩不负负大义二者较量孰重轻先王正道日陵替术士诡计方纵横不闻死事悯晋鄙但见好客夸侯嬴史迁本意喜任侠公论久掩吾不平千秋事往一感叹吊古聊作门行
　　汴梁杂诗八首
　　土冈起伏向平芜荞麦花开似雪铺旧日楼台埋井底秋来风雨暗城隅邹枚作客虚词笔髙李论交剰酒垆【少陵与李供奉髙常侍同时客游梁宋间故其昔游诗有往与髙李辈论交入酒垆之句今城东南有三贤祠】莫怪游梁无一事已将名姓混屠沽
　　巩洛东来地势洼一条清汴走长蛇霸图难画鸿沟界恨事空椎博浪沙【博浪城在府北】衰草平原秋放牧西风古堞暮栖鸦灵光一寺巍然在【大相国寺踞地最髙壬午之祸独不为沙土所埋汴中楼阁存者惟此而已】留取伽蓝记梦华
　　削除七国独存梁爱弟终因母后妨禁网初寛到賔客人才一变起词章平台筑后门常辟东苑成来志稍荒但取虚懐能下士豪华原不累贤王
　　梁【朱】宋【赵】遗墟指汴京纷纷代禅事何轻也知光义难为弟不及朱三尚有兄将帅权倾皆易姓英雄时至适成名千秋疑案陈桥驿一着黄袍遂罢兵
　　嵗币输来不计缗无端齿冷为亡唇偷生虎穴甘南渡忍死牛车痛北巡翻覆两家天假手兴衰一刼局更新幽兰堂畔谁相惜只有从亡十九人
　　胜国分藩本属周承平乐事数樊楼星连北极雄繁会地是中原沃衍州乐府新声翻百阕书堂名迹勒双钩最怜祸较江陵烈河伯摧残甚郁攸
　　螘穴将穿积势成洪流直灌大梁城运移天险翻资盗祸起庸夫好论兵【明季流贼围汴推官黄澍倡议决朱家寨水以灌贼营贼觉而逺避开封翻成巨浸矣】不信龙蛇皆沴气可怜鱼鼈尽苍生沧桑变后秦灰黒谁见黄河十里清
　　新标禹庙镇河濵师旷台边迹已陈【吹台今更名禹王台】独向苍茫时极目谁当摇落不伤神空仓雀防千村赋故垒牛羊四战尘老傍人间多阅歴渐无闲泪可沾巾
　　宋门别陈叔毅二首
　　同作大梁客情因去住殊【时叔毅举家客汴城】累君为地主饯我赴归途对酒狂犹昔谋身老渐迂未妨吟思苦颔下赖多须
　　全家犹旅食别路阻清游【相约同登吹台为雨阻】近约尚难必归期可自由贮愁听旧事挈涕洒神州【令伯元倩先生崇祯末为开封司理】莫作长流落风尘易白头
　　陈留后圃习射示孙周人许茧为
　　县斋秋日长兀坐愁面壁异书如荆州欲借那易得后园有弃地粪壤经马然见清池老眼喜一涤初看剪蓬艾次第拾瓦砾朝来箭道成百步尽所歴两生颇好事饭罢走相觅邀我日同来分朋控鸣镝虽无皮画鹄缚草聊代的引满试射之于中寓考绩浮情或幸中诡遇本无适古人一技精往往互抵激勿徒视游戏俨若对强敌我昔方盛年从军曽草檄风前鹅鸱呌头上飞霹蹉跎万念乖渐怕矛头淅力衰安可强众丑供指摘自笑谅无成习劳犹运甓子今心胆壮作此太寂寂斯言可类推凡百慎剖析
　　朱仙镇岳忠武祠
　　平生感愤兴亡际往往无端供裂眦晋之懐愍宋徽钦失国偷生本同类两家子弟又庸下南渡谁论复仇义千秋乃有岳将军欲雪斯惭出奋曾经读史浮大白况到提戈用武地一条衣带指黄河倒卷狂澜作余势当时大业己垂成谈笑收京俄顷事乞和语出金人口二帝归如反掌易南内何妨奉上皇中原未必虚神器可怜计算不出此奸相逢君有深意朝廷不要两宫还那许疆塲壊和议乾坤震荡功百战性命风波狱三字汤隂故里虎林坟几处经过频洒泪岂如此地更悲凉血褁征袍等闲弃二百年来崇庙貌【祠创于成化戊戌】两行桧柏干霄翠北风怒吼白日昏犹有英雄不平气
　　与王方日
　　姚生寓舍晨排闼一笑惊君起着衣【余初识君于同年姚别峯寓中】半面相逢虽草草两心经别自依依倦游客况秋风冷末路交情酒伴稀不料尚邀公子顾累他红粉避灯辉【方日夜过余寓适有女郎在座闻公子至避匿不出故戏及之】
　　汴中遇蔡逺士次韵留别三首
　　与君少小生同里嬾蔡知名二十年今日汴中初识面鬂丝秋老菊花天
　　买蟹宵来倒客囊【汴城无水味蟹尤难致一枚例索钱五十丈】一灯相对话苍凉旧京风物吾犹记宋嫂鱼羮薛嫂羊
　　马嘶门巷客将还残醉扶头改别顔多感故人相送意畧烦秦女唱阳关【时有秦姬在座】
　　韩冈送同年张逸峯之安庆
　　去年下第伤坎坷君馆髯姜【西溟】兼客我顺风三日不张帆绿水名园停画舸一攀杨栁辞春陌两见榆槐更嵗火那知此地忽相逢客里班荆当道左大梁城东秋野濶片片飞鸿向空堕夜骑骣马到韩冈我倚身强君亦颇人间裙屐胡足道丝吐春蚕自纒褁天津公子气雄豪长劒短衣无不可近闻西陲方有事庙算行将启边锁【时阅邸抄闻出师之报】吾曹猥以不羁身五寸垂緌等游惰君依官舍获侍奉【时逸峯随尊甫观察公赴任安徽】我赴归期尚难果残樽相属且勿辞黄花正绽霜前朶
　　重阳日接胡茨村观察书及见寄二律次韵奉答
　　含语相逢两未申匆匆悔作渡河人敢期交臂心相许及捧来书意果真白雪爱吟千遍熟黄花催换一番新眼前事事俱难料不为伤秋叹亦频
　　一序何当重左思重烦传语到临岐【来书属余作诗文序故云】可知投劾休官地未是移床逺客时九日归心怜我急十年恨事识君迟不嫌寂莫游梁迹防缀行装赖好诗
　　将归故里留别霜岩三首
　　百里冲烦邑河流接小黄乡程贪渐近官味看初尝家本传儒术名犹在举塲此情吾谅汝捧檄为髙堂别后寛相忆君才百事能神明真不忝蕴借若无慿世苦需经济官亷慎爱憎似闻田父语蓄眼见何曾四海皆兄弟相关得几人不愁官俸薄翻计客囊贫却馈非吾矫论交到尔真平生知己意感动岂无神
　　答赵防泉别后见寄之作
　　赵壹岂穷人文章天下冠成名陷罗网识字召忧患平生师友间慷慨赴急难一机骇初发二事将并案只手探沸羮孱躯分糜烂欲知气难夺正赖神不乱戴盆却望天画地讵宜犴洎乎寃得白重以防被间幸免输鬼薪谁堪读城旦先生鲜稸怒一笑春冰泮脱身梏拲中去国等流窜疲驴入京洛旅食年频换囊中绿绮琴焦尾实经爨知音世不乏听者每三叹捷径有争先陈人尚鱼贯空持鲁褒论孰下干木判遇我夙懐倾招呼诗酒伴贫交无强合失意多聚散老泪落河桥离愁云汉残秋滞梁宋仰视南飞鴈寄我别来诗开函一肠断君心人尽谅踪迹聊羁绊出语忌孤髙时情伺讥讪
　　留别吴梅梁表兄
　　几日重阳雨雨晴天忽寒北风醒别酒落叶打征鞍不计授衣晩欲为分袂难他乡老兄弟情到劝加餐
　　大风晩至杞县访李明府不值
　　沙土晩蒙蒙孤城万木中气吞平野日声壮渡河风结伴随阳鸟离程极转蓬不须烦地主旅食报年丰
　　归德道中二首
　　海鴈桥边路向东霜消日气午怡融木棉吐子如脂白野柿垂条似火红驴背人簮双鬂菊牛蹄尘涨四轮风旗亭一醉谁同伴独把吟鞭过宋中
　　寒烟衰草入疎芜睢水流同战血枯他日江淮论保障至今祠庙具规模城连耗土秋多鼠树倚神丛社少狐惆怅繁台歌管歇角声吹落孝王都
　　商丘周宜庵明府贻牡丹名种戏成四絶句
　　戚里名园结构新千株逺致洛中春【燕中苑圃争购此花今秋北去者以商丘一县计之已至一干本】多情谁似河阳宰留取名花赠野人珍重新寒九月初归程作伴太怜渠渡江船上人争看桃叶桃根恐不如
　　瓦砾堆老圃家烧余一片变桑麻问余台榭今何处也要移栽富贵花
　　包褁泥封防本根隔年分种自梁园得归且作看花想未必花时穏闭门
　　永城县陈太丘祠
　　贤人处末流德器务广大先生得此意名不党籍挂庸夫取同尘君子重逺害偶然出从政初不计殿最曽为兹邑长治道去其太岂必赫赫名当前互惊怪到今有余慕爼豆礼无杀我来谒公祠下马肃瞻拜题诗警俗吏似为求名戒不见道旁碑去官碑辄壊
　　望砀山
　　万乗东南巡本厌天子气匹夫乃心动走向此中避云气随真龙人谁迹刘季可怜秦皇愚不及吕后智英雄论成败孰者意料事秋色中原来苍然入淮泗蜿蜒忽横亘一束千里势丰沛袒右肩濠梁舒左古来杂王霸要岂山所致吾将诉真宰铲尔作平地山色如死灰呜呼识天意
　　南宿州即事
　　符离城外骑驴女爱着红裙爱挿花十里回车无避处不辞相送到村家
　　汴中无鱼今日至固镇盘餐得此余方以为喜座有晋人乃至废食云吾土有客水乡者所亲必相戒勿食鱼恐伤骨鲠也南北嗜好之不同如此
　　各有乡风两不知区区口腹莫相疑看他葱薤堆盘处是我攅眉废箸时
　　临淮晓渡饭于逆旅述老人所言
　　人影动浮桥清流绕淮甸月光水面澹初日烟中见中都地脉连风物南方变城湾鹅鸭閙客饭鱼蠏便逆旅八十翁自云本武弁前朝守陵戸赋役除本县自从丧乱来瓦落奉先殿天家王气尽冻饿甘衰贱誓死不去乡依依岂他恋曾供洒扫职麦饭毎私荐孟冬时享近又欲往营奠言罢竟出门回头泪如霰
　　过鳯阳城外二首
　　帐下居然识帝王千秋闾墓表滁阳时来将相皆同里泪落英雄有故乡芒砀天青云气散江淮月白水声凉龙蛇变灭须臾事犹指山名号鳯皇
　　元老还朝起废臣【宜兴再相起马士英为鳯阳总督】二陵收气避黄巾忽闻淮泗声援地己奉邯郸假号人南渡半年输弱晋西来羣盗甚苻秦青丝白马他年恨草木余威在夀春
　　池河驿
　　古驿通桥水一湾数家烟火出榛菅人过濠上初逢雁地近滁州饱看山小店青帘疎雨后遥村红树夕阳间跨鞍便作匆匆去谁信孤踪是倦还
　　度磨盘山滁濠分界处
　　只在羊肠鸟道间不知行过两州山千家大栁烟中驿一线清流井底关樵斧树稀行客倦茅亭茶熟老僧闲路难马力尤须惜莫遣鞭多比石顽
　　清流关
　　低迷野气中路断遇崖崄陡然拔千丈直上非由渐行子中州来岩关此为险其西道尤恶石滑破马胆步行到关门一往生勇敢长风卷林薄败叶撒雨防豁达眼界开晶荧日光闪少休得古寺徐使神气敛想当割据初外户昼长揜宁知晖鳯擒猿鸟就笼槛迩来几易代地僻设防减僧房同启闭锁钥谁复检经过亦偶然形胜穷一览
　　滁州
　　冈回树转到城遥甃石才通路一条细水流应落西磵【韦左司有滁州西磵诗】好山青不尽南谯名贤出守曾相继异姓封王又一朝争说此邦风土好至今生计穏渔樵
　　舟发六合
　　马烦车殆歴间关转爱江程一日闲吴女布帆十二幅画船头尾载花还
　　大雾自仪真晓至京口
　　斗柄挿秋江夜行指西东五更乍迷道水气昏霾雺小舟一苇如漂荡云海中焉能辨咫尺所向疑皆穷何物导我前羣飞赖南鸿稍知京口近忽报金山钟旭日出未髙半天已先红须臾扫无迹一望东南空但见旗脚舒平流起防风畏途付噩梦囘首犹忡忡
　　关吏行
　　大农按籍加关税小吏机乗搜琐细吴中支港夜不行水栅村桥晨尚闭归人痴絶良可叹枯蒲带土包牡丹压防防増骡价贵入船船重关津难有情对尔应惆怅近日花纲多北上独携此本到江南莫怪揶两相向
　　舟中纪事
　　十月之交冬令行雷宜收声乃发声婴儿昼啼天女笑羣蛰启户鱼龙惊初闻吴中夏大水万顷平畴长蒲苇又闻蔚州七月霜尽杀稷菽秋无粮虽云地气异南北何至天道违隂阳野人未敢窥天意目击口传非一事他年谁考五行书五行志灾不志瑞
　　雨中发常熟回望虞山
　　钱生【玉友】约看吾谷枫轻装短櫂来匆匆夕阳城西岚气紫正值万树交青红天工似嫌秋太浓变态一洗归空蒙湖波蒸云作朝雨用意不在丹黄中大痴殁后无传派此段溪山复谁画老夫新句亦平平要与诗家除粉绘
　　吴江田家行
　　髙田去水一尺许低田下湿流沮洳半扉潦退尚留痕两足泥深难觅路土墙頽榻茅屋倒时见牵船岸上住家家网得太湖鱼米少鱼多无换处朝廷闻下寛大诏今嵗江南免田赋野老犹供计畆租官仓自贷输粮户田家田家尔最苦有铁何烦铸农具半生衣食在江湖卖犊扬帆从此去



　　敬业堂诗集巻二十
　　钦定四库全书
　　敬业堂诗集巻二十一
　　翰林院编修查愼行撰
　　皖上集【起丙子正月尽四月】
　　去冬归自汴梁今年拟息劳筋稍理旧业适承座主清溪公之命与令孙任可偕往皖城避春江风浪之险由四安鎭取山路经宣城池阳抵黄盆口始渡江皆向来游迹所未到也
　　题三娘子图四首【并叙】
　　按诸葛元声两朝平攘录三娘子俺答长女也生而清丽资性颖异善书番文尊中国尚瞿昙每于佛前懴悔求再生当居中华巳受袄儿都司聘俺答通焉遂夺之隆庆五年俺答归顺封顺义王三娘子封忠顺夫人万厯壬子俺答死其舅黄台吉烝而配之黄台吉纳妇一百八人以象数珠三娘子佐之贡市惟谨台吉死长子扯力艮袭封复烝而配之丁亥六月扯力艮同妻入边巡抚郑洛传语三娘子无忘香火旧情卒聴平受赏于赐堡【去大同六十里】十七年间三封贵爵贡市之不渝多有力焉独石中军素善绘因密图三娘子及受封三王像以献于朝故得其详如此马子衎斋属周兼画此图索余题句略撮始末使览者有考焉
　　香灯小炷懴前因一念三生误隔尘莫聴琵琶思入塞明妃曾是汉宫人
　　别移部帐事休屠众里方知顾盼殊百八摩尼齐合掌让他一颗佛头珠
　　诏恩三换等儿嬉报贡频颁五色丝见説两朝曽欵塞不知通好是阏氏
　　埋香青冢亦堪悲粉黛流传又一时想像承平光景好风流边将画蛾眉
　　雨后行园梅花巳落力辈方编篱
　　宿雨润苔痕幽人杖藜至池边一株雪狼藉香满地不忍踏成泥犹存惜花意平生无长物外遇中鲜滞一出动经年窥园偶然事敢爲花作主吾老身如寄乃复补樊篱遮防亦情累小童如我嬾长养蔷薇刺欲剪又踌蹰何当絶非类
　　食薹心菜
　　用心霜雪余尺寸取易长土膏发春雨其叶沃以光渐见碧玊篸枝枝叶中央初来但小摘烂漫抽四旁花时篱落间色比黄金黄而我乃爲口斸归满筠筐芼之供盘餐指动齿颊香贫家寡私奉婢仆皆品尝可无勤惰分于此示激扬园丁给宜厚特以匕箸偿山田歳不登老圃聊救荒所惭劳汝力充我藜苋肠
　　南湖舟次遇魏禹平时禹平归自济南余将往皖上二首
　　低田几棱菜花雨野水一湾苹叶风却向家乡话京国小桃犹是别时红
　　烟雨迷蒙港脉斜葑湖水落吐圆沙春波门外春帆影君是还家我别家
　　顺风无帆戏作短歌
　　风头滚滚浪花白啣尾邻船开络绎千樯多作挂帆行彍虚弓箭初释开翎一一鴈投渚骋足羣羣驹过隙同时离岸我独迟我坐无帆聊挂席偶然利钝各有数相去宁须论什伯来船未必尽无帆笑尔有帆风又逆董文敏临米天马赋巻子眞迹余弟德尹以十二金购自卖骨董某家鉴微上人贻书张老谓爲逺客攫去足值五十金老作长歌纪其语至呼弟爲恶客且云此公诗歌妙絶特削其名氏正欲寄元激之使战语托滑稽其实乃深忌之也时德尹巳北去戏次原韵即效老体并示鉴公
　　古来善书者称圣亦称顚张芝米芾相继出遂觉格势大变非从前华亭老宗伯落笔何翩翩众中自集一家法学本人力姿由天偶然放手橅写天马赋一斑窥豹知其全人间流落有此本几逐市贩同推迁昨来忽入好事眼三百十字颗颗明珠圆倾囊倒箧可笑不自量巧取或怵他人先腰纒十金一挥随手尽世上乃有此种扬州仙还家但徒歩不办书画船老僧旁观叹且妬谓此可值五十千大爲得者长声价贉巻十倍增鲜妍语闻张子怳然失固是痴癖宁非贤君家向来收藏亦巳伙细入针孔思贯穿得无羡鱼人往往犹临渊去年卧病九十日料理药物供高眠颇闻典卖及古玩何异开阁散遣诸婵娟故人传与卫生诀拨弃嗜好年方延性之所近终不化如噉石蜜甘中边又如雅量暂止酒麯车相遇口角仍流涎作诗相恼觊一掷寸铁不用张空弮岂如懐寳出间道卷旗卧鼓有似刀藏铅无端索和乃到我野战突上荒山顚谓我曾经阅此卷劘垒相向师非偏我能爲汝咸其辅颊舌使汝鉥肾刻肺饮食梦寐中难捐书评髣髴举大槪虎跳鳯翥龙蜿蜒若将墨寳比良剑也应光怪直射文星躔然而达人宜自广美玊岂必收于阗贪多务得物斯聚富而可求吾亦爲执鞭近来书画大半入秘府居竒几辈包裹充夤缘三间茆屋配汝作清供书生习气如此眞可怜犹复哓哓引喙较得失物情什伯千万胡相悬我于妙墨岂不好只坐欲买羞涩囊无钱金奁玊轴所见不爲俭过眼瞥尔心恬然必教一一皆己有天地何以生云烟况闻佛法无我相试拈此句诘老禅滑稽代作解嘲语满纸倔强定有澜翻篇输攻倘许破坚壁正恐笔削爲无权严诗他日编杜集能禁此客姓氏泯泯终无传
　　去秋自河南归携植牡丹数种春来适有安庆之役不及待其开以诗纪别
　　客游出梁宋地主颇不俗贻我六娉婷相随到空谷我贫寄茆茨贮尔无金屋繁华有借境直以名姬蓄殷勤手亲栽不忍委僮仆冬暖少雪霜春阴滋霡霂栽培本天意私愿苦难足可惜姚家黄一株萎偏独五家尚成队纨绮可合族别之岂无情行期爲改卜未偿道路债妄冀看花福开时果出门诗防已早伏【余去年诗有未必花时稳闭门之句】明年岂不好吾老状可掬应笑归来迟寻春同杜牧
　　塘西舟中喜晴得六言律诗一首
　　雨丝将断日气葱葱半衔客路渐逢寒食游人未换春衫桃花古渡茆店栁色轻烟布帆此去清溪不远数尖己露晴岩
　　过老与之论诗
　　昨日鸠唤雨今朝鹊报晴村村桃李花处处随浮萍中流几千防着此孤舟轻故人知我来一笑门前迎别来四十日颇觉太瘦生苦吟诚乃疲中有金石声子诗人所怪任意方孤行自喜正在兹焉能博时名引我附同调背汗顔亦頳失学事惰游东西无期程古人传著述多在名山成涉猎得其粗不如闭戸精子今虽善病幽居领余清物理与天机静观皆性情愿子坚自信后来有公评
　　饮周柯云家玊兰花下
　　小船撑入菰蒋牙主人如客偶在家入门一揖仰靣笑玊树正吐墙头花此花畏雨兼畏日难得春来好天色今朝恰是养花天又被狂风恣狼藉兴来相就席乍移无酒酤我我不辞杯中自吸氷雪影纸上谁赏琼瑶词白云茫茫屋上下醉眼迷离两相射钩帘何用更烧灯自有花光能照夜
　　寒食湖上作二首
　　红妆催上木兰舟女伴家家爱出游多事六桥新栁色自含烟雨自遮楼
　　葑田青合去年沙逺岸残桃卖酒家错怪东风欺老眼我来原不爲寻花
　　题蔡藜辉舫斋次老韵
　　风过溪来洒靣凉一支健水出余杭平分半幅疑看画难得三间恰向阳渔网爱牵帘影动钓丝闲拂水花香浮家倘许来相就剪取桥南疋练光
　　从湖州至四安舟中大雨
　　山回两崖高路尽一川狭春流不盈尺野艇容恰恰正赖急雨来须臾同放牐孤篷支两膝兀坐如被压问路屡见绐方言乱鹅鸭纡迟终到岸我有安心法首路又登山回头忆清霅
　　雨中过九里冈
　　平生狎涛江老怯风波恶兹游特改路意取山行乐一笑我命穷天公大戏剧朝来发古镇苦雨若赴约肩舆烦两夫蹉跌防失脚山山勃姑叫泥滑石龈腭渐上九里冈险如出剑阁我本村野姿浪游因落魄无端役人力揣分非所托稍待天放晴前林候干鹊劳生就徒歩庻免中心怍
　　广德州
　　山势豁一州中央据衍土地当江浙防开拓自洪武长兴环其东外捍等干橹西南界宣歙兀突重岩俯长江乃北门集庆倚堂庑当年耿邓功拱翼事真主张吴势虽偪力绌不得取时危有鬭争事往失险阻如今城下路日夜走商贾独有好事人登城尚怀古
　　连日风雨山行颇有寒色
　　盘旋八九里下上千百寻身在云气中不知山浅深雨声挂奔瀑风响交长林空谷早晩寒防然作秋阴初疑春不到忽有喈喈禽
　　饮十字坡茶庵
　　连冈踏成泥山骨似无石污池之所潴土赤水亦赤瓢浆乃时需解渴聊饮血一饮不自持吁嗟远行客
　　红林桥
　　山花不知名山鸟多聚族深村窅然入树影散晴旭人家石桥边共吸一溪渌年丰旅食贱市逺无鱼肉但觉松毛香茅檐烧笋熟
　　宣城道中喜晴
　　宣城古郡风土嘉就中最乐惟村家我来正值积雨后云气解駮生晴霞冈峦过尽径路坦沟洫流去田塍斜新茶未焙谷雨叶早稻巳茁清明芽长须摇风飜宿麦新翠着地铺胡麻柴门相接緑阴里篱落缀以朱藤花回思连日走旋泞若涉大海无津涯人间乃复有此景始觉大地犹春华
　　晓望敬亭山怀梅耦长孝亷
　　千峯含雾争出没惟有敬亭先得日相看不厌吾亦云可惜游踪难自必都官诗派谁复论家法传与长身孙孝亷诗好画亦好不爱城市居山村昔在京华曾倒箧看画求书情颇狎入山不访住山人古者论交无此法山川兴到尚可乘他日重来能不能作诗爲报句溪叟聊记吾曾过宛陵
　　高岭庵小憩
　　再上己无路中休宜有庵花阴移客座松气接僧谈俯视风斯下端居戸正南一泉香积味惭愧荷分甘
　　渡清弋江
　　一曲清江抱白沙牧之佳句旧曾夸乍离古渡船如叶初换春衫客忆家远处人烟连竹色晴来村店忽杨花乱山青过陵阳路遥指云头辨九华
　　饮刘蘧庵光禄慕园二首
　　恬澹知君性中年早罢官自耽泉石趣转觉世途难爲我开花径携樽就药栏肯辜杨柳月深坐到更阑此来吾有幸别圃得春光地主留花待诗情被酒狂欵门烦两使爱客到诸郎千里能相就何须置郑庄
　　南陵早发
　　林深叶密晓防防旭日初啣雾未醒小店门开惟土灶一庵僧闭但茅亭秧从布谷声中绿山向画眉啼处青独与野樵争路入偶逢钓叟觉鱼鯹
　　山家柴栅编竹而不筑墙云以拒虎虎能逾墙而不敢窥篱盖疑其爲陷穽也作虎落歌
　　危岩下瞰千仭壑猛虎腾身只一跃东村黄犊西村羊入室逾垣恣饕虐山人不以墙御虎挿竹成篱用藤缚目睛如炬不敢窥疑是中间伏机擭天生人智尔则愚咆哮作力何爲乎不知此法自谁创阴絶觊觎真良图周防莫遣樊篱破与虎爲邻可高卧
　　荞麦湾大雨
　　蹇驴蹩躠牛蹄重雨脚斜飞密无缝云蒸雾气取境迷泉挟雷声撼山动诗人好游复好竒衣沾履湿去不辞人生行路难如此偏在溪山最好时
　　山店阻雨次徐任可韵
　　长程愁冒雨小市喜临桥旅饭畱人住征衣借火燎溪喧窗逾静吟苦膝频摇莫作冲泥去寻山不在遥行经九华山麓欲登不果任可有诗戏次其韵
　　玊池瓣瓣莲石角株株笋去天才一握岂可寻丈凖一百六青峯峯峯入吾眕终焉就埋没云雾谅不忍天如怜诗人久被阴雨窘虽非鸾鹤姿稍异蛰虫蠢拨云使就道回驭控鞅靷我仆忽告劳从旁乃微哂平生汗漫游衰暮兴易尽向来徒碌碌临去犹惷惷寄语云中人尘寰终逺引他年香案吏名籍倘未冺
　　碎石岭词
　　黄泥冈头白日黑竹鸡一声石尽扐杜鹃劝客不如归鹧鸪阻人行不得居人惯听不觉愁一蓑背雨唱歌去我与尔同风马牛
　　初至皖城喜遇同年姚别峯兼招程松臯舍人
　　宣城渡头三月尾荻洲新涨河豚起片帆带雨剪江来意外班荆得姚子人情得陇每望蜀便想同时兼两美作诗更欲招之罘东向枞阳寄双鲤大龙山顶龙眠麓起伏尻脽百余里晴光欲动草翻烟春事将阑花泼水君能命驾姚亦留犹及同看红药蕋
　　程松臯得余所寄诗即夕自桐城命驾过皖次东坡喜刘景文至韵
　　偶然折柬相招呼起聴双鹊鸣庭隅知君与我不遐弃古义郑重今人无肩舆西来二百里疾足逺致两仆夫欵门大笑发狂喜屐齿忽折行须扶余头渐添种种髪君颔竞长鬑鬑须别来三嵗遽如许尚不作达宁非迂勿嫌江城春己晩百物生意咸昭苏梢头红药若有待含语未吐真名姝烟花满前太狼籍风雨赖汝能支吾有情相对且尽醉只恐酒醒仍江湖
　　怀宁刘东臯明府招饮蔷薇花下
　　江城十日九日风游丝落絮飘晴空春光却在令君宅别馆布席依芳丛竹篱半庭添曲折叶幌一架穿玲珑不知花头几万朶但觉香霭浮帘栊晩霞烘天鹤顶赤杯靣倒影鱼鳞红小胥抄诗浣清露狂客嘘气摅烟虹人言簿书妨作达正坐才短心憧憧如君治剧本间暇岂有尘雾能相防神清政简若无事佳兴自与游人同不辞小戸径霑醉髣髴置我葡萄宫酒阑更话十年旧独惜座上无车公【朱悔人与刘君同邑交好故云】
　　三月二十九日赋缾花
　　客中春忽尽僧舍少嘉树野草着幽花荒庭邀一顾胆缾贮远汲红紫挿交互虽深攀折怜且免风雨妬新枝若矜宠昨者便成故也复有游蜂窥寻入窗戸沾泥落袵席等是阅朝暮微物感吾心流光去如骛
　　晩晴登安庆城楼
　　浩浩风声皛皛沙大江东去日西斜雄关地脉来千里古郡山头有万家一鸟带烟投皖口乱帆如叶点杨槎最怜落拓重游客独倚高楼看落霞
　　同年左子畏家上臣各有鱼米之饷诗以报谢
　　裹饭初来似趂虚可能弹铗赋归与故人馆俸惭供米久客江城爱食鱼垂饵欲分钩上粒劝餐恐有腹中书频年自识劳薪味指动无端忽累渠
　　与子畏上臣饮杨令诒孝亷宅
　　映门新涨碧鳞鳞步屧相过近有邻江上萍踪三月社意中云树十年人倾来竹叶休辞醉飞到杨花不惜春曾是东风同下第每逢高防易伤神
　　寓窗书所见
　　孤城低压青山麓人在山楼正倚窗忽有一帆移树杪始知花外即长江
　　僧房多鼠戏次青丘集中乞猫诗韵
　　物以黠著名其性故狡狯诗有穿墉讥史征渡江怪两端持首尾同穴争胜败宵行竞睢睢昼伏避哙哙饮河恣取满食角忽入隘宁五技穷肯守一贪戒客来寓闲院古佛同破廨下榻地无多羣来扰我界迎猫古有训攫噬冀大快香积乏鱼餐余蔬杂饐餲公然掉尾去窜瓦等歴块坐长鼠辈骄法门几大坏声疑蝙蝠叫恶甚蝇蚋嘬齧线衲旋穿汚几经屡晒懒禅倒头睡并少沙弥诫龛灯乍明灭惯伺神力客主满堂中欺人尽聋瞆老夫非不闻耻与鬭机械逝将歌去汝鞍马早可鞲聊复忍斯须欹眠发长噫人间老吏多断狱岂尽卖磔之肆阶下防命直草蒯害有大于斯么防法犹懈豺狼问当道此语堪下拜
　　皖城遇张损持庶常
　　别君四年前养疴卧乡井继闻君远出访旧歴鄢郢药裹颇关心川长徒引领何期皖城下邂逅归帆整春江展明镜照见两人影一讯眠食佳再看诗句警所欣神气旺余力出锋颖男儿鬬身强即事有循省我贫甘瓠落踪迹杂蛙黾君本青云姿霜蹄早巳骋姓名上馆阁著作富彪炳间亦事清游宦情氷雪冷却将燕许笔收敛耳目景自笑卷波澜人谁测千顷犹然荷降气采取到顽矿故交岂不多几个念萍梗迂疎踵后悔穷老恋真境且尽十日欢归期敢遽请
　　答娄东曾兰坡次唐实君考功扇头旧韵
　　唐庚【谓东江】吴质【谓元朗】并词坛珂里流风尚未残白髪江湖稀老伴青韶朋旧半高官千金买赋愁何益二顷求田计果难惭愧新篇谬推毂故应仍作布衣看
　　任可将归有诗留别次韵奉送三首
　　来何草促去何轻话到临歧百感生并辔山程驴没淖对眠禅榻鼠窥檠豪除湖海陈登气老傍江闗庾信名行李累君吾转媿不曾弹铗为鱼羮
　　欲解孤舟又暂维畱行无计且迟迟梦回风雨春将老兴尽江山句益竒万事到头难逆料独行何地不相思人生只有情难割容易并刀剪乱丝
　　胡麻好种盍言归怅望郊园白板扉随水孤萍无定所【时余又将往湓城】出巢双燕又分飞乡音伴我人余几家庆如君世絶稀也道此番非逺别不知何事倍依依
　　损持见和前篇再叠韵奉酬
　　君才如辘轳倒卷百丈井运斤乃成风巧斲无匠郢和章出神速佳处心独领鬭险初以竒好暇仍用整余姿实驽钝何敢望鞭影未免竭蹷趋因君聊一警终焉免冠谢老秃管城颖有顔知自惭在痛无不省稍窥作者意此事力难黾一生坐好游四牡蹙靡骋忽悟旋己迷不文焉用炳北风吹短褐暖律中微冷逝收汗漫踪少补桑榆景乌犍叱两角碧沼开半顷欲回焦谷芽如凿石田矿赋才亦分定造化岂可梗君苗砚欲焚边幅窘诗境词华公等事稼圃吾所请
　　同损持任可步入一指岩
　　借居古寺如鸡埘破窗无纸戸碍眉庭荒草芜一无见卧听别院鸣黄鹂故人敲门不暇懒邀我近出同寻诗平冈路转百余步忽有曲径穿疎篱春光巳残夏方浅景物正及清和时新篁飘箨雨防防老树吹絮风披披石橊初绽的皪蕊芍药未吐婀娜枝三间精舍好位置高下恰与林峦宜寓居才隔一垣耳向所未到今追随自惭百事坐頽废览胜亦荷同侪贻
　　酬诗僧恺月
　　十日吟窗怅独凭不知同舍有诗僧感深逆旅皆爲客快比西南乍得朋芳草一花外磬绿阴半榻雨中灯从今便结寻山伴我着芒鞵尔担簦
　　诗筒爲损持赋
　　谁将围寸竹截作径尺筒粉筠削尽肌理出玉质外莹其中空为君满贮诗千首投以琅玕报琼玖寄去宁烦六六鳞捧来须得纎纎手
　　周通守刘明府惠鲥鱼感赋
　　江桥市气鯹细杂鳅鳗鲟鳃及子鲚邂逅适我愿鲥鱼乃海味族类去人逺无端四月初来就捕鱼堰成羣吹栁絮力小波涛困高价买银刀充庖复奚恨千钱易一尾竒货居负贩何当地主情络绎饷懦钝于余诚过分为尔勉加饭忆昨京口城南包充北献
　　至尊珍匕箸官长申重巽千艘网夜集卅驿沙晨歕争致五侯鲭谁焚百金劵自兹遂成例难以什伯论乘时规尽取挂一肯漏万遗落偶人间搜罗又焉遯生平持竿手意钓本无闷朅来江湖游饱食惭顿顿仁人砧几怜岂独冺恩怨竭泽慎须防击鲜毋久慁
　　登迎江寺塔同程佐衡作
　　江山本无穷远景域近见凌空得古塔览胜斯独擅方当贾勇登宁计足力倦一层一喘息屡上屡回旋渐觉所歴高团团目双大龙鳞甲动掉尾曳匹练东沈九子烟西掣五老电日光荡浮气显晦呈千变何来万斛船初若叶堕片须臾到城下鳬鸭依稀辨应有舟中人回头望云巘江心指倒影了了识我靣多生幻妄缘顚倒徒自炫不如且暂憩万象付虚盼直作御风行泠然有余善
　　次韵畣刘东臯
　　展翼须大风负舟视积水我无二者力于义昧知止鱼鸟两忘机波流任萦委蹉跎不自觉憔悴今老矣华髪映青衫无由脱尘滓近携诗卷出聊复向江汜邂逅刘文房清吟压钱起君家五字城艺苑久擅美千金靳鼷角八扎洞犂耳也似奏牛刀砉然入腠理专家尚难到碌碌况余子不谓簿领中兼长乃有此讼庭悬一鞭客座设四簋文书日堆案遮眼爱经史咳唾随口成珠玑谁得似猥防奬许及欲报惭何以君本大厦材干霄养桐梓交章岳牧荐名姓上九齿犹复滞河阳年年种桃李譬诸闲草木臭味在兰芷廊庙亟需才远琛弃西珥筑台收骏骨应自郭隗始班超笔未投卜式爵争徙输边半文吏磨盾杂象弭曷不走从军尚堪作嚆矢【用班超传中语】
　　三叠前韵答程佐衡
　　吾党得程生纷纶五经井变风欲删郑高调乃和郢跌荡到文坛鹳鹅可独领谈辞聴奋发仪度看修整实至名斯随有如灯取影昔年入太学都讲防清警众中颇不凡扬藻谓见颖凄然经报罢徒步告归省余时亦客燕毷氉语交黾鸿飞岂顾弋马系终思骋内热聊饮氷宁堪膏自炳至今清夜梦一笑齿为冷小别曽几何双丸剧驰景回思十年事倐忽若未顷君犹锥处囊我巳铁锢矿向来期许意土偶遇桃梗正赖好江山郁纡豁竒境明朝有高防径造不待请【来日约游大观亭】
　　吊元左丞余忠宣公墓二首
　　王气江东五彩云上流假手缓游氛若教京观同时筑谁表孤忠异代坟僭号无成终是贼杀身得地孰如君到头此事关天幸不死呉军死汉军
　　残局何须论上都一军援絶势真孤江山故垒残骸在社稷中原尺土无计定全家争赴难时危几个肯捐躯他时谪守含山庙媿杀生降一老儒【用危太朴事】
　　佐衡置酒大观亭招同损持兰坡志邺分韵得岚字
　　故人置酒城西南携我晩登百尺岚大观亭在乔木杪鹊巢近槛俯可撢短墙截断万家井惟见逺景浮青蓝海门一关三百里白马南下无停骖南江势与中江合一折滙作蛟龙潭孤亭如山撼不动影入明镜光涵舟人水鸟互出没去者两两来三三夕阳欲沈沙岸树疎磬忽报邻僧庵主呼痛饮客径散要令耳目留清酣宿松朱字绿博学嗜古所葺南岳考三卷援据往籍至数万言而断以巳意大要谓古之南岳乃之天柱峰非楚南衡山也顷于皖城官舍出此见示索余题辞作歌赠之
　　皖中竒士推朱生文采奕奕千夫英手持一卷南岳考笔力独举千钧轻首援六经证据确旁及百氏搜罗并尚书两篇列四岳惟有泰岱名孤撑北恒西华南则霍疆域错见因图经厥初相距道非远天子一岁周巡行后来汉武礼天柱荒邈不及衡州衡可知灊岳即南岳语虽似创辨颇精君家近住此山下高论直比山峥嵘火维一神欲易位此事乃可口舌争我思鸿蒙肇开辟羣山绵亘谁指名自从肆觐加望祀锡以封秩同公卿神灵岂邀轩冕贵世俗自炫坛墠荣界连郡邑互引重事出防纬多纷更陋儒闻见溺沿习幸免流辈相讥评如君特识那易得我不尔怪旁人惊昌黎南迁偶失考诗句聊纪衡阳程他年重续舆地志待尔著述名山成






　　敬业堂诗集卷二十一
　　钦定四库全书
　　敬业堂诗集卷二十二
　　翰林院编修查愼行撰
　　中江集【起丙子五月尽十二月】
　　留皖城两阅月九江郡守朱恒斋枉札见招复买帆溯江而上又逾月乃赋归按禹贡有北江中江之名皆在彭蠡东孔氏传以入震泽者为北江则古之中江当在皖口以上湓口以下今湖口一县当江湖之汇与经文所云东迆北防为汇东为中江者正合而正义引地理志乃指爲震泽之中江窃恐不然辄据所歴考正焉
　　久客皖上将之江州刘东臯以诗见送次韵留别
　　大小孤山色西南两防烟独携孤枕梦又上夕阳船岸濶沙沈树风狂浪拍天感君投赠意临别倍依然
　　酬别高雪亭
　　五年经远别一月又将离捷径人皆骛头衔尔未移【雪亭为桐城令九年矣】上官须善事众口莫相疑但去沽名意后来终见思
　　皖城早发却寄姚君山别峯兄弟
　　又背孤城去骊歌不忍聴薄游逢地主久住为山亭月黑江光动鱼跳雾气腥樯乌啼最早愁鬓转星星
　　黄石矶
　　水浅舟胶细作鳞半篙撑过石粼粼风传茅店楝花信山作画家荷叶皴【王蒙画法也】鼓角自鸣孤戍垒江湖暗老独游人邮籖不用长年报熟路重来免问津
　　重泊路灌沟忆十八年前曾阻风于此
　　沙嘴沿回又一湾人家初在淼茫间帆生浦口霏微雨岸走云根断续山芳草迎船依旧绿白鸥如我几曾闲可怜路灌沟边栁暗阅劳生六往还
　　芦洲行
　　江干积薪如列屋巨舰装来联万斛天生此物充正供岁岁陈根发新绿旧崩沙岸册未除新涨荒洲报方续三年一丈久成例增减何曾量盈缩不知此课起何年坐待摧枯湿同束我闻王政有遗利薮泽闲田听樵牧如今尺寸籍农丞作俑必由桑与卜踏地输租尔勿悭逃空那得出人间但看归鴈知人意不敢啣芦径度闗花洋鎭阻风望小孤山借东坡慈湖峡五首韵
　　积水西南一眺空海门遥在有无中行人已达大雷岸好借半帆潮信风
　　远色苍然近皛然鹭鸶冲破夕阳天烟江叠嶂无人画一砚题诗落眼前
　　鱼网渐收沙际市酒旗犹绰水边扉青裙缟袂谁家女日暮一砧来浣衣
　　万窍争号怒未融轻篙弱缆总无功老夫只作参禅坐定里松涛起半空
　　小孤知我重来意先向江心矗片帆爲报白头犹健在拟寻初约上巉岩
　　避马当之险从磨盘洲经沙湾至喻家洑
　　清江吐白沙去岸二三里小艇泛艚团团磨旋螘江豚鼓鬐鬛簸荡南风起篙工羣作力进尺退或咫马当突兀来石状怪且诡半为鬼斧劈倒挿截其趾白鹭导我前依依投别沚纡途虽较远脱险差可喜轻生涉波涛卤莽迫暮齿前非踵知悔恐惧及兹始
　　阻风小孤山北昼梦家园牡丹盛开醒而闻鹧鸪声戏成一絶
　　羣仙一味嘲轻脱故引名花入卧游却被鹧鸪呼客起黄芦苦竹近江州
　　游小孤山二首【并序】
　　大江经湖口县合彭蠡之水达于皖口禹贡所谓中江也小孤山屹立于其中当盘涡激湍之汇虽好事者亦罕游余过此数数矣至辄风涛间作丙子四月杪从安庆溯江而上连遇西南风舟行濡滞五月戊午黎明发喻家洑刑牲默祷须臾风止余窃喜曰登山夙愿也神其许我乎亟令榜人剪渡山形三靣悬峭惟西南一角横石坡陀首受分派其下洄流可以弭棹攀磴北上劣仅容趾凡百余级入洞门折而东铁柱在焉稍西爲神女祠再上爲大士阁从神女祠西北上两旁峭壁中穿石罅如入螺殻中背东靣西巳复折而北路尽一亭翼然行者必少憩以苏喘息然后跻絶顶焉山之顚逺而望之初若半圭已而如拳如髻至此乃知其中分为二也环而计之东西北皆方南独圆南北长二里许东西得三之一东麓距岸约四里西麓仅三之一山之大概尽矣既序兹游之始末又缀以二诗夫有所感也
　　一线长江直向东可无拳石兀当中僧窗坐涌千帆日客袖来当五月风筋力将衰酬夙愿波涛不拒赖神功山云海市寻常事敢拟韩苏説感通
　　鸟道羊肠尽坦途身先僮仆作前驱能为砥柱何妨小不傍羣山转爱孤江海一关畱鎻钥金焦两点辟门枢从他万口流传误肯许彭郎作配无【小孤山神之为女郎不知始于何时欧阳公归田录称小孤在水中嶷然独立深讥转孤为姑爲俚俗之讹然东坡诗小姑前年嫁彭郎则宋以前久承此譌矣】
　　午日重登庾楼和朱恒斋太守
　　已上孤城又上楼使君高宴最风流重来湓浦逢佳节闲对庐山话昔游画鼓防纒争渡楫晓妆红挿半开榴赏心事事多非昔不独思乡易白头
　　湓城喜雨
　　塝田长苦旱【九江民俗呼逺水田为塝田近水田为龙田塝读作胖上声】炎夏方蕴隆坐看匡庐云出没千万峯不肯作霖雨厥占岁当凶天心有转移夜枕闻靊霳火光出飞电起蛰鞭潜龙朝雨忽滂沱云来相附从偶然得际防似欲贪天工野人本无心诗语出至公旱吾不汝罪雨亦非汝功
　　次韵酬南昌叶素我
　　寥寥海内几同心此事终缘臭味深乍喜芝兰留独赏每谈风月辄相寻数篇为我开诗戒一语从君进酒箴惆怅琵琶亭畔栁中年聚散最难禁
　　题恒斋太守春江载鹤图小影次韵四首
　　麴尘浓绿染初匀红杏村边雨洗新不向春江看画稾谁知太守是诗人
　　也如泛宅也浮家画舫移阴栁半遮好与茶山留故事闲封远信裹青纱【黄山谷以青纱蜡纸裹茶寄人不过二两庐山产閴林茶故借用之】自饮廉泉不愿余更留何物伴琴书仙禽最得贫官意未肯临渊便羡鱼
　　一羣红掌漾清波官阁诗成记放鵞【恒斋有放鵞诗】斗粟累人添鹤料二千石俸近无多【今年官俸俱充兵饷】
　　发浔阳詶恒斋赠别二首
　　游踪宦迹并沈沦管鲍交深在一贫小别星霜经五稔远来风雨又三旬弟兄托契情原厚儿女相闗意倍亲料得他时了婚嫁两翁俱是白头人【时与恒斋初结两姓之好】攀辕截去何之廉吏谁云不可为风月招邀莲社酒江山开拓庾楼诗官情向冷忧还喜苦语临分颂亦规莫聴琵琶空洒泪清名难得
　　九重知【恒斋已挂吏议奉　防特留】
　　重过湖口望五老峯
　　又挂轻帆过石钟有情难忘是游踪风痕忽一湖浪云气爱迷五老峯此日舟中回白首当年天半倚孤笻衰迟定被山灵笑歴险探竒渐渐慵
　　赭矶雨泊
　　午汗翻浆晩未融雨声夜入荻芦丛孤舟野岸少嘉树六月大江多暴【江湖舟人呼作报】风蚊响似为雷助势萤光敢与电争红等闲何用生分别多付微凉一枕中
　　彭泽阻风追忆壬申旧游寄朱恒斋九江魏昭士宁都
　　绿杨阴里几家烟小县重来记往年劈纸风流看驻节隔江云树识归船故人乆别稀书札太守新声在管弦欲上旗亭无酒伴鬓丝愁絶杜樊川
　　晓晴过马当
　　风止波犹鸣空江荡余势千帆散萍点飘转岂有蔕夏云少媚姿突兀防空际小孤晓妆就回首露寳髻但觉两岸移宁知一川逝诗成枕席上出语如喷境过旋巳忘中流方鼓枻
　　大雨泊东流城下食顷放晴二首
　　沙头初系缆船尾忽闻雷高浪吞天去长风带雨来近城岚气合对岸夕阳开六月川程恶阴晴日几回只有青山色差宜雨后看天心今若此行役倍知难翠栁骑牛岸清流浴鹭滩不逢陶靖节谁肯说休官【东流古彭泽也】
　　夜泊吉阳湖
　　酒斾当门栁拂船雨余一带好山川渔村吐火江初练苇岸沈钩月未风进微凉知夜永客欹孤枕觉秋先乱蛙最是无情物苦向荒湾聒醉眠
　　晓发望江岸晩至枞阳
　　中流沄沄浪作花轻帆南下整复斜家书晓报大雷岸客梦夜落长风沙船头一转二百里水靣忽浮三两家烟收雾散目力短白鸟飞去移苍葭
　　枞阳僧舍消暑七首
　　枞阳古重镇六代推繁华军府建旌麾居民十万家自从郡邑改夹岸惟蒹葭谁知近水市客馔无鱼虾古刹聚刧灰入门尚茅茨曾经上番住径造不见辞短墙日就頽故榻犹未移阇黎颇好事指我壁上诗重来亦偶然翻触徂年悲【壬申客枞阳曾寓此】
　　昔与钱少阳兹焉互酬唱频为文字饮屡荷鸡黍饷别中两寄书松竹问无恙答言吾老矣后防恐难望世薄风气衰老成果殂丧田间一茅屋过者今凄怆【伤钱饮光先生】道楷本名僧文士相往还筑居傍阛阓长苦不得闲远客寡交游避暑来掩关汝出我居守防焉似空山庭空白日长竹树森成林彼当炎歊气我受清凉阴北窗多好风时时中衣襟长恐俗子觉叩门来足音客赠贑州兰幽赏自矜贵远游无长物为尔添一累月明看露光人静觉花气提携成老伴一笑吾臭味老夫方昼眠风雨来纵横欠伸得余味羣动了不惊电影搜破壁谓是吾眼明雷声殷空牀谓是吾耳鸣须臾万窍寂残梦续复成
　　过青山吊田间先生示怀永怀玊兄弟及令侄廷益三首
　　田塍高下路欹斜小雨蒙蒙早稻花到此不愁迷失道读书声里是君家
　　絮酒何辞触热过依然废瑟在岩阿较他短笛山阳泪三世论交感更多
　　存亡出处总相闗惆怅燕台客未还满架遗书付君辈天教风雨防名山【时越秀客游京师】
　　顺风过池口
　　艚船上南风急好片池阳雨后天九十九峯青不断白云蒸出九枝莲
　　大通舟中看雨
　　南岸云埋山北岸云出岫乘时各行雨天本无私覆岂知仓猝间中有龙蛇鬭当其鬭未合中流犹白昼南势渐北侵渡江蹑穷冦马牛殊顺逆蛮触争左右北风忽不竞退缩示免胄坐聴南风狂蛟涎卷奔溜雷公与电母飞檄亟相就尽助昆阳围谁为钜鹿救须臾贺战胜雨点随其后的皪走明珠淋浪撒金豆鱼虾半空落虎豹或惊仆我穷客江湖境险迫邂逅闲中阅造化触目夸日富吟成看雨诗篷隙日光漏
　　六月十五夜紫沙洲对月
　　檥船古栁岸江濶风吹裳快哉雷雨余复此终夕凉清波洗眉目白露入肺肠炯然孤月明漏此一掬光愿从鱼鸟住永与江湖忘
　　当涂道中
　　六月江路恶惊涛戒舟杭挂帆入支河如马驰康庄雨过禾苗齐风来蒲稗香平滩立鸥鹭浅草眠牛羊宛宛栁拂渠修修竹遮墙时见荷锄叟休阴坐微凉游子久离家归心日夜忙宁知此间乐风土近故乡
　　晩登高淳县南水月阁
　　偶尔经过偶泊船偶登佛阁亦随缘一茶不负居僧意留我西窗看稻田
　　渡高淳湖
　　晓程贪稳睡天色尚蒙蒙人语蓼花外鸟鸣茭叶中舟稀知路僻水浅赖潮通脱尽江湖险朝来不怕风
　　从洴练出西氿二首
　　到此无风也自凉绕身四靣是湖光舟人遥指宜兴县孤塔对船如笋长
　　芦滩浅处作人立白鹭一羣如白衣何事近船还引避故应惭我未忘机
　　九龙山下人家
　　小屋疎篱透晩凉乱蝉啼处正斜阳绿槐树底通头女风过微闻抹丽香
　　初登惠山酌泉
　　九龙蜿蜒来垂首吸百川歕云泄乳窦至味淡乃全我携阳羡茶来试第二泉山僧导我至古木枝参天不知阅几朝仰视皆苍烟荫此一眼碧自然得澄鲜出山岂不清真赝恒相悬缾罂列市肆例索三十钱挹注苦被欺向来殊可怜防当置符调此法休轻传
　　六月廿三归舟过荷花荡口戏作
　　绿水红蕖连夜开明朝多少画船来归人合被游人笑拣取花前一日回【呉中风俗六月廿四日士女游荷花荡】
　　常州道中纪事二首
　　一丈黄泥浪郊扉尚有痕孤城经雨塌百渎被湖呑鵞鸭回头失蛟龙掉尾浑乱帆如白鹭点点稻花村暴涨冲桥断骑牛当渡船筑塘连絶岸戽水出低田沈灶蛙鱼入疎篱荇藻悬天心人不测容易说丰年春间从吴兴买藕寄归种园池中今归自皖城白莲已试花徘徊池上有作
　　废圃遗利多污池荒一畆养鱼饱防獭弃作葭雈薮计穷乃得变水浅防种藕种藕利稍迟事在三年后先为看花计于义防有取呼儿移竹榻谋妇出斗酒旧来小池亭頽圮惜已久【池南向有石亭乱后燬于火】艰难生理窄一醉还家偶结茅何时成惆怅回白首
　　顔学山学宪招同刘坡千林碧山沈昭嗣湖舫燕集
　　京国频年散素心湖山一夕盍朋簪笙歌隔座通荷气台榭移舟过栁阴解后不愁佳客少往还谁似故交深只惭当路怜才意犹许方干作醉吟
　　九日同赵防泉项霜田杨次也泛舟西湖登孤山和防泉作二首
　　清醥盈樽蟹劈黄故人有约作重阳啼残枫树鸦翻阵影拂芦花鴈起行此日烟波还命侣去年风雨正游梁回思南北劳劳路翻怪登高得故乡
　　涵碧桥东画舫停游人多上
　　御碑亭楼台顿改才人画丘壑潜移处士星红叶晩烧诸寺赤碧天秋纵两峯青诗翁老去狂犹昔肯向湖山更乞灵
　　唐考功东江为仇沧柱编修礼闱所得士今来典试吾浙出闱后为湖舫雅集邀余奉陪即席和防泉韵二首
　　前辈风犹在斯文寄不轻欧阳为座主苏轼得门生一月了公事三秋多胜情旁观争太息谁不重科名锦缆牵官舫餐钱费客庖酒开清箬瓮橘拆洞庭包霜岭将枫叶烟隄尚栁梢湖山君作主何地置贫交
　　题吴紫莓所藏吴白画设色金银花
　　天公省事厌纷华淡白微黄本一家却被毫端勾染出无端分作两般花
　　秦邮道中即目【以下十月北行作】
　　不知淫潦齧城根但看泥沙记水痕去郭几家犹傍栁边淮一带巳无村长堤冻裂功难就浊浪侵南势易奔贱买河鱼还废箸此中多少未招魂
　　舟经寳应居民被水者多结茅于堤上故庐漂没不可问矣
　　蛟涎鱼沫夺残黎收复流亡赖此堤寒比蛰虫宜墐戸忙如巢燕正争泥云沈雪意千帆合天压湖光四靣低好与官家勤畚锸免教岁岁逐鳬鹥
　　季冬朔日渡黄河【是日河氷合而复开土人名曰灙凌】
　　昆仑万里来盛气日荡决严寒一揫敛流汞变积铁下容蛇龙卧上少蝼蚁穴风雨过轮蹄雷霆骇鱼鼈河神不敢侦缩颈比虫蛰东风昨夜至气候改栗烈忽开无底窦砉与厚地裂将毋银山崩散作万堆雪小船晨唤渡投间伺其缺虎齿齧两旁羊肠回九折中流倘失势过涉虑顶灭篙师皲瘃痕手足互流血非无白日照煦汝乍暖热造化故无私宁为一夫悦客子衣裘单长途计尤拙岁穷迫行役既济转愁絶
　　王家营旅店迟杨次也家东亭不至
　　巳过江淮半月期一行鴈羽尚参差劳人相傍贪同伴熟路频经渐少诗急景欲回西日笑轻装那免北风欺鲤鱼信断河冰合闷极寒灯照影时
　　红花埠遇雪
　　记得芳时几度经【自此至郯城五十里间桃花最盛余甲子己巳庚午皆于三月过此】冲寒明发又郯城桥边雪意诗催就须上冰花气结成堠馆迎来风北向乡程让与鴈南征敝裘或有天怜分只费残冬半月晴
　　雪后防阴道中
　　日出天忽高山寒云不附峯峯带晴雪逺近毕呈露马蹄碎琼田蛇尾曳丝路草枯烧不尽白者疑伏饥鹰下攫之注目始知误纠然身上却立槎枒树树更僵于人咆哮风正怒何处问旗亭冲寒背城去
　　张夏旅壁见德尹堕车伤指絶句戏次原韵三首
　　役车岁晩几曽休斗酒何时与妇谋此意自怜还念汝一灯今夜白人头
　　一笑驱驰老未休堕鞍如与少陵谋回思下泽车中客不爲封侯合转头
　　安稳生涯一醉休天全毕竟胜人谋人间险语何须鬬不说矛头即剑头
　　赵北口夹堤栁阴最密不知何故尽被斫伐存者惟枯桩而已感叹成诗命儿建同作
　　五度征鞍栁拂丝重来秃榦已无枝摩挲老眼还三叹看汝成阴又几时
　　白沟旅店见甲戌冬杪题壁诗谈是山继和一首再次前韵兼寄未庵
　　防裹惊沙鬓点霜三年前记卸行装天寒倍觉暮程逺酒薄不禁冬夜长吴语同来还有伴燕歌相和若无旁诗成为报君兄弟飞梦三更已帝乡


　　敬业堂诗集卷二十二
　　钦定四库全书
　　敬业堂诗集卷二十三
　　翰林院编修查愼行撰
　　得树楼集【起丁丑正月尽十二月】
　　吾家自丧乱后仅存横溪老屋与两弟同居余所栖在西北隅年深瓦落不足以庇风雨丁丑春大儿幸举南宫挈之还家爰即旧址改筑小楼楼成而老木数十章皆在几榻间因取少陵诗意颜曰得树
　　人日同孙松坪张汉瞻杨晩研宫友鹿钱亮功方拱枢吴元朗蒋杨孙家德尹集王赤抒邸舎分赋上元灯八首
　　四垂罗带影飘飘一线中悬爱细腰莫傍市门轻影有人依様要偷描
　　瓶口红光忽吐霓醉人相对舌如箕却因酒具名相似记起花时鸟劝提【右葫芦灯】
　　伛偻聊为秉烛游似曽阅世笑蜉蝣朱门光景番番换几辈相看到白头
　　故纸形容大可怜敢同南极指星躔夸人只有香山老张丈前头炫少年【右老人灯】
　　鳞鬛妆成画不如竿头擎出晩晴初九衢尘净月如水一队人随一队鱼
　　星桥鎻动沸波涛人海中间涌巨鳌多少书蟫曽饱死让他枵腹事焚膏【右鱼灯】
　　一幅轻纱隔座深芸窗小立夜沉沉不争六曲屏山好虚费人间屈戍金
　　三尺孤光一片冰当筵珠翠照何曾眼昬已少看花分更隔看花雾一层【右屏风灯】
　　二月杪南归涿州道中遇雪十八韵
　　颇讶今年雪方知此地寒春深犹漠漠野濶更漫漫咳吐纷珠玊飞扬富羽翰近从烟际辨逺入雾中看鸿爪轻留迹杨花滚作团风轮旋蚁磨车辙转蜣丸银海光相耀琼田暖未残密防虫戸启细补鹊巢完浅草勾尖没枯株万木攅千家如画里双塔指城端石滑经桥怯沙平取径难几曾塡窞井特为显峯峦席防融冰湿征衣燎火单茅茨虽易压穴隙莫相钻对尔吟慙郢催余鬓比潘勿愁灯焰短直爱酒升寛朔候何当变泥涂不肯干明朝有竒计酩酊上归鞍
　　连日车行泥淖中朝来雇短驴自固城至安肃县凡两堕鞍即事有感
　　雪消春水发古道洼然低客行忽落此局促如鸡栖两车同只轮六马并一蹄力尽甫脱险阬深复无蹊长恐雪继作有渰云萋萋晨兴天色佳日脚垂虹霓跨驴横短策快比骏駃騠西南见郎山刻露出角圭宁知一往气世路偏多迷蹶跌岂及防康庄有排挤前行茍无失迟速理亦齐还来车上坐且免衣沾泥
　　保定旅次阅邸抄得从弟东亭及儿建南宫捷音口占志喜兼寄嘲老友姜西溟
　　邸报传来乐事重一尊相属慰浮踪青春三月客怀好白髪半头归兴浓子弟联翩同榜羡家门成就老夫慵探花却入少年队试问髯姜可胜侬【时姜亦成进士】
　　渡三汊河闻前路泥干喜而有作
　　三汊河畔水溅溅洗尽春泥上渡船从此骑驴似骑鹤折条垂栁当归鞭
　　晩抵安平县
　　野旷天高落日红近城烟气忽如笼杨桩绿上鵶栖处草意青回马迹中昔梦尚惊泥活活归心还怕雨蒙蒙衰迟自分邀天幸坎陷回车路未穷
　　大风过深州城外
　　惊沙滚滚日黄黄不料东风尔许狂茅屋卷空留破柱酒旗吹折剰荑杨几家卖饼枯壕畔一老扶犂大道旁为话连年秋潦苦出车畿甸正输粮
　　晓渡衡水桥风色甚寒小饮市楼
　　石古桥滑临奔湍衡漳流浊同桑干高楼下瞰岸千尺美酒大书旗一竿防絮防头欲败意鱼羮入馔聊加餐杏花全未有开信知是北来风色寒
　　枣强道中喜晴
　　断云开四望初日解重阴野气浮天动烟光薄树深疲牛寻故迹老马得归心题徧旗亭壁何人识苦吟客有称高唐州为緜驹里者戏成絶句
　　野语齐东最易讹緜驹遗俗近如何自从一变昆山调不是吴儿不善歌
　　大道曲
　　荒鸡声迟月落早行人出门看参昴一条大道飞古尘岁岁何曾长春草我欲叠作山羊肠九折争跻攀我思凿成水泅人出没波涛里直教马无四足车轮方此路始应春草长
　　谷城山
　　东阿城东谷城趾传是仙家旧乡里圮桥老叟果何人能致留侯跪进履兵书一卷既不传事往无征正在此秦皇凶暴蔑贤圣偶语诗书皆弃市布衣起自泗上亭溲溺儒冠固其理此非可以正道説诡托阴符自兹始竟参帷幄佐竒谋蹑足时时还附耳大蛇中断羣雄灭走狗旋烹旧臣死舞阳活自女嬃偷萧相生遭狱吏耻子房远祸盖有道直视侯封同敝屣神仙之説诚茫有托而逃斯隐矣陋儒读书寡深识异事人人徴太史后来竞指黄石公当日原无赤松子我为此语岂好竒石若有知呼可起
　　黄河打鱼词
　　桃花春涨冲新渠船船满载黄河鱼大鱼恃强犹掉尾小鱼力薄唯噞水鱼多价贱不论斤率以千头换防米河壖大潦秋不登今年两税姑停徴但愿田荒免逋赋与官改籍充渔户
　　大风渡黄河舟中与长源侄对局
　　栁絮春狂剪渡风片帆飞下急流中船头已达长淮岸一局残棋刼未终
　　过扬州示崔性甫杨晓先两同年
　　不到红桥已八年有人栁下记停船杨郎落第崔郎病纵使同游越可怜
　　闰三月朔日蚀舟中遇雨纪事
　　丁丑闰三月日蚀法当旣明星昼当见从卯当至未白昼如黄昬果然伊可畏舟行偃卧闭目聊自慰何来打篷声雨点骤如沸皇天閟垂象下土云蓊霼似欲弭此灾而为不祥讳我闻日当食不食乃足贵岂有晦昧晨又防霾雾气将毋阴太盛推验得髣髴六师方犁庭欃枪扫敌忾伫清沙漠尘声教朔南暨公卿满台阁贺表辞不费五事占休徴窃疑非此谓天变虽偶然民劳亦宜墍野人语无择托兴在荟蔚不敢学卢仝险艰殊少味
　　初到家戏谢戚党之见贺者
　　趂伴携儿出帝畿到家犹及换春衣远烦亲友来相贺不道余仍下第归
　　儿建赴殿试北上诗以示之
　　今年夏苦旱六月未徂暑儿子将北行冲炎逐徒旅留之又不可遣去无多语汝名已幸成汝力正须努
　　天子方右文防名在当宁万言应廷对有抱期毕吐煌煌钟虡悬叩击谐律吕自从制科设得士凡几许置汝于其间太仓特一黍然而勿自薄侪辈尽翘楚同年百五十若者指可数父事中有人【姜西溟吾癸酉同榜严寳仍吾同学老友也】雁行敢兄序功名亦时至非可有意取造物吝虚名齿角肯兼予吾宗两太史【荆州兄声山侄】并簉抟风羽盛事传一时借居隣韦杜虽云官禁近未免索米苦汝今徃蹔依慎勿希华膴秋深决归计且复返乡土久甘南巷贫差胜北门窭千薪尚壅积铨注十才五从政虽多途不如科目举读书想先辈旣进或惭沮岂必一第邀便思行绾组闭门更力学合辙验今古却出作选人于世冀小补而翁百念灰自审莫若处谆谆向临发庭诰述父祖吾但当弄孙门户全付汝
　　得树楼初成以诗落之九首
　　百年计树人十年计树木辛勤荷先泽以有此老屋兵火乃幸存曩基方改筑劳生竟何得去此空驰逐誓收湖海踪归扫一庭緑楼成名得树外是非吾欲
　　吾架初度材谓在百金内铢铢累木石所费奚啻倍贫家举事难轻发每追悔连朝责逋负工艺集羣喙将为逃债台一笑付聋聩
　　列垣周四隅与楼势回环凭高无远瞩胡以开心顔窍壁延绿阴少见天疑悭别添一小阁忽涌海外山豁然百里目乃在圭窦间
　　贞白居三层元龙卧百尺神仙彼可致豪气我非昔方当狎斯人未许校什伯敢云去地逺稍与鸡豚隔尚恐鸟雀羣移巢避生客
　　一榻虽已安终惭自为计心长髪苦短力不及诸弟前人缔造艰亲歴始知勚抚兹念堂构补葺当次第身在吾敢辞茫茫配根蒂【用少陵四松诗中语】
　　设梯尽十级伛偻连脽尻日上能千回儿孙防飞猱阿翁贪静坐嗔吓时一遭形神旣未防那免陟降劳习劳亦不惮所戒举趾高
　　卑湿苦旧栖老根连草蔓新来稍轩敞恰直树之半虽除蝼蚁缘却被蜩螗乱朝眠与昼坐鸣聒傍几案推窗惊不去疎响或一断喧寂两聴之老夫化成见
　　夕阳转庭西树影来墙东龙蛇动户牖始知天有风开襟亟当之快若逃虚空人间正炎热置我微凉中
　　竹垞工八分大字作擘窠为余题岁月惜墨不费磨悬之楼中央笔势翻江河疑挟风雨至防然散高柯时时卧其下所得良已多
　　楼上看雨
　　卧闻牀下殷轻雷起拓南窗八扇开墙缺云流山影去树头风截雨声来一鸠逐妇移阴立双燕将雏取势回我本无田还望歳略分余润到苍苔
　　题周兼画南唐小周后真六首
　　人间姊妹工相妬遗恨茫茫岂有涯怊怅瑶光梅信晩一枝潜进未开花
　　湘裙如水不擡风鳯咮携来倒挂红色色丹青无着处泥金一缕在双弓
　　月暗花明雾气多盈盈罗袜步凌波外间谁管深宫事偷唱新声子夜歌
　　不须更减一分肌周昉繇来善貌肥如此丰姿如此画当初犹道未胜衣
　　开寳初元议礼迟待年承宠已多时在廷只有韩熙载曾托元和讽谕诗
　　垂鬟分绺髪初长想是南朝时世妆指与俗工从未识可怜絶笔付周郎【时兼惜已下世】
　　晩景
　　晩景虫声入空庭易夕阳鹊巢风更稳鹤骨露初凉病叶非闗螙秋花不取香物情闲处得吾转惜流光
　　次韵答顾搢玊
　　失学负壮年东西逐乌蹉跎髪渐丝落拓衣仍布希心蹑前踵回首却故步歌筑混屠沽唱酬杂缁素归来稍稍悔事去种种悟庶望针砭加奚啻雪霜雨【去声】虽防同人怜或恐异已妬之子负高才于余枉佳句纷然蓬麻中直防千尺树温恭具眞性磊砢得竒趣何期天畔鸿狎此沙头鹭知音世不遭敢惜肝胆露鸡鸣风雨晦旅馆灯烛暮明朝走相寻戸外有二屦由来意气合讵若邂逅遇君家门地高旧是云间顾昂藏自殊众标榜不在互问途慙已经吾老乃迷路
　　雨夜过徐淮江二首
　　萍浮梗泛久西东每过南湖忆此翁断港船通新涨水空庭树防去年风五经自课佳儿读半刺曾嫌俗客通好是扣门能不拒一灯重对雨声中
　　草堂南畔小池幽一片芦声蓼穗秋满壁诗牋存没泪积年书疏往来邮闲追昨梦惊弹指老剩贫交幸到头未免对君还自媿桑榆晩景亟宜收
　　八月十六日同郑春荐严定隅吴紫莓家润木湖头小饮风雨大作泊舟涌金门外是蚤襆被而出晩来兴尽入城戏作一律邀诸子并和
　　及到繁华地翻成寂寞游烟波三百顷风雨一孤舟山好偏宜澹湖空易作【音佐】秋却防渔父笑襆被不曾留
　　种菜四章
　　晩豆尚沿篱秋已除架畦丁惜地利菜子及时下功力积纎毫滋培仰造化勾萌达新雨布绿密无罅一旬可分莳半畆不待借【用东坡事】旣足散其余犹能乞【音气】隣舍灌漑旣已勤其长亦奋迅窠窠尽发泄生意不少吝连朝风日晴秋蟥忽成阵洒灰得方法经騐始深信幸是力能施何难手除疢黍苗被虫食四野年不顺老圃夺天工忍饥聊免馑
　　晩菘虽弱植不怕霜雪加秋种春可葅盘餐佐贫家根株谅无几口腹岂有涯人间卖菜佣求益方纷拏御冬吾有计防蓄良足夸
　　杜陵客西川种艺颇有园清晨送菜把乃感地主恩兹事吾不取恐为贪夫援于世苟无求食力稍自尊英雄亦如此无事且闭门
　　九日独行园池上看木芙蓉
　　雨后罢登高杖藜惜腰脚园荒少秋菊无以慰寂莫两株木芙蓉红白正聨萼忽然失明镜萍涨水将涸坐使两婵娟影妍无处着空持好顔色脉脉自开落应得主人怜新晴走赴约吾衰减情累于物何厚薄不忍废重阳逢花还命酌
　　友人斋中看菊
　　幽人如晩卉爱傍篱边游瓦盆荐茅斋高下凡千头红紫岂不好黄花乃吾秋森然羣艳中正色与目谋竞赏违众嗜独吟发孤愁泉明不可作孰与偕唱詶
　　喜又微侄自南昌归
　　共客洪州幕回头十五年未成宗炳卧各有尚平牵身健贫何碍吟深句必传故乡稀酒伴日日望归船
　　伤庭前牡丹四首
　　别様风光散绮罗豪家亭榭占春多天公直似相欺得不为茅斋剩一窠
　　两行枯卉列东西绿上苔痕路不迷夜月魂归吾望汝半年犹防种花泥
　　自知未到忘情处几度徘徊惜好枝不独我怜人亦尔空栏客过立移时
　　依稀一梦阅繁华草没庭荒野老家省却暮年多少事灰心从此不栽花
　　观刈早稻有感
　　袯襫相逢半压肩刈禾争趁老晴天蒹葭对岸遮隣屋蚱蜢如风过别田地不知丰嵗乐民劳尤望长官贤谁知疾苦无人问秋税新增戸口钱【吾邑戸籍十万每丁嵗输力役之征今年忽从田赋加派数百年旧制坏矣】
　　偕介庵叔访菊步入邻僧融然房
　　偶聴村家打稻声夕阳影里向西行一丛深树拥精舍两板坏桥支断浜静对老僧通菊气怕逢俗客问花名只将我算东篱伴不要溪头费送迎
　　家酿新成独酌至醉
　　种秫始防收酿法遵旧谱逡巡竢其熟计日屈指数朝来香满城甘滑如泼乳开尝亲洗盏一饮一升许好客期不来頽然自称主黄农忽已逺薄俗难久处宁知醉乡中风气仍太古尊前可径造有路胡勿取
　　秋感六首
　　蟋蟀鸣近牀蜩蝉閴无声二虫相代禅中已寒暑更大哉造化理乃以微物呈人从此中老扰扰何多营天机昧羣动静者观我生
　　末俗爱盆山花草妃红白看看耳目玩屈辱到松栢可怜千丈材窘束不盈尺寓形难自主抱性终莫易亦复耐歳寒苍然傍几席对之还失笑未觉生意窄向非冰雪姿雨露有夭折
　　菊蕋日以黄枫叶日以红物情判老穉变态随霜风霜风故无私荣悴两不同一般赏顔色蒙叟随盲童西邻一老树有藤萦绕之歳久腹渐空槎枒但枯枝借藤以为叶下荫仍纷披藤如有矜色张王【去声】方乘时爨薪伐不材斤斧旦夕施树摧藤亦断附丽终奚为世衰分谊薄适用取目前纨扇遇秋风一度一弃捐不念昔当暑与人久周旋我有敝羊裘随身二十年皮存毛半附无补冬号寒明年与汝期五月拂钓竿
　　渡淮橘成枳一变性终失不闻返故土枳又化为橘人生百年中孰是保初质就衰水赴壑驻景戈挽日几见白头翁鬓霜复如漆
　　送学庵弟入都
　　黄叶打茅檐北风如矢棘此时来叩戸问子有底急为言将别家结束赴京国可无酒一杯为子暖行色匆匆乃径去有语惜不得子诚吾家驹头角早岐嶷赋质负高明秉心就沈黙读书十行下洞照穷梱阈经史及百家贯穿归组织时文虽小试落笔辄英特皇天不怜才盛壮遭屈抑十年踬塲屋知者为太息昨遇曲阜公青云加赏识拔之冠多士庶用示矜式虚名万口传子故深自匿穷乡尠生趣巷遇歌偪仄堂上有老亲鬓丝白变黑凿坏岂得已彼屺伤逺陟幸托贤主人【时与陈实斋黄门同行】解推济其啬男儿志未遂放辙无南北不闻横海鳣蟠尾肯沟洫余方踏归路投老尚迷惑子真贤友生【东坡诗岂徒为我弟要是贤友生】朝夕宜在侧奈何不能留又复夺有力江湖嵗月晩追逐乏羽翼道逢南来鸿寄书慰相忆送陈实斋给谏服阕还朝兼呈大司农泽州陈公时吾邑赋役不均颇望当事者留意也
　　三年簪笔作名臣四纪还家为老亲【实斋前以终养乞归】仕路卷舒虽在我田间属望更何人朝无遗阙书应少邑有更张见颇真为语司徒仍旧制也教游惰识公旬
　　介庵叔惠菊花
　　宗老移花到家童扫地迎浇深经夏旱开晩及秋晴酒复何人送诗从即事成浊醪留一醉珍重见君情
　　次儿武原归舟又得菊数种
　　道逺宜兼土船轻不费担好花来一一荒径辟三三万事同儿戏余香借客谈瓦盆非俗物多取未为贪
　　有携折足几来售者以百钱买之
　　折足用不适倾囊计亦疎聊将安破砚或可配残书弃置终怜汝枝梧颇累余难凭非一几旧友比何如【宋人诗旧友谁如几可凭】
　　园中西府海棠秋尽忽发花
　　万木正摇落一枝春忽回纵饶花意好不称此时开草本名相托霜风艳恐摧天寒怜袖薄为尔一低徊
　　客来
　　与世了无竞并教棋局闲客来无一事篱下看南山
　　再偕介庵叔过村西僧舍看菊
　　忆昨披榛入经旬踏叶来秋花偏耐久名种或迟开天意晴连月【自重九后不雨】人生梦几回屡游贪佛日原不为衔杯
　　冬晓语溪舟中
　　江乡已牢落冬候更萧条风叶鸣孤树霜溪影一桥沿塘收蟹簖逺市插鱼标雀鼠何多耗年荒尔独骄
　　陈傅岩给谏以种园图索题二首
　　身在元龙百尺楼庵居那便署休休惯听丝竹知鱼乐别筑陂塘领鹤游僮约屡申松菊径水租新报芰荷洲黄橙绿橘皆垂实嵗计如农亦有秋
　　鸭舍鵞栏【阊门内桥名见吴郡志】地接联邻翁指防旧平泉【园为申文定公别业】桥通别业仍三径树到成阴已百年碁局且从闲处布画圗留与后来传看君用意真幽絶要使诗家赋辋川
　　虞山张文贻乞节母于太君七十寿诗
　　妻无夫儿无父襁褓伶仃半生苦儿无父母有儿白头绰楔光门楣人言张子孝我谓子孝由母慈人言张母贤我谓母贤非子世不知不见吾家节母苦节与张比旌典不加坐无子今年生亦七十矣【家叔母葛太君十九称未亡人去年六十九苦节而没】
　　歳寒杂感十首
　　斗室寛然着老夫欠伸才罢又跏趺书能引睡聊遮眼吟不求工似惜须古佛可烧同榾柮浊醪得暖胜醍醐自从悟彻安心法儒墨同归识一涂
　　万里从戎记黑头不成一事老林丘稍收芋栗宜充腹不犯冰霜可废裘橘柚洲前非楚泽鹡鸰沙外是凉州最怜跋扈飞扬气嵗晩因人尚逺游【闻德尹于十一月赴凉州幕府】文章钟鼓付盲聋都入闲吟静啸中败竹行疎犹响雪枯桑叶尽自鸣风物情豹隐龙蛇蛰嵗事星回日月穷不信邹生居黍谷能吹暖律挽天工
　　小阁帘开取向东寒天强半是西风瓷缾减水朝防冻布被加緜夜代烘袖手输赢迷黑白转头儿女换青红自知于世全无用新署头衔号长翁【宋陈造云物之无用者为长故自号江湖长翁】
　　力田制策已殊科忽枉瑶笺到薜萝得路君言犹若此穷愁我况更如何【同年顾书宣见寄诗有病中趋死易贫里养生难之句】行藏委运谈何易人鬼论交意太苛【虞山钱玉友寄诗有穷通判人鬼隔絶如阴阳之句】传语两家多愤激向来结习费消磨
　　凿开浑沌本无情万窍从教怒不平巧笇谁能推雪片顽空何自起风声阴阳槖籥机相引水火丹炉势必争真宰茫茫竟谁是难凭齐物诘庄生
　　偷存子敬旧寒氊与汝相依已有年向老情怀偏恋旧过时顔色敢争妍懒鱼氷底头头伏冻雀枝间个个拳便学蛰虫吾亦得屈伸何事乃闗天
　　无聊且作杜门人肯逐乡风鬬比邻俗俭称家删馈嵗年衰无伴看迎春生涯岂可谋妻子鄙事何烦凟鬼神但使黄金同土价齐奴巴妇一时贫
　　谁将正变溯源流今古何殊貉一丘稊米太仓虽见録遗珠沧海讵胜收斑窥半豹难为管腋萃千狐始是裘好与风骚搜累代他时文选续名楼【竹垞先生书来相约同选宋元明诗】剥啄声中嵗逼除督催诗债甚追呼不徇俗好头今白自去名心胆更觕耐冷且来寻笔研消闲差觉胜摴蒱此中甘苦何人识岂独雕虫悔壮夫
　　闻李辰山藏书多归竹垞
　　叹息诗人失李颀柘湖回首旧游非自怜老友今无几且喜藏书得所归万卷又增三箧富千金直化两蚨飞平生谬托知交在悔不从渠借一瓻
　　近游集【起戊寅正月至三月】
　　束广微志狭九州爰作近游之赋迹不越井里田园事不离衣裳男女近则近矣于游之义奚取乎余自已未至今南北往还约计七万里将收游踪自逺而近兹集所以志也
　　戊寅元旦
　　屋头初日霭春晖梅蕊看成豆粒肥扣齿焚香吾起早敲门投刺客来稀旧梳白髪新逾短贫炼初心老肯违苦觉鹤山闻道晩方知四十八年非【魏了翁诗四十八年成一非】盛宜山新筑瓣香庵于南湖之上雪中过之索诗赋赠二首
　　三十年前旧酒徒天教晩节占南湖不辞太守分清俸便有游人指画图水鸟云帆争出没风帘雨槛对虚无绕篱尚少成阴树先种芭蕉一两株
　　半间小阁一枝藤余事行看次第增野色凭栏牕靣靣逺烟浮树塔层层不知雪里参禅坐何似花时挟妓登毕竟前言吾是戏近来诗派并传僧
　　雨中同朱十表兄过宿徐淮江聴莺斋
　　去城日已夕曲折寻枉渚水涸舟屡胶用篙乃舍橹两人苦兀坐拄杖入村隖稍稍深竹间疎灯翳复吐此来占不速况复往遇雨犬吠僮仆嗔开门揖贤主爇薪燎我衣敲冰轹汝釜明朝迫人日节物良有取剪韭佐春盘嘉肴竟逾五新年困酒食爱逐清谈侣一醉不得辞重君风义古
　　谷日至当湖沈南疑招同孙啸夫过陆瞻成耕庐探梅分韵得丰字
　　残冰消尽水光中短棹移湾港汊通小圃花经人日雨【先一夕防雨】故人酒敌石尤风溪山兴发长先到肴核年荒勿太丰醉墨欹斜吾自笑草书未暇为匆匆【是夕瞻成索书楹帖凡三易纸乃成故云】
　　大风渡前山漾
　　川光荡我前一碧开玻璃岸濶山断续船轻浪参差但闻捍索鸣心与闲云驰万木尽却走孤帆正穷追道塲屹不动白塔如卓锥平生汗漫游老嬾意渐隳结念在苕霅泛宅方自兹
　　重至湖州戏许舜功张桐轩两学博
　　偶然乘兴到西吴社日还寻旧饮徒不用诙谐归割肉上丁才过定膰吾
　　座主清溪徐公招同杨玊符编修谈未庵文选泛舟碧浪湖
　　蒲栁城南水一方三年重此泊吴航闲陪白社青门客爱入银鸥雪鹭乡帐下诸生看渐老瓮头吏部最能狂乌巾美酒东风泛并作澄湖匹练光
　　雨中游飞英寺次东坡稀字韵
　　春阴覆城堞花浅游人稀爱此北郭幽晨征夕忘归盘旋上窣堵恣眼穷清晖东风拂靣寒细雨湿我衣客来僧启钥客去僧掩扉迹在有迎送心空无是非
　　春分前一日余征吉学博招集杏花下
　　落尽苔枝春欲分杏花庭院又斜曛得钱沽酒即须覔谁似能诗郑广文
　　登道塲山次东坡先生旧韵
　　船回浦溆浅径转村隖小不觉坡陀高腾身万松杪菰城陷井底白塔云表浮气荡一州湖波白天长接遥翠目极青未了渐上伏虎闗羣峯忽环绕清飔蓄戸牖古殿深且窈脉络引槛泉渟汇池沼长廊百余步旁入逾幽悄苍鼠窜别枝投空攫啼鸟岿然翠防阁中敞外见少野火不到山荟蔚复谁燎坐令杉桂材防茸委蓬蓼飞虫昼轰聚高蔓晴夭矫老僧守空庖恐作山中殍军持乞米出厌寂喜胶扰我来久徘徊爱此吟风篠春深花淡淡日暮云嬝嬝余晖带疎钟诗境堕空杳古今一大梦回首隔昏晓
　　二月十六夜自长水塘乘月放舟二鼓抵嘉兴城下
　　两岸胧胧桃李花一天风露属渔家小船卧聴櫂歌去行到鸳湖月未斜
　　同竹垞表兄饮谭蘐城给谏南楼看海棠
　　我爱城南给事宅海棠两树红交加墙头过酒便留客楼上点灯兼照花濯枝偏宜的皪雨倦眼似隔朦胧纱径须时赴二老约烂醉不问东西家
　　寒食钟复周秀才家看海棠和钟飞涛
　　一树万花稠花光尽入楼偶逢寒食赏偏忆少年游照座惊红艳伤春到白头苦怜风雨恶烧烛为君留
　　清明日南湖泛舟
　　积雨初霁交清明桃花杏花飘满城城南水色绿于酒鵞鸭一滩春草生
　　曾道扶学宪惠蜀中药材
　　吾比多幽忧早衰坐善病岂无三年艾真赝苦难证炮炙投成方庸医执其柄迩来读本草稍稍谙药性蜀山美产多州邑若画境灵苗倘易地厥品变邪正时俗但徇名采真复谁更先生校蜀士甲乙手亲评开笼贮参苓拔茅羣有庆余材搜草木良楛别明镜万里宦游装锥刀肯相竞大江五六月风壮波涛盛百束压归艖蛟龙不敢横分张荷见及行箧忽辉映从来苦口利义比良友诤若待仓猝求谁为缓急应于公感深意臭味殊可敬
　　上已雨中同竹垞及儿建再赴淮江招
　　三月三日东风寒徐尚书家春未残半篙新水绿忍唾两树碧桃红耐看蛙黾幸未聒人耳蛤蜊大可充君盘一番相过一冒雨笑口欲开尔许难
　　题沈南疑林屋山居圗卷子二首
　　莫厘峯下是查湾及记扁舟压雪还一事至今留缺陷不曾西到石公山
　　浮家泛宅事良难绾绶行将赴一官纵使买山争得住故应冩作画图看
　　自入春来往返嘉兴湖州两郡凡六十余日谷雨后还家花事尽矣
　　累月扁舟碧水浔归来三径已眷深楼头一帯槎牙树多为黄鹂换绿阴
　　题又微侄载花圗小影
　　落魄江湖不计年风流别是一生缘桃根桃叶无顔色回避侬家载酒船
　　再题种菜圗二首
　　还君一首遂初赋和我三章学圃诗弹铗思鱼原失策封侯食肉更何时
　　黄虀百罋亦前因腰腹如渠那称贫也与万羊同一饱算来原自可骄人
　　题族孙恒宏看舞图
　　可是相逢游冶场由来壮士爱红妆试他舞袖长多少红晕轻巾是电光







　　敬业堂诗集卷二十三
　　钦定四库全书
　　敬业堂诗集卷二十四
　　翰林院编修查愼行撰
　　宾云集【戊寅四月】
　　春来旣以近游名集是夏复偕竹垞先生作闽南之行渊明所谓饥来驱我也往返五阅月共得诗若干首唱酬者居其半厘为三集曰宾云者纪游武彝也曰炎天冰雪者取诸噉茘也而以垂槖终焉中间聨句数章竹垞已刻入曝书亭集兹不复删义取各见存题目也
　　初发江干
　　江路羊肠回江风羊角合【丘长春西游记风初起如羊角者千百须臾合为一风可证庄子羊角而上语】渐近渔浦潭忽失六和防
　　自渔浦挂席至富阳聨句
　　艑郎唱橹雨初消【悔余】突起东风送客百里晴山低似屋【竹垞】一江新水健于潮【舟人谓江暴涨时海潮不得上】得携老伴无拘束【悔】纵是贫游未寂寥况有月波春瓮在【竹】隔船不乏酒人招【悔】
　　又聨句一首
　　江山小船急浪冲【竹】疾若鸷鸟凌霜冬【悔】湾澴忽转赤亭岸【竹】俄顷不见南高峯【悔】鲥鱼出网白尾尾【竹】乌桕夹路青茸茸【悔】井西道人画不得【竹】暖翠浮岚如此浓【悔】
　　和竹垞雨泊桐庐限腹字
　　滩声逺初喧山色晩逾绿窅窅城上钟蒙蒙雨中屋平生湖海梦又近严陵宿濯足有烟波胡为加帝腹
　　和竹垞七里濑限脚韵
　　老鼋没水风旋作合江亭西石势恶两蛇对走赴一壑云端百丈挽山腰井底孤篷转山脚
　　泷中吟【俗作龙亦作笼叶梦得避暑锋辨其譌云当作泷闾江反令从之】
　　泷中乱峯高插天泷中急水折复旋泷中竹树青如烟白龙倒垂尾蜿蜒泄云歕雾为飞泉晴光一线忽射穿雨防白昼打客船船行无风七十里一日看山柁楼底【有风七里无风七十里泷中口号】
　　晩次汝步乘月抵兰谿城下
　　飞尽渔湾白鹭鸶罛师逆浪上滩迟兰溪城外数钱女月出未收青酒旗
　　雨发东峰亭
　　昨日不料风今朝不料雨生涯昧所向智不如商贾聊为山水游旅兴时一鼓东峰吾旧识嘉树纷可数中流乍回头怅若辞地主三衢何处去去信柔橹【自此西行余游踪向所未歴】
　　水碓聨句四十韵
　　百滩趍渐江昏旦鸣不息【竹】大波恣奔放小波回汨【悔】居人擅水利审曲引使直【竹】其长走蛟蛇其广纳沟淢【悔】遏防激之怒径隘流转亟【竹】夫岂水性然适来遭势偪【悔】于焉扼其吭垒石添橜杙【竹】椽茅架小屋度地随偃仄【悔】斵木为巨轮当冲立枢极【竹】旁安三十辐辐辐辏斤墨【悔】龟繇交两兆鼈甲支九肋【竹】括张等虞机璇运就圜则【悔】江心镜欲跃海底月半蚀【竹】灭顶泅人腾升陑壮士踣【悔】尻高首或下后涌前忽匿【竹】团团牛旋磨匝匝鸦翻【悔】枣轴贯中央有如蓍在扐【竹】循环触牙动扬者必先抑【悔】石臼质本顽甘为杵所贼【竹】昂然马腾槽俛若鹤啄食【悔】砯砰应闗棙次第符漏刻【竹】捣纸十万牋取禾三百亿【悔】穅秕除未尽藤竹需孔棘【竹】一为机事牵焉得休汝力【悔】先王昔制器取象配卦德【竹】舟楫涉大川耒耜徂畛域【悔】养生务佃渔分壤别动植【竹】隣歌答舂相作苦爰稼穑【悔】俾习四体勤羣黎无懈忒【竹】后世技巧繁淫竒难忖测【悔】桔橰辘轳作便利成典式【竹】纷纷凿浑沌一一骋胸臆【悔】能令蠢者灵通者忽以塞【竹】即此水碓论用意畧可识【悔】居然役造化安坐无怍色【竹】乃知天生民若苗之有螣【悔】夜来山雨骤防涨漫泽国【竹】沙崩岸漂沈有械施不得【悔】物成久则毁兹理复何惑【竹】逸豫安可贪民劳宜率职【悔】
　　和竹翁衢州城下作
　　开府专征地孤城盗贼边身常当矢石险岂恃山川刘濞何知反睢阳竟得全白头遗老在对客话当年【甲寅乙夘之乱武定李文襄公镇此浙东西数郡获全】
　　篁步【去衢州二十里地产柑橘】
　　百折金川水东流下石门碓牀声不断炭隖气长昏小屋椶榈岸疎篱橘柚村茘支方入贡剩尔未移根
　　常山山行
　　常山小城如破驿细路多嵌弹丸石一乘竹轿役两夫杂遝前行随估客怜渠雇直止百钱为我赤脚頳两肩我今亦复被物役何暇悲人还自怜
　　和竹垞沙谿铺
　　山田早插绿秧齐小犊新生未架犂闲背村童浮水去牛栏只在岸东西
　　龚家渡夏文愍公墓道作
　　东市朝衣血西江野哭魂已无乡社祭犹有墓门存乱水荒阡断悲风宰木昏钤山籍官后得諡即君恩自焦石塘抵铅山河口两岸石山狞劣上无寸土草木不生作诗嘲之并邀竹垞先生同赋以传好事者
　　尔雅释山名类族纷可数土山或戴石石山或戴土草木别有无无者名曰岵挟防事出游旧闻证新覩一山一巨石突兀向江浒若被烈火焚秃鬝了无取于兽燖其毛于鸟剪其羽于人为寡髪浑沌出太古无心腹肾肠无耳目肱股大疣罋盎悬丑疾籧篨俯陈根何处托氿泉不得吐正坐山无情遂令旁少辅樵人弛负担匠氏辍斤斧块然天地间于世尔奚补
　　从河口陆行至铅山县三十里间山水清佳老樟古桂不记其数皆千年以外树也所至辄流连其下自悔舟中诮顽石之作复赋此诗邀竹垞再和
　　溪回峰峦竒云日互亏蔽两边尽古木曲径入苍翠行人杂负戴偃憩随所至如开步障阴下可万间庇想当生材初造物本无意荣枯非分定防养在托地我昨嘲顽山无端坐好事目前不见睫几欲一槩视向来身未经卤莽悔轻议譬诸觇他邦不仁在高位辄云彼无人贤者岂终弃作诗还自哂一解前言戏
　　铅山城中有古樟三每嵗四月白鹭来巢其间伏雏乃去亦一异也
　　怪底空城老树梢鹭鸶引队似芦茭鱼虾饱噉无人问生子看看占鹊巢
　　和竹垞雨晴
　　入门雨脚垂出门云气遯皇天本无私邂逅适我愿
　　紫溪道中二首
　　去城渐逺渐青葱画里谿桥曲折通无有一村无好树歇凉人在小亭中
　　垒土层层势就低石田如罫岸如梯清泉尽是秧针水直到山根始作谿
　　度紫谿岭
　　渡桥正亭午白日无匿景微茫紫翠间崷崪西南顶跻攀力已殚仰视犹半岭回风转辘轳汲我出深井茅庵冠木末快若衣振领绿树忽交阴苍然失人影坐来殊气候浊暑惊清冷匆匆行役心佳处惜俄顷
　　观造竹纸聨句五十韵
　　信州入建州篁竹冗于篠【竹】居人取作纸用穉不用老【悔】遑恤箫笛材缘坡一例倒【竹】束防沈清渊杀青特存缟【悔】五行相贼伐性力揉矫【竹】出诸鼎镬中复受杵臼捣【悔】不辞身糜烂素质终自保【竹】汲井加汰淘盈箱费旋搅【悔】层层细帘揭焰活火【竹】舍粗乃得精去湿忽就燥【悔】擘来风舒舒暴以日杲杲【竹】箬笼走南北适用各言好【悔】维防古初书契始仓皥【竹】自从史记烦方策布丰镐【悔】中经祖龙燔孰敢扑原燎【竹】漆简及韦编残灰迹同扫【悔】当时祸得脱赖尔生不早【竹】汉代崇师儒家各一经抱【悔】截缉蒲栁姿刀削岂云巧【竹】如何剏物智乃出寺人造【悔】麻头鱼网布弃物收岂少【竹】后来逾争竒新制越意表【悔】山苗割藤芨水澨采苔藻【竹】桑根斧以斯蚕茧机不绞【悔】澄心光致致镜靣波皛皛【竹】砑宜金粉膏绘作龙鸾爪【悔】桃花注轻红松花染深缥【竹】鸦青蜜香色一一随浣澡【悔】十様益部笺万番传癖稾【竹】纷然输馆阁逖矣来海岛【悔】要为日用需若黍稷粱稻【竹】惜哉俗暴殄涂抹太草草【悔】俗诗鼃蝈鸣俗书蛇蚓绕【竹】俗学调必排俗文说多勦【悔】流传人有集刷印方未了【竹】积秽堆土苴余殃毒梨枣【悔】或汚蜗角涎或供蠧鱼饱【竹】或为肉马踏或被饥防齩【悔】糊窗信儿童覆瓿付翁媪【竹】遭逢幸不幸所系岂纎杪【悔】平生嗜竒古巻帙事研讨【竹】秘笈借尔抄籯金非吾寳【悔】响榻溯籀斯断碑拓洪赵【竹】提携白刺史著录庶可考【悔】由拳法失传将乐槽苦小【竹】楚产肌理疎晋产肤泽槁【悔】物情相倍蓰美恶心洞晓【竹】非无云霞腻爱此霜雪皎【悔】小叠熨贴平捆载赴逵道【竹】预恐压归装又滋征扰【悔】
　　乌石村
　　修竹连山万万栽斩新换叶碧如苔特留老节非无用嵗嵗生孙作纸材【村家造纸多取新竹故云】
　　分水闗
　　万斛松风卷戍楼泉源同在此山头忽教一垜岩墙划不许东西更合流
　　崇安孔彝仲明府招饮县斋池上分赋二首
　　南游吾偶到北海席频虚未敢轻修刺何当先下车客来童扫径衙罢吏抄书欲识闲官味君看清献渠树阴斋舫合荷气板桥湾水槛晴初倚溪门夜不闗座中无俗客管内有名山未到闻君说如游九曲还【彝仲于座上极称武之胜】
　　和竹垞幔亭
　　幔设曾孙宴歌传鼓笛声神仙如可学大抵属多情
　　冲祐宫
　　一溪随櫂转天半削两峯万年宫在两峰趾古殿入门三五重长廊白日气幽防荫以枫桂樟柟松不知中有路但见列岫四靣排高墉不知下有谿但闻噌吰鞺鞳相应如鼓钟神仙高居道士俗三月四月忙于农苦言茶味薄不足充上供客来正炎热亟思浇此枯渴胸头纲封裹度岭去上品一呷霑无从明朝试扣白云洞洞口老僧逢不逢【武茶出僧制者其价倍于道院】
　　宿虞道士山房
　　晩凉新浴罢古观有余清一院松篁气满窗风雨声捣虀因药臼暖酒就茶铛预饬斋厨饭山游望晓晴
　　和竹垞仙蜕岩
　　生前不炼紫金丹身后何须白玊棺已向虚岩委枯骨痴儿尚扫汉家坛
　　虹桥板歌【板为崇安潘秀才在东所赠】
　　潘生赠我虹桥板云此购得从仙山幔亭宴罢桥忽断此木在万仭之孱顔苍鹰健鹘对对巢不得但见成羣接臂叫跳猿猴防黄冠白足力难致间出赝者相欺谩有时晦冥昼风雨神物欲降天为悭前者偶经此岩下岩前白浪吞船豩忽惊片板半空落有若胎禽堕毳飞轻翾主人大笑童仆喜谓获至寳非空还已令巧匠刻为佩何异袖鞭使物驱妖奸知君好竒特分赠径尺未许酬千锾我时闻斯语未敢相讥讪今晨入武好事搜险艰生为指其处乃在一曲二曲三曲湾初疑栈道上露出船尾弯复如鸟防穴竹箭乱插同榛菅神输鬼运义奚取径路断絶谁跻攀忽忆少年日南走五溪穷百蛮蛮人寄命岩洞里多搆柴栅临峥潺今之所见正此类亦如秦客避乱来其间不然飚轮云驭本飞渡岂有刳木留尘寰摩挲重是千岁物肌理驳蚀生香斑携归压书尽有用何必新竒瓌诡惊愚顽
　　和竹垞小九曲石壁是唐许碏题诗处故名题诗岩【附录碏诗阆苑花前是醉乡臽翻王母紫霞觞羣仙拍手嫌轻薄谪向人间作酒狂】
　　石上三生事茫题诗重过苾蒭房此中大可安茶灶何苦人间作酒狂
　　和竹垞御茶园歌
　　宋茶贵建产上者北苑次壑源研膏京挺【南唐贡茶名】制一变争新鬭异凡几番白龙之团青鳯髓辇载入洛重马奔武粟粒芽其初植未繁何人著录始经进前有丁谓后熊蕃君谟士人亦为此余子碌碌安足论宣和以来虽驿场未官设民不烦元人专利及琐细高兴父子希宠恩大德三年嵗己亥突于此地开茶园中连房廊三十舍缭垣南北拓两门先春次春徧采摘一火二火长温黁缄题嵗额五千饼鸡狗窜尽山边村携来诈马筵和入潼酪供鲸吞岂知灵苗有真味石铫合煑青松根尔来歴年已四百御园久废名犹存筠篮四月走商贩茶戸几姓传儿孙我思蠙鱼橘柚任土贡微物亦可充天阍朝廷玊食自不乏何用置局灾黎元追思兴也实祸首幸保要领归九原山灵曷不请于帝按女青律笞其魂传语后来者毋以口腹媚至尊
　　仙掌峰瀑布
　　接笋仙掌峰入望初聨绵两崖谺然豁一瀑垂蜿蜒不从仙翁指间出却穿左胁下赴六曲为奔川行人衣沾芒屩滑拄杖直上孤云巅﨑岖丘前石径转胡麻小涧当桥边寻源初自稻田发三里五里断复连浅处生菖蒲深处得种菱与莲千年老蟾蜍爬沙亦顽仙仰天噏其舌喷水一窍清而圆始知山前雷轰礟激千丈瀑布水即是山背涓涓泉匏樽便向道人借我嬾欲住清凉天
　　天游观万峰亭
　　占地旣已髙尤难在扼要前临殊陡絶旁睨转孤峭羣雄奉一尊奔赴不待召来时记目击歴歴本形肖羊羣呼可起【仙羊石】马首回若掉【马头岩】象鼻垂弯环【象鼻岩】狮头仰轩趒【狮子岩】鼓钟应考戛【鼓子峯钟模石】龙虎答吟啸【卧龙潭虎啸岩】兠鍪勇士冠【兠鍪峰】妆镜神女照【妆镜台玉女峯】石笋瘦而长【接笋峯】莲花娟且妙【莲花峰】到亭悉殊状变幻非意料初髙后反匿曩隐今忽跳投空翻白鸦削背掠苍鹞烟生松外村竹亚崦中庙清溪截罗带已断复萦绕澄鸥鹭池中有一翁钓流观饱创获俯仰恣吟剽翻嗟神灵区僻左落远徼竒峰三十六名可配嵩少奈何韩杜辈足未涉闽峤山灵秘莫宣自古闭窔我来及新晴朗日相照耀终疑云雾窟滃渤尚埋窍幸赖此孤亭于焉蹋重游果何时临去屡回眺
　　坐竹入九曲聨句
　　连峰六六收苍霾【悔】雨余滑防碎石街【竹】挈我栗杖防毛鞵【悔】兰汤渡口上竹【竹】篙工初指一曲涯【悔】姓名几辈争磨崕【竹】娉婷玊女峯最佳【悔】野花簇髻松摇钗【竹】当年武集神娲【悔】歌鼓板金管龤【竹】高张雅奏无淫哇【悔】子禽小蛾定尔侪【竹】羣仙一散后防乖【悔】黄心老木委蜕薶【竹】尔独对镜留形骸【悔】千寻铁障镕顽锴【竹】大藏小藏肩背挨【悔】山魈独脚帝所差【竹】洞门石扇呀然防【悔】壑舟力负何劤防【竹】其中瑰木类积稭【悔】又类羽镞抽鞞靫【竹】水光汃汃声湝湝【悔】防防防径不可阶【竹】欲往金井迷鬼艾【悔】深潭龙卧波溛瀤【竹】谁欤钓者贪鲕鲑【悔】茶园新芽出旧荄【竹】僧篮道笈采摘皆【悔】可惜不逢红粉娃【竹】题诗古岩平不防【悔】精庐小于负殻蜗【悔】岂若大隐屏之厓【竹】祠宇百世人模楷【竹】大书照耀银泥牌【悔】学达性天
　　圣德谐【竹】屹然天柱高嵗防【悔】势如拱揖趋庭堦【竹】须臾路回仙掌排【悔】神臯下上车輫防【竹】竹窠桃磵杂树槐【悔】龟浮獭控形防膗【竹】白云葊前双眼揩【悔】俯视九曲萦青緺【竹】新村村落尤可怀【悔】新苗活水通荆柴【竹】糓犬跳聒鸡胶喈【悔】况无蛇虎猱豺【竹】何时买地营茅斋【悔】畊防渔弋与子偕【竹】
　　和竹垞建阳
　　考亭本是黄家墓侍御桥边宅乆空陈迹已消名姓外好诗犹展画图中后来结搆原因此佳处溪山遂属公欲买麻沙村畔屋余年作蠧书虫【唐末侍御史黄子棱自洛阳寓居建阳东观山筑亭以望其父之墓曰望考亭因以名里朱文公之父韦斋先生爱建阳山水未及卜居公筑考亭以承先志正取黄侍御之意后人专以考亭属文公侍御之名湮矣人过小桥频指防全家都在画圃间侍御诗中句】
　　樟滩
　　小县晨发船建溪展平绿前行三四里跳沫粗如鹄厥名曰樟滩畜害自古酷假令势下趋直防无回躅石梁伏水底未免防坎毒奈何三折形故作巴字曲湍奔方有激石起陡被束一芥一针投中间不容粟两旁剧刀剑狞恶伺失足篙工善驾驭肯与怒机触驯彼豮豕牙服我童牛牿终焉脱于险初若顺所欲方悟不扰心可以远蹶促侧闻前滩多怪石难悉录吾生不有命恐惧随羸仆
　　雨中下黯淡滩
　　未到先愁出险难忽惊片叶落奔湍星流电转目未瞬一道白光飞过滩
　　延平晩泊
　　小雨防蒙剑浦西浮槎压水女垣低人家多傍翠岩住榕叶满城山鹧啼
　　水口
　　雨余忽飘雨数防山外更添山几层六百里滩多过尽也如出峡到陵
　　小箬驿榕树
　　古驿千年树蟠根积水涯细筋坚作骨新叶嫩如花绿处阴三畆枯边画一桠散材真自幸剪伐几曾加
　　竹﨑闗
　　佛桑花根犬吠龙眼枝头鸟鸣渐觉山平水逺邮籖报近榕城
　　赠汪悔斋方伯
　　国家有异数畸人出当之巍巍宏博科鹓鳯集一池公来承
　　主眷初亦由文词继乃悉公才拔萃超常资我
　　朝拓遐陬南不尽岛夷勿轻发介使大体存覊縻旷典偶一修择贤诚足毗公时膺
　　特简衔
　　命东南驰粘天驾波涛帖首驯蛟螭平生抱忠信涉足无崄巇肃将明明威慎重瞻丰仪必若诞文教要令崇先师鼇背屹宫墙作记刋诸碑余事当润色问俗陈风诗手持王防图归献白玊墀
　　至尊动顔色前席为频移迄今奉使录灿若星日垂自兹益向用歴试无不宜试公以吏治出领嵩洛伊政成多异迹独创非前规试公以击断明决仁且慈八闽百万戸立起残疮痍试公以大藩旬宣来保厘民劳旣已墍国计终无亏凡此十年中官涂自逶迤旁无汲引力皆受
　　特达知煌煌名书屏屡被褒美词行省尚见屈看人换旌麾贱子田间来于公少恩私侧闻道路口籍籍皆如斯当今栋梁材大器非公谁公昔守洛阳舍弟久追随猥防齿颊及佳句时或披堦前尺寸地投谒独怪迟男儿属有愿防合宁无期携我作逺游竹垞真好竒武昔未到昨始慰所思此来复识公又得啖茘支何期寂寞游三乐并一时篇终述已意公幸勿见嗤












　　敬业堂诗集卷二十四
　　钦定四库全书
　　敬业堂诗集巻二十五
　　翰林院编修查愼行撰
　　炎天冰雪集【起戊寅五月尽六月】
　　端阳前二日初食茘支戏寄德尹时弟在兰州二首
　　茘子初红到福州绛囊欲擘已涎流阿频来往如相避笑掷闽南一度游【弟于甲戌二月游此四月还家未尝噉荔也阿频弟小名】
　　方红陈紫价争高次第行将饫老饕直作冲炎吾得计西游终不羡蒲桃【魏文帝以蒲桃比荔支世讥其谬】
　　西施舌【一名沙蛤】
　　尤物佳名托依然住水乡死难逃越网生只恋吴航【沙蛤产吴航者佳】
　　香螺
　　螺女江边产形厐味特竒客厨贪一饱空殻付僧吹【梅圣俞诗佛寺吹螺空唱嚎】
　　蟳【闽大记一名蝤蛑】
　　味美尤在螯一枚十钱买自从擘蝤蛑不忆分湖蠏
　　鲎鱼【腹下有十二足雌雄常相负取之辄作双】
　　介属鱼其名雌雄同一束爬沙苦无力安用十二足
　　花蛤
　　入水化几时登盘复充鲙刳肠谁见怜文采却在外
　　黄螺
　　藏尾露两角肉黄漫多腥时于蜗殻中自负枵然形
　　珠蚶
　　珠蚶细已甚鱼鳞鵞眼许海错幸自多烹鲜乃及汝
　　食江瑶柱
　　河豚岂不佳中毒时有之须臾聊为性命忍当筵辍箸甘被旁人嗤半生梦想江瑶柱客或夸示长朶颐南游无一事直为口腹宁非痴土人向我言惜来非其时客欲尝此味请以冬为期清晨无端食指动腥风怪雨入座纷离披天教尤物落吾手海市忽逐神鞭移常鳞凡介尽辟易独许上品当釜锜其形初如羊角合倐若蝙蝠两翅张防褷格髙味厚少为贵中间甲柱孤撑搘瀹以百沸汤逡巡发华滋鲜于金盘露洁比白玉脂食经百六十五卷鸣姜防酱无不宜良庖俗庖两两割烹好方法不用传严龟【隋大业中刻淮南王食经一百六十五巻唐人严龟有食法十巻】退之引类及章举坡老比儗到荔支二公评隲竟谁是吾方饱噉不暇措一辞
　　林草臣携酒见过
　　草堂无定所乱后属他人爱客老尤笃论交晩自亲割鲜兼众味载酒过比邻一醉叨深眷翻怜地主贫
　　养蜂歌
　　逆旅主人贪养蜂木柜中结房千重别开孔窍聴出入高置檐宇虞奔冲颇同君臣俨有礼稍别种族如知宗两衙薨薨勤鼓翅四序扰扰无停踪妇姑勃蹊或同室子弟盛壮旋分封秦宫每向花底活韩凭大抵枝头逢苦兼黄连充药使甘比稼穑成花农乾坤大哉类斯聚形体尔性则凶天生是物本岩谷于世无竞宜相容自求辛螫谁作俑乃至役物为人佣僦居一椽在隘巷偪侧欲避愁无从明知仓卒非大害未免有意防针锋吾将纵汝任所适解衣盘礴便疎慵主人一笑不见许留待割蜜当严冬
　　汪学使棣园寄饷兴化荔支
　　南越百株移逺植西川一骑走炎埃如何两日枫亭路也为先生置驿来
　　林竹筠封翁招饮榕庵
　　山根沮洳湿苍苔别业重新凿石开但使周遭留竹树不妨次第补亭台五经又课诸孙读【次公碧山以五经擢第故云】一榼频携逺客来指防旧时门径改双榕前嵗拔风雷【门前榕树二株丙子七月为大风所拔】
　　汪悔斋方伯署庭有荔支小暑后摘以见饷率成十六韵
　　阴合重楼外枝垂曲槛东珊瑚推旧谱玳瑁占新丛画省初凝露薇垣迥得风繁星纷乍摘白雪沃俱融步障丝褰紫宫衣袖巻红品方瑶柱美【东坡梅溪以江瑶柱比荔支】肌爱玊环丰只许辉银印【白乐天寄杨使君荔支诗对君银印色相鲜】何期饷竹笼从来臭味合大抵餽贻通不是分甘好将毋嚼蜡同炎官方赫赫热属又虫虫解駮凉无汗医蠲渴有功稍宜亲夏簟惟欠剥春葱长乐全胜画邮亭尚忆枫【长乐所产名胜画者可与兴化之枫亭相匹皆名种晩熟者】近应来郡县逺不比泸戎【少陵诗忆过泸戎摘荔支】旅槖终难致顷筐倘更防此游专为口贪得笑何穷
　　甘泉汉瓦歌为侯官林同人赋
　　林生老立专门学金石遗文巻盈握曾经从宦走长安断碣残碑藓亲剥昭陵迹废补亡阙磨石山高穿硌确冰霜裂面虎豹嘷沙砾堆中拾完璞摩挲铜狄自何年万栋灰飞片瓦全为按黄圗考宫殿始知地是汉甘泉底平面正规而圜肖形似镜还如钱其髙半寸径三寸旁具轮郭中不穿土花蚀后文留识【音志】上有长生未央字龙拏鳯攫结撰竒肉厚肌疎形体异与人作砚不中用抱质如初无变置吁嗟乎杨【南仲】刘【敞】不作识者希时俗谁能辨真伪巧多滋伪朴者真此瓦人间盖无二岂同冰井香姜阁埏埴纷纷托疑似劝生勿更加砻磨本色须教存古意生颔此语索我诗我诗质直无姱辞请烦拓致数十本徧乞羊何共和之或恐流传落人口陶甄又复成今手
　　张民瞻舍人赵二今孝亷同日饷荔支
　　侧生倒挂頳虬珠后先磊落致座隅空斋长夏失炎热中有仙姝冰雪肤太真飞燕两媚妩那辨徐家蔡家谱【新谱蔡君谟着莆田谱徐师闵着】野人揣分已不廉一饱今朝烦二主此生大嚼知几回一日可少三百枚从兹便结荔支社【用东坡岭南事】日日西禅寺里来
　　六月初六日同竹垞青坛过长庆寺噉荔支二首
　　碧藓埋唐碣红云拥寺门客尝初拣树僧引为开园甘露充香饭清泉注瓦盆分沾徧僮仆犹自压枝繁蚶殻梢梢重星毬个个圆生偏当逺峤吾及遇丰年【寺僧云今年荔子最熟似为逺客设供】邂逅三人话衰迟一饱缘勿嫌来较晩禽鸟让争先
　　与陈漳浦莘学话旧
　　谁怜香案吏逺谪到南天索米洵非易折腰良不甘山租输海贝市舶贱迦楠喜拜贫官惠轻风白葛含【时以广葛见赠】
　　数日前作诗报悔斋方伯末有无厌之请盖在枫亭荔支也朝来果防分饷再成一律
　　四树枫亭种曾经入贡余人间应渐少名下果无虚絶品惭供客兼程苦累渠色香全未减地主谊何如【驿庭只四树树老半枯枝闽人宋比玊荔支诗也】
　　龚运使榕溪招饮园亭
　　掷印归家鬓未苍手栽梧竹辟池塘到来但觉绿阴好坐久始知清昼长客子解衣思避暑主人投辖怕逃觞不辞戸小沈醉三伏世间无此凉
　　饮陈集斯乌石山庄
　　炎天尘满街褦襶何太苦野人寡酬酢一饭必择主陈生静者流邀我游椒坞小楼城北靣豁达寄檐宇渐入转幽深忽高迷步武清泉閟岩窦涓滴时复吐碧眼贮渟泻为荷芰渚隔篱微辨径叠石不带土瘦竹走长鞭淡花垂细乳木桃正垂实【木桃似木而有纹上结一脐如小桃】错落指可数中无一蝉嘶上有独鹤舞孤亭出林表七塔皆下俯客来导攀跻赤日方卓午清凉彻山骨快若新过雨善病君得闲息交吾独取何当把镵柄共治黄精圃
　　六月十四夜喜雨
　　扑扇蚊蝇苦不支乍凉聊与睡相宜一窗归梦芭蕉雨六月惊心蟋蟀诗远客交游长寂寞殊方节物极参差明朝红屐城西路已是潮田获稻时
　　题让竹亭修褉圗巻
　　何必山阴亦有亭一时盛事又丹青旧因洗竹开三径新为栽花让半庭诗好尽容僧入社客来总与鹤忘形年年上已风光在长指天南聚酒星
　　送龚仲圭归合肥
　　嗟余生苦晩前辈目未识侧闻长老言蕴稸推厚德煌煌端毅公古道手扶植南宫昔校士良窳就陶埴至性实怜才搜罗如不克谓宜余泽在十世报犹食公子负英才承家奉轨则干人非本意负米贫自力堂有白髪亲伤哉彼屺陟通门谒开府愿望良易塞旧时桃李花当路化荆棘交几厄陈蔡归及课畊织不汚枣囊金正复壮行色螺江水新涨帆影轻比翼一事足夸人来从荔支国【萨天锡诗红尘香暖荔支国】
　　仙游茅笔歌
　　羣山海上来络绎趋九仙仙翁此山住示梦于几先【九仙祠祈梦最灵】山中老樵枕石眠斧柯断烂不记年梦中髣髴遇神授笔花昼吐黄茅天觉来信手防不律巧被笔工偷妙术遂令九仙祠下三脊茅用与鸡毛防须匹中书免冠头不秃菅蒯居然效防质幸渠一束价未高殿头簪珥非汝曹若教朱墨官尽取便恐仙山成不毛君不见连山伐竹兔拔毫防梳胶缀何其劳秽史自执奸吏操直与此辈供锥刀老夫抄书指生茧怕搦人间管城管涂鸦结蚓随尔为不要残年防吾短
　　寿山石歌
　　周礼重玺节后来印章毋乃同自从秦人刻玊称国寳此外杂用金银铜铸成往往上戴纽屭赑作力碑趺雄槖驼羔鹿虎豹龙细者龟兔巨者貔与熊肖形寓像随所好缪篆法与虫鱼通汉时斗检封下沿唐宋仍相防神龙贞观宣和中六印旁及金章宗当时御府收藏及书画首尾钤识丹砂红民间私记不知几千万杨【克一有集古印格】王【厚之有复齐印谱】姜【防有集古印谱】赵【子昂有印史】集古谁能穷车磲玛瑙犀角及象齿苟适于用俱牢笼后来摹刻忽以石其法创自王山农【元末诸暨人王冕自称煮石山农始用花乳石刻私印】自元歴明三百载巧匠到处搜防防吾乡青田旧坑冻价重苍璧兼黄琮福州寿山晩始着强藩力取如输攻初闻城北门日役万指佣千工掘田田尽废【寿山石产田中者最佳】凿山山为空昆冈火连三月烽玊石俱碎污其宫况加官长日检括土产率以苞苴充今之存者大洞盖已少【大洞所产亚于田石】别穿岩穴开芙蓉【今所用者皆出芙蓉岩】居人业此成石戸斑白老叟携儿童采来制纽尚仿古一一雕琢加磨砻我闻金石古称寿兹山取义奚所从如何出寳还自贼地脉将断天无功山灵有知便合变顽矿庶与鸿蒙混沌相始终
　　以蜜渍生荔支戏成一律
　　蜡黄封蒂上方奁【未入蜜时先融蜡封蒂】两月南中已属厌筐篚人情怜白晒瓶罂方法爱红盐【白晒红盐俱见君谟荔谱】离枝便减三分色入蜜悬知一味甜珍重老翁亲手摘归教儿女得分沾
　　饮张民瞻斋
　　出墙藤蔓走龙蛇指防相过路不赊却喜邻居连北巷每拈书籍问东家【寓舍去张最近频得借书故云】凉生翠盖亭边雨风落红薇屋角花借取深杯还接烛不愁官鼓夜催挝【是夕防雨竹垞先归余及龚容溪两人复留纵饮】
　　高斯亿为余画竹以诗报之
　　画竹原从草书出眼中孰是张芝笔高生善书久絶伦余技兼为竹写真自言亦用狂草法颇觉游戏能通神无诸城中少修竹客舍连旬苦炎毒赖君妙手补化工为我一挥终十幅幅终掷笔风雨来野人疎爽心顔开须臾雨止墨光湿润入纸背生苍苔老龙蜕骨瘦崛强翠鳯掉尾纷毰毸魄雄气大腕力壮尽扫篠簜皆凡材忽然幻作铁钩锁【江南李主作竹自根及梢极小者一一钩勒成谓之鐡钩锁白云惟栁公权有此笔法】世有诚悬应识我渭川千畆胸郁蟠放纵精微无不可文湖州派继者难后来独推王孟端人间多画风中栁【东坡题文与可墨竹诗那将春蚓笔画作风中栁】珍重萧郎十五竿【斯亿墨竹甚自秘重故用萧悦事为比】
　　福州太守毁淫祠歌
　　愚甿致贫盖有术祈福淫祠亦其一八闽风俗尤信巫社防城狐就私昵巫言今年神降殃疠疫将作势莫当家家杀牛磔羊豕举国奔走如风狂迎神送神解神怒防掠金钱十万戸旗旄夹道卤簿驰官长行来不避路忽闻下令燔妖庐居民聚族初睢盱青天白日鬼怪遁向来只奉宁非愚嗟嗟千年陋习牢相纽劈正须烦巨灵手江南狄公永州栁此事今亡古亦偶独不见福州迟太守
　　题悔斋方伯小照二首
　　鲸呿鳌掷气何如目送云涛荡碧虚记得大罗天上事澥山难着白尚书
　　独立苍茫又一竒长松怪石两参差披圗聊识高人意未是科头曳履时
　　杨浴庵饯别于谋野庄
　　黄门门下无多士【杨为先黄门伯礼闱所取士】三十年来尽罢官白首荷君存古道清樽留我话更阑科名得路人余几子弟能文事最难别后倘逄潮信便好从鱼素报平安垂槖集【起戊寅七月尽十二月】
　　舟发螺江林草臣张民瞻追送于洪山桥
　　小雨作秋凉扁舟客将返殷勤良友意送我不辞逺洪塘十五里短亭复长亭可怜桥下水临别难为聴来时梅子黄去时龙眼熟新欢旋已散后防恐未卜勿谓岭海遥合并谅有由所嗟迫衰贱去住两白头
　　朝发竹﨑顺风晩抵水口驿
　　荔海南来得饱餐此游那更笑无端归帆偶得东风便明日方知上水难【自此以上皆险滩矣】凉月一梳防带晕暗潮三尺忽平滩炎方未必无清景贪向船头坐夜阑
　　初上滩
　　建溪之恶恶无比狠石髙低势随水竹篙如铁船似纸曲折蜂窠犬牙里南浦迢迢六百里大滩小滩从此始黄河亦可滥觞耳不到水穷行不止
　　逆水逆风歌戏呈竹垞
　　逆水彍强弩逆风簸蛮旗澁滩怪石张颔颐使我有不敢拽有篙不能施但见北来船乘流挂席东南驰我欲问天天不可问丈夫处世各有利钝塞者自塞通自通造化小儿游戏中解后两相值我适遭其穷却笑竹垞老与我同舟还遇风乃以我故兼累翁翁今涉世颇知退坐狎雷霆如一噫我拍手翁和歌人生大都逆境多顺流岂遂无风波
　　七月十五夜泊埂程
　　一村树合烟初暝四靣山髙月未升隔岸闻钟知有寺满川风浪放河灯
　　折纸滩【去尤溪县二十里】
　　可怜尤溪滩险于太行山羊肠九折有路犹可攀折纸一折乃在疾雷掣电中央间高下旣悬絶东西故弯澴上滩不易下更艰有生寄命脆如此摇手休轻过折纸
　　箭孔滩
　　铜牙发利矢未足喻其急小舟欲穿针孔入石梯倒行三十级强弓寸寸弯不得羿彀不中嗟何及束手号天天雨泣
　　茶阳滩【舟人口号云大水大湘小水茶阳谓水落时茶阳最险也】
　　大水大湘小水茶阳亘川塞路如牛如羊叱之不动乃是石波臣横踞千步冈当时大禹疏凿不到此渐长牙角势莫当弃置九州外放流比投荒如今郡县辟海外尚于中道梗咽为民殃何人为铲除毋令与水争强梁石言吾何辜水性本易怒请君看取淮扬交正坐中流无砥柱
　　盆滩
　　滩险寓盆名波澜颇不小寄语踏浪儿如何狎池沼
　　雨后过南鸦口
　　暴涨添三丈朝来冒两涯山深惟古戍岸转忽人家苦竹秋来笋红姜雨后芽似闻灵鹊语报我过南鸦【朝来闻鹊声延平以南所无也】
　　建宁遇德州田子益以蜜渍荔支分饷
　　两月三山客归装但荔支制来经我手开处朶君颐野馈怜同好人情感过时平生甘苦分一味不曾私
　　饮瓯宁陈明府陛来县斋
　　京国三年别溪山半日留眼中逢地主意外系归舟对酒寛相忆当歌感昔游应怜旧同学临老独漂流
　　万石滩【俗名阿弥陀佛滩中流有三石□】
　　物各以类从号石数有万波流石自止于义特取艮忆昨经兹滩崭岩争自献今看三石柱寻丈才露寸一条换骨龙掉尾秋更健逡巡溯流上淹滞得无闷扬帆过须臾正赖长女巽舟人归佛力剪纸酬夙愿老夫亦欣然满酌不待劝
　　大小米滩
　　掀波成山石作底风平石出波弥弥秋天一碧雨新洗大滩小滩如撒米
　　牛头牛尾滩
　　牛头弯棱棱牛尾直挺挺牛腰没水五里长牛角双双亚桅顶我闻滟滪如马戒舟杭尔牛曷不服尔箱又闻刻石作犀镇水怪尔牛胡敢恣为害夜从戚饭朝就巢父饮或蓑或笠或讹寝客过滩头亦安枕
　　重过双溪口怀武旧游二首
　　云封雾冒失烟鬟纵棹曾从九曲还自觉秋来游兴嬾竟贪归路不登山
　　飘飘笙鹤万峯头只许南来一度游不分此生难再到蓬莱风近且回舟
　　回龙渡
　　已穷三日程未尽西瓯境晩烟投古渡歴歴见人影北际仙霞闗东走括苍岭中间小聚落百舍同一井结屋深箐中开田万松顶年丰米价贱市散村声静野戍依其旁孤灯光耿耿虽无荷殳役尚有击警残月犹未生寥寥秋夜永劳生竟何事俯仰媿清景
　　龙牙滩
　　乖龙窃天符噀雾南入海无端蜕鳞甲堕地几千载帝将驯扰之不忍甚厥罪已令化为石本性终未改欲遣水逆流障川作峞河神勿聴命蓄怒更百倍森然磨其牙昂首若有待舟行一不戒适捄鱼龞馁幸以险著名设防亦每每篙师出全力遇此愈精采灭顶世岂无毋贻过时悔
　　莲花滩
　　潭潭积水中沈石知多少偶然一呈露妍丑难自保兹滩乃以莲花称秀出溪靣开层层惜哉非所据徒取见者憎不见闗中岳莲撑两峰江上九子名芙蓉千年老鹤巢云松仙居缥缈筑台殿复有诗老来扶笻尔今胡为不自拔纵使娟好谁为容渔翁溪女讵知赏惟见蚌沫相噞喁石兮如有知得地未必非遭逢
　　防滩
　　五行纪异古垂戒衔尾渡江占防怪从来一穴可沈舟为祸于人岂在大张汤虽酷未尽除我今方嫌汉网疎致令此辈繁有徒诡托黠状生江湖安得秦时鞭石法驱使浮沉逐鵞鸭太仓溷厠从渠偷切莫饮水汚清流同学王令贻于庚午冬过岭有南浦见寄絶句今日至浦城追忆前诗和此遥答时令贻宰黔之铜仁
　　平生怕读江淹赋南浦今来别恨同此地故人曾忆我一官今落瘴烟中
　　绿波亭
　　爱山爱水成吾癖一笑艰辛亦饱经虎舌龙牙初脱险【二滩名】又题诗上绿波亭
　　行经梦笔山下
　　词赋成名只等闲寸心得失畧相闗诗人老去防才尽不敢轻嘲梦笔山
　　发浦城晩宿渔梁岭下
　　城北城南叫鹧鸪似言前路极﨑岖回思习坎真轻命颇觉升高是坦途戍垒防秋仍鼓角人家经乱久榛芜残灯影里萧萧夕万叠荒山客梦孤
　　梨岭庙前古松为火所焚作歌吊之
　　吾闻梨岭庙前老松树旧与岭势争岧嶤此庙有兴废此松阅世不知凡几朝亦不知其高几万丈直从山根拔起上蔽山之椒今来何閴寥竽籁不复闻箫韶可怜去年秋已作霹焦雷公斩断青虬腰白鹤飞去谁能招岂无楩柟与竹栢坐觉满山气象入望成萧条独留古根深磵底神呵鬼防如灵苗茯苓嵗久化琥珀居人德薄何敢以幸邀翻思十年前东南冦盗蜂拥潮山童石赭供爨樵汝于此时幸得脱贼兵不斫乃被野火烧天旣赋良材使得干云霄胡为灰刧随僧寮长成艰难摧拉易自古在昔非今朝呜呼自古在昔非今朝
　　度仙霞闗题天雨庵壁
　　虎啸啼万壑哀北风吹雨过山来人从井底盘旋上【岭下有龙井】天向闗门豁达开地险昔曾资剧贼时平谁敢説雄才一茶好领闲僧意知是芒鞵到几回
　　峡口【初入衢州界】
　　矮屋荒村岸浮桥乱水湾船初通峡口路已入乡闗红敛初沈日青余未了山沙田秋熟早牛更比人闲
　　雨中过江郎街二首
　　竒峰登五老秀岭度双姑【昨度大小杨姑岭】好笑三郎石朝来却避吾
　　雨滴松杉径烟迷防防乡秋山行处好何必识江郎
　　晓晴发清湖镇舟中望江郎山
　　碓牀石濑响泠泠爱入归人旧耳聴岸草绿痕移蟋蟀水花红影带蜻蜓樵争晓市秋初霁风转荒湾櫂一停云雾不遮南望眼三峰回首偪天青
　　云尖渡即目
　　水鸟插头眠近船忽羣去只有一条谿前飞落何处
　　雨夜宿王子颖龙游学署
　　先生六十鬓将华老去方怜始愿奢百里好山长绕郭一官闲地便移家空堂对酒凉生幔细雨移灯夜落花分尔归装无俗物芙蓉岩石竹窠茶
　　严陵二絶句
　　巢由等是未称臣自占箕山颍水滨谁遣州名属流寓却疑此地竟无人
　　信公门下实多才柴市余生大可哀不是英雄谁有泪更无一个哭西台
　　夜发富阳晓至泥避潮小泊
　　浦口沙穨岸潭头雨坏桥客程兼昨夜乡梦破今朝小堰孤舟渡荒山八月樵风波归更怕不赋广陵潮
　　吼山
　　天开地坼石峥嵘一棹穿云入罋城唤起清风答长啸满山松栢尽雷鸣
　　偶游兰亭
　　黄茅十里骑驴路中有南朝内史祠墨本尚传修禊帖红墙新防
　　御书碑浮桥过雨冲泥渡曲水平阶叠石为一笑山阴付陈迹人间何事不儿嬉
　　语溪舟中与竹垞别
　　一条楖标一扁舟每过佳山约少留榕叶蕉阴消客夏芡盘菱角到家秋粗偿行脚平生债不爽归期汗漫游我有新诗同七发起翁防病待翁詶【时竹翁方抱疴】
　　闽中垂槖而归家人适告米尽口占二律
　　乌有归来问子虚乡园米价近何如鸡争野老场边粟防啮先生案上书阅世始怜贫是病占年空说众维鱼荔支饱噉吾知分此福从来有折除
　　半生顔状忝风尘检防身谋悔亦频辟谷有方宜拔宅毁车无用是劳薪箧空笑贮加餐字吾老羞为乞米人宾客不来僮仆散免教鵞雁恼比隣【昌黎诗隔墙极鵞雁】
　　戊寅除夕
　　手中蓍掷流光过【东坡诗流年已似手中蓍余今年四十九矣】老境犹弯寸寸弓乡曲无医怜病妇米盐何物累衰翁一家悬磬丰年后万事挑灯此夕中那不痴騃逐儿女试看秃鬓已还童
　　敬业堂诗集巻二十五
　　钦定四库全书
　　敬业堂诗集巻二十六
　　翰林院编修查慎行撰
　　杖家集【起己夘正月尽十二月】
　　岁己夘妇病沉緜为之料理医药入冬悼亡治丧又逾月始计偕北上时余年五十矣岂意杖家之日乃为妻杖期之日乎
　　四日立春
　　风从东来云四散献节重开月上澣田家占岁在新春已过三朝不暇懒起除鸡栅扫庭宇旋拆牛宫治町疃去冬无雪土不膏蚕豆根拳麦苖短直慿今日占今年喜动桑榆一村暖野夫杖藜亦蚤出走向桥西闲趂伴偶逢邻叟看春还云见城门悬
　　诏板鸾舆是月南巡狩为念频年淮泗满宣房未筑茭楗空畚锸须防庸可缓洪流涣涣氷开后肯信吾乡犹旱暵勿愁燠沐入春无【汉明帝永平四年诏冬无宿雪春不燠沐注云无暄润之气】雨露行随拂云防
　　山隂道中喜雨
　　谢家双屐旧曽携转觉清游爱会稽白墖红亭山向背赤栏乌榜岸东西波光拂镜羣鹅浴竹气通烟一鸟啼野老岂知身入画满田春雨自扶犂
　　曹娥庙
　　掠面飞蝙蝠当门印虎蹄我来寻古庙人为指新泥【前一夕有虎入庙】小市风掀瓦高江浪压堤连宵巫觋喜杀尽一村鸡【上元前后里人赛社羣集庙中灯火最盛】
　　上元前一日饮陶颍儒上虞县斋
　　溪山渐入渐无穷短棹飘然又浙东载酒也应懐贺老折腰母乃累陶公论交世路风尘外得句春帆雨雪中【是日大雪】记取山城作元夕一灯曽为两人红
　　雪后从西兴晩渡钱塘江
　　牛车没毂水沙浑暗长春潮二尺痕万灶铺烟沉海戍两山衔雪束江舋船开渡口愁将晩月到圆时过上元莫负承平好风景河塘灯火閙黄昏【宋时沙河塘灯火最盛东坡诗繁星閙河塘】
　　十七夜会城观灯
　　委巷争除道残灯未拆棚所难惟物力最动是民情白屋寒堆雪红楼夜放晴俗贫官不谅箫鼓徧春城【时万乗将南巡州县承上官意比戸皆令张灯起自十三至十七夜照耀如白昼数十年仅见也】
　　偶题
　　夭阏竹藤缘底事偶因展卷一欷歔武成或取二三防战国漫夸短长书【史记索隠云战国防亦名短长书】未到流传成帝虎不应磊落鄙虫鱼曽从顔氏看家训何用和凝百巻余【王应麟困学纪闻云和凝为文以多为富有集百余巻自镂板行于世识者多非之此顔之推所谓詅痴符也】
　　题王松年流觞曲水图二首
　　内史家风世不如流觞长记暮春初如今胜事传来别禊帖镌碑换
　　御书
　　红墙新割老僧田凿石穿渠又五年毕竟让君图画好茂林修竹近天然
　　题鸣野叔趺坐图
　　华苍顔映白须列仙真个是臞儒一丘一壑谁能画留待长康自补图【叔工画山水】
　　春分前三日南湖舟中口占
　　节物今年异春分尚有梅画船依【音挨】岸泊高阁偪云开水郭连旬雨湖天昨夜雷莫催桃李放留待
　　翠华来【时间　大驾已发京师】
　　连雨不止独居小楼和陶杂诗十一首但借其韵不拟其体也
　　檐空有余滴窻暗无隙尘儿榻随所设頽然置我身幸无俗客喧聊与书巻亲湿薪爇破灶烟气迷四邻明明际阳和奈此晦昧晨寜无好桃杏寂莫伤游人
　　晩色时一晴残阳带诸岭参差入我牖出没堕空景夜雨旋复鸣三更布衾冷漫漫失清旦未觉春昼永起望海岸山依然化云影狂风卷平地水势怒欲骋谁知倚楼人注目心逾静
　　杖藜虽鲜适幽事亦易量盆兰如佳人含笑新出房瓦盆列左右独坐于中央泠泠风露晨宛在南山阳勿将明媚眼换此氷雪肠
　　种树待春风花开人向老媚人以华色花亦难自保然潦中仓卒难就燥天工讵汝惜得气翻悔早蜂蝶两不知芳心为谁抱既开会有落兹理何足道
　　双燕将来巢经营尚犹豫窥檐时下上入室互翔翥初如择所依终乃讫不去乌衣亦可托寜免漂摇虑旧年堂上賔风雨今焉如浮尘寓天地孰者为去住始知鹏鷃游未到逍遥处区区挍大小叛道吾窃惧
　　雨来鸠唤愁雨止鹊声喜咄哉二鸟微鸣噪强多事隂晴及旱潦造物茫茫意偏胜岂必无时行偶相值但看云靉叇忽散飚如驶驰思亦何为燥湿随宜置
　　我穷不有命生理乃见迫遂令多牛翁傲人以阡陌盎无五斗陈罋有十月白薫然壹醉富未觉真乡连宵风雨声梦破江湖客浮家犹见累何计成拔宅
　　老夫不任畊病妇兼废桑本务既两失衣单食粃糠莽苍无所之况需三月粻连隂欲何诣却立希朝阳低头尔室中局蹐敢自伤寸田富梨枣辟谷何竒方仙人去我遥再拜酹一觞
　　人情动如潮汹汹非一端三农赴力役百贾逐贸迁因之惰游民狂走成痴颠
　　至尊轸疾苦玉食方风餐肯以供亿繁而为奸吏缘柔能暨逺迩义在大雅篇
　　异端好大言谈天率无稽欺人尽聋瞆自位高嵓崖使读圣贤书未必副所懐背驰去千里讵易相缝弥合之则两伤不如聴其漓吾道譬晖曜潜见示角覊积隂等薄蚀暂蔽焉能亏
　　海角已穷僻村中更苍凉春流浑浑来欲济川无梁旧来豆麦陇半作鼃黾乡甘泽苟非时杀菽同殒霜诗成感蔚荟恶草日夜长
　　春分后大雪和陶连雨独饮韵
　　物情向暄润天道殊不然却收花栁姿都付氷雪间老梅阅世乆崛强如顽仙痩竹亦旧栽影障池南天朝来悉被压夭阏无后先初疑冬太暖倚伏理必还岂独一黄杨百厄同闰年闻者或不察吾诗若响言
　　西湖櫂歌词十首
　　栽松墄石号花园亭剪防毛竹织樊贪看
　　御舟新様子游人多出涌金门【御舟以防毛为亭中植松竹名花园船】湖靣平添积雨余放生池外葑初除谁司水族加恩簿开过桃花未打鱼
　　曼衍鱼龙百戏张蜃楼幻出水中央船头风引三山近方丈蓬莱望茫【时禁游人不得登湖心亭】
　　滇茶红染鹤头殷画槛朱栏防缀间何限两堤花栁色却收小景上盆山【亭台到处罗列盆景宝珠山茶尤多】
　　草色才青栁未齐石函桥北断桥西琉璃一片楼台影过尽笙歌十里隄
　　凿开混沌着丹青落石犹疑处士星白鹤不归梅树老鹭鸶飞上
　　御书亭
　　万叶千花缀彩棚火莲背吐层层不知白日长多少又防湖心照夜灯
　　渔家小女如油新向湖干学荡舟也道城中妆束好碧波回眼看梳头
　　蜂喧蝶閙奈春何拂靣风香过绮罗此意少年应未会第三桥畔落花多
　　弄潮天气中秋后竞渡风光午日前并与西湖作寒食人生行乐趂今年
　　恺功侍读扈从至杭喜成二律
　　梦想清游十载余此来兼得侍
　　銮舆一厨自展将军画三箧行随秘监书不少吟聨传馆阁【恺功与陈干斋南来唱和成巻】可无长防佐河渠自从南涉江淮后司马文章世不如
　　扈从风流别一家得官毕竟要清华曽冲漠北多番雪及看江南两月花春服几人还戏彩【时随相国偕行】寺门无壁不笼纱留君暂作湖山住计日头纲待
　　赐茶
　　南巡歌八章
　　吾
　　君盛徳迈唐尧河伯波臣讵敢骄一道长虹东跨海不烦鞭石更成桥
　　沉玉搴茭事已賖十年泛泛使臣查此行直为河渠出望祀虚传万里沙
　　六龙南下宿迁城三月桃花浪已平多少词臣争献颂黄河应为
　　圣人清
　　淮泗东南尽海邦家家羊酒压丰杠绿牌晓奏知名姓特慰舆情一渡江
　　尽除卤簿撤朝班老来迎
　　御舫还为话道旁经眼见
　　天顔有喜侍
　　慈顔
　　徳音一日徧江湖百万重闻贷宿逋洒道清尘皆雨露不因水旱始蠲租
　　行过山乡又水乡豆花褪后麦苖长
　　翠华小驻非无意要使宫人识采桑
　　岳牧频烦事屡询
　　属车偶动为勤民从今便引虞书例直望
　　君王嵗一巡
　　眼镜
　　巧制海西传能争造化权隙光分日月宿障扫云烟顿觉生虚白犹堪续草一编聊炳烛兀兀慰衰年
　　查浦书屋图为徳尹题四首
　　两砖斜日过墙迟课罢频看桂影移此树年来生意尽可堪头白话儿时【聴事东偏小斋余与弟幼时读书处也庭有老桂一本每视树影上墙为放学之今桂已为薪矣】
　　生子还同邵伯温【弟年四十五生子故借邵尧夫事】见爷时节恰能言挽须问事休轻吓直为怜渠合杜门
　　五十年来老弟兄暂归也复可怜生一灯不作【音做】江湖梦好片对床风雨声
　　藏书不过五千巻筑屋只消八九楹先被畊烟偷画藁【图为王石谷所写石谷自署畊烟散人】问君书屋几时成
　　留笋
　　好笋如人意新梢补旧林汝长应计日吾老望成隂不碍疎篱破能令曲径深咸韶如到耳风雨助清音【竹兼风雨似咸韶黄伐檀句】
　　五十生日徳尹次二苏兄弟生日唱和诗为夀次答二首
　　百年突过半千虑鲜得一无闻世或疑衰贱天所隲妄心虽渐退始愿竟莫必钟鼓委盲聋主宾名实穷为东野鸣拙被南宫黜那将桑榆晩坐待婚嫁毕人言庚寅降赋命例不吉吉祥在止止虚白生尔室结习顾未忘时犹弄诗笔可传或有在老境知几日
　　蹉跎向迟暮孤露追本始自我称鲜民缾罍久抱耻有亲养不逮具体痛疮疻忍复把一觞觍顔对儿子稍欣老兄弟两杖交头倚分飞二十年意料不及此骄荣落霜叶浮虑净棐几庶几共残年服食胜菊杞
　　池上看雨
　　五月莲未华团团叶如扇亭亭不自匿一一出池靣细雨聴无声初于叶上见绿盘擎不定的皪珠光旋流汞忽一倾倒垂三尺练萍开鱼影聚萍合鱼影散即事偶成诗悠然观物变
　　建兰已萎盆中稗草丛生
　　谁云造物好栽培膏泽多教长不才此理年来看烂熟建兰盆上稗花开
　　梅雨初晴
　　沮洳下湿生苍苔三旬若雨经黄梅水田万蛤夜羣吠林巷一蝉晴忽来晒书亭前日淡淡打麦塲上风防防邻家作苦一相劳耘鼓正报槐花开
　　海塘行
　　邑城去海十步遥塘为外捍非一朝去年八月塘忽壊洲潬崩裂随秋潮迩来沙涨三十里鱼鳖残生差可喜县官欲为先事防倡议重修从此始人输一石名乐输石兮无胫何可驱编排既须照戸籍运致仍复烦丁夫里符夜下朝必赴田卒汚莱敢申诉筑塘捍海亦为民此事不劳官长怒公旬三日古有之向蠲力役谁所为【吾邑户口十万丁丑冬县令王某忽尽除丁粮每田十亩代纳一丁】人情已自逐游惰亦与三农同怨咨火云烧空日光赤尽遣山田兆拆阳侯劝尔莫漫骄缓我塘工待农隙
　　暑夜
　　满庭荇藻疑浮空楼隂乃在树影中繁星沸天月将落银汉中亘垂天虹夜深人静气一敛坐觉襟袖来微风波纹摇窗簟胍胍烟气隔幛纱蒙蒙暑徂凉近谁最警露草已报吟秋虫
　　缾中红白莲花
　　红莲頳如霞白莲淡如雪两皆以色故幻相纷罗列或云色即空红白本无别或云空即色是红要非白入我止观中万象随起灭一瓶井华水眼界琉璃彻空花久已除此色为谁设
　　秋旱四十韵
　　槁壤黄尘外明霞杲日西直防金被铄颇怪火犹稽箕毕占曽验隂阳数不齐雄雷张旱气【师旷占云雷始起其霹者所谓雄雷旱气也】雌霓散朝隮一物闗灾羣情固惨凄润希蛛网露干裂燕梁泥蚯蚓潜深穴蛟龙困老隄蜗涎粘壁死鹭脚插巢栖舌燥呼羣鸭沙歕振羽鸡鱼噞贪涸辙牛喘失涔蹄萍块胶连蚌苔痕兆拆蠵涉波无白豴聒耳厌青古栢俄成杌衰杨那复稊痩针撑棘枳柔木偃防防蕉碎离披巻桐挛小弱圭宫槐当昼聂【尔雅守宫槐叶昼聂夜炕】岸菼举丛低干暵悲茺蔚争先任蒺藜【埤雅蒺藜旱草也嵗欲旱旱草先生】竹身焚忽爆花靣炙多黧是水汤同沸无冈石不臡为时宜长养有力故排挤壊叶频辞树良苗半萎畦村村抛袯襫户戸挂耧犂瓶卧空依井桥长尚跨谿蝗来疑布阵萤照俨然犀东海行枯矣南山望蔚兮更谁施补救不过禁屠刲巫觋终难信童謡岂有倪吁嗟听藐藐【尔雅注雩之祭舞者吁嗟而请雨】瞻卬目睽睽客或歌云汉吾方赋病梨相煎何太迫欲避奈无蹊烈融炉炭焦烟着灶烓袗絺同挟纩惩热到吹虀不拟开三径因思接九梯【后汉东夷传挹娄国土俗极寒穴居以深为贵大家至接九梯】穷于入角防窘甚触藩羝晨课书浑废宵眠枕罢携蝇声俄已集蚊翼讵胜批土天难问劳生计总迷但闻风发发几见渰凄凄作苦随邻父沉緜奈老妻更愁儿索饭早晩傍门啼
　　即事
　　老夫畏暑如酷吏逃入邻园树影中贪趁槐隂成久坐归来衣上带青虫
　　大雨二十韵
　　时雨何妨骤秋隂不在多民情方望天意一滂沱巻幔声初到倾盆势已俄隙光飞防磹万籁入砻磨地濶雷全动风骁电突过氷绡龙挂练罋茧鳯投梭急防齐穿屋横流倒泻河搜林駈虎兕劈岸徙蛟鼍旱魃骈头溺天吴拔尾拖昆仑囚甫创蝃蝀指非讹转眼隂晴判宜人燥湿和不关居垲塽乍喜去烦苛野气通篱落斜阳在薜萝板桥闲倚杖茅舍乱堆蓑暧暧连村树油油被陇禾逺烟微映竹新弥半欹荷菱角红将采鸡头白可搓蝉凉犹抱叶鱼乐自跳波大有丰年象初闻野老歌诗成无好语改罢亦长哦
　　打鱼歌
　　秋池弥弥浏且平罟师撒网初无声绿玻璃碎镜光裂一尾拨刺千头惊蛙跳虾掷防防乱似欲去此举族行岂知纵舍固有道竭泽之利吾忍争老鱼势屈适就烹死非其罪如韩彭弱鱼力小如孩婴分无幸理乃放生本来于汝何厚薄恩怨不入须忘情可怜韩子不知足一饱欲鲙东溟鲸终当不杀赋净业【梁武帝净业赋见净业之可爱与不杀而为因】毋以口腹生成
　　晓过南湖
　　卧看西南落月圆朝来晴色满湖烟孤城傍水开门早一鹭如人我前菰叶晓沉风外岸菱花秋淡影中天何当穏与渔翁约长守芦根旧钓船【时计偕北上】
　　防峿题壁
　　小驿三家市西京百里侯【汉书地里志有司吾侯国即此】河声下淮甸山路入沂州瘠地人多俭残年客善愁南飞有孤雁急急复奚求
　　喜遇同年汪东山与聨辔北上
　　京洛三年别升沉分已殊如何偪残腊复此共长途【东山丁丑成进士今赴明年殿试】故态狂犹在名心老渐无夜寒君不饮吾醉好相扶
　　除夜平原旅舍梦亡妻
　　分明入梦又瞢腾昨嵗今朝病正増倦枕为余犹强起残樽到手已难胜围炉锨火儿烹药薄雪钩帘婢上灯谁遣荒鸡忽惊觉北风茅店冷于氷













　　敬业堂诗集巻二十六
　　钦定四库全书
　　敬业堂诗集巻二十七
　　翰林院编修查慎行撰
　　过夏集【尽庚辰一年】
　　三上南宫今复报罢家编修兄留余下榻暂缓归期唐时举子落第者六月后不出谓之过夏故以名集而秋冬道路之作并附录焉
　　三月三日同园修禊分韵得养字【主人为胡循斋观察】
　　东风如故人随我杖藜往纷纭阅花市过眼多尘坱小憩得同园初欣天气朗主人天下士爱客致罗网及阍谒未入命仆驾先枉烂漫呼朋侪殷勤话畴曩一官弃唾涕万事付豪爽大阮亦胜流投闲携几杖【谓令叔翔庵】药栏桃李径拱把手培养先开委空枝密布无隙壤可怜芙蓉杏作态媚幽赏那知白发翁分絶探花想八年三见黜得失同反掌当筵犹毷氉所见胡不广此生竿木塲着屐知几两作诗记陈迹即景成俯仰【元方舆胜览大兴府海云寺有千叶杏二株名芙蓉杏张叔夏见之为填三姝媚词园中有此花故云】
　　题宋山言学诗图二首
　　宗武学能传杜老小坡才可继眉山添他一巻中州集知已无如父子间
　　从今不信庐陵语穷乃工诗岂定评看取风流宋公子才名已占又科名
　　白丁香次韵三首
　　絶代人宜空谷幽幽香爱傍玉搔头慿谁为解梢梢结减我东栏向夕愁【昌谷诗乱结丁香梢满栏花向夕义山诗芭蕉不展丁香结同向春风各自愁】
　　满城风雨满天风满地狂花只取红独向枝头赏氷雪莫欺老眼太朦胧
　　粉墨何当防作图画家真色自应殊依稀寒食梨花榭月底看来澹欲无
　　恺功侍读恵宣徳纸走笔谢之二首
　　小印分明宣徳年南唐西蜀价争传侬家自爱陈清欵不取金花五色牋【宣徳贡牋有宣徳五年造素馨纸印又有五色粉牋金花五色牋五色大帘纸磁青纸以陈清欵为第一】
　　九万山隂何敢望澄心百幅亦应难从今稍变欧梅例一首诗须博一番【欧阳以澄心纸百幅遗梅圣俞圣俞有诗故东坡有诗老囊空不一留百番曽作百金收之句】
　　戏题陈叔毅桃叶渡江图小照二首
　　三生一梦坐多情谪向江湖是酒星桃叶桃根双姊妹可堪随汝作浮萍
　　词赋江关渐白头倩人扶上木兰舟殷勤听唱公无渡不为风波也合休
　　再次家荆州兄咏白丁香韵二首
　　谁教巧手作琼英四出真从六出争一夜花光如积雪误他啼鸟报天明
　　买得初从庙市囘朱朱白白费疑猜只慿狡狯花儿匠偷取唐昌玉蕊来
　　上已后五日再过同园看花赋赠胡翔庵四首
　　结邻真喜近斜街步屧寻春又一回五日重来光景换早花零落晩花开
　　山桃含笑海棠妍素奈香清亦可怜小雨乍晴晴又雨今年天是养花天
　　不用枝头挂小铃一羣娇鸟避楸枰绿隂满地花光合昼静时闻落子声
　　阅尽秾华到晩春客中吾是最闲身却愁有酒无钱买长累贫官作主人
　　汤西厓编修寓庭丁香花下作三首
　　空庭三株树手植知何人自我见此花已阅十五春居停几易主索醉不记巡今来枝逾繁出屋垂缤纷花岂知我老我衰暗伤神稍欣旧交在白头尚如新
　　自昔有土墙界庭分背向何年始撤去树势乃张王花气下回廊叶隂通步障旁添一堆石小作攀跻状遂令赏花人高出万花上
　　主人旧善病客子新下第邂逅好花前流连讵失计天公亦解事云日薄亏蔽移床坐清隂落蕊时坠髻无酒不我酤拔钗向谁前言戏之耳一笑聨破涕【是日不设饮而余与西厓俱丧偶故及之】
　　题同年汪东山南浦送行图时余下第将归
　　踏歌相送感汪伦潭水桃花记此春指防旧年风雪路转怜我是独归人【去冬与东山相遇司吾道中聨骑北上】
　　偕荆州兄过一茎庵饮香林亭下次韵四首
　　浅草曲径通林深小亭伏春游太杂沓摧折到花竹居僧典守疎鸟雀不胜逐人间逆旅客憔悴无如仆约伴来何迟怅焉空寓目庶将酒一斗散此愁千斛借问赏残红何如对新绿
　　亭台虽无多托致取澹漠尚书别业改【旧为合肥宗伯公所葺】香火付兰若想当经营初手自种花药不知几宾客来此共酬酢前尘堕空虚余景就頽落向人如有诉俯仰怜病鹤
　　昔与竹垞翁来游杖频防花时不暇懒烂醉屡脱帻夕阳到墙西树影相枕籍我时齿尚壮诗酒越绳尺饮罢兴尤狂篇终疵互摘而今坐頽废好友孰称益赖有白发兄依依尚相惜追陪恐无几出处途已画
　　诗社幸见收名塲应见斥鱼熊古难兼较若辨黒白细思百年内倐忽驹过隙蚁封看扰扰虫语听啧啧不如两相忘举琖酹花魄退之言可废此日胡足惜
　　再过西厓同元朗无功文子作
　　宿雨晓初霁不知春浅深落尽枝上花为君留绿隂竹廊静脉脉叶幌虚沉沉此中有幽致何处来鸣禽无功索题蒹葭书屋图用东坡寄傲轩韵
　　长髯作猬磔短髩未鹙秃如何葭苇塲结此数间屋看君用意殊潇洒取逺俗浮名一鸡肋小挫讵云辱夜枕梦江湖晨餐辞辇毂升沉卜诸内奚待再三凟本非山泽肥遯在上六平生读书意贪得肯知足传家十万籖直以腹笥蓄归时展图画秋水堪酿绿荒湾一色芦老圃百年木相寻知有处把巻吾已熟
　　题钱朝采设色花
　　眼见春归可奈何一枝花叶自婀娜问他没骨图成后破费胭脂得几多
　　亷让寓斋送春分韵得有字
　　小时逢春爱花栁逐伴年年开笑口年来年去春复春不料侵寻成老丑来如东门遇游女去若河桥别良友明知邂逅两无端未免依违怅分手镜中鬖鬖白发长【上声】门外衮衮红尘走曹生也是不覊徒为饯春归召侪偶朱樱紫笋忆乡味欲致僧厨无一有失路随余学放颠得钱赖尔能沽酒有情相对且沈醉万事苍茫一回首
　　与朱悔人京口一别十二年矣今春相见京师读其游匡庐武当两集喜而有作
　　丁夘桥西蒜山畔江声怒走风帆战两萍一散十二秋流落燕中复相见不怪年光逐飞电不怪青袍尚贫贱怪君颔下鬑鬑须防漆黥乌经百炼开箱示我两巻诗元气入笔何淋漓始知巢父有仙骨岂比岑参空好竒吾今老矣百事错局促人间何处着髯兮肯赋归去来随汝名山办芒屩
　　同朱悔人刘大山魏禹平钱亮功冯文子方灵臯呉山仑汪武曹诸子饮徐尚书碧山堂花下分韵得曹字
　　谢公别墅近城濠载酒曽陪饮兴豪不料故人还客此犹能折柬致吾曹商量未定将归燕【时南宫报罢诸子将次第南归】摇落何堪旧种桃并堕平生知已泪廿年尘土一青袍同悔人禹平雪坪昆绳文子武曹亮功集黄冈王副相书斋雪坪有诗余继和
　　三十年来培防深堦除手植尽成隂可知今日怜才意即是当时种树心天近城南多雨露人从画里指山林一春两度陪公饮自爱婆娑入醉吟
　　三月晦日李寅谷招同人怡园雅集分韵得登字
　　帝城逐人事节物有废兴晦日寻李封吾追杜少陵衰贱众所弃谁如几可慿惟有贫时交不作炭与氷与君生同嵗稍长以兄称君弟【令弟若华余同年友也】即余弟乡书昨同徴丽正聊僦居暮景失飞腾君故得名早顔谢何足輘七龄书擘窠前軰久服膺举塲三十载谓宜鲲化鹏到今困缰锁屈首似我能相国宛平公怜才异孙六舘致一士翕然声价増由来天下贤难以徽墨绳名园卧榻侧兴到便许乗花时速朋曹栏槛俯对凭葱葱万井烟高标见觚棱水光与树色到眼皆鲜澄遂令尘土胸振步疑飞升欲去屡回顾恍然梦游曽西邻张司业【谓寄亭】豪气如陈登夜来致吾徒酒器杂斗升我饮仅小户当筵醉瞢瞢依稀人影外篱落移疎灯明知病酲余前悔后莫惩且复尽今日此欢恐难仍
　　方拱枢徐学人招集竹林僧房用昌黎短灯檠歌韵各赋一首
　　青天不如归路长白日不如灯烛光清谈为洗烦恼毒快比灌顶醍醐凉城西古寺竹林侧浓隂正落邻僧床我今已是无家客芒鞋一双轻防防故人也复念穷途招向此间浮大白不辞醉倒花满前我醉欲借精蓝眠醉中得诗尤纵恣梦入仙山吸空翠长安龌龊胡可居直恋知交未能弃
　　吴西斋农部次前韵见贻结语云有才如此长沦弃再叠韵答之
　　一年暮景晷线长一日暮景桑榆光曷不收身及未死打钟扫地居清凉【李义山云平居忽忽不乐尅意事佛方愿打钟扫地为清凉山行者】人生去住各有志异梦何必非同床儿童门望归客已报骑驴横短防那堪寄食犹淹留看过铜街栁花白新诗忽来慰眼前平沙草色荒千眠我坐无才翻自恣贫女何当饰珠翠感君置我卢杨间世与君平方互弃
　　三叠前韵詶刘若千侍御
　　邍父戆父兼三长十年视草同明光次公淮海特简出不比请郡来西凉【令弟海观去冬由编修简任扬州太守】先生氷衔又继改行且毦笔登南床寄言鳯皇池上客万事何曽由预防股肱耳目皆帝臣亦欲乗时少建白丈夫不退须当前谁能蠢蠢如蚕眠渥洼之产本竒恣孔雀回头失金翠眼中衮衮见诸公不碍江湖有沦弃
　　四叠前韵答钱亮功
　　野鳬颈短鹤颈长鸺鹠昼暗萤夜光尺蠖自伸龙自蛰火防自热凉蝉凉狐狸跳梁虱缘袴触蛮争国蚁鬭床纷纷等是逆旅客琐琐都无善全防一枰袖手姑置之何暇为渠分黒白君方高咏明灯前我亦醉吟氷雪眠两篇一意取自恣不拾零星路傍翠铁枪半叚试相当我用何妨时所弃
　　题梅雪坪小照
　　才名应不让都官心在青松白石间直是相看两不厌对君兼对敬亭山【梅宣城人故云】
　　西厓自编修改授刑垣三首
　　君本澹荡人通籍久华密蓬山坐无事十日九移疾吾尝从之游仡仡勤著述门无闲造请庭有好风日本分分莫逾读书初愿毕俄闻改言路諌草烦史笔官虽号拾遗衮职少缺失功名况时至建白非预必珍重千钧机寜为鼷防发
　　台省初授官半由庶吉士朝廷破成例简畀出久次同舘复同年六人遂居四和鸣自鸾鳯肯作鹰鹯鸷司空城旦书儒者通大意方当觇经术夙抱岂初试
　　事外易持议引喙多激昻设身处局中唯阿无一长其或好生风沽名事矜张快心挟盛气一徃不自量斟酌二者间得失恒相当语黙固有道因时蹈其常先生熟古今兹理固细详蒭荛述所见幸恕狂言狂
　　陈六谦出示汉唐以来诸石刻同张超然林吉人朱北山项霜田家润木分韵得气字
　　吾党陈髯老可畏书法纵横今米芾平生致此盖有由嗜古津津饫余味南游北宦三十载所至穷探自娯慰尊彛欵识拓商周篆铭词藏汉魏源流了了溯河汉清浊离离判泾渭神専志笃物斯聚缾罄囊空穷肯讳问君贪得毋已奢借客旁观似无谓髯虽不畣亦自笑补缀丛残寜有既老夫昨获薛稷书宋搨唐碑传果毅【余近得果毅都尉李汪墓铭六谦极叹赏】手橅指画弗忍释累尔垂涎发深喟君家墨妙堆古香片纸何堪追髣髴人间散轶知何限架上搜罗叹犹未不如各守不贪宝但遇金银粗识气明窗小几零丁帖斜日空庭红紫卉童子烹茶客未归松风正泻涛声沸
　　淮南宋射陵先生及陆太君八十双寿诗
　　海上蓬山山外天老人高竝婺星悬鹿车对挽原偕隠鸠杖同扶又十年防袖儿曹双白髩【谓穉恭孝亷】紫薇家世一青氊沧桑眼见寻常事我识淮南地是仙
　　为杨次也题周兼画
　　秋光澹于水秋水澹于人胭脂何处着一防在朱唇谁识浅深意画时良苦辛
　　题高防亭怡怡园
　　我爱高家好兄弟才名标格两争竒他年离别知不免记取对床听雨时
　　题江隂周氏女郎设色草花
　　野花最好是无名纎手亲烦防染成吹得蜂腰比人痩东风轻薄可怜生
　　荆州兄移寓懒眠胡同篱落林亭颇饶幽致留余过夏归计未成三章遣兴并索西厓西斋共和之
　　且喜全家住帝都未应回首忆江湖燕辞旧社三年主鸦乳新巢四月雏旁舍几楹通曲折轻纱一障隔糢糊君看膝上王文度也爱将车入画图
　　位置槎枒荦确间庭除小步得跻攀心如井底无波水云肖城头没骨山三径未成聊寄迹一枝暂息好乗闲难抛载酒聨吟伴或恐花时费往还
　　两株嘉树赋婆娑老爱流光静里过淡入茶烟新月上浓交碁局绿隂多叶声欹枕潇潇雨影摇窗瑟瑟波莫遣诗成传好事和章祗许共羊何
　　戏题禹鸿胪八瞽图次韩慕庐先生原韵
　　万灶烧松倾漆斛轻薄纷纷画不足一翁高坐称瞽师七子团团列无目然虽无目耳未聋十事传闻九捧腹牛头马脯閙屠肆雌霓【入声】雄虹争卷握鼎彜真赝两诋娸奁轴成亏互翻覆得之隋掌快呈珠失者周闲嗟丧騄【用樊南集中语】何如混沌初不凿大璞全真方是玉可怜多少不盲人白日光中萤烛【出晋书刘颂传】
　　题西斋图二首图为王石谷作
　　何计能寛索米愁一官仓庾也风流画图酷爱王摩诘诗味澹如苏密州【东坡集中西斋诗密州所作西以为黄州非也】世事饱谙殊少味人生闲处直须偷某丘某水依稀似留向归时指钓游
　　买书分俸论千巻种树成隂待十年借问胶西富桑枣何如颍尾长风烟天生才士定多癖君与此图皆可传独有吾诗真被压更无一句敌坡仙
　　苦雨六章
　　暑雨不当怨旱涝各有时我无蝼蚁营趋避将何之屋漏苦见迫一床亦频移昏昏醉梦间起坐浑如痴乱蛙强多事呌跳无停机
　　蛙黾日以亲人迹日以疎他乡惟两弟彼此仍索居【徳尹寓米市润木在椿树胡同】干鹊不报晴扣门得家书苦言蚕麦损正值积涝余寜知京洛间我亦几为鱼谁能褁饭往好友或念余【得家书】
　　我友邻巷居隔絶异乡县六街发暴涨南北天堑限心知骑驴危不及挂帆便冲泥欲过之邂逅不得间却归闭门坐猛雨声连旦残灯如湿萤耿耿栖几案灯明谅何益吾老眼已暗【答西厓】
　　眼昏昼如夜拓窗晴晖重云有时开晨光乍熹微阳乌方洗翅黯黮潜炎威矧乃燕雀曹羽短焉能飞江河如可越与尔将同归
　　黄水欲逆行清淮助流恶司空非一禹出使半台阁似闻水乡民泛泛鸥鳬若野人好竒计稍稍试疏瀹中庭地势洼猥以邻为壑下流靡所放卤莽费开凿天心吾错料静待沟浍涸
　　皇天乃好雨一月月离毕太白方经天浮云为深匿星躔暗中度休咎徴两失井塌槐殒花墙倾枣垂实待兹晴景换秋序向萧瑟莫怪野夫诗虫同一律
　　立秋日喜霁同九恒早过西厓是夕再同九恒西厓饮康饴寓用立秋二字各赋二首
　　呼羣起我早赴约如请急逢君下直归竟坐不暇揖檐飞报晴鹊袖出苦雨什日薄风进凉林深气流湿竹尾亦翛然清如小童立浮生知几见佳节岂频集官况尚宜闲旅懐何汲汲莼鲈殊有味归去吾犹及【后二日余将出都】去嵗秋大雨湖洪发龙湫寻君湖上庄风灯飐渔舟得官岂不好坐失家山游居邻汤给事邸舍相绸缪落魄两酒徒无端竝淹留汲井濯我足呼酒浇我喉举头见秋河大火方西流流光遽如许不醉当何求
　　自中元前出都舟行无诗八月初三夜渡黄河偶尔得句索同年徐贡瑶和
　　岸塌河身濶茫茫失旧滩遥天挂新月一棹下奔湍老去才疑尽穷归兴易防诗成聊拨触坚壁莫旁观
　　送女词二首【九月十三日再入都作】
　　嫁女事琐屑老翁非所知母在当汝怜母没行告谁遥遥三千里闺阁从此离兄嫂送及门慰情多好辞劝之勿令哭我泪反交頥
　　老来百念空久识身如寄胡为未能割身外怜幼穉失母父向慈家贫满余媿长途挈之往既嫁直如弃皇天劳吾生遣累当以次笑指五岳期犹需十年事【时无忌尚未聘】
　　秋杪重至王家营次杨次也壁间韵
　　十日征程滞故乡大河西北又严装千家转徙留三戸万栁荣枯在一霜断岸无桥频待渡涸沙有犊尚犂荒惊心八月归舟路夜下雈苻百里黄
　　治河謡
　　六坝塞春水溢六坝开秋水来水深河大官方高卧【其一】淮之土蒲茭芦淮之民防獭鱼刈芦作帚鱼作饭努力与官高筑堰【其二】一石水五斗泥浊流下灌清江低不望黄河清但愿倒流直向昆仑西【其三】泗亦刷黄淮亦刷黄清流一线河中央【其四】天生吾民水忍之以水治水惟天子命之【其五】
　　即目
　　水落渔翁结网初只贪竭泽肯留余鸬鷀鸂鶒且羣避勿与此翁争此鱼
　　霜杀草
　　严霜能杀草冬日旋杀霜相杀无已时生理终不伤衰气赴积隂先机兆微阳君看勾萌意松栢同一冈
　　旅舍落一齿自嘲二首
　　毁理生时具太刚焉得完平生无大嚼到此亦凋残舌在柔何益唇亡想更寒长途怜弱女苦口劝加餐【沈石田齿痛诗劝餐皃女不知难】
　　不为窥邻妇何曽玷荐贤春氷消最易病叶堕长先已落谁复顾余存寜久坚自慙输老马数齿减衰年
　　白杨
　　白杨生古墓墓古鸦亦老当风叫空巢败叶栖众草方当托高防岂意守枯槁嗟彼种树人悟机乃不蚤
　　徳州道上咏雾淞花
　　雾隠孤城去转遥晓程十里爱琼瑶氷声防防初疑叶雪片离离尽缀条纎指乱垂下柱折钗争堕舞时腰最怜顷刻同开谢只费三竿日便消
　　景州董子祠
　　西风残照广川城董相祠邉感慨生官秩稍増秦博士文章独辟汉西京醇儒岂以科名重浊世无如经术轻却笑武皇亲制防牧羊牧豕尽公卿
　　大风商家林待渡
　　波涛动我前朔野何汪洋行行忽迷路欲渡川无梁老马徘徊鸣北风寒且僵轻氷拆沮洳澹日沉辉光平生湖海游汗漫殊未央御穷不有命试以一苇杭隔河见人家烟火霭渔庄苦辛脱彼岸乐逾还故乡问途仓卒间夷险岂有常明朝难逆料聊复索酒尝
　　奉题阮亭先生倚杖图
　　谁与先生貌一丘柴门以外即沧洲残霞红上鲤鱼尾逺水碧于雄鸭头风定垂垂绿杨影雨余咽咽凉蝉秋几时真褁幅巾去容我来随杖履游
　　除夕过西厓斋西厓与悔人赤抒方分韵赋诗余以事先行续和一首
　　老来惊节序除夕倍相关官舍静无事旅人犹未闲镜中无黒枕上有青山颇怪京华道一年三往还【予今年正月入都七月南归十月再至】



　　敬业堂诗集巻二十七
　　钦定四库全书
　　敬业堂诗集卷二十八
　　翰林院编修查慎行撰
　　偷存集【起辛巳正月至四月】
　　辛巳四月舟过吴门遇盗出都以后诗约五十余首胠箧以去无一存者闲中记忆偶得十数章题曰偷存集
　　题费而竒画水仙月季花
　　水边林下各幽姿春在梅花未吐时谁替天公管正月一梢初防淡胭脂
　　题家声山所藏赵子车修竹吾庐图次巻中陈眉公旧韵
　　犹记年时载酒寻故庐烟雨别来深谁云阮巷分南北宛是吾家旧竹林
　　正月四日集朱悔人寓斋用郎左司莺归汉宫柳花隠杜陵烟为韵分得归字时余将出都
　　游子不得意春风减容辉家家朱门开孤云欲谁依【以上四句俱集前人诗】无酒肯沽我累君典春衣我行兴已阑君住愿亦违千薪压白首刺天看羣飞苦竹嵗不实鳯兮宜忍饥素丝虽云长莫借邻人机独持耿耿意迟暮将安归昔别逾十年后会那可几交情重末路毋使音书稀
　　上元夜白沟旅店遇王文子编修
　　独客归装薄新年酒价増平沙千里月冷市几家灯邂逅欢何极麄狂老尚能被君嗤好事题壁记吾曽【今宵明月入窗早去日小鬟如我长余五年前过此题壁诗也】
　　赵北口喜晴
　　涣涣氷初释葱葱树向荣水浮雄县动沙过鄚州轻客饭鱼虾气村塲鼓笛声乡心兼节物屈指急归程
　　景州城外
　　遥遥广川城望望十里墖连日北风多春氷开复合
　　有以小车载鸬鷀者戏作
　　鸬鷀本在舟忽作乗轩鹤大似水乡人骑驴客京洛
　　出山
　　穆陵春意动农事正相催屈曲山程尽微茫野色来牛羊乗麦短鹅鸭喜池开消息逢人问淮南正早梅
　　河滨坟
　　河滨卿相坟窀穸今几世雨中两翁仲对我若流涕前年水没腰去年水浮髻沦胥眼中见已作骎骎势我笑谓石人汝忧亦良细淮扬百万家十室九沉瘗可怜桓司马欲以坚保脆石椁三年成寜非速朽计
　　二月六日舟泊白田乔无功介夫兄弟招同王方若饮纵棹园梅花下用东坡雨中看牡丹韵各赋三首
　　我来大河北青草四野无淮岸初逢春满园蓓蕾珠雨气入氷骨烟光润苔肤池南有疎影竹杖行更扶绕屋几【平声】百本出墙忽一枝一枝未全开余寒尚相持人情向花叶幽讨及此时何当烂漫辰共赏桃杏姿不到逾十年竹树森然起主人渐头白况乃吾与子【谓方若】对酒苦告归斯言诚可鄙临行还被肘劝我嗅花蕊
　　虎丘买草花
　　买笑谈何易倾直为花怜渠兼客土伴我似浮家种向吴儿乞归从野老夸瓦盆茅屋防母乃太奢华出都时属禹司宾之鼎作初白庵图取东坡身行万里半天下僧卧一庵初白头诗意也余自已未出游计道里所经视先生奚啻十倍今白发且满头矣所居园池之东有闲地数亩拟结茅其上而资斧适乏不溃于成辄题数语以坚初志览者勿笑道旁之筑也
　　平生好游不知止二十三年十万里鸦飞不到【滇中山名】雁飞回中有劳人双屐齿而今老矣合归田又指茫茫兜率天妄想难酬成佛愿把茅聊缚定僧禅
　　蒋树存招集绣谷交翠堂分得江咸二韵
　　初来客欲迷桃隖久住君堪比石淙绣谷好风莺歴歴绿隂微雨燕双双一军骚雅尊前垒四壁溪山画里窗芝草坊名吾久识不缘入座始心降
　　山堂昨日枉华缄【前一日令叔杨孙书来留行】且缓归程半日帆开径自来原属蒋入林从此又交咸来如独雁贪随侣饮似长鲸笑立监记取逃觞多谬误淋漓酒汁在青衫
　　张日容匠门书屋落成索题句
　　五架三间八九楹重来已听读书声开池叠石经营始鬼运神输指顾成杜甫堂新非背郭陆云屋老只依兄一庵未遂诛茅计大笑吾才不及卿【余欲结初白庵至今未成】繙经集【起辛巳五月终壬午九月】
　　妄念稍萌遂成障碍自我致冦于彼何尤从此洗心皈释典未必非天之全我晩境也戒之哉陈补思闻余归自呉中以诗见嘲次答二首
　　忽传尺素到鳏鱼对客开缄一笑余道力未全宜有此天花已散试何如绿林岂易求知已【来诗云故知豪客今逾俗岂是诗名涉弗如】白发原应早结庐若问穷归何事业尚逃小刼剰残书
　　老去真同半靣鱼【见会稽志】从教比目笑王余【左思云双则比目片则王余】长须赤脚差相称法喜维摩总一如子敬偷存无故物伯淮归去有精庐绕篱添种平安竹又费东园问讯书
　　读楞严经二首
　　水土定浮沉大轮转风火肧胎互融结大患缘有我螘行欲右旋奈此磨盘左执持去成见所寓胡不可尘根递纒绕毕竟同生异如结既绾成是一要非二一成仰方便六解当以次观性证三空解脱亦如是
　　六月二十夜
　　幽室忽已夕有声作雷鸣胡为乎来哉熠燿方宵行衰年耿无寐夜气延虚明林静风不交天空月徐生声光同一寂梦觉胥忘情
　　徳尹止一子初生时余名之曰阿愿六嵗而殇三诗哭之
　　初生与发无穷愿到此翻成有漏因汝伯为谁开望眼乃翁浑似哭成人误投珠掌偿前债妄冀金环认后身四十九年羇旅恨【东坡哭干儿诗云吾年四十九羇旅失幼子徳尹今年五十矣】唤回残梦倍伤神
　　爷归端为汝求师【徳尹今春请假将挈家北上】已是秋来上学期每为杜家夸骥子忽惊白老失儿爱河纵涸须千刼苦海难量为一慈得似旁人强相劝不禁老泪亦交垂吾生早受多男累得子中年未算迟一恸竟成千古痛十年重续四殇诗【十年前连丧诸侄余曽有四殇诗】孩提长养原非易老大生存祗自悲借取刘郎诗作防一枝吹折又生枝
　　六月廿三夜大雨
　　风如车轮东北驰雨如车轴西南垂蛟龙尾焦海水立虎豹股栗山林移二更小刼须防过不碍先生高枕卧一林竹影过墙东残月如新刚半破
　　立秋日马寒中素村见过
　　好友兼秋到新凉似病余数茎添白发一梦过红蕖自笑贫逾甚翻怜迹未疎盘餐论后约手自种园蔬
　　雨后独行池上
　　诛茅斩竹杳无期废圃频来为此池我与鹭鸶同照影白头相对立多时
　　陈允文见过用余与补思唱和韵作诗相投次答二首
　　剥啄声中住木鱼清风来值午茶余客嘲宾戏聊相答失马亡弓只自如【亡弓岂须求失马不必涕秦少游东城被盗诗中句也】梧叶打醒庵主梦槐花踏过野人庐留君小作须防住省得敲门再寄书
　　去意难回纵壑鱼独留诗味付吟余舟防契剑痴何益麈尾拈花笑弗如尚恐波澜生古井肯容荆棘长神庐口头截断君休问看取新抄贝叶书
　　窗前荼防秋后复发花
　　自从三月春归后引蔓抽条渐出墙但爱秋来有花看不知中已阅炎凉
　　促织
　　草树荒庭合何来络纬啼夜长时断续风引忽东西故傍残灯急俄催片月低空机委墙角感物悼亡妻
　　徳尹自妙果山避暑归五叠鱼字韵
　　十日斋厨听粥鱼归来又续黒甜余谁无痼疾难相笑各有风流两不如礼斗便应朝绛阙寻僧何必到匡庐从今分办晨昏课我读楞严尔道书【余方留心内典而弟举家持斗斋故云云】
　　病枕口占
　　小雨已过风飕飗老人卧病亦在楼长天又推月东出大火欲掣河西流秋声萧萧遽如许元气浩浩当谁收大千起灭了无际静视此身同一沤
　　即事二首
　　俗吏讐诗客文书恼病夫吾方入蓬藋尔自养雈苻憎主非羣盗藏奸岂具区世情多叵测即事一长吁万古一碁局言平最不平獭窥鱼穴静鸠伺鹊巢成物性论强弱天机近鬬争伹教风作质有触自忘情【出楞严经】
　　病后过竹垞先生斋
　　偶因风雨宿君家勌枕无眠到晓鸦起向曝书亭上坐一池荷叶两三花
　　东湖舟夜
　　夜好偏无月天空顿觉秋风兼双鹭起水带一萤流树气船船露灯光寺寺楼十年曽载酒落魄笑重游
　　喜竹垞先生至
　　荒村积雨余秋水方没埭蛩然足音至啓戸蓬蒿碍三径懒未除一牀凉可对先生本师事折节到侪辈我贫家少书倒箧肯见贷防求不嫌凟过我仍捆载茅斋月露清气压酒盏内高谈如赴敌薄病逡巡退
　　同竹垞徳尹过马寒中山居
　　马氏好兄弟卜居傍层崖青山满墙头罗列如髻钗杖藜约朱老兴到相与偕不辞步屧逺及此秋光佳欵我非俗情赴君有竒懐筮易得酒食遂以衎名斋【寒中书屋名衎斋】既饱还读书桐隂落空堦人生贵称意作计殊未乖
　　同游菩提寺
　　路转稻花村山田间腴确肩舆入古寺墙宇半圮剥林高樵斧稀时有一鸟啄居僧不耐静辛苦事诗学世界无寂喧心源异清浊叩余笑不答待彼迷自觉何处一声钟残阳在楼角
　　补思再叠鱼字韵见寄经秋乃到再次答二首
　　真成一往侣禽鱼结习都消洗砚余雅谑从人嘲孝本缪恭无令重相如雪霜头髩秋欹防桃李心花夜照庐好是两鳏同嬾病半年初答畅当书
　　投我三章比梵鱼初机未契且留余法门猛叩无方便疑网重开有譬如万刦黒风回客梦一轮白月到吾庐此中何句堪酬对翻怕匆匆索报书
　　立冬日小饮
　　枕囊秋夜长檐齿冬日短人生如病疟寒暑递流转黄叶坠空庭疾于丸下阪镜中好顔色去我不少缓百念委昨非一闲就今嬾床头酒新熟吾量殊易满小饮即頽然西窗有余暖
　　呉船花烛词为谈未庵赋十首
　　苏台人説是瑶台银烛光中宝扇开便把重阳当七夕分明昨夜渡河来【佳期在重九前一日】
　　小住呉门又几旬蓬莱清浅话前尘多慿一念回仙意怜取当前背痒人
　　自从踏皷罢朝天辜负香衾四五年万顷烟波谁管领只消一只五湖船
　　红槎碧落记程程博望归来别有情【时未庵初自河工归】毕竟有星难替月镜奁秋让一轮明
　　两桨如轮夹画艭水沉风细不开窻鸳鸯湖外鸳鸯鸟排到前溪尽作双
　　洒墨含毫色色工玉台唱和有人同风流白石真堪笑但解吹箫伴小红
　　取次园林放櫂宜两头管不教随费他几管生花笔晓画蛾眉夜和诗
　　不用携家傍斗边频伽好语自能传齐眉新注长生籍知是蓬莱最小仙
　　曽趋粉署殿东厢鸡舌犹余旧赐香好唱新翻新乐府贺新凉是贺新郎
　　消磨绮语已多年色界重生兠率天借取薫衣香一瓣懴余成佛尔成仙
　　题永福寺诗僧得川诗巻
　　蜜殊不作参寥没湖上诗僧久寂寥颇讶名山虚法器忽传逸韵继江潮招呼猿鹤随孤磬收拾烟霞贮一瓢倘许往来成二老借余闲地结团焦
　　得川叠前韵从余问诗法戏答之
　　唐音宋何须问大抵诗情在寂寥细比老蚕初引绪健如强弩突回潮闲来谨炉中火众里心防水靣瓢不遇知音弹不得吾琴经防尾全焦
　　次韵题施翼圣东荒田舍图
　　宛转溪桥有径通竹梧新长屋边丛市声只在牛羊外吹散薲洲一风
　　壬戌秋自黔中归张逺子游为作槐隂抱膝图辛巳冬至夜偶一展阅感叹之余自作二絶句附诸君题咏后
　　梦中惝怳岂无梦身外依稀别有身道是故吾吾不识那将顔状问他人
　　二十年来共唱酬诗名曽向巻中收故交大半已黄土剰尔人间作白头
　　题朱楫师所藏顾咸三画罗浮五色蝶二首
　　山中木叶寻常化野老篱边作伴游惊见画图新様好夜来高枕梦罗浮
　　问渠多有几铢轻栩栩能传纸上声好笑虎头痴独絶欲将蛱蝶占时名
　　徳尹久留杭州有卜居西溪之意归来以诗索和次韵二首
　　野外桥边水竹村不曽移径改篱门一冬雪少疎梅绽百里人归喜鹊喧耕织终当课奴婢田园岂易委儿孙卜居河渚原先志重与残年对榻论
　　三间老屋住东头怪底仍如不系舟伹使年丰还俗俭何妨弟劝且兄酬穷奢志愿求偕隠勇退风期望急流待得手栽棃枣熟他时相对且忘忧
　　寒中次前韵见寄再答二首
　　烟火依依十里村也如对宇望衡门桑榆暖差宜晩鸡犬声凡亦觉喧万事为农长没世一经失计又传孙空花眼界原无定此境须从静者论
　　门开甘露此峰头夜半谁能负壑舟忍铠力持俄破戒箭锋机钝已难酬鸿蒙世界怜搏土香象江湖要絶流肯与维摩同丈室本来无疾更何忧【寒中久不作诗忽为余兄弟触发次章讯余从事内典故仍用禅语为答】
　　马素村叠鱼字韵见寄八叠前韵
　　拙于鸠更懒于鱼百念俱灰白髪余已觉浮名原假设未知禅味究何如隙窥野马纷无主粉蚀牛累有庐炳烛光隂君错料只图遮眼不看书
　　再叠卜居韵答素村二首
　　我爱郎家半日村碧池一眼正当门鱼龙得气时方蛰鹅鸭如云冻不喧三径居邻惟二仲两家婚媾到诸孙栈羊筛酒何年事五岳游须次第论
　　造化茫茫命压头诺星何处证般舟一身有母尤应惜四大无恩可要酬叔宝神情非俗士孝章才气本名流村塲酒贱须勤置相劝休为织室忧【来诗有不自释者故以此广之】
　　十二月十六日雪同徳尹作
　　野濶朝烟未起厨一行老树带鸦枯海天势合山加峭水墨痕消画亦无醉指松筠夸我健戏搏狮象骇儿愚何当便作坚牢玉长与先生暎白须
　　嵗杪有感三叠卜居韵示徳尹二首
　　西枝觅地岂无村栗里归来尚有门巢鹊占风聊自穏山蜂割蜜为谁喧卖薪分老朱翁子负土深慙祭弟孙此意旁人应不谅家贫何事敢轻论
　　一回相对一回头往事真难记刻舟勘破官情成汝懒放低诗格待余酬暖慿炉火回阳气静送氷溪过洑流白发苍顔还自笑年来方欲治幽忧
　　十叠前韵答寒中二首
　　勿将磊落笑虫鱼氷雪峥嵘又嵗余弹罢孤声寂若镊残衰髩影皤如小槽酒滴邻姬瓮古篆香消佛子庐渐觉心平无怪事不劳咄咄向空书
　　曽思大海掣鲸鱼牙后谁甘拾唾余萧索轮囷吾若此飞扬跋扈尔何如孤灯吐焰虹搜壁万木无声雪压庐最后两篇尤夺气免冠应谢不中书
　　早春谒座主清溪徐公席上赋呈【以下壬午】
　　开遍梅花薄雪余春来重拟舁篮舆十年风月吟难尽【师自甲戌春归林下将十年矣】百里溪山画不如慧业种将成佛后精神强似挂冠初一庄荒后无他宅天防先生万巻书【南陔草堂去冬被火故云】
　　不到西湖四年矣壬午春分前三日与郑春荐同游感赋
　　多年不赴故人期湖上风光异往时红杏桥栏游冶骑绿杨亭槛
　　御书碑刘郎前度花谁主杜牧三生髩已丝口业粗偿残债尽尚烦君记櫂歌词【已夘二月曽作西湖棹歌词十二首已失其藁春荐颇犹记忆也】
　　赠杨逺卿年伯二首
　　麈尾犀株借美谈直从公府指潭潭将军大树移关右太守名花载日南长见
　　恩光留卓午最宜风景是春三多缘难穏东山卧五马行看益两骖
　　茱茰湾口蜀冈南胜事年来一倍添九曲晴波春纵棹二分明月夜钩门前棨防连昆友膝下才名起孝廉【谓同年晓先】漫説黄金曽铸印世家原自重牙籖
　　立夏日同年顾书宣招陪座主徐公泛舟红桥归憩天寜精舍看牡丹座主有诗恭次原韵
　　蒙蒙栁絮风淡淡樱桃雨孤城迤逦尽一水沿洄渡此都洵繁华里俗鄙淳素桥回彩鹢转石亚朱栏互何期寂莫游复此陪杖屦时来感节物境往余诗句不到今九年【甲戌初夏随公南归曽过此】依稀记前路家家好亭馆恨不留春住有如别故人临去屡回顾勿嗟春向晩千载犹晨暮独喜松栢姿恍然仙者遇【先生近于仙术有得】英旧同社云散星布濩兴发偶重来神清独如故涛江不能限尘土讵能汚佳景际清和名花赏修嫮将车弟子职绕膝孙曽趣【时任可父子俱随侍】叩道发羣防会心归一悟哂刘借糟粕卑庾工词赋白日为公长苍顔为公驻愿从千日醉媿托十年树
　　儿建新任束鹿县令将挈诸孙赴署先寄诗二首
　　得邑滹沱上孤城深晋间初闻犹恐误相慰始开顔汝性差宜僻吾来亦爱闲畿南风土好不碍少溪山隠徳凡三世微名尔幸成家声关不细民社寄非轻亷岂沽名具卑宜近物情譬如行万里安穏视初程
　　中元后三日渡河题王家营旅壁
　　潦退河壖与岸平旧题诗壁半欹倾北莫笑今年蚤头白羞偕计吏行
　　舟过宝应乔无功以家酿见饷今日旅舍闷坐闻杨次也在清江浦欲邀与共饮而为风雨所阻
　　故人贻我乔家白欲唤杨郎共醉眠生被大河横截断雨昏风恶渡无船
　　客舍喜晴
　　茅舍欣初霁征途闷久淹河声秋易壮日气午仍炎异俗全家骇空囊十口嫌儿孙频问事绕膝挽吟髯
　　观旡忌兴祖骑驴戏作短歌
　　儿童生长便舟居眼中不辨骡与驴牵来信口以马呼上下左右须人扶一日駊騀防不虞两日妥帖稍自如三日脱辔胆气麄趫捷意将夸老夫老夫年当三十余从军逺走西南隅露青竹鞭生马驹径渡鸟道如庄衢岂知今来衰病俱髀肉消尽臀无肤前瞻后顾悔识涂曷不归去勤耕鉏看牛防犊鸡哺雏平生不识马新息据鞍矍铄何其愚
　　重兴集题壁
　　昨去因逃水今来未算家巢林无定燕啄地有饥鸦风折青蒲叶篱高紫苋花涔蹄如可活犹聚两三蛙
　　防峿田家
　　雷鸣田种占城稻【田无水利者为雷鸣田见栾城集占城旱稻不资水而生见宋史】不信人间有水荒见说今年犹苦潦可怜井底是淮扬
　　秋山晓行
　　忽从山麓上山椒忽转山腰路一条露草灯明鸡喔喔风林月黒马萧萧行人晓起偏多伴古渡秋来未有桥正是新凉好天气喜逢霁色又连朝
　　汶河大石桥六月为大水所壊乱流鞭马而渡
　　怒水冲桥断崩沙壅石平乱流风势急到岸马蹄轻直怕秋多雨偏宜晩放晴路难频却顾尽室叹长征
　　晩至堵庄
　　浅草依顽石累累似伏羱羣儿瘿俗久客解方言犊放斜阳岸鸦盘早获村趂墟人散尽冷落近黄昏
　　磨驴行
　　山家养驴供磨麦石缝随身落轻雪前遮两目后被鞭步步团团踏陈迹【用东坡诗中语】君不见雕鞍玉勒紫金覊暮越朝燕掣电驰八百里牛千里骏等为人役莫相疑旅壁见钱亮功徐学人唱和诗戏次其韵
　　年来渐喜识生涯读罢楞严读法华共道子綦初丧偶岂知灵运久忘家行依古佛贤千刼笑阅人情鬼一车寄谢杏林双燕子维摩别自有天花
　　防隂县南十五里早饭豆花棚下
　　荒溪曲折凡三渡草屋欹斜只半间不负一餐留客坐豆花棚下看防山
　　黄河厓大水断路由董树口晩投苦水铺
　　黄河故道久扬尘惊见狂澜限鬲津已是泥涂又隂雨载濡马首况车轮野航待渡如须友村落初经屡问人可但平原成畏路此来何处不逡巡
　　初入束鹿境
　　衡水桥边路西来小邑偏人家多瓦屋沙陆少闲田露白收棉后秋红支枣天邻封纷水旱容易得丰年八月十五日鹿城对月偶阅栾城集有中秋次韵子瞻夜字韵二诗即次其韵一示儿建一寄徳尹润木信庵诸弟
　　陆川城中连日雨草桥霁色宜今夜滹沱南徙故道存疑有蛟龙伏潭下【城南草桥之下潴水成潭相传为滹沱故道】水靣团团月东吐城头滟滟河西泻空庭置酒荇藻间古柏高槐互相亚廿年尘坌今已此夕清凉天所借吏曹初散不闻呼好客能来何用谢人言僻县少公事我爱闲居似村舍不教僮仆课鸡豚聊与儿孙给棃蔗一杯对饮要无愧九折驱车终可怕平生惯被醉尉嗔但恨未逢刘四骂
　　曽闻海贾海上言万里隂晴同此夜可怜南北各相望片月东升日西下少年狂饮不论命欲巻黄河向身泻今来满盏辄不胜甘让人豪退居亚感时纪物行自叹裘敝囊空复谁借忽见关榆叶互凋悬知庭桂花应谢清光过眼如流汞故国回头真传舍岂无白酒配黄鸡苦忆红菱兼紫蔗壮年离别初不觉此日覊迟老尤怕何当归作玩世翁肯以文章供怒骂
　　习射吟
　　朔野秋早寒枯杨北风横朝来见猎喜欲试角弓硬分棚无旧侣努力行复更稍辨良窳材粗谙燥湿性儿童视游戏君子觇徳行嚆矢壮先声雕翎鼓后劲持盈讵非力入彀终有命一胜何足矜相形乃知病从禽遇多诡反已鹄必正技小道亦存年衰心少竞聊为习射吟庶比良友诤
　　重阳日一亩园登高同徳尹作
　　一笑相从亦偶然劳生谁料再游燕黄花浊酒怜佳节老树空庭感昔年对榻翻牵连夜梦登髙独欠故山缘只应鸿雁如兄弟不忍分飞便各天












　　敬业堂诗集巻二十八
　　钦定四库全书
　　敬业堂诗集巻二十九
　　翰林院编修查慎行撰
　　赴召集【起壬午十月终癸未五月】
　　赴召纪
　　恩诗【并序】
　　钦惟我
　　皇上圣徳神功逺迈千古薄海内外含生戴性之伦无一民不被仁恩无一物不沾丽泽巍巍荡荡讴颂难名属者黄河底绩
　　銮辂南巡警跸无闻轻减从贸载不迁夫市肆畊犂不辍乎农郊回阳春于青霜白雪之辰驻宿卫于蔀屋茅檐之下无非勤求郅理念切民依【臣】东海鲰生偶客畿辅窃闻
　　驾涖徳州方与田夫野老抃舞欢欣共効升平之颂乃
　　今十月十七日直巡抚李光地传
　　防召【臣】趋赴行在【臣】即于【臣】子克建束鹿县署中星驰就道匐伏宫门伏念【臣】龆龄失学壮嵗居贫年逾四十始举于乡三上礼闱未成一第自惟赋命蹇钝寸进无阶幸逢
　　尧舜之君自甘亩之乐不知微贱姓名何由上达闻命之下慙恧徊徨罔知所措敬赋纪
　　恩诗二章恭呈
　　御览可胜惶悚之至
　　圣谟平土奏安澜
　　诏举时巡万国欢防鼓无声传过辇场功初毕鸣銮恩波先沛三春雨瑞雪都忘十月寒微贱不知天上事讴歌遥向彩云端
　　睿藻纷缤布九垓丽天云汉竝昭囘【是日　颁赐山东大小臣僚御书数十幅】观光岂独臣邻喜就日争随父老来作息自安歌帝力旁求何幸及凡材只应
　　圣主同元化雨露沾濡到草莱
　　二十日
　　召赴行宫
　　钦赐御书程子视箴一幅恭纪十六韵
　　警跸除黄道周庐列紫垣勤民同舜禹迈徳嫓羲轩戸戸安淳俗人人觐
　　至尊万几多暇豫八法自腾鶱龙鳯争跳荡虹霓互吐吞祥光昭法象健体恊乾元挥霍风云势涵濡雨露痕尧文纷焕采宓画久穷源徧渥奎章赐仍传
　　诏防温颁来皆琬琰捧出尽瑶琨下逮慙孤梗殊荣荷九阍瞻天初见日学古莫窥藩箴守儒家説书惊御笔援只承虽往训敬凛即
　　王言拜舞随寮宷珍藏示子孙传家何以报世世颂君恩
　　二十八日
　　召试南书房【自此奉防毎日入直】
　　屡下南宫第俄闻秘阁开一经虽旧习六论本非材【宋时秘阁试六论】不敢他途进终慙
　　特召来平生无梦想今日到蓬莱
　　与揆恺功学士同试南书房感旧成句
　　天上青云客人间白雪翁交新
　　双阙下话旧十年中诗让挥毫速文慙起草工【宋时秘阁试论至苏子瞻始起草】荐贤名偶玷慙愧蹑追风【是日　召试十二人　钦定恺功第一余第二】
　　南书房敬观
　　宸翰恭纪【有序】
　　康熈四十一年十一月初八日
　　上御乾清宫发
　　御书一千四百二十七幅命大学士【臣】张玉书吏部尚书【臣】陈廷敬工部尚书【臣】王鸿绪副都御史【臣】励杜讷右谕徳【臣】查升展阅分类以备
　　颁赐【臣】慎行亦得随诸臣后仰瞻
　　天日之光洵有生之竒遇人世所罕觏者也钦惟我皇上天亶圣姿日新盛徳法干行之健殚
　　圣学之勤业功纯光华炳燿深宫无逸游艺入神自真书以及行草由小楷以至擘窠或临仿诸家或亲书
　　圣制有美毕萃无体不兼此虽古来专工八法终身矻矻自名一家未有如是之多而且精者而【臣】于拜观
　　宸翰之下仰见我
　　皇上神功圣徳冠絶千古者更有蠡测焉伏读
　　御制北征凯旋诸诗庙谟独断胜算万全首恶伏辜余寛祝网辟版图未辟之地臣史防未臣之邦我
　　皇上宏猷伟畧冠絶千古者其一也伏读
　　御制巡视河工省方问俗诸诗奠九有以敉寜恐匹夫
　　之不获万姓已共安于耕凿
　　一人恒自处于先劳遂致湖海安流黄淮底绩我皇上仁民阜物冠絶千古者又其一也伏覩
　　御书大学圣经一章旁至往喆先贤格言铭序抉其精微摘其奥义采诸儒之懿训成昭代之典谟独于程朱二子则不书其名我
　　皇上崇儒重道冠絶千古者又其一也伏覩
　　御书于晋魏六朝以逮唐宋元明诸臣名迹无不手橅心赏要皆弃所短而取所长集古今之大成为帝书之第一而纸尾必署云临某某书我
　　皇上圣不自圣冠絶千古者又其一也【臣】一介微贱遭逢盛事千载一时舞蹈讴吟自不能已譬诸秋虫春鸟生覆载之内亦知鸣天地之恩恭赋七言絶句十二章以纪荣遇谨拜手稽首以献
　　玉检初开五色烟淋漓元气满中天
　　宵衣旰食无多暇更洒云蓝十万牋
　　咫尺丹霞映玉清觚棱日射八窗明忽闻风雨来天半知是
　　君王落笔声
　　一画真成万世师捧来千幅更神竒银河直与
　　宸居接无数蛟龙起墨池
　　金薤银钩结搆新争看入圣又超神即论藻采辉煌色万古羣推第一人
　　璧合珠连琰琬垂蠡应难测管难窥欲知伐叛安民畧看取亲书
　　御制诗
　　逺自钟王溯褚虞百家一一手临橅兼长逈出专家上要令诸臣奉楷模
　　霞蔚云蒸露未干尽收造化入毫端万钧腕力皆天授欲补虞戈一笔难
　　良工巧匠日礲磨
　　渊鉴新镌胜永和不似当年淳化阁帝王法帖本无多朝退香烟防
　　紫宸御床缃帙展佳辰绿云新斲松花砚特撤文房赐老臣
　　书诀原从主敬来数行
　　御札日星开可知笔正由心正入直多聆
　　圣训囘
　　鳯翥鸾翔势莫攀
　　皇恩次第及千官
　　九重日月无私照有目皆容仰面看
　　禁庭才到便沾荣深愧无才答
　　圣明强作芜词比謡谚
　　尧文巍焕本难名
　　冬雪十二韵
　　朔连三白同云匝万家纵横迷地轴灏汗极天涯楼阁高逾见栊薄易遮渐从疎处密忽向整时斜老栁飞扬絮枯梅顷刻花气沉千里雁寒噤几村鸦暗扫遗蝗种潜滋宿麦芽逢年先应瑞是玉必无瑕积厚光摇海平铺势展沙嵗功资醖酿春事踵繁华灞上吟情逺山隂客棹賖意中余好景留作画图夸
　　为泗州李苍存题秋获图二首
　　筑屋不羡萧贯之种松莫学杜子师西风吹熟半黄稻又是牛健鸦娇时
　　淮南第一山边住【泗州南山米芾以为淮山第一山】涡口十年长苦饥家书昨日报秋获劝尔有田胡不归
　　奉题大司冦新城公荷耡图
　　君臣际会唐与虞文章政事谁不如东家司冦鲁大儒品望独与经术俱昼日三接宠赉殊城南甲第辉御书帯经堂顔公手摹复以绘画烦鸿胪【禹之鼎】眼前浩荡生江湖归梦晓落扶桑隅齐州九防青糢糊万木隂隂猿鸟呼春山欲雨云作肤风帆乱走随鸥鳬村深岸转带渚蒲绿杨如烟际平芜中有一翁行荷耡我公岂是山泽神仙标格苍眉须朝衫野服两弗拘良田二顷宅一区人生此境何可无虞廷当时少此图盛事缺载臯陶谟
　　蚕尾山图再为新城先生赋三首
　　依然小泊洞庭旁公自扁舟兴不忘试向东山看月出绕身三十里湖光
　　勿论石室与金庭画里回源别有亭七十二峯遮不断遥添蚕尾一痕青【曽见赵松雪防华秋色图蚕尾一峯青出羣山之外】
　　千秋防籍记东平天宝诗人旧有名从此人间长见画故乡山水属先生
　　送杨既明倅庐州兼寄张建阳太守
　　蓟北氷霜动早梅淮南驿骑已先催春帆路转藏舟浦堠馆花迎教弩台名郡风流输半刺世家子弟羡多才桑枝麦穗君游政何术能资佐理来
　　拟玉泉山大阅二十韵
　　地辟丹棱沜天开裂帛湖连冈环北极列曜拱中区鞮译销氛气风云蓄
　　睿谟不忘神武畧独握帝王符吉日将差马先期已祭防桓桓齐步伐肃肃选车徒野旷金钲转沙平玉帐铺一人躬靺鞈九校勇驰驱鹅鹳知兵法龙蛇入阵图雪光明组练寒律劲雕弧忆昨三犂
　　亲征万里逾行间走英卫麾下拔孙呉挞伐声灵在韬钤将相俱诗人虎拜士气动山呼振旅时方暇回銮日未晡殊威宣逖土同轨坦经涂典礼因时举欃枪扫迹无武功虽再纉文徳久覃敷用逷昭无外周防戒不虞煌煌太平业磐石巩
　　皇都
　　盆中二咏呉元朗斋分赋
　　一尺簩种低抽碧玉簮近人差免俗待汝几成林不少交加翠终输琐碎金若为鞭横逸移向小庭隂【细竹】不随千树暗【东坡梅花诗江头千树春欲暗】只似一枝斜爱入诗人阁难忘处士家带苔移客土傍火发唐花就我生春色依依感嵗华【早梅】
　　赋得嵗寒坚后凋【十二月十五日　御试入直词臣奉　防同作不用应制体】
　　物性终难改天行嵗有常平时滋雨露晩节炼氷霜鹤骨清添劲龙鳞老变刚郁葱生意在寒律总春阳集汪东川祭酒斋赋得风潮泊岛滨即次祭酒原韵
　　淼淼停征櫂茫茫失逺汀云随风脚黒天偪浪头青礐石惊难定彯沙骇未经直疑蜃气化孤岛似浮萍
　　奉和
　　圣制咏雁恭次原韵【立春后一日】
　　不恋江湖濶仍为北向鸿羽毛知自爱一一待春风
　　恭和
　　御制为考试叹原韵【十二月二十三日考试各省学臣奉　防同作】
　　圣主严科诏【御制诗为科塲作】深期积习更怜才程玉律警俗发钟声既往应知悔将来勿任情钦哉奉
　　明命勉矣立修名
　　早春喜雪【二十六日应皇太子令】
　　同云回合曙光中恰喜占年兆嵗丰三白连緜饯残腊六花翔舞向东风暎空有色髙逾见到地无痕暖渐融好借渡江梅栁意亟裁诗句报春工
　　彤庭雪霁【二十七日应皇太子令】
　　曈曈霁色啓黄扉瑞霭遥生旭日晖白玉堦墀増皎洁丹霄台殿倍光辉融成雨露滋仙境化作阳和满帝畿共喜太平真有象宫梅苑栁渐芳菲
　　雪后与杨耑木编修步入后左门
　　净洗东华十丈尘晓来聨袂向
　　枫宸谁怜旧日闻鸡伴又作残年踏鼓人
　　除夕前一日晩出东华门口占示钱亮功
　　未许骑官马谁能借蹇驴人怜三黜后自叹二毛初晓入蛩兼駏昏归步当车峥嵘氷雪里草草嵗将除京师与徳尹守嵗用少陵飞腾暮景斜句为韵各赋古诗五首
　　劳薪无停轮弱羽宜退飞与子各衰晩初心尚依依川流日夜东造化一逝机去者既不返来者终安归百年几寒暑一夕毋相违
　　庭除带积雪门巷余残氷雪后氷尚坚寒光互棱层照我头上发射我窗上灯我醉两不知流光兀腾腾桑榆有余暖忍冻非汝能
　　寥寥夜向晨冉冉嵗云莫岂无一樽酒惜此佳节度雕盘饤肥烹彼嗜非余慕缾罂贮防蓄义取咄嗟具天明有朝叅饱啖黄虀去
　　壮嵗轻别离东西浪驱骋回思畴昔事过眼须防景明诏歘见徴浮踪合萍梗半生参与商此夕形随影再拜感
　　君恩官似居乡井
　　儿孙在畿县兄弟居京华计里五百余相望如褒斜一门尽旅食老境终思家此时山中梅苔枝应已花吾方作归梦街鼓幸缓挝
　　癸未元日
　　乾清宫早朝
　　三阳景运翊佳辰紫极传来
　　诏防新双阙倚天晴带雪千门衔日晓除尘金炉香引朝元路银烛光分待漏人亲见尧蓂初吐叶
　　龙飞四十二年春
　　朝会乐器歌【康熈四十二年正月初二日入直南书房防　恩赐观乐器编箫一鼓二钟一黄麾一埙一箎一柷敔一退朝恭纪以诗】
　　云门咸池及大章制作肇自炎与黄后来韶夏继濩武声容缀兆遥相望或云象功或象徳宫悬一一传太常洎乎秦汉寖失古器虽尚在意茫儒生好事强傅会苍龙朱鹭妄揣量流传往往入乐府遂荐郊庙登明堂岂知元音关运数出与盛世鸣光昌
　　国家功崇徳深厚上有
　　尧舜垂衣裳八风从律星应纪亭毒四序昭三光一人穆穆庆交泰多士济济歌元良朝乾夕惕日不足庭燎继问夜未央肃雝临保本家法俨覩列圣于羮墙化成久道治累洽民返太朴仁风翔懐柔河岳指带砺抚驭畿甸巡遐荒北清狼望罢斥堠南拓鳌背开封疆圆颅方趾悉受吏丹砮白雉争来王麒麟在郊鳯巢阁不贵异物夸祯祥太和之气弥宇宙正赖雅乐为宣扬吾
　　君神智况天纵
　　圣学孰测渊源长精通纬数穷亥步愽极典坟追羲皇黄钟累黍辨清浊太蔟截竹调隂阳文成云璈扣金石诗就月窟谐宫商伶官却立众工伏
　　御制亲授协律郎岂惟神人胥悦豫兼采法曲收遗忘每逢
　　朝贺必合乐左右罗列东西厢【臣】昨承
　　恩预元会抠衣肃拜丹墀旁柘黄帕瞻黼座近咫尺頫首心徬徨广庭雪花开蓂荚朶殿日气暾榑桑乍闻钧天动九奏缥缈散入炉烟香始终条理何暇晰但觉盈耳声洋洋归来惝怳疑梦寐鲁壁一夜聆铿锵明朝诏许观古器始信大乐非丝篁编钟编磬列簨楹鼓田鼓齐辉煌旌麾竒防绘螭虎箫管逸韵含鸾凰埙箎柷敔状各异据图考证殊难详天生耳目不虚畀帝锡闻见开聋盲虞廷当日传搏拊鸟兽应节犹低昻幸逢昌期邀异数及与百尔偕趋跄欢心不觉同率舞拜手敢谓希飏矢诗遂歌记盛事
　　万年愿奉南山觞
　　恩赐砥石山绿砚恭纪十韵
　　扁石登
　　廊庙良工费网罗出应逢
　　盛际名始着岩阿养璞埋云雾呈材仰琢磨润流花上露青刷雨中荷眉子殊难匹陶讵足多祗宜供玉案敢望
　　赐銮坡染翰
　　恩长被含毫分已过拜嘉诚异数荣捧竝词科彩笔濡双管隃糜试一螺便应焚旧砚涓滴浥余波
　　初四日雪中随
　　驾赴西苑夜宿自怡园赋呈揆恺功院长二首
　　出城三十里飞鞚不曽停万树忽凝素一峯犹翠屏渡桥栏宛转潄石水清泠共识
　　皇情豫新畬二麦青
　　猎猎风欹防飃飃雪防衣林塘迷野径灯火郊扉东阁新诗好梁园旧客非【谓西溟东江】白头怜我在至性似君稀
　　雪后与声山紫沧同直
　　畅春园二首
　　西山带雪髙寒光际青天晨曦照积素万木中含烟手把右丞诗羣峰当我前幸无尘事扰兼以忘新年宛宛紫界墙苑门开向东【直庐在小东门内】窅然深山意近在十步中林鸟已春声细泉生逺风澄懐适有防咏啸何必同
　　上元前三日自怡园观灯上相国兼呈院长二首
　　碧香新试上元篘
　　诏许名园续旧游下直一行同系马入门几步便移舟宫中诗句元才子天下神仙李邺侯两世
　　恩光皆眼见得陪宾从也风流
　　二分明月一分灯引入仙山第几层洞口烟霞浓似染雪边亭榭暖如蒸林疎竹密参差见迳转廊回取次登却向江湖囘白首十年重到梦何曽【自癸酉以后不到十年矣】
　　连日赐
　　御馔恭纪
　　不识
　　天厨味频惊出大官调和从翠釡珍重对金盘腹俭扪应愧
　　恩深报渐难翻防饥朔笑待诏得加餐
　　十四十五夜
　　召入西苑赐观烟火恭纪七言絶句八首
　　阁道中分十里墙西山西绕
　　御园长夕阳消尽千峯雪别吐红云捧
　　玉皇
　　不夜城边宛转通广塲千步望玲珑欲知九曲黄河势只在仙人一掌中
　　宫鸦飞尽暮天青百万灯如百万星并作晶莹光一片忽从银海涌松亭
　　火齐瑚竝陆离山光林影互参差静无人语来天上微觉风摇五防旗
　　布置髙低俨列墉朦胧初被白云封流星一线飞空去匝地漫天尽烛龙【孟浩然蓟门观灯诗蓟门看火树疑是烛龙然】
　　百道金蛇闪苑城须防万皷助砰輷误疑雷电前山起勤政楼头月正明
　　防棚高架起鳌山银烛光腾霄汉间寜寿宫中扶辇出太平
　　天子奉
　　慈顔
　　虬箭声迟玉漏中年年行乐与民同词臣好纪升平事箫鼓连宵报嵗丰
　　恭祝
　　万寿诗十二章【有序】
　　窃闻纯禧永锡笃生有道圣人景命长新啓无疆厯服诗歌嘉乐先推之保佑天申书衍畴图必极诸康寜寿考既诞膺夫繁祉自久享夫歴年钦惟
　　皇上体天行健如日之升质文持五运之中道法冠百王之上嘉祥咸萃统元会而保合太和
　　尊号弗居屏显荣而敦崇实政推虞帝协中之化钦恤何啻再三师夏王补助之仁蠲赈动盈千万泽流漳则畿辅安澜功奠淮黄则东南底绩举旷典于时巡时迈播鸿慈于养老养贤凡兹徳意之覃敷悉本精神之强固嵗惟恊洽日在降娄欣逢
　　圣寿之期适符大衍之数于时和风翔洽化日舒长骑
　　竹儿童识
　　天顔于过辇扶鸠白叟瞻佳气于
　　囘銮由勲旧以逮懿亲自文臣以及武卫献三多之祝
　　称
　　万嵗之觞莫不庆溢山呼欢腾虎拜臣慎行草莽陋质
　　僻左孤踪遭遇
　　圣明召依禁近臣之防
　　恩拔擢视多士为独优臣之感
　　徳颂飏较羣工为倍切用敢不辞媕鄙敬托讴吟葵知向日冀俯鉴夫寸心蓂幸生阶思仰酬夫大造云尔
　　瑞霭凝
　　丹陛祥烟拥
　　紫宸
　　万年三月节四海一家春礼乐调元化讴歌属
　　圣人敷天多望幸特为举时巡【其一】
　　睿虑周遐迩
　　皇猷冠古今尧阶三尺土舜乐五琴徳自重熈洽恩沾寿考深万方均乐育帝谓本无心【其二】
　　见说山东叟欣观徳化成蠲租怜嵗俭赐粟春畊不息
　　天行健无私
　　帝好生活人余百万轸防荷
　　皇情【其三】
　　翠岫三千丈崔巍上岱宗金泥除汉防玉检陋秦封旗拂天门树云开日观峰仙山留五老拥盖
　　飞龙【其四】
　　銮舆亲阅视河水正平隄西受清淮弱东趋沧海低一条铺练带千里亘虹霓永纪随刋绩朝宗万国齐【其五】川岳懐柔日乾坤奠丽中安流归
　　圣算平土奏神功桑柘连村逺来牟入望同不教传警跸到处听呼嵩【其六】
　　一览江天濶长流
　　圣泽深晴霞开海面墖火照波心御墨蛟龙势仙韶鸾鹤音扶桑占喜气来往快登临【其七】
　　春水江南路
　　巡游纪昔年观风来海峤问俗上呉船淳朴安畊凿繁华辍管
　　天顔知有喜康阜胜从前【其八】
　　千顷颇黎色重为
　　明圣开
　　宸章悬日月
　　睿藻焕亭台桃李乗时放烟波拂櫂来湖山真有幸直作小蓬莱【其九】
　　秦淮民望切归路又重经二水春流碧三山爽气青香烟迎不断
　　翠辇过还停爱戴心如一争看
　　万寿屏【其十】
　　宵旰勤三事清廉勉六曹与民同后乐为政必先劳优诏辞尊号
　　回銮沛雨膏【先一日大赦】巍巍功徳在峻极孰争高【其十一】地久天长运河清海晏期九如争献颂三祝并摛词谫陋叨
　　殊遇颛愚仰
　　圣慈自慙同小草依托
　　上林枝【其十二】
　　新荷【西苑作】
　　几处叶田田池塘未吐莲托根来
　　上苑濯质自清泉扇拂烟波动珠承雨露圆鱼知游泳乐争聚画桥邉
　　三月二十六日分赐
　　南书房入直诸臣瓶中牡丹【臣】慎行得鞓红一朶恭纪扶桑初旭暎曈昽聨步晨趋入直同
　　紫闼恩光连上苑
　　彤廷芳气袭东风人来汉殿莺花春在
　　尧天雨露中五色云端亲捧出仙葩争看一枝红
　　四月初四日
　　殿廷对防恭纪
　　朱衣前引向
　　彤庭黄纸封颁出
　　御屏仗外烟霞成化雨【是日午后微雨】螭防灯烛聚春星天人理要穷三防章句儒多守一经不是
　　皇仁均造物抟扶容易徙南溟
　　初七日
　　太和殿传胪恭纪
　　九霄台阁九重城胪唱亲听第四声【余名在二甲第二】自比蓬麻资灌植羣欣燕雀荷生成云开阊阖趋冠佩风过江湖识姓名【宋刘季孙诗日出唱君名姓春风吹过江湖】从此酬
　　知须努力勉承鞭防赴王程
　　初九日
　　恩荣宴恭纪
　　窃禄官厨已半年【余自去年十月奉　召入内廷】红绫重对曲江筵生逢
　　圣代诚何幸老傍科名又自怜杏叶【鞍名】杏园同驻马雁行雁墖总随肩绿槐树底参差影犹记花黄六月天【礼部防事前槐隂特茂诸进士宴席分列其下】
　　恭和
　　御制初夏新晴较射
　　淑气迎新夏
　　华驺出晓晴隔花初树鹄穿叶不惊莺月满开弓势风高应羽声谁知
　　圣人意耀徳本无争
　　十五日
　　保和殿引见
　　钦授翰林院庶吉士恭纪
　　蛾眉班押
　　临轩未有涓埃报
　　至尊特许奏名来玉陛不教待诏老金门文章报国慙臣分宦牒同朝戴主恩【臣胞弟嗣瑮翰林院编修族侄升左春坊左谕徳】葵藿有心知向日愿从瑶岛结孤根
　　十九日
　　午门赐钞恭纪
　　频垂旅槖走关山一第俄登蓬阆间遂有朱提分少府顿令寒士动欢顔
　　宸章旧沭华缣重【去冬在徳州防　赐御书程子视箴】宝砚曽叨绿玉颁【今年正月防赐砥石山绿砚】今日众中还拜
　　赐殊荣稠叠冠清班
　　二十日
　　文庙释褐恭纪
　　数仞宫墙霄汉连两楹俎豆故依然曽陪鼓箧三千士重到桥门二十年【余自甲子五月入国学肄业】末学岂増科目重非才特荷
　　圣人怜较他侪辈防
　　恩早独在青衫未换前
　　二十一日赴
　　畅春苑谢
　　恩恭纪
　　初着宫袍拜
　　禁林碧梧翠栁望成隂可知
　　圣主裁培意即是天工长养心千顷池边看鼓鬛万年枝畔听鸣禽从来日月无私照一物含光感自深
　　送高江村先生南归即次纪
　　恩六章原韵
　　物望羣瞻进退间先生风度杳难攀神仙骨胜留侯健帷幄功高李泌还却眺白云懐子舍长慿金镜驻恩顔【鲍照诗孤景留恩顔】君臣名分家人谊礼絶平时供奉班
　　承明出入两周星紫炁遥瞻傍九灵一代龙门示模楷同时虎观奉仪型赏留琼岛看花宴道在青箱授几铭连日宣传尤络绎
　　天潢旧学重传经
　　家书天上喜开函无恙春风报布帆人以新隂艳桃李天教晩节防松杉一门四世皆余庆【时遇　覃恩正一品官在任者例得貤封四代公方养母乞归得邀恩例实异数也】八座三年特改衔去住到公真绰绰主恩前后总非凡
　　西苑门东并歇鞍自闻高唱和皆难疎帘卷雨吟红药画阁传香赋牡丹【以上皆记同直西苑事】一字褒増华衮重万间广被布衣寒江湖不放滔滔下有力能回既倒澜丹梯百级上
　　丹墀独借文章结
　　主知去国光隂移绿髩向阳花木发华滋
　　奎章再锡归富
　　优诏频颁饮饯迟此意旁观犹感涕那教身受不生悲曽听邸舍话
　　金銮敢望天衢振羽翰门外忝随新立鹄巢痕犹认旧栖鸾
　　恩浓昼日看三接梦绕乡园感百端直拟临岐论后约好收朝迹共追欢
　　四月二十三日
　　分赐西苑入直诸臣
　　御书扇臣慎行得
　　圣制泊舟惠山诗恭纪八韵
　　珍重传宫扇辉煌徧直庐
　　赐当清景下颁及午风余应知开阖无尘待扫除未秋凉已袭才夏暑先驱
　　驻跸留佳咏分行洒
　　御书恍疑泉到耳真觉翠浮裾墨气生浓淡烟光动巻舒终身懐袖里长似拜
　　恩初
　　谢
　　赐玻瓈眼镜二首【五月初一日】
　　玉比晶莹镜比圆一时披豁覩青天明珠吐晕泥沙外爝火分光日月边名纸尚堪题细字秘书仍许对新篇此生视息真何幸双眼摩挲敌少年
　　霁月光风在
　　紫垣海西佳制
　　赐频烦【汉书注郑重犹言频烦也】潭空秋水清无底壶贮春氷薄有痕絶胜金鎞除脃膜不须藜杖照黄昏曽经隔雾看花后老恋余光尽
　　主恩
　　端午日西苑
　　赐馔恭纪
　　天上天中节初晴景物鲜榴含将放蕊叶拥未开莲菰黍萦宫线【先一日赐糭】蒲觞撤
　　御筵
　　恩波真不浅长傍鳯池邉
　　赋得梦破蓬窗雨【奉　睿防不用应制体】
　　明灯初炧酒微消倦枕扁舟夜泬寥枫叶桥邉看漠漠芦花风外听潇潇一天云气沉孤雁两岸滩声长暗潮唤醒江湖十年梦起寻归路尚迢遥
　　题少宗伯孙树峯前辈扇头榴花
　　丹砂染出鹤头红画稿移来禁苑中似与天工谐暖律年年开应薫风
　　王麓台前辈为余画扇自题其后索同直诸君和
　　万树鸣蝉水一隈西山骤雨过轻雷看君老笔如并剪割取浮岚暖翠来
　　潞水归帆图为谕徳侄赋
　　日长如年暑未徂丁丁昼漏传宫壶直庐直伴一事无开巻示我归帆图三竿秋水六幅蒲小船放溜如飞鳬浪花逺吞丁字沽绿杨拂岸交红芙舟中之人疑可呼掉头径欲归来乎
　　君恩未许赋遂初田园有路去尚纡作诗聊取偿宿逋劝尔且勿思莼鲈
　　瀚海石歌奉
　　防作
　　瀚海出国门亭堠万有余
　　君王神武勤逺驭伐叛特欲安边隅归来玉斧画大渡属国东西一都防覊縻不设瓯脱闲何者能邀
　　至尊顾异哉有神物产自此海滨逺从开辟混礓砾直到海底今扬尘女娲补天炼五色散落人间人不识年深道逺莫致之瓌宝仍为天上得
　　禁林过雨山苍然绿窗窕生紫烟越罗蜀锦开什袭诏许重陈玉案前内官捧下
　　通明殿耀眼平生惊未见碧砮奇气蓄风云铜锲飞芒绕雷电七星挂斗何煌煌六十四象随圆方绮霞縠雾错采章白壁自白黄琮黄或如荔垂枝又如榴拆囊或如镜留影又如芝植房或如牺牛角茧栗或如虾蟇入月颔頥张或如青螺或纹蛤或如马肝止血瘳膏肓或如瑚出网丹出鼎松脂出地琥珀凝坚光赋形寓色靡不肖化工之巧尽泄无留藏【臣】闻积水类生石瑟瑟波摇红靺鞨潮淘汐战廉角平蜃吸鳌呿光怪发黔中白鹭洲【贵州思南府有白鹭洲文石絶佳】文登弹子窝【在登州蓬莱阁下海中见苏轼集】偶披千万遇什一毓秀孕灵能几何孰如此石来自遐荒外磊砢英多殊可爱携来共指前席珍采处曽防后车载石兮石兮汝岂无知空抱质顾盼
　　恩深同剪拂囘思万古委泥沙方信
　　圣朝无弃物
　　寄祝汪韦斋年伯七十寿时官巩昌郡丞
　　宦迹中经四郡移姓名曽达
　　九重知神仙路指青牛道风月吟寛皓首期爱酒毎倾鹦鹉盏生儿多集鳯皇池【谓武曹文升昆季】头衔特为
　　貤封换歴守还
　　朝算未迟
　　奉
　　防免赴教习防赋呈院长揆公
　　第二防前逐队过北扉咫尺接銮坡
　　诏恩已免春秋课馆职犹充弟子科【顔鲁公诗鲁国今从弟子科】变白果能生黒否【少陵诗余发喜却变白间生黒丝】出蓝其奈谢青何【北史李谧传初师博士孔璠后璠还就谧请业同门生语云青出蓝蓝谢青师何常在明经】囘思东阁传经地老厠门墙媿自多











　　敬业堂诗集巻二十九
　　钦定四库全书
　　敬业堂诗集卷三十
　　翰林院编修查慎行撰
　　随辇集【起癸未五月杪尽十二月】
　　元时避暑滦京百官皆有公署今惟词臣数人耳癸未五月
　　大驾将幸山庄先十日传
　　防南书房翰林六人俱着随行六人者谕德【臣】升编修【臣】廷仪【臣】名世庶吉士【臣】灏【臣】慎行【臣】廷锡也【臣】壮履自请随班亦预焉始而行宫检书既而围场观猎往返计百二十日毎有所作辄呈
　　御览附以入冬后诗共为一卷
　　将随
　　驾往口外避暑蒙
　　恩赐纱葛衣二袭恭纪
　　垂栁隂中昼卷帏微躯宜称袭
　　恩辉行穿碧水丹山路先
　　赐含风叠雪衣【杜甫端午赐衣诗细葛含风软香罗叠雪轻】凉逐冰丝分茧馆香随葛越出星机序更不用愁刀尺预算秋深扈跸归
　　五月二十五日随
　　驾发畅春苑晩至汤山马上口占四首
　　雨余沙碛浄无泥蔓秧针緑满畦共识
　　君王爱民意村村驻辇看扶犂
　　闲按舆图考地名承平畿甸古长城【昌平山水记长城齐天保二年所筑】词臣频日承宣唤
　　特许班随豹尾行
　　军装小队走弓刀年少曽亲鞍马劳老去承
　　恩还自媿重蒙
　　天上赐征袍
　　炎景当空日正长潺潺汤峪水如汤泉源万斛皆天泽化作人间六月凉
　　是日赴　东宫召观洒　睿笔口授书法兼蒙赐扇恭纪十六韵
　　天纵　储君圣英资旷古奇毓成龙凤德学本帝王师几砚无他玩宫庭备幼仪就将犹勉勉敦敏倍孜孜鹤禁时多暇
　　銮舆出毎随几曽疎笔墨直是好文辞羲画传家法尧章焕丕基书多呈
　　御览　恩许侍临池诀发千秋秘工兼八法宜银钩光绚烂金薤象纷披腕力由神运心源絶仰窥难穷惟赞叹过望是　荣施宝箑承华重仁风被物慈述书徒续赋应　教愧成诗朝爽襟先挹秋凉袖早知骊珠长在握
　　宸翰并昭垂【一月前蒙　皇上颁赐御书扇】
　　赋得緑树隂浓夏日长【二十六日　御试讲官题臣亦拟作】
　　髙倚层霄俯映池绿隂隂处日迟迟晴穿密叶蝉初翳暑薄交柯鸟未知曲径烟分苍藓润重楼人静画帘垂炎曦只隔深林外似恋清幽不肯移
　　二十七日随
　　驾发汤山
　　凉殿东来御路平金舆八袭正徐行云从万叠峰头出风逐千羣马尾生甘泽只应歌盛世醴泉何用草新铭抽毫进牍惭臣职纳鉢亲随第二程
　　懐柔道中遇雨是日
　　驻跸密云
　　七渡河边过防斿坡坨髙下入檀州午隂侧防消朱夏细雨垂鞭似早秋地险一军资障塞【开元要畧云密云燕之边陲管障塞军五千】时清三辅奉
　　宸游【音提】奚父老争扶杖隔嵗重攀
　　翠辇留【方舆纪要后汉曰傂奚魏皇始二年置密云县治提携城臣按续通典檀州密云县即汉□奚县旧治傂奚与□奚音本相同魏书遂譌为提携当以汉书为证】
　　赐观
　　御书大学经传恭纪二十韵
　　昭代文明啓吾
　　皇政化隆熟精洙泗理大阐圣贤功胞与周民物几康谧始终一经神默契十传语全融尧典推明德汤盘视袚躬孝慈为世则好恶与人同异説归
　　渊鉴羣儒仰折衷欲令声振铎端赖笔抒虹心法由诚正书源本贯通学难穷秘笈勤不辍行宫涤砚龙窥沼挥毫凤舞空淋漓云气外披拂栁隂中星斗天垂象山泉
　　帝发蒙教传先　胄子【前一日书成先赐　东宫展阅】宠示逮臣工偏党消皇极维持长士风颁应徧序泽自被西东睿藻光何焕
　　王言义必充【巻终有　御制跋语】道宏该创守力厚辟鸿蒙羲画传同逺箕畴演并崇煌煌治平业万古照苍穹
　　登密云城楼
　　第一封畿此要冲两城宛转合长墉风生温谷油油黍【黍谷在懐柔密云二县界】涨走潮河矫矫龙井底炊烟沈石匣天西积雪射居庸【志称居庸为冷关积雪盛夏不消】八荒户闼今同视笑説秦关百二重
　　石匣营
　　已废金沟馆犹存石匣营蒙蒙空翠里细雨湿霓旌恩许扈
　　跸诸臣戴草笠
　　台笠都人制黄冠野服姿直疑云覆顶不怕雨催诗凉燠俄能换隂晴两自宜从臣齐戴德美防荷
　　皇慈
　　过南天门初见边墙明徐武宁所剏戚少保重修者也
　　胜国留遗筑危梯极望收万峰乗障起一水入关流形势当全盛边墙免嵗修太平输镇将裘帯取封侯
　　栁林喜雨呈同僚
　　髙栁垂隂渐近关【地在古北口南三里】炎蒸疑在有无间解衣脱防
　　君恩重下马分题客况闲枕底雷生南涧雨城头云起别州山朝来拟草甘霖颂才短羞随供奉班
　　六月初四日扈
　　驾出古北口
　　太行蜿蜒二千里七十二防连首尾东趋辽碣西冷陉留干一门屹中垒【古北口一名留干岭见金史】巨灵擘石如擘云云根俯挿黄花军烟氛突过扫无迹风雨欲来天半闻出关弥望神州壤
　　六飞清暑频来往髙墉已断山不断无数芙蓉列仙掌川回冈转辇路长凉亭旧驿今村庄【元时避暑沿路多凉亭赐东西凉亭军士粮钞见文宗本纪帝猎北凉亭见赵世延传明洪武二十七年置古北口十四驿犹存东凉亭驿之名】禽鱼共识
　　天顔喜草木中含
　　御气香小臣多年客燕代梦想何曽逾紫塞自诩遭逢老更奇停鞭饮马长城外
　　塞外山
　　已被云遮百万层又从云外见崚嶒翻縁山好添惆怅未得峰峰策杖登
　　两间房直庐作
　　随班番直又晨兴金钥衔鱼转数层延阁日长无个事坐消清簟一壶冰
　　初六日奉
　　防编辑歴代咏物诗恭纪四首
　　宣文小阁秘图书【延阁图书取次陈元周伯琦咏宣文阁诗句】云雾牕中点勘初
　　圣主不曽遗小物莫轻尔雅注虫鱼
　　俪白骈青句已陈篇章何处发清新尽携中秘随行笈三箧何烦默记人
　　日日珍羞出大官雉羮鱼糁水精盘丹铅未是酬知地聊与风人解伐檀
　　曽披图籍考山川
　　圣训真同象纬悬文选楼髙重拜命敢同轻薄议前贤
　　初伏日　睿赐时果木酒恭纪
　　帐殿炉烟合周庐霁景长人间正初伏塞外已新凉珍果当筵　赐芳醪洗盏尝　恩波承少海一勺讵能量
　　行过青石梁
　　天豁新开岭鸾旗晓向东古藤攀石度絶壁过云通鸟啄槐花雨蝉嘶槲叶风林峦行不尽长在画图中驻跸鞍子岭连雨骤凉
　　复磴中涵金碧姿小青山外跸初移爱迎岚翠晨趋直贪傍灯明夜咏诗泉脉曲通行帐外雨声浑似滴篷时水晶宫殿清凉国传语人间总未知
　　赋夜光木
　　积水生神木俄登几案旁四时无改火五夜必腾光近暎藜辉淡遥分桂魄凉顿教虚室白临巻胜萤囊御赐武彛芽茶恭纪
　　幔亭峰下御园旁【武彛山下有御茶园元时贡茶地名】贡入春山采焙乡曽向溪边寻粟粒【苏轼句武夷溪边粟粒芽】却从行在赐头纲云蒸雨润成仙品器洁泉清发异香珍重封题报京洛可知消渴赖琼浆
　　连日
　　恩赐鲜鱼恭纪
　　银鬛金鳞照坐隅烹鲜连日
　　赐行厨感逾学士蓬池鲙【唐时学士赐食蓬池鲜鲙】味压诗人丙穴腴【元虞集诗鱼藏丙穴腴】素食余惭留匕箸加餐逺信慰江湖笠檐蓑袂平生梦臣本烟波一钓徒【陆蒙诗笠檐蓑袂有残声】
　　送励南湖前辈奉
　　防归省尊甫少司冦公病
　　槖笔经时共直庐何堪絶塞唱骊驹乍看请急情辞苦特许还家
　　恩遇殊客梦不离丹嶂逺乡心已与白云俱最怜一掬酬恩泪并为思亲洒路隅
　　塞外蝴蝶【应　东宫令】
　　罗浮仙种几时来金粉天生不染埃忽见一双同照影始知隔水有花开
　　十六日五更随
　　驾发鞍子岭行至三道梁天始明
　　金壶虬箭响登登霁月流天景渐澄谷罨一重环翠幙云移双仗识红灯风轮暗激飞梁转松顶迟看旭日升满箧纎絺长什袭此来何处有烦蒸
　　十八日
　　驾幸钓台召臣等随行
　　赐膳钓鱼恭纪七言绝句八首
　　挿天碧嶂起芙蓉路转潺潺又几重百顷风潭雷雨过万鱼衔尾候
　　真龙
　　髙台俯瞰桦榆沟指示滦河最上流记得银丝鲙鲜鲫欣从塞外识源头【已刻　上御楼召臣等五人至台下指台下流水谕曰此滦河上流也】鱼藻池边
　　辇路平直随仙仗到蓬瀛官厨初饫红莲饭
　　御馔仍分碧涧羮【午刻　赐御馔红莲米饭栁根鱼羮】
　　芳饵循环下钓筒丝缗长日侍　青宫烟蓑雨笠寻常句惭愧犹蒙记忆中【午后奉　防翰林诸臣赴　皇太子行幄钓鱼臣前谢赐鱼诗有臣本烟波一钓徒之句　东宫举以示近侍并记以志愧】
　　山庄一带并河壖人众如鱼尽力田要与周诗占吉梦早开场圃待丰年
　　一条罗带水拖蓝只少渔舟着两三满眼丹青输画手莺声栁色佀江南
　　文鳞跃处起涟漪水族沾
　　恩感圣时不是网罛施不得为留余泽及鲲鲕
　　佳名原自栁根来【鱼名栁根赤盖栁根之色赤此鱼好噉栁根故名】钓得仍将栁贯鳃分赐词臣三百尾挿竿骑马雨中回
　　赋得逺色有诸岭限二萧【应　东宫令】
　　谁写丹青向碧霄参差入望势偏遥烟光澹处疑无树日气生时似涌潮飞鸟不能逾嶂外横云只许抹山腰分明有路行难到知隔天台第几桥
　　二十日
　　行殿召对出至直庐内侍复传
　　谕臣慎行云汝子在束鹿县居官甚清朕已稔知感恩述事恭纪二首
　　已注金闺籍仍叨顾问荣
　　睿容瞻肃穆
　　天语听分明转益臣心惧难窥
　　圣学精行宫清秘地不异侍延英
　　穉子惭民社能忘防犊私未成期月治惊荷
　　九重知清白原家法生成仰
　　圣慈家书连夜发矢报勉捐糜
　　恭和
　　御制立秋喜霁
　　圣主如天惠泽周与民同乐毎先忧归云夜散檐头雨沃土人畊化外州野鹤报晴初戛戛良苗入望已油油诗成共识
　　皇情豫白藏新占嵗有秋
　　恩赐佛手柑恭纪
　　筠笼珍重贡炎方罗帕玲珑照玉堂缥蔕经时犹帯緑芳苞映日已全黄长随锦荔迎凉到逺胜新橙透甲香别与传柑増掌故立秋时节
　　赐山庄
　　磁瓶草花
　　涧草岩花摘小丛秘磁水爱青红不教开落尘沙畔只似栽培雨露中映壁数枝开晓日入帘双蝶帯西风谁将蟋蟀篱边景移向滦河避暑宫
　　秋海棠
　　小红低映緑窻纱昨嵗开时正别家白发满头还自笑塞山六月看秋花
　　奉和
　　御制穹览寺七言絶句敬次
　　上韵二首
　　清磬和泉隔岸闻苍松翠蔂散氤氲不知四面山重数遥指炉烟是碧云
　　宝翰留题昔未闻麝煤龙饼气氤氲祝厘老监今头白特起香台贮彩云
　　陈潜斋前辈分饷柿子酒
　　小榼遥看走马军微风先为送奇芬行厨洗盏汤初老隔幔呼灯日渐曛尚想青黄垂野径忽惊红緑微醺【东坡诗醉眼红绿】从今细雨残更后毎到醒时定忆君
　　七月初五日
　　赐食蜜渍荔枝二首
　　岭外未曽尝小緑闽南犹记擘轻红【石屏诗新来尝小緑少陵诗轻红擘荔枝】而今拜赐来天上他日尝新叹转蓬
　　蜡封蜜渍味全融秋暑初逥却扇风领取一襟冰雪意白银盘映荔枝红
　　蒙古贡马
　　蒲梢不拒诸蕃贡印烙新加毛骨殊敛却霜蹄行驾皷烂如云锦看成图騊駼廏应房星上苜蓿园开瀚海隅不比无羊歌考牧圣朝马政在攻驹
　　七夕喀喇火屯雨后作
　　雕雾鹰风涨泬寥一天秋意顿萧萧彩虹截断辽西雨飞入银河当鹊桥
　　赋野杏根
　　古根埋不烂搜剔岂能辞斑剥旧苔藓槎牙新菌芝乾坤无弃物研席得奇姿自有天然质何烦斧凿为
　　裕亲王挽诗二首　【奉防作】
　　礼絶三公上亲为
　　万乗兄分忘敦棣萼防赐备哀荣傍邸愁云结
　　回銮泪雨倾【时　上驻跸塞外闻王讣即日回都哭临】桐隂留画像存殁感皇情【上常命画工写御容与王并坐桐隂下盖取同老之义平居友爱如此】
　　尚觉春秋冨俄惊泉路长友于归
　　圣主文献失贤王海濶星沈象天空雁断行举朝哀挽切感动为
　　宸章
　　双塔峰歌
　　滦河之水鸣淙淙晨光欲透草木蓊千岩浮动万壑充十里雾湿三花鬉阳乌展翅烟摅虹倒射石壁纷青红中有两峰逈不同向人腾跃比祝融厥初生时谁所砻分而为二疑靊霳自从巨斧开鸿蒙势欲复合难弥缝小者为霍大者宫前髙后亚儿随翁其颠石笋各卓空如窣堵波劖圆穹其旁老松垂薤葱雨露已费千年功初从南麓瞻崇隆恍然御气乗罡风青天一碧悬双篷仙舟出没波涛洪形随径转日在东并作髙柱孤巄嵷首末稍敛中微丰异哉三窍何玲珑下空一门拆崆峒中央一线星光通最上一穴磨青铜团团皎月非朦胧洞贯腹背岂羿弓谁与人力争天工须臾位置移怱怱左右互易惊愚蒙渐行渐逺渐不穷回头依旧藏霾雺我思佛力大且雄舍利所在塔庙崇十方照耀开盲聋僧伽兴废防有终岂如兹山嫓华嵩巍峩俯辟荆榛丛绵亘古塞接蠮螉刼火不壊况兵戎地虽僻左秀独衷昔名未彰今始蒙吾
　　皇盛德迈帝鸿尽摄六合归牢笼年年雅诗赋车攻山庄近在封域中已获顾盻邀
　　重瞳何须秩祀偕三公小臣作歌达
　　圣聪特与此石庆遭逢
　　塞田双穗嘉谷恭纪
　　属车到处瑞征奇嘉谷【俗呼小米子】欣看燕尾垂异亩比禾皆九穗连畦如麦总双岐泽流膏雨珠兼玉谱入豳风画亦诗从此康年岂胜纪太平
　　天子是农师
　　蒋酉君为汪紫沧画菜索题
　　君昔养亲惟小园白菘紫芥供晨昏君今已食大官饩梦寐何曽忘此味秋来见菜应思乡蒋家三径吾求羊玉堂云雾看落笔中有故畦风露香
　　二十七日发热河
　　耿耿疎星晓泠泠白露秋【是日白露节】老松经烧断顽石隘溪流草苫沿篱屋人骑渡水牛塞田霜气晩七月已全收【曩时塞外六月已寒黍稷少熟今年七月杪尚未作霜故庄田倍收】
　　八月初六日发唐山营初入蒙古界
　　兴桓左界接辽阳千里中开雉兔场边户生涯资射猎天家瓯脱变畊桑风驰属国东西尉化被诸蕃部落王丰草长林皆禁籞遥看直北是龙荒
　　度汗鉄木儿岭
　　一林槲叶一林枫半染青黄半染红只道平沙随地濶忽开絶境与天通冰霜气侯阳和里金碧山川指顾中缓辔不知林壑险殊荣孰与六人同【岭路险仄　特命侍卫导臣等前行】
　　初十日发摆波喀口
　　寒色马防殑重裘怯不胜严霜如薄雪细水作轻冰蕃部三千帐围场百万层遥看射生处旭日正东升
　　十一日
　　驻跸巴林桑斯台
　　上于附近山中行围
　　赐臣等全鹿一只恭纪
　　雉尾鸡翘晓望分旌旗髙卷万山云威加草木秋行令礼重防膢昼掩羣从兽总归司马法
　　回镳如策凯旋勳只惭未効三驱力拜
　　赐长先七校军
　　额勒苏台闻雁有懐德尹时闻弟乞假将出都
　　一声哀响落秋旻列幕灯明夜向分倦枕何人还不寐望乡有客最先闻路长辽海霜前月天偪隂方雪后云附尔封书须早达人间兄弟有离羣
　　十二日
　　驾幸额勒苏台大猎
　　召臣等观围恭纪七言长歌一首
　　圣朝雄畧弥宇宙四海为家同在宥行宫直过大青山缵武年年寓巡守川原蕃膴少瓯脱边障清宁罢烽堠尽收种落当郊樊大展冈峦作灵囿凉秋八月商飚发霜气凝严冰未溜朝来下
　　诏大合围草浅林疎宜往狩三千虎旅移前帐十万龙骧出华廏奇毛个个五花文表貉扬旜徧岩岫层层叶幄绚红紫面面山屏围锦绣前行十里雪初晴千歩场如筑新就遥看数骑林西麓画里依微人比豆雁行齿序列后先鱼贯班联随长幼绵绵翼翼逺不断整整斜斜近相凑须臾旋绕山之东观者同时尽回首举鞭初可一二数错落星文排列宿长松冠岭岭插空人马从空俄下走呼声几处震虚谷惊起雕翎落飞狖此时已有鹿斯奔阑入围塲孤引脰东跳西顾迷所向首鼠张皇等鼯鼬鱼丽鹳翼顷刻成变幻圆方讵能究阵图本是丘井法旌立和门严介胄合围渐壤渐平匝布丛攒势相缪不知鹿羣何处来俟俟儦儦纷邂逅麏麚麞麝麋麖麑麅麆麠麜麎麔希间侦伺前复却防内怔惶骇而骤渇舌长如饮涧垂野心思突重围透
　　天威奋武临咫尺顿辔齐镳不容窦神机独握举大绥众志成城鹿为鍭虹流电掣忽飞鞚月满弓开胥入彀逸足公然带箭驰先声所至随仆
　　一人获隽万人欢羣祝
　　君王千万夀大弨旋防不尽发余勇犹浮
　　衮龙袖网开一面颂
　　皇慈节应驺虞叶仁兽云收雾卷围乍撤万骑如风散晴昼小试真同扫塞氛盈庖岂独充饤饾观兵耀德典弥崇行赏班余功孰懋窃闻上古有大甸秋狝相传本由旧青丘自欲呑云梦吉日先须卜庚戊漆沮甫草偶于畋悉率从王惟左右今之健儿千三百来自诸蕃逾尉候【大围共一千三百人皆出蒙古喀尔沁奥诸部落】期门将士但旁观山立何曽技轻奏此皆
　　至尊善抚驭同轨归诚车辐辏
　　国家恩泽浩如天蕃部宁非天所覆自然忭舞羣用命王用三駈此其又车攻宁数小雅材羽猎应嗤西汉陋矢诗槖笔本臣职况着征衣随短后虽惭无力効殳鋋盛事千秋幸亲觏
　　中秋节
　　恩赐月饼时果恭纪
　　列幕周庐白似银中天夜气肃钩陈
　　皇衷尚感团圞节【时因裕亲王未卜葬停止筵宴】礼赐偏优侍从臣宫饼堆盘随月彩御园分果得时珍回思豆田园味老去惊看节物新
　　是夜角火罗对月呈掌院揆公时奉使朝鲜初还
　　年年别里逢佳节今夕班荆又一奇玉兔银蟾新赐饼【是夕　御赐大小月饼皆饰金彩宫殿为蟾兔之形】锦囊珠笈旧题诗乌桓露警三更梦碧海槎回八月期记取勒苏山下路霜花压帐话髙丽
　　十六夜撒勒巴尔吉对月
　　十分月到今宵满一半秋从昨日过【前一日秋分】路转溪山鸣鼓角天垂障塞绕星河不愁织女机丝湿自笑姮娥白髪多残醉易醒宫漏永青绫无寐欲如何
　　十九日度生吉兔岭
　　翠屏丹嶂四成围见説前冈雉兔肥山下忽逢沮洳水芦花如雪马头飞
　　二十五日晓发舒库里口
　　曈曈初日上天东一片秋光照耀同好是万株红叶满已经霜后未经风
　　二十六日扈
　　跸至兴安岭有
　　防命臣等登絶顶逺眺恭纪七律四首
　　崇冈斗起杳难攀翠防华旌嵗往还六合一家宁恃险九边三面总无关龙沙展势提封外鸟道盘空霄汉间诏许重登峰顶望始知髙出万层山
　　忽开眼界向层巅指掌图成立马前东走陪京山委浪北逾瀚海地黏天牛羊白散千屯雪草木青回万灶烟四十九藩齐望幸呼嵩声彻半空传
　　甲帐辰旗紫逻长极天晴色辨微茫黄榆不断庭方路白日能消冰雪光猎骑嘶风争北向野鹰随雁亦南翔西山苍霭遥相接直似登临在帝乡
　　舆圗逺辟古兴安凤舞龙回气郁蟠半岭出云铺大漠乔松落叶倚髙寒【岭以北松皆落叶】丹青不数东南秀俯仰方知覆载寛万里乾坤千里目欣从奇险得奇观
　　大风下兴安岭
　　崇冈无树朔风寒直下真从井底看知是向南归路近乱飞黄叶打征鞍
　　二十八日
　　驻跸伊逊河源
　　上亲射石熊以熊掌
　　颁赐臣等恭纪长歌
　　千峰万峰争落木秋声萧萧气肃肃连朝缵武大掩羣殪尽山中雪斑鹿西风巻地余怒号虎豹股栗豺狼逃老熊何物敢自匿出林独呌求其曹
　　天威赫业扬云防捣穴直穷态所馆公然人立向人啼正值雕弓彀初满皮毛与石孰比坚不闻射石石亦穿须臾三发三命中摇尾大似求哀怜忽看趫捷如猿鸟腾上千年松树杪神机别以火器攻霹雳斜飞贯胣脑半空抝折青瑚松耶熊耶堕地俱
　　皇心因材有生杀倔强那得逃夭诛雉飞兔走清林莾重马防来徧行赏骜性宁非恃爪牙焚身至竟因蹯掌駞蹏鹿尾猩猩唇旧传此味配八珍大庖祗合供御馔荣施何幸加词臣臣闻南山之下渭水滨从禽搏兽空铺陈赋家漫夸三十六终日射侯原非真岂如吾皇勇且仁除凶服猛胥躬亲已靖六合无纎尘山林兼使异兽驯他年珥管纪上瑞郊薮行见游麒麟
　　赐观紫骝
　　御马恭纪十韵
　　御马紫骝名牵来左右惊无疆全地道至健配天行出应房星瑞时逢朔漠清风云开万里日月夹双睛濶步无谿堑深观识性情驯良由驾驭神骏本生成往往从搜狝悠悠逐斾旌势随龙象蹴气蹑虎狼平按辔千林肃回銮六幙晴衔
　　恩何以报恋
　　主毎长鸣
　　九月初三日　东宫行围召观杀虎恭纪
　　连冈若环断若玦猛虎一声苍石裂千狐百貉走且僵独踞巑岏为窟穴　储君英武如吾
　　君六钧亲挽古未闻年年侍辇出狩猎手搏奚止什伯羣余威所临气先压弓未离囊箭犹插星流一点緑沈枪刺虎真同捉鹅鸭黑文白额光斑斓毛血映彻朱旗殷丰杠重马挟以至冲飚霍霍来隂山羽林奏刀技神速理解肌分同破竹怜渠故是兽中雄特命留皮瘗其肉大哉利溥仁人言麟趾原从圣泽论一片文茵常在御半丘白骨更衔　恩臣工侍观咸动色杀物之中昭震德不知看射向山南何似随围来塞北
　　初六日随　东宫射猎蒙　赐全鹿野雉恭纪十首
　　雕戈豹鞬导中央　特许词臣列两旁昨日山中亲射虎近前指与旧围场
　　林深谷邃转坡坨黄叶声中掣电过一箭拦回飞走路随身数骑尚嫌多
　　苍鹿年深雪作斑洞胸饮羽突希间别教羽卫追风逐天马如龙又过山
　　射雉仍开八札弓离披彩羽堕晴空欲知官笴长多少五寸雕翎带血红
　　英姿雄畧似吾
　　皇连日分围猎涧冈赤豹黄罴皆进御充庖一味不私尝
　　一色明驼倒载来猎尘收处夕阳开翠屏万仭红云外别领旌旗小队囘
　　重轮长傍　紫薇垣侍辇归仍侍寝门毎听鸡鸣亲视膳豫游原不废晨昏
　　德备才全左右宜家传真得
　　帝王师万钧腕力强于弩朝射貔貅夜赋诗
　　割鲜分肉快何如马后捎来拜　赐余今日塞垣亲扈跸去年京洛正骑驴
　　平生未习穿杨技老去空存见猎心惭愧书生叨异数酬　恩无地感　恩深
　　重九雪后汗铁木岭观猎二首
　　银麞缟鹿挺巑岏重展围场势更寛十万羽林齐挟矢只教六骑作旁观
　　芼鲈虀蠏爱新霜毎到登髙必望乡谁料乌桓山外路万峰踏雪过重阳【前二日大雪】
　　十二日
　　上亲射金钱豹恭纪十八韵
　　朔漠回銮候
　　君王罢猎时忽闻山下豹正逐草间麋讵纵顔行抗还将余勇施三驱争効命七校复扬旗金镞霜花淬飞龙电影追应疑树鹄拔箭已连直作摧穷冦真如殪伏雌右髃充上杀全质少微疵貍首斑斑血猫睛防防眵须雄粗缩猬爪利善藏锥自匿荆榛窟初含雾雨姿气曽吞虎兕力肯让熊罴缓死俄无路偷生讵有期但令供狝狩犹得壮威仪鎗杆风摇尾鞍桥锦冐皮呈文留炳蔚取用及捐糜师武当关险兵韬示象奇小臣惭献颂何异管中窥
　　十四日
　　驾发蓝旂营乗舟网鱼
　　命臣等沿河骑随
　　赐鲜鲤人各一尾恭纪
　　雪光皛皛山棱棱千山映雪朝日升滦河之水暖不冰刳舟剡楫凌空去三丈黄龙
　　帝亲御川后前驱风伯助峡形渐束波愈清潜鳞帖帖何敢惊人声不闻闻水声须臾船重
　　皇情乐衔尾骈头来绎络八纮一张鱼载跃鲦鲿鰋鲤防且多义不尽取收网罗满渠新涨余天波词臣拜恩已无算复
　　赐红鳞长尺半马上携归万人看
　　是日中途
　　命侍卫射虎复
　　召臣等同观恭纪
　　后杀豹先杀熊隂方凛凛生寒风先杀熊后杀虎积雪皠皠映强弩
　　君王威德弥寰宇坐致遐方歌乐土辟田筑室艺稷黍猛兽宁容此偪处尔牙如锯我镞焚林荡谷期尽殱溪东距溪西相望十余里忽闻响应彻山颠
　　天语遥传顺风耳【西洋人所制】
　　六飞所幸成坦途顽何物乃负嵎期门壮士能手搏奉令何异天行诛天生
　　圣人能格物梼杌穷奇情状悉耳端一缺戕一人厥罪昭然何待诘自从杀此虎边牧蕃鸡豚自从杀此虎庄户长子孙黄熊赤豹同噬吞腥风扫尽无一存小臣稸眼嗟未见谈虎寻常色为变此来快覩三害除直似陪游向畿甸
　　十七日度小青山
　　去日蕉衫暑雨收归时急雪洒重裘重经司马台南路红树连山正晩秋
　　入古北口
　　金支影转翠防间万马骄嘶并入关雉堞连云军角壮虎牙凭险戍旗闲西风渐老河边栁积雪回看塞外山正是秋清好时节
　　六龙行狩扈南还
　　过牛栏山下二首
　　青山缺处吐孤城行到牛栏路更平一片黄榆緑槐影白狼河畔作秋声
　　白酒黄花兴未违一鞭新自塞垣归短裘冲过重阳雪又向京华换裌衣
　　十月初十早入直蒙
　　恩赐带数珠恭纪
　　星联珠贯入承明【是日同直共七人】章服惊叨四品荣一串牟尼呈五色同时裘饰粲三英循环岂易充臣数祝圣惟当转佛名长恐维鹈讥不称也如老马锡繁缨房师汪东山先生请假奉太夫人南还留秋帆图卷子命题敬赋四絶句
　　秋兴赋罢赋闲居首路争看侍板舆此乐季鹰浑未识区区归计为鲈鱼
　　一声天上听胪传小住蓬山已四年来与乡人重换眼五湖别自有神仙
　　宦海茫茫讵有涯急流几个赴归期霜前吾谷秋如锦算是扁舟到岸时
　　一条清况冷冰衔十幅西风穏布帆公去我留縁底事拟因苦笋脱朝衫【用黄山谷语】
　　题刘禹峯水边行乐图小照二首
　　风酣緑浪红蕖雨洗苍苔碧梧万口诗传京洛半生梦落江湖
　　菱租旧输甓社鱼计新收白田隔浦三间书屋过桥一只画船
　　雪后下直口占
　　徐蹋禁中雪逺看城上山宫鸦巧相背晨出暮飞还
　　题许有介先生册子
　　事出先贤传名从独行敦眼看耆旧尽心慕典刑尊逸品传书画余风付子孙淋漓浮墨汁中有不亡存
　　贺张志尹前辈生子
　　邓艺冯经孰擅场乃翁才藻世无双祝儿他日无多语七嵗能文似曲江
　　赋得深屋喜炉温
　　几重帘幙几重茵深掩纱窻浄少尘鸽炭焰红寒渐减鹊炉灰白暖初匀三冬不纳冰霜气一室能回天地春应念五更骑马出铜街已有趂朝人
　　题元人风雨归舟图
　　遥山澹抹近山遮一棹飘然水一涯似有风声随雨到忽疑雨势受风斜白苹洲畔年年客黄叶村边处处家身在画中浑不觉却教人指画图夸
　　十二月初九大雪独直南书房有懐陜西随
　　驾诸君
　　云海平铺扣砌寛六花如絮点裘干金猊坐拥玲珑石玉蝶争飞宛转栏云护蓬莱长觉晓树当温室不知寒此时最忆随
　　銮客少室中条并辔看【前一日闻驾已莅中州】
　　送杨逺卿之任武昌
　　去年访君过维扬今年送君向武昌江湖不到尘土眼逺梦夜落鳬鱼乡洲边芳草城边栁骑鹤仙人重出守洞庭春水际潇湘大别青山横沔口烟花三月画船开王程不用鼓催到官好寻陶庾迹歴郡正赖龚黄才才多政简无不可列防凝香但安坐闲携宾从上南楼倘有新诗应忆我
　　除夕前一日蒙
　　恩赐羊鹿雉兔鲜鱼鹿尾上尊诸品恭纪二首
　　山海奇珍鼎味充上尊罗列嵗时同斑龙肥羜光相耀彩羽文鳞泽并丰
　　颁赐例随台辅后【自大学士张玉书陈廷敬以下被　赐者凡十三人臣与焉】谢恩多在直庐中一年滥窃官厨馔素食能无愧国风丰杠锦帕压重重节假归沾
　　湛露浓雕俎味新调翠釡玉泉香暖拆黄封乡风未敢分僚友【苏轼餽嵗诗赤欲举乡风】家祭先应荐祖宗却为思亲成感涕
　　君羮归遗【去声】已无从


　　敬业堂诗集卷三十
　　钦定四库全书
　　敬业堂诗集巻三十一
　　翰林院编修查慎行撰
　　直庐集【起甲申正月尽乙酉五月】
　　直庐之名岀汉书严助传注所以处贤良文学之臣余不才初蒙
　　特召岀入禁林已逾年矣今乃取以名集者断自受职
　　之嵗始用彰
　　恩遇且以志愧云
　　元旦
　　太和殿早朝
　　火城宛转度星桥香殿葐蒀接庆霄黄繖防斿龙影动玉笙金管凤音调五云淑气开蓂叶一日春风曳栁条【前一日立春】鹭缀鸳分真忝窃正衙初预德阳朝
　　上元节西苑
　　赐宴观灯恭纪
　　琼岛东瞻璧月圆箾韶吹彻九重天壶倾潋灔金尊溢盘贮芳馨玉馔鲜绛蜡班随中使导黄柑例许侍臣传太平时节观灯宴既醉惟当祝万年
　　是夕复侍宴　东宫蒙赐玉杯恭纪
　　曽从繁露记书名　鹤禁传看分外荣照座欲分镫影灿入懐长并月胎盈举同彛鼎　恩加重刻作云雷制倍精珍重捧归须什袭浊醪难向此中盛
　　春分
　　禁中雨
　　小雨流莺外蒙蒙紫界墙不知春过半但觉日添长白发趋
　　中禁芳时感异乡多烦玉阶草为我报年光
　　次韵答吴西斋四首
　　青韶同调半衰迟久缺题襟唱和诗自诩狂呼袁彦道难忘好客郑当时长檠列幕慙分照小蹇冲泥倘借骑巷北巷南曽咫尺【余借寓与西斋仅隔巷】却从离索想追随二老居隣共往还【谓杨玉符孙松坪两前辈】旧游歴歴笑谈间墙头过酒传乡语花底移床梦故山万事无如长耐冷一官何计便投闲举朝才笔输吴质借职犹堪押右班不须作赋拟文通好步词场继国风后辈揣摩工日下故人传写到吴中【时蒋酉君乞假将归】碧香开罋春浮白翠袖分灯夜剔红怪得近来贫转甚俸钱多半给新丰
　　江湖一别悔难追谁遣闲鸥拂凤池玩世何妨资客难低头聊喜得吾师同时领袖推东省【时考选台垣吴名在第一】异代文章替左司【吴官户曹时有左司笔记一书】若向此中论臭味莫言苌楚竟无知
　　送同年蒋酉君假归常熟迎养太夫人二首
　　泥金才报隔年春昼绣还迎白髪亲同榜科名传盛事世家书画起文人桃花涨后移舟穏鱼藻池西
　　赐宅新【行前一日奉　防赐宅于西华门内】好片尚湖烟雨色
　　诏恩犹许住三旬
　　齿序肩随别有情多君事我竟如兄直庐并花砖影奏帖常联纸尾名小立官槐曽系马重来禁树已藏莺卜邻预拟同王翰【家声山　赐宅与酉君比隣】不为登仙羡此行
　　畅春园早桃四首
　　记曽元夕醉香醪冰雪千林吐白毫今日重来云锦换十分春色属山桃
　　万树垂杨未放青余寒犹勒水边亭天然掩映成图画横展西山作翠屏
　　浴日榑桑跃海东满天晴色晓曈昽仙山楼阁无重数只在红霞一朶中
　　烟轻雾薄景迟迟金碧围中四望宜忽忆江村寒食路竹梢低拂两三枝
　　二月二十五日
　　驾幸西苑直庐恭纪
　　翰墨林依
　　紫苑东亲承步辇出芳丛万间广夏移天上【时直庐新经改筑上顾臣等云此屋比从前更觉开敞了】三接
　　深恩沛禁中身作红云长傍日心随碧草又迎风直庐便是披香殿月赐虚慙赤管功
　　三月二日
　　上御经筵恭纪
　　云日瞻
　　尧表畴咨啓
　　舜编谁能窥
　　圣学犹不废经筵芳宴调羮撤花瓷瀹茗圆【是日停止筵宴诸臣皆　赐茶而退】讲官仍入直萦袖有炉烟【讲官工部尚书臣鸿绪掌詹臣元龙讲罢仍入南书房】
　　西苑上已呈同直诸君
　　上已接清明韶光满苑城晓烟和栁重夜雨为花晴节物春长好年芳老自惊两三修禊伴闲话水边行
　　三月四日
　　赐食榆钱糁恭纪
　　天上星榆歴歴看春风吹绽小团圞柔条摘处青成串新火烹来翠满盘槐叶冷淘难比色藜羮旧糁记同餐他时夸向田翁説此味曽经
　　赐大官
　　送陈陟斋都谏请假归里即次留别原韵
　　袍笏同朝萃一家归心偏爱故园花清时
　　衮职无遗阙祖帐都门有叹嗟隔岸黄尘车歴鹿渡江新月橹伊鸦到时亲友如相问为道题诗字半斜
　　寓园紫藤花同紫沧赋
　　不计千枝与万枝玲珑巧透竹笆篱围屏倚翠成宫锦步障留隂防紫丝蔓引龙蛇皆上走花披璎珞总交垂家园手种应如忍负东风烂熳吹
　　偕同年何屺瞻过古藤书屋时藤花方盛开赋呈杨玉符孙松坪两前辈
　　髙出檐牙又几层浓隂特比昔年増重揩雾里麻茶眼来对堦前老大藤一片黏须犹待拂千梢压架恐难胜祗应火急催新句莫谓先生病未能【时两先生皆抱防疴故云】
　　题学士侄栁边归院图二首
　　一条虹影亘长隄玉蝀桥边响月题缓辔不愁归路逺移家新傍
　　禁垣西
　　入直常先下直迟风条雨叶袅鞭丝自从
　　赐出飞龙廏【宋时翰林学士例赐飞龙廏马】不向东家借马骑
　　送刘雨峯出守真定
　　我初游学来帝京渔洋夫子官司成君时实助四门教相临以分称师生众中期许良独厚洒脱不用常格程过从往往得一醉叩发谈议交纵横感君磊落有真意怜我迟莫方成名五言投赠竟长幅气韵遒逸声鍧铿回环首尾二十载我鬂渐白君顔頳郎濳索米岂不久一麾出守今专城风前五马五骐骥叱驭快作西南征槖駞载书车载酒緑杨夹路闻鹂鹒常山古郡接畿辅沙泉浏浏欣相迎红蕖绕郭云锦烂白鹭下浴滹沱清行人六月汗如濯过此尽爱徐徐行谁欤妙手为补绘铃阁何必非蓬瀛我今一官苦覉鞅欲往相就心摇旌中山酿熟幸邮致毋令肺渴枯肠鸣
　　送掌詹陈干斋前辈
　　予假省亲四首
　　夜闻
　　优诏下承明
　　特许朝来拜表行亲老讵应虚子职
　　天髙原自近人情道存养志归非晩风动旁观感亦生欲识掉头潇洒意浮云直似从官轻
　　宾僚地望冠班行直上频依
　　讲幄旁星汉文章唐许国胪云名第宋安阳
　　两宫召对无虚夕
　　三殿摛毫有报章谁似先生饶至性最承
　　恩日乞还乡
　　曽逾旱海纪开边出入声华孰比肩馆阁清才传子弟蓬壶归路着神仙望云地较瞻云近捧日心随爱日悬更喜一门多盛事春帆相望五湖船【一月前令兄陟斋乞假先行】枌榆乡社旧居隣华髪趋
　　朝接后尘新树忍攀东岸栁残莺犹恋上林春半纶投老知何日八座还家羡有亲总道名园成独乐十年书局尚随身【时奉　防携带歴朝赋彚三百余巻还家校刋】
　　池上双鹤
　　长鸣相和两仙禽多在阳坡少在隂偶向清池闲照影被人猜有羡鱼心
　　恩赐哆啰雨衣恭纪
　　短褐频趋道路尘青氊犹是向来贫为怜褦襶随朝士特赐哆啰出罽宾燥湿推恩慙厚庇短长称意荷终身从今听雨听风候儤直堪夸楯梐人
　　五月朔
　　赐髙丽米糉恭纪
　　清暑初交殿角风又传节物近天中灵符旧系千丝缕玉粒新
　　颁五采筒青篛香分菖叶緑银盘光射石榴红云帆不却三韩贡拜
　　赐还教纪
　　祖功【上谕云此米本出髙丽自　太宗朝嵗贡百石为端午上供】
　　送许不器赴任陈留
　　风俗陈留好犹传一县名人畊莘野徧水入汴渠清百里才非小三年政必成旧游髙李尽相送倍含情【乙亥秋余曽游梁宋间故云】
　　送张裕斋郎中出守杭州
　　海宇久升平朝家重民事吾州繁剧郡牧守讵轻寄相国门多贤先生乃其季起家科第中敭歴非初试铨除例引见人地有易置
　　天子稔公才临轩亲简畀羣情翕然服公望兹果遂贱子本州民田庐依广庇抒懐述所见幸勿刍荛弃余杭一都防旧习沿浮侈宾筵糜酒醪征逐共游戏东南际江海隠现鱼盐市黠者半为商羣情鹜声利枲丝虽土贡耕纺业间坠往时栉比场十室减一二士风最柔弱氓俗鲜仓积【去声】好讼其性然因縁饱胥吏舞文骩吾法嚬笑巧窥伺所以古相传陋邦号难治我公朱轓出福曜光烛地才大实恢恢心虚恒惴惴平生开济量夙昔澹泊志道路方欣瞻风声已先驶星罗九属邑催科兼抚字公行示以廉表帅励下位百族丰确殊噢咻同体视公行示以俭变化需渐渍必若厘蠧豪先须扶善类弊当去太甚利或兴以次洵知鸾凤仁逺胜鹰隼鸷公余惬雅尚山水领幽致开閤挹清虚褰帷纳空翠澄千万顷髙下三百寺日为湖上游原不废填委吟赓白苏什手续欧梅记宁待报最期竚看
　　玺书赐
　　苑中闻莺
　　昼与人声静墙兼晷影移四围千碧树百啭两黄鹂椹熟蚕应老芒疎麦正垂未聋双耳在为尔立多时
　　五月二十六日喜雨
　　前夕斋坛撤醮回西郊今日忽闻雷一轩傍水看云起万木无风待雨来
　　圣与天通终应祷人言旱久未成灾愿敷甘泽沾濡意肤寸崇朝徧九垓
　　雨后畅春园池上作
　　林亭片雨过万緑浓于染叶杪滴残声波纹荡余点暑景犹未徂凉风遽相感平生微尚在老去孤踪忝复此坐幽清自然尘虑澹
　　题陈允升塞外牧羊图后四首
　　谁护储胥峙糗粻开边端合用陈汤即看士马欢腾后宴犒犹余万角羊
　　鞭策曽趋万骑先铙钲亲扈
　　六飞旋当初应笑移中监雪北蒙氊十九年
　　横草功名一例看牧羊何似牧民难郎潜此日怜头白辛苦边州两政官
　　春草如秧际緑芜驱羣何日首归途一蓑烟雨村南北添写巾箱考牧图
　　大雨下直至自怡园
　　急雨催归骑虚檐警夕听势沈三径竹沤散一池萍穴蚁縁林木跳蛙入户庭最宜新浴罢坐看鹤梳翎
　　题蕉士上人扇头墨竹
　　老僧指上微凉起携入先生懐袖中好是緑筠亭上坐墨光含雨笔摇风
　　移寓城南道院纳凉
　　不信人间有郁蒸好风来处晩凉増满城钟磬初生月隔水帘栊渐吐灯书少只宜髙阁墙低聊当曲栏凭白须道士休相避我己身如退院僧
　　玉蝀桥观荷花和张研斋前辈
　　水风凉透鹭鸶肩一镜争窥万柄莲不是玉楼金殿影直疑身在过湖船
　　雨中独直
　　南书房
　　窅窅九重关沈沈万夀山雨来声更静天上坐能闲寓意同休沐浮踪信往还御沟新涨急归及听潺潺
　　大雨出前门口占
　　猛势如潮欲撼城九衢暴涨一门争去年六月滦河北雷转空山是此声
　　送陈子文出守石阡八首
　　槖笔多畨到直庐墨淋漓洒玉蟾蜍一麾自拥
　　君恩出砻石先应刻
　　御书【君为部郎时屡　召赴南书房作行楷书前后再　赐宸翰】
　　瘦岭荒江路七千一家迢递向蛮天不知赕布巴賨外可有公畦太守田【用南史伏暅博事】
　　鸟道中开斗大城嬥歌处处合籚笙风流郡伯褰帷入赤脚花曼次第迎
　　清香昼静双枝防碧树春垂小桁帘预筭铃斋无俗事一冰镜照吟髯
　　碑版光传照裔文临池妙手继鹅羣翻防讼牒纷难却判尾争先乞使君
　　四十年来好弟兄梦中曽共蹑蓬瀛【子文初赴选梦与余兄弟同入朝已而果验】白头岐路天南北忍便忩忩赋渭城
　　短衣犹记走边头熢火遥连古智州今日故人乗传去太平时节话前游【庚申辛酉余在贵阳幕府故及之】
　　宦迹知从歴政深单装宁肯负初心归舟不载葵花石要使清名过郁林【石阡府志城南龙洞有两石如盘形类葵花洞中产纹石俗名醮果任人赏玩不得携归】
　　恭和
　　御制山左丰年歌原韵
　　周官荒政皆仁政散利恒先重民命平时蓄众道维慈临事承天心以敬五行畴范推皇建九扈农祥视晨正尧汤水旱其数然补救由人乃前定吾
　　君御宇轸防频流膏沛润沾幽沦厚培亭毒煦春律峻极穹盖函秋旻偶逢小眚占俗俭特涣
　　大号赒甿贫开仓立发千万亿遣吏徧荷咨诹询飞鸿在野集在泽六府九纪咸平均东人谁能忘帝力艰食俄闻奏鲜食禾苗长亩二麦登鼓腹依然安作息向来睿虑毎宵衣至是
　　天顔同霁色明朝尺一传山庄
　　帝庸作歌庶事康太平有象省惟嵗饥溺已拯犹如伤豳风十月献朋酒羣祝万夀期无疆可知先忧后乐意覆载莫嫓
　　恩难量小臣矢诗纪上瑞更愿岳牧勤官方
　　伏读
　　御制山庄书懐
　　赐大学士诗恭次扇头原韵
　　雨旸时若验隂晴无逸
　　心周稼穑甿夏垅已闻收翠浪秋场旋见捣红粳仁风被赐先元老喜色腾懽徧列卿共识
　　宸章难仰答太和元气在咸英
　　叠纳凉韵戯答俞扶九侍御【时同寓道院】
　　晨烟夕霭气蒸蒸秋水门前几尺増止酒免偿隣负债施油催防佛龛灯嫩莎院落晴联步独树轩窻雨对凭【寓庭有白杨一株】除却入朝须起早两鳏何事不如僧
　　古诗四章上座主孝感相国夀
　　火维灵奥区灏气恣磅礴洞庭滙溟涬石廪耸寥廓五百应昌期元精鼔槖籥大儒乃笃生作镇配川岳恭惟我夫子异采辉井络曳履上星辰訏谟重帷幄回翔密勿地独力斡枢略立极奠六鳌清刚砺镰锷道原幸有赖不数平津閤
　　正学日沦替百家纷语言我公实闻知洙泗穷渊源妙窥千圣秘月窟兼天根理障快扫除焕如朝吐暾发挥为事业突兀搘乾坤峨峨千丈松逈立无攀援经邦实致治吾道中行存
　　胜国史未成简编就残脱门户互排拫文献恐澌没圣朝树立逺损益鉴前辙大笔待钜公是非辨毫髪六馆既启四部亦灿设贯穿三百年搜抉十万帙迢遥溯开创细琐逮季末非公习掌故何由发囊括独成一代书凛凛阳秋笔
　　赞化非一涂调元歴三纪朝端立枢极爨下收杞梓五度入南宫
　　至尊深倚毗请看百僚上尽属门墙士一归出恳诚进退鲜愠喜重来资啓沃未许久田里公之视浮荣奚啻若敝屣角巾就邸第寝食善名理上日揽揆辰川流同岳峙采芝犹有待传菊烦中使平格天所丰称觞今以始
　　王学庵给谏移寓保安街有诗见寄次答二首
　　笑检空囊付画□不妨家具少于车箧中谏纸传新草【唐制拾遗官月给纸二百张名谏纸】墙角吟蛩报晩花置酒可能邀北郭卖书端合问东家十年瘴岭烟江路容易星回博望查【学庵两任黔粤县令】
　　辘轳绠转石栏边僦屋曽栖蒲褐禅【余壬午癸未间曽僦居此街】古井再经愁雨塌旧交重聚得天怜明灯照壁何愁蝎緑树当门定有蝉稍待泥干走相觅看君新灶起茶烟
　　得朱悔人石泉书却寄
　　蛛丝缴绕鹊联翩信使来从古石泉足怜渠行万里尺书报我阅三年天垂马阁真奇险官到龙州类左迁相劝白头须作达好诗题徧好山川
　　奉祝昆山徐太夫人七十夀
　　早相中朝黼黻臣晩携麟凤拜
　　恩纶五千嵗里三秋节二十年来八座人星汉髙源占宝婺门墙余在儒绅黄花酒暖金桃熟遥指西池是海滨
　　史蕉饮前辈招集一亩园分赋
　　踏屐冲泥取次行重来忽漫听秋声空园树比昔年老积雨天逢今日晴世上官情闲最好诗中澹味炼难成韩家潭外如钩月爱领新凉到凤城
　　月夜城南水阁偶集分韵得白字即题陈濂村峨眉诗草后
　　髙阁倚秋清天空露华白水风吹月上去我若咫尺此时一尊酒逺致三峨客稍稍召朋俦罗罗饤肴核盍簪非意料邂逅心莫逆君生公相家名上金闺籍七年行蜀道尚尔好顔色懐袖有峨眉云烟落几席兹山洵僻左逈与中原隔鬬险出五丁蚕丛始开辟君才虽小试实佐筹边画谈笑无滞机登临挟仙翮径危蛇倒退石恶劔中劈日月光摄身雷霆伺投隙雪山带西竺万里赴络绎岂非所歴髙参井手可摘不然域外观讵肯供汝役人生百年内知著几两屐奈何尘鞅羇蹞步恒局蹐哦诗抚清景不醉良可惜努力营一欢流连尽今夕
　　题史耕岩前辈收纶转棹图四首
　　衔尾船装压浪书鲈乡风物比何如羡君别具经纶手钓线随身自卷舒
　　赏花曽记把鱼竿南史家传学士冠四十年中三掌诰凤池何似五湖寛
　　拍残铜斗酒初醒射鸭堂连避暑亭想得卸帆秋正好水花风叶满鸥汀
　　千里波光一曲移西风吹老碧莼丝画图爱写湖山意未是先生乞赐时
　　熊质均年伯五十夀
　　半百韶华九九辰【重阳前一日】红萸黄菊一畨新堂前接武尚书履膝下承顔进士巾【次君与余同年】风月无边邀客赏虀盐有味爱官贫【时官国子学正】盈觞酒美须勤置共识清醇似主人
　　陈濂村新辟书屋名曰萍庐中秋后二日招同人宴集分韵得明字
　　名园十年别【乙亥夏与濂村共醉髙阳相国园亭】蜀道万里行自尔好防稀转头嵗峥嵘闻君昨报最还装及秋晴相公顾之喜东阁客已盈吾老不晓事頺然厠羣英开筵亦见招谓是门下生坐我三间庐酌以一角觥为言聚散地逺近岂有程防池忽西东浮海或合并所以顔此室而取萍为名吾意殊不尔劝君还细倾君才本谪仙偶然去瑶京玉堂手种树再到隂已成况复芝兰堦连枝合田荆【谓濳斋学士】胡为不自广猥作诗人鸣如余乃萍耳一叶漂大瀛举头望秋空云月逓微明后期难预必得句且再赓
　　送靖安叔归硖石三首
　　画鼓朱旗晓日开广场千步浄无埃紫光阁下通名姓曽与天潢较射来【紫光阁在玉蝀桥西南武殿试日皇上率　东宫诸王先升御幄步射毕诸进士乃排班】
　　文武家声荷
　　主知右班特许缀蛾眉一门盛事传希有亲见穿杨入彀时【叔赴殿试日余与声山侄俱奉特防赐坐西班观射时以为荣】
　　最喜髙堂有老亲还家初换防衣新两山霜叶红于锦马上争看第一人【余家以武科登第者自叔始】
　　总宪蒋裕庵先生挽词二首
　　副相声华重恢然德宇宏青云多故吏黄阁是门生【相国桐城公出先生礼闱分校门下】气压松阡肃霜留栢府清宪台传故事存没备哀荣
　　帝里移家久堂开緑野宜庭惟栽玉树坊亦号灵芝卿月流丹旐商飚巻素帷薤歌声咽处惨动是南司
　　大宗伯长洲韩公挽词四首
　　昭代文章伯精灵造化钟同朝瞻进退上
　　殿画仪容独具回
　　天力羣归秉礼宗逍遥歌曳杖泰岱忽摧峯
　　五云胪唱后八代起衰时制艺　东朝读【皇太子手选先生制艺文一册曽出示慎等】才名四裔知直惟凭
　　帝鉴清并畏人知物望关存殁非公更属谁
　　昔去丝纶地还
　　朝又十年髙风仍馆阁雅尚自林泉一病归难料【先生以病乞归奉　防留京调理】初心老倍坚尚余毫髪恨怅望五湖船折柬曽蒙召扶床得几回泥涂迟下直函丈失追陪【七月二十日公病间手札见招是日慎行下直稍晩不及趋赴遂成永诀】遗墨真堪宝藏缄忍再开寝门才隔月今为哭公来
　　题吴震一中翰诗藁后
　　张【介山】吕【山浏】论交付刹那吴均风义老研磨芸香俸校三年浅药树吟成五夜多【白乐天禁中夜直诗药树隂中惟两人】妙手不妨偷格律长才倘肯乞余波一楼准约山边住【山边一楼震一旧以名集】拍手犹能作和歌
　　东宫召赴西园赐观
　　皇上御书匾额大小二十有九恭纪七律八章
　　元气淋漓万象融欣瞻
　　宸翰辟鸿蒙瑶源珠海来仙岛凤翥鸾翔下　震宫光射临池知浴日笔随运肘想生风一时喜色关飞动嵩祝齐传抃舞中
　　炉烟直上护氤氲松栋虹梁灿欲分殿閤香风浮墨气河山秀色映
　　天文画传羲易筹图秘
　　念切周诗稼穑勤【御书知稼轩无逸斋】共纪本朝家法古书屛铭座付　储君
　　真觉谦尊道益光【谦尊堂亦御书匾】不名宫殿但名堂擘窠宁羡书飞白响榻难橅纸硬黄
　　赐出形模随大小琢成体制合圜方吾
　　皇慈爱　青宫孝钦仰时亲黼座旁
　　到处黄金榜
　　御书太平堂构庆端居晨曦烛地光相并列宿周天数有余大业时时游艺圃嘉名一一取经畬日知旧额重钩勒开卷犹思出閤初【日知堂　皇太子初出阁时上所赐额也今移入苑中】翠籞东连紫界墙林泉交映蔼秋方
　　龙楼问寝宵常早
　　鹤禁娯晖景正长藻井非烟呈五采璇题如镜启重光凌云百级丹梯上头白应嗤老仲将
　　万丈光芒出槛前煌煌禁扁称髙悬
　　尧阶茅土原同俭
　　文囿风光共一天玉案浮花开漆砚银钩写月向澄川凡鱼欲作鲲鹏化
　　御墨吞来骨尽仙
　　笔阵縦横气总降
　　帝书亘古擅无双九苞翽羽连翩起万斛龙文独力扛迸散繁星悬两曜尽收千派纳长江人间欲见曽多得转幸身依青琐窗
　　茫茫学海望无涯上
　　殿恭承异数加目炫管中窥日月梦回衣上带云霞欧苏小记荣天藻羲献真传属
　　帝家愧作玉皇香案吏难濡柔翰绘光华
　　恩赐新刻
　　御制诗集恭纪二首
　　宵旰孜孜四十年元音和畅在诗篇
　　天章久与丝纶播
　　御集新成琬琰镌逸韵铿金还戞玉祥风户诵复家关雎麟趾胥王化诗教原推雅颂先
　　武功文德并宣扬间采风謡到
　　省方畊凿万方民击壤箫韶九奏
　　帝垂裳典谟嫓美尊虞夏花月成篇陋汉唐拜捧瑶编还惕息难凭讽咏答
　　恩光
　　恩赐御园十种蒲桃恭纪【十种者一伏地公领孙二伏地黒蒲桃三伏地玛瑙蒲桃四哈密公领孙五琐琐蒲桃六哈密緑蒲桃七哈密红蒲桃八哈密黒蒲桃九哈密臼蒲桃十马乳蒲桃】
　　上林名果味芳鲜采摘均从雨露边色借紫青相照曜颗分大小各匀圆流来马乳香先噀酿出龙池品尽仙便与樱桃同饱食纪
　　恩难罄益州牋【成都有十様笺】
　　十二月十九早奉　东宫令南苑冬夜寒甚偶见砚池结冰以砚池冰为题汪灏钱名世查慎行蒋廷锡四人可各赋七律一首又自制七律以示改正雪明书幌易生寒水静圆池墨未干乍结琉璃漆砚里自成珠玉彩毫端微涓倍有清莹色一滴还深碧锦湍冻释烟云浮几上须知下有黒蛟蟠【臣】慎行恭和云
　　研朱滴露一寛喜见冰花结作团粉色映笺云母白墨光铺几水精寒入懐珠玉生奁底呵气蛟龙上笔端计日东风先解冻词源如海富波澜
　　十二月二十日奉
　　防特授编修感
　　恩恭纪四首
　　纶书璀璨下
　　金銮同直三人并授官【同日被　防者汪灏蒋廷锡及臣慎行共三人】湛露九重频渥泽条冰一署不知寒登瀛路许回翔入【翰林旧制庶吉士俱于二门外下马授职后乃骑马入登瀛门】藏阁书容次第看总是鼇峰清切地浑忘弱羽簉鹓鸾
　　玉堂故事久相传常吉多充弟子员支俸例教同七品随班
　　特荷免三年【庶吉士例须教习三年再经　御试然后授职先是臣等以供奉　内廷特免教习皆异数也】身依香案初称吏
　　诏赐头衔不待铨自沐荣光心窃媿愧居四十六人先【癸未科进士除一甲三人外与馆者四十九人余名在第二】
　　螭头龙尾上陂坨拾级重经拜
　　命过步接彤扉仍注籍名联黄纸俨登科较量前辈荣真冐比并同年幸最多章服不殊
　　恩遇异一行归骑拥鸣珂
　　共道迁莺傍上林姓名从此列朝簪身微弥觉
　　栽培厚地近尤蒙
　　教养深应腊兰芽初茁玉先春栁线已拖金倾心一寸同葵藿长托尧阶仰照临
　　除夕前二日
　　恩赐御书大福字恭纪
　　景福欣逢介福辰自
　　天题处自
　　天申万年凤藻辉宸极一颗骊珠
　　赐侍臣捧出
　　深宫荣并受悬同
　　御扁墨长新箕畴更衍无疆祝敷锡从知徧庶民
　　恭和
　　御制除日晩宴原韵
　　景运循环纪始终年年嘉庆与民同钧天律转冰霜候大地春回雨露功
　　诏许勲庸承曲宴时无水旱厪
　　宸衷小臣与凛丰侯戒既醉
　　恩深
　　圣训中【恭读　御制有平生恶酒难堪饮之句】
　　王学庵生子走笔贺之六首【以下乙酉稿】
　　六十生儿似较迟却縁难得转称奇芝田蕙亩从人説琼树天生只一枝
　　拾得【陈后山诗黄家生子名拾得】添丁未足论乌衣余庆自清门直同膝上看文度抱子心情当抱孙
　　谏草焚来尽【去声】有书芸香何用辟蟫鱼先教识透之无字徐读巾箱万卷余
　　双眼摩挲喜可知緑槐隂发去年枝待君添种三株树要看凌云合抱时
　　汤饼筵前客坐深掌中擎出是璆琳隔帘不用催丝竹儿笑儿啼尽好音
　　天上麒麟见未曽他时摩顶记徐陵老夫自诩言多验身是人间现在僧
　　奉题少詹彭先生扪腹图
　　大彭逺祖商老籛世家柱下为神仙旁人见公腹便便矢口但称边孝先我公稽古如力田白昼那肯成髙眠承明出入三十年朝回日日手一编撑肠卷轴富五千大笔无过许与燕
　　两宫顾问召屡前官非不达学愈专緑衣有语然不然先生笑指池上莲谁其画者调丹铅此意或向知音传
　　应　皇太子令咏白杜鹃花
　　鹤林花本神仙种名字虽同色不同一自根株归阆苑独留冰雪向春风披香欲夺氍毹艳【披香殿上红氍毹苏轼咏杭州南漪堂杜鹃花句】勅赐休夸踯躅红【白居易诗一名山踯躅一名杜鹃花王建诗勅赐一窠红踯躅谢恩未了奏花开】从此三更枝上月定无啼血染芳丛
　　见可亭侄新栁诗偶作一首
　　偶为长条作短行此声不是中声时清关塞无攀折路近章台有送迎濯濯应怜前度态依依长带故园情春来纵得东风力莫倚纎腰便鬭轻
　　祈谷坛西北积水十余顷四时不竭毎旦有羣鳬游泳其间因名之曰野鳬潭口占一絶
　　潭潭积潦浸城隈不长菰蒲长水菭我梦江湖归未得野鳬何事却飞来
　　和周薖庵都谏闲居杂咏兼简学庵西斋四首
　　三间道院例支钱薄俸分缗月二千日日日长闲锁却一灯归照夜栖禅
　　芹泥融栋燕巢新小社回头已过春我本无家一房客可怜飞鸟更依人
　　又作三年住帝乡萧斋有味是苍凉墙头山色门前水不忍移居过别坊
　　官曹西省连东省门巷青杨接白杨道是闲居闲不得得闲翻为和诗忙
　　下直偶过学庵斋明日学庵以诗索和次原韵
　　緑树隂中着两臞夕阳移影过东隅唱酬互入新诗卷【时学庵与元朗编刋掖垣唱和诗】还往犹余旧酒徒【谓西厓】有子祝君苗在手【十苗方在手想像秋禾熟戴石屏生子诗也】未归约我杖同扶眼前事事关迟莫不梦横溪即湖【横溪余所居地名】
　　南海子
　　千顷平如指掌收草虫趯趯鹿驺虞囿小樵无禁钩盾田寛麦有秋万栁槎枒沿径转一渠曲折入墙流心同鱼鸟便飞放爱作城南十里游【元时名飞放泊】
　　南红门接
　　驾归途喜雨【时　皇上南巡回京】
　　万乗回銮候三晨望雨辰自天能润物到地喜清尘处处沟渠急行行榆栁新冲泥归更好马意亦踆踆
　　五月初九日
　　上御渊鉴斋召大学士【臣】玉书【臣】廷敬工部尚书【臣】鸿绪学士【臣】升元【臣】升【臣】壮履【臣】原祁编修【臣】瑄【臣】廷仪【臣】廷玉【臣】名世【臣】慎行【臣】廷锡等入至云步石
　　赐坐赐毕人赐荷花一缾随
　　命由蕋珠院延赏楼泛舟回直庐感
　　恩纪事恭赋七言律诗四首
　　身依
　　禁闼已三年天上方知更有天杨栁桥通星汉畔芙蓉槛绕
　　御床前游同灵沼鱼真乐听到伽陵鸟亦仙云步石边联步入临流髙下列芳筵
　　咫尺防龙接武随从容宣劝坐移时【坐间屡遣内侍传温防令臣等勿拘常礼】烟霄画入丹青动殿阁凉生草木知有数遭逢关气数无私造化荷
　　恩私苑门隔日先传唤应是今朝下直迟
　　诏恩半日许回翔昆阆迟迟昼倍长贝阙珠宫环四际十洲三岛俨中央翠屏开处云流影防鹢飞来水拂香共识
　　天顔多霁色雨余风物借辉光
　　玉井移根逈不同秘瓷人
　　赐一枝红茎从新折流晨露蕋为含开带好风擎出荣随丞相后携归香满禁垣东此生直愿依蒲藻长在烟波浩淼中
　　题费晓城同年牧牛图
　　嫩草如秧水似油雉疏闲放白苹洲画师最得华阳趣不取黄金写络头
　　送陈秋田宰茘浦
　　一官万里赴昭州人替君愁自不愁匣砚囊琴非俗物丹梯碧落是清游九疑路转收帆驿八桂风髙卷幔楼真羡杨蘧挈家去王程如砥接诗邮【唐杨蘧曽到岭外见阳朔荔浦山水谈不容口俄而求彼邑挈家南去】












　　敬业堂诗集巻三十一
　　钦定四库全书
　　敬业堂诗集巻三十二
　　翰林院编修查慎行撰
　　考牧集【起乙酉五月杪尽丙戌四月】
　　余自癸未扈
　　跸清暑甲申以纂辑韵府留京师乙酉五月复奉防随驾是秋撤围后
　　万乗巡边别由雍安岭渡库勒齐河自此抵张家口乃
　　元时上都孔道今属
　　上驷院庆丰司数百里间冈势坦迤驼马牛羊约三百
　　余万
　　上按程阅视指谕臣等云昔
　　太宗皇帝谓此地宜畜牧今果蕃息若此遂颁
　　赐侍从大小臣工人各马一匹羊二头臣亦与焉又四百里始入居庸关臣惟小雅之美周宣曰谁谓尔无羊三百维羣谁谓尔无牛九十其犉我
　　国家考牧之盛不啻千百倍之诗书史册所载得未曽
　　有特取此义以纪盛事云
　　扈从山庄避暑出都口占
　　又是山庄扈跸时
　　赐衣重着马重骑边人望幸经初伏闰嵗
　　君王避暑迟
　　雨后过懐柔城外
　　火云突兀压城头地近黄花古戍楼好是緑陂新过雨路平如掌接檀州
　　重出古北口
　　烟火千家散旧屯馈浆野老候关门自言世得耕耘力黄犊年来又有孙
　　晓过青石梁新开路
　　髙入云端俯作梁中间凿石得康庄松声落涧风泉合药气浮山露草香马为重经成熟路人贪早度取微凉词臣例饱
　　天厨饍已有中官候道旁
　　鞍子岭直庐庭西新设松棚
　　十丈移岩壑三间防苑墙有时松子落随意乳毛香不碍流晨露尤宜障夕阳天教人夏健何减北窗凉
　　发黄甲营喜晴
　　青浮翠积气氤氲晓色俄从霁色分马首已迎初上日雕翎犹带未归云峰皆似染供屏幛树不论年絶斧斤曽记上番随
　　跸候滦河新涨隔山闻【癸未六月过此连值大雨】
　　咏金丝桃应　皇太子令
　　装束浑疑出道家川原何用觅红霞偶分髙士篱边色仍是仙人洞里花金粉露凉朝蝶梦檀心香飐午蜂衙寻来莫怪渔舟误比似桃源路更賖
　　驻跸桦榆沟特给官房止宿感
　　恩恭纪
　　千帐连云并出关受防何幸预清班炎埃气隔无三伏覆载
　　恩深抵万间新瓦鳞鳞宜听雨短墙面面好看山风餐露宿原臣分毎被殊荣辄汗顔
　　发桦榆沟从新开石梁至哈喇火屯
　　凿开峭壁转龙腰髙栈中萦线一条石吻仰歕泉作雾云根倒拔树干霄向来纡径千盘转此去前村十里遥真觉太平民乐业山南山北尽渔樵
　　塞外草花暑月特盛同年蒋酉君用横幅写七十余种呈院长揆公以絶句属和四首
　　频年随
　　辇到边庭自补山经及水经更借玉堂挥翰手兼收花草入丹青
　　折枝一派取阿那木本无多草本多六月塞山犹似锦不知春色更如何
　　莫嗔嵇郑难为状莫笑徐黄欠写生到此始知天地大野芳无数总无名
　　风翻雨洗枝枝别俪白骈红色色新谁似先生工体物好诗能发画精神
　　恩赐
　　御书扇恭纪
　　圣藻光腾宝箑中五明开处润蒙蒙招携满苑松杉气披拂微凉殿阁风羽午摇炎炽散麝煤香迸汗珠融捧归当暑先珍袭箧笥缄
　　恩托始终【古今注舜广开视听求贤人以自辅作五明扇汉公卿皆用之拾遗记周时外国献丹鹊拾其脱羽以为扇名为鹊扇】
　　乌城立秋和同年佟渊若韵
　　万壑含朝雨千岩敛夏云炎凉虽迥判昼夜渐平分爽自披襟得声先隔树闻候虫吟较晩髙唱独输君
　　立秋后一日
　　召游行宫后苑
　　赐宴恭纪十二首
　　银河西绕翠微冈紫界东连宛转墙一片楼台先入望蓬瀛遥在水中央
　　天然图画引跻攀尽出
　　宸衷指防间岩壑不须多架搆下因流水上因山神川过雨气溟蒙沙土无痕井脉通欲识泉源深几许辘轳声转白云中
　　坡陀几曲接矾头渐入仙源径渐幽忽漫孤云生两角小栏低槛尽如楼
　　煌煌
　　禁扁丽中天楹帖分题两两悬万丈光芒争耀眼不知旁有好山川
　　松鹤隂从积翠生泉萝烟月一时清【以上皆御扁名】每经御墨留题处记得旃檀别殿名
　　带峰傍石布芳筵夹岸铿锵奏管弦山水清音消不得况从
　　天上听钧天
　　一道清流合两河酾渠中有半开荷分明太液池边种重沐
　　天家万里波
　　插架排籖满禁林
　　御床左右列森森行宫仍是图书府清暑时时惜寸隂水精帘幙緑莎茵行过星桥别有津除却浇花无泛扫就中何处着纎尘
　　叠砌平阶茁露芽近看如锦逺如霞塞垣小草生何幸开作长春苑里花
　　华貂环座尽公侯
　　特许词臣与宴游满引金樽歌既醉谢
　　恩齐上木兰舟
　　敬题
　　御书东坡诗扇为法鸿胪作
　　七轮松扇早凉天旧句新题
　　御墨鲜不独侍臣沾渥泽荣光兼被作诗仙
　　赋得云抱两三峰应　皇太子令
　　万峰齐露顶云气欲何之偶遇参差石还萦缥缈姿三山遥望处二华未开时髣髴应难画形容况入诗
　　佛手柑【奉　防题画扇上】
　　名并黄柑种不同巧从佛号示玲珑菩提证果双林下优钵拈花一指中色映金绳长带露香开宝掌自生风闻思大士应微笑披拂先教鼻观通
　　恩赐
　　御书敬业堂扁额恭纪十六韵
　　清暑时多暇行宫日正长
　　君王亲翰墨侍从沐
　　恩光是璧皆盈尺如椽总倍常因心成变化运肘示端方山海峯涛壮龙鸾爪翅张尧文开盛世羲画掩前王帝赉优无比臣衷惧莫当身虽依广厦家本住穷乡忆在儿童日亲随子弟行长贫惟立璧短晷或然糠风雨留先筑柴荆指旧庄业传慙肯构敬止念维桑幸获支门户终难荷栋梁数椽天一角
　　万嵗字中央隣叟来扶杖姻亲贺满堂承家期世守祝国永无疆
　　七月二十四日五更发波罗火屯始有寒色
　　卧听鸡鸣已过三起来揽带上征骖五更寒色风初北七月边声雁已南汨汨乳泉萦暗谷蒙蒙雾雨染浓岚前行渐与围场近飞骑如云隔宿探
　　乌喇带秋分日作前夕大雷雨昨日微雪故诗中纪之
　　朔野秋光少俄惊草木衰大都残暑退便是蚤寒来天霁今朝雪山收昨夜雷匆匆裘换葛节序暗相催
　　度达隂岭看红叶
　　蛇蹑猿攀路仅通溪声忽转一山红行来不道秋才半已在寒林薄雪中
　　中秋夜萨勒巴里对月
　　一片中秋月重经古塞看宫壶倾法醖【是夕　御赐酒果】客梦警新寒似雪侵髯白疑霜拂帐干故园诸弟在怅望隔团圞
　　八月十七日伊苏河源雪中闻雷食顷开霁
　　云黑初防挟雨来俄看黍谷散寒灰千峯雪作漫天雾万帐风兼动地雷红树一畨残叶尽碧空依旧夕阳开眼前变幻真奇絶天果难将管见推
　　随
　　驾行兴安岭上
　　横亘东西路几千直从辽海控居延尽消伏莽山无树不断灵源地涌泉羣牧牛羊量论谷诸藩庐帐列如防圣朝不画长城界一道平冈是九边
　　连日扈从由雍安岭乌兰哈尔哈至上都必拉观围恭纪八首
　　连天积素耀威弧鹊血牛螉力尽输【梁简文诗控因鹊血挽强用牛螉】看取羣情齐踊跃
　　一人获隽万人呼
　　初分左右俨星奔旋列方圆阵法存千仭冈头黄纛下蓝旗两扇合旌门
　　西僧迎
　　辇列香旛击盋吹螺动法门畨界从来知佛大而今更识
　　帝王尊【多论那拉之西有喇麻寺西僧一百五人蒙古毎一部落供养一僧俱来迎谒赐银縀有差】嵯峨髙势拂云开
　　天语亲聆指示来踏遍峰峰沙似雪始知身到白龙堆【二十五日随　驾至上都海拉斯台　上谕云此地山形首皆西南向尾皆东北向即古白龙堆也】朴渥如飞掠草中
　　御前突过疾于风万钧神艺无轻发命中仍开射虎弓兽自成羣鸟自稀网开四面总天机白云一片平如席趂取防鹑帖地飞
　　尾同麞麂首成羵千百黄羊合一羣拦入围中何所拟满滩鹅鸭闹如云
　　豹尾鸡翘满后尘近前传
　　防召儒臣分颁五色离披羽荣被雕鞍是八人【二十六日于固勒班库特力随围特　赐翰林官山雉人各一尾】
　　雪中戴青氊大防
　　上顾见大笑口占纪之
　　大于暖耳覆双肩冰雪骑驴二十年今日重蒙
　　天一笑白头还恋旧青氊
　　随
　　驾阅视羣牧恭纪八首
　　右接云中左界辽放来羣牧十分膘自从
　　圣祖开基逺水草新来分外饶
　　齐色分花望不穷一羣拔萃一羣空天生騄初无种只在
　　君王顾盻中
　　大漠尘消罢戍屯曽收汗血入关门于今青海无传箭字息均蒙豢养恩
　　肉鞍髙出草头低千百封牛褐色齐【汉书注馲驼背上肉鞍隆髙若封土俗呼封牛】知有泉源在山外但从沙上觅驼蹄
　　乌防黄犉种各殊骈蹏迭角杂收驹太平畜产闲无用好入丰年考牧图
　　四时边草阅荣枯堙谷填谿作雪铺一色万羣三百万不曽轻费大官刍【诗疏羊以三百为羣合三十万计之则千羣也今合三百万计之则万羣矣】
　　边户羣歌乐嵗穰素封何必业耕桑家家
　　赐种滋蕃息银饼浑如秬香【唐摭言宣宗赐韦燠孙宏银饼啗皆乳酪膏之所为即今乳酥饼也】
　　蒺藜苑小传唐监苜蓿园荒笑汉家自是累朝无马政天留沃壤在龙沙
　　恩赐上驷院马一匹恭纪七言排律十六韵
　　万里平沙属庆丰更申冏命牧騊駥如荼如火千峯上为锦为云一望中有駜幸随观坰野上襄敢兾
　　赐行宫房星烛地光先见电影流天泽下通玉勒金覊新改控雕鞍黄帕旧曽蒙丹青妙合将军画声价髙逾都护骢缓辔追陪双仗近着鞭先后八人同【南书房侍直八人同日拜赐】细看六印犹钤髆【唐六典在牧之马有飞字印龙形印三花印风字印赐字印出字印其形容端正拟送尚乗者以飞字印其髀髆】乍拂三花待翦鬉不分牵来游果下且教行处避芳丛疾徐本具驯良性安穏宁资调习功筋力将衰蒙
　　圣鉴嘶鸣欲效托微衷院中例借知应免众里齐驱学渐工躞蹀身轻辞社燕飞扬队逐入关鸿食贫慙媿薪刍俭种贵夸张皁空照夜俄看归路白经春旋试软尘红翔麟苑与飞龙廏蕃锡
　　恩深念匪躬
　　上御帐殿南门
　　命侍卫试调生马
　　召臣等同观恭纪
　　步濶蹄髙齿尚童【尚书大传童马不驰】忽惊一顾出
　　重瞳赏加牝牡骊黄外
　　恩在駈驰驾驭中杏叶裁鞯初被锦桃花作汗欲喷红龙涓骐校皆天廏冀野从看万马空
　　雪后
　　赐酥酒恭纪
　　马足琼瑶十里冲到来稠叠
　　赐黄封土酥防雪脂凝白官酿消冰乳滴浓寒敛衾裯禁永夜温同狐貉御严冬银罂翠杓均天泽醉饱春回草木容
　　行经独石口外
　　独石西南路最纡时平关隘失崎岖滦河源在千山外流过元朝避暑都
　　下西巴里台
　　直下初从万仭颠忽于井底见炊烟松风夜转潺湲水知是山腰一眼泉
　　即事
　　童子提壶斟马酒老翁曲项奏胡琴近前争愽
　　君王笑真见诸番爱戴心
　　张家口
　　北风猎猎上旌旃古堠连山峭逼天镇将时平多扈跸六龙五载一巡边
　　宣府早发
　　星罗城堡屹相望地是雄边旧教场渐近关南秋尚暖雁飞先过鹞儿梁
　　重阳下堡道中
　　垂杨全緑菊微黄九月关城未降霜踏尽乌桓千嶂雪却来平地作重阳
　　入居庸关
　　截断云头作翠屏官沟南泻水泠泠黄花催熟旗亭酒笑脱重裘度冷陉【居庸关名冷陉太行入陉之一也】
　　弹琴峡
　　沙纹练练溜涓涓似有鸣琴出响泉松磴晓含三尺雪石牀秋语七条烟声希不信人间有悟彻原非指上传莫听鼔鼙思将帅清音今属好山川
　　恩赐羔皮袍料恭纪
　　授衣时节恰归期裘敝重叨
　　圣主慈饱食始知肥羜美【臣素不食羊近奉防赐尝洵美味也】敌寒尤觉乳羔宜制成刀尺怜柔毳【谢庄赐裘表靡毫柔毳】省对冰霜凛素丝行与都人还示俭三英五緎在风诗
　　山庄杂咏【有序】
　　山庄者我
　　皇上避暑行宫之统名也臣以草茅新进再备扈从自夏徂秋往返各阅百余日其间山川风土之美草木禽鱼之状一一俱蒙
　　恩指示凡耳之所闻目之所覩口不胜述则纪以小诗合成三十首用备遗忘不揣芜词并呈
　　御览
　　朝凉夕爽絶氛霾画里山庄处处佳
　　圣德如尧惟尚俭采椽不斵土为阶【古北口外　行宫凡八所皆无丹艧之饰】
　　章奏多从驿骑驰行宫勤政日孜孜三更桦烛明如昼又是宵衣乙览时【唐太宗毎以甲夜视事乙夜观书】
　　溪防山殽味有余
　　慈帏时达问安书往来中使频相望何异宫庭侍起居【毎得新蔬辄遣中使驰送　皇太后宫】
　　阡陌横从莳艺区豳风七月绘成图瓤豆荚田家味带露朝朝进
　　御厨
　　烟光浓澹写晴空多少旌旗掩映中大抵无峯无好树一峯不与一峯同
　　几暇濡毫有万行临池无体不飞翔蛟龙喷作岩头雨千涧流来墨沈香
　　画鹿宫门树射棚冬胶秋干试初呈静中人籁皆天籁朱鹭单传中的声
　　岭复冈重不记名石矼随处泻琮琤蒙蒙薄雾沾衣润云缕多从水面生
　　小雨初过月未升浮浮空翠暖如蒸不知湿气消何处万灶炊烟万帐灯
　　林幽谷邃暗霏微过午人人换裌衣预卜明朝天色好相风微动柘黄旗
　　松盖年深雨露滋茯苓琥珀化应迟太平是物争呈瑞枯枿先看出紫芝【赤芝产落叶松根】
　　滦水清流比漆沮霁潭泼泼漾菰蒲细鳞柘緑皆堪鲙不数红鳃巨口鲈【细鳞鱼重唇身有黒斑柘緑鱼色微緑皆滦河所产】
　　泡子河淤舄卤开霜华弥望白皠皠边民听食天然利只禁盐车入口来【泡子河生天然盐不待煎熬而成防古用小车载以贸易】
　　煜煜苍龙尾角蟠小星如沸闹林端乍惊三尺飞光度萤火大于金弹丸【塞外流萤极大光可烛三尺许】
　　泥金细缕簇龙鳞首尾中分翡翠纹颇讶赋形同蝎虎试看嘘气却成云【山中蜥蜴长四寸许头以下色如翡翠有纹如鱼鳞尾作金色吐气为云土人呼为云虎】
　　多年沙土养奇材照夜浑疑吐蚌胎可是水中真蕴火但生凉焰不然灰【山杏根入水千年光如水精夜置暗室中毫髪毕见】
　　鋭头长尾口如防肉翅旁连四足俱猜是千年老蝙蝠问名方始识飞狐【飞狐鋭头缺口耳小尾长毛深褐色翅如鼈裙四足生翅中前二爪后五爪能飞不逾寻丈】
　　丛间朴叶先枯欧李骈睛似火珠长路微甘供解渇马鞭争挂紫瑚【欧李一名乌喇奈子如樱桃而大味微甘而醡】
　　青枫乌桕自乔柯映日多成锦绣窝片片丹砂开障扇就中椵叶得霜多【椵树叶大如团扇初生时可里粉饼蒸食秋月经霜鲜红可爱】山棃微澁杞浆酸崖蜜煎从翠釜颁珍重蓬莱金醴味不传方法向人间【山棃枸杞汁经炼成膏味皆鲜美　上尝以赐近臣】
　　榛实初生如栗蓬秋来采掇出低丛鸡头剥玉差相并饾饤曽无一颗空【俗云十榛九空塞外所产不尔也】
　　难凭本草考豨苓异卉奇葩眼未经满地根株移不得金莲垂实菌钉【地产金莲花及猴头蔴菇】
　　官马如云尽上膘便经霜雪也肥饶地黄牧宿人人识何似连山尽药苗
　　千盘百折上兴安寒燠平分咫尺间忽见万松齐落叶人言山后是隂山【落叶松生兴安岭北秋冬凋落与凡木同】
　　道是山乡又水乡四时多半领秋光西风欲起駞争早雪将飞麝退香
　　云端千仭跨晴空真有飞梁亘彩虹畨语漫传生吉兔佳名新赐玉玲珑【达隂岭东北四十余里山颠巨石百余丈中通一门望若飞桥蒙古谓之生吉兔　皇上改名玲珑山】
　　晨随羽卫爱山行夜宿周庐傍幔城自入秋来常起早挈壶攒防最分明【词臣帐房在　行宫南门外五十余步钦天监司漏处也】
　　画屏环绕直庐傍草色常先栁色黄八月初头风力夜来传
　　防禁烧荒【塞外草枯禁野火谓之烧荒犯者法綦重】
　　蝗不成灾嵗有秋直从畿甸到边头更教州县除蝻子预计来年睿虑周【秋来蝗不为灾　皇上为明年虑命畿辅所在徧掘蝻子】
　　溪流经雨杂清浑茗椀频霑
　　雨露恩日给大官泉一斛秪应饮水亦思源【自发哈喇火屯恐河流浑浊致伤脾气　赐臣等官厨水日一石】
　　丙戌上元夜
　　召入西苑观千叶莲花灯恭纪四首
　　太华晴光绚晩霞良宵移入
　　玉皇家月华满苑清如水涌出峯头十丈花
　　天香飘下蕋珠宫映水俄惊太液红不夜城中光四照南薰先应五风
　　不羡金莲画诏回恍疑风引近蓬莱分明千佛光中现并作红云一朶开
　　彩棚髙傍
　　御楼悬千萼多从一蒂聨不是大罗天上见人间谁识火中莲
　　润木弟授庶吉士二首
　　初闻唱第向
　　丹墀再见班行雁序随桂发五枝曽有防【余家防事前有老桂癸酉八月开花忽作深红色异于常时甲戌乙亥丙子丁丑皆然自是余兄弟及儿子相继登第】杨穿三叶可无诗【臼乐天与弟行简敏中先后及第故其诗云杨穿三叶尽惊人】家门我已推为长仕路君犹筭未迟何事相看两相泣双亲见背已多时
　　早縁贫贱多离别老去依依胜得朋小阁重添听雨榻短檠分防入朝灯浮踪到海翻相聚归路如天岂易登寄语阿频存晩计且来共饮一条冰【时德尹在扬州书局】
　　哭樊桐侄二首【丙戌五月初一】
　　二十年前哭乃翁遗孤抱出尚孩童可堪留取昏花眼看汝成人又送终
　　单丁门户剰婴孩收拾残书与寄回永诀有言吾不食三千里外为谁来





　　敬业堂诗集巻三十二
　　钦定四库全书
　　敬业堂诗集卷三十三
　　翰林院编修查慎行撰
　　甘雨集【起丙戌五月尽九月】
　　入夏以来畿辅稍旱自五月二十一日
　　驾发西苑大雨五昼夜田畴霑足万口欢呼咸谓圣天子轸念民生甘霖应期不祷而自至视灵雨甫田诸什不既多乎哉臣以珥笔随豹车之后沐膏泽而咏丰年固其职也
　　五月二十四日
　　驻跸密云连夕大雨
　　辇路凉生暑乍融到来连夜雨兼风四山雷转车声外万帐灯浮水气中入梦似闻泥滑滑占晴行见黍芃芃频年毦笔慙无补枕上吟成愿嵗丰
　　谢
　　赐普洱茶
　　洗尽炎州草木烟制成贡茗味芳鲜筠笼蜡纸封初启凤饼龙团様并圆
　　赐出俨分瓯面月瀹时先试道旁泉侍臣岂有相如渇长是身依瀣露边
　　喀喇火屯口占
　　水无蚊蚋地无蝻寺有旛幢石有龛山是膏腴溪是乳草如桑叶马如蚕
　　蒋酉君同年为余写芙蓉折苇扇头小景戏题二絶
　　偶拈秃笔写霜容防缀谁知不取浓防得江湖清气味蒹葭只合倚芙蓉
　　塞垣归思入秋多欲涉江湖奈晩何一苇可杭吾亦去诗翁莫叹叶沈波
　　七月朔乌城立秋
　　行宫六月全无暑早觉凉生大火中客里心情原草草老来光景又匆匆千山朔气初迎雁一雨秋声尽入虫笑指伊苏河畔栁三年与尔共西风
　　七月十五日四更发热河度岭至喀喇火屯天未明
　　塞天暑亦凉矧此秋候变披衣起我早熟路马重践羣峯竞髙低孤月递隠现参差树交影断续云流片长风从西来过耳剧嚆箭行行得平地星火遥可辨岚雾滃然蒸横前铺白练道旁有双塔隔手不复见磵絶赖桥通泉鸣知径转忽听一声钟微茫识
　　行殿【口外无佛老之宫惟乌城行宫旁新创穹览寺琳霄观】
　　七月十六日乌城直庐惊闻房师虞山公讣音哀情痛切托于短章四首
　　公去京华日余方扈从时【癸未秋先生奉太夫人乞假南还余时方随　驾口外】三年归失约一别见无期昨寄书犹达【前月接家弟德尹扬州信云端阳前与先生同渡江】初传病尚疑何当闻讣后惊发早秋悲洓水携书局蓬山入选楼【去春奉　防于扬州校刋全唐诗】奉亲思最渥给俸礼仍优【在籍官　恩准开俸从来无此例也】风格诗篇着仪容画像留【先生出都时留秋帆画巻命题后复奉手书命慎行挍阅歴年诗集】到头天莫问公自有千秋
　　壮嵗官情澹懐归至性真科名无媿色【庚辰　殿试公第一人及苐】岩壑早收身穉子将周晬髙堂正六旬悬知方易箦俯仰剧伤神
　　歴忆追随地多慙属望情早曽同座主【癸酉乡试慎行与先生同出清溪徐公庐陵彭公之门】老及作门生寝哭知何日心丧痛失声滦河兼泪雨滴滴向南倾
　　题酉君为家少詹侄画四时花卉巻二首
　　乍惊五色江郎笔幻出黄筌四季花知是余波多绮丽未妨游戏亦名家
　　吹开吹谢自年年人世风灾絶可怜一片丹青非色界四禅天是养花天【佛书有初禅二禅三禅四禅天至四禅天始无风灾】
　　座主总宪吴公请假旋里恭赋四律寄送
　　乞归偏在
　　眷深时台望非公更属谁岳峙渊渟瞻气象苍松白石表襟期乆持纲纪羣僚肃独抱冰霜
　　圣主知真喜太平多盛事大臣进退总逶迤
　　法曜文星并一垣髙从河汉溯渊源回澜力比钧衡重下士心忘副相尊秘阁有书皆博览岩廊何事不深论即看拜疏辞
　　朝后尚引肩舆到苑门【公前赴西苑辞归　上特命肩舆至小东门慰问赐茶真异数也】
　　诏恩暂许憩林闾不比寻常赋遂初别路人皆期健饭引年公未及悬车一门老去仍同爨八座归来只旧庐何物眼前当七发莼乡亭外有鲈鱼
　　一时祖帐尽名流才子同朝挽不留三殿文章行接武五湖风月侍归舟蒹葭隔岸鸡催曙橘柚开园雁报秋我是欧阳门下士柴车何日获从游
　　题少詹侄写经图时在塞外直庐
　　我观人世间知巧竞一途乃至事所生虚名亦求沽不见古孝子用心常近愚愚则本乎朴朴为诚所孚苟有裨于亲宁论事有无唪经祈冥福此语传浮图庶几抱微诚上答父母劬通乎立教意可以辅吾儒宫詹吾宗贤至性具髪肤少禀二人训学优过庭趋出为鸾凤鸣归作膝下雏中承赠君讣痛絶天难呼北堂垂白母为尔増歔吁黾勉进水浆伤哉反哺乌母氏继下世两丧一时俱平生风木悲血泪交糢糊君时年盛壮顿觉形神臞霜寒宵寝砖味苦昼茹荼旁人竞相劝劝保七尺躯似闻西方经报恩古有诸亲恩等山岳子报真锱铢遂发写经愿寸心还区区帏前一瓣香几上墨一盂竭我两眼力我十指瘏眼昏指如椎口诵足双趺诵已还恸哭哭罢复细书如此逾两年白抽头髩须当其迫沈痛信笔非临抚果然妙莲华一一纸上敷一巻万余字七巻七万余人天合掌敬灿若琳琅珠俞子亦好手为君写成图今来十五霜故山拱楸梧偶然展卷看清泪犹承矑我生乃鲜民踪迹叹早孤先人尚浅土齿髪日夜枯作诗志吾媿汗出成沾濡
　　八月十三日
　　驾幸翁牛特恭纪时八公主下嫁于都伦郡王
　　一统车书域三朝雨露天名藩星拱极
　　法驾日临边遐裔元家贵崇姻
　　圣代聨肃雝舆卫盛锡赉礼文全事与和亲异
　　恩加属国专不烦汤沐邑特给水衡钱甸服居相近华风被独先丹青开殿宇锦绣裹山川封爵原仍旧王庭遂不迁副车常侍
　　辇驸马每从田负弩鸾镳下呼嵩豹仗前从看外孙国望幸自年年
　　木克带西行十八里山下有汤泉
　　北行渐入苦寒乡喜见汤泉涌道旁自觉温能回黍谷或云下必有砂牀波痕消尽冰霜气石髓流为草木香便作解衣盘礴地暂时休澣也清凉
　　中秋夜栁林口翫月与玉符先生及亮功紫沧酉君三同年小饮偶成十六韵
　　露白霜清候千岩万树头银河斜绕塞金镜逈悬秋轮自东隅上光从西极流天长雄鼓角野静散貔貅星火移躔避关山倒景收赏应同
　　北阙兴不减南楼萧爽披襟得髙空与月谋几年叨扈从一夕抵旬休已免携衾直还为秉烛游王程千里共恩赐两宫稠佳果充柈桉鲜禽入膳羞班荆传酒令隔幔数更筹饼似团圞様诗须酩酊詶老狂尤烂熳小坐独迟留明日追成梦吾生笑若浮起来林影下岚翠湿衣裘
　　八月十九日　皇太子睿赐初白庵扁额恭纪十六韵
　　地近瞻　储圣天髙鉴积诚三光开　睿笔四海识庵名夙昔栖禅志今来恋
　　阙情青云垂欲上白髪正初生有作皆邀　赏非才窃自惊蓬茅沾雨润葵藿向阳倾感激桑榆晩駈驰嵗月更去家无累遣下直有僧迎往往夸侪辈时时话　宠荣一瓢蟠木瘿【松瘿瓢】三秀紫芝茎匣许香楠贮【赐带数珠】盂教浄水盛【颇黎水盂】白巵传汉玉緑砚琢洮琼是物皆堪供【以上六种皆两宫前后赐物】何年筑始成虽防颁扁额未敢计柴荆虮虱微生贱龙蛇尺幅盈万钧余腕力　恩重倍难擎
　　塞外大风二十四韵索同直诸公和
　　天上箕星动山中月晕生土囊俄出口沙碛欲填平猛拔羣峰立喧招万籁迎奔冲来若骛飒沓去如倾牛马浑难辨蛟龙怒欲争蓄威雷隠辚助气鼓砰鍧劔防齐攻垒波涛逈撼城饿鸱当昼呌饥虎傍人行鼠黠藏深穴虫僵局断茎草埋蛇鼻浅寒噤猬毛撑昨夜还防雪今朝竟得晴駈云成片段转石落峥嵘鸦起斜行乱雕盘逺势成向南惟雁路直上是鹏程曀本难终日狂犹逞二更将收偏作力忽散寂无声谷以虚能受心縁静不惊勿愁开槖籥祗是听竽笙衮衮除尘坱悠悠指斾旌回头千树秃称体一裘轻酒近移床暖炉添宿火明却看天宇旷翻觉塞垣清落防知何处飘蓬且自征兰台多赋手小律倘同赓
　　行经玲珑山下
　　凿开浑沌得玲珑片石居然絶塞雄地肺想从岩窦入天台信有石梁通风云嘘吸千寻表日月回环一窍中莫怪经过屡回望佳名却与故山同【余乡余杭县亦有玲珑山】
　　八月二十三日
　　上入山行围射获白鹿一头恭纪十韵
　　白鹿非凡种仙山嵗月长出当时有道瑞叶
　　寿无疆洞口眠时月原头望处霜明明开射的皎皎入围场碧砮千钧镞瑶星一道芒最宜豜并献肯与豹深藏至洁斑同雪如膏色胜苍皮能留素质草不疗金创雕爼充庖味银毫耀眼光谬慙陪羽猎作颂比麟祥
　　酉君分饷棃藕赋谢十六韵
　　行厨滋味重肥腻餍牛羊正尔宜佳果俄看致满筐逺分慈母惠特并故人尝藕抱玲珑质棃含沆瀣浆嫩疑新出水红似乍经霜洗剔亲教浄摩娑爱倍常大瓢雪汁小片截琼肪松脆鸣牙颊芳鲜润肺肠真堪解消渇况乃佐清凉我本柴桑士居连荇藻塘踏泥风叶底摘颗露篱旁卖菜多求益堆盘辄贱偿几曽虚野馈长是及隣庄物理因希贵人情感旧长凿池从忆白入谷毎思张二者今兼得何须问故乡
　　道旁冢【其一在土城南冈上石狮二白碑一统其一在土城东十里石几一石亭一上刋孝敬之墓四字姓名皆无可考】
　　衰草茫茫近土城白碑相望两荒茔当时马革尸同裹今日牛眠地总平野火漫容荆棘长塞田并乏子孙耕有知合笑曹瞒拙欲刻征西占墓名
　　重过玲珑岭看霜林作十二韵
　　荦确重来路秋容最好时往年经雪早今嵗得霜迟二月花相似千林景特奇问名难辨种设色故多姿浓淡丹黄叶交加烂熳枝簇来成绮绣疎处度旌旗换眼层层别回鞭步步随已怜侵暮色还与发华滋妆防江南画铺张塞外诗衰顔熏欲醉白髪巧相欺好事何人赏登髙此地宜丁宁朔风候旦晩莫狂吹
　　闻同年顾书宣前辈湖广讣音怆懐今昔成五十韵
　　絶塞来防问初疑后果真恨难埋厚地狂欲问苍旻忆昔充乡贡时同忝国宾红笺通姓氏丽正约比隣名稍居姜后【癸酉同举京兆书宣名在十八西溟十九余二十】心常与顾亲雁行聨弱羽鱼队狎凡鳞雨雪连床数篇章击节频嗜痂良有癖遭砭各无嗔搜剔疵瑕出销镕鑛铁纯偷来输格律读罢爽精神自尔投胶漆何曽计屈伸礼闱看再举胪唱听移旬独脱囊中颖先呈席上珍列科登一甲同榜得三人金马声华盛芝兰臭味均【甲戌殿试书宣第一甲第二丁丑西一甲第三庚辰余房师汪公一甲第一皆癸酉同榜也】自忘频下第翻羡早抽身【君于甲戌冬乞假回籍】病喜鸥情适闲教鹤性驯落帆扬子夜踏月广陵春出处都如梦参商那记巡分携从甲戌防合又庚辰却话青云旧俱添白髪新木樨参佛法黄叶证前因【黄叶打醒游子梦木樨参透老僧禅余与书宣同宿天宁僧舍句也】景已当摇落衰向隠沦未成栖倦翼宁免作劳薪元老开黄阁微名达紫宸【壬午冬余因京江相国之荐　召直南书房】寸长嗟莫效六论笑空陈释褐推先辈含毫托后尘我仍留
　　辇下君亦起漳滨【癸未冬书宣方还朝】花底随朝谒灯前惠讨论词源寛万顷笔阵敌千钧妙斵斤能运奇方手不舆图归指掌道路识迷津【乙酉冬书宣奉　防入直南薰殿纂辑方舆路程】乙览皆称善公才乆合抡使车方简命省试且陶甄场屋收罗邺门墙进郄诜为炉分玉石握管称金银毷氉徒喧谤从容视笑颦不慙膺
　　特眷弥觉重词臣【纪进士榜发后事】遂啓扶风帐重持大雅轮楚材传自古儒术近尤振辞
　　阙还瞻恋之官亦苦辛行期何苒苒别语太谆谆【君于初春奉督学湖广之　命四月中乃出都临行时颇以善病为虑】北辙俄经夏【时余扈从避暑口外】南辕似隔晨鲤书犹待寄鵩赋忽遄臻江夏文星坠潇湘士气泯虽云蒙
　　宠异实未展经纶泽国秋多惨骚人例岂循归旌千里逺宦况一生贫憔悴孤踪在凄凉往迹湮老年殊少泪痛极为沾巾
　　院长惠裘一袭赋谢十韵
　　推解情何厚炎凉序忽迁初过摇扇景已迫授衣天苍腋茸交密银貂色最鲜制成微霰候拜赐朔风前轻暖浑逾帛奇温又胜绵秃襟便跨马短后称垂鞭裼袭随时尚冰霜是夙縁晓披回醉缬夜脱耸吟肩袖里携新巻箱中感旧氊敝裘从唱和回首十三年【癸酉冬余作敝裘诗先生与西实君元龙皆有和章】
　　谢院长赠马十二韵
　　廿载曽徒步三年防上雍借驴长自笑骑马忽相从华廏蒙分赐贫家虑乏供品应超脱兔种本出飞龙【宋时学士例赐飞龙廏马】突过风前影难寻月下踪蹴冰蹄似鉄批竹耳成锋一色全凝雪三花待刷鬃密看毛细腻垂爱尾鬔松王济虽多癖孙阳讵易逢駈驰怜盛壮剪拂愧衰慵捷径休争取归途幸见容最宜随下泽安穏代扶笻
　　半截塔次院长韵
　　龙沙茫茫荒怪集佛界劖天絶梯级谁兴此塔此山中髙涌莲华嵌空立大千起灭微尘过小刼须臾转轮急顽礓乱砾泐作堆风雨犹疑鬼神入当时委蜕两夫妇华表归来改城邑【相传元时有某万户与其妻弃官学佛没后合葬于此】冰天下压巅顶平雪谷深埋半腰及我来访古兴桓地欲写山川入行笈毎逢陈迹辄徘徊口业未停余宿习草间定有碑铭在野火烧残沮洳湿国书难考奇渥温笔授惜少鸠摩什公诗纪实良足征归去皇舆付编辑
　　院长惠家制金银花露一缾赋谢二十韵
　　佳名传本草旧识鹭鸶藤黄白移时变金银任俗称但闻兼叶晒宁解带花蒸方法谁边得园林手种曽栽培无弃物筐筥亦时登篱密开从徧枝繁采勿胜制乗香未散候视气先腾倒挽河车水徐收井甃绳夜窗珠滴晨旭露鲜澄澹比初融雪清于乍释冰恍疑仙掌露直向玉盘凝出火经三日浮缾贮半升谅非供热客间或饷良朋边地尤难致尘襟岂易膺流匙宜少许泻盏感多承防酒奇芬溢和茶别味増唇沾良已足肺润更相应沆瀣咨仙侣醍醐问老僧蔷薇红莫拟玫瑰紫休矜白战聊成咏慙无故事征
　　重阳日度木伦喀喇沁
　　乱山髙下入围场掠面西风似弩强马足声干千涧叶雁羣寒警一裘霜登临岂必皆吾土今古闲消几夕阳记取题糕重九节燎毛燔肉共分麞【是日撤围赐麞一头】
　　雪后随
　　驾度汗铁木儿岭
　　校猎秋初罢
　　回銮雪乍零云峯晴皛皛风磴晓泠泠换景供吟笔收图入画屏万株枯树顶独爱一松青
　　重过唐山营
　　去日村村翠剡堆归时碌碡广场开天教朔野西成早又待君王射兔来
　　发波罗火屯至蓝旗营
　　劔分一岭隔西东【自骆驼岭东北为校猎之区其西南则山庄也】半月风光逈不同沙碛人归黄落后山家烟起翠微中年丰障塞秋先获水落浮桥路尽通谁信古来瓯脱地筑场樊圃入豳风
　　自星龛岩归至乌城道中重见霜林酉君有诗再次前韵
　　过眼当摇落繁华又一时地非千里逺候较两旬迟防日晨犹丽烘霞暖更奇黄留将雪景红发未霜姿秀拔多乔木轮菌乏丑枝似烧原上火爱映酒边旗犹忆冲炎去曽经缓辔随緑隂晴借爽润色雨添滋忽换登髙屐来题看叶诗含情如见待有信不吾欺荣悴天难主妍媸分各宜本非松与栢那免受风吹
　　九月十四日乌城旅舍连接诸弟诸儿两孙八信口占一律
　　灯花如穗吐烟煤果有家书出塞来三处岂应同日发八函却喜一时开劝餐兄弟怜年长到眼儿孙抵梦回为报老懐殊不恶地炉氊帐拨寒灰
　　重阳后十日入古北口
　　踏徧云中雪外山敝裘重脱栁重攀寒花过节如迎客朔雁先期已度关官马散随黄犊卧戍兵秋较老农闲劳生属有駈驰分黙数三年六往还
　　石匣城南村民有驾牛垦田者
　　上驻跸亲履田间扶犂行百余步一时观者万人咸谓圣主重农劝穑至意真千古所未有臣身叨侍从目覩
　　盛事恭纪二十韵
　　云卷三秋稻霜清百顷陂
　　君王除警跸郊甸正镃基近接
　　鸾舆过羣瞻
　　玉趾移羽林分仗立耕叟执鞭随龙见天垂象牛驯帝解縻沾犂皆雨露被陇即京坻久悉艰难意重防疾苦咨事传千载盛
　　恩岂一夫私自昔丰穰庆尝闻史册垂绀辕曽屡驾黛耜亦频施千亩周官籍三推月令仪大都修典礼已谓致恬熈几见勤民
　　主行当省敛时西畴躬自蹈田器手亲持积厚培尤力居髙履愈卑九州胥乐土
　　万乗是农师击壤歌相劝吹豳绘总宜人欢声动地风逺播为诗作所陈无逸厘成付有司小臣慙颂述振古孰如兹
　　俞扶九寓斋赏菊分韵得时字
　　关榆塞栁别经时一夕从君那得辞冲雪人过重九节傲霜花剰半开枝寒香泛夜差宜酒病眼经秋渐怯诗记取灯前论聚散明年相忆在东篱【时余将请假南归】
　　题张研斋前辈桃花流水图小照【时在西苑直庐】
　　北风夜狂转冬律坠叶堦墀寒瑟瑟生绡忽展横幅图暖气春回映帘日垂杨夹岸水没篙碧色染透胭脂毫晴霞烧空半天赤防出万枝深浅桃玉堂学士神仙客毎到花时懐旧陌鹭鸶翘足鸥刷翎下有鳜鱼长一尺船头举网船尾炊何如斫鲙留蓬池披图空看画中景对镜微添颔下髭我昨南帆经古皖棹入枞江春过半至今清梦绕龙眠三十六峯红不断可怜此地不相逢却在云窗雾阁中青篛緑簑何日辧且教闲处付渔翁










　　敬业堂诗集巻三十三
　　钦定四库全书
　　敬业堂诗集巻三十四
　　翰林院编修查慎行撰
　　西阡集【起丙戌十月尽十二月】
　　凡词臣请假葬亲者例移吏部须六年俸满方与彚题余自癸未入馆甲申授职通计前后歴俸未满四年丙戌秋杪随
　　驾归自口外于直庐冐昧陈情叨防
　　圣恩俯允所请诚异数也回思先母见背已三十五年先君弃养已二十九年矣长恐溘先朝露负土无期今乃得买地西阡归营大事吾子若孙履斯阡也当念贫家亲之不易益感
　　圣朝防下之深仁则兹集所留特涕泗之痕而已恩赐白金二百两恭纪十韵
　　窃禄清华地霑
　　恩湛露天朱提颁少府白镪逮微员优倍三年俸荣逾万选钱贶非金穴比
　　防自玉堂宣重马归时载空囊补处穿春衣还质库客座设青氊暴富隣翁问长贫爨婢怜每持清白诫还望子孙贤不敢辜
　　君惠行将置墓田孤生余顶踵感泣为光先【时先人尚未营葬将以赐金买地】
　　乞假葬亲南归　睿赐骡马二匹恭纪二十韵
　　连骑　东朝出辉煌照路岐来从蒺藜苑产自渥洼池骡马名虽别龙麟种并孳漆光明似鉴【骡色纯黒】紫焰润无疵【马色纯紫】抖擞尘沙净开张骨骼竒八蹄行互举双尾立交垂共饮无踶龁同槽免絷维曹韩师画理湛岳比妍姿【东坡诗马中湛岳有妍姿】天廏方登用房星忽下移聮翩惊异数蕃锡荷　恩私臣本驽骀质生逢
　　特达知昨来衣白袷今去鞚青丝属有駈驰分真当爱惜骑刍茭慙厚给鞭防敢轻施每忆重经处宁忘徒步时雪深东郭履寒勒灞桥诗归径逡巡识旁人指防疑力衰输盛壮心在冀追随数齿殊多感齐衡转自长鸣同恋
　　主临发又迟迟
　　将出都留别院长及同直诸公四首
　　有生长恐负
　　君亲白首清班忝后尘兰畹草生聊自托鳯池鸥入亦相驯闗门栁色三经夏苑路花光四及春緫是
　　恩波最寛处就中容得滥竽人
　　窀穸先人久未营随身挈涕每纵横微官敢作归田计圣主能怜负土情箧有
　　赐书装不薄囊惟襆被累差轻只慙驽钝宜长放尚与骅骝逐队行【去年九月　皇上赐马一疋今年十月皇太子赐骡马二疋院长亦曽惠马故及之】
　　勿论解组与弹冠直为
　　天髙仰报难情重绕朝新赠防梦深星濑旧投竿九重禁闼深严地七品年劳本分官倘许衡茅专一壑犹能曝背话
　　金銮
　　得归未扫旧巢防【用东坡诗中意】去住心孤但自扪列宿回瞻天北极单车独赴国西门檀溪屋老将谁主栗里田芜尚有村长羡鸿在寥廓不曽轻受稻粱恩
　　与润木别于彰仪门外
　　自我住京师五年裘换纻名成时已晩
　　恩重归敢遽子臣虞两负方寸乱徐庶请急太匆匆痛深创实钜亲亡未克葬贫到伤心处追忆初丧时悲端非一绪汝时尚角丱至性本天具今来强仕逾将伯实堪助同归苦未得【时弟亦欲乞假而未遂】万事料难预送我出修门殷殷戒徒御我行营大事家督难自恕饥冻固其常儿孙何足虑来骑蹇驴来去驾柴车去风吹日杲杲飘散芦花絮洒泪各无言哀歌聊自叙
　　晩抵良乡
　　近畿积雨后大道成涂泥旧时拦马墙今作蓄水堤眼中有岐径涉足恒恐迷正赖孤塔髙前行辨东西南来者谁子宾从相排挤光辉溢路旁簇簇千轮蹄仓卒为引避我车若鸡栖
　　早过涿州
　　曙色朦胧十里桥城端双塔耸岧嶤层氷欲裂风何横浓日如熏雾忽消新辟河淤半芜没旧攀沙栁尚萧条出畿便是田园路南望三千未觉遥
　　五更发髙碑店
　　久作京华客乡程梦易迷分明茅店月犹误早朝鸡
　　食安肃菜
　　老夫居贫曽种菜露韭霜菘成替代朅来窃食大官防百罋黄虀剰余债归程晩经安肃县一碧环城雪初盖流涎大似逢麯车颐朶肠鸣难久待顷筐虽乏园官送求益何妨担夫卖银刀削叶土烹柔滑清甘美无对花猪肥羜真堪唾野饭村沽差足配家童相顾旁愕眙不信主人心笃爱我愿当官知此味朘剥毋为里闾害又愿民间无此色春社祈年秋报赛菜畦不蟥田不蝗过客盘餐聊一快
　　渡三乂河沙滋唐三水合流于此
　　百里平陂际白沙滋唐两派滙三乂树头小扇风旗影旧识中羊【村名】卖酒家
　　重入束鹿境宿清官店先寄儿建十二韵
　　上谷南来少戍墩【自张墩以南道旁无堠】天寒日薄易黄昏重穿野水平沙路又宿柴门老树村地逺郊圻殊僻左人随嵗月剧惊奔逺迎何敢烦丞尉【黄丞赵尉至此相迎】再到惟欣长子孙顾我便能偕隠否问渠可有去思存【时儿建循例量移将离任矣】一家饱暖逾初望百里弦歌尽
　　国恩捧檄当时聊自慰折腰今日且休论仰邀天幸年频稔下赖民淳讼少寃成就汝为无过吏保全家是旧清门虽无余力营三径已忝廉名达
　　九阍酒盏久抛思共把灯花何喜遽能繁明朝饮马滹沱侧好对清流騐髩痕
　　乙亥秋与许霜岩同过深州忽忽十二年矣重经此地题壁依然时许逺宦滇南口占寄之
　　飞鸿一散天南北指爪痕从壊壁留惆怅城南独吟客夕阳随影过深州
　　饶阳道中作
　　我前冬日暖我后北风狂向背茍异宜一身判隂阳矧乃别形体疾痛焉能详造物岂不仁饥寒盈道旁目存力匪逮恻恻中自伤
　　晓发河间黄昏抵大城县
　　瀛海东来路漫漫百里长田荒薪比桂潦退鹻如霜牛迹迷朝雾鸦声散夕阳谁怜畿内地经眼有苍凉奉谒座主少宗伯许公于大城官署敬呈二律
　　一城斗大控河壖析木遥従天汉连永赖渠成传万世暂劳公出已三年【时子牙河堤告成报绩不逺矣】棠隂树树堤边栁膏泽村村葑上田漳滏滹沱皆底绩不曽轻费水衡钱秩宗兼职领司空畿辅行看奏禹功忆送氊车冲朔雪重来氷署坐春风何人爱士同迂叟従此归田望醉翁凖备篮舆三径先传乡信到江东
　　曲路店遇吴元朗
　　去国非初约相逢泪一挥余因营葬出君亦带星归【时元朗丁内艰】衰栁催蓬髩枯风裂布衣半生知己分到此倍依依
　　大风抵张夏戯题旅壁
　　四幅帷裳巧障风到来村巷聚儿童此中闭置疑新妇一笑那知是老翁
　　崮山栢
　　戢戢排行欲及千黄杨小厄故依然廿年野火荒山道看尔几成刼后仙
　　长清山行
　　晓露趂残更荒鸡失次鸣严霜升井气落木走风声磵道冲沙聚山墙叠石成大都生瘿俗磊块緫难平
　　泰安州题壁
　　少负狂名老好竒逢山兴发尚淋漓如何十度城南宿不敢轻题望岱诗
　　长至日山左道中即目书懐二十四韵
　　一线添归日初阳放晓晴细泉氷底咽枯草烧余萌土瘠逢人问年衰换节惊满前怜冻馁即事叹凄清此地初荒旱相传半死生
　　至尊忧独切当事责差轻足陌千缗给留漕万数盈不教移积粟专欲活残甿硕鼠成羣聚哀鸿四散鸣民贫宁乐祸官赈特空名受爵能无愧増阶竟冐荣牛羊难问种鸡犬乍闻声正使流亡复悬知疾苦并如何经俭嵗尚尔废深耕垩饰邮亭丽修治【平声】道路平戍旗双只堠墟落短长程仅免追呼扰几同力役征辛勤偕妇女率作及儿婴望幸心虽结安巢计未成
　　皇仁终见悯吏治亟宜更自笑犂锄叟来随商旅行何曽受刍牧直是惜惸暖律回乡梦寒灰付官情所祈年谷熟终老卧柴荆
　　羊太傅故里
　　班书源可考系出泰山羊世已经千载魂应恋故乡功名论际防氏族阅兴亡岘首沈碑后何须感叹长
　　新泰城南望嶅山
　　孤峯截防连山脉大似人间独立人地涌云根浮缥缈【一名青云山】天生石骨痩嶙峋仰瞻泰岱旁无附平揖徂徕近作隣不用多生闲草木免教荣落改冬春
　　旅店食雉兔作
　　频嵗叨陪猎秋田雉兔肥中官驰马
　　赐侍従挂鞍归北上何年再南烹此味稀经过慙野馈寂寞慰朝饥
　　防隂城东十余里地名城子庄壬午初秋曽一饭于此水旱之余居民百余家转徙殆尽惟旧时逆旅主人在耳感叹不已纪之以诗
　　败茅頺壁两三间百室漂流偶一还记得往年题句在豆花棚下看防山
　　抱犊词【桃墟道中见一老叟抱黄犊骑驴而行戯作】
　　东村牛旤秋不熟别向村西买黄犊买成抱上蹇驴骑驴尾稀如翁秃驴今防翁复防畜步步施鞭毋乃酷人情厚薄従古然或加诸膝或坠渊
　　古明镜词【见道旁丑妇而作】
　　人间有真色娇者顔如莲东家欲效之红白调朱铅众方赏涂抹羣谓丑者妍好女不自明讵借旁人怜妍媸果若従人定何用团圞铸明镜
　　沂州出山
　　沙浅沙深突复防一行疎树带烟郊山经齐鲁青才了马渡洸沂碧未胶小圃重樊因枳椇浮桥粗就赖芦茭经旬尚滞黄河北渐喜鱼羮入客庖
　　淮北闻雁
　　风急霜清欲渡淮数声客梦蓦惊回与谁好作江湖伴【东坡诗我衰寄江湖老伴杂鵞鸭】怜汝亦从边塞来残月晓催千片落长天寒曵一绳开莲房菰米沈波后集泽羣多亦可哀【夏秋之交淮南北皆被水】
　　従宿迁登舟连夜渡河
　　劳筋贪暂息买棹聴渔歌渐与江淮近自然鸿雁多涸沙无防岸急浪有盘涡忽报晨氷合吾舟已渡河
　　黄河中流见月出口占一絶
　　谁谓河流浊吾疑彻底清一眉残月影镜里看初生
　　发清江浦二首
　　南来歩歩逺风霾川路晨征一倍佳竹蒲帆浑不用橹声如雁下长淮
　　编芦缚荻聚成堆大舸多从江外来试问老堤堤畔栁年年辛苦为谁栽
　　重晤大司农徐浩轩先生于淮上二首
　　边风朔雪洒重裘犹记锋车一夕留却到淮阳冬候暖满窗红日话中秋【中秋前先生复　命至塞外于栁林口行帐中盘桓半日】
　　河堤本是司空职计相重乗使者轺馆阁人情久延竚江湖粗了合还朝【先生以大司农兼翰林掌院教习庶常似不应久于外故云】张运青先生见饷食物遣人逺致于四十里外以诗奉谢
　　见説官防俭淮流孰与清于公无媿色饷我见真情追送烦邮使分尝徧老兵道旁传异事此客勿相轻
　　寳应雨泊
　　冐雨冲泥取次行多年不听滴篷声此声好是治聋药老耳孤灯分外清
　　晓晴发寳应喜得顺风先寄徳尹扬州
　　安宜城外雨余天晨旭初生血様鲜湖似贯珠行不尽【秦少游诗髙邮西北多巨湖累累相连如贯珠】云随飞鸟势争先离心各抱三年外短梦难禁两日前一事报渠差快意好风添送顺流船
　　挂帆行六十里将抵界首风势转狂小舟不敢下闸戏成二絶
　　闸口狂风撼柁楼隄边惊浪聚浮沤何妨暂作须臾住只算荒湾遇石尤
　　石尤风人知避我独逡巡避顺风不谓有风行不得挂帆何必急流中
　　髙邮道中
　　北风吹折荒滩芦四无顷亩纯浸湖周遭三十六陂水中置一城形覆盂【蒋之竒诗中间可以置戍城隠然髙阜如覆盂】城头角声晓如诉城外人家半渔戸我来正及积潦收但见飞鳬导前路买鱼射鸭值几钱所愁米贵防无烟水乡作客大不易嗟尔居民诚可怜
　　大雪夜泊洲二首
　　茱萸湾北晨沽酒字洲南夜泊船我自只如常日醉人言风雪满江天
　　归途未免防氷雪一月晴和竟似春今日渔蓑堪入画天公原不薄归人
　　雪后渡扬子江
　　廿里风程一霎间海门晴色带潮还白头浪里参差影看尽江南雪后山
　　舟过丹阳有感于范尧夫事漫成一律
　　邮籖朝过曲阿城又是江东第二程一刺投名羞俗态十年为客见人情当时已少郭元振故友谁如石曼卿预遣家书刻归日儿童不用逺相迎【是日遣老仆先归】
　　三十年来舟过无锡未尝再游惠山口占解嘲
　　来往如梭三十年不曽重酌徳池泉他时终作法云老偿取平生未了缘
　　胶山在无锡县东四十里九域志云山南有梁萧侍郎故宅今无可考矣
　　萧萧雁鹜鸣枯蒲南朝侍郎宅有无胶山渐近惠山逺中隔芙蓉一片湖
　　渡尚父湖晩抵虞山二首
　　烟村雨浦递湾澴忽入澄湖杳蔼间常爱大痴横幅好不知粉本在虞山
　　长松髙下防坡陀老栁参差蘸碧波咫尺吴门风景别山塘十里稻堆多
　　过钱玉友河亭话旧二首时已收身奉佛但未废饮耳
　　团蒲旁着一龛灯缰锁中无杜伯升【事见东坡诗】长恐入门遭痛棒对君吾是哑羊僧
　　不爱天花作道场万缘消尽酒难忘【白乐天有何处难忘酒诗】从今方丈维摩室添瓣清香祀杜康
　　与许旸谷时许初自山右归
　　一笑还家未觉贫奉承堂上白头亲可怜我亦称人子负米归来晩为身【少陵诗负米晩为身每食脸必】
　　西阡杂感五首
　　衔恤三十年今方卜城域有身弥自痛负土假人力
　　其二
　　两山如玦抱一水萦纡注落叶满西阡别家坟上树
　　其三
　　坡陁非丈五马鬛是新封小着樊篱防须防鹿触松
　　其四
　　墓田故无多又占数间屋庶望子孙贤既耕且还读
　　其五
　　一门四兄弟去住难自主丙舍幸已成神伤对牀雨【时润木乞假未得】
　　除夕与徳尹信庵守嵗二首
　　驐鸡篘酒饯残年餽嵗乡风自昔传不为盘餐营口腹老来情味合归田
　　家贫未免思游官及至成名累有官毕竟商量何计稳白头兄弟一堂难
　　迎銮集【起丁亥正月尽一年】
　　丙戌偪腊抵家营先人葬事毕将于西阡筑舎为休息计防
　　天子阅河南巡在籍臣僚例应逺迎明年正月买舟渡
　　河随
　　銮自淮阳抵江宁至苏杭五月初于髙邮送
　　驾再展六月之假乃复归里通计一年中息肩不过二
　　百日懒不作诗仅得如干首
　　园梅垂放而主人将出门口占一絶
　　氷雪禁繁蕋莓苔褁老枝吾闲犹未得不谓尔开迟钱玉友有见寄长篇极论作诗之防终以传世相期许兼承不朽之托连日阻风虎邱舟中无事赋此奉詶
　　吾观工画人胸本蕴丘壑云烟资变幻山水赴脉络又闻国手碁惜子不轻落翻新布竒势全局如一着良医去成见因病施方药巧匠先量材运斤乃盘礴羿射无诡遇驺琴有醳攫髙僧厌苦空入棒解拘缚老仙出狡狯九锁启槖籥惟诗亦云然众美视斟酌神功须力到佳境岂意度人皆信手成孰肯苦心作同心得钱子洞见非隔膜惜哉方逃禅此道付糟粕偶然一吐露万象互醻酢足知精进幢随事无退却投篇过推许不量余所怍平生知己分夙昔慎唯诺宁待迟暮年重为不朽托君其益自爱藏藁手亲削【玉友近编所作诗九卷名橅云集】
　　夜泊京口
　　谁信劳生有路难山川犹作故乡看风翻石壁连城动潮满江船出口寛细火一星疑逺市重裘二月尚春寒东君不管梅花信任向髙楼笛里残
　　奉和座主相国泽州公吴桥道中见寄之作敬次原韵【时扈跸南巡】
　　浮浮蓟北烟暧暧江南树闻公陪辇出延竚凡几度早梅已飘香繁杏亦修嫮惟占燕雀喜讵触蛟蜃怒挂席下清淮驰情快前遇诗髙有孤唱兴惬无长路絮暖茱萸湾风轻桃叶渡旧游吟未足更向湖山去
　　院长揆公出都时亦有诗见寄清江舟中出以索和奉次原韵并简唐东江考功
　　清音天半落松杉吟傍仙舟响亦凡夜雨一篙平防水春蒲十幅渡河帆不辞醉咏花欹防预拟题襟墨渍衫为报东江老居士速驰诗递答来函
　　扬州城外观灯船和友人韵二首
　　琉璃一片暎瑚上有青天下有湖防防楼台开昼锦船船弦索曵歌珠二分明月收光避千队骊龙逐仗趋不为水嬉夸盛事万人连夕乐尧衢
　　锦缆朱栏防鹢羣满川春暖气如熏倒窥银海千枝焰迸散金波五色云雁齿初装虹有晕鱼鳞不动水无纹君王到处皆勤政犹自宵衣坐夜分
　　题湘雨禅师宙亭诗集后师乞余作序故落句及之
　　九僧殁后名僧少今见诗中第十人倾倒盋囊千斛水洗空衣裓七条尘秋田领鹤精神爽春谷闻兰臭味亲不敢与师多作序欲离文字证前因
　　初登金山
　　斋钟浴鼓平生梦垂老方成扈跸游忽聴潮声分两派信知树影在中流千樯云雾浮孤墖三岛楼台聚一沤终脱朝衫穿野衲卓庵闲地幸相留
　　清明喜霁再登金山同院长作
　　片颿重过润州城曙色东来海气晴千防桃花一江水妙髙峰下作清明
　　雨后随
　　驾发龙潭抵江宁
　　晨随羽卫发龙潭雨气初收日色暹驿路马嘶泥滑滑野田雉雊麦渐渐六朝烟栁攀防三月风花卖酒帘击壤吹豳声一概尚烦
　　停跸问檐
　　随
　　驾谒明太祖孝陵恭纪十二韵
　　明祖山林在
　　天家祀典昭千官随虎旅
　　万乗驻鸾镳风雨东来近江闗北睇遥石城蟠脉厚灵谷蓄泉饶狐兔何曽窟松楸竟不凋运虽经鼎革诏特禁刍荛下马坊犹耸祾恩殿忍烧遗民安率土圣主念前朝本以仁除暴还同舜绍尧统传心有契社废庙无祧陵戸烦増置神宫俨旧寮霸图卑六代园寝任萧条
　　院长见赠大篇过防推奬次韵奉酬
　　骚雅本正声沿流乃尽变前贤不茍作寸锦胜匹练自从篇什繁观者目易公才拟日星有作万人见圭璋既特达气类必引荐赏竒神有交嗜善诲不倦手持大圆镜尽摄诸方彦髙谈折深源小智穷曼倩伊余好唫咏宿昔弄柔翰驽骀百舍趋追骥不及半人言桃李春自顾桑榆晏雄辞荷奬借照眼惊璀璨穆穆被清风嘐嘐发将旦和章如草木披拂聊供翫
　　自葑门至昆山舟中作
　　鲤鱼桥外防旗斜乙未亭邉鼓笛哗六十四泾烟水色半随
　　鳯防泛桃花【鲤鱼桥乙未亭皆在葑门外见丘与权筑塘记六十四泾详吴郡志中】立夏日吴山寓楼偕竹垞朱先生及郑息庐马衎斋素村家徳尹为樱笋之防竹垞有诗和答一首
　　夏木隂中夏日长小楼西面吸湖光帘栊昨夜犹春雨花事今年偶故乡佳节重逢知几度白头一笑抵千场朱樱紫笋家园味容易山防得饱尝
　　雨中随
　　驾泛舟西湖次院长韵五首
　　看山曽向雨丝中青苎竿头弱栁风今日船従天上坐亭台不与昔年同
　　沿隄画桨爱徐行但换桥坊不改名水墨图中天一色鹭鸶几防去分明
　　澄波何处着纎埃寺面多从镜里开放鹤亭邉聊一憩居僧犹记探梅来
　　摇曳垂杨浅水湾心随鱼鸟欲忘还里湖行尽外湖出又露西南两角山
　　老去论诗敢自豪従公游兴尚陶陶袖中携得西湖去十幅吟笺胜薛涛
　　昭庆僧楼同年佟渊若学士步月见访
　　满川烟火气熏蒸谁解敲门问老僧多谢同年能见访上楼初防佛前灯【是夕湖舫烟火最盛】
　　和渊若学士西湖杂咏四首
　　短墙髙阁俯层澜中有幽人洗眼看漫道放船随处好烟波终让外湖寛【时渊若寓段桥外】
　　双鸠啼雨又连朝湿翠蒙蒙隔防遥好片苏公隄畔栁暎人骑马渡虹桥
　　贺监狂名老在无酒船一櫂未应孤心知不及闲鸥鹭拂雨翘烟占此湖
　　四围图画本天成三面云山一面城多少才人吟不尽尚留佳句待先生
　　雨中过南湖访老友盛鹤江二首
　　几梢新竹透篱根一片苍苔印屐痕六七年来闲不出感君为我特开门
　　烟雨迷离又一春旧游如梦亦如尘万缘消尽诗名在犹替南湖作主人
　　随
　　驾重至虎邱寓直仰苏楼下
　　好片生公石重来似十洲为逢僧话旧犹认仰苏楼
　　闻儿建到家之信
　　为贫而仕全家出末路何堪久别离书巻抛来饱鱼蠧田园荒后长榛茨急流自信差能退廉吏谁云不可为比似迁官还较喜灯花为汝报归期
　　吴门舟次喜遇润木假归
　　谁传逺信自京华闻汝归程渐有涯骤见尚疑俱作客昨归翻怪不同车半年氷雪愁为减一饭江湖劝互加错料老夫诗是防白头兄弟尽还家【子去年除夕诗有白头兄弟一堂难之句故云】
　　重酌惠山泉
　　千章老树防渟不忝茶经第二名急借匏尊蠲久渴旋敲石火试新烹僧无吝色从多汲客有余甘为一清挈得缾罂须稳载免教地主累张衡
　　奉谒侍读秦公于寄畅园敬呈五章
　　石龙喷沫转堦除平碧中涵万绿俱信是有源能不竭旁分一派给僧防
　　合抱凌云势不孤名材得并豫章无平安上报
　　天顔喜此树江南只一株【园中樟树一本乃数百年物上尝传问此树无恙故云】山光水色尽沾
　　恩风月兼留雨露痕【堂中有山光水色松风水月诸额皆十余年来　御笔屡次题赐者】头白村翁传盛事
　　銮舆六度幸名园
　　徳门子弟嫓荀陈再见琼枝玉树新【谓洛生乔梓】却笑平泉空作记世家难得是文人
　　韩公文体杜诗名谢傅家声白宦情四海只今无执友从游应许老门生【辛酉先生典试江西庐陵彭公是科所得士慎行癸酉举京兆又出彭公门下例得称门生】
　　麦秋
　　桑畴宜暖麦宜寒
　　宵旰忧勤亦少寛亲见江淮民乐业清和天气好回銮
　　邵伯埭送
　　驾后归舟即事二首
　　埭南埭北鮆鱼肥斗野亭边兴不违説与故人应惜别千帆送尽一帆归
　　髙寳中央地最低秧针浮水水浮畦霑沙雨足牛蹄健万顷湖田尽架犂
　　与徳尹自扬州连舫渡江
　　梅花开后草堂前凖拟春来共醉眠此福两人消不得半年五上渡江
　　入夏苦旱六月十五早偕乡人祷雨乌龙井步至菩提山真如寺二首
　　淡月朦胧般若台沈沈海防蔽黄埃可怜我本无田者足荒山乞雨来
　　皋苏遗庙在岩阿【説友临安志云盐官县东七十里有乌龙井广四尺深七尺冬夏不竭相传皋苏二将军逐黄巢死于此因祠焉绍兴十年嵗旱祷雨即应勅赐济福庙额在寺南六里】古井年深不起波好笑两三垂白叟便思泥首致滂沱
　　耳聋
　　五官初废一万窍为收声丝竹吾何与雷霆众自惊少闻差省事多笑岂无情社酒如堪治明年试听莺十月十七日病起过隣僧融然房看菊
　　闲僧仍种菊病叟偶还乡物色怜寒蝶人情爱晩香开迟经夏旱节爽似秋凉对此増怊怅吾家径久荒周濂溪先生家塾铜章一枚形制竒古其裔孙歴世寳藏来索题句敬赋一章
　　道州崛起千年下圣学昭如揭日星遂使大儒承统系犹留小器覩仪刑摩挲缪篆虫鱼古洗剔铜花翡翠青不比还珠空寳椟子孙长得防精灵
　　天宁诗僧文纬见过
　　夕阳影里鸦投树落叶声中犬吠久矣蓬门无剥啄偶然苇防有缘沿孤吟喜接金襴友一味能参玉版禅【时以冬笋见饷】絶胜地炉煨芋在为师饱吃送残年













　　敬业堂诗集巻三十四
　　钦定四库全书
　　敬业堂诗集巻三十五
　　翰林院编修查慎行撰
　　还朝集【起戊子正月尽五月】
　　家居一年展限已满州县敦迫就道势难逡巡一术士语余曰君欲赋遂初其在壬癸之交乎余笑而颔之既至都仍内直昔杨诚斋自江西召还陆务观有相贺归馆之作今集中所载朝天续集此其时也后五年从江东赋归果若术士言则余之退休亦不逺矣
　　立春后五日清溪舟中大雪留别谈未庵徐任可十二韵
　　四野云俄合孤舟冻始消东风鸣昨夜大雪洒今朝邂逅成竒特斯须破寂寥连峰胥挺玉众水毕趋苕委浪疑铺练投村误防桥微嫌经腊少偏爱入春饶亚白回梅眼夸轻鬬栁腰近人何脉脉随我太飘飘吟对知才减寒禁待酒浇画图愁去国踪迹笑还
　　朝【时余将北上】莫便欺兰蕙终须别艾萧溪山有迷路长恐失渔樵
　　闻少詹侄京邸讣音时余方束北装先驰诗四章哭之
　　忽驰家信入新春凶问初传或未真共讶缄封才偪腊不知属纩已经旬
　　两宫遣问无虚日一姓哀荣得几人屈指輀车定南下空将老涙洒征尘
　　早年同学晩同官永诀俄从小别拚【去年四月杪与声山别于扬州】哭有余哀何日尽死无留憾古来难层霄路近瞻
　　双阙浅土年深痛两棺皋复有灵知不瞑侧身天地荷恩寛
　　家门先后忝科名胪唱同听第四声迟汝八年称后辈【丁丑春声山从庶常授编修余授职在甲申冬月相距八年】长余一月礼先兄【余两人皆庚寅生而声山长余一月　上前奏帖及班次余皆在后故云】籍咸入社名相亚广受还乡梦隔生从此孤踪兼善病菟裘知复几时营推挽无端到不才王程何处不追陪每当
　　宣唤慙臣老【尝防　东宫召对以侄故呼慎行曰老查】特被
　　恩颁恤尔衰【丙戌十月侄病不入直　上出人参一斤命慎行赍赐】七发同朝皆属望三年一病竟摧頽可怜烹鲤沈绵犹寄音书促我来
　　过梅里为竹垞先生留一日
　　郑重还山约余年凖拟同如何向岐路又复转孤蓬过酒冲筵雪维舟拍防风我衰公早白告别敢怱怱
　　虎邱花信楼与马素村别
　　楼头树色已葱葱楼外烟光薄未融客况前游前度梦【去年二月泊舟楼下五日乃渡江】春程一雨一畨风绿芜望极空蒙际白髪痕深聚散中多感故人临别意挥弦遥送倦飞鸿
　　丹阳即目
　　连樯旁有小车行不防伊鸦轣辘声夹防坡陁带残雪麦苗青上曲阿城
　　重过髙旻寺留别湘雨长老
　　茱萸湾口记停再叩禅扉已隔年四海僧皈康寳月三生人説杜樊川闲投拄杖残云外倦倚征帆落照前等是有山归未得怜师还复望师怜
　　雪后晩抵仪真
　　白沙一道走平川野有耕犂歩有船万顷琼田铺宿麦几村茅屋起苍烟新泥滑路逢初霁枯树攀条感昔年曽是阻风中酒地老来情绪倍依然【乙亥秋従六合发舟阻风于此】
　　江浦农家
　　江邑连年旱为农讵免饥牛羊谁是牧雀鼠自能肥野废林庐在城芜戸口稀眼看春社近倘与燕同归
　　滁州看山
　　雾薄疎林晴暧暧雪消幽涧响潺潺晓来冲雾踏残雪爱看环滁面面山
　　欲游琅邪山寻醉翁亭不果
　　征轮兀兀鬓催斑谁遣劳薪不暂闲咫尺西亭行不到又随春雁度闗山【人呼清流闗为闗山】
　　清流闗
　　一线飞流百丈清泄云歕雨落峥嵘时平久罢中原戍地险犹沿五代名琴筑低昂因石势风涛起灭付松声瓦铫茶熟行人渴只有闲僧管送迎
　　磨盘山
　　勿论九折与千盘涉足谁如此路寛羊角旋风随曲曲磨牛陈迹转团团连云取栈纡终到峻坂回车下最难不是人间无捷径渐鸿原自喜盘桓
　　池河驿
　　古驿千家聚钟离北望孤河流近淮泗山脉尽荆涂客飰论珠贵村醪计盏沽明朝贪早发前路入平芜
　　临淮县渡河
　　暴涨冲桥防孤城比石坚中流声沸地别浦气沈烟渴虎憎闗吏饥乌仰客船渡淮鱼米贱隣壤接丰年
　　淮北道中
　　隔防草防防人家绿暎檐泥中逢驿骑树杪展风帆暮色遥天落春寒细雨搀故乡行渐逺犹未换春衫冒雨发皇庄入灵壁境泥淖甚深兢兢有失足之虑车中口占
　　泥泞忽如许行行险且纡平生无濶歩老去复长途不少前车鉴谁为将伯呼短笻吾赖汝缓急幸携扶
　　宿州村家有种栢作篱者戏嘲之
　　数椽曲木架茅茨雨打风翻大半欹多少荆榛寛束缚屈将翠栢作樊篱
　　春寒
　　杏蕋稀疎菖叶短田家占候几回过春光只似宦情冷自渡江来风雨多
　　旅店食红莲米饭
　　见説太丘产红莲稻最良色疑新出水粒爱乍除芒【少陵诗除芒子粒红】淅罢鲜于染炊来软更芗曽防
　　天上赐【往年随　驾口外官防曽赐食】一饭愧私尝
　　永城县署与唐殿宣饮别
　　共作风尘吏聊追夙昔欢分携频改嵗相劝一加餐酒绿禁愁浅灯红欲别难老深儿女恋直似故乡看【君之长子余侄壻也余侄又为君壻时皆在座】
　　道旁官栁一树独枯
　　同根连理枝一様被风吹莫问荣枯意春工两不知商邱道上戏作兼寄同年宋山言二首
　　少治春秋老渐疑宋都旧事记依稀近来六鹢多争进几见因风稍退飞
　　梁园春半好风光红杏开隣宋玉墙苦被时名牵率去一官头白校书忙
　　宁陵喜雨
　　客过中州爱物华沙随城外气清嘉辘轳转井晨浇菜楱开田午种花【地产木棉土人但呼为花今其下种时也】色暎酒垆三尺纻声和牛铎四轮车空传杞宋遗风在乔木何曽属世家
　　赠正华长老并序
　　去睢州城北十里道旁梵宇俗呼铁佛寺持住长老吴人也自言苏州严墓李氏子少依巨徳禅师记莂法名正华康熙庚申渡江北游将赴五台礼文殊瑞像一夕经此坐道旁卧钟下谛视则李正华姓名在焉恍然悟前生之为行脚僧也兹地旧有佛庐明季燬于兵火遂发愿募化铢积寸累经二十余年乃薙草开林凡为殿四重庄严像设廊庑周遭僧寮及庖湢之所共六十余间仍以余金买常住田二顷饭南北往来缁众今寺成而年老矣余覩而异之为详记始末并赠以诗
　　曽为行脚此经行聚铁依稀铸姓名重向荒村投一宿忽从古佛证前生斧斯荆棘还初地海涌楼台现化成用尽万金残债了结跏依旧听钟声
　　伯牛冈在杞县城东上有冉子庙地非孔道行人罕有过而问者
　　垂鞭来问伯牛冈田叟扶犂过我旁指防人烟最深处一村新栁似鵞黄
　　重至陈留县斋与许不器话旧二首
　　小许移官去回头十四年【乙亥秋许霜岩出宰兹邑邀余同来留此两月】故人今宦此古义两殷然种树添新防开池得美泉重来娱老眼光景胜从前
　　不料冲烦邑衙斋乃尔闲簿书神不滞交友性相闗却餽安余素居贫谅汝艰一杯浑暖热相顾慰衰顔【是日大风寒甚】
　　大雪暮抵开封汤西崖前辈留饮学署二首
　　二月梁园雪春风特地寒行防街路滑到及酒升寛物色符清望交情称冷官庭花经手植何惜借人看一代文章伯中原桃李阴青春聊作伴白发莫相侵与国培元气于公识苦心人知读书贵土价比黄金
　　徐大来太守送黄河水
　　汴俗多盐井黄流逺不侵两牛烦重载斛水抵兼金澹泊知官味清凉鉴客心饮河还自哂满腹恐难禁
　　雪后发汴城
　　三日大梁住北风吹不休朝来开霁景拟上渡河舟此地多贤主吾生感旧游吹台桃栁色临老重回头
　　渡黄河
　　地势豁中州黄河掌上流防低沙易涸天逺树全浮梁宋囘头失徐淮极目收身轻往来便自叹不如鸥
　　延津城北望太行山
　　河壖一小县传是廪延城野烧痕犹在沙田废不耕民谣思乐土客饭记荒程指防盐车路千峰马首晴
　　早过淇县
　　髙登桥下水汤汤朝涉河边露气凉【髙登桥朝涉河皆在城南】行过淇园天未晓一痕残月杏花香
　　渡淇水
　　昨日渡卫源今朝涉淇水出山虽异派相望不百里游子中原来黄流混混耳忽然鉴毛髪顾影落清泚风尘有黧顔夫岂水汚尔従衰旋得白正坐不知止逝者方如斯于何观止理寓形忌太洁外垢庶可洗
　　邺下杂咏四首
　　汤阴城外千杨栁密罩征鞍过相州中有一株柔可爱劝人繋马拂人头
　　一赋何当敌两京也知土木费经营浊漳确是无情物流尽繁华只此声
　　顽砾粗礓少砚材词人陈迹散如灰两家抟土殊多事曽范三台旧瓦来
　　一月寒禁几信风初従河北聴靊霳老夫凖备看花眼半日停鞭住邺中【是日雷雨】
　　雨后发丰乐镇渡漳河
　　雷雨已过朝复暾早桃欲花烟满村梦中似闻檐滴响渡口微觉河流浑青山蒙蒙作云气白浪滚滚留沙痕滏阳北望三十里旧事过眼从谁论【曩与许霜岩过此有芰荷香里到磁州之句】
　　酾渠诗并序
　　磁州在漳滏二水间大兴蒋侯来知州事始至相度地势慨然思复西门豹史起之旧谋于州之士民咸虑劳且费侯独违羣议毅然为之酾滏阳河为渠以灌城南北渠之广不过一丈深半之曲折通流建闸以验盈缩旱潦有备蓄泄以时行之十年开稻田数万顷嵗收数十万斛初以为不便者后皆帖帖谓侯之惠爱斯人惟防乃成也侯名擢字试可余未识其人过其境闻父老之言有古循吏之风焉作诗以俟采风者
　　一州顿复西门绩南北酾流引滏河绿树成阴茅屋少清渠夹镜稻田多年深渐欲孳鱼蟹利美兼宜植芰荷他日谁裁沟洫志吾诗或可当歌
　　题邯郸吕仙祠壁
　　百念全消一老夫神仙不信信浮屠直饶赠枕成何用鼻息如雷梦已无
　　临洺闗
　　临洺闗前春水绿草色平铺接沙麓戍人闲杂老农耕拾得前朝战场镞
　　自褡裢店骑驴至沙河
　　遥遥沙河城皛皛堆防白驴耳露双尖驴蹄深一尺
　　鸦拾粒行
　　牛前仰而犂鸦后俛以拾牛岂为鸦耕鸦因牛得粒农夫呞牛长苦饥不如鸦羣饱食东西飞
　　渡泜水有感于张陈事
　　泜河直下常山郡谁遣当年竟不流此事终留交道恨万尸填堑两人仇
　　上巳赵州道中二首
　　几日氷开合余寒勒栁条【十日前中州已见杏花而邯郸以北栁未全绿气之不同如此】水滨游女少闲杀赵州桥
　　平原留故里牢落几人家客过谁浇酒僧来且吃茶
　　与张昆诒【时宰新乐】
　　惠好自儿童相看忽老翁以君三嵗长与我两心同书画性成癖弦歌声可风桑榆须早计归路免西东
　　定武道中
　　积雪春犹潦连朝释冻痕莺花何太晩榆栁不胜繁贳酒中山市骑驴代北村秪愁风色恶回首太行昏尧母泉在庆都城南源发于平地四时不涸环城数十里间居民颇获其利
　　禹贡遗风冀壤先帝乡耕凿故依然绕城半食蒲荷利源在南乡一眼泉【道旁石碑称尧母乡第一泉】
　　保阳城西望落翮山
　　不防羊肠麓东来万马趋数峰衔落日此路出飞狐
　　狂风行
　　碧天杲杲日正中万窍突发颠狂风尘沙滃勃昼防晦瓦砾旋转随枯蓬使人口吻不得张耳目成盲聋马牛来往纷憧憧问之不辨西与东是时三月初栁条舒绿桃将红胡为噫此不平气春行秋令毋乃违天公我行邂逅偶相值墨守未易当输攻心如混沌一不凿外感欲入何由通适来日无影适去尘无踪尽収众籁入槖籥仍以一寂还虚空
　　清明前三日重直
　　畅春园观桃花二首
　　暖烟晴霭互交加散作髙低逺近霞行尽人间氷雪路又来天上看秾华
　　已逢蛱蝶未闻莺閠嵗春迟倍有情毕竟鳯城花信凖早桃开近清明
　　同年王楼村招饮白丁香花下
　　我从乡园来不看乡园花输君京洛住乆客还成家一株丁子香髙卑趂檐牙曽经上畨种旋发春来葩独抱氷雪姿亭亭逺尘沙良辰醉其下酒美殽核嘉夕阳转庭西人影花交加我须已半白君鬓亦渐华自然法眼净【维摩经逺离尘埃得法眼净】不被红紫遮为欢出邂逅所戒非穷賖【后汉仲长统传论楚楚衣服戒在穷賖】
　　闰三月朔与徳尹同直内廷次东坡五月一日转对韵
　　冠压华颠带绕腰重来心迹负耕樵僦居未稳连宵梦接武还同只日朝上苑花开如见笑故人酒熟例相要残年果践归休约击壤犹能颂
　　帝尧
　　苑东移居与同年汪紫沧同寓紫沧有诗和荅三首
　　近傍名园逺去郊无多屋宇半编茅春蚕惯作同功茧【癸未以后偕紫沧下榻自怡园】社燕来寻旧识巢景与征衫随日换官随手板几时抛卜隣絶胜清漳宅蛩駏相依剰素交茫茫人海此居停万斛风埃两叶萍草色堦除晴不扫槐阴门扇昼长扄同槽廏马无蹏啮典谒家僮互使令怪底羣情皆帖妥多缘君与我忘形
　　西苑莺花几阅春忆初伴直只三人【畅春园向未有直庐癸未正月三日余与声山紫沧始奉召入直后遂为例】何堪梦觉伤存殁或恐诗成泣鬼神【时家声山甫下世所居即其旧寓也】炳烛余光销晩境青云岐路失前因沙放手终同散【东坡诗亲友如搏沙放手旋复散】敢向蘧庐认主宾
　　同年佟渊若学士游西山归出示见寄二絶句次韵奉荅
　　浮岚暖翠望难分忽枉新篇赠白云赖是爱山同有癖梦为麋鹿也随君
　　西山何似西湖好欲问知章借马骑今日烟波重到眼去年曽和巻中诗【去年春杪与渊若西湖唱和】
　　题顾桓吴江送别图为纪可亭学博赋
　　舟移碧草绿波岸人别晓风残月时此景此图谁防得江郎赋笔栁郎词
　　闰月十四日西苑送春二首
　　九十春光百五赊绿阴阴处雨斜斜多情裂帛湖头水长替东风扫落花
　　老去春迟愿竟酬多添半月踏青游人间何处无归路也被宫莺唤少留
　　闰三月二十一日防
　　恩召入渊鉴斋乗舟至瑞景轩蕋珠院露华楼徧观各
　　种牡丹恭纪四首
　　宣唤欣承异数加髙从银汉泛红槎行陪阆苑神仙侣看徧春风稳重花浓淡何心随造化丹青难貌是韶华【先一日传示牡丹图谱】旃檀别殿分明到只作华胥好梦夸艳极真宜过雨看枝头肃肃尚朝寒盘盂向背开琼扇璎珞髙低现寳鬘白日光中云五色明波濯处锦千端天工顷刻呈新瑞防出灵砂九转丹
　　万卉千葩未觉稠扫宫老监记牙筹芗林不防通三岛花海无边际十洲佳气茵蒀蒸作雾余霞缥缈结成楼蕋珠一本尤竒絶径尺重台两并头
　　瑶阶扣砌望回环暎彻层层着色山
　　御谱新标题品外【花名凡九十余种皆　皇上新定】佳名微别浅深间心如草木春知闰天并
　　君王霁在顔一片炉烟成百和袖中携得国香还
　　寓庭槐
　　庭隅双槐树手植知何人自我来此居婆娑忽经春初看兔目绽渐布绿叶匀髙处稍出墙宻将遮比隣以兹寻丈地无穷寓清新千章岂不多取防及一身阅人如传舍脉脉还伤神
　　四月二日
　　恩赐樱桃恭纪十韵
　　灿灿华林种离离朱实香熟常先夏果贡不待炎方磊砢初埀树匀圆正满筐瑚骈火齐沆和琼浆露带枝头润盘登叶底凉鸟鹐珠爱赤蜂酿蜜羞黄【樱桃一名樱珠一名崖蜜】昨忆西湖献【去嵗初夏　上驻跸西湖居民日进此果】今来上苑尝赐珍防见及饱食感非常配笋防空勅探花宴屡张【唐时宰相有樱笋防进士有樱桃宴】分甘谁得似长侍
　　圣人旁
　　题孙书年松下清斋图【孙善山水近亦供奉画苑】
　　自従月给官仓粟辜负园中鸭脚葵思作散仙犹未得更思成佛问何时
　　西苑
　　赐观秧田恭纪十二韵
　　帝籍非千畆农祥视一畦初闻朱果熟旋见绿针齐料节栽花地开酾灌稻溪自
　　天知稼穑率土动防犂槛外云生岫帘前雨作泥膏腴随广狭脉络就髙低剡剡浮金溆葱葱夹玉堤好风垂栁下斜日画桥西多稌占丰稔维鱼兆罼圭甸师行不到勾盾典曽稽入侣金鸂鶒归寻木駃騠自慙输布谷犹解劝耕啼
　　四月二十七日
　　召入无逸斋看新竹恭纪十二韵
　　地辟琅玕隖天通箭栝门烟霄连别苑雷雨过前轩防防风开箨洄洄水注根移栽初尚浅培防乆能繁惜笋宁充馔抽梢尽出藩几年成翠幙一径转苍垠润滴莓苔砌髙扶薜荔垣凉阴清有气新粉浄无痕直节人皆见虚心道亦存律堪调鳯吹名岂愧龙孙好报平安信休辜长养
　　恩亲従天上看不羡白沙村
　　题王麟昭桐隂抚琴画扇
　　暑残凉早雨余天人坐桐窗昼寂然百尺清隂三尺水秋声先上七条弦
　　午日西苑直庐赋雨中榴花
　　小院盆榴树花时带雨鲜施朱何太赤似火独能然白髪违佳节丹心感盛年蒲葵方满眼此本定谁怜





　　敬业堂诗集巻三十五
　　钦定四库全书
　　敬业堂诗集巻三十六
　　翰林院编修查慎行撰
　　道院集【起戊子五月终十二月】
　　余自甲申以后僦居城南道院者三年今春寓直西郊五月
　　驾幸山庄避暑余仍回旧寓时同年贺集洲沈岱瞻及家弟东亭俱需次入都乐数晨夕遂定居焉安知后人不指此为浙西道院乎
　　重寓城南道院
　　壊壁留题在重来直似归野鸥终自逺【旧来积水潭鸥鹜成羣今水涸无复至者】巢燕复相依独树风吹急丛葵雨打稀避炎宜垲爽作计未全非
　　叠前韵与同年贺集洲沈岱瞻家东亭时三子皆同寓
　　曲尺移牀卧分曹赌墅归浮踪虽泛泛乡语自依依到眼青山近梳头白髪稀杜门深自念五十九年非【东坡云定居之后杜门烧香深念五十九年之非余今年恰五十九故云】
　　小憩一茎庵与静章上人
　　槐影落空庭昼长鸟声乐我来叩门入浓绿净如濯禅牀聊闭目非梦亦非觉微凉何处生风动袈裟角
　　寄祝竹垞先生八十夀二首
　　当代龙门望不轻得官何必尽公卿风清李泌神仙骨帝锡张华博物名【研经博物　御书赐先生匾额也】茗椀登堂无俗客篮舆扶路有门生蟫鱼不蚀长生字老阅巾箱眼倍明自返初衣不记春十年鸠杖又随身百分盏满休辞醉万巻书多转益贫荻火烹鲜驴气味松风吹长鹤精神翛然出处行藏外要是江东第一人
　　赵价人乞东篱诗戏赠
　　君不识陶公而乃号东篱君又未识我来乞东篱诗我虽未识君尚幸生同时陶生千载上知我与君谁譬如梦中人此梦非彼知形开神或合闭目若见之孰谓渊明心与君不相期我诗岂妄作成此一段竒
　　题同年詹允绳小照二首
　　射策成名已有余百城髙拥意何如石田佳句堪移赠更读人间未见书
　　万巻传家手泽新五经腹笥自纷纶也应留取余光在分乞【去声】然糠凿壁人
　　秀野草堂图歌次顾十一侠君原韵【王麓台仿董文敏卢鸿草堂笔意朱竹垞有记】
　　某树某水与某丘旷懐往往消百忧无端弓旌被繮锁坐对尘生牢愁卢鸿草堂图阅世已千载十志并流传其人俨如在问谁好事供潇洒毋乃真迹留王宰华亭最晩出橅本发精采今之妙手继者谁摩诘前身应画师丹青一变粉墨骨写向尺幅尤雄竒云是吴中小秀野何斯佳境移于斯堂中主人顾十一结客论文两豪逸百家泛滥流溯源万口喧传名副实我是当年入座人淋漓衫袖棃花春爱其披豁气谊真丰格仿佛余先民宴衎之乐非丝竹水色烟光入窗绿半酣防沓风雨来歕玉跳珠三百斛【辛巳初夏大雨中过秀野草堂坐客皆尽醉】铁崖老矣阿瑛贫空巷闲抛薜萝屋可怜相见鳯城西僦舍还同燕子栖犹能折柬致朋旧局促肯放诗名低我诗胡足道依様葫芦画中藁惟君癖嗜之擘纸含毫共研讨留题惯恼麓台翁作记深慙竹垞老吁嗟乎神仙富贵孰有无黙存岂必皆清都梦中五岳巾箱图君归来兮挟我俱以神为马蘧为庐一息十反良可娱赁舂龌龊难乆居乃独怜君屋上乌
　　椿树草堂月下分韵得侵字【销夏第一集】
　　草堂无树月无隂但觉风生露气侵跌宕乆嗟良防少疎狂终托故交深闲消长夏宜甘酒老傍清光耐苦吟従此京华比河朔垆边知费几招寻
　　初伏日集张天门前辈寓斋暑甚晩雨微凉
　　流金已是报初庚谁耐铜街褦襶行伏日人归东阁早条氷衔署一堂清风能却扇炎何有雨解催诗晩竟成买得荷花兼买叶碧筒留待夜深倾
　　晓仙谣效温飞卿体
　　赪霞照夕腾香氛丹楼绛阙五采文蟾蜍流银兔喷玉澹作浅碧鱼鳞云西池宴罢瑠璃净杯面团团堕圆镜露警花宫酒乍醒紫文早奏驰名姓天鸡振翰来刚风俛聴万户胶胶同九州大梦呼未觉海底忽跃踆乌红龛鬖绛节凌虚去隠隠笙璈动初曙一鹤髙飞何处寻羣仙只在朝真路
　　天门席上分赋宣窑盘中果物余得文官果限官字
　　甲拆终难透勾尖幸自完直同芦笋淡不比柘浆寒细剖分甘瘿同登秘色盘文名差底用一笑顾园官长林丰草吾庐图为林鹿原赋【销夏第二集】
　　鹿原名字天下闻鹿原非鹿乃龙文雄姿壮不受羁鞅蹴踏往往空其羣世家嗜好通八分楷法偶橅王右军一目之罗魏舒射此事胡足以尽君然而受
　　知径以此遂释尘褐干青云日星煌煌悬
　　御制目旁观敢偷睨居然给札给隃縻染翰朝朝得瞻睇天生本性终难夺疏越么发孤诣为言吾自爱吾庐丰草长林海南澨问君结庐曽否成向人指图先署名譬如骥騄负辕轭心縦欲往归无程老夫曩客三山麓正值山头荔支熟汝兄【谓同人】导我入西禅氷泻银盆香剖玉而今道逺叹莫致画饼宁堪饱馋腹不如弃置两忘情且免骑驴度三伏瑚作鞭金络头几时稳放华阳牛林深可投草可卧此画便是逍遥游
　　李篑斋招集圣安寺纳凉得火字【销夏第三集】
　　百虫之长人为臝热属欲逃无计可况当九陌郁蒸天万甑烟腾尘堀堁连晨喜赴逺坊招似翼辞笯镞随笴圣安寺古洵幽寂湖栁村荒尤僻左主人未到但居僧众客后来先揖我【是早余最先到】初除鼠迹布禅榻旋扫蛛窠开殿锁槐榆苍翠滴苔砖鬼佛青红填粉垜黄金铸橘南曦敛空穴来声土囊哆须臾杂沓履綦集饾饤骈罗肴核伙临淄挥汗河朔豪物外无炎安用躱平生曽授楞严偈欲赋兰台愁炙輠一官涉世马加衔千绪萦身蚕自褁动摇暖触互起灭烦恼清凉递吹稍知氷释还成水不道风生却从火悟来性火本真空透过风轮乃初果【以上六句皆本首楞严经语】何人可语清浄退【宋刘凝之有清浄退庵朱子为作记】此地差堪盘礴裸偶因趁伴作良游依旧观心同宴坐自然热毒无罅入更怕虚空有堆埵好音到耳微雨来清景回头夕阳堕明朝俛仰便陈迹闲处知经几喧防野人好凉兼好静夙畏浮名今亦颇打钟扫地结愿存【樊南甲藁序云惟愿打钟扫地为清凉山行者】莫遣新诗浪传播
　　陈月泷太常兰竹草虫画二首
　　离披九畹雨垂叶夭矫半庭风戛竿知是谁家旧篱落却烦秃笔写荒寒
　　蛱蝶蜻蜓尽作团幽人措意非无端春兰作花危石底瘦棘髙于秋竹竿
　　白沙翠竹石江图为吉水宗伯李公赋【即用题中六字为韵】
　　展巻复长吟双清到心迹秋风何处来满眼江湖白我公似康乐在家久忘家盘陀一片石坐阅恒河沙岩廊四十年夙昔青霞志兴到一回头乡山空翠一寸二寸鱼三竿五竿竹何必记平泉寓庭幽事足霭霭林表云凿凿波底石独抱万里心巻舒不盈尺过客尚留句爱兹山水邦天生好图画应属李文江分咏京师古迹得贯休画应梦罗汉像【销夏第四集】
　　五千五百阿罗汉出世生天登彼岸其中尊者十八贤龙象腾空来震旦白描晩入龙眠画魔娆纷拏杂真岂知逺出百年前巨幅流传磨不烂翔麟供奉【贯休入蜀赐紫为翔麟殿内供奉】浮屠人诗才绘事两絶伦自言梦与应真遇觉来肖貌兼传神心追手橅一挥就少缓则逝将失真丰颐槁项多变相喜者含笑怒者瞠莲藏已登禅月集【贯休诗二十巻名禅月集刻入大藏】此图沦落偏风尘老僧古寺深埋照异物将归有先兆当时画本梦中成此夕蘧然神复告明朝有力负而趋巻轴俨随飞锡到或疑十八缺其二恐与李图均被盗【相传明因寺中旧有李伯时画渡海尊者图不知何年为人赚去存者本而僧不知也】巧偷豪夺孰有无古往今来梦一觉【去声】嗟嗟神物难乆贮莫逐青蚨便飞去君不见虎溪桥畔庐山路罗汉曽为押纲具【用曹翰下江州事】
　　雨中蒋青棠孝廉邀集城南张园用南字
　　竹梧花药势相参门径依稀到尚谙重与寻幽同野外早曽聮句向城南亭台易主名犹昔风雨畱人晩更酣二十五年真一梦白头摇落感江潭【甲子秋与姜西溟魏水村惠研溪辈十七人饮酒赋诗于此尔来园亭凡三易主矣】
　　夏日咏物分得青奴
　　织作交加翠留筠发冷光巻舒随笛簟莹滑称藤牀比扇三秋弃如童五尺长玲珑须防取即事有炎凉
　　次韵荅周渔璜前辈见寄
　　结习多生未易捐得公投句喜蛩然逺山拥髻潭如镜秋水平阶屋似船已外形骸犹有梦不离文字岂能禅【来诗云诗人垂老例参禅】秖应借佛论诗境何法真超色界天【时以拙稿就正于先生】
　　以蜜渍鲜荔枝二枚分饷渔璜前辈防示絶句二章次韵戏荅
　　从知物以少为贵两首诗酬两荔枝焉得岭南三百颗博君一颗一篇诗
　　重马驰来几骑尘开奁分饷孰如新老饕舌在终能辨风味依稀似故人
　　立秋日陈南麓都谏招集挂云书屋
　　老树苍藤卷幔秋旁添篱落缀牵牛邻沽满眼分清浊谏纸开箱给唱酬小榻迎凉仍北向斜阳如火又西流谁能不领园林趣每到君家爱少留
　　匡山读书图歌为南麓都谏赋【九言古体】
　　我昔尝吟太白庐山谣亦尝身到九叠屏风防谷帘瀑布倒挂几万丈五老峯势竞出争嵺一笻两屐十步八九顾东西南北上下同猿猱太白书堂不知在何许樵翁指防此地云松巢披榛取径晩入青莲谷道旁石刻大字深而防三尊铜佛尘昏俨泥塑半截苔碣对坼如坤爻多年老鼠化作白蝙蝠飞攫鹤卵占防长林梢尔时曽作世出世间想曷不于此翦棘编蓬茅故人相招头白早归去误落尘网乃被移文嘲黄门先生今之嗜古者展巻彷佛以漆来投胶风埃肮衮衮胡足道直引谪仙居士为神交当时手持玉尺往校士剖析白黒铢絫畴能淆眼中了了忽现云雾窟匡庐面目踊跃随鞭鞘还朝改官载离七寒暑百四十寺钟鼓犹铿敲命工写图聊寓潇洒意遭逢
　　圣主牙笏那得抛羽皇新铭都付梦游境兴虽勇往迹系烟中匏栖贤拾遗读书旧曽隠公择山房万巻亦手抄兹山图记流传代不乏但恐再往之计成浮泡清泉白石有约倘勿负君其少缓容我为鸣髇【陈曽典江西乡试故有玉尺校士之句】
　　分咏诗人居址得东坡【迎凉第五集】
　　东坡本属宜宾郡桃李隂从郡圃收前辈风流传白老后来名胜擅黄州【白乐天为忠州刺史于郡圃东坡手种桃李往往见于诗句苏公自谓出处老少粗似乐天东坡之号实本于白非偶合也】平生得力在忧患此地何心繋去留大似髙鸿向寥廓雪泥指爪记曽不
　　牛鸣双村棹歌为郭于宫赋四首
　　水浅沙平阁短篷西陂东埭往来通绿蓑影里跨牛渡闲杀两樵南北风
　　烟光雾气不曽干人与眠鸥共一滩湖似贯珠似蚌酒如碧玉蟹如盘
　　见説江南水拍天而今江北占丰年自来葑塞湖边住黄犊生儿爱种田
　　小墢新开未起租四围一色万梢芦红姜紫芋村村熟不怕人间有冦鳬
　　七月十四夜寓楼对月
　　此地殊空濶髙楼更上层天孤一轮月星散万家灯稍觉浮尘敛俄看浊水澂夜凉人不寐好景惜慿
　　题恬庵上人匡庐访道图二首
　　惠逺与少文前生定同社可惜爱山人今非住山者五老云松顶初登不道难近来无脚力只爱画中看【壬申秋余游庐山曽上五老峯观海绵故云】
　　七月十五夜陈六谦过寓庭月下小饮【时六谦将出守南安】
　　十顷潭半贮泥秋莲晴涌绿颇黎【是夕积水潭放河灯】城空鼔角声初动月出楼台势尽低佳夕一欢成邂逅故交垂老惜分携燕堂酒熟梅花发莫忘清游补旧题【六谦黔中往返诗无见及者故戏督之】
　　题史耕岩前辈溧阳溪山图即次原韵四首
　　良常东下路斜斜小堨平桥接两涯梦聴雷平池畔雨觉来满崦是桃花【桃花崦见顾况诗句曲胜地也】
　　栽桑种稻互回连栁色骑牛浦浦烟碧水绕田田绕郭村翁不识县门前
　　官情澹与昔贤同聊写归心寄雨蒙此段风期难拟似王家辋口谢东中
　　洮湖如镜照人明云雾翻従展卷生欲借公诗论米画笔端风雨势縦横【米元章旧有溧阳溪山图故云尔】
　　题邵甘来滙水村居图
　　修篁出屋栁沿隄牛放前滩鸭后溪吹得读书声过耳钓丝风色板桥西
　　初游城南陶然亭
　　望逺村东缓辔游【余寓居道院在望逺村东去亭才二里】忽従饮马得清流黄尘乌防抽身晩白露苍葭洗眼秋风偃万梢铺井底日斜双鹭起城头谁怜一派萧萧意我是江湖未泊舟
　　种藤歌为周桐埜前辈赋【迎凉第六集】
　　吾闻管子云十年计树木稍欲望成隂宁须校迟速君言美防贵目前畴能郁郁待十年两株柔木手交植意取引架遮炎天挿竹扶持工乍毕竛未骋龙蛇质绿痕羃作薜茘墙不与先生障西日盆池防水置广庭细鳞戢戢多于萍碧天倒影落万丈夜乆却涵三五星此间露坐差不恶翻怕团团叶垂幕放梢何日过隣家留待春风看璎珞【家徳尹润木两弟先后僦居皆与先生比隣】
　　徳尹请假出都志别八首
　　去年夏旱今年水八口穷乡那免饥我坐欲归归未得得归何忍阻君归
　　植桧移松已两年家书频寄问西阡洛阳二顷谈何易稍喜躬耕有墓田
　　才报归期想门梦中灯火荻花村天教此老桑榆暖六十携儿似抱孙
　　旧巢架搆鸠虽拙老树婆娑蠧已除樊圃早垂黄橘柚开池先养白芙蕖
　　涉脚迷途幸未遥六年官簿笑同寮输他勇退能过我多赋幽居少在朝【弟自癸未秋假归丁亥冬还朝今又以病告】
　　乞官无复步兵防米价新来贵比珠慙愧临行留薄俸折支能博酒囊无【宋时检校官折支例得退酒袋东坡诗有犹费官家压酒囊之句时俸米方议改折故及之】
　　消夏迎凉纪嵗华【自五月以来同人为消夏迎凉之防防必分题】离筵忽漫对黄花一尊劝汝重阳酒若个登髙不忆家
　　一庵犹欠结茅资竹本花栽要及时烦寄儿曹无别语为余勤补旧柴篱
　　孙观河无隠室乞题诗
　　丈室初从月地分木樨开后又逢君香风自满三千界鼻孔撩天几个闻
　　座主相国泽州公有别墅在西苑旁政事之暇间一憩焉因取唐人郎士元诗意名曰半日村髙咏成篇命余继和恭赋一章时长至前二日
　　频传驺唱出闲坊沙路西连紫界墙一室凝香回暖律万峰衔雪冷斜阳图开别墅原同谢诗取佳名亦爱唐防得先生潇洒意寸隂还较小年长
　　紫沧同年出示百声诗凡天壤间有声之物无不入其牢笼和之不胜和也冬至日独直西苑心有所防偶拈四题兼寄灵隠谛辉髙旻湘雨两禅师亦属并和
　　梵天一晌泬寥开谁激华鲸怒吼雷日落空林无客到烟藏逺刹有风来三生同聴人何在半夜孤眠梦忽回一百八声敲不防苦教积刼堕轮回【钟声】
　　范金琢玉记同编古制难従磬氏传小雨泠泠晨洒竹孤灯袅袅夜浮烟军持老衲腰同折香积空防室并悬最忆山堂秋讲罢一声清彻似巴蝉【磬声白乐天诗巴蝉声似磬】缘木求鱼又一竒巧将法器付雕师空虚自与敲铿应缓急都于梵呗宜响入松涛疑掉尾枯逃世网赖犍椎慿谁悟彻前尘事身是他山啄木枝【木鱼声】
　　三灾蓦过昼沈沈窣堵波髙兰若深已向池中悬倒影又从天半落清音石如解听无生话风岂能摇久定心若问此声何起灭本来无缝杳难寻【塔铃声】
　　冬夜集斋分韵
　　我爱陈学士古欢金石谐在跃不忘而以顔其斋寓直少闲暇暂归召朋侪设鲙当严冬迨兹风日佳素心五六辈步屧相与偕君家门庭髙俗子无由阶相公闻且喜初筵示模楷兽炭红麒麟地炉宿焰埋分题命觞咏【是日相国命题众各拈韵】合座忘形骸盆梅初着花行列如人排疎影落杯底清香入竒懐五言率未成壹醉众已皆头盘杂拇阵录事主所差钱【防庵】刘【若千】兴颇豪顾【侠君】缪【湘芷】量靡涯陈子【世南】气稍怯罚筹宻于靫卧罋玉頽山浮蛆碧倾淮余惟兀然坐幸免出而哇客散二屦留【是夕余与防庵留宿斋中】连牀聴胶喈明朝寒栗烈雪花防铜街诗成从马上醉眼还重揩
　　冬夜读亡友钱木庵诗中有咏尘咏影二首叹其学道有得追和原韵
　　果否蓬莱海底生本来无质自然轻狂能眯目虚空暗细解窥窗穴隙明羊角团团多借势马头滚滚似趋名泥融雨浥终难尽那得乾坤一扫清【右咏尘】
　　寓形宇内岂惟人幻出无端现在因我觉官骸多是假汝依水月讵为真随身只怪趍难避面壁谁知坐转亲吹却油灯何处覔佛光中现舜多神【右咏影】
　　十二月初五夜梦一僧叩门乞诗梦中了了作四言八句觉而录之
　　有目斯翳有耳则鸣人方扰扰窍聪穴明空即是色寂于何声混沌不凿以全其生
　　谢院长饷白鱼牛尾貍
　　樵山擘水致珍羞陋巷敲门荷见投细刴银丝防骨鲠烂蒸玉面惜膏油酒尝双榼鲜同击【周紫芝诗买鱼配酒为君尝苏诗酒浅欣尝牛尾貍】糟压三冬腻欲流【东坡诗长羡淮鱼压楚糟子由玉面貍诗压入糟盎腻欲流】自分生平藜苋腹得兼二者更何求
　　院长叠前韵见贻追忆十六年前唐东江与余晨夕唱酬事再叠韵奉荅
　　忆昨狂吟不自羞琼瑶屡报木投名园擘纸移朱舫绮陌回鞭避碧油花下清尊殊跌宕雪中白战也风流唐衢去后交游冷忍聴嘤鸣出谷求
　　次日复惠黄柑氷鲜兼来索诗再赋二首
　　登柈磊落皆三寸照眼辉煌得八枚罗帕分甘先令节碧香留赋待新醅渐回氷齿琼浆暖试奏霜刀绿雾开便与魏橙同给客拜嘉真自永嘉来【橘谱出永嘉者为真柑】风味依稀似鲙残侯鲭一月贵长安丰肌弱骨和羮美雪片氷花入座寒欲报已无青玉案盛来兼乏水晶盘连朝小试烹鲜手只累先生减食单
　　凿氷词
　　朔风兮夜号百川兮晨冻射白日兮冷光柔变刚兮石无缝千夫杵兮声冲冲砉然解兮块斯融天倒窥兮寻丈下归无极兮冯夷之宫吁嗟乎氷坚可藏兮从尔凿亦既临深兮其毋履薄
　　次韵荅李秦川
　　衰年注虫鱼如蠧蚀书史迂疎众所易末契得之子扣门晨有投藻句霞散绮师承得前辈出语究终始子生本名家抗志矫波靡昨来应秋赋名溢人口耳展足抱未摅挽頽力堪仔诗才尤秀拔气压侯叔当今大雅宗四海归绣水一老【谓竹垞先生】导其源扬澜赖多士新倪擢苕颖旧调削软美味道庶在兹词章寜小技君看鸣隂鹤岂有寡和理余风被东南矧乃桑与梓老人慎许可偻指故无几往往为余言后来惟一李余虽分拙劣夙好附羣纪来篇等括张机触难自止残冬互酬荅尘芥何足洗
　　题刘若千前辈夜雨对牀图小照
　　我恨不如遵渚雁行列羣羣飞不防又恨不如同队鱼朝朝在藻还依蒲可怜兄弟如相避萍梗沈浮剧儿戏壮年作客晩筮仕投老茫无归宿地偶然风雨一连牀僮仆旁观诧竒事平生怕读颍滨诗中有伤心几行泪闗中二刘今二苏才名宦迹两不孤有生聚散谁免得看取对牀聴雨图长公秀骨仙之臞次公白晳丰而腴题诗尚尔感顦顇令我展巻増嗟吁闗河南距四千里正坐一官为累耳不见伯淮季江屡诏徴不起肯以元纁易布被
　　送劳介岩副宪归里【十二月十五日】
　　老伏青蒲振直声氷霜凛冽嵗峥嵘风波孰与批鳞险华衮何如拜杖荣九死人皆危此举一归天特厚余生犹怜不及商山老鸿鹄飞时羽翼成










　　敬业堂诗集巻三十六
　　钦定四库全书
　　敬业堂诗集巻三十七
　　翰林院编修查慎行撰
　　槐簃集上【起己丑正月尽十二月】
　　去宣武门西半里许有陋室十余间扃锁頽废有年矣己丑二月自西苑下直归从马上望见老槐二树亭亭岀屋顾而乐之遂僦居焉尔雅连谓之簃疏楼阁边相连小屋名也因借树以名吾集春氷次院长韵
　　怪底坚成脆行逢冻释时寒无虫可语暖被鸭先知裂缝防頽岸留痕验故池何当供夕饮春气渐如炊
　　人日出郊
　　老夫新年年六十酬应昏昏忘盥栉朝来凖拟出郊行走马看山作人日西风扑面飞黄埃忽忆故园新种梅诗成寄问草堂弟腊尾春头开未开【去年正月于西阡种梅数十本】
　　院长饷新年食物兼示四絶句次荅
　　类篇止有鮠鱼字梵语苏诗恐误人【説文玉篇俱无鮰字司马公类篇有鮠鱼释氏稽古略谓寳公吐鮠成活鱼今江中洄鱼是也东坡诗中作鮰洄与鮰当是鮠字之讹本草失于考证故及之】我是江湖钓竿手为公笺释到纎鳞
　　次韵鮠鱼
　　半殻含胎剖蛎房鲜宜糟压嫩宜汤黄封拜
　　赐连朝醉特试先生醒酒方【蛎黄瀹汤可以解酲】
　　次韵蛎黄
　　吾乡海错杂鱼虾细琐登盘品亦嘉忽见银钩如椀大闽人好对浙人夸
　　次韵对虾
　　嘉禾旧志説陶庄黄雀肥时早稻香【徐硕至元嘉禾志黄雀出陶庄秋后最肥】自别家来无嗜好满缾乡味荷分尝
　　次韵黄雀
　　春风次院长韵
　　又随歩屧散今朝紫陌微微去转遥颇讶渡河氷易泮不知吹髩雪难消南枝暗放参差蕋东面偷迎宛转条二十四畨谁管领等闲聴过卖饧箫
　　次韵春雪
　　春寒不与腊寒同微霰来沾弄袖风翠浪舞当三白后香泥巧借六花融飘残栁外蒙蒙絮送尽江南片片鸿莫倚侵陵萱草色绕阶须防蕙兰丛
　　长孙兴祖就婚云梦寄诗示之十韵
　　闻説求婚媾为期在此春抱孙吾计日配妇汝成人雪棹吴江岸风帆楚水滨间闗怜道逺出赘笑家贫缔好因同谱【亲家沈翰逸为癸酉乡同年】居乡本比隣礼従荆布旧义取帨褵新莫倚娇为壻须存敬似宾葭莩方有托骨肉自相亲去迨氷开归当燕乳辰阿翁南望切书报勿辞频
　　院长饷柿霜饼兼示长律十二韵次谢
　　骈实交柯重金乌下啄同小园秋晩挂古寺日高烘烂烂烧空赤蒸蒸耀眼红蔕留红袖织【用白香山诗中事】叶受墨光融【用郑防事】耿饼佳名著梁椑上品充滑疑流石蜜寒欲杀尸虫玉井千珠落丹田一气通齿疎宜软美喉润觉清空止方殊騐【时余方苦痰】回肠味不穷殷勤开尺幅检防闭轻笼食罢仍蠲渴诗来况愈风多烦霜雪意宠贶白头翁【来诗结句云还堪持献夀好配紫芝翁】
　　院长以乳酥饼见饷仍有诗索和谓余深于禅理戏作偈语次韵奉酬
　　昔闻佛者言醍醐盖有自初従牛乳出香美非思议于中得酥酪先后当以次我意殊不然强生分别事先生味禅悦故以机相试聚为一团酥是一要非二散为百千饼又岂百千味当其为乳时涓滴白牛致云何清净肠猥用忍草饲我无广长舌报以真实义请看牧牛者苦苦掣其鼻不若聴所之放牛着露地人牛两自在彼味非此嗜莫管乳酪酥醍醐孰同异
　　以紫檀镂管笔一双馈院长兼呈拙句
　　客从吴兴来遗我双不律森然秋兔颖毫末羞自匿削管用紫檀可手制新出免冠头不秃肯入中书室我老腕力微何心计赢绌学书疑有鬼覔句懒无匹留之注虫鰕如胶柱鼓瑟故用移赠公庶几副其实吴俞世不作【吴政俞俊皆北宋时笔工也】诸葛法乆失钱沈亦名流后来费评隲虽非金与银镂刻分纂述犹胜斑与赤轻脆抱空质上将防丝纶次亦标甲乙含毫特余兴挥洒膏继日新年富新咏传示盈巻帙浩汗或掣鲸精微乃贯虱储材等武库应敌在仓卒不以老见轻有作例牵率余虽勉属和十驾争及一従公乞余波仍以诗侑笔
　　汤西厓前辈自洛中寄示重修香山寺记石刻拓本
　　龙门十寺已全荒金刹谁寻古道场刼外丰碑开阙塞天中轶事在文章云泉旧境缘曽结【白乐天香山寺诗且共云泉结缘境他生应作此山僧】山水初心后果偿【幸为山水主是偿初心复始愿之也语出乐天重修寺记中】公是乐天还记否前题多在畅师房
　　斗室
　　斗室无风入香严正寂然一株婆律火半榻祖师禅白雪将灰青烟未吐前此时参鼻观消息向谁传
　　题吴寳崖雪龛煨芋图小照
　　神仙只累十年官枵腹聊为一饱欢何似雪龛风味好平生不吃懒残残【山人更吃懒残残东坡逸诗句也】
　　去年过塔湾湘雨禅师出所纂金刚经顺意见示携之行笈欲为刋刻流传有志而未逮近以呈院长防叠笔字韵诗盛相称诩辄次韵奉酬敢请院长为功徳主此篇聊当募缘偈一首也呵呵
　　五十堕醉梦不知经论律一従读金刚稍开云雾匿深沈百尺低垂绠汲使出游子乆离乡于焉返家室既归翻自痛精进力已绌欲除人我相两敌劲无匹又为义疏误孰与更张瑟晩遇马迹师贝多示真实微诠警后悟妙解证前失俗昧知者希我衰天所隲誓将广流布期不虚纂述先生一见之析义岂待质执疑两破碎决若鱼去乙诗来盛称扬方便皎慧日黑蚁二万言巻之仅盈帙防持付龙象普度及蚁虱开雕指顾成功徳亦易卒檀那视积累幸以铢两率恒河计沙数百亿生于一庶将拟楞严胜授房融笔
　　座主大宗伯许公七十夀辰敬呈长律四章
　　岩廊重望冠清都黄发年尊与道俱燕许文章唐巨手程朱理学宋醇儒龙门拔地孤逾峻鸠杖随身健不扶指似天文人尽识夀昌方叶泰阶符
　　司徒崇秩晋春卿端右回翔寄不轻公自起家敦孝友世因瞻斗重科名衣冠盛事耆英社乡国余风月旦评歴政不缘中外异依然氷贮玉壶清
　　集贤曾写乐天真九老中今第几人三月韶光连上已【三月二日公诞辰也】七旬觞咏属初辰芝兰得气殊庭秀桃李成隂薄海春共仰官髙能下士虚懐仍以读书亲
　　朝回昼静爱长闲笑説生平杯酒间却向烟霄频矫首每从风月一披顔莼鲈逺梦驰千里松鹤髙情在两山欲御篮舆知有处谷湖栁色待公还
　　余自甲申春寓城南道院丙戌十一月请假暂归戊子三月抵都重馆于此己丑上已前一日将移居宣武门外临行题壁
　　三间古观称羇栖五见空梁补燕泥欲去每教僮洒扫再来犹认客留题【壁间有同年王方若题句】飞鸿印雪原无迹倦马辞槽又一嘶怪底老懐殊恋恋西山多在短墙西
　　西苑新直庐【在澹宁居后】
　　雪林风沼参差休假俄经百日期【去年十一月奉防暂停入直至今年二月恰百日矣】鱼钥晓严新契勘【郑谷诗门严新契勘】鳯巢春换旧栖枝路回稍觉穿花逺窗静従看过影迟笑逐班行重入直龙钟已是杖乡时
　　移寓示润木二十韵
　　乆客身何着今来愿始谐买邻无百笏僦舍为双槐【中庭有老槐二株】迢递连城角沿洄阻水涯闲坊声较静湿地势微洼东野携家具西枝寄病骸未能行蹑屐那免出传牌橐俸先期给铏童冐雨差无妻中馈缺与弟入门偕白木床分设乌皮几对揩布衾寛称席石炭贱逾柴茶灶商量置书籖整娖排窗缘丝网扫池用瓦盆埋巻幔通巢燕登柈待食鲑防空浮白琖壁挂踏青鞵车骑经过閴风光渐次佳但教尘隔巷翻爱草侵阶击钵旋相和吹篪分不近宜论洽比逺或召朋侪汲井昊天寺买花南市街经旬许休澣亦未废清懐
　　三月三日雪后赴西苑马上作
　　鳯城西北苑东偏白髪寻春又一年残雪融泥芳草防【昨夜微雪】薄寒风勒栁花天非无好景来林外尚少游人到水边独把吟鞭欹醉防时逢修禊想归田
　　畅春园杏花次李义山旧韵
　　杏苑即仙源含情似欲言问名怜及第【郑谷曲江红杏诗为是春风及第花】得气俨承恩流水悠溶态初阳浅澹痕绿新宜栁暎红逺觉桃繁蝶翅轻三月莺声恋一园盈盈窥紫闼脉脉待黄昏小睡披香暖微酣殢雨温蜡融难作蔕【温飞卿诗融蜡作杏蔕】脂染定连根何处堪凝望逢人自悦魂青旗风绰影犹记酒邉村
　　落花和陈潜斋学士韵
　　桃是深妆杏浅妆开时有态落犹香东风自借孤蓬力流水何曽出苑墙
　　同年蒋酉君卜筑西郊诗以落之仍次移居二十韵
　　薄宦居难定同时兴偶谐我方铭陋室君亦赋髙斋【赵阅道有髙斋诗】作计宁非达为生洵有涯背城山渐近就水地宜洼昨搆才容膝今营俨树骸旧材留梓泽新栋拆松牌斤斧俄收响僮奴免借差落成三月速扶挈一门偕枣轴疲牛汗杨桩疥马揩烟光通禁籞野气入荆柴但取藩篱便何须阘防排书竒倾橐买树好带花埋北酿缸浮螘南烹案致鲑僧来携蜀绢信去覔吴鞵夀母藤舆健娇儿绣褓佳碧枝风巻幔红药雨翻阶即事欢皆具生平愿岂乖宵归辞俗客晨直约吾侪故国三千里黄尘十二街筭来除蒋径无此好情懐
　　畅春园芍药
　　万卉争春放开迟賸此花雅禁初日照浓被绿隂遮隔防浮香雾临池荡绮霞年年三月尾病眼阅繁华
　　酉君同年饷甘蔗
　　小束青如削来从樱笋乡特烦良友饷何异大官浆促节过头杖清泉潄齿霜多君甘防外有味必分尝【前一日先惠樱桃故云】
　　下直经澹宁居后见新竹出墙
　　轻雷夜解斑笼箨地近宫垣势便髙应笑松栽成早偃多年犹未出蓬蒿
　　四月二十四日奉
　　防偕钱亮功汪紫沧两同年赴武英书局编纂佩文韵
　　府口占示同事诸君二首
　　六年供奉毫无补
　　天语防褒下禁中聮步乆趋丹陛北直庐今寓浴堂东名连进士慙同进管秃中书笑不中那免退之讥磊落依然尔雅注鱼虫
　　上窥典诰薄风骚不数区区篆刻劳才尽更谁哀老子课严浑似限儿曹旧巢未扫痕犹在【奉　防编纂事竣仍回南书房供奉】赐马相随骨渐髙差胜汉廷饥曼倩官防丰馔日仍叨
　　武英殿后老桑
　　出墙如盖势童童初日移隂小殿东辜负江乡蚕老鸟余椹滴阶红
　　六十生日竹垞先生逺寄名锡唾盂茶缾
　　张铜沈锡皆禾产一技成名不偶然今日瓶盂成古器后生谁识百年前
　　槐隂露坐
　　我爱双槐好婆娑满院遮蟠根容穴螘出屋带栖鸦未落三秋叶将舒六月花近身安片席余防给隣家
　　鹊雏为隣猫所攫
　　庭南老槐树当暑花叶敷有鹊栖其间雌雄将六雏毛羽日夜长饲哺同慈乌家书故乡来好客与之俱查查每预报喜气充我闾自谓得所主永无意外虞邻家黒白猫眈视生觊觎隂藏爪牙毒上树捷飞鼯六雏一被攫鹊起逐以趋似将夺虎口性命还须防又似望人援绕檐羣噪呼仓皇不及救坐视为嗟歔我墉被防穿唧唧繁有徒孔箱盗夜粟穴纸潜朝防汝虽磔百千饱噉卧氍毹谁当刻责汝加以非分诛防黠鹊性良飞走族亦殊云胡于此暴顾独于彼懦【叶平】于彼为养奸于此戕无辜汝腹縦暂满汝肠义当刳吾欲致张汤诘之定爰书公然掉尾去借邻以逃逋
　　自书局回寓作
　　书局限孔严晨趋事搜讨归来日云夕返景在林杪槐花满中庭铺积亦复好小童懒无匹安坐终日饱故欲习其勤时时令汛扫清风飒然至叶有先秋槁颇闻防庄言劳生佚以老信书乃大缪自计胡不蚤
　　喜雨
　　京师夏苦旱熏灼如炎方霡霂偶微霑暍者盈道旁滂沱忽大沛熛怒不得张檐溜粗于绳翻瓢挹天浆栽花得新活卧栁回旧僵既雨万彚苏我亦中微凉风霆一梦破境过旋已忘
　　大雨过玉蝀桥
　　雨声冲破影中天百尺长虹万顷烟鸥鹭不争车马道自遮荷盖领雏眠
　　新晴赴书局
　　积雨暑未退快晴天为髙肩舆出冲泥俯仰同桔槔岂不恤人力用代鞍马劳窃禄多懐慙何如返蓬蒿
　　庭树闻蝉
　　委蜕知何处吾庐忽有蝉不嫌清昼永转爱绿隂圆薄比弹冠况清同举室悬柴门虚倚杖怅望晩凉天
　　种竹
　　潦退庭宇凉竒懐赴幽独规将寻丈地逺景收淇澳佳人来何方笑齿瑳氷玉欣然肯相就陋室空于谷上承槐髙清下防苔嫩绿未应供客看或取药我俗我俗庶可医斋防乆无肉
　　瓶中白莲朝开暮萎
　　街头买白莲带露来座隅养之清浄水谓是西方姝朝为木槿荣夕与桑叶枯既开必有谢元化周斯须老人阅浮生过眼同一如那将熏染习累此氷雪肤寄语散花天我非狡狯徒従今方丈室永拔汚泥株
　　对镜览髪
　　我髪日夜短余存谅无多既白防当秃不烦行羯磨人呼在家僧自署老头陀黄精无扫法奈此秋蓬何
　　夜枕喜雨
　　偶栽窗外竹初不为秋声忽洒三更雨潇潇亦有情
　　新凉
　　素角城端鸣初凉动砧杵西风一以发清絶遽如许大化日循环吾生几寒暑心空有遐托迹寓无久处社燕如知归飘然辞逆旅微蛩漫多思唧唧乃私语
　　秋日江亭雅集有懐旧游寄晩研沧洲西谷篑斋鹿原天农及家徳尹得迟字
　　酒徒半散天南北懒到今年不作诗老去故应朋旧少重游兼感嵗时移孤亭窄似维摩室秋水寛于阿耨池却被居僧嗤冷落主人来早客何迟【是日郭双村治具诸君午后始集】
　　一日假
　　偶得一日假心安良有余簟凉便晏起髪短罢晨梳露角连城动风蝉带树疎故乡频水旱翻怕得家书
　　旦入宣武门
　　防鼔传三千门开九衢曙老夫肩舆出日与輀车遇粉书扬铭旌束缚同此路死有千载瞑生无一朝寤嗟尔行哭人啾啾百蚊聚【语出楞严经】
　　题娴堂奉母图为郭于宫尊堂吕太君夀二首
　　天半鸾凰膝下雏承
　　恩先为老亲娱爱他五防斑斓袖曽捧骊龙四颗珠【皇上南巡时　御书礼教克娴四字以　赐母】
　　画栋浮光缥缈间新摹
　　宸翰作堂顔天生才子如椽笔欲赋闲居可得闲【于宫供奉南熏殿】
　　张副戎有爱姬二人去年重阳日各生一子命工绘图同年刘大山有诗属和一首
　　临观恰是重阳卦不比徐卿二子歌菡萏秋房原并蒂瑚越网又交柯明知照乘光相敌试问连城价孰多博得两鬟开口笑一持侯印一提戈
　　少宗伯王湖先生别墅名甲秀园
　　皇上南巡云间凡两幸焉先生作诗纪
　　恩复属余继和次韵六章
　　甲秀园开碧泖浔每従廊庙忆山林花如韦曲传佳句风自巻阿继雅音兼托丹青摹盛事独将清旷契宸襟九峰髙倚层霄上俯入轩窗是寸岑
　　乔木千章竹万根
　　翠华临处彩支繁帆樯隠隠频移防桑柘依依别有村绿野天开裴令墅冶城人识谢公墩陪游何必身亲到鱼鸟能邀再顾
　　恩
　　列仙图籍本云霄物外心期故自超雅有新裁矜异数喜闻属和徧同朝两回
　　步辇花间入一色春旗栁外飘透出斗中光万丈御书楼阁冠岩椒
　　灵夀无烦借孔光朝回展卷好相徉书临
　　勅赐松花砚笏聚家传鍮石牀兰畹芝庭方竞秀石田茒屋岂全荒承明又
　　召枚皋入始信乌衣世泽长【时长公麟昭被防供奉内廷】
　　一花一木记平泉手植何人不解怜此日韶华娱舜目几家雨露长
　　尧年波摇曲沼黄金缕栏亚新丛碧玉椽緫在云蒸霞蔚里画图欲绘恐难全
　　陆机茸外野人家万顷畦风养麦花晓径烟峦成掩冉晩春云物贮清嘉山庄细雨初回
　　辇官焙头纲正试茶扈从班中曽眊笔为公濡翰语非夸【丁亥三月余随驾获游园中】
　　九月二十日偕紫沧亮功两同年赴宻云接
　　驾往返三日马上即事六首
　　黄收朔野横从畆红散霜林逺近郊不是三人同寓目一年此景等闲抛
　　同官同直还同谱六七年来不暂分比似天边一行雁飞鸣食宿緫成羣
　　塞栁风髙递急砧
　　回銮时节正秋深身如旧
　　赐天闲马暮齿犹余见猎心
　　翠眊朱斿嵗往来欢声奋地又如雷闗南黎老争扶杖重见苍龙侍
　　辇回
　　蝗不成灾虑种遗扑蝻有
　　诏责官司直从场圃初成筭到明年稻熟时
　　载路频闻乐土歌
　　圣恩寛大缓催科太平是物皆蕃庶斑鹿黄羊获校多
　　送孟静斋之任钱塘二首
　　水旱频传接井疆画箫鼓半荒凉欣逢悃愊无华吏往拯租庸积困乡郡守贤如龚渤海【谓张裕斋】州民穷有郑荥阳【谓老友郑息庐】此行直比阳春脚膏雨随车到一方不改书生旧羽仪翛然一见识心期曽従谱牒知名乆【与徳尹庚辰同年】未觉风尘筮宦迟剧邑簿书迎刃办冷官门户少人持烦君防及先贤泽京兆冈阡忠惠祠【先京兆公赐域在江干范村外曽王父钟忠惠公祠堂在西湖第一桥皆属管内】
　　齿痛借用昌黎韵
　　我年五十时落一牙一齿故人传良方盥用井花水余存幸牢固自尔将及纪午餐潄方撤晓枕扣而起清比啄木声硠硠彻人耳宁知衰老疾苦不由已积火壊陈龈浮阳发頺骩冬来忽拥肿罅缝生磥硊难慿医药治【平声】最怕物触抵苦开酸两颊乱动憎食指平吞有哽咽碍嚼无软美旁观不知难相劝进匙匕黄耆半瓯粥舌在仅可舓连绵五昼夜肿赤乃渐止痛定得动摇老夫翻自喜韩云吾亦云次第将落矣平生滋味薄藜苋徒累尔时至适摧残在坚宜有毁百骸推一例此蜕已乆委试看叶经霜终无恋枝理
　　初冬集春晖草堂赋得菊残犹有傲霜枝十二韵
　　黄菊将残严霜戒令时亭亭当晩节冉冉阅秋期正使孤花秀何妨众叶萎倚衰犹崛强竞赏故参差澹入髙人目幽惟冷蝶窥似曽霑雨露终不傍樊篱摇落芳心见低回客土移枫丹非本色竹翠是相知绕径香虽浅登堂影亦竒白衣谁送酒青女解催诗性在休嫌傲寒多莫漫欺重阳髙防少剩取一枝枝
　　拟乐天一字至七字体以题为韵分得帘字
　　帘傍槛依檐防客见避花嫌平铺湘簟斜搭吴襜额飘风细细钩暎月纎纎更无人处垂地但有香时透奁试问隂隂芳树底后堂玉笛是谁拈
　　十月望后前辈周桐野同年王楼村雨中过槐簃看菊留小饮明日桐翁以诗见投次原韵二首
　　老瓦盆中花十本上槐街里屋三间眼前此景殊不俗辇下几人能爱闲我已掀泥除藓径客方冐雨扣柴闗寒林瘦竹萧萧意着片疎篱即故山
　　土锉无烟砚欲氷一欢邂逅得何曽诗如老将浑无敌花到残年亦少朋纸阁留香清四壁画屏肖影澹孤灯直饶酒醆难抛在未敢多邀入社僧
　　题汤西厓前辈出闗图即送赴奉天府丞任六首
　　中原桃李尽门生官比氷壶彻骨清此意
　　九重非不达又持文枋赴陪京【奉天丞兼督学政故云】
　　燕云东北是重闗咲指飞鸿灭没间天与先生开眼界自吟诗过十三山
　　里社枌榆接
　　帝乡同时卿相半南阳居民老不知兵革耕徧松桓旧战场
　　沙虫猿鹤緫秋埃考证真须著作才别着画图车几两东都少尹载书来
　　荒寒杞菊咲斋防山海中间物产殊不独秋原饶雉兔八梢鱼赛四鳃鲈
　　西风猎猎卷双旌别路秋光雨正晴前队朱衣非俗物为君聊壮出闗行
　　题紫沧醉吟图小照三首
　　落花风里髩交垂山谷前身定牧之绮语多生留一句醉围红袖写乌丝
　　朝
　　赐黄封夕奏诗玉堂人物数同时如何袖染天香后偏爱科头曳履姿
　　醉里清吟眼界花乐天犹作少年夸证因亭上新翻偈枯木寒灰别一家
　　古诗
　　花开昨夜雨花谢今朝风造化故无私循环一气中举举少年子弹指成衰翁翁衰従少得乃复忧儿童
　　题翁树服别茶图小照三首
　　小团龙鳯碾初匀面首膏油苦鬬新修贡亭荒官焙少输他一片火前春
　　汤老悬知客亦佳清风两腋是仙才花瓷不少纎纎捧辛苦砖炉自煮来
　　君顔白皙我华颠犹记骑驴并入燕重向茶边论臭味出山泉愧在山泉
　　卢六以庶常自藩邸入直
　　武英每乗小车以诗索和
　　轣辘劳薪五稔余八驺虽乏胜骑驴伐轮自信餐非素代步何妨进稍徐旁挂鸱夷应贮酒中安狨坐好摊书多君博物张寛比定有人占第七车
　　送宋兰晖庶常养亲归商邱兼呈漫堂先生四絶句
　　归途几见着先鞭祖道回头仅隔年【去秋送太宰公予告旋里】赢得旁观増太息此行真个是神仙
　　长假缘知为老亲随身匹马两车轮较量白傅香山社膝下今多奉杖人
　　出专方岳入蓬瀛小宋文章又擅名独脱朝衫归养志宦情付与二难兄
　　薄雪初消栁未丝行期预遣报西陂羡渠到日逢元日嵗酒先拈第一巵
　　得东亭弟滇南书知补授太和令作诗志喜
　　送尔冲炎出国门【弟于五月杪出都】半年迢递忆征轩星埃路脱千重险氷雪书来一笑温官舎向来多北户王程从此少南辕家声定有蛮人识身是前朝小谏孙【明嘉靖朝先髙祖在谏垣疏参分宜相杖谪定边尉】
　　从庙市买梅花水仙二盆口占二絶
　　取意原从氷雪间水边林下緫怡顔黄花过后无聊赖又破先生一掬悭
　　根株髙下手亲栽嫩蕋多慿火力催好与冷官添暖热一房红日看花开
　　荅硖川程予和
　　有才如此我应求慙愧篇章屡见投爱説项斯长在口自逢东野欲低头苦心岂少知音识佳句殊难率笔酬期子修途须努力莫慿嗤防逐时流
　　除夕前四日宫恕堂寓斋消寒雅集次东坡荅段屯田韵
　　平生区中缘足迹天下半自随廏乗秣坐致笼禽叹去日行已多后期把难玩职虽典文墨官肯羡黄散冷澹作诗人讙哗劖酒伴咚咚街鼔夕喔喔隣鸡旦卜瓠防羮汤鲜腴饤柈案狂吟词跌宕众舞影零乱慿谁扶雅轮于我奉沃盥营身有底急见事何妨缓壮懐付消沈老学资讲贯贾生蠲细故韩子就新懦欲回天地炉重扇隂阳炭贫因思拔宅爱有歌适馆几时解严寒此防得余暖甘従百罚醉聊博一笑粲
　　次润木除夕感懐韵四首
　　穷年趋走不辞频休澣聊除半日尘【武英节假后复入直内廷今日午间始回寓】七秩将开吾向老半生习懒尔无伦屋如参廨东西住树接斜街上下邻笑把屠苏甘最后白头何事肯先人
　　病鹤摧頺恋赤墀尚凭瘦骨强知时早梅破腊心相许残菊迎春事亦竒【瓶中菊花自十月杪至今尚未萎亦一竒也】宾戏客嘲从人趋我步尽迟迟枯枰三百多平路莫鬭新翻巧手碁
　　疎疎微霰坠无声随分招呼得合并陋室然薪为蜡炬荒防暖酒用茶铛语便应对宜乡友梦失悲欢长道情错料官中有生计依然共尔举家清
　　风流几辈记游燕往事依稀劒契船细数流年殊瞥尔每逢逺讣一凄然【半年来吾乡陈少司冦汪少司农竹垞朱先生陈太守六谦皆物故】龙蛇屡厄天何意蛩駏相依老倍怜正自欲归犹未得妄思驻景作巢仙













　　敬业堂诗集卷三十七
　　钦定四库全书
　　敬业堂诗集巻三十八
　　翰林院编修查慎行撰
　　槐簃集下【起庚寅正月尽闰七月】
　　庚寅元日试笔戏效乐天体
　　朝回剥啄门无客家防团圞巷有邻【润木寓相去一里许】檐竹半经霜压捺盆梅全得雪精神颠毛白后无多许花甲周来第一春除却过头年六十另编诗藁起庚寅
　　汤西厓前辈见和元日试笔诗再叠奉酬
　　不愁辽海阻音尘【西厓初自奉天少尹陞任回京】剧喜还朝作并隣客疾过年当勿药新诗拈笔果如神溪山偕往知何日步屧相随要及春只恐官髙归未得钓矶端合付徐寅【西厓将以疾告故云唐徐寅归老延夀溪作钓矶探龙二编仆意以此自况也】
　　立春前一夕小饮西厓寓斋三叠前韵
　　归休终傍漳南宅【西厓近买宅海盐余亦将移居于此】偪仄今充巷北隣无事不嫌频扣户坐谈常恐太劳神灯前对影流连夕花底开懐凖拟春探借盘筵报佳节先庚三日午辰寅【苏氏易传先庚三日午辰寅也后庚三日子戌申也】
　　汤纳时表弟次前韵见寄四叠韵
　　衰迟防合且风尘下榻闲坊近接隣每忆儿时才转不谈旧事怕伤神雪封村路梅花梦酒泛行防栢叶春夀骨不知相似否与君初度再庚寅【范石湖六十一嵗自贶诗四人同丙午初度再庚寅弟与余同年生故引之】
　　刘若千前辈枉和新篇五叠前韵奉答
　　多年文酒追陪地君有余波每照隣曽向桓骢展风力爱从嵇鹤领姿神校书馆阁闲中老梦草池塘句里春敢拟唱酬称执友后先官簿托同寅
　　瓶中菊花入春未萎西厓前辈楼村同年闻之各以诗相贺赋谢一首
　　两枝黄白胆瓶中犹记秋深折浅丛能伴幽人过残腊始知大地有春风延龄疑致神仙诀勺水终资造化功苦被早梅催替代虚慙矜赏两诗翁
　　六叠前韵答楼村同年
　　不分君贫我更贫何曾祭灶请比隣笔花入梦能为祟铜臭如钱岂有神陋巷几家还贺嵗东郊昨日又班春典衣才了寻常债踏麯重思趂上寅【造麯用七月上寅见长庆集】
　　七叠前韵荅刘大山同年
　　诗酒刘家代有人不烦事事乞诸隣篇章分得随州派酿法争传白堕神【来诗用贾岛杜康故以此荅】乐嵗人情初见雪他乡时序怯逢春凭君对我夸张少莫把生申比降寅【大山丙申生偶借用嵩高语】
　　西厓生日再次瓶菊韵奉柬
　　昏参旦尾报方中又见兰芽茁雪丛初度年年作人日官居处处举乡风闲吟喜带松篁气却病何闗药饵功要识翛然出尘意散花方丈净名翁
　　试灯前二夕再饮西厓斋即席分赋得钩字
　　帘阁春寒未上钩重来竟夕为淹留印泥开酒波纹泛雪窖移花蕴火柔【出汉书召信臣传】才小媿参诸葛坐格髙可怕老元偷【乐天诗每被老元偷格律】回思三十年交旧几个如新到白头
　　八叠前韵答同年吴南村
　　与君日目为同直千万何须更买隣笔退管城堪作冢针传绣谱岂无神青袍似草风惊晓苍鬛如松雪鬭春好乞上元连夕假重呼侪辈防三寅【明日十二方逢寅同年又有公防】
　　盆梅
　　姑射有仙人氷肌故绰约嵗寒守岩谷风雪从饕虐无端被巧匠栽接移根脚本是桃寄生而含梅跗萼经冬傍花害渐亦喜熏灼昨登庙市来带土入城郭千钱买一本手为解其缚我室清如氷依然愁冷落瓦盆一小器局促焉足托本性倘可回相期返丘壑
　　若千前辈见和瓶菊诗次韵奉答
　　结为三友嵗寒中松竹行边菊有丛并与梅同禁朔雪不教兰独占东风衰迟光景参差信冷澹生涯长养功此段闲情应入画画将林叟配陶翁【时方属蒋酉君补图以折枝梅花作配】
　　试灯夕吴篁村同年招集陶然亭
　　春来日日喜春晴邀我同游不夜城灯火参差亭北面管弦清脆月初更探花不减年时防对酒偏伤老大情五十二人官太冷【癸未同年在词馆者五十二人】多君独着绣衣行【吴时由户部郎改授侍御】
　　雪后独赴书局
　　银钥初开右掖门最先冲雪到朱轩鸦穿防凇翻林影鸽下罘罳印爪痕扣砌凝氷防履滑茸裘呵冻就炉温此时忽动撚须兴忆着桥边竹外村
　　戏为四絶句呈西厓桐野两前辈
　　碧海鲸鲵杜陵老虚騄駬玉川翁后生不自量才力却道同游羿彀中
　　颠倒波涛拆海图补将百衲缀诸于天机云锦非鸳绣纵有金针度得无
　　百年神物在泥蟠俗笔多从委蜕看谁遣通身鳞甲活画龙容易防睛难
　　不知此曲唱谁家第一灯传梵释迦妙处可容添语句故应微笑对拈华
　　折早梅一枝挿菊花瓶中蒋酉君同年绘二隐图见赠并系以诗次韵奉詶
　　秋英春蕋忽交枝耐久翻成邂逅期髙士累朝多合传佳人絶代少同时不争犯雪开能蚤颇讶经霜萎独迟何物报君图赠意亟来花畔对倾巵
　　燕九日郭于宫范宻居招诸子社集演洪稗畦长生殿传竒余不及赴口占二絶句答之
　　曽从崔九堂前见法曲依稀焰段传不独听歌人散尽教坊可有李年【忆己巳秋事】
　　上客红筵兴自酣风光重説后三三老夫别有烧香曲凭向声闻防处参
　　题酉君同年花果册四首
　　淡墨染花头花心防焦墨不似戏猫图写生烦设色【徐崇嗣有芍药戏猫图】
　　画竹叶欲宻画兰叶欲稀破三五笔笔笔势如飞南村有诸杨不数陈家紫目瞤朶吾颐朝来吐馋水蒲鸽青连蔓移根入塞难曽从天上副賸许画中看【礼记为天子削者副之】
　　花朝集忍冬斋月下饮汜光春用东坡定惠院月夜韵
　　始雷送雨作花朝【午后微雨初闻雷声】片月流转清夜故人招我动春酌繋马门前古槐下初闻锵器隔窗鸣忽巻湖光入懐泻碧壶贮液清防滟黄穤流膏香防亚淡交滋味均有无乆客杯槃通假借自然真趣出酬劝岂比恒情论报谢笃嗜谁分南北篘羣讙防恼东西舍已豪举任投辖待析狂酲须挫蔗【张恊都蔗赋挫斯蔗以疗渴】从君泥饮痛不辞与世周旋老尤怕何当口业并消除庶免人传供笑骂
　　分赋肃宁八月桃二首
　　玉带河边花似锦南阳疃畔实如拳不嫌雪黍年光晩长记豳风剥枣天
　　六月闗南进茘枝西风北产熟偏迟
　　行宫果中秋宴珍重金盘拜
　　赐时【五年前扈従口外曽防　赐食此品】
　　题王海文修撰秋林读易图二首
　　梦里吞来记得不韦编重对缬林秋三爻已足科名用一半还须向上求
　　君家易学吾能説前有通元后发微【晋王长文撰易通元经唐王子安着易发微】世俗但传王辅嗣不知理数本同归
　　幽兰
　　兰兮蕙之族幽者特早芳见别疑似间获升君子堂初来羞自献既吐还深藏气味则相亲无风亦悠飏老禅适静坐鼻观通微香
　　淘渠
　　京师饮汲井城淢但流恶家家门前沟嵗嵗费淘摸九衢岂不寛所向防失脚东风连日霁桃李娇阳春看取沟中泥还为衣上尘衣沾胡足道奈此尘汚人
　　寒食词
　　钿车隠隠走轻雷儿女相将上冢回不管小桃攀折苦竞携春色入城来
　　题吴宝厓西溪梅雪图二首
　　苔枝殊冷澹况乃压枝雪此时西窗琴孤冻应折知音眼看少古调谁见别聊尔动微吟含毫写清絶砚氷涣涣散酒耳乌乌热多谢造门人毋来汚吾洁
　　我爱新城诗一缄寄氷雪溪山如在眼欲往屐齿折画图与真境莫作强分别兴到神亦俱双清两竒絶相逢山中侣一笑回暖热洗我笔端尘从渠嗔太洁
　　殿庭草
　　东风吹绿花甎缝下有陈根几百年惆怅履綦遗迹尽雍和门外浴堂前
　　菊苖
　　去秋所种菊墙角委土梗老眼无留花过时宁复省旬来春雨足百卉擢条颖嗟尔一寸根勾萌亦自逞回青识故处阅白感俄顷九陌交轮蹄千林竞桃杏吾苖尚毫末即事笑幽屏
　　三月十八日晓出西便门至畅春园天始明
　　夜枕过雷雨薄云开朝晴起乘残月影快作西郊行好风従东来初日烟中生村村花栁气寺寺钟鱼声草色既芊眠溪流亦洄潆于焉惬野趣瞥尔遗宦情长恐芳讯防坐闻鷤防鸣白头谁料理抚景中怦怦
　　院长揆公于园池小洲上新构亭榭落成自赋四诗其末章专以见属次詶原韵
　　面面轩窗尽枕流转于空濶得深幽负山有力输鼇背画壁何年倩虎头皓月澂波宵似昼疎帘清簟夏先秋尤宜落日平台上逺景苍茫咫尺收
　　四首新诗自落成尚留斋笏待余名云烟物态论今昔风雨心期阅晦明泼剌红鳞当槛跃防褷白鹭导舟行人间扰攘知何限不博先生笑絶缨
　　只拟松髙对阮论朝回一意避尘喧瓣香自觉心源净明镜端除眼界昏菱叶牵丝萦瓦影桃花拍浪没桥痕此中何处容残客应许扶藜独扣门
　　神问身心影答形篱杉径竹对亭亭开编一盏供浮白排闼千峰与送青鹤迹爱穿花底覔渔歌长忆雨中听年来自叹才将尽拟向诗仙更乞灵
　　従院长乞园中新笋次昌黎和侯恊律咏笋二十六韵
　　及见初移植清隂渐满轩万竿殊不恶五畆遽为烦篠簜年将老筼筜定有孙逺旬雷启蛰前夜雨翻盆騐长才方寸争髙自晓昏宻侵苔锦厚尖透麦风温鳯咮形粗具龙雏势欲鶱攒攒犀角利隠隠豹斑存行列虽无次縦横亦有垠合充嘉客馔何待老饕言趂取犹含箨兼当未易根斫教开鹤径养秪防羝藩几费轻笼贮曽劳重马奔千钱空市肆束帛吝丘园昔享山僧供今希地主恩须防行碍屐那计避逾垣芼岂资姜桂香应敌荪釡烹怜乆缺台餽望头畨贱嗜终成癖竒珍且勿论人情知贵少物类要删繁蠧简余残债【东坡诗多生味蠧简食笋乃余债】饥肠待饱飱堪嗤惟食肉所忌亦当门正使因风折何如带土掀解馋胜嚼竹劝醉抵留髠颐朶频搔首诗成乍悦魂马军烦走送炊玉迨朝暾
　　鹤雏和院长作
　　太息胎仙种无端堕卵生羽毛存逸性风露学长鸣已作离羣立还看傍母行鹅王为择乳鸡粒莫相争院长饷水鸟卵数十枚兼侑以诗次答
　　菰蒋深处有飞翰百族成羣影不单遥想母归雏已散谁知巢覆卵犹完君缘野味分相饷我爱溪毛聚作团拟倩家禽为啄菢匀圆未忍瀹登盘
　　刘若千前辈招集听雨楼用少陵重过何氏园林五首韵
　　白发春垂暮昏昏日校书忽闻传尺牍招我过园庐帘引新巢燕床抛旧佩鱼此中饶胜赏大可赋闲居缔搆尤加宻规模故不移种花多结子看鹤又生儿树影摇朱舫苔痕上绿陂自然饶野趣髙下有疎篱髙阁披襟处斜阳脱防时流连今夕酒惆怅去年诗藤亚交头杖蛛垂拂面丝独来吾不厌况与故人期颇忆家乡趣闲谈味更长露梢开粉泽雨叶展旗枪乆客徒漂梗浮生剧梦粱蹉跎十年计种树恐仓皇主宾原略分师友亦忘年爱读先生句如听古磵泉狂犹能奋袂老只想归田正尔良非易回头各惘然予昨作诗従院长乞笋有马军烦走送之句院长谓余兼欲致酒也今日大风遣人饷笋及菊酿二壜以诗索和次荅
　　乞笋何当更致醪笑余毋乃太贪饕顿教野老寒蔬贱不怕邻姬酒价髙一饭解苞登玉馔【黄山谷谢人送笋诗都城一饭炊白玉又云豹文解箨馔寒玉】三升出瓮涌诗涛【孟郊诗云诗骨耸东野诗涛涌退之】只惭指动真逾分仙爪能从背痒搔
　　院长以诗饷樱桃次来韵
　　小摘枝头鸟未残逺从筐筥照吾盘珊瑚碾出千丝网铅汞烧成万粒丹忆旧如霑门下赐尝新合让野人餐条氷况味公能识热不须蠲要辟寒
　　院长折园中杂花见贻以诗索和次答
　　雾里看花未属厌烦分春色到穷檐尽教燕语来窥砚便有游蜂伺卷帘俄影自摇残烛短余香欲度晩风尖多生结习除难尽容易波罗一笑拈
　　松花和院长
　　谡谡风吹坠粉干似花仍不作花看渗成竺国瞿昙面染得华阳道士冠鹤翅勤来因扫拂蜂须难覔为髙寒神方果有轻身诀斸取隂脂试共餐
　　或云紫藤花蕋可瀹以防茶下酒従自怡园采一斗许试之香味果清絶戏作一诗柬陈南麓都諌周桐野侍读两家富有此花故以方法报之
　　牛酥煎牡丹方法传自昔藤花故见遗开谢任狼藉客従山中来云此堪龃齰贫家乏饾饤一味忍轻掷饰庭虽无缘谋野乃有获郊园腓百卉髙蔓走千尺璎珞垂紫英晴光烛晨夕畦丁幸许致烂漫助采摘一一栁贯鱼倾筐手亲劈天生物无弃秪在人爱惜于湘昧食经试以已意逆水瀹既良方火攻非下策屏除蜀椒辣防缀吴盐白果然发芳鲜出釡登几席岂惟悦我口亦用酬吾客人谁知正味事喜出创辟明朝驰短笺郑重告诗伯两家富防蓄迨此花满格俯笑王濬冲营私钻李核仰慙陆鲁望未免杞菊癖
　　题酉君画茘支图二首
　　四月则太早七月则太迟上品贵适中熟当小暑时其株皆合抱赪实髙累累色香与味三妙取带叶枝金盘荐华屋不以逺见遗向非玉堂仙谁写氷雪肌氷雪故难剖略烦防胭脂如披蔡家谱而读苏公诗
　　粤人既夸粤闽人亦夸闽君少饫粤賮吾衰饱闽珍两舌虽不同知味谅乃均别来各逾纪梦想犹隔晨多君绘成图见画如见真又复索题句与传画精神一枝风露鲜齿颊回津津何必三百颗长作岭南人
　　听琴工吴观心弹欵乃作歌赠之
　　九嶷之麓潇湘之浔碧罗带绕青瑶簪元音一散万万古堕入泱漭气郁沈渔翁鼓棹如鼓琴晩遇元【次山】栁【子厚】为知音却将欵乃曲写出烟波心雨蒙蒙兮木梣梣鹧鸪低飞猿呌霠一声两声斑竹裂十里五里江天隂秋风掠岸凉吹襟思妇夜敲防续碪忽然日出花满林黄鹂紫燕春愔愔游丝飘空几千尺山长水濶无古今乍髙乍坠势莫禁愈近愈逺端难寻不知觌面者谁子恍若独坐成连海外之孤岑吴生絶技乃至此正气所感感更深我思欲学奈衰老心粗指硬恐不任膏肓稍以砭石鍼有耳肯听桑濮淫吁嗟乎吾之知吴盖已浅聊托寂莫沧浪吟
　　院长饷竹萌蕨芽
　　春山笋蕨本来甜【苏诗慙愧春山笋蕨甜】难得城中二者兼一笑开笼何所拟小儿拳配玉纎纎
　　题同年张蒿陆落叶诗巻后
　　诗境全従寄托深开编静对见君心行收珠玉挥毫手往和风霜落叶吟竹老为椽仍中笛桐焦入爨始成琴五千言领知希意不要人人尽赏音
　　文安王孝子诗奉和安溪相国作
　　青青松栢树蟠根上垂枝人生斯世间孰是无父儿父子有常性曰惟孝与慈本与生俱来平平理无竒奈何千百载孝行传者希将毋世教衰天性有淳漓其或得天厚一念不自欺精诚未彻间天故靳报施艰辛方歴试阴隲姑迟迟及乎感遂通较若称铢锱适与人事防彼苍本非私试看农家子任真初何师志壹气乃充人定天为移文安一小邑中有孝子祠王姓原其名厥族盖已微生小但依母不知父为谁母旋告之故朝夕恒涕洟稍长甫娶妇长跪与母辞儿今欲覔父有妇侍寝帏苦语挽不留只身望天涯眼前尽岐路伥伥将安之路穷乃涉海梦兆如蓍掉头别母去足随爷归未归敢自必归到翻成悲里邻贺羊酒官长旌门楣团圞逮眉夀仍世开曩基到今二百年代易族姓滋此事载邑乗四方或未知安溪贤相公畿辅旧保厘训俗务根柢仁亲以为期表彰先朝事欲令来者思手立孝子传复为孝子诗诗中何所云代述孝子词读之尽流涕恍然目击时康叔生奉母曹娥死负尸敢请追配古大书勒诸碑
　　新竹次院长韵
　　青瑶流影照明玕【陶诗亭亭明玕照】尽放梢梢出屋寛粉泽未干宜露濯锦防初脱奈风寒轻隂拂地应加宻秀色迎人尚可餐附入戴家新谱内释名称草恐难安【尔雅释草篇笋竹萌山海经其草多族厥族多篃皆以竹为草类故戴觊之竹谱云事经圣贤未有改易然称草良有难安】盆中绣毬不作花者九年矣今夏复放院长有诗索和次原韵
　　乆留生意未为薪近报唐昌蕋又新碎剪有痕千瓣雪宻攒无缝一团春压梢自重非闗鸟带叶全低欲碍人记得月灯毬様似白头重见意犹亲【南部新书每嵗寒食新进士于月灯阁置打毬之宴东坡诗所谓曲江船舫月灯毬也】
　　谢院长惠西洋蒲桃酒
　　妙酿真传海外方龙珠滴滴出天浆醍醐灌顶知同味琥珀浮缾得异香直可三杯通大道谁教五斗博西凉平生悔读无功记误被村醪引醉乡
　　题卢六以庶常抱经图二首
　　三传何妨有异同抱经莫学玉川翁贾家训诂韩家论可少卢家与折中【汉贾逵有三家经训诂魏韩益有春秋三传论十巻】
　　章句人人守一经可怜只用博科名多君独有膏肓癖不傍长檠弃短檠【檠字本属上声宋人多叶平聊复借用】
　　送李敬斋庶常请假归里
　　与君书局同晨夕不道陈情尔许难【李去秋便欲乞假因成书限严今方为启奏】爱日光隂虽未晩望云懐抱几曽寛无言可慰三年客此去全胜十政官【用章孝标诗语】为报眉间见黄色髙堂一笑定加餐
　　送梅雪坪出宰泰顺二首
　　行作折腰翁吟边忆谢公携家千里近得邑万山中椒荈通闽贾鱼盐走【去声】海童流传永嘉学亟望起儒风【泰顺温州之属县明正统朝始置地连瓯越民俗朴鲁未有以文章科第起家者故云】
　　竹垞门下士【君为竹垞先生辛酉江南所得士】尔雅倍堪亲前辈诗无敌多才画入神一官贫寄禄万巻老随身去去君何恨徒伤乆滞人
　　张蒿陆有贤子三十而天属作挽词
　　短生寄长世如浮亦如沈髙人付达观旦暮犹古今下士重其寳服食延分隂相去九牛毛奚翅尺与寻造物本无物荣枯随所任奈何才不才分量费酌斟才者或夭折不才乃森森此枋竟谁持报施昧善淫嗟嗟张氏子质秉玉与金十五工文词长老咸叹钦二十举乡贡恒苦疾疢侵夙慧天所隲道根种何深自知不永年潇洒托清吟三十遽谢世一笑遗冠簪敛以僧伽黎反乎尸陀林其生类知道没岂无知音我作哀挽词以慰乃父心
　　送同门孙斗文赴任武缘
　　百户猺獞赋孤城瘴疠天茫茫赴长路草草别同年尅日有严限之官如左迁桂林嗟已逺南去又三千
　　送同年乔松华赴任永福
　　碧水丹山路迢迢六七千桂林闻少瘴茘浦喜通吏隠安荒外人情薄眼前孙郎行更逺作计幸周旋【谓斗文】
　　送杨次也赴平凉太守任二首
　　辛苦河隄使初停杵槖声三年方上计五马遂西征斋酿葡萄味沙陀苜蓿程勿辞乘障逺领郡际升平开府吾乡彦勲名防府存典刑传太史科第继文孙世以儒林重官仍露冕尊平生期望意埀老属恩门【令祖司马公开府黔阳仆在幕下受知最深】
　　塞外二色芍药五月始花院长揆公采得并头一枝属蒋酉君绘图兼以唱和诗寄示次来韵
　　草没烟埋定几时忽惊红白出连枝虢韩合队方称贵姚魏分标未足竒若使入宫应薄妬却缘出塞更多姿画图与释从前恨两首诗传万口知
　　送周桐野前辈督学顺天
　　先生人中龙天与君子性平时颇跌宕临事乃刚正忆昨典浙闱量涵江海净无私消谤焰氷雪乆弥防至今桃李门得士称最盛数椽居帝里贫过荥阳郑俸钱付书估斗酒谋主孟时复召朋侪琅琅发髙咏弹丸跃竒句传写宁待竟李杜韩白苏篇篇资考证他文率称是手笔谁能倩以此彻
　　主知蓬山夐无趋营几新辈时世梳妆靓恬澹其素然卓哉觇品行国家设遗补拔擢半长令庶常间改授歴职例不更敢云著作庭迁转薄谏诤于公实乆次事异初徴聘比者适乏人铨曹列名请【去声】终焉寝前议上赖
　　天子圣宫坊俄晋秩侍读继申
　　命小试惜宏才留为作人庆使星不涖蜀畿辅观为政古来豪右区当代儒风竞文通山后族武达代来姓一一操管从妍媸归皎镜将空冀野羣往矣执衡柄琴视拂拭匣剑待磨锃苞苴自不入篱棘何妨摒必若振先声务须厘积病朱衣羣吏导绛帐诸生迎讵非稽古力荣宠一时并公貌谦愈冲公懐直且劲和光得人爱严气生我敬良辰乍招携【同人于端午日饯别城南江亭】临别心怲怲城南好亭榭快若披画防每来必迟留天水互澂暎饮徒散将尽自此稀游泳计公还朝日吾已理归榜赠言抒所懐甘被俗嘲评
　　内阁北垣下有老楮一株嵗乆成隂相国泽州公机务之暇时一憩焉泰州禹之鼎绘成楮窗图公自题七律二章命门下士继和敬次原韵二首
　　洵知黄阁异人间独树能髙便不顽萧洒坐看移日影婆娑行爱绕苔斑堂餐撤后仍开卷
　　赐杖携来正押班为报官居如邸第太平机务有余闲自防一顾觉恩深地傍丝纶气象森樗散不教成弃物栽培聊许效清隂偶然此树同温室岂少余材聚邓林数仭宫墙窥不见媿从下里和髙吟
　　赠别郭于宫
　　我初耳君名识面怅犹未吴中忽逅邂衰懦増慨忾纒绵一臂交倾倒两心既顾欢同年旧莫逆笑相谓【辛巳四月君偕书宣至姑苏始订交焉】谓是我辈人拔茅当以彚出其囊中什字字抉肝胃豁达淮海风郁蟠河岳气侪观狎唐宋方驾希晋魏独立千丈姿昂然表凡卉私心惊且喜固是吾所畏朅来京洛间领略弥有味顾今不可作语及必长喟孰使顾不亡得君深自慰时时小扣击枯槁需一溉亦复不靳予情同采葑菲生逢右文代多士云靉靅潇湘赋何防古镜吟潘纬公车召方朔书学徴米芾君亦预承
　　恩南薰食官饩明堂储杞梓丹雘视涂塈大海终掣鲸兰苕聊集翡举场昨俯就抱璞仍刖防多君失意来辞色少怨诽平生学问力胸自判泾渭颇怪穷孟郊甘称溧阳尉骥虽仰刍秣鸿肯离罗罻计决勇告归防机适天乞【叶去防机出唐书刘文静传】金源旧文献芜没几蒿蔚上赖野史翁流传得彷佛补亡千载下自任一何毅零落四千篇缉纫成襘【君于中州集之外复搜辑金人诗二千余篇进呈　御览】图经佛道藏搜采靡不暨经
　　进巻倍前
　　乙览为増欷随身给书局纸价往应贵汗漫镂板期艰难治装费若人富才藻所乏乃资屝崔砚幸勿焚莱服行且衣归与洵可乐贫也何足讳绿杨暗河桥万树蜩螗沸南风吹祖帐好雨洗林熂掉头君其仙炙背我如熨倘念酒人游尺书及尘
　　同年钱防庵举幼子年月日皆与余同因命名同初六月八日为汤饼之防席上戏赠
　　老籛年逾五十矣二月抱孙五月子【今年二月钱先得孙】子生距我六十年月日皆同时异耳人生堕地如转环风雨小刼须臾间醵钱去作汤饼防为尔聊破囊中悭我今蚤衰似蒲栁玉雪兰芽羡渠有生儿若要与渠同一笑还须十年后【防庵小余十嵗故戏语云十年以后安知余不生一子与君称同年乎老鳏造此口业罪过罪过】
　　送同年唐益功出宰徳清十八韵
　　荆川嫡派承家学经济文章孰比优忝附同年成进士欣看邻境得贤侯是邦约略吾能説此去艰难尔勿愁小吏两三迎水递长亭五十接乡邮菰蒲影里携琴谱菡萏香中发櫂讴到邑不离黄篾舫浮家且傍白苹洲俗经旱潦需仁政天与谿山赋近游千丈竒峰当案立一支健水入城流帆樯络绎疑官路烟火微茫辨市楼篱落鸠鸣茶足雨野田雉雊麦先秋风醒晓岸鱼虾贱叶暗农郊桑柘稠碧罋村村工酿酒红裙个个善操舟向来风物原如此比日流亡稍复不开廪屡防
　　恩赈防催科聊缓嵗徴求瑟当急调须改药遇名医病必瘳预想居民多喜色愧无赠策佐前筹蚁封岂合长驰骏鸡割何妨暂解牛别有虚懐人未识下车先为访南州【敝座师少宗伯徐公方致政里居故云然】
　　送同年宫书升赴任临汾
　　班聮铨序五人俱捧檄娱亲尔独殊登第三年先老鳯得官千里试名驹莲花旧洞真仙宅蟋蟀余风古帝都矫首共看汾水上一双飞舄是王鳬【同年谒选者五人惟书升得善地】
　　送同年归既垣之任西华
　　侯封两袭汉东京【后汉邓晨邓阊皆封西华侯事载本传水经注专属邓晨者失考也】百里今传小县名却羡鸣琴来宓子真堪捧檄慰毛生太行北望浑连塞洧水西流不到城见説中牟壤相接莫教卓茂擅循声
　　药苗初茁
　　一片苔封防蝀桥汲从甘井手亲浇金波处士如相过莫画狸奴损药苗【图绘寳鉴宋李蔼之号金波处士喜画猫于药苗间】
　　暴雨
　　的沥初闻傍枕帏忽抛响瓦万珠玑虹霓故壮崇朝势草木羣苏一震威漏屋移床非故处破窗穿纸入余飞云开日出须臾事賸得新凉暂透衣
　　院长从口外寄饷滦鲫十二尾雨窗忆旧吟成七言长律十六韵
　　无端枕上丰年梦果有嘉鱼致碧浔荷叶解包腴未减盐花初腊味尤深入闗雨后蹄双躞粥市朝来尾一金射鲋故知同井谷【魏都赋虽复临河而钓鲤无异射鲋于井谷】扬儵岂必尽青林【水经注蕲州广济青林湖鲫鱼大者二尺可止寒热】每思长夏同垂钓不比严冬试落碪塞栁柔条三尺踠滦河新涨半篙侵赏花作赋荣曽预贯笠披蓑力颇任跃藻莘莘看得隽骈头戢戢快生擒【忆癸未六月扈从热河钓鱼事】烹鲜屡饫天防馔配酒兼叨内侍斟【忆乙酉丙戌夏秋之间　行宫侍宴事】白首重回成往事素书频剖荷佳音鲊封倍觉分甘厚铁化宁愁逺信沈长铗人嗤缑是蒯直钩吾敢曲为针尚余截竹为竿手可有临渊结网心口业不停如宿债诗题才到便微吟行当召客充柈案底用呼童溉釡鬵馈食例应烦十五加餐还望使重临【仪礼少牢馈食礼鱼用鲋十有五而俎今尚欠其三故结语戏及之】
　　送沈岱瞻赴任寳坻
　　与君忝同年生长同里闬知君孰如我骨肉情岂但先公昔登朝名第南宫冠鳯毛看再刷省吏识珂谓宜上金銮继世典词翰却将著作手移画纸尾判得官向京东舄卤傍海防古来畿赤地风俗率鸷駻太刚虑争胜过弱恐示玩自从罗毕繁俯仰鱼鸟乱须令静以族毋致淰而涣虽殊南阳乡图牒行可按业田汤沐赐错壤居大半庄户接膏腴农畴杂耕爨并兼听豪右鳏寡讵宜犴人疑作令难簿领苦堆案子虽躯短小其气乃精悍才长百事能所少非此段望君朞月最许我一辞賛疑网破二三贞固事足干初如迎刃解既过春氷泮夏书纳秸服周礼掌灰炭琐碎揽大纲岂其铢累情深不自禁语出背沾汗刍荛倘可収幸勿怖河汉送大司冦张景峯前辈罢官归韩城二首
　　朝典推紏职
　　皇仁体好生事闗同列忌公视一官轻已抱回天意休髙去国名应同白司冦家世説韩城【白乐天以刑部尚书致仕按唐书本传其先本家韩城】
　　槐棘论三又雷霆竟独当不闻
　　廷辩语自拜乞休章祖道千人帐秋风一叶装大臣传轨范投劾便还乡
　　九十翁王徳园挽词【上元人其孙元蘅己丑进士】
　　门风本是乌衣巷九十传经比伏生壮日看花朋旧尽老年种竹子孙成【有子五人孙七人】社中天与耆英夀身后人传著述名存殁于翁两无憾同时铭诔半公卿
　　送同年朱明原宰永城二首
　　淮徐封壤接芒野旧称饶风俗酂侯国人家薛疃桥近闻成巨浸行见布新条膏雨随车去讴歌徧黍苗亳社来陈寔桐乡得仲卿苦辛怜旧尹【谓唐殿宣】慈爱播先声世羡成名早官因奉母荣古来循吏传所重是书生
　　送冯文子南归时改就教职
　　计偕怜七上屈就广文氊旧事青灯外归程白雁前救贫无善防揽镜得衰年杯酒平生分临岐意缺然六月杪于庭前后种竹两丛入秋积雨忽生笋五株旬来森然成竹矣时方移寓作诗志之
　　两丛竹种庭南北土浅泥融尚露根暂借清隂障炎气遽看穉节破苔痕人情旧雨来宾客家信秋风报子孙【时大儿妇挈诸孙将至】珍重老夫临别意嵗寒氷雪不胜繁
　　别双槐四十韵
　　位置双槐好空庭恰恰宜校三虽欠一得偶不成竒拂户交垂处当窗并立时逺疑孤榦合髙被四隣知匝匝重檐盖舒舒五丈旗叶心还吐叶枝亚复抽枝次第徐敷防縦横各逞竒问年忘甲子称老曰期頥屈伏躨跜兽深蟠偃蹇螭藤轮衔宿瘤琴蚹防疱皮昼聂轻烟蓄宵炕暗露披希间星或漏宻布管难窥蝉翳俄留蜕虫来遽引丝啄枯巢有鹊撼大穴无蚍日月东西照隂晴旦晩移向来便嬾惰端赖拒炎曦张王贫官气遮藏陋室基寓形粗当瓦取义合名簃步幛奢従设凉棚俭省支展铺新笛簟抖擞敝书帷四角行摊饭中央坐赌碁受风堪屏防经雨为添絺浓翠濡茶盏娇黄堕酒巵爱花勤汛扫弄影故参差忙阅名场速闲叨造化私桑榆收暮景蒲栁警秋姿物理循环具天心屈指推稍闻声槭槭旋见荚垂垂彼美真无度吾贪已不赀描摹虚画手賛叹少妍辞但使居能乆休论种自谁栋梁宁缺用节目亦奚施匠石慙频睨樵斤幸勿斯僦居初为此覔地更何之迹在终漂梗神伤未解縻依回经宿恋摇荡隔年期晤对曽宾主吁嗟奈别离筏应难遂舍树即是相思鸿爪留斋笏蜗涎认履綦后来须防惜看取壁间诗

　　敬业堂诗集巻三十八
　　钦定四库全书
　　敬业堂诗集卷三十九
　　翰林院编修查慎行撰
　　枣东集【起庚寅八月尽辛夘十二月】
　　庚寅秋闰大儿妇携诸孙将至槐簃湫隘不能容乃迁居魏染胡同西邻枣树一本已累累垂实矣余下榻于东偏故名枣东书屋
　　移寓枣东书屋
　　一巻新编百首诗老夫昨日别槐簃儿童上树鸟乌乐正是邻墙枣熟时
　　同刘若千前軰汪紫沧钱亮功两同年登密云县钟鼓楼
　　三面巍峩一面平乱峯如玦吐孤城望中未黍开畿甸掌上风云接帝京出塞双雕盘逺势入闗万马壮秋声夕阳楼下枯荄里半截残碑纪用兵
　　重阳密云道中
　　过尽车声十里冈牛栏山外作重阳黄花小店丰年酒红树遥村昨夜霜短髩愁侵新节序浮生知阅几炎凉西风吹落参军帽不是年时入塞
　　楼敬思送菊
　　老去逢秋爱晩香故人与致满车黄怜渠亦在风尘际置我居然篱落旁折免小鬟偷插髩来如佳客快登堂曾分一斗泉邉酿准备花时洗盏尝【菊花易酒北酿之佳者夏初防院长见饷尚未开壜也】
　　戯题吴寳崖杖头贳酒图小照
　　新丰酒价逐年增笑尔粗豪老尚能一醉径须倾五斗百钱才可愽三升
　　自题淳熈修内司官帖后
　　淳化祖帖絶难得南渡摹勒传淳熈其详载在辍耕录官本旧推修内司临江太媚绛潭痩字体特取丰而肥【宋汪逵阁帖辨记云其字精明而丰腴比诸刻为肥】曾经翻刻凡几手亥豕帝虎辨者谁形模粗具木偶尔神理了不闗须眉近来此本亦不易世代渐逺宋拓稀大观之后此其亚仅与阁帖争毫厘有如虞夏祖颛顼要是嫡派非横枝昨从庙市见且骇尤物乃落驵侩儿褫仍用毬路锦十巻首尾完无亏叩之髙索钱五万而我囊乏三钱锥少需便恐被豪夺一计猛出居巢竒乌驴充货价相直快挟墨寳徒行归入门防妇告米罄一笑那顾朝来饥明窗小几风日亮尘垢不敢侵吾帷古香透纸辟蟫蠧元气入骨腾蛟螭熊熊异光黑防漆滑滑腻理肤凝脂试临只愁鬼掣腕旁睨幸免食朶頥嗟嗟世俗惯传误目所未覩公谩欺曹家谱系格古论歳月舛缪余可知【曹士冕法帖谱系云淳熈十二年乙已二月十五日橅勒上石曹昭格古要论云淳熈二年乙已歳二月十五日修内司摸刻上石按今拓本乃十二年乙巳九月十一日当以拓本为正】偶慿一端为驳证食古以耳皆如斯
　　题蒋树存绣谷图为王石谷所画
　　忆初访君寻绣谷防缘棹转阊门曲桃花深隖数千家三径依然蒋生独到门先看八分字爪甲如龙陷苍玉恰当首夏清和一色园林雨新沐满堂狂客欢哗集诗酒冲筵事徴逐曾防分韵强留题不怪归舟避糟麴别来尘土换顔状霜雪盈头沾寸禄我方寓直邻浴堂君亦辞家赴书局寒窗琐细注虫鱼十指排籖管锋秃此时忽漫披横巻快若重游爽心目奉常笔法付宫端分派同时一尝熟精研往往到毫末纵逸宁容拘尺幅云头解驳天光开地脉盘旋风气蓄竒峯翠蹙鼋山石髙幄浓张洞庭木莎痕苔迹断复连寛处编篱还补屋渐深渐入窅无际中有千竿万竿竹野老时拖拄杖来幽人自展遗书读城端残照红将敛逺势投林鸦伴宿惜哉此景落东南欲往从之舆说輹画图非画乃真境试问归期何日卜椶鞋桐帽吾岂无准拟相随友麋鹿
　　题顾天山南原读书图
　　吴中多世家君岂瑛后人抱竒乃日富所得在一贫氷叟昔爱士门墙分弥亲我自识君来今几三十春姓名达馆阁踪迹仍风尘磊落见髙才激昂露天真深惟读书力颐此逺俗神精理入毫铓古言辟菑榛兀然三尺几上与万古邻糟醨殊少味愿君饮其醇
　　再为树存题王麓台宫詹所画蘓斋图
　　元四家法传茫华亭一老谁颉颃我昨题诗防石谷派裔近遡娄东王朝来复见宫相笔令我展卷喜欲狂君家绣谷中旧有交翠堂苏斋想在交翠旁不知结搆几时改但觉城西竹树转盼生辉光一丘与一壑一重复一掩似浅而愈深为竒岂闗险兴酣挥洒如化工岩峦出没初无穷能将万里势移入园亭中主人好事客不同三径非复求羊踪招邀笠屐作晤对尚友直到眉山翁【树存得东坡笠屐小像因筑此斋属麓台图之】翁之来兮万木风岭海一气遥相通当时买田阳羡归未遂六百年后画像乃落江之东麓台麓台真老手落笔神来洵非偶纪闻异日传中吴绣谷名与苏斋俱此图此像他家无
　　送张志尹前軰视学江南
　　双江西南来铜崖起何陡中流作砥柱万马尽回首先生生其间名望灿星斗决科上甲乙掇第聨子丑词馆服虚衷同官半师友读书事默识呐呐不出口洪钟扣则鸣倾倒靡不有髙明本乎质器局随所受公实狷者流貌和中有守平生取与分纎芥真不茍
　　天子稔公贤临轩简端右量材今始用
　　注意盖己乆江南往持衡缅维人文薮银台门下士【君乡试出西崖先生之门】根柢视出手时防适使然前车鉴诸后自从风教薄士习竞趋走脑防争一门日中有丰蔀情先絶请托物自呈妍丑或虞节制尊文柄操贤否因之敌以下鬰郁徒抱负坦懐吾无蹊纳约彼自牖方当前造膝胡虑旁掣肘率非公所难时论何足剖古来不朽业要以精力取旌旍行出郊祖道缺巵酒片言聊赠别敬起为公寿道在履初爻素往义无咎
　　杜大宗名维翰与余同举顺天乡试三上春官不第而殁家素贫乏寡妻稚子防防相倚十余年矣今秋周桐埜视学畿辅拔其遗孤若馨入泮馨贫未能娶因以族兄之女妻之作诗以纪兼示杜郎
　　牧之京兆曾同举稍长慙渠兄事余回首神伤三黜后过车腹痛十年余独留病妇持家教能使孤儿读父书今日两家羊酒贺老槐犹认旧门闾
　　陈干斋前軰以院长兼领教习作述懐诗四章示馆中诸君讽咏循环賛叹不足辄次原韵奉简
　　重然藜杖照传经光透文星是歳星铃索自谙清气味画图人识旧仪型【用白乐天画像集贤故事】波涵鲸海千层碧地拔鼇峰一朶青此日门墙称最盛春风桃李属头防【唐时翰林承防所居名头防】
　　北扉清切接延英一片臯比寄不轻半载岩廊虚左席六年林壑仰髙情谷中吹律春长暖句里探珠夜自明岂独殊才归领院雅轮当代荷扶檠
　　鸾凰多出上林枝刘井柯亭有去思公望乆推师表地人才况值
　　圣明时来听长乐钟声度起视花砖日影移法醖锦袍冬拜
　　赐太平故事在蓬池
　　经名千佛籍羣仙总借文章与作缘氷署头衔差耐冷玉成国器赖攻坚鸾坡地重官宜摄骥路风清驾独先四首新诗代条教玉堂气象一时还
　　郊祀喜晴恭纪
　　斋宫肃穆五云端大祀
　　躬亲不遣官阁道风清千步辇庆霄日丽九层坛阳和徧宇冬回律爟火升中晓辟寒天并
　　君王同霁色万年歌颂溢鹓鸾
　　周策铭前辈雪后入直武英叠院长四首韵见投感旧抒懐情词斐亹再次韵奉酬四首
　　酒边劘垒记曾经白战诗成拟聚星【甲戌冬新城先生座上徴雪事分题】自入道山称后軰毎从延阁想前型重来客髩防添白相对朝衫色总青剧喜歳寒同寓直不烦巡到第三防【李涛乞酒诗恼乱玉堂将欲徧依稀巡到第三防】
　　人物他时数武英转头存殁感非轻【伤松坪安公山堂三前辈及同年朱字绿也】申归寅入余书课火冷香消付宦情粉蚀牛粘壁燥气吹野马瞰窗明天公未放劳筋息干合弓胶且受檠
　　凤条安稳旧栖枝出入频深望阙思地异终南非防径羣空冀北己多时宣毫在握才逾富江砚随身榻未移十四年来翔步地后先鳞羽太差池【此首叙先生重赴教习防事】缟衣昨夜舞羣仙冷淡闲坊醉少缘至日我偏愁晷短履霜谁与警氷坚寒宁易就桑榆暖驽岂能争躞蹀先何法商量了官事便随二老赋言还【时座主相国陈公宗伯许公相继引年予告命下】
　　嘉定谭生名在
　　钦取之列而外来无咨送之文不获赴书局办事留余
　　寓两年将归口占送之
　　知尔不能荐世情良可叹往年曾献赋同軰尽弹冠【近奉上谕各馆纂书人员俱加恩议叙】歳晩独行急家贫乆客难向南氷雪少莫虑布衣寒
　　奉送座主大宗伯许公
　　予告归里五十韵
　　六卿
　　予告吾乡少此举公今冠海宁秩领春官大宗伯光分南极老人星传家忠孝遥承绪得路烟霄早发硎瞻斗地崇依象魏抟扶力厚起鹏溟东流赴壑随川后西掌开山比巨灵质抱圭璋争就琢文融金锡俨流型【淮南子金锡不消释则不流型】紫渊欲涉迷津筏翠岳难攀叹絶陉鹤禁向曾推旧学龙门谁不企髙扄容台洊歴非通职宰相他时待扫防吐纳心虚惟爱士交游道广总忘形绛纱夜卷谈经帐云母朝排隔坐屏独以洁身严漏室每持清议答明廷苞苴不入门如水进退何慙户亦铭正使含沙潜鬼蜮未妨掷瓦试清泠色宁可改缁加素浊岂能侵渭别泾气盛或滋曹耦忌言髙偏彻
　　九重听引年自据尚书礼【唐孔戣以礼部尚书据礼引年韩愈上疏留之事见唐书本传】歴宦还符退傅龄【白乐天诗官歴二十政宦游三十秋公自壬戍登朝至辛夘恰三十年矣】鹗立云端原矫矫鸿飞天外又防防频闻入市蝇传赦为报归期鹊喜聆率土三辰光禹服泰阶五纪庆尧蓂行抛手板牙双笏笑解腰围带万钉海外投竿连巨犗人间巢睫任焦螟宫声缓应车前铎墖语欣闻岸上铃无迹可求羚挂角忘机相对鹤梳翎行时杨栁风迎袖到日桃花浪泊汀罗雀闲情甘寂莫烹鲈余味取鲜腥主张泉石精神爽拂拭雰埃眼界青泮水西来开第宅六峯幽处置林亭【硖石梅防之交大小山凡六竹垞曾以名阁】旧栽松菊重移径新茁芝兰渐满庭儿是象贤齐谢凤孙皆夙慧辨终鼮昂藏驹目人千里珍重巾箱世一经邻有古风连樀梠巷无俗客驻箳篁许评字字荣华衮顔诰家家奉典刑物外衣冠全洒落社中耆宿半凋零平生谊最敦花蕚老去情尤感鹡鸰徧逮九宗多防睦近赒三眷少伶仃官贫并乏元纮马业富犹余武子萤何处追游擕几杖偶然乗兴出郊坰静敲深院棋枰响醉问名园橹窡停笛簟微飔凉过竹吟窗晴旭暖穿櫺炉香馤馤分茶灶树影离离上碓桯童戴笠簦清入画仆充耘耔健添丁先生乐事行如栉小子浮踪寄若萍局蹐伏辕逾弱歳衰迟起蛰及春霆乆知世路殊难骋屡梦田庐奈未醒心赏随时勤造请耳提即事发聋暝饮醇特许沾觞沥馈食无由进土铏祖道逡巡思效驾守官怊怅类拘囹【昌黎诗守官类拘囹】白家池上寻芳屐戴氏溪边泛雪舲华发门生归有约相期寿考颂椒馨
　　十二月十七日出阜成门重过苑西旧寓是日立春夜饮蒋酉君同年筏喻斋
　　多时不郊西路寓舍重来尚有邻霜叶满庭槐失防雪芽穿土荠先春孤踪易着栖迟客一宿犹烦洒扫人愽得樽前开口笑白头旛胜两回新
　　谒座主相国泽州公于邸第见示
　　予告后新诗恭上二章
　　上章今始遂初衣五十余年愿不违老鹤林端排雾出髙云天上作霖归别开仙境为诗境便息尘机入道机若论龙门原峻絶不因罢相客方稀
　　八载追随在禁林奉公清诲识公心重编颍上归田集不比伊川击壤吟流水一弹真絶调朱弦三叹有遗音管窥蠡测终难尽领味从人自浅深
　　沈岱瞻同年饷寳坻银鱼
　　湿薪爆竹嵗将残宦况聊同苜蓿盘三寸玉分良友饷一条氷合腐儒餐别中加饭开鱼素饱后投床梦钓竿无物报君还自笑近来诗语带梅酸【东坡诗往往亦带梅公酸谓圣俞也】除夕与呉少融程蒿亭汤纳时陆宫翎朱以静汤公望家韬史小饮分韵得懐字
　　药炉新减儿曹病【时儿建病初起】酒盏重开老子懐万事过头成旧厯一官尝我似清斋好吟毕竟为情累懒性殊难与俗谐倚赖诸君相暖热隔邻分火爇麻防【除夕焚麻稭京师风俗也】
　　辛夘人日赴座主泽州相国之召席间公首倡七言律诗恭次原韵
　　重开东阁撰良辰喜入新年倍爽神句挟烟霞非俗韵坐谈风月许门人黄封例赐承
　　恩旧白社闲居致政新自此清游好排日从公赏徧洛阳春【东坡诗华颠赏徧洛阳春】
　　送同年徐师鲁出宰安阳二首
　　掉臂飞腾籍甘心本分官八年需次及千里计程寛邑以名都剧人言簿领难谁知游刃意只作小鲜看门风卿相后棣蕚尽龙媒东海承儒术中原展吏才清流泉百汊古迹邺三台片瓦今难致烦君访砚材
　　得石轩歌为汪千波兄弟赋
　　行人学士两诗伯兼抱元章好竒癖近因得石起轩名复以长篇夸示客轩西旧是金张第台榭居停凡几易丈人阅世如老仙土蚀尘埋乆遭厄时乎显晦岂天意不遇闲官谁爱惜偶凭邻叟指墙隅试劚青苔开地脉云根下插三十年虹气髙腾二千尺闻雷隠隠动牙角出坎掀掀呈尾脊直疑井底养成龙不信飞来化为石君家院宇颇清旷添设防干补篱栅长藤接叶树交隂特欠悬崕剖苍壁移山之力十夫耳四片湖鼋一朝获清泉浄洗见真形众窍玲珑受搜鬄东西南北随所置未觉中庭异寛窄花能含笑鸟能歌总向吟窗助摇襞醉眠大可当髙枕杂座尤宜罗广席吁嗟兮人情卖菜争求益叠巘层峦事堆积周旋孰与一拳多乃至以身为物役石然吾言应防首好共先生数晨夕试问闲归京兆亭【刘原父事见长安志】何如品入竒章宅【见白乐天太湖石记中】
　　南海子四首
　　万株杨栁密藏鸦苑户如农不种花四百余年飞放泊至今樵牧属官家
　　才过春分未禁烟画桥氷释溜涓涓清流爱照垂鞭影不赚人间饮马泉
　　文囿如山百物驯黄羊趯趯鹿甡甡生来便入鸡豚队卧草眠沙不避人
　　红门草长少飞埃万顷平畴掌上开一道脩眉浓似画近南遥识晾鹰台
　　重经朱大司空花庄有感二首
　　载酒看花不计巡履綦陈迹怆城闉旧游屈指谁还在我是当时末座人
　　萧萧宰木拱梧丘二十余年奠醊休见说郎君头雪白一官浑似谪江州【公子敬如出守九江己二十二年矣】
　　廖若村同年属题椿萱图
　　庄子纪大椿八千为春秋风人树谖草北堂取忘忧物类致不齐寄托各有在谁将女儿花【孟东野诗萱草女儿花】猥与丈人对后来递相承用代父母称雷同传万口故事于何徴陟屺亦望父陟岵亦望母拘文恐害辞义可断章取廖生我同年天性实过人四十而孺慕有懐双老亲双亲从宦归志未遂迎养所以仕于朝时时深怅望晨昏难自慰作底承欢娱重将望云意添写椿萱图谁非人子欤此乐洵闗命试问侪軰中几家犹具庆
　　清明雨
　　九陌廉纎雨朝来阻钿车担头春事好添种几盆花
　　即事
　　旧日儿童戯风鸢跋扈鸣近来雌蛱蝶栩栩鬬身轻午亭山村座主相国泽州公里第也十五年前公官大司农时属虞山王翚绘成横巻今从政府予告将归
　　上赐御书扁额公既作诗纪恩复出此图命慎行继和
　　恭赋七言絶句十二章
　　天井西来第几陉浮岚千里拱翠屏井西道人画不得自有此山无此亭
　　万丈光芒临一州
　　宸章奕奕垂银钩烟霞指防最深处中有
　　御书缥缈楼
　　嵩少之旁多名园家山近绕申甫门丈人石踞天下脊三十六峯皆子孙
　　午壁午桥名偶同佳名岂袭裴令公屋头山色屋下水多载桑经郦注中
　　他时物产按图经见说长松似茯苓曾活万人余世泽天教仙草生槐庭
　　南陌东阡不断云泷冈佳气何氤氲行人过者日无数下马来读欧阳文
　　展巻寻常思钓游太行天半阻归辀谁知老鹤出羣意早在千花墖上头
　　崦里人疑小洞天如今真个着神仙苍髯白甲问无恙己是归迟十五年
　　幅巾藜杖去寻春盛事一时讙四邻不独公顔如雪栢亭旁竹树多精神
　　濩泽湾澴走白沙一渠新涨给千家野翁邂逅勿相避丞相小车来看花
　　到眼风光涉笔成天然何必烦经营野桃官栁村村遍五亩不居独乐名
　　一德君臣进退间恩深容易乞身还袖中防得片云去肯羡为霖重出山
　　次韵答云间黄若木三首
　　雅音日以逺里耳方好新凡卉擢秾华过眼同一春不有味古士谁欤范师民【任昉云师民之选充归人范】朝家宏网罗棫朴皆槱薪人人珠在握一一凤集身君岂跃冶耶顾独遗陶钧不欲轻比拟拟之恐非伦
　　我初未识君闻君窥奥府平生不茍出厥德自藻斧朅来京洛游黥刖觊息补居停得所托养此好毛羽昨者荷见存温温夙心吐深知君子性不逐时翔武即以诗学论自可立门户
　　老年业不进少作悔子云迁地胡能良郑刀宋之斤辁才不自给何以扬英芬官书日有课兀兀膏继焚结习猥未除多生坠声闻我惑叹滋甚君懐感弥殷世岂无士安与序瑶华文
　　题陈缄庵前軰西溪探春图二首
　　寳所墖边松木塲小溪氷泮绿泱泱竹篙撑到水穷处腊雪不香春雪香
　　不怕京尘涨防裙参横月落正思君何人唤醒罗浮梦万壑千岩皆白云
　　奉题座主宗伯公松下读书图四首
　　七旬过后便悬车八座归来尚读书不碍须髯银様白精神犹似入朝初
　　昨梦曾占十八公今于林下复相逢邻翁笑指童童盖此是先生手植松
　　畟畟涛生细细鳞喜从画里着闲身腰金手板全抛却别换轻纱一幅巾
　　阶庭兰玉看初成万巻传家抵百城他日松风吹几杖执经犹有老门生
　　题李后圃鹤怨猿惊图小照二首
　　晨鳬夜鲤烹殊僣春韭秋菘味最全此段风流君不乏故应慙愧督邮前
　　文人自古相轻薄不独山隂孔稚圭我为解嘲还一笑绊将骥足展牛蹄【时李赴唐县任画一牛车坐其中】
　　老懒吟
　　筋驽肉缓嵇叔夜齿豁头童韩退之自分我今兼二者那将老逐儿嬉
　　张研斋前軰饷梅花片茶
　　摘得梅边小瓣香雨余出焙胜旗枪茶人预入前宵梦茗使旋分细色纲水态花情论臭味髩丝禅榻借风光开笼未敢轻煎防待瀹清泉自在尝
　　盆池鱼
　　埋盆当小池中贮斗斛水红鲜二三寸厥族殊鲫鲤擘粒晨饲之骈头而接尾居然乐同队似识争竞耻江湖岂不寛吾力止于此含珠或望报一笑可以己
　　送同年张耦韩宰灵寳
　　地当分陜旧称雄剧邑依然函谷东百里桑麻通虢畧一塍花栁界临潼神明世合推贤宰悃愊君能复古风别有髙人占紫气仙才宁滞簿书中
　　题同年徐师鲁小照二首
　　琴调古于松琴心淡于水君勿改君吾方洗吾耳林风吹月上下有涓涓濑何处覔知音知音不在外师鲁索题小照适饮药酒防酣误以为抚琴图率题五言絶句二首明日视之乃乌皮几也再作二絶解嘲
　　认将髹几作焦桐笑口重开展巻中道是醉人多谬误终慙老眼太防胧
　　松风水月与传神何物能消簿领尘不待客嘲先自解画中赖有抱琴人
　　墙西枣树一枝下无居人似为余设也花时口占二絶
　　童心预想三秋实吾眼聊看四月花见说西邻曾去妇故来与尔作东家
　　独树移隂落槛前清香端为病夫传斜街一榻槐花雨己是浮生过去缘【忆槐簃旧寓也】
　　四月廿二日早赴西苑送
　　驾避暑幸山庄
　　麦垅畴晓气温朦朦淡月渐无防残星带火沈千防新緑如山拥一村老马熟谙城北路雏莺又报苑东门征衣长短曾防
　　赐箧笥三年倍感
　　恩【自入武英书局三年免扈从矣】
　　科诏
　　科诏重闻下大廷忩忩几軰出郊坰冬烘一老粗知分闲卧天街阅使星【余自乙酉以来乡防试应列衔名俱引分辞免】
　　即事
　　盆池緑浄午晴初尺水中万象虚一片玻璃天上下白头影里过游鱼
　　病枕闻蝉
　　闲门无剥啄倦枕阅晨暮风外一声蝉谁家庭下树
　　喜德尹至二首
　　近接元宵信添丁报玉川【弟于元夕得子】重来堪一笑小别费三年贳酒逢花醉移床听雨眠城南数间屋相迟亦前缘【弟所居即三年前旧寓也】
　　六十吾过二君年正匝巡所伤非齿暮无愧是官贫骨月性相近田园话倍真举家同旅食浑似帝乡人
　　喜雨
　　六月黄尘里炎蒸何处逃乍凉蝉嘒爽将雨燕飞髙天意回枯槁人情散郁陶乆醒思一醉连夜致香醪
　　大雨中将入直柬红椒上人
　　泥深路滑强肩舆童仆何由借蹇驴输与城南诗老衲一炉香坐雨安居【印度僧徒于五月十六后坐夏谓之坐雨安居以此时多雨也】
　　种决明
　　眼昏欲试医治【平声】法庭下朝来种决明八廓五轮全是障【龙木论眼有五轮八廓内外之障】却思草木养余生
　　六月十三日大雨独坐武英殿书局
　　宛转西城路冲泥入禁垣稍欣人语少故觉雨声喧螭吻劖云黑龙头吐水浑防凉生殿阁沾洒亦
　　君恩
　　题汪千波清溪放艇图二首
　　三百八梯白岳四十七濑清溪船头己安茶具船尾可少偏提
　　载书我昨曾到老去重游大难五百滩头回首羡君摇艇新安【太白诗闻说金华渡东连五百滩他年一携手摇艇入新安】
　　偶咏庭前花木五章
　　茉莉本鬘华【佛书鬘华即茉莉也】南人不之重结篱杂枳棘烂漫宁烦种西江粮艘来此物充土贡民间近亦伙庙市排缶瓮一本值数千探支一月俸贫官俸有几减口为目用
　　秋葵特小草干直叶颇刚鸭脚不中蔬移根自铜梁【韩偓黄蜀葵赋移根逺自于铜梁】经时得土性伏雨回防凉一日阅一花半月如人长檀心晕深紫金琖含娇黄诗翁亦何知轻比道家妆【薛能黄葵诗记得玉人春病后道家妆束献时】
　　枣实初如芡垂垂挂屋角秋阳一以晒脆美渐可攴或虑压枝低隔垣探掌握家童方窃食遑问野鸟啄朝来风太狂响瓦若氷雹天公有暴殄静者庶先觉
　　决明乃丛卉细茎挺蓬麻兎目叶如槐秋前吐黄花入秋况多雨乱发正复佳勿矜顔色鲜行矣霜霰加吾方感独立何暇为汝嗟【少陵决明诗凉风萧萧吹汝急恐汝后时难独立】
　　石榴八尺长灼灼花头宻火云催落瓣秋蒂齐结实初看颗颗同罅拆谓可必根孤力苦弱黄殒无虚日滋培吾岂殊成朽视其质何当慰老眼存者十之一
　　续咏庭前花草四章
　　木槿日及花难开易憔悴人情无乆暂枯菀适时至敷条自仲夏【月令仲夏之月木槿荣】荏苒杂秋卉老人齿髪衰阅世殊少味炎凉等晨暮草草寓生意
　　江南第一花【山谷诗玉簮坠地无人拾化作江南第一花】得名独因蘂金方秉正色厥白孰与比爱其玉无瑕持以配君子终焉忌太洁采摘从此始莫上美人头膏油能汚尔
　　海棠以秋名应开最早媚人取顔色娟秀亦自好大叶承緑盘幽芳出红褓亭亭矜独艳脉脉视羣槁春为耀眼花秋作断肠草寄语赏花人千金须善寳
　　髙梧叶旋殒苦竹歳不实九苞鳯德衰坠地尚仙质翻翾宜具体五防烂初日俗眼视如蓬纷纷难致诘称呼随世变爱惜从缘结谁知好女花可入毘耶室
　　吴文薮员外饷鲜荔枝忆戊寅六月与竹垞先生同游西禅寺饱噉此味慨然有作
　　不三山路于今十四年毎谈甘露味辄想荔支鲜好友能分饷浮生感宿缘曾同朱老吃惆怅望西禅【少陵诗果熟且同朱老吃】
　　翁萝轩为西厓画桺舍渔庄图有诗索和次韵三首
　　缥缈虚无外空明荡前何从分笔墨直是散云烟诗好原通画神清果得仙渔村杨栁岸放眼即湖天宛转桥临渚参差树隠庄棹应迷客入车或遣儿将命意何潇洒为期但茫两三垂白叟篝火话溪堂归宿知何地披图大可寻冷官疎热客老境炯初心重碧千层浪遥青一寸岑箧中无长物终不羡籝金西厓视学中州重修龙门香山寺后一年汪退谷以事入秦过洛中命主僧种松数百株因绘成横卷两公往复之作在焉索余继和四首
　　俸薄官清举废难种松初返旧时观风流二老知谁继画里亭台补复完
　　甲子俄惊十五周刹那减刼巳千秋【自开成六年至今逾十五甲子矣】多情八节滩头水重挟松声上石楼
　　曾否经堂认写真却将绮语懴前尘他时编入支提藏莫忘题诗第四人【公倡和而外惟索西谷及余诗故云】
　　梦里曾游亦胜缘鼎门南去是伊川打钟扫地初心在终着袈裟唤渡船
　　食鸡头
　　芡盘每忆家乡味忽有珠玑入我喉絶胜尝新防灵观鸡头池上剥鸡头【汴中芡实出防灵观欧蘓皆有诗京师徳胜门内有鸡头池当因此得名也】
　　以庭前新枣饷徳尹二首
　　己经半月申童约又剩髙枝与鸟鹐比似洞天无核枣一枚聊解此生馋【东坡云朱明洞是蓬莱第七洞天有无核枣唐永乐道士侯大华以食枣仙去予在岐下亦得食一枚云】
　　人间千树等封君此语曾闻货殖云好笑贫官贫彻骨一株还就比邻分
　　晒药示红椒上人
　　故人怜吾衰往往致药料【王幼芬自蜀中贻黄连贝母附子鬰金汤西厓自东归贻鹿胶五味子】东西朔南产地道悉精妙贱弃靳菅麻贵储同美镣居然聚成肆巾笥蓄海峤炮炙所未加蠧丛剧牛噍幸辞梅雨渍喜及秋阳照连朝风色佳拓牖启奥窔清泉涤宿垢缓火焙瓦铫鼻观通众香薫然彻脑窍调柔在心性外物徒诡吊还复观我身痴爱于何召【维摩经从痴有爱则我病生】然而我有病此病非药疗自从客京尘四大苦纒绕【去声】攀援乃根本客疾从此勡齿落怜舌柔声讙憎耳剽狂华瞥眼翳残焰灰心烧依回翦翮笼泼刺贪饵钓穷非学子讳痛甚舍人譥近读维摩经衰年忽如少虚空一床座环顾不得徼芥子纳须弥诸天初不觉大海入毛孔鼋鼍性无娆向来烦恼因摒挡付烟燎而今方丈室誓絶慈悲呌欲将药施人恐被医王笑中秋赴座主泽州公之召公首唱七律一章仰次原韵
　　乗鸾顾兎望盈盈恍坐璜台第十成桂树有香秋倍爽丹丘无月昼同明满堂宾客沾余斚前席生徒奉桥衡公视浮云如富贵何烦问夜卜隂晴
　　席间遇雨相国复有留诸子待月之作再次原韵
　　子鱼通印雀披绵不数侯鲭侈食前东阁再开延客地南楼重上晩凉天林泉兴在何时遂风雨情深此夜偏两串骊珠光照座赛看蟾魄十分圆
　　题王文选浣花溪垂钓图小照二首
　　小舟阁浅沙巨石压深浻忽动緑玻瓈游鱼嚼花影溪头几株桃多被栁拂开幽人此中坐篛笠青于苔
　　题表弟汤纳时授经图
　　与君中表序弟昆往还犹记随家尊来时奉杖出门长者前幼踵跟圣童十嵗名早喧六经背诵河倾源我慙却立心自扪同年讵可同队论尔来几何阅晨昏年逾六十手一反女长己嫁男己婚不独抱子兼抱孙我虽窃禄鹤在轩君犹需次羊触藩梦归往往得故园披图相对两恱魂君家紫云山下村防田之水清不浑有孙可教经可翻只坐八口艰饔飱歌三径思所存桑榆力挽扶桑暾黄精扫尽霜蓬根一笑重续儿童言王楼村同年忍冬斋赏菊分韵得头字十韵
　　晩菊多佳色书斋位置幽乍来寛束缚相对解绸缪冷偪精神透清宜臭味投近杯浮药气照影出花头肃肃霜如剪团团露欲流蟹胥黄剖殻鹤氅白披裘篱下非无伴盆边剰有秋酒徒讙复合诗主病初瘳莫以蹉跎叹终能烂漫酬年年髙兴在亦足慰淹留
　　次韵答东亭弟滇南见寄之作
　　西风万叶催黄落鸷鸟盘空恣拏攫南中谁遣雁飞回满纸言愁嗟落魄我从前夏与子别行坐时时感离索荒山乱水夜郎城忆走从军恍如昨一身轻出曽投笔万里初归但垂槖兵戈回首三十年鸟道羊肠梦犹愕子今宦游乃落此恍惚披图见滇畧邪龙东徙窟宅清狂象南奔夷防削浪穹水曳青罗带防苍山淬芙蓉蕚武侯故垒屹闗城阿育遗封割岩壑鸣琴理讼三时暇传鼓排衙百吏诺才优官事非难了俗险民情遥可度愁懐得酒且暂开诗体如骚亦间作此间索米大不易应笑枯匏繋京洛性癖难陪冠盖游兴防只想田园乐驰书为报天南弟待作癯仙同跨鹤
　　武英殿书局告竣除夕口占
　　穷年书课恰如期喜甚儿童放学时剩厯一行还饯腊涉冬三月可无诗旧巢天上重来梦残局灯前未了棋斑鹿黄牛仍拜
　　赐白头慙愧被
　　恩私【前二日复入南书房防　赐岁酒羊鹿鱼雉等物仍年例也】








　　敬业堂诗集巻三十九
　　钦定四库全书
　　敬业堂诗集巻四十
　　翰林院编修查慎行撰
　　长告集【起壬辰正月尽十二月】
　　辛卯腊月左手病风今春渐及右臂防
　　恩停免内直始得因病乞假前后满百日患犹未除适两院长俱逺岀遂因循度岁昔白香山守蘓州时年甫五十八而退居之计己决其诗有长告虽当百日满故乡元约一年回之句未几果归又十年而风疾作余今年六十有三患病在前请假在后出处之际有媿昔贤多矣
　　元旦朝回
　　御赐酒肴果品二席中使赍至臣家感
　　恩恭纪
　　玉笋班初散琼筵
　　赐北扉忽传
　　中使到正值早朝归仙液棃脆【哈蜜冻棃皆异品也】春羮雉兎肥一家同醉饱元日拜
　　恩稀
　　周桐野前軰贻云碁一副开奁皆白子也戯占二絶句
　　朝来画得纸为枰一笑开奁赌不成遮莫先生寓防讽不教黑白太分明
　　周天三百六十一竒偶中从太极分细玩君家旧图说有阳可得独无隂
　　病风
　　香山临老愁风痹昭谏多时患臂挛自分早衰宜速退敢云同病比前贤三灾有刼谁能免五苦无尘可怕纒不学维摩佯示疾道塲还作散花天
　　渎山酒海歌【并序】
　　内西华门外西南一里许明朝御用监在焉又南数十步为真武殿庭前老桧一株下有元时玉酒海承以石床玉色青碧间以黑章白晕旁刻鱼龙海马出没波涛之状口面约广三尺余随其质为凹凸若荷叶然形制朴古肤理温润中容四五石许壬辰正月十九日偕云间髙不骞槎客往观摩挲乆之按元史世祖纪至元二年十二月渎山大玉海成勅置广寒殿辍耕录云广寒殿在万岁山顶中有小玉殿内设御榻左右列侍臣坐牀前架黒玉酒罋一车驾岁巡上都先宴于此燕都游览志云今御用监中有小亭亭内一玉缸体质颇润中积水外以朱栏防之即广寒殿中物也槎客属予纪其实因参考旧闻而系以诗
　　云间髙生精赏鉴嗜古搜竒确且赡朝来导我出西华指防前朝御用监监南新剏都坛当门老桧青蛟蟠旧闻酒海今落此共叹体质犹坚完渎山巨璞初无价谁遣不胫来辇下至元巧匠雕琢成万岁山头设髙架天然位置平不颇琐窗八面开重阿石龙吸水上霄汉倒泻溢为太液波波光翻动广寒殿满瓮蒲桃映华瑱侍臣多着质孙衣【质孙燕服见元史世祖纪】天子亲临诈马宴电转星流四百年故都何物不推迁曾承沆依天上流落人间亦可怜亭虚无复朱栏防頽砌旁连髹器库天吴跋浪鬐鬛张只与空庭饱风露君不见周彛商斚近来无形制争传博古图为池为海将安用笑尔几同五石壶
　　恭和
　　御制咏鸟枪原韵
　　鋄金浴铁制新传万丈光生掌握前命中巧逾弓入彀发机突并鸟争先毛风血雨来千里电曋雷彻九天一震余威收有截坐令寰宇靖烽烟
　　正月二十五日奉
　　防停免内直仍赴翰林院供职恭纪
　　九年毦笔厠清班忝窃虚名秖汗顔琐闼乍辞疑削籍玉堂重到许投闲劳生分定升沈外
　　圣主恩深进退间留取羽毛怜病鹤孤飞何日放教还
　　二月朔日碧桃盛开
　　无数绯桃蕊齐开仲月初人情方最赏花意己无余
　　初假十四韵
　　涉海疑无岸收防喜有涯初谙闲气味己搅病情懐长假知难遽防名料易埋宻藏虚白室髙挂青鞋一榻春将半孤踪世孰偕自延医入座便少客升阶似鹄肩双塌如籖指互排屈伸寜自主运用渐多乖药饵聊投水针铓等刺柴简编从庋阁典校免科差卧乆兼抛杖僧来或劝斋老蚕甘蠧叶痩马嗜枯防即事安愚分余生恋癈骸几时真大笑撒手向悬崖
　　盆中新种幽兰忽吐一花病枕喜作十二韵
　　本草繙因药旬来偶种兰近根防取润培土最宜干爱防新芽茁爬梳旧叶完连朝风习习昨夜露漙漙笑口欣将拆花头侧未安一尖长计寸五出瓣成单静女晨妆淡幽人翠袖寒香来殊不意梦好却无端客有逢知赋【周让山兰赋窃逢知于绮季】吾方拟撡弹当门谁免忌入室雅相驩养鼻芬何与【椒兰芬茝所以养鼻也出史记礼书】同心契渐难秪应贤子弟佳气满门防【时德尹润木信安诸弟俱在都下】
　　元立上人淮隂张氏子幼随父客京师父殁权厝天津且死属其子曰必反吾骨故乡时元立甫九岁贫不能自存去而为僧得法于平阳昼公今五十年矣辛卯秋徒跣北来求父处天津濒海沙水冲激殆不可辨有里老张姓者依稀指其处发视墓砖在焉桐棺无恙将奉以归相见京师乞一言纪其事爰赠以诗
　　僧腊五十八当时九岁孤凄凉衔治命辛苦望泉垆鬼守他乡魄儿存出世躯两消生死憾含笑赴归途
　　独坐闻孤雁
　　风急天髙片影孤水围初脱尚惊呼【是日行在初撤水围】菰蒋幸有单栖处莫入羣中更作奴
　　清明日偕冯卯君马素村沈驷襄家言思诸孝亷及儿建出右安门小饮祖园水亭有懐城西旧游
　　卧闻风日好暂起出郊坰岁有清明节人如聚散星烟光初上栁水气欲生萍却忆名园路桥边共青
　　三月十五日
　　恩赐翰林院讲读编检诸臣松花江緑石砚中使宣防查慎行吴廷桢廖谟宋至吴士玉五人向在武英殿纂修着拣式様佳者给与【臣】慎行得防龙大
　　砚一方恭纪二十韵
　　砥石青山麓松花碧水滨天文聨析木地产富琳珉蕴作岩间璞来为席上珍自防官采择顿发玉精神有用逢时出无瑕抱质纯性刚偏潄润肤腻不留尘露气鲜流叶波光緑漾苹铭辞周雅古【背有　　御书铭其辞曰以静为用是以永年】形制帝鸿新规矩方圆合廉隅节角匀雕龙由哲匠箧凤贲儒臣【赐砚有泥金漆匣】忆昨随班乆曾经拜
　　赐频【前在　内廷两防　　颁赐】隃麋兼月给棐几亦时陈延阁披香夕山庄珥笔晨诗多呈
　　乙览赋每达
　　枫宸自罢文昌直仍叨窃禄因防劳防
　　记忆末路慰沈沦
　　优防宣中使殊荣逮五人枯鱼咸仰泽病树稍知春臣分增慙恧
　　君恩视笑嚬捧归怜手颤增重为
　　丝纶
　　晓出西郊
　　小童晨出郭归报杏花开病试经春屐隣赊过腊醅斜风吹巷陌细雨隔楼台未遂田园计僧寮又一来偕德尹润木信安儿建孙祈过摩诃庵看杏花主僧乞诗留题一絶
　　酒塲诗垒付前尘不到精蓝二十春今日眼昏花似雾僧雏谁识未归人
　　再叠韵一首
　　弟劝兄酬不隔旬花前浑作一家春可能消得儿孙福奉杖将车侍老人
　　广济寺看海棠同凃燮庵徐坛长次杜牧之街西诗韵
　　满城烟栁正藏鸦好事偕寻老衲家旛影爱飘新扫地露防初绽半开花畧宜步障遮浓日惜少防夷载后车有似旁人苦攀折一枝归插防檐斜
　　是日再过燮庵同年寓园看海棠兼招王楼村
　　笑口重开又一竒小堂南北万花枝同时被赏宁论晩明日来看定悔迟无雨剧怜如许艳有风生怕不禁吹惟应火急邀诗老趁取嫣红扑酒巵
　　荷隂清暑图揆院长属赋四首
　　緑水亭南万緑杨一奁明镜贮烟光自移玉井如船藕髙放花头尽出墙
　　碧云擎盖午隂凉不独花香叶亦香想见公门清似水舂耡飞近读书牀
　　六月游人汗汁融透肌一阵好凉风欲知鱼乐看鱼戯长在田田翠影中
　　比似濂溪爱有加年年贪看画中花直从叶防青钱后剥过莲蓬始到家【先生每嵗扈从避暑故云】
　　送陈缄庵前軰视学山东二首
　　频年慎简出宫坊公道能令士气昌稽古荣归儒者分抡才难得圣人乡机丝合与金针度分刌知从玉尺量馆阁同时皆属目又看魁柄指东方
　　氷壶贮质雪飞丸清望今犹重此官绛幄风开三月后紫躔光动五云端蓬瀛盛事推枌社桃李新隂到杏坛此去畿南才七驿道旁迎谒尽儒冠
　　展假戯简吴山抡薄聿修陈世南三同年
　　俸满开坊及慵多请假频雨中三月暮花外五湖春己逺鹓鸾队犹覊麋鹿身好官如岁酒推让少年人
　　德尹招同人饮寓庭紫藤花下
　　此藤此地初种时诗翁酌我索我诗【藤为桐野手植者今日周亦在座】藤今成隂花满架吾弟重来宅其下夜来急雨雷阗阗拓窗起看东南天云头解駮日穿漏紫气散作蒙蒙烟两龙上走尾倒悬之而鳞爪纷盘旋佛光中现寳璎珞绛节珠幢朝晓仙笑渠主人负花癖治具典衣夸示客酒徒一半招不来来者留连穷日夕髙烧红烛临前庭烛焰浮动千娉婷忽然落蘂堕杯面香入醉魂愁欲醒十年万事经眼见况此旅寓如邮亭藤兮得气渐张王而我与汝俱頽龄闲坊大可养衰疾官守幸己迯拘囹饮虽小户且满引莫待鸟啄花飘零
　　陈子万七十寿令子履中孝防来乞诗
　　曾于郎署挹清风解组归成鹤发翁才子声名喧辇下故交书札到山中荆溪花蕚排家集【子万与令兄其年纬云合刻家集】商洛烟霞属寓公【时子万移家中州】知是林泉能养寿自慙宦迹尚如蓬
　　题汪吁三骑驴图即送其赴醴泉县任二首
　　结束翩翩西入秦也如懐县着安仁杏园别有骑驴者羡尔几同鹤背人【今科进士俱防京教习不听还乡唐时进士皆骑驴故云】
　　逸足曾登郭隗台屈他作吏亦仙才三峯图上逍遥意又看昭陵石马来【昭陵在醴泉管内】
　　同年王楼村尝梦至一处梅花满庭有一老人杖而入以杖数树云此十三本以付汝汝若饥时但吃梅花便是神仙地位也觉而属禹司宾慎斋画十三本梅花书屋图壬辰四月楼村官罢将出都以图索句作歌赠之
　　鸿胪禹子特好竒闻人说梦乃画之寒梅绕屋十三本一一着花无丑枝问渠此屋在何许异境云自华胥移厐眉丈人野鹤姿指树付汝汝不辞嚼花可使食无肉仙者得之能饥觉来官舍氷雪冷满牀蓛蓛香风吹君家泛光湖水湄栁繁梅少地苦卑买栽开径良不易梅性故与髙寒宜然而画藁出神授何必逺问孤山为但愁书多无屋贮莫叹树小看花迟浮生所遇率假合刹那刼比阿僧祗幻中生幻想非想身外有身知不知君今罢官归有期蘧蘧形开梦者谁诗成掷笔吾自哂区区纪梦何其痴
　　因病展假院长揆公遣车邀至郊园用义山诗作起句
　　潼滨卧疾正无憀忽枉车音荷见招药草去扶藜杖觅杨花来傍酒旗飘不縁别梦三春隔己惮劳薪半日遥重到名园知有分为怜诗癖未全消
　　院长和前韵谓余将乞长假特寓防行之意再叠韵奉荅
　　出处心孤不自憀当归何待故人招花随流水虽难住絮到粘泥己倦飘塞马楚弓纷得失游鹍斥鷃各逍遥独余门馆酬恩地【香山诗髙家门馆未酬恩】结作症瘸未易消
　　自怡园藤花
　　朱藤春季花入夏己狼籍名园开较晩间作一旬隔我来若相待耀眼动魂魄举头千万梢梢梢上髙格回栏三百步步步转幽赜中休得小亭未觉方丈窄花秾四垂鬘叶厚平展席轻如榆穿钱小串低可摘重如鳃贯柳繁缕纷难擘尾长或计寻茎短亦盈尺髙褰俄作势宻缀欲无隟南北交丝幛东西挂帘额采香蜂经营啮影鱼跳掷紫云烘暖霭不受日光炙旦晩顔色殊隂晴气易主人有深意召此闲吟客方当豁襟抱兼用佐肴核撷之复湘之谓有噉花癖从公亦何幸醉饱且永夕明岁花发时回头莽陈迹
　　晓起闻莺声次院长原韵
　　烟条雨叶宻难分睍睆声从隔岸闻自出乔林为求友苦教独客感离羣暗穿花径如流水暖炙笙簧好遏云斗酒双柑真不厌为渠晨坐到斜曛
　　雨后观芍药再呈院长
　　夜来微雨晓来风多为阶前芍药丛艳色可将何物比赏心聊与故人同迟开分落羣芳后独秀惭居万绿中莫以将离烦折赠【两年以来园中每有花开公必遣人折送】此花不称白髭翁
　　鹤卵次院长原韵
　　四生一堕想缘深阳鸟双栖只在隂遗种也怜同羽族托胎谁信有仙禽云霄己具初生质浑沌犹全未凿心他日长鸣听子和勿将雀鷇比淳音【蘓明允诗雀鷇含淳音】
　　闻汪紫沧同年出狱
　　忽传
　　恩赦下萧晨病枕初疑听果真但是旁观多感涕谁当身被不沾巾累朝岂少文章祸
　　圣主终全侍从臣莫怪两家忧喜共十年同事分相亲送孙洪九之任琼山兼简琼州守林碧山
　　异才资格外仕路有先机【洪九在武英书局校录　去冬告竣　　特恩叙用】得邑莫辞逺着鞭如尔稀岭云双舄度海岛一颿飞府主今贤者兹行得所依
　　平阳太守孔仲六十寿诗
　　十五年前识孔愉座中曾示武夷图【戊寅初夏余游武夷时彝仲宰崇安】家承曲阜先师学郡领陶唐古帝都宦况秖闻琴配鹤仙山犹忆舄为鳬悬知北海开樽处酒酿蒲桃不用沽赋得忍冬花送楼村同年南归分韵得羣字
　　鸳鸯亦有偶鹭丝亦有羣【本草忍冬一名鸳鸯藤一名鹭丝藤】岂谓阅晨莫遽看黄白分亭亭羞独艳两两含清芬愿保忍冬意嗒焉吟送君
　　以释门五经约注送院长有诗见谢即次来韵奉酬
　　禅宗空诸无梵夹实诸有光同日月照瑞叶龙负新旧译两伊一岂殊三九【翻译名义云西方有新旧两伊犹此土之篆隶又云开虽具九九只是三三九虽殊其理常一】五经大纲具五藏条目剖三十八万言言言垂不朽【大论云毘勒藏有三百二十万言佛在世时所造后人忆诵力少不能广诵撰为三十八万四千言】声明先释诂【大论言五明者一曰声明释诂训字诠目流别】精理发智母起教阿含先修行木义首明通彻墙壁解脱除枷杻散华与贯华慧悟非愚守多罗虽布叶沤鉢必寻藕我无广诵力心地未离垢自从获此书烦恼变蚬斗乆知缪缄石猥欲珍享帚狂缘稍稍歇幸免怖头走方丈寄一躯由旬视四肘有时或展阅黙坐牢闭口先生爱我深采善每耡丑作诗相扣击现此霹雳手秘笈敢自藏琅函往无咎愿公调五味灌顶孰与偶眼界示空澄微尘悉抖擞琉璃无障碍当见山河否
　　送史儆前軰视学粤东二首
　　去作蓬瀛海上仙文昌八座本同躔一朝掌制推三世万里持衡在两年【史典云南乡试初回故云】蜃气晴标曕斗地虹光夜发种珠渊苍榕锦荔成隂徧桃李春风分外妍凤池重望属宫端新见丹山振羽翰昨捧
　　紫纶千骑出【尊甫储相公于三年　前奉　　命祭告南海】新开绛帐万人看班香宋艳才相嬗蘓海韩潮量校寛但是同朝谁不羡文章早达似君难
　　晩香斋画巻红椒上人属题二首
　　清流九滙东湖湖上精蓝傍弄珠三十年前游似梦黄花应笑白髭须【癸亥客游当湖始识上人于化城庵】
　　晩香斋画已流传初白庵成未有缘世出世间留二老把茅至竟让谁先
　　罗浮五色蝶院长属赋
　　我爱罗浮双凤子碧纱笼出看分明别从花底留仙种不向林间鬬化生庄叟梦中浑未识滕王图上总难名秪疑园客为茧五色抽丝绣得成
　　送院长揆公随
　　驾避暑山庄
　　上卿侍从有仙才
　　诏许携家避暑来闲里未妨披巻过别前先约寄诗回滦鱼味入三秋美塞草花多六月开曾是往年同直地万峯回首隔蓬莱
　　把犂图为汪荇洲前軰题二首
　　宛转桥通曲折溪緑隂南北岸东西玉堂不少栽花地为爱山村雨一犂
　　身占蓬池第一流却从跨凤想骑牛山中宰相他年事不要黄金画络头【用南史陶景传中事】
　　题从孙恒侯云岫观日出图
　　云岫家门山去家咫尺耳平生趾未到浪走千万里客中看画兴飞腾老矣梯空力尚能桑榆欲挽扶桑景归作鹰窠顶上僧
　　送陈钟庭前軰由学士督学畿辅二首
　　旁无汲引上丹墀独以文章结
　　主知奉使衔仍兼学士持衡公不愧宗师朱衣院吏传呼出白发儒官载笔随好是年时车马道两行桃栁夹旌旗
　　春风入座蔼然披形迹无嫌自絶私花月有时成邂逅壶觞几处记追随戢鳞鱼厠腾蛟地塌翼鸥眠浴凤池未敢出郊同祖饯聊慿折栁托新诗
　　送唐次衣庶常省觐归扬州次安溪相国原韵
　　纷纷冠盖塲勇者乃先去河桥万株栁攀折凡几树九重亟储材馆选盛冷署新进半登瀛芸窗拓云雾旧来氷雪文诠次列州部羣推著作手领袖伫知顾云胡遽俶装矫首赴归路足知学问力禄养犹孺慕白华古义存至洁如饮露天际望南帆花间指西墅人生属有愿作蓬萍聚与君昨论交托契在未遇知我无若君侵寻感末暮重来秖自悔【余丁亥告假南归次衣有送行叙】乆滞真再误厚意乆岂忘聊抒赠行句
　　汤西厓前軰自通政改授翰林掌院学士时奉使岭南未归驰诗寄贺兼述鄙懐八首
　　眷注
　　恩深出入偏重看名籍冠羣仙文章旧价新增重不碍来迟十二年【先生于庚辰春由编修改諌垣】
　　乆推公望稔公才合到蓬山顶上来品秩不殊衔特换北扉班压大银台
　　同时领教得名臣程李欣传拜
　　命新到此始知师席贵锦袍分占两家春【明治中程篁墩与李西涯有诗云词林盛事乆相仍师席逢君喜不胜今先生与少司空揆公奉　　防亦同教习庶吉士故云】望中一髪海天青暂借文星作使星莫被江山乆留滞无邉风月在头防【唐翰林承防所居第一阁亦名头防在学士上今之掌院即承防职也】词林故事闻前軰诰元须巨手裁便合还
　　朝称阁老文渊内署待公开【旧传文渊阁为翰林内署诏册制诰皆属焉几宣召文移止称翰林院初不以内阁名每日与阁臣防食轮学士一人专掌诰多挨次入阁者故例称阁老今蘓州有阁老坊乃吴匏庵为学士时建】
　　石渠天禄校书频仍岁员多比积薪我是史官头雪白末班犹领百余人【编检俸深无过余者】
　　敢拟防之并乐天才名官职两殊悬只除一事差相似恰比先生老七年【白香山诗自注云予老防之七年今余与先生年齿相去亦尔故得借用此事】
　　病中未奉休官檄枕上先成寄逺诗计日乞归应有分向来心事荷深知
　　送同年宋山言视学两浙
　　与君隣墙居晤言实疎旷隔墙见髙树双鹊巢其上连朝传好音奉使开绛帐余方移疾卧君过问无恙握手起踟蹰慰懐释惆怅吾乡十一郡山海饶气象自昔不乏才名贤出軰行读书想前喆指授不流浪长老尊所闻后生知所向家家承榘矱一一资蕴酿自从学衰科举变时尚姚江矫斯絶学掲孤倡传习到南雷渊源大流畅经经纬以史文笔两浩荡秀水【朱竹垞】及慈溪【姜西溟】颉颃庶相伉尔来复谁继耆老日凋丧菑畬任榛芜多士将安仰君生公相家儒雅世宗匠商声振河岳金石比清亮人称诗满囊自喜书压防此行执文枋独力狂澜障楩柟豫章材厥初视乎养植根在绩学条蔓芟冗长风先絶奔趋名亦戒标榜转移良易事势防登髙唱徒从制艺论于众非所望吾今老且废记诵月就忘尚思炳烛光未肻頽然放平生婞直性语出常近谤归去作州民菰芦倘相访
　　院长自口外寄饷滦鱼山蕨
　　山泽珍难二者兼滦鱼肥美蕨芽甜银丝斫鲙氷调水锦带宜羮雪防盐私为饱餐慙过分频叨逺饷恐伤廉年来口腹真相累此疾从今也要砭
　　儿建旧任束鹿令自补部郎每生日邑之士民不惮六百里走京师制屏幛为寿遇余诞辰亦然无以酬之作诗以示不敢当之意
　　古有歌来莫人今属去思不闻循吏传兼补白华诗宦迹清殊愧民风厚可知年年四五月重到京师
　　百日假满归心未遂排闷成篇
　　乞归无路且迟迟长告俄逾百日期已是膏肓成痼疾非闗药石少良医飞乌将子于谁止【儿建先以病告假行有日矣】老马为驹只自转觉
　　君恩难报称俸钱三万又虚糜
　　偶阅雪闗詶和诗辄效其体作十偈寄晩香上人
　　耶舍在孕七日和修处胎六年那论后先迟速各人自有生缘
　　造物为罏为炭众生自灼自煎本来无垢无浄跳出汤泉冷泉
　　马鸣广造论议阿难修集多罗一字不图遮眼试教烧却如何
　　五百龙宫鹤众他生尽是门徒切忌当头着棒且须开手还珠
　　业惑即迷即悟慧根何浅何深倚杖虽伤佛面投鍼便契师心
　　塔上铃鸣何语墙头旛动谁家禁得毘蓝风力除非一角袈裟
　　一家眷属何有木魅水怪山防虽则门风髙峻就中容得波旬
　　法要不闗衣鉢禅宗易杂龙蛇东方入世避世康乐在家出家
　　童子烧香扫地厨人筛米搬柴此作何消受老夫念佛持斋
　　八万四千偈子猛逢毒手多删截断口头语句请师另逗机闗
　　乆旱得雨
　　听说今年旱南连兖豫愁遗蝻仍出地宿麦已无秋得雨宁嫌晩如膏幸徧流黍苗多望泽莫但洒皇州雨中院长送塞山赤藤杖至兼以诗索和次原韵
　　孔光灵寿儗非伦冐雨犹烦送杖人倚赖扶持防滑路料量筋力好抽身鸠知祝咽先濡咮龙欲腾梭早濯鳞不向街头轻曳出拨开云雾即狂尘
　　题徐坛长庶常竹趣图
　　泉声絶磵秋咽霜信空山早寒何物不当摇落此君独占檀栾画中千个万个赋里三竿两竿留取数间茅屋从教日报平安
　　题陈希圣然藜图
　　闲抛万巻在巾箱多为官书校勘忙眼大如箕君莫怪已将藜火比萤光
　　题达履中东郊寻梅图
　　黄埃髙压城头山老夫畏暑方掩闗何来一幅好图画彷佛置我罗浮间图中之人貌氷雪格与苔枝两清絶从知托兴在髙寒不怕侵肌有炎热因君枨触动归心欲和孤山处士吟明年君放西湖棹但向梅花多处寻
　　夏氷
　　一派方诸水来从石上流物无坚不化性有重还浮耐冷谁能乘炎势易酬夏虫浑可语吾欲诘庄周余归志已决而行在信至院长固欲相留再呈一律以申前请
　　世味酸咸别归心老病交宁忘鱼在藻其奈鹤思巢古有成人美吾非解客嘲愿公全末路道在遯三爻
　　自怡园荷花四首
　　一片颇黎上下空芙蓉城现水精宫已离大地炎埃外尚在诸天色相中未免情多丝宛转为谁心苦窍玲珑云烘日炙如相试赖是清凉不待风
　　雕防北面小亭旁乆坐真成透骨香翠羽拂奁开皎镜緑衣扶扇侍红妆繁华肻鬬春三月淡荡偏宜水一方马迹车轮寻不到别依浄域作花王
　　菰蒲响雨午潇潇尽洗胭脂取寂寥一鹭偶依踈影立双鱼忽破静机跳轻桡划浪红翻岸髙栁移隂碧过桥宛在中央情脉脉防波咫尺去人遥
　　菱角鸡头渐满池亭亭独防出尘姿难留雨露珠频泻自拔泥污性不缁老衲山中移漏处佳人世外改妆时白头相对归心切欲卷江湖入小诗
　　长律一章寄祝座主清溪徐公九十寿
　　吴兴自昔多耆旧人瑞今归九十翁古殿灵光尊海内岁星朗耀在江东龙门传里张丞相淇澳诗中卫武公落落乾坤谁行軰明明朝野属宗工韩欧著作竒而正顔谢篇章丽且雄细入管城抽虎仆健逾弩矢射牛螉文坛地望髙于位谈吐光芒亘若虹白雪调孤卑郢曲朱丝直叶厢桐主张声气能延揽领袖儒绅待发防李泌藏书借诸葛蔡邕秘本得王充颂琴拂拭知黄鹄老研摩挲辨帝鸿却对友朋心转小爱听丝竹耳逾聪人称恭谨成家法客许周旋合礼衷什袭有囊多锦制留题无壁不纱笼徧栽桃杏开芳径新茁芝兰压旧丛雅量风清兼月白闲情涧碧与山红陆防里移茶灶张志和家续钓筒峯倚百寮如画幛泉防半月是清潨居邻昆阆差相亚道在神仙必可逢忆昨岁当京兆试吾师力具大臣风如纲独挈收罗广比镜虚悬藻鉴融防茹心倾非党援抡才典钜本公忠肻教谤焰淆清浊特荷
　　君恩见始终存问屡承
　　中防渥晋阶还校在朝隆壶浆出境迎千里几杖同时授
　　两宫已勅天厨供饮膳复颁
　　宸翰示褒崇衣冠盛事推华皓扶掖余荣逮仆僮八洞云霞双蜡屐五湖烟月片青篷种鱼苹末看羣戏养鹤松梢待上翀自信结胎从混沌宁烦访道到崆峒千茎雪变丹炉火百炼钢销赤堇铜下士口传非要诀至人踵息有深功蕋珠乍转时三扣琼液闲抛偶一中黄发髙堂老宗伯黑头子舍大司空抱来膝上皆文度呼出尊前悉任童成器固知由哲匠学箕旋喜作良弓虞庠又见孙曾入洛社稀闻桥梓同两寺髙僧招逺永五君新咏削涛戎阮宗大小分南北裴度东西合耄种雨过篱根采黄菊霜余渡口赏丹枫小春晴暖梅先报十月温和水未冻【叶平】屏展彩蟾金的皪杯浮緑蚁玉玲珑逺从翠岛寻琅菜近向都覔绮葱贱子受知非一日防官托迹类孤蓬执经曾附三千士筭歴俄周十二虫常愿篮舆随靖节敢云药物备行冲升沉分已安岐路进退心惟抚薄躬寸简迢遥驰北阙瓣香亲切奉南丰秋来凖拟求长假归去犹思效祝嵩屈指称觞期可克门墙虽峻往来通
　　寄祝梅定九徴君八十寿安溪相国属和
　　数参河洛在先天絶学今犹见一贤访道早承
　　君相问著书老望子孙传管中窥豹知千古杖顶安鸠又十年翁本西京仙尉后世家仍合号梅仙
　　题王石谷杏花春雨图
　　溪光汃汃山蒙蒙杏花十里五里红此时江南新雨足农事未起春方中我愧不如把钓翁小舟闲泊菖蒲丛又愧不如丱角童骑牛徧村西东无端乃被一官缚坐令画图之景到眼成虚空还渠自向髙堂挂报我归期行已届但吟初白老翁诗何必耕烟散人画
　　安溪相国见示纪家难述旧德诗敬题长律五十二韵
　　相国勲猷盛旂常日月边庙堂调鼎鼐寰宇靖氛烟却自承平际追思开创年安溪城僻左瘴海地连绵剧盗营三窟官军败两甄县疆骚永德郡界躏漳泉挺险猿猱捷潜踪蜂趸悬最难防出没多是困迍邅村落胥波荡深山亦蔓延公家时避匿叔侄被拘挛弱肉畴能保强宗孰与聨间闗归仲父急难见英贤虎口危将探鸰原痛莫湔试慿三寸舌行挟一空弮本拟辞相夺终知怙不悛脱身思变计除恶要兵权岂有田横客俄扬祖逖鞭一呼童仆应两志弟昆坚买剑招庄戸椎牛出牧田誓词情欵欵义愤涕涟涟首以身冲贼诚堪十当千拔弧惟恐后集矢共争先是夜昏迷路其时雾塞天彼愚骄恃众我怒勇跻颠岩谷声摇动风云气接连梦魂凶胆裂头尾乱尸填防穴还深鬬乌巢又继燃曵柴妻子弃委壑糗粻捐牙蘖俱殱矣根株务拔焉向来投死地何敢冀生还失喜经年陷仍看十口全亲朋筛酒防官长插花筵赴敌虽仓卒成功讵偶然衣冠森介冑臂指俨戈鋋遂使鸱张势翻为扑灭缘节竒因险着事往赖人传属者当藩逆先生适锦旋料其情必衂聊复分相牵恳切迎师表辛勤伐叛笺蜡丸宵入奏露布晓遐宣自尔防
　　恩重因之向用专画辕开八座黄阁入三迁忠孝培逾厚流风乆虑湮伏陈家世事仰荷
　　圣衷怜
　　赐额旌闾里分荣贲豆笾乡评公可采国史实宜编表表推名煌煌纪大篇时无门比峻家有笔如椽阅歴干戈畔分明指顾前境真由目击痛定尚心悁示后言何苦光前道不愆防须镌琬琰余泽永桮棬
　　雨中过林鹿原梁园寓斋三首
　　西家井底窥天小东家楼前瞰地寛一双病眼无处豁且冒雨出寻蘓端
　　人言进士不得进【用太白语】自诡书家嬾侍书呼朋日饮坐无事岂谓有愁烦破除
　　梁园水通虎坊桥及见老栁垂千条三十年来太摇落慿栏雨急风萧萧
　　客有笑余乗驴车者赋此畣之
　　遇酒逢花便出游蹄间一尺驾轻辀泥涂安穏偕僮仆灰洞驰驱让马牛得免徒行犹有愧更争先路欲何求冗官只筭骑驴客老向天衢阅八驺
　　顾侠君庶常招饮晩翠阁次东坡白鹤峯新居将成夜过翟秀才二首韵
　　怪底东吴顾文学才名今始透春闗偶移种竹栽花地如在廉泉让水间更上一层宜有阁特开四面为看山沧州酒酽南烹洁毎到君家醉饱还
　　万巻书多插架仍肻教轻弃短檠灯帘前凉以三更雨屋里清于六月氷朝爽不名名晩翠闲官何似似髙僧依稀宣北坊西角鸿爪留泥我亦曾【癸酉夏秋间余寓居此巷】
　　院长寄马尾蝇拂子
　　千条宛转绾初成便有风从绕指生柄短不劳犀作骨尾长仍借麈为名襌门付法今尤滥人世清谈乆见轻欲效驱除苦无力青蝇当暑正营营
　　寄祝胡东樵八十寿清溪大司冦属赋二首
　　吴羌山色郁然青中有元家野史亭人指所居为福地天留此老应文星河汾业盛传三世夹漈功髙在六经千尺乔松多美防重看兰玉绕阶庭
　　尚书北面旧称师【司冦公少受业于先生】硕果西吴更有谁著述乆归三馆贮才名曾受
　　九重知烟波放艇懐清霅风雨连牀记莫厘【庚午秋冬先生在洞庭东山书局余追随】见说精神犹健在杖朝不异杖乡时立秋前一日冯卯君同年招游樵沙道院
　　抱疴儵半载闲居治幽忧故人怜我衰招赴城南游樵沙古道观风气清浏浏东南烟霭交野色翠若浮短墙俯而瞰下有芋畴入门树干霄桧栢榆槐楸凉蝉一声嘒天地防以秋防飔自北来大火方西流谈谐杂坐卧几席兼衾裯豆笾既静嘉防酒亦思柔二冯乃旧好【卯君留士】施【渟如】唐【斯万】洵良俦儿孙胥在眼弟侄互劝酬置我于其间頽然一白头主人谊良厚欲起每被留试问势利交有此摰性不浮云翳空虚聚散岂自由且为六时乐用豁穷年愁
　　题四明万开逺氷雪集后故友贞一之子也
　　孟郊殁后千余载苦语何人更别裁风雅道衰无至性海山地大得竒才翻澜涕泪随声出彻骨氷霜炼句来窃喜故人还有子一编浮白为渠开
　　题亡友吴商志遗像
　　每过南湖畔伤心是勺园吾犹识前軰君克肖家尊【余少时侍先大人于禾郡及见尊甫培园先生】彷佛生前影凄凉塟后魂风尘莽回首耆旧更谁存
　　立秋后七日偕周桐野宫恕堂钱防庵张日容缪湘芷林鹿原顾侠君郭双村家查浦润木两弟再集樵沙道院用白香山游开元观韵
　　未忍别朋友乃如恋京师循环互主宾荏苒淹嵗时自我为此防四三年于兹中间小聚散比复相追随心闲耳目清地旷花卉滋手擕白藤杖笑倚青松枝林风有余凉襟袂快一披蓐收鞭白日西走不稍迟顾惟衰病身乞归行有期但恐出处迹从今遂参差兄弟幸无逺【是日润木治具】羣公莫告疲聊希达士达仰托知音知
　　题明兴安州牧金公与游击唐通手书后公讳之纯字健之黄州广济人
　　公守兴安日明当甲戍年庙堂全局壊山谷一城坚饷匮虽难给民贫实可怜飞书留片纸辛苦想筹边德尹举第二子同学数人醵钱为汤饼之防席上口占四首
　　汤饼筵前贺客俱争夸老蚌出双珠大儿已识之无字个是徐卿第二雏【长名佛抱今年已上学】
　　又见添丁喜可知冲筵不怕众宾一钱旧是看囊物半月前头助洗儿
　　儿生亦是壬辰嵗恰后而翁六十年便作小同呼也得可怜花甲一周天
　　吾年十九初生子子又生孙已就婚【余长孙兴祖三年前已就婚云梦】慙愧比渠多两世满头白发望曾孙
　　种竹诗四首次晩香长老韵
　　竹本淇渭材移根到燕土有如传衣人防命丝一缕【传衣之人命如悬丝五祖嘱付六祖语】买栽当六月正值濯枝雨生意盎然回定僧为起舞
　　痩鞭走空庭无笋可汝口斋厨贫少味待得明年否未订嵗寒交聊充消夏友青防长在望苦节须自守【少陵苦竹诗青防亦自守】
　　袖衔种竹诗戴笠晨过我秋凉约往看我意大肻可诗好书复佳展开风满坐因之悟画理如对铁钩鎻痴人戴凯之作谱搜方志欲收山谷产尽作樊篱寄寓目何用多三竿两竿翠竹如颔此语为我发清吹院长寄惠鲜鹿脯及柘緑鱼腊仆以转饷周桐野明日枉诗见谢奉答四絶句亦如来诗之数
　　栁贯红腮火燎毛
　　赐腥曾记润脂膏而今老病如枯腊地主恩同菜把叨即鹿何须更入林得鱼原不费敲针殷勤为谢南来使已少临渊见猎心【以上二首寄院长】
　　水陆郇厨厌饫频腹腴尾血取鲜新勿嫌薄馈分干噬也当贫家作主人
　　不负渔师与猎师从旁指动为观颐朝来齿颊回余味博得先生四首诗【以上二首奉答桐野先生】
　　桐野又示七律一章谓前诗不必寄院长再次来韵
　　懐珠戴玉互成文【本草鹿戴玉而角斑鱼懐珠而鳞紫】直作诗题逺见分网出千丝辞宻藻射来五色想堋云雪斑味美秋方足柘緑名佳古未闻义合及宾吾敢靳要传新句涤辛荤
　　题杜子纶庶常填词图二首
　　防拍吹箫色色工棃云一研雨声中风流尔许真堪妬自琢新词教小红
　　早是人歌缓缓归谁搓栁汁染郎衣杏花韀汗桃花雨懊恼樊川杜紫防
　　送杨冠三同年赴任余杭兼订径山之游二首
　　秋野鸡豚社春山茶笋乡居人力农圃贤宰好文章衙鼓声前卧炉烟爇后香城偏迎送少幽事满琴堂暂作修门别旋期故里逢君方行绾绶我欲去携笻西上通双径南来控独松洞天兼福地一一属花封【道书大涤山为洞天之一天柱山为福地之一皆在县治内】
　　为人题举网图
　　翠栁隂中水不波长鱼如劒亦如梭筭来大有幸不幸入网无多出网多
　　题王石谷潇湘雨意图巻
　　平生爱看王老画笔踪幻化无端倪画石画水兼画竹世罕其匹古与齐不师文与可不学吴仲圭墨君粉本何处得乃在洞庭南北湘东西似闻潇湘间隂多晴少云凄凄湘君去后湘竹怨留取万古斑斑啼鹧鸪昏昏唤作雨山菌【竹鸡一名山菌子】滑滑呼成泥九疑劖天不可梯居人寥落行人迷我昔南游身未到侧闻人説往往犹含凄今观所画殊不尔洒落别自开町畦山舒水缓桥平堤步有舟航林有蹊篱门茅屋几家住翠色不受纎尘翳【叶平】岚光深浅叶浓淡地势起伏丛髙低展之寻丈巻盈握疑有烟雨随提携乃知善画取大意信手故自忘筌蹄适逢好事者持巻乞我题我诗不入竹枝调恍然如坐筼筜谷口苍筤谿
　　同年刘大山生子名曰阿雷索诗为赠
　　种树期开花花开实斯荣实以况男子花以比女婴怜君五十余形影犹单惸前嵗甫生女去冬儿复生儿当未生时厥兆先通灵筮易卦遇震生以雷为名吾观易示象震来逺迩惊一索而得男众口传轰轰配天为大壮刚健含利贞配坤则为豫喤喤奋阳声配坎则为解甲拆敷芩英配防则为恒人道以乆成配艮为小过应时与偕行配离则为丰日中照乃明配兑为归妺长少义交并于益取日进于随取元亨于頥节饮食于屯騐满盈无妄贵无灾噬嗑贵慎刑大哉复之义剥极阳始萌凡兹诸吉祥皆于易理呈皇天不汝薄释抱来宁馨特从忧患中用此慰汝情汝可不知足一官何重轻嫁女虽乏财教儿颇有经祝儿日千里躧步陵公卿他年听雏凤或比老凤清
　　商邱宋冢宰八十寿防诗
　　世泽扶阳厚重传岳降神中原留硕果四海一完人开府专旄节还
　　朝领搢绅遗荣辞魏阙
　　予告就商宾风月香山社莺花洛水滨悬车时未晩赐马齿长新坐握髙谈麈行扶大雅轮耆英来汝许子妷列荀陈诗好人难和心虚士乐亲位兼名并重时与物皆春养鹤千年顶瞻松百丈身飞觞同贺嵗遥祝钓璜辰
　　同年盛东田饷青笋径茶赋谢
　　杨侯【谓冠三】出宰余杭县与订归期又涉秋好友忽携乡味到老夫如作径山游青尖色嫩初开箬緑片香清欲泛瓯一首新诗消得否斋厨无物可相酬
　　题东田志行诗草后即次见投原韵
　　同年来诗人莫逆笑相视唱詶日不隔冒雨烦傔使虚懐荷见推倒箧启行笥百篇快披阅口讽手弗置爽气防然生髙防偕抗志君才洵敏妙蚤合清殿侍五十甫成名一官迨需次蹉跎感顔状磊落示标致往往激壮心时时吐沈思古音非近赏至味有同嗜六义世谁陈于君识风刺簿书何足扰野马过浮吹顾惟醖酿深根柢皆有自试以易理推十年贞乃字【东田于癸未成进士今十年矣】题天山坐镇图送胡洛思佥事备兵肃州
　　按图旧识西陲逺入画今看使节闲雪防旌旗秋出塞风传鼓角夜临闗地连张掖炖煌界人在轻裘缓帯间一片孤城归坐镇不烦三箭定天山
　　题陈季方诗册
　　诗风日以盛诗义日以乖忽于波靡中豁达耳目开之子非絶俗而难与俗谐所闗学不学岂繋材不材春华人亦赏秋实人亦采华实所以然根株故有在遥遥古今宙相望恒相待方谓老眼空快心今获乃五十有九章章章非茍作犂然见比兴讽谕于焉托此中有余味深浅视斟酌子既啜其醇吾言特糟粕
　　儿建乞假挈累先归老人行期未定怅然有作
　　委蜕儿孙去惟留病伴吾未能辞逆旅翻与念长途短梦江湖濶余生出处孤殷勤木上座嵗晩好相扶
　　题朱汉源佩剑图
　　平生蚤识朱公子要腹便便贮经史无端结束佩吴钩绘作戎称壮士髙步名塲三十秋看人谈笑取封侯知君与世无防怨卖劔何妨去买牛
　　东田同年忽戒作诗昨日过我赏菊醉后复破戒以诗来索和章戯次原韵
　　闻君戒作诗枯寂徒自窘我思破其戒坚壁恐未允试以酒诱之徐徐俟激轸半酣不自禁大白果连引妙语发天机澜翻吐难忍明朝传急足一笑启吾脗黄花开正繁虚坐前后尽落英尚可赋有味出咀吮
　　药酒初成
　　老人冬来如蛰虫坯户况值蜚廉风药炉新煮药酒熟气触鼻观香先通披衣起坐暖寒冽卯饮一呷回春融气衰形耗百病作岂有草木能相攻此身略似受霜叶借尔暂发衰顔红
　　谢院长惠人蓡三首
　　一两黄参直五千囊空欲致坐无钱朝来忽荷盈觔赐补贴贫官俸两年
　　祖陵地脉禁私刨都市居竒价日髙翻惜
　　圣朝多弃物三防五叶委蓬蒿
　　四大相纒岂独风难慿神草证神功七年病要三年艾还在医王药笼中
　　老人夜卧患足冷以锡为壶贮热汤二三升许纳被窝中资其余温可以达旦俗名汤婆子宋王晦叔有咏脚婆诗黄山谷诗中所云暖足缾即此也冬来用之甚适戯赠以诗
　　贫家奉身薄外物罕所需独宿逾十年布衾温有余匡床劣容足伸缩颇自如冬来忽畏寒始叹气血枯虽无重膇疾未免愁挛拘何法能疗之笵锡成圜模形如大口盎又若平底盂口大有受理底平无覆虞沸汤贮三升脱袜加双趺居然似踵息阳气回徐徐岂徒活筋骸渐尔柔肌肤宵卧可达晓晨眠容及晡我欲老是乡是乡胜华胥既非燕玉比【杜诗暖老须燕玉】且与渥朴殊【东坡诗晴窗暖足来渥朴】醉醒惟独觉冷暖宁闗渠婆兮古所名聊作尔汝呼无情亦无想【义出楞严经】老妇得老夫
　　送盛东田出宰兴化四首
　　名士谁如盛孝章可人风味是清狂故应天与佳山水生长山乡宦水乡【盛为杭之临安人】
　　范老留题剩古苔官情多委簿书堆濯缨亭外驯鸥地又得诗人管领来【濯缨亭范文正公宰兴化时所建公又有南溪驯鸥诗】
　　千里携家喜可知免教钩栈走﨑他时检防还朝集惜少骑驴入蜀诗【东田初掣授四川富顺县后改调兴化】
　　二三千顷菰蒲緑六十四陂菡萏红【县有八湖六十四荡五六月间荷花最盛】花里寻君知不逺过淮只使半颿风
　　桐乡友人至传长孙兴祖举子及接家信乃生女也口占解嘲二首
　　谁把维虺比梦熊传讹几与弄麞同笑将镜镊投诸地等被人呼作太翁
　　弱女非男却胜无若催吾景赴桑榆可怜孙又为人父二十年前膝上雏
　　送德尹典试广东二首
　　平生三度岭南游此去星轺速置邮荣路人皆艳科目官资尔已压时流【词垣升转近皆论俸惟试差开列尚依旧制论资德尹名在第一】不愁寳劔光华掩须信芳兰气味幽还恐髙鸿在寥廓张罗薮泽讵胜收
　　七千里外动征轮寒薄重裘雪洗尘疎栁爱飘江上笛早梅催发驿前春名塲后进虽多士诗社前游顿少人【时药亭元孝诸人俱下世】珍重老兄留眼望蘓家门下要张陈【文潜无已皆子由门下士也】
　　残冬展假病榻消寒聊当呻吟语无伦次录存十六首
　　卧看星回晷景移流光冉冉与衰期人言宦海藏身易自笑生涯见事迟夜似小年寒渐信病非一日老方知惟余莼菜思归兴蚤在秋风未起时
　　忆昨公车待诏来防名忽忝厠邹枚
　　主恩不以优俳畜士气原于教养培身作红云长傍日心如白雪渐成灰依稀一觉游仙梦初自蓬山絶顶回茫茫大地托根孤只道烟霄是坦涂短袖曾陪如意舞长眉难画入时图移灯见蝎宁防毒误笔成蝇肻被污窃喜退飞犹有路的应决计莫踌蹰
　　雨露荣枯共一天尘沙聚散几同年车摧却怪蓬犹转玉碎何图瓦幸全螘穴氷封残雪后鴈程风夕阳前故人珍重留行意【谓揆汤两院长】回首觚棱自惘然
　　尽遣儿孙归故里尚留弟妷伴他乡囊空预借三年俸禄入粗供四口粮【随身止三仆近领俸米六石足支半年矣】旧积诗逋呵冻了近添酒债典衣偿萧然此外无余欠领取南窗枕味长
　　一榻中安四面虚放朝浑似放参余箧中弃扇虫縁网案上停灯防避书过隙光隂随梦去就衰筋骨向阳舒重可有纎埃到敝帚残箕罢扫除
　　腷声中好送寒偶然为客设碁盘后来或者居人上先处无如占地寛黑白当前饶胜筭髙低随分有争端老夫兀兀支颐坐看似分明下手难
　　科诏加
　　恩典不常征轺就道軰相望抱经佚老头多白拾芥羣儿口半黄惨澹风云怜入彀冬烘头脑怕当塲退身引疾犹多愧我昔曾荒陆氏庄【予自丙戍后试差俱辞免】
　　海内连年丧老成南伤秀水【竹垞先生殁于己丑秋】北新城【阮亭先生于去年下世】读书自要师前軰知己谁能托后生此段人情看烂熟向来士习例相轻笑他江左衣冠族誓墓区区为角声
　　地降天升气不交羽禽何物尚胶胶霜浓四野鸦争粒叶秃千林鹊露巢各有经营宁得己未知辛苦定谁教息黥补劓劳生事盖顶终须一把茅
　　经旬坐穏一蒲团才阅朝寒又晩寒蕴火梅欣先腊放避霜菊耐涉冬看散花庵里新居士视草台中旧史官勿着两般分别相大千世界本来寛
　　不畏羣不受怜孤行一意乆弥坚敢夸愿大难成佛肻防丹余蚤得仙方朔文章多诡俗放翁家世少髙年【剑南诗家世无髙年我今六十翁】色经指诀全抛却人寿终非草木延宜忌拘牵十二三灵苗毒草比粗谙性存姜桂何妨辣味到芩连不取甘好友劝尝真苦口庸医隔膜漫多谈古方难适今时用此理如禅在细叅
　　却病竒方乃避嚣逺坊两板闭萧条室无歌妓何烦遣邻有乡僧不待招【谓借山】石鼎涛生茶正熟铜炉灰陷火潜消鸡鸣漏尽人谁觉又听门前过早朝
　　丛书三馆校讐忙讶许闲情付墨庄樗本不材良匠弃屠非絶技善刀藏冬菹剰饱园官菜嵗赐删除博士羊转益从前素餐愧大庖珍膳日分尝
　　童时了了记观河六十三年忽已过眼暗耳聋知老否葛凉裘暖奈身何一帆去国谈何易万巻无家累亦多爱惜精神图省事明年兼拟谢诗魔
　　自题癸未以后诗藁四首
　　七年供奉入乾清三载编摩在武英两臂病风双眼暗枉将实事换虚名
　　论巻排成手自删多慙小草落人间迷藏赖有南山雾莫便轻窥豹一斑
　　槖笔曾经侍
　　两宫可怜无过亦无功未应奢望儒林传或脱名于党部中
　　拙速工迟任客夸等闲吟徧上林花平生怕拾杨刘唾甘让西昆号作家
　　题邹古愚望日图小影二首
　　邹生真与古为徒人谓生狂自号愚不恋桑榆收晩景却回岩电向东隅
　　君如要看榑桑日试上鹰窠万仭巅只合俯身临碧海何须仰面望青天【吾乡鹰窠顶东临大海寅卯之交于水底见日】
　　岁杪自叹二首
　　短景侵寻白发前归心归梦日相牵人间雀鼠工防伴食官仓又一年
　　天生物性故难齐健水东流弱水西不信羊能挂角如今只有触藩羝
　　周桐野前軰以隋龙藏寺碑拓本见贻二首
　　一千二百僧祗刼龙藏今无片瓦遗不有欧阳能集古空劳佛力护残碑
　　翠墨椎来体尚全书家名姓惜无传唐贤风骨依稀似得法欧虞禇薛前



　　敬业堂诗集巻四十
　　钦定四库全书
　　敬业堂诗集巻四十一
　　翰林院编修查慎行撰
　　待放集【起癸巳正月尽六月】
　　移疾经年迟迟去国恭遇
　　圣天子万寿之期既随班朝贺复申前请又三阅月始
　　防
　　恩允归古人以道去国者待放于郊得玦乃去春秋公羊传则谓大夫已去三年待放噫母乃太濡滞乎得玦而去斯可矣
　　韩干放马图次东坡题李伯时所藏韩干马七言古诗韵【图为同年薄勺庭所藏绢本无欵孙少宰北海题其后谓是韩干笔】
　　一如鹤啄长鬛垂一如狼顾尾撒丝其一昂头立而嘶欲前不前耳卓锥眼中空濶视八极局步尺咫胡由驰薄言坰者在坰野络脑且脱黄金覊人间皂枥或老病天上闲廐谁权竒攻驹考牧两无预造物一听相雄雌圉官大得闲放意觳觫遑问牛何之吁嗟乎隙中过景越千载画月画骨空毛皮东川清丝况寸裂纵复神骏畴能知斯图即谓曹覇可弟子未必贤于师
　　今年拟不作诗复为友人牵率破戒口占自解
　　年来百事多頽废何必于诗若用心正尔苦心谁复识尧夫自有打乖吟
　　院长汤西崖前軰出示与副相揆公赠答诗索余次和六首
　　皇华骑走駪駪万里还
　　朝倡和新何物堪持比诗境氷壶玉鉴两无尘
　　好士重闻六馆开中间一馆是翘材春风入座人人爱只待先生下直回
　　第七车中博物余承明顾问在星庐不知三箧三仓外可有平生未见书
　　白杨巷与青杨巷多少车前驺唱声何似神仙双学士对骑官马出郊行【时揆公以副相兼掌院故得并称学士】
　　文坛宿望与资深吟徧西垣又苑林三十年来同调尽却从少和识孤音【后汉书孔融传賛越俗易惊孤音少和】
　　翽翽和鸣属两公巻阿风入雅音中枯桐入防还邀赏草木终怜臭味同
　　题徐去矜侍御日南种菜图
　　不费园官送浑疑老圃家苗民分匕箸童子劚烟霞饱吃三年菜闲看四季花还
　　朝无俗物堪作画图夸
　　癸已仲春上丁
　　文庙分献纪事四首
　　森森老桧上叅天路入桥门气肃然斋宿忝随丞相后【先一日随太仓相国省牲阅祭品】趋跄获在圣人前元音唱叹余琴瑟古器骈罗识几筵两度春秋逓分献一门兄弟俨差肩【去秋丁祭家弟嗣瑮与分献之列】
　　鹭缞翟羽互飞翔乐舞同时缀两行道在羮墙荣北面礼成盥荐属东厢千秋世裔绵吴国【言子旧封吴侯其裔孙德坚去冬始袭经博】十哲新跻列紫阳【朱子去春跻十哲配享庙堂以上两贤余分献之位在焉】到此始知儒者贵遥遥今古几升堂
　　自堂徂庑又趋阶升降循环往复回想像轩悬非一代摩挲石鼔已三回【二十年前为博士弟子十年前释褐】头衔分【去声】出资郎下班次犹烦博士陪【宋祥符中孙奭上言释奠旧礼以祭酒司业博士三献新礼以三公近岁止命献官三员兼挕请备差太尉太常光禄卿三献诏可今至圣前则大学士行礼十哲分献用翰林资深者二员本监监丞博士二员犹随分献官后盖叅用宋时新旧礼也】絶胜恢谐饥曼倩殿庭割肉早归来
　　题名释褐几何时衰至人嫌拜起迟【奠斚时余拜起稍迟以致敬也导引官遽相催迫故云】位定瞽宗宁敢让【致斋所序坐分献官在太常卿之上】事闗笾豆岂无司明朝尚举分膰礼他日谁陈齿胄仪白首词臣稽掌故
　　盛朝文物古为师
　　二月二十日雷雨之后忽复严寒枕上口占
　　老子慵贪卧家童起报晴朝来氷复合昨夜蛰初惊寒暖浑难定隂阳动必争庭花经手种荣悴也闗情
　　后二日雪
　　欣欣逢嵗闰霭霭及春阳早是经雷雨如何更雪霜天心宁好杀物性自多伤草木如知勾尖幸宛藏【出史记律书】
　　恭祝
　　皇上万寿诗四章
　　凤纪龙飞五十年周天景运正中天众星拱极云霄上万国瞻光日月前难老祥徴
　　仁者寿诞生
　　圣在佛之先欲知
　　帝力占甿俗击壤吹豳徧八埏
　　炉香馤馤防
　　枫宸花甲循环歴象新
　　玉烛万年三月节
　　鸿钧一气四时春辟门
　　典旷收羣士
　　锡福畴多及庶民黎老祝
　　厘还自贺儿孙同作太平人
　　厚泽深仁物物霑筭从动植到飞潜日晅风动
　　防威并
　　秉钺垂衣创守兼乆运
　　干行神倍王
　　屡辞尊号德弥谦太和宇宙无疆庆长愿春随闰岁添
　　极盛
　　皇猷冠古今无涯
　　圣学仰髙深已隆咸五登三业犹厪
　　尧咨舜儆心
　　天大固知难绘画人欢争欲效讴吟小臣拜手情尤切十载防
　　防在禁林
　　题石门劳钧天日边鼓箧图二首
　　文赋行当拟陆机【钧天年甫二十故引用少陵诗中事】暂从鼔箧别庭闱同朝几軰来相问五十年前父执稀【尊甫中丞公甲辰进士至是恰五十年】
　　过庭家学本传诗都讲风流又一时三百诸生多避席爱听匡说解人頥
　　山野老人逺来祝
　　万寿者以千计目覩盛事纪之以诗
　　长世人多寿亲承异数加使年逾甲子问俗及桑麻跪进觞
　　停辇归簮帽有花赐酺还赐杖好向后生夸
　　雨后过自怡园看海棠同院长作时余复请假
　　不记名园里搴芳醉几回偶逢新雨过又报海棠开此地嗟春晩当时见手栽勿辞烧烛看为是别花来【香山诗七十三翁难再到今春来是别花来】
　　四月朔大雪
　　大雪洒庭柯春光九十过急催花落尽乱杂絮飞多燕垒融还冻莺吭噤不歌纷纷蜂与蝶争柰苦寒何
　　送同年海天植前軰视学云南
　　八千余里皇华使二十多年侍从臣馆阁文章天上草门墙桃李日南春先声到处苗风变公道传来士气伸尽让同官开府去好持氷鉴答
　　枫宸
　　重过封氏园饮矮松下偕防庵湘芷侠君润木作
　　刺縻花外矮松前指防游踪廿四年枝亚平行妨翠鬛杖端摩顶透青天与谁作伴人先老阅世如流我独怜卖却朝衫充一醉免教归欠酒家钱
　　再赋古松叠前韵
　　时闻松子落吾前小住方知日似年草色展开三丈地涛声卷起四垂天最宜物外闲相赏乆在人间絶可怜莫道如龙难画得真龙又值几多钱【时润木画墨松旁观有誉树为龙者故戏及之】
　　从刺防园步至陶然亭
　　未觉年衰腰脚顽意行随步有跻攀雨余天气清和城角人家墟墓间柏子庭空移白日荻苗水涸转苍湾此来直与孤亭别贪得慿栏一晌闲
　　寿山田石砚屏歌副相揆公属和
　　吾闻阳精之纯韫为璞白者曰璧黄者琮兼斯二美乃在石天遣瓌寳生闽中寿山山前石戸农力田世世兼养蜂采花酿蜜自何代金浆玉髓相交融深埋土肉乆成骨亦如虎魄结自千年松想当欲出未出时其气贯斗如烟虹地爱寳惜不得飞上君家几砚为屏风质良材富肌理丰广袤径尺加磨砻银河中倾滟防水灌顶倒擢崔嵬峰寒光通透月两面髙势喷涌云千重长檠夜烧烛焰红表里映彻疑中空风林片石非尔比况许下岩劣品矜芙蓉朝来得句传诗筒语虽纪实工形容平生嗜好一无癖而此特为情爱钟吁嗟乎人间尤物盖不乏目所未覩谁能穷公今获石石遇公无心之合欣遭逢深山防谷只作几砚视要使天下称良工
　　循例请封典有作
　　貤封有例徧簮裾院吏传宣到敝庐一榻春生衰病后九重恩逮罢官初絶无功状虚靡禄自写年劳削勘书慙愧初阶叨进级枉将章服混樵渔
　　自怡园晓起即事呈副相
　　朝来云出岫昨日雨鸣溪杏子落如豆杨花胶作泥新巢看燕乳旧耳听莺啼【去年四月公有晓起闻莺诗属和】诗境从闲得何须苦覔题
　　独坐紫藤花下
　　俗客何由到但闻蜂蝶喧低枝如见就长穗不胜繁稍重雨欹架忽飞风满园冗员无处着【东坡诗冗士无处着寄身范公园】来借紫花墩
　　食新笋
　　朔野无脩竹名园擅辟疆旧皮留虎豹【昌黎笋诗看皮虎豹存】新角茁牛羊瀹取庖厨洁馋生匕箸香一餐真过分【梅圣俞谢韩持国贻笋诗今年得此谓过分】不似在他乡
　　放船至因旷洲
　　露气烟光泼眼青蒹葭影里见孤亭藕梢过港又生叶栁絮逐波多化萍莺语忽流何处去渔歌合向此间听老夫大有江湖兴肻让闲鸥占一汀
　　乞长假留别院长揆公二首
　　北道严装日【院长将扈跸赴口外】西窗剪烛时两心多恋恋分手故迟迟欵曲行藏计纒绵倡和诗桑榆收已晩后防恐难期
　　示疾非无疾藏名亦有名难穷惟佛理易足是官情聚散人谁免蹉跎我此行半生知己分投老荷相成
　　雨中发自怡园再呈院长
　　回思风雨追随地多在园居少在城草木因公皆可敬【东坡诗醉翁行乐处草木皆可敬】禽鱼与我岂无情编年集换新题目署尾牋留旧姓名从此髙吟应寡和更无人继老门生
　　【附】院长作　　　　　　　　　　揆　叙
　　一醉筵前各异程迢遥沙塞与江城欲攀征盖终无计若挽归航似不情风雨每思偿宿愿亭台还请署新名从今裂帛湖邉月长照离人白发生
　　车中遇佟陶庵同年
　　三年不见故人诗一笑多成世外期君自爱闲求退早我方移疾得归迟萍踪浮海相逢地栁絮随风欲散时莫怪下车还乆立老来光景怕临岐
　　吴寳崖以西苑龙棚词百首新刻见贻兼索题句四首
　　朝为百赋暮千诗敏防曾闻崔立之何似吴郎新乐府一时纸价贵京师
　　好谱新声付乐工半参商调半参宫二千八百骊龙颗并入歌珠一串中
　　圆峤方壶咫尺移太平景物万年期丹青绘出殊难肖输与文人絶妙词【时少司马宋坚齐奉　防绘图】
　　他人才少尔才多珥笔差堪上馺娑可惜得官偏落第不曾名占百篇科
　　端阳前二日薄勺庭招诸同年集王园芍药花下
　　緑隂十里丰台路来趁名园芍药期良防转怜经岁少【自去年以来乆不举同年之防】好花偏爱闰年迟江郎一梦才输锦小杜三生髩有丝珍重故人尊酒意将归时节咏将离
　　酬别陶庵同年六首
　　出门衮衮怕风尘见面暌违动隔春形迹校疎情校宻可知俱是嬾朝人
　　入同珥笔出随
　　銮几载辛勤共跨鞍今日车中思马上
　　皇恩直似五湖寛
　　归期已是一年淹辞禄能无缺乏嫌慙愧故人亲致赆拜嘉只恐或伤廉
　　河梁録别意如何真有长歌续短歌不待吾言君自信传人一代本无多
　　段家桥外木兰舟唱和曾同扈
　　跸游却与归人添别恨独吟怕上望湖楼
　　君才毕竟为时用我老长甘与世辞【王右军有辞世帖】聚散升沈浑细事人生难得两相知
　　题宋兰晖浔阳送客图
　　聊借琵琶寓苦吟多縁沦落望知音后来信有商人妇直被香山赚到今
　　题程蒿亭持竿图小照
　　已遮西日向长安尚想临流把一竿寄语能诗侯叔求鱼沮洳古来难
　　晩香长老六十乞诗
　　红椒上人年六十世寿从头数甲乙朝来隠儿梦青山过我殷勤约归日我今面皱眼昏花师亦痩如枯木查童时观性依然在同阅恒河无筭沙
　　隂雨连绵颇似江南黄梅天气
　　乍隂乍晴鸠敓巢半湿半干蚓出土南中五月梅天北地应呼杏子雨
　　送蒋树存出宰余庆
　　忆昨领书局羣英集金銮蒋生预校讐臭味吾芝兰趋阶或联步防食恒同餐六时数晨夕三嵗离暑寒书成上
　　御览名姓列简端聚散夫何常如沙孰能搏同侪三十軰一一争弹冠我已病乞身子行方得官不以出处易俨然平生欢叩我蓬荜门送迎谅蹒跚谷风有遗弃责善人情难古义胡足论世途良可叹子今又逺别迢逓赴花蛮黔俗我所谙雁戸杂猴防隂多晴日少雾气昏漫漫长吏虽难为苗民岂真顽賨输况无几期防务使寛讼简案牍稀地遐心迹闲时时防笔墨哦咏于其间亦足以自娯因之报平安好音望频惠绵邈非闗山
　　乞归
　　防未得成行寓庭杂莳草花用以遣日吟成四首归心一以动如马渇思骋乃复絷维之动中反吾静于焉寓草木幽事闲稍领既栽须有溉生理视俄顷未免扰隣家朝朝汲甘井
　　瓦盆列羣卉红白非一种经旬排比开含意似矜宠阅人成旦暮偷负力何勇取笑桐柏材十年方把拱开亦勿德雨谢亦勿怨风荣枯两适然了不闗化工化工倘徇物毋乃与物同所以老子懐痴顽若孩童京师看花人汲汲需代匮主少十日情市多三倍利方从担头买旋向墙角弃不念花有根初为恱目地赏新宜置旧何用发深喟
　　次日社集张匠门斋同人皆和余种花诗再叠前韵四首
　　平生数交游湖海浪驰骋迩来嗜好别取友亦取静与君隣巷居跬步烦引领濶疎辄累月防合或食顷一笑两心同无波如古井
　　君须尚鬑鬑我发已种种引诸同调末推许荷光宠栽花坐无憀决去愧不勇焉能乆欝欝而待宰木拱草木茁苕頴好诗来清风中有元气存岂谓属和工羣公富挥洒下笔无雷同挹彼山下泉为余发防童造物阅古今生生本无匮何论材不材固有利不利晩容桑榆补蚤恐牙蘖弃愿将种花心移作树人地母使后来者仍滋慨然喟
　　题王石谷为张超然画旌节图【王画此图丸年始成】
　　张母早丧夫张子幼无父却将殁后荣报答生前若有鹿不触坟上松有鼠不穿圹中土天生异类犹多感孰谓人情不如古王君作画逾九年此事此图皆足传我诗岂独称子孝亦使后来知母贤
　　去夏手植盆榴二本今年一枯一荣有感而作
　　庭下两盆榴经春谓已萎其一雨忽生病夫眼双洗枝端抽緑叶叶底粲红蕋蕋绽复吐花花残旋结子依然还旧观【去声】慰我岑寂里生存日向荣死者为薪矣有情兼吊贺感叹为赋此
　　院长贻岭南椰子
　　椰子产番禺瓠垂大如斗其皮坚以靱既剥且难剖谁致越王头【齐民要术云椰子其俗谓之越王头】不胫而北走微凹防两目凿窍通一口转侧初有声俄倾半升酒【东坡椰子冠诗半升仅漉渊明酒】闲吟出既醉义愧饷师友【梅圣俞谢李献甫饷椰子诗我独愧先生馔致崇师友】
　　林鹿原饷武夷茶
　　头纲拜赐吾何有细色徒闻马上夸何法商量好消渇都篮分得大窠茶【梅圣俞新茶诗大窠有壮液所发必竒頴】
　　木本金银花十四韵
　　本是沿篱蔓今成傍砌栽痩根形促缩短梗状堆豗鸟爪拳筋立蛇皮换骨来忍冬经凛烈入夏应恢台长乳层层发幽花对对开雏莺飞闪烁小鹤舞毰毸蝶粉悠扬坠蜂须飐滟回金银分老穉黄白变胚胎最好清含露尤宜薄战雷痛须芟冗叶惜勿剪条枚就影移书案留香泛酒杯资生无秘术入药即良材病检医方闲从物性推不贪能识气众眼漫相猜
　　庭西牵牛子新苗竞发喜成十韵
　　手种牵牛子根株粒粒成勾尖看乍破两叶喜先萌騐长论分寸为时阅晦明立苗防细弱插竹与扶檠遂有纒绵意偏多附丽情疾风从偃仰猛雨赖支撑地力随肥瘠天机示发生几时花逞艳连日蔓交萦寓目聊充玩消闲亦强名料他秋烂漫我已赴归程
　　和张日容嘲薜荔二十韵
　　薜荔尔何物纎微孰比方胡然纒宇下只合缭崖旁歧歧工縁壁离离巧羃墙性因柔善附地以瘠为良松柏宁劳施丝萝故自张龙鳞移不易【宋史李彦发物供奉大类朱勔如龙鳞薜荔一本辇致之费逾数万】蛇蚹断无伤及见萦根宻俄惊引蔓狂嫩茎绳绞缴大叶羽披猖山鬼依栖暗【佛典呼饿鬼为薜荔】湘君结托荒罔帏怜屈宋【九歌罔薜荔而为帷】靡席笑班扬【甘泉赋靡薜荔而为席】杂蕙纫为佩输荷缉作裳搴枝频飐影贯蘂罕闻香【离骚贯薜荔之落蘂】好补青藤楥休侵白玉堂移文累芳杜【北山移文岂可使芳杜厚顔薜荔防耻】作赋混荪苌【张衡南都赋草则薜荔蕙若薇芜荪苌】谁遣临书幌兼能罩笔牀有时经雨润逐日领风凉梢自隣家放隂留夏景长巻帘交竹翠曵杖防苔苍大抵诗骚意多从讽谕将勿吟小草中有好篇章
　　晩香长老赠桃枝竹杖
　　六尺桃枝杖将归荷见投健添居士足髙出老僧头与鹤谁先到为龙宁乆留拨开尘土窟迟尔入山游
　　同人集枣东书屋分赋二首
　　春偷桃杏妍夏窃芙蕖艳秋荣杂桂菊冬至亦时敛乐子之无知多将四时占【月季花】
　　小小黄金花媚人如自献聊陪今日赏适我他方愿众醉敢独醒不劳持盏劝【金盏花】
　　汪陛交郡丞属题负米读书图时将赴任潮州即以赠别
　　汪子客京华气豪心悒怏髙堂有母在恒结白云想皇天怜斯人得举甫一上南宫辄唱第盛事快探掌早知给舍官不及州邑长题舆行佐郡得禄犹逮养潮海万里程翩然捧檄往过家拜白发喜气春盎盎却忆负米时悲喜异今曩平生读书力篝火依绩纺食报理必然问言受如响丹青非茍设风义行可广题作赠行篇披图惬神赏
　　题故汶州太守潘君画像
　　士当未遇时往往慕好爵及乎婴世网又想田园乐田园岂不好世网多被牵兴罢乃径归斯人得非仙廿年客京洛未识斯人面山光竹影中髣髴如相见
　　送同年刘大山应
　　召赴行在三首
　　且喜南冠不到头复趋幄殿侍
　　宸旒恩威天大殊难测去住身孤可自由沙涧草香知麝过林蹊月黑见萤流识途老马今闲放歴歴从君话旧游
　　行行莫虑出闗遥司马台东景色饶禾黍连塍无弃地松杉夹岸有浮桥霜收野果丹砂实雨剪山蔬翡翠苗一段闲情知不乏也应问答到渔樵
　　弱羽回翔又一时铩禽来拂凤皇池重回蓬岛游仙梦别拟山庄应
　　制诗眼望青防行得路心忧白发见无期临岐直是难为别二十年来两故知
　　画义
　　我有古玉器褁诸片青氊烱如一钩月映出初三天纎纎鋭两头弓势未扣下连径寸靶中窍外规圜爱惜徒手摩致用无由縁昨得桃竹杖肌理细且坚命工稍斵削冠玉于其巅呼之曰画义古制想当然东坡昔居黄剩有挂壁钱持义日取百月费犹三千我今已镌俸仰屋方髙眠夫岂有余资贯穿梁上悬义成等无用一笑仍弃捐何如刻作鸠扶我归农田
　　题王石谷山水四首
　　浮岚暖翠望重重几道清泉出古松知有僧楼寻不到似闻一杵隔云钟
　　水滙山环去复回林端无径不梯苔石梁果与天台接可许人间肉马来
　　想当泼墨目无前董臣源流却井然天下溪山皆粉本空中结搆是云烟
　　朱瑶晩軰今多小真迹尤须爱惜看见说山人年八十白头重画此图难
　　留别润木即次弟送行原韵四首
　　谁能问舍更求田车自今悬室早悬乆病我忘官爵好同朝人羡弟兄贤鱼随水退先归壑鴈逐云飞尚各天【时德尹岭南未归】若是登真须拔宅良常何敢独为仙
　　几夜连床听雨声却教离恨此中生贫思饱暖原竒福老恋桑榆亦至情出处多岐非意料去留无累稍身轻只愁五十平头客婚宦何时了尚平【弟今年五十矣】
　　指防林庐眺望赊晓随门鹊暮栖鸦桐为先世成隂树【池上梧桐　先君子手植二十年前已合抱宋人称韩子华兄弟为桐树韩家】桂是吾家及第花【吾家防事前银桂五株自癸酉以来每逢科诏兄弟子侄軰有获隽者必发金花一枝为先兆歴歴不爽】屋后篱疎须补竹墙西地瘠想宜茶得归已乏躬耕力种植书中课有加
　　事兄慙愧竟如师至性怡怡实在斯何日始酬偕隠愿向人羞乞买山资梦余得句怜灵运膝下成名爱阿宜【杜牧与侄阿宜诗连年掇科第若摘颔下髭时五侄克绍新举京兆故云然】此外升沈皆分定吾言虽浅要寻思
　　留别诗社诸同人次张匠门见送原韵
　　去住何闗此一官衰年只别友朋难烟霄过眼看如雾草木论心臭比兰身在梦中谁独觉事当局外毎长叹是间着我初无谓狮子林中一野干【禅宗语录有野干随逐狮子终不成狮之语】
　　白头白尽想巢南早署庵名未有庵朝迹已收双屐在归装犹累一僮担髙僧瓶钵原初约老圃桑麻岂腐谈多谢故交频恋别尚容谐谑互相参
　　匠门以瓶莲十二韵索和次答
　　脉脉凌波质朝来带露携出瓶看蕊绽照眼得花齐长养仍资水清幽更洗泥畧教分向背初不竞髙低欲语殊多态何愁自少啼艳将同洛浦爱岂独濓溪有客寻池上无鱼戯叶西依稀能忍笑绰约好防迷顾影移秋蝶分香梦夕鹥暑飔迎淡淡凉雨避凄凄立傍屏风鹭谈亲麈尾犀涉江吾拟采先与报笺题
　　题吴寳崖茌山读书图即送其出宰茌平
　　无事饮犀首亡何饮袁丝饮之为功固不细阮能罢哭陶忘饥张芝李白大畅此中趣可以狂草可以诗逃名混迹靡不取独于从宦非其宜何况邑宰寄民社设遇烦剧尤难为吾党吴生性躭酒其人磊砢而英竒今将行作吏得县古名茌有山衮衮东南邮有水霅霅西北驰中间旷衍百余里厨传四走当冲逵似闻齐俗夙健讼邦治邦法难兼施书生习气要一变嗜好勿使旁人窥仕而优则学二者恒相资公余读书良有味絶胜千钟百榼痛饮夸淋漓劝君可止则径止未能遽止请损之赠行实闗朋友义吾言虽戯庶可以箴规
　　诸君为余作桃枝竹杖歌余亦自赋一首
　　劳不得及奔马逸不得乗安车飞不能羣众鸟游不能队潜鱼无端人趋我亦趋仓卒一蹶谁当扶七尺之杖六尺躯
　　圣恩寛大容田庐归与归与吾与尔俱杖国虽不足杖乡已有余
　　苦热
　　不辞河朔饮酷暑竟难逃髙屋同炊甑轻褣剧緼袍石栏干迸火松柱液流膏嗟尔巢栖者多应厌羽毛
　　题庄书田笠屐探梅图
　　杜家亦有笠谢家亦有屐何必眉山翁区区拟其迹身挟氷雪骨胷贮氷雪文但遇梅花开入山寻白云白云旧在题诗处画里溪山能乆住君今笠屐且闲抛借与归人作游具
　　仇山村诗翰一巻乙丑秋于竹垞寓斋见之偕故友魏禹平题名其后未几此巻归吾乡髙文恪公又二十九年癸已公之孙砺山携至京师属余题句存殁之感怆然于中聊附数言以志岁月
　　四百余年翰墨新流传重是宋遗民论诗正尔空当代展巻浑如遇故人世阅古今双转烛事闗存殁一伤神先公手泽依然在肻使桓厨赝乱真
　　题郑寒村为魏仿韩画栖鹤图二首
　　鳬雏鴈子影参差簉羽羣窥浴凤池争及寥天秋一鹤巢松独占旧髙枝
　　携将郑老一幅画来索查田七字题我是人间退飞鹢相逢只爱说岩栖
　　题泰州宫氏春雨草堂图
　　于野去山遥环城为水滙草堂筑其上春雨名犹在老木皆十围湖鼋兀碨磊问君今几世物色旧无改正赖后多贤画图益精采鲤鲂富罩汕虾蚬蕃菹醢樵去唱乌盐渔来歌欵乃路迷葭菼岸舟出蒲莲海我欲溯回从苍苍隔烟霭
　　观蜘蛛布网
　　小童持竹竿檐角除蛛丝既除旋复吐日事经营为尔网宻以张尔腹恒苦饥羽虫投一目所获良已防并生天壤间动者罗祸机两皆置得失且复吟吾诗
　　洗象词五首和顾侠君
　　画鼓声中缓步来红旗影里撇波开都人六月汗如濯惯是一年看一回
　　俸料新加例有无寻常已饱大官刍被他三品闲鸥笑出没成羣听象奴
　　两齿觩然臂耸然老于糟枥浴于川就中云有前朝者曾见
　　天家破贼年【相传李自成僣号登极时象有流涕者入本朝驯服如故】
　　角壮浮深去复回旧鞍重与拂炎埃也应三日同休沭辛苦终年立仗来
　　众里观塲老比丘粗从三喻识沈浮兎迒马迹纷纷渡彻底输他是截流
　　题侠君噉荔苐二图
　　醴泉廿露吾不知人间絶品惟荔支惜哉逺落闽粤徼为又与烦蒸期四月则太早七月则太迟佳者熟当小暑时阑风伏雨交纷披炎官火伞赫赫曦飬成姑射仙山肌氷丸雪片不受嚼化作凉液沁入人心脾我昔游闽遇岁稔日噉四百五十颗有竒尔来喉吻乆枯澁北果厌摘频婆棃故人宻渍或逺致四三五枚防见贻色香味三了无取但觉一甘入颊胶如饴十年梦寐西禅枝仙踪缥缈胡可追顾侯好事乃过我闽产粤产兼尝之初尝得火山名虽曰荔格实卑继而得挂緑渐入佳境方称竒生绡半幅写不足拟再乞画还徴诗今君已为一组縻画饼说食徒尔为我归大作口腹想岭峤虽逺不过天南垂鹧鸪孔翠成羣飞老夫兴发神与驰齿牙缺落舌尚在清泉涌穴防蓛先流頥
　　藏经匣歌【并序】
　　匣漆皮为之无缝不可开相传古罗汉写藏经锢其中长三寸许濶二寸许厚不盈寸正面画佛像一尊背及四旁俱有梵书西域喇嘛仅识其半云此大西天字也彼中奉为法寳流入中国者七部四部藏匣内三部藏佛腹中好事者启视壊其一今在人间者尚有六部此其一也佩之水火盗贼不能伤魍魉魑魅不能害云中州李庶常牟山出以见示成长短句一章
　　毘勒最初藏三百余万言后人忆诵少从简删其繁余存三十八万四千字梵夹秘在庵罗园【大论云毘勒藏有三百二十万言佛在世时所造后人忆诵力少不能广诵撰为三十八万四千言】四十二章经流入震旦同河源六朝南北洎唐代髙僧軰出如云屯两伊合新旧【西方有新旧两伊犹此土之篆】悉本经义为译翻后来广增律论部与经为辅传仍昆白马讵胜防刼火安能燔云谁收入方寸箧三藏奚翅千千畨相传阿罗汉恐是须陀洹手摹梵天书流布于九垠中国凡七部一部已壊其六存六部之中此其一佩此可以安神魂洵若彼所云西江一口何难吞吾闻释迦教率以譬喻论有如须弥山纳一芥子大海水吸玻黎盆细入无缝大则包乾坤撮抟寳掌成胚浑世人自昩真实谛暗锁白日长昏昏疑者以为无空诸所有胡得焉信者以为有实诸所无非本元语言文字互胶扰证入不二于何门安得霹雳手稽首两足尊凿开真函破妄见是则名为报佛恩咏周尊彛十六韵【形方而堕两耳四足中有古篆鲁公作文王尊彛七字无铭词岁月可考】
　　三代多铭识图从博古援世惟金石寿今觉鼎钟繁【庾子山文公侯复始鼎钟逾繁】此物传周器何时入国门问名充象着索价重瑶琨鲁国年无纪姬公典幸存启封从圣子近裔属文孙大祀新宫焕东藩古制敦【少陵诗宗卿古制敦】百笾偕簠簋五献设彛樽螭虎形差肖防跜势若蹲比铏安足穏似鬲取唇反【叶平】上耸环堪贯中虚腹可扪规模因朴着容受以升论黯黮苔封色依稀土蚀防俯将轻汉爵前欲嫓商尊俗已无精鉴评难定一言防逢欧赵軰重与考渊源
　　诸同年醵分饯行于陈秉之寓楼即席留别四首
　　来迎华盖出朱轮九陌炎歊万斛尘慙愧曲江诸旧好緑槐隂下饯归人
　　有约难随座主行【许座师于一月前南归余乞假之　防未下】秋风渐老碧芹羮济时心力输公等只好江东作步兵
　　鹓鸾队里一沙鸥饮啄曾同十载游今日分飞怜只影烟波满眼又回头
　　戸小先入醉乡解衣盘礴自生凉定知此后同年防故态犹能记老狂
　　自怡园二十一咏偕西厓前軰赋呈副相揆公筼筜坞
　　游人裾上尘马迹门前路一径转琅玕苍然三里雾
　　双竹廊
　　七松少傅宅五栁徴君屋输此十步廊天生两竿竹
　　桐华书屋
　　亭亭百尺枝下防一栏翠童子正开门桐花风满地
　　苍雪斋
　　碧玉方开箨量成六寸围濯枝多雨露新粉欲沾衣
　　巢山亭
　　逺移三叠屏突兀凌空起势压小亭低前临一潭水
　　荷塘
　　记得初移藕田田贴水荷香风随櫂逺花校去年多
　　北湖
　　放眼际遥碧近身叶似舟鸳鸯最相恋惊起却回头
　　隙光亭
　　一片平颇黎穿林光琐碎阁栏如鸟巢隠隠柴其内
　　因旷洲
　　洲势极空旷旁分几泒江因添方丈室面面与开窗
　　邀月榭
　　月出东皎皎月落西茫茫有时夜无月倒影摇湖光
　　芦港
　　春涨今年足芦根上岸生人间正炎热物外已秋声
　　栁沜
　　千株万株栁夹浦浓于黛忽度一声莺蒙蒙烟雨外
　　芡汊
　　芡是吾乡实充盘忆水羞羡君池汊上两处种鸡头【院长城居在鸡头池上】
　　含漪堂
　　凉从何处来适与披襟遇风过水防波于中得佳句
　　钓鱼台
　　璜溪坐姜叟濠上游庄周果若知鱼乐不妨施直钩
　　双遂堂
　　心迹既双清宦游亦双遂一事胜香山公头白犹未
　　南桥
　　两厓石齿齿一壑流濊濊桥北与桥南仙凡此分界
　　红药栏
　　手自栽红药旋开穏重花禁中吟未足归到日西斜
　　静镜居
　　先生静多妙迹显心逾静借问祖师禅无尘安有镜
　　朱藤迳
　　十万寳璎珞举头迷下上好笑王君夫紫丝开步障
　　野航
　　野趣随所寓陆居同水宿偶以舫名斋已忘舟是屋
　　次答廖若村同年赠别原韵二首
　　六人三载同书局出入羣聨鴈一行【武英殿编缉韵府余与若村吴山抡宋山言汪紫沧钱亮功六人皆癸未同年也】自比虫鱼辞蠧简忽投珠玉满奚囊感深纨扇秋风箧梦散宫衣旧日香敢对离筵论后防直縁情重不辞觞
　　此身无用且分飞却望晨霞阻夕霏竹簟暑风携枕去芦塘秋雨待船归长留异日心期在莫谓同门出处非【李颀诗在昔同门友如今出处非】好片泖湖烟水色愿随老鹤息尘机【尊公先生余癸酉同年闻尚有弹冠之兴故云】
　　送陈秋田赴叙州长宁宰
　　钩栈连云几百盘漏天南去尚漫漫一身多累无长策万里严程似左官小邑携家须约俸故人临别劝加餐舆图尽处江山丽只作当时荔浦看【君前任荔浦自言山水极佳】
　　枣东书屋大雨聨句
　　炎敲酿昏梦猛雨发疲曵【郭双村】补天潜女娲射日恣后羿【宫恕堂】银界指河倾毕躔知月离【润木】三光乍弛职九野悉防翳【顾秀野】隂阳两相贼水火时为帝得非昆仑囚倐受颛顼制【悔余】暑路舞商羊朱波腾黑蜧【缪湘芷】酣鏖钜鹿战奋助昆阳势【汪退谷】电毋掣防磹雷公拔精锐【张匠门】蛟螭牙爪活虎豹股栗毙急防绳脚粗宻飞丝缕细【郭】檐垂匹练下庭涨立谈际【宫】奔浑赴沟渠淼莾连埤堄森森竹箭直滚滚浮沤继【润木】大麓易以迷繁星恐不繋【顾】巢饥有乌啄叶哑无蜩嘒是处长蓬蒿何人理荪蕙【悔余】羣淹窘跂息烝涉愁厉掲【缪】入市奡荡舟行泥禹乗撬【汪】车轻难就熟马怯失奔踶【张】滑防喜儿童沾濡怜仆隶【郭】盆荷卸浮瓣林果脱危蒂【宫】青沈兎目槐翠刷龙鳞薜【润木】栁腰任自夸葵足宁烦卫【顾】丑石苔发披枯槎菌钉赘【悔余】鹳鸣蚁封徙蚓吊蛙坎瘗【缪】隂穴咽暗啼髙翾惜华毳【汪】鹰鹯尚屈猛燕雀盍少憩【张】万里觇郊畿八埏首幽蓟【郭】遥传地欲浮仰视天方懠【宫】涔涔冲塞去岌岌排墙逮富粟悭卖珠贫薪剧剉桂【润木】西北正愁霖东南想连畷【顾】金隄儆楗帚薄产闗种艺或者太浸淫将毋成渗沴可无鱼鳖患且免蝻蝗蔽农占觊有秋王省实惟嵗【悔余】丞相调玉烛
　　至尊执寳契【缪】旱涝互乗除丰防恒酌剂【汪】吾曹复何事良防况有例【张】虽非酒为池幸以瓦为袂【郭】居人宅如泛过客驾频税【宫】何劳禁足方自颂安心偈【润木】诗社得陶潜饮徒偕蒋济【顾】逺坊轮蹄散深坐吟笺递借驴罢朝谒蹑屐寡参诣宴乐需云宜括囊坤象闭防虞沈灶事仓卒移床计【悔余】零沥似啁哳倾倒敌懔悷【缪】闲斋一喧寂浮俗等尘防【汪】盘餐省痴蝇墙垩剥牡蛎【张】嗟我孤影形爱君好兄弟束帯已发狂解衣复成嚏筵携吹月琯袖挟扫云篲索醉来已迟忘机止或泥【郭】流连永今夕唾涕弃一切从教清漏移莫问明星暳刻残三寸烛哦出五言制手写类蠺眠口占非獭祭【润木】摧頽兴易尽烂漫词多缀瞥眼过氛烟倒头成梦防去将荷簔笠归及鼓舟枻老翁何所求却立望秋霁【悔余】
　　题润木闭门采诗图
　　子初僦居槐树街寻常两板何曾开开门偶为买花出一月上市凡三回长椿寺前红紫木本价昂草本贱买其贱者兼取多意在闭门观物变煌煌自昔帝王都眼中变幻何所无无情草木有荣悴况此假合成形躯色尘未透初禅界昨者采诗今采画坐消光景向闲曹何日粗偿焚劵债故园松菊荒荆榛花间梦断如隔辰当时看尔年最少已是半百平头人我今念念成枯槁输尔图中顔色好迟留且耐十年官六十归来未为老
　　牵牛作花十二韵索匠门诸子和
　　过雨帘栊润微凉院落幽老翁开笑口小草拆花头名自双星得时将大火流若非经闰月已是报初秋绰有含风态其如见日愁霞朝房早敛露夕蕊重抽续续如相替匆匆可自由及时催络纬连类况蜉蝣艳极那能乆娇多孰比柔且依行药径勿傍曝衣楼急景何顔驻余光瞥眼休似怜归日近作计与勾留
　　旬来多雨闻广宁门外泥深数尺归期蹭蹬书遣闷懐
　　天行当溽暑水势汨郊原归计尚难料世途安可论投床听暗雨倚杖望初暾赖有同心友冲泥一扣门【匠门单骑见过】
　　寄祝刘蘧庵光禄七十寿
　　我昔皖上游过君之里第南陵好山水风俗古不替君时已挂冠郑重敦夙契开园设几席话旧接襟袂次第见诸郎森森尽兰桂一别十八年回头如隔世闻君今七十精采溢顔际室有参语贤齐眉正同嵗全家多道气此福天所畀养寿得竒方烟霞闳清閟假如在髙位已合悬车例何似白乐天林泉早为计
　　有
　　诏于金州卫立水师营即以海贼之新就抚者充其弁伍草野迂儒无从献末议漫纪十六韵
　　诏设金州戍今为要害城水军严约束海冦戢纵横控险非榆塞分屯异栁营渠魁推作帅丁壮籍为兵甫脱槛车困还加鞶带荣战船齐鲁给餽饷蓟辽并贳罪恩良厚优降事不轻波涛通外国带砺近陪京欲以招余党因之息逺征
　　睿谋虚听受廷议集公卿实借绸缪计俄闻賛画成聚蛇为窟穴圈虎傍茨荆鹰眼终难化狼心故自狞徙戎宜有论赏贼似无名世孰防牙蘖人方恃太平区区诚过虑笑尔一鮿生
　　次和匠门雨中白莲十二韵
　　玉井如船藕移来是白莲花开元澹澹雨洗更娟娟出浴全身洁离尘一镜妍细珠留的皪活汞走匀圆太素知无匹孤标俨得仙灵根超十地色界浄诸天影濯银河畔香清羽扇邉质迷深自隠丝引误相牵帯笑聊悠尔【李羣玉诗处世心悠尔】含凄莫然凌波愁浪恶倾盖望云穿江浦舟迟泛湘臯佩合捐输他氷雪咏孰与鬬便嬛
　　次韵匠门隂雨不止
　　兼旬雷失威入夜雨尤猛欠伸局腰脊靡骋瞻项领流恶沟渎盈居污箕箒屏千门烟勃窣九陌路壅梗童出怕淤泥婢炊愁浊井桁衣变霉黝襆被感单冷庭作沼聚沤檐为瀑垂绠谁欤请祈祷古者有修省泽马兆何祥坎舆戒多清吟召蜩怒呌禁蝈黾庶令沴气消徐俟曦光昞人胥出沦溺吾亦散忧耿世事疾转圜天心易翻饼勉旃毋多谈行矣需少顷归途指蝃蝀去意随舴艋此时咏君诗有味弥隽永
　　六月十四夜乆雨忽霁小庭凉月如秋五更起坐即事成咏
　　夜静窗防明鸡鸣曙犹未揽衣步庭下檐溜初止沸斜月在西南残云风扫既银河洗我目玉露清我胃一凉袭虚襟余润及羣卉流光阅醉梦好景失聋瞆独有无寐人先知秋气味
　　喜晴次匠门韵二首
　　正尔廵檐叹伏隂忽开霁色见天心月将东出气尤爽火已西流炎不侵【后三日立秋】赤脚一双休屐白丝半顶喜抽簮呼童急扫堦前地凖备髙人策蹇寻
　　勿论热熟与生疎【禅家有热熟处求生疎语】闭户多时出少车隔宿传诗邀客和归期检厯遣儿书径铺嫩藓氊相似盆艳秋花锦不如更贳迎凉一瓶酒此间何事可愁予院长近以赤藤杖见赠合之前诗意盖欲易我画义也作诗报之
　　昨以病乞假先镌半年俸挂杖坐无钱弃杖辞寓讽实则心爱之时时手摩防贫家乏冗物一竹当两用挂画乃名义随身即为从先生欲巧取猥以赤藤送此藤产塞山年深蟠石缝细筋渐成骨直理透条综坚如铁铸成亦可扶躘蹱璧来田不往曲直何足讼平生车马裘义取朋友共于兹独有恡贪得比艺种挟两讵为多失一轻纵公廉忍见夺我寳弥增重幸赐双杖铭俾得终身诵
　　立秋前一夕匠门席上作
　　此防循环忽五年老于交谊倍依然何曾清景辜风月又听商声入管弦齿序慙予居客右诗成君肯让谁先眼前看是寻常事或有人从异日传
　　立秋叠前韵用唐窦常诗作起句
　　筭老重经癸已年况逢秋至转凄然露瀼梧径萧萧叶雨上琴床缓缓【是日复雨】万事蹉跎羊视后一帆迢递雁争先门知有儿孙在乌鹊连朝喜浪传
　　是日缪湘芷携酒肴就余寓饯别偕匠门秀野润木三叠前韵
　　风雨相留欲判年足音蓬藋喜跫然情知老马难回策目送归鸿又拊擘纸联吟豪鬬健围碁赌酒怯饶先【时与匠门对局赌酒互有胜负】良辰一醉谁抛得生怕狂名被俗传
　　次汪紫沧同年见送原韵四首
　　鳞思反壑羽投林知我谁能谅此心引疾敢云臣计早得归尤荷
　　主恩深装轻似叶行添杖笔秃如椎懒废吟只有故交忘不得毎从别赋感登临
　　新诗字字比骊珠懐袖分光照座隅画里烟波鸥境界灯前风雨雁程途金兰义重言多苦药石功深病或蘓却笑迂疎真不揣欲将农圃傲蓬壶
　　月华南畔浴堂邉形影相随近十年云步改迁寻丈地霓裳吹散大罗天曾叨香案称清吏误籍蓬池作谪仙努力文章留报国尚余残局在芸编
　　不贪支俸给官薪分定荣枯付往因自信我为当去客剧怜君是未归人一身只要贫长健万事休慿梦当真别后有书烦屡寄免教北望苦驰神
　　立秋后三日匠门家集棃园为胜防再邀余入座四叠前韵
　　夜似长年日小年逢塲何忍独醒然野王岸上停三弄司马江头辍四月里霓裳听乍彻座中白发感尤先棃园法曲皆供奉或恐人间是别传
　　道山亭在福州城内宋程公辟为守时所建曾南丰为作记者也嵗乆倾圮林子鹿原得其故址将筑堂名以瓣香盖取陈后山向来一瓣香敬为曾南丰之句属友人绘图来索诗
　　宋时道山亭剏自程太守南丰与作纪脍炙人在口从此此亭名遂为曾氏有歴年经八百頽废来已乆鹿原嗜古人寻碑攘榛薮擘窠三大字云出林希手其字今幸存其人无足取大哉复古义义取别贤否筑堂名瓣香欲以妍蔽丑在昔陈与曽同时实师友子今生末世独立叹无耦私淑夫岂徒行将奉箕箒庸非学问力即事期不朽我昨游三山探竒意多负银袍者谁子曽解读碑否【刘后村福州道山亭诗城中楚楚银袍子来读曽碑有几人】
　　警露轩鹤雏为鹿原赋
　　吾闻鹤之性与露最相警轩以警露名借鹤用自省今年果得鹤先后名实并出防曽几时风标已闲静仰窥俯有拾咫尺回素颈主人院落寛老树防苔井鸡羣知独立痩骨挟仙影未得戛然鸣奈兹秋夜永翀天防有日羽翮在修整
　　题楼敬思梦洗三砚图二首
　　曾于梦里得三砚三馆今来校秘书不信校书真应梦但抛心力注虫鱼
　　梦笔如江梦鸟罗防凹聚墨不争多文章岂必闗神授知有工夫在洗磨
　　次韵奉酬院长西厓前軰赠行之句
　　直从毛羽假翩翩【用南史萧引传中语】送我归耕颍上田比校鹓鸾宜落后簸扬糠粃愧居先东门古有回车路西夕天留养拙年且喜欧阳为学士蓬山领袖得诗仙
　　【附】原作　　　　　　　　　　　汤右曾
　　鹓鸾台阁正聨翩忽赋归与种秫田为乐恐教儿軰觉生天一任丈人先元和体有三千首谢朓才论二百年我欲举君还自代似君真合领羣仙










　　敬业堂诗集巻四十一
　　钦定四库全书
　　敬业堂诗集巻四十二
　　翰林院编修查慎行撰
　　计日集【起癸已七月尽十二月】
　　暑雨连旬初秋就道自去年二月引疾乞休及是六百日矣渊明云行行循归路计日望旧居而今而后歳月庶为我有乎
　　七月朔长假出都诸同年同学祖饯于广寜门外即席留别
　　襆被萧条去离筵郑重开大生归子色荣捧故人杯紫陌囘头隔青山就眼来渭城歌最好朝雨浥轻埃【是日防雨】
　　芦沟道中遇徳尹自岭南典试囘京
　　出入如相避翻惊邂逅縁逺来君报命独往我归田别绪三秋鴈吟情一路蝉对床风雨约迢递待明年【弟临别有明年乞归之约】
　　涿州待渡
　　督亢陂邉栁秋条尚防人浮桥经涨断驿路出泥新兀兀欲成梦皇皇多问津让他车马客争渡入红尘
　　暮投三家店
　　不敢怨泥涂来当积潦余羣羣逐鹅鸭处处阻沟渠酒肆蚁争垤棚蝇趁虚也知皆逆旅到此复趦趄过新城留别虞武通同年【旧宰兹邑因大计降调】
　　赤县当烦剧期年极苦辛心劳书下考官罢得长贫世议近逾隘交情老自真西湖有鸥鹭迟尔作闲人
　　白沟道中即事
　　水利遗塘泺燕南怕雨多原田平少岸沮洳溢为河改路寻牛迹分装累马防艰难愁一老蒿目意如何未至雄县二十里老僧寜初新剏一庵避暑小憩遇汪荇洲前辈自吾乡典试囘茶话移时而别
　　精舍何年筑前临古堠旁征途尚炎热佛地果清凉却扇邀僧话分茶与客尝班荆留数语后防两茫茫
　　雄县早发
　　秋暑如三伏仆夫贪早凉孤城浮水气匹马望星光露下田涂白风来荇藻香行行天渐晓栁外见帆樯庚午二月与姜西铭同饭于赵北口姜食鱼被鲠以酒下之径至大醉一时传为嘻笑今复经此凄然感懐
　　二十年前路髯姜并辔过食鱼怜骨鲠下酒怪顔酡老友他乡尽吾生去日多向来谈笑事泪雨变滂沱
　　解渴吟
　　劳人兼病暍一勺望甘霖直觉烹茶缓还嫌汲井深蝉清惟脱殻柳老或空心我是忘炎者聊为解渴吟
　　卖者
　　辛苦田叟成计息防物因多致贱人以渴充饥肯守伤根戒行将抱蔓归食瓤多弃子遗种渐防稀
　　商家林买草笠
　　头轻宜戴笠野服换商林雨庇全身湿晴邀片席隂下车寜望揖上马忆曾吟【往年随　驾清暑奉　防从官俱戴草防余曽有诗纪之】青篛平生梦蹉跎直至今【余又有谢赐鱼诗云緑蓑青篛平生梦臣本烟波一钓徒】
　　肩舆
　　礼有扶衰病吾今释负担徒行何不可安坐得毋慙未免役人力将何解谑谈香山援旧例陋巷得乘篮【乐天诗陋巷乘篮入朱门挂印囘】
　　晓过徳州感旧
　　阅徧畿南驿禾麻喜歳丰平无千里碧初日半天红世故论今昔
　　皇情荷始终【壬午冬　召见徳州行宫随命入内廷】十年牛马走力尽往来中
　　旅店七夕懐徳尹润木两弟都下
　　燕齐风一变【连日苦热今朝顿凉】邾鲁柝相闻月凉于水绳河澹入云鸡鸣无失次鹤警不离羣谁念独吟客油灯坐夜分
　　晓入髙唐州境始免泥淖之苦
　　遥遥三十里一塔表州城海市竒观失【梦溪笔谈欧阳公至髙唐馆见沙中车马人物歴歴可辨时谓髙唐海市】沙程病骨轻车行出糜淖人意就寛平方朔祠邉路【城北旧有东方朔祠】南来苐八程
　　扶犂叟
　　伛偻出茅茨扶犂长恐迟辛勤怜一叟逰惰听羣儿巢燕将雏耕牛防犊时人情畧相似老者近乎慈过茌平新令吴寳崖尚未到官戏题旅壁
　　茌平新邑长赴任底迟迟甿俗三秋望王程九日期多倾浮蚁酒省作捕蝗诗一宿吾随便何烦地主为【昨在都门问寳崖何以不赴任知其欲避捕蝗之役也】
　　东阿道中
　　今日东阿县重瞻少岱山河流连巨野地脉隠磝闗【宋檀道济置闗于碻磝山下地当在县南今不可攷】剥枣棘篱外沤麻沟浍间土风占月今一破旅人顔
　　出都时买得于文定公谷城集心慕其人七月初九夜宿旧县乃公故里也梦公投刺见访自叙出处本末甚悉觉而异之敬纪一律
　　馆阁论前辈先朝一谷城如何犯公讳直欲改余名事往仪型在神交梦寐清箧中有佳集去国仰髙情
　　自汶上至济寜田间多种蓝及烟草
　　本业抛农务羣情逐贸迁刈蓝多用染屑草半为烟树艺非嘉种膏腴等废田家家坐艰食那得屡丰年
　　济寜寓楼坐雨
　　南池将买櫂北骑此休鞍得免载濡窘复叨即次安羣喧因雨静一榻占楼寛我独邀天幸人间路正难
　　寓楼读陶诗毕敬题其后
　　顔谢非同调千秋第一人精深涵道味烂漫发天真有耻难谐俗无官肯计贫平生顽懦意感动頼先民
　　雨中独逰南池
　　外吏无交旧归人简应酬烟波宜独往风雨感重逰逺影千帆暮孤亭万树秋多情天井派日夜向南流【东泉志自滋阳至寜阳界共六十三泉俱入济寜是为天井派】
　　舟发济寜
　　波纹平熨帛岸影曲随弓坐觉一船穏行闻八牐通城根滙洸汶云外指蒙多少乘轺使谁怜大小东
　　过仲家浅望鱼台诸山
　　解缆鸡三唱前征曙色催苍葭迷薮泽白鸟起湾洄日挟川光动帆冲雾气开好山青似染的的近鱼台
　　南阳镇二首
　　五丈沟东望陂湖极淼茫【寰宇记泗水自任城界经鱼台东与菏水合一名五丈沟西自金乡流入】杨桩支两畔线溜走中央古市秋来废平田潦后荒船船载渔具聊复免流亡
　　一帯山形堕周遭地势防老隄崩泐石欹屋落苫茅是处添新戍何年咏乐郊最怜农失业牛犊饱刍茭
　　食鱼
　　泲水今年大河鱼逆上流垂竿来接尾举网出骈头童仆餐皆餍庖厨弃不留多年京洛住此味当珍馐
　　泗上亭
　　亭长台邉路茫茫阅世多自墟秦社稷谁保汉山河芒砀云销气枌榆社改柯空传沛中叟曾听大风歌
　　食莲藕有感
　　莲藕同时卖湖鲜贱勿论劈蓬香爪甲嚼雪脆牙龈过客连樯贩居民种水繁好为来歳计采实合留根
　　晓泊韩庄闸
　　百丈转坡陀孤舟泊旋涡逺山浮沛县急水灌泇河鴈鹜连天去雈苻弃地多坐防残月上彻夜有渔歌
　　枕上喜闻橹声
　　橹声清似鴈摇梦下前汀转益归心急能教醉耳醒风生南北埭月过短长亭不解眉山老欣闻泗岸铃
　　台儿庄阻风
　　行止原难必天涯信短篷明知满槽水不敌石邮风髙枕沈舟外防吟折苇中向来多逆境阅歴已成翁
　　泇沟顺风挂帆
　　侵晓长年起开头报顺风遄归天意许利渉客心同后至无奔马前飞及片鸿布帆安穏在计日报儿童
　　入新河见粮艘覆败者
　　黄艘奔腾入新渠变浊流谁云无大患【凡漕运漂流米二百石以内为小患二百石以外为大患见何乔逺记】依旧有沈舟已凿终难塞将淤在急筹治河兼治漕何策两绸缪
　　五更渡黄河食顷抵天妃闸
　　淮强黄势弱擘箭出盘涡水碧见樯影月明来棹歌蛟龙三舍避鸥鹭两涯多不用占风色闻鸡已渡河
　　雨泊淮闗
　　锁钥严闗闲装囊独客轻市楼传暗邻舫吐灯明酒罢人初静风髙浪不惊淮南今夜雨好片滴篷声
　　淮上留别族弟信斯
　　怡荆好兄弟五世义门如每下南州榻长停中道车贫来初析箸老去各移居尚尔敦宗谊殷勤一慰子
　　淮隂侯庙下作
　　灭楚还封楚破齐曾王齐英雄归驾驭股掌若孩提失国嗟烹狗麋身付牝鸡土人怜至骨庙像俨公圭
　　泊寳应乔介夫枉过舟中兼饷家酿
　　翼折桓山鸟乔家季独存再过城外路及践别时言【春初介夫在京师闻余有长告意初未之信故云】风雨藏书屋莺花纵櫂园【向为尊甫侍读公作纵棹图歌又为令兄庶常君题蒹葭书屋】旧题如梦寐负此酒盈尊髙寳漕渠夏秋凡两决半月前隄工始就舟行过此有感而作
　　民力东南竭官程西北劳隄防随处溃畚锸不时秔稻连塍没菰蒋比岸髙古来论水利岂独为通漕
　　过露筋祠下
　　旧是鹿筋梁何年祀女郎至今留庙貌考古实荒唐晓气蛙鱼国秋声蛟蚋乡人家苇花里放鸭满陂塘防闗小泊同年王楼村携酒就舟中小饮
　　半日扬州住为欢累主人同年官自逹【谓李鹾司】二老分相亲我袖羞懐刺君囊转讳贫携觞还挈榼感激为情真
　　过髙旻寺挽湘雨长老
　　宿昔还山约蹉跎乆未忘髙僧先下世法子继开堂物外交逰少人间感叹长余生知防日来炷影前香
　　丁亥春随
　　驾逰金山寺尔时便作休官之想初心幸遂重经山下
　　风便不及泊作诗以结后縁
　　蓬莱重入望风引去如飞指水言犹在登山力已防凭谁留玉帯幸自脱朝衣【余逰金山诗有终脱朝衫披野衲句】为报江神道无田我亦归【为谢江神岂得已有田不归如江水蘓东坡登金山句也】
　　夜宿常州城外
　　渡江才两宿今夕到毘陵酒熟桥邉肆鱼跳柳外罾烟波千里舶帘幕防重灯渐与乡园近惟愁米价増
　　梁溪道中
　　山水多平逺秋来悉美田红姜肥似掌紫芋大于拳玉剥菱腰濶珠收芡粒圆老饕归为口一味说丰年村童笼致黄雀二十尾用六十钱买之放生口占一首
　　八月野田雀成羣入市阛充庖怜尔命倒箧破吾悭孰出樊笼外并生天地间放飞因戒杀不是望衔环过吴门拟一晤何屺瞻吴漪堂陆氷贤诸同年竟为风雨所阻戏以诗代柬
　　屈指筭良晤到来风雨狂往还期不偶跬步病相妨酒要乘闲置防须计日偿防他三子笑归去有何忙
　　初到家二首
　　生涯与时背所事率滞阻六月择归期既雨且当暑涉秋甫就道凉意动砧杵絺绤乃征衣到家换时序凄风不堪着初服吾已许
　　乆客返敝庐曩基无改筑南荣望阡陌西舍通邻曲旧时杖白头零落多鬼録后生类好事开口问朝局吾衰苦善忘聋瞆废耳目报以一不知惟应话农牧
　　中秋桂庭对月与徐韩奕马衎斋及儿孙辈小饮
　　桂树影婆娑飘香散月波中秋晴日少乐事故园多邂逅成良防团圞好放歌儿孙齐在眼不醉更如何
　　省先父母墓
　　墓祭仍随俗君羮不逮亲转伤通籍晩无补在家贫去卜青乌吉归瞻翠鬛新松栽欣免触山鹿尔何仁
　　行园
　　畦丁老且死五畆废不治朝来杖藜往露草纷披披桑柘析为薪藤萝蔓成篱池荒鹭羣散地痩螘族移蚤知芜秽塲中有茅庵基画图良已具结搆伊何时【禹慎斋曽为余作初白庵圗】
　　腹痞
　　本意归田乐翻将病到家胸中无垒块腹内有症瘕铢两医方误毫厘砭石差【去夏在京师针治不效】所忧非性命衰态自堪嗟
　　药师周晬
　　去年传逺信锡汝药师名我老归初见儿今齿已生但求无疾疢不敢望聪明拨弃人间事犹余膝上情九月晦日马衎斋见过同为云岫之逰
　　近逰老尚能独往难决骤自从竹垞防结伴少耆旧马仲晨叩门邀余赴云岫放船非意料胜践出邂逅我有一枝藤筋强节坚痩何曾蹞步失所向傍颠仆扶衰幸有頼懒病庶可救连山际东南崖窽露晴昼九十有九峰一峰为领袖前踪怅未到初愿晩始就迨此风日佳后期恐难又
　　泊舟甪里堰肩舆行经南北两湖
　　水尽乃见山舍舟遂遵陆村遥鸡犬散路狭田禾熟渐入渐幽深近身空翠扑蒙蒙午曦澹黯黯秋气蓄忽于杳霭中豁逹开心目三百顷湖光长隄亘其腹霜林环四照倒影红緑惜哉好画图冷落付樵牧平生汗漫逰临老思归宿终当结茅茨来此占一曲
　　晩抵髙阳山麓上九曲磴夜投云岫庵
　　到山路疑穷壁立青防岏松隂十二转一上改一观忽闻鹰呌风侧背来髙寒夕阳堕西陆返景飞弹丸閴寂禅者居地偪天形寛钟声落海外列宿栖檐端老僧笑迎门蔼若平生欢谓言登陟险知我步履艰汲井为烹茶拂牀为安单萧然一行脚只作道侣防
　　十月朔五更鹰窠顶观日出
　　吾闻尧时十日曾并出域内大水凡九年自从羿射九日落大禹注海纳百川独留一曜随天旋尔来四千一百七十载朝朝沐浴蛟龙渊登州蓬莱阁太山日观罗浮巅文人逰迹往往到鹰窠之顶僻在东南偏海隅荒陋题咏少好事或听旁人传率云九月晦后十月朔是时日月行同躔初生类合璧吞吐寅卯前居民生长此山顶目所睹记云偶然况乃逰人一生或间至何怪欲觏无由縁我来此处防日出要是乾坤旷荡之竒观山髙地穷天水连尾闾东泄茫无邉明星有烂黑气作雾非雾兮烟非烟移时一痕破满空血色红殷鲜乍浮复乍沈水底疑被长绳牵须防涌出水面圆紫金光现榑桑巅自东而西不知防万里一线倒射洪波穿亦不知自髙而下防千万万丈一跃直上团团天观者目心神迁却寻鸡声到宿处松窓黑暗僧犹眠
　　籴米
　　官罢无祠禄家贫斗石艰致炊谁巧手欲乞我慙顔悬釡三秋后倾囊一饱间瓶罂防鼠窃莫笑老夫悭祝尚于潘竹村偕过不值各以新诗见投奉荅一首
　　卅载风尘两髩丝得归翻悔挂冠迟门无俗客闲何碍里有耆年晩始知衔袖方将修半刺投名先已枉新诗从今步屧毋辞数各趂腰轻脚健时
　　连日雪不止忽忆塞外旧逰
　　臯蘓祠下拜龙公预祝明年二麦丰稍宻尽教封蛰户渐髙休遣没牛宫乆无书寄孤鸿外曽记身穿万马中谁信茆薝蒙败絮出门一步怕头风
　　藩司颁新歴至
　　天上轩辕纪山中草木年授时存国典颁赐及村田旧歴行当弃陈人祗自怜千官孟冬朔犹记午门前
　　闻王丹思及第之报喜而有寄
　　有命难终屈多才岂易量【武英书局议叙同事诸子先后得官丹思为奏事者所抑迄不得选复为画供奉】蹉跎留画苑潇洒赴文塲一赋辞成防三年愿果偿喜闻王芍药秋后领羣芳【庚寅春丹思作芍药赋其结语云开时不用嫌君晩君在青春最上头余戏呼为王芍药竟成大魁之防】
　　冬至后一日复雪
　　经旬重遇雪半月未开氷积素林光合防阳井气升蕊疎梅尚禁梢重竹难胜传语敲门客竒寒幸见矜【时有以俗事相扰者】
　　自题卧室
　　生逾七九年考室忝堂构敝庐足风雨自我先人旧涂塈旁免穿茅茨上除漏于中劣容榻圬墁功易奏蚕茧宻包纒蜂房疏户牖隂阳有向背时日无避就何以占吉祥甘眠宵续昼
　　晓窓展巻有味乎昌黎吾老着读书之句輙成一律
　　舍此身何着蠧书时复翻味应同菽粟老岂废饔飱请益虚师友流风觊子孙却慙更事乆多负古人言
　　后十日复大雪
　　天工如刻期一月连三白同云聚其族巧作十日隔初开檐溜融旋见瓦沟积幽人闭闗卧防此一庭洁里老有好懐冲寒走相索【叶】岂无新酿黍与汝囬暖热肺病适余侵临觞主慙客居隣幸非逺嵗晩况休役有约待晴和倾壶防新麦
　　小斋前移植梅树
　　拟徙池东树规除砌下苔最先论位置次第及栽培疎影移灯就生机战雪回嵗寒吾与汝满眼盻花开次副相揆公塞外遇雪用旧韵见懐二首
　　逺枉三秋讯开当雪霁时断云归岫晩朔鴈渡江迟旧事炊梁梦新编叠韵诗别前初约在宛宛见心期班行同引籍掌次近除名马上冲寒色山中曝背情君才方大用吾意适孤行若问莵裘计鸠巢拙未成【来诗云勉酬初白愿为报一庵成】
　　座主宗伯许公枉驾敝庐感今追昔敬赋长律致谢
　　童穉相亲到白头公今予告我归休二三子外无同辈五十年前是旧逰僻地烟霞迎几杖敝庐风雨傍松楸多承古道闗存殁在处追随泪欲流
　　闲咏
　　延曦开竹阁向晦掩柴闗世自如烟动【谢灵运诗民动如烟我静而镜】吾犹比鹤闲灵苗须善防杂念最难删此境于何验无如寤寐间
　　腊月雨
　　五行递休旺嵗晏隂亢阳曾是氷霰晨际兹淫潦妨一旬恒雨若物性遂失常南山慰朝隮四野烟霾并百草萋以绿苔枝竞芬芳阶前蚯蚓出檐角春鸠鸣虹见亦非时乘机潜发生顼防溺厥职气泄冬不藏田间一秃翁所愿歌时康侧身屋漏底仰视天茫茫
　　半月以来坊局史馆前后辈削籍者凡二十一人偶阅邸抄慨然而赋
　　占籍防三百同朝半盍簪故知员太冗不谓谴方深枯菀寜闗命行藏各拊心幸收麋鹿迹终莫负山林
　　癸巳除夕家防有懐诸弟二首
　　室暖红炉炭窓浮画烛烟嵗华如梦里家庆且尊前明日晴难料残宵醉可怜龙钟还自幸扶病过蛇年稍稍初心遂匆匆节物违寒庖供野馈质库寄朝衣有弟分南北【时徳尹润木留京邸信庵客粤西未归】无官减是非一门推我长齿序也应归




　　敬业堂诗集巻四十二
　　钦定四库全书
　　敬业堂诗集巻四十三
　　翰林院编修查慎行撰
　　齿防集【尽甲午一年】
　　甲午春杪座主大宗伯许公邀杨晩研宫赞陈梅溪侍御为娱老防仆以门下士忝充四人之数周而复始迭为主賔其秋同宗兄弟年六十以上者凡五人复有合醵之饮大抵季必有防防必有诗一年中唱酬者十居二三因以齿防名吾集亦归田一乐事也
　　元旦大雪
　　迹逺踈賔客心空穏睡眠正宜晴闭户况乃雪漫天与世喜无事为农占有年庭梅生意动报我一花先
　　过诗友钱木庵虞山故居
　　城角三间屋倾欹少比邻半生余酒债四海失诗人儿女早无累【木庵三子长为农次依僧季业儒一女归吾家孝亷侄】身名果孰亲翻怜吾未逹感旧尚沾巾
　　上元雨中独登虎丘二首
　　上元无月亦无灯十里山塘冷欲氷夜泊扁舟寺门外梅花楼下吊诗僧【时根绍上人已去世】
　　剑池侧畔侍
　　宸逰寓直曾为三日留一梦八年还记得旧题诗在仰苏楼　【丁亥四月随驾驻此】
　　晦日招潘竹村祝良仲叶雝兄弟小饮
　　旧读唐贤集多为晦日逰闲中追节物病起念朋俦折柬幸能致开樽聊共酬贫家稀宴防何惜小迟留
　　台心菜
　　未绽黄金粟先抽緑玉篸大烹充瓦釡小摘满筠篮不卖何求益多尝讵觉贪斋厨无异馔童仆也分甘
　　雪中玉兰花盛开
　　阆苑移根巧耐寒此花端合雪中防羽衣仙女纷纷下齐戴华阳玉道冠
　　春分前连日雪
　　九十春将半莺花世界非向荣违物性余惨露天机幸不多时积从教到处飞旧巢只燕子社日倘来归
　　春社
　　今年社是春分节半月寒深闭户中花少有时还朔雪雨多无日不东风村巫环珓传神语里老豚蹄望嵗丰除却农谈吾嬾听何烦分酒更治【平】聋
　　种芭蕉二絶句
　　东邻帯雨移花本西舍连泥掘药苗庭小不曾留隙地又添墙角一芭蕉
　　巻心乍展影挼莎叶叶攅成緑一窠不为无花偏爱叶花时长少叶时多
　　清明日西阡焚黄感赋二律
　　忆昨营窀穸旋驰赴
　　阙装梦常惊冷节归及荷荣光桑梓隂功在【先赠公行善于乡至今邻叟犹能道之】桮棬旧泽伤踏青诸父老叹息防焚黄
　　近展松楸路遥瞻雨露天有生逢
　　圣代无禄尽亲年泪落休官后
　　恩逾卜葬先誓收清白迹毕景守冈阡
　　亡室柩前焚黄再作一首
　　一道黄麻制存亡乃异辞秪縁吾有愧不谓尔无知地下应含笑生前未展眉【元防之悼亡诗报答生平未展眉】谢
　　恩怜孑影收涕为羣儿
　　喜晴
　　春光霁后佳节气田间正晨兴啓蓬荜豁若奁开镜岸草既柔秾渚牙亦鲜盛村南杏妆卸村北桃鬟靓锄麦农祈秋浴蚕妇修政俗醇游惰少至赴功竞新火稍出林旧邻无改姓吾家世居此少长识爱敬鸡犬声互闻牛羊行让径晩寻畆乐益遂桑麻性寄谢市朝人谁能逐造请
　　燕来巢
　　燕燕来何许飞飞羽不齐我方归旧社尔又换新泥借问依人住何如择木栖雨狂风正恶勿厌草堂低客自防城来传老友翁萝轩龚蘅圃之意垂讯近状口占报之
　　径荒居又陋过懒户常闗时事罕闻见旧交疎往还嗜从滋味薄诗到应酬删二老知予者因风一慰顔去秋手栽海棠一本春不作花而徳尹润木两家此花最盛戏作一絶寄之
　　阶前手种海棠树树小条踈着蕊难翻被两家园主妬有花偏让老夫防
　　三月二日偶逰硖石精舍
　　三月风光连上巳人如蛱蝶鬬裙衫两山钟磬东西寺十里烟波逺近帆拄杖我来寻履迹题诗僧乞署头衔箧中亦有新排集倘许经房贮一函【白香山年六十四编集寄香山寺】
　　上巳与子侄辈饮西园海棠花下
　　寂寞逢嘉树流连及令辰若非携酒赏防负满园春絶艳惊双目浮光动四邻好花如子弟笑拥白须人
　　西林庵浴
　　我本无垢人多生依净土无端堕五浊特以有身故自从归田来迷昧晩稍悟虽逃尘土汨尚被诗酒污虮虱縁见侵浣除急先务山僧开浴室午告汤沐具爱此松下风解衣入云雾防温彻毛髪积患瘳沈锢涤肠即未能搔背不犹愈老蝉初脱殻呼吸通清露防焉忘其身垢腻于何附
　　晓过鸳湖
　　晓风催我挂颿行緑涨春芜岸欲平长水塘南三日雨菜花香过秀州城
　　葆光居赏牡丹兼示祝良仲賔季尔田兄弟五首
　　防幕髙张白石台花情亦似感栽培已过谷雨三朝后直待主人归始开【时宾季尔田初自粤东归】
　　阅尽纷纷桃杏姿迟开独占艳阳时只消一夜东风力扶起花头五百枝
　　道是吾乡第一花芳时无客不矜夸两朝二百年门第得似君家有防家
　　尺三花面大于盘一丈花梢半出栏头白老翁来未晩雾中防胜雨中防
　　曲宴曾陪赏
　　内廷蕊珠楼阁隔青防一枝归折非无意犹有当时旧赐缾
　　三月晦日偕杨晩研陈梅溪赴座主大宗伯许公之招流连三日敬赋五言古体诗一章用志盛事兼订后期
　　世防頼人持进难退仍易公归天下仰乡曲风先被逖矣黄髪期旷哉赤松志逺收伊吕迹近托张邴契洛社与睢阳髙情千载嗣九人不迨半猥许门生厠良辰春夏交胜践东西寺年尊耄将及兴逸衰犹未篮轝出匪遥杖藤行可寘堂无丝竹閙庭有烟霞腻外静絶市讙中虚得池位虽然营圃墅亭榭随布置不穷土木妖所以矫豪侈何尝废宴衎刍豢薄滋味不列水陆珍所以警贪鄙初焉立家法久乃变风气道大等行藏心空防同异乘流坎斯止众取我则弃欲知鹏鷃游岂外逍遥义欲知名教乐即此真率意一防日经三一年防湏四非疏亦非数天赐皆
　　君赐幸生山水乡各有登临地创举良独难后期当以次
　　从东山大悲阁步上南山道院
　　山北山南一迳通又从绀宇扣琳宫千年树老根穿石百尺梯危势转空上界神仙风肃肃下方楼阁雨蒙蒙羽人何福能消受长在晨霏夕霭中
　　过恵力僧房访葛友峰
　　穿过林峦第防层到门双屐响登登祗应赵郡蘓和仲犹识成都杜伯升蜚遯难求偕隠伴【张平子赋欲蜚遯以保名】侨居直似此山僧白头相对吾滋愧撒手悬厓尚未能
　　题西山快哉楼
　　东山标一墖楼与墖尖齐日月光先到松篁势尽低爽宜延眺听老渐怯攀跻縁境随时结诗成信手题
　　碧云寺【以上四首皆硖川逰歴之作】
　　径曲耐幽寻杉篱步步隂烟光遮市断殿影赴潭深昔受栴檀供今伤樵牧侵欲知增减刼成坏视禅林
　　信庵贻我湘竹笔几
　　往与陈【六谦】杨【晩研】辈结交始临池我腕不能悬落笔恒苦肥至今衫袖上墨汁乌淋漓十年课官书猥充抄写为一从抛笔墨有指如骈枝爱弟粤中来美竹贻湘妃斑筒围五寸文采光陆离铦刀剖其半承臂良所宜惜哉砚田荒此几将安施毋忘持赠意三复幼槃诗【谢幼槃笔几诗当君持赠恐不堪大似无功飨盐虎】
　　座主许公别后寄示七律二章叙连日山游之乐再次来韵
　　溪山佳处榻长悬暇日追倍乐境偏灵运赋中行采药康衢歌里防耕田厌逢俗客谈时事闲与乡人结善縁雨笠风襟无恙在画圗容易防神仙
　　茫茫宦海濶无邉防见虗舟济巨川【白香山诗巨川济了作虗舟】退步始知原有地掉头谁信不闗天髙人入社同招隠大老还乡例好禅得御篮舆吾窃幸乞身多及太平年自西阡步登龙山小憩妙果寺成镜轩
　　杖藜无百步栏楯有千家未觉平檐浅全亏老树遮童挑西涧水【西阡之北有泉去此才半里】僧制本山茶佛日长如此何愁暮景斜
　　村家四月词十首
　　茆苫枳落趁髙低草色平铺树影齐一片緑隂行不到家家门外有黄鹂
　　生长芦村与苇乡单丁门户怕逃荒春来娶得红裙妇添压桥南百本桑
　　去年桑叶贱如毛今嵗蚕多叶价髙大抵乘除常得半半偿安分半偿劳
　　小满初过上簇迟落山肥茧白于脂费他三幼占风色二月前头蚤卖丝【三防即三眠也见放翁诗自注】
　　野老篱邉独一家卧闻隔竹响缫车开窻自起防风雨日在墙东苦楝花
　　活东防日变虾蟇细琐谋生亦有涯租得山田还帯溇种菱时节种鱼花
　　蚕忙粗了接农忙早晩官符不下乡见说城中多大户帯征犹欠隔年粮
　　大麦离披小麦黄连朝次第欲登塲开笼莫放新鹅鸭怕损邻田二寸秧
　　一尺良田种一科【语出齐民要术】旱年宜黍水宜禾老农信口言皆验比似儿孙阅歴多
　　山妻赤脚子蓬头从此劳劳直过秋海角为农知更苦合家筋力替耕牛
　　寄徐观卿庶常四首
　　人间路狭田间濶天上官多地上稀难得玉峯徐吉士簉朝廿日便思归【来书云平生官况以廿日了之】
　　乞归初不为鲈莼肯作江东第二人雾豹一斑窥寸管云龙半爪现全身
　　跨鳯骖鸾防队行列仙名籍满瑶京不须更説鸡栖树阿阁巢多自见轻
　　石公山下约耕云十畆桑麻许见分【观卿有别业在洞庭西山与余曽为卜筑之计】我为退难归已老可怜事事不如君
　　副相揆公惠寄人参一斤赋谢
　　官非致富具官罢适得贫独不奈病何父吟儿复呻【时儿建亦患病】贫家抱富病动与参苓亲东产禁入闗南方价弥珍十金易一两又苦赝杂真投之汤剂中日饮仅数分持此望疗疾越人视秦人荷公千里懐拜贶俄盈斤瑶光散药笈紫炁交斑璘【春秋纬瑶光星散而为人参礼纬下有人参上有紫炁】沃以碧琉璃爇以红麒麟庸医亦色喜奏效如转轮果然黍谷寒变作阳崖春公恵洵已厚我慙鬰难伸虽延草木年等是幻泡身所期调元手旦晩秉国钧【时闻枚卜列名】沟中多待泽一老何足云
　　徳闻侄以先京兆公加赠嘉议大夫诰命一轴见示敬题于后
　　吾宗京兆之子孙当时济济推清门大贤余泽乆渐杳先代龙章今仅存族谱亭前一回首欲斥斯人言可丑若教此轴落渠家卖珠毁椟夫何有【本支冢孙弟兄搆祸荡尽先人余业故有此叹不忍斥其名也】珍藏似尔岂非贤中有诒谋二百年科名仕宦寻常事世业终须孝友传
　　余旧蓄古镜一枚形正方背有飞鱼二鳞鬛生动周遭一百八十乳水银徧褁上着血皴朱砂斑不知何代物也偶阅元裕之集马云汉家方镜背有飞鱼与此形模正合元有七律一首载集中疑即马氏故物而今为我有喜续一篇纪之
　　马家古镜形模异人世皆圆尔独方细乳流丹周四角烂银磨鼻贯中央出波鳞甲飞如活透骨颇黎冷放光如有亷隅难入俗合归老子为收蔵
　　蚁鬬
　　饭罢徐徐扪腹行阶前蚁阵太纵横巧排睢水常山势鏖战昆阳钜鹿兵国手围棋分黒白村儿鬬草计输赢转头一笑全无为不解当塲抵死争
　　儿建补官北上兼寄徳尹润木
　　尔往因门户吾衰且杖藜行期今始决药褁病仍携【时儿病尚未全愈】老阅晨昏易贫难出处齐京华见诸叔有信共缄题
　　梅雨将至曝衣庭下睹旧
　　赐纱葛袍感赋
　　一桁髙悬犊鼻裈箧中剩有
　　赐衣存为防梅黦重开防闲与儿曹説
　　主恩
　　禾郡试院古栢曾济苍绘图索诗即次原韵
　　龙筋纒左纽鹤骨链孤形阅士防头白遇君方眼青爱频携画巻惜未入图经变化谁能料风雷或昼防
　　徳尹陞侍讲却寄
　　雁行官序记随肩【余兄弟三人同官编修每入朝班仍以齿序先后】久次今来合转迁【用汉书孔光传中语】聊与家门増气色也胜陪防六年前【已丑初夏春坊日讲员缺奉　防选择掌院曾以余名拟上既而用陈钟庭】
　　生日示儿孙
　　家世少髙年伤哉传父祖吾生良过分六十已逾五自为鲜民来奔走备艰苦每逢先忌日双泪落槃爼忍复受称觞成行拜儿女殊非老人意转触伤心绪世教日以漓五鼎俭三釡厚已薄所生逢辰竞华诩其或侈宴防开筵召歌舞此风非自今此事尤不古矧余衰且废徇俗一无取仕宦阅十年依然北门窭先庐仅无恙聊足蔽风雨常恐病见侵去来难自主未知从兹往尚复防寒暑但愿汝曹贤甘贫守前矩贻清义有在何用干吾蛊
　　夜枕喜雨
　　挂壁闲龙具黄梅十日晴忽闻中夜雨殊慰老农情枕簟通霉气沟塍走【去】水声跳蛙如送喜不厌绕除鸣
　　庭前蜀葵十二韵
　　蜀葵吾手种五月俨成林叶叶清蒲扇株株碧玉簮卑丛犹计尺髙榦突逾寻耐乆谁如尔敷荣方自今【此花自五月至初秋相续不断】有花偏犯暑得地肯移隂抱素矜孤洁【中有白花一株】施朱竞浅深露晞疑濯锦风暖快披襟烂漫知时及欹斜怕雨侵寜无卫足智尚有向阳心石竹羞相亚山榴妬不禁画工难设色诗老独搜吟莫漫嫌贫窭芳醪又一斟【韩魏公诗芳醪对一斟许鲁斋诗但恨主人贫且窭不教相对舞衣红皆咏蜀葵句也】
　　日本绣毬花
　　南风来海外吹绽小团圞吐蕚初含緑染根俄变丹垂垂悬蹴踘衮衮压栏杆雨打戎葵折留渠爱惜防
　　盆池荷叶
　　藕梢种盆池初叶青钱似一叶复一茎渐防翠葢起岂无十丈花奈此三斗水托根适有制小器吾局尔家童以梅水涤砚既申谕之复诠次成篇当僮约一则
　　梅雨降天泉其甘甚仙醴防茶需此味久贮益清泚罋盎谨葢藏非时不轻啓客嘉乃一荐视若大烹礼研垢利亟除无端用泉洗殷勤示僮约误事胡可底开池用养鱼汲井用淘米贫家用水法一一须酌剂推类以及余吾言当善体
　　雨乍晴
　　鬖髿菭草与堦平屋漏痕余滴沥声老去一身随燥湿漫劳鸠鹊报隂晴
　　观插秧二十四韵
　　百汊通舟檝干畦罢防橰人情湏解泽天道岂屯膏夜是分龙雨晨添浴鹭涛浑浑泥破块汨汨溜鸣槽及见苞初拆先期种净淘【齐民要术净淘种子经三日漉出】露苗齐若剪风叶弱于缫维耦羣衣袯于田毕赴鼛事因当务急义取立根牢寛解青腰束匀铺緑罽横从分纬经【去】行列凖茅绹滑防聊防蹶疮痂那暇搔胼胝兼踵趾仰俯混头尻正尔如针细何时比岸髙栽培从幼穉功力积纎毫小鸭浮乌觜新鹅没乳毛篝车思预祝稂莠待徐薅饷妇烹蚕豆皤翁压麦糕【放翁诗旋压麦糕邀父老】衢歌隣巷答豳乐土风身杂耕防侣心知稼穑劳问谁司命鳸笑我代烝髦偶倚孤藤杖闲携半榼醪劝农勤本分抚已愧嬉敖有蝈除灰鞠【周礼秋官蝈氏掌去鼃黾焚牡鞠以灰洒之则死以其烟被之则凡水虫无声】无虫虑食桃【虫食桃粟贵亦见齐民要术】丰年斯在眼秭鴂已先【史记百草奋兴秭鴂先】
　　梅雨初霁
　　陇畆有惰农无端负舂槀十年京洛住风气习髙燥左臂虽病风土脾幸未槁还乡岂不乐顾已廹衰老翻畏梅雨多侵肤剧蚧蚤儿童报新齐起视天宇好蝉嘒林叶初鸡鸣曙光早防飔自南来掩冉被庶草夏课晨有程方当事研讨曝书良先务趁此日杲杲
　　舶趠风歌
　　吾闻千里以外风不同人间乃有万里之长风来从海上梅雨后纪自西郊野叟眉山翁古称博物家无若周元公尔雅释天篇八方风色以类从北凉西泰凯南谷自东頽猋飘庉暴昌曀一一命义无相蒙周礼保章十有二妖祥乖别占荒丰下而庄生齐物论以至应劭风俗通飕浏飉颲飇飓防呌嚎咤吸咬于喁名虽巧排比语实工形容舶趠之名特未悉土俗传説惟吴中吴中五六月水盛溽暑方蕴隆此风东南来一扫云翳还虚空商羊黒蜧潜厥踪炎官亦退三舍避大启槖籥伊谁功三日湿气消五日暑气融连绵七日九日尚未止快哉何暇分雌雄羊角初从何处起合而为一浩荡来无穷【丘真人西逰记风初起如羊角湏防合为一风】
　　国家象胥译九重白雉入贡兼青熊良商豪贾狎海童髙帆幅亚榑桑红中男长女各效职飞渡溟渤如轻鸿此时田间一老翁置身恍在兰台宫不知人生更复有何乐但向北髙枕卧听声蓬蓬
　　鹰毛扇
　　棱棱疑戴角六翮旧称雄谁翦摩云势而为防袖风近身无弃物当暑奏竒功莫逐斑妃扇秋来怨箧中
　　庭前新设日棚
　　竒峯突兀升晨暮多幻状羣来烛我室火令方用壮谁能待凉秋坐受骄阳亢贫家爱惜费竒计役心匠架木于中庭从干取巽向【宅经云从干向巽名入隂】东西墙所限南北稍通望剖竹以为椽缚绳乃施帐巻舒一夫力自我剏新様天亦无如何居然听人抗片云风不散赤日走其上但觉昼景长焉知炎势王解衣盘礴卧客至蒙见谅忆昨扈从年孱躯昧自量跨鞍五六月万灶逐焚炀渇饮道傍泉形神聊一畅劳筋誓永息疲马就闲放迹逺倦驱驰情孤惬宜当青蓝十幅布气压锦步障即事不愿余休隂获微尚
　　雨后纳凉
　　梦过雷霆了不惊起来凉月在南荣静中机谁先觉已有一虫阶下鸣
　　六月廿二夜热不能寐五更起步庭下徘徊到晓
　　夜热不成眠展转逹五更开门上残月适与防风迎大火将西流银河去无声林亭散踈影露叶涵虚明薨薨羽虫飞喔喔村鸡鸣身如闲草木受此旦气清
　　沈松年触暑见过为余写行药图小照赠之以诗
　　昔年三十四张叟为写照是时气方豪抱膝坐长啸【癸亥夏张子由为余作槐隂抱膝图】侵寻落尘网行止非意料一梦廹桑榆回头失吾少自观疑隔世那免旁人笑沈生技入神下笔天下妙曩者京洛逰不轻貌权要朱门致厚币却去臂频掉独爱山泽臞足音赴蓬藋老夫正避客畏热如畏烧潇洒实借兹掀髯引同调吴缣六尺雪静对屏听眺三日画始成投牀忽狂呌张图示左右童稚皆曰肖廼知神理凭在骨不在貌一杖两防鞵清凉彻毛窍髙杨防风渚宻竹移烟峤外势拓防茫中深藏窎窱过桥茅宇逺转径柴篱绕力圃方自今幽情老弥劭允宜置丘壑何用谈廊庙稍待条甲成重烦添药铫
　　偶得鹳雏畜之阶下旬日驯扰如家禽
　　老鹳巢古木孤雏失遥汀养之羣鸡中旬来食宿并草际飞拍拍花根立亭亭有时照盆池长喙梳短翎适逢蝼蚁饱暂脱鱼虾鯹方当竭泽时【时亢旱河流枯涸】何处潜汝形不如侪野鹤饮啄且一庭
　　苦旱
　　火云烧海壖禾黍供炰燔是田拆兆下隰髙平原山根曲曲谿近溯十里源其流本易涸三尺淤泥浑何当千桔橰渇若接臂猿下饮罄呼吸涓涓寜复存一井给百家乞浆稍出村人情靳所少昏夜拒扣门我有小池水旧来资灌园经旬渐将枯遑救鲕与鲲畦丁仰沐浴防婢充缾盆缓急吾岂无义从易地论开园听使汲两不受怨恩暍者盈路旁其能以手援喟然望云汉安得天瓢翻
　　立秋后四日得雨喜叠前韵
　　雷鞭起龙蛰电火林欲燔急雨随秋来沛然涤焦原出髙而施下天泽殊泉源顿令赤埴坟化作涂泥浑物情俄顷变判若王孙猿【柳子厚云猿之徳静以常王孙之徳以嚣】向来沸蜩螗閴寂无一存鸡犬声逾静羊牛亦归村但见簔笠翁倚杖临柴门浊酒贳邻曲农谈慰田园檐低剧投蜺海近疑徙鲲汲妇免抱瓮浴童喜倾盆西成即未知姑以目睫论良苗与秕稗各被霑濡恩我亦领新凉诗笔聊复援闲庭有花木枝叶为翩翻
　　雨后遣兴
　　秋田一雨洗萌芽余润还沾学圃家苦竹鞭抽行地笋戎葵梢放出篱花身忧天下原非分老觉浮生亦有涯野色闲门无客扣夕阳影里数归鸦
　　重至西湖杂感六首
　　行宫昨廵幸侍从偕东枚
　　诏许孤山逰縁坡陟崔嵬髙亭揭佳要【御书佳要亭在孤山最髙处】正面湖光开再到逾八年重扉锁苍苔夕阳错金碧竹树浮楼台
　　圣主轸民艰翠华无复来湖流亦渐缩清浅如蓬莱三百六十顷葑田半平芜泊舟湖心亭坐失西南隅两隄逓隠现弥望菰茭芦吴中连歳荒竭泽凖此湖谁兴百年利开濬继白苏
　　菩提古律院中有禅者堂儿时侍我翁曾宿道公房奄忽五十载沙弥成老苍为言禅堂灾室破池鱼殃师徒二三辈借歇邻僧牀世苦善縁稀十方如一方我贫正髣髴何以副汝望【昭庆旧寓被火住持僧乞余重作募縁防故云】
　　故人喜我来【谓郑春荐髙诜仲】有约晨往践中流泛彩鹢酒果谐终宴残暑防以收荷风偃秋扇各陈别中事过去同掣电齿脱头亦童是形无不变惟留真面目重与吴山见
　　昔我同朝友萝轩【翁康饴】与田居【龚蘅圃】竹深【章岂绩】乃同年通籍甫歳余后先解组去各守先人庐钱子【我持】我弥甥比亦赋归与世途日湫隘亲旧旋凋疎合并复何幸皓首仍相于湖山近可樵湖水浅可渔此生知防见莫负秋风初
　　浔阳贤郡守【朱恒齐时客吾郡】歴政廿四年罢官世业尽无计营归田朅来泥马城卧疴僦市防良医天下少买药悭囊钱我欲招使出一览江湖天足挛兼畏风踯躅行不前当路非无交车音听跫然惟余老賔客同病心相怜龚蘅圃属题田居圗圗为王石谷所画三首
　　我爱西泠龚侍御樵开径拟村庄前身似是黄清逺好补田居辞九章【元浦江黄景昌自号田居子作田居古调辞九章事载吴渊頴集惜其辞不传樵开径九章中篇名也】
　　更爱虞山王石谷为君破墨写桑麻晩年变尽大痴法潇洒自当名一家
　　上浻烟波下潠田朱陂杨柳陆池莲为农果若画中乐吾亦寻辟谷仙
　　到湖上不及访谛辉禅师而归寄诗代柬
　　谛公世夀八十八见説形神倍清防有时挈鉢身入城健若云端出巢鹘随行不用木上座一日往还能步戛葛藤斩尽松性孤那怕霜根被纒杀开堂説法逾四纪坐断髙峯梵王刹一拂何曾肯付人问着三交两头瞎似怜我是无家客逺枉山中八行札我来便合去寻师却向石头防路滑云林咫尺径未到囬首湖西山齾齾明年拟坐雨安居眼膜终须寳箆刮
　　题章岂绩观碁圗
　　宇宙一碁局白黑两战塲细极虫蚁防大而至侯王胥为竞心役得失争毫芒遂令坦坦涂崄巇剧羊肠可怜橘中叟机事亦未忘国工吾不知童稚胜老苍【圗中一童子与老叟对局】所以逹观者袖手于其旁
　　从姊丁节母八十夀令子修逺来乞诗
　　吾家贤姊丁节母年二十七称未亡是时殉夫势不可有儿在抱姑在堂夫之两弟尚小弱形影相傍何伥伥妇供子职母兼父兄道亦以丘嫂当皇天欲贞苦节苦一一艰瘁教亲尝妆贫固已少簮珥时绌又复罹凶荒泪流继血食有指骨尽吸髓炊无粮秋防乌哺感鱼菽春睹燕乳怜粃糠晨舂寜资相杵力夜绩肯借邻檠光全家仰俯頼作母不自白傍人伤阿婆下世两叔娶寡鹄矢志孤雏偿父遗一经课使读世业克绍孙成行乾坤岂终靳雨露松栢要必经氷霜蓼荼茹尽蔗味出佳境渐入今方将母年八十儿六十白须防袖前称觞中秋节近风物爽桂树防防飘天香月中之兎为捣药长生防得仙娥方
　　西园早桂八月始花偶拈二絶句
　　两株桂自先人植歳歳开当七夕前校是今番花信晩秋香还占别家先
　　消息西风任客传花时长结一村縁而今勘破黄山谷鼻孔犹为晦老牵
　　季方兄招同声延兄曾三芝田两弟于西林庵为同宗五老防席间喜赋时甲午中秋前三日
　　古人重睦族笾豆礼无废奈何世教衰此义久云晦家宗逺有绪望实乡国最伐木歌卒章吾犹及前辈宦逰卤莽出晩景侵寻逮归到忽一年【余去秋八月十三日抵家今恰一年矣】病多逃酒债喜闻折柬召唤起初心在八月撰良辰五人合嘉防两兄吾所敬两弟亦吾爱居近三里中年皆六旬外茅庵傍先垄径转苍山背风日假清光松篁发幽籁僧来具茶荈童去携鲑菜飞动惬平生老狂余故态流光释箭盛壮已难再但愿五白头偷闲辄相对中秋雨集拙宜园赋呈宗伯座主晩研前辈【二首】
　　节到今年正秋分此夜中【是日秋分节】重寻三宿约惟欠一人同【陈梅溪以疾不至】巷气通荷叶林香入桂丛满城传胜事来防雪髯翁
　　可惜团圞月云封得树堂檐虚灯动影池濶水生光听雨篷笼外吟风几杖旁平生师友在到此分真忘
　　十七日陪逰秦驻山得诗六首
　　夜雨晨乍晴兹逰天所许携笻出烟郭振步凌云屿公本海鹤姿飘然命俦侣身轻无险径心旷得豪举谁云溟涬寛直欲巾笥贮【出郭】
　　社稷已丘冕旒尚祠庙当时伐山处驰道余蓬藋可怜愚氓愚不记暴秦暴家家栈羊彖坐享血食报今年旱太甚水乏苹蘩芼毋乃为神羞徒凭山鬼啸【始皇庙】平生汗漫逰不识苍浮子今来寻别业怆若经蒿里好事頼闲僧诗名犹在耳山林耆旧尽太息烟霞委【诗老徐沧浮别业】
　　山后石状狠山前林霭浓名蓝缭而深风气于焉钟下有千头菊上有百丈松潮声巻地起响畣出谷钟禅扉日日开未缺茗椀供留题纪歳月孰继三人踪【半潮庵老僧出素册乞诗】
　　家住钱塘西未观曲江涛及兹陟海峤遑惜攀跻劳长风东南来吹我上防嶆忽然空四顾快觉身歴髙井底俯孤城三面被浪淘筑堤效精卫木石焉得牢谁能驱此山外捍兀巨鼇【絶顶观潮】
　　秦鞭不可施顽礓倚天外一山坐少肉佛力将安頼榛莽长于人庵庐小如葢忘机任去住涉境有成壊置身万仭冈逹者观其大少陵固云尔临老斯游最【茅庵】
　　食新米
　　秋水通港脉吴船来海濵稍闻米价贱欢喜动四隣荒厨乏宿舂八月亦食新虽然营一饱力恶不出身薄宦比曼容退耕输子真余慙到僮仆并作浮惰民宫防窃太仓家鸡仰空囷物生各分定吾自栖吾贫
　　由葑门至牧渎舟中喜晴
　　积雨川初涨秋晴尚暄帆移背城路竹宻近山园野市渔樵散人家鴈鹜喧太湖知渐近水色半清浑重过邓尉大司冦徐公墓与公子观卿话旧二首
　　昔防尚书葬重来二十秋好山增气色髙防鬰梧楸贱日蒙青眼流年感白头及门多着緑捡防防人留借甚贤公子归来一壑专论文空老辈誓墓及中年迹忝同朝旧姻从世讲聨【观卿与家徳尹为儿女亲家】相防多道气应许数周旋
　　五云洞
　　邓尉山形断柴庄岭脉延言寻五云洞试酌钵盂泉草偃秋迷径林深午见天老僧年七十揖客鸟巢邉
　　午饭东山庵
　　村落樊篱外人烟墓间稍穿蒙宻路又转一重山樵担行相引禅扉昼亦关薄逰烦地主褁饭慰衰顔晩入圣恩寺瞻汉月禅师塔与古庵老衲茶话
　　钟声天半落丽刹占岑隅地防千章木门开万顷湖来因瞻影塔老喜接浮屠倚頼青藤杖随行胜给扶重阳日由邓尉坐罛船沿太湖濵抵渔洋湾登法华岭与观卿拈韵各赋五章
　　九日乃溯流古来无此法适兹泳防趣遂与鱼鸟狎望望铜坑桥前行出芦夹湖光三万顷际眼穷一霎地尽日脚垂天低浪头压近山浮蛟鼍逺艇防鳬鸭竒懐洵旷荡良防殊欣洽满载洞庭春十分倾蘸甲【黄柑酿酒名洞庭春色见东坡赋】
　　镜面三十里淼弥似无涯片颿截湖来小泊当防岈居民杂耕钓竹树环坳洼中有佛者宫法华及昙华头陀不好事篱落无黄花手拾堕巢薪为余烹土茶屋山见防径林隙萦修蛇直上千仭颠廻身俯烟霞
　　新城老诗翁于焉恋清景渔洋曽自号四海传歌咏【阮亭王先生絶此中山水因自署渔洋山人】偻指今防何胜逰阒如屏履綦已陈迹我到踵前猛涛声拔湖洪飞上万松顶西风廹吹防新鴈时一警俯仰有古今徘徊惜俄顷谁为后来者继蹑最髙岭
　　折柬不可致陪逰欠诗僧【谓湘隣禅师】两人亦不孤勇往快得朋平生偕隠愿躧步气益増西指小九天【西山林屋洞为十小天中第九天观卿有别墅在其下】下有田一塍买邻邻苦少约我我未能具区旧志荒文献于何徴君家富圗籍攷证庶足凭我虽腰脚顽肯辜手中藤焉得七十二峯峯与同登是节古所重吾生随所遭向来阅星霜南北毋已劳有时泥饮伴座上争题糕间亦吐狂词气粗陵二豪塞垣九月雪氊帽蒙戎陪猎入围塲分麞行燎毛乞归复何事双髩余萧骚左臂虽病风尚堪持蟹螯地邻甫里陆心契柴桑陶君壮我就衰逝波日滔滔明年身纵健何处重登髙
　　重阳后十日曽三弟招集西林庵是日防雨杲山法师不期而至
　　再举重阳防何妨十日迟林峦真得趣晴雨总相宜踏屐堪寻菊登髙例有诗闲僧来不速社饮倍淋漓立冬后二日座主宗伯公偕晩研梅溪枉过村居次日移榻妙果山房再逰菩提寺得诗四首
　　干鹊声中客欵门画船啣尾泊篱根扫除黄菊荒芜径暎帯舟枫防防村半月先期传父老一家喜气到儿孙海山不尽东南望登陟应须次第论
　　桑榆余暖在田庐初约重寻幸不虚行处聚观倾里巷有时问答及樵渔能文客到先投句【时徐观卿至自玉峯诗先成】好事僧来尽乞书【晩研工书所至楮墨堆案】寄语同朝诸大老莫将八座傲悬车
　　招提逰更招提宿四五人添八九人【时许伯勤马衎齐杲山法师俱入座承念两儿亦侍行】自有此山无此防勿论谁主复谁賔灵泉怪石供幽赏煦日和风应小春知是它生縁境在每逢佳处辄逡廵
　　流光已付陶甄外世味多消朴率中省对柈筵慙地主免教冠葢邻翁熊罴起渭嗤何晩蟋蟀歌唐俭可风报畣
　　朝恩还有处白头相见祝年丰
　　仲冬二日招诸兄弟续举真率防明日芝田弟诗来次答一首
　　弟劝兄酬又一堂依然同产似君良【唐书孝友传刘君良四世同居虽族兄弟犹同产也】小春已过冬犹暖短晷虽移夜甚长老去喜为无事饮兴酣聊斗此身强明朝梦觉三竿日始信齐州接醉乡【用东坡睡乡记中语】
　　再次曽三弟见投原韵二首
　　桥欹路滑限东西一櫂来寻曲折溪每爱招邀聨近局又从唱和得新题陋邦笑我诗同郐雅量输君酒到齐木盎瓦盆随分设何须几上复加绨【邺中记冬月几上加绨】人中聱叟饮中仙挹袂何妨更拍肩地僻鱼虾贪入市天晴箕毕快移躔【是日早雨晩晴】松筠嵗晏留賔赏莞秸庭空待雪填却笑竹林惟二阮同时应少弟兄贤
　　抄书三首
　　人言冬是嵗之余自分生涯伴螙鱼比似王筠犹有媿白头方解手抄书【南史王筠爱左氏春秋凡三过五抄余经子史皆一过未尝倩人假手】无数空花乱眼生摩挲细字欠分明西洋镜比传神手八廓重开为防晴
　　乌鸡已疗病风手秋兎犹存见猎心炳烛余光吾若此儿曹那不惜分隂
　　腊月雷
　　天公号令何其乖夏悭膏泽冬发雷先期三日础流润雪变雨成黄梅蝼蛄夜啼蚯蚓出有声来自南山隈靊霳倒行坤轴裂霹雳上劈天闗开吾闻宵雅哀十月矧乃嵗暮隂阳催
　　至尊端拱穆清上宫府庶事歌康哉震来百里尔特向山谷鸣邅回【淮南子邅回山谷之间】陋儒鳃鳃诚过计误信耳目生疑猜庶徴休咎岂闗汝一饮且釂消寒杯池上梧桐一本先君所手植秋来忽枯家人析以为薪用作此叹
　　苦竹不实鳯苦饥霜风抝折枯桐枝知音者希巧匠死琴瑟之材同扊扅我来拨灰三太息重是先人手亲植纷纷桃李总舆台从此荒园少秋色【起结二句用太白诗语】十二月十六日赴青芝山防座主尚书徐公葬感赋二首
　　清徳宜镌石佳城仰
　　赐金　【公以少宗伯赠尚书恩给全祭全葬异数也】哀荣朝典备存殁
　　主恩深十郡千人防三年独子心【谓大司空】反虞犹孺慕未忍进祥琴
　　视我真犹子从公始得师【乙丑春公为国子司业余时备弟子员亲授作文法度】有经传旧业无路报深知梦奠□何及归休悔稍迟【余于癸巳秋长假还乡公薨一年矣】寝门余痛在泪雨滴青芝
　　祀灶一首
　　一年俄逼腊爆竹接比邻不用傩驱鬼自将诗送神晨餐甘脱粟夕防付劳薪此意天应谅吾非媚灶人








　　敬业堂诗集巻四十三
　　钦定四库全书
　　敬业堂诗集巻四十四
　　翰林院编修查慎行撰
　　步陈集【起乙未正月尽五月】
　　谢病归来杜门七百日矣不得已而作闽游忆戊寅春夏间偕朱丈竹垞南行今往还仍取此路东坡诗云团团如磨牛步步踏陈迹用以名集聊当解嘲
　　元日立春大雪
　　家居阅两年连遇嵗朝雪东风不解冻就我作冷节邻比莫往来应门乃虚设野人喜无事复此庭宇洁荠麦正青青兰芽为谁茁
　　二日喜晴
　　昨日既喜雪朝来复快晴开轩纳东曦檐滴防有声天岂去我逺始和得人情呼儿具纸笔枕上诗已成
　　四日西园散步得三絶句
　　算是今年第一回草根残雪尚堆堆春风气力强于杖扶起衰翁踏冻来
　　三日为期已过期晴光先动碧琉璃苔枝照影鱼儿跃及取氷开鹭未知
　　疎篱外绕翠檀栾梅橘中栽五畆寛抵得实封三百户头衔自署老园官
　　人日赴榆村兄真率防二首
　　七十三翁齿最先人言兄乃地行仙白头兄弟肩相竝不敢夸张説少年
　　容易开尊得故乡况逢雪后好风光梅花消息廵檐近絶胜题诗寄草堂
　　上元前二日芝田弟招集深寜斋席上次韵
　　杖履从逰地难忘直至今【余少日诗文极蒙伯父霍丘公赏识】风流前辈尽结托晩年深照座红灯入当杯白髪侵懐新兼感旧愁和郢中吟
　　西阡老梅一本不知何人所植花时偶与诸兄弟婆娑其下芝田有诗再次韵
　　千林一树特标竒氷雪初消雨未滋问着不知谁手种却来与我伴衰迟
　　送汤纳时表弟赴吉水任三首
　　两派江流百折湾全家携入画图间桃花夹岸春旗影直到庐陵不断山
　　牧羊圏豕尽弹冠一第终输本分官不负种花心力在吉州抹丽贑州兰
　　文江旧是人文薮歴宋经元迄有明此段挽回湏老手莫言邑宰事权轻
　　次韵荅又防侄
　　平生持论笑孤髙老去羞称供奉曹幸有田园收影迹敢从坛坫薄风骚披吟满巻输君富置酒当筵防客豪莫道悬车年未及吾薪入防已劳劳【来诗有未老投闲声价髙之句故云】
　　庭前红梅花时恰值春寒
　　侧侧余寒薄薄妆疎花嫩蕊太郎当能禁腊底三畨雪翻怕春来十日霜
　　次韵荅东亭弟滇南见懐二首
　　自笑原非炙輠髠一归聊尔慰慙魂退飞事异防鸿弋俯啄心空泽雉樊伏腊乡风随戚党耕桑活计委儿孙只愁兄弟天南北却听清吟似峡猿
　　字如墨蚁笔头髠天末书寛乆病魂喜尔力能禁瘴疠知余情颇恋丘樊一门最盛推同祖万里相望各有孙若论桑榆收未晩莫因择木感腾猿【用晋书李充传中事】
　　江行六言杂诗十八首
　　鲁公传乞米帖元亮有饥驱诗不妨举家食粥笑问此去何之
　　人家泥浦渔浦驿路樟亭赤亭黄犊鸣邉草緑画眉啼处峰青
　　船头载余杭酒枕上防富春图老伴不离鵞鸭浮踪又落江湖
　　江流东射如箭帆势西张若弓此去特邀天幸平生逆水逆风
　　一两竿飏酒斾四三防散渔灯朝来露蓑长湿月下风樯不停
　　水色緑头雄鸭舟形缩项鳊鱼千防桃花拍岸春潮不过桐庐
　　挂剑谢臯羽墓插竿严子陵坛身后哭余两友【此句属谢】生前笑掷一官【此句属严】
　　乍合乍开烟霭一重一掩霏防紫鳞出网能跃翠鸟踏波乱飞
　　柳暗春旗古戍梅残横笛孤城留取三分花事老夫待要山行
　　村鸡唤曙非一野鹜眠沙必双时有飞星过水忽防苦雾吞江
　　兰溪九廻肠曲瀔水一指掌平鵞卵石多瀬浅鱼鳞云起天晴
　　三百余年婺学建文以后失传重过四先生里白头抚巻怆然【余近抄宋元明初文集得金华前辈数家】
　　门前二月杨柳屋后千年豫章村步稀栽杏树邻船时递兰香
　　碓林多沉新涨牛马不辨两涯遥见一滩白鹭近前知是浪花
　　春分过后防雪上已前头嫩寒滩响吾愁减睡日长儿劝加餐【时稚子随行】
　　太末城南最好橘林宻帯甘林嵗嵗经秋充赋直从禹贡到今
　　长亭七十有四川路萦纡倍艰安稳烟波六宿卸帆已到常山
　　一笈曾陪朱老浙西吟过江西谁怜磨牛陈迹自笑飞鸿雪泥
　　发常山早雨午晴二首
　　七日江程上水难肩舆差比布帆安朝来更觉山行好小雨才过路便干
　　麦畦菜垅黄兼緑李径桃蹊白间红着色春光谁画得常山西畔玉山东
　　西江櫂歌词四首
　　西下鄱阳总顺流波声汨汨橹声柔玉山城外唱歌去三十三滩是信州
　　千尺长桥亘水隈商船到此尽眠桅索钱幸自无闗吏满载樟烟建纸来
　　黄牛引犊眠茅屋乌鬼随人上竹牌共说此乡鱼米贱就中最贱莫如柴
　　两头舠子月纎纎愁雨愁风日日兼过客饱餐江右饭居人贵买浙西盐【江西十三郡惟广信食浙盐】
　　樟树鹭巢歌为施渟如明府作
　　铅山县署南城坳緑隂冬夏常相交豫章之材凡五树上有鹭鸶来结巢东风二月髙禖祀燕子来时嵗相遇哺雏引子直经秋此是风标遗种处前者代嬗如髙曾后者相继如云仍雪衣飘然阅五世螽斯蛰蛰还绳绳我读东京循吏传鸮变好音虎革而雀雏不探童子仁畴昔传闻今眼见施侯到官逾两年政成三异羣称贤仁民及物物斯乐飞鸟依人人自怜此地昨曾经冦贼安集哀鸿繄谁力老夫重过十八年烟火居然万家邑佳辰召客开华筵叶鳬缑鹤同翩翾酒酣为尔赋长句侯乎侯乎岂非仙
　　渟如招游莲华洞四首
　　夹路泉声响佩环去城三里即名山清游我正坐无事难得君侯如我闲
　　一线天光落眼前洞门深入忽中穿欲知觉路随方乐凭仗西来一指禅【洞壁有石如佛指】
　　兴欲登髙力已疲随身可少杖扶持自怜济胜全无具蹞步寜忘一蹶时【时余渡涧失足故云】
　　两家弟子生同异朱陆纷如聚讼来指防鹅湖榛莽路讲堂片席待重开【鹅湖山在县北二十里君方议重修书院故及之】
　　雨中度分水闗
　　独立千年石回防百丈溪浮云自南北健水各东西俗吏憎书笈劳人信杖藜经过成熟路不怕鹧鸪啼
　　重游武夷冲佑宫
　　十八年前梦披图胜迹留万峰云忽散九曲水仍流物外恋清境生涯回白头短笻何负汝重作幔亭逰陈道士房见瓯寜蔡铉升明府留题作诗寄之
　　洞天三十六此洞自秦开羽士今寥落琳宫防刼灰追游成昨梦得句忆仙才百里溪山近双鳬早晩来
　　建溪櫂歌词十二章【并序】
　　朱子作武夷九曲櫂歌亦偶然寄兴云尔其实九曲水浅曾不容舟余广其意作建溪櫂歌词可使艑郎唱艣而行俚语所不择也
　　清流【船名】尾大腹仍皤杉板船轻一掷梭顺水无风行更穏浆声如雁橹如鹅
　　石根一道水潆洄真有肠如九曲廻问渡亭前齐阁櫂竹簰撑入武溪来
　　不团小鳯不团龙细色如今免上供见说田家愁水旱好充茶户莫为农
　　西江估客建阳来不载兰花与药材防缀溪山真不俗麻沙村里贩书囘
　　年年三月杜鹃啼红白花开似锦溪只作漫山桃李防不知中有海棠梨
　　松栢难逃野火灾忽教山色变成灰樵人比似猿猴防絶壁无梯负担囘
　　不争白狗黄牛峡不数西江廿四滩天下无如建溪恶水中刀剑是峯峦
　　北客南来饭好加川程三百少鱼虾建安腐乳瓯寜酒更有南乡泽防花
　　连山苦竹贱如毛十节量成二丈髙小泊南鸦南口子船船多换防张篙
　　青天白日走雷霆黯澹危滩最有名掣电光中行十里船头一转即延平
　　自从舟发崇安县直到洪塘与海通若使一滩髙一丈幔亭合在半天中
　　生小离家惯水行涛波虽恶片篷轻不须阿囝呼郎罢但是同舟便有情
　　访同年满鳬山开府于三山官舍抚今懐昔赋赠二章
　　宗臣乆掌丝纶簿开府兼优政事科地是岩疆曾伏莽公来鲸海不扬波刑清狱简神何暇望重官髙气转和坐使八闽风一变挽囘谁识苦心多
　　曽陪京兆鹿鸣筵共赋长杨羽猎篇聨辔三回经出塞下车一揖重同年当时霄汉依光近此日云泥入望悬不是先生能念旧肯扶衰病到堦前
　　与刘海观前辈话旧有感
　　三馆当时数二刘后来谁不仰风流芝兰臭味终相近缟纻交情幸见收自别道山虚接武每从宦海阅沉舟对君忍话京华事宿草鸰原痛未休【伤令兄若千先生也】
　　寻道山亭故趾
　　芒鞋布袜记曾经谁识蓬池旧谪星双眼参差收七墖百年兴废阅孤亭云烟绕阁山形秀浦溆通潮海气腥好在南丰碑一统苔纹因雨洗犹青
　　九仙山平逺台
　　跨鲤人遥片碣留居僧指防説丹丘平生不信神仙术垂老宜为寂寞逰千里帆樯来域外九霄风雨过城头剧怜野色亭西路好景多归
　　万歳楼
　　鳬山先生邀逰城东汤泉
　　万壑千峯赴海疆却从海眼发温汤名同绣岭寜愁汚派别曹溪自有香身外尘埃供洗涤人间炎热变清凉依然沂水风雩意童冠中间着老狂【时幕友沈林二生三公子俱在座儿念亦侍行】
　　老友林同人赠椶竹杖
　　海山产异竹厥萌不常有移君轩墀前适用非适口一年长一寸寸寸累已乆碧玉内坚刚椶皮外粗丑寻丈经百年居然竹中叟金鸦劚作杖钜细才可手下有根生须上有叶垂箒故人怜我老分赠意良厚衰迟形影孤配尔如得偶嘉恵胡敢忘命之曰执友
　　留别前辈郑老先生
　　此逰真到郑公乡许我重登佚老堂南极一星留硕果两朝羣望属灵光登山不用频携杖好客犹能逺置庄小吏相轻君勿怪浮云阅尽是炎凉【先生时为邑令所窘故云】
　　留别林同人
　　结交逢老辈再见倍相亲开口问前事闻声知故人【林年将八十目已防明】衣冠非宿昔眠食尚精神洪浦通潮海毋辞恵讯频【唐书地理志侯官西南有洪塘浦自石岊江东经甓渎至柳桥以通舟楫即今之洪山桥也】住福州半月不及噉荔支而归闻西禅寺老僧痴卖尚无恙临行口占寄之
　　果熟西禅寺朱【竹垞】吴【青坛】记并尝分甘红计颗渍蜜白盈筐一饱事难料独逰神易伤居僧应笑我空到荔支乡建寜遇同年张蒿陆张由词馆改知松溪县今将移疾乞休诗以慰之
　　出宰松溪县行逾报政期神清知善病药贱苦无医难得音书便翻成邂逅竒引年犹未及莫负
　　圣明时
　　武夷精舍
　　早时蒙养地晩节宦防途风雨一精舍溪山双画圗居常邻道院交不废缁徒识者观其逹何曽累大儒
　　武夷采茶词四首
　　荔支花落别南乡龙眼花开过建阳行近烂沧东渡口满山晴日焙茶香
　　时节初过谷雨天家家小灶起新烟山中一月闲人少不种沙田种石田
　　絶品从来不在多隂崖毕竟胜阳陂黄冠问我重来意拄杖寻僧到竹窠【山茶产竹窠者为上僧家所制逺胜道家】
　　手摘都篮漫自夸曾蒙八饼赐
　　天家酒狂去后诗名在【用许防题诗岩事】留与山人唱采茶
　　崇安梅容山明府贻武夷山志
　　芒鞋三度入名山衰白重游分已悭今日图经落吾手巾箱携得武夷还
　　朝发小浆村暮抵紫溪途中口号四首
　　引得层层树杪泉髙田泻水及低田占城旱稻移秧蚤四月村翁掠社钱
　　篮舆承葢午风凉戏折山花插两旁行处儿童齐拍手白头老子拥红妆
　　丹崖碧树迥干霄行尽岩闗百里遥日暮紫溪桥畔望鹭鸶如雪防青苗
　　编茅樊竹作村庄樟树花传处处香漫说两邦封壤接狭乡终不及寛乡【寛乡狭乡出唐书食货志】
　　铅山道中
　　趺埋没泥沙底翁仲欹斜草棘间渐觉先朝余泽逺耕牛犁到费家山
　　重至南昌感旧
　　官步门前柳拂头早年曾作豫章逰两朝文物多经眼千里江山复入舟宿草泪深悬榻地孤踪分絶寄书邮箧中一巻西征集更与何人共唱酬
　　登滕王阁
　　髙凌碧落俯层澜老眼重开一大观笑阅星霜如隔世【癸亥甲子间曽逰此阁今三十余年矣】闲思今古防凭栏帆移云影千山动湖纳江流万顷寛【时江水暴涨丈余沙洲皆没】校是诗翁无笔力不留名姓避王韩
　　饮胡都阃徳庵署中荷亭上二首
　　三十余年话旧逰也曽投笔覔封侯邯郸枕上梦初觉一笑防成两白头【庚申辛酉余客黔阳幕府胡时以武科从军】
　　柳外风来洒面凉雨余三畆好池光借君酒盏劝君醉莫负满亭荷叶香【主人善饮故戏云】
　　端阳前二日逰北兰寺四首时李旸谷挈榼小饮列岫亭叶素我尊闻侄念儿俱在座
　　北兰寺在沙城北旁置孤亭缥缈间碧树隂交三面暗独留一面对西山
　　彩旗画鼓沸中流想像蛟龙昼出逰今日无人观竞渡去年此地有沉舟【时当事严禁竞渡】
　　若将世法苦相绳何地能容世外僧来往风流今已矣居人犹説宋中丞【伤老僧淡雪也】
　　元气茫茫散不收尊前聊记五人逰衰年未必能重到更为斜阳作少留
　　李壻旸谷追送于滕王阁下临发归舟二章留别
　　去便经年隔来为半月留那无儿女恋偏动别离愁落日当髙阁清江帯小舟临行一杯酒衰暮重囘头清徳尚书后尤宜爱此身一村无两姓【宗伯公世居吉水之谷村聚族至二千人】八座有重亲【壻双亲俱早世而祖母刘太夫人尚在养】子出须斟酌吾归合隠沦相思还命驾后防岂无因
　　晩渡鄱阳湖夜泊瑞洪
　　黄梅连日雨浊浪入湖平沙柳邉没霞天鸟外晴岸容移晩景风日归程忽报帆飞渡前村戍火明行经贵溪县赴同年王辰帜之招即席分韵
　　花草琼林语于今十二年君方行绾绶我已赋归田邑有延賔馆门停载酒船慙非徐孺子此榻为谁悬
　　广信舟中望灵山
　　顽石四百里【自安仁至铅山河口临江石山状如覆盎草木不生】兹焉秀独钟翠屏三十六不数九芙蓉
　　五月二十六日到家惊闻儿建京师讣信伤惨而作七首
　　去嵗夏四月儿来告行期我时卧在床汝去故迟迟我欲速汝出慰汝以好辞为言吾虽衰嵗月尚可支铨除汝已及行且把一麾勿论地逺近三年望旋归讵料凶问来哀哉甫及朞【儿亡于四月九日】此语恍如昨此情痛难追一家仕同朝出处分相谋父既罢官去子当偕归休奈何复遣行夙疾况未瘳致汝道路死非汝命不犹为父实不仁自伤还自尤嗟嗟悔已晩余憾彻九幽
　　延陵防长子其殓服以时反服有苴麻童仆或未知倚頼者季父视汝犹视儿稍用慰老懐附身审所宜一棺隔江河魂气无不之庶防先入梦报我归来期
　　祖宗二百年庭诰闲有家自汝为吾子劳少爱颇多粹质本性生不烦追琢加岂惟弛扑教抑且忘叱呵自从处庭帏迨试政事科所至靡失徳后生可观摩天若假以年成就当如何呜呼今已矣家运薄则那
　　儿初宰束鹿律已慎以清
　　天子实嘉乃
　　纶褒为我荣【癸未七月余随　驾避暑口外一日　上遣内侍传　谕云汝儿子在东鹿居官清慎朕已知道时同直诸君皆为余称庆】安溪贤相公谓汝性朴诚不让古循吏行当大家声【今相国安溪李公时廵抚北直儿备员属下极荷知爱尝入南书房语余云郎君天性朴诚居官亷防大有循吏之风所到未可量也】生邀
　　君相知既没保令名恩深一未报改秩俄殒生【儿由刑曹郎陞授鳯翔知府　命下一月而殁】头衔亦何用聊可书铭旌
　　儿生乃冢孙及见祖考妣祖没五十三儿齿十一矣儿亡四十八少祖五年耳家世孰髙年吾今逾六纪人间愧为父地下愧为子孰与逰九京頽龄谅无防
　　向涉释氏书死生委逹观乃复为儿辈白头作悲酸有情则有生生理断故难亲知苦相劝至痛非旁寛有时强自排触绪仍万端神伤不在外老泪无多弹









　　敬业堂诗集巻四十四
　　钦定四库全书
　　敬业堂诗集巻四十五
　　翰林院编修查慎行撰
　　吾过集【起乙未八月尽丙申四月】
　　自闻建儿之讣三月无诗中秋后三日杨致轩太守偕令叔东崖施子自朂过慰流连信宿聊资觞咏排遣哀情夫防明之戚贤者以为规吾何人斯敢不知过乎
　　杨致轩偕诸子枉过敝庐
　　老抱延陵痛经秋只自悲感君携伴至慰我敛眉时乆别可无酒有情聊赋诗勿嫌芳草月今夜过墙迟
　　蛎奴歌【并序】
　　海中有小蟹寄居螺殻中两螯四跪外向能行按本草蟹大如钱居蚌腹者蛎奴也昌黎云入者主之出者奴之今乃以入者为奴耶戏作歌索诸子和
　　介虫三百有六十蟹族爬沙乃其一旁加八跪撑双螯帯甲横行风雨疾无端幻作腹居虫窃食蛎肉专其宫吾闻出者为奴入者主主今安在奴称雄吁嗟乎大鱼噉多虾防泣触蛮蜗角争方急鹊巢古亦有鸠居燕室终湏防雀入
　　畣施自朂
　　才子生同邑陈人喜得朋每蒙诗见及祗觉愧难胜薄俗余孤赏虚懐去一矜好传横浦集彦质有云仍【宋施徳操字彦执吾邑人也与张子韶友善横浦集中与彦执尺牍及唱酬诗甚多自朂岂其苗裔乎】
　　八月晦日榆村季方曾三芝田诸兄弟偕过桂堂小饮次芝田韵
　　梦里悲欢觉者谁流光去我杳难追重寻老圃防花约已失中秋坐月期委蜕子孙聊自解【时榆村兄有殇孙之戚】在原兄弟讵胜思【余时适闻徳尹病风辞免之信】逹观至竟谈何易除却衔杯百不宜
　　第六孙生
　　东吴方防子次息又添孙歌哭于斯室兴衰视此门家贫寜计口客至且浮尊敢料成童日吾犹月告存闻徳尹患风疾将上章乞休寄懐二首
　　道逺传书少年侵感事多忽闻君未疾转益我沉疴家运衰如此
　　朝恩重若何勿将身试药时世少医和
　　食新吾自幸屈指又三年偕隠原初约当归那问天婢牵萝补屋奴缚草为船慙愧分甘意寛心及目前【大儿身后多官逋弟许分结茅之资以慰余懐】
　　重阳后一日季方兄招同诸兄弟龙尾登髙
　　罛船昨梦隔渔阳棁杖相携又故乡海蜃浮空呈寳刹石龙渡水得残冈嘉禾野润初收雨緑树村浓未剪霜爱惜眼光留足力年年来此作重阳
　　题龙尾山僧舍
　　龙形蜿蜒三四里起伏脽尻露颠趾秦鞭怒尔屹不移凿断其腰曵其尾【龙腰俗传秦始皇所凿】何年一掉鳞甲摧蜕骨化石凝坚肧山僧负土补石缝长养松竹从婴孩骈青耸翠皈佛力镇以精蓝髙岌岌鼍鸣鲸吼海外闻樵唱渔讴月中入回首茫茫禹九州兹山奚啻一浮沤兰单合是疲牛路老矣犹能赋近游【束广防近游赋驾兰单之疲牛】
　　朱干若挽诗二章
　　名髙无显晦业富有渊源家自传闽学身尝到孔门【兄系出紫阳曽设教于衍圣公家】荒榛谁与辟硕果幸犹存岂异龙蛇厄频伤好弟昆【与三子懐两兄十年来先后俱下世故云】
　　白头归已晩索莫感离羣昨嵗犹过我今朝又哭君恍疑神理接不谓死生分孰是辞无愧来题有道坟
　　衎斋惠香橼戏答二絶句
　　磊落筠笼五十枚清香分供佛前来敢同卖菜还求益待觅根株自接栽
　　也拟堦前种一枝老人作计太迂迟心知证果非难事眼见开花是防时
　　偶过雨梧斋防菊别后得二十韵寄主人杨致轩
　　贫家无菊防一棹访城隈且喜经霜在非闗冐雨来秋光如我待病眼为渠开百本纷成列千头叠作堆枝枝疑并蒂朶朶俨重台倚頼扶身竹因依帯土苔浅深防别色髙下悉呈材凉蝶窥度慵蜂拂槛囘差堪登瓦缶直可劝金罍花及兼旬赏根须隔嵗培相逢虽邂逅临别尚徘徊预作东篱计分苗手自栽
　　访陈侍御梅溪郊外新居二首
　　见説新居好幽寻不待招年丰禾被坂潦退水平桥改路侵桑柘为邻傍纬萧凉风吹白帢来问郭西樵海气孤村外秋声万木间名方髙洛社梦不防朝班阅世随流水安身比太山傲他轩冕贵投老遂长闲座主宗伯诈公再邀杨晩研陈宋斋梅溪及余为五老之防席上分赋二章时立冬后四日
　　又作名园三日留欵门人各有扁舟宵能纵酒晨还醉晴便登山雨即休且喜大家添一嵗未应髙兴减前逰黄花已老丹枫嫩斟酌初冬胜晩秋
　　勿论雪北与香南谷水东西亦有庵行处人言星聚五序来吾沗齿居三缁黄世外闗存殁【是逺上人仍入坐南山张道士已下世】风月尊前助笑谈错料诗成如噉蔗后来居上得无慙【晩研梅溪两家令子俱从逰诗又先成故戯云】
　　墙根冬菊
　　直自陈荄发何烦客土移近根除螙叶草出卑枝点缀荒芜径支撑缺壊篱栽培初少力敢怨作花迟
　　禾稼初收野晀作
　　穷乡十年九旱潦嘉种歉防蕃庶草秋来雨幸不成灾安慰人情眼前好溪南防百顷田纵横蚱蜢飞连天黄云卷尽霜野濶放眼直到南山邉新舂家家催相杵倚杖间听隣叟语偶然村社饱鸡豚乆矣官仓肥雀防
　　题杜集后二首
　　此老原非諌争姿许身稷契复奚疑可怜官马还官后徒步归犹号拾遗
　　漂泊西南且未还防曾蒿目委时艰三重茅底牀牀漏突兀胸中屋万间
　　读庄子内篇八首
　　世人耳目隘直与蜩鸠邻焉知天地间乃有鹏与鲲小窥大不尽大视小不伦吾逰非彼适彼笑非吾闻彼此一是非有一斯有万于中强分别间不能以寸齐之以不齐两俱置勿问方将与物化何有乎物论其意在诋儒其说乃近仙其源发乎老其渐流为禅养生徒养形木冦膏自煎是形无不尽薪尽而火传死生非二理出入同一机人皆有故乡弱防昏不知千载旦暮遇渊明悟其防南山旧宅在逆旅终当归生本玩世人初未忘用世观其审出处亦重君臣义用世必以言忠言或取戾所以遁天刑寜甘为世弃人人两其足耻与兀者徒向非徳内充有足不啻无外形而形全内神而神腴形神两皆寓是谓内外符读书自得师深浅随所到当其快领防何异朝闻道劳生佚以老反覆觉语妙妙处老方知毋轻示年少耆欲必有开聪明出乎凿自从浑沌死天下无纯朴帝王递相嬗泰氏不可作世运日趋浇滔滔繄谁觉
　　十一月初七夜纪事
　　未年建子月村舍宵喧豗老夫衣服冠起坐中心摧女娲石破碎猛雨喷空来风势助覤覤电光走焞焞孤阳五隂下匕鬯吁可哀复其见天心奋地乃出雷我欲祝雷公驰声徧九垓毋徒震百里惊童孩又欲祷风伯非时扫氛霾明两日重光天门詄荡开五行有常变数以反覆推孰者主张是瑞或生于灾世运视斡旋人情仰昭囘露生亦何事蛰户行复培
　　庭卉具萎手除枯茎
　　条蔓天生弱况兼氷霰加过时多悴物经眼即空华芒棘除三迳蒸薪共一车但防枯秽尽何种不萌芽
　　儿建归榇权厝西阡
　　自得淮南信輀归报有期逺慙嬴博葬近慰首丘思魂魄孙随祖氷霜父哭儿一号臯某复望絶倚门时阅邸报北直学使交替有人知徳尹归期不逺矣作诗志喜四首
　　冬来日日望轮邸报遥传信渐真客病也应资药饵长途未可恃精神官随年限才经腊【弟于去冬赴任及是甫满一年】农告归期正及春劳动里中羊酒贺一家遂有两闲人【王介甫诗有岂容家有两闲人之句故云】
　　旧庄乔木防茅茨六十余年黍一炊丱角光隂双髩改钓逰踪迹两心知交头对倚花前杖敛手闲防刼外棋见説汉廷偏爱老申公免病故迟迟
　　盛事依稀记玉堂后先出入总
　　恩光鱼潜乐莫如同队雁序归仍不乱行忍便析居违丙舍尚烦刻碣表泷冈经耡积火原家法相戒儿孙勿去乡
　　长虞晩节相从少岂料归期不约同【弟今年六十四与余引疾之嵗恰同】架有圗书延客座堂无竹变乡风桑榆賸饱温暾味梨枣粗收长养功校胜蘓家好兄弟对床来作白头翁蜡梅宋以前未有赋者东坡山谷后山少游始见于吟咏率皆古体而不入律王平甫陆务观尤延之杨诚斋各有五七言律诗方虗谷瀛奎律髓选附梅花类中雪窓披览颇不惬意适友人折赠此花信手拈笔非敢与前贤较工拙也
　　阅尽嘉平腊来为最晩芳氷心含浅紫雪瓣吐娇黄后菊偏同色先梅别有香百花多酿蜜容尔占蜂房
　　过徳尹城中新居十二韵
　　再得归田一纸书喜于身自挂冠初城隅别僦三间屋户外髙悬四望车饱阅官情知进退好还天道任盈虗岂惟太息传供帐颇觉讙声动里闾应接稍防生客扰往来寜虑旧交疎囊衣事偶同王吉襆被人应谅魏舒世上名皆身以外歴头冬是嵗之余巢成古树寒依鹊槛俯清池夕数鱼膝下诸雏防渐长灯前二老笑相于小时至性君犹在病起精神我不如良夜且为无事饮明年仍拟故林居园庐早晩梅花发已遣家童预扫除
　　雪后次东坡韵二首
　　绕屋闻声已散鸦到门无迳可停车云端海日峰峰玉画里山村树树花酒上衰顔聊遣兴诗经白战自成家梁园赋客争工拙未抵先生手一义
　　亦知天色朝来好不奈风威分外严笑指扊扅供防蜡戏抟师虎作形盐晴绵未折犹铺迳氷笋俄长欲堕檐最是瓷盆先得气兰芽已放两三尖
　　丙申二月雨雪连緜援笔排闷
　　廵檐倚杖步蹒跚村巷泥深欲出难二月风光三日雪闰年天气半春寒蚁浮竹叶杯常冻雀啅苔枝蕊未残好笑纎儿羣掷瓦不闻古井复生澜
　　积翠楼古栢恭次座主宗伯公原韵二章
　　不知移植是何峯拔地今成夭矫龙左纽纹应侪老桧后凋名许配髙松霜柯防合乌呈瑞【长公立岩时官侍御】香叶年深鹿絶踪独贯四时无改易自天雨露正浓浓
　　苍髯翠甲映于思不染人间半防埃自倚孤根坚铁石对抽双干出楼台陶家门外新栽柳王氏庭前手植槐何似先生扶正直【少陵古栢行扶持自是神明力正直原因造化功】阶庭成就栢梁材
　　盆中鸳鸯梅戏次许东垞韵
　　两般顔色接栽余【香山诗树接两般花】磁斗交花宻复疎秦虢一门承宠日尹邢双美入宫初淡妆浓抹休相妬傅粉施丹恐不如未免孤山髙士笑笑他倚市又充庐
　　蚍蜉
　　大盗盗鲁藏小盗盗墓木蚍蜉肯自量蜂虿反余毒本根葛藟庇保已分良足此外何不容坦而示之腹
　　二月杪偕诸兄弟西阡防梅集句
　　安得健步移逺梅健如黄犊走复来春花不愁不烂漫只恐花尽老相催【集杜】
　　又一首
　　两岸山花似雪开【刘梦得】一杯一杯复一杯【李太白】劝君更尽一杯酒【王摩诘】二月已破三月来【杜子美】
　　三月三日塘西卓氏园防梅
　　两月春苦寒闭门雨雪中名园一昔到天气初和融徐步尽深榛窅然苔径通中有古梅树阅人自儿童【余年十三四时读书西水曽逰此园今五十余年矣】花开子孙枝树亦成老翁不知防易主孤干如焦铜良辰与我期喷雪当晴空清香袭襟袂澹若松下风夕阳堕林西纎月张虗弓慙将尘土足移入笙歌丛【是夕沈氏叔侄置酒演剧故云】
　　雨后玉兰未残适徳尹自武原归再饮其下此树弟手植者
　　不负春来约新晴果到家手栽当槛树眼见出墙花比雪偏能艳【韦蘓州诗清诗舞艳雪】如瑜不掩瑕两翁心窃喜何啻茁兰芽【两防着花瓣俱成黒斑故有第六句】
　　马衎斋筮易得渐二爻既以名其居复绘小影坐磐石旁竹垞老人旧书于磐二字今以图来索题附缀数语义尽于卦无取旁求也
　　离于干即于磐起居无时惟石之安止以为巽兮木因乎山于陵于陆兮抑岂鸿之所难
　　三年前手植牡丹闰月始花吟成八韵
　　烂漫三年约参差五尺丛稍迟因闰月最后领春工宻叶深流翠狂苞怒发红扶头香与力登颊酒无功日出光相射烟含态转融怜渠风雨后慰我寂寥中台榭移难定笙歌赏易终不如离色界长伴白头翁
　　大雨枕上作
　　雷雨轩窓动孤灯耿夜深老人浑不寐大有惜花心闰三月十一日拙宜园牡丹之期时晩研将赴宻云城工兼以送别四首
　　临事从容意于君见一斑开园仍郭内置酒且花间世已难希古天应未许闲寜闻白宾客垂老出香山不道桑麻社中间有路岐防时重防合此别各衰迟官罢贫谁谅身存病敢辞随翁心似铁难得好男儿【东坡送子由北使诗随翁万里心如铁自注犹子迟也今令子次也侍行故及之】
　　草野闻朝议筹邉事不同凿山瓯脱外设险塞垣中路指屯云戍城连避暑宫河湟方用武胜策转漕功林下抛双屐风前换短衣重为逺行役只望蚤旋归王事程期廹京华故旧稀莫令招隠地嵗晩寸心违
　　腰痛自嘲
　　平生耻折腰疆直诡自讼谓从解组后帯眼稍寛纵寜知患苦纒百衲鬬一缝向来所受病及是方觉痛【养生论以觉痛之日为受病之始也】欠伸两不遂转侧需仆从抓搔性复慵摩拊亦安用可怜血肉躯猥与虮虱共人间十万贯骑鹤嫌腰重痛定吾有时身轻行试鳯【东坡诗身轻可试云间鳯】
　　苦雨叹
　　十日五日雨脚稠皇天害物肯待秋【左传秋无苦雨服防注云害物之雨民所苦】野花委地不如草林鹊置巢全为鸠雌蛱蝶飞何处去官虾蟇呌无时休南山朝隮东海溢一老书空方坐愁
　　海塘叹
　　沙崩岸塌风驾潮潮头势与城争髙愚公移山或可障精卫填石诚徒劳海若东来神鬼泣尾闾南泄鱼龙逃邑兴大役官乏费行矣板筑湏时操【力役之征绅士无得免者少陵云板筑不时操今日之谓欤】
　　蚕麦叹
　　舄卤之地成梢沟【水潄囓者为梢沟出周礼注】倾都委货烂不收村姑尚以蚕命月野老曾于麦望秋恤纬孰是织室者杂耕吾亦农家流县符蚤晩急夏税何暇更为百草忧【黄涪翁云男女堕地衣食各有分齐安能蹙额为百草忧春雨耶】
　　复愁四章
　　今年隂太盛四月雨尤狂渡口浮桥断门前暴涨黄坐防千顷没立致一村荒叹息昂头麦抽芽比穂长【二麦垂熟而未登芒穂中发芽长寸许目所未睹也】
　　顿遣蒸薪贵难教米价低湿炊烟冐瓦罢汲井封泥俗累生谁免身谋老自迷藜床经月卧拄杖不轻携古井长防塌先庐且幸存沉沉移白日耿耿向黄昏螘穴乘甎缝蜗涎上漏痕此中无客到何用掩蓬门箕毕占频验庚壬总非邻鸡鸣不已梁燕乳相依赋肯怜蛙痩人方羡防肥乐郊何处所舍此我安归












　　敬业堂诗集巻四十五
　　钦定四库全书
　　敬业堂诗集巻四十六
　　翰林院编修查慎行撰
　　夏课集【起丙申五月尽十二月】
　　长夏家居与徳尹约为书课弟方纂辑北史余防勘毛诗注疏中有疑义互相剖析此情不异曩时所憎者白髪耳
　　喜东亭弟滇归见过【时徳尹亦归故居】
　　艰辛怜逺别欢喜报初归万事付弹指一门多拂衣侵晨移尔艇触热扣吾扉相对成三老人间此防稀
　　自五月不雨至于六月二首
　　一月愁霖叹三旬亢旱忧云从火山出溪挟沸汤流鱼鼈潜无所蜩螗聒不休气衰尤怕热计日望新秋有客京华至为言赤气同不成驱鬼魃兼恐致蝻螽奠瘗神何定精诚感或通仍闻汉廷议策免到三公
　　得雨
　　海色昏昏合雷声隠隠麁羣情希汜濩天意防焦枯一溉功虽细千林气稍蘓篝车吾且祝不敢笑田夫橘蠧化蜨【马缟中华古今注谓蛱蜨一名野蛾生江南甘橘园中不知乃橘蠧所化
　　也】
　　橘螙凡两种食心与食叶食叶者速化势如灵鬼摄【语出闗尹子】朝为蠕蠕虫暮作栩栩蝶公然委其蜕双翅巧开合却向故枝头飞飞绕三匝漆园方大梦与汝形相接试问前后身依稀在目睫
　　立秋夜雨晨起纳凉
　　飞雨洒然过小窻残月明防风动秋意草木为先声故人何方来【樊川诗清风来故人】一笑披衣迎端能起我懒天地非无情取用及湏防寸懐良已盈兹晨不两旦莫负鸡三鸣
　　秋暑三絶句
　　秋暑不减三伏天杖藜随我来谿邉跳蛙自得坎井乐上有夕阳髙栁蝉
　　学书逺逊王右军学奕无过王积薪日长如年大好睡小技何足劳吾神
　　布幔十幅当檐牙东南好风浑被遮床头非无蚊绕髩案上幸少蝇集
　　题毘陵徐思肖诗巻后四首
　　邮筒寄我一编诗天然神骨清而竒骚坛家将生有种防取阵前姑蔑旗
　　宫体徐摛一变新传家又得石麒麟年来咄咄欲跨灶莫怪阿翁夸向人【戏用东坡尺牍中语】
　　钱四才华世所称乃郎笔力亦骞腾【谓同年钱防庵父子】同乡遂有两劲敌诗派今属南兰陵
　　狎主齐盟事不难并驱应许八蹄攒老夫合退三舍避凭轼试从壁上观
　　七夕前二日同徳尹濬安饮东亭斋二首
　　水浅菖蒲港船通皂荚桥为欢湏永日相过复今朝草径荒初辟桐隂薄渐凋归休真上策何待蚤招要同祖如同父为兄忝伯兄家贫余世业官满得乡评罋酱调藜糁厨姜芼鼈羮向来疏酒盏一饱累经营
　　秋庭
　　秋来无一事物态颇相撩是叶湏防蚀无根不耐浇欹花危露蒂修蔓妥风条满目皆生意吾庭未寂寥
　　赋得雨中荷叶终不湿六韵
　　尔本池中物翻从湿得干出泥茎濯濯帯雨叶团团散作千声去欹留一滴难髙低承翠葢大小走珠槃洒脱浑无迹隂晴讵改观肯同凡草木漏泽妄思干
　　雨后行田
　　水气一村蛙晨光防防鸦畦风凉病骨衣露涉秋花正尔闗农事兼之逺俗哗桔橰闲挂壁劳苦及东家
　　寄吴少融二十六韵【时吴宰夀光】
　　忽忽三年别遥遥异地情索居虽潦倒结念每廻萦忆昨同晨夕惟君独老成吉人辞朴讷端士意肫诚蹞步寜愁失冲懐敢自盈授经依北郭请业到西清榻愧陈蕃设诗容顾况评出擕青镂管归傍短灯檠绩学承名父髙才敌令兄【少融为梅村先生防子西斋给諌爱弟】向来留著作两度费咨呈自我辞书局凭谁问客旌九衢干辙轨万事一碁枰他日乘轩鹤当时出谷莺先鞭输祖逖上第失杨英夜雨新丰市秋风古灌城得官随本分为政且神明侧听衣冠诵如传襦袴声科条烦是累民社寄非轻示俗因奢俭调弦戒改更免教同列忌休矫一时名此外佳眠食其他简送迎陈编闲肯废古道力能撑便欲观风去殊难抱病行抚躬忧浩荡回首歳峥嵘为报鸣琴宰应怜撤瑟生西河余痛在双眼不曽盲
　　八月初四日放舟至硖石
　　习嬾常支户乘凉偶放船渠清蔓木露白稻花天夜气鸣鸡后晴光荡桨前地平先见墖髙出万家烟
　　西阡桂六韵
　　手种西阡桂三年渐防长玉兰输旧翠金粟试新黄露重朝流润墙低逺递香婆娑佳月色报畣好秋光敢拟栽为柱差堪署作堂丁寜松桧伴稍待共成行
　　南堂桂八韵
　　五桂阶庭树迎秋蚤催着花多四出得气必齐开自我先人植仍资造化培好风香世界凉影月楼台天上逃斤斧山中混草莱在家僧偶聚不速客频来【时衎斋东亭不期而防】豆荚瓤味兄酬弟劝杯最宜星露下永夕与徘徊
　　偕季方东亭徳尹曾三诸兄过东林庵
　　北郭唫笻罢东林讲席收【忆四十年前陪范文白先生来逰事】能无三宿恋复作五人逰扫庭常洁牋题壁尚留影前香一瓣来往记风流【时坐旋法师影堂】
　　题周少谷杏林双鹿图为老友徐韩奕夀
　　杏为仙人林鹿是仙人友少谷写此图巻舒落吾手爱其粉墨乆若新画义挂壁浓香熏朝来诗成画亦往持以赠君兼夀君与君论交从壮盛通介防成徐邈圣我如麋鹿尔为羣丰草长林同此性
　　临平舟中
　　作双白鹭起前汀西望山光的的青暗数永和隄畔路【宋赵谊父过临平诗居人犹号永和隄】一桥十里似长亭
　　虎林与同年许莘埜话旧时初自蜀归四首
　　烹鲜滋味定何如叱驭行经万里余今日秋风吹櫂转江乡原不少鲈鱼
　　冷曹需次问何司剩许闲编僰道诗五角六张成底事人间吉日是归期
　　旗鼓相当胆气麄生平事事不曾输输他对我夸年少漆防乌一尺须
　　同年难得况同乡乆别重逢感叹长百五十人余防在劝君狂得且须狂【时连闻刘大山陈巨髙李时夏三同年凶问狂得且须彺借用香山成句】
　　题安平泉上二首
　　自从两乳垂天目中有神龙不测渊直到临平山脉断尚渟一眼在山泉
　　我读咸淳潜守志曾收元祐罪人诗摩挲一片竹间石好事僧稀问向谁【南宋潜説友咸淳临安志云仁和县安隠院地产曲竹竹间有池名安平泉东坡题诗云云按东坡题安平泉七律一首集中失载余曽采入补遗巻中今至泉旁寻碑碣不得故云】曾济苍逺致秋兰一本重阳前试花寄诗报之
　　广文能好事贻我婺州兰不共三春赏翻从九日防同心如尔少独立后时难待作幽人佩清香可耐寒
　　世弃
　　世弃身何与身间分已过读书新得少见梦故人多黍熟来初酿池荒足败荷东篱佳节近不醉拟如何
　　吴起君重阳送菊至
　　今嵗寒气蚤应节防有霜【是日霜降节】开门得君书逺致篱下黄瓦盆三十本罗列成重行端如众君子正色登我堂吾衰万事慵酌酒不尽觞何以畣佳贶托诗纪重阳
　　后三日邀诸兄弟赏菊席上放歌
　　吾防吴生字起君知余雅好忘余贫扁舟送菊乃无酒正及九九清霜辰招呼近从南北巷假借半出东西邻后庚三日稍稍集义取兄弟不及宾有如田家大作社杖白头者凡七人合年四百七十二雁雁排翅鱼排鳞天公贶我美风日嵗云暮矣行食新海虾挟须白出缩椵蟹负殻红轮囷木瓢木杓传父祖中贮兼味清而醇兴来大壮客顔色诗好全得花精神人间所歴皆梦境至乐孰与田园真勿辞醉插满头去一笑正落陶家巾
　　少睡
　　秋去寒犹薄冬来夜总长阶前黄叶满门外朔风狂旧得休心法新传养目方痴儿怜少睡捡歴劝移床
　　秃笔吟二首
　　久被宣城束缚加铁梳胶缀老年华耗磨毛遂囊中颖零落江淹梦里花纵不封侯追定逺谁能铭向长沙画工扫壁休嫌秃防见麒麟出咄嗟
　　书不中书觚不觚也曾东抹与西涂姜牙敛手输鸡距虎仆藏锋让防须墨沼涸逃蓬馆债砚田荒贷管城租免冠一博秦皇笑差胜中山穴处徒
　　问东亭病
　　天末清贫吏身还病亦随用巫真下策勿药得中医【语出汉书艺文志】瘴雾侵肌重氷霜造物慈入冬思合醵为尔尚迟迟【毛诗笺入必共族中而居又有祭脯合醵之欢】
　　隙光
　　隙光野马去如驰正是先生静坐时病不求医吾有命老方学易世无师回思少作雕虫比转悔余波绮丽为唤起景阳来入梦掷将残锦乞【去声】丘迟
　　芝田长子字西山贤而有文防学京师一病不起旅榇还家诗以当哭兼慰芝田
　　天心洵茫昧家运关彼此可怜两长男相继俱客死【亡儿归柩去冬亦于十一月到家】倚闾氷霰后归榇风霜里割爱难以慈夺情莫若理明明圣贤教五十不致毁父母恩且然矧乃施于子吾本同痛者劝君兼自慰知其无奈何安命而已矣
　　冬课吟效击壤二首
　　炳烛余光已可知假饶闻道敢云迟故人问我三冬课六十年前上学时【顺治丙申余七嵗方就傅】
　　画前有易易如何删后无诗诗倍多更向谁邉讨消息水从氷后不生波
　　弃裘
　　御冬年已乆毛秃仅皮存等是犬羊鞟永辞狐貉温留之竟安用弃尔似无恩改作吾何望茅檐去负暄
　　长至
　　天地有肃杀防霜为驱除洎乎氷雪交惨者旋以舒来复子之半始凝履之初何湏当既剥然后观盈虗望嵗集【起丁酉正月尽九月】
　　三年来元日连遇风雪嵗事不登生理日窘朝来天色晴霁农占其有秋乎老圃望嵗殆同老农也元旦喜晴
　　一从朝请废氷雪博髙眠却展山中歴重瞻霁后天儿孙粗识字兄弟继归田此外非吾分随人望有年
　　邑侯陈衡山夀十二韵
　　海角桑麻邑沙湾舄卤田极知吾土端頼令君贤侯到才期月民劳已有年上官频按部下戸忍施鞭利器无盘错长才展事权缓征舒积困雇役免齐编酌剂心良苦挢防弊悉捐政成单父速名嫓太丘传丽泽三春渥仁风百里宣初辰花照座佳气栁含烟里老霞觞后村童篠马前也应容野史来奏雅琴篇
　　正月十八日偕徳尹西阡防梅兼邀曾三芝田东洲诸弟同饮花下三首
　　西麓寒梅树年年二月开今年开独早应为两人来已是四回防怜渠阅歳寒同时手栽者松栢长偏难随意致芳邻壶餐胜觥饭尊前一校防且喜人皆健
　　及门楼敬思自粤西逺寄浔桂
　　隔年一信到何迟寄我浔州菌桂皮已向笼中储上药只愁天下少良医情深逺荷门生致性在终于野老宜别与蘓家传酿法捣香筛辣味尤竒
　　赠杖
　　倚赖支离叟扶持拙病翁长虞故步失不为暮途穷世乏三年艾家无五尺童用行吾与尔形影畧相同补屋海棠萎而复苏偕徳尹芝田作用黄山谷体
　　前年烂若云锦堆去年憔悴无花开今年芳意莽复囘人情贪多似嫌少却是花稀防愈好阅汝盛衰成我老白头似白红顔红花如有语解劝翁夜防莫放清尊空
　　再次芝田韵一首
　　隔雾防花三老翁未甘白发负春工一梢欲堕胭脂雪防朶犹含蓓蕾风烂澷人情沉醉后寂寥诗味巻帷中相逢莫漫嗟迟暮悟彻从知色是空【原诗有相逢可惜已迟暮之句故结句云】
　　闻副相揆公正月初六讣音小诗寄哀四首
　　宫内称才子台端倚重臣得
　　君时最早歴试品尤真嗜苦余千巻门闲少杂賔不知经防刼还复有斯人
　　卿月三台堕文星八座悬望髙虗相业才大损天年谢客终成佛【生平留心内典】王乔竟得仙所伤江鲍体无子孰流传
　　忆昨归田后情亲分不移为怜吾已老长恐见无期急递书频逹因风报辄随半年迟作答魂梦至今疑何当承逺讣岂是误传闻四海谁知已余生又哭君有文披旧稾无酒酹新坟不朽将安托从今砚拟焚
　　墙角郁李花盛放
　　碎霞剪绮缀繁枝【陆鲁望郁李花赋碎缃绮剪明霞】偏反阿傩自一时春到轩庭无悴物又收常棣入吾诗
　　连朝风雨园庭海棠零落都尽而瓶中折枝娟然独秀老夫欲不夸为佛力其可得乎
　　两株芳树全摇落泥污胭脂亦可怜值得拈华成一笑风灾不到四禅天
　　芥舟二首次祝尚于原韵
　　蜃楼鲛屋总非真爱尔虗舟逺俗尘芥纳须弥中有地杯浮沧海四无邻琉璃贮箧团团镜线毯铺筵寸寸茵容得两三人坐否故应鱼鸟自相亲
　　水满防堂栁拂梢不须结宇用香茅触蛮有国争蜗角燕雀何心占鹭巢茶灶笔床人共逺蒋牙菰叶影相交未能便作浮家去倘许门从月下敲
　　三月三日雨中潘竹村祝尚于周楚和三老人偕赴徳尹之招翁源侄不至席上口占寄嘲
　　又是重三祓禊期招寻也复逐羣嬉地偏俗俭人多夀歳美风和雨应时木芍药花开正好野酴醿酒醉何辞竹林一阮真疎放不豫吾流太好竒
　　重宿寒中书斋
　　桐又将花桺又绵山斋一榻故依然曽偕老友成三宿却话前逰过十年白髪昏昏中酒味青灯黯黯读书縁只忧海近沙頽岸夜半潮声撼客眠【丙戍秋与竹垞连榻斋中能无存殁之感】
　　制府满鳬山同年奉
　　诏廵海道经吾里诗以迎之四首
　　十年翠葢不南廵千里岩疆寄重臣防取随身三五骑肯教供亿累州民
　　水澨山陬被泽深两邦旌节喜重临每逢田叟停车语徧示
　　君王爱养心
　　畚锸千家傍海壖崩沙日费水衡钱福星昨夜临吴分斥卤重开负郭田
　　云帆星岛驶经过海外风恬可有波一事尚烦公入告两闗嵗课本无多
　　春尽日雨中招诸兄弟为樱笋防
　　老去邀欢要及时肯縁泥泞阻前期旧年风雨正如此今日隂晴昨岂知入馔朱樱贪摘蚤翻阶红药笑开迟兄酬弟劝更番事但到尊前醉勿疑
　　徳尹于得树楼后筑屋三楹既成以诗落之
　　五架三间屋千竿万个园竹深堪障日树老莫伤根北牖斜穿沼南荣短界垣景难兼奥旷意在适凉温粗遣规模具翻嫌布置繁移书驱壁螙品石斥湖鼋鸡栅寛蝼螘牛宫祝子孙谁为张老颂托仲长言【谢康乐山居赋仲长愿言流水髙山】幸尔留闲地容余补壊樊一庵何日就笑指画圗存
　　偶过鸳湖
　　村北村南緑满陂溪山百里放船宜鸠鸣葚熟蚕三起燕掠风梢麦两岐乍暖故知非雨薄逰何必定花时两湖地主今谁在每到徒增感旧诗
　　与灵上人饷龙井雨前茶二首
　　风篁十里郎当岭官焙争收粟粒芽慙愧老僧亲手摘青纱蜡纸饷山家
　　今年谷雨雨亷纎茶味全胜笋蕨甜正自不嫌山少肉肉山无此好毛尖
　　老友郑寒村殁后五年其子义门携爱莲画像过余属题得二絶句
　　自脱朝衫换幅巾祗应营道想前身翛然出处行藏外谁识完人是半人【寒村晩年病风能以左手作书画自号半人】
　　更有何人识雅懐一琴横膝对花开多慙后死黄山谷曾见光风霁月来
　　梅雨
　　半月蒙蒙雨千畦释释耕麦租虽未入米价渐将平屋老础长润庭虗苔任生吾脾方畏湿却立新晴
　　徳尹第四子满月诗当祝辞
　　多男孰云累晩景人尤羡薛鳯乃逾三荀龙刚得半家门增喜气当暑清风扇腻髪搓成团贯之五色线耽耽垂大耳皎皎开方面【出左传注】腾上所未知丰下已可见我来拊汝顶为汝祝初旦一祝儿长成再祝爷强健三祝好弟兄他年相友善
　　秋灾行
　　西流之火方虫虫兼旬不雨亦不风先庚后庚凡五伏秋暑酷于六月中河流旱干田拆罅谁遣天吴来润下淡塘灌注味作咸仍恐良苗变枯稼天乎降割此一方相怨勿谓民无良神痁鬼疟何处避且死那复论流亡老夫本病在腰腹不受淫邪外来触只余双耳未全聋忍听村邻百家哭
　　盆中草花二种已含蕋矣朝来忽萎
　　霜后冬收子春来雨发芽闗心经夏旱满眼望秋花忍负栽培力徒劳灌溉加童乌苗不秀能免子云嗟
　　中秋夜与徳尹对酌
　　今夕是何夕弟兄俱在家狂吞杯底月笑指雾中花老子兴不浅逹人生有涯底须愁后夜圆影蚀虾蟇十六夜复与徳尹小饮弟有诗次其韵
　　既望犹未望今年异往年连宵虽博醉老景剧相怜但有儿摇膝何须客满筵好诗能赛月脱口自清圆
　　秋花
　　雨后秋花到眼明闲中扶杖绕阶行画工那识天然趣傅粉调朱事写生
　　五杂组九首
　　五杂组黄帛往复还牛马迹不得已主避客
　　五杂组新嫁娘往复还游冶郎不得已时世妆
　　五杂组双鸂鶒往复还两蛱蝶不得已君弃妾
　　五杂组刺绣手往复还贝锦口不得已掩耳走
　　五杂组蛮氍毹往复还井辘轳不得已归来乎
　　五杂组罗浮雀往复还华表鹤不得已生处乐
　　五杂组青紫楦往复还新旧劵不得已钱神论
　　五杂组蝶恋花往复还蜂趂衙不得已东西家
　　五杂组采染绡往复还燕觅巢不得已思故交
　　古诗四章
　　天荒地亦老变化蕃草木自从开辟来悦人以红緑有荣斯有瘁坐觉流转速传语好风光寜能衒无目众蚍国大槐扰扰成侯王庄周化蝴蝶与物亦未忘至人岂无梦梦则超形相虫螘所不争是曰华胥乡域内有名山攀跻力可至人皆造其麓抑或半岭废归来述所见彼此不相似等是未登峰毋为笑平地徒歌易成謡独唱难为喁我琴谁我瑟我鼓谁我钟知音苟弗存奚取觌面逢遥遥千载下或有牙与钟












　　敬业堂诗集巻四十六
　　钦定四库全书
　　敬业堂诗集巻四十七
　　翰林院编修查慎行撰
　　粤游集上【起丁酉十月尽十二月】
　　丁酉夏同年有自都下来者传佟陶庵中丞意迟余作粤东之逰背秋涉冬畏寒拟不出矣余弟查浦曾三至其地间语余曰岭南无霜雪且兄生平游踪所未到盍一往焉遂于十月初俶装明年四月由粤西旋里往反防二百日检防道中诗约如其数分上下两巻録存之
　　将有岭南之行雨中过龚蘅圃侍御田中话别
　　小别倐三载相望渺参辰旧交半在亡邂逅得两人喜汝罢官后田居傍城闉我来叩门入迨此风雨晨问我将奚之有懐难具陈白头万里役正坐不耐贫頺年知防何复尔聚散频箧中有佳句在逺情弥亲【时侍御以田居诗藁属余作序】
　　早发富阳喜晴
　　午辞樟亭驿夕抵富阳宿霜日晓初晴烟江寒更緑鸡鸣茅宇近鴈下潮田熟万株枫桕林散作锦绣谷平生山水兴临老犹未足聊复纪初程清吟待兹续
　　桐庐
　　山偪不可城千家聚成邑民居半商贾仰取俯有拾斩栎起炭烟割林收漆汁托身覆载内生理随分给壮年不早计暮齿行已及莫怪杜陵翁茫茫百忧集
　　念儿作钓台诗未识严先生不受官之故徒以髙隠月之作一首以广其意
　　武宣驭下如束湿课东京亦孔棘【语见后汉书二十八将传论】一官直欲臣故人此意先生应早识逃名事偶同髙尚避辱心孤转深匿羊裘一领却累渠苦被旁求相物色伏波谤生薏苡珠侯覇得罪由司徒客星非将亦非相吏议可得加狂奴君不见璜溪老叟不自重出应于畋后车梦万古江湖两钓竿潜龙勿用鹰扬用
　　三衢道中口号四首
　　水落滩尤窄轻舟一苇容机心与机事那免怨机舂沙际集饥鹭修翎冷自梳孟尝门下客大半食无鱼两岸丹黄色千家橘柚林勿嗤奴价贱颗颗铸成金明日川程尽聊为半日停多烦贤太守为我致舆丁【谓靳培之太守】
　　早发常山大雾
　　苦雾忽吞天去城不数武如行襄城野七圣迷处所初旭渐渐髙寒光翳复吐窅然坠醉梦既觉乃停午前瞻懐玉峯峯峯垂白缕西江行在望未济恐多沮
　　舟发玉山
　　髙滩稠竹节尺水浮皮前经弹子涡胶浅时有之路长景苦短坐送西南驰却忆前年归正当暴涨时一程破三日上水宜迟迟不谓下水船艰难亦如斯人生顺逆境阅世老更悲
　　重过贵溪与同年王辰帜明府
　　我昨停舟尔下车三年重到胜当初冬来天气晴尤美画里江山锦弗如官况不离文字外【时分校乡闱颇称得士】风謡闲续笑谈余象山亦是先贤迹好并鹅湖入志书【铅山施明府重修鹅湖书院属余编辑志书贵溪管内旧有象山书院故及之】
　　龙津阻雪
　　地少云多处风饕雪虐时客程当嵗晏天意警年衰轻出自成悔遄归更勿疑平生多类此既往可胜追
　　雪后渡彭蠡
　　雪山四望开彭蠡猪其中天光落东北寒气青蒙蒙独往矫孤鹜羣飞驾髙鸿沙明洲溆出叶溃枝颠空此行向南州聊慰离别悰三年女忆父千里儿随翁生涯岂无涯作计诚匆匆寄谢宫亭神归帆幸分风逺游兴欲尽一笑非途穷
　　南昌遇袁州太守葛宾庐二首
　　懐抱因君又一开人间洵有出羣才勿轻僻左宜春郡曾屈昌黎作守来
　　南浦维舟不记廵眼前冠葢一时新也知诸葛真名士来与贫交作主人
　　南昌旅次答吉水令汤纳时表弟见懐之作【四首】
　　与君称中表同是庚寅生以我半年长白头沗为兄朅来寂寞逰奈此离索情相望四百里一水空盈盈随身乏长物投赠殊戋戋子贫乃过我报以云蓝牋唫成十四章字字珠琲圆稍增行笈重笑掷防囊钱世降士不情矫亷竞称髙万钟避盖禄半李分蛴螬逹者殊不然寓形随所遭时无谢仁祖菜把恩亦叨同里两汤生一登青云梯【谓西厓少宰】一滞百僚厎长恐簿领迷烹鱼溉釡鬵好音良可懐逝将扫吾轨嵗晩期汝偕
　　雨中早发南昌留别李壻旸谷
　　把酒对西山开船溯南浦数声城上防防沙头雨依回骨月恩戚若去吾土老人情懐恶含语不得吐官罢有孤踪路难无定主忽愁鱼化铁且作鸿遵渚朗咏白行行行忍羇旅
　　丰城县北十里矶头山上有曲江祠朱文公往还湖南时与李后湖姚雪山逰此后人因奉栗主以祀三贤详见李崆峒祠记中今以韦武阳易后湖者讹也
　　赣江西南来夭矫北走龙到此乃东折矶头扼其冲是名曰曲江形势险且雄扁舟清夜咏倡自紫阳翁同时李与姚杖履偕游从三贤列祀典蔚为名教宗世俗不好古变置靡所衷作诗纠谬误兼以警盲聋
　　樟树镇【旧名清江镇】
　　潇滩流下櫂歌声一曲清江见底清老树不知生意尽尚凭古社占村名
　　泥溪口枕上闻雁
　　阳乌逾彭蠡飘飘尚南飞晨光若前羣起泥江湄数声枕上过倾耳渐入防彼非我同羣安得相追随我帆十二幅取用常半之何以不用全波涛怕欹危下有无厎窦旁有不测矶身乏双羽翰争先复奚为汝往太急急吾行故迟迟兹逰到岭南谅亦难乆羁归时倘见待入春以为期
　　峡江县
　　旧日周瑜埭今为小县城踞髙因峡势随地改江名潦缩渔添户时清戍减兵大都从此去彷佛蜀中行
　　雨中望玉笥山
　　水逺山平四百里两崖斗拔沧江起舟人遥指三三峯【名山记玉笥有三十三峯】乱插芙蓉雨新洗仙家缥缈住仙坛不道人间路大难请防玉笥山南路渐近西江十八滩过桐江口不及访同年李培园侍御以诗代柬
　　念昨别京华君方入台端操持纪纲地正色不可干如何神武门亦挂恵文冠早知世路隘不及山中寛自闻返谷村松竹为改观筑亭名补过于义恐未安古来贤逹流要视进退间我欲赋硕人为君歌考槃朂哉承世泽名节初终完
　　螺山文丞相祠
　　千古兴亡恨忠臣末运多死难扶少帝生不愧巍科慷慨忧时策峥嵘正气歌黄冠故乡意庙貌在山阿
　　青原净居寺七祖道塲
　　锡泉一派接雷泉味是曹溪六祖禅欲识庐陵米贵贱凭师问取下江船
　　白沙渡
　　两岸沙痕疑雪一村竹气如烟风竿猎猎酒斾雨笠遥遥渡船
　　泰和城外望快阁
　　西昌汉古邑地势实开拓镜光十里平倒影见城郭浮圗南北峙双秀拱一阁缅彼白下宰流风宛如昨官清无俗情景胜擅杰作氷絶已久人境两寂莫除却谢元晖澄江何处着【澄江一道月分明山谷登快阁诗中句也世以比元晖澄江净如练云】
　　十八滩絶句【并序】
　　按志自贑县至万安中有三百滩孟襄阳所谓贑石三百里是也然陈书云贑水本二十四滩武帝发防州水暴涨髙数丈三百里巨石皆没止存十八滩耳世称十八滩者当本此明嘉靖朝湛甘泉自南司马告归过此作十八叹今得诗亦如之各取滩名中一字为韵非云相袭亦劳者自言其情而已
　　习坎险在前何人不惶恐到此退已难应思急流勇
　　右惶恐滩
　　巨石浮牛背亭亭鹭足翘入鸥羣不乱爱汝好风标
　　右标神滩
　　连日遇石邮溯洄良苦辛滔滔天下是不问久知津
　　右绵津滩
　　舟人连纸钱例拜滩头庙来朝风顺逆今夕谁能料
　　右大料滩
　　后滩接前滩川脉互萦绕人间爪牙毒为害长在小
　　右小料滩
　　问言洵有神受命若酬酢借取方便风泥行免郭索
　　右武索滩
　　侵晓上晓滩我睡不觉晓向来坐有心忧患亦不少
　　右晓滩
　　万里黄河水昆仑乃发源贑江源渐近应号小昆仑
　　右昆仑滩
　　防吉此分疆滩声一倍长人家尽柴步墟落半渔梁
　　右梁滩
　　雪少偏多雨朝昏水气腥青洲洲畔草腊月已青青
　　右青洲滩
　　礓砾相摩荡惊涛尽日喧直同雷奋地不独雨翻盆
　　右铜盆滩
　　大波深为渊小波浅成濑安得并州刀剪此青罗帯
　　右落瀬滩
　　长年生狎水岂有不药幸自少层氷可怜多赤脚
　　右狗脚滩
　　庄生工寓言率以小况大必若魏王壶人间能防个
　　右大壶滩
　　失势落江湖中流赖一壶千金奚翅直人有不赀躯
　　右小壶滩
　　剑防砺锋铓森森两旁吐狂澜障不得为欠中流柱
　　右天柱滩
　　石欲截江断江流奋怒前来如弓挽强去若箭释
　　右横滩
　　用尽滩师力今朝过鳖滩我无牛酒犒愧尔报平安
　　右鳖滩
　　自贑州换船至南安
　　八镜圗中路西来五换船乡心同北望客况异南迁【东坡南迁时作防州八镜图诗】秀岭标双墖清流穏一川好风三百里计日指蛮天
　　过南安伤陈六谦太守
　　太息南安守居官仅二年如何千丈气竟掩九重泉宦业孤孙尽书名一郡传经过少交旧回首极凄然
　　与大庾令李阜如同年
　　同年四开府百里独栖鸾邑是冲烦邑官仍本分官【李旧宰新城】别来顔各换此去嵗将阑珍重留行意犹余旧眼看
　　度梅岭题云封寺壁
　　阅尽波涛险阻途顿敎硗确失﨑岖梅花篴里三闗戍锡杖泉邉六祖盂过客尽贪风日好居僧曽遇雪霜无他生行脚縁犹在又入骑驴度岭圗
　　衣鉢亭
　　夜半传来消息真本无明镜自无尘问渠衣鉢留何用犹有焚衣毁钵人【明魏庄渠事】
　　发南雄凌江方涸舟行一日才十许里排闷成歌
　　凌江归壑当深冬城隅才可沟洫通麤砂细石单槽中直与船背相磨砻船头纎纎船尾大舵师束手输篙工篙工作力如罴熊腰身寸寸弯彊弓虱行裈缝蚁旋封跛羊登山鹢遇风人间痴钝有若此歳聿云暮愁衰翁愁衰翁翁行作歌歌未终羊城尚隔千里外一夜梦逐南征蓬
　　偶阅杨诚斋南海集途中多赋桃花且有梅花应恨我来迟之句余度岭正值梅放时戏效其体作一絶
　　我来时异诚斋不见桃花只见梅博得口占诗一句千枝齐向腊前开
　　晩过始兴江口再效诚斋体二首
　　始兴江口水平川从此通流到海邉我是渔船钓竿手又携簔笠上楼船【昨唤吉安渔船至贑今所坐乃广州楼船按楼船之名见汉书今仍此名不必皆官舫也】
　　一重山转一重湾不出孤帆向背间行过前湾试东望夕阳多在隔溪山
　　冬暖
　　榕叶交隂笋出窠南中冬律似春和敝裘鞟在犹嫌厚老研氷消可待呵蚊到宵来飞不少蝇于秋后集还多所嗟无补桑榆暖奈此霜髯雪髩何
　　望韶石二首
　　西瞻苍梧云北望洞庭野浮光表防阙古雅传奏雅圣主不南廵羣峯赤如赭鱼龙久寂寞孰是闻韶者好风自南来吹彼松竹林铿然中音防中有太古心典乐者谁欤箫韶此遗音虞廷去我逺俯仰成古今
　　韶州风度楼
　　公进千秋録开元极盛时知防同列少去国一身迟终始全臣节安危动主思髙楼瞻画像风度俨须眉
　　雨发韶州
　　蒲帆十幅去不停波光瑟瑟烟冥冥芙蓉驿南一回首三十六峯云外青
　　虎头矶歌【在太平闗南十五里】
　　乱山少肉谿乏泉渴虎下饮清泠川饥蛟掉尾不得取化而为石形模全白章黄质毛斑斑四陷沙行不前尻脽起伏脊蜿蜒当头一眼射的圆北平将军身未到没石饮羽谁所穿耽耽下视流馋涎坐踞要津凡防年国家封域拓海壖山珍水错来无邉贾胡万里逐贸迁到此蹢躅羸豕然畏虎欲避无由縁我思走章牋碧天霹雳暂借雷公鞭仍驱尔辈入山去毋令为害于商船
　　十二月廿一日雪
　　我作冬暖诗蚊蝇憎琐屑天公似解嘲半夜风挟雪舟人报竒事起扫一篷白客子亦欣然千岑无寸碧梅花落已尽春事早狼籍长恐百卉腓阳机毕漏泄却将栗烈气揫敛使凝结乃知朝来寒特为桃李设岂无雷雨至方甲拆留取道旁春明年作佳节
　　弹子矶阻风
　　曲江入海流一缕萦惊蛇中逢弹子梗格鬭逞角牙狂飚鼓狂澜喷石作雪花艑郎好身手过此不敢夸筮易遇涉川利用需于沙南逰本无事汲汲奚为耶但使躁心平何忧前路赊止时吾泊宅行处吾浮家
　　观音岩
　　石缝何年裂中央架小龛老僧如燕子乞食语呢喃
　　英徳道中雪霁
　　轻氷结沮洳飞霰集阜冈槫桑东南枝炯炯呈初阳地暖剧流湿天空淡浮光英山碧差差英江緑泱泱不知夜来雪疑是朝来霜
　　英山二首
　　曽从画法见矾头董巨余踪此地留渐入西南如噉蔗英州山又胜韶州
　　一拳一角总峯峦可惜天教落百蛮好事吴儿浑未识买园只凿石公山
　　舟中即目
　　屋角菜花黄映篱桥邉栁色緑摇丝分明寒食江南路防欠桃花三两枝
　　顺风挂帆连下浈阳香炉清逺三峡
　　巴东三月昔听愁峤南三峡今则不北风晨发洭浦县【英徳旧名洭浦】吹我桂檝沙棠舟峡中之山阻且脩峡中之水平不流浈阳画屏地底防大庙紫烟天际浮就中清逺更秀出造化有意穷雕锼青菡萏花蕚竞吐緑玻璃镜奁初收华阳道冠簪碧玉竺国寳髻垂珠旒仙人笙鹤云渺渺帝子环佩风防防渐行渐逺似相送一重一掩如相留片帆飞渡二百里又见孤墖迎船头天怜此老太岑寂贶以竒景须诗酬人间夷险非境造自我发兴成清幽君不见东坡先生海南句平生竒絶夸兹逰
　　清逺峡飞来寺
　　两崖势欲合中被江流穿上有佛者庐飞来自龙眠【梁普通中事详载寺记中】神人所施设是物无顽坚想当剏辟初风雨驱神鞭凿开浑沌窍巧贮聪明泉僧房若蜂房一一皆倒悬尔来防阅世不计草木年磐石具生机长根外包纒波涛润其趾日月行其颠散为松栢香聚作栴檀烟蔽亏东西景轩豁子午天呼猨【洞名】在半空日暮跻无縁清寒难久住仍放出峡船
　　胥口村
　　玉镜台何处江形就海低【地有玉镜台相传安期故迹】地平山断续潮满岸东西生理渔樵足人家竹树齐天涯各风俗孤客自凄迷
　　白墖冈浮石
　　万古江心石回江使倒流潮头争出没山骨判沉浮【按志白塔冈在三水县东南临水水中有石浮沉各一】鹅鸭寒来集鼋鼍夜出逰渔翁牵小网故故傍沙头
　　沙口待潮
　　艇子胶沙觜防堂等置杯何须愁日暮防有夜潮来初至广州与大中丞佟陶庵同年话旧【六首】
　　五年一别隔蓬莱芳讯遥传庾岭梅天上故人开府出田间野老辍畊来山髙海濶梯航路武逹文通将相才窃喜小诗言果验济时余力正恢恢【余出都时留别诗云君才毕竟为时用故落句及之】
　　双阙浮光气象新【双阙浮光照短亭东坡题尽善亭句也】天教八座代南廵谁能地望兼门望君本亲臣又世臣行处风霜成化雨坐防氷雪变阳春眼前衮衮皆时彦可有同心共事人
　　端倪轩豁得竒观浴日亭邉眼界寛两袖有风驱瘴疠百蛮无警静波澜封疆自昔雄兹土科目人今重此官见説宻章时入奏葵心何处不输丹
　　恩深自觉心逾小才大何妨气独豪节钺威名行地逺文章坛坫比官髙中郎题字推黄绢太白分光属彩毫莫笑将贻无俗物一条氷是旧同曹【时以耿绢湖笔奉赠】
　　词人例作岭南逰自叹蹉跎到白头浪迹又防成万里著书何敢望千秋谁为善相肥嫌痩世有知音唱或酬输尔滕王髙阁句一时唫徧十三州【中丞过南昌有试上滕王髙阁望章江门外有清流之句为西江传诵】
　　敢将孤鹤齿羣鸿性癖终难与俗同天下迂儒犹賸我平生知已孰逾公曽陪供奉云霄上每忆交亲气槩中今日相逢重戴笠下车还见古人风
　　寓居仙湖街庭桂盛放
　　客居澹无事庭下独徘徊忽有防风度香从何处来家童走相报檐角桂花开想到窳轩外此时方试梅
　　除夕
　　去国八十日计程逾六千长虞行不到到此及残年无复闻铜臭【此间不用钱故戏反山谷语】惟应烹海鲜蛤蜊与竘酱随分佐柈筵
　　谢中丞饷节物
　　节物烦分饷殷殷地主情虽云施不报肯使受无名匕筯沾皆足庖厨愧已盈似怜藜苋腹曾饱大官羮【向在内廷嵗除例赐羊鹿雉兎鱼酒】



　　敬业堂诗集巻四十七
　　钦定四库全书
　　敬业堂诗集巻四十八
　　翰林院编修查慎行撰
　　粤游集下【起戊戌正月尽四月】
　　羊城元日试笔戏呈中丞公
　　风光六十九囘新老客殊方愧此身残腊雪消正月暖闰年厯报两头春沧溟出日长先旦斗极移杓又指寅聴说官清民乐业便思长作岭南人
　　二日中丞招游署后园池分赋六首
　　昨枉严公驾今逢袁绍杯到来凡五日相见已三囘礼岂为吾设花应待客开小桃何太早红雨防苍苔北辟逶迤径东连宛转城越台当户秀天井入池清倚槛堪垂钓闻歌想濯缨向来潇洒意只视此官轻老树何人种名园此地无自多新气色无改旧规模曳杖驯麛子看松长鹤雏恍疑蓬岛近不似在城隅胜践烟霞外春风步屧初余恩沾草木得性狎禽鱼岩壑真同趣亭台画不如板舆迎养便未许赋闲居竹宻晴疑雨林深暖亦寒不知官阁好但觉旅懐寛蛮果充柈饤江鲜佐食单平生滋味薄相对勉加餐此外无宾客应怜老病翁交原因臭味赏亦到儿童【时儿念侍行】忧乐论先后行藏感异同却将诗送日良晤讵匆匆
　　过前辈梁药亭故居
　　风流云散两茫然转瞬前游十五年【癸未春余入馆先生散馆】独客逺来朋旧少贫官没后子孙贤买邻古有千金语遗稾今为万口传话到五交宜广絶西华葛帔复谁怜
　　立春日张梅麓前辈招饮云麓堂
　　仙蓂五叶撰良辰昼绣还乡恰及春海内久推黄发老堂中犹侍白头亲金花彩胜随年换银烛华灯照座新今夕从君论出处始知天地有完人【时张以养亲告归】
　　喜晤蓝公漪
　　借甚榕城叟才名洵不虚气吞三斗墨笔吐五车书客况浮萍合交情硕果余临卭有贤令【谓姚番禺齐州】犹足重相如
　　人日雨中迟公漪不至
　　夜梦罗浮春碧桃千树霞醒来枕上雨落尽城中花东风冷笑人谓若坎井鼃当门列雉堞云雾重周遮我懒不能出招呼及邻家速客客不来举杯还自嗟一欢难强致由命匪由他【用昌黎语】
　　谒南海神庙
　　姚侯送我逰黄湾澄江一道晴无澜黄昏到防天色变彻夜震撼号惊湍平明谒海神云气解駮光斑斓殿中击铜鼓声落海外迎潮还廵檐绕廊看古碣手剔碧藓青苔斑或欹或仆或屹立节角刿杀形模残煌煌御书碑迥出唐宋元明间浴日孤亭表其右七十二级直上穷跻攀不知榑桒出地几千丈顿觉东西南北四望无遮拦骊龙吐珠蛟歕涎阳乌击水鼇移山祝融分位当炎躔万象呈露秋毫端紫霞红浪上下两摩荡中有万防风樯竿星流电掣到庙下一一椎髻垂花鬘吾皇膏泽被百蛮逺人毕至迩者安自从计臣握笇变新法盐防悉多归官广川大泽禁渔猎网漏鱼鼈羣生悭问神受封今几代蒿目岂不知时艰
　　国家大事必祭告谓是正直靡欺谩幽明蠁一气旋忧乐当与民相关曷不草緑章为民请命
　　恩冝颁但使方隅获沾山海利神亦坐享血食无慙顔【附】拟南海神荅查悔余先生谒庙诗　佟法海先生苍顔鹤髪七十强磊磊落落诗名天下扬笠篛鞵芒卭竹杖水浮陆走万里来炎方罗浮神仙窟羊城富贵塲掉头两不顾轻舟独泊戙旗冈径上七十二级浴日亭愁看旸谷金晕浮扶桑直入庙中挝铜鼔鼔声遥撼零丁洋蒿目时艰不可说惟神若可黙赞襄髙歌如慕复如怨怨到海神神亦伤自从祝融宅南海风非古昔俗诪张田荒莠长蟊虫活常平十郡封空仓一水虎门扼冲要雕蹄凿齿通来王珠玑翡翠瑚树玳瑁灵犀琥珀光罔象见利亦忘义椰揄垄断杂官商盐法法不可问山盗洋盗争强梁职守一方司民命安敢坐视苍生殃独慿正气触百怪几夜辛勤草緑章岂知山鬼足伎俩隂晴播弄蔽太阳茫茫万里九天逺狂风吹倒百链刚古来天定能胜人人定亦能胜彼苍吁嗟乎人定胜天可奈何尸位不去惭顔多诗家若有斡旋手请君更作囘天歌
　　海云寺同蓝采饮王符躬作
　　波罗庙下凌晨发直到雷峯弭画桡一线春流通断港华鲸南应虎门潮
　　水穷云起得禅关突兀楼台数十间曲曲廻廊随步转不离平地却登山
　　木棉两树称竒防地叅天万万枝自笑杖藜来较蚤不关渠事作花迟
　　一龛容得十方僧个是天然第二灯更约罗浮观日出寻师还上最髙层【住持尘异时往华首台】
　　与番禺姚明府齐州二首
　　偻指修门别俄逾二十年君顔犹白晳我髪已华颠毛檄差堪喜王鳬自得仙春风花满眼及此话前縁簿书原不俗插架有牙籖诗好人人说才优事事兼肯教同列忌难得上官亷骥足行将展毋须叹久淹
　　花田咏古
　　鴈翅城南寂寞滨芳华小苑已成尘珠襦梦断鵶嗁曙粉麝香消雨洗春翠辇几经偏霸主素馨曾识故宫人卖花担上东风信流转人间又一廵
　　珠江櫂歌词四首
　　一生活计水邉多不唱樵歌唱櫂歌蜑子裹头长泛宅珠嬢赤脚自凌波
　　剪得青蒲织作篷平铺如席巻如筒往来惯是乗潮便不使朝南暮北风
　　生男不娶城中妇生女不招田舍郎两两鸳央同水宿聘钱几口是槟榔
　　米价髙于珠价无就船剖蚌换青蚨近来官长清如水不是珠池亦产珠
　　大行仁宪恪顺诚惠纯淑端禧皇太后挽歌二章彤史娲皇纪徽音
　　夀母贤手襄开剏业坐阅太平年典礼三朝备哀荣五福全北山松顶月移照贲重泉
　　凤辇承顔地龙楼问寝晨
　　一人隆孝养万国仰尊亲海角宣遗
　　诏宫中閟早春朝班瞻望逺沦落泣孤臣
　　呈前辈郑珠江先生
　　郑公青琐彦雅尚寄林泉在野长忧国观空晩入禅与时疎应接顾我数【入】周旋此意能无感依依杖屦前偕梁孝穉逰法性寺有懐心月上人兼示希声学子四首
　　有约寻僧去携笻出郭賖东风吹白发春事到梨花石畔三生路林间一味茶横枝不传法消息问谁家一片青苔色当门屐齿留近身无俗物望逺得髙楼转觉城中隘真宜象外逰折腰吾不惯到此小低头【薝卜楼下心公影堂在焉】
　　栏楯遥相望中开一亩池波明堂欲动鱼乐我先知惠逺流风在柴桑入社迟勿嗟耆旧尽弟子总能诗【药亭旧与心公结诗社于此】
　　莲漏晨犹滴斋钟午罢敲沙弥通佛性居士慰神交【座间喜晤周乳峯】庭长桄榔节窗临翡翠巢重来应未厌幽事满西郊
　　长寿庵坐湛禅师方丈聴谈石公旧事
　　津梁谁得限传法到交南涉海如航苇还山遂筑庵刼难逃宿业风不动毘岚贤嗣真龙象千钧独力担齐州于县治之左新辟园池名梅花邨暇日与客同逰索赋
　　苍苔一曲转东垣废地俄成十亩园行处轩窗多入画望中花柳却疑邨南通海眼安池位北引山光落酒樽直作吾庐吾亦爱萍踪随水欲生根
　　上官竹庄为余写青山归櫂图公漪有诗戏次其韵
　　旧闻五岭皆炎热到此能无忆冷泉不谓留行无地主老夫兴尽却回船
　　为友人题暮云春树图二絶句
　　渭北与江东斯人两不作借取一幅图为君论诗学暮云与春树此景世不乏借取一聨诗为君论画法佟醒园以骑驴出岭图小照索题戏作六言律诗一首
　　我爱竹庄妙手为君写此横图天南岂无鸿鴈【醒园与中丞为兄弟行故云】岭北犹闻鹧鸪庄言非马喻马佛说骑驴觅驴一笑不离行脚阿谁先取归途【时余亦将归】
　　题翁萝轩为蓝公漪所画枯树小幅
　　故人垂老交情为写枯枝赠行唤起罗浮春梦来聴纸上秋声
　　有以白菜饷中丞者中丞有诗属和韵
　　闭门风味宛然存菜把犹多餽送痕传语园官须手种亟乗春雨斸篱根
　　王符躬舍人席上赠许苍岚
　　许侯天下才曾宰乐昌县官如已堕甑弃去胡足恋邂逅结袜生呼朋开广宴君乗斑骓来遇我心相善昨日诵君诗今朝识君面氷壶贮秋月表里皆可见平生千丈气对酒尚豪健一吸尽一升巻波看白战商声帯河岳风日为之变我欲和此歌朱忽中断
　　清凉山庄图符躬属题
　　舍人示我山庄图生绡横展五丈余良工三年写始就金谷辋川何足摹君家旧住清凉麓万里江天入遐瞩故应胸次豁然寛占断此山犹未足石头城门平旦开千岩暖翠排空来瑚碧树好顔色照耀初日生楼台楼台髙下无重数径转溪廻总迷路标题一一都有名毫末防茫指其处问君结念毋已奢洞天福地归一家溃成奚翅万金产还恐山林迹尚赊君言好事皆虚事架搆良难画差易未能依様买园亭乍可随身蓄巾笥海山兜率吾不知此图要亦人间稀神仙只被瑶京误埜鹤何天不可飞
　　正月晦日喜雨用中丞见示原韵即以志别
　　风花半落经春暖雷雨初来送晓寒农事相关公最喜物情不隔我同欢鸡鸣如晦方懐友蛙閙何知岂为官借取一篙清涨水野人归欲濯缨冠
　　题上官竹庄罗浮山图
　　大瀛海外有十洲巨鼇不上龙伯钩何年背负蓬岛至两山合一成罗浮竒峯三百三十二一一岂易穷冥搜眼中孰是好竒者上官山人今虎头山人欲为山写照直上崔嵬走朱明古洞华首台佳处真能领其要归来绘作指掌图万象摄入摩尼珠緑毛凤挂佛子髻五色蜨化仙人襦我方神逰力不足为尔题诗展横幅正縁身不在山中识得罗浮真面目
　　光孝寺与笑成上人
　　诃林冠岭外重是古道塲摩挲菩提树蹢躅风旛堂不见祖师面徒拈一瓣香上人方坐雨笑客疲津梁
　　次韵中丞公梦罗浮作
　　有意逰仙事竟违罗浮未到我空归输他凖勑狂开府梦里乗鸾独自飞
　　将发珠江遇李约山观察自粤西来订同归之约
　　世途岐出处长恐见无从只隔东西粤相望千万峯君其李元礼我岂郭林宗江上同舟约何期邂逅逢
　　海幢寺十二韵【阿字禅师道塲】
　　洞中衰复振派衍自天公半是逃名客羣称出世雄云幢标郭外香界涌南中填海为平地叅天起梵宫歘成疑鬼运幻出俨神工穗石浮佳气朝台拜下风五仙皆法防十力尽神通蹴踏诸方徧跏趺片席崇我来尘世隔师去影堂空法供瓶炉洁斋厨菜豉丰映阶筀竹翠耀眼木棉红縁境他生结留诗记此翁
　　二月八日初离广州
　　来时麦苗緑归路麦穗黄南方冬春交物总不常可怜百万户戸户资舂粻曩苦食无盐今愁米价昻温风送防雨中有饼饵香忍饥待食麨差胜犁迁荒【岭南废田有迁荒老荒等名】
　　舟过三水邑宰徐君来晤口占赠之【徐由庻常改官新莅兹土】
　　三水合流处孤城近海壖谁知花县宰旧是玉堂仙甿俗观新政官情耐左迁天涯相识少为尔一停船
　　羚羊峡
　　两崖挂羣龙下饮一江水水穷山忽住水转山复起草木所不生石顽尽横理惟闻防猨呌杳杳云雾里
　　朱观察紫垣席上赋赠
　　我识朱公子佳名在枣香承家新节钺开府旧封疆才大移风速官闲化日长三州行按部处处有甘棠昨日中丞座唫君唱和诗法从前辈得清受大僚知细雨凝香室春风画防枝掣铃容埜老云树慰相思
　　戏柬髙要令王寅采同年
　　崧台君暂憩云峤我间关白发重携手青春好驻顔砚开鸜鹆眼香防鹧鸪斑割爱烦斟酌无逾二者间
　　登端州城东阅江楼
　　好事何人送酒来自扶桑屐蹑崔嵬山从回雁峯头落潮过羚羊峡口囘浩浩风声随几杖蒙蒙蜃气出楼台天公不薄将归客霁色今朝为一开【时久雨乍晴】
　　望七星岩
　　维北有七星天枢永不移寓形忽陨地幻作岩壑姿我登阅江楼髙咏慈恩诗七星在北户一一俯视之此生名山逰待了婚嫁期洎乎婚嫁了筋力恒苦衰输他有力人济胜忘﨑犹贤无目者兴到目尚随
　　望夫山歌
　　杜防花红映白杜防鸟嗁吐血阿夫去作海上客阿媍山头化为石望夫不归兮可奈何蛮风蜑雨春来多
　　封川
　　十咏传嘉祐【宋嘉祐中田开知封州有临封十咏盛夸风土之美】征途喜乍逢时平山少盗俗俭戸勤农趂雨收新麦连邨急暮舂江船多贾客一稔给邻封
　　梧州
　　东粤行初尽三江此要冲商通藤县米簰出象州松北望云千叠南来瘴几重小舟如箬笼双膝劣能容
　　雨中饮梧州郡守范拙存署斋
　　清絶苍梧郡山城并水涯使君非俗吏官閤似邨家雨战椶榈叶篱编豆蔲花春寒连日甚劝我酌流霞
　　与郡丞赵黙庵话旧有感
　　忆昔赴黔幕买防泝汉阳赵家好弟兄一见倾肺肠吾兄【谓韬荒】亦豪士齿序同雁行君时甫弱冠意气争颉颃往往副虚懐髙谭陋词章风尘一挥袂自尔成参商奄忽四十年旧逰半存亡两萍浮大海乃在天一方【东坡诗苍梧独在天一方】我髩既摧頽君顔俄老苍大才屈佐郡何以展尔长蛮城二月中天气如梅黄入门巾屦湿急雨鸣淋浪呼童启书斋延我卧竹牀此情不殊曩此景安可常别易防苦难况迫桑榆光临分留数语俛仰多感伤
　　逆风上滩歌
　　船头喜锐不喜方竹篙用短不用长上滩取逆不取顺出险在闲不在忙老夫昏昏篷底坐静聴两旁风雨过深惭作力役多人成就垂緌一游惰
　　雨中过昭平县与马莘叟
　　风磴层层上衙斋踞地髙到门云气合入座雨声豪已觉簿书简犹多迎送劳酒香奴饭白青眼愧吾曹
　　龙门峡
　　龙尾干层雪龙头万斛涛硖形当絶险崖势故争髙木马【船名】腾槽立藤蛇络石牢云端牵百丈丝路辨秋毫佟中丞贻我罗浮蜨茧数十枚三日前双蜨先出置之笼中朝来风日晴暖栩栩欲飞因开笼放之
　　五色仙山茧分贻不计枚似贪归路近双翅独先开此岂笼中物无端入梦来人间何足恋好去莫徘徊【相传此蝶虽在千百里外必返故山】
　　杨诚斋诗有韶州山又胜雄州之句余过英徳为进一觧曰英州山又胜韶州今日行至平乐城南羣峯竞秀争竒目不暇给英山又不足言矣问之土人无能举其名者然不可无诗纪之也
　　突兀离竒纵复横峯稠嶂叠总无名千寻自拔云霄上万古何曾草木生佛指佛螺青未了石莲石笋画难成天教增损诗人眼直觉昭州又胜英
　　晩泊刘公渡望对岸诸峯
　　澄江一道镜初镕写出东南隔防峯指掌图中看倒影夕阳一百二芙蓉
　　阳朔县
　　云从巫衡来势落桂岭外散为椎结族阳朔乃都防森森竞骈植或孤介满眼尽儿孙丈人竟安在孤城如废井百雉陷其内亦复设官司于兹岭岩砦两衙排籖立日与刀劒对匪曰牧人民而云御魑鬽昔贤迁谪到所以多感噫俾山防恶名夫岂山之罪不作一钱直斯言毋已太
　　圣朝懐逺人吏职视殿最此邦瘴疠区迁转异流辈于今号防径上考率三载寄语亲民官后来须自爱
　　春烧
　　粤俗不好生连山发春烧新荑与枯枿往往同一燎昆虫方启蛰被虐惨无告造化岂不仁吁嗟落蛮徼客行天南陬半月抵都峤侵肌苦毒雾白日罕朗照五行或偏胜风痹恐难焉可无继离【易疏以离上三爻继明者为火】来为万物燥人情懐所便即事具庆吊此乐非彼欣相哀莫相诮
　　桂江舟行口号十首
　　龙江驿前水倒流竹棚移上别山头趁墟人去愁唤渡失却閤沙刳木舟
　　漓江江色緑于油百折千囘到海休多事天公三日雨一条罗带变黄流
　　水自东流客自西经过大抵是凄迷木棉枝上钩辀鸟夜夜夜深不住啼
　　下滩不信上滩劳比似登山步步髙好语梢公牢把柁上前只费两三篙
　　行近昭潭滩倍多艑郎劝力唱牙何此声莫作寻常听便是湘南欸乃歌
　　南望苍梧北桂林中间七驿瘴尤深不知云气藏多少能使蛮天日日隂
　　雾雨蒙蒙霁景稀人编蕉叶作蓑衣橹摇渔父唱歌去牛背牧儿浮水归
　　戍旗相傍有人家水退依然就浅沙二月芳菲看已尽满滩芦菔自开花
　　过尽顽礓乱石堆绣山一穴忽天开明知不是秦人洞容得渔舟日往来
　　一月春寒甚腊寒北风飒飒上樯竿南人不办冬衣服也道朝来裌胜单
　　饮同年丛汝霖桂林学署兼志别
　　不以他途杂时犹賸此官名传人口易实获士心难行色春将晩离筵花正残蛮城一杯酒懐抱若为寛
　　上已前一日发桂林
　　连日轻寒连夜风满城桃李一时空伏波门外梨花雨春在防啼猨啸中
　　灵川县斋清明
　　已过上已即清明一月天才两日晴记取灵川好风味新茶新豆到山城
　　平蛮歌为灵川令楼敬思作
　　槃瓠遗种成野豻充拓百粤西南间桂林所属半猺獞猺性稍驯獞性顽獞中廖三乃最狡结砦背子【义寜县山名】藏神奸义寜邑宰畏如虎长恶不复加防闲康熈五十有六载遂逞螫毒为民患【叶平】公然越境大劫杀乗势摇动西江湾【东西二江在兴安灵川两县界中】灵川楼侯奋髯怒一念轸卹周痌瘝请于中丞愿勦贼朝发夕下无留艰官军压境屹不动防睨翻笑书生孱岂知仁者必有勇勇气逺过齐成【出孟子注疏】力捐百镒铸戎器更募丁壮逾千锾仲冬誓师谒神庙声并泪下垂澘澘与神幽明共守土捍御灾患宜相关狼贪豕突忍坐视一任满耳啼孤鳏阵图兵法贮腹笥临事布置神安闲先营壁隖后粻糒下极坑谷髙跻攀天寒雪少但瘴雾地尽石出皆榛菅孤军罙阻三百里间道别取千寻山贼巢渐近径弥恶出贼不料攻而环焚林燎穴何处遁照耀岩壑朱旗殷渠魁就殱胁从赦散以亩闾阎阛自从出疆迨饮至三十五日师旋般明朝献馘上幕府队仗整肃排班班受成例应给大赉为国惜费情非悭有酒盈缸其色碧有羊在牵其首朌侯不居功以归众单醪挟纩胥均颁人传封事上
　　北阙我适问道将西还过侯治下暂弭檝为我扫榻开门杯防抵儿聴陈说窃叹胆气何其豩如闻鼔鼙作余力如覩介胄当躬擐
　　朝廷设官镇羣獠文武分职毋相奸至令儒臣建伟绩壮士毋乃多頳顔是庸作歌勒诸石义在小雅谁能删他年采入桂海志碑额不愧书平蛮
　　楼敬思朱袭逺追送于大瀜江赋三言古诗为别
　　胡桐花万堆雪踯躅花千层血大波沦小波沏百斛舟十夫力居者主行者客湘江南漓水北云淰淰风淅淅难莫难此时别
　　灵渠行
　　惊泷下走三百滩上流何至一掬悭漓源滥觞乃在此七十二重湾复湾此渠凿自秦史禄初仅能通不能蓄迨唐观察李濬之添设陡门三十六石槽石斛升斗储一门典守用两夫铧隄前启后下板修绠汲船如辘轳雷轰电掣飞一线盈缩直从呼噏变官船衔尾客船停那得人人与方便劝君小泊底须愁不过多为半日留平生耻共人争路况有林峦慰胜游【陡中岩岫絶佳】
　　夜泊铧觜伏波祠下湘漓二水分流处
　　伏波祠下枕江濆湘北漓南两派分新月满船天在水苍梧囘首万重云
　　兴安田家
　　澁勒连邨緑树浓家家临水设机舂刀畊火种风初变问是山农是泽农
　　夕抵全州城外
　　晨发铧觜潭暮抵洮阳境急流二百里一宿两程并【去声】通塞世多途疾迟吾有命适来非意讣及此聊乗兴峩峩湘春楼郁郁苍松迳【城南松迳亘百余里相传陈尧叟所植】咫尺不可寻黄昏风雨横
　　零陵道中
　　旗脚东北掷朝来乗便风清湘送帆影翩若南归鸿卧看两岸山白云起蓬蓬前飞不作雨掠过青玲珑导我向零陵为我驱霾霿在逺睇歘接縁沿路靡穷昔读子厚记神逰乎其中溪山岂不佳好事畴继公便欲访古迹征途去匆匆无人为指似草木徒龙葱
　　题浯溪寺中兴颂磨崖碑后【在祁阳县东南五里】
　　灵武功成赖朔方中兴名号遂归唐少陵善颂无多语勲业汾阳异姓王
　　千古磨崖一统碑后来山谷有题辞独教宦迹留余憾不刻舂陵数首诗
　　三月十五日夜湘中见月
　　于役忽半年孤懐寄归艎北来四十宿今乃辞瘴乡地当衡永交水派潇合湘明波荡圆魄春月如秋光乾坤清气中草木流真香翏翏风乍发澷澷夜何长遥闻渔父歌鼔枻下沧浪白鸥飞不到江永烟苍茫
　　过郴江口有感于杜工部事
　　十载逰巴峡三年客楚疆青袍常避乱白发俨投荒许国才难尽忧时命不长靴洲疑冢在过者亦神伤
　　望衡岳
　　昔逰曾到长沙郡三十七年今又来夜向湘江聴雨过晓从衡岳见云开帆移九面镜中转雁断一行天际廻欲着青鞵还自叹已无脚力上灵台【徐灵期南岳记衡山者朱陵之灵台】
　　渌口沽酒
　　沙湾小市柳毵毵酃渌篘成味最甘满引一杯歌一曲无邉春色洞庭南
　　醴陵县
　　长沙封壤尽僻路极﨑一水趋湘急孤城入楚深怪禽嗁少伴斑竹泣成林苦语骚人得几同木客吟前过常山玉山今过醴陵萍乡四县令同以一事去官偶纪之
　　朝廷惜民力大事给邮符朱邸徴求急皇华道里纡上官曾有檄小吏似无辜获罪由腰笏寃哉何易于
　　自湘东驿遵陆至芦溪
　　黄花古渡接芦溪行过萍乡路渐低吠犬鸣鸡邨逺近乳鵞新鸭岸东西丝缫细雨沾衣润刀剪良苖出水齐犹与湖南风土近春深无处不耕犁
　　复入舟
　　天公假我一日晴篮舆轧轧山中行山行既尽复买棹欹枕夜闻雷雨声诸滩暴涨波霅霅人与鸥鳬互相杂秀江桥外橹枝柔穏过袁州小三峡【牛栏钟山昌山三峡在宜春分宜两县界中】
　　卢肇宅在宜春城外今为学宫石笋一株犹存相传唐时故物也
　　旧闻卢氏宅中有读书台地以名流着人探古迹来便应呼石丈幸不中碑材【顔鲁公事见欧阳四门集】秀色如堪挹摩挲一片苔
　　分宜感事
　　曾从史舘见长编太息明朝嘉靖年牛李恩仇初植党京攸父子互争权东门牵犬情相似西市骈枭世不怜賸检钤山籍官簿两桥犹盗水衡钱【严氏父子败后有司籍其家事见钤山籍官簿中当时于州县城外造两石桥费各钜万世蕃皆盗官钱为之乡人不知至今犹有称道其事者】
　　清江道中
　　甘林百里夹清江岸岸风来白雪香何减浣花溪上路人家多在果园坊
　　重泊铅山河口却寄施渟如
　　弱缆牵船与岸平一支春涨转山鸣坐看片月流云影卧聴长风挟雨声此地故人曾有约重来小吏最相轻讲堂不到吾滋愧为报新编志已成【去春曽枉书币邀余修鵞湖书院志今属稾粗就施已内擢离任矣】
　　朱甥徳璵出家为僧法名某号渭宗今住沙溪静室舟经其处留诗一首
　　汝甥吾是舅夙世世间縁见面尚相识出家今几年但能修苦行不在学参禅蚤晩黄梅雨随农且种田
　　自题粤逰草后
　　老夫不怕寒怕热冬月出门夏到家轻负岭南三百颗此行刚看荔枝花
　　一日例吟诗一章中间未觉应酬忙无端来往万余里题徧前贤谪宦乡










　　敬业堂诗集巻四十八
　　钦定四库全书
　　敬业堂诗集巻四十九
　　翰林院编修查慎行撰
　　余波词上
　　余少不喜填词丁巳秋朱竹垞表兄寄示江湖载酒集偶效矉焉已而偕从兄韬荒楚游舟中多暇徧阅唐宋诸家集始知词岀于诗要归于雅遂稍稍究心自已未迄癸亥五年中得长短句凡百四十余阕甲子夏携至京师就正于竹垞留案头许加评定旋失原藁已四十年矣曩刻拙集时颇以为阙事雍正癸卯正月忽从沈子房仲楚望椒园兄弟获此抄本故物复归殊出望外昔人有悲坠履哭亡簪者兹集之失而复得视敝履蓍簪不又多乎哉因取前后所作编次为二通用少陵诗语题曰余波集仁和赵子意田为补刋于诗后初白翁手识时年七十有四
　　沁园春【寄徐初隣金陵】
　　铁锁消沉江势东来直下金焦想笛赛婆官凄清旧歩鼓迎龙户寂莫廻潮啼杀栖鸦滴残昼漏昨梦回头覆鹿蕉无多恨最伤心两字怕説南朝　水亭闲望劳劳但春去春来急景销叹废寝壖垣棠花漠漠故家门第燕飘飘欲别谁留欲歌谁和细马防过皂荚桥无人管酒邉归路风堕鞭鞘
　　金缕曲【送盛鹤江入都】
　　酒罢昏星没正春江扬舲捩拕晓程催即十载夸张才人事香传茶经俱辑诗草又新来成集湖海名流徴欲起賸唫窗席冷无人夺睂子研且勤涤　京华不少闲游客料纷纷弹冠结韈乘车戴笠同学行藏都在眼几个文章得力怅生事逡巡五十谁信芦沟桥上路有布衣障扇骑驴入定那处相逢揖
　　满庭芳【为叔母葛夫人五十夀】
　　耳厌笙歌庭无鹤鹿等闲甲子空徂象牙齿冷白发蚤随梳三十年来旧事伤心絶人世全无多付与前尘小刼弹指过须臾　如今刚半百长明灯下勤礼文殊幸添香扫榻未要人扶犹有髙堂健在依栖处仍作儿呼春风过绿杨门巷两两听慈乌
　　金缕曲【过家黄门伯如圃】
　　明月湖谁赐羡归来平分五亩就隣买地洛社池亭平泉石也要乘闲先置问某水某丘曾记里巷不教车骑入便近城大得山林意都写向画图里　小船撑过花边市甚当年清丝豪竹近来多废野鹤汀鸥闲门外抵得署书几字笑行马郎君官贵故客尚寻东閤去怆霜天白菊阶墀闭争得似陪公醉
　　风流子【喜韬荒兄楚归】
　　村庄如画里维舟了微雨豆花秋防楚俗携来人情籹粔呉霜未老鴈膳蘧蔬【音求搜】茅斋下瓦盆随分设烟火隔防幽有兎褐茶香侍儿纎手鹅黄酒熟奴子平头我歌兄按拍行乐处何似竹脆丝柔才隔巷南巷北别様风流问瑞草桥边谁贻红带富春江上自有羊裘一任酒徒星散去覔封侯
　　双双燕【寄声山侄】
　　过荷风了向羽扇蕉衫小年偏永青帘换苎转首凉秋髩影旧事有谁寻省酒分与诗缘俱冷可因幸舎供鱼忘却鲈邉归兴　引领山田一顷有被阪文交塍香頴平生期许不是不堪驰骋且学蓬茅卧稳筭此处原非捷径甚时拨櫂重过话向竹窗烟暝
　　金菊对芙蓉【西水呉氏故居】
　　鸟啄风筝蛇盘门栱髙下一带楼台自绮罗丛散琼扇常开晴攀翠竹题名滑有几个过客多才大都怜取狂春栁絮倦昼桃腮　北园南埭东斋防花砖经雨塌尽莓苔时有隣娃贯酒换得遗钗眼前便是西泠路春波外行意徘徊去年崔防此门此日生怕重来
　　沁园春【淮郡主故苑】
　　戚里繁华贵主山庄驸马山亭有记曲红红歌珠串串隔帷黑黑弦索泠泠晓宴催妆夜游传蜡长使行人驻足听沧桑后问杨家田氏几主曾更　铜环不锁严扄渐拆尽春山屈戍屛但断浦蜻蜓飞来衣桁空庭蝙蝠掠过窗櫺树色浓枯花隂疎密几处苍苍夕照青休回首料华林平乐一概凋零
　　前调【蔷薇】
　　浓暖送寒小雨捎晴红云一栏渐竹架欹来柔隂嬝嬝枳篱缺处狂蔓看看髙似窥隣低还拂地几度牵人宛转间斜阳外映浅深向背巧逞朱顔　不禁刺弱枝繁筭欲折还休好是难便扑蝶花前微揎罗袖踏青阶下先防云鬟恋醉多情与春无分长是开时芳信阑余香好把胆缾贮露黄额轻弹
　　前调【送友人游洞庭山】
　　药裹一囊钓纶一竿清游在兹叹越国浮家今无髙士呉歌倚棹谁谱新词压担书轻扶头酒重过尽松陵知不知垂虹畔问杨郎铁笛可有人吹　粘天万顷玻璃只芥羽中流防破之正石尤风定烟栖花隖熟梅雨足水到茶陂朱橘论钱黄柑佐酿好在秋光指后期归颿便乞玲珑片石与致茅茨
　　满庭芳【陈简斋先生新葺闲园随黎州黄夫子过访留赠】
　　结搆初完规模渐拓春田又防成蹊夜来好雨洗尽种花泥宛似元家上浻鸣鸠外麦浪吹畦桥南北傍篱垒石缓歩得攀跻　浑迷回櫂路烟添栁瀁云暖茶蹊正客来问字主爱留题任是游人小住慿阑候风信难齐重过好东园歩屧书籍记曾携
　　瑞鹤仙【秋栁】
　　风情牵暂住乍鹭老秋丝一年好处依稀想前度为怜伊腰痩不成遥妬河桥古渡冷萧萧马嘶人去傍离亭挽尽长条梦绕江南旧路　无数凉蝉抱叶雨燕辞梢昏鸦匝树时光流转但暗里惊衰暮被西风吹得江潭摇落不道树犹如许记浓隂隔浦移舟蒙蒙暖絮
　　台城路【秋声】
　　商飇瑟瑟凉生候孤灯影摇窗户堤柳行疎井梧叶尽添洒芭蕉片雨才听又住正澹月朦胧微云来去蓛蓛空廊有人还傍绣帘语　多因枕上无寐才二十五更残防频误响玉池邉穿鍼楼畔一派难分竹树零碪断杵更空外飞来搅成凄楚别様闗心天涯惊倦旅
　　金缕曲【送陈六谦谒选北上】
　　身世防如此笑怱怱才停归檝旋催行李一领青衫氊様重尘土不堪重洗况此去复三千里旧社鸡豚期且近数同游何可无吾子想别后当然尔　故人谁续蓝田记便时时哦诗松下何妨公事双耳未聋丞不负正好听歌博醉若行止余皆无地两角耕牛容易办怕家人催捉东山鼻终拟索长安米
　　沁园春【友人邀余赋闺中杂事分得三题枕】
　　刀尺亲裁裹束初成呉绫蜀罗想芙蓉新様粉嫌轻汚酴醿余馥气爱轻呵压袖曾经堕钗知否未许轻移到锦窠勾留处较佳人雪腕方便谁多　合欢光景些那更不奈春来独自何看碧流难浣并头留影余温犹印半面成窝熊取宜男豹堪辟魅不比销魂寂寂过相思恨是为君留下长托微波【孟襄阳诗渐防春偪芙蓉枕杨诚斋诗酴醿为枕睡为乡李义山诗氷纹簟上琥珀枕旁有坠钗金凤翘唐书五行志韦后妹为豹头枕以辟邪伏熊枕以宜男李太白诗为君留下相思枕托微波借用宓妃留枕事】
　　前调【被】
　　计幅裁量【平】寛窄随宜温柔几重自金针缝罢丝连锦段琼烟爇透香护筠笼泥我朝朝伴他昔昔软爱装绵暖爱烘玲珑裹问凝脂团雪可怕消融　覆来青翰舟中便慙绣羞珠两不同有侍儿帖妥曾铺曾叠添衣斟酌经雨经风欲起还迟背人覔得一角偷藏凤咮红寻思乆奈略回身处好梦无踪【刘孝威谢赉锦被启鄂君慙绣楚侍羞珠李义山诗青翰舟中有鄂君】
　　前调【席】
　　脉脉盈盈软胜桃枝密于白藤甚燕山飞下诗才比雪楚江携到夏簟分氷薄取轻安滑防新浴傍枕依衾夜夜曾慿缫借喜称身熨贴拥背亲承　小怜玉体横陈料此外娇憨着意憎问角展苏薰为谁铺衬汗沾椰叶几度消凝飞燕能轻玉环能重肥痩亏他一一胜抛人处只蕉心半巻不在多层【尚书疏篾席桃竹枝席也白乐天诗六尺白藤床李太白诗燕山雪花大于席杜少陵诗恩分夏簟氷苏薫席见唐书地理志椰叶席见西京杂记】
　　惜红衣【金鱼】
　　瑶罋盛苖银床转水十分爱养日日来看问甚时才长红鳞欲透渐小队尾株分様两两净绿涵空足庭阶清赏　美人闲想竹叶为船吹风戏来往镜光忽皱牵动檐蛛网恰是一羣惊避没处几痕圆浪待縠纹旋细又噞丝萍叶上
　　海天濶处【萤】
　　满庭草色犹青不知熠燿从何至幽光明灭随风难定乍飞还止两两三三离离合合池边林际自隋宫散后便成废苑再不见繁华地　巧向轻罗扇底逐佳人映将绡绮夜窗归晩纱灯满贮帐纹如水月落香沉流辉耿耿一床秋思好伴他帘外疎星几防照侬无寐
　　翠楼吟【蝉】
　　密柳河桥疎桐院落隂隂几处同起身轻容易托也还恋故园清庇萧然髙寄奈未稳吟情何来螗臂惊飞候乍移别树残声犹曳　多事惯搅闲眠听雨晴昏晓更番到耳日斜楼角外草草又催将秋意风襟露思诉不了清空凉暄畧记且休把冠緌髩翼依稀儗似
　　眉妩【新月】
　　乍残阳西敛一钩心字蚤已挂林杪影薄银河澹沉波处水门未收晩钓窥窗正好被墙隂强半遮了素娥寡不待及时钟斟酌画眉蚤　一任浅颦相效比五更东畔别弄纎巧肯落佳期后团圆意向前屈指应到黄昏悄悄可有人下堦私祷问裙带吹风消受拜儿多少
　　多丽【咏水面木芙蓉花】
　　算秋容佳处偏宜映带恍移在滕家图上渉江正好采采忆宿妆水殿醒时是徐娘老去姿态粉镜初收银蟾欲泻池光冷暗销螺黛谁怜取浮红漂白长逐鸳鸯队湘君逺未应遗却云裳霜佩　浑不管搴芳旧侣经营一笑难再倚西风自伤迟暮木末含情更何待脉脉遥望依依莫恋慿渠流向烟波外便从此东西飘泊打并圑圞在差胜似落瓣船头花花相背
　　绮罗香【橙】
　　翠浅疑流黄娇欲滴屡报新霜番次颗颗低垂叶底微窥密刺记小庭细雨初移是篱落年时秋尾似蓬莱金醴嫌酸清泉已流齿　慿阑几遍细数自攀条摘后枝头剰几佳客重来取给犹烦一二捣金虀风味攒睂散绿雾清香绕指乞人前橘様偷藏圞怀袖里【杜少陵诗细雨欲移橙陆鲁望诗自注蓬莱公以金醴四升待主簿主簿嫌其味酸魏王花木志有给客橙文与可金橙径诗小船烧薤捣香虀苏东坡诗使君风味好攒睂】
　　白苎【不见陈防谦一年有余塡此寄之】
　　小春前重九后风光如此浑无聊頼独客坐伤往事恁匆匆绿醪银榼欢呼地只隔一重城似隔了千山千水向来酒伴零落而今余几问眼中有谁跌宕如吾子犹记红牙按曲素手捱筝醼船波荡同过娉婷小市便许我重来怕添顦顇歌筵侧畔好先安笔研待题诗尾却蚤暗风催转庭梅一梢偷试屈指前期渐及烧灯矣【娉婷市五代时钟传侍儿所居】
　　台城路【寄题初隣水亭】
　　两湖千顷菱花白巻帘涨痕微退蓼防烟轻芦村雾重相望浑如天外云山一带算城北城南故人都在钓具诗筒鸥边稳棹并谁载　三间料合闲闭向东西南北生事频悔归槖长枵游踪渐近此段妻儿应怪前期不碍有莼担挑鲈纬萧拦蟹秋水蒙蒙重来听欸乃
　　惜余春慢【王桐村新葺小轩索题句】
　　堂笏犹存檐牙未落佳处略烦结搆移将鸡栅扫却虫窠顿觉规模非旧花外清隂又添竹补三竿弓开一肘喜南荣北槛絶无尘到坐消闲昼　真不碍野老墙低书声出屋儿比王商能秀水门系艇两两欢迎开径频来社友我欲从君卜隣初念逡巡甚时始就但等闲荒了先庐不愿诸甥似舅
　　百字令【夀张鲁白】
　　年年相见认黄山一叟雨襟风帽梳掌摩挲双髩改发短不胜簪病未抛诗贫偏爱客此品今来少莎防竹径自携敝帚勤扫　不是不想田庐梦归路断恨终身难了况乃迎门无稚子执研星星又小溪友留鱼园官送菜只合他乡老举觞相属期君同拾瑶草
　　台城路【九日同人小饮和朱日观】
　　茰烟药市门开处秋潮乍通村舎竹叶湾东菖蒲港北好友特烦枉驾微霜昨夜正红启榴房翠除架一笑相防风前乌帽并时卸　年年索郎髙防多情怀酒伴长在篱下桂板催诗柳圈祓禊总付渔樵闲话重寻旧社笑如此江山登临多暇后约苍茫菊枝聊满把迈陂塘【送韬荒兄往白下时余方计楚游兼订偕行之约】
　　计邮籖苕苕几驿长亭七十有五杉青牐外挥杯别一片繁笳叠鼓投赠句恨不满绿波碧草江郎赋杳无重数向红板桥头青杨巷口都是黯然处　应怅望旧日杏花春雨重来双燕曾误莫愁艇子空城畔潮落潮生如故邀笛歩好借取半帆风色先期赴逡巡且往待结束游装明年相趁共听鹧鸪去
　　八归【送燕】
　　曾栖幕上暂依宇下弱羽处处堪寄翩然便欲辞巢去似怕寻常巷陌再到难记还细踏帘钩认取又相对呢喃未已徘徊意应惜茆堂此后整长闭　抵得江南一度雪程风驿草草诗人下第春来且住秋来且别身世谁非旅邸笑行藏未稳与尔飘飘定何异知明嵗花浓柳澹社日前头主人归也未【诗人下第用章孝标赋归燕事少陵诗请防处处巢君屋何异飘飘托此身】
　　玉蝴蝶【雪】
　　听到五更风息幢幢灯影愁度长宵曙色飞来银海翻动银涛镜光融拂花还起研氷薄呵气旋消任儿曹团狮作戏爱竹频摇　萧骚荒村南北数家烟火迷了渔樵野濶天低絶无人迹过溪桥草堂清梅魂欲断江市逺酒价应髙待招邀晴边蜡屐踏破琼瑶
　　望湘人【寄季叔楚署】
　　便乡音无改簿领垂衰星霜两地频换逺信难真孤飞易倦恼杀衡阳少鴈仆射洲空夫人城老落帆几片自峨睂氷雪峥嵘眄到蜀江春暖　旅食举家未免只龙阳难办木奴千绢问湖北湖南米价新来贵贱楚船青雀呉船赤马一水籖程好算得归来尚有田园不愧诗家素浐
　　凤池吟【上元村居】
　　隂过新年寒余旧腊时序取次侵凌渐人家门巷紫姑神降闲卜丰登柳又夸腰东风拂槛弱难胜水村烟市一番晴意融尽残氷　城中父老归晩説晓来微雨不碍张灯笑乱余景物升平故事小县还仍可惜溪桥梅花无主月空凝黄昏浅料玊龙哀怨难慿
　　临江仙【北山寓楼与宋梅知夜话】
　　霜雪长途君勌矣逺游吾计怱怱两萍浮海隅相逢茶烟禅榻行复几时同　漏转城头春夜永小楼缺月疎桐灯花何喜也能红乱鸦栖后数尽北征鸿
　　瑞鹤仙影【客舎咏灯花】
　　一枝鲜润兰膏里蝇头红蕊初着恋他短檠愔愔不动为谁的烁芦帘纸阁听不了风铃风铎问何如髙烧银烛筝柱辊索　方便烦怜取欲剔还停任教开落不如侬意只寻常照人淹泊逺信无慿浪传与屋头双鹊趂沈沈细雨春夜动春酌
　　八归【寒食塘西道中与张介山别】
　　梨妆欲试杏泥未和芳讯饶半落后踏青共指长桥路且喜讨春旧伴近隣都有篱落青旗书字大笑村店家家酒好趂取水泛苕西天气防晴候　遥想防城此夕花游一曲多少行人囘首湖船犹冷风前雨外燕子未知归否渐南程催赴胜赏幽期惜分手知甚日粥香白散了新烟重来防插柳
　　减兰【己未四月别家作】
　　父书盈簏手泽犹新何忍读也要频开巻帙湏防饱螙来　阿奴碌碌门户全生难免俗莫便如侬气沮妻孥八口中【仲弟】
　　依依弱弟厯齿垂髫怜叔季孟去天涯仲氏殷勤即汝师　小时了了满望长成头角好玉树庭阶添取新隂待我囘【三四两弟】
　　再三怜汝蚤嵗无娘今防父惭媿称兄忍听闺中夜哭声　练裳竹笥量力行防他日事此别经年慰藉飘零仗嫂贤【小妹】
　　臼边相杵我为长贫还累汝催上鸣机又替征夫制夹衣　蹉跎生计浪走风尘非本意不为封侯怕被人呼马少游【内子】
　　明年十二典谒可能陪客位嬾惰无端失学从渠正可怜　文章何用却望家风留句诵勿更娇痴夜枕晨餐恃母慈【庚儿】
　　多年随我恋主青猿情亦颇卧犬篱根也似痴顽免应门　闲中日课扫地浇花无不可留片苍苔莫被羊牛践踏来【老仆】
　　台城路【初有江汉之役朱日观王子颖桐村祝豹臣家西叔德尹弟睂山侄追送于
　　朱与三表兄村庄席上赋别】
　　无端遥指西南路骊歌棹歌难理万里潇湘何涓一夕説甚才情绮丽萍踪如寄望楚尾呉头浪花无际屡改行期多应依恋为知已　铜盘烛黄初腻乍杯阑气热合座成醉残月流空晓星当户一片离愁顿起天涯情味算只有清风故人相似逺信毋忘时时烦附鲤木兰花幔【端阳前二日程禹声徐淮江饯饮南湖舟次兼詶别俞右吉先生】
　　迤迤生浪态明镜里写楼台正竞渡中流防旗飐滟画鼓喧豗离筵恰逢此节爱登柈乡味近黄梅白白王余入馔青青昌歜浮杯　碧苔牋楮亲裁句好胜金钗【时欲邀妓不果】道击楫舟中弹筝车上犹有人才旁观定应见哂感先生劝我尽余醅京口且乘潮去武昌曾为鱼来
　　临江仙【平望驿】
　　两岸菰蒲闻笑语人家只隔轻烟银鱼晓市上来鲜一湖莺脰水双防燕梢船　屈指邮亭刚第一眼中长路三千南风吹梦到江天故乡桑苎外无此好山川
　　朝中措【夜游虎丘】
　　笙歌十里过山塘到寺已昏黄客散当垆酒冷僧归别院茶香　一奁止水一堆讲石几转廻廊及取无多清景独吟独步何妨
　　百字令【枫桥夜泊】
　　帆樯隐隐背孤城家指青山一发楼橹亭台都过尽离了烟窝雾窟渔笛薲洲樵歌苇岸云吐初月桥边弭棹爱他风气清越　犹是夜半钟声今来古往过耳成飘忽可惜闲吟佳句少辜负青鞵布袜独垒吹笳斜塘击草草催明发照人无寐萤光几防出没
　　宴清都【过无锡风便不及泊遥望九龙在苍翠间向隣舟分得山泉半瓶烹茶破睡】
　　陆羽经犹记数水品江南曾占第二浓翠堆鬟空青抹黛蒙蒙云气好风吹送呉船甚失却登临胜地听杳杳几杵疎钟烟林正拥山寺　百弓割片茶园生涯飘泊谈何容易银瓶金井梦中空想辘轳声起五湖者番游兴赖吹火烹泉有此把宜壶净洗供春絶胜呉家买婢【供春呉頥山婢名始制宜兴茶壶俗以为龚春者讹】
　　玉漏迟【夜过毘陵】
　　微凉乘小雨曚昽残照尚含轻雾杨柳风多新月又生南浦正是落潮时候有人在沙头摇艣相傍去乡音互答爱闻呉语　已过七里郊坰听茅店呼灯渔梁争渡去江渐近警急犹传列戍欲问隋家故苑知十六离宫何处城外路黄昏角声如诉
　　殢人娇【丹阳道上】
　　鸭嘴咿呕羊头轣辘人道是朱方古陆黄泥几坂清流几曲烟起处更添几椽茆屋　地少江南云寛江北眄不到长天遐目官田放马民田放犊愿微雨村村稻鍼抽绿
　　水龙吟【登北固山】
　　岷峨雪水消来洪涛万里从东注蒜山拥髻洲曳带遥遥江歩满眼兴亡季奴草长人来古渡防南颿出口城头芦管尽飘向扬州去　泥马当年半壁更谁暇仓皇北顾锦袍绣甲英雄事业却输儿女夹岸黄尘满瓶名酒中流画鼓到而今赢得登临怅望渺平沙树
　　满江红【京口晓发夜泊观音门外】
　　空濶江天到此地觉吾身小寄身外萧然一笠飘然一櫂铁瓮城髙铙吹动金山寺近钟鸣蚤把满壶细酒【京口酒名】酹波臣开怀抱　日上处东方晓帆挂候西风饱尽迢迢极望白门斜照两岸山移倒退马千层浪逐前飞鸟比下滩出峡顺流船兼程到
　　永遇乐【燕子矶同韬荒兄观剧】
　　陡起千寻嶙峋突兀涛舂万古晩景融怡艑郎却指日落波平处芦洲一带柳堤数折人与鳬鸥并住还怕向絶顶慿凌沈沈愁满烟雾　隔船遥听哀丝豪竹月影胧胧轻防村落难寻微风吹递近转矶头路开元弟子郭郎贺老剩想衣冠南渡也抵得商女歌残凄凉玊树
　　解连环【访周雪客于汝南湾不值】
　　大功坊下唤凉篷艇子撑入图画过水亭面面扶栏想人隔荷风坐消长夏杨柳湾洄问徧了三两邻亚道水西门外载酒载花别筑亭榭　当时栎园官罢便手扫棠隂自辟精舎爱儒雅又到诸郎算裙屐风流肻输王谢旧熟才名何必更十年同社还只恐吟成白雪调髙和寡
　　满江红【挽胡二寄先生】
　　萧瑟峥嵘先君子旧曾游地肠断是麻衣入拜繐惟仍几【出周礼疏】九土难埋漂泊恨一棺竟盖飞扬气问茫茫七十五年来天何意　亡国梦秦淮水怀旧赋山阳里甚后生前辈无情有泪对此江山堪一恸如先生者今余几但陶家门外白杨风萧萧起
　　前调【胡震生索赠】
　　白鹭洲前芳草展满滩新绿旧来是南康几叶一枝片玉手种东陵五色眼防度索桃三熟叹过江人物柳吹绵飞相逐　儿女怨清溪曲男子恨新亭哭剩轮囷劒胆酒邉枨触八十髙堂行尚健六千君子今谁属指长江如练去吞天钟山麓
　　渡江云【蔡玑先铉升兄弟招同王璞庵胡震生泛舟秦淮席上分调】
　　人家垂柳亚水葓花放帘巻落潮天岸容随棹转碧槛红阑佳处互洄沿时光纵好奈撩人满目山川把一幅乌丝栏展同写入新篇　尊前故乡在望七十长亭问离觞几遍还又傍荷隂擘藕叶外闻蝉斜阳帽影微风袖知后期更落谁邉欲别也河梁锦缆重牵
　　迈陂塘【饮胡星卿先生白鹭洲荷亭上】
　　绕名园渟渌净白莲镜里开合檀桥西岸清无暑迎面香来恰恰烟景豁望不尽城端山色林梢塔移来小榼喜萝薜侵衣葫芦贮酒觞政罢秦法　浑忘却旧日朱门邸閤沙田十亩环匝柴篱近与隣翁接鸥鹭驯如鹅鸭泥滑滑任急雨催诗飞去无多霎芒鞵醉正蓼外潮平花西月到归路听鞺鞳
　　安公子【题余鸿客杏花村居是日品茶而不门酒填词纪之】
　　幽絶城南墅女墙一曲当环堵门外绿隂隂乍合啼莺选树障扇驱尘剥啄寻常去为新茶偶尔留人住正小年平半日影婆娑亭午　少日豪举近来好事犹如故无酒须酤也不费茅容鸡黍直爱君贫杂坐忘宾主借玉川七椀为谈麈防清风出屋洒作竹梢凉雨应天长【蔡龙文招同方邵村侍御呉待观孝廉胡震生王璞庵家韬荒集懒园席上分
　　调兼示令季五玉】
　　旧时歌管地想丘壑闲情谢傅曾寄江左风流遏末封胡又起百年花木秀数不到平泉小记算只有桐梓樊家芝兰袁氏　羡尔好兄弟问第五名髙何如骠骑永日碁声翻尽楸枰余势便长安似此但对酒厌谈时事既醉也画舫斜杨栁邉还檥
　　八声甘州【送王璞庵入山左戎幕】
　　怪相逢何晩又苍茫千里动离愁听一声画角满城落日客散江头杳杳天低鹘没西北是青州淮水新来浅马渡中流　见説旧年山左正尘荒古驿草占平畴喜传来好语五月麦先秋若天心肻怜赤子且从他卖劒买耕牛官居暇刘郎雄概好卧髙楼
　　楼中天【发金陵王汾仲胡震生追送于江干留此志别】
　　扬舲欲渡正呉天六月江流怒涨昨夜酒醒今日别起唤炎风五两潮啮空洲雨来髙岸一片蒹葭响山川如画残樽重此相向　可奈芳草东西浮云南北去住都无状珍重临岐留欵语只要毋忘畴曩知有前期难分此夕遮莫劳长想有书好附红鳞白鴈还往
　　满江红【野泊即目】
　　牛渚西来三十里平芜极目趂几个艚相约剪江同宿沙际罾闲窥白鹭槐隂篴晩归黄犊喜无名小聚自成村清流曲　篱缺处门栽竹烟起处芦编屋早映檐一带野田新绿微雨去添峰顶翠好风来皱波纹縠更依依飞鸟带斜阳投姑熟
　　蓦山溪【天门山又名蛾眉山】
　　晓江写镜两道蛾眉展别浦翠生烟与染就黛螺深浅三竿日上宿雾欲消时风力软逺帆移百里防犹见当年太白杰句曾传徧气象吐长虹最好是天门中断眼前光景同此一经过问作者更谁与俯仰才何限
　　浪淘沙【繁昌旧县】
　　略彴傍苍葭酒斾夭斜县南风色野人家黄石堆墙茅当瓦还占平沙　烟外晓程賖去去天涯严城何处不吹笳恰似废池乔木畔一一啼鸦
　　碧芙蓉【望九华山】
　　参参伍伍倚翠屛千仞芙蓉碧聚微阳初逗几峰见日几峰还雨浮岚拥霭青不断池阳路乍前头秀偪人来被长风猛送帆去　拟向遥空揽取把玲珑一壶贮怕仙人掌上九女鬟轻幻成烟雾读罢青莲句问东道今谁为主尽日闲倚船窗举头数了重数【九华今在一壶中白云穿透碧玲珑皆蘓东坡句王介甫望九华诗峩然九女鬟争出一镜匳李太白望九华赠韦仲堪诗君为东道主于此卧云松】
　　南浦【皖口舟中】
　　呉楚此分疆泻中江直到长风沙觜潮满浸青山澄如练隐隐鱼龙欲起南城饮马北城吹角苍烟里万井楼台连埤堄俯瞰浑疑无地　霞标古塔层层控岩闗阅尽舳舻千尾美满挂帆风朝来便又送游人过此湘天尚逺乱云生处浮浓翠喜近大雷西岸望【缺】一防小孤如髻
　　防綘唇【雨后泊李阳湖】
　　皛皛空江钓丝风起渔湾暮舂耡飞去几防沙头雨过尽轻云忽见晴霞吐垂杨渡乱峰缺处回首来时路
　　燕山亭【月下听隣舟弹琵琶】
　　水濶山长二十五清怨不胜迭奏何处飞来一派秋声飒飒惊沙洒袖唤起愁心向曲浦移船相就还又问截取曹纲是谁妙手　忽然裂帛声终正雨止风收碧天如昼月縆渐满漏箭频催人间几人回首枫叶芦花便比似浔阳江口邂逅傍若个廻灯添酒
　　长亭怨慢【过湖口追荅俞大文兄弟】
　　论要害西南锁钥万马奔腾双钟喷薄湖波横截孤城勒住乱山脚烟消日落倒影动千家郭下有一双鱼曾传与故人夙约　寂莫叹我经此地恰値机云入洛闲寻游迹空怅望几重云幕把两年别里新词半题在江声小阁待扫壁来防应忆南飞乌鹊
　　渡江云【六月十五夜同韬兄琵琶亭对月沽酒不可得填此解嘲】
　　烟波三十宿一轮乡月两度向人圆洞庭西上路弱栁江头旋换白门船天涯沦落泣青衫司马谁边漫留得琵琶亭古冷落四条　依然流分九派剑指双峰叹荒凉满眼便拟博兄酬弟劝醉也无缘前生定入东林社知后期重结何年征梦濶白云回首江天
　　长亭怨慢【武昌县西道士洑亦名西塞山絶壁临江上有张志和祠按西塞山在呉
　　兴唐书张志和金华人顔真卿守湖州时志和来谒愿浮家泛宅往来苕
　　霅间踪迹未尝入楚也陆放翁入蜀记云即真子渔父词云云者苐未
　　详考耳】
　　浮空欲翥翠色移来正扁舟剪渡一峰忽转黄冠形状迎人似俯残霞红敛送几防神鸦飞去指前头隐隐孤城已辨黄州烟树　矶邉小作迟留向香火荒祠笑问渔父鳜鱼肥美算只在苕霅溪山深处生前好事多着了清吟几句又分得西塞山前别派斜风细雨
　　临江仙【汉阳立秋】
　　楸叶剪花桐落子半年节物旋更湘裙红映汉江清捣衣人去浦口暗潮生　斗柄西回天在水家家暑退凉轻数声促织近窗鸣二更月落灯火已多情
　　河渎神【桃花夫人庙】
　　覇国好山川夕阳平楚苍然洞门玉象闭婵娟露桃开谢年年　至竟息亡缘底事花并楼中人坠千古消魂都似此细腰宫又何地
　　蓦山溪【玉沙署庭有菊数本课仆除草编篱以防之亦知花时未必留赏聊以习奴辈
　　之勤尔】
　　阶除荒菊刈草还成圃天意却如人便添洒夜来疎雨竹阑干外翠色晓葱茏秋未老露初浓谁识裁培苦年年九日篱下曾期汝抛却故园丛又坐阅嵗时荆楚西风有信独客去无程霜降后鴈来时自有黄花主
　　虞美人
　　乍凉天气清于水渐近中秋矣玉钩素手两纎纎指与画楼西角月初三　王昌只在墙东住消息慿何处半年清梦落天涯今夜一灯明灭忽思家
　　台城路【自到江陵三得王桐村书感其勤惓之意填此奉荅】
　　来鸿去燕绵绵路惊心二三千里骨月无多平安却赖六六红鳞频寄呉霜初试想橘瓣分苞蟹螯断跪防防村邉柴门相望老兄弟【谓子颖】　登髙却当此际长江遥极目何限云水沙市留诗旗亭画壁谁管渚宫故事芦花风起正鼓瑟人来数峰衔翠渺渺知音满怀空忆子
　　前调【妓席作】
　　屏帷乍巻佳人出夜堂静愔愔地两板红牙一枝清笛傍有卢郎偷倚歌头酒尾漫博得当塲厌厌微醉尔许风流烟花南部兴聊寄　座中年少凡几是谁先感叹家隔千里珠箔飘灯红筵夺目恼乱江东荡子天涯失意倩半幅罗巾揾将清泪檐雨潇潇曲终更漏起
　　贺新凉【秋晩独上荆州城楼】
　　飞过蛮天雨背孤城夕阳西下大江东去虎渡龙洲依然在长是马嘶日暮有独客登楼怀古豚犬英雄都不问问成名孺子今何处秋太晩散砧杵　山川洵美非吾土向江陵裌衣催换一番寒暑翠冷红酣微霜后变了荆门烟树且目送邉鸿南度隔岸残云流欲尽指空蒙下是衡阳路愁浩浩共谁语
　　氐州第一【与韬兄江陵分手乆不得武陵消息近传已赴南昌幕府因便寄怀】
　　木末霜催风信乍龙山别酒曾劝路指桃源小船压浪安稳过湖眠饭峒户熢烟满底处觅秦人鸡犬谱首新词竹枝声里蛮謌倘变　客况蹉跎秋晼晩盼消息鱼沈素断闻説东游滕王阁下趂一帆风便念孤飞何日到参差翼江湖定倦应记芦花旧时羣有【衬字】炉峰小鴈【小鴈过炉峰李长吉寄小季诗中句】
　　木兰花慢【雪后再登龙山落帽台】
　　暴晴冬候变晨旭暖冻痕开趂雪洗荒郊马蹄躞蹀不起纎埃前游菊枝初绽又蜀江寒碧接天廻逺客岂期再到闲僧及记曾来　生涯落拓情怀余怅望费徘徊谅戎服参军旁人应笑知己犹猜风前偶然落帽也何妨借酒寓诙谐便作此乡故事一堆土阜名台
　　梦横塘【题城南田老斋壁】
　　鹊巢门巷老树低墙映檐一带城雉三迳频开俗士驾寻常不至雕斛栽花瓷盆养石满栏苍翠爱微霜初度浓日犹温都未有残冬意　楚南风物无多剩何参老去能谈往事清景依然只难得闲人如尔拟约个酒徒再到想见梅邉雪翻蕊洗研求题尝茶防画与重揩棐几
　　拜星月慢【夜渡荆江时官军初下湖南】
　　霜压疎篷水衔柔艣虎渡晩来催唤刀尺寒衣急砧声不断孤帆色渐入西南天地背指江桥酒幔第一籖程报公安小县　记今宵旅宿辞津馆清无寐勌枕惟长叹几番起视娄氐泛中流才半渐微茫月堕杨潭岸湖天濶燐火如星灿又依依移过前滩起一行惊鴈【杨潭岸在荆江见岳阳风土记】
　　蓦山溪【冬杪罾市道中】
　　氷开平沣轻浪参差起树杪一峰晴映极浦苍烟小市长竿晒网画里着渔舠风澹处雪消时好景江南似乱余云物不料还留此过眼惜匆匆指前路又侵亭燧【时闻禁旅尚驻辰州】白云回首家在五湖东湘渚鴈洞庭鱼防我南游意
　　齐天乐【庚申武陵立春】
　　绿苹两岸晴光转闗心乍闻绵羽树掩蛮旗草迎塞马冷落满城箫鼓寒梅未吐被横管声声催开最苦南陌东郊有谁结伴讨春去　当时宾客游处苍苔闲寻徧犹记题句野竹遮隣山茶出屋此景眼前非故萧条如许賸鸥鸟湾洄几家还住及泛扁舟水生挑菜渚
　　前调【元夕】
　　春来天气不长好已经几番风雨栁态将丝烧痕犹黑未办青鞋游具良宵三五对烛影摇红缸花细吐遥忆家园隔年灯下小儿女　当时旧踏歌路听十番大小拍徧南部村酒柔情隣姬索笑都是梦曾游处楚南风土但月黑军城栖乌匝树还有楼头咚咚传漏鼓
　　征招【得外舅陆先生都下书】
　　陂湖万古浮烟地光风这回流转碧水上赪鱼迨春氷初泮殷勤传信到喜白发加餐犹健胜友题襟旧交结袜归期荏冉　应念楚天遥开缄处人在洞庭西岸乡思与离愁纵急觞难缓我来幕下翁留辇下緫非始愿几时共情话田园对窗灯一盏
　　迈陂塘【得盛鹤江书兼寄文可上人】
　　忆离筵绿醪红烛黄头入馔新餍满湖烟月归人醉催解荷隂弱缆波防滟算食宿程遥多傍沙头店长鱼似劒毎对了南烹便思乡味此意肻忘蹔　谁更念青草瘴生寒敛蛮禽啼近山槛传来怀袖加餐字慰我萍漂梗泛差不憾想还往风流二老年来占纱幮竹簟问醉里逃禅吟邉聨社别后兴增减
　　珍珠帘【早春寄弟】
　　何心遂作周南客煞等闲暗把年光抛掷路已迢迢况阻湘帆楚驿笛里梅花飘欲尽最难禁冷猿湿雪脉脉正黄昏愁坐一番忆别　咫尺家山不隔喜池塘佳梦来依今夕南亩共巾车向草烟牛迹到此始知田舎好悔鞍马江闗跋渉役役笑逡巡归计几时才决
　　朗州慢【余来武陵当兵燹之际触目荒凉遡刘宾客之旧游凄怆慿吊与姜白石追思小杜寄慨畧同因和其自度扬州慢一阕以见意用其韵而易其名亦犹春霁秋霁之不改调云尔】
　　屈子亭荒隐侯台废沅江苦雾难晴听鹧鸪呌处又春水初生问仙路红霞逺近匆匆花事愁满刀兵但烟扶残柳马鞭青入空城　风流司马向诗篇都寄闲情有曲度南音采菱归晩白马湖平倂入竹枝歌里游人去流尽滩声念刘郎前度也如杜牧三生【招屈亭隐侯台见刘集中采菱曲竹枝词皆其在朗州时所作】
　　武陵春【泛小舟渡沅江寻梅】
　　城外清江江外草草色已迎船人在烟波袄霭间渡口夕阳山　隔岸酒帘招我去春意在渔湾醉插江梅帽影偏携得一枝还
　　木兰花慢【季叔将往辰州以佩刀奉别】
　　书生缘底事都草草学戎装望盘瓠城南马头尘起邉日无光旧来横磨一剑知为谁拂拭为谁藏纵使长腾紫炁肯教轻露寒芒　临岐把赠意偏长对此两茫茫怅铗底歌残环邉约负人老蛮乡家园五千里外好换牛买犊返耕桑留向鸡豚春社诙谐割肉何妨
　　昭君怨【江楼偶题】
　　风去波纹簇簇嫩柳娇鸦新浴楼外晩晴天好山川一派空蒙影里渔唱乍沈还起归兴满江湖得归无斗百草【上已武陵西郊闲游有怀东亭又微声山诸弟侄】
　　甲子防防半春飘雨无人管及取新晴裌衣襵叠一领轻衫催换小城西有栁罥渔罾水平花堰正马渡中流鳬汀嫩绿鸥波清软　犹记杯浮曲渚草踏斜川几处追游约吟伴去毎携衾来多聨袂向斜阳参差影乱如今但荠合沙田人不见湖南岸对桃开俄惊春晩扫花游【清明后一日再游枉山与山学禅师茶话】
　　去城不逺被野趣招人路廻峰起几家桃李并隔花娅姹髙鬟相倚防袖风来好片踏青天气算多是梦后韶光眼前诗意　遥指方外地有白髪闲僧萧然孤寄前游省记正残灯急雪梅妆初试转眼春深又和叶摘将青子茶烟里听钟声再寻山寺
　　迈陂塘【送杨粲英往湘潭】
　　乍云开琵琶峰顶扑人岚气浓暖桃花水泛清明后翠转湘帆一面风色便指六六苍湾突过川程半新烟雨岸喜鲑菜旋通舟车不隔行子望江县　封侯事三载未酬初愿却从閙处闲防山川洵美非吾土赢得将军善饭君莫叹渐髀肉生来双掌摩挲徧长沙米贱好压取归航捣香炊玊尔汝互相劝
　　南浦【次张玉田春水韵】
　　风澹日浓时写渟映彻镜奁春晓含意待流红揉蓝净一抹沙痕轻扫浮萍开处依依傍母鳬雏小逺浦栁隂鱼欲上已接船头芳草　殷勤流下三湘倩并刀与把半江剪了汀滢小湾洄苔犹湿想有湔裙人到闲情深浅旧声旧耳听来悄试问西陵桥畔路知游舫新装多少
　　氐州第一【立夏】
　　风雨蛮天节候无凖熟衣重御初夏燕未将雏莺初唤侣何处故王台榭好景难抛也第一是桥邉柳下几颗朱樱半瓯紫笋客中潇洒　见説耕犂行已驾乍添种离离桑柘近水人家舍南舎北正蚤蚕浴罢想一声啼鴂到茅檐外蔷薇应谢计日晴邉绿隂成重来系马安公子【寓庭芍药一窠花垂放矣余将理沅南之棹不及待其开留词别之】
　　初见丛添蕋小栏一日千回倚风信参差屈指到今番第几冉冉韶华渐入青春尾人欲别试问花知未听栗留啼处也唤将离两字　明日吾行矣等闲负了扬州紫蠒栗梢头风物料依稀相似可惜开时少个狂书记笑眼前缘浅犹如此更休论此外载酒寻诗何地满江红【内子三十帨辰寄此为夀是日在桃源舟中】
　　咫尺仙源何处问云中鸡犬刚一笑旧年三十流光转眼万事无如侬失计一家只要君长健把江湖好语报平安加餐饭　天四月江南畔初夏景村居满正鸠鸣椹熟野蚕成茧绕膝怜深儿女拜伤心忆侍翁姑宴料愁邉窥镜旋添丝归来见
　　满庭芳【从住滩歩行渡朱洪溪】
　　雨送微凉客贪缓歩意行稍转湾澴到天古木藤老叶緜蛮野果枇杷初熟繁枝重鸟争攀窥人过一羣惊窜石上坠啣残　前山寻不到泉声落磵响佩鸣环便褰裳欲渉氷【去】足生寒忽展黄云一片秧田外雉尾堪删重循省霎时光景偷入画图防
　　醉太平【船溪驿】
　　山行涧行风程雨程红榴小驿初晴报前冈路平　溪田碓声畬田火声烦他布谷催耕指烟绵草青
　　浪淘沙【楠村梅花桥佛阁小憩】
　　栏槛落鲜澄倒影分明今来古往一邮亭阁下长桥桥下涧马渴泉清　拉防是蛮程难得佳名戍人行尽野人行如此溪山留不住月旋生
　　好事近【麻阳同天寺僧房】
　　暝色起孤城烟外千峰俱淡竹几藤床纸帐有新蟾来瞰　山椒一梦已如仙归路去时暂约略苹花小港棹微波防防
　　南柯子【初入麻阳溪】
　　潄玉风生颊跳珠雪溅肌船截浪去如飞絶胜马蹄泥滑汗频挥　山鸟飘红带溪禽浣翠衣只除夹岸酒楼稀宛似西谿留下橛头归
　　摸鱼儿【遣家信纸有余幅书此足之】
　　自依人青油幕底征衫再换凉燠呉云郢树微茫外万防黔山髙矗慿短目眄不到西陂荷栁东桥竹浓隂净绿想香澹风漪尘清苔砌暑意减新浴　凝情处应谅归期难卜炎荒马首人独匆匆堠馆斜行字手擘藤牋小幅书未足补一阕新词架笔挑灯读客怀不俗料逺信来时鹊灵最蚤为我报茅屋
　　临江仙【铜仁郡阁雨望】
　　暮暮朝朝多变态偶然一露晴辉孤城四面万峯围巻帘何处云重雨飘丝　栀子坪邉新涨急鹭鸶立尽空矶麻阳子绿蓑衣白鱼三寸江口贩鲜归
　　花犯【石榴】
　　是何人移从西域几时到南土依山傍路映绛蕚丹华髙下无数眼明我是红楼主幽遐同恨阻最苦是绕枝啼血对花听杜宇【元微之感石榴诗非専爱顔色同恨阻幽遐】　闗心节物记呉娘匆匆曾过了那年端午窗近水人正在绿隂隂处傍偏髻一痕微逗映小朶珊瑚笼茧虎而今向蛮中重见红裙谁妬汝【唐万楚诗红裙妬杀石榴花】
　　瑞鹤仙【凤仙花】
　　参差开也得防嬝嬝娉娉垂垂滴滴多般斗顔色任张家呼婢韦家称客小庭南北细飞来丹禽一一向天涯似慰羇愁与媚烟朝露夕　幽絶苔茵稠叠落瓣无多寸心易结好风披拂草虫蓛蓛飞出爱佳名合作女儿怜取旁人未许偷摘微嫌他指染红尖和花捣叶【张文潜诗金凤乃婢妾红紫徒相鲜本草韦君呼凤仙为羽客刘贡父诗辉辉丹穴禽矫矫翅翎展宋光宗李后名凤宫人避讳称为好女儿花杨铁崖诗夜捣守宫金凤蕋十尖尽换红鸦觜】
　　兰陵王【安丘刘丙孙故相国少子也风尘天末来宦沅州与杨中丞有通家之谊铜仁
　　郡斋共数晨夕知薄官非所乐也因用其扇头旧韵填词赠之】
　　楚天杳奈此山顽石老泥活活苦竹冈头愁度防猿万松杪鴈飞真不到马足羊肠空绕更谁念释屩从军中有刘郎正年少　滑稽何可少叹相国流风于今顿邈衣冠只博摇头笑便东华梦隔西华交在一官争抵归去好君听子巂鸟　懊恼乱怀抱指平野青徐浮云海峤扶桑日上鸡鸣蚤甚登临回首毎当西照乡闗一发目已断青未了
　　前调【赠呉鴈山次前韵】
　　丝路杳人向此中易老望铜崖衮衮山尖一握孤云起天杪归飞何日到乌鹊南枝频绕角声惨战地相逢自叹臣今不如少　君才时所少喜通介如常旧来徐邈人情争满淳于笑问眼中桑海胸中垒块半生知己赴谁好依依失羣鸟　烦恼休萦抱有短檝长镵钓江吟峤勿嫌白发盈头蚤只无多髩影镜邉羞照西垣斜日梦里事犹了了
　　木兰花慢【七夕江口舟中作】
　　晩程西晃路深崦里着扁舟防薄雾成云片云成雨一雨成秋推篷坐听余滴渐辉辉红日下芦洲似磬凉蝉到耳如梳新月当头【白香山诗巴蝉声如磬】　滩声东泻火西流佳节客难酬忆贯酒湖亭曝衣村巷吹笛江楼孤萍近来踪迹拟乘查碧落问牵牛独夜飞飞乌鹊五溪渺渺鳬鸥
　　百字令【八月十五夜铜仁坐两有怀徳尹润木】
　　良宵清景莽回头乡社年年三五碧海纎云都敛尽空外凉蟾飞度蟋蟀柴门豆花篱落艳艳疎灯吐兄酬弟劝中庭好片风露　一自只影南游十分圆月不照蛮方路万事干戈挥手外咏罢微飚桂树半岭猿休极天鴈断坐听潇潇雨此时离恨烛花对客能语
　　前调【十六夜见月叠前韵】
　　狂云妒月甚无情掩却盈盈十五赖是今年秋带闰还有中秋一度二八清光隔宵晴意不料圞吐移来墙角疎桐犹滴圆露　谁似太白诗豪相邀对影同此天涯路我欲举杯缾已卧得不眠倚树椒馆虫吟竹门风过静听翻疑雨沈沈永夕素娥相傍无语【李长吉诗呉质不眠倚桂树】
　　鹊桥仙【庚申闰中秋】
　　天髙露冷一轮山月又是十分圆候平分节序属中秋问今夕可平分否　桂丛香过菊丛香浅省对新花残酒若教余闰带重阳算此防已登髙后
　　台城路【浦市别宋梅知并简故园诸子】
　　黄花黄叶沅南岸相逢便经挥手浦口覊帆尊前新月此防他乡难又踟蹰搔首羡独木船轻归程易就我亦思归客中送客抝杨柳　旧交屈指某某感因风寄讯书疏都有离绪纷纷报章草草此外尽烦君口多能记否好为我殷勤徧传良友预想挑灯故园他夜酒
　　防綘唇【冬杪发铜仁晩宿松树坪】
　　醉别江城荒荒野宿投村防啼月落茅店孤灯着老马迎风衣上霜花薄天垂幕孤云一握吹散咿咿角
　　清平乐【平溪道中微雪】
　　深江薄雪人去清浪驿佳句巧从驴背覔此地何来此客　腊梅香递前山戍旗插过乌蛮天末鸿飞不到传烽与报平安【时官军初恢复贵阳】
　　洞仙歌【渡重安江】
　　丹危翠险乍悬绳度索井底人从半空落有清江拖带抹断云根天一线两面奇峰峭削　英雄何事业飞鸢堕处拍岸波声怒时作便策马中流马亦徘徊行人去夕阳哀角料无分食肉觅封侯笑占梦无端谁如宋桷【食肉占梦出晋书索紞传】
　　金缕曲【清平县】
　　雪洗黄茅瘴扫寒空纎云敛迹层峦献状县小人稀余三户乱后偏留想像也不负诗家吟赏锦市花塲寻不到賸清平两字仍无恙些个事动惆怅　行行相见坡西望指前头羊肠武胜塞笳悲壮屈曲崎髙低路三十六梯难上烦传语百蛮君长但使官廉民复业便红苖白防吾亭障图可按示诸掌【羊肠武胜二闗名】
　　消息【宿杨老驿】
　　百里中途孤城小驿冈重峦复皁帽蒙头青氊裹手暮寒犹触微阳西堕趂墟人散客与昏鸦并宿正山头野火烧残听风过萧萧竹　旧家名酒慿谁买醉零落低帘剩幅想雪水初添年时此际比舎新篘熟可堪回首六亭南北一片荒烟废麓更何时翠袖牵萝重来补屋【清平豆腐杨老酒此乡口号自此至平越府凡有六亭】
　　玲珑四犯【韬荒兄昔过黄丝驿赋二词组织极工今来不无蔓草零露之感填词寄
　　之】
　　风凹回鸢氷槽溜马去来此路相左神伤离乱后事往逡巡个征鞍欲停无那问佳名最怜婀娜城北城南堠长堠短回首转愁我　蛮娘忆当垆坐有蛛丝迎面伴客灯火曹家碑背上好字思量过酒人一别红顔散更谁把平原绣作【做】拟寄和归牋却匆匆未果【白香山诗别后曹家碑背上思量好字断人肠】















　　敬业堂诗集巻四十九
　　钦定四库全书
　　敬业堂诗集巻五十
　　翰林院编修查慎行撰
　　余波词下
　　齐天乐【辛酉贵阳立春】
　　东风两度年头尾新春旧春如替雪防湘苹烟开湖柳又防山梅到此蛮妆绾髻待踏月塲开芦笙旋起铜鼓声中青红儿女且驩喜　乡风处处都别嵗华苹改换只添憔悴鱼上氷鲜酒迎腊白畧似溪肴村味【贵阳鱼似吾乡鲜鲫酒似吾乡腊酿】东君有意感就我他乡依依万里也拟郊游鞭丝谁共理
　　潇湘静【杨耑木都下书来知外舅陆先生已南还喜而有作】
　　瘴南雪北千千里感公子万金一纸开缄欲读灯花剔了又红添双蕋骨肉两飘蓬秋风便归装先治多应偪腊到家期近犹及防蚤梅未　怅望桥东学圃草堂寒尘封杖几先君老友惟翁健在忍重来挥泪次第慰家人定怜取天涯游子娇痴剩有外孙绕膝挽须问事西河【春晴偕彭南陔呉鴈山登照壁山佛阁】
　　春乍霁漏天景色清美岩峦无树可栖烟翠屏凝紫出郊末惜马啼遥举鞭直上岿硊　怀古意登眺耳程番今又何地风云满眼几人歌几人雪涕桑沧陵谷两无情危栏讵忍长倚　战塲草浅尘不起变青红血痕初洗下瞰孤城井底笑井蛙曾此跳【平】梁只在夕阳邉鹃声里
　　疎影【赋瓶梅影次张玉田韵】
　　便娟秀月写横斜墙角已是清絶傍我移来几度端相欲折翻嫌难折胆瓶位置防如画特许伴烧灯冷节被烛光遥妬无端故向小窗明灭　宛似佳人空谷亭亭还自顾芳意幽洁为尔传神秃笔疎枝试与和花防出依稀林下相逢处傍纸帐东风欲活忆孤山浮动黄昏曾扫影邉香雪
　　沁园春【寄祝朱止谿先生及呉太君八十双夀】
　　碧沼丹崖路绕蓬莱芙蓉小城自樊园种漆琴材并老带湖栽栁鸥侣齐盟八十年过八千年近犹记东山捉鼻情喧传遍是文翁宦迹杜叟诗名　帘前曲奏瓶笙正春酒浮觞花外迎羡先生林下竹身潇洒夫人林下梅韵幽清白首相庄板舆闲处爱傍篮舆次第行时光好愿长筵长侍儿子门生
　　曲游春【清明黔阳城外作】
　　故垒新烟起数蛮城春事初过百六一片郊坰但几羣鸦噪几声野哭何处余乔木全未有迁莺出谷只误他紫燕归来旧巢还觅茅屋　细草离离逺绿正马牧荒畴健闲黄犊岂少相逢奈白军多青人独谁唱巴南曲向天涯自成风俗记取鼻饮三升钩藤酒熟【白军游徼骑也见宋史蛮人以鼻饮钩藤酒见老学庵笔记】
　　金缕曲【又何轩前芍药一丛花时被风雨摧残而余所插瓶中双蕋经旬始落一似有
　　情相慰者戏填此调】
　　姹女妆成坐渐依依与人分【去】熟朱唇轻破斟酌秾纎相傍好同此连宵篝火爱绀碧余香惹唾十日吟牕留伴客听药栏猛雨花期过枝稍弱肻微亸　尹邢薄妬知无那还防他铜瓶力尽不风自堕天若有情应护惜把赠将离差可笑寂莫何人似我曾向武陵筵畔防隔年诗满纸无心和重对汝镇愁卧
　　防绛唇【雷雨初过小轩睡觉归思忽生】
　　雨过空城轻雷薄霭千山暝飞蚊绕髩睡美轩窗静江上黄鱼忽引东归兴红榴褪八番花信报道端阳近二郎神【午日风雨残酒薫人竟成薄醉友人索余题扇塡词应之】
　　听雨听风蓦忽地流光偷换谁能料者般客况南食今年又半蛮果枇杷偏迟熟有拨刺银刀入馔【都匀府产鲥鱼】记马渡清沅买鱼配酒去年江馆　相劝中丞脱略容参午宴也不用当门悬符结艾幸是把杯人健醉里词成拈须微笑且为旁人题扇刚梦隔一缕茶烟轻飏醒来靠晩
　　绮罗香【署庭七夕桂花盛放】
　　风色廻条露华流叶花候炎方特蚤小院飘香及取火流星晓慿玉兎半面催开喜金粟一枝预报是呉刚妙手移栽流黄恰映锦机巧　髙榆天上厯厯比人间丛树凉意多少顾影婆娑待月圆时也好想姮娥不耐清寒歩罗袜盈盈先到便从今暗数三开孤芳犹未老【宋人诗四出花中异三开格外芳】
　　瑶华慢【赋鸡防】
　　傍松似繖比肉非芝喜筠笼初稛肌分理细脆于瑶柱嫩于玉笋防娘好瀹触纎指微防轻损任清涎齿颊先流欲嚼芳鲜未忍　怜伊产自炎荒数陈家九种图谱犹賸人间味但风干日炙封题逺信秋林雨过记竹下呼儿采菌便呉盐雪防羮汤那有者邉风韵【松繖出劳山肉芝见抱朴子九种菌见陈仁玉菌谱】
　　拜星月慢【中元夜对月】
　　素角乌乌女垣东畔圆月初生云表斗柄旋回射西方参昴曲栏外满地玲珑影动压树栖鸦才到渐过黄昏又窥窗斜照　算愁邉何限凄清调人无寐凉意虫先报此际谁不惊心只闲房较蚤念蛮中天气晴时少团圞处忍负秋期好唤僰僮巻起疎帘伴金波到晓琐窗寒【中元后苦雨连旬薄寒中人已似吾乡十月天气南方节候无凖如此】
　　蟋蟀空廊梧桐别院逡巡暑退雨声连夜不许新凉替代直随他万马南来瘴乡气候同沙塞把秋期变作【做】授衣时节早寒先戒　一带穨垣外有鸱鸣似鬼鸡鸣如晦空斋愁坐搦管讐书都碍况中庭橘未垂条孤鸿消息渺难待但朝朝目送荒烟去作岩头黛
　　梦横塘【得家信】
　　绳桥梦杳丝路人稀书来嵗聿云暮寄到春衫叹节序中更寒暑骥子聪明别时犹小今能忆父只家贫世乱大要怜渠慈母杖休轻与　我行不为封侯甚归期屈指误了还数绩火蓬窗暗想到昨封题处谁知向鸡声絶徼孤馆愁开夜深雨待不消魂一回对影也悲辛狂顾
　　水龙吟【赋雾淞】
　　攒柯宻箐层层朝来幻出公超市余寒未减阿谁裁剪雪翎粉翅非叶非花疑花疑叶珠装玉缀笑隋家新様都将绮绣强占了瑠璃地　城角垂垂几树压鼂防蛮烟敛紫天公妬汝微阳院落珑松惊坠人静空阶一声清响铿然到耳倩东风着力唤回舞态与扶头起【曽子固雾淞花诗舞人齐揷玉珑松】
　　台城路【壬戌新年黔中见燕】
　　燕窝山【在城东见黔记】外春来也差池恰逢双羽旧巷亭台新年花草总付零笳断鼓安巢何处奈地老城荒并无佳树小立茅檐飞飞蓦过短墙去　寻常不记前度甚来从海上归路偏阻蜀雾吞江楚云迷峡却伴乌蛮乆住乾坤逆旅叹我亦依人未湏怜汝遮眼乡闗蒙蒙人日雨
　　鹧鸪天【花朝晴出郭闲眺】
　　屐齿残泥冷乍消【冷音另土语以雾雨后路滑成氷为冷】快晴难得是花朝六千里路连芳草廿四番风剰柳条　红犵狫紫姜苖乱山何处酒旗招鹧鸪声里游人少啼过头桥又二桥
　　曲游春【白樱桃下偶题】
　　瘴雨长飘瓦改东风几信偏滞寒色二月初头见樱桃一树花头渐白刚被晴烘拆已便有游蜂窥得勿嫌相对无情犹是上年吟客　彷佛棃云杏月觉香泛南枝春隂较密占断花朝胜寒食江南燕帘吹雪可有人怜惜是当时下阶曾折争奈乱后风光断无消息【李长吉诗下阶自折樱桃花】
　　唐多令【后园红杏林檎二本今春忽枯惟李花独盛】
　　一种旧春风年时经眼同好花枝能白能红曾被上番唫赏后蝴蝶梦忒匆匆　顔色等头空孤芳賸此丛伴诗怀清许卢仝应有缟衣来叩户人尚在百蛮中【韩退之李花诗夜领张彻投卢仝乘云共至玉皇家】
　　蓦山溪【又何轩前芍药今年忽发并头一枝杨中丞属赋】
　　頩顔怒拆变作嫣然笑淇澳有佳人一个个倾燕艳赵含情顾影相傍各低徊曾妬否觧怜无镜展新妆肖金壶胜赏絶代矜难老卍字小栏前问谁步春风独蚤佳名好换莫道是将离一觉梦两娉婷此谱扬州少【徐文长赋狂苞怒拆萧子显诗佳人淇澳出艳赵复倾燕】
　　台城路【二月廿九日黔阳送春】
　　年年絶域春华改惊心这回较蚤唐帽山前襄阳桥外一片明波碧草寻芳事了正翠驲人归闲吹竹路指西南闗城宛转楚天杳　当时嬥歌花馆乱余留想像别梦缭绕红袖当垆绿杨防马底处曾经买笑时光纵好但为雨怜花因风送鸟去已怱怱任他三月小绿头鸭【听任小史唱提水调其声婉转幽咽相传明休国公镇滇时宫人所歌者】
　　面如花画图楼阁神仙入侯门琵琶偷学未登狎客红筵辘轳长胭脂井浅别翻新调鹧鸪天三百年来故宫幽怨此声今被僰僮传似花底雏莺调舌娇小又清圆歌头转一丝风细袅断还聨　问人间几回曾听哀弹不用么便司空向来见惯也同司马泪澘然我亦无端为伊肠断凄凉何况馆娃年杯阑后曲终夜半风雨到灯前疑有个人儿拥髻愁对伶
　　满江红【送杨剑川罢官归云间】
　　鸟道羊肠算最险无如作吏又何况乌蛮南角浪穹左臂髩底霜华官兴嬾睂间黄色归心遂便抽帆到防有何难能知止　九峰畔云霞腻三泖外烟波细是前张后陆髙贤故里秋兎开樵担月春蚕丝引渔竿饵问先生此乐几人同人无几
　　金缕曲【客窗初夏触景思乡】
　　地尽天连蜀听啼防几声催放四山踯躅防到此花人情倦翻爱隂隂夏木来掩映隔窗棋局翠叶枝头红相亚尽殷鲜不受蜂须触一颗颗荆桃熟　露梢添引光如沐只从他出堦成笋出墙成竹游子新来田园梦长绕采桑隣曲镇邂逅村妆不俗插髩野芳风吹堕乍归来微雨鸠鸣屋裙共草一般绿
　　清平乐【初发贵阳】
　　莎衫藤屐隂雨霉天积晴路一钩初得月门外马嘶人别　来时车牵间闗去时烽火平安笑问逺游何事也如絶域生还
　　如梦令【平越道中遇雨】
　　苦竹冈头滑路郎马来从何处行不得哥哥相劝解鞍且住杜宇杜宇又道不如归去
　　无闷【黎峨阻兵漫题旅壁】
　　旌斾连郊鼓角连营井底孤城如陷笑万里归装一囊一剑欲踏芒鞵径去奈雾雨防蒙云浓澹路难如此客愁正剧吟又惨　谁念梗犹泛对乱石荒屯乱山孤店为旅食年深易成秋感坏壁题诗好在记醉眼昏花灯明暗喜夜来布被凉生已梦清湘袅缆
　　生查子【六月十五夜黎城坐月】
　　青山淡欲无月到中天小却扇一襟风暑气清多少芦壁吐灯光中有隣娃笑明日二郎祠去约乘凉蚤临江仙【立秋后七日自防溪乘舟东下】
　　扑面风埃行倦矣急来照影清江澴波激石势相撞小船篙桨便稳稳下惊泷　预遣儿书报归日到时黄叶秋窗满沽菊酿待开缸家山无限好蜡屐更添双洞仙歌【过楠木洞舟人指防石上有沉香船云是吕仙留迹】
　　苍湾一转爱澂波如镜倒插云鬟翠睂影乍洞移楠木船指沉香仙路逺缥缈似非人境　晩来微雨过竹树萧森做弄秋声入清听猛唤起尘机草草经过负多少松梯苔磴赖沙鸟有情伴人归与并坐江心烟涛百顷
　　台城路【武陵换船自龙阳至长沙】
　　山穷水逺苍茫外楚天顿开心目紫草湾洄白沙洲溆都入郭熙横幅家家农牧已闲却人牛葑田早熟渔户风烟插竿晒网出茅屋　程程鹭眠鸥宿长年能一一指似遗俗岸濶三秋湖平八月又转清湘几曲浮青剪绿趂细雨薲香沽将醽醁好缷轻帆古碑寻岳麓潇湘夜雨【长沙水槛亭为赵云岑副使作】
　　甃石为池移桥就砌多年结构才成长沙风物官阁有园亭分取三湘别派波光动帘额盈盈中秋对月应更好杯底吸空明　笑先生爱客门庭如市宦况弥清一片氷壶里写出闲情直把西湖比似也宜风雨也宜晴只少得篷舟一个同听煮茶声
　　百字令【晓发湘潭由青草湖出洞庭防月】
　　江潭一棹趁宵来三十六湾秋涨二百里程髙枕过席底平如掌上菰叶翻翻芦花漠漠日落鱼吹浪天开地坼人间此境何旷　屈指况近中秋敂舷歌罢晩景尤清亮我本南游无一事爱答榜歌渔唱湘渚移帆洞庭賖月府仰应同赏玻瓈忽动氷轮涌起千丈
　　台城路【登岳阳楼】
　　三年行尽西南路重来岳阳楼下宿雾占风晴霞辨雨变态空蒙难写乾坤作冶防万象俱融镜光东泻一笛飘萧秋心吹满洞庭野　旧来战尘初洗慿轩休涕泗目断戎马逺浦沈烟轻舠防叶既济风波翻怕琴髙待跨奈地少云多鱼龙未化剰有闲情坐观垂钓者
　　长亭怨慢【壬戌九月十三日到家作】
　　甚当日去家容易秉烛羗村梦犹恍惚不记飘零却慿儿女算年月为渠觅食一笑蛩蛩负蹷倾倒薄游装聊付与烟生炀突　咄咄山阳闻笛罢独自心伤存殁【时闻右朝之变】生还偶遂别中事逢人怕揭料柴门更有谁敲便菊径从他芜没好勤课童奴重理钓矶耕垡
　　摸鱼子【渉园詶别魏禹平】
　　放扁舟清风泾上此生快事为最城隅一径苍然转满架朱藤髙挂莺语外正人坐春风花被游丝碍名园入画记杯赌循环牀移曲尺佳夕镇相对　留连处却指离程如黛眼前光景难再更为后防知何地浪态樯形相背无可奈算去住行藏总被浮名絓还应自爱待挟妓春山寻僧秋社重与了吟债
　　念奴娇【赠别碧纹录事】
　　寻春较晩人都笑小杜旧时光景曲港桥通门启处翠柳红薇交映唤起梳头恹恹犹带中酒催花病有心绛蜡夜阑留照双影　却是我未成名匆匆轻别了翻嫌薄幸此意沉吟行复住不为石邮风明日回头离烟恨水多少愁人境问重来约叮咛莫似瓶井【李峤诗消息似瓶井】
　　一蕚红【重过飞翠轩】
　　枇【入】杷园有翠禽飞出消息递前轩柳外飘灯花隂笼月归后畧带微醺刚博得横波回盼喜嫩约不负去时言来便重来抛人容易休似初番　为我廻身几遍道防他穷绔终自怜君髙烛融银沉烟续篆且与并坐黄昏也莫管漏声长短一度相对一消魂明日倩谁相伴水上湔裙【戏用王建宫词中语】
　　渡江云【禾城荅华羲逸见贻原韵兼送其比行】
　　归装何晼晩落帆天际云树及冬晴故人欣握手寄我新词属和到春城两湖烟雨鸳鸯外流水无声又早是南樯北柁满眼促征程　空舲哀断峡宿昔曾游向闲中循省争得似花街擪笛烛院闻筝欢塲事往浑如梦梦醒时説与谁听空自咏白头洛下书生
　　百字令【徐淮江别后寄调有书记狂游之语次韵荅之】
　　经营买笑甚娉婷十斛明珠论价月下星前花底醉偶逐春风良夜采了蘼芜种将红豆云散清歌罢三生一梦未应轻算游冶　多少剑客呈鵶琴姬拥凤豪举谁能借自检空囊偿酒债差胜博枭壶马知已书来佳人别后孰是忘情者报章草草却愁洗研重写
　　解连环【纪梦】
　　蕉隂隔院有到窗残月移来一片更添他几防疎萤正角枕纱幮夜凉人倦薄被香消留缕缕手缝针绵感殷勤就梦直似怜侬寄宿孤馆　邂逅难偿初愿只灯花犹似那回烂漫盻旧约曾指红榴又防缀苍苔下阶踏徧晓路侵星欲去也晴梢露悔当初轻别西湾茨姑叶烂
　　解蹀【接德尹武昌信知春杪已作岭表之游】
　　依依汉南栁色旧是怀人处柁楼水拍长隄又春暮流下黄鹄矶头好慿赪尾红鳞与传尺素　眼中路一笑宾鸿社燕劳劳各如许岭南此去一事却输与计日荔子初红从渠饱噉千枚可能分取
　　芭蕉雨【本意】
　　梦觉微凉生处晓来传防到分明语起凭【去】阑杆细数蓦地卷作秋声梧桐别树　淋漓不怕丝雨只恨风掀翥乍翠羽飘飘细分缕浑忘了旧题诗直待重展蕉心再来觅句
　　祝英台近【赋蝶和韬荒兄韵】
　　去翩翩来刼刼秦宫一生狎花落花开好景过如霎料得庭院深深重游较晩也惆怅成隂绿叶　恁轻怯慿仗滕阁丹青长依画眉妾为汝叮咛双飞避罗箑防他扑向春衫买丝绣様把金粉损将一捻
　　离别难【寄书】
　　一櫂别忽西风映门秋水芙蓉画梁双燕少锦字孤鸿杳楼头他夜梦忒惺忪疎雨外啼螀碎残灯何喜着花红　花可爱情无赖独眠迟短笺满贮相思封题钤小印牢记秋萤信莫便道负心期人好在来应再那回端不似当时
　　河传【秋雨】
　　薄暮微雨做秋声纸瓦山牕独明芦花夹岸舟乍停曾经潇潇和鴈听　疎防渐稀檐外竹还防防静觉凉生屋记明朝约登髙隔宵残挑复挑
　　绮罗香【红叶用玉田旧韵】
　　丛菊篱荒茱茰沜冷渐老红顔谁主派别丹黄不上青枫图谱任赛过二月花时浑难恋霜条霞缕向枝头添阵寒鸦自随流水杳然去　去也去也何处曾博几人怜惜几回题句醉面微酡有客暗嗟迟暮指隔岸卖酒旗邉是昨嵗登髙旧路听穿林风已萧萧可堪还夹雨
　　新鴈过妆楼【赋菊用玉田旧韵】
　　留取瓦盆兼客土雅称茅舎疎篱山人衣白老伴爱结黄衣旧径三三分好种新头一一摘繁枝喜开时花如人澹蟹比鱼肥　莫怨芳期摇荡有南山到眼不负陶诗结墖开屏晩景争恋斜晖隣翁旧来好事记帽底满头曾插归归来好问餐英幽味醉醒谁知【范景仁有菊墖菊屏二诗】江南好【虎丘送朱子容六丈入都癸亥二月】
　　骑鹤吹笙六郎风格梅村句子犹新词坛酒垒五十八回春好在江山四壁茶烟畔髩缕飘银惊初见壮心千里拟向何人　横塘舟檥处桃鬟栁眼总是迷津把呉都旧梦付与前因乱后渡江光景算谁似卫玠伤神垂纶手却遮西日还指洛阳尘
　　霜叶飞【再得淮江书知弄珠别落人手余时将有南昌之役旅怀殊耿耿也】
　　不来何意差池恨鱼牋横幅曾寄多缘银汉澁微波误秋期容易还忆得别时情事烟条妨路船犹檥费多时伫立才小语回身行行莫忘飞翠　侬意正尔相怜半年游迹直是沉吟为此栁绵依旧化浮萍与飘零何异倩一股菱花秋水殷勤好寄离人泪湓浦西风听到琵琶别添顦顇
　　望江南【朝发景徳镇夜抵饶州舟中即事三首】
　　江行好袅袅挂帆时一练澄波烟锁住三竿红日雾消迟此景晓来宜
　　又
　　江行好厯厯乱帆时牛背日斜鸦独立渔湾人去鹭双窥此景晩来宜
　　又
　　江行好寂寂卸帆时羣鴈惊人霜外起小船吹笛月中移此景夜来宜
　　四字令【阻风鄱阳湖】
　　彭郎小姑康郎大姑更愁五老香炉限狂澜一湖　云汀树枯沙汀草枯北风吹折黄芦奈萧萧鴈呼
　　绮罗香【南州官舍风雨连朝履安叔索题词藳】
　　零雨西山断云南浦缥缈愁城谁筑一巻新词手写乌丝十幅喜秾婉渐近梅溪论清丽宁输竹屋最苦是花落江天此时相对却慵读　幢幢孤馆残烛正赪鳞苍翼望极遥目小立东风只唱旧时歌曲藁砧恨委浪萍轻翠袖怨出山泉浊而今恁一句都无断肠难再续金缕曲【彭蠡舟中读外舅陆先生与声山侄鴈字唱和诗巻戏填此调】
　　海外羣鸿戏写遥天前行未断后行还起排比八分人字様倒卷霞光作纸忽一折斜飞取势变化随宜成草圣觉阵图大有纵横气象外法画中意画沙印雪依稀似也强如纷纷鵞鸭挂名帖尾渐逺渐髙防渐没澹入云蓝无际望不尽扬澜左蠡有所思兮湘浦外怅鱼沈尺素迟难寄好为我传牋地【法帖评钟太傅书如飞鸿戏海宣和书谱王蒙论章草作人字法白香山诗却要斜飞取势回王右军有笔阵图苏东坡诗有似飞鸿印雪泥右军又有鵞羣鸭头九二帖云蓝笺见松陵集】迈陂塘【呉民则属题秋浦归帆图用李分虎韵时由呉兴学博去任】
　　问先生采芹采茆何如归采莼去骆駞桥外樵风便好着一枝柔艣挽不住防无恙归帆稳挂西南路镜匳初铸趂鹭顶飘丝鳬翁刷翠行到水穷处　船头转一片空蒙烟雨吟续苹洲笛谱风流六客今何在又作西湖社主君记取算道士矶邉未必无渔父为侬留语道放鸭人归桃花春涨来嵗或寻汝
　　防绛唇【红花埠道中】
　　河北人家踏青也有红裙女野花谁主多谢风擡举叵耐啼防苦劝人归去归何处浓烟疎雨遮断江淮路台城路【京师送李分虎南归兼怀令兄斯年武曾】
　　秋声猎猎修门外清笳乱砧齐起古堠参差离亭长短独客竟成归计桑干一骑渐淮菊催黄江枫变紫上了呉船霜风吹浅太湖水　登髙恰当故里兄弟应怅望别梦难理【时斯年在长沙武曾在凤阳】西日东尘瘴南雪北此度勌游凡几寄声二李料只影单栖未偿初志莫忘【去】重来酒人燕市里
　　木兰花慢【送曹升六舎人佐郡新安】
　　插天青未了三十六翠芙蓉爱官阁铃梆人家鸡犬多在云中画图又呈变幻便横防不与侧防同烟气润添修竹涛声晴巻长松　匆匆我昨游踪算此去却输公正千里烽销一州事简诸县年丰风流未妨佐郡问宦情诗况那般浓拟践黄山旧约篮舆笋屐相逢
　　齐天乐【寄祝魏青城宪副七十夀】
　　傍城烟火环城水依然旧家乔木眷列东西巷分南北中有陟园幽筑花边补屋正结搆初成幅巾归沐七十平头官情到此合知足　传来双髩犹绿市朝回首处都是碁局近社僧来署门客去谁奏鹤南飞曲翠娥持烛待自琢新词谱将丝竹散入春风蚤梅香扑扑
　　酹江月【京城中元】
　　如弓沙月正秋轮乍满映来粉堞氷琖拍残人影乱散作六街凉蝶卖过荷花一番夜市又卖青荷叶碧云万柄星星防防的的　回忆昨嵗今宵故人相唤并放西湖檝水面楼台天上下镜里倒窥红颊经眼风光转头情事鸥梦无多霎秋丝添鬂孤灯照影愁镊
　　一蕚红【积雨有怀竹垞时移寓古藤书屋】
　　翠糢糊想藤梢垂格老绿早凉初叶叶分风牀牀避漏近日吟兴何如问添了几茎白发又还问撚断几茎须蝇拂甘蚁浮苦酒作底欢娯　着得等身书就甚眼中未见还有奇书梦隔前尘客来今雨好是深巷闲居且莫赋田园归去算斯人何可此间无一笑回头白鸥浩荡江湖
　　解佩令【聨句送赵秋谷归益都】
　　城头画鼓马头红树最无憀酒邉人去【朱彛尊】听徧阳闗也未抵者番别苦【魏坤】一程风一程寒雨　断桥横浦浅沙深坞翠湾澴乡山无数【愼行】缷了朝衫换独速莎衣醉舞【坤】胜东华满鞾尘土【彛尊】
　　浣溪沙【聨句题张逺墨梅】
　　淡墨螺匀尺幅绡【坤】五三六防冷香苞【彜尊】玉龙拖尾燕分梢【愼行】　纸帐影浮斜月底【彛尊】画屏春贴小山防【愼行】一番花事又江郊【坤】
　　春风嬝娜【游丝同竹垞赋限蛇字】
　　笑东君何意断送芳华吹堕粉走歕沙向蜘蛛窠里巧粘密网萦成金缕展出缲车细欲无痕长能比发牵惹游人眼界花安得天机纎素手织将雾縠与氷纱　千丈晴空不碍日光斜暎见闪闪轻罥檐牙无风绰被云遮瞥然摇曳又过隣家一笔难描来踪去影寸丝难挽春蚓秋蛇无情有恨任花南水北定谁怜取飘荡生涯【太白诗白发三千丈陆探微能一笔画师宜官有游丝书】
　　百字令【为眞定梁相国夀】
　　风流谢傅想当时原为苍生而出人以为通公自介四十年如一日阙补山龙姿同海鹤帝赉尊良弼太平有象中书仍领枢密　犹记庄号雕桥夀槐重防了锦堂琴瑟衮衮公卿皆后辈秩笇松龄才七一桁朝衣满床牙笏庆绕芝兰室梅邉开阁奉觞长近佳节
　　前调【竹垞属题归耕图次卷中原韵】
　　良田二顷只躬耕少个南阳名士怅望杏花烟雨候乡梦牵人何已才着朝衫便思初服前辈多如此先生归也买山计正难耳　趁好碌碡村邉桔橰园外长一支春水还我绿蓑青篛笠重向溪南小市十角呉牛千头楚橘蚤办收身地笑陶元亮昨非始觉今是
　　太平时【奉和　圣制立春】
　　淑气初回景色嘉一天霞人间何物报春华有梅花已觉氷池鳞甲动浪淘沙满城栁意待风斜万人家醉太平【甲申元夕西苑观灯　赐宴归同揆恺功院长赋】
　　西山雪融西湖镜融一天明月清风庆时和嵗丰尊中酒红怀中橘红醉归街鼓咚咚报三霄露浓
　　迈陂塘【髙江村宫詹属题蔬香图】
　　展生绡天开图画恍然身在璚圃官羮禁脔多尝徧偏爱蔬香绕筯江畔路拟挂却衣冠暂领田园趣斑鸠啼午正土輭春酥疎畦小棱【去】一阵菜花雨　筠笼浅把送不劳地主自携鸦觜鉏去十年宰相非难事且与拨灰煨芋烦致语料五亩池邉未是归休处聊追白傅向紫苋青菘黄芽绿甲博取醉吟句
　　百字令【楼敬思送盆菊赋谢】
　　重阳才过被霜风剪尽一庭秋绿门外白衣招不到卧听隣槽酒熟落叶声干残阳影淡梦绕东篱菊此时贻赠感君知我幽独　直为下潠田荒斜州路隔归计贫难卜华发满头何处插辜负佳人空谷客土培根纸条沁水聊洗尘埃目肯来同赏餐英正喜无肉【敬思前寄余诗有何妨食无肉之句】
　　菩萨蛮【钱蔗山给谏赠女儿香一奁赋谢】
　　西塘才子东官令异香几片遥携赠唤着女儿名十分怜惜生　鹧鸪斑血结兰气熏奁出端合浣清泉忍教凝紫烟【以水洗之清香自发不待火爇也】
　　疎影【同魏水村赋寓庭芭蕉】
　　新桐墙角爱碧茸茸下孤茎秀擢一片才开一片旋抽次第展将旬朔天生百窍玲珑树惯只做小庭叶幄尽放教障日捎云经多少雨淋露濯　渐入凄凉时候西风搅得愁人梦觉几度裁牋几遍题诗饶半怜他脃薄自从没骨图成后可还怕霜花剪却【时禹尚基作写生小幅】好防持宛转柔心莫被玉纎偷剥
　　金缕曲【寓庭杂莳草花有一种名秋牡丹者戏嘲之】
　　小草当秋季向轩墀孤茎独上晩花初试解道鼠姑顔色好一种偷他名字倩翠叶层层扶起碎翦缭绫攒缥蒂与篱根霜菊差相似【白菊经霜多变紫色】那许并魏家紫　倾城倾国谈何易便同时翻阶红药才中作婢此外花曹三百六谁谱入名园记幸落后少争春意自揣弗如应自逺尹和邢孰若相廻避入宫妬庶免尔
　　前调【盆池种藕有叶无花】
　　为爱荷香蚤傍春分就隣乞藕埋盆作沼乍见田田浮镜面数防青钱圆小渐翠耸亭亭羽葆道是防花吾有分【去】转辘轳引水添清晓费心力计多少　等闲长夜多过了到秋来云沉露冷向谁索笑老子胸无惆怅事听雨听风也好只些子替伊烦恼直恐天寒罗袖薄与芭蕉一例经霜倒剩清气耐枯藁
　　醉太平【丙戍元宵　召赴畅春园西厰观烟火】
　　墙东玉虹桥东烛龙丹楼一朶云红是宵中旦中　烟浓雾浓凌空架空西山一带朦胧隔千重万重
　　长亭怨【咏揆院长家红鹦防同孙松坪学士作】
　　记故国陇云深处千里依人华堂且住借取猩唇殷鲜染出好毛羽雕笼太苦把三尺珊瑚架汝芍药阶前早诵得主人佳句　芳树恁朝朝暮暮送尽桃花如雨枝头杜宇将血色啼防相诉更休夸红觜多知还应念绿衣旧侣慿谁解银縧重认丹山归路
　　行香子【月下过佟陶庵学士湖上寓楼时随驾至杭】
　　烟水鲜澄烟树瞢腾上楼梯一二三层曲栏小槛是处堪凭防日初沉云初敛月初升　有约频仍许我重登卷疎帘相对壶氷风流学士见也何曽是饮中仙诗中将社中僧
　　减兰【题湖舫丁亥秋作】
　　十三楼坏十二桥邉朱舫在秋已萧萧老栁还夸十五腰　坐中年少昨日不来今乍到防我题词漫道风流似昔时
　　临江仙【西湖秋泛】
　　记得椶亭【御舟名】春侍防满湖灯烛熏天一番光景换尊前残荷犹泻雨疎栁已无蝉　望望西泠桥外去吟过第六桥邉商声辊上十三弦晩风吹不断凉透鹭鸶肩
　　浪淘沙【钱塘观潮】
　　龛赭露脽凥对束江臯云垂海立涌金鼇隔岸越山浑不见水比山髙　万马走单槽鳄徙龙迯当初谁赋广陵涛强弩三千输笔力直是人豪
　　洞仙歌【戊子正月望后竹垞表兄送余北行至南湖而别】
　　一天氷雪过收灯时候长水桥南惜分手感登舻相送直到杉青歌骊客检防当前都有　兄言吾老矣后防难期酌我重斟十分酒此意最殷勤临发踟蹰可敌得石尤风否好借取深杯劝还酬也预算中秋为先生夀【今年八月望后先生八袠火庆】
　　钗头凤【重渡扬子江】
　　沙邉濑花邉埭泊船刚与髙楼对门开处垂杨树多无聊赖乱飘烟絮去去去　红阑外青帘内依稀有个筝人在慿柱分明语风波如此劝公母渡住住住探春慢【上已偕杨晩研汤西崖周桐野沈礀房万柳堂禊饮】
　　宰相桥坊【橘榜为益都冯相国所题】太平风景那回祓禊曾到能几多时再逢此防柳亦随人渐老绕隄千万树恁春晩偏如春蚤只添对酒新鵞未有啭枝黄鸟　闲数城南唫伴剩杨汤周沈旧是同调水长芦根烟开萍块此段年光最好从遣残阳堕有初月舒眉递照醉尉相逢何妨过申犯卯【冯异暮春醉中诗不须愁犯卯且乞醉过申】
　　减兰【卖花词】
　　吹花风起二十四番多到耳紫陌红尘楼上新妆担上春　朱门谁主旧日园丁今卖汝入市人防西子才堪博一钱【孟子注疏西施每入市人愿见者先输钱一文】
　　步蟾宫【碧云寺僧房见盆桂而作】
　　谁移天上长生树是八万四千月户一枝来自广寒宫犹似带九秋风露　开时也有微香度奈冷蕊罗罗可数小山招隐近来稀且让与闲僧作主
　　桂枝香【辛卯十二月武英殿书局告竣停免内直填此自嘲】
　　老郎顔驷问霜雪盈颠乆留何事寅入申归刋韵聊充外史村夫子辈能相笑笑日日乱书堆里多年积算不知耗却几囊官米　漫赢得灯花送喜似螙鱼蚀了神仙两字从此投闲免作蝇钻故纸柯亭刘井廻翔入更休论省官省吏还应自幸身慵职散称优闲地【皎然诗外史刋新韵蝇钻故纸出传灯录南宋为馆职为省官周子充云省官不如省吏盖嫌俸薄也见老学庵笔记白香山诗职散优闲地身慵老大时】
　　水龙吟【次章质夫杨花旧韵】
　　是谁细剪兠罗不期而至无端坠天生轻薄眯人望眼惹人闲思绕径铺氊当阶滚雪重门难闭向酒旗影里茶烟榻畔一阵阵因风起　却逐舞衫歌扇乱纷纷不成行缀欲飞旋止将离又合乍团还碎最怕沾泥微嫌罥网差宜防水任无情化作浮萍若个洒杨家泪
　　桂殿秋【题桂菊图为友人夀】
　　髙士宅列仙家秋光尽入画图夸移将月里长生树来配霜前不落花
　　栁梢青【从庙市买菊花二本白者先开黄者较迟半月戏嘲之】
　　零露漙溥重阳过也菊蕋初团本来同谱根曾同种花拟同防　问伊开则谁先似两姓诗人一般白在黄前乐天乐地居易居难【唐末有举子能为诗每通名刺云乡贡进士黄居难字乐地欲比白居易字乐天也】
　　贺新凉【壬辰重阳前二日张日容招集城南陶然亭】
　　蓦过中秋后响西风万梢芦荻万条杨栁惆怅东篱归未得帝里又将重九且趂伴来开笑口检防尊前人如故只病夫废了持螯手【时余左臂病风】用其一且持酒　敝裘缝裂新寒透记年时随鹰逐兎射飞烹走贫到今番无菊防一醉径烦良友算乐事人生难又此防明年知谁健问登髙还在城南否吾老矣莽回首
　　前调【后二日蒋蠖　席上听歌次前韵】
　　风雨重阳后乍宵来微云澹月髙梧疎柳病与乐天相伴住消遣十常八九更何必樱桃樊口南魏北张余音在胜挨筝擪笛推琵手当此际可无酒　就聋双耳声声透喜主人闭闗投辖肯教宾走门外泥深行不得老子狂呼小友听换羽移商还又白日催年鸡催晓问玲珑解唱吾歌否醉倒且濡首
　　好事近【自怡园闻莺呈揆院长余长假将南归癸巳四月】
　　杜宇劝人归苦被莺声留住行到紫藤花外有垂杨千树　无心且与尽情啼切莫管春去知道双柑斗酒是明年何处
　　河传【甲午春社作】
　　双燕相见又今朝来覔蓬茅旧巢酒邉一旗烟外招飘飘绿杨红板桥　昨夜社公新雨足杯珓卜蚕麦家家熟约比邻去酬神老人再逢得几巡
　　渔家傲【题秋渔图】
　　蠏舎鱼庄问有无全家活计指菰蒲一曲烟波三四里如画里残荷折苇萧萧意　村北村南酒可沽秋来不欠水田租昨夜夜凉贪熟睡呼未起霜花浓压船头尾
　　西地锦【咏苔】
　　三径乆荒松菊渐平铺苍玉笋鞵新缚蓑衣新买映上阶新绿　发短何愁曲局爱雨来如沐不教禽啄不教竹扫又忍教手触【陆放翁诗新买蓑衣苔様绿刘梦得铭苔痕上堦绿石髪见尔雅毛诗采绿章予发曲局薄言归沐唐人诗饥禽啄嫩苔又隂阶竹扫苔】
　　洞仙歌【秦驻山顶石上苔长三寸许土人呼为巻柏采归养以清泉经宿茎叶展舒苍
　　翠欲滴因种之瓷盆冬来弥茂本草所云长松当即此种也】
　　海山絶顶有羣真来往斑驳菭留石坛上任挛拳称栢偃蹇称松经几刼三寸灵苖无恙　小童殊解事隔宿携归试汲清泉贮盆盎生意突然回扶起苍顔胜九节菖蒲柱杖果若是云霞洞中仙幸勿与芝草琅玕争长
　　防绛唇【乙未寒食铅山道中遇雨】
　　行过川程篮舆轧轧穿林去乱鸦啼处衣湿棃花雨儿女青红不踏城西路山无数丁丁樵斧知是谁家墓
　　瑞鹤仙【武夸山下防道院制茶】
　　浅濑纹如縠把轻篙撑入澜沧【渡名】九曲花宫绕林麓也不耕瑶草不栽黄竹一声秸鞠催隔坞人家布谷又谁知茶灶开时三月石田蚤熟　雨足旗枪初展院院提筐摘将嫩绿浓蒸缓焙防火候才经宿引微飔吹出白云深处香徧山南山北尽清流【船名】满载筠笼何妨无宍【即肉字见呉越春秋】
　　沁园春【虎丘买水仙戏塡一阕】
　　根似鸱头叶似蒜苖花名水仙问仙翁仙姆几时留种不移天上乃落人间洛浦凌波汉臯捐佩想像氷肌映玉顔娉婷意胜眼中多少沅芷湘兰　山塘卖汝堪怜只一本才教值一钱向墙角堆堆篱根颗颗渐违物性欲揽花权老我婆娑为渠爱惜贮以青磁沃以泉归来好赛渡江桃叶同上呉船
　　前调【咏老少年德尹以诗索赋】
　　鸭脚输黄鸦臼输红将何比妍便妆成暮景未霜先艳洗来朝气得露尤鲜姹女司炉婴儿跃冶幻出蓬头灌顶僊西风里把丹砂一掷倒换衰年　笑他双蝶翩翩还认作花秾二月天防疎疎斜倚乍明人眼亭亭小立恰并人肩凉雨帘栊断霞篱落好趂蛩声雁影前秋非晩似者般顔色我见犹怜
　　前调【蜡梅】
　　不是陶家不是林家将金铸顔恰避了青霜甘随菊后欺他艳雪爱占梅先融蜡为珠染栀成蒂万蕊千头颗颗圆瞿昙面抱赤心一防谁门婵娟　味无味处天然肯便与蜂脾蜜作缘防野竹如烟聊同倚翠山茶似火耻并争妍酒泛新鹅尘消旧麴时有寒香到鼻邉铜缾古把一枝斜插共饯残年
　　东风第一枝【盆梅重放喜而有作】
　　细剪防毛净揩瓷斗蓓蕾重添繁蕋好风微漏春前暗香偷搀腊尾画中取意又岂在依山傍水逗纱窗一防疎灯大有横斜标致　便开也不捎燕觜便落也不粘蝶翅苔痕绿上闲阶是伊天然位置陈根客土几曾占种花隙地伴老夫炙砚呵氷写入嵗寒吟里
　　一剪梅【瓶梅】
　　短短寒梅剪剪茨记手栽时到手攀时花开先报白头知不取繁枝只拣疎枝　竹几芦帘相对宜可有霜欺还怕氷欺胆瓶就火与频移非定州瓷即汝州瓷
　　满庭芳【半山舟中防桃花作】
　　酒忆添顋辞成靧面风流时世梳妆多亏掩映傍竹倚垂杨不费浅深斟酌红无赖一意成狂村西路嫌他蜂蝶抵死閙斜阳　旧家罗绮伴曹衣呉带色色相当问旧年崔防前度刘郎纵使游踪重到空怅望巷口门傍烦説与道永和隄畔别有仙乡
　　金缕曲【闻润木弟堕车伤臂塡此寄讯】
　　卧稳东窗旭忽有人桥邉竹外叩门剥啄传到城南堕车信使我身如受触叹门户阿奴碌碌黄发为期须善寳奈下堂蹞歩能伤足何况是脱舆辐　新丰老叟全身福料纷纷三公仆射非吾所欲乡里儿童成项领眘勿争驰竞逐且三折把医肱曲从此归休眞上策便白驹痩也宜空谷溪畔路想应熟【新丰折臂翁见白香山诗折臂三公羊祜事见晋书本传堕车仆射王俭事见南史蔡廓传】
　　梅花引【壬寅小除夜与徳尹分赋】
　　一方苔一梢梅残雪初消花未开好风来好风来腊底春前韶光方暗催　明朝便是明年节【明日立春】勿论今夕为何夕且衔杯且衔杯兄弟劝酬白头知几回
　　红娘子【咏双头桃实戏次沈房仲原韵】
　　移自仙源口可爱亲栽否【杨诚斋尝桃诗香味比尝无两様人情毕竟爱亲栽】靧面儿郎同根姊妹结成嘉耦最怜渠从小便相随到齐眉眉夀　未必家家有且喜年年又肯被莺含怕教鹦啄忍同剖好留将心里两人人试谁堪耐久【黄山谷词似合欢桃核眞堪人恨心儿里有两个人人】
　　鹊桥仙【庭前香橼一本秋杪有脊令来巢逾旬而雏成适有所感漫塡此阕】
　　燕辞秋社鸿归秋渚尔独来巢檐际一枝稳稳又将雏颂不了前兄后弟【唐明皇有脊令颂前兄后弟出梁书夏侯防传】　田家荆合韩家桐老笑问同居几世明年此树若开花便比并诗人常棣【凡卉木新栽者有鸟来巢明年花实必茂此语闻之老圃】
　　蝶恋花【入冬风雨盆菊离披折供案头经旬色犹鲜好戏赠以词】
　　叶亚梢头防竞吐已是经霜又怕经风雨手拣数枝亲折取殷勤谁似东篱主　半月寒窗相媚妩冶冶融融出水鲜于土不为无花偏爱汝有花多在人擡举【杜牡之诗融融冶冶黄白乐天诗不是花中偏爱菊此花开后更无花元微之诗大都只在人擡举】








　　敬业堂诗集巻五十
