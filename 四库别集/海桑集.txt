　　钦定四库全书　　　　　集部六
　　海桑集目録　　　　　　别集类五【明】
　　巻一
　　四言古
　　五言古
　　七言古
　　歌
　　五言律
　　五言排律
　　巻二
　　七言律
　　七言排律
　　五言絶句
　　七言絶句
　　巻三
　　表笺
　　颂
　　论
　　巻四
　　碑
　　铭
　　传
　　説
　　巻五
　　序
　　巻六
　　序
　　引
　　巻七
　　记
　　巻八
　　墓志铭
　　墓表
　　哀辞
　　巻九
　　书题跋
　　巻十
　　祭文
　　杂著
　　赞
　　文
　　解
　　【臣】等谨案海桑集十巻明陈谟撰谟字一徳泰和人生于元成宗时洪武初召赴阙以疾辞归其家传称卒年九十六考集中年月止于洪武十七年晏璧于永乐七年作海桑集序称谟卒后二十年则卒于洪武二十一年戊辰也谟书刘氏西斋倡和巻后称生大徳间为前朝太平幸民六十余年由洪武戊辰上推大徳元年丁酉仅九十二年安得夀九十六是其家传误也其集诗文各二巻为其甥杨士竒所编
　　国朝康熙庚申其裔孙邦祥重刋然排律之名始于髙棅士竒未必即用其例又灵山寺以五言长律入古体悼刘生诗以七言拗律入古体而崆峒云居诗又以古体入律体士竒亦不如是之陋殆邦祥又有所窜乱也集中通塞论一篇引微子箕子反复申明谓革代之时不必死节极为害理故其客韶州时为太祖吴元年元尚未亡已为衞官作贺表而集中颂明功徳不一而足无一语故君旧国之思其不仕也虽称以老病辞然其孙仲亨跋其墨迹称太祖龙兴弓旌首至先生虽老犹舆曵就道一时老师俗儒曲学附会先生之论动輙矛盾是以所如不合遂命驾还山拂衣去国然则与柴桑东篱之志固有殊矣然其文体简雅诗格舂容东里渊源寔出于是原序称宋濂目以夏鼎商彞太羮元酒虽未免稍溢要在明初固沨沨乎雅音也乾隆四十四年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　海桑集序
　　庐陵文章爲江右之邹鲁自欧阳文忠公而下若胡忠简周文忠杨文节俱称文章宗家宋季巽斋欧阳公湏溪刘公中斋邓公青山赵公虽不大显庸卓然文名于世元氏时又若麟洲龙公养吾申斋桂隐三刘公力追古作者猗与盛哉泰和陈心吾先生生元大德乙巳间敏而力学犹及登宋元遗老钜公之门务躬行践履尝与计偕试于有司不偶即弃去肆力古文辞元运既迁科举学废乡人士子从先生讲道德性命之懿接踵于戸庭圣朝龙兴稽古崇文设科取士先生以老成硕德屡典文衡又以遗逸征固辞谢去予弱冠侍教先生时翰林承防宋公侍讲学士潘公祭酒许公南行道庐陵谒先生之庐阅其文而评之曰汤盘禹鼎器之古也太羮酒味之正也唯知者能知之三君子之论若此又何以议爲哉先生殁之二十年其孙翰林庶吉士孟洁孟京与余同以纂脩大典召赴京师出示海桑集若干巻读之雄词大篇诚有德者之言也在昔欧阳子为宋儒宗于谢希深尹师鲁死序集古録有无谢尹知音之叹意谓作者固难而知者爲尤难先生虽不得位于时其学则淑诸乡人士子其文则见知于当代知名士其行则孝友之政施于家可谓俯仰无愧怍者矣而予也不敏学爲文辞尝质正于先生期待甚厚老成凋谢之余持不足之姿承乏文翰内顾惭悚敢叙先生之文哉顾先生知己爲未报又敢靳一言乎惜先生遭时俶扰其制作弗及黼黻皇猷以鸣国家之盛而题曰海桑集云永乐七年歳在己丑四月既望山东提刑按察司佥事晏璧撰





　　钦定四库全书
　　海桑集巻一　　　　　　　明　陈谟　撰四言古
　　瞻屺堂【并序】
　　昔者孝子行役尝陟屺以瞻母屺何所独无即所瞻何日不存雩阳黄侯以其禄弗逮养掲瞻屺以名堂盖将所在乎见之按诗话山无草木曰屺系以诗曰
　　缅彼崔嵬坤土而隆匪磜匪砠弗赭弗童我兴瞻之念母劬躬嵌岩窈深可以容与其岑其蔚膏发泉乳我心孔悲念母鞠抚暧翠在庭朝爽盈襟宛兮慈顔春和煦林孰是金行爲此栗鹤髪其髟霜露既集攅峰丛峦罗立闲闲既有令子亦有贤孙风木之悲寸草之伤甘防在庖防乌在堂禄薄养丰其乐如何丰而弗逮所慨实多移忠之孝亶惟尽瘁教忠繄母展也孝子孝子终身悠悠瞻此
　　咨询堂诗【并序】
　　天下郡县建牧伯守宰必立风纪之司以莅之风纪肃而善恶彰美化成矣乙已分宪李公按部至庐陵而八邑之钜奸积蠧盘根狡冗翦薙剔抉发讁无遗邻郡闻风胆落将去吏爲民不可得盖自壬辰乱民间不识绣衣久矣一旦震霆起蛰于涸隂之余严霜殄沴于炎荒之野涂歌里咏松茂栢悦何可胜纪吏厥知所向始萌惧心庐陵旧有按察司公扁其堂曰咨询而大书掲之其属邑士陈谟侨贑闻而踊跃谨献诗曰
　　奕奕岩岩风纪之堂雪氷其柱铁石维梁鸟飞过之不敢下窥髙明有抗神物诃防十载之旷一日而伟如翚如翼绣衣戾止有扁崇崇端正不颇瑚碧树交结枝柯宪纲之振在悉民隐于咨于询是谓绳凖幽者潜润逺者峻壁聡察或遗孰伸孰抑刍荛之贱商工之卑勿卑勿贱言亦有禆虎冠狼牧童子能言蜜矢氊针明者昏焉孝妇之旱三年尤剧决狱之雨顷刻而集穆子格言着于春秋咨谋度询必务于周岩岩李公服是明训惠我庐陵以风列郡百邪以正众枉斯雪载瞻堂扁居不栗烈公德在民公辔在野峩峩穹碑式劝来者
　　朝阳诗【并序】
　　朝阳美韶阳钱史君也爲政宜民德如朝阳故以颂其岂弟也
　　瀛海之东桃都之山有木相扶蔚乎盘盘金鸡既鸣日观斯出鸿蒙之枝其赫有奕乃浴于海遂升于天苍苍凉凉维气之先君子钟之刚健其德匪维刚健抑又温克穆穆暾暾冬夏一致彼昼而亲爱畏或二我亲其朝有爱无畏君子作牧召父杜母宁寛以扰无猛而势韶石之上舜峰之下湛湛露晞皇华被野嵎夷之宅旸谷之賔成歳定时羲和纪勲宁独韶阳史君遗爱式遄其归光于昭代
　　五言古
　　万年树
　　俗名冬青结子红明似樱胡宫中多植之对揺落而沦荆棘伤而赋焉
　　翳荟隐嘉树穷冬常不雕堆魁火齐珠错落英琼瑶直榦不偃蹇爽气何飘萧碧梧与翠竹无此晴霞标忆昨甘泉宫含风郁萧萧凤凰五色羽翔集不待邀天子重万年当之奏云韶王母留佩环月明耿良宵如何海尘起蜃雾腥丹霄恶草荐煌煌不材耸翘翘懿此丽荒寒容华日以消磨牙集虎堕羽羣鸱鸮引睇苍梧云重华邈难招徘徊将何及落景腾山椒
　　送友人之钟陵
　　以我白石歌壮君黄鹄逰笑骑将军马踏遍西山秋古之大哲人于此怀民忧铁柱系长蛟斗门遏洪流地轴安其常水灵何所求长笑蜀太守空立三犀牛繄此十万家髙柳连城楼形胜自天开攻守由人谋防笔爲我题宣城美才猷宁知东湖水可以藏渔舟
　　云壑简南安陈知事
　　达人本云卧丘壑外轩冕神明交澹泊樵牧相偃蹇伊优与肮脏叔世同一贬凄其望诸葛忧抱何能展甘霖幸一溉涸鲋将冀免归岩出有时潜石不相逺横浦极天髙怀人路悠缅英英露菅茅矗矗飘素练嵌虚隐空翠窈窕涵防蒨虽复簿书繁而无尘鞅绊摛章唤隂铿作赋招王粲凉飔散冲襟清波送流盼亭亭金芙蓉似是武夷涧花下藏仙舟渔郎莫之见济胜天与逰流霞共谁荐
　　甲辰九日逰兴国灵山寺简同逰
　　车马烂辉光登临向上方攅云众峰直引路万松苍涧底蒲茸白篱根栗叶黄爽犹宜羽扇晴复防罗裳缥缈云闗峻岩嶤石径长杂花明乱草好鸟隔幽篁渐近精蓝域俄闻洞水香栋梁何崒崒金碧极煌煌崖裂狮初啸峦廽象欲狂鲤鱼新上水灵防旧依仓【四句皆山形】石笋何年长池莲此日荒铁船归瀚海方竹压潇湘瀑散晴空雨林含伏日霜行云走神女卧鉢隐龙王一纪长离乱丛林半在亡如何超刼刼独此见堂堂喜挹清河彦兼承入幕郎风流同茂宰啸咏及重阳杯紫浮萸烈缾虚揷桂芳髙僧惯賔客才子盛文章壁怪前题漫游疑后日忘少陵多秀句偏在賛公房
　　乙已正月携家自永丰萧原郑大中氏复归平川雪晴郊行分得数字因用述怀
　　蓂飞穷孟陬鸦喜喧晴宇食罢澹无营意行惬幽趣章缝六七人谐笑杂今古出行仍闗市负郭皆乐土霜留草头花雪落松梢雨山翠扫娇蛾水光揺浴鹭梅残惊缥蔕栁弱未金缕纵横野人庐大半无外戸皆云县官好所病在军旅近时哨粮卒出没甚虓虎刼财野爲青杀人血漂卤以兹不有宁全家入城住县官极保障郭外今安堵官军多下流执讯系长组向来刘表鹰化爲张汤防家人尚未还賔主阙茗具升平亮可复篱落勤遮防桑柘即抽萌鵞鸭尚多数芳菲亦未通笑指桃李树乗除理则然甘苦要相补我从去年秋不得恋坟墓避地来平川誓将逺抄虏凄凉埙与箎白走歳暮彼是天一方鳞鸿杳无据前登胡公山似螘縁壁度悬崖临不测仄径忧跌仆竦身胆爲掉况敢一下顾喘噎投村家村家亦冦伍危言相恐迫云此难久驻唤児自束导客从儿去所利客资囊夺攘俟中路我家一百指幸不罹此罟脱身走郑乡犇窜泥没股郑公素长者见客深慰抚薪米既幸周时亦分酒脯草菅借地温伏枕且无虑新年返平川复此名胜聚自闻野人言惊悚狂欲舞县官希鲁卓才子追沈杜深怀五色笔随意数行醑清吟勿体拘占韵实齿序蔼蔼春云埀冷冷石泉语志喜亦未然姑将纪愁苦
　　夜饮简同席
　　华月流中天美人集公舘战尘良已清凉飔且賔雁对此念君子萍蓬各乡县赏胜如前期防心岂在逺旷怀谅所同乐酒皆维宴驾言望广寒所思邈遥汉玉兎捣霜爲谁驻顔面萧萧青桂枝吹香助芳荐殊乖建安才虚辱髙贤眷微词苦难工所适非所玩
　　贞妇
　　时运忽复乖兵尘昏白日风花信所飘安得念茵席所悲命如叶自誓心匪石出即依旁舎归斯匿深壁凶徒肆披猖鸡犬俱辟易罔俾荃爲茅宁甘血成碧哀哀八歳儿抱母同毁璧
　　分韵得杖字三十韵
　　西林崒雄峰众山此其王秀如冲霄凤险若排空浪髙木鬰扶踈旭日明滉瀁何烦紫盖朝黙已通蓬阆太史览九州于焉憇仙仗遂令百里间疲癃走祈望髙明当中天拱卫罗万象是日正重九晴云开荡荡往来三四公白髪森相向始自泮水涯青钱挂笻杖徐升阅武亭宛见武安像飞步凌数阶恍然层霄上始悟出城闉顿隔蠓蚋盎稚松早腾拏香草极条畅落星不上天伏鸽犹在圹顾侯镇是邦文武古良将马军送行厨时羞压冬酿宠兹数君子园绮相少长佳句况絶竒意重千金贶朋徒有清欢觞酌无限量侯惠不可忘羁怀良自旷吾爱元阳子至寳不慢藏掉头不能吟养真有嘉尚吾爱霞外人飘萧云鹤状身藏一黍防气溢九垓壮自慙局方内探道肯多让言夸岂是夣断犹成想譬如水中月谁能擒不放归途醉昏昏逸兴殊怅怅遥礼山上云云深暮钟响
　　张思孟赏菊席上次葛诚夫韵
　　十月菊始繁何殊艳阳花众芳诚所存独萃清河家琴樽畅襟抱金兰盛才华煌煌锦绮云承以朱翠霞餐英想灵均吹防怀孟嘉极兴从淋漓笑谐絶疵瑕晚节相与娱吾生良有涯
　　题秋江送别图赠郦彦诚
　　祥乌有慈母旅食他山树波净涵金螺沙明横白鹭饮啄逰其间逍遥娱旦暮祥乌夜夜啼所思在返哺啣悲诉鸾凰乃得导先路往还里数千离淮复经楚儿髪白不多母顔渥如故白鹭安敢留金螺送东注霜降潦水收冬温栁芽露望望故园春淮山涌晴雾
　　哦松谢丞托兴于琴劒金玉各赋一章因赋答之
　　爲琴爲递钟氷茧弦孤桐下堂冩猗兰上堂奏薰风一嘿成连师无昭文氏所贵荐郊丘何心劳郑卫爲剑爲豪曹吴钩非寳刀鸣匣欲剸犀流星利吹毛尝闻武库灾穿壁径飞去勃勃芒砀云赤帝何由遇爲金爲紫磨太白无顔色不归董卓坞肯近王济埒丹砂安可化水银安可成淮南枕中术举世髙其名爲玉爲截肪含章而永贞入火火弗焦沉水水弗氷守珪与五瑞雕琢备文质成器有相资懿此他山石
　　溽暑作古意六首【并六句】
　　湿云涵薄雾日光如镜尘杨花吹满床燕雏娇近人双双白练带衘得樱桃新
　　微薰似清暑复慢幽人肌泉声翠帷隔花艳玉瓶滋谁缄双青梅题作无情辞
　　溶溶雨沼波宿来得新鱼但看萍无踪始悟鱼安居莫照钗头花钗落惊双鳬
　　翦下菖蒲叶换却流苏帯虽微纂组工自是清净态画帘景迟迟雕盘香霭霭
　　困多病不如尘生风自巻蕉心先雨开菱花后时翦宿有锦字书教儿枕头展
　　枇杷香在手将餧陇头鹦娇鸣久不食振羽谢多情从今无浪言浪言郎君惊
　　游天庆观登众妙堂兴叹堂有元像竒古而苏公小大二碑及居士泉皆废盖戎卒居之
　　琳宫宅兠牟防污众妙门试窥捣衣砧上有眉山文上堂罗儿妇下堂饲鸡豚塑像古且竒稽首元君端居燕穆清谁使居人羣亦有居士泉澄源爲之昏那无一寸胶可洗千丈浑
　　西湖行乐图
　　生绡动湖光长夏宜清暑芙蓉散风漪劲栢留晴雾行无羽扇尘乐有瑶琴趣令德将遐龄鲁侯深燕誉
　　夜雪
　　耿耿茅檐下明灯看飞雪犯此太古寒因之百情热匡山有神人路断梁亦絶举目但凄星霜变髪狂歌白石烂往往逹明发
　　败菊
　　败菊如佳人粉面初酣酒猗猗耐荒寒兰芷相与友缅彼仙桂枝金粟照窓牖吹香逐环佩乃亦袭尘垢独秀揺落余肯与繁华偶故应鄙陶潜憔悴五株栁吴生何人斯砺斧君知否
　　题种德斋豫樟
　　豫樟材之雄防地恒千尺防将霄汉迫宻是鸾皇室斩伐遭时艰根荄走石壁先公余后泽条肄今矹硉又复储楝梁溪山再开辟树德必务滋埀猷逺翼翼幽斋防潇洒弦诵终日夕成蹊者桃李充牣皆黍稷乐地贵名教髙风仰贤式蔽芾晋公槐苍寒孔明栢邦人所敬恭君子以观德
　　题萧氏友恭堂
　　庭前紫荆树四时根如石诚非雨露私乃是友恭积兰荪产其隂松桂左右翼清风列嘉賔赏弄终日夕伯氏髪已种温温金玉质才堪百吏师兴逐壶公逸仲氏鹤昂蔵家事久云敕衣内沧海珠枕中淮南术脩髯引清风叔子秀而栗郁郁眉睫间色矜新句出埙箎吹若贯江海润交益儿孙束礼法中外罔嗟戚然萁诮曹丕酣酒伤牛弼不见九江人同堂广长席不见安丰生自结天翁识鸡来哺狗雏犬俟同牢食行当表宅里逺可风百亿况乃隂德深髙曽所培植我来数升堂雅素最相悉庐山王文学金兰契方宻长歌乐知心髙文已在壁鄙词虽匪工聊用劝无斁
　　吊越王台
　　昔者虞翰林盛制越台碑读碑多胜槩登台但荒基王昔乘黄屋自云帝蛮夷迷途殊早复臣节终无陆贾信自贤任嚣岂真痴台今废兴防终古名不移海山万景赴岂殊隆汉时乃知登览胜曷以台观爲
　　穗石洞天即五仙观仙各持一谷傍各立一石则五羊也
　　吴晋纷纷日荆交瀼瀼时五仙持五谷爲拯斯人饥滕脩加抚字郭璞徙城池羣生日以阜两贤功同归五羊上天去白石今累累至今稻梁丰不数虾蟹防泻卤出牢盆堆叠如山坻化爲百万粮充君节度资兵民两足食市井相娱嬉怀哉五仙人埀德无穷期
　　读五贤传偶成五首
　　昔在山隂县风流顾凯之茂林当户逺白日下帘迟兴寄丹青里人怀岂弟思越山千仞碧俯仰共心期右咏顾凯之
　　枫柳虽合抱何如斋中松纵无栋梁日长防九天风正声若金石掷地谐商宫寻我遂初赋意在山水中宁知桓司马复与此心同
　　右咏孙兴公
　　辞吴还入洛云汉昭文章圃积白玉累累俱夜光长歌豪士赋委质成都王列军朝歌城震鼓数百里悲风天际来牙旗遽披靡至今华亭鹤闻者爲流涕莼羮敌羊酪黄耳爲书邮顾荣既知己士龙亦东头吴中佳山水卒歳宜忘忧
　　右咏陆机
　　笑疾故自佳吾以全吾天况识墓中人飘飘喜谈浚仪有画像名亚卓鲁贤胡不传循吏而以权门愆自非东海恩难雪成都寃大笑落水时流风至今传
　　右咏陆云
　　阁道东有大牛王济鞅裴楷緧和峤刺促不得休宁知投分寄石友白首同归俱被收牧羊酤酪俟伏腊灌园舂税何所求夫人轻轩儿戯防天下乐复有否九卿司马安通人和长舆巧宦信有之用拙宁非诬我思陶徴君养素傲樊圃黄菊绕柴桑清风满窓戸
　　右咏潘岳
　　题夹谷行乐图
　　丽景属芳晨浓春满郊甸驾言使君车旌旗望中见嘤嘤閙时禽宛宛低风燕田畯各欢集山农悉矜深耕务所先复此劳身劝温言匪文具善政谐始愿耒耜大夫勤豆笾君子宴野人礼法踈曷以助芳荐青青陵陂麦一穗独堪献使君占丰兆欢赏杯急转簮麦不簮花众賔杂歌忭胜槩入画图风流足吟玩披图向他年可入循良传
　　吴孝廉九臯归舒城
　　黄芦日萧瑟賔鸿念长途晨兴谢执友欲发仍徐驱请爲君子行言送孝廉车水有深潜鱼林有返哺乌防衣化爲衰落景伤倚闾陟屺歌白华飞云増郁纡凤凰有丹宂窈窕临古舒醴泉喷岩阿竹实埀庭除饮啄爱羽毛他年御瑞图愿君崇令德金玉坚不渝
　　吊落星寺
　　移船落星湾不见落星寺灰飞刼已空石在顽无智尝闻容桀黠岂是闗天意览胜怀昔贤金仙久无寄星宫环紫垣官守宁容弃向来果何愆一斥沦九地化石竟不归千载同一恚
　　七言古
　　题吕仲善所藏汪水云草防巻子【并序】
　　巻中百防各极情态而终以大小数鴈岂所谓江南破百鴈来乎水云寓黍离之感于画图观者凄断
　　瑶琴理罢松风长嬾上湖船看歌舞行云流水有心期野草闲花各天趣纷纷虫羽恣飞扬散入毫端无遯处寻香逐艳何从来含睇凝情如欲语黄筌崔白称好手妍吮朱铅童竪不肥不瘦润有余墨晕生春独清楚春兰翛然如处女短不出丛秀眉妩夏芷仙人白纻袍长身玉立风生宇何当石根容我步乌纱笻竹从容赋漆园蒙庄知道者梦里化爲蝴蝶去蘧蘧栩栩情态多什什伍伍花间住颠魂无定抑无归粉翅织纹何用许象房守宫半夜走玉帐佳人成白首络纬萧条蟋蟀寒山河已落他人手篱根晔晔牵牛花蔓藤枝亦何有西湖清浅緑荷雕画桥依约春风柳海潮不至天目倾七寳金鞭从北狩双双朔鴈俱南翔莓苔菰米连潇湘飞鸣宿食各自得岂有矰仍须防道人蒿目难爲伤铜山泪尽天亦荒琴歌既断赋无续画图彷佛存兴亡平川吕氏好古者不鄙谓予题此画忽忆秦皇汉武年万事轮云如走马
　　题青山白云图
　　刘生用墨如用兵墨如雨防鸦乱行须臾生纸气飞动浮云白白山青青秦皇昔向湘江下怒伐湘山山尽赭此树能逃烈防中至今瑶翠森如画窈窕复疑盘谷中书痴拟欲挂髙松饥煮肉芝分白雪寒披栗叶啸天风
　　题春江送别图
　　跨牛庵前松两株跨牛庵中谁读书金华仙伯黄太史至今虹霓四壁光有无往时闻人侯独驾一篷雪来从太史逰风致两竒絶贤郎故是鸾凤雏侨居奉母乐有余七千里外怀定省新年欣得陜州书黄河鉄牛安且都河中水暖多嘉鱼民恬俗熈官府静召南复颂贤大夫贤郎江头买舟好六月潘舆到家早公馆甘棠蔽芾隂夀觞先进安期枣书史孙碧霄写景春江浔别意恒苦多画意恒苦深江清栁碧天沉沉谁能赠君緑绮琴沙鸥往来未近人燕燕亦复多好音江水去不回柳条空尔长松飘金粉缀离席絮住净萍随去航就中厐眉老禅伯夙昔贤侯心莫逆河梁日晏重牵衣一望青山三叹息叹息深深礼白云但祝平安厚眠食郎君归戱防衣披图吟咏想依依月明却忆金鱼浦应是南来翔鴈飞
　　喜雨行爲尔佳县丞作
　　田将入种黄尘飞髙原卑隰同歔欷秧苗盈尺日夜老南风卷地吹人衣夹谷贤侯心栗栗忧国忧民赋安出清平禅闗地髙迥厐眉老衲动如律松头上接云气寒栢树遽作龙身蟠寳瓶杨枝初洒润风雷奔走驱涛澜免冠散水城南北通身是雨皆天泽连日滂沱不暂停大湖长陂収不得斯民呼舞贤侯燕白下由来壮哉县今年奉公百不忧防防髙低满郊甸
　　金柑花
　　金柑花铅霜银雪盈桠杈独当伏日偏荣荂緑珠金弹叶重遮半黄可恨飘篱笆数枝尚复秋始花花不成实徒纷葩髙枝蠧穴心久瘕秋髙恐畏成枯槎抉蠧椎凿何当加低株三尺隂防防始自脱略茅与防试花寂歴明晴赮秀色已似卑梨楂后皇嘉植楚甸夸忆昨包贡天王家兼程星火疲骝騧蓬莱歌钟觞九霞传柑曲宴恩波奢尘飞道断虎奋牙下州斩伐无根芽他园见之何怅邪天王北狩黒海涯故侯谁种青门杨梅茘子金枇杷纷纷并得登笼笯金柑花委香屑玉同尘沙行歌花底沾乌纱歌成谩起园官嗟
　　题尔佳同知画像
　　卿云景星丽天目吴峯如绣江如醁钟竒毓秀谁最多九苞凤凰维夹谷大明启运朝明堂览德遂与羣龙翔西江下邑烦抚字勤劳祗用跻民康井井栽桑隂覆野歳歳莱田有新稼万顷黄陂澹更清一襟寒雪光相射丹青写出庙堂姿唐代衣冠逺有仪瑶林琼树风临赋预想凌烟阁上时
　　次瑶攴石望鞵山
　　舟移瑶攴下遥望石如屣舟人云是大姑娘一掬弓弯曽堕此吾闻古有巨人迹姜嫄履之生后稷神灵竒踪此其一水仙罗袜凌波轻安取盘囷如此石又闻大禹乗四载濬川来经彭蠡濵遗此表征千万春江神呵禁畴敢登偶一践踏风雷惊导河自昆仑砥柱碣石壮本根瞿塘滟滪堆舟航不敢争飞奔长江钜石天意存此其小者疑屣云君不见小姑健儿女将军剑峯屹立当海门
　　落星石
　　星宫堕江化爲石作镇鲸波与蛟室东西日月异昆仑金碧楼台自兠率海枯尘起刼火飞阳侯鼓波竟何术大船驾海貔貅来战罢湖中血波赤至今白骨堆山丘此石虽顽泪应滴君王扫除江海清匡庐五老复精明南朝三百六十寺安得乘云取次行
　　题谢令尹朝京得意图
　　绯衣皂防朝天客如龙骏马桃花色埀鞭缓辔曲江头赏遍咸阳二三月乱来奴皆轻肥使我复忆开元时画图忽见惊相问不是知章定牧之
　　悼刘生
　　刘生少年美无如壮志只欲攀云衢焉得青藜照天禄苦遭燕麦迷都故园花木愁题鴂防服庭闱叹蟪蛄白璧久寒黄土暖更堪老树夜鸣乌
　　史君雨爲徐知府作
　　甘雨注三农舞村村歌且謡云是史君雨四月欲尽五月来政恐腴田变硗土史君五马走青原神龙腾骧离洞府翻倒银潢挟隂雾涧溪争赴长江去一夕良苗青尺许老农言百无苦昔忧井枯无饮处陂塘不得潴鱼鼈爲人取丁男租税且阙供妇女徒然力机杼木皮草根纷可煮何似舂秔仍饭黍园蔬复防蒨不肉美堪茹家牛不卖曰取乳牲肥酒香枫社鼓时时取欢覔隣父醉里长歌史君雨
　　歌
　　观澜歌【并序】
　　汤君尧佐世家浠水爲望族故有观澜亭自其大父父游衍翫适而君少时读书求志于其中君既以才谞选初调佐吉州司市征覈而货阜官理而务清廨宇平临大江风漪雨縠月湍雪泷四时朝暮瞬息造次无不可观君慨念浠水怀祖父不置友生刘元实因以观澜副其志致能赋者率赋之按字书水因风起曰波又云澜大波也夫水浅深大小絶殊故海渎河江汝汉淮泗澜在在殊善观者随大小浅深皆可有得孟氏盖云有术故也即澜何所独无抑善观者希耳君脩于家研于学契夫澜也深矣又能所在致爱致慤着存不忘匪徒善观而孝思发焉斯不亦善之善者乎乃爲长歌之其词曰
　　浠之水兮以洸不淟淟以漓入兮不腾腾而濞张其声沨沨兮其肆以洋有美人兮亭之臯服且食兮咏以陶始涵渟俄湁潗兮噫气怒而相遭文澐澐兮又锦机错理兮象纬飞奔忽鱼龙兮轩举乱藻荇与行云荡日月兮弗支送鳬鹥兮在亹吾虽弗及观海兮吾既得夫委与源凖千涛于一波兮又孰弱夫湍而壮澜怀先人之不可见兮临长流而永叹曰盈科与成章兮佩明训以干干吁嗟乎美哉洋洋兮永矢而弗谖
　　归猿洞歌简玉华遯叟
　　我本白猿翁来寻碧环女望山但觉藤罗深入门唯见花成坞花间蝴蝶爲我语解君佩纕媒洞府自应托梦无险阻凤凰飞来嗒以咍子非西行牛秀才昭君匃奴犹可笑野狐惑人何媚哉孙郎前身孙供奉袁氏化形妖气重峡山要是萃逋逃狐女观心国师动翁所佩苍龙精试一舞耳生风旌阳斩蛟江水中何当一扫山爲空我闻凤凰言还谢双蝴蝶画船东下山苍茫闲向江心弄明月
　　蕃塔寺
　　金天圣人面流沙流苏帐暖飘金花一从蕃僧起蕃塔常言彼此爲一家朝朝上塔呼天应天门只在蕃塔顶碧甸双睛白纒头大师端坐如坚忍棾夹斜行只自识蛮音鴂舌听不得菩提树下学谈禅弹指兰阇笑如吃塔上金鸡四面飞可怜宛转无定栖狂风吹落市人笑何日飘萧渡海归
　　甘湖九曜石石皆刘汉自大湖徙置大者名九曜
　　乐州甘湖百丈余中有长生之神鱼天星入湖化爲石短肥长瘦八九株醉翁上马嗔索扶蒙头衲士病且癯熊蹲豹踯猿狖攫麟凤不动云凝舒嗟哉天星母乃愚下俯奥渫甘同污烟霏雨暗丛百恠鸱鸢粪顶鳬鸭呼嗟乎南中不可以久留何当返尔大泽与具区
　　鱼乐图爲王石泉赋
　　石曽曽兮写琴泉洲重洲兮隐钓船美人兮収纶湛空江兮遥天鹤汀鳬渚兮长短相怜羌林水兮翳然我所思兮濠濮之间澹松云之满几服芝术以忘年
　　吴元年客韶阳戱作海桑歌
　　海田茫茫皆种桑鸿蒙万刼刼复长隂连壶峤磻空濶枝与日月相低昻桑根老人太清史肯向人间管甲子伏羲三十万春秋一年一醉如流水双鬓白尽还青青至今爱写换鵞经只酿松花尝满瓮与君歌笑走沉冥歳己未年七十有五作百字令以自夀
　　安期枣问今年海上怎生迟了七十五年看又过更七十年难老吟首歪词写张歪字送与陈抟笑笑时冷眼乾坤龙虎颠倒　追念一度长安再逰汴水那用希夷号三百年中多少事一夜连床怎道易象卦图天根月窟有何人能到爲君长啸洞天铁笛春晓
　　五言律
　　腊月三日次康山庙阻风
　　风滑不成雪雨寒徒滞舟湖低山石长天尽水烟浮渔子身如叶将军命赌侯报功存庙食白骨谩成丘
　　烂泥湖着浅和韵
　　波涛遭险路风雪迫残年空濶疑无岸苍茫但有天防行良独苦着浅待谁牵舟子不知水长吁断复连
　　版子矶
　　巢湖小龙子作镇版矶头游戯腾象端居拱赤虬两峯攅马耳一水挟鸿沟遥寄新诗句明珠或见投
　　登峨嵋亭吊太白墓
　　神气归天上江头徒认坟花留宫锦色星动翰林文过客多题壁摛辞难逸羣祗应扫松雪可以荐清芬
　　望九华山
　　秀色似匡庐芙蓉拟不如遥知五老者深羡九华居采药闲骑鹿眠云或著书歳华讵云晚于此遂吾初
　　峡江周郎墓
　　此地亦巴丘将军岂昔游风吹大树老坟对古坛幽庙祀存邦典时艰惜勇谋小乔殊凛烈爽气共横秋
　　题复初上人松云山房
　　挂衲云根松结巢松顶云千年养金珀五色丽干文松风引名胜云月净嚣氛待携陆脩静酌酒听桐君
　　吉文费赴考功
　　壮志已云逹守官仍一穷桒麻焦土后花栁闭门中贞石书遗爱轻车赴考功台城天尺五鸣佩列羣公
　　寄韶州同知菊圃
　　贰守声名久河东古绛州仪曹陪法从枢府接英游夏馆榕隂满秋篱菊蕋稠官居随地好山水自风流
　　病起闻蝉
　　蜡树一蝉吟北风吹客襟时添栢子火坐拥木绵衾伏枕身如蜕观书力不任清虚来渐逺于此识初心
　　别黄侯归岳州青阳里【二首】
　　奕奕青阳里江船秋到家鴈从彭蠡过月向洞庭赊砌长公孙竹园开子母莫令生白髪应自问丹砂天地一虚舟水烟相共浮不随苍玉佩未弊黒貂裘孝友涪翁传才情谢朓楼君山有仙子吹笛待来游
　　题秋江图送青阳君
　　秋水雨添碧秋江柳复春行歌螺子浦言送青阳君南岳云峰静金华石色新怀贤空见画情緖若爲论
　　渡江
　　钓艇浮螺子依依夕照前鸟飞黄叶落山断碧云连野暝芦花白天清桂魄圆纷纷樵与牧长啸入苍烟
　　题小景
　　使者求才俊官船倚杏花春光连楚甸莺语似京华松润藏云宻洲回带石斜秦淮到应赏明月满家家
　　闻道【二首】
　　闻道潼闗下黄流似海深由来天设险过者日伤心汉殿芝房冷唐陵玉甃沉不应有佳气郁郁尚如今中夜居庸北苍茫见帝星翠华烟漠漠沙草月荧荧象纬尊南极鲲鹏返北溟感恩余老象粉骨向心亭
　　送子卿还家奉亲
　　雪纻唐人服香罗女直巾行吟楚泽畔犹是葛天民茭白炊乌稻橙黄鲙紫鳞登髙应最乐戱防侍严亲
　　送郭思信逺游
　　不谓公家役还爲壮歳逰风吹木兰桨水发蓼花洲彭蠡渔歌晚秦淮月色秋琼花无恙否防月到扬州
　　和陈中常赠别
　　相见即相知相携未忍离神光湛卢剑髙谊角弓诗单父琴三叠河阳花满枝逍遥行乐处别后定怀思
　　夀星图
　　云根一丈人长眉如柳青调笑赤松子出入紫防庭文鹿衘芝草金童把玉经武帝何由识空瞻南极星社日偕郭思诚伯仲郊行过其先人墓
　　桃李螺江浦晴天散暖云沙明灵运屐花照信陵坟入馔池鱼白治聋社瓮醺人生行乐耳春色已平分
　　寄川上隐君
　　停云叠雪鳞浩荡十洲春髙卧容安石耕岩乐子真絮花篱落静梅雨篆烟新蚁蛭空多事鸥波只自驯
　　萧氏公孙竹图
　　孝竹参差写光辉八叶萧岩岩商皓节楚楚阮郎标挂壁红芳映迎风防凤飘五君来往熟得醉不烦招
　　蹇驴
　　使尔不爲蹇知非果下孙卓锥疑是骏漆步仅如豚暮雪防桥水春风锦里村慇懃诗伯爱迟钝向人言
　　江桥晚景
　　山欲收屏障云偏曵葆縿水侵杨栁渚防倚夕阳桥夏緑团空翠秋云盛麦苗携书归隐处不待太冲招
　　怀杨子将
　　建安七才子江夏一黄童鹳爵那防鳣琴髙不化龙羁孤千里易孝友一生隆最有宜春恨魂飘结暗松
　　池上萱草
　　池上多萱草雨余纷好华乱榛扶易直轻燕掠防斜爱欲移当背忧冝摘送茶苕华比顔色同向国风夸
　　赠安南使归国
　　秦淮栁影中使舫背归鸿建业山河壮南交节制通襟凉乘海气家逺待秋风仍歳频衘命诗囊夜吐虹
　　题郎中顾公蔗境诗巻
　　昔者山隂县风流顾恺之春风痴欲絶秋草澹相冝上马青山送埀帘白日迟千年留蔗境只许省郎知
　　初五宿峡山口
　　野烧隔江明官船畏虎停危樯侵石峡髙枕倚沙汀树杪初月芦根数防萤一埕香桂酒自笑独爲醒
　　因驿舟囘寄清逺令
　　晚泊清逺驿言怀仙李标江光浮云树潮信急兰桡单父弹琴夜西山拄笏朝怅然一凝竚诗寄北风遥过清逺县爱其山水追赋赵佗刘汉墓
　　清逺佳山水英雄多墓田赵佗余四世刘汉防何年云势连衡岳江源起蜀川海邦归职贡应更产时贤
　　过浈阳峡汉杨仆将军驻兵处
　　防过浈阳峡攅峯剑揷天嵌岩通窈窕石壁絶夤縁将军若下瀬于此驻戈船飞鸟不敢下声名何赫然
　　过虎榜山
　　已较文场艺俄经虎榜山上有欲落石下爲无底渊诗人昔好事留字嵌空间摩挲殊未可驻目但悠然
　　寄泷水县丞
　　出佐泷水县缅怀贞节堂春明防服丽天逺白云长鸾诏腾双阙金冠表一方依依缝线宻应念久风霜
　　别曲江参谋孙舜元
　　北望水天冷南游瘴海凉衣霑椰叶露酒送茘枝浆上相怜才美邦人沐化良向来经济熟知不愧龚黄
　　海渔公子爲宋昌裔作
　　我爱宋公子把竿长钓鳌闲寻龙伯国笑指海鳬毛员峤随波转瑚入网髙秦人未相识何用遣卢敖
　　清江钓隐
　　小隐清江上无心竞白鸥蓼云团竹屋芦雪防羊裘放鹤归何晚看花醉即休底须终日苦三百六鱼钩
　　谢中常惠倒提
　　扶衰得倒提散步任东西花栁冝烟渚溪山爱雪泥酒壶挑可逺竹戸啄须低只恐穿林石铜声惊鸟啼
　　刘子中茅堂
　　整整筑茅堂脩脩傍水乡月明珠在浦竹宻凤鸣冈啸傲轻轩冕踈豪引豆觞敲门无宿客题句隔莓墙
　　李楚善山居
　　身外等浮云松隂静闭门桃源有仙李盘谷傍渔村贤圣杯中乐君臣药府尊重来应待腊梅雪满郊原
　　题春日山居图
　　隐者有髙趣幽居不用多松涛揺石壁樵径入烟萝倚槛看云起携琴任客过殷勤郭熈画好句待隂何
　　隐居图
　　寓隐茅堂僻幽寻鸟道分晴天千障雨伏日万松云岂是渔樵侣应怀鸿鹄羣小桥清浅处有竹抱桐君
　　畦乐诗爲王与龄【二首】
　　爲爱东湖水筑堂临水濆寒光夜留月白气晓成云花树不可剪药苗时自分客来常欵语琴荐对鑪薰栗里问渊明旁舎招云卿荷锄草露湿织屦栁风清二子俱天趣是翁忘俗情时时车马客于此听棋声
　　怀海北张指挥
　　韶阳深窈窕海北郁岧嶤冬热蕉衫薄晴寒海族骄辕门歌画一城角动招揺想见张公子椰浆日防瓢
　　行年七十二【时部使者移郡勘年甲】
　　行年七十二白髪向人羞肯羡梁江緫空怀齐楚丘绣衣题姓字皂盖验春秋一自周原猎难爲渭水叟
　　题隐者山房
　　隐者壶中日仙家刼外天晴虹出丹室鹤戱芝田待客沉香火清神枸杞泉何当谢尘事闲説赤乌年
　　题段氏山房
　　结搆秀峰下清江长在门吟看辋川树眠借武夷云白石种成玉瘿藤刳作尊谁爲知已者竹祖与桐君
　　巢云爲萧伯璵赋【二首】
　　爲问巢云子云居定防年饥堪煮爲食吟即染成笺雨过龙文润天清海色鲜相逢韶石上舒巻兴悠然爲问巢云子幽贞夙所庐宁随龙卧壑不学凤栖梧拂袖凌空翠因风问太虚芙蓉曽揽结五老复何如
　　游月溪庵用壁间韵
　　百粤多精舎南华是祖山人知尊象教俗已变髦蛮明月青溪上清风翠竹间时时一谈咏杖屦自忘还
　　谢烈妇
　　夜月香魂冷春云别恨长宁歌折杨栁不学野鸳鸯画可归屏障祠堪配女郎琵琶弹马上晚节谩悲凉
　　次杨子良催菊韵【三首】
　　楚楚临堦菊曾看压众芳红桃承海曙白玉吐霞光韶石多炎壤南天少肃霜如何深自閟不肯趂重阳楚楚临堦菊金风防得迟黄衣谁近侍白璧贵逢时屈子飡宁饱陶潜爱岂私由来傲霜节松栢共髙姿楚楚临堦菊从知品第嘉程侯情最重杨子兴偏赊金蝶归丝网天鵞散雪花只冝揺落赏难向艳阳夸
　　报春树
　　但使羣芳早何嫌五月迟往花任杨柳孤注笑酴醿春事谁能报天机不自私此身虽老大云锦烂离披
　　芙蓉仙隐
　　芙蓉仙隐处太守日来逰丹鼎飞随鹤松坛暖卧牛泉凝三伏雪草耐万年秋五马朝天去山人空尔愁
　　题梅闗图
　　相送梅闗去岧嶤上白云缅怀张相国复忆庾将军夹道松隂直初晴海色分天彭爲井络叱驭动成羣
　　得季子果嘉兴书
　　闻汝踪无定杭州定婺州雪寒探虎穴浪猛踏风舟千里传家问三年滞旅游七旬今又四短髪不宜秋五言排律
　　崆峒云居爲曾巽卿赋
　　云居崆峒下野鹤鸡羣中堕甑前境忘弃瓢烦虑空苍狗任时态白衣谢尘容巻幔度冉冉开镜浮溶溶隂榻清媚夏晴扉粲娱冬畆耕足歳年林卧窥鸿蒙少日忽复逺聚沙想羣童杖策笑安期出门交蒯通晚悟要爲逹朝华那可崇尝恨史家流老韩将无同如何曹相国堂上留盖公
　　和云壑熟食日韵【并序别】
　　只欲闻韶去其如度岭赊淹留囊易澁叙别雨频嗟老树迷云叶危墙上土花榆烟新出火谷雨早分茶纪节门埀柳悲风墓集鸦他乡托萍水髙兴鄙桑麻酒出铜泉滑鱼分丙穴嘉金相霞错落锦句玉横斜落月雷塘路啼防介子家钟情君最厚滚滚惜年华
　　题友人村居
　　四座列图画半生傲丘樊布韦宁是贵轩冕讵爲尊爱客频扫径教儿日应门荣华曽把玩道谊将弥敦云与水无系吾将我共存兴亡自今古运数任乾坤牢落三间屋纵横半亩园棊寻仙客戱书对古人言斯鞅何功业韩彭防子孙神竒终化腐污潦本无根桃李休相笑梅花不解村
　　爲中常题溪山访隐图
　　自适贵清旷驾言怀隐沦雨深禹穴外沙净霅川濵著述尊景耕桑乐子真翠屏猿灭迹绣谷豹藏身木客倾壶夕桐君种药晨水烟清自媚天籁韵常新芝熟原轻汉松髙本避秦祗应陶靖节来往问遗民
　　题吕仲善营丘山房图
　　稷下古诸姜营丘小洞房隣存钟令宅里似郑公乡乱后蓬蒿长春归棣蕚芳每从黄髪老最誉白眉郎一室如函丈羣书自大方移床分竹影扫壁散芸香轮鞅莓苔外鳬鹥几席傍歌商怀考父玩易到羲皇建业看图画平川隔水乡参差多防染窈窕极苍茫山势元宗岱溪流想钓璜髙秋凭虎踞何处覔鹰扬
　　追挽刘宗荣
　　总角从先进刘墙白下东衣冠防元日桑梓共髙风内谱通家旧金科奕世同至今怀古道犹及拜先公夫子声名早承家德业隆山辉元韫玉节苦自和熊善行东平最寒芒太乙通贤良蕡有策著作向多功未展青云翮先成白雪翁脩文期太速遗草意何穷令子称才杰儒科致显融善和存故里一畆复新宫种德门逾大光幽石已砻典刑看奕奕图画极沨沨春日珠林道秋风宰木丛长怀书甲子应自问鸿蒙辅嗣经仍讲賔王句更工焚黄知有日含笑九原中
　　王员外赴京
　　喜奉纶音至遥瞻帝里归秋风辞省掖海气拂朝衣叅相深分阃员郎夙賛机金汤身作固蛮徼子来依欲徧羣黎德常勤四牡騑兵氓同鼓舞草木悉光辉留句题丹茘看花想紫薇鴈从淮浦起马傍越台飞未得承芝宇应嗟鎻棘闱送君霄汉上防凤逐朝晖
　　简徐太守二十韵
　　牛女埀光逺番禺枕海长藩宣开画省抚字属黄堂铜虎未分牧郎星暂敛芒化行龙伯国春动马人乡流徙归城邑顽嚚弃斧斨稻苗丰战地泻卤盛兵粮出入明星烂声容赤芾煌衣浓薇苑露冠重栢台霜两府聮賔位元戎解佩纕已无鲸簸海冝有凤鸣冈百货流泉溢羣蛮枕奠康昔襦今又袴肉藿酒如浆暇日同民乐随时爱景光摩挲九曜石调笑五仙羊铁柱悲刘鋹荒台吊越王覇图童防骏客思海云凉此日殷勤接仍看抱送祥麒麟天上石楯防殿中郎倾倒情何极吟哦兴不忘公侯知衮衮不数窦家芳


　　海桑集巻一
　　钦定四库全书
　　海桑集巻二　　　　　　　明　陈谟　撰七言律
　　和萧廷菊海棠
　　紫绵帯露袅髙枝折送窓前看絶竒春色仙家分已早金波賔馆赏何迟锦裁半臂初成后镜照新妆正就时闻道隣翁工炒铁请君莫负数君诗
　　题萧廷菊中书传
　　萧郎巧智似蒙恬兎頴狸毫健且铦能扫万言资李白曽探五色借江淹匡仙洞府家偏逺丹凤池头迹漫潜咲与中书新作传虹光清夜映书帘
　　雨中登舟柬渝景明
　　市南买舟苦未得感君髙谊最殷勤冲雨上山行虎迹褰裳度水散鸥羣干戈满地身长寄花栁一州春自分待把隂霾都扫却与君琢句染晴云
　　别竹逸极初归锡洲
　　十载飘零偶此同明朝判袂各西东来时梅浦分新白去日仙坛扫落红得句每裁云五色挑灯常近鼓三通两贤总是金闺彦善保兴居锡谷中
　　方丘生隐居洲题曰小蓬莱
　　洲故是小蓬莱鳌背烟消五色开月鼎云中分药送蓬头海外寄书来晴沙金屑眠龙子芝草瑶芳养鹤胎已办逰山青竹杖还能酌我紫霞杯
　　别曽秋月提防诸公
　　暮年有意欲闻韶不计闗河去路遥暂别都行紫陌回瞻玉树隔琅霄丹成鼎内春难老天入壶中日易消细袅炉烟频煮茗緑隂浓处好珍调
　　樵闲爲萧绍宗赋
　　之子采樵何所之樵闲倚石复移时忽逢莺语思求友偶值仙人还看棋山中乱云如雪屋松下清风多紫芝袖有长书君莫上祗今且可醉吟诗
　　至南安和知事陈云壑祠龙母韵
　　贝阙珠宫仙乐举盈盈初日碧波间眉如王母三千歳鬂绾湘娥十二鬟榕叶春浓僧院寂木兰风细钓丝闲渚苹荐罢骚人醉老我何能一叩闗
　　和指挥兰花韵【二首】
　　名花消得玉爲堂别占薫风六月凉西子冰肌微帯酒素娥翠袖冷含霜相辉喜接貂蝉近共醉宜同锦瑟傍制使髙吟清且丽防云散作满城香
　　临风玉立自堂堂肯爲榕隂借晚凉瑶柱葳蕤疑剪水铢衣萧飒自凝霜操琴好在虞韶后纫佩还思楚泽傍曲江祠下违心赏千古空怀是国香
　　次谢令尹喜雨韵
　　曲江六月有新凉令尹弹琴不下堂河阳岂必花成县彭泽由来菊是粮桑树连隂驯野雉马騣滴水舞商羊丰年好冩归图画爲覔当时顾长康
　　重阳前和王叅军【二首】
　　叅军公馆竹爲扉遥对貂蝉逸兴飞李白题诗行处有王送酒近来稀锦糕时节思何极防服兴居愿不违回望青原一千里黄衣想见照苔衣
　　苍烟郁郁集郊扉吹防风髙鬂欲飞君喜慈帏清且健我怜家问逺常稀茰钟芳烈当谁并菊抱幽贞与世违丞相祠庭榕叶底不妨人咲芰荷衣
　　次周翠庭感怀韵
　　故园囬望草成丘客馆新添雪满头已向昆明看刼尽犹思沧海借桴浮昻藏可愧嵇中散欵叚那从马少逰邂逅蒲衣成一咲覔牛元只是骑牛
　　宪使张虗舟谒韶阳文献祠敬简小诗
　　随车清雨洗邉尘散作韶阳十月春累世风霜爲阀阅一壶冰雪是精神民沾德泽安生聚君遣皇华徧度询此日貂蝉辉绣斧千年风度俨相亲
　　简二宪郎
　　金玉科条两宪郎满空霜气集韶阳九龄祠下聮圭璧五色云中览凤凰岭表寒梅迎使节海隅秋草借恩光绣衣报政乌台表定自声名动建章
　　追挽刘养直
　　校讐天禄去无日藏书善和归防时殷台落日尘杳杳象山宿草春离离玉雪未曽瞻道貌梧桐今已识孙枝斯文不朽应无憾刻石埋名有楚竒
　　戏和肱道人
　　道人连日醉如泥应爱铜泉浸鹿蹄内景新将丹鼎炼丽词常展锦笺题迎春处处经行遍饯歳时时举按齐只恐夜深欢寝后不知鸡向五更啼
　　人日登风度楼留题
　　凭髙吊古想开元风度谁知相国贤八柱承天埀日月千峰列防拥貂蝉龙乘海气窓间过鹏息天风雨下眠忽忆重华増怅望苍梧渺莾暗荒烟
　　乙已除日次萧极初韵
　　歳寒不作还家计倚遍仙人十二防霜残腊梅殊草草苔深墨竹却桓桓时弹焦尾清还絶不酌流霞兴自寛二友风流知我者耻将心事学冯驩
　　九成台
　　韶阳太守台成日玉局仙人海上归万籁尽如韶九奏五云遥见凤双飞莲峯隔浦浮春色武水澄波漾暖晖错把滕王江阁比鸣鸾歌舞是邪非
　　葛仙祠留题
　　思忆仙人葛稚川旧祠冠服尚巍然罗浮自爱留丹灶勾漏空闻有洞天江右蛟腾青草里淮南犬吠白云邉嬉逰得似无爲好冷眼乾坤八十年
　　三月二日爲叅军介夀
　　瑞气浓薰海色晴非闗上已与清明橘中人献龙根脯鹤上仙传凤翼笙入幕叅军多节槩能诗水部防豪英一千二百年如戏自是空同旧广成
　　叅军庭前水香花一树夏月取叶荐汤者三月花开如粟共赋之
　　玲珑琪树出髙墙岂逐残香媚景光翡翠屑金分戸映木兰坠露拂衣香浓隂逺有秋风操清味尤冝夏月汤倚得叅军修竹好共将嘉实待鸾凰
　　赠别钱太守
　　夜光明月庙廊珍五载腾辉武水濵祗有双鱼新改郡素无一鹤可随身仪韶凤已翔寥廓别驾车犹望后尘千里江东春树緑怀贤长有梦相亲
　　别郭宗玉还乡
　　故乡索寞久离羣邂逅韶阳复论文缑岭喜逢王子晋防陵谁识李将军来寻锦石看丹茘归钓清江卧碧云应共髙人川上乐题诗煮茗到宵分
　　榕树下别叅军再赋就简指挥
　　榕隂翠盖倚重重相送城南复向东上将故多黄石畧叅军况是紫髯翁重题锦字云生纸独转沧浪月满蓬徙倚松根看野色青山缥缈意何穷
　　泊古羊渡望貂蝉峯有怀诸名胜
　　犹见香炉紫雾妍还随鸟影望貂蝉舟移岸岸皆竒石云起山山尽瘴烟红蓼水生连夜雨白茅露冷近冬天舜峯九日登临处吹防无由侍晋贤
　　题常方壶所藏易元吉蒲萄上有徽庙题识
　　画图惊见龙须长犹带宣和御墨香玉蕊冝归甘露瓮金茎偏润紫荷囊移来上苑恩光异拆寄文园渇肺凉曽侍宫壶沾御宴令人苦忆贺兰庄
　　苍雪轩爲南雄贰守刘可与赋
　　苍龙喷雪满幽轩坐使氷壶六月寒红袖觧移青玉案素娥清映水精盘兴来剡曲余孤棹老去磻溪寄一竿何日江隂来步屧相从终日倚防看
　　小姑嫁彭郎
　　窈窕仙姿胜藐姑彭郎故是子南夫鲛人爲织同心带凤使亲传五色书曾共湘妃逰洛浦不随河鼓上天衢祠庭此日瞻环佩千丈风波镇小姑
　　彭郎忆小姑
　　青山何事翠如颦应惜红顔镜里人枕转瑚空托梦杯倾鹦鹉嬾濡唇行云仙袂逰何所拾翠芳期误此春隔花流水何由见莫自陈王赋洛神
　　小姑寄彭郎
　　平湖黛色照晨妆只见风波不见郎已织回文成锦字莫贪结绶绾金章马应得意春风里花不知名官道傍杜若芳洲谁共采枉教人断九回肠
　　次韵雪用白战軆
　　晨霜暮霰作威严觧送瑞花拂防檐漠漠汀沙成海水娟娟蒲席是氷帘寒深顿觉龙鳞小烟重兼迷马耳尖明日台城春色动爲谁寂寞爲谁淹
　　芦管制笛
　　旋将芦管裁成笛若比柯亭别出机数防残星分逺近七均古调按依稀吹斜月影潮初上转入梅花雪更飞歳晚江空听防好夜寒吟句不思归
　　歳除大雪【二律】
　　怪底推篷重不开千岩万壑白皑皑山隂乗兴那无戴梁苑多才想有枚碧落空蒙龙偃蹇黄芦淅沥鴈堆魁上人制笛翻清思春向梅花调里回
　　孤篷莫叹凄凉景一雪翻成富贵年兎迹尽迷三穴外兽王谁幻五台前遥知淮蔡平元济莫管峨眉冷谪仙此夕金吾驱逐罢凤防春色下丹天
　　戊申元日次韵
　　午夜朝回歳亦迁一蓬残雪入新年寒云宿雾晴犹积翠壁丹崖晓半鲜淡淡春生黄苇岸沄沄波泛白鸥天蒋山风日应妍美到日同叅不二禅
　　二日喜晴过采石次韵
　　推枕鸣鸦喜报晨忽闻佳句倍怡神雪迷采石浑如腊日上天门早是春一斗青钱沽客酒半簮华髪减年人二三禅友爲知已相对迂踈兴颇真
　　闰五月二十七日发金陵简同舟者
　　半年尘土满征衣怅望闗河赋式防杨柳矶头悲昔日凤凰台下送斜晖潮来城阙鲈何在火裂秋云鴈不飞幸自故园松菊美还家莫遣赏心违
　　吊赏心亭火
　　赏心亭上通宵火万里秋天驾祝融国内焚莱知有禁街头舞马竟何穷秦淮浪赤蛟龙怒王谢灰飞燕雀空徒想词人怀往代繁华想象画图中
　　天门山
　　巨灵擘石镇江干纵有丹梯未易攀云黒蛟鼍腾出峡月明虎豹卧当闗稍惊灔滪波涛壮宛似峨眉翠黛寒上有飘萧两黄鹄凌风随我振归翰
　　题吉文费太守巻
　　桁杨卧地庭无谒禾黍连云里有歌召父着声先岂弟阳城不扰是催科神逰华葢红云岛兴在文江白雪波试问三穷谁第一莱芜转觉甑尘多
　　寄项如山伯仲
　　更无尘土到柴门还爱踈髯防雪痕鸥鹭江天新保社桑麻春雨旧田园尧民击壤应同乐鲁殿灵光让独尊况复惠连羣从好诗怀浓处酒盈樽
　　寄陈衡山荅其金陵归临贶
　　朱雀桥邉防夕曛兴亡燕语谩纷纷怅望谪仙坟上草低囬蒋帝庙前云征衫尘土乡心共归路秋云鴈翼分枉沐光临到蓬荜无由倾盖一论文
　　追赋闻人州判赴京
　　一蓬白雪上京华五凤楼台是帝家定向天官书上考还随御苑簇轻车秦淮栁色皆金缕吴越山光遍绮霞小邑三年勤抚字月明应念白鸥沙
　　徐韶州追和仆叙别韵见寄用韵答之
　　别来只忆韶州景忽枉佳章寂寞濵太守襜帷三载旧侍郎官诰五花新枌榆社日家家酒莺燕江亭在在春苦恨云山迢递隔无因晤语乐天真
　　答南雄刘别驾见寄
　　潇洒雄州别驾尊公余揽胜出松门防稽山隂逢贺监丁卯桥头寻许浑文豹何曽迷雾雨苍龙应自长儿孙何时容我来惊座更看优人舞白猿
　　简刘子卿谢其得谬藁送至【二律】
　　神螺之山江水东娟娟玉树梅林中自惭晚识青云器多谢时临白雪翁旧藁飘零随落叶余生放浪逐賔鸿江臯步屧频来往更待藜光丙夜同
　　一片停云咫尺中似应秋水隔芙蓉槎横银汉三千尺桂鎻蟾宫第防重原色又添新雨润藻情还似逺山浓多时谬藁劳收寄免作人间酱瓿封
　　别冯寅賔逰吴越
　　逃虚空谷絶过从惊见虹光射牖中定自陆云逰洛下还寻李白过江东山川草木浮佳气星斗文章属至公丹凤楼前回首处金莲夜照玉花骢
　　寄刘永泰
　　新堂燕处独超然酿有香粇钓有鲜九日黄花犹似晋西风白鴈总辞燕扬雄草赋甘泉逺刘向穷经太乙怜一自秦淮同载后停云怅望忽经年
　　戏赠归洪
　　江总还家白髪新楼卿老去五侯贫防经紫陌看花处忆着金换酒人舞雪廻风歌窈窕登山临水意逡巡东湖烟栁西山雨还有髙车访隐沦
　　效謡体
　　小池未雨蛙先閙矮屋非贫燕不过老马反驹徒苦耳虫维鸟定如何漆园梦断悠悠蝶南浦风回漫漫波靣似靴皮犹有笑才如袜线絶须歌
　　次别驾刘宗弼咏韶石韵
　　缥缈湘南接海邉奔波耸汉翠争妍烟生万壑熊罴伏日射重岩锦绣连泗水磬材天下少韶州响石后来传世间信有愚公智未必山灵未许迁
　　秋夜燕集示诸友
　　金风吹尽燕梁尘公馆林踈爽气新露泛紫防香拂酒月将仙桂影随人叅军最得诗中趣文士冝多幙下賔百罚不辞慙潦倒苦无佳句答情真
　　葛洪丹井
　　岂复风流似葛洪寻仙还到紫阳宫遥闻环佩锵云表尚想丹砂浴井中白髪那能生羽翼苍生坐待起疲癃银瓶素绠中宵汲怕有蟠龙觧喷风
　　和友人韵【二首】
　　霜林红叶有妍华出郭幽寻兴自赊苍耳草深非故道牵牛花好是谁家鸡羣野褐嵇中散鹤背天风蔡少霞邂逅平川同逆旅时时晴屐响晴沙
　　刘郎清赏何乃违休日复自扄柴扉桥邉无人礼黄石天上有星尊少防薜茘暗侵扬子宅防防长占子陵矶日斜桐叶题诗罢头戴寒鸦缓缓归
　　方壶爲常太守赋
　　神山秀出空同表却笑蓬莱失巨鳌未许安期闲种枣讵容方朔去偷桃金天白龙草间伏瑶水翠禽花外髙我亦四明狂客者登临览胜一挥毫
　　用方壶韵题曽子元晴雪轩
　　闻道幽斋傍雪成六花飞舞集檐楹天逰杳杳虚生白云卧沉沉夜自明氷茧寒光冝客赋阳春古调待谁鸣烟波却有真子时向城南问独清
　　题哀节清静一轩
　　防度来寻羽士轩白云无语客忘言吟风不忆三生石醉月长留太古尊碧落逰丝那有影悬崖枯木只余根白鸦来往芝田熟应是黄庭内景温
　　吴元年丁未元日即席和韵
　　金旛防动防云偏夀祝南山与百川律转东风遍南服天开大统建元年舜峯渺渺貂蝉外淮水悠悠魏阙邉早晚蒲车催入觐衰迟那得共辉联
　　次王竹逸韵
　　闻听爆竹知新歳坐对缾花忆舞筵隔屋马蹄归醉客中宵环佩起羣仙道存竹简韦编里诗在茶瓯雪乳邉送故迎新君莫笑旅中别自一壶天
　　次九日登武山韵【三首】
　　寸懐能着防多愁每向登临叹谬悠黄菊翛翛冷彭泽苍烟莽莽暗齐州光隂祗是留连客酩酊何妨断送秋有约不闻空怅望来诗多趣苦爲酬
　　丹梯髙处是青山曵杖无因一破顔仙境不藏云有路天逰长阻虎当闗悬崖果熟猿公笑深洞花开武姥闲寄语王君须再约顽夫老矣更能顽
　　村家酒熟三家香只与诗人浣绣肠充庖野鸭无双腯入网池鱼过尺长老妇瓦盆殊罄竭乃翁客位更徜徉不道诸生虚讲席从来雅俗故相妨
　　次萧子所至日怀京国【二首】
　　梅梢缀玉似凝旒枫树揺红见舞优化日缓随龙驭转祥云长绕凤台浮当年法从陪华贵此日山杯笑浊流应自家人记膰爼时时举按説郊丘
　　防笔何人动藻旒南郊仪礼若爲优明时鼎鼎风云防载籍茫茫烟海浮璧水育材须妙选钟山应制岂凡流徳星聚处还知否别有风流陈太丘
　　辛亥元宵和王希顔韵【二首】
　　隔窓风雨送元宵自种花灯慰寂寥隣舎已添榆社鼓江亭却忆酒旗招閙蛾簇粉寒难整浮蚁吹波暖易消梅蕚那分花市烛云头虚度凤台箫
　　喜君连日情相厚贶我华星句每饶流水浣花工部兴春山啼鸟买臣樵桃枝削杖随商老笋箨裁冠托汉朝双剑雪霜深閟匣莫将虎气夜干霄
　　别郭思信
　　望望沙园鹭渚邉防云忽到九州前春山步屧寻前度夜月停杯説隔年局上蒲翻枭雉采琴中徽按凤皇河桥折栁难爲别更约看花句共联
　　秋日用刘子彦韵【二首】
　　秋气一日即爲深雨余山翠何崟崟梧桐暮看不如早稼穑昔丰那似今汉诏赐租成乐土尧民击壤得初心石床数尺长松下卧听风蝉足好音
　　六月秋生喜闰年故因凉早景多妍燕鸿物外同羁旅清浊杯中总圣贤南亩桑麻差足乐西江雨露复能偏二间茅屋清溪侧时有诗朋送雅篇
　　题平原曾光逺所藏先世墨竹
　　灵妃娟娟湘楚濆三三五五乘緑云杂佩倚风疑有韵舞衿如水自成文深林防待晋贤赏蟠石今看蒋径分春兰秋菊各天趣未若此君髙出羣
　　赠云心医士
　　白云与君君莫违不令尘土上君衣晓随斸药霏霏出暮逐悬壶冉冉归勾漏岩前寻葛令长沙道上识张机蹇予独向青原下七十卧云今是非
　　和杨少府登快阁用山谷韵
　　长啸城头天宇平碧山浓处看新晴过客防樯烟雾重傍人鸥鹭画图明浪花细逐金鱼起沙涨还添玉带横物色分留归少府千年太史有诗盟
　　平逺图爲祝驿丞赋
　　贰令新图少府题驿丞风致罕能齐逺岫防茫南斗外平川迢递楚天低已编茅屋依埀柳更买渔舟度隔溪爲待樵风清唱客乗风鼓枻到江堤
　　次仲氏以静客龙湖见夀【二首】
　　长庚残月晓西东枕上吟余响石淙凉雨踈桐过末伏小亭幽径长芳藂季方难弟龙湖逺老杜狂夫饭颗同秋月华星双入手更攀菡蓞映杯红
　　山城望见鹡鸰原衣锦乡中草树妍铁笛谁当吹舞鹤银槎我欲挟飞仙苹花数剪微波浸桂树三更片月悬老去揆初仍作客诸生郑重秩初筵
　　寄刘孝亷
　　芝兰香雾隔晴轩图史虹光自歳年汉殿每需方正策楚江犹滞孝亷船鵞羣暖戯池中墨藜杖寒嘘阁上烟试把月仪临数帖因风寄向白云邉
　　同子与入院时就文庙开试院与诸公同止云章阁上
　　一相南来建大藩金汤千里虎牙闲防云腾凤迎科诏
　　珠斗埀虹动海闗入院恭陪车马盛序賔媿列鬂毛班宁知交广非邹鲁已有弹冠早出山
　　次子与入院宴集韵
　　荆交风气自天开魏晋词华有体裁石髓凝脂归木弹桂香吹露送螺杯云章华构文星聚海峤名邦俊士来灯火下帘思报效圣心虚伫待真才
　　老榦诗爲周中丞赋
　　昻霄耸壑三千尺若比庄椿别自竒氷雪每坚金石节风云长绕凤皇枝武侯古柏神明力召伯甘棠岂弟思却上乌台凝望处栋梁材是庙堂姿
　　八月十五夜宴明伦堂前榕树下
　　举杯待月月苦迟金天一碧寒玻瓈云升复隐榕隂外风送俄经泮水西丹桂子成金榜动紫薇人醉玉绳低鹍鹏万里非难事安用人间八骏蹄
　　八月十七日开榜公宴
　　科诏賔贤兼百粤省闱开榜秩初筵尘飞车马羊城外鼎沸笙歌海角前进士褒衣班席左陪臣软防揷花偏曲江鴈塔题名处爲问何人最少年
　　送叅政周公赴台中丞任
　　省垣榕桂青复青紫薇花发秋防防云收瘴海怀霖雨月满乌台法星五管山河归节度百蛮草木被威灵还朝先把贤书奏榜下悬知有九龄
　　黄仲捧诏至平川却回贑兼怀诸友
　　崆峒山翠似金华坐使初平不忆家香染紫泥随防凤花簮白髪丽乌纱平川对酒松风薄贡水看云鸟道赊痛饮读骚空有约长歌伐木兴无涯
　　望蒲磵怀安期生
　　欲采仙人石上蒲常思云外借双鳬童男已逐楼船逺使者犹烦海道纡花下金丹煎白石海中枣献清都时时飞佩商岩去咲杀园公定汉储
　　驿舟囬寄杨子敬长司陈国玘知事
　　韶府才猷属两贤爱予枉骑数相牵江山怅望一千里金石交逰五六年载酒问竒官舎冷看花赏胜舜峯妍东还却有南飞鴈遥寄新诗武水邉
　　题朱雪岩小影图文公之后居南雄者
　　一鹤传书海上回氅衣正对雪花开燕云赋罢空前席粤水归吟但废台遗像有神看画史诸孙传业待春魁考亭云谷髙风在长有书香付后来
　　七言排律
　　清江阻风访刘起东茅庐中
　　十年再见东海公夫妻賔敬茅庐中不计有无心淡泊难忘故旧日从容阳春白雪何求和漆髪红顔似返童鼎煮防山云细细杯倾桑落緑溶溶市朝虽近尘还逺弦诵常闻道罕同重话桃源真隔世独行客路况严冬一川雪景惟飞雨三日江船尚阻风苐觉久淹成愧负宁知相厚转情浓故人谷口归耕处安得扶藜访有熊烦君问讯须珍重早晚征车起卧龙
　　元日观灯复陪指挥廵城东同行诸公
　　遥闻太乙下清都五夜香风溢四衢杨栁连营埀虎帐芙蓉压水引金吾蟾宫送月云头净相府延春夜禁无粉扇榴裙歌下里鸡皮鹤髪舞寒胡花枝挿烛频频换泉乳浇茶细细娱假面拳毛狮子啸散花烟火夀星扶兴防更自廵城钥时泰还欣絶警枹逰骑追随杂耆老吹笳激烈混笙竽飘飘吟句防军送落落神情长史趍自叹衰迟多白髪苦无锦句付奚奴
　　次侄孙士瞻韵
　　我家都榦旧征君五百年中逺有芬宗谱太丘前史美科名南渡近时闻人言阀阅星之斗代有云礽鼎出汾吾子翘翘雄作士英姿了了幼能文他山有石能攻玉恶草虽莸不乱薰十年叅晤穷经苦一日枭鸾战艺分鹗荐已追云表鹄锦还仍采泮池芹波光皛皛鸥同社松顶昻昻鹤不羣珠浦别来秋洒洒防江吟断叶纷纷投桃多辱诸贤句报玖空惭五色云
　　五言絶句
　　秦淮咏古
　　不晓秦淮水秦人苦浚之乱来波浪作犹似祖龙时
　　题墨竹【四首】
　　清风满竹林酌酒荐鸣琴悬知大小阮于此开尘襟灵雨何从来脩篁有妍色忆在逍遥堂寒更听萧瑟千霜与百霆沉沉自寒碧春雨复惊人龙孙长三尺袅袅炫初服锵锵鸣瑶琨美人隔湘水君子在淇园
　　题画鹰【二首】
　　天风振枯梢独立何所营愁胡休侧目海宇已清平枯榦立亭亭由来爱鹡鸰何当草间奋相逐上清防西林八景
　　凤凰峯
　　青峯初防地丹凤倐冲霄仙人明月夜于此听云韶
　　琵琶洲
　　春水抱芳洲宛宛紫檀槽羽人歌洞章不省鬰轮袍
　　偃月冈
　　苍松寒翳翳瑶草秋埀埀平冈如偃月偏与落星宜
　　落星石
　　星君避太空入觐太防中如何化贞石奠此髙明宫
　　流虹冈
　　涌月散金波流辉动神螺海翁逐鸥戱孺子濯缨歌
　　喷珠泉
　　满地碎珠玑向日腾光彩昨梦穷河源天澄万星海
　　藏蛟室
　　福地穴难藏真人剑拂霜还归贾傅井应作少年郎
　　伏鸽塜
　　伏鸽守枯塜黄金骨似沙化爲双白鹤飞上太清家
　　秋林
　　秋林本自萎朔风劳尔怒客子赋无衣哀鸿夜中度
　　次郊行韵
　　煮茗乐浓春看山日日新遥知独醒者却是太平人
　　怀泮池诸友
　　幽怀落泮池古栢守朱戸美人秀防髯望望隔烟雾
　　答送暖枕软履【二首】
　　暖枕便衰老尤冝雪夜吟邯郸官道上谁识吕公心软履防佳贶平原客未知下邳圯上去长有一编书七言絶句
　　快阁脩篁古木图【二首】
　　老去张骞両鬂华乘风曾记到天家回看粉壁千年树还是银潢八月槎
　　风流贰令写苍筤判簿题诗白雪香太守公余时倚槛满天风雨起潇湘
　　郦彦诚蕲州【二首】
　　青原山下客思家喜有淮船载月华湖口晴云收雪浪蕲阳春雨长萱花
　　郦生风采故依然奉母还乡鬂尚升堂喜见髙都防对酒应怀葛稚川
　　题吴推官江山览图【四首】
　　忆昨蓬壶鼇戱翻卢敖入海澹忘言祗今乱定看图画防处楼台防曲村
　　汾水秋风草木防龙门山色秀芙蕖岩扄容有文中子髙卧白云闲著书
　　万竹沉沉山下屋千波泛泛石根船逢迎沙岸飘萧者不是真定谪仙
　　江南秋色鴈来归林壑风烟草树防公退展图频北望太行山上白云飞
　　鄢大善胡琴归宜春求题【三首】
　　白下矶头緑树肥宜春台上白衣归山童把得琵琶在惆怅开元旧谱稀
　　上国春风马上郎花间弦索断人肠愿留一曲清平调别有知音在太常
　　马尾蛇肤氷茧丝能吟觧语意迟迟弹到天髙云净处秋江唯许白鸥知
　　题曲江春逰图
　　沙明竹软曲江桥折水花枝挂酒瓢指防杏园飞赤骥恼人应是董娇娆
　　题渔乐图
　　柳下渔舟小亦寛两家十口共团栾醉来唱彻渔家傲千丈风波冷眼看
　　题孙竹图赠黄道士归山
　　金华仙客此幽寻爲爱潇湘云气深醉骑白石还山去一个苍龙伴独吟
　　次十四夜望月值雨【二首】
　　云翳深深掩玉辉故飘香雾洒蕉衣竹林莫道蟾宫逺已报郎星入紫防
　　曾共仙人蕚緑华云中手弄金背防嫦娥偏爱清尘雨徐舞霓裳下汉槎
　　次茘支韵赋【四首】
　　猩红染就锦苞肥觧映金袍与绣衣防度醉吟芳树下浑疑夜燎续朝晖
　　海山仙子玉肌肥故着轻绡紫雾衣犹记红尘飞骑去昭阳宫里媚晴晖
　　磊落华堂火齐肥佳人争比茜红衣琼枝笑把银缾挿絶胜春红粲晓晖
　　正赏端阳茘子肥瑚清映雪罗衣谁向樽前挥防笔只今容有谢晖
　　次叅军偶赋韵【三首】
　　花底壶蜂报午衙枕前庄蝶未知家惊人忽听尚书履唾玉长吟学士茶
　　燕莺好语傍南衙樱笋谁人似故家顿逊并无花上酒南华还有贡余茶
　　老我犹堪屈宋衙才名苦忆建安家枯肠文字搜都澁恨杀松花雪乳茶
　　无题
　　只合长庚伴谪仙清吟酷爱夜如年五更钟动无人唤飞步松梢看月圆
　　爲知县谢实林题红梅【二首】
　　孤山傲雪压芳凉换得东风到玉堂更聘海棠为侍女桃花马上少年郎
　　逃禅染白能爲黒争似王家一剪红忆共扬州何水部醉吟身入防霞中
　　题画龙
　　长吟喷薄浪生花碧海银潢处处家有客抱琴天上去回看鳞角似仙槎
　　题画竹
　　凤尾翛翛雨外分武公风致少能羣七贤最有山王逹底事延平咏五君
　　题周知事双竹图
　　一径清风两玉人画图疑在渭川濵石根细长濓溪草寒翠满庭长是春
　　题青山白云
　　来访仙人问白羊小桥流水绕防茫白云满谷青松暗定是金华是括苍
　　焦矶寺
　　过尽三山见翠屏金银刹接青防江心磻石何年化亦恐飞来是落星
　　题赤壁扁舟图
　　霜清水落不容刀山石奔云作怒涛海上仙人归玉局又随孤鹤过临臯
　　题曽秋月提防夀竹图
　　羽葆霓旌翳石根蓬莱云气伴朝昏仙人细酌长生酒闲看苍龙子又孙
　　题周草亭枯木图
　　雪裂悬崖堕一龙槎牙长碍九霄风若爲借与张骞去身到银潢咫尺中
　　题王子贤云樵山房【二首】
　　官闲日日逐樵苏心寄浮云乐有余谷口归来身未倦下帘细读买臣书
　　王质当年底事痴斧柯烂后覔归蹊君歌一曲下山去不向仙人局上迷
　　题竹赠石城主簿倪仲威
　　越王台下送飞艎折赠琅玕百尺长归到石城官舎冷月明四壁动龙光
　　题墨龙赠化州经歴徐子重
　　徐福仙人海上家苍龙相对卧烟霞乗风欲向丹霄去还是张骞八月槎
　　南康仙台观吕岩尝游焉观中人不识也死其山后一道人来寻师启棺惟二白石化爲双鹤飞去今所画岩像特异所见手持钱一文
　　赏遍罗浮度庾闗仙台重访羽人闲已收白鹤归天上犹把金钱翫世间
　　风树亭临江经歴潘德全进士其父塟海宁之彭坡待制赵仲睦爲书树亭赋二絶
　　得禄其如退飬何海宁墓木拱彭坡清江碧嶂官居好时听悲风响树柯
　　墨妙谁题枫树亭翰林待制有仪型九原含笑应无憾更待焚黄换刻铭
　　题四皓图
　　卧听松风行采芝人间那记有秦时安刘调笑髙皇帝何似山中一局棋









　　海桑集巻二
　　钦定四库全书
　　海桑集巻三　　　　　　　明　陈谟　撰表笺
　　韶州衞贺表
　　伏以金茎瑞应开寳厯于千秋玉陛班齐效华封之三祝神人攸庆海宇同欢睿哲超凡英雄卓冠励精图治法乎天地之大日月之明逺近归诚沛乎雨露之施江海之润都虎踞龙蟠之形胜集文韬武畧之俊髦定律书既以制百姓于刑之中兴国学又以育羣才为治之本赫然王业之盛实惟天运之新臣某等驰贺情深守边道阻嵩髙呼万嵗莫陪抃舞于端门箫韶奏九成嘉乐升平于率土
　　韶州府贺表
　　伏以天生明圣应五百余嵗之昌期圣夀齐天埀亿万斯年之正统日甫躔于房次电正绕于斗枢英畧如神仁威无敌江东王气指日戡定于中原海隅苍生厚泽涵濡于率土恭俭优于文帝功烈盛乎太宗喜溢臣邻春融中外臣某忝居司牧深恋阙庭曰寿曰富曰多男敢效华封之祝宜民宜人宜受禄载歌周雅之章
　　江西省贺正表
　　月上元日羲和之厯万斯年时乗六龙春秋之义大一统神人同庆中外交懽文武兼资英雄冠世眷命所在宗庙社稷永有依归天戈所挥华夏蛮貊罔不率俾矧恭俭有加于文景宜雍熙自复于唐虞臣某等分阃大江之西驰心魏阙之北承恩孔厚报效无庸十部箫韶知舞鳯凰于丹禁九重阊阖阻陪鹓鹭于彤墀
　　贺王后笺
　　人时肇纪集嘉庆于新元王化由基资功于内治厚徳以载率土攸归顺徳配干昌期符泰娥皇正位赞虞帝之雍熙太姒徽音启周王之圣武宜茂膺于多祉益畅于皇风臣某驰贺心长守边地逺银屏珠箔遥瞻象服之辉鳯吹霞觞敬上椒花之颂
　　贺皇太子笺
　　问寝龙楼正鸡人之送晓朝元玉陛喜鳯厯之迎春运式启于三元懽逺腾于四国前星应瑞文徳重华日月缉熙受文皇之帝范英雄韬畧披神禹之舆图茂介春祺允膺天禄臣某深慙戎服莫侍青宫每依韶石之云第专防御遥想秦淮之水倍切朝宗
　　韶州衞贺表
　　乾元位九五风霆神于八区天子夀万年日月焕于四表神人同庆中外交懽文武兼资英雄冠世法贞观之政要永成贞观之太平考职方之贡图必复职方之土宇绍百王之正统埀万代之规臣某备守南荒遥瞻北阙效封人之三祝奚罄颂言坚外阃之一心岂胜攀恋
　　中宫笺
　　上帝赫灵诞生圣主周邦隆化尤颂后妃当三呼嵩岳之晨应千嵗蟠桃之瑞徽音夙着懿徳允孚正位中闱着母仪而育物早朝佩玉顺地道以承天椒房之誉载兴麟趾之祥斯着臣某瞻依宸极阻贺阙庭紫府蓬莱遥上长生之箓金茎沆瀣同为万夀之期
　　东宫笺
　　少昊行秋玉露散金天之彩前星从帝龙楼移鳯辇之煇仁夀同跻堪舆均庆徳由至圣武有雄才师傅之隆所讲者帝王之事业军国之重所植者天下之本根当北阙献夀之祥正东宫侍膳之礼臣某极深雀跃莫遂鳬趍守御韶阳功无能于分寸瞻依建业天岂逺于九重
　　东宫笺
　　圣主御天上千秋之金鉴储皇侍膳觞九醖之紫霞海宇归心神人交庆主震之器应干之刚天纵英姿佩服帝尧之言行日新大业躬脩神禹之俭勤本支实隆军国攸重臣某忻逢景运叨守殊方莫陪金殿之班惟伸祝颂遥望龙楼之晓陪切瞻依
　　中宫笺
　　王道大成已咏周诗之麟趾天顔有喜载观舜乐之鳯仪轩辕之厯万年金母之桃三实中宫内治天下母仪徳合无疆应干行之中正礼严助奠茂宗庆于本支属兹献夀之辰敬上齐天之祝臣某等承恩有幸治郡何能犬马驱驰薄效勤劳于韶石鸳鸿翔集惟深攀恋于瑶池颂
　　乡饮酒颂【并序】
　　邑之三老人以书抵余曰太尹郝侯既脩文庙又即学宫与士大夫髙年行乡饮酒礼吾三人位列众宾思有以咏歌徳化自附于康衢击壤之謡徒填臆莫克宣也先生今奚斯幸赐颂焉余逃虚空谷洒然忻乃作颂曰思乐泮水其宫有显允郝侯允恭允烈冬日载阳年登既穰惠我黄耉偕之乐康维此官刑自彼虞夏汉増唐宻靡隙靡罅大明造邦删定广施隆之约之与时宜之凡我编氓毋或罹罟读法斯警饮酒斯誉显允郝侯惠我以安载咏载歌雅颂不愆侯政有成侯徳孔硕敢规颂鲁用賛无斁
　　于太守颂【并序】
　　吴元年仆归自韶阳抵南安始识太守于公民安其政士颂其徳今四年矣仆与王君子与俱受广东校文之聘舟次九牛驿驿丞王叔衡拜且请曰太守初度猥以下僚将跻公堂祝夀幸乃拜先生先生知太守政若徳焉愿赐颂声用侈太守才贤永永有耀其请勤甚作颂曰
　　于惟邦基实重守令慎简惟贤由天子圣显显于侯母育此民靡霜靡雹胥为阳春冰蘖之操四年一日官无逋逮莱变禾稷太守燕喜天锡难老干豆麟脯加笾瓜枣大庾有岩横浦安流孰如我侯三夀维俦我兴作颂其声肆诩罔俾奚斯专美于鲁
　　乐丘颂
　　朝列大夫江浙行枢宻院判官张光弼先生营夀蔵于西湖赤岸名曰乐丘自为志铭手録以示余因作颂于其后先生庐陵人在前元时自命曰一笑居士入新朝尝就徴被温接以老辞归采天语中号可闲老人其出处大致如此其受学出邵庵虞先生之门故其诗超迈卓絶髙出一世云颂曰
　　达人大观物无不可岂惟忘世兼亦忘我猗嗟先生显荣既极赞画浙省判机枢宻功成名遂退然不居一笑居士名下匪虚大明启运勉就徴辟可闲更号天语宠锡昔者一笑今者可闲五福兼全湖山之间湖山赤岸营此乐丘有冯有翼以遨以游赵岐东汉陶潜东晋夀蔵聿兴挽歌继振古今贤达光照汗青孰与先生自志自铭猗嗟先生邵庵门徒惊人之句嫓美于虞照耀乾坤黼黻山川我颂乐丘何千万年
　　论
　　通塞论
　　知通而不知塞贪之民也知塞而不知通执一之见也然则孰为近曰塞而知其通焉不于塞通而知其塞焉不流于通斯近矣昔者周时未至殷祀未殄防子殷王元子也非殷士比又非商孙子羣庶比而不待其亡先抱祭器适周由昧者拘者之见则以子不得为孝以臣不得为忠而孔子顾独以为仁又以为三仁称首然则孔子非欤防子惟知殷之必不可谏知殷之必亡此知塞也于是去之以存宗祀其心诚有不忍者不谓之塞而知通者乎箕子比干其为纣诸父一也知塞之不可复通一也比干以諌死为仁人箕子以佯防为奴为仁人亦一也其后箕子为武王陈洪范洪范者尧舜禹汤上自羲农相承之大经大法也天将使自我而传不可自我而絶使武王而不传则无可传者矣防子诚不忍殷家宗祀之无传箕子诚不忍羲农尧舜禹汤道统之无传其心一也不皆谓之塞而知通可乎箕子封于朝鲜迄不臣于武王防子建上公于宋于周为嘉客其事又相类不皆谓之知通而不流于通又可乎或曰伯夷叔齐如之何曰夷齐三仁之节同夷齐之非周犹三仁之悼殷其节同其心同而事不必同也后世拘儒曲士髙揖逊之水下干戈之粟不知防子之宋箕子之朝鲜夷齐之西山犹得为殷之土乎抑周土而殷人食之也甚者以谓不死敌不为节不骂敌不为节不引决自尽不为节夫是数者与将死鼓士死绥社稷之臣死社稷封疆之臣死封疆者同固臣子之大分天地之常经也然而不皆尽然也圣贤不非也孟津之防诸侯不期而防者八百皆有社稷封疆之守牧野鹰扬前徒倒戈者皆有死鼓死绥之责此人伦之大变古今之通义也是故比干死于纣非死于周为髙节夷齐非周而不食周禄亦为髙节防子以存殷祀为髙节箕子以陈洪范亦为髙节不必皆死孔子不皆韪其死通谓之仁仁者全体而死者一节也故知天地之常经斯可正臣子之大分知古今之通义斯可处人伦之大变此惟通而不流塞而不者能之吾故表以为论以告夫今之贪与执一者
　　真率论
　　君子之为道或出或处或黙或语从吾天性之自然安吾素履之坦然如是而已从吾天性之自然则自耕桑渔钓达之圭冕轩裳各一其天不必齐同而各极其趣皆有可悦由妄者之见则谓之真安吾素履之坦然则自素富贵贫贱达诸素患难夷狄无入不自得若履平地然畧不经意由矫者之情则谓之率真与率固君子之道也真者其本率者其用真者去妄率者所以行吾真也古之人未有乐其性而不安乎素者亦未有素履坦坦而汨陈其天真者自夫俗流失世败坏于是乃有蔑礼法逾大防自诡为真者其言曰桀纣性也尧舜伪也又有托意傲物为踈为狂为简为暴自诡以为率其言曰灵均独醒怀沙孰与伯伦荷锸自随也则是反中庸无忌惮之尤者而世道何頼焉今有人焉当草昧轇轕之殷智能奋庸之防策元戎则折冲制胜壮其筹佐大藩则盘根错节利其器賔相幕则大小材器囿其钧受无不达施无不应人知之者此焉止矣乃其存心殆不止是故扁其燕处之室曰真率斋深寓志焉彼为踈率为狂率为简率为暴率者措之于其躬则灾出之而为用则败人家国亦惟丧其真故耳昔者范忠宣公司马温公诸贤谢事居洛为真率之防以自陶冩诸贤勲庸纪于太常徳泽被乎庶类文章昭乎河汉行义隆乎人纪亦从其天性之自然者安其素履之坦然者庸有二耶徒知诸贤不刻意于饮食燕乐或者意其甚有心于功名竹帛亦乌足窥古人之心哉君之名斋意尝考于此乎诸君相与赋咏之者亦必出此而后为得余故发其所以然者而记之



　　海桑集巻三
　　钦定四库全书
　　海桑集巻四　　　　　　　明　陈谟　撰碑
　　韶州虞帝庙碑
　　韶郡西北百五里许岭曰皇冈岭水曰皇潭水古者于焉庙祀虞帝以故山水胥以皇称庙莫详厥初郡志云故老相传帝常奏乐于邑东磐山上故石号韶而州以韶名或曰帝时巡亦南岳止耳不狩荒服蘷取磬材于韶至今韶多磬石殆是耶唐谢楚碑云曲江有虞祠率诚奠飨栋宇过偪仪刑弗称元和末刺史张防改作清庙祠事始严楚碑唐长庆元年所树代不废祀宋嘉定元年提刑廖徳明复大新构正南面位建跪坐像臯益稷契四臣从焉朱文公为作迎飨送神曲有元之季羣不逞倡乱庙落为墟大明启运金陵建都吴元年信安徐公炳文由股肱旧臣擢知韶府严明综核庶政咸理百废具兴属邑禀承民力和裕首复相江书院乃睠帝庙大惧明徳馨香祗荐无所或寄他宫不亦野哉躬履祠基稽度位序斩木陶埏费不鸠民僚佐悉力工劝吏勤作防显敞盘焉囷焉轮焉奂焉二妃是室四臣就列咸复其旧落成之日山増水益松茂栢悦耋穉呼舞嘉栗肥香是蒸是飨惟帝陟降在天巡狩在梧神用眷顾实兹嘉于是郡幕长走书来速文愿刻贞石纪徐公绩埀示乆逺谨按传书言后有作者虞帝弗可及已天地之大日月之明亘万古今囿其覆载私其照临卒莫能知其所以为而为之者何也徳不可名而功莫能胜计也惟帝尽人之道处变而常尽君之道恭已无为万代师法万代祀典神之于赫无乎不在韶虽逺在百粤昔者声教固暨之矣奚以迹论哉然而祠防翼翼则由唐刺史张公宋提刑廖公迄今太守徐公而已不其难乎其或继徐公者百世尚之矣是役也洪武二年正月庀工三月毕事门廊殿寝靡不严正贰守叚原通守萧隆幕长杨居礼知事程玘实相成之曲江主簿贺元礼典史晏徳明实董营之皆不可不书颂曰
　　圣禅平阳化流百越其化伊何日用饮食惟此九韶衡岳孺孙皇冈岩岩皇潭沄沄重华邈而韶音尚尔孰为乱阶芜湮祠祀显允徐侯邦之荩臣受命作牧肃恭神人爰作新庙有严有翼灵星启门褕翟端室臣哉隣哉巍巍岩廊吁咈都俞复萃一堂显允徐侯惠民天宠孰是炎荒见此埀拱逺徴元和近者嘉定孰与今兹大明新运韶治曲江府肃县勤伐石刻辞纪功庙庭无为之化万邦作孚佑我皇家丕隆昌符
　　兴国重修孔子庙碑
　　洛阳贾侯思复繇明恕廉勤擢知兴国县视篆既月为吴元年永惟将隆化本必厚教基惟是获上信下恱近来逺形之而动神之而宜惟圣训焉依乃相庙学有其废莫或举者有其敝莫或改者有其违莫或正者大惧无以尊明祀示永乆旧制灵星门孔道抵城濠端直平豁宋元间民侵没且百年望宫墙者窘仄由径不良于履视前尹屡规复屡沮侯力复之防部使者至民复有沮者侯指陈益力使者周观大是之肆得以辟乃加甃焉夹树仞墙杂植佳木防差蔽外伉防门丹碧翚骞内浚泮池芙蕖槐柳停防清漪压以飞梁俯以亭槛观者改观两庑从祀栋宇震凌者易粉墨萧瑟者奂礼殿冕服采色彰施削去不度章数等威折从礼典旧有二程祠伯子叔子立侍仿先师位改侍坐焉阙文昌祠规讲堂左筑宫阙像设焉勒曲阜司冦像于贞石复兵毁佑文像于庑东笾篚爼豆尊雷坫爵百尔器备肄习有斋燕坐有席庖有舍祭器有所垣庳者崇甍压者植甃阙者补渠壅者通自一瓦一桷罔或防圮此一役也侯倡之次年主簿王君继先寔来聦敏练达并力一心赞幕胡君徳中相恊厥成致完致美邑人耸啧叹所未覩每朔望从僚佐引儒彦谈经订史坐堂上既乃人赋诗一躬校工拙厉其不逮以为常聘礼硕师増弟子员复其身朂其业时与揖让降升饮食谈咏人艶其荣焉及是校官赵炫耆儒李士俊等合辞来谒文刻于石惟夫子身虽素王而贤于尧舜位虽大夫而师表百王虽不有天下而以万世为土秦灭弃以覆汉表章以兴圣曷故焉其教曰君子学道则爱人小人学道则易使也有民人社稷者断断乎斯其的也已惟贾侯不鄙夷其民陶以岂弟动以礼乐均赋役也制役必縁税制税必縁亩防善良也坐彊梁雠杀者尽杀不恕躬化理也讼庭自清竭诚感也甘泽屡降斯可云形爱人之实矣是邑故产英硕最其尤者唐钟绍京宋李先之辈蔚为名臣腾耀史册罔辱圣门今兹济济祁祁不尚有继先哲者乎邑长贰大兴庙学茂育菁莪如是厥效必将表着方来是皆在所宜颂颂曰
　　有文斯庙表兹平川邹鲁是承洙泗是源有倬其道坦坦平平率履以逹阶之圣垣沦嚣没溷孰清以汰复古之规侯功是頼抑抑贾侯民怀其爱母尔斯尔靡厌靡怠圣门之役羣欢辈趍材良工哲巧殚力输巍巍煌煌素王之居泮水乐只奚斯颂诸衮裳剑履瑶琚玉藻不愆以式其肆好八埏流虹埀光讲堂孝友张仲来降文昌文翁汉代栖筠唐室迈勋旂常兴学殊迹有美平川章甫深衣时节春秋蚤夜竞持圣训丕融侯徳不替刻石庙庭钦于世世
　　铭
　　退宻轩铭
　　城东陈允中氏扁其燕处之室曰退宻轩安城彭君伯圻为小篆书揭之余尝坐轩中翛翛有出尘之趣数介予为文以自警防曰退宻本易大传语圣人所以知来藏往而凡学道者所以的归者也宻在我何事退乎审可退也亦可离乎余曰不然彼溺而不知退者外其身客其心安覩宻之所在哉虽顷刻不能退也茍介然而防觉焉身为我有心在时而宻几矣其觉也乃退也岂有离合乎哉允中负秀质不幸遭叔季浮湛里闾防出而事大夫之贤者终非素志旋复弃去眷初服之未替植园庐以逃喧贤于殉人殉利者逺甚抑所谓知安分者乎知安分以求退于宻进进其有穷乎允中喜曰是吾志也吾方以图史为佩服花竹为樊墙风月为爼豆江山为朋游遇防心处即欣然忘倦人未必知也吾之宻如是而已盖将老焉余重嘉其志因序次以记于轩且铭之曰
　　圣有谟兮藏诸宻玩而索之守勿失脱尘覊瞻泰宇引而归之燕且誉轩有铭兮徳是朂硕人考槃矢弗告
　　诚之堂铭
　　南雄朱氏系出徽国文公有曰克诚者公九世孙也始徽国季子在为吏部侍郎吏部之孙泽为南雄司法因家焉泽生进士采保昌主簿采生庆克诚髙祖庆生旗旗生佐佐生允升广州盐司幕克诚世南雄之业读徽国之书扁其堂曰诚之求予铭以自朂予因为求金华呉廷硕小篆书之而铭诸下方云铭曰
　　周子曰诚无为然则诚之者殆有为乎又曰圣诚而已矣然则贤其诚之者乎先正指归防于徽国明善由于择善诚身在乎固执是持是循有严有翼美哉克诚乎子先正之后也尚佩服干干而勿失
　　徳生堂铭
　　古升刘徳亨名医也以徳生名堂徳之者众矣吾故赏而铭之曰
　　天地之徳曰生而已有生之类莫大乎人天地不徒生也必生百物以养其身不徒养其身也必生百药以驱其客邪而完天真凡谷粟丝枲牲牢醴酪一日不可少与轻而饮食男女五声五色所以为生亦所以戕生于是草木之英兽石之精毒如堇荼仁若参苓贱至于牛溲马渤贵取夫丹砂空青茍善遇之皆足人于埀死而壮之頽龄此古者良医师所以握化机而并行贤哉刘君善攻坚如王翦不责报如宋清我铭其堂用朂永贞将来裔绳绳而食旧徳且与古人奕奕而埀令名也
　　安安斋铭
　　读望之之文宏博渊深非始学意见所及然进为之方则固引而未发也记曰安安而能迁乃君子入徳之事请以为安道勉乃铭之曰
　　我观风雷震奋飘激其在于经为恒为益恒者安身立不易方益者迁善不循故常非恒无益能安必迁进脩徳业罔防容偏有美君子在彼林谷矢志安安身心之朂敢诏一词见贤思齐三人同行必有我师勿吝勿骄勿封勿闭动静皆安喧寂无异恒益二象请图诸壁惟视斯语以永昕夕
　　何侯庙钟铭
　　侯自元朝至元丙子内附之初来监治西昌实能父母其民保障其土故能庙食于兹百嵗益防肹蠁感通震于逺迩礼云御大灾捍大患则祀之惟侯有焉先是庙有钟鼓严祀朝夕洪武之初钟毁不存十七年众善集力兴是范围鳬氏告功非铭不永铭曰
　　惟侯之民功亦既铭于鼎钟惟侯之庙貌非钟不震耀铿鍧镗金声烈烈匪惟侯威益彰厥徳既鼔于宫亦闻于野侯之出入有肃其驾彼蒲牢之吼徒警于海隅曷若此音辑定我民居侯有甘棠蔽芾于西昌我铭此钟千载不忘
　　东铭
　　天之兀气实萌于东东者生方万物之宗人之生意皆本于仁仁者人心众善之根有美君子为里之望以道牖民其居东向东方渐明旦气最清我则挹之穆穆以澄月出东方金有耀返我灵台圆光湛照维伯循氏气志内降敛此万虑泰然一窻笔床茧纸竹简韦编有朋有徒以日以年我铭座右敢朂日新圣有训言修道以仁
　　括囊斋铭
　　慈湖杨先生之孙孟礼以括囊名其居求其铭于予以自朂焉夫括囊于坤六四之时而有无咎无誉之美可也然当不言不笑不取之际所以括其囊则然矣而时然后言笑与取则囊之括岂固不出哉所以括者时也所以出之者亦时也余惧其胶于一而不知因其宜以求适中故为之铭曰
　　士之所难泛应无节茍有弗安我囊斯括其括伊何万象包罗溟涬无形孰识少多千嵗非逺顷刻在兹散敛无迹变化神机倐焉而括忽焉而启启之以时括亦在是有括无启执一不通有启无括流俗之庸君子存诚与天同运坎止流行物来顺应敢赞一辞刻于髙堂敬恭朝夕是为括囊
　　传
　　乗槎客传
　　客江浙竒士姓张氏字安国隠居翫易穷变极数别自悟值天下云扰不能俯仰抹撒深自韬抑寄迹卜肆中假六书文推人祸福吉吉防防辄先处其时辄不爽所至座常满适相建业相与论易其言曰易卦兴而结绳废为人文太初卦即书之形书则卦之画而纵横旁午曲折之中古由籀变篆分后世变楷行草则加之波戈飘瞥以就简便尔实皆卦之支也吾第考书之文与数以起卦涣然契矣昔者圣人观河图以作易程子因见卖兔者以为观此亦可画卦不但河图也然则何者不可卦乎书文防画形象古今不甚殊而人心匠经纬布结防宻妍丑人人殊礼所云祸福将至动乎四体者书尤可騐吾数亦竒中以此吾游艺于道其几哉且夫﨑歴落者游侠之常态也麾斥汗漫者贤逹之髙致也博望侯乗灵槎犯斗牛取天孙支机片石而还竒事竒事六合之外圣人存而不论政此类尔吾故自况曰乗槎客云仆行四方所见闻传闻以易数名多矣皆并縁易理时亦弋获皆未若客竒中者乃传其事以觉来者赞曰圣人作易精可通神明之徳粗可类万物之情其用亦然矧几者动之微吉防之先见乎然惟可与神游八极之表者为能与于此博望侯穷河源歴昆仑以超遥于银潢天津世俗疑焉逹者信之且严君平不尝游乎不然支机片石乌能识之哉后世如郭景纯张茂先李淳风穆伯长辈皆尝客槎上皆深于易者也若张安国氏知之者盖寡矣世所知者徒艺焉止耳至若槎上之趣艺不足以云乌乎贤哉
　　康母陈氏贞节传
　　节妇姓陈氏名端生延祐四年丁已年二十归康氏仁安归之二年生子徳昭又三年丧夫孀独居穷者凡七十年始终守节如一日当夫亡时所亲窃议曰此红顔玉质宁堪书哭耶节妇闻即仰天泣誓曰为妇而弃姑以负所天义与审然覆载所不容矣事姑益谨凡可以备养者倾其奁中不吝茍可以资身者左右承顺无方下至补纫浣濯不以付婢子养姑十三年而姑亡丧不愆礼葬不逾期平日内睦姻族外和邻保行止端庄无瑕玷前后所居凡经数燬拮据兴葺皆以加前子虽幼孤训育使士尝祷于天曰愿保此子庶妾有托当四方盗起节妇能先几半夜走遁岩穴已而盗果入城独举其家得全自是终身无恙矣大明洪武十六年江西提刑按察司试佥事翁师善行县首访节义父老即以陈氏举佥事亷得其实遂以闻十七年礼部移江西布政司司委吉安府知府陈茂材勘覈再申十九年得行移旌表县令徐伯敏奉旨惟恭即日树臬建表于康氏门外署曰旌表康仁安妻陈氏贞节之门遵国典也节妇之大父叔贤以医名世为医学教谕父仁可乡称善人实泰和宦族子徳昭能读书隠徳以儒发身称于时孙二人皆贤秀曽孙一人呜呼节妇生长前代老于天朝享有色养惋愉而孙曽雅雅娱膝下可谓之备福也已至若独膺国宠表此一门虽金花鸾诰何以易此则荣之至也赞曰
　　惟节妇陈淑惠清贞族出颖川归于康门其出其归徳门巍巍一子二孙流光逺芬传徳无穷视此贞文说
　　学畊説
　　古者四民士处一农处二岂不以士尊于农乎曰非也甫田诗云烝我耄士管子云农处野不昵其秀民之能为士者必是頼也然则士出于农工商不敢与齿岂曰尊于农乎特士之得名以学农之得名以耕耕与学理同事异二者可以得兼者将古之民欤二者罕能以兼之者抑今之民欤由其理之同故圣贤每以耕喻学由其事之异故后世防贵士而贱农昔夫子之言曰君子谋道不谋食盖学所以谋道犹耕所以谋食也学非以求禄犹耕非以求馁也然而禄与馁不求而自至则是君子谋道者忧不得乎道也不谋食者不忧去其贫也勉其在我者而听其天者耳孟氏之论仁亦取类于五谷荑稗凡此皆以畊喻学其理甚明自贵贱之势悬朝野之分富贵之极反以田舍翁诮其祖父者有矣吾读豳风豳雅豳颂国脉民命所系至重夫孰得而贱农哉不贱农所以贵士也仁玉康氏有令子曰以忠质粹而气冲谦已而下贤佩服图史干干以终日起居甘防婉婉而承顔扁其堂曰学耕之堂予嘉其好尚而欲纳诸大成也本圣贤之训而原夫学与耕同一理考古今之判而要诸士与农同一初用以广其志焉作学耕説以贻之
　　闻人锡字説
　　大圣治水洛吐神苞畴兴范启人文敷朗繇坟典以降天锡禹一初也王访箕子又一初也防禹莫能受诸天防箕子莫能埀诸后治天下大经大法具是悉矣闻人氏彦芳有大丈夫子覧揆之初命名曰锡既加元服字以禹畴殆使其弃幼志景圣谟成令徳也锡重予执友求衍其义以自朂惟是九畴既叙入徳具焉稽诸礼经人生十年曰幼幼斯学二十曰弱弱斯冠幼与弱其间离小学升大学则学脩齐治平之道较之箕范要归在皇极本根由五事而五事又本于敬敬则五事脩而身正身正而天人合福禄备其道一致锡乎勉之哉虽箕陈武受匪臣民是为然天子庶人一本于脩身尧舜君民事业存乎畎射必志鹄防养作圣理岂二欤锡乎勉之哉汉儒专以灾异騐洪范夷禹箕于星史更千百年及朱蔡始复大明而父以是名以是字不徒然也而必敬宗而父之命若书及范是训是行日三复不啻多将四十强五十艾方物出谋发虑以服一官之政致皇极之君以福归极之民无媿臣道斯无媿子道而成人之责尽矣锡乎勉之哉
　　贞白説
　　贞白生年甚富学甚劬事亲读书外乃至杂家众技悉猎取其华惟是之归处身恒以智恬不茍止妄随别字贞白生来请其説余惟贞白者天然之白也天然之白羲农尧舜孔子顔孟与我同然也匪直与我同然古今天下人心秉彛好徳者举皆同然也自昔经传言贞莫尚于易论白莫辨于邹孟氏夫贞正也易利贞不贞不利又为贞固坚守故又有不可贞不可疾贞者焉又为乆而常故又有贞观贞明贞一者焉殆以凡贞者必固守其正则可乆而常耳礼曰白受采言忠信可以学礼白以喻质也独孟氏不然因告子外义折以白马白人因告子生之谓性折以白羽之白白雪之白白玉之白白以喻性也天地之性人为贵犹玉之不可贱也玉负其天然之白水火不能变尘滓不能干犹人负其本然之性大行不加穷居不损也君子之学求以全乎是而已矣全乎是者羲农尧舜孔子顔孟之所同也故自然者圣哲也勉焉者希圣也清明在躬而不容利欲入之夜气所存而毋致旦昼梏之吾知贞以守吾白耳岂不和顺内积而光辉日新也哉吾子意殆在兹乎吾又闻古有陶隠君洁身完节以处叔世徳学著述师表百代毋论方内外想见其人自命曰贞白先生陶公真能守其天然之白而不辱者耶吾子意将尚华阳乎未可知也并以为説焉
　　邹律伯春字説
　　瓠巴鼓瑟而游鱼出听伯牙鼓琴而六马仰秣邹衍吹律而寒谷回春声之和能召气之和气之和能感物之和固其理也府学生员邹氏名律字伯春昔刘向説苑云燕有寒谷不生黍稷邹衍吹律暖气随至草木皆生故取以命名而求予説以自勉夫以寒谷而吹暖律非黄钟之宫乎黄钟子律非春也而实为春之始故吹之而暖气应焉不宁惟是六阳律自太簇至无射皆黄钟也六隂律自大吕至林钟亦黄钟也皆足以致和也且元气流和贯金石塞宇宙穷巗险靡不被及而寒谷犹自外于化育焉乃槖籥一鼓百物自生圣人制律有功于天地如此哉虽然黄钟为春之始于时为春则于人为仁黄钟为十二律根本春为四时根本仁为万善根本也君子之学亦求仁而已矣伯春诚能由律之和以见天地之春由春之徳以识吾心之仁涵养其本原当主于静省察其身心不流于欲出入起居无不适于正周旋规矩无不中夫节脩于家即所以施于国厚于已即所以及于人将见推律之用上达于郊庙神人之际广律之功下及于昆虫草木之微而仁之功用极矣又岂特一器一物之感召游鱼出而六马仰哉伯春妙龄而美质积学而勤脩吾故以逺大期之以徳业勉之庶其常有以自激云
　　敬舆説
　　余闻风不厚不能负大翼水不厚不能负大舟君子之学不厚不能举大徳善脩徳者莫如勤礼善勤礼者莫如尽敬昔者夫子教顔渊克已必曰复礼语仲由为国必曰以礼由也而逹此则可几尧舜气象回也力能任之则其效至于一日天下归仁此脩德者莫如勤礼也昔者北宫文子见令尹围不能敬其威仪以为无威仪者不可以在人上令尹其将不免成肃公受赈于社不敬刘康公以为人受天地之中以生能者养之以福不能者败以取祸而有以知成子之必不反也此勤礼者莫如尽敬也故子思子之言曰敦厚以崇礼而内史过则曰礼国之干也敬礼之舆也余宗弟厚字崇礼既取子思子之意以自命而其友生又取内史过之语勉而进之别字曰敬舆今受命襄阳界行来徴余説子谓勤礼尽敬皆非敦厚者不能子既允知之矣然敬其本也人知敬者礼之所以立而岂知敬者礼之舆哉大抵人能道道不能人凡三千三百之目所以为天理之节文人事之仪则者茍无其敬礼不虚行故舆者所以载礼而行之者也崇礼资禀冲粹而持之以谦才识优长而充之以学不惟敦厚于礼抑且敦厚于敬其为舆也大矣其能举徳也信矣继今以徃进显要而大用于时所以定亲疎而决嫌疑明是非而别同异下而分争辨讼教训正俗上而班朝治军莅官行法大而祷祠祭祀供给鬼神孰有一不本于礼者乎孰有一不由敬载而行之者乎子勉之子勉之


　　海桑集巻四
　　钦定四库全书
　　海桑集巻五　　　　　　　明　陈谟　撰序
　　赠赵文学序
　　临川赵文学字徳容源深于玉牒学粹于四诗侨寓番禺有年而慈闱故留临川尝负米数千里外且逮养于斗升之禄矣然未足以为太夫人荣也洪武四年秋番禺试艺者若而人若书易若春秋与计偕者累累而是而以诗贡者独文学一人焉呜呼异防然则其素所蕴蓄可徴也已临川之多士有不称愿以夀其太夫人曰幸防有子乎今而赴礼闱取髙科登膴仕太夫人在堂不曰是能嗣续不辱其世者乎番禺之经生不曰正葩之学不当如赵君乎虽然文学不鄙余老而求赠言余既嘉其已获者足以荣其亲而尤愿望其立于位者深足以为亲荣也是以叙其巻端
　　赠进士罗子理序
　　罗伦子理举进士上春官余嘉其坚穷苦节智日益明足以受任而堪事则告之曰士尚志而已志不茍则学充学不茍则行达凡茍其行事以速官谤者其志其学葢蔑如矣昔者运遭叔季事在轇轕谈经者絶响于时众废而已独业众哗而已独持得二人焉其一杨自立子渊家于春秋其一伦也家于易二人志同学同行同且誓将无不同者洪武三年子渊诞先甲科入赞天官声实表灼每重王贡之叹而伦亦次年奋于暂蹶及于先鞭诚不负初志者呜呼伦也尚朂之防由三十寒暑布衣昆弟讲切之勤一旦蝉聫玉暎以明经显闻于时非偶然幸致者比而弗加朂可乎吾闻伦始祖希五代时繇金陵徙泰和凡防传至宋大观间曰吉成赠致政生三子次伯夀擢第官卢沟主簿尝刲股起亲疾以孝闻官易其所居坊曰旌孝坊事载郡志季伯霖有隠徳状元张槐应与交莫逆伦其曾孙也卢沟府君逮伦才四世传不云乎必复其始诗不云乎无念尔祖伦徃矣尚朂之防前之穷养者无或茍矣后之达施者宜无一可茍展也子渊幸以鄙辞质诸其以为否邪抑然邪
　　鲍叅军集序
　　总制俞公子懋刻鲍参军集于懋斋介仆叙言叙曰参军名照字明逺照或作昭则唐讳武后而改之也宋文帝元嘉中参临川王义庆军事时太尉袁淑文冠一时王请为卫军谘议照与同列号为极选然则古之掺任阃外筹防幕中率多名胜之士若参军者尤风流文雅杰出等夷者欤考诸大雅有曰文武吉甫美其文足以附众而武足以威敌也而或者角文武两途互相诋訾岂通人之论哉今观俞公镇抚永新威徳并着显有吉甫之风而平居暇日雅喜咏叅军诗殆旷百世而相与友矣嗟夫唐以来诗人唯李杜为大宗然至少陵赞白也无敌则独举叅军之俊逸嫓焉夫俊可能也逸为难俊如文禽逸如豪鹰凡能粲然如繁星之丽天而不能廻狂澜障百川者以能俊而不能逸故尔史称照古乐府文极遒丽遒斯逸矣丽斯俊矣防少陵不足以知太白防太白不足以拟叅军也虽然文以气为主以意为辅以辞为卫读斯集者翫叅军之辞必求其意求叅军之意必尚其气始叅军谒王欲贡诗言志或难之勃然曰千载上英才异士沉没不闻者安可数防大丈夫蕴蓄智能可使兰艾不辨与燕雀相随乎即奏诗王大竒之此其气何如也苏子曰方髙力士用事公卿争下之愿出其门而太白使之脱鞾殿上此其气已葢天下矣此太白所以配叅军也善观者其亦有取于斯
　　赠杨员外序
　　为士而由进士发身天下之清流也为进士而获班朝署天下之极选也以天下之清流膺天下之极选防何人防有能济兹者充而达之若内及外其于为政也何有杨君子吾洪武三年进士也既取髙科即登吏部勤谨而和缓练习而疏通凡天官之属藻鉴精覈枢机周宻曹务剧而咸理敷奏明而常允者君以主事之贤书诺居多以故令闻尤着洪武五年诸蕃宣大臣类以幕府阙员为请上乃命中书遴选省属徃承其乏而君以选陞广东省员外郎九月抵家第展坟墓即就道防请赠以言夫服领以南方面之重控制海表国朝平定其地斩伐鲸鲵拥防良善使蜑防鲛人之室胥为输赋纳贡之区然而地大物伙不尚有当兴除利病者乎化暴铸顽莫若尊贤兴学今兹连嵗大比多士賔兴与内郡等夫其云蒸而雷动鲲从而鹏飞者良由声教之渐被者深也然而不尚有当振厉鼓舞者乎行矣子吾推其所以赞治天官者而悉心以佐理藩府可也吾见总总焉其有余裕穆穆焉其扬休光而母徒重内而轻外毋以昔之劳而今益劳也夫孰不曰进士之施无不达如此进士之贤能不负所学如此又孰不曰庙堂之登明选公如此庙堂之嘉惠藩服而慎简乃僚如此然则政誉溢于途而官箴埀于范矣顾不伟欤
　　赠进士周渊序
　　周渊字彦容年甚富质甚清学甚劬洪武五年秋余忝校文江西及开榜而渊以诗经举进士省宪大臣耸啧矜赏曰是我南昌府学生也老成者或媿之矣其冬渊来西昌受室于浩溪驿丞之馆丞爼豆余渊相从连日动如礼法私心甚庆昔徒得其文而今廼得其人焉将上春官且求赠言余自顾无足以补吾子所需也诵先正之格言资逺业之良辅昔河南程夫子以少年登髙科及有髙才能文章为人之不幸夫髙科未易得也在少年尤为荣然茍幸得之即肆然不啻过人禄利是狥而道徳之弗圗名誉是崇而官谤之弗恤则少年髙科固以荣之亦以累之固以之亦以损之非幸也韩子曰夫天轻与人以富贵而重与人以文章言髙才固造物之所靳也上焉以载道其次以华国其次以文身上下古今落落数人耳若其本实拨而枝峻茂行荒秽而思藻洁政复剟云锦于天机轶翡翠于兰苕如王杨卢骆犹不逃裴行俭之诮亦何幸乎尔也今吾子年甚富足以道逺质甚清足以絶俗学甚劬足以有成其取髙科也必矣其文章当水涌而山出矣将之以防勤而持之以谦防厚其本于孝友而达其行于政事兼夫人之所难而无程夫子之所病则余之所愿望也于是乎言
　　乡饮酒读法诗序
　　国朝奄有方夏即详定法书名曰大明律令又命刑部取凡丽于法者类编其书名曰申明诫谕尤虑中外逺迩弗加警惧轻犯宪条申命文武百司嵗取春冬孟月行乡饮酒礼而读法焉民间率百户为一集位以齿董以里长郡县则肃士大夫之老者为正賔余为次賔而郡守县令主其席其仪酌取唐宋而务从其简物贵俭素而务适其中凡饮皆先读法然后行酒所以使人人知畏而重犯法人人知秩卑尊而隆齿徳也洪武六年正月实维其时泰和县令尹前御史刘公宗啓即学宫而行事自僚佐暨贤士学官弟子员等凡若而人列位于明徳之堂于是学徒二三于于而前正立张拱奉法书而更读之先令次律次诫谕炳炳琅琅观者如堵聴者动色读已而燕笾豆静嘉衣冠严翼竟酒爵行无算有充然饱徳之实无起座諠哗之失皆额手颂曰此主上之泽也令尹之化也令尹治县克勤克防端其教不鄙夷其民动如礼法民自以不犯其或观感信向有不齐名申明籍中不惟其所亲所友悚闻诵言面颈发赤虽其怨家闻之亦凛然増唏恨服化之晚诚足以増夫天理民彛之重岂徒饮云乎防抑刑始于笞笞始于十至轻也逓逓倍之至于杖又逓逓倍之杖至于百何笞律简杖律繁笞十良民犹不敢犯杖百而犯者益众然则法可不重乎徒轻而流重流至于三千里极矣又加焉非绞即斩而率轻犯之此国朝所深悯而乡饮读法之制所以行也呜呼仁防翼日学官自强成诗防稽中常先生和之诸在燕者或吟或自赋以质诸令尹谓余忝正賔宜为序遂次第书于巻端
　　赠刘侯朝京篇
　　上方圗任旧人共政凡越在外服大小文武百司者悯其劳于王师既渡之日优其渥于王化大行之时悉还其人于朝使咸得宣力于家咸得丕享天休而钦承徳意不欲外股肱心膂为异体也知泰和县刘侯宗啓实惟旧人之通显者既厯尚寳卿监察御史遂出宰百里在官三年庶政备举百废具兴洪武六年三月制以平阳郝侯思让为交代行省则承命趣刘侯朝京郝侯既视篆遣吏来谒文为赠余读商书所贵乎用旧者葢曰王播告之修不匿厥指言凡所播告则奉承于内而能不隠匿其指意以达于四方也又曰罔有逸言民用丕变言宣化于外则无过逸之言以惑众聴故民用大变而化服也又尝观诗人美仲山甫既称其柔嘉维则小心翼翼威仪是力又称其天子是若明命使赋出纳王命王之喉舌凡仲山甫之徳业刘侯葢有之似之今其归也其能奉承于内也审矣其能宣化于外也必矣然则用旧以圗治商人岂得専美于前防请以是为赠
　　刘处士赴京篇
　　处士刘仙客应徴而起客贺者曰君仙客也仙者恒遗世亦容有世不我遗出而效用于当时若张良李泌之于汉唐也不其伟防又曰公卿交相辟士务举尔所知冀必得其人独举君者非有半面之雅一臂之交然则君之令闻广誉其徴不亦逺欤客语竟处士若有不怿然者曰吾行安敢负所学诚惧弗堪任耳柰何防曰穷养而达施正已以待物将焉惧邪抑客语则然请复有以为祝诗不云乎鹤鸣于九臯声闻于天言隠不能藏也易不云乎中孚豚鱼吉象曰信及豚鱼言信无不达也处士负山东劲气读书青原山下孝友出天性刻苦以养母终身不娶母八十余殁庐墓以终制焉节操如徐穉非其力不食居止如王凝一物不茍乱所交皆名流所谈皆谠论谓之鹤鸣于九臯者非邪其声清亮闻八九里虽欲不闻于天其可得邪且夫孚信之道可以通神明贯金石守之乎终身如南山不骞不崩行之乎四时如松栢不改柯易叶斯以获上治下无不孚矣彼豚鱼至防也犹足以感之况至著者乎顽然块然也犹若有知况其有四端万善者乎故隠处之不能藏也出而为用惟诚信无徃而不自得固处士所素定者直推而放之耳呜呼当道审于求贤何待夫先容于人处士深于藏噐何有乎独善于已行且朝奏暮召有见晚之叹彼严徐者乌得専美于前防
　　王氏近代族谱序
　　王氏近代族谱并自序者王以诚之所作也凡谱必原极夫得姓受氏之初而今仅仅至于五世者何谱牒亡逸概得于家训畧其所不可知也其自序何庶后来者之犹可徴也自序而必本诸相国待制制置节制者何端绪可寻源委之求也始啓宗自金陵来为吉州校官因家白下子仲柔举乡贡进士于以诚为髙祖仲柔孙荣叔曽孙时可则以诚祖若父也荣叔治儒术有理才当有元延祐间贑宁都蔡冦之乱州彊起之抑使就吏给军府贑之俗鬼宁都城外有妖祠像设极魔恠人莫敢侧目土人类防生口以祭甚神之我军畏缩荣叔独奋义火之三火三防乃命取妇之防衣羃神首一火而烬遂平其城归补押録役满不干进养闲恬处喜读四书间憇东禅寺槐安阁见寒山拾得诗尤酷嗜之时可资质淳厚隠居授徒晚从普觉老衲聴受戒律断酒荤日诵法华经以此自终有贤子伯天祐仲以诚皆兼习儒吏季以立嗜古学开家塾鼓箧满堂精厚训诲不倦呜呼校官贡士上不辱相国三制之宗荣叔时可下将啓八世莫京之祚斯谱也虽不能逺稽亦足以埀示无穷矣吾故因以诚自序而复述其祖父之可称者如此又以期以诚昆弟之后光逺而有耀也
　　一篷春雨轩序
　　一篷春雨轩者防稽中常陈先生之所寄也曷为而寄之燕逰之所也燕逰而曷为以是名之身虽家林一亩兴则江湖千里也夫人不出户庭则不知有舟居之为乐不病暑暍则不知有甘澍之为泽先生营是轩杂莳花卉左右圗书风晨月夕茶烟香篆竒古之玩好絶俗之名流日相与嬉娱其间讵篷窓之可拟而风雨之攸宜防然而处一轩之静飘飘然有麾斥八极之气春雨时至波涛骤惊洒洒乎在三江七泽之间此其兴趣之逺视一篷奚择防先生为前朝逸民交逰贵公钜人无不可为是轩留咏者其来庐陵谓予曰吾梦寐轩中珠玉嘻亡之矣间记忆十之一二数数诵以贶予又録以示曰幸为序志之将续有题者嗟夫轩寄也轩之名亦寄也逰夫是轩者又寄也轩之珠玉独非寄乎今而其人徃其诗存则篇什之寄所系者逺宜先生之眷眷不忘也轩其不以是而永存乎
　　罗观泰归南安序
　　罗君观泰当至正间以才膺当道之选辟为南安属县廵徼在职以能称然非其志也是时四方云扰君既书满即客土小溪为家甚安适焉余尝避地旅韶州又尝校文入广东皆道经小溪凡冉物色君隠处然皆觌面九疑莫能得也去年君来展桑梓省松楸始谐言面葢去乡十七八载矣倾写无何觧忧在念严君从礼率朋徒赋诗以赠属余序之古之君子重违其乡仁也然而不获其志者宜亦不少伯夷太公之居于海濵岂其心防后世或以覊旅或以仕宦得其所愿者或不暇归不得所愿者欲归而无由吾见多矣若余之甘衡门守环堵今吾犹故吾固碌碌无足道如观泰之小溪诚所谓他乡胜故乡邪惜乎曩时不得一造竹所而徒想像其髙致也故于其别序以申之
　　为欧阳志学谢医序
　　友人欧阳志学别数嵗始一防相劳苦外察其貌始若戚如中乃怿如而终则浩浩如也志学于文忠公为十四世先贤之泽逾逺而长固自与人殊昔文忠公为州学记所以愿望于吉士者以为将见皆道徳明秀而可为名公卿其后终宋祚三百年终元祚百年为士者诚不负公所期待矣孰谓公十四世若志学之贤乃壹欝栖屑秪尔邪此其貌之戚如宜也乃告予曰今年有以名荐达者州司有星火之廹而老母八十又六吾何行如之已而婴疾老母亦疾私自念天其以疾全我使终养乎又自念天疾吾身可也而并疾吾母将焉济乎得世医朱氏徳辉为施疗治按脉而证苻投剂而邪郤身与母俱宁而公与私两释此吾所以怿如也朱君年不满三十而方术已如此殊可尚已使予不幸而不遇疾予其行乎故予之疾天也使予疾不得朱氏而落于庸工是天将全之适以戕之也故予之遇朱氏亦天也予徳朱氏而朱氏慕先生之文先生忍能靳一言乎又曰继今以徃终吾年齿浩浩乎日有余裕石田茅屋得为幸民啜菽饮水言报春辉训廸后人志文忠公之志学文忠公之学以期埀于无穷又将与徳辉之世莫与京也余闻志学言诚君子防因书以谢朱氏
　　张子静乐府序
　　始予得张子静灵宫乐部曲四章而读之爱其兼有丽情团扇花间之趣且辞翰俱美恨不识其人意非今时耳目所及也暨物色觧后则吾庐陵先辈也仅仅交一臂而去尝恨不得其全集而读之兹复聚首乃辱以集为贶桂隠闻廷二刘先生序其端矣极所推服予昼帘夜烛把玩不能释手子静复介予题辞呜呼予七十又二子静逾八望九矣三影之韵度于湖之侠气尚徃来于心不尚可徴乎当其壮逰武昌我龙洲道人神交物表买桂花上南楼载酒黄鹤矶下少年俊迈葢可想见今具存集中惜无好事者刻梓以传徒使四方见其一二者以为古人也昔留侯佐汉服其筹防者以为必雄杰伟丈夫也及见则如美妇人焉读子静词孰不曰此月下秦淮海花前晏小山也抑有知其皤然雪颠歉然窭人癯然列仙者乎吾又以子静盛年不偶于场屋安知其中无留侯之所存防若留侯者方益敛其华击节于大风之歌彼其荟蔚朝隮婉娈斯饥国风之伤楚骚之怨葢未尝一介懐抱则吾子静独擅之呜呼世道之感叹欷嘘其不在是防
　　周石初集序
　　石初周先生负竒气抱硕学卒困踬不偶其穷益坚而文益壮吾虽不识尝得其著作一二于他许相识已多乃今其门人张彦文编集其乱离诸作彚成巨帙以借予读之且曰石初知先生幸为我序之呜呼庐陵之文自欧公倡之乃天下之文也名家继作迄宋终元皆欧门股肱心膂之臣而或者妄肆胷臆防染雌黄其间君子所不较也近年得欧榘矱而精彩益出者莫如虞先生自余亦安得瞠若乎庐陵防石初之文成之刘公序之至矣复奚容赞虽然石初有三幸焉当有元盛时独不利塲屋一也至正之季所在化豺狼虽间道暂时而康荘不失今岿然灵光独存二也江南野史谁复健笔而集中隠约散见皆可为国史补三也使石初幸乃溷一第不幸逢时不祥必将矫矫令节必不淟涊伈倪为名教羞然位与势之相侔志与才之相协有不可必者固不如昭文之不鼔也白髪残年坐筹海屋殆有隂相之福诗不云乎不憖遗一老宰物者其憖遗之矣必将有传于后昔贤称杜诗似史记岂不以天寳以来间事不得少陵载而传之安能如画此史传所不及也吾于石初之诗亦云
　　仲氏斐藁序
　　洪武六年夏予仲氏以静由贑之兴国寓籍以儒行起取赴京师偕起者凡若而人既抵京咸放还乡独留仲氏辞不获且病久之病甚当道者怜而许之九月归舟抵青原与予再防拜且泣如再世如梦语予饮泣相劳苦衘杯酒接殷勤不能数日遄返兴国留诗一帙畀予评之呜呼自至正壬辰乱起东西避冦率相违违不久率合并自丙午余旅韶由韶徴赴建业叅差胡越莫此之甚今幸乃得各还为民然白头相望故园之念深聴雨之懐怆矣读集中诸诗皆森削束程度婉娩有思致工巧而不失正大和平而时有讥切至如咏物数处复能于物外赋物不刻画而切事情若一二长篇如鸠巢痴可鍼末俗花村酒帘等甚可讽诵予皆一一评订之矣何时寻遂初之赋归善和之里相与觞咏赓酧以乐桑榆之景庸非快事计造物亦未必不见许也姑序以志因养吾邓先生行附以达诸是嵗腊月书于青原之寓陈谟一徳甫
　　流芳集序
　　胡氏志檝以其流芳集示余曰将入梓以埀后而先生未防序识之敢请余受而阅之自其逺祖笺笺父谘暨其曾大父士茂父履辉季父履宁履宁子志徳代有积庆其擅芳也宜哉夫芳之大者在乎祚祚贤而声实茂绵厯永矣然徳其本欤故有蔑徳之咎而无背徳之祥者此也始笺由太学举进士丞南城当绍熈五年逢国大庆髙年者锡爵得封其父谘廸功郎母欧阳氏孺人读尚书谢公谔为谘记其儒林精舍寳谟阁直学士杨公万里为笺记其福荣堂其徳可知此流芳之初也士茂一字古涧止一子能均其产畀兄子三而四分之能制尊礼堂以严家训观乡衮信国文公乡先生太传刘公徃还手笔墨迹如新其人可知此流芳之盛也履辉一字涧月履宁一字小隐草庐呉文正公麟洲龙先生诸老皆为赋涧月堂大守杨友直马昻夫诸贤皆为赋小隠堂而太史虞公又为序之此流芳之续也志檝承之当草昧之运能紏民义障乡邻致世业不隳益崇能拜前江浙提学李公祁乞铭其父前陜西省郎中梁公天与乞铭其母今翰林国史宋公濂乞铭其妻致幽壌不憾有光而志徳习隠如其父好文防谦如其父此流芳之衍也然则胡氏之芳其继继庸有艾乎昔范宣子论死而不朽归诸世禄叔孙豹以世禄不可为不朽葢尚徳之论也凡胡氏贤子孙思其髙曾而上由绍熈迄今百七八十年敷遗之休贻谋之善若先达之士名公钜人立言之君子实宠嘉之如是岂易得哉然则树徳尚益务滋乎吾见流芳不但一宗一乡而止将叔孙子所谓不朽者可跻矣
　　倪贰守之鬰林序
　　化州石城贰令庐陵倪仲威擢陞欝林贰守吉郡緫制顾侯文质作为诗章艳其宠荣勉其清修而竚乎其令闻之逺扬也郡庠师賔士友率皆赋赠而防则序以致祝规焉当洪武三年广东秋闱防忝校文而君职封弥相与颇习熟然仅仅月余而别别又五年始再防防无防即廹公程不可稽又乌得无赠邪防闻石城小邑当广东西海南北之冲前朝以巗仄险隘特割置是邑所谓好则人怒则兽不可爬梳者君履之若夷五年如一日自非岂弟施化平易近民何以能之欝林视石城为善地贰守视贰令为优迁志称其好学者多其民力田务本属县三户五万粮不足二万君端本于上县承风于下其易治岂不十倍于石城防然则顾侯所以竚乎令闻者可计日而待矣抑化民成俗不在兴学乎深山长谷庸讵知无赵徳其人焉君軆貌而礼罗之选弟子员而优异之暇即与为揖譲而肄习之民俗有不丕变矣乎所以奉公上而欢集慰民望而来苏兴颂歌而洋溢者举不外是矣是为序
　　送扬璟斋序
　　大传曰龙蛇之蛰以存身也扬子曰士不得则龙蛇夫一屈一信理之常然而亦不能于久屈如扬子所云者则唯清修之士以退为恬者恒处之裕如也故宋叅政杨公铸诸孙振瑛少从前进士祝公尧受业长由学校发身为王府叅谋代既更入闽尝一为帅幕賔非所志也所居得信州城北韩侍郎竹坡余基其地有玉溪山寳驼峯天津桥陆子泉皆名胜防衍佳处君景行先哲超遥世表其清修何如非扬子所谓龙蛇者耶余与君觧后于岭南君所至虚左前席者不少酒酣气张浩歌激楚有燕赵慷慨之遗风虽不获于时亦不辱其志今兹再聚首于青原将返其故居求一言以壮行夫扬子之云余与君同一嘅也君归益求参政之初服而修之求侍郎之髙致而袭之酌陆子之泉香而沃之天下之乐有过此邪若夫钟鼎之腴轩裳之华樵叟渔童或笑之矣君字显卿别字曰璟斋
　　陈中常归会稽序
　　若耶仙子谓阳明洞賔曰久不闻樵风清唱不审中常丈人天逰何许賔曰闻其度彭蠡访鄱君鼓枻青原白鹭之间五年矣仙子曰賔幸为我致书速其返无久滞也书至丈人即戒行李有海桑子者赠以言曰书称夀俊诗咏老成典刑夫夀老成世有能致之者矣而俊为难俊而有典刑可师表尤难丈人度卓识超然物表论事常慷慨有贾生太息之意谈笑倾座人有叔敖抵掌之风大夫资以问政诸生有所矜式夫是谓之俊谓之典刑孰曰不然柰何翩翩乗天风而弃予如遗防为我谢仙子曰道济天下可也若耶之风朝南暮北独私于樵者可乎谢洞賔曰深山大泽实多豺狼阳明射的无遗镞可也岂容一矢之或亡乎丈人幸厚自爱尚当相期汗漫逰于八极之表
　　秋云先生集序
　　秋云先生吴防之英也学贯经史而尤防于春秋文肆天葩而尤丽于诗苑余不及见其著述而获其诗词读之大概律诗有廷筠义山之风流宫词得仲初文昌之格调变陈言为雅辞发新意于众见第之作者允为名宗防稽陈中常其髙弟子也嘅先生旧藁不存仅仅收拾诗词若干篇手自编次以示予曰所谓千百之十一尔幸序其端余始读中常诗歌乐府敬其卓越非凡而不知其水木之有源本在是也呜呼安得梓刻而传以与好吟者共之防
　　乡饮酒诗序
　　洪武八年十月二十有五日我县大夫郝公好谦率厥僚属暨县之士夫民之髙年行乡饮酒礼于乡校明徳之堂遵国宪也前期集賔佐师生咸习其仪是日大夫肃賔于庠门外揖譲升堂以序就位乃命诸生袛奉大明律而朗读之又参伍讲之环堂阶而聴者如织决知禁防之不可犯法意之无非仁矣既而以法行酒爵有经而饮不乱诸生升歌自宵雅肄三达于台莱菁莪又赋泮水八章以终洋洋乎沨沨乎沐浴熈明之膏泽鼓舞循良之惠化无不醉心焉者惟我大夫下车两朞坚守如铁石至信如汐潮平施谨乎权衡烛隠逾乎水镜用能令出而从化久而孚得人之和致年之丰凡兹嘉与士民同其休成其文者孰非岂弟父母之心所形防翌日王君子与偕善赋者咸为发徳之什而属其序于予嗟夫读法周礼也所以纳民于无过之地也有画一之令与断有贤大夫之善用法西昌之邑不其幸欤正賔陈谟序
　　永丰教官序
　　天下有才教官不患无名进士然得进士易得教官难今之教官多出于进士而进士之负才名者什一而之亦罕矣此才教官难也吾邑郭子昭为永丰教谕埀二年彭君子文亟亟为予称其学之政能不诿责于训导与之同堂合席口讲指授朝益暮习科分艺别壹遵时制而每加励焉若夫抗顔乎跃冶之金而取长于攻玉之石日严乎占毕之讯而时铿乎待问之钟又无不曲尽焉如是而为乡校庶有成防余惟子文言然固子昭所优为也且夫教人自端本始子昭以衣冠宦族守正葩世学其质温温其言恂恂其动防谦其文雅驯洪武五年余校文江西及开榜而子昭以诗经亚魁炳炳蔚蔚可为名进士矣既而上春官得职教永丰能举其职如此可为才教官矣抑永丰欧乡也多世科钜公老成闻家又得子昭乐育其菁莪名进士继此有不彬彬矣乎子文又称子昭采外勺水不辱于朋徒毅然自重未尝一失言失色于同人呜呼又奚特为才教官而已邪
　　贞固斋文集序
　　萧尚仁氏养髙三华山下清修苦节积学绩文甘以病废然薰其徳而善良者众矣殆古之不显亦世者欤其所着诗文命曰贞固齐藁余把玩不释手爱其体裁正而丰约适中论议卓而波澜洋溢允为成家诸诗小絶多警防擈茂而不鄙刻意而平夷律圆妥不陈五七言古軆寂寥者更腴流动者絶蔓葢所谓不以轻心出之者其文如此其学行可知矣尚仁本居城西栁溪之上有园亭池沼之胜实衣冠科第之族其先君子方平先生于予为同志同学易同考业余齿差长一而頴异聦敏余固兄事之当前朝盛时方平壮逰岭海间不返余独学寡陋至今每忆相与童子钓逰之嬉文字讲贯之乐何可得也故见尚仁如见方平不惟庆其有子尤庆其有子贤秀而文君子之流风余韵光逺有徴固如此余日就耄尚仁亦华颠读贞固集良深起予之益敬书此以为序
　　赠萧季常序
　　县学生萧季常将升大学来请言夫脱畧艸茅而纵观山河之胜被服韦素而周旋冠冕之间驰逐鸡鹜之塲以超遥凤麟之囿人固艳子之荣必子且贵矣抑传有之观于海者难为水逰于圣人之门者难为言思其所难为则将舍其故智以培其徳基发其令闻如是而已吾老矣自顾无以补吾子万一然信其必善学也必有立也故序以壮之
　　赠乐正刘本和序
　　兰臯刘本和先生为郡庠乐正有年洪武壬戌上以勑符命郡县以礼罗罗致岩穴贤士与共论治道本和在选中郡守与使者言乐正要职也非此其人则雅乐谁与兴者使者勉为留之未防朝命下释奠先圣先师必用雅乐于是郡守之留为有以也乐正虽不得与三公论道于明廷乃幸得明蘷夷制作于庠序庶防邦人士耸闻絶俗之正声非盛美欤于时以郡守之命来取琴瑟之材于属县故旅于泰和因得相与道旧故序契濶焉呜呼乐正世业也自其祖继善先生与天慵熊先生为莫逆之交天慵精于音律尽以其法授继善而继善亦尽得其传并以其不传之妙而笔之于书其家固世守之呜呼岂特庐陵一郡有所师防大都大邑有不来取法者乎大司乐成均之教黄钟大吕之奏兽舞凤仪之祥岂有外于此乎乐正尤将访材于它邑于其别也序此以嘉之乐正工词章善戏墨山水至兰菊竹石无不精到则皆其余事也呜呼贤矣防
　　赠冩真李约礼序
　　晋人称传神写影正在阿堵中葢眸子人之神气也然繇颊上三毛槩之则一发之失而神非矣人固以全軆论骨法神情气韵坐立当无不肖似乃名国艺郭令公女指前得赵郎形防后兼得其性情语笑苏文忠公令人于烛下取壁上影不施眉眼而见者识与不识皆知为东坡此全軆之论也阿堵固全軆之大防三毛亦全軆之一节也可不务与庐陵李约礼斯艺名三世闻四方余老复觧后踈髯翛翛天风起之濯濯如万丝栁而芝宇霞颊光暎发可爱谈论古今事变及其先世文物酒酣气张伟然豪杰意态此其全軆也凡得君一笔无不如生而亦不轻一笔以予契久屡别为余笔之且诮予江湖间屡笔屡不似予故以前説为谢葢全軆未易言也约礼大父沧波与乡衮文信公同里常信公于南禅观者疑随武子复生其父波余亦如之班固称士食旧徳之名氏工用髙曾之规矩乱来食徳者希若规矩髙曾如约礼不替益精防何人防尝见前辈题安城刘氏乾坤清气圗多宋季魁人硕士使来者愿执鞭不可得于世教有补今亡矣约礼其无忽诸庸讵知今无其人耶
　　刘子彦应徴序
　　我朝天兵奋起淮甸扩清疆宇大河以北五岭以南罔不臣妾洪武元年秋一鼓而燕市为墟再举而闗垅震叠天统斯得皇心载愉爰及稽古礼文之事申明廷臣搜猎岩穴网罗旧闻务酌古法因时宜不局局循故常已兴而荐讲迭考而旁求葢质文相变损益取中帝王之道应尔也二年春庐陵刘君子彦由章贡应徴将入东观陞容台阶秩宗奉常与天下之英讨论著作成一代钜典搢绅先生悉荣幸之愿望之防请赠以言昔令狐楚尝云叔孙通起帝典于桴鼓之中自此以还鸿生硕儒若贾董仲舒公孙希不以此进夫礼所以治神人和上下必若议焉舍儒者奚宜防汉采秦仪杂就至唐号为繁缛宋颇采唐仪嵗祝天下五方神州宗庙大明夜明太社太稷太一九宫臈腊谓之大祀文宣武成风师雨师先农先蚕谓之中祀灵星中霤马祖司寒司中司命等谓之小祀或者犹论其以仪为礼以器为乐将礼序乐和犹未能同天地之大礼官博士之职犹多疵阙耶幸而委巷之厐杂诸家之聚讼洛建大儒悉析其淆而归诸正矣今之议者视唐宋不殆优且裕乎其弗获施于当时者鸿生硕儒取而建白于今诚所当议也夫功成作乐治定制礼太平之盛致也值亨嘉之防被道徳之华无疆之休祯也固以为君祝并以饯云
　　赠王孝亷序
　　孝防字子啓通介人也值时危浮湛蹇傲以自晦前年防徴贤良方俨然衰绖中州廹起之不得已之郡控辞太守太守曰吾奉命子行矣及藩府伏谒参政陈情焉叅政嘉之曰子姑终制需后辟孝防既获请益韬迹以遨洪武元年冬太子賔友李公行素奉防搜访岩穴士先时孝防读书南康山中人莫之知及賔友至太守王公荐其名亟欲与见而州物色无以应也孝防闻之惧州且获戾即为书抵夹谷侯慷慨伸志已乃出谒侯侯大喜迎咲曰子真傲人间万户侯者邪孝防谢曰正自不能不尔于是筮戒行州之贤士友咸为诗歌賔饯之介防叙之防既序事且颂祷之曰国之将兴必产材于未兴之先凡杗桷椳楔谷粟丝枲类倚叠堆阜而沉欝之困踬之使谙练习熟强忍振厉以需于时用一旦遭时勃兴皆能献竒效智取勲名埀竹帛若古之辍耕太息抱膝长吟举牛口出跨下纬萧佣舂洗削卖浆者千载之下想望其人品风概何如也孝防读书时感叹于斯久矣有志当世亦素矣难莫难于际方兴之运幸莫幸于当强仕之年不以古人自期可乎抑宋盛时有自天章龙圗两阁学士开国太原郡公讳贽者孝防所自出也诗曰无念尔祖传曰公侯之子孙必复其始念之深斯复之大矣若彼石处士骑将军马自以为不啻荣宠者夫岂所望于孝防也防
　　赠永宁县丞序
　　永宁贰令蒋侯起宗承府公檄督转输南京之亏赋者吉支县九侯督其六泰和以石计亏万二千有竒侯来不十日输者已盈万呜呼何神速也府公知其清强干敏任之也笃蒋侯行以温惠正毅感之也孚如斯而已泰和贰令夹谷侯催科能政为他县尤敬蒋侯贤语防云宜得仁人赠言荅蒋侯宠光葢侯世家淮安之安东读经史练时务识运数推移嵗丙午由枢宻管勾随总戎赴京欵附授湖广行中书省掾在职一年具有政绩叅政傅公甚加敬爱随侍入京遂擢贰永宁永宁处万山间接壌衡湘号称巗剧侯岂弟以裕之防介以端之化用兴行颂美斯盛溢以故府公隆是委焉余惟天之生材当兴王之运储之也久则发之必大蕴之者富则施之必充若蒋侯者讵止督亏赋一事见其所长防使艎将东防始谐言靣乎其神若祥云之履紫芝温乎其气若春阳之韵杨桞蔼乎其辞若糓粟丝麻之周于实用也且其律已至防驭下至严公家饩廪一不受第饮澄江水而去嗟乎又止贰一县称而已耶
　　吉水县尹费侯赴京序
　　有司庶府近于君者逺于民其逺者宰臣是也逺于君者近于民其近者县令是也书曰民可近夫民孰肯逺之防乃亦不得不然者軆统建而势分絶也在易之比曰先王以建万国亲诸侯万国至众非一人所能徧亲先王特亲诸侯而俾诸侯各亲其民此近民之道也故宰臣者承君之号令徳泽而致之方国而县令则宣通其号令流畅其徳泽而致之民者也大明啓运尤重县令之选优其礼隆其责且着令三年一朝不重内轻外使咸得自达焉美政令誉者既益知加劝而中材常调者亦凛有所勉而务求为善非良法欤于是文江令费侯振逺将行其嘉賔胡君子祺言于防曰侯为县三年称神明如黄頴川务保障如尹晋阳守清白如杨伯起忘忧喜如孙叔敖兴学校如李賛皇别鰝鲂如宓单父至若租税无逋庸调均节工役日集狱讼不滋在侯为能事葢不胜书者凡衣冠清流乐侯之趍朝而书愿侯之増秩而遄归作为歌诗邀防序其端以为颂祝仆雅知侯善制锦而不伐又嘉子祺善论徳而不浮故乐序之防尝闻昔贤颂循吏有曰一之嵗肃而教之二之嵗恵而安之三之嵗富而乐之今文江之民可谓富且乐矣乐民之乐者民亦乐其乐民惟恐侯陞朝为公卿而不得保有其乐于将来也侯必念兹必赋之曰归防归防尚与尔同乐乎防
　　永言序
　　李伯葵氏以其永言示余读之徃复数四叹其志于古道甚防葢近古莫如选次古莫如唐后来者莫或尚之伯葵学选优柔沉着每有新意至其曲折态度情景俱防处得于苏州为多亦其资禀冲嗜好澹翛翛然出尘整整然束礼故其吟咏情性有之似之甚不易得也七言乐府髙古如辽阳行白纻词长门怨次之唐律圆羙清链又次之自他人不能兼者伯葵悉兼之矣尤为可尚尝恠新学谈诗类不满人意尊选者易唐李杜以为剰出右唐者弱选魏晋防成絶响剽掠潜窃以为工其为选也固不难防缀花草以为媚其为唐也亦安在必若阮嗣宗王仲宣所制不犯十九首句字而音节气韵酷似之始可言选矣必若李杜为律为长句天纵浑成闗渉浩瀚始可名唐矣斯乃白头书生苦心莫能希万一也乌得易而弱之因书伯葵集漫及此呜呼尚有如伯葵之兼致其工者乎
　　五同轩后序
　　读徳基吴少府五同轩记有云古之同者同乎心今之同者同乎迹又云必将同乎古之人古之人可也防防言乎吾观公亮王君与张子阳同里闬同患难同归乡同扬歴省若宪掾同者五而已矣由五而充之虽万可也一理同万事宜无不可者万而有一之不同一亏而众乖矣故君子不尚同不党同者同乎理而已然理同事同其同也常事不同而理同其同也大易曰君子以同而异传曰不能大同者乱常悖理之人也不能独异者随俗习非之人也昔人有同不同异不异者意颇近似而先正有上殿如争下殿不失和气者乃所以为同之大者也少府欲二君同乎古之人欲二君同心不同迹正以皆知同之为同而不知异之为同尔二君临大事断大狱决大议勿雷勿阿必辨必允俾民称愿曰萧规曹随罔美于汉房谋杜断何羡于唐不其韪乎不其韪乎
　　集太白句序
　　右集太白句十章川上邹君为子与王先生颂也何言乎颂先生受徴至不屈上宠嘉之也其宠嘉之何先生徳充而虑审智圆而行方上始用台臣言特徴为説书既入觐因壮其老官之要剧恳辞不拜再四益坚乃完其隠节也国制田赋之家大者嵗朝受谕邹君既亲覩先生宠嘉之美又并舟而上故有是作归以示防反复读之叹其精工昔朱文公有言李太白圣于诗者也凡人情物态他人累句不了了者第一语而尽集中包括广闗系大邹君熟复之善用之非牵缀强葺者比宫商相宣金石谐和虽谓太白复生为子与赋可也防故书之且题其后云
　　赠进士冯韶泰序
　　洪武庚戌防校文广东归驿抵韶始与阳山学者冯君韶泰谐晤于舜峯之下其人磊砢而英俊其论议卓有器识防固卜其逺大且惜其不屑于塲屋因以进士业勉之而君亦浩然欲相与求丽泽之益也壬子孟陬君惠访予于白下僧舍相劳苦外问近况则以周易贡于乡上春官矣复求赠言嗟乎将何以为赠哉虽然韶古百粤也三代以前防取磬材于韶涵濡圣化尚矣秦汉而下以武壮隋莫如麦铁杖以文佐唐莫如张曲江韶泰得于耳目之见闻习于义方之涵育非如崛起草莱而幸致通显以荣耀桒梓者也明良在上凡谷粟丝枲梁栋榱桷不遗遐逺不弃憔悴而况皦然以明经进者乎况读四圣人之经知进退存亡之道思欲不失其正者乎外之为良守令内之为名公卿毋渝素守毋负实学其为科目之重也审矣其为邦家之光也逺矣请以为赠
　　赠医士谢礼卿序
　　礼卿本兴国衣锦乡故家今居章贡以医闻防尝观县志乡名衣锦以谢肇故肇在唐广明中和间累以机钤经畧功位至金紫光禄大夫检校户部尚书爵防稽子在南唐保大有至尚书左防射右千牛卫将军者在宋建隆有至散骑常侍兼御史大夫者皆积阶银青光禄大夫皆肇之后今其后虽多皆逐氓伍独乡名犹荣耳然礼卿独以方技取重于时不失为士类数百年间衣锦之余光不在此乎今夏邑判簿张侯由郡窰所归而婴疾疾日増众医持两端凉燥杂试药不能伐病令尹冯侯贰令沈侯乃走急足致礼卿焉至则首踈其痰痞徐理其实热凡两下之十七八行而后所苦悉迎刅而觧向防礼卿投驶剂而姑优防以养之是殆闭贼于奥而卫其堂也久则败矣二侯命防赠言以饯礼卿防赏其医术而髙其世家故乐序之人有恒言不得为良相则为良医礼卿有焉
　　谢维髙升太学诗序
　　平川一小县而在贑为上腴丝麻谷粟之利行乎四方竹箭皮革之羙被于上国其民亦多秀而文硕而茂盖维昔然矣在唐时则有若钟绍京名在旗常功着社稷在宋时则有若李君行学行纯懿为世羽仪其尤表赫显显者也夫平川有如是之先正前烈故士生其间资禀超轶者感慕兴起乐于为善而常有以致身于不朽其次亦足自表见于时又其次亦不失为善士呜呼其可敬也夫余尝应大夫之聘一至其邑其来学之士有谢岳维髙者质醇而禀厚内刚而外谦读书经通其阃奥习经义要其指归达于軆用之学而不滞适于时用之宜而不浮可以为善士矣其于学校可谓不辱矣洪武十二年八月有防州县学生员在学年久学通经术善为文辞容貌端荘行无玷缺者升入大学教而育之而平川大夫以岳为首选呜呼在于乡学卓有令誉则夫蜚声于壁水腾跃于天衢固其所耳虽然岳其朂防抑抑乎其进之恭也恤恤乎其守之严也沉沉乎其思之长也逊其志如有所不能敏于事如有所不及使道之未充者日益充行之未果者日益果见闻日益广而出于寻常者万万交防日益多而得于名胜者肩相接也上以副圣君贤相乐育之盛心下以慰平川大夫士之愿望而逺以绍钟令公李先生之髙风芳躅也顾不伟哉既行拜余于青原故书此以赠之
　　送陈守道就飬序
　　洪武十二年春陈子都以诗经贡礼部授西安府盩厔县丞是年六月到官即走急足三千里迎致其父母以就荣养十三年二月其严君守道先生始克就道来别于余余惟人莫难于能绩学学莫难于能得禄禄莫难于能逮养学而不足以受禄者独善之民也禄而不及于奉亲者永感之民也今子都学足以适时之用春官擢其才天官隆其任贰令于大县可以为逹矣守道义方之训行于宿昔而迎养之礼不惮于数千里之逺平逹于康庄端居于公舘起处节适防甘丰时可以为荣矣虽然长安古帝王之都也有洪河泾渭之川有终南崤函之险按周秦之故揽汉唐之遗在此行矣过曲江而想渼陂之胜槩过麟逰而吊九成之荒基而金城之千里山河之百二俯仰犹昔地有不慨然兴叹惘然长怀者乎君故能吟明年侯君归锦囊之富当倾倒罗列以贶我
　　竹间集序
　　古之君子政事文学理同而事异盖仕以行其学之用学以充其仕之资也今之君子学不必优而可以从政仕虽有余力而不必学者亦多矣予读王君竹间集固自有省哉君筮仕最早繇江右歴岭海所至政与学俱有今闻者以其退而不自足进而不枉道也夫其钟粹禀温故其诗雅驯而藻洁其中寛而有制故其诗不矜而严纡徐而逹其临政奉法恒务大軆不激不阿故其诗体裁正而榘矱精其议论古今是是非非笑言雅雅无诎以随故其诗善讽而婉堂有埀白之母二毛之兄累累辞荣归养不克遂梦寐以之读其诗知其于孝友最隆也暇日壶棋槊笔牀茶灶随寓皆然尤深契防同防收视反听与天者游其貌泽如也故其诗翛翛其气飘飘读之者又有沧洲紫霞之想呜呼君于文学至矣既老而弥劭不倦而逾宻独其见于用者犹未足尽所学之长将时邪抑有待邪予尝慨乎天地之英华散于万物其在人则为文章事业不得于事业则得于文章李杜光熖万丈炳烈千古将非不得于事业然耶彼在天者吾无如之何顾吾所以自立与传后何如斯贤逹之髙致也集中佳制率慕汉魏盛唐之风而无齐梁绮纨之习其为可传无疑余又因君筮诸易剥必有复复必有泰以其时可矣如君之才其有不鸣国家之盛乎
　　吴子斋奉母归宜春序
　　天下之乐莫乐于奉其亲奉亲之乐莫乐于还其乡夫甘防尝丰而松楸不能时展防乌日侍而桑梓不能敬恭亲之心有不歉然长怀者乎茍有能养亲之志者得不恐恐然如弗及乎夫弗获已者时也弗可失者机也昔世变方殷人皆流离颠沛皆无如时何若江革负母逃难备经险阻采拾为养以幸免为万全者岂获已哉故游子悲故乡莫切于事变稍定之日稍定则机可乗若之何失之王仲宣称张仪楚奏庄舄越吟以为人情同于怀土不以穷逹有异而况鹤髪偏慈日夜念其亲戚坟墓宜何如邪齐之吴君奉母归宜春而章贡交游与流寓贤士莫不嘉羡叹其荣于昼锦贤于以官为家者俾余序之夫以齐之之贤孝于奉亲先意承志他人称为盛美者齐之皆常事而还乡亦常事也常事而弗克如齐之者犹多即其善可一二计哉今还其乡昔之耆而艾者存十一于千百必皆称愿曰贤哉斯母有子如是慈孝之表也昔之童而丱者若壮若疆必皆叹息曰吾戚懿尊章安在斯人斯母融融然泄泄然天相之福也善果不可为乎为善果不康裕乎陶潜田园荒秽可从而理也王凝门巷果木可方而列也晏之书满室子云问字之载狎至而太夫人轾轩板舆潘安仁闲居之赋如画也不尚有増夫天理民彛之重哉
　　青阳行乐图序
　　清江孙碧霄为西昌贰守黄侯允中冩青阳行乐图仆元年冬归自韶石始获与侯面且观图焉乃序之曰古之君子极轩冕珪裳之贵而不易其山林畎畆之守者其乐无不存也故观丰水之有可以知数世之仁动髙山景行之思可以忘其身之老夫山与水何所独无何人不玩然反诸已而深契省者寡矣彼其考涧槃以自足乐泌洋而忘饥自谓三公不与易者抑岂知穷达一致定应不防即庙廊与岩谷何逺故君子之乐无适而不存焉无适而不存者得丧是非举不足以为累也昔有以问乐之故曷以曰仁仁故乐极天下至美不足以过之况山与水乎山与水寓也而乐亦无不存也黄侯系出双井生岳州临湘县青阳里长即宦游四方因以青阳为别字不忘本也画史冩而成图若常对然侯起居节适时而展之先人之桑梓童子所钓游歴歴然也昔太公封齐五世皆返葬于周狄公望太行白云念亲舍在其下君子移忠于君而孝思常不替若此然则观斯图者不独见侯之乐抑足以知其孝矣况夫青阳者春之司也在天为元在人为仁元首善也仁全徳也里以为名而侯以别字岂徒然邪凡立身种学归宿于仁莅官行政根本于仁一动静和之以天倪外穷达安之乎素履将风日妍美吾冲襟也原隰光华吾生意也青阳之景常淑青阳之里常近何隂威惨戚之患何道路阻脩之怀亦何适何寓而不乐哉吾故曰仁故乐而非穷达一致定应不拔者其亦孰能与于斯
　　赠医士刘彦昭序
　　医有经有守有变理以为经法以为守而变者权衡乎其间理无变法有变变而常适其中其惟洞于理而精于法者乎天官医师理之原也内外经理之渊也然而简奥微未易灵悟故南阳张机病其难明且痛宗族以伤寒毙者数百口遂着为经论以发其隠备为治法而处其方详为问荅以尽其变此东汉以前所未有也至成无已刘河间诸贤又惧南阳之论犹非后所窥测又从而毛举髪栉别嫌阐幽门分类析殆无余蕴此又晋唐以来所无也凡欲所学者洞其理精其法而妙于变耳鸣呼大贤欲公其道于天下也如此而世防有得一方自以为秘施一剂惟恐人知同业而羞讲共事而忌疾者何哉学聚问辨之益不充而谋利计功之私日胜故也友生杨仲升曰太医彦昭刘君独不然彦昭世业也恒不自足合孔孟岐黄之书而求其统之宗防之元也理有未白法有所窒亲贤近仁常温温乎金之奏而玉之应也人有疾不择贵贱而赴之不以为功而功之归者众与之药而不责偿者复不少唯务已人之疾而已余今年病热甚得彦昭良已至今无以谢也彦昭家种杏成林而林中题诗连屋者得诗重于得金也先生幸书前之所言得借手谢焉余与仲升别乆观其文尝有为陈侯谢彦昭者今其言又若是恳恳信矣哉为贤医士矣夫去其谋利计功之私而广求学聚问辨之益理以为经将无一之防遗法以为守将无施而防戾权衡以通变将出入疾徐无不迎刃而解周官所云嵗考十金为上者其必于彦昭见之且穷而在下存心爱物宜莫如医此南阳著书意也夫读其书安有不广其意者乎
　　孙碧霄归新渝序
　　辛卯壬辰之乱清江贤士君子率徙家保上流不数年而上流亦不可保往往逐便利茍昕夕以仅免颠隮为至幸方是时王孙公子求如窭人有不任者矣求为他道有弗习者矣虽贤士君子不失其正者几何人哉而渝上孙君碧霄寓西昌独不失其所守之常十五年如一日在他人坎窗者君履之若夷及豺狼之性稍就帖息向之防窜者皆返我羊肆而君所至人爱之敬之殆不忍离君亦安于乆客如其乡然呜呼君赋质厚以冲处性谦以周待人和而正学有源本自天时地理方术卜筮等皆所研防而丹青图冩妙得顾虎头吴道子法则其世业尤为无敌故不求即人而就之者众未尝枉已而处之者裕常义取而无浚恒虽澹交而有深益兹其所以称善于乱世曲全其所天也欤是岂不贤而能之欤余与君最厚且契然方役役四方不得日从君游乐不亦重可悯笑邪今年留章贡于太守常方壶所观晋隋唐宋名画法书不一其尤著者羲之智永真迹余固识其笔意若阎立本醉道图许道宁米元章山水黄荃崔白易元吉花木猿鸟等类能观其神气之逸耳至其造诣精绝天然入神处防不能窥测一二念安得碧霄共观之而指教其肯綮要妙岂非绝无仅有之一快哉适儿子家问至言君行且归渝上得之惘然殆难为怀抑君知天时者也君之行时之泰其有兆乎余逺道不得执别独赠以言夫当乱世居他乡不失其常犹若此则其归亦焉往而不得所当勉者惟善保以需良晤而已
　　斗室诗序
　　易曰退藏于宻传曰居天下之广居宻者心也广居仁也君子之道敛之不盈方寸不亦宻乎散之弥满六合不亦广乎是故挫万物于一毫卧千里于一咫角堆以取势位吾皆蜗之竞侈以髙族闾吾皆孩之天吾与徒贤圣吾与师振古豪杰吾与游衍也巩昌汪君敏徳实办兹事扁所居曰斗室既自赋之又与朋徒偕之工者咸登诸轴予既为吟二章且介予序其轴端嗟乎善观天下者天下小于斗善宰天下者天下不出吾斗古之人贫而渔钓贱而畊莘胥靡而版筑其藏宻斗室之中亦乐矣然其固居天下之广居也自非逹可行于天下则固终身甘之矣防曰斗室陋如之何余曰图史吾金玉也风月吾藻缋也文章吾锦绣也杖履吾车马也江山吾爼豆也草木之荣华禽鸟之宫商与凡樵歌牧笛则皆吾声伎娱翫取诸左右无不足也何陋之有
　　赠袁叔异入国学序
　　吾乡故家文物凡数姓而袁氏最着曰文焴者以天子与日月并明赋偕兄樵同登绍定榜其子灏复以天子纯徳天定位赋世其科而樵之兄弟若椿若槱亦皆先后驰声名列进士榜中载在郡庠碑刻班班可考斯亦盛矣哉灏之子公鼎当元之初隠徳弗耀公鼎之子啓东际皇庆延祐盛时甘肥遁以老其子则复初也与予同学然皆不得志于场屋复初子彦圣也际大明兴运为太平幸民于是县选其子叔异入乡校为弟子员而彦圣亦幸其子之周旋乎衣冠爼豆从容乎揖让进退上以绍奕世之箕裘下以启方来之簮绂其必在是矣叔异粹乎其为资也焕乎其为表也凿凿乎其制行也轩轩乎其立志也硕硕乎其务学也盖已秀出乎等夷矣洪武十五年皇上以胄监新辟学舍增广取郡县生员以实之西昌之学起者七人而叔异在焉是行也吾知叔异近有以光其髙祖父敷遗之休逺有以绍其六世七世祖武之科名不斩之徳泽固有出于同时同门之右者不其伟欤因府学生员萧李常为叔异求赠言故叙其世家以期之云
　　栗阳刘氏族谱序
　　澄江稍迤而南为栗阳刘氏以和世居之居有园池亭榭松林竹树幽雅夷旷而以和益简澹济以吟咏之胜殆古之肥遯者矣自乱离来余避地韶阳与以和不相合并者数年然闾里凋敝故家老长存者无几暨归独以和无恙依然保有林原之趣盖捐利好施贻谋敦善富若寓而不矜忧可通而不累故雍穆成风焉今年春余过其家握手相劳苦外间出与其伯氏以文所编族谱一帙介予叙之且深慨夫兵燹散逸之余其所纪者记忆耳矣予惟与治同世者事易集与乱同世者事罔攸济矧殷忧且不暇奚能庸心于是以和之志可悲也夫按刘氏其先金陵人宋绍兴间有讳廷杰与兄廷俊居于县治之东廷俊复迁之灯窝岭进士谭伦为易其名为登科岭以期之廷俊后果登第官至辰州知録廷杰五传至文先则又徙今之栗阳凡若干世其间业儒以光于仕者督耕以食其力者乐恬淡以尚其志者存忠厚以世其家者躬孝弟以顺其则者皆辉映简册表表可见夫自仁率亲而知爱自义率祖而知敬自礼率分而知不越若斯谱之作其为世道计也深矣使后以和者因睦以合族而不至于途人相视则其道可乆而子孙长世也端不在兹乎呜呼以和之志其可悲也夫其可尚也夫





　　海桑集卷五
　　钦定四库全书
　　海桑集巻六　　　　　　　明　陈谟　撰序
　　何侯序
　　河东董元鼎观逰于韶石韶之景十有二次第赋焉又将观于仁化益充其宜赋者以仁化有贤令何侯也请曰知何侯深莫如先生幸颂何侯政得借手见侯以慰彼氓予惟侯由进士制岩邑岩邑盘错也非利噐不行进士鸾鳯也非鹰鹯可比利器足以治盘错而鹰鹯不可驭善良必若盘错迎刅以解而顽梗胥为善良之归其惟何侯有焉昔子路治蒲曰邑壮难治夫子曰恭而敬可以摄勇寛而正可以懐强爱而恕可以容困温而断可以抑奸则政不难矣夫以子路之勇而思其难将不懐鹰鹯之志乎夫子之言皆勉之于岂弟殆使进为鸾鳯也吾于何侯既以颂又以劝者夫亦犹其行古之道欤予又闻侯来时浮彭蠡湖望大小孤放歌舟中笔势开合冲拂与湖山相雄角此侯尝朗咏以贶予者元鼎行必闻之又将与侯金舂而玉应其奚囊虚往实归也审矣因并冩以为序
　　潜光集序
　　安城刘倬为章以其先君子士培所录先世潜光集七巻示余且曰先君子乱后记录而成之手泽如新倬携以自随卧起如对先君诚泯没是惧必梓以传先生幸乃序以见志余受而读之往复再四不厌嗟乎忠义之家忠孝之泽逺矣哉其在宋史则有著作郎讳弇见于文苑传实元丰进士元符中南郊进大礼赋哲宗以为相如子云复出周益公序其龙云集曰欧阳公以文章为儒宗继之者弇也知澧州讳梦骥没于王事提刑广州讳子荐死于封疆则皆见于忠义传皆轰赫显显愈逺愈耀者也倬于提刑为五世孙风流文雅宛然鳯毛实能用意于史传外盖论其大体固史官体裁然细事具眉目则家传行实志铭哀挽与往来书翰彼此互足尤不可忽而使士培辛勤记忆于磨灭无征之余而不得倬也继志以述其事锓梓以永其传则亦安能使其光逺也哉倬乎公侯子孙有不复其始乎子姑待之又相与是集相辉于无穷也
　　赠雷州知事序
　　昔者契为舜司徒而封于商颂之者特称其桓拨言契布其文教洋溢中外而实能奋武以致民功也又曰受小国大国是达言其于小大之任无所不宜也又曰率履不越遂视既发言其能循礼而民化之速也夫临民所本者惟在于礼所难者惟在于武礼之不至则身之不修固无以表下武之不足则罢輭而不胜任亦何以驭下哉如是则受小任且不宜矧大任乎同里谭侯若骥入新朝厯中外膺文武之职累累着能声最后特授平阳知府夫知府古诸侯也平阳临莅五十余县诚大国也若骥受之赋者均讼者平风采清峻逺近翕服非受大任而是达乎上嘉其能屡承顾问防意优洽宜也洪武十五年既命大臣徐侯复初布政于广东又选用才贤施化于列郡十六年授若骥雷州知事三月之官便道还乡余得复倾盖于二十八年之后且自庆其得郡小其职易称居郡幕其忧易分呜呼受小任而是达宁复过是耶其有得于契之率履不越也审矣其政孚于民而遂视既发也逺矣士大夫居官志在泽民岂恤位之髙下哉若赵由为守则易尉而为尉则凌守不能处下僚者也黄覇米盐其政及入相则功名损于治郡时不能胜重任者也是皆有愧于契也抑若骥是行皇上殆使之以六月息乎若骥不惟安之抑又庆之其所抱负所施设讵可量乎里之贤士五人饯送江浒咸赠以歌诗余则为之序
　　缙云应仲张西溪诗集序
　　诗道如花果谓其天葩纷敷必贵乎有实也诗兴如江山谓其波涛动荡冈峦起伏毕陈乎吾前然后肆而出之也必贵乎有实则绮丽奢靡者举不足矜必肆而后出之则搜抉肝肠者皆非自然也此诗之至也缙云应仲张氏以其西溪诗集示余不浮不澹有颂有规自其洪武十二年赴吏部试薰风诗清新而韵度及其过鄱阳湖望庐山五老峰防清原七祖禅寺诸篇皆极崭絶且圆美流转若夫咏缙云西溪八景声调雅而不尘赋绵山十二景古意古调深得前贤矩矱非蹈袭笔墨畦迳者比其能务于有实而防乎自然也审矣嗟乎君缙云人也宦防江西司征庐陵江西诗派祖少陵而庐陵有诗人堂仲张防衍此堂乆矣其诗之合辙不亦宜乎
　　送江滙源之洪都序
　　故济寕府郓城县丞江孔殷有子曰汇源年冨而清狂材良而通敏将防洪都请赠言于余余与孔殷交契厚善及其厯仕宦又尝邂逅于金陵相劳苦叙殷勤最笃别未防而以疾终郓城任继君而丞郓城者万君从善也彰交代之谊嘉汇源之俊配以女而昏以童扵是孔殷妻携夫骨与其子及从善女皆还其乡吁难矣哉汇源既冠冠昏哀先人之九原不得见幸外舅之千里犹可亲思见外舅如见其先人焉是以有洪都之行余雅闻从善任郓城满除临清丞一年改真定府易水县知县以忧还家遂老于西山南浦间呜呼仕而未老得闲此向子平之盛致也闲而生事益丰此陶朱公之遗法也汇源操几杖从长者之后日追随东湖桞深处遇南州髙士徐孺子焉其不曰子可教可教矣乎
　　赠程乡县丞刘斯得之官序
　　献嵗发春甲子开运推騐者谓当上元之期此太平之祥也适刘君斯得归京师显有羙除贰令扵潮州之程乡县且矜况余曰陛辞之际天顔穆温谓尔大小百司欣逢昌运皆将享有皇极之福而泽流生民盖画一之法既定户口租税版籍益明庶民皆惟正之供有司者特举而措之耳抑气数之有开而治道实相符也呜呼士之用世何幸而遇其时哉呜呼斯得也幸遇斯时又何幸而得程乡之善地哉不期年而报政吾故有以必之矣且夫穷飬逹施士之常也然穷养弗端则逹施者或不能正大或不能明察或昧扵经济而流于迂或纒于簿书而玩于法或饵扵贪猾而丧其亷若此者败官多矣吾斯得一无是也始洪武十五年七月以秀才举同举者二十一人赴京除试佥事者七人而斯得与焉授任广西按察司分守梧州府容县懐集县其年十二月到任懐集旧为广东徭蛮流刼官舍煨烬人民死徙者众斯得即具榜招谕复业者凡六百余户县复成县而课税有不明者皆为设法増益焉呜呼斯得治懐集仅一月耳而事之可书已如此其穷之所飬何如哉次年三月命还以尝食土人鸡酒谪工役六十日役满除今任呜呼得罪抑何防耶已罪而旋平又何二之耶斯得穷之所飬殊不大厥施今以治懐集一月之勤为程乡三年之淹以懐集六百家之感为程乡一同百里之思海邦之地莫不鼔舞王化于上元之甲子焉歌颂之兴有不洋洋乎盈耳哉
　　赠广威将军冯指挥奏凯序
　　侍卫亲军指挥使冯广威以緫兵官征南将军申国公之命分兵招谕泰和髙行乡四都之民胁从于永新龙泉万安之山冦而未辑者广威亲临其地察其相挻为逆初不尽然震之以迅霆压之以泰山不若辨其玉石悯其乆防而开之以自新于是广宣上徳多纳欵附致逃山窜谷者逺近相率扶老携防踵接辕门皆给文凭以示信得复扵民者凢一千六百余户以口计之何啻万余视永新等三邑斩馘多而招徕寡泰和四都独私雨露将四都之田野无污莱之患租税无后期之忧皆广威之徳也而千六百户之老者含哺鼓腹以终其天年壮者采山钓水饮食作息以鼓舞于王化其童防丱角亦将既壮既室以丁以中而为太平幸民其感广威之防又岂有涯哉广威归而侍卫于九重时以南来山川之险易民物之利病城郭邑居之孰美闾阎市井之孰盛一陈于上前将必有禆于政治其为民之徳不尚大于四都者乎于是泮宫士友皆为诗以颂而属余为序云
　　赠传允谦还京序
　　世禄之家与国咸休其令子贤孙清修玉立皆能佐方兴之运辅赫奕之功若今传君允谦是也君显显令闻抑抑粹容而充之以学问之勤发之以通敏之识老成而厯练文雅而风致其贤可知已洪武十七年正月上以吉之永新龙泉万安山冦猖獗肆为民毒爰命国公暨二侯提兵征讨而以君叅其军事至则诛锄巢穴擒获翦戮逺迩攸寕君賛画之力居多及是班师暂驻泰和防始得良晤焉见其景星鳯凰有瑞世之英姿瑶林琼树乃上苑之嘉植而上之所使从事戎行与公瑾羽扇纶巾相周旋者乃所以玉成其逺大之器业为国家之大用也其意深哉于其别也故赠以言如此云
　　王伯贞文集序
　　王伯贞氏以其所制古文介余评之余评泊已又从而序之曰古今名家之作不必其有所传授而在家学则传受抑一助也唐之韩子为一世文宗然其为铭文荐道功徳自其先世已然至韩子乃卓冠同伦尔宋苏老泉有先秦战国之风而子瞻之浩瀚子由之平实各为一宗不相齐同文之至也伯贞年甚冨学甚优文甚工亦其先父子与先生尝充经筵説书先叔子啓先生以御史入广为佥事由佥事授崇庆知州伯贞无役不从故所见所闻逈出尘表又申以家学之懿至其自得于古文者又当出于家学之外矧伯贞复由贤能荐举试按察佥事广东未防征还除水部主事以忧去官则其厯中外涉猎广逺以昌其文者讵防常讯其占毕者可同调哉吾评伯贞之文不雷以舒故雅不鬱以简故畅充是以往成家名世直易易耳故序而归之
　　赠刘宣使序
　　周官大行人之职有主邦使之礼者盖掌邦国传逓媺恶吉凶之事凡其使也必以旌节谓事之欲速达者则执旌节以达于四方使无阻也后世两府而下皆有宣使常员是其遗意自非防通练达之噐乌足以当斯选哉江西大藩刘君以才入选凡征讨四出衘命往来无役不预偹尝艰苦戎行间而才猷亦自是愈着己亥秋以中书防致牢礼饩献于分省扵吉贑者道经西昌其友生念契濶之乆而乐良晤之倾冩也又庆君盛年英誉有用于时而常不辱使命也则相与告诸朋徒而诵歌之且以期待于方来属余序焉呜呼君自兹升矣方今当兴隆之运经营四方凡梁栋榱桷小大之材靡不毕举君等而上之国信使使也直指使亦使也异时闻终请缨而南越震来歙单车而隗嚣耸相如建节而卭莋通暴胜持斧而海濒悦所以宣道徳意延问疾苦所以究吏治之得失视风俗之厚薄亦孰非为使哉吾固竚乎其有闻矣西昌友生李孟章陈文正倪子铉也序者陈谟云
　　赠周伯景序
　　番昜大郡多衣冠茂族皇元有天下髙官膴仕者肩摩而毂击若伯温周公以硕学为经筵讲臣当至正间则其尤表赫者也余识其族子伯景扵贑平川俱困踬不偶然相与谈故家文物出处隠约翛翛旅中不见可怜之色呜呼其可感也夫其可敬也夫方淮蔡乱起士大夫裂冠毁冕化为豺狼者何可胜道而伯景仅仅以武功授南安驴田廵检调为平川回龙砦以位甚卑以任甚剧而自至正己丑迄辛邜则固甚能其官以廉有声自壬辰迄甲午当道者陞使縂兵征进则又能覆巢捣穴擒馘驱逐招亡抚来赈饥恤弱以殊绩着自乙未迄戊戌虽不幸一尝防入虎口而略不屈挫及完节来归又能诱谕罗田十三村逆民返我圗籍磔其渠而安其良功莫大焉赏不酬劳陞平川主簿而氛祲愈恶君亦拂衣隠矣呜呼使君前二十年从伯温于京师其所至到宜何如也必不﨑歴落防徼间以迂其身种种其发而低徊于狭径以取尺寸之功其可感以此然而甘心于寛闲之野寕澹与泊相遭而不使接与构为伍此陶元亮之甲子管防安之辽东是岂不足赧莽大夫之顔而寒冯瀛王之胆哉其不可敬也耶抑余闻君祖母当元初内附时不幸掳于兵君父极鼎甫三嵗越十一年闻母在泗州及至彼则闻入髙丽又三年至髙丽求之则母已前月死且矣极鼎泣诉官始获负骨以归饶妇同虏者三百皆哭送城外事载郡志呜呼极鼎纯孝人也纯孝之门嗣必贤宜伯景守身厉志如是运之有泰有厄时之或利或钝吾无如彼何独计不辱其先人以流光来裔则为贤耳诗曰维其有之是以似之请以为伯景颂
　　送王子敬诗序
　　朋友以道艺文学相切磋者天下之至乐也是故合志同方营道同术并立则乐相下不厌者儒行之所羙而离羣索居则虽子夏不能自知其过此伐木所以咏于诗而丽泽所以着于易也仆异时从诸君子学有讲讲有防防有程不矜口耳不事时好一宿于理期于明体达用而后已焉言之合也金舂而玉应意之适也云凝而风休自谓此乐虽千金列驷不与易也乃今王君子敬有章贡文学之役筮日将行呜呼其使仆与诸君子何如其怅耶子敬捧檄实以慰其髙堂二亲又以慰章贡多士愿望仆与诸君子皆不能留虽子敬亦不容自淹恤则相与祝之曰君族祖父雪溪先生始登第遂守均州再调为章贡则君先世仕国流风余韵犹有存者肃然如有见闻乎其容声可也又祝曰君其厚自爱益树学卒业于逺大务悦亲而慰其离思以志为飬可也三祝曰古人敦友道有一日相思千里命驾者又有于梦中相寻者自今讲学有得当両相寄相益毋金玉尔音而有遐心也如是则仆与诸君子虽隔顔靣犹晤对虽不相亲讲习而尝切磋虽不接笑言而其乐靡间矣乃各为歌诗以饯行而余则序其所以拳拳者如此云
　　车谷归王山序
　　王山本晋王子瑶飞升处以是得名及唐贞观中匡瑜于此白日上升故又称匡山山麓有崇元观则西昌州城延真宫派别也故延真髙士世世逓居之今处崇元者为谷尊师师以道门之秀有士林之文徳内充而威仪外肃清言亹有典则而道纪律度尤闲当海桑变殷草昧时艰王孙泣路隅窜荆棘或毁衣冠匿名姓或昔君今仆忍极耻不足保残喘者何限下者乃懐千金挟夜光仓卒间道以授钞掠婉娈姬姜落人手徒掩袂沾裳不能制又何限也而师隠处匡山如陶唐康衢如海外神洲又何其超耶且夫匡山之间岩洞险仄土壌沃饶易以避乱亦易以召乱顾处之有道与否耳数年来虽虎豹出没然畜牧自蕃虽桴鼓四警然烟火日宻田年屡丰篁可楮可醪葛可衣笋可葅民用阜康莫不慕宗而服真教谷日优防其间不混不皦狎麋鹿戱猿鹤殆将后天而老以凋三光也非有道者欤今年春三月州长以城邑茍完宜有以昭荅既往导迎方来乃恊民庶力按道家黄箓科式即延真宫行之而走书币起师监斋余时宿斋宫撰朱词见师所防紏众莫不谓然允为能职嗟乎此特其外见者耳犹可称于众如是若夫藏用之智周身之仁觞子瑶扵白云之乡匡瑜于鸿蒙之野视蚊蜹瓮盎万起万灭曽不满夫一哂则固非众所能测而予独允知之因其还山也遂书以为别
　　赠州从事某序
　　夫能斡坤轴撼干枢鼓元气而雷域中腾百川而雨天下者龙之神也而神也者气之英实为之人而钟夫气之英也亦然苐王公而下虽人不一其品等县邑而上虽吏不一其职然无小无大无论穷达其处身卓有所立者其致身必显有所施是皆气之英而龙之神也吾见多矣凢所为轩轩炳炳感风云而埀竹帛者古犹夫人今亦犹夫人焉安得邂逅既见不乐道而深美之今年春某以才选来为从事未数月民诵之洋洋盈耳防君之所立所施一从事讵足以厚辱哉然君不鄙夷其州所以賛画于长贰悉立于公上者举以法故民唯恐一旦当路夺以去也则又自释曰陵之桷鸿渐非乆安藿之场白驹宁乆食而况际贞符懐韬畧英迈独往倜傥不拘其发舒竒气为昌言为伟防自致通显固其所耳譬诸应龙藏沙石间小出而防于溪洞崖壑亦时时泽及彼方斯已幸矣庸得系而縻之乎扵是凡士类者咸为美徳之诗而余则序其所以然者抑用征诸异日焉
　　送曾鲁山之潮州序
　　古称岂弟君子民之父母説者谓岂以强教之弟以悦安之民皆有父之尊有母之亲呜呼希矣我仪圗之其维今潮州大守孝亷鲁山曽公乎公系出唐五原防御使世跻膴仕炳炳为章贡闻家故公风流笃厚文学政事动逾人人然在公第常徳耳独事亲致隆极亲终苫庐于墓域者终三年哀如新有雉常驯墓间而环山松蠧食树尽枯独公所树墓松独不蠧人以为公孝所感致则其行实可征已公自亲终絶仕进想盖乆世既更当路者将略定南服以公有同乡在焉强起之公不得已野服樵夫拜以见兾勿夺志然莫克辞即日就道南中闻公且至郡县有率先归欵者当路韪之遂有今命嗟夫潮之民物亦何幸耶方乱之始生名都大郡胥不保而潮以逺独完及鲸鲵之波稍就帖息赤子出万死气仅存如缕则又疲于奔命而潮又以逺独犹先朝幸民覆巢之下破竹之余始及于潮使非我公强起而应之潮安保为完州也今潮既得为完州不识一兵不伤一草又得孝亷如公者为之父母岂以教之弟以安之潮之民物不愈幸耶夫方千里之内専一城而治古诸侯之任也可以为万物吐气矣俗之利病而罢行之民之善恶而休戚之潮人沐浴清化衣被风采吾知郭伋再入并州而竹马数百懽迎扵道路黄覇为頴川而嘉禾生于府鳯凰集于境也公尝防西昌予获拜焉予友萧朴则公侍生也率士人作为歌诗以饯公属其序扵予予又惟岂弟君子者天下士也汉世郡守入为三公公得乆于潮哉予始以前所称者为潮人致其贺终以后所期者为潮人致其思是为序
　　赠军幕黄君序
　　军幕而有贤从事一军之庆也匪直一军为然凡藩府官司之所在徴发镇戍之所至与事上抚下承乗保障之一切皆有赖焉其为任亦重矣必得人焉温温乎其体恭勿勿乎其体仁明于旁烛而不苛才于剸繁而不滞若吾黄君伯经者不可谓从事之贤者哉伯经常为贑支邑信丰令尹政绩有声民徳之不忘及为贑万户府照磨如其为令尹时是时豪杰并起四方云扰赤子无所庇赖不荼毒于冦则縻烂于兵伯经能推其爱信丰者爱及他傍县邑所以脱之虎口纳诸乐国殆不胜计呜呼军幙而有若人焉以招则徕以征则克以绥则和以澄则清将无施而不获者何贑赤子之多幸耶余虽不及识然尝闻其风槩而子敬王文学尤善谈其行事有古循良吏操烈呜呼当国者方急贤如渇畧门第外资格尤恐有遗如伯经者讵止是哉讵止是哉吾固豫为铨衡得人贺矣
　　郭生诗序
　　称诗之轨范者盖曰寂寥乎短章舂容乎大萹短章贵清夐纒绵涵思深逺故曰寂寥造其极者陶韦是也大篇贵汪洋闳肆开阖光焰不激不蔓反覆纶至故曰舂容其超然神动天放者则李杜也不及乎寂寥者为桞子厚王摩诘储光羲孟浩然而六朝之靡靡以淫促促以简者弗与焉过乎舂容者为韩退之苏子瞻韩公慷慨论列如河出昆仑极海而止其忠愤激切殆与少陵一饭不忘君者同机苏公雄浑杰特元气淋漓引星辰而抉云汉真可与太白神逰八极之表二公俱非絺章绘句之所比也此诗之至也后之学子于所不及者进而极诸陶韦之阃于所过者约而归诸李杜之樊不亦前无古而后无今乎然而世无其人也区区者盖愿学焉今老矣不足以进此道而视今之时人则又加惑矣类皆崇短章之促促者掇陈言之靡靡者即风月花草江山鱼鸟百十字止无论贵贱逺近寒暑盛衰不能外此以为诗之材而此百十余字颠倒后先往来出没可以成其诗之集唐人云千首如一巻初等终是也扵是短章每况愈下矣其于大篇则缩手汗顔不敢发一喙甚而黄茅白苇中时挿一葩曰吾此体隂铿何逊也嗟乎诗道一至此靡耶今年来双龙山中得郭生诗而读之爱其絶出流軰不追时妆诸短章律度圆事情切大篇如和杜北征尤今时望洋以走者如水縂管刀老妇叹通天岩归隠诸篇信乎其希踪于前轨而非茍然而为之也生由此其轨益大肆力焉成家名世不难吾固以吾所见异为时人者相与勉之其为舂容也为寂寥也有不各极其至矣乎
　　桃源圗序
　　桃源圗者渝上碧霄孙君为友人刘君以文氏作也不简不繁逺近浓淡无不得所凢陶彭泽所为记韩昌黎所为歌第隠约半幅尽之信佳手也圗成以文求予序志之余唯碧霄方承平时圗桃源凡防直寄耳想耳及来西昌西昌幸出刼灰外其可为桃源宜不一所碧霄皆身厯之非寄与想也以文本五云宦裔侨鳯冈垂四十年尝仕而旋隐五云未免刼灰即鳯冈亦一桃源也丹青葢冩其实云然陶公记曰晋太元中渔人黄道真自桃花源归诣太守刘歆説其事太守即遣人随往已迷不复得路南阳刘子骥髙尚士也闻之欣然亲往未果后遂无问津者噫二刘以迹求桃源耳毋怪乎觌靣九疑使颇知津安知不为入海求三山者舟輙近而风引去之也陶公辞彭泽老柴桑翛然世外桃花源有是人否乎然则柴桑亦一桃源也今之时视晋宋之间南北厐裂抑又有间矣以文任运自然掇皮皆真与陶公等宜乎雅尚如是予壮防鳯冈雪颠重来乐与君共此桃源也故欣然序述且以告诸同志者肆为歌诗以张之
　　孙观民之钟陵序
　　求美村者必之乎邓林之野懐至寳者不立扵五达之衢何则培塿堆阜之植蓬蒿荆棘其翳荟之也深牛羊樵牧其遏抑之也易故常不至于成林而干霄而鱼目欲与明月争光珷玞思同结緑齐贵往往衒贾以欺人人不知寳则极口舌以自珍执衣裙而留玩焉斯二者固无取也君子者修之于家非圣贤之训不亲非孝亷之操不尚必不肯轻出其所长小用于一试时然后动定然后应而常退焉若不与于世者其于吾友孙观民氏则然予与观民别六七年意其攀入海之鱼龙轶赤霄之鹄鹭乆矣乃今乐蓬茨于崆峒之下读书事亲外足不识车马之尘耳不闻雁鹜之声澹乎其如秋之髙穆乎其如阳之暾曒乎其如氷玉之栗之润其藻思之绮而不浮也其金相之毅而有炜也其懐至寳也如是其为美材也如是然则吾子固未尝一立于五达之衢而求子者自至乎邓林之野逃名而名随韬彩而彩发亦君子自騐其学之一效也扵是观民有钟陵藩府之辟不容辞行而有不果之色凡交防者率为诗歌以壮之而邀予序焉呜呼子行宜果矣钟陵之间大藩所都大僚所集必不辱子所守方今闾阎利害可嘅者多其为我曳长裙而一昌言之
　　茅亭分韵诗序
　　仆与呉师鲁孙观民王伯贞对床于吕仲善舘中极道离合悲欢之故运数安危之机人情物态之变夜叅半不能寐仲善曰不可以不赋请以共君一夜话为韵韵由齿分人各成诗而诗悉同体翌日复求序之仆与观民为兰金之契避乱后幸乃得兹邂逅有可感者有宜诇问者有惊且愕者而又有可庆可慰者于是而倾冩底里如霏锯屑如巻海涛虽九韶之奏八珍之御不足喻其快也仲善好客之当时诸君俊逸之叅军而仆乃牵率潦倒乎其间将弗称乎虽然观民将应藩府之辟其去此殆雪泥之鸿爪耳仆异日与诸君诵停云歌伐木徒想像天末不可即则今兹聚首欢洽何可以不识也时嵗在乙巳十月
　　五君分韵诗序
　　昔者韩子语孟郊有曰我愿身为云东野化为龙言合并之难思欲如云龙常四方上下相逐有不可得故一邂逅即相与聫句唱酬以为乐诚古人之盛致也平川吕君仲实以五君分韵诗示余求序其端以为孙君观民逺行之赠且志后防焉予读之悠然曰观民善交仲实好贤诸君子能赋皆不可不序当嵗乙巳九月观民自贑偕呉师鲁来防平川于时王伯贞客吕仲善茅亭所孙吴二君物色伯贞喜茅亭颇异仲善亦喜茅亭得二君又异即复下榻廖君以善于观民则太丘元方之交也是夕亦对床亭中仲善嘉名胜之集不常乐咲言之雅有益取共君一夕话分韵成诗次夕又以胜读十年书分焉诗成各韵度可爱予闻齐钟嵘诗评云范云婉转清便如流风囘雪丘迟防缀映媚似落花依草此六朝诸贤佳致五君盖有得之者矣观民之洪都公务之隙时一展玩其有不懐韩孟云龙之感乎然时方向泰又庸知诸君子不与观民四方上下而云龙乎即他日对床分韵未有已也然则友义之敦何时而忘之仲实之欲序而志焉岂小补哉
　　赠吴师鲁序
　　庐陵吴师鲁避地章贡时逰平川余亦旅中数数相见相劳苦外吟啸以为适乙巳十月防宿吕氏茅亭将别各惘然有不忍违之色诵古人八表同昏平路伊阻俯仰今昔感慨系之扵是益重匪风下泉之思而叹孔明公瑾不作乆矣防有告者曰腥云毒雾且尽景星鳯凰将覩诸君何戚焉或者不谓然贞白生请占之遇比之坎其辞曰比之自内营丘生又占之遇革之丰其辞曰大人虎变予曰此其兆乎比相亲革相变也自内比外以从显比之君道斯行矣虎变文炳以革天下之故运斯泰矣王贡弹冠庶或在是杨子不云乎士不得则龙蛇师鲁在章贡其为龙蛇也乆矣予亦安能栖栖乆处此者固与君交庆之君归以二占质诸友兰先生其不然乎其不然乎诸君各为诗以赠予请书此以为序
　　兴国县申免倍征序
　　秦汉而来田有赋赋有经丰不加益歉不加损有司守其额徴其入以为常嵗比不登明良在上或赐民田租之半或三之一史必大书之未闻倍而徴以权宜而足兵食者也自淮蔡乱二十年东南耗竭力相十而覇权相百而君更起倐谢无寕嵗而世无桓文之贤以匡而纠之于是有据一城以抗大国者地狭费伙则征敛百出若章贡嵗取加倍之赋是岂不得已哉亦勿恤而已矣及建业兵蹙其城尽徙其官属士卒收其圗籍而其倍徴之赋与额无辨主典者徴入急于星火平川常赋七千屯田杂赋不与焉当大兵之后邑里萧条民惟正之供且称贷弗给而又倍之虽椎剥膏髓无所于出况倍与正不辨将遂为正其为害岂小小哉县令朱克敬其民欵上干府若緫制之司不得允则率吏民俯伏泣诉庭下当道者悯恻其诚与之申达且俾缓征俟命未防命下得可民额手相贺指子孙誓不忘于是主赋吏相率请曰吏幸乃承事今得终役得不受大府逋责令之惠孔厚今兹黜其倍以归簿正无穷之泽实令所致吏亦与有乡誉焉愿先生纪述示逺近永誉将来予曰令书上考孰大于是后之将鼓舞而颂曰倍我征者不幸作俑于章贡而尤甚幸反正于朱平川诚盛美不可不书他政固勿论也呜呼善固国者先固其民善寛民者先寛其赋充是以往无行弗达一平川邑何足淹哉余是以纪之
　　刘啓东文序
　　仆逆旅平川始识斗明罗先生与其朋徒刘啓东凢数軰不多见也每读斗明古文诗歌叹其沈蔚劲覈葩条扶踈掩映敷不赢简不鬰得柳桞州风骨三复不忍去手平川先贤勲业如钟令公为唐名臣炳然与房杜姚宋埀光轰烈闻其风者虽去之百世犹凛然足以亷贪起懦而作之气独文章由令公来未见薫古人膏馥而烜赫焉者岂韩子所云宰物者轻与人以富贵重与人以文章殆是类耶夫唐之文韩子起八代之衰而桞子亦然至于今学古者不于韩则于柳虽天縦若欧苏不能外厥防检然则勲业在房杜诸人而文章在韩桞抑又明甚斗明固薫古人膏馥而兴也尝既学宦矣已而翻然弃去益大肆力于古如使斗明冨贵如令公事业如令公其文未必能尔尔也其朋徒经其口指授者皆风气日上而启东防称才嗟夫由令公来见斗明由斗明而奋者宜不少然复不多见文章诚不易得于天如此哉啓东以其文若干篇示余敬书此而归之夫子之文明以缜温以达束规矩而不轻纵此正途也昔柳子荅韦中立书自叙其学与其为文诚天下古今准的子熟复焉而蹈行之古人不难到也此非余言也子之师必尝语子矣
　　王子贤归瑞金序
　　永嘉山水之胜名天下谢康乐草池存焉故钟其竒秀者皆彬彬文蔚以试于用则政誉借借殆前贤清风雅韵师表百世而能慕用兴起以致然与瑞金令尹王君子贤永嘉人也同舘贑上清宫君方以输赋猝猝无暇予亦旅栖屑然稍间即相与论诗不置每夕薫鑪茶鼎上下古今宦防南北之迹登临潇洒之兴繁华钜防之观兴亡物态之变壹偹于诗琅音洪吐聼者忘寐予或病某题艰某咏欠工君湏防口占皆清楚俊迈即凢成仙虽停杯击鉢无以过也君读书之所扁云樵山房观其志盖在于山水之间而功名利达特分内余事昔康乐为临川闻有胜处即伐木通道连旬弥月从賔客僚友极意而后归虽涉物论终不芥蔕则其在永嘉可知已夫何所独无芳草哉无谢公冲襟清思则草亦常物耳君之云樵山房宜与草池齐名可也瑞金在万山底其民朴茂易与为善君进其明秀者与之吟咏而振其披靡彼以其给公上之余力从贤令尹荅樵歌于云中将遗爱未有斁也山房之句不多于草池乎予将过而和之故先序以为赠
　　虚阁诗序
　　虚阁在贑治右靣直江东太隂泉在阁后今緫制叅政陆公鼎建之七日而成上祠祐圣帝焉按郡故名泉太隂者以江之东其山火旗取壬癸制丙丁故泉与阁所系为重兵后阁燬叅政既鋭加起废遂谋于妙提防秋月曽公求得人以主之提防遴选其徒郭昌白王外使领祠事予友竹逸王君极初萧君率凡能赋者赠送之属予寓其宫来请序嗟乎贑治城郭邑居琳舘梵刹雄壮甲傍郡承平旧观兴复必有时未防而斯泉独先被叅政宠光如新疏瀹岂无意哉夫地载神气而山川流形其间名都钜邑宅而据其上防不能无偏重之势智者创物常迎其息而损其益所以为民社计者深矣古者藏氷开氷以节阳气阳犹火也过则为灾然则浚泉之隂抑山之烈岂非总制封疆者之一务乎二髙士道徳冲文采炳蔚蚤夜精白以奉北极之神斯泉也觱沸涌乳有相之道不惟往年井井而闾阎奠枕以歌咏叅政之徳是又二髙士功勤相与植立于乆逺也
　　方壶诗序
　　太守方壶常公世家瀛海其先大夫字曰瀛山者叅政则堂家公铉翁所命故翰林承防牧庵姚先生复以方壶字公皆不忘所自生之义公蚤为内朝禁臣中嵗宦防南服晚而退老崆峒之下翛翛物表若素未尝居轩冕者予恨识公晚及连得接慇懃聆謦欬燕赵豪杰悲歌击节之气犹足以薄昆仑而卑泰华中原文献之懿犹歴歴然也公谓予曰昔者名公卿才贤辱赋方壶者璧焕而珠绚今与善和之蔵俱化去独记忆汝砺傅先生诗时时颂道之嗣而赋者又侈矣繋瀛海之思于无穷将不在是乎子为我序之予惟方壶之山飞仙化人之所室宅白麟赤鳯之所防集醴泉芝草之所蕃滋缅缅邈邈不可迹求若瀛海间意公特寓焉耳不然求三山扵渺茫而不知神仙之在人寰者固秦人取讥于卢敖也夫岂叅政与翰林命字之初意哉尝试与公燕坐一室江山风月万景毕赴鸢鱼髙深各一其天水木清华莫匪竒趣而所神交者非竹林七贤则商山四皓也固已蝉蜕污浊之中汗漫九垓之外矣此殆诸贤赋咏所未及者吾何足以序之輙因公命谨书此于申斋刘先生记文后来者庶有考焉
　　制使张公还镇韶州序
　　嵗乙巳春王师戡定南服遐荒郡县相次入贡兵威与文教胥被防不震叠先是制使张公以节钺分阃于韶阳者数年卒伍肃睦邉陲乂安通商阜农讲武劝学民用大和名称达于朝冬十二月有防入觐遂得朝正于台城问在邉所以抚驭绥宁者对皆称防赏誉咨嗟解所御龙服亲被公命大官具燕礼特厚时禁酤无敢醴賔独各府连日宴公皆得防若赐酺然可谓溢宠矣已乃亟还公于韶益固疆圉锡官驷局叚以示优洽公归至章贡予获拜焉神观澄穆蔼乎春阳之温冲襟爽恺浩乎深渊之靓论议卓越凿乎丝麻谷粟之实用也韶之民一何幸欤匪惟韶民环韶之四履芽枿抽萌羽毛鳞介皆有所芘赖以自全也昔公去韶不再阅月而其民若兵伥伥失所依归今虽还未及镇而涂欢里忭洋洋乎韶石舜峯之间者已不啻赤子之得慈母矣朝命亟归公而锡赉有加岂徒然耶予将从公幕府乃先叙次中朝所以安邉之意以慰韶人焉
　　曽原道展墓诗序
　　原道先生为余谈其谱第园池賔从名胜文物风采与防従宴嬉之盛彷佛如画复如梦昔人有击节者曰自太白死三百年无此乐矣夫何必三百年即目前隠约虽三千年不啻多也政复一家兴废然世道率具是如之何不使闻者嘅也原道侨绵川以展墓至郡松楸何啻二十余所丧乱一纪又半独无恙将非防化府君之泽逺而不斩其何能济兹府君出五原防御使凡十世当卢光稠时遇异人塟其毋于崆峒五阳両山间墓地如仙人掌当宋徽宗时有两侍郎皆以文节着宋史其他显宦累累皆仙掌衍溢不絶今原道父子复世济其美殆郭景纯相地工妙不是过也其岿然沧桑反覆之外者将遗泽抑地利耶予防贑恨晚不得立所谓中书桥上听瀑喧松韵俯石籁濯风漪挹崆峒之朝辉与五阳之夕爽以息于曾氏之舘徒想像司空圗王官许用晦丁邜如将见之其何能不使予重嘅也原道毕事亟归绵川谨色飬诸君各赋咏以赠而属予题其端记曰春雨露既濡君子履之必有凄怆之心非其寒之谓也此孝子也非原道吾谁与耶
　　熊克庸归耕序
　　士君子方穷居独善尝辍耕垅上太息以俟时虽灵均亦然其言曰恐羙人之迟暮又曰恐修名之不立岂独为身利耶亦忧世而已及夫出疆载质之余分庭抗礼之后畆之志或不得伸轩冕之梏或累其守承顺之恭又非所乐渊氷之情常不敢释乃欲脱屣浮荣髙蹈樊圃狎渔樵友麋鹿庶防一日之乐以涤其忧世之志不亦重可悲耶夫固足以观世道而世道又何赖耶熊君克庸筮仕垂三十年乃谢禄辞荣甘食贫于崆峒之下日吟啸自适莫能夺其心至是慨然买舟奉母归清江将隠于耕以老焉告行于诸往来者咸为诗壮之仆请以古道为饯夫君功名利达之士也世道必将有赖尚安得乆扵耕哉姑将息肩弛担展桑梓之恭尽菽水之欢而已鸣驺入谷鹤书赴陇不夙则暮君慎毋果扵忘世穷居独善非君子之中道也彼其狎渔樵友麋鹿类非得已如得已焉伊尹终于有莘之耕夫孔明老扵南阳之野人矣君其有不达
　　杨子良归飬序
　　天下之至乐莫乐于奉亲然而忠臣孝子弗克如志者多矣其系扵人者勿论姑论其系扵天者则有慈侍严侍者焉有具庆重庆者焉至其甚不幸者盖莫如永感而予实蚤罹之呜呼其可恸也夫乃嵗丙午旅于韶阳适婣侄杨子良相处于半载暨嵗更是为吴元年予犹留滞而子良以母老亟归慈侍下韶军幕王侯竹间亦重鹤发倚门之感嘉子良之归飬也赋诗为饯又率能赋者咸饯之予读之喜曰子良先君子万全先生与予同学易为合志且肺腑之亲又通家也二氏之故乱离多矣今幸乃得与子良接慇懃之欢扵岭表千百里之外日追随昔贤迁谪之遗踪登临之胜处吟咏以陶写酣畅以沈雄诚所湏以逃虚者而奈之何暂止而亟违也吾无以为子赠吾闻闗西夫子讲道于家有鹳爵衘三鳣于庭弟子曰虵鳣大夫之象也先生自此升矣已而果然子归飬其亲极天下之至乐将不有三鳣之瑞哉吾行展桑梓尚得升堂为贺姑序此以志别云
　　二月仲丁祭先贤诗序
　　韶为岭南壮郡先贤过化故多学故有祠中祀周元公右祀二程子朱子槎溪廖公尊道统也而元公槎溪又其仕国也左祀晋丞相王公唐中书令张公九龄吏部韩公愈宋谏议余公靖王公始兴内史张余韶产也韩公宦逰迁谪所经景先哲也自学计入公廪释奠如绵蕝先贤废不祀垂二三年乃丁未二月仲丁曲江县丞郑和独以俸合士友陈爼豆具制币举三献仪绯衣象笏与章甫逄掖鱼鱼雅雅揖让登降礼行乐作是烝是享观者咸啧曰县丞举是旷典灼知政本矣夫礼不足求诸野若废之是无本也果无学计独不兴豺獭之念哉王参军简夫聿观厥成嘉宠赋颂之命仆序其事仆因语丞有宜兴者二既兴诸贤像然防公阙焉一也苏文忠公祠乆废盍肖像列诸防公之次二也丞曰然然乃序次以质诸叅军参军曰然然扵是凡诸预祭者胥作诗纪之而谟为序
　　钱史君改知饶府序
　　汉史叙循吏传云所居民化所去见思我仪圗之惟韶阳钱史君有之夫善政能使民齐而化为难善政足致民誉而思为难化则非止齐其外思则非止誉扵一时思之逺者化之至也汉史深哉或曰史君信循吏子诚善论政若是徴乎曰仆所覩记所传闻征其实然殆不浮也仆尝侨章贡仅一覩部使者行部至则十邑之赀富硕腯与羸尫单寡者累如俘者啾如鬼者填衢隘市吁穹啮土诉寃雪愤日相属不絶使者罪枉诸墨痛防傍逮爰书山积夜叅半烛不能休其郡政盖可知已仆今侨于韶凡数覩部使者矣至即好喻其民令得上诉然卒无一诉者韶四邑方数百里之地邑令禀承惟谨亦未有尤其邑者使者耸叹韶政长者也其民化服何如也牧韶五年桁杨卧于庭弦歌被于野诸所兴作若公府公廪学校祠庙民欢集之而租调力征常赋率先期办非民化畴克尔哉始君自南雄改韶州雄之人固甚恨夺以去尝恳恳思之而韶人亦惟恐他府夺以去也一闻注代即咨咨戚戚或传代者他调则额手以庆去年南雄官租输韶廪输者视雄反更易直咸感刻曰父母恩众児不是过也其去思表慕如是古今循吏汉为盛汉循吏龚黄为盛其化民其去思传班班可考龚遂治渤海革刀剑为牛犊令人种榆百本薤五十葱一畦韭三畆彘鸡各五而已黄覇治頴川米盐其政而精力行之命邮亭乡官赡鳏寡严条教务农桑畜飬种树而已其政易通其事易行其效易致也史君惟其有之是以似之今将移守番阳韶府参军王君简夫集歌颂謡章以赠而仆则序其实焉夫番阳名郡専江南西道观察使而今复然地大而物侈齿繁而赋伙编户谭礼乐阛阓有湖山实江东之上防存中州之文物类非岭海所敢髣髴得龚黄而理之岂特呻吟化为讴歌哉仆将庆其嘉禾生扵府而鳯凰集扵境也
　　雪溪序
　　王徽之尝居山隂夜雪初霁月色清朗四望皓然忽忆戴逵在剡便乗小舡诣之此史氏本语也后世竒其事髙其趣往往圗畵以为玩仆尝以为溪光雪影髙寒逈映昡晃飞动殆不可描染徽之为桓温叅军蓬首防带为桓冲马曹问马不知马飘飘乎负凌云之气幽襟雅韵与溪光雪影表里清絶复非画史所能彷佛故史语胜画笔世罕知者即何所何嵗无雪与溪而人品非复徽之雪且晦其影溪亦掩其光矣仰弥髙衘江西省命至韶太守徐公奂谓仆曰弥髙簮缨科第世胄其父【阙】志伊甫兄克温俱以进士美宦厯江右大郡弥髙复以才选为行人之官殆世济其羙者别字雪溪自况雅洁韶有能诗数君子相率赋咏之幸叙其端仆曰弥髙承父兄之业闻于义方者皆诗书礼乐之懿给事蕃宣使扵四方者皆纪纲法则之事有逸气有竒彩溪光雪影得君増重矣王徽之不复见哉河东董铉亦旅于韶与君故旧其赋雪溪也愿望深至呜呼铉也今之戴逵也有不相与吟啸于皓皓之顷乎
　　小蓬莱序
　　守御韶州指挥张公大书小蓬莱三字以赠蒲衣道者归隠空同防上其友海桑氏为之説曰仙圣之隠是不一方或逺或近或汗漫九垓或浮湛一世未尝不可知而卒莫之知牧竖荛子或得亲焉而五侯七贵求执鞭不可得世徒知紫盖石廪天台罗浮青城天柱武夷匡阜为飞仙化人之都抑岂知交衢閧市有廖天一焉耕荒钓寂有逍遥逰焉故商岭咫尺扵咸阳四老人者超遥其中秦皇乌得而罗之乌得而知之彼卢敖徐福固已大咲于海上矣夫隠岂以去人逺为哉灞上双江之沃洲也舟车之迹狎至市朝之声相闻防鯈潎潎然鳬鹥浮浮然竹织织然厥土之毛莳之鳞鳞然厥种之实廪之崇崇然殚其出食其入固由由然充充然也而挹其髙虚窎其冲明雪尘襟之弊弊然也烟青也而鳌露其背日耀也而波散其金望舒留其佩琼田万其顷跨黄鹤吹横玉而过之又于于然也竒矣哉小蓬莱乎小之云乎嚢括宇宙杯纳川溟也夫孰得而小之余海桑氏也三见清浅扬尘不啻过也颇有桑八百株将自海东移之防上幸分我寸田尺宅为我起痴虬锄新雨而蓺之余将剥安期生之实懐东方朔之核引东陵侯之蔓以为先生夀是为小蓬莱序于是韶之大夫庶士皆形诸歌咏焉先生以丙午冬至韶主王叅军简夫所其道一本于无为参军隆敬过常情好深厚丁未二月其徒苦迎归莫能留也夫无为之道天以之而清地以之而宁君王以之而治平先生之所存又何得而涯涘哉
　　哦松集序
　　玉山徴士郑君和翩翩浊世之佳公子也其色如璊其气如暾来丞曲江有本有文缉缉纯纯徳与量偕若守及长至于耆硕交誉合辞允亷允孝诚不可得方且仕优则学益大肆力希古作者防焉息焉则播诸诗章暇日畀余评之夫诗之元气萃于杜工部其散为万象则百家千割焉然少陵论诗盖曰扵道未为尊其度越百家卓卓以此道者何仁义孝弟而已矣郑君蚤志道六嵗习诗书十五富文史及其以贤良征固辞愿终飬再四弗获读诸诗自乙巳九月就征迄丁未曲江累百十章而思亲恳恳一食不置其于仁义孝弟隆矣哉其本厚植如是其诗何患乎不追古也夫剉万物于笔端防元气之淋漓固作者能事充极髙之才识森束吾之绳削不茍不弛而练而达无他道也哦松集中律诗整整楚楚絶句清新大篇如彭蠡湖巻绩石镜梅圗龙王庙峰行等尤为美致余既加评泊复书此而归之呜呼固必期至于度越百家其亦慎毋画焉尔矣
　　李一中逰南华序
　　夫厄运天地所不能逃也况仙佛乎况民物乎吾意混沌开辟天柱折地维缺凡防矣三辰失次川沸冡崩盖时时有之当其厄时彼亭毒之表宰物之徒得无有人间世之悲邪人者不足以知其然而仙者或知之矣夫仙亦委顺而已故曰莫能逃也自汉以来学仙者举宗龙虎自唐以来为佛者悉祖南华二山雄抜深秀冝为异人所都海内所走集乃兹十五年间天隔海断江之东岭之南相望如絶域二氏子若孙欷歔足茧拽竒访古之士亦无由至焉吴元年六月龙虎化士李一中携法箓道金陵至韶州将逰南华礼大鉴仆与同邸对床间一壁夜话侵二鼓为仆言今天师承国宠被防锡有加于前代凡龙虎仙宫百废具兴矣呜呼审如化士言殆太平有征乎岭南之人见法箓如对紫清而南华之山亦将鹤惊猿愕意鳬舄自丹霄而降也吾所云天地与仙佛俱不能逃也以其数则过以其运则泰矣吾固由化士卜之也大鉴后曺溪凡防传为今夀南山耆年童防其言恂恂其气温温一见知为丛林中瑞麟也故广东宪副楚之竒与论出世间法最契他人莫得问一中往吾知必涣然有合矣
　　李梅所诗序
　　古称耆夀俊者耆夀语其福俊美其徳英也礼六十曰耆指使又曰八十曰耆夀而至六十八十亦云至矣然而不徒曰耆夀而必曰俊者才过千人曰俊不俊是徒福也徒福之人百嵗之上者有矣可以侈国家束帛牛酒之赐而非所谓乡先生没而可祭于社者故耆可能也俊为难尝试观三老董公遮説沛公为义帝缟素兴军其卓识如此不俊而能之乎汉之三老为县掌教化今郡县耆老率是职也吾于平川得一人焉曰梅所李先生先生逾七望八精练如少年博古今穷经不倦通识政体善应事机县大夫至者皆以老事先生皆就而问政可否缓急之宜先生必恳恳为民陈説官民两便之上府大藩莅平川尤近县以民瘼申请其尤难者必烦先生先生每开陈忠概切至府若藩必从之嵗甲辰之冬台城命雄师取贑平川防以后欵受攻先生一如师而城以安堵则其尤大且著者吾故曰耆可能也俊为难非梅所其谁能之先生以其吟藳畀予删集予读之安敢去取其间然承命之辱其何辞敬录若干篇而序其端云夫先生之诗老成而顺习明达而藻防有议论有调度予之所知者如此昔欧公举梅圣俞诗佳处数端圣俞不以为然及圣俞自诵其得意者欧公亦不然也呜呼先生之诗或非予之所深知然先生之贤则知之深矣读其诗也因是序也可以得其人焉
　　张克让归金陵序
　　金陵古帝王之州也其王气无时而无顾昧者徒欲厌而胜之自祖龙时则然矣然而愈厌愈炽者将安所咎乎将地灵者天必相之非人所能计乎而祖龙而六国以及乎王朝王气故未艾也夫岂埋金足以当之哉韶阳教授张克让金陵人也折节嗜学必欲得斗升之禄以荣其亲累赴明经科不偶于有司乃薄逰岭海由遗逸举授泷水教谕调湘江山长再调韶阳旅南中且二十年迄不获一命以老又尝﨑岖兵间伤其一臂极栖屑可念今年二月有至自台城者得家问大夫人以夀终而一家忧祸网赴水死者七人即日解学官追服哀毁如新遭丧告行扵所往来其友曾君学程求予赠言以慰其悲予不得避则复于曾君曰金陵王气方新而克譲乃迷其邦徒周旋任嚻赵佗间与鸟言夷靣相尔汝是可悲也金陵王气极盛而克让返其舍又俨然在衰绖之中不得立三槐九棘之下以吐虹霓竒气不亦重可悲乎然而克譲孝亷人也险阻艰难备尝之矣庸非天降大任之所在其亦自慰可也吾闻构大厦者无遗材矧六代之京都三吴之佳丽尚安得有弃人邪曽君曰是足以慰其悲侈其归遂书以为赠
　　索侯序
　　索侯彦圣尹乐昌之次年予来旅韶石槩闻侯之为政有生将往谒焉出诸贤颂章介予序其端予惟侯不可干以私而子顾谒之乎生曰侯风流儒雅岂弟子谅所为谒之者将以反自朂也予曰子悉侯之为人乎生曰其先大夫谦斋先生为先朝名公卿肃风纪垂政誉而侯肖似之然则子悉侯之为政乎生曰乐昌岩邑且丧乱雕瘵之余侯务劳徕安集其民筑城凿池以固之敦礼悦乐以风之化用兴行里无徴呼而单父之堂更诸爽垲则子来之余力也然则子悉侯之为学乎生曰侯燕处髙明四壁缥缃焚香读易覧物挥毫雅歌壶率以为常嗟夫甚矣生之善自朂也古语有之旬日间不见黄叔度则鄙恡复萌故薰其徳而善良者莫便扵近其人子既悉侯之为人与政与学子之质将丕变侯亦必有以益子之不逮其不虚往而实归未之有也余与侯故未靣生为致其情余闻乐昌者县东二石因以名山而县亦以名乐石之山多竹宜箫幸为致焉余将吹参差待鳯凰扵九成之防矣
　　仰尊徳归青原序
　　班孟坚称士食旧徳之名氏以为盛致然而自汉以来勲在盟府泽流乡国者史不絶书而其子若孙能食旧徳者曾不多见虽以魏郑公虞永兴为唐名臣不及百年而感慨系之岂其徳或媿扵流光邪抑世变之下虽贤哲末如之何也夫盛时犹然矧厐裂之俗冠屦易位之余哉余与尊徳仰君相遭于韶城相劳苦外复相庆犹不失为士犹得日相与觞咏访任嚣赵佗陆贾遗迹于烟墟莽苍中而叹杨将军路伏波不作乆矣尚安得麦鐡杖父子果烈邂逅一咲邪无何仰君来别归青原出从事王君简夫赠言复求余赠嗟夫果何説以赠君然仰氏庐陵名宗也自其髙曽大父宦逰江东能不家于官而俾其子学方技于余杭金氏金之带下国手无双而仰氏尽其术由是带下医无逺近悉走仰氏简夫称其大夫人工巧竒效殆显徴不诬尊徳守其家传而益之以文学之懿且其才尝得推择试吏矣以为不足为旋弃去唯务世业而已其来韶也茍其疾而众瑟缩者君皆一药而愈韶之贵宦髙赀咸愿留君而莫之获固甚恨嗟夫君之髙曾其遗后也明以逺君之食徳而无忝也将盛且大徳厚流光岂虚语哉吾故原上下盛衰之故而深有羡于君焉彼其此厥不务而时之是怼果天邪人邪
　　曾学程应征序
　　曾氏为西昌宦族宋时有安止兄弟四人凡领乡书十而登贤科五其一以乙科不足荣再试中甲科乃仕建中靖国间东坡过焉为志其所着禾谱且勉以再谱农器而作秧马歌遗之一门衣冠之盛他族罕比学程其族子也乱来旅食四方气益张学益懋所谓加其膏而希其光溉其根将食其实者丙午之夏部使者至韶州咨询之余搜贤才于大守钱公必务得其人焉乃毋敢膺举者于时学程方客太守钱公所众曰求璧扵山而横结緑扵席上求珠于渊而卧明月于间诚公论不可掩太守以为然即举之部使者一见以为然即身劝之且命所在礼送焉学程顾戚于中惨于色退然如有违而不果者余请壮之以言传曰公侯之子孙必复其始昔安止兄弟起家为监司为名公卿袭芳继躅非子而谁木之在山也荆棘荒之风雪蚀之不自知其中于梁柱也匠石见而惊焉剑之在土也掩阳文隂缦之竒蛰倚天冲斗之气不自知其防蛟龙而剸犀象也薛烛得而神焉子乌覩夫所至到与所立屈信与否何如邪足乎已不蕲乎人安夫素不迩夫华有介无随有亷无垢古之君子如是而已子行矣夫孰不曰贤太守真能知人而部使者果尔为国得贤也
　　吴廷硕归淛东序
　　漆园吏云逃虚空谷者闻人足音跫然则喜之矣盖闻似人而喜也夫空谷之境逺市朝絶轩冕幽人贞士托之以崇髙节抗浮云者也然而逃其间者犹动色于足音想像如见焉岂非朋从盍簮天下之至乐欤今空谷所在皆豺虎窟宅莫之敢逃而昔之名城壮邑干戈燔刼生聚萧条乃亦与空谷无异吁可吊也哉予今年逃虚扵韶有合志者数人日相往来以文字为乐予之逃庶矣乎及秋而淛东呉廷硕实来粲粲乎婺女之明且润也森森乎金华之蔚以秀也论道当时之故慷慨志士之风余其嘉之今之时度岭而南韶为极邉然多汉晋唐宋贤士大夫遗烈予既得与廷硕访竒揽胜戞击后蘷氏石磬之音摩挲汉熹平六泷之刻徘徊张曲江貂蝉之峯啸咏狄太守九成之台其乐为何如其视闻足音而喜者又何如柰之何廷硕不能淹恤而遽以别告也凢合志者举莫克留则相与作为歌诗送之羙其行为孝亷其才为建安而愿其去此为机云为严徐也子既滞空谷则冩情而为之序
　　引
　　游西林分韵诗引
　　癸丑重九日郡庠诸贤偕逰西林髙明宫自退庵夏先生凡五人焉縁仄径而上既及松门憇石阶一息羽士聂霞外赵元阳袁元极云褐迎咲延入客次气少定盥洁谒髙明君因周览盘礴青原诸峰悉罗列在下林森爽肃乎不见秋阳之赤威也入其黍珠室寥廓恍惚浩乎不知宇宙之垠堮也文人胜士所纪咏俱极兴趣观者忘疲扵是总制顾侯文质遣其子致肴羞淳醪曰吾以简练弓马不宁有暇不能从赏名山敢以诗侑醉不醉是负名山与令节也凡在赏者虽不对公瑾无不心醉焉既爵行无且满引且吟以侈我顾侯盛心宴将终又相与言曰吟竟矣尤当分韵以纪斯防夏先生曰然竹杖芒鞵归去来韵也齿有定分韵也元阳曰吾不作人间语乆矣子其代之诗既就观者啧曰登髙能赋可为大夫殆不虚也仆曰不然夫何必大夫登髙能赋可以为列仙矣众皆曰其然乎因书以为引



　　海桑集巻六
　　钦定四库全书
　　海桑集巻七　　　　　　　明　陈谟　撰记
　　坚白斋记
　　三衢徐公炳文繇明经起家为国朝荩臣当肇基之日征谋治法拓疆取乱饮至防勋是不一见入则典司政本出则父母羣黎乃若守令之职民之师帅尤上所躬亲简拔非贤不铨公自内出知彭泽知分宁皆不逾再期而调政用书最民戴犹所生去官日攀辕泣慕至新任境上不絶改知韶州余获拜焉韶支邑四地方四百里入新朝幸得沭寛政闻公先声长老秀民咸致庆幸以为辍禁中颇牧为渤海龚遂用意深逺公既视篆按韶之故更其所宜更饬韶之吏律其所不律寅而入酉而休率以为常公上之应必务先期庶政之繁无防不理属县之承风采为新曾未三月纪纲悉振公曰读书之斋扁以坚白子为我记之余复曰公所立有古良弼之风皆坚白之用也坚白其本也昔者孔子生于春秋固以天下无不可为之时无不可改化之人盖生物之仁体道之权也子路不察而不悦于佛肸之召故以坚白不磷缁者教之又以匏瓜不饮食者警之夫心有主而不动扩然大公物来顺应忧乐行违确乎不可抜者坚也清明在躬气志如神皦然不可泥滓常与日月争光者白也磨湼不能变也非圣人乎如是而后无可无不可君子之学之用斯其的矣坚不足者磨必磷不足与有立白不足者湼必缁不可与有明若公之介介杰特奋义不回耿耿玉雪洁身保素其行无随其色无绚叅议台鼎枢谟宥宻刍牧边郡眷倚深重闻望表暴非坚非白曷以济此若夫其磨其湼不磷不缁充之极之四辅之班九命之制五院之宪无所不可者又讵止五马之荣一麾之重而已哉
　　韶州重建府治记
　　韶为粤壮郡秦属南海汉初属桂阳三国入吴尔后析置不常其得成州而以韶名则自唐武徳四年始盖析广之曲江始兴乐昌翁源置焉贞观初又析置浈昌仁化二县统县六干和四年割浈昌始兴置雄州迄宋元丰间皆统县四乾道三年又析曲江乐昌置乳源至元间又析曲江置新民并翁源归曲江皆统县五今新民废所统者曲江仁化乐昌乳源而已以广轮计实周官方四百里之地诚壮郡也嵗在癸卯古复钱侯朝阳来守兹土既浚隍髙城民以奠枕乙巳嵗则大熟乃相府治敝陋弗称谋撤而新之若贰及幕议以克合侯曰属邑疲瘵役不可加即捐俸鸠工抡材通守郭飞幕长程玘并力一心役以丕作得木率异材其尤异者双干共根干霄百年絶崖砾壑致之若夷双梁天成若有相焉以待兴者底法基构悉増厥旧既其竣事髙明有颙盘盘焉皇皇焉古诸侯外寝殆不是过经始扵乙巳九月落成丙午四月前为仪门三间中为设防五间东西庑为吏舍十二间前曰丽谯之楼仍其故而奂之后曰燕处之斋易其构而伟之旄倪族观咸啧曰由至元丙子一炬至大间重见今九十载未有壮观若斯者扵是昔之浈武二水纡徐演迤肘腋夹流又若决而驶若防而涌以襟带防同乎郡之南昔之韶山诸峰如盖如冐如怒猊渇虎如芙蕖出波者又若腾起于罗浮驰骛扵衡桂以羽翼张皇乎郡之左右噫防太守孰臻兹哉太守乐公宇之成嘉民俗之熙端居黄堂无讼之可聴第佩服圗史以永终日而已彼汉卫飒茨遗爱扵粤宜不多让乃耆俊士民合辞来请文勒石余属笔不愧者钱侯守官亷待物惠飬民裕兴学严昔固稔知之暨余过南雄入学宫读钱侯碑其父老曰钱侯我慈母也当韶欵附日韶父老遮道愿得南雄守抚我即安矣军师如其请夺我慈母者韶也迄今四年韶多惠政以此兹不悉书者记为建郡治作也然韶多先贤遗迹诸所宜起废滋多侯皆次第图之继是将不一书矣
　　竹间记
　　嘉植之类其清者三曰竹曰梅曰松而已松之清以直气梅之清以雅韵而竹兼之有直气而无其偃蹇有雅韵而无其姢妍者也故竹之间尤至清所在而君子尚之然而日至乎其间者寡矣不日至乎其间而以号扵众曰友竹友竹者是友其外也名也与竹而二竹莫之爱也必常处乎其间然后竹与我莫逆斯心也非名也而我与竹一矣晋唐来友竹者是不一二止吾独取王子猷焉子猷所居所至毋论淹日月乆近即命种竹或怪之则曰何可一日无此君是斯湏颠沛不离其间也或植嘉竹则未问主人径造竹所是心乎其间而忘乎其外也古今贤达髙致尚有若此者哉闻子猷之风而兴者吾得王简夫氏其为已处官有直气无偃蹇有雅韵无娟妍凢比徳扵此君者实盛似子猷无地无竹无时不在竹间而简夫如之又甚称吾闻南华之山九成台之下曲江之墟以仙隠则宜以吏隠则宜以大隠则唐相张公之宇也简夫植竹焉日与贤人大夫啸咏其间海邦之民防安静之政乐岂弟之泽得与优防扵陵谷谷陵之外者又子猷之所无也因为君记竹间乃并书之
　　翠庭记
　　韶州指挥张公月山有幕府知事周君景宜余至韶始相见即相知且知之深其世文儒也其宦学才能吏也别字翠庭指挥大书掲之属其记于余余诺焉乆而未有以复景宜也盖自濓溪夫子庭草交翠至是二百余年无论方内外门地问学髙下皆知尊慕以为字若别字不可一二数故吾不敢轻为景宜记者有待也一日偕景宜指挥所见砌下草深至膝勿剪指挥曰草犹民焉得雨而滋长不择地浅深踈宻各光润可爱吾故不欲剪之嗟乎是足以记翠庭矣景宜常以公命抚镇贑之平川浚濠崇城修学校铸祭器善泽民民至今歌颂盈耳及从公扵韶又五年公有熊虎之威有阳和之煦君一切奉承惟谨宁其身一布其饭一蔬而民无间焉彼其贼民如割草菅芟夷蕴崇勿俾能植而常以加扵善良与无者亦独何心哉君思指挥存心而观扵其庭之翠焉即濓溪奚逺且濓溪不尝为提刑于韶乎遗泽洋溢殆千嵗未憖皆其不除草一心充行之也固宜尚服之无斁君故汴开封人曽大父宋南渡仕至南雄通判大父志学延祐初为贑儒学教授因家焉故占贑籍云
　　交翠轩记
　　仆客韶阳嵗稔闻南康知县周侯道和政治居最恨不得一靣暨出抵蓉江谒侯扵交翠轩其容也徳其服也士其言恂恂而其神采朗朗如明月之入懐也周观其邑郭氓恬俗熈货阜于往时物贱于他郡询其田里无惰农哗徒公租不逋私蓄自余昔之穷山负固环二乡连十数嵗不受约束者皆凂首庭下乐侯寛政呜呼斯实行仁心者之效哉侯盖学问根于天性读周元公书玩太极圗达隂阳五行万物生生变化之妙壹始扵四徳之元而在天之元扵时为春于人为仁元天徳之首春生物之始仁众善之长也万物各具一太极而物各有初即物物可以观仁元公玩庭草交翠而乐之意盖出此学于元公而洞见道体者程子也程子谓鸡雏最可观仁鸡雏之初生可爱犹草色之秀润可玩也古人称欣欣物自私又称花桞更无私语皆近道无私者物各付物自私者各全其元公之不剪草者不忍伤夫草之天也不忍伤其天者使其欣欣焉得自私也推是心以父母斯民安有疾痛疴痒不切吾身哉周侯取扵元公以名轩可以观侯之心之学而轩之所有第古今名画法书诸贤记咏而止可以见侯之清侯复审其义焉仆以为观交翠而得元公光风霁月之宇者有矣因交翠观仁以识元公之心与元公之政者不多见也南安为元公仕国前史班班异绩不严以威人不忍欺所在化服及为韶州提刑抚良铸顽控交御越海邦以寕充是心之仁形是政之仁迹其爱民犹爱草焉周侯为南康美化善政不胜书既得民之欢心矣名轩交翠孰曰不宜诗不云乎髙山仰止景行行止敢以为侯勉又云惟其有之是以似之敢以为侯颂
　　上池记
　　天地间阳气为轻清为髙明隂气为重浊为奥渫故阳仙道隂鬼道服食之士炼形至于纯阳则仙矣史记称长桑君出懐中药与扁鹊曰饮煮以上池之水三十日当知物矣注谓水未至地承取竹木上露也夫上池者天地也雨露霜雪皆本于天地然固不若露之尤清故上池之水阳也地上之水与凡溪流井窦皆隂也方士教武帝承取金茎露和玉屑食之长生即长桑君説也而武帝多欲不能蜕隂浊虽服而无騐不若扁鹊服之超然物表达乎圣入乎神遂能隔墙见人五脏为人起死而发其秘扵内外经以为万世民命计皆长桑君之教也庐陵邹君举世为名医家以避地寓韶阳有年研精博究存心爱物不择贵贱髙下悉与善药累累竒效人服其精而徳其仁故广东宪副楚之竒刘公扁其室曰上池大书掲之盖纳之于轻清髙明之域而欲其尽神圣工巧之道也余来韶君举求记焉余复于君曰扁鹊至矣不可以庶防夫圣与神上智之事工与巧君子所宜勉也能尽扁鹊之法以活斯人是亦扁鹊而已矣不然竹木上露今犹可饮也不得长桑君懐中之秘乌能知物哉吾又以君举一身亦有上池存焉苏长公所谓下涌扵舌底上流于牙頬白而不污而不壊宜古之仙者以为金丹之祖长生不死之药者是也惜余不遇长桑君而质之君举以为何如邪
　　自然堂记
　　士有不乐于时弃轩冕珪裳外托于黄冠草服而内存其忧世之心者因别字曰自然以质扵海桑散人散人曰子尝然乎然不然乎不然以为自然乎曰然散人曰然乎然非自然也不然乎不然亦非自然也然适也不然莫也君子无适未尝然无莫未尝不然故未尝然而尝然然未尝不然而无不然者天下鲜矣然则孰为近曰道所贵者中中所贵者权然乎然者众人之然非吾斫谓然也不然乎不然者众人之不然非吾斫谓不然也以是为自然岂其至哉且子尝奔走扵名利之区颠倒扵是非之数今而得飬真扵韶石正渊明所谓返自然者内观静照可也槁木其形死灰其心不可也静亦定动亦定可也静而无动动而无静不可也卧起云为顺适其常黑白薰莸不迷乎中坎止流行无系乎外如是而已老氏盖无为而无不为此自然之至也彼或防然悍然自以无累随俗脂韦自以有经众之然然所不然不然吾惑焉耳矣君曰子之言博哉愿志于室或曰君方从事于丹砂秋石以利人恶乎自然也夫利人固君子忧世之盛心丹砂秋石特其小者耳焉足病乎自然姓郑名某韶州人仕至英徳州弃官学道盖徧叅诸方晚乃遇方丘生指视要归跃如也骎骎乎自然矣吾故喜而记之
　　玉斋记
　　韶郡幕得贤侯程君国玘番阳人也由雩都尹改南安幕长入王朝调韶州知事所至皆有惠爱刚不折柔不废君子以玉扁其斋盖比徳焉其嘉賔杨子良从侯雩都及韶雄最乆具道侯意介予为记按字书玘佩玉也玉之为器至贵其大者苍璧礼天黄琮礼地珪璋琥璜以方祀天子执瑁而公侯伯子男各执其命圭也其最近人而不可斯湏去者则莫如佩玉在礼凡带必有佩天子佩白玉而组绶公侯佩山玉而组绶大夫佩水苍玉而纯组绶士佩瓀珉而緼组绶岂徒取其进退抑扬左右宫商周折规矩而已哉昔子贡问于孔子曰君子贵玉而贱碈者为玉之寡而防之多欤孔子以为非为防之多故贱之玉之寡故贵之也盖玉温润而色光泽近扵能柔玉亷隅而不伤刿近于能刚刚义也柔仁也其文瑕不掩瑜瑜不掩瑕忠也其采孚尹旁逹不有隠翳信也天下之道孰有大于仁义忠信者乎夫玉偹仁义忠信之徳以形扵珩瑀璜琚之用君子佩之孰有美扵此者乎程侯继今以往将佩水苍焉则命为大夫艾服官政时也主此忠信由此仁义也又阶而陞之将佩山焉则侯执信圭公执桓圭时也亦由此仁义主此忠信也徳与玉相辉年与徳俱劭事业埀之无穷焉有非克自好修何以致之经曰玉不琢不成噐又曰他山之石可以攻玉不然玉虽有相而无文何以为佩故以石攻玉犹人以患难成徳也以玉人雕玉犹人取诸人以为善也侯厯险艰以有今兹其成器而贵重宜矣不尚有可朂哉请以是记于斋焉
　　居南记
　　往年王霄翁由翰林提文印出江西风流笃厚见者心醉其谈笑笔墨人至今传诵寳爱不替贑平川亦其防衍啸歌遗化处故老往往能道翁狂嬉狎酒韵致姚君可发侍翁时年甚少翁颇嘉之为扁其室曰居南以可发居县南涯去县不里许而逸踪尘表故自可尚今可发年八十年华屋落兵烬为草墟旧扁不存仅仅葺环堵狭扵渔刀而想见翰林如故时时肃容礼客苐言言居南居南真若不负当日赏誉期望者余故心敬之邑大夫朱君又为大书居南二字存之髣髴余尝坐室中防百年之嘉树玩五畆之丘园俯仰感寓窃计海屋添筹凢防柴桑甲子殆不胜书而余与君白头如新相对如梦承平不复见矣苐逍遥水竹间狎鱼鸟伍樵牧以永昕夕耳读圬者王承福传乱来何地不然独幸君居南基址固无恙计自今以往子孙孙子防缉蝉聨殆百世保此南而居之也则是南之无恙特存乎其世而不系乎扁之存亡其世常不替焉而扁与之俱矣凢君之后人诵斯文者其不油然动扵其中乎如是而不兴起大其家者未之有然也
　　梅坡记
　　贑贰守杨侯廷举由芜湖令七年政成遂迁是职传曰君子学道则爱人侯从安庆郡将余公廷心学有用之学飬之者素定故吏为亷吏官为能官宜也别字梅坡用以自况仆记之曰夫溪涧之植未离于奥渫亭轩之种或近扵防玩深山穷谷又至扵荒寒非梅之佳致也坡虽髙可亲梅至清不杂质之清居之髙不杂扵众而可亲焉其惟岂弟君子民之父母乎彼繁华所都众芳所在非无幽人之贞处女之静飞仙之绰约节士之夭矫然而混混于春风烂熳之塲其皦然不滓歌舞之尘者防希此清而病其杂也彼蚕丛鱼鳬之国龙门鴈荡之髙昆仑天柱之顶黄鹄不敢度猱莫能飞徒使孝子回辕而顾惜忠臣叱御而骨惊者此髙而病其不可亲也杨侯吏为亷吏节俭而矜严玉洁而氷莹其不杂也如此杨侯官为能官母爱赤子饥者哺之寒者衣之疾病呻吟者惠鲜之其可亲也如此是坡也委虵起伏平冈逺阜长洲茂苑散见层出映带参差而横枝却月直榦凌风车马冠盖童儿艾耋掇芳袭馨日往来防衍其间佳致为何如哉吾以章贡所见扵侯者如是为侯记焉而侯学扵余公者不止是也风霜之余华者就实然后为不负所学异日尤当不一书之
　　中庸斋记
　　清江碧嶂之间余得有熊氏族裔名中而字克庸穆穆乎识时达政之才贤也入其斋扁曰中庸之斋凡所侨寓即掲以自厉且介余记之予因得至交相朂之谊焉昔者往圣先哲或出或处殊迹而同归素富贵则道行乎富贵素贫贱则道行乎贫贱素夷狄患难则道行乎夷狄患难道者时中而已时中所在即所以为庸防之为寝兴服食大之为车马戎兵恒之为九法三纲变之为禅授放伐各一其时则各取其中合焉而安荣戾焉而危辱孰非平常不易之理哉克庸修之身有学有守用扵时有猷有为孝弟隆扵家忠信孚扵人即其言恂恂以慤与之居栗栗而温而当夫天造草昧四郊多垒时出其才而小用之施足以徳乡邻力足以援槛穽殆不胜计使在春秋战国彼诸侯之大夫乌足以辱君哉吾固知克庸厚积薄发可以富贵贫贱而安可以夷狄患难而宜亦要其适中能庸与否何如耳是斋也载籍前史以实之名画法书以镘之江山风月以藩落之直谅多闻以匡翼之而滋兰树蕙含英咀华埙箎翕如也菽水欢如也所以张皇荣宠扵是斋者靡不毕偹吾夫子盖曰君子中庸又曰民鲜能乆矣夫凢民之所鲜能而君子之所独能也岂易及哉余故乐为克庸氏记之且将复焉以自朂云
　　篷窓记
　　夫坐鉴杯水而江湖百川不为大者善言天下者也善言天下者天下小扵一室夫岂必登鲁泰山而后为真有见也友生某扵其书室之侧启窓焉従广度之仅仅函丈许时时与客啸傲其间扁曰篷窓吾常过之坐我扵篷下不啻涛掀浪蹴挐舟入港子而风驰雨突舟人各敛袵局蹐畧不见偪仄窘态苐觉折旋俯仰更极中适及其语剧兴移轩轩出篷外防拂飞鸟平临大江防而上者为岭峤为海泷为岛夷洄而下者之淮之汉之衡之荆车帆无时烟云互吞苐一送目顷而可意得之则皆吾篷外物也果小乎哉曰篷云者寓也亦所以志也吾不得时坐中请约法焉凡过逆旅而斗酒濯足造竹所而不见主人与饥而钓跛而度者负薪而行歌骑牛而读汉书者皆善言天下者也生审无失士而谨识之异日取其竒言以告我
　　乐志山房记
　　孟子论曽子之孝其亲盖曰飬志而曽子论君子之飬老则曰乐其心不违其志夫飬而未臻其心之乐非孝也欲臻其乐然或不能先意承顺一志茍或违一心之体戚焉乌乎乐也故志者心有所向往未形扵色辞凡人子所可知者也扵焉弗有违亦焉往而有违焉往而不乐哉此飬之至也吾友杨允恭孝扵事亲力非甚有余而飬必致其乐飬必常丰而常必适其宜乱来避地村庄飬志复如城居掲其读书之斋曰乐志山房予尝过之望其垣殆儒有一畆之宫欤入其樊翳然林水木殆泌之洋洋可以乐饥欤休其防有青青者焉有如箦者焉殆武公之淇澳欤履其畆禾役斾斾然黍稷翼翼然殆豳民之本富欤扵是室家攸宜而芋以宁也埙箎如贯而翕且孺也入厨具甘防上堂问起居而其亲不知尘埃之眯目风流之隔代也窃独悲夫曩者运昌时泰家肥屋润位髙禄丰者能飬志使乐曽防何人哉不以遗体行殆而贻其忧则以壊名灾已而致其辱亦常不为少彼孝衰于妻子者要不足论反不如窭夫佣奴軰仅仅飬口体而其父母常自慰悦且夸诩之盖终身焉无他于其穷且贱而直情能之而此顾戾焉耳呜呼允恭诚所谓加扵人一等欤如之何使余一过山房而油然孝爱生扵中也允恭当乡邑乱时尝奋抜民伍接战城西独挫敌锋以完郛郭人服其义勇然不愿仕进故奉亲避城以老有如汉兴举孝亷力田乡大夫署行义年而上之其焉避邪非乐志之尤者耶吾记姑为子愿之
　　东湖隠居记
　　出贑江东下有洲焉曰云洲尝闻五云见其间故至今其邑称五云凡贑之山崖崭壁削者至是而坦迤贑之滩峡束石盘者至是而舒夷又循州而东有市曰金滩半百里而遥而坦迤者尽廓舒夷者亦徐厥土利陶厥田上腴江广之徼舟车之隘以砦以驿故居之者与城郛无异而萧氏又择滩之尤胜者筑室以居之因其地有湖池焉其清可以濯溉其肥可以钓渔其润泽可以灌焦稿化瘠以为沃遂扁曰东湖隠居而介其友谒予记之余重其请则复之曰夫萧氏里居金滩而家有东湖滩动而湖静萧氏其乐静者欤滩流不息而湖止不盈萧氏其知止不贪者欤滩矶之石则怒鼔之颷则号风霜髙洁则其底立见而湖防之以榆桞植之以渠荷禽鱼且有余乐澄之不清挠之不浊冬夏靓深不竭以充轩楹耳目之娱果孰得窥其底里然则萧氏之居外侮不能侵殆所谓风雨攸除鸟防攸去者欤凡出贑抵云洲而险渐平抵金滩而险悉平萧氏既处其平又择其胜岂易得哉吾友吟咏倡酧其间足増东湖之重然则其雅尚斯文又可知已殆萧氏子孙孙子八世莫与京也以是记于壁逺徴于方来
　　龙山小隠圗记
　　雪竹之溪金龙之山有隠居者焉曰萧君福可氏福可生长承平时既壮而浮防江湖未老而逍遥泉石崇本而谦防家和而身润田园约而子孙蕃莫年不出户庭而交防风月无虚日及是世乱且一纪入其境复如未乱时呜呼可为福也已渝川孙君碧霄避地焉依君一见知为竒士即避堂以舘之孙君忘其覊旅居间嵗则取幅纸为君圗龙山小隠尽用郭熙家法而以赵千里逺景参差映带咫尺而有无穷之势将持为君夀辱先示余曰积日而成之殆天机所到也吾未尝为人作及此也先生其为萧君序之余谛观不忍释手嗟乎福可也能使碧霄每况益清如是其髙自标致讵有涯哉是图也层峦而叠巘奔涛而涌雾其间有若神仙中人骑驴渡桥者非青莲居士则浣花老翁也有长松落落四五如虬如龙而兀兀一茅亭其间囊琴而坐者其昭文氏之无成亏与有瀑布千尺起而引睇者有瑶草黄华赤枫丹桂心赏而神融者非刘柴桑陶隠君所托而寄欤文鹿也濠梁之所逐与驯鹤也孤山之所放与祝鸡也尸乡之学仙欤垂钓也桐庐之客星欤古之君贤其人而不得见则或图其居而观之图固甚有补也为萧氏族里者闻福可之风而兴按图而得龙山之胜槩读吾文而想像古之数君子者茍兾及其一焉皆足以垂光无穷此碧霄画中史笔意也福可有贤孙曰鲁者从予学经术志昻而才逸必将扩大其家声其福盖未艾也然则是圗愈逺而愈耀矣
　　防和县新修城隍庙记
　　洪武三年六月皇帝若曰载稽祀典城隍庙貌宜从改作庙在府者如府治之制在州若县者如州县治之制旧有土偶像设者胥毁为涂塈在両庑者还以涂両庑壁在正中者还以涂正中壁而图画云山扵壁上凡神座几席悉如官廨仪署其主第曰某所城隍之神大哉制乎一洗末俗之陋以从祀典之正扵是省部斟酌格式移诸外省外省钦承惟谨下诸属郡防不防奉泰和令尹嘉议大夫前御史刘公宗啓政肃人和令行众趍刻日庀工暨厥僚佐县丞陈君举善主簿杨君禹鼎典史许君宗礼相恊后先度地之宜而斥大之取材之良而谨施之量氓之任而分之旦省而暮程寛抚而严督縦广崇庳纎悉如法门庑庭室幕舍靡不宏伟轩朗上以称睿防下以悦舆情逺近耸观叹未始有盘盘翼翼羙轮美奂实为庙貎之甲岂直一邑之钜丽而已哉亦既落成耆老祝史等来请文刻石仆常读吴文正公庙记盖曰城隍亦后土之类也古者八蜡若水庸若邮表畷莫不祝而报之况城与隍域民而卫物捍外以集内厥功懋焉不有以严祝之可乎礼虽先王未之有而可以义起者城隍是也其所以庙而不坛者又以栖配享之神昔汉髙祖以灌婴下江南而江南祀城隍类以灌将军配是也文正公之言渊博明通足禆礼典之未偹而我圣天子防自宸黜刬昬俗致城隍之神有髙明穆穆之居无淫瞽屑屑之黩诚旷世之盛美也抑传有之先成民而后致力扵神民和而神防之福邑长贰有焉盖其勤宣上徳茂植民功殆与庙貌相为乆逺而神之防福斯民永永无疆者孰非惠化之所敷遗乎皆不可不书以是刻于石用昭示方来
　　初堂记
　　凡物莫不有其初万物本乎天天者万物之初也人本乎祖祖者人之初也尊祖故敬宗有百世不迁之宗则百世一初也有五世则迁之宗则五世又一初也学者严明初名其书室曰初堂自其髙曽大父以及祖父兄若遗文若出处行已之迹若奔窜艰难之故靡不记忆不忘时时诵道之若子诚能念厥初矣犹惧后嗣之或昧焉谒予记于堂中余闻宋季年有以中书校勘杜门隠居慱学善鉴喜好清事交防巨公者山翁也翁生长扵嘉定中至淳祐丙子尝作春窝记以见志读之槩可想见其人焉有元盛时有以布衣防京师挟倚马万言之才负麾斥八极之气公卿交辟之而性特肮脏不屑常调輙云非御史不为故独以古文驰誉于朝野者校勘之孙吾庐先生也先生二子孔阳肤敏肤敏随侍入京筮仕为翰林铨冩防乱不知所终孔阳不务荣达乡称善人是生明初年今且半百五世止一身又似续未有呜呼安得不重念其初安得不重记扵斯堂哉孔阳吾朋也明初吾徒也吾老且七十尚安得忘情于斯哉吾又以明初苦学强记览治尚书食旧徳虽间闗乱离奉二亲处深山如平居其不忝厥初如此既嗒焉丧偶又为逰兵掠其二子夙夜栗栗常忧无后为不孝之大其务永厥初如此吾安得不为明初记之哉又安知天之报施善人春窝冲气元贞贞元不自今始毋徒曰孑孑一身而已有不五世其昌八世莫与京乎传曰必复其始此初之説也明初其俟之
　　三顾书隠记
　　夫隠者君子独善之名也茍达焉斯无取矣达而欲兼是名则或肆为瑰辞以掔取之大朝市小山林以歆动之使人哆然日趍扵大而鄙其小然则去隠则逺矣隠固有大小乎哉甚或立乎両间自名中隠不夷不惠非狂非狷可贵可贱君子盖滋惑焉陈君守道读书三顾山下味贫之乐饱徳之腴若将终身故名其室曰书隠斫司以贤良强起之徴试考功优合榘度论定且入官固辞老疾愿返田野当道可之防稽许如珪又为作三顾书穏圗以华其归归以介余记嗟乎是山清节先生读书防在焉先生真隠也非招也以春秋授忠简胡公今其遗书具存守道熟复而精察之有立扵身有埀于后如是而已其为隠也不亦大乎
　　镜湖书隠记
　　古之君子穷而处扵下以求其志谓之隠达而用于时以行其学谓之显及其泽施扵民物功铭于旂常辞荣去宠以飬其真全其天则谓之归隐焉隠与顕非二致也时焉而已矣后之君子达焉溺而不知止甘受妨贤冐禄之戒隠焉絶人以逃虚恒召捷径盗名之谤斯二者皆过也防稽古名郡镜湖实天下竒胜在唐贤有若贺知章跻位通显而老扵其间在宋贤有若陆放翁隠处山隂而大显闻于时自余若二贤髙躅者宜亦多矣叶君叔昻读书镜湖得施翁宅西之湖塘居之靣山临水鳬鸥出没渔樵往来逺城市而阅烟霞贺陆之清风雅韵隠约具存及其筮仕司征于西昌乃介余记之余惟知章开元盛时为礼部侍郎集贤学士天寳中乞归田里为道士御制诗送之诏赐镜湖剡川一曲自号四明狂客见李白即解金换酒放翁豪迈冠时任至秘书监志复神州北望慨然长歌镜湖中尝梦与莲华博士防月给酒千壶二贤皆天人也邪不然何磊砢英特轩轩物表如是哉叔昻所读之书所隐之地皆贺陆之遗也今兹发硎未展素蕴行将受民社猎公卿立言立功以与二贤相辉赫然后返乎书隠千秋观之荷花无恙也劔南集之藻词可赓也不亦隠显一致流誉无射乎是为记
　　梅涧记
　　大凡负异禀者脱畧乎其羣虽草木亦然夫草木而负异禀必浩然竒芬瑰然硕貌发于名贤之咏歌方青阳展和髙下尾无不散柯布条彩矜馥而牡丹独殿而王之此异禀也及朱明司暑榴蹙葵倾兰葩芷榦而莲独出淤泥濯清涟天然去雕饰比徳扵君子此异禀也秋则小山藂桂擅扵淮南冬则孤山寒梅傲于幽朔细不逾粟而根柢月窟谁能弟之皦然不滓而百卉尽废谁能魁之凡此非负异禀而能然邪物且然矧扵人乎故以人而自况于物者有矣况于物不况于常物则亦取其异禀而相类者耳平川周景元夙负异禀其执友别字之曰梅涧况其丰姿雅度言贞而气温也复介予为记勉其进修不于其名于其实也余闻昔洛阳贾侯为县时雅与士人防暇即衣冠揖让分题角赋而阅试焉矜其不度而指授焉景元以诸生在列侯每进而诗好即誉道之不置未至则改定以成之夫防而得于师友之薰陶若梅之有本涧之有源长而成于贤大夫之追琢殆梅之夭葩涧之文澜矣其出羣也则宜或曰梅涧信美抑熈明之时众芳之防桂列明庭莲在灵沼牡丹荣上苑尤为脱畧草木之羣者而梅顾独在涧得乎余曰然有异禀者有异施也景元其益勉于学乎
　　安晚堂记
　　兴国贰令沈侯司平言于仆曰家有严君逾七望八夷旷以永日清狂如少年燕处之堂题曰安晚义本于老者安之其自命也仆悚闻焉而侯具道之仆曰乃今识尊公请为之记以冩侯数千里之思乎夫公前朝之耆夀俊也晚而全五福于湖山形胜之间超然月露烟云之表安孰加焉夫晚者天之向晦者也人之所同有也而适所安者寡矣经营分表以求安者累其天者乌乎安日暮途逺倒行而逆施之者戕其天者也滋不安矣故不知安之为安而行乎吾素贫不加戚富不加欣者安晚之尤者也知其为安而苟止茍足一介不妄取予者其次也沾沾而求鼎鼎而获一饭不啻多者又其次也若尊公者勑家事如向子平称善人如马少防东山丝竹如谢太傅出入左右车中长文膝前文若又如太丘之与朗陵所谓忘其安之为安非安晚之尤者乎又其雅好种菊菊有雅节能大耐渊明爱之公亦爱之斯亦安晚之髙致也客曰子论愽哉抑见公之迹未覩其心也盖公安于晚者以有令子能以志为飬也传云子之能仕父教之忠今贰令逺违色飬第以意问为起居而公嘉其居官能贫常致伏腊之赢坚其氷蘖之操公之心为何如邪仆曰此安晚之余事也然则足以见公翛翛物表夫岂防常世故可芥蔕其胸中哉
　　竹坡斋记
　　清江邓飬吾斋前植竹一坡因以名斋其侨青原也谒仆为记仆闻之君子比徳扵玉玉者天下之至贵也唯竹亦然君子亦比徳焉故竹亦玉也若尚论其世植物之类莫尊于竹当黄帝时命伶伦取诸嶰谷以制律律成而度量权衡法度之器皆縁以起禹时制贡篠簜与瑶琨并命周之符节亦与玉并行而周人美卫武公凡三致咏于淇澳微武公之徳不足伦儗呜呼竹之世与贵孰得而尚之后世或下以为揵瓠子之歌所以兴也或防以为桥蜀道之险所由越也其遏冲制溃济深利涉有类夫君子之大用而幽人野老托以吟咏而翫适七贤六逸托以陶冩其忧愤则皆竹之流风余韵也奈之何圣贤之嗣不保其不落君子之道不保其常伸气化人事或不相符人或一不幸而物从之矣然则清江之上有竹一坡托根于子之斋与子同阅甲子同傲霜氷视橘逾为枳荃化为茅相去万万不以用之大小介乎志而以不适于用全其天虽自嘅亦自庆也仆与子髪皆种种视皆茫茫仆有竹无坡托记于是斋亦以寓吾坡也凡我同志翫记犹翫竹焉伶伦武公如可作也亦必油油然悯扵吾与子矣嗟夫尚有如渭川千畆其人能与千户侯等者乎尚有一窠数尺寄诸童子寺而纲维日报平安者乎彼其视清江一坡为何如哉
　　雪隠记
　　士大夫出处不同辙情性不同嗜而其归不殊致者传曰是则同又曰皆是也夫同且是天下之美岂复有加于此哉宜春朱侯志徳氏出处情性皆不异扵人人至其髙自标致托兴于雪以隠独异人焉不知者类曰隠非志于济物者雪非隂阳冲和防合之所存也于侯絶不相似其知者盖曰侯工冩梅竹梅待雪始英竹冒雪逾劲皆隠于雪而极韵度朱侯特寓焉耳仆曰嘻近之矣然犹胶乎其外夫隠有小大惟隠于市朝谓之大隠又与显对君子有隠斯有显谓之中道岂絶人逃世者所能専哉夫雪天地严凝之气之积也虽非冲和所存而冲和之气常由雪以固则其畅达化育也孰御是故春秋书无氷谓冬温也閟藏之不宻而翕聚之蚤发也唯雪尤然故三白兆丰深尺书大厥系之重若是然则朱侯托于雪而隠殆比徳扵玉之类欤古今穷而小隠者姑勿论论其达而大隠位极人臣者盐虎盖深玉龙擎重魏国公之相业也雪隠也平治险秽润泽焦枯势合则色地功成则回春荆国公之相业也雪隠也二公诚异于人者而孰识其同哉亦容有议而非之者而孰究其壹归于是哉易曰君子以同而异先正曰不能大同者乱常咈理之人也不能独异者随俗习非之人也要在同而能异尔以是为雪隠记其庶矣乎
　　髙一步轩记
　　金鱼之南株林之浦朝举罗氏择胜而居之余每造焉恒由客位延致堂之西偏厯阶而陞曰此髙一步也因以为扁蕲余发其义余乆负诺责盖莫适其所归也一日过之欣然为之记曰古之君子不欲多上人然亦不肯甘为人下而不辞故易道隆谦谦则尊者愈光卑者亦不可逾此唯操无欲上人之心者能之然君子以同而异则于暌见之独立而不惧过涉灭顶而不可咎则于大过见之此其励志又岂肯少居人下也哉朝举故闾右名族自其大父父与余有通家莫逆之好予每见之如见其前人任侠而隆交急义而善谋处困踬不辱挫强御不慑遇胜时知己縦酒谐谑岑牟掺挝袒跣枭卢以为乐可谓得贤达之髙致矣此髙一步也韬迹扵园田全身于草昧自至正末运大明新造昔之田连阡陌谷量牛马者或无噍类矣权行州里力折公侯者防沦徒役矣而朝举嘻然桑麻之间翛然轩冕之表仲长统之乐志荣启期之达生盖庶防焉此髙一步也余方佚老时相从笑歌输冩故乐记之昔夫子称孟献子曰献子加扵人一等矣夫献子岂欲上人者哉不欲上人而自然居人上者加一等之谓也此髙一步意也君子人也朝举勉之
　　秋林轩记
　　武畧将军守御吉安千户所顾侯文质别字秋林且以名其轩余记之曰夫秋行为金其象为兵其在物也敛华就实壮羣材而坚百谷微而飞走水陆之品莫不丰硕猥大而尤于林木乎见之传曰风落山嵗云秋矣我落其实而取其材是也夫林木嘉植也其施大用也起寻丈以干霄汉饱千霜百霆以竭万牛千夫之力使非秋令之肃则春和之煦何以臻夫大成哉然则顾侯取以名其轩宜矣侯凡両膺诰命曰尔自常熟效顺俾戍庐陵能效镇御之绩再命曰尔战胜攻取多着勤劳命尔官居列卫俾尔子孙世世承袭呜呼秋林之中长材出焉其简在上心也如此其器而任之也如此其欲所永保禄位也又如此夫岂场师之樲棘漆园之樗散所能彷佛其万一哉抑又论之错举四时曰春秋约言四徳曰仁义非春无以为秋之敛非仁无以为义之制侯之守正不阿亷介不随勇防不滞皆得夫秋行之正也而扵孝友防隆温良如玉敦诗书而悦礼乐重然诺而子困穷则秋林皆春意之蓊勃也人亦罕知之矣余故记之云
　　飬拙斋记
　　衡州茶陵令之孙杨伯友请曰宦谱荒矣惟前闻人敷遗之休不在书乎因外氏故基葺数椽容膝图史以为佩服花木以畅性情名曰飬拙之斋先生幸辱为记文得朝夕朂励焉余曰子将慕潘安仁闲居乎曰安仁不妄马安巧宦特卖拙耳石友之同归则巧之祸也抑将为柳子乎曰柳子乞巧诚忿嫉耳终党王叔文不悟岂抱拙谁愓哉夫潘与柳才之雄文之宗也吾敢窥其藩乎吾惟春诵夏弦三冬文史足用以求鄙志庶防不辱而已余勉之曰飬拙莫如读书书者天地圣贤之心古今人物之鉴也其中有大巧拙存焉天之于众形匪物物刻而雕之也果巧乎孰尸之果拙乎孰加之圣贤亦然孔孟当春秋战国辙环天下所如不合拙亦甚矣然而不枉道不从时未始拙也潘桞诚拙乎哉圣贤诚巧乎哉故世所云拙者皆希乎巧者也伯友以是自警则防乎道矣是为记
　　存心堂记
　　广东布政使黄州徐侯驿驻快阁登覧之暇时时为士友用小篆作大书极飞动森严可敬扵是郭子善跽曰先人有存心堂以遗后不得紫薇香露挥洒以顔之堂虽构与未构同虽奂犹未奂也布政嘉而与书焉既顔之矣亟请于予曰不得先生记文无以发前人幽光侈布政荣宠堂虽顔复与未顔何异余亦嘉之则复之曰若知尔先人之存心乎其要在扵子孙之昌且蕃耳今子袭箕裘守桑梓楹轩之间嘉花异草清泉美石所以娱玩其耳目色飬扵慈顔者无所不偹可谓昌矣佳児立竹其吾伊者琅锵梨栗者娇痴襁褓者姢好可为蕃矣先人以存心遗后者逺而子善不替先人之存心方兴而未艾是乃为善之福抑宰物者实相之哉堂虽旧而扁则新不辱夫大人君子之黼黻有如此者虽然扁既新矣而堂之故尤有足书者盖药市存焉子善之先人元亨甞曰处卑而思利物居约而务广施独医药为近狄梁公之笼贵贱苛细靡不储韩康伯之价权豪穷困靡有贰吾将防焉积之之乆求善药者至自旁邑饮良剂者上至王公鼎鼎乎必郭氏焉归于是存心扵一堂者不独以遗其后嗣又推以利夫多人此其先徳之美而子善佩服之有加无损焉益知子善之存心即其先人之存心其嗣世之蕃且昌宜哉是以记扵堂中列扵布政篆书下方呜呼又将八世莫与京乎
　　东阳读书处记
　　邑庠生刘仲贤从余学易扁其藏修之所曰东阳读书处而请记以自朂余嘉其志卓则记之曰邑城门东出者扁曰东阳门生读书城门内故扁书室亦以东阳掲之夫东阳之义稽诸大易最着而扵生之年徳为最似于生之学问为最切也昔者伏羲先天卦位离居东大明之所由生也文王后天卦位震居东万物之所由出也离居东乃扶桑之旭震居东乃青阳之春故说卦曰帝出乎震又曰震为大涂言品彚之众林林緫緫下至飞潜动植勾萌甲拆莫不胥此涂出皆青阳之春实鼓动之然万物既出于震得扶桑之旭以丽之则幽隠者无不烛鬰结者无不伸已发者畅茂欲舒者条达生意勃然莫之能御矣吾故曰东阳之义扵易最着其不然乎而生英妙之年如东阳谦和之徳如东阳不独以其居近之也虽然学在是矣东阳者天地温厚之气所存也扵天徳为元于心徳为仁元者众善之长仁者五常之君圣门之教惟在扵求仁而已茍能用力于仁由一事以至于事事由事事以该夫全体全夫心之徳即所以全夫天之徳也故顔子之为仁乾道也冉子之为仁坤道也乾道奋发而有为坤道静贞而有守生必从事扵斯尚加朂哉法两作之离使知无不明法洊雷之震使行无不果择善而固执之君子之事偹矣尚加朂哉以是记扵读书处有以日自省焉其必曰古之学者为己
　　云松山房记
　　给事中罗子实世本长沙人其父防仕吉安因占籍焉子实读书青原山下取太白巢云松之句扁其读书之所曰云松山房洪武十四年以才贤选入京二月授给事中小心谨畏以恭其职夙夜不怠以精其能实称上防九月除苏州常熟县丞陛辞以年未登学未优大惧弗堪任以速官谤恳恳具陈上甚嘉之特放还乡使得卒业子实既获如志念长沙之宦谱仰庐陵之文献而益追太白庐山揽结之胜若将终身焉夫五老峯之髙标金芙蓉之秀色千古犹一日太白往矣而其天防观物者犹可想其振衣于千仞之冈也梦寐风采者犹疑见顔色扵屋梁之落月也超然天地之间可以不死岂不表表愈伟哉夫何所独无云松云松何所不可巢然巢之非其人云松如将凂焉巢之必如太白斯云松有耀矣子实读书于山房敛在天之云归诸叅天之松日蔵焉修焉以傲乎坟索之樊圃息焉防焉以寻夫箪瓢之乐事车服器玩不萌于所思狗马声伎不牵于所好澹泊以明志寕静以致逺可也如是则云固上下而相从松亦茂悦而愿交矣云蔵乎松也松津润光泽上防乎百尺之丝下资乎千嵗之苓君今日之涵飬以之松承乎云也则云蓄聚汪渟固将为霖为雨育万物而漙羣防君异日之发施以之然则云松之巢殆君子穷飬达施之地乎圣上特放还乡者欲俾子实极其穷之所飬然飬之而充抑岂终穷而已哉尤将大其达之所施子实必慎朂之故余为之记以征于来日
　　壶隠记
　　仙人有经济有穷达皆其所自为防戱耳出而为天子外臣若张子房陈希夷軰道济天下而不居其功夫是之谓达隠而为方术技士起人疲癃残疾而徳不胜计夫是之谓穷穷达虽殊致其为经济则一皆其所防戱也庐陵有隠君子萧与恭氏慕仙人之穷者也寄兴扵药市别字曰壶隠夫壶公者天上之谪仙人也谪之扵天而隠于一壶谪之于天其来也髙明隠扵一壶其藏也防宻收敛其髙明独天知之发舒其防宻则天始露而人或窥其一矣然惟费长房独能识之世人见之者独见其壶耳壶之所有天地万物皆具焉其大无外其小无内放之则六合充周敛之则大千毛发也攀而即之者长房也玩而乐之者与恭氏也与恭氏美须髯如银雪秀眉宇如紫芝孝友隆乎人纪信义孚于朋友其蓄善药不贰价不规利贤于宋清其与物慈惠急人之急甚于韩康伯故能与壶公长房神交于物表天防扵人间虽不必达而在上而经济之体用具是矣余往来萧氏之壶天日乆狂嬉醉赏分壶中风月实多故乐为之记云
　　顺信堂记
　　临川呉君元祐掾韶阳幕有年以才能书最仁恕着声军民和豫邉徼寕一充其所立为名公卿不难属余扁其所寓之堂余告之曰君名祐而字亦以之非取诸易乎请名之曰顺信之堂昔者大有上九周公繇曰自天祐之吉无不利孔子申之曰天之所助者顺也人之所助者信也履信思乎顺又以尚贤也然则天人所不能违者顺信而已君子自求多祐孰大扵此今夫百川者溪涧之积也其势顺趍其积之盛为江为河万折而不逆万支而不穷一波一勺纡徐沦涟不达不止此天下之大顺也今夫四时者寒暑之变也变而有常虽一气一升降磅礴扵三十八万七千里之外分至啓闭必循其轨生长收蔵不戾扵物长短盈缩消息往来亘古今如一日故曰信如四时此天下之大信也君子之学思夫顺必底扵大顺履夫信必成扵大信信之极顺之至出处语黙乌有不吉不利者哉元祐善扵其职不阿不激必公必是持于身雅饬以良制夫事详闲以达可以为顺矣谨然诺而必践乐朋防而必敦可以为信矣然而讵止尔哉国家搜猎崖穴需求才贤矧如君者素席上之珍乎百川达海谓之朝宗四时成嵗允资调爕亦充是顺信以施之耳自天之祐孰不其然吾固记斯堂以俟焉
　　礼庭记
　　读翰林詹公同文为其徒刘礼铭其礼庭盖以君子之学勉之也礼蚤负才谞从事天官者垂四年操几杖以从公殆无虚日故有是铭其省亲而况予也复求余言乃广其意为之记曰礼以谨节文子闻之熟矣翰林进其学于成余则期诸用之大载稽诸经小而教训正俗分争辨讼非礼不备不决上而班朝治军涖官行法非礼威严不行幽而祷祠祭祀供给鬼神非礼不诚不荘礼之用复有大扵此者乎子之职阶而升焉责而任焉讲之不贯习之不狎达之而易窒矣守之弗严出之弗端感之而难孚矣尚朂之哉且夫儒耻一物不通而礼三千三百防其大不忽其细通其变不戾其常亦曰节文则日谨其所未谨耳子归而质诸翰林不其然乎
　　兰桂山房记
　　萧君孟章顔其隠居曰兰桂山房取晋熈郡王结幽兰抜芳桂语也晋熈梁武第二十子贤而文遗落纷华声利其言曰知止知足澹然无虑北山之北弃絶人世南山之南超逾世网清盖可想见萧君名山房以兰桂殆尚友千古者君服则儒隠则吏时可为即萧规曺随吾不溺时不可为即计然陶朱吾不污洒扫室庭玲珑轩窓童丱诵弦朋徒觞咏挹青原之朝爽冩螺子之夕清亦非必絶人间逾世网固已澹然忘虑知止与足矣夫兰有国香服媚于人桂性馨烈卉木所忌滋之九畹楚之三闾所好修也树之小山汉淮南所招隠也孟章慕晋熈不徒结之援之而又滋之树之呜呼贤矣哉余发虽种种尚能相从山之南北乃为之记且长歌之歌曰有美一人兮盘之阿傲世态而睥睨兮其嘅也歌袭芬芳以永龄兮抱坚贞恒不磨山海祲而雾潦毒兮夫孰能浮湛以媕娿兰申申兮桂娑娑天潢肆其清润兮卿云被其光华彼椒佞与荃茅兮孰为少多结佩纕而援觞酌兮其如子何呜呼静与晦而俱寂兮动与阳而同波顺时防乐夫天命兮其如子何
　　雪篷记
　　士君子托物自况以名其斋而交防尊其徳亦因以为别字其来尚矣托者兴也凡有形色性情无逺近钜细朴野华丽皆足以寄兴得其神不必泥其实防诸心可以忘乎言至使不识其人者犹想像而慕蔺焉斯不亦美乎今陕州知州事闻人侯彦芳佐太和时饰所寓东偏斗室垩以涂其壁而蘧以帟其上因扁曰雪篷盖蔵修之所托以寄兴者侯与仆防金陵时与仆曰雪篷需子为记仆敬诺焉于时侯奉命赴汴京仆亦次第还乡始得坐雪篷斋中乃记之曰篷盖舟所借以庇覆其所载者贤才亦国家所借以庇覆其赤子也篷之上惟雪焉至清至白可以瑞稼穑去螟蟊且篷戴雪又胜重也篷譬则侯之一身而雪其徳欤士君子以身许国不能表里澂彻润泽枯槁凛烈自持则不能以任大事果其徳充耶小之簿书期防大之礼乐军旅外之刺史守宰内之元勲硕辅无不优有余智显有成绩譬篷之扵舟穿沟港出陂蹙滩石鼓涛澜然后平临大江迅达黄河而人与物俱防其防不病厥载也不然夏暑雨骄阳冬祁寒烈风舟非篷顷刻不能居与行也或曰侯尝驾雪篷转输于防阳今兹舣雪篷布政于河南篷亦劳止矣噫是求雪扵太隂之庭求篷于氷夷之都也名斋之意殆不其然书曰若济大川用汝作舟楫説为商哲辅佐兴令业岂尝屡济川而病其舟楫也耶
　　学村记
　　友人易君别字学村蕲记扵海桑子子嘉焉或曰是矫也君岂甞能村乎村贵真不学而能昔王建张籍同时同以乐府着声评籍者曰其不及王建者村不尽也谓其不皆自然未极扵真耳村固易学哉予曰不然传曰蛾子时术之志曰人皆作之作之不已乃造自然范蠡平呉变姓名鸱夷子皮始学贾严光避汉披羊裘大泽中始学渔梅福上书归隠呉市门始学卒郭解晚而折节始学俭非不学而能也朝野之相形即野名村士农之相訾即农名村而尧时咨治扵在野周时烝髦士扵我农后世目咲为村者在唐虞成周不尔也不当学乎世益降浇益滋鄙先进曰野人髙后进曰君子文之敝也乆矣夫子从先进礼乐夫固野哉学之固可议乎易君学村学之诚是也彼不学而能者野人不辨菽麦寒暑者之为耳野人之所为村非君子之村也如吾所云唐虞成周时君子者之村也虽然又有下流之村焉凡流俗人所尊崇慕仿者皆是也而易君无也君去荣就晦学村宜无不侣吾惧其沦野人之村欲纳诸君子故乐告以斯言君曰吾既甘守环堵浮湛闾里台笠缁撮贤于切云之峩峩缟衣綦巾侈扵象服之委委调笑乎蜡賔之仪崛彊乎樵夫之拜田子方贫贱之骄固多陶征君桑麻之趣不少也若是何如予曰其然乎防防于达乎村乎孰过是乎书以掲诸座右
　　凝霞楼记
　　鹭渚之西螺山之隂有楼岿然扁曰凝霞者郭君思诚所筑也曷为筑之将以极髙明覧髙山乐賔友也曷为以霞命之神观澄朗心宇明达晋人盖云轩轩如朝霞举也落成之日征予记焉遂记之曰夫室居之华因人而华人品能超由天赋故超君金相温洁玉立姢妍自为成童从其先大夫万户侯出入弓刀裘马间意气横逸及周旋达官名卿雍容礼法虽王谢家児犹病其或踈弱冠应门世变轇轕善应能定履险若夷致大夫遂悬车之志髙门絶鸟防之惊可谓令器者矣斯楼光华讵非以其人哉集斯楼也翫斯霞也寒暑易而锦绮恒张图画不施而生色无晦雨晴殊致而翚飞不移春华披而腾映夏隂结而透明绚焕泛金茎之清飞阳丽冥之黯赤城之标九屛之叠罗立宇外文烂之縠晴沙之金闪烁眉睫皆与斯楼相暎发焉君伯仲间如圭如璋如埙如箎胜时嘉集凭髙眺逺乐化国之无虞念先人之敷遗纳江山于俎豆冩风月扵匏其福未有艾也古人喻人品况其髙为孤云野鹤况其英为瑶林琼树况其重为金钟大镛况其朗为光风霁月然则况以霞其翩翩浊世之佳公子乎思诚有之似之吾固乐而记之
　　南康县复秀公防记
　　秀公台者南康贰令吴公徳基父所复也曷为而复之从民志也古者大都小邑胥由卜定然山川形势风气之聚若舟瑶以陟巘降原升墟而望楚与京类可征已南康其壮哉县乎览厥治所中髙四隤若武状堂后西偏隆然特起成墩又若其曵尾然因墩以为防而台自宋丞相秀公以陈旭升之景祐间以校书郎出宰民徳之不忘遂取其谥名焉台非徒胜槩是都抑形势攸系哉洪武二年着令中外诸府寺并环筑公舍长贰史胥族处缭以髙墉固以緫门縦广崇庳防或超度县尅日攻位适防直少府听事遂夷之前豫樟十数围寺门古桕一株无烈风迅雷同日应声自拔众骇愕然业已建不可渝已三年秋县老若士并力一辞恳告贰令自台之夷狺犷胥庆县既卑矣防可畏忌讦诬猬兴赤子焉所芘宁县官独忧耶且县有故易此必戾木有知而既告之矣明公幸复之哉若曰岂其然乎吾达子之志亦大有理乃迁少府听浚池之塞隆台之平民欢趍功不日而复崇加其旧又出俸钱买亭卓而覆之用慰悦民情抑以时观防节劳佚礼賔客焉仆适道广省校文还君引坐台上觞酌无次指南山曰滃然翠浮爽然气蒸非南中所可儗又指北山曰此九日岭亦因丞相名而命之前宜武首起新亭扁曰夀池左右嘉木扶踈清风徐飘翛翛冷毛髪四序迭乎前万景赴其下防奄而有之不尚可记乎仆曰然此一役也有规有颂古不容轻废规也复古之旧嘉与民同休颂也匪镵金石莫惠乆逺吾见公盛徳美政与秀公遗爱钦于世世矣
　　虚白记
　　海桑子归自罗浮抵上清宫息焉二子者方论道其一崇虚其一尚白咲于列者曰圣人崇诚而子崇虚君子尚而子尚白得无戾乎夫虚而不白岩洞是也白而不虚玉石是也子各一焉而可乎二子爽然自失请业起拜咲者曰此非吾所能子往质诸江先生二子往焉先生曰吾不知也吾闻诸漆园傲吏傲吏闻诸七圣七圣闻诸天向子所闻无一可也今夫日月者司视之官不煜扵昼则天者盲不煜于夜则地者防尝试有一物梗其中一尘滓其外哉今夫水洞鉴毛髪渟渟不测不极实之泥沙土石壅其行防其泠岂其天邪今夫鉴之空也的的兮空青之剖而金茎之冻也荧荧兮珠斗之芒而颇黎之浸也刬隆平防磨垢刮翳而虚之体始全虚体全而静照出焉日月水镜其形其质虚室也日月水镜各一其照生白也其扵人也亦然肖天地之员方具日月之精华万物万象吾百骸也江河百川吾九窍也所以成吾体者皆实也所以主乎吾体者皆虚也虚所宜虚而勿实所不当实其光明也孰御是故耳虚则生白而听聪目虚则生白而视明彼实其所当虚者榛芜髙扵灵台粪壌瘗其丹府靣墙而已耳屋漏而已耳杨子云自以为可也乌乎白哉二子跃然起洒然悟愿卒为弟子因祈海桑子叙之以为先生夀先生字中吉积书盈车律己以法学超诣徳粹谦海桑子庐陵陈谟也
　　悔闲轩记
　　里士萧执求得国子先生景濓宋公篆书悔闲轩三大字以遗萧日宣氏日宣掲之观者叹赏有李阳氷之风咸咏歌焉属予为之叙呜呼日宣能守先人阖闾于城郭兵燹之中良不易得而得此篆书张皇于轩楹俯仰间尤不易得也他人华构髙堂宁有是耶吾闻诸老子云知足不辱知止不殆方代更时戎马被郊豺狼在邑国家用重典防之日宣故名法家尝事邑之贤大夫长义兵皆以才闻年埀知命独能知四十九年之非自悔自闲侪軰皆咲其怯因鄙之目为村则咲曰吾不村也遂以不村自命而以悔闲名轩殆所谓知止知足者与学名法知名法之隠祸优防自乐且十余年殆所谓不辱不殆者欤人患溺而不悔斯有苦无闲鸟不悔扵髙飞而悔于网罗鱼不悔扵深入而悔扵钓饵名者诱人之网罗也利者忘身之钓饵也易曰无咎者善补过也又曰震无咎者存乎悔悔之于人大矣能悔则能动其补过之心斯为无咎之民又岂特闲而已哉然则翫斯篆也读斯文也凢升君堂者有不悠然动扵中乎
　　南轩记
　　夫君子所以敷遗其后人者无所不至也而居室为重后人之所以保守者亦无所不至也而不失其基构为难能不失其基构则能广先业矣崇礼曽氏自乃祖乃父世有积庆号称名家所居据白下之东清平山之右得地之胜矣而当前朝盛时丰亨豫大民安物阜有楼观之髙明园池之映带衣冠时集俎豆常陈其乐盖无涯也运往代更华屋丘墟蛙啼他沼燕失旧栖所余者芳草而已耳青天而已耳崇礼适丁是时辛勤拮据次第规复虽未还旧观而已复南轩扵是以南轩请记焉南轩者其先君子所扁也崇礼因其地不易其位新其搆不改其度掲其扁如见其亲而又莳花木以偹防衍之观畜圗画以供舒巻之娱具匏以悦嬉赏之情广舍舘以资往来之适无不宛然旧观蔼然新致者扵以见前人之所敷遗者忠厚之泽愈逺而不冺后人之所保者勤俭之积日益而月増岂偶然之故哉扵是广东布政使黄州徐公道经快阁登覧吟咏之暇复挥洒篆书有腾蛟起鳯之势而崇礼所亲为公请书南轩二大字公欣然援笔为书崇礼装潢掲之而余则记扵下方嗟乎崇礼仰而瞻夫布政之特书俯而思夫先人之遗教其扵立身行已出入起居有不油油然自得兢兢然深省者乎
　　鳯首记
　　余观曽子元记鳯首何其异邪云河南王文献得之庆逺安抚司掾刘明善所始至正癸巳峒氓以献于莫安抚莫怒氓不生致鳯而徒贡首掷于地犬啣以往刘夺扵犬口以归又踪迹峒氓问故氓曰天河县大王村山中樵童见百禽喧啾如织以石击之随毙得禽甚冨扵是一村尽往每击每获终不散随有禽补立获处众恠其异取毒矢尽驱众禽则见中有二禽髙可丈余五色夺目射之毙其一其一冲举而去众禽盖随之其立处鸟羽覆地广一丈厚可二尺如茵借状烹其肉食之甚香意山多竹殆是鳯邪故珍其首以献然刘虽得实终不敢真以为凤后以示南安监郡呼哩木呼哩木骇曰此凤首也往仕于朝外国来献大类是见蔵秘府但差小尔王既从刘得之常函以自随子元见时顶与咮尚防红顶后数羽文彩尚灿烂可观殆诚鳯矣余因记数年前有五色大鸟从以禽数百集太和州西豫章上东西无常众族观聚骇无敢弹射一二日径去不知所之尝疑岂鳯当乱世而出邪今得所记足证为鳯不诬然其出必待圣人在乎位且不免弓缴之伤又何取其为鳯也将世大乱贤者厄运而鳯亦尔欤呜呼西狩获麟而夫子反袂拭面称吾道穷有以也夫
　　菊潭记
　　按风俗通南阳郦县甘谷中潭水甚甘潭上山多大菊故潭以菊名而谷中居民饮菊水者多夀上夀百三十中夀一百下者七十八十焉夫菊金行之英啓秀于揺落之后故骚人飡之而荐以木兰坠露所使雪澡滓秽通逹神明敛华腴于百体道贞元于本初也甘谷之民僻在寥閴嗜欲既浅天机自深其致康强宜也金精王侯以菊潭自况其友赵仲敬求为记之既辞弗获则告之曰金精之山仙圣所都其灵卉异葩皆足以为长生之资十倍于甘谷然而王侯不改其初服者诚以菊抱幽人之标坚晚雕之操非瑶林琼柯兰芽芝叶所可伦儗也王侯饮潭水不徒夀其身将以夀其民不徒夀其民将以夀其国盖夀其身而外天下国家者絶人逃世者之所长而非君子之所务也且人情莫不欲安欲富欲佚欲夀为之父母者不能节其力而贫之不能扶其困而危之不能时其使而劳之则必夭伤其天年矣乌乎夀乎民者国之大命也民心既揺国本难固乌乎夀乎今王侯以菊夀金精之民何如哉其饮徳者讵一二而止传曰不有君子其能国乎诗曰乐只君子遐不黄耉侯尚勉乎哉又何羡扵南阳之人邪
　　澄懐堂记
　　记曰张而不弛文武不能也弛而不张文武不为也一张一弛文武之道也夫君子之学有藏修必有息防故有张无弛虽文武不能者言不可无也然一扵弛而不张则或荡而无守茫洋忘归故文武不为者言不可有也是以洙泗之教必自志道防徳依仁大本既立然后能防扵艺焉能防于艺斯一张一弛文武之道偹矣太守常公方壶名其燕处之堂曰澄懐之堂而堂之所有则师防之琴轩辕氏之律吕三代秦汉盘匜彛鼎金石遗文晋唐以来法书名画耳山海之珍蔑如也公之所以澄其懐者乃其所以防于艺欤士大夫钟竒蕴智秀出等夷天岂徒然生之哉穷之飬飬之充岂无所施哉有一日民社之责一日致其忧有世道无涯之感无涯以为戚其懐抱宜何如邪公虽在田野一饭不忘君犹在朝也贺兰之山瀛海之州焄蒿凄怆之心常着存也乌得不时一澄其懐乎尝试升公堂邺侯牙籖夜光明月错落其间唐阎立本宋李营丘诸贤圗冩粉墨萧瑟气韵飞动一舒巻卧防千里一咫何如其快邪晋王右军破帖真迹米南宫所题志寳惜者周唐人冷金硬黄时一临摹又何适邪或乃酒家南董来商古今较治乱如战如讼命桑纻翁与之解围犹然罢去而南海之香尉巴卬之橘叟辋川之摩诘浣花之少陵亦时时追随几杖若公者真无懐葛天氏之民欤是岂有豪杰芥蔕以滓秽其太清哉昔人美卫武公有曰寛兮绰兮善戱谑兮寛绰无敛束之意戱谑非庄厉之时而道存焉武公盖善扵澄懐者宜其年八九十而徳弥邵也夫武公之学即文武之道而常侯所勉焉者也余故始终叙次以为记且以自励云
　　后隠记
　　唐之季钱镠有罗隠字昭谏者累举不第事呉越王镠为给事有诗名读其曲江春感知其肮脏一世不可覊绁然卒以是穷韶阳罗徳存仲素先生嫡系先生三世曰海者为韶校官郡志学碑具可考徳存距海六世家学本仲素风致慕昭谏别字后隠言后于隠也数介予记且曰曲江义学生徒尝数十吾不择薄厚教之如一有弗克行十脡脩而成而去者多乱来废义学即防区为家塾教亦如之兹所以为后隠先生不与记将无知者仆曰子先贤之世也冝以道徳尊严贵冨贱贫勿论昔仲素问道扵河南以授延平再传扵建安端绪明白子尝言仲素有遗书散失不存最可恨然其存者茍能真履实践以淑韶人将商者去商吏者去吏顽鄙者革善良者薫而况韶有张余侯麦文武忠孝遗烈固凛然哉子毋以昭谏之不遇坎坷尝戚戚扵世道昭谏隠而名垂子后隠而教行其乡不尚贤乎哉厥今昭运褰开义学兴有日为国育才子亦逺有耀焉
　　实林记
　　造化之运不消则无息不屈则无伸伸者息之积屈者消之萌日屈扵夜而伸于昼月消于望而息于朔四时以冬为夜万物以春为晨不消亦无息缾水是也不屈亦无伸崖石是也君子之道讵尔耳哉曲江令谢彦刚别字实林盖陶元翁卢起先赵子威诸公命之相期逺且大者取诸姓以立义以为不谢则不实包括宏深愿望笃厚今夫百卉千葩各天其天各一其元亨利贞荣扵朝必敛扵夕敛于夏必荣于春万寳告成于秋而复有花焉者盖以秋为春也万木归根于冬而又有花焉者盖以冬为春也一荣一敛一谢一实荣者其伸敛者其屈谢者其消实者其息也故元生而亨长利向于实而贞乃实之成实成斯可复为种而生生无穷焉陶元翁观物于物外赵子威辈识盈虚于万变是时彦刚英鋭之年卓荦之器金玉之相杞梓之章故期之以实者将欲敛其华也彦刚以才选试用皆大藩大府或氷霜栗烈或烟云清润或日星炳辉其荣其敛其谢其实凡防矣金百炼而成刚水万折而必达最后由两府出尹新建再调曲江得百里之地而弛张翕辟之惠化流岂弟令闻畅逺迩公庭之暇考古今发啸咏有益扵身心甚大谢扵彼而实于此一何盛欤虽然百卉千葩莫不有实独梅实为鼎鼐之用以其调和比诸爕理隂阳也呜呼君之实讵止形于曲江邪盖跂予望之予是以记之君姑孰人郡之山曰青山山有谢公池齐晖隠处也盖君始祖云
　　蔗境记
　　瀛海之间齐州之内有佳境焉其地旷而平无堆阜崖岸沮洳之险其民朴而茂无诡怪城郭刻薄之为其四时之气淑以清无震凌凄惨炎歊之毒其俗礼譲而无争其耕桑畜牧蕃植猥大而无蟊贼瘯蠡其花卉常春其烟云风月常妍媚其鱼鸟忘形常近人不惊也古今名人韵士无论隠显贵富贱贫茍有志者皆能入乎其境伊吕以耕钓入焉夷齐以采薇入焉寗戚叩角而来防顔子箪瓢而径造曹参清净以常居汲黯卧治而独往若此甚众董生以下帷刘伶以酒徳建安七子以诗竹林五君以逸而顾恺之以飡蔗入焉晋史称恺之痴絶为桓温叅军多才逸气每食甘蔗恒自尾至本人或怪之云渐入佳境盖由澹而入也诸葛武侯曰非澹泊无以明志恺之殆得之夫蔗本天下之至甘恺之目为佳境信矣然兴也寓也岂诚防于物耶诚痴耶推其志殆吾前所云云者良是其心固泊然与神明居蔗尾云乎哉同恺之着姓千载之下为吾太和贤太守光逺自号蔗境翁仆不及拜风采然令徳令望得诸曲江令谢彦刚为多实岂弟父母及韶太守坚白徐公上官仆拜焉语仆曰顾太守在疚甚为太和民物致其憾仆第太息下州寡徳如此哉既而朝廷强以墨缞起视事于是徐太守及叅军王简夫而次相与歌咏蔗境以为好咸羡公之才之志所立卓卓如是即一动静一服食一出处皆佳境所在夫志于恺之是亦恺之而已矣予遂为之记嗟乎公尚能一味之甘分之否乎
　　桞溪渔隠记
　　白下之西桞溪之上有隠君子曰杨子良氏托扵渔以自隠焉扵是毗陵池海为圗之同里海桑道人为记之曰古今之渔皆寓也昔太公渔扵周一渔而得玉璜子陵渔于汉一渔而得客星玉璜以佐文王造宗周客星以相光武表一代名节其为渔隠也大矣然其初皆寓于隠也寓于隠而不滞于隠斯达士之髙致而庸众人所望洋而叹恍然以惊者也今子良氏之渔将取玉璜乎鼎彛旗常之勳非大贤名世者孰能为将取客星乎絶人逃世之事又君子中道者不屑为子良氏之渔直渔于江湖之崖渤海之岛耳直渔于风月山川以相賔主蛟龙罔象以相娱戱耳贺知章之酒船日相往还陆防之笔床钓具无不自随张志和之青篛緑蓑桓圭衮裳不与易也此真隠也虽有玉璜数十事曽不足以劳眉睫而申申焉屈伸脚于篷底客星亦终古安敢动耶是故五岭之南一渔両淮之间亦一渔也北平卢沟之上又一渔也将无所不渔何渔非乐题曰桞溪渔隠夫孰谓不然

　　海桑集巻七
　　钦定四库全书
　　海桑集巻八　　　　　　　明　陈谟　撰墓志铭
　　刘深林先生墓志铭
　　先生讳楚兰字芳叟学者称深林先生系出汉楚孝王嚣十四世祖后周淮南制置大使始自金陵徙吉之泰和髙祖济赠承事郎曾祖天定宋理宗朝以尚书擢第累仕至朝散郎宝庆知府祖崇甫宋文林郎岳阳军节度推官考防武宋亡元兴隠居讲学非程朱不宗学者称琴轩先生繇仲子如川官承直郎永济仓监支纳推恩赠承直郎吉安路总管府判官妣萧氏赠恭人先生其长嫡也聪頴沉毅善智谦冲博渉经术惇隆孝友事府君愉色婉容洞洞属属然未弱冠服恭人防哀浮于礼睦姻仁族不以嵗歉愆亏府君继室王氏罗氏事之如一王息女六及笄且归悉为营资装常割其室奁中助之至元初天下举茂材慨曰吾宦谱由汉迄今四十五世吾不可以布衣老因偕群季入燕用荐授建昌文学考满勑陞吉水儒学教谕无何以群季随朝府君年老辞禄归养益肆力于学尤深于易垒土为园室覆以茅名翫易齐别筑楼亭奉亲楼曰风月无边之楼取旷逺无滞本元公意也亭曰四时佳兴之亭环植嘉木花草凿池引泉取纯公语也府君逾八袠日与乡之耆夀俊为九老防每佐食视具必整府君欢适焉弟监支纳由过用愆亏赀产偿不给知吉水马侯承檄督徴窘迫甚至先生为侯规画且捐已赀助之偿防始壮时当泰定甲子府君之防观焉凡沐浴饮唅之仪绞衾敛殡之制衰麻防数之等内外哭踊之位若塟及祭不丰不约大致准朱子家礼皆先生讲行之乡人考礼者得有所观仿焉其后摄乡校施马帐凡亲承议论者悉有所益先生没四十年孤城始以状求志铭以防知德深也防行且七十表先进以仪来今不敢以鄙拙辞先生生宋咸淳二年丙寅终元至顺元年辛未享年六十有六娶通判袁氏曾孙女生女一侧室胡氏生子一孤城也孙男二先生没时城方四嵗防塟皆弟季通董之易代之际遭过军发阙将以某年某月某日改厝于某之原铭曰
　　知进退存亡之防者易也谨冠昏防祭之节者礼也易以干之礼以维之干强以茂其支维张以达其施懿哉先生壮德之机时则雍熈我思遯肥孝友是师幽光逺而
　　钟廷方墓志铭
　　洪武二年己酉某月贑平川钟君廷方卒享年六十有七某年某月还塟于麻田九年丙辰春余荅邑大夫之聘舘我于泮林其孤应雷职训导始以父行乞铭呜呼可感也夫先是乙巳余避兵刼旅平川一年尝闻廷方先君子儒而侠藏书万巻时从借读之领客升堂恣所观阅有手泽尚存者有新若未触者且曰父死时戒云吾无以遗汝汝能保藏书不坠箕裘吾瞑目泉下矣廷方守家训读父书沾沾惟谨尝奉太医院檄试邑医谕又尝摄邑文学其后常守职前廊颇僻于书遇家藏未备者购之不吝或偶乏赀寝食不安其母至脱簮珥助之乃已琴谱丹经奕数星术亦旁通而笃嗜之先世遗文手辑成帙名一家机轴名公诗咏采而録之名治世雅音庐陵诸先达顾学皆亲炙慕用不倦学者称束岩先生尤笃于坟墓九世祖进士以宋庆元甲午塟一百四十三年风防其宰木墓遂毁廷方易棺衾重窆之大宁路儒学正揭轨表其墓母谢氏有元后至元丙子塟五止砦贵溪县丞杨升云为墓志文二十二年丁酉地坟泉发神弗妥安乃改卜儒林郎之栗里进士刘楚复表其墓又十二年戊申廷方复思吉卜买得废圹于屋山下长坑之原改塟焉或嗾坑近不逞者诬以发阙县斥其诬而府信之勒县穷治廷方父子兄弟不胜其楚皆自诬伏系狱廷方愤愤成疾防提刑项公霦行部至邑亷得其实坐诉者诳官妄认他废圹徙之逺乡而廷方先死矣呜呼古之不易墓然或啮或崩则迁之治之礼亦宜之廷方孝母塟再易而以孝婴祸死识者盖痛惜焉曾祖绍安文林郎知汀州上杭县祖斗元贑儒学正父端孙字炳文娶李氏先卒子男四应龙应麟应雷应奎女一孙男五女五有杂文诗藁藏于家铭曰
　　生能读父书父曰汝不吾辱死从母于地下母曰吾不能汝福被诬得直善报速年防七十夀匪促子孙蛰蛰似以续呜呼孝哉铭可读
　　王祖母谢孺人墓志铭
　　王氏承重孙华生偕弟巧生麻衣雪涕请曰祖母将塟未有志铭则不成乎塟敢以通家杨缉状乞铭先生不赐鄙夷用光于幽余阅状按孺人姓谢氏贑兴国县北故家世与王氏姻娅生前元大德五年辛丑二月年十八归王敬翁是为廷震居士冡妇廷震早防事姑刘氏孝谨姑年衰齿落病久成痼一膳一药皆手自调饵承顔顺志朝夕扶防凡十有二年姑亡未亡时族姻妇人皆疑病染劝使居外輙拒曰为妇而弃姑礼欤吾不避也众大惭卒无恙甲午夏大疫家人死三四复有劝之者乃曰性不畏病坚不去亦不染其至性慈孝如此先是壬辰盗起攻刼敬翁将避地黄耉庄而徘徊顾忍孺人切齿曰身存子孙存患无家乎遂决去果冦至家毁而属完甲午敬翁卒戊戌红巾陷贑围县城携家依刘氏聚居同患者五六家月余粮尽仅仅能飦粥然必与同患者分少而食之其保家恤患如此乌乎孺人生二十四年而哭夫六十五哭次子七十三哭长子孀独二十三年诸孙色养怡愉享年七十六终于大明洪武丙辰二月居常守妇道谨教子若孙勤甘贫无怨处困而亨寿考安荣可谓贤母矣子二德成俊成女二淑柔先卒齐娘孙五华生字明道能诗巧生字本道为县学生从予游福生王生善生善生俊成出也曾孙二丙辰十月葬瑶下洞铭曰
　　其昼哭也人曰母有令子其昼夜哭也人曰母有贤孙侃侃其贞粹粹其温音容逺而懿范具存霜风露薤冬日背谖哀哀慈乌过者忍闻哀削承重负土成坟瑶洞之原同穴夫君体魄攸宁式昌后昆
　　邓大椿墓志铭
　　士君子出官不幸而得岩邑宜死处岩邑而下无以芘其民上无以承乎公宜死虽上无以承乎公而下茍可以芘其民则虽死如生吾于彭水知县邓君大椿见之始君以终场举子就征洪武四年授四川省合州石照县知县赐银带朝服及至官蒿莱满目君肇立官署招徕流亡劝农兴学职所当为者靡不兴举无何革并郡县石照遂废改除知重庆府涪州彭水县县介蛮獠万山间俗习异中土刀耕火种栖岩遁穴饥则殽兽粮蕨以为常知有人道而不知有仁义君以礼乐之化陶其善良以刑法之惩锄其强梗民相率服化先是隣县黔江有丞姓方者以本县旧管军籍申达事未施行而黔江并于彭水至是防下君尽得其军以遣军有姓陈者又于兵部诬彭水民为军甚众部遣彭主事至急于得军虎威以逞君力争民不可以入军主事征益厉君度不容展则曰吾有死耳良民不可籍也籍良民宜死不籍民亦死遂自经府以事上闻即曰免彭水军民感其德配享君于城隍祠且家绘像烝尝之洪武五年壬子十二月也十一年戊午其侄性善始获走数千里归骨于故乡始君之死同僚移文泰和至再而性善牵掣不得即往至是所赐银带已送还官而性善寔来然君之行李手毕与其同僚祭文士庶哀挽皆完以归亦可嘉己君生前元延祐四年丁巳五月十六日享年五十有六父茂祖宗可曾祖光先系出宋神童有兴之后母曾氏娶罗氏继康氏子男一人仲焕孙景元俱先卒今以性善子祖元继仲焕之后洪武十二年十二月塟于城西南圳之原铭曰
　　生以科第发身非碌碌死有祠祭于盈川不为不谷塟而从先人于地下斯为不辱呜呼其人如玉杨母严氏墓志铭
　　友生杨清将日月合塟其考妣拜曰清先君辱在邵庵虞先生铭文而先母刻辞有待敢状以请又拜曰先母弃孤五年遭乱且窭不克祔不孝不天无所逃罪惟惠光幽壤庶其不朽按夫人姓严氏讳端字防庄曾大父骧甫宋节干大父瑞老父绎母吉安府判防武刘公女夫人其次息也最钟爱自防出传及习女事率优诸女兄母尝曰此児不凡他日必为人贤妻令母年十九归杨逺是为翰林待制吟窓先生仲子待制起家科第显宦而最贫生五丈夫子皆贤逺独明经教授千里外用助防甘夫人为介妇长能佐冡妇奉养不计有无姑郡君素多疾能质钗钏资药饵终三年不少怠郡君没继郡君者事亦如之年三十二逺卒昼哭如礼能治麻丝躬织紃以训育防穉底于成人待制尝称斯妇早孀贫苦生事最落最甘守众妇弗如也至正壬辰兵乱四起夫人间闗挈防迯难采拾备晨昏复能仓卒看客不厌凡居孀二十七年乱离半之贞素有恒常称未亡能执妻道矣児冠袭箕裘女嫁守衿鞶能躬母道矣其斯以为不辱生丙午三月终甲辰九月男二长清也次美以待制命后第三子仁好古学有才名后夫人死四年客死袁州女二长适刘礼次适陈岩俱儒士孙男二敏寓孙女一铭曰
　　婉而坚以永年孀而贫子以贤闾不待旌不辱清门谷异穴同吉壤在原有相之道启尔后昆
　　元故隠君峻极郭先生墓志铭
　　郭氏之先宋仁宗朝有郭源者欧阳公荐其博学有才累征不起子素孙贲贽皆知名当世传六世至宋杰领丁酉乡荐又一世曰獬曰麟皆捧乡书曰蠡补太学生则隠君髙祖也隠君讳宗字宗大学者称峻极先生曾祖方子祖传道吉安路泰和州儒学録父建中建昌教授初授永明县主簿以疾未任改授道州路江蕐县尹命下于身后隠君天资冲粹文雅谨敇乍见肃然不言笑既乃亹亹如霏玉屑听者属餍为学沉潜有归宿通诗经得六义防深处侍江华公建昌时进士谢南窓先生诗经巨擘也甚称誉之毎赏诗巻不下五伯江华公去取髙下君从旁賛其是无不允者榜外者或来靣质君厯指某失经防某失问意莫不媿服而去至正丙申大比里欧阳铭中选谢且拜曰尝读先生诗义于杨自立许虽私淑犹及门也其学术之正有如此者事江华公与母刘夫人孝养兼至防塟依朱子家礼无违事叔父粹中尤尽养没防具皆已出女兄适杨公明生子自立甫六十日女兄死抱自立鞠于家长则训迪之凡十七年妻以女而厚其赀其后自立洪武三年以春秋举进士官至杭州通守皆君之教也其笃于伦谊有如此者壬辰乱起悉焚劵已责烝尝外喜积粟待荒籴翔涌即减直以惠旁近穷冬雨雪必散薪米以周里之贫者嵗以为常邑大夫有愿交者礼君以上賔君亦时时陈善以辅其不逮尝有侄诬其叔而官信其诬者君力陈大义以直之叔得无罪侄亦感悔又有募卒敛钱为新官贽仪以为旧例者君偶语及之新官谢不知即行禁止卒七十余家咸德君儒士谭师韩疫死殡城东水暴涨漂其棺将入江立捐金募善水者以绋维棺于树疫平语其子塟焉其急义如渴有如此者乌乎隠君大致彷佛槩见他多殆不胜书余与君为同学友情谊笃至独所慨者俱不利场屋以老君常在场中见有不能举官题注中者君为诵说敷陈无遗然君迄不偶将非命耶第君仲子洪武五年进士惜君未之见尔君娶刘氏生宦族有贤行继谢氏尤淑慎执妇道子三人长谦辟不就官次晋由进士官永丰教谕陞朝为中书掌记再调宁晋知县次升女二长适杨自立次适萧伯徽孙男三兴吾兴让兴文生元大徳五年辛丑终元至正二十五年甲辰塟千秋乡四十八都龙门枫山之原塟后十七年谦等以教谕廖谦行状请铭隠君于予五年以长兄也谊不敢辞铭曰
　　老于穷经曾不得夫一命也勇于见义寔存心于爱物也行隆谊笃直求之于古也江华浚其源宁晋杨其波入世莫之京也逺矣哉君子之泽也
　　罗大可合塟墓志铭
　　罗恕记忆其世系世德约畧请曰恕生不辰遭乱转徙犯瘴毒窜龙南幸不死不死而家谱亡逸坟墓不治先美弗彰犹死耳惟我考妣实忝姻娅宜在纪述防奚容辞按泰和罗氏五季繇金陵逮徙宋徽宗大观间赀产甲戴分财以祭田为先契劵立戸致政具可考数世至吉成府君讳克昭生三子伯英伯夀伯霖皆读书知名伦魁张槐应与友善伯夀工八韵赋有声场屋尝刲股起亲疾于埀死事闻于朝授某县主簿官易其所居坊曰旌孝士大夫荣之伯霖讳国雨娶康氏有淑德生子二见可大可吉成死伯霖走名地师司马头陀得吉宅于千秋乡牛耘田师云法当退十年大进且生贤嗣果八年生见可又云后十年再见果生大可讳德生未五嵗而孤母刻苦守志训育成人娶刘氏能执妇道柔慈贞洁相大可奉母备极孝养母七十七而终防塟靡悔憾夫妇辛勤营家赀复累千金居城东善居积笃伦谊厚亲姻施贫窭遇丹青名迹不吝以蓄之延纳应接赏弄防疲丝管之声恒溢阛外豪侠狎经倒屣倾盖挽不听去为别墅占龙洲胜处嘉葩异卉春敷秋启时节嬉逰前賔从后伶歌扶携杂遝日一金费不屑也可谓太平幸民善乐生者矣生丙戌某月终某年月夀七十四妻刘氏生某年月终某年月年六十二合塟龙洲之原手卜之藏子三长惠次忠次恕女二恕字寛则粹表温克处盛不浮居穷益坚其眷眷刻辞用意久逺克念尔祖足称令子铭曰
　　大观之间勃以兴旌孝表树声继腾青乌白鸟神依凭二惠竞爽季逺承贤哉伉俪福是膺刁间已矣奚足称唯勤唯施昌云仍令子绍述善日升刻此贞石来者徴
　　袁宁窓墓志铭
　　大明洪武二十年丁卯正月二十五日居士袁公宁窓卒是月某日将塟其孤子务敏以其壻刘允文来请铭予辱交深厚不敢辞按公讳澄字以宁生前元大德七年癸卯正月十二日享年八十有五父得云祖川量曾祖山则髙祖士表登嘉定戊辰第初任夷陵尉五任至建宁府通判公赋性纯厚敦尚礼法衣不贵华食不事希笃于姻族义于朋友处家毅以和未尝闻叱咤之声教子孙勤以俭胥为良善之归平居暇日园涉成趣莳花艺果移接必时溉养爱防不烦不畧得槖驼之术性不嗜酒髙堂广席必为尊賔但濡唇而已然至其调笑以防赌棊握槊尤善取胜不可第二其风致可想也允为太平之幸民矣娶刘氏生子三人长务本未娶而卒防务学尝试吏亦先卒存而备养者惟仲子务敏而已务学娶胡氏无后务敏以次子睿后之公生女五人允文其次壻也孙四人恕睿谦勤孙女四曾孙男七庆伦鲁愚彬伟俊曾孙女五卜兆岭冈之北坎山午丁向铭之曰
　　袁氏之先显于大唐宋三百年科第相望蔚为名宗冠于西昌有元盛时隠德韬光享有福庆寔为宁窓一子送终诸孙成行体魄之安惟岭之冈以相后人其藏允臧
　　元故隠士怡如曾先生墓志铭
　　隠士讳说字怡如考素先生世居吉之泰和城西为儒宗生子三长申如次恂如皆为士次即君防从乡先生严伟斋授尚书壮防场屋不偶于有司科废乃薄防汉沔间为人尚节气有胆量论议无所顾忌常倾其座人性嗜豪饮不善治生或劝之輙曰业一经足矣达观物变脱畧形骸尤乐施予尝恨力弗逮偶蚤出城南桥拾一嚢揣之楮币也藏而微步江浒果有仓皇来者迹之至桥上怅然不言色惨慼甚君问故其人泣告乃覈所遗数几及私何印而后众启囊騐之良是悉还之其人三一以一不受其为人立心大率类此壬辰淮蔡盗起癸巳大饥虽崎岖而不失其正甲午夏得疾忽召家人无少长咸萃取酒馔属别或戏曰公既别死在几时曰将不及芒种节家人恐索治命第曰吾有子更何言饮以药叱怒唾骂至日又问己时及否众绐以明日不信力疾杖防至厯所跽而观之众曰公真狂邪曰不狂视官厯得不敬乎还寝揺首而逝生大德戊戌九月二十五日殁至正甲午五月享年五十有七娶程氏己亥三月七日生辛丑十一月某日殁距君死八年享年六十有二子二长曰学程次曰学曾女二长适士人次笄而殁余丙午始旅韶州复与程防程旅韶已四年由孝亷茂材膺部使者察举将由韶入京乃泣血请曰程不孝不天父死时方负米兴国二百里外及得报归稿葬已七日罪一也母死时流寓章贡道梗不得归不克知罪二也今将合葬于马岗先茔之原然后如京幸哀而志之铭之庶异时为曾氏裔者得有所考而程之罪亦可自白余与程戚姻家于其祖子孙三世契也其何能辞铭曰
　　人之所难非义勿取孰拾道遗必访其主人所尤难视死如归孰能观化先处其时其惠也曾不广其智也曾不施种而弗食孝亷是基马之冈宅孔宜人曰幸哉有令子噫
　　徐主簿旅殡志
　　丙午九月既望韶曲江主簿徐君清源卒于官翌日旅殡于水西之原庐陵陈谟志之曰君浙江严州人以家学春秋为时明经师既取科第防世变隠居教授从者日益众金陵建都以文学应辟授曲江簿即日就道讫六月到官令尹谢君彦刚自庆得贤贰太守朝阳钱公待以客礼过郡治为下榻焉君为人气直而言毅朋友言笑少不可意面折不能容又自金陵只影冒犯炎毒水陆数千里入瘴乡不习其土宜视事之初率书空咄咄大非畆所存未防得疾三医狎至众药襍进君亦自可否然后御犹日对客力疾不倦然食日益寡体日益浮调防百至无如之何韶府参军王公眄睐尤笃是日需大药通市无有叅军急送似已不能言犹强曰惟简夫知我太守临卧内泪雨落不自胜问所欲言不能应但揺首拭泪而已是夜三更卒殡之日太守以少牢躬奠城外令尹以下悉为位吊哭嗟乎士尝以得一命为荣幸若清源者其荣辱得失何如哉得年五十有四别字艾轩数四介余为之记余有诺责媿负矣乃志其旅殡而铭之曰
　　呜呼艾也畜之奚翘于三年而越人之不期呜呼艾也服之芳烈于椒兰而灵均之不知独移根于韶石望重华其逺而为龙为光彼菉彼葹呜呼艾也而止于斯而止于斯天实为之
　　墓表
　　谢烈妇墓表
　　金华吴頴侍其父德基之官南康遂防于韶州亟亟防于朝阳钱史君家泣诵其母秉节投崖死时事繇戊戌至今九载凛然如生史君悚异之既又出宋濓陈樵所为墓铭若传请曰传以藏于家铭既纳诸圹而墓门未有表也敢泣血以请史君啧曰表之实甚宜乃表之曰母谢氏名黻奴既归吴食贫能力妇功奉尊章节烝尝不愆以恪相夫教子悉有恒凖戊戌三月建业出师取睦州能先事熟虑谓取睦必窥婺与其夫决去就誓必归母家塟池鱼腹中决不受汚十月见溃军血衣东犇不絶夫又逺外即携季女从一婢负防雏以迯及入金华山婢与雏俱失独手牵女且行且泣曰死而死耳身不可失也防防兵四迫度必不免扪萝而上临壑谷深不测挤女先堕而身随之十月七日也浃旬頴踪迹得尸靣相向色不变生某年某月年三十有九男五人曰頴曰穉亡其三女二人亡其一一适张道三尸同椑祔于向岭先茔之原则是年某月某日也嗟乎黻也安能与夫处其死危能同其女践其言社稷封疆之臣反媿之可谓烈也己铭曰是为金华谢烈妇之坟毋触尔茔毋樵尔薪尔闾必旌世万子孙
　　哀辞
　　张氏四烈妇哀辞
　　韶阳教授张克让出其叔父家问示予具道二十年中险阻艰难死生契濶之故而可嘉可传者则乙未金陵城防一家妯娌四人各赴水死曰俞氏葛氏刘氏向氏葛则克让妻也今十有二年恐来者无闻求为书之呜呼城防家破玉石俱焚者可胜道哉若四妇人可以为烈矣尝读辽金史当其国亡时妇児能引决者居多岂具秉彝乃尔偏厚耶欧阳公作五代史载一妇人携其児暮投村店不能容苦求寄店主怒牵其臂而出之妇泣止道傍曰我为妇人而此臂为人牵耶即引刀断之遂名千古公盖为冯瀛王发也先正有言慷慨杀身者易言丈夫死易而义难耳若乃丈夫犹以为难妇人顾有以为易者不亦可嘉乎予既书四烈妇使传又从而哀之曰皇天平分四时兮群芳以敷妍风佳时兮出其闉阇式金式玉兮如舜如荼谁实为此罪罟兮赤狐黑乌太行嵯峨不可躐而跻兮又孰决漭而冯虚从饶娥【阙】　妃兮何必怀此旧居世短年长兮将焉识夫毁璧而弃瑜矢余词以重些兮诏来今其忘诸
　　萧晋兄弟哀辞
　　晋及其弟履自上世皆居西昌州城之东匡山之下科第簮缨厯唐宋相望不乏元兴晋大父始徙居城兄弟防爽慧稍长即治家覈以勇及壮有大志视乡里龊龊无可语至正十一年所在兵起晋履谋曰自为一国以待四方之清徐择所归豪杰见也遂受监州达侯命入匡山起乡兵得自制州之地三一焉起援傍邑若大府若外郡无出不防晋濶畧任侠尤鄙小亷曲谨遇不可意爱一茗一勺至急义即倾家为之诸有警苐承州府命朝至夕行军赏饷需并出已无所轩轾是时有仕而不得上者侯以西乡委之费一毫以上皆取于州以故州之常赋义财尽归西乡而晋仅得擅有东乡兄弟常以私帑足军用州之屡危而卒赖以完者晋履力也呜呼孰知侯死而晋竟以是颠覆其家耶髙昌全普庵萨里奉防征袁次泰和用怨家言将夺晋产而杀之晋先防遁去逮捕履及晋二子杀而有其财卖其孥呜呼晋又安知后祸之酷乃尔耶自晋之遁奸贪者踪迹万方莫获防后以为瘦死信州则晋既死久矣虽其孥若家人若亲懿亦皆死晋必矣独时时南北行道之言犹不忍死晋或曰晋在某所防或曰晋官某郡噫鬼耶梦耶予重哀晋尤不忍死之行道之言无恩讐也其信然耶昔者东乡保晋而安民不见吏今山寨诛求十倍于前民思晋德不忘何啻螟蝗蔽野而念雪藜藿不茂而怀虎也然则晋宜不死昔者嵗大侵吉郡饥晋以府公命泛舟之役往饩不絶盖至今有泣下者曰比荐饥死孰有能粒我斗升如匡山者乎然则晋宜不死髙昌夺晋产才二嵗今汉王靖乱南服晋妻携二孱孤哭诉寃于庭王义而恻之立还其产复其戸厚衣以布虽防虎口旋遇父母岂非天哉然则晋又宜不死晋于防御封疆外有宜不死者三呜呼孰为不慭而死之耶死而死耳其不死者果随以泯耶予雅知晋其不幸而遇祸也夫人能哀之其尤不幸而不遇于今也则独予哀之耳若履者大致皆同独死生异身后异盖不忍言不忍言者是为哀辞辞曰
　　孰为乱阶而使汝匡山摧孰为旅坟而使汝防不归待时之清兮时不及而孔悲人皆谓已死兮予将然疑独复不死兮谁生之汝有嗣兮不死在斯得之于楚兮不犹胜失之于齐耿中闺以寂寂兮缈相待其犹呜呼自有古义士兮胡为欝欝不得施时无马伏波兮饮恨当告谁防魄而茍毅兮尚其茹此辞
　　黄岩知县袁君哀辞
　　余读豫章丁子木所制袁礼亨墓志何其悲也礼亨士人也洪武十五年诏徴贤人君子共论治道以安民生天下云防应响凡被试用者七十余人率授各道提刑按察司佥事礼亨得试杭州府钱塘仁和二县分司任是职者率新进骤升多不称选未几例革去而礼亨改绩独优得改除黄岩知县在任能首正版籍分为九等而赋役不至困穷民能掩捕海岛私贩盗刼之尤者二十五人而海邦以宁有承差李甲持布政司檄督运秋粮扬扬坐堂上摧拆良善勒取财物君收治下狱然后申禀而一县股栗君起家任佥事一年任县尹一年洪武十七年正月五日朝京死矣在官之日常浅志蹙蹙不获伸然设施已可书如此抑不知七十贤人如君者几过于君者几而君已九泉不可作矣君死京城公生街南旅舍从吏告诸给事中遂以闻土怒其必有故命御史鞠之得君长子务高首实病死乃免呜呼不惟眷顾于身前将有大用尤能怜恤于身后惧其不白可谓兼尽其宠矣哀之以辞曰
　　悲哉乎生非不逢辰兮雍熙文明非出小试用兮分司持衡朞年而考绩兮庸劣亦其杂纷夫何君子七十而升兮而君也轶乎其群超独尹乎黄岩兮将汉史之所谓能仅一载而入觐兮胡为遽殒其生给舍以闻兮当宁为惊令子首实兮天威以澄呜呼悲哉兮是亦显荣归骨以卜宅兮岭冈之原矢予辞以寓哀兮亦将有感于斯文








　　海桑集巻八
　　钦定四库全书
　　海桑集巻九　　　　　　　明　陈谟　撰题防
　　书唐令公钟绍京读书岩图
　　邑庠生丘子万命工写唐中书令读书岩成图其友为作诗且求余志之诗不云乎髙山仰止景行行止平川之所仰而行之者孰如令公之贤乎岩在邑东二十里前有石截焉而中分上有飞泉百尺下埀如练小舟萦石甚险两旁壁立不可径水流石罅间若玉绳焉舍舟跻石磴百余级度畧彴仅容足乃至岩中寛可坐数十人靣一峯竒峭如笋竒松异果交其上一石如覆舫倚其傍岩水由灵湖来有巨鲤带铜环相传令公所养或祷致云雨焉嗟乎岩之景趣今古不变逰者观者孰无髙山景行之怀夫令公大贤也名臣也功在社稷名勒鼎彝唐之所以爵赏恩数极矣公之所以敷遗后人逺矣虽在睿宗时不为薛稷所知在宗时不为姚崇所喜或由工部尚书刺史彭州或由太子詹事刺史果州瑕瑜不相掩益足为白玉之美而嵩髙之难处贤者之责备亦不容辞矣嗟乎今人其难哉观是图者思其所学思其所立而思其所蔽斯可也矣因子万初度日出此故志此使藏之
　　防廖自强名二孙说
　　君子之名其子也必有记焉以寓其无穷之意若稽于古自左氏传子同之命无以加矣尚论其极至虽一言隠约而终身系之则未有如老泉之名二子者逆知长公天下不可无此人而惧其不外饰逆知少公得祸必轻而能免皆騐于数十年之后呜呼知子莫若父殆不可改也廖先生名其二孙其一曰龙而字潜仲其二曰鸾而字停仲诚知夫龙之必潜鸾之必停也先生命其孙如此其所望者深矣然龙之潜岂终潜哉渊泉而天飞鸾之停岂一于停有不览德辉而下之防继今以往潜者升而停者奋则先生命名之初意与老泉殆不相倍也余老矣心乎爱矣跂余望之
　　书子昻墨迹
　　宪史杨敬宗示余子昻延祐五年所书坡公烟江叠嶂图诗逮今洪武己未六十一年绢素虽旧墨迹如新风流醖借沉着顿挫甚可寳爱抑公所题乃王晋卿画而王定国所藏也今不复可见但咏坡公之诗则有声之画皆在目前翫松雪之书则银钩铁画复与诗而争光虽晋卿图画何以加此嗟叹之余敬题其末
　　防昻霄妻唐伯贞哀辞后
　　项君昻霄况予寂寞之濵令其子拜且曰斯子也当龙泉乱时其母抱以投江为左右夺去今长矣伤防其母之贞且烈也将无知者焉余因得详问而悉之既而又遍以告诸士友辞防凄婉凡能为古文者皆为文若词以写其悲以传诸方来而有为弃人之论者则曰乱离来四五年若此众矣宁独昻霄妻伯贞氏母女为贞烈独可表哉余曰不然死等耳然死而可名烈者焉盖不多见夫死兵戈死盗贼死水火或尽室死或全舰死或暮夜仓卒死或穴窟摧防死或饥冻流离顿踣死死等耳最悲怜尤独妇人免被污辱以求生而卒死者呼天触地而不得其死者失其身而追悔以死者死亦等耳若此甚众彼其初心岂尝一愿死哉虽死什什百百可得名烈乎今伯贞氏不然祸变起县城而已尽室在舟乃逆计将及与其母分自引决且并欲勿辱其弱子至乱少纾项氏有尽室以舟免者而伯贞与母已矣独其子以夺仅存呜呼伯贞其死伤烈耶使其不伤烈虽至今奉白头母抚防衣児无恙或未可知也然一或不幸亦未可知也语有之慷慨杀身者易从容就义者难伯贞可为从容就义者矣彼什什百百死相望者尚不得为慷慨杀身安敢望伯贞声景乎今之时某妇以污辱死某女以兵烬死而其夫若子百喙以号于人曰是不屈死也是先事死也然卒无騐人亦莫之然闻言者苐掩口胡卢耳又有女若妇赎而归者其欲诬人尤甚呜呼人亦焉可诬哉顾独深诟伯贞氏是倡家而讥周人大昏之礼也伯贞姓唐氏父仲文为庐陵丞防公有威遗爱至今伯贞偃蹇不轻许嫁有年得门地才望如昻霄乃许其妇德母仪睦婣范族具如陈公甫氏杨公平氏哀辞所述余独为弃人之论而辨其独不然者书而系诸哀辞后以归项氏藏之
　　书钟实可墓志后
　　儒与医同轨而异戸医特儒之一技耳耻一物不通者儒也达人身天地五行者医也然而各造其极厥难其人焉长沙太守张机抉内外经秘要为论欲人易晓今儒流读且不能句矧医流哉故儒不精则医不神余读翰林王公相为处士钟君实可志铭又读浔阳张羽撰实可哀词摸写其人如生不独能儒而医又能奋儒者之勇以除乡隣暴客行儒者之仁以拯乡隣饥溺此其用心皆儒也其庶矣乎王公之志称其潜心于医益造乎防遇疾不以贫富与成药不责其偿大疾疫则躬视而治疗之贫者并遗之薪米此厐安常之所以为仁也张君哀辞称其尚义贱利茹强跻弱忘生捐躯急人之忧众圜我觚乐于龃龉此汉士之所以为侠也凡若此者夫岂寻常庸医师所及哉吾故曰其用心皆儒也因王君子与以二文见示故书其后如此云
　　书文丞相燕南感兴集杜四絶句后
　　刘君子髙为北平副使得文丞相集杜四绝句以归笔势飞动与蛟龙薄日月伏光景者争雄可为希世之寳子髙已矣其子士鸿出以示余且求为志之呜呼丞相自祥兴元年十一月被执于潮之五坡岭二年崖山破宋亡张范防送丞相赴燕京博啰与语不屈遂囚之月余再见之益不屈乃释使自便留燕三年坐卧一小楼足不履地世祖皇帝百计欲显用之苐乞死而已最后以闽僧上言土星犯帝坐中山狂人自称宋主欲倡乱嫌疑之间始赐之死丞相临刑谓吏卒曰吾事毕矣南靣拜而死年四十七数日其妻欧阳夫人收其尸靣如生当其三年不下楼从容自得天性澹然其集杜句盈帙神动天放非钟仪可儗一皆耿耿精忠溢于言外其流落毫芒者固自有神物防持之吾友闻子髙在北平鼎建丞相庙此为万世人心世道计也北平之人口而祝之饮食必祭水旱疾疫必祷是则宋祚既穷元祚亦往而丞相之福乃与天地相终始不其伟欤谨志于集句后士鸿其世永保之
　　书静安刘氏族谱后
　　沙溪静安刘君与余盖数十年之交自至正之季淮蔡倡乱余尝以沙溪为桃源托以避者数年无恙无何逰兵四出沙溪不支余又走兴国为桃源乃桃源复不在兴国于是以聘入韶州焉与静安防阔盖久矣暨余旅韶归复与静安相见相劳苦外且审静安岿然如鲁灵光之独存复能保障其乡邻屹然如中流砥柱呜呼贤矣哉暇日以其手编族谱示余曰畴昔避乱出走惧斯谱之不保也爰取堑以累墙而以谱置诸堑内及事定来归毁墙碎堑以求之幸而得存然破烂剥蚀则命馆人补完而详勘之又命改书而齐慗之于是十五世之源委备録于今而可传于后志亦悲矣先生忍能不为之述其槩耶余阅谱自一世九承事为君始祖十世司阁为君髙祖十二世梅轩为君显祖十三世荣为君显考皆隠德弗耀而有光于承事者也呜呼刘氏之显近而论之则更生天禄藜光精忠耿耿当为称首而厯代闻人表表史传亦何可胜数为其族子族孙者可不自励防此余所深望于静安者也抑余与静安贤侄百川氏有笔墨之好有骨肉之情而百川髙蹈物表不与世事接者十余年殆仙也敬叙兹谱幸以示百川焉
　　防赐杨栋以下御札
　　宋理宗皇帝景定三年壬戌二月特诏礼部尚书杨栋等知贡举事盖穆陵试士于春官自寳庆二年以始至是凡十有二诏而终得人之盛有足论者虽然由景定壬戌至祥兴己卯为至元十六年而宋祚终讫至正戊申凡八十九年而元祚亦终入本朝洪武十三年前后通百二十年矣尚书诸孙子初藏景定御笔如新足称传世之宝并与尚书谢表及帝锡燕进士诗及状元方山京陈宜中张槐应谢表具存副墨当时文物盛致槩可想见彷佛微子初不及此呜呼帝自即位黜王安石而尊崇濓洛表章朱吕使后世知理学足以复古帝王之治甚盛心也故此诏不许勦句断章以命题牵合破碎以害理与夫言理不切乎事论事不根于理皆必无之大哉王言诚足以正人心变士习示万世之法程也抑是科得人陈宜中最显不十余年遂登枢密及德祐元年遂与留梦炎俱相并兼枢使都督诸路军马兼资文武荣莫加焉第与文天祥不合数沮忌之耳是时当至元十三年国事已去始则附贾终则挤之二年元兵去都城三十里则弃位夜遁又奉景炎帝入海则如占城起兵不返遂死于暹呜呼不亦羞科目而负国宠也哉必若忠塞天地光照日月其惟文丞相乎亦帝丙辰状元也帝十一诏得文公且为宋三百年科目国体之重谓非帝尊正学而得正人不可也呜呼盛矣
　　书养防刘先生墓志后
　　北平副使刘君子髙志其从父养防先生之墓自防至老出处风槩备悉其苦节坚志甘澹泊如饴处贫素如裕盖其天性则然而学问之力足以行之殆逸民而独行者欤志称其尝以易经一试有司弗合过东湖拜徐孺子祠而归即扫除科举习以经学教授乡里髙山仰止景行行止为何如耶昔湏溪先生记孺子亭有曰孺子东湖之孔明也实千古名言由今论之殆躬稼南阳之孔明欤方其隠南阳也有桑八百株蚕而衣虽百口无寒有田十五顷耕而食岂止一家无饥诗曰彼君子兮不素餐兮盖不稼不可得禾不狩不可得貆孺子非其力不食其心盖出此也先生筑书楼曰勿髙大令子孙可葺也人以舆马相曰吾安于徒歩何有贵习也人有谈仕进气焰者輙掩耳曰无污我也此其去东湖孔明岂逺乎防先正曰孺子东湖之孔明余则曰养防西昌之孺子惜子髙死莫可吾言姑志于墓铭后以归其令子防藏之
　　书刘子卿诗藁
　　欧乡代有闻人今年识刘徐子卿年甚富气甚张学甚劬而尤善工诗间适其馆几上太白集也自言于诗人酷慕是家余惟诗各一悟解各从其天分审慕是也即天分已近充以问学斯成名家朱子尝言太白诗非无法度乃从容于法度之中圣于诗者也慕之者徒狂嬉怒攫颠倒叅差无天分固不可无学力尤未易郭功甫尚未自然矧李赤軰哉为太白有道涵养以昌其气髙明以广其识汗漫以致其约脱畧以通其神夫然故其论超然其趣渊然其韵飘然纵不踖其奥亦不辱其门鲁人善学柳下惠是矣尝观庐山夹秀堂帖刻太白稿数叶其窜改处一字屡易者甚不茍至天若不爱酒一章则全改定宜其精絶掩出今古非率意肆口所作也益见朱子之言信哉读子卿拟古乐府数篇风气日上咄咄逼人盖太白髙古逼汉魏而子卿拟之好之异时奏黄钟而破瓦釡斥翡翠而掣鲸鱼非子卿而何吾故书所闻以致愿望子卿幸自爱也
　　书王伯允诗藁
　　伯允茂才以其録稿介余评之余吟多率且日就退茂才殆将起予者乎輙以鄙见间评一二而复之曰学诗必自拟古始虽李杜亦然拟之而不近未也拟之而甚近亦未也初若甚近则防矣其终也甚不近而实无不近则神矣茂才负锐气不可第二出一语不肯寻常録稿中选体唐律思致清声调熟三妇词蚕妇吟两渔歌等效张籍王建得其风骨极可讽咏乐府自尊酒行至闗山月诸篇足称拟古者乃若诸七言长歌气猛语激愤嫉多而雍容少畧收敛涵蓄则尤为佳也茂才由此其轨广学以大之精识以超之何患乎不成也哉起余既多因书以志巻末
　　书谢子良诗轴后
　　右诸贤题诗一轴为淘金驿令谢君子良赋也子良钟清江碧嶂之英览青原白下之胜所交行人过使非名卿钜公则智勇御侮之才能识时练事之俊杰也无簿书之系供亿之劳而有从容暇豫之适恒有益于身心而恒不得怨于上下在百司独驿令最优故子良自况为清隠信哉客至谈笑觞咏鸥鹭风月无时不在水木清华幽思入防又得蔡君谟法书酷意临摹挥染大字终日忘倦可谓知所重矣驿令云乎防诸贤赋咏咸美子良质厚而文深近求而逺到仆以为知言不赘赋独题其后云
　　防梁仲文昔逰行巻
　　仲文以公瑾英发之年将北逰燕赵之都则以国歩多艰而阻及王气在南冯唐易老又不得与江左夷吾并驱徒感今怀昔时时记忆往者名公赠言长吟朗咏以自慰而已虽然逰以心不以迹以迹者穷年而不周未老而已倦以心者古人观画卧逰千里一咫是也岂特观画为然地志山经之所载稗官野史之所出山河皆可目睹形势皆可意防第一舒巻而得之此亦卧逰也虽老而徤行风为轮而蓬为蹄矣即漆园吏天逰何逺仲文尚仪图之
　　书萧执所藏名公诗文巻后
　　国録萧执集其在成均时所得文苑诸贤诗文下至数字手笔亦不敢废类而成轴既藏以自矜耀亦时出示朋徒夸诩之可以为好学尚德之士矣古之君子或闻名不识靣则梦寐之间如或见之或不得及门受业则私淑于其徒若此甚众子适幸同时有所尊者焉有所狎者焉有宜友者焉有宜师者焉一展轴槩得其韵度如聆其謦欬视彼私淑与梦寐不尚优哉若其中禄命辨则宋公景濓先生以示刘仲脩者也先生以硕学古道为一代文宗防毎得其文昼夜而读之又尝辱先生温接怀不能释古人云心摹手追此人而已又云粲然繁星丽天人所敬者五行而已其先生之谓乎昔尝谓信国公文山集见其前后两为白鹤山人序其论禄命正如此以为以有穷之数系无穷之命一日之分为时十二一时之分为刻八生人之品止有九十六举天下意之一日之生同时刻者贫富贵贱夀夭贤愚何啻亿万不齐岂局局于九十六品者乎积日而月而年其数皆可计也其騐皆可同乎犹恨白鹤山人不得宋公之辨而读之岂小补哉岂小补哉
　　防萧夀椿菊隠说后
　　余既为萧夀椿书此说又求识其后夫渊明之爱菊无间于幽显观其自癸巳为州祭酒乙未距庚子为镇军叅军乙巳为彭泽令在官八十余日自免去职始终官途才十三年尔显之日岂多于隠之年哉性极冲澹有大志官居何啻野处悠悠然万物之表慕荣启期之能贫田子泰之能侠扬子云之能酒而尤慕诸葛亮王佐之才惜无其时耳视州县劳人直何足道斯诚真隠也已故周子云菊花之隠逸者也又云菊之爱陶后鲜有闻殆谓菊抱幽人之姿惟陶有之似之故深爱之非陶而爱者宜亦众矣苐不知菊视之如陶否乎夀椿读其宗丈之文宜以真隠为尚可也
　　防毳马图后
　　画焉贵得其神骏气骨固为上毛色即次之盖神骏之表也古今画史着色者多散毛者少殆可畧略之然韩榦画肉不画骨忍使骅骝防气肉不可忽而忽其毛可乎鲁人颂僖公牧事有成别其群凡十有六品而古人吉事尚文率毛马而颁之毛色之可贵尚矣吾又意画者之于毛或详或畧各极天趣亦由工书者为正为行短长肥瘠神妙自然政未易优劣之尔吴兴赵公画太宗拳毛騧毫忽入微殆有古法今王传王起宗仿吴兴笔为宪副刘君子髙作毳马图神骏气骨复溢出于毛色之外信佳制也因志于其后余又闻腹间旋毛为一日千里之徴而此画槩见之惜余不善相然亦可见毛之不容忽畧如此防
　　防岭南録
　　古称信史疑史信固史也疑亦不可不谓之史然有疑而可传者有疑而不必传者则系乎其人焉余观刘君子髙岭南録殆信者必可信疑者必可疑可传者固多出前志之外而不必传者有以破千古之谬与讹以俟来哲岂有涯哉如潮之盈虚消息一之于月月之所临则水往从之而东海之异于南海钦防之潮朔望大潮谓之先水日出一潮谓之小水琼海之潮半月东流半月西流且不系月之盛衰此可传之疑也辨铜皷断不出于马伏波辨陈雷公之事以正丁谓之非辨蒋炳文之承误而知以雷名州乃取于雷川辨龙母祠谓本祠秦媪而斥其五龙天妃之为妖此不必传且足以破千古之谬与讹者也他多有之姑举其大者一二以见志呜呼安得言史皆如是哉昔太史公尚不免寡识轻信之讥使尽如子髙岂有好竒之过防嗟咏再三聊题其末
　　题七贤图后
　　右晋七贤图吴兴钱舜举仿唐阎立本所制者也始以刘伶阮咸次嵇康向秀次阮籍终王戎山涛刘伶最旷达不拘史传苐着其酒德颂可见咸妙解音律尤善琵琶尝以大盆盛酒相向酌取有羣豕来共饮之咸接去其上仍共豪饮嵇康好服食之事以为神仙禀之自然非积学所得至于导养得理则安期彭祖之伦可及允为名言所与神交者陈留阮籍河内山涛等世所称竹林七贤者见诸康传中阮籍着大人传以三公九牧皆为禈中之虱本有济世大志属天下多故名士少全由是不与世事酣饮以为常文帝初欲为武帝求婚于籍籍醉六十日不得言而止其人可知向秀清悟有逺识庄周着内外篇秀为之发明竒趣其后郭象因得述而广之若夫王戎慕蘧伯玉之为人与时舒巻虽位总台司而委事僚寀间乗小马出逰见者不知其为三公也山涛为吏部典选十余年甄防人物各得其当时称山公启事吴平之后与卢钦论兵以为不宜去州郡武备帝称之曰天下名言也而不能用乌乎是七贤者其髙致虽大小各殊然皆皜皜乎不可尚已及宋顔延之出为永嘉太守意甚愤怨乃作五君咏以述竹林之胜而山涛王戎以贵显被黜盖有激而然非定论也古之君子固有身处庙堂心存岩壑岂可一槩而论今观此图诸贤髙致宛然如生舜举所云流俗无轻议者当矣反覆观之阮咸出塞之音嵇康广陵之散安得复起斯人于九原一闻其慷慨激烈之余韵乎安政萧君其袭之
　　书赵文学所藏马图后
　　右防古唐生所作青骢马文学赵君藏之遇能赋者輙求题咏愈益不厌最后以示余评余观唐生笔殆规模于吴兴赵公而吴兴则由李龙眠以达于曹将军风致故自超宜文学珍爱之马有出羣姿圉人唐衣冠亦清楚赋者以其仰嘶疑为困覊束局局者殊不然观其逸气凌厉岂辕下驹可儗君子必束身规检良骥必服鞿馽而后有用何足为病哉文学循循然常恐不及谦谦乎古道是遵固将比德于骥幸甚勉旃而毋徒以脱畧绳防为骏且神也虽然余因是图私有感焉余家藏厉归真牛一轴吴元瑜马一巻二公皆五代人宣和画谱具载其事归真黄冠善剧饮口大容拳人或求画不应輙以拳塞其口独时时作以与酒家耳马图则徽庙题其上曰吴元瑜駉牧图殆百十马不止小不逾寸大可二三指马之态大畧具是甚可珍也乱后不省落谁手然往来余心时一耿耿以为宋内府所藏由靖康入金又自金入元不知何自流落而归于我而竟化去物亦玩人矣哉文学其慎之慎之而毋若余之嘅可也诸诗各极用意若愤切顿挫则有万石子与最后题然格调意趣俱到巻中律诗一而已
　　书刘氏西斋倡和巻
　　仆生大德间为先朝太平幸民者六十余年屡不得志于文场自诡小隠每北望燕冀怅然以之时时诵中州钜公雅作志驰魏阙之下矣今复幸为圣代逸民与康衢叟华封老人嬉戏咏歌以终余齿不亦多乎适萧君安正携至刘氏西斋钜轴而读之不觉踊跃三百呜呼吾陈氏与刘氏为世姻世科而先朝百年间刘氏贡春官者独子高一人盖积之厚者发之迟也圣代钦其令闻特起用之再调为北平宪副居常孝友最隆由七千里伻书候其弟子彦至则风雨连床于西斋者几百日诗文倡和子高皆手书以畀之殆将示后日以着忠孝之泽也子彦又属仆志其后嗟乎逍遥堂离合参差之感彷佛具是此天伦之乐也乃若燕山怀古一倡一和如史如画仆何啻身厯而同赋之毎一朗咏俯仰今昔之怀岂有涯哉
　　题孙景贤菊诗后
　　余曩在章贡观民固未筮仕出此巻求题余读之如见其严君焉后十年景贤由华容抵庐陵出此巻相示曰火后仅存者余再复之如见其令子焉俯仰今昔感慨系之然而希顔相去百里而近连年不得邂逅而景贤相望千里而遥十年复一面亦有数耶第不知观民当复何时而倾写也
　　书萧以恕族谱后
　　昔范宣子论死而不朽归诸世禄叔孙豹以世禄不可为不朽盖世德之论也余读县丞萧君自省为沙湖萧以恕序其族谱牒有曰不推本先世是不为子孙无厥祖矣不能以德埀训是不为祖父罔厥后矣至哉言乎世之诒谋不淑无以遗后至其子若孙或贤且秀而耻于祖其祖者固时有之落其家声失其故步不知五世之泽莫究一人之初而付其祖于路人者皆是也皆可嘅也尚有如以恕能念其祖于十四世者乎尚有厯宋元至今衣冠不絶者乎左丞王公参政董公之叙志具可考也萧叔大心至八世相叶犹厯厯然也非世德不朽不至是呜呼安得起叔孙豹于千载之上而与共论哉乃若崛兴暴进冒牒而拜坟固然莫之怪黜其所自出恬然以为得计者又其最不肖者也则吾子与钟先生论之详矣因书于二序之后俾归于以恕藏之
　　书王佥宪事迹后
　　古今治天下者恒以有穷之法系无穷之变变生则又为之法于是法如牛毛变如猬刺虽聪睿之英主明断之哲辅不能革也何则君之所责治效者在守令而守令岂能皆公平也不得不紏之以按察而按察复虑其不能皆公平也不得不紏之以御史至于御史孰紏之乎法如是而止尔夫御史按察皆无长官为其属者下至曹吏皆得以紏其上法非不美也然而上下相朋其能相紏者亦鲜如之何而可也亦曰得人而已矣得其人则良法美意固溢出于法之外矣故一御史之贤而一台为之肃一按察之贤而一司为之耸而况台与司之多贤乎虽然其要在于疏其禁网简其法令而已昔唐埀拱二年李峤论巡察风俗疏以为诸道所奏科目凡四十有四别准格勑又三十有余而巡察使率三月后出都十一月奏事所察文武官毎道多至二千余人少者一千已下欲令尽其行能褒贬得失则皆不暇诚非敢惰于职而慢于官也实不及耳欲望量其功程与其节制无为多张科目空费簿书率十州置御史一人以周年为限可也呜呼峤之所言当时行之与否未可知也而我朝实能行之矣余观王君子启自洪武三年五月除监察御史七月除广西佥事其在司分司行事之迹皆厯厯细书其自三年至五年皆班班可考其察事明核而非苛其处断果决而有恕其褒贬得失未尝不尽其行能其功程节制未尝少费于簿书于是李峤论其病于唐者子启黙皆行其说于今如是而为按察为御史诚能得法外之意哉诚能以法绳变而不穷于变哉子启由佥事除崇庆知州已而得投闲归乡暇日以其在广西事迹示余谨书其后如此呜呼诚非儒者能政其亦孰能与于此哉
　　书章贡城陷本末
　　至正十八年九月二十九日贑州城陷太守噶海齐为麾下所缚伪兵入城者愤其久不下燔刼为甚又其将校不和各自争功先后入者屡燔屡刼城遂并空居民殱焉始元朝以江西省员外吴彦诚为吉贑总兵官驻师吉安其裨将明志高林伯顔武端等皆骁勇过人及伪朝总兵官陈平章既取江西命宣尉熊幸二人徇上流州郡明志高首杀林巴延武端等需伪兵至即以员外全军迎降两伪宣尉既入吉安即上志高款诚于平章志高得爵赏为广东都元师仍部署兵甲从幸公以取贑至是城破矜功愈骄幸公杀之噶海齐之守贑也政尚猛烈如雷电鬼神不可测不可近伪兵之来自恃必可守以固是年八月民间食尽九月军士食尽城守益力父老恳曰食尽矣如一城生灵何噶海齐曰我受元厚恩以守兹土又申以江西参政宠命国何负于我尔父老完首领保妻子宜也我固自有处然势益不支则质伪兵一镇抚上城计事屏帐前军校法昌等乃与语镇抚者噶海齐亲且故也法昌等曰守谋降矣降而不与军校谋吾其死乎不如先之二十九日又语法昌等曰尔率兵民血战导我出城尔等还以城降我入南中以图兴复众私计曰审然吾安往耶遂就帐中防取以降至城外不肯行望见伪兵大骂伪兵挥刀犹骂曰逆天逆天遂死之幸公闻其死也惊异惋惜不已有全普庵萨里者名晋先噶海齐守贑尤号酷虐贑谢氏其故也怀宿憾首没入之谢自成丁以上非逺徙则狱死且连逮其亲戚没入者十七八家至正十五年秋由贑守陞江西参政特奉防取袁州十六年秋始次泰和诬执萧绳武义士等十八人杀之没入者又十余家防有防左迁九江都元帅愤不赴十七年夏始次吉安先勒大贾徐李各献银万两徐父子相断杖限死征愈急次及编戸时江西平章和尼齐镇瑞州便宜行事以所降九江都元帅宣命符印遣使者即吉安授晋晋戒逻舟拒诸境外使者畏威而走及再至三至终不受十八年五月伪兵至晋仓卒弃其师单舸装其妇女宝货还走贑噶海齐拒不纳逮伪兵压城始纳之是日先为帐下玛哈穆特沙图鲁卜岱等所杀法昌持其首遍徇城中然后缚噶海齐出焉坚白老人曰吴员外以儒发身受国重命慈不足庇其民能不足束其下可以俎豆而不可军旅殆是也夫明志高蔑主将杀同列利人货财妻妾始而卖降终以自祸天道好还其事信哉噶海齐武人也其为贑守任情好杀率意破律民不堪命则相与羣起而攻逐之仓卒窘束乃痛自责以谢其民其民曰汝自到官行虐政凡几以毒我人必欲食吾土者悉改是乃可则唯唯从命民又曰逺近未孚也必条所改数十事榜之乃可耳则又唯唯从之其顽钝无耻如是三尺童子羞言之然率其简直无所回互又长于弓马间力扼虎射命中亦非今人所及故能箝刼其民坚死以守此又列城之所无也虽复阽危之际徘徊顾畏致遭群下毒手然效死勿去要亦初心它亦不必深计也若全晋者其无君之罪上通于天征讨重事也则奉诏再朞而不发出师毒众也则所至歌舞以为娱左迁示罚也则肆为拒命而愈纵恣没入大家而不以闻杀戮良民而滋以蔓使元之君权不丧赏罚畧行市朝之肆岂足多哉有如伪兵至吉奋举其众一战而死犹足尽盖前愆必不能然引决自尽不尚有辞乎不勇于征袁而勇于走贑不死于勤王而死于依人观其崎岖道间羁旅栖屑残杯冷炙何其悲耶古称社稷之臣诚死社稷封疆之臣诚死封疆全吴之不能死社稷则同而全之违诏罔上吴之所不为也封疆之死噶海齐固不得为无讥然谥以一惠圣人不弃君子于此取节焉斯可矣
　　题邓性初巻
　　余弱冠初当太定甲子读书澄江之南洲始识邓君用时有交臂写心之驩其后尝抵杨观山先生许其列于青衿者则君用子性初也君用与先生皆已矣予亦崎厯落且七袠而故友严文炳令子子初袖巻轴介予序其端读巻中诗则皆美性初而赋者呜呼其使予感也昔予交君用时性初尚弱及观山讲次性初方学也中更丧乱避地五云虽乐于客土而重违其亲乃还其阖闾呜呼性初亲老矣宜何如其左右就养也医逾于三世既取騐于其乡经传夫四诗宜益充其所学切切乎取友之必端恳恳乎与人之必周密密乎遇事之必谨有鱼鱼雅雅无戚戚咨咨即其亲桑榆之景媚于艶阳之晖菽水之味乐于肤鼎之腴矣予题巻已复取董召南桐栢行再四颂之子初曰幸甚
　　书唐马图
　　此太宗拳毛騧也厯唐至今虽复万金涓人可得市乎独展此图即天骨开张龙池霹雳皆在目前于是天马复生矣画史识马意大似踊跃端门得所依归者呜呼岂不骑战一敌万漠漠以开风沙乎龙媒异产何代无之
　　书萧天与族谱后
　　自宗法既废而族谱盛行固人心世道之一助也古者宗法之明有百世不迁之大宗有五世则迁之小宗继襧继祖继曾祖继高祖者小宗也小宗虽不一然皆管摄于大宗冠娶必告死亡必赴祭祀不敢尸故自源徂流条理分明而脉络有序也然此法不举久矣于是士大夫之家莫不有谱焉谱上至始祖则宗法立大宗之意也下至高祖则宗法立小宗之意也合大小宗而存其槩于彷佛合千百年之统绪而归于数叶之楮惨淡之墨呜呼亦士大夫能之流俗人则不屑矣吾故曰亦人心世道之一助者此也吾乡沙湖萧氏天与其派出汉相国萧何流及齐梁江左蔚为名宗至唐萧瑀八叶宰相盛莫与京五代时讳昶者为巡察判官避马氏乱始自湖南徙家泰和之禾溪则沙湖之始祖也其后宋景定二年讳德升者贡于礼部则沙湖之族祖也载诸谱者班班可攷具如左丞王公黼参政董公德元及诸名贤志跋序文兹不赘述余所愿者湖边之族之盛代有俊秀而天与二嗣子震子巽皆秀而文绵厯世逺则方来之未艾未有涯也不其盛欤吾故为书谱后以相期于无穷云
　　题濠梁乔木图后
　　右濠梁乔木图庐陵彭希善为襄阳守御千戸侯竹轩陶君作也侯故家濠梁天资毅勇谋畧英明当主上渡江时侯识运数之归奋翊衞之智佐兴王业蔚为荩臣及天下已定侯任股肱心膂之寄出镇襄阳实能广德心奠民社使桴皷不惊鸿鴈安居厥功懋焉然濠梁兴王之地也城郭之盛丽邑居之繁庶山河改观于古今陵庙增辉于日月侯盖梦寐以之于是希善冩以为图盖不独桑梓之念重坟墓之悲深也或曰侯有大志不尚抵掌而驰于伊吾之北乎而奚止于襄樊侯立大功不尚鸣镝而奋于平壤之东乎而何有于濠濮图乔木者姑以寓侯角巾归第之意今岂然耶是不知侯之心与上所以待臣之礼也昔者文王之遣将帅固曰曰归曰归嵗亦莫止其遣戍役亦曰岂不怀归畏此简书夫出征临遣之际尚以归期勉之况侯居平世临治邦安得不思其乡哉然侯所以志存乎四方者固不为怀土而有间也谨书其后如此亦自谓庶几侯之心云
　　书栁主簿番禺巻后
　　右番禺赠栁侯诗文一巻栁侯官归至泰和留止出以示余余读之叹曰泰和栁侯之桐乡也其民思栁侯如思父母见栁侯再至如见父母重来则番禺之民眷眷可知其士之形于歌咏也固宜矣侯之宰泰和也恺悌之政寛猛适中温良之度爱恶得正寛而不失于纵故疆御折伏猛而不至于苛故鳏寡攸宁爱其人必其真可爱故敬不缪而惠不泛恶其人必其真可恶故法不玩而威可惩小大各得逺迩胥庆以故遗爱至今愈久而愈新已去而不忘也番禺广州之壮邑也上有省治之统临次有风纪之亷察次有大府之驱迫以一县而听命三司焉不其难乎栁侯任主簿遇事之不可者輙犯顔昌言于其上不顾身之艰危惟虑事之不当以求其是之归此泰和之所无而番禺之独有者是宜宝安赵晦赠言以为领邑教数年见其能守职胜任者惟士先张公为邑簿及栁侯二人而止耳呜呼才之难如此哉巻中七言古诗如赵讷五言选体如李昕尤佳致可诵自余诸贤以及诸生亦皆不凡信乎番禺之多才子也嗟乎栁侯昔宰泰和为其易继簿番禺为其难然皆恢恢乎游刅于余地焉然则而今而后焉往而不可行吾志哉故书诸巻末以俟
　　书十八学士登瀛洲图
　　右十八学士登瀛洲图遂江蔡钥为天使朱序班立本作也登瀛洲之荣宠于世久矣事在唐武德末年方武之事既往神尧之心既安天防上将之府初建神尧固惟恐秦王之不为尧舜也既为之开府置属又为之开馆延学士使相讲论其意深切当时徒艶其荣宠而岂知学士忧世之心哉是图也亦图其迹而已耳迹之可见者或坐石弹琴或倚树长啸或角技于楸枰或濡毫而行墨或頽然自放于石根或翛然独往于竹下或如御冦之泠然御风或如更生之校讐不倦孰不曰学士之所乐在是学士之神动天放在是亦有识房杜为称首其经纶天地裁制万物者果在是乎果不在是乎自余诸贤如二苏二李孔陆褚薛高下优劣各殊然皆卓卓有立果皆不存于事业乎然则画之所形亦所以涤其忧世之心耳其诚能副神尧之心诚能为天防之辅使贞观之治至今无敌者亦千古之盛致哉
　　题刘崧官诰后
　　汉史云以官寿卒官者荣以禄寿者考终命不陷刑辟也在汉世不为稀然汉史特称之若此矧后世乎婣友刘崧子高有令子士鸿以其先君子前后所授官诰及所赠身后防典与主上亲为祭文録以成轴而介余识其后始子高以人材起洪武三年八月授兵部职方郎中六年九月授北平按察副使官满给由既而奸臣弄法坐以违制得释放还家及权奸伏诛奉勅符取到十三年正月除礼部侍郎五月以人神有变特命致仕十四年二月复起取授国子司业四月卒令有司备礼棺殡命奉御唐寿以牲醴致祭焉享年六十有一呜呼使子高幸而以职方殁以宪副殁可以为卒官未可为卒寿使子高不幸而殁于放还田里之时可以为卒寿未可为卒官今也一起取于权奸诛锄之后而有侍郎之除再起取于特致仕之后而有司业之名虽司业席不终暖而褒恤祭奠眷赉弥厚在当时为难得在西昌则一人而已谨题其后以归士鸿宝藏之
　　书神石铭义虎赞后
　　贰尹李君克贞述文丞相神石夏将军义虎二篇深有补于名教余读至再四不去手夫虎为山之君肉百兽以为粮且攫人而吞噬之最不义者也然知有父子则性近乎仁石至顽钝傲四时而絶生植终万古而不亏骞波涛不能泐霜雪不能坟无知莫甚焉然茍有所凭则反智于人故虎之能义仁之烈也石之能神物所凭也且石能言于宋起立于汉尚矣则其仆空坑而衞丞相截追兵殆将植我孱王再兴赵祚以配祀于天仓皇逼迫之际人不能措其力而石独能之非神哉夏将军前忠后逆荃化为茅三尺童子见其心其所养虎欲杀之宜也昔者衔麂啖将军于庐墓病中虎之仁之至也今者咆哮欲噬将军而甘心就烹虎之义之尽也虎之死荣矣将军虽生不亦有腼面目视人罔极哉微神石则丞相必死而后日之大节无其终微义虎则将军幸生而当时卖国之心为不白此克贞所述足以增重于伦谊而深有发于余衷故书其后如此
　　题苏黄墨迹
　　王竹逸萧极初二英友契阔多年乃复聚首于章贡出其联辉集相示又出苏黄二公墨迹介余识之呜呼十二三年轮云世变可嘅何限父子骨肉化为路人而二子独云龙上下未尝少离悲喜値遇悉见于集中皆清新可爱真白璧一双也始极初得山谷挽其从父夷仲十絶诗稿藏之恨未得坡公真迹继而竹逸得坡公所与王毛仲四律诗遂臻二妙如龙泉太阿防于延平不期于合而天者相之是又联辉之大者也黄书旧盖累见之杨公平之志已详坡书则今始见之余故书其后云二公笔法皆出黄庭经鹤铭而苏尽其常黄极其变至于八法则守之一也坡书后有洪觉范跋而虞邵庵复志之矣他复何求
　　题墨竹序后
　　愚溪王君得断缣墨竹一梢而装潢之且述其所由来深加叹恨盖君尝学竹于湖州而得其法故见此而异之以揭诸五老山房不啻用并州快刀剪吴淞江水之半亦自可观或曰牺象沟中之断也龙吟柯亭之朽也丝桐防室之焦也其沦落独能存其本真及就形制犹为施之时用而此特玩耳王君何留意之深也是殆不然传曰游于艺説者以为玩物适情书固艺之一画亦书之流也玩以适情而非玩以丧志何为而不可乎峄山之刻岐阳之皷风霜消蚀野烧缺落殆尽而兰亭出杵臼才二三十字君子得而宝之以存古晋唐名画粉墨剥烂好事者千金购之尝恐落他人手而掇补珍袭以传子孙良有以也王君为能自适矣若夫竹之韵致则君之述尽之其为李遵道父子家法无疑
　　题秋菊问答巻后
　　右秋菊问答一巻凡为律诗二八章庐山王先生希顔为宣城孙景贤氏作也今三阅嵗矣余来贑其令子观民复请稿于先生缮冩以示不忘且介余志其下方余熟复焉重慨夫昔之公侯里第文武衣冠既与世俱变而其可悲可愕者亦皆散为飘风荡为飞烟识者无复道而孙君方逺宦荆湖间菊亦荒矣菊虽荒然诗存观诗复何翅对菊即其风流文物宛然如新有歆慕而无悲愕其用意逺甚诗可以观殆是也夫余观辋川集有春桂问答槩见彷佛殊不尽言希顔为菊往复皆八殆无遗余格调高雅得少陵之风抑不知菊自晋唐来有主宾知己若是者否渊明虽爱菊其子殆不是爱视观民又何如皆弗可以弗识也嗟赏之余敬题其末
　　跋周府君碑后
　　按此碑后汉灵帝熹平二年所建唐太宗太和九年重刻也太和乙夘距熹平甲寅凡六百六十二年汉刻盖不复存今丙午距太和乙夘又五百三十六年唐刻亦磨灭过半其字体完整者极奇古可尚其舛讹者疑太和已失其真况今又加剥蚀乎汉刻本在垅上唐刻在曲江庙不知何时徙置路学已断为三朝阳钱太守既新府治以韶在汉桂阳府君功勲在韶乃徙置府治命工胶漆续其断匣而树之以嘉惠无极呜呼服岭以南韶独有汉一通诚希世之珍也钱侯官既满眷眷是碑且曰余媿府君勲寔多继府君而轰烈者必余交承徐太守也子幸志之













　　海桑集巻九
　　钦定四库全书
　　海桑集巻十　　　　　　　明　陈谟　撰祭文
　　祭先贤文
　　吴元年二月丁未朔越十一日丁巳曲江县丞某偕郡士某某谨以制币牲醴敬祭于濓溪先生周元公惟公接洙泗之渊源埀洛建之统绪万世正学万民纲常维兹韶阳寔惟仕国罔极之恩存于从祀仲丁之日祗荐苾芬敢以明道先生程纯公伊川先生程正公晦庵先生朱文公槎溪先生廖公配尚享
　　祭萧绳武文
　　呜呼自古乱离之世必资卓荦超群之才以保障其乡邻盖郡以之而郡邑以之而邑缓急相须仓卒驰赴以待夫烟尘之清当嵗壬辰林啸谷聚兽骇鸟惊自达官贵人闾右族姓靡不奉头而防窜防越人之视秦人独君伯仲辛苦植立坚壁匡山之下屹澄江之砥柱而藩落乎鹭渚之濵千金毎聚而恒散一劔独鸣而群譍故虽四郊多垒然大夫不辱恒倚之以为重轻夫何丙申之秋大盗由贑而至利君之财蹙君于死使君扫境内于四三年之久乃不得少待须臾以迎天兵呜呼自君既死虽怨者忿者犹能称枉不独所与若所亲至于行路叹嗟无论识与不识又不独平昔之所感恩呜呼夫孰知天道好还天网不防彼大盗者亦既就戮于南兵矣今君伯仲英声凛有余烈复何异于生存又不独青氊尽复闾里以为荣呜呼君厚施不食其报不在其身在其子孙后君者井实磊砢而英匡山之青崭絶倚天其元气未可量也而况于萧氏由唐以迄今呜呼李德裕冥报之论其详尚可得而闻君聪明特达人也外形骸防汗漫其能忘情也耶其不能忘情也耶庶有监夫斯文
　　为孙景贤祭杨彦中墓文
　　呜呼婚姻之故死防之感尚忍言耶昔君不幸遭乱凶余仅能视殡塟余之嗣君之倩复不能嵗时以麦饭洒松楸而徒屯种于濠梁始者葭玉之因依岂谓萍水之荒凉耶余自华容再旅西昌始克携君外孙拜于隂堂呜呼余视茫茫余发苍苍来奠鸡絮防何星霜独所幸者君之令女与半子皆无恙也呜呼其存者长尚鉴此觞
　　祭四先生文
　　惟公伊洛正宗建安粹学发遗经之秘奥启群生之昏防惟此韶学元公过化仲丁明祀报罔极也大牲之礼嘉栗之荐表诚防也
　　祃旗文
　　维吴元年嵗在丁未正月戊寅朔越二日己卯同知贑州卫指挥使司事守御韶州张某谨以大牢清酌致祭于军牙大纛之神惟国之大事莫重于军旅而军之节度莫重于旌旗师行之际四方之星各司其局招揺在上急缮其怒惟尔有神实司厥职方今嵗事更始天运一新永惟粤尉佗之境土未复汉伏波之功勲未建行将率厉兵甲凭藉国威报效万分惟尔有神式克相之
　　杂著
　　松云山房答问
　　青莲居士金粟如来后身也尝欲巢云松于庐山金芙蓉佳处又尝于嵩阳玉女峯寄万古宅于东溪松间司马子微称其可与神游八极之表信哉复初上人有志兹事结屋松云中以逍遥肆志焉一日邀海桑外史外史欣然入室分其半榻而髯龙云将皆在二子者得上人为依归色甚矜奋髯龙曰吾长过千尺贤于丈六金身逺甚吾故偃蹇飘萧自全其天彼蹛林十八公僻居朔漠徒拥肿猥大无所用之若五大夫者又低佪伈伣诎污秦爵置之不足道也云将曰吾尝超鸿蒙混希夷则莫我敢凌吾能翼蛟龙升之天蕰霈泽降之地倐与忽吾其御冥与昭吾其握顷刻变幻万莫端倪外史犹然而笑曰二子志则髙矣然以夸诩于上人之室毋乃痴乎夫上人者卑卑而莫之抗故髙矫矫而守之愚故刚小江海于一勺大毫芒于无垠来而未始至去而未尝往有子之孤坚挺特而无顽钝有子之虚徐巻舒而无杳茫子而得列其徒者侈矣较轻重形彼我犹有人间世之累焉恶睹夫上人之所存哉于是二子爽然自失倾礼上人曰鄙人懵于至道外史教辞昭若发蒙矣愿卒为弟子因请书之俾勿忘
　　答或人
　　或问诗至唐而拘四声始有律之名律者取其可歌也今人律唐之律若填曲腔然亦皆可歌乎曰曷为而不可也夫情发于声诗言志也声成文谓之音歌永言也五声依夫歌之永十二律和夫声之依诗歌固有自然之律而声律縁以起也李太白清平调词李年歌之王之涣二友不相下三人者入旗亭中约曰勿多言第聆妓歌则闻多唱之涣凉州词者久之又闻连歌之涣他诗而二人者各一诗而止之涣大笑二人始服又如东坡乐府才大不能束程度歌者犹檃括入调矧诗固古乐府哉矧唐律哉曰或命唐诗为音可乎曰可曰谓中唐无盛唐之音晚唐复无中唐之音然乎曰非然也朱子论风雅颂部分盖曰辞气不同音节亦异论风雅颂正变盖曰其变也事未必同而各以其声附之盖变风风之声故附正风变雅雅之声故附正雅时异事异故辞气亦异然而以声相附者声犹后世所云调若腔也盛唐中唐晚唐律同则音同谓其辞气不同可谓其音不同不可况盛唐亦有辞气类晚唐者晚唐复有类盛唐者乎尝欲取盛唐诸家和平正大髙明俊伟者不分古体律絶类为盛唐诗其辞气颇类晚唐者类为晚唐之祖合为一巻中唐晚唐各为一巻其辞气颇类盛唐者则类为各巻之首中唐晚唐盛唐所谓系一人之本者诗之正变则诗人之性情而辞气不同耳使学习之审如是晚唐可入盛唐不如是盛唐则至晚唐靡靡而后已亦少补也问者退因谩书之
　　石庄对
　　盱永年胡子所居溪涧皆盘石防峭因以石名庄石生夜见梦曰浑沌凿麻姑立号称胜絶其下为徤湖为防溪我石氏族居之子幸卜邻焉子无我渔我不子嫌子实华謏我保孱顔以墨为庄树桃李也以畆为庄丰黍稌也李树而私恩荣黍稌丰而家力饶不是之从将必有故我族类至贵孰与万石君至富孰与金谷园堆簮笏以为庭藂寳翫以为室下者金帛视犹块砾子如彼取彼不尔啬若乃侈轩楹之华充耳目之娱张承吉植笋成林番禺辇珍牛僧孺谱第甲乙刻画名姓米南宫朝衣肃拜不恤物论无不可求求无弗获而何辱于予前所云云予一无当请必更诸胡子悚而惊洒而悟长揖石生上坐賔右而复之曰夫取众弃者物莫争达人之髙蹈也保无用者物不忌全身之善智也生宅是间厥有嵗年霜霰氷雹不尔变涛泷湍激不尔泐乌获贲育不尔迁精卫披以靡愚公望而走而秦皇盱睢莫能鞭也钝而挫锐顽斯逺奸重厚以镇遏静贞以定坚若此者生所谓全身之善智也吾诚取焉取众之弃生亦无损无情之逰其逰乃天无味之防其防也渊若夫为米为牛为张皆玩物防志也至贵之极鬼瞰其室至富之余必与祸俱而况崇私恩以植党与饶家力以愚子孙吾必不尔也吾方傲璃素之樊圃生胡不明哲以要我顾时俗以探我不金石以固我反边幅以拒我乎生跃然起谢曰鄙人失辞始虞子之侵轶我今乃不足以辱子粤若有初知我者稀自今知者非子其谁继今定交钦予无斁生既退胡子乃请次第书之又命工啚之以与好事者观之
　　賛
　　自愚賛
　　天下之智者莫如龙天下之愚者亦莫如龙兴云致雨以泽万物智莫大焉涸潭洞以自晦制蝼螘而若无愚莫甚焉昔者老子之道以之故曰老子其犹龙乎髙士萧德周甚好龙而以自愚副其字盖徳不周者常自求其能愚者鲜矣德之周自无适不愚诚愚乎斯知矣髙士有得乎是而寓兴于画龙者亦求老子之似耳昔叶公好似龙而真龙降焉乃骇而走彼不知老子之道故也髙士于老子深矣吾知真龙将降尔室髙士且饮其珠光而拊其鳞髯也以为愚可以为不愚亦可賛之曰
　　学天道犹夫龙不能如龙智斯愚之不足不能如龙愚斯智之未充必周于德必脩乃躬至于变化飞腾絶溟涬而超鸿蒙则子之道吾盖不知其所穷
　　某太守画像賛
　　中牟尊鲁渤海怀龚史传其政未觌其容【阙】不视此天球金钟阳和外舒神明内充望而知其被日月之光华俨庙堂之肃雍霜栢让其清操云松引其髙风斯所以岂弟令闻而福禄来崇也
　　夹谷同知画像赞
　　烈烈神彩堂堂粹容亷以律身而坚守勿易勤以莅政而允得其中寛裕不遗于细务严明一出于至公暂淹留乎贰守实简在于宸聪轼乎宜刺史之熊马乎宜御史之骢蔚蔚乎古名臣之风
　　杨主簿赞
　　舟崖倚空碧涧流雪天赋之防既峻而洁春日载阳蓝田暖烟天禀之性既粹且温其守身也如城其子民也如母钟乎天台之英游乎群玉之府盖不独友天下之善而尚友夫千古
　　参议余慤庵画像赞
　　温乎春阳之煦物澹乎秋水之澄空也奕乎栋梁之与柱石粲乎礼乐之与文章也勤乎藩屏之寄肃乎朝署之容也钟乎山川之间气蔚乎朝阳之鸣鳯也昭乎明体适用之学沛乎致君泽民之施固将辈稷契而友夔龙也
　　文
　　兴国劝农文
　　国家疆理南服一新版图乃颁印章明法律以与民更始尔贑一府十城独平川最先被化城以安堵县令于抚绥德恐未至然心乎保障亦孔之厚矣尔父老耳目固习知之今东作方兴土膏脉起劭我农而朂之耕寔政务所尤急者我农慎无以大兵之后自怠譬犹水旱不测乃天之所时有也潴防蓄泄在人而已一稔补三防昔固有之安知大兵之后天不惠我以丰年哉今嵗元日庚申晴越五日甲子晴春日晴元夕又晴越二十日田家最占晴则又晴凡此皆丰兆决可騐尹与父老同致喜也尔农侯主侯伯侯亚侯旅侯疆侯以夫耕妇饷皆悉力可也或防惰逐末尚气忿角闘争以妨务不可也或不孝不友为奸为恶凶而家贼而乡动干新宪尤不可也昔时山有寨寨有主驱农入兵诛求供给困苦不可言新朝首罢寨兵使尔得尽力于畆以奉公上事父母育妻子德至渥也于是而不尚谁诿防呜呼其明听之其允廸之
　　韶州府劝农文
　　春序既半田务孔殷郡守归自京都亲承戒饬遵劭农彝典嘉与父老民人宣明国宪俾尔灼知谨守庶几保生聚以力耕桑也国家肇造基业深惩近代覆亡之故皆縁失于寛縦故禁宻而罚峻者周礼刑乱国用重典是也当之者靡灭慎之者曲全尔其敬防郡守子育尔民于今五年尔民幸生岭外边鄙不耸年谷频登赋外徴需又以逺见优今兹天时已兆泰和尽力南畆嵗必又丰唯当长防相告语畏法奉公斯可乐其乐而利其利尔其敬哉
　　戒赌文
　　友生某请曰生故家也先生尝辱与先祖若父厚善生今﨑厯落可咲乃尔盖有不齿之习多而慱为防下今虽悔何及然犹时往来于心敢谒文示戒掲诸座右得朝夕目在之可必改无过曩生大父承家业完富以慱为防朋徒从之直戯耳其慱也微及生之父家口益落乃肆焉以慱为真其慱益甚其身益贫而终莫省悟生今遭大乱出百窘无一瓦之庇一垅之植缾不宿舂箱不贰袭然视乃父之慱又大甚焉乡之贤人士不与齿亲戚不与齿久矣盖方慱时目不覩山岳之嶙峋耳不节钟皷之髙下身不知寒暑饥饱之御宜又乌有夫所亲所知礼文还往缓急酧应防其不为人齿宜也不惟不见齿又加怨隙焉夫今乃知慱之害而家防而身如此将痛惩而力慙之惟得文以示警幸甚余闻生言既嘉其知悔能改又嘉其尚文悉书其悔辞而祝之曰人孰无过作妄为过而惩其过而斩其妄君子所贵也昔周处能除三害史称之后世以为贤夫南山白虎沔水馋蛟生之力亦末如之何若夫为乡里之患生则素未尝有所患者独慱耳改之不难诚改焉脩身慎行读书务业孰不称生之贤乎然则生不贤于周处矣乎其勉旃毋忽
　　殇解
　　御史王君子启改广西佥宪再调守蜀重庆州谪淮西香泉监年过五十无后大惧不孝在监时洪武十二年生一子不以被謪为不淑而深以有后为荣庆孩而名之曰淮西奴十三年夏四月役满抱婴还乡六月襁褓得疾呕泄死以槥易瓦棺堋于祖茔侧伯父子与铭其砖甓而子启哀涕不已防致子夏之过防解之曰未三月不成殇四月至七嵗为无服之殇无服而哀逾时非礼也不能无哀而有节焉斯礼矣魏人东门呉年四十仅一子防之而不忧曰吾尝无子今子死乃与向无子同吾何忧焉夫子夏之防明过于爱东门之不忧过于达皆不能以礼自制而子启无是也则既防于礼矣而防尤欲解其哀者殇子出于晬试之后不得为无知昔顾况防子非熊哀悼云老人防爱子日暮泣成血老人年七十不作多时别非熊地下闻之泣诉冥官得复为顾家儿三嵗即具道其事呜呼死生往复如履康庄庸讵知淮西奴不复作御史儿邪子启为政岂弟而神明所至能其官庸讵知天之报施善人不在是邪故曰天不可必乎仁者必有后作殇解











　　海桑集巻十
