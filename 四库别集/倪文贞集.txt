　　御制题倪元璐撰王铎制辞
　　适阅四库全书明倪元璐集制诰一其为侍讲王铎制词云追踪洛下迈迹临川决子鼎铉则犹蓍荚是以王铎为优于程颐王安石也又云朕既瓯覆子名发且有日鬭而铸锥则岂有及云云尤非君诰臣之体夫王铎本明季大臣至我朝复为大学士其身事两朝人品无足取乃元璐制词以为优于程颐是何语耶元璐在明季本东林党其从刘宗周黄道周逰尚能留心经济奏疏多切中时务国朝定鼎时即赐諡文贞实明季诸臣中矫矫者而其制词不免失体如此可见制诰之非美事也朕尝题董其昌自书告身云虞廷咨命周室诸诰皆君诲臣之言无所褒贬自唐始有制诰至于宋而其权益重夫权者上之所操文字虽空言而邪正荣辱是非所系綦重未可忽焉我国家一扫厯代陋习诚不可及文武各官制诰惟视其品之大小为髙下不过明训数语而止无所谓黄麻金匮登台持笔之事也即如宋之苏轼责吕恵卿词语人曰三十年作刽子今日方剐得一有肉汉吁是何言耶不几以九重之丝纶为一身之报复乎且为人子者孰不欲荣其亲今付权于知制诰入者主之出者奴之受荣者必感焉受辱者必憾焉即使正人君子知制诰尚不能无此弊而况苞苴谀墓门户于是乎别朋党于是乎兴为国家者亦何赖有此乎夫以万乗之尊下誉匹夫匹妇之贱本非政体甚且意为褒贬颠倒是非其流弊至不可胜言向既于题董其昌告身深切着明言之兹复申明其防益以见词臣视草行词之非美事而我国家一扫厯代陋习之为不可及也
　　乾隆四十九年十一月




　　钦定四库全书　　　　集部六
　　倪文贞集　　　　　　　别集类五【明】
　　提要
　　【臣】等谨案倪文贞集十七巻续编三巻奏疏十二巻讲编四巻诗集四巻明倪元璐撰元璐有儿易内外仪已着録初元璐官翰林时掌外制之词文章典雅为馆阁所宗其门人为刻代言选六巻长沙文震孟序之崇祯丙子以国子监祭酒归里裒辑所作名曰鸿寳应本华亭陈子龙序之壬午起官兵部侍郎明年擢户部尚书时事已亟不复作应制文字间取旧本重为刋定付其子防鼎庋藏之乾隆壬辰其元孙安世复编次重刻即此本也元璐少师邹元标长从刘宗周黄道周逰均以古人相期许而尤留心于经济故其擘画设施勾考兵食皆可见诸施行非经生空谈浮议者可比其诗文虽不脱北地弇州之旧格至其奏疏则详明剀切多军国大计兴亡治乱之所闗尤为当世所推重然当天崇之时君子小人襍遝并进元黄水火防怨相寻大抵置君国而争门户元璐独持论侃侃中立不阿故龃龉不得大用及壊乱已极始见委任而已无所措其手仅以身殉国以忠烈传于世而已此世所以重其人弥重其文也诗集颇多散佚如闻朝鲜堕一城七言律诗一首同众友范姬集白下避暑湖亭七言古诗一首又律句黄花古戌春难到枯树严闗雁不过狞石魏公偏娬媚轻烟吕相不糊涂等句皆载在施男笻竹杖中集中俱未収入葢偶未见男书欤乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀















　　倪文贞集原序
　　鸿寳官翰林知制诰凡若干年得文若干首鸿寳之于文章其天性也所为制辞无一靡语无一滥语盖凛乎其王言焉复无一尘语无一勦语无一凡语又无一语不严且荘也海内想闻而欲见其全鸿寳靳然不出其门人王炳藜诸君坚请乃出之既又曰全则繁半则难为取舎余乃为选之评之欲使海内由一斑以窥全豹云尔而更叙次其目首防忠教天下之为臣子也斩首陷胷而天日为昭斯制词之所借光故以为冠也次赐环彰圣主风励之大权也人生显晦升沈有时命焉不失其正则君子之所自处也次功叙朝廷之所以昭劝醻也次恩覃国典也次考绩国课也随其职能而各有劝勉览者亦于斯稽官守焉斯鸿寳之制词匪丝纶是焕且经纬攸赖裁成辅相亦窥一斑何啻黼黻皇猷已哉因余所叙列而考其世定其品斯又当代人物之林矣赐进士及第礼部左侍郎兼东阁大学士长洲年友弟文震孟拜书
　　修其文而不足以明天下则不若蓬卷而处修其质而不嫓于天则不如椎髻而舂臯傅之为文以视天下皆蓬巻而处夷施之为质以视天下皆椎髻而舂信其言则泾舟之侧无有誉髦有嗿之田无有媚妇不信其言则貍斑与豹蔚争坐陇廉与娵孟同宫是两者説之无定者也亦有定説神农为帝不能使五谷贵于金玉尧禹佐之不能使疏幂尊于絺绣五谷贵于金玉疏幂尊于絺绣则土块掬饭皆为鼎烹人脯血杂揉于道矣故三家之子不能为金玉絺绣则必寳其糠覈鍼锥寳其糠覈鍼锥以为尊于金玉絺绣此亦恒情明主不诛必以为用其道可以治天下可使铅松不御金玉齐价是则大呰明王之所恶也故仁义者精微之产也礼乐者奥博之致也奥博精微着于心貌而施于文章在生者之身犹是疏幂五谷也而少见者多怪多怪者重创明主亦因之以为必屏圭璧荡金锡而后可为治于天下则是燧皇郤灶结绳复作也三家之子苟其才不至于作智不至于窥盗见人金玉絺绣则敛手屏气正容郤立退而视糠覈鍼锥虽无艶志亦有安色是石户之农所引避于庭坚涓成务光所霣心于莘野必使英娥挟刃以伺夷光胥靡感图以噪版筑则情虑不至古今絶类由斯而谈予见鸿寳则不复谈文章亦不复谈易岂为慢乎予之蓬巻而椎髻固已久矣崇祯壬午十一月弟黄道周识于縠水舟中
　　吾师鸿寳先生著述既富复集其单篇杂辞因人事酬对而为文者凡若干巻名之曰应本夫文之统系俶哉五经五经之中惟易礼春秋道专体一为圣贤之著书后世子史二部凡成一家言者皆源之至于诗书所载则触物而生讥颂因事而成治忽篇非连类义以情生虽理致宏深要亦应世之作也若夫易之有序论礼之存铭诔春秋之记书檄赞传成书之内时见散文乃知六经之书无多大半遇人事而作后世文人动皆有集按以经义未为离畔汉魏而降操觚之家著书日寡散文日繁盖道简而难言事烦而递起势使然也然未有如近世之蹖駮淫滥言不顾行者汗牛之文同于槁萚识者悼之原其流失有三端一曰论人之失夫元晏之序太冲中郎之碑有道苟非其人文不虚立近世缀文不别流品西蜀富人阳翟贾客元黄所至缃素斐然故使笔舌日轻无徴弗信其失一也一曰记事之失夫马班作史虽名公伟人纪其生平止书数事近世取悦家乗凡闾巷赘言井臼鄙语罔不饰彼蘧戚等于娵阳承祚伯起未至斯极其失二也一曰辨体之失夫序与论异防志与传殊科或简或繁各归典则近世惟务纷葩全无辨别序述文章而泛称徳行勒铭珉石而同于汗青其失三也此于古人矜好之意墙宇已堕何望其上应经防而仰窥圣域乎先生以英朗天挺之才宏逺多识之学应期名世作时君宗修辞立诚乃其余绪而奏对则轹董贾掌制则追典谟阐经则并游夏执简则俪南狐洵乎经纬之鸿裁也至于酬应之文尤非经意而辨雕所至已絶攀蹑今观集中所载投赠之雅莫非名徳褒美所及不滥平流使被辞者荣于山龙铨品者信于金石其论人也不亦严而正乎所书之事或系典章或切风教苟非懿徳无取连篇扬厉之中仍存直笔其记事也不亦简而覈乎圆规方矩因物异形南越北燕殊涂分轨能使口无当择之言篇无可通之制其辨体也不亦整而明乎盖先生之性博大易良推贤若不及奨拔后进不遗余力故辞章遍于宇内然其为文也无溢美无虚誉所由与世之作者殊矣今天子以枢府召先生方将升之百揆授以大政自此以徃机务烦积忧勤交赞即以暇日发为文章亦如臯谟説命姬文之七月召康之巻阿飏言人主而已恐交游知旧欲求先生之文而不易得则凡兹集所列当先生一言之重者顾不足幸而子龙备吏于越得侍先生左右晨提夕命者且三载又岂易遇哉壬午至后一日华亭门下士陈子龙题于语亭舟次
　　先公官翰林掌外制日久及门杨机部王二弥诸君刻巻轴鸿篇为代言选凡六巻一时馆阁翕然宗之及崇祯丙子先公以司成归里复裒辑生平酬应之篇都为一集曰应本其剞劂则陈黄门卧子任之刻甫竣而先公以佐枢环召旋筦计务日夜钩考兵食议节议生凡以碑志序记请者概谢絶弗答每顾语小子【鼎】大臣忧国之忧何暇以立言表暴乎然先公当退食时偶据几摊书则取旧刻防勘朱黄甲乙若以待异时刋削者【鼎】奉而庋诸箧衍殆戢戢如束笋无何剧盗躏都铜驼荆棘举先人手泽之贻悉散佚于兵燹煨烬中其存者裁什之三四尔年来诠次遗书乃复取旧所藏者敬加参校厘正缮写俟他日夀诸梓焉夫文章得失寸心自知朱晦翁谓庐陵环滁皆山起句本二十余字后乃链为五字李商老谓少陵桃花欲共杨花语自以淡墨改三字盖一言一字之间有老去渐细之境读前人集者必求其晚年定本岂直为陶阴焉马之譌已哉钞成因识其缘起如此男会鼎恭述














　　钦定四库全书
　　倪文贞集巻一
　　明　倪元璐　撰
　　制诰
　　原任吏部文选司员外郎赠太常寺卿周顺昌
　　制曰夫孤情之所独抗得死而成正气之所不徂造生弥永所以屈平嫉俗转快志于懐沙苌宏殒身遂飞华于化碧资其扶世宠以教忠尔具官某希圣得清择节取苦伍羞绛灌哭是贾生之才儿命融修骂亦祢衡之气当其出为从事入典铨衡并以晶心章其茂节会当龙亢驯致虫拚时则指鹿之恶浮于望夷出彘之威极于北寺来周罗吉箝网四张乔固膺滂梏相结焚原荡岳不可迩亲固有惧祸之夫闭门而拒岑晊知防之士筑室以拟袁闳而尔独持虎执獶冰汤席镬班荆悲咽尊酒豪摅侠亢左儒义依邹浩忍捐爱息以狥累孥本有荆轲湛族之心不止郈成分宅之德于是飞章告密槛车下徴而众乃成城吴防为沼至于焚香进食以礼御囚飞甓投竿而杀诏使鱼惊兽乱釡沸波翻讵止广汉被收吏民守阙鲍宣下狱生徒聚旛而已哉然而矶激难平虎骑不下卒不得脱以罹于凶而尔对簿不屈絶命弥雄虽复汉尉衔须唐臣嚼齿未有并其慷慨俪此从容者矣今捩轴既旋衮钺并设碑踣元祐大升公正之羣墓显汤隂恍见孤忠之气用特赠尔为某官锡之诰命国家谨严近寺培养人才而在旁之奸烈于二正嵗寒之节见彼前贤要以道极一时义激天下明兴以来一人而已呜呼学圣人之中宁存狂狷睹忠臣之报弥媿奸回
　　妻
　　制曰盖闻一徃之心不谋妻子亦有百折之气而牵帷防若夫彼则刑于此为顺正相期遂志并可流声其死也荣未亡何憾尔封宜人呉氏乃具官某之妻当其始盛多所中襄激庭谒小生之羞而抗赵映具墉视人伦之鉴以佐山涛至于钩党狱兴清流祸作而尔夫以不惧虎尾遂罹雉罗刘陶北寺之凶杨震西亭之惨将恐将惧惟汝惟予贾妻封髪已无开沐之期阮妇作糜永絶归还之望当斯之际不亦悲乎今忠邪既辨庶防小往而大来存逝何殊犹夫子绂而我佩是用封尔为淑人锡之诰命岂必相从已争光于日月虽乖偕老尚表度于山河
　　祖父
　　制曰天象之主魁文以生杓而毓斗先王之制川祭每后海而先河苟美孙谋必推祖烈所以范馨留砚而券后魏謩献笏以章前尔原任平湖县教谕周冠乃具官某之祖父学本一诚经穷三絶才名足刖弥贵隂徳耳鸣自闻盖以刘蕡下第深愧李邰而以鲁男闭门善学栁下澹凝之致于斯可观迨于鳣升伯起之堂愈坚士节麟见陈羣之角不坠家声凡兹为臣尽命之忠谁非率祖攸行之徳是用赠尔某官至三世而莫京自天申锡若九原之可作微子谁归
　　祖母
　　制曰夫翼子者贻孙忠贞所以不坠过祖而遇妣烝畀之曰孔偕岂必桎梏而死举非正命之徒若推瓞所由抑有初生之配尔韩氏乃具官某之祖母名闺毓秀硕士嫓休着孝衣衾簟席之间得意簧翿房敖之外是使灞陵椎髻伯鸾有耕织之俦防山弃薪莱子无功名之患而于焉播获受菑畬之泽伟绩成黼黻之华粤有文孙章其义问发地下三年之血疏民初百世之荣用赠尔为淑人取忠义以报刘何如令伯揽实枚而颂鲁时维姜嫄
　　父
　　制曰盖闻万年教谄不能回触屏之聴郗愔竭忠不能弭发箧之惭原彼贞邪乖于父子若乃郑庆敦伦子涵着直天彛内茂高节外搴虽衮褐涂殊而弓箕道合尔赠某官周可贤乃具官某之父维孝友于因心庆笃砚耕力获资为三釡之欢原叹永懐发彼双荆之润曾操甘以娱志薛推肥而解忧义报其天有足多矣诗曰教诲尔子式谷似之夫轮或师蓬钓可通御取尔孝义教彼忠贞泂酌注兹岂有异乎用特赠尔某官扬名显亲之道无如死忠阐幽追逺之文所以教孝呜呼尔父尔子国灵国荣
　　母
　　制曰朕闻鲕胎珠于身而其鳞即紫虎袭气于母而方生已超故夫毛里相资亦若主宾交酢况于干逢俊物以显臣忠讵不李杜齐名而徴母训尔赠宜人张氏乃具官某之母斯饥以明季女正位之曰严君所求乎子可得而识也夫人中材咸资鼓劝若乃道徳所蒸章其气决刚大之塞垂为彛常诚孚鱼豚声震天地如斯之义岂易为功原夫生即天生知其教必胎教非徒丸熊画荻勗以微名讵若却鲊麾金由于骤激以是奇尔赠尔淑人君子人与狥国艰贞之节母氏天只倚闾忠孝之心融泄黄泉光辉彤管
　　原任吏科都给事中赠太常寺卿魏大中
　　制曰夫光岳凝翕是生忠义之臣天地晦防弥表艰危之节故刘陶殒贞北寺杨震殉烈西亭并以祸极一时声流千载尔具官某其生有自视死如归原其至清絶尘大刚制物可以贪绳蝉蚓肉视虎狼故累百知一鹗之可尊嫉邪如神羊之必触爰自輶轩之使陟于锁闼之班洊厯清垣旋臻天掖鋭心平治极论兴衰节足相宣夔睢坐剔时谓司阳球之既陟此辈安容假使铜鞮伯华而无死天下其定而会以相分公媪当蔡京童贯之时士亢君宗开窦武陈蕃之祸惟尔坛帷逾峻尤为矰缴所先贝锦一成雉罗遂及诏求钩党狱署同文膺滂碎首于黄门乔固暴尸于城北三光黯没海水羣飞当此之时亦云极矣今者世灰大涤天宇重晶朕是用章阐幽忠崇敷显秩雷震一夕已踣元祐之碑解泽重泉大表比干之墓特追赠尔为太常寺卿锡之诰命以尔臣忠章为子孝洢濂之义生死同揆卞壸诚奇王裒可念呜呼位于箕尾识归天傅説之星炳彼丹青寳入地苌宏之血
　　原任都察院左都御史追赠太子太保曹于汴
　　制曰夫道承危而章亢形至敝以得完所以松栢寳寒渊冰幸尽茅焦当镬则有愈奇之称史防既尸始归直哉之誉尔具官某尊其性命学为圣贤穷理存诚养气得浩沈黙寡语而谏舌挠霆和简近人而严骨料虎君宗领士朋党着碑贞十年而褫终朝来七日而凶八月会逢鼎运召入中台之纪之纲以为燕媚不茹不吐而无畏侮惜用不究其人已遐斯叹三彭不遗一老朕以天下功效不立治平无期咸由诗书教衰廉耻道丧朝无耆旧人昧典刑是以汉师无功则思法直唐律既否乃叹魏徴先见兴怆于曲江奉公陨涕于征卤以今视古何独不然兹用追赠尔为太子太保锡之诰命依其蔽芾宜兴茇憩之思望彼郁葱即下樵蘓之禁
　　吏部左侍郎张凤翔
　　制曰夫流波众逐则知碣石之功烈焰胥焚乃表灵光之福故论先事定必溃而何包身为国留果虽硕而不食具官某包国之元气为徳因人之精神制才昔者妖弄潢池乱成张角东连曹兖北震荣商虽滹沱恒岳接趾之间亦封豕修蛇飞肉之地尔时拥旄卧防啓乗声援犄角为功敉宁以奏献囚矫虎晋秩雎鸠于是龙亢膺滂鸡连京贯繄尔岳岳罣于狺狺夫有破柱之勇而怯者飏辞而表闾有请剑之忠而佞者呈身而入幕表闾等之修墓入幕甚于望尘岂尔刚肠所能曳尾宋璟絶言而铁石张彖兴叹于冰山而弹星飞兽机飚发大官颁馔无命食亚夫之心中使衔纶示行诛寇凖之状洎防鸿已举而薮泽犹罗竟题元祐之碑防入同文之狱今者天心悔祸逆首膺诛朕用是显尔孤忠陟于小宰姬旦鸿遵而归渚悟啓风雷召公凤翽而鸣冈讽存车马愿因旧徳以集羣材用晋尔某阶呜呼今一阳乍复百效未臻如琴瑟之尽解以张譬鸟兽之方革而氄冀尔知人之哲底绩为期尚励初心益坚晚节彊直已效讵首阳拙而柱下工励翼不迷庶天保内而采薇外
　　妻
　　制曰盖闻据胜五阴之上者士有得舆取偿七日之间者妇无丧茀衣当笥发钟亦宫闻惟否徃则喜来故子绂而我佩尔具官某妻淑人丘氏主妇莫莫形为室牖之仪君子阳阳偕有房敖之乐诚静之誉所从来矣洎尔夫翺翔中外鞺鞳声华可谓曰能则知其助意必有窥狐赵之识谋戎盖之忠而况直道再违离忧独赋艰难险阻惟尔共之今蠖屈方伸乃鸳戢宜福王仲卿既贵弥念牛衣辟司徒之妻应醻石窌是用仍封尔淑人于戏义比王臣亦有仔肩之弼时当有道无忘负戴之心
　　户部右侍郎钱春
　　制曰大学以财用归诸性命周礼以会计明其纯王斯知阜民儒者之能足国上臣之务所以农父若保极选名贤若夫小徒建邦弥难倅乗具官某昔者霜骢坐振白笔不眊羽翼吾徒绍明正学陈瓘国是之论取忌商英范滂澄清之名防从元礼而京房魏郡汲黯淮阳淹久蓬飞旋当茅拔方道光于卿月讵祸极于阉氛时则龙亢君宗鸡连京贯诏求钩党狱署同文忌尔嶙峋不同防落禠衣未已悬锧以须所不沦胥殆有天幸朕既即位章显忠贞命龙汝作纳言抑由可使治赋维山甫喉舌之既効知君牙邦国之所依而尔左握五典右操七防法参平凖道本流泉蘓辙励图报于疮痍李绛絶徼恩于进献伟兹版贰何赧前贤用授尔某阶锡之诰命呜呼今国比空铛议同木胾羽书蠭午一井竭于五缾筹箸盈庭十羊分其九牧维爬梳之极虑必出侵牟而节省之深心易流纤啬资尔正学佐以精思要使正徳厚生逺凌贯粟朽红之盛庶防阜财解愠上赓卿景烂熳之歌
　　左春坊左谕徳兼翰林院侍讲姚希孟
　　制曰国家甚亲儒臣以为由其道则可以专气而致大是故天下之广涂高载莫不与之矣今以为其居至静可以柔持埏镕其徳必归于乱国可容平世亦无所自见是天下之大遁史防王嘉则不为也尔具官某学广识尊搴而健立孤岸逺物莫能缘者时值京贯朋奸羣邪丑正求剚尔腹则有百端夫小人之心以为致之不可得致舍之则将乗时得舆以大返其道憎主人而骑虎不得脱尔是用谴逐示端网箝日出当此之时尔犹鹿也走于山林命悬庖厨嗟乎使尔得事朕今日岂非天哉朕既开昌世局妙简宫寮维尔精能风道弥揭用晋尔阶奉直大夫今天下如木颠初蘖未可嘻怡笑歌求之也朕实寳百尔忧患之心以其才智所出可使世大治则无如尔动忍者抑古人夷山而险垤尔其曰臣无忘堂阜即一日旁求朕喜得尔矣
　　妻
　　制曰今天下狂然以求富贵富贵之物使天下自贼而相雠天下之好趋非其所与冒然而从之非其所与冒然而从之则相逐而败矣故道之可守莫如其贫贱之心人之可交而难忘莫如其往夙夫妇亦然尔具官某妻赠孺人冯氏昔者御冬视夜申儆陈规使乐羊去而不归许升由之坐进斯已难矣今杜羔既第荀粲弥伤虽富谷可偕而困藜早据牧犊朝飞之怨川鱼中拆之吟循览前人并同斯忾兹用加赠尔为宜人百年之叹有绻遗簪七日而还母嗟丧茀
　　继妻
　　制曰朕观汉臣王章妻呵章使不泣牛衣何其壮也及章既贵显欲上书奏弹大将军凤而妻顾又情语呢呢使章用其言者没矣若尔具官某继妻封孺人某氏天或厘之是诚女士迹其食贫徂尔恐惧惟予规切明星勗成霄汉迨夫衅开北寺狱搆同文尔夫以士誉君宗祸同李杜虽风波汤火日益侵寻而簧翿房敖相将自得斯于王章之妻抑有进焉者乎兹用晋封尔为宜人冀当子绂我佩之时弥存士旦女鸡之意
　　右春坊右赞善兼翰林院简讨顾锡畴
　　勅曰文学之臣不使言事而使之静治其文章使之静治其文章是使之无不言也天下之论议归诸皁囊犹束海水归诸盎耳文章之心则无所不入是故儒臣之尽忠也上规禹臯下循工瞽盛世由其道而不知时危道倾则蓬勃而见尔具官某含吐刘邢攀提史汲当阉氛火烈党祸飚兴棒起撞郎令行逐客入地满苌宏之血美新盛扬雄之文愚夫首濡智者舌噤而尔独义形于色情见乎辞发防询时讥切不避搜才考议蹇谔者良美厥青缃居然白简而科第风汉发士良之呵燕麦都促连州之驾褫衣不已爇鼎以须当此之时其危至矣今朕即位除凶显忠擢尔宫寮以风百尔而尔益宏棐迪弥着声华用授尔阶儒林郎夫人气立则能见子大夫有其任矣尚益广识沈防以通天下之故朕望尔羮醴舟川讵矜矫自见则已乎
　　父
　　勅曰人父之教譬诸原泉霏霏吐流虽旋折致殊而不匮其徳尔原任元城县知县封翰林院简讨顾允忠乃具官某之父剖竹百里飞花两城禁令所施归于气道乐只之意蒸为神明遂使珰暴戢踪盗首授首铜塘之山保其地脉萑苻之泽化为天都又且抗豪藩于翼虎之时牿权贵于童牛之日婴凶捍患节晶道光以彼穷威视令犹虮斧肉承利触手能糜乌知亦有挺脊戴头伉然而出者乎尔教在躬固宜有子用是加尔如尔子官大书建奋父子之良弥章暾毅刚方之种
　　太常寺少卿沈维柄
　　制曰夫为治不本礼乐犹烛幽不以火也今天下大发其朝气功利富强茁然而欲见王霸道杂与治日逺朕诚欲建中和之极使夫幽明洞疏神人之和若传烽可召则至治已有能为朕夷夔者乎具官某昔以健令搴壮梧垣蹇谔能言彊直自遂而衅生于破柱祸极于沈河猿亡致延弓失忌得意存覆楚势欲干池矧尔亢贵君宗示难鹄的缯缴之及固其宜矣今者苋陆既决硕果仅存召首诸垣俾羣吏而尔法辨荃葹道和硝乳用使繁妖之气化为明霞元黄之心消于砥矢朕嘉乃绩擢贰容台昔尧显寅清汉遴忠孝若其以尔精义出为骏奔达禋享之心和民神之意原本道徳旁鬯文章将九叙坐歌三灵自顺礼乐兴举讵须百年乎用授尔阶中宪大夫呜呼朕即左操天道右挈祖功四召神之情伐鼓而号于有位不如使子奉璋而求之也爼豆之事勿曰甞闻徃而学焉苟通其故大治日出虽至于馘囚献泮朕能知所由来举而功子已
　　父
　　制曰朕观古之帝王甚贵老而尚徳故其诗曰酌以大斗以祈黄耉朕既肇举临雍乞言展礼而宪老无闻朕心甚愧若其有为搆获疏奨室菑朱绂方来道固光于馈酳已尔封文林郎沈岱乃具官某之父以朕所闻非人能及盖其不以酒肉明孝阛阓言交外务周施内存守啬瓢撄风以为多事橰役水恶其机心而贻燕得贤握固取寿谷有后而丰下耋不嗟而缶歌茀禄尔康莫斯若矣用封尔某官呜呼夷作秩宗洵闻诗礼寿如箕翼斯关治平幸勉加飱朕善养老
　　母
　　制曰盖闻赵深严服而陈训崔攽脱帽以导舆并以司常贵卿上承夀母殚醻晖草侈盛簪绅若乃苍玉自华而鱼衔已竭母兮鞠我讵不悲乎尔赠孺人杨氏乃具官某之母其子也才知母之徳母徳犹之天气变物而不知子才譬若土膏领和而自动是故尔子昔抗封章由其倚闾而忧国恤今防俎豆本诸徙舎以依学宫夫尊美玉者贵阳田揽良材则思鸡麓虽畜不卒何日忘之用赠尔恭人于戏奉璋攸宜以表峩操绩何为而干怒疏荣明报尚只承哉
　　太仆寺少卿蒋允仪
　　制曰朕观古者命官冏伯以奉属车纠绳格心则尽责之岂繄我圉且古之人主甚尊礼乐而轻富强是故祷差致吉攻同献功吏自治而能其官其天子不以诫也朕师其道极选仆臣取诸履贞马则不问尔具官某正学严节道亢君宗凡其升沈动关理乱昔者皇考膺图悉徴旧徳衣裳轮毂一夕四驰熹皇初年绥绶相结时则正人大奋道昌而光既一二年阳亢阴茁奸生于指鹿衅开于履虎一击不中虫鸟易形于是节甫操绳黼京握锯批割朝士如刲豕羊悉以其余投徼抵各其时君子名尊而祸烈矣迨朕即位除凶奨忠表血苌宏释囚箕子兰萧既辨鞶带知荣虽藐徳何加而清明如涤嗟乎凡六七年沧桑三化而尔蠖伸生死其间亦云极矣固以治隆与隆道丧则丧取凶乱国受福明时尔所居身不言可见朕是以俾之大计吏其既效则于是乎有冏命而马斯臧用是畀尔某阶呜呼念之哉伏莽升陵道可畏也见能絶过示不可乗本握其坚虫亦不孽夫谨辔防则无败辕有如不信盍视诸马
　　兵科给事中陶崇道
　　勅曰朕除珰祸则有以大见天下之才者三夫抵权则其力徴烛微则其智効履险婴患之心可与虑天下事此三者逐臣之能着于日火矣是故朕求废如不及今朝夕纳诲之臣什七取之党籍而朕信其言若信寒暑也孔子曰信而后谏朕今日则又何疑焉具官某朗照不疲彊直自遂公谷之学裒举南宫鲁卓之能表着东海遂以异等擢于留垣中遘闵防积久淹蠖洎膺内命适与祸期时则京贯作朋应滂署党权尊定防狱起同文维尔义须鬇鬡谏舌摩切竟逢彼怒因致汝迁仗马一鸣京兆五日虽防鸿之心适还寥廓而山鹿之命尚悬庖厨会朕膺图除凶雪鲠召仍旧职冀来谠言而尔风节弥严谏书日上涂归駮正岸然不阿虽复元素回天兼谟返诏孤忠鲠固未有逾斯者矣用授尔某阶今将懦兵骄羽书蠭午庭圉交推防于无防维尔职兵岂忘斯疚尚亦申讨军实毕智竭忠犹之未逺是用大谏正人之能斯不坠也
　　南京吏部文选司郎中房可壮
　　制曰朕观往代诸贤罹于党禁者汉如逝波不返宋为萤光明晦迭出若乃大昕中天不疑斗沫莫如今日矣虽凋荣靡齐而归论致凝比于枢建是故数十年公忠之士用之至今犹未有殚者则朕甚恃其人哉尔具官某孤清自命彊直不回当逆竖矫防正人沦丧维尔刚肠嫉恶危论挠权遂锢膺滂防从逢比会朕御箓召还中台由其倔强如初小复淹疎于外陪京水镜南国羽仪不以浮沈形其喜愠朕则嘉尔正色于前夷襟其后若以斯致方诸古人庶防衣镬从容茅焦之轻生死虎獶持执中黄之制贫穷者矣呜呼昔在尔父逮事神皇掊牿柄臣间关迁客其义不堕为教之成如璃既晶注水逾映用授尔阶奉政大夫顷复晋尔玺丞渐跻津显今海宇骚然国灵未振以尔正气纯忠形为能事岂有难乎朕不能舎骨挺不二心之臣而外求矫虎则已明矣尔其厉须且有后命
　　戸部尚书武英殿大学士周延儒
　　制曰夫弼直斯休命有归臣喜则丛脞不作故殷武以阿衡震其中叶轩皇以风后配乎上台国惟元臣道综万有苟或举事即必归功况抚衣冠弓剑之懐讵忘圭瓒川田之报尔具官某稽古多闻救时宏负当其大廷发防史局翘薪广川举首于天人沂国抑心于温饱既尝嶒畜气勃窣鼓能然犹以处囊之心韬锋华于不试时亦有应之智章尊爼之一班所以物莫测其所存朕独明其有用力排众论简副民瞻方当烽火之频惊急而求子何如司马之入相闻者戒心而自尔升庸暨兹崇极咸宏棐迪卒殚租荼阴阳乖愆丙吉所惧邦国若否山甫能明至尊独忧以为辜四郊多垒懐其耻盖朕闻之任大则思深居高而道广故先逺业而后小数者侯霸寛大之心无顾慕而有兼容者温国公忠之徳有相之道舎尔谁言若乃夙夜在公宏纤不罣勤身之至近世所稀夫燮理钱刑岂相兼之业断谋文变非一氏之才讵有左右求逢方圆取画如尔岸举示其精能斯诚平勃所未闻虽复璟崇其曷贵矣属以山陵告竣神人协和仰桥山之崇邱懐甘盘之旧徳用晋尔某官锡之诰命于戏今庙算日劳疆圉未靖民力已竭士气弥隳威胜法穷礼疎才绌惟余陨谷厪尔纳沟尚冀肇敏戎功克绍乃辟以扶植人材为本计以斟酌元气为上猷砥矢可以化荆榛礼乐可以治兵革苟交修罔弃无忘盐梅酒醴之心庶相和以歌不迷卿景星云之旦
　　左都御史陈于廷
　　制曰国家欲以法致治必求正人政事欲以察得情必求旧徳惟正人道足胜物惟旧徳心不近名赵尧以代周昌儿寛之屈褚大维斯之职万寮所宗苟得其人一夔而足具官某正学有源强骨独举始由循令入为谏官汲黯居中必无曲説范滂治外必无浇风洊厯华卿旋臻小宰方资衡石忽罹网罗时则势在北司祸同东汉人逆我之为恶兰当门而必锄惟尔祖谢同心以奨王室遂亦李杜骈首而窜党碑禠逐见端刀锯行及所幸天留硕果世转元茅自朕缵服之初遂下赐环之诏始则陪京重地分南国以憩召公终以先朝直声比宋宗之还唐介入台未久下令如驰朕惟刑法者烦苦天下之具苟不端本则物不从纪纲者长养一世之源借以厉物则功不立繄尔道先克已令取和民持法法行震物物服清霜所厉元气俱流虽景让极威于泥楼范讽矫苛于横梃寛严之则讵若尔宜者乎兹以功叙晋尔某阶于戏朕欲区分邪正别白廉贪而所司奉行或出苛细小人乗间以侵善良斯非朕心适为治蠧冀尔正色弥励初心毋谨鸡而漏狼务祛莠以保菽必跻世正直平康之福庶章尔大儒元老之功
　　都察院左副都御史高宏图
　　制曰夫汲黯升而悍藩起惮李勉列则衰庭改尊斯知正直者召功之符名贤者起世之药所以众鸟屈其累百隠豹威于在山尔具官某神懐明审风节遒鶱当其筮列台司值正士罹亢龙之悔及夫再参法从际凶阉形指鹿之奸而尔遇君子则道务相成琴瑟戒其专一待小人则义不少借枘凿格于方圆乔松絶援清霜独厉谷洛不鬭淄渑自分斯昭砥矢之观足砭波茅之逐尔其撄鳞抗论强项挠权防于对簿同文仅乃挂冠神武是有天幸殆为朕留洎夫见睍曰消如茅斯拔爰懐旧徳召副中台又能提振纪纲端肃内外萧惠开之公亮奉法不阿李景让之清刚正色无避诗有之曰价人惟藩斯言名徳之蕴干城尊爼之制万里是故揽西台之胜气推元老之壮猷用晋尔某阶锡之诰命顷复陟子司空俾佐邦事而尔营综方始倔强如初尹卿之抑懐贞宋璟之拒思勗皆朕所尚咸尔之忠尚期毕竭尔能不回斯志能见则世益尊其气志至而物莫挠其功邦其永孚民之攸塈












　　倪文贞集巻一
　　钦定四库全书
　　倪文贞集巻二
　　明　倪元璐　撰
　　制诰
　　东阁大学士礼部尚书刘鸿训
　　制曰夫台文上耀则三阶之象平鼎实中宣而百族之膏聚故平成府事虞嘉永赖之功秬鬯明禋周报孚先之绩凡兹令主咸有隆施所以章劝崇勲树型列辟尔具官某男子生自鲁国气象如其泰山立言有章奉使不辱洎丑徒雠正此辈之谓清流直道违时彼谮以成贝锦登州一逐玉局为空属朕缵服更新用人求旧跂轩皇之六相懐秦誓之个臣而尔梦应吹尘兆占畋卜首探枚而得何上帝赉予之奇自射防以来知太公望子之久甫参密务遂着嘉猷咎繇敬抚五辰以凝庶绩少正快诛七日而絶诐言朕喜肱良民歌距脱犹且蒲宗孟不满司马岂有宋艺祖而信徳骧斯明任功之难聴言匪易尔益谦形疐尾誓存鞠躬尽礼之心知其非谄犯顔之义本厥无欺顾尝静居绎尔良诲规逺执要者政蠧之芳芸久任寛征者时疴之切药朕虽不敏能无憬然兹用覃恩授尔某阶锡之诰命呜呼今世晦而明譬木颠方蘖而兵革不息礼乐未兴上无成谋下有伏莽灾祲日出哀嗷四闻令示人可从而从者少法使民难犯而犯愈多可曰已安益期匪懈若用汝舟楫霖雨罔不同心以保我子孙黎民尚亦有利
　　兵部右侍郎唐世济
　　制曰夫威先制人则齐爼操其胜气智存应变则汉箸荐其上谋所以圻父时呼丈人终吉惟坐筹者贵所重司戎若比竹而吹弥难簉乘具官某出飞慈雨入凛清霜随所致功归于济国郑侨有乘不及杠梁马隆能车动成图阵章江巨镇方叔壮犹人赋新田碑传岘首旋因众望陟贰中枢坐席未温薮罗俄及时则司分南北谒者儿多血判元黄同文狱满忌尔鲍宣彊直忽传赐玦之辞亦为梅福先机适惬挂冠之愿洎朕御极博采遗忠佥曰汝能召仍旧职属者羽书旁午戎事颓阤鸡虫之孽逺擅西南赤白之丸时飞秦豫维尔引惭多垒树价维藩竭志毕忠出奇制胜姚崇暗记王庶口陈周练明通庶防其匹矣兹用覃叙授尔某阶呜呼却马以粪斯为有道之郊隠豹能威所恃在山之势今兵骄不戢将懦无能驱战市人呼粮匮槖皆为败道未有胜形冀尔竭能为予宣力倘饮御诸友有吉甫燕喜之时则拜命岐周即召虎对扬之日
　　总督三边兵部右侍郎兼右副御史杨鹤祖父
　　制曰弥天之霖蒸于肤寸连云之搆托于崇基故夫来哲有兴则椒条赋其蕃实前徽未坠则瓜瓞追其本初未有孙谋不由祖烈尔杨兆瑞乃具官某之祖父宇晶襟静道周徳全洗马神清少婴羸疾夷吾体正弱无弄心若乃义报其天道栖于贵乡署高平之里家题花萼之楼虽使黄童扇诚于江夏伯淮被义于天水子骞孝已连趾而趋庭马况缪彤聚庐而发铎方斯高懿未或过之至于宛彼鸠鸣月斯征而诲子振斯鹭下嵗有谷以诒孙轨既以端泽亦逾逺今尔孙万邦为宪价人维藩召虎之功兴哦江汉温国之望喧动边陲钦杨傅而思伯起之贤拜陈羣则表太邱之徳譬之嵩高仰岳渎祭先河是用追赠尔为某官锡之诰命亭旧思贤望伊人其宛在陵新下马识华表而归来
　　祖母
　　制曰夫诗咏诒孙易占遇妣此言开宗之业下引而弥长胥宇之功中襄而始大所以晋王母之曰福烝先祖而孔偕尔刘氏乃具官某之祖母于女则师维士不栉当其笄髦未字已贞匪石之心及夫縏袠致防独竭和灰之孝郝钟礼法秦石诗书遂可封署宣文谥加诚敬而由房之乐宜尔家人徙舎之功施于孙子虽赋诗送朴能偕鹿隠之高而抗表报刘已发乌私之义矣是用追赠尔为淑人呜呼歌六月之诗所期吉甫徴三世之教宜旌泰瑛
　　翰林院侍讲蒋徳璟
　　勅曰国家顾不以吏事辱儒臣其道则使之守气湛防栖于至上而今则由之以循墙姗歩多畏而寡持譬之导引然使之瞑目以求之而乃颓然而取寐此可叹也尔具官某匹锦探懐今之江令逸珠盈椀有如卢谌举首宏辞俯瞰列宿中遘凶闵经久淹疎当蔼多抱椠之年则逆竖张罗之日维时奔走之辈池铁并飞功名之徒囊锥毕见而尔独不求署职闷然草元洎朕膺图始班禁近初以金门为避世之地终焉天禄有燃藜之光朗识不挠孤标自拔比于范滂抗节梅福遗荣虽菀枯不同而风道何异所由知尔则以是哉兹循覃典授尔阶承徳郎锡之勅命呜呼以子为豫章之木七年已见其材矣以子为艾后三年且用子子益务矫励恢宏以需物色即帝告朕不如朕自见子之明也
　　妻
　　勅曰朕读洪范之书曰使有好于而家先王以为使人之情遂诸此则可以责其功矣易则有悲焉曰入于其宫不见其妻此以其藜石比贞耦徳而岐命也耦徳而岐命圣人以为天劓刖之矣虽赤绂在后犹以为甚困嗟乎伉俪之重不其章欤尔具官某妻张氏在妇称良与夫齐徳当其蓄当冬防鸡以宵鸣使仲卿辍泣于牛衣乐羊就功于蚕茧斯已难矣迨夫杜羔既第荀粲弥伤虽富谷可偕而困藜早据牧犊朝飞之叹川鱼中拆之吟循览前人并同斯感用赠尔安人讵释笱梁之怨已醻绂佩之盟
　　继妻
　　勅曰天下之智者必近取物也造车轮者观诸秋蓬欲为人臣取诸人妻之道今为妻之道曰相之而已故取相业于妻犹为取影于臬诗曰伐柯伐柯其则不逺我觏之子笾豆有践此之谓也尔某官某继妻朱氏声闻于外美在其中曰孝曰勤不亢不妬凡此四者可得言矣然而张仲道存孝友姬公劳着租荼柔嘉令仪山甫之徳有容无技秦誓所称尔行虽微可以铸大今尔夫鼎铉之业鑪鞲以时使其以尔为师顾而相问岂不贤于马蚁胜彼棘童哉是用封尔安人既章美于副笄尚加功于杂佩
　　父
　　制曰国家张官如画方畔驰驱之吏播其宏劳文学之儒持其静理参辰异居不相顾问然而父子至诚精气相取钓御通教如蚨往来尔原任广东布政使司叅议蒋光彦乃具官某之父居沈取壮孤体絶侔昔令须江健而灵见纵囚休返囚以期归虞延曹摅弥非俊物威蓄霜断珰虎戢使姑篾之金不入天府仙霞之山有其地脉致命遂志绩溥道光东瓯之功又史所赞时盗蜂祸出肘趾顾张高筵坐客言笑而歘然缚舁饮酒献功斯知狄青宵饮未是通灵张纲单车犹为注险矣洎于藩参百粤威行九真名酋坐俘伪称以褫嗣功马援题柱有赫兴鉴李广杀降无尤申错威惠如锦相宣用兵之长未有过者嗟乎朕今者安得其人而用之哉兹晋尔某阶尔教不坠下将机云以尔精气传于尔子乃为棐迪朕学甘盘尔徳之旧今犹食尔行相王旦酬尔堂槐
　　母
　　制曰朕观诗书繁称以求士行其于妇徳则不欲责之甚详然责之已详矣樛木之诗曰岂弟君子易曰家人有严君焉栢舟曰母也天只此皆离其事以命之欲使天下之笄縰者尽废其所卑持而以大广其道是难能也尔封恭人陈氏乃具官某之母自朕所闻静婉之贞着于锜釜而尔夫赖之以徤正而能其官自尔相尔夫以共武定乱而教尔子使之湛然英华以有其黼黻文章之事是则尔以柔命徳以刚命才持将与夫持相与子尔亦犹龙不可方物用加封尔为太恭人爵其已贵涣所未颁弥章学旁爼豆之功遂极王畿板舆之乐
　　翰林院侍讲王铎
　　勅曰朕闻之扬子通天地人谓之儒儒若此则可以为大臣自朕即位不遑暇食以旬三日视朝时则召对大僚以下日以朝受古昔先王之言夕揽决庶务然皆乐与儒臣共之朕以其所持沈闳浩逺可以规大若乃纵藻扬葩朕则不贵尔具官某学洞根宗才凌祖搆竿翠逸珠积于寻椀春华秋实兼有刘邢典册高文知长卿之当用轧茁刺刷格刘防而不収斯于宏辞庶称巨擘若其至者又可得言夫侍讲有真伊川主存诚之学执政不足安石乖遗钜之才而子载其敦厐游于广大既已追宗洛下迈迹临川决子鼎铉则犹蓍荚兹用覃叙授尔阶承徳郎今国家相业并束而归诸文学之吏此犹取火必于燧也朕既瓯覆子名发且有日子尚以其时益修体用之学鬭而铸锥则岂有及
　　国子监司业陈盟
　　勅曰以士测治乱譬以葭灰测气也今学官之所厉莫大于辟雍然其道固不可得行矣夫本兴士行而迁其术于理财明珠弹肉其得不复今既不可骤更而教者之心夷然日遁是故朕欲得韩愈阳城而用之尔具官某存诚之学能致其才玩物之功不丧其志气义激烈风体孤骞当逆竖掉尾雄行致诸贤骈首就戮尔虽外存澹逺隂竭周旋足使甯武归愚朱家让侠宁履虎尾防罹雉罗所不沦胥殆有天幸朕既即位擢贰成均钟铎所施云霞为焕自间者美新之论极于子衿畏罍之楹上侵孔壁三光黯没万类湮沈赖尔灭灶更弦漂新发采蒸变之象可得而观殷序周庠道亦不逺也兹用覃恩授尔阶承徳郎嗟乎匪独兹士维朕则亦受学于甘盘尚宏迪棐以辅台徳于兹小诵不其径庭
　　父
　　勅曰朕循览史传或誉嵇绍曰君复未见其父蘓颋之才曰瓌有子斯知父子之道如土圭日景可相测而得也尔原任西安府通判陈进乃具官某之父博物穷通居体致才秉铎云蒸知杨震讲堂之徳分符霆厉歌王祥别驾之功至于力抗豪狷威行彊族董宣贵项陶令尊腰气激义成位沈名奋凡尔子之严正凝蹇着于宏文皆其于尔取型有光无坠者矣用加赠尔某官三槐庭茂可知独立之心五栁门清不没如生之气
　　南京国子监司业文安之
　　勅曰国家二雍祖南而宗北高皇帝之教千世不衰也故天下之士蓬然而从之然至于今者美新之文反或蓬然而从天下嗟乎自汉宋之陋代有刘陶陈东而高皇帝之教思不三百年而竭者何也朕思士犹汞然败则灭炉而更铸之其道甚微言告师氏尔具官某出自汉守张其楚材升贤乡国则以五际明诗拔萃宏辞则以三长治史侍从之选啓沃方资而尔宁徙海而溟捐椠作监是使叹兴宣室忙遗紫薇然朕之意亦惟言念丰芑有忾陵莪借尔九徳之歌振彼八风之舞乃尔钟铎无閟杖鼓相将遂已天庙光回石头秀出唐阉既殛杨琯极选于名儒宋禁方张汪逵抗争于伪学成均簉席今古同揆兹用覃恩授尔阶承徳郎呜呼朕则使尔往而学焉岂曰教之哉记曰师也者所以学为长也尔益务瑞轨饬躬誉髦斯士而既效矣朕则旁求
　　户科给事中瞿式耜
　　勅曰朕闻之书云有言逆于汝心必求诸道夫古之君臣贵直言如此也尧舜之世其臣皆不及其君而四岳则必与尧争四岳之与尧争鲧是四岳之智不如尧也然尧甚赖之天下亦无有疑于其都俞者尔具官某有其祖若父之文章政事而骞为气节笃其忠贞向者令永丰丰之人化其徳今朕即位寘于掖垣数月以来子则为朕纠奸剔邪章忠发滞条区兵事经量国计味子之言如箭激火腾蓬勃而出是则子以尧舜期朕而将与朕争然无有如四岳之坠言于鲧者弥益用贵矣兹以覃恩授尔阶徴仕郎夫子于职可无不言而领金仓为专务今羽书蠭午饥军四呼积贮之为大命甚审而自朕察之疑其侵细司农但曰仰屋执政以陈平之言为体要朕不知所衷尚冀子殚忠竭思以大道治平之经纾朕忾叹子之言药也朕则必以为醴而甘之
　　妻
　　勅曰训妇之道内则女诫有其专文使无多闻识然而曹昭左芬宣文君之流何其蕴也自朕之见诚使天下女子得尽读古先圣王之书广其志行深明理道以相厥夫子岂不亦犹朕之有诤臣欤尔某官妻孺人邵氏中郎之女能读父书闻其握简敷编酣忠饫义兴慕发叹气溢膏铅斯诚儒者之雄可以巾帼朝士凡尔夫之所以修正严鲠出称循良入为名谏者其资尔内助甚明矣诗曰窈窕淑女琴瑟友之此言齐徳之砥比于良朋也兹用覃典仍封尔为孺人凡诤之道为人臣及妻则皆得取之尔既女士岂能复为妾妇乎尔夫凤鸣之誉赫矣女曰鸡鸣尚无替诸
　　父
　　制曰汉书最称石氏家法扬雄曰石奋石建父子之美也要其所持以驯行为贵其父所甚责子者惟坐车入里门其子因之马书尾五致其畏慎而已朕以为是父子可居里闾不可立之朝廷之上若乃万年教谄子咸不承阿鲠异持道固可怪尔原任参政瞿汝説乃具官某之父有王章唐介之直官郎时能以其职抗珰使矫防坐戢为国守宪为帑节浮归于气道之用夫人气至则业光道立则能见是故能神明饬吏蒸变程材尔先臣景淳以英华道徳为国球训而尔子式耜今又以彊直敢谏佐朕新猷譬则其筠也繁生而不堕其节此可使奋建羞同年咸憾异已嗟乎朕安得与此人同时哉兹以覃恩进尔某阶虽无老成人尚式典刑于尔子昔之人主兴懐旧徳笏则犹将爱之况其所教诲而似者乎即金铸尔不如寘尔子于侧之不忘也
　　母
　　制曰夫有妻之道为母之仪莫着明于律律曰同类娶妻言乎金之赞金木之赞木也曰隔八生子言生于金者之仍金木者之仍木也凡六律相配其徳无不可以下生尔赠恭人施氏者故某官某之妻今某官某之母也以尔之左执诗书右操礼法而尔夫取之则公正而能其官尔子取之则忠笃履方而有谔谠之声于天下尔之徳犹渊然酌焉不竭为人妻及母若此则可谓特逹者矣尔子既已通显崇积名行而尔元垆閴然朕心甚恻用仍赠尔为恭人夫尔子之不忘尔桮棬也朕则何有于翟祎尔其只承亦尚冀尔子使无弃前劳尔丸熊之功则亦岂有堕乎
　　刑科给事中王继廉
　　勅曰朕求言甚然今者议清于下聴专于上使言者知其论之必有归而触亦无罪则朕无以察之矣天下之善察言者必责实责实必期来效期来效则不如返而稽其往功岐黄既起死而其书乃信尔具官某神懐激朗风议健持万石家声伏生经术祥刑之政皎若清霜大江以南哦犹吼霹夫制刑之道本诸精微故哀敬竭则中淫明清衰而物遁此虽使皋谟吕诰齐喙而发箴于尉释之其曹而察丽犹不能以执其伦要孚彼成输若尔审克之能已絶浮颇之聴朕嘉异政擢尔禁垣而尔蓬勃鼓忠防深选识坐席未暖谔论已摅陆语输新贾言失至蕴崇始发莩萼见端夫威凤片羽然明一言斯可騐其九苞徴其百折矣兹用覃恩授尔阶徴仕郎朕以尔能刑仍俾尔刑即以尔之能言繁称广説旁极百端犹以刑为大氐耳今法纪未张而徳礼微绌寛苛并讥犹梗偶相笑也夫士师不能治士朕不能治其喜怒资尔鲠固是用大谏尔无面从朕敬于刑
　　福建道御史马如蛟
　　勅曰欲治平甚今天下甫脱珰焰观聴瞀惑如燎方扑迷于聚烟夫纪纲不立刑政不明虽尧舜不能治天下是故朕心如焚嗟乎与我共涤六宇者其台谏臣乎尔具官某晶心静明正骨彊立昔令山隂惠政挺纪云垂风抗童禽防灵是故朕以豸冠旌其鳬舄火正庙之曰壮霜当秋而取严而尔凤不难鸣鹰始下击首则为朕抉形鼎魅声罪穷奇快少正七日之诛暴商英十年之憾时则同文解狱元祐仆碑而尔又表荐遗贤抗陈滞罚欲以郭隗致骏宏羊召雨胆目明张风防搴壮而又为朕剔赘厘浮条单防弱大搜槖鼠遥算波鲸自尔入台方逾百日而谏书云会谠论飚兴是知阳城七年寒蝉之日久谷永累牍器鼠之忌深如尔忠能可曰遒上兹以覃恩仍授尔某阶呜呼朕博稽官制察百尔之所持补阙拾遗道存论説若尔御史入则执囊出而揽辔高冈一哕未谓来仪白笔不眊岂当上节绣斧伫授山岳待摇期尔励此初心要于底绩倘懐孟博澄清之志弥章文通独步之名
　　广西道监察御史倪元珙
　　勅曰夫囊斧在握鉊铎四下怯夫奋心舒壮頄舌斯不难也若乃董宣洛令崔发鄠宰项彊贵主威行猂涓事之难为有如超海且夫气持则法立也朕求法官必取之健吏以为击物无缺惟纯钩湛卢为可恃耳尔具官某家起新都祸期逆竖时则匹夫懐璧较尉摸金元礼受告密之封朱勔领应奉之使湘山可赭厯阳防湖而尔乃奋身以持致命不顾当此之时尔视汤镬则犹冰泉卒使虓虎坐驯惊鱼不害朕是用报以执法资其谠忠尔则纠奸遂良梳疑剔伏至言新语轹贾凌山以其前有履虎之贞固当不难婴龙之论夫尔之鲠固比于原泉有本而不涸也兹以覃叙仍授尔阶文林郎锡之勅命今朕之意欲使天下祓涤着新如日火顾惟御史埋轮揽辔可得为之然使尔以今曩之注分于钩瓦则道不行矣故曰剸足适履毁方为圆言堕趋也尔岂以潏井而羸缾哉朕勗子则以羔裘之诗曰彼其之子舎命不渝
　　云南道御史毛羽健
　　勅曰朕力追止辇欲以厉谏官之气而使与朕争然而以为臣轨则不可也且夫气者谏官之所自治今欲自朕厉而有之此岂可恃乎譬之革鞠然其气甚盈而触物则隤然堕尔具官某骨正以坚才雄而决当疮痍兵燹人歌蜀道之难而诵桑麻独抚宓琴而治是用嘉子擢于西台尔乃引吭长鸣剖心极论一扬节足坐剔防睢凡诸条上之章尽属忧危之论断鞅守閤未足为奇史輶王章差当比直昔汉文方盛而贾谊陈痛哭流涕之书元祐既昌而程颐抗宦官宫妾之议则岂可以庙谟无阙遂简谏书廷断已章不厪至计昌言可拜惟尔有之用以覃恩仍授尔某阶嗟乎尔气遒上朕则犹虑其竭也夫人莫不贵其朝气朕务与尔共守之冀尔之规朕其亦以是言曰庶无暮气而归乎
　　吏部文选司主事晋淑抃
　　勅曰朕奋朝气捽掴天下然视天下如敝笱然穿罣百出今条奏如雨良防日闻使朕日行一言足以致治而今不能是则非法之为也记曰为政在人苟惟其人朕固当与主爵吏谋之尔具官某清朗不疲彊直自遂昔佐大将作以办洎迁小司马而良遂以精能陟于铨选淹疎既久奋熙于今而尔条贯无蹊夹袋如鉴棘篱金练治以公清雀燕鳦鸿章其平察以今奸距方脱党禁初开鹭羽振而未充于庭麋梦安而犹栖于泽借尔协赞济之名通是故使薪积无嗟河清不怨山公之颂岂不谅哉会逢覃典用授尔某阶呜呼昔在皇考登用耆旧熹皇初载端士云蒸时则公忠之臣握铨秉照荃兰菉葹辨若苍皓苞苴竿牍駾而千里会遘凶阉致兴党祸然徽犹可尚前事当师是尔司南非为覆辙尔务懋勉朕有显庸
　　礼部精膳司主事闵心镜
　　勅曰夫义礼相丽犹革骼之相附成体也朕新即位慎简春曹无所取之取诸其彊直而不回以为义立则礼行也且夫波流之会特立者贵尔具官某识尊气昌无媕阿之意当令昆山罣于权宰时则视尔犹虮螘然而尔岸然不屈如卵触山旋致贬迁防于糜碎董宣彊项今又见之朕是用嘉尔擢尔司仪尔乃周旋无阙美声上闻本诸其彊直之志固不坠也兹用授尔阶承徳郎昔唐李翱为仪郎以鲠峭忤时宰为时所称当尔为令道固有难焉者抑古人有言曰人不踬于山而踬于垤尔盍务懋勉有终人之操行则亦犹原田也不殖将落
　　父
　　勅曰才徳者天人之所共报也报才者与人抑有遁焉者矣报徳者与天虽显潜异遘淹骤殊期要其致归无或爽焉夫身沈而名飞未为失数也尔生员闵某乃具官某之父乡宗称孝江海方才而身既不庸命亦随尽公明不夀飘零清酒之谈辅嗣无年寂寞鸡之语如可赎也人百其身今尔子鸑鷟飞光豫章挺秀出为健令入典清曹盖观桥梓之相承足齐彭殇于一致矣用赠尔某官日月其除风猷不逺其只嘉命以蕃国华
　　兵部武选司主事杜其初
　　勅曰朕闻谋臣盛于内则威武形于外此猛兽在山之説也故善战者战于尊爼夫有儒雅雍都而能佐箸出筹屹然干城之重使机能内握胜心外焚者斯亦国之寳臣已尔具官某学非私利胷有甲兵束髪读书蓄请缨弃繻之志策名登版表处囊脱頴之能修防太祝选隽司戎爼豆既所尝闻军旅岂曰未学饮冰始事聚米成谋辛公义策榦鸠司流竭忠之誉裴光庭宣猷牧监着修整之称而尔兼有其长可谓英能特达寡双鲜二者矣用晋尔某阶今秦中不靖黔难未纡朕新即位悼前事之失奋然有为建旐设旟励成斯志讨贼之计朕则一以责之大司马以及其属尔其懋哉四郊堕垒则惟尔勲
　　行人司行人姜应甲
　　勅曰朕欲周知天下使万里之形章于洞闼是故慎选輶轩之使而歌皇华之四章予曰有奔奏抑亦蹶生之资也尔具官某孤神絶照栖于至清应时开昌天防肇获所谓般般之兽扰我文囿者与朕以其精能署之使职属者天下甫脱焦炙神液未聚徳泽教化隔于帷墙牂羊蜚鸿所在形告山泽之盗凭啸不时朕虑志意之不通壅川取溃若子大夫之能斯必有每懐之诚形于六辔不遑之义托于翩鵻者矣诗曰旅力方刚经营四方此言广涂之可遵初功之未既也兹以覃恩授尔阶文林郎古者行人之官取诸机辩捷给以口支天下今则不然诚至为贵耳夫士懐欺则其能不出自朕即位所暨殄澄剔既命尔矣吏之初试亦犹防泉也养而日濬
　　父
　　勅曰朕所欲礼者二道徳之士湛其元修耆宿之儒章为人瑞此二者有道之主之所甚尊也今既已视学乞言乃二义未行朕心内媿夫轮毂不望于野更老不立于庭而以为世甚盛朕不信也尔生员姜立心乃具官某之父学道守已行为人师被服造次必于儒者汉滨柴桑同兹深隠周老汉皓比其厐宿如此则可以当兴朝之物色矣况于教诲尔子郁为国华虽不吾以犹有达其道者乎用封尔为某官以尔善善尔子以尔子贵贵尔如酬酢然岂不宜哉
　　嫡母
　　勅曰以裴秀之才而其嫡不以其故改妬彼妇则有然者也且夫义固得而母之则固其子也而笄縰之愚畔画里毛区判呉越夫是世故多孽子矣尔具官某嫡母胡氏由其不妬而秉心均所以江沱可歌蜾负能似今使在位以之推贤长吏以之字氓则僎可升公而堂皇之下皆吾子矣春秋曰纪季姜归于京师此圣人欲以妇道化天下也是用追赠尔为孺人今才尔子则必贤尔曰无忝尔所生岂有间乎子固其子也而名益彰
　　生母
　　勅曰朕读诗至小雅四牡之篇乃废书而叹嗟乎古之君臣其各厉其义则有如此也其臣之勚则曰王事靡盬不遑将母其君之体之曰是用作歌将母来谂盖先王之锡类也于使臣之母抑若有加焉尔具官某生母朱氏静正有斋柔嘉无遂如月防望娣袂其良维风及頽妇茀之得啓厥令子华予使垣知伯仁所自生宜毛义之有喜用封尔为太孺人呜呼闚观女贞不必正位家人严君不必其父勿替尔教永终令名
　　浙江湖州府乌程县知县胡开文
　　勅曰国家故事即大赉亦若龂然有靳于郡邑吏需时再期台使者以其绩上后乃司封以请祖宗之意以为畀之太易彼必将大忽吾民耳今朕即位恢宏斯道自士释褐受选者罔不褒朕以天下之才皆可鼓劝而出则使汉金玺其后而朕纶綍其前未为失计也凡朕之意亦以为吾民而已尔具官某良剑飞江神则必发美锦登庙华而可尊造车七年发硎百里以静观之久当更始之时度尔必能出汉吏之廉平体周官之能辨夫威凤之哕知其九苞名骥未驰决其千里遂以覃恩授尔某阶顷浙大吏上言时则五郡大水防反而湖尔菰城之民亦什五鱼矣朕当食失箸岂朕之不徳致之欤今田禾尽漂饥又将至尔其驱车遄迈为朕拊循其效即太傅封侯朕岂有靳











　　倪文贞集巻二
　　钦定四库全书
　　倪文贞集巻三
　　明　倪元璐　撰
　　制诰
　　礼部尚书兼东阁大学士徐光啓
　　制曰夫姬旦以礼乐造周匡衡以诗书光汉古之明宰皆出儒宗蕴兹文心彰为治业况于秘通图纬旁畅机能天老受箓以配上台子房运筹而诎羣策有安社稷宜锡山田尔具官某品诣孤清学跻光大广川之悟极于天人翁归之才兼有文武是知八索徴倚相之修能亦粤三朝食甘盘之旧徳既而边吏不戒名疆坐摧维尔肯辞清切出领纷拏属孙子以练妇人资光弼之新壁垒会罹贝锦遽叹防鸿朕知其人召还厥职啓心命説典礼咨夷犹且出其幽通襄余钦若玑衡既正泽火俱宣是故综子之长以古为鉴可使孝先悔笥家令羞囊邹衍失其谭天张衡诎于灵宪旁求既得大犹以张金砺朝夕之功玉铉刚柔之节丙魏剂徳为之寛严房杜并才致其谋断翼宣之道斯不没已呜呼宰相读书个臣无技清谨故殊伴食厚重自非少文有如尔者不亦难乎兹用晋尔阶光禄大夫锡之诰命尔其钦哉益务懐忠絶欺秉礼绌数四郊归耻一夫引辜懐若挞之心负时瘝之惧朕允保奭维若兹诰罔俾阿衡专美有商
　　曾祖父
　　制曰朕闻祖考之嘉名美誉亦犹子孙之冕服宇墙芘防宏多章施无既故寳良禾而昧丰壤惊洪流而闇昆源皆为缪愚失其本论尔徐珣乃具官某之曾祖载其淳厐游于广大非必祢衡溢气尊一鹗之能诚如季野不言备四时之徳里惧陈君所短盗畏彦方之知羊裘高风鹿门大隠虽杜机九源而弥蓄其气故行山十驿而不昧其宗今尔孙黼黻大猷丹青神化梦帝赉予得之契为多率祖攸行知所从来者逺是用追赠尔光禄大夫泂酌注兹餴饎承其逺泽初生诸厥瓜瓞报其本谋于戏休哉
　　礼部尚书兼东阁大学士何吾驺
　　制曰夫车集辅以为安鼎居餗而徴实所以阿衡持毂有左右之功傅説执烹致羮梅之味厥臣一个其道多端喜哉之休烂然可述具官某体正骨强材宏道广自班禁近遂迥时流王庾并长丰荒迭资其谷玉刘邢萃美华实各报其春秋用俾啓心借闻逆耳丁鸿入殿则羣喙俱摧孙奭升筵则崇顔立降朕尝悚承笃论静省微言斯悟治平之理尽于诗书补阙之功存诸棐迪日成既宿非假旁求人情所归自贤梦卜宅揆斯协光赞有徴观其懐诚絶欺循体诎数我嘉谋则曰维后人有技以为若已诚由进无面从斯冺后言于退食居无私党故消媢嫉于公朝若乃绸缪之力手口俱瘏夙夜之共头须为变孔明之云识治姚崇以言救时谋断环生变文在握有相之道于尔归良矣通综三载登理成劳朕体殷宗旧学之思循周后明禋之报特授尔阶资政大夫于戏今饥馑洊臻宼盗滋生朕每当餐为之投袂冀尔引多垒之慙兴纳沟之惧逺维尼父持危之言近申晋公灭贼之誓集思以济独立无挠庶防策力毕升隂阳不战功彰倾否道极调元邦其永孚于休尔有无穷之闻
　　管理新饷户部右侍郎周士朴
　　制曰朕抚宏图时逢多事深惧帝王之道杂于富强百尔之才注于功利故以理财责之儒者治赋问诸端人尔具官某体正骨强才长虑逺出有异绩入多谠言当逆竖豮豕方牙虫蜂将变维时懵者智昏于袭石怯夫气坠于当车资尔百里之瞻奋其一椎之击言既騐矣祸亦随之迨朕解弦更新用人维旧召司常伯旋陟小徒授杜预以度支任酂侯而转饷而尔审权金石竭虑中边期于士饱马腾奋扬赫濯非必天降地出妙殚营综会计有章纲条无盖既以兵多不戢大懐脱巾之忧亦由赋出加征深切反求之痛处兹旁午实亦奇难非尔之能孰肩斯任是用晋尔阶正议大夫呜呼今国比空铛世当转捩蠧积重则难剔病小愈而易加故时诎举赢转箸已穷于仰屋虽大来小往伏莽犹虑其升陵尔尚以正学筹财以深心保泰要引周官之制坐屈孔桑无俾元祐之衰退为绍述凡兹安阜平康之福咸尔翼为明聴之功
　　妻
　　制曰室家之壸景命侈其天厘风火之贞正位利乎王假妻者齐而兼士行家有好以章国荣尔具官某妻累封淑人某氏易中馈之无遂诗季女而有斋当其断织襄勤是使乐羊坐进及夫从官勗义因之李侃得迁乃若尔夫抗疏遗荣赖尔有防山偕隠之致奉公不染赖尔无北门交讁之言此诚良士之师资簪笄之秀出用仍封尔为淑人比王臣而无成有终当有道而子绂我佩
　　总督蓟保等处军务兵部右侍郎曹文衡
　　制曰夫诗颂元老易称丈人以克壮之犹图功好兼暇整以刚中之徳奋武勲着敉宁所以威形四骐命隆三锡尔具官某不可亲疎今之元敬兼备文武比于修期筮厠棘庭忠形药石处脂勿润版曹之良理绳不棼岩郡以治东海之歌每每南州之赋艽艽凡诸炳然可得而述洎于三呉建节百吏承风用使波鲸戢氛市犊解佩而时则禁旅日废边吏不咸喜峯之严隘旷若莽苍蓟辅之要冲度犹枕席朕辍箸而叹拊髀谁归睠尔干城畀之锁钥北门资晋公之卧防辽人闻司马而戒心而旌节甫临壁垒遂变部署刀铠悉寓钤谋跋渉川原周知要害辛弃疾之威信着于车旗程不识之精严形诸刁斗自可弓名克敌楼号筹边真有常武江汉之风非如灞上棘门之戏尔能如此朕复何忧是用晋尔某阶于戏今天灾洊至而我武未扬维尔渊谋不可闻见尚冀守其刚直益以精沈法济寛严合光弼子仪为一人之美策兼兵食如羊祐杜预有十年之储无或示瑕期必奏绩宜有土田山川之报召虎岂徒精金古器以宠奇章尔其钦哉无荒朕命
　　妻
　　制曰朕观徃古曲轸劳臣东山斧斨妇叹形于鹳蚁朔方旟旐闺思写以虫螽惟夫靡室与家其情可念所以既富方谷有好必偕尔具官某妻淑人某氏充瞿致孝縰折有程闺通礼文妇供子职求之今代斯有至难若乃敭厯中外川霖金砺之功又尔黾勉有无游泳方舟之力况复江连沱泛星被衾裯梅桑以表心仪樛藟之迎福禄岂不足以示彼有位消其忮心乎兹用仍封尔为淑人有美山河无斁缟衣之志尚同薪胆式追锦繖之风
　　巡抚江西都察院右副都御史解学龙
　　制曰夫王猷允塞而求阚虎价人维藩之曰干城所以山川土田大醻江汉精金古器小报奇章国有隆施义存称量具官某居品制才矜节治气昔以直道罣于凶氛谏草虽焚党碑不没世归正人之号朕维旧徳之求属以江州重藩比嵗多事爰命方叔出总师干所期莱公遥持锁钥维尔机能内秉威令外持遂俾杜囚气于荆湘卢循坠魂于岭峤人还礼乐户享农桑佥曰西江今之乐土慎封申画周嘉终始之功足食销兵唐列上中之考是用阶尔通议大夫今鸱党日繁豨突不已大江右左贼所必窥三楚襟喉兵不加益尚益体求骏聴鼙之意厉闻鸡击楫之心共武匡王功苟奏肤于六月折首获丑国必有赏于三年朕不食言尔无荒命
　　吏科给事中宋权
　　勅曰夫人鉴则明主之所取也取诸人鉴必取诸彊骨深识之士以为其于事无避而天下之议论有其归矣古之帝王求得其人则必贵尚其言以章其志故其诗曰乐只君子天子葵之尔具官某静沈之徳以致其才当牧阳汾寛健俱出烹鲜拔薤原田积歌夫长吏者天下之所归能也其不忍于吾民而健持其官则朕谓其人必致忠而气出是故擢尔华要试之天垣维尔主其彊遂耻为伊优其身岳然风论山立剔涤涂驳竭忠尽诚昔彦伯救时着枢机之论李藩批勅蕴宰相之能以今量古岂不然乎用改授尔阶徴仕郎今吏道多端而才効不出朕外责主爵吏而内望子子必图之苟使吏无天下治矣其不然使吏无庾天下亦治
　　父
　　勅曰夫循吏之徳虽更十世不可忘也汉光武之封卓茂去其为令二十余年然其诏书则曰名冠天下当受天下重赏道止其身而报若此矧夫教诲尔子式谷似之者欤尔原任福山县知县宋沾乃具官某之父明体达用卓然儒者学问宏广小试鸣琴观其敏奏牛軱清徴马骨釡鱼之所扬义车禽之所献灵汝隂神父和宁慈君可以方斯则其茂出者矣尽瘁中殒以躯狥官而傅谱再传狐教无贰是父是子可得而观焉语有之曰树落则粪本乌有懐其寳而不知其所从来者乎用改赠尔某官弥章鲤庭他日之心斯知乔木世臣之谓
　　嫡母
　　勅曰维妇亦百行也然而莫不有其本务焉不孝其上而能不妒与慈以及其下者未之尝闻尔孺人以孝旌张氏乃具官某之嫡母美在其中声闻于外观夫所司之所条上往綍之所致称崔妇赵妻不足为孝若乃佐夫以正逮下之仁斯俾螽羽腾歌江沱戢咏鸤鸠有如一之性仓庚为化妒之羮须眉所难是为备徳用赠尔仍孺人呜呼非其生而祝似移其孝以教忠厥维休哉
　　生母
　　勅曰夫贞母之教其子至矣矢于靡他犹曰贰乃辟也云尔其子受之以共其官复何尤焉尔封太孺人以节旌丁氏乃某之生母自尔夫死劳以往皆未亡荼茹之年恃尔贞凝不可转巻聴凄歌于黄鹄仰严榦于懐清灿彼国常光于女乘今尔子磊砢着节慷慨扬忠凡掖垣骨鲠之声皆霜阃身先之教是用封尔仍太孺人呜呼以兹再命报其三迁不为负人母矣闻者其兴
　　吏科给事中曹履泰
　　勅曰夫欲澄涤六宇其必由吏治乎今选举滋才遁功绌使朕日发诫而时察之不如求正色之士立于朕前是能为朕治吏使朕不惑也尔具官某风道遒凝掌蹠高逺当其筮仕试于温陵时值鲸鲵沸波鸿雁蜚野恃尔袵席内蔽干橹外施晋阳之非茧丝朝歌之为利器循卓之致于此可观既擢夕郎使表天掖而尔清刚弥厉鲠固不挠棐迪之心形为涕哭指画之气发于精微至言有入骨之诚号惕章扬庭之力是使人材日出吏道不刓斯诚百尔之所归能重旒之所取照也朕甚喜得子是用改授徴仕郎呜呼惟爱必犯惟直必平谷永繁称不为能诤义纵鸷击不能为治尔其念之怵惕惟厉思免厥愆
　　父
　　勅曰朕观董子之言曰孝子之义取之于土董子以为土不自有其功名而归之火是土之孝火也然而熯物着光火之自为功名而下教其土董子又乌知火之慈土有如此者乎尔原任罗山县知县赠文林郎曹嘉谟乃具官某之父处为名儒仕称循吏郑毡独冷底髦士于成材潘县俱春蜚神君之极誉至于教诲尔子鞺鞳于时出则流膏入而纳诲是宜绰琰治谱秘为家珍斯知暾毅直声本诸庭授缅懐旧徳能不慨然兹用改赠某阶如尔子官呜呼朕为人子报其父如此国常固然虽然何以报朕
　　户科给事中冯元飚
　　勅曰夫功言之道如燧日相取朕治天下欲使致言者司功致功者司言致言者司功朕犹将疑之致功者司言则天下之所共信也且夫治气强立非一日之积也其人功见则其力出其力出则天下之理归之是故其言防深可得而恃尔具官某襟蕴锋岸悉本文心前命榕城惠政挺纪属防蠭发海水为飞尔以书生暇整办贼俘馘五百名酋駾奔既复扬鬐沸浪樯橹压城而尔机能非徒墨守设奇制胜遏来邀归不俟外援破贼满万产蛙窟鼠方斯恧焉朕心壮之召居禁掖益复鼓励哭叹俱兴谏舌抨文不避权近缶孚而论絶其瞻徊气至之言归于伦脊凡尔所条皆相时最先拊鞬批肯不为巵汗是故能言之士皆以为难夫恒星豆离推明太紫羣岭鳞矗仰高中黄谏者林立归健于尔兹改授尔阶徴仕郎锡之勅命呜呼尔职于计是其畔也夫钱谷大命而罣于小数不察则日绌察之至精惧与治逺朕今务兴王道尔规其大尔无面从
　　妻
　　勅曰夫人妻之徳非其至健则亦不能持也许允贾言若其妻妇人者不其堕欤尔封孺人邬氏乃具官某之妻以其家贵则宜桃李骄秾以其夫贵则宜山河炫美以其嫔于清白则宜兴北门交徧之怼以其相彼忠刚则宜懐谷风予女之惧今俱不然岂非女士乎兹用仍封尔为孺人呜呼维妇职亦诤实惟尔夫允师
　　父
　　制曰昔在皇祖显皇之世居徳秉礼兴励天下谨严近侍不畀以权而山泽征之政或使为之者以为其事末屑固非可以烦士夫也然而鸱狐宵张嗥攫四出其时士大夫率能矫厉风节与相挠持而上亦务为优容严榦之士虽亢无悔朕尚嘉深叹以为一时上下皆可纪也尔原任南京太仆寺少卿冯若愚乃具官某之父昔以崷望出守荆襄时值税使矫防三湘骚沸恃尔鲠正豚畜虎狼致命亢威防于破柱元赏之杖神策杨秉之捕任方可谓岳然不畏彊御者矣既罣箕锦蜚语日闻显皇圣明有诏勿问料须而免斯有奇焉然犹十年不迁丐还初服皇考御极笥发衣裳陟于卿华有如威凤寻遂凋陨形亡道存兹以尔子有声谏垣用追赠尔仍正议大夫嗟乎飏飚之义虽使蒙者扪钟揣籥知为父风朕以甘棠式于尔子诗曰虽无老成人尚有典刑
　　母
　　制曰夫阃徳非朕之所尝闻也然而其理徴着土圭日景可测而得矣测妇以夫测母以子尔赠淑人顾氏乃具官某之母明于理道笄縰之英迹其静正有斋淑慎不忒而尔夫资之以健正能其官尔子仪之以清贞绍其父思齐圣善岂有疑乎诗悲鞠我礼痛遗棬顾处前丧曷醻其母呜呼用是赠尔仍淑人繄尔子忠斯尔口泽惟尔无斁
　　继母
　　制曰语有之继母食子虽肥不泽伤哉言乎然而秦翟之义胡不闻焉尔赠淑人姚氏乃具官某之继母承人梁笱而不愆主妇莫莫之容乐我缟綦而能偕君子阳阳之致斯已奇矣至于桑虫祝似鸤鸠秉均尤非笄珈可得而及兹用仍赠尔为淑人呜呼慈孝至性讵关里毛不忮之徳敬告百尔
　　巡视两关河南道监察御史傅永淳
　　勅曰朕思守御之道在明虚实实者简诘戎兵澄涤将吏虚则以气取之耳制使御史察视岩关取诸其权重职雄得以抨弹一切然朕谓不如取诸其人之彊直为可恃也强直则其志不回其志不回则其气蠭涌而出志气之以致功譬磁之致铁也尔具官某自其为令已章健声洎入中台弥徴严节鲠固自遂谠谔屡闻朕时一见其人识其风论心知斯士国之寳臣夫惟负气无惧之夫可以当艰任大由是命尔握斧当关今士马刍粮徴发旁午而边臣闇懦不知所持韎韦之才萃于饕黩投超之气没于哗呼法令不张务为防惑微尔晶照四出鐡柱不挠亦曷使朕拊髀勿忧当食无叹乎是用授尔阶仍文林郎昔李恂之按幽州贾忠之使辽左并以御史持节极命威能钩致边情赞禆庙画尔尚务追昔轨致其成功诗不云乎悉率左右以燕天子尔其念哉
　　福建道监察御史祁彪佳
　　勅曰御史督刺天下道兼论察天下因之以无蔽奸遁诛其天子得之则亦可以穆然无为而守其旒纩夫君道主静而尚寛以为御史能其官则能使其君如此故重御史也尔具官某茂才通明正骨强立始以韶齿试于祥刑而审克致精偏颇矫聴是使老吏失气梧邱絶呼夫学问之能必徴于折狱正直之气必出于平情是用擢尔兰台资其药论维尔洞垣取识没羽章忠朕尝覆子昌言识其风防大都欲以道维法以礼济威以谨微为宫府之防以规大为中邉之计官邪着鼎流民着图才治文章学治功利凡兹棐迪悉本精诚斯悟前贤非为俊物兹授尔阶仍文林郎锡之勅命尔既被命持斧三呉大江之间国之腰膂时则水旱宼贼奸宄豪强旁午奔会朕甚忧之冀子摇山无替朕命张纲范滂则亦犹人尔其念哉
　　妻
　　勅曰夫人妻之道亦以诤诤亦以法法犹夫朕之有诤臣法吏也苟得其人朕乌能忽之哉维朕亦以训有位尔封孺人商氏乃原任南京兵部尚书商周祚之女具官某之妻承尊以孝处贵不骄宜其家人勗哉夫子静好既着富谷与偕犹澹茹藘罔浓桃李观于皂囊谔谔骢马行行非有旁挠则知中赞矣是用嘉尔封尔仍孺人呜呼履盈袭盛明哲所忧繄尔女士益凛釡满则永有庆
　　父
　　制曰夫水虽传器不易其味诗云泂酌彼行潦挹彼注兹可以餴饎此言泽自逺而能流体有分而必合也父子之道则亦宜然尔原任江西布政使司兼按察司佥事宁太兵备道祁承防乃具官某之父才峯道岸学圃书仓筮令岩城遂昭义问留枢小滞大犹宏张观于艅艎三载之功动关丰镐万年之计一麾章贡再见龚黄理学相摩才名愈盛而强直多忤淹疎屡摧符离又歌汤沐为壮既而入守戎曹姚元之之条贯出陈时臬谢夷吾之功能积劳方迁引疴奄陨而国侨五羖农舂并停岘首桐乡碑爼相望生歌死墓形沈名飞若彼趋庭章于执法教忠禅直又何奇乎兹用赠尔阶大中大夫惟乃祖乃父世笃忠贞以及尔子延世长矣尚无防昧益佑啓尔后人
　　广东道监察御史呉振缨
　　勅曰夫才气二者所以兴世致功天下之所大赖也然犹有患正才以学治气以识学识出而可以无败才佚气矣朕慎难台谏冀求名儒非徒健持贵其闻道尔具官某绩学名通居身高逺试于宰士知为吉人时使抡才咸称得俊朕本宋宗慎简之法因刘挚效用之心擢寘谏台日闻谠説大徴对仗小试司城胆目并舒衔辔无失夫谏官之道贵去名心法吏之威惧干元气是以虽有药口必不以摘剔幽暧明皎日之衷虽有铁肝必不以铲削太和表清霜之力如尔志贞学广诚至识尊庶防萧燧之逺时名陈瓘之持大体是用阶尔文林郎朕谓天下可澄涤而治也将亦咏皇华之诗使子揽辔抑宋臣曾巩之言曰御史责人人亦有责之者斯言燝然尔尚绎思不懈于位
　　刑部福建司主事王肇坤
　　勅曰夫刑者圣人所以厉教天下文明之归也易贲旅之徳综于火离取诸此矣是故不宜付之法吏而宜付之通儒甚明尔具官某仁义之学注为哀敬诗书之气被于简孚精聴审稽以佐其长邮罚是丽伦要可求奇请他比则不为也自顷风俗宼宄暴悖日出禁之不止人用泯棼朕欲稍纠以严示世难犯而所司不察或为刻深刻深之治岂曰严耶若斯明清庶防徳礼用俾有众知朕下车之心是则子之忠也夫皋陶之曰迈种伯夷所以折民岂意朕之庶臣有能明此者乎兹以奏绩授尔阶承徳郎呜呼尔道之平可以宰世其敬之哉书曰慎厥始惟厥终终以不困
　　妻
　　勅曰夫荏席物之细者也昔之仁人犹以为弃霉则遗故遗故则不足教义矧兹好逑尔某官妻叶氏始居约时宫钟已着风雨恐惧方舟泳游足明黾勉之心徴静好之徳矣假其缟綦不替绂佩相将岂不鸡旦虫薨时萦梦寤房敖舆辐永惬从依乎遗挂閴然则诚可念爰赠尔为安人虽入宫而不见尚有好于而家
　　继妻
　　勅曰人臣遂志致能岂不以内助哉房共由而乐室有谪则悲悲使忠隳乐而才出尔某官某继妻张氏善相尔夫以能其职审克之道依于哲人是使下无庾情上不缪听钩距逊察嘉肺归平而罔家于辞窭悴弗叹虽欲不功尔中赞其可得乎兹用封尔为安人呜呼尔尚敬戒无替则亦有无穷之闻
　　父
　　勅曰凡天之道明报而已故或报其徳而报诸其子未为辽邈也明王则之或报其功而报诸其父或亦宜然尔王文焕乃具官某之父聚义连仁有如襞缉观其茂体锋岸俱夷自可民比无懐世还绳结而当意激义起任侠周施一州之人悉同忧患倾舟分宅复何以加是故于闾宜容驷马今尔子惟良折狱淑问有称本厥由来能不汝尚用封尔为某官维易有之曰积善之家必有余庆亶其然哉
　　母
　　勅曰父之教子也不如其母以其静专而察微其子之成败无遁焉者是故其子之成尤功母哉尔张氏乃某官某之母持诗有齐体易无遂簟衾着孝沱泛敷和匍匐凡民之丧只且君子之乐谓之女士斯不诬矣至若教诲尔子陶孟之能日问平反式资明允以是汝嘉封尔为安人于都休哉北堂侍奉不其有辉

　　倪文贞集巻三
　　钦定四库全书
　　倪文贞集巻四
　　明　倪元璐　撰
　　制诰
　　四川遵义军民府知府黄立言
　　制曰朕观汉代边徼守臣悉资将畧李广魏尚祭彤任延之徒才气锋举抗棱笼裔然固非能辟国百里也循持无失而已国家以为守者文徳非必﨣桓虽絶隘岩陲惟任儒士顾以国灵不匮恒得其人尔具官某屡试而效移守牂牁其治文眀傅以严徤农桑芒刃相错为功使徳浸于中威行旁逺朕闻而尚之朕惟由秦迄今二千余年獝狘之种骤被冠裳方逾再纪譬十年之病疗始淹旬尝虑乘羸蹷然而作得子拊循更益继者踵事勿失则亦可以无患矣用旌子以风可阶中宪大夫锡之诰命朕今所持大振天下者其道有三曰重守令慎疆圉破资格而已三者以子塞其二则朕岂得不又图其一乎翘车在前冀子终誉
　　妻
　　制曰朕闻冯寳之守南凉其妇洗为之谋之无有失也岂勇可习惟妇亦然欤尔具官某妻封宜人某氏以中华燕婉从其夫万里戎马侏离不以为惧今即谓尔夫所绥民靖边者举由中赞朕不能知然固已难矣用加封尔为恭人慎勿以命服为易洊恩为常必敬必戒无违夫子
　　父
　　制曰夫功业非一日之积也其始必有其见端如火荧然终则熏燎其父子之间乎尔原任长棱卫经厯黄登乃具官某之父原其夙所居职比于古之叅军受官铨衡而临戎幕左右韎韦咄嗟钤符克以才称为时所誉则亦文武之资也施于尔子领符絶障内拊羣庶外控诸蛮礼乐机能张弛不失虽专城为贵其道岂有殊欤是父是子允文允武用加赠尔阶锡之诰命尚只承哉即报朕者其益佑啓尔子如尔结草
　　母
　　制曰记有之母没而桮棬不能饮焉泽存焉尔推而言之亦可曰母没而蒯麻不能御焉教存焉尔尔赠宜人刘氏乃具官某之母操绩致勤敬姜复出尔子之彊立不怠自其成童则已然矣今贵五马而釡庾不逮康伯拥绵以泣宼莱扪足而号陟彼屺兮是可痛也朕用加赠尔恭人旌而有子呜呼夫既有子云何不喜
　　浙江宁波府推官李清
　　勅曰人亦有言以法律为诗书夫以法律为诗书不犹愈于以非法律为法律者乎朕读诗书为仁义至精之言者靡不致详法令而高皇帝之制律又什九取诸诗书稽古宪今岂有敝欤其上自司宼廷尉下至郡国聴稽之司朕则一遵古先圣王之道高皇帝之意左握诗书右持法律叅伍考平焉尔具官某本诸晶心致精审克东海之无寃民朕则闻之维甬海邦罔不宼贼再嵗以来遂以衰止则刑平之效乎用阶尔文林郎书不云乎哲人惟刑无疆之辞尔其懋哉
　　妻
　　勅曰法吏之妻勗哉夫子有如曰无以喜怒生杀人则已防矣尔具官某妻陈氏自尔夫之以哀敬明清着平东海中赞之力则已彰然且夫窭贫者士之所叹而况妇人乎覩斯阳阳弥征齐徳兹用封尔为孺人尚益敬戒无替则亦有无穷之闻
　　父
　　勅曰夫水之传器也虽方圆致殊而不易其味父之传子则亦犹然尔生员李长祺乃具官某之父以大儒名卿为之祖若父而其子则亦有良吏之声于天下即尔中处述作已明若以朕所闻其才甚高而学广义多即微其祖父若子亦岂可没哉兹赠尔为某官呜呼不于其身则于其子信夫
　　母
　　勅曰天下之不治则由士大夫不笃其伦不高其节不笃其伦则其义微不高其节则其功堕士行如此朕欲以妇徳正之耳尔以节旌姜氏乃具官某之母松栢之心是天所笃靡他靡慝誓存共姜取尔孤贞布诸百尔可使居恒厉气不绌其功临危致身不没其义道关风防讵曰渺微兹封尔为太孺人呜呼以尔父之鲠固尔夫祖父之忠贞萃灵于尔尔子则亦于是有祥刑之誉谁谓节苦而道穷乎
　　江西临江府推官今陞东城兵马司指挥田苏兆
　　勅曰吏治之大者无如理人禁非理人则寃抑寡禁非则豪宄绌审若能之何施不可哉尔具官某当理洪州强立察朗佥曰清霜移试辇毂益彰通敏其明习积练所由来矣故曰习者之门巧者不过仍以往绩授尔阶文林郎使尔司城佐台使者之察也夫都城百孽所归譬则松栢之下必有丛草尔职参吏将抑其兴文厉武慈健并章庶以不隮典聴朕教
　　直凤阳府颖州知州沈延祖
　　制曰朕观往代多以其国重臣贵职养优方州而今特使士初试及一命以上者为之夫祖宗之意以为为臣养优则不如其为国责勚也然而责之已甚矣郡督其上譬托头于肩而邑之肩之犹指之仰臂也辐轴相维毂居其中有难为者焉尔具官某守其家学敷为国华文誉雄骞才锋健奋属以筮仕授之名州惟汝阴为中都根本之区况比嵗当灾盗洊仍之会资尔心晶如水月镜非钩合浦珠还知孟尝之异越王石见表虞愿之清诚可雨号随车天名照蜡用授尔某阶抑古人有言曰诸侯并立终善者长焉宁先病而后瘳讵先瘳而后病乎毋弃尔劳则维王休
　　父
　　制曰朕惟为人之道以才卫世以福自卫视为固然不知其必有取之取之则必其父也夫逺或难稽再世之泽如出户顾庐返踵可得尔生员授儒官沈应和才名江海学号厨仓毫茂可观神清不俗且周施不报循月令掩骼之文洽比孔云市冯讙焚券之义俱非斯代可得而求夫景必随形枝皆禀柢故知韦经之传为世业于闾以报其前修矣爰是封尔某阶其自今往则益迪尔子俾罔或恃罔或惮罔方成而忽堕
　　浙江嘉兴府崇徳县知县龚立本
　　勅曰今欲义安天下使桴皷不惊至治日出其道必由于得吏吏必自邑令始矣朕求民之莫当馈辄叹亦维古之治主玺金茅土广厉循良朕师其意不敢忽也尔具官某学成有用体诣无尘秉铎材蒸分符瘠起顷台使者覼缕上言凡夫田畴子弟琴舄童禽形其至诚敷为大象亦既卓朗章于聴观朕用尔嘉授尔阶文林郎抑闻之曾子誉衰于宦成是则可忧也尔盍懋勉其惟有终
　　浙江金华府金华县知县项人龙
　　勅曰夫吏治者精微之业也有民人社稷礼乐兵刑儒者之务诗书所求莫不归之苟能其官抑将可以为大臣尔具官某治婺三年大吏上其绩曰无不办者所司覈之曰审是则朕之所厚望也吕夷简始佐颖川遂期宰相汉制郡邑高等入为三公皆为循端测归区量才际顾今犹以恒贯阶尔文林郎锡之勅命即士初试使一邑之人亲之如父母而其声闻于天子虽不遽显亦可谓之道行志得矣于戏是岂可以不终哉
　　妻
　　勅曰夫受人之民人而为之牧之是岂一人之为乎出则其父事兄事示之水薤入则其同梦儆于鸡虫如此以防不坠堇焉尔尔具官某妻程氏室家之壸非朕所闻若以尔夫宰邑邑治化成名立自朕观之不有羣资则有阴赞不然则其无中牵也用封尔为孺人于戏含章有终妻道也尚引弗替永孚于休
　　父
　　勅曰易曰黄离元吉黄土色也土父火而袭其文明犹之子父相附丽以为道故得吉焉尔项元辅具官某之父朕闻其慕义抗躬志节挺举学儒不成弃而学剑尔子伟达之气着于专城则亦其道也是用封尔某官且夫官怠于宦成曾子之所以诫曾元也他日又独立岂忘斯义乎
　　母
　　勅曰夫横海之鳞不生于蹄潴弥天之翼不奋于蜂房以言乎徳产则亦有之矣万物之荣各功其母讵可诬哉尔方氏乃具官某之母由尔以母道教尔子使其邑人有孔迩之戴其子众母其母母师比以三年之成授尔封孺人即吏于民不能诚求如保赤子者皆为媿其母矣念之哉尔有母遗
　　湖广武昌府江夏县知县刘勷
　　勅曰吏道多端其大要使民亲之而已朕南睠荆襄师荒绎然夏口兵冲昔人之所虑也然今者沸羮之势极于潢池揭竿之心生于愁苦聚天下之才无制贼者聚天下之徳无亲民者奚惑乎夫吏亲民则民知死长民知死长则其气出何贼之虑尔具官某勤勤翼翼比及三年其效则使获薪无叹頳尾絶歌旅乐其涂宼畏其界大吏考之曰未尝有谅矣杜陶以来二千余年以子张楚可授阶文林郎朕以宰之能通于天下则翼宣之道出焉是以有宏文之令尔其懋哉
　　妻
　　勅曰妻之曰齐吏之曰理内有齐徳者外有理人之功民之父母有与共为之者焉尔孙氏乃具官某之妻朕则有闻尔夫至清絶尘形诸马骨当是之时室人讁之亦乌能介然无变至于三年乎三年而不变其于妻道则亦以成用是封尔为孺人于戏其益黾勉思日赞赞襄哉
　　父
　　勅曰凡人蚤成必其父之遗其未竟必遗诸其子夫父子同体今以其潜显殊遘或疑之是犹疑寒暑非一嵗之功讵可乎尔贡生刘志宇乃具官某之父积道穷经淹踬以死孔子曰有命岂不然哉今尔子英挺骤蜚为吏声出独立之义既炳以章盖天之道犹张弓亦有不诬者矣兹用赠尔文林郎冀尔不昧佑啓尔子规逺持终即复结草不如斯报也
　　母
　　勅曰甚哉妇徳之为宫钟也其夫若子皷而声之乌可得没哉尔冯氏乃具官某之母何以知其顺以其夫之名儒何以知其慈以其子之名吏天下乌有积行之士无耦徳其间奉公之臣无教勤其上者乎兹用封尔为孺人猗欤于是则有无穷之闻夀母纯嘏
　　湖南荆州府石首县知县谭尚烱
　　勅曰今治令已甚司勲则亦治之司庾则亦治之夫使司勲正词以治其茧丝而司庾骫志以治其保障天下岂有完令哉诗曰维昔之富不如时维今之疚不如兹此言民穷而吏益困也具官某政刑徳礼条然以章辑和民人莫不夷怿下戴其上牛车自输非假羽毛声称日出如此则可谓之贤人君子矣朕以楚貏豸洊承兵革粤波南及壑以游鲵秦蔓西延嫁之奔豕殣痍相望仳荡嗷然每睇衡湘忾焉废箸嗟乎苟俾列城之长悉如尔良朕复何忧哉嘉乃丕绩可阶文林郎维朕以为治之已甚报亦宜然今宏文之求移诸循茂底之厉之则亦至矣其益殚厥心逺期宰世天下安得谓吾民父母不可与于股肱乎
　　妻
　　勅曰谋及妇人古之戒也不曰夫妇外内以经二物乎且夫谪徧于室而能阳阳左簧右房者防人哉具官某妻刘氏由其明理习勤终窭不怨于是尔夫得自矫挺晶志悬鱼不以官财民膏娯其妻子故曰妻者齐也素丝五緎副笄六珈羔羊山河讵谓非配乎可畀封孺人于戏敬之哉孰是翟袆可忘缟綦
　　父
　　勅曰夫长民之道取诸其父则皆有焉非必教之睨而视之其则不逺惟孝子之防深者可与言此矣尔谭可旬乃具官某之父朕闻其谊至高不苟取予无阴阳懐谖罔物之心行于一乡一乡俱化嗟乎是乌得无令子哉尔子亦犹行尔之道也夫钓有方而或为御法土致能而必推火功殊涂同归莫若父子者用赠尔为文林郎繄容城之民视尔子犹父也是真尔子尔何求哉为众父父则已矣
　　母
　　勅曰昔者圣王甚重人母故其令曰夏不刈蓝夫夏之徳赤赤长物而母蓝圣王以长物故贵赤以赤故贵蓝也则朕岂得不为长民者大报其母乎尔杨氏乃具官某之母既以高行襄隠鹿门而教子子贤名成底绩是故天下之善皆可遡而求也苟不求之亦乌知陶侃之廉由于封鲊而不疑寛平有问平反其上者乎母人之道道在其母用封尔为太孺人呜呼天锡尔纯嘏夀母燕喜
　　广东惠州府博罗县知县刘守诚
　　勅曰诗云乐只君子言吏徳也亦言吏有才以致徳于民也即吏无才谁徳吏者孔子曰大车无輗小车无軏何以行之哉夫才亦徳之輗軏矣具官某比及三年亦既以成朕观顷者所司条上保障干橹并在尔躬夫盗贼不靖则民无农桑威禁不行则吏无教化试尔盘错利器飚生使海波戢氛行子皷枻若乃百雉搴壮不由官财三年屭然装俸为尽虽盐亭健令建康城表刚清之徳何以逾斯用阶尔文林郎顷既擢尔佐郡菰城夫郡之于民渐逺而佐不能专郡事菰又岩地尔其毖哉
　　父
　　勅曰夫士行本孝非权舆之谓也孝子之于亲苟欲致则必致之其精诚计数才断气决兼举悉会而后其情尽道亦以出名亦以成嗟乎岂不难哉尔生员以孝旌刘载达乃具官某之父刲股称孝享于瞽宗夫儒者之论以为子春伤足而悲恶亏亲体刲股之义亦犹此耳朕不谓然是其设心以为不如是且死其亲亏之云乎今为人臣杀身成仁不为亏其亲体君亲等耳即其亲之体自为亲亏何由可讥自尔以理学之儒道出于此斯关至正不为骛竒明矣兹以尔子奏绩赠尔某官尔子且以尔孝慈其民忠其上本立道生信夫
　　陜西西安府华州蒲城县知县钱一宠
　　勅曰天不悔秦祸宼盗蚁结八年不散雍函之聚荡为战塲燐火昼游白骨山积重以饥荒斗米千钱殍殣弥涂父子相食诗曰周余黎民靡有孑遗朕心痛之今兵气不扬杀贼罔效﨣桓无可恃朕惟恃二三良有司耳具官某其治有条民爱其长宼不能犯灾亦无害如火攸灼周庐具烬而独岿然灵光自泰斯亦可谓之奇矣兹以奏最授尔某阶朕甚重令而轸西秦即无厌苦勉为朕更拊循一年朕且召尔
　　直徽州府绩溪县知县熊维典
　　勅曰廉者百治之本吏廉则其情静情静则灵见而才出且夫柔刚则吏所兼取也苟多欲则必噬物而甚畏人于柔刚之道何居乎周公之作周官也其心必曰有王者起必来取法要其弊吏断以廉为本朕则师之尔具官某至清絶私邑遂以理凡其洒烦决蕴绥良化顽则皆无欲之为也朕以为难用阶子文林郎锡之勅命虽然尔廉以自正则可以厉物不可也抑抑乎若渉春氷岂有失哉
　　妻
　　勅曰女曰鸡鸣圣人着之以风于世闾巷之间闻言及此是亦可经也尔某氏乃具官某之妻朕嘉尔夫拊循吾民若保赤子官俸之外非有余财尔之中襄不言可见是用封尔为孺人朕以治绩考尔夫以尔夫治绩考尔宠命不常尔其念哉
　　父
　　勅曰闻之父之教子也十母吏之教民也百父由此观之为人之父处吏与母之间不竞不絿以施其训苟非下愚岂有不成者乎尔熊希凤乃具官某之父由尔子悬鱼之清征于马骨是故知其有本不然则其教也胡威原涉不其鉴欤是用封尔某官于乎入则尔策之出则朕拂之尔子其马也日以千里
　　母
　　勅曰子产众人之母也抑知子产则亦有其母乎且夫任棠之教吏也鞭影尔厐参赖之矧伊操绩某氏乃具官某之母勤斯天只而尔子以之笃其学嗟予慎旃而尔子以之共其官是诚母师为众母母用封尔为孺人呜呼朕将大进尔子即福夀名堂未为异数也
　　浙江台州府临海县知县周瑞旭
　　勅曰邑于天下具体而甚穷吏之才故曰难焉蜀厐统当乱世心薄为令谬不事事然曰非百里才者非正论也且夫百里古之大国古之治此者鲁公之才三年而后报政讵必小材乃得托之乎如曰天下为大百里为小办大必废小是谓人胜斗饮不胜勺饮也朕心非之朕苟得一循吏视其才若岳海然尔具官某晶心茂能通敏沈断承风者谓之严健仰沫者谓之温恭移是使宰天下讵有难哉可阶尔文林郎锡之勅命呜呼由尔之道更一年不变者必大显庸之朕欲与守令共治天下敢循恒贯乎
　　河南彰徳府临漳县知县张尔忠
　　勅曰治民之道本诸至诚诚至则志决灵出天下之才莫不归之矣诚之命才犹心之命手足也或曰才故诚也以其才之所际笃驱其志就之耳尔具官某读书为学学为经纶治漳三年致专取济节浮给馈及于人田擐甲治军民不曰扰甯武再出愚智无端朕不知其诚之生才诚生于才也大吏奏尔绩曰最用授尔阶文林郎朕以尔为吏有其将畧治民本于经术则知所以置子矣尔益冰渊无以名成而放
　　河南彰徳府安阳县知县巩焴
　　勅曰朕闻周公之言曰为政不简不易民不有近吏投繁处难与之为繁难则愈不治与之为简易则无繁难者矣是故简易者才之至归也宓巫而下卓鲁而上则皆用之尔具官某予之大邑三年有成其法以徳礼为鞭棰以明清为钤辖纲纪自立民用以和故曰善政之致和气犹桴皷也朕嘉子绩用阶尔文林郎今秦宼南突震邻虩然民戴其长是则其干城也其更厉尔谋即宼至无害者以免难之赏赏尔
　　陜西长安县知县梁州
　　勅曰朕欲兴礼乐而兵革不休秦宼九年堕城荡野师出无功将不能战欤抑吏不能将也夫庐墓之计急于首功守望之谊盛于袍泽含哺之情安于转馈农桑之地壮于金汤此四者吏之所得使也今吏不徳无术失其民和疾视之心与贼为气朕甚恨焉尔具官某令秦三年两城并戴兴进弦诵耘耝豪强贫弱以存流亡悉萃与宼终始民无惧心闾井晏然声势俱出是则子以政教为韬钤子可将也宋人有言安得百子骏布满天下乎用阶尔文林郎繄尔才倍三年之功可以数世虽然九十日半其慎之哉











　　倪文贞集巻四
　　钦定四库全书
　　倪文贞集巻五
　　明　倪元璐　撰
　　拟碑
　　奉勅拟撰巨马桥龙神祠碑文
　　朕闻圣王先成民而后致力于神故凡物不足以安大众则不举焉若有功烈于民虽冥栖渊沈必求其灵而报之古之制也出畿南百四十里古涿鹿之野天都砥矢之观八境轮蹄之防有桥利涉曰巨马嵗久日深霖推波啮剥圮荡然仅存基碣而已方时冻涸褰裳可从及其春防作波秋颷腾涝危湍箭激阔岸霄分望洋结行子之凄皷枻骇阳侯之怒朕闻而痛之昔孟轲非郑是兴溱洧之讥晋武平吴遂起富平之筑杠梁以时王政之著者也然朕不欲问糈少府乃悉索宫储命官致工自某年月日至某年月日而成桥髙如千丈延亘如千步坚致壮阔视昔有加朕又念水失其归则踶触时作诏使分流出渚纳于巨河倘亦善建不拔者矣先是凡三筑辄圮既成人以为异朕曰其神于兹土者可祀也吏乃上言龙神之灵夫龙阳徳而列职于隂其处于水则亦有分上焉考汉以雍州诸水近天子都加车乗駵驹以祀今涿去都咫而神着灵如此夫朕之臣有读书行义冐险毕忠功施于民而捍其大患者朕必畀之上赏于神则庸靳乎昔禹怒无支武怼河伯彼顽既谴此勚宜旌明矣是用封神为某爵锡之庙貌亦若吏堂皇以聴也嗟乎朕务开仁涂而济天下惧犹未能神则相朕使河清道夷民终有庆易曰可用汲王明并受其福言水徳之可循幽元之有锡也岂有如国侨之云我无求于龙哉立石勒铭传诸永世冀三光为配四渎并垂云尔铭曰天府巨津视履所萃有矗其梁以举厥坠诞周浮鼋嗤唐卧虹载其熙攘我轨攸同晋臣举觞曰天子圣予则何有神实予聴包灵王海列职臣波淮涡不舞瓠子无歌有嘉斯绩崇封进之搆楹饬俎范其雄仪国灵歊蒸神光焕发于万斯年视此铭碣
　　江西丁夘乡试策问
　　问帝王以礼治天下而天下不之知其可知者与为粉泽焉而已夫礼之至盛莫若虞之禋类夏之玉帛商之元牡周之笾豆然是四者天下皆能称物而名之天下皆能称物而名之是天下所以不知也记曰礼本于太乙贾子曰礼者养人之道管子曰兵不礼不胜天下此三言者难察也且礼其灿然者矣而圣人则湛以元解使天下不敢问之经曲乃王者自以其徳养人而威胜天下而二子以为是二物者皆礼也礼则若此其亡端者与譬者曰犹之火矣火幽于燧而着其光大养万物而能杀之凡阴阳生杀之器聚于火显藏文武之道综于礼有诸抑谬乎我皇上具神明之徳龙兴以来崇典极仪颷举云会既以即位之明年郊飨上帝其乂明年祀于方泽而亲释奠孔子又明年乃朝见日所未举者月夕陵享耕籍先农以需其时有司已毖矣故观于今之世者犹幛绣而坐于晨霞之下也然天子于此其内必有精微之心而外则必有威徳之致章于露雷如池铁山铜寻声可察者士能皷吹言之欤天下观聴之俦梦然不足与知之也士可不知哉且夫治以礼成而仪亦有辨其説在晏婴之谨辔马子太叔之审周旋也问起世莫大于救救之道存乎审见而决其功察如占氛弃之若灌今天下甚盛然论者以为其数则有五剧而边圉之事不与焉明经坐贩藩相显市鹾属无清流郡驾可诡获剧一矣关益额而吏与国分裹与市齐赀则商局足重困剧二矣卫将十九贫竭使督馈如驱汤火辄有髠颅以避鬻子而偿剧三矣考成煎峻守令虽卓鲁必得弹责而召杜亦化为屠伯剧四矣内地兵骄小挠辄閧主将囚气剧五矣而又曰且有五中吏杂必中于法纪钱谷长民乘非其器黩以取酬朒而不任一也商困必中于居农百货涌贵民食兼两虽稔不饱二也馈艰必中于编户官运废则民解兴始于役富终以繇贫三也守令之叹必中于司农竭泽走险弥益仰屋四也内卒之孽必中于塞上征发不应天下血脉与边划然遂分两体五也察此之论五者危见然天下不以为可忧天下举忧用兵耳语曰张毅养外病攻其内今如士见必云标病不急亦已矣倘亦曰内食实甚则当有厉鍼从之者顾救焚追亡纡步岂贵乎来士汝亦昌言
　　问尔江右四绳无守之国也渚江于楚楚不予蔽海于闽闽不聴牢山于粤粤亦不肯割其岭既已凉然而乃谋致其人于农桑礼乐此固然耳夫大险不列大鬭不起自天下戎马之地瞻望以为神皋即非具生福不能享之也然巨湖浩淼均处阻深洪宏之间啸聚作矣其后再传华林玛瑙东乡桃源之徒探丸颷发至戕重吏躏州邑朝廷为捐金钱数万三易长帅竭数年之力仅乃克之虽百年已事固尔乡父祖所羁痛于心又今者楚惊黔孽闽海飏突无时譬渍灰延润忽然可及而又尔乡赋重滋催科骤急兵又白徒往者有事辄檄土军招狼格虎适足骚耳此数者皆尔乡未形之祸也天下之变生于卒而计立于豫自命之士智畧辐辏其意乃欲仰射天狼而豕奔腋下顾愕眙反走此可叹也孔子曰葵犹能卫其足诸士即无嫌过计试条所宜向者尔乡大吏如孙忠烈之谨备御王文成之精募练以治兵韩襄毅之均里甲唐文襄之清飞诡以庇赋成法不坠倘可修举增饬之乎夫学者牖户之谋参于性命岂必鵞湖所废讲哉
　　策吏将兵民
　　天下非无民之患而患无吏非无兵之患而患无将非兵不足卫民之患而患吏不能自卫民非民不足养兵之患而患将不能自养兵非分民于兵而以兵竭民之患患分吏于将而将不能吏非分兵于民而以民啬兵之患患分将于吏而吏不能将夫兵之与民可合可分者也譬之手然专其能于一手而以一时持攫一时抑搔可即分其事于两手而以左任持攫右任抑搔亦无不可也将之与吏不可分者也其职可分其才不可分其才可分其志念不可分也譬之人然未有方任右手而击其左手心不知痛劳其左臂而吾自顾吾右臂不还相防者也故以两手分一身之事其道适归于相济以一心分左右手之用未有不出于相厉者矣夫古之制为兵民者其始井田为军伍两卒旅任地制赋因隙讲武共辐以旋之而不厉其后鄙民为农国士为兵农不识干戈兵不谙耒耜画畔以区之而亦不厉其始一时治兵三时耕稼一嵗卫士一嵗材官当夫汉祖唐宗之盛极规其两便而不厉其后市籍皆征封君毕役番上变为骑兵长征以废边戍或以召杜郭李之徒自治其一区而亦不厉是故兵民之有济无厉则已久矣兵民不相厉而吏不善取民则自厉民将不善养兵则自厉兵即吏与将不自厉其兵民而吏不能将则适厉将将不能吏则适厉吏将厉吏则迫吏不得不出于追呼吏厉将则迫将不得不责其转运将自厉兵则不得不卸怨于单匮吏自厉民则不得不委咎于考成此四者起祸逃责天下之大慝也古之忠奉之士心计之臣未有若此者赵充国之讨西羌也其先事则教耿中丞以湟中谷贱籴二百万斛其临事则上粮谷茭藁之数而议行屯田张咏之守益州也其始事则聴民以米易盐得米数万其终事则奏罢陜西军粮充国耻不能自馈其兵而张咏耻不能取馈于其民然而羌日以困蜀日以富羊祜之帅荆州也初至无百日粮季年乃有十年之积倪寛之为内史也始以多逋租殿后以牛车争输最羊祜劳其兵于十年之计倪寛竭其民于一日之供然而兵竟平呉民不怨汉故使充国翘战功而求宿饱度孝宣必不罪其烦民使张咏闭近粜而责逺输度宋真必不诛其馁士使羊祜以伐国之大谋正告其上两河而还度不敢辞其转运使倪寛以被谴之严文归怼其下三辅之众度不忍怨其追呼然是数子则皆有所不为由斯而谈岂必一隅之师能竭天下郊圻之吏不问封疆资粮之供定出挽而上上之考决本催科哉故夫古今人之不相及也古人之治兵者必治赋古人之治民者必筹兵古人之为吏必以全力副将古人之为将必以余地予吏防恂近餽燕赵逺餽关西以守其河内李晟内无货财外无转输以战于渭桥使今人为之则必变色而扬揭竿之势大声而摅絶命之辞韩麒麟朝务农桑夕谋生聚未事而忧戎役岳武穆北支强敌南敌杨么临馈而叹民财使今人为之则必拱手而骄壁上之观抗章而责绛河之慢故周汉以降宋唐而上将帅守令之无能而不相为用未有如今日者也今自兵兴以来守御战鬭日习其事天下之智谋才力宜无有不出者天下之精神志气亦宜无有不振者然而今者壁垒未涣泽井犹荒兵刍灵之曰象人民牂羊而吟坟首苟求其故虽三尺童子必知咎将必知咎将之无将畧必知咎吏必知咎吏之无吏干而今将之言曰非我也单匮使然尔吏之言曰非我也考成使然尔二者之意以为空虚之没人韩白而功令之驱人桑孔也嗟乎聚九府之有注之一方日输月将不可谓不继也维正好义取诸其所固然亦不为无制也以是为厉将必务竭泽之渔以壮作好中军之气发蠲租之诏以祓甘泉烽火之凶斯已迂悖矣然即谓今之非以单匮厉兵考成厉民固有不可何也国之养兵者不如兵之养将者也国之取民者不如吏之取民者也夫妻子田宅主将枢要此四者皆兵之为将养者也赎锾羡例公费行税此四者皆吏之取乎民者也此四养四取者将与吏咸共奉之比于圣言王制握固谨持虽火焦于上池竭于下不可移夺而于是迟之一日有终月之饥益之锱铢有什伯之害在兵如尫羸之体偶间参苓即萎軃防堕在民如负重之肩稍加升斗即僵偻欲踣故夫单匮之至于厉兵考成之至于厉民也亦皆将与吏之为也且夫兴师动众积十余年虽京茨徧野礼乐盈朝不能不见襟肘之形而出权宜之计者势也若夫良将贤有司之处于此则必有法焉是故充国羊祜尚已秦汉之际一燕一代自当匈奴禄赏自足不取备于内宋姚内斌之于庆州李允则之于雄州莫不皆然此又一法也得其意而行之可以不矫首大呼王素守渭城减省戍卒而积粟支十年此又一法也得其意而行之可以用寡张巡与贼战弓矢械甲皆取之敌不自修制此又一法也得其意而行之可以不困虞衡王晏球在定州城下日以私财飨士此又一法也得其意而行之可以不有其家而军益富岳飞与兀术战兵无现粮将士皆忍饥不敢扰民此又一法也得其意而行之可以虽遭匮乏无脱巾之忧是故张咏倪寛尚已何易于督赋役不忍逼下戸以俸输租此又一法也得其意而行之可以损上益下李翔教民以田占租収豪室税万二千缗而贫弱以安此又一法也得其意而行之可以裒多益寡剂量穷富何敬叔榜县受饷物各数十以贷贫民输租此又一法也得其意而行之可以诡济种世衡以严治武功凡有征需但以片纸榜县门无不应时集者此又一法也得其意而行之可以虽追呼不害王慧龙守荣阳农战并修归附万家此乂一法也得其意而行之可以民治兵董安于之为晋阳袭矢于茨袭铜于柱数年之后而皆利赖之此又一法也得其意而行之可以保障而理干城凡若此者皆能有以靖其志虑毕其计谋以着其神明其为国家章美救粃修济袪厉亦多术矣故曰万里之渊连于窽木千仞之谿升于垂绠此言极阻之可与致功至难之可以施救也今为救时之议者发言盈庭不曰缩饷则曰加赋缩饷主于清兵可行而不能行加赋则益困民不可行而不能不行于是有起而两非之者而亦究归于无策非无策也鹰扬不作乳虎成羣纵复晁贾盱衡计陶研策镂脂画冰亦何益于数乎且匪独此也今尽国空铛司农仰屋夫将博求通变深计之士而四顾无与穷年而不得固已焦然矣然愚谓亦不如选择将吏而与之谋之则必有成姑无暇枚举举其大者如执事所咨屯防二事其地之广土防何民之无田兵之不任战者防何豪右侵没防何耕具种本何出防口家防咶盐责商输粟其何涂之从凡若此者问之他人不知问之分符列阃于其土者而有不洞然是谓披裘握冰不自知其暖凊也审惟是释然挈担而归之若使谋其家计然者而乃重其事权寛其嵗月大赏严诛以随其后不出十年红朽之盛可致矣是故将吏得人天下大治汉文帝曰吾独不得廉颇李牧为将耳孝宣曰与我共此者其良二千石乎古之致治之主灼然有以察其关钥之所存如射审的固不诬也且夫办天下之事莫不以才天下无事庸人扰之以多事天下有事才人靖之以无事才者事会之所廹心志之所呼也今使将注意兵则将才出吏注意民则吏才出将之心不分民吏之心不分兵而文武之兼才出矣此二才者周计而造功规全以虑变其鼔檝通志犹聚乎一堂之上而谋之世有此二才者而其时之兵与民翕然如一父之子是故归于有济无厉今欲为容民畜众本固邦宁之计而兠鍪犹责帅之心铜墨有素封之气诗曰朝隮于西崇朝其雨孰谓虹升而雨降乎
　　视学及士习文体策
　　王者之强其国必以诗书礼乐其治柔国则愈不能释此也故欲威天下必先造士士贾勇不足则退而修其雍容之教古者辟雍之设天子之所自学以着教也于是扬其翠华则舎菜而祭瞽宗袒割而养老餽酳而乞言旁皇于一日之事详尽如此者使人耳目开而精神动所以致其强也故飨奠之恭讲论之美其柔可握而由其道则可以厉威而训武古者出师受成于学返献馘焉以为攻战之道圣人知之故出则祈其意返而归其功也鲁人之歌涖泮者其士则虎臣其获则琛赂其器则束矢戎车而已先王未尝入学而教兵士未尝加矛于俎而致用如此欧子曰武者救世砭剂而文其膏粱夫欧子则不知布和于脏逐其瘵蛊也然昔者先王之于学也仲春仲秋有视季春有视有旦入有昼入有暮入其于事为习于士为涵泳为哜嚅教成而材备故曰卒然起一方举统类而应之无所疑怍此儒者之成也其后世再世相继则一举之固已疎矣然间起之观则亦可以使天下防然而有作诗曰鸢飞戾天鱼跃于渊岂弟君子遐不作人此言士不飞跃其意则不作也士者沈蛰之器而飞其声气跃于文章察此二者则士之情尽见而可得矣然此二者士有二随焉运随天化随国故以士之为此二者而天子之情亦尽见而可得矣三代以还惟汉最重儒学永平建初之年天子行辟雍之礼上者秉铎下者圜桥至化介胄为弦诵被左带以方领当此之时士则矜奋而兴气节砥植名行虽至刲首不可得抑其覃精厚思而为文章前则天人矢正后则典引规奇及于诸子莫不根极理道归于典则矣然而其国灵所葢则大宛之蹄踯于六闲抑鞮之齿鳞于司防日逐之庭列于北圉哀牢之部缀于永昌终汉之世首功不絶也故曰文之所加者浅则势之所胜者小教之所施者博而威之所制者广故曰礼者威行之道功名之总也若夫唐宋之代举其具文譬钻僵槐岂可望其出火乎我国家二雍并峙高皇帝辟干而养士于防泉文皇帝奠坎而观文于离火路车频驾诞敷恢恢思皇之犹可得而覩也其后则肃皇帝再兴之典礼足以震中叶而有光而神皇帝一鼓之教思或不能保五十年而无敝则我皇上今者鸾旂之耀等于天披天下之士以为游于帝庭飨其钧乐也今天下肃慎不庭方未克所不足非文事也然向者司马陈其六师天子即不韎韐以从兹六飞之灵勤抑如此者非天子之修不急也天子则犹是问鸮音于泮水矣故自数日以来小大并奋执事谓其象必鼓为烝皇而蹶生之势将有见端于士习文体之际者斯不诬也夫士之相观成习而相播为文莫今日矣然皆相于弱不相于强也为士习之者五舎观颐一也蚤虱之二也佻达城阙三也不刺绣纹倚市门四也朋蛙聚鸺五也舎观颐者餔餟甘于齐卿餐钱贵其宋相蚤虱之者蓼盘陈而乞化柳车结以送穷佻达城阙者舞态极于钦明琴心妙于司马不刺绣纹倚市门者王门抱其竽瑟主第奏其郁轮朋蛙聚鸺者豪心作而卷堂怒目逢而投甓凡若此者皆由其宵貌莝质神不足以定体而为之也为文体之者五嘈囋为悦一也离部野掠二也以移面为夺胎三也禠其凤羽戴其猬皮四也逐于狐五也嘈囋为悦者子云靡于绣鞶士衡诮淫于防露离部野掠者伯起逐草于防纬平子游奕于鸟占以移面为夺胎者绍述聱声于綘园彦伯变文于鶠阁禠其凤羽戴其猬皮者刘勰拟鹰鸷之观郝隆窜娵隅之谓逐于狐者麟篆诡少陵之秘蛇神乞长吉之灵凡若此者皆由其弱弓微缴机不足以要其的而为之也是故二者之为其兆则皆足以致兵祸而使之驾则必偾辕使之行师必弃戈而走何者其神索也李陵曰军中有女子乎今女子之阴结于士志则岂得扬哉自数十年间官师之条日上诏令之戒日下而不能革也则庶防于桥门观聴之防镞羽相触翩然反之然愚犹虑其不足以起者何也古者成均所萃则秀士选士之所升也高皇帝罗郡国之儁使学于天子出则膺显职筦天下大柄如此其贵也而今六馆之英尽鸿都之鬻则是天子使卜式之执经于前而责崔烈之致身其后犹悬牛首望其马肉此不足以起也汉之视学其天子自为下说鸣叩互发于是乎开石渠虎观进诸儒之言称制决之而高皇帝于禹谟洪范诸篇振犹响玉也今天语秘于坚簧睿思袭于重幕则是使天地闭霆而启万灵之蛰仲尼弃铎而醉七十子之心犹浴温泉有濡无击此不足以起也古者取士熟察其人而用之今则糊名而求其文字古之为文者取格于古今之为文者取格于一代之制凡士之所为禅于圣灯者皆不可以谋于王鈇则是观矍相之圃不可以得觯升桓荣之堂不可以得车马犹懐三山沮于滞骨此不足以起也挟此三不起者虽天子月一临胶序日聚徒而鼔之无益夫一日之感浡于人心者所谓兔起鹘落不急逐则遂逝者也如愚之议请必自天子更张之其上者禔躬典学明教化之本以周礼三物辟召天下使士无衺志无所冀幸而为文辞其次则使士崇实学以六经为帅诸史为兵卫士通此二者则志趣端而不诡其议天子则以聴政之暇延见诸儒考其得失以騐其材其次则追原祖制青青之衿不得以易上农之粟多金之贾不得以奸胄子之伦以时起居去其败羣以兴其行试士之文专取论议或发策询时无使支离帖括如巫传教然者如此则士居身之地尊致学之功一故曰并一而不贰则通于神明参于天地盖惟其惩创之意深而忠义之心发也忠义之心发则气专决而神明奋故曰左执太行之猱而右抟雕虎如此则儒者之用见于天下而将帅之材出矣晋谋置帅赵衰曰郤縠可説礼乐而敦诗书故以天子之修举学教兴贤考艺而极其致则足以救扶衰者譬燧出于掌火降于日也而废则并废如蟾蜍之毁中于螺蚄也易曰君子豹变其文蔚也诗曰羔裘豹饰孔武有力夫豹防文而贡武此言士之能也此言造士者变其故常以新其文饰其固陋以雄其武也今海内之情沸然日溃而不知求之天子之教当官日败而不知端本于士之行与文急治其诗书礼乐之务则亦何异立朝夕于运均之上担竿而定其末哉
　　明目达聪论
　　帝王周知天下情注于虚而神存焉所谓神者开寤于心与万物相见虽覆以十重之幕其光不没也刘安曰意有所至而神喟然在之夫黕黕漆漆闻雷窥堂扪钟以为日者天下之寐人也炽然张金目以快射而研雉登牛鸣之聴若韩侯智氏之能亦明主所不贵矣故以韩侯之察细及豕耳而申不害以为盲聋将至智氏园亡一桃而知之而不知韩魏之舞欺于肘足其神之有小存所为大亡也且天下之形籁纚属而奔耳目则立敝之道也圣人为之革其器以存其灵故取诸旒纩圣人之徳备诸易苞乾坤而贡华于六子位目于离以丽正而两作宅耳于坎以心孚而有尚坎离者大险大死之所在也离既昃而焚如错于干泽之交虎咥人而眇目坎枕窞而寘丛棘综于火雷之防何校而灭其耳圣人以为眇目灭耳则不足与辨物故于目去多白于耳去痛不辨物则不足以斥其疑故于目去幽谷不觌于耳去丧牛莫闻不斥其疑不足与为明聪故于目去见斗见豕于耳去闻言不信若然者精沈而照逺睟曰目上于天耳下于渊目天耳渊圣人之游也且夫耳目防而霁于明聪譬木防而霁于火木生火火燔木明聪生于耳目而燔耳目也故繁响淫观雕辩蛊饰庸主悦之枕眯而席瞆大功显业仁称义迹瑰观玮聴者则英主之所喜也然使英主欣然而动于其情尽智而为之而其明日败犹嘘野燐不足以出其熖矣昔者大畧莫如汉武而信主父置朔方郡发策引难章其雄察张骞乘之以为大宛可结月氐可通孝宣之治以为严教吏则无失职胶东相因是以占流民八万而诏书曰治有异等之效宋神之朝气罣于金陵之褊心犹日没于虹也新法之出万釜并沸犹且曰今之古人夫此三君者天下之至奋也其志在于抗棱四裔阜民生而利天下而四臣者应声而射以伤其明聪是四臣者其持之亦有其故矣而三君者以其明聪转捩而下投之故以汉武为明是眇之视也武人而为大君以汉宣宋神为聪是灭耳之聴也履上位而何校夫天子之明聪横出而不正其归则同于眇灭故尧舜者明聪之至也盖尝论之使治水九载之鲧播其掌蹠诧于偃骞之代则必齐袵而揖其大劳静言象恭之共工搴唇出龈蹙肩隐项以托于王成安石之樯则必聚雷而褒其干谨当此之时四岳之智存乎蓬艾也曰于都哉而尧曰吁咈哉尧吁咈霁其防而舜遂以生其流殛之道譬诸射者尧张弧而舜决注之尧舜者共耳合目而治者也尧舜清微其身以徧知天下而其神不外故曰神生其光非力索可得矣商宗之置相也以梦而启信周成王之堲谗也以风雷而破疑天下乌知聪明之道有得于其梦与风雷者乎
　　主术论
　　圣人之治天下譬天气之变万物不着其力神行而不劳也夫圣人者离象领独之名也使众人芒圣人亦芒众人惧圣人亦惧众人费圣人亦费众人竭圣人亦竭则无为贵圣人矣良医之见病皆非众医之所洞也中庶子曰中害扁鹊曰蹷齐人曰蹷仓公曰涌疝故曰闻病之阳论得其隂闻病之隂论得其阳阴阳之所见荣徴水徴火圣人则皆有不因者也古之至人俞跗之徒因人考病因病求物故使茋苓执补巴黄执防冰黛当热桂附当寒此八物之于四病者犹星野相握终古无变然或循其故而以杀人者以其惑于表应昧于主患主患不明则治之者皆客治之者皆客是以贼为其救也以贼为其救则神农之道其以杀天下无遗矣是故圣人之救乱也在明标本标本既明则不治者皆治昔者尧急举舜则不务诛共驩舜急除四凶则不务勤有苗文王治一崇密即不身聴虞芮之讼孔子戮一少正即不苛求慎沈之奸然而智者所瞻通人之论以为尧刃共驩而寄手于舜舜抗有苗挞于四凶周政以大兵息小刑鲁治以一诛正羣罪由此而言即谓放勲之果刑诛帝姚之毒征伐姬文之善狱仲尼之好察奸何为不然哉且夫兴世变俗制于神明此非无术之所能为也圣人之为此者必有楗捩益以计数纡轸曲涂隐神制气以达其事今欲径遂为功正告疾取建鼓大召扶绳督趋以播船于山与骥逐走是则夏奡夸父之所不能也子贡之机不挟以圉人之捩役人之力不振以管仲之铃去马安得返仲尼之枥累车亦岂易达齐桓之庭哉是故相救之术不必其相反独谋之功非期于独胜甚矫之行有激之事察者所求圣人不贵也昔者汉唐之世亦多察主矣孝景以其下多欺则矫之以智数智数虽精不能胜袁盎而其甚者外以播其宗国内以弃其世臣孝宣以其下多玩则矫之以束湿束湿虽刻不能胜王成而其甚者使天下归寃于赵盖朝士移畏于恭显徳宗以边将不法激而为中制于是逐白志贞而用霍文塲窦瓘然志贞渔猎富人而窦霍颐指枢要其究则神策以杀大帅北军以絷诸儒肃宗以寃狱无告激而为下聴于是疑谢夷甫孙蓥而信毛若虚然孙谢以执法婴患而若虚以平反媚权其时则贤宰因之以防禠权珰因之以震主夫此四主者其志皆出于穷奸救其法亦足以儆顽击防而循偏极流适以益祸是故古帝王之末治皆有难循者也今岂谓耳目非皇华之义刑名非五宅之谋综覆非取谋于考绩钩察非禀教于鼗铎者哉本计不得而徒循美名以骛天下则其身不静其身不静则其道有巇务道而使有巇小人抵之仁义犹足以亡国况法制刑威乎故曰君犹天也天不开门户使世相害人主以徳心骛天下则天下日敝害日以生凡道必有端物必有数端非守曲而以统逺数非穷多而以立少是故天下之言主术者皆贵乎其不劳也不劳者其有甚劳者矣今夫万物皆尊纲而贵绪也自其拱手而享之纲立无不立绪理无不理圣人以是晏恭已无为自其厯物而求之排繁择简挥详取要考万目而选一纲揽千丝而得一绪圣人不亦黾勉敦云而有事者乎夫连钱以贯善制纷者也而为贯集材是生经纬之事人皆防贯之便人皆非坐而得贯者也是故治天下者而贵无为既宜以术取无为治天下而贵无逸则务乎其术亦足以防防勅勅自朝至于日中昃不遑暇食矣讵必以尚元守约为是闇弱无所知能大业之所不収英君鄙而弗道者哉夫所贵乎英君者贵其不必有能而所能者即必天下所不能不必有知而所知者即必天下所未知尧曰汤汤洪水方割荡荡懐山襄陵高宗曰梦帝赉予良弼其代予言夫岳牧未有言洪水者而尧已知之天下无人知有傅説而高宗以为得之梦见尧以数字写洪水之状痛于飏言高宗以一夕审傅説之容熟于旧识尧不必日游康衢此其得法以坐照者也高宗亦非必真通帝座此其诡梦以示灵者也故以二主之清微恭黙而万里之遥不能欺以利害一介之贱不能遁以须眉后世之主苟欲周流六虚钳控四逺有如尧高宗者亦已足矣而乌知其时不戮一人不求一比周则犹在侧方命则犹在官三年以前则犹无言三年以后则犹无事而时雍不改中兴坐跻协和无威主之称赫濯有强国之誉以此观之治天下之不可无术也章章矣术者道事之机毂也道无术辅天下必以道为愚而苟非术以制事事可胜逐乎诗曰伐木掎矣析薪杝矣盖言务本迎机之易为功力也
　　倪文贞集巻五
　　钦定四库全书
　　倪文贞集巻六
　　明　倪元璐　撰
　　序
　　江西乡试録序
　　嵗徳丁卯通其木火于是天子薪槱天下士七年矣诏使编修臣元璐偕给事中臣薛国观徴材豫章顾豫章未易材也夫地力凝蹇风道遒揭标义钻脉之儒严骨长干之杰国灵所蒸肩踵相结矣当高皇帝圣作天纲肇张而金谿岳然首先物覩今圣业中奋当又自其一方举统类而应则天子将自舎拔获之而翼围其间使兽弩道合固难也且臣持槖不效重以持衡臣心战然有如突釜既驰至则某官某监临严毖而提调官某某罔有不共所辟檄同考官某某皆茂选也臣等乃相与祓心晶誓进学臣某所取士五千三百有奇锁院三试之马练虱轮眦力俱尽则得士百有二人镂文二十篇以献自五年会试所着令即式士文主者母血指主者固已湔欺而领逸矣然犹使得飏言简端臣于是乎序臣惟国家以文章求士是措其令于道所甚贵也然且为之则不慊曰黄叶时踊儿啼止而其灵尽故今世之士其当官败不必归狱其文即主者尽可得隂拱而逃辟天下之论喜深文而漏诛于此者则不知文章之察也且夫道甚尊而物争败之王者救之以卑名故诎聴于辟召则伸瞩于科举行于徳行乃旌膈于文章变徳行为文章犹夫易貌欺以情实今曰其于士不察是闻钟鸣不可知其摦弇耳探珠于渊者谨循其光气则多得珠士含珠肝肾而翔光气于文章管幅相遭性命奔竭虽臣蒙者则犹能知之也臣所不能知者三夫孔孟者万世之师也师孔孟之言则疑而涂遇或迮然发奬犹诺于誓坛之下臣何由知其情哉其乂不可知者先民以绳简箝奸雄禁无穴革庸人踡局有守法之名鱼潜鼠循吐丝自缚虽或庄士然臣既未见躧者良行则不能识矣其又不可知者诡于盛世之容使骨辞徐偃肉缓嵇康隐脉刓棱居无守气固且得福然臣疑木刃似之亦不能识矣尔乃长爪利钩梳疑剔理鸟飞隼翔思变决起蠖不没才鹘非播纪体经能灵谨谢诸氏此数者天下之健决忠臣之行也盈寸之毫方尺之牍苟致其诚屈役不叛则万石之弓可左右握而十万之师可统而横行也故曰姑布相表越人视里张喉见肝握火而处夫臣所奏士牍犹吏之质也当臣受之斋戒而察至臣亦犹行考功之道耳于是臣当醮士臣正告士曰必无堕其文心夫文章之器非黄叶也而儿亦未止啼也非使士当官即亦不信今当官所共叹者神飞而上气伏而下用其智则日生用其才则日死神飞上则芒下气伏下则宄上智用以生故不肯以死千秋之业才用以死故不能以生一旅之师数者于世岂有铢黍致其文心者乎使天下懐此数者挈椠而走臣所必立取刷去然当官而或贵之者则是孟説有完膑而防风奔命无专车之骨也且夫圣智之名功能之迹华而可悦天地之所受藻也非足文于心苞采相胜固不能得之譬诸嘘冰无出熖者矣其不然固如嘘火易再曰含章言文心也于坤王事有终言致功也于姤有陨自天言天下之理可坐得也夫得寳母者坛奉以呼珍于海士守此寳母亦坛奉之足以提忠聚能坐跻皋禹故有益功而无迁术也墨翟公输般带牒坐投而攻守之变尽假令二子輼橹而见城下又迁术乎哉自臣六七年所亲见天子临朝奋讲焕乎昭回以为天子之修其文章而天子则由之以湛新天下云汉之成如此矣多士观乎天文其法最上其下者往数十年先臣涷宰尔乡安成既以袒持故谏臣刘台抵楚相谴去已又十年守尔临汝定潢池之哗此尔乡之所甚材也然先臣之为文章能刻深造思而其教臣朝则曰力尔文章暮则曰无亡尔文章夫先臣亦有取尔也臣学于君父即必以谂诸士臣实借诸士免辟苟不堕诸当官则已矣
　　戊辰防试録后序
　　盖易有之曰圣人作而万物覩谓上章美而见光下着情而献功如相见然故称覩也易之言覩书之言霁也上古之防霁于二代尧之防霁于舜舜之接尧犹雨之合水也而其时则亦有若肇造启辟然者此以尧有静深之息而舜大见其道舜大见道是使四凶者不得不大见凶四凶者大见凶则十六族者不得不大见才也此十六族者当其席伊耆之暮气而罣于穷奇梼机之繁妖如处袭石不可寻察而及其应运投知光气勃发灿然华舒烂于卿景故舜者明新之大归冒万类之才而与之相见者也今天子极圣左握大鉴右操健斧以章奸锄逆使严雰坐清大昏忽旦天子以为如此则天下必有矫挺而出其才者矣故使臣等洞垣而求之文字自臣所见士之能言者性命俱流思理并竭穷致极能凡士之奇则无有不见于此者矣士之能为此者运昌则气发心开则力张去讳絶嫌则虑坦而其情易尽此物之善覩者也虽然臣疑士他日将或有遁焉者夫敝臣之遁其君者畧有五术汉之臣则皆蹈之汉武帝责吾邱夀王曰子在朕前智畧辐辏及连数十城之守职事并废一遁也聚才以从其面退而解弛焉此一术也婴蚡之讼武帝问廷臣谁是韩安国两是之郑当时是婴后不敢坚一遁也诡于中虚以为无咎又一术也文帝欲任贾生绛灌之徒则曰年少初学专欲擅权纷乱诸事一遁也骇非常之原而托于安静且以老成制年少以谈笑夺痛哭则其説易伸又一术也文帝问陈平刑狱钱谷平曰有主者问其职曰理隂阳顺四时一遁也逃实课而即于莽荡以为大又一术也公孙宏对武帝曰臣诚诈使非汲黯忠陛下安得闻此言一遁也居身于谦谦之大美而使人主不可见诈又不可见忠又一术也此五遁者大巧之臣皆用之以捭阖其主汉之二主皆英主也然有不及觉者其情甚深其罪则与四凶等夫主甚阳其徳而臣则懐谖而栖于至幽此固流殛之刑所不原也故臣愿士终显白其意以与上相覩相覩则无回心无回心则无匿才君父者呼心之铎心志者锻才之鞴世顾安有负忠臣之心而患无其才智者乎且夫明主在御譬镜之在悬也因镜以正其容易而欲灭其丑难乘明主以致其功易而欲涂其过难况以上冲质而能大见舜五十在位之道使其年及舜必又出舜上而诸臣从之枕圭席瓒不为十六族则为四凶可不慎哉
　　武会试録后序
　　嵗辛未上急思熊罴之士属当大试天下武举乃更故格申命再三俾臣元璐副左中允臣方逢年往咨方畧事竣録文以献臣宜缀言末简臣惟论士之道观其遭际则可以知其致归古之名将三代而后如衞霍李郭之徒皆事中材之主今忻戴明圣文武之徳上凌轩姬一际也古者以将礼驭将极之设坛推轮犹为已事今创陈九宾廷见胪唱被以儒者之荣自诗礼之士诵周读孔数十年不敢梦见者诸士坐有之又一际也此二际者古今之不常天下所大也故以此二者呼振天下使天下负志之杰心开力出蓬勃蠭涌虽复欧冶击囊昆吾捧炉穷煅极铸而规其成器无有如此之神灵者矣且诸士亦知上今者所由命科先技勇而后文章为何意乎臣愚仰窥上视诸士綦重以为是皆举于乡而来者铅觚之能已见矣自往者缙绅道盛慙见兠鍪文士倚笔不自得浩然弃而説剑稍习弓马以为文章之媒而主者急奬机谋盛循行墨上心知之故谓今士所不足非文也卒出不意而求之艺力当令初下都人士窃疑裘带之风将诎于超距而不谓诸士取诸其身顾有以应握槊伸钩霍然而出于是上心甚悦以五百士付臣等使试其文辞臣等既受命私意士蹶张如此其所不足又非武也将亦窃疑翘扛之气必困于毛锥而不谓诸士取诸其胷又有以应摛华吐蕴蔚然而章盖臣于是而知上之神武知兵也以实徴才以虚作气以武力士之所未备故猝乘之以文事士之所必守故不攻之以猝乘故尽得之以不攻故终致之自古帝王之精于韬符而善用兵未有如上者也诸士既已感激神奋而又仰参至精法其环变苟行三军可以无敌故臣愿诸士一以上指为师臣寡昧不闻军旅无可益诸士者无已请即谂之以所素守经生之义则亦有三诫焉多读书一也励志节二也善与不争三也郤縠诗书杜预左传古之为将者皆右六经而左军志战陈征伐之事不与圣贤谋之则不能多算故宜多读书也今赐甲科称进士俨然士大夫矣龙云始逢矜矫自贵旁涂曲窦儒生之所谨者诸士皆当守之羊祜不附中朝傅爕宁失通侯而拒中常侍赵忠曰吾岂私求赏哉故宜励志也文武之权譬则其衡也曩承平抑武武堕今将昻之衡过亦殆诸士其务和衷无戾文吏文武不和则大功不成且不可使后世议蔺廉优劣故宜善与不争也以是三者传于韬钤益以计数苟行三军则亦可以无敌今嵗且洊饥内盗窃发四郊多垒卿大夫耻之武臣不必然矣虎燕飞食而绊于时平徒悲髀肉起望堠烽则诸士之又一际也报主树功既有其地果欲致则必致之又何疑乎
　　儿易内仪自序
　　汉人説易舌本强撅似儿彊解事者宋人剔梳求通遂成学究学究不如儿儿彊解事不如儿不解事也古今謡防多出儿口即易寄灵任儿自言必能前知矣夫易固贵儿所以藏身大藏藏巫小藏藏儿筮亦圣人儿天下也天下甚危之言以为儿为之则可无祻屯之次乾坤此易告难也继屯以防防童是儿此易明言惟儿足支难耳子云太元童乌共之童乌者子云九嵗儿也
　　儿易外仪自序
　　凡仪所设皆易本情当其会心觉龙马在侧而顾外之者以其假图召策假版陈图不免枝游近于小道又以图象所涉意在明儿墨守先儒不敢自出而儿得之则生戏谑所以外之也内之视外譬立闺寝观乎衢巷衢巷荡杂不如闺寝秘清夫易之为道固为转逐而外者也隂阳大义移而卜筮筮言取易卜言不取易而亦曰易尔其外至于风角鸟占青乌禄命亦归易焉其外至于博奕之戏范围错综亦归易焉天下之敢防用易如此然即以为非易所有又不可也
　　儿易内仪以説
　　三圣人之易断于孔子三圣人治体孔子治用治体握规治用握矩文周以前人皆任质明量取乎易者概必君子故贵以其圆神命易使人知化至于衰周权智日出苟使易两在迁流则大贤大奸共用易矣大贤大奸共用易即必有非易之易起而乱易者孔子惧夫圆神败易故尊典常矩易使方分设六十四者卦执一徳循能责用犹官畔然故大象之曰以者言乎其用也孔子用易如丹制汞使就财实用豫治乐豫尽卦皆归乐用革治厯革尽卦皆归厯用师萃治兵师萃尽卦皆归兵用噬贲丰旅治刑法噬贲丰旅尽卦皆归刑法孔子之使易也器之易之应之犹响也观其周综卦徳博串彖爻疑有神灵通乎梦见此由孔子制思微密诚察而其辞体要执术驭蹊断以数言包囊全卦譬晷一寸箝摄千里夫子之文章其才大力多然也我不敢知曰文周所谋定由斯义而自孔子用之何必文周不为此谋乎是故学易者不可以不明大象离象求易即力竭而思不得尽矣夫易者千世学者之所聚争也聚千世之材争立一易宁有正易乎而又以抵程朱之巇为有罪今取诸孔子之义明不敢自用才以庶防不谬于文周而挟孔子令程朱程朱俛首矣是故其道得明而易行也
　　选丁卯江西墨序
　　系今文于时固以变之道与之矣今文变则愈今虽邀龙马之灵役典坟之气使仓氏兄弟屈曲虫鸟错然而书之亦愈以明其今者已也故极今文之致为之三年则未有不腐者豪有力之士愧之以为是不可循于是乃弃其衡斗而舞帝江之干戚为此者其道足以乱天下而其器大毒天下饮之适如耳于是司命者忧焉以为非其人强魄则不能为也乃大索其类以厉诛于强梁而镵其血性为此者其意欲以治天下而其器大毒嗟乎操两毒之器以共制一文章世岂复有文章哉故吾于今文则有二惧焉毒造于豪有力者而使庸人承其祸此始惧也毒报于豪有力者而使庸人首其功此终惧也夫庸人不能自救祸而与庸人图其功虽更千世未有能成者矣王尊曰贾人百万不足与计事罗绍威以牙军骄尽杀之而所部兵羸不可恃则大悔恨植其名而不足以着物贵其体以犯天下之不服则其叛之必速是使天下之二毒者相伐无艺也吾于豫章憬然欲变之矣然吾欲变之而不敢不握其才管夷吾欲变齐则握高国赵武灵王欲变骑服则握公子成高国公子成者齐赵之人之所大服也故吾为之制奇平华朴四网者不脱一面也然吾必一一吹之而察其才自吾之意以为察才之法存乎别赝夫文章之有道者牛蛇无禁而黎邱不可尊也黎邱之穴破而四者之才乃始退而各守其宫子产曰有归则不为厉故文变则可归也归则不厉不厉则其才不疑其才不疑则其体立才非一的之招体非一鞴之铸也奇平华朴苟皆以其才为之则其于体均有矣使四者各有其体则文之体正天下有此四正者则天下之二毒者止矣是故锓其文而告天下以其故然天下必知吾为豫章言之也京房考课之法当时第使得行之本郡夫不忧其身之不免而忧考课世固以京房为愚人也已
　　南雍课序
　　雍制之可尚者二不使士自为功不使士自为命也不使士自为功者勤钟谨铎规蛾子以帝王之物天下于是不贵其家之缦弦而尊国之鼓箧夏楚不使士自为命者日考月较以穷其情士不得鸣一日之幸天下于是奉理叛数祠才而疏福神故昔者高皇帝之意以为铸才必于太学而今罣于桑孔治财之谋顾有不然者是可痛也今士既策名甚骄其诵读而天子则不之信即一日功见誉流而天下或终疑之谓其幸与福会为今之才者惝怳而难恃如此苟必归教太学还其本铸久任师氏由诚尽材切以性命湛以经术实以榦济华以文章不出十年将相之才可手掬而得矣自余从侯先生后咸股执随鸣叩互遁然即以先生之为教至于疲鑪竭薪顾亦岂能信其中遂有将相才乎余故以为非自上更始大复高皇帝之制而厉诛桑孔则不可得为之也今其可得而观者文章一端而已矣刻南雍课选
　　翊富仓书自序
　　或问耻曰人不能自食而倚天耻也乡之人不能自食其乡而倚国耻也今嵗大祲民多死徙于是公私上下皆以成周委积之义为当求其当事大夫规宏经逺悐然聚而谋其大者以求储于官元璐茧存城曲以拘墟之见退而与其乡之士大夫娖然谋其小者以求储于社乃稽古社仓自隋开皇之制以及唐宋戴胄王琪所条参之伍之要皆有未协者以其资计威教悉仰朝廷盖非乡之自为功者也乡之自为功者古今惟考亭一法观所行于崇安之开耀乡者纲综粲然化裁道尽矣然在考亭自为之则良他人行之或敝继此真文忠行之武安亦良其后人踵为之日益敝考亭不曰里社不皆可任之人乎所谓可任之人者能人义人慎人信人廉人天下苟不得是数者之人昔之碧血今为冷风悲哉法之倚人行也为法不能制人必行而倚人耻也元璐之法察鞬首机欲使虽不得数者之人而亦可不害则有五道焉曰托卑托卑者何也夫托尊于官即废兴由官官虽贤三年而权尽崇安之法之所以不复者亦以其后举仓归官耳今以土人世其事以中夀量之极其身三十年其子若孙亲见其事习其所持各又三十年是则百年常在望也百年之法以官守之须三十人以土人守之父子孙三人而已家无繁令而安里有多言而惮此为虽不得能人亦可不害者一也曰居约居约者何也千人之聚有田者常数十人若以王戴之法亩责输升是使数十人共执仓命也此数十人者必有数鸺焉必有数蟊焉今约之五人则尊俎揖让定纵堂皇者五人耳其千人常在堦下其数十人常在壁上谋静而专志咸则鋭此为虽不得义人亦可不害者二也曰絶累絶累者何也刘晏以假贷非福青苗直以贷祸即崇安良法后人败之拘催不堪咸以咎贷是故以粟贷民求息则粟有再死民亦有再死民顽不时归粟粟小死嵗大饥问诸鸠殣粟大死以法治民顽民小死春散秋敛五六月间价踊求粟不得民大死今就籴徴利以平为功金粟迭处不离其据此为虽不得慎人亦可不害者三也曰制欺制欺者何也大嚼者咋断其舌左手持鍖右指愓血一身不可自信而况于人乎故鸣鼓虽公不救往过要鼎虽薄不形来愆今质入谷出以钟易石是使受者不私私者不负骥驽同枥不见骥亦不见驽夷跖并防不患夷亦不患跖蚨飞来去倚枕聴之周郑交质之谋而有邃古结绳之化此为虽不得信人亦可不害者四也曰藏富藏富者何也过府而防指者希不有盗心执炙终日宁当不知其味乎寝处京坻而我无与焉不及十年庸人皆倦矣今以为其家之肥期而归子旬而归母后乃尽子囷子凡谷六千石受息千二百石计上田嵗入谷五石千二百石则凖上田二百四十亩是则五家子孙世世之业也富此五家而千家乃不饥食五家于仓而仓乃足千家之食自抱其珠谁得脱者此为虽不得廉人亦可不害者五也凡此五者皆古所未尝谋自元璐以意创为之妄计虽甚浅疎断可百年而上因着为説以谂同人今饥民习赈等于骄子更一年不登诛求富者必立尽此云翊富是为富者策救使不得贫耳至所寓意保甲乡兵云然者安知是仓不为武库耶或疑此法终难行者固也当考亭始议社仓时吕东莱规以任所难任恐不成功朱吕且然何况今日虽然请自隗始夫众不可倚也自为之法不能身先之而倚众耻也
　　治社八子集序
　　今天下多事天子急救乱使天下郡国之民团结保练户皆可兵人期能战以为如此足以制贼然臣以为由其道可以得卒不可以得将也尽肉食之谋皆一卒之任若夫死绥制气之事惟士为能士所持惟文章而法亦团保墨兵笔战因社为肆是其所制将者也然而今之人不以为贵非徒不贵之已也又归狱焉以为其习致衰其气召乱笃古之士戒心骊稷强者卷堂弱者闭户魏子子一愿一洒之乃集其朋大治觚椠号曰八子章鹄示人其法元究天人高举礼乐敷算兵食钻秘韬符时或悲歌小形涕叹风论四出褒讥霍然或惧魏子曰子其危乎魏子曰吾何惧吾父死于是吾兄死于是也而其朋数子曰建安七子之才而学道者不尊之由陈思之无义父兄耳若以魏子父兄之义收召声类以极其材于应刘诸子何有哉余闻之气汗缕缕出于冠上嗟乎居体致用以为之文章求圣贤之心以谋富强之事未应一命而争致其身循此之情授之笏必击贼予之五万师横行塞上矣今求天下之鋭于乡兵里甲而不知文章之社之有将材是则田鸠所笑不知适秦之路乃当由楚也天下之文章议论皆非一人可持朝数人谋其忠孝不可曰党社数士治其文章不可曰乱小人无朋下士岂有社乎






　　倪文贞集巻六
　　钦定四库全书
　　倪文贞集卷七
　　明　倪元璐　撰
　　序
　　方正学先生文集序
　　古今大忠自楚三闾至宋信国未有不盛为文章者也文章之力贯道道立召才才聚天下无骨畏死之徒定不能为之圣贤尽性于忠孝必立命于文章我明三百年莫不以方正学先生之忠为出三闾信国之上顾未有能言先生之文为是离骚正气歌之所不及者是未能知先生者也孟子曰我善养吾浩然之气当先生遭逊国之难九死不悔蹈刃如饴非所谓养浩然之气者耶顾其生平论文亦曰道明气昌则文自盛今试取先生之文读之严茂高典则亦迁固华隽周赡则亦枚马幽仄翔举则亦仝贺充朗流逸则亦曾欧然惟本乎理充乎气而言之长短与声之高下赴焉其质熊熊然其源汨汨然色正芒寒令人望而知敬则先生之所以为忠即先生之所以为文是谓集文大成文不在兹乎南城张君廉健尚古幸宰先生之邑得以大聚先生之文攟摭类次刻而传之惟恐失坠其慕义景贤兴起教化之志迥出于俗吏而余姚卢某者撰次先生年谱搜括遗篇勤勤然佽助张君以阐扬风励为能事合并书之亦以劝后之人焉
　　孙督师抚秦四録序
　　四録者白谷孙公傅庭抚军关内奏绩对扬之书也曰鉴劳録曰清屯始末曰练兵总録曰省罪録以众勲示赏而不足者以一言被罪而有余媢嫉之害始中于正人而终祸于邦国可畏也方嵗丙子公受命抚秦海水羣飞蔓荆载道标无劲旅廪寡宿粮谈兵之家莫不徘徊审顾需剖将来公投袂而起慷慨无前率未练之卒出百死之计不旬月而禽剪渠魁俘献阙下大憝元恶相继伏诛然后退而清屯以裕饷募练以强兵旌旗所指凡夫名异号之防莫不投戈解甲非窜则降再期之间境无鸠眼公之勲亦赫矣天子嘉之屡诏懋赏而武陵之忮乘间窃发因其灰心引疾坐以诬罔无将幽系请室罸行赏稽时论之颠无若此者然自公去秦而防日滋横上益思公乃召公于圜扉已使督师七省时余在司农备陈末议请行营粮糗从军所壁就近辇输俾无反顾及公率师出关分道进讨自将大兵繇阌乡寳豊进击逆闯频战频捷克复日闻中外相庆指顾荡平乃天吴恣虐七日其鱼举近输之粟皆断阻不前士马并困不得不退保就食而一军之却坐误全师贼反乘之因而溃败夫可进难退见几而作于方畧初无失也斩帅余威振于戏下于法令非不伸也然而一溃不复支者莫致而致岂人之所能为哉当公抚秦时卢公总五省之师洪公督三边之士三君者皆人杰犄角办贼贼势日衰使久任以竟其绩何难坐销战气亡何边疆多事武陵悉移三君北援寻复以卢督宣大洪督蓟辽公督真保弃习径而即晦室又重掣其肘致卢洪军溃身殱而公以长系获免説者谓天假武陵以存硕果使収功于防谷然以偾辕堕甑之余为灭灶更燃之举公能留其身于危疑刀锯之余而不能伸其业于仗钺声灵之日悲夫余与公同膺环命并佐中枢尝诵四録于木凤之日辄欲弁其简端会军书旁午援笔辄投今解计归讲不忍以心许之言负吾死友为叙梗凡以挥宿涕然昔之所欲序者四録今则并序出师俯仰之际忭恨懐后之览者其将有感于斯文
　　姚孟长翰长代言稿序
　　夫云霞者非天之为也山泽之气蒸而归文于天是地之忠天者也后王法之以使其臣子代为君上之文章宋人曰得知制诰一日足不恨当宋之时环玦云泥皆厪书命道总褒诽其义则史今言丝萃于旌纁字衮依其鞶带无讥有奬以明至仁且夫遇物称佳敷欢四座毫毛茂茂化为醴脂此气士之难居者也以孟坚之才为其大臣上哦主徳犹病吚优今使天子执平交之分涌如泉之辞媚于卿士不亦悖乎是故观夫百尔之道察其难为无如视草者矣而以姚孟长先生为之其难益甚先生之为难者二望峻而文行逺望峻则今之人必以其言为山龙不得则怨文行逺则后之人必以其言为蓍蔡不核则讥近怨逺讥此二者不两弭之术也故使今日以是事命某某必辞而先生居之夫先生之居之则亦天意也往五六年间珰祸炽兴丑徒干纪凌撼椒庭冀离肺腑党钩正士不漏平原禠脱缨组如风击萚北寺填溢踵不得下戎行牖下等于三山天地既防陵谷将变圣人乃作行其大僇氛尽旭出道介长消奋椎党碑极命轮毂苌宏之血祓以膏兰胥靡闾氓悉还车服号綍并汗木凤为疲而先生方召自英州再升玉局圣人顾之贵其峻整以为精微前坐贾生侧陈里革进则资其甘盘之学退则役其燕许之才先生于是奋笔致能体天貌物章霆露之功别恺凶之道表方中之晷扬大来之符引伏戎之忧厉扬廷之义着首肱之爱呼敬应之心发言如雷軯訇天下若此者非先生孰可使为之乎先生之与圣人通徳譬水合雨而冠领正人引衾发气如芝荃之并馨斯能鼓吹大谟青黄羣直虽或光回绮合小命春华而义须鬇然搴壮岸出史狐之能于斯不坠矣昔蔡襄之謌景祐陈瓘之论元符非为巽牀巫纷归荣一氏之业也以先生之鲠固多怪少可使修誉命之辞适及泰征之会嘤鸣之求托音节足故曰天意斯不诬焉子瞻纵笔一世唯为五铭先生典制二年亦不盈牍端人之心可以知已诗曰倬彼云汉为章于天又云防蝀在东莫之敢指防蝀之与云霞岂得无其辨乎
　　黄石斋史公宦稿序
　　钻串六经役其魄体以为之举业使膏粉之容化为鼎气自二百余年来未有能为之者而石斋始为之自石斋以其文达而天下于是跂然搴裳从之顾其始天下以其学不能为六经苟求六经即求之石斋既复数年乃又以其才不能为石斋苟求石斋即求之六经当此之时天下之胆决犹秋蓬也俄不敢六经而敢石斋俄又不敢石斋而敢六经以才则不能有其学以学则不能有其才小者肘见大者躅絶此固石斋所当闵痛尔石斋处承明著作之廷而求经济之道其于时文犹老妇之厌离柘枝也而今忽自意至为文二十五篇出以示吾自吾与石斋交每语移日欣惬契会少所击难虽然吾今聊复难之石斋必以是文章之道可治天下故矫争而上自宋而唐至于汉秦犹未已而吾虑天下之者其心又以是文章之道可治石斋倘天下欲以文章治石斋则其情必流逐而下也夫汉人特不贵子云唐则大笑昌黎宋之于子瞻遂欲杀之矣必以石斋之才为其汉以上而今人之情无有其宋以下者则六经之治文章文章之治天下不出一年其功尽见顾吾今者见形而心怖甚则何也
　　黄白安侍御奏疏序
　　夫层垣识洞寝石诚没故市竭呼而非谓俳极啼而不哀何则智不烛机则意南无致飞之则道存谢责则宜下有不登之音故使薛广镜晓人之情则气凌平仲谷永去懐邪之意则辞敌长沙夫笃时者夏迷游光者春咽惊飚者秋黙悔革者寒号是以多舌无诛侧想枖童之世烈腰齐堕疏观曲女之城斯亦悟士气之所归知嘉名之有败也若乃晶襟拟鉴药口羞瓶休则凤哕岗崇扬其节足奋乃虎争殿重剔彼夔睢法巽互输唐炎并伏汉相之一言起寐唐臣之十渐危明有足贵矣测谏者之所存亦何能之不葢以议埒史则领其三长以权凖相亦综于五视故可以汗青竹而为光餗黄铉而不覆也属以高阊授斧函关跂灵发七十谏书之函飞五千道徳之气欲使贾言失至陆语隳新夫苟读周书宜削陈羣之草而忽传洛纸可知江尉之名尔
　　杨伯祥太史稿序
　　当十年前仆俯首为文即意至才起回视棚架复疑不可自以半生精气为帖括所拘持每向人云熊狼之罣柔绳何时出力乎当是时天下之禁以为作古一字如系石鸟羽坐取不升既数年而格理骤变体经切子遡洄取难自仆视之斯亦熙景之明徴文人之巨力矣然而今之论文者焦然引为大忧夫立于典坟以观今之举业其为道理非竪亥大章可得穷歩也以其东走日下积渐为后之不可知则不忧以其凌宋蹙唐意且噩然不屑汉魏者何为独忧之且今文之可讥者有四而今之人则皆不能察之戴髅为头帽通八寸伧升食店鶵争上风此四者蛙紫所归疑弓玉之大窃也其与今之真能经子者分胎别体有如马蟇而论者必云沆瀣之道本诸一气又可已天下之病皆在于不审真伪不审真伪则作者妄作议者妄议苟不辨子则必中苟不辨则必刃子子相战政刑无章使世脊然不得平治非是等之咎谁咎哉自仆之见以为天下真可以文章之道治之也九府之才三年虽盛肘跨及者不过数人当璧压纽一士而已尊此一士以召天下使共学之悟其所至正变近逺以求至理博串羣言正以仁义金石鼎尊涤其粉气胷贯腕强头脊俱起决鋭致功而为经济天下之乱庶其豸乎于是刻杨伯祥稿
　　呉澹人庶常别言序
　　今之为文者不禀法古人而自不见性三年一奉新贵资粮厞屦皆于是乎取之割席帽进贤冠为之疆界有如鸿沟如是者文常为客担装俟时风利帆举翔然而别是其常也若澹人之于此则有不能澹人之为文章法必禀诸古人而自见其性夫古人之法则既千年文人之性则亦千年而极澹人之身不过百年耳如是者文常为主故使澹人焚笔砚则已不焚笔砚则自始学为文数十年以来之文心栖其胷指与俱寝兴虽以管宁割其傲席温峤絶其忍裾李陵蘓武连袂而哦五言王维孟郊比喉而唱三叠犹不能以飨之軷左激其逺游也是故澹人之曰别者虚言也然而吾能实之今问澹人当处鸡探防揣摩期于必得富贵及其弃置情懐作恶如刀割伤此二念者澹人有之乎如其有之则在今日可以别矣且是二念者席帽犹可苟进贤着头而絷之维之逍遥永夕则使其人气不守身骨不扶肉皮离其面心弃其胷浸假入于非人是岂可不与长诀乎澹人曰生来堕地于此二者自不曾逢亦不必别虽然以种明逸之幽贞及既贵乃争田宅吾宁为澹人防不速客若澹人之为人清至孤引吾之畏友也鹄游燕宇诚心愧之复何言哉澹人初名天临入试乃更名桢当闱中牍具覆发主者心冀知名如卜聴人懐镜入市幸闻好语者时有声誉则相呌欢及澹人名揭众寂然余色颇愧食已忽予年友方书田从西座隅离席谂众曰呉桢者华亭呉天也众乃赞噪向主者举手贺得人此大似高适等旗亭贳酒时固亦当传耶
　　王谑庵悔虐钞序
　　谑庵之谑似俳似史其中于人忽醴忽酖醉其谐而饮其毒岳岳者折角气堕期期者弯弓计穷于是笑撤为嗔嗔积为衅此谑庵所谓祸之胎而悔尔虽然谑庵既悔谑祸将定须庄语乞福夫向所流传按义选辞摛葩敲韵要是谑庵所为庄语者矣而其中于人不变其顔则透其汗莫不家题影国人号衙官南荣弃书君苗焚砚暑赋不出灵光罢吟在余尹邢尤嗟瑜亮蜂防之怨着体即知遂有性火上腾妬河四决徳祖可杀谭峭宜沈岌乎危哉亦谑庵之祸机矣谑庵不悔庄而悔谑则何也且夫致有诙而非谩也不可以刃杀士而诡之桃以杀之不可以经断狱而引非经之经以断之春秋斩然严史而造语尖寒有如盗窃公孙天王狩毛伯来求之类研文练字已极针锥正以春秋一书使宣尼腾乎辅颊岂容后世复有淳于隠语东方雄辩者乎史迁序赞滑稽其发言乃曰易以神化春秋道义是其意欲使滑稽诸人宗祀孔子耳滑稽之道无端似神化有激似义神化与义惟谑庵之谑皆有之谑庵史才其心岂不曰世多错事春秋亡而史记作吾谑也乎哉如此即宜公称窃取正告吾徒而书既国门逢人道悔是则谑庵谑矣孔子曰罪我者其惟春秋乎斯言也谑庵读之而悚然也
　　祁世培司李玉节传奇序
　　韵人管风弦月庄士矩伦矱理两氏遇于涂必捽顶交唾而去今使两手者左执檀口右操铁肝兼写并献所不能矣夫文章之柔若媚狐比于巧令者莫甚元之曲子而以为由其道之可以教忠世培则有取尔也世培心恫于时起蘓衞槁壤为当塲之弄其蘓意微其丑衞恨切岳氏之祠泥范武穆金铸桧卨人之欲不朽桧卨甚于存武穆也宫商铸之不愈于金乎故是记则祁氏之刑书也名音曰律名法亦曰律故世培之能于司刑于此可知也然世培之于古之为词者则有异归焉宋广平刚肠而哦梅花则媚归于姿世培妍面而敷劲防协于铜琶鐡绰归于骨王右丞奏郁轮袍领解登第归于艺世培既登第而声忠影叛发其思存归于道栁耆卿调桂子荷香致金亮跃马归于辠世培拈一秃节子近晶汉日逺遏塞云归于功且夫谱事为词使可歌舞其中有灵也已以世培之词为脔享于诸氏聪氏享谐了氏享态藻氏享华侠氏享义而用物以配之逢花则艳着酒则豪当经则法伍史则鲠是固英怪非其才莫能为之也
　　王瞻斗比部诗序
　　现宰官身説诗则其情必出于避酸而迎福避酸者规模台阁以为流于瘦寒即与其进贤冠不副迎福者以为诗诚有识习为丰肥华贵则其官遂亦如之也是二者之于官愈近于诗愈逺而吾友王子犹然笑之夫王子者其官可以骤贵而顾取苜盘云署其才宜在天子左右而乃乐金陵山水其诗无不通而特好为陶元亮孟郊贾岛世人驱诗以就官王子驱官以就诗世人以官治诗王子以诗治官其不同如此也虽然却为王子下一转语诗固不在官高达夫官西川节度羽檄蠭午而诗正清微能为高士之心却又为世人下一转语官亦不在诗白居易诗风流妙骋杜牧讥其非庄人雅士所为而官至尚书少傅由此言之世人之诗不可知王子之官则岂可量乎哉
　　马巽倩进士书义序
　　今文鹜奇如蚰征上欲正之者矫以驯安弛波斥涛夷峯截岸面不饬衔枚无声眉山而上无有古人成宏之间安其身命如是为之益复矶激虽使仲尼鸣鼓子产铸刑聪明之心有死不服也若乃上飞天门不见羽翮出没龙宇不闻水声摄汞拘砂则无火气推研引则无粉光胠箧六经赃不得迹号召诸氏名不得举于是乃使诡质怪魁揽袪从之絶躅弗及夸父投杖小巫弃茅波旬乞哀南人不反当此之时文章之道得以大正能为此者吾友巽倩而已自吾每言文人之心通于禅观在彼教中亦有二端鸠摩纳室食鍼尽鉢能食鍼者则亦纳室隠峯倒化衣佩顺体能顺体者则亦倒化此亦圣贤不以为怪杯渡彳亍奔驷在后能后奔驷则亦彳亍丹霞呫嚅大地俱响能响大地则亦呫嚅此亦龙象不以为驽天下平奇皆出于此然而荧惑已讥狡狯或悔文章之以巽倩为正无疑也
　　王芝山中翰书艺序
　　凡文造思不能出景犹鵞鹜具翼不能取飞也灰壤碛塲大宇重堂缝刺天地窒于堵墙文章之不能出景莫斯若者矣故景者天下之所共取也以其力则取之谢灵运知之也以其缘会则取之桃溪之二士知之也以其机智法数则取之费长房知之也谢灵运伐山辟道不景不已二士不知其身之忽然桃溪费长房坐持地脉宛然见千里之状是故三者天下之所归景也古之文人为之者子云防盗而挟灵运之斤渊明子瞻防仙而饮二士之药宋玉长卿枚乘纵莘神而佩长房之符然以为是数子者才絶体大不可防见又以其经天之业责于今之制举有不可也然而吾门人王子则皆有之吾见王子之所为文标举兴会飞光致灵其法转仄呼蹙悬灯取映召万物之至逺尽使形见虽遇憨题蹇目下笔即景下景即胜惟王子至精能为之他人不及也自吾以平格处王子则犹沈之耳今遇神识裒举王子自此遂当起而持天下事夫天下事又岂伧父笨伯之所能为者乎以王子之文章为其政事云开霞焕天下将有矫首而观之以为其诚至而灵会灵出而景臻者是则王子以其鸿雁六翮摩天取飞者矣
　　祁止祥稿序
　　文章之不治则由其才堕而体升才堕而体升者诡羮酒于太元逃灯剑曰帷匣此二托者其名大尊而其情如春氷弹指可破也夫太羮为不味之烹元酒即非醨之酿不味比之生物非醨防于淡水以此二者享诸众口苟其哜嚅唱防悦怿腾酣则亦遂可尊屠手于易牙贵汲人于仪狄然固不能则其用之文章必有不可者矣且谓过宣必敝则有取于帷灯侈割将伤是所期乎匣剑然不知畜光需鉴养锷待剸此以喻字未落纸之时意尚包胷之会未闻至幽相察而忧照深两敌相威而嫌器利者也则其用之文章又必有不可者矣知其不可而顾为之者其力薄而取途于易循中慙而驾高名以自壮既已为之必以笑天下之不为此者衰狐升座而呪龙象之智为羊鹿此天下之大痛志士所务白也故吾之意欲使羮人穷羮酒人穷酒灯者犹灯剑者犹剑则天下之才出天下之才出则文章之道大治矣自吾持其説二十年不敢以告人以为言之天下必有劚吾舌者而今吾友祁止祥由其道则大效则是文章之事犹可为而言之亦未必祸也止祥之文栖于奥深跃为灵露观其入刺然可寸计心观其出泻然可斛量血则其才无不致于其文者矣夫使止祥澹然而唱晓风残月或可以欢十七八女郎信口而长吟亦可以通晓白香山之老妪然止祥不为止祥以为使天下妇人知之则不如穷以死耳观于止祥之为文亦足知羮酒灯剑四者之才可得而极而太元帷匣之义自圣人言之亦为多事庸人托之则大奸而已矣以止祥之才亦数举乃售使吾言晚合然使止祥不大效者吾舌岂可得保乎
　　刘讵溟解元近艺序
　　应举临文欲不作第二人此无他法为今人则求见我为古人则求见今敌今人则务制气敌古人则务使智而已为今人不见我无为贵万人之特矣为古人不见今无为贵一王之制矣敌今人不制气无以争其上流矣敌古人不使智无以用吾中驷矣何以明其然也汉人命骚互通绳贯枚叔神奋以发观涛夫当家结艰危人攒膏艶忽开良界救竭排同今目综九七则明原乘手扪云波即章枚马此为为今人见我也子瞻欢古而凛宋法檀弓戴记鲭合欧曾表志观碑壁藏月表譬中秉仙骨外披世衣故虽羣憾归狱其文而惟咎讥时不灾反古此为为古人见今也桓君山云新进羣丽极才竭情顾见刘杨一时变色原夫刘杨之制亦犹汉耳非尝窜身汲冡借面殷盘而黙禁时才使自韬笔犹马齐骤气失飞黄此为敌今人制气也昌黎起衰防废八代观夫魏晋而下陈梁而上钤情链义道亦千年顾尊偶骈为愧秦汉昌黎心畏钤錬则脱偶骈讵非狡机遮畏攻愧此为敌古人使智也文章之情综是四者则非偏师而握全算故必得第一也安城刘子于丁已二夘两举俱裒文区雷叹然以今遇马公神识宜必第一往予蒙者遇之则亦第一虽其才力得不有其计数者乎当先十稔世尚董荀刘子亦董荀而御以遐心则生兴防近此数年人矜江庾刘子亦江庾而主以成骨则出神锋兴会非匍匐之所能治神锋非衣冠之所得摄也是故以今相之不失刘子以古相之不失时文不必变今人今人不能为不必古人不能为能变古人使天下神识不得不明眼亦使天下蒙者不得冬烘是则刘子所为计数者已夫文辨元魁犹人分圣杰魁之愧元杰故不如圣文之圣者则亦有圣人之道焉亦不可阶升亦不为已甚亦疾无称亦懐刑焉尔
　　刘大将军奏议序
　　呉子曰总文武者军之将也古之名将羊杜以下宗岳而上皆多学问盛有文章露布奏笺得之马上横槊磨楯不假床头播诸文区千年可诵儒者俛首服习不以为慙也近代则山东刘大将军壮节精思神勇骨怒左握钤韬右操图史上马杀贼下马赋诗闻鼔夺鍪闻金作奏诸所条上凡若干篇秘邃之谋环脱罔测更复霞焕追琢其章虽使子房握箸伏波聚米杨修供纸马周赞笔犹不能以窥彼囊符参其辞火嗟乎岂不诚大将然哉循此而观斯明经纬文武共治革骼并躯文不救时由无克敌之气武不定乱由无贯道之心夫文心之所谋救者有霸之奋者也武力之所致定者有王之静者也锋镝之所不能惧者其民可得而托也诗书之所不能屈者其敌不得而穷也是故大儒必武大将必文譬之隂阳殊气杀生异权而大隂必阳以杀靡草大阳必隂则生荠麦致极俱会故曰大焉艺祖择相谓须读书顾戒武臣勿学书语宋之日弱即由此尔文王卜相太公谈兵苟迷羮梅谁为龙豹今夫将者讵有卑持滔旷湫凝则兼四气动随转化遂通神明羽翼股肱以应天道智仁廉信斯备圣功其义固精于调元不读书何为而可乎何为而可乎
　　呉来之进士近萟序
　　今文之高者根柢仁义综络经制体用沛然抗裁古昔循此不已日变而上精则已尊粗亦不陋也然而求者之心不厌论者不以为正天下之意以为是以仁义经制就文章文章以就科举科举所谋是为富贵则岂有其诚然者乎若使吾平虚而论才士穷能造思挥常选特兀枯豁涸走瓮击壶当此之时杀割俱聴岂必有富贵之心哉凡天下之务为高文者其心不甚丑贫贱既自孤引以为调高和希又矜负必得富贵虽悖愚不然要其求毕文章之分使名立可传则已耳而天下以为如此即亦以仁义经制为黄叶不可恃也虽然今士所从受仁义之谈经制之论不于坟象则在典谟奇文奥章古之圣人先为之矣必此可疑则彼亦难信中世以来率有二归归理广川归才敬仲二子之文辞其灿然者矣今不知二子所操笔覃精者为专治其仁义经制不治文章适得佳乎抑故治之乃佳乎使二子入而为其正谊明道出而为其竹林玉杯出而为其尊王攘夷入而为其山高乘马则是二子亦非至专狡狯秘戏营不急也或是三者道如蚨蛇子母首尾往来击应不可离擘耶神仙之业或在炉鼎炉鼎所求一以为精炁一以为黄白一以为服食及其日至皆熟也夫以为黄白服食者神仙所不争则何不灭灶毁器开目而存其黄芽息吾姹女以为黄白服食者是其至粗亦何以如相要期循侯齐出乎今使世人而为神仙之事为其黄白则必贫为其服食则必死无其精炁则亦不能有其黄白服食则是三者不可离擘亦若蚨蛇然也吾友呉来之之为人体立骨随义起气出自其楗关足不窥园别天下邪正如察烛黝皓时每静居爪画穴被吻声鸣咄皆天下大计君相所忧其文孤岸包举奥栖董帷美敷管锦体用之言斯已至矣然其文即至亦岂能有加其为人乎来之为吾言吾或念作退思自立进思致功以此临文即得精微当吾临文意得回视性光湛然亦益洞世务由此观之辟召之变为科举科举之定以文章非后世之圣者则亦不能为之也今多设防欲使徳行制里治行制表不知是二者文章之力皆能取之有不能取抑其所为文章不必如来之者也苟文章不必如来之者吾疑其文章之不暇而暇疑其仁义经制乎哉
　　王甥尔式时文序
　　予以文章交尔式三世向者水部先生之于文务为静微其临文危襟植覩神俭体安爪管相摩黙然忽举司马公务为矜岸其临文防手飞眉裾寛带广吟啸俱出曲尽犹歌余父事兄事游二郄之间笔朋砚徒旬必一集每相其须情鼻采即知意思不待文成悉已契会因是道合与为婚姻时尔式生方二嵗未可断其能文而予谓可妻也以是祖父文心所蒸足才十世况一再传乎而其后十年尔式果以能文名尔式之于文特务为清逺湛深其临文眉十数蹙已即有阳气浮于大宅栖翔不常防包祖父里中谓之才士维予亦不以为诬也读书足不窥园今夏以省司马公金阊境上裹粮数百里顾念三呉之间多大儒哲匠请得操文二十篇广求针箆定胜闭门造车时余喜曰可因告尔式文章欲一日名天下亦不难但使临文情见灵生即其才自极耳二十年来文章之道则已三变初变为董戴再变进为经史三变又退为成宏此三者皆可以霸顾必皆以有其情灵为佩符当璧否皆蛙紫是故今之尊时与攻时者如两儿辩日各循边半无有是处也子行矣途觐司马度亟问子三年进退如何而三呉之间大儒哲匠有揖子升阶者请必举似吾言倘云不谬即可归而求之矣
　　林令君行业序
　　使天下性命之士治文章文章之士治功谋则天下之文治武勲俱出矣西汉儒者胶东执防以其仁义元黙谨循性命而其时之奥文奇字则必归之长沙家令以其达明悟极命菁华而其时之经画智计则必归之是故西汉者人材之荟墟也顾人皆知西汉之材文章而外又有其武功吏治而皆不知西汉之武功吏治本诸儒术儒术本诸文心以此尚论古人何如勿论乎林侯春之莅吾会稽一日而人知其徳三月而人见其才五月而闻诵之士皆思学为其文章林侯之徳静诚凝整章为道辉如日丽天肝面并列其体不易其神不欺是故一日而即知之也林侯之才虑而后动不言所利批肯应射归于静安其足不高其目不瞬是故三月而皆见之也林侯之文不与时争我法自贵寝处先秦呵嘘二戴其襟不閙其脉不张是故诵之五月而后大服之竞思学之也嗟乎会稽人士之志气一旦矜奋皆务为林侯之文章是则福徳在越六千君子其将再霸矣乎夫吾会稽者其山秀华不必峻极其水明澹不必穷深其人磊砢英多不必以矫尾厉角自矜气节顾吾犹惧其拘墟而处于蓬艾不可不以林侯之文章治之也苟使会稽之学尽化为林侯之文章即林侯治防稽之事毕矣
　　陈再唐海天楼书艺序
　　今人之为文章皆不极其才而趋易即使极今人之才至于殚钧竭薪然不能难也夫文章之事欲求其道则不可得离其器今时文之分肢配股拟纤似复者其器固然等于鼎虞祖宗之所奠也破先民之律度而自用其才则有才无法自间者漳海莱阳数子力致其沈而其情类子而士之趋之者不拟其沈而拟子夫用古如懐逺人可使其梦中神合不可使其白昼形见魅出画师貌人者贵能发其河山龙凤之姿而不失其颧面口目之器苟使范山模水以为口目而施苞羽鳞鬐之形于其面则非人矣取诸非人以为其人之奇貌此甚趋易而不能为难者也陈再唐使君之文行世既五六年大都湛深标举自积思诣至之士不能测以为畜子包经望尘欲走而初学防识皆能知其为时之可用守之不去盖深人不敢以为非道而浅人不昧其为是器故其为文甚难而其才极也天下之才极于火与鉴火附薪为光而灭薪无用物之迹鉴肖人面而不为人面有守器之诚故二者之道可以修辞而宰世使君宰东瓯效而更宰吾会稽迹其治行纬之以章察类史严挺类谏剸划类将调宣类相而经之以乐只不离其民父母之器是公之为文与治并为其至难者也石子中玉等诵读久而发其光悬公文国门告其党以文章之难如此公云汉为章而诸子能明其作人之意是有韵合且夫负志之士以文章之道求公则岂有可得而阳鱎者乎












　　倪文贞集巻七
　　钦定四库全书
　　倪文贞集巻八
　　明　倪元璐　撰
　　序
　　贺赵明宇巡抚晋大司马序
　　我山左一区歴世共奉明脂怒觔扶其大脉者也然以宅图言之汉唐宋宅雍洛而我宅燕则已异矣故以山左之噪被于雍如喝左耳不必堕其右聪于洛如击齿及舌舌掉可避也于燕即如按肩者头不得起夫元亦犹是而稍殊焉元郛山左而闼卢龙我固反此矣且元之馈仰海而我专仰漕仰海则山左处臂仰漕则山左处喉者势也往者天下之乱多起青兖动为妖弄孔孟坐其上而张角韩山童唐赛儿辈灯传如此日者壬戌之嵗徐鸿儒飞一瓣香衡众百万蜂拚蚁结夺城邑盗名字时方左怵篱风右惊壁雨而火发自其中庭中外震恐予忧宗恤纬既两有之而抱危者二焉倘使贼释邹滕不攻疾雷趋兖振尘可下据濮有曺鸡连汴孽西断清源南塞泝海又以十万缀于武定遏蓟门之冲我援兵不得出涿鹿大江之粟不得入淮徐腰絶膂分全齐非我有也其次则并众袭有莱阳负海为固我亦坐困二者幸不出此然迟之将必出此者势大则握鋭时久则豢智乱人之樯豪雄所托载者也于是大司马赵公仗钺兹土则三年矣元老克壮丈人以贞霆击飚驱层围解铁迫脇山鹿束于篅笯用使毒狮失据诡锡堕灵不度五旬执渠以献昔者张角已灰火传波渚山童既柞蔓发刘林斥蠁批萍应手旋合未有根犁株絶若此荡然者矣当是时天子为之歌彤弓曰汝作朕司马阶于三孤延赏世世夫天子以为扶肩树臑是使其头不下控也而或曰防未雨不戒格白徒不武夫广教召徒结积数十年此必决之势矣毒蕴于中善治者厉剂攻之使散于肌节不然不溃肠不止而曰白徒是畏虎暴衢不惧狐怪其室也往代之祸什九中盗一中边耳靖康何局尚延十叶揭竿之呼大命随去秦汉可知已故徐贼之祸其难倍于黔蜀且夫黔蜀之贯气于山左犹一缕也今山左之息微微公在中枢犹当引为本计在还其所为明脂怒觔者而已
　　贺王符禹中丞晋南枢序
　　山左之罣于妖难也岌乎龙蛇之纷荡而走陆矣赖上神武发其声灵知人善任连获虎臣初则大司马赵公载斾而抗棱于前既则今中丞王公秉钥而见休于后赵公定乱之才健奋以耆其功王公安人之畧沈几以作其败何参相属淹琦并歌要以坎既平而置丛道已济而丧茀王公之时则有未易者矣夫病疽者毒盛内攻大命将拨弹剉之施快其一决迨毒出病已息微气索余蛊之威或散肌甲虚中弛扃邪隂窃发剔之精销豢乃蕴孽斯则圭鍼之所以处钝俞跗之所为若怵也故以鲸鲵既荡弓矢既櫜而任者之难则有四焉京观之崇泽殣亦量吊战场而欲恸赋芜城而足哀新丰之未可骤规难一也讹言莫惩惊魂犹荡筑城骇南诏之骑持藁行西华之筹颠涛之未可猝平难二也边关之馈征米粟于绛河輶轩之踪责资粮于楚馆眢井之不可得汲难三也方胜之兵一日免胄则民畏贼已胜之气日日擐甲则民又苦兵危关之不可得寝难四也此四难者修废之功劳于辟昧绥愚之术艰于击强掘鼠之供费于牛飨防下之情纷于虑敌然而自公为之既勤止矣条庐策井以定其栖区塍理陌以修其业收孥引属以萃其类请蠲丐赈以苏其息简将饬士以壮其卫申纪严律以明其制左握芒黄右操钟乳毒亦既尽脉亦既起于是乎鸿羽解肃鹰眼化憎流者以复居者以辑青燐化为白肉赤地载其黄粱商旅之赴其涂者无丧厥斧宾客之宿其传者有授之餐视履之模还其有荡冠带之胜起其大风矣昔魏博恢既墟之城泾州归已逋之戸济屯之功不其然乎当公金城图上之时亦有武贤异同之论或主大招流亡而归其业或责穷搜逋贼以致其诛夫丛雀已定而召鹯致争风鹤无闻而望鵶骇敌故众聚则不可麾兵出而无所获斯咻者之害成非公之所任也然竟以公静安有谋辔衔无失故虽小沸洲渚不至连山此予所谓安人之畧沈几以作其败者与斨斧在东二年天子嘉之擢佐南枢使观大江之风察大本之地然且促召公矣自予素知公孤骞之节乔松絶援尝昌言于朝谓公必办贼而至东土弥严一介裴寛之鹿瘗于中园苟晞之牛不走都市靖共尔位屹屹而已夫骨立则失其程李道光斯誓于马羊自负志之士赴功之英未有颐观股随而能成其务者也公既将得代其部吏藩臬诸使者共征詹詹使扬其伐予不辞固僿操莛发钟亦犹是我东人章甫所已哦衮衣之习唱也
　　贺许平逺兵佥晋督学序
　　天子御极十余年间任才求功道亦百出矣辛壬之际天子尚文许公应时飞苞跃采云霞蒸焕河无竭源当此之时天下之文皆归许公天子曰都可使治赋廼畀之节俾镇甬东已庚以还天子贵武许公受事抗棱执律雷霆啴啍海无沸渚当此之时天下之武皆归许公天子曰都可使治士乃授之衡俾量全越呜呼天子之用才神明若此者非圣人孰能为之乎昔者姬公明道使制礼乐礼乐既定命以东征东人歌之曰既破我斧又缺我斨毕公知兵使为司马司马既效属以训典康王诰之曰政贵有恒辞尚体要甚矣周之盛王用人之明也用其臣精微之心以除定乱用其臣贞栗之气以范俗制辞是故战必有功教必有造今天子亦不贵以武士治武文士治文前用许公以其儒者后用许公以其师贞丈人天子之心以为文武之道如燧日之相取也奎璧比而图书文章斧钺阵垒错然参居不相忮害天垂象圣人则之呉子曰总文武者军之将也推而言之亦可曰总文武者士之师也今许公方始受命铎雨在握莪芷未敷而某推测小明大约许公之所务为功者二而已其精之必以其诚正之学其粗之必极为文章之谋且夫世甚急术而不以诚正为迂世甚急功而不以文章为末者此惟许公能明之也昔者考亭入对或谓之曰正心诚意上所厌闻考亭不聴曰生平所学惟此四字庸人必谓考亭无救于弱宋然即不知诚正之亦为兵畧太公曰二心不可疑志不可此言诚正也穰苴曰虑定心强尉缭曰心动以诚此亦言诚正也夫不以太公之徒为拘方而独非笑考亭可乎昔者史迁思托无能之辞见于后世桞子曰感恩报国惟有文章天下皆以史迁桞子放废寄懐然即不知文章万夫之力是为功能孙武呉起务为攻战者也亦治文章管商务为富强申韩务为名法者也亦治文章夫不以孙呉之徒为废务而独讥薄史公桞子可乎且夫吏之文从一从史徐锴曰此以言乎其致一学文以治人也是故凡吏皆以其学与文治人况学使者乎今鹅湖鹿洞辍讲于下上林长杨絶奏于上尧舜以来之道脉典谟而降之文心不归学使者将谁归学使者不正士谁复能正士者然而他人之于道不必已有而文不必众着即教士教之学为古人耳许公之于道与文身之也士之学为古人者皆得近取而学为许公学古人难学许公易譬之貌人者立其人于前必易为照于其仰思梦见者也是故吾量吾国不过期月文且大起更益三年将相大儒之才漓然俱出矣当是时防稽之郡大夫王公关公闻天子之命许公也奔告某使为歌诵之言某谢不敏既而曰诗有之矣乃歌旱麓之三章曰鸢飞戾天鱼跃于渊岂弟君子遐不作人请益又歌江汉之乱曰明明天子令闻不已矢其文徳洽此四国
　　蒋楚珍司理奏绩序
　　葢书吕刑曰伯夷降典折民惟刑蔡氏以为诘刑而援伯夷此明先王之以礼制刑也易噬嗑旅丰贲四象之设皆言刑也洪氏以为噬旅上卦为离丰贲下卦为离此言圣人之以文明表狱也由此言之刑狱伦要固非法吏之所能权也臯陶之谟禹曰在安民又曰天聪明自我民聪明天明威自我民明威盖其事民之严也而其制为五刑墨劓剕宫大辟之属深周设安忍导酷若自臯陶始者然而臯陶之为此由其至仁笃恻以为吾朝张罗而民暮罹之此吾自戮也吾以为其法攸灼必使民翻然逺之悬踵莫下若张空罗者故曰有刑民之狱而无陷刑之民皋陶之制刑也期于无刑世之所为明清审克者无贵焉是则圣臣之所务而非能臣之所为也以今泯棼鸱义日恣宜得邦禁大臣及郡国聴稽之吏力求皋陶之道而行之天下犹可得不乱也金沙蒋君为李官于台者三年既有成矣当此之时其民之歌原田者万大凡曰惟良其属吏之赋缁衣者百大凡曰惟察顾吾以为是犹区观未测其际也始吾拔蒋君于雍其被服造次必于儒者既而天下竒其文章以为董贾复出以是临政使之治民岂不有其道徳精微者乎故以蒋君之司刑聴其言也观其行事则有五道焉蒋君曰国重征则民多狱国重征吏因征为家则民多狱国虽重征吏不因征为家则罚不及下所以贵洁正心絶源一道也蒋君曰国丛蠧则民多狱国丛蠧吏因蠧为神则民多狱国虽丛蠧吏不因蠧为神则罚不及下所以贵着暴情见光一道也蒋君曰国尊豪巨则民多狱国尊豪巨吏因豪巨为权则民多狱国虽尊豪巨吏不因豪巨为权则罚不及下所以贵贞制气禁非一道也蒋君曰吏不能教则民多狱吏虽能教而因教为厉则民多狱吏能教不因教为厉则罚不及下所以贵通贞志类物一道也蒋君曰吏不能富强其国则民多狱吏虽能富强其国而因富强为才则民多狱吏能富强其国不因富强为才则罚不及下所以贵大务本正谋一道也嗟乎此皆皋陶之道也礼也文明也
　　上虞令呉五山徳政録序
　　天气致严而作肃则归温于地徳此君臣之义也舜以诛殛治天下而其诸侯揆事布教以着其善和元恺之徳孝宣之震厉自汉盛时高文景武未有能及之者而其时最多循吏民用以安故夫汉宣之治非猛也有桐乡渤海颍川河内之徒保障煦沬以厚施其钟乳而广馈粱肉虽大诛日出元气弥蒸其民愈附今天子明圣以精强果遂之心涤剔天下而吾呉侯应之更用乐只以大治吾虞列国之长能达天子求治之心则未有如吾呉侯者矣夫天子之仁心甚充而靡有匮歉也而今者法纪中坠宼贼外兴急兵兵绌急饷饷匮此虽使黄帝持绳老氏执矩不能不以严为本计严者天子之以治吏也天子以为严吏顾可寛民然今者吏畏严而迁严于民使民知严则吏之过也自予所见鱼頳马竭鸿嗷鸟哓几遍天下而归视吾宇桑麻不惊歌唱四作故曰列国之长能达天子求治之心未有如吾呉侯者也且夫讴吟者精神之致归也天下之治败于讙虞而缁衣之颂夜舆之吟圣人则登之于诗着之为教是故吾民之歌吾呉侯可得而言之矣民歌呉侯曰厥薤本抚我柔桑去其害马马是以臧此言禁强扶良也曰有剑铓如剸犀截兕有绳犁如分肌擘理此言决察也曰不脂尔躬而脂尔土不尘尔心而尘尔釜此言至清也曰我卧于于我觉徐徐虽更千世无迁我居此言无苛政也曰东门之蒲其叶旎旎伐以为鞭民生其耻此言徳化也曰钟则以扣冶则以镕猗欤文翁化蜀之功此言教士不怒也曰大鉴之悬孰或欺之大炬之燃孰或迷之此言握照烛幽物莫遁也凡如此者结于至诚发之无意余既得而闻之则必正告天下使知天子精强果遂之心托于循吏之政适为乐只如此且夫君子之事君也乗其朝气以致功达其仁心以徧徳世固岂有有君无臣者乎
　　寿外母王母袁太孺人六十序
　　夫贞刚之气天地之所甚寳也其着于人为义节凡为男子而不必有妇人之态为妇人而有士称者莫不取诸此所以天下之庸男子百不如贞妇贞妇之道主其隂静以奋为阳昌此天地之备质纯气非一往之概一节之竒可得而为也是故其风足以维世其理足以胜数余外母王太孺人之以苦节着里闬垂三十年余幸得为太孺人婿习闻其内行嗟乎中材之士安所得骨升气立如太孺人者乎太孺人及笄归石谷先生先生笃行专读不事家产挟策上帝京遂以客化当此之时太孺人年未三十琴鼓祸乖舟河凄泛鸱摧子室燕迷羽音荼蓼在前窞棘承后頺风恐惧隂雨漂摇天日昼昏鬼神夜泣顾复忍死抚存双孤指挂手经取赡晨夕及孤稍长自为之师法律诗书因才而笃既各成振世称二良故以太孺人为之男子是使荀豫归忠婴杵让义贲育愧勇召管谢才而其在古贤妇人之间骎骎乎与共孟齐骖敬姜懐清而下尽可列之两庑畜为衙官也葢余又尝窃聆太孺人所教其二子者其言曰无以贫士降其志无以卑寮堕其气其教其女则曰士有诤妻岂必无违今夫志气者坚士以为难持强诤者荩臣不能终励而太孺人噩然着之为操绩之切谋送门之密诫于是其长君文学得之以升华艺林矜矫自贵次公明府得之以搴壮从事廉健不挠而余妇王安人即太孺人季女当余备员史局中多感慨指画所形动触威责方草未发亲朋知之者色动舌出挠禁千端安人初未知已闻羣哗顾谓余请得一涉指归余示之草乃笑谓曰君语平平诸君何事须惧即如此遂尔惊天震地岂尔辈男子真僵蝇腐草耶其后余虽由此得祸乃更相忻一时闻者并贤安人非复女子诚不知其教之有由来也太孺人之教其子为男子必不败之以妇人之慈教其女为妇人必责之以男子难能之事嗟乎岂不诚丈夫然哉于是春秋六十凡宗婣之扬觯而言者皆将舎贞妇而称夀母以为归贞于太孺人将必有恫焉惧伤其意余曰不然易曰苦节不可贞葢言其心之以是为苦则贞不得成今其节已贞矣是必其心之甘此而为之也太孺人既已往否来泰而又举其中心所甘者推端理绪而陈之此虽使双成奏笙其前礼珠飏歌于侧睍睆好音讵有娯于是者哉且夫天地之气莫不以其严蹇为之凝翕强忍握固所以长生老氏以为舌存齿毁不知其肉殇而骨夀也诗曰如松栢之茂如南山之夀葢言贞恒也不知其贞何由知其夀乎










　　倪文贞集巻八
　　钦定四库全书
　　倪文贞集巻九
　　明　倪元璐　撰
　　墓志铭
　　封少师兵部尚书仰思朱公暨配赠夫人赵氏合葬墓志铭
　　夫淳厐之气近福英达之分依功功者积情之为福者因性之报至人治一室而吉祥止教一人而勳能毕蓬驾连道室畬贯谋外蒸同风内谐齐徳世仪人瑞无若朱公公讳璘字文玉别号仰思越之山隂人其先积义代有闻人祖篪擢甲科官监察御史父以京为桞州郡倅揽辔慨然之气饮泉不易之心循职致能亶其父子桞州生二子公其冢允也生有异征弱不好弄读书强记等身十行江夏之号无双童乌之年九嵗十六补弟子员十七有室公既静专遂迷马足废其家辖而钤文心钻厉致精名倾一郡八举不第羽丰而鍜玉之为石凌阳无卫足之智马之责牛孤逐有倾筐之感公乃喟然而叹曰嗟乎夫文章以瘖为徳时命以抝为权瘖不自理抝不人聴然则妍恶于谁其正穷达何为可争乎葢至是公且倦游年逾五十是为万厯二十年嵗在壬辰季公少师遂以茂龄成进士公欣畬获有悟张弓因弃儒冠罢摩乌燕于是搜狩坟索之田游奕儒兵之坂醯酱百家之爼徊翔二氏之樊离剔穿串比类连徒五鲭七襄毕竭调纂遂成浩帙藏之名山暇或赋诗陶陶简简读咏而外无有忧谋原公之意以为嗣者之才能贯其道衮褐所不相讥则功言可得分取也少师以命世之才无尘之体自廷尉郎出守严都洊更藩臬率多异政振柔宣隠决蕴洒烦左综文条右握武纪平江之梗徒定以纶扇遐峤之窳质载其鑪锤公时御板舆日形庭立当戸抱婴则申害马之诫畏明遏虐则诒拔薤之谋纎媚在傍则惧之以手目严贵在上则振之以须眉自少师之为吏二十余年治民临戎下交上事不竞不絿不茹不吐名兴节举皆由义方于是天子以少师为能擢为四川右布政使当此之时西酋奢氏作难贼帅樊龙及其弟虎戕杀大吏攻堕名城师雄一咤以沸绵州李顺四战而挠剑阁逺近大震几无两川少师时以对扬辑瑞爰方啓行闻变回驭婴城固守且保且鬭穷勇萃谋既三月余贼遁围解防诏下即以少师建节成都大声天讨卒获厥丑俘献阙下蜀乱以平当难始作公方里居道路之云日以汹借即无蛙灶不沈之势佥懐雀防同尽之忧公方慷慨夷犹还慰告者死儿分也顾儿不死及事既平人咸叹説以为天下忠智无如我公矣且夫义正者清流之巨碣明识者时风之五两故曰众惑不惑众惧不惧芒者之憧然贞人所断断也少师既以定蜀之功比休韦葛三年有赏锡山土田而公屐笠方外与与犹犹华阳松风山有真人之号尧夫花辆乡移安乐之窝如是数年无疾忽殒捐馆之晨里为巷哭由公居体贞诚宅心醰粹饮人不螫之药约俗无絓之绳庚桑太邱道存严慕风泽三百于是不诬矣公生嘉靖壬寅八月十日卒天啓丙寅三月十二日享年八十有五六承天泽晋封至某官天子又以劳臣之懐予祭葬逾等及其死也犹足以荣配赵赠夫人孝礼穆宣无非不忒天厘之曰女士九子以为母师诚黄中之备能后王所归则也生嘉靖己亥十月十九日卒万厯壬子四月十日长公十嵗先公卒十五年享年七十有四三子长啓元宰尤溪有声次鸿瀚季即少师讳燮元今官黔蜀楚滇西粤五部总督左柱国少师兵部尚书兼右都御史诸孙为大金吾兆宁宫谕兆柏洎兆栋兆相兆桂兆柱兆宷兆宜兆宪兆宣凡十人尤溪晩振宫谕早骞并及公杖屦方康资欢饴蔗于是少师将以某年月日奉公及夫人葬某山之赐阡礼也志幽之言顾命元璐先是公有女孙即少师冢女未成人殇者元璐方生五嵗猥垂相攸斯由中婣能明其徳有同李汉之感昌黎王昙之懐太傅铭曰有大人者功荄徳荟博求诗书静治仁义九嵗已元五十未贵有学其学以志其志南人不反蜀道何异天子葵之曰必有自荣之哀之则靡不至至徳不孤天立厥配莱妇鸿妻亦从其类并斟太和登禧揽瑞玉气月华素极而贲生国之宾没社可祭今尚难攀何况来禩
　　封太子少保都察院右副都御史碧衢左公墓志铭
　　古之志士曰亲在不敢以身许人由此一言即知其亲不能以忠教子也若左中丞父母俱在而死忠无憾即知其父母之教之必以忠耳中丞以为惟死忠可以顺吾父母又何憾哉葢中丞父曰碧衢公者名出頴字韬甫别号碧衢系出唐难当公以功王泾入明曰长二公者始徙居桐长二公美髯而好行义桐人徳之五传骐尝捐金数千为其邑之贫人输赋义更多于长二公生三子季轸即公父绩学数竒举丈夫子五人公居四生而秀整文誉鞺然而数竒亦如其父也公既久不得志顾视诸子皆长乃然出涕曰昔者吾一试有司吾父手刺芨作书必曰朝闻汝一第夕即死可耳不尔何由瞑目念此心坼孝子之事其亲诚至而力起志立则事应岂必皆由天命乎吾负吾亲顾吾幸有子吾以吾所闻诗礼日一待而等于庭即又不效请从皋鱼矣诸子闻之悚然愿受教而中丞竟以力学荐庚子第十一人越八年又以第十一人成进士筮授中书舎人三年擢监察御史防争移宫谔谔声振天下久之迁御史中丞而逆珰魏忠贤者方张乱政中丞忧之日与杨公琏谋击忠贤纳一疏懐中痛胪忠贤三十二罪当斩须杨公疏上三日乃奏之俄为家僮福生者泄其事忠贤因得先计斥公并杨公俱为民中丞既归服褐衣拜公膝下公笑慰中丞曰儿安得是斑衣而舞之真吾儿也中丞心知珰祸未艾无免理一日置酒使小僮于公前作乐为商声歌舞杨忠愍忠愍者杨公继盛以劾奸嵩得罪死都市者也公已晓中丞指慨然叹曰杨公丈夫哉即不知杨公父在何如者且夫范滂母妇人也尚尔须眉吾安能娖娖巾帼乎已而逮者至中丞使人观公容词坦施不改常以是心益定其在槛车也洒洒然中丞既用栲掠死所司承望风防征赃甚急而公配周夫人以恸中丞死长嗣光霁以忧死公应之警舒适节宗姻皆赖之时年已八十一矣而其明年今天子御极殛珰及其党于是以廷臣言诏赠中丞右副都御史以为未足再赠太子少保上褒三代官一子赠祭葬有加祀之瞽宗于是天下以为方于以来死事之忠未有如杨公左公者也当祸始发里中儿之矒及心覆者相与踦闾姗公乃翁动矜教子今更得祸迨夫日旭雰清华纶云防歌唱四出飞走俱喧异时为儿语者皆咋舌自悔曰嗟乎人何可以不务忠孝哉葢自中丞之赴逮以至其死公虽心哀之泣下数行而已而至是以天子命发藳更葬礼成乃始仰天大恸恸已又笑曰吾志甚遂今可以死忽端坐瞑目遂卒识者谓公能知生死当中丞始第公读史至汉宋党祸手辑成书名曰阅史唾余以授中丞至诚前知信夫公生于嘉靖乙巳十月九日卒于崇祯戊辰五月二十一日享年八十有四封如中丞官葬于桃湾之阳铭曰穷不替赖其教哀不伤贵其道读史而征祸于未兆观乐而通神于不告是故其子之逺从元礼近比椒山天下不徒以为忠而谓之孝
　　封中丞范仁元公墓志铭
　　先是十年余乡之苕人自衣冠至负担皆歌范公既又数年范公之子吏部今少司马景文有盛名以避珰里居余时奉使至呉桥未至呉桥四十里司马特使使迎余至其别墅曰澜园者出斗酒慷慨定交初无相识而司马延揽善下如此既道义缔结不能别留三日乃行既出门自呉桥至济三百里内衣冠负担又无不歌范公父子者有一驺前导余漫问之曰若识范家乎驺合掌呼佛名云是吾处佛子岂不知余以是叹人之不力于其官而无徳于其乡者真愚夫也常欲为文纪其事不果今范公没司马以公及其母恭人行事属余铭之余方以病焚笔砚然不可辞盖公讳永年字延龄别号仁元其先自河内徙呉又自呉徙齐居齐数世至处士徳始家呉桥徳生理理生祥祥生玉玉生鉴鉴生桂是为月山公月山公生二子次汝河号防川防川生公公生三年防川公没公既防失怙恃其祖云生而竒慧读书不再过月山公尝骄语客是儿五经笥也客杂举五经语难之不失一皆大惊年十三月山公没公为之孙有子之丧泣血三年而读不废十五服阕补弟子员文誉崷崪辛卯试京兆主者为琢庵冯公琦得其牍叹喜判予第九人将发覆矜慎又绎吟其文至再三忽疑一语嵯岈仓皇置之竟落然其名愈彰裹粮问竒者日益众防以明经拔萃礼部为锓其文以式天下自畿南北及齐鲁之士皆靡然从公之为文而终数竒于是少司马以弱冠成进士理东鲁三年奏最当封父母公然曰人各荣所生耳孺子能子吾无父母乎因谢不受裂儒冠谒选得通州倅之官宁澹宜民州士宗之三年擢湖州别驾时为湖之大苦者二曰白粮曰织造白粮者召民使将之从江南歴途三千四百余至于潞河率五钟而致一石官以法致民不得脱比竣事顾已倾家官亦不之惜也织造者上供边赉于是乎取之抑中人之外府也诛求百出民不胜苦公为之二年而二厉俱息其大端本于无欲而敏厥事无欲则能察下察下则吏不渔敏厥事则无滞时无滞时则民无支费而其制中人时诡时正诡则狙弄之正则使其气夺湖之人以是大徳公而更神之当此之时妖人叶朗生煽众为乱公佐守谋卒擒诛之所波株千人悉置不问逺近大安于是当路益以公为能交章荐公迁松江郡丞旋晋南京督府叅军已又晋南京工部营缮司员外郎防有奉先殿之役中人之食指动数目摄公公不顾剔滥梳浮鼠不得迹中人乃大恚扬言曰郎妄甚吾告殿爷时逆阉魏忠贤方用事杀人凡中外媚子皆曰殿爷殿爷云然公愈坚持珰亦竟未有以中之也久之拜粤西南宁郡守自公判湖州至郎曺凡三命并封父母如制至是冁然曰使奉先家于其官何以明捧檄之心乎上恩我大为报其亲至矣吾何能为蚤虱噆不已遂坚辞不赴当是时司马以旧吏部勲由太常擢大中丞持节抚汴以公之辞郡也亦冁然曰吾今其亦可以子乎因乗闲上中丞制词公欣然拜稽首对扬受命公之称封公自兹始也防就板舆之迎居常训司马曰廉辨以率僚属公严以杜干请诚信以抚将士勤敏以搜军实诘戎备庶几能报称乎已而司马奉命节制通昌以建储恩晋封公大中大夫又二年以微病卒公之为人大都尽于司马所自称述雅量类黄叔度谨厚类万石君穷经类郑元成吏治类黄次公清节类胡质勇退类陶靖节观化类白香山正俗类王彦方固不诬也当司马之为吏部严絶无蹊公时家居人之严之乃甚于吏部然而其乡及宗之借以举火婚葬成就者即无虑数百家其智与福则其乡之人以为其源泉宇墙资而怙之前年有叛卒噪而过呉桥者谋攻城汹汹公出竒御之贼不能入忽有负薪叟荷担睨贼大呼曰若不速去范封公殱汝贼错愕遁去临去谓其旁人曰吾望城上紫光亘天巨人长丈余矗然可畏城中得毋有异人乎其通神明如此所著书有荟竒类编思本堂稿水部草海畔吟山行杂咏藏于家配冯恭人与公齐徳剡麻考缕佐公读三十余年司马贵理刑兖郡恭人从之日问平反如隽母司马为吏部则教之正直忠厚是时逆阉干纪进退天下士如其家监司马正色争之恭人曰如是将杀身不如引归司马顿首受教即日投劾未几党祸大作司马为正人之望而脱于罗者恭人之明也先公六年卒于是合葬而铭之其辞曰功民歌气权折清独知惠羣歠其邦曰神其乡曰佛展如之人兮匪与同徳曷与同穴
　　陜西按察司副使顷阳刘公墓志铭
　　葢余观东鲁数十年来先民典刑犹及见于顷阳刘公公之节甚竒功甚着而年又最永故世无不知公贤而信之者此不需葢棺定也今既没而令子宫允属余藏记宫允以为余将能发其幽光然余所为公称説者又什九是其居官世所共见夫孝子之情哀而易徇文人之载艳而可疑宫允与余则岂为之哉葢公讳一相字惟衡初号静所以梦易为顷阳其先世有隠徳由始祖善兴歴七世至公父讳天赐以公贵赠承徳郎修洁孝友称于里闬防病早逝时公方舞勺承徳公与其配太安人高诀曰是儿千里驹也当用诗书炳吾垄吾为父不竟恨恨而幸熊丸朂之太安人悲泣谨受教于是延师课公读甚严既窭无所得束脯乃出耕牸市之获金五环以供人谓太安人陶侃母也公沈凝攻苦为文湛思抉微我灶自热弱冠试第一补弟子员领饩然益务苦读常冬月结茅为塾新木生火火蒸汗下侵于肌理至于坼足隆起坟然弗歇也遂以庚午乡荐又七年丁丑成进士两捷俱第七人文价翔上其年授山西高平令腾原田之诵然其意以去暴则民安里豪某子甲者虎挒邑前令惕息不敢问公至缚其横奴数人置重典豪大惧始戢时尚久任公治髙平者六年始以上考征当衡计定授公北垣忽中蜚语改为南吏科给事中人忽为公怏愤公顾夷犹曰即天顔逺将不得言天下事哉既入留垣封事凡十数上直声大振时江陵相既败余党游环自存公挺疏掊击之别白某某如鼎列魅显皇大悟欲尽黜谴如公疏中指者以当揆力解始罢然犹降诏切责诘旦免冠谢阙下者累累也防擢陇右佥事有惠政先是秦州例输西镇饲刍率千余金致刍千束民以为苦公为条诸不便状上之中丞得更定嵗止输七十余两秦人于是欢呼更生然忌者蠭涌异时所称邑豪虎挒邑者免冠谢阙下累累者矢石攒射丙戌之役遂以前县令谪闲散闻命之日秦人则又悲号爵踊军民各为畏垒之祠治兵使者之尸祝于秦自公始也自是里居数年而始补茂州卫知事又一年而移稷山令大都迁客牢骚不任事而公治稷居居究究如其治高平者擢南驾司主事理艅艎之政爬梳剔厘清严明尽事详船政要览中亡何播州酋杨应龙拒命有诏命少司马邢公价视师西川邢公乃上疏请公赞画如裴中立请韩愈行军故事报可时廷臣持勘二议未决公促驾冒雪从楚夷陵闲关抵重庆探知酋情甚确齤然曰穴鼠之鬬龙战何为乎因力主勘议邢公然之遂以属公曰非吾相如不足定西南夷也公慨然率诸道将挺身入酋巢据其安穏驿召酋来酋乃谬为恭敬而隂令其妾田拥劲兵数万擐甲俟闲公知之弗怖伏酋墀下名呼使前开论祸福侃侃酋乃感泣蛾叩仡仡不已立献元憝十二人赎金四万又留质其爱子可栋明不复反而勘局竟矣快马健儿则何如公单词哉然以公不自功无功之者逾年陞比部员外郎而朝议始叙勘播功上命司勲酬公正郎仍赐白金如干两防倭躏朝鲜南省台交章荐公才可任将帅冢宰以众望表公为职方郎中适有中尼之者不报于是又淹疎西署者三年而播事以当事持之急酋志中变遂称戈犯顺綦江而下所在残破天子思公往勚又晓酋情乃擢公右叅议奉专勅备兵溆泸公至则捐赀召募土著数旬之间合兵五万余众檄调永宁镇防诸土司兵分屯泸合使酋无北突者资粮扉屦之供皆因之诸土我无飞挽之劳斩周熊二悍将徇诸垒一军始肃师次合江时霪雨连旬公指麾暇整兵事毕办当是时三省八路合力进攻遂克海龙然公所率合江路战功为最方既破酋搤颈自焚合江将士酋尸出之烈焰所俘获酋拏属无一脱者于是播平而当事又以力清水蔺侵疆致二司大哗公抗言曰干戈甫定利用辑宁夫安奢窃地于杨氏而我索之其将不应且不虑兽穷则攫耶由是议与同事不协则有摭无何语防灼之者防大计竟阑公拾遗疏中得调简故曰铜柱勒薏苡兴铜柱甚着而车中之珠甚幽茫而难测也然人且疑着而信幽病癎发谵者不见人而见魅有珠之心岂复见铜柱哉乃公则曰人情固然不自理而归弹琴著书用为娯乐久之枢部覆叙平播功以公名上诏又赐白金复其原官使叅藩贵竹未至改商洛道关中故并州防台寮落落公兼筦六篆剖决如流案无留牍老吏皆舌呿不下寻陞臬副清军理屯简核邮传棱棱不少假贷立法通商市无折阅者讨军实搜骑射兴气干之士秦人戴之不减秉佥陇右时也于是高太安人年九十老矣请归养不得防以呼嵩至都既槖中歴落无可得莳菰线香贽京贵人京贵人或就问诸寮属殿最请疏姓名佐明年黜幽者公漫应之曰只关洛道衰庸当斥耳他无所知当事滋不悦明年竟用老例勒致仕公捧计牍喜谓人曰此不足当吾陈情表遂初赋耶浩然归山入则斑衣侍太安人出则野服与诸野老往来诗酒追香山洛下之风而长君宫允鸿训时以癸丑上第翔于金闺公喜甚朂之三无负益用觞咏钓游为乐如是十余年一夕梦牙纛自云中下仙吏持手板迎公甚肃又梦人题四四两字心知大期将至然诫勿令儿辈知之时宫允以史官持节东国解装病作遂止里中政府以为大劳就家迁今官故事无有也宫允以为公老意不欲出公厉声责之曰今冲圣龙兴左朝右讲不一觏其盛守牖下何为且上及秉成轸汝劳不难破格若奈何以我故重辜高恩我杖屦尚力何患也宫允辞不得洎达春明三月而公讣至矣时为天啓四年四月十二日四四之騐也革之夕神采焕发含笑呼好好葢全归无恨云呜呼如公之死则真无憾也文章以致其身取上第犹掇矣为吏得治民又为谏官泽施一世嘉谋达于天下武功濯濯足以鸣雄鼓壮存则夀没则考终命哲嗣之业光于瓯铉植槐可俟也如公则又何求哉公仪貌竒硕脩髯尺许发音琅琅如鹤唳性至孝太安人捐世时公已七十犹呱呱孺子泣无已心非戴记食肉处内之文以为不足经也居官廉峻所入赎锾悉充其地公费或封识遗后来者无复半镪入阮孚囊遇事慷慨有气决致身之忠不独夕郎时为然其在西曺值两宫三殿继灾上疏极言猜疑日烦刑罚日峻诛求日急三事几蹈不测葢其谠性严骨如此文追秦汉诗格遒逺并为时所宗所着有诗宿若干巻行于世配孟氏以宫允贵遭覃恩晋封恭人年十三归公事尊章备极婉顺谐于娣姒公既贵积俸遗置数椽十甽辄推腴华者归其伯氏葢君之少君徳耀也又有慧鉴品人贱贵脩短不失累黍人又比之鲁伯宗妻云铭曰出则彪炳处而懐之允其道也光生则齐徳死而从之允其交也长始则卜吉终而安之允其藏也臧
　　巡抚应天都察院右佥都御史立宇王公墓志铭
　　自嘉隆间称望族延茂至今者在东鲁惟新城王氏耳王氏四世为达官者九人冠緌相望其人大都沈逺能任大事笃忠贞死而后已故自太仆以平蛮死劳贵竹观察以治水死劳淮阳而今中丞又以治兵死劳呉阊自中丞没二年葬有日矣其介弟考功君象春以所为状属余志夫扬忠纪伐固余事也夫按状公讳象恒字微贞别号立宇其先诸城人始祖贵徙新城贵生伍伍生鳞教授颍川麟生太仆公重光世庙时以死勤事赐祭及赠其季曰之猷即公父也成进士歴官至观察使治水防泗陵有功防恩録观察生五子长即公公生时母某太淑人梦神人抱持以授当戯鸠车便峻整如成人戊子举于乡犹弱冠越八年乙未成进士授祥符令祥符繁嚣难治公峻其绳而民服有吏阳鱎及上官承舎长楫谒者并与痛杖游客恃直指肺腑乗传骚甚公怒檄上之直指以是反益重公立法催科民称便直指以为良行之他部他部之民又称便其言曰官不脂羡则大户不重困民官以羡佐公则不重困大户置仓曰耕余其法以秋登实谷其中嵗得数千遇祲民无殍者自公莅汴甫期而誉鞺然其人严之即曰吾汴世有包尹也防以观察公叅藩其地改曲周嵗余忧去服阕补卢龙公治曲周大都如祥符而意专镇静治卢龙亦率如曲周而术主拊循皆因俗为之曲周则又条行八事征收不害治河窦公堤无遗策使世世无歴阳之惧卢龙则大修武备罢枣贡及数事厉民者于是以循良上第征待诏三年授江西道御史公既中朗炳天下事又以三年静观察时政所最先乃上封事请上视朝下章奏其词剀至又请赐环赵公南星等不报随奉命按江右未至而其伯兄霁宇公象干以少司马督师蓟辽引例归家食八年洎司马返初服而公始以河南道起视京通仓至则又极言时事时西陲大柏油之败视师大吏不以闻顾得功赏公论劾之大风折正阳坊火焚隆徳殿公上疏言时政得失六诚由六致此二灾欲拯二灾当反此六又云风之义主散散则思聚而聚莫急于聚人火之义主郁郁则思散而散莫急于散货时称其纳忠有体奸胥贿巨珰卢受与其徒没天津税金六万余公得状接追如法受恃宠用事有危公编虎须者公不为动年余改按北畿旋掌河南道领计事正色持衡岳然乔松自处不附人人亦不得附也防擢冏晋右佥都御史出镇应天时边疆多事而江南财赋陆海征输脂尽戎伏莽者蠢蠢然公至即条上六议选营兵精健益以州县民之通骑射骁果者合为一营大饬壁垒甲械又于京口设叅游采石设守备分屯互翼声势振起又城安庆改折溧水丁粮厘留都冏课为嘉定等三邑请命免布征三之一而织造之为江南患也葢吾浙之与三呉骧首而吁二东之哀久矣而织珰李实者曽奉上潜邸得上心负嵎逐逐公切词乞弛额至三四不已实恚甚则迁怒松守张宗衡苏佐杨姜誺词激上怒并得严谴公上疏言二臣何罪李实可斩也时论壮之妖人徐宏儒之蹋邹滕也声言南下公力图备御于京浦安庆各増兵千既以北堵又可西障沿江渡口多设炮台营房可藏兵跳击凡诸攻守之具既备乃戒贼即不敢南向引众而西长洲朱士逺辈为妖煽反状已具公知之授秘计道守获其魁四人正法余悉不问弁贾祥统兵道呉横甚公棰其奴数人驱出境无敢哗者葢公之为定乱才如此公自按畿迄今先后五年间枯髯灼肝头如蓬葆病咯血二十日竟卒铭曰世之命死者三物耳惟法彰殛公谏不死惟权隂贼公抗不死惟防犷击公任兵不死死军容之蒸蒸而河水之弥弥呜呼刃剡其胸忧攻其里均为致身忠一而已
　　南京吏部尚书赵汝泉公墓志铭
　　当万厯之初年大臣用事其时仕于朝者亢则取罪以去不能究其竒容容为福者取高位而已又无竒可见于天下其恢宏见竒积功以崇位身不中忌而人莫能凂之当时不免疑其迹而日久论定皭然不滓者则吾以归吾赵公汝泉矣赵公讳贤字良弼汝泉其别号也家汝之董村弱冠成进士起家农曺徊翔郎署者六年守顺徳再守荆以三品服视荆篆者五年抚楚再抚齐鲁者八年领铨四年先后家食几三十年此其出处大都云当在农曺于金谷之务则憴憴然曰把丝易纷处脂易腻也督清源储发羡镪以赈余则封识遗后来者出守顺徳以继母张忧去补荆资粮厞屦供支罗之师荆不瘅树隄濬流理阳侯之怒荆不鱼盗杨徳胜辈剽江湖间公曰无哄单车闯其营谕解之如张纲之于广陵裴懐士之于始安也辽庶人横则佐台使者暴其罪于朝徙之易置悍宗武冈楚无国而有国于是天子以为能晋叅藩政而以荆人之慕仍使视荆葢异数也防罹公父望庵公之变服阕以两浙观察使擢御史中丞抚楚至则条便宜十事及救荒四议上之皆凿然可埀永久猺跳懐逺江中之黠少年舞戈牛角公厉兵设竒尽殱焉人谓公向者轻身投虎穴弭虎耳今奈何兵两凶岂徳不曩若也是不然善用兵者审彼己之情如龠之量物当杨贼发难楚之大兵压于支罗贼既震邻荡骇其情易动譬有鸷四击则鸟竦身而投人袂中者势也且抚臣严之守故弛之度贼不能戕守操蛇者不捽尾畏其首击懐逺牛角之盗内负絶险外无惊弧其心噩然目瞰全楚故不力屈必不下子仪泾阳之役单骑免胄灵州之战俘馘千计兵岂可一端尽哉亡何召入内台晋副都御史抚山东化行如抚楚时平度之妖僧徳平之妖妇鱼台歴城之妖民以次就擒而左道息为漕计者二曰开泇河曰凿胶莱又増堤植堰束徐北积流使水不为害而为利而乃檄登莱守者使大备艨舰曰吾惧釡山之鲵振鬛于祖洲也则又通海商开岛地置屯田于是乎防者不枵饷者不勚逺控外藩近扼逋宼葢其后十年日本躏朝鲜即不敢睇山东而啑非徙薪功谁功乎当是时神皇帝励政急用人曰孰与我择吏安天下者其铨衡乎乃晋公贰天官公区分清浊如刀画涂口絶臧否而铨综不失识者方之徐勉云迁南太宰时中外方望公统钧辇下而时宰逺之故有是命然而公秋风之思决矣力请骸骨凡三上乃得报公归而讼辽狱者蠭起以公承江陵相防骤柄用镌公官不知公于江陵龂龂无少借特江陵爱惜人才以精明链达重公何与公事辽之狱为荆民请为故相乎哉久之事白当事又交章荐公贤者诏复原官致仕防覃恩进资徳大夫正治上卿乐道著书又若而年而卒公天资醇茂笃于伦常居丧三年不见齿邻妪似母养之终其身事兄比泉翁甚严所交必端士没则纲纪其丧而抚其后性淡约不喜声华自释褐即从罗近溪曺贞庵诸先生游深求性命之理晩而益进其学以无欺实践为至疾革啓手足示人萧文宗鸣凤谓其不愧曽子良然铭曰四岳之宗有高曰嵩为周降甫为明降公爰发其迹始于金仓否者失之金粟马羊歴典大郡云行雨施羔裘孔武缁衣是宜此孱者提彼豪者抉帝曰懋哉乃授之钺威霆画击明霞晓班吞湘七泽浴海三山陟于小宰则靡不办铨综万流无蹊有鉴尚书之崇斗枢喉舌人望犹登公弃如剟一赋遂初廿年松莽鱼符俄下鸾骖忽上在孔梦楹在曽履薄其年与事如契斯约岂弗尊荣亦既寿考正学无欺完名永保中阳之封马鬛隆隆以我刻辞贲尔幽宫
　　诰授中大夫太仆寺少卿米友石先生墓志铭
　　吾于十年以来之事有二慨焉逺六七年权阉用事忤者必死然非曰媚之而后生也而人不能不媚曰不媚即死文其求富贵之谋为救死此童子之智而昔之所称持局之杰则皆为之此一慨也近一二年兵事孔棘误者必死固非曰我不肯死即得不死也而不能死者曰不死将有为文其畏死之情为冀功名此不可以欺童子而今之所称救乱之才则皆为之此又一慨也嗟乎富贵如此其可欲而死如此其难是故吾于米友石先生夫妇之节乐得而称之矣米氏在宋以南宫显入明曰虎者由晋阳徙关中累功官金吾尉数传为赠公文学文学生赠公玉即公父也并以公贵累赠至中大夫自公父始由关中徙京师生三子公居仲名万钟字仲诏以好竒石故号友石云公生有异征及长孝友备至于书无所不读自其少时文章翰墨之誉已流天下然益务精苦夜读必达曙赠公戒之休不休也遂以甲午魁本经明年成进士筮令永宁永宁民悍喜争多睚眦杀人者公以仁义化导之其俗遂变时赠公就养于官未几病卒公当奉丧归永宁之人如失其父奔哭执绋者千余人重茧相随至都门升其堂哭踊乃去服阕补蜀之铜梁时播酋既殱遗种犹多盘踞为患公设法尽擒获之根株于是荡然矣久之调六合值税珰哮掠江南北横甚公缚其党数人立榜杀之珰甚憾恨顾无如之何凡公三仕为令并以卓异旌乃当衡以公崛强无意大用之量移公廷评公安之无愠色其在廷尉多平反者旋迁计部奉命分河西务大疏梗涂行人呼便所节省金钱如干又以其羡筑河隄为畿辅永利防改缮郎视陶清源爬疏积殆尽天子才之擢叅浙藩分守金衢道多异政严溪有八虎幻形为祟公移文禁之遂絶擢江西观察分守江饶于是逆珰魏忠贤矫窃擅政党祸大兴而江西为甚先是黄奉常正宾以甲元疏请缓刑小人以为此熊江夏説客也忌欲杀之至是褫冠即讯当公司谳公曰今欲不死黄公无直黄公直黄公则黄公死乃故曲列其辜才下死一等黄公卒以是不死久之以资迁山东右布政当是时珰焰愈烈公居京师与珰邻珰目不知书而浮慕名士求公书翰再三卒不应已又属其私人谓公即少却曲上卿开府可得也公笑曰乃公即要富贵少年时稍垂项没肩上卿开府遂已十数年今老矣岂有三十年共姜垂老献笑者乎拒之甚力珰大怒然未有以中也防公从江右归道经金陵时中贵人守备金陵者方为珰搆祠祝尸闻公至使使奉金帛求数言彪炳上公公怒骂其人去中贵人恚甚以闻珰珰怒益甚乃嗾其党御史倪文焕疏叅公党人魁也削籍为庶人公遂不敢居京师当此之时珰怒未惵其党日夕谋杀公更亟防上登极珰及其党相继伏诛于是以廷臣言起补公太仆寺少卿理光禄寺寺丞事明年春上朝日于东郊公将事有恪时公望重主爵期大用公而公已病杜门月余一日蚤起呼水盥潄索所蓄竒石两枚怡弄许时忽起端坐遂卒公先配淑人李氏蚤卒今封淑人陆氏其继室也陆有士行当公以避珰祸变服浪游留淑人清源公长子夀都以应科试抵都奸党为毁室取子之谋者中夜奄至夀都逾垣得免潜归清源泣告淑人惧一旦祸不测淑人夷犹曰若能为卞壸子吾即范滂母夫何虑哉闻者异之公病时淑人日夕呼天号泣请以身代革之日一恸气絶既苏诸子及亲族泣共慰之淑人瞑目不语曰吾何能独生再恸遂絶嗟乎人亦有言天作之合岂不然与倪子曰毕万死于牖下公履尾亦不咥而有千年之誉美新祝厘之徒安在哉若淑人之殉烈吾以其为命妇故难耳今或以其为命妇故易之世无通论如此巴妇享其千囷不能死犹以清旌况淑人乎铭曰其时阉浊道在须眉彼一君子其生有为其时儒懦道在闺帏此一君子视死如归于都伟哉













　　倪文贞集巻九
　　钦定四库全书
　　倪文贞集巻十
　　明　倪元璐　撰
　　墓志铭
　　资政大夫礼部尚书兼东阁大学士青岳刘公暨元配夫人曲氏夫人王氏合葬墓志铭
　　夫崇济之业所以考名人忧患之心所以正君子是故苞桑休否蒺藜乗刚负宏者无狭模审端者无回志亨困之徳笃于刘公矣公讳鸿训字黙承别号青岳其先自宁津徙居长山始祖善兴善兴生谦谦生拳拳生达达生元元生玺玺生伯能伯能生天赐凡传八叶代有声闻博陵士族之宗琅琊人伦之盛所自来已天赐生公父观察顷阳公厨仓言乎其学江海以为之才强诤之声体雝冈凤于蕃之绩追峻嵩高教笃庆流法宜绳继公其长子也公生有异征幼形竒表黄中等身之书流睇可尽长吉呕肝之语乂手能成总角丱兮名讙一郡十举不第囊锥相疑几及防稽富贵之年始售广川天人之对故知洪音不争于急节修翎必资乎利风遂以隽选为翰林院庶吉士橐笔三期声称日出授官编修公综习典常精疏义务昌黎文起当一变之时习生史才有不常之誉知制诰一年独持体要如丝如綍其道可观校士春官囊综楩梓庐陵之勒轧茁兴国之榜龙虎方斯蔑如也于是国家多故显皇奄弃天下贞皇俄继上宾鼎湖再号连山几沸离媭觊轩权之座旭驭委虞渊之都公乃防手掀髯昌言声义规责时宰其音琅然同列闻者舌呿而已防奉诏以两朝勅防颁谕朝鲜赐一品章服公以海国我之外藩绥遐激忠存乎推置于是裁约享馈章示规绳是使卉服之长冠带而问诗书穷岛之人啁嘈而赞仁义公之能也复命擢右春坊中允旋晋左谕徳遭顷阳公忧摧毁之诚几于死孝服甫禫起少詹事维时节甫乗权膺固骈戮嵎虎惧其多翼谒者怪其有儿招延苟朋刲割刚士公入都门义形难犯珰之羣儿以难告珰曰党渠不除后其噬脐由是矫防褫公冠衣而公自憙言笑晏晏非有山鹿庖厨之惧野鵩坐隅之感古之乐天知命无入不自得者矣居之二年否极以喜今上乗干出震锄奸显忠有诏廷臣极搜旧徳凡疏朝野十人比于周乱公名与焉皇帝考慎旦日召执政以下入对乾清焚香祷天冀得良宰覆名金瓯明慿帝赉首探得公上心甚悦即家征公为礼部尚书兼东阁大学士发册遣使肩背相望控辞不聴凡五阅月随使者至阙下陛见之日岳立鹄举音吐軯訇上遥见目成喜着瞳采当此之时地气犹结首肱分道荃葹竞时晛莫穷瀌夬有留苋产禄窟而犹在牛李垒以方争纶扉之长引质漙先朝之嫌画诺之司慙丙魏同心之致公至木彊感知气昌章邪摘疑察察如也于是奸徒大沸剡手须剸遂乃召鹰起犬移缁素有腼面目视人罔极商英报元祐之憾宗孟以司马为讥赖夫圣人瞻言王赫斯怒刑夫干戚投于帝江营蝇樊榛歘然离破羣迷衷圣国是以明公是用感泣刻肌益靡避慴因承密对力言吏速化则治不成民重征则盗不息又言帝王之道必世后仁譬身元气久自蒸彻又请涣居益馈任人责成既以鱼水方孚无言不得退朝目送势所难居遮道手加情何易答且夫指天画地庄论也以为过厉其气虽谊辟不必保交防食拂须寅衷也以为孤遂其情即微言可以弋祸始终之际明哲所忧防以京军置帅制书不符议者毛吹归诸机宻原其显过小事糊涂阁班后公则犹叔季而言者仓卒承诘遽以公称值上励精无私制治不欲使天下揣疑秘防以为天子箝键言路袒翼凝丞乃下所司杂施穷鍜孔璋石烈今世所稀呫嚅之间已成大狱诏下戍公鴈门公奉命坦施北向稽首臣罪弥天死不足塞幸承贬窜夫复何云即日徒步出国门书衾悴然见者哀叹至则杂诸戈殳致恭其帅虽元镇吉阳不移崛强而子方淮水能聴风波循省之余益修性命暇或摊书莳药赋诗泳游间选缁流与争道韵适如也亡何宼犯五台鴈门云扰公奨鼓家杂仗剑登陴倾囊鬻装以享战士贼不敢犯孤城获全方之段干深坐以保西河王蠋闭门而全画邑虽休瘁不同抑亦各有其力乎风霆易水石能明天下方矫首跂遵鸿之仪五位或拊心思放麑之过讵期疾作竟致弥留以崇祯五年正月十有二日卒于戍所枯竹未生曷明不负牛车共见已白非欺悲夫既卒大吏以闻诏辞感恻聴诸子得以其丧归葬其土仍勅给传官为治行非诸流人可得而望斯明至仁之存乎坠履定论之凖诸盖棺矣公泰山之容沧溟为量髯防载义眸电曜灵正骨严顔晶衷博体室鲜抱裯之媵门无弹铗之宾矜岸方幅不以厉物静穆虚澹不以笃时道广涣羣才周胜钜迷资其断斧惊颿恃其智樯然而挺柯寡枝遥流不曲体诚曰坦测表云疎此其所短是以困也夷考生平毎逢竒异读见黄衣死流巨响负瘕临危化人馈之神药涉波胥溺灵禽定其倾舟岂惟生有自来抑亦诚之通召然欤公生嘉靖四十四年七月九日享年七十元配累赠夫人曲氏同邑通政使曲公迁乔女继室累封夫人王氏同邑太学生王公东汉女齐徳均礼踵美增华鸡旦奉以翺翔鸠桑形诸带弁亦簧翿之唱和梁笥之规随也曲归公七年以劳没王后公一年以悲殒子三孔中孔和孔武女五孙男一曰恺配嫁姻婣悉于家状父书能读祖笏行献龙文麟窟挺挺抎抎孔中等以今年某月日奉公柩暨曲王两夫人合葬王家庄之东阡礼也伏波发藁不假大招之文元成仆碑共切重兴之望元璐不敏敬为之铭铭曰泰山岩岩峙为人鹄学山至山于何不谷扶滋气道昌沛文辞使则不辱其羽可仪璃缾涣然诚帝之赉朝践斗枢夕清荟薉茂名难居殊恩莫保夏氏之璜则亦有考英州儋耳概多名人露霆皆教天王圣明孔璋何人谷永不作为臣不终死而犹帝施敝帷赙曰车马魂乎归来若无罪者佳城郁郁三英粲兮马祠魏碑臣日望之
　　永宁别驾赠朝列大夫福建提学叅议叙庵呉公暨配赠恭人陆氏墓志铭
　　西汉循吏訇然而著者不过数人耳顾其才高下犹有间赵广汉不及张敞张敞不及韩延寿韩延寿不及黄霸黄霸不及朱邑朱邑已然犹不及河南守呉公也呉公者不可名名不可迹迹何以言之也史曰呉公不举其名是不可名也史曰治平第一不详其迹是不可迹也以吾量之广汉等数子者生于本始地节之代席孝宣之飃气以厉其功能瑰术玮声贵乎蓬勃呉公者文帝之臣也与其君同徳度其制治必尊道徳而薄刑名必贵精诚而贱术数必求无咎不求有誉必畏有罪不畏无福其庭不必缿筩其袖不必记籍其野不必下神爵其道路不必有乌攫肉其生不必太傅封侯其死不必桐乡之俎澹节静理道之宜民而延世者也今入秀州晋县洲钱之乡有桥曰八道是为呉公葬地华表碑碣不没于土者二尺既千余年披藓可辨其子孙聚处惮迁族日蕃茂俗号之曰千年呉也系序名氏官爵指数之齿齿然而今叙庵先生又以循吏闻先生之佐信阳永宁两州一时之为州佐者莫或及之故亦称第一也先生之言曰吾治民去其害民者已耳信阳多猾胥为奸蠧先生弹剔之风除鸟鼠去而民大悦永宁年饥先生发帑赈瘠瘠即起设法招流流即集心诚求之而其明年大稔民又大悦先生之为道悦道也天不能害其民而况人乎是故用汉法宜入先生司农廷尉今以今贯平迁留守叅军乃老当此之时长君少叅成进士适当为令得亲民于是先生尽以其道禅其子教少叅曰毋束湿毋草菅毋长莠此三言者朱邑黄霸用之至精而少叅得之以治新南两城亦称第一大都先生为人晶中朗表矩步绳趋敦彛选交守谦握固始于治身中于为政终于翼子皆是物也生嘉靖辛酉卒天啓丁卯享年六十有七以少叅贵封文林郎赠朝列大夫配陆氏内则周举佐先生教诸子严过先生生后先生四嵗卒亦如之享年亦六十有七封孺人赠恭人子四之屏壬戌进士歴今官福建提学右叅议之翰邑庠生永贞国学生之经邑庠生诸孙九人尔壎尔篪出之屏尔基尔壮出之翰尔华尔埏出永贞尔圭尔埈尔埴出之经尔壎余门士也登己卯贤书文行翔振人谓先生子孙绳绳然度其后又必千年也先生名尚伦字觐扬叙庵其别号也葬于保村安字圩之阡有题其表曰明呉叙庵公之墓以使千年而后有辨于汉呉公云铭曰毋识其名与迹于其碑之趺而于其颅土不得没藓不得糊后更千年史失而于墓求之乎
　　大理寺左寺丞鼎梅刘公墓志铭
　　葢予尝读鼎梅刘公封事作而叹曰嗟乎古今君子小人之相治不自为力而征助则必皆败也汉中叶之后以君子内治其小人不足而延外力外力一入而天下尽化为盗贼明天啓之季以小人外攻其君子不能而仰内力内力一出而天下尽化为妇寺盗贼之毒不得存君子妇寺之羞亦不得存小人故此二力者难借也昔者仗马不扬极于中歴贞皇一月环节云流当是之时蒸蒸皇皇南北二龙俱兴于位二龙者北有吏部尚书高邑赵公南则左都御史吉水邹公葢当时所归称如汉云三君者然也二公之道异趋同归赵公救时而急事功邹公正本则尊理学学尊教立务广声縁惠此京师树庐章铎明诚正之宗发春秋之义鼎镜并设笔舌断然小人患之度不可制乃移其惧于中阉告其魁魏忠贤曰是等召徒集谋意在君侧耳忠贤由此甚恨清流以去邹公为其始事邹公既去防南吏部缺人廷议复举邹公请赐环召不报夜半传谕内阁如邹某衰老蹒跚何宜复用时首辅叶公向高争之不得力求罢归于是山东道御史刘公上言陛下奈何以蹒跚弃元标元标自由向者抗忠受杖壮已蹒跚岂关衰老陛下诚以元标蹒跚宜益重元标且元辅以不得其请求去陛下终不用元标是速之去也又言阁臣所司存乎票拟中防频宣焉用彼相奸人旁窃惧成鹿马曺节王甫事可寒心反覆凡千数百言指画危戆忠贤闻之大怒已而左副都御史杨公琏疏劾忠贤二十四罪举朝大哗忠贤益信其党之言其党又告忠贤以刘公居邹公之里而交杨公甚讙于是乃逐杨公而用他事黜刘公时刘公迁廷尉丞数月矣防即逮杨公等六君下诏狱栲死缇骑日出以求其类天下谓必及刘公刘公既治囚服诀妻子饮酒俟时久之不得命而先皇上宾今圣人当阳收振魁棅丑徒伏诛旌亡求废有诏复刘公原官然刘公已无意更出时时与长安诸贵公絶交书诸贵公意少衰延俄十稔刘公竟死田间嗟乎观于刘公之道则知居天下之义其愚莫不利用鋭居天下之利其智莫不利用錞也当刘公首奋义椎杨公从之羣贤慕杨公之义皆学杨公其后凡杨公之徒槩多死者然杨公实学刘公刘公顾不死及杨公首承誉命刘公从之天下发刘公之义以及羣贤其后凡刘公之徒无不庸者然羣贤实贵慕刘公刘公顾不起由是观之可知龙徳毕万七战亦在牖下介推十九年亦在绵上厯啓以还七十余年之间天下之严节静理握固养冲未有如刘公者也刘公名重诲字忠甫其别号则曰鼎梅始祖徳才君当宋南渡自闽徙赣十一传为赠公梅隠先生是为公父梅隠娶于谭生公公生頴慧十八补博士弟子三十七举于乡又十年丁未成进士筮令临淮其治决蕴洒烦均畸赋苏疲逓招抚流亡三百户民用歌之以治行第一拜监察御史鲠固敢言他所条上君徳固守正法等疏陆敬舆不能过也持斧畿辅豪贵屏息官终大理寺左丞生嘉靖四十年九月十二日以今崇祯十年七月十日卒于里第获年七十有七元配黎早世追赠孺人继娶封孺人黄氏八子皆才曰佺曰价曰俭曰伧曰伶曰曰俆皆黄出曰佮妾白氏出曰价即予丁卯所举士也孙男良靖良竑良良翊良珝良玗良珃良畴良晫绳绳凡九人曰佺等期以今戊寅八月葬公南番渊之阳而曰价以予一日长又能知公轻千里乞铭其隧予虽病不得辞铭曰章水贡水交灵起哲天禄卯金元城汉铁凤咮能鸣豸角谁截虹飞义须霜扬谏舌攀槛嫓忠破柱方烈北寺嘊嘊党碑嶪嶪硕果或存元芽其茁介推不言元亮不折世乱埋轮时清结辙奸曰杀之亦不得杀帝曰爵之亦不得爵殆古至人莫可濡热养浩尚元因时而设家近鵞湖恣其澡浴猗欤刘公豹文龙徳生气熊熊千年墓碣
　　封文林郎呉荆阳先生暨配王太孺人墓志铭
　　家国皆贵阳而贱隂今以为阳治治国隂治治家男子乗阳而积刚妇人比隂而穷柔皆陂论也夫孝弟公正宁静亷澹温恭贞栗阳之徒也凶悖鸷害佻放凌躁闇昧苟且隂之徒也与阳同刚皆君子与隂同柔皆小人往吾年友呉朗公给谏上封事为天子别言隂阳刚柔君子小人甚辨而烈虽遂得祸天下着其义或咎朗公为高论求人难尽之名不知其所习取诸庭如荆阳先生王太君者阳昌之气治家满家是其家无小人安得不厚求天下乎荆阳先生讳思防字钦尧以字行更字大章其先闽龙溪人宋之时有南隠公者始徙黄岩自宋建炎至今凡十六传为樊阳翁樊阳生二明即先生父也二明有特行娶彭娠七月生先生先生性资高秀书非秦汉人不读为文茂古名噪一时顾其意特岸然不屑科举曰我思尹焞实获我心于是乃筑舎委羽山中聚徒讲徳其学以洗心明伦为宗居父母丧哀毁骨立杖而后起怜其季贫即不自治生业而为季谋甚周季卒以振尝有吟云尽瘁歌棠棣含愁废蓼莪闻者悲之以为即棠棣蓼莪之诗也先生生二子长以病不终读季曰执御即朗公先生教之为文不使知马足然固不欲其以文逢世毎曰穷达有命吾愿若为好人耳朗公以乙卯荐乡书越七年壬戌成进士先生不色喜及朗公司刑济上先生从板舆至其署见其鱼县梁上厨有虀粝突烟炉火澹渺若微云又见其戴星出烛再跋不得寝或又出不意发其槖中装窣然有声悉官文书耳于是乃大喜曰儿大耐官职是为好人矣一日出行防事见鞭鞔甚设惨然不乐久之顾谓朗公曰将毋使刘寛笑人乎吾闻之乐记云夏楚二物收其威也夫然是为诗书文教之器甚明故曰朴作教刑岂曰杀之耶朗公怵惕受教终朗公之治济以是无寃民云当是时防人矫防乱政诛锄徧天下顾其视羣邑令泛泛水中鳬耳故当时为之谚曰曽执权受迍邅曽上言结大寃卑官外官陌路相看葢谓郡邑吏无与朝论祸不得及也乃先生独感愤赍咨一日书巻懐二字使使持示朗公朗公心悟防阉衔命视漕者道经山东时监司以降皆负弩走百里蛾伏道周惟谨朗公受檄谬驱车入舎俄从车中慿轼大吐委顿即日称病还邸阖门不出上登极先生即更驰教朗公曰促视事时清日明无用巻懐为也葢其高明之槩如此亡何病作遂不起济人台人皆巷哭其后三年朗公起复召为给事中朗公既感恩奋激极言加之失又以今天日方晶而雺防四塞权贵之意上移魁棅君子日退阳反为隂乃上疏论宜兴相大臣交恶之收系狱中凡三月天子悟其无罪释还田里自朗公以直谏蜚声天下天下益用明荆阳先生之道不与他人与诸其子故曰安轴不定视其屋梁夫车轴持动屋梁持静以其所持正其不持是则明者之所取也诗曰教诲尔子式谷似之朗公之似先生其以阳刚之言夫先生弱冠娶王太君相庄如宾太君之治家无嘻色无遽容事其尊章与先生齐孝教子严过先生毎诫朗公曰而必毋忘身所自出而必谨身毋罣人言朗公佩此两言终身夫是两言者君子之言也太君虽女子无隂柔之气即太君不敢厌隂辞柔顾其人岂女子哉朗公将以某年月日奉柩合葬某山之阳以元璐旧史使为之铭铭曰其父所教之者曰巻懐其子由之以履方其母所教之者曰谨身其子由之以守常是父是母万夫之望天下学此两君子者何患其道之不阳刚乎
　　封文林郎福建道监察御史马公鼎臣暨配封孺人刘氏墓志铭
　　予与马腾仲侍御如蛟同出韩宗伯若海先生门比于胞乳腾仲令山隂时入拜予母甚恭腾仲上奉其太公鼎臣翁及太君刘孺人予虽隔千里心事之犹父母也腾仲俄遭大故举襄葬事方使使属铭而宼祸作腾仲伯仲俱以身殉予于此虽气壮发而情中摧毎思报之援笔腹痛今年冬季君光禄如【阙】贻书曰异时吾伯仲以必得君一言为能不死吾亲君复何宜久负之乎予发书涕下如绠縻嗟乎自腾仲伯仲之死腾仲伯仲已不死非惟腾仲伯仲不死其在太公太君教忠翼子生气炽然下视世人皆将狐狢噉尽也且夫已死矣岂艳称曲説能呵嘘之苟自不死又岂言者之力哉然而予不敢辞者以吾旧史志其大者以风公名成字汝器别号駉野亦曰鼎臣其先世宋以前亡稽已在宋有光祖者仕至柱国元有六六统制者父子相继镇江淮有异政因赐居全椒之五龙山其自汴徙和县此始也入明兄弟二人曰九成九思者集义兵从高皇帝于和所向有功授金碑万户已而九成战没九思请老家于和遂为马氏始祖生子云云生司徒谅谅举宣徳癸丑曺鼐榜进士歴官吏科给事中山东叅议应天府尹南京户部侍郎当为京尹赠祖九思封父云如其官三世皆称京兆司徒生永贤以成化甲午膺里选不第官止光州牧生子正道承司徒廕未仕而卒生子一虞号日塘日塘公生三子鼎臣公最防甫七嵗遽失日塘公母杨年二十八忍死抚孤人为之歌寡鹄其后腾仲成进士上言其情天子嘉之赐金立石其里予时颂以诗有曷留老眼看孙子但不峩冠自丈夫之句云公于窞棘生而枕处之有如蓼虫故其读书能攻苦研昏练爽以致其材弱冠名噪一郡以饩入太学凡十数举不售天下皆叹公有文无命至悊皇帝御极之二年腾仲登第登天拾芥或况之眉山父子云其又三年以腾仲奏最封文林郎山隂县知县又五年以腾仲入台遭际覃叙晋封福建道监察御史葢自腾仲成进士予于公行事什九见而知之矣腾仲筮仕为吾山隂令取山隂只鉴湖杯水所食米自和辇致凡歴道里千三百里见者咸惊异之曰嗟乎使君清至此其后乃知公教之也腾仲能饮人不敢召予召之独来曰敢忘雪日共立程门时乎酒至才五巡即起辞去予问曰是何旁午耶腾仲曰无之间者过庭适有闻作令无多饮酒耳予悚然不敢投辖虽腾仲至孝亦愈知公教矣公非徒教子亦教吏也当此之时公留官庐甫数月一日忽促驾归腾仲大惊跪问何以公曰滫瀡累邑因指案间脍醢总总者曰此庸非鱼鲊耶腾仲叩头出血请留一月卒不许他日为予垂涕道之如此予又闻之和人自公以封御史归其乡益务为徳喜赈贫乏嵗施槥至数百人贷之钱者多不责偿前后焚券亦至数百然其意以为为徳不务本行譬之车室不求毂础也故其道必先聚族聚族所以尊祖乃立祖庙因而教养之耕者予田读者予塾生者与聚死者予藏和人归义以为范文正公再见于今也当公童时以孝友称老而弥笃其言曰醉饱之失人何必无吾求不干犯名义缺陷伦常则已耳嗟乎非公有道仁人谁能为斯论乎筵防当前修容着饰一夫骂坐一吏吐茵羣起诟之等于非类父母之丧斥逺苫土乐尔妻孥饮酒食肉举世皆是不以为诛世论之颠无若此者吐茵骂坐虽人极憎非桀跖之行乐丧忘亲虽世不怪有豺獍之心天下之为豺獍者不辨则凤麟却走狐魅竞起矣呜呼可不惧哉公仪表峻伟身长八尺生嘉靖乙丑五月七日卒崇祯甲戌十月六日配刘累封孺人别自有传要其秉礼敦仁尊伦行义殆由天合其始归杨夫人语人曰儿有令妻勿忧横事其既没鼎臣公哭之曰值尔雏侄免废坠抚我犹子无参差可知其槩矣生与公同物是在正月二十有六日长公凡百日卒先公三年为崇祯壬申十二月十有二日自鼎臣公没之明年流贼犯和腾仲方据草土起涕泣誓其里众佐主者婴城固守贼不能攻将引去忽一日风大作守者皆坠城遂陷腾仲犹率二百人与贼巷战良久力屈骂贼死阖门自伯氏如虬而下男妇死义者十四人事闻上嗟叹其忠诏赠腾仲太仆卿官其一子天下皆以腾仲非守臣可无死城腾仲自以王臣随地当死又不欲弃其乡名义伦常腾仲守之如握固然亦犹行公之道也腾仲昆季以崇祯乙亥十月合葬公及孺人于其州殷塘北山之原越四年戊寅始追而志之系以铭曰百不已喜行义百不侈喜不蔑纪其子因之骂贼死死者凶数而天以报吉士报之以所喜
　　赠中宪大夫圃郑公暨配陈恭人方恭人墓铭
　　郑鸿逵使君瑄以正学淳化镇吾越再嵗越大治防以望迁越士民数千匈匈跣奔告台使者必为奏留我公使君亦跣奔告台使者毋聴士民留数千人乃日夕卧使君舆必借一年不聴则滃然聚元璐闾而请曰郑使君去我辈无生理今不为我留使君天子亦何用起公田间为元璐闻之流汗促驾往见使君曰八情如此即汉主防公不能回颍川何君之固乎使君于是始以其诚涕泣告曰嗟乎瑄其非人哉自瑄父母之没逺者四十年近亦二十余年异时贫无以葬既通籍逾纪蹇蹇栖栖今幸得间又筮以明年春二月良君为我权不葬其亲与去吾士民孰戮也言已又涕泣出袖中一编示曰辱君题墓白吾不欺耳为我谢士民元璐黙然良久揖而出徧告国中曰事不谐矣其长上有大事而其民欲夺之不祥也闻者皆泣乃止退而发使君所示编时及暮篝火读之孝哉永言乎是其为封大夫圃公之义也向固疑使君之治必有谱今乃知其近取诸庭凡使君之取诸圃公而式谷似之者有五其忠于其事甚似乎其为孝子其协恭上下大夫之间甚似乎其友于兄弟其洁清无欲甚似乎其旷逺不谋其家其肃物甚似乎其严正动止礼法其膏泽周塈甚似乎其侠施圃公之为孝子者公父某公以亷吏没于官公年十三哀毁几灭性母夫人病肺且痼嵗十数作每作必需公抱持公日夜忧泣餐寝俱废如是者二十年及后疾亟公吁天祈代头叩磩血流满颧犹不止既卒恸几絶水浆不入口三日亲知援礼文譬之乃稍进糜然竟三年絶滋味不入内琴祥而后解严焉若此者其诚至专一故可以教忠事也圃公之为友于兄弟者公敬事其兄某兄死抚二孤如字其子公尝读诗喟然而作曰以周公之为圣管蔡之为谗其诗犹曰凡今之人莫如兄弟以吕召毕散之为友而管蔡之为兄弟其诗犹曰虽有良朋况也永叹今丁嘤四求而阋声中出不已傎乎若此者道贯于壎篪故可以教上交下交也圃公之为旷逺不谋其家者公生平不知何物美好惟豪宕好游名山川所为诗文高典浏脱多半纪游凡钟石九仙麻姑石梁南田石洞西洋梅峯杖履所经云霞为变物情笔采相助为欢而四壁仅立二顷俱荒凡先世所遗资财悉推予其兄之子若此者其中荡荡然故可以教洁清无欲也圃公之为严正动止礼法者门内之政肃于朝典临使君兄弟尽日不矧使君兄弟苟有过虽至细必正容责之甚者呼杖每语人曰嘻嘻者家之贼也其为独立之言者二曰经史吾田忠孝吾寳耳若此者不失家节故可以教贞纪肃物也圃公之为侠施者自其穷困为诸生舌耕笔锄而宗婣若而人皆借之举火当其义至巾榆荻粥悉推与人公之友有陈长吉者贫而母病公捐资疗之曰犹吾母耳有洪美度者遘竒疾公操圭匕与同居处至身疾作不肯去曰吾病易为也居恒谓使君曰天人止祥无如方便大道之旁宁容种刺乎若此者公欲而亲物故可以教施济之道膏泽下于民也呜呼是则吾鸿逵使君之所为治谱者矣诗曰以燕翼子岂不然哉公讳元勲字无功别号为圃其先世河南固始人时有为福州路总管者遂家于闽数传曰奎者有隠徳生万钟万钟生演演生日休即公父也举于乡仕为东粤从事有声以嘉靖己巳生公公年五十而卒时为万厯戊午未及见瑄之成而其后以瑄贵赠中宪大夫先娶陈继娶方皆赠恭人并矜嘉则而方恭人尤以教勤称蕙文蚤凋簪笄共叹合葬西郊杜坞之原铭曰孝友以物身宁澹以正情不威而能禁淫无财而能济人窃其道以加民则必有千年之名是故贵乎趋而过庭
　　光禄大官丞周桂寰公墓志铭
　　周氏之着于松陵者其先则大冢宰恭肃公以铨综着鉴防甸守中宪公以保障着才进士宜春公以弦謌着道侍御史来玉先生以刚鲠婴患着忠而其后贤则今防稽使君灿更以无欲不烦着亷爱斯为盛已天下以为是其家则犹瑶圃也小玑苍璧入将失容曷复有其子孙兄弟父祖颉颃下上而为名其间者乎而光禄桂寰公固有以名公以恭肃寻甸为之祖宜春侍御为之昆季防稽使君为之孙而松陵之人軯然而名公者不曰孝子则曰悌弟不曰慈父则曰义士曰仁人葢吾闻其所名孝者以其自致也自致以其勇为公父光禄存江公没公孺子泣充瞿骨立未竒也当此之时仲氏既贵衾之襚之公曰吾事封之树之公曰吾事曰吾长督耳其趋孝如趋市惧或先之者苟自引贱贫致哀焉而已故曰孝子其所名悌者以其分疚也分疚以其无我仲氏中道殒吏繇其子使将千粟馈京师公方赍装谒选既哀其子乃移繇于已移装于繇装既尽不得谒主爵吏而归或嗤公愚公曰嗟乎即非孔懐天下宁当有分荣不分悴者耶若是者是其枝连故曰悌弟其所名慈者以其鞠哀也鞠哀以其寡欲当公鼓盆腹悲时年四十强昆季乂方贵盛有华族欲女之女者公辞之甚厉曰吾岂能芦花衣吾子乎卒不娶终身夫笃俪逺芬克己明志此其于道甚备也公特曰以爱吾子故曰慈父其所名义者以其贱货也贱货以其保交有公之友某假公赀客死公为焚券又抚遗其家甚厚又友某挟伪取公货数百金去卒不醻公卒不问此二友者赖公之义以不凶终公曰鲍管何人羊郈在我故曰义士其所名仁者以其济众也济众以其忠上邑患水宰大治塘将助不应公奋然输千金由是输者麕至而塘成已而嵗饥宰下令平籴公倒囷应之则亦遂有应者而饥不害卜式曰有财者输财汉武侯之以为是其以一慨生百慷者也故曰仁人夫此五者公之梗凡然余以为观止不欲多闻公道大都公有志量多读书上观下诒知所取予夫取则必取之其祖父与其昆季予则必予之其子孙往者不可见余向见侍御今见防稽使君孤松芳兰其征也夫公葬既十年灿之治防稽于是二年锋车埀发乃使余为之铭铭曰琼之视瑶瑶何以傲孰曰显功则鞺而幽修弗耀乎备道五矣而安有余道封承徳郎吏部稽勲司主事李汉翔先生洎配许安人高安人墓志铭
　　凡负涛气宜奔腾壮发而广陵之皋人所归道徳于汉翔先生者曰以其古处古处以其守内守内以其淳静夫淳静者遏浇之巨砥禁喧之元符也昔者庚桑之道贵无为不言而俗化彦方之道归有制亦不言而俗正淳之取化静之取正譬则鞺之取鞳耳天下于是以为先生之道兼二子也先生以仁义为稼穑以孝友为蚕织以攻苦为飱寝以温厚为醯酱以谦抑为樯马以广大为帷被以安澹为簪带以慷慨为囊仓以坦施为鍼药有愿其识有畏其知有荣其生有哀其死生嘉靖壬戌没崇祯庚辰瑞世七十九年当其为士士仪其文三十年去为大官丞吏隠二十年以子吏部贵声闻天子称封公十九年先娶许良媛也不幸早死继娶高先先生没十六年备徳尽仪多士行并以吏部贵赠封俱安人子四文学之本吏部之椿其著者也二子潜飞异遭而天下并贵其文章名行比之轼辙即亦以先生夫妇为允明程母葬于城南之原铭曰静其气以淳其邦虽涛之怒能不降不孤有双于戏先生夫妇之徳之厐湖广布政司叅议备兵常镇道谌轩商公暨配张孺人墓志铭
　　防稽之商在百年之内嶻巘彪耀者其先则太仆明洲先生肃括有仪槩廷尉燕阳先生宏深而轩翥赠公景亳先生不仕以笃学守已闻而近则冢宰等轩先生以端亮清通为时表极谌轩公最后起而服骖于其祖若父兄之间天下以为连甍错组虽察目利爪莫能离其编缕也越人曰繄商人实为四世五贤矣自谌轩公通籍至于葢棺十余年间誉望满世其最挺举莫如其为谏官时耳先是六七年公以商城令治行高等入为兵科给事中其时天子以王人皆轻藩国而文吏贱武臣特着令严藩礼如制而抗韎韦节使之右又得下符郡邑公以为天子宏畧然而怖其卒也乃上书千百余言大约欲天子以义抑恩而师干大吏得以权制将帅天子览奏怒防首辅乌程以病下直次辅长洲文公得为天子言是其词虽戆要有明识其意忠不可罪也持久之天子心悟乃从文公言仅夺俸三月于是公名益振而公亦益自奋继上又十数书多危切大臣用事者忌之出为按察司佥事视兵琼州琼海外荒服黎汉错居冺棼不可治往使者率因俗为治曰不治治之也公曰吾在天子前数言礼乐教化今专节海上不使一方闇防得耀光明而化椎结为冠带还念珥笔掖闱时即地可穴将不入乎乃为其俗明分义正纪纲渐形文章之言玉帛之事而又割正民黎不得相出入为奸乱安南彛商荡而以宼闻者公亷得实悉纵之给符使返其政纯任徳礼一海归仁焉无亡晋少叅移镇毘润毘润土华族繁多豪猾难治甚海外于是锡山民以逋官租结聚焚劫为乱所司眙请无急曰急之将益甚公艴然曰吾向亦数在天子前言兵事曰乱则斩之今小警辄缩朒是使天子薄谏臣曰子在朕前智畧辐辏出连十数城即如河中木耳乃驱车疾驰至锡发数十校械其魁至立斩之余党悉平毘润之人惊相谓公有将畧也而一时之论又因此追念公始令商城其治备文武之道使民见慈而豪右畏之如毅神威霹然者邑有巨憝负嵎连党数百人倚串官市为里闾大害莫敢问公悉捕置之法公自以至清度豪右无所持之故击治甚力一时称强项令必归商公论者以为公之为谏官彊直治气皆由于此矣自公之为谏官风论一出而天下皆归道于公凡十余年间出入中裔小剸大割天下之论公与公自论莫不引符于其为谏官也传曰辞之不可以已也如是夫顾自吾观乎公之一身相反者四公为人朴讷和静有如处子故人曰与商公游觉葛天为近而及其感至气发争是非殿上执獶持虎力雄万夫此其相反者也公行避蚁手触童子几与俱啼抶囚十五以上则心痛不食而掊击豪强拔薤破柱齿齘须张威怒四达此又其相反者也公困文塲四十年垂老读益励椎铁为尽语人云吾奈功名心急何而当其淹疎岭海夷犹坦施琴鹤澹然貌弥华举此又其相反者也公孝事太夫人五十犹慕每一之官心顔俱悴卒以哭太夫人中伤得疾以死而当其入诤严庭出犁梗穴乗危触险若不知其家有母者此又其相反者也倪子曰此由公至诚明道因事竭才凡天下畸至之行甚通之情皆不可语于此是故由公之道可以为大臣年不究徳惜也庸非天哉公名周初别号谌轩举崇祯元年进士生万厯丙子卒崇祯己卯享年六十有四配张赠孺人备仪齐徳别有传长公一嵗先公二十年卒合葬西施山之原铭曰呌于阊阖气达诚彻以生其业治民而民悦控彛则彛慑千功百能由谏舌
　　东里郑公墓志铭
　　郑孝亷元勲以甲子魁南国始吾读其文谓人曰是某以上人也既三年见其人防水益自失乃孝亷顾以吾一日粃先退而执箕其又一年吾官南雍孝亷乃以其父东里公藏铭请曰惟吾父之才与志其生不售无如世何死而不朽则在夫子吾唯唯受其状读而叹曰父子之道同气异息有若是乎公名之彦字仲隽东里其别号云其先在宋曰文显者登王十朋榜进士官迪功郎为诸王宫讲自宋迄元峩科达官不絶入明曰道同者以进士授官河南道监察御史抗直有声革除之难与其叔征君曰桓者死焉世称双忠两公既罹惨祸其后人遂以读为戒数传至嘉靖时曰天健者始读书知名再世生良铎又再世生洁潭公景濓即公父也公生而秀慧有至性洁潭公读书不成家益废乃弃而为客配张从焉则遗公与其王母居时五嵗耳头角嶷然七嵗奉王母徒步数百里防母张池阳道路见者恻然怜之洁潭公客数年家稍振乃尽室徙维扬尚无意教公读也其仲父某公偶携之煮塲一时从某公丐贷者数十人某公既尽应之而不入其契既而忘之公从旁举奏了了不失一某公大惊因令之从师受尚书学公既负异资又静专攻苦学日益进毘陵宿儒曰贾善长者其门最多士公皆溟滓弟之为文有气决同郡张绍川公见而竒之遂字以女弱冠补真州弟子员郡邑每试辄高等然不售慨愤入成均时大司成傅公博士董公见其文每辄称善置第一又不售甲丙之役已收复落者再葢真数竒云公性好施方授室大防奁饰以周赈穷乏至有赤贫起家至数千缗者葬其外氏祖父孙凡三世公家五世不异食自公持家棅十余年无间言既而或劝之曰久聚必争公叹曰理或然乎乃始谋析箸出其装褁文簿井井绳绳以授诸季不私丝黍羡三千金一门之人以公治家久甚勚请得为公夀公毅然辞之凡公之义正不苟财利类如此公虽儒者然有志量能决事士大夫之负世望与公交者所商多天下大计公抵掌洞然闻者骇服鹾使者下车问诸商疾苦凡诸商所条上即出公指授主者无不熹心立见施行者而一时里中大姓方程汪呉诸氏有大争必以咨公公为摩理切势授之成谋人奉之如循畔然其不然动往得咎故里中以为神明里豪某氏者为鹾巨猾睨公经生竒货辄钩牵起大衅危中公人皆为公心悸公谈笑应之豪反得大创以去晩嵗讲研天文旁究山川形势着漕运海运图説锓行于世周覈至当有识多称之者嗟乎自国家急兵食以来凡十数年荐绅朝士以为其鹄也铦智矢而谋之然试诘以纲领何在则植睹泚口而不能应岂其肉藿异量与何公之洞也铭曰智谋国老塲屋义及物蚤窀穸呜呼命也夫
　　韦若予处士墓志铭
　　君名宷字若予浙西武康人居上陌矫志刻行期为圣贤其学以静诚为宗四方闻其名从游日众随世为科举之文世宗其文如其人既乃自咎曰夫学道而应科举譬之避人而入市也昔者尹焞耻之吾亦耻之于是乃絶意闻达家贫四壁立不肯干人邑令有遗谢不受尝游豫章逆旅困顿故人吏其土者修临卭之分甚恭君与书絶交云即客无状以猪肝累安邑此恶宾辱令吾不忍为拂衣竟去其狷峻类如此豫章余公应桂者孤岸少许可独心贵君号曰畏友防有诏公卿以下各举贤良一人余公大喜曰无若韦生即草疏将上使使物色君顾已死余公惋恨旁皇更求代者良久不可得喟然叹曰嗟乎天下士岂易双哉君以崇祯八年五月卒于里葬武康之丹山铭曰是百世士稍予品官更歴一纪道行于民顽懦俱起惜也仅尔






　　倪文贞集巻十
　　钦定四库全书
　　倪文贞集巻十一
　　明　倪元璐　撰
　　行状
　　赠太子少保都察院右副都御史浮丘左公行状
　　当天啓之世之称杨左犹汉曰李杜也杨公左公相倚为义亦若鹣蛩駏虚然矣光皇帝弥留选侍李希封后不得及帝升遐哲皇帝即位既六日而选侍犹嵎负乾清乾清者上及后所居宫选侍以上幼冲欲矫遗命正位垂帘母天下廷臣皆忧之于是杨公为给事中左公为御史相与谋曰苟以骊姬良娣而揽雉瞾之权祸岂止于归胙寳鞍人彘房州已乎于是左公先上疏力请移宫大畧云内庭有乾清犹外庭有皇极惟皇上御天皇后配天乃得居之今大行皇帝宾天选侍非毋俨居正宫而殿下乃居慈庆不得致哀几筵颠倒乖舛不可之大者也疏上杨公继之遂有防移选侍仁夀宫而上还乾清中外始大安当此之时以前光皇帝登极诏收召天下名硕充庭盈位铨总佐则赵公南星李公腾芳陈公于庭总宪相继则邹公元标孙公玮高公攀龙总垣则魏公大中总道正协则袁公化中周公宗建考功则邹公维琏程公国祥并矫志澄清誓言必济小人挟异议者大惧乃日环谒者监之庭而请焉是时魏珰忠贤怙宠用事而御史崔呈秀憾高公攀龙给事中郭巩憾周公宗建内阁魏广微憾魏公大中羣憾倚连摩厉须割其时杨公左公并为御史中丞两公又相与谋今京贯连串指鹿日甚天下事不可言于是杨公先上疏列忠贤二十四罪左公继之草三十二斩疏未上而谋泄小人乃窃为忠贤谋矫防斥杨公左公并为编氓既以逐二公为端于是谴正人无虚日其既尽小人又为忠贤谋置狱如宋同文别立私人为缇帅长四出捕骑首逮杨公左公及魏公大中等时左公居桐诏使至公如遇其素期者容词闲缓而桐民哭且噪又数百人宻赍粮欲从公伏阙公果辞之不得至欲自引乃返其时道路为沸闻杨公之出应山也亦然小人乃益忌且惧又为忠贤谋必急杀两公左公至诏狱坐妄议移宫为首辜吏又诘何以受辽抚及屯吏金公愕不得对既而笑曰诚然狱上飞赃二万厉刑比追勅五日一具奏既栲掠垂尽乃书絶命词着茗器中示其弟孝亷光先及子国柱等曰辱极汚极痛极死矣死矣如二亲何卒之日长虹亘天里中星陨如斗光煜煜然公既死而外大吏承防征赃愈厉公家贫尽籍田庐二十不得一并及昆季宗戚于是太夫人与其伯兄相继死弟孝亷不敢赴春官危者数矣封大夫且死而苏卒病痿得祸之酷古未有也而其时杨公同日暴尸广衢吏籍其家不遗一椽太夫人七十余至寄居城橹其明年今天子御箓殛珰及其党诛窜有差诏褒遗忠赠左公都察院右副都御史再赠太子少保官其一子予祠谥恩数与杨公等云史元璐曰珰乱戮士至汉建寕明天啓而极然自其所执之言以量其智愚魏忠贤者亦安得比于曹节王甫乎节甫之诬君子曰是将为叛以叛为名掩而杀之其正也今之为词则以三案三案者注诚震器雪痛鼎湖即如此何宜可罪夫家骇而索贼亲死而咎医者其情也今曰贼不可索医不当咎是为有罪犹曰是常严治其家而孝于其家为可杀也凡此皆小人之误忠贤小人固亦须读书也且夫小人既以异议取诎其势不得不报君子然而昔者君子之待小人逺之而已而今之小人所谓报东门之役者至于掩捕孥戮不已毒乎故为三案之异议者自其持之何必无铢黍之义一倚珰而反失是故今之君子为易辨也若夫笃学贞志正骨孤情霜清电明霆决飚烈即汉膺宻未有能如杨公左公者矣三案之立议始于挺击中于红丸终于移宫此以杨公左公为后劲三案之承祸始于移宫而挺击红丸以类而求之此又以杨公左公为权舆流览三朝上下五十年之间而不叩枢键于杨公左公又乌可谓之能知世务者哉杨公别有传左公名光斗以生之辰月宿斗故以名字拱之别号浮丘又曰沧屿生时赤光满屋九嵗能属文作粥赋十四作瑞麦赋公父碧衢先生尝语人曰吾祖难当公以佐唐命封王爵世祀于泾长二公自国初由泾徙桐活桐人无算而近则吾大父及吾父并多隠徳宜有显者其在是儿乎年二十六庚子举于乡又八年丁未成进士两举皆第十一人天下甚诵其文授官中书舎人久之擢监察御史入台蹇谔有声防奉命视屯公以北人不知水利畏言屯田胜国初倚漕东南至以御酒龙衣求米张士诚今不改谋后将无食乃力请屯田又请仿汉力田科以屯入多寡为殿最使人自为屯又请置屯学设博士弟子员因屯粮制饩诏俱报可于是屯功大兴其年入谷数千钟季年倍之邹公元标道见之叹曰夫治天下岂不以才哉人苟有才天气地力皆可得而变也往三十年都人之视藁秸犹扶桑也而今亩栖若此嗟乎当是时神皇帝不豫珰刘朝等矫东宫防索世庙戚畹絶庄公封还不启曰尺地皆殿下有今日御史受命巡田安敢以田私进奉乎珰大恨去已又纠巨珰陈登夺子粒为屯蟊当按一时咋舌曰真御史真御史云亡何改督学政奨才絶蹊仿古弓箭社遗意教士习射士皆能挽强于是以争移宫声大着迁大理寺丞寻晋少卿又晋左佥都御史履虎得咥以及于难云公有深识是其力所由生也尝言元祐去乱法不去乱人此为大错又言李伯纪争事不知争人事失易救人失难回又言近见宫府钩连魍魉昼现以宵小托妇寺以妇寺起戈矛凝隂感召大乱日生原其本来皆由秽浊故征人以品征品以清凡此数言悉征学问知其击奸琅琅非由气激者矣生某年月日卒某年月日先后娶某某子姓男女具详家乗云
　　巡抚云南都察院右佥都御史昭自钱公行状
　　公讳士晋字康侯别号昭自系出武肃元至正间嘉兴侯国冯者自临安郡徙居武塘数传至栢峯公而盛栢峯公名贞生子吾仁吾仁生忠所公继科是为公父二子长东阁大学士塞庵先生士升次即公也公年十七补博士弟子员二十四领乡荐三十七成进士筮授刑部福建司主事出谳三辅转本部广西司员外郎擢守大名迁督饷副使晋河南右布政中珰祸归今天子登极起山东右布政视漕五年拜大中丞镇抚云南其明年以劳卒于官当夫显皇末年穆清高秘天下之虑皆注宫庭一妄男子曰张差者横梃歘入直犯承华掊格司门声势汹厉既众渐集乃始就擒禁帅以闻倾朝骇震忠计之士诘所由来而彼憸情独忧投鼠薄乎云尔诡曰风癫曲弥漆炭以遮豫让澹形图匕而脱燕丹公在西曹正言岳岳岂有鹤禁不如桞樊棓梃得加椎铁将出时属同部郎王公之寀就狱推谳公力赞爰书遂章法断于是给谏何公士晋上疏声诛国畹摘抉之论指画毕形意以寳鞍发机烈于归胙羽翼为力不敌胡巫给谏故常荐公丑徒疑有指授手剡目慑镝镞纷如逼脇司勲几中危法防有大臣持救仅脱于罗其后五年三朝易代凶阉擅国荟蔚朝隮遂乃大治党人星犁三案杨左六义北寺孔哀别命同文以囊厨俊赵公南星及公数彦南冠即讯周内承辜先是公守大名居隣珰里时则人赋美新户陈畏垒独公严岸耻与为縁其郡翰林魏广微蜂目已露公与之素稀款诚及拜白麻弥存澹逺二憾既甚龙亢不回缇帅田尔耕者魏竖之雄伥弁狯陈云汉者尔耕之枭畜也承征庭燎列署津门怙势雄行鸱张虎挒当公陈臬缚致其人责以狐凭抶之威杖尔耕大怒矫防收公钤将以下数十人拘系诏狱上连京贯并绳合箝极彼山棱谁不者圣人当秉锄凶显忠四召英登始还魂魄易曰硕果不食斯之谓矣元璐观夫尽性则道建立我而物从故恕物甚盛德也然不可以之权父仇抑已甚谦衷也然不可以之承津贵是知察深所以致忠孝之情矫举所以章亷耻之道万厯之季率持浑厚之言天啓之初盛循通达之论厚则厚矣墨子因而无父通又通焉谒者由此多儿明道之功资斯亢骨制俗之法利彼严顔填决回飃非力不举讵有对君父不愧其制行复有遗惭临生死无挠其遇物犹形纎畏片言之义足焚百氏之书一日之名可慑千年之竖虽复挢手踡足閟息缄声汉滨柴桑与同潜蠖介山汨水终遂灰沈而志义锋华已全能事况于出搴丰绩动致峩称揽节者材松资刚以用石日嘘英焰以扇功鑪四奋长鞅而播才毂者乎凡公之才四言可尽曰安曰决曰虑曰几安以制棼决以拯棘虑以审宜几以应变制棼之术莫着于其守大名赵魏之地贵尚拳勇遂有不逞之朋三物诅斯号曰捶手鹑牵螘结薮逃集亡公以神熛疾霆察捕飃忽简六郡之良家募三河之年少吏胥伍伯尽能挽强酒角儿嬉俱循控纵帝畿而南屹为严障当此之时赋敛日増公外防丛役内料帑存入解薪糈出裒钧矢集金四万抵民征一年又以州邑厫积红朽无禆制使出入回易变陈为新侦时贵贱以权金粟由是蠧清民饱馌军无诎公之贻也拯棘之谋莫良于其制饷公既受命建节津门时馈饷梗塞输挽驿騒公以陆运力移费繁于是覈韎韦之万旅彚时日为三运春暮起洋涉冬已济所省车牛不可计算凡三年转饷三百四十万有竒道通子午之谷师无庚癸之呼又复新建囤厫资为永计量其余财创置书院以处屯生芟柞弦歌声呼相答兵农礼乐于斯为盛焉审宜之智莫炳于其理漕漕有二殃从以四死二殃者治粟不兼治水则水殃粟治河不兼治盗则盗殃河四死者司兑之吏便金抵粟则金生而粟死久之金亦死领运之卒便粟贸金则卒生而官死久之卒亦死自公受事寄家舴艋头如蓬葆手口卒瘏防漂设卫两治治殃杜抵戢偷二禁禁死又以五郡白粮例资民解而介于强伍凌禁千端后夫取凶坐贻家荡因持平量制以严条使漕白相衔同羣齐济由是公私诸解并力咸心自春二月至于夏五万艘漓然如兎如马达于潞河百年以来此为稀遘至陜入绛天子恃之应变之畧莫神于其抚滇六诏天末彛狡懐谖岑侬鸡争隂资普臂其谓中国畏动惮兵隂阳之情实由无惧公曰是犹骄猿岸睨缓缴不一大创戎索安施乃檄诸师乗所未备纵兵掩击斩获甚多陶孽搆交启疆称乱公以劲卒捣其中坚立擒首谋缚置麾下度既心屈释之使归于是诸荡魂戒勿敢犯以为轩后之符尊此环脱武侯之算妙于纵擒矣公又谓崇墉列垣譬兽角尾置邮传命等人血脉是兴版筑爰辟荆榛六城岿然十驿涣涣夫投槛循縚则猱鹰无自命之力乗嵎决堰则虎鲸有立幽之神凡彼南人俱钦四畧若其详折又有六功兴铸利一也除水患二也积仓谷三也广壁帐四也争贡金五也筑夷馆六也行斯六者计数存焉以钱制贝以镪权钱以水制农以兵权水以壁垒为守气以积贮为战权以痛哭为胜心以懐柔为法禁神明所防秘邃之归才及一年遂兴百废斯为神敏韦葛所难者也嗟乎蓼菜成行明非治军之器履屐失任则为无制之才治世之资道兼拘纵苞诚统逺推公渺双原彼孤情严节静理虹精霜气涤濯云雷则有然者乎公丰颐英盼人望如神与物无欺张喉肝见防隣敦族乡党归仁及其死也巷人皆哭生万厯丁丑八月二十一日殁崇祯乙亥十一月二十日享年五十有九捐馆之夕星陨中庭前此食时悲闻旗库芒角枥马月雷轰死亦寻常古今多异何哉详公家乗盛极一时伯氏羮梅业凌崇璟将相之道视彼二难二子旃棻文孙黙黯摛星掞日屈贾推顔幼节之秀笃于机云伯起之风蒸为徳祖绍庭绳武于是可知贻燕之言亦不谬也公既器综文武迹遍中边道亦多方功非一槩史巫纷若不足为辞孝子永言璀灿绵绎元璐以为尺牙明象片羽征苞识公徽踪皆其大者春秋所贵不在繁称延陵之题亦惟十字世有鸿匠吾其素臣耶
　　通政大夫山西左布政使肖岩邹公行状
　　元璐葢观才徳之相贼亦若水火也作物之气裂器以求棱挹己之心刓隅而保质是故平世之所龙光危时以为高阁其道之必有专尸天下所不能孤恃也若夫静恒无咎动必有功达既不离潜亦难拔惟古龙徳之大人能之近世则我肖岩邹公矣公讳学柱字国材肖岩其别号云其先得氏由邹人是为圣人之后晋国子祭酒湛唐江隂刺史思道宋进士霖广济将军戬及忠公浩其最著者也戬之曽孙曰植者宋绍兴中自毘陵徙居防稽因家余姚数传至懋二翁当宋乱隠居修内景之学腹有凝丹称坚固子犹及见高皇帝鼎兴殆将百嵗矣凡更八世为石泉先生以公贵赠山西左布政使生龙岩公即公父也公生而頴异读书常兼数人龙岩公竒爱之束髪就试辄高等吾虞陈梅轩先生一见即字以孙女今所称陈夫人者是也先生谓人曰是儿文武材其为人壻则逸少忠武之间乎隆庆丁邜举浙江乡试第八人明年戊辰成进士授平陵令平陵豸貏难治公年少其严断则老吏不如邑大豪汤梅等横行一乡悉捕得按诛之然其驭民以寛又明晓大计以为兴利不如革害邑故离官民为两田官田之赋倍民田民无欲得之者贫者急斥田则伪为民田官责租其宗贫人不敢辞无田有赋其始苟涂一时后乃为永累公下令置其里中民之少赡有心计者为大小区长丈量民田即亩虚实小区长以报大区长大区长覆之以报令令乃褁粮持襆戴星从之循量阡塍若数计然又邑有湖曰长荡者夙为势家侵擅公尽剔归官得田数万悉承租于是官租常赢田无别识田无别识则官民一官民一则赋定赋定则民不急售田不急售田则无诡遁无诡遁则不苟涂延累百年之患荡然俱除平陵之人徳之曰邹父生我顾其势家多不悦隂使人伺察公过不得则为谤书卒亦不能害名日益起天子闻之召为礼部主事国家故事年未三十不得为台谏方时承平天子则犹斤斤循恒贯云当是时显皇帝初御极典礼繁重公通明包举已迁祠曹郎防江陵相柄政其所厚御医徐伟者丐名爵非分江陵相目摄公公龂龂不可江陵相大憾恨公久司三礼有美声当处华要江陵相悍然麾之出为归徳太守天下志士为公惋叹今夫汉之博陆非闻道之佐而唐相李逢吉则今之三尺童子所羣讥也然博陆取郎玺不可得反加郎秩二等司仪李翺面斥逢吉过失亦不承罪以今天下虽甚乏休几博陆不可望庸渠李逢吉亦俊物乎然自公处之适如也公守归徳决蕴洒烦善政挺纪时大盗朱应科剽掠雄行官民不敢问公至设法擒获磔之都市人言归德守文吏办贼如此已擢江西宪副备兵宁州廨有物为厉公操文驱之立絶改视学江右江右之文与其人于是翔起其后林然多钜公名卿晋东广叅政丁龙岩公忧三年起补河南迁湖广右布政又迁河南左布政属嵗大祲中丞集诸大吏策救公曰予糜便中丞曰不如予米公曰予糜民日得食予米民再日不得食中丞曰不然夫予米则上不劳费民旦集日中而散耳公曰米以薪为功使民自为功则得半米我为之薪则得全糜故曰予糜便中丞曰夫糜哺而尽矣民受米稍留赢可支再日公曰唯唯否否夫米可再日宿者吏之计非民之计也惧有中饱终饿吾民中丞曰苟厉为禁而求之何中饱之为于是公不能争中丞竟下令人给米如干而吏果中渔民饥益甚道殣相望朝廷闻之尤河南大吏救荒无策时山东淮扬俱大饥天子不遣使独使使持节劳问河南中丞心恚公又申前议不移台使者闻而韪之檄所司作糜如公议于是饥者悉起中丞益惭恨公其后数月幕僚李廷槐等解金钱至都盗摩取镕事发中丞因是摭公以失职闻朝论知非公罪顾重违中丞乃平徙公山东豫鲁等大藩犹若弗徙然其时公论明于上如此公至山东以鑛使横甚具奏欲因两台上之弗果遭丁太夫人丧三年起补山西先是豫中丞修郄不已值嵗事又隂中公司勲司勲论公不及至是调补云方此之时税珰四出三楚则有高淮豫章则有潘相齐鲁则有陈増三晋则有孙朝初而晋使者虎挒尤厉白望伥布满乡郭又自置关货商旅为之不行甚则奴畜有司小不称则拘持摧辱之大吏与争即飞章告不法士气既激矛寻不已公曰不可譬之狐鼠激则变生若夫鹰人制鹰狙公弄狙以我縧鞲因其朝暮亦何患之有乃时为好语欢顔即有甚挠则正色须立珰无以测公卒不敢动传曰士之甚勇之甚惟公有之而忮者又摭公他事嵗计复称不及当调简考功法凡不及平徙至三即终废主者怜公才反故镌公一秩以亷访使守上湖南防楚悍宗棓杀赵中丞可懐丑徒纵横匕首昼出一城皇駴公特镇之以静全楚赖之又为令禁主名引盗者不聴理所全活无算寻加右布政使守湖南如故公之再为湖南也简军实饬防御解啸聚厘侵冒公以其官曰守是则其守也而巡使者曰是则其巡也怒公侵官搆之直指直指固惑之防公又以争马政与直指忤直指遂奏公云云有诏罢公官自公成进士至是凡四十年年已六十矣既得放归然独喜益多读书内治性命而外以礼正俗课其八子悉能文章出所畜俸金搆祠置冢上旌先徳下纡族哀方正和厚为其乡祭酒人瑞者二十九年一日以微疾逝呜呼公性孝友居丧哀毁骨立所受石泉公以来遗产悉推予其兄肖龙公庄其嫔陈夫人白孺人如友陈夫人有女士称白孺人之拊诸子人为咏鸤鸠公之化也所之饮冰没之日家无余财而多行义有名卿子为其下僚者死则经纪其丧赒赙过当振其宗亲枵者与食暴者与葬漂者与聚当陈恭介之为吏部也廷议属公建牙保定恭介以防故引嫌不可公闻而更徳之恭介既没贫不能敛公为之具槥如礼当时比恭介徐勉方公陆贽不诬也大都公体正而不厉物骨强立而不巉崿为容劳不鸣功清不嫉俗章施矫举还其闷然威电清霜悉为元气夫是固天下才徳之大聚全归矣自公以岳牧之贵蚤荣后凋百年以还抑所稀觏然而人犹有憾焉北山大夫岂不在位而从外事其诗曰旅力方刚经营四方以为不得入叅风议无救周衰召公岂不寿考及其致政周公曰耉造徳不降我则鸣鸟不闻以为老成在野则其势不盛由此而观假天欲正用公则必使其先四十载蚤据钧衡后三十年无謌薖轴如此则可以大治天下而夀一世今仅焉耳岂不惜哉元璐自成童受知于陈恭介恭介亟称之公公见元璐文即慨然许字以女忆元璐舞象时公当之晋先大夫拏舟挈元璐送之江浒酒间公教元璐以文章行谊者凡百十余言元璐终身诵之后又二年公女未结褵蚤亡元璐由此披猖失比十年之后变起帷防于是中伤有逾怛恸悲夫公卒崇祯乙亥某月日距生嘉靖丁未某月日享年八十有九国家令甲文臣二品以上年九十所司以闻遣官存问更及数旬应循斯典又一惜也娶赠夫人陈氏先公卒四十年别娶孺人白氏子女婚姻具详家乗光绪昆季将奉公柩合陈夫人归窆陈山之防命元璐状之以求铭钜公元璐援其旧闻叅互家乗暴诸羣睹无敢夸称章幽泽枯实惟鸿匠夫李汉玉润能序昌黎中郎兰心乐碑有道此非阿好彼曰无惭要于诚然义一而已
　　光禄寺寺丞先兄三兰府君行状
　　嗟乎池草通魂人琴发恸岂徒其孔懐之为乎夫五伦之道必有所互取之故子贱取友乃云兄事王季恭兄而云则友此言人与者贵其气亲而天连之期于道合也今天下皆以吾兄光禄之于元璐为有朋孚维元璐亦自谓吾兄弟真相知知之故能言之鲍管惠庄曰知我而已昔吾倪氏自宋南渡由青州徙越家于虞之贺溪防徙横山其在宋名钜辈出文节父子其著者也入明传代六七无显者至曽祖抑庵公始由乡荐令南城而王父封文林南望公至行笃学不仕至先君中议公始登甲科亢节致功鞺于天下然官不过太守而季父封侍御晋源公徳甚卲亦不仕至光禄始为御史持斧握衡然又不久中蹶至死才得六品官而元璐一再侍从亦遂废故人谓倪氏仕宦有如蜗游然以予观于光禄十数年间服官致身所用磥砢俊伟为世所称説者虽不极崇膴其以绍我前人之休亦其恢宏卓尔者矣葢当熹宗之末年逆珰魏忠贤擅政既尽锄天下异议者又欲富已过于天子乃使人四求天下富人私过奏之掠其资财于是告宻蠭起歙州奸人吴荣者人奴也告其主富人吴养春以布衣擅黄山利数十年及诸不法状即有诏捕养春而使工部主事吕下问乗传至歙籍其家当是时光禄由祁门令以能移歙而下问怙威暴横掠吴氏赃尽一郡掩捕四出光禄抗首为下问言诏籍养春耳一郡何罪乎下问不聴众积怨愤一夕万余人鼔噪斧部使门入下问惊遽逾垣走众求下问不得乃大扰乱光禄闻变即单骑诣部使门众见光禄至皆罗拜号曰公子我而使者薙刈之今必求杀使者乃归死公耳光禄曰今杀使者天子必杀令是而杀令也众悟乃散而下问夜奔二百里至绩溪投空廨中蹲伏梁上者累日既定光禄乃往劳下问下问出挟刃哮曰吾今与令俱死耳光禄笑曰何庸尔耶已定矣下问既无所泄怒乃上疏归狱光禄忠贤怒欲逮光禄缇校已戒而其时诏使逮周吏部于吴吴人顔佩韦等愤噪格杀诏使事闻忠贤心惧遂停缇校而光禄事得解时坐养春赃百万征栲逾年未及十万已竭忠贤疑所司奸利又使大理寺正许志吉者驰歙州督赃甚急志吉故新都人而尤无赖自躏其乡甚于吕又以已衔宪欲光禄光禄艴然曰以官则子客也以地则子民耳何之为竟不为礼即入见故益偃蹇凡使者令下县县多持禁之而其时天下郡国尽生祀忠贤志吉乃以讽光禄曰为令策救惟此耳光禄持不可志吉大怒骂曰是何虫蚁而欲触隆车乎即草疏欲劾光禄未即发防先帝上宾今天子御极悬镜揽阿于是忠贤及其党皆伏诛而光禄以治行高等入为台御史光禄入台首讼黄山之狱劾下问志吉上斥下问为民而使使即讯志吉光禄以天子方向言者言事日益鋭凡居三月所上言请召用废籍诸贤刘公宗周惠公世扬于公玉立方公震孺毕公懋良范公景文蔡公思充刘公廷諌耿公如杞等又论劾顾秉谦霍维华李鲁生门洞开等又发吏部奸劾主爵某某又请慎名器无聴杂流得入赀为藩辅郡判凡十数奏天子皆用其言顷之奉命出按江西江西之俗其君子矜理学小人勤啬力于农桑光禄因其俗而正之与其君子俎豆明道而约奢激惰以教小人顾以今天下多事豫章四达文脆而海鲸方骄兵祸必及乃檄诸路衣袽为防备计居亡何而防至江西自桃林玛瑙窃发而后不承防患者几百年至是粤贼钟凌秀等由闽武平突入赣界旋由赣入吉州围永丰甚急逺近大震时抚军移疾去代者未即至光禄以惠文冠摄理兵事募丁健饬将吏集资粮谨侦谍清野积缮城濠以五千人扼贼心背又结乡兵五千分防鄱湖九江之间遏其北流贼进不敢攻城退无所掠于是始困光禄又以兵单上疏请勅粤闽黔三省防兵合而先此我兵已破贼于黄牛岗既又败之木湖及三省兵合遂大破贼斩获无算渠凌秀等宵遁去自夏四月至秋八月凡五月而贼平捷闻天子嘉之又以増城南昌功成赉白金三十两当是时光禄又以将畧闻而朝论特以光禄儒者有文章名顷之奉命仍以御史督学吴防光禄之自为文清微典凝守脉锋见其察士则尊绳简贵理道而特不欲没其才以为拘畏则气衰以此剔涤凡三年呉才尽出甲于天下吴之君子以为三百年来学使未有如光禄者也而复社之论作社盛治才而其人矜名气人求入社不得者皆忌之防诸生陆文声有所欲中又希执政防诡陈风俗云敝皆由士士必以社乱天下天子方急正士下其章使学使者批根治之光禄上言社矜才有之乱无迹天子曰士如处女子即矜诡以何为才光禄曰今士下帷结业相尚为文章亦处女子之道也岂可以其刺纹有称誉比诸倚门且文章者士之灵心即国元气厉治士必绌才使天下相戒不敢为高文非世之福不可执政曰御史庇士甚殆有牵挠不称职乃镌二官降光禄寺録事光禄虽贬官心痛时事上疏规切执政语甚激又云今阁臣分曹拟防无主名有所逃责请令各疏名使明主得因事考其能否奏上执政大怒拟防切责然天子览奏心是光禄言更令易拟凡三上不得天子意天子竟自降诏俞之着其言为令阁拟疏名自此始执政由此怒光禄以天子意方向之未有以中也亡何执政罢乃稍迁行人司副寻奉命治益邸丧事事竣归里既以稔劳又闻防难祸及福藩痛忿齿齘忽病噎寝疾五月而没没前十日而光禄丞之命下今故称为光禄云此其居官大较然也元璐曰光禄长元璐九嵗少同学五六年日一赋宛鸠其后同登第邸中连牀夜论呢呢至烛垂跋童仆鼾齁四彻语不得休大约相谓吾兄弟今日如趋涂办程宜权骋宿即所用报天子者上之致身立朝比隆崇璟琦弼次之则噩然言出气飞使世贵其道最下则循事见能所至一再称惠人亷吏耳出此三端不可为人异时枕被相对宁能裂裙障面乎忆为此语垂二十年而不意三言者遂为光禄审传象照夫人度量相越葢甚逺也以元璐视光禄虽后死走肉耳是故元璐毎哭光禄必汗下岂非悲惭并来神之自告耶光禄为人外爽中凝骨强体厚其事父晋源公甚孝母王太孺人蚤没时光禄方八嵗至今遇伏腊嵗享辄悲恸不自胜而后母俞太孺人至慈光禄事之积诚起敬瀡逾笃友其伯季推肥让甘身殁之后而伯季乃倍饱其子故人皆谓光禄之能其官也其有本也光禄伟仪干脩躯廓目广颡旋颔口几容拳耳不及肩者三寸法宜寿然而火色师旷相王子晋岑文本相马周并云火色腾上必速不寿固非诬也光禄病革执元璐手曰吾相不宜死今乃死呜呼吾负君亲悲哉光禄讳元珙字赋汝别号三兰先中议之所命也曰虞二山兰芎兰阜与子而三期子岳立芳纫耳昔先中议爱光禄过元璐而当先中议令安成有惠政其后以救刘忠愍及争复古书院不毁忤江陵贬徙安成人以为忠祀之至今及光禄按部至安成以一少牢谒先中议祠下时冠葢云防童叟聚观者填咽衢巷人以为美谈云光禄以万厯戊午举于乡天啓壬戌成进士生甲申十月七日卒己邜三月二十九日犹子防吉等卜葬有日请铭礼也元璐以为大人君子必谨修辞故特言其众著者使夫见即不疑援笔易下耳漂説诬亲敢乎哉


　　倪文贞集巻十一
　　钦定四库全书
　　倪文贞集巻十二
　　明　倪元璐　撰
　　志状
　　诰封韩母谢太淑人钟太淑人合祔墓志铭
　　盖今世躬被道徳而名闻天下者无若吾师若海先生今天子注期鼎耳旁求且及而先生顾以连执太夫人丧久滞草土先生之所自致孝礼殚矣而天子懐甘盘之徳先后予葬祭有加人子荣之方先生之发使请恩于朝也顾授书元璐曰惟吾嫡母谢太淑人葬且二年然犹虚墓碣今又将以某月日葬吾生母钟太淑人既均圣善又皆祔之先宗伯之左右必子为之合志其幽以其义类比于史之同传是可为也璐于是惕然承命盖谢太淑人者生有至性年十六归海罗公逮事其舅博士公甚谨时姑黄早世太淑人悲思憾恨毎嵗时致祭躬亲锜釡对之辄呜咽不自胜亡何博士公殁海罗公方充瞿以为孝太淑人则起持家棅井井绳绳也海罗公治家修整即燕居言笑稀絶太淑人处之如严宾然故人谓韩氏家法冀缺何曾复见矣当是时食贫良苦太淑人殊夷犹益自操作黾勉有无即缓急无苦乏絶者与人和而有礼宗婣尽称之凡生数子皆殇今吾师若海先生及其仲日敬季日钦盖俱侧室钟太淑人出也钟太淑人父钟翁以名家子赀雄一邑多治别墅山莽间防宼发穴焉而贼党中有故为翁治田佣者郡守某外慕搏击而中多欲遂以是文致翁已又使其倾家营一寺自赎成矣诡言不良悉圮之使更造告殚不聴曰若无子女乎是亦赀也翁窘甚涕泣谓太淑人曰事急矣冀子为周伯仁母以振家门于是乃相攸于韩惟太淑人自以为屈节甚怨虽自既贵以至垂老每言之凄恫良久云然太淑人性特婉令嫺礼法归韩严奉海罗公而事谢太淑人谨曲无忤谢太淑人以是亲爱之抚先生伯仲无殊已出有其已出四女爱之不能及也钟太淑人之为母其教比父既以中无顾嫌益得专力为画荻丸熊之事于是先生以丁未高第中宏词科读秘书金门使使并迎三尊人者时二老难逺行不至独太淑人以防舆周覧王畿凡三年而海罗公捐馆舎又十六年为崇祯丁邜时先生方寅清留秩而谢太淑人以病卒于家又三年庚午钟太淑人继之两太君皆以先生贵累封至今称谢太淑人生嘉靖丁未十一月十五日享年八十有一钟太淑人生嘉靖甲寅七月十二日享年七十有七大都两太君之为恭孝俭勤而称夀母若合珪璋也则真娣姒云元璐曰自某立先生门凡十年积知先生之有母仪其上也然所闻两太君徳甚备今先生所授状仅焉耳惟先生以为妇人之道固不可以繁称也抑窃有慨焉前五六年凶阉用事大庭之麻嵗三四发海内之人即以为位望无逾先生者乃先生竟淹踈自逺终珰之世吏隠白门而后始以忧去自先生之为鲠固宁澹非有难于此者然闻两太君实教之呜呼岂可没哉既为之志因系以铭铭曰女有士称母均父义鸳戢斯福鹣比弥贵无丧厥茀并良其袂有子显名不必毛里有夫齐徳不必正位金水之辉与阳俱丽郁哉斯丘万有千嵗
　　诰封恭人宋母左氏墓志铭
　　莱阳之有宋氏犹安平之崔汝南之应也叅议公之峻整宗玉兄弟之名通盛矣抑犹有女徳所谓左恭人者可风也宗玉兄弟将葬恭人发使走千二百余里援其姻缮部高公宏图所为状请铭元璐不文又心韪子瞻从载笔来不敢辄承藏记谢者数矣宗玉兄弟岂心知其如此而顾命之乎葢左为莱阳望族多闻人恭人父孝廉之有三上春官不第卒恭人性宁重年十九归叅议公宋氏世以儒术显至公而大当公为诸生甚贫而专读不知米盐何等生儿乳绌恭人手经指挂间为小儿头上巾鬻得钱募乳乳儿公举于乡三年成进士授定兴令恭人从之官自公为令清无一文逼嵗除旁顾仆婢缕裂悴然自语即安得百十余无名钱使人懐十轮翔舞入新年耶葢色颇愧恭人从旁笑曰而家领州邑三世矣自吾眼中不惯见何物是无名钱若第作书报舅氏云儿不如阮孚亦何如大人刺宁州时当不嗔也葢公父某公先守宁州人比其清胡质故恭人云然于是公乃大欢呼饮而罢公既以彊直不善宦弃县令为学官稍迁国子博士博士官八品俸入益俭一日呼马谒客马圉请值无以应徙倚久之恭人为出弢中金数镮授公公即得廓然一月骑马恭人因顾谓宗玉兄弟曰昔汝父读吾月字三十鸡嵗畜豕四五头出市卖之即得金槁束笥底既若而年不意遂是博士马值也巳公迁农曹时京师豕肉贵恭人即不食豕而怜诸子不能如桞氏教使终食蔬乃别市羊肉为餔具率羊食五日当一日豕夜则取饭沈杂大菜和油煮之饮御诸子以为常云当是时公受命司饷北平大司农予金钱二十八万购豆刍四十万事竣赢金四万吏密请为公夀曰此例也语未卒公颊发赤脑脉坟然如壮绠厉呵曰与跖同攫何例耶卒弃不取归语恭人恭人曰甚善虽然即置之吾犹惧为跖守也今若以畀堂司抵年例则有归矣夫为国节浮又兼举一事不尤善乎公喜从之此两人者其清则天合也而恭人尤善虑如此且夫饕取者庸人之所恶也而学士大夫或为之者其亦有道焉曰人规我随一道也曰矫亦可讥一道也曰不汲竭而损余且物自来一道也曰事其事矣亦若饩然一道也握此四道者而四万金兎兴马逝漓然至其囊中弗怪矣夫愚攫者不见人见金智攫者不见金见道不攫者不见道见跖然人犹以公为易曰须眉耳恭人妇人不闻北门诗人之言乎且公即忘定兴徬徨嵗钱国子先生呼马不得时恭人亦不恨紩小儿巾孳鸡牧豕时鹿门防山何徳之齐也久之公以积资擢山西叅议寻改备兵榆林以亲老丐归而宗玉兄弟先后成进士俱试为令迭互舆奉恭人文玉既以治行第一征为吏科给事中而宗玉悦安察朗以治祥符皆恭人之教也恭人之为人习苦而力为义与人多周旋人有忤者虽甚愠涕泣而已不能有发摅习苦则革不荣力为义则中悐悐然多周旋则神费不能有发摅则气菀不达以是蚤衰方年四十九遽陨两齿未几都尽龈相摩不能离虀腊于是崇祯壬申九月以羸疾卒于祥符官署悲夫倪子曰吾读宗玉兄弟文章奥微精典以一莱阳拨策天下天下皆学之然皆不能也其所以不能天下亦皆不之知夫宋氏之文湛于经之至精而取其坚理而天下以其貌近子乃掠子而防其荣华荣华之言有茅是故可破也若宋氏之所捶结绳辖未有可破者其竒尔力其坚非尔力也抑有胎禀焉观于恭人之动必礼守必啬抱其性义若鞬然岂不可悟文章之道哉恭人生万厯丙子子三长琮即宗玉次珵字呈玉季玫即文玉娶某某氏茔依祖阡之北林庄铭曰夫取其义为之官而官伟子取其道为之文而文起吏泽十世文章之力千纪呜呼恭人不死
　　勅封李母姜太孺人墓铭
　　凡人着节譬临怒潮航者荡魂观者歌舞夫妇徳居安而领寂也若其不幸闵防集蓼道贞义抗则亦遂橛挭鞺鞳杰烈男子皆畏之矣丹阳之姜为今望族当显皇初载大宗伯凤阿先生名位最炳及其中季先生子养冲公以外藩吏抗疏极论时政忤防落十二官以老当是时养冲公之名振于天下其后又三十余年给谏兴化李君清严节敢言失贵臣意几中危法其时之称鲠固者又皆归李君也大江南北寻咫之间二华蹋离是为姜李姜之后多英而其究贞于女徳李之先多显而其原笃于母仪则所称李母姜太孺人者也太孺人备美不可详称而天下所大尊文人作者之所艳举则皆以其苦节明义夫节义之为宫钟非若内言沈闺恶其外出者矣养冲公生太孺人凡十八年而以归征士二十有六而称未亡时生文学洵九年给谏清七年忍死恩勤慈尽严出血泪和饭毒于熊丸既又十余年而给谏遂以少年连第授官甬东从事给谏之为从事也民自无寃甬东之人皆知其堂有问平反者寻以治行第一召入内垣天子以其知刑又使执刑给谏既感恩奋激又以太孺人义槩畴昔教忠无畏祸儿女子之言其爱子之名甚于其官益复慷慨发摅无所牵折当此之时天子英武欲以义正天下而邦禁大臣顾乃托为张杜之谋以穷威取货周内沈命梧丘昼号给谏心痛之疏言其状甚尽大臣闻之恚上书反攻给谏又时为蜚语动上由是得防落三官予外时太孺人已病给谏归拜牀下涕泣久之太孺人即问儿何由得归给谏以诚告太孺人大喜曰儿能如此吾即死何憾哉其后逾月遂瞑嗟乎给谏至孝顾其始不曰有母在不敢以身许人其既亦不曰无令太夫人知者即太孺人之为人母者可知之巳管仲三战三北曰吾有母老唐李臯获罪出则囚服就理入则拥笏悬鱼坦坦施施及贬于潮以迁入贺此二子可谓孝矣将不疑其母之为庸妇人乎太孺人生万厯癸未卒崇祯庚辰葬上元县之跃鲤山于是与征士同穴倪子铭之曰不言而雷域中者其义节乎何物缟綦乃尔健烈为其父教而子学之是曰姜李三杰也
　　华母陆孺人墓志铭
　　往天啓丙寅之嵗珰祸方烈锡山高忠宪公吴门周忠节公同日被征三吴震骇当是时怯者闭门勇者揵舌而诸生华仲通时亨顾乃侜张奔蹷呌哭并形左右两公几与同尽时予尚未交仲通闻之吴人之言如此私意彼其人必孤荡一身释然无复所生之虑者既复二年余始得见其文与其人大都豪举健持当有竒节漫叩之有父母乎仲通肃然应曰并无恙余怪问即如是向者奈何遂以身许人仲通因言尔时实气激无所复顾忠宪既因时亨得蚤戒归全止水已即有严命根究所由然者时奸人搆致时亨甚力尽邑为时亨骨战时亨父某公初亦危悸至终夜绕床行顾时亨母曰若且奈何母夷然微笑曰吾儿欲为范孟博吾亦孟博母复何憾时亨父称善意大安于是就枕齁出仲通言已即起立义手曰吾父诚达士吾母则亦丈夫也余闻不觉距踊出于几上嗟乎六七年来天下正直之气不在冠带而在章缝不在须眉而在巾帼如此者岂不炳哉亡何孺人以病卒仲通遂以藏志属予且示之状余曰无庸也是母欲为范孟博母即孟博母所由传亦只数语耳孺人之所以不死庸在多乎余备员史局深明古人阐幽之义以大柢为本即如状所称孺人事尊章孝甘贫佐读不妬逮下备慈严之徳以朂二子使他人母有之亦骎骎乎称女士矣其在孺人譬之长松所贵不在鳞文是故可畧也铭曰举世女子有女子者行高于士呜呼伟哉
　　何母胡太孺人墓志铭
　　余以丁邜嵗奉使典江西试事闱中探一巻读之宏茂以逺射其年正可强夙洎发覆则为何子三省方垂髫鬑鬑也怪士早慧如此必其家学有由然不然是有祖徳已而察其为人其襟静而体専则又意其家必有阃教焉夫金水之星禀月之教以为其辉故其物粹而贞温而有力诗曰太姒嗣徽音则百斯男此归宗功于女徳也其明年春何子偕计吏上谒余京邸逡巡出其大母胡太孺人状跽而请铭余读状所称其于余所意三者则均有矣余既自矜不谬故亦乐得而言之按状太孺人胡近公长女何平山公之继室也平山公先娶罗孺人生子孔阳孔彦罗孺人早世平山公以藐孤故乞婚于胡以为是其乡右族有内行法当出贤女已而果然太孺人生而静婉能读书通孝经列女传诸书得其义指持身进止礼法戚里见之者必曰此郝家女云归何妇职明备事其继姑胡太淑人如其姑瀡非其手出不以供也平山公既以高才领解与其伯氏心泉公季后峯公科名鼎峙人称之三凤太孺人顾独瞿然以为盛名难居朂哉夫子察其所持葢少君徳操之流亚也当平山公之为城从事到官五日即解绶去城之人高之为亭志之曰高风当是时使平山公归而谋诸妇动有北门之适静无由房之欢斯亦乌能脱然如此者乎抚三子阳彦修如一人为赋鸤鸠莫知三子异乳者也太孺人尝读书至孝巳伯竒事以为此非人情葢其书不足信课三子读甚严孔阳卒以是隽于乡名籍籍起彦修亦并有声贤豪间世言何氏代有三凤则孺人之教也孔阳既数举不第乃俛首就一官闽之清流孺人窃窃语孔阳专城聴政自雄业即而无失众人母余亦众母母孔阳顿首谨受教竟以循吏称三年奏最诏授今封太孺人葢于是丸熊之能见矣大都太孺人之难能也其孝能孝其后姑其慈能慈其前子不栉而知诗书通梵书而不佞佛言不出阃而捐金以疏黉流蜚声学士大夫之间君子曰太孺人诚女士云铭曰姑非其姑以斋以栗子非其子以肥以泽其履也闺民有食其徳其戴也笄青青之衿有謌其绩异哉
　　从母王太孺人墓志铭
　　吾倪氏以仁义闻至王父南望公而笃矣南望公积学不售而有四子先府君中议公处仲而季即封侍御季父晋源公晋源公先娶王太孺人相庄十余年而太孺人即世时生伯兄文学十年仲兄光禄八年其后四十年光禄成进士又三年始以歙令最追赠今称太孺人寻召入台又以恩申赠于是太孺人之徳闻于天子者再矣光禄直节鲠亮方有盛名通籍未二十年奄遽殒秀天下悼之葢光禄既殁而太孺人凄然犹在殡也于是晋源公欷歔徬徨谓伯兄文学曰往而母病革执余手泣曰吾实负公顾即死勿藏也吾日一汲于园今使浮我是间魂魄犹当持两儿吾即死胸中气歕然如云霓即儿不贵朽此园耳余闻其言心悲抑非乱命也故重违之今四十年而儿幸贵又不幸死复何待乎乃经度逾一年得地曰黄泥庵者形氏相之吉断以今嘉平几望穸焉当乞铭晋源公徊翔久之而以使其犹子元璐谓元璐曰古者卑得諡尊则亦可铭也吾特以子文约而有体耳元璐造然受命伏而思曰嗟乎妇徳何易言哉戴子曰妇空空此言收名敛功示人之难也有可示人者大着耳妇徳之大着二撄变着节安常着孝节者治气正才忠臣之事豪杰之行也孝之为道循性致情诚正之学圣人之所务也以元璐所知太孺人之事吾王父母其几圣乎昔者王父文战不得志卒得心疾疾作颠则舌出龈合血沫委借以为恒先中议未贵卧起饮食率须先中议先中议既第授安成令当之官王父病不得行则独舆王母陈太恭人先中议临去涕泣谂晋源公曰吾恃若耳不然吾何可官晋源公年少专读则又内要太孺人曰吾亦恃若耳不然吾何可读太孺人性至孝以是二恃者则益恭太孺人之事病翁即一切瀡澣潄尝先意刺情不需呼命察疾将作防防惮惮无敢啑咳无敢啖饮无敢卧寐如是者十余年俄嵗骤饥殣量涂太孺人脱簪佩四求得精粲以供王父粗者食晋源公而自食粃晋源公读归见之流涕太孺人既致诚玉父而又以不得侍王母心憾恨已而王母卒于官邸太孺人方以哭殇病卧讣闻毁踊过当竟不起闾党称之以为生孝死孝太孺人皆有之也当光禄持台使者节奉华纶归里谒园宫伏地呜咽赞者发明诏以次荐冠珈象服舄奕华举当是时宗婣中外无近逺毕防皆吁叹言曰嗟乎天之报施孝妇如此虽迟久不于其躬抑岂有爽哉自太孺人之备徳齐案归顺谐类归宜拊下归惠教勤归慈通务归智安贫归介而元璐不敢详称识其大者耳即季父约而有体一言是教元璐为文者也太孺人父贺陵王公为勾余闻士其先乐湖双堂两先生皆显贵太孺人年十八归季父生嘉靖己未二月十九日卒万厯辛邜八月十六日享年仅三十有三子二文学讳元珂娶陈光禄讳元珙天啓壬戌进士歴官江西廵按南直督学御史以言事救防复社谪行人司副稍迁今官娶贾季父继娶俞封太孺人生一子元琩太学生娶姜铭曰儿弗贵慎无瘗悲哉其为志也明乎孝必孝报之故虽四十年而可俟
　　诰封孙母钱太夫人行状
　　昨嵗丙寅秋七月孙母钱太夫人称大齐先是里中士大夫蚤戒则以其年正旦上觞杂屠苏奏之此如景星争先取睹亦为眺月者难其舒望庶乗哉明以为迨时也太夫人既受诸大夫觞然神明不衰至七月及其辰则遂爽然受其季比部君觞里众欢跃以为愿义圆尽忽更三日媊文霣芒众诚函酸亦莫能怨者此即以比部至孝几裂肝肾然固不可以仇造物也于是将藏请铭比部乃自为乗授予状之以介诸名公先生惟太夫人宫钟久而比部孝子之言词防凄至即名公先生立言所衷岂在余哉比部之意以为缕縠相谋共为藻绣鍼通其间则亦其介之者乎如是余安得辞葢太夫人者钱之自出父侍御公讳应扬魁浙举进士有声学者称后峯先生太夫人生而凝整喜读书悉通内则女诫列女传诸篇得其义据母潘孺人蚤世事继母孝侍御公爱之甚于子曰即栉之庸渠不亢吾宗耶初孙文恪公陞与侍御防同学及荐又同谱又同官禁近于是请婚既襟契筮之又良报从焉太夫人乃以年十六归清简公鑨当是时忠烈公燧死宸濠之难已二十余年王姑杨夫人在堂夫人既中伤忠烈居常每悲泣不能欢而性端察家人见者并顔战太夫人承之婉婉媞媞盎如也事继姑杨夫人尤谨定省如礼葢太夫人上事两世即无不憙心叹称之者人以为难当太夫人之来归也侍御以忤分宜相不久罢去窭甚不能饰奁帐而文恪守官清家人食贫太夫人则緂麻索缕佐清简读清简读日奋遂以终军弃繻之年领乡荐又十三年登第授司马郎徊翔曹署者四年晶金粟马羊之誓而太夫人则亦綦缟自持如其未贵时亡何清简以文恪丧去官三年服除时为肃皇帝之季年方崇坛祝弛朝御奸人因縁窃弄亡敢谁何者清简忧愤抗章切谏言向者鹿马神霄之事可鉴也章上羣奸皆剡手以须倾朝危骇宗亲闻之者惧祸连及率裹装夜逃去然太夫人独夷犹如常时人以是言太夫人殆儒者夫人臣以忠罪即及其家岂言祸哉汉王仲卿妻呵止仲卿不当泣牛衣固已壮矣然仲卿既在位懐章奏弹大将军王凤仲卿妻遂乃伊优作情语牵持不知当时何用知仲卿尊贵太夫人以为如此则犹妇人也已而奏竟寝不下清简又上疏乞骸骨归太夫人忻然偕隠乃饬耕具召佣治田而躬操作佐之取给饘糜而已居久之庄皇帝改元清简则以荐起南铨洊歴卿寺寻召入居之二年值江陵相夺情摘斥言者清简以为争之即非其职乃径拂衣里居又十年葢清简至是凡再起再罢自其出必岸然挺气义斥贿砥权虽健夫不能夺比归田乃殊澹逺杂然处寒生野老间莫能辨察者故当时士类谓清简殊有龙徳然惟太夫人能齐之亦天合也于是冢子如法以少年成进士授比部郎当是时太夫人又以子贵而清简季弟鑛方司铨奉杨夫人北邸太夫人从之妇姑甚驩即无异事王姑时寻遘杨夫人变扶榇归留比部于官时国本未立天下有大疑焉比部上书乞蚤定凡数千言敷防危动显皇帝览奏震怒下诏贬潮阳典史太夫人闻之益喜曰是儿欲为范镇吾何求凡太夫人之为人母比于义方皆此类也比部既淹疎岭海之间不得召而清简再起光禄歴南北冢卿凡七年以守正忤时宰太夫人劝之归持其共俭逾年而清简捐舘舎又二十年而季子如洵又骏起举高第授官亦比部郎比部风节如其父兄而特敦谨司谳多平反者世知其有母仪即称之隽不疑云于是太夫人年九十余春秋高矣潮阳君既即世比部乃陈情力求终侍得请太夫人于是享无方之养又八年而至是臻百嵗以微疾卒临革神理晶然亦无所怆恨者太夫人之贵以夫封淑人以季子比部最晋今封一品太夫人身歴五朝凡五承誉命先是慈圣太皇太后千秋命妇入贺太夫人与焉太皇太后从众请启帘宣示轩表退赐文币其明年仁圣太皇太后千秋亦如之一时壸媛传之以为荣太夫人既感国恩深重即一饭无敢忘当国家之盛日北向呼天祝厘声鞺然与隣妪赞佛者晨昏相应有以灾雰边警闻辄忧着眉面每旦起必持瓣香祷于庭或哂太夫人何为者太夫人正色曰子不闻陈寅妻杜生同君禄死共王事之言耶朝廷正何用豢我家岂能簪笄自处令漆室女笑人闻者悚服大都太夫人于妇徳无不备其孝根心处娣姒犹胞乳然持孔门恕字张公艺忍字终其身其为俭勤至一败缟笥之八十余年而百嵗手犹握鍼当清简之为礼际其至恭止疏布一头即皆出太夫人掌经指挂者尝家祭无所供得儿折簪喜曰已得醨黍矣此其至细然中安无饰情他贵人母妻不能也驭下不束湿与人姁姁自里媪田姑见者皆驩然醇饮人人自谓得太夫人意而至其动止礼法严于杲霜其持家棅握辔守衔蓼菜甂瓯不失堤列自清简四十年居官不内顾比部兄弟及曾元十辈幼读无外驰其才虽杰男子不如生平自无疾病即不晓药炉何物卒之嵗犹辨蝇头书不御鸠策上下阶除如少壮殆天授云倪子曰天之于孙氏葢竭竒以奉之使其男子世有忠义文章徳业之事而巍卿大科蜂涌鳞次以为国华不已又益之以女徳自太夫人之备徳而处积贵齐案名钜下将轼辙兰荃敷挺崇封极年所谓女娲以来未之有也原其敦仁守虚规于不败故孙氏之子孙其代有哲人而防天佑虽更百世不可得替也使其人替而后乃于太夫人乎取师使其天欲替之而后乃于太夫人乎取泽则尚将延享数十况其为升恒者哉太夫人以天啓丙寅七月二十五日卒距生嘉靖丁亥七月二十一日赢百年凡四日云其在孙氏世系子姓具详家乗比部将以某月日奉太夫人合葬清简公某山之阳幽宫永祯惟如椽所命虽极为之足取不愧葢太夫人女中郭有道也
　　诰封商母刘太夫人行状
　　葢昔吾先大夫与故廷尉燕阳先生同荐于乡而交最讙居又甚近腹背相倚中离一涧不可梁为方舟如席引绳而渡时时往来语笑移日以为常当是时先生亚嗣仲文公早殁冢宰周祚为之长孙方弱冠有文章盛名丁酉里选先生以其试文示先大夫先大夫读之喜形襟袂连呼曰必得必得撤棘之旦先大夫栉洗已即过先生曰吾榜使前驱也掀先生髯笑声未卒而报者至乃呼酒尽酣而罢时予方五嵗或拥之之太夫人所太夫人旁午探果饵啖抚之今忆之宛然其后五年辛丑冢宰试春官相去几四千里先生顾已得其文又以示先大夫先大夫大惊曰几几魁天下乎已而报者至防名状甚坚不即揭先大夫方过之从旁呵曰即第三人何秘乎报者错愕即揭状果第三人于是里中以为美谈也两家既隣比相亲比于同室虽声呼至细亦如晨钟夜舂倚枕能聴之耳自太夫人之称未亡苦节炳然逮其既贵母仪日益着而吾母太恭人每言太夫人英伟男子也当太夫人暮年以来所传闻数端即以称英伟不虚耳葢冢宰兄弟至孝瀡至腆即恒馔常可供十数人太夫人不辞将彻必以散诸子姓隣近以逮仆婢至尽乃已或讶之太夫人曰儿等食大官糈以是禄养吾诚不欲琴瑟数秤米薪使吾子无所明志即吾分甘为惠固是其孝耳闻者韪之予因此悟不特曽参之孝养志也曽晳之慈庸渠非养志乎惟太夫人知之固已英伟一矣太夫人姻族既广而宜子孙晩年门内外所自出及其两党冠縰无虑数百人其奔趋太夫人有如朝典人人心严太夫人而顾乐就之太夫人动必中绳言必成伦而其教人有方故人谓之女师予又因此悟隂阳之持教一也新妇蔽帏中言无出阃固然耳为人之母有教人之责矣班曹皆立言着诫宣文君至垂幔授生徒惟太夫人则又知之固已英伟二矣太夫人性和好施顾独斥逺俗所使女牙妇侩者比于枭虎其羣数百游徼士大夫家如蠁投醯独无一窥太夫人屏著者又一日广防有尼突至挟方广册讽太夫人即注千钱可恒河沙量福也太夫人摇手曰吾何事福吾一丸泥塞此善门既久矣麾使亟去或劝太夫人诚云善门又可得福何靳少钱太夫人曰吾避恶却祸耳何善与福之有夫使若等挟祸福之説以簧闺媛凶而家矣吾亦以教吾子孙也予因此又悟晋之天子至以姏姆师尼亡其天下陶宗仪曰三姑六婆家之蝎也学士大夫不能守其诫而太夫人持之断如固已英伟三矣当冢宰之承环命太夫人既耄老冢宰辞至再不允太夫人曰上恩至矣且天下多事圣主急才必有倚闾而无侧席是为不忠又岂得称孝耶冢宰不得已洒泣就途既至阙时时上言求归养一日入对涕泣叩头请上不聴又请上怒厉声责之冢宰遂不敢复言时太夫人已病困闻冢宰之不复请也反益喜嗟乎太夫人之忠也予因此又悟温江州之于晋有大功焉使其母先不持裾度其后可无憾恨汉安国恨矣世以其母知兴见忠故亦不罪之假冢宰当日不得辞使者而太夫人有持裾之心冢宰今日即何以谢鲜民今即冢宰甚恨鲜民亦不以之贬孝者由太夫人之忠见志成也固已英伟四矣是故太夫人者元璐母子之所最知甚服即令孝子不以告观风不以询固将着之彤管而今以冢宰请状又稍益之冢宰所自言者维太夫人刘之自出刘之居曰水澄为越望族自明兴以来大科名卿蝉联鳞次太夫人父太素公母姚儒行齐徳为州里所称太夫人生而秀慧太素公絶竒爱之人鬼谋尽而相攸于商商自宋南渡从汴徙浙入明多闻人至太仆明洲公而大燕阳先生继之益鞺鞳矣先生由进士为御史有声官终少廷尉生四子次即仲文公馆于刘一年而以太夫人归仲文公既才竒不售读日益苦太夫人防防佐之五举终不得志邑邑以死太夫人痛甚顾复忍死以抚诸孤太夫人至慈煦煦然至是乃解柔着严冢宰兄弟皆以太夫人为之父与师业益大进亡何冢宰举上第授邵武令迎太夫人之官不许曰吾有吾之姑及吾父母安能从若翩翩板舆乎其后八年冢宰以治行高等召为戸科给事中于是其姑金太夫人及太素公夫妇相继以天年终冢宰始得奉太夫人京邸久之擢太仆少卿寻出抚福建中罢起督师两广十数年间太夫人皆就养于官已晋南大司空改大司马太夫人归而周览家园者凡二年当是时今天子登极改元仲子少叅周初成进士矣冢宰喜曰何患无事君者乎即上疏乞归田侍养许之又十年少叅自商城令入为兵科给事中寻出为佥事备兵琼州上思旧徳即家起冢宰御史大夫不一年擢今官少叅又自琼州晋今官备兵毘润之间于是太夫人年已八十逾二矣忽卧病月余卒不及见二子而目瞑其心诚无恨云先后凡七承誉命葢教子而食其报若耕刈然太夫人之所以教其子者率循事防因时致规苟着之典常则皆臣纪也故其教令曰爱民教谏官曰强诤教大吏曰正巳而其教宪铨则曰虚公平恕嗟乎此四字符太夫人非徒教其子也其以起世救时是则名医之本治也循腠测腧而以投其针石天下皆当举身聴之今使天下之持大权者隂诡刻深执随投防即其官可以长子孙冢宰顾以太夫人之教不终日耳使冢宰非以太夫人之教不其堕乎哉太夫人生某年月日卒某年月日子孙婚姻详家乗冢宰昆季谋筮良日合葬太夫人芝塘湖山之阳乞铭鸿硕而介以予言予才薄文采不扬不敢挟李翺不让之心矜高杨二媛之纪若乃赠公之曰齐徳二难所闻教忠则有征矣夫昌黎能志韦君温国则铭程母皆由极信元苏不疑壸秘今之君子何独不然乎


　　倪文贞集巻十二
　　钦定四库全书
　　倪文贞集巻十三
　　明　倪元璐　撰
　　行述
　　先考中议大夫雨田府君行述
　　呜呼诗曰鲜民之生不如死之久矣不身经之何由知其言之痛乎元璐年才二十遽失府君此由罪积祸延元璐当死即以府君弃元璐而元璐闇弱无所之又当死不即死者非徒有母寔以府君于乡多德于世多功而浮沉无大位万或湮没使后无传岂不为死吾父乎抑唐人以不得昌黎藏记为不其亲今价人当世鸿文所归不得一言为之十字虽马鬛崇何殊委壑用此收魄澄虑取所众着综条如左无复文采惟不诬耳葢府君之为人也好行义而恶诬称是故元璐勿敢也府君讳冻字霖仲别号雨田其先宋之青州人多显者文节父子着巳兄弟侅偁从跸南渡侅判绍兴因家上虞之贺溪子忠又徙横山后五世孙文质当元时募义兵御防有功为防御千户子彦忠仍嗣职彦忠子春国初以贤良徴不赴春少子述初景泰时输粟三千石赈饥临山筑城又助白金三千两朝廷义之赐玺书束帛授徴仕郎不仕述初子晏晏子堂堂生抑庵公讳铠领正德庚午乡荐歴官南城县知县有高行祀于学宫抑庵公生南望公讳应蕲绩学孝友以府君贵封文林郎娶陈太防人嘉靖乙酉秋九月戊辰生府君府君生而英奇与羣儿嬉戏即形志画四岁时倭抄乡邑王父徙家避之既廹甚乃独持冡伯洙源公去遗府君寝绷既觉室閴然起出门外大扰扰心计不可啼循隙影行彳亍十里许及王父王父曰吾固知是儿不死矣性笃孝五岁为王父理刀圭至损其指王父数奇读必丙夜迨就枕足冽如冰府君翼两脇拥持之夜以为恒不言苦其至孝天植如此稍长遂磊落有奇抱能防事时厐公条编法未行往来贵人骚动有司不能供则使其邑之富人王父与焉王父寒士有司修郄耳当是时荡数岁粮得贵人一飨弗餍也王父既苦之日与抑庵公咄嗟不已府君年方十一从抑庵公踝间吚吚语曰若然厉民胡巳时夫有司胡不为一切之道税而供之安取是鼎鼎者为抑庵公亟惊起连呼曰儿不凡越十年而厐公按浙建条编议卒如府君言九岁能属文十六补弟子员尝笔耕坐读小楼岁不三四下所着襦寸许至穿孔今犹遗孤等为司马家帷云庚午督学林公奇府君文防高等秋领乡荐年二十二盖府君与抑庵公俱以己酉生荐庚午亦一奇也辛未计偕时江陵相居正典试事府君巻巳为同考许公国所赏牍呈偶策语及时务稍戅江陵援笔弹之曰此狂生遂下第归而下帷者三年甲戌成进士授安福令安福仕国矜理学令輙易得罪人为府君难之府君独喜曰吾犹石然其以安成砥矣既至即鼎新复古院与其乡之大夫约曰某年少待罪斯土唯是诸君子左右之乃诸君子亦毋以私迹某门以是乡之大夫悦而严之府君益励治异政累累邑西隅数火患月十余惊府君黙自念我令也固能胜之则立木尺许而自署名其上曰某遂絶有隣部民甲乙聚族鬭乙负明日殪病叔示之甲惧而贿焉则曰此证符也令不能辨甲抵死狱上当路移府君乙固使人为亡者妇府君疑乃谬为识亡者体貎举问妇妇茫不识也随府君指如转圜益大疑讯之吐实吾非妇耳利乙财府君曰未也若有子邪曰有子曰而子杀人遂俛首服葢乙殪其叔于舫而妇子长年也为同谋云于是舍甲罪罪乙擒大豪三王榘者以豪论死乘前令弛而跳圜土焉出没江湖间为大盗巳又剽其弟去数年捕弗得府君下车不浃月捕即得之并若弟还王继者拥赀丘若搩挒邑邑被死者数十人以死鸣顾得死者又数十人其宗大父行某被絷掠且死作长恨歌又嘱其子曰必墨一楮笔一禭我乎则可鸣也人则无鸣也其子固呑恨寂寂久弗声至是亷状发尸墨笔宛然也豪役镪万走竿牍如雨勿听按如律王罗者隂杀人既梩藟掩之矣府君舟夜经心动使人守勿去旦发之尸也中遗畚焉而题识之曰王罗即以自致王罗奚説哉时三大豪殱民得高枕卧而豪右始怵怵相戒敛手避倪公葢府君年少其决断则老吏不如直指闻府君能举积岁疑案三十余授府君府君操笔了了翌日即具牍报纎悉中窽直指大骇服以为神明由是治行为天下第一当是时江陵相夺情视事府君颇弗韪之防有诏勅天下尽毁所谓讲学书院者府君力持之复古院竟不毁已而御史安福傅公应祯刘公台进士吉水邹公元标弹章相望俱杖谪去直声振海内府君壮三君子而自幸得剖符其乡也则于邹公之投南荒滞逆旅也拏舟而馈之浆傅公戍定海则祖之诗家故近定海则贻书王父洎弟侄軰必时时劳傅公又制浦姬吟词气惋结而刘公时仅得禠职府君数过从豪饮达曙至掀髯防掌涕泗交颐下闻者寒心府君不顾也刘江陵士也而语加峻焉江陵恨恨必手刄之属其私人御史某使狙伺焉防刘氏甥谢燿者先以刘拒不得嗣刘氏大恨刘条刘不法数十事陈牒府君时已缄白江陵相而与巡抚某谋既订矣特欲从府君权舆顾以私防府君曰事成当得好官府君厉声曰吾岂以犬彘贸好官因立召燿榜数十予判如山刷涤为尽御史大沮为燿作奏治百日粮走都下迨府君闻已渡鄱湖矣飞卒追而圄之乃江陵相摩厉以须诘何以久不上曰已发为令所追耳江陵相大恚时主爵疏行取姓名府君踞第一江陵相一笔勾去贰府君松江而刘狱遂成然竟以府君湔洗律不得傅姑戍浔阳道死刘之不庾于狴者府君力也先是府君未第时梦朱衣吏引至一所如王者居主者持佩金刀者一人授府君曰以烦汝葢至是始悟金刀为刘云江陵相既嗔府君疆项而又以不得大辟刘由府君复下令推府君疵不得乃云粟入厫少非格贬山西臬司照磨府君怡然就道无何迁同安令同安洪司防钫为怨家所告时中台所下讼司防词凡三千六百余应逮问者二万余人原坐司宼赃巨万计多官累岁不能决府君一洗故牍浃旬而定司防寃白而洪氏所株牵悉不理八闽讙然称平诸生叶日新貎奇而诞好与方士游忮者遂为蜚语云日新负贵徴招集亡命谋不轨防于某日劫县库纵狱囚屠同安城直捣温陵而北矣逺近汹汹擕家去者千计时府君方诣郡从郡中宻檄召日新慰谕之并还集诸擕家者而其年江陵相病死有上书讼刘寃事雪府君名益大着诏徴为南驾部郎佐船政初高皇帝水征所载军马者曰马船载辎重者曰快船自文皇帝定鼎金台快船取诸京军无资给军惰船易败则使自缮船其为令曰非甚富弗役也而中人卫帅以为其外槖也受役者至倒脂罄髄不能供富家黠既以其贿免而具中人产或又其下者即无不人人繇于是名垜甲朋蠧出千孔先是有求鬻妇输繇者有夜逋自署其门请捐宅舍者投缳者蹈河死者府君既洞知之一日署正郎篆吏持文书乞判不可了商役投牒请者千余人至盘踞树颠如閧市已輙有操劵请收逃人妇者府君咤曰而将令我主画诺为而軰作卖妻牙耶叱去退而覃思之更三昼夜不交瞚跃然起曰得之矣防有风霾之变诏求直言府君总条马快船得十议议得便宜行者可弗闻以其五议具疏因大司马郭公上之一曰议官守二曰议差使三曰议支放四曰议木料五曰议出则已又因署篆少司马顾公上言留都根本重地都城内外编户军卫居大半干城爪牙于是焉赖今则日朘月削极敝而不可支矣究厥所由则船差之害为大而各卫之所以告病也臣谨按大小马船与快平船差等耳马船不以为苦而快船则深以为病者何也快船之应役者皆小甲之正身而马船则募夫应役也夫有常值故人皆乐从人皆应募故外无需索两船利害何止径庭臣以为今日亟反之计在改快船为马船而已所谓改者非改其制与名也改其寔而已改其寔者去小甲之名而从募夫之例也如是则所谓百计经营多方求索者不禁而自革矣臣备查进京马快船共八百六十四只内马船三百六十四只每船募夫一十六名共给值二万九千有奇月粮米六万九千快平船共五百只若从马船例募夫侈矣然各船皆三年一修以供差使而差回空泊者輙二年有余故朽多而费重各夫廪值亦三年分领故劳少而利微若各船止留三之一而廪值增三之一使以一年修船出差一年更番休息则船借于频修而不至朽夫喜于增值而不怨劳故留船六百只而循环足用矣又下江马船七十六只尤须减三之一而隘其制并作进京船数则进京马船共存三百九十而快平船所留止须二百一十矣照例募夫增其值不过二万岁支米四万耳而少科之可入金万五千则所少者不过五千而修造所省亦畧相等矣马船差频増值约岁给银万而本部马船工料岁赢二万量入为出又寛然有余伏惟皇上作民父母四海军民皆吾赤子而留京重地较之他处尤切即使国家额外捐金万两米万石出此六七万家于水火之中巩留都于磐石之固以皇上之聪明仁圣固将欣然乐从而况通融裒益本不出经费之外者哉疏上时宰揆申公时行王公锡爵读疏叹曰嗟乎二百年未有言之者非驾部才畴办此亟拟上得命专责成府君而两相君又飞牍怂慂之曰幸未死愿得观成焉而瞑府君弗得谢起更张之诸区画具载船政新书中乃良工心苦口防事日夜噙喁不休饭间杯盘果核悉引而署之曰此某舫某木具某商役某银某饩计舟所往来辄操箸蘸巵中沥画涂于几而屈曲导引焉如亲篙繂者葢自丙戌春抵夏三月而定迄又明年戊子春三年而告成计岁省金钱十余万蠲夙逋万成之日数万人歌舞于道随府君马尾而謡謡曰是倪父则活汝不倪父耶汝则死于沟而今死于丘此一役也掠珰弁口中肥固人人淹恚先是则造作蜚条防灼府君若軰力悍也又动辄曰上供语危而所部军騃善疑每出令意即未可讼言而疑谤遽无以解前年减快船半驾马船者疑移祟焉千人哗然起或云须榜谕之府君曰勿事也徐瞚语其署中人此良法若解邪曰解即愿充邪皆叩首曰甚愿则立判其子弟数十人已而各署请者人三千悉予牒渡江走江淮卫哗者以为掩巳也刧而启之尽投籍者又署中人乃防然骇曰厉也胡为乎来哉投戈而散戊子秋诏明年潞王之国徴南三百艘又部徴百艘运寿陵松时南舫遣者强半余弗支又卒不得一艇应今年上供人情震骇羣珰固欲剡手冲府君胸得间輙眉舞曰看倔强汉何处讨两头颅来府君殊夷犹奏记司马夀陵松即不必迂道易南舫徒挠厥本贡舫若者输若者不急缓输舫北遣者者宜弗留遣还充今年贡者留区处大当司马喜击节随奏许可羣珰乃闭目摇手不敢言葢府君之为应变才类是乃中外大奇府君曩谓措大肮脏讵干办焉如此哉既奏绩上主爵谋胡以酬勚则拟晋府君玺卿府君曰郎卑曹也而骤清华我其以身支镞哉又有以粤左士属府君者府君扪胸谢曰有斗血喀喀呕艅艎尽又能呕铅椠乎而首揆姑苏申公又以其桑梓请曰强佐臬焉府君谨谢惧南阳不可问为相公忧于是皆不果庚寅抚州大饥民为乱廷遣二千石必得循吏如古朝歌诩渤海遂者莫可任其抚之大夫居要者日叩主爵之阍而请焉曰必借倪公于是出府君为抚州太守命下都人皇皇蚁聚司马门牵司马裾为我留倪父司马慰谕之曰天子急活临汝安得留夫法未敝也何患于去倪父乃散发之日自公卿以下及其乡之大夫送者车千两祖帐鳞次三十里其军卫十万家人手一器缦台而酒之攀车拒轮阗咽衢术府君为留三日乃得去府君去而诸豪弁不逞者贿同曹郎某谋变法十万家又輙鼓噪呼怀甓伺杀某某避匿免朝议恶之镌其官都人乃益德府君为立祠顔其宇曰惠德置守者岁以府君生辰崇俎豆至期聚而祝之者万计限为之穿乡民有操鸡黍卜者辄应如响咸神明府君谓生犹着异也祠日加搆焉郎曹得祠及饯送攀留之侈皆前此未尝有也府君去都都之人如防未至抚而抚之人窃窃喜曰上以仁人来矣则稍稍定比至抚出市攫坐辟者三百人条蠲赈十防旱祷至呕血得雨则又益大定居五月更守淮安郡郡当子午道使客如蚁守车马行酒炙劳之故事民为供府君咨嗟曰守即主人但当解槖中装供客耳何池鱼闾左巳之民如释重负者部使者啣命布桑孔筭甚府君支数月粮防而遗之曰守无状俸可也愿为吾民请一日命使者慙靣赤至颈乃稍稍戢寛十之五时大治河费度支金巨万乃竣河使者酌酒贺也一夜隄隤津头踉跄言漏三下矣府君勅毋閧檄营卒千予之所应饩者使人人囊沙石抵之昧爽安澜矣而河使者睡齁齁闻之大惊失色已知夜来状乃徒跣谢曰公真神人我则几为羽山之鬼故府君诗有辛邜三月隄夜穿披衣起看月中天又貔貅听令三千軰少府不费半文钱皆实录也于是大司马潘公季驯以天子命视河漕上絶奇爱府君上劄子言使其守郡是犹绊骐骥之足而责之千里非其任矣曷不假某使者节使理徐州兵事其于淮民犹宇下也书猝上府君诣司防力辞不得而太防人陈方就养于官一日暴殒府君哀毁逾制七日夜水浆不入口号声达于四衢淮人重哀府君以母故几自引又辄私相吊若我軰复安得母倪使君哉府君既扶榇归里中三年未尝见齿甲午服阕上时播酋渐梗廷臣持勦抚两议勿能决日盱衡望府君来将委郡焉入国门明日大司马石公星邀计事石耎人也而夸曰虚声勦之傥怵诸抚矣府君曰奈何以威弱子之术怖狡囚哉若自以其夜郎雄不大创安得怵当事者砺空刄焉而彼固狃之曰侬颈谁当置此所谓养痈也因立条勦防如移楚抚调客兵便转饷散七姓分土司数事曰如此犹当费金米数十万其不然者且百万司马心非之曰剩计耳义问乃举高皇帝执田琛傅介斩楼兰事以对曰一武士力也石咋舌颈至腋府君力陈父老愿王阳自处遂更荆州而播事他委承石防事大溃裂杨酋日睥睨焉负嵎而虓当事决防议勦费帑金一千万有奇粟倍之折士马无算府君言卒如左劵云荆州相居正里也羣张栗甚属所亲乘间言府君笑曰即往者令伛偻致防事即不可知苟云强项又何虞乎比至待羣张有加计不籍田如千顷为势家所侵悉徴予之人以是服府君厚德终长者前太守阘茸宾其掾掾得戴儒帻白事多舞文者府君至按诛数人左右咸股栗而民以为慈往廪宗藩由胥胥槖焉而锲绌与之诸宗既待炊毋暇问大率十得六耳府君着令制胥不得措一指诸宗大悦曰倪使君生我荆之士悍而刓其隅有数生以丁祭勒一县尉令挂冠者有以其妻尝友始则昵而侮之既则忤而鸣之者有县令首擢士反持令短长榜而数之者有杀其家之季至夷其靣鼻口耳者府君悉收而寘诸理士于是有弦歌之思葢府君莅荆以月计辛壬癸甲耳即无不歌亷暮贾晩也而他抚臣褚司徒鈇已露章弹去之矣先是江陵相寃杀安庆士吴士奇多鈇力府君数口呰之鈇闻而怨府君至是荆从事万君建昆以循良徴鈇媚焉檄荆锾如干非例也既报命一空函耳而将命胥至淮有为之谋曰胡不贽乃私致戋戋两缣鈇见之大怒曰何儿防我遂奏劾某上交非分宜镌官府君径拂衣归乃荆士民怒不防我小人防枵以壑赖倪使君乳若漕抚奈何夺我荆君于是州邑民葛天祈等伏阙呼吁又持牍诉长安诸贵公引问之则交口颂诸贵公感动曰嗟乎民恋四月守如此夫则直指徐公又上疏大约言荆太守某天下才其守制状如某某某即列汉牍中当第一今以胥役小过去之失百姓心惟陛下持域外之观为元元计亟赐某环必大效于是鈇益慙复上书构府君且自引臣即不能格一守何伈伣居吏民上书达冡宰两难之既而曰司徒铤而走矣宁全重臣覆鈇是然府君意自得归奉王父盘跚山水洒洒然客有怨鈇者辄笑解之非禇公侬那得一日莱舞君则宜为侬德褚公客益服雅量焉居岁余诏求异材堪受阃外钺将百万徤儿者台省以府君名上而播事方益炽重庆需守时冡宰及诸大僚急推毂府君扬言曰夫夫曾防播矣如观火守畴过夫夫者而主爵郎为朱公敬循于府君同里闬防也引嫌焉而曰谁复能古人我矣遂止府君闻而更德之曰爱我哉巳亥丁王父艰府君年已五十余犹日夜孺子泣仡仡封树之坏沙拳石皆出十指葢府君于此恻恻风木也无动色毛檄理而南北言者及浙抚按大吏荐剡满箧单词合词岁无虑十余上顾府君卒无有赫蹏及都门贵人者辛丑岁府君家食已七年而山隂朱文懿公赓由宗伯大拜起田间行矣府君以其子吏部防肃野人服送之且祝之曰公自爱爱我必如吏部君慎毋露怜才半齿落野人事文懿伛躬谢而于于东山者又六年于是信州杨公时乔以少宰典铨局矣其于府君贤素了防有诏起沟中瘠固矜慎之则探尺籍疏名贤若而軰诹海内焉凡三年报牍上他姓字褒弹半出至府君则人人褒识之如絫规然丁未遂疏起府君琼州荷俞防时璐嫡母曹防人新逝而璐犹舞象童府君雅不欲出曰家孽如此谁潦倒支蛮烟瘴雨者因上疏辞不允铨部且促驾急不得已驱车就道然犹次且岁余也丁未冬抵琼琼滨黎既海飓地震益朴簌而窭至茅葺廨民居截竹为楹椽泥蔗叶为瓦又郡缺守八年法弛民辄玩比府君至而百废具兴矣俗喜告讦民练衣必缀苟不缀其猾儿以为其家富必求端弹抄之所持牒株引多百余人逺弗集也捕先得者姑不就鞫而累久而死者十六七府君怜之着为令诬者倍所坐凡牒子不得过五人又出先系囚数百如驱笠中豚者郡伍百捧檄如虎又傅翼焉所至箝掠民钧矢未入家已荡府君悉停伍百所欲召以属一老胥即无不束身请者曰今即死不犹愈破家死乎时黎数千人噪当事大治兵府君为当事言渠蹲防耳童子投砾焉而跳且啮也乌知叛情无巳一小创之则授畧幕帅某如吾指当胜帅如指往果胜随檄之曰止哉弗纵掠也归乃益布威德黎大悦且震蛾伏郡堦请焉逻者获舶数十商也而上之幕帅又上之制抚曰贼也固不胜自功乃移檄府君不容口府君曰商而贼矣畴功乎为具状申救甚力制抚慙而释之活数百人有其媵私奴觉而斧驱之奴则反格而伤其脰也既难口之而浮引以鸣曰盗府君以属令令顾得盗四十人并呈所杀人械既八十日而曰血濡械滛滛也府君曰宁八十日而血濡械滛滛者哉引谳之展转得奴奸状四十人果非盗悉纵遣之岁大旱属府君病甚使其倅暴巫不雨既私念即死犹当为民请乃牒诸境之神而曰明日太守舆病祷矣神必假我雨三犁出则果大雨不迟晷民以为神郡通海得泉率卤民故病弗食府君祓而祷诸神别穿地出羙泉焉民德之曰倪公井捐赎缮败雉千民又德之曰倪公城葢于是琼大治粤抚按臣交章推卓异第一上而府君顾已忆湘湖莼恋恋也当道持不可凡三请三留云先是台省以他事攻山隂相甚力至是比部某子甲以谒不遂齮焉乃持浙之人十数以及府君曰而私而乡某某而戚某某焉府君闻之齤然笑曰若疑我以山隂相得官不忆我以江陵相几失头耶夫两家炎孰防也乃今顾甚荷劝驾矣缘是请益力防当大计葢岁己酉而璐以是秋谬乡荐云府君归而曰鸡肋即不得烦班头兀马长安道我怜汝髫弗解客也当向导汝乃擕璐入春明既不复能割寸缣贽京贵人出怀中刺又漫漫落落曰我散人耳比当衡议去留其铨郎悸而曰宁时局是狥曷禠之其冡宰憗而曰宁公议是矜曷縻之于是乃以才不及落三官犹为首防其间云当此之时山隂相既葢棺水石渐暴府君里居浙中丞某公直指某公干旄相继至意讽府君当再出山府君瞪目不答益楗闗著书具丹漆器勘剥古今案如推大狱葢为之废炉箑飱寝者岁余自曙手一编扺篝灯不息璐谏之即云乐甚然时称眼澁神气日渐耗甲寅秋自武林山水还忽不甘匕箸减餐巳又减巳又大减至啜糜一盂医数軰罄笼裹不效祈祷四出不效璐兄弟搏颊叩天请身代又不效其始顾犹能策杖门外对客浮白呼卢也于辜月之念二日日南至据榻不能起于嘉平之念四日昏定忽神彩焕发呼璐起掖坐璐全体支府君背瓒罗侍榻下府君则端坐垂拱如有所对者已顾璐微笑瞑矣天乎痛哉天乎痛哉府君事王父母生死称至孝居常敬事冡兄洙源公而防其季十洲公晋源公备至鞠诲诸从子弗异璐等亲族所借举火者拯防脱絷械者剪拂借羽毛称冠裳士者凡若而人性不靳施而介一不义物胫而前则面頳咄咄弱冠成进士长安侠某者奇府君貎辇致金玉诸玩好器累累府君悉谢不受曰是蛊我也所歴官多郡邑入帑自薪俸外即所谓刘宠之钱胡威之绢无有耳其持论辄得大体有先见治狱多平反他所全活无虑数万人要其才足办安成之民饥防其城圮府君下令亟缮城人窃议岁则而又土石祟之如白骨何府君曰吾固以圮城肉白骨也出厫谷如许募民民利得饩无不争缮城者陴雉巍然而沟者起倅云间时镇江大饥当赈十万户枵以须而所司区画侜张逾旬不定或欲镵眉识之而民益骚比直指移府君往乃区赈所十三檄令以下十三员主之即弹指了耳又饥者千人屯东郊外有欲掩扉拒者府君然曰将立毙之乎勅司闉听千人入第尽塞支路留子午衢如矢里设饼若置邮焉而导之西郊则饥者饱噉跃而出西郊矣于是一时上下皆以为材而其先任事者滋不悦大都府君居官易得誉谤以此也退而老于乡则喜振贫弱噢孤寡有吴商某徙家来为比隣居既尝以其子谒府君死而嘬藐孤者猬起也府君敦敦卵翼之引与璐偕牕烛比成立及冠乃遣归凡其自持甚严偃室值所当言纵郡邑长强愎自豪贵必梗梗起争之邑人盗伍百持渔者十余固蚩氓也已先慑伍百即不复能置一词于令府君闻而跣见令白寃状令惊释之即请何法获真盗授策焉数日果获盗令谢言泉涌渔者至今俎豆府君云府君于家国务无所不腹画元璐夜必侍府君饮府君饮必教元璐一事凡听其言策防如提婴策边堡如布篱壁策兵事通晓诸脱兎环法如捽蚁解甘石家言策天如斗如钱孔如相掌文种驹俵如畜薄中蚕河如潴策铨计如概如废置家监仿金城畧策屯鹾开中策铜楮榆杏交子如列眉策内外曹藩臬州郡县如五指顿裘爬梳之如搔肌疥而纎至于鞭杖履屐醑粲醯卤之属亦各有部署不率尔置之未尝解目语额瞬而谈人意中了了如曼倩猜郭舍人谜射上林枣无遁情者资頴慧一目数行下即食顷裁百牍判数十纸如风雨十吏不足供于众氏靡所不闚尤笃好易春秋史汉老庄管韩纲目等书读书腹无留疑所不解必解篇诇章索尽万籖如捜逋贼相字句别结眼藏所褒弹换千古啼笑不作矮子观于训诂言未尝存两是文宗汉诗宗盛唐字宗晋皆足以沾丐作者所着有船政新书经济管窥理学度针保民更化録闲闲堂防心录星防楼集碧山吟初府君甲戌释褐出东阿于文定公之门志节葢与赵公南星相伯仲遂道义缔结而邹公元标则患难交也既又同官驾部晨夕过从互相劘切故府君自言吾生平学问得梦白南臯之助居多每教朂璐辈但不自甘为庸众人即是做圣贤地歩恢而为事功奋而为节义亦各随其所遇以自见若龊龊于富贵望三公九卿如登天则志趣日下矣嗟乎此数言者非立志之针砭守身之药石乎所取士如刘君孔当邹君德泳蔡君献臣谢君应祥王君应干周君懋相言君尔行郭君炜周君献臣等皆一时知名府君少壮眉目姣好如画五十丰颐层颔尝手鉴自藻曰此庸不当耄耋耶而才享年六十有六天乎痛哉卒之先一夜梦赭衣员数百驺斾铠仗如林肃冠一袍一舆一促驾去云当授显职觉而光摇摇在目也府君居恒自言曰死当为神岂其騐与不孝元璐等将以明年丙辰秋八月奉府君暨曹恭人合于上虞白马湖之冈穴坐干面防东防王父母茔如拱葢府君生时所自卜定而命元璐曰必我是吾魂魄犹从吾父母也元璐故痛勿敢违则又手状徼惠下执事既椎甚无能哆一言而当世所防防府君者如留京司马门石江右复古院志直道编刘氏防忠录诸所载船政及江陵刘御史事如指掌夫其人自为乘岂餙説私好哉若乃生平轶行尚有元璐不能知而海内名公知之者倘不秘如椽饷只字润冡中枯先大夫死且不朽即元璐軰一旦蓐蝼蚁其以是对先大夫矣亦死且不朽

　　倪文贞集巻十三
　　钦定四库全书
　　倪文贞集巻十四
　　明　倪元璐　撰
　　传
　　周来玉先生传
　　公名宗建字季侯别号来玉蘓州吴江人生有志槩七八岁时尝侍其父文林公文林偶与客言杨忠愍事语未卒公遽起问求详文林因为悉言忠愍忤鸾嵩及得罪以死状公拍掌大笑曰是大好死彼鸾嵩安在哉文林悚然惊异之既为文章名噪一郡弱冠举于乡越八年而成进士授武康令有异政调杭之仁和晶敏慈惠民大戴之尝摄德清三邑之人皆立祠生祀公寻以卓异徴拜监察御史时为悊皇御极之次年逆阉魏忠贤者时犹名进忠方用事与上保姆客氏朋倚为奸然人犹以为易与云此壁防耳无能为也公曰不然虺巳为蛇乘雾则不可制防天雨雹公上疏畧云今四月为盛夏阳长之时大雹忽作推之人事岂谓无因近见朝廷处一二章奏外廷咸疑有物凭焉臣即不敢尽信而千人所指如魏忠贤者目不识丁心存叵测借皇上之震叠以肆机锋假窃蔽炀邪正颠倒朝端之上壅蔽将成声影之通毒流何已甚而巧立虚名上无顾忌离间起于蝇营谗搆生于长舌其为隐祸大可寒心疏上忠贤恚甚防上御经筵讲读竟忠贤睅目语阁臣即御史疏千人所指目不识丁此何语也时首辅为叶公向高从容言是言官也岂当深咎忠贤意稍解寻又传防予重謪叶公又具揭力救获免居久之上似心悟忽遣客氏出宫朝臣方相贺其明日复召入宠顾如初公又极諌请割小恩以慎大防凡千余言语皆危至有诏夺俸三月然忠贤愈怒不惵隂与其党户科给事中郭巩谋逐公时正人尚多在位忠贤等谋悉去之乃援进党徒弹击四出公患之曰羽翼既成祸不逺矣吾不惜死因复上言臣观先朝汪直刘瑾其人虽皆枭獍然幸言路清明臣僚隔絶故不久终败今乃有郭巩者结连胶合取防如寄权珰之报复反借言官以伸言官之声势反假中涓而重数月以来一斥熊德阳江秉谦一斥侯震旸一斥王纪满朝荐一去邹元标冯从吾一逐文震孟郑鄤近且欲厄孙慎行盛以宏而弃之摘抱蔓正人重足举朝各爱惜一死无敢明言犯其锋者而忠贤且横行愈甚奸谋愈深臣若尚顾微躯不为攻击将内有忠贤为之指挥旁有客氏为之操纵中有刘朝等为之卖威而外复有巩等从而蚁树蝇集内外交通驱除善天下事尙忍言哉因请诛忠贤甚力忠贤既愤且惧乃率羣珰环泣上前至请自髠以激上怒遂得防责公回话公复申请不屈传防廷杖八十又以叶公力持返诏改夺俸一年于是公履尾不咥者再矣人谓公君义形能见虽更数月无语未为寒蝉也公厉声曰即日者遂死杖下安得闻君是言乎上实生我不敢不以死报时闻忠贤欲使其徒刘朝等典兵行边议既定需期发诏公曰俟诏既发而争之晩矣既力陈内臣典兵有三不可九害疏入不报然其事竟寝已而奉使按楚寻遭防归当是时忠贤益矫防无忌党徒日益进于是佥都杨公涟左公光斗等交章讼言朝贤多和之者即所引称皆以公曩疏为权舆忠贤以是益追恨公未几杨公等并谴归于是忠贤大树威挝杀工部郎万公璟公时家居叹曰是奴戮士矣既手滑吾属宁足复留种乎其明年春旧吴江令曹钦程方为工部主事希忠贤防诬奏公并及张公慎言等四御史并得防禠职追赃亡何诏逮杨公等六人寻即逮公当公未逮时语人云珰求首祸必及我我安逃死即不然我必伏阙为杨左诸公死争既闻缇骑将至乃谬为他之入别大夫人身自诣郡听宣诏巳夷然就槛车时道路观者皆愤激即云此珰矫称不当奉诏汹汹欲掊杀使者公大声谕止之乃稍稍散去吴人既蓄愤其后一月乃有周蓼洲吏部之事云公至京下诏狱严讯承刑甚毒至肉节縻拆抗辨益厉奸人司谳者无如之何竟以意鍜赃五千余金狱上忠贤意未慊矫防再讯承刑如前义益赃七千金掠比无虚日一日下片纸付狱吏趣入黑室中夜半埀石其胸立毙时为六年六月十七日其夜朝天宫灾先是公逮至之日都门地震初鞠之日王恭厰灾再鞠天大雨震天之应公如鼓桴然可异也公卒之明年熹庙崩今上御极戮忠贤客氏并其党诛窜有差遂以廷臣言赠公太仆卿大中大夫予祭祠祀又归追赃金五百其又二年郭巩以事被逮云
　　大宰梁鸣泉公传
　　公名梦龙字干吉其别号则曰鸣泉先世山西蔚州人始祖名聚者自国初徙家真定良久聚子整往田间见蛇兎相握起逐之无有心异而识之聚卒整遂以地为藏藏聚曰吾后世必有兴者蛇兎告我矣自整传三世而生公公始生时公父赠君怡庵公感异梦因名公梦龙公出胎便具英挺五岁能咏诗在怡庵公抱中辄请得即日就师学怡庵公绐之云今破日不佳耳公应声曰以破吾愚岂不佳怡庵公大惊喜每语人吾斯知项托黄童非俊物也年十五试有司第一补弟子员二十五乡荐明年成进士是为嘉靖癸丑寻试宏词高等改翰林院庶吉士三年出为兵科给事中公文誉崷崪当留编修国史防其时同舍郎晁君东吴病不乐去金门然故事无并留者公逊谢乃出既入谏垣则慷慨言事无避忌劾先后两冡宰李公吴公行私党权时论壮之久之擢为吏科都给事中大计天下吏锄稂汰秕人以为公不怨当是时肃皇帝颇崇坛祝学士袁公炜偶为上草青词称防上倾心大用之公侦上意上疏畧言相臣宜举学术纯正无轻抡选俾圣治不光上览奏怒赖首揆华亭徐公从容为解止夺俸半年而学士卒入相亡何擢顺天府府丞防河决沛县行河重臣议开新河请才监司甚急辅臣修郄者辄言莫如京兆梦龙因出公副臬河南领河务公之治河也考箕诲锸与卒同力昼不敢庐夜枕帻席衣而处河上大暑疫作则出俸买药饮诸役徒活数万人于是功成擢叅藩闗内旋迁山西按察使是为隆庆二年于是户部尚书马公森等奏荐公异才可为边大吏遂以其明年迁河南右布政使又明年迁都察院右佥都御史镇抚山东时山东以催科重急农失其业探丸四起公为除苛令明旧章民由是投刀秉耒先是嘉靖中辽大饥辽人避役跨海廋登菜岛屿中者数千其始耕捕救枵而已久之海濵之人嬲之始出没抄刧无虚日更数抚莫能定公奋然乘舠海上相机宜条上招安三防八事已而河塞宿迁口覆运艘数百荡粮数万钟朝议通海运则又以属公功成加俸一级寻迁右副都御史改镇中州中州盗贼蚁结所司以获盗为上功公曰俟盗起获之讧吾民矣法当使无盗乃画九议行之不数月户可脱扄卧也久之赐白金文绮时神庙新即位江陵秉政以公为能召入为戸部右侍郎寻改兵部右侍郎值三韩王杲城防上天子命公持节服麒麟服往赉官军巳丁继母忧归服阕起兵部右侍郎寻陞右都御史出制蓟辽至则首问四镇军所疾苦为剔除之因是以简军实修马政筑城垒谨斥堠慎择将领以忠勇勤为上无取恢然者曰犹之相马不举肥也而其时昌镇黄花路蓟镇古北口边墙报成遂晋太子少保寻有防召入视部事时司马堂无督尘封久公入则枢帷改观于是乎除种马之令国初战马官自牧既以授民岁徴驹焉驹不可战官为罢驹购壮然尚沉种马民间则民大骚公请得尽鬻种马稍徴刍佐官买马者令下民如脱重负者防吏部尚书缺廷臣以公及某某三人名上上览公名顾为辅臣曰是非曩时抗疏摘两冡宰者耶必良冡宰遂用之公为太宰铨综万流无蹊有鉴然谒不遂者辄憾恨有为公所善某子甲者从公求节钺公大惊曰此岂饼饦子可乞得耶其人慙怒而去于是江陵相既没继当揆者素不善公异时难公鐡靣者又为蜚语怒当揆防御史某将有封事奏金吾徐爵奸状当揆闻之召与语使飞波洒澜及公某事公夷然上疏微辨因请骸骨甚力凡三上始得俞防归公归时年六十余矣犹得事怡庵公三年又十四年而公卒公所著书有赐麟堂集读书日录各若干巻自公之殁又十四年而其冡孙维枢以隽才荐贤书腰褭初躟不知其屇也
　　史氏某曰公固江陵所防士也又受知深终江陵之世公用条茂而是时有御史刘台者亦江陵士以请剑得杖谪死故当时之议以公守雌不如台毅抑犹见隼之飞下诛马走非至论也自江陵之身功过离擘如人见其靣瘢肉并列故防中足智戴威震主者过也锤邉鞴吏快赏决罚陶铸天下归于湛新者功也过已堕其家矣而功揭于国虽加利铦益以健爪不可得铲焉二子之遭幽章异归迹其所处各有其际矣夫谏者之情必借物以发其气则与其过际分城守障之吏得因权以极其才即与其功际与其过际则不得不死与其功际则不得不致其勲名死之与勲名皆有不得不然者驱之岂早定哉或曰入则际其过矣又不去与终始焉昔宋荆国变法诸贤欲引去谋于邵雍雍力止之谓当乘此戮力引濡救烧投劾无济雍潜士命人如此然闻之故老公佐枢时江陵握厉鍼公进平饮多所救江陵母死廷臣连章劝留数十軰公时在朝无公名由此言之公非苟同江陵者也
　　王谏议传
　　王谏议者名元翰字伯举别号聚洲其先南直鳯阳人也高帝时有名者从征六诏有功世其官于滇遂家焉数传而至諌议諌议祖尚防父寀皆有志行谏议生而嶷伟目光灼然如岩电为人磥砢着节敦尚伦义自童时已然七岁防母事后二母如母父病刲股号天请代里人谓之圣童孝子年十四为文奇播或告之鸿文无范是为恣谏议意不屑曰吾气至才出皆范也老生行墨何能为或闻时政过举辄绕行彻旦既而防手长啸曰秉成无人其父兄闻者皆异之弱冠举其乡第十一人累上公车不第贫甚求署敎楚之竹谿益复博览专研夜闻鱼触荷声有悟由此诗文大进辛丑成进士应庶常选四明沈公见其文奇之以为眉山复出防窴第五或以告谏议曰相君知公甚矣公何以报相君谏议正容对曰他人不敢知苟出相君某知报德矣罗彛正之于李南阳非报耶四明稍稍闻之其后遂出为吏科给事中当是时显皇以黄老治天下时宰因之隂诡持禄斥逐端人而与公论争长谏议疾之首上言时政五事曰责法令曰专防推曰慎名器曰广赐环曰严奏辩已又疏劾首辅一贯颠倒是非诪张乱国有愧鼎久之上卒罢一贯而次辅鲤同日并罢谏议又上疏言陛下一日并罢一贯鲤其当罢与否举朝不敢为鲤伸一词夫是非可否能使举朝不敢言陛下不得闻此岂有国者之福乎既又力言枚卜宜慎因劾新叅李公廷机局幅褊浅非宰相器恐其以敝车羸马误天下疏上不报然李卒以是引去谏议既以有言皆用愈益奋激防迁工科右给事中巡视库务劾奏库珰杨致中王道剥商婪贿请按其罪时秦税使怒咸阳令满朝荐彊项诬奏朝荐劫贡杀人上震怒逮治朝荐谏议抗章救之语戅甚上皆不报亦不之罪也一日有诏经营三殿谏议以为殿工费浩非责恊济于省直则坐产木地方国家自有矿税以来天下之财半入大内半归羣小岂可又兴工作重累吾民乃上疏极论议卒寝已又上言时事可痛哭者八其大畧云陛下临御埀四十年静摄居半近年以来精神别系厌玩士夫于国有不闻于家有不见辅臣朱赓办阁三年尚未一瞻天表人失心膂厥疾为狂可为痛哭者一也六卿强半成空悬缺数年不补或一卿贰署篆两曹在外则监司手绾数符知府摄自佐贰人失股肱厥疾为痿可为痛哭者二也南北台省寥落而被召者积年累月不霑一命夫既召之又姑置之必待防气而后用之陛下何见而出此御史代天巡方风厉一时报命则相代无人重巡则故无此例上下纪纲陵替殆尽人失耳目厥疾聋瞽可为痛哭者三也废弃诸臣沦落弥岁奉诏起用未见彚征天霁无期河清难俟更复数年不起窃恐壮者老老者死人之云亡邦其殄瘁可为痛哭者四也九邉粮饷缺至八十余万告急转借内请不应京师十二大营十万余众计饷每年二百余万陛下试问此十万众能战者几何不过数百而已其余则班役市棍负贩也或以空籍支实粮或以一人冐两饩卒有缓急可驱此軰为陛下出死力乎可为痛哭者五也陛下深拱天下不得望顔色数年台谏封事一切留中夫封事者发奸破蔽之利器也不行则不利一旦有奸人朋比臲卼谁为陛下横口谈事横身当事乎可为痛哭者六也税之使徧于天下民间转壑炊骨卖子市妻怨气上蒸灾异迭见方且指三殿以为名借停止以悦众是天以回禄惊陛下陛下正借回禄以剥万民可为痛哭者七也郊庙絶迹讲席生尘隠祸伏机壅闭已极青宫讲读经年不举亲昵宫妾踈逺正人古今未有如此而能久安长治者可为痛哭者八也时灾异数见又上疏极论大臣某某奉职亡状又言邹元标顾宪成高攀龙赵南星逯中立等皆经世才谁秉国成坐俾沦落选司间一起废清节如于玉立刘元珍等皆不得列名辅臣好恶拂人之性伤割天心此灾异所由来也当此之时谏议直声振于天下其用事大臣皆不悦羣小阿附大臣者争欲得谏议为首功初给事中王绍徽为其师翰林宣城汤君营爰立甚急以谏议重名谓谏议曰公语言妙天下即一札扬汤君汤君且为公死世间如汤君可恃也谏议厉声曰吾何敢恃汤君谨辞给事由此甚恨至是乃与其徒共组摭谏议暮夜受赃盈数十万巡厰库盗库金无筭为成奏以授御史某子甲上之諌议素刚闻之愤甚立集五城坊吏悉出装裹琴书数车陈之都市因向阙大哭曰臣以职任纠弹不敢塞黙以负陛下御史顾且诬臣赃迹臣无顔复入闱即日挂冠策蹇径去于是给事中胡忻御史史记事南有台叚然周达等相继上言元翰鲠固触邪御史戴豸冠为柄臣报怨不忠之尤者也不报而司计卒以擅离职守镌谏议官谏议喜曰吾生平不能去心者道义知巳名胜山水耳今而后宁复匏乎于是东泛沧海西登泰华南渡金焦谒顾端文高忠宪诸君子于东林低回讲席者岁余始自吴归滇其在滇惟闭门却扫兴至则出游昆池鸡足之间如是十五年于是高邑赵忠毅公为吏部尚书矣奏起湖广按察司知事寻擢工部主事方受命戒途而逆阉魏忠贤矫防擅政赵公且得罪去他御史承风防劾谏议为赵公私人有防予闲住而王绍徽者方起田间得珰意骤跻冡宰修怨申蔑云云于是又削为编氓人犹虑有后命为谏议危谏议独夷然曰吾得从杨应山高梁谿地下足矣然自是遂不敢归滇飘浪大江南北薪炊时絶或常僵卧邸中岁丁卯今上御极忠贤伏诛其党论如法凡被珰祸者悉得湔祓还其故官于是京兆尹刘公宗周吏科都给事中宋公鸣梧等讼谏议寃章下所司冡宰故珰苞蘖尤畏恶谏议力扼之谏议竟以病卒于白门卒之日囊无一铢广陵范吏部鳯翼黄尚宝正宾等经纪其防当谏议革时诸公皆嘘谏议爽然顾谓诸公曰幸也死于二三友朋之手不然千年之后谁为知我心者乎
　　旧史氏曰自神祖中厯以来三四十年之间朝宁之局则已三变其始天子静摄听君子小人之自战而不为之理所谓防鬭穴中将勇者胜耳故其时君子时胜时败然君子虽或不胜而其助亦不衰也其既凶寺擅权小人处必胜之地君子即亦戢心搏志而甘取不胜不复敢言战小人亦不曰战直曰禽馘之耳然其时君子虽婴祸患其心愈益喜曰吾君子也其后魁棅已振握照明法君子小人皆怵然不敢穷战而隂制以谋故其时气战者败谋战者胜谋阳者败谋隂者胜凡明主所钳鞬以绳贪人宵类者小人皆借之以穽君子其君子既祸败即无可自解曰吾君子其小人亦不靳归名君子而但使其无救于祸败又可曰非我也法也是故君子之不幸未有甚于此时者矣虽然自其卒而观之世之所称东林君子与翼东林者不十年而俱尽固也若其始泰轮帛四驰萋菶防连道亦已盛所独不及者惠司马元孺方侍御孩未及谏议三君耳朝贤之争司马逾十年方萌俄遏而侍御终沉谏议以死此无他故今人固畏君子尤甚畏此三君以为此三君才气独出其出必将大治小人即一日能见于上又未易得败耳余未见司马稔知其素侍御出狱识之京邸余官留都得交谏议其人皆英照奕奕论事如刀划涂以彼其才气不问何贼皆能杀之此世人所由甚畏之也甚畏之者其心固亦甚贵之矣呜呼三君诚人杰也哉
　　张洪川先生传
　　张洪川先生者名仁声其别号则曰洪川河南之磁州人也先生仕为令得称明府以长君司马镜心官谏议时承封谏议得称封公先生皆不许故人但称之洪川先生云先生生有至性从父无子子之先生婉媞致孝得两父欢心两父殁皆哀毁骨立庐墓三年弟夭遗孤惟一女抚之过其子人以为难故里中称孝友者必归先生为诸生有声十举不第卒以明经谒选授蜀乐至令时邑经奢氏乱民尽逋逃吏持空牒无所责赋先生下令招抚宣诚布寛民由是归之如流水不期年户口大充乃进其民约曰耕田多者为上氓吏卒入乡左趾即禾未熟税者令非人听民唾令于是民竞奋力田秋登牛车输者恐后赋尽如初民故犷喜讼鬭先生曰民刚矣以刚制刚非策也束右以苇不以石吾务以柔胜之耳故其听讼不御鞭鞔或有疑狱他吏务为恫喝张威取情先生独与往复言笑如鸣叩然即折慑之不一二语民皆涕泣叩头请死以是邑人大悦他邑质成者麋至或谓先生曰子治乱国法宜严顾矫以寛寛中有败不闻子产之説乎先生曰不然是乃所谓严也善驭马者恃辔勒不恃鞭防鞭防之于马疑之而已今以其疑马者畏马畏尽则怒出怒则害大是故不如谨辔勒鞭防怒马辔勒服马也吾之治马苟使辔勒无失颐举袂扬膝振股起皆足进马矣何鞭防为且夫长民者决纲斥纽木偶丛神权不自执此岂吾所谓寛哉言者于是始服然先生性故刚未尝慑彊御里有大豪为奸者悉捕治无少纵有抚军所使使传檄郡邑挟威雄行他令事之甚谨至乐至先生目慑之愈益横乃大怒曰防子何恃使卒捽庭下械系之明日正辞以闻抚军抚军不能违卒论如法故其时为之语曰谓水为柔水则不柔播山如流于是治行为全蜀第一寻以今上御极恩封父母如其官又请以其封貤生父母既得命先生大喜曰是吾所为折腰者乎而既遂矣复何求即日称病解印绶去当是时司马镜心已成进士治泰兴高等徴为吏科给事中矣先生之教子自为之师不使就外傅故司马早成先生既归田自称野老性俭约自其少贱至今既贵且老无异持先是数十年海内方盛司马年舞象髪鬑鬑然先生抱之膝上谓之曰圣人之道宝俭而恶侈吾见今世士大夫急游宴好华餙金玉绮纨奴仆舆马喧闾溢巷皆前二十年所亡有此非吉祥不出十年天下其将乱乎司马心识其言其后尝举以告人曰吾父真圣人也自先生居里里中人恃之甚其长牧凡郡邑大举民甚寃者先生虽矜岸必为其长牧讼言之岁壬申防溃晋数十万突河北纵横磁邺游骑至城下日数百城中人大惧先生率众登陴为守计甚设逻者获贼偞守以请之抚军先生曰不可防已逼城而宿奸其内此危道也度报文往复旬日猝有变奈何守悟立诛之悬其首示贼贼乃遁去一时称先生知兵能应变非徒儒者也大都先生为人静正不欺而好行义然以中坦无宛气以是能寿行年八十神明卓然如五十许人执笔能细书日行不御策往返十余里不倦夜饮至宵半以为常葢诚异人云戴子曰竟其德敦其言于人无所不信是桥大人也常以皓皓是以眉夀其洪川先生之谓乎
　　旧史氏曰余兄事司马几二十年当其宰海陵大江南北歌为神君余时为诗十章纪之即不知其有敎之者洪川先生之治乐至者其师也故曰传琰治谱言令之敎令也若乃司马之八为谏议世归彊直出镇百粤蛮夷来威此非有敎之者然以余所闻先生行事彊项甚刚拂衣甚决登陴甚勇虑变甚智苟取其意而厉持之可以秉简为谏官亦可以执贞律为丈人长子是故天下之善取者莫若司马也司马善取可不曰先生善予哉
　　冯二酉先生传
　　先生家钱塘少英秀为钱塘诸生有声累举不第遂弃去益读书博览自典坟迄梵野无不渉者文近江庾诗介柳韦尤喜为小词謌曲中多闺思宫怨情艶之言所着流甚侈凡其地之当路钜公皆倾心愿交先生先生率情应之简简然退而杂山僧野老间则言笑甚浓文章日出如露降荷盘无所胶附而浏漓浑脱见者熹心家甚贫厨尝絶炊吟咏自若有餽之粟者不妄受受亦必圗报之称施而止与人春敷少讥多奬而绵鍼匣剑骨锋湛然每闻冠绅忠义闾巷节烈及是非所系世论不平者即防手须张霜虹满靣人以是窥先生骨严中朗其于世虽甚无忤诺之而已非有唯阿诺之于唯相去万里也今行年八十有六犹辨蝇书所居三圣桥尝雨中乘屐至于津头往还三十余里喘汗不作有召之饮虽甚久不告休时或瞑不语人窃相谓曰先生疲矣先生闻之遂张目讼曰吾不疲也呼酒酣歌多至达曙神明矫然葢五官甚茂惟眼尝涙为缺防云
　　倪子曰余后先生四十年与先生防最久尝欲生谥之一言累思经旬竟不得也以为才士有其德以为防士有其风以为华士有其诚以为介士又有其侠尔昔者钱塘之彦和靖清举近枯昭谏华飞似放此二子皆不可名先生吾闻钱塘故苏白之所治也先生者香山氏之朋与眉山氏之朋与
　　杨夫人传
　　杨夫人者李太仆慕劬先生之配宫允绍贤之母也年十五而归太仆二十二而太仆成进士十七而举宫允五十八而宫允入翰林三十二而承誉命七十二而以病卒天下归富贵寿考终焉其为人柔令通晓大义太仆未第织纫襄读及既贵不改缟綦太仆凡之官必迎两尊人夫人修养无方太仆以是专意能其官太仆既入为给谏危身敢言夫人不慴及贬官乃更益喜人问其故夫人曰子不见茑萝之依松栢乎其上浴霄氛食霜气其下乃始纷披旑旎以为荣华人臣为谏官不敢言脂韦以豢其官若瓠子而拳缩其身则如茧猬中女且羞以为夫吾诚不以彼羞易此荣且子以为士之荣妻为是被之象服云尔耶闻者悚服葢其有士行如此敎宫允兄弟甚严宫允之在翰林有大名顾特端整进止嶷然世以是归功操绩不诬也畜诸媵及媵子不妬有恩人有为之咏樛藟桑梅云
　　倪子曰余尝有言不备龙德不可以成妇仪以其不可见过不可见才驯其气若婴儿而当其履艰遘危则又必责之壮男子难为之事故曰妇无百行者非通论也若李母杨夫人者岂可不谓之犹龙乎
　　刘烈女传
　　刘烈女者钱塘人也居江之浒年十九字诸生吴嘉谏未归其父元辅旧常将五百人御倭海上中罢家贫所居浅隘与少年张阿官隣阿官故逋荡窥女貎都狂发夜跃上楼穴窻入逼女女大呼贼踉跄脱走元辅惊起禽阿官絷而髠焉未及旦阿官兄子养忠知之遽纠党斩门谋夺阿官且鸣金号于众曰元辅实以女伥而又穽之女闻之拊膺长号曰天乎辱人至此当是时女父母专外御不能中顾及事解散登楼见女投缳奔救巳气絶乃以闻于郡有讼枭曰丁玉兰者为阿官谋贿元辅金当谳元辅顾诉女承汚若为奸露然者时郡守河南刘公有廉明声顾念即如父言囚无死法然心固疑之乃故轩其狱而隂使人四出物色数日尽得女洁烈及元辅受金状复请之台使者檄同从事北海刘公杂治之一讯吐实于是阿官等悉论如法阖郡噪呼有为之謡曰两刘哲一刘烈江河海流合江河海者指女及两公所居地而言先是女死之三日嘉谏往吊时六月溽暑女面色如生嘉谏又以法騐女眉寔处子乃拊尸大恸女眼中忽迸血激注嘉谏面缕缕如含喷然嘉谏手拭之乃已而丁玉兰者一日白昼忽见女立其庭自搏叩头立死一时惊异以为神明云
　　旧史氏曰女不幸着烈犹臣不幸着忠也石击则火出性激则气腾性气相搏则生灵怪天地之性循常喜安而当其变生气作则跃为雷电播为风涛其固然耳今夫高防伊周非必奇而苌宏着其碧血伍胥驰其素车皇英姜姒不諡灵妃而曹女没而戴尸李娥烹而涌铁此非为圣魄闷然杰魂狡狯由夫循常者神静婴变而气翔也故曰多所见少所怪使儒者闭门枯坐读古人书见苌伍李曹之事必将心疑以为荒诞今观于钱塘刘女者则岂不然乎










　　倪文贞集巻十四
　　钦定四库全书
　　倪文贞集巻十五
　　明　倪元璐　撰
　　记　防
　　成乐轩记
　　制于翰林院置馆锤镕庶士简耆硕为之师其防室则师弟子退而求之之地也有轩轩然疏寮同牖命曰成乐葢圣人之言曰成于乐乐育者徴德焉故名之也予惟今世之士以小技进于廷天子于其治人之材未尝有所试之也然即不疑而授之任外者民社之大内者钱谷刑名之重即听其自埏自埴未尝为立师以导之也庶常吉士则天子所选隽焉以为此其英多而秀出者然又使为经生而立师以导之若是乎天子之于羣士以通材待之而于其所选隽者顾以童子老生畜之则何也嗟乎此天子之意之所以异也夫天子以一节之长畜羣士而以成材待其所选隽者则已明矣何以言之夫一节之士在于鼓其鋭以致其用故其所鼓吹于世有若咿者有若吼者有若噭嗃者剑鸣石裂霆布风号可以为声而不可以为乐声者于六律之和各执其一体而不能以相为故宣慈布闿之官宫之属也饬法振纪之官商之属也命生敎聚之官角之属也经洪纬纎之官徴之属也辨物审器之官羽之属也独宫独商独角独徴独羽不可以成音一节之士不可以相天下相天下者其大在于平天下之情达万物之和而其微至于格穆清之几转元化之籥而其妙极于不自知金石以动丝竹以行匏宣瓦赞革木节之八者叅剂发响此非鼓鋭者之所能为而一节之效长巳也防曰于予搏石拊石百兽率舞庶尹允谐舞百兽而谐庶尹者乐之能而相天下者之成也且夫古人之为学也十年而学幼仪十三而学乐诵诗舞勺成童而舞象二十而学礼惇行孝弟三十而博学无方孙友视志春诵夏弦秋学礼冬读书其为学之科条如是其详且备也而至语大学之成则必俟之兴诗立礼之后故曰非得乎道者不可与言乐也今夫方广之地寻丈之宫握鬯者宠焉秉铎者式焉横经者禀焉登其堂天语琅如离文戞石钟鼓之灵也入其室靣耳互发玉石相攻管弦之和也进而奋踔经纶在手元气在胸兽舞鳯仪之容也退而圗维不负君不负师不负吾学广大清明之象也乐之为观盛哉材于是乎成也巳轩成于某之岁董其事某命之者某追而记之者某
　　郡侯王公筑塘通江生祠碑记
　　上虞之为国以江海为外惧而内亲湖湖曰夏葢方广百里溉田一十四万有奇挹拍溪江而归墟于海往江繇白堰屈曲二十五里弭节塘角自狩其郊未尝过湖而问自顷居民规便抏弓取弦使水奔怒激射防走而啮上陈之塘上陈塘者湖江之所表限也时则名田千计奄化为江自是以来塘岁一决至崇祯九年秋九月潮乘飓威吼决叶家埭塘以尺计三百有六十沸洲连山逆行羣飞海湖疑战沟防移夺庐墓徙宫于冯夷桑田归魂于沧海自虞注姚至于甬东凡淹没成禾千万邑人大号其时上下眙无能治之者治之则益甚于是毘陵王公以南祠部郎来守越州余季父封侍御晋源公仲兄侍御三兰方与众踦闾赍咨闻之大喜至足跃几上曰虞不沼矣吾闻王公节警而思深节警则能决谋思深则无坠计乃率七区之众跣吁王公王公应声顔变投袂起曰事有大于此者乎下令亟筑塘既循众愿计区徴输又请之台使者发乡社谷如干济之资用无绌遂以其年十一月筑新塘明年正月筑备塘塘成邑人皆贺王公曰不然夫以御防治垣而宿防垣外垣之命犹寄于防也不如逐防使无睨吾垣者而垣安今江不归而睨湖其势不吞湖不止也乃又下令求江故道所谓塘角者躬乘樏橇履波蹴涛审端究归尽得要领而虑糇糒之不供为出岁俸什五曰倡输者于是乎致材石简斤锸募丁徒立长督治金鼓饬条贯信罸赏十千维耦如云如风心串力屯争水犹鹿排壅决塞循腠趋肯神人灵恊漓然应谋自四月甲寅至于五月壬午江通万情奔悦敬告厥成王公意未慊顾命更筑上陈众罔测亦勿敢违益功致坚谨治如敎又相湖要害江海咽喉如干所疏者益碛靡者益视防之軰讥为葸谋居亡何龙躩于江大风揭石高岸四隤木围五尺以上者悉防而塘无恙众乃愈神王公当此之时疆隧阡塍可得而辨耒耜谷芨可得而求农讴于野妇笑于室蹙者踊病者起于是其父老以为宜如制称有功德于民则祀之其地而其士之髦者乞余为之记余于是作而叹曰嗟乎天下事曷有任之不成者哉以其诚则必得之以其计数则必得之诚者天人所际计数者神明之归也虽以申韩挟术计桑挟权自其为之必有其诚虽以姬公持礼孔子持道苟无其计与数亦何繇治天下乎昔者禹受命治水不敢曰有知三过不入子呱不字面目股胫着其勤愿不敢曰有不知顺用疏瀹逆用排决淮涡桐柏致其神灵禹以圣人之才而不贵无劳之功以圣人之德而不贵无术之道是故禹者万世之水师也西门豹则之以治邺河李冰则之以治岷江王公则之以治娥葢之水夫水浮天而载地守地之贞行天之化故其人知贞知化则皆知治之也当王公之始事告之棘则棘告之忧则忧告之发号则发号告之出粟则出粟跦跦粥粥惟狥众欲及其终事准权握机占防察逺流思周变神明无端人谋谋咸有所不逮矣故曰惧以终始其要无咎西门豹之治邺河也始于投巫终于凿十二渠李冰之治岷江也始于立三石人三石牛终于分三十六江王公之治娥葢也始于为德于湖终于为德于江投巫者使民不怒河凿十二渠者使河不自怒立三石人三石牛者欲以力制江分三十六江者使江自制力为德于湖者使湖不畏江为德于江者使江不夷而为湖莫不本诸至诚益以计数近取诸心逺师神禹故夫西门豹李冰王公此三君者天下之治才也繇王公之道以治兵用众不出一年中原之防可荡然而人有不能者悲夫巧者贯杨拙者失墙洪水之难谋冝必甚于盗贼王公为其难而天下不能为其易岂不痛哉王公名期升毘陵之义兴人举崇祯辛未进士美姿容须眉华悦其为人无欲有气治其民慈健并行民受牒入对者无问绌信皆翔舞而出頴川南阳之流欤虽防兹功亦当祀也祠枕上陈而望塘角东去虞城三十里西距会稽境二十里先是富顺汤公绍恩守越建三江闸利越百世越人祠之三江其祠翼然孤跱百余年至今而偶云
　　三做堂记【堂为大司农署额】
　　崇祯十六年癸未岁五月十二日上面谘臣元璐司计经画臣璐奏陈三说一曰实做一曰大做一曰正做实做者期与枢部通盘合算先凖饷以权兵因凖兵以权饷被防之地饷多亏折败军之垒兵亦销亡彼此相权则数清用足而浮冐之弊剔所谓实做也上曰枢臣冯元颷户兵合一之说正是此意臣璐又奏大做者小生小节无益于数求一举即可得数十百万又必为利于国无害于民者悉心讲求以图有济此所谓大做也上曰总是生财大道四言尽之臣璐又奏正做者以皇上尧舜之君而责治平之道于司农又选择儒臣讲官为之凡所设施岂可出于掊敛权宜之陋策臣必将以仁义为根本礼乐为权衡苟政有厉民者臣必为民请命凡皇上所命蠲必蠲命赈必赈昔年加勦练诸饷可裁者必裁臣必不敢以时诎强争总奉皇上安民一言以大昭圣学于天下于以副皇上宵旰之忧勤而毕臣鞠躬尽瘁之素志上曰卿此言甚是真根本之谋圣贤之道钦此经筵日讲官户部尚书兼翰林院学士臣倪元璐恭记并书
　　董元宰宗伯书山隂令王念生勑命册子防
　　夫雨露竭澍而浆百昌之能云霞极姿以赞穹元之色故征和九防端蒸都尉之闾太学五经光发中郎之篆何则瑟瓒黄流取殊荣之相报明珠华椟亦圣言之所资也有番君之匹亦召父之流禀其孤清唳絶华亭之鹤出为腾踔啼遏会稽之鸡画界蝗迁行车禽拥刘元明之第一徐圣通之无双不其然乎属以虞瞳逺瞩察姑臧之絶踪汉诏华飞役许燕之大手十行星烂条廉署能三命风申旌庭策阃如纶之致可得而观焉夫物防甚则锦承人衔深者丝绣于是乃使钟索之彦起而拏骞顔柳之英致其奔抉观其体凌拨镫法极悬慓慓如临邺下凌云之牓飘飘欲举綘州碧落之碑斯则唐宗之所以醻妙于缾盘魏后之所为躭佳于壁帐也垂于览者其道无方可识皇谟并资吏范大则天球之贵小亦墨池之娱则知七寳合成月姊之宫有为璞凿五方转换天王之目随在摩珠呵以佩刀誓于淮水惊其神物渡延浦而龙翔考尔世珍对岐山而虎拜云尔
　　姜凤阿宗伯制词防
　　凤阿先生正学严节修能稔功昔在留京先子所畏既五十年风道弥章如制所称非有溢说观乎天文愈知地纪星野相昭则有然者起喜之心敬应之道功言之致名实之归循兹浑噩可得而求焉记曰王言如丝其出如纶王言如纶其出如綍此言以其防词着其大义也
　　周巢轩太史褒册防
　　敬诵天章斯知圣学也天子方表崇孝经兴励庸德得一士笃行至以刲股救亲闻者如获龙马天球矣高皇帝之令民孝割股者有司勿以闻以为其事犹或可为而好名者将争骛之若如封史之务为极难以为其孝者其始不回等于騃竪其终获济有若神明即有甚善疑人者岂可以比干刳心宏演抉脏为是殉名负气好事而然制所称讵非睿识乎且夫封史无他求捄吾亲而已然而天下儒者喧之以为其世瑞其子史公秘之以为其家珍孝之敎忠子之学父断有元会致于精防又非徒奉先捧檄之情桓荣陈庭之义事非众着理絶名言维帝知之当通梦赉也
　　王季重观察严封公墓铭防【封公子名起恒】
　　严先生之人王先生之文会稽竹箭东南之美也严多行义以富王先生之材王极致精以寿严先生之命天之所配岂得离乎若乃必得其文则几欲操刀必传其人则不以索米斯又可明姻娅之极义孝子之永怀矣故曰越有三仁焉
　　仲兄三兰学使射书防后
　　夫射以考艺而观德焉戴礼详其法周官悉其仪易云弧矢之利以威天下葢由来逺矣高皇御极之二年诏天下府州县立学校即以礼乐射御书数设科分敎三年旋定射仪二十五年复诏习射于射圃煌煌圣谟偃武而不废武如此爰迨承平上者正裳笏坐堂皇雍容礼乐次者猎经史握铅吐藻鼓吹休明六弓之设五射之辨八矢之调委庋高阁鲜有过而问者主上神武拊髀而思颇牧因可台臣奏徧诏海宇习射祖制湮而复举樽爼折冲于是焉在甚盛典也仲兄三兰文武兼姿衔命视学丰镐课较之余时进诸长吏及博士弟子咨诹方畧筹策绥靖日夕怀射虎射蛟之志而尤惓切于新令之遵因采古今名将射要射病等言编次成书付剞劂氏孟子不云乎工者不废绳墨射者不废彀率是编固彀率之助也虽然兵法无过孙吴穰苴淮隂诸家今其书具在学者有能窥其防否骠敎之而不受马服子读之而偾军其成败判天壤然则书又何可泥也射伎也而道存焉语云巧者不过习者之门神而明之存乎其人愿多士交相朂于简牍之外以上报当宁则是编即筌蹄弃之而予兄弟与有荣矣




　　倪文贞集巻十五
　　钦定四库全书
　　倪文贞集巻十六
　　明　倪元璐　撰
　　题引
　　题元祐党碑
　　此碑自靖国五年毁碎遂稀传本今获见之犹钦寳箓矣当毁碑时蔡京厉声曰碑可毁名不可灭也嗟乎乌知后人之欲不毁之更甚于京乎诸贤自洓水眉山数十公外凡二百余人史无传者不赖此碑何由知其姓名哉故知择福之道莫大乎与君子同祸小人之谋无往不福君子也石工安民乞免著名今披此籍觉诸贤位中赫然有安民在
　　题杨维节艺
　　文字一番开山即为世人首过以其人皆学之久而成蹊后贤变法便复声禁厉诛谓不得复为某氏之学故豫章之务为竒文者不一日而奔走天下不十年而几受坑焚今维节此文余谓其开山之功倍于前人而过决无有自余所见前人之享大名者虽甚孤竒毕竟以光锋诲盗今维节之竒乃在神性虽盗狐白裘手岂能负之趋乎即使后有慧业能为之者亦何可指神性为某氏之蹊如其不能虽更百年维节犹孤行也往见维节文狂喜题颂如维节所自叙云然大都以丰城剑辱之耳今既六七年余言始騐雷令自天生将张司空亦可得而优孟欤
　　题曹秋水艺
　　里中与侪辈平虚数其士如秋水行谊便是陈太丘其文逺攀震泽近骖会稽以仆论之正可兄事疑秋水不许也不悟因缘辱之两庑不疑升阶刘巴发忸眉山入室庐陵敛容固不诬矣且夫考德辨行未有不以文章者自秋水领解来四五年间文章一事飞澜惊沙而秋水我法自贵宁不得珠不欲中诱则其人岂不可知哉古之立大品致大功者皆由静定此二字符比于麟篆入葱肆必飞去秋水慎之仕途弥多诱商丘虽得珠无解惷愚况未必得珠且将失商丘乎
　　为林浴司臬作图并题
　　林浴使君者道器之总轮法葩所归鞬也治越三年而有千年之誉然间者使君方贱阳鱎而尊隐豹余亦且亲虎溪而疏龙门如木孔虫不知天日亦借雨露居然以肥既移岁星观乎桐柱姊子徐生允臧等攀辕自崖郑重惜别临岐之训兴叹山麋赏及临池而咨袜坼于是一年矣徐生惧乎徙远日堕揭笈而从为有光风不忧瘴雨因征蝇防取塞前谋余不能辞道在戏谑耳昔周茂叔辞张载曰平生不识画固哉周子也周子不知画所从来由于龙马周子承不识画亦肯承不识河洛乎是故画有理而余不能知其所微通者丘壑云烟而已
　　题徐师一孝廉近业
　　燕公论富嘉谟之文浓云蔚兴震霆俱发诚可畏也施之于廊庙则骇阎朝隐文靓妆服赵舞燕歌观者忘倦施之于风雅则讥斯言形物可谓已至然使軯訇之音托于钟鼓则亦不骇矣天人之容正以环佩则亦无讥矣今世之文皆以迂救仄以怒救迂以厉救蠕以嫣救厉而吾友师一氏犹然笑之师一氏以为其救若此不如无救也其所以自治其文章者骨起肉随色敷体立豪不役魄妍非弄姿升云雷于阙廷荐歌舞于名物嘉谟谓之健卒朝隐呼曰妇人凡儒者丈夫之为文章则必如此矣非其人之静凝澹远谁能为之者乎
　　题张肯仲艺
　　闱中以五策识张子士既第固且经世即偶为文亦皆为经世设也取士之法上观三年下观百世瞳光所注大都什九射其方来耳今张子特以其举子业自崖挛挛夫由张子之道以敎天下举子之为文使必为其专气足理奔才而不叛者既以功已必能福人是亦安可没哉张子未遽服官余告之曰即一岁居无所事事必益治其文章柳子曰感恩报国惟有文章非曰国华也道之可以起智造力无如是器良者苟致专积久为之忠孝悉出岂特力智乎张子问余为是经世文耶抑举业也余曰无不可
　　为潘安祖题文衡山先生画巻
　　先生楷书为国朝第一画如其书遒疎严贵由工人物亦绘家楷圣也此巻体切诸家各能得其神理要于我法自见为可贵尚安祖投余索题且半年余爱之故不应命比于投辖冀得久周旋耳今将别去不得不归既别安祖又归此巻旦夕情怀正如中酒因叹今人之致定不如古人今欲为禠带卧观则能之为扳舷欲堕则遂不敢何也
　　题曹方城靖海一筹
　　马棱为虞诩曰君儒者当谟谋庙堂乃在朝歌吾甚危之斯言诚不识诩亦岂为能知儒者乎凡为儒者必明吏术明吏术则必办贼尹铎但自任不为茧丝耳不知其能灭智伯墙铜屋矢妙通其数年前前人神明之事此非几幸适然为之者也天啓崇祯之间置一曹方城于闽同而闽同大治海防作而不害纶扇韎韦迭御堂皇筹之五年勦抚俱効今读其言画地聚米应镞投捩守距环脱动口钤符夫以韩白在坛留泌居幄即多秘计要其凿然如斯而巳自是遂以召入禁中计天下大事连奏劾大将之否不律者人虽危之益贵其识皆曰使其秉枢坐筹杀天下贼当尽今且以谴去投之瘴乡嗟乎今天子之治豪杰有如汉高颠倒之而后尽其用岂可以一端见乎吾固尝怀二策未之敢献其一曰今天下之贼皆庸才奈无杀贼之人其二曰今天下之才皆胜贼奈无任才之法扑贼久不灭与其责将不如责吏用尹铎一策也激才久不出与其求功不如求过赦魏尚又一策也
　　题王懋远孝廉近艺
　　与王予安孝廉石交三世前三年始相谋同巷居篱壁连互既邻切晨夕深欢素心而顾心严是父子奥学强才自此亦不复能有酣呌李雅百万买邻僧珍顔延之胡床隔篱一听张镜之谭顿失豪举余于二王兼斯二者懋逺之文精湛如廼公而别有昌华骞其气采假以其文章为之书法而曰献不如羲此真外人岂得知也懋远今岁才及终军弃繻而羣越之名彦老宿拱手而让之牛耳者已八九年怪天下有才蚤慧如此以懋远视余未止上下牀其摧鸾姿游燕宇者谦谦也抑不可不服余知巳毎小战射其名必第一或得第二今秋以意决之必第二又得第九人人瞳光大都不相逺必如曼倩发谜亦正难耳然余甚贵其人静凝使持天下事不必不如廼公健决也以其文章之力恣其情才处承明之庐正堪作赋追乎汉人必及枚左使懋远不作赋七发三都竟当单行也
　　题徐汉官孝廉近艺
　　汉官徐子之文之可尚者以其气静而体安静使气灵安使体变主其静安而天下之锋力才态皆可磁引燧呼而出之也故以徐子之文置之金轝玉马之侧愈见华处之土鼓陶匏之间愈见质是则天下之华质无有能过乎其文者此由其读书多也徐子读书日夕与秦汉人卧起杂賔即是徐庾下令逐客元白欧曾亦在逐中矣其宗多名卿钜儒有所取友揭笈太平之山问竒独往子独往子者吾同门友一我仪部投簪石隐自矜为林下一人者也以彼之孤神岸节取而为之文章乌得不有其磊落英多者乎诸子或问以徐子任天下事其将济乎曰必济何以知之曰其骨强骨强则志立志立则材聚也
　　评徐止吉时文
　　徐三甥之为文长云吉刻峭季谦吉道凝而仲止吉特以明华澹逺执其中权兄弟自相师而情操互出如此故人谓徐氏多才足致柳凤也然大战或失吾有三说益之长甥欲车毂转宜治以脂季甥欲纵玩鹤飞宜养成其翅而仲甥欲书法精宜使入木三分苟静气专志求之皆可得耳仲甥勉之并以吾言告二子
　　题何立夫程墨大雅
　　吾门士何立夫者艺垆之崇帘才机之精缕其意欲以举业治世王鈇治文以为锱基让时衣裳取嫁虽有屠龙不如摩乌矣夫今世之才极于巷战巷战者之所为骑危涉淼意亦凌噩道既出于青蝇吊客后世子云之谋顾其心所射乃在三年三年不得不泣则叹此为执弹招鸟手悖其情立夫曰吾何可以不正之哉刻程墨大雅
　　题徐云吉诗草
　　鸟鸣有取于钩辀格磔剑舞独贵其浑脱浏漓凡天下之好音在抝危器能欢物固有之诗亦宜然矣吾甥云吉天才独高初未尝为诗才一为之便追作者爱其声好而幽仄难寻当其锋怒则姿华愈美此百篇者吾无一字王融谓其甥孝绰曰天下文章无我当归阿士今天下之诗虑夫有我而又归云吉也
　　题素盟社刻
　　士各治社相尚为文章此即文运之升以为道取相胜不极才穷量则不止也越多文社而吾门士王子毓英竒自命别以其声气集同人之有才者凡十数士键镂钻贯俄成浩编迹其所持大都以异制凡以尊制异是其气正可以其社霸矣其曰素盟此言其愿笃道同也然更愿诸子循此志气务为经制又进之为道德经制之胜文章道德之抗经制是犹孙田上驷之逐下驷康段西市之压东市也若夫文人相攻自古已然魏文帝曰傅毅班固伯仲之闻耳而抒论侵讥是固不足治也
　　题史生复之游草
　　马季长贵郑生吾贵史子史子者其人骤交不热久交不寒其学事古不愚事今不謟其文正视不诡仄视不平其遇小战不退大战不进从吾游三年吾不敢处之两庑吾使诸子从之亦三年承唾俱进一日忽感吴立夫之言慨然曰眼中不见天下名山即胸吞万巻安能脱儿女气耶遂欲仗剑出游直趋大江而北临发来别刻其文十余篇求敎余无言纳其奚囊史子问曰何谓也余曰以子好游语子游
　　题李苍峤近艺
　　李子之在吾门恭诚静凝严着其骨吾虽甚亲之亦必引为畏友其文特矜体持才贱同贵独凡时所最骛则必弃之其所取者时彦皆以为不及也观此即其所居身用物者可知巳吾固尝语人文章制时不过二法无或悮取无或悮弃弃人羣骛譬诸鬭师悬拳伺虚承后者胜取人未争有如奕者让路趋利得先者雄天下之道一弃一取一后一先而已
　　题卓左车集
　　根天极人钻宗贯德上有盘庚下至眉山而止其情与法无不取之今世肤言求解老妪奥学矜负牛蛇二氏至死不相往来然不知世间牛蛇老妪必知老妪所通牛蛇必伏特非白香山诸贤可办古今二才子长左车耳
　　题朱宗逺画册
　　宗逺所仿诸家人不可及者葢有四傅以性灵傅笔墨以绳尺傅才力以学问傅意思以道理傅兴会凡画不性灵不法不绳尺不创不学问不空不道理不怪此皆以其小离为其大合世非宗逺谁可语斯凡宗逺之为人与其诗文皆如此不独画也
　　题节孝祝母褒册
　　夫地德曰贞女艰着节昔者共姜矢死则有栢舟之诗巴妇秉常是表怀清之筑然而秾华显卫丰货雄秦不知青宫贵匹欲改何庭岂有丹穴素封更谋西宿故虽晶志非必竒能富贵之资易为名道若乃缟綦致淡簧翿变哀席石岸然今惟祝母祝母者治闺之砥绳持世以笄縰迹其遭遘有甚共巴卓厥我仪实惟寒士惨斯在疚方丁妙年当其祸泛舟河乐移琴鼓天桥夜坼云翼晨摧生民至艰茶毒极苦华杞善崩城之恸鲁陶凄离鹄之歌怨影怼空衣徽食棘虽礼夜不哭而天昼为昬徒以藐诸未亡而已既乃收魂约痛署孝承严虽畜不卒我即其父虽庭无立我即其师鸡黍絶甘用激捧檄熊丸炼苦诚冀庭乌相彼枲麻以兴操绩之敎守其环堵而有徙舍之功是使龙文腾其虎气观夫文学鬰为名儒陟彼屺兮毋也天只既年六十声闻于天遂有王言如丝星若镜字褒纪季号亢宣文闾巷聚嗟以为盛事当斯际也不其康哉嗟乎天下名行堕于须眉皆以肉飞不知骨立即为情尽讵有义存宜死而幸生则无伦纪宜生而幸死则无功能所以王魏之贤亦皆易主张陆之烈亦不存孤若夫同穴之慕笃于匪躬握手之言严于顾命茹荼之义烈于吞毡鞫子之谋懋于定策衣冠灵尽道在妇人宜尊太君谓之圣善也于是里士社朋华文绮论霆訇云荟埙引箎随杂以笙镛寿诸金石当在昔者致极悲凄不意今兹以为欢斯知雍门曼声适催泪睫清征哀曲反召翔禽圣人以致遂之业谓之荣华先王取幽怨之音被诸弦管有以也夫有以也夫
　　题女史素心画为陈赤城给谏
　　意山而山意水而水亦似云行亦似雨起别有天地非必画理女娲以前想当然尔坡公有言不在形似管夫人云倒好嬉子吮毫之徒未有明此是何健妇胆男儿伟画亦有史女亦有士乐彼素心隔帏有咫秣马秣驹江之永矣
　　议建全浙会馆册引
　　夫百人之聚亦有丛台小国之儒能谋稷下况依宸辇最号雄藩而蛮触分蜗参辰别宿冠葢之气散若星氛车马之踪隔于河汉维旅既为燕宇鹄游如肓伥伥时或鹊巢鸠借龙袭非穴廼亡其光鹿奔离羣而伎其足致两已之戾黼黻甚三物以诅埙箎惟十一郡志意不咸亦二百年衣冠之责也今乗圣作适际朋来议辟广塲聿兴共宇傍天尺五几延牛女于太乙之庭缩地三千畧彷枌榆为新丰之筑苟成斯役其便多端葢以小系蓬飘大坚葵向退食而连紽緎同心之聚兰金三十六辐共持车轮千二百人齐栖只树斯明同舟合辙不堕归趋亦若长枕大衾期通气味况夫众擎易举不过阁下之一朝岂曰纷议难成有如道旁之三岁敢诹同志母处后庚凡输若干悉条如左请当衣餐适馆之日大书福星在越之占






　　倪文贞集巻十六
　　钦定四库全书
　　倪文贞集巻十七
　　明　倪元璐　撰
　　赞铭
　　闗神像赞
　　吾儒而吾彼氏即彼凡乎三敎綂资纲纪文予文人武卑武士凡兹二涂咸曰弟子威爽禁非严于律礼吉凶前民疑乎易防帝王宗之隆于五祀庶民奉之过其祖祢呜呼开辟以来惟兹而已
　　高忠宪公赞
　　道防之世忠者死尔上死死忠上忠忠死忠死之忠匪以死止死忠之死不亏国美京贯鸡连钩党杀士士尽死者公大而礼为士鍜荣同文之狴为国洗辱汨罗之沚畴并公忠信国文氏正反相明如车合轨当宋既灰敌堕其祀鸣烈取着所以燕市当明鼎盛阉干其纪避辱取晦所以止水燕市国光止水国体大人之死非苟焉已
　　袁节寰大司马像赞
　　试之刑以观其德其平在额试之諌以观其气其正在鼻试之贼以观其谋其洞在眸试之权以观其壮其强在项试之多艰以观其力其硬在试之先几以观其介其高在态腹笥经文起胸库武戈止手探骊不怵足履虎不咥身恃之长城面望之景星须眉之谓男子衣冠之有精理呜呼厥象惟肖是之曰照
　　赞黄石斋宫庶为吴澹人太史朱图松石寿其太君
　　不轮囷不龙鳞不磥磈不偃葢母贞姝子大儒初荼蓼终难老化霜花为月华书莫纪画有史厥祥未饰苍笙镛奏情文茂能言哉吾石斋
　　松何依依湘妃起大风怒祖龙赭之余色如朱其骨强弥轩翔妃嗟异告姚帝帝曰咄勿翦伐后有娟保岁寒旌其概以斯赉石何家家女娲选五色抵穹隙炼不残渥如丹其体正日坚定娲贵寳告太昊昊曰嘻慎持之后有贤才补天报其母以斯夀
　　汪生洲司马先德六图赞
　　经席一灯
　　扬雄草元童乌旁悟庐陵赋成子斐宵防藜光双炳太乙分临是父是子愧彼向歆
　　试邸共被
　　姜肱大共鸰飞鸣孟宗广连丁嘤友生父子道同则亦以类共处一衾各标一帜
　　燕台就禄
　　崔邠脱防石建浣防亦恒礼耳何足以娱隆德大儒倾都所竞想当斯时景星如镜
　　黉署敎忠
　　陈留扶风鹅湖鹿洞不为一家不为无用莫慈狐突万年已忍莫孝王尊王阳其陨
　　左掖疏恩
　　守閤断鞅贵其严节画箸聚米贵其伟说是有由来子谓伯鱼诚寳天章无轻父书
　　南陔爱日
　　以藜藿事仲由嗟穷以要人事延之畏隆亦即显名载其元致陔兰陵华一日千防
　　赞陈章侯画夀兵宪王园长【图作古贵公衮冕严服立乔木之下临水然旁列竒石石上紫芝数本】
　　释其华轩而巡阡陌蔽芾翘薪将无召伯循兹渚陆以拟遵鸿衮绣赤舄将无姬公其必有图牟弥防州观彼垒石将无武侯其必有侣东园夏黄餽以紫芝将无子房
　　娄江张虚宇翁像赞
　　情之着形譬火着气处燧而幽附薪而炽虽洞重垣之目不能以疑其伪父之传子譬水传器注瓢而清灌鼎而贵虽辨淄渑之口不能以离其味是故我瞻虚翁广颡敦颐澹乎无怀葛天之容而知其中之诚然我交天如奥学深文岸然天禄石渠之宗而知其生之有自
　　封吏部新安吕绍中翁夀饮图赞
　　酒馨旁皇一客二主尼山之樽陈于矍圃公裘扬觯序防致语壶公之筵陈于楼庑麻姑倒囊方平擗脯东西各招呼得六则饮汝一饮孝事亲二饮动守矩三饮道延嗣四饮超俗处五饮无滞骨六饮德机杜吕翁岸然次第以举千人万人眙耳莫或敢取
　　冯祯卿諌议画石赞
　　石习冯子其端如士冯子习石其直如矢故冯子之出则峥峥入而谔谔者靡不石而石之小而尧尧大则学学者靡不冯子画之为道传神而已
　　其一
　　天禄昼眠支机夜怪米颠有云岂得不爱
　　其二
　　尊严拟丈盘固应侯鲍龙跽咏遏士致谋
　　其三
　　静质严骨竒形正体得道以安其夀莫纪
　　其四
　　此老倔强与我周旋但揖之耳谁曰拜焉
　　其五
　　顽顽憨憨不可以仙叱之不起试与一鞭
　　百岁翁商景莘像赞
　　仁义拄其胸诗书皤其腹暖不染之衣饱无求之谷坐淡泊为窝聚欢喜为族经纶在妇麻笙簧在儿读不入朝何忧不入市何辱田少吏不喧病稀医不促循此之道离垢合漠可使安期扶轮羡门捧毂而仅乃百年及期而足者此亦由其逃嚣保清心压尘俗而其于世澹然不以生为可欲
　　其二
　　闻曰火灭脩容恭必夀又曰敦其行其于言无所不信是以眉耉又曰徧为尔德则如松栢之茂又曰无劳尔形无揺尔精乃可以长生视久又曰闻道而色若孺秀葢今观于景莘先生而知是数言者则皆不谬矣
　　题彭天锡像赞
　　不可处之朝廷此非豢龙不可置之岩壑此亦非冥鸿孰谓诏使之可图姜子而虎头之能貎谢翁不林不市者以此御空亦衫亦履者以此游通是故麋鹿之羣亦子之金马王公之门亦子之墙东有五岳之气有九渊之容吾昨日揖其人叹乃生所未见今日礼其像如故人之再逄天下之难遇而易交者其惟是公
　　朱龙岩翁像赞
　　翁讳廷机龙岩其自号焉朱氏为姚江着姓世敦孝友而翁尤驯谨浑噩落落有古风娶陈孺人孝廉绍先女也文史相庄偕老八十有赢岂非先民之遗矩末俗所心仪者与某与嗣君京翰同乡荐不自鄙其詹詹者为之赞曰
　　德满如其頄学广如其额云梦胸吞星辰手摘智何在在岩电之碧义何在在霜髯之防铭师恭夀才任履屐百城之富禅其贤二酉之藏世其泽拟翁以地行仙人而不可得测者悉测之矣为此图者殆亦荀济周昉之匹与
　　豳风八图赞为蒋八公宫庶太夫人夀
　　一章耕馌
　　有见冀缺相敬如賔一耕一馌可以观人
　　二章求桑
　　此弱女子西陵功臣中襄衣被下敎丝纶
　　三章载绩
　　敬姜朂勤漆室怀本得其道者彰施补衮
　　四章缵武
　　猎武多功猎文多藻不如猎德猎德难老
　　五章室处
　　智足逺患道在持盈入此室处是以攸宁
　　六章介夀
　　双成奏笙飞璚击缶胡麻青精何如春酒
　　七章播获
　　获播相环贞尽元起甲子十周周又复始
　　八章凿冰
　　藏冰啓冰隂阳道浃请进一觥坐观调爕
　　夀胡母徐太君十赞【有引】
　　徐太君者不栉之巨儒操绩而谈道者也彤管日书不胜纪德绛幔如设可从受经迹其画荻功成湔帬兆应炼华才以熊胆告成器于龙文圣善之能于斯已炳矣行年六十方犹始孩寳之辉连乎南极轩权之象正于西华闾巷方将宣引曼声侜张广论而元璐原无史识不善巫纷又以调奏高平未宜繁节风存静穆取副徽音极汰千仪澹形十颂实不能发东野草晖之义助季伟鸡黍之欢尔康尔长载歌载咢云尔
　　其一
　　太君父景雍翁茂儒名德登第之年太君适生里人谓之胎贵生数岁慧整不常执其麻枲组紃为本事而旁通儒典不迷指归宗姻见者皆嗟叹曰此亦女士必至高位也赞曰
　　珠含于胎而其岸荣是希有寳乗瑞而生乃生女子载弄之璋夫何以故谓其非常
　　其二
　　太君事父母婉娩尽孝事尊章如其父母勿逆勿怠大防滫小毖唾洟人谓此曾闵也特戴帼耳或曰太君之道从熟读内则来夫太君或未必读内则而读内则者必心惭太君矣赞曰
　　曹姑着经以仪孔曽太君之学得其至精女必伤悲妇容和喜笄縰缟綦英人孝子
　　其三
　　太君年十八归太公太公好修笃学太君佐之防太公以是成名儒太公不第穷困亦无北门之谪诗曰琴瑟友之又曰左执簧右招我由房此言同德者有同声同声者有同乐太君夫妇有焉赞曰
　　鹿门防山谓之静友先生太君干镆之偶不羞椎髻道追孟光不泣牛衣心笑王章
　　其四
　　太君感月华而生圣游圣游出胎英着于啼其后圣游盛文章矫名行葢其兆见于此矣夫月者盛臣之仪体贞贡华宜着文节又月为天使故圣游之官以皇华发轫云赞曰
　　在月为华在人为秀蟾蜍匿踪石麟乗候孔释抱送虎气腾上出胎已竒何必其长
　　其五
　　圣游生而秀异有黄童无双之称太君敎之倍严庭立圣游既頴悟意似傲然不屑苦读者太君曰学不加功终为天误耳或谓太君母也何事严太君曰家人严君父母之谓也赞曰
　　陶母截髢孟贤徙舍岂曰天挺匪敎是借逺援祖德近引父书母也天只良士瞿瞿
　　其六
　　圣游弱冠以其戴经魁天下名噪一时授官行人奉使命便道归拜太君膝下太君受拜已容色如平时徐徐问圣游专对使四方往所诵诗今得力否赞曰
　　凡有子者尽矜青紫女士母师志不在此使于四方嗟乎慎旃壮而行之诗三百篇
　　其七
　　圣游輶轩徧天下尽职精能三年奏绩上天子以为才下所司大报其自予太君象服如山如河太君对扬稽首起顾圣游正色曰致身尔职也即不然盍为而母图报德乎赞曰
　　天子葵之副笄六珈太君战战曷敢以夸孝治至仁永锡尔类敎忠至言靖共尔位
　　其八
　　诏求谔士主爵臣曰莫如行人臣某才节第一请召为礼科给事中报至太君不喜曰此七尺非儿有矣已而忮者龁之中以危法太君不惧曰儿无罪天王圣明儿不死也赞曰
　　有才鞺鞳云台所攀以忧范滂而不啓顔有谗哆侈同文可惧以信曾参而不投杼
　　其九
　　于是太君年六十矣堂蘐防荣胜朋云会或祝太君曰请得圣游即受命入补衮阙毕其功能扬太君之声于天下太君因是以御板舆览王畿天子名堂公卿避路圣游因是以益安意竭忠将太君所云报德者其在斯欤赞曰
　　敬进一觞为众母母帝曰钦哉予有奔走追锋车上宣室席前此闗平治能无辗然
　　其十
　　或祝太君夀太君曰谨辞人曰不然德之取年犹灯取影故集千灯即得千影也太君苟厌多影何为益灯不已乎请得太君以河图中乗之数六十其六十者为地行骊母使天下知有人瑞国华理固有之愿太君母让赞曰
　　又进一觞闻曰仁夀理与数谋神足形守坤厚永贞亶其然乎姊呼戴胜儿畜麻姑
　　周孝愍赞【光禄周公应中女】
　　孝愍抗节死而不欲发籧施之愧君子以为孝也颂曰
　　有健女子履仁蹈义蹈义者何死以晶志履仁者何死以冥事志晶道光其节之遂所以闵凶吾不得涕事冥声销其孝之秘所以籧篨吾不敢刺昔皇甫妇死豪强贽其詈申申弗之有忌昔秋胡妻死夫非类其嗣琅琅于何肯閟若夫尨也变从中吠若夫雀防狱将上治夫何言哉黙然而毙嗟周孝愍千年寡二孰为之先曰清白吏以彼须眉照斯袿帨
　　砚铭【有序】
　　庐州许芳谷太守治越三年夜梦苏文忠公晤论周旋旦起童子援锄叩垝得石乃砚也题曰天然而其隂有文忠小像宛然梦中须眉云
　　原夫东坡百世之士元度再来之人乗愿现身秉道役器所以薪传五戒石显三生飞怪虹文夺竒风字通魂表相神明之交也知其象以征廉亦比晋平之石见悟夫彼即是我只为合浦之珠归则有然者乎夫文通笔梦寐觉不可得持孔章剑华化去竟非其有岂若明怀其寳永挈为祯僧认李源灼因縁之可见奴依頴士欣奥博而不迁者哉是故异而铭之铭曰
　　眉山之叟誓之来生尔觌鼎山之父识之前生我迹龙山之灵畀之是为三生之石开梦于先现身其北葢夫考诸而不谬质诸而无疑百世俟而不惑
　　五簋享铭
　　饮食之事而有江河之忧我辈不救谁救之者天下岂有我辈聚会是饮食人诗云以燕乐嘉宾之心言燕宾宜娱其意也谨叅往谋条为食律八簋裁诗三享广易天数地数情文已极彼君子兮噬肯我适文以美名赏其真率一山一水清音下物德义之交文字之客主宾陶陶或饮一石
　　其二
　　生行乐耳匪师杜康胡谓珍错罗列盈眶登山临水曵杖褰裳兴至则往恐惊十浆夫惟简朴名美用臧朴则丰洁简乃精良以少为贵岂作于凉五簋十豆惟酒无量安燕不乱守之以庄永朝永夕葛天之乡





　　倪文贞集巻十七
　　钦定四库全书
　　倪文贞集巻十八【续编一】
　　明　倪元璐　撰
　　书牍
　　复朱公恒岳【爕元天啓甲子】
　　翁台手擘蚕丛目笼鬼国私心所急者冀在斧戕告成衮衣入相而某进则公其北斗退则私其泰山斯大快也毎辱台教一读晓聆惟隆赐稠渥兹不可安翁台每割肥以享士遗家而急公自髪肤以徃无一有者而独不能去某胸中邮浆驿馈直以郭大夫处陈无已不亦难乎某逢此百罹诵中林之诗有维谷之叹今者中朝振瑾之祸飚发蜂起本由博浪之椎一击不中而今且京贯比连譬则攻痈不消内溃更甚北寺黄河之祸有不忍言者心之忧矣其何能淑乎方今之时无问疆事朝事一须才识诚望福五事兼备如翁台者乃得为之葢惟才可以应卒惟识可以察几惟诚可以格幽惟望可以作气惟福可以却凶苟非其人虽射隼弹枭声忠鼓义犹为用防耳
　　其二
　　奉台谕示以无法之治比参芪之杀人第思乱国用重典武侯之治蜀是也然非恩信素结剸割有方则亦何以成之哉乌喙鸡毒自扁氏用之可以生人而专用之误用之则皆腐肠之药也疮痍新定道在拊循且滇黔土风素称椎陋恩威之互用有若转圜惟愿寛以济猛猛以济寛斯则纯王之治耳肤功既奏简在正隆翁台将不免为彼西人畱于信宿何乃欲赋遂初夫功成身退大臣自处则然而岩疆善后之防尤亟也役旋肃楮顺候道履
　　与黄石斋【道周崇祯戊辰】
　　三年不见防乃其文章风节则如在目前也防作者俯瞰一切可以朝报左史腐赈马迁百十年后当更无一人道王李矣琴和痛定宜兴觐光之思伏惟夙驾主上极圣以尧之明而有四凶舜除四防在五十之年今以冲龄遇之是昔之君子罹曹节王甫之防而今之人享唐尧虞舜之福乃尚欲使同文再狱元祐重碑贾谊复生真当痛哭弟不量螳斧犯此隆冲孤支作掌瘦肋承拳虽复形化骨销不以为恨耳小疏及试録墨选共五件请正缣笔两事具别状以防素已更将必大开文字之禁虽为微薄有其义存向者维扬风利割防不作覼缕寄声鱼公嗣圗李报也
　　其二【壬申】
　　秋间匆遽言别每怀黯然闻畱滞胥江已及数月何生羲兆軰方诛茅锄土启辟讲堂二三友朋自是有所指授各以正学相镞厉某即当遣家中子弟从游杖履开其荒塞耳夫圣贤之道体用一原是故言性命者学也言事功者何莫非学当国家多故农田水利之原边防阨塞之要钱赋之出入制作之沿革吾党所宜讲求者非止一端若夫浚羲文之画转濓溪之圏摭拾礼乐涂改诗书曾足以尽学乎年兄奥衍深邃之才博综掌故洞晓机宜其所以成就后学者在于树人才而纾国恤不止以剖析鹅鹿疑义抗怀有宋诸儒已也
　　其三
　　自兄去弟弥凉飒山中七日世上千年益知朝市山林有仙凡之辨也近者防推一閧咄咄怪事不圗天下有此防睢非主上圣明大事去矣盈廷多敢言然只是枝叶此魅与某相共驩比周财神智鬼百事皆全此岂吾党正人唇舌之功所能撑拒弟蛙腹胀破顷于讲筵连发二义直刺揆地薮奸遂为当轴两公侧目前二十日讲罢上以边事召政府诸公某相遂中伤弟然上亦小薄之跽奏移时黙然不应顾左右言他而止不然祸且烈矣智必取迟勇必取早弟当审所处耳
　　其四
　　每读大疏神思豁然得所论慎喜怒以回天心者知兄正心之学葢喜怒慎而好恶弗渉于一偏刑赏悉归于至当推而致之即中和位育之理也然尤愿在廷诸臣精白一心弗营金钱之窟弗徇情靣之私弗沽声誉而昧国家之缓急弗标名节而忘君父之焦劳存虚公正直之心具明允笃诚之器而后可以集事赵忠毅云臣不过欲与大小臣工各以其良心为社稷苍生计而已此言诚今日之要剂也世波颠踊譬彼跛人东突西张无有是处年见持议侃侃知圣明必前宣室之席耳
　　复刘是庵相国【一燝戊辰】
　　某自公车已知瞻慕明光奉为斗极窃谓老先生之大业近方有宋大都如王子明之名通而归于峻整有韩稚圭之坚定而运以精详日者平台三召英武惊人使以老先生当之知可大出条侯之对不发令狐之汗也然而大猷方张元气未固熈丰之伏莽繁自彼徒洛蜀之微芽萌于我类又主上方综核名实鋭心富强或恐以王成徳儒之一事尽疑百尔之心因而遂有宏羊惠卿之小人大兴言利之説一瑕偶见百衅俱开非夫价人不能早定所谓正君心以正朝廷正朝廷以正百官者于老先生手额尤切也某犹鬋髳其细已甚惟是金门氷署槖笔侍从者第雍容以文墨相髙至于世道之消长人材之邪正偶有建白辄以侵官为讥彼诚不知词林固论思之官耳
　　复范质公吏部【景文戊辰】
　　弟正如鹖一毛偶斑见而爱之者遂误谓之鳯非惟不知鳯亦不知鹖也兰吹三至每荷温文知徃日山公启事之心至今激热然终是误鹖为鳯也弟谓翁兄爱我不如直题之为鹖葢恐大美之名天下疑其非分形见势移于是遂有怪之为苍鹰老鹘挟弹而驱之者其时翁兄虽百喙能解乎今者离照日章英察相遇重雺苦雾化为明霞来教彻底澄清是大药王手人病邪结狂发未有硝黄未下而可骤进参苓者也然而日来爬梳将无小混如贾浮弋自有胜处乙丑出山一疏虽语多支离其苦心自存髙硁斋太仆卓然人豪更出贾上而今巫山一炬芝萧并焚此则弟所大虑也又弟谓今日论及崔魏一案只当就其中分疏洗剔如干儿义子生祠颂徳之徒不必言矣其次则其委蛇取容安享富贵者又次虽未甚讨便宜而曾向彼伸寃诉屈作可怜之色者于此廓除一畨尽足昭回日月若其从前意见元黄议论牛李虽甚颇谬而总于汚浊无所沾濡则尽可收之一室之馨冒以九州之被庶颠波不作大道可游弟持此说甚坚昨已面启阁中诸公矣翁兄亦以为是乎翁兄大节千人共见耿中丞诚知人也制诰二轴合弟书恐鸦蚓之迹上辱龙文无已或将原稿检来聊试为之少文兄弟十年盟友今之人龙弟诚无可轻重然使轼辙不与鸿词则蓬山可拆矣方病杜门潦率抒报庶见素冠何时可吉耶
　　其二【时范公官南司马】
　　迩者楚盗暂纡秦防复炽而黄之庙战奔苋之墉兴覩兹百端不知所効某滥厠侍从无补啓沃然惟有以不敢自欺之忱尽因事献纳之职而已昔伊川先生谓今之经筵实古保傅之任欲使内臣十人供侍左右倘人君出一言举一事食一果实必使经筵知之今虽事势万万不敢出此而圣主虚怀谦受稍有一得皆防霁顔则讲席敷陈正儒臣所以效忠者惟自惭识陋而言畧尚借教提开其荒塞耳向委蚓萦金石之事诚不敢率尔谋之躭延至今今又管城告竭旦晚南鸿有来或得伸纸如志便能报命也瑟彼玉瓒安得黄流与相侔副惊承明赐徒有醉心附去玉导一枝绫绸一疋惟衣裳在笥天子之所圗也朋盍簪勿疑吾党能无意乎
　　答曹珍宇【于汴戊辰】
　　邪正才分元神未固其望价人之来比于望歳者非徒镇静之谓也宪府肃清则百僚振厉靖蜩螗沸羮之气而布纪纲法度之司惟台台定定识始足副圣主侧席之思耳某歴落疎闲本无足重顷与家仲论劾魏顾二辅来教许为直言又疑珰祸方炽脂韦容恱者不独此軰然逆竪威福自擅之初挈其柄以授之者南乐也纶扉之地腼顔就列者固尚有人而昆山为最今摘其秽迹数事亦使居鼎铉者共知惕息毋贻覆餗之耻耳惟是贾生痛哭取忌当时世或遂有集矢而驱之者得失之念某葢久置于度外矣孟平事兆祥敝榜中龙象也云台髙议亟需此人台台谊在同升即不得引嫌里井程明道首荐二士即其弟伊川表弟张载也史称知人愿台台毅然持之
　　复钱昭自【士晋戊辰】
　　某最驽钝辱翁台注存挛挛况又申之奨餙宠象人以绨锦乎台谕为世道之忧而不肖亦正有杞人之见方今圣人秉极天下为公决不当复存声气之私存门户之见顷者孟浪一疏非欲为东林标榜也正以东林不尽君子而正多君子其非东林者原有小人而亦不尽小人若付之不皂不白则是非邪正之辨不明矣即如三案中若兄翁所论梃击一案本是絶无可翻之局葢论事则处分只有此法论人则彼氏原非清流此较之红丸移宫最为坚定然而其中佐议之辈岂尽佥壬此际用人之时理应区别倘今日欲沈人以定案则后日必且翻案以伸人理有固然势所必至此非具大识力不能神明其用也肤识巵言业防严防且弹射四起矣然区区之愚竟不可易也他日必有思不肖之言者不识兄翁以为何如
　　其二【时钱公为滇抚】
　　遥钦雄问心眉并飞我瞻四方蹙蹙靡所骋而金马碧鸡之秀独号神臯岂非汉用孔明唐崇忠武是使南人戢心于营阵六诏归命于地圗耶流防至震桥丘中都蜩沸陜洛之间并又蠢动庙堂犹且悠悠未有定防杞人忧天不知所底惟兄翁绥靖岩疆饬励頺陁猝有缓急亦可提师应之弗以一隅稍安而忘天下之全局也
　　与吕豫石【维褀戊辰】
　　天子不忘涑水之旧人在翁台岂得守东山之敝履乎某羊鹿小门归诚龙象间者不量螳斧结怨隆冲冀力破门户之见区区之心徒以尧舜在上节甫已除百尔靖献止期以大法小廉襄升平之治又何容更作标题妄分畛域乎且某更有说者生平于邪正之介辨之甚严而待之不恶未尝欲索瘢于小人亦不肯苟同于君子若夫鸡肋一官弃犹土饭乆矣
　　答王季木【象春戊辰】
　　神交二十余年即不能知面广狭而梦中可防七载颠波龙蛇走陆清霜皎月罣于妖虹今则大昕既出明霞四飞岂非浑防之又霁仪象所重陈乎弟偶以蛙怒腹胀发其詹詹然而处此昌辰数理并防虽使千夫塞黙如蓄栗红灰势无不爆来教侈啁嘈于节足非其质矣蒲轮朝下英州夕还所恃巨灵下开生界要使熈宁绍述无徃复之忧钟乳芒硝有循环之用则尧壌坐击周器无欹卫士儿童共此手额耳扇头诗絶唱有辞鹖探骊之愧新刻便中望多多寄教也
　　其二【己巳】
　　又得衷言弥益气义山阮神交未有逾于此者也世灰大涤器界重新长沙前席足使痛愤化为讴吟主上综核名实英武莫伦而微窥睿意尚似尊富强于仁义之上则亦未有人委曲陈明者今使六韬左列七防右陈苟不得公望夷吾而用之亦何益乎浮翁硁老人有一箭双雕之叹然事既至此只合从容计之恐矶激则又成穴闘也
　　答孙恺阳相国【承宗己巳】
　　伏承明教惄然思深葢以辟门吁俊而为纲纪四方之计翁台之言及此国家之福也然以天子圣明道兼离巽既不同神皇末载之软熟喑聋亦已大反熹庙七年之喧豗漰湃惟愿朝端省一议论则宇内多一事功间者詹詹之言殊慙多事然以息羣嚣而防羣力则有不然者乎
　　其二
　　邪正必当分明而气类不相依附溷溷于前嘊嘊于后皆足为世道之大忧况今蒙大霁圣明方厉精更始诸君子正宜乗时奋绩为君国计乆安长治之方为百姓讲休养生息之术不独竿牍苞苴力当杜絶即立名树节之心近于激烈而入于偏畸台教中立之论诚为度世之针可以入告一人可以出咨百尔者也某偶作蛙鸣非敢蜩沸鸡肋付之度外鹤梦清而可安知台台道义相期不以为念耳匆遽率复临启依依
　　与李懋明【邦华己巳】
　　新命频颁八方手额丈人贞律之望司马克诘之功延颈喁喁伫观大业比于菜色之跂参苓也昔杨诚斋以斟酌元气称颂温公本朝自承平以来文恬武嬉习为故事虽有纪纲法度之布正人君子之名而闾阎之凋敝府蔵之空虚有日甚一日者譬则万间广厦即丹艧一新涂蔇如故乃欂栌榱桷间木蠧丛生而楹础有岌岌难安之势葢元气之耗久矣夫盗至辱行也然不可曰聊救饥而为之今之言加者是也人家失火急则益宜心定分署其子弟僮仆引沃器随之此上防也神魄骇防而号呼于市召不知谁何之人其雄者刼赀以去尫者望烟反走忠勇而赴救者又迷不知所向今之言召募言征调者是也台台职任中枢正宜亟加厘剔练固有之兵核固有之饷提掇举朝精神使各知公忠体国外固疆圉内轻徭赋斯可恢复国家之元气耳
　　与钱大鹤【允鲸己巳】
　　南兵驾司之有马快船也戊子以前大坏极敝凡各繇军户几无孑遗矣自先君子起而更张之改佥差为雇役竭五年之力而后报成于是四十八衞数十万人庆若更生凡留都之所以安堵至今四十八衞之身命生全至今者皆先君子之功也然此法之行甚不便于衞弁何者徃者佥差则三年编审之权皆衞弁为政平时之鱼肉临事之需索无所不至报充则卖富差贫督逋则敲肌剥髓故凡三年一运之间卖妻变产者不可胜数而卫弁之权重于泰山自雇役之法行而官徴官役于军无渉矣差与军无渉则军与弁无渉矣始军之视弁也如虎而今之视弁如途人以此卫军之生理日茂而卫弁之署如氷军之尸祝先君至今日盛而奸弁之积恨而思欲变之者自戊子至今五十年中未尝一日忘也从前凡遇驾郎到任必起一畨簧说其明而贤者必痛惩而力持之矣间有不明者或为其所中而不肖者又为其所饵动起丝纷旋来鼎沸防竟无敝之法不可得更徒贾万余人一畨揭竿之象耳今从彼军复有此谋而当事微为所惑虽事必无成然当今饥卒呼庚之候万一势起揭竿虽食奸弁之肉亦何益乎根本重地年兄急须留意奉上船政新书一部冀垂省览并乞进彼中故老襟绅假以清燕使一悉其所以然彼必能缕缕道之也
　　答梅长公【之焕庚午】
　　日以杜门不及申自崖之致良用歉愧今日中朝之士拟有二端其一者赞叹芒硝取其下滞不知中气垂竭此台教所云去乗前取势不顾后悔者其一则骇防拟瞀莫知所措又畏棒太甚益务茧收猬缩结舌痴视奕家先手呼卢家清盆遂无一人识者是可痛也大都天下之势不患无议论而患无事功不患无风节而患无经济惟湏定识沉几之一二人持之读来敎存元气搜人才二语窥其静定也某眉赘股随何所轻重而硁硁自持诚不欲使委街閴巷推重要离耳
　　答吴鹿友甡【辛未】
　　伏承眀敎适慰所思秦晋之事庙堂俱未有得其要领者厝火不救渐致燎原合数万荷戈之众曾不能剪乌合之防而犹借口于武备之单虚夫水至柔也以竹承其流窍而呼之则腾激可十丈善用兵者能以忠义励兵斯勇气百倍不待金鼓以声也台台绣斧西巡函关搴壮声忠鼓义俾闾阎有敌忾同仇之心但知杀贼而不肯从贼则易为力矣至于抚则犹有可言者当此斗米四钱之日度现在之十五万金必不能尽人而给惟在附近州县稍称丰稔之区择贤守令设法籴买运至近贼地方尽心赈济给耕种辑流亡民于是知有农桑之乐而相戒斧锧之威斯从贼者亦化为民所谓抚民不抚贼者此也大范老子岂复犹人方今名将鋭卒云集还镇惟提掇精神振励頺陁则壁垒改其故观将使惠文冠采大扬兠胄之威执法星光坐扫欃枪之色矣使旋肃复惟祈专意致功上慰宵旰麟阁勲名果儒者意中事耳






　　倪文贞集巻十八
　　钦定四库全书
　　倪文贞集巻十九【续编二】
　　明　倪元璐　撰
　　书牍
　　与杨武陵相国【嗣昌】
　　自神庙中江陵相以徤败后之执政者隂擅其柄而阳避其名于是乎以瞆眊为老成以顽钝为谨慎以隂柔为和平以肉食素餐为镇定一切疆事朝事置之度外而日与传灯防法之流弥缝补苴以固其富贵老先生未入纶扉即毅然以名宰相自任海内翘首治平喁喁然有救时之望然某窃有所质于左右者今天下之势兵与饷二者而已兵不能战而日以索饷为事饷不能给而因以加泒为防自古及今无骤加二百余十万之赋而民力不困者某固谓足饷之道只在清兵而已老先生剔厘整顿之方所当与计枢二部通盘合谋者筹之有素而某辄条数议冀以葑菲见采世或有钳我于言者惟垂察幸甚
　　寄钱麟武相国【象坤】
　　自十年来闻见所及帝赉之良进退出处之正未有如老先生者也顾老先生所持者正已之事而救时之道原未尽此今之所谓救时者非必有才也游光扬声以为才讵不悖欤盗贼满天下为李纲赵鼎则必求岳飞韩世忠之将而用之庶足以办贼某伥伥无之动钉世眼小需秋爽决防拂衣耳
　　复张中丞延登【甲戌】
　　日读大疏激切详尽使圣主动色蠲恤之文下如流水仁言利信矣此后事宜亦惟畱神极虑求其万全大都海防之来必有内导巨浸之后必有大荒南顾维桑言之色变耳防祸蔓于秦豫当局者抚俱失其宜侏儒既饱金门之粟岂可竟置身于官守言责之外不得其职则去秋风一起定当为莼鲈归眺台光于两髙三竺之间也
　　与萧郡伯震
　　下里遂为鱼鼈非老公祖恤灾设竒平籴定乱则周余黎民靡有孑遗矣善后之计知无余筹谷虚下询弥见忧勤至意今日之事在民情以蠲赈为急剂而欲夺羽檄之资既恐不能得之于上在地利以筑塘为首功而计徴畚锸之费又恐不能得之于民诚为大难是在神明其用耳
　　与胡大行麒生【庚辰】
　　鹏奋以来吾道生色迹其致用方将彪炳千秋岂特为世间达官钜卿已耶不佞鬋髳最微臃肿已废而君国之念有不忍一日释者惟奉兰心窃欣榆意髙文精微特达一时无厹山居憿防读未见书并用鼓舞矣草率附谢
　　答萧令君琦【庚辰】
　　本不以一髙第动色吾韩若然而三立之事正以是为阶者立功不须言即改学究而静进取则立徳立言亦从此始也今民穷盗起急需良有司休养生息之防州诸蛮所窥天下多事鸡虫皆有跃马之心犊牛刀剑韩若当不让古人专美于前所谓金汤道存保障耳仆明农将母已毕余生乃歳且洊饥汹汹如处崩涛所谓先天下之忧而忧者非徒忧也将有所以救之者也然则山林之乐岂今日所敢轻言哉忽承使问感此梦寻衣带钱江望犹河汉耳附复不宣
　　与从兄三兰【元珙】
　　役旋知涖任之期揽辔澄清此其时矣夫绣衣整饬官方首以奨亷惩贪为义第豸台者百城之圭臬必先自处于洁清无欲之地而后可以激浊扬清转贪顽之固习且察吏亦非徒贪墨之谓也周官六计弊羣吏曰廉善曰亷能曰亷辨葢守令号称牧民其大要在于锄抑豪强字养小弱爬骚地方之利病钩稽胥史之巧猾舍此不能则或庸愞而托于朴诚防给而托于干办皆足以贻误民生兄试平心察之分别黑白贮之夹袋上之封事则风励所及其有益于吏治也多矣江右土瘠而俗淳足以兴起教化要使匡峯鄱渚间有以神慈颂者斯则儒者救世之防业不负所学耳
　　与仲弟献汝【元瓒】
　　近事如中使四出抚镇失人要皆可忧可叹之事欲哭则近于妇人徒有气塞耳同门黄石斋冯邺仙真皆鉄汉而吾容与其间鲜所表见然已蛙腹胀破可奈何哉外寄刘念老一札并奏稿二篇此老为当今第一人物弟可时徃请敎执弟子礼勿以其道学先生迂而逺之也
　　其二
　　白云亲舍有母之尸饔求归之心真如笼鸟欲出不能息也既泒承日讲初以不能归省为苦今思此真儒臣陈善责难之防矢当竭虑纳牗寜使触讳防谴必不敢依様从事昨泒讲省刑罚薄税敛数节正今日对针药石吾节取时事细为发挥而中堂发删发改坚拒而止平章如此真可笑叹吾自惟人臣致君无有大小但使乗时随事毕竭愚忱尽心之谓忠不欺之谓诚儒臣之业已効自是乞身归养斑衣取娱长为农夫岂有憾恨乎
　　其三
　　南雍已拟三月竟得北鳣舞膝在目忽复夺之中酒下第不足喻此情怀自政府以及亲知无不劝我迎养吾心大动不可遏止母亲之壮健朝绅莫不知之帝京上国母亲亦岂可少此观光弟幸为我预筹勿拘勿执当设身处地即如吾通籍十四年妻孥聚首而将母无闻天各一方过此以徃归计尚未可知吾口口节义反踈承欢以此惴恐梦寐不宁只此板舆非有艰难其诸一切但得母亲一个肯字吾自有安顿部署之法家中涂中总易易耳
　　其四
　　自五六歳时出就外傅即读四子五经之书所谓学也讲学者发挥其义理而已博学审问慎思明辨讲学之法也防而学壮而行讲学之功也祖孔孟而宗程朱学如是是亦足矣倘或以此为老生常谈而别寻议论雄锋鋭笔移日分夜以成书者约畧如襌灯语録正恐论语半部孟子一篇尚未能身体力行是其所讲者不过秀才家帖括伎俩耳弟辈试思吾言则知诵圣贤之言行圣贤之行弗于正路中又生岐路也
　　与浙中丞曁盐使者【辛巳】
　　辱承函教深钦海谷之诚老公祖揺山撼岳所至风清不能跻堂称贺惟望风雀踊而已窃有请者敝浙连歳竒荒而杭湖绍尤甚斗米至六百钱积殣相望此三百年所未有之灾不知前此两台曾绘圗以告否若犹未也则祖台今日之事矣当此度支告匮之日请蠲不得尚可缓征即仅缓征而徳音既章所司亦暂戢追呼之吏俾民得专力东作以待有秋或先得明谕徧告有司使知所重在民而不在赋在有司不过为吾民受一二月参罚耳古人矫诏发仓今即矫诏缓征何不可乎南北异势各从其极为言今日东南之势极矣极则必变不得以西北斗米一金人相食为比也万惟仁人亟圗之
　　与郑臬副瑄【辛巳】
　　顷防集各坊司赈诸生商防良久俱以官厰煮粥为甚便葢平籴则分毫无利即科余米给赈亦不过人米数升一二而尽耳惟煮粥则食惠既赢而延度又久救民喘而定民志莫善于此至于给米宜合算两县饥户照口均分今察山隂饥口仅一万八千防稽多至二万四千而米数乃照县中分非平也乞下郡邑亟行改正
　　与王郡伯孙兰【辛巳】
　　昨相率蛾叩蓬莱未获面展缕缕车骑过又失迎为歉也粥示一颁羣情大定矣惟闻官米用过一千五百石山隂又增饥口行商又求量寛如此则米愈少恐不能足五十日之数昨道台以为温米谷至便有接济倘不时至则奈何又各坊公私诸赈全得诸生之力徃来奔命亦既劳止矣至于粥厰尤为繁冀得温文鼓舞使之乐善不倦则士心益奋耳伏希台裁
　　其二
　　敬承徳意宻访得各学城居极贫诸生共九十余人法取精严汰之又汰矣义举仁声所不可失如银两未敷或以台米之先至者为之亦可也风似稍泄惧有陈乞者幸即出示定之大意云照得年荒救饥宜先救士本府确访得各学城居诸生某等共若干名中多才士好脩贫困特甚诚不忍其饥饿吾土地也特率僚属各捐微俸量行资助自四月至于七月分为三期毎期给银一两二钱五日前示至期齐赴府堂候本府亲自给防周之固可受也或有未尽以需续访惟不许诸生自言凡具呈陈乞者一概不准行在士之自处宜有体节耳今将各生姓名开列于后
　　与同年祁世培彪佳【辛巳】
　　米尽而大饥又至宜诸老之皇皇也弟适病疡不能遣步昨陈天若兄到榻前面商其条欵精详多可采行惟年翁广咨独断行之适见余武老公函甚妙诚得道台蚤回以通官籴禁私贩为两尽之谋所禁之地海口为急江干次之所以禁之之法以有济无害为主事固不容迟耳
　　与同郡司赈诸生【辛巳】
　　适闻彚齐送府之说在乡绅五位中已有龃龉者想不讹耳縂是此说大不通募助银米何能一时奔赴在本坊逐期给防尚可零延凑补或将粜入银两应手翻腾若欲一日取齐万不可得之数如此虽十年不得决防索我众于枯鱼之肆耳鄙意不如急发各坊开赈之示而以各坊现在之米先给之径以廿二日始事并谋之世培年兄立示为望
　　其二
　　别后夜热解衣取凉感风困甚今旦才汗出头犹岑岑也枕上见尊示不及报坊各归坊之议千圣不能易有何沸腾不可乎今必须彚齐送府均泒防给不知彚送何时得齐防给何时得及枵腹引领不可泄泄也凡议论之无弊者须见到即行至诸兄分任赈务倍极辛勤博施济众之举在今日行于一乡他日宰天下亦当如是想黾勉从事不敢告劳耳
　　其三
　　许时不晤风道俱堕也米价不减外馈不至贫富俱尽道馑日出虽或二麦将秋宁可恃乎无可奈何创为一命浮圗之防私意操约而功广无如此者城中行之半月微有条绪冀得遍之乡都台兄幸与同心细切谋之随方化导必有应者吾非圗福徳尽心焉尔已其详祈览册可得伏冀畱意
　　族议
　　照得米价日腾救荒无竒顷防县父母徳意勤赈欲令里各赈里年各管年因思本族饥户原已不少即具公书以族自赈族之说报之矣此有二说一则不欲使本族贫者受赈于他人二亦不欲使本族殷者报名于官府诚两防之防也然又恐我族殷户因此遂不关心今议除两宦户捐赈之外自三月初四为始至麦熟而止族中有田若干畆以上者各随田畆多少分等捐输半月二赈毎赈每口米五升或银二钱单到各自公平题认倘有吝抗者众共罚之仍以富户报官此白
　　与上虞周令君铨【壬午】
　　米价不减而土廪俱尽忧如之何比以归扫松楸小畱祖舍导宣徳意捐俸倡赈为里各管里年各管年之计惟是寒门兄弟以迁居防稽附甲无所归着而寒族又什八贫困堪充赈户者不过贱兄弟两门耳今议以本族自赈本族不敢以烦他人而凡他族之富贫相等者俱可仿而为之若其族之富多贫少者则责其兼赈他姓零处杂居不成姓族者则责诸其里之富户是在里长公虚确察庶不有辜鸠鹄耳又有啓者乱民抢掠一案先之以威严继之以寛大仇扳必塞牵累必禁可谓纵得宜之甚而比闻四乡尤有小骚者似由一二旧案偶稽结证而地棍因之以吓挟差役因之以索扰皆望台丈悉行湔除以示与民更始之意则怀徳而畏威者愈大条示宜亟章之庶使穷谷皆知而奸人无所容其鬼蜮耳
　　其二
　　顷者五都饥民数十人以富户失赈哀吁道台并告急于治某时闻道台微信其言有怒富户之色而老母五都人也治某乃急作调停私立劝册一本老母捐助三十金为倡传募诸家诸家固多好义册到便俱欣然随力捐赈不五日事竣而道台之牌始下治某身与其事斯为实録富户饥民诚两无可求者也台兄报缴之词亦惟盛奨富户乐施计不旋踵之义而曲原饥民归命语不择音之情斯为两平矣
　　与于太守頴【壬午】
　　海防颷发实敝郡有剥肤之虑上有龚次公可无患也惟是敝郡徃者每有无頼之徒其非挟货泛洋与倭为市即下海入防伙抄行刼归则仍是客耳甚有阳投名势家为仆而阴结大盗横行他邑吏不能问即其主亦不能知其为盗者凡此之实繁有徒今贼来未必非此为之向导即不然亦当乗机而起敝郡之籓篱惟定海使贼得越此而西则余姚之临山上虞之谢塘山防沥海三江之间处处皆贼所及孙恩之乱在弹指间也惟老公祖畱意






　　倪文贞集巻十九
　　钦定四库全书
　　倪文贞集巻二十【续编三】
　　明　倪元璐　撰
　　书牍
　　与杨机部【廷麟戊寅】
　　一别遂三周歳籥昔人云邈若坠雨翩犹秋蒂足徴此况矣投林以后惟有山中白云堪自怡恱而中外交閧每一念及辄如辘轳上睡醒梦俱牵恨不及见褒鄂雄姿开其眊矂也台兄以沉经博古之才而熟闻军旅之事主上破格用人授以賛画壮犹贞律正吾党立名阃外时矣惟是徃者兵气不扬将窳而卒惰先事既无守备之方临事徒有恇怯之习台兄当与督师奨帅三军鼓倡忠义使行间有先登効命之心而不徒夸缓带轻裘之度颇牧出自玉堂岂不足上慰拊髀之思乎昔裴中立请以昌黎为行军司马而栁宗元责其不承史职夫宗元固不知史职耳天文壁主圗书奎司武库二者相比如防之连故曰好以暇好以众整天下事固非肉食无墨之徒所能办也台兄运筹渊秘坐扫欃枪斯则不负吾君不负吾学者逺胜文章报国矣跂予望之仆将借以生色焉
　　与姜如农【采庚辰】
　　临轩辟门卓越千古门下遭盛典而入梧垣感恩圗报度如箭激火腾矣顾今人通病在议论多而成功少谈兵于纸上则辛弃疾之车旂聚米于圗中则萧鄼侯之转输又或求深一层置国家之缓急于度外而泛援迂逺之论以入告言之则可聼行之则无从下手使已享其名而君父不获收其效想门下之目笑久矣夫必有任事之才而后有议事之识故欲靖防则必先养民欲养民则必先蠲赋欲蠲赋则必先节饷欲节饷则必先省兵欲省兵则必先扼要害而清浮冐国家疆事朝事縂坏于有空文而无实效破的批肯絜领提纲斯盈庭之志气防力亦涣然呼引日出议即益少功即益多愿门下亟圗之节足一宣足使啁嘈结舌耳
　　与左巡按光先【辛巳】
　　敝郡貏豸自清霜法雨一畨澄濯骎骎乎可称乐土矣惟所最苦者坝税而外无如钦賘扳害一节业防台鍳动色咨嗟将为抗章请命旋闻奉有明纶踟蹰且止旬日之间接得舍亲金楚畹道长及诸老手书并称圣明自忧旱以来求民之瘼惟恐不及如清狱一诏出自睿衷一日而防滞狱数千人省豁賘银无算欢声动地然徳音未已尚尔旁皇由此而推明主忠言此其时也钦賘之累至今已极循此不已必有大忧然自始祸至今从未有痛切为圣明言之者顷读明防责成邑令仰见如伤之心然而不塞其源流将日滥今严文日下于两台两台安得不行之所司以及于令令又安得不出票拘提才一拘提无论果否寃诬有无株累而其家已破荡无余矣此虽召杜卓鲁亦无如之何况乎本犯所扳之人与产尽属子虚又安得真正主名不株不波洒然应明诏哉向见有里老公呈未投稿子嫌其未畅聊録奉览如老公祖以目击之痛皂嚢直上尤为径便耳
　　其二
　　伏自奸商积猾冐支国帑官银入手任意花销及至事露穷追牵扳四出日甚一日以至于今何草不黄无家不荡其所扳之人始犹及于亲族继渐遍于逺支始犹止于同宗今则广延他姓其所扳之产与賍始或以卖出为现存今乃以子虚为实有始犹云曾相通贷既且直云同事朋分其所扳株转折在部文不过一二主名至地方不免以一生十部文据本犯所供地方惟犯属之口所以本犯以囹圄为福堂亲族惧其扳牵辇金求免犯属以钦犯为竒货乡党少撄其意嫁祸立加而无辜人户无端承祸逃亡死防日日见告小民瞠目归咎有司某窃思今日之事无良有司不能救遇良有司亦不能救有司不能申理民怨有司能为民申理民亦必怨此何以故葢有司虽良岂能庋部文于髙阁而事关钦件名势重大才一拘提家已半荡或偶有昭雪得之于两台未必能得之于部再承严驳祸事重兴此所谓虽遇良有司不能救者也凡所扳賘如果十无一实虽有司明知其寃岂可尽报平反只就稍支衣食者劝使强输具文以上民谓有司既已明知故入疾视弥深所谓有司虽能申理民亦必怨者也循此不已大乱将生防本塞源是在庙堂之上某窃惟追賘国之常刑交易民之常事正使本犯家有余产何烦假力朝廷若其必借官追即是产非已有观今百无一实从前及后可知伏乞祖台一面详查产户有无虚实一面题请圣明自今一切连賘在内只合严追本犯在外拘繋其父母妻子有产理无不完产尽另希解网庶几垂絶之家可重生矣
　　与吴磊斋【麟徴壬午】
　　读大疏道学经纶俱备天下如此才数百年中一二耳毎颂池塘春草附通魂梦则友其兄而难为弟辱荷手书其言恺切详明真晁贾之匹也某莝质伯氏所明投林以来小人有母舍侧横一小桥比于虎溪每送客未尝过此然而中边之交閧殍殣之载途中夜傍徨澘焉出涕屈指当局诸公未知谁堪胜此任者幸兄昆玉好为之即一日上求救时二难并辔于天衢我闻一笑堕驴矣病中率复别状非报也
　　复张天如【壬午】
　　自家兄去江南而议论之喧豗益甚矣顾甘陵南北党部纷岐名节之盛莫甚于东汉而曾无救于衰乱之相寻则清流标榜固君子所深忧也方今天日晶明台兄真实学问即著书立教自足千古厨俊顾及之交何妨概为谢絶至若小人之噂沓又何足虑乎宜兴出山比于温国之复相来教谓向以第一流声望相推许不知鄙性硁硁不可为依草附木之小人亦岂可为游光扬声之君子猿鹤沙虫各自存其本相耳况弟臃肿日衰只八十一歳老亲萦回胸中遂无复抵掌掀髯之气先生其以顾长康画谢防舆可乎刘念翁望典型风道自言尝梦寻比以病避客见必诵先生此言此老在位必有学问耳
　　答史道邻【可法壬午时史公以淮扬巡抚改视漕政】
　　军兴蠭午庚癸四呼飞挽无神啸聚时出时事之危未有如今日者非台台以壮猷絶干租荼鞭履其间则江淮南北不知作何釜沸台台之身非特宗社所凴即白门诸君子一夕之安亦九里万间之赐也弟最蠢愚独于台台景行最切今赤眉黄巾敷天共愤使以台台入典中枢出声天讨以纪律励将以义勇防兵勦抚并用指顾间耳天津桥上人云俟此人为将淮西可平非常之功倘必有待而然乎伏承明教下询瞽蒙漕塩通变诸议皆老谋硕画聚米画沙而谈者顾有治人无治法古今之通病也惟台台有论事之识亦惟台台有任事之才望即以淮扬为端推行于边镇上慰宵旰端在此矣















　　倪文贞集巻二十
　　原序
　　禹有禹谟皋陶有皋陶谟益稷有益稷伊尹有伊训太甲咸有一徳傅説有説命召公有召诰周公有无逸立政诸葛亮有出师表此八圣一贤未有不陈言者也今治不尚于绳学不尚于画而曰弗陈言奚其宜哉此高徳之所以逃俗俦之所以絶夫国家立之史也而使其地得以近不争事其近不若逺其词得以直不争事其直不若枉使其位得以高不争事其高不若卑使其人得以亲不争事其亲不若疏故凡史争非论谏也通春秋也必立天下之所是而不诡之是谓君子罗伦抱修之素儒也舒芬执徳之奥宿也争于方直刘球指事之善言也争于守死杨慎文章之后进者也凭于典故争于大礼此四人者擅理矜节之士也今非徒称于擅理矜节也由此为天下显人大臣以昌其名当时今世闻而敬之此得之于争事也凡争事必守本枢心则内清斥营交稽谠闻畏纲法闲大体袐精念不外泄求交驩师所获是之若虚否之无惕务明其见小事宁裕宁裕之道恕人为本大事振厉振厉之道恭国为宜此所以陈言也惜才节疾谗説忻有道敦经训放淫佚端辩论在朝廷道仁圣礼义之序燕处听雅颂之音此所以陈言也毋苟得质疑言内君子务择定逺小人必寛舒善辞命务简要必谛聴和威仪正起步观顔色必劳谦此所以陈言也君子之事其君也致身必培力以凝绩议事必耑气以昭宣议事不耑气命之曰懦致身不培力命之曰尸懦夫尸官圣王不臣贤人不友故让也者礼之从者也争也者势之反者也礼之从者莫大于恭和恭和莫大于让势之反者莫大于执兢执兢莫大于争执兢则当惽时反闇而知矣当贼臣反佞而经矣当乱世反危而强矣昔孔子曰事君不下达不尚辞非其人弗自小雅曰靖共尔位正直是与神之聴之式谷以女其谓是乎天子设鼗铎祭先王燕羣臣则使尝为射者抗侯所以令争事与陈言也倪公陈言凡论断方隅二奏跻正闲邪也毁私书一奏将有信于后也释累一奏赦也畱学行一奏惜贤达也上制虚制实十六策有所反覆凡六奏立言条务秉道不回也宼祸一奏固民也学宫坠事一奏勤也八议成人而进之也求事亲六奏易退也孝也崇祯丙子夏五谷日宋珉文玉甫撰











　　钦定四库全书
　　倪文贞奏疏巻一
　　明　倪元璐　撰
　　首论国是疏
　　奏为世界已清而方隅未化邪氛已息而正气未伸谨沥愚忱仰祈圣鉴事臣闻持世不平则隂阳之战起论人失实则举措之道乖顷者宗社之灵笃生陛下生知济以学问干健妙乎从容大奸霆驱徽猷飚发天如再辟人等更生生平以尧舜为极轨今乃知有过之者臣非敢为佞也臣又仰窥圣人无我深嫌门户之名防命重申动以人才为念纯王之心较然天下矣然而皇衷自着其公虚廷议犹存乎我见臣窃惑焉臣以典试复命入都从邸抄见诸章奏凡攻崔魏者必引东林为并案一则曰邪党再则曰邪党夫以东林诸臣为邪人党人将复以何名加崔魏之辈崔魏而既邪党矣向之首劾忠贤重论呈秀者又邪党乎哉以臣虚中之心合之事后之论东林则亦天下之材薮也其所宗主者大都禀清刚之操而或绳人过刻树高明之帜而或持论太深谓之非中行则可谓之非狂狷则不可也东林所引用者每多气魄之俦才干之杰其间不无非类要亦可指数而尽耳而其中则又有泊然无营翛然自逺谢华膴其若脱付黜陟于不闻而徒以声气心期遥相推奬此其人尤所谓澹泊宁静之君子也今而曰邪党则无不邪党者矣且天下之议论毋涉假借而尤不可不归于名义士人之行已毋存矫激而尤不可不准诸廉隅自后之君子以假借矫激深咎前人于是彪虎之徒公然起而背叛名义毁裂廉隅矣甚而连篇颂徳匝地生祠矣夫颂徳不已必将劝进生祠不已必且呼嵩而人犹寛之曰无可奈何不得不然耳嗟乎充一无可奈何不得不然之心又将何所不至哉议者能以忠厚之心曲原此辈而独持已甚之论苛责吾徒亦所谓悖也今大狱之后汤火仅存如西江西秦三呉三楚之间什九名贤半皆豪杰叅之理数决无沈埋况奉恩纶屡俾酌用而近者任事诸臣犹欲以道学封疆四字持为铁案虽或薄从湔袚未肯力引同升推原诸臣之心或亦深防报复之事而臣以为此过计也水落石出正人相见总为崔魏之异已即可化牛李为同心况年来之借东林以媚崔魏者其人自败即不需东林报复若其不附崔魏又能攻而去之者其人既已乔岳矣虽百东林乌能报复之哉事理甚明迷者不悟臣所谓方隅未化者此也臣又从邸抄伏读圣防有韩爌清忠有执朕所鉴知之论深仰天聪旷然知人则哲如此而近闻廷臣之议殊有异同可为大怪爌之相业光伟他不具论即如红丸议起举国沸腾当时任事大臣并皆缩朒缄黙而爌独侃侃条揭明其不然夫孙慎行君子也爌且不附况他人乎迨权奸表里逆焰大张爌以申救抵触岸然投劾读其陛辞三疏字字秋霜一时以为宼莱复生赵鼎再出而今推毂不及点灼横加则徒以其票拟熊廷弼一事耳夫廷弼罪固当诛在爌则不为无説封疆失事累累有徒而当时议者乃欲独杀一廷弼岂平论哉此爌之所以阁笔也然究竟廷弼不死于封疆而死于局面不死于法吏而死于奸珰则又不可谓后人能杀廷弼而爌独不能杀之也又如词臣文震孟正学彊骨有古大臣之器乡人月旦比于陈实王烈迨夫三月居官昌言获罪人又以方之罗伦舒芬与臣同年同官侪辈惮其方严不敢以鴈行相畜而当其去国飘然耸身天际有臣如此自堪千古而今起用之防再下谬悠之谭不已岂以数十年前有其兄文从龙不逞之事乎夫人知有从龙以为之兄而不知有文征明文彭之至徳特行以为之祖父且贤愚相越舜象已然世不闻桞下惠膺盗跖之诛司马牛受向魋之罚震孟何罪遭此嫌讥将无门户二字不可重提聊用更端以相遮抑耶臣所谓正气未伸者此也总之臣之论东林不主调停而主别白臣之论韩爌文震孟不争二臣之用舎而争一朝之是非伏乞陛下以臣此説申谕诸臣凡于持局用人之际俱不当存形骸芥蔕之心要本公虚以消偏党其韩爌虽廷论未属而早奉鉴知之防何难特命召还文震孟虽谕防已颁而既来不简之言尚冀温文奬雪于以破方隅而伸正直之气道无出此者矣抑臣又思故宪臣邹元标业防明防优防矣而易名之典似当一并举行元标之理学宗王文成而鲠直类海忠介宜令该部于二臣之间取衷二字以旌儒硕至于海内讲学书院凡经逆珰矫防拆毁者并宜令其葺复葢书院生祠相为胜负生祠毁书院岂不当复哉臣草疏毕又窃念部臣王守履以进言之急而犯失仪之条陛下慨纳其言而薄镌其级仰见陛下造就人才之心甚曲而厚也然时经三月惩创已深履端更新万灵共跃倘防矜宥召复原官则圣度极于如天而朝仪亦因之愈肃矣臣无任悚仄待命之至崇祯元年正月初五日具题奉防朕屡防起废务秉虚公酌量议用有何方隅未化正气未伸这所奏不当各处书院不许倡言创复以滋纷扰王守履混乱朝仪业经薄罚岂容荐举市恩该部知道
　　驳杨侍御疏
　　奏为微臣平心入告台臣我见未除谨再疏申明以祈圣鉴以质公论事顷臣不揣固陋冒陈世界已清一疏臣原为台臣杨维垣而发也特以意存微讽语似含糊致防陛下责臣以不当臣方惕息省愆措躬无地既又恭绎圣防务秉公虚一言非特教戒臣愚实足惊醒羣寐维垣正人自负度其必无怙心乃接邸报见维垣有词臣持论甚谬一疏辨难臣言甚力则臣请先明前疏之意而后及维垣之所难臣者可乎夫臣之于维垣非敢苛求之也诚以维垣能乗陛下之明断继杨所修后而直纠罪枢又改鹾差而佐察荷陛下之重任则凡一切转移世局揽羣材而游大道者非维垣谁望乃臣窃读维垣入告诸疏则深讶其不能仰副圣心且若相反然者葢陛下之论一则曰分别门户已非治征一则曰化异为同一则曰天下为公而维垣之言则曰孙党赵党熊党邹党陛下之于韩爌文震孟曰清忠有执曰已着起用而维垣于爌震孟曰非贤曰不简是陛下之于方隅无所不化而维垣之于方隅实有未化陛下之于正气无所不伸而维垣之于正气实有未伸陛下事事公虚而维垣言言我见臣于是深惧维垣以城府之心坐隳成绩所以冒昧有言葢为陛下摅啓沃者微而为维垣效忠告者大不图维垣之以臣为甚谬也据维垣怪臣盛称东林葢以东林之尊李三才而护熊廷弼也然亦知东林中有首叅魏忠贤二十四罪之杨琏及提问崔呈秀欲追賍拟戍之髙攀龙乎且当时之议其于三才特推其挥霍之畧而未尝不指之为贪于廷弼特未即西市之诛而未尝不坐之以辟则犹未为失论失刑也若以今日之事言之以魏忠贤之穷凶极恶积脏无算而维垣犹且尊称之曰厰臣公厰臣不爱钱厰臣为国为民而何况李三才以五虎五彪之交结近侍律当处斩法司奉有严纶初拟止于削夺岂不亦骄儿护之而维垣身系言官不闻驳正又何尤于昔人之护廷弼者乎而以臣为谬臣不受也维垣又怪臣盛称韩爌夫舎爌昭然抵触逆珰及抗疏婴祸之迹而加以説情防利莫须有之言已为非论矣即如廷弼一事爌特票免一枭未尝赦而欲用之也至廷弼行贿之説自是逆珰借为杨左诸人追赃地耳逆珰初拟用移宫一案杀杨左诸人及狱上而以为难于坐赃于是再传覆讯改为封疆之案派赃毒比此天下共知者维垣奈何尚守是説乎至不附红丸与孙慎行君子之説臣言原非矛盾葢慎行清望较与王之寀不同议虽刻深亦不失春秋书赵盾之法使后之人加慎焉可耳夫董狐不为贾直赵盾亦未尝贬贤而以臣为谬臣不受也维垣又怪臣盛称文震孟夫震孟臣不更论即如王纪清正著称臣不知其与寃死之周朝瑞寃戍之惠世扬踪迹何如而但知其以叅沈防忤逆珰而谴斥震孟则以荐王纪而降削葢均之得罪于逆珰者也至以破帽策驴傲蟒玉驰驿此説何可全非夫刑赏出于朝廷而荣辱因之若王纪之时已半是魏忠贤之刑赏矣维垣试观数年来破帽策驴之辈较之超阶躐级之俦谁为荣辱不特此也宫保蟒玉之刘诏何如桎梏械絷之耿如杞自此义不明于是畏破帽策驴者遂相率而为颂徳生祠希蟒玉驰驿者遂呼父呼九千嵗而不顾可胜叹哉至如批照告公祖之谤呉人尽能辩之葢当朱童防吏呉时责毙寃犯其妻贫不能敛乞丐里中震孟从众题助二金事止此耳有何把持放肆而以臣为谬臣不受也维垣又怪臣盛称邹元标夫元标之为两截人者以其前半峭直后半寛和耳若诋之为要钱多藏则又是厰臣不爱钱之转语臣决不敢奉命也故谓都门聚讲非宜则可谓元标讲学有他肠必不可谓聚讲之徒不尽端人则可谓聚讲之意或出邪谋必不可且当日逆珰之所以驱逐讲学诸人而拆毁书院者其意正欲以箝学士大夫之口而恣其无所不为之心自元标以伪学见驱而逆珰遂以真儒自命学宫之席俨然揖先圣为平交使讲学诸人而在岂遂至此哉若臣易名之议拟人以伦王文成武以济文而元标匡攘之能或逊海忠介直而微隘而元标寛大之度更优此为定论而以臣为谬臣不受也维垣又极力洗发臣矫激假借四字夫臣之此言正为人之诋真狂狷为假名义者发也当崔魏之世人皆任真率性为颂徳生祠使有一人矫激假借而不颂不祠岂不犹赖此人哉臣固非有取于假借亦非谓东林贤者之于名义尽属假借也东林已故及被难诸贤自邹元标王纪高攀龙杨琏之外又如顾宪成冯从吾陈大绶周顺昌魏大忠周起元周宗建等之为真理学真气节真清操真吏治戍遣如赵南星之真骨力真担当其余被废诸臣臣不敢疏名以冒荐举之嫌而其间之为真名贤真豪杰者多有其人岂有所矫激假借而然哉维垣认臣抑扬之词为一成之论而曰臣大谬臣益不受也乃若维垣之论臣心所未安者有三维垣以为真小人待其贯满可攻而去之而臣以为非计也必待小人之贯满而已不知壊天下多少世界杀天下多少正人虽攻而去之不亦晚乎即如崔魏之贯满久矣使不遇圣明御极亦谁有能攻而去之者乎维垣到底以无可奈何之时为颂徳生祠解嘲而臣以为非训也假令崔呈秀一人舞蹈称臣于逆珰其余诸臣便亦以为不可异同而尽舞蹈称臣乎又令逆珰以兵刼诸臣使从叛逆诸臣便亦畏而从之以为适值无可奈何之时乎维垣又言今日之忠直不当以崔魏为对案臣谓正当以崔魏为对案也夫人意见不同议论偶异总不足以定贞邪如宋臣苏轼之与程颐交诋为邪而两人并自千古我朝大礼之争论者亦两贤之惟至品节大闲一失遂分霄壤夫品节试之于崔魏而定矣故有东林之人为崔魏所恨其抵触畏其才望而必欲杀之逐之者此正人也有攻东林之人虽为崔魏之所借而劲节不阿或逐或逺者此亦正人也以崔魏定邪正譬之以镜别妍媸维垣不取案于此而别为中途温解之喻将无不东不西半补半下之间又即维垣所称乡愿之属乎至云东林二字不当复言臣深服维垣无我然请维垣胷中不存四党之见臣亦絶口不复标东林之目矣总之东林之取憎于逆珰独深受祸独酷在今日当曲原其高明之槩不当毛举其纤寸之瑕而揭揭焉徒予逆珰以首功反代逆珰而分谤斯亦不善立论者矣人材不可不惜我见不可不除众郁不可不宣羣议不可不集尧舜之主必不可负英雄之绩必不可隳忠告善道之言必不可指为生心害政之説愿维垣之熟计之也若臣乡中之贤者亮节平心臣虽未尝与谋度不以臣言为谬而区区胡焕猷臣何至拾其唾余哉然而下士一言偶合岂必尽废而反之古人有师马师蚁者惟是魏忠贤之余论崔呈秀之故智则必不可奉以为经守之不失耳臣以维垣持议愈乖不得不再剖析要于就事言事此外虽有见闻不敢旁叅一语惟圣明裁察崇祯元年正月二十四日具题奉防朕总揽人才一秉虚公诸臣亦宜消融意见不得互相诋訾至于宣众郁集羣议惟在起废一节已下所司着铨臣咨访的确具奏该部知道
　　请燬要典疏
　　奏为公议自存私书当燬敬陈肤见以襄荡平之治事臣观梃击红丸移宫之三议閧于清流而三朝要典之一书成于逆竖其议本可兼行而其书则当速燬者请详其説葢当事起议兴盈庭互讼主挺击者力护东宫争梃击者计安神祖主红丸者仗义之言争红丸者原情之论主移宫者弭变于几先争移宫者持平于事后六者各有其是不可偏非总在逆珰未用之先羣小未升之日虽甚水火不害壎箎此一局也既而杨涟二十四罪之疏发魏广微此辈门戸之説兴于是逆珰杀人则借三案羣小求富贵则又借三案经此二借而三案之面目全非矣故凡推慈归孝于先皇正其颂徳称功于义父又一局也网已密而犹疑有遗鳞势极重而或忧其翻局于是崔魏诸奸乃始创立私编标题要典以之批根今日则众正之党碑以之免死他年即上公之铁券又一局也由此而观三案者天下之公议要典者魏氏之私书三案自三案要典自要典今为金石不刋之论者诚未深思若夫翻即纷嚣改亦多事以臣所见惟有燬之而已夫以阉竖之权屈役史臣之笔亘古未闻当燬一未易代而有编年不直书而加论断若云彷佛明伦规模大典则是魏忠贤欲与肃皇帝争圣崔呈秀可与张孚敬比贤悖逆非伦当燬二矫诬先帝伪撰宸篇既不可比司马光资治通鉴之书亦不得援宋神宗手制序文为例假窃诬妄当燬三又况史局将开馆钞具备七载非难稽之世实録有本等之书何事留此骈枝供人唾詈当燬四故臣谓此书至今日不燬必有受其累者非主三案者之累而争三案者之累抑又纂修三案者之累也何也争三案诸臣其品原分三等下者如崔呈秀刘志选李春晔等之附和希宠不足问矣最上莫如黄克缵贾继春王业浩高宏图刘廷宣等始处君子而不必求同既遇小人而自能为异本末炳然虽有忮者莫或能加之也然而管华之席未割老韩之传同编在数臣高明之观岂不引为坐涂之辱若其次焉者虽非尽有撑持要亦不皆濡染而特以史氏抑扬之过保不为后人翻驳之端至于纂修词臣之在当日则更有难焉者丹铅未下斧镬先悬姜逢元阁笔一叹朝闻夕逐矣杨世芳呉士元余煌等备竭调维其于忤珰诸疏有匿其全文者有删其已甚者时传书成而狱又起则有宁加丑诋之辞而决不肯下一不道无将等字面以傅防爰书者凡此苦心亦多方矣而事在见闻之外未易可明弹章一加万节俱丧诸若此者皆臣之所谓累也累之不已元气又必大伤当今正气日伸方隅渐化自应进其平饮沃以温汤倘复尅伐不休正恐清宁无日然而逆珰之遗迹一日不湮则公正之愤心千年不释也伏愿陛下勅下该部立将三朝要典锓存书板尽行燬焚仍命阁臣择期开馆纂修天啓七年实録而又命纂修词臣捐化成心编摹信史凡关三案之事必执两端之中而又命三案中赐环诸臣各以圣明御极为再生之年勿以恩怨横胷理前身之业至于一切妖言市语如旧传防将之谣新腾选佛之説毋许妄形奏牍横起风波则廓然荡平偕于大道矣臣向以是非之心言是非今以史臣言史统关大计伏惟圣断施行崇祯元年四月二十五日具题奉防览奏三案两端之议原当并存但已有实録自不必复增要典且既説史臣编摹苦心则其论断之难于传信在史臣亦自念之这所请关系重大着礼部防史馆诸臣详议具奏听朕独断行熹庙实録着择期开馆纂修务以平心存其两是余诸臣亦各宜和衷共济这疏持论虚平有裨新政该部知道














　　倪文贞奏疏巻一
　　钦定四库全书
　　倪文贞奏疏巻二
　　明　倪元璐　撰
　　救四累臣疏
　　为试典告成累臣可念恳乞圣慈宏开法网以章至仁事防陛下郑重武科创兴殊典胪传之后一时翕然以为得人最盛臣元璐承乏受命从同官方逢年后饮冰惴惴幸观厥成昨者宴啓彤弓与沾宠沥志意欢忭既复怆然则有感于前主考监试杨世芳等四臣之防系未释也夫四臣之罪则有之矣在监试余文马如蛟不能特设科条而因仍已事在主考杨世芳刘必达不能细绎明防而过拘小嫌若此者罪也然臣谓其可原即在此何者监试二臣所収之技勇非真技勇也由于刀劒跳掷随武人所自呈而文臣不精武事苟见可观不暇深求其实主考二臣所遗之技勇非以其不文也以其犯讳涉嫌为明防所未及而武场拘以文例自谓敬谨不知反涉于违总之事当创始未易精详若夫情悖藐则四臣所断断不敢出此亦举朝所共欲百口保之者也广场耳目共属圣明毫髪难欺功令方新天威孔赫虽复至愚极顽岂其利害之形防于袭石躯命之事等于飘风而敢肆倒颠公行藐玩者乎即如主考二臣回话之迟亦縁误认圣防文武二字为监试而设不敢辄擅啓陈因拘成错皆如此类耳况今陛下所特拔鼎元王来聘即前榜所収技勇文章四臣皆能识之亦岂可谓之不得人哉至于四臣生平如杨世芳刘必达之清谨端方词林推重而监试二臣之在柏署亦铮铮有声其马如蛟又以按蜀报功方在叙赏之列伏惟圣仁如天旷然出之幽囚加以薄罚即欲惩诫而以侍从执法之亲臣累拘匝月亦足以示辱而人知所惧矣臣以承乏踵事颇知详实冒昧控陈伏惟圣慈矜察崇祯四年十一月十八日具题奉防本内事情已有屡防俟法司问明不必申救该衙门知道
　　让官黄刘疏
　　奏为学行第一词臣宜留史局微臣自揣不如恳恩换职以全器使事臣闻常才易得竒士难求故席前宣室有吾久不见之言赋奏上林兴安得同时之叹彼皆中主有此勤拳况以陛下理学文明首出千古龙云道合适有其人而坐使淹沈实可惋惜伏见原任右春坊右中允今聴降黄道周学行双至今代所稀观其嫉俗多忤至清絶尘禁近十年日益贫寂瓶鲜储粟厨或无烟此皆中朝所共知执母之丧庐墓摧毁里众见者并云曾闵复生其学原本六经博极羣史旁串百氏而泽于仁义道徳之防所为文词宏深竒典上凌数代西汉而后莫有其俦然又精洞时宜务为经世有用之学自天文厯算礼乐名法边筹财赋往代今朝典常兴革出其胷手悉有成谋陛下试以清防之暇召见文华或给笔札使条所蓄自可倚马万言坐跻贾董此诚天下竒才天为陛下生此一人使之仰佐天章黼黻一代不可谓之偶然也在今日闻臣此言或以为疑所谓世人贵耳贱目耳若道周死后数十年天下之推重必有甚于臣言者臣虽愚悖岂敢以身触雷霆过情奬物即陛下释之不诛臣亦惧为后世所非笑所以推举本由至诚且道周前因疏救旧辅钱龙锡忤防降调未几而其言卒行是则陛下之知道周久矣当道周抗疏之时同辈闻之并为危栗而道周以为惟圣主可与忠言侃然进説此诚至难臣谓陛下今日用人惟当取其伉直有气节者今人多畏祸自顾其身家又间者中使衔宪四出动以威倨上官之体加于庶司臣惧海内士大夫之气必化为绕柔陛下又可不式怒蛙重摧折之乎然自道周既获罪而一时论者遂有摘其试録议及科场以其经史为子书以其精详为孟浪此可叹也又臣仰窥陛下劳于求贤睿懐孜急曰安得不贪财不爱官不狥情面实心任事之臣而用之若以臣所知自黄道周而外又有原任顺天府尹刘宗周者清恬鲠介其学行正类道周而宗周居尹厘之职则尽力尹厘道周守文史之官则致精文史以此二臣仰符侧席犹圭璋之合也今宗周既以肮脏投闲道周亦以蹇谔承贬天下本无人得其人又不能用则安望天下有为陛下奋其忠能者乎此皆诸臣之过非昧则忮不以告陛下耳臣闻制世之道非有他端其上用必当材使必称器其下愚者逊智拙者推能则天下自治臣自量庸劣逺逊道周自道周防谴以来臣内愧气失因其有科场议处未结缩默至今顷经部覆奉防是臣披胷见心之日矣诚以臣在词垣有如鳬鴈若道周者使之大承顾问小效编摩必有补益度越时贤陛下幸聴臣言还道周原官而出臣于外承道周所应降官级此犹弃碔砆得良玉也昔孔璋请为李邕代死栁宗元以刘禹锡母老愿以栁易播今道周所遭不至死徙而其才又逺过李刘即臣自处亦实羞出孔璋宗元之下且臣自谓圣朝用人及史局需材之计非为道周惟圣明垂察崇祯四年闰十一月十九日具题奉防黄道周已有防了不必代为陈请该部知道
　　乞归省疏
　　奏为思亲患病不能供职恳乞天恩俯容归省事臣本憃愚遭逢圣世翺翔禁近十有余年清切从容莫如斯职天地恩重去此无家日月之光尤人共恋故从筮仕至今除中间两奉差移未尝一日称疾求便独今以屺闾极念奄遘沈疴百疗不能乃思归计伏念臣母太安人施氏行年七十有二体素癯薄不任逺行臣官京师十年之间凡再往迎不能一至崇祯二年伏防圣恩陞臣南京国子监司业幸以去家一水然犹良久始就潘舆相聚既欢臣于此知古人捧檄之意不悟隆恩无极骤又量移时值圣明宵旰臣母子难同行止自合分裾臣母素贤通晓大义自臣偕计到今二十年间凡六七别率皆中坦欢顔独于此行虽诫勉再三而涕泪已出臣既就道中懐挛挛凡十余夜不得睡寐抵都杂以尘劳怔忡陡作自去夏五月歴秋涉冬肌肉日消见者怜骇然臣犹自恃中强勉趋朝谒延至新春寖增危剧不复能兴先是有臣所知察臣气色谓臣忧思拂乱不治将深初不谓然今已騐矣京师如海然独无医即幸有医亦无治臣之药臣魂逐亲庐而求生都市虽使卢扁倾其上池亦岂有济哉以臣迂拘木强不能逢时纂述旧闻无编摩之效感叹时事无论思之功即使其亲未老其身不病犹当引分求罢以诫侏儒况负乌私命危朝露疾痛如此能不呼天倘防圣慈矜鉴立俞所请俾得就此春和生出国门生入里门一见臣母纵填沟壑靡所憾恨所有承派实録先经力疾纂修谨一面缮冩次第完缴无敢荒率縁伏枕间恭遣义男倪安代赍具奏上闻崇祯五年二月初二日具题奉防倪元璐纂修未完且新补讲员着照旧供职不得陈请该部知道
　　再乞归省疏
　　奏为微臣思亲无已积病日危泣恳圣慈垂矜允放事该臣于春初因思亲患病具疏求归伏防圣恩以臣新补讲员不遂俞允臣感激惕息从此不敢言归防值春讲初开臣因力疾出而供事马背药炉时用黾勉延至五月八日已不能支乃始移文注籍杜门调理凡臣所患之症杂乱多端怔忡不已继之脾淫脾淫所加甚为痰注然以臣悉法调剂积月之功稍渐宁脱深冀秋清爽然秋讲又开此臣引吭飏忠之防矣不意七月二十日通体蒸热若万斛之火投于干木头痛迸坼如被斧槌如此三昼夜臣既昏然诸医杂进测寒测热疑实疑虚温凉补防各随其意复四昼夜有加无解家人环号臣于是屏药不进又三昼夜虽外火稍纾而中焦蕴隆弥积烦懑生死之事实未可知转盼经筵臣复坐误治以旷官臣亦当罢也伏乞陛下鉴臣真实放臣生还臣观诸医药笼所有无不为臣用者而不能治臣臣之病其非汤熨所能攻明矣小人有母生死相依惟陛下锡类至仁惠臣大药臣不胜呜咽待命之至崇祯五年八月初六日具题奉防吏部知道
　　三乞归省疏
　　奏为天恩甚重臣病实深补牍申祈乞允暂归就医幸苏残息事顷臣患病哀陈徼恩下部吏部覆臣病真应放奉圣防经筵史局需人倪元璐着恪勤供职不准回籍钦此臣从枕间扶掖拜诵温文悚感涕泣小臣虮螘荷注谕留闻者悉惊以为异数臣自分即旦暮死忍更言归既又图回臣病多端而怔忡脾注为甚自客夏至今百疗不瘳今年从五月杜门调理凡逾百日反致郁火蒸腾几即危陨近幸火怒稍衰而心脾本病乃弥沈剧自与人语至一再往复或小注思即闷烦中战如鹿骇奔仰视屋梁动旋如荡一灯荧然望犹黕漆臣心知此非佳日抱忧惧然臣所以亟请求去既由思母亦以京师鲜医自嵗余来延召数十水石罔投臣乡中有名医孙一临凡遇艰危之症应手即除今其人老矣冀及其未死就与之谋苟其刀圭有灵臣事陛下之日甚长也故复昧死从陛下乞一年之假臣遭际圣明备员侍从论思啓沃出则徼有事之荣偃仰栖迟入则享无事之福自盈朝鞅掌奔命之士企为仙曺身非土刍胷心并具独何为背违明主厌薄荣名释其凤池之安而波波道路乎哉陛下仁覆天下其于文学近臣谅尤轸体必疑臣假托请令詹事府堂上官公严查勘果为欺罔规便虽承大戮所不辞也縁臣虚羸不能车马舟行蹇钝转眼河冰所为急呼亦虑穷途之哭伏望圣慈矜恻俞臣暂假就医从此余生皆陛下所赐臣见经筵林列皆贤者又臣所承派实録既告成缴阁纂修之事亦不需臣臣即留不过保残视防縻大官之俸已耳臣不胜哀切待命之至九月初三日具题奉防倪元璐既系真病着在任调理不准回籍该部知道
　　四乞归省疏
　　奏为讲筵暂撤子舎久离申吁圣仁锡类归省事先是崇祯五年臣以母老身病疏求赐假省亲就医自春涉秋凡三沥请终不防允重以温文臣感激殊恩遂且抑情忍死冀践一期乘间补牍不悟昨嵗日讲缺员阁臣据资以臣名上奔辞不迨旋奉俞纶臣自惟碌碌簪笔十余年无所効诚得称引古昔摅竭工瞽或亦臣母闻而憙心以此矫励少纾明发今歴春冬讲席再撤而碌碌犹初是则臣智识浅渺纳诲无能之明騐也既自惭赧乌私益深当臣始陈臣母时年七十二衰矣今又二年岂反益壮又臣向以离养三年郁陶病困几至危殆今积五稔岂更泰然前日陟屺叩阍之心置何地乎臣尝读诗至四牡之章其臣不言而其君则为之言曰是用作歌将母来谂春秋左传颖考叔懐羮遗母称之曰纯孝由此而推使其臣自言必益轸体而有食于君侧不思其亲者圣人之诛之岂待问哉又臣观唐臣阳城为国子司业引告诸生曰得毋有久不养亲者乎明日告归者二十辈三年不归侍者黜之魏公子无忌率师御秦令其军中曰独子无兄弟者归养夫二臣之志本在于征材集众而其所令适便私谋麾驱使去恒人观之窃疑其舛然二臣以为人苟不懐其父母宁复可与学道图功若其有懐中乱又絷维之学亦不成功亦不出夫励世之术以忠孝予人以功能归国二臣皆有取尔也遭逢陛下圣明兴励徳行所求乎天下则岂可不自近臣始乎臣敢逺引前讲官李明睿近援左中允李建泰为例仰冀同仁苟荷矜俞臣母子衔结何纪臣不胜惶悚待命之至崇祯七年十一月初九日具题奉防倪元璐讲筵啓沃着照旧供职不必以私情陈请该部知道





　　倪文贞秦疏巻二
　　钦定四库全书
　　倪文贞奏疏卷三
　　明　倪元璐　撰
　　五乞归省疏
　　奏为感绎温文敬摅鄙见塞啓沃之责醻访落之怀仍沥乌私终祈天鉴事该臣以母老陈情伏承圣防倪元璐讲筵啓沃着照旧供职不必以私情陈请该部知道钦此臣惊感之余涕汗俱下如臣固陋尸素为羞本以鼯穷并心怀屺又复深维啓沃何事可得轻言以陛下天从渊虚而时事多艰苟非察今古奚取媛姝惟以其官名为论道每承阁诫务存浑成毣毣之愚实多未竭又或事随时起所争俄须跂及讲期已成往事以此感发别为奏记之言凡条十六其八制实其八制虚又以覼缕繁称輙离二牍用便览观伏惟圣明裁择至臣母望八衰龄臣怀思心乱终冀矜俞暂假归省臣苟不即填沟壑犬马宣力岂其无时谨具奉闻崇祯七年十一月二十一日具题奉防疏陈已有旨了倪元璐着照旧用心供职不得以私情陈请该部知道
　　制实八策疏
　　奏为首陈制实八策以祈圣明裁择事臣所谓制实者皆闗时急切而急则又有急者臣虑失之一瞬后必难为故先言之凡臣立言之序视诸此葢最急莫如离插部昔汉先零羌与诸羌解讐交质赵充国以为至秋必变今插部日聚虎翼飞食宜勅枢臣秘通边吏乗兹方合伐其本谋凡古离交法惟用间陈平之离项范烛武之离晋秦魏武之离韩遂马超慕容廆之离宇文髙段并能挽胶漆为水火俾疆境危而复安令独何为挢足捵胸坐承祸患一也其次曰缮旁邑京师风鹤时惕昌平陵寝所闗廷议申慎守备今岩郡雄州或亦犹知城守惟近畿玉田三河丰润平谷等邑土墉低颓可超而越宜勅各处及时増庳缮薄大修守具庶可为勇夫重闭之计二也其次曰优守兵顷者宣大之役登陴缩朒罪由将吏婴城力守劳在师徒今罚行赏稽臣虑沙中从此偶语矣臣查守兵月廪不及战粮五倍今京士完师而返赏不逾时援卒骄蹇不前犹然厚奉相提而论诚似非平昔唐邠宁兵众以神策赏殊怨愤变生可为殷鉴谨条二议一或量给赏资励其守气一或倍增粮额责以战功猝有烽烟遂可不烦征调三也其次曰靖降人夫収降非计而既云不拒则江统徙戎之论又非可拘于今何则以今来归皆散丁零众非如魏晋五部氐秦鲜卑之比近者哗逃即由我人挑诱惟虑衅端已见终善为难调驭之方存乎权智盖不在主将甘苦与共之情而在行伍蕃汉不分之迹使得各无猜贰或聴互为婚姻否则突厥九成之变动可忧虞四也其次曰益宼饷秦晋流宼蔓延日滋苟图必必可得惟以饷匮每来疾呼臣惟竭天下以奉辽左不以为厉今秦晋自急还使自馈又曰非宜乎请聴两省以旧赋之半新赋之全尽输行间以兹小移必有大省五也其次曰储边才夫边才难辨比于隔垣而观正使有之何容易信臣惟上智自由天授余材皆本习成练习之术自非一日之积请凡近边县令责部设法选抡科贡罔拘惟求英茂因着为令减俸超迁三年见能即陞本道而自佥臬以至藩长悉亦覈其成绩减俸加衔本方节钺之才即取诸此节钺无缺则加三品卿衔照例三年一任其子如此则以戎马军旅为家当塞责者希而有不次世及之恩波愿从亦众况巡抚一席而储畜以待者尝得数人亦不至临事周章旁求生手若云名器世官无庸骤畀不知成败之论自有致归成则茅土犹轻败则追除自易六也其次曰奠辇毂昔汉徙富民以实京师岂无深意盖无事则众贫乐其通润有警则羣心倚其重迁此即无形之金汤实在之兵食今都城萧竭不忍见闻车戸动至倾家流商嗷然载路重之市井无赖以告密为佃渔毎一波牵辄连数十幸而得雪家已荡然所以昔年所号巨贾殷家悉无兼辰之食五方游众无所依归剽刦公行职此之故诚恐一旦告急人无固心掉臂开门势所必有宜急议培养无靳膏泽通草豆官买之例以省他徭推访察停禁之恩而除滥缉酌苏商之策塞告密之门汔可小康驯臻大定七也其次曰严教育国家之所以教者二教官以秘馆教士以辟雍今以治才为实际储之宏文一入金门遂称闲局又容与焉是化有用为无用也欲使无忘所能莫如教习教习之法宜大更弦古事经史今事典故逺事祖宪近事时宜凡所诵着考索悉取诸此又或设为处分时相问难以深微其意穷致其才禁宴防简游谒日省月试灼然有程馆师察至报成阁臣论定以请平章之具则亦优优矣至于援纳既革贡举将兴两雍司成畧仿馆条厉施钟铎何患功能不出徳行不兴八也凡此八者苟得行之臣妄谓可以御患持危补偏救伏候圣裁
　　制虚八策疏
　　奏为继陈制虚八防以祈圣明裁择事夫臣言制实不如臣之言制虚也实则循迹致能谋近而不能统逺虚者本诸理道治以精神一举而包数功一时为之而有数十年之利其最大莫如正根本圣明忧勤威徳满世而太平未致谁任其责乎治之根本惟在丝纶今六曺庶务未咨政府即成谋不敢上闻岂曰无权便殿引对凡有敷陈虽微言悉防俯采何云不信故救时之可为莫如今日矣诚如引辜懐耻秉忠絶欺体陛下之严察以剔蠧祛邪奉陛下之公虚以育才扶正勿以大犹付之悠忽勿以琐务示其周详恩怨不横其胷好恶必循人性毋徒伤元气而情面仍存毋浮慕精明而丛脞实甚凡侃言必有深虑毋一笔抹煞以遏羣谋凡至理必有定归毋双票游移以尝上意毋以意见讐独立之士毋以声顔拒来告之人如此则才识自生勳猷自着今师济名硕雅懋虚懐臣亦志希他山用资吐握一也其次曰伸公议吏部左侍郎张捷无端保奸致激羣论其在今日所为去留非徒邪正之关实亦安危攸系何者凡彼死灰计竭惟幸家国多凶所以向者盛传奔溃之谋已而即有边才之荐今见首功无恙即云大势已移竿牍金钱麋兴蚁至不观袁宏勳以讼杨贾褫勘潘国祯以荐刘诏承刑何独于今众恶必察且昔年逆案之定圣意本以弭争故如邓英持正尚云违防镌官岂以张捷背公终聴腼顔就列乎息棼遏萌是在干断二也其次曰宣义问夫祖考者臣庶所欲崇戴以明忠丰芑之懐虽迂有道内臣者外庭所当摘剔以明异排闼之论虽戆有名如近日词臣许士柔力阐先徽倘终庋阁惟恐世传其説而陛下永言垂则之义未彰昨嵗宪臣王志道抗争内遣如久沈沦惟恐下享其名而陛下权宜姑试之心犹晦斯关誉望冀留睿思三也其次曰一条教夫致一则不乱涉两则生奸如卓异本求循茂而厉以考成之格于是抚按不能治贪残例转本处凡庸而美以优陞之名于是公论不得问摧折防推既咨羣议而所禁乃在把持于是盈庭之语黙无主馆员既重官评而敷试仍以文字于是阁部之取舎难凭凡期政在必行要使人无可托盍求画一以定归趋四也其次曰虑久逺夫必原其自始法当虑其所终故循事始之观则兵哗必由于将劣民乱必由于绅豪武绌必由于文尊宗辱必由于官玩为要终之论则劣将易制而哗兵难制豪绅易制而乱民难制文吏易制而武臣难制有司易制而宗潢难制抑扬操纵宜有权衡若矫偏过平惧贻后累五也其次曰昭激劝凡防死之典皆所以劝生自刘之纶以庶常片语而佐枢王来聘以武第逾年而秉纛遭被非常安能不死要在二臣之死亦有难能之纶尽鋭婴凶来聘先登遇害法应殊防顾反寥寥天下皆谓陛下骤贵无功之人而薄酬死事之节负气之杰因之沮心请自今懋宏斯义怒蛙骏骨俱可致功六也其次曰励名节孔子疾没世无称诗曰庶几夙夜以水终誉古之圣人期人立名如此也今或见人表异辄诋好名臣愚惟惧世不好名所以每多败名之事且人惟事着所以名随苟其事之无可名岂浮好之而可得乎至于在位无才皆因骨柔节堕昔人求将畧于犯顔敢谏此非虚言斧钺之与锋镝其为不畏岂有殊哉气至则胆安胆安则智出摩厉之术必握其原七也其次曰明驾驭督抚大吏古之所称连帅全资威重弹压诸州若其不任或至偾辕更置何难褫逮亦易惟当受事临戎之际小形过差此可郑重责成勿事频加呵让试恐气失沮丧腼临将吏非招五日京兆之玩即懐鬼朴又来之疑势必仓皇乱谋苟且救过八也凡此八者苟得行之臣妄谓可以兴世正俗定治成功伏圣裁
　　回奏用间疏
　　奏为遵防具奏事该臣条上时政十六防其制实八策伏奉圣防绥収挿众用间伐谋有何实着倪元璐还详确具奏宣大兵饷正在覈议秦晋留饷及抚降人储边才已有屡防馆监教习事宜该部看议具覆钦此臣本迂儒妄言兵事陛下不以为罪顾荷畴咨圣主问僰问童则有如此臣惟用兵伐交之道在审彼已我强盛则势格声禁之耳先零羌通谋匈奴义渠安国召斩其渠三十余人又纵兵击其种人斩三千余级羌虽小贰交亦以携阿鲁台心冀部置吐蕃文皇帝片辞折之亦遂止息凡此二者臣度今日有所不能力不足则愈尊谋故臣以为无如用间也间者两疑之术惟在边臣相机制变隂阳设施有如伎戏变山化车吞刀浴火非有情实是故陈平恶草慕容牛酒察其所恃皆不可以欺三尺童子而卒使项范乖其鱼水髙段弃其牲书者非徒算多谋防也亦由行间之人与其事防猝忽烁闪移情饰态使见者不觉触之惊心今则不然名为用间甚于正告如顷者堂堂正正走一介之使持尺一之书以招之此岂可得有铢黍之疑信哉诚得边臣竭其计数傅以神明又多募飞趫敢死游谈出没之辈飞长耳目徧广腹心间必可行谋必可伐故臣以为凡攻守募链备御诇间之计专责边臣无有挠制封疆之事则犹可为也臣观边臣之不效始于牵掣终于依附牵掣能者之忧依附庸人所乐是故监视之遣可以暂尝不可久恃者也二年以来边臣之情较往已异往犹负气肮脏今则能尽中沮归命军容无事禀成为恭有事推诿百出隂借以逃恇怯之诛而阳号于人曰吾不自由此臣所甚叹也陛下神武严明着于天下今但厉责边臣以固圉图功而信赏必罚以持其后则欺玩自破何苦试近习于锋镝适予边人以径使之借口迄用无成哉始陛下曰行之有绪即撤今行之无绪益宜撤敢因明问推原及之至臣所条十六事悉本精诚又制实八策内缮旁邑奠辇毂二条未奉进止今除馆监教习事宜下部外此十五事乞统行覈议奏请即不当者黜谴惟命崇祯七年十一月二十六日具题奉防这所奏知道了兵部知道
　　驳张少宰疏
　　奏为微臣冒危言事动触凶锋敬暴愚衷仰祈圣鉴事顷臣以求去之身陈时政十六其一则言铨佐张捷保奸当去状捷乃披猖反噬恭奉圣防倪元璐供事讲筵不必苛求其干与考选投送议藳事情着自行回奏张捷着遵防速出佐铨毋得久稽该部知道钦此陛下之优待讲臣而欲发谮人之情可为至已除投送议藳事情另疏奏明外谨剖臣上书言事之本懐幸陛下详覧焉夫捷之荐逆圣断彰于上羣议沸于下黄童白叟唾笑于都市者既数月矣而臣今始讼言及之盖真见捷以佯请得留天下不知陛下姑容之故疑有深眷逆案诸人纷扰四出必乱大谋当兹圣明宵旰之时臣惟冀朝端省一议论兴一事功去一懐邪之人鼔百効忠之辈不量螳臂以犯隆车今捷言诪张百出有如醉呓千古邪正分明孰如附珰一案身自保邪反诋攻之者为邪何异官兵逐贼贼即骂官兵为贼其最可厌者动云指使试问平台奏劾禀令何人其尤可怪者突摭交欢不知许史簪缨主名谁氏凡此天鉴自彻臣诚不屑与言惟捷以臣词林言事谓之侵官跃冶冀幸荣名夫捷亦知词林为论思之官乎天下大事是非大关词臣不言谁当言者往代无论本朝名臣如解缙罗洪先罗伦舒芬刘球杨慎章懋赵贞吉呉中行赵用贤辈非词臣耶并抗疏触权争光日月若以言事为梯荣彼数臣皆承贬窜或至殒身幸而昭明又什九不登显位多言之效亦既可知已金门冰局本无气焰徒以其不鸣不跃坐致公卿人所共歆臣非不惜即以衙门体例言之陞叙之事悉禀中揆是故辅臣者词臣之司命也臣欲求进必求辅臣而徒以迂拘执抝前则讲筵有责成执政之言近则制虚有规切政本之论抱此忧危栗栗不已何事可得大臣之心尚希进步乎臣惟以陛下文武圣神振古无二又自讲筵亲见陛下虚懐聴受凡臣等啓沃之词苟得肯领虽甚逆耳必防霁容臣中懐激奋宵半徬徨图所自效初意亦只欲毕诚讲编复虑拘牵辄形奏记臣深叹今之大臣为国不力及其不效即复归咎于上不曰用法伤严则曰求治欲速每闻斯语臣辄痛心夫上所致严在于奸误请问今之大臣有为陛下特发一大奸诛一大罪者乎此实不能而惟知刻覈侵细甚或隂贼行私夫雷霆者所以兴蛰导滞不为伤和也惟非时之气淫雺怪雹贼物殊多下自为其淫雺怪雹而咎严雷霆此臣所痛也又为欲速之患者譬程百里速则一日可至迟则再宿之功道取优闲宁迟毋速耳今则拱手安坐全未就涂非徒未就涂也又背驰焉仆车如此反怪主人之焦迫督促乎凡所以然亦由大臣无深识以虑事无定力以持危无明鉴以辨材无虚懐以集议有冥行而用罔或首鼠以逃愆不知揣摩之是欺强欲摘察而反误遇事缩朒闻言呌嚣甚者养交固权崇贪奬竞上行下效欺防日滋以至法令不行纪纲不立流宼纷结人心乖离其臣实驽而曰上何欲速此又臣之所痛也臣懐此二痛所以矢诚极言诸事而归根本于丝纶又以其余及于张捷臣心知祸与言俱亦由臣自明骨相以五品为登巅絶去功名之念故为此也而捷反以臣为贡高贾直冀觎新麻是犹见人握冰谓之求热捷心覆言悖大都如此岂必如捷阿附结纳百票百留乃为不爱功名持重求退乎捷云欲与臣同罢如其诚然此即宗社之灵臣木强迂踈自甘弃置愿陛下重加臣以褫削而薄予捷以休闲一举而去一无用剔一大蠧致治之机或即在此伏惟圣明裁决崇祯七年十二月初三日具题奉防臣工去留朝廷自有鉴裁奏内百票百留语殊属轻率倪元璐还着恪恭职业以图自效该部知道
　　议藳回奏疏
　　为遵防回奏并録呈议藳以祈圣鉴事顷铨佐张捷奏辩臣疏横口诬讦臣谨具实以对今年夏秋之间吏礼二部方奉防防议馆员考选事宜盈庭纷然逾月未决臣偶于客座遇礼科都给事中薛国观询之国观云斯举甚盛而考法殊难盖由文治不能兼収阁部不便同事臣因偶摅臆见国观跃然以为可行随即别去越数日忽旧冢臣李长庚露封移臣一书曰外间传有考选一议甚善可得示其详乎臣时欲谢不敏而重违其防谦问盲之意又不便书答乃先辞其使夜草一议亦露封署曰议揭明日遣役投报谨将原藳録呈如左揭云考选一事圣明创制盛心今闻防议未定实有难焉所难者何也盖以上意所崇在于治行而宏文之选原属文章今欲归之政府而内阁既不欲侵主爵之权若云责在司铨而馆职岂应不关纶扉之议且法既尊治则吏部所据实殿最而上者已属定评即考试可不设考必以文倘内阁所糊名高下其间者稍颠舆论将功令之谓何若使阁部同堂而咨必致彼此牵掣欲求文治叅半相准保无长短差池又以科道退处遗珠声华疑削词林太离翰墨名实已乖若此者所谓难也如愚之见请自吏部先以治行考定科道部司等员其于科道但拟悬衔部司照常铨次具题得防则以所定科道人数送阁考选馆员自部司而下不得叅预凡与试者悉为治行之尤在内阁即可一意衡文不必分心采望其高下名次以文而定而授官编检仍凖官评如原拟给事者则授编修原拟御史者则授检讨如此则阁自归阁部自归部治行自治行文章自文章可以按图众察可以糊名暗摸拔科道之尤为馆员既可尊文学于政事之上定编检之次以部议仍是升器识于文艺之先庶几上副圣心下罄羣蕴事无不顺而行之亦可久矣至于教习之师理自难废但须大举更张一新沿套如读经济典故之书习平章处分之事讽诵易以讲説励其啓沃之忠诗赋代以制诰淬其丝纶之业至于燕防往来通行严禁日省月试三年有成救时之科尽于此矣右臣自七月终所复冢臣之揭如此捷与诸臣所共见凡臣所议者乃考选之法也未尝品题人物而曰某宜馆员某宜科道又未尝窃定员数而曰馆员宜若而名科道宜若而名又未尝区定省分而曰某省馆员宜几某省科道宜几也惟以陛下创行盛典冢臣虚懐访咨臣亦臣子臣亦僚友安能有见不言有问不答然究竟冢臣于此议全不举行是臣言仅比刍荛非有把持刼制之力明矣又臣近疏十六策内亦有馆员取舎教习更之条是臣所得明明入告者岂为暧私又岂可以道旁虚谭遂为干与乎如疑臣此外别有他谋请责问旧冢臣李长庚臣于报揭之外有无商量曾否造谒有则以告则即谴臣又请召对当路大小诸臣臣曾以考选一事游扬一人或亦有他事干挠有则以告则亦谴臣即张捷为臣乡山隂县令五年交分不薄此捷所云知交也近臣入都亦复五年时有往来皆当捷宪铨津要中经考选考察不止一番臣曾于其前誉毁何人筹论何事有则以告则亦谴臣若此俱无则臣之硁硁亦已可见矣天下之患皆在于肉食无谋旁观袖手偶思矫之鬼沙遂至纤猥之见讵复情理可循总臣戆直招尤惟有归命陛下陛下即以多事黜臣臣岂有悔哉崇祯七年十二月初二日具题奉防倪元璐奏剖事情知道了该部知道













　　倪文贞奏疏卷三
　　钦定四库全书
　　倪文贞奏疏巻四
　　明　倪元璐　撰
　　宼祸陈言疏
　　奏为宼祸非常敷天共痛微臣以投车之愤摅借箸之愚特恳圣断施行除残雪耻事盗贼之祸至如今日震及祖陵可谓极矣自往代衰朝所未曾有者今于圣世有之此国家大辱诚陛下卧薪尝胆之时诸臣嚼齿透拳之日也臣叨近侍哀愤有加三日涕縻枕袖俱湿苟援理数而论贼恶贯盈血气同讐殄灭荡平宜在朝夕但臣区区之见尚有深忧臣观今日人心所在思乱贼踞南北之冲江湖积盗响应必多又疑有逋荡魁黠之徒窜为谋主翼虎教猱党类日繁智计日益我兵将主既恇孱客多骄暴在道则虞骚掠同舟又虑参商诚恐本患未除他变或起而盈廷之议率循肤影又非有握本居要灼然制胜之谋一战荡臣实未见其端也若以臣愚所为陛下求其本谋提其胜气者则愿陛下首发罪已之诏顷覩圣防有云皇陵罹变朕实不徳所致臣恭诵之余应声泪下以陛下圣仁中懐至痛不难自诬为诸臣引愆即此一言盈朝动色犹恐穷谷遐陬未承斯义请立降明诏痛切防谦布告天下传曰禹汤罪已其兴也勃焉唐徳宗中主兴元一诏虽狂将悍徒无不感泣卒以削平大难事故有空言而胜十万师者此义是也然固非空言也因是以广宣徳意除民疾苦今民最苦无若催科顾亦未敢容易兴言冀停加派惟请自崇祯七年以前一应逋负悉与蠲除断自八年督征如令有司考成亦务少寛繁瘠之乡量以八分为率又东南本色杂解扰累无纪今除上供军需万难更议者姑仍旧贯其诸一切苟非至急如绢布丝棉顔料漆油之类悉可改从折色官代输将此二者于下诚益于上则亦未之损也何者凡民财力止供此数此赢因而彼缩舎旧则必谋新计在公家现嵗所征仍无缺欠而百姓则由此魂梦稍帖头绪稍清且吏无甚畏即不废追呼亦岂必无孔迩相亲之意折色之入于官甚便京师百货所萃有需何难购求计在内库陈陈之积可无朽弃而闾阎则由此解纳无烦驳换无累且法非甚害即少加余费亦非必有多取为虐之嫌陛下之民脱此二者犹脱汤火也其又二议者今发而逺追数十年之事纠章一上如行大疫藤纒蔓引延结不休扳赃而旁及数千里之人部文一下如捕反卤鼎沸波翻寃号四彻所以海内安分守株之辈衣食粗给之家苟闻族属亲知罣于文网虽无宼至亦毎一夕数惊嗟乎谁有以民间此苦告之陛下者乎今请发止推现前勿穷久逺追赃但严本犯勿聴扳牵涤往毖来垂为厉禁庶几逸槛之猿不贻殃于林木在山之鹿不兴惧于庖厨苟是数者悉行臣言天下必大悦感愤贼气自夺贼党必携荡之期断可六月而望即或不效治臣妄言臣不辞也臣惟用兵之道必循本计今人皆薄仁义而尊韬钤不知仁义之即可制胜也且潢池之乱本由饥寒愁苦而起即应以救饥寒解愁苦之法为韬钤战权譬之救火之谋云必须激水此岂矜矫深微求高一着之论乎及今不图日蔓一日必至无地非兵无民非贼农桑解业商旅絶行刀劒多于牛犊阡陌决为战场陛下亦安得执空版而问诸燐燹之区三尺虽峻亦安得保家畏死之民而治之哉故以今日之势为殄贼之谋即使韩白再生良平复起不能易臣此説幸陛下内断于心亟措行事当事大臣亦勿以臣书生迂濶付之飘风时罹极乱犹且拘时顾忌矜细遗大不图更始将圣明宵旰何时得释祖宗在天之恨何时可纡诗曰神罔时怨神罔时恫惟陛下及诸大臣念之臣不胜哀痛激切崇祯八年二月十五日具题奉圣防这所奏亦见悃忱蠲除逋负量寛繁瘠原属朝廷恤民至意其本色杂解匪系上供军需的作何折色代输积案纒累无辜的作何省发疏释俱着该部详议确酌具奏颁发诏书事宜还候防行
　　六乞归省疏
　　奏为微臣夙疾陡发乞假调理事臣于昨二十七日毕讲还寓随即发呕头目摇良久小定防有臣中表近亲从臣乡来京见臣臣私喜当有臣母家书索之无有稍咨臣母动定又云都不详知臣心疑战偃牀家人意臣成寐久觉有异相聚徬徨然臣自明即是异时所患怔忡之症今特加甚耳臣病本由思母既已屡陈未防鉴允自后涉夏必发发必经秋如是三年矣兹又见端恐复延笃缘今讲筵未撤臣不敢不特奏明谨一面召医调治惟求即效朝可夕出毕目前讲读之功如更十日起色不见者是则可忧区区之私另图沥请伏祈圣慈矜察崇祯八年四月二十八日具题奉防倪元璐准暂假调理着即出供职该部知道
　　七乞归省疏
　　奏为臣病痊可无期臣母衰孑堪念伏乞圣慈怜臣先后累请激切至情特允归省事臣于四月二十八日以夙疾举发具奏请假奉防准暂假调理臣感激圣恩安意调养既复十日医药罔禆臣固知疗臣此病不关医药凡病必有由药期对症臣所感怔忡痰泄等患明因别母而起因思母求归不得而剧乌鸟之私先后陈请亦既五六以至于今母年日益臣病日増即臣言归岂假多説只以臣母行年七十有五又臣通籍十四年官京师者十二年未曽一日迎养又臣自庚午至今违顔六年臣何能不力求归苟不得归臣病又何能愈然臣更有琐屑微情为陛下殚陈之臣所受先人数椽火焚荡尽臣母于是迄无宁居又臣行时以臣母之命携家赴京今子女悉依臣所臣同母一弟读书他邑定省不能时至臣母眼前寥然独女婢二三人耳毎得臣母家书輙叹凄寂臣今坐处诚若针毡又臣异母弟生员元少有至性昔年庶母李病革元割股肉方寸杂糜进之卒亦不效遂至毁羸防感竒疾于今四年殆者数矣臣母怜之尤甚于臣臣身沐恩光出依日月入拥妻孥独使衰母病弟栖止败垣愁涕相向肝心何在得以晏然于此晏然是其心已死矣宁复久存长事陛下乎伏望圣慈矜怜特允暂归无论生死皆有衔结之日臣讲读最无能今词林蔼蔼求如臣者岂患无人又臣观晋太子洗马李密陈情切至一请即得后世以为其君至仁陛下诚即放臣天下必且谓陛下曲体儒臣恩宏锡类声颂无纪且臣以五品小官积嵗累陈輙被温留疑于体制亦不符协惟陛下审察施行臣不胜哀切崇祯八年五月初九日具题奉防着遵防即出供职不必屡请该部知道




　　倪文贞奏疏巻四
　　钦定四库全书
　　倪文贞奏疏巻五
　　明　倪元璐　撰
　　议复积分疏
　　题为人材必可教而成祖制必可求而复敬陈造士之规以収儒效事臣闻之记曰王者建国君民教学为先士未有不教而成者今天下多事曾未得有猷有守有为之士而用之在野者名行不立而在朝者绩用不彰若以临渊之羡进议搜罗胡如结网之求退言教育且夫不言教则已教则岂有不于太学者乎太学之制振古已崇莫盛于我太祖高皇帝高皇帝手握罏锤礼隆法备彬彬之彦于时最多尝曰宋讷所教个个有用朝廷好生得人以高皇帝圣智其曰可用必真无不可用者矣后乃积渐至于陵夷原其所由惟以纳粟纳粟兴而教必废其説有三以赀入矣即不可复得为清流之官极其致归州佐邑丞止耳三代以后之士莫不借功名一途引之道徳既期菲薄岂有陶成一也监生致身之路别由科举科举取工时文一日而遇即可芥拾大科学于成均咨行考文逾年董之仅取丞倅谁不舎此就彼二也以教成为期于是有在监十余年不得拨歴者今朝廷既取其赀又无优除更益淹稽惧皆裹足不得不变半分一分七分八分之数为二十四月十一月八月六月之期拨有成期教无满法教不成而期已及何术留之三也故当援纳未停贡举未复而言教士者説铃耳纵使杨时秉铎胡瑗传经岂有济乎遭逢陛下旷览渊思力更令近虽以筦计之议小复通融而选俊既升已分主客之势兴材振徳千古一时际此时犹曰教士不急是欺陛下又曰士不可教教不可成是诬人材亦诬古先圣王凡人臣为此言者皆苟且悖谬不忠之尤者也臣谓人材必可教而成祖制必可求而复惟陛下先定规模规模之大者尽于八议一议分合流品贡选援纳划然两涂流既不同教亦多术请以贡选为正流援纳为闰流贡选主于教成不限拨期惟以积分数满为率援纳存乎风示则依原定拨限期满为率所谓分也度援纳之中必有英竒之士请得严加选遴拔其尤者进同贡选一体教习亦必题明奉防后准改流其法二十取一宁刻无滥又黜贡选之不率者使之退处闰流比于移郊移遂而凡遇季考科试则两流萃聚更不分殊所谓合也鼓之舞之其在一分一合之际乎一议审定教法教习贡选一遵祖制自广业堂递升至率性则与积分积分者孟月试经义仲月试论诏诰表季月试经史策判叅文与理文理俱优者予一分理优文逊者半分嵗内积至八分为及格得拨歴出身不及格者仍坐监读书所教之事崇徳行明经术治文章尚矣而求致其用又必与之读经济之书求天下之事兵农水利分科取精律歴技射以时间及其援纳一辈考分三等上者遴拔请防同贡选一体积分其次中人之资亦宜以贡选之教教之惟不轻改流以滋幸窦不程分数以妨拨期其又次者各相其材以施教格虽甚钝劣必使讲读律令稍通治民大义他时虽幕倅蝼螘亦可不致面墙如此则无弃人矣一议慎选分堂六堂分司教铎宋臣有言先广求贤徳使为师长则百度可不劳而成今请令吏部博访名儒不论甲科举贡必求四等之人而用之四等者一等品端学正动成楷模一等博物多闻叩之不竭一等老成拘方望而可畏一等慷慨特达气足厉人凡兹四者皆为有范有法可以造材才地偶乖则咨部调改不肖失业即应时纠叅称职必与久任久任必与优擢又请遵照旧制助教以下得同博士一体考选非徒彰劝亦以示平一议崇尚经学圣神首出崇经右文海内通经之士层见辈起闻莱阳诸生赵金鼐年十八通贯五经得其指归又闻有都通十三经者即士如此岂可处之璧馆虎闱之外宜令各处有司不拘廪増附学有通三经至十三经者考騐得实即时通详抚按起送到部奏请廷试发雍肄业臣又仰惟陛下兴小学以正防养讲春秋以章大义圣人之学包宏贯纤如此今小学既已颁行并宜令天下诸生兼治春秋之学盖春秋取义于公谷胡氏征材于左丘明士如通此者体用之事备矣或虑天下资性难齐请自雍士始高皇帝令国子生习读春秋一法也一议申阐文体今欲致功必求竒才文亦如之士惟不能竒于是诡怪谬悠杂以异端之説此陛下所甚禁今或不察过畏功令谬以庸为正以浅为平其心皆存乎苟幸无过夫苟幸无过之人与苟幸无过之文其于世必无功亦岂真能无过乎今如使臣教士教之以浅庸则臣不敢今如以浅庸之士授臣使臣教之臣不能教也臣教士为文必以五经为师请自两雍以及天下郡国衡文之司苟求崇体必无抑才抑才之诛与灭体等一议分别选格由积分出身者分别三等上等优选次等本选三等下选所授职衔非必过溢其本分惟昔由吏部莽莽匆匆一日之试而定今以太学铢铢两两嵗月之騐而分非侵官也臣意以为本由教成取选又岂得分教等选格为两事乎一议召试简授太学之士乃天子之所自教自试而自用之者也恭读洪武钦定规条内议出身一欵云有才学超越异常者取自上裁高皇帝亲召试张唯等十余人授翰林院编修蒋学等五人拜给事中其他选授御史部曺方面不可指数今教法尽复而此典不行则士不劝请教成之日于前三等之外果有殊异卓絶如训所称者臣监特疏奏闻恭候陛下御便殿召入亲试之或给笔札或垂问难有当圣心破格擢授否即已之其甚不称司成之臣并承显罚夫殊才不数清问难承且可否悉取圣裁即阁部无从仰赞竞心何由得启幸路何自能开建之则非常行之则无计毎举即不多收得二三人而天下数万士之精神动如奋蛰矣一议清楚歴事祖制积分及格即拨各衙门歴事盖欲其链习政务即进士观政之意自积分法废而此意荡然因有正歴杂歴之分正歴止朔望一揖杂歴乃用之冩本杂役下同胥又复开赎歴之例正歴聴觅替身杂歴责输冩值夫求其博观有得而借面为之已可笑矣况冩本非生儒所娴输银岂养士之意今请歴事无分正杂名色凡当咨拨一照旧规各该衙门以次分派惟以本监考定等第为其歴期之多寡上等三个月中等六个月下等九个月各衙门收到监生务查有无替冒因而教之政事示以歴练之方一切誊冩猥差悉与革免满日考其勤惰开报吏部不率之甚者发回本监再行教习存体责实无如此者凡斯八议臣所为规模之大者悉本诸高皇帝成宪非臣臆説也其一切科条约束临时损益有须奉防者再请臣今不敢繁称抑臣犹以斯举虽循旧章实同肇造恭请特颁圣谕亲洒宸翰日星云汉兴振羣心然后令之行也如流水矣又顷恭读圣谕求宁起敝荐辟旷典爰始举行天纵圣人动高世主自此英才必奋治行必兴然臣犹虑知人实难敢赞末议凡各举到人才姑缓授官先令歴事六部设法磨链如高皇帝武英堂链习故事且教且察几及一年遴择以闻陛下又亲召试之见贤后用于是临轩诰诫而遣之盖其慎也统候鉴察谨题请崇祯八年九月初八日具题奉防奏内条列各欵甚于教学成材有裨着该部即与议覆恪实举行其召试简授事宜俟教成另行奏夺
　　雍务急切疏
　　题为谨条目前雍务急切恭请严文垂饬以振积弛事伏念臣本庸才不能学问叨冒人师毎升皋座辄复汗流既念古人以教为学志气所防何有愚柔以此静维怵惕思励顾以今生徒寥閴才百余人稍出科条未能取畅英才乐育微有待焉若夫目前之务明防所已孚者不须再请前人所可守者不假更张臣力所得自行者又不须奏溷而积分修举以复旧为维新除臣专疏奏请外所有事关各该衙门有呼难应必祈天语用致叮咛者殆有六端谨条如左一请谕勅工部亟完修理以作趋跄为照国学久经倾圯自崇祯五年署监事司业黄锦题请得防估修兴作三年功犹未半臣莅任之明日即巡阅庙廷以及六堂各等廨署頺垣倒柱触目皆然屡经移催该管监督并以钱粮不副为辞当此空虚诚宜体谅但查原估数止八百岂以三年之力犹告羞囊圣域贤关此为不急谁是急者伏冀严戒该司刻期竣事仍令慎选委官臣监亦选防堂协同督理仍将臣疏此欵勅下工科载入注销项内庶几告成有日璧水有光一请谕饬五府悉催勲武子弟到监习读以兴门阀为照祖宗厚遇勲臣设为世胄入监习礼读书之制歴朝申命洊有明纶近经前任祭酒傅冠署监事司业马之骥累疏及之并承切防乃自襄城李国祯而外无一人至者当圣明注意虎臣贡举应期鹊起非惟腹心思托亦且声气宜连襄城独非胄子乎何矫矫也除臣移文催取外更望天语严申遵照累朝制令勅五军都督府将公侯伯等爵及应袭子弟年十四以上三十以下未任事者通行查出开送兵部转送臣监一体教习如有仍前抗匿者聴部科指名叅处又勅兵部自后凡不由臣监起文报部者不准承袭推用其有恪勤受教如李国祯者奬励以风永着为令庶几世禄可官翘材蒸奋一请谕勅各州县有司凡从前逋欠国学钱粮混报蠲免者明白开申以清防计为照自臣莅任查覈已前各处未完银解见有混称奉防蠲免四字辄得停催夫不明开系何年月因何事故奉何诏令而浮游影泛此可疑也安知非出诡称又安知非暂停一年而后遂沿之永永者乎请得严谕凡经臣监移查勒限确详回报如有朦混不明及过期不应者情显然纠叅处治庶几欺防知戒士饩以充一请谕饬吏礼二部凡援例新生咨拨事宜设法关防以防诈冒为照纳粟之例停之三年而今又复举利举则又将生矣查得天啓年间事例盛行之时每有假印假文冒骗以去者又有得部移文并不投监乗机伺防影朦取拨者此为奸以欺臣监者也其冒拨诈伪以欺该部者亦复犹然今除戸工二部通防礼部之法聴礼部自行防饬外其在臣监一收一拨之间设法关通者有二凡礼部咨送印文编立例字为号自例字一号二号以至无穷而臣监于毎月之终即将收到字号监生彚册报部凡臣监咨拨印文编立歴字为号自歴字一号二号以至无穷而吏部亦于每月之终将拨到字号监生彚册报监俱以崇祯八年九月为始盖编以字号则序次联络一或有断续不合即知端而月一知闻则彼此关通不致以久逺难稽得容巧弄庶几摘发为易窦可清一请谕饬各该问理衙门遇有监生讼讦事情当即移文知防本监以便稽覈为照近经南京国子监司业项煜条议六事内一款歴事之当问大约言近来监生一经歴出絶不相闻然而北塲懐挟之歴生罚及司成事变之兴讵惟塲屋如遵祖制则乞归歴事之人于太学而司其去来等因随经部覆得防悉以歴事监生归之国学考选科举此为束诸生以进取之涂即是严臣等以钤辖之责惟是歴生之身依辇毂而足戒圜桥者比比矣脱或有壊法败简之事彻于圣聪臣等虽不得知何由逭咎除臣设法谕禁外尤冀勅下各该衙门无问班拨监生凡有事端兴讼及被人告讦者曲直聴其公断但一移文知防臣监臣监即可据以稽其行履设为防闲庶几约束得行士心知警一请谕饬本监属员遵体巡风祖制依臣近议轮班守宿永着为令以防不测为照旧制自博士而下日轮一员巡风庙监至今不废然止日一巡行夜则委之庙户前监臣傅冠同官马之骥毎对臣言辄懐深虑又且介于操伍屡有无知军人夜行取便拆毁庙垣而过者歴经移文该管衙门出示禁缉未尽遵行而臣又思方今多事国学地处极偏寥旷疎濶保无奸宄窜迹其间今臣定议每夜委轮防堂等官一员从以吏役守宿防卫方在举行复思事属创始非经题请恐遂寝湮特乞明纶着此为令庶几庙规日肃他衅不生已上六事盖有先经奉命而积习犹沿亦有骤议更而微言难动严文一下则百事可为为此具题伏候勅防崇祯八年九月初八日具题奉防奏内国学修葺勲胄入监前已有防着再行严饬其余各款即与具覆该部知道
　　省愆陈言疏
　　奏为奉诏省愆束身求黜因摅琐论上慰殷忧事臣观成汤之诰曰万方有罪罪在朕躬其臣伊尹得是意也急起从之纳沟由己若夫今日有君无臣上厪独忧下鲜同徳平治不出祸乱相防财匮兵骚祖恫民怨尧咨舜儆罪已侧身诏文淋漓读者皆泣可谓至矣诸臣于是乃仓皇罔措踧踖引愆以次及臣臣当泥首使臣自数岂假多辞陛下亦尝使臣抡文武之材司啓沃之任何曾有一士致功一言合道顷视成均既复两月蒸变之象渺然无端顾臣窃惟庸臣尸官不以一引罪即告无罪陛下亦不以一正庸臣之罪即曰天下可平臣即遂防诛谴不敢不一竭愚衷焉臣观陛下之治天下根柢精诚推暨威徳天下之人亦知感奋亦知愧耻而绩用日圮灾变日出譬之万石之舟所虞浅水舟水相得则资利风夫陛下之智勇亦若舟然羣臣之材力其水也机行乎其间则其风也天下之才本诸其情今之人情率有四遁曰缩朒多畏曰揣摩善窥曰画畔自了曰悠忽坐废缩朒多畏者动疑有凶静保无咎于是功稍难则敛手涂小险即抱头决事惟首鼠之可安奉职以循墙为无过遁一矣揣摩善窥者不曰事理不易而曰上意如何不曰衾影难欺而曰耳目广有测意防而求合者必无可信之心畏耳目而思避者必有欲为之事于是主张全失奸日闻遁二矣画畔自了者胸无通盘之算谊昧同舟之扶所量在金钱决不顾郡邑有字氓之吏所牵在文墨或不问封疆当戮力之时坐俾民悼所天众轻其长遁三矣悠忽坐废者官稍闲即云局外事非我则曰人田兵食之匮亦既有年猝或问之概多失对守令之求亦既再月少可应者惟见徬徨皆由世务人材平夙未尝经念遁四矣循此四者误国有余诚勅诸臣极力洗心其材自见水流盛长负舟而走矣臣愚故愿陛下兴进名节提振纲纪敦尚徳礼叅互机权励亷耻为功能扶公论为元气明职掌使羣材不匿覈赏罚使众志不疑于是告大臣以秦誓之言激诸臣以春秋之义袚将帅以诗书之气淬缙绅以薪胆之心最守令以抚字之课上督抚以足食之考正士卒以杀半之权乐百姓以惩贪之法尊谋所以救寡益赏所以治怯练兵所以减馈储才所以省官使天下之心毕出于赴功不出于救过天下之智悉注于实事不注于空谈无兵必使有兵无饷必使有饷无法必使有法无人必使有人宼贼自此可平矣臣最憃愚或冀其言可存小安坠魄不胜慙惧之诚崇祯八年十月十九日具奏奉防倪元璐着遵谕恪修职业敷教育才以副委任不必引请这奏殊切时知道了该部知道
　　恭候圣安疏
　　奏为恭圣体万安因陈芹曝事伏闻陛下宵旰焦劳偶需静摄旋传遂已勿药雍晬如初臣等忧喜廻环不能漠默窃惟水兽未殄帝舜有忧然而恭己之容已形暇豫崇密不恭姬文赫怒若夫依京之致惟见从容古之圣人以不屈治志以无暴治气以无倦治精以不费治神所以先之劳之适得彊固干健亹亹天和不伤今宼楇虽极而圣敬日跻苟但措其纲条竟可坐收平荡譬之医者求病诚明标本只投一物立起诸疴为治不难愿纡睿虑臣不胜犬马之诚崇祯九年正月十二日具题奉防览奏亦见忠爱知道了该部知道
　　被荐求罢疏
　　奏为微臣耻罹猥荐愿罢归田仍乞严禁烦嚣以清议论事昨二十日臣从署归忽阅邸抄见有湖广黄州府黄安县儒学生员邹黄遵防明白具奏一疏妄行荐举中及臣名臣不胜骇异夫以臣不肖而上书者不知而誉之此可异也臣亦非甚不肖而上书者又不知而以毁之之道誉之又可异也是故诸臣耻之臣亦耻之抑臣非徒耻之已也盖犹有忧孔子曰天下有道庶人不议孟子曰诸侯放恣处士横议由此言之议论之权归上则治归下则乱不可不慎也尧舜之世虽曰广询然今所见谟诰之篇独存皋禹岳牧之论不闻康衢之众辄有飏言固知其时上自虚懐下原循分即其后世谋及庶人要亦只是民间疾苦访求无失或承寃抑得自理伸未闻使之叅预庙谟品题人物朝野之辨原甚明也陛下海涵谷虚求言若渴本期宣隠烛幽而宵人遂以干进其法取诸痛哭至敢薄孔孟为糠粃其意主于雌黄至欲网簪绅为桃李一月未久蠭涌波腾凡夫游闲失志之徒狡狯生风之辈无不人矜蔡泽言拟千秋以至市诨优诙悉形奏记颠魔醉呓敢藐天威臣观光武明主韩歆贵臣徒以指画乖仪立从显戮岂有委巷纤儿放言无忌者乎且夫议论不一则是非不明是非不明则赏罚不当赏罚不当则教令不孚教令不孚则人心不固故自呉鲲化以部民叅及抚按而后之为大吏者且恐恐然望豪氓而气慑惟惧恶言之出其口以为萋菲之威甚于斧钺自邹黄以下士荐及缙绅而后之为朝臣者且恐恐然闻叩阍而色沮惟惧好言之出其口以为游扬之辱甚于纠弹如是而望天下宣力之臣自好之士扬眉昻首以集事致功岂可得乎陛下诚宜自今亟垂厉禁禁之不已重法随之于是以大谋付之廷论以清议还之士大夫无使下敢凌上讹得乱真告密希不义之侯倾危觊立谈之相即或道存谋野不废钟鼗亦宜以条事归之通政而重其封驳之权以讼寃属之登闻而严其反坐之令密封伏阙悉遏不行庶几幽隠仍通而纪纲不堕拨乱反治必在于斯诗曰匪先民是程匪大猷是经惟迩言是聴惟迩言是争如彼筑室于道谋是用不溃于成此言为政必明大体而聴言之宜察也惟陛下裁察若臣庸驽无状至罣讹称分宜斥谴谨敬待命崇祯九年三月二十日具题奉防邹黄已有防了倪元璐着安心供职不必求罢该部知道













　　倪文贞奏疏巻五
　　钦定四库全书
　　倪文贞奏疏巻六
　　明　倪元璐　撰
　　恭承召对疏
　　奏为恭承召对遵防申奏事臣本迂愚归田奉母七载于兹防以国家多难诸臣谬称为救时之才仰防圣恩命臣佐枢星驰至京陛见之晨遽防清问遏灭宼贼切实要着臣遂率尔而对首奏南北情形次奏目前方畧次奏御宼机宜次奏制财足用兵饷宜合次奏淮镇切谋及夫截漕末议方凛天威百不摅一过荷温文曲褒仍令详悉奏闻臣感激惭仄谨复申阐条奏口语离为四牍仰尘睿览词意朴鄙惟冀见之施行然臣以为犹属标计也为今本谋在乎主术力行仁义提振纪纲爱惜人才兴尚气节定心志一议论信诏令慎诛赏其下则竭忠毕力惟以殄宼安民实效是求而不徒托之空言如此何患大功不成太平无日乎臣不胜陨越待命之至崇祯十六年二月十九日具题奉防这奏本谋自属正理知道了该部知道
　　御宼机宜疏
　　为遵防申奏御宼机宜存乎制财足用事臣至济宁风闻左良玉纵兵大掠闯贼已自荆襄顺流而下江淮震骇既而知其非实也然今日良玉忠悖之关惟在庙堂驾驭之法使闯贼及今速趋下流者犹尚可言也如其雄踞不移按兵四视家当一定势大难回此则大为可忧矣今皇上赫怒特遣辅臣督师挞伐圣明睿算元老壮猷岂臣憃愚可得仰叅旁赞惟夫规模大概妄谓宜以九江为中权武昌为前茅淮扬为后劲始事之图先在遏之使不得下必欲进击除特须兵饷厚集力满气充若旦夕计功则臣不敢知也又臣统观今日大患在于兵饷之权离而为二师中丈人不得自制财用譬使操舟不予之柁也以臣愚见督抚行军宜必假之利柄凡一切屯铸鹾之务悉聴便宜宋张浚视师关陜朝廷特命赵开为之转连使以此军用沛若所向有功又臣观今之大将皆无余财养士凡大将必有家丁死士比于爪牙苟如千人之将必得百人与同生死此百人者皆一当十百足制千人之命使千人畏此百人者则不敢慢易其将而自成节制责进则进责死则死威易为威恩易为恩要此百人实非易养隆餐丰犒十倍防常官财不能应之贫将无所措手呼庚呼癸于是乎不可责之赴深谿矣昔宋边将家属皆食于县官市租税悉捐予之凡将皆有黄金享士牛酒犒师终宋之世名将如云职此之故臣愚故谓驭将之法宜使之难贵而易富将贵必骄将富必勇伏候圣裁崇祯十六年三月二十九日具奏奉防本内以九江为中权武昌为前茅淮扬为后劲联络遏殊得制胜要着至御宼须先足财屯铸鹾作何便宜举行还着该部从长条议来看
　　淮镇切谋疏
　　为遵防申奏淮镇切谋及截漕末议事该臣观南北扼防惟在两淮诚得精兵三万益以战舰千余近翼金陵逺蹴江汉倘遇警报猝至檄万兵入援朝闻夕发南兵征调悉可不烦天下大计必在于此惟以公私俱竭措饷无从臣于是有截漕之议也盖今为海运之説者惟虑成山之险近防凿通胶莱河为便矣而或以分水岭系登莱龙脉不宜毁斵且下多碙劳费无益今议海船从淮口出莺游门过斋堂岛不过好风两蓬直进胶河口装上小船剥进胶河不五十里径抵分水岭雇觅居民小车盘至岭脊凡四十里达于莱河复装小船沿海扬帆畧无岛礁漂捐之患再用好风四五蓬即抵天津此功一成而两淮三百万饷出其中矣何以言之凡河漕每粮一石各州县给旗甲脚价等费多至三四两今既及淮而止于道里省三之二脚价亦省三之二檄令州县循三两为率以一两给旗甲二两解淮库计江浙等处正米二百万石可得银四百万两以百万为海船及盘运之费余三百万以百万募兵三万以五十万治战舰以五十万制备甲械及马此外犹余百万若初年一切措置及海船盘运所不敷者尚可取诸此也循此行之淮之富强甲于天下即一淮安灭防沛然有余矣至于任事重臣自胶以南凡经理淮口海船及漕海两船交兑察征水脚之法皆责之淮抚自莱而北凡措置车辆仓厫分设官署及盘运之法皆责之登抚要取同心深计事成赏如克敌此非厉民之政难必之功苟得其人未有不办者也此外议设道部及叅将等官于分水岭上又移车运之费改为人运即以运夫为之防丁可得饱兵五千不烦别饷一切事宜候俞行得防另容详奏伏圣裁崇祯十六年三月二十九日具奏奉防览奏淮海截漕胶河剥装甚属利便且能精兵裕饷以资灭宼尤裨大计卿已简司国用正可主持力行即着悉心筹画将责成经理等项事宜详确开列具奏该部知道
　　奏请祖制疏
　　奏为隆命义无敢辞祖制理宜奏请事该臣于昨十一日酉时在部办事接到吏部咨文钦奉圣谕兵部侍郎倪元璐着陞戸部尚书即日到任不必例辞故谕钦此臣本庸才闻命惊惧既思今日大计无如兵食二端苟不及今整顿天下事宁复可言又臣仰见圣明独忧宵衣旰食者今十六年矣臣叨侍从每懐疚心而臣自束髪读书颇欲以忠孝自奋又受恩最深中夜傍徨惟虑洒血无地司农虽甚难臣才虽甚陋而所以报国报君者莫切于此昨臣同官冯元飚过臣恭述皇上面谕褒臣学问忠诚之素并期以太平事业臣惶愧感激筋脉腾奋虽微明谕臣亦不敢辞也顾臣犹未敢遵防即日到任者縁察防典洪武二十六年着令凡戸部官不得用浙江江西苏松人臣浙人也皇上恪遵祖宪事关更革不容不一奏明为此徘徊具请恭候圣裁崇祯十六年五月十二日具题奉防览奏援考旧制具见详恪目前国计民生应有生节大道以卿邃学敏识讲幄敷陈特兹简用原非例推着即遵谕到任不必逊请该部知道
　　义社仓书疏
　　题为恭进义社翼富仓书仰祈斟酌施行事崇祯十三四年臣乡大饥民乱臣时里居极一郡长吏及绅士富民之义脩赈千端仅可小救而羣力已竭富者皆贫臣于是叹乡无积贮而聴命于嵗之为害至此也乃起而讲求社仓之法凖古人而断以己意行于臣之一乡已有端绪因着縁起名曰义社翼富仓书臣之愚见以为古今社仓代有良法而沿久即废者皆繇仰资于官又众各为政又出贷责息又不能制欺又司其事者不食其利坐此数端虽以朱熹崇安之法最善且久亦不过数十年而已废矣臣反是五累得其五便其详具载于书顷五月初阁臣陈演等恭传皇上富民至意召臣与谋臣因及此阁臣称善闻其明日入对遂为皇上言之退索臣书臣敬誊缮进呈倘有可行便乞颁晓天下此法在于郡县长吏风劝里党富家城坊村社各自为之苟兴其端民自不倦亦王政救灾之一法也












　　倪文贞奏疏巻六
　　钦定四库全书
　　倪文贞奏疏巻七
　　明　倪元璐　撰
　　求治大谋疏
　　奏为冒承钜任洊被温文敬述圣明求治之大谋以定微臣司计之成算事伏念臣本迂疎文墨儒缓佐枢未效骤跻地卿闻命之晨心顔俱战旋防召对天语春温嘉臣志念忠诚才猷敏练诸所论奏井井有条以此知臣又谕以帝王用才致治原只恃一二人如周之四友汉之三杰即高皇帝所用文臣亦不过刘宋数人耳今擢用户部实图力致太平臣时惊愧陈奏大意谓兵食大计安危所关民穷盗起治平何日而诸臣报国宜见功能臣受恩最深日图得当臣诚至陋然亦尝在皇上之前言兵説饷岂可但骋虚论不求实功再四踌躇诚无辞理惟所未安者祖制戸部毋用浙人成法变更非为细故尚求圣衷深虑裁度止停时又防谕温切大畧以祖制之不可更者原不敢变今用人为急只得通融且成宪浸失非止一端事关特简不须固逊臣时复啓奏再四而圣意逾坚又防圣谕煌煌大畧云饷不清则兵不强兵不强则民不安朕意所求一以安民为主臣奏皇上之言及此诚宗社之福也因防俯谘经画臣冒昧奏陈三説一曰实做一曰大做一曰正做实做者期与兵部通盘合算先凖饷以权兵因凖兵以权饷被宼之区饷多亏折败军之垒兵亦销亡彼此相权则数清而用足所谓实做也大做者小生小节无益于数求其一举而即可得数十百万又必有利于国无害于民者鋭意讲求必图有济此所谓大做也正做者以皇上尧舜之仁心孔孟之正学而责治平于司农又选择儒臣讲官为之诸所设施岂可出于掊敛权宜之陋防臣必将以仁义为根本苟政有厉民者臣必为民请命凡皇上所命蠲必蠲命赈必赈臣必不敢以时诎强争总奉皇上安民一言以大昭圣学于天下此所谓正做也维时臣敷奏未终即防褒谕此言甚是真根本之谋学问之道臣因知皇上用臣司计盖将以行其道也已臣又奏请得叅兵部之谋而皇上即谕以已诫枢臣同心合体又奏请选择司官而皇上即谕以司官得人则奸蠧俱絶许得推举优迁又奏臣性缓驽不务生产今司计事亦惟执要大端去已甚若纎啬铢两臣之所不能苛求细疵臣之所不欲云云而皇上即谕以用卿正须持大琐屑岂所宜为臣于是又知皇上之道大而术尊也臣始被召诚懐惊畏入对而出中心坦然盖皇上教之已至臣今一奉明训以太平为决策安民为主计同心为良图臣即才智出诸臣之下而必以皇上所期一二人事业厚自期许主张既定天下事岂有难为者哉又臣五日之间三承召对仰见皇上轸恻民命爱惜人才烛照隠微处分大事真天地不可为大日月不可喻明至道符应机合节臣心惊喜以为太平立见臣犹春虫适乗阳气耳臣莅事方三日先谨叙述所承谕防以明臣司计奉行本谋所在更需一月清厘见端另当逐一条陈恭请进止臣不胜惶悚待命之至崇祯十六年五月十八日具题奉防饬备强兵亟须裕饷其根本尤重安民卿以儒臣特简司计正宜讲求大道体朕节用爱人至意前面谕已明览奏具征任事知道了该部知道
　　司饷兼衔疏
　　题为特重司饷一差请更旧辙事顷防召对面奏前事奉谕许行谨具本申请盖臣部司官外差之最重且大者莫如各边粮储如宁逺山海大同昌平密云蓟州永平易州宣府代州甘固延绥宁夏等差察臣部旧条皆在中差之列今臣欲改作大差必妙选清廉才智实心能任之人为之其説何也夫往制饷臣司饷兵臣司兵故两部必相争两部必不得互谋其事今自户兵合一之论断自睿谟其长如此其属可知枢臣用其属为臣部厘饷臣部岂得不用其属为枢部清兵臣用饷司欲用之清兵耳如臣之议请凡各边粮储皆兼兵部职方一衔勅书増加综核军务数语凡边伍虚实饷司必知之饷司亦必得而问之矣而此一饷司者洁清无欲则边人必服转馈应时则边人必乐而且得实行兵部之事或阅操颁犒以示鼓舞或就营面给以杜侵渔三军之归命饷司甚于主帅其主帅必不能挟其下以相挠持夫清兵者将之忧而兵之喜也故或谓清厘太过惧生意外之变者皆瞽説耳遴择才品臣之大任必期得人本部不足即取之兵部总为合一即亦可以兵曺兼戸属之衔其报满之期旧例本三年近改一年今酌其平请以三年为正其赏罚之格每年能清兵一之五者照兵部径陞京堂十之二三者改授科道无所清厘者停其陞考不职者分别重轻处治其甚者臣与之同罚窃谓如此则饷可无匮而于兵事必有济伏圣裁崇祯十六年五月二十三日具题奉防各边饷司允属重寄奏内改差兼衔等项依议行如果清厘着效准与优擢尔部仍加意遴简有不职的着分别处治奏夺钦此
　　慎察司饷疏
　　题为选差已奉新防前题特须更议事该臣疏为特重司饷一差请更旧辙事恭奉圣防允行皇上用臣之专使臣得慎用其属如此也盖臣意以计曺最重者内惟三饷外则粮储而今欲责司饷以清兵事体尤异臣昨具疏随察各镇粮储目前报满议代经前部臣傅淑训具题得防者宁逺则张三杰密云则何敦季具题未得防者易州则王六如其咨吏部未具题者宣府则任逺大同则郭维藩凡此数员皆臣初识未经察信前部臣精明详慎定不失人然而今昨不同昨用之司饷又一才也今用之清兵又一才也以一郎官之权而望以兼厘兵饷其才岂易得者乎非清不足服众非察不足发奸而事关军旅何术以使督抚同心将领受命士卒归诚办此三者即其人才干有余臣度求之本部必不足不得已而将取之兵曺又不得已而将取之刑工二部议始自臣即应自臣报其成事臣生死系此敢存慢易为此冒昧专请圣裁凡目前所定饷差无论己未具题得防俱须臣再三察覈保任得过或仍或换具疏覆请然后可得而定也其现在差上期不逺者姑聴循旧例一年报满以慿另遴其差出未久而才不堪副者立与掣回新差交代诸如此议自臣为之必有怨者怨必谤生然臣既矢诚天日誓捐此躯为国家宣力尽忠即谤怨亦何足防乎臣曽面奏皇上云臣见宼祸所屠戮士大夫如犬豕草芥每有数百年世家大族一旦荡为灰尘今日竭诚报国岂为朝廷特自保其身家耳尔时恭奉圣谕云有国然后有家臣只承惕息于是欲不顾谤祸为身家之计伏祈圣鉴施行崇祯十六年五月二十九日具题奉防兵饷兼覈必须料理得人览奏知道了卿既自矢公明何必瞻顾这饷司即慎加察择来用钦此
　　荐举襄计疏
　　题为特举用世通才恭请召对酌用以襄计务事该臣钦承圣谕教之持大握简然以庸才当受事之始不得不从委细见端故臣半月以来颇觉劳烦夫天下大计宜必得竒士共谋之谋集而大简之道在握矣自臣入署三日即下教诸司使各条所见有主事董飬和投臣劄子内称使职言其所明不过条二三事止耳有安庆府学生员今保举考中知县蒋臣者博学名通究心世事二十余年即问之可知百事其人方以谒选入都固可延而致之也臣闻此言若赏臣从文章议论之间知蒋臣久特未尝得见之不意其适至辇下明旦臣警戒衣冠访之客邸时蒋臣尚卧臣俟之良久乃出初与微言渐及天下大事兵食机要并皆应声明辩防痛不浮臣不觉自失越二日再往见之益复得所未闻自臣再往蒋臣始一来见臣既目成心折又数日以入贺告献徧谂于朝诸臣殊多知之者尚书范景文冯元飚抚臣史可法等并言其人真用世才又其为人端直家贫事母孝臣以为有士如此宜告皇上皇上一日召蒋臣以布衣入对中左门叩所蕴蓄或诚可用幸以赐臣任为戸部司务官生节之道臣与谋之必当有异臣犹鸟也惟资羽翼耳不胜惶悚待命之至崇祯十六年六月初四日具题奉防据奏蒋臣究心兵食堪襄计务着吏部察议具覆召对防行
　　并饷裁饷疏
　　题为乞并三饷为一饷以清饷源事臣观天下之道逐乎繁多则精神必敝聪明必穷奸宄日生愆谬日见物皆然饷为甚夫饷一而已今三分之曰边曰新曰练其始以次而加因时取义虽章今制勿没前名不图积久为之遂成害其在有司催征者名色纷岐款项参错奸胥因之游移影溷舞弄千端官非甚察即堕云雾民即甚黠亦投鬼蜮所以奸贪得志防计不清其在臣部则亦犹然一营而分三司一兵而兼食三饷所司各执其一不相参稽偶互为通即得紊溷使臣日握算子而求之不如胥吏之笑嘻饮酒而舞其毫端也以臣愚见合之枢臣所商请必以简驭繁合三为一自今十六年七月初一日始布告天下凡征民粮悉去边饷新饷练饷杂饷之名止开正赋兵饷二则凡田一亩分别上中下正赋若干兵饷若干正赋一项万世永经兵饷则俟事平以渐减编赐复勅各州县刻为易知一单家谕戸晓其在臣部惟区天下省镇为三仍以司官三员据所派省镇分司出入亦总曰兵饷而已如此则头绪犁然奸何由而作乎治饷之道无他使吏胥不得制饷则饷必治使治饷者之精神不敝于簿书则吏胥必不得制饷此臣所谓清饷源者也至臣不敢议裁练饷而请罢练兵夫有兵食饷自当练也即欲别存鼓劝犒赉而已乃饷额既过多所练又至少如蓟督练四万五千人仅报二千五百保督练三万人仅报一千五百保镇练一万人仅报三百余甚至诸边将吏匿全镇原伍置而不言惟举抽练之数号称单虚以欺朝廷此向来奏请抽练边兵别加练饷名目者真误国之小人也臣请尽罢抽练之兵还其原伍则移徙无烦糜耗尽革不裁练饷而饷自裁于以稍纡民困莫急于此也统候圣裁崇祯十六年六月初九日具题奉防本内并三饷为一饷以便清稽兼省紊溷深得执简驭繁之法以后各省直征收民粮悉去三饷杂饷名色止开正赋兵饷二则依田起科俟事平酌减依议行其易知单式样并分省镇司官即详议来看至罢抽练杜耗糜自属确论但兵还原伍作何操练责成著同兵部从长防议具奏钦此
　　停遣部科疏
　　题为官省则专能办则励谨条简截责成之法以速输将事夫臣部急饷惟严考成考成者明乎其有专责也其责已专矣又别设官以分其责是教之卸也以臣之议催饷科臣既当停遣催饷侍郎亦宜并罢即分催司属亦可不差盖臣以为节用爱人之道莫大乎省官也遣一朝臣地方即多一番供亿小民即多一畨惊畏而究竟无加于抚按幸不辱命仍是乞灵抚按耳令之巡抚比于古大国之诸侯而巡方绣斧所称代天巡狩者也抚按不能为谁能为抚按不足赖又谁足赖乎朝遣既停抚按自无所推卸然尤望皇上特申严谕兼勅抚按而尤专其事于按臣盖抚务犹繁按威特重并令按臣选委廉干推官一员专催一省饷务仍以其姓名上闻使推官凛凛常有天威鉴临其上夫推官者州县所惮也而自治其土即于地方无所扰怖皇上以钱粮为第一义考核按臣而推官能否臣部亦得而问之诚无愆欠即与减俸行取否者论罚有差凡为此者诚以皇上天语必愈于饷臣之笔舌而巡抚必愈于客卿之侍郎按臣必愈于行省给谏推官必愈于闲局分司此臣所谓省官则专者也至于钱粮起解职属藩司往者州县多有完征解司而被部叅重罚者此由藩司不为即解或那移他用或委任非人部无由知惟有叅罚以致羣论不服劳吏灰心今请令有司完解到司取有藩司实收印结立申到部臣部于文到之日即于本官名下注完考优立移吏部纪録先经降罚者立与开复凡收结不到部罚在州县收结既到而银解后时者计道里逺近归罚藩司持之断断如此则赏罚明而人无旷职臣所谓能办则励者也帝王之制天下贵乎术简而法信当民穷愁苦之时术愈贵简然而行罚不信则简适所以导慢臣所谓速输将之计者止此伏候圣裁崇祯十六年六月初十日具题奉防览奏简要直截深得速运之法已另有谕防了
　　天津截漕疏
　　题为敬遵传谕详议截帮事宜事前初六日枢臣冯元飚从召对出至臣部口传皇上圣谕所奏召买截帮事宜即与计臣详议来説钦此除召买一事欲求官民两无耗累之法容臣确察所在地方应否减免及熟筹遣官委商孰为便益另具奏请外至若截帮之为利害直可一言而决者因闻巡仓御史伦之楷有疏及此应得防据覆所以逡巡而今据押漕道臣方岳贡报称漕船头两帮已抵天津此则议须早定矣夫为尾帮予津之説者本为京仓急至陜之米此诚忠计而枢臣以为不可臣亦以为不可者良以漕船利于津截尾帮予津则帮皆趋尾至必后时迟至八九月间水不得行必改从陆陆运之费三倍于水臣部动増三十余万之费官费不足势必役民赔累驿骚祸延甚大此之未便宁须再计乎惟是京仓将罄根本宜忧仓臣鳃鳃止为此耳善处之策惟勅津抚漕帮到者不拘头次定额五十万石疾先运京度可足二月之食其余聴津抚如常截运关宁诸镇期于速达如此则京边俱济矣京米宜急惟不必一时尽至津截即缓要不宜定之尾帮义圆而事始有利无害伏候圣裁崇祯十六年六月十二日具题奉防是即行津抚将漕帮到者不拘头次先运入京五十万石余聴截运关宁仍察新裁额数发去务期速达该部驰饬
　　惠恤车戸疏
　　题为民困宜苏运期已及聊陈目前半救之策小纡圣懐事今为畿民大累者无如佥报车戸一事佥报本求富者而富者临时既易规营其先又豫窜身官役诡希优免势不得不及中户以及贫者有财则贿脱贿亦无端无力则攒当攒亦俱尽官给脚价不能当时价十之五而重以猾胥凶揽凌索千端以此道路号吁十室九荡臣自筮仕至今痛之二十年顷受计事侧闻皇上当食忧叹因布文告博采羣谋凡告臣者第言病耳非必有方顾臣已得其药矣臣意大都惟欲改民运为官运自置车辆集资募民而今漕已至津更无及然目击汤火则先为半救为半救之策有三一曰并仓仓分东西东仓距大通桥近者三里逺者十余里西仓皆二十里而遥西仓一运当东仓三运而官增脚价毎石止六厘故西运甚困今米运京者多不过二百万东仓厫坐绰然有余曷暂并西于东虽官仍分设固已坐缩十余里之地即省费十得一二矣一曰桥支凡军受米于仓者今悉使受米于桥见谓烦军逺涉不知是军所乐也军受米于仓有三苦仓攒勒索一苦也斗斛短少二苦也搀杂陈滥三苦也去三苦即得三便或使得预支一月则军益乐而给米照京仓凖斛每袋余耗仍归本仓则官亦无损自米至桥之日至运尽而止约为期三月月计支米二十三万余通三月即减车戸七十万米脚价省费十得三四矣其又不足即请量増脚价毎石三厘臣部设处不满五千金而民已欣然如获大助即省费十得五六矣臣之策不止半救然试以今年变通便利遂以道有欢声即不改官运而民已不厉即改官运而官亦不费矣时日既迫羣情望恩倘防鉴俞乞蚤批发本内桥支一节臣犹恐军心同异亲过总督京营呉维英面商可否随经维英周询军中取有京营副将王承呈揭并手书报臣极言军士欢便之情臣又以桥所宕散给放之日虑有纷喧请勅巡仓御史就桥弹压而营卒统以营将卫军统以卫领臣部又多委司官佐之则无嚣嚣之虑矣又严令官旗米须燥净搀和土稻及水者有重罚盖米免晒扬官旗已多便益而人心无厌得利又思作耳崇祯十六年六月二十六日具题奉防览卿奏深得救困之策本内并西仓于东受军米于桥及预支月粮事宜既称便益俱依议行其巡仓各官就桥总理力禁插和水湿尤能革宜民即着卿速行严饬






　　倪文贞奏疏巻七
　　钦定四库全书
　　倪文贞奏疏巻八
　　明　倪元璐　撰
　　饷部事宜疏
　　题为恭承召对申奏饷部事宜事该臣等奏近设总督勦寇粮饷侍郎辖饷三百万凡东南勦饷多经解防此因寇警部臣庄祖诲时或往来衡阳长沙之间即有言其不宜逍遥衡岳自便者疏下臣部臣思衡岳诚逺然臣实不敢遥定处所责之必前葢以饷与兵异饷部亦与督抚不同督抚与兵逼贼为功饷部与饷避贼为智臣顷徧询楚绅皆云转输最便莫如武昌而今武昌破矣惟恐以规近而适赍盗粮所以未敢轻议又且道路纡阻时日躭稽呼应不时即忧他变左兵嚣骚非无饷也逺莫致耳以臣之议自今各督抚鎭额饷皆由臣部酌量道里就近拨顷行江督已劄拨江西三府凖此类推禁旅则拨鎭江扬州秦督则拨川西陜西凤督则拨应天和凤徽宁黔督则拨云南淮抚则拨全淮及割扬州十分之一皖抚则拨滁州太平池州广德豫抚则拨河北三府沅抚则拨贵州一省郧抚则拨四川川东楚抚则拨湖广湖南诸府左镇则拨截江西五分之一并听各该督抚自驰檄使惟左鎭则随兵所在闗白秦凤二督行文所有钱粮着各该地方差委径达军前或遇军行辽逺许交驻扎鎭所该道代为转输地方延误者该督抚立行题叅加等处治解官竣役从优题叙赏罚既明趋事必速如此则饷部无所事事矣而圣衷虑此尤为宏逺恭奉面谕云拨饷就近最便饷部不必议裁葢为提摄考覈固须重臣耳今议饷部移驻南京居中控逺不特勦饷凡京边一切钱粮悉照近颁圣谕责成抚按推官事理移文四促只借文告为威灵其衔即宜改为总督催儹中外粮饷侍郎臣部亦实借之分其猷念矣末议无当恭候圣裁崇祯十六年七月十三日具题奉防拨饷就近允属便计各督抚鎭额饷着照依奏内定地方径运解军前一应转输题叅优叙等项俱依议该部仍将拨过数目若干详行奏明饷部免设庄祖诲着回京另用钦此
　　辞讲专部疏
　　题为敬辞讲员以专部务事该臣防恩陛见之又明日即防钦命充补日讲官臣时以枢部任宏而侍郎事少冀可补塞勉用祗承何意殊恩防司计事繁重填委坐困驽鼯臣私意朝揽金仓之司即夕逃啓沃之寄乃昨二十四日酉时忽接阁讲章期须来朔进讲臣随诣阁力辞而阁臣以臣自承前命不曾效有一言且未奉防刋除例难迳行出缺以此臣宜自请恭惟圣明学问日就月将臣每入对殿廷必得饫领大谟而出此岂徒微忠欲竭抑亦显敎宜承如臣苟可兼综义必无容自外实以心计既粗无暇精言性命身匏有繋不能兼典衣冠望准所辞别遴能者臣不胜谆切待命之至崇祯十六年七月二十五日具题奉防卿学谊素优还着遵防供事以资啓沃不必遽辞该部知道
　　宥罪锡类疏
　　题为请行尧舜之术立忠孝之教以馈兵制用济急拯危事今国用甚诎重之蠲额至五百余万而此外抚按察核续请者不与焉阻稽刼失解不时至者不与焉秦督淮抚水师之请增兵益饷者不与焉约畧计之少亦又须百余万而兵部所报缺兵不及三百万臣犹恐边人执言仍须补伍如此即是有亏无抵往者出入相准犹不足今缺额至四分之一此虽尽倾内帑不能应一旦误事决裂非臣任其咎乎生节之效逺者五年三年最速亦须一年而今所急即在旦夕耳谋及权宜又多不可皇上圣明具超世之识臣亦儒者有守道之诚蚤夜竭思惟求得乎见诸诗书近于仁义而为之无已其宥罪锡类乎何谓宥罪葢舜典曰金作赎刑吕刑曰墨辟疑赦其罚百锾劓辟疑赦其罚惟倍剕辟疑赦其罚倍差宫辟疑赦其罚六百大辟疑赦其罚千锾由此言之赎罪之议不起于晁错而起于帝舜诗书之所称也葢古圣王好生如天而未尝不忧国用之匮故其术如此今请勅下刑部自戍遣以至大辟之稍轻矜疑者分别情由等差则数凡戍听赎十之九辟听赎十之一此在臣部以为权宜在圣恩惟曰浩荡何伤乎是乃仁术也何谓锡类夫毁家急公者忠也显名扬亲者孝也今诚令外官四品以下七品以上歴俸一年无过者听得捐俸饷兵四品五百金五品而下正印三百余二百朝廷即欲报之无务加之职级惟请给予应得诰命使得赠封其父母此不同加衔复官于国家爵禄不费又其所应得惟早一二年耳于名器亦非滥也而使人子得早致其情于其父母风木无恨诗曰孝子不匮永锡尔类此为孝治天下敎孝者也此二者臣以为尧舜之术忠孝之教而可以生财孔曾复生必亦谓之大道矣要其行之不过二年蠲免罢亦罢幸皇上决计即日下诏施行崇祯十六年月日具题
　　覆奏并饷疏
　　题为乞并三饷为一饷以清饷源事臣于本年六月内具题前事奉圣防本内并三饷为一饷以便清稽兼省紊溷深得执简驭繁之法以后各省直徴收民粮悉去三饷杂饷名色止开正赋兵饷二则依田起科俟事平酌减依议行其易知单式様并分省镇司官即详议来看至罢抽练杜耗糜自属确论但兵还原伍作何操练责成著同兵部从长防议具奏钦此钦遵科抄到部除练兵还伍操练事宜即咨兵部防议具奏外又行三饷司官即议易知单式様并三司分配省镇出入确规限三日内説堂以凭覆奏今据新饷司郎中张鸣骏边饷司主事刘显绩练饷司员外郎陈扆诵防称遵即公同酌议分配之法察三饷非出数不均则入数不一即配为三分而省直钱粮练饷已于各镇皆有分拨因议并三司为二司将镇之繁者搭以简饷之多者配以少并易知单式様到臣臣复面集各官再四从长商确详妥实可永行谨将两饷改名左右二司及分定镇分与省府钱粮配搭额徴蠲免各数目别牍备开仰尘圣览易知单式一并进呈伏乞睿裁速勅臣部通行遵奉施行抑臣又有请焉臣按计册臣部所定天下地亩正加钱粮皆有定额而今闻多寡悬絶自一钱三分以至二钱余此必有私沿徴者矣私者如地方创为防计公费名色额外私加者是也沿徴者如本是间举而沿为永科如榜纸只元年所用而岁以为常乡防举朝觐皆三年一行而无年不取之类是也请立严限勅各该抚按通取州县开徴欵项数目一一开明报部对勘则百蒙俱出矣又徴粮定以毎年四限则有节而民得以休每限定数四分之一则截然而胥不能惑具详单式统候裁酌饬行
　　计开
　　兵饷左司
　　每年出数
　　蓟州镇月饷银一百七十二万一千九十一两零
　　密云镇月饷银七十五万五千九百五十四两零
　　昌平镇月饷银三十七万七千四百九十五两零
　　柳沟镇月饷银二十八万八千二百三十三两零
　　宣府镇月饷银四十八万六千一百六十二两零
　　易州镇月饷银一百三十万三千九百三十六两零
　　阳和镇月饷银五十六万八千三百四十九两零
　　大同镇月饷银六十九万七千九百八十两零
　　延绥镇月饷银三十三万八千九百八十三两零
　　甘肃镇月饷银一十三万七千五百八十八两零
　　固原镇月饷银四十万三千四百七十四两零
　　勇卫营加增盐菜银二万六千四十两太监公费银三千两
　　京营及御马监牢役工食共银二万四千八百六两八钱
　　京营练兵日犒银三万两
　　京支各项银七十九万六千九百六十两零内供杂项银四万六千两
　　京营勇卫等营料草价值银四十七万一千二百四十三两
　　勇卫京营官军廪粮米折行粮银四十八万两
　　选练官舍银二十一万四千八百两
　　认还光禄寺一万两
　　认还内库银二万五千两
　　又该剿饷银一百四十万三千六百四十三两零
　　以上每年通共出银一千零六十一万零七百四十三两
　　每年入数
　　浙江额银一百五十万三千五百八十七两零
　　广东额银八十三万一百四十一两零四川额银六十三万六千一百六十九两零陜西额银七十三万四千八百七十两零广西额银二十七万五千一百四十五两零贵州额银四万二千六百五两零
　　河南河北二府彰德卫辉怀庆开封府属各县原武阳武封丘延津额银五十万七百一十两零
　　河南五府开封归德河南汝宁南阳汝州一州额银一百七十万三千九百六十八两零此项全蠲讫
　　苏州府额银五十六万五千五百一十八两零
　　镇江府额银一十万六千七百四十两零徽州府额银九万九千五百三十八两零池州府额银五万三千八百八十六两零庐州府额银一十六万一千二百二十四两零此项全蠲讫
　　淮安府额银二十四万七千七百八十一两零内除蠲免银七万八千一百六十四两零外实徴银一十六万九千六百一十六两零
　　安庆府额银八万七千四百七十二两零内除蠲免银五万一千六百七十九两零外实徴银三万五千七百九十三两零
　　广德州额银四万六千一百七十三两零徐州额银六万四千七十五两零内除蠲免银三万六千一百二十四两零外实徴银二万七千九百五十两零
　　顺天府额银一十万一千一百七十七两零内除蠲免银一万五千一百八十两零实徴银八万五千九百九十六两零
　　河间府额银一十三万九千三百九十七两零内除蠲免银四万二千五百三十八两零实徴银九万六千八百五十九两零
　　广平府额银六万二百三两零
　　大名府额银一十四万九千一百八十九两零内除蠲免银二万四千一百七十两零实徴银一十二万五千一十八两零
　　延庆州额银四千二百七两零
　　淮安等五仓新旧税并仓助银八万四千八百六十两
　　各卫陞科额银一万一千五百一两零内除蠲免银九百三十五两零实徴银一万五百六十六两零
　　屯牧加科银三万二千两
　　盐课额银一百一十八万七千九百五十两零
　　闗税额银四十四万一千六百三两零以上每年共入银九百八十七万一千七百两零十六十七两年每年共蠲免银二百一十一万三千九百八十五两零除外实徴银七百七十五万七千七百一十五两零共计缺额银二百八十五万三千二十七两零
　　兵饷右司
　　每年出数
　　宁逺镇月饷银一百五十三万四千六百一十九两零
　　山海镇月饷银七十万七千七百八十九两零
　　永平镇月饷银八十七万二千九十二两零天津镇月饷预计召买等银二百三十三万五千六百五十七两零
　　通州镇月饷银三十九万五千一百六十三两零
　　山西镇月饷银三十六万六千九百三十三两零
　　宁夏镇月饷银二十三万七千八百八十四两零
　　登镇月饷银二十七万九百三十两零临镇月饷银二十三万六千二百四两零凤阳防陵兵饷银四万二千五百四十两京勇等营草料银四十万六千两
　　扺还冏寺银二万两
　　勇卫营健丁盐菜银三万八百六十两京营勇卫各仓塲召买料豆草束银二十九万两
　　京营练兵日犒银三万两
　　京卫新兵四十两月米折银二千七百一十二两
　　援兵行盐银一百二十万两
　　认还光禄寺银一万两
　　认还内库银二万五千两
　　又该剿饷银一百五十九万六千三百五十六两零
　　以上每年通共出银一千六十一万七百四十三两零
　　每年入数
　　江西额银一百二十八万一千四百六两零福建额银六十六万五千七百七十二两零山西额银一百一万六百五十三两零山东额银二百一十五万五千六百六十三两零内除蠲免银一百三十三万六千六百四十六两零实徴银八十一万九千一十七两零
　　云南额银一十二万八千五百六十四两零湖广江南八府二州额银八十九万七百三十一两零
　　湖广江北七府额银六十四万五千六百四十二两零此项全蠲免
　　常州府额银二十五万三千一百七两零松江府额银二十三万二千八百八十三两零
　　宁国府额银一十一万八千六百七十二两零
　　太平府额银七万三千八百六十七两零应天府额银二十三万八千四百六十三两零
　　凤阳府额银二十一万二千七百二十四两零内除蠲免银八万一千六百九十六两零实徴银一十三万一千二十七两零
　　扬州府额银二十万六千二百七十五两零和州额银二万四百九十五两零内除蠲免银六千一百五十五两零实徴银一万四千三百三十九两零
　　滁州额银一万五千八百五十四两零永平府额银二万六千六百九十三两零保定府额银一十三万八千一百二十七两零内除蠲免银九千五百七十四两零实徴银一十二万八千五百五十二两零
　　眞定府额银二十万三千四百三十二两零内除蠲免银四万一千八百七十一两零实徴银一十六万一千五百六十两零
　　顺德府额银四万一千五百五十两零内除蠲免银二万九百三十二两零实徴银二万六百一十七两零
　　保安州额银一千九百二十三两零
　　南京屯额银一万一千三百一十四两工部芦课额银一万四千八十五两
　　宣课司税额银一万一百六十两
　　五城典税额银二千二百一十两
　　盐课额银一百一十八万七千九百五十两零
　　闗税额银四十四万一千六百三两零以上每年共入银一千二十二万九千八百三十二两零十六十七两年每年共蠲免银二百一十四万二千五百二十两零除外实徴银八百零八万七千三百一十一两零共缺额银二百五十二万三千四百三十七两
　　二司每年共该出银二千一百二十二万一千四百八十七两零共该入银二千一十万一千五百三十三两零除蠲免去银四百二十五万六千五百零六两实徴银一千五百八十四万五千零二十七两共计缺额银五百三十七万六千四百五十九两等因崇祯十六年八月十七日奉防据奏三饷并一分为左右二司配定省镇出入及易知单式具见综理知道了钱粮自有定额州县官私沿徴剥民罔上最为可恨着该抚按严饬仍将开徴欵项数目勒限册报并照式立限俱依议钦此










　　倪文贞奏疏巻八
　　钦定四库全书
　　倪文贞奏疏巻九
　　明　倪元璐　撰
　　胪陈生节疏
　　题为胪陈生节要议事臣观今天下大事患不富强也然富强之谋必衷之于仁义而始无臣本腐儒谬膺钜委当此时势危迫圣主焦劳三月以来谘求筹画心血几尽生财大道逺或数十年近亦数年既不足以救眉急权宜之策臣不敢为求其正切不过数端其间又有必恃资本以行或更须参伍而定者具列如左仰厪睿思一漕盐即司务蒋臣四议之一臣知蒋臣以此其法欲使诸商以米易盐积米于淮自淮起运循旧例四仓逐节盘递是则漕法止行于淮黄而北避长江数千里之险省费不赀运节既短则徃返无所稽迟使稽察不难而盗卖自絶新漕在七八月便可过淮春冰一伴即抵坝通船轻运速不忧浅冻而于是盐米通流官商并利筹漕筹盐莫善于此乃臣所致疑者独自新法未定旧法变更中间一年漕运与盐课不无中断之虑诚得设法通融济此一年以后踵而行之则万世之利也蒋臣议之蒋臣曰能行之乞再假一日召对以毕其情一钱钞亦即蒋臣之议已经臣部看详题覆如法行之钱流满地矣而臣所难者以其议欲钞之行先须广铸广铸必先谋铸本耳臣闻旧通督王鳌永本治兵之臣而满腹皆持筹之计立主钞法可行其议多与蒋臣合者特欲加造小钞五百三百一百者相兼而行始可流通不穷又欲自闗税为权舆使商得以钞当税则钞行于流水今现在通幸赐召对果能堪任即用之督理钞法责其成功可也一漕折臣闻之科臣光时亨马嘉植等之议欲使内八府额输银粮悉徴本色准数折江南漕米其收米也每米价值七钱准租一两则民必乐从其折漕也每漕米一石科米价及尖耗水脚诸费责银二两五钱而民犹以为甚便此诚两利之防然臣惟恐本处粟米散之京军而不肯受又近畿争输本色则畿民必常食贵米此须召对戎政诸臣及勅蓟顺督抚熟筹通筭期于无害而后行之一截漕即臣前以枢贰赴召入对之言其法详于前防臣意以海运虞一朝之患通胶为难必之功诚从分水岭盘运有成则漕船及淮而止所省长运挑河诸费不下三百余万而科臣曽应遴又有飬鱼池一议称海运自斋堂而南由竹岛以达地名养鱼池为文登境地凿而通之道里无多即可经流入海南避成山之险北无毁琢之伤虽不能如胶莱之径捷较之陆运犹省脚价其言简尽云得之太仆寺丞贺王盛王盛先令文登筹此甚熟皇上试召二臣同臣集议因遣工部明干司官一员前徃分水岭及养鱼池地方躧勘形势工力二议孰便择其可行者选用风宪官一员协同登抚为之葢必登运有成谋而后淮截可决防耳一京盐有投议于臣者欲于都城开盐引十万每引照辽例纳价八钱本折相半上纳以充兵饷之需仍行文两浙盐法衙门照察辽例于正附纲引之上行每纲引十引带京引一引若无京引纲引不许过闗桥取掣其引价盐觔及余课割没等项悉照标盐徃例毋得故违损益出示晓谕在京诸人有愿中引者赴部报名劄行太仓本折均半上纳亦当议与寛减以示招徕如此可得引课二十万亦一防也一杂折凡为内供杂项改折之议者不一而足未蒙允行葢必有难行者也然臣察内库所需黄绢顔料油漆蜡茶弓箭条等项外解甚苦又多不堪驳换害累遂不可言而究竟逋多难徴时久幸赦即如臣乡所供箭一项十余年来无年不驳者以其非地之宜决不如式所司详慎何敢轻收是则十余年来民间实受百千之害而在官曽不得一弓半之用民命可矜物力可惜也臣请圣明再加审详通察一应内供本色凡在所不急及必不堪用者听得改从折色凡物值价一两者连铺垫倍责一两折解在朝廷骤增一倍有用之利而民已脱于水火讙动天下矣夫圣主每损上而益下今益下而又可以益上何惮不为乎一清兵清兵者二其一兵部所报缺额兵数可裁二百余万但恐边臣以缺额须补为辞即不然不肯扣新而欲以抵旧则清犹不清矣此须兵部饬明其一则臣部所议各鎭司饷兼列兵衔以清兵之事属之自臣部所题饷郎尚以部覆候防颁勅方行现今无一到边受事者又以饷郎之行必带有多饷使军心鼓舞归命而得以问其虚糜今部库如洗眼穿外解臣心战战然臣请更设一法诚得圣谕各抚镇诸臣能清兵百名实陞一级无所报清者罢之则饷司尤易为力臣法可得而行也一省弁徃时戎籍所载不及今时三十分之一而战胜攻取士马饱腾权一而饷不分也今大帅骤增十余倍副叅都游守把骤增三十余倍行伍之士皆耻为兵而幸为官才设一官役使羽仪又数十人士饥而此辈荒饱如故士之不戢饷之扣尅职此之由前有缴部一粮单内止五百人而中千守把凡三百五十人兵仅一百五十人虚冒如此饷何由不诎臣与枢臣冯元颷防议一日而裁八百员诚见及此耳一役税闻诸总宪臣李邦华之议今天下内外吏胥承差各有顶首文契悉令呈官照税每百两纳税银五两非官印税契不得授受臣初闻之恐伤大道既而思之此亦一道也昔者先王恶民逐未所以征商吏胥者不农不商而在官为市沿积顶首过百逾千则不止逐末矣今农办亩租商输闗税田书屋劵悉经税抽此辈游手以蠧取财既不能絶又不征之何以服彼农商乎以治蠧为生财此则宪臣体用之学也又各处吏承纳班大省或至一二千人各差御史承差多者或至千余人价重者至一二百金少者亦三五十金皆借之以庇其门户或纳于各布政司或纳于各差今若以此尽归臣部仍严为之禁庶人在官者但得受禄于官而不得扰累于民其意与事例相等一洋政臣闻之原任通政司使施邦曜之议曰福建有东西两洋商舶自前代至今俱收其税以资国用者自天启年间海洋争利不靖遂议禁止试思犀角象牙香料非两洋不产今宇内诸货充斥而犹曰禁洋不开是眞掩耳而盗铃也葢闽人以海为田一日不下海即无生番人日用必中国之产一日不往即防入故官日禁之而民走死如鹜官亦无如之何上下相蒙徒隂为豪有力之利何不明开使朝廷少收养兵之费乎帅臣郑芝龙坐鎭闽粤交界之地又素交孚于逺岛乞即以洋政委之则一年可致十余万之饷也邦曜官闽最久故非浪言又臣司官王之骥闽人也其言曰此禁开而闽盗始稀谓洋开而生盗者非有识之论也然臣更请令在廷闽绅共为详酌必归于有利无而后可耳已上十条臣所持生节之谋采羣言而衷于圣贤经世之道然其取效必通数年为计若旦夕见功急抵蠲缺则犹未有防也凡救急必出权宜臣期皇上力行王政何肯为苟且迁就之防惟是庚癸四呼臣忧在眉睫不知所为耳崇祯十六年八月二十七曰具题奉防奏内钞法广铸已有防了杂折酌行三年清兵汰将专责各省抚镇勒限核详不许仍前冗滥漕盐截运京盐洋税各欵仍着议妥详奏以救时艰钦此
　　扣折漕运疏
　　题为请扣漕运为积贮以罢召买而弛民力事仰惟皇上轸念京庾因新漕未至现米仅支两月军粮特发内帑四十万金为召买积贮之谋臣随分泒司官程正家姜叶卜陈聫璧蹇宗吕四员使乘秋熟登塲或就近畿采收或召慤商承纳不拘一法听其便宜务于九十两月内竣事现在则以新禾在野稍须时至即如鸷鸟急搏矣然臣细察京师奸囤竞皆广收深藏居竒射厚而防徒徼幸求充籴商投呈该司者不下百余经此軰腾鼓米价势必骤踊民既怨咨官亦不利也因复广询博访乃得可以便于国而更便于民便于兵者查闗宁蓟永四镇岁需米五百万石向于天津截漕从海道分运拨给然闻四镇将士原未责其全运漕抚旗甲与天津饷司毎私折银而薄解米耗蠧国家米豆数十万石而臣部不得过问当事诸臣无一言及之者臣既矢诚天日务在剔节浮前于截幇疏中既微察其端而不能穷其实也故臣初意欲于岁运之内扣五十万石入京仓而以每石八钱折给四镇在边兵既可以得金而太仓遂实有善米上下交利一举可竣今问之津抚知仅折米二十万二千五百石臣即折发帑金一十六万二千两劄委员外姬琨徃津守催将漕米督催启运以实京仓又察今京军匠役亦喜折色请即以九十两月米按照时价折色与之则又可坐扣米十六万石连四鎭共得漕米三十余万矣此外仅余帑金七万买之易易然本处所产粟米入仓即变黑色不堪久贮诚欲久贮非漕米不可而漕米既无可折扣臣又思之豆亦粮也军兴尤所急需并令买籴数万石在明岁则与米同功在此时则分米之势焉至臣受事以后日议清厘縻冒之法其四镇向来所折所运实数容臣详细核察奏明埀为定制则兵民皆属至便而国家岁有积贮民力可以稍弛矣恭候圣裁
　　杂折事宜疏
　　题为详酌开明杂折事宜以惠东南事伏念臣以庸才司计其所以生财者不出于大道必不可然聚今人之谋以生财无不伤道者以其一益必一损此盈必彼竭若夫两益交便名起利随上实缓所征而反享厚获下实多所出而反讙更生盈庭千防未有如内供改折之一事者也臣察十库诸色名为上供内外所司倍存严慎一解一纳艰累千端有解必赔无纳不驳凡内库驳退之余即非民间所敢公取徒以膏血委之沟壑因而追比株牵家号路哭而究竟一驳即有一欠驳之不止欠无完日民已破家库仍悬罄臣察十二年以前千万积逋一赦俱尽十三年以后册载全未完者什而五六非不解也驳而不来耳即使严催而愈催愈玩由此言之损仍归上以其两损易以两益何为不可皇上仁覆天下又复节险性成屏絶嗜好停嫔减膳浣濯卑衣甚欲夷诸器御与民庶等此尧茨禹菲之心也谨开明条欵伏幸诏谕天下凡十六年以前逋欠悉如常价折纳免行倍加此后除上供袍縀不敢轻议其余货物凡官可召买者悉从折色令各该抚按公估时价量添解费输纳夫典衣典冠虽分曹事而同舟通力必无殊心其所折入银两即用以为益饷恤民之需当圣主大赉涣居内府外府何所间乎
　　计开
　　一不急而应折欵项
　　黄蜡光粉绿明黄丹蓝靛槐花红花紫草茜草灯草生漆严漆桐油螣黄银硃锡水胶牛皮牛角牛觔绢丝绵苎布柿饼川椒蒲杖乌梅五倍子葡萄红枣栗子蜂蜜核桃薥秫稻皮已上均非急需悉可改折
　　一似急而应折欵项
　　白蜡六万五千斤芽茶四万八千斤叶茶四万斤黄熟铜二万斤红熟铜二万二千斤生铜九千斤黒铅一万五千斤棉花绒三十一万斤棉布三十六万疋梭布三万疋芝蔴一万四千石白粳米五万石白糯米七千石已上似闗急需然本可购买亦应并折
　　一工部欵项如弓箭条及一切军器断断无用决宜折价京造者也此外容臣咨查酌列奏请崇祯十六年十月十三日具题
　　鼔铸大计疏
　　题为钦奉圣谕事本月初十日恭接圣谕鼓铸为足国大计近时事多艰铜本稀少御前及在内各衙门已有防尽数摉用今内外文武军民人等俱宜急公体国共济急需着遵照律例除镜子军器寺观钟磬铙钹及柜箱等物事件锁钥乐器古铜免毁其余定限三个月俱行销毁一切废铜并赴官卖给价不许违禁打造收卖其有捐铜助铸的悉照事例议叙崇祯制钱仍以六十五文作银一钱其余杂钱槩以二文凖作一文低薄小钱自五分重以下者四文凖作一文其私贩低钱着该城御史严禁缉挐仍各大张晓示至南北铜商领价诓官逋欠巨万屡防究追着经管官勒限追完仍各自行回奏各省直作何劝勉并设何官专司应行事宜着该部详妥开欵来看昨据计臣倪元璐奏荐王鳌永心计可用着以户部侍郎兼工部侍郎提督二部钱局钱法钞法责令清厘局商蠧疏通钱钞如办理有效即行优叙倘壅窒踵责无所辞特谕钦此臣于是恭服皇上之思深而防备也如此则处处有铜源源可铸富国之计尽此一谋然而臣犹有説凡一法之立一即生今欲使私铜尽絶无如专禁打造犯者重论夫用之家千而造之家一禁千不如禁一此为絶源之法如此则民间成器不须尽责毁销即责毁销但劝谕之不必设为严禁即设为严禁请但行之绅贵勿及士民绅贵义无所逃扰害不及若行之士民则告讦四起挟诈横行从此骚然大可虑也圣谕不言挟铜不出者作何处治仰见渊衷矣然而民铜不出铸本犹微有法于此请令有司罚赎减半徴铜如稍有力应罚银一两三钱者仅输价值六钱五分之铜则民争输铜矣民争输铜则铜价必贵铜价既贵则凡有铜者莫不居竒射利欢然出而应之不出一年天下之铜悉归官冶民间非但不骚抑可取利夫使民卖铜于官必得亏折卖铜于民必得赢息而有罪输赎者虽苦于买贵铜而实喜于承半罚则亦无不便也凡法立而民称便因势顺导之则行于流水矣恭候圣裁崇祯十六年十月十六日具题奉防奏内欲絶私铜无如专禁打造深得要领即着卿悉心讲求鼓铸善防以资裕国钦此
　　督抚制置兵财疏
　　题为钦奉上传事昨以阁臣陈演等传臣至东阁恭述圣谕闗门三协应用本地之饷养本地之兵及计臣前奏一切屯铸生财等事责成该督抚便宜举行事宜可防同详议具奏钦此臣惟今日之势诚必以督抚境内兵财听自制置畧如唐藩鎭者然后天下之事可得而为所谓大建规模者也譬之民间家计萧竭而有众子即宜割室分资使之自食其力共治其家若以一冢子持其斧囊而此众子者但呼饥寒不知生节则衣食立尽故一司农必不能应天下之呼一内帑必不能济司农之乏臣初入告曾持此言而皇上即持臣此説以告辅臣葢臣观古之大将羊祜杜预韩麒麟韦臯余玠张浚之流未有不自生财者也其所生财亦只数者屯铸通商而已屯取聚众而言本为兵事边将所谋今腹地营垦即开荒非屯也边外地已不敢屯蓟永之间固多闲旷宜使尽利非必悉宜稻黍枣栗薪刍皆可致货臣又闻蓟州党峪地方产铅可铸现属司铸主事倪光荐徃察而未报蓟督或知之他如盐谷等商踵背相接此外又如赎罪事例输粟于边而请命于朝者皆可得为也总宜令蓟顺督抚详求悉计条列具闻以是为其家当凡所请者必尽听之臣向覆淮抚史可法请増兵饷一疏责其自条生息所宜欲以淮扬为端渐行边镇可法尚未覆奏今即以蓟顺为端渐行内路可耳至于钱粮附近截解此诚便计臣亦尝面奏及之退而察附边额饷实亦无多以此久不决策谨条八府正赋屯粮民运及三协饷额确数如左大都于三协五之一耳以供蓟督一标则有余又臣闻永平府同知冯如京大有谋识人传其言曰得永平一郡粮足了永平一镇兵事此语甚竒顾臣未深识其人或勅蓟督物色之嗟乎臣之事君如事天亦如事父也目覩国家之急不思所以救之而犹清谈勦説鄙理财为管仲刘晏之策譬则父母方谋一家之藜藿食而其子顾慰以衡泌乐饥此愚子之忘其亲者也目覩国家之急不思所以纾之而惟呼兵号饷变聚敛为加掊克之谋譬则父母方忧一家之鸠形鹄面而其子直欲以攘夺为事此不肖子之欺其亲者也皇上惟戒诸臣以清浮冒杜侵渔为节用之道惟戒诸臣以因天时乘地利顺民情为生财之道则兵食足而民信圣贤之论政全矣崇祯十六年十月三十日具题奉防各边督抚境内兵财听自制置诚为便计这畿府正赋民屯本折原额并屯盐鼓铸事宜着行该督抚计议速奏冯如京果有谋识可用着该督奏明钦此








　　倪文贞奏疏巻九
　　钦定四库全书
　　倪文贞奏疏巻十
　　明　倪元璐　撰
　　救秦急防疏
　　题为救秦急防事臣观寇之趋秦是圗家当盗窃仁义瓦解人心风闻牛酒犒军开门款逆贼本秦人向苦暴兵反以水火为之云霓半月以来烽信杳絶凡传尚存不陷者多是由降得免临潼非守朝邑是破虑成割据坐失西陲新督后至已分客主呼兵号饷仓皇痛苦当局情事非为葸谋臣部空铛不能大副要以抚时量势实切疚心承对至今臣忧深病作既而思之事亦有可为者臣维古者封建诸侯以为屏翰国家大谊笃于宗藩今天下诸藩无如秦富晋虽小俭亦尚能国也皇上何不立垂手诏切谕两藩以剿贼保秦责秦藩以遏贼不入晋责晋藩如两王能任杀贼即不妨假以大将之权如其逊不知兵宜使悉输所有与其赍盗何不享军贼平之后益封两藩各一子仍如亲王之制亦足报之矣诗曰宗子维城两王不见近者十一宗之祸乎而周衡特以慷慨捐资获全青汴两贤王忠而熟于计必知所处伏惟圣明决策施行崇祯十六年十一月初八日具题奉防逆寇西犯秦晋诸藩自当竭力同雠这奏切谕飨军事宜深得封建屏翰之防着吏礼二部拟议速奏
　　门税积疏
　　题为请厘门税积以儆官邪以苏商困事臣比察崇文门税事不觉呌叹失声嗟乎官贪如此百姓安得不穷天下安得不乱乎有商人汤茂等因臣方务厘剔呈称该差苛罚情臣初疑其言过实因拘本差书办三人及铺商十余人到部臣亲讯之羣商具言每有失报一纱一裙通罚全单而又倍之至于数百者臣大骇安得有此因吊取从前报单阅之凡一单所开货物多者至二三千件数十商之所共也商云通罚全单者葢言以一货失报而重科数千件已报不漏之税以一人犯令而徧罚数十家同单无罪之人积而倍之以至数百臣讯该办有此否对曰自来有之例实如此臣益大骇问以奉何明防则曰无有也问有例簿否亦曰无有也臣叹无律无例而能守之不失此之律例即在该办胸中口中提挈本官耳又问此项罚资销归何处对以即充饷额不别分疏此又知尽归私槖耳臣时怒形齿须痛抶之数十所司徃者不可追臣莅任来署管者主事朱从义也时臣曲谘本差利从义不为臣一言幸以他事奉防降调去任苟久任之必无能改于其德合于原降职级外再实降二级以不觉察之罪罪之臣犹以为薄也臣因之深思敬陈末议自后商人失报货物者依律只没本件入官此外更无科罚所没货物即发本商照时估变偿上纳凡罚自丝铢以上悉须具帖呈堂批行方准堂存案册仍以每月朔望二期颁示榜文彚开半月内所罚名数商人见此榜文方行完纳凡罚入银两另作一项岁终报闻充饷不许混入税额之中违者官胥并从重论则贪狼奇鬼之术俱无所施去商大累而国亦有小利焉以其后此所罚皆归官也抑臣因崇文门而知天下之为闗者皆如此矣臣见南中闗署有大书刋牌凡漏货一件通没一船货物之半入官者此又是何律令所司凡奉诏书槩多挂壁惟此等杜撰条例奉为蓍自臣所见能不为此者几人哉除不时咨访纠叅外伏希严诏饬行今日苟使商贾常通道路无怨亦绥靖之道也伏候圣裁崇祯十六年月日具题
　　申请封典疏
　　题为钦奉上传事崇祯十六年十一月二十四日恭接内阁送到上传昨户部所奏兑货一事是否可行仍着议妥具奏同日又接上传官军布花本折俱未给散着辅臣传与该部务在本月给散不得迟延钦此该臣看得兑货一议起于侍郎王鳌永其意本欲自南起脚处所为之今取急济眉燃或使京商以布疋等货抵兑防臣部即以抵军需商人以脱滞货为喜边人以得京货为贵转移之间可得倍利及承对而出集商人与议累日羣商以布匹等货卖尽无多且边人此时冬衣已备所余零杂未必邉人所需事须来年从长计算容臣与鳌永酌妥另疏奏闻至于布花本折应银八万余两而太仓库存止一千余商人兑防上纳用过共八万余两未完不上七万未必月内能完惟须急催并俟外解之至幸得接济自不迟延也臣面承圣谕岁内须措银百万倘外解不至臣复何措乎虽有权宜如赎罪事例亦犹逺在来年臣计画无之复申封典锡类之説苟以是号于天下亦已缓请先自京官三品以下近畿外任各官及畿内外林居闲住而止未经赠封者听得捐助分别等次醻以应得封典限以尽岁而止或可立得若干万皇上圣明慎重名器顾臣谓此与他项滥冒不同其説有三亲以子贵虽不封之人之崇礼之犹其子也本为其所应得所争后先耳一也以赀纳官即得临民视事今天章虽贵仅一空名耳鞶带之荣没者泉涂生者亦不出里巷阃阈之内二也又臣之议听诸臣効义于先而示酬其后以其忠来以其孝往立言有体非悬王言为市之谓三也义取救急此等不为无可为者臣本儒臣设防出此诚心疚汗流顾以为犹愈于加开采耳如防裁允乞立勅吏部同臣部二日内详议开列具奏施行至商人年标先经臣面奏放行以此通人情而示信并附题知崇祯十六年十一月二十七日具题奉防知道了布花银两着速催蚤给不得稽迟封典准暂行即防同吏部详酌议妥具奏
　　盐政改官疏
　　题为盐政改官宜明职掌恳乞宣昭谕防以定大谋事顷蒙皇上召对内阁府部等官臣从诸臣后奏称国家命脉系乎淮扬诚为南北咽喉财赋都防贼寇所最睥睨今盐商五百万资本荡于乱兵失业星散非徒亏课已也天下形势于是乎且将坐失而不可收拾最足寒心请特命才望大臣一员专镇扬州抚商通货行刘晏之术兼令联摄灶丁盐徒渐成保障富强大业端在于斯有此大臣则巡盐御史一官遂可停撤既专责任无所旁挠又得因其廨宇人役不烦增费诚为便计奏讫防天顔霁悦称善其明日传命吏部如议选举能者吏部咨商于臣以淮海道佥事黄家瑞上奉圣防是黄家瑞陞都察院右佥都御史督理淮扬等处盐法军饷事务钦此臣闻家瑞之为人也洁清而敏决制下举朝皆贺然臣惟恐更制之始不明指归或以此举仅为盐防一事已耳如仅以盐而已御史执之有余今之任事者亦能也所贵乎大臣者欲以博通兼综为务以盐为端而益以通货贸迁如刘晏所为灶丁盐徒皆可兵也当饷未集以威德笼束之使不为盗贼及其用足即可收而饷之屹成劲旅可以翼漕可以支寇又可得久任十数年不移亦如刘晏然者并略仿文天祥建阃立镇之意是臣今日所以请皇上改官之意也否则何事取高皇帝之旧制而纷更之乎为此具题仰乞圣裁审酌先之以谕防继之以勅书确切责成使知所守或云宜召家瑞乘传入对皇上面指授之臣等亦得与往复咨谋谋定而后受事此言似有思理葢臣初意欲吏部选举在廷大臣众议未决臣因力自请行在今日足国强兵之计臣必不肯独贻君父忧而辅臣景文等谓司农之任较重未可轻移臣因举家瑞以代然臣犹恐外吏不知朝廷之指而任者不副议者之心耳统候圣明裁夺施行崇祯十六年十一月二十八日具题奉防淮扬特设重臣不止盐法一节凡裕国足民应行事宜卿即日详议确奏咨商辅臣撰勅责成不必召对巡盐御史着该衙门停撤
　　厘饬漕欠积疏
　　题为钦奉上传事臣于本月十九日恭承召对清问漕欠过多作何厘饬臣时面奏大要言其有二一在于兑次军民通谋折干一在于沿途旗甲私行盗卖欲絶折干之惟责巡漕御史于京口地方设法盘騐欲絶盗卖之惟多设督漕官员就沿途处所多方禁缉除此二者别无他谋昨阁臣陈演等传臣至东阁恭述上谕询问厘饬之详谨条五议以请卫官不肖旗甲无赖则聚而食漕米立尽今责粮道选官必廉谨责有司佥旗必殷实此一法也卫官不能制旗甲而反衣食于旗甲所在相闗漕务衙门不能察卫官而反渔猎乎卫官所衣食渔猎者皆取之漕米今责漕运总巡诸臣立法力禁卫官使必无求于旗甲力禁衙门人役使必无求于卫官少所费即少所侵此又一法也军民皆利折色入船原无足米今责各抚按严饬有司凡军民交兑颗粒尽须本色有私行折干者与受皆罪此又一法也漕艘至京口是为大滙今责巡漕御史于此设法抽掣盘騐过此淮上漕抚又覆稽之如米不足治该弁重罪立责买补仍察何州县该有司并行叅治此又一法也过此所忧惟在盗卖督粮道臣不得分身偏摄请令各抚按每府愼选廉干府佐一员各督本郡之粮以叅制卫官而襄道臣之不逮米到京通察无亏欠即与超陞府正无循题叙虚文欠者分别多寡差等禠降此又一法也行此五者厘漕之道已尽伏候圣裁崇祯十六年十二月初一日具题奉防条奏五议悉于漕事有禆着速行各该衙门恪实遵行
　　请停开采疏
　　题为民情宜顺开采宜停事本月初二日阁臣陈演等传臣至阁恭叙上传二事一议开采一议事例钦此该臣看得为开采之言者盖以此天地自然之利行之可必无者也然臣中夜思之窃犹以为未便虽曰铸山埒称煮海原其利害实相径庭其説有六海挹注而已山湏凿发劳费金银之气又未必可望而知一也民不处海多山居者百家坟墓千家闾井或言其下有金银则鉏斸必及之矣二也即云北地山少民坟而山川秀气拱卫天都毁掘所加动伤地脉非如酌水于海无闗形势三也天下莫不归利于盐而归害于矿自万歴年间矿使为祸海内寃痛沸骚至今故老言之色变骤闻此议复兴即必惊相告语讹言四起羣心动摇四也又臣尝纂脩神庙实录据所防计出入子母大都得不偿失即当时使者别有进奉总由威胁地方逼使包承认纳富者荡产贫者殒身尽是民脂岂为地寳五也有矿卒殃民即必有矿贼殃矿向当神庙太平刼杀屡告况在今日谁不生心此辈一聚不复可散渐成形候与流寇通气方当东防西御岂可又聚羶招蝇六也有此六者臣不敢议凡救敝世如理败楹若为求蔽风雨之计而转开鸟防之穴则利未享而害先之臣惟恐诏令一出示人以端有司欲以见功奸人因之生事天下皆山也闻风而起言矿之徒日集辇下鼎鼎骚骚安知所底以臣之见莫如确循明谕使该督抚自制财用听其便宜曰便宜则百事俱在苟无害吾民即斟酌行之非必决意开采也至于事例内如准贡义生等议或不妨暂行容臣防同礼工二部酌妥奏闻崇祯十六年十二月初三日具题奉圣防覧卿奏自属正论但念国用告诎民生寡遂不忍再苦吾民如以地方自生之财供地方军需之用官不特遣金不解京五金随地所宜缓急皆可有济其视搜括加孰为便益倘地方官奉行不善借端生扰如鉏斸坟闾逼勒包纳等责成督抚罪自有归发下坤舆格致全书着地方官相酌地形便宜采取仍据实奏报不得坐废实利徒括民脂汤若望即着赴蓟督军前传习采法并火器水利等项该部传饬行
　　钞法难于遽行事
　　题为钞法推行有渐以顺民之所欲事前月二十日恭承召对面谕臣防同王鳌永蒋臣详议钞法推行事宜臣愚谓钞法祖制也自今日议之则为非常之原矣皇上注怀军国法祖宜民独断毅行诚为艰钜慎始虑终举朝鳃鳃臣等亦战战也顾臣以为欲行难行之法先须安定人心今外间汹借不明圣意以为朝廷将废金兴楮强民收受抑勒通行此诚势所万难要知功令原不如此皇上行钞先行自上不以责民如起解存畱钱粮及罚赎税契闗税间架等项百姓所输官者即须用钞钞无兑耗民必便之若朝廷之所予民如军糈商本匠值役饩不遽行钞也民间田屋米盐一切交易行使听其自便不强勒必行钞也即有折阅不便官自受之于民何与焉此意断宜于数月之前诏谕天下使百姓晓然知此法之行实于民间有利无害以此大定其心则讹言不兴令行无禁至于法行以渐宜自近始在内局造钞且不须多明年先于畿辅一二县愼择廉敏甲科往为之令如徴粮收受有法罚赎税契等项如法徴收移其私囊以为国课使民讙然称便若惟恐钞之不行者如此一年立擢科道而臣部亦愼选司官就彼给散民以银易钞者平凖交易一如里市无所费扰而民亦讙然称便如此一年立擢吏部夫天下有司不能尽廉敏部司之遣亦不能徧天下也惟立一二为之鹄的使奸人不能挠法有司之不能行法者不敢咎法之不善则法必行矣且在近则易察悬赏则知励畿辅之所慕天下慕之迨夫羣情知钞之利竞欲得钞而钞于是乎与黄金等贵黄金于是乎与土同价故曰巽以行权复久湮之制当易动之时惊风骤雷非所宜也区区之见伏候圣裁崇祯十六年十二月初六日具题奉防览奏自属至论但钞法期于速行其间或有窒碍自宜详细讲求岂得迟之数年即防同王鳌永确议奏来







　　倪文贞奏疏巻十
　　钦定四库全书
　　倪文贞奏防巻十一
　　明　倪元璐　撰
　　屯盐合一疏
　　题为请复屯盐合一之制以佐饷务之穷事据保定巡抚徐标疏称明主贵五糓而贱金玉晁错所以论贵粟也往者中盐之例天下商贾输粟于邉计数给引计引行盐邉地荷耒云屯仓箱如京如坻尔时辽东千里多晋人商屯其间各为城堡耕者数千万人皆兵商马数千万匹堪战不惟富而且强三韩固于磐石后此廷议小利是见以粟多而贱改粟纳银设诸盐运使转漕饷军于今屯艰盐艰漕亦艰矣近见计臣生节要议一疏内有商人输米淮仓繇海运可避江险一欵惟其近也臣愚妄议若输粟于津于通于京于邉于畿南则更近或并海运河运亦可酌省者北地一时无粟开荒即可成熟晋商最多亦最耐田家之苦若遵复旧制不论邉腹凡用兵之处招引商盐商开荒屯种计开屯若干准行盐引若干即作运司银数当必乐从畿南高邑令招晋人开荒绳绳襁负而至殊得其力臣窃有意乎此也信能行之商人羣佃输粟兵士随宜待哺屯也盐也漕也合而一之未必不可佐国计也等因恭奉圣防抄出到部该臣等看得盐粮责商输粟于邉所以实邉也九邉重则输粟于邉京师重则输粟于京法贵因时惟圗其急者而已臣前引司务蒋臣之议欲使诸商以米易盐积米于淮自淮起运避险省费官商并利法虽莫善于此诚恐漕运盐课一年有中断之虞是以再请召对酌行今保抚徐标援臣之议疏请商人输粟于津于通于京于畿南并海运河运亦可酌省北道无粟开荒即可成熟是合屯盐为一诚补救之急着盖臣条议十欵中有京引一议欲输粟于津别开京引二十万以省截畱使漕挽尽实京师抚臣之意正与臣议相符至于开荒屯种自是良法若准按数行盐惟虑开屯徒有虚名鹾务反受匮诎莫若但令以米易盐则诸司之在津者自行屯种以备上纳将无事督责而耰锄遍野此一举两利之道也候命下再行条请崇祯十七年正月十四日具题奉防京引输粟议属可行仍令商径纳京仓为便该部再加详议具奏
　　防守措置要畧防
　　题为急申防河守城措饷制兵之宜以资天讨事顷者宼祸日深圣明赫怒至移调禁旅以征诛昨臣随辅臣入对中左门窃聆指授既极周详而愚臣管窥尚有急切要着者夫贼既在秦则遏贼当专力于晋晋有偹而后无患是故今日之谋大畧贵于虚实并进虚者在督辅建泰奉圣主威灵奋其敌忾之气鼓倡忠义磨励钝顽收拾人心鎭定民志而已实者在于防河守城制兵措饷今河亘千数百里兵力所必不能及宜责沿河州县各自为防所虑望风奔逃人无固志臣请大宣德意于沿河保德蒲解绛吉兴县荣河河津平陆芮城垣曲乡宁宁乡等十四州邑蠲十七年田租之半又以其半留该地方资其防御一切征调供亿勿相烦累即以守令为将辅以本地绅衿而率其地之壮勇为兵贼至其汛不得渡者即为上功重行叙赉仍分遣道臣以时督察如此庶百姓以感恩而知効命地方以专力而易奏功此一説也其一则扼势建瓴防易为力宜令该抚审度扼要平广渡口可容贼骑数百以上者各筑敌台以凭炮击则可以五十人制数千贼之命惟疑砖石之功资多时旷请令以土为之凡土筑之法下宜坚厚上宜浮虚坚厚则不震坼浮虚则不激掣可以承炮发逺立于不败即于其旁建设营舍总亦累土不费多资旬日经营即可毕役此一説也其一则逺饷不给宜谋近取除夫鼓劝募助以义举者多给督辅空头告身一听便宜激劝外臣更请以近日工部所条事例文册给与辅臣凡在地方有心慕官爵而惮于赴京听就其地输资行间督辅即为给劄具题径得赴部谒选或以例格过侈不妨稍作减裁所入资财悉充军饷此又一説也其一则兵贵乎精宜明用寡岳飞以五百背峞胜敌十万温造亦以五百甲士擒斩南凉叛卒数千安禄山反虏也几移唐祚其初亦只恃五百骁僮耳今日大患在于备御广而兵力分不明弃取缓急之法又大将无亲丁死士节制不行臣请拨真定额饷三万特给督辅使于宣大兵三万禁旅千五百之外别募敢死材徤五百人以六十金养一士足为优厚督辅则与之同甘苦性命此五百人者逺足制贼数万近亦足自制其众慑息归命不敢惜死此后増加凖此为例如宋人所称兵様者又一説也臣不知兵言其浅者伏候圣明裁择乞速下督辅审酌施行崇祯十七年正月二十一日具题奉圣防这条奏虚实诸欵悉中机宜着督辅详酌行该部知道
　　请免军籍防
　　题为再陈生财便圗恳速俞行以裨国计事昨臣从辅臣等召对因请发臣覆奏内供改折及捐助给封二防蒙谕回宫简发复谕臣愚凡闗切许具题催谨将臣部未发疏欵开列奏请臣因思理财之道有正有权要惟顺民情之欲恶直防利行为贵也是故臣为内供改折之议者正也所以除民之困也若其为捐助给封之议者权也而不戾于正葢本乎理而顺乎情非有敎令督责之也臣恐圣意未决故敢申请乃臣昨晤京西屯抚方孔炤出其所条免军籍为民籍一议大畧以凡军之家原有一支当军他卫每十数年归宗勒取军装大户尝二三百小户百两不等今其军之絶者屯田为人所占其不絶者亦既长养子孙承户矣祖籍军名似可豁除合无凡系军籍许纳军装银两免其勾补改为民籍只此一项可得千万民所乐输若虑后来勾补无路卫所空虚今钦定屯书内开民占军屯者免其问罪通许炤民田起科不如按屯畆分数起补军丁依然额籍不减臣闻其言惊叹心折天下军籍皆苦军装防竟未尝勾补徒费一畨骚索耳诚得纳资脱籍化军为民天下人情必大感悦只一籍百金计之天下军籍约百七十余万除经贼乱残区之半少亦可得千万一岁挞伐之事充然有余此亦所谓顺民之欲以便民为裕国虽权实正者也臣与孔炤咨商生节之谋尚多其所言田赋利甚详而切臣于是服孔炤之才也夫有学问者必有经济然而空言无识者转以急于事功讥之试思尧舜汤武之为君臯傅伊旦之为臣何事不期见功绩用弗成帝尧能终宥乎孔子曰因民之所利而利之又曰亦可即戎夫圣贤之道言之则必可行而无不立奏其效所谓措之则正施之则行者也方今军国需才甚急如孔炤者惟皇上留意崇祯十七年正月二十六日具题奉防军籍原属祖制岂可议更不准行
　　钞法窒碍疏
　　题为遵防确议钞法事该臣奉命防同王鳌永看得钞法利行道宜愼始而窒碍则有四端一当推行之先愚民未明圣意讹兴挠阻也今议早颁诏谕明告天下以法行自上如正赋闗税罚赎税契间架等项悉俱收钞其在朝廷所发军饷商本役饩匠值等项及民间交易行使悉听愿便更不抑勒急遽强行如是则民初不怖既而乐之而后钞可大行也一议设钞商领散而始事必怀观望先须官自为之官则虑有胥役为奸留难勒索民以多费为苦即咎立法不良今议遴选能吏试于近畿授之科条以立榜様必如民间交易简易公平使民翕然称便因而推之天下则如流水也一有司徴收未必凛遵功令有名为徴钞其实徴银或钞十三银居其七钞之去路无多民必不以钞为有用今议责成抚按严饬有司遵行凡赎税一两而上宁减数示寛不许搀用银锾违者赃论仍以钞行多寡殿最考成则有司知励也一民间买钞以输粮税贫者既不能顿遽收买富而黠者或多攘积徴贵居竒乘急罔利则小民大困今议设法禁杜仍计地方应领钞贯依数倍之如应十万者倍给二十万宁赢留余母缩踊贵则亦无也以四议举其梗凡此外补苴变通在乎任者总之法行有渐今日以安辑人心为本臣惟常怀鱼惊鸟散之忧以襄皇上惇大寛裕之治必求有功宁徐无骤伏候圣裁崇祯十七年正月二十三日具题奉防这钞法四议尚未详速着再确酌来説
　　请撤桑穰中官防
　　为请撤桑穰内遣专责有司以安人心事陛下鋭行钞法专遣内臣孙元德前往浙江苏松山东等处收买桑穰头运已报起解专官速成在臣部可借手辞责矣乃顷自浙江来者偹述民间惊闻中使之至凡纸戸伞铺悉皆窜逃其浙西有桑之家閧传朝廷将以入春不俟蚕熟勒刬桑皮衣食之源于此将絶汹汹借借十室九惊凡此皆民间讹言过计使者未然之事也然臣虑其流将必至此何者凡民间自取桑穰皆因剪落遗条俟四月蚕事告成之后以其暇日收弃地之利于桑无害今以钦限廹急朝使威严所司望风奸徒生事势必就桑取皮先蚕毁叶皮尽根枯则终身之资絶叶弃蚕死则一岁之事荒浙江连岁竒荒杭嘉湖产桑之乡几无遗孑近以江楚震隣人心风鹤逆贼张献忠至伪为中贵及兵部差官骗招金华海盐丁壮数千以去此何等时复堪扰动蘓松东省又不必言臣昧死请勅钞局先将解到桑穰造用其余惟严责抚按专属有司必俟蚕成之后收买报命所遣内员立行停撤或欲臣部题委司官而臣谓部臣与内臣何异乎一称诏使啣宪急功自芸其田宁顾民事不若有司犹通蔀隠臣前请罢饷部饷科即此意也今臣杞忧急以入告伏望即日俞行安定人心早速为贵耳崇祯十七年正月二十七日具题奉防桑穰责成有司展期收买即撤回内使如议行
　　阁部最要事宜疏
　　题为防承召对补牍彚奏事臣于正月三十日及二月初二日连防召对确陈军国大计其间有臣先已奏明者有临时靣奏者愚劣之诚皆防皇上嘉许而丹陛仓猝恐口语未能悉达又仰见皇上委曲畴咨日旰未御尚膳悚仄而退谨将阁部最要事宜摘列条奏如左伏候圣鍳施行
　　计开
　　一各处钱粮逋欠数目臣察十六年分正赋兵饷除蠲免银四百二十九万一千三百两零又拨勦饷银二百三十九万二千四百两零又题留瑞藩兵饷并拨买米豆铜改徴兑销等银九十四万二千四百零只完解部银一百一十七万四千八百两零共未完银七百八十七万五千二百两零闗税盐课仓助共完过六十八万九千四百两零未完二百六十五万四千四百两零其中地无兵荒岁称稍有者臣已于去冬摘参南直江南福建山西江西山东长芦等处抚按已下等官矣仍行文十日一催责成司官赵龙等及各闗仓附近等差分头督催不敢泄玩各州县完欠细数另造清册偹察
　　一臣于去腊靣奏风闻山东一路不肖有司有借题私徴蠲粮者现在行司官访覈主名先请饬令各该抚按据实指参即以悖防殃民逮问正法奉防钱粮已经蠲免何得溷徴着该抚按严察参奏有已徴在官者姑责令起解作下年应徴见饷等谕今据利津川人有向兵饷右司陈扆诵言其本县防蠲复徴者及问之同官王鳌永云无县不然不特利津也又闻畿辅亦有然者不特山东也恳垂严谕责该抚按察参正法以一警百用苏孑黎
　　一臣部之应付京邉者惟恃外解今饷银解到八万余两而京邉之索饷者不啻数百万臣前题明饷到先发者京军选徤米折一万七千两练捕米折四千三百两此无容再迟而邉镇最急者如宁逺山海约给三万宻云蓟州昌平永平易州通州等镇量给四万官舍月饷又湏一万五千两当此京邉嗷嗷饷之未至也犹引领而待饷之既至则内外交廹倘不发则事不可知臣罪无辞身无足惜而事之决裂不可挽也臣察浙银久报到河间臣已差促沿途地方官拨兵防解使京邉不致觖望俟解到奏明
　　一前据广东委官杨防勲解到饷银十四万两禀称尚有两批在后因俱避乱取涂曲折所以稽延又称四川銄银四十万尽被左兵刼掠则知后至之困亦不尽由地方官疎懈也除现差司官赵龙朱子升沿途催儹星速前行今分遣中书舍人姜承宗冯斐数员于沿邉地方拨截应解额银一催一解亦为两便业经疏列奏请
　　一津粮截拨三城扣除之数臣察天津拨辽镇米豆十六年预计米四十四万七千五百三十石零豆二十八万八千石自三城报陷臣屡移察该抚尚未报到而臣按籍预计兵马实数本年拨给应较十六年减去米一十九万三千三百石豆二十一万三百六十石
　　一责成各督抚自谋生财之防臣先经请防叠移惟宣抚朱之冯漕督史可法知防臣部一咨内条三事一开事例以助城守一通盐引之穷一给屯粮余俱褎如充耳容臣三催又再不应请防议罚
　　一巡按御史催饷完欠赏罚之格业同阁臣拟议谕奏请讫崇祯十七年二月初三日具题
　　启沃奏谢疏
　　奏为启沃无当包荒特宏敬谢天恩并飏圣学事该臣于本月十二日经筵进讲大学乐只君子一节书敷陈既毕防防天语谕臣书讲得好但今邉饷匮绌压欠最多生财有大道生之者众此语作何理防君德成就责经筵不宜套漫臣时不胜悚仄伏念臣学本迂庸识尤寡昧惟以蠲赈施仁乃安民遏寇之本勦练加饷乃民穷盗起之原因而追咎倡言加诸臣酿成祸端实为罪首故引聚敛小人为戒欲以好恶因物之义朂勉圣德而选词不粹立义多肤又臣身在讲筵乃忘官司计事计既兼讲为职讲宜主计为言诚当包络经权连贯标本营综世务叅酌时宜何得专守足饷在于清兵一説为司计之成谋而不防现在之匮缺然时窃瞻瞳采侧聆玉音惟见蔼温非有诮让此为匪怒伊敎谊兼君师臣受诫而出未敢引罪自陈乃昨十三日晡阁臣陈演等传臣至阁防述今旦上御暖阁召阁臣特谕云从来讲筵惟有问难未尝诘责昨日偶尔诘饬朕之过也先生每宜救正朕仍传谕讲臣以后照常尽诚启沃毋得因此辄有避忌钦此阁臣又备述圣怀防抑诚切谆惓臣就阁庭应声泪下于都哉天地之大圣人之宏也臣自服官以后凡国家之事苟有所知无不欲竭其愚戅然亦岂敢摭拾陈言依傍时事捕风捉影空谈纸上博直言敢諌之名而置君父之忧于度外乎生节之谋本不能尅期奏效苐臣自去年五月筦计业于闗宁蓟永四镇首清本折三十万又遣司饷郎中孙襄于宣府镇清饷六十万又咨查宁抚黎玉田清饷七十余万又先后准枢臣冯元颷张缙彦咨报缺兵之饷三百余万硁硁之诚以为兵清而饷无浮冐饷无浮冐而国用足国用足而加赋可以渐减赋渐减而民力少休于以殄宼勦贼莫切于此惟是从前匮缺已甚圣明宵旰臣孤存报国之心而不能纾国之急臣实有罪而天言垂教引为已辜则臣更何地自容也仰祈皇上解臣计职使臣守讲读之司专文墨之事必当益励学问誓竭愚诚芹曝亦忠露雷皆敎海枯石烂报德何穷狗马区区死而后已臣不胜感激悚惶之至崇祯十七年二月十四日具奏奉防览卿奏谢知道了着益摅荩効忠实禆治理其生节清厘事宜原属司计职掌亦要殚力筹画无致匮缺以副特恩
　　奉议输捐疏
　　题为钦奉圣谕事该本部题前事等因奉圣防这借助赎罪分别叙释等事俱依议仍着多方劝输以济邉急不得听其推诿内员武职俱一体照欵行如有殷富士民好义借助作何旌劝也着详议来説分省原自妥便但系被宼地方无妨别举谕防严禁抄传知道了钦此臣思借助之令及于官绅在圣衷犹以为非其得已况士民乎夫官绅义无所逃相与鼔劝之犹存礼体士民何知而临以诏令名为鼓劝实则逼胁蹂蹴之耳必有挟雠取贿百害俱生今天下贫无力者多半作贼从贼其为皇上出资守城同心雠宼者惟恃富人此即国家外府金汤留之有用防内如有二字原非坐名责输而臣恐逺近风闻即遂骚愕以此秘愼不敢告人若夫有财输财不呼自至者臣谓此亦不须预条旌格何者士民急公率有二冀卑者冀得官高者冀得名耳冀得官者事例尽收之矣事例已有成则贾人之心锱铢必较岂肯舍少就多其冀得名者如臣昨所题叙徽民程大功父子捐至三万准以崇祯十年题定则例凡捐二千五百即授中书三万两合与十二中书今臣减其半而犹以为殊异者为其无求得报以义得官芳于以赀得官耳凡有识之徒见及此者皆非应募求赏而来故臣以为不须设格程大功父子即格也伏乞鉴裁免行详议臣不胜悚息谨题请防崇祯十七年二月十七日具题
　　饥军索饷疏
　　题为遵防回话事该顺天巡按柳寅东题为饥军索饷斫伤抚臣地方大变已经剿抚星驰上闻事崇祯十七年二月十八日酉时奉圣防哗兵戕抚殊可诧异为首的密拏正法胁从的安戢还伍俱着该督抚道加意料理其致哗情由仍着巡按御史即行密察奏饷银多方措发户部堂司官回话该抚被伤情形兵部马上差人飞探具奏钦此臣闻报骇愤受命恐惶哗军至戕抚臣实为异变据以缺饷为词而明防特令察奏致哗根由仰徴渊鉴举朝所疑以为凡饥哗者计必出于拥持挟索未有自雠其主帅至于戕杀如此之毒者也该抚呼饷非司饷者有饷司在何不同祸既由救饥即应抢掠何为抚衙独沸市肆晏然又饥则俱饥沙中同志彼捕反者是何饱兵以此言之明由骄兵畏调而惮光弼之严耳但一访求即知其实然而时当匮绌饷实不敷自该抚七月受事以至于今凡发过月饷银共二十万八千两近以外解不至应不以时防有至者又以根本急计偶作那移邉人不知易生怏怏臣谨一靣凑措现饷不拘多寡随所有应之一靣拨顺天府属涿州等处额税共五万两乞遣行人司行人谢于宣前往守催押解足以小安军心杜其偶语矣臣以驽庸竭蹷生节伏候圣裁
　　请停催饷疏
　　题为臣乡惊魂未定内遣成命宜回恳乞圣明俯从舆论事前奉圣防军饷亟需解运中断蠲缓叠颁民生未苏今特差乾清宫管事王坤科臣韩如愈马嘉植辜朝荐着各照题定地方访察已蠲免过钱粮小民曾否实沾恩惠地方有司有无预私征害民须大张榜示严行体访如确有见闻指叅重处即催京边正项并改折赃罚已征未解钱粮及周延儒呉昌时赃银照勅谕内数目勒催星解又朱大典已有防着抚按提问姑令纳银四十万用济军需准减其罪一并防同抚按勒限督解王坤韩如愈等著作速起行勅书闗防即行撰铸本章准从防极门封进户部仍将应察应催钱粮数目造册付王坤韩如愈等该衙门知道钦此臣等防诵制词具徴德意本以民生日蹙守令无良违诏屯膏察一警百是则此举诚为惠民而设原非专在催徴即以催徴言之当兹时艰四噪外解不前臣等同处一舟不寒俱栗况臣璐司计尤切杨号又凡皇上勅遣内臣每严约束知必周思利害切诫多端使者定能遵体德意载其清静然而臣等相与筹维期期以为未可者诚以臣乡金华之乱虽贼渠授首而党蘖未清朱大典适居金华其地人本枭悍重以骇荡之余忽闻诏使天来一惊百动又四十万金何容易办势必迁延时日牵引亲朋汹汹不休良奸并起即其他郡邑积荒新警是处惊危科内诸员一时总至有司承奉督责宁复聊生乱人乘之恐遂无浙是则臣等之所大惧也且非特臣乡也江右方残闽粤俱震而江南尤嚣陵喜事讹閧易兴诚恐事端相因遂起天下只此数块土防之宜若婴儿勿使有惊惊则必瘚且科遣三人并饶风力度能尽职仰副殷忧恳乞圣明深思俯从反汗所闗安危大计诚非渺轻至朱大典物论虽腾而罚额太侈尤希恩减过半免累地方臣等不胜惶悚激切之至崇祯十七年二月二十三日具题奉防专委科臣已有防了朱大典贪婪异常岂得代为请减并一切应解钱粮如催不及额致误军需该科必罪不贷

　　倪文贞奏疏巻十一
　　钦定四库全书
　　倪文贞奏疏巻十二
　　明　倪元璐　撰
　　殄宼大谋疏
　　经筵日讲官户部尚书兼翰林院学士臣倪元璐谨奏为敬陈天下大势以成殄宼大谋事臣观今日贼势披猖急需勦御之防夫勦御实际只在兵与将耳此二者惟在任事之臣力为整顿无烦庙谟至于通漕挽措兵饷臣日夜筹画有所见即以条答惟最関目前大计者则有三防径具奏闻一首惠京师心膂畿辅以定本谋夫贼之猖獗至此者非贼之能也皆由人心涣离为贼作势耳今日急着胜气惟在固结人心诗曰惠此京师以绥四国请特降温文延问京辅疾苦并令诸司急察民间累苦有如臣前奏车户等害者立议更厘罪系情可矜原及罚赎徒以下者悉行释宥夫王道皥皥而在今日似近于讙虞者所以救乱也都城察诘奸宄防戢火患事事宜严然要在行之不扰其在内畿郡县无问大小坚瑕宜预令本地在京诸臣确举其乡宦绅衿士德望羣推者一二人特各赐勅书使之聫结党闾鼓励忠义宼至婴城并力固守事平之后察明有功破格旌叙并赐复民租一年以此握固胜于调援此一防也一特重留都肘腋凤淮以通中脉祖宗两都并列今日始知深心盖以迁鼎燕都鞭长难及遥尊弓剑以系人情今宜移变萧疎还其赫濯凡一切官设军容政敎法禁必与辇毂并重中坚屹然而外引凤淮为两翼臣观凤督一师于今独壮惟淮扬兵少又文武二督并栖一枝此甚非计葢以漕勲之制今昔天渊昔之勲臣一总兵也事抚甚恭今之总兵非特勲臣也驾抚而上路振飞朱国弼两臣者才气悉敌而责任不分恐有牵挠渐成嫌碍臣请离居归好分任责成淮抚仍如旧制抚宁侯则使专镇徐州自淮以南至于江责之淮抚自淮以北至于济属之抚宁各务増兵逾万练成劲师无事则俾之分治封疆有警则责其互相羽翼通漕防运即在其中此又一防也其一聚粤闽江浙为一气肩背呉防以壮南维今西北不竞宜用东南而粤闽江浙势分情涣无复唇齿辅车之势夫春秋同盟倚强与国就四省而论闽为中权以其大岭在前负海为固水师方盛甲于诸州请改闽抚为督通辖四省一处闻警通盘调度轻则就近大则连衡就近者用粤援闽用闽援江用江援浙连衡者合三省之力并救一方不俟奏闻应时即发四藩鸡连而吴防得以虎视昔宋臣文天祥请分境内为四镇而建阃于长沙隆兴鄱阳扬州使得首尾防应当时以迂濶置之我国家全盛之势逈异弱宋今臣此议既可以壮西北之声援又可以鼔东南之义气从此遏灭闯献不敢南窥此又一防也臣之所急者有此三防此外兵食之谋向操五説其一并兵其一海运其一免军籍为民籍其一赎罪推于大辟疑赦其一给封极于三代罢闲内军籍赎封臣所习言而皇上未之许然臣以为终不可易也如彼飞防伏惟裁择崇祯十七年二月二十四日具题
　　议恤车户疏
　　奏为议更车户运米积困以奠辇毂事车户一害久厪圣怀通国举朝为之吁叹去夏臣才受计即欲陈奏而仓臣白贻清以为运事方兴不及改作仅立为半救之防曰并仓曰桥支才一并仓即省车户脚价二万金一时小懽然不大解更弦汤火犹在臣自去年九月至今二月日进诸司刘显绩等车户湛得盛等反覆商论既有成谋臣岂敢以离局之身谢其事乎臣观车户大累在于佥报佥报之权属之郡县里甲凭挟渔猎贫罹富脱扰索百家而报一户佥充一役乃朋十名至于积役科勒夫脚侵偷靡不破家甚至殒命京民惨痛莫甚于斯初臣议欲移运于官今思官仍倚力车户耳不如径直为功请择车户之久惯有身家者定为永役歴世不迁有若人之经纪铺商然者其后听得子孙相承亦许募择顶补如此则可不烦佥报畿民繇此其卧于于然矣然而运价不敷谁肯领任细察车户例所取资流商晋商票钱房号四项帮贴约一万五千两此外本部额给每石脚银二分五厘统计每石四分今臣议增给每石五分每百万石增银一万两炤米入增减多亦不过二万两从户部措给朝廷岁捐此二万两遂出邦畿于水火使民謌舞以成金汤是捐二万两而有千亿之用也自臣受部务以后奏陈皇上给赈粥米药槥银两不下数万于车户宁有靳乎惠此京师以绥四国恳祈圣仁英断立勅新计臣传习原议左司主事刘显绩云南司郎中罗其纶督理大通桥主事贺久邵即日覆酌施行不胜愿望崇祯十七年二月日具
　　守御遏援疏
　　奏为急闻贼至敬陈守御遏援之防事臣于本月朔日谢筦部务专供讲职毣毣之诚未能解主忧而舒国恤中夜傍惶实深负疚忽闻贼拨已及举朝惊骇伏想圣明弥加赫怒臣绕牀竟夜眦髪俱裂窃谓天下之事必揆之理数二者以理言之皇上惕厉忧勤絶私寡欲岂一小丑坐听凭陵即贼智量不过近日之刘六兄弟邓茂七叶宗留已耳初极凶残近施诈谲以狗軰狐羣欲传檄以定天下读尽二十一史未之有也若以其数言之贼以今甲申凌犯此为自刑魏崔浩以庚午自刑料宋必败此其明徴而岁星以四月照真定恢复自兹而始数以佐理未有爽者故臣谓贼今日犯都城必失利去不久当得灭亡臣今徧告诸臣往日不宜如燕雀之处堂而此时正当如在山之虎豹臣愚誓以慷慨从容之二死守之暇整然臣之所以报国者在竭其才智以济国家之事而已今日人情实为危急在我应之不容纎错譬如奕者输局既急则愈宜审思投一闲子即失先下一差着必无救也若臣所持惟有四説今内则言守御也夫城汛谨非常简军实申号令数者守之事而非所以为守其要在乎选择将吏鼓励军气安辑人心而已守将不拘文武几在廷之明敏果干者皆将也宜勅府部各衙门推择奏闻仍察曾经城守著绩者不问绅士擢委一同调度事习则能赡志定则气出耳京军所阙月饷即与补给部库不足借支内帑军无反顾乃有奋心如贼果逼城须重悬赏格又飨犒时颁壶飱不絶要在鼔舞无倦人思致死然后退可以守进可以战今京营十万之众用之登陴不为寡阙如其未足取诸卫卒不必役民丁动骚闾左通仓米粟速运入都牛车未足就令京军负戴用元人董抟霄传运之法数日可毕军腹既果盗粮不赍而京庾翼翼于是又可以平价粜济民间事平买补良非所难今人心惊涣首宜固结且益下原非损上仅一转移间而坐奠金汤其一切转输则呼召闲民给以常直使累万饥寒咸得衣食于官亦足内消隐患在外则言遏援宜速檄邉将吴三桂将闗宁之众兼程入援三桂既至则唐通有所特角而自奋二镇互相声援并蓟津之兵亦奋矣臣闻宁兵不耐鞿靮而吴三桂已晋封五等即非总督监视所得旁挠行间或扼或战悉听相机责人竒功宜脱苛令也稍缓则言恢复东急真定西急宣云贼每得城即席卷辎重以去虽设伪官留兵不多惟使本地军民防守图此非难合以畿辅责唐通宣云责吴三桂力图恢剿仍察首倡开迎叛缚主帅者立置之法使人畏官而不畏贼然后天下事可图也若夫要着大谋期于逺收平荡近捄倾危俱不可望之西北必在东南盖西北多勇力东南尚气义顷用邉兵之勇力而兵多从贼何如用战士之气义以灭贼故臣尝奏请留都政令宜与京师并重近复密奏东宫宜抚军南出以鼔东南之气系近道之心乃圣明守经以为不可今贼已逼京人心动摇益湏早决大计号召勤王事机一失后即难追宋康王不出磁人无所归心不拜元帅宗泽张俊梁扬祖杨沂中之兵不防使泽次第进垒之説不沮于汪伯彦则汴围立解何至颠仆伏祈皇上参览前事早奋干断命皇太子统师而南选京营将校并精卒万人择廷臣有才望者辅之出于河间德州之间事急则帅天下兵入援贼退则前驻留都控引淮徐遏贼转掠山东窥截漕路诚令两京奠安命脉流通然后徐用东南以收平荡又何难焉是四説者竒正并存少纵则逝惟皇上以暇豫之思决勇敏之防宗社苍生实为厚幸至诸臣今日各以君父之忧为急凡所以固国势而殄宼虐者务迅疾而弗迟疑一切迂愚之论俱当庋置高阁若复以文相逊以迹相防宋臣有言是犹拯溺救焚而为安歩徐行之计也臣谨昧死上言伏冀圣鉴施行崇祯十七年三月初三日具奏




　　倪文贞奏疏巻十二
　　钦定四库全书
　　倪文贞讲编巻一
　　明　倪元璐　撰
　　经筵
　　臯陶曰都在知人在安民禹曰吁咸若时惟帝其难之知人则哲能官人安民则惠黎民懐之能哲而惠何忧乎驩兠何迁乎有苖何畏乎巧言令色孔壬
　　此一节是言帝王为治的纲领都是叹美词时字解做是字帝指帝尧驩兠是尧时四凶之一迁是窜徙有苖是为乱之国巧言令色孔壬是外面好其言善其色内里却大包藏着奸恶的人臯陶叹美説道人君治道多端其大者只有两件一在知人一在安民盖人之才品不同心术各别若知之不明如何得举措民服所以要知人万邦黎庶皆仰頼大君为主若安之无道如何得本固邦宁所以要安民禹闻臯陶之説因嗟叹而言如汝所言这两件都兼举而无歉不但寻常的人便是帝尧之圣犹且难之葢知不是浅浅的知直把这个人的肺肝伎俩分毫俱鍳别不差何等明哲以是而用人则大小得宜举天下极不齐的人品偏是他安顿妥当这呌做能官人安不是小小的安直把民间所苦水旱盗贼等事一一替他消弭无害何等恩惠由是万邦黎庶心生爱戴若人人有个圣明天子在其胸中这呌做黎民怀之既哲且惠智仁兼尽此时众贤集于朝百姓和于野人心丕变邦本辑宁虽有党恶如驩兠者亦皆改行从善矣何足忧乎有昏迷如有苖者亦皆感化归服矣何必迁乎有好言善色大包藏奸恶的人亦皆变狡诈而为诚实矣又何足畏乎葢本计不失则万化俱臻帝王所谓得一以为天下贞者道固如此以臣观之二者之间尤是知人一件最为纲领今皇上愓厉忧勤切切然以剔蠧惩贪筹兵诘饷为忧这都为安民之计但安民的事业件件是要好臣子做的若不得其人而用之虽念念忧民何益于治若用人而知之不眞或误收匪类或用违其长虽日日用人何益于民所以臣言知人是第一纲领然在皇上的知人第一要知辅臣而辅臣第一要知六部大臣以皇上之至聪极明加之精心体察倚仗得一个天下为已任的辅臣则天下何功不奏辅臣能以皇上之心为心公虚询访眞知灼见替皇上用得一个抑邪扶正鉴空衡平不爱钱不狥情靣的吏部得一个运筹决胜能任将的兵部洁已奉公能生节的户部其诸各部尽得其人则天下又何事不举此又是知人的纲领至于知人之法不外听言观行周官六计吏胥统于廉能廉则事事从国家起见才猷干畧都从此出皇上平台召对文华商确无日不接见羣臣问对之间即是观人之术孰至诚而不欺孰明决而多智孰果敢而能任孰持重而有谋察之既久举大小诸臣的邪正能否无一不了然胸中然后随材授任课其殿最惩其贪墨则庶绩以熙天下之民举安矣
　　益曰吁戒哉儆戒无虞罔失法度罔游于逸罔淫于乐任贤勿贰去邪勿疑疑谋勿成百志惟煕罔违道以干百姓之誉罔咈百姓以从已之欲无怠无荒四夷来王此一节书是虞廷忧盛危明之言乃千古帝王惕励保邦战胜庙堂之本务当时伯益闻禹陈克艰惠廸之谟因推广其意以告帝舜嗟叹説道君道至大天命无常帝其戒之哉如今四方虽是太平无可忧虞然而治乱相为倚伏不可不时时儆戒其所当儆戒者则有八事大凡高明之主不患废弛而患更张更张之总归废弛此惟谨守成宪庶无差愆故曰罔失法度高明之主义不患荒淫而患满假满假不已渐至荒淫此惟时澟怒渝庶无怠惰故曰罔游于逸罔淫于乐从来邪正势不相容既知此为贤人便须一心信任倘以小人间之必至于掣肘防气败其成功故曰任贤勿贰从来小人根株难防既知此为憸邪便湏决于屏斥倘或隐忍迟疑必至于养成祸乱不可收拾故曰去邪勿疑凡所谋为须要心里确信得过方可施行若本无定见作意为之即是疑谋岂可措诸政事故曰疑谋勿成凡百志虑须要正大光明若稍叅机智术数即是暧昧失君临之体故曰百志惟熙大君举动但遵道而行自然百姓悦服若违背正理市恩见德以此求誉反得谤怨故曰罔违道以干百姓之誉明主有何私欲或原从治道起见而持之稍失其中与天下人的公心相拂即与私欲无异防之民心不和我愿亦不得遂故曰罔咈百姓以从已之欲兄此八者若能时时儆戒无怠于心无荒于事则治道益隆太平可保不特中国服从就是寄象諟译皆向化来朝矣伯益之言如此以臣观之伯益此説分明是一篇保邦制胜的韬畧然却不曾一言説及如何讲武如何诘戎全在提挈庙堂上的精神故其立言极有次第先在克己省躬次之进贤去邪又次之审谋愼虑终之以收拾民心而控制四方之术已尽于是矣我皇上清心寡欲视民如伤又复宵旰孜孜效法帝舜的治天下然而今者秦豫盗贼揭竿披猖财尽民穷兵骄将懦多艰如此岂是无虞处今之势直当震惧脩省易辙更非徒儆戒咨嗟可得了事但震惧之过或致张皇未免务为一切苟且权宜之计葢臣闻制治救乱之道有根本有枝叶何谓根本振挈纪纲激励志气辨别贤奸宣布德泽昭明公道此是根本何谓枝叶缺兵求兵缺饷求饷以兵治兵以饷治饷此是枝叶枝叶虽不可废却须本根强固则枝叶自荣伏愿皇上事事以尧舜为师诚如书言所称遵守成法简饬身心好生为德主善为师不以君予之无速效而参用小人不以邪人之有小能而流毒善类不以小恩小善而伤国家之大体不以私喜私怒而逆天下之公心如此则庙堂精神提挈于上施之刑政自有条理而义守之以恒持之以愼何忧不治平乎
　　徽柔懿防懐保小民惠鲜鳏寡自朝至于日中昃不遑暇食用咸和万民
　　无逸一书乃周公戒成王法祖恤民以为祈天永命之本此一节则独言文王亲民之德与其忧民之心勤民之政葢曰人君惟自尊故志亢而不肯俯恤民艰惟自圣故气浮而不能深察民隐文王以刚徤之德而出之寛慈眞见匹夫匹妇皆能胜予温温可即柔到个尽美之处是为徽柔以高明之资而处之谦抑眞见天视自我民视天听自我民听翼翼以将防到个尽美之处是为懿防其胸怀所存惟以保防小民为务又念小民中之无告者莫如鳏寡矜恤之至加惠必先于周到之中又不失缓急之序由是施之政事不敢怠荒自朝至于日中以及日昃勤勤汲汲食亦不遑一心惟求万民乐业无一夫不得其所煕皡太和在成周宇宙间斯已耳文王之忧勤如此眞万世人君之极则也臣按汉儒贾谊有言政无不以民为本以民为命以民为功以民为力由此而观国家凡百举动无不根极于民民心不和即无一事可望成就文王自朝至于日昃其间岂无庶务旁营而独言和民者其宵旦所圗悉闗本计虽千功万业到底只是民受其休也恭惟皇上好生洽民励精宵旰如伤若保未或过之而适当多事民穷盗起推其祸乱之源总起于加议者谓今销兵无期转饷不继繇役岂能骤息赋税岂能骤蠲然臣以为国家之政事大要曰内治外寜而已内治必责之有司有司之贤者无事自能抚绥有事自能守御上有德意必能宣布上有苛令必能调停保甲农桑自然兴举而风励有司之道在明赏罚今贪吏未尽惩治诚使内责铨衡外责抚按严甄别惩劝之法而絶包苴竿牍之私以墨败官者立与纠劾果有循卓异等者加以殊擢如此则民受吏之福不受吏之患矣外宁者守边宜合数路连为首尾而勿听其画界自全御宼宜责巡抚各保一方而勿咎其隣国为壑葢互相援则声以有所倚而壮故守易为功各自守则贼以无所归而穷故勦易为力因之广屯铸勤募练既可寛省调运又以安集流亡至于驭将之法尤贵明其赏罚责其致力于战而不敢纵暴于民如此则民被兵之利不被兵之害矣此目前切要之政也惟在皇上振纪纲修敎化信诏令一事权求大奸而赦小过惠京师以绥四方更愿大小诸臣洗心尽力分则各共其职如吏部必择安民之吏兵户无为厉民之谋合则相与有成如兵部必为户部酌量赢绌勿轻调发以累输将户部必为吏部爱惜人才勿急考成而没治行由是庶绩其凝太平之业可以坐致矣


　　倪文贞讲编巻一
　　钦定四库全书
　　倪文贞讲编巻二
　　明　倪元璐　撰
　　日讲
　　王如施仁政于民省刑罚薄税敛深耕易耨壮者以暇日脩其孝悌忠信入以事其父兄出以事其长上可使制梃以挞秦楚之坚甲利兵矣
　　此一节正言百里可王之理见我能操其必胜也刑是五刑罚是五罚税敛者以上取下之统名田赋而外若工商虞衡之入皆曰税又周礼天官太宰以九赋敛财贿是也孟子説道臣言百里而可王者何也王今者若施行仁政以及于民于刑罚则省之而用法以寛于税敛则薄之而取民有制使民得以安力农业春而深耕夏而易耨而民之壮者又以闲暇之时讲明孝悌忠信之义入以此事其家之父兄出以此事其国之长上则是衣食既足礼让又兴百姓都有亲上死长之心一遇有事必能出力报効虽以秦楚之坚甲利兵可使斩木为梃以挞之而取胜于万全矣臣思人君圗治莫大乎重民之躯命惜民之脂膏我国家车书一统宜乎兵革永息矣然而今者各省盗贼所在披猖臣愚反覆思维盗贼本吾赤子也所以致乱者总由未能省刑薄敛故耳如考成之法所以治吏而吏急催科其势必至鞭朴以戕民又如秦晋等区初以灾荒致盗继以干戈废农死徙几尽而赋额如初势又必至驱民以从贼为今之计莫如愼选循吏以彰德化别求生节之防蠲除加使百姓欢然知有身家之乐则其心不离其气必振可使贼反而为民亦可使民徃而杀贼流寇自底荡平矣以此观之省刑罚薄税敛此二语者仁义之谈即是富强之策也孟子之言初非迂濶伏望皇上体察施行
　　孟子见梁襄王出语人曰望之不似人君就之而不见所畏焉卒然问曰天下恶乎定吾对曰定于一孰能一之对曰不嗜杀人者能一之
　　孟子仁义之道不行于惠王犹冀见用于嗣君及见襄王而又知其不足有为也出告人曰容貌辞气乃德之符我今见王逺而望之不似诸侯之象近而就之不见可畏之威又且出言无章卒然问曰天下纷纷如何而后得底定乎我对曰今列国分争民无专向所以纷纭直待悉主悉臣归于一统则势无两大政不多门然后干戈可息而天下其定矣王又问曰今之诸侯孰是能一统天下者乎我又对曰天下非兵革之所能威智谋之所能结也惟有禀好生之德怀恻隐之心不好杀人者以仁心行仁政而四方归命于是乎尺地莫非其有一民莫非其臣天下可得而一也此葢孟子以其时杀运相寻梁王新即位恐其习成残忍草菅民命故切切然随问提醒之如此臣尝思尧舜之仁而有诛殛汤武之义而有征伐帝王驭宇岂能无杀人之事但要把这一防好生恶杀的念头时时葆认葢观大禹下车而泣罪人阳肤为士师曾子告之曰如得其情则哀矜而勿喜大禹未尝曲赦罪人曾子亦非敎阳肤狥情废法只是为人上者有此悲闵有罪不喜得情之念存诸胸中则必无深文故入之事踌蹰顾虑之下生全必多又观夏书征之告曰火炎昆冈玉石俱焚宋史太祖之戒曹彬曰尅城之日愼母杀戮斯二者当赫怒奋威之时皆有愓然惟恐杀人之意所以师行民悦坐收宁定混一之功凡人主之一仁一暴系于存心不可不省也臣闻程颐谏折柳惧伤生意宋宗盥潄而避行蚁于物且然何况人命乎皇上至仁如天臣愚敢以是言益坚圣德
　　孰能与之对曰天下莫不与也王知夫苖乎七八月之间旱则苖稿矣天油然作云沛然下雨则苖浡然兴之矣其如是孰能御之今夫天下之人牧未有不嗜杀人者也如有不嗜杀人者则天下之民皆引领而望之矣诚如是也民归之犹水之就下沛然谁能御之
　　与是归往周正建子其时七八月即今之五六月也孟子义述已与梁王问答之言説道王又问我曰今天下民各有主孰肯弃其主而来归我乎我对曰天下之百姓莫不欲得所依归趋向仁君者也王知夫苖乎当夫七八月之间亢旸苦旱则田禾枯槁天忽油然而作云沛然而作雨将见解泽一施苖之枯者忽转为荣浡然兴起谁得而遏止之乎今天下之诸侯有牧养斯民之责者无不争城争地糜烂其民未见有不杀人者也如有不好杀人者出乎其间亦如大旱之时润以甘雨天下之民皆延颈瞻望欲得之以为君矣心诚向之身将焉往将见民之归趋之也犹水流之就下其势沛然亦谁得而抑阻之哉葢饥渴之时易为饮食万方嗷嗷仁主之资道固然也孟子所述告梁襄王之説如此臣按篇中人牧二字最是警醒动人葢未有以牧养为名而可以杀戮为事者也代天牧民者惟赖天子代天子牧民者惟赖守令臣窃谓守令之能全不在于武徤搏击守令之所以守土御寇者亦不徒恃保甲乡兵但是爱民如子民心爱戴者其境内自无盗贼即有他盗来侵百姓亦自能为他効力死守如古者尹铎之守晋阳至于沉灶产蛙民不叛去尹铎未尝知兵只是平日之政不以茧丝催科杀人故虽以智伯之强合三国之众不能克之一方之牧如此元后作民父母者益可知矣大都政事之可以杀人者不止一端圣王之治天下无论寛严总归于神武不杀葢此不嗜杀人之心即是天之生理在人身为元气在宇宙为太和人主常存此心不惟盛德感人抑且以和召和凡天地间吉祥善事自然与之相防故曰元者善之长又曰作善降之百祥自古及今惟有仁胜不仁未闻以杀止杀后世人主有意励俗但知乱国用重典激而用杀不知乱世之民偏不畏杀至于民不畏杀天下事尚可言哉













　　倪文贞讲编巻二
　　钦定四库全书
　　倪文贞讲编巻三
　　明　倪元璐　撰
　　日讲
　　惟暨乃僚罔不同心以匡乃辟俾率先王廸我高后以康兆民鸣呼钦予时命其惟有终
　　此二节是高宗要傅説率属尽忠始终如一的意思暨字解做及字乃犹言汝也乃僚是言傅説以下百官庶司乃辟是高宗自称不説是我之臣僚而曰汝僚不説是百僚共戴之君而曰汝君何等委任何等责成先王指商继世诸贤君説高后指成汤説时字解做是字高宗又命傅説説道相臣以人事君凡百官庶司有一人之不尽其职者皆相臣之责也汝既作相则自卿士以下皆汝僚属汝当身先倡率与之同心恊力匡正汝君有善必陈有失必谏俾我处心行事毫无过差得以率循我先王太甲太戊祖乙盘庚继述之道践履我高祖成汤已行之迹于以保安万民使无一夫不得其所如此庶我之君德无沗而汝之相业亦光矣高宗既命傅説犹恐其奉行不力有始无终乃又嗟叹而申诫之説道臣子亲承君命即如有天帝明神临于其上一般岂得不敬本此敬畏一念提起精神便做得许大功业出来如前所谓纳诲辅德启心沃心之言与夫率属正君法祖安民之説谆谆命汝者汝当一意敬承恪共其职又且时时思念愼终如始毋以末路衰懈弃其前功斯于辅相之道无有不尽而亦不负上帝赉予之心汝其勉哉据此书词可知帝王制治之法最为简要只是认定一个宰相宰相得人自然正已率属同心集事贤才辈出治理日隆矣然而百僚之中意见不齐议论纷错若要相臣一一与之同心诚有甚难臣谓惟在相臣以虚公之心审别邪正而已葢其人是个正人虽或才有不逮可以忠义激之力有未尽可以功令慑之黾勉同心无不可者若其人是个邪人或败名防节不顾廉隅或附逆保奸敢犯公论者如此之徒虽欲与之同心而彼之所志必不在君父所营必不在职业势必至于欺君卖友乱政殃民岂可槩示休容惟有决计去之耳昔舜相尧一日而除四防孔子相鲁七日而诛少正卯今日执政大臣必须有这等手叚然后可以救时致治臣愚敢以知人善任望之皇上以抑邪扶正望之二三大臣每防皇上申诫诸臣勿狥情靣勿持两可惟于邪人不狥情靣斯于正人有同心之功惟于邪正不持两可斯于君德有匡正之益二三大臣果能始终敬承明命追踪傅説又何难哉
　　説复于王曰惟木从绳则正后从谏则圣后克圣臣不命其承畴敢不祗若王之休命
　　此傅説受命为相亲承训辞第一件敷陈惟望高宗屈已从谏葢欲把高宗求言若渴的虚怀引之不替然后他的辅相能事可以渐渐展布出来祗若是敬顺傅説复命于高宗説道从古大圣人学问只是个舍已从人譬如木理不是生成便得端正惟依从着大匠的绳墨则可以削其欹邪而归于端正矣人君也不是生成便是圣人惟听从着臣下的忠言谏诤则可以格其非几而造于圣人矣吾君果能克成圣德则凢诸臣子争思靖献就是不命他説他也要自竭忠谠以承之矣况今之王命臣纳诲启沃如此惓切谁敢不尽言无隐以敬顺吾王之美命乎忠言苦口投于拒谏之耳则曰戆曰逆入于从谏之耳则曰敬曰顺至于谏曰敬顺而其美尽归于君矣王其念之臣愚窃谓惟君臣一德然后有逆耳之言若务为面从其心必异葢此辈只是保守富贵全无忠君为国的念头一旦缓急何足倚仗敢谏之士人主每疑其有意沽名不知人臣以諌立名皆是末世之事如遭逢圣主有言必从犯顔撄鳞本非难事如何取得名去况用言与用人不同用人必求眞品眞才用言惟取其言不必问其他也国家谏官皆以七品小臣为之正欲借他一畨朝气弹驳不避足使小人知畏公论有归所以其言果当便湏听从其言不当弗遽加罪也臣又观古今谏官邪正皆随时势转移昏浊之朝权幸用事毎用台谏驱除善类若圣明之世天日皎然小臣不敢萌攀附之心大臣不能施要结之术公论还归台谏惟在皇上审察而善驭之耳
　　惟説命总百官乃进于王曰呜呼明王奉若天道建邦设都树后王君公承以大夫师长不惟逸豫惟以乱民此傅説论治道之原欲君臣相与循省职分乂安百姓的意思乱字解做治字傅説既受命于高宗居冡宰之任总领百官乃进诫于王先叹息説道夫一高一卑之定其位一星一野之别其区风雨露雷之各司其事天之道也古昔明王奉顺这天道以区画九州大建为邦国小设为都邑于是乃立一人焉以作之君其主为天子列辟为诸侯而又为之置属以承之上之浚明有家是为大夫下至乡遂亦皆有师都鄙亦皆有长尊卑等级画然如此者诚非欲以天下奉一人安乐其心志已也正以君代天而臣佐君主辅相承臂指相使惟期共圗治理以敎养天下之民使之归于宁靖焉耳以此观之君不能代天治民即为虚位臣不能佐君治民即为旷官可不交相警励乎臣愚仰窥皇上忧勤愓厉而今海内之民日穷且乱者其故总由于有司之不肖夫不肖非仅贪吏也如催科有常法而惟事严刑正赋有常供而又加横取昔儿寛牛车之输不闗鞭朴即冉求赋粟之倍非为私囊而今不然此是不肖也又如地方中豪强激变始而豢豪强如骄子既又畏乱民如大敌昔唐温造以一儒生定南梁五千甲士之乱掩捕无遗况此白徒岂难坐制而今不能又如流寇之兴延今数岁既称就抚何又拚飞昔宋张岳诸将招降大盗杨么曹成等动数十万或散遣归田或选籍为兵安顿牢笼各有其法而今又不能可见昏愦妄庸肉食无谋之辈皆不肖有司耳今日诚使有司得人则必无穷民大吏得人则必无乱民皇上惟以甄别有司责之抚按选择大吏责之铨衡有司必举其廉明岂弟而有实绩者大吏必求其正直静沉而能任事者抚按无以喜怒混淆吏治铨衡无以爱憎顚倒人才庶几知人安民之道尽于此矣至于庙堂之务惟在提纲挈领端本澄源平政刑脩敎化恩以绥民尤不可以急于见恩而长犯上无等之风法以威民尤不可以急于伸法而启告密纷纭之害本计既得令行流水如是而民不大治天下不太平臣不信也



　　倪文贞讲编巻三
　　钦定四库全书
　　倪文贞讲编巻四
　　明　倪元璐　撰
　　日讲
　　子之燕居申申如也夭夭如也
　　这是圣人有道气象于闲居见其一端而记者从旁模拟之如此造化一辟一翕大道一张一弛人事一作一息易曰君子以向晦入宴息圣人当闲居之时乃天德入宁之防其愼独之学问于此益严洗心之工夫于此益密不显亦临防黙思道之意念于此益深但其见诸形色者与时偕行时既燕闲则外无因应之烦内无朋从之扰自然有心广体胖官止神行的气象呈现出来凡反覆以畅达其义曰申孔子此时四体舒畅恰像是申申一般少好而其容可悦曰夭孔子此时容貌和悦恰像是夭夭一般然此非有意为之也孔子处严肃之地未尝拘谨而人自见其踧踖战色其处燕居亦未尝快适而自见其申申夭夭就如天运流行在昼不加震厉而人自见其动荡在夜不加舒缓而人自见其静安孔子一天德天德一王道也臣按帝舜以听政之暇鼓琴而謌南薫召公陈巻阿之诗曰泮涣尔游矣优游尔休矣古之帝王虽极宵旰必有泳游藏息之时葢非徒调适情性以致极其中和亦欲节啬精神以敦厚其功用譬四时有春夏则有秋冬人知秋冬主收藏不知万物化育之机正在这收藏时节保合得多酝酿得厚所以一到春夏发生无穷是故君心在于无逸而主术贵其不劳既无繁琐自无倦怠君德日益清明君身亦日益彊固矣臣愚敢以是为圣明存心凝命之助
　　子曰甚矣吾衰也久矣吾不复梦见周公
　　此是孔子周流至老而道不行付诸叹息的意思尧舜之道自禹汤文武逓传以至于周公周公之后继以孔子此一脉渊源原自亲切又且周公为昭代开天之辅礼乐制度之具于周官者其则不逺尤周之子孙臣庶所当宪章孔子欲振周衰则必行周公之道所以一生羮墙梦寐独注周公及辙环几遍而道大莫容孔子度世无用我之人东周无可兴之日于是慨然叹曰甚矣吾老而衰也吾盛时尝梦见周公而今久不复然矣窃意孔子的精神志气塞天地而贯今古何有盛衰孔子之盛衰天下之泰否也其词微而其志可悲已臣愚思帝王圗治总以精神为主未有精神到而功化不出者高宗梦帝赉以良弼而得傅説是已臣又因孔子之志欲以周公之法振周之衰而深悟今者起敝扶衰之道莫善于率循旧章欲循旧章务得祖宗精意之所在如一官制也昔何以特设此官而得其官之用今何以仍是此官而虽有若无一法度也昔何以特立此法而见其法之良今何以仍是此法而其百出以至宫府上下之间刑赏劝惩所在察其至理详其深意斟酌寛严不务更张如是则祖宗在天之灵必有黙相启廸者诗曰帝谓文王又曰陟降庭止葢恍然如闻其语若覩其人岂特梦见之哉臣愚敬以是言发明皇上率祖攸行之至意
　　子曰志于道据于德依于仁游于艺
　　此孔子示人学问之全功欲人随境体騐自入门以至究竟浅深本末一以贯之葢学必先于立志而惟恐所志者非其可行学又必期于有守而惟恐所守者非其可恃勉强不如自然而惟恐其误以私便为安宅拘挛不如活泼而惟恐其谬认物累为天机若夫道者乃事务当然之则圣凡共由之路就如为臣当忠为子当孝这个道理乃千人共晓万古不易者所宜一意向往念兹在兹譬人立心要到某处地方时刻算计定有走到的日子这叫做志德者即是我心中所志的道理因我求之专切忽有透悟理防之处向之悬想无属者今乃有得于心此时寔见得是即当谨持勿失譬如大家的土宇我一旦取而有之时常管守即是我传世的家业矣这叫做据仁者乃道德从出之原天理元气团结所在此须与之相习不离譬如衣服与体相附亲切贴合絶无一毫苦难隔碍的意思这叫做依至于艺者乃道德仁之见于形器者六艺之类是也末学之所共习亦圣人之所不遗要惟渉猎涵泳使其心有寄而不滞如善泳水者但浮于其上而不溺其中得水之趣而无其害这叫做游脩此四者庶学者之精神无不用而学问之事毕矣臣观孔子所言乃内圣外王之学用之一身则治一身用之天下则治天下就如仁育义正乃帝王治天下之本道诚志在此必不苟且以圗小康书曰允怀于兹道积于厥躬义曰从欲而治是也臣防覩皇上御极以来勤政爱民好学无倦不迩声色不殖货财凡此已行之善政所谓行道而有得于心者即是德也要湏守之不失日新义新书之言执中诗之称执竞是也帝王之治天下法不妨于威严而心必存乎恻隐恻隐之心仁之端也须要培养纯熟触处逢原无论生杀予夺风雨露雷悉本天心总归忠厚易曰体仁足以长人是也帝王天纵于艺何所不能要当摄艺归道用资治理如虞帝鼓琴而曰阜财解愠意在安民作謌而曰股肱喜起意在兴事周王矢诗而曰蔼蔼吉士蔼蔼吉人意在求才习射而曰序賔以贤序賔以不侮意在考德皆为借此通彼渉而不留礼曰不兴其艺不能乐学书曰不作无益害有益功乃成是也太平盛业备于四端区区之愚伏幸圣明采择
　　今王鼔乐于此百姓闻王钟鼓之声管籥之音举欣欣然有喜色而相告曰吾王庶几无疾病与何以能鼓乐也今王田猎于此百姓闻王车马之音见羽旄之美举欣欣然有喜色而相告曰吾王庶几无疾病与何以能田猎也此无他与民同乐也今王与百姓同乐则王矣圣贤之论每每正反相明孟子既言独乐之失民心矣若不更将君民一体亲爱欢欣的景象设一形容则不足以歆动齐王所以又説道今王鼓乐于此钟鼓之声管籥之音非有异也而百姓之闻之者皆欣欣然有欢喜之色而相告説吾王庶几身其康强而无疾病欤不然何以能鼔乐也若惟恐其不鼔乐者今王田猎于此车马之音羽旄之美亦非有异也而百姓之闻且见者皆欣欣然有欢喜之色而相告説吾王庶几身其康强而无疾病欤不然何以能田猎也若惟恐其不田猎者夫均此鼔乐均此田猎亦均此百姓而欢呼顿异岂有他哉良由王能公乐于民恩无不徧此时百姓胸中先有无穷乐趣是以见闻所触不觉欢欣踊跃如此是故王而欲王不必他求也但推此好乐之心公之百姓使之入有父母妻子之娱出有闾井农桑之适四海归心即以齐王犹反手矣好乐至此斯谓之甚齐其庶几岂不然哉此是孟子深明乐理实在于宣和导豫平情感人如尧之大章通于击壤舜之九韶本诸解阜诚制乐之本论非徒为引君之术也臣尝纵观往代葢有其君流连荒亡而民不乐者亦有其君忧勤愓励而民仍不乐夫忧勤愓励而其民不乐盖由治之无法耳治之无法于是有明知厉民而迫于无可柰何又有以救民之心而反成厉民之事者就如理财无法则必出于重敛禁非无法则必出于严刑剔无法则本为民祛蠧而民之苦政更甚于苦蠧驭兵无法则本为民除贼而民之苦兵更甚于苦贼凡以权宜之谋救乱事事足以殃民又如近者边疆大吏忽兴采矿之谋幸防圣鍳不行否则乱将益大臣闻古之善治兵者必有足饷之法羊祜杜预是也善理财者必以安民为先刘晏是也未闻损下可以益上瘠民可以强民又未闻有以贼弭贼以乱定乱者庸才悮国皆此之类伏愿皇上轸念邦本推求乱源苛政必尽蠲除恩诏无成文具又乞申勅中外诸臣务为长虑却顾悉智竭能诚怀命脉之深忧岂至急标而遗本诚得康阜之长防自不剜肉以医疮脱民于汤火之中于是兵革不试礼乐可兴矣臣愚不胜厚望
　　齐宣王问曰文王之囿方七十里有诸孟子对曰于传有之曰若是其大乎曰民犹以为小也曰寡人之囿方四十里民犹以为大何也曰文王之囿方七十里刍荛者往焉雉兎者往焉与民同之民以为小不亦宜乎古者天子诸侯俱各有囿所以畜禽兽供宗庙祭祀又或以讲武事戒不虞而已后世乃务为田猎游观劳民之力故虽同一囿也而公私大异矣书曰文王不敢盘游于田度无广大苑囿之事齐宣王欲借以自盖乃问孟子曰吾闻文王之囿方广七十里不识有诸孟子姑应以纪传所称果有此证王乃曰何若是其大乎孟子又复抑扬其辞而曰民犹嫌其小也拈一民字此是孟子警醒齐王处王犹不晤而曰寡人之囿仅广四十里民犹以为大何也孟子于是正告之曰文王之囿虽有七十里之广而未尝以为已私囿中之草木听民樵采凡取草取薪者皆徃焉囿中之禽兽听民射猎凡逐雉逐兎者皆徃焉举凡囿中所有无一不与百姓同之是以一国之民共此七十里之囿其以为小不亦宜乎此孟子引君之妙亦见古之圣王必无私利易称涣王居春秋讥筑蛇渊囿义亦犹此盖臣闻先儒云王者以天下为一家此言从无事时观之犹以为迂及至四海困穷人心思乱取小利于民而即酿大害吝小利于上而即致大费损则俱损得不偿失当此之际虽欲分君民为两家岂可得哉今公私并竭两利之术诚有甚难以臣愚见惟有一意利民而利国之道已尽葢有三议有见谓久始得利而不知朝行夕利者屯田是也开垦之初官给牛种官给耕植而不徴其税似为无利不知流亡即于此招集土著即于此覊縻人心亦安兵气亦壮及其后输赋足饷又不必言此当亟讲者一也有不必问其有利无利而无有不利者鼓铸是也地方鼔铸所在即小民食力所在凡趋役受饩者皆游闲无业之穷民即使司农以此数出以此数入无锱铢之息而所惠养穷民收拾游民者利已十倍矣况又必有微息之入乎此当广行者二也有见为利之所在而必不可多取不多取之即是利者盐法是也盐者天地自然之利众庶之所争趋多取之则商困商困则散商散则国用益诎而穷人无所归命盗贼又起惟商乐民聚即是富强此宜力持者三也三者以公百姓之心行利国之防臣愚以为甚便敬竭涓涘
　　臣始至于境问国之大禁然后敢入臣闻郊闗之内有囿方四十里杀其麋鹿者如杀人之罪则是方四十里为阱于国中民以为大不亦宜乎
　　国外百里为郊郊外为闗孟子又言王囿之所以独见其大者以文王无禁而王有禁文王之民乐文王之囿而王之民畏王之囿也臣始至齐境必先问国之大禁知所避忌然后敢入臣意以国之禁令必为宜民而设而所闻于齐民惊相告诫者则云郊闗之内有囿方四十里禁民之入如有入而杀其麋鹿者罪与杀人等由此言之则是四十里之囿非囿也乃当国中而为之防阱以致民于死防阱而有四十里民以为大不亦宜乎然则囿之大小岂在形制哉臣观齐王能悯牛之就死而欲易以羊独不悯民之就死而以抵麋鹿此其所以不能保民而王也臣于是而有感于刑狱之事也杀禽兽而此于杀人此是比例也犯王囿之物极而至论死此是加等也比例则任意加等则乱法民命至重不可不慎也皇上好生恤刑近承恩诏释滞理寃然臣见向者所司不循正律不据本罪每有比例加等之议臣心窃有未安虽曰律无正条何以但闻比重不闻比轻若云法可意变何又但闻加等不闻减等葢此即汉人所讥竒请他比不可为训并宜禁除臣又闻三代之制夏曰夏台商曰羑里周曰囹圄狱一而已而今两狱并设各俱填满塞积愁怨之气足干天和尤望圣慈轸念体髙皇帝悉焚锦衣刑具归并法司之德意以撤除诏狱遵文皇帝用法贵在体情特寛初犯之训辞以矜原诖误小过必宥罪疑惟轻要使国中之民不以福堂为陷阱斯尧仁极于如天禹德深于泣罪矣







　　倪文贞讲编巻四
　　钦定四库全书
　　倪文贞诗集巻上
　　明　倪元璐　撰
　　古体
　　黄石斋举子同舘勒双巵以寿
　　杏坛推才五台选德为是父儿宜烦孔释
　　其二
　　今之黄童乃在漳江是父是子亦既有双
　　题王季重石鼓淮河两歌
　　二千年古九千里曲请无彼观而此之读掷地作声染字皆緑昌黎扶轮少陵捧毂
　　题画石为吴骏公
　　骨则有余态殊不足问之君平传于五鹿
　　画石为祝寰瀛
　　我醉欲眠其中空洞
　　其二
　　静而有文可不与语
　　其三
　　人痴多肉石狡去骨山灵世情与汨俱没
　　其四
　　比类连徒棱棱岸岸
　　其五
　　黝然以黒蟠然以憨似随鱼网出于江潭化书谭峭想当盘桓烦子再徃敬问平安
　　其六
　　居百尺楼或拜其下
　　其七
　　熊经鸟申可以长生
　　其八
　　善舞多窍强骨能飞
　　题扇石为王霁宇司马
　　静安以贞轩翺而骋巫髙见飞李广疑寝其矫如虬将萦似蚓备德矜能肤清骨挺我将拜之请君勿哂
　　题画石为朱丈恒岳
　　中洞以灵骨强而正使人如此天下其定
　　为胡甥武迁题扇石奉陈明卿祭酒
　　结为地脉奋为星精观其岳岳有若文人
　　其二
　　如其飞来必有攫去此石头禅不去不住
　　题解石帆追褒册子
　　责花责其菓奬柯奬其株为菓为可食为株为可扶广陵八月涛白马张素车橘花台上花一开千日敷涛气为男儿花妍发闺姿所以两异人鸿光双聚眉干镆称夫妇精合生双劒黄门跃其一奔霆以激电方其理祥刑持法如持水及其拜夕郎触山如触纸江流岂不洪追源良以逺有母问平反无父敎咸謟薪尽火方传形没理弥显旌贤旌所生彤章下元土一命游鶤飞再命潜蛟舞不知地下人为作何欢慰君看死者荣当知生者瘁人生忠孝怀但学围葵理忠以倾其心孝以芘其抵
　　曹娥祠【早歳】
　　浪影日夜翻一翻一酸楚凭舟认碑气神童而庙古屭汗洗籕文虫口笺痛谱徤哉十四姝胫走天吴府载沉复载浮潮汐共吞吐神人相媚时波心五月五盱有技絶伦媚神以妙舞神何以报之媚盱以死女不由盱有女那知娥有父一浪使盱腐再浪使娥俎谁云死娥处不是生娥所茫茫忠孝魂入水即水主近从西江头割来涛一缕一衣带水耳翻出竒如许
　　沈孝廉继母节颂
　　夫亡痛欲自杀其夫鬼哭夜梦乞不死抚孤
　　天桥夜坼婺光起愁鸿泣尽芦花水塜中韩重宁孤栖鬼声啾啾乞无死养血血飞成羽鳞潜蛟快舞双龙子霞文欲聚霜华消但望怀清台气美
　　黄金台吟【阁试】
　　吾将扬髯鼓顋问乎昭王之金台提金呼人汝其来壮夫面土心成灰宿癅如有貌想当不自媒嗟吁乎士不爱鼎王不好瑟燕王台上取良金荆王门下投奇璧璧固贱于砆金亦不如锡吾闻燕王买骏燕山下蹄鬛相逢多路马路马易嘶路神易祈若俾骏马鸣自理骏马宁死而骨耳马口瘖人眼瞢谁知者九方歅九方善相马箧中无黄金嗟吁乎郭隗乐毅非高贤燕台抗千金燕士持一钱台高于天士卑于渊嗟吁乎今燕古燕
　　古盘吟
　　吴桥范质公吏部园丁掘地得十磁其九应锄俱碎然本顽滥非可贵者一独精妙然得完质公以为有神吟古盘徴和
　　古者制器人奥深有神理范泥能玉明投尘不灰死本期丰城光故蛰吴桥里一锹喧五龙十里霞文紫天壤凡英能尽听炉锤使就以昆吾钩妙巧盛兹簋何殊天地鑪精奇埏范子百年显晦縁大畧通相似众缺所以完大美不能毁左羊量楚召管商齐垒并审才不如推能者生尔风华足相亲遂与为双士配以氷玉壶注之昌城蘂弗使学剑华化龙延津水
　　书浮丘左公传后
　　曾阅遗编节烈林无端感激涙难禁宇宙茫茫流水逝秉彜好德在人心伟哉正气砥伦常肉骨虽寒魂魄香即如浮丘左少保立朝精白矢刚方忆自貂珰煽毒薫蔽明炀灶玉偏焚福善祸淫天靡定公与应山志不分罗织百端肤已縻捧日擎天甘如饴闪倐逆氛若电扫造物衡平信有知离照当阳表幽弢孤忠己録纶音褒草野传呼竞称快临风啸咏首重搔吁嗟自古谁无死或重泰山轻鸿毛君不见李固杜乔标汉史日杲杲兮泉滔滔
　　徤妇行为宗节沈氏作
　　有徤女子汉不如须眉百軰为次且天柱地维时手持名敎安鳌居十八间关方婉娈鸡鳬佩玉春风倩星桥忽坼燕羽差千日簧翿激于电尘生甑釡家徒壁藐尔呱呱老姑戚收魂约痛为其难朝事酒浆暮襞绩燧人无灵风不反旱魃为虐池无蘩天之杌我良不克摩榆织荔矢弗谖大刀截髢小截机谁识青闺是绛帏参穷荻尽课不歇鬼为夜哭同歔欷二十余年犹一旦芝草荣阶方灿烂未亡无志求难老归报黄垆应一粲吁嗟苦节自不朽乃若其才世岂有方今海宇急需贤安得如尔者八九毅以治兵无逍遥晳以治糈何庚癸分津布要诚如此潢池坐化揭竿毁卖刀卖剑赖循良剧盗槀缚蚁贼僵于女则师士不冠匪徒家祯伊国祥臣忠妇节排九阊仰视列宿射寒光
　　五言律
　　登香炉峰观石壁【在江西】
　　到顶知山大他家尽小巫试看烟似篆应予号为炉摩诘室安否稽康书有无此原入画格着我即成圗
　　山行即事
　　桥影如长练肥蛙侮瘦驹十山则一水东佛而西屠竹倩云为客花囚蝶作俘风传糟气好幸有杖头蚨
　　泛湘湖
　　呌破鸬鷀梦粗吟与细呼柔风扶病橹瘦影防酸湖舫额夸题米隄身盗姓苏山山有新意不是画葫芦
　　夏驾湖夜泛
　　湖口交云脚憨烟一万梢盲舟逢石怒狂韵解山嘲野有螺开舍人如鸟失巢愁燐方结阵竪指画干爻
　　行路
　　行路不期到抛鞭任钝驴雨戾唾花面云勤顾鹊庐诗材资大猎湖长奉新除稍俟双眸濶关门即著书
　　游飞来峰
　　未写亦槀子连天云一团花情如石冷鸟语逼人酸溪合雨成拍峰无岚不冠湖山饶炼格政在杳茫难
　　其二
　　领取空蒙意丛林五月寒雨如椎博浪石可枕邯郸渐觉身非肉傥由山是丹分明旧相识故作面生看同汉逸康侯步出灵鹫寺踞石饮流萧然自逺
　　祗是无他供家常石一支册云侯洞口诏水使诗脾味去僧无几福逾佛不知三人谁免俗判一与沙弥
　　发足灵鹫抵天竺便访峰丹二上人
　　闻之刘梦得只此外何奇青得山无奈白为云可知亲僧因佛面刻竹是花诗道破真名字西来第几支
　　送陆鲲庭计偕
　　习说又三载逢人胆过头衙官班屈宋儿子第融修伸纸只无畏上书非有求管城飞食肉相法必封侯
　　再至飞来
　　偶然成小别几许阅悲叹召鹤僧持节埋花蝶挂冠松巢新竹攘山法野云干喜有峰犹在知他飞去难
　　夹沟马上作
　　舍舟而就陆譬若解连鸡野外山绵蕞花间鸟滑稽央驴权不借防酒入偏提汗漫亦殊乐谁为七圣迷
　　野食
　　我曰驰驱日渠云稼穑时驴粮防艾子马食怒张仪谋以肉而鄙人因痴乃肥静宵得战胜不敢薄羮藜冐雨行乐陵道入其城萧条非昔矣而闻中使者索邮骑大哗感赋
　　已作不栖鸦随风转鹿车丝云抽茧谷针雨刺纹纱来去千年鹤官私两部蛙看惟城郭是愁听此嚣哗
　　雄州道上望溪流然
　　大小雄如画丹楼十里城此方元特达得水益精神口语烟波气饭香鱼子羮扁舟遥望美乃始觉驴狞
　　丁卯春三月道经河间有感
　　不觉泣霑衣徘徊百事非滹河沈麦饭献邸播珠玑赤子终当弄妇人恐不归民情与士气智者必知微
　　至日入贺
　　不识阳生意但观天子容羣谋各寳鼎睿虑独黄钟献履既无补呼嵩亦不庸所期添一线智水与才锋
　　双节篇
　　岑宪副二媵谢叶并誓靡他抚先嫡遗孤至于成立都人士噪歌之
　　鸾悲只不舞鹣比两为奇燕子最深阁怀清相望碑孟陶贵毛里婴杵仗须眉何似双影桑虫夜祝时
　　戊辰春
　　引光照幽谷谷中人鬡鬇羣处饮神粪翻嫌持圣灯燃犀水怪沸失日酒人朋温峤世无取微开吾不能
　　其二
　　贵鹤贵其唳厌蝉厌彼喧喧经霜塞黙唳与天通言贾传诚初学畱侯岂美媛无将绛灌语去与圮翁论
　　其三
　　拏丸不脱龙见珠而争二物各持据千秋分秽清侏儒观一节曲女无巍城鲸力蒲牢上看谁作大声
　　其四
　　李目年八十出胎寿已登及其老也戒故诩舌之能壮徤非徐偃聪明异许丞谁其无姓氏牛马胡为应
　　其五
　　昔云必复楚亦曰苏君时宁作秦庭泣无为马食覊蒲胥投愤毂博浪喧惊椎血满脉俱竪不能如戚施
　　其六
　　自有荆轲客舞阳非所期惊人截豸角难事谋狐皮东食岂西宿伯壎谁仲箎有怀既独徃将助亦胡为
　　其七
　　毎承长者责防亦有区区马脱五何罪藏六已愚海潮音不女戎服射为夫所以蹷然起登山求防貐
　　其八
　　如非道千丈曷敢逼魔城神鼠啮盂系尸蛆失鬘璎自为狐识错非与魅争明商陆子如熟杜鹃亦不鸣
　　其九
　　美号世羣托孤情物所攻蝠能幻鸟鼠獭岂祭虬龙欲火其书易并剸吾子凶要知蜃楼阁非必隼高墉
　　其十
　　世局枭卢喝以官注者昏黄师呵自了孔子击夷蹲谁任千秋担公推五父樽无将忠义死不与吃河豚按是时庄烈即位公论劾朝士首章葢指事直言之也词臣而争国是颇为台谏所侧目蝉黙鹤言婉而多风又有以无可奈何为附阉解嘲者故复谓其不当以孺子忍辱自托也攻崔魏者引东林为并案公上疏曰以东林为邪党将以何名加崔魏崔魏既邪党矣向之首劾忠贤重论呈秀者又邪党乎哉又其时于高邑吉水淇澳軰有赵党邹党孙党熊党之论公谓东林如顾宪成赵南星高攀龙杨涟邹元标于孔兼王纪冯从吾周顺昌魏大中周宗建周起元诸贤其为理学清节复何可议此外间有矫激偏畸者然自不可与任真率性呼父呼九千歳之軰同观龙分其秽清公如撞钟以醒羣聋故结之曰鲸力蒲牢上看谁作大声也此下乃重篇申之五章则追念同志之贤六章则慨想同声之助七章以下乃直自任其担曰舞阳非所期明不欲与伪君子共事也黄师一聨言不当为自了汉白眼看也当时如吴桥漳海半居林下公犯众忌以辨邪正之界从本传及诸牍证之知此诗有钩锁开阖之妙而非过于新奇者谨附识之
　　舟次吴江
　　一离胥渡口即是五湖豪第石登花案除云入水曹小帆如蝶翅暗浦乞萤尻不问知吴地风呼也带骚
　　锡令陈石夫邀饮惠山赋谢
　　自关縁法合天亦为停云山惧水勍敌石推松冠军宰官身澹漠文字饮氤氲笳鼓蛙俱好谁能喧使君
　　奉赠李信卿太公【按太公即忠肃公邦华之父】
　　欲奏元灵曲河阳春正曛西平矜礼法南极动星文老子树为姓山公人事君二郎知必做自可啸游云
　　金山
　　巨灵驱岳走半渡落泥丸静鼓记舟里中针定浪盘竿头容墖进壁上聚龙观最是移情处惊风失碧澜
　　瑞芝为吕豫石太常赋
　　寻常只作饭天遣防神仙函德新名殿昆仑大治田羊愔梦不昧坡老食知鲜何似玉虹草一醺三百年
　　游鸡鸣山寺【公时为南司业】
　　此山非苟作风雅又威仪钟老尚能徤松肥喜不痴溪流中有佛鸟寂后无诗下坡忽然悟我宁非辟支
　　选房士稿得二十四人
　　何如渭亭赋二十四登髙九子龙殊好五侯鲭合淘持鞭尝百草为颊助三毛赠世绥山菓不仙亦足豪
　　读徐九一疏草
　　余求譲官石斋不许九一起而申之辞甚切至中间见推数语则何敢承也
　　贾谊承纷乱韩歆坐不谦汉如鐡必奋人匪金胡鍼伯玉妻闻赋丰干僧发谵自因真好色移奬及无盐
　　其二
　　三万巻蟠腹安能为伏雌文心提气骨谏舌报须眉俱笑李邰让谁敎禽息知寻常推举事不幸后来奇
　　四十初度
　　一万五千日只如推桔橰蠧心痴脉望鸟计妙寒号祝髀生肉开胸騐胆毛知消几量屐能不絶山涛
　　其二
　　约畧生来事十年一转轮深源宁作我烛武不如人登墖畏天逼下坡愁路亲何妨为弱仕强以赠吾身
　　其三
　　亦复何滋味如蚊咂鐡衣战能肥卜子舌已烂王晞自呌一鹅出甘随六鹢飞岂容又十载方誓墓知非
　　其四
　　官闲弥玩日仙舘恣龙痴老信须能报童心面不知柘枝久已厌竿木听相随年寿是吾事胡咨唐举为忆母遂病三上疏求归不允却赋十诗
　　去住寻常事千圗万不能臂消月半寸醖恋日三升徐庶卧龙代燕昭死骏兴如臣真可放圣主意深宏
　　其二
　　母曰嗟予季帝曰吁咈哉不敎歌大隧惟恐薄兰台驹刍絷遐徃貍首射不来鸣霆兴百蛰何处着蛩衣
　　其三
　　三载千明发岂不怀宛鸠既惭蚨子母亦妬雁春秋心畏病因病人言愁始愁难将五十席换取一扁舟
　　其四
　　共晓承明贵汉臣殊异同汲生求入幕严子乞开笼谒者竟淮海防稽俄侍中由来英主意不肯示通融公时上书政府请改官南京以圗迎养卒不可得其五
　　情绪如春草茸茸不可删虫攻心是恙刀折首无镮游士倨黄鹄豪人闷白鹇微臣非此意亦不动天颜
　　其六
　　去亦宁无补未为脱雉樊席前由再见闾倚岂私言贾傅因之进王孙所以骞圣人非不省只虑荡猕
　　其七
　　兼将病标本写入乞归辞国手多迷药方书等诅碑上医惟一物下鬼是三尸对症文无草谁令黄帝知按公疏谓京师如海然独无医诸医杂进寒热虚实昧其症温凉补防乖其方元气消耗坐致尫羸葢如吕诲之讽谏乞归之故即是药故曰对症当归一名文无
　　其八
　　曾观人上书澹逺防疲驴明月谨环玦穷交怀笠车巨灵强剖擘路鬼笑安居坐负秋来意湘江大好鱼公疏申请起用废斥诸贤以解已职
　　其九
　　金马凌天汉侏儒何所裨时宜非此肚浑沌孰为眉上水船良是丧家狗谨辞可怜归雁尽才寄数行诗
　　其十
　　春明门荡荡我望似鸿沟曲有公无渡药难王不留身星背驿马手疏谢江鸥只为恩深重无縁学沐猴
　　病起蚤朝马上口占示同列
　　澹月趂霜白僵钟不自聊马圎刘驾梦酒激汝阳朝天子正怀渴侍臣犹病痟寒号虫是我敢向鳯池骄
　　念五日大雾
　　幸能吞卯酒马上任纷披步幛石崇胜流烟封子随糊涂争大小视听入希夷果是公超作轩皇岂不知
　　访客出春明门
　　木孔虫穿叶被天瞒到今化机与草说春势独山任出酒挠花气呼工按水音悔将袍笏至据法合书侵
　　其二
　　亦如彼渔者不觉造桃林青守山相老红交花未深黄鹂无客气杜宇自婆心未可遂辞去再来何处寻
　　醉巫
　　醒巫颠禹歩敢召庐山神宁与石言晋不能松事秦重华旦复旦孟子醇乎醇启沃宁无志延英望后尘
　　其二
　　公超作大雾谁不中游防二典足三窟五经徒八风天嘻孤烈缺云讯隔丰隆更欲循墙走将无悮乃公
　　请不
　　请不多畱意逢人与混茫须安衾上下獐在鹿边旁鼻肉赘天乐耳虫糜墨香攻心奈热血聊服郁金汤
　　其二
　　但不言温树醻人即已闲抝鹃商陆子痴雀纥干山鞾隔搔难着牀同梦不关此环岂可解吾已解连环公在讲筵敷陈朝宁党援防蔽之局庄烈颇倾听之将欲大用政府内忌公而外相引重且遣同乡示意公笑谓吾生平不爱热官不喜居要人笼络之内故有醉巫四诗
　　送冐嵩少赴官南吏部
　　一官如算子下上从人心水母矐虾目山公趋竹林六朝聊吊古半壁足撑今慎弗叹李蔡俱能辨沈任
　　其二
　　三十车字去金台等空龛席居末荣末飞意南至南尽日持夹袋逢山采烟岚乐饥清溪水毕卓无此酣饮临清马太学园亭自午至月上始防得游字
　　亦为贪景物非但主能畱藤抝掣松肘风尖错鸟喉火攻萤下防水遁月阴谋今者如不乐真惭马少游
　　郊游
　　不悟黄河面见山有许容六经闲跳跃五岳大遭逢云胆落韩愈烟心恱寗封斯知华岭叶定不是痴龙
　　其二
　　矐目可专听镵官得恣游昔贤诚卓识今士亦良谋楚璧刖梧鳯越金铸水鸥自縁力举翮飞得上山头
　　卜居【自此至凃太学二章皆林下诗】
　　亦由贪道韵求与寺钟隣嗜酒酒泉郡姓何何国人楚云小歇脚舞取畧旋身幸有池兼竹此其家不贫泗州有僧伽大圣或问师何姓师曰姓何问何国人师曰何国人
　　其二
　　取称吾才貎愚溪与寝丘名斋曰读茧呼水作诗猴贺监湖分曲张融屋在舟元天能自致三士不须谋
　　斥田治宅
　　娄园袁师徳郑壁鲁新菑郭巷反颜子薇山半伯夷襟全由肘让肉尽恐疮疑饥至方知悮悮縁读泌诗
　　黙坐
　　黙坐无丝挂化予为水鸥山头望廷尉壁上观诸侯梦境咄嗟办文心汗漫游始知佛快乐不在度人筹
　　郊外
　　谨遵蝴蝶路寻遍稻芽香百体富花格四声正鸟腔与春为野享比室更家常回顾紫薇省诸君忙不忙
　　体秋
　　乾坤悔狡狯鑪鞴入精微静者知光彩道人同气机似贫非是病惟瘦胜于肥至此弥多力不为暮惰归
　　其二
　　惟无可艶羡所以足欢欣如水不如醴好老亦好文徐熙淡草草仲统瘖云云个里真音色痴人谁见闻
　　其三
　　纷华日以逺战胜乃翻癯敎世以黄老视春犹妇姑凋枯非杀气陶炼各丹鑪不晓名场客神形有此无
　　其四
　　势人既函矢丽子亦圜觚钟鼓享之背赍咨赋者诬舟无水可住琴不弦能娱二子心差似不然即钓徒
　　其五
　　大都求自了萧瑟复何云与物分家当如人添面纹将无含内景或有怨深文天帝防司令清刚为上勲
　　其六
　　物理成斯退津梁元宰痡占爻得损卦画佛作眠圗配以秦文净加之辽鹤孤豪华无可设惟有淡眉须
　　升高
　　升髙讵有底目极云中君腰贯鹤祈合监州蟹乞分智谋延道里判手积铢斤欲问老僧法云何不见闻
　　赠蔡江门司理
　　尽宇若毛鸷长沙尤未宁官兼佛救世帝命尔司刑但把光明烛悉焚罗织经頴川真宰相万目注璃瓶
　　世事有可忧叹者作八化诗
　　鹯鳯亦难必肉咮化大拳上功凭枉棒下考等重渊哭虎将焉避捕蛇亦岂全司勲无定论少府量金钱时灾荒相继而司农告匮注考首问催科公尝曰郡县者亲民之吏郡县不为民无复能为民者又曰考成煎峻守令虽卓鲁必得弹责而召杜亦化为屠伯故首及之
　　其二
　　狐虎亦难必威骨化媚珠军容多礼数谒者广妻孥防谨将门将尊严姑上姑师中有女子何以激眉须中涓监视四出各军阳以禀成为防实借口卸责也疑竟有严事奄者故四五六句云尔
　　其三
　　锦练亦难必天机化蠒丝萧何刀笔吏郑綮滑稽诗河汉而无极豆笾则有司尧言俞咈目二典犹支离防人上书言事者多骤跻通显
　　其四
　　鼻耳亦难必中凖化侧轮媪相翘专座公卿翼两甄防鱼敎鳖守引鹜与鸡亲嫉恶贵巷伯不知谁譛人张彜宪既总理户工二部遂请共坐堂皇少司空髙公宏圗争之谓臣侍尚书不侍内臣也乃命撤彜宪复请别开府檄召侍郎计事髙累疏乞休云
　　其五
　　足首亦难必低跟化高头宁火张彜第莫刓子密侯鸡争挞禁鼓狐乱传妖筹吾见临民长甘言謟悍囚公疏曰自吴鲲化以部民参抚按为大吏者望豪氓而气慑加大凌贵防其渐也
　　其六
　　肉骨亦难必羸肌化大令言原懦将王则自佣奴大吏缚犹槀名城摧似枯波翻五六月天子为停餔哗兵脱巾如戕杀甘抚毕公自肃登抚孙公元化宁抚王公揖之类
　　其七
　　草卉亦难必香荪化刺荆耕田多赋税作贼有功名北跳蹋雍绛南游翻洞彭但更名曰盗即解杀官兵为民困而为盗伸流氛所以日炽也初献贼就抚公谓此贼不诛天下事将不忍言又疏曰潢池之乱本由饥寒愁苦即应以救饥寒愁苦之法为韬钤战权且曰及今不圗必至无地非盗无民非贼刀剑多于牛犊阡陌决为战塲尚安能执空版而问诸燐燹之区哉真至言也
　　其八
　　丘陵亦难必榛岭化麻园贯索星临庙臯陶祠咽门死灰燃即溺鬼朴至何言地大官俱备崕州宁足论时政烦赋重仕籍易干吏议
　　叹
　　凡到无如奈冲喉翔白虹穴皮穿蹴踘捶字隐丝桐沸窍狼肠直应声虫耳聪提将心坎血去逐不周风
　　其二
　　哭笑俱难处姬文造此谋不如龟息閟较比鹤鸣幽族衍苏门啸辕分华岭愁城长万里勃窣是烟楼
　　其三
　　办此非寻俗文心与赋才神舆时喝节候管忽飞灰风有若号者虫生名怪哉小消蛙腹胀正尔虑蚨回
　　其四
　　吁咈难追帝唯阿岂翊皇传烽告义汉警哨彻愁乡自可配笳拍借之消剑铓大都由怨作以此续诗亡
　　其五
　　不似无心蚓茹泥徒吹歕离骚经没字颡呌子能言逐闷出牙阖盗情输耳垣曈昽已激热得致石人论
　　其六
　　似有通消息情深不可胪读书呌警防呵镜取糊涂阎没前持槖梁鸿后捧鑪坐煎忠孝士声出变头须涂德公太学以疏救予友石斋廷杖遣戍便道访予山中临别感赋
　　才接云虹气吾旗已竖降一浮锄水宅共倚呌山蒋筑能无径潘才信若江不须邀月上君面有银缸公有舟名锄水斋窗聨曰呌山山应邀月月来其二
　　頼有昌明气一开混沌天不曾知棒痛岂可咎霆严亦以王回义愈知邹浩贤须眉吾亦好输尔独千年
　　朱成国心翼晋爵
　　熙朝多盛事最着是良谋方叔推元老新田咏壮犹酂侯加剑履召虎拜圭卣一时班絶席百尺看巍楼
　　寿何非鸣母丘太孺人
　　郑媛轻白锷陶母删青鬟致义须眉上竞功诗礼间人传韦氏学仙在麻姑山不食监河鲊冰心自驻颜诸虫名呼被于人事因据为义者凡八物各赋一章
　　鸷
　　格物论鹰之类则有隼鹞雕鹘鹗鹯皆鸷猛之鸟　魏书性颇忿鸷汉书义纵鹰击毛鸷为治
　　天地并尊杀老拳摩烈霜剑精羞再击矢法列三伤家筑避雷室人虀偃月堂东阶鳯何懦义纵笑轩皇
　　猾
　　猾无骨展体见肉入虎口虎不能噬处虎腹中自内啮之或云即猬　左传奬顺天道无助狡猾
　　从无肉离骨可信是甘柔蝮子贻蛇患桃虫通鸟谋智囊瘿是毒警枕梦如流想见李林甫蜂脂铸镯镂
　　驽
　　相马经以不合格者为驽　李斯曰上不知其驽下史迁曰仆虽罢驽
　　錣策不能劝何况鞭影乎由胸无道路化世为崎岖江上汁诸葛延英汗令狐莫将万石粟笑彼一囊刍
　　蠧
　　壁鱼蠧书　昌黎曰岂殊蠧书虫生死文字间韩非子有五蠧篇
　　与仓帝争力系出祖龙余脉望艰成就芸香费祓除青苗配字说封禅倚天书谋国文心尽销光月蟾蜍
　　饕餮
　　钩吾之山有兽羊身人面名曰饕餮嗜食人周鼎铸其像　缙云氏有不才子曰饕餮东坡赋老饕
　　盍观周鼎上有口即无躯腹匪将军负肉犹子我屠越缻多海物铸广财鑪大约俱人面知谁不可圗
　　狼狈
　　狈前足絶短每行常驾两狼失狼则不能动叚成式曰事相乖曰狼狈
　　自无长掌蹠踸踔何迍邅蛩駏足相比防蚿孰可怜华歆友割席毛仲客逃筵失据亦云极披猖岂不然
　　流离
　　枭也关以西谓之流离　诗曰琐兮尾兮流离之子
　　见则凶家国愁吟琐尾诗谨循黄帝令防祷郑侨祠硩镞无专职率更反得移赐羮亦打草胡不深长思
　　浑沌
　　昆仑西有兽有目不见有耳不闻人有德行而徃抵觕之人有凶恶而徃依凭之　帝鸿氏有不才子曰浑沌上古未昭晰曰浑沌
　　安能长不夜天遣混贞滛獬荐无斯触穷奇良所钦恶人由逆我中尉独开心只坐无闻见肝肠乖到今
　　郑元岳司防解网志喜
　　亦念臯陶直平反信早孚星辰摧贯索勲业托耕锄云着连山易阿成卧佛圗清时询黄髪未易守菰芦
　　和刘良哉韵
　　京兆官五日商英憾十年独畱龙象在若有鬼神然夹袋中无意石牀大好眼斯时眠不易鸣鹤或闻天
　　皇极门颁厯【阁试】
　　鳯阙开彤旭猊炉防紫烟六堦齐度纬七政转玑璿甲厯龙纒改寅宾象魏悬明时功在革资始义承干黒帝威初试东皇信早传周官新月令甘氏旧星篇人继羲和后书成蓂荚前庚先三日戒贞下一元旋圗箓符垂赤干支德应元兴王惟省歳太史又编年赐出黄星曜披看緑字鲜因知天厯数如日起虞渊

　　倪文贞诗集巻上
　　钦定四库全书
　　倪文贞诗集巻下
　　明　倪元璐　撰
　　七律
　　九日登山
　　使得一天红叶飞青山畧较白云肥更无冩意图如此岂有登髙赋者非招五大夫松共饮勅六从事酒无归醉来不觉身为蝶去与黄花打一围
　　题友人文稿
　　不能一日废操觚穴口为闗鼠须有铁自为朱亥用无人可当赤丁呼试看鹿逐谁真主始信蛙淫尽小巫此腕借来刚廿载未曾还得长公苏
　　出门【万歴庚戌】
　　出门竟不使春知怕有看花人作诗釜为章邯徒破耳剑当雷焕未逢时真因有字呵风子更取何人作小儿怪底光荣徒一饱凭他二鸟唤昌黎
　　其二
　　喉头一缕气如篪自去春明门外吹只是蛛丝张作网不图猧子败吾棋输他眼底滕王阁哭向河边漂母祠骨是英雄应有泪几人能读孟郊诗
　　奕罢谢顾子真
　　偶尔云梯堕汝墉素心原不喜输攻渑池盆缶急求报西市琵琶各有宗请与君盟刑白鹬更如我犯罚黄龙因思世局须泥块佛与天尊已不容
　　九日山行便谒禹庙
　　茅屋人家红叶飞天将枯去晩烟肥好呼九日风为孟谁赋黄花歌示韦树有异形石勒相山无一缝白登围怕人疑作防风氏急向禹王祠下归
　　白下集王太学园中
　　卜得钟山是好隣东西分署白云囷较花似较三吴士留月如留千里賔接木有胎为弱晋鸣禽无字不先秦学来五桞先生醉酒气夤縁上葛巾
　　徐尔从谒选水部
　　捧出新衔疾马蹄妇当庙见女离闺郎官寒得冬为署天泽沾多水作题恰有楼须忆五凤安知河不立三犀贺君尺五云霄近珍重周生到月梯
　　寿闵心宇八十
　　道逢四五着青裙竞策云间处士勲安邑独高闵仲叔丹台蚤署紫阳君开筵馔有麒麟脯舞防人皆鸑鷟文共道春当十月小八千春大可知闻
　　出春明作【万歴癸丑】
　　自疑麟篆久尘埃岂亦曾经葱肆来明是无人解语妄云此子不仙才去从鹃借三更月幻作龙拿一部雷天定未忘三债却好烦铁研为相催
　　代董监之赠长安贺生
　　逢君燕市鲁山眉洵是沅江九肋竒骨亦黄金台下买名于白马寺前知贺家从古能投佩董子于今已下帷政合与君刑白鹬图他戴笠路逢时
　　菊饮为友人寿
　　开如妙锦列如麻小可醻他酒一车絶界仙无寿者相深更天散饮人衙半年腐眼秋方韵一夜颠喉晓愈哗不是前身陶靖节生时那得遇黄花
　　宿灵鹫
　　大峯如杵细如芒看即图屏枕即牀耄石雏花廵佛案瘦云肥雨裹禅房翻经背写游山记引衲头钞种树方曾道逢僧闲半日到来三日为他忙
　　赠祝华封更号东岱
　　叟是愚溪尹是闗姓名随意防人间须知异日当为岳可与同称只此山试看猴呼聼我应是他鼠窃到今还因思置子华山上十丈莲花正可攀
　　其二
　　豪襟似欲叩天闗呼我何堪住世间乍识更生名是向因知元结字为山此时申甫藩宣降他日云亭封禅还一自华封三祝后髙山遮矣逈难攀
　　其三
　　闻名蚤已意相闗不在炉峯镜水间人弃家鸡怜野鹜天容越士到南闗应烦鬼换纱笼字才有僧看蕊榜还千古岱山今着姓地灵原是欲相攀
　　望庐山云封其顶怅甚
　　天风不下岭云蒸欲识庐山竟未能料是加冠延汲黯谁为发被写姜肱见龙无首庸非吉食马至肝元不应要已相逢通半面莫教胸本漏嘉陵
　　按万歴乙卯公至吉水问学于邹公且为父琼州公乞铭焉迨后为邹公防请易名云元标理学宗王文成而经济稍逊鲠直类海忠介而寛大较优宜折衷二字以旌儒硕廷议諡忠介葢论定由于公云初第同门集重五
　　他家箫管我埙篪竞渡人齐到曲池各出辟兵符一道散为续命缕千丝人如日旦寅方始节正天中午未移葵作臣心蒲作酒百年莫负看花时
　　赋得御河新桞色【阁试】
　　天孙春懒散机丝挂向章沟缕缕垂浅黛依微宜缀緑柔枝飘袅不胜衣殢人掌上千廻舞临本宫中十様眉清跸欲来须整态何如张绪少年时
　　落花【阁试】
　　极目纷纷总众芳纷红骇紫散文章照人无复当时艶作雨翻成别样妆偶逐暗尘飘御陌闲随流水漾银塘人间漫说封姨妬舞破山香有砑光
　　高秋雁影【阁试】
　　漾漾浮浮淡不过天光照出字无譌可容逺水芦花见是得孤山云意多华岭逢龙俱花叶墨池曵隼有烟波想当不为更嬴下高到防防人奈何
　　公成天启壬戌进士座师为朱文恪公国祚忠节録谓公选庻常与孔公贞运陈公子壮文公震孟姚公希孟姜公曰广蒋公德璟顾公锡畴陈公仁锡称同志十友并负公辅重望静志居诗话云词臣无言责居无咎无誉之地需次待迁而已迨公与石斋先生入翰苑俱自任天下之重崇正去邪尽忠补过惜未竟其用为世惋惜焉
　　寿刘景侯方伯八十
　　胡麻饭美口生烟才见刘晨溪上旋万目齐瞻山宰相一星方照地神仙藩宣有绩身元岳烹炼无砂骨已棠作清隂椿作树人思人见八千年
　　送唐宜之判凤阳
　　召来三月使西夷只为相如作赋奇驿驿逢花团笔梦家家拗竹备儿骑帝陵秀又添龙防客路清惟有鹤随想见凤翔书判日子瞻不独解吟诗
　　题蟠桃图为徐比部【时甲子七月】
　　室后松纹绣有鳞斗南星气烂如银最竒此防天开子不小当年岳降申塞上千金求谏草庭中七月下仙轮岁星是否东方朔只问蟠桃图上人
　　游西山
　　仰天大呌想天闻山只三分兴十分春到寒潭开古雪僧寻好岫拂新云光荣鸟莅名花署防扈风翻野蝶羣醉去偶然题碧落被人读作绛州文
　　其二
　　也为寻春费百文好春只合与山分栁丝娇织烟如锦槐火光烧石有纹来入幕风桓氏客不残花雨岳家军松呼泉咽皆天乐世上爰居闻不闻
　　沈易庵六十【按沈以越人而吴籍旋弃儒冠】
　　吴有纯钩越有鋋一时最贵沈郎钱地灵夺客李供奉才子饶年白乐天袍以去青仙骨净花因出紫寿杯妍不知南极星何意偏照人间处士筵
　　题何孝廉荷墅图巻
　　似来香气吴绡上可有钱塘十里无辋水云烟呈别景新丰鸡犬认归途枕间宗炳游山法客里长房缩地符纵是湖光堪入畵不安君在岂成图
　　道经吴桥范质公吏部招饮澜园月上泛舟却赋
　　亦为数合解风烟得入名园似辋川刑鹬而盟范少伯骑鲸欲去李青莲大儒俱出景州道清论如吟秋水篇想见山公能启事竹林尚有驿招贤
　　其二
　　大畧都如赤壁船又为秋夜又坡仙自闗福享门当水尽着情央月上天遣啸入云淆鹤唳分清与荻美鸥眠无如诨语痴吟好喜聼人呼作水颠
　　其三
　　侨札推襟非素欢相逢不奈有云肝世间几士闻鸡舞月下孤舟即雉坛除是求羊无客到并将李郭拟仙看请为文字三更饮并问鮎鱼曽上竿
　　其四
　　为问卢敖意得不不逢若士岂成游是风吹至滕王阁有月明如庾亮楼吟苦惟求迁醋瓮别难寜使葬糟丘定无人得知斯乐明日之齐讯爽鸠
　　自注云时有济南之役
　　其五
　　想当无奈问竒何亭较亭又过竟醉留髠一石酒都忘入洛五噫歌愁予最是秋宵赋骂世无如春梦婆宁作尊前防剑影白虹紫电傲人多
　　读范月山先生家传
　　不似宣城説范门自鸣丰芑蓼莪恩大书盛德金银管小吐幽光日月魂千载麦舟同父子一庭槐影诧儿孙五花为诰青为史任取何言报九原
　　月山先生为文忠曾祖文忠父仁元先生公志其墓焉
　　送成毖宇院长赴官留都
　　是处纱笼防逺征薇光正照石头城知登李白楼能醉去扣昭明瓮有声讲席一时虚次仲台阶千里隔然明到须急揽钟山翠恐有沙堤人送行
　　寿朱太夫人
　　才见明纶木凤传又闻青鸟授编擕将有子西平颂唱向多賔北海筵绛县人逢询甲子藐姑山近昵神仙年年此月当春小不道春长五百年
　　丙寅春日湖上偶成
　　归来万喜脱纒不是顽仙即醉仙纵酒何曾虚酉日简粮刚不少寅年但愁蝴蝶梦难熟真信鹧鸪行复旋毕竟湖中风雨细菟裘吾老志和船
　　题马腾仲大母显贞録
　　死节何难难立孤青闺容易到黄垆曷留老眼看孙子但不峩冠自丈夫仰德怀清台是范陈情令伯表如图九天褒诏千秋史博得泉涂一笑无
　　家居即事
　　闲来自觉颇仙仙门外青山屋里泉收七百秫已了酒卖三十饼不论钱攀花槛谏无春尽卧月辕留到晓前如此豪酣如此韵道人原不喜枯禅
　　丙寅至日
　　骏狼山上日来巢莫更忙过亥子交已勅闺人详一线适占复卦得初爻物情北阮骄南阮仙力小茅敌大茅领取一冬元自享扬雄抛与世人嘲
　　自注云时有以同郡势人相穉者故四五及之寄奉聊城相国
　　龙卧鸿遵事岂轻惜将独乐着园名为山吐饭延云物共水和羮爕月情仙宰书厨多脉望长安肉味少仓庚召公耉造今如此何日周郊闻鸟鸣
　　昌化多山竒甚
　　围得都如垓下军一峯峯起密于纹小酬好事谢康乐莫语躭眠宗少文九锡拟加溪上石七擒不纵岭前云上头定有神仙宅隐约笙歌月下闻
　　登老竹岭
　　喜不身如瓠子肥随风吹上最峩巍峰俱九转神仙药云只五铢天女衣若种梅花应有梦欲烧栈道示无归倘容化作山头鸟誓取环山不住飞
　　寿闽泉郑封公【其郷有秀才隄】
　　欲奏元灵曲一词如君的的有仙姿游逢若士邀为友梦领沂公下作儿旧筑秀才隄被锦新生书帯草成芝世人但识龙章贵名在丹台那得知
　　里俗所称王曾惜字之梦似嫌防贤以沂公易宗圣名甚合
　　集吴符逺颍山之规亭
　　千承谷口有云封尽拥山光入饮烽石寝将军疑伏虎松翔老子信犹龙蒋生能径杜陵道谢朓忽诗落雁峰只看亭身圆似此若犹方内那相逢
　　游云岩赠休令党子真
　　尽日函闗紫气浮飞为快雨下新州相逢合坐三生石一望真惊百尺楼水水霞光明密界山山雷穴发舆讴何縁不共飞蝗去汗漫云岩十日游
　　过滕县时去妖乱六年矣
　　六年聚不几流离尚是沉瘥未起时钟乳大须倾十斛春霖少亦与千犁许行有辨真妖首毕战无能即贼师蚤使时贤知此意不教白骨满潢池
　　按天启壬戌徐鸿儒以白莲教倡乱至八月而始平新嘉驿壁次黄太穉韵
　　只看松林尽日隂红尘也合少回心搜花作蜜蜂元误坐叶餐风蝉自深与世难言周士贵是官都怨陇人沉便宜无过防夷子又享湖光又铸金
　　夕驰兖州道即事
　　夕阳飞下鲁王宫剪剪追人麦子风一望白难分马练千年青不了龟防梦中丹漆随尼父坐上尊罍忆孔融俄见隔村晴气好不知是月是流虹
　　雨后行东阿道中
　　如此风光便可图不由雨不化醍醐小批花面尘三斗大展山前月一湖狞石魏公偏娬媚轻烟吕相不糊涂还看遍亩明光锦此却应封阿大夫
　　拜于文定公墓
　　清才伟望冠前朝讲幄儒臣羮已调牛李猜嫌元似雪黄战鬬本如蜩龙鳞老干披松桧马鬛崇封奠荔椒为念安昌门下士来瞻遗直驻星轺
　　东阿于文定公名慎行万歴甲戌分校礼闱琼州公为所取士同门如赵忠毅南星李淮抚三才其最著者也
　　渤海道中喜雨
　　是处呼天望启封鬖鬖麦又渴于农不胜见弹求鸮炙恰可倾缾滴马鬃天代耕耘驱鸟象地强河洛出龟龙堪名渤海随车雨太守年来谁姓龚
　　茌平道中
　　长原浩浩畅如铺可有培塿一个无剩欲千金购鸟语堪将万马拟松呼灵文杜甫防葱肆朝服王戎负酒垆徒尔风尘徒尔老修人岂必胜侏儒
　　茌平马上大风
　　大约颠颠尽纸鸢自将沉定守驴肩山云偶避韩明府野火岂知焦孝然早悟红尘能变髪莫言金马坐成仙花花绮绮春前兴渐可扬州梦十年
　　丁卯奉使江西道经庐山有感
　　风忙不改白云闲如此孤高讵可攀置我峰头麋定喜告人溪外虎方顽可知慧逺僧何笑难教柴桑门不闗大抵游人无眼界庐山之内看庐山
　　凭吊
　　一队湖山十万师将军无日不衔巵论文也合孙吴法讲武偏宜王谢姿儒雅味如扬子水英雄泪尽岳侯祠凭君欲吊周公瑾白下丰标赤壁诗
　　与王芳洲令君
　　一时齐望子猷舟地上人看百尺楼千乘有书遮越絶六州无铁似吴钩城如丸创宜辽弄口有碑经仓颉镂从古兴王多异赏蒲轮征去径封侯
　　游鸡鸣山寺
　　龙翔凤舞萃鸡鸣老刹精灵舎利明传檄与鱼供鹤俸开经有字记花庚山如得道同僧定石复何辜耐客黥可是梁皇成佛处钟声日日打台城
　　【阙】　　　风阁
　　小堪极目岭东烟不道离城有许天好雨加松青一等深楼恣佛定多年名心已尽遥岑下春景最宜寒食前更进一溪真可住世人却滞买山钱
　　雄州道中
　　风声怪得似鸺鹠大掠黄沙塑马头韩愈饱争如二鸟谢丞渴又甚三驺偶遗一睫成深梦直聼防眉作逺愁客路不知天近逺程程须筑望京楼
　　自笑
　　千风吹不散梅酸端的头陀现宰官太史公元牛马走中黄伯作虎獶观最平下笔偏趋险极怒逢山即转欢世事方圆无是处从教八角磨为盘
　　送吴朗公给谏
　　顶门一下是阳刚七十谏书飞血光政事堂堪名偃月累臣意不在飞霜遂精周易因羑里欲祭臯陶奈范滂的的君恩如海濶将人几肉放归乡
　　送王漩观侍御
　　何鸟能为希有音通传景祐四贤吟刘元城汉不慙铁胡澹庵书大直金十古功名胥靡贵一生学问福堂深无将此事瞒朱陆自有鹅湖説到今
　　送姚孟长前軰赴南中
　　为説人生非聚麋长安道上恋何碁独饶识具三毛颊不合时宜一肚皮文帝贾生时不见神宗苏轼夲相知知君能看钟山色一样金门莫戒诗
　　初吴给事执御王御史绩灿言事被逮姚公希孟在讲筵引魏征致君尧舜语以为规防有摘公典试文义者遂左迁南少詹事
　　赐麦饼宴
　　百二十年如待今帝诒王举道宏深珍竒大轸国中物神武滹沱河上心束赋顺时推薄壮汜书教世当良金宋唐直作寻常事绫馅罗封义已淫
　　其二
　　九馆羊龙贡食珠才随脯箑下尧厨长房仙饭三山近福习神名万野呼耐嚼周书无逸语如悬鲁史有年图固知此宴凌千载鱼藻菁莪亦细娱
　　按元制名不落夹宴嘉靖中改名举行
　　文铁庵奉假归彜陵
　　出门遂有衡山云到此邴原宜一醺杜宇鹧鸪讼不已桃人土偶道俄分自耽赤壁闲为赋但累紫薇忙属文不晓青州倪若水送人何返羡班君
　　病请至三不得许在任调治既小愈作
　　乍似蛾穿出茧闗慙人丝锦索痴顽不开后閤主投辖几失藏舟天赐环多事角蹄占白黑罪言肘手诉朱殷将髀肉填鞍债耐看朝回马上山
　　小愈后吴澹人诸君移尊过斋作文字饮
　　三分病去十分仙渐觉爰居布广筵岂必姓名连沆瀣何烦酒食别崇宣尹夫人泣应由喜边孝先嘲何敢眠拟益方书三品药良朋澹酒月明天
　　其二
　　只作痴蚕茧自呼重阳又近小春酺老夫自避一头地仙子羣移六甲厨处处白虹飞寳剑人人鹤舞明珠心知载酒齐来意其奈扬亭一字无
　　送文长洲相国放归
　　只看波旬鬬麴多魔宫震动转多魔暴公昔亦持三物陆子今方出一鹅中必叠防真射手戏如格五小风波南园碑记秦城咏可及君家正气歌
　　其二
　　帝能夜梦朝歌其奈公超作雾何骨鲠鱼头称参政眼光牛背耐修罗终南自放三彭走京兆岂容五日多归去支公亭上望莫将霄鹤羡笼鹅
　　送何香山相国放归
　　如何鼎耳雉飞鸣占曰台司怪事生累日精思堂偃月一时坐失手调羮都如渭水分泾水宁有蛮兵报触兵闻道横琴山色好由他王气属秦城
　　其二
　　由来梦卜与人情总頼斯篇文送行难得青蝇为杜宇不闻梼杌食仓庚苏公暴公各盟诅雷户崖户如践更莫道香山无好伴文公遗迹在零丁
　　时许都谏誉卿言事香山长洲与阁中某公争票拟不合遂俱罢官
　　寄商等轩冡宰
　　鲲海蜗庐总莫论大都容得下琴樽欲将吏部长名榜比勘东林离垢园李下自无蹊径在山公原有竹林存幽居也不宜篱棘多少禽鱼望引援
　　寿金在六缮部母夫人
　　十年再进紫霞巵又向西华去献诗啖到蔗头如蜜境开犹桃子未花时有来拜舞茅容友是教须眉逸少师倘遇玉童须一问天门金母复为谁
　　与治河使者张玉笥
　　帝亦无如方割何山龙好与定颠波李寻贾让岂无策瓠子宣房各有歌天老授书当济洛支祁乞命保淮涡倘闲好作河渠志彩笔圭总不磨
　　送陈天甫督学岭西
　　有佛无佛安足论悉驱僧入辟支门图书龙马真开辟钟鼓爰居亦引援五笥安眠边教授千年交代桞宗元由来岭外称烟瘴今看春风何处温
　　集红酣亭同凌骏甫闵园客赋
　　不衫不履草亭台随意溪声随意苔花气淡都如谷水雨珠肥不过青梅多安炉火深僧定故诡诗题钝客才集似西园人更雅好将景物细图来
　　防赐佐枢环召别石斋兄兼怀诸公
　　投林又复赋翩鵻蜡屐东山未可为大有臯伊海内望敢云颇牧禁中知黄巾豕突如游釡赤子饥驱亦弄池鼓枻中流需共济卭须也恐办装迟
　　送开美之闗中
　　猎猎秋髭霜满颧未行先已挂秦烟无人能识骑牛气有字须题落雁巅儒眼尽他酣百二客身总不入三千归来莫道囊如洗定有雍州帖一船
　　按公自佐枢筦计后诗文仅见数首殆由时艰任重无心吮毫耶
　　五七言絶句
　　题畵【早岁】
　　何处住髙人低茅水上贴江濶杳难寻过客指红叶
　　其二
　　仙华学杜诗其词拙而古如我写兰竹无媚有清苦
　　示季弟华汝
　　緑泛新醅酒红添小火炉晚来天欲雪能饮一杯无
　　订石斋至董瑞生馆
　　煑泉以当醇采菊以为脯寄语十二郎慎毋忘十五
　　题钱大鹤职方烟霞载【舟名】
　　离离白凤采滚滚赤蛟涎悉化为烟霞氤氲装一船
　　其二
　　雷霆岂不闻蛟龙时亦过不愁眠不熟此不是风波
　　题畵送江夏相公予告
　　竒石骄无奈髙秋澹不羣知须几两屐消受此山云
　　题松柏防寿图
　　松柏岁寒节谷风夫妇心千年如有防为作老龙吟
　　送徐水部奉使荆闗
　　自注云时方就婚予即冰上人
　　笙歌齐展畵旂开一具乌纱两笑顋不问已知为楚使巫山云气逼人来
　　其二
　　灼眼霞光映彩舸一防仙去竟如何樊夫人比刘纲妙法力才差半黍多
　　其三
　　商船如蚁客如鸶今日开闗较昨迟底事郎官忙一晓未曽完得逺山眉
　　其四
　　楚风雄得似惊沙目送三湘贵客槎便过武溪人不讶使君舟上有桃花
　　其五
　　占天太史上星台楚分嬃星逼上台召去君王如有问须言红叶是良媒
　　题画赠王念生使君
　　亦加红叶亦微云亦着髙人曵碧裙但説是秋都不信此中春气正氤氲
　　其二
　　唤起山隂道上云清溪可濯拟呼羣临流自作三廻想未必清溪似使君
　　题画赠王葱岳中丞
　　山法雄深水意竒秋林霜皎月明时令公多是张防御每得江南草木知
　　其二
　　上头可有锦冈无一例风光列昼图昨夜泰山云气羙飞为快雨到西湖
　　题画送魏廓园被谪南还
　　水有浮萍石有苴风霜一夜剪扶踈知消几两东山屐莫便逢人説遂初
　　按是时忠节长吏垣宵人假防推晋抚谢应祥事并逐高赵杨左数公至次年乙丑而清流之难烈矣寿年友海陵令张湛虚
　　一城春雨万家烟处处凉飞太极泉人在扬州清似鹤不知是宰是神仙
　　其二
　　铜章墨绶赫声华别有心饭赤霞可是茅州句曲长早衙押篆晚烹砂
　　其三
　　百尺楼头又一层蝗迁禽拥讵称能汉书载有张堪传未必渔阳敌海陵
　　其四
　　治成竟覇十诸侯雨牧风官拜马头千里照天传臈烛江都近日毁迷楼
　　其五
　　刚是屠苏得岁时春新花雨满城知只看今岁家家醉可少南山酒一巵
　　其六
　　御壁丹台并有名上天玉局下专城风华日到尚书省尽道防鳬入帝京
　　吴长组征诗为杜毅斋开酒禁
　　糟风容易感冲龙各路诸侯望饮烽为报陶潜莲社散生天岂及酒泉封
　　其二
　　盘石山头止酒辞经年不到杜康祠于今更走东臯路为有无功是导师
　　其三
　　欲濡龙鬛展鲸喉可有麯车三百不已到天垣烧贯索七公为放酒星囚
　　题刘湛六宛溪钓图
　　觉是秋光性可安豪襟小耐白虹丸若非千仞冈头坐岂易清溪下钓竿
　　题画赠吴符逺
　　云合浓摹水淡临浓为侠气淡交心相逢已是林泉友尽冩秋光十里深
　　其二
　　山自跏趺水自嘶数株霜醉小亭西他时梦里寻张敏但绕溪行定不迷
　　花烛词为祝羽翽
　　自有蓬山防上縁蓝桥先遇女神仙他年归院金莲烛悔不迟开合筵
　　其二
　　花闺并筑读书台妙友新骑青凤来只等画眉人见靣索看一部吕东莱
　　曕孟夫子庙先是为妖贼所残
　　抠衣肃谒浩然堂仰止髙山并素王叹息千余年庙貌岿然不及鲁灵光
　　邹县道中麦秋志喜
　　前岁驱车出战塲去年骤马突飞蝗今来不是能舒眼贪看连阡麦子黄
　　马上遇雨
　　自来三日防头雨无节无肢不似鱼腹里郝隆如晒得此回定湿治安书
　　登张炼师三层阁
　　髙阁明霞飞采缯时搀鹤下与人乘较胜句曲先生宅客亦容登最上层
　　题画送髙硁斋太仆东归
　　亦在迷蒙杳霭间苍苔不防石烂斑闻今正少桑林雨那遣烟云归泰山
　　按胶州以戊辰予飬是岁亢旱祷雨甚切
　　张太公挽词
　　夷然观化复何酸天想缑山降玉棺一副铁肝与儿子请将七十谏书看
　　题小桃源图为韩寅仲先生
　　松风忽过小溪湾长出仇池石一班不问已知天地别神仙自合享三山
　　其二
　　桃花流水隐防鳬中有髙真彻晓呼人是右丞诗是画袛应唤作辋川图
　　其三
　　王维石室鲁菟裘一日山居一日侯试到顽仙楼上看可知李白醉时不
　　其四
　　天上元灵曲奏来何因人世奬仙才正如渡口溪风便流出胡麻饭一杯
　　其五【时韩将赴官洛阳】
　　擕将琴鹤过夷门比勘温公独乐园圣世遭逢无避理不应题是小桃源
　　题王觉斯石交图为郭天门吏部
　　千夫舁不上丹徒看有模棱物态无交尽世人惟得此资他风骨耐他粗
　　题画石送姚孟长前軰
　　总欺学学与尧尧唤作天门第一桥待到中流人共晓莫将深浅问江潮
　　送陈章侯南还暨阳
　　自注云章侯为予画蕉石志别
　　不堪云乱雨长离凄絶蕉风夜动时此意自难将作赋江淹多是未曾知
　　其二
　　有我君何易别离酒浓诗酽夜深时可当一片韩陵石归去逢人尽説知
　　其三
　　玉鞭在手眼迷离是冩芭蕉怪石时供作丹徒书院谱世间只有米颠知
　　题画石为罗萸江前軰
　　自由体正见嶙峋端为滔滔现此身珍重好加炉火炼世间原有补天人
　　题松石寿吴澹人母杨夫人
　　骊山老母石长在华岭玉姜松愈芬十二灵飞篇烂熟传经偶尔号宣文
　　洗儿词为王季重
　　笑到防颧舞到眉桃花雪水洗儿时生金铸就新孩子提向罡风一任吹
　　题画
　　山情澹得似沙鸥又着松吟雨后秋无事倘来此静坐不知真觉日长不
　　其二
　　晴山防不上多烟一味清幽澹逺天最爱长松松下水秋光都宿钓鱼船
　　其三
　　宫钟能亮野烟疎却好连村帯郭居欲借武昌楼上月一观老子兴何如
　　其四
　　天方白醉树红酣小着溪风淡着岚山亦不深秋不浅最宜松下卓茅庵
　　其五
　　是聼秋声作赋时秋风多在最髙枝溪山定不牵成格欲学王痴我更痴
　　其六
　　觉得山容不耐秋一山霜树秃于鹙怕他误入枯禅道唤起钟声出梵楼
　　题画送徐虞求京兆入觐
　　千花万卉中不妍千风万波中不颠此是恒山大茂石天教飞到圣人前
　　题松石为年友留邺二仙【按冯公元飏号留仙元颷号邺仙】
　　爵以大夫呼曰丈挟贵挟长可如何要是天生防介节我龙尔虎不差多
　　题画
　　欲图少室恍三分为有清光不防云自结草亭深树里幽山淡水太文
　　其二
　　尔雅才疏六月笺緑隂长到十分天情知北户风犹好意在临流不在眠
　　其三
　　才着云山即有烟分明传与画中禅聪明无过戴安道曾把金针度范宣
　　题冯祯卿画石为磊斋都谏
　　一班新秀出仇池畅可清霜欲下时传与明时当谏草臣心原奉石为师
　　贺文文起宫相举子
　　十洞神仙伏阙呼怯投凤穴去为雏自闗天上仙才劣玉局班中取大苏
　　其二
　　勃窣烟楼撞却难乃翁自立尽头竿也留一着输儿子二十年来六品官
　　送赏元亮之官
　　天生彩笔列明霞行袐书厨三十车便到洛阳仍第一去冬先发牡丹花
　　按赏先以明经廷试值牡丹冬荣遂邀特擢
　　田戚畹奉诏礼补陀还姜宗伯传册征诗赋赓二絶
　　玉节纷披妙鬘云潮音端的是声闻可知佛日辉如此海不扬波为圣君
　　其二
　　金马碧鸡事有无亲臣衔命岂区区采风还报明天子总写流民作一图
　　自注云时两浙大饥杭嘉湖绍尤甚
　　按田太保宏遇贵妃父也妃有宠于君田乐交贤士大夫时奉命报禖祥之庆祀岱岳谒落迦公方居林下故以忧悯讽焉
　　为门人王毓蓍赵甸张峄题陈章侯画奉王雪肝郡守
　　写作龙山一抹烟才看春雨又秋天三年饮此桃溪水试问何如第二泉
　　其二
　　兰亭林竹耶溪钱内史能文太守贤合铸黄金松树下龙鳞鹤羽共千年
　　赠李襄城【名国祯初以胄子师公】
　　上将星光依太微隆墀召虎拜稽时此来不是闲钟鼓为聼彤弓三奏诗
　　题画
　　石容何岸草何芳二者离竒孰可降乞得米颠袍笏到还邀谢客咏池塘













　　倪文贞诗集巻下
