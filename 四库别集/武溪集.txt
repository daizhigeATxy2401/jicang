　　钦定四库全书　　　　　集部三
　　武溪集　　　　　　　　别集类二【宋】
　　提要
　　【臣】等谨案武溪集二十巻宋余靖撰靖字安道韶州曲江人天圣二年进士累除右正言知制诰出知古州经略广西南路安抚使预平侬智高迁工部侍郎英宗时官至工部尚书諡曰襄事迹具宋史本传靖初为台谏以申救范仲淹外贬蔡襄因作四贤一不肖诗颇涉标榜【语详蔡忠恵集条下】然实襄随众嚣哗非靖之本志迹其生平树立要不失为名臣其文章不甚著名然狄青讨平侬智高靖磨崖作记以旌武功当时咸重其文尝奉命使辽作契丹官仪一篇颇可与史传参证他如论史序潮诸作亦多斐然可观以方驾欧梅固为不足要于北宋诸人之中固亦自成一队也是集乃其子屯田员外郎仲荀所编有屯田郎中周源序凡古律诗一百二十碑志记五十议论箴碣表五十三制诰九十八判五十五表状启七十五祭文六巻目与欧阳修所撰墓志相合其奏议五巻别为一编今已散佚故集中阙此体焉厯元及明防希湮没成化中邱濬抄自内阁始传于世今所行本为嘉靖甲午都御史唐胄所重刋云乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　钦定四库全书
　　武溪集序
　　夫性之相近其得也深文之参尚其体不一甘辛互嗜华质异好其所由来尚矣尚书余公之才长于应变文亦如之不名一体初举进士天禧天圣之间文尚华侈公以词章皷行名取髙第与尹师鲁应防萃科公又为冠穆伯长欧阳永叔起文复古公亦变体弃华取质以道理相交与欧阳蔡诸公埒名价当时公卿士大夫碑碣铭志亭舘记引道释观寺撰述不得公文为不孝不可四方砻谷镵辞声相闻晩节芸殖不落积原涵深益工遂完公倜傥负气节以功业为已任以文章怗职丽正落落不常范文正以直言贬逐逺郡公以章捄解忤权贵夺职监筠州商税仁宗庆歴中揽治断英复置谏官四员公与欧阳蔡公并命益奋不頋争抨权幸溢于文辞知制诰使北戎者三究机防辨方言赋诗虏庭椎少文者作丞相忌公坐习蕃语出知吉州不快意夺官屏居曲江凢六年逰山水益自肆于文学起知防州宅父忧蛮獠侬智髙闭形穴中积年蓄锐兵一日乗虚捣十余州公以农兵扞乡里州将以公方略闻于朝起公于家知潭州未几经略岭西制贼盗公以轻兵踔番禺城下料贼势独上言贼无他志止欲复旧穴尔寛朝廷南頋忧遂与狄宣徽青孙密谏沔以兵邀归路贼兵精甚逆战归仁铺我军出左右翼横絶贼阵以铁檛击之尽殪独其首窜窟穴兵驰其地胁特磨酋豪诛智髙并擒母子以献戮于藁街磨桂崖为文筑京观于邕作记以旌武功志与气两雄故观公之文可以知其武矣复镇潭帅青与广声张实副才大取忌官止八座不登三事文不化成儒效不极贤人君子所以为之赍咨痛惜矣嗣子尚书屯田员外郎仲荀编公遗藁得古律诗一百二十碑志记五十议论箴碣表五十三制诰九十八判五十五表状啓七十五祭文六凡二十巻泣而谓源曰先人知君深常五荐君于朝得君文及书必命别藏巾箧序先人集非君而谁源不敢辞而为序云朝奉郎尚书屯田郎中骑都尉赐绯鱼袋周源撰
　　岭南人物首称唐张文献公宋余襄公二公皆韶人也韶郡二水夹城流自泷来者曰武溪浈水自庾岭下与武溪合是为曲江张公既以曲江名其集余公之集名以武溪盖有意以匹张欤予家岭表极南之徼自少有志慕二公之髙风每恨其文不行于世于张公文仅见其羽扇感遇等数篇余公文仅得其潮说及诸书判盖莫能覩其全也求之天下几三十年今始与曲江集并得于舘阁羣书中昔孔子言夏殷之礼杞宋不足徴徒以文献不足之故解者谓文典籍也献贤人也二公之集之存岂非岭南文献之足徴者乎予尝恠柳子厚谓岭南山川之气独钟于物不钟于人曽南丰氏亦谓越之道路易于闽蜀而人才不逮其然岂其然乎夫人才莫大于相业南士入相在唐仅三数人张公之后有姜公辅刘瞻皆岭南人也当是之时南方之士以功业显盖未有或先之者也进士科兴江以南士固有与者然多在中叶以后且终唐之世未有得抡魁者张公在开元时已以道侔伊吕科进而大中间开建之莫宣卿亦已魁天下选矣然则二子之言果可信乎史册所载岭南人才固若落落然间有一二率皆秉忠贞砺名节求其所谓巧宦佞幸者盖絶书也世之人因二子之言往往轻吾越产予故因序余公此集而发之初得公集手自钞録仅成帙闻先妣太宜人防解官还家携以过韶韶郡太守苏君韡同知方君新通判涂君暲请留此刻郡斋中且求为序予既免防乃书此以引其前非但序公文也盖假公之文献以徴吾之言且用以为越之人士解嘲云成化九年龙集癸已仲春初吉翰林院侍讲学士琼台邱濬序



　　钦定四库全书
　　武溪集巻一　　　　　　　宋　余靖　撰律诗【五言】
　　送曲江知县赵节推
　　命将久征蛮骚然数载间【郴韶共屯兵夫七千余人】一言巢穴破千里皷旗闲刀盾无私蓄【猺人兵器尽输官库】耕桑有复还【避冦之民并即归业】居民此休息遗惠重邱山
　　寄题广州田谏议頥堂
　　退食公堂暇应无俗虑侵帘开双燕外吏散百花隂海域逍遥境荣途淡泊心政成先养正惠爱及民深
　　送僧惠勤归乡
　　旧国起归兴三江一棹轻夜吟逢月白晓渡趂潮平楚岸云藏寺吴宫水绕城羡师尘外去何日濯吾缨
　　题刘太博栖心亭
　　宏构小侯第避权长掩关地分金穴贵人共白云闲野色春墙外池香暮雨间燕申忘万虑吏隐敌箕山
　　送薛秀才归乡
　　半嵗接髙论一朝归故关道存慙设醴【主礼不腆深愧前哲】别易忍登山进即龙瑞退当江海闲无为牵俗趣碌碌利名间
　　双松【在故县】
　　自古咏连理多为阳艶吟谁知抱髙节生处亦同心风至应交响禽栖得并隂嵗寒当共守霜雪莫相侵
　　新息道中遇雪
　　寒深雪压春去去秪伤神巢穴有归鸟路岐无住人逺光天共白夜色月相亲独酌不成醉自嫌名利身
　　次韵酬孙明复见寄
　　门外车尘絶罇前俗虑无轻身脱覉绊曵尾得泥涂出处天真在炎凉物性殊寄言钦雅意相望隔江湖
　　送海琳逰南海
　　触目尽尘累如师真不羣圆明水中月去住岭头云意为乗风快名应过海闻翛然此髙迹世网慢纷纷
　　荔香亭
　　虚亭何所赏为爱菓中竒气禀南方秀生当火王时渡淮嫌橘变经庾笑梅衰不共花争艶残鸎莫傍枝
　　送容州杜秘丞
　　官满一舟归髙懐俗背驰家藏唯翰墨民政在声诗【秀士陈生为诗言政甚详】气劲秋霜并吟多夜月知知贤无路荐何以报明时
　　谢连州沈殿丞惠石
　　遗我岩岩石拜嘉贤使君何当天共补应免玉阶焚想自乗槎得知从饮羽分试将檐畔累尚带故山云
　　寄题寳峯山玩云亭
　　指月犹为幻玩云应强名遥思一雨润能使六尘清望岫幽人兴观空达士情何当扣禅闼髙论俯轩楹
　　留题龙光禅刹呈周长老
　　寻幽逢胜地方外趣无垠双涧流寒月千峯锁暮云路盘尘境断世系祖灯分却愧留题处犹须说见闻
　　送峡州推官
　　决科雠汉策佐郡得荆关地胜诗锋锐兵销檄笔闲路岐髙鸟外城郭白云间婉畵应余刃何人荐祢还
　　留题澄虚亭
　　湖光湛寒碧帘影拂莓苔鱼戯应同乐鸥闲亦自来雨余轻霭合竹外杂花开久欲留诗去慙无绮靡才
　　灵树喜长老属疾见寄次韵酬之
　　鸣韶山下客多病似吾身每想弥天辩谁为问疾人泉清偏照月松瘦不知春未遂寻髙论相遥一水濵和伯恭殿丞登武江门楼懐杨叔武太保
　　徙倚江边槛旌旗望处遥交情深慕蔺风韵渇闻韶寄逺缄灵药迎归舣畵桡伏波新荡防气入岭云飘
　　同李秘校谭员外宿月华上方
　　上方逢夏夕月色徧千山但觉星河近偶同江海闲事抛兴废外谈极有无间却笑明朝俗红尘随马还同李秘校谭员外月华长老谒慈济禅师防宿寳林道塲
　　祖堂留胜迹再宿此登临云月自明暗山川无古今谷声猿啸逺泉脉虎跑深共到忘言处休论佛与心
　　送施屯田知太平州
　　天阁汉郎居新荣刻兎符趋曹兰在握到境弩先驱地望遥分楚州封半入吴仙科存俊望归路约蓬壶
　　送栾驾部
　　赋政古循良恩威着一方疲民恋冬日黠吏畏秋霜直道经摧折公心愈激昂米盐躬细务绳墨谨周防度岭嚢装简攀辕父老忙采诗如有诏持此续甘棠
　　寄题田待制广州西园
　　善政偏脩举増完池舘清地含春气早月映暮潮生石有羣星象【庭际罗立旧名九曜石】花多外国名【异花皆舶上所来岭北无之】与民同雉兎邀客醉蓬瀛翰墨资吟兴云泉适野情镇应持左蠏快欲鲙长鲸积霭藏楼阁驯鸥识斾旌甘棠留美防髙倚越王城
　　詶和苏梦得运使
　　选任逢明主休嗟尚散郎逺均天雨露全抚越封疆早振连城价尝陪照乗光官途更险易人事变炎凉遽喜輶轩至同期逺俗康交情重推致民意乐舒长况有江山助无懐节物伤罇前且欢醉一别久相望
　　塞上
　　汉使重颁朔边臣旧乞盟烽烟虚昼望刁斗絶宵惊虎落云空鏁龙堆月自明祁连山更北新筑受降城
　　送李廷评知福清县
　　世阀茂儒绅瓯闽宠命新县图遥尽海乡树宻藏春供帐鸎将老登车雉巳驯行闻趋召节旧美政如神
　　子规
　　一呌一春残声声万古寃疎烟明月树微雨落花村易堕将干泪能伤欲断防名缰慙自束为尔忆家园
　　桂源早行
　　闻鸡已行迈策马更徘徊月色依山尽秋声带雨来自堪悲玉璞谁复筑金台薄宦空覊束西斋长緑苔
　　桂源晓别秦珏河湜
　　回舘逢清论长亭惨别襟亡羊南北路跃马利名心酒市揺风帜花村鏁雾林行行俱得意结绶有知音
　　山舘
　　野舘萧条晚凭轩对竹扉树藏秋色老禽带夕阳归逺岫穿云翠畬田得雨肥渊明谁送酒残菊绕墙飞
　　微凉
　　鲛绡蝉翅薄湘簟水纹流雨送三金伏风生一叶秋檀栾疎影乱菡萏逺香浮飞盖宜清夜天髙挂玉钩
　　晚至松门僧舍懐寄李太祝
　　日暮倦行役解鞍初息肩雾昏临水寺风劲欲霜天蓼浦初闻鴈人家半在舩思君正怊怅黄叶更翩翩
　　湘中送人
　　离讴方掲耳别绪已凄然草蔚湘累浦花残蜀魄天嶷山晴拂汉啼竹冷澄烟后夜思君意空歌皓月篇
　　慧照大师
　　已向南宗悟尤于外学精士林传字法僧国主诗盟初地形容古弥天语论清因思支遁辈徒擅飬鹰名
　　逰水南寺
　　双刹耸浮云层轩絶世尘松溪千盖雨茶圃一旗春夜梵龛灯暗朝香篆火新暂来犹永日堪羡白莲人
　　暮春
　　草带全铺翠花房半坠红农家榆荚雨江国鲤鱼风堤柳绵争扑山樱火共烘长安少年客不信有衰翁
　　宿山观
　　孤枕秋宵永山寒梦不成残灯背窓影急雨带溪声未分山中老空思日下名区区如逆旅此际若为情
　　和伯恭殿丞逰西蓉山寺
　　休澣约过从宁论隘与恭溪光染醽渌山色秀芙蓉【最秀者曰芙蓉峯】乍霁千丝雨齐张万盖松岫孤如欲遁迳曲似相逢共快云霞志更寻麋鹿踪氅披吴国纻杖拄蜀郊笻奕布东西刹鳞差逺近峯禽喧五色聚钟逈六时桩兴废虽留目荣枯莫荡胷忽惊雷出地未省雪经冬隂谷鸣归鹤灵湫起应龙跳梁窥菓缥缈入花蜂磴滑并萝蹑岩幽半藓封竹间泉缭绕烟外草防茸民乐讴謡洽春和气象浓吟多资雅兴望极动离悰有语嫌双鷰无虞羡大槦【横防数亩斤斧不加】归来却囬睇暮蔼已重重
　　送岳师归贑川
　　千里起归思翛然物外身海山经处雾梅岭到时春药更开新楮庭应长旧筠年衰重方术聊此送行人
　　谢伯恭篆屏蟾砚
　　古砚蟾蜍滴文屏薤叶书世间多倚伏休叹橐中虚【来诗云橐中竒物为棊输】
　　享庙诗【庆歴四年进】
　　祼献遵彛典时思展圣谟猗那百世祀孝爱万邦孚礼盛郊丘配感因霜露濡承祧光徳劭进册报仁劬想见光猷逺恢洪介福俱明灵钦至治纯嘏被欢呼
　　禋郊诗
　　函夏恢文治禋燔讲礼隆物兼明徳荐天以至诚通制度亲祠盛威仪陟配崇戎容俨仙仗霁色照郊宫国典书昭事神禧报屡丰端闱宣大号王泽浸无穷
　　仁宗皇帝挽诗二首
　　丕承三后绩盛烈古难陪纳諌书嚢集谈经殿阁开御弧圆月满宸翰舞鸾回冠劔虽归葬英风万祀恢四十载居尊勤劳涤化源精禋敦舜孝至治布尧言武尚包戈节刑寛解网恩遗弓初奉讳雨泪徧乾坤
　　古诗
　　逰韶石
　　世务常喧嚣物外有真赏结友探胜槩放情谐素想韶山南国镇灵踪传自曩双阙倚天秀一迳寻云上长江逺萦带众峦疑负襁千里平视万形罗恠象日影避昆仑鼇头冠方丈青螺佛髻髙群玉仙都敞霞城晴煜爚桃溪春浩荡仰攀霄汉近俯瞰神魂怳涧深溜如织岩虚动成响造化与真质妙畵胡能仿贱子生海隅逢辰辱朝奨靡成彛鼎勲甘从邱壑往惊禽恋故林困骥畏覊鞅兹逰得幽深同懐乐清旷世言帝有虞朔南声教广丹防卜廵幸翠华临苍莽箫韶曽此奏钟石无遗像但觉薫风存翛然天籁爽姬公着治典歴代所遵仗九野奠山川万灵通肸蠁医闾与吴岳半列戎夷壤四时迎气祠犹烦礼官掌况乃祝融区羣物资含养来仪威凤居乐育菁莪长肤寸起成霖崇髙一方仰跻之佐衡霍无慙公侯享
　　南斋新植牡丹初冬忽开数朶爱玩不巳因而感咏呈知郡中舎
　　峤南足暄候秋叶不凋霜孤根自北来绣蘂忽葩张嗟尔本国艶秀色含天香淑气入春蕚园苑生辉光豪家走钿车珠翠妍新妆贵门陈广宴金碧开华堂惟恐风雨至不羞歌舞狂意态占韶景众媚曷能妨今兹植荒圃空斋围短墙节物寒蝉后林木野梅傍胡为吐竒卉特此昧温凉秪知逢日暖岂测非春阳蜂蝶不尔采壊栏啼夜螀伊予久杜门荆榛三径荒独酌难成醉徙倚徒徬徨怜尔守常性幽丛不改芳
　　逰山五题
　　题白莲庵【长老琳公旧隠之地】
　　掩室昔宴居防心遗万化菡萏本无染纷华共髙谢夜禅杉月落晨斋庭鸟下栋间云气浮地靣秋香诧演法辞故栖幽踪贲寒野蜡屐此同逰愿结宗雷社
　　题憇贤亭
　　虚亭迟嘉客登临日相继松篁夏吹寒烟霞暮江霁髙兴山光逺急影波声细区区荣利途扁舟暂时憇
　　赠青林庵主
　　佛性深如海中边见各异道在有无间语论皆儿戱几多名利僧妄习诸家气贪嗔尚纒牵生灭何由离三世古今佛岂离根本智舍此覔菩提谁证菩提位吾师识自心有为皆委弃宴坐不知年了了忘言意
　　逰大峒山诗【并序】
　　予尝恨游观山川皆前贤所称图籍所著者耳未能索幽访异舆音马迹之外得古人所遗絶境一寓其目状其名物与好事者传之无穷也韶之境富于山水而佛刹占胜相望于野其名声洽于四方者无几因闲居里舍与上饶从事子元王君撷其遗槩得大峒焉始自州治水行七十里得月华山舍舟楫肩篮轝道樵径又十五里乃至是山观其磅礴耸峭秀倚天际絶顶之上千里在目日浮月沉雷惊虹断随方下睨晦明异壑则虽邱垤众山蚊虻聚落不足谕其髙也相与拂幽石翳脩林涧声泠泠清入毛骨真可遗世而絶俗岂独摅忧赏异而巳耶各为诗以志之自汉武帝元鼎六年庚午嵗始平越为郡县凡一千七十年至皇朝建隆元年庚申嵗始有僧建刹而居之又七十九年始为什方院又二祀康定元年庚辰嵗始有衣冠逰者岂天作地藏有所待哉王君暨同防本郡布衣李访月华山罗浮达二禅师咸书名于长老习公方丈壁云
　　十里松桧风万仭斗峭壁阳崖雷自奔隂壑雪犹积势争衡霍雄地控楚越阨胡为千载间名未光图籍物乃因人彰闻人于在昔不逢巢许髙箕山亦顽碧我今共逰覧逍遥非俗格论穷古今谈叩虚寂攀萝蹑孤峯和云坐幽石濯缨清泠泉留为不朽迹
　　留题龙潭
　　峭岭盘逺郊幽泉生石罅沮洳成深潭神龙隐其下气昏云雾朝光寒风雨夜絶境隣梵宫余波沃农稼秋态月色澄晴蛟虹影射势非蛟室卑名将凤池亚存身此蟠蛰得时扶造化何当嵗大旱移湫救函夏
　　送陈京廷评
　　曲江居岭阨楚越封壃间【去声】异时置冶官嵗入不盈万将漕择材能招徕委成筭扇槖大野烘凿矿重崖断闽吴荆广人奔走通昏旦千夫即山铸毕给未酬半三监居江湄僦辇日充羡地官奏计最遂为天下冠尝闻卜大夫名声传史汉素履骋脩程逸足何由绊
　　酬黄都官舟次近坰见寄次韵
　　南州苦炎酷薄宦淹翘隽恬然贤者心五稔若一瞬归程江海遥永日风波进屡经溪壑险且乐防樯顺忽传邮驿音雅什浑金振披襟许见过握兰欣入觐衡门久索居黄陂渇余润觏止君子容玉光窥千仭髙谈尽今古不独期廉蔺相逢勿惜醉别去生防吝
　　和王子元过大庾岭
　　秦皇戍五岭兹为楚越隘尉陀去黄屋舟车通海外峭巘倚云汉推轮日倾害贤哉张令君镌凿济行迈地失千仭险途开九野防安得时人心尽夷隂险阂
　　湖鄊检旱回入南路夜宿江寺对望郛郭
　　髙城鏁夕霭逺水浮秋空此时行役心展转如飞蓬路入浅沙断堪恸车辙穷岂无舟楫利枉道非所从虽有泉石趣暂到徒怱怱儿啼不入门敢辞身狥公梦归身未归薄宦真池笼披衣复起坐惊鸿鸣西风
　　送林秀才南归
　　红尘倦客逰防衣归故山凛凛朔风劲携手江之干江声万雷震防影孤鸿翻脩途南尽海氷雪凄人肝不但川陆险所思在承顔亲膳足甘滑家居富林泉懐安实败名无为乐邱园好爵縻英贤早奋冲天翰
　　松门守风
　　彭蠡古来险汤汤贯侯卫源长云共浮望极天无际传闻五月交兹时一隂至风生海隅余力千里曀万窍争怒号惊涛得狂势涌恐楚山防声疑夏鼎沸妖蜃吐浓烟层台夸北丽奔雷鸣大车连皷声粗厉岂诚隂阳争长忧天地闭孤舟一叶轻飘如斿在缀所以泝防人未尝贪既济逆犹上坂丸顺比飞鸿翅直待浮云收乾坤廓然霁湖光百里平波色连天翠然后榜兰桡以避蛟龙害进退甘迟留克保无祗悔我愿脩身者体此操舟态动静惟时防畏慎存纎芥跬足虽平易尽心防暧昧长如履险时终身不危殆
　　夏日江行
　　解组趋宸阙扁舟泛江练健艣鴈齐鸣轻防云一片水濶烟难收雨昏风易转曲浦逗留多脩程梦魂倦舟子怯风波终朝股交战预忧雷电惊先喜虹蜺断安知农夫望只顾行人便愚儒有所思自愧心如面追惟亡异才承恩得为县盘错非所长耕桑当勉劝十日愆一雨灾恐延农畔靡爱币与牲群望走之徧山川未应诚兼晨不敢饭霈然得嘉澍荷天知免谴何以迅流间遽逐庸夫变江淮民荐饥糟糠未充膳粢盛苟无害岂将风雨怨玉烛长均调寸进真君愿
　　过大孤山
　　有形天地分设险山河壮孤山镇南服峩峩楚之望中立亡所倚屹然恠其状石防入春空翠柱榰秋浪片时起雪痕万顷排霜仗噫气专吸呼横流以溟涨行人多躁进那解明得丧不顾风涛险半就江鱼葬挂席经其旁往往乞灵贶遂因孤独名塑立轻盈像绰约姑射姿梦魂巫峡想如何方面祠终古承其妄五岳视三公降杀不过两不然为子男何以通祀享四气均分风条融各有掌避其吼怒势亦可利攸往亭育天地心凭险恣荡漾正直鬼神徳非名奚独飨不使悔吝侵庶几忠信仗在人不在神勿为虚稽颡
　　观钓
　　趋尘寒浦波桂子秋空月烟湿钓纶轻雨溅苔矶滑徤鲤吞香钩锦文红鱍鱍将为沸鼎游势穷犹喣沬榰頥闲怅望江湖晴荡漾奋鬛就其深族类能相忘胡为贪一饵委身刀机上寄言洗耳翁逃名真可尚
　　读车千秋传
　　汉武好迂诞江充专险贼引对大台宫君臣自相得世乱谗人胜奸谋多造饰元良天下本掘蛊遭荧惑春坊一动揺前星冷无色忍为扶苏诛掘节储君侧屈亡庙谋转战同昬蚀臣心无以明野死不容息千秋初奏疏翩翩举其直一言能寤主破怒成凄恻归来及望思层台起东域徒歩取卿相分茅非旧徳因思壶关老先此陈竒策嘉言若时用生归当有益徙薪不防赏焦头为上客汉道用人轻取笑羞夷狄
　　送希昱上人永嘉觐亲
　　阊阖西风髙振锡吴门去三江碧浸天惟持一杯渡败叶梧桐秋云中永嘉树借问何言归亲齿桑榆暮再懐生育仁聊为馨洁具聆师金石词郑重加钦慕陆梁原上兽羣居先识母嗷嗷林中鸟敛翼受子哺云何蚩蚩辈胜衣复能语口腹徒自丰骨肉如行路师本谈空人浮云无去住未出轮回身归心应有悟临岐索赠言愧乏雕章句愿达采诗官当令不孝惧
　　山寺独宿
　　柴车走县封穷途秋耿耿急雨带溪声残灯背牕影驱驰下士身凄凉旅人景山寒梦不成愁多知夜永
　　咏史
　　王氏席世宠垂组驰朱轮五侯同日拜四塞黄雾昏妖气徒勃勃爵王各终身富贵若在天祸滛真谬云
　　寄韶石长老求栢栽
　　森然桃李隂当春皆手植更求青青枝要见嵗寒色
　　寄邓秀才求桃枝接头
　　自惭闲索居岂贪顔色盛爱渠真不言可以通三径
　　和王子元中秋防饮
　　混元皷橐四气平西商之气爽且轻望舒按辔出东海孤轮斵氷碾太清碧落坦夷轮不停银河浩荡波无声千家万家调管唯恐游氛翳至明秋深夜永景澄霁老兎不死穴青防世间荣谢易反掌得意难与良晨并我谪闲官归故里君承新渥来江城相逢并座叙离濶把酒共见圆蟾生嫦娥耐间不肯嫁破鉴再合光荧荧白露乍零羣动息浮云一开万目倾但知吟罇前乐勿问区区时世情髙人洗耳让天下下士紾臂争杯羮贤愚相逺九牛毛宠辱去就何足惊醉鄊无关好逰处劳生万虑徒营营
　　代赠
　　幽房寂寞时香散轻袿衣可怜夜永不成寐苦恨春残犹未归归来一见伸脩眉寳柱新声逐调移多少相思说不尽泪满玉壶只自知
　　送温陵荘君崇班赴长乐都尉
　　新命升鹓序办严辞浚都去乗关吏传归握戍兵符云濶逢乡树风和见海桴南枝羡君乐遣我忆莼鲈






　　武溪集巻一
　　钦定四库全书
　　武溪集巻二　　　　　　　宋　余靖　撰律诗【七言】
　　留题许国博申申堂
　　宴居潇洒一斋寛每到髙谈暮忍还境胜自容巢鷰托时清谁顾卧龙闲桥前水石纷华外窓下琴书寂寞间兼济未成归有地羡君因此转思山
　　送淩屯田知和州
　　粉署仙郎守一麾都门别岸柳依依定知春雨随车至且喜秋风破浪归仁政便当闻虎渡治声犹在隔牛矶【君前宰芜湖县】侬今亦恳懐章请假道尚应鲈正肥
　　送任秘丞知长兴县
　　懿文通识气飘飘二十年来困下僚吾道本将忠许国世途休叹老登朝嚢装冷落堆青简衙署幽深枕畵桥预想吴人防美化海鸥桑雉共逍遥
　　回鴈
　　暗随春力起防防微物宁知造化情律变渐逢氷雪解风和应助羽毛轻塞云空濶归犹逺鱼网稀踈意尚惊不学鹰鹯因肉饱背人飏去恣飞鸣
　　谨吟五十六字攀送仲求殿丞之任贑川窃惟严君国博挂冠归闲而仲求兄弟为邻部守倅其荣至矣诚欲赋述词不逮意
　　一门三组序西雝又见双旌并训农三釜亲庭交禄飬夹河子舍接邻封酒阑风雪催行色吟际江山助笔锋我亦思亲求郡绂东湖南浦好过从
　　和王子元同归曲江有感
　　年少登科今白头不才多病分归休深恩未报云天施弱质易惊蒲柳秋进退无机常蹭蹬穷通知命自夷犹相逢莫问市朝事緑水青山是胜逰
　　斋中芍药与千叶御米花对发招伯恭饮
　　岭南卉木少珍竒且喜逢春具数枝百禄大来惟酒美一年全盛是花时芳心未吐蜂先到秀色如凝露暗滋犹倚栏干忍虚过可能垂顾习家池
　　贺运使学士分散傜人
　　狂猺数载扰湘东多谢招降息战攻千里山川还汉界万人戈甲巻秋风牛羊野放狼心伏鹰犬闲眠兎穴空不独事宁论爵赏须知全活有隂功
　　闻栾驾部度岭因寄
　　久接贤规见凖绳还朝犹聴颂声腾安民虑逺疆封静【祐计司以傜防酋豪三十余人在州境君拒而不留民乃安堵】冨国材髙帑藏増【君二嵗市铜八百万斤银二十万两一嵗铸钱二千万贯】野老歌除横敛【三溪盐并草虚量子嵗出钱千缗以供傜人君皆罢之】侍臣交表荐殊能【近闻侍从诸公累表荐导】岭头若着关官籍可察孤清节似氷【国家于岭道未着检察过岭之事制若行之则清汚可分】
　　同黄宰逰寳林精舍书祐长老壁
　　浮生万虑日营营同访禅居耳目醒寻胜已穷烟霭外谈空应有鬼神听松筠不变春长在风雨无时地本灵便拟构庵来结社莫嫌频此扣岩扄
　　恩守贑上谢和叔见寄次韵
　　六载心闲类死灰岂期朝奨念麤材凤啣君命从天降鹊喜邮音度岭来恩重乍惊三采绶使专仍咏一枝梅切磋甫得依贤检疾恶刚肠愈不囬
　　寄题宋职方翠楼
　　层楼幽趣称登临望逺凭髙豁素襟棊酒等闲忘世虑溪山最乐是家林松声带雨千峰外潭影涵虚落照深此景为君珎赏甚起予归兴欲抽簮
　　酬萧閤副惠末利花栽
　　素艶南方独出羣只应琼树是前身自縁香极冝晨露勿谓开迟怨晚春栏槛故将賔榻近丹青重整畵图新移根得地无华裔从此飞觞不频
　　先赏牡丹寄提刑考功
　　花期何事早追陪鸎未迁乔燕未来曲槛为逢春日暖香苞先逐晓风开旋邀歌舞同侪乐却叹光隂急景催可惜韶妍莫虚掷余芳留待使车囬
　　又和寄提刑太保
　　常记临岐把酒杯芳心应得见归来不从去日丁宁约已向东风取次开清燕固难停烛待雕鞍须是着鞭催栏邉残艶犹堪赏莫使韶光过了囬
　　和伯恭自造新茶
　　郡庭无事即仙家野圃栽成紫笋茶疎雨半晴回暖气轻雷初过得新芽烘裭精谨松斋静采撷萦迂涧路斜江水对煎萍髣髴越瓯新试雪交加一抢试焙春尤早三盏搜膓句更嘉多谢彩牋贻雅贶想资诗笔思无涯
　　和王子元重阳日千善寺防饮
　　人生聚散苦难期且喜清逰酒满巵秋径却逢黄菊日春风休惜落花时仙翁有防应须避楚客多悲亦强为好景莫教容易过醉吟何必绕疎篱
　　谢祖太博见访西园
　　初闻结驷访幽斋拂曙呼僮扫緑苔方愧蓬蒿开径晚巳惊驺驭过江来林间载酒情偏厚门外囬舟事可咍交态于今易离合感君敦旧重徘徊
　　荅祖太博借山居要术
　　经济谅周当世务收藏敢秘老农书相逢莫羡山居好归去蓬山有直庐
　　送张如京知安肃军
　　赐防防恩出斗城塞门迢逓草初青新提司马临戎节旧应衣乌近极星叔子戌吴长缓带单于归汉已空庭圯桥自得家传策不问人间太白经
　　送刘学士知衡州
　　朱轓新命汉诸侯地扼荆湘占上防醽渌水声侵古堞祝融峯色入晴楼昼垂三组乡枌过春拥双旌岳寺游番直星垣归缓歩谪仙通籍着瀛州
　　送黄秘校南劔州司法
　　早年援笔气飘飘尚屈区区补郡寮防掾去平三尺法急贤期赴一封轺舟冲柳市吟春昼防巻江风宿暮潮及着莱衣过乡梓循陔多羡撷兰苕
　　送苏祠部通判洪州
　　天家顿网极详延果见鸿风颂得贤庭拜外官聊试治史分新策入编年江淹赋笔虽伤别郭泰归舟只恐仙南国勿思终计最蓬邱番直即和鈆
　　和胡学士馆中庭树
　　仙材封植九重深苒苒何年别故林晓色半笼青琐闼春光长在玉山岑静临髙阁飜清吹坐见覊禽息密隂休羡井梧能待凤凌霜坚守嵗寒心
　　送杨学士益州路转运
　　芝函新命直仙蓬又见岷山叱驭忠玉佩晓班辞日下木牛秋粟转褒中花时井邑蚕丛富徼外人家栈道通竒技刺文频诏约此行应更变民风
　　思夀阳寓居髙氏园亭
　　尝借芳园石友家幽栖无复羡纷华敞扉气爽云生栋巻箔香防露花桂向淮山分月魄桃从秦洞得仙葩别来追想清闲境悔禠方中走栈车
　　和邃卿张学士暑夕
　　危坐空斋暝色低三金才伏火将西烟蒙细草流萤度月上踈林倦鹊栖荃葛野裳交羽扇桔槹隣圃响蔬畦中宵爽气夺炎热却笑班姬谩惨凄
　　送舒太博通判眉州
　　通守方忻再命新东风疎雨拂行尘封疆逺入鱼鳬国岐路正逢蚕市春彭岫晓岚迎畵隼锦江晴緑照朱轮归期不待更书至旧有清名在搢绅
　　送邓秘丞知徳安县
　　里闬俊逰心久降越台成政俗敦厐香炉山下重为县阊阖风髙还度江且喜恩威长及物莫嫌功业未经邦公斋更近渊明宅寄傲情应卧北窓
　　送张屯田通判益州
　　数载关中闻羙名可怜随调却西征天台晩帐含香别栈阁秋霖叱驭行杜曲尚逢樽酒乐囬溪应望白云生相期勉力宣新政侧耳民謡起少城
　　送盖太博通判定州【都部署奏请】
　　墨诏慇勤擢俊贤精求毗佐四方翰封疆谨守卢奴塞旌斾仍亲上将坛衰草带霜秋马徤黄云遮日暮城寒燕南赵北边之要旅拒凭君一策安
　　哭王子野待制
　　赤墀趋歩近相陪邸吏俄传逺讣来方冀君心辨忠义岂知天意夺贤材堪伤棣蕚同时葬【闻与浙东兄同日襄事】空想铭旌此日回谪宦无縁亲渍酒江边长恸独徘徊窃闻集贤侍郎政成公暇时出逰覧因念青社境物之胜长句四韵奉寄观文殿大学士户部侍郎定州路安抚使兼知定州厐籍上
　　政报公余称雅懐两城烟树尽楼台波通龙口春嬉盛【今州广固通五龙口】云入山门晓望开【劈头山一名大云门】园馆有诗书命笔海邦无防破蛮才当时不俟交符印恨失岚亭展防罍
　　到塞后有怀青社诗今録呈
　　初到营陵春始囬泱泱风物接梧台鱼盐利重通阛盛竽瑟声和防席开天际肤云连岱色海中灵药慕仙才早知未许身闲去悔舍尧山石涧来【并青荆逰赏最胜处】
　　靖啓伏防观文相公以靖忝承善政特寄嘉篇谨依严韵和酬
　　幸奉前规尽所怀闲身吏隐裕春台山回翠幌凭栏见花蔟红房绕郭开【青州红牡丹洛下有名南城花园尤盛】爱树细民思美化续貂孤迹愧非才南河旧事依然在褉饮杯盘耻尽罍
　　次韵奉和到塞下有怀青社之作
　　十二山河壮东夏黄扉当日建行台封陲自此赭衣尽黉校于今绛帐开【相公重兴学校石刻存焉】负海遂成安堵俗济川元是代天才耆明虽乐归闲趣睿睠岩廊徯再来
　　和运使张学士惠诗
　　澄清数路拥轻轩列郡钦瞻已歴年谈剧乍欣倾盖日酒深因惜落花天偶廻风鍳怜孤拙能聚星文愧昔贤明旦吏迎山驿去不须容易到罇前
　　九日赏池防上詶王职方
　　雅集髙谈思豁然齐山依约对疎烟江城泛菊逢佳节禁苑闻韶忆去年【去嵗九日适在阙下】久厌风波惊世路且同罇酒醉凉天今来古往情何异弄水亭边舣畵船
　　和董职方见贺诞子诗
　　天幸依仁守列藩佳篇为贶荷谦尊固慙彛鼎无勲阀且喜桑弧有子孙岂比芳兰庭下秀预知苦李道傍繁日临庶狱虞隂谴敢望髙开纳驷门
　　和董职方见示初到番禺诗
　　五方殊俗古难并千载犹存故越城【今子城及东有故垒俗号赵陀城】客聼潮鸡迷早夜【三更潮上即鸡鸣】人瞻母识隂晴【风欲至西黒云起谓之母】波涛汹涌天边濶犀象斓斒徼外生太守不才当逺寄惟忧南亩废农耕
　　题庾岭三亭诗
　　叱驭楼
　　山巅层构与云平贤者新题叱驭名为要澄清归治道不辞艰险表忠诚南枝初见梅林秀九折遥思劔栈横若使当时嫌逺宦海隅何得有欢声
　　来鴈亭
　　南方旧说无燕鴈嵗序严凝亦暂来天外每随寒雨过春前先逐暖风囘人稀弋射矰休避【岭南射生者少】俗厌鱼餐网莫猜况是弟兄封境接登临因此几徘徊
　　通越亭
　　行尽章江庾水濵南逾梅舘陟嶙峋城中绍祚千年圣海外占风九译人峤岭古来称絶徼梯山从此识通津【蔡学士弟兄新砌岭路相接】舆琛辇□无虚嵗徒说周朝白雉驯
　　静防
　　江城吏隐敞朱扉旋筑髙防望翠微景对云山诗笔健政移风俗讼筩稀郍将尘虑干方寸但觉仙踪在四围花木隂森鱼鸟乐暂来犹拟便忘机
　　贑石
　　万堆顽碧耸嶕峣壅遏江流气势骄铁马阵横秋战苦水犀军乱夜声嚣吕梁谩记荘篇崄滟滪休夸蜀道遥怒激波声犹可避中伤荣路不相饶
　　落花
　　小园斜日照残芳千里伤春意未忘金谷已空新歩障马嵬徒见旧香囊鸎来似结啼鸾怨蝶散应知梦雨狂清赏又成经嵗别却歌团扇寄廻肠
　　逰应圣宫
　　驱羸逺逺出严闉云构祠宫絶世尘伴鹤不知甲子山多见药君臣雨昏仙穴丹砂井云映楼居玉洞人只待策勲书竹帛抽簮来此卜比隣
　　西山
　　万壑千岩鬭物华榰笻闲访道生涯一坛星斗修真馆数里云烟药家鱼戱竹溪寒影碎路穿松坞翠隂斜桃源自有神仙宅未信明河八月槎
　　和钱学士见谢新栽竹
　　碧池深院斸莓苔皷吹山前共得来髙节最宜和雪看虚心莫把夹桃栽肤清似玉休移石骨瘦成龙不待雷若使菁莪逢此地也应同喜育良材
　　贺孙抗员外春昼端居
　　万事皆从适意休何须快马骋长楸髙人皷吹鸣蛙地当世神仙笑躄楼燕到卷帘如旧分花开逢雨最闲愁僧来更学尝茶诀白乳枪旗带露收
　　许申工部招九华许亮山人因有和赠
　　闻说方平镇往来碧衣曽见立徘徊中真久待茅君防密信频教鹤使催玉斧祖风应共继琼酥賔防更谁陪【南岳夫人传云夫人觞王子乔琼酥渌酒】西山五色从兹得脱略浮名薄似埃
　　谢孙抗员外惠酒
　　白衣逺逺到江楼报道携壶助胜逰醉眼便堪终日富离肠先破一春愁梅梢背岭开犹晚雪片当风舞未休此景满觞方得意不须千酿敌封侯
　　马当呼鸥不至偶成呈同行诸官
　　昔年曽泛马当湾团饭唤鸥篙楫间今日江头飞不下应知人世足机关
　　冬月茹青台子有感
　　雪霜不到海山隅随分园蔬助歠餔万物无情乗暖长秦皇何事枉坑儒
　　谢伯恭重阳惠酒
　　早霜新菊谩葳蕤冦过人家空酒巵【俗重老酒去冬盗入州境居人奔避今嵗絶无旧醖】多谢使君怜病废免教寂寞倚东篱
　　再简伯恭
　　十载京华九日期帝家园苑醉金巵今朝郭外寻僧话坐听寒泉绕竹篱
　　谢送篆文屏风因次来韵
　　一局聊将万境祛非同得兎守枯株北窓枕畔添竒物却想渊明旧日无
　　荅伯恭招棊
　　虽知坐隐妙通仙国手那能得万全对靣机闗难测度临危一着谩争先
　　端午日事
　　江上何人吊屈平但闻风俗彩舟轻空斋无事同儿戯学系朱丝辟五兵
　　端午日寄酒庻回都官
　　龙舟争快楚江濵吊屈谁知特怆神家酿寄君湏酩酊古今嫌见独醒人
　　谢邕倅王寺丞惠韩柳碑文
　　南方异产足珠珍薏苡兴谗不忍闻一见知君清白节箧中唯贮色丝文
　　五色雀
　　罗浮有五色雀各被方色非时不见若士大夫将逰是山则先日羣翔寺僧以是为候某庚辰嵗谪官来逰将至之夕兹雀亦集感之成咏云
　　五方纯色俨衣冠【尤可爱者朱蓝正色若朝服焉】应是山灵寄羽翰多谢相逢殊俗眼谪官犹作贵人防
　　寄袭长老
　　三径荆榛尽力开千株桃李手新栽慇懃莫恠寻嘉树又喜春风过岭来
　　曲江津亭谒华严长老见所赐御书因成二韵
　　数年不侍玉炉傍梦断千山隔帝乡今日见师堪下泪御书开巻带天香
　　重逰英州碧落峒
　　幽景前贤恨到难泉声清浅出岩间区区宦路重来此【往嵗征蛮广州罢任】尘世难逢特地闲
　　感旧
　　醉吟曽共倚江楼秾艶清香万柄秋荡子再归时已暮暮鸿惊散水悠悠
　　送灵谷山人【工相】
　　万树秋风一路蝉渡头重舣木兰船自慙蹙頞非竒骨拟问清朝跃马年















　　武溪集巻二
　　钦定四库全书
　　武溪集巻三　　　　　　　宋　余靖　撰序
　　宫师陈相公留题罗浮山诗序
　　道家品天下名山称洞天者三十六号福地者七十二罗浮籍在洞天之七而岫穴北通金坛盖蓬莱之一洲神仙之聚窟岂独荣公侯之祀擅登临之美已彼嵩少终南中条太华枕乎名利之场故吟咏者日争咀嚼含以买名声而兹山磅礴海上寂寥千载自非安恬愉乐幽静者孰肯于名外摛为不世之观乎今宫师致政相君尝于咸平中领郡来此帅其属而逰焉稚川炼药之区景泰防心之地咸有留咏共成四章观夫大君子之存诚也巻道而逺迹不羞于窘遭时而调元不谓之泰所以托言寄意安于适而巳矣故其解相印如脱屣岂不素乐于闲旷哉博罗令黄君以曳裾之旧而希其髙惜其粉字尘蠧恐湮没而不纪遂买石而移之以永其传某蹑屐来逰防其錾刻因书嵗月于石
　　孙工部诗集序
　　诗之源其逺矣哉唐虞之际君臣相得明良赓载书于帝典及周之兴也姜嫄后稷配天之基公刘亶父艰难之业任姒思齐之化文武太平之功莫不发为声诗荐于郊庙被于歌协于钟石者矣周召没而王迹衰幽厉作而风雅变然亦褒善刺过与政相通盖所以接神明察风俗道和畅泄愤怒不独讽咏而已迨夫五言之兴时更汉魏而作者众矣大抵哀乐之所感情性之所发虽丹素相攻华实异好其有乐髙古纵歩骤局声病拘偶俪为体不同同归比兴前哲论之详矣某屏居岭服北来交问殆絶和叔继以三编见寄自华原通守至庐陵典城七八年间凡得千首观其励精篇翰托情讽谕目之所经迹之所接一事一物亡虚闻覧其间藩辅大臣之美绩道义良朋之荣问泉石四时之嘉景关河四方之行役有美必宣无愤不写虽语存声律而意深作用固当逺敌曹刘髙揖顔谢兼沈宋之新律跨李杜之老词其他靡曼之作不足方也且其取譬引类发于胷臆不从经史之所牵不为文字之所局如良工饬材手习规矩但见方圆成器不覩斧斤之迹于诗其深矣乎世谓诗人必经穷愁乃能抉造化之幽蕴冩凄辛之景象盖以其孤愤欝结触怀成感其言必精于理必诣也和叔自关中用兵时即佐华原预闻边事以材召入御史府属莫徭作梗于湖湘奉诏安集遇谗失职守景陵再谪倅汉隂数年徙沔上军壁乃得剖符庐陵其緜歴周旋万里间边风塞草陇云江月凄切覊孤无不经渉其为穷亦久矣今天子忧懃求治四海无波羗戎伏顺祥应臻集既已修孝治祀明堂矣方将升中岱宗告成天地而寤寐英杰讨论仪矩和叔当于此时扈从法驾褒赞帝功纪朱草赤鴈之瑞赋我将时迈之什歌于圜坛荐于太室与吉甫清风之颂相照千古乃诗之用也岂独穷愁称工而已哉
　　朝贤赠行诗摠序
　　古之贤士大夫尚冲退而轻进取者无他焉盖所以敦止足逺奔竞激贪冒励风俗也陇西李氏奕世清徳某守庐陵日今致政驾部尝以诗序一编见寄乃朝贤赠行之为也首则先正尚书以蓬邱佐着辞荣就飬次则令元贰卿以霜防独坐避权请郡末则传政驾曹以春宫属僚解组归休皆未及引年之典而挂冠勇退故三朝夙徳二府名臣防阁清贤搢绅伟望率用揄扬髙趣謌咏素风或诗或序共美行色又其豫章所居搆阁东湖之涘不杂嚣滓有云泉之致不出户庭杂鱼鸟之乐朝廷文雅之士闻其风而慕之咸寄英词刻在翠琰欲俾摠序録之以为子孙之藏适防某负谤去官不克从命越十稔矣今兹驾部文洎令子比部司门二君悉以书见贻复叙前意且司门之书曰大门世父诗序各在一石今欲合而传之且予兄弟执先妣之丧已终矣兄当僶俛还防定乞便官奉飬旦夕侍立未尝不议及此况老父十年之意不为不勤矣吾友之文不可靳也某伏自惟念当世儒宗故司空李公昉故翰林宋公白故宫保晁公逈皆有诗故翰林杨公亿前相国晏公殊皆有序于李氏世徳非不光矣岂假鄙拙乃益其重耶幸而获交其父子间今勤如是虽久废笔砚敢怠于词哉于戯求之旧史累代华显传袭紫者多矣至于习守退静脱去荣利并踵其髙者尤难其人可尚矣哉故直书而序之凡序五首记一首诗一百三十二首列之于石传无穷焉
　　诸公送苏屯田诗序
　　今天子皇祐纪元之四年广源州蛮人冦岭南燔毁一十二郡杀三郡守驱掠吏民还防邕州王师数万讨之眀年大败蛮众留屯万人于边凡民之供役运粮饷完城垒未得休息又明年改元至和诏以田曹副郎蘓君梦得充广南西路转运使转运职缓于期防则军用或窘急于聚敛则民力益困必须周才通人乃称其任初政府以资叙进拟数人上惩其苛细并却之及见梦得姓名可其奏梦得正直自守上知其名故自陜右越録见徙乃知吾君之爱抚逺民不独専于利权也前相国太师杜公弼谐元老叙朝廷任贤恤逺之意着于篇咏賔客王公当世宿儒龙图包公在朝清徳殿丞王君后来文杰并辔其作以宠斯行其年十二月君下车出诸公新什为示故直叙所闻以刋于石
　　曽太博临川十二诗序
　　古今言诗者二雅而降骚人之作号为雄杰仆常患灵均负才矜已一不得用于时则忧愁恚憝不能自裕其意取讥通人才虽美而趣不足尚久欲着于言议而莫由也今兹得罪去朝守土濵江同年不疑曽兄惠然拏舟见顾间日共言临川山水之美因出十二诗以露其竒其诗皆讽咏前贤遗懿当代絶境未尝一言及于身世陶然有飞遁之想通哉不疑不以时之用舍累其心真吾所尚哉遂题其篇
　　朝贤送宝珪诗序
　　僧徒裾裓日撇公卿之门不可胜数其宴见而欵谈者固少矣来以诚接去以言赠又加鲜焉名髙方外无忝延誉仅有存耳湘衡之郊梵侣尤盛逰方而归主盟禅席得之岳麓珪师焉昔逰云水名动京师息以南还逾十稔矣一日出诸公送行诗一轴率今之名贤因其言旋继成雅咏师皆摸其墨迹勒之翠琰鸾鹊交翥金石流润前所谓去以言赠无忝延誉者也窥玩数四不能去手师乃跽请进序所得遂书之篇首
　　宋职方补注周易后序
　　易之道深矣自汉兴有施孟梁邱京氏费髙诸家之学列于庠序而传异词师异说往往入于五行防纬之术故其学中絶焉王氏之学传自魏晋盛于隋唐之际大有言隂阳变化人事得失不悖于三圣不荡于术数故独为学者所宗近世言易者复以竒文诡说相髙自成一家之言考之卦繇爻象彖系之防有所不通矣今广平宋君贯之补注周易盖惩诸儒之失而防去异端志在通王氏之说合圣人之经字有未安意有未贯必引而伸之用明文王周公之防初着易明数十篇后得唐郭京举正之说意与已合遂采郭氏举正与易明相参缀于经注之下辩坠简之所缺啓后人之未悟朱墨发端粲然可覩其自叙详矣于戯古之儒者以明经为本两汉名臣未尝不以经进自儒林文苑分已来搢绅之士视经犹蘧庐耳贯之学必稽古言皆贯道以词章取科第以通博副名实皇祐五年嵗在荒落补注既成闻于旒扆俄颁中防附邮投进其明年蛮事平息因谈经义遂得奏御副本为示廼周而研之尝观刘氏钩隐图言宓牺氏因龙图书之文以画八卦又言天五地五大衍之用谓其深于数者及观贯之之释以谓宓牺稽象于天取法于地观鸟兽之文通万物之情以画卦奚独取于龙马之图耶又其言乾坤之策生于四象其于尼父之经辅嗣之注亡所戾而有所明焉固可秘之藏室流之学宫宁止是正文字而已哉叹其言近防逺故题而序之
　　宋太博尤川杂撰序
　　康定建元之明年嵗在实沉广平贯之以奉常博士移刺琼管途繇曲江因出文藁四编示其一曰劔池编次曰城集次曰尤川杂撰次曰永平録皆一官所成之集也且曰劔池永平二集今待制宗人子京暨大理丞王君子元各为之序以冠篇首尚以尤川一篇累吾执某自量识浅才下幸得同登桂科十八年矣宦途蹉跌连蹇江岭之间虽复滕口费词揄扬褒叹不为当时所信奚益其重轻哉辞不得免乃言之曰夫文者经世之具也六籍坦明万代之法自战国而下诸子纷纷各挟所长之术以成一家之作文章之道于是判矣近世以诗赋取士士亦习尚声律以中其选署第之后各图进取或以吏才成绩或以民政疚懐或因簿领之烦或耽燕私之乐回顾笔砚如长物耳其能业官之暇孜孜文史以究当世利害着之篇牍岂非懐文抱质未尽其用精力有余不忘于学者乎呜呼道之难行也久矣今观贯之始以铁钱一议忤于守臣而憸人协心卒成谗毁可慎也已太史公曰人意有所鬰结不得通于道故述往事思来者论书策以舒愤垂空文以自见岂非此耶贯之行为时所推存乎子京之序至于自致逺大发其素蕴系乎逢辰之防此但序一集之意云耳
　　宋职方忧余集序
　　君子之道行之当世以为范言之后世以为稽词章之作寄谋赏而明教化也同年贯之自登第以来莅政退公之暇朋逰独处悲欢荣悴未尝不发于文故于着撰为多今论思近臣侍读龙图宋君子京侍讲龙图赵君祐之搢绅闻人王子元岩穴髙士李泰伯并为君之集序其言文之体要道之用舍极矣皇祐四年以溪獠干纪侵轶郡县某自丧次中起为桂林守兼总师政贯之自曲江守移倅广西漕军明年蛮事平息得还郡治剧谈之次贯之复出居艰所着文集命曰忧余索序于某读玩数四惟増感叹呜呼古之君子居丧读丧礼既葬读祭礼不欲余事乱哀思也某不幸执亲之丧不得终其哀违坟墓去几筵驱驰壃万里之外贯之丧中所着则改葬议及斋文清词而已后世之楷岂不髙哉故泣而叙之云耳
　　海潮图序
　　古之言潮者多矣或言如橐籥翕张或言如人气呼吸或云海防出处皆亡经防唐世卢肇着海潮赋以谓日入海而潮生月离日而潮大自谓极天人之论世莫敢非予尝东至海门南至武山旦夕潮之进退望视潮之消息乃知卢氏之说出于胸臆所谓盖有不知而作者也夫阳燧取火于日隂鉴取水于月从其类也潮之涨退海非増减盖月之所临则水往从之日月右转而天左旋一日一周临于四极故月临卯酉则水涨乎东西月临子午则潮平乎南北彼竭此盈往来不絶皆系于月不系于日何以知其然乎夫昼夜之运日东行一度月行十三度有竒故太隂西没之期常缓于日三刻有竒潮之日缓其期率亦如是自朔至望常缓一夜潮自望至晦复缓一昼潮若因日之入海激而为潮则何故缓不及期常三刻有竒乎肇又谓月去日逺其潮乃大合朔之际潮始微絶此固不知潮之准也夫朔望前后月行差疾故晦前三日潮势长朔后三日潮势极大望亦如之非谓逺于日也月之际其行差迟故潮之去来亦合沓不尽非谓近于日也盈虚消息一之于月隂阳之所以分也夫春夏昼潮常大秋冬夜潮常大盖春为阳中秋为隂中嵗之有春秋犹月之有朔望也故潮之极涨常在春秋之中涛之极大常在朔望之后此又天地之常数也昔窦氏为记以谓潮虚于午此于东海者矣近燕公著论以谓生于子此测于南海者也又尝问于海贾云潮生东南此乗舟候潮而进退者耳古今之说以为地缺东南水归之海贾云潮生东南亦近之矣今通二海之盈缩以志其期西北二海所未尝见故阙而不纪云尝于海门【通州海门县】月加卯而潮平者日月合朔则旦而平日缓三刻有竒上则午而平望已前为昼潮望已后为夜潮【此皆临海之也逺海之处则各有逺近之期】月加酉而潮平者日月合朔则日入而潮平上则夜半而平望则明日之旦而平望已前为夜潮望已后为昼潮此东海之潮也又尝于武山【广州望船之处】月加午而潮平者日月合朔则午而潮平上则日入而平望则夜半而平上已前为昼潮上以后为夜潮月加子而潮平者日月合朔则夜半而潮平上则日出而平望则午而平上已前为夜潮上以后为昼潮此南海之潮也
　　送江秀才归庐陵诗序
　　古语云富贵多士贫贱寡友事之固然也昔田文以齐相之重封君之富邑入万户皆尽于賔客其食客三千有余人遂能折秦之谋而成齐之强一旦齐王以毁废之客皆背文而去莫顾文者廼知人情向背古今常然某沗位于朝毁废而归痛絶賔客日尚惶惧矧敢以死生贵贱责人之交哉江君秀才文清而识逺虽尝辱襒裾门下而亡力推致忽自庐陵渉江逾岭恵然见顾其色温然其谈毅然非仁义不出诸其口真有道不同于俗者也呜呼尝闻大将军青仕遇既衰而故人门下多去事骠骑輙得官爵唯任安不去史氏以为美谈今之士大夫能为人轩轾者岂少哉廼肯闲关千里访我陋巷益所以知君之义増我之媿耳及其告归以诗为送感君千里逺相过晤语经旬接粹和上客杯盘祗炊黍主人门巷正张罗海山雾暗红尘少岭路梅黄细雨多日暮津亭送归恨唯知极目望烟波



　　武溪集巻三
　　钦定四库全书
　　武溪集巻四　　　　　　　宋　余靖　撰论
　　尧舜非諡论
　　迹骤五帝徳规百王者有尧舜焉言常道尼父首之于书大一统马迁列之为纪释者云尧舜諡也翼善传圣曰尧仁圣盛明曰舜后之学者罔不宗焉愚尝考世系之端辨质文之变颇疑是说请试明之粤自邃古圣人迭兴真淳乍散制度未备尊庐赫胥以前未有氏姓皆以教民之事而名之鑚燧改火则曰燧人穴处巢居则曰有巢是也迨及三皇颇推五胜乗火徳者曰炎帝应土运者曰黄帝少昊金天亦袭其故迭观兴废渐有兵战自颛顼以来天下之号则因其名颛顼与喾则其名也帝挚帝尧帝舜亦其名也以国言之则颛顼称髙阳氏帝喾称髙辛氏帝尧称陶唐氏帝舜称有虞氏皆以所兴之地为国号也帝挚非改姓易代之主故不称氏以名言之则颛顼喾挚尧舜皆名也顼正也喾极也挚大也尧髙也舜华也古虽敦朴知以美字为称固不疑矣夫諡法者着于周公盖三代之际世有僻王嗜音酣酒者有之荒禽冒色者有之饰非愎谏者有之剖忠害贤者有之欲使闻羙号而知劝见恶諡而思惧垂易名之典为观行之则此周公之制也岂以周制而逆观尧舜之世耶且尧之典曰有鳏在下曰虞舜当羣臣举善之初厘降试难之善未显宾门纳麓之功未着安有对万乗而不称其名在侧陋而先定其諡哉斯固知其不然也明矣释者又云受禅成功曰禹岂舜受尧禅而不能成功乎夏商之王以名为号者多矣仲康太甲之类是也禹之保邦莫非尧舜之制而加以繁文缛礼乌有舍诫劝而就质略哉若以夏道尚质则禹非夏耶愚谓周公之着諡法也特取尧舜禹汤之名以为训解将后之下武守文者慕其名而袭其行也周人以讳事神讳其名而称其諡者周道也諡兴于周为得弥文之实
　　汉武不冝称宗论
　　创帝基革天命济率土于涂炭者祖之盛恢声敎同文轨纳蒸民于富寿者宗之最存则咏其徳没则观其諡所以叙昭穆于百世之下配禘郊于羣庙之上亲虽尽而不毁者祖宗之隆也昔武皇之抚运绍炎汉之重熙拓蛮夷之境则卫青去病之勲立而民疲于干戈矣惑神仙之谈则少翁栾大之宠崇而吏烦于祠祀矣恱韩嫣之佞而处以副车则君臣之位失矣信江充之譛而诛及戾园则父子之恩絶矣举其大槩何昬如之至于即世之日羣臣加諡曽不为灵若厉而反壮其武庙为世宗周公之法败三王之制当时洪儒硕生如夏侯胜黄次公议其乐章遽抵诏狱不亦甚乎且祖有功宗有徳若夏之少康商之太戊武丁皆废而复兴不失旧物然后始谓之宗也周人自文武而下虽徳如成康刑措不用宣王中兴姬道再盛庙在迭毁亦无异号暨乎汉室髙帝以英武特起绁婴刃籍戴之曰祖斯固冝矣孝文崇仁义省刑罚弭兵革服节俭而囹圄空虚防内太平庙称太宗斯又冝矣孝武虽廓地斥境而亡徳及民不加恶諡固亦幸矣尊之为宗无乃失其正乎或曰孝武雄才逺略髙出百王西开夜郎之境东建朝鲜之郡匈奴徙庭瓯越请吏脩典礼向儒学登封告成而汉之制度于是乎备若如所论不亦过乎曰邦土虽辟兵已黩矣逺夷虽服民已耗矣乐府虽盛雅亦乱矣泰山虽封制亦侈矣文景之俗由是而惫可胜道哉末年下哀痛之诏进筦之术有富民之心而不能得其道也世谓汉家杂以霸道愚于武帝观之曽霸者之不及代庙弗毁后嗣何以观乎西汉称宗者四而东汉无复区别至于安桓亦有庙号其失自武帝始故著论云
　　秦论上
　　前世髙论咸以河山之险秦得百二遂并天下者地势便利使之然也所以奉春进计田肯建言着之史牍千古称善愚谓秦人之兴有由然矣自伯翳至于秦仲率以立功克守其业而僻在岐雍诸侯以夷狄畜之穆公之世得人而昌广地开国悉由任贤之勲矣百里奚亡虞之臣也而授以国政孟明奔军之将也而委以师律引咎自责卒复河西之地由余在戎公以为忧当其来聘也降千乗之尊接以殊礼坐则曲席食则传器及其来归以客卿待之故能益国十二辟地千里遂霸西戎而抗衡中国矣暨乎即世之日三良殉葬国人哀之赋以黄鸟秦人不复东征数世不竞者夺其善人故也及孝公嗣守宗祊七雄并立当是时齐威楚宣魏惠燕悼悉已称王韩哀赵成亦复强大诸侯力政而周室卑矣孝公増脩穆公之徳寤寐贤者列爵而尊之分土而与之卫鞅以孽公子求见遂用其谋开阡陌急耕战法行民便亦以称霸后世遵用先轨范雎蔡泽离蔬释蹻而取卿相任贤之术速于置邮卒能灭二周呑六国而并天下者用此术也且苏秦反复之臣燕王一聴其言合从山东秦人不敢窥函谷者十五年以此思之一贤之功坚于山河逺矣在用与不用耳汤以亳武王以镐而王天下其政何如哉百二之説于是为负
　　秦论下
　　世言秦所以亡者赵髙谗邪胡亥蔽愚毒痡齐民四海瓦解而宗社墟矣愚尝以为亡秦而贼天下者李斯也秦人据形便之国气凌山东穆公任由余孝公用商鞅而覇业基矣蚕食虎视累世横骛有起剪括骜握其兵穰魏睢泽执其政斥地灭敌日加其强李斯始以儒学西防于秦乃进一六合兼诸侯之説秦人除逐客之令以从其计破纵擅横卒并天下以斯为相且斯以布衣徒歩防说数年而取宰相不为不遇也海内既一属心于斯六国厌战争之苦兵待我乎偃秦人困庐井之废土待我乎辟父子薄櫌锄之异民待我乎教斯学帝王之术居辅弼之地脱或戴其君于成康之列跻其民于仁夀之域如反掌耳而乃背戾古始防本塞源燔弃诗书愚弄黔首絶尺寸之封以孤其势侈封禅之制以骄其心筑宫弥山川勒铭徧海内戮诽谤禁偶语刑繁令淫国纪隳矣纪纲既隳四国不危者未之有也世子者所以接统而着代君行则守有守则从古之制也故曰太子天下之本本根一揺天下必荡安有著名储贰而握兵边徼废诵之大业习皷旂之末节衣裳颠倒莫甚于兹黙而不言焉用彼相及沙邱之变赵髙以防近之资啓亡国之言丞相当于此时正人臣无将之诛以视天下召扶苏而立之从先帝之约扶苏仁明备尝险阻辅以治道可致太平若刬去严刑罢遣谪戍民无怨讟则秦之社稷未可量也斯惑赵髙之词越録而防胡亥小人在位兵徭并起使四海之人血膏边城骨填骊山比屋嗸嗸半为盗贼尚乃建言督责以固恩宠岂不愚哉贼屠三川卒被髙譛黄犬之叹得无晚乎使胡亥得位赵髙得权皆斯之由也倒持太阿授人以柄斯之谓乎故曰亡秦而贼天下者斯之罪也卒被五刑非不幸矣
　　汉论上
　　史氏以孝成委政外家禄去王室哀平二帝享年不永贼莽乗之盗窃神器汉祚中絶者孝成始之也窃谓汉家之祸不始于孝成盖孝恵源之陈平者决而泄之使其横流不已弥漫于景武宣元之际孝成复败其隄防而极于昬垫也昔者髙皇帝逐秦鹿而得之英雄乐推遂正宸极后族吕氏侯者三人奉朝请食租赋而巳赏刑大议未尝及之孝惠即祚植性仁弱吕后杀三赵王号令自出惠帝不能以新造之汉正亡穷之法定君臣之分専生杀之柄而乃感人彘之酷意不久生自促夀命以成髙后之势不曰孝惠源之乎髙祖之约非刘氏不王非功臣不侯彼陈平者用辟疆率尔之辩尊王诸吕分将南北军中宫称制以临天下当是之时向无周勃朱虚之谋齐楚诸侯之兵使禄产体不近下一有羿浞之材则汉之社稷防为他姓所得矣不曰决而泄之使其横流不已乎厥后魏其侯以窦后兄子武安侯以王后异父同母之弟并托肺腑继为丞相孝武最称英明而田蚡为相权移主上上曰君除吏尽未吾亦欲除吏此盖近中宫之势而用之内积愤懑而宣于言也卫青霍去病虽以军功取大位然亦因椒房之重孝昭之时上官桀父子霍媪之谋防倾汉室皆帷廧之亲也许史丁傅之家印累累绶若若分茅土握符节秉钧轴乗朱轮华毂而朝者不可胜数不曰弥漫于景武宣元之际乎汉之鼎所以不移者頼忠贤之士间而持之耳及孝成之在位也赵氏姊弟専宠贼害皇子王氏五将世权外擅国命故莽因元后之势席诸父之基肆其奸险以取名器复縁哀平短祚国统三絶张禹师丹之軰谄谀邪佞故取宗室幼稚未能持国者授之以令天下使汉祚中缺者职此之由也不曰败其隄防而极于昬垫乎西汉之祸于是乎在
　　汉论下
　　前史称光武中兴再造汉室戮新都驱赤眉应四七之生赏谋臣酬战功得万世之利以为胙土锡壤不侈其封域带河砺山克保其胄嗣因谓髙祖创汉基刬秦制封宗子王异姓或连城数十或裂地千里兵足以张其威权赋足以充其嗜欲故韩彭英卢身防葅醢后世史学防不推论咸曰髙帝之封也地广力强所以速叛光武之封也国小势弱所以易宁于是谓髙帝之策为非而光武之谋为得愚虽不敏尝谓不然何则赏元勲诛大憝者法也顺世机息民患者时也圣人立法先乎顺时尧授舜舜授禹汤放桀武王伐纣时也秦并六国蚕食天下尺土寸戈不在他姓一夫奋臂四方瓦解岂封建之罪乎髙祖以巴蜀僻左返攻三秦东战荥阳与项为敌当此之时叛王骄将争逐秦鹿者众矣陔下之役子房请捐山东之地以与功臣楚乃可灭夫言捐之者非汉之有也且陈余于项氏无纎芥之劳环封三县尚怨项籍况韩彭者名虽君臣势等隣敌不设重饵其谁肯来岂能以区区侯爵制其去就哉安可比吴邓軰强邑数四而已耶及世祖之兴也出自宗室翦除凶丑以顺制逆以仁抑乱因思汉之民成复汉之业先帝驭臣之与夺得以増损前世建侯之利病得以沿革于是限其土守削其兵卫足以奉其身而酬其勲杜震主之权大使指之臂终能全其首领不陷刑戮者斯亦可制之时矣使髙光易地而居势不可夺礼曰时为大顺次之其此之谓乎必若美世祖之权则可矣若又短髙帝之失策则非观时之术也
　　正瑞论
　　夫上古明王言为天下法动为后世则犹恐怠惰故立左右史以规之是则史之设所以谨言行于一人正褒贬于千古不独纪嵗月办赴告而已矣三皇坟五帝典记言之史也楚梼杌鲁春秋记事之史也训诰誓命之词得失存亡之迹发简可见未闻祥瑞之言焉迨于两汉则有赤芝白鴈醴泉甘露卿云宝鼎之应岂古史阙畧而后世该备乎盖有司失为史之本意也何也国之兴也在乎徳不在乎瑞国之亡也在乎乱不在乎妖故尧以敦九族和万邦而兴舜以举十六相去四凶则又兴禹以平水土兴汤以行仁政兴周人以积徳累仁兴夫是者虽无祥瑞可不谓圣且治乎癸以侈奢亡辛以暴虐亡厉王以聚敛亡幽王以女色亡夫是者虽无妖异可不谓昏且乱乎桑谷生朝髙宗复商荧惑守心景公安宋此则明君在上妖不为害矣鲁获麒麟哀公出奔汉鸣凤凰平帝失国此则闇主在上瑞不为美矣仲尼笔削春秋书日蚀星陨地震山隤蝝生鶂飞之变者非广乎异闻也盖欲人君责躬修徳见灾思惧而臻于治也特于篇末因麟之无应以明述作之意耳其他瑞则无闻焉寉舞晋庭龙见洊水不由徳至斥而弗书若是之比求名而亡则圣人防防可见矣子长孟坚推论恠谍其启国也以斩蛇大泽为受命之符而英雄之畧弃矣其定制度也以龙见成纪为易服之感而古人之象隳矣及乎蔚宗患其失实则云某郡上言某瑞以示微意与其疑而列之曷若正而削之之为愈乎今之郡县时报祥瑞以为纪事之瑞累谓非良直之法也必若徳施于民效易其俗赏不僭刑不滥则四灵为畜日游于君之宫沼郊薮矣又何用索异传恠惑天下之耳目哉苟荐绅者黙而不言则示之后嗣得无惧乎
　　姚畴论
　　古者天子之立史官也不独纪嵗月逺近辨朝防同异而已矣盖以王者居亿兆之上喜似阳春怒如雷霆予夺生杀无不从也故立史以谨其言行动则左史书之言则右史书之以示后嗣欲其畏后世之名而不敢过举者也窃见两汉而下唐制度最为近古而史官废置未臻大中敢试论之唐之修史其术有二武徳故事小省之官更直近陛执笔对仗随而撰録书之方册谓之起居注姚畴建议秉钧之臣訏谟便殿嘉猷善经退必编次送之史馆谓之时政记于是周官六史之职不复甄叙矣累代著作之局不复刋修矣畴议既行而起居之官立于外朝仗退之后迹便疎逺虽延英数刻之对圣人虽有泣辜解网之言应机成务之谋不可得而闻也若非宰臣撰述则军国政要何由知之繇是而言有不可者三焉古者帝王不得见当代之史何则史之为书不隐恶不虚美谓之实録史而可见则其臣不敢以实书书而不实为已録矣实而不讳为已戮矣不得见史者以此也宰臣监修是使自司其过也其不可者一也昔者成王尚幼与唐叔戱剪桐叶而与之曰以是封汝明日太史上舆地图请封唐叔自是成王终身无戯言夫是则史官常在左右也今史臣随仗出入则是用史臣于顷刻之间耳戏言过行尚奚史之畏哉其不可者二也古者大臣不掌注记故董狐得以直笔于晋庭南史氏得以执简于齐设有史官外朝既罢则目不见帝王之容耳不闻帝王之声近臣奏对孰邪孰正孰谀孰诤咸莫之辨也用他人注记为已之笔削夫是则史官失职莫甚如此其不可者三也语曰使廉士守藏不如扄钥之固也使义士分财不如投钧之平也何则有情之与无情也夫以广渊之谋居弼亮之位缉熙庶绩裁成万机而复代史臣之撰述固亦劳矣向使房杜姚宋击轨毂而自序策畧人犹疑之脱不幸而有元载卢杞当其任则安所取信哉太宗文皇帝贞观中所论政体皆可冠冕古今粉泽王度着在方册照然可覩者史臣得侍于内朝故也姚畴虽知注记之详未知先王立史之义一失其源而莫之敢议惜哉
　　三统论
　　夫王者受命必先改正朔易服色者盖示民之有初也故三统之义于是彰焉然而先儒论止及三王之世是以夏之寅而黒商之丑而白周之子而赤可得而述也至于尧舜而上则虽仲尼之说亦无闻焉岂非防深而意逺乎而汉郑康成之徒则据此而逆推以为舜与周同尧与商同髙辛氏乃与夏同正朔三而止文质再而复自古而然也非但不经抑亦于帝王之道有所昧焉尝试论之夫帝王歩骤不同文质亦异三皇正歴嵗准摄提古之为君因民而治故唐虞以上无变易逮夏后之继统也自以徳衰不及二帝又知夫时将醨矣必示之以制度故其防革颇渐于文是以小正之说尚黒之义于是着焉然而服色有所尚而正朔不必改也但纪之于政令而已故仲尼称述三代则曰行夏之时盖以其合于古而得天数也礼因于虞而不言其所损益者盖谓此乎及汤武之革命既以兵胜俗又防弊欲示民以改作而新其耳目俾知夫令出诸已故有服色之变又以服色之制本象于正朔商人以建丑而易寅新其令也尚白而变黒象其朔也周之尚赤而建子由是兴然三王之易服改正必取三微之月盖以君之出令象嵗功阳气之始也足以垂训于百王文质制度于斯备矣后王虽兴制作不出于此也故仲尼曰其或继周者百世可知其此之谓矣夫谓正朔三而止者月过三防不可以垂法也斯亦王者之制耳安可及于上古哉且五帝之书二典存焉其尧之书则曰敬授人时顺歴数也又曰日中星鸟以正仲春日短星昴以正仲冬此则分至之候正在四仲契古歴而符夏正也又乌闻建丑之説乎舜在璿玑以齐七政审已之徳当天心与不尔至于歴数亦不异于尧又曷覩建子之言乎及其制服则曰观古人之象故山龙日月之数较然可知也又何服色之改乎然则五帝之徳淳三王之俗薄徳淳则制简俗薄则政备故三统之义起于三代而自太吴或推五徳之运者盖顺天之数也正朔则无所更焉至三王则政有偏矣夫有偏则有弊故后之兴者必举其偏而救其也若谓文质可推于上古是则夏尚忠商尚质周尚文此三正者又何行于帝王之代乎斯见其不然也自秦汉以下服色但依于五胜此又不可推于三王亦明矣康成既已失之而杜祐孔頴逹之徒复引为证贻误后学甚矣夫
　　禘郊论
　　先儒之所以解经者盖欲导前圣之渊源启后学之钤键也援古有据垂世不惑者也祭祀之仪国之大典今之礼经以郑注为正而康成释禘祭之文前后驳杂大传曰礼不王不禘王者禘其祖之所自出郑云谓祭感生帝于南郊也祭法曰有虞氏禘黄帝而郊喾祖颛顼而宗尧郑云禘谓祭昊天于圜丘也祭上帝于南郊曰郊祭五帝五神于明堂曰祖宗皆谓祭祀以配食也观郑所释似有未悟尝试论之夫禘者宗庙大祭之名也王者禘其祖之所自出谓虞氏之祖出自黄帝不立庙祧故五年盛祭则及之夏亦禘黄帝商周禘喾盖姓氏所出是为逺祖也诸侯之禘则降于王者止祭始封之君不得禘姓氏所出之祖故曰诸侯及其太祖是也而郑谓太防五帝王而王者之兴必感其一因其所感别祭以尊之故以感生之帝祭于圜丘而祀上帝于南郊唯据纬书以释经义太微亦为星象昊天亦谓北辰苍穹之号遂有六天郊丘之名分为二祀斯皆舛谬深用轸惜何则郊与圜丘俱是祭天之所王肃所谓犹王城之内与京师异名而同处也岂可郊丘分为二祀祖宗合为一祭乎康成俱以禘文在郊祭之前其祀必尊当为圜丘皆罔研经意肆其臆説耳又以祖宗五帝五神于明堂小徳配寡大徳配众郑之此説殊为失防误取孝经宗祀之名以解祖宗之义乃以二主泛配五帝若谓太防五帝耶则郑説太防与昊天上帝为六天矣天尚无二安得有六按天官书太防宫有五帝者自是五精之神不在穹苍之例若以为太昊炎帝之属耶则又非仲尼配天之意也周礼曰王将旅上帝张毡案设皇邸祀五帝张大次由此言之上帝之与五帝自有差殊岂可混而为一乎古者祖有功而宗有徳盖若周人尊文武之功不毁其庙非谓配食明堂者也郑引孝经而反违其防惜哉汉承秦灭学之后遂使儒者进无经据康成最为明礼而于禘郊之义不能尽之故其释祭法即云祀感生帝解大传即云祭昊天笺周颂又云大于四时之祭而小于袷注左传称郊配灵威仰笺商颂又称郊为祭天首尾纷拏自相矛盾孰为辨之哉














　　武溪集巻四
　　钦定四库全书
　　武溪集巻五　　　　　　　宋　余靖　撰记
　　大宋平蛮碑
　　圣宋体天法道钦文聪武圣神孝徳皇帝在宥之三十一年天宇之内海渚之外毡裘卉服罔不率俾粤五月蛮贼侬智髙防邕州陷其郛贼虐衣冠驱虏稚艾遂防欝江东下所过郡县素无壁垒倐然防至吏民弃走因得焚荡剽钞无所畏惮乃攻围广州五十余日不克大掠其民而去然所存者官舍仓库而已百年生聚异域珍玩扫地无遗矣国家于岭南不宿重兵故贼起三月而后师集蒋阶张忠素号骁将相继覆没由是畏懦者望风溃走贼锋益炽逼连贺毁昭賔再穴于邕矣驿骑继闻上甚忧之枢密副使狄公青以为将帅之任古难其才若再命偏禆事一不集则二广之地祸连而不解矣亟自请行天子韪之遂改宣徽南院使荆湖南北路宣抚使都大提举广南东西路经制盗贼事九月拜命既授禁旅仍啓以旧镇骑兵荆湖鋭卒从行十二月至桂林督部伍亲金皷然后兵知节制矣明年正月甲辰至賔州先是钤辖陈曙领歩兵八千溃于昆仑之关公推其罪首斩曙及佐吏已下三十一人然后人知赏罚矣兵将股栗咸思用命是月已来引师至邕城一舍贼悉其徒以逆战公之行师虽仓卒道途皆有行列贼至驻先锋以接之公凭髙望防骑兵以翼焉贼徒大败追奔十五里斩首二千二百余级生擒五百人尸甲如山积于道路伪署将相死者五十七人是夕智髙焚营自遁复入于蛮中先是命湖南江西路安抚使枢密直学士孙沔入内押班石全彬过岭与广西经略使余靖同其经制东西路贼盗故命公督大提举然孙石賛谋而军中悉禀公之节制贼之再据邕也农者辍耕商者辍行逺迩惶惶不聊其生及公之拜命也朝野之论中外欢然以方召之才兼机轴之重出剪狂蛮无噍类矣贼之巢穴曰广源州交趾之附庸也父为交趾所戮遂弃其州奔南蛮界中渊薮悖慠以僣称号自名其居曰云南道又曰南天国再名其年曰景瑞曰啓歴杂名其左右之人自侍中开府已下署之其主谋者黄师宓侬廷侯侬志忠等战没于阵未有剪其羽翼而能飞刳其腹心而能全者也故宵遁矣呜呼智髙之谋十余年间招纳亡叛共图举事十余月间连破十二郡所向无前夫岂自知破碎奔走在于顷刻之间乃知名将攻取真自有体哉二月甲戌改乗辕其月丁亥至桂州诏徙防国军节度复以枢密副使召仍曲赦岭南民得休息矣遂磨桂林之崖石以书其勲其词曰
　　有宋之大　天覆地载　四海正朔　百蛮冠带蠢兹狂防　起乎徼外　父戮于交　逃死防界招纳亡命　浸淫边害　边臣罔上　习尚以懈卒陷邕郛　乗流东迈　志图全越　肆其蜂虿广城言言　梯冲附焉　攻之五旬　掠民而旋贼锋一至　千里无烟　还据于邕　五岭骚然天生狄公　辅圣推忠　情存义烈　志嫉顽凶请缨即路　仗节临戎　英材遴集　猛将风从贼之敢鬭　实惟天诱　来迓于郊　奄丧羣丑当我摧锋　易如拉朽　僣补伪署　丛然授首羽翼既剪　心腹既刳　虽欲自举　人谁与图焚庐而去　回巢以逋　六亲不保　曰献其俘厥推邕边　南国之纪　九洞襟带　列城唇齿险固一失　兵粮无峙　庶民蚩蚩　鸟兽惊跂我公之来　电扫云开　叛涣斗破　纲领重恢师成庙筭　民得春台　天声逺振　繄公之材
　　大宋平蛮京观志【并序】
　　大宋皇祐四年夏五月广源州蛮犯邕管陷之乗江流暴涨东陷九城遂至广州广人怯战登陴自固贼得驻兵傅城攻之五旬云梯土山极肆其巧城坚不能下乃还经途复残二郡覆四将再入于邕凢害将佐三十余员虏生口万计牛畜资宝无筭所过焚荡无余楚越萧然矣朝廷忧之君臣为之旰食枢密副使狄公青抗章请行愿授成筭上重其诚从之先是命枢密直学士孙沔入内押班石全彬同本路经略使余靖经制贼盗命青以宣徽使都大提举总其节制明年正月已未青帅三将兵至邕州归仁铺贼举众出城拒战大败之骑兵追奔十五里所杀蛮众二千二百余人伪署侍郎黄师宓等腹心将领五十七人死于阵贼首侬智髙其夜焚城自遁诘朝引兵入城俾供奉官贾荣就战敛贼尸而殣之为塜于归仁之南又遣郴县尉区有邻聚重伤还城而死并活擒而戮及奔而蹂践燔灼者复三千二百二十八人为一塜瘗之于城之北二月有诏即其地筑为京观乃命立石以志其伐铭曰
　　庸臣司边　率职不防　盗起其间　蠢尔异类藏亡纳叛　以辅狡烦　窥兹无备　乗虚袭怠遂肆凶奸　顺流而东　列城皆空　岭表骚然师徒桓桓　矢劲摧完　天下恻焉　帝命枢臣握节属鞬　拯坠绥残　师行之律　赏罚贵必其谋乃専　兵家之势　动静有制　所击无坚吁嗟羣丑　狃于常胜　敢当其前　驱彼犬羊敌此熊罴　血膏于原　弃甲如山　遗骸亘野百里腥羶　武功外扬　仁心内悯　念及幽泉肩防之葬　京观之封　铜柱齐年　天声逺振皇泽重宣　永镇羣蛮
　　韶州新置永通监记
　　古之建国者义以制事材以聚人八政之先曰食与货即山皷铸三代而然禹铸歴山之金以御水祸汤造荘山之币以拯旱虐周以金锡之利分虞衡唐以郴桂之郡并建罏冶货之所产本无定处兴造之谋期于便事而已国家平一诸夏宠绥四海开宝兴国之际收复江闽因其故区作为泉布时移嵗积地产靡常比年已来冶民防废焉今天子嗣位之二十七年特诏翰林学士叶公清臣宋公祁经度山泽之禁以资国用乃佥作奏曰谨校郡国产铜和市之数惟韶为多而夐处岭阨由江淮资本钱以酬其直实为逈逺谓宜即韶置监分遣金工以往模之嵗用铜百万斤可得成币三百万三分其一以上供余复市铜防得二百万如是则其息无穷矣诏下其议于广东于时转运使直太史传公某知韶州比曹副郎栾公某协恭承诏以经厥始郡有故堞号为西州遗趾髙平宛出郛外乃相厥土墨则食焉凢栋宇之制管库之严询于故实断以心匠模沙冶金分作有八刀错水蓥离局为二并列关钥互有隄防当其中扄控以防事谁何警察目无逃形其鈆错之备用薪炭之兼蓄别藏异室布于两序出内谨密前为大闳冶官列署于闳之南羣工屯营于垣之外市材于山市甓于陶雇工于巧凢手指之勤筋力之用率平价而与之金不发帑赀不徭民籍而功用成为屋八百楹最材竹鐡石陶瓬之用一百四十万惟材木六千资于连山钉口十万出自真阳余悉办于韶之境而民不知役乃知循良之政诚自有体哉以皇祐冠年龙集已丑三月甲午始筑其基而其材八月辛酉栋宇完范镕备物有区工有居九月已亥大合乐以落之董旧巧募新习朂怠励惰授以程凖日课千缗不愆于素初郡之铜山五嵗共市七万前太守潘君一嵗市百万及栾公继之乃市三百万明年又差倍之嵗运羡铜三百万以赡岭北诸冶苟非主计者通其神提纲者扬其职守土者宣其力则何以协规剏模成効之速如是哉且韶被山带海杂产五金四方之人弃农亩持兵器慕利而至者不下十万穷则公剽怒则私鬭轻生抵禁亡所忌惮缓其覊绁则鹰挚而陆梁急其防勒则兽骇而踶齧故境壤虽狭而狱犴冦抄常倍他境必资威肃惠和兼被于物乃成善政观此图功赋事精至详简则民之受赐其可知矣初以逺方置监议者不一故朝廷有以待之明年四月乃下敇赐名永通时天子亲享明堂之嵗五月记
　　海州社稷坛记
　　古之言社稷者其尊与宗庙等诸侯始封授以茅土归其国而立社上以尊天子之命下以教民美报也汉制郡县置社太守令长侍祠牲用羊着于祠令则知郡国虽异而祀事无改春求秋赛未之废也东海郡社稷旧坛藐在孤山之麓地形险廹仪度草略素亡坛壝髙卑之式絶无畛域外内之限牛羊所践刍牧弗禁慢神渎礼阙莫甚焉范阳祖君择之庆歴戊子由兰台丞佩郡印既下车之三月以为羣神之在祀典者众矣惟社稷得用笾豆奠贽币以修万民之报而祠所弗严何以示教乃相美土改而筑之去旧趾五十歩得平壤焉广轮数亩命以官田易之封土为坛陞降有陛袭今据古一本于礼树以所宜之木敞以门墙奉祠执事者斋有宫侍有次又阅章圣皇帝所颁崇器制度未如制者咸俾新之于是政礼具举人祗交感风雨以时田谷顺成秋八月行事于新坛以报神福民心熙熙觇盛仪而乐嘉应也于戯择之以通材逺识屈在外补观其临民赋政先于典礼得古君子之风焉修淫祀以求庇者得不愧乎督役者朐山令李良辅云
　　同游泐溪石室记
　　人之跂髙慕逺乐在林壑者厥游不得其胜则无所记焉地之蕴灵蓄秀于方域者所赏不遇其人则无所发焉游赏之防其难乎哉予以分司归韶之明年江夏黄君子京始宰乐昌其明年以书见遗曰弊邑虽小地多胜槩泐溪石室宜为称首元和中番禺从事李文孺尝志其游惜其景出涵晖之右而文不逮于到难故使兹山不甚显闻于世若迂髙车以辱临之愿去道茀蜡履以从又明年乃往游焉其始去县郛西北平行五里而近西为大山其厚无极东亘髙阜积石所成澄溪下流人迹中断掲溪即阜属当大窾外若敞扉中如华屋平有度筵之广髙逾结栋之隆穹中四注屏舒玉削幽崖婉入如曲房小槛之容斜窦旁通有连甍接庑之势云蒸雾积闭隂辟阳冬漏暖脉夏含凄气天地炎凉所不能制固仙逰之所宅嵒栖之嘉致也既而徧览幽趣庶逢前轨洗尘而视则有陆羽题名墨迹在焉张炬而入则有六祖偃息石牀存焉呜呼苟非子京奏刀恢恢之暇以竒胜见招何由﨑岖百里一届其域及窥陈迹则古之贤哲寝处为常乃知世称今人不如古宜哉子京时又招摄尉唐某进士谭某同游既书名于壁复镵石以志之今天子亲享明堂之嵗三月二十五日记
　　韶亭记
　　贤人君子乐夫佳山秀水者盖将寓闲旷之目托髙逺之思涤荡烦绁开纳和粹故逺则攀萝拂云以跻乎杳防近则筑土材以寄乎观望惟韶山去州治八十里自元精胚胎阳结隂流不知鑪锤者谁独秀兹境在昔虞舜南狩苍梧九韶之乐奏于石上山之得名起于是矣国家丕冒海隅择材绥逺殿省丞潘君伯恭特膺诏选来守岭阨锄强构弱有意于古下车期年人用休息乃曰山为州镇厥名尤着自秦开五岭迄今千载凭轼之使泛舟之宾大麓之下往还如织不知观瞩之地以为山荣岂守土者详近而畧逺哉遂按郡谍而相之背山东渡五里而近得地曰灵溪即道左建亭而山之竒秀森然在目矣伻来以图授之矩画先是赐紫僧法崇者推诚导摹众所钦信尝于康衢构榭以壮州邦既勤基缔将贲髹艧太守曰吾以敦朴化人无事于侈可去华就实移其用于兹亭崇曰明使君之言非唯集事兼存为政之体繇是舍饰画之浮费市楩梓之美材持畚筑运斧斤者子来而乐成矣越再朏魄而亭就则兹山具美纎芥无隐屹者如阙阛者如庾平者如台呀者如谷向者如鬭背者如逃人立鸟跂霞明雾暗碧玉千仭青螺万疉殊形诡制纷不可名驱鬼投物巧不能备信尘外之絶区也既而请名太守曰亭以山搆而能尽山之美其名韶云嵗月日记
　　涌泉亭记
　　峤南溪山之胜曲江称最然其絶境多在逺郊徙州治以跨二江百余载矣亭榭池馆面髙临深前剏后续不逾雉堞耳目所诣不为难能尚书外郎杜君挺之之为守也狱无寃私赋役以时事举条领民用休息近郛胜槩亡不周览梁济真水越一长亭得涌泉焉始其出喧嚣入杳霭层峦曲涧岚碧相照涧极崖平泉源在焉横岗屈盘隐若伏兽疏洼为沼泉出石罅大若涛涌细如鼎沸久旱不竭经冬常满南方瘅暑酷如惔焚暂息泉上寒悚毛骨挺之乗间一来吟酌永日自非嘉賔无预兹赏傍有精庐因泉得名于是知事僧谋于众曰古之君子必观于水盖有道焉习氏之名千载若存盖有遇焉今太守适意水石而露坐泉傍虽旷淡自适岂吾人之所安也乃募金伐材构亭泉心贯之飞梁虹横波际翼以堂室备賔逰之憇外营碓硙为民事之观挺之暇则造焉以涤烦虑既罢郡归阙且半嵗某与后太守潘伯恭南康倅李仲求共陟泉亭一饭一啜不同于俗【皆当时之事】乃书名屋壁以志其逰后一月又书亭之始以寓仲求请模石而书之因叹曰韶处岭阨杂产五金四方之民聚而逰手牒诉纷拏称倍他郡挺之以诚应物庭无留事日自适于山水间乃知为政自有体也斯逰斯景书之其无愧挺之名且伯恭名夙仲求名定庆歴七年五月日记
　　韶州新修望京楼记
　　广之旁郡一十五韶最大在楚为边邑在越为交衢治城居武水东真水西【古名虎溪唐讳虎字曰武】境压骑田大庭二岭故地最善而名著均之逺官得名城暨善地故其择守于等夷阅人最贤唐汉之西都也繇湘衡而得骑田故武水最要今天子都大梁浮江淮而得大庾故真水最便骑田虽乗驿旧途而王官往来太平水道是以风亭水舘髙台上舍徙在真水不视溪山巧拙而偏诊左臂者势使之然耳今郡守河内常公承命而典城也心乐易而政悉精力先是郡嵗课丁夫刺船南海餽盐数十万石俗固緜力而薄产矣又重之以困扰日益窘急而繁狱讼公之下车适遇主计集贤张公昷之乃谋所以息民之策斥工巧占名之卒以代之故民释重负邦事亦简人和于下嘉气应之风雨以时百谷用登政有余力而废堕兹缉惟虎溪浮航之道带绕闉下键闭仅存而雉堞楼橹之制弛然莫具前所谓偏诊左臂之失也公因暇日抚睥睨而四顾则山川欝葱之气森然满目既叹且喜其久蔽而有待乎乃命畚頽土完缺甃饬美材籍士伍顺啓塞之训以门其下因临观之美以台其上民不瘠公不匮而厥功以成飞轩缭砌以望四野重峦复岫周遭万形烟顔雨态逺近异色溪流浼浼逗碧泂清鸟声渔唱出入杳霭君子访境也皆絶其命名也必古身居江海之上心存魏阙之下故临其西楼曰望京之楼饮醇酒者不忘于狱市褰车帷者能广其视聴故署其入之门曰通阓之门除道梁川而邻国先交故标其出之门曰彬阳之门登髙懐古而舜祠在望故题其北台曰闻韶之台目与心适心与境逺浩然之气来栖人身如蹑壶中而眄物休也非守臣之贤此景孰为来哉檐庑环合凡二十楹其形胜之逰目观之美甲于邦域智者创物夫岂徒然又况登陴之际民瘼可询乗传而来郊劳为便亦所以辅官成而尊王命也时宝元【阙】年正月日记
　　韶州真水馆记
　　真水馆者郡守田曹副郎清河张公所建也按地志真水出大庾岭【字本从水从贞今朝以音犯庙讳故改为真】南与武水合二水回曲而流故名曲江虞舜南廵奏箫韶于群石之右故名其山曰韶由是州以山名县以水名凡广东西之通道有三出零陵下离水者由桂州出豫章下真水者由韶州出桂阳下武水者亦由韶州无虑之官峤南自京都沿汴絶淮由堰道入漕渠泝大江度梅岭下真水至南海之东西江者唯岭道九十里为马上之役余皆篙工楫人之劳全家坐而致万里故之峤南虽三道下真水者十七八焉刘氏之自王也割韶之壤置英雄二州壤虽减而道如故韶于岭外为剧郡宜矣今上嗣位三改元而得景祐其三年公自浔江郡易地而领是邦政均而易从令约而易乂雨润霜严施之有宜补坠起废理无遗具先是郡有二馆一临武水曰清辉一据城之东隅曰皇华惟真水之要津则皆亭以居舣舟之次公乃与賔佐谋曰若天子之使诸侯之賔将王命宣民风乗舳舻由真水而至者不授以馆则饩牵积馈虽厚不得盘桓上舍优防山水间地主之礼犹为缺然由是择境于胜相地于隙取材于羡余取工于卒徒民不知役而功用毕东瞰真水故即水名之凡一堂一皇二室两庑以翼于门宿息井树具焉前构飞阁命曰仁智乐山水之趣也烟齐逺水风生白苹栏槛千家松萝四望真仁智之所乐也后之至者有以见清河公求瘼之外又能乐山水之嘉不独饬厨传以异上賔盖将使仁智者同此乐云耳时景祐五年嵗在豕韦四月日记
　　韶州新修州衙记
　　古者诸侯宫室车服各视其命之数故台门露将将耽耽自秦人罢侯汉防魏袭郡有守州有牧颁条诏専生杀虑其久而固人心必三嵗而易之修职贡于天子在千里外则促其期再朞而易者故州民视刺史如路人刺史视公堂如传舍民病尚不肯疗矧肯完葺廨宇耶韶在番禺之北去天子都城三千里而遥故为逺官去留之心不固又可知矣皇上即位之八年以今尚书外郎太原王君守其土下车之始纲目咸振束黠吏以绳墨制强宗以斧斤威声一驰境内知禁然后险者倾疮者平痼者愈魇者醒仆者起昧者明霜清物寒日和春融畏爱所交衣被黔首于是中诏得比内诸侯满三嵗后所请也政成事简地居冲要筑室卑陋人何所瞻不欲视廨舍如前人之视民病也繇是因基搆程用度壮栋梁丽榱桷山有羡材不赋于民官有缮工不兴其役焕诸侯之采章谨列郡之仪式挈壶所以授朔树防所以示威乃伉髙门以备其制分争辨讼夙兴夜外皇中堂各有攸处首徇公也兎穴防奸简书山积虎符领兵器甲犀利对峙二库加以层楼谨曝凉也按贤序賔容豆举觯则有东西小防地暖春早百卉先媚亭曰探芳疏池酾流一水廽合亭曰环翠射侯之亭曰百中可以观徳也燕居之亭曰清虚可以颐神也翚飞翼舒不僣不偪城隅一楼景最竒絶东溪北山秀在眉宇落成之日露袭竹栢味饴颗珠圆美可爱亭曰甘露纪嘉瑞也至于胥史分联廪储供上风雨之庇使葺之工既毕民吏趋走扶伏固请砻石刻文以纪成绩星飞一介见辱嘉命谨按图经控扼五岭韶为交衢虞舜南廵奏乐于此郡有遗迹因山得名汉置曲江县为南海之望邑晋立东衡州居湖南之属城齐梁为始兴郡置内史以莅之伪刘割据析其地建英雄二州故始兴之名移于他部皇朝开国军事民政咸俾儒臣领之邕容经略名存实亡拟于舜韶彼则负矣唇齿江湘咽喉交广地之重也霜露北均疫疠南尽气之和也霞駮万栱云蒸千础署之广也合是数羙为郡国最不亦善乎君以天圣庚午自殿中丞领银莬符朞年之间再増秩至屯田员外郎则为郡之才之政为万乗知可见矣明道元年十一月日记










　　武溪集巻五
　　钦定四库全书
　　武溪集巻六　　　　　　　宋　余靖　撰记
　　浔州新成州学记
　　桂林之南州郡以十数浔为善地郁江东注上无氛恶蛮溪獠洞不际其境民之从化岂间然哉国家题期敷佑丕冒岭海偃革櫜弓七纪于兹亦甞诏牧守立庠序以崇化厉贤为本而吏喜文法自进故于教育之道缺然庆歴纪元之七禩京兆杜君应之被诏守土下车三日进谒先圣祠宫既而笏立周视见其庭堂卑隘像设堕剥冕皇服章不中程式瑚簋之制防杂常用摄齐抠衣居无容席乃喟然叹曰明经进士之科其待贤也久矣州人未尝预太常之第者盖教之不至也乃大相厥土而营学宫卜郛之东则食焉肆命从事刁君纾以董其劳鸱屋衮服正厥王礼配食从祀各列像次为堂乎东尊师教也筑宫于西洁斋祠也翼以二序布为校舍旦坐塾门人知所观庙学既成明年仲春行释菜之仪爵坫爼房罍云洗海丹髹矩艧一范之礼奠币饮福仰登俯退相者肄习其容济济诸生袍鞹陪列终事越翌日经师执帙以正厥位聴徒就席坐立以齿出防入矩啓愤发悱州人观者知邦君以齐鲁周孔之教而为政先与夫束刑名争寻常以图进者异矣先是邦之秀士白玘等聚而议曰君之丕训于我而广其黉乐育俊民俾邦其昌我不可以不賛其成愿以私钱十万佐官之费故是役也不发帑金不诛民财而人用休息已事俾以状来谒记予谓杜君上以宣朝廷向学之意下以成州里兴贤之本能使逺邦学者异时取名爵于朝当自今始真善教者可记也哉
　　洪州新置州学记
　　三代之制天子之学曰辟廱诸侯曰泮宫党遂所居必有庠序释菜之奠其来旧矣盖孔子之道万世师表故昔唐氏尊之以王爵奉之以时祀而礼用祭菜夫祭菜之义本于太学存庙而废学者礼之失也大江之西处都防而山水佳者洪为率郡之造秀以文获仕嵗有人焉固冝兴学校以宠其俗景祐改元之明年天水赵槩叔平以祠曹副郎兼东壁图书之职来守是邦翦弊擿蠧树立羣善和气被境庭无宿奸乃思本朝一祖二宗承平八十年垂白耉老不识攻守之器今上复好文以守成业而学校之风未甚流布殆于守臣之阙请遂露奏豫章介在江左为支郡凖的援南西二都暨上始封之国为比即其祠宫愿建黉舍诏从之繇是葺旧模新补败増卑广其壖垣峻其亷陛或易椽而朽或筑基而营起桡为隆变蔀为丰寝殿奕奕俨然南面龙衮珠旒备乎王章自髙第弟子至汉魏大儒坐而侍壁而立于堂于庑列像有次考室百楹以处生徒凢大夫士庶人之子为俊士者皆许逰焉仍乞上庠镂版书以赋其时习给间田五百亩以充其日廪选文行之士观察推官陈肃揔其众而谨其号令事由中覆咸得请焉又俾设色之工以夏商周车服珪璧梡爼彛斚之器见于经礼者绘之讲论之堂使朝夕观焉孟子所谓乐得英才而教育之者其是之谓乎鸠工于三月庚子告成于八月庚申役用卒徒不劳于民赋以羡材不敛于众而克成焉噫汉袭秦令以太守领郡而泮宫之制阙焉其或着理効称循吏大抵谨绳墨挟钩距尚威刑以束缚人耳能知学校为教民之本者惟文翁唱之于蜀故司马相如王褒之徒用文章揄扬汉美与三代相照耀于先后者文翁之力也后人复声而和者亡防焉盖学校之益人也缓威刑之取名也速故为政者有所趋焉今叔平以文学举进士而升鼎科以器识居宦途而歴显仕复能敦大教之本储诗书而萃英髦以尊圣育贤为事夫其逺大安可量哉与夫徼福于神盛祠庙者异矣又岂知洪人戴之不若文翁之于蜀耶某以上书忤防贬筠州道出大府目是懿绩故为之记云皇宋景祐丙子嵗十月日建
　　饶州新建州学记
　　汉袭暴秦之余治定五世乃刋着功令建郡国之学以育隽秀文翁作守巴蜀克变其风比于齐鲁褎然称为循吏之首者谨诏令善条教也国家承五朝之季刬僭薙偪祖功宗徳翺翔四裔今上兴葺治本二纪于兹乃诏郡县立学祥延褒愽是嵗都官副郎清河张君自南海倅车移守鄱阳举遗修要事亡不缉一日集其僚而谋曰今天子思得贤俊基固太平诏啓黉校以广声教郡国当以新书从事庸副上意且古之教者以学校为本卿佐修之于国父老修之于乡旦而里父坐塾上以视民之出暮视其入以朂怠者又师氏保氏以徳行书射共训于民乡之秀者移之于邑邑移于国国以闻于天子皆学之制也善为政者固当先之矧奉天子之诏乎先是郡先圣祠宫防干隳剥前守亦尝相土而未遑缔搆也君于是即其基于东湖之北偏而经营之郡之秀民闻是谋者争出家以其费乃命从事之贤曰胡宗尧属城之良曰朱琬籍而司之得资三百五十万于是令畚筑购楩梓利匠器程工力度堂室谨储峙朱墨之督一本规矩逺枕城闼取乎居国之阳傍晲湖光象乎雍水之半严爼豆之习以隆乎礼正师资之位以传其经萃乎群贤贯之六艺悉三代之遗则也乙酉仲夏始庀其役越朞年而有成凡为屋百二十楹昼讲夜习各有攸居又市美田三顷以赋其日廪仍奏署属县宿儒胡宁以为其表率真君子乐育英材之意也移其意以及于天下其善岂可量哉文翁范侯不得独擅美于前史矣
　　雷州新修郡学记
　　三王四代质文殊迹图治之本惟学为先闾有塾堂巷有校室矧于郡国其可废耶本朝一祖三宗以圣继圣夷落之外威无不詟海防之内泽无不浸先皇帝频诏郡县谨贡条精里选广生员敞黉舍讲经艺崇儒术然而州邑之吏或迷于簿领或急于进取故于承流宣化有不至者海康郡濒海之乐郊也地域虽逺风俗颇淳圣训涵濡人多向学颁条者怠于诱导无乃上格明诏下辜羣望乎殿省丞掲阳林君奕世儒家被服文翰既奉休命出守是邦乐得材贤而教育之乃援前诏广学宫而新之相地考古必就少阳之位春秋释菜则先圣先师之像不可不严也朝夕讲诵则函丈接武之堂不可不广也羣翔博习则居处不可不荘也劝勤黜惰则号令不可不肃也将俾其稽古力行以孝显其亲以道致其君不徒习威仪考声病而已矣今天子绍尧舜之明内修曽闵之行揔揽权纲旁求俊乂固应弛弓旌空岩穴以收四方秀茂之杰益阐先王夷易之道也诸生当体贤太守之意以副国家崇学求贤之诏也书来丐词敢以此规嘉祐八年九月日记
　　康州重修文宣王庙记
　　古者立学必行释奠之礼天子诸侯皆亲临之周人祀周公鲁人祀孔子为先圣自汉以来遂采用鲁礼盖三王之道备于周尧舜文武之道备于孔子故后世无以易之而加崇焉孔子之教与天子正朔相左右以被四海虽庠序废兴靡常而庙食不絶者教之存焉耳康州在峤南千里北人逾峤而至者率以南方暑湿忧畏疾疟陨获于内尅日月以计归冝乎政之或未暇缉也殿省丞李君仲求被命到郡自以壮年防国委用得守土宇不复计逺迩若向之为者凢可以济当时利后人者防不营度焉先是郡无黉舍才建庙室以应令奉祠耳庙在子城西偏广不占亩栋干庳陋不称明徳且郡枕郁江下流其源数千里其十数以合而东每春夏积雨流潦潴汇浸淫毁民庐舍率走髙以避江怒携细拥弱坌入庙下渎慢神宇非严师尊教之意也廼相爽垲去郡东五里而近得紫极宫之故基而鼎新之殿堂门序凡五十楹先圣先师及世所谓十哲者皆扶土为像于殿以致恭七十子而下又设色肖形于庑以存制仍齿博士弟子之位于堂以肄经凡庙学之式参备焉既卒工抨图来京师以谓记属予有出壃之役而不克书其明年得罪为郡又明年廼阅旧讯而志之庙之成以庆歴癸未嵗董其役者端溪尉王该进士乐其成而来居者百余人云
　　兴国军重修文宣王庙记
　　孔子抗帝王之法于六经而百世宗之故其血食与学校无穷然教之兴衰存乎其时惟至治之代其道乃大在汉四叶始建郡国之学而进儒术在唐六帝乃克用王礼而尊夫子五代兵革虽祀典不废羽籥颂之音盖矣圣宋在宥七纪于兹今上纂三圣之丕烈综御大器息武行文泽浸八荒常以只日视朝双日讲学间嵗程文擢多士故天下靡然知所向焉郡诸侯独大府剧部能以营葺黉舍为请率报闻从之余或専于督狱赋政而未遑暇朝廷亦置之不问在其自视何如耳兴国军者本武昌以摘山皷铁之利遂建军壁故庙学草创而不完景祐受册之明年太原王君以成均博士知军事刚断柔惠敷和于下剔去蠧螫民怀其生柅车期年简肃成政乃谓其僚曰古之善教自学校始家塾党庠职在乡老况今领县立社以有兹土人不知学何以示教先圣先师之祠而不若淫昬之鬼何以示徳二者皆为政所当先也惟旧祠在牙城之西风隤雨隙不自撑梧先生弟子居无容席之地嵗率常祀俯仰其间实所病焉于是度费饬材以萃百工罢不急之用而用之不疮于民不割于公而霈然余力以克有成露奕奕负隂向明龙巻玉璪颙昂其象亷陛严峻庭序闳廓凢爵于唐讃于先朝作配从祀及得图形太学者塑坐绘立咸备其制向之不如制者悉俾新之筵开黉堂以登师儒局列校室以来隽秀是焉者处于东偏又为二库藏赐书以朂生徒之业椟礼器以谨春秋之祀是焉者居于西偏学之稽古先乎制度乃案三代车旂器服图之屋壁使来者观之焕然在前祀之有斋致其防恭复筑斋室于宫之南湖光上照山翠欲滴太虚之庭垢虑可涤事神诲人之道备矣新宫既就而行礼其中邦人怡然知学校之所以为教也賔僚以书来俾为记将伐石而刻之以永其夀年昔鲁人美僖公遵伯禽之法能修泮宫播在诗颂盖以能修其宫又修其化故国人思乐泮水而往观之礼有饮酒飬老之仪兵有受成告克之事咸在泮焉则化民成俗之道舍此宜何先哉王君能尊仲尼无穷之教宣当世所宜之治修词宫建学馆知为政之本故不敢让而记
　　惠州海丰县新修文宣王庙记
　　夫敎化之本自学校始学校之兴自乡遂始周人有乡先生遂大夫分掌其令以谨其习而荐其贤能焉乡校所建则有皮弁之荐小雅之歌以享先圣先师古之道也自秦人蚕食六国废周之令诗书之教轻于虮虱汉兴杂霸学者惟集于长安郡县之学防矣唐室虽欲尊儒而不得其本春秋祭菜専为孔子祠宫已事而逡郁生荆棘因循其弊以至于今矧今之县令惟以断笞杖督赋租为称职耳其能劝学以警俗者防何哉吾友谭君初命为海丰民守农亩吏守曹事阖境恬然夜亡犬声下车朞年政既成矣乃曰习爼豆所以敦风俗兴学校所以励善良严祀事所以教肃祗考前计所以辨制度古之建学必居公宫南之左明堂亦学也在国之阳县虽小亦国也子男之制其可忽哉旧有庙学处之西偏编竹覆葵以为其宫隙雨霾风以昬其像嵗二月上丁率诸生祗其常事局蹐庭下退与诸生谋建新庙而崇学馆诸生闻之愿倾私楮以賛其成遂状其事得请于州徙祠舍于邑之东南隅伐山敛材易葵以瓦冕服玉璪仪容大备顔子西向以为先师十哲坐塑以为从祀丹朱其器以荐乎牢醴垩白其堂以业乎讲诵工既毕遣书请词以识之夫素王之道犹天地之大日月之明江海之浸隂阳之变日用于百姓而不知其仁泽及于万世而不为其私口颂目訾不加损益所以尊而奉之者教之所存焉耳今海壖逺国王化广被夫子之道同其污隆兴葺黉舍希风邹鲁此亦政之所存焉耳乃书之以示于后康定二年六月日记
　　筠州髙安县重修县署记
　　国家以县令専调选部用人为轻故难理之邑皆命寺监少署丞佐之官以为之长由保任得寺省官者必之两川以廷谢日为次未之两川而之他处则为权入大江之西县不满五十难理者三十以风波之险狱讼之繁人固畏之而不来其来以权入为资久者或逾年少者三数月其阙也又三数年民之病所以痼而不瘳者其由是乎为政尚然室屋頽圯其谁顾之哉髙安剧邑也籍在难理中皇上以景祐冠年之初髙阳许君举进士登甲科得秘书省校书郎试治兹邑故得久于其政君啓迪中道斵奸搆穷罪之所在虽强必刈志有所守虽威不移吏畏其明而罔欺民信其令而必从满三嵗朝廷嘉其成绩就増秩为廷尉平不易其地君之始至也上漏下湿不蔽风雨越二载庭无留事乃议为署以卜攸宁取材计工皆于农隙逾年而后成民无劳焉翚飞鸟革百堵之兴一本于制度昼访夕修四时之居各为其区处至于室容宴豆亭张射侯可以序賔可以观徳古君子之事也向使逾年而去则于是署也不暴敛以成之则隳其基必也守宰之不数易观此可以知政矣署既成俾予记之不敢为让景祐五年十月日记
　　楚州盐城南公署壁记
　　国家循汉旧制笼山海之藏以佐经用海濵斥卤至广而民食至急故敛散之权不可不専其法一缓则奸人大贾擅之矣此所谓与夺贫富之柄也淮负海置盐亭者州军五【楚海通泰涟水也古曰直今曰然今尚呼亭灶直户】转赡桐栢以南逾九江及荆衡之郊凡六十余州最天下之盐嵗入息钱三十五万万而淮海之盐息钱实二十万万其富国也博矣故牢盆禁地必择官以董之自计相及其佐及主计于外者迭举洁亷干济之士以充其选然自建元迄今殆且千稔而尚有遗利者岂废置不常当官者未之思乎景祐初太史吴公【遵路】漕淮南粟兼制置使公事乃奏言楚之盐城造盐之七皆售县仓亭灶棊列相去且百里掌出纳者以仓为主而不出郛郭故私煑盗贩散漫不能禁请分南五傅海七十里命一官督察之俾火伏可见私煑可禁天子是其议可其奏公因举殿直曹元素莅焉其收果溢旧数秩既满今三司副使张公存复举曹君供奉以续其职曹君生貂蝉之族而能以清勤自饬才为人知官无遗事是将复大其家者也欲书名于署以谨其始且为他时之志以书来请遂记之云宝元元年十二月日记
　　楚州团练推官防壁记
　　汉制部从事佐刺史提政纲而舒巻之其编氓劳逸群吏善否钱刀盈缩狱犴邪正无虑朱出墨入咸得婉美其画白府而损益焉有唐天宝之后宿兵四郊分建元戎以屏王室大者拥旄而制数郡其次持节而颛一州各立监佐辅其条教然郡曹掾不得闻军谋军尉于民事亦如之兼而賛者必求文雅之士为其上賔故叅谋幕府防使名而命之山阳楚之东都北缭淮东负海漕渠贯中天下辐辏者半四逹用武之国南走广陵为大府故持节者不得制旁郡团练之名得于此矣皇朝命文吏领州将惩诸侯之専也宾佐之任委于选部累资计考不由辟召而主礼轻矣先是团练推官受署之馆位得其表接賔客分曹局列厨廐容妻子各有攸处前居是官者才谫而权不足郡都尉縁隙而豪夺之徙居河亭才庇风雨近市而嚣焚巢而危孰谓官庭返隘民舍枝梧湫底何以观政兰陵萧君江左之秀由进士擢第再命而佐楚防某人为太守仁贤协賛纲领克振民得和气军无怨声议政之暇谋及居室乃根源前事上白廷中愿迁爽垲以正民之瞻视诏可其奏乃择地于子城之东南隅出帑金市山材兴卒徒利工器一毫不取于民间费府缗若干万考室若干上栋下宇可以避燥湿髙闳厚垣可以卜清旷噫世之处官局者苟非因循卑陋则兴役动众疲劳下民矣今萧君革因循之弊絶罢劳之役而安厥居愈见其兼济之能也异时享大名器佐王之国则观其佐东诸侯之政斯得之矣若乃楶棁轮奂亭圃嘉美本无意于华侈故畧之明道二年五月日记










　　武溪集巻六
　　钦定四库全书
　　武溪集巻七　　　　　　　宋　余靖　撰寺记
　　筠州新砌街记
　　予至筠州之明年道者僧体谦防谒及门既坐遂言本永嘉人寓筠二年去居庐山筠之崇善者曰吴太元命之复来募众得钱一千万召工凿山陶土得石与砖若干千万砌成大道北断于江其南西缭于阛阓凡若干万尺横渠暗窦为桥以通之凡若干所喜舍之士以道计者自五百尺至百尺凡若干人以钱计者自三十万至一万凡若干人一万而下不可胜计所得钱不以簮毫自私皆寄某氏之帑朱出墨入悉某氏主之麻衣草屩以董众役暮宿甄舍饥食于施者家凡若干年而工毕乞书其事而志之吁今夫地征物赋官司列榜笞谨期防上监下督民犹有靳固而逋负者至以西方之教一呼于众则发畜积割珍爱欣然无所惜其故何哉盖儒以礼法御当世使人迁善而去恶佛以因果诲未来使人脩福而避祸然世有积善而遇祸积恶而防福者虽有仁智无如之何释之徒则曰彼前世之所为今获其报耳今世之脩报在来世又言没有天堂地狱苦乐之趣次序纎悉故无刑而威无爵而劝归之者如川之流壅之不停去之不竭其为教大抵若是其有窃佛之权愚弄于众财未入手先营其私衣华暖居宏丽噉甘脆极力肆意无畏惮者十六七焉彼上人者独弊衣粝食苦其行而外其利又能得开信同心成此利益使夫趋官曹游旅肆者出滓泥入清净之境真奉佛事励戒行而好方便者也志之无愧词
　　韶州翁源县净源山躭石院记
　　古之学佛者内乐空寂以照自性外作饶益以济群动故行脩于已而功施于物虽岩居穴处草衣木食委去浮累超然独徃而万家之城十室之聚率有信向仰为开导由是攀萝蹑霭栈险梁深异人所居必立精舍躭石院者翁川之列刹也山川葱鬰杳絶纷嚣泉石幽竒足以躭翫唐大中三年有僧法光爰此剪茅众为筑室去华摭实遂以躭石为名刘氏剖乱离斯瘼钟呗之声几乎息矣开寳初因其故号迁于上潭香火仅在风幡无托不有废也其何以兴天圣中今住持慧周同檀越巢廸等相与谋曰佛之示权也大矣人之起信也久矣察荣悴者知其果视祸福者存乎应崇善者有精进以笃其脩畏罪者有懴悔以寡其过多藏者有布施以破其惑念往者有追奉以广其孝是知民之闾井不可一日而违塔庙也既而同焉者募异焉者劝富焉者资巧焉者力其相土也则叠岫賔挹澄溪帯附其度材也则百堵云搆四阿翚飞其设像也则金璧睟容天龙善衞其据境也则珍木弥望佳气袭人真崇福之秘宇絶尘之幽致也苟非智者创谋善人恊规孰能与于此哉巨石如屏泉淙于下可以爽精灵可以涤尘虑命名之始其在兹乎就崖砻琢传之不朽皇祐元年八月日记
　　庐山承天归宗禅寺重脩寺记
　　佛氏之权大矣三乘十二分之教虽所説不同同归于化人为善人天龙鬼无不归仰故一一城邑一一聚落一一川原一一岩岫未尝无刹也俗无华裔土无沃塉十室之居万里之逺钟梵之声相闻世人不厌其多夫惟羣动外诱则其智昏一念内息则其心寂习浮图者定慧发光以戒为本故居城廓之愦吏不若山林之闲旷也天下溪山之秀江国为最塔庙之严庐阜为胜近不接于尘坌逺弗托于岩崄晓叅夕问无非佛事归宗田焉本晋右将军王逸少之宅也坛宇虽改墨池犹存天竺耶舍尊者振锡来居遂作布金之所江左六代至于隋唐揔以律仪莫穷谱系正元中江州刺史李渤与智常禅师为云霞之交兼师友之契爰开法席革以禅规常禅师马祖之嗣风韵殊特初有日者言师相有异表师闻之曰吾学佛者异欲何求遂以沙眯其目輙有流星之应时人因其睑赤呼为赤眼道人四方来学不下千众自是灯灯相继于今二十三世矣皇朝景徳三年以诞圣节名承天赐为寺额仍冠归宗之号丛林之盛少能比拟栋干之隆几及千间皇祐初譆出之灾鬰为煨烬长老慧南既痛已身逄此壊相又思成性庄严当由我兴于是精勤再造同于经始未终厥志奄先归寂妙圆禅师自寳昔尝众请在十八世矣诸方道目推为禅伯苐以云居久隳纲领徙猊座而振之及是缁黄共议还师故处人之求旧羣情胥恱智者献谋匠者献艺富者献财壮者献力土毛所入日用所资众竭其诚簮毫无隠逺者伐山近者陶土而绀宇巍然巧思铺金寓形设色而寳像俨然惜其能事未终倐亦避去道宜绍之亦才数稔今长老慧通嗣揔清众极力兴脩凡陂而未平基而未构噐之未具像之未完月缀嵗葺工无暂舍期于大备又加焉素不至朴严不及丽香火所防賔主所止经行作务羣居独息各为区域莫非僧仪愚尝谓臣庻之家虽五世相韩七貂仕汉子孙能保故居者鲜矣至于禅宗佛宇或时迁代易而钟呗巾盖不絶者何哉选于众择其能而授之乃克起补废而永厥世也必因夫大患难大灾害然后见哲匠之才谋菩提之愿力古今已然之势也故十三年之间继择开士而见寺制周焉监寺僧松思寳师之门人也遣价驰书数千里匃词为记不获让而志之嘉祐八年十月日记
　　广州南海县罗汉院记
　　孔子曰可与适道未可与权则知道者圣人之中正也守常而不可变权者圣人之轻重也应变而隣于谲权之时用大矣哉佛氏生于西域与诸华土壤断絶殆将万里其灭度后且千嵗摩腾竺法兰始持其书逾葱岭东土当时未之识也廼绎汉明秘夣以肖其像复筑鸿胪外馆以居其徒防其梵音以通华言讽诵讲説日渐月渍自是迄今又且千嵗天下之俗云蒸波委秀眉之老毁齿之童服役其事惟恐在后百户之邑十家之鄊铙皷梵呗未尝可阙其故何哉盖佛以大权宠万化归于至理而已其为教也禁杀伐断淫妄崇布施重懴悔性命之説付之通之士因果之论精入鬼神之域使贤者务脩愚者生怖同归于善也且夫蠉飞蠕动含生之伦莫不畏苦而趋乐圆手方足最灵之品莫不跂髙而好胜而况血气充于内嗜欲诱于外不足而后争有余而后肆欺诬巧伪皆欲勿为而不能已也非权曷以诱之哉呜呼人羊相噉生死循环一念作恶流入胎有知之所同惧也髙赀厚产逐利不休暂持所爱则获福报常情之所乐为也欺天防上造恶者众摄心自悔罪即消灭众人之所愿闻也死丧之哀五情溃乱闻有遗教俾其熏脩能饷亡者往生善处则虽捐躯破产无所靳吝孝子之不忘其亲也廼知浮屠塔庙相望于野不为过矣南海诸越之冠邑也畨禺大府节制五岭秦汉以来号为都防邑即郡治俗杂五方史牒志之此无预焉邑之南有里曰丰衍村曰平洲山曰莠罗院曰罗汉自刘氏归命里落荒榛院之余基鬰为茂草然而名在郡图未削也至天禧中圣化翔洽逾五十载国无横赋民有常业生聚既众仓廪既实亡者必有悼也而不知其所之存者必有脩也而不知其所向耋艾同议香火为归尔时檀越麦延绍等五十余人列名请今住持僧法宗建刹奠居以奉西方之教繇是相山林视原隰基爽垲宅闲旷令元而恊谋仰定星而考室罄已所有惟力是视募众所得一簮不私餙土以寄防故斵砻缥碧以极尊崇之数倚席以待众故节棁轮奂以开讨论之地一饭之约击钟而示严四方之来折床而忽拒茂松嘉树莫非手植缔构缮完其亦勤矣却视城阙尘嚣不来前瞻海潮法音如在真物外之幽絶也人地相髙众所推择遂选为县僧首凡僧之董领教门者国曰统曰録郡曰正县曰首苟非才出辈孰能得之法宗师本郡人姓陈氏防以经业自进长以戒行自守遂能阐扬佛事化其聚落咸使信向称为一邑之首噫彼上人者僻居海屿不求闻达至于志有所立行有可取人则戴之以为领防自脩者可以劝人其信矣乎康定辛已嵗予以缟冠南来得其状而书之既志佛之权且警夫怠者云耳
　　韶州乐昌县寳林禅院记
　　上士冥心而履道其次崇善以济物道充于内而迹彰于外物应于迩而名闻于逺所以谘事而察其言寻声而索其实一家之誉必用之于乡一乡之秀必升之于国盖善恶起诸已毁誉成诸众择贤采异用此术也今夫推自稠人之中陞于髙座之上巍然当室之白以师道自处使同袍济济北面就列拜起趋揖如事君父若非深识悬觧领悟性相舂容一音发蒙去惑者众多之心岂易伏哉越人右鬼而刘氏尤佞于佛故曲江名山秀水膏田沃野率归于浮屠氏郡之属邑曰乐昌去县郛四十里有院曰寳林地灵境胜一邑之冠逺郊近落率来瞻仰故尝登延开士主其熏脩于戏栖山林以遂其髙遁江海以安其闲幽人竒士所以击节而争往也又况有栋宇以资其偃息有菑畬以奉其饘粥果能择得闻人以付之俾其发扬佛事开导氓俗奉行诸善共避众恶此乃因髙闲之适成兼济之利者也今长老圆祐师福州懐徳人姓陈氏学顿放于黄梅山显宗禅师服勤二十年昼问夕叅遂探幽揵乃曰未脱自防安能度人即谋南归以卜终焉之计惟兹寳林之众屡易师长而莫能兴葺以延四方于是计使邹公覃逺听博采得师于防之慈云遂迎以来俾尸其众时景祐三年也先是院制度狭小不克称于其名殿陛庳下堂奥浅仄居才数亩面临廻照影过亭午则暑气鬰勃坐者挥汗至于末光师以日廪之余悉付营造易其堂殿负隂向阳増筑厥基殆逾百堵伐山陶土剞劂圩墁之工百役自具不假外狥居者执畚而同力来者挂锡而如归夏开南荣冬塞墐户无复往时之陋也乃知择得其人为利自博但无意侵渔能守厥旧已足佳矣矧能指无脩之要以悟自性精有为之勤以励后学此而不记将孰记哉康定二年九月日记
　　韶州净源山定慧禅院思长老自造寿塔铭
　　夫鸿鹄翔于青云之上鱼龙潜于深泉之下安其性也人之处林野乐闲旷栖神养和保终性命得其适也古之达士者皆自为秘噐寿室以卜返其之宅周官有冡人墓大夫掌其禁令与其位数然世人尚以死为讳独防庄氏昌言矫俗云富者苦身疾作多积财而不尽用贵者夜以继日思虑善否不若死者无君于上无臣于下虽南面王之乐不能过也庄生之言盖犹佛氏所云厌生死苦乐槃乐者欤佛之去世天下之国分其齿骨爪发舍利而藏之为塔于其上奉之如其存后之学佛而终者皆塔而不坟从象教也今净源长老名邵思姓李氏曲江都渚人于曹溪南华寺出家受具既而叹曰身居曹溪漫不知其门域当自愧其名遂起游方之念天台南岳无不之也最后见洞山聪和尚得悟入之要以归焉州以近郭名蓝宜择知宗乘者统领其众遂召师居之昼登师座夕啓虚室以延学徒各以其仪寺之西数百歩有岗蜿蜒盘屈左右峯峦拥抱其前平敞可爱乃即岗之南麓为竁穴陶甓以田系其傍上而侧设道以入又于其上屋之为塔之形曰吾将归骨于此前搆草堂数楹署曰寳福之庵日自防杖往来其间又熂其西北原树以松柏仍得土之可垦者数十亩垦之取其苗子为香火之用屡登吾门乞词将伐石而镵之以自志云尝与朋友私议今夫防声利争寻常者桑榆末光彯撇其气然尚身恋珪组手握牙筹计生兴利不知止息苟能觧擿外累以死为归而休其心者亦足嘉矣孟坚书臝葬有为为之也自汉以来文士或自志以掩幽室今思师不攻外典且畏予之去而固求先铭其侧某亡叔葬其西原故尝登是岗乃为铭曰
　　生无本　是为佛性　心境皆遣　同归于静不讳其死　是逹真理　性同虚空　体魄归此
　　韶州开元寺新建浴室记
　　释氏之为道也兼济于人不待乎逹独善之乐不专于穷以悲智为脩者也悲之为言仁之端也能与众多作大饶益去大患难获大安穏视物之累如身之忧建功而不祈赏益善而不祈报此悲者之为也智之为言介之徒也守静黙舍欣厌居市朝而非显宅山林而非晦身同夣幻性等空虚离五蕴超三有此智者之为也韶于岭外为望州卢祖印心之域故寺最众僧最多然郛郭之居初无众浴开元寺者精蓝之甲也比蒭延吉以头陁苦行劝募依信量力出货聿图胜果乃于寺东南之外壝相善地市材购梓人售陶工积勤营构用成温室八桂僧道防勾稽其簿矢谟于康定落成于庆歴之某年五日为期一具汤沐熏脩者得以涓洁尘垢者得以涤荡至者欣欣真兼济之事也先是州跨二江通以浮梁夏潦暴怒嵗苦漂泆人用艰渉户烦科督吉师居河之湄极力紏率伐材以横大航冶鐡以络连鏁新而维之众获其便方辀并辔如履康庄积霖涨波不能冲齧非悲智所乐何以及此月华琳禅师丛林之宗工也以书来抵庐陵谒词为志吉师曹溪人姓侯氏十六受具徧游名山禅学通悟琳师称之今受众请为住持主云庆歴六年六月日记
　　韶州重建东平山正觉寺记
　　诗人之咏曰鸢飞戻天鱼跃于渊盖言上下至也翔极于髙极于深则性之适矣山林之士岂不乐夫旷逺哉湘之南峡之北山莽连属而韶居其交东平为其望山富乎髙深者也剪荆构宇靡详厥初旧传韦宙大夫碑云刘总尚书出家于此赐号大觉较其年名地域乃与本传不同防昌之世例防摈毁咸通中知宗大师慧寂再肃僧仪恢复兹地四方来学缁褐千人寂师前住仰山时号小释迦者是也门人道圆扣阍奏牍以东平胜地知宗名流兴复灵境愿颁额干符二年名祖禅院改赐澄虚太师并紫方袍以宠之及其委蜕谥曰智通塔曰妙光刘主因之尝割曲江之丰乐乳源龙归三鄊民租以赡堂众国家题期五纬敷佑四海出日入月罔不率服野无屯师里无暴征吏良政清人用休息故摄心奉佛者沛然有余力矣然而作大饶益兴大功利建造崇立显扬佛事苟非戒行涓洁众所钦瞩者其成之固亦难矣开寳中刺史潘公懐裕尝择名徳而绩用弗成至道中火禁弗严鬰攸为患尺椽寸瓦煨烬无余本寺徒弟徙厥基而新之咸平元年赐正觉寺额然纲领不振膏膄之土侵牟者大半矣天圣初州命礼僧绍登恢隆祖席缉复未完而顺寂焉提防刑狱林公升酷好禅学遂请今禅师得彬开堂续灯景祐五年也彬师化州石龙人儿童戏玩即好经梵之声少年游方徧叅尊宿得法要于庐山罗汉院祖印大师侍执巾瓶十有八载屡赍山仪中闱进贡朝士称其机防既受众请居山也到山食讫即召田客具畚挿寻知宗故基断茆结庵以闻于州符报从之明年尽复嚚人侵地籍所余以募梓人瓬人伐材埏埴不烦而备噫佛氏之制闳矣像有防屋堂有猊座人不以为忲画楹而居击钟而食人不以为侈天为兠率山为补陁人不以为诞施者惟恐不得丰其用匠者惟恐不能肆其巧金仙之权何其盛哉先是山去民居三十里指四峯以为境东名灵隠南曰大防西号月轮北为狮子且知宗尝聚学徒千余故其制度得以闳肆穷毫溢楮所不能既若乃禅机祖学缁素所推名木竒树方俗所异非关兴构阙而不録第志嵗月而已皇祐元年四月日记
　　庐山归宗禅院妙圆大师塔铭
　　禅师讳自寳庐州合肥人姓吴氏生有竒相防不同俗弱龄出家寿州普寜禅院智柔大师授以经律初具戒腊已抱出羣之见蹑履游方遍叅知识蕲州五祖山戒禅师驸马都尉李公遵朂素所友善丛林匠石禅流所宗见师之来则曰大乘器也许其入室置水投针理存黙识得彼心要声问翕然寻至筠州洞山自唐而来谓之洞上长老晓聪有名江左韪师通悟堪嘱后事乃白于州愿以法席传之四方禅学闻风逺至户外待次毎至宵分擅施委积库司常余百万黄檗山者唐相裴休所施庄田旧赡五百余众近嵗僧才数十而饘粥弗充移师揔之清众日増而资用丰足其为人信向如此江南号为江山佳丽甲于天下其岩岫峻防磅礴千里者庐阜为最梵刹相照其间名古佛道者山之阳则曰归宗据云水之都要山之西则有云居覧泉石之幽皆学佛者之所辐凑统领苟非其人则去者半矣今丽正直院祖君无择河东部宪程君师孟并着好贤乐善之名继守南康军祖召师临归宗程徙师主云居咸率羣官列名而邀之所至选择名僧自随为其羽翼故学徒加众厨廪加丰提唱宗乘言出意表啐喙之机不渉名相或纵或夺遂至无言嗣其法而居师席处名山者不可胜数其服人心如此厥后以舟楫往来衣冠之士至星子者咸欲见之故再莅归宗从众愿也其在峒山时尝自甓寿藏为终焉之计矣后二十嵗凡四徙禅席而终于归宗乃知有才徳者无意于隠显而人自归之名自从之观师之出处真无求于人古之有道者也初以驸马李公荐其名而赐紫方袍皇祐中特恩赐号妙圆大师至和元年十月二十八日示疾十一月一日斋毕辞众端坐示寂十八日全身入塔俗寿七十七僧腊五十一既没六年门人松思以状来乞铭乃铭曰彼上人者　丛林独歩　激扬宗防　慈心广度言发其机　俾之自悟　人得其要　直趋觉路横杖而来　舍筏而去　吁嗟妙圆　人天仰慕
　　广州乌龙山觉性禅院草堂记
　　伽蓝之制室曰方丈十方皆然也番禺之东去郡郛十里而近有山曰乌龙院曰觉性长老僧曰法持剪发为头陁题其曰草堂视其迹似好异者察其所为则禅心而戒行衲中之隽也不游聚落将十稔矣语必诚愿人多信向不祈甘美而鼎餁常丰不尚华侈而丹素无废夫道充诸已伏之必众行敦于内而闻之必逺曰缁曰素未有不始于脩者也或者谓无脩无证乃欲屏去因果混同善恶则与夫愚暗贪恚者何以异哉殊不知无散乱心是无思也无染着心是无为也故虽智空境寂而不舍方便严餙佛刹纳人于善兹所以为众所归也迹之同异可畧矣嘉祐八年正月丙寅行春至此既归而笔之









　　武溪集巻七
　　钦定四库全书
　　武溪集巻八　　　　　　　宋　余靖　撰寺记
　　江州庐山重脩崇胜禅院记
　　夫万寓之大羣动之众佛以溥博之教渊泉之语广譬善导无不入其言含生有知之类人人物物皆蕴佛性犹木中有火本来无覩方便鑚凿乃见光华离暗得明不从外至故无生之説以去纒防有为之法以朂因果二者并施于世随所悟觧归之等觉佛去世后持其説而化于一方者信向逺近视其縁之厚薄云耳大江之南号为山水竒胜庐阜又为诸山之最自东晋以来髙人开士蝉聫不絶山形磅礴三百里寳刹之有名于天下者以十数四方学心之人多归焉学人之至必又能以圆顿一音之教举其机而惊于众者以登法师苟得其人则一言顿觧出生死海刹那顷耳崇胜禅院江南李氏干徳三年所建也逺公莲社絶顶相望渊明栗里髙风接秀左泉玉可以涤纷烦前林蔽空可以乐闲旷真遗世观空者宴息之境也景祐初久虚禅席于是州将而下佥议立刹广询法王之器授之猊座遂得今禅祖珂师焉寺之故居庳陋不足容四方之来一日珂师言于众曰吾以诸法一味离去世间染浄所厌一切差别境界无有少法可说乃能入于如来难思智地然而一切诸善皆由信起不有荘严何能起信若寂然无营则陷于因任止灭之病矣众闻是说翕然从风其堂皇殿庑序闼管库之不如制者一皆新之筑基而饬材陶土而砻石肖像设色众工攸序栋宇轮奂见者起恭师以善教而流布其法以信而募其货以智而役其工自丙子经营至甲申落成轩槛廻合凡三百余楹雕琢金碧皆极硏丽无有逺迩賔到如归其徒之至者寝于斯食于斯闻于斯觉于斯夫见宗祊而起孝覩墟墓而生哀视塔庙而增信其理一也某故史官且师之同郡人故得其实而书之珂师通学识敏少厌荣进壊衣削髪而居丛林不露头角游庐阜若干年提唱宗乗集轴禅録七巻盛行于时时人服其该洽噫自祖法之东流六世而居曲江今珂师生曲江复以心法见于名山古言孔子之后邹鲁多儒信矣哉庆歴五年月日记
　　潮州开元寺重修大殿记
　　金仙氏立空有二教弥纶人天之际以三乗四果开陈渐路其说曰一切诸善皆由信起不造业故种种诸法皆由戒起能摄心故六波罗蜜由布施起断贪爱故百福之报由庄严起无骄慢故所以群生归向如流湿就燥不可御者其有最胜之理乎潮于岭表为富州开元于浮屠为冠寺畅师于僧官为极选又以金仙氏福报性学之说开导于人故其答者如响之应先是寺有罗汉殿者嵗时浸深基倾栋圮压焉是惧风雨何庇乃创是事鼎而新之其募资也毋喜腆毋羞薄同焉者懐异焉者劝归于信而后已由是伐材于山埏土于陶购工于市而布规矩焉金碧之饰雕绘之巧羙梓宻石厥制备焉自释迦金人部从至于五百罗汉之容率饬化而像之归于荘严而已矣又为二楼一储本朝累赐太宗睿烈皇帝御书真宗章圣皇帝及今皇帝御制一县洪钟而对峙之康定庚辰乃始基之庆歴癸未而告厥成凡寺之制完者饬之缺者补之隳者革之凡五百楹为一郡之表三者赡焉既落成逾岭渡江絶淮走辇下七千里以其状来请识嵗月乃书之云
　　韶州白云山延夀禅院传法记
　　昔者金人见梦经像始东而圗绘结构奉遗教者徧于天下既而汉之宗祀废于当涂魏之血食絶于典午西方塔庙岿焉无改大雄之徳何其盛哉迄今千寅恭益众由是王图侯国商闗农井苟有生聚必为浮图大抵南方富于山水号为千岩竞秀万壑争竒所以浮图之居必获竒胜之域也实性大师始来居之絶涧髙风怳出物外隂谷夏云阳崖冬葩故非区区林麓之所比也古者谓穹山濬泽必能兴云致雨以济万民之望故以白云名之观夫髙士逺迹当世非独玩云霞之容同禽鱼之乐而已葢将脱去声利深入杳霭目絶尘累耳防俗嚣而后真性湛然如太虚月旁无壅障乃克通照耳所居髙深所乐旷逺者以此也禅那之学其来尚矣自南北分宗思让异派虽达空照理共归觧而临机接应各禀师模言有体用义有纵夺互相祖习曰为门风然而无善可求无恶可去直指宗门令其悟入云门之教最为真淳实性即云门之嫡也实性者刘主所赐号也名志庠封州人姓陈氏广主延入府中亲问法要有名传灯录庠既即世志文开堂嗣之次曰契本禅师达正次曰达真禅师云端次曰玅光大师云福皆承师嗣法世赐师名厥后有惠龙者鳯翔人姓赵氏今长老常简永嘉人姓徐氏皆什方名徳之选也自实性至今七世矣栋宇加饰焉田畴加辟焉仓廪加入焉器用加给焉徒众加进焉逺近加信焉呜呼今公侯将相之家不过一传再传或当世而絶者岂非道家所忌陈平所识隂谋而害人者耶至于浮屠氏托大义以承嗣而能世广基构至于不朽贤于隂谋者逺矣其可书也遂志其世云
　　南岳云峯山景徳寺记
　　云峯者南岳五峯之一也昔大禹登祭此山得金简玉字治水之要故有禹之行宫虬虬古碑有时见者遂名其溪曰禹溪梁天监二年动其行宫创寺仍赐近田以资僧食以岩栖谷隠之故世所以推而重之者谓其轻去轩冕踈外声利以全其髙者也矧以释氏之谛离蕴去着出生死海以全其性岂犹脱嚣埃易去就而已哉自梁已降代有竒人简文帝大寳中有法政禅师身长八尺布衣一食独宿树下虎兕围绕每一入定輙经累月忽一日风雷震树见神人具衣冠端笏而前曰此宜立坛度人师诺之遂奏置甘露戒坛度僧五万基址存焉陈有髙僧惠勇脩心于此六十余年羣虎旦夕侍衞隋有髙僧善伏习禅智三昧通宿命亦能入定一月乃起常念幽途多苦饥渇乃咒食防饲焉太宗朝有髙僧义本博通经律子史百家无不览者内外学徒顺风庭谒至则开纳深得人望无疾坐亡葬于南岭有防鹤悲鸣绕塔三年而去至广顺中寺主僧启仁被诉防法籍没荘土皇朝建隆元年楚文昭王马氏请而复之尔后甲乙承袭迨景徳中改为禅刹命僧智吉演法领众其事上白遂以年名赐今额焉自智吉之后曰希顺智宣懐荀三世相承矣庆歴末佥议请今长老纯正绍隆法席正师成都人俗性李天圣中遍叅智识深达心要荐居岳麓之法润寕鄊之善果及今居云峯凡三迁法筵皆当世名公今相国刘公资政孙公致仕贰卿刘公而下十余公署防而请之所至缁徒云集且夫无生之说用达于根本有为之果葢朂于精进故悲智异途而同归济度福慧殊报而俱出薫脩所以学心之徒闻言而得要慕教之士覩相而生恭随其机縁示以开入由提唱之余极力营茸塔庙之制华梵相叅扶土而为像度材而搆厦壹用常均不侈不陋七年中为屋三百余间至于县廨庄舍又五十余间皆率减嵗储不外干于檀施此又人之难能也以孙公与某常同南征之役又都官黄君禀岳之秀而聨郡之务故致书求记因不克让而记其世次云至和二年六月日记
　　南岳云峯山景徳禅寺重脩佛殿记
　　佛者号为天人师故像饰以金屋为之殿极尊崇也天下五岳维南曰衡邦之巨镇地多胜境蓺林构室梵刹相望据五峯之正势而旁罗禹迹宻通洞天者有云峯焉晋宋之间名僧继起隋唐而下世有竒人迨于先朝始起禅席相国刘公之守长沙也以莫猺之梗当全材之选旌麾所指巢穴皆空仁翔封畛威轶聚落武功既成民斯安堵于是礼名士延髙僧外脩礼法之要中谈性命之本长老纯正当前席者既而从莅方镇尹正神都入叅朝政遂服公衮直亮嘉谋弼谐元化天下防福固为多矣苐以湘衡旧治古先灵迹岳山之下景徳为最乃奏紫方袍以锡正师复捐俸金以崇殿像初正师之居是寺也量嵗之入约其用而蓄其余募良工伐伟材相厥栋宇堕者完之故者新之越十稔其堂皇庑序库楼寮阁鼎盛者几五百楹惟兹殿制缔构犹缺得相君之教而备焉以恭谢改元之秋而图厥基迨明年冬乃克成之相君之志匪以施材而徼福盖崇乎外防也苾蒭之説盖欲瞻像而起信匪狥乎繁餙也某幸守兹土且辱相君之旧及殿成纯正以状来白遂志其嵗月云嘉祐二年十二月日记
　　韶州月华禅师寿塔记【并铭】
　　月华山西堂琳禅师曲江都渚人姓邓氏少学儒能谈王覇大畧已而学佛以诵经披剃乃游方犹以诗名徃来江淮间博覧广记推为文章僧参洞山自寳禅师寳于江南为禅宗丛林无出其右者见师以大心噐之遂以心印付焉息机南还结庵于旧山之北曰白莲学者闻其名自逺至者无筭州以众状请出世师遁于大洞累月众叩不已黾勉从之师既乡邦之望逺迩信向廪有余粮人有余力栋宇时构树蓺日广江山清旷甲于州域由是搢绅缁素途经江浒无不舣舟造室耳髙论目嘉致人人自得而还四方衲子奔走于路逹心要去为人师者数十人晩年避喧退居西堂众思其道郡以防请复恢禅防者三焉寳林山者六祖古道场也诏择名徳殊名命服以居之漕台以师为举坚辞不行乃即庵自甓夀藏曰吾当归骨于此既而曰生平交游之厚者安道子元而已遂以书来云愿以铭志诿吾执仆以从官鞅掌学殖荒落甞评古人之言曰志意脩则骄富贵道义重则轻王公谓道义内充志意不屈于王公之尊富贵之势不能动其心也此理诚髙犹是介者之谈耳学于大雄氏者道以性通志非外狥止观无着空有俱忘生死不能汩其真况富贵乎鬼神不能窥其迹况王公乎师之行髙乎哉不可跂已乃为铭曰
　　湛然性相本无为渉于形器有时隳他年幻质此于归尝言无佛良遣有知
　　庐山栖贤寳觉禅院石浴室记
　　大雄氏之为教也即空无着之谓性摄心自持之谓脩植因成果之説所以道迷也施财获福之论所以破贪也兹道坦明各随所证自像法东披诸华向风塔庙庄严徧我国土凡所经始人皆乐成者非它也彼既未悟于心姑欲弛贪而出迷当有导师掖而趋善使其然也栖贤寺新成石浴室募众而植因也浴室在寺之西南隅寺在庐山之阳山在浔阳郡之左郡在大江之隂山川佳丽栋宇轮奂梵刹废兴则寺记存焉寺之始创于齐盛于唐赐名于皇朝居之者不以昭穆伯仲相继自智常至澄諟皆海内有名髙僧统其众故建刹启基布金流银日月天宫瑠璃地界霞鲜翼张翕赩相照唯兹温浴屋老不支一之日澄諟言于众曰六时讃唱当务洁斋若尘垢未除则七福何聚欲求精进比丘备其七物不亦善乎时则有浙僧希昱能湛行为上首愿集其事用因縁相一唱而就募得缗钱二百万凿山筑基砻石构堂仍市美材续成外室凡十一楹其浣濯之所苏膏之器罔不具焉自天禧庚申嵗矢谋至干兴改元之初用浮图旧法饭僧以讃其成壬申嵗昱师防某于豫章求文而志之噫佛之性也开示悟人各有所因则知昱湛二开士当于水因悟最上乘入三摩地岂独使洗涤前尘除去七病而已哉按十诵律云昔舍利弗隆暑行化执恼所着有灌园者溉余之水请以为浴此人获报生忉利天由是观之同捐货财成此浴具功又胜彼如佛所説其获福报可思量哉其靡丽宏壮则简而不书聊记嵗时而已
　　韶州曹溪寳林山南华禅寺重脩法堂记
　　孟子曰圣人者百世之师也盖至圣之道髙深广博百世而下遗烈犹存贤者袭其防模学者窥其户牗此其所以日鑚嵗仰归之无穷者也然而道之大者必久而后隆事之美者不一而能具昔者六祖大鍳禅师初传信器归隠海峤混迹弋猎艰难备尝及其建梵宫登师座敷陈真觉开人天其亦勤矣灭度以来四百余载虽千灯继照光徧河沙而布金遗址筌蹄寂寞向非睿哲当天英材接迹讲求世务余力佛乘曷能恢复宗风以续先轨者哉天禧四年前转运使起居舍人陈绛上言曹溪演法之地四方瞻仰嵗入至丰僧徒至众主者不能均济率多侵牟乞于名山佥选宿徳俾其举扬宗防招来学徒制诏曰可于是南阳赐紫僧普遂首膺是命庄献皇太后今皇帝亲遣中贵人诣山迎致信衣禁闱瞻礼遂师得于便座召对移刻陛辞之日赐号智度禅师锡以藏经供器金帛等当时恩顾莫与为比归作衣楼蔵殿以示光宠余亦未遑开缉也遂师即示中旨付荆湖南路愽访髙僧今长老縁师自南岳云台山再当是选绍光正念宣扬了义居者防润来者如归乃击钟而谋曰嗣其业者为之子也诲于人者为之师也子之克劭然后起家师之不严何以尊道此世教之所以壮堂构也日明月暗墙壅户通因分别以见尘縁视顽虚而识空性此梵刹之所以崇堂宇也由是蓄羡余广购募穷山跨谷以求栋干殚能极艺以召匠硕恊定星之期观大壮之象材得以呈其羙工得以肆其巧计广以席度深以筵外像祗陁之居中施狮子之座寻声至者圜立于前如渇饮河满腹而去嗟乎圣不世出故防言易絶昔仲尼生于邹鲁去世未久而杨墨申韩各就其术为异同之论以贼教化所赖荀孟大儒开陈仁义然后君臣上下大伦以笃夫子之道不絶如线况其逺者乎如来生于西域万里之外寂防千嵗教乃东被而语皆重译书不同文故翻经著论得以纷纶其説昬愚迷妄贪着福报沦家耗国弃实趋权亦頼诸祖以实际理地宻相付嘱然后知佛不外求见于自性造恶脩善俱同妄作所以遣空破有不防邪观者宗乘维持之力也不然者天下嗸嗸奔走有为之果何能巳乎初大鍳以诸佛大法眼藏传清源思思传石头迁如是展转相传至今长老缘师为十世矣佛教之来中国也逹摩最后诸祖出世各分宗而曹溪之胄最众乃知道在乎要不在乎先后矣縁师兴元南郑人本府出家受具得大乘之要于汉东祚师遂振锡至于南岳郡将邦伯悉饮其名乃于唐兴南台云盖三啓禅师称为岳中之冠及被朝防乃克归绍本统而肯其基构六祖之道由是中兴矣前所谓必久而隆不一而具者有待而然也縁师状其事请辞錾石以图不朽且予里闬所托故于辞为备云康定二年十二月日记
　　南安军兴福院慈氏观音堂閤碑铭
　　上古圣人以中道御物反于经制然后济之以权西方之教以大权诱俗渉其津涯然后受之于道西教所以浸淫国土千载弥盛者以其权胜者也且复巧于方便起人信心其言过去未来祸福环转显作而防报习异则业殊故有大人之乐诸趣之苦盖所以警贪痴悟颠倒也又所説诸佛菩萨世界名号咸表行而著称见名而知证河沙筭数不能穷尽独以慈悲愿力推贤文殊普贤观音弥勒四菩萨能入生死海中极度羣有同佛智见登佛果位超然于无学之徒为其上首观音以甚深般若克证圆通弥勒以最初三昧故名慈氏或自在神力能施无畏使大千众生免诸苦恼或一生补处受记成佛与百亿天子同其安穏由是賛叹获福瞻仰防祐闻名而不堕金刚系念而咸生兠率着在经具流为善谈华都夷聚罔不归向捐货竭哀靡所悭吝虽事存视听之表难以实求纷起是非之端或生异论然而信心所启不谋同听先已胶固于中矣南安军浮石院者江南李氏保大年中闻僧行髙结庵之地也振锡云游乐兹竒胜剪荆山麓以卜终焉麻麦仅充风雨才庇百年过隙八世相承皆巻道嵓壑休心息迹者耳今住持智应祥符年中乃结前绪以谓独觉小善皆声闻之果洪愿普济实如来之乘况今天下至大含生至众十室之邑必有塔庙以奉薄伽之遗像一刹所建必据溪山以先邑落之胜处钦崇虽广废兴在人不有庄严何以示教不有募谁能同心当勤摄受共令成熟遂倾私楮得钱十万命工计费作为层构上之为阁下之为堂其上望慈氏菩萨拟天宫次补楼阁重重之体其下为观自在菩萨肖寳陁海岸人龙隠见之状皆以大悲含物万行利生大愿坚固佛所称叹将举教以劝脩俾见像而思果者矣散召檀施共树福田羣言响答量力出货堂皇门序四轩环合且是院也楚岭之通衢章江之上津前瞰回波却视层阜脩篁丛布粉觧玉立真物外之絶境也香火之縁泉石之乐居然两适矣工既毕遣介赍书乞铭旌其逺诚乃铭曰
　　章江之源　楚岭之阨　粤有名蓝　字之浮石开榛百年　制度翛然　今得其传　防模乃全广示慈力　众所悲仰　三十二应　观音之像脱门空濶　愿海淀深　利益世间　慈氏之心睟容并列　遗芳克振　庶几来者　防恭起信实义难穷　权言易从　违恶竦善　繄权之功
　　潭州兴化禅寺新铸钟记
　　金皷所以警众也众之攸居非夫疾噪大呼安能齐一必以声宏硕而逺闻者为其节焉京洛之制睥睨置钟节昬晓也舎衞之法众集撞钟节进退也则知钟之为用尚矣兴化禅寺唐景福中所建其营造之因景物之美则寺记存焉国家承天立极四圣继统日月所照罔不丕冐民去兵火之厄将百年矣由是僧徒之博识雄辨者得以佛事率其间故其金璧庄严之像楩柟轮奂之室日完月构时兴嵗广不得不益壮而増华也凡百供器还视初制岂不狭小哉钟之当易宜矣本朝铜禁尤严私无铢蓄僧坊道具官为制而给之惟钟之巨则许入金而赋铜焉长老僧绍铣以易钟事闻州内阁刘公为之上白朝防从之廼募信士得豫章朱氏舍钱二百万为檀施之首众遂响从购良冶于余杭积劳数千工用鳬氏之剂事皆素练以恭谢改元之明年正月三日皷铸于寺之东隅羣僧讃咀以俟其成乡坊士女捐金钱以助其縁自寅讫巳一皷而就越三月陞之重屋防阖郡僧俗食而撃之声闻数十百里真招提之壮观也自镕范及考撃之始予与羣官偕往视之既嘉其工之巧而赏之仍镌名于钲铣之间绍铣又伐石乞词以志嵗时嘉祐二年四月日















　　武溪集巻八
　　钦定四库全书
　　武溪集巻九　　　　　　　宋　余靖　撰寺记
　　东京左街永兴华严禅院记
　　上都华严禅院者故崇仪使文州刺史岑君所创也岑君讳守忠早侍两宫屡使于外欣慕禅学遂发洪愿天圣五年布金易地于国城之东始建精舎以待什方缁旅明年上赐钱俾之构堂以安清众而后架具焉章献皇太后崇其闬闳而钟梵全焉【后以资福院烧香钟赐之】章惠皇太后益其度阁而厨库备焉越明年赐额为永兴华严禅院于左街嵗度僧二人仍令长老住持年逾一纪三易其人而瓶盂弗驻栋宇弗完康定元年乃请今明悟禅师主其禅席师名道隆潮州海阳人俗姓黄氏得心印于汝州琏禅师众推通悟廼膺佥请辇毂之下领防攸瞩道眼既具众心恱从来者如归户外之屦满矣购募檀信日加营缉演法有堂安像有殿绀宇宏壮寺制恢焉接物利人开益既广蔼然徳誉升闻帝聪庆歴二年上始赐重阳颂师即笺注进呈上覧之大恱特赐紫方袍以宠之繇是御书偈颂提纲语句动盈巻轴师悉笺而詶之圣睠益厚后三年复赐大乘颂师亦笺释和进上愈嘉之赐号圎明大师初岑君于钱塘雕造庐舍那佛文殊普贤等像布而漆之工未半而不禄匠氏沦废者六年师乃亲诣余杭用钱三百万命工毕其装绘舟挽而归师既还阙上抚问赉颇复优厚累赐御颂御书金帛香药等频诏入化城殿升座説法咫尺天顔激扬宗要并赐笔砚令进禅颂仍赐御饍衣物飞帛书等就大相国寺西庑赐廨院一区以为朝宿之地寻以圣藻宸翰溢于居室因构阁以藏焉示不敢防近也因赐瑠璃瓦覆之并赐御飞帛书额曰龙奎之阁嵗别度僧一名恩礼加异缁素荣之凡募縁成者由两序而钟台经阁峙焉方丈之室谨宴申也防经之堂励勤修也异其库司慎防请也俨其温浴尚涓洁也僧坊供具罔不辑焉其外则敞车院列僦舍资之给众咸有规画至和元年内出水陆画像五百余轴赐之廼即西北隅剏造堂为供设之所防御飞帛书赐名洪济之殿宣中使押左右街僧道威仪教坊钧容班乐辇卒衞兵奉迎至院嘉祐二年特勑加赐明悟禅师之号恩无出其右者师以为信之所起必始于庄严故不惮于有为也理之所通必去其攀縁当遗照而无着也乃具表辞免不入城阙于今一纪矣丛林之众至者不下数百所度弟子百余人赐命服摠禅众者三十余人于戯非岑君之崇尚佛事无以创其基非禅师之恢宏宗防无以广其制自国朝已来以田衣见上者趋皇闱瞻黼扆则有之矣至若对万乘升髙坐谈性相之实指佛祖之心无如禅师之比者其笺解圣作詶继宸章间发言机直趋觉路宜乎睠赉之频烦也而又髙谢纷华超出名相防心息迹归于无事真佛法之摠持禅门之体用也可记也哉嘉祐四年十二月日记
　　韶州善化院记
　　仲尼居鲁而儒学之风隆于洙泗秦皇好兵而将帅之材出于山西六祖开化曹溪而塔庙之兴布于曲江盖圣贤特出熏而炙之故跂髙慕逺者与习俱盛也韶州生齿登黄籍也三万一千户削髪祠曹者三千七百名建刹为精舎者四百余区岂非祖风宏扇人心偃顺而钦崇者伙乎郷曰丰乐里曰长容北出州治三十里而遥有院曰善化唐朝旧额也五代兵火之后其名仅存雍熈二年始有草茅之室檀越列名请袁州僧皓隆主其熏修迄至道中隆师示寂上足绍縁尸承厥位縁师袁姓亦分宜人弱嵗随隆来及其卒而嗣焉初院在山椒垣壝隘陋自景徳初年縁师乃经始寛平而徙其基掲旧名而署之募资购材斧斤不絶至天禧之末而考室凡十八年间乃得环合立鸱而名殿以安其像度筵而筑堂以崇其法重楼而撃钟以庶乎息苦连而会食以示其容众至于庋阁之司舂炊之所折丰约罔不具焉清溪如帯缭统前左长梁下亘虚亭上覆徙倚轩槛可以优游真尘外之嘉致也又尝于雍熈至道间悉委瓶盂羡余市东臯之田以具饘粥于戯能创其基者父之事也能继其志者子之力也文王无忧于其国以王季为之父也臧孙有后于其家以哀伯为之子也浮屠氏托大义于父子而本非骨肉之爱乃能恢崇堂构以昭前人之光又能捐其蓄积市易田产以贻后世之利此其可书以垂劝也彼滔滔然趋走权贵之门窥伺常住以图割削用实私橐者视师之绩得无愧乎以某尝帖职于修书之殿伻词其实以示亡穷既嘉之因不复让康定元年九月日记
　　惠州开元寺记
　　自汉迄今仅千祀天下郡国之胜游云泉之絶境精庐居之殆且徧矣盖名僧髙士无世无之或光丘壑洗心闲旷山林所以栖息或应现度人随机示化国邑之所归仰日聨嵗续人去迹存此乃钟梵相闻不为多矣有唐开元天子号令翔于四海毎为新制以自张大乃命祠曹州择一最胜寺易以年名冠之俾后世知声教之广被也故天下寺以开元名者必基爽垲据形便祠宇最壮像设最严纲维最亲而不苛制度最古而有序惠州治城之南二里则所谓最胜之寺也古者邑而未郡山犹林莾虎狼宅之肆害民里东汉之末有僧曰文简挂栖此猛兽驯伏因为伏虎台云郡本百越之地汉南海晋为东营郡晋武帝咸寜元年太社青气属天占者云东营有帝王之祥于是以惠管王伷徙封琅琊是嵗明帝始生伷即其祖中兴纂绍实啓祥应于此建刹名隆兴隋文帝削平江左南北一统因得西域舎利徧置名山俾筑塔而藏之又改曰舍利道至开元二十八年乃赐今号奉安睿宗皇帝御容至今存焉兹寺重岗椱阜隠映岩谷长溪帯盘湖光相照探幽赏异一郡之絶故累朝诏择名蓝以嘉号而常在其选郡廷精防经论名徳署为僧职以摠领防衣亦多其人乃知其名实不相浮矣咸平三年以鬰攸之灾悉为煨烬不有废也其何以兴于是即其旧基沿同革异或出自私楮或募于檀信凡为栋宇若干间堂殿若干所扶土设色肖像而争勤捐金弛具不谋而同力禅徒律学各有攸居初寺之名舎利道塲也有石刻以志其本末昆岗之焚字无完防及其造四十余年矣遗缁故老存亡相半陵谷之变将无纪焉以某尝登东壁之府倦游而归佥来乞词以为后观由是询邦志采耆言笔之于石以备遗逸康定二年龙集辛已六月日记
　　韶州月华山花界寺传法住持记
　　人之大伦在乎三本父者生之君者治之师者教之父子天性至亲而不易君臣同体至一而不可择惟师则不然去就之分视徳之轻重故无位而尊无赏而归者道之所在云耳子夏之居西河康成之处北海传经着録不异洙泗岂有督之者哉金仙之教被于中国及心法西来百年之间传至大鍳而法斯溥矣月华山者招提惠朗禅师演法之地也招提视大鍳犹曾祖父也大鍳门人髙第者庐陵思衡岳让让传大寂居江西世呼马祖是也思传希迁居南岳之石头建中正元间方袍之学心者江衡千里道路如织亦西河北海之风也石头之入室者有大小朗招提为大朗以其不出招提三十年故号招提朗然其门人刘轲为之碑甚详云朗曲江人俗姓欧阳氏年十三于州邓林寺出家二十于岳寺受戒既而曰戒岂律我哉乃徃龚公谒大寂得佛无知见之説遂归于岳昼操井臼之役夜与其徒发坼齿键石头即世终防乃去正元十一年将游罗浮途次曲江之都渚乃曰兹地清气盘鬰亦足以栖神矣遂驻居之四方学者寻声而至无虚日矣招提既没众散而寺亦榛废其后百余嵗当刘氏称汉于南海也有实智禅僧清裔者自范金铜罗汉像十八躯进献刘主中宗因得延见引问之际器识髙逺刘主乃于碧玉殿备浮图氏威仪俾裔升正座説法其主自处西向聼之仍俾奉罗汉像自铨胜地以图熏修乃即招提故基置寺以国命赐名龛其像至今存焉实以癸亥年来至壬申为乱兵所害其徒光政继主其院三十年真宗皇帝即位改元之嵗赐寺额曰花界四年光政因众命以院让道寻再为什方居传八世至今长老琳公景祐元年以州命而尸之自正元十一年至是嵗凡二百四十三年自招提至琳公凡十二代以其属自相传不敢处师座者五余则以国命州命众命凡有所宗者七世焉然而学徒或来或不来所谓去就之分视徳之轻重也琳生曲江都渚邓姓祥符初寺为外火所延一瓦无完琳公时在徒弟中与知事辈戮力营竪既而叹曰识心逹本是谓沙门何泥于有为耶乃优防江淮徧叅师席初慱通内外典攻诗属文所至推为文章僧寻复悔曰多闻亦病耳遂讳作词章洞山自寳禅师见之曰此大乘器也既印其心又欲以院譲之让皆不受还曲江于方山结庵而居今所谓白莲庵也漕使郑公载防名以请之再辞不免升座而学人四至完旧创新无物不具植茶树果给众皆余此又余力于有为也因书其始末云年月日记
　　韶州光运寺重修证真照寂大师塔铭
　　世称佛为浮图氏盖即其塔而名之释迦在世説法时云有过去多寳佛塔从地踊出则知塔之名制尚矣所以严事古佛之道也佛去世后舍利子塔徧于大千祖师西来全身之塔布在中土且夫气聚而形全神散而体壊有生之同患也佛以自在防其心故湛而常寂以定力持其身故没而不朽此其所以示至虚无着之性成金刚坚固之体者欤何其千百年间造化寒暑不能夺而变之耶光运寺塔者奉安照寂大师坐亡之全身也大师郴人朱姓讳道广真性等空大慈利物愿力深广存亡以之含识防其润泽故归仰亡替唐天寳二年禅坐而终门人瘗而异香满室乃奉其全体覆以香泥龛而藏之建塔于寺嵗或大旱民徃诚请则获嘉防如逺壑之应声也是寺以隋初建刹故名仁夀台及大师居之世呼广和尚院至广明中刺史谢公恶其斥贤者之号遂以年名加之曰广明院刘氏专制南海谥大师曰辅圣又命其塔曰寳元寺曰光运每嵗同六祖真容并以龙舟迎至广内又益其谥曰证真照寂焉开寳中王师既克广州遂迁其卒于京师不乐北迁者相率为叛寺塔罹鬰攸之祸而睟容独存厥后虽构缉遗宇力不足而屋之天禧初寺僧尝欲募众兴复兹塔始基之而不克缔构二十余年风隳雨蠧栋干斯壊曲江素号山川竒秀而复熏以南宗之风由是占形胜依邑落而树刹构舎为精庐者差倍他境缁衣之徒渡江而来不之衡庐则之曹溪故其挈瓶勤道路探幽深者亦差众诸部郡人根性好善者复以谈空乐施为胜其缁徒之守戒行兴佛事了宗乘者各以其气相亲今天子以寳元受册之明年郡郭耆夀等列名请晋康郡僧徳诚南康郡僧智润共主营造之事诚润二开士游方十余嵗常以率导喜舍所至开信既允众诚四方闻义乐出财货唯恐在后凡为塔三级藻井黼帐髹柱绘梁层檐之上响以金铃防疏之外周以庑序越一嵗而工毕其告成也乞饲书之予观大师石刻行状云持盂所得同之一器先饲贫病然始自飡均以精麤等其丰鲜又曰吾食于人得不同病于是感通致雨以救嵗旱集是二美推之于仁义之途则古之博施高行君子何以尚之岂独以佛事为佞乎因序而铭之不惮烦以示于后人施无贵贱　饭先贫病　慈悲普济　十地齐圣仰食于人　即同其忧　言行相副　千古扬休性如虚空　无住无去　睟容俨然　金刚坚固黼坐照日　宝铎鸣风　深诚感众　开士之功
　　韶州南华寺慈济大师寿塔铭
　　天下伽蓝以夏腊继承自相统率者盖万数焉田郡县之令选于州乡以领其徒者且千数其名山福地奉朝廷之命择于丛林以阐其教者无数十焉菩提达磨心法东传以衣为证止于大鍳故曹溪之比又加少焉今皇帝嗣统之初也奉母仪内助之慈尊释氏西来之教诏于衡庐择人绍隆祖席佥曰当今雄辩通识无逾云盖禅师者湖南按察使即以名闻诏赐命服师号以宠之俾择名僧自佐禅师名寳縁兴元人游方至随州参智门禅师祚投针契理得意忘言以心印心不烦机接遂为之嗣即云门之嫡也寻领众居唐兴南台云盖皆南岳之名蓝也黜空破有不渉名相临锋迅发直示宗乘诸方称伏谓之禅窟故诏防求人无敢先者驻兹山殆将逾纪一音演说四方流布众中得法而去者多为人师其机縁语句门人各着序録此不复记教门崇建规制鼎新可谓祖堂中兴矣既而叹曰嘻止矣佛言世间出世间法备矣山河大地有时而尽况于人乎虽性空无着体质当有所归愚夫以死为讳小乘以槃为乐皆非中道吾其自营夀藏以安时处顺可乎旁凿竁道上为堵在寺之西南二里而遥因僧惠实砻石乞铭以志之其铭曰
　　拘士烦思　以身为累　达人静观　如幻之寄花叶盛衰　根性不隳　见闻觉知　岂藏于斯
　　筠州洞山普利禅院传法记
　　近世分禅律为二学其所居之长禅以徳律以亲而授之以徳者选于众而归之者亦众夫言徳者非世所谓徳也以其等空妄超渐次出死生可以为天人师者耳故祖祖孙孙称佛嗣焉筠之望山曰新丰洞有佛刹曰普利禅院唐咸通中悟本大师始翦荆而居之悟本得心印于药山俨俨得于云岩晟晟得于石头迁迁得于青原思思得于曹溪能是为六祖自释迦如来二十九世而至达摩传中国五世而至曹溪又五世而至悟本凡三十九世矣及悟本之即世也得法而去者道全居中山道防居青林相继来嗣之悟本又传曹山寂寂传道延居鹿头及道防卒鹿头又续之鹿头延卒其门人惠敏袭之惠敏卒嗣和尚自浄业来继之李氏之称国主也觉海国尊师啓大道埸于金陵之报恩其嫡曰文坦被黄纸诏书赐号大沙门来统之云门真禅师之上足曰清禀亦奉主命来后之禀卒而豫章彦闻因之及彦闻而衰矣輙以院付其徒檀越不可乃防请九峯守诠绍之九峯亦本境之名蓝也移法席至是山五年复为庐山栖贤所请而去诠传曲江晓聪聪传合淝自寳寳又传曲江鍳迁绳绳兴之寳师得法于黄梅聪与迁皆云门之嗣孙自悟本主迁或絶或承凡十三代诠徙栖贤寳徙黄蘖自聪已上皆终焉悟本讳俍价越州诸暨人姓俞氏年十二师事五泄二十一受具于嵩山睿律师慕南宗之学南游江湘得云岩而事之终其身毕防而后去遇武宗之诏遂民服隠于箕州及宣皇御宇乃复僧仪南至髙安之所丰洞邑豪雷衡之山也见其泉石幽竒乃曰此大乘所居之地言于雷氏雷氏施之初山多虵虎师庵居一宿虵虎尽去至今山无虎焉留居十八年名声四传来学者五百余众坐谈立悟虚来实去者不可胜数闻京师天子赐咸通广福寺额并一钟焉寻以咸通十年三月顺世先期其日期至而去徒众环泣师瞑而复觉曰心无所依是真修行何有悲喜勿惊吾也复令为斋七日乃具师食讫沐浴安坐敛容而化葬于山之阳勑谥悟本大师塔曰惠觉之塔师能攻苦率众衣无防卧无褥炉无炭室无烛故后世以简约相承焉集大乘经要一巻行于世中山全姓宣氏常州人以其甞居隽水之中山故号中山和尚中和二年镇南节度使钟传实召以来景福二年避防于分寜制置戴尚书迎居龙安院明年坐亡于龙安归葬寺之东青林防姓陈氏杭州余杭人初谒悟本悟本曰此子向后走杀天下人广初抵南郑遇贼巢之乱驾幸梁洋时有中贵人姓第五者见师瞻视良久曰此是法王非同龙象也自汉东之青林亦钟镇南召之天祐元年灭度门人録其语三百节为玄机示诲集鹿头延姓刘氏福州长乐人江南武义二年自鹿头至凡三年而示寂全身瘗于寺南赐谥洪果大师塔曰惠光之塔敏姓李氏蜀之华阳人从洪果来及其终而代焉保大六年迁化嗣姓周氏同郡髙安人金陵召见深加信重干徳二年顺寂塔于惠光之北坦姓呉氏建州建阳人李主以其国命命之凡四年而终禀姓李氏泉州仙游人李主召入澄心堂集诸方语要凡十年又俾来继坦焉彦闻以疾而间其位故衰凡三年而卒诠金陵人自九峯来居五年大壮其栋宇而新之既赴栖贤之请以首座聪嘱檀那及其众众从之请于州州从之聪姓杜氏大中祥符三年实应是命于山之东北手植松可万株凡植一株坐诵金刚经一巻常自称栽松比丘今号其地为金刚岭云聪临终而让寳如聪之始聪之终也遗诫于其众无服衰绖哭泣吊慰一切絶之其寺之兴也诠始缉之聪又能经纬至寳而纪纲大备焉寳姓呉氏开堂十六年未尝出院门自江湖之南及岭之南二十余州闻其名者嵗奉钱共数十万以供其堂其为人信向如此亦种杉万株皆手自培斸同郡有黄蘗山某院唐裴丞相休之功徳院也歳入丰而主者侵牟之众食不足思有徳者为之长景祐泗年自太守而下列名请其行又俾其自择人而付之得迁焉居黄蘗未十日四方至者仅百人盖其道可师者邪迁姓某氏亦能守寳之规而不敢加焉某上书失职来是郡得其传法之次叙而记之景祐五年龙集戊寅正月日记
　　惠州罗浮山延祥寺记
　　名山大川方域之镇必借异人以光其图牒逹才通识稠众之表必托有为以播其绩用二羙胥副今为难罗浮山者越之望也蓬莱一峯尧波所荡附丽于此水经之恠録也良常诸洞呉郊之秀岫穴相通真防之秘谈也曰浮屠西来蔓延中国塔庙严餙徧宅形胜兹山精蓝十余而延祥之基最古梁朝有头陁僧景防不知何许人薙草屋之号焉朝游南海暮宿罗浮大同中始建寺额以其峯顶二石望之如楼布金所居适在南峯之下故以南楼命之唐开元二十六年西域僧干末多罗以鐡肖释迦真像浮海而去番禺天寳二年中贵人何行成以祠事将命遂迎其像置山归以珎柑入贡因得御署其门曰延祥之寺仍开明月戒檀于寺之右凡岭之南落髪壊衣者悉受具于此武宗朝例削其籍咸通恢复而地归中阁别掲南楼之名于山之西延祥造苦晚故久不竞然亦不敢父子私自相传必择什方名徳尸之以俟来学初鐡像之来也扶土以具其四体及祥符初住持僧彦课乃购金雇工易之以鐡而像始完彦课卒州以舆议请今长老云逹绍隆禅席逹师桂州阳朔人防聪悟师事同郡禠禅师既削髪即游方至筠州洞山寳禅师付以大乘之要既而曰生本无物何有本乡悟在于心岂须戏论遂优游南行至于海上有黄龙洞者山灵絶境人迹罕到可以逃声名去思虑于是结茅而居期于自得而已俄而学徒推戴以登师座既尸其徒则专其忧括囊而来者居于我乎安持盂而求者食于我乎仰于是募信心以施其财召匠指以利其器审髙卑靣平旷凿户牗陶瓴甓取于坚完不务华丽日廪嵗资悉得其度康定元年逹公自袖其状至于曲江俾予书之归为福地之识明年予因经途诣山于其南得张鸑之碑而知其名之始于其侧见明月之坛而知其制之古于其堂闻逹师之问答而知其言之当乃曰道如是书之无愧词康定二年六月日记
　　循州新脩白云山普安寺记
　　大防氏之教也国无中邉俗无同异人无耆防士无愚智闻其名氏率用信向非役而随非威而济苟有喝导亡不响答万家之都十室之鄙必立塔庙以寄瞻仰谁其尸之选在贤者稽其类防其萃推之于众无虚授焉龙川郡者汉之名部越之沃野地近鱼盐之饶士多江海之乐故其资奉易足而怂慂易劝且浮图之道也俾人出贪网断爱防守净黙慎熏染广方便重懴悔俗所以闻声而乐从者以舍恶径而趣善途也古有兰若曰普安居子城之西隅州人之所崇植也天禧中遇鬰攸之灾煨烬无余惟老释曰智珣相土于闲旷之野得白云山焉掘地数尺有古石像七十余躯亦精庐之故墓也始鸠工而珣即世州将吁众以今住持僧徳广承其基焉防其屋以藏像猊其座以存法列鬲而烹以示均撃钟而食以来众皆古之制也尺椽片瓦力所收焉茂材修干手所植焉呜呼今夫士庻百族以天性之笃血食之重鲜克数世恢隆丕烈者亡他术焉昵于亲耳浮图氏则不然邑择于邑乡择于乡超登其良以绍耿光緜世而益昌者此其所长也广师本郡人张姓受业于圣夀寺受具于南海之祖坛出继珣师于白云山择其良也嵗在阉茂抨圗逾岭谒志揽其实而书之云尔庆歴六年七月八日记
　　袁州仰山齐长老夀塔铭
　　天下地有形胜境有清旷必建佛刹以为民福盖自汉明已来像教东被日崇月衍栋宇遂繁及乎心印宻传宗风寖盛通人间出学者云趋所以名山奥壤必安清众又常推择人誉以崇善继凡寺之兴衰众之多寡系乎师徳之厚薄耳袁州仰山者通智大师之法席也通智讳慧寂曹溪之裔孙沩山之嫡嗣陆丞相云仰山龙纵于江西是也蹑履来游者不下千人于是号为小释迦学徒之盛诸方莫此迨今长老智齐十五世矣齐师安州人俗姓某氏徧游名岳得法于栖贤諟禅师于是息心居庐阜三十七嵗庆歴中仰山虚坐转运使齐公廓询于缁素以师应选三空四病示人以要啐喙之机间不容息或纵或夺至者忘归住山凡二十年悟而去者亦多矣乃于集云峰下自为寿藏而种松千株且示世间之法无所染着皆如幻住死生之理无所厌苦皆如梦觉何必语言然后为学惠阳僧智清以其书及其直来且言师之行也如此因其归以铭寄之
　　圣凡一性　死生一息　悟者一言　顿超凡域湛然常存　无丧无得　千株松下　来者之式
　　潭州太平兴国寺新建戒坛记
　　儒之所先曰行释之所守曰戒行不修则五常无以立戒不持则万法无所依故曰行与戒皆所以制恶趋善防非止过之本也西方之教尤为精严佛住世时祗树园中既有立坛结界之制摩腾东至仪尚简出俗之初三归而已魏正元中始有律师上言戒法宋元嘉已后扬都乃盛甘露之名方等之义随处建立流布渐广岳渎要会南实长沙衡湘之旁缁流剃染白四羯磨咸于兹不得不壮其度也旧有戒坛在明行寺律众所居甍宇栉比故于肘量防为隘焉城中寳刹曰太平兴国者占上胜福徳之地有山居闲寂之趋兴化长老绍铣丛林之选四方响信所猖响臻安抚王公俾其新之由是商律仪讲求教防宇量既广坛塔皆成得五印经始之规有四天拥衞之相俾夫受圆具者登降之际知此戒体众善所生七证严肃三业清净于戏惟善知识常利世间而作种种饶益不轻末学而示以威仪不住无为而长于诱谕非名誉利养之徒所能及也既而俾蜀僧齐善赍书丐词嘉其勤修行愿増长成就一切佛事无有休息可记也矣故书其年月焉












　　武溪集巻九
　　钦定四库全书
　　武溪集巻十　　　　　　　宋　余靖　撰制诰
　　秘书丞直史馆知谏院蔡襄可右正言直史馆知福州
　　勑具官某朕纂承洪緖惧徳不明博延忠果正直之士列于左右补其不及尔以文雅选在图书之府而劲正之誉逹于予闻故自众人之中擢居谏诤之列果能謇謇匪躬以弼于违而云报国之勤可图事亲之期有限屡形封奏乞便庭闱朕忍以好谏之心而违尔就养之恳是用特迁谏职归领郡符外则为尔亲荣又知朕之不厌直言也乃身虽在外乃心无不在王室尔其勉之可
　　龙图阁直学士文彦博可枢宻直学士知益州
　　勑成都古之建国其地险逺其俗富奢机杼纂组号为衣被天下而又西迩卬莋南接徼外故常择近宻之臣当抚御之寄具官某外和内敏才周识逺顷者将漕并土民不告劳繇是分之虎符付以戎律兼摠貊道以抚夷落威信克着号令甚明来者慕其绥懐倍者不敢侵轶二年于是境域以和故宜假其才谋移莅丛蜀迁之羙职以示优恩尔其无贪寛厚之名无习苛刻之治谨尔条教休息吾民则得良牧矣徃服休命可
　　龙图阁直学士左司郎中知并州兼并代经畧明镐可右谏议大夫
　　勑国家遣侍从之臣居统率之任盖俾其外宣戎畧下恤民隠庻其临机制变全师保胜而无遗防也具官某体识沉粹谋虑周宻屡委方面而州境以清专督餽运而邉粟以阜唯并汾之要壤控戎索之冲道向择周才以当重委士卒乐用如倚长城羗胡畏威未尝近塞虽刁斗不撃而候甚明偏禆同缓帯之欢朝廷得髙枕之寄嘉尔茂绩属于朕心延登七人之列仍总三军之令尔其无惰而志无骄而卒使夷落懐附而邉隙不啓则朕之委任有所頼焉防兹休命可
　　吏部尚书知亳州夏竦可资政殿大学士
　　勑朕以君臣之义股肱同体进退之际恩意固深厥有诚请实用嘉尚具官某才识通茂智虑周详尝登辅弼之聨徧歴内外之任顷以羗戎倍惠关陇宿兵遂由喉舌之官付以节旄之宠谅忧职而成疾遽乞身而愿还是用改以方州迁其旧秩今覧来奏言其有瘳更思竹帛之功请就邉防之寄朕方四隅罢役二虏讲和顾彼坛陲无烦旧老嘉其志尚推以恩荣以其尝预机衡乃迁此职当体予意徃哉惟休可
　　翰林学士礼部郎中宋祁可吏部郎中
　　勑朕慎柬俊徳延登近署典司命令侍从帷幄所以宣邦国之大谋访古今之髙议所懐忠实率多规补宜増秩序以宠材杰具官某通识照逺人之仪表懿文髙世学者宗师而自雍容朝闺领防儒馆奉常乐志东观史编执简撰述厥勤茂焉内阁以对右省更直咸推望实益见材羙登王室之署劝金华之讲每观通博之论愈知逺大之期集课迁官固有常制羽仪之用朕所望焉践修厥猷徃服休命可
　　盐鐡副使吏部员外郎鱼周询可天章阁待制知成徳军
　　勑中山近胡常山为之唇齿国之屏翰此为冲衢必择全才以兼文武之任具官某体识沉厚谋虑精深豸冠弹非则权豪共慑牙筹佐计则财用皆丰言无瑕玷动必详练故宜延登内阁之班出领列城之寄尔其外修民务内寓军令召南之风方叔之任其兼之矣徃哉汝谐可
　　兵部郎中李宗咏可盐鐡副使
　　勑司防之府匪才不居任人之方求旧惟允具官某深识夷旷雅性通和簮白笔而立朝登轺车而问俗咸着羙绩间于周行尝佐邦计实迁嵗律三壤成赋九政均财备见其勤克谨于职遽【阙】吏故出领方州事资练习是用俾其牵复书不云乎三折肱知为良医汝其徃哉可
　　左衞上将军致仕杨崇勲可太子太保致仕
　　勑朕嗣守洪业责成辅佐故于劳旧之臣恩意至厚具官某顷事先帝逮予冲人入当机务之烦出领鼓鼙之任顷縁子累罢其虎符虽在退休之年授以环列之秩示从薄罚以肃羣臣今以燔燎礼成蓼萧泽广尚授【阙】印之重俾登储傅之荣不次之恩汝其自省可
　　郢州防御使魏昭炳可复观察使
　　勑朕丕承帝图夤念祀事祼鬯宗庙柴燎紫坛还御端闱涣发大号旷荡所及滞淹必振具官某器度宏逺体识和雅谦恭自牧肤敏可嘉生于勲徳之门不习绮纨之气早登膴仕尝委廉车当折冲御侮之任有辞难即易之请俾从降秩用励临戎就第而来闭閤知惧宜防茂渥涣前荣勉思竹帛之勤以酬雷雨之泽
　　秘书丞集贤校理孙殿中丞秘阁校理晁仲衍并可太常博士
　　勑某等国家开图书之府应奎壁之像所以游英俊而待材用也居是职者官无定员结课进秩固有常制富文博学懐温厚之风仲衍名家令器着秀翘之望并列馆阁能自修饬奉常清要礼乐是司书劳叙迁徃服休命可
　　权府推秘书丞秘阁校理杨孜可太常博士
　　勑某国家分职事以待材俊苟称其任必躐等而进之其官之本聨则叅用古制三嵗一视其庸而改其秩以尔文思豪健识虑周敏叅道山英俊之选赞天府浩穰之治烦而试之悉着成効奉常之属实典邦礼清途所渐勿怠祗钦可
　　殿中丞曹頴叔等转官
　　勑某等国家执八柄以驭羣吏董之以事任辨之以名品善则赏之以劝能者尔等悉以俊器久登王官知朝廷爱民之体得循良御事之要佐职专任咸着能声容台尚局各迁华秩用示襄进徃服嘉防可
　　右正言秘阁校理孙甫可右司谏知邓州
　　勑朕稽式治道渇闻谠言必求端直之士以居谏诤之列庻补阙漏期于无过然而臣子之节忠孝为本厥有诚请难于重违具官某学通古今识照治乱智度纯粹议论详正文该史野行周忠信早预书林之选属讲容台之仪知其懿实延登左右有犯无隠朕甚嘉之今以卜附先茔愿守便郡朕不欲夺人之恩以自助是用増秩本省分任要藩夫偃息而爱民与夫从容而纳忠其道一也汝其朂之可
　　刑部郎中张铸殿中侍御史刘湜并可三司盐鐡判官
　　勑某等昔者管仲以盐防而强诸侯建元置鐡官而佐常赋其来尚矣因山海之利足邦家之用必资干吏以赞计筹以尔铸器度沉厚当官有清勤之节湜才具通敏立朝有謇正之风临民而简易不苛参画而浩穰称最并登司防之府庸谓擢材之选勉励而守以荷休命可
　　内殿承制知防州陈宗古可供备库副使
　　勑国家列郡国之官分军民之政惟是亭障徼道用武之地必择材勇兼领戎戍具官某资性果鋭名称着闻任以方州用观器畧巴防旧壤蛮獠杂居委之绥寜必选其材着于故事必进其秩援此成例于以推恩尔其安民抚夷以肃邉事无坠兹宠
　　前宿州临涣县令曹起可特授单州长史
　　勑某书曰宥过无大刑故无小盖用法之意期于大中越有附轻之科宜啓自新之路以尔顷在官守抵于刑书遽自隠藏遂以名捕近者按举之吏颇为辩明如其本原特示矜恤处之散秩俾其自思无怠省循以荷昭洗可
　　光禄寺丞签署并州军士判官桞澥可著作佐郎
　　勑某吾自邉陲宿兵以来思得髙材强识共图军事故于帅府之所慰荐率俞其请冀用人之路广而谋国之事精矣以尔词章秀异识畧肤敏向者枢臣宣命于海之东其称干能数人而已尔在其选固已可嘉今着迹效所宜甄奨吾有髙位惟待异才自朂图功之心庻成举类之羙
　　都官员外郎知宿州李明允等一十四人
　　勑某国家设四善二十七最之令以辨羣吏之治自九品已上京官厘务于外者率三嵗一结其治状有司以闻而登进之示天下之不私也尔等防名仕籍咸着吏能或领牧守以宣王风或分县邑以勤民事賛賔画均国用者亡不成绩吏今以尔状上其劳当迁推恩报劳勿忘祗荷
　　濠州钟离令李覃可中舎致仕
　　勑某七十而还政于君传事于子古之制也其能引止足之分而从退逸之乐者必优其秩而迁之尔久服官政今请老于家而追古人之风吾甚尚之
　　安保衡可大理寺丞知县
　　勑某朕常思静退守正有行之人而用之以激浮薄今枢臣将命抚视邉徼而言尔徃辞王官归视父疾内行可尚兼有干材大臣差助吾意则静退之士不能违矣其善抚吾民无误而知可
　　殿中丞士建中可依前官
　　勑某等古者人臣有防三年不呼其门所以伸其恩也尔等纒风树之悲有栾棘之慕嵗月其逝法当还台贤者不敢过不肖者不敢不及国之典也往践兹命可
　　太子中舎王致用等六人转官
　　勑某等国家命官以古名莅事用今制寺省之职率不厘本曹之务而分任内外以视其成尔等各以器能出领事任或布慈和之政或称干济之才考于有司悉应最令升荣朝绂进秩春坊咸为叙迁恭服休命
　　供奉官张秉王祖礼并授内殿崇班
　　勑国家承平日久而兵不习战人不习勇自西羌犯邉嵗用戈甲固常购募果敢访询智谋思得竒俊惟恐逸漏徧诏近列各举所知今其应令以尔为荐更询绩状颇见勤劳即登诸朝以示优宠尔其抚而士卒练而师徒毋贪功翫防善修戎政无忝尔荣可
　　陈州观察支使聂开可著作佐郎
　　勑某国家体貎大臣作镇近辅贤其賔佐荐闻于朝询之天官则称其才者多矣即其幕中授以清秩所以示吾宠待故老之意又欲其婉画诚有所禆可
　　大理寺丞知陜府芮城县李昭逄可右赞善大夫
　　勑某国家自西鄙屯师关中之邑颇当饷道思得贤令长以均其力役受诏者以尔名闻从其荐延以百里今着最状能字吾民序进东朝用示褒宠可
　　前济州録事叅军监汾州永利西监武肃可大理寺丞
　　勑某国家设盐鐡之官所以笼地财而佐国用克举其职则宠嘉之盖旌其能非专于利以尔办事之力体吾爱民之心则无忝矣可
　　武安军节度推官监延州入中仓冯经可秘书丞
　　勑某国家自西羌旅拒以来所颁爵赏尝在绳墨之外虽所以收积俊乂盖亦优礼帅臣尔自掌邉庾能足军食帅臣慰荐称尔之才故不还天官之选即加仙省之秩越次之宠无怠前劳可
　　司勲郎中知洪州卞咸可衞尉少卿【十二人转官同词】
　　勑某等汉制郡守诸侯相考理迹之尤异者就増其秩不易其任国家分命庻尹厘职于外必集其课而黜陟焉古之制也尔等悉以材敏闻于朝廷班宣诏条省察风俗能着治状合于功令故嘉其最而宠之官卿寺郎曹金闺之籍递加名服无怠恪勤可
　　秘书丞邠州通判王稷可太常博士【六人转官同词】
　　勑某等国家以三载黜陟八柄予夺总摄羣吏抚寜庻民克着善状则用嘉宠尔等或词藻敏赡或学术通博题舆而赞郡条操刀而专邑治莅事赋政人得平一集其嵗课率应迁格尔其毋贪名誉以希进毋畏髙明而弛令吾不吝爵赏以待俊乂抚我赤子予而懋官其勉之哉可
　　礼賔副使张岊父义政可太子清道率府率致仕
　　勑国家因邉鄙之耸宠守战之劳嘉其事君之忠式懋及亲之宠某官张岊父义政勇敢之气老而益壮顷嵗西贼轶我障塞能率宗党共登城陴身被金疮口不言伐今以弼臣之请子舎之贤因其挂冠之年宠以垂之秩噫予非私于而家盖欲壃之人知图功报国之荣也可
　　张岊母窦氏封县君
　　勑人之至亲莫甚于母子至行莫重于孝爱縁情推宠所以劝劳张岊母窦氏母教以严家庭有肃早勤三从之善朂成诸子之材宜畴汤沐之封以示闺门之训可西京左藏库副使桑宗望可文思副使差充河北防邉安抚都监
　　勑具官某国家以北平拒马为塞积有年矣胡人通欢轺车不絶于道武事之备未尝一日懈之故择知兵谋晓时务者置使以统于堡障立佐以同其规画以尔将家之子胆畧过人屡经烦使颇闻勤荩是用迁之职秩徃防塞垣尔其抚士卒谨斥侯无起邉隙以副朝命可奏举人前韶州乐昌县令贾太冲可大理寺丞
　　勑某国家视民无逺近之异必择慈恵明察之长以抚安之尔字吾民于服岭之外而能平狱寄恤时务百里安堵有闻于朝宜升京署俾渐荣路其无怠前志以服休命可
　　乐夀县主可进封郡主
　　勑九族以和国家之懿二姓之好典册攸重宜推茂恩以相嘉礼某柔闲自立淑懿有成既在及笄之年将从鸣鳯之兆苹蘩修洁宜为妇顺之光汤沐升荣更益封君之号可
　　著作佐郎叶纲可秘书丞
　　勑某国家考课之令着于常典赏善罚否吾无所私尔文学起家慰荐迁秩求之以备不能无瑕俾増年劳盖示国法命之叙进犹践前言书云令出惟行不惟反此之谓也尔其恪勤无怠荷兹宠荣可
　　内殿承制刘懐懿可供备库副使
　　勑国家稽式旧制叙进羣官有劳必録无善不显尔久登仕路列于朝班莅事精勤老而益壮考其理最升簉使聨赏在必行无忘祗荷可
　　又自副使改右衞将军致仕
　　勑朕少而用其才老必赋其禄又迁其秩叙以优其退闲具官某忠而能勤老且不懈邦国之奏绩状可称嘉其止足上还印绶俾从内司之重特升环衞之职勉荷恩宠以遂休寜可
　　西东供奉官閤门祗候知顺安军焦宗庆可内殿崇班
　　勑某国家制坛守守亭障欲其将卒偕练号令必行上下相亲动作相信详择材武以久其官以尔尝领郡符徙治军垒习知备胡之术克勤御下之体大臣保任称之为能是用迁内朝之名品示邉城之委寄尔其谨候完器备无贪功以生事无玩防而轻守勉思树立以荷宠荣可
　　大理寺丞陆经可责授袁州别驾
　　勑某国家制刑之中率乂于下俾其畏忌以自祗饬尔以词学见称列在台阁不能淑慎贿交于民白简奏弹覆验明着宜从左讁以示常刑可
　　刑部员外郎集贤校理薛绅驾部员外郎王正已太常愽士蒋安石殿中丞杜术阎革等转官
　　勑某等国家设耳目之官按举吏职分牧守之任宣导王风至于佐治一圻专董百里皆择材士俟其成绩而宠嘉之以尔绅等器度和雅望实休懿咸以台省羙秩出总庻务或埋轮而清列郡或分虎而守名邦或题舆而着善声或驯雉而彰异政集其嵗课进以官聨予不吝于恩荣宜各思于报效可
　　奏举人前常州司理叅军马实可著作佐郎
　　勑某国家严资考之格广荐延之路察于众好冀获翘楚以尔久服官政勤荩自饬庻狱审克郡无寃民章闻于廷宜用升进罔怠所守以荷成命可
　　三班奉职王良臣可南京柘城县尉
　　勑某丞尉之官其品虽卑而差用清流朱紫可别故儒素之士得之为荣尔本名家而补右职心苟不乐何能安人改佐百里兹为茂宠其谨奉家法无忝休命可奏举人前防州録事叅军辛终吉可著作佐郎
　　勑某国家分命天官专领选事外诸侯之举尤异者必视其绩状而考进之朕亲覧焉以加奨擢惟尔文辞登第廉谨宿官州县勤劳备尝之矣宜升清秩庸劝吏能夫少而有志者老当益壮汝其勉之以蹈荣路可
　　著作佐郎何渉可秘书丞
　　勑某西贼俶扰自悔祸延安帅府能称朝命以通其意而卒来讲和羌夷柔顺邉鄙寕息尔之周才实参戎事帅臣称荐深所嘉尚苟得尤异而迁之不必累其嵗月求贤若渇朕甚慕焉宜坚尔诚以服荣命可
　　广南西路提防刑狱虞部郎中李永徳可金部郎中
　　勑某夫天下狱讼多矣专付郡县之吏则恐鬰滞而不伸尽俟朝廷之报又虑填委而为累必择明察总其纲领以尔尝守一郡而寛猛得要俾察庻狱而按视必精果当厥职而民无怨讟结其成课升之左曹勉荷恩荣以副钦恤之意可
　　礼賔副使权环庆路黔辖张建侯可洛苑副使
　　勑某顷以防畧中缺号为材武故自关陇宿兵已来常使参之自偏禆升副贰总专逹悉由试可而上下一言谓之称职今通逺缺守择而委焉夫命郡守以临民遣将臣而治军分文武之任为战守之备矧惟鸣沙极邉与羌戎接壤兼而付之固不轻矣升其使聨用示优宠可
　　奏举人前昭信军节度推官孙亿可大理寺丞
　　勑某国家自一命而上集于天官得资计考压以例进必取荐延多者授之京秩尔以艺文来仕选升賔席必有嘉画賛其善政露章称导良用旌之勉守初节以荷荣命可
　　亳州司马崇正可供备库使
　　勑某顷授任符兼临剧部防戎在境候不明帅府绳违秋官议辟降从散秩用示深慈属元祀告成万物更始宜推旷荡以恤滞淹特改使聨勉荷皇泽可
　　武溪集巻十
　　钦定四库全书
　　武溪集巻十一　　　　　　宋　余靖　撰制诰
　　枢宻副使谏议大夫河北宣抚使富弼可加正奉大夫轻车都尉仍赐推忠佐理功臣
　　勑朕昭事天地严配祖宗用祈洪休大庇黔首思与一二辅佐同兹戬谷故防霈宠渥冠于羣伦具官某文穷变贯学通古今论议忠正有济世之才谋猷髙逺有经国之用不辞患难而夷险一心累避荣宠而退静自守繇是擢登宥宻翊赞机衡咨绥逺附迩之能致同文同轨之治朕方亲执玉币恭修燎燔而卿以抚循邉士不在侍祠之列朕甚思之所宜赐以凌烟之号进以执珪之秩畴其茂勲昭示异数忠之至者宠必厚汝其钦哉可
　　端明殿学士兼侍读学士给事中李淑可加上防军实封贰伯户
　　勑国家阳郊报本宗祏致严举一嵗之明禋受百神之介福凡我臣工均兹茂祉臣某望着人表才称国器博通今古治理之术洞照天人精祲之源趋轩陛而持橐早居清近侍帷幄而执经率多规益乃乐中和之职厌直承明之庐出班诏条专领方面礼成敷佑防有外内崇其秩叙进其勲爵式表休命汝惟钦哉可
　　谏议大夫御史中丞王拱辰加勲
　　勑朕亲执珪币以事上帝升配祖考皆由旧章假尔近臣相我元祀茂布王泽用均神休某材智少防器识兼逺首中艺文之选鬰为邦国之华顷在禁林而能润色鸿业尝领京剧所以表则四方顾访早知其国器紏正用委于邦直防朝之次古称独坐之雄耳目所寄今为中司之重咨栢台之伟望赞觚坛之缛礼百神受职万国欢心式布受厘之渥以表同寅之宠
　　皇亲率府已下
　　勑朕承七庙之鸿业荷二仪之并贶肇禋吉土对越明灵稽式盛容诞布纯佑休宠所被宗枝实先某等孝友立身信厚成性并承诗礼之训自敦名教之乐青宫列衞式表茂亲朱绂侍祠宜颁异数既广蓼萧之泽用昭葛藟之恩公族之荣聿加勲赐
　　殿前都使巳下
　　勑朕贽鬯世室升烟泰坛修亲祠之仪遵陟配之典恭承贶施大报灵祗思与帅臣均兹茂祉某等久服戎事早登勇爵遥董亲军外固吾圉自西羌倍惠数嵗不庭虽戍兵未得脱甲而胡人不敢近塞繄尔善守倚如长城在禋祀之辰当封疆之寄盖重爪牙之托式加名服之重
　　省副鱼周询等并加大夫阶勲【省判同词】
　　勑国家肃若旧典称秩元祀吉土拜贶髙烟逹诚爰均敷之祥不为专飨之羙某等器识开敏资性端方咸称剧才佐我邦计经入有度展富国之谋均节有常得足用之要惟匪颁之至广皆赞成而知素宜崇勲赐用宠劳能
　　上将军致仕杨崇勲加食邑七百户实封三百户
　　勑国家接千嵗之统逆三神之厘槱燎荐信郊丘成礼式均茂渥无忘老臣某逮事先朝休有令望积勤劳而奉上歴中外而成绩重率侍衞则忠谨足称翊亮枢机则良实可任亦尝出领方面付以节旄用威戎夷咸所倚頼早敦知止之分久从还政之乐明禋斯毕大赉有加方念安车之宠宜益爰田之赋
　　大将军防御使蔡兴已下至遥郡刺史等并加食邑三百户
　　勑国家接千嵗之统逆三神之厘槱燎荐信郊丘成礼式均茂渥下逮爪牙某材武夙成忠果可任少分戎政则申严而有闻晚登环列则勤劳而不懈方资拱极之重仍展陪祠之恪图叙劳旧用防恩宠
　　厢都指挥使已下
　　勑朕膺天地之贶荷宗庙之灵聿修至诚式举元祀均此介福及于具寮某等咸以武功统我二旅出授封疆之寄入居宿衞之勤备彰智勇之资以当亲信之任宜膺宠渥勿怠肃祗
　　省府推判官
　　勑朕亲享太室以展孝思对越上灵以严祠事天地并贶福禄攸同骏奔于庭宜均宠渥某等缙绅令望台省俊游或同经度之谋或副浩穰之政赞祼将而在列侍柴燎而克勤以转勲钦兹成命可
　　诸司副使已下至崇班
　　勑朕祼鬯世室柴燎泰坛荐继孝之诚严报本之祀馨香上逹明灵降鍳乐与从臣同此介福某等众推羙望籍着内朝或趋轩陛而服劳或居屏翰而分寄骏奔在列固夙夜之可嘉恪勤居外亦爪牙之所托咸进爵邑用示恩荣可
　　赠太尉允寜女赵氏封县君
　　勑朕亲享太室嘉荐圜坛上以承七庙之灵外以受百神之职均此景福被于绵区矧惟宗枝宜丰优渥某人女某等肃雍成性柔懿着闻顷縁棠棣之爱尝防脂泽之宠苹蘩奉祀式耀华宗汤沐改封当殊异姓宜体笃亲之意无忘令族之恩可
　　右正言孙甫等加恩
　　勑朕尊事上穹升侑列圣诚意蠲洁明灵顾享翕受福祉被于区城具官某等识理闳逺器量方正咸自众多之选缀于侍从之列或张旌而使絶域以修隣欢或分虎而守郷邦以便亲养或以节促召而脂车在途虽阻侍祠之肃岂忘均厘之典悉加勲赐以表予懐钦荷恩荣更励而节可
　　羙人张氏父尧封赠秘书监可赠工部尚书
　　勑朕举修元祀祗荐至诚祼献宗祊柴望泰畤祖考顾享气象休嘉钦荷纯禧均布緜宇外惟百辟内则九嫔悉推恩宠逮于存没某人父某素履淳厚清节浚明深蕴羙才不登显仕是生令淑入侍宫闱常自抑畏慎守谦约退让名品章明柔顺嘉其遗徳故用追褒俾由秘府之华骤陟文昌之峻式颁明命用贲幽阡可
　　兴平郡主等
　　勑敦叙九族紏合同姓皆诗书所传政教之本矧槱燎之成礼宜葛藟而伸恩兴平郡主赵氏等雅性幽闲淑懐信厚早被公宫之教旣兼侯国之封顾柔良之有闻惟肃雍而成则易之羙地庻耀灵源
　　百官父在者
　　勑人之至行笃于天性国家之教常必先之父之贵重则赏延于子子之通显则尊及于父盖所以敦三纲而亲万国也某父某贤业自守家声必闻诗言礼立克谨厥训聿传弓冶之嗣服在簮绅之列朕方称秩元祀懐柔百神均此介福被于率土嘉其忠教绥以宠章式昭肯构之贤以庆髙门之祚可
　　母在者
　　勑古之赋禄贵于逮亲虽居晋楚之富靡及鸡豚之养矧惟白华洁膳赤茀侍祠西雝承命北堂拜赐国之善教吾其舍诸某官母某氏徳劭嫔风义髙壸则克懋慈闱之训聿生闺籍之贤属柴燎以蒇仪被蓼萧而洒泽庸丹軿之命以彰髙闳之祉可
　　父亡者
　　勑父子天性其亲一也朕躬执珪币升侑祖宗盖所以报本崇祀奉先追孝簮组在列亦念其亲宜推涣恩上及先正某亡父某髙节善行束修其身遗徳余懿垂烈于后喜肯堂之令嗣霈漏泉之茂渥宻章为贲壤树之光可
　　母亡者
　　勑朕贽鬯世室钦柴泰坛合享天地升配祖考备物牲币所以展奉先之诚防恩存没所以广显亲之孝某亡母某氏言容着范礼训传家沼沚宣勤佩环有节果生王国之彦久服朝家之宠宜因珪组之荣用追汤沐之赐可
　　百官妻
　　勑夫家道正而天下治盖国风之始人伦之大皆本于夫妇也朕洁诚毖祀奉先追孝外修牲币之荐内有粢盛之助翕受百禄敷四方乐与羣伦恩被伉俪某妻某氏柔明着羙淑茂流声居无出阃之言动有鸣环之节作嫔良士服我周行宜开石窌之封以宠金闺之籍俾其齐家辅国有所先后则庻几乎治矣
　　王相公赠官
　　勑朕躬执珪币升侑祖宗盖所以报本崇祀奉先追孝簮组在列亦念其亲宜推茂恩上及先正某父某邦国元老经纶材毗赞冲人爕调至化内脩百度外抚四夷丰功格天遗爱在物厥有善继齿于朝序用防泉壤之泽追天台之宠宻章为贲幽穸之光可
　　工部侍郎叅知政事陈执中三代曽祖嵩赠太子太傅宜特赠太傅
　　勑国家防爵而尊贤称情而制礼其徳懋者其位显其任重者其数优体貎之臣式叅柄用襃贲之礼宜及曽闱某官曽祖某令望浚明雅懐冲旷含章不伐积善有开贻厥孙谋弼我朝政録其先范式伫逺猷俾从储寀之荣超居帝傅之重下光泉户庸显世劳可
　　曽祖母黄氏赠郢国太夫人
　　勑国家升用辅臣襃崇先正所以展子孙之志示朝廷之光昭起国封用贲嫔则某官曽祖母黄氏徽柔植性淑懿流声服图史以増华布言容而成训绰着可嘉之羙果膺有后之祥赞台鼎之崇上恢祖阀山河之赋式耀泉扄
　　曽祖母黄氏追封徳阳郡太夫人
　　勑朕图任旧臣共政期致于治追贲及于三世以旌其遗懿余烈之有绍也某官曽祖母某氏作嫔茂族柔明着闻闺阃之则人以为训福不在其身而在其后厥有俊杰用励翼于皇家欲其辅朕以绍文考之耿光故显其祖之配而唘之国逝者其鉴兹可
　　祖光嗣太傅迁太师
　　勑夫徳之所积其流必广善之所钟其后必大故挹其流者知其源用其后者显其祖此国家训人之道臣子兴宗之羙也某官祖某五代之季养志丘樊荣利内恬羽仪外戢位不充于当世福乃流于后昆子舎称贤先朝倚之为栋干孙谋袭羙冲人用之为股肱顷贰枢庭已彰懋绩叅持国柄伫明谟爰念世劳用推祖阀大门之懿奕叶可称俾繇帝傅之崇式进师臣之秩漏泉垂泽聿备徽章可
　　祖母孙氏赠安国太夫人
　　勑慎简贤佐上所以缉寜邦家追崇祖室下所以申顺情礼家声克劭阃则攸先某官祖母某氏柔嘉秉徳幽闲成性珩璜中节苹藻敦风克垂燕翼之谟笃生弼谐之哲福既宜其家室泽宜渗于泉壤诞啓土宇用贲松楸可
　　父恕太师中书令尚书令荣国公改封许国公
　　勑昔郑武公父子并为周司徒天子有衮服之赐诗人着缁衣之咏盖预执国柄号为世官古难其人今得良佐羙其子而追襃其父亦古之制也某官父某亮节致君周才应物事我烈祖鬰为名卿总邦计而经入有章赞宰司而裁成无外粤有令器克绍先基吾欲使天下知才臣之子复叅大政故以节召还而共邦事嘉其善述之志用霈流根之泽可
　　母李氏赠崇国太夫人
　　勑国家之制同体莫重于股肱人子之心扬名以显其父母朕所倚注义有襃崇某官母某氏生自徳门嫔于邦彦淑灵着咏宜家室而浸昌圣善流称穆闺闱而有翼我有良辅尔之令人式昭鬷假之贤本自断机之教加之象服用饰幽泉可
　　母王氏赠鄂国太夫人
　　勑夫能择其臣者君之明能显其亲者子之孝总是二羙朕所冀焉某官母某氏节茂采苹徳昭流荇夙彰妇顺克振闺风是生俊良为予辅弼爰洒漏泉之泽用表宜家之贤宠以副笄光于幽穸可
　　皇后曽祖太师尚书令兼中书令追封鲁国公曹芸可追封魏国公
　　勑朕接千嵗之统逆三神之厘致孝克享亶诚昭荐馨香上逹明灵降鍳涣发大号被于四方荷祖宗之休成吉蠲之礼粢盛之洁实惟内助钦其遗懿宜示追襃皇后曽祖某禀常山之英负全赵之劲虽羽仪未展而堂构聿隆笃生元勲事予艺祖丰功在物茂徳庇人肆惟躬得是天合尝极人臣之赠用昭肺腑之荣更徙大国之封以为中宫之宠可
　　曽祖母追封陈国太夫人张氏可国太夫人
　　勑朕合祭天地升配祖宗四海来助百神咸秩翕受介祉敷庶邦重念夫源之深者其流必长徳之积者所凭必厚朕既恭执鬯瓉上奉七世而中宫敌体以母天下肆其襃赠之典宜及曽闱俾其三庙异室同荣合配兹惟享国之乐行古之道也某氏毓徳贵门作嫔令族能谨卜隣之教以成兴宗之福伣天作合实荷遗懿渗泉流泽庸均茂渥徙封汤沐垂耀泉途可
　　父赠开府仪同三司太师兼中书令曹玘可赠尚书令
　　勑朕承七庙之重守亿年之基奉顺先猷钦举元祀祼献宗祏槱燎圜坛三神垂禧百礼咸秩大均霈泽被于绵区矧惟中宫之尊内治所主固宜同兹介福光于外宗思羙周姜之仪庸表涂山之盛皇后父某积徳至厚含章特立生自元勲之门专于儒者之行摛光令族坦夷旷之懐握兰华省抗令终之节虽当世不显而流福无穷伣天发祥嫔虞作合奉祖宗之祀共罄纯诚荷天地之休实繄遗烈式崇襃贲用企仪刑俾自龙池之荣更茂天台之秩庻光壤树式耀桂宫可
　　母赠呉国太夫人冯氏可国太夫人
　　勑朕贽鬯清庙钦柴泰坛精诚备至神明昭格而又恭发谥册追奉閟宫上遵建隆之典聿同章圣之懿孝思克展祠事有严还御端闱涣发大号受天百禄敷佑四方眷言内助同兹茂祉等其立爱之念颁此显亲之荣某氏积善有开含华不耀自守珩璜之节克谨葛覃之训采苹之职遗范于华宗梦月之祥有归于禁掖爰布漏泉之泽用展结防之思式加象服之仪聿重闺门之贲可
　　徳妃沈氏曽祖升赠太师宜特赠尚书令
　　勑朕丕承洪绪称秩旧章羞洁粢盛亲享清庙贽奠珪币祗荐柴坛神灵降格福祉休应思与率土同此纯禧外庭搢绅朕之辅佐咸布宠泽被于存亡矧惟先朝妃御恊宣隂化宜有恩荣逮于祖祢某官纯诚格物懿行闻时聿生柱石之贤以为廊庙之用积徳至厚流福无涯肆惟曽孙实叅内职荐被宻章之宠弥増壤树之光宜加三独之荣以示六官之羙可
　　曽祖母追封燕国太夫人华氏宜封国太夫人
　　勑朕亲享太室展追养继孝之诚毖祀圜丘成报本反始之礼精意所感繁祉来同内外职司恩渥咸被某曽祖母某氏妇顺修饬母道严明聿生佐命之贤以济奕世之羙调鼎之彦已显于庙堂采蘩之范更流于宫掖今以雀钗之贵荐加象服之荣推此恩华共光存没可祖赠太师尚书令冀王伦宜特赠兼中书令
　　勑朕嗣守丕业奉顺先猷三嵗一郊百神受职芬芳上达明灵降休式敷纯嘏浃于区域恩被于逺当由近始泽浸于外必自内均某祖某以廊庙之才逄风云之防功在彛鼎位登台衡厥有令孙备职先朝坐论妇礼有光彤管因此视卿之秩尝啓真王之封宜兼鸡树之荣更耀宻章之赐可
　　祖母追封秦国太夫人田氏
　　勑朕纯孝以奉于先庙精意以事于圆穹祼献必防燔燎惟谨而天地并贶神灵降休致函夏之大寜荷文考之成烈羣后追同于谥号贵嫔当优其情礼褒贲祖妣旧有典章某氏早流淑声作合元宰隂徳至广后嗣其昌肆惟宫闱得彼恭懿彤管之职为式掖廷副笄之荣宜均逝者可
　　父继宗赠兵部尚书宜特赠
　　勑朕昭事上帝懐柔百神继孝宗祏荐诚吉土仰荷纯祐爰霈茂恩内外之职存亡被泽某名臣之子贤行着闻早垂绅而立朝尝象河而命秩粤有令淑备于嫔嫱祗事先朝恊賛内职肆惟追贲殊于外庭宜进天台之班式为泉壤之耀可
　　母追封福昌县太君吴氏宜特追封
　　勑朕世室执鬯泰坛升烟昭荐至诚以荷并贶诞布徳泽均被幅员眷惟掖廷宜同介福某母某氏淑灵素着圣善有闻家庭甚严子姓防顺选纳之盛遘于先朝褒贲之崇屡光幽穸茂恩所及营魂有知可
　　枢宻王太尉三代
　　曽祖建福赠太师中书令可赠兼尚书令余如故
　　勑朕亲享七庙昭事上灵牲玉备具粢盛丰洁百神咸秩二仪以和嘉与率土同兹介祉眷惟俊杰叅掌枢务能缉熈于庻政宜褒贲于遥源具官曽祖某秉徳有经含华内照不希当世之誉克集髙闳之福皇家啓运尝得佐命之勲躬继统更获同寅之辅属嘉坛之已事均惠渥以无垠宜因右省之崇兼进中台之秩兹明命式耀幽阡可
　　曽祖母追封魏国太夫人贾氏可追封国太夫人
　　勑朕躬欵宗祏祗荐灵坛三神以和百礼咸秩诞受禧祉均被臣邻矧惟辅弼之聨素展忠勤之效宜示便繁之数追贲曽髙之室某曽祖母某氏言容有则宗姻为范卜邻传芳早勤胎教断织成训聿光彤史福善所积源流必长垂休后昆世为辅人本其祖泽流于根更开大国之封以为令族之耀可
　　祖祚赠太师中书令兼尚书令可追封国公
　　勑朕清庙奉先柴坛荐信天明地察克侔昭事之仪祖徳宗功叙于陟配之典肆类成礼百神垂休发为霈泽被于函夏枢近之职宠数宜隆某祖某懿范闳逺素行夷旷恺悌之政存乎风謡皷鼙之勲着在方册末年冲退脱迹宠荣世生忠贤为国辅弼阀阅相继邦家所毗嘉孙谋之有成増公爵之攸重可
　　祖母追封陈国太夫人严氏可追封国太夫人
　　勑朕祗荐祖宗合享天地精诚上逹神灵来顾含生之伦防不防泽某官祖母某氏徳芳兰芷行洁氷玉女仪修饬母道严明肆惟令孙克奉慈训对掌机轴备悉忠诚追述遗懿用増恤典蓼萧之泽泉壤为光可
　　父溥赠尚书令兼中书令追封鲁国公可赠太师
　　勑朕嗣保丕基奉顺旧典致诚恤祀尊祖配天四海骏奔三神纯佑诞布霈泽被及中区矧惟叅典机衡陟降左右因予继孝之志持厚显亲之荣某父某佐命元勲兴邦硕老经纶王业勤劳我家翼贲竭其股肱缔搆同于柱石云龙胥防寰海具瞻功格皇天徳垂后裔肆惟令嗣辅予冲人祗畏一心賛襄万务陪祠展肃追逺均恩宜因国爵之荣更益帝师之重可
　　母追封齐国太夫人常氏可追封国太夫人
　　勑朕统承鸿祚称秩明禋亲享七室升侑列圣严恭寅畏克终祀事敛时百禄敷兆民嘉与辅臣共防繁祉某母某氏柔明着羙淑茂流声从妇顺而有融鍳女圗而成徳聿昭慈训克懋闺风朂子舎以能贤被国恩而为耀加象服式贲松墟可
　　母追封丹阳郡太夫人申氏可追封国太夫人
　　勑朕斋明防祀祗祓荐诚亲陟灵坛恭奠嘉玉百神望秩四海骏奔推此介福发为大号粤惟良辅宜先茂恩某母某氏托质华族作嫔良士徳有春蘅之芬行含秋霜之洁圣善之福克昌厥后式嘉肯堂之嗣庸洒漏泉之泽可
　　兄贻正赠太师可赠中书令
　　勑朕祗脩祼鬯躬执珪币至诚蠲洁上帝顾临九州骏奔万国嘉靖思与臣庻同兹休祉矧以国婚之重宜广天伦之爱某兄某名臣之子素行自餙早登赤韨之士尤号白眉之良功昭于时位不充量屡推恤典以宠华宗庸为戚里之荣亦表相门之羙増崇西省式贲京原可
　　嫂追封钜鹿郡太夫人魏氏可追封郡太夫人
　　勑朕亲欵祏室恭陟泰坛昭荐至诚用伸羙报翕受景贶均被函宇眷惟辅政之臣当厚元宗之宠某嫂某氏幽闲饰性柔懿流声宜家室而有归训闺门而允穆粤有贤杰賛予枢机庸啓郡圻之封以表天姻之重丹軿増贲窀穸为光
　　富副枢三代
　　曽祖处谦赠太子少保可赠太子太保
　　勑朕欵七世之庙以展孝思陟八觚之坛以严祀典神灵昭格福应休嘉荷天之禄敷祐于下惟时邦杰恊宣机政克奋同寅之力聿成共济之羙庸襃先范宜涣茂恩具官某曽祖某摛光内融含徳独秀动为礼义之表居为丘园之贲蔼流令则实生懿孙皆凭曩基用成逺器盖示遥源之宠追升储傅之华贲此幽泉用昭荣祚可
　　曽祖母追封彭城郡太夫人刘氏可追封陈留郡太夫人
　　勑朕亲执鬯瓉祗荐牲玉蠲洁至诚昭示大报九州率职不为独恭百神降祉靡敢专飨嘉与良辅同此纯休具官某曽祖母刘氏家有表仪动循礼训珩璜中节沼沚宣勤源流深长福祚繁衍是生俊杰为朕股肱宜因国栋之凭郡封之宠式彰遗训垂耀幽阡可祖令荀赠太子少傅可特赠太子太傅
　　勑朕奉祖宗之谟承天地之贶修崇元祀用昭羙报翕受景福敷庶邦辅佐之臣名礼当厚推恩及于祖祢同徳均其诚孝具官某祖某懿行絶俗精识钩深天生忠厚之资家袭义方之训克茂世阀聿成孙谋叅处机衡之重时惟庙社之福嘉是遗懿宜推茂宠俾从三少之选超登二傅之崇下饰泉扄用隆襃典
　　祖母追封金城郡太夫人赵氏可追封南阳郡太夫人
　　勑朕纯孝以祀宗祧精意以享天地芬芳上逹肸蠁下临歆承洪休涣发大号爰均追逺之泽庸广奉先之礼具官某祖母赵氏闺壸着范宗婣为则妇顺自饬慈诲有成训彰图史福流后裔贲丹軿之宠用昭幽穸之光可
　　父言赠太子少师可特赠太子太师
　　勑朕昭孝荐诚报本崇祀执瓉世室升烟泰坛馨香逺闻灵祗克享万国嘉靖庻物繁膴实荷神贶敉寜緜区斯皆辅佐恊恭夙夜宣力共致至治洽于飞沉宜推茂恩兼被存没枢宻副使富某父某识度周物文敏起家名髙邦伯之政职重郎曹之选位不充量福流后昆粤生柱石之材克成廊庙之器庸嘉许国之愿实本教忠之徳优恤典式显世劳可










　　武溪集巻十一
　　钦定四库全书
　　武溪集巻十二　　　　　　宋　余靖　撰判词
　　甲为学官教国子以六艺或讥其艺成而下不伏
　　立身之道虽鄙异端进学之方必资善教盖严师而育益岂执艺以同讥甲徳比珪璋才堪模范东序上庠之地素号人师五礼六乐之文敢忘国典至于和容执辔夙着彛章防意差分悉有成训咸资博谕式励多能何哉或者之谈罔识先儒之道且夫治民安上不专于揖让周旋易俗移风可以察存亡治乱习于襄尺爰摽选士之规舞彼交衢再纪鸣銮之节偃波成字取法于奎躔回筯穷防能知于府实安可比之贱技固当励彼兼才鄙事自谦虽闻尼父之语嘉猷可采盍遵保氏之仪固难诘以他规宜见嘉于善诱
　　乙为太常请复乡饮酒御史以为其礼乆废不可复行
　　教民以礼诚欲从时观乡有仪岂妨行古将举治邦之典必先几圣之谋况乎事着前修议非独见太常以礼存沿革请颁尚齿之仪御史云政贵因循难复兴贤之制虽是非之互列在白黒以宜分顺彼世机岂五礼之必废知其王道亦三代之可追何则旧典攸存鸿仪具举賔主取象于天地长防以伦介僎立法于隂阳登降有数俾其成俗可以制中三揖而后升所期教让五十者立侍式冀明尊匪独扬觯以为容抑亦荐能而垂范严凝温厚体仁义而有经西北东南正袵席而无乱式稽典故诚可遵行请从宗伯之言庶恊先王之训丙为大夫浣衣濯冠以朝或讥其隘辞云俭徳之恭也
　　车服有章诚难偪下衣冠无僣当许谨身在全徳而或亏于常情而何过丙也名先淑慎志谢纷华趋表着以思恭方期率励服浣濯而从俭式诫奢滛盖质朴而自居奚固陋而相罪且三梁垂制用辨于尊卑百袭矜豪未慙于侈汰所期见伟何乃云非贵而能贫尝覩子张之戒富而好礼式遵尼父之谋俾有节于身章寜妄加于首餙平津布被诚或虑其矫诬子臧鹬冠终亦招于祸败盖俗奢而示俭非诈善而近名忘九仪之有差信一节之可尚虽义存戴礼狐裘为卿佐之讥而诗羙周南葛覃有后妃之化式昭恭徳无愧前修
　　丁盛服谒使者门下令其解剑辞云剑者君子武备不可解
　　皇华宣命虽喜登门武备餙身寜宜解剑必许兼人之勇难从索客之言丁也修谒驷车入趋墙仭仰其符采未逢躧履之迎佩彼干将遂致解衣之拒过既彰于下吏礼将阙于上賔揖让未修侮慢可耻且绣衣羙秩诚欲尊崇而玉具盛容难轻去就所宜与进胡莫肄仪虽列郡宣风汉守布佩牛之化况公门异礼鲁人有脱缞之嫌事苟失于典彛义寜甘于进退代逢呉子设诸或止于膝行名重霍光萧傅亦羞于露索固当从俗奚独乱常持斧自矜暴胜之既闻失节抚斋无苟隽不疑终亦抗辞勿疑披露之心在焕干星之彩
　　戊为御史大夫泣封具狱或讥其过
　　黄沙具狱虽贵哀矜丹笔正刑何烦感泣苟原心而无滥谅承睫以胡为戊名冠鸳行任隆乌府国章明啓每色聼而得情奏草初成必靣封而流泪详观所履未协大中何则自速其辜人既彰于防徳不失有罪法但诫于深文傥能察必无寃何用痛其不免且明徳慎罚虽存审克之规而议狱缓死岂有涟洳之象况自专于决谳亦可辩其重轻若徽纆之妄施虽涕洟而何益惠奸有意所谓妇人之仁疾恶无私宜慙君子之器但可精于愼恻固应絶彼放纷悲对室家盛吉未为得义哀生棘木张敞无乃近名将示小慈终亏大体
　　甲为京尹耕者让畔行者异路或云无益
　　威严御下诚曰有权礼让移风孰云无益虽浩穰之难理惟渐染而克成甲以徳服人所居必化大田干耦咸敦让畔之诚广陌三条尽识异途之教式期成俗非欲邀名何乃或人旁生横议且仁政必始于经界自协和平善政不争于丑夷爰资诱导治可孚于绳木事且异于米盐学校如林既飞声扵蜀郡羔豚去餙尝阐化于中都实仓廪而有知奉诏条而无失岐山布徳遂悛虞芮之心冯翊推诚终息弟兄之讼咸禆治体绰着民彛必世后仁备闻徃牒一国兴让寜愧前修岂唯知稼穑之难不复竞险易之利但可励其谦退无宜督以科绳黄覇虽已失中张敞未为知义
　　乙为刺史荐门下吏或以为当得山泽隠滞辞云山泽不必有异士
　　择贤而任诚恤滞淹惟才是求何必幽隠但器能而可采岂薖轴以为先乙束帯立朝剖符出守心既精于求瘼道固恊于援能千骑长人任且隆于藩翰百石补吏器不问于山林爰推体国之忠允协知人之善岂资遗逸方俟甄收且风鉴既精文子或陞于管库官聫苟序卫青犹奋于庸奴所贵立贤无方庶协适时之用戋戋之帛徒欲贲于邱园森森之材自可择其翘楚呉祐尝交于小吏夷吾亦举于僻防采彼虚名卢毓终羞于画饼取其大节郑诗无弃于采葑奚必纫兰之人方令推毂而仕虽鲁儒言教当举于逸民而汉守援贤止求于佳器式谐举类无或执迷
　　丙越度官府垣篱官司罪之辞云随甲而徃
　　恊谋抵禁法有减论冐度干刑理无从坐既投足而同徃岂原心而或殊丙徳之弗修动而有悔不如已者方逾数仭之墙因而从之遂罹三尺之法自踈明愼犹啓薄言况穴隙以相从惟蔇茨而是履前王着令徒攀共犯之条君子向儒盍守独行之节矧府寺之攸设惟藩屛而是崇不得其门同临蔽恶之地必求诸道当慙由径之非虽曰比之匪人实亦动而过则原其发虑遽云职汝之由详彼治躬岂可効人之僻咎将谁执戚实已招视篱落之具存当跬歩而为过别冐汉家之网或异首科自絶蒲人之袪谅难降等三千之条备纪七十之杖何逃罪必甘心词奚苦诉
　　甲私行入驿驿官拒之辞云职事五品以上
　　出非君命难入息于野庐名重官聫当即安于公馆既纡朱而表贵虽按辔以何伤甲锡爵王朝改辕私役各司其局张旌且异于輶軿驾言出游秣马遂登于馆舍何哉主吏罔识彛仪况银章之自崇岂金车而见困地分亭堠亦既高其闬闳位列簮缨焉可止于逆旅官巳差其品秩人合辨于尊卑伯宗之传弗乗诚难假道子产之垣未毁姑可安身必体置邮之规且殊授粲之费汉朝典故自存予告之条周卿职司宜谨守涂之役岂谓治其家事即欲异于王人不遑寜居驷牡虽非于驿骑各有攸处一宿当就于蘧庐但可容其寝兴无或给其委积式符唐令勿乱周行
　　辛捕罪人丁过而不救辞云家有急事救疗
　　捕播未擒宜同掩袭弥留待救安可邅廻苟或责其容奸姑合先于拯患辛事当祗役职在追逃力而拘之饥鹰之効未展势不足者困兽之鬭方劳眷彼遵涂之人式冀执兵之助备其越逸此望惠然肯来忧在族姻彼乃徃而不返诚或虑其餙诈谅合原其执心网恐漏于吞舟固宜并力病方深于易箦安得忘情徒欲诘其图全未可罪其为已囚其亡命虽追捕以攸先人各有亲当患难而自救纵云行迈殊匪坐观逋逃之党未除遽令讁我瞑之求不济则欲怒谁职且异于追胥罚难加于行路是则彼有词矣姑合宥而舍之
　　甲建议请依汉举孝弟力田者复其身难者以为古今不同恐生侥幸
　　行着闺门固宜励俗力勤畎亩未可兴贤将施复筭之科当举酌中之典甲学虽博古识未知今徒谬罄其謏闻遂坚陈于白奏以谓教先三徳必求乡党之扬名地给百防宜察井庐之懋力垂为科制视彼贤愚苟能杰于等夷则使蠲其征赋未臻其极夫岂无词何则鲁分徳行之科诚为选众秦急耕战之务乃俾复身事虽着于典章理或资于防革谨循陔之养自可旌门富连阡之田寜容减筭恺悌有移风之益胼胝乃润屋之常徒欲勉其邵农乌得比其抱义贤者贵者周官弛力而有经或耔或耘汉制免徭而为滥但可察其高节禁彼惰防且负甲能趋魏氏虽寛于一卒维桑念旧世祖犹惜于十年庶诞恊于布常难兼行于优复
　　乙以抵罪至死丙与之聫事哀其母老诣狱自陈与乙同受欲减其死有司不许曰吾不于状外案事
　　交防重义当济急难狱犴贵情奚轻纠劾虽欲许其排患固宜执彼受中乙也行乃辱先官非诏徳冰壶失检将书伏锧之刑防衣承顔遂废循陔之侍眷言益友遽啓嘉谋自引奸赃盖欲令其缓死相先爵位曾不顾于危身愼测言机宜敦治体官曹聫事虽严相坐之条吏局蔑私当察独行之志夲殊共犯寜信自诬养阙北堂诚忧其待尽议专丹笔难滥于非辜尔虽重于金兰我岂轻于徽纆枭鸾并翼纵未革音玉石同焚恐为伤善所宜理夺安取面从君子结交义徒深于刎颈前王着律罪固在于原心无聴慿虚庶谐阅实
　　丙尝与丁有旧亡命抵丁不遇丁弟戊年幼因留舍之及事泄有司收丁戊送狱戊曰保纳舍藏者我也丁曰彼来求我非弟之罪州县不能决遂上谳之
　　罪因容隠即坐藏亡词苟逮连先科率下当责正家之道庶谐治国之风丙砥砺自乖亷隅靡愼动既罹于汉网灭耳堪忧逸遂同于楚囚脱身有计始求旧而无遇俄搜慝而有归旋闻欲盖而彰彼皆不爱其死丁以漏鱼见诘情夲缔交戊以题凤未逢罪归隠恶各感遗身之分竞推约法之宜虽义重鸰原将让生于季弟而令行汉帝终报重于元昆式恊事机庶谐刑典胡为州县之谳罔达朝廷之规且曰为兄之难须从任长之律叔段不悌郑伯有失教之讥文举保奸孔襃当隠贼之坐况云年防宜恊律文
　　甲建议请依古法置铜虎符给郡守每当发兵遣使者至郡合符符合乃聴受之所以愼重戎事难者以为其法乆废行之无益
　　事重几防虽崇使节时逢开泰焉用兵符志徒务于经邦理何忘于观变甲也自矜博识罔逹嘉猷以为千里宣风既共慿于熊轼六韬董众请复颁以虎符冀皇华之或临俾军兴而无妄详观独见恐泥旧章右一左三诚则重其戎事先庚后甲亦将顺彼民风苟专金革之容将异诗书之敬且灵台师节况当舞羽之朝岂英荡使威独啓握兵之用在古今之异代岂防袭而一贯司马以牙璋起旅式纪周官防稽以髦节兴师终乖汉制矧兹凶器安露沉机且发即堪忧世祖尝云于鬓白虽合而为信晋鄙未免于心欺徒事危言殊非利防丁为别将遇敌强不战而退主帅责其巽愞之罪丁不伏曰见可而进知难而退军之善政也
　　防坚却敌虽期必克全师保胜则贵知权苟免防雄之羞难责临戎之畧丁建牙禆校赐防别屯提虎旅以先登逹豹韬之妙识裹粮坐甲虽有夺人之心高垒固军诚在知难而退胡为主帅自昩机钤徒谓耻于交绥曽未得于多筭且夫什则围而倍则战着自前闻小敌坚而大敌擒存诸嘉话岂轻备御自取覆亡锋不可当尔虽慙于避鋭冦无所掠我未爽于知兵所期量力而行寜妨观衅而动有进无退诚或讥其逗留鞠旅陈师合先明于胜负鬭虽同于困兽虑宜尽于前矛自全必胜之名孰致非夫之诮楚称六间徒闻郤至之言晋全三军合采栾书之防势使然也人其谓何
　　乙为国将其兄尝为敌人丙所烹后丙败来降其国君勑乙曰丙即至人马从者敢揺动者致族夷乙曰兄弟之雠不反兵
　　亢宗私室有怨寕忘受命王朝虽雠必舍苟避嫌于虐我将取诮于非忠乙志笃弟恭名髙将种昔多患难痛断手于凶人今既平寜覩束身于皇化俄屡承于君令俾无复于仇家奉以周旋难乎进退执兵待报尝悲列鼎之烹牵羊既来难背如纶之防纵高义之所在当首忠规苟释憾之弗遑未足为祸若废命而不禀何以事君徒结恋于天伦宜推诚于国体懿伯之忌出境尚握节而避之郦商之仇入朝难枕戈而杀也必资大顺无或固违臾骈之言既得之矣子夏之问不其然乎式遵事主之宜奚取狥私之节
　　丙建议以为使吏任子弟率皆骄骜不逹古今宜明选求贤除任子之令难者曰诸侯继世以象贤仕者世禄以延赏古之道也
　　任子有经虽忧滥进择才而用寜废赏延事当恊于大中理难从于偏执丙嘉谨自许横议聿陈谓公族之非良殊乖徳举请吏能之必审当以言扬恐膏梁之易骄鄙阀阅而无取未臻治夲将昩邦经苟天爵之自修虽代禄而何害鲜克由礼诚多侈汰之虞无黍所生亦有恪恭之着故景升之室防犬贻羞安石之庭芝兰擢秀傥令尽弃无乃深文在乎紏以庠序之仪谨其诗礼之教励官箴而黜恶肃政经而劝善叔向龙蛇之祸罚而不私蘓瓌柱石之材用而无废必若器业之可采岂以门地而见遗周着象贤之规汉布推恩之典自存姬旦之法奚苦王吉之言勿弃采葑式符刈楚
　　乙为给事中制勑有不可者遂于黄勑后批之吏曰宜别连白纸乙曰别以白纸乃是文状岂曰批勑耶有司劾以非事君之道无人臣之礼
　　事恊谋猷固宜将顺职居封驳安可依违若毫厘之有差在弥缝而必正苟责事君之礼盍先体国之诚乙才可兼人位未充量青要务既践夕郎之班黄纸除书或涂兼相之字庶昭骨鲠以备箴规初啓紫泥之封未敢奉诏若连白状之尾不如无书虽天语之巳宣在朝论之必振愼其出令诚无反汗之期勤于献可奚惧犯顔之责傥从吏议恐昧国经且王言如丝自存于纲纪而臣心若水効于脂韦异诡随而自居出忠亮而为罪汉代或旌于肃奉唐家亦羙于封还哭李谿之白麻诚为沮事批叔翰之黄勑难废泣官当许直臣无拘局节
　　甲为亳州刺史州境有羣贼剽人庐舍刼夺货财累政不能擒捕甲潜设机谋悉知贼之巢穴乃起兵尽诛斩之防使责其不先啓闻劾以擅兴之罪甲曰翦贼除凶间不容息若须啓报恐失机宜
　　政宣列土专命非忠师如疾雷擒奸贵速必重解纷之诚寜贻动众之讥况乎职在宣风民未安堵眷彼雈蒲之党方恣扬乎桴鼓之威宜先勦绝胡为执政曽未恊心刺史以战得庙谟进宜耀于虎防使以兵称凶器动必待于丝纶彼虽虞于擅兴此巳成于拙速且株徒既殁尚曰时予之辜傥滋蔓难除抑亦是谁之过责其制变恐未知权待越客而操舟何能拯溺白大人而救火应已焦头苟恊机宜难科专輙死或衽于金革不俟君言事苟利于国家岂亏臣节式显发奸之志当许干时之防苍鹰将逐于鸟雀武怒可嘉踈网未漏于鲸鲵刑章斯得害既除于恶马理无取于乱绳不得巳而用之此宜无罪尝学断斯狱矣人岂有非
　　旧制户絶田土皆没入官丙建议请给与见佃人难者以为戸絶之冡悉是鳏寡孤独若给与见佃之人佃人利其土田恐生窥伺枉害人命
　　土均三壤素号于王田人谢九泉岂私于民惠况乎名编生齿赋取食毛全归方叹于天穷莫谐嗣续籍没式颁于户令用絶觊觎重为典章多歴年所建议以国不言利请散于族难者以人皆有贪恐生于侥幸虽是非之互举在萌渐以宜防原隰邱陵既厚连阡之入鳏寡孤独寜无寘堇之虞傥富贵之可图谅奸诈之必啓兼子旗之室尝闻立宰之嫌破石崇之家亦切利财之叹遂令防惰之軰悉生窥伺之心非大猷之是经曽小惠之未徧且周公垂法自存井牧之规岂伯道无儿却为隣里之喜旧章可举新意难从
　　乙领选部举丙为吏议者以丙父得罪不许辞云罪不相及
　　错薪求治举必择材寘棘施刑罚寜及嗣用盖资于俊乂法何取于繁苛乙位列天官识高风鉴再擢逸羣之俊爰敦举善之方教缺家肥人虽忧其肖父罪非拏戮理未废扵兴贤当国器而是求岂门阀而见弃仲弓积行尝覩犂牛之嗟大禹立功寜坐羽山之黜何谓从其类也固合取其节焉防茅必恊于彚征虽闻选众采菲苟遗于下体无乃失人若堂构而是思恐轮辕之未尽馌田秉礼当成郤缺之名伏锧就刑岂伤嵇绍之举奚宜弃我盍许援能虽党锢逮连汉代尝闻于废族而网罗遗逸周人弗絶于起家宜询子也之良无纠父兮之恶
　　甲未冠而战死里尹欲以殇礼之乡师不许
　　未加冠弁礼虽下于成人能奋干戈义必旌于死国谋且髙于出类制寜拘于袭常甲勇畧自居军锋甚鋭筮庙门而加布尚邈冠期歌虞殡以搴旗愿先戎事志方坚于血刃身遂防于膏原里尹以年在佩当从降服乡师以力能卫社难减遣车各执是非之心互有异同之论若童心未变当从厌祭之仪况士节可嘉宜狥旌贤之议短长斯见用舍何疑敝无存之先登犹加等陈子行之即敌死乃尽忠岂待请醴之期欲削成坟之制周公旧训虽有祭宗之文尼父嘉谈尝着勿殇之义能存马援之志勿贬童汪之容
　　丙独居一室夜暴风隣妇室壊趋而托焉丙闭户不纳或讥其不仁
　　急难相救里仁姑务于恤隣居处必庄君子不忘乎愼独虽幸灾而是惧当欺暗以为虞丙也俨若攸思块然危坐谨尔容于异室偶天变于中宵莒妇兴嗟梁木其壊鲁人守节风雨不渝徒扉而见投终闭门而弗纳穷来归我任洁志于冰霜人而无仪恐致嫌于李盖期乎率履不越岂忘于恻隠之心且女子有行夜必思于秉烛而贤人之徳疑亦戒于拾尘况乎大欲存焉曷可苟而已矣援之以手既异子舆之权妪不逮门难斆展禽之可当杜未然之谤宜旌不乱之言责以羣居虑非逹理
　　乙名誉不闻或责之辞云友之罪也
　　道贯五常虽资力行誉流四表必假友生既兼该而有成在揄扬而乃显乙智髙博古学富知今鼓箧师门肆鑚研而自得断金交态掩声称以无闻遽兴或者之讥实自良朋之过且王阳筮仕古人尝喜于弹冠朱博知名当代共推于结绶探既勤于道术嘤鸣寜忘于奋飞削牍三千媒虽能延誉寓言十九吹嘘谁不因人学苟废于修辞固宜罪已义或因于蔽善何谓得朋才既由于尔知声岂资于我皷顔囬好学在尼父之所称蜀严逃名因扬雄而益显当责如兰之契庶谐伐木之风












　　武溪集巻十二
　　钦定四库全书
　　武溪集巻十三　　　　　　宋　余靖　撰判词
　　丁为大夫荐而不祭或责其不孝辞云未给圭田
　　羔羊有位姑务奉先田禄未颁则当杀礼志不愆于率义理亦贵于从宜丁一命方荣十伦尤阙班趋表着祭当取于首时地薄都家荐乃从于仲月仪虽偪下事贵举中且圭洁取名尚阙容于百畆而博硕为用难备数于三牲岂故废于烝甞盖有差于爵秩况国章具举固巳辨于等威家庙致丰讵敢逾于名位宜许率常之节勿贻忝祖之讥享以豚肩从鄙晏婴之隘陈之羊馈岂伤屈建之贤未全大夫之恩何切庶人之诮有严笾豆苟殊丰昵之嫌无取粢盛当采荐新之制亦犹行古寜以他规
　　乙为将兵士寒馁乞襦乙不之与或责其不抚士卒辞云人臣无私施
　　轻财抚士虽得众心散物擅防恐非臣节将举即戎之责须存许国之诚乙也黄石贻谋汉坛膺寄飘风冽冽方当堕指之寒被练将将忽有乞襦之士贤哉临事展矣能谟志在恤人诚合矜其冻馁美当归上岂宜夺彼慈仁自敦御下之方将教尊君之礼絶甘分少固宜推彼赤心别嫌明防何必行其小惠纵使求之不得我乃思而无邪散汉将之黄金虽闻大畧均楚师之挟纩盖自温言悯一夫未足称贤存大义故能和众下车济渉子产所以贻讥在笥絶私仲逹于焉见赏不敢专也可以事君虽无与之不失其正
　　乙春田火或告其暴物辞云献禽以祭社
　　啓蛰布和诚忧害物菜田展礼寜废献禽事未悖于天时理盖勤于事典乙素推卓识颇逹旧章因农隙以备仪顺春搜而行古下绥止杀围必戒于掩羣扬炬畧义将存于择孕盖取顺天之制寜同暴殄之威干豆是求充庙庖而有品青阳式届伸地道以何慙止车用恊于周官艾兰聿符于鲁道虽区萌既逹须行太皥之仁而麋卵无伤奚爽虞人之职纵国门之将禁在野礼之必行原隰未耕方及焚莱之候罝罘暂徃终非委兽之徒既荐以松之神式恊除苖之害因搜狩以习武自有邦仪戒驰骋之发狂未羞古训克比献鸠之度无愆配稷之容
　　丙举盗以为公臣或非之辞云可人也所逰僻耳
　　殖财斯滥诚曰非贤染恶可矜奚伤见举未爽援能之道庶臻迁善之风丙识达惟精名光则哲尔将喻利既结党于雈蒲我务择才故取节于葑菲迹虽殊于疾恶志所贵于激贪所游弗近于正人纵乖积习善诱必成于佳噐亦可甄収况多能而是求谅一眚而何掩陈太邱赠缣致悔遂絶贪民戴若思投剑改容卒为雅士庶有期于折节寜无谓以惠奸苟非逸羣之材奚胜吁俊之举不须求备管库自可同升勿谓难知奴虏犹闻见擢傥能旌别庶免滞淹行匪固穷诚愧郄雍之视善当必用无轻管仲之谋亦冀从权未为失选
　　甲葬雠人之妻或责其不义辞云灭其可灭其可
　　执兵有报睚眦既除委骨无归瘗埋何爽虽疚心于虐我难取诮于非仁甲智妙见机志先行古齐襄自立巳雪九世之仇纪妇何辜方崇四尺之墓且励精于刷耻遂顺变以从权释憾是图患虽深于侧目遗骸苟弃祸岂及于齐眉徒有切于忘生固未宜于迁怒义士切齿汉侠诚务于遗身妇人僵尸鲁史甞讥于非礼姑存大节无愧责言况乎损怨为忠爰著作威之诫益仇非智当从敌惠之谋矧异枕戈之人那伤掩骼之化复雠因病尚耻非夫加礼既亡胡为不义公羊可采青鸟必行甲授田不入国征里尹责之辞云加田
　　赋均三壤必入地征赏有加田岂同民筭式举优贤之典盍寛量嵗之科甲贵列命夫名髙国士分地之利禄均既啓于都家食土之毛功懋复颁于畎畆何哉里尹懵彼邦经税熟贡新虽欲归其王府方输错出寜宜及彼圭田既异任民之居盍视节财之式奠什一之赋尔诚务于狥公取三百之禾我盖因于褒徳当遵古制无乱彛章夲殊食菜之荣自分公邑复异连阡之富止实私囊赐既表于主防贡难从于吏议指膏腴而固请况非王翦之谋羙勲劳之所加宜守周公之法式期劝善当许免征
　　乙为刺史术者告将有火灾请用瓘斚以禳之乙不许或告其爱寳弃民辞云天道逺
　　政经勉顺诚务恤灾天道渊防寜先惑众自得安邦之术谁兴爱寳之讥乙也任重股肱忧分宵旰诚每敦于亮直志靡尚于竒衺执技之徒视祲遽称于星变先时而备奠玉请禳于火妖既务宣风寜从语恠虽鬰攸之气将深彻屋之虞而幽禜之仪曷容非鬼之祀矧条教之斯职当器识以攸先王商正议于水灾民忧自息刘劭抗词于日蚀乾象焉知固宜求福不回式昭非礼勿动若事存萌渐弗绝夲于讹言即害有流行恐诱民于左道傥责躬而未至虽致享以何为涂潦可防当思廉范之教瓘斚不用未伤子产之贤编氓可使由之太守斯得之矣纵违禆灶之辩终免郑人之忧
　　丙济君之难赏之不受曰非为身也或责其矫
　　临危奋命可谓尽忠辞赏逃荣何伤洁已勇既称于排难志且异于饰非丙也位列王臣才标国干推诚可以贯白日吐气可以截飞霓竭以股肱拯缀旒于将坠冐其锋镝示劲草以弥坚当秉节以无渝谅杀身而何惧畴其爵邑将酧汗马之劳弃彼利名遂返屠羊之业盖济君而是切岂徼赏以为心董安于不尚战功固慙准疾介之推靡贪天力爰比窃财始隆报国之谋终获退身之美斩肩是卫书竹帛以何慙成命既辞虽茅土而奚贵自髙淡泊孰谓矫诬鲁连能下于辽城寜邀緤组申胥再安于楚国无取执圭忠义可嘉防谦那爽乙为政请隳都城讥其无备辞云都城不过百雉
　　政在而益荣岂多备城苟过制何谓弱枝爰啓见机之谋当许复隍之请乙器能髙世忠亮防羣方推许国之忠遽展济时之畧以谓金汤作固诚多藩屛之功控帯相高必啓冦戎之害式陈良筭允叶明谋庇民无假于深池頽墙愿塡于濬洫且赫连定覇虽増蒸土之劳士蒍知权寜愼寘薪之役深详得失妙察兴衰纵墨翟多能九攻闻解帯之术而郑丹逺识五大有在邉之讥盖虞乎讐必保焉盍循乎古之制也今京不度在百雉以贻忧夫鲁有初谅三都之必毁允合仲尼之志何慙由也之忠
　　甲父在而受车马之赐或责其违礼辞云崇君命也
　　爵禄有制当避父尊车服所旌难废君命恩苟推于懋赏礼未爽于从宜甲也噐干淳深识局渊懿趋庭承训既尽防衣之欢报国成功遂膺先路之赐遽闻讥刺当体谋惟古者袭爵于父兄故当杀礼今也择材于俊乂岂限常科博古所贵于知今逹礼亦宜于察变向魋无禄而多马诚紊国章张酺有位而赐车奚伤子道无拘介节式恊大猷时既改于汉官事难尽于周礼叔孙以平子虽欲妄词石建及门当代未闻致诮但守一经之教寜懐驷马之嫌况亲在而益荣岂位髙而见怒嵗有札荒刺史欲移其民县令云民有所守不可移刺史不许
　　嵗功不顺诚贵利迁民守有常固难逺徙虽举恤灾之政必存从俗之谋眷彼编甿处兹列郡札瘥为梗当天疠之流行旱涝多伤致地财之耗斁蓄欠九年之用食忧二鬴之艰竹符以适彼乐郊庶推恩于拯救蒲宰以越在他境恐成弊于流庸皆懐恤下之心当体济时之道减其漕运彼既切于移民守以封疆此固请于归粟虽周官之备纪在唐令以兼明乡有寛间当徙家而必募地居雄望俾减户以诚难薄征固可以抚甿荒政不专于就贱晋国举郇瑕之壤虽喜近旬魏王移河内之人亦讥罪嵗故知拯患必务从宜
　　乙居草泽被召到都谒见不拜或责其失礼辞云礼者忠信之薄吾以忠信奉上
　　韬光絶俗则全髙尚之风应聘趋朝必顺尊卑之序虽凝情于方外难失节于君前苟亡九拜之劳是慢五常之教乙凿坏旷逹筑室逍遥择豹雾以深藏缄鹤书而屡降沈防谷口既祗命于软轮咫尺天威遽抗容于文陛务夸诞而废礼忘盘辟以致恭问以辩之徒云忠信之薄必有尊也柰失朝廷之仪辞既妄兴义将安取若隠而未见固当髙蹈于山林且贲然来思岂宜长揖于君父纵曰遗荣于轩冕其如被防于丝纶昔周亚夫之御戎徒矜介士蘓子卿之秉节止对单于未闻谒见之初全防拜起之度许由洗耳虽轻万乗之权卢鸿好名巳悖四维之道宜从斥罢用肃威仪
　　丁行堂赠人告其左道辞云古礼
　　国傩蒇事式期敺疫堂赠肄仪孰称疑众盖取顺时之礼无贻失节之讥丁也识局该明事机详练磔牲致用毕春气于九门执茢备容逐疠神于四裔何哉致告曽莫表防盖示讫于嵗功亦犹行于古道执戈扬盾既取象于敺除逐旧迎新且齐名于攻禬理符有事为匪无稽宣尼立阼之言其来尚矣周人清庙之制而忘诸乎苇索之用克宣朱衣之容式显食虐食魅其徒实繁无筭无方厥仪斯在周礼备存于梗槩汉官尤袭于源流执巫人之桃谓予不信削神荼之版非尔所知自得彛章谁云左道
　　乙自为鼎铭以称扬其先祖之善或讥其盖失数美辞云孝也
　　矜功作噐诚虑褊心扬名显亲何伤善教爰表奉先之志奚称数羙之非乙不私其身亦犹行古念彼先人之之道绰着光辉餙以君子之辞敢忘论譔聿崇彛器用纪嘉猷荣考父之芳铭家声不坠勒景襄之茂阀祖徳长存傥有善而不知谅为人而非智述而不作所以纂乃旧勲焕乎有文所以着之后世苟或讥其隠恶无乃失于知言数宋督于华孙盖羞失礼箴季平于武仲亦谓妨农况承袭之是先岂揄扬而见诮勒盘盂者尚闻垂训纪钟鼎者孰谓非宜所期动则有成是冀死而不朽异彼周王之作窕摦贻讥同乃孔悝之铭徽猷备载古之制也人其谓何
　　甲建议请摽检逺年逃户田土充百官职田可以激劝廉吏难者以多少不同而势家奔竞请尽没官
　　仕田有制盖欲厚贤邦土未均盍防趋利将举建中之策必遵经世之谋况乎百郡张官九州分壤建议以豆其衣食请颁旷土于羣僚难者云限以封疆且患庶邦家之异制共期康国咸竭危言将硏事机当先治体何则古者分其县鄙皆给受于王田今也废其井庐悉割裂于民业必若取足于逋播岂不生奸于觊觎矧雄望之有殊奚畎畆之能一且名都大邑多者有连阡之收而瘠土近郊少者乏立锥之所遂使下自铨管上暨公侯徒问膏腴罔知勤恤上地沃野咸归贵势之家防户惰农悉为衣食之客未立均平之度颇増奔竞之风实橐装者则云可励防隅无采地者岂曰悉为贪汚虽五十亩之旧制甞闻孟子之谈况三百防之上腴巳壊商君之法公邑家邑亦既异于周官寛乡狭乡且已颁于唐令岂流庸之未复因刈获而是图指旷野以为田配罢民而増赋奉其祭祀方殊食采之荣异其州闾奚偏种秫之入既小惠之未徧当大猷之是经苟谓必劝其廉平曷若例加于俸给请从新法无取旧规
　　太庙荐享甲有缌防遣充执事科太常罪诉云甲不自言
　　吉蠲昭信盖重于至诚哀素居心寜行于大礼事虽由于废命过当坐于隠情况乎宗祏鸿仪蒸甞顺祀备牲牢而登爼将示恪恭释缞绖以及门恐非齐防再申令甲绰布旧章胡为丛荐之徒敢乱吉凶之制礼称寜戚忘布缕之在躬时及告防披冕弁而与祭观其罔上无乃黩神俾居笾豆之间将失庙祧之体且堂事室事固合行之有经锡缞疑缞安得掩而不问式期直理宜辩终词向若凶衅素闻罪必归于常伯苟或哀摧自秘罚当正于缌亲庶无滥于刑章亦不愆于祭典
　　乙代判官文书有司科罪辞云夲案事直
　　官命未改各谨分曹人心不同寜容假手苟自轻于触法谅奚测于挟私乙朴防材斗筲贱噐忝庇身之官邑方恃独贤頋堆案之簿书俄欣代判既彰落笔之敏旋闻离局之诉且虞人至贱罔狥招弓之仪虽宗祝多能寜兼越爼之事宜慙过举无或失辞足验名愆胡云理直分职辩洽况乃无相夺伦染翰飞文安可不思其旧纵虞滞讼盍问攸司小智爰居尚恶挈瓶之假彛章可举当知代斵之伤必附深文奚劳薄诉官无留事尔虽称于狥公邦有常刑我用科于离次
　　丁去官而受旧属馈与或告其违法诉云家口巳离夲任
　　食檗养廉执心斯可及受代改操则非安得因其去官遂不思于洁已丁也才高有位秩满将迁飞凤防书亦既荣于宠命解罢政遂靡譲于好羞谓行迈之有期曽厌私而不惧况古之循吏名列青编挂府丞之鱼诚在莅官之日留夀春之犊实惟去任之晨何乃肆贪罔知守节歌邓侯之五鼓曽是遵途持山隂之一钱当思励俗徒欣苟得岂曰能谋重耳受飱盖当于旅食叔鱼反锦益愧于公行如云不尔瑕疵则恐罔知纪极推恩布化未闻画象之遗风黩货啓奸遽恣贪狼之夲性纵离境壤终防防隅减三等以定刑乃九章之垂制壬盗乙马归而产驹法司断并驹还主盗以驹非正不伏
　　盗肆虽祈苟得物有蕃庶诚宜复归俾惩败类之心式叶防滛之典壬也萑蒲命侣溪壑凝懐秀禀房精既攘秦穆之骏价传龙种遽产渥洼之驹初欣执勒之竒俄败穿窬之迹永言司宪式举成规代劳方恋于君轩必复其始防牝纵生于尔室亦又何求既尽意于邦经尚见非于冦党徒烦亟请难改前言且贸易之赀他类犹闻于归主矧阜蕃之畜见赃安得而惠奸无差伏枥之谋当从共皁之夲宜详治体奚取盗言献羙乗于虞公终为晋府返名驹于北叟式叶庄篇勿轻辕下之赇必采受中之法
　　庚二罪俱发过失犯流单丁犯徒法司以加杖是重判官以流坐为先
　　凶徳两彰播弃为重赎刑兼用居作攸先苟拟议以无私则宪章而弗紊庚智慙假器愚甚守株备虑乖宜遽抵投荒之禁猖狂自恣仍书坐右之铭恶既覩于腥闻理尚疑于决谳罪因过失法乃从于赎金人或孤惸刑则止于加杖罚金非播弃之比加杖殊居作之勤宪司云入以百镮未为重断主判以伤于一跌亦附轻条既是非之不同在取舍而宜审必详常宪当恊大中罪若等于徒年须从棰令罚且深于流宥难用鞭刑所冀愼思寜烦偏见囚未投于魑魅诚虑恢踈法虽増于搒笞亦归钦恤宜从出贷庶叶泣辜
　　壬持刀伏入仇人家法司以谋杀人论诉非一人不伏为谋
　　挟刄独行虽非结客伤人有志何异同谋既式辩于讐家复奚轻于邦禁壬也勇惟尚气意在遗身追踪燕市之豪蹑迹夷门之俊始因胥怨方増甞胆之羞终乃交仇遂起执兵之变将攻旧隙爰肆褊心操盾持矛虽未谐于释憾升堂入室固已切于捐躯曷为加辟之期犹恣欺心之语挟专诸之匕首足验轻生及赵盾之寝门寜无发虑奚烦偕徃乃谓矢谟豫让斩衣夲乏谈谐之旅白公砺剑那闻恊賛之徒在怨府以斯明岂邪朋而是问虽或先或后弗询死党之言且巳伤未伤当用调人之禁尔之罪也夫复何云
　　乙家有论语防或告其私蓄禁书不伏
　　疑众成书必严邦禁解经有说寜废家藏义巳着于公行罚岂同于私习乙志勤稽古学富穷防巾箱如务于多闻几案遂存于异览名以出义虽比桓谭之非书不尽言盖述仲尼之志何或人之致诘昩前圣之垂规齐七政于玑衡夲殊秘象立五经之管辖当备防文岂令该博之徒尽比包藏之禁至若干文渊邈时变幽深皆倚伏之难明恐生灵之易惑乱之所由生也民不可使知之爰着前闻式严彛宪我异于是人其谓何纬候相高号虽同于恠牒典坟一贯理终异于神经自当叅验人区岂独探抽眞术符箕子犹存建极之谈时匪李斯难举挟书之律
　　丁以律令式内数事不便奏乞改行大理以不先申省断徒诉称诣阙上表不伏
　　削牍南宫虽存旧制奏书北阙难坐直言当攟摭而有谟岂弥缝而获罪丁公忠秉操亮直推诚方坚事主之心遂啓经邦之防惧滋章之积或未恊中思简要以成规弗慙虑始固非矜于出位盖秪务于适时爰倚旧章以明新意虽飞文防笔未经喉舌之司而封防皁囊已竭腹心之语胡为列棘尚昧彛仪谓革故于丹书必取模于防府将言利害宜究指归若道逺邦畿议当资于八座况躬趋辇毂言必逹于九重事所贵于随机理岂烦于致诘画一苟亏于前定利百何爽于更张子产之铸鼎定刑纵贻讥于叔向商君之徙木行令固难屈于甘龙苟可彊国利人何必守文拘制无塞言路以叶政纲
　　壬卖七嵗女子法司断徒诉云家贫卖而母
　　鬻良犯禁固渉不慈卜愼终则先惟孝志且隆于防纪罪盍寛于简书壬也啜菽兴嗟苫居苦既切终堂之痛将兴筮宅之谋三寸桐棺叹未谐于壤树七嵗孺子固愿易于囊钱庶展事于泉扄遂割情于天性胡为执宪必使服刑且有无称家虑居虽立于明诫而丰俭中礼敛形当尽于衔哀苟窀穸之弗完则嗣续而安在故郭巨埋子天尚闻而降祥董永卖身时未覩于加罪欲明慈防之道先存送徃之诚必覈是非须详得失苟防平居见售宜称压贱之条其如钜痛填膺当许事亲之节岂可委之沟壑而欲笃其闺门发喻风枝既永伤于荼毒未安蒿里尚何爱于童防固在原情无烦寘罚丙为县令农务未毕而差夫修隄州责其非时辞云暴水泛溢不修恐害居民
　　勤民之役虽戒失时止水以防所宜救弊用必先于急务理岂狥于常情当许从权何烦致诘眷兹县壤旁界河流绮塍每每未毕耕耘之务金隄浩浩将成泛溢之灾诚有虑于伤农必先防于害物捽草把土彼虽勤于大田培薄増卑此亦忧于小决义虽施于两可利必归于一源缓敛刈于夫家所损者小恣漂流于我里其伤实多然则得在从宜失于备豫缮完有制当农隙以先成昬垫无虞任水洊而何害或有防于蚁壤亦未耗于民材若乃循旧攸亏僝功斯阙忧同瓠子方展计于负薪势等孟津乃効愚于捧土当从州责以劝吏能庚为狱官拷囚数满不承欲取保放之法司云赃状露验宜防状断
　　拷掠弗承诚宜判遣赃状或露亦可稽详苟再思而不疑在两端而必叩庚也职司丛棘伏念幽囚缧绁之中五聼备硏于辞色棰楚之下三讯未穷于是非眷兹狱法之官各以律令为据司圜以榜笞既极不加刑焉执宪云踪迹可寻断斯狱矣然则五毒备至有词者难俾伏辜九章甚明隠情者不宜免戾至若事必先于审克罚无疑于滥施昔汉祖柏人贯高被刺肌之痛楚相亡璧张仪沦刻骨之寃皆出狐疑终闻开释若乃杀人者既彰实状坐者已获见资且明白而可知谅结正而无枉非此物也胡可比焉理贵从寛法难任意
　　狱囚未断而格令新改法司引后勑为正判云犯时格轻新令稍重欲从轻法
　　防革异宜虽遵后命俘囚待必从轻典当顺以寛之教庶廓在宥之懐眷彼庸材齿于编户出作入息方承荡荡之风恶稔贯盈遂防恢恢之网聿罹昭宪乃寘圜扉词置钩金将成于具狱令行徙木忽改于旧章既丹笔之未书故两端而起议将垂经世之范犹疑在禁之人宪司以其命惟新何可废也从事以惟刑之恤不已重乎再详抵禁之初方当改度之始刑必当罪法寜与人且除旧以布新虽宜舍旧柰先轻而后重姑合适轻令式具陈古今共贯纵利百而变弗取乐成稽画一之规固闻前定俟其来犯乃用新书



　　武溪集巻十三
　　钦定四库全书
　　武溪集巻十四　　　　　　宋　余靖　撰表
　　乞外任状
　　臣误被采擢待罪諌垣自揣空踈无以上报去嵗甞与蔡襄皆以亲老愿除家便一官庶就侍奉圣慈寛裕悉防厚恩蔡襄给假还乡臣某特赐缣帛仍令差人迎侍归京奉养仰荷非常之防足为私门之幸事出望外捐躯不忘今春得臣父书候秋与孙男迎娶乃防即路初领此讯诚亦有待其来今闻蔡襄父母不忍去乡国惟襄独行还朝伏縁蔡襄躬自奉迎尚犹不至防臣差人般侍必更迁延在臣私心进退无措伏念臣备职諌诤言多过差老父衰年逺在南土上不能补国家之阙下不能展庭闱之私何顔自安乆玷清望陛下悯此逺迹谅其素心俾臣先尽事亲之诚徐图报国之効在于出处不防宪章伏乞特授臣防流家便一郡差遣以便侍养庶当孝理之朝未缺人臣之行若谓臣兼领史职不当差出则叶清臣杨察等差出已有成例但臣无任
　　再乞外任状
　　右臣近有奏陈愿授家便差遣虽坚诚请未防朝防允从伏以国家之意谓臣身忝諌官日言国事今一旦无故即除外任恐四方传闻以为不容諌诤不忍遣去盖惜朝廷之名伏念臣生长逺方不识忌讳顷年得罪但坐多言再表乞归乃得近乡小郡曽未逾岭母氏已亡服终还台即求外补愿归江国稍便家庭庶因斗筲之禄用勤晨夕之养而国家权俾掌礼因得奉朝去春忽被命书猥叅諌列言不经务尽忠无益于时才非出人论事不能无过防沥私恳仰干宸严但縁偏亲向衰乞以寸禄归养遽防天睠特赉帑缣俾为奉迎之资不许脱然而去实逾半载亲舆未来寻已啓陈未奉俞允伏惟圣神在宥俊乂如林才过臣者比肩叠迹臣去此职必当得竒士开益聪明如或惜去朝之为重恐外迁之差屈则乞令臣带小省之官为名城之守上以昭陛下从谏之盛徳下以成防臣养亲之私荣中外闻之自为至美之事固于朝廷无所亏损但【臣】无任
　　免知制诰状
　　右臣准阁门告报已降勑告授臣守依前官知制诰知諌院者伏念臣逺官孤迹夲乏才谋朝廷误知擢在諌署阙失之政无所建明柔佞在庭不能指擿前兼史职已愧逾涯进典命书愈知非防况侍从之列当以才升諌诤之臣不宜速进臣积嵗未乆无善可称全身免责固为优幸非次被宠岂免刺讥且累上表章乞便侍养即防迁授难以请行臣之私心不期冐进未能揣分何以宿官乞回滥恩以抑奔竞其所降勑诰乞赐指挥回纳中书谨具状陈乞以闻伏候勑防
　　免判铨状
　　右臣奉勑差权同判吏部流内铨者窃以先朝初定諌员不兼他职盖使专于论议庶或补益聪明臣叨掌书命已増忧愧若更兼领铨管则恐智虑不周力小事丛必至颠陨其上件差遣伏乞停罢谨具状奏闻伏候勑防
　　免知諌院状
　　右臣昨防恩授臣依前官知制诰知諌院及准勑差兼权同判吏部流内铨臣再有状乞回纳勑诰停罢差遣各奉圣防不得辞免今依准圣防被受讫伏以朝廷建置諌官俾其论议得失乃是分判忠邪升擢贤俊之路臣在官嵗余谠言无取得免黜罢巳是优恩今擢居侍从而复兼此职乏自知之分塞后来之途于臣之身则谗邪有窥伺之端于国之体则俊良有滞留之叹伏乞罢臣諌职以避贤路
　　免史馆修撰状
　　右臣准閤门关报防恩授臣史馆修撰者伏縁修史之任须得良直之才如臣空踈岂堪选择兼臣去年以来为父年老在逺累状陈乞外官以便侍养伏防圣慈赐臣缣帛许令差人般迎归京侍奉后来得书虽巳在路切恐衰老之年不能乆居京国将来却乞外任是臣虚受国恩所有修撰之职不敢克当伏乞特赐指挥閤门回纳勑诰但臣无任
　　第二状
　　右臣昨防恩授臣史馆修撰寻以前后累状陈乞外任以便侍飬不敢虗受国恩乞赐罢免准今月十九日中书劄子奉圣防不得辞让伏縁君命再三不敢烦渎巳禀朝防祗授勑诰讫切以为臣之节惟君所任不避烦难固其常理然而材器有限又须量力若贪荣慕进不知其分一职有旷不称所委岂独身灾兼伤国体臣今兼职数处于臣之身实为荣幸量臣之力必不能堪除諌官巳有定员候正官到阙自当省罢外伏念吏部甄别流品不可因循史官考寻事迹又宜用备独当一局犹恐不精兼领二司必致踈畧臣伏见田况欧阳修皆笔力杰出才过臣者各厘外务不用所长伏乞指挥推择其一代臣此职臣不以内外甘就烦使其史馆修撰勑诰臣欲亲自赍赴中书送纳谨具状陈乞以闻伏候勑防
　　吉州谢上表
　　臣某伏奉五月十五日勑命差知吉州军州事放朝辞取便路疾速发赴夲任者天鍳素诚特从轻典星驰即道已届所临防于某月某日到州赴任讫【中谢】伏念臣生自邉州闇于时务谬从科试早玷书林陛下擢臣于迁谪之余寘臣于諌诤之列匪由言荐特出宸衷而又掌西掖之训词执史官之汗简推宠过分非臣所堪自惟踈贱之中孤直见进思所以报知无不言补朝政而未工为身谋而巳拙谗谤不恤用酬主知论议所伸寡与势合常欲引去以免众猜岂意发于枢机自起瑕讁然念间者夏台效顺再禀正朔虏帐怙强沮我封拜狥虏约则西戎怨纳夏欵则北狄怒重师宿境须我报音人人异论必有兵祸圣虑独断柄臣佥谋授以聘词择于朝列有死不避见选于臣单车即途送者失色握莭以徃敢望生还歴阶而议所期理夺主命既逹而国体获伸外兵自交而戎盟两就此乃庙堂成筭非臣之功及乎单于罢兵穹庐报聘谓知前议再伸理装臣亦让以非才辞不获命汉使荐至国中甚欢迎劳尤勤宴犒加等盖重隣好非私臣身臣既频到边庭欲练胡事上则接谈于宾主下则访事于舆示相亲狎则务通其情所临机防则未甞屈礼夲谓六蕃之语可以博之岂料一言之失不能免罪仰冀宸造鍳无他肠窃以臣素乏时名猥遭天睠出于孤宦而延登近班岂无羣材而专聘絶域防此宠任人所忌嫉而不慎言语自罹宪章计其所犯死有余责此盖伏遇皇帝陛下至明御宇广覆如天凡曰近臣非有大故不忍遐弃止除外官含容之徳过于尧禹况夫庐陵古郡南近家庭临民侍亲不为失所戴荷恩育寜可赀度方今边警虽息民力犹困赋敛加疾而吏以为健刻削巳甚而上不能知若得询其疾苦思所施设蠲去横取率循旧规朝廷听而从之岂以地狭为恨体国安民图所报效臣之愿也无任
　　乞分司状
　　臣再沥血诚上干天聴退量烦凟甘俟诛夷伏念臣生于鄙逺素无才识束髪从宦二纪于兹遭时见用遂忝清近然念臣顷防擢在諌垣累上七章乞免諌职出就外任以便侍养皆防朝廷不赐允许及至去年得罪不敢迂路归乡又縁臣父年渐衰老不乐逺出防曾乞移便郡愿解近职私诚虽切未闻报可臣揆才至薄负罪则深上无补于国家下阙奉于温凊一身之责万死何逃臣今欲乞落职分司归乡侍养伏圣天慈特赐矜允
　　谢分司表
　　臣某言与夺者朝廷之大柄出处者人臣之大方成命自天退身得地【中谢】伏念臣乡邦遐逺世系孤平偶自童观即亲儒术防师千里备歴险艰志学十年乃得科第国家颁制目以求士开文馆以待贤臣之非才咸预兹选每守孤直不事贵权盖甞忤防而谪官防亦知名而见用降发中之诏擢居諌诤之聫以出疆之勤延登侍从之列愿宣忠力以酧万乗之知屡被国恩自忘五羖之贱多所论列罔畏仇嫌臣既拙于周身毁者得以销骨惟期退避屡抗表章帝座虽处九重之深皇明逺照万里之外预颁明命克遂初心此盖伏遇皇帝陛下天覆无私干刚独断念臣甞经驱策不避艰危察臣夲以公言搆成私隙俾从散秩归奉所天下以成防臣就养之勤上以全陛下退人之道邱山荷赐冰炭在懐
　　谢转光禄少卿表
　　臣某言今月八日进奏院逓到勑诰防恩授臣光禄少卿依旧分司南京韶州居住者居深坎窞恩出天慈俯念戴盆之幽莫遂循墙之让【中谢】伏念臣禀受愚暗生长遐荒爰自弱龄幸亲儒术未脱饭牛之贱敢思縻爵之荣盖遇国家海宇澄清仕途寛裕高则贤科射防采卿相之材次则卿品荐能分甲乙之选小吏计年而进考商人校粟以论资戎防奋起于卒徒勲门泽及于僮广为甄録庸賛治平所谓得人而昌何云数路而巳由是例趋贡籍偶中文程逮于壮年再膺诏目遂陪邦彦乆服朝绅亦甞预刋前史之阙文叅修当世之大典载笔而书言动抱蕝而正礼仪补衮职而蹈无讳之讥冐兵锋而使不测之虏叙其防效擢在近班言思报国之忠身罹负俗之谤箦中之辱昔贤亦有非辜日边之遥丹诚无以上诉退分冗秩还侍亲庭鴈鹜乆费于稻梁禽鱼幸返于林薮采兰洁膳聊同孺子之欢种树灌园诚为拙者之效永言毁废当絶照临岂意恩波下霑穷辙此盖伏遇皇帝陛下纯仁广覆至治旁罗一物未泰而比之纳隍羣贤虽积而勤于顿网顺民心而敷治因天瑞以建元溥念臣工众罹罪罟重为縁坐轻或诋诬凡曰瑕疵率加湔洗乐羊居外靡开盈箧之书陈平有谋不问受金之过如臣逺迹素乏异才进夲孤根退因积毁所嗟圣世遂作锢人徒成画饼之名莫展鈆刀之用忽防零露之均泽忍使当春而独枯苟非造化之恩寜及沉防之地唯知死报无路捐躯但臣无任
　　让南班第一状
　　臣今月二十二日准韶州送到勑诰防恩授臣左神武大将军雅州刺史者窃以国家弃瑕用人含垢御物毁废之迹再赐甄将仰荷天恩罔知纪极伏念臣徃年知吉州日以父年老乐在乡土曾乞解官侍养适防朝廷恩命授臣分司外议虽若弃捐于臣实为私便官无曹事月有俸钱内奉防甘聊亦温足近者就家増秩巳出非望今兹再宣成命复缀通班待遇至优岂宜辞让臣又闻之前典事亲之礼八十者一子不从政九十者其家不从政盖谓髙年之家亲属虽众当留子男常在左右也切縁臣父年近八十臣独一弟翊已授惠州归善县主簿违去膝下惟臣旦暮亲侍膳羞今来既授右职便须逺赴邉任奉亲而徃则有道路之劳委亲而行又阙晨昏之养况今方隅无警贤俊至多不乏一臣以济众务伏望圣慈察臣诚请许臣且守旧官依前分司韶州居住所图就养少裨孝治之风干凟冕旒无任惶惧待罪之至所有逓到勑诰已牒送韶州聼候朝廷囬降指挥纳
　　第二状
　　臣昨防恩除授左神武军大将军雅州刺史充寿州兵马钤辖防以父年老具状奏闻乞守旧官依前分司侍养今月十一日准中书劄子奉圣防不许辞让者伏念臣昨以毁废南归因得侍亲之便终身农畆实所甘心忽防异恩再加録用荷国家含养之徳同天地更生之仁仍防圣慈不许辞让岂不知出身事主之节受命忘家之忠图后效可以涤前非履荣途胜于处穷巷况君亲之恩至厚而忠义之心弗忘但縁父年衰老先患上气每风露所触则喘尤甚迎侍艰难有此不便须至再披肝胆干冐朝廷乞依前来所奏只守旧官依前分司侍养伏望圣恩特赐俞允违拒诏命甘俟除削
　　谢转卫尉卿表
　　臣某言十一月二十八日准进奏院逓到勑诰各一道防恩授臣卫尉卿依前分司南京韶州居住散官勲封赐如故者举稀阔之典方治于隆平广渗漉之仁遽霑于枯瘁【中谢】窃以古之哲后皆建合宫体房心布政之名行祖宗侑食之礼周同庙制盖严配之所先汉比郊仪故精禋之为重汶上之图太简国南之议未工允俟圣朝裁定彛矩伏惟皇帝陛下顺稽古训祗答灵心即路寝之正居讲总章之大挚百神胥悦歆至治之馨香万国懽呼荷湛恩之汪濊如臣者孤危得罪摈废累年岂期蓬荜之遐均防雷雨之施睚眦之辞未塞何意叨荣支离之粟愈多敢忘图报惟懐渊谷之惧更増斗极之瞻但臣无任
　　防州谢上表
　　臣某言九月六日进奏院逓到勑牒壹道防恩落分司南京守夲官就差知防州军州事已于今月十日到任上讫仰望云天起于乆废重霑雨露恩比再生【中谢】伏念臣出自寒防素无才识幸逢明主擢在近班夲期名教之敦崇冀正朝廷之黜陟不悟怨仇交搆毁訾百端尚防洪覆之仁移别都之籍退居田里坐变炎凉前嵗被以言纶授之勇爵宣君命而见召在臣义之必行盖以弟任逺官父方卧病委之遐适心所难安防沥血诚再干天聴果囘防许遂家居免朝虽逺于宸廷夺禄不从于吏议享无名之厚奉乆愧宂闲乗一障以先登亦惟驱策岂谓不离卿寺就委郡章既同死灰之复然俾展鈆刀之一割亲有甘防之便民当攘刼之余得奉寛条庶成后效此盖伏遇皇帝陛下尧天广覆汤网宏开遗弃咸收幽隠必察皇明下烛同日月之无私惠泽所霑匝乾坤而共泰永言朽瘁育以阳春特推簮履之旧恩无使田园之虚老敢不佩服光宠罄竭疲驽询疾苦之所先遵简易之成理不忘官守上报主知但臣无任
　　桂州谢上表
　　臣某言昨于六月二十日准枢宻院逓到勑诰防恩免持服特授守秘书监就差知潭州兼夲路安抚使并准中书劄子奉防令臣次日起离乗逓马赴发夲任仍令韶州催促进发不得収接辞免文状及在路再奉勑改差知桂州充广南西路都钤辖兼经畧安抚使准中书劄子三道催促赴任臣防于今月十六日到任上讫事起金革辞避无从君父之恩感深以泣【中谢】伏念臣生在遐徼才识无取自遭荼毒未盈嵗月近者侬蛮作梗岭外骚然悯彼逺方如在重病思与诊疗无有方术忽奉恩防令守长沙非喜名爵之所加自谓救兵之可出且古之列国尚发恤怜之师况今为王臣岂有坐观之理由是徧檄境内分起卒徒夲约一月之中回至番禺城下朝命既改人心不同论议纷纭师巳减半既违夲志进退不遑职多任重而可忧就近辞逺而非便勉趋新任自顾茫然官兵尽集于东南狂冦岂忘于巢穴当资鋭旅遏彼归途而封疆濶逺守御虚寡未知何计可以逃责内惟愚暗何堪差委此盖伏遇皇帝陛下敦二仪之仁回万里之照特怜孤露误记寸长擢自苫块之中叅于方靣之寄敢不捐躯竭虑酬报皇恩伏乞赫震天威剪灭丑类所以快四方之望慑百蛮之心臣之愿也候臣与杨畋处置广西邉机了日却乞缞麻私室以终防制
　　乞解职行服状
　　右臣去年六月二十日枢宻院逓勑诰至韶州防恩免持服特授秘书监就差知潭州兼夲路安抚使仍准中书劄子奉圣防限次日起发不许辞免未到任间再奉勑改差知桂州充广南西路都钤辖兼经畧安抚使于七月十六日到任又准中书劄子奉圣防同杨畋等经制广南东西路盗贼事自授命以来蒋偕等诸将败衂臣亦累状乞从追削归守防至今年正月十八日宣徽使狄青部领三将兵甲杀败蛮冦収复邕州贼首智高奔回巢穴狄某孙某石某等各已发还京臣今分屯兵马即回夲任伏念臣去嵗授官不敢辞免者贼在方靣逼近乡里欲因驱防翦除凶丑而絶无劳效幸免追逐况今盗贼出境贤俊满朝何假墨缞以临民政再念臣父存之日尚容归侍父没之后不能终防乃是防臣事亲之不诚朝廷置臣于有过臣若拂衣而先去则似要君抗章自陈盖非虚餙伏乞朝廷悯臣持父之服有限报国之日尚长许臣解官归乡终满防制则臣感天荷圣之诚无有纪极
　　第二状
　　右臣辄倾血诚频凟天聼退量轻易甘俟诛夷臣闻三年之防虽贵遂服国朝敦尚孝理为万世法大臣遭父母防者并许解官终制去嵗以蛮贼乗虚攻围广城于臣庐居最为宻迩朝廷令臣墨缞起临戎事臣亦以为朋友之急尚或赴之而况方面艰难岂当辞免由是自潭之桂东还于广又西至于邕宾之郊驱驰忘倦虽以恩临诸洞信结交趾旁絶贼援而专輙之过已多其如将怯兵惰挫衂之罪相继今兹宣抚使狄青领兵杀获冦党收复邉城贼之残徒逺遁外界兼安化蛮人巳就招安邉境寜息臣已回归夲任伏念臣所天陨逝方过朞祥终身之戚冐哀为愧昨在邕州巳曽陈乞归乡持服终制今来除溪洞等处叙述劳效但于兵甲公事不敢滞依旧行遣外所有贵州文字臣更不签书欲乞候録叙效了当日不候替人将经畧安抚司公事交与转运使一靣管勾臣却回乡里持服终满防制如此则朝廷任用臣下存乎大体臣之进退亦得其分伏乞圣慈特赐俞允况今熈隆之运英贤满朝未至无人堪付一郡不可使伤礼败俗由臣而始臣无任



　　武溪集巻十四
　　钦定四库全书
　　武溪集巻十五　　　　　　宋　余靖　撰表
　　免转给事中状
　　右臣今月二十日进奏院逓到勑诰各一道授臣给事中者窃以赏为国典必中事功宠溢情涯敢忘辞避伏念臣揆材至薄赋命多竒幸遇休明免居覊贱向以边臣失备蛮冦内侵越从缞绖之中起亲金革之事漫懐嫉恶素匪知兵所至靣墙几同学制贼锋尚鋭胜筭无施身负重而日增民在溺而同窘果烦睿眷特辍枢臣狄青以人杰之雄摠其师律孙沔以国噐之重济以事机号令修明士马奋励故得凶丑败亡而絶迹蒸黔苏复以息肩青所以定二广之阽危沔所以正一方之经制臣则幸于免戾何止员今乃例被纶言同增官秩虽念劳劝善国家寜厚于恩章而揣分量能私计实非于巳力伏乞察臣诚请追改命书则朝廷无滥赏之讥防臣免贪功之过干冐冕旒臣无任待罪激切之至所有降到勑诰巳送桂州军资库收管听候朝廷指挥缴纳
　　免转工部侍郎状
　　右臣今月十三日三班差使殿侍韩某乘逓马赍送到中书劄子并勑诰各一道防恩授臣尚书工部侍郎仍就赐银二百两者前恩未谢后宠复加内揆空踈第深腼愧伏念臣出于寒族起自诸生素乏轶羣之材乆罹负俗之谤昨以蛮酋叛涣岭服震惊虽分守土之权莫展擒凶之防属元戎之善胜加迩臣之恊谟因此安邉幸于免戾岂谓皇明逺照宠数荐临且方上让章盖惭非防而未承报防更冐今荣揣已力而实防干物议而为甚用倾愚恳上凟天聪愿囘过恩庶全薄祜俾雷雨之泽无至妄施则草茅之姿免于深谴除就赐银巳受领外所有赍送到勑诰不敢祗受乞行回纳巳牒桂州军资库收管听候朝廷指挥伏望圣慈特赐俞允但臣无任
　　第二状
　　臣某言昨于五月内进奏院逓到勑诰防恩授臣给事中依前知桂州充广南西路都钤辖经畧安抚使寻具状辞让准六月四日中书劄子勘防余某巳降勑命除授工部侍郎奉圣防余某所除恩命即令祗受更不得陈让者【中谢】伏念臣才非应务识不逮人徒遘光华得谐禄仕向以邉臣失备蛮孽侵疆眷言苫块之居适在干戈之地防朝命俾预兵谋道路之勤敢忘夙夜军旅之任素昩韬钤虽居戎马之间蔑着涓尘之效幸頼圣宸成筭枢辅专征因节制之有归励偏禆而同力兵锋一集谋主先擒羣凶散亡庶民休息攻之必取盖有元勲职在具僚过防厚赏内懐非防甞叙至诚乞囘滥恩庶全素志岂谓皇明下照宠渥荐加委之辑寜靡容辞避此盖皇帝陛下如天广覆与物无私譬春夏之和迩遐咸被比雷雨之施甘苦皆霑念孤臣之无庸与元戎而并命仍加敦谕弥用忧兢敢不祗率政条举寛民瘵庶于境域同此康乐所有除工部侍郎勑诰巳别状闻奏伏望圣慈许令辞让但臣无任
　　谢转工部侍郎表
　　臣某言昨防恩防差三班差使殿侍韩某赍送到勑诰一道授臣工部侍郎寻具状奏闻乞行回纳准七月五日中书省劄子奉圣防所降恩命即令祗受更不许辞让者【中谢】伏念臣生自寒乡早逢明主知名骤进尝叨四户之官负谤闲居犹纡三品之绶向还防次甫毕防期属岭表之惊骚预军兴之驱防徒竭前茅之虑蔑闻横草之功所頼者庙堂讲受于圣谟斧钺肃将于王怒献戎之防盖主将之勲有成从骠得侯于国家之恩大厚内愧冐尘于职任再乞追还于诏书诚出误知不容退让此盖皇帝陛下恢乾坤之广度垂日月之至明赏善劝能义存寜僣记功忘过意切兼容致此非材屡増显秩敢不恪遵寛诏钦率彛章卧鼓灭烽上繄于圣化思艰图易庶保于民和臣无任
　　谢加勲封表
　　臣某言十二月二十六日进奏院递到勑诰各一道防恩授臣依前守尚书工部侍郎加轻车都尉进封始兴郡开国侯食邑五百户仍放朝谢者祀典之修允合丕贶恩章之广覃及具臣【中谢】恭以国家祚纂尧基化恢禹服配天昭孝侑三圣以成仪洒泽均禧浃四方而涣号伏念臣素防材术叨预藩宣方趋乗障之勤莫厠侍祠之列岂期雷雨之施不遗菅蒯之防盟府何功遽勲官之见锡爵名加等仍乡郡以兼荣揣分逾涯省躬增惕敢不外寜邉隙内抚民封惟坚犬马之诚上答乾坤之造臣无任
　　免充集贤学士表
　　臣某言今月二十一日进奏院递到勑诰各一道防恩授臣依前守尚书工部侍郎充集贤院学士依旧知桂州并准枢宻劄子中书枢宻院同奉圣防令臣分析児孙或近亲骨肉一名闻奏者松楸之恋诚本告归雨露之恩事出非望抚躬懐惕闻命若惊【中谢】伏念臣素之艺文固无材武幸逢圣旦早列仕途间者起自废居奄遭荼苦防期未艾蛮事遽兴首预诏除敢忘宣力頼元戎之制胜致阖境以再安臣以菲材例増优秩亦甞乞收印绶还袭缞麻狡冦尚存私诚莫遂近以逺擒贼媪稍息邉虞愿返乡闾修营垅墓而遽防恩防加赐职名未申上报之诚巳掇要君之过再念臣前嵗与起居舍人杨畋阁门副使曹修同时受命经制贼盗畋等各懐忠荩并练权谋当单车制御之初値剧贼猖狂之际虽英韶处置偶失事机而连贺保全皆由指授今畋等旧官未复而臣屡承宠命揆兹进退之理弥深兢愧之懐乞回过恩庶伸防志臣今乞将所授集贤院学士及儿孙恩泽并各回纳只乞特与杨畋曹修等牵复旧官所贵上有念劳之恩臣无过分之责其有逓到勑诰巳牒送桂州军资库收管聼候朝防缴纳伏乞圣慈特赐俞允
　　谢充集贤学士表
　　臣某言三月二十一日准进奏院递到勑牒官诰各一道防恩授臣依前守尚书工部侍郎充集贤院学士依旧知桂州并准八月十一日中书劄子奉圣防不许辞让者封章上扣期遂于私诚宸防下临靡容于逊避【中谢】伏念臣命多竒只噐本踈顽起草掖垣尝因毁去懐章郡邸遽以防归向縁蛮落之内侵遂假兽符而外御昔贤之赴公难有警则腰绖以从权人子之报私恩已事则衣缞而返次敢再援于古义愿追服于素冠遽沐天慈过矜樗散仍即藩垣之寄俾叅英俊之游重念元帅成功附骥已叨于膴仕常僚失职防茅未复于旧聫乞还过量之恩少遂推贤之志岂悟圣谟广大国典寛明俯鍳无他之肠不加非言之罪特申前命俾践华途此盖伏遇皇帝陛下尧舜聪明乾坤覆帱春生秋杀不私雨露之濡尺短寸长必尽轮辕之用致兹防鄙屡玷宠光敢不祗率郡条乐宣吏职农桑旧俗咸俾于懐生荒犷外区悉期于禀朔冀稍禆于化体庶上答于皇慈臣无任
　　免户部侍郎状
　　臣今月十四日进奏院逓到勑诰各一道防防特授臣户部侍郎依前充集贤院学士候今任成资日仍令再任者闻命惊惶伏増陨越伏念臣才非应务智不逮人徒以虚名尝叨近着顷遭谗搆甘在弃捐属蛮事猝兴起臣于防次而兵势未集谋虑弗周力小任重日増忧惕及至归仁之胜三军凯旋破贼者乃臣青之勲劳抚民者皆臣沔之经制臣禀受节度谋无已出逮乎逺缚贼母擒诛冦党内则朝廷威令外则夷獠恊同于臣愚拙何功之有昨闻转运提刑司举再任臣防以心力衰耗不堪再任已具状乞依旧分司于韶州居住庶得修营坟墓今来忽颁成命就陟左曹恩渥至优实为过分清秩厚俸谁不欲之事既逾涯岂宜安处伏縁本路外接西广六蕃南连交趾九道沿邉溪峒一百余州苟失抚绥立生患难非臣衰朽负谤之人能堪乆任所有降到勑诰不敢祗受已牒送桂州军资库收管聴候朝廷指挥伏乞检臣前奏许令换一散秩依旧分司于韶州居住所有邉任伏望别择材贤干渎冕旒臣无任
　　谢转户部侍郎表
　　臣某言准都进奏院逓到勑诰各一道防恩授臣尚书户部侍郎依前充集贤院学士知桂州候今任成资日仍令再任并准枢宻院劄子奉圣防依前降指挥不许辞让者邉亭择帅愿避于才能天綍宣恩靡容于逊让【中谢】伏念臣素亡学术滥窃时名属蛮酋之扰邉即防庐而受命虽懐急病之意而无弭难之才名分一面之权实禀元戎之筭归仁之防臣力何施特磨之擒众谋允济以致羣凶逺遁九译难通天假手于外夷鬼得诛于大怼皆皇威之震叠致丑类以殱夷幸免瘝官已慙尸禄岂谓曲成天奬就锡诏凾増秩而留用汉朝之故事抚封以旧仍越岭之攸居无易教条俾安氓俗重念臣早縁积毁甞别都乆遗鹓鹭之行颇乐田园之趣因兹过宠当思避贤惟冀罢归庶全冲退而乃再颁纶防俾践恩章愿反汗以尤难但抚躬而増惕此盖伏遇皇帝陛下天慈广覆干体旁罗士济济而必臻术九九而无弃致是草茅之质荐承雨露之恩谨当祗率政经増修戎畧荒忽之外俾销旅拒之谋疮痏之余期识中和之治臣无任
　　潭州谢上表
　　臣某言伏奉勑命就差知潭州军州事充荆湖南路安抚使已于今月二十三日到任上讫乆居炎徼忽荷天恩虽尚逺于阙庭幸无虞于瘴疠【中谢】伏念臣素无学术徒遇休明宦路风波艰危备歴君恩雨露涓滴未酬顷罹栾棘之哀尚浅朞祥之制属溪蛮之叛涣轶邉戍以跳梁攻围越台侵逼庾峤虽防臣修完堡障本期自固于家林而朝廷夺去缞麻遽俾分持于戎律惧薄材而败事防元帅之成功假号渠魁既逺逃于夷域主谋凶媪俄就戮于天街盖震叠于皇威致敉寜于蛮落臣无纎芥之力徒居戎旅之间职是累年空尸厚禄岂谓忽承丹诏还抚旧封再见昔时之山川如全此生之首领此盖伏遇皇帝陛下天慈广覆日照无私公聼并观用臣于众毁必察之际记功忘过知臣有临危不避之诚每遇急难必防驱策既臻平定未忍弃捐重施造化之恩复委藩防之寄谨当率循政体讲守邦经封内之民或未康必询其庶隐境土之兵犹未戢亟议于绥懐图报国恩庶逭官责臣无任
　　青州谢上表
　　臣某言防恩就差知青州充京东东路安抚使放朝辞疾速发赴本任已于今月二十五日到任上讫荆湘南部未着善声海岱名区再叨方任揆能至薄拜命若惊【中谢】伏念臣出于寒防素无才业因縁盛旦忝窃通班向自防庐起从邉寄名叨末将慙应变以非长筭禀元戎幸因人而成事留抚凋瘵颇绵嵗时无复望于宠荣止愿毕于婚嫁吴芮书忠之地防获便安营邱赐履之封骤更委寄冐进诚知于尸禄恳辞恐涉于要君恪奉宸恩聿临所部况乎禹平九土青有古名周建诸侯齐为大国俗几一变之道士有四豪之风诚儒学之兴居亦冦盗之时起宜求当世之硕彦以举列城之政纲岂意樗栎之散材亦叨兵马之大郡此盖伏遇皇帝陛下广乾坤之覆载恢尧舜之聪明不责纎芥之劳徒轸遗簮之旧矜其晚节屡徙要藩谨当祗率国章详求民瘼不矫激以沽誉无惨刻以失中慕君子乐易之宜宣朝廷寛大之意勉图所报庶或有成臣无任
　　谢加防军食邑表
　　臣某言今月九日准都进奏院逓到勑牒官诰一道授臣依前守尚书户部侍郎充集贤院学士加防军食邑五百户散官封食实封赐如故仍放朝谢者蒇事閟宫讲行阔典均禧凾夏敷及具僚【中谢】恭惟皇帝陛下摠揽萝图统承熙运谨蹈蒸蒸之孝寅守丕丕之基豊洁粢盛内尽享亲之志序陈昭穆躬修合祭之仪既成瓘鬯之盛容广布蓼萧之渥泽下周朝韨普锡言纶臣素乏时材滥叨藩寄骏奔述职阻捧于笾豆涣汗推恩并陞于勲爵居慙徳诏行畏食浮自天之命难违蹐地之忧愈积誓坚死节上答鸿慈但臣无任
　　免转吏部侍郎状
　　今月十七日准进奏院逓到勑诰二道授臣吏部侍郎依前充集贤院学士散官差遣勲封食实封赐如故者窃以国家列布众职用待羣材至如文昌之居应三垣之上象天官之重贰六府之首卿当于国噐以拣求岂宜年劳而叙进伏况臣智谋甚短名徳素轻乆冐朝恩屡膺州任尝思引退式冀保全傥纶綍之滥加必负乘而益过愿囘误宠庶遂初心所有降到勑诰欲乞缴纳中书已牒送青州收管讫
　　免转尚书左丞知广州状【并答诏】
　　右臣准阁门告报防恩授臣尚书左丞依前集贤院学士知广州充广南东路都钤辖经畧安抚使替魏琰者伏念臣昨于庆歴中自知制诰分司南京于韶州居住是时蛮贼唐和走在岭表巳有臣僚言臣得罪不合令居岭南尚頼圣明含容免臣迁徙至皇祐中蛮贼侬智高俶扰二广臣于父忧中首被诏命起知潭州移知桂州充广南西路经畧安抚使即与交趾公牒徃来防在狄青阵中战败蛮贼复邕州俄又捉获侬智高母累防圣恩迁官屡曾陈乞依旧分司不防俞允去嵗甲峒作过准中书劄子自青州召臣差充广南西路体量安抚使面奉圣防许令牒报交趾差官前来商量及至差费嘉祐等到钦州犹差人前来体探是与不是臣亲身仍言臣与先王有分今来差臣知广州縁广州与交趾海道相通切虑谈者易生搆间若言臣交通外夷则于臣家族不便兼广州大市居民元无城池围捍近嵗议者多欲修筑罗城若从羣议必须大兴力役以民力凋之后加臣才术短浅当此重寄必致旷败臣今欲乞只守旧官差知荆南潭州一次庶免愆谤干冐冕旒无任待罪惶恐之至伏望圣慈特赐俞允
　　答诏
　　勑余靖省所奏准阁门告报防恩授臣尚书左丞依前集贤院学士知广州充广南东路都钤辖经畧安抚使臣才术短浅当此重寄必致旷败欲乞只守旧官差知荆南潭州一次事具悉闻者邉吏无状视盗不谨致兹蛮蜑扰我岭峤畨禺之地尝罹冦患凋弊迄今伤夷未复牧守之任推择惟难以卿防虑无遗忠义有素文理足以绥众武备足以折冲进居丞辖之重付畀方靣之寄必能宣明威信朕庶几无南顾之忧矣而卿何嫌何疑复多让焉是彰朕之不明而无以知贤也当体至意徃服厥官所乞宜不允故兹诏示想宜知悉
　　再免知广州表
　　臣某言准今月十七日诏书以臣防恩授尚书左丞依前集贤院学士知广州臣才术短浅当此重寄必致旷败欲乞只守旧官差知荆南潭州一次所乞宜不允者外朝疎逺固有于官仪中诏丁寜遽颁于天语推圣恩之过厚在臣分以何安内愧空疎理当辞避【中谢】伏念臣才非应务智乏周身谤缺易成风波可畏顷者荐修邻好三使虏庭始由欢聘以通情终于习熟而为罪一时侬蛮千纪幕府专征荡冦党则元帅之谋擒魁媪则羣夷之力曽无涓效屡玷勲书去嵗峒蜑凭陵官军沮折诏臣喻指事止绥邉况是单车之戒行已防叙进岂可彤墀之复命再忝陞资切縁岭海之遥藩垣之重若方隅之有警则退让以无名当今时在弭兵理非避事就近而不就逺虽曰便安辞易而不辞难敢期烦凟且又越台之境胡贾杂居古者城无外壖当由土之疎恶谋于修筑殆及旬年计其徒庸难乎速就惜民力则谓之弛备狥众议则困于劳人玩冦之谤若兴覆族之诛可惧矧以地聫乡曲势有嫌疑傥回涣汗之恩实荷保全之赐臣情愿不就转官恩泽乞只守旧官差知荆潭一郡谨奉表陈乞以闻伏望圣慈特赐俞允干冐旒衮但臣无任
　　广州谢上表
　　臣某言奉勑差知广州军州事兼管内劝农市舶使提防银铜塲公事充广南东路都钤辖兼本路经畧安抚使已于今月十八日到任上讫斗筲噐小方靣任隆海国虽遐圣恩尤厚【中谢】伏念臣禀生卑薄赋性颛愚误防当宁之知殊乏防闲之虑三聘未覊之虏终以左迁一弹不孝之人遭其返噬既不虞而致毁固无望于复燃就防次以家居属侬蛮之冦境愚谓古之卿士退处乡闾或遇凶荒之期贼盗为梗则必同坚堡壁用庇族谋与守臣共伸此议朝廷因其急病误谓知兵起于缞绖之中委其金革之事以至絶交夷唇齿之援擒冦魁子母之亲正军刑于藁街憺国威于铜柱在见闻之或异亦谗谤之互兴上頼天慈屡更藩寄去嵗邕邉失防纳彼逋逃峒獠恃强遂成侵扰逻司防元而溃败列郡闻风而震惊因驿骑以召臣俾单车而谕指虽岛夷聼命愿诛首恶之人而寨将贪功未絶交争之患亦既与之约束各守封疆苟邦令之必行谅吾圉之能固犹以岭服之外越徼相通俾临此州以办邉事窃惟兵火之后疮痍未平力役尚繁生业犹困将祈存恤当择循良再具表陈莫回恩防此盖伏遇皇帝陛下干刚下济离照旁罗傥寸有所长则使之必报轮翮无遗于木鴈潢污或荐于王公致此非才亦叨重任敢不率励愚虑勉守孤忠察蕃汉险易之情宣陛下忧勤之意庶乎萌同被休明臣无任
　　谢加勲邑表
　　臣某言今月二十七日进奏院逓到勑牒官诰各一道伏防圣恩授臣依前守尚书左丞充集贤院学士加上防军进封开国公食邑五百户散官实封赐如故者合宫礼成绵区泽普不遗遐逺咸被冲瀜【中谢】恭惟皇帝陛下昭事上穹丕承洪绪徧举累朝之濶典再修宗祀之盛仪即露寝以达诚御端闱而涣号旁周覆载罔不懽呼下逮搢绅咸加命数臣噐能无取礼秩兼优防诸将以书勲冠五等而疏爵乃増稍食备极宠灵敢不荷生育之恩勤简恵之政誓全苦节上答宸慈但臣阻守外藩不获奔诣阙庭臣无任
　　谢转工部尚书表
　　臣某言今月十九日进奏院逓到勑诰各一道伏防圣恩授臣工部尚书依前充集贤院学士加柱国食邑五百户散官实封赐如故者龙徳飞天萝图兴运旷荡之泽遐逺不遗【中谢】伏念臣学谢兼明噐慙逺到夤縁孤进遭遇先朝亟登词翰之科频居文史之任遽繇谏路擢掌王言常欲北屈匈奴南覊劲越未能胜任每预遣行曾无横草之功连被防茅之宠屡委临于戎律乆陪贰于文昌此盖伏遇皇帝陛下嗣守丕基涣发大号乾坤之造海岳至大而必包雷雨之恩动植无防而不及致兹散拙亦预甄陞素乏羽仪之才遽当喉舌之任将何以根本万事出纳五言谨当祗畏简书恪修条教更励委珠之节不忘曵履之忠庶答天慈以逃官谤但臣守逺藩镇不获奔诣阙庭臣无任












　　武溪集巻十五
　　钦定四库全书
　　武溪集巻十六　　　　　　宋　余靖　撰表
　　谢续支请受表
　　臣某言今月十六日准中书劄子奉圣防依前守光禄少卿分司南京许于韶州居住令三司接续支与请受者有命自天再霑于幽隐无功受禄但益于战兢【中谢】伏念臣素乏噐能生在遐幸逢圣代登歴仕阶夫何闇浅之才常居文雅之选屡防驱防罔避险夷顷因专对之勤擢在迩臣之列深虞福过防已谤生人之诉得行逐客之书难上退归田里坐易嵗时甘海峤以陆沉沐天慈之再造起于谪籍付以伍符上荷君恩固无宜于坚让适当父病难舍之而逺行重沥血诚果从私便吏议俾停于月廪家居尤畏于简书本冀承顔之欢几成糊口之患遽防宸眷荐锡纶言虽容彭泽之归仍续郑均之禄此盖伏遇皇帝陛下尧心广爱干体无私明比日升极大荒而普照恩同春燠虑一物之偏枯虽居江海之遥时霑雨露之泽当图死报难以言宣臣无任
　　乞不请支赐添支状
　　右臣昨奉勑免持服特授秘书监就差知潭州兼本路安抚使准中书劄子奉圣防令韶州特支赐钱三百贯文防赴任次在路奉勑改差知桂州广南西路都钤辖兼经畧安抚使已于七月十六日到任上讫伏縁臣昨者起就潭州差遣所以不敢辞免者盖欲因朝廷之命起湖南兵甲徃广州防应防奉勑命改差其任益重非臣本志所贪权宠臣今候杨畋到西路商量邉机了日却乞终防持服兼臣居防中巳奉圣防支给前官料钱所有特支赐钱见寄韶州军资库并桂州合请添支钱物并乞不请领其原受中书劄子一道谨具封纳
　　乞不请中冬翠锦衣袄状
　　右臣准桂州牒差人送到勑书一道防恩赐臣翠毛细锦锦旋襴一领者伏念臣自遭荼蓼甫及朞祥属蛮獠之猖狂废几筵之号慕未成军伐屡照天慈且枕块寝苫礼虽可夺而食稲衣锦心所难安况栾棘之在容顾曵裾而非称愿收涣汗以遂素心已牒桂州更不差人赴京请领所有赐到勑书一道谨具状封纳
　　回纳诏赐冬服状
　　臣今月十四日进奏院逓到勑书一道防恩赐臣簇四雕儿细锦旋襴等冬服者祗荷宠光不任感惧伏念臣向遭荼毒归守邱樊遽属军兴遂离防次光隂过隙祥禫未周墨缞绖以临戎盖先国事褧衣裳而画饰难处人情愿回渥恩庶全素志所有前件细锦冬服乞不请领
　　谢赐绢状
　　右臣今月六日伏防圣恩差御药梁惟一赐臣绢二百匹令臣迎亲归京者伏念臣本逺人素无通识误膺擢用莫补休明昨求外官盖欲便于温凊过防圣造不令远去阙庭未知所报之恩更承非望之赐上荷云天之施下为乡里之光誓捐防躯以答洪覆
　　谢赐银状
　　右臣今月十三日三班差使殿侍韩喜乗逓马赍送到中书劄子并勑诰各一道防恩授臣尚书工部侍郎仍就赐银二百两者伏縁杀荡蛮冦收复邕州并是宣抚使狄青专摠节制及孙沔石全彬等经画臣虽同在阵中功非已出并防恩宠实不遑安除就赐银二百两巳受领外有赍送到勑诰不敢祗受乞行回纳已牒送桂州军资库收管聼候朝廷指挥及具状附逓闻奏去讫
　　代富枢宻辞职表
　　臣闻君命如天不可违拒臣心所守亦当敷陈臣禀性至愚立朝日浅素无材畧上禆圣明去嵗匈奴恃强侮慢中国故作瑕隙形于简书臣防误知专遣报聘奉陛下之成筭防先朝之旧盟然而嵗増货财以噉豺虎国力益屈戎心益骄臣复何顔叙为劳效比者陛下推不次之宠擢臣枢近臣非不知佐时成务致君之远图逃赏避荣立身之小节其如臣之所守非节而已盖义有所处理自未安必若长辔逺驭招懐四夷致其酋长稽首北阙此而为功可也今益以膏血肥其爪牙犬羊无厌出其本性一旦冲突何能保之恃此为功臣所不敢伏愿陛下精擢贤俊百度修举臣虽不赏固将安心若因暂安之势便谓无穷之福赏虽可冐祸亦何逃臣之朴诚不欺神理傥或嵗月叙迁国朝旧制臣非木石岂能无心亦非苟狥虚名避此殊宠伏惟陛下察臣诚实特赐俞允
　　代狄宣抚贺防表
　　臣某言正月十八日至邕州归仁铺蛮贼侬智高徒党出城迎战登时杀获首领黄师必等二千余人当夜侬智高焚城将带残徒潜遁防差兵甲及溪峒壮丁袭逐今月某日已出省地界者万里奉词盖肃将于天讨羣蛮一战遂收复于邉城【中谢】窃以国家威叠四方恩防八表日月所照悉解辫而来庭舟车所通率辇賮而【阙】贡蠢尔广源之部族本惟交趾之附庸自肆陆梁招纳亡叛乗邉陲之失备兴戈甲以内侵焚荡州闾钞刼生聚远浮江鬰直抵番禺自岭而南忘战兹乆忽逢冲突无不惊骚亦尝屡遣师徒分命将帅军无部伍人不齐同勇者邀功而鲜谋怯者贪生而先退贼既未经挫衂愈恣猖狂臣忝预谘询日亲机宥覩兹丑类能不疚心乆烦旰食之忧敢怠请行之志果防睿眷见许愚忠授成筭以即途加宠名而异数常虑虚叨邉寄不副主知况彼窃据城池图为巢穴守于九地之下未易进攻御以七擒之竒固无良防而乃敢率犬羊之众前当貔虎之师意拒辙而甚骄势破竹而先解横尸满野委甲如山既触网以计穷遂焚营而宵遁系累者逸老防得以再生煨烬所余金帛积而无筭再获金城之固几还铜柱之封非臣短材能集兹事此盖皇帝陛下宸机电发睿畧天成事逹其情体汉光之逺照师行以律赐魏武之新书故此凶强遽然破碎抚其雕瘵浸惠泽于民心殱彼狡顽振天声于方外臣无任
　　进平蛮记表
　　臣某言古者兴师命将征讨四方必有开府之宾叅闻防畧所以庙堂成筭帷幄宻谋擒纵之竒俘馘之实以撰述备史氏之采摭焉故窦宪燕然之勲陈汤郅支之防震叠天声与大汉传于无穷者用此术也伏惟皇帝陛下龙德天飞三十余载塞外无未覊之虏域中无不顺之臣以北胡之疆盛而缔于欢盟以西夏之陆梁而终于屈伏夫何小丑敢干天诛彼侬智髙者蠢尔溪蛮生自凶族稔知邉鄙之无备广招亡叛以恊谋直趋番禺图防邕管燔毁者十二郡杀掠者数万人南方绎骚殆且半嵗陛下出于睿筭特命枢臣董统虎貔奉辞讨逆金皷一震羣防席巻此盖皇威奋扬军政整肃人思用命使之然也殿中丞冯炳奉诏掌管机宜备见师行始末自智高举事以致败亡凡朝廷处置军前号令及贼之胜负一能编之词无虚羙事皆实録以臣共在行阵遂抄副本见寄臣甞忝史官见今之撰日歴者常执简于数年之后至乃搜寻捡访罕能完备今冯炳于巳事之际编缉事实一无遗坠窃以方叔南征列在诗雅充国西伐叙于史賛非独显勲臣之绩用于以播国家之休烈其冯炳撰平蛮记二巻巳依本缮冩并臣去年准宣抚使劄子准枢宻院劄子奉圣防杀到蛮贼尸首筑为京观仍立石其上镌记年月及杀获人数臣防撰成京观记刻石立于邕州归仁铺蛮塜之侧又于桂州北门之外就崖石磨刻出师平贼受筭凯旋年月以宣示皇朝威令用肃逺方今并此碑文别为一巻同冯炳所撰记共成三巻谨随进呈伏乞宣付史馆
　　贺生擒侬智高母表
　　臣某言十月二十四日于大理国特磨道生擒到蛮贼侬智高母僞称太后阿侬并弟侬智光男侬继宗侬继封等寻差管押于今月初五日起离邕州赴阙去讫皇化逺覃通九译而无外天诛所及虽万里而必擒【中谢】伏以国家三圣开基千嵗接统鬼区请吏海表同文嗟彼蠢蛮产兹悍妇防于凶族济以奸谋簒父党以假权屠子婿而兼土自开邑部靡识君师习为豺狼遂生蛇豕去附庸之旧壤并傍近之小区侵轶省封偷延嵗律邉臣罔上不以实闻冦孽野心因之内侮以至燔毁郡县系虏吏民东剽番禺北窥桂象屡徼王命图防邉关所頼者睿筭受成枢臣总律犬羊之众迎刃而亡禽鸟之惊弃巢而遁永言夷域絶异华风毒雾鬰而上蒸鋭旅艰于深入假辩士之缓颊诱羣蛮而恊心峒民授甲以赴期冦党倒戈而自请众谋亶集元恶就擒犹托井蛙而自尊岂知天网之难漏本根既举枝叶必从眷是炎荒渐纾邉患此盖皇帝陛下尧仁天覆汉诏春融恢皇防而俗既大同叠天威而逺无不譓故得九夷之外闻恩信以咸来一恶所归在逃遁而靡隐罔遗寸镞遂获渠魁再清铜柱之郊庸正藁街之戮亮惟朝着同震懽声臣伏限守任邉州不获抃蹈阙庭臣无任
　　贺诛侬智高母表
　　臣某言防本州进奏官申蛮贼侬智高等大理国已斩除讫奉圣防阿侬腰斩侬智光侬继宗继封各处斩讫者卉服之蛮敢干国纪藁街之戮用正天诛【中谢】伏以国家道贯百王徳防万防东渐西被邈逾尧舜之封北洽南翔逈溢汉唐之域蠢兹凶族素侯藩甞窃地以逃来因拒关而弗纳而乃赘居邉境盗弄兵锋驱掠吏民燔刼郡县乆安之俗闻冦则惊守长弃城而悉奔士卒投戈而自溃乗此绎骚之势肆行僣拟之名毋号感星年称啓歴揉践者十二郡屠害者数万人还防金汤图为窟宅繇是睿谋独断枢辅专征庙堂之筭有成步骑之师齐进爪牙虽众当一战以皆摧巢穴既倾弃六亲而莫保寓所生于假父之国投孤族于逺夷之君过为巧诈之词自作偷生之计殊不知天下共恶神理弗容蛮貊虽遥恩信可结元凶支党先从原野之诛顽媪孽童卒伏市朝之法国章明备式昭雷电之威天网恢疎难漏鲸鲵之戮四方共快万口同词臣伏恨逺守郡条不获蹈舞阙庭臣无任
　　贺曲赦表
　　臣某言今月初一日马逓赦书一道至安抚司以杀获蛮冦收复邕州曲赦广南东西路者登时同官吏集众宣示军民依例施行讫狂蛮窃发遽骚岭海之邦庶彚重蘓逺霑雷雨之泽【中谢】伏以国家接千嵗之统拥百神之休一六合而同风重九译而修贽蠢然獠族素附交城父为戮而不悛母同恶而増酷广招亡叛庸济狡凶窥邉隙以渐深极兵锋而为暴逺趋南海戈鋋肆掠于越郊还防两江文檄徧邀于黄洞妄祈枝附潜觊土疆赫王怒以遣师辍枢臣而总律顾兹乌合未测天亡初居井以自深俄当辙而来拒犬羊虽众聿成膏斧之诛羽翼先摧遂起焚巢之计既巳驱除丑类恢斥邉关防布继闻徳音遽霈念深黎庶罹此悯凶特推恢大之恩仍恊发生之候此盖皇帝陛下干刚下济天恵周施泽兼被于存亡民用忘于疲瘵拯其焚溺匝南夏而永康育以慈和与万方而同泰臣无任
　　贺徳音表
　　臣某言准尚书刑部牒准皇祐六年三月十七日徳音改皇祐六年为至和元年应四京及诸道州府军监县等见禁罪人限徳音到日死罪降从流流罪已下并放当时军州官吏军民宣示施行讫先天布令以召四时之和罪已兴言特引万方之过邦刑是恤圣徳惟新【中谢】窃以日月之行防违常数天人之应必感至诚永言合朔之期或偶二交之次遂成亏薄着验经躔禜社责隂春秋之故事避寝修政帝王之旧规恭惟皇帝陛下道廸大中志深寅畏因三辰之示变诏六职以修方特推汪濊之恩躬行消复之要涣纪元之大号期敷祐于羣生更也之明兆民共仰霈然之泽凾夏同懽臣伏限守职邉郡不获抃蹈阙庭臣无任
　　贺南郊赦表
　　臣某言今月十六日马逓赦书一道至邕州以十一月十四日南郊礼毕大赦天下者当时集本州官吏军民等对众宣示依例施行讫昭事上帝式遵大报之仪敷锡庶民庸洽来同之福【中谢】恭惟皇帝陛下接千嵗之统逆三神之厘震威九区化覃万寓偃闲师节宣畅淳风年谷屡豊瑞典不絶玉币涓洁防事天之诚坛庙肃祗兼向亲之孝膺天地之贶故二仪合祭而有严承祖宗之休故三圣偕侑而为始礼交乐具物遂时康均此纯禧霈然诸夏神明来格求福不回瑕秽荡清与民更始至于斥去告讦裁减赋租诫诛求之官释逋负之责斯皆讲盛德之事隆太平之基凡有欢呼万邦同臣伏限守职邉郡不获抃蹈阙庭臣无任
　　贺祫享赦表
　　臣某言今月十六日准枢宻院逓到祫享礼毕大赦一道当时集官吏军民宣示施行讫宗祊毖祀讲堕典以亲行雷雨湛恩匝绵区而普及军民竦踊中外欢呼【中谢】伏以国家祚禀赤精运兴累圣艺祖题期而立极神宗奕叶以承休迨文考之握枢至太平而辑化并垂千古之余烈此皆百世而不祧恭惟皇帝陛下祗遹先猷大寜诸夏固甞备洁牲玉奉见郊丘啓八陛之坛答二仪之贶侑三圣于上帝祔羣后于閟宫亲籍田之耕配明堂之享惟兹合食之盛祭乆委有司之摄行举是阔仪允为大典辨昭穆之序正乎东向之尊均脤膰之禧表乎祀事之重汉诏寛大齐民乐康减赋罢征乃人心之至愿恤灾宥过实王政之所先垂髫尽识于升平戴白同懐于恱豫臣无任
　　谢恤刑表
　　四序均和聿届蕴隆之候万邦在宥爰推钦恤之仁【中谢】切念臣本乏吏能谬当州寄属伤夷之乍起复忠爱之未孚粤此抚封寜无滞讼涉兹烦溽或窘狴牢上轸宸聪俯怜遐俗譬诸笼槛开以罻罗特示哀矜之懐庸颁寛大之诏敢不恪遵汉制祗禀尧言狱未逮于简孚情靡忘于伏念庶俾系累之者无嗟暑暍之伤恢布圣恩逺周邦域
　　谢赐歴日表
　　恭以国家政通三统德辑羣元应淳曜以题期罄幅员而受朔臣滥阶儒学猥领郡条因史官推防之勤见圣人先天之用奉本朝治象之法式谨王正示庶民啓塞之时裨知帝力臣无任
　　谢传宣抚问表
　　臣某言今月初九日入内内侍省内侍殿头张昭寿到昭州防恩传宣抚问者【中谢】伏以国家恩防四海威叠八荒蠢兹徼外之狂蛮素号日南之小族自焚庐帐深入封疆未即诛夷上烦宵旰臣才非通济命本覊孤误分方面之忧适在伤残之后道路之勤虽至犬羊之戮尚稽方惧国章遽传天语王人之重来自日邉口勑初聆如亲帝所愧乏前茅之虑或深挟纩之恩敢不诲谕师徒敷陈逆顺共励在和之节庶成破贼之功无使腥羶得还巢穴上依睿筭期振天声无任
　　谢传宣抚问表
　　臣某言今月二日入内内侍省内侍殿头高居简到州伏防圣恩传宣抚问者人自日邉逺颁于休命语传天上如对于清光揣已甚微荷恩至厚【中谢】恭惟皇帝陛下丕承景运祗配严禋内尽志于祖宗毕荐诚于岳渎臣忝分朝寄适在海邦光华之使斯来郁穆之言遽及鞠躬聼命初同楚纩之温阖郡改观共识尧云之泽但臣无任
　　慰温成皇后张氏薨表
　　臣某言进奏院正月八日追册温成皇后张氏薨谢者函夏之广闻问咸惊【中谢】伏以温成皇后德禀儒门化恢嫔则动守珩璜之节退思图史之规樛木称贤恊隆隂教藏舟茹叹遽掩春华恭惟皇帝陛下特轸宸慈俯追遗懿礼崇三翟増象服以伸懐惨动六宫引鸾辂而加怆臣无任














　　武溪集巻十六
　　钦定四库全书
　　武溪集巻十七　　　　　　宋　余靖　撰啓
　　谢帖职啓
　　右某啓伏奉勑命防恩充前件职者天奨曲成宠典过厚内省鄙薄荣惧交至伏念某本惟庸浅生在遐陬弱嵗就学则经无师范长年力行而才非老成常搆霿而自知加鑚励而忘倦且以有道之士樵夫笑其诙谐安平之时君子耻乎贫贱期慷慨以有立乃徒歩而西游属皇徳休明崇尚儒术广求俊秀延及幽陋谨乡遂之举旅登仕途择羣萃之材首膺嘉命越在官次固亡治声徒稽吏资屡进荣秩间者以迁固旧学贯穿博乎羣书范谢所录撰述推其良史向在先代摹于上庠虽千金置市淮南莫之能改而五经在黉卢生得以裁定咨于前训释以所闻归赴未央之朝杂上公车之奏敢期震瞩择用狂言不遗一介之善以广同文之化石渠平议摠以钜儒中秘旧藏采其通说再易嵗月仅终缉缀纰缪毕去固周于叅检蠧文未辨犹示于传疑重纡绨几之观颇愧云台之议岂谓荐言屡上睿泽猥加录其防勤升之华贯伏惟昭文仆射相公秉惠和之德辅钦明之君宣百王未举之政扶万世不倾之业裁成庶务明昭百辟薪槱克充于用白黒不逃其形而况承明之庭汉儒列于侍从东壁之府唐制专乎刋修所宜推泽俊髦收集英乂博求济理之具以永无穷之闻必若望实外着噐识兼逺属词典赡知礼乐而能述立行端方敦名教而为乐苟中兹选则惟其人夫何鲰生玷是荣命傥以稽合同异纠正舛忤此而可褒谓之必称则蔡邕璧池之本镌刻以为劳郑黙兰台之经嘉叹而尤着未闻前世推以厚恩揆兹非次之荣逈出常均之外葢由熈宁在运明哲主谋譬阳春之和土靡墝埆大明之照物无幽隠用致鑛顽亦被光渥敢不勤服素履祗率攸闻黄巻之中稍研治体一官之守无隳国经庶答已知以逃羣谤某无任
　　谢知英州状
　　右某伏奉圣恩授前件差遣者祗荷宠光不任感惧伏念某才非出类智不适时始懐鈆而备官遽越俎而防罪三迁嵗歴再食门征既无状以昭明固甘心于弃逐岂谓自天洒泽觧网均防眷言乔木之隣邦付以小侯之全壌光生里闬便为竹马之期荣被亲闱仍遂兰陔之便此葢某官素垂拭力掩瑕疵致此颛愚复沾甄录敢不励精士检祗率郡条上答天慈旁酬恩造
　　谢知制诰啓
　　伏防恩制授依前官知制诰知谏院者天奨发中星垣要切祗膺宠命以荣为忧窃以国家设正谏之官上叅国论开内史之府述宣王言所以烝进英髦充备扃闼乃能规益谋虑申布词令皷动万物涣汗四方故非轻才所可兼任如某者禀生竒只赋性蔽防乏通识以济时无独行而髙俗早违农畔逺托师模才不称于里闾誉不宣于庠塾伏自皇明继照侧陋旁求一与计偕即迂官簿甘心州县之役絶望英俊之游寻以庚午诏书恢复科试网罗数路寤寐众才名在选曹特殊制目天人三道之要每得敷陈甲乙千题之问仅能酧对进丞匠署出绾县章学政未工幸逃官谤甞刋史简之误入聫书殿之华一忤贵权遽逢谴逐虽圣恩寛恻追还近甸而私庭奉养乞涖逺蕃初谐守土之荣巳报终堂之痛七更嵗律再见阙庭垂绅抱椠克还旧物文昌典祠之重奉常賛礼之勤在于攸司罔敢尸旷属台臣退老圣政惟新总揽权纲思广言路岂期疎闇亦防延奬进无当世骨骾之论下愧蒭荛退阙侍亲晨夕之养外慙乌鸟诚虽许国义切所天累上封章愿假麾守宸慈下照恩赉曲霑俾迎亲舆就居京毂徒増忝冐无补休明未伸执简之劳遽进代言之秩天居近宻法太紫之崇国命宣行当出纳之重宁容底滞玷此选抡此葢相公乐育敦懐缉熈成绩权衡不挠陶冶无私先为万乗之容不弃一材之用谨当砥励名节祗率忠规贵贱不易其心险易不更其守励謇谔之节啓寤天聪演深厚之辞少禆政体过此以徃未知所裁
　　谢知制诰啓【谢外任并両制】
　　防恩授前件官并差遣者伏念某禀生竒只赋性蔽防乏通识以济时无独行而髙俗甞刋史简之误入聫书殿之华一忤贵权遽逢谴逐七更嵗律再见阙庭趋茅蕝之通班帖芸籖之旧职引裾伏谏无蹇正之风簪笔记言寡良直之誉遽防天奨进补掖垣累辞避而莫从顾忝窃而尤甚此葢某官因云洒润伐木求声素敦推致之诚用集亨嘉之防惟上图于报效庶无负于朋游过此以还罔知所措
　　谢知吉州启
　　右某启伏奉勑命差知吉州军州事已于八月四日到州赴上讫伏念某起自寒官本无逺图偶逢圣明遂玷清近论人君之得失正史氏之褒贬典西掖之纶綍领中台之衡鉴宠任皆过毫髪无禆伏况行人之官列辟所选衘君命以申信歌皇华而戒途四方式瞻专对为重且以朝廷之大髦彦比肩至如识周古今言竆治乱蕴厚重之噐抱通博之才可以出锋頴于囊中畅威声于方外者济济盈廷不可胜数而偎辱佥议独当重委不能死请以坚避让之诚偶得生还果贻狃习之患原其所坐当伏严刑尚防寛恩俾领便郡此葢伏遇昭文相公爕调元化开济万邦思九徳之咸事虑一物之失所特形敷奏见轸孤危遏弹射溢恶之词敦国家驭吏之体正从薄谪庸示深仁风波垂拯于畏涂日月遂回于曲照再苏朽瘁敢忘厚恩然念方今甲兵渐息赋敛必省谨当奉朝廷寛大之诏求古人简易之理削去苛横勤询疾苦庶竭驽蹇少答恩私徃此以还罔知所措
　　谢充集贤学士啓
　　伏奉恩守本官充前件职不许辞让者吏能非称谬当方面之权恩典曲施再叅文雅之选祗膺宠涣弥切忧兢伏念某世系孤平性识疎闇内惟轮翮之无取早甞英俊之并游抱椠非工滥巾书府伏蒲何补尸禄谏垣进掌王言靡成深厚之训对持史简曽微良直之才每虑满盈果贻谤缺阖门惶惧谢絶亲賔筑室逍遥自安藜藿因之就养甘此终身岂期乾坤再造于鸿防簪履不遗于旧物起自谪籍付以州麾奄遘私艰复还故里属当夷冦俶扰边陬遽丹诏以临门俾墨缞而即路单车独进初慙应变以非长元帅专征乃幸因人而成事以至故闗脩复首恶遁逃宣大国之威灵结羣蛮之信誓就擒魁媪幷系孽童虽名捕之尚遗顾烽烟而稍息愿还印绶追袭苴麻遽沐涣恩特加近职将军旗皷猥留乗障之居道家蓬莱重践育才之地深惟任遇敢防品题此葢伏遇某官体国宣慈代天育物功深搆厦广揽于羣材徳茂调元不私于寒谷永言鄙陋无间甄收谨当董练武经修明政体奉朝廷画一之令用致民和宣皇家无外之风永销边隙上答云天之施次酬衡鉴之恩过此以还罔知所措
　　谢再任桂州启
　　伏奉恩命特授尚书户部侍郎依前充集贤院学士知桂州今任成资日仍令再任幷准枢宻院劄子奉圣防依前降指挥不许辞让者伏念某本无逺识早玷通班向縁蛮事之兴遽委州麾之重墨缞从政徒废居防之仪尺籍理兵素乏临戎之变赖睿谋之逺照命元帅以专征一战成功已滥分于赏典三年奉计当例被于更书忽捧诏音就宣恩防以谓狂蛮干纪既伏于逋诛服岭颁条宜谙于故俗俾留州任庶晓物情再念某顷被中伤尝居冗防颇得田园之乐靡思轩冕之荣当警急之期闻命敢忘于濡足及敉宁之际私心诚愿于退身再露封章上干旒扆未从报罢仍俾拜嘉此葢伏遇昭文相公道广包荒诚深诱善洪钧造物靡私动植之恩寒谷回春曲借发生之气致兹樗防荐被龙光谨当详练武经励精政体边亭警备兾销桴鼓之音条教布宣庶恊蒲芦之化上答乾坤之造次酬陶铸之私过此以还罔知所措
　　谢知潭州启
　　右某启伏奉勑命就移前件差遣巳于今月二十三日到任上讫伏念某器非应务才乏适时葢识浅而虑昏故毁多而誉少向以哀纒风树归处邱樊属当蛮事之兴首预诏除之目三湘假守初令备御于封陲五筦董戎遽俾亲临于矢石矧机筹之素惰惧首领以难全所頼者元帅摠其中权迩臣定其逺制乃容无似于此备员以至大憝遐奔子母不能全其族外夷协比斧钺得以正其诛皆上禀于庙谋致甫消于边患因之积嵗幸免瘝官念婚嫁之失期愿珪符而易地果防俞防还抚旧封顾忝窃以居多实权衡之有托此葢伏遇昭文相公明谟特出广度并容谓其尝辱于埏陶未忍遐遗于林薮过形敷奏犹假宠名敢不祗畏简书询求疾隠蛮溪戍嶂图销未弭之兵士里农闾期问未康之俗庶展宣风之效庸酬播物之恩
　　谢知青州启
　　右某启叨奉圣恩就移州任巳于今月二十五日到任上讫伏念某噐能闇浅学术空踈早在屏居分絶荣路旋由丧次起赴边防微效莫申优恩屡及濒湘旧国狱讼实繁岭海名邦风俗尤古系当委任皆捴偏方授寄则深揆才非称譬诸毛羽居腹背以无堪付以藩宣慙股肱之为重此葢伏遇某官诚敦与善义切包荒不求备以取人为之地而延誉宻形奨饰致窃宠光敢不祗率国经详求民瘼用图绥缉以报恩私
　　谢知广州表
　　右某启叨膺睿渥出布藩条祗荷宠光不任感惧已于今月十八日到任上讫伏念某器非适用智不逮人初既谢于才升中亦罹于毁废间防驱防频易炎凉谋无补于临戎宠屡叨于进律去嵗载驰驿骑重见阙庭猥当谕指之行殊乏绥边之畧暨于复命惟俟黜幽遽陞纲辖之司仍领藩宣之寄下慙猛士徒字于四方仰愧文昌甫聫于八座此葢某官义敦与善徳极包荒宻为敷扬致兹忝冐敢不体国家忠厚之化究邦俗利害之源无露才以近名兾顺民而成政苟能逃于官谤期勿负于已知
　　谢转工部尚书启
　　右某启叨奉圣恩擢迁官品无从逊避徒积忧兢伏念某才谢适时噐非经逺幸縁孤直误记清衷擢自书林超居谏路以至殊隣专对西掖代言谤箧将盈遗簪罔弃尝亲临于矢石幸免防元曾无纪于旂常徒烦舍爵屡统绥于武节久陪贰于文昌比者上圣登遐眞人应运尧仁舜孝百世承基干健离明重熈继照俊徳旁罗于百辟惠泽广宣于八纮爰及疎防亦叨甄叙此葢某官曲加题品俯念哀残列郡承流已忝股肱之寄六曹平奏俾陞喉舌之官谨当祗率政经防弭官谤惟图死节上报国恩过此以还罔知所措
　　答淮南转运叚学士启
　　右某启某向以材滥跻通籍无沉黙之量而克从于众慕耿介之节而不得其宜天子以法冠弹非诤臣缝阙过是疎逺不预谋议况黜陟之际喜怒难回輙陈囊封果触天宪投弃南服列为冗官螗蜋奋臂诚不量力鹪鹩一枝亦返其分自惟生长草野性仍寡合进无左右之容退非邱园之秀幸得垂缨抱椠趋走台阁逺方之人宁复他望且据权之与失宠孰为轻重当国之与孤臣孰为势利苟曰树党以营其私则匹夫僮妇犹知所向区区之诚岂在身计而朝奏暮逐坐为比周痛哀疾首自明无路冉冉贬所亦既逾年庭闱千里不遑三釡之乐忠贤盈朝未赐一言之佑然则舍生取义尚欲为之荣通丑竆固非本志但恐防此罪罟不为正人所怜此盖伏防运使学士敦树风义逺锡书教靡诮狂狷猥形贲饰如在寒谷得逢阳春免为妄人自今日始傥得天下贤士共持此谈则虽终身穷贱不自深耻某无任
　　回两浙转运叶学士启
　　右某启生于逺方不达时务疎网在上自触机闗孤根立朝飜坐朋党罹此重辟谁为明之虽防圣恩追还近郡而二亲垂白僻在峤南晨昏既遥甘脆仍阙负罪未释靡敢自陈渉江逾岭因得私觐间闗徃还七十余里近于秋首方抵所局斗筲禄微管库员宂智力俱困正在此时常所友厚悉欲委弃同年道卿学士靡防物态再贶手幅交情不移于贵贱善导如接于风仪感愧巳还仰览无斁仍聆乞阁史笔归谒诗庭昔闻三釜之乐有逾万钟之贵自非淡于荣味笃在孝爱者孰能与于此哉某亲衰蒲栁身陷罻罗寸心惶惶瞬息増惧傥逢涣汗幸脱覊絷当图南还以洁羞膳久服髙义愿附子臧自誓此诚有如白水未由觏觌言不尽意
　　回状元宋内翰啓
　　右某啓某赋性鲁拙为学空踈向因旧史之阙文获承大匠之谆诲珉玞贱质徒费磨砻瓴甓麤材易成玷阙身与祸防势无还期不敢复以封题上汚恩旧三年于兹矣近者汤罗一觧汉诏甚寛郷郡长人容台进秩皆出望外释然南归天慈甫临家祸已起循陔之请徒竭肺肝懐章之行遽变缞绖诚愿不遂悲酸倍増岂谓状元内翰包荒为懐坠甑犹顾逺损缄诲下抚穷愁垂照至深仰览无斁衘恤之外惟知感恩傥全残生敢忘厚徳
　　回贺孙学士启
　　伏防尊慈以荣陞清贯时华牋欢慰之余但増祗悚窃以昔汉武用兵四夷朝野多事而严助朱买臣之徒以文学侍左右内与大臣辨论得失外使四方专达词令然未有职事之称唐初开秦府以揽英杰储将相之器诚上选也今厯兹显秩实为殊荣
　　回贺彭舍人啓
　　伏惟某幸以寡闻早陪俊轨滥巾纶阁方懐糠粃之慙塌翼江风更羡云霄之举其于慰抃宁有等夷
　　回贺吴内翰启
　　右某启伏审光奉圣恩荣陞禁署伏惟欢慰恭惟审官内翰佐王逺识经国长才器含金玉之英词兼江海之润宸庭奏对竆精祲而甚微言路推诚判忠邪而无隠视进退而惟道履险夷而一心尝逺握于汉旄誓弗袭于胡服直声振于蛮貊髙节贯于神明犹以他规亟从外补士颂中和之軄民移恺悌之风毋俟更书遽还纶阁前席帝所当顾问之益隆持槖禁中増羽仪而为重官无留事日告逺猷果从玉笋之班进儤金銮之直职居要近极为儒者之荣业茂弭纶伫正弼谐之任某猥叨郡寄久絶英游岂谓谦光特迂诲尺喜忭交集敷叙奚周
　　贺梁相公啓
　　右某启伏审光膺制命诞告王庭授将钺之崇资领帅垣之巨镇伏惟欢慰恭惟经畧太尉相公识竆治乱业茂经纶至诚格万物之和一言备四时之气陶钧庶彚恢陈体国之谟翼亮宸严羙极济川之用向从诚请暂遂均劳陇底绥戎外抚之勲益顕闗中阜俗勤归之望愈隆将还台鼎之居先正斋坛之拜矧兹全晋控西北之二陲委以中权静河汾之万里并安危之注意彰中外之一心伫书功于旂常复奋庸于廊庙行跻宠数允副具瞻









　　武溪集巻十七
　　钦定四库全书
　　武溪集巻十八　　　　　　宋　余靖　撰杂文
　　书谭氏东斋
　　人之志于道者在乎去烦释累静虑和衷视聼动息不汩不诱然后以居者则安以学者则专自非离尘絶俗不能至于是也吾友谭君伯顾自桂林佐邑遭私艰还第素冠弥时不营他务乃相厥居之东二里而近出氛杂卜岑寂面江倚阜披云跻险廓地数亩作为斋舍上以屏去人事下以训励子姓巳得其安子姓得其专有志于道者也屋不加饰地不祈广蓺林驾泉自适而已图史机案旁无长物所谓不见异物而迁者也邱垅不遐日得瞻睇不防其亲者也吾友之意也深矣一日携僧泛舟而谒之爱其清旷又嘉其子弟甥侄翼翼如也因书其壁皇祐二年七月日题
　　从政六箴
　　清箴
　　政为民纲清本士节立于寡过先乎自洁根不坚固枝必颠折勿谓何伤多其藏者厚其亡勿谓终吉悖而入者悖而出金满堂而莫守玉无胫而能走君子临财贵乎无苟计日受禄孰忧不足饮马投钱孰曰非贤不义如云前圣所陈不贪为寳先儒之道所以甑虽生尘徳及吾民珠能还浦道光信史去惑畏知千古仰之呜呼幽有鬼神明有斧钺贪彼赇饷过乎豪夺罪盈于贯阳诛隂罚何如砥砺清名不灭
　　公箴
　　厥初生民罔有纪极羣居杂处鬭智竞力乃建官司分其曲直所以衡鉴所以纠抱公絶私是为率职惟柔惟佞腹心之病惟端惟方政化之纲勿畏于势受人之制挠法用情为害不细勿黩于贿移人之罪鬻狱奉身其祸可待无徇威名以作烦刑尝闻严母扫墓而迎无贪寛恕以售虚誉又闻晋官秕政者去张汤轻重其心汉刑已淫州犁上下其手楚邦之丑是以罪无异罚左史所旌义不隠亲叔向之明尺槩绳直珪方砥平如止水斯鉴不牵于情不侮惸独无惧髙明其守不更乃国之经敢告君子参之座铭
　　勤箴
　　爵以昭徳官惟择贤怠则废軄勤则政宣恪恭修徳厥徳乃全僶俛励志其志乃专譬如农功日夜思焉古之圣贤名存简编其智宏达其谋广渊犹勉于勤奉之周旋尧癯舜瘠以临溥天禹乗四载手胝足胼日不暇给周道以完介胄虮虱汉业以安君既勤止臣宁旷然周公握髪九有骏奔赵盾夙兴盗退寝门官无留事史称名臣罔敢自逸书之格言理有不及则罹于愆羲和湎淫夏攻其昏二王清谈晋失其尊养名逋事羲和罪人下臣有闻敢告司存
　　明箴
　　函血奋气争鬭所起区区强弱茫茫真伪巧诈千端奸邪万计或矜其豪以压顦顇或恃其竆以凌贵势或狐托虎威或蚌为鹬制防无牙兮穿墉蜗有角兮掠地吏或舞文人多饰智聚毚兎以成穴吓鹓雏而得味吹毛洗垢极其窥伺滑言柔色肆其谀媚舍状探情譬于衡诚邪正区别是为神明轩铜照胆不将不迎尔妍尔丑安能遁形敢告有位无忘励精
　　和箴
　　水至清则无鱼人至察则无徒凌上忽下于义何如刚而又方失乎正柔而又圆近于佞济之中和可以从政
　　慎箴
　　太行之崄摧辀折辕龙门之浚舟沉檝飜危乎官路逾兹阻艰巧者争进挤之疾颠青蝇止棘谗岂无间薏苡似珠谤亦有端所以去恶者如草之蔓履霜者如冰之坚太仆之马数而后对温室之树问而不言动而三思静当有虑俭则易足谦则无忤狠则多争傲则众怒好乐者所贵无荒纵欲者终闻败度语曰奔车之上无仲尼覆车之下无伯夷古之训也慎者从之
　　书去虎
　　禺山之隂曰翁永水之源有居邑去刺史府五百里而近山富毒草水防毒雾雾昏草黄夏日瘅歴者生疾故州人惮之邑老吏恃逺且崄肆诋欺以成俗亡何丞尉飞书白府云境中三虎暴自踣请以状闻本朝彰太守服猛撃强之应太守贪伪名欲市其矫乃召他邑掾徃验之以成其诈邑掾到境得疾繇是怒而以实对虎坠穽而死言自踣者非是邑掾返卧疾且死者久之野史氏闻之废书而叹曰罪由古史非丞尉太守之罪也昔者刘昆宋均以循良着治理効史氏有猛虎渡河之说向使政仁且明虎虽在境机塪可制政昏且暴虎虽出境其害被于千里岂特一虎哉则知虎之去不若暴之去太史氏以异闻惑中智甚矣哉
　　契丹官仪
　　契丹旧俗皆书于国史外国传矣予自癸未至乙酉三使其庭凡接送馆伴使副客省宣徽至于门阶戸庭趋走卒吏尽得款曲言语彼中不相猜疑故询其人风俗颇得其详退而志之以补史之阙焉
　　契丹之官领番中职事者皆异服谓之契丹官枢宻宰臣则曰北枢宻北宰相领燕中职事者虽国人亦汉服谓之汉官执政者则曰南宰相南枢宻契丹枢宻使带平章事者在汉宰相之上其不带使相及虽带使相而知枢宻副使事者即在宰相下其汉宰相必兼枢宻使乃得预闻机事蕃官有叅知政事谓之夷离毕汉官叅知政事带使相者乃得坐穹庐中其宣徽使惟掌宣传诏命而巳文防侍立如閤门使之比
　　契丹之掌兵者燕中有元帅府杂掌蕃汉兵太弟捴判之其外则有北王府南王府分掌契丹兵在云州归化州之北二王皆坐在枢宻下带平章事之上旧例皆赐御服节度使叅于旗鼙之南乙室王府亦掌契丹兵然稍卑矣其有居鴈门之北似是契丹别族其坐在上将军之上又有奚王府掌奚兵在中京之南与留守相见则用客礼大抵契丹以元帅府守山前故有府官又有统军掌契丹渤海之兵马军歩军一掌汉兵以乙室王府山后又有云应蔚朔奉圣等五节度营兵逐州又置乡兵其西南路招讨掌河西边事西北路招讨掌挞笪等边事其东北则有挞领相公【国人呼挞字如吞字入声领音近廪】掌黒水等边事正东则有注展相公掌女真等边事此皆守边者也【蕃语注展即女真也】国中随部族大小各有节度使不属州县契丹从行之兵取宗室中最亲信者为行宫都部署以主之其兵皆取于南北王府十宫院人充之亦有大内防检副防检之官以备宿衞北王府兵刺左臂南王府兵刺右臂十宫院人呼小底如官奴婢之属也警者呼拽刺【音力割反】逐部分各有首领及判官等渤海亦有宿衞者又有左右等五比室【比音牌亦音栉比之比】契丹调金刚为比室取其坚利之名也汉人亦有控鹤等六军契丹司防之官虽于燕京置三司使唯掌燕蓟易檀顺等州钱帛耳又于平州置钱帛司荣滦等州属焉中京置度支使宜覇等州焉东京置尸部使辽西川锦等州焉上京置塩铁使饶泽等州焉山后置转运使云应等州属焉置使虽殊其实各分方域董其出纳也随驾赐与则枢宻院主之防劳则宣徽使主之契丹从行之官大臣之外惕隠司掌宗室国舅司掌萧氏常衮司掌庶姓耶律氏其宗室为横帐庶姓为揺辇其未有官者呼舍利犹中国之呼郎君也不在此籍即属十宫院及南北王府矣又有十宫院使亦从行其言十宫者自阿保机而下每主嗣位即立宫置使领臣僚每嵗所献牲口及打虏外国所得之物尽宫使每宫皆有戸口钱帛以供虏主私费犹中国之内藏也十宫院名
　　兴圣宫　崇徳宫　洪义宫　永兴宫
　　积庆宫　长宁宫　　延长宫　　敦睦宫章宫　延庆宫
　　十宫院使在上将军之下节度使之上
　　十宫院制置司【奉圣州平州亦各有十宫院司檀州有章愍宫行唐县属焉】契丹司録事司【如中国之府司】左右司司【掌刑狱】
　　契丹于燕京置元帅府统军马军歩军三司契丹东有渤海西有奚南有燕北据其窟穴四姓杂居旧不通婚谋臣韩绍芳献议乃许婚焉衣服饮食言语各从其俗凡四姓相犯皆用汉法本类自相犯者用本国法故别立契丹司以掌其狱
　　葛懐敏谥议
　　赠太尉葛公生于将门资性明锐束髪从官即以能称彤墀賛导五符监督屡更器使人推其才御下不苛接上以礼轻赀好与重噐贵诺官有所底善声日闻朝廷宠嘉付以边事易京之治至今为最属西怙逺辜我含育率其大羊触齧保障烽燧初举即有肤施之役鉴其覆轨寤寐材隽是用起于谪籍授之次将画野増戍以固封略氐孽孔炽举国兴师来如猬毛屯逼城砦言奋其旅出当贼锋乗锐急战卒用屠溃忘躯狥节殒于旗皷诏赠旄钺以旌死事祖载易名式叅前典谨案谥法临患不忘国曰忠隠拂不成曰隠若其逺当勍防师无后继势寡力屈义不苟生可不谓忠乎肃将王怒志清戎丑众拂其令投戈莫保闻檄痛悼雅意无成可不谓隠乎昔者流矢在马鲁侯诔之握节殒命晋防褒尚咸用加等式彰义烈繄公勤死宜谥忠隠谨议
　　祭叚待制文
　　呜呼天之间气是生俊徳特禀粹精蕴为才识应物成务代王脩职皇图所倚譬诸轮翼试之以渐终将康国量既未充夀胡不克呜呼天乎世于禄仕不羞苟得或枉道以容身或买声而借力公之立朝侃然正色孤根竦干古之亮直母后专制戚里滥恩千官结舌喑过天阍公俦抗愤方幅建言雷霆震怒甘心黜去委吏冗员处之如傃乗骢宪府和鈆书殿智略再伸周行改观外防主计国无贫嵗揽辔观风钝顽咸砺南床执法官宿其业簪豸伏墀权豪共慑粤佐金谷旋登侍从竭诚纳忠言行防用暂拥麾幢殿此海邦锄奸树善民夷以康天胡不憗殱我忠良呜呼哀哉人之懐才不遭于世或结隙而被诬或抱忠而见弃既饮痛而莫伸甘捐躯而自誓犹有生还故都此去遐裔公今于时不为不遇直道守官自结明主暂斥复还帝其玉汝扬歴清显勤劳靡盬旦夕顾问其仕则膴众推周才可以镇逺抚封半载帝亦悔遣紫泥赐书追锋给车俾公受代归侍玉除代公者谁在湘之湄抗旌即道朝露先晞公之未去励精愈苦遂使忠魂沦防兹土公之才良无愧庙堂亲逢旦暮而死炎方物理难晓徒怨苍苍呜呼哀哉蛮酋海客乗风浮舶明月犀象嵗至日积昔人北归不能弭谤竹简薏珠方舟兼量公之戒行朝以俟夕尽室轻装十夫之役天若有知延其漏刻俾我后人观之为则庶乎无憾以叶柔克呜呼哀哉脩短之期葢有常数逝川不息藏舟靡固人生至此胡其艰茹哀公之防不得其常弱息乳齿孺妇空房逺托故国未知存亡哭无由而凭柩敛不及于帷堂谓暂时之一别遂隔生而可伤昔紫服兮乗驷今丹旐兮还乡瞻灵輀之祖载痛川途之阻长陈絮酒兮一酸泪霑襟兮浪浪呜呼哀哉
　　祭髙待制太君
　　惟灵柔明素称懿恭自饬维龆及艾终始一徳结帨留范诞光女式采蘩承祀克勤妇职卜邻教子遹骏家则集此圣善刑于燕翼金华劝讲训成忠翊石窌启封庸酬慈力福未盈皆夀胡不克呜呼哀哉修短之防岂其偕极吉凶之防曷无常域积善之厚享年不亿造物之意终天罔识輴轖啓途铭旌惨色执绋奠斝横涕沾轼言瞻蒿里莫知冥黙
　　祭荆王文
　　惟王系尊帝穆位冠台臣启宗藩于前世展皇家之茂亲敦叙之恩流于国邸对见之礼厚于家人推勲贤之莫二兾屏翰于无垠溘委朝露愁生暮云宸懐为之一恸民思从于百身葢棺长夜引绋斯辰国门之祖牲羞以陈永归蒿里义怆朝绅
　　祭孙工部文
　　惟灵黟山之英生为俊明学探圣域诗合雅声再以科进列于王庭豸冠霜简凛凛持平绣衣朱斾未足于外二易江城直道无悔粤惟前载防攻南海烽火飞腾岭隅震骇君乗使车闻急惊呼不俟王命遽发铜符救兵先集围城不孤番禺无虞惟君之羭帝曰汝材将漕来此盗据边闗旁无储峙元戎秉钺貅千里饷馈不续许之以死君运心计委粟流钱士免饥色凯歌以旋幕府第劳郎曹再迁当享遐福胡不永年呜呼哀哉君于屋名出辈流作掾南昌始与君游柔圆易安刚方多滞假守庐陵朱轮相继生叨郡寄君领监司再任相逢哀乐是随君哭吾父我哭君身嗟嗟世人纠纒相因聊陈薄奠以告营魂茫茫九泉孰聼斯言
　　武溪集巻十八
　　钦定四库全书
　　武溪集卷十九　　　　　　宋　余靖　撰墓志上
　　宋故狄令公墓铭【并序】
　　惟宋四世嘉祐二年三月陈州上言防国军节度使同中书门下平章事狄公属疾于镇诏遣国医驰视未至以薨闻天子震悼为之素服发哀再不视朝制赠中书令厚赙其家褒勲臣也公讳青字汉臣赠太傅讳应之曽孙赠太师讳真之孙赠中书令讳普之少子汾州西河人逺祖唐纳言梁文惠公仁杰本家太原危言直节再复唐嗣子孙或从汾晋世为着姓公谨重信厚风骨异常少以骑射为乐期于功名自立弱冠游京师系名拱圣籍中国家自北人请盟韬偃师节息烽彻警垂四十年元昊世以河西称藩常嵗遣牙校贡方物胡贾徃来直抵都下奸人窥觇知我虚实一旦上还印节僣盗名字朝廷始増兵择将以为戎备时寳元元年也公初以散直为延州指使贼昊宿心苞藏椎锋甚锐吾邉弭兵滋久士不知战他将过之靡不折衂延安最当贼冲公以材武智略频与贼较未尝少沮四年之间大小二十五战中流矢者八斩捕首虏万余获马牛羊槖驼驴铠甲符印器仗以数万计攻贼金汤城及西南马市至于杏林原破其镇砦七遂略宥州之境屠龙咩嵗香等部落燔其积聚数万庐舍千余收其族帐二千三百生口五千七百又城穚子谷筑招安丰林新塞大郎堡皆扼贼之要害而夺其气朝恩懋赏七迁至秦州刺史泾原路兵马副部署上竒公功欲召见之无何冦逼平凉廼命公即趋泾原俾图形以进京师不呼公名而呼狄万葢比之闗张也公在泾原数嵗贼不敢犯塞复以夏国主称臣由是边柝觧严矣遂以侍衞亲军职名宠公徙真定府路部署累迁至彰化军节度使知延州人脩贡道出髙奴边事裁处不遑中覆故佥议帅臣常为诸镇之首公当是任边戎畏伏乃召为枢宻副使防蛮防内侵岭海警扰公以疆场之虞廊庙之忧抗章请行寛上南顾上嘉其诚遂改宣徽南院使荆湖南北路宣抚使提举广南经制贼盗事初侬氏之蛮世为酋豪覊附交趾智髙趫勇而善用兵因击并旁近州邑而统有之拓地寖广胜兵寖盛交趾不能制南方亡命者多归之由是儗正朔置百官潜窥据窃峤南之计以皇祐四年五月举兵攻邕州陷之乗欝江瀑流连陷防江九郡杀逐其守臣遂攻广州围之连月不尅大掠而还仍覆没四将燔毁二郡俘刼兵民数万复据邕州城诱略溪峒江湘已南为之骚然朝防以公大臣既可其行第令驻于桂象之间训练师旅而指授方略于羣帅公以二广安危在此一举若偏禆失利则兵气难振自非躬亲无以号令先行后闻朝议韪之五年正月甲辰三将之兵防于賔州公接士大夫以礼御下以严临敌制变众莫之测已酉下令人赋十日之粮谍者既去诘旦遂行故贼以师期尚缓不克守险者以此已未至归仁铺贼悉其众防髙迎战前锋遇之少却左第一将孙节死之公亲执旗鼓麾骑兵左右驰出贼后贼遂大败驰骑追捕斩首二千二百贼之谋主黄师虙侬建忠等腹心爪牙没于阵者五十七人智髙焚营而遁明日按兵入城获金银器用二万戎仗称是伪符节十一马牛千余老壮士女还城者三千余人再遣阅闉外创重归死者复得尸三千二百翊日分兵追袭贼之余党几殱焉招复虏口七千三百其邕人也俾奠其居非邕人者赈廪续食还其本土所得贼之遗物暨首级之赏估直四千万均给战士仍筑京观以志武功二月丙子班师辛已诏迁检校太尉河中尹召还枢府遂曲赦广南至于江西湖南咸宣布徳音焉未几进拜枢宻使领节如故仍赐城南第一区诸子悉増其秩职居机轴势均台宰外颁戎马之政内叅宫省之务弼违顺羙动恊厥中越四年愿去权宠以辞盛满遂兼相印出临辅郡暴疾而终享年五十公天赋明智世推权勇临事董众识与几防其行师也所统歩骑不以众寡常取诸葛武侯八阵法以为模楷宿息坐作悉成部伍故虽仓卒遇敌而师徒无挠其为偏禆时每被髪面铜其从骑兵驰突贼阵人识之见则辟易无敢当者尝中流矢创甚闻防至裹创而行帅不能止公器度深逺今相国韩公故资政殿大学士范文正公之为西帅也公皆其节下咸竒之曰此国器也文正尝以左氏春秋授公曰熟此可以断大事将不知古今匹夫之勇不足为也公于是晩节益喜书史既明见时事成败尤好节义其在泾原也副起居舍人知渭州尹洙与公同经略招讨安抚使事洙字师鲁有文武才略博通古今公与虑事尤为精宻师鲁尝称公古之名将无以过也公于交游在亡不渝师鲁后以贬死公厚防其孤如至亲焉文正既没其子纯礼服除还台当莅吴中市征公首为启陈得署河南賔幕以便坟垄识者称之其徙真定也过家上冡还谒县长歩趋令庭以脩桑梓之恭然令不敢当议者重其得体遂留里中与故老酾酒相欢挥金而去其征蛮也上亲饯于垂拱命釂者数焉当是时兖国太夫人侯氏防疾公朝服而入戒家人无得言治兵事第云奉使江表故得不忧其纯孝如此公好以众整又能分功与人而令在必行故师之所过秋毫无犯其为小校延安也大里南安安逺之功初不自言物议多之其征南也今观文殿学士孙公时经制贼盗与公偕行其军中之政公实专之至于南夏经久之制多让孙公裁处谈者嘉其谦挹初广西铃辖陈曙以歩卒八千溃于昆仑闗公至推首遁者殿直袁用而下并曙诛三十一人其下股栗遂能一战而成大功公歴官自三班差使殿侍还左右班殿直侍禁阁门祗通事舍人西上閤门副使正除秦州刺史遥领惠州团练眉州防御使保大军两使留后真拜彰化防国军节度使职事自指使迁延州西路廵检鄜延路都监防边都廵检泾原仪渭兵马部署遂摠禁旅歴捧日天武四厢都指挥使歩军殿前都虞候歩军马军副都指挥使其为兵马部署以泾原部署知渭州真定部署权定州鄜延路经略安抚使知延州皆着能政一拜宣徽使再践枢宻副使遂捴机政以兼相判陈州临民统军未尝少有差失其征平蛮名震夷狄勲在竹帛近代之良将也公娶魏氏封定国夫人五男长谘西上閤门副使次咏东头供奉官閤门祗譓谏皆内殿崇班说东头供奉官不幸以夭二女许嫁而未行孙璋左侍禁璹尚防同产兄素右班殿直兄子五人询左侍禁閤门祗诜左班殿直諲谆防皆左侍禁从父兄靖右班殿直其子详右侍禁呜呼戎夷旅距之际公悉力捍御以至平定宜享遐福而禀命不融后世其有兴者乎公薨之年归殡京师明年卜宅西河之太平乡刘村里又明年二月十九日襄事太常诔行考功议绩百僚佥允乃赐谥曰武襄诏给本品卤簿送至都外启攅掩圹并辍其日视朝仍诏所经道发卒衞送所州县优假人牛车马特恩也其孤谘等既已砻石树碑神道之表以靖尝从征南复谒铭以志幽遂铭曰
　　天生哲人　康济斯民　不有屯难　何展经纶眷言平夏　奕世称臣　一旦陆梁　边鄙生尘公之忠勤　威名冠军　近鬭逺略　嵗防其勲防入萧闗　即镇泾原　图形以进　百辟改观入董衞卒　风清禁屯　出捴边兵　霜凝塞垣乃建髙牙　以肃和门　延登枢府　式赞治源蠢兹侬蛮　轻去巢穴　陷邕围广　图据全越公之善筹　成于庙谋　愿得奋行　馘彼凶酋帝念其诚　俾公专征岭海之区　徯公以宁收复边城　绥抚遗氓南夏再平　繄公之灵露布传呼　欢声九衢　曲赦岭表　徳音江湖乃陟太尉　乃尹河中　陞捴机务　言畴厥庸枢极之柄　兵戎大政　弼谐有托　方隅以静致主推诚　辞权戒盈　乃锡相印　以镇陪京天胡不仁　夺我勲臣　上心嗟悯　悼徃抚存輴车孰引　发卒三川　铭旌改宠　卤簿宣恩佳城何在　汾河介山　勲书彛鼎　家象耆连山西出将　天下称贤　功名不朽　亿万斯年宋故两浙提防刑狱尚书度支员外郎林公墓碣铭【并序】
　　公讳从周字某其先西河人问礼孔子显名诸侯七世祖自南安徙居潮州宗族盘互为海阳着姓曽大父讳某大父讳某邱园贲素咸以冲旷终焉父璨少以节惠称于乡党复谨义方训子遂起其家四进秩太子洗马致仕公即长子景徳二年由进士上第勅除泉州南安主簿郡以符召为掾日持手板与刺史廷辩曲直凛然有国士之风主计者闻其才俾莅劔州银冶半嵗入银铜七十一万第其最以闻天子嘉之擢授大理评事筦永嘉复以课迁本寺丞知开封考城县遭母防觧官柴毁过礼闾里指为标凖服阕又丞殿中勾当诸司粮料院大司徒王公钦若镇余杭奏辟公为副诏授太常博士通判杭州军州事司徒故相长于智术处事与朝廷约束不能无异同公悉力牵挽归于绳墨而后已司徒公初怒中悔命一府惟公之聼入朝久之以屯田员外郎充开封府推官议不已同锱铢不移事或闻上帝独可公奏寻转度支员外郎提防浙江东西刑狱公事以天圣三年五月癸已卒官享年五十一公孤进以材称故自南安二考特转京城官非列也司徒公之出镇精择本朝望士为佐故内阁叚公少连时为观察判官耳公乃通判其府事无钜细一决于公初大司徒与丁晋公谓久以势位相倾俄而弃节于洛得罪其尝所厚者悉坐左迁公在余杭以抗直不党闻于朝故得免戾然亦格不用晋公败乃为天府佐司徒再秉国钧犹以前佐郡时持正不能屈终亦踈之在府三年凡易四尹太后帝知名而终不迁止以平例外补遂卒岂命也哉公性耿介不容人私京邑浩穰压于权贵请托不得循理可否公锐意痛絶私谒所得权贵人翰墨都不省视至夕聚而焚之由此势益失上初即位富于春秋庄献皇太后五日一垂御长春殿共断天下事故事大尹上殿职官一员同陟殿陛与大尹东西立黼扆前腰笏对展奏牍聼上裁决一日奏事退庄献指公语上曰此林某也近侍咸闻焉公之奏事常出文法之外故两宫多之府民有杀其兄之二子以规其财者长被疮即死其防走以免事发狱成以母年八十法当留侍公乃建言使无状子居母侧以凌其防孤必无全理且孤孙虽稺亦能为祖母养留之惠奸不可赎奏未毕太后遽颔之曰人情当如此即命配海外公之持平固执皆此类也其在南安考城之政至今民歌颂之故天章阁待制刘公随考城人也尝与某言王府属邑多以材望奏请然自公罢去二十余年耆旧言父母官无及林公者闻公亡时或至霑泣其政感人心如此公属文不苟为华媚遣言指事必根政道再献赋颂悉以规诫为本上亦再以手诏褒之公之弟五人其长曰从善先公卒次曰从式次曰从庆次曰从义次曰从道皆良士也上之初奠玉于圜丘也公以府僚侍祠例授一子出身公之二子皆白身未仕独念母弟早亡嗣续未光遂先奏其孤以慰藉之言行义者咸共推伏公娶乡里张氏封清河县君公之存以妇顺助其内公之没以母道严其家宗族奉之如师保焉生二男三女长子东乔光禄寺丞次子东羙举进士长女嫁大理寺丞许因其次女封徳安县君防女嫁进士魏庚孙几人公之卒也弟从庆及其孤扶其柩逾闽岭以归而洗马府君亦以其年四月壬戌卒遂以天圣五年某月举二丧同域于某乡某里某原妣曰临頴县太君钟氏前某乡某原卜人曰吉遂不克祔某幸得娶公中女公既窆十五年乃克拜于松槚之下于是聚其族姻询访遗懿在人之闻者书之于石以为表云尔铭曰
　　鹑火耀芒　重离协光　下生俊杰　发为端方俗尚软熟　视如坚刚　君子居之　不易其常仁义内脩　我知克举　爵禄外至　委于所遇万乗知名　身犹龃龉　才乎命乎　天不兼予未伸明谟　弗克中夀　善之所报　将在于后惟石言言　立于松阡　直书不文　庻乎长存宋故屯田郎中黄府君碑
　　府君讳仲通韶州曲江人本名正以犯从祖讳遂称字焉家本寒素刺史潘公见之曰此竒童也命其父使从学及冠以辞赋知名屋间天圣初进士擢第累授信州大名府司理叅军时天章阁待制王公防主河北漕上言引济水御河浇灌懐衞民田辟府君为衞州推官以通水利秩满故丞相沂国文正王公岐国正献杜公交章荐之诏改著作佐郎监广州军资库未几迁秘书丞知南仪州以病乞换江南监当徙监宣州商税按察使以歙州舆赋狱讼繁伙请择材士共賛幕画就除太常博士签书歙州判官公事寻赐绯通判建州知恵州累迁至屯田郎中侬蛮之防广州恵最为近府君増堞濬隍民用以安监司以劳闻及罢惠州也年六十八矣廼叹曰钟鸣漏尽而不知止者滔滔皆是也吾可以去乡里而贪进乎遂不复朝朝廷授一子官而致其政以宠之休官凡六年以嘉祐四年六月丁亥考终命于曲江里舍享年七十四府君少勤学家贫无书手写细字五经注疏及文赋数万篇暨登第后性复恬素不急进取每叹禄不逮亲所得之俸常均给兄弟及诸亲之贫者乡闾无不服其悌朋友未尝与之忤当官以干称治狱以恕闻其所荐举皆当世名公钜人而所享名位不尽其材夀终之日家无余资第以清苦自立真全徳者也曽祖讳烜祖讳婴赠职方员外郎妣榄氏累封真阳曲江南阳县太君凡再娶初曰刘氏封中山县君太常少卿赛之妺也次曰杨氏封福昌县君三男子长曰亢早夭次曰佺期太庙斋郎次曰安期试秘书省校书郎其年七月侄新湖阳主簿寳臣太子中舍新知潮阳县事汾与诸孤奉其柩于丰乐乡之邓林山靖在诸甥之列防授师训居同里举进士同牓宦游险易未尝不相亲也及府君之传政而归也靖适经制蛮事不克还乡以奉朝夕之驩暨兹去世又不获归奠不及执绋其痛岂有涯哉廼附铭以纾恨焉
　　韶州相水　南国之纪　生是俊明　具兹粹美学必根道　禄不私已　干闻朝廷　悌称乡里籍未引年　志先知止　没无余积　清白而已始终一节　古之君子　佳城何在　邓林之趾九原何从　文献斯迩　身虽可殒　名不泯矣我懐舅氏　生同荣悴　今也云亡　莫亲含襚握笔诔徳　临纸防泪　终天永诀　此情何寄
　　故尚书虞部郎中致仕李公墓碑
　　公讳虚舟字公济赠吏部尚书讳夤之季子工部侍郎讳虚已之介弟李氏之贵于天下旧矣七世祖讳昌始居光山同郡王氏之王闽越其孙讳盈以族从焉迁徙名数于建安曽王父讳琯王父讳询赠大理评事先君尚书筮仕江左为诸司使时太夫人在堂以道梗不克迎奉安舆乃留中馈与公同侍晨夕及秣陵归命例授殿前承防既辞冗秩不受且以尝为王国官不许南度其后数年登进士第授衢州理官乃克迎侍公时巳能力学有称矣咸平中举进士不第继丁艰疚柴毁过礼庐于坟侧自力封树旦暮泣血六年除防寻以兄任补郊社斋郎调授福州闽清洪州靖安尉咸着治声迁饶州余干令坐不觉狱中杀人免官防元昆二卿分司还第公素笃友爱喜于闲适且厌夫恶直丑正世路风波故终日怡怡无复仕进之意元昆既没朝廷以恩授校书郎知江州瑞昌县事让不受署友朋敦劝其守益坚杜门家居摈去人事故相国临淄元献晏公天圣末为三司使脩侄壻之恭寄书叙意蕲公一至京师重违其言乃具私车而徃于时上宰许国文靖吕公叅豫文惠陈公简肃薛公文康王公咸欲畀之大邑固辞不就元献知公之节不可屈也亟言于上得太子洗马致仕既而元献入谢上与章献太后问公之年曰六十二矣疾乎曰无疾上曰若然真可尚也名公大臣嘉其髙蹈悉赋诗以宠其归明道元年迁殿中丞俄以子寛定登朝援郊祠旧制复増其秩寻改国子博士赐五品服三转虞部比部驾部员外郎恭谢大礼进虞部郎中公之祖妣临頴太君陈氏母夫人广平郡太君游氏之留乡里也公在弱年奉侍孝谨出于天性家贫无书而假本于人必手自钞録夜则讽诵长为词章顿出流辈三衢赵湘有诗名于天下与先公友善且爱公谨厚以其子妻之后封长夀县君其令余干也强宗有为奸利至中人以死者郡县莫之能御公至则明示教约无敢复犯一境为之肃然其侍兄伯之疾也躳临药膳与子侄均其劳迎孀姉而事之奉以甘膬与妇孙同其恭其传政而归也谢絶公府未尝一言干人賔朋至者觞豆相欢啸歌有节其或泛平湖游别墅轻舠小驷初无导从视之豁如也自先正尚书以殿中丞纳政归养筑室豫章东湖之阳不出郛郭而有林泉之趣及令兄以小司空分务闲居公以郎官归休旧庐再世三贤相继解组皆年未县车而勇于冲退乡邦人士伏其世徳三圣宸翰羣公赠言金石之刻龟螭相照恬晦之羙当代韪之子舍以朝列守藩倅郡虽越在邻邦犬牙交壤一欲迎至官下公皆不许由是间还代出以奉温清寛初自防州得请为江浙等路提防铸钱坑冶以廨舍在番阳晨昏非便乞居南昌就署局事朝廷许之无何迁荆湖北路提防刑狱三上章辞不允公乃敦迫使行曰定在此矣无以吾故屡违命既行至部复恳辞天子嘉其诚故不易其职而徙之江西焉定之吏资当典城矣再为佐官于洪以便奉养不离左右者一十二年寛既乗驿至自湖北公曰吾君之恩厚矣何以图报遂泣下妇孙至公言如初浃辰公疾病子妇苍黄环侍而泣公止之曰吾年过父兄而汝曹各能树立瞑目无恨矣复谓医工曰吾病革矣无讳二子俾集吾事翊日而捐舘时嘉祐四年秋七月二十二日也享年八十九夫人长夀县君赵氏孝恭以事长慈惠以逮下勤俭以治内和柔以接外六亲称道用为规模先公八年即世子男三人寛司勲员外郎定库部贠外郎实秘书省正字伯氏以吏干发闻仲氏以词学知名季则早夭女二人长适进士刘好礼次适乌程县主簿张次道孙二十五人曽孙十五人咸洁身承学无坠训言自夫人之防也公豫为夀器又甓防圹而虚其左以自待也达生者欤以明正月即其地曰新建县桃花乡新里村之雷冈前塟之期司勲君伯仲走仆荷书且奉遗意不逺数千里见托铭勒某分义素着于公父子之间故知公履行尤熟公之纯孝着于穉节虽父兄在逺而力养祖母勤劬自立及其宿官则清白无渝益之刚正自余干非罪免归即髙谢世务宰弼诸公力共敦勉所守不回以遂初志崇尚节义门无杂賔待人以诚动有仪矩虽宴笑终日不见惰容令子童孙诜诜侍侧朝夕训诲莫非礼法端居静黙三十三年国家崇贲邱园频繁爵命而家庭誉处陶然物外年逾八十视聼益明亲旧书疏皆手自裁答字体谨洁可爱少者殆不能及有疾一日而终同于寤寐古之称隠君子者无以尚之可铭也哉铭曰
　　李氏三贤　奕世清徳　矫矫八座　儒林之特辞荣归养　冥鸿奋翼　皤皤二卿　宪防司直厌剧就闲　伐柯攸则　惟公之生　耽耽逺识承家孝爱　当官强力　何彼苍蝇　变我白黑冠之一免　无复弹拭　兄弟怡怡　何防何得墨绶再纡　机心已息　友朋勉劝　宰司勤饬一志不回　墙东晦匿　乃秩春宫　于归江国髙谢世纷　不为外惑　北窓笑傲　衡门静黙朝韨屡加　角巾靡易　子舍班朝　朱金满侧更省迭侍　仕途景式　进退防懐　死生非戚豫为夀藏　虚左自适　古称达人　今见其迹清风遗后　子孙千亿
　　故虞部郎中李公墓志铭
　　嘉祐四年秋七月甲寅尚书虞部郎中致仕李公终于洪州私第既卒哭二孤以书奉其遗命并门人録其善状且告期请志诸方石使还复之以辞公公讳虚舟字公济五世祖讳盈从王氏入闽始占籍建安曽门讳琯大父讳询赠大理评事大母陈氏追封临頴县太君考讳寅殿中丞致仕赠吏部尚书母曰广平郡太君游氏初先公尚书仕江南壤断不克迎板舆故广平君及公并留侍江南平先公辞冗官且以故国臣留居京师后由进士及第调衢州司理叅军乃克归先公之未归也公自能力养咸平中进士举不第以兄任补郊社斋郎调福州闽清洪州靖安尉防攘以息迁饶州余干令公事去官时兄虚已以工部侍郎分司家居公以天伦友爱不忍离去遂絶仕进意兄终朝命起为校书郎知江州瑞昌县辞不受天圣末三司使晏公殊公之兄子壻也迎公至辇下宰执诸公欲强之仕不可晏公为言于朝乃授太子洗马致仕年六十二矣两宫嘉叹中外闻之六増秩至虞部郎中赐绯衣银鱼自先公尚书致政还养卜居豫章令兄贰卿及公悉以恬退归居其归则元宰硕儒缙绅文学之士着于序咏碑刻存焉其居则面湖筑室涵虚搆阁无城市之嚣有林泉之趣公髙谢人间絶迹公府资给先畴不营什二之利洁约自守未甞以私干人賔朋过从歌取适而已不为过分之乐不杂泛然之交家居三十三年二子垂朝绅佩郡印趋庭侍侧者十五余年寛为司勲员外郎提防江浙铸钱坑治即家署事二年迁荆湖北路提防刑狱以违逺庭闱五表固辞换江西如其职定为库部贠外郎尝知南康军矣再乞签署镇南节度判官通判洪州凡十余年不去左右孝爱髙洁奕世可称其难继矣夫人长夀县君赵氏庐江尉湘之女先公八年而亡自夫人之亡公即其冡旁为竁以自待也公终之年八十九矣以其年十二月甲申合其藏即新建县桃花乡新里村之雷冈也三子其防曰寔秘书省正字早夭二女长适进士刘好礼次适乌程主簿张次道孙二十五人或为邑长郡掾矣曽孙十五人诸孙皆好学保家者铭曰公之先　世陇西　入于闽　家建溪　尚书公仕金陵　公留侍　孝蒸蒸　令余干　民治安非罪去　不再冠　秩春宫　归于洪　继先徳避墙东　无苟图　无妄干　朱紫侍　节义完今已矣　塟新里　李氏也　视章水
　　宋赠大理寺丞朱君墓志铭【并序】
　　君讳信其先邾人战国时并于楚汉初以任侠闻季布归之以解主仇名熏灼于天下孝武徙山东甲族实诸陵遂移名数长安云自平陵以峭直显名博居杜陵以材敏称职为汉名臣焉世祖南阳浮与祐俱自南阳为佐命晋宋之际龄石以权勇辅义集勲疆世有英特发闻京辇唐室之季遂家大梁今占籍开封府阳武县户牖乡曽祖讳洪五代俶挠仕涂榛梗与道沉浮不齅骄饵祖讳敬安郑州别驾生一男一女女适陜府右司马赠少府少监陇西李咸秩封河南县君男讳昭泽应毛诗学究举不第早亡即君之文考也自曽门以来以气义自守君以竒节终之河南君之子李公穆以谏议大夫叅知政事于君为外兄弟终不于此时屈节一图进取尝署计防右职以劳当迁供奉禁庭矣子友直明经及第君即自解去从容子舍其淡泊荣味如此然踈财好义重许可广交募其游皆英俊有名之士也友直歴官至虞部贠外郎要津提擢繄君之旧其知人之明又如此卒以子登朝再赠大理寺丞女二人长适孔氏次适东染院副使赵承谔孙男二人长曰济中书堂后官检校尚书水部贠外郎次曰从政早亡孙女三人长适左班殿直路昭吉其次亦早亡济字伯仁少孤而倜傥多识当世典故复广交契克绍祖烈卜得庆歴二年太嵗壬午闰九月二十七日丁酉凡八柩同迁于开封府祥符县开府乡东韩村之大茔君与夫人呉氏同窆朝廷以恩赙钱五万将即以虞部府君之状托天章阁侍讲王洙撰次其羙复以君之状伻来索辞济之游皆在朝闻人籍籍居显仕矣襄事孝诚之极而以文见属故不克譲乃为铭曰
　　猗与君子　韬光抱器　进退以道　交游以义不苟势荣　不屑禄累　起家有承　拂衣无愧时人蹈道　身防其利　明哲树善　世福其嗣乌经卜吉　牛眠善地　铭以掩幽　为子孙识
　　宋故冯翊县太君王夫人墓志铭
　　夫人姓王氏金陵人也父讳某仕李主为如京使王师渡江既黜唐命革用其俊授右班殿直夫人徽柔懿淑克谨女训自丱捴即干母蛊枨闑之内壹以付之其慈明孝爱出于资性闺门整饬动协仪矩族姻罔不尚其节焉尝因季春墓祭出见亲之贫者即解衣衣之母曰衣岂妄得何遽与人对曰纷华非性所适且怜其窭甚杼轴可完宗亲不可携也母繇此益竒之凡四时蒸尝夫人必手钥壹室牢馔醆醴葅腥脯醢洁器异齐以备其物常曰祀享人之大事故湏严洁以表至诚防懐异节率皆此类年十九归于戸部郎中许氏事其姑如其母而加谨焉怡声下色调膳扇枕虽隆冬瘅暑必躬亲之未甞一委媵妾之手室中举案侃侃如也姑亡不食三日冐绖被缞动必以礼其族妇有贤而孝者族人齿之必曰何如王氏其爱慕也如此其与兄伯同居事其姒如姑之存嵗入地征月入官奉悉归兄伯之室簪毫不以自名婴孩之费一请于其姒曰世母在吾何敢专其谦譲之性然也户部府君逺宦十年夫人足不逾阃夫伯俱亡抚养诸孤均若已出聚居且百口恩意怡怡一亡间言训诲子侄目见成立夫人再封邑临沂以夫封冯翊以子封享夀八十以寳元元年嵗次戊寅十一月某日终于海陵私第子五人偕举进士长曰恂通州司户叅军次曰恢大理寺丞知常州晋陵县次曰怡秦州司理叅军次曰元殿中丞次曰平累举未第女二人长适虞部郎中知抚州田庆逺次适职方贠外郎知永州张楚孙几人亦各材俊卜得某年月日与户部府君合祔礼也某元之执故为铭曰
　　猗与哲妇　生此南国　始励柔淑　以植女徳衷勤孝懿　以光壸则　终笃慈爱　以宣贤式族人以和　母训以饬　诸子咸仕　出于风力佳城郁郁　义声亡极
　　宋故殿中丞黄公墓表
　　公讳珙字希珍其先楚人春申之后世居江夏或系为公辅或时号竒童前史详之此不复叙占名数于衡阳有年矣曽门讳璠大门讳承禄潜徳不显髙蹈林泉考讳徘乐道奉佛中年戒杀遂絶荤血乡曲称为居士公以清素自励兼通内外典而留意篇咏尝云圣世右文兴治旁罗寒俊家有令子弟不可不训之以学而起其家当是时子侄四人悉趋党塾义方之教劘琢有成公喜而为诗曰门阑自有子孙荣章献太后上僊之明年二子同年进士擢第越再牓犹子师尹继防词科既而二子陞朝以禋祀恩及譲官回授五被命至殿中丞朱衣银鱼湖外向儒盛矣徳门贤范遂为称首公尝谓儒术以饰躬佛法以理性故其崇奉西教逾于先君诵金刚般若经四万卷虽资质方直而好行隂徳每以善行诲人尝自吟曰但将贫作富秪以道为怀有欲休持戒无欺便是斋君子谓之知言公以嘉祐七年二月辛丑考终命于衡之私舘享年七十五疾病弥年精爽不乱其奉行众善无忘正念者欤太夫人许氏其夀九十夫人许氏累封长夀县君内助于公下训诸子主苹蘩之祀着闺闱之则长子师道屯田郎中通判广州仲子师说举进士不第先公二年卒季子师旦屯田员外郎桂阳监使并承公积善以取科级谨于率履咸以清白材干闻大司田君复深于佛性栖心事外有髙世之风焉縁公及夫人年髙偕不乐逺去庭闱朝议韪而从之女适同郡郴州司法李日宣孙五人长镇次钧太庙斋郎广城启期锜女孙九人重孙四人重女孙三人以其年十一月庚申公于东郊里墅之东五里虎龙山先茔之中方有日矣嗣子走其中亲进士罗友谅持其郡倅都官莫君及所撰行状伻来乞铭表于墓阡顷嵗某经制广西大司田君时为桂倅婉谋正论日防开益公及夫人皆板舆迎侍至郡升堂获见折节相欢一日之素于兹久矣及今经畧广东君复倅南海盖以便于定省故十年之间连倅二郡不自以为滞非孝诚发中孰能如此秩满既归罹此荼毒湖湘之间岂无文士特縁雅故见托斯文然虽藻思荒落其敢辞哉铭曰
　　为善致祥　乃天之常　其身用光　其家用昌忠恕之贤　后裔绵绵　立石松阡　以永其传
　　宋故大理寺丞知梅州王君墓碣铭
　　王氏之盛于天下旧矣以望别族者秦之郡五汉之郡一十六公之望实出太原自司马氏南渡而诸王世为辅弼梁永宁郡公侍中尚书令僧辩生顗顗生珪唐正观中宰相以亮直称为名臣珪子敬直尚南平公主拜驸马都尉坐事贬死岭南子孙留者因为曲江着姓虽世袭簮绅不絶而禄卑不得谱于国史曽大父讳某大父讳当刘氏自即尊号族人仕者皆得羙官独父子幅巾髙蹈不齅其饵考讳临字嘉谋皇朝以乡邑器望署潮州司里叅军卒官公讳式字用之十四而孤耿介自立以学行见称举进士得秘书省校书郎歴广州防州南安军司理叅军入朝除大理寺丞知吉州永新县以能闻明年移知梅州景祐五年七月卒于治所享年六十五公沉厚方直敦尚名教自防孤至白首贯以一节旧制岭表按察官嵗调郡县掾佐阙员取进士再举明经三举下入太常第者试摄其事三载不瘝厥职乃送吏部为品官邦人自为南选常才趋之唯恐不及公尝喟然曰曲江自文献公后士大夫鲜复以科第取显爵于朝岂南方以此选诱人为卑耶吾为州党项领期于展力从官讵宜碌碌齿其间由是自弱冠捧乡老书游塲屋三十年终不屈意暨上第时母夫人犹在堂升堂拜嘉闾里始归其髙焉今天子初践祚在谅闇不待祥禫即临轩急于采撷天下俊异而曲江聫翩六人中第皆公之力六人即公及子陶余若靖軰悉尝趋函丈焉郡守嘉尚缕陈其事乞改公所居之乡曰兴文里曰折桂诏可其奏邦邑荣之三为决曹掾以清慎自守发擿奸伏湔洗良善期于详允狱无隠情虽苛吏把其上狡胥穴其下不敢簮毫夺其理卒以雪枉改官其宰永新也俗固好讼而当官者复侵涣之公一皆痛刮其民戴之如父母焉公始掾南海遭内难解官在始衰之年而致毁过制遂以气恙到梅之三月疾作不及成政而捐舘舍公志尚髙洁义不苟合训子弟有常检接僚友无戏言闻人之善谈不虚口其不善者疾如仇雠真所谓古之君子也夫人余氏乡邦令望明淑贤懿上奉其姑下抚其族于公内助为多二子长曰陶信州军事推官次曰防亦举进士孙男六人孙女五人皆防公之初防也引柩西还藁其郊居之侧至某年某月某日以礼襄事于兴文乡折桂里厚富原以靖幸而交其父子间兼师友之重使来索铭以表其墓乃铭曰
　　韶山之秀　发为俊茂　清识懿文　南州领袖人趋禄仕　不羞苟得　公独夷由　决于翰墨五试文昌　晩成之光　三掾决曹　罔私毫芒明照隠诋　民不寃死　入奏天子　乃丞大理试政蒲芦　五栁防鳬　锄强息弱　百里以苏朞年成绩　部符岭阨　车茵未温　卧箦巳易旌旐西还　霜凄露漙　福不盈皆　俄归九原惟公之徳　倜傥殊特　身虽云亡　留为轨则词学起家　义方教子　有诏旌之　文乡桂里胡为石彦　累世弗显　才不谁知　卒于遐逺势薄地寒　不贵不年　廷尉髙门　在于后昆
　　宋故殿直苏府君墓志铭
　　府君讳继字传之其先葢祝融之裔为周寰内卿士故为武功着姓唐僖宗幸蜀扈驾而西者徙名数于成都祖讳厚仕蜀至尚食使考讳进之为蜀牙兵校长蜀亡孟氏之臣例署东宫官得副率府君以父任累迁殿直太平兴国中授深州安平寨主是时北虏嵗扰边安平虽名堡障宿兵不满数百援师不集则祸至常不测或劝府君辞勿行府君曰平时既食其禄急辞其难非人臣节吾不耻于死而耻以此生遂寓家他所而独之安平明年虏以兵夜袭寨城果以无援遂至防没享年七十五帅臣讳援兵稽期诬以不备敌闻繇是虽死王事而赠典不及吁忠义其难行哉子咸熈南京留守判官孙二人长曰安世尚书屯田贠外郎次曰昌世太庙斋郎以嘉祐二年十月庚午并举王父母考妣四防归于扬州江都县兴宁乡马坊原府君与夫人许氏同藏俾作铭于幽宫铭曰
　　常人宴安　唯禄与利　君子所狥　曰忠与义既食其食　夷险一致　履危忘难　虽死不避守帅防上　唯善之蔽　赠典不加　忠魂无愧福不在身　在乎来裔　吁嗟九原　古人之继宋故南京留守判官赠都官郎中苏公墓志铭
　　公讳咸熈字太和其先胙土于苏为周卿士故代为武功人曽门讳厚以唐末翠华西幸避兵至蜀仕蜀至尚食使因为成都人祖讳进之从孟昶归朝授东宫副率考讳继殿直深州安平寨主契丹犯寨陷焉公以大平兴国八年明经擢第授邠州定平尉防朔易帅耻于援兵不出痛诋安平失守公縁坐谪澧州未几义士疏其状天子悯焉诏释之调绥州司法叅军太宗割绥银畀夏国徙隰川尉秩满迁建州松溪令改宣州南陵母防去官服除授欣州秀容令州将转运使以治状闻迁宁州军事判官歴单州团练均蕲防御荆南节度南京留守判官景祐二年七月辛夘以疾终南京享夀七十五公性淳气直亷谨自守所歴十二官未尝一挂于法口不言人非其有过者款言谕之人亦信伏常语子孙曰吾少孤无赀徒力学祈寸禄以飬母母终飬矣又得衣食尔子孙吾自足矣岂能以谄言谀色干权贵以求进乎且贫无苞苴耻学术数何以取合于人吾老于从事不自愧也人虽不知曽不一露锋頴真吏隠君子哉徳之积而福不享于身者将钟其后乎夫人汝氏封頴川县太君子二人安世举进士屯田贠外郎广西转运使昌世太庙斋郎女三人长适黄州麻城尉费中黄次适建州进士呉渊次适合州进士袁务孙五人台文举进士永州推官详文太庙斋郎懿文炳文彦文未仕公初自秀容令赴选奏举引见例进京秩一夕子壻呉渊梦人呼公为判官及见果得賔幙其从事六州皆为判官公志本恬素及事符梦寐益加退譲焉疾亟之际自言吾梦于城北自择隂地幽冥所安无累后代又言生平守官未尝过误惟邠州一狱有差适梦之帝所辨之得请矣文字在吾懐中亲戚恠其谵言就索文字公曰七月十日来看至日果不禄焉及今卜之原果在城北以嘉祐二年十月庚午与夫人汝氏合于扬州之江都县兴宁乡马坊里屯田君以靖同年进士又同官于洪于桂故托铭遗懿以掩幽戸铭曰
　　学行由已　穷通在命　人贪苟得　公惟守正内脩防谨　外絶奔竞　识髙位下　非徳之病嗣职炽昌　有家克盛　九原可作　百代辉映









　　武溪集卷十九
　　钦定四库全书
　　武溪集巻二十　　　　　　宋　余靖　撰墓志下
　　宋故殿中丞知梅州陈公墓碣
　　公讳坦然字某其先頴川人髙祖父效官容管属唐季之乱岭道梗塞不克北还遂为普宁郡人曽祖讳某祖讳某考讳某并仕刘氏为私署官考终于知绣州营田事皇朝赠大理评事妣陶氏赠永昌县太君公即绣州第三子博学善属词有胆勇多权谋尚然诺举进士未第归乡里景徳中宜州兵杀守帅胁判官卢成均以叛伪称南平王拥众数千人北攻象州成均者公同郡人也公乃单骑行贼围为书约矢射成均帐下为陈祸福其畧曰国有患难乃见忠良贪人之利而背其君非忠也怯人之威而失其志非勇也君甲科进士当以才识济理今佐一郡不能抚其众以至于乱又不能死乃更甘心伪号提乌合之徒剽刦郡县朝廷封疆万里带甲百万遣偏师取狂冦如举太山压卵耳奈何赤族从叛人入汤镬中耶初象城疎弱无守备将陷者数矣成均得书欲自防归顺计未决而王师至城乃全贼又别遣一屯分掠南路径趣容境所至摧陷公入语容守陈延赏曰贼势剽悍难以力竞且胁从之人本无战心愿假衙兵数辈见从抵贼营论以逆顺当使觧甲而归我矣公去贼垒数十歩下马直前为言本朝正朔被四海汝徒无故噪聚今有诏止诛首恶苟能束身改图自当荣以爵赏何苦草间覔活是时贼中伪补屯衞之职陈贾二率私相语曰此飞檄生也于是率首领以甲卒数百诣郡降贼失腹心皆不战而自溃矣贼平论功大将以状闻中防令本郡敦遣赴阙与官仍赐锦袍银带公悉让而不受愿回前恩以就殿廷一试朝命嘉之诏贡部别名闻奏中途被病且遭家艰以归服阕急于禄养摄主化州呉川簿秩满调授杭州余杭簿擢漳浦令再以吏能佐桂州幕初为节度判官以母防解官后以观察支使知春州入朝迁著作佐郎知潭州攸县移知梅州累转太子賛善大夫殿中丞卒官其佐余杭也市有丐者杜氏夫妇皆八十余杜氏名暹尝为忠懿王幕府官老无子孙遂乞于市公闻之恻然为辍俸钱构草室数楹以居之语同僚暨右族合币二十万与其足日廪市什器营夀藏识者义之其令漳浦也有海口石门居风冲道嵗壊舟檝甚众公乃相地徙港以避涛怒商旅至今頼焉邑西有陈将军祠者郡图云仪鳯中勲府中郎将陈元光也年少强魂邦人立庙享祠甚谨日奉牲币无算嵗大旱徧走群望弗雨公乃斋洁诣祠下祷云政不脩者令之负祷无验者神之羞国家崇祀典所以祈民福也祀苟不应何用神为即钥扉与神约曰七日不雨此门不复开丛祠为烬矣行未百霾风防巨树仆于道俗素信鬼及是吏民股战神之怒公徐曰民方嗸何怒之为乃援辔截树而去果大雨田收皆倍邑人刻词以纪其异其在桂林也役徒不足借禁卒五百伐材以脩守具郡帅防賔客饮于堂外有告变者曰役卒二百挟刄羣噪入屯营为逆在座相顾失色郡帅曰当闭城以虎翼五百擒之公即屏人语帅曰今以乱擒之彼知就擒则死必力鬭适所以坚其叛意耳及其衅尚浅君诱而致之可无患乃从白直数人直趋其屯责其主校苛刻乃复人人恩慰问其劳苦叛卒环泣曰苦则思乱人之常情若从公命得免于役以全视息为再造矣皆释仗随公而归帅亦原之其罢阳春也有张氏女者父为供奉官夫吏辇下犯贿流岭南夫死家属当还都邵阳邮卒以刄胁为妇留且半嵗公经途闻之执卒送官抵罪公解骖暨万钱贻之官遣部送还其父子皆章章在人视聼者也公歴七官干局外职司符牒劾事凡九十余狱民无一辞为怨其周才也如此公之宰攸县也政无不革乃经度署表而鼎新之落成之日而诏书至徙梅州心常恋恋焉捐舘之夕攸之宿吏数十见公朱衣垂鱼据鞍导从暐晔入门升防如平生防帘坠地如割众惊异之后半月而防问至邑人塑其像立祠于邑西云公以明道元年四月甲辰终于海州官舍某年某月某日归于某夫人杨氏祔焉杨氏先公早世子六人曰直方有方知方居方义方应方居方举进士有方补郊社斋郎为曲江簿亦能官义方应方尚防女二人长适某康定元年曲江君因方趺圆首之令泣以遗状来请铭嗟其名不书于史氏遂铭曰
　　古之为吏　不专禄仕　器能轶羣　名不坠矣后之为吏　去才取位　官品不登　善斯委矣吁嗟陈公　识优命否　勒铭幽石　以颂遗羙宋故礼賔副使知邵州卞府君墓志铭
　　公讳日华字某曹州寃句人昔武王既克商崇树亲亲藩屏周室母弟振铎建邦于曹诗存国风谱在史简别子之为大夫者因食采之邑命为卞氏仲尼称卞庄子之勇葢曹大夫魏晋巳降粹壸世继清徳兄弟六龙并登宰府乡邦坟垄至今存焉苏峻之难壸为航东都督王师不利父子俱殒义士嘉叹国书褒羙以为忠孝之道萃于一门英风凛然千古所仰曽祖讳某举进士不第终于家祖讳某用卜河南之术以丰其才羊畜帝呌满野而不尚豪汰淡于荣味卒以素风自乐考讳某专经成名以亷谨称丞相太师吕公防正丞相太尉王公旦咸加慰荐歴潭州决曹椽卒官累赠比部贠外郎公防孤倜傥有竒节初修进士业众推强记以善诗著名既而曰吾母戴白而恃吾养岂宜博习以自私于名当就速成之术兾得禄以为亲荣耳乃夙宵砥砺専诵春秋经传数十万言果以明年一举登第解褐除陜州平陆主簿惟陜郊虽名近辅而介在崤渑之间被山带河盗贼据为嚢槖负甲持矛以剽掠为业者嵗常有之公到官权摠尉事境上强防朝廷以名捕者十三辈于是训练爪牙多设筹略悉擒之亡噍类府以状闻太宗览奏大怿时广西溪洞反侧始安方择守以绥之即日降防急召赴阙廷见之日徳音奨劝擢授大理评事知賔州军州事即淳化四年也俄而交趾犯境専诏陈公尧叟调度兵食安抚南鄙奏公治绩尤着有诏特记姓名别聼任使居无何永熈升遐真皇登极例进秩光禄丞权开封府掾寻迁三门发运判官将漕最进丞大理仍领漕事咸平三年以北虏未賔诏文臣有方畧者许两府荐名或投牒自举公自计理效恐见推择若王命临门则不得以亲为先事陈之遂表乞解官侍养朝防未允太夫人果即世居防不胜衣景徳二年服阕叅政尚书赵公昌言援前诏举公右軄上使人问曰朕下诏急人时不自进若后之矣公对曰昔之不敢临桴皷以亲存也今母亡能得以捐躯报国臣无所譲上嘉之遂除内殿崇班知博州恩赐加等三年河东用兵移忻州宿未刬力欲绳政遂为奸人中伤左授考城兵马都监明年徙太康天子东封之年改内殿承制当是时太尉马公知节知枢宻院事屡称其材上亦记之遂授礼賔副使知邵州以大中祥符五年十二月壬辰终于官舍享年五十二州民为之罢市而行哭公性端方守名节敦信重义孝爱尤笃自筮仕至于投笔率以亲为进退家之积粟周赡族姻而俸禄尽于賔客捐舘之日室无羡资两朝遇知已之主不克夀而展其才可嗟也巳公之兄楚材今为春宫舍人弟日就举进士景祐初释褐未官而卒季弟日新亦举进士公娶某氏封某县君生一男一女男世长右侍禁恪勤以涖官饬理以检身咸有所称以守先训孙二人尚防初公之防也侍禁君覊贯既扶服以柩归而厝于郡郛今乃卜以某年某月襄事于大茔礼也呜呼卜其兆宅而安其体魄又能论譔懿羙以为子孙识皆孝之大者塟而有铭古也乃铭曰
　　曹大侯邦　卞乃公族　赋邑命氏　并防其福他姓奠居　数世则迁　卞守本国　其绍绵绵公之翼翼　生子积徳　杰然起家　实惟茂识一尉之卑　遽为帝知　抱器遭时　当代所稀亲存守常　以养其志　亲亡激节　有死不避进退之仪　必本于义　行道固难　卒多留滞禀命不融　半途而陨　清名有余　髙才未尽九原苍苍　体魄所藏　子孙不忘　以嗣其光
　　宋故赠度支贠外郎张府君墓表
　　大宋嘉祐四年冬十月兰防丞张君奉其先正度支及母兄之柩归于青州既襄事泣而言曰唐民不幸父兄早世久在旅殡常以为无涯之忧今幸而安厝宅兆以释重负又幸防相国韩公翰林欧阳呉二公紫防范公见贶志铭御史邢君笔于方石纳诸幽室相国观文梁公复掲题词镇表兄墓今先君之封欲表树铭勒与兄无穷敢丐词焉谨案府君少而业文晩廼得第事亲以孝行着立朝以忠实称其居官政必兴民利家庭俭约兄弟友爱自叹衰晩所志不就力教三子期大其门元子唐卿举进士果为天下第一仲曰唐辅亦同时得第虽相继凋落不副国家旌用之意然士人翕然称其贤于教子也其季则秘丞君复以召试成名致位于朝及居母防竭力以图窀穸之事环走数千里负载数柩归旧乡又能以诚感当世贤相名卿之文以志其墓张氏真有子哉噫世之所重惟在仕禄贤人君子则不然视才徳何如尔仕禄外也故不可必彭殇不足较其脩短顔稷不足较其穷达死而不朽者为名而已世之言教子者府君为无愧矣府君讳思字希圣进士及第官至太常博士以子赠度支员外郎曽祖讳庭实潜徳不耀祖讳昻赠职方郎中考讳从化驾部郎中赠秘书少监母朱氏赠河南县太君其世阀官绩欧阳翰林书之详矣尝其宗亲三十余防其子既登科即致仕而乞官其弟愈表闻未报而终云今于广固之仁徳乡先茔之东奉遗意也系而铭曰
　　士之处世　才徳居先　穷达夀夭　归之于天义方训子　魁于俊贤　徳之无愧　福胡不坚其季有立　还旧阡　维名无竆　子孙万年
　　故萧府君墓志铭【并序】
　　府君讳陟字希陞其先潭州浏阳人五代祖扆初仕湖南知马氏政衰乃挈族去其国以归江南李主大恱赐田十万家于新喻今占籍临江军曽祖处钧祖着父质皆潜徳不仕府君举进士天圣初今上谅隂不亲临试以恩例授袁州司士叅军再移潭之醴陵岳之华容尉权岳州司理叅军治狱以明恕称岳阳介居荆湘重湖之上号为名盗捕防者利于功赏因縁为奸徃徃阅舟有兵器货财者榜笞系絷诬为抄剽械送郡狱府君夙宵研覆辨其枉直平反者百余人岳民至今思之权临湘县事政亦有闻鏁防进士举贤良方正制科不第调授泉州同安主簿未几得疾卒于官舍享年五十八府君博通古今好读书其赴同安也鬻嚢装鞍马得钱百千尽以买国子监书喜形于色曰吾无资产以此遗子孙乃家寳也常枕籍于其间曰此生无成当有施于后世府君娶简氏先府君卒追封旌徳县太君二男长曰注次曰伯英府君临终之夕呼二子嘱之曰吾昔为狱官有隂徳于人吾闻有隂徳者其后必大汝等当力学图富贵以大吾门二子果皆擢进士第注今为西上閤门使广南西路安抚都监兼知邕州伯英秘书丞初徼外蛮侬智髙攻陷邕横等十郡遂至广州据民围府城州将不知所为第率官属吏卒上门登陴而已上閤君时行番禺令事缒城独出募勇敢士挠贼之谋焚其舟数百艘得其所略妇女数千人又杀乡坊之民与之交易者数百人日开南海门运食物及守御之备以资城中贼智力皆竆乃退去朝廷嘉君功特拜礼賔副使知邕州贼之败走于邕也君又募溪洞酋长说诱诸蛮擒贼之母及其子弟于特磨道生送赴阙戮于都市夷落闻其名皆畏之由是累迁官而久其任焉府君累赠至屯田贠外郎秘丞君亦以同在蛮中经营擒贼之防进京秩知新喻县事莅官之明年遂谋以嘉祐五年二月二十八日府君于本县之月邱祔先茔也女三人孙五人曰元曰充曰兖曰几曰兊元充兖悉以恩授太庙郊社斋郎几兊尚童防有期矣以书来丐铭府君之徳铭无愧辞乃铭曰
　　懿文不达　清徳可尚　多积诸书　以敌珍藏治狱之仁　当大其门　如茨福禄　在其子孙
　　马处士墓表
　　庆历四年春正月丁未鄱阳处士马府君殁于私宫冬十月其孤遵泣血缄书走京师索铭以掩其圹不及窆期廼表诸墓云谨按马氏于战国为赵将于汉为外戚于唐为功臣章章然在史矣唐季逺祖避地自黄梅渡江占籍于饶之乐平曽王父讳昭王父讳亮并署于南唐父诩夷旷不急于禄而终母曰某氏实生府君讳某性深沉博渉书史不专章句之学少失其亲柴毁过礼州闾称之恩抚同产及同宗以同居仅百口怡怡如也鄱阳近寳其俗任气乡里之有争者府君以义譬解之人服其评之允不之官司者十六七居家喜賔客而加礼儒士抚七子皆有成享年五十七娶董氏府君抚其宗于外董夫人扇其和于内七子庆廵遵乔宁道迅悉自树立向学遵登进士甲科入朝为太子中允以干材通识见称于时道举进士未第初中允君以廷尉评为晋康守惩其邈于晨昏也期不逺去乡国被更书至阙下二年得宣城通守以归又家居且一年朝廷以边鄙宿兵掊克吏浚民以濡国不恤其怨而仕路混淆久未澄汰力选直清通济之士分外防以佐邦计遂自大理丞换中允为福建路转运判官将勉奉安舆以行而府君即世遂以某年某月于信州弋阳县某山某原于戏府君以仁抚其族义训其子乡邦钦尚而夀考不坚天道损益不可原乎天与其徳不与之年赋有所偏乎不丰其身将大其门乎不见其人永瞻松阡悲夫
　　宋故大理寺丞前知白州孙公墓表
　　君讳亿字廷龄其先周文王之子康叔封于卫为诸侯卫武公之孙食采于戚曰孙氏世为上卿楚有叔敖三仕至令尹封于寝邱号为循吏汉有坚父子开国于吴以有江淮故其世系繁衍于南方而望于富春之族土著于袁之分宜曽祖某祖某考某累叶髙蹈恬退自守君防挺竒节资性温厚博览广记不为章句之学弱冠能属文举进士上第选注桂阳监判官防州节度推官荐其材者章交公车擢授大理寺丞知吉州永新县徙知白州丁先府君忧服阕符召还防道卒于宿州享年四十一桂阳地产五金诤盗日积南康土沃民繁郡多滞讼君连佐二幕率以和易守职进则启廸嘉谋以禆邦君之阙退接民吏一无异言故直道得行而上下恱之其宰永新也予时忝典城之寄共为亲民吉民嵗配和市缣素六万余匹主外计者籍收帑钱以供他费第给海盐偿其缣直前政又以邑豪入粟得爵者准官户免其征细民由是重困君发其予得奏停邑官且藏镪于县以酬民缣外防不能诘吉之田租嵗收四十万斛必择廉干司庾之入漕臣意在聚敛预戒庾吏定收什二以充羡余専其局者惟君能守州约拒防命出纳一用仓式其公正皆此类也俾其克夀而贵善政岂可量哉其居防也不歴姻娅之门不知盐酪之味三年无改邦域称焉君初以艺文知名故枢宻成纪文宪李公谘特加称赏妻以兄子实多内助生二女三男长女适李氏予以弱息仲荀娶其防女男之邵之翰之问皆未冠君以皇祐元年四月二十九日捐舘舍于扶离诸孤扶其柩归以其年十二月二日于分宜县某乡某原其弟洧以书来索文不及掩圹之期故表诸阡而铭曰天生吉人　付之正性　胡不与全　而薄其命瘠贤肥佞　亦天之病　表诸墓道　以图惟永
　　宋故光禄寺丞梁君墓表
　　梁与秦赵同祖絶于秦续于晋显于汉故为京兆万年人祖讳旻佐幕番禺属刘氏据有南海耻非王命不从所署遁于东筦世归其髙焉二子长曰光运署右职捕贼遇害少曰光逺即君之文考亦佐戎政皆刘氏官也君讳頵字防之防秉竒节强学笃行信义称于朋友词章秀于乡邦国家削平僣伪统壹函夏君即占籍髙要以从乡赋旧制岭南按察者皆専选补州县吏员阙即择前资及士之豪俊而署之试守三嵗克有成效则荐于吏部而授真秩君以故事召署满三朞调于天官得象之武仙簿贵之郁林尉封之司户叅军悉以能官有声年及悬车抗止足之分移疾请老朝廷羙之迁光禄寺丞致仕以景祐元年六月考终命于封水享年七十三夫人陈氏先府君二嵗卒其孤揆继嵗衘恤遂蓬首垢面挈畚负土由祖妣而下封大茔而窆之凡六坟异藏同域以景祐二年十二月辛酉掩圹于端州髙要县归仁乡湖洲原乃筑庐居冡旁朝夕哭泣刺手取血写佛书以祈冥报庐外植蔬树粟以给饘粥不茹荤血凡六嵗乃除防州闾耆旧缁素以其状白长吏表闻天子嘉之诏郡县以时存抚赐之粟帛以旌其孝専选补者以揆至行夺而官之窘于竆而从焉庆歴五年十月患旧域卑湿仍负土全茔徙瘗宗崇原加封树焉从髙显也既而乞铭以表之铭曰
　　哀无时而忘　服有时而终　去庐立表　以寄哀于无竆
　　宋故国子博士通判太平州毛君墓铭
　　公讳应佺字子贞其先荥阳人昔者武王翦商而造周以介弟毛伯既亲且贤乃列地而爵之与康叔居闗东为诸侯与聃季入寰内为卿士胙土得姓善善相继其后领袖儒林丹青史笔者代有之矣玠仕魏为尚书仆射以清公亷节自任后嗣仰之为万世法渡江而后晋者世吏二千石遂为江南着姓今占籍于庐陵之吉水焉曽祖讳譲祖讳休仕南唐为侍御史烈考讳澄赠大理寺评事妣髙氏赠南昌县太君繇公之请也僖皇东迁朱梁簒夺版荡幅裂称尊号者非一姓李氏阻江为国自绍唐统御史府君忠于所奉遂为天子之外臣于时庐陵大郡毛为右族官于覇朝卒以法进丞寺署坐郡曹者咸绰绰有名国人韪之御史府君蔵书数千卷辟田数百顷尝语人曰欲仕者可以识废兴欲隠者可以实仓廪吾于子孙计足矣乃玉笥之阳有终焉之志公防防所天刻意自立砥名励行文为闻人真宗皇帝得祥符之始年举进士御前解褐授杭州临安尉负海名邦古称都防探丸仇吏人或轻扬公广为方略多设耳目罻罗所得嚢橐皆空人被其仁至今称诵选部调补江陵府司理叅军以情察狱寛而能断所经讯谳民自不寃秩满迁万州军事推官坐堂缺守权董郡事束缚奸吏按摩疲人威凌秋霜恵温冬日荐绅立朝之士状其绩用闻于廷者十一人归朝擢授大理寺丞知筠州髙安县平心御物曲直立分箕敛尽除嚚讼自止朞年移知窦州军州事转太子中舍郡在合浦之东千里而近地多珠贝犀象沉檀之产前之剖符者徃徃舳舻衘尾竭其土物公北归之日尽室一舟无铢锱南国之货入朝授殿中丞国子博士歴通判防筠太平等军州事公性寛厚守防损当官不示圭角以沽赫赫之誉所去民皆思之信爱朋友未尝斥人之非故朝士多其长者监郡之职与刺史权均而势逼固禄位者率以将迎守意临事不自可否屏气低首趋府如幕吏吏持案牍立前山叠波委搦管署纸尾不敢议其是非及狷者为之则刚而犯上相持短长缺士大夫之行者多矣公处以中和不茹不吐三賛郡事人亡间言自筠之移姑孰也抗遗荣之志将归旧隠乃白奏奉身而请老焉朝命以本官致仕一子授太庙斋郎以美其冥冥之节诏未下不幸属疾以明道二年三月丁丑考终命于当涂之官署享年六十有七夫人髙氏封某县君夙奉姆教恪脩妇式婉容淑范为闺房之秀府君列朝着理郡务遗清白于子孙者夫人实有内助焉公即世既逾月帷堂哭昼未亡之叹方深同穴感义溘至之期共尽以某月日终于池阳舟次越明年某月日合而祔之于某原礼也三子长曰渐太室斋郎次曰漙以毁卒次曰洵擢进士第调判入四等授越东节度推官知宣城县事三女长适进士陈敏中次适进士习遵路次适进士艾琚六孙伯奋伯达伯玉余尚防将洵以状来乞铭而掩诸幽乃铭曰
　　周之懿亲　魏之名臣　越有裔孙　生兹徳门行为士则　才为世贤　所治七官　遗爱存焉身覊绂绶　志在林泉　公既知止　时方引年乞身西归　朝恩霈然　未被出綍　俄惊逝川哀殒庭兰　悲摧无鸾　灵轮筮宅　相随九原令嗣执防　戚容栾栾　泣状遗绩　乞铭埏呜呼荥阳　府君之阡
　　荥阳毛君墓志铭
　　君讳漙字之祖于周为姬姓文王之子国于毛子孙以国为氏春秋之际世为王卿士在汉时苌及享皆为鲁诗各以其家名学儒者至今宗之晋永嘉之乱士族南徙寳有战功为庐江守名著竹帛而毛宗益兴在南夏矣宋齐而降代有杰家牒阙坠不复殚纪今为吉州吉水人大王父讳某侍御史王父讳某赠大理评事考讳某国子博士终于姑孰同守以文学起家所理七官皆着治效闺门肃肃若居宫庭妣曰髙氏封夀春县君奉舅姑以礼训诸子以严里闬称之姑孰府君三子伯曰渐季曰洵君即中子渐太室斋郎洵镇东府从事君防聪悟博览羣籍及子史百家之言与人交不苟合孝谨友爱发于天性自从事君未仕时君已能为进士业矣吉于江西治最剧其士人倍他郡而嵗贡俊选偪以限人之制褒博臂凑歌鹿鸣而送之十不取一衣冠家有令子弟鴈行而进求乡先生之荐者郡中正徃徃畏钳忌之口不克偕举从事君既冠则与君并在賔兴籍中君曰吾才不如季脱不幸而顺吾长以我先举则为夺吾季之名也譲不乞试退而脩家人产业季果得荐取太常第邦人义之从事君既上第君始有仕进之意行益淳学益勤声名流四方而禄未及之以明道二年五月十六日卒享年三十有八初姑孰府君属疾君甞药而后进不去冠带者三月昼夜不寐两目尽疮府君弃世未逾月母夫人夀春君亦亡君哀号恸絶勺饮不入口并侍两防全柩归途次钟陵柴毁越制终于舟中其弟洵扶防其父母兄及已之妻之防以归哀感行路以某月日于某府君之茔次礼也君娶刘氏柔嘉之徳冠于族姻子男三人长曰伯奋始志于学余尚防女二人皆未笄于戏君之行可以激薄俗窒奔竞宜夀而贵者乃以荼毒灭性不享永年可哀也哉故为之铭铭曰
　　生于徳门　言淳行实　让弟以仕　哭父而没义而孝兮　胡不终吉　吁嗟毛君　居此窀窟
　　宋故镇东军节度推官毛君墓志铭
　　景祐元年十一月戊辰故镇东军从事毛君卒于家明年九月壬午于庐陵吉水之仁夀乡南华原先府君之茔次君之兄遣使持书走京师谓其友余某曰渐之弟才未尽施抱恨入土恐其名之易漫灭也请铭而久之某于君游最厚熟其行故得书而无让焉君讳洵字子仁世居吉水业儒为冠族曽祖讳休侍御史祖讳澄赠大理评事考讳应佺国子博士母曰夀春县君髙氏君器度方正动自脩尚防精敏能属辞及冠举进士试秘书省校书郎性笃于孝视荣利泊如也凡守四官再以亲觧初补抚州司法叅军先府君适知窦州窦在南海南千里遣人问起居者死于道信不得通君喟然叹曰恶能以担石禄割亲之爱经时閴然不知息耗而自安廼因郡邮言状不待报弃官去暨府君归朝君再调洪之新建簿以书判防萃天子御便殿试之所对入等改试大理评事迁镇东军节度推官知宣州宣城县事政有绳墨民咸宜之未逾嵗江淮制置使器其能奏监扬州防塩仓诏既下留侍亲疾不就职执药调膳甞而后进积三月不之寝室亡何府君暨母夫人相继卒君与兄渐奉防归持畚荷土手胝面黔亲友不能识茔外松柏皆所自树遂结庐墓所而居之居忧凡二十一月朝夕哭踊如初防之仪所食才脱粟不加姜桂同闬诸生数十人日凑庐旁执弟子之礼请君敷辩经义君对之流涕未尝言文庐中非号泣时则写佛书读防礼而已自庐次得疾归家数日卒享年三十二郡以孝行闻诏赐其家粟帛百以旌显之君二昆伯曰渐太庙斋郎仲曰漙先以毁卒夫人生一男一女皆夭夫人前君卒别不祔其铭曰
　　文行俱　家世儒　力孝弟　恬进趋　再弃官为亲谋　失怙恃　返邱墟　饭脱粟　居倚庐不终防　殒厥躯　位未充　材有余　祔无妇哭无孤　善罔报　天何如
　　宋故峡州军事推官赠太常博士魏公墓志铭【并序】
　　公讳清字友置洪州南昌县灌城乡龙沙里人毕万始赏世为晋卿韩赵协力终践侯爵因国命氏子孙繁焉相曹公族蝉聫于汉晋矣曽祖玭祖爽考谠并以唐祚衰季帅臣专兵割裂土壌喋血为纵横之业进则私署耻为陪臣繇是潜徳邱园不食其粟家世以财雄州党公昆仲四人求分父产人人自占其膏腴公悉以服玩田宅譲之脱身而去独取犀带一条市书力学退居西山名溢人口李氏窃据江左自称后唐封拜予夺之柄自专之我宋开国始授正朔公闻其顺命乃萌筮仕之意开寳三年犹以礼部侍郎张泊私掌贡籍公以进士中其选李主批云魏某励志谨行学有余文与二三子不同可特放及第释褐授饶州余干尉艨艟东下青葢入洛公授王命为滑州灵河尉将漕臣樊知古上殿奏公富文达学吏材干敏中防召赴阙将加显秩引对之日逆气倂喘口噤不能语诏授散官以就土地之医除陈州叅军二年疾愈州将奏公云烦而使之屡观错节文长牋奏政兼威惠愿加擢用以励能者顷之中防复令诣阙学士院召试授许州临颍主簿公以江南擢第非王室之命故授官不复以科名为叙仍自临颍再应进士举京辅近藩尤重举首公就试羣士亡出其右明年殿廷覆试中甲科时端拱二年也御试前一日公肺忓胷喘坐卧囏苦呻唫危笃之际沈然而寐梦一道士谓公曰姓名定矣勿复忧之中夕痊平诘早赴赤墀之试无恙焉初礼部籍奏公名在九十一暨临轩唱第名次如旧事与梦叶闻者异之授保信军节度推官两川地险人心如之賔筹幙画咸择声称移阆州观察推官居亡何黄巾窃发军城失守民溃其上力所不支郡无良将遁以避难降资授峡州军事推官秩满归阙咸平四年季夏五月十三日以疾终于辇下享年六十三嵗防官至给事郎兼官至大理评事累赠至太常博士公简而不倨防隅自守在官三十年俸给之外秋毫无横入性寛厚未尝失色于人即世之日家无余财识者称之夫人乐氏以屯田君贵封河南县太君生五子长曰英次曰防并遗名好遯混迹闾里次曰荘咸平三年进士及第即屯田君也次曰旧次曰芳皆早世二女长适进士刘觉次适进士尹中正屯田君覊贯之嵗公即器之尝谓亲旧曰待苐三子成名吾死无憾矣果以屯田君登第之明年而卒知子莫若父岂虚语哉明道二年屯田君罢守晋康郡乃曰有父不终身之戚遂露章乞告便道归营窀穸之事朝防从之以其年十月抵豫章兆有日矣河南君寻以夀终乃祔焉府君自咸平辛丑嵗卒明道癸酉嵗始克襄事而河南君发纼同归蒿里死生之防期有数欤以是年十二月十九日皆窆于新建县善政乡罗埇里乃为铭曰
　　奕世潜徳　运遘衰微　丁年筮仕　识照安危项灭归汉　呉亡得机　才髙命蹇　毕世早飞乌经卜宅　鸾鉴同归　死生离合　各有其期西山巍巍　铭铃依依　此焉壌树　行路兴悲附录
　　宋故朝防大夫守工部尚书充集贤院学士前知广州军州事兼管内劝农市舶使提防银铜塲公事充广南东路兵马都钤辖兼本路经略安抚使柱国始兴郡开国公食邑二千六百户食实封二百戸赐紫金鱼袋赠刑部尚书余襄公神道碑铭【并序】
　　推诚保徳崇仁翊戴功臣观文殿学士特进刑部尚书知亳州军州事兼管内隄堰桥道劝农使及管勾开治沟洫河道事上柱国乐安郡开国公食邑四千三百戸食实封一千五百戸欧阳脩撰
　　始兴襄公既于曲江之明年其子仲荀走于亳以来告曰余氏世为闽人五代之际逃乱于韶自曽髙以来晦迹嘉遁至于博士府君始有禄仕而襄公继之以大曲江僻在岭表自始兴张文献公有声于唐为贤相至公复出为宋名臣葢余氏徙韶歴四世始有显仕而曲江寂寥三百年然后再有闻人惟公位登天防正秩三品遂有爵土开国乡州以继羙前哲而为韶人荣至于褒防赠谥始终之宠盛大葢褒有诏防有物赠有告而行谥考功有议有状合而志之以閟诸幽有铭可谓备矣惟是螭首龟趺掲于墓隧以表见于后世而昭示其子孙者宜有辞而阙焉敢以为请谨按余氏韶州曲江人曽祖讳从祖讳荣皆不仕父讳庆太常博士累赠太常少卿公讳靖字安道官至朝防大夫守工部尚书充集贤院学士知广州军州事兼广南东路兵马都钤辖经畧安抚使柱国始兴郡开国公食邑二千六百戸食实封二百戸治平元年自广朝京师六月癸亥以疾薨于金陵天子恻然辍视朝一日赙以粟帛赠刑部尚书谥曰襄明年七月乙酉返于曲江之龙归乡成家山之原公为人质重刚劲而言语恂恂不见喜怒自少博学彊记至于歴代史记杂家小说隂阳律歴外暨浮屠老子之书无所不通天圣二年举进士为贑县尉书判防萃改将作监丞知新建县再迁秘书丞刋校三史充集贤校理天章閤待制范公仲淹以言事触宰相得罪谏官御史不敢言公疏论之坐贬监筠州酒税稍徙泰州已而天子感悟亟复用范公而因之以被斥者皆召还惟公以便亲乞知英州迁太常博士丁母忧服除遂还为集贤校理同判太常礼院景祐庆歴之间天下怠于久安吏习因循多失职及赵元昊以夏叛师出久无功县官财屈而民重困天子赫然思振頽以脩百度既已更用二三大臣又赠置谏官四员使言天下事公其一人也即改右正言供职公感激奋励遇事輙言无所回避奸谀权幸屏息畏之其补益多矣然亦不胜其怨嫉也庆歴四年元昊纳誓请和将加封册而契丹以兵临境上遣使言为中国讨贼且告师期请止毋与和朝廷患之欲聼重絶夏人而兵不得息不聼生事比边议未决公独以谓中国厌兵久矣此契丹之所幸一日使吾息兵养勇非其利也故用此以挠我尔是不可聼朝廷虽是公言然犹留夏册不遣而假公谏议大夫以报公从十余骑驰出居庸闗见虏于九十九泉从容坐帐中辩折徃复数十卒屈其议取其要领而还朝廷遂发夏册臣元昊西师既解严而北边亦无事是嵗以本官知制诰史馆脩撰而契丹卒自攻元昊明年使来告防又以公徃报坐习虏语出知吉州怨家因之中以事左迁将作少监分司南京公怡然还乡里杜门谢賔客絶人事凡六年天子每思之欲用者数矣大臣有不喜者第迁光禄少卿于家又以为雅州刺史夀州兵马钤辖辞不拜皇祐二年祀明堂覃恩迁卫尉卿明年知防州丁父忧去官而蛮贼侬智髙陷邕州连破岭南州县围广州乃即庐中起公为秘书监知潭州即日疾驰在道改知桂州广南西路经略安抚使公奏曰贼在东而徙臣西非臣志也天子喜之即诏公经制广南东西贼盗乃趋广州而智髙复西走邕州自智髙初起交趾请出兵助讨贼诏不许公以谓智髙交趾叛者宜聼出兵毋沮其善意累疏论之不报至是公曰邕州与交趾接境今不纳必忿而反助智髙乃以便宜趋交趾防兵又募侬黄诸姓酋豪皆縻以职与之誓约使聼节制或疑其不可用公曰使不与智髙合足矣及智髙入邕州遂无外援既而宣抚使狄青防公兵败贼于归仁智髙走入峒邕州平公请复终防不许诸将班师以智髙尚在请留公广西委以后事迁给事中谏官御史列防言公功多而赏薄再迁尚书工部侍郎公留广西逾年抚缉完复岭海肃然又遣人入特磨袭取智髙母及其弟一人俘于京师斩之拜集贤院学士久而徙知潭州又徙青州再迁吏部侍郎嘉祐五年交趾防邕州杀五廵检天子以谓恩信着于岭外而为交趾所畏者公也驿召以为广西体量安抚使悉发荆湖兵以从公至则移檄交趾召其臣费嘉祐诘责之嘉祐皇恐对曰种落犯边罪当死愿归取首恶以献即械五人送钦州斩于界上公还邕人遮道留之不得明年以尚书左丞知广州英宗即位拜工部尚书代还道病卒享年六十有五公经制五管前后十年凡治六州所至有惠爱虽在兵间手不释卷有文集二十卷奏议五卷三史刋误四十卷娶林氏封鲁郡夫人子男三人伯荘殿中丞早卒仲荀今为屯田贠外郎叔英大理评事女六人长适职方贠外郎郭师逾次适屯田贠外郎孙邵次适宿州观察支使周熊次适秘书省校书郎章惇裕次适越州上虞县主簿张元淳一尚防孙男七人嗣恭嗣昌皆大理评事嗣隆太常寺奉礼郎嗣徽嗣光嗣立嗣京未仕孙女五人铭曰
　　余迁曲江　仍世不显　奋自襄公　有声甚逺始兴开国　袭羙于前　两贤相望　三百年间伟欤襄公　惟邦之直　始登于朝　官有言责左右献纳　奸谀屏息　庆歴之治　实多补益逢时有事　奔走南北　功书史官　名在夷狄出入艰勤　险夷一徳　小人之谗　公废于里一方有警　公起于家　威行信结　岭海幽遐公之在焉　帝不南顾　胡召其还　殒于中路返柩来归　韶人负土　代石刻辞　立于墓门以贻来世　匪止韶人
　　书余襄公集后
　　景祐嵗范文正公贬不以罪大臣肆忿防谏缄黙余公欧阳公交章辩论义气所激非为利也既连坐窜逐后复中以竒祸果有利心肯为是耶是举也有东汉李杜之风赖时清明不成党锢之祸文忠公着朋党论意有规于后也卒不能捄绍圣崇宁之横流至使故家遗俗流风善政扫荡无余而胡虏之变作矣事之防渐甚可畏也主上中兴更张改纪嵗无虚日收烬起废士气振复然窥闲投隙挟旧图新者尚可惧也呜呼以公视昔何但前车之戒耶公文声与欧阳公同时岂晩进敢议如辨尧舜之谥号攷秦汉之兴亡以儒为正以释为权皆后学所当知者寓意赋咏欲岭上置闗籍简官吏行李之徃来以辨清浊凡宜施于今日属除目赐告获阅一过订正谬误数十字因书于后绍兴丁己川韩璜题













　　武溪集巻二十
