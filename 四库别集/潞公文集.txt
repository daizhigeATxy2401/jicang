　　钦定四库全书　　　　　集部三
　　潞公集　　　　　　　　别集类二【宋】
　　提要
　　【臣】等谨按潞公集四十巻宋文彦博撰彦博事迹具宋史本传是集凡赋颂二巻诗六巻论一巻表启一巻序一巻碑记墓志一巻杂文一巻自十四巻以后则皆奏议劄子之文核其巻数与陈振孙书録解题同惟尚缺补选一巻考叶梦得序称兵兴以来世家大族多奔走迁徙于是公之集藏于家者散亡无余其少子维申【按维中乃文及甫之字】稍讨求迨辑犹得二百八十六篇以类编次为畧集二十巻是叶氏所序者也非原本陈氏所着録者又非叶氏所序本今所传者又较陈氏之本其一巻也彦博不以诗名而风格秀逸情文相生王士祯称其婉丽浓妩絶似西昆尝掇其佳句载之池北偶谈其文章不事雕饰而议论通逹卓然经济之言奏劄下多注年月亦可与正史相叅考叶梦得序称其未尝有意于为文而因事辄见操笔立成简质重厚经纬错出譬之贲鼔镛钟音莭疏缓杂然并奏于堂上不害与嘒嘒箫韶舞百兽而谐八风也斯言允矣乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀






　　钦定四库全书
　　潞公文集巻一　　　　　宋　文彦博　撰古赋
　　圣驾幸大学赋【并序】
　　国家以寰宇昭泰仍歳登平务恢儒风以章示黎献皇帝乃偹法驾幸于太学诏诸儒博士讲论前典亲临听焉臣获逢休吉之期恭闻伟盛之事舞蹈不足形于赋咏诚不能述宣上徳褒讃形容姑第樵夫之谈以恊击辕之韵尔词曰
　　炎宋受命之四叶皇上御极之三年九有咸若六合晏然黎庶济于夀域文教烛乎冰天朝无阙政野无遗贤九叙可歌而不紊百官承式以惟防刑罚几措宿防不愆荒憬清夷而偃革狙犷慓詟而慕羶轶漠逾沙趣藁街者有万受缨请吏伏魏观者且千碧砮文钺之琛充仭乎储邸黒章肉角之兽驯扰乎郊阡嘉祥麕集异瑞蝉聨天降甘露地出醴泉语鸿烈则超图而溢牒较盛时则絶后而光前宜乎优防当宁拱黙承干尚乃愓严而驭朽思嘉谟而渉渊以为治国之道学校为先故周氏东胶往诰之所显商人右学来叶之以传上既行则民胥効也君所令则臣必从焉虽平昔之已务在于今之益宣于是命有司涓良日祲仪盛蒇法驾乃出天威穆穆国容皇皇采章焕烂和鸾铿锵太史恊乐以前太丙弭节而徐翔严羽衞歴康庄在浚之都于国之阳神移斗运乃至于上庠宸心防巩天歩髙骧歴阶逾阃覩奥窥堂晞将圣兮有穆如悉数兮相当然后趣讲室明典章缨緌匝序巾巻充廊钜儒硕生奉帙而在列礼官博士掌婣而诏王展东面之殊礼法西周之旧章禹听弥审尧聪益详夫子善言由兹而不昩虞舜好问于是乎有光【时宣诸直讲臣讲鲁论】于时闾闬相欢民灵胥喜扶老携弱自遐及迩莫不连踵而憬集驾肩而戾止悉云委于桥门尽覩观于璧水粤有华颠胡老童牙胄子含经味道之流方领髙冠之士咸相与而言曰赫胥逺而大庭尚矣无得称焉不可详已自夫五帝而降三王之始书契可以传闻宪章可以追拟悉皆恢雍泮之基盛胶庠之阯四术四教因是而兴三行三徳所由而起是故淳化丕隆至徳逾羙为万世之所宗弥亿载而罕比卯金之后盖不足纪当涂窘蹙典午沦弛南取岛夷之讥北贻强敌之耻干戈于是日寻俎豆以之中圮咸不永于卜世但胥循于覆轨逮乎有唐皇维诞张五室之仪兮絶而复嗣四郊之制兮抑而复扬置序于术建塾于乡家知礼让民用和康所以卜年久而享国长号治古而振懿纲朱石之际声闰位覆亡则曽不暇给学校则诚非拟议噫大道不可以终否斯文不可以久坠于是天命方有特眷之隆世运遂有日新之意维我太祖扫除僣伪俾万方无涂炭之劳百姓有息肩之地三后继明百祥遝至展云岱之鸿仪绍元封之故事盛徳大业固无与二今我皇上克奉先烈夤绍庆基体元则大累洽重熙将使儒风寖盛文教日滋故乘舆亲视于学俾亿丑预觇其仪足鄙元鼎之间屡有甘泉之幸堪讥延熹之际惟尚濯龙之祠夫然则三代之风必能缓歩而越矣两汉之盛岂可并日而论之伟乎轨迹夷易文物葳蕤信千载而一时
　　金苔赋【并序】
　　王嘉拾遗记曰晋惠帝初有祖梁国献金苔其色如金聚之如卵投水中则蔓延于波上光生照日上于宫中凿池以置之常观焉外人莫得见也惟进御嫔防多被其赐与置于盘中则照耀满室故宫中亦呼为夜明苔仆颇异之因为斯赋追其羙词曰
　　伊两仪之髙厚育万彚兮纷纭嘉金苔之有异穷古史而未闻出于祖梁之国献诸典午之君其为状也色掩捐山光分化鹊非沃壤之可植向华池而可托精气所为众口难铄色焜朝日宁同沈郎之钱根覆轻漪岂羙陈王之阁如赐郭釡难藏陆槖萦流荇而细细缭舒荷而漠漠烁堂上之江蓠沮洲中之杜若风团而或谓能铸浪飐而多虞自跃洊雷临睨疑抵燕池之鼃出震误观常歌汉液之鹤所谓丽水非云满堂东篱之菊兮瞻我而失色北堂之萱兮对我而不芳葳防频盛蔓延【上声】弥长缉作水衣海上濯吉光之服梳为石髪舟中见黄头之郎伊诡异之余状非名言之罄量宜乎首出庶彚超兰掩蕙持药友以荃交使苹舆而藻虽薙氏之务去兮不我芟夷纵骚人之善咏兮莫吾拟议噫昔产遐陬常依异类既作贡于大国遂见珍于中地唯皇居之必蓄依圆海而是置自逺成羙以少为贵非世俗之或覩岂凡品之能譬其或长乐清闲承光秘邃翠华黄屋宵逰夕憇春霄宫之鳯脑曷骋辉光咸阳库之螭鳞皆从摈弃置吾于隆栋之下则午夜而昕升我于文石之前则重昏而燧伟乎哉苔之为状也亦以异苔之为用也亦以至然不能方屈轶効灵蓍指邪触佞兮清君之侧钩深索隐兮决人之疑此无所取又将焉为徒能随波澜而上下与蒲稗而因依辉煌禁籞赐锡壶闱悦目兮媪宦侈心兮嫔妃南风之荡兮岂率循于四徳正度之荒兮遂旷弛于万机是致永熙永嘉之荡析刘耀刘聪之倾逼玉辇播迁金行否塞蟠龙踞虎虽别王于偏方封豕长虵恣吞噬于中国万户蒿榛千门荆棘金苔亦防于敌人深可为之太息
　　律赋
　　省试诸侯春入贡赋【天下侯国春入方物】
　　圣启洪绪君临溥天侯国之辨方有要王春之入贡昭宣列爵正仪谨奉藩而立制建宣恊序致任土以居先稽芳载于礼经仰徽名于帝者诸侯述职以无旷太史奉时而可假以谓惟王建国我则叙五等于域中与物为春我则任九贡于天下徒观夫爵分显父位列元侯当是时缇管顺煦和之羙皇祗布发生之休震方之善气潜逹长乐之洪仪聿脩帝容执瑁以端拱臣节奉璋而告猷旅币羣方咸奉舜班之瑞充庭万品皆分禹别之州但见云布封疆绮分邦域故我当歳首以入用致坤珍而罔忒巽风和令导传胪之九賔迟日当阳丽执玉之万国岂不以辨九土者当贡首四序者上春葢将偹物宜于时育助邦光之日新纳江沱之锡磬浮泗水之濵齿革羽毛以偕至球琳琅玕而毕陈三品良金于以向履端而执贽五都竒货于以当献歳而効珍莫不名物森罗衣缨杂袭虽厚篚以斯偹在庶邦而允集此春色霈于皇泽当邹律之均温彼贡也错于地财异楚茅之不入彼来宗者夏之礼制献功者秋之典章曷若谨歳贡以偹物庆春祺之载阳谅脩时而贡职乃辨物以居方偹于蕃于宣之仪皇皇辑瑞当载生载育之候济济来王故圣人灼叙声明光昭文物懿公侯之隆盛克贡赋之繁蔚属后王布和之辰献国珍而罔咈
　　省试青圭礼东方赋【修举春祀崇尚圭荐】
　　青惟五色之首圭乃六噐之俦朝日之郊是荐迎春之礼聿脩结緑鸿辉既肃陈于震位出蓝羙质将奉仰于神休原夫谷旦前诹祲威具举太史先春而必告宗伯厄职而攸叙青圭之秘寳爰资苍帝之明灵可伫谓物生有象我则鋭其质以协宜谓歳起于东我则傃其方而得所无瑕可贵有羙惟珍配其色表盛徳之在木正其位彰与物以为春异雕楮之竒文琢工奚取侔剪桐之秀彩寅位斯陈讵止温其宁专瑟彼成形自表于瑰器致用必先于毖祀色斯举矣俯玉按以相宣礼以行之背金方而致羙岂不以标十徳者圭为贵列四序者春是崇将顺时而展礼故辨方而在东防蒨成姿禀粹自辉山之石防恭致荐逆厘从觧冻之风然则为器之用不同礼神之功可尚名参有邸之义色异因方之状缥华中秘生成之气候斯迎绀防外融温厚之方隅相向懿哉享兹生物之主异彼迎秋于西神感而登礼必荅时和而迓衡不迷用可重焉且异舜班之瑞文为贵也还殊禹锡之圭故得鸿覆降康太庭锡羡祈民福以昭格授人时而于变葢有以圭方防翠之美欵青郊而可荐
　　焚雉头裘赋【珍异之服焚去无取】
　　晋武帝以徳继惟睿功齐乃神焚雉裘而崇俭负鳯扆以临民化彼元元必被先王之服燔兹楚楚葢除希世之珍原夫圣泽遐敷皇风广被当百度之攸叙见万邦之从乂诸侯述职既悉贡于瑰竒扩俗賔王亦咸输于珍异伊彼程防当兹盛时庶为臣之羙矣必竭节以事之由是制此雉裘将充乎任土之贡献诸龙陛爰陈乎执帛之仪徒观其丽彩鲜明烂光彬郁弥缝皆自于翰制作遂成于珍服异王恭之鹤但取清竒殊李兊之貂裘惟彰温燠帝乃念兹至巧命以俱焚虑滛靡之下漓薄俗恐奢华之上惑明君俄委燎原之势遂同有齿之文红熖初腾漠漠而渐成余烬青烟欲断依依而尚霭微芬然后珍恠罔求奸邪悉去六合咸归于俭徳万化永安于鸿绪虽斯裘之甚羙焉能衣之以奉天且厥用之至繁岂可被之而当宁若然则圣政敷于九有帝徳合于三无阐易俗移风之道遵还淳返朴之途虽文帝之罢露台尤难并矣纵武皇之焚甲帐未可同乎则知徳不广无以化蚩蚩之氓俭不崇无以成荡荡之主故焚裘之可羙在去奢而有取既着羙于一时遂流芳于千古者也
　　汾隂出寳鼎赋【皇汉之道神鼎斯出】
　　至徳昭彰炎灵道昌当汾隂而展礼见寳鼎以呈祥有感则通表承干之穆穆为时而出彰负扆之皇皇昔孝武以运继东周位崇西汉居尊克务于兢业临下弥勤于宵旰崇诸厚徳俾逺迩之悦随祀彼方丘冀神人之幽賛礼斯盛矣神惟享之允降穣穣之福靡愆抑抑之仪由是睢丘之畔汾水之湄仰窥乎天见黄云之缭绕俯察于地得寳鼎以瑰竒莫不焕金景之荣光蔚龙文之丽非惟启于至圣抑亦见乎有道宁虞覆餗实天地之殊祥不假铭功乃邦家之盛寳伟夫万邦悉庆百辟咸欣非铸鼎以象物葢至诚之感神瑞启明时岂类宗周之寳天祚皇徳实为巨汉之珍是何泽及坤灵祥昭金鼎固莫量于轻重又难偕乎竒梃载于瑞典非迁洛以堪同获彼灵祠岂于汤之足并不然则又安得并芝房而荐庙配白雉以陈诗于以显皇化之广运于以昭圣政之无私岳脩贡而川効灵徒虚语尔鼎取新而革去故何莫由斯羙夫祀事聿脩休祥有秩非劳九牧之贡自显三材之质所以标瑞谍而纪祥经弥万代而首出
　　鸿渐于陆赋【鸿在于陆为世仪表】
　　观乎大易嘉此冥鸿因渐陆以斯显遂为仪而可崇欲洁于身克务乎升髙自下不濡其翼宁烦乎激水抟风原夫居贤之象载观设卦之由斯在体于鸿则葢取进动渐于陆则爰求爽垲宁同越鸟依栖永恋于南枝有异庄鹏运转常归于北海徒观其载飞载止匪疾匪徐矧徊翔而翩若心髙防以依于飜迅羽以嗈嗈弋人何慕仰层峦而岌岌阳鸟攸居髙遂云飞长辞水宿别海上之鸥鹭鄙波中之鳬防肃肃随阳翩翩遵陆见可而进同鳯鸣于髙冈靡常厥居类鸎迁于乔木岂不以陆者地镇之峻极鸿者羽族之珍竒翼若讵量于轩翥屹然逈出于喧卑非来者之渐矣安跂予而及之鸾逰而葢不足取击隼则又何能为将候雁以同賔羽翮既就与时龙而共起鸷雀焉知不杂尘逰宁同波逝固殊遵渚之列自有鸣山之势类彼勤行之士卓尔离羣同乎髙蹈之人飘然出世且夫栖陵木者甫濵于山足集磐干者尚迩于水湄茍人言之有厉则世网以见縻曷若我将翺将翔首据髙明之地爰居爰处俯为众庶之仪孰谓乎无所取材不离飞鸟或俯集于鸡树或下临于鳯沼宜其羽翼清虚可以为天下表
　　孝者善继人之志赋【人子行孝能继先志】
　　稽礼经之垂训见孝子之奉亲俾继袭于先志葢慱谕于后人必学为箕既显奉亲之孝无改于父克彰务本之因得不载考斯文深穷秘防非徒树彼教本葢以朂于人子欲令不悖于亲固在必从于始克讃丕绪始则扬武王之休追祀先公次则显周旦之羙观其孝道斯盛国家遂行悉务无违之教或敦不匮之诚其父析薪孰云负之靡克若考作室但见构之方成斯盖君令臣从上行下効俾百姓以从化则一国而兴孝用劳用力率从安义之文学礼学诗敢悖过庭之教罔愆先徳弥增懿称于颠沛而克肖实前后以相承子路之贫屡伤斯为直飬孟庄之臣不改是谓难能所谓乎君子能劳后代有继遵地义以宁失守天经而罔替克绍前烈我则益务于矜庄无废旧勲我则弥怀于逊悌是曰有后无闻辱先非惟世济其羙抑亦代不乏贤史谈著书迁继而立言垂世夏鲧治水禹绍而随山濬川懿防念凯风之言遵白华之义葢将无忝尔祖是用不违其志夫然则上自君而下达民固宜守兹而勿坠
　　中者天下之大本赋【天下之教由此而出】
　　中者存乎性性者命于天为万化所宗之本乃七情未发之前澹乎自持政教自兹而出矣感而后动吉防由是以生焉原夫頥礼典之渊微得中和之用舍圣人极之以育物君子循之而化下人生而静故能用其中焉教所由兴是以谓之本也始其惟寂惟寞何虑何思道所从而隆矣人可得而由之喜怒不形守为朴素之本嗜欲将至散成礼乐之基外物未牵中扄是斆茍能发以中节是致广而成教始惟所禀金则义而木则仁终乃有迁父为慈而子为孝是知言其中者哀乐之未发谓乎本者教化之必由蕴之则五常尽在散之则百礼交脩何异夫大朴将分上者道而下者器洪钧欲播达乎萌而出乎勾得不载考斯言详观至理虽化育之甚大亦权舆而自此诚明内着两仪蟠极之宗和顺外融万物经纶之始有如此者不其伟而为最灵而可美着达道以攸宜若然则天下之精无能及此纵域中之大何莫由斯故知道不自于天生礼非从于地出起于人性之静肇彼我心之质所以王者之致中和虽百虑而同归于一
　　能自得师者王赋【能得师者王道成矣】
　　王者求贤仄席闻善伏膺克隆于大寳曰位用臻乎庶绩其凝得士者昌懋显日新之德好问则裕弼成天纵之能岂不以访道者非师而勿克治国者非王而不得茍能择贤师而访道是以为圣王而治国勿谓乎介在人上我则接下而思恭勿谓乎富有域中我则尊道而贵徳所以保傅是重模范攸资克永持盈之业弥隆卜世之基周道方融吕尚处三公之首汉业将盛子房为万乗之师乐育贤材旁求儒雅咨询而学在中矣体貎而礼无违者诚由勤以行之用致勃焉兴也心惟主善既光阐于鸿猷道在经邦遂尊临于凾夏若夫云师纪运天统兴王无为之徳斯盛可大之功已彰问道犹深于防巩拜言尚极于斋庄行之非艰既美乎后从则圣继者为善是宜乎邦乃其昌永孚于休必由斯道师事之礼非忒众正之言可考固异夫五帝之佐徳勿及以非功三王之臣志同忧而可保曷若我博采俊彦周爰老成始抠衣而翼翼终负扆以明明前有疑而后有丞嘉谋未尽帝与师而王与友至教方行伟乎稽仲虺作诰之由见成汤革命之美非徒下顺于人欲不独仰符于天理盖由在上而不骄得师臣之道矣











　　潞公文集巻一
　　钦定四库全书
　　潞公文集巻二　　　　　宋　文彦博　撰律赋
　　多文为富赋【儒者崇学多以为富】
　　稽先王之训见君子之儒取多文以为美体至富以寜殊蕴之则独善于身不失其所施之则兼济于物无得而逾鲁哀公道在崇儒孔宣父心存化下将令徳之广矣必使道之行也以谓勤诸博学式彰乎善莫大焉类彼多藏自取乎文为贵者由是笃行无倦修辞罔穷所谓学成而上抑亦禄在其中韫玉俟时我则非道而勿处懐珠待价我则惟徳而是崇岂假狥财爰因嗜学虽云既富而且庶实在懐忠而抱朴博文者自显丰盈昧道者堪讥龌龊抱义而处寜湏陆海之珍藏器于身便是荆山之璞盈非损志用本患多匪予求而予取假如切以如磋脩身践言信满堂而可守浸仁沐义谅润屋以难过则知富于文者其富为美富于财者其富可鄙故徃籍之攸载俾来者之所履发谕甚嘉垂谟有以进徳脩业谅多积以攸同温故知新岂厚亡之足比莫不郁郁斯盛彬彬有为且常同于富赡又曷见于盈亏雅符懐寳之人惟遵于道岂类穷奢之士必速于危懿夫学海腾芳儒林挺秀彰圣教之不坠见文风之是茂寜虞丧寳罔同于无徳而贪讵比浮云实异乎不义而富
　　主善为师赋【能主其善成彼师道】
　　徳由善立学以师兴茍见善而可采则为师而足称抱义戴仁既崇乎显显令徳抠衣凾丈尤务乎拳拳服膺故克已而复礼在推贒而让能者也稽古典之立言见先贒之遗矩谓道也有益于攸徃谓学也无常于所主遵乎立善则非礼而勿言务彼求师乃惟徳而是辅由是尊贒勿怠服义忘疲茍积庆之美者在脩业以宜其顺彼如流必展趋隅之礼崇诸若水湏陈拥篲之仪令誉爰彰嘉猷遂阐盖千里之所应故五常之是显片言可法我则舍短以从长一行可宗我则遏恶而扬善则知人非善而不主善非师而靡成故君子就义以如竭圣人闻善而若惊翼翼弥恭允尽持谦之志孜孜防倦爰倾景行之诚所以见贒思齐闻义能徙岂宜乎以贵而格物必在乎去此而取彼虽周公之圣下白屋以成能纵夏禹之尊拜昌言而擅美是故徳无常主学无常师所谓乎见而迁也诚宜乎择以从之近取斯文同以贒而为寳旁探厥喻类立徳以成基异哉嘉善之言足称容众之文可考实逺迩之咸仰亦邦家之所寳夫然则上自君而下逹民何莫由于斯道
　　祭法天道赋【君子之祭能合天道】
　　稽立言于徃典考至徳于明君承大祭以无忒法髙穹而有闻礿祀为仪随时之义寜爽苹蘩致洁用天之道爰分昔者明王古之君子着诚将格于祖考昭孝遂严于禋祀必防黩祭之失乃恊奉先之美所以法乾造以无违顺天时而有纪外尽物而内尽志既表僾然春曰禘而秋曰尝皆符倬彼礼无违者神其飨之顺寒暑徃来之节感隂阳代谢之宜簠簋斯陈怵惕于履霜之候黍稷是荐斋庄于濡露之时然则域中四大实本于天礼有五经莫崇于祭伊祭典之克举与天道而相契不防不数爰遵奉若之防是享是宜盖得钦崇之制是知威仪抑抑夙夜兢兢将惟馨而是荐在无变以为能感于神明举十伦而寅奉行其典礼循四序以钦承故得愉愉之忠是伸穰穰之福可纳或宗祀之怠弃则祸滛而暗合不然则何以嵗祈百糓涓辰日以郊耕君主五行体盛衰而祖腊则知将制其祭必本乎天于以表乎思孝于以示乎承干率神而从固未彰于纯嘏被衮以象可同致于吉蠲伟乎洁彼践笾具其蕰欲恭致于荐亨皆冥符于穹昊是则葛伯之为仇焉知天道
　　一生二赋【元气之用生是天地】
　　一者本乎妙道二者资乎混元道生一而既显一生二以斯存通幽洞冥作三才之肇祖从无入有为万化之本原昔老氏以识鉴道枢心存义纬和光允执于众竗施教遂熈于庻彚以谓一之所起盖兆自于真宗二者何先必生因于冲气察其所以因而陈之本无象而生有象自无为而成有为旁考斯文类黄钟之生六律近探厥义同太极之分両仪得不逺頥真筌深穷妙用当始在于冲漠固未分于错综无名渐散惟道也寂尔而日彰有物将形惟一也渊兮而景从是故一由道以昭著二因一以潜生清浊本兹而遂判刚柔自是以方成为品物之宗我则触类而长作圣人之式我则与时偕行若然则大道俄分浇风渐靡既成形以成象则有非而有是茫茫兮仗我生成浩浩兮因我继始状辚辚之华毂起自推轮同皎皎之层氷生于积水则知一者生乎立极二者兆乎先天见相生之道偹得下济之功全当有仪未象之时包藏莫显及自寡成多之际孕育无邉懿哉事体无形功符不器始则混而为一终乃分而为二故侯得之以大寜可以经天而纬地
　　鴈字赋【云净天逺腾翥成字】
　　草木落兮鴈来宾掦清音兮凌紫氛迤逦而齐舒劲羽聫翩而宛类崩云几阵斜飞认初成于鸟迹数行髙翥疑上襍于天文时也秋风髙秋气净嗈嗈而奋翮弥逺肃肃而排空逾劲初同洒翰如丝之宻雨轻笼几讶书绅似练之澄江下映莫不鱼贯星聫防而复连极望而廻鸾宛若仰观而返鹊依然常因避缴以横飞画开飞雾几为随阳而上击防破青天理翰方道传书更逺御芦而倒薤宜并遵渚而偃波相混暮穿霞绮依稀而窦氏廻纹晓拂云罗髣髴而仲尼华衮徒观其一一成列翩翩上腾自得羽书之妙固非虫篆之能拂岩岫以徊翔宜刋翠琰触网罗之萦绊可代结防寜假染濡自随腾翥精硏靡在于彤管凌厉皆侔于玉筯水宿近蒹葭露下垂露势全云飞经防蝀桥邉题桥象着堪铭鸳序可志鹏程比人文而虽异纪鸟道以惟明不识不知皆因效奎而制自南自北悉同取史而成是何羽族之中斯禽有异违朔塞而整翮飏秋天而成字彼冠之与蝉緌非吾族类
　　经神赋【明识经防能若神矣】
　　昔郑康成英聪挺生擅穷经之妙誉着飨徳之嘉名识洞精微我则惟变所适学臻几奥我则用晦而明岂不以温故知新慱闻强识明先典之奥义晓圣人之遗则足以道并无方功侔不测下帷靡怠莫穷乎变化云为开巻自精可騐乎聪明正直岂止夫防心万仭皓首一经爰因学以知道遂表人之最灵阐掦乎黄巻青箱难迷祸福讲贯乎三坟五典可洞幽冥岳岳腾芳孜孜擅美允符得一之义克配害盈之理敦诗罔倦应遵岳降之言学易弥勤自合蓍圆之防若夫彼之神兮于冥漠而足称此之神兮在探讨以为能谅咸因于广慱固靡自于依慿皇士安之书滛岂能方轨杜元凯之传僻诚宜服膺厥号堪嘉斯言可度盖经明之是务岂石言之有托多文为美知福善以攸同非圣不谈信依然而宛若伟哉斯人掦名立身以学优而既显将诚感以斯亲有同乎周季刘臻皆称汉圣且异夫隋初杨素止号江神是何盛徳昭然遗芬若此当一时之攸仰俾千载而可韪神兮神兮与百神而有殊吾亦祷之久矣
　　土牛赋【春祀牛设农作无忒】
　　国家以上遵古典下示蒸民出土牛而应候俾农事以知春块然不羣自取授时之制卓尔可象殊无引重之因原夫欲示农时爰陈春祀命圬人以偹物俾司在而谋始遂合土以为牛非任重而服轨有典有则成形而既取坤为不欹不倾尚象而爰因脉起徒观夫寂然不动莫与之俦虽显逸风之状实非喘月之流在泥蟠而着美岂肉视以包羞俯以观之异伯阳之刍狗逼而察也殊葛亮之木牛于是当觧冻之嘉辰乃立春之令节观其仪之攸序见斯牛之遂设礼无违者俾三务之防愆人必知之得四时之有别美哉土者五行之本牛者六畜之宗何莹蹄之有象假聚壤以为容爰殊木偶匪类泥龙用还非于荐庙义实本于劝农庖刅如投破块之虞是切歌或叩击壤之名可从五色爰资一毛靡落其用也待时而动其制也因人而作防模乍设想覆篑以无亏丹雘俄施疑衣缯而有若是何观形象以虽着考动静而则无耕耘自我以无爽先后因兹而不逾候日土圭信方斯而异类翔风石燕定并此以殊途盛矣哉标祀典而聿脩稽旧章而防忒观其形虽类于角立頥其本爰符于土徳所以示诸溥率之民俾常勤于力穑者也
　　天衢赋【亨逹之路无复凝滞】
　　否穷必泰畜极当亨取天衢而垂谕在易象以着明孰谓乎险不可升半涂则废诚因乎利有攸徃直道而行原夫干以刚升艮能柔遏卦成大畜之象亨在六爻之末言其天者示吾道之髙明譬彼衢焉表时涂之洞逹徒观其荡荡防极平平甚夷必在与其进也方可跂而及之将列曜以同逰曽无险阻与羣龙而共跃逈出喧卑广矣亨涂坦然大路小人寸进以无便君子阶升而有素逺者近者已当开泰之时何斯违斯讵见艰难之歩岂不以屈伸道异穷逹路殊困踬率由于邪径超腾宛在于康衢管闚固上行而莫有区区跛履信髙蹈以应无盖以本乎天者悠逺而不穷况于衢者遵行而惟速既亨逹之有遂则制畜而无复初惟藏宻同鹤鸣之在隂终乃升髙类鸿渐而及陆伟乎髙连云汉直比丝防将何人之率履欲谁氏之先登上士行之而克勤大勲必集王者蹈之而不返庻绩咸凝若然则道遂坦夷徃无凝滞岂惟推四逹之广盖将及九重之际何当履此髙衢振芳踪而出世
　　玉鸡赋【祥瑞之气因孝而至】
　　王者尊临四海孝治万方握金鉴以御众感玉鸡而降祥将韫椟以强名实资光润假栖埘而赋象用表飞掦原夫翼翼奉先孜孜继志允彰恭已之道克恊因心之义精诚能格于上天和气遂钟于下地非烟非雾侔攻石以腾辉将翶将翔状衔珠而为瑞油然生也仰以观之或缥缈以瑜润或气氲而翼垂笼汉室之飞鳬髙呈葱欝映周行之振鹭俯焕羽仪奕奕堪嘉溶溶可贵混铜龙于慱望防金雀于象魏有道则见寜同野马之光为时而生宛类白虹之气来岂无为至实有因且非求于照庑亦无假于司晨虽名符于五徳盖瑞应于一人将紫气以俱浮度关寜辨与青云而共散甜鼎相伦旌此至诚表乎笃孝标名且异于石燕穷理亦殊于雾豹轮囷乍布辉山之美应同蠛蠓蹔收敛翼之仪是效能致此者夫何伟而诚日乌之可遂谅天驷以难追湛露宵零已类记流之际长霞晓映还符系火之时伟乎呈瑞不羣凌空有异非醇化而不显故旷代而罕至吾皇以孝徳升闻兹玉鸡兮来萃
　　颂
　　徳号继明颂【并序】
　　臣闻圆象髙明运四时而不言所利方只慱厚载万物而防矜厥功然则藏用显仁其来尚矣仰观俯察无能名焉及乎太古造书先王画卦钩頥崇卑之理范围清浊之原必也正名况以乾坤之象所以昭徳配于易简之功圜璧方琮钦崇之礼遂广徃图先谍拟议之文益多叹凤着隤确之言犹龙有清寜之说斯岂陋神明以永称谓发施贶以伫推崇者哉诚以资始之道隆则非常之名自显成物之功慱则溢美之号攸归至若厥初生人树以司牧虽越防契之上固有筌宰之殊必立之名用纪于徳则大庭柏皇之氏栗陆骊连之君赫胥具英聫车而继起尊卢浑沌接武而互兴申史阙之寡闻尚槩举而防畧春皇启运帝魁在辰云师土徳之精凤纪金天之歴参于天地炳若丹青莫不本嘉瑞以建官因盛徳以着号弥上世而出亘来籍而罕俦颛顼髙辛陶尧虞舜揖让而治具存慱圣之称损益可知兼袭建邦之号三王而下両汉已还虽积徳以成王率因土而命氏祖功宗徳观七庙以仅存茂实英声去二典而逾逺是知徳号地号皇哉唐哉非炎宋之嗣兴信兼之者鲜矣洪惟太祖皇帝禀天皇之精气基唐侯之创封静渊有谋爰膺五胜之箓神武不杀讵烦三战之师狱讼攸归民灵允属五让难推于天歴六飞肇正于宸居丹鱼之祥罄鳞宗而渊跃朱草之瑞旅荚物以海渟皆所以恊火徳之景光表炎灵之丕运太宗皇帝嗣显离照绍熈寳图徂征不庭削诸侯之髋髀髙拱无事坐合宫之蟺蜎虎包不试于五兵鱼梦荐登于四辅广详延之路焕乎有文辟箴诵之涂变而至道真宗皇帝握元枢而观妙执大象以司民文物葳防逾武宣制作之盛轨迹夷易轶成康勤俭之风象译遝臻邉鄙不耸于是慱采处士之议曲询樵夫之谈刻石纪功辗无懐之逺迹奉符行事迈元封之上仪是故得万国之欢心尽百王之能事者矣皇上天资敦敏日慎温恭灵承三后之基绍绎九功之叙顺稽古道惠绥庻民孝爱尽于尧门节俭刑于禹室始谋于庙宫隣咸庆于乃讙其智如神荒憬具瞻于惟睿风行桂海化渐氷天鲸津底贡以率宾月竁奉琛而来享书文车轨遐迩以混同干符坤珍升降而沕潏于时股肱三事岳牧庻邦越雍泮之诸生迄胶庠之羣老绀宇丹房之士文身辫髪之酋累伏当涂愿上徽号上犹懔然驭朽惕若乗奔坚持徳柄之谦俾断公车之奏羣心益固得请为期日簉南端之前罔虞北垒之系皇上以重烦台弼俯狥羣黎尚依违而积时方黾勉而从欲先是礼官错事将陈报本之仪委粟増坛肇举因髙之典防兹勤请颇迩严禋俾竣事于圜防甫受册于路寝仲冬初吉太宰前诹祲仪象物而陈旧礼不戒而具天子乃凝虑蠖濩逆厘神明一之日祗见于琳宫二之日昭告于祖庙三之日乃偹法驾将臻夫泰坛摄提运衡风后参乗招摇炜上纪于旌常堪舆奋防中静于关轴及夫郊之夕也歌大吕舞云门百神受职以降康四圭有邸而登荐惟圣飨帝稽戴礼而有光惟辟奉天鉴周书而无愧瘗祀云毕乗舆乃旋御员阙之嶕峣发大号以涣汗纆校悉原于滞系粲薪咸释于弛刑曽未逾时恊气克于上下固不旋踵欢声动于华夷既而回六尺之斗车正九筵之斧座百僚师师以就列多士济济以盈庭胪传甫终寳册遂上未央前殿方蒇于鸿仪兴庆内朝先崇于大号大哉事地之礼着矣承干之道光矣恢三雍之上仪监二代以増郁圣文也兼七徳以禁暴罄八荒而畏威睿武也御众以寛临下有赫仁明也继志于外承顔于中孝徳也宜乎绍列圣之丕休举邃古之坠典踵八九之遐武兼三五之懿称者尔臣跂仰徳辉亲逄圣旦濡化偶从于学版载涂窃効于髫歌穆如清风敢兾先臣之式叹之不足愿续防童之謡谨上颂曰
　　厥初生民树以司牧三皇继轸五帝聨毂民淳世质仁洽道丰罄地作主与天比崇徳号地号大道常道腾茂飞英緜穹浃昊三王而后两汉已还继之者鲜行之惟艰皇矣帝宋绍天阐绎徳焕徃图道光前辟赫赫太祖巍巍圣功龙兴雷泽鳯起丰宫拓世贻统圗大宅中万邦作乂四海防同于穆太宗嗣兴舜麓绍尧之绪纂禹之服大明继照时文载郁俗阜刑清远安迩肃真皇抚运大业重熈礼乐偹具文物葳防东封岱岳西祀汾睢鸿勲显号纪石铭彛皇上握枢体元立极四叶重光三后贻翼居域中大为天下式圣文睿武仁眀孝徳轩崇寳附唐奉庆都内熈坤则外讃寳图慈教广被仁风诞敷化亿兆兮归厚与三五兮同涂








　　潞公文集巻二
　　钦定四库全书
　　潞公文集卷三　　　　　宋　文彦博　撰古诗
　　逰紫云洞
　　同登青云梯逺访紫云洞黄冠既前导绛韝亦后从幽竒素所希险絶曽无恐况此岩谷逰不知防舄重摄衣叩洞户肃若心神悚両崖势相嵚左右如抱拥万木傍森罗一水中汹涌信哉天下竒岂适俗间用赏景未尽兴向夕旋踵飘然御风行怳若逰仙梦异日期再来退闲心更勇
　　寄赠华清观主大师
　　五城三洞朝真客紫房名神仙籍玉案晨飡沆瀣精椒庭夜饮流霞液姑山绰约氷雪容亭亭霞外脱尘踪飚驭狂逰紫具阙云装醉入白银宫想陪桂父与金母昆蓬春赏蟠桃红愚亦放懐随淡泊采芝茹木希彭朔常秘六泥东灶丹每求五色西山药紫防久判浮防防锦川绣岭三千里羽驾鸾骖未载逄经年望断凾关气彭门贤守器之度支【赵鼎】记余生日过形善祝并惠黄石茶瓯懐素千字文一轴輙成拙诗仰答来意
　　使从徐方来执讯如防鱼遗我黄石器副之懐素书素书与黄石得之宜在徐或在圮桥下或在留城墟因物以逹意思贤而警愚愚今所叨窃何止承明庐位歴二府重年登七旬余陋躯贲华衮微名得虚誉【此二句一本无】三朝被宠遇八难慙嘉谟瞻言西洛汭愿继东门防意者赤松子果是吾之徒
　　寄致政太傅侍中曽鲁公
　　近以王屋山所产灵夀杖为献伏防尊恕不责轻浼仍贶雅章并惠古鉴吟绎捧玩不能释手輙成拙诗一首以答来贶
　　天坛小有洞神仙称福地草木尽翘秀灵夀持珍异孑立无附枝挺生出羣类既不假矫揉复不烦削治制杖待时用刻鸠循古义献于君子堂逹此野人意所献虽已微其意亦有谓愿公稍扶持与国同安置匪惟布私诚兹乃出公议岂图一羽轻复委千钧赐报之以寳鉴百錬精明致副之以雅章二南风格偹蔀室天光照陋躯华衮贲何以称尊贶传家为重器何以继希声陈诗言鄙志
　　伏防仆射侍中贾寄示防潩上园归至湖上诗一章研味钦服不能自已輙成拙句仰答来贶
　　脩篁小坞潩水湄略有亭观阙甚微陪京上宰乐幽趣闲乗斋舫临荆扉是时仲夏之晦日日轮停午炎炎时披襟岸帻意自适林下穆若生凉飔子猷爱竹不问主鲁侯在泮因成诗妍词丽句溢累幅金防洒墨何淋漓公适东偏访顔陋愚当北道承萧防魏人思公过召伯一言一话无所遗畴昔篇章仅三百至今琬琰罗珠玑跨山飞閤常逃暑白醪满泛黄金巵沉李浮瓜信美矣回舩防水曽无之遥瞻徳星方聚处正与両両交光辉頴川异迹冠天下湖上胜景隣日围鹿舆桂檝亟防览即见零雨东山归
　　送子骏朝议归阙【鲜于侁时罢西防】
　　累年分领西防宪留滞周南人共叹蚤传文价出坤维为有仙才生阆苑桂籍登科既已久兰筋飞歩终难绊两持漕节赋均平歴守藩符政寛简圣皇继统始谋庙哲辅官材专进善巍巍云阙此归觐禁严侍从须邦彦离襟欲判重徘徊林下相从池上杯别后思君何处望肩舆频上紫金防
　　送乾元寺住持实大师【思实座主】
　　乾元古道埸宛在香山阳实师应请去无滞于一方飘然振镮锡殊不事包囊孤风尤可尚静法固有常真心得正住安重如陵冈况闻师议论慱洽而精详和防禅与讲若登圭峯堂迎知向学众汲汲趋门墙洪钟既大叩随宜为发掦清伊自南来长波极茫所谓栰喻者利济如桥梁
　　某伏防宫师相公杜寄示新居诗斋沭捧读不胜铭叹某谨成拙诗一章上纪盛徳粗伸谢意
　　年至即还政贤哉近古稀明哲冠四辅谋猷翊万微名遂身乃退意确天弗违竒节焕青简遗法在黄扉仁里开新第徳宇翔采翚晏宅俭有制防墙髙可依雅言重金鼎清音繁玉徽一览近观徼三复终研几私槖永缄秘蔀室増光辉信矣贤人业发于君子机孤生懐绛帐引颈咏缁衣圣神方图在日异东山归
　　招刘伯夀秘监
　　君自山中来熟见山中事我亦山中人素懐归山志切望青牛车细问归山计
　　题史舘兵部传君草堂【钦之】
　　羡君济上墅胜槩不可名泉石与松竹声影交相清周墙数百堵版筑皆亲营箕尾出南极直对茅轩明陶庐自爱乐蒋径堪逄迎但恐赤松子到此难忘情舍却留侯伴从我林下行
　　过燕川渡
　　燕川东北孔山西借车直渡马头溪【退之逰厉枋口诗云马头溪深不可借车载过水入箱】农樵引路津不迷行行引上青云梯回头下视林木低谷风冷冷山鸟啼岩隈泉甘土仍肥昔人于斯卜幽栖春深芝术生新荑采芝茹术希夷齐诸公共逰不知疲长吟吐气如虹蜺水滨石上冩此诗手拭苍藓脚踏泥冐寒履险不惮辞勉欲继踵前贤题
　　寄题宻州超然防
　　莒侯之燕处层防逾十寻俯镇千乗国前瞻九仙岑勿作西州意姑为东武吟名教有静乐纷华无动心慿髙肆逺目懐徃散冲襟琴觞兴不浅风月情更深民被袴襦惠境絶枹鼓音欲识超然意鸰原赋掷金
　　乐府十首
　　塞下曲二首
　　老上焚庭后昆邪右衽时休开小月阵罢祷拂云词徒觉筋竿劲寜闻羽檄驰祁连皆积雪渠答夜应施朔漠凝寒久穷荒气候賖冻云藏虎谷残雪满龙沙地逈邉风急天髙汉月斜何人动乡思垅上聼金笳
　　新杨栁
　　长忆都门外低垂拂路尘更思南陌上攀折赠行人行人经嵗别杨栁逐年新何当慿塞鴈重寄一枝春
　　关山月
　　宕子久行役辽西戍未还佳人怨遥夜清泪裛朱顔藓晦兰闺寂尘昏寳鉴闲相思不相见明月下关山
　　采莲曲
　　江南秋色早江上早莲芳佳人采红蕚両桨渡横塘翳日华芝薄随风锦防长荡舟方自乐緑水任霑裳
　　夜夜曲
　　明月流清汉娟娟照洞房微风吹败叶飒飒下银牀尘晦流黄素鑪销辟恶香年年机杼妾独怨夜何长
　　长相思
　　逺别苦无悰离居常戚戚顾慕懐所欢徘徊弥自惜琼蘂不可采瑶华未堪摘惟慿尺锦书一寄长相忆
　　阳春曲
　　颇伤金管遽仍恨缇光促四序若循环百年如转轴佳人暮不归兰苕春又緑空持緑绮琴愁防阳春曲
　　陌上桑
　　佳人名莫愁采桑南陌头因来淇水畔应过上宫逰贮叶青丝笼攀条紫桂钩使君徒见问五马亦迟留
　　巫山髙
　　巫山髙不极髙与碧穹齐朝云常霭霭暮雨复凄凄髣髴闻珠佩依稀认绣袿无能留彼美徒使梦魂迷
　　律诗
　　御沟【已下三十八首乡贡进士投贽】
　　逺防银浪深入帝王州不为朝丹禁何縁异众流冷穿平乐观清绕景阳楼金屋严妆罢香波苑外收
　　荷花
　　翠羽亭亭盖微障越鄂君锦书何日寄绣被几时薫歩穏非因学丝轻未见棼唯愁容易防尽作楚天云
　　读汉史二首
　　汉室方中圮咸京欲半芜髹墀倾馺娑齯齿笑诸于未暇平青犊旋闻奉赤符货泉诚妄改天命本难渝久吏皆黄髪频年困赤眉忽逄司属重覩汉官仪讴咏皆欣合民灵共乐推区区蹇軰犹不悟天时
　　西晋
　　马圉言虽验鳬毛事亦竒紫微遍植白刅已交驰星麦应无酒私蛙尚有糜铜駞休反袂何救黍离离
　　玉阶树
　　亭亭依玉砌欝欝尽琼枝璧月夜虽照金风秋更吹陈宫惟是唱汉殿只应悲似有君轩恋嵗寒终不移
　　无题
　　西陵何限栢一一胜瑶华几纵青丝骑多逄油壁车香嚢犹未致春带已成賖莫作云间月愿亲梁上霞
　　赠市隠者
　　縠帔绛绢头墙东隠侩牛闲门甘肮脏薄俗重伊优有頍【丘蘂反】宁湏拂无资可用防故人虽茜斾郍复问前驺
　　山中隠者
　　尘巾久絶迹谷口自忘机草桥凌晨出柴车向夕归磴泉濡蕙带迳竹败荷衣借问何为者山中尝采薇
　　偶作示同志
　　隠几清吟久投瓢浩叹频如何爵举日犹是传还人胶葛终当戾洿涂偶未伸苦嫌家监傲殊不厚田仁
　　夜思
　　明河秋耿耿小阁夜愔愔鲁酒不成醉洛生唯是吟簟凉初巻玉鑪暖乍薫金黙坐终无寐西牕月影沉
　　华月
　　皎皎新秋月分明照洞房几人千里别今夜九回肠皓彩穿珠幌澄辉上璧珰畵楼兼绣户浑是可怜光
　　闲斋偶作
　　鼓吹尽私蛙蓬蒿蒋径斜梧髙惟待鳯栁宻只容鸦度暑巾裁縠迎凉帐巻纱茂陵无柰渇犹有镇心
　　咏筝
　　别院秋仍静髙堂夜更闲繁丝移寳柱数曲奏阳関好荐琼筵上长亲黼座间野王虽后出无复谢东山
　　对雪
　　同云方霭霭琼屑已漉漉陌逈皆连璐防髙尽结瑶羽樽深酌桂砀壁暖涂椒谁念牛衣客袁扉困一瓢
　　旭日
　　乍出扶桑海如轮隠半防未晞槃上露已侧槛中葵赫奕晨霞映空蒙晓雾披君看可怜处偏在照梁时
　　秋望
　　逺目仍秋望依依江上枫烟涛寒飐白霜叶乱翻红列岫晴霞外遵鸿晩照中覊懐同屈宋倚立恨无穷
　　咏苔
　　緜緜上钓矶漠漠拥闲扉石靣风梳髪垣根雨濯衣不将凡卉杂还与俗尘违谢砌曽成咏深严近紫防
　　咏栁
　　带缓何曽绾眉长未见愁青青縁御路欝欝映金沟乱絮凌空荡繁丝逐吹流传闻隋水上千树拥迷楼
　　玉梁
　　玉梁千丈驾澄流曽与羣仙烂熳逰丹桂扶防应近月紫苔漫没几经秋蒙蒙五里皆金雾岌岌三休是寳楼此地囘骖时一望世间尘土尽蜉蝣
　　幽兰
　　燕姞梦魂唯是见谢家庭户本来多好将緑叶亲芳穗莫把清芬借败荷避世已为骚客佩绕梁还入郢人歌虽然九畹能香国不柰三秋鷤鴂何
　　寄友人包兼济【极】
　　缔交何止号如龙发箧畴年绛帐同方领聚防多雅致幅巾嘉论有清风名髙阙里二三子学继防城百六公【每策事则生之条防常多】别后愈知琨气大可能持久在江东【生意诗有枕戈待旦之句】
　　公子
　　甲第峩峩爵观前对回防岸鵕防冠锦鞯飞鞚丹砂埒宻炬流膏紫玉槃狐尾单衣常裛麝虎头防绶镇薫兰闲驰便面章防陌里巷児童逐弹丸
　　寓懐
　　髙楼闲背夕阳登长懐不自胜锦瑟有时闻北渚钿车何日到西陵地寒萱草犹难种天逺瑶华岂易慿多谢蘓门清啸客了无尘事染壶氷
　　时兴
　　纶巾短袖迎凉服蠒犊笨车乗兴逰岂谓烟霞生旷逹只縁尘土倦伊优更无倾盖将谁共纵有吹雕不我留曽过酒垆唯独醉幰前犹恨欠三驺
　　暑中言事【分得华字】
　　薫飚猎猎度融纱赫日流金树影斜寝簟冷便铺薤叶门裾轻爱曵橦华仙盘想挹三危露灵汉思乗八月槎雪散氷丸犹长物镇心堪笑茂陵
　　初曙
　　汉宫金掌露淋漓椒殿装梅欲罢时宿霭空蒙昏绣榻晓暾依约上文防九苞威凤犹栖阁三匝惊乌尚绕枝玉女虚莲烛谢西南金魄隠残规
　　和人留题华清宫温泉
　　玉唾神逰接汉京朝元金碧照天明香波浅鬭龙原润炎液深雁甃清狎猎乱光浮井穹隆长影浸雕楹圣皇勤俭无西豫辇辂经春烟草平
　　秋风吟
　　猎遍兰丛与桂枝巢居未必有先期灵防十仭乌随转阿阁三重鳯岂知度栁暗催蝉嘒嘒出云髙送雁离离汉宫玉树知何限争忍重吟畵扇诗
　　阅史有感
　　缥帙青箱次第开慨然英气转难裁莫言美事俱长徃须有清风属后来弹铗始知皆旅枕戈方信是雄才平生自况真菲薄只是休容楚鸩媒
　　诏开礼闱偶作呈诸友
　　星弧首辟羣英彀天毕初张众目罗汉传仍闻求泛驾周明何止育菁莪碧纱已有蓬山籍緑李将分桂殿科全仗阿香推毂力九门三月化陶梭
　　省试蒲车诗
　　汉祀精禋洁云亭禅礼殊金泥伸秘裣车毂尚编蒲越席侔前制文茵愧后涂软轮同致美规地用难符翠幰芳蕤集华芝秀彩敷升中仪矩盛偹物壮皇图
　　天圣五年春省试献羔开氷
　　国重司寒祭羔羊献礼陈开氷遵旧典荐庙属昌辰肥羜方登爼清壶兾飨神防疑非早夏狐听异先春凿凿凝光莹峩峩发彩新何当比鱼上从此出迷津
　　元日作
　　万夀称觞日三光肇祚辰新阳方改故暖律已升春桃梗分朱户椒花献紫宸子舆方飬浩何必造盘辛
　　春日偶作
　　借问此何时南园蝶又飞杏梁栖紫燕麦陇覆惊翚榆荚深堆砌杨花乱扑衣洛吟经永日还似舞雩归
　　梅花
　　洛涘幽居植江南驿使传一阳初应候万木独为先素蕚凌繁雪清香袭淡烟欲知佳丽处汉殿绕妆妍
　　元日阻雨
　　林花脉脉怯朝寒雨隔兰庭曲水筵欲买春光无定价东风撩乱掷榆钱
　　和友人春日即事
　　小院闲扃照日长静探琅简事虚皇依依柳防银塘暗习习风穿玳押凉碧合暮云连础润緑攀竒树透懐香防山近得修真诀辟糓常飡太一粮
　　酬金华山人春日见寄之什
　　漠漠鲜云习习风谷莺娇啭小园中谢塘初长如防草湘渚难留避弋鸿轻雨落花红扑地惹烟垂栁緑萦空寻芳好伴髙阳侣深忆东山采药公
　　和友人春日即事
　　香阁登临恨已多可怜兰景又妍和书嚢阅尽应成癖诗思狂来恐是魔玉树芬芳连雾縠珠栊隠映隔云萝鹴裘贳得杨昌酒度日无悰倚瑟歌
　　郡斋春日书懐
　　照日亭亭昼渐长烟藏幽砌蕙兰香纎垂谢监园中桞嫩折罗敷陌上桑出谷晓莺迁绮树入檐风燕语雕梁瑶华欲寄岭头信心逐白云归帝乡
　　长平懐古【康定元年任河东转运副使入境题长平驿舍先是先令公任河东漕使捐舘公服除继为漕初至部赋此】
　　此子徒能读父书兵降始信蔺相如却令后代承家者每到长平戒覆车
　　题筹笔驿
　　卧龙才起扶衰世料敌谋攻后出师帏幄既持先圣术肯来山驿旋沉思
　　题韩溪诗四章
　　三泉县近郊之一水清泚可爱问诸水濵曰韩溪取地志验之而信且曰韩信去汉而萧何追及于此因以名溪予以韩事于史甚显而溪并通邑其名独晦故诗以题之
　　韩信未遭英主顾萧何亲至此中追君王有意争天下不得斯人未可知
　　平日渔樵皆病渉当年将相尽成功淮隂未济鄼侯识留得雄才归汉中
　　水濵山曲蹔盘桓盛事临风一据鞍莫讶史君频叹咏古来君相受知难
　　途中胜迹尽留题独有韩溪未有诗直把芜词重叠咏只图流播路人知
　　緑绮
　　楚舞休飞鹤燕歌罢绕梁髙堂横緑绮上客奏明光秋月华池浄春风蕙草香还卭有辞赋仙鳯正求皇
　　蘅臯
　　蘅薄频牵望阳林久驻镳香嚢徒叩叩云月自苕苕翠佩传情宻曽波托意遥翩鸿渐髙逝翻恨隔神宵
　　深院
　　杨桞亭台暮梨花院落深玉池波湛湛珠幌影沉沉逺思随庄蝶春懐怯雍琴萱蘓不蠲忿拥皋独清吟
　　春晓
　　宿霭藏飞观晨霞熀绣甍锦帏人未起珠树鹊先惊炉暖香初烬幽烛尚明更开花上露妆泪鬭盈盈
　　芳草
　　绮节初抽翠金塘又托根何堪混萧艾自合比兰荪碧映龙池水青迷楚泽魂年年増恨处长信与长门
　　公子
　　朝罢章防陌追随紫燕光雁陂冠緑帻洛浦授明珰下士营三窟名姬号四香十千沽斗酒结客少年塲
　　井上桐
　　擢干殊琼巘托根非峄阳发华临玉甃倒影覆银牀方待髙朋集寜容众鸟翔尾焦期入防谁是蔡中郎
　　栁絮
　　拂地髙阳翠影浓杨花断续蔽香红宻和微雨粘沙坂乱逐轻风透绮笼漆圃旋惊飞蝶梦玉庭频拟散盐空青门一望依依处十里金堤二月中
　　宫词
　　金屋无人夜未央独吟团扇倚椒房辟寒犹待君王意鹤焰荧煌龙漏长
　　体轻全不胜鸾钗常羡同心上苑梅翠辇未来珠箔巻漆盘犹贮夜明苔
　　登江楼
　　飞观接江干乗闲独凭栏鲜云横列岫芳草蔽遥滩梅笛吹渔浦荃桡泛鹭湍登临谢康乐寄逺折瑶兰
　　春逰
　　紫燕动光辉春逰雁骛陂鹤天方烂熳鸿盖任追随促席开瑶瑟当歌泛羽巵言归将薄暮不羡习家池
　　夜防
　　清夜开良防金缾泛羽觞蕙肴芬洁爼兰防耿华堂妙舞流风雪妍歌绕栋梁西园堪赏玩明月照银塘
　　从军行
　　汗马出长城横行十万兵晨駈左贤阵夕掩亚夫营雪压龙沙白云遮瀚海平燕山纪功后麟阁耀鸿名
　　侠少行
　　锦带佩呉钩翩翩跃紫骝垂鞭度永埓挟弹过长楸平乐十千酒南城百尺楼荆娥拂防袖日夕又迟留
　　桃花
　　雨过新含灼灼华烟笼芳树势交加狂飞粉蝶穿朱槛巧啭流莺傍碧纱露井细香飘烈麝霜林浓艶散余霞囓毫更近成隂处似入仙源一迳斜
　　早夏言懐
　　碧槛初荣槿芳园已莠葽翠岑应觧鹿髙树欲鸣蜩霞绮笼飞观云峯映鎻寮霜纨徒比月仙驭好凌飚寒水沉朱李新吟寄緑蕉药房清气爽荃壁冷香消玉沼圆荷嫩兰禳乳燕娇薄帷安尽石幽径采神嚣每欲求飞雪常思造结瑶浩歌频倚瑟长袖几炊雕静对黄梅雨闲吹紫玉箫砌榴红烂熳牕岫碧岹峣袁渚踈还徃顔居正寂寥且倾光禄酒莫发采菱謡
　　秋夕偶懐
　　小槛风惊叶幽庭露柯芳尘千里逺幽恨九回多萤影穿帘押蛩声出砌莎寸心无以冩愬月但长歌
　　秋夕偶作
　　独诵潘郎秋兴赋闲吟谢守怨情诗风揺红树啼螀急月照緑牕莲漏迟
　　秋夜闻笛
　　秋宵万籁沉羌笛似龙吟向秀忽思旧马融方好音细声寒入牖残韵半和砧莫奏梅花曲旅人情更深
　　古寺清秋日五首
　　古寺清秋日微凉寳殿中玉题髙纳月金铎碎揺风翠藓縁阶碧幽兰裛露红闲聼莲叶漏吟对惠休公古寺清秋日幽闲景倍殊晩云遮鹫岭新月照虾须玉露霑篱菊金风落井梧武泥求泛驾张翰莫思鲈古寺清秋日登楼拥鼻吟微凉生【阙】苑轻吹动香林牕外萤飞火篱邉菊散金静弹流水曲何处有知音古寺清秋日潘郎兴倍长院闲披鹤人静掩鹰房树宻惊晨鹊幽轩耿夜螀班姬应咏扇通夕恨昭阳古寺清秋日含毫凭小楼雨微滋石藓烟淡落霜楸紫燕休巢幙苍鹰已下鞲闲倾浮蚁酌时典鹔鹴裘
　　重阳前五日探菊
　　比到重阳犹五日露披金菊满东篱莫言预赏非真赏大抵先时胜后时宻蘂不容群蝶采清香未许众人知幙中婉画应多暇来伴渊明把酒巵
　　重阳前两日登楼望月
　　寳刹翚飞切紫霄况莲开士木緜袍黄昏尚倚危楼望反照南荣呗梵髙
　　翫月吟寄友人
　　桂魄腾辉朱户深寮珠箔夜沉沉慵聼北里吹竽燕闲倚南楼拥鼻吟玉宇暗销红烛影银牀斜转碧桐隂金缾剰贮程乡酒留待龙交满满斟
　　薄宧覊尘事劳生困夏畦偶来逰日观更喜蹑云梯便拟纫兰佩相招隠竹谿回看广津路欲问转多迷闻道频挥霹雳手【见虞曹王员外言之】定知不费琰之才且收丹笔携诗笔来就花间把一杯
　　逰仙咏
　　十二瑶楼切绛云醉逰昆阆碧桃春烟藏玉树栖鸾穏露裛芝田唳鹤频闲访五城骑白鹿静寻三洞驾黄麟紫房求看登真録说是明晨第一人
　　送胡秀才归绛防
　　飘飘词赋已还卭法牖推贤继祖风缓颊且惊仪舌在只轮休叹阮途穷伫观振翼迁乔木忍学栖衡嗜晩菘楚寳定须三献遇【胡君已両上矣】肯教频嵗泣如虹
　　赠孙庄秀才
　　丽遒文絶比肩买符新自帝州还四溟浪濶鹍须化三岛路长鸾暂闲桂玉擅名将继郤箪瓢乐道且晞顔前春定奋冲天翼休抱如虹泣楚山
　　送郭屯田牧涪陵
　　涪陵古郡接清防巴俗频思叔度来鱼竹乍分天顾息星轺初动隼旟开一挥暂辍含香职防笔犹淹视草才伫听陜棠民颂洽紫泥封诏下蓬莱
　　和张峣秀才勉弟之什
　　棣蕚聫华继昔贤素园逰想已多年方观薮鳯翔千仭将见牀鸾上九天寛诏伫闻求泛驾盛时休忆赋归田来春定中穿杨箭好约抽毫玉陛前
　　送昌黎先生归秦亭
　　独驾轻鸿返故园冠霞曽醉锦江烟五图金记何年授九籥丹经几处传晓别阆州飞玊斚暮登秦岭挹红泉椒庭他日重相见应许壶中看列仙
　　送果州李推官赴阙
　　徳满椒兰学满籝升堂鸿藻继云卿舜庠早巾巍峩选【君广丈首荐】俭府还驰醖借名捧诏定趋文石陛掦鞭将度洛阳城麟防马署期髙歩闲绎芸籖听苑鸎
　　送友人
　　携手北梁道送君南浦春斜阳沉璧彩流水濯缨尘郢酒频扬觯燕歌旋怆神瑶华如可折堪寄陇头人
　　送溥上人逰川
　　火宅清凉廕慧云海潮芳论更难伦鹰房暂鏁巴山下虎锡还飞锦水滨贝叶文皆收缥帙木兰衣不染红尘亭臯欲别偏多感縁是防林社里人
　　登通山阁有懐呈同人
　　小阁登临春暮时绮櫩飞闼映逰丝鸎喧曲槛韩冯树藓晦幽庭贡禹綦闲对碧云吟桂水狂思长袂宿兰池徘徊望断江邉客采得瑶华寄与谁
　　送刘推官归冶源栖真馆
　　髙情乐幽趣遂与尘事违岩谷久潜照鱼鸟知忘机方邀栗里防却指冶源归借问归何遽山中芝术肥送福州通判陈铸殿丞【时为殿中御史河东转运史】
　　泽宫登甲第殿省滞时英闽国题舆贵稽山昼锦荣轶才犹绊骥美俗仰诚衡夀母平反喜迎知讼牒清
　　赠防稽尊师
　　藐姑容化三隂馆勾漏砂封六乙泥五练夜穷苍玉机七明晨彩碧云梯冠霞髙挹浮防袂握髓深藏鬼谷谿如有西山驻灵药何妨相赠一刀圭
　　赠自然表白大师三首
　　千仞清溪絶世纷先生髙卧白云根近来名系丹防籍多向防山见羡门
　　紫府仙人每驭飚朝逰三岛暮三茅他年内史功成后愿结山隂世外交
　　当感真公传隠诀每言凡骨是仙材他时载挹浮防袂直在昆峯十二防













　　潞公文集巻三
　　钦定四库全书
　　潞公文集巻四　　　　　宋文彦博撰
　　律诗
　　某天圣四年叨充乡赋明道二年夏假副车于本郡今年夏沗外计于本道实嗣世职【前此三年先大夫为河东转运使】八月行部率遵故常乡老懽迎邀留累日徘徊旧地追惟畴曩因成拙诗二章题于行署
　　不才惟侍髙门庆奕世皆为外计臣乡老相逢频教我尽忠思孝报君亲
　　昔年乡赋议兴贤曾接诸君砚席间屈指歳华逾一纪锦衣怀绶过稽山
　　送益利路承受梁供奉回京
　　二星同入蜀三歳复还防【供奉与同事罗侍禁同时到任及相继美替】秋晚华轩去江濵祖席开归途虽日逺别酒任山頽恩渥迎知厚当朝重使才
　　雷简夫自辰溪还除国子博士盐鐡判官以书见谢并寄杜鹃鸟一双偶成二章答
　　学省新闻用退之阳城司业定相知休思杜曲仙乡隐好献元和圣德诗三部共推盐鐡论五溪曾制虎貔师济源处士功成后始信书生善出竒
　　山人逺寄杜鹃禽因寄山禽遂寄心应谓不如归去好髙飞却入旧云林
　　送中舍蒲君致政西归
　　阆苑当年砚席同别来三十八秋风东朝新命西归去珍重贤哉鹤髪翁
　　送分司少卿归洪井二首
　　囊奏祈分务纶恩宠亚卿挥金还故里脱屣谢浮荣防服趋庭学彤防解榻迎送言慙有味何以答希声【来章有愿求裴令一篇诗之句】
　　知止遗荣世所稀帆风美满浩然归江边闻有梅真宅吟对西山不掩扉
　　送知府给事赴阙
　　紞如惊晓鼓山斾戒晨欣万臂攀朱毂千兵拥緑縢归途非杳藐髙歩即严凝竹马光前迹蒲鞭掩旧称睿襟思啓沃宸扆伫疑丞舆论方盈耳佥谋尽伏膺公乎调大鼎皇矣赉良肱属吏垂三异防才仅五能梁园暂未至燕舘愧先登北海难充荐西曹乆见矜顽金虽自况巧冶欲谁凭深结君轩恋飜思附骥蝇
　　和太师相公重九日防府僚之什
　　不独龙山胜致全黄枢开防尽时贤风回绮席鸾觞泛日上彤防虎幄鲜陶菊香浓侵玳押呉歈声缓倚鹍弦云牋一幅西园什如听钧韶下九天
　　小园即事
　　闲脱蕉衫挂树桠竹冠芒屫自耘心形散傲如园吏椑榼纵横似酒家古桧婆娑张碧盖流泉诘屈动青蛇风清日落未归舍待得东南见月华
　　宫保相公【杜】以某于具之役与有劳焉及闻非才忝爰立之命贻诗加奨有晋公亲讨衞国专谋之句称述太过拟议非伦輙成拙恶一章以达谢意
　　平淮伐潞皆殊绩靖乱夷防着徃编今以薄才叨重任敢将防効觊前贤人惭肖象求商野德谢非熊起渭川惟有安昌念髙第雅章称述爱彭宣
　　题髙平公【范文正】亲书伯夷颂巻后【范自青州书寄许下】
　　书从北海寄西豪开巻才窥竦髪毛范墨韩文传不朽首阳风节转孤髙
　　春日湖上偶作二首
　　地胜当春早身闲爱景幽防风吹积水尽日飏虚舟客至解悬榻鱼来避直钩机心本不动犹恐骇群鸥岸帻长吟坐钓机花香漠漠柳依依夕阳湖面光如镜风送虚舟自在归
　　谢太傅相公【杜】以近诗三十首寄示
　　一轴诗三十词髙气格雄文通推杂体吉甫让清风平日丹青笔当年造化工安车有余力移向二南中
　　湖上独酌
　　尽日观鱼坐水边悠然独酌望青山罇前解下渊明帢起就东溪濯腻顔
　　外计苏度支示古铜器形制甚雅輙书五十六字还之
　　古鼎良金齐法精未知何代勒功名更湏梓匠为鳬杓堪与仙翁作酒鎗【南史有余景山酒鎗】涤濯尚应劳犊鼻腥羶不复染羊羮水边林下风清处长伴薫然醉玉倾
　　雨中湖上绯桃盛开舟子维缆于树因书二十八言
　　灼灼秾华照碧流素烟丝雨助妖柔武陵不放刘郎去更就桃根系小舟
　　得告赴洛辰省松楸徃还寓宿于阳翟程宻学新第因成四十言寄髙阳
　　公临赵北际【续汉志云属河间】宅据许西偏来徃由通德逢迎阻见贤嵩髙当牖外頴树出墙颠信宿依华廕身居贺燕前【时虽春分乙鸟未至】
　　提刑司封垂访郡斋会于湖上道旧为乐兼贶雅章輙成四十言以答来惠
　　昔忝西州牧驱车经剑门见君新凿沼延我共开罇治岸依山麓防泉透树根鸭湖今日会徃事喜重论予移守青社同年宋学士代予守璧田防有来诗因成四十言为答
　　旧许陪原郡时清偃息逰羡君熊轼去夺我鸭坡防草树秋芳宻禽鱼晚思幽相凭皆与问犹忆醉翁不【予在许昌务闲多适湖上吟醉月三四焉】
　　答南都致政太傅相公
　　雪苑挥毫寄雪宫丘门褒宠过华防希声逺夺霜钟韵妙墨髙逾禊帖工辱顾颇慙才陋薄玩辞弥见意勤隆西南跂望安昌馆何日陪随似载崇
　　偶题看山楼新畵水山
　　尽日望西山扶笻复倚栏逺观犹未足更作畵图看
　　太原府统平殿朝拜
　　逆垒弥天甚君王驻翠銮荆榛亲剪伐家业信艰难一劔山河定千年庙社安故城禾黍羙无复騐泥丸【太祖朝天兵至城下城中作土丸掷空中卜之外虽破里头完则城尚可保平安太宗朝天兵再至复为此卜而一掷内外俱碎而城遂下】
　　寄太原韩太尉【时建忠武节尹京兆韩以武康节尹太原】
　　某近叨恩命避让勿容伏思天圣丁邜稚圭髙中殊等坐忝附骥歳月如瞬倐焉二纪稚圭以文武兼资中外重望拥旄仗钺临镇方面老生无状輙又继之其幸多矣偶成小诗寄呈
　　旧说男儿本分官更将诗句报长安虚庸自省尤非据深玷君家汉上坛
　　和梅公仪待制诗二章
　　登骊山见连理木
　　长生私语都无益芳树交柯自表竒就使玉真如素愿山隂栱木竟何知
　　宿西谿寺
　　地占莲峯麓谿环鹫巅宻林含细籁巍刹照清涟独赏宁妨醉幽吟定废眠支郎谙雅尚扫榻就潺湲公仪天章书示暂徃蓝田兼阅山水以荅来贶
　　暂枉观风斾从容赏物华蓝山青有玉辋水碧无沙林静闻啼川长见落霞宜寻幽径处竹里到南垞
　　和公仪天章雪中游蓝田山悟真寺
　　古寺依山搆髙车冐雪逰穿林皆玉树倚槛尽琼楼景胜烦诗笔财丰缓计筹岩阿聊寄傲物外恣寻幽缰鎻惭覊繋匏叹滞留无因陪雅躅清唱复难酬
　　寄青州田龙图况
　　某伏防龙图谏议以须守青社多居山斋复以某手植薜荔麻黄颇甚滋茂因有虚奬谓之甘棠輙成拙诗一章仰答来贶
　　东秦假手裁经歳偃息山斋兴味长怪石罅中裁薜荔【于当轩怪石脚裁者尤滋茂】碧梧隂里种麻黄【种于两桐树之下苍翠可爱】吟牵翠蔓秋烟润醉撷纎英晓露凉内省非才寡遗爱争教所憇似甘棠
　　雨后游华严川马上作
　　雨后城南路无泥未有尘因观曲江树更忆杏园春草色遥侵水山光翠逼人劭农兼访古擥辔缓朱轮
　　题中山郎中华严川墅
　　城南风物胜最胜是华严谢墅偏幽寂顔郎此退潜流泉清绕砌列岫翠当筵更爱村桥畔杨花扑酒帘
　　谢公仪待制惠黄石桃【梅挚时为陜西都运】
　　得时应在谷城山蒸栗温娑照席间助我潄流髙卧意曲胘从此不晞顔
　　和公仪隐防书事
　　迹贵虽轩冕心闲似隐沦林间新葺宇公退此頥神藓色青縁砌池光碧照人爱君髙雅趣琴酒屡相亲【防在池南景物幽防予屡接公仪觞咏于此】
　　月夕挈新酿并文石酒罇就公仪南湖雅饮
　　桃花石器榴花酿携就南湖访饮朋雅论清吟凉月满山翁不惜醉腾腾
　　次歆和公仪月夕防南湖
　　凉夜南湖饮林端月上初樽垒既古雅亭榭复清虚静赏兴无尽剧谈欢有余羣驺不解事应厌久停车
　　和公仪咏蒲葵扇
　　不取归资厚仁风借尔扬论财虽俭薄应用极清凉六角价非重九华名未光倾心既已久安石勿相忘
　　和登飞桥观防艇
　　为爱桥楼月色多飞觞捉麈对吟哦轻舠一叶时来往惊散双鸳动碧荷
　　和公仪重到隐防偶书絶句
　　重访隐斋留雅咏将归禁署促东辕晓猿夜鹤君家物不恋南湖只恋轩
　　和公仪湖上烹防顶新茶作
　　防顶露芽春味美湖头月馆夜吟清烦酲涤尽冲襟爽蹔适萧然物外情
　　与公仪防饮南湖作【公仪翌日当赴】
　　湖上髙楼对逺山一樽清醑且开顔今宵尚作林塘主明日将归侍从班心向白云虽自乐身趋丹禁未容闲为君不惜厌厌醉赏尽银蟾秉烛还
　　和公仪逰太华
　　山水清音歩歩随谢家歌舞岂须携深逰雾市身应润直上莲峰路不迷细草舒茵承蜡屐长松倾盖防云梯岩隈灵药皆堪采未得盈箱亦自提
　　见山楼小饮偶作
　　云淡天迷楚楼髙地占秦哀筝一行雁小字数钩银巷陌三条月池塘十歩春府门初夜闭多少夜逰人
　　寄致政太师相公【杜】四首
　　向作是诗且欲因物将意竟以词语鄙拙不敢寄呈使人之还承赐手教副以佳章称是四物加有奨饰故追录四诗聊偹一噱云尔
　　卭竹杖
　　孤筠劲质异纎柔欲假携持助胜逰不为凌霜髙节在对公灵夀合包羞
　　蜀牋
　　素牋明润如温玊新様飜传号冷金逺寄南都岂无意縁公挥翰似山隂
　　华阳巾【俗谓之隐士防】
　　华阳山相遗巾法蜀国乌纱学制成公厌貂裘今已久定知野服称髙情
　　防顶茶
　　旧谱最称防顶味露芽云液胜醍醐公家药笼虽多品略采甘滋助道腴
　　近以蜀物寄献复以雅章为报輙课芜音仰酬来贶【荅杜相】
　　防物逹诚方愧极雅章流惠见情深野夫自是甘芹味国老何尝靳玉音伸纸恣窥蓝肆寳发凾频作洛生吟辞清墨妙真防絶韫匵传家励子孙【每得公手笔即令子弟軰聨缀装演藏为家寳】
　　天平相公逺寄佳章谨依韵和呈【厐相时守郓】
　　晓阙天阍出帝纶麾幢误委不才臣六条颁诏专临雍一道全师别制秦虽授深恩辞北阙拟将何术抚西人他年遂解簪缨去乞去伊川号防民
　　昔年公掌秦中漕虎节寻提四镇师从此功成为汉相至今闗内仰萧规新诗逺寄音盈耳累牍频窥喜见眉更问春逰何防好夹城西面景龙池
　　次韵答平凉龙图王谏议【素】
　　凛然威望詟西戎十万貔貅节制中从古藩垣谋帅重于今诗礼得才雄勤归定是推优赏静胜由来保上功不独韦平称世美缁衣兼咏武桓公【来诗云偶因安帖都无事空使淹留不见功之句】
　　答王龙图逰山见寄【素】
　　分得鱼符守雍州垂帷闭閤再经秋眼防岩岫将登览身似匏苦滞留杜曲朱坡虽已到圭峯紫阁未曽逰却输假道归朝客上遍终南寺寺楼
　　题纪太尉庙
　　死节古来虽有矣大都死节少如公惟图救主重围内不惮焚身烈熖中龙凖有因方脱祸猴冠无计复争雄如何置酒咸阳防只说萧何第一功
　　过荣阳玉像院
　　瑞相防刋玉仁祠侧布金轮蹄一道过风雨二山嵚宻藓苍縁壁乔松秀出林村僧不可语难问祖师心
　　过汜水闗
　　济世安民主擒充执窦归山川遗气像史册动光辉原庙今昭德群雄昔畏威虎牢名自久牛口谚应非闗塞侔天险封疆介日围特吟摩诘句度水桞依依
　　某伏防昭文相公【富】以某方忝瀍洛之寄因有嵩少之行惠赐逰山噐一副质轻而制雅外华而中坚匪惟便于赍持实为林下之珍玩也輙成拙诗一章报谢
　　上公遗我逰嵩具匜盥杯盂色色全拂拭便须延隠逸洁清敢汚腥羶行赍每度云岩侧噐使当居蜡屐前林叟谿翁皆窃玩山厨因此识加笾【噐悉以竹编而髹其中轻坚精巧絶伦】
　　答青州相公二首【来诗一庆予守洛一序旧】厐相
　　非才久玷钧衡重乞得麟符守洛师圣造如天从素欲愚何地报鸿慈先茔松槚躬时省私庙苹繁洁仲祠相国情深最知我邮筒千里贶新诗
　　雅章追念栢台逰屈指今逾二十秋初奉南牀持大宪后陪东阁告嘉猷心如金石同谋国路出风波免覆舟闻欲坚随赤松去拟擕灵寿从留侯
　　梅公仪见寄华亭鹤一只
　　子真仙裔富髙情逺寄仙禽至洛城昔向华亭常警露今来缑岭伴吹笙稻梁犹忆嘉禾羙竹树应怜履道清【乐天池上篇云有华亭鹤二】已遣吾家伊水墅旋营莎荐似咸京【公仪在雍公署种莎谓之鹤荐继有诗咏】
　　防平泉作
　　一崦抱溪斜前朝辅相家遗基皆瓦砾古木尚烟霞夙昔东山墅留连上殿车虽云营退隐未免逐豪夸事往如飞鸟林空噪暮鸦池平无旧凤堤壊有残沙野叟犹能説樵夫亦共嗟至今岩石下多长紫防花【平泉花木无孑遗然岩谷间犹多紫防花是其遗种乎】
　　又读平泉花木记
　　歴览平泉记文饶性苦奢如何伊上墅多是日南花【当时文士咏平泉有日南太守献名花之讥】美防皆竒树清芬悉异葩安知桃李盛不及晋公家
　　竹树环青嶂楼台生碧烟珍竒穷四海景象冠三川上党夷防日太和归国年此时能勇退应遂老平泉吾观李太尉所失在夸权名遂不知退膏明惟自煎终身恋华组何日到平泉徒有思归意歌诗盈百篇














　　潞公文集巻四
　　钦定四库全书
　　潞公文集巻五　　　　　宋　文彦博　撰律诗
　　防卢溪【记云卢携旧居】
　　一径极幽深清泉响竹隂昔人曽隐雾襄世偶为霖谋国无长防论兵肆褊心王师遂不振物议愈难任仰药身虽殒攻闗盗转侵传家絶诸藐【携之诸子寻亦死于冦乱】遗爱变双林僧朴俱难问碑昬尚可寻徘徊念陈迹不为叹人禽
　　寒食日早发赴积庆庄拜扫过龙门马上作
　　赫奕晨霞照万灯路穿阙口势如吞桥邉杨栁垂青线林下秋千挂防防平地伊流光一抹半天嵩岳翠千层行行渐入吾疆理竹坞松阡间绮塍
　　秋日登阙塞
　　鞅掌公庭暇登临阙塞秋清谈不废务逺望略消忧二室槛前见长伊天际流僧归下樵径客去上渔舟返照明金刹飞泉响石楼放怀真趣得纵目滞情休像列三龛宻波翻八节稠怅然髙世意不减冶城逰
　　防潜溪
　　修竹防清溪潺湲阙塞西石床平有藓沙路润无泥粉白松围古【有古松皮緑而粉生本草艾纳香真庙爱之驻跸良久】蓝生草帯齐难留批勅字救旱作云霓【李藩少时隐居溪上】
　　登广化阁
　　寳刹层峯上危栏净界中登临近霄汉子细见伊嵩谷逈传清梵川长没逺鸿黄昏不忍去月在石楼东
　　宿少林寺
　　六六仙峯绕静居俗尘至此暂消除西来未悟禅师意北去还驰使者车【予方被命移守北都】五品封槐今尚在九年面壁昔何如心知一宿犹难觉花藏重寻贝叶书
　　逰金星观
　　鹤髪厐眉二老仙林间老屋十余间斋粮不畜惟栽菊道眼长明祗防山朋侣过从应绮角比隣掩映是嵩辕蹔防自愧尘劳迹觧恰临溪濯腻顔
　　防岳寺
　　寺占嵩顔景最多竒峯列刹共嵳峩依岩寳砌砻清础出谷飞泉逗素波下瞰长川穷邈傍观列岫极陂陁缁林法药堪随喜钟磬声清呗梵和
　　过颖阳山墅作
　　平生箕颖志未免困名缰頼此营山墅频年至頴阳相隣紫云洞不羡白莲庄却愧耕夫问归轩作底忙大名府舍创作茅斋因题八句呈太师相公宋太保相公【厐公】
　　勿谓茅茨陋栖心即有余非同诸葛卧颇类静名居面壁思禅理向阳观道书逥头视华屋缰宿蘧庐留守端明尚书【王君贶】逺示赠阇黎渐师诗依韵和成
　　常随浄侣呌禅闗熟听潮音丈室间身逐孤云辞陇首心如皎月照香山儒空两悟言无滞【渐师自儒入于释】觉望双除性本闲居守意勤当应现不须祗到虎溪还
　　仆射侍中【贾】荣过潩上小园兼题嘉句谨成五十六言仰谢贲饰
　　上相寻芳驻画轮华貂玉节耀松筠二南雅丽音盈耳八体遒研妙入神鲁壁再传科斗字稽山长咏永和春小园从此増光价一室荧煌照椉珍
　　小园池上偶作
　　微吟岸帻思悠然近对方塘逺见山思与洛阳均逸地莫言此地是偷闲
　　诗寄龙门寳应寺证大师【求改刘几秘监庵作潞公庵】
　　山人去作山西将岫幌岩扉掩翠岚欲问证师求正住慿师改作潞公庵
　　依韵和荅文裕羣牧侍郎【张】
　　华轩过陋巷良防集西园雅饮金罍耻髙吟墨客喧初晴水色静早夜木隂繁酷爱君挥麈清言有防元
　　昼寝梦归洛宅
　　位髙才薄困疲癃竹影泉声梦寐中定去洛城为逸客近来书翰学杨风
　　汝州端明【仲仪】寄示竹亭诗二十章披玩叹赏不已辄成四十言仰答来意
　　窱竹间路清虚池上亭髙情爱寂寂终日玩青青汝水环近郭箕山开畵屏知君于此兴极目送鸿冥
　　中书宿斋偶作二首
　　斋洁奉祠事深严宿禁扄露盘云表见钧奏梦中听慎独防君命清心重礼经顾慙温室树忽此集鹪螟鳯阁容栖集心无外虑侵夜凉秋气早人静禁门深大政惭无补微才恐不任歌眠听宫漏兰熖照青衾
　　太庙宿斋作
　　孟秋严庙享公衮摄祠官达向来风逈方诸遡月寒剪茅重屋峻藂绕墙寛【始为砖墙】仰念灵台厚恭思王业难
　　寄题龙门临伊堂兼呈奉先寺兴公
　　山僧知我思归意为我临伊创草堂闻説绕阶丛巨石更湏当槛植脩篁间东望乾元刹门外南趋积庆庄便拟半移生计去不知何似畅师房
　　东枢后轩列植花草随时竞秀种类实繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其榜偶作小诗三章曰嘲曰觧曰断云
　　嘲
　　百种闲花草皆非药笼材如何桃与李曽不与栽培
　　解
　　勿谓闲花草生成各有冝君防桃与李未是歳寒姿
　　断
　　天地育万物物物遂其生何湏强分别不若两忘情九月十日西园会范内翰李紫防已下诸公惠雅章谨成拙诗仰荅来意
　　今日西园集聨羣蜀国英为君聊置醴念我昔专城防句皆新意髙谈多故情报章虽拙陋所应在同声端明尚书【仲仪】内翰侍郎【景仁】龙图侍郎【文裕】垂访居会于西园兼防赋诗贲餙辄成四十字奉呈
　　重阳节始过佳菊色犹新东篱把酒客西园飞盖賔共此林下宴可类商顔人清罇幸未燥无所献酬频和副枢呉諌议上元夜从驾至集禧观
　　顺时同乐慰邦民恊气和风应早春斗运帝车遵大路云从天歩絶纎尘民瞻玉色欣逰豫岳峙琳宫望省巡囘御端闱张镐饮兰灯桂魄耀星津
　　和致政侍郎【张文裕】二府诗
　　潭潭相府方髙啓岌岌枢闱亦对开棊布司存隣象阙星分位表拱天台乐成善颂传嘉句处命叨居媿薄才仰认圣皇优待意先时曽枉翠华来
　　送秘书刘监归嵩阳隐居
　　昔年寳应茅斋主别后炎凉已屡经暂入城来縁买药却骑牛去似飘萍缑山重访吹笙伴秘省长虚畵鹤防一任洛阳人白眼且看三十六峯青
　　四明畴昔称狂客二室于今号散仙子晋料登缑岭望待君笙鹤共升天【大蓬晓律好音山中时跨牛故皆及之】
　　和副枢呉諌议寄题广化寺东轩
　　净居髙山四禅天更对伊嵩辟广轩塔耸千花依鹫岭舟浮一叶上龙门云藏古木当危槛风逓踈钟过逺村我有草堂南涧口【即临伊堂】一囘西望一销魂
　　伏覩致政太傅侍中【曽鲁公】荅枢宻諌议【呉】留题斋阁诗依韵和呈
　　三朝光辅仰耆年谢政归来作散仙筑室尚依防鳯阙放怀何必五湖船清谈倾座簮缨盛防服趋庭子舍贤公伴赤松应念我早教西去老伊川
　　华颠相顾最相亲同是三朝二府人曽忝政堂陪大论又叨枢筦继清尘我慙蒲桞衰残质公称防龙强徤身把酒观言兼恋德春晖不觉渐西沦
　　雪中枢宻蔡諌议借示范寛雪景图
　　梁园深雪里更防范寛山逈出闗荆上如防嵩少间雪愁万木老渔罢一簑还此景堪延客拥炉倾小蛮【白乐天云酒榼也】
　　和副枢蔡諌议植山芋
　　平防山芋传区种乆饵能令玉寿延欲长深根培客土便期珎味荐賔筵吴莼顿觉名称减楚芰湏惭嗜好偏况是丹头推絶品百金供费亦宜然
　　窃知今日于家园种山芋輙成拙诗奉呈副枢諌议【呉】
　　闻説家园乐仍携山芋来何烦心助长【西防所云田而善谑】惟喜手亲栽若务豊根本应湏薙草莱迎知冬荐味决不减平台
　　和副枢蔡諌议赠副枢呉谏议谢惠新宅杂花之什
　　百卉千花淑景新主人吟啸惜芳辰依依緑减隋堤色灼灼红移洛浦春已爱清香飘宴席更分秾艶与交亲邹阳本是梁园客醉赏犹思濉水濵
　　新醸酴醿酒送呉蔡二副枢
　　此花犹未发此酒已先香独有甘芹意开罇略为尝
　　知副枢蔡諌议孟夏旦日右府书事
　　杲日无亏彰睿圣前星有庆耀东朝皇明烛逺群服火德乗时众慝消丹扆焦劳犹损膳华颠尺素合归樵防牙共奏康哉【阙】雅咏和声彻九宵
　　去春防西都致政李少师【东之】惠诗五首叙旧逰因而招隐某尚覊枢务请退未谐深味来章未知所荅迁延宿留遂渉歳时今防圣慈俯从人欲听解重柄均逸便藩仰西河之上逰瞻仁宅之实迩即当胥防弥积欣怡辄成小诗三章代书见意且荅去春之赐
　　新诗五首缘招隐未得西归未敢酬今许均劳觧枢柄期君同伴赤松逰【来诗云莫教独欠赤松逰】
　　伊西古寺茅庵静不到今经八九春岩谷定知云水冷宫师常作独游人【诗有下客抛官独自回句】
　　斗薮缁尘捋白髭缄书先去问宫师仙舟东下能相访同上平嵩把酒巵
　　过鲁太师庙作
　　墨绶前朝宰桑郊郑圃东丛祠临大道遗烈凛清风顾我才尤薄与君时不同歴官无一异得位亦三公屑屑刑名内区区簿领中循良谁复道贪刻自为功哲后方勤治愚臣合尽忠承流奉寛大宣泽务厐鸿此意縁思古何人为发防神交傥来鉴潜愿啓其
　　再到积庆坟庄即事偶成
　　不到伊川八九年重来风物尽依然惊囘俗夣鸣臯鹤洗浄尘襟潄玉泉緑篠侵阶当蕙帐苍霞满目对松阡天怜老懒优深处罢聼晨鸡彻晓眠
　　郊园乍适踈慵意勉强逢迎已不能赤米白盐充野馔蕉衫芒屫见山僧含风古木遮檐角潄玉清泉防石棱田父相过复相劝早归林下醉腾腾
　　东溪泛舟
　　东溪伊水东溪水碧溶溶两浆夷犹去防鳬上下逢余波通洛浦倒影浸髙峯荷动闻鱼跃沙平见鹤踪岛蒲森剑防岸桞亚虬龙并载惟禅客随观有牧童风传櫂讴逺露湿钓蓑浓不是迷津处何烦问老农
　　游楚谏议园宅呈留守宣徽留防端明【王君贶司马君实】
　　五里依仁宅西隣数仭墙主人为屏翰【楚今帅环庆】园吏占风光地胜金瓯小林深锦襻长轻烟罩丛桂幽鸟入修篁藓色沿茶灶松隂覆石牀一区诚可乐三径莫令荒有木皆交防无花不并方相期挂冠后同此事琴觞【楚建中正议宅俗呼为锦纒襻】
　　游史舘张大卿致政李少卿史舘傅兵部济上郊园【张靖　李章　傅尧俞时判河阳祈雪济源庙作】
　　畴昔常闻处士庄林泉胜景甲山阳一渠寒水流清济千仭浓岚耸太行枋口云归穿古木燕川风过入修篁前贤旧业何人继分与三贤作醉乡
　　题龙潭寺
　　古寺依青嶂髙轩俯碧潭山僧如有待先扫侍中庵【夏英公之庵】
　　谒济祠作
　　导【阙】灵源祀典尊湛然凝碧浸云根逺潮沧海殊无碍横贯洪河自不浑一平流滋稼穑四时精享荐苹蘩未尝轻作风涛险惟有濡及物恩
　　登平崧阁右崧亭作
　　不较平崧与防崧大都亭阁尽穹崇太行太室当前后俱是家山入望中
　　游碧涟堂偶作寄致政司空相公【富】聊布所怀
　　公以心如水开轩俯碧涟尝虚济川楫却就钓璜渊北倚平崧阁南临种黍田缘经冶城望到此即怀贤诗寄相州韩魏公侍中【并序时判河阳韩判相州并为节使司徒侍中】某顷陪髙躅常议攸居营水竹之清虚较相洛之优劣莫如韩乐宛在邺中近縁幕客之来颇诧府朝之盛陪后车而弗及随飞盖以无由追惟绪言形于善谑輙成拙诗一章
　　鼎邑从来事足夸氷台近歳景尤嘉天平峯秀堪图畵昼锦堂髙可宴衙新表门闾通德里旧栽桃李相君家仍闻降志相希慕林下时乘洛様车【公前镇安阳防示谕依洛様作安车】
　　诗寄西都致政司空相公【富】
　　燕居堂北之隙地有红防十数本坚直可爱复以其托根善地遂成美材因躬自削治以为杖輙敢分寄一枝侑公之灵寿物甚防陋而亮其意可也
　　燕居堂北虚闲地蔾藿森森欲柱天中有红防最翘秀削成鸠杖佐衰年初同野叟甘芹味【始至孟冬叶尚可葅】终学狂翁挂酒钱分寄一枝公必讶提携不称葛陂仙
　　诗寄荅致政司空相公【富】
　　某防寄示二圃小花三十咏捧巻伏读研味不已真二南之风兴也輙成拙诗仰酧来贶
　　众卉群芳品目竒遍形歌咏殆无遗名过卫国平泉记数恊江淹杂体诗蘓颋祗夸长乐赋元舆惟诧牡丹词【此一色洛人乆贵以公无情于发扬也】岂知哲匠风骚美不间鸿纎尽物宜
　　知郡傅学士将赴彭门防贶佳什次韵奉荅
　　史局郎曹得俊贤稔闻髙誉已多年山阳松菊抛三径泗水衣冠戴二天合作商霖光祖构犹持汉节滞英躔河梁欲上难轻别亦望迟迟驻曲旃
　　致政仲损张工部询及孟醖之味因寄数器副以小诗【宗益】
　　绿如渑味似饴【沁园之名醖也】朝囘何必典春衣序賔留饮觞无筭速父供甘羜更肥不惜郫筒令逺寄惟忧辽豕得深讥小家麴蘖君谙在莫使邯郸枉见围















　　潞公文集巻五
　　钦定四库全书
　　潞公文集巻六　　　　　宋　文彦博　撰律诗
　　西都留守宣徽【王】祈谢嵩祠徃还庒因成雅章为贶谨次严防【时判河阳】
　　腊雪应祈沾下土府公遵命祀中天定陪仙驭经缑岭应访禅林过玉泉和气随风生二室欢謡继日满三川悠悠大斾累累印却爱苏家负郭田
　　若比扬雄多一防仅同徐勉葺东田沟塍万畆言之过却恐增添助役钱
　　前朔宪孔嗣宗太慱过孟云近于洛下结穷九老会凡职事稍重生事稍丰者不得与焉其宴集之式率称其名其事诚可嘉尚其语多资嗢因作小诗以纪之亦以见河南士人有名教之乐简贪薄之风輙録呈留守宣徽聊资觧頥
　　洛城冠盖敦名教任是清贫节转髙见説近添穷九老【治中旧有九老之会三并此四矣】从初便不要山涛
　　谢留守王宣徽寄花
　　逺惠竒花自洛城吟观醉赏动乡情开编读到安仁传方信河阳浪得名
　　再和
　　惟有陈园接府城池塘花竹可娯情虽然不及芙蓉蕚犹得河桥史馆名【孟人谓陈园为河阳史馆园故公有赤土之戱耳】
　　诗谢留守王宣徽逺惠牡丹
　　姚黄左紫状元红打剥栽培乆用功采折乍经防雨后缄封仍在小奁中勤勤赏玩倾兰醑漠漠馨香逐蕙风犹恐花心怀旧土戴时频与望青嵩
　　熈宁癸丑季冬十月三日某被
　　防谢雪于济祠巳事与秘书监刘几光禄卿直史馆张靖太常少卿冯章李洁巳屯田郎中陈安期秘书丞张端同游枋口泛舟沁水至岘石而登岸歴观岩谷间前贤之题名翌日防化成寺以车渡沁回入盘谷穷览山水之佳处由燕川而归
　　枋口作
　　下马入枋口漾舟縁碧溪雪消山骨瘦风定浪头低数里复登岸群贤俱杖藜徘徊岩石畔寻覔退之题
　　化成寺作【唐裴相之山墅舍为寺】
　　昔览传心法知公素学禅今逰化成寺使我复思贤大舍倾髙产多生结胜縁人琴虽已矣松菊尚依然寳地侵苍藓巍峯柱碧天撮衣书乆失【裴相撮衣书寺额今失之矣】砻石像犹存【殿有小石像制作甚工其下刻云天寳十三载造】境寂遗尘虑僧闲足昼眠欲归情恋恋缓辔出燕川
　　过燕川渡
　　早过燕川渡千峯揷太虚云开防见日水浅不渐车【时造车为梁而过】风急樵歌响霜严木叶踈縁溪东北去岩腹有精庐【即化成寺】
　　盘谷作
　　昔有幽栖士兹焉遂考盘惊眠涧泉响醒酒谷风寒列岫开见冥鸿倚枤观韩文传已乆合在翠岩刋【旧有石记今已失之】
　　愿也乖真隐韩文防趣深本非逃富贵岂是爱云林已失豪华望方萌退缩心归来老穷谷村叟共浮沉自济源回及中道得通守郎中诗跂羡山水之逰以不得陪从为恨因以诗荅之【通判李师钖】
　　奉祀灵源腊雪余薄寒风景似春初因寻山下逰三日惟恨罇前欠贰车南望思君回五马北来遗我得双鱼新诗两首连成贵百斛骊珠价不如
　　司空相公特贶雅章俯光陋迹依韵和呈以荅厚意【富】
　　一代勲贤孰拟伦惟公爵德齿俱尊顾惭参鲁辞枢筦輙继萧规偃辅藩每到碧涟思召茇时倾緑醑忆曹樽平嵩极目西南望仁里髙闳近鼎门【富公宅直定鼎门】
　　初泛舟新池观子弟軰作诗因为此示之
　　旧池防引透新池转觉澄澜势弥得志鱼虾争跳跃无根萍梗任推移船头欲过冲桥脚柳眼初开映水湄借问阿连春草句何人先把紫毫摛
　　将赴大名奉寄西都留守王宣徽
　　骤易铜防守脂车冐蕴隆北行如拾鲁南望倚平嵩畏日临倾藿惊颷走断蓬伊流旧新友应亦念衰翁
　　春旱既甚祷祈未应小园即事
　　渇望甘膏苏旱歳日趋祠庙罄防祈春风也觧相欺罔鼓扇杨花学雪飞
　　寄相州侍中韩魏公【时留守北京】
　　向在三城退公多暇日玩法书名畵以为娯乐内韩晋公村田歌舞图及顔鲁公防尾虽得蒲中摹本其实颇类真迹今再来大名屋壁间覩公之书正与顔类觊得公之数字防尾以光前迹是所愿也非敢望也兼成小诗借以干泽
　　晋公名畵鲁公书髙出张呉与柳虞【注畵记以张呉为正经】幸得魏公挥寳墨縁公楷法亦顔徒
　　题韩晋公村田歌舞图后
　　治世舒长日田家事力苏干戈乆不识箫鼓共为娯浊酒行无筭酡顔倒更扶将求太平象此是太平图
　　题辋川图后
　　吾家伊上坞亦自有椒园漠漠清香逺离离丹实繁盈防常要采折桞不湏藩每防辋川畵起予商可言
　　即事偶书
　　世道逢消长人情狥爱憎光华如石火明防似风灯巢幙堪忧燕垂天不羡鹏危心戒行险视履益兢兢昨夜饮防未眠偶成拙颂録呈武功寺丞若犹未弃无惜开示
　　以幻能际幻居尘不染尘略于歌舞地聊现宰官身有法犹为滞无心乃是真还将所得趣试问悟空人
　　再答
　　説幻縁知幻言尘为觉尘觉知今亦遣尘幻岂闗身独軆方无对防修未是真因君祗夜颂自愧小乘人提举刘司封访别将赴滏阳輙成五十六言【刘流】
　　乞领琳宫作散仙云情鹤态任天然荣驱轩驭归仁里恳拜封章觧计权尺璧时光湏爱惜寸金乡土且留连铜台事事君夸诧莫望西山着鞭
　　偶成小诗赠提举刘司封
　　向上应无快活人斯言未敢便当仁留君且住非他意好作熈宁第八春
　　家园酴醿自京寄至奉送提举刘司封
　　小圃酴醿烂熳开盈箱采得寄铜台当花对酒熏然意似到清香洞里来
　　提举刘司封监牧张职方咏酴醿诗皆以防文形于善谑輙成累句聊用解纷
　　蛮牋徃复冩琼瑰皆是论都作赋才花本无情亦无语清香自到邺城来
　　已折素华迷雪苑更将琼艶照氷台刘郎曾入仙源路又到唐昌观里来
　　招仲通司封府园避暑
　　骑山楼下水轩东一室初开待白公【白云竒章欲于南溪上别葺一室与白传止宿故诗云终恐不如南涧上别开一室待闲人】虽是不如南涧土都縁却有北窻风衘杯避暑称河朔飞盖延賔在邺中觧榻况逢徐孺子馈浆加饭与君同【卒章戏之耳】
　　金宿楼望月呈仲通司封【是夕与賔佐会饮后园】
　　满满十分酒髙髙百尺楼于兹赏圆月况乃值中秋天宇浩无际露华光欲流西园清夜景公干不同逰缅想建安盛西园飞盖逰初筵会才雅今夕继风流月伴昏星出云随晚吹收老生于此兴不减庾荆州
　　诗赠提举窦侍郎【舜卿】
　　紫髯真将白云卿总领琳宫道气清竹一林曾断买青溪三弄得遗声季伦自作思归曲向秀方深感旧情虽恨功名非谢傅樽前更欲听君筝
　　舟中别后中夕无寐偶成四十言奉寄中辉大卿【史】聊致黯然之怀【史炤】
　　五十年亲友如今两鬂霜相逢在淇澳所乐似潇湘话旧如春梦听歌放酒狂压闗楼下别一夕九回肠依防谢运使陈虞部生日惠双鹤灵寿杖
　　仙禽寿杖垂佳贶丽句雕章焕列星深悉至怀形善祷拟延西景驻頽龄
　　青田防戏九臯鸣屈降仙姿入户庭冝与衰翁为老伴雪毛霜鬂共星星
　　瑰竒擢秀从王屋灵寿传名自汉庭仁者存心安老者欲扶蹇歩得长宁
　　美干非縁削治成挺然脩直体坚轻仙郎曲借扶持力使助登山蜡屐行
　　熈宁丙辰十一月二十八日安正堂喜雪
　　冻云浓厚朔风严纷揉琼霙扑绮檐斗变至和縁帝力迎知上瑞恊人占晚归渔市蓑衣重晓上旗亭酒价添更待三英同胜赏翩翩赋笔紫毫铦
　　雪霁金宿楼闲望偶作
　　盈尺初晴皓采鲜长空极望势漫漫铜台不惮三休上氷井湏添一倍寒舟楫似从云外过园林如在鉴中防冬来景象今方好未到黄昏且凭栏
　　诗答郓州分司李待制许中春宠访【师中】
　　念昔多闻友于今四纪强滞才君绊骥叨命我循墙二月芳期近三台淑景长东郊望飞盖原隰有辉光
　　谢假新舟【赠运使陈金部知俭】
　　使舰新城泛碧澜更陪李郭共登山【同计运李龙图学首郭郎中共载】深惭一水如衣帯不称君家旧济川
　　寒食逰压沙寺雨中席上偶作
　　魏公前歳朝真去【盛传道士拜章见魏公于天门】寂寞阑干尚有情莫道甘棠无异种至今留得雪香名【魏公命主僧建雪香亭于蔾园诗刻在焉】沙路无泥地侧金满园香雪照琼林一枝帯雨尊前防还是去年寒食心
　　机冝职方见示三月十八日逰船场见许公亭诗追惟文靖公之旧迹辄成四十言以继善声
　　文靖居留日于兹事胜逰春塘虽有草夜壑已无舟【造船塲有藏舟澳】召伯昔所憇魏人今再修不縁从众乐争忍过西州
　　某伏覩运使金部运判秘丞运同賛善赠长老元师诗一首举唱三观圆成叵测精防但深讃叹輙不自揆愿继善声素昧宗乗颇慙芜陋
　　此土乆无临济嗣宗风不振至于今方当魏俗依僧室须访尧山礼道林东去恳邀香象驾西来顿识祖师心绀园变色慈云庇蔀屋容光惠日临理事融通周法畍处时同就聴潮音不分孔老为三教欲使瓶作一金得度皆欣值木当机尽许芥投针伽佗孤起开晨景【运使金部首形歌咏】伊字齐修昭暝隂【运判运句继作颂言】独愧钝根非了了宛同眢井自沉沉愿将天鉢清凉水净洗昬眸与浊襟
　　効唐杜牧之对酒絶句
　　醒时忙事醉时闲随分倾杯也破顔若使玉楼休醸酒春风应不到人间
　　追和
　　销磨歳月功名内检束身心礼法中除却髙阳诗酒伴人间谁觧惜春风
　　问石楠
　　遣使赴西洛因书问石楠栽培既已乆围径必湏添【恊韵】布菜应笼槛抽梢定出檐丹心与劲节无惮雪霜严【此木盛冬枝杪生红心】
　　问栝
　　酷爱池南栝当年手自栽出蓝常有望生白固难催【此木逾百年即有白衣如粉本草谓艾纳香者】得地根弥固凌霜势不摧楸梧皆不问为尔亦凡材
　　书扇
　　莫结新情断旧情斯言明载坐忘萹心名口诵为深戒祗恐迷情逐景牵
　　诗答致政范侍郎致政内翰侍郎荣过郊居少驻轩驭兼留诗咏俯贲丘樊輙次元韵
　　郊居诚陋平地见伊光适值华轩过仍当煦景长幸能留憇止岂敢谓髙凉緑篠縁荒径青萝补坏墙劝耕周厥土问稼保斯箱处择仁为里归寻醉作鄊老怀从放达宴坐絶稀望后躅承相顾交情孰可方清吟委珠玉雅奏恊宫啇似震惊群蛰如牷荐大房畏涂逢善友酷暑得寒浆三复劳鑚仰词雄韵更强
　　运判秘丞【黄】以某自大水后乆无燕集声酒之乐贻书问念继以佳章輙依来防和呈【黄莗】
　　下水闗楼张别宴别来惟是寄防鳞近縁荒政湏藩乐趣辩舆梁为济人【水后桥道俱坏朝防督促脩治】歌罢贯珠收畵扇舞停回雪巻文防蓬山叔度怜勤瘁继走邮筒惠讯频谢运使陈金部生日惠绣寿仙香炉合依防和二絶句
　　絺绣为章古法传刺文肖象用功専他时携去伊川坞欲并西方皤叟仙【伊上居有积庆兰若中有范琼所畵皤叟仙得于成都大慈寺世称名笔今得寿仙可为防絶得非竒物有时而合耶】
　　诗縁大雅成歌颂器自良工得范模重星郎为寿意更从兰省辍薰炉
　　龙图给事使还过魏少留仙斾道旧为乐因及北史魏収之语作为雅章輙敢继声聊资一噱【苏相颂】
　　剧谈亹亹陪麾麈竒表堂堂对伏犀易作诗章频有得难为逋峭岂无稽回驱大斾防沙北归直清厢虎帐西【龙图阁在资政殿西】乆困土山縁直道侃然常耻病于畦【子容顷罢西掖退为防郎奉常恭逾年】
　　路上舟中作【初致政自京还洛】
　　诏乘巨舰济安流圣念偏于老者优堪笑覇臣何五湖归去一扁舟
　　行及白马寺捧留守相公【康国韩公】手翰且云名园例惜好花以俟同赏因成小诗
　　公书苦惜春光晩桞絮榆钱扑面飞惟説名园絶竒品留花未发待翁归
　　去嵗曽吟怨别诗今春醉赏又参差洛城虽是归来晚趂得姚黄正发时
　　留守相公【康国】宠召同赏花欢饮兼示雅章次韵
　　洛表衡臯糓雨天归来景物尚鲜妍喜随使斾寻花圃急趂賔簮赴绮筵酒拨嫩酷倾緑液曲调新谱促朱弦玉堂仙客应潜笑强作风情学少年






　　潞公文集巻六
　　钦定四库全书
　　潞公文集巻七　　　　　宋　文彦博　撰律诗
　　留守相公宠示东田防集诗依韵和呈韩康公
　　尝同徐勉搆东田花竹成隂雨后天为爱宪台寛白简得随相府赏红莲清尊屡釂呤情逸红袖频翻舞态妍归兴直须三鼓尽月华况是十分圆
　　端午日招诸公于园为角黍之防独尧夫不至因成小诗奉呈用资一笑【范相尧夫时为西台】
　　药饵从来多客至人情大抵见荣观戴崇贪赴安昌防必为东田不足欢
　　留守相公宠赐雅章召赴东楼真率之防次韵和呈
　　朱楼华阁府园东蜗陋仍依美庇中俭幕深严依緑水楚台髙逈快雄风四弦清切呈新曲双袖蹁跹试小童况是元规兴不浅归轩争敢便怱怱
　　次韵留守相公同逰龙门
　　凿开青障启天门直防伊流泄汝濆【旧说禹凿龙门以泄汝海之水】八节惊涛鼍振鼓千花寳塔雁翔云岩隈雨过飞泉涨谷口风回坠叶纷龛穴隆穹三像列楼台华焕两崖分方陪茜斾来寻胜不就蒲飱趂茹荤北里笙竽皆拥从东山罗绮半酣醺升堂共覩皤仙貌防杖同寻古士坟喜脱貂冠亲野老幸随熊轼附邦君林峦岑寂真堪赏市井喧哗渐厌闻人度长川犹隠映香销古殿尚氛氲周生归后兰重佩荀令行时蕙更薫晓露未晞珠滴泪秋花争发锦桃文羣娃散歩尘生袜小舫争登水溅裙钓叟傍观皆叹羡禅师迎谒尽欢欣既无冗局覊闲迹忍促回轩背夕曛得向石头溪上饮从今遂不畏移文【某在北都累求致政时驾曹林员外以映山红曲词见赠寻荅之其末章云遂请后愿频醉石楼溪口今饮于石楼有小娼独得此曲因以佐饮】
　　次韵留守相公住雪应时
　　同云瑞雪符丘祷喜气欢声动洛师农事迎知春后望时寒顺应腊前期抽毫未见三英赋贵纸先传六义诗贤者与民同此乐下民无复共嗟咨
　　次韵留守相公以罗门新渠并成喜而成咏
　　万艘潭滙嘉猷里分洛疏伊尽北驰逺引驶风通越货肇营胜迹在唐诗通渠中梗年滋久羙利重兴势亦迟漕口罗门今并复相君一一授成规
　　知府学士【尧夫】远寄雅章曲念衰老谨依髙韵和呈粗伸感佩之意【范相】
　　几年洛社尽朋簮照席琼枝秀出林月夕同逰诗笔徤花时共赏酒杯深帝纶中出荣开府使节西驰怆判襟逺寄佳章念衰朽知君最有歳寒心
　　和致政张【徽】大夫见贻之什
　　自愧无才济世难貂蝉挂了谢朝班襟形散逸尘埃外杖履逍遥水石间君亦早抛华省贵人皆仰羡白云闲湖溪闻与郊居近不用拈钱剰买山
　　送顺师赴积庆院寂照庵结夏偶成二颂
　　结夏南归寂照庵潜移性海入华严从来野寺门风拙频与西堂受小叅
　　西堂旧有牧牛图七祖真容列座隅虽是宗门粗浅法从粗入细到无余【野寺众僧深有望于慈悲开悟也】
　　送弥陀实师访积庆西堂顺老
　　好去三摩地相逢两防家禅心究实际慧眼絶空花闻在东林日常烹北苑茶愿将甘露味余润济河沙【茶汤各一角聊资禅话】
　　颂寄实师顺师
　　传闻二禅伯共是一家风悟处头头悟通时事事通西堂入妙用寂照舍真空更有青青竹菩提法眼中余前此二纪保厘西郊与判台李少师及洛社诸君逰龙门饮伊上有渔者献鳜鱼十数尾因作羮鲙坐客有思鲈之兴余后守魏累请休致久而未遂曾为忆鳜诗寄洛下诸贤今年秋累与诸君饮于东田池上苇间鲙鱼炊香稻以佐酒浩然有江湖是诗并録忆鳜诗如左【元丰中留守西京作】
　　一尊江上思鲈酒两首伊濵忆鳜诗今日东田遂前请香稉緑蚁鲙红丝【元丰甲子秋十一日】
　　嘉祐中余尹河南与少师李公明龙图董巨源集贤王伯初同逰龙门渔者得鳜鱼数十尾以助杯柈饮兴皆欢日月云迈防二十年感旧念防作忆鳜诗乃思鲈之比也【李东之董沔王起熙寜中北京作】
　　西风一棹思鲈兴抖擞尘缨归旧庐最忆香山石楼下清伊深处钓寒鱼
　　追思洛社闲逰伴屈指于今大半亡若到龙门更闻笛定知悲感似山阳
　　尧夫惠簟
　　使指及门传惠赐春薤叶水纹寒相君鼎意多兼济欲使炎天老者安
　　清明日玉津园赐宴即席【元丰七年】
　　节应桐华始筵开禁苑新推恩縁旧物如惠及陈人众乐闻天奏同寅防柄臣兰肴享丰洁桂醑釂芳醇覆育需云广防濡湛露均桑榆垂晩景何路报尧仁
　　西归日琼林苑赐宴即席
　　窃禄叨荣四纪余退思侥幸亦无如趋朝再覩新宫省解绶还归旧里庐报国丹心明皎皎恋轩疲足去徐徐羣公尽出都门祖盛事光于汉二踈
　　臣得请致政赴阙谢恩脩觐礼成回归西洛感恩恋圣情激于中谨成五言十二韵诗一首斋沭缮冩上进
　　遭时方筮仕渉道未逢原四纪叨荣禄三朝忝重恩华颠固一节厚载托孤根得谢縁矜老求全愧达尊懋官非尚徳进秩玷维垣海纳推育天容示保存赐筵临黼座别防釂金罇献替蒭词拙详延玉色温云章训深厚日接宠便蕃穆穆辞宸扆迟迟去国门恋深惟有涕感极却无言誓竭忠勤志书绅戒子孙
　　臣伏防圣恩今月二日就琼林苑特遣中使宠赐御诗仰味圣言恭披宸翰曲推恩礼过奬愚臣感愧之深负荷弗克辄课愚陋恭和圣制
　　老臣为感圣恩殊趣治轻装觐帝居锡宴便藩亲鳯扆赐章重叠捧书康时有志才终短报国无功术已踈身在洛阳心魏阙愿倾丹恳上公车
　　次防留守相公【韩康国】光和运使度支【陈】诗
　　今古虽殊事不殊古今贤相事相符昔惟晋国今康国皆自西都镇北都【麻制有卧防北门予喜裴度之老】奕叶公台縁世济累朝名徳与功俱镕成九鼎归良冶玉季金昆动一鑪
　　送圆明大师归吴兴
　　数曲清琴达舜聪瑶津仙苑助薫风朝端多士知音久霅上故栖归思浓【恊韵】命服鲜华新烂椹行装轻简旧焦桐乡人若问大檀越尽在食经千部中
　　某再获谢事归老洛师留守相公【玉汝】宠惠台什过形奬予谨达来贶
　　二圣恩深念老臣许从休退乐伊濵重观景物皆尘迹喜见居留是故人林下放怀无检束尊前道旧长精神公难久作东田伴却作黄枢秉化钧
　　留守相公宠示喜雨雅章曲有推借谨抒鄙意上荅
　　嵩云累昼结层隂一夕霶济物深稼穑首资千畆借焦劳顿释两宫心髙台便有凉风至奥室全无暑气侵利泽定知均率土保厘再起作商霖
　　留守相公【玉汝】叠惠雅章过形奬借弟以老乏才思难以继声辄以二十八言为谢
　　荐捧佳章频叹服洋洋盈耳类锵金老昏拙澁无才思勉强难为继大音
　　余于洛城建春门内循城得池数百畆其池乃唐之药园因学徐勉作东田引水一支灌其中歳月渐久景物已老乔木修竹森然四合菱莲蒲芰于沼于沚结茅搆宇务实去华野意山情颇以自适故作是诗
　　引得清伊一通三湾相接势无穷便成江湖趣更有萧萧芦苇风西洛故年为胜地东田今日属衰翁药园事迹分明在尽见云卿旧记中【唐沈佺期云卿药园记东田乃其旧地】
　　逰东田八防
　　文物平津阁风流太傅山胜逰松岛外故迹药园间霜蔀编为屋寒荆刈作闗窻棂云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隠髙情自爱闲从来行乐处擕手一开顔
　　与之珍朝议【慕容伯才】秋日东田观鱼掷饼水中鱼食者众
　　观鱼虽是乐莫作羡鱼心退而能结网所得过千金垂钩与施食乃是两般心莫作鲁人意公张取百金鳬鸥两闲暇知我无机心跃渊宜自在直莫上钩金前日防留守相公【玉汝】延饮于中和新堂仍别设氊帐欲令羸老暂憇翌日小娃已传其説辄成小诗
　　新堂仍设旧青氊欲使刘伶暂醉眠何似竒章南涧上别开一室待焦先
　　留守相公【玉汝】于中和堂之西偏别设氊帐以待老夫中憇尝以拙诗为谢寻防荅贶仍改题所憇为醉眠庵不任感戴辄依髙防和呈
　　中和堂饮夜厌厌逸客峩冠欲堕簮深荷相君怜老意改题氊幄醉眠庵
　　留守相公【玉汝】宠示嘉篇有棠隂旧防之句过奬难当辄敢和呈
　　曹酒清醇饮易酣接篱倒着不须簮甘棠旧憇人无咏何似退归伊上庵
　　再和留守相公【玉汝】惠雅章
　　蜗舍归来多闭户貂冠挂了不留簮每登丞相潭潭府常憇西厢大隠庵
　　再和留守相公继示雅章
　　两两台符世仰瞻髙怀冲淡厌华簮经纶器业时方頼难遂南阳卧草庵
　　送留守相公【康国韩公】归阙
　　尊前不制泪汍澜大底人情老别难东阁賔朋渐分散西都风景便阑惟凭鱼鴈通书问祗对松筠想歳寒公衮还朝副公望永将天下置之安
　　次韵致政中散【荀龙】宠惠雅章
　　承枉安车访孟津披云喜覩旧风神昔年友防心相契今日朋从意转亲华髪并防难老福清尊莫作独醒人髙门积庆簮缨盛世上尊荣孰比伦
　　致政中散【苟龙】连惠三萹俯光衰老辄亦依防和呈再鼓羸师其气已竭止希一览而弃之可也
　　郢楼髙唱丽阳春重叠三章妙入神席上纵欢殊不倦尊前道旧转相亲故交共是休闲客令子今为辅弼人河内仙居颇优逸风流雅尚有谁伦
　　河阳寄留守相公【尧夫】
　　蹔别荧煌座初为半月期洛城归意切不独为花时
　　次防留守相公【尧夫】促令归洛
　　自古锦城虽可乐犹言不若早还家三城争似洛城乐只是安仁一县花
　　谢留守相公【尧夫】惠书及诗意爱勤重
　　河阳满县花称好仰望三川难比肩留钥惠诗锵玉振采毫洒墨灿星聫尊前毕集邹枚客舟上同登李郭仙伊叟依刘心更切柴车促驾即言还
　　雨后全无京洛尘名园胜景足逰人东田兼有春毬探来就三城报得春【昨日东田吏来献探春毬且言花已盛开】
　　题河阳太师堂二首
　　自别三城十九年重来旧迹总依然鲤庭兼是鱼符守戱防承顔慰目前
　　河桥洛宅近相望三月花时日又长蹔整安居来子舍为我特启太师堂
　　防花市示之珎【慕容】
　　去年春夜防花市今日重来事宛然列肆千灯争闪烁长廊万蘂鬭鲜妍交驰翠幰新罗绮迎献芳尊细管弦人道洛阳为乐国醉归恍若夣钧天
　　题伊叟庵二首【伊南积庆坟院北庵】
　　斯干室上上方北岩伴自为伊叟庵每到庵中须熟寝觉来惟共老僧谈
　　此庵庵北望伊堂南望伊川极目长更有箕山并頴水连延直入挂瓢乡
　　清明后同秦师端明防饮于李氏园池偶作【曾孝寛】
　　洛浦林塘春暮时蹔同防赏莫相违风光不要人传语一任花前尽醉归
　　贤大师以诸巨公畵像见示传神写照曲尽其妙兼丐拙诗辄成一首奉呈
　　用志专精妙入神援毫肖象夺天真能将绘素传竒表似与公侯结胜因娄徳髙僧通夙命王维善畵记前身师縁素习今生悟曾冩云台四七人
　　题郭熙畵樵夫渡水扇
　　浅水深山一径通樵夫渉水出林中可怜畵笔多情思冩在霜纨一扇风
　　经畧大观文相公【尧夫】寄示东田别后一萹谨次元防【范时尹太原】
　　出处交逰数十年故情勤重见矜怜东田屡渉求羊径西洛频陪李郭仙四路连城归节制万兵开府杜威权雅章垂贶尤竒絶走笔如风似涌泉
　　次韵留守相公【玉汝】以某赴东庄特赐佳萹
　　东郊瘠土才千畆绕舍团椒仅百家地接玉泉多草木路经缑岭少风沙能留过客虽无饵时对清罇亦有花昔日相君曾防頋常忧蜗陋不容车
　　贺经畧太尉相公【玉汝】移镇太原
　　国节移前晋阶符应列星新开大幕府众号小朝廷风偃殊邻服威加絶塞宁归来烟阁上肖象炳丹青北首并州路旌幢拥畵轮万兵严后从百吏拜前尘汉相仪刑重尧风气俗淳政成期月报四海望鸿钧将军号令栁营传缓帯投壶自适然一片笙歌闻四面晋公旧事在龙泉
　　晋阳襦袴歌来暮洛宅衣冠动去思若到参墟念嵩少北园南望下楼迟
　　忆东溪【近得洛信云东溪水涨舟行颇驶】
　　常忆东溪溪上坐相从惟有野僧来可怜鸥鸟知人意料得无机总不猜【北京作】
　　某以端居多暇怀洛城诗伏防运使兵部俯垂属和拙诗伸谢【吴审丰】
　　倦翼念归林幽怀动越吟更回谿叟信深契野云心巴里传髙唱英韶继善音便须传洛社纸价重千金运使兵部以某驰想林泉拙诗言志荐承属和曲有褒嘉今复致谢
　　为忆伊川坞因成洛社吟永言聊见志真赏得知心黼绣频加餙防牙屡振音传家同秘寳不啻满籝金运使兵部见采拙诗四沭继和唱者已竭而荅者无穷内省小巫敢当大敌既难收合余烬愿为城下之盟
　　引玉才三唱投珠已四吟【出荒拙者三防属和者四】一钧皆恊律【并防次防见和】六义尽同心巨浸倾无竭洪钟叩有音鼓行君正勇怯者愿闻金
　　元师迁化其徒得舍利供于天鉢因作四十言讃叹既而得殿省苏承诗又增十字
　　师今顺寂去所寂竟如何倐尔归无物湛然同太虚化成三昩火超出四禅居方悟祗园法又胜漆园书苏君善知识言诗更起予
　　令弟坚官满归京偶成四十言代书寄判武学顾学士畧资一噱
　　多年判武学未改旧官衔有意将投阁无人为解骖师资尽韬畧况味极虀塩闻説鲈鱼好归心风满帆防惠咸阳水梨极佳快【陶隠居谓棃为快果】太原鳯栖梨少许纳上非报也欲校其味耳【吕大忠运使惠】
　　鳯栖佳果玉浆寒马乳龙须味一般【太原蒲桃名重天下】未敢便教充钉坐更将冰蜜校量看【咸阳有氷蜜之名】
　　承荅诗披览叹服无已今复和呈资一噱而巳
　　药録虽称性味寒涤烦功效有多般从来御宿佳名著岂与西沙一例防【魏人谓压沙为西沙】
　　承惠梨栗前诗止及梨今并及之荒词喧黯又增战栗
　　盈襜始自终南采兼量初从御宿般寄到邺城人未识阿通欣跃已先防
　　承惠鳜白鱼蛤蜊仍以佳章见示并深珍感辄依来防奉和且申致谢之意【河北运使郭民宪考功惠】
　　多鱼见馈逾双鲤异味兼常过八珍更使伊賔垂钓手转思江上鲙鲈人
　　望月怀珠重紫唇隔墙闻卖已称珍奁収箧贮承佳惠深济頺山病酒人
　　偶书荅岐守吴卿【几复】北京作
　　君説归期未有期西风又是鲙鲈时何当防集香山伴同赴松牕烛下棊
　　东溪奉送景仁内翰归东都三首
　　君自东都至西洛风光相赏不相违瑞雪承露从头防防到桃黄兴尽归
　　暮春脩禊洛川逰丝管随登李郭舟仲损昌言俱未至凝眸东望不回头【张仲损张昌言】
　　送君东至伊东坞东望青嵩与白云又向嵩云更东去花前把酒惜离羣
　　颂送天鉢长老【若冲】北京作
　　江吴行化久法眼众推尊不惮南来逺缘从北请烦潮音振祖道朔土辟宗门有授传髙弟无遮接下根慈航拯羣溺慧日破重昏老守心迷钝求师示一言
　　五老防诗【元丰三年九月　范镇内翰　张宗益工部　张问諌议史炤大卿】
　　四个老儿三百嵗当时此防已难伦如今白髪防河叟半是清朝解绶人喜向园林同燕集更縁尊酒长精神欢言预有伊川约好作元丰第四春【为来歳张本】
　　耆年防诗【富公第一　太师第二　共十二人】
　　九老唐贤形绘事元丰今胜防昌春垂肩素髪皆时彦挥麈清谈尽席珍染翰不停诗思徤飞觞无筭酒行频兰亭雅集夸脩禊洛社英逰贵序賔自愧空踈陪几杖更容欵宻奉簮绅当筵尚齿尤多幸十二人中第二人
　　再酬富公一絶
　　洛下衣冠今最盛当年尚齿礼容优惟公福夀并勲徳合是人间第一流
　　次防秦师经畧吕通议过洛少留
　　喜过西都暂解鞍尊前不惜醉酡顔推襟道旧从容久落笔诗成倾刻间塞外定知威令肃幙中常得雅歌闲相门出相归人望闼难淹侍从班
　　家园花开与陈大师饮茶仝赏呈伯夀刘正叔【楚】昌言【张】
　　今朝自赏家园花浓艶繁英粗可夸外监上坡俱不至紫团仙客共烹茶
　　近以洛花寄献斋阁防赐诗五絶褒借辄成五篇以荅来贶【寄酧洛阳曽端明孝寛】
　　左魏牛黄数十枝洗妆添色又新竒金刀剪送三城去聊助山翁宴习池【谓陈园也】
　　山翁为赏洛花竒采笔连挥五絶诗口沬手胝频捧读兰亭醉墨尚淋漓
　　旧説河阳满县花安仁当日颇矜夸洛城花品虽竒絶多出寻常百姓家
　　朱轮大斾行春乐济上山阳景物佳莫羡洛城花品好三城本自有朱砂【朱砂红洛中竒品陈园亦有之】
　　后园不见栽桃李旧尹无能可自知纵使当时曾手植经今十载亦凋衰【来书云孟之后园寻常桃李亦鲜】
　　闻近有真率防呈提举端明【司马】
　　近知雅防名真率率意从心各任真顔子箪瓢犹自乐庾郎鲑韮不为贫加笾只恐劳烦主缉御徒能困倦賔务简去华方尽适古来彭泽是其人【是诗也率尔而作斐然而成虽甚鄙拙亦有希真之意焉】
　　提举端明宠示三月三十日雨中书怀包含广博义味精深词髙防险宜其寡和辄次元防
　　春光垂欲尽夏景渐增添松篁茂萧萧风雨兼花心随絮落屐齿被苔粘巧啭莺迁木惊飞燕入帘虾须穿曲沼虎爪度前檐坐久香销炷吟多费笔尖云容方霭霭日色未炎炎舞鹤倾丹顶防散緑髯命賔常务率出令更湏严诗咏当堦药书寻傍架籖兰芬衣可袭露润草俱沾贵近辞金马编修赐玉蟾髙怀惟自适独乐未尝厌赤白曾谘丙丹青每诮阎冲和縁飬浩寂寞为安恬身处贫无愧心贪道不亷成文推大手济用鄙轻缣视履循清节祈恩陋杂占闻韶欣鳯舞在爱鱼潜鲈鲙思鱼艇貂冠望酒帘圣时非吏隠贤业繋民瞻抚事惟公论摛辞乃自谦保躬诚易退康世义难淹类句慙无取酬言幸不嫌
　　奉陪伯温中散【程】伯康朝议【司马】君从大夫【席】于所居小园作同甲防
　　四人三百十二歳况是同生丙午年招得梁园同赋客合成商岭采芝仙清谈亹亹风生席素髪飘飘雪满肩此防从来诚未有洛中应作畵图传
　　子山朝奉倅汝隂过洛访别求诗【陈安寿】
　　邺下才名同七子六年开幕得嘉賔【子山前佐大名使幕六年老拙所頼】屈从颍水投余刄合去甘泉作从臣素以潘阳敦信睦仍于洛孟得仁邻士元骥足难羁绊即见康衢势絶尘留守相公和提举端明作三寿公字防诗辄继前防
　　三川开盛府万钥主离宫雪苑延梅叟湖园奉晋公因依念有素出处幸多同雅防欢言意今推前軰风
　　右纪留守相公【韩康公】
　　千载亲逢圣三槐位忝公周行簉鹓鹭渭水愧罴熊致主曾无术康时岂有功台文形雅咏褒假过优隆
　　右自述并谢留守相公
　　春色满伊嵩春花拆万红欣逢翰林主还访玉壶公听赏吹箫鳯陪随飞盖鸿尊前忍轻别乐事转头空
　　右景仁内翰
　　水轩淙夜响花寨春红中有羣书府恬然独乐公清吟如唳鹤髙翥若冥鸿汗简犹多费时闻槖屡空
　　右君实端明
　　承伯夀大蓬惠书寄大小鉢嚢花并语及敝居松下石上之饮因成二小诗
　　片石长松时下有青山緑水觉来无姚黄赏尽东归去六六峯前防酒徒
　　大小鉢嚢花色好不知得似此间无玉华峯下应频赏绮里园中是饮徒
　　次防留守相公洛中金橘
　　嘉实本从南地产移栽洛土结成时逾淮未必全为枳方信中邦物物宜
　　北都留守相公【韩】以某顷守魏都粗脩斋舍特加标牓仍示雅章谨依髙防
　　载守铜壶逾八歳渐营凉室与温房踈帘夏卷清风阁宻幄冬褰爱日堂牕静坐闻松竹防径深行袭蕙兰香已慙必葺非宏丽更愧佳章比召棠
　　赠国信毕少卿【仲衍前作北京佥判】北京作
　　邺下当推七子才兎园賔客重邹枚三千里外出疆去四五年前防顿来将幙未归慙老大使旃重到喜追徘朔风不度龙沙逺只向云中讲信回
　　荅厐相家园虽陋春物向荣日兾相车时枉逰览未防宠降承贶佳章谨次严韵
　　一防幽趣斗城西竹映轩窻栁拂堤园吏每夸风物羙主人常叹簿书迷碧池荷动观鱼戱朱槛梧倾待鳯栖惟愿毗耶长者至莫忧花里有莺啼【公初还致政有诗云毗耶长者入街初又乐天有惟忧花莺饶舌之句】
　　题龙门奉先寺兴禅师房【元丰三年十月时自判北京移西京十月赴积庆坟回作】
　　伊叟已先至兴公犹未归凭髙东北望一片白云飞
　　偶书扇面
　　人生七十古来希老境来侵老病随自筭愚年垂九十也湏渐愧耳聋迟






　　潞公文集卷七
　　钦定四库全书
　　潞公文集巻八　　　　　宋　文彦博撰
　　挽词
　　慈圣皇太后挽词
　　仁皇当宁久圣后配天崇厚徳符坤象先朝定震宫尊荣三代礼拥佑两朝功徽范并慈训皆留信史中圣孝攀慈范神逰兾少留重明縁积庆隂徳在贻谋制服从恩重因山变礼优白云何处去雪涕望嵩丘榆輴渐出金门逺兰膳深悲玉座空奕叶舜华推至孝前朝文毋继清风栢城欝欝依嵩北石阙隆隆镇洛东白髪老臣何以报日期西去扫山宫
　　英宗皇帝挽词
　　干徳符亨防天飞出庆宁继明光五叶启圣协千龄方保瑶图永俄悲玉殿青定知迁寳座还集太微庭厥初丕命集咸庆长君贤恭俭敦尧徳忧勤损舜年象耕苍野地龙御鼎湖天帝锡宣英号鸿休耀信编在隠推龙徳重明协帝华蓼萧均泽及四海袭威加就日心方切腾天驭已賖攀髯不可跂泪目送云霞
　　濮安懿王夫人挽词
　　令淑王藩表恩荣代邸尊防生为圣嗣善述在神孙吉兆慿崧麓真归傃濮园賔天虽日逺国本自灵源昔重间平乐中推辅佐功徳容咸有裕善庆果无穷以义情虽夺于亲礼更崇洛郊春向晩薤挽变凄风
　　神宗皇帝挽词
　　千龄逢圣旦六叶嗣昌辰睿智天攸纵章程日又新车书通絶域雨露洽殊邻民罄华封祝帝思苍野廵龙髯攀不及鳯翼附无因望断乔山路忧深祀国人含生防圣徳率土被尧仁罔极何由报徒能损百身
　　元丰圣政洽隆平溢牍聫萹载颂声皇武惟扬昭七徳帝华克协丽重明乔山去日乘龙驭苍野时见象耕亿兆臣民防泽久损身思报一毫轻
　　老臣逢圣运受眷独优隆觐礼超羣后官仪极上公皇慈矜旧物帝念録微功一酌尧罇异【臣致政后赴阙谢辞防恩亲御垂拱殿特赐宴仍取御罇别酌一醆面谕云知酒量未退可饮尽玉音洋洋犹在于耳今兹号慕无以胜任】三篇説命同【臣受命判河南府防赐御诗一章自后得请致政归洛又防赐御诗二章防礼之厚中外荣观】斯心期检玉不意遂遗弓声暨要荒外哀纒普率中凄凉石门路惨淡栢城风血泪盈襟陨何由报昊穹
　　宣仁圣烈皇太后挽词
　　九年四海被清辉瑞彩重轮照殿帏间日视朝勤旰食未明思政事宵衣存心庶务劳千虑决意真防厌万机下土颙颙望霄汉仙舆直指厚陵归
　　老臣八十惭尸素挂了貂冠归洛阳芝诏荐临优眷注蒲轮促起预平章重辞禁幄犹如昨今迓灵舆益自伤勉策衰羸来巩固临风洒泪厚陵傍
　　故相国元宪宋公挽词
　　天圣收羣彦惟公独出羣两朝推旧徳一代仰髙文得位才康世逢时道佐君云胡天不憗抚几悼勲勤念昔为寮契周旋一纪余佐时君望重谋国我才踈雾露常防润阳秋每借嘘忽焉伤殄瘁陨泪满襟裾名遂营身退髙风近古稀台司脱屣去空土挂冠归仁夀宜难老朝阳叹易晞宸篇学丘祷恩耀贲泉扉
　　故宣徽惠穆公挽词二首【公弼】
　　奕世韦平族经时管葛才苍生方仰望大厦忽倾頺不憗皇情悼如仁士论哀泾山赴真宅应见国侨来蚤预朋从谈燕熟晚陪枢筦歳时多心如金石坚无改声似埙箎久更和丹鳯临池犹未浴白驹逢隙已先过相门余庆簮缨盛继述皆同谷与难
　　故尚书懿敏王公挽词二首【素】
　　盛徳三槐旧论交二纪深帝聪闻曵履人望在为霖没世犹赍志时康未称心孤怀伤殄瘁清泪满衣襟上台三品位非轻秘殿论思职更清频倚壮猷为屏翰合从佥议秉钧衡頺然处顺君无怛痛矣怀贤我有情不独九原埋寳玉人琴从此絶遗声
　　尚书令魏国忠宪韩公挽词三首
　　三朝光辅致升平九叙咸熙入颂声独运鸿钧成大业亲扶英主继重明圣贤自昔推同徳忠献于今重易名清庙已闻从配飨哀荣不独在佳城【勅使防特营石室】
　　平生投分比金兰莫逆论心最歳寒唱第枫宸陪骥尾秉钧槐府并貂冠潘杨事契常脩睦相魏亲隣正讲欢冰井台邉星陨后【公薨之前夕大星殒于府第】百身何赎但汍澜【时留守魏都韩守相州】
　　出入三朝共周旋四纪同论交最知我经世独推公观水惊川逰升堂失栋隆悲怀与声泪逺寄绋讴中
　　中书令鲁国宣靖鲁公挽词【公亮四首】
　　三朝辅翊秉鸿钧功在旂常泽在民黄石授来为帝傅赤松逰去保天真达生优享髙年福出世轻遗大梦身自古陉山多吉宅国侨裴令继芳尘
　　二府陪逰垂二纪服公哲范每思齐留心旧典皆驯致从事新书悉顺稽言发清风常穆若心停止水更渊兮先朝付嘱非无谓必为其仁在放麑
　　防启土世传荣犹倚耆英作政卿及见伯禽亲拜后方知遗爱在元成
　　穆穆罢朝嗟不憗冲冲停布叹如仁生刍絮酒难亲致薤曲书成泪湿巾
　　王太师挽词【珪二首】
　　贤书早入英雄彀冠歳髙驰贾马声一纪玉堂司大笔两朝金鼎主和天邉遽失骑箕象川上犹思用檝名欲识圣恩优异处宻章重叠贲佳城
　　去春解组遂西征曽辱都门出饯行席上诗成光退迹尊中酒满叙离情经年方叹音容隔此日俄惊柱石倾羸老不能亲引绋临风洒泪湿襟缨
　　司马温公挽词【四首】
　　莫逆论交司马丈君心知我我知君同谋同道殊无间一死一生今遂分八十衰翁如槁木一千余日是残曛前途若有相逢处尚以英灵解世纷【公赍志以殁犹不忘利泽生民心在王室】
　　留滞周南十五年成书奏牍过三千东山方起为霖雨大厦俄倾叹逝川宻有忠言如药石别如优礼赐貂蝉两宫痛悼皆临奠秪为臯防志未宣
　　昔有乡贤阳道州亦闻比近有松楸新阡便合开三径同气相求好并逰
　　傅岩旧迹今犹在兼与安平祖庙隣贤相裔孙还卜宅先畴吉土是归真
　　司马赠太傅康国韩公挽词三首【綘】
　　朝路相从三纪余更陪国论对钧枢康时逺术推贤业造膝嘉猷恊帝俞盘结方资庖刅解旱干犹望传霖苏寝门遽有人琴叹老伴凋零道转孤
　　洛城曽与公相别已为人生老别难今作绋讴成永诀满襟悲泪转汍澜【别此三年公赴北都饯于上东门愚尝有诗云尊前不制泪汍澜大底人情老别难之句】
　　西豪居在许东偏丹旐遥遥过许田欲问相君真宅处髙平吉地是新阡【公家始卜地问于野人此是吉地吉乃野人之名】
　　中书侍郎傅公挽词【尧俞三首】
　　友防朋从二纪余金兰投分更无殊鳯池晩接经邦论龙陛晨陪歩武趋起副民瞻方倚頼用为霖雨待昭苏如何奄忽公先逝自叹灵光老益孤
　　贤业虽长命不融从来此恨古今同为霖作砺君家事未尽舒张数已穷
　　常爱龙潭岛上移床醉卧緑髯中茂林修竹皆如旧惟叹人琴遂一空【昔与钦之饮于济上泉石之间有小岛如形令植碧莎如緑髯然】
　　致政仲损工部哀词二首
　　自昔朋逰今五纪断金连璧附英翘学通经史防三益心类松筠见久要白首郎潜甘寂寞清时吏隠甚逍遥年逾九九诚无慊惟叹人亡与道消
　　金兰取友务端良仲损扵余极久长蚤歳倾怀论管鲍晩年修好结潘阳人琴忽起芝焚叹箫鼓俄随薤挽伤不到寝门亲一恸临风老泪独浪浪
　　太尉韩国文忠富公哀词【弼】
　　蚤擅才名重天资徳望崇大勲縁定策羙利在和戎一代推人杰三朝倚栋隆音容虽已矣永誉更无穷鼂董经邦策臯防济世贤频坚挂冠请未及从心年早遂赤松伴晩叅黄蘗禅悬车垂一纪筑室冠山川潇洒心中相优防地上仙尊荣兼夀考五福在公全
　　我愧才无取公常问不能白麻曽并命黄阁遂同升调爕彛伦叙将明庶绩凝如仁今奄忽昭代失良肱去年春作耆英防一坐簮绅仰典刑今日共嗟天不憗惟瞻英范在丹青
　　达观定知无怛化常情未免怆离魂卭山土厚虽埋玉遗烈余芬万古存
　　故太师开府王公挽词【君贶】太子太师
　　早歳驰声犹未冠锦标独得冠词林四朝出处身名泰五纪防从事契深【天圣中予与君贶同应科举】居守北郊依旧徳退休西洛负初心白龙泉畔青乌兆引绋悲讴泪满襟【熙宁中君贶守洛留余防饮于双桂楼亲作沁园春曲词相属有华髪青云之句】
　　昔年过洛赴三城华髪青云叙故情今日人琴俱已矣犹传乐府沁园声
　　天圣年中始得朋后陪孟洛两交承【此亦君贶歌词所及之意】追思往事浑如梦老泪如倾自不胜【后已北都交印】
　　前歳公图归洛中待君同赏状元红人间万事难如意湏把兴亡付坏空【君贶久思归洛余尝有诗寄之云公乎早归来莫负花前约同赏状元红更看刘师閤】
　　楚正议【建中】挽诗三章【元祐五年九月】
　　出处交逰五十春洛城晩歳卜亲隣东斋锦襻清谈处今日重来泪满襟
　　大抵神存体不留万安山下宅松楸平生燕集歌懽友伯夀应同泉下防【正叙新阡与伯夀隣】
　　每读书洪范萹人间五福是髙年公年九九虽无慊散尽耆英我屹然
　　潞公文集卷八
　　钦定四库全书
　　潞公文集卷九　　　　　宋　文彦博　撰论
　　序宾以贤论
　　前志曰六经之道同归礼乐之用为急施于国不可斯须而忘用于身不可造次而阙忘之则紊上下之序阙之则乖孝悌之风圣人知其然也乃曲为之礼事为之防既养老于大学仍校年于天下所以揉民于孝悌习俗于醇厚者矣故五帝宪徳载之惇史三王乞言详于先籍是知年之贵于天下也久矣古之盛王未有遗年者焉而飨礼燕礼节文尚疎上庠下庠制度犹简至于兼虞夏之礼养隂阳之气先习射而上功次序賔而以贤享燕而有仪礼律大备使观之者亹亹而知其当周之盛乎大雅所陈亦既详矣窃迹前事敢试论之夫养老之礼示天子必有尊也习射之事葢圣王之所务焉若夫安上而治民化民而成俗鲜不重于此矣故礼有养老之制焉有射燕之义焉子曰君子无所争必也射乎然则射之为义盛矣哉是故王者将欲行养老之礼必先举习射之典前诹以协吉先置以戒期乃率羣臣躬行其事和容绎志揖让周旋比礼乐以居多取正鹄之必中貍蘩之节发心循声鍭矢之均足以观徳廑有存者择而用之升之于胶序之中与其噎鲠之事侑袒割之防仪参揔舞之下缀雍雍然皆当世之令人济济焉悉寘行之吉士不贤者远有徳者升用能列四世以称首监二代以增郁得贤之盛丕昭于往图讲礼之备俯焕于来叶仲尼因而宪章诗人得以歌咏者其在兹乎国家绍休三后之基登闳百代之制无文咸秩坠典聿修帝命式于九围徳教加于百姓尊更老以崇孝悌恢雍泮以兴儒学固以超八九之休崇轶三五之步骤宁使夫序宾之道専美于有周者哉
　　仲尼学文武之道论
　　粤夫纬两仪炳三代着经国之具美垂振古之妙范移风易俗显化成之猷与世作程布时郁之制者此用文之渊懿也尚七徳励五兵定保大之茂勲备有征之洪畧吊民伐罪助天讨之常戡难定功振刑威之法者此尚武之震服也若乃文徳之緜缛武经之禁戢着是二说非圣神孰能行之懿子贡之嘉议仰宣父之上智谓文武之道未坠于地当世生仲尼也禀上智之性蕴将圣之徳道犹江海而学奥弥盛明并日月而训言益焕律天时之动静袭水土之深厚祖尧舜钦明之徳宪文武方防之政歴聘七十之国授徒三千之众性与天道而仰者弥高学而时习则诲之不倦为木铎则世振其声教佩象环则服旌于道义绍素王之徳理禀神明之温粹且谓学于文也子以四教文行忠信着矣国重六经礼乐诗书备矣故曰夫子之文章可得而闻远人不服修文徳以来之删诗书正义始典坟之素定礼乐明述作同和之制讃易象洞穷理尽性之防修春秋列属辞比事之传灼叙百日之仪矩诞布千载之轨范此用文之盛矣谓学于武也绍止戈之前训得安民之胜术故曰我战则克祭则受福百年训刑可以胜残去杀又曰不教民战是谓弃之着笔削则乱臣以之惧任司防则正卯为之诛示足食足兵之文壮非威非懐之咏此乃用武之盛矣若夫相须之盛节未坠之常道故汉志曰文徳者帝王之利器威武者文徳之辅助文之所加者深则武之所服者大徳之所服者大徳之所施者博则威之所制者广故夫先圣钟睿明之徳适弛张之用昔者相鲁公会于夹谷曰有文事者必有武备岂不知至圣备用乎噫生禀自诚之性存存而有成学该稽古之理循循而勿倦着日新之要道隆功倍之广业故曰未若丘之好学也欤昔贤所谓兵者刑也刑者政事也为夫子之徒实仲由冉有之事若此则圣人勿学而能矣今言学者葢由垂世立教化民成俗大圣兼该故文武并用若夫唐虞之兴化本由文武之道姬旦之致治葢拘文武之迹若俾仲尼以文武之道致文武之迹夫何难矣则知礼乐征伐出于天下之有道者非圣人达于极挚孰能备矣
　　谲正论
　　孔子曰齐桓公正而不谲晋文公谲而不正愚尝诘注疏家流止云齐桓公正而不谲者以其伐楚而责包茅不入问昭王南征不返有以见臣节而尊王室也故称其正焉晋文公谲而不正者谓天王狩于河阳因而朝之以臣召君非礼也故称其谲焉以愚观之则所谓只知其一未知其二也夫圣人之道言以尚辞语无重出故云一字为褒贬者取其简而当也至于品藻诸弟子但云柴也愚参也鲁由也喭而巳若谓齐之正焉但云齐桓公正可矣谓晋之谲焉但云晋文公谲可矣复云正而不谲谲而不正者其故何哉愚尝议之葢有以也按春秋曰齐侯与蔡姬乘舟于囿荡公公惧变色禁之不可公怒归之未之絶也蔡人嫁之明年春齐侯遂以诸侯之师侵蔡蔡溃遂伐楚楚子使与师言曰君处北海寡人处南海惟是风马牛不相及不虞君之涉吾地也何故管仲对曰昔召康公命我先君太公曰五侯九伯汝实征之以夹辅周室赐我先君履东至于海西至于河南至于穆陵北至于无棣尔贡包茅不入王祭不供无以缩酒寡人是责昭王南征不复寡人是问对曰贡之不入寡君之罪也敢不供给昭王之不复君其问诸水滨也且齐侯之始也以姬之忿而侵于蔡侵蔡得利因而伐楚楚既问罪乃托为勤王之师夫然则测其始志得不谓之谲乎及责楚之罪则为正矣既得其正乃为不谲矣夫晋文公之始也伐原以示信大搜以示礼一战而霸可谓正矣及其天王将狩于河阳君子讥其以臣召君又朝王而请隧王不许焉曰王章也未有代徳而有二王亦叔父之所恶也噫晋之始也正则正矣及其此也臣节何在如此则始虽正今乃为谲矣愚谓圣人之意以齐桓有管仲之佐虽始谲终乃复正故正而不谲矣以晋文公季年无良臣辅弼始虽正终乃复谲故谲而不正矣先师之防不其然乎
　　春秋何以见仲尼之志论
　　子曰吾志在春秋行在孝经夫春秋之义窃尝闻焉仲尼之志未之见也愚也不敏敢试议之夫仲尼生姬周之末处邹鲁之间聚徒三千大阐儒教宪章文武祖述尧舜门墙数仞仰之者虽繁堂奥弥高升之者斯寡故自有生人以来未有如夫子圣者也然有圣人之才而无圣人之位故栖栖然游聘于七十国曾不一遇夫子知道之不行也身之不达也而又覩周道陵夷皇纲絶纽礼乐隳壊彛伦攸斁妖灾因衅而作民俗染化而迁隂阳为之愆度七曜因而盈缩君臣之礼废父子之恩缺君子在野小人升用四裔交争中外共贯幽王以暴虐见祸平王以防弱东迁征伐不由天子号令出于权臣下陵上替僣逼斯甚夫子乃喟然叹曰文王既没文不在兹乎于是因鲁史而修春秋举得失以明黜陟着成败以彰劝戒其恶者不得不贬善者不得不褒阐扬大道用振頽纲故一字之褒宠于华衮之赠片言之贬辱过市朝之挞是以有徳者虽贱而必伸败道者虽贵而必屈附势而匿非者无所逃其罪懐才而独运者无所隠其名斯所谓圣人达而赏罚行圣人穷而褒贬作者矣故知圣人之褒贬所以代赏罚者也观其褒贬则仲尼之志见矣故孝经纬曰孔子云欲观我褒贬诸侯之志在春秋崇人伦之行在孝经斯则其义明矣其后何休以此语序公羊传则变其辞云吾志在春秋而行在孝经也是使后之学者观之稍迷因为之论庶几辩惑者尔
　　何以措刑论
　　夫刑法之制有自来矣然歴代沿袭其制颇异夫刑之用小则禁奸邪大则戡暴乱考诸上古又亦不然夫上古之时世质民淳上布希夷之化俗无争竞之心故结绳而为政画衣而为刑政甚简而民自治刑至薄而人不犯也其后圣人因于天讨遂制五刑上至兵甲下及鞭扑列五等之轻重乃刑罚之大端也自兹以降源流实繁然夏商周之代汉魏晋之朝或以此而兴盛或以此而陵夷其故何哉葢刑者不可久用久用则民残民者邦之基邦基既弱国将若之何斯则其犹兵之不戢将自焚乎其鉴不远在秦皇之世矣然刑之欲措必将有道以抚其俗则庶几于太古之风矣且人之所惧者刑也所慕者化也当主上无为致治革烦之政敦清净之风行仁爱以及下布善教以懐民国泰时阜无远不服葢上之好善民必从之故孔子云为政焉用杀子欲善而民从矣君子之徳风小人之徳草草上之风必偃也又曰善人为邦百年可以胜残去杀矣又孟子云善政不如善教善政则民畏之善教则民爱之善政得民财善教得民心以是而言则措刑之道其用善教乎故周之成康世称其治汉之文景代美其能者葢遵用于斯道也是以周汉之歴祚遐永者亦由是矣今我国家连衡五帝方轨三王股肱惟良朝纲具举民跻富夀之域时返淳朴之风六合晏然四海宁谧中外奉职咸为外臣时平俗泰国富刑清虽周之成康汉之文景固不可同年而语也斯所谓得善教之良术矣
　　尭汤水旱何以不为民患论
　　夫隂阳舛度而水旱失常当其为害未有不因其所由也葢法度失于下则灾变见于上其或上失其道国无其人或谗邪得路而日兴或忠良含愤而被逐或兵甲纵暴而弗戢或刑罚苛刻而无当或土木之工不息或聚敛之法太重由是男怨女旷民不聊生坠于涂炭蹐地无归所以怨愤之气积而灾沴之患作矣歴代而下未或无之而尧汤之朝莫斯为甚一则九载而滔天一则七年而【阙二字】浩浩沃日赫赫流金禾黍荡尽农时靡登而遐迩无菜色上下无离心海内晏然域中清肃其故何哉愚虽不敏窃议斯言夫尧舜之水旱者非政教之所失非寃愤之所致也葢时之所及不可得而移易也然卒不能为患者葢备之有素焉当二时之临御则孜孜求治宵旰忘疲敦清浄之教革苛弊之刑教民勤稼穑之务化下絶浇漓之风赋敛尤薄国富刑清百姓由是阜康六合于焉平泰明哉之谣作乐只之颂兴及其水旱之作沴也而国方富强民方康夀时既隆盛又何患害之能及焉故古语有之曰国无九年之储非国也家无三年之储非家也然而当尧汤富庶之代民俗安阜之时其畜积复何止于九年三年哉是则以九年三年之储畜御九载七载之灾沴不亦可乎而又畜于稔嵗济于凶年此治国之大术尔抑又洪范九畴以农为本良以食者民之天民者邦之本食足则民盛民盛则邦兴如此则纵有灾沴患将奚为聊举斯一隅则其他可知矣
　　进无为而治论
　　臣顷因奏事亲闻徳音谓古称无为而治当先有为而致无为臣虽即时仰对曰虞舜垂裳而治者亦皆先有为而后无为诚如圣意臣退而伏思曰陛下有尭舜求治之心而臣愚无臯防致君之术夙夕惭惧启处不遑又以奏对之际蹇讷未周谨寻前典所述虞舜之徳着于简牍仰尘鉴观庶几愚忠上禆圣政仲尼曰无为而治者其舜也与夫何为哉恭巳正南面而巳先儒之解以谓任官得其人故无为而治考于虞书则舜之治也流共工于幽州以其心狠貎恭足以惑世也放驩兠于崇山以其掩义隠贼党于共工也窜三苗于三危以其贪冒食货崇侈不才也殛鲧于羽山以其顽嚚傲狠治水无功也四罪而天下咸服兹所谓去邪不疑而罚当其罪也于是询四岳以谋政治辟四门以求众贤明四目达四聪以广视聴于天下命禹作司空以平水土弃为后稷以播百谷契作司徒以敷五教臯陶作士以典五刑垂作共工益作朕虞伯夷作秩宗以典三礼防典乐以教胄子龙作纳言出纳朕命惟允既命以官因戒勅之曰各恭其职乃能立天下之功然后三载考绩三考黜陟幽明庶绩咸熈兹所谓任贤勿贰而官得其人也夫明四目达四聪去四防命庶官其勤至矣得不为之先有为乎及夫庶绩熈熈天下服垂衣裳正南面而已得不谓之后无为乎臣究观经史之载舜之至德也有大功二十举十六相去四凶也十六相谓八元八凯稷契臯防之伦去四凶则朝廷无奸邪之党举十六相则左右皆贤哲之辅如是而天下不治者未之有也故后世圣帝明王莫不劳于求贤而逸于致治劳于求贤则先有为也逸于致治则后无为也恭以陛下绍祖宗之丕基行尧舜之至化黜邪远佞去四凶之志也求贤审官举十六相之意也然而一日万务尚劳宵旰兹乃臣愚不称职之效也臣以为方今之务正在谨守祖宗之成法使爵赏刑罚不失其当耳爵赏当则奸邪无功者不敢侥幸而希进刑罚当则贵近有罪者不敢请求而苟免纪纲正而朝廷尊号令行而天下服如此则陛下高拱穆清之中无为而与虞帝比隆而下视三代之盛矣















　　潞公文集巻九
　　钦定四库全书
　　潞公文集巻十　　　　　宋　文彦博　撰表启
　　谢奏陈濬河等事不当特放罪表【北京】
　　臣某言今月三日准中书劄子以臣奏陈濬河事不当奉圣防特放者自天有命局地无容恩厚如春感极以涕臣某中谢臣忝縁薄艺蚤防熈辰被任最隆举时鲜比竭忠图报始思谢国之深析理乖方终致论事之过既从吏议合置严科仰荷圣慈特从善贷斯葢伏遇皇帝陛下尧仁广被汉度兼容寛假老臣矜怜旧物敢不氷渊在虑益慎于所为山岳戴恩尚期于有补
　　谢男贻庆换授文资及章服表【元祐元年】
　　臣某言伏防圣恩除臣男供偹库副使兼通事舍人同勾当军头引见司贻庆充奉议郎尚书都官员外郎并赐绯鱼袋者仍覩吿词谓臣弼亮三世粗有防勤以愚乞换文资特擢宠命举族知幸受恩若惊臣某中谢窃以朱绂身章文昌郎位皆为殊选悉禆非才仰戴邱山如临渊谷此葢伏遇陛下仁深育物道广纳荒既不弃于葑菲亦兼録于阀阅致兹防陋过有忝尘敢不严以效忠勤于从政力着涓埃之効仰酬覆帱之私
　　温卷啓
　　某啓近者辄贡荒芜仰尘藻鉴饰倭傀之鬼强见于南威崇培塿之邱敢希于东岳葢非知量是谓黩尊在愧腼以良多实尤戾之莫逭必谓对咸池之下罔听庸音投苦海之中姑务大噱岂意某官不遗末学特録下材虽则赋谢太冲获张司空之叹赏文惭僧孺得韩吏部之振扬剪拂增荣頋盻倍价重念某悛悛甚鄙碌碌非能至于窥阙里之崇墉跂龙门之峻坂实霄壤之有隔亦秦越之甚遥抑又安世当年未识车中之半面鬷蔑此际亦无堂下之一言幸防某官靡间孱防俯加诱掖方愧仲由之率尔无所取材宁期夫子之循然不与其退何兹善遇允谓非常固当益励于进修所兾不辜于贲奬铭肌刻骨敢忘咳唾之恩堕胆抽肠少谢羽翼之赐过此以往未知所裁
　　又
　　恭惟某官地纪英储天章毓瑞蔼兰猷而远馥韬玉徳以中温王冲早显于贵逰荀羡果膺于禁选标仪秀彻固岩瞻之允归衿度渊闳岂蠡测之能际宠崇八柱望峻十连练达兵机动资于雅掾登降帝右日奉于咫威绮纨无简贵之矜竹素有游藏之好词庭掞藻俊域飞英加以精鉴外融灵机内照云覩雅推于世范月评素擅于谈宗冠葢风趋日有龙门之防缨缕辐凑比闻乌巷之游增戚里之光辉耸名流之钦挹以故汉闺羣彦咸跂踵而愿交鲁掖诸生皆曳裾而请见若某者才局素浅志尚非高矧防浊以装懐复惷而成性食金致诮负乘贻讥远谢子纶非清平之佳士近惭佛助无艶发之英才徒以甫在髫龄便从庭学雕虫事巧敢逭壮夫之羞窃牍工文无顾偶年之忌録废牋而且广补购箧以厪全兰成射策之年始游天邑贾谊登朝之嵗获预贤书幸齿诸公之间职由谈者之误万涂争骛效驽驾而虽勤六组齐驱盘蚁封而遂困既中罹于摈衂故益事于研修常稽七激之文用广日新之业今者国家饰一封之驰传总六服以搜材家家之璧充懐俱求善价纷纷之抱亘道歴贽名卿伏遇某官与进下流曲成防品辄隂漫于许刺思仰簉于鲁堂傥録謏材特充外素虽未迁于幸舍讵敢恃于蒯缑所兾盼睐生辉翦拂增价麝性虽烈获登范氏之香铨李味不甘亦预唐贤之果録捐躯有报指水可旌数日前曾贽芜编上尘藻鉴美芹快炙实自享之过豊藏疾纳汚谅曲容而无忤惟干犯之为戾在启处而靡遑蘂茹之懐焉如失
　　上知南京晏侍郎启
　　伏念逖阻藩房迅更时籥青纶猥方类于窘拘绛幰前驺寖踈于望拜仰瞻荧座俯郁丹衷恭惟某官雅望冠时清谈镇俗丕賛景炎之运懋宣寅亮之功越在夙龄亲逢圣旦照蜺光于近署腾褭足于夷涂代邸方开早协谘谋之选周储肇建复膺调防之求六飞嗣止于宸居一徳弼成于睿化民瞻允属帝简滋隆亟迁内相之荣旋领中枢之重导扬基命罄敷将顺之规献纳嘉猷显著弥纶之绩矧平防之近辅实兴王之创封妙简皇僚谨司留籥契君陈之分正尹兹东郊绍申伯之于宣式是南国行闻圭觐拱竢节趋入调伊鼎之和克协傅梅之用举斯含植咸切倾祈某向侍庭闱幸闚幕府仰铃斋之秘邃猥预阶升晞文席之峻严曲容隅坐被尊光之委照寛防凟之深尤元冲术参无补狄笼之阙曾晳父子并依邱仞之崇铭琢厚恩铺完充革未路亟婴于随牒俶城遽邈于图居属罕遘于飞邮仍久乖于奏记惟増蘂茹若在薄深仲吕戒辰长嬴首序伏兾仰縁宗社善保寝兴尹氏秉钧克永维毗之寄樊侯赋政益崇明哲之资
　　谢陈龙图谏议惠渚宫集启【代人作】
　　伏防龙图谏议特赐手书兼辱贶所着渚宫新编二策者发青泥之封捧缃袠之卷得璠璵之秘寳识愧郢人奏韶武之大音聴惭俚耳仰防恩頋伏积怔营窃以楚谣汉风宗淡雅而尚质魏制晋造渐辩鹿以弥文代寖更情忘逾广自匪纷披盛藻管综众流达三变形似之言轶七子殊轩之迹则何以陪金闺之士宣美于当年俪平防之踪贻范于来叶恭惟某官帝宫甍栋清庙光辉懐器望以干时厉风猷而轨俗学臻灵匮该冡璧以采珍文掞神庭浃沙而流誉亲逢清运登践紫阶蕴辑宁干翼之才未施于柄用禁宻图书之职式迩于帝晖所以出观陜服之风坐镇汉阳之地赖恢崇于远畧永覊制于四陲顷以掌命西垣建麾南郡肃政治以多暇因纪咏以立言俄及嵗时积成篇卷垂诸不朽比岘山而名高竞以相传致洛都之纸贵乃缨绅之圭臬述作之枚岂谓猥见暗投俾之穷览与尺题而狎至并觉恩荣防羣俊以讨论少明宗致奏议纳忠而款至賛颂美徳以雍容序引纪事以精风什縁情而妍丽贻之千载勒成一家诮陆氏之蓬山终多芜累探张融之玉海徒美名称永秘缇缃用资禀学某庸虚有素鉴局无闻适沐圣风偶尘官牒曲防而引籍守防国以于宣虽务勉修尚多于秕政惟虞刺举莫遏于谣言岂谓龙图忘礼秩之殊垂提奬之徳惠之珍牍贶以高文而复上列天朝敷闻宸聴丹雘致饰期修蟠木之容刻画为功欲掩偻傀之丑镂肌肤而不防摩顶踵以难酬伏限城守不果躬诣门地卑情伏增悚感依咏真切知归之至
　　知秦州谢两府启
　　伏奉勅差知秦州已于某月某日到任者古秦之封中夏为蔽久所择守难其得人自惭拙愚寖服华宠出涖边絶讫无勲勤敢希上恩乃俾易地即政之始观风有殊山川旷夷汉丛会俗尚不一师屯且繁迩复拓固封圻建宅城堡守备之戒当有远谋事役之兴剧于他道所任益重非防克堪葢遇某官协亮天工搃持政柄慎牧师之选切方面之安启言至公汲用平进谨精措置勉罄朴忠图靖塞虞讲求民理庶几修职无玷于人












　　潞公文集卷十
　　钦定四库全书巻
　　潞公文集卷十一　　　　宋　文彦博　撰序
　　送张大丞赴阙序
　　袁宏曰帝王之道莫大于选贤选贤之义各有其方也故周有俊造之科汉有贤良之举莫不取经国宏才济民远畧然后授之以职而使不失其任也膺是选者实难其人大丞状元炳山岳之灵蕴经纶之业才识敏茂声华借甚始以大司徒论秀而升于太学俄以春官氏辨材而扬于王庭狗监诵子虚之赋恨不同时天子览平津之策迁为第一卿士大夫莫不嘉叹而自策名桂籍解褐仕路【阙】载佐郡皆有治声天子嘉其能而自麟防郎改丞奉常虽行路之人悉以庆慰然缙绅之士咸称其位不充量也方属芝检召贤之日葵邱代戌之秋严助巳别会稽贾谊重归宣室则公之是行也排金门升玉堂固其宜矣然鸿鹄之志一举万里非燕雀之所能知也某以忝窥奥隅获丐余重片言之誉东陵殆侔西山半面之荣郑璞仆逾周寳建兹于迈岂其无言踯躅燥吻聊为之序
　　送龙昌期先生归蜀序
　　井络之区炳岷嶓之秀是以异人间出俊乂凤集长卿导清源于前子云扇芳尘于后歴此而降鸿硕颇繁然或以浮诞相高流荡忘返者十室而九其励志坟典逰心圣奥葢亦鲜矣达斯道者其惟武陵先生龙君乎先生陵阳人也藏器于身不交世务闭闗却扫开卷自得著书数万言穷经二十载浮英华而沉道徳先周孔而后黄老杨墨塞路辞而辟之名动士林高视两蜀遂不远万里上书公车累呌天阍久而不报乃喟然叹曰道未亨矣吾其归欤因假道阆川获挹眉宇是故经籍奥义得以谘焉或撞钟待问则多多而益办或时衡高论则亹亹而来逼搢绅之流靡不推服且以堂有慈亲贫乏甘防遽轸南陔之思遂谋西辕之役掺执之际乌得嘿然因举酒而言曰夫古之人患于不明经也苟明一经取朱紫如俛拾地芥耳何况于先生之经明行修乎但老氏所谓大器晚成也尔行矣自爱先生其志于斯言
　　藏器于身不涉世务闭闗著书开卷独得杨墨塞路辞而辟之名动士林高视两蜀不远万里累诣公车上书自荐寄食上都久而不报遂复喟然叹曰命未泰矣吾其归欤因假道阆川获挹眉宇仰碧鸡之雄辨鄙吝顿袪聴黄马之剧谈座客皆靡方以陟岵在念戒涂有期送君河梁聊复赠言勉哉是行以保远大
　　赠清河先生序
　　秘校清河君器识淹雅文行渊懿学有师法名高士林游五经之郛超然深诣驰六艺之驾邈矣远至载丁家艰未充英彀濡迟之【阙】有识所同天圣初某始到都下接诸公游首得清河君以文相会以道相合行藏游息相得甚欢未几予忝荣名则雾露之润朋友之益从可知矣予从弟彦若甞师于清河君授以经义教之艺文虽未能传其家法亦庶几得其一技前年春彦若复忝科级旋为外诸侯奏【阙】搃郡学讲授之职则清河君之善诲又可知矣今予之季弟彦伯又得师事君一日彦伯谓予曰某依张先生之门垂三年矣愚防之识颇有开悟尝于羣弟子之末预闻先生之言夫业文者必始于通经通经者必在于讲贯故先师曰学而不讲是吾忧也以是羣弟子尝请于先生愿闻讲习始则讲大戴礼终则讲左氏春秋论叙精敏晓譬明学者所疑涣然开释先生之于五经无不通者将与羣弟子请于先生愿讲尚书一经以重烦而未白也予应之曰昔与清河君游亟闻其谈经也于典谟训诰誓命之文禹贡洪范之説尤所精达予遇有所疑就而质问若叩洪钟大小必应未甞不虚往而实归一行为吏十嵗于兹不闻益友之高论久矣今将与尔皆就学焉翌日躬请于清河君君亦重违予之勤请巽辞以从曰虞夏商周之书歴代寳以为训昔甞学于斯文勉与诸君评之莫逆于心喜可知也将布席以发论当闻善以相告好古博雅与我同志者愿闻来学二月日太常博士文某白
　　药凖序【此下二序熈宁八年北都作】
　　予曽苦头治之多方弥嵗不解会国医龚世昌诊脉问状乃云鬲有寒痰久之使然非他苦也授予香芎散并其方服未半剂而愈遂不复发予既神其効又观其立方有法不与常类方用九物物别为之解凡药性之寒温味之甘辛并其主疗畧具于左虽简而备使观之者有据服之者无疑无疑即有効犹夫任人各知其才之所长用之无疑事罔不济乃知古之良医治病必考于本草而立方方药既精厥疾必瘳班固云经方者本草石之寒温原疾病之深浅陶隠居云道经载扁鹊数法其用药犹是本草家意张仲景最为众方之祖悉依本草近世庸医鲜通本草求其方药之验固亦难矣予嘉龚医之方専用本草之意因采仲景并外防千金及诸家经騐方共若干辄加注传于门内以备处疗谓之药凖以其依本草立方则用之有凖云
　　节要本草图序
　　余甞以近世医工虽处方有据而用药不精以至疗疾寡效葢古医用药率多自采故桐君着采药録备其花叶形色别其是非真假用之决无乖误服之咸得痊愈而又择郡国地产之良及春秋秀实之今则不然药肆不能尽识惟慿采送之人医工鲜通本草莫辨良楛之杂加之赝伪遂以合和以之疗疾宜其寡效唐室之盛置药园生本草图欲悉知其形色气味用药之精且慎如此嘉祐初余在政府建言重定本草图经凡数年而成例防赐本然药品繁伙画形绘事卷帙颇多披阅匪易因録其常用切要者若干种别为图防以便披检简则易办人得有之按图而騐辨误识真用之于医所益多矣潞国公寛夫记














　　潞公文集卷十一
　　钦定四库全书巻
　　潞公文集卷十二　　　　宋　文彦博　撰碑记墓志
　　绛州翼城县新修至圣文宣王庙碑记
　　圣宋四叶上继明之五年某以进士举中甲科得大理评事宰是邑秋八月二十九日始莅事故事守令始至则郡县之祠庙悉诣之恭于神训于民政之本也由是询于邑吏质之县图载祀典享庙食者惟宣圣之祠焉翌日伸祠谒之礼巳事而退立于庑下观其石记即后唐长兴三年创是庙也嵗月滋久庙貌弗严屋瓦皆毁梁木其壊上不庇于风雨下不容于爼豆县署直其北十数步日有敲扑之喧浍水流于东不三四尺嵗虞漂溺之患虽贤哉囘也不改其乐君子居之何陋之有而守土事神者崇奉之礼岂不阙欤乃谋为僚防是改作方营善地将搆新宫而县西北隅适有废庙俗老承传为汤王行宫事出不经礼无常祀既絶苹蘩之荐鞠为荆棘之墟象设都亡廊无全陊独有正殿岿然中立虽丹垩巳晦而甍栋颇崇异乎哉天将以斯室遗夫子耶不尔则胡为十室九废而独完兹中宇虚其正位者安所俟乎宜其即是遗构以正两楹之坐起兹頽垣以崇数仞之墙踵其故以谋新材则易备变其本而加饰工不吿劳命薙氏以芟夷集扰人而涂暨兴废起坠务实去华昔之湫陋者眈眈而云廕矣曩之荒秽者殖殖而底平矣翌以东西二室増之屏树闬闳凡屋壁之间堵其数百楹危昏中而戒事日南至而卒功动适其时不愆于素邑人张会元以文行称于乡曲累举进士败于垂成运舛事违退而讲授一日覩新庙之既成以殊像之未备乃率其徒躬营其事明年春募工于别郡得绘塑之妙者于是塑宣圣暨十哲之像逾十旬而告就八月上丁行释奠之礼落之且曰能事毕矣不可无闻于后盍书以志故述其经始之因直谨夫嵗月而巳杜牧云称夫子之徳莫如孟子称夫子之尊莫如韩吏部孟所谓生人以来未有夫子贤过尭舜远矣韩所谓自天子至郡邑守长得共祀而徧天下者惟社稷与孔子社稷坛而不屋岂如孔子巍然当坐用王者礼以门人配自天子而下北面拜跪礼如亲弟子然然则夫子之徳之尊韩孟之言详巳今兹为记是用畧诸时天圣八年九月五日记
　　观文殿学士尚书左丞谥文庄高公神道碑
　　昔者两汉之盛也辅相以清静宁民公卿以经术决事故文景显肃之际为贤主为治世炳焉几与三代比隆葢公辅得人之效欤若夫本经术以熈治载清静以镇浮翊我昌运高迈于三五泽斯生民永济于富夀而赋命不融赍志莫究愚于北海高公殄瘁之叹深矣公讳若讷字敏之其始齐之公族于春秋时甚显逮汉而后名徳轩冕赫奕相望从仕屡迁今为太原榆次人曾祖讳某赠太师王父讳某仕崇仪使考讳某仕右侍禁并赠太师中书令兼尚书令考封祈国公曾妣王夫人祖妣马夫人妣闫夫人封魏晋秦三大国悉用公贵而追锡命也太师藏器勿耀天爵自高二令君虽起家登仕而位不充量济美载徳贻谋积庆必复其始至公嗣兴公早有竒节挺然不羣祈公之捐馆公始十嵗奉母夫人寓汲郡在陋安贫嗜学乐道天圣初举进士中甲科调彰徳军节度推官秩满改著作佐郎迁秘书丞太常博士三治剧邑所居不尚赫赫之誉去后人皆思之防举御史改监察迁主客员外郎殿中里行未几除右司諌直史馆赐服五服迁起居舍人知谏院改刑部员外郎兼侍御史知杂事赐三品公迭居諌宪当职论事不烦细激讦以要虚名务举大体中时之急病若揵为土豪縁戚里为郎得大郡公谓玷郎选轻郡寄亟论罢之内侍长居中任事恃恩而肆公率同列极言而斥出之复言今执政古三公之任所谓坐而论道者也今进对立侍裁移刻而罢于咨诹体貌之礼固有未尽宜复坐论以通上下之情以究都俞之美上以为识治体而深器之于是益有大用之意除天章阁待制知永兴军诏复留弗遣麟府宿兵高选外计乃迁礼部郎中河东路都转运使上思公学术优深议论精敏亟召迁兼侍读丁秦国忧累诏夺情沥恳哀诉祈终三年丧国朝故事官待制以上遭丧类卒哭起复今许终服自公始也服除还旧职寻改龙图阁直学士史馆修撰迁吏部郎中除谏议大夫权御史中丞理检使上悯雨旰食因公奏事问雨旸所致乃推本洪范五事稽合时政及救旱之术上大感悟益嘉公之博洽数日擢拜枢宻副使居二嵗以工部侍郎参知政事又二年由户部侍郎检校太傅为枢宻使公践歴二府始终七年循守法度奉行故事简静慎重不轻改作常曰蒿目而忧世者非致治之心也每被頋问必传经以对条理明畅极尽治乱之原上未甞不前席以欣纳故愚谓本经术以熈治载清静以镇浮有两汉贤公卿之风为得之矣其在政府也凡侥幸干泽事从中出者请格而不行后妃之族当避权保恩请不预执政悉降诏为永法在枢府时属盗发甘陵婴城负固王师攻围逾月未克时议欲开其自新之路许以容贷且使凶党离解公谓贝于河朔兵屯素盛今不穷讨后啓乱阶威灵不振将为敌人轻笑当济师易将必行天诛蛮冦邕管岭外骚然承平嵗久武备阙习荆广之甲若驱市人故屡战屡败公议遣大师防北兵及陇西之劲马以往则计日可平或谓北兵不习南风贼必守险以老王师虽多马恐不足施公曰贼狃数胜理必迎战以我训士精骑出其不意而夹攻之蠢尔虽众胡能为哉二冦既平悉如公算又患兵冗而费浮议罢召募并汰疲老要在节用彊本人给家足为太平长久之策性冲淡不喜夸耀累奏章祈解枢柄辞情切至确不可夺上重违其志久之乃除尚书左丞观文殿学士同羣牧置制使不许外出且兼进读葢将用其所长以须爰邱乎公既释重务遂所愿自退朝即杜门燕居观书为乐搢绅高其静退以至和二年八月二十九日遘疾薨于宣阳里之第享年五十九上闻讣震悼趣辇临墓既伤名臣之不愸又视其居处俭陋叹其清节者久之赙赗加等废翌日视朝赠尚书右仆射太常谥曰文庄以是年冬十月已酉塟于开封府开封县褒亲乡之原从祈公之兆礼也初公寓汲时秦国有疾公左右奉养药剂必亲遂精意于医书且曰是术也前世名儒巨公能者多矣况人子奉亲可不知耶因研究得其妙以是秦国终享夀康及公感疾之始自诊其脉曰吾殆不起诸子泣请召国医高手者公坚曰止虽和缓不可为已又戒其子毋辄奏以贻上忧吾死殆不得有所请及东首神爽不乱恬然以逝非达生知命安时处顺之有素其能若是乎公既塟上追思之深亲迂宸笔以表其隧曰儒贤之碑有以见君臣始终之义厚焉公以誉望凡朝之华选剧任必与焉同知礼部贡举者再取士得人近特为最又为京西路安抚使入契丹国信使领吏部流内铨三班院间被诏定黍尺以协乐律之正制兵契以严军师之兴裁损祠祭服器复古之法今悉用之朝议推其精宻愚与公布衣时为友自登宪署司外计居政府为僚故知公尤深公性资方介中立无党惟道是信不以世俗毁誉为得失所学非苟记问而巳必穷其理适于用每谈歴代治乱之迹贯穿明白如视诸掌聴者释然更仆忘倦文集二十巻尤学之粹娶王氏封夀安郡夫人夙有贤范闻于族姻后公一年而殁以明年正月五日祔公之兆嗣子彦辅内殿崇班次保衡安石吉甫光禄寺丞规大理评事皆修谨笃能世其家长女适游奎次适祠部郎中秘阁校理林亿次适太常博士张谊次适王宗喆彦辅及诸弟泣叙先烈见托论譔将附于儒贤之下以永其传愚自视拙鄙而义不可辞姑用直书传信无愧铭曰
　　维高氏先葢姜姓后表海以还歴祀寖久爵徳世济忠贤代有发源汤汤其流固长储因积粹挺生文庄文庄岳岳照隣先觉大器长才竒文奥学公初逢时奋自布衣絶尘遐鹜垂天迅飞白简触邪凛然霜威皂嚢纳忠弥缝阙遗曰党曰附吾所勿与不激不讦罔干虚誉人不我知吾不为阻信道而往若省于度进直内阁聮侍迩英左右献纳据古援经帝御宣室雨旸是防公陈五行沃心造膝乃预大政乃防中枢嘉猷辰告基命訏谟事必师古袭于常故毋作聪明毋越彛矩付之至当百职咸举挠法挠赏慿宠怙权绳之以正金石其坚殱蛮于邕殄冦于贝多算隃度审于蓍蔡我思至言名遂身退斯言是践其志克从毋处于外惟帝念功论思殿内劝讲禁中师宾之地礼厚恩隆显允君子宜锡难老方胡不然曾未华皓轸于天衷抚几震悼帝曰儒贤表其新阡宠以宸翰冠于碑顔崇封维屹扶树维郁令仪则閟遗芳永苾
　　赠尚书祠部员外郎文府君墓志铭
　　夫水之有原原出之深者其流长人之本祖祖徳之厚者其嗣昌噫原深而徳厚者见之于吾祖祠部府君矣府君讳鋭字挺之本姓敬当晋室以犯高祖御名改赐今姓取文之象也至圣朝以避翼祖庙讳遂不复旧有妫之裔迁育于姜子完之孙以谥为姓自时厥后胄绪益蕃或占数于平阳或派居于蒲坂八代祖太尉平阳王有大勲力于中宗载于国书可以覆视高祖晤太和中由鸿胪丞辟北都留守判官曾王父穟时以明经中第守汾州参军未几留判归老于西河参军荣侍于膝下且又嘉是山水乐其土风乃自河东县之同果里徙居于是府君今为西河介休县人也王父沼泽州録事参军烈考崇远长兴中守辽州平城簿与晋高祖有丰沛之旧天福初龙兴大夏凤起晋阳遂以协賛之功亟升出宰之任授代州崞县令稍迁并州太谷县令虽幄中之助居多而緜上之封葢薄方将偕隠以保天和属刘氏偏霸于太原选用俊贤縻以要职而又两宰剧县载更郡辖而考终于家有子二人其长早亡府君即其次也始以廕补郊社署丞寻辟石州军事推官太平兴国中武车载驾王师有征后主率并民因垒太宗皇帝霈阳春之泽封归命之侯凡刘氏之旧臣率度材而被用时府君方以疾退便于家居且以頥养为怀无复出处之意虽诏书搜访州司敦遣竟以疾辞不克上道常以杖履浮沈于乡里颇用文酒燕乐于朋友故与进士温梦説诗僧崇果绍休辈有世外莫逆之契药喜勿验壊梁斯及以至道二年九月三日启手足于晋陵里之第享年五十有三府君始娶王氏故户部郎中丕之女也生庆善之门禀柔懿之徳天夺其算先府君而亡有子三人长子泊今为司勲员外郎荆湖南路转运使次曰淳郊社斋郎次曰渊未仕而亡有女一人适史氏有子一人曰渭府君以长子之登朝遘庆凡四追命为尚书祠曹员外郎夫人追封临沂县太君泊娶耿氏有子一人曰彦博即府君之嫡孙天圣五年春登进士甲科今为殿中丞知并州榆知县权倅西河郡事而耿氏早亡亦以彦博预殿闺之引籍遘农坛之展礼得援恩例追封扶风县君载娶申氏封永乐县君有子一人曰彦若应进士举有女二人长适将作监主簿鞠齐卿故天章阁待制咏之子也次适进士成伟殿中丞元吉之子府君之次男淳始娶郭氏兾氏皆早亡今娶武氏有子四人长曰彦先次曰彦国其次皆幼渭娶王氏斯皆府君贻谋积徳之至厚故子孙锡羡流光之寖昌也彦博之生也后不获逮事捧遗砚以出涕瞻画像而下榻甞立侍于父叔因习闻于话言曰惟府君局量闳深性资端厚信行着于乡党仁爱洽于族姻希蜀严之沈防达羲易之素履善教诸子俾绍家声甞曰扶阳之门满籝非寳刘氏之室七业俱成吾素志也尔曹勉之惟以清白传家不以业产为事识者以府君为林宗干木西河之后出也所不至者夀尔府君弃代之年权窆于里第之西原今嵗在作噩利即真宅即以明道二年十月十七日已酉得吉卜于灵石县之孝义原祖母临沂太君先塟于介休县之西原陪祖考之旧封松槚美茂不复迁祔从古礼也礼曰铭者称先祖之美旌孝孙之心也庸刻沈础以识佳城铭曰
　　王父之徳柔嘉维则行有枝叶信着金石州党胥化宗姻是式跌宕文石防泳典籍美璞中存含华内蕴道屈当世庆流后昆祠曹追命宻印推恩山南峙汾流东濔于嗟佳城兹焉宁止圆石勒铭徽音无已









　　潞公文集卷十二
　　钦定四库全书
　　潞公文集卷十三　　　　宋　文彦博　撰杂文
　　座右铭
　　夫圆首方足肖天地之形是为最灵也褒衣博带慕圣贤之道在于笃学也噫世之冠章甫衣逢掖而为儒者可胜道哉其庶几于道则无率皆舍本趋末屑屑于章句间利目前之利语乎道则何其辽哉夫人之常情孰不欲达舍道而进则君子不为也然而道有消长时有遇否所以才有余而功未着业未半而勲巳百者有矣而昧道寡识者则其得与失孰贤也荣与辱孰珍也曾不知齐景之有千驷不若顔子之曲肱董贤之为三公不如扬雄之执防故云不以其道得之勿处也昔我先师厄于陈蔡召子路而问曰诗云匪兕匪虎率彼旷野吾道非邪吾何为至于此子路曰意者吾未仁邪人之不我信也意者吾未智邪人之不我行也子曰有是乎由譬使人而必信安有伯夷叔齐智而必行安有王子比干复问子贡子贡曰夫子之道至大天下莫能容夫子夫子盍少贬焉子曰赐良农能稼而不能穑良工能巧而不能顺君子能修其道纲而纪之统而理之而不能容今尔不修尔道而求为容赐而志不远矣顔囘入夫子又问之囘曰夫子之道至大故天下莫能容虽然夫子推而行之不容何病不容然后见君子夫道之不修是吾丑也夫道既巳大修而不用是有国之丑也夫然则君子之于道夷险不易其操焉仆又尝病世之人其学未得其髣髴即饰虚誉以夸愚俗时小有所长又自虑时之不知也必欲家至而户晓焉呜呼何反夫先师所谓不患人之不我知之言乎又独老氏所云自伐者无功之言乎夫鼓钟于宫声闻于外又何必其然也昔胡威父子俱以清廉著称晋武帝问之曰卿之清孰若父之清对曰臣不逮父远矣臣父之清恐人知臣之清恐人之不知也如此则自耀者不必为优自晦者不必为劣崔亭伯所谓呌呼衒鬻县旗自表者非隋和之寳暴智耀世因以干禄者非仲尼之道又曹公云行而自炫者女之丑行也夫兰生深林不为无人而不芳凤翔千仞览徳辉而乃下则君子藏器抱道与时隠显何患名声之不闻爵仕之未遂乎又尝患士之多上人而自大者殊不能景行先哲见贤思齐而乃与常辈角其才智自以为能此又见其愚陋褊廹之甚也深不取焉古语有云可为智者説不可与愚者道苟非其人即不如守吾之黙也士君子既能以道自处复去自贤之心加之以远识清鉴襟度夷旷为儒之美复何尚焉苟不能尔则徒有章句薄才小巧终不能禆儒行之万一亦与夫刀笔小吏无有异也虽复顶儒冠衣儒服且不可逃诗人彼其之刺又何施面目于士林间乎仆每读唐相郑公余庆传观其行事有古人之风真君子之儒矣砥名砺行谦卑自牧践歴防省以蹇谔闻侃侃于公卿间未甞俛仰媚于一人必以其道只事四朝出入将相逮于晚节不渝素行可谓以功名终始者矣然而当时议者谓沽激尚未以全徳许之噫士君子不达即已苟达焉可不益思慎其名检乎进思尽忠退思补过夷险一致终始不渝不尔即得为荣阳公之罪人斯幸矣昔扬子云解客嘲班孟坚答宾戯崔骃达防张衡应问蔡中郎之释诲郄秘书之释对皆所以矫厥俗而旌厥素焉仆非能编徳于数公也但述于翰墨志之座右庶几乎自勉者而已将广崔生之铭焉因为座右志云
　　题裴晋公画像讃【并序】
　　尚书郎武功蘓才翁得裴晋公画像于大资政富公谓与家藏旧本正类因以相示予尝谓裴公自题冩真讃有灵台莫状之句意公负其所蕴谦不自言俟他人发明之而当时多嫉公勲徳或云平蔡者愬公何与焉又逢吉党谬为谣言以倾公独赖正人讼其诬枉仅免于祸虽宗闵素出其门犹憾不引为相挤公于梁则于其时孰肯扬公之羭后世史官于公无嫌追书公美近乎实録噫岂羣邪丑正见抑于当时耶将贵远贱近人之常情耶予仰公之风覩公之像因原公意辄续公讃绘事虽巧传神冩照公之灵台孰观其妙灵台崇崇含和处中经始勿亟积善累功贤人之业仗义资忠人不我誉吾不为沮人不我毁吾不为喜窃揆公意如是而已
　　慈照大师真讃
　　嘉祐中余保厘洛师屡游阙塞始见幽公于寳应精舍聴其言简而诣覩其相静而定又其朋智渐法薨之秀也亦谓余曰幽公博通教典潜悟禅那苦行精进为流辈所推余后数与之谈渐之言信伊西竹坞积庆兰若爰集浄众日严钟梵以奉先公之卜宅幽公乐是胥字惠然肯来亦既宴止遂有终焉之志未几寂化其徒悲涕慕思图形瞻礼以永归依谓余为大檀越来乞讃云师行维幽师心为寂就名观义循理索迹性相皆空了不可得胡为形容设色之工即空即空传冩无穷四众瞻仰悚然信恭
　　题宋宣献书帖后
　　宣献公文学徳望为一代宗师顷年甞游公藩误防与进一日延食于春明东阁示予兰陵萧城书且曰名笔也乃知公之行笔类萧今观此小楷二轴精劲有法远出前辈追惟东阁眷与之厚不觉然熈宁九年六月二十四日北都善养堂题








　　潞公文集卷十三
　　钦定四库全书
　　潞公文集卷十四　　　　宋　文彦博　撰奏议
　　奏为修开先殿乞循制度事
　　臣某昧死谨防上皇帝陛下臣某诚惶诚惧顿首顿首臣闻狂夫之言圣人择焉臣遭逢圣神敢献狂瞽伏惟天地之大徳特贷钦钺之严诛则防臣幸甚臣伏覩今月十四日诏书太平兴国寺僧绍宗縁化修葢外所有太祖神御殿令三司差系官工匠重修又云庶重修于宏丽获时荐于芬馨有以见陛下奉先思孝之道高出百王复又尽给国财不烦民力此乃陛下敦崇俭徳勤恤民隠之意也天下幸甚臣切以载营寳殿严奉圣容仰伫灵游是为别庙臣闻清庙之制理在去华茅屋采椽本贵乎克俭丹楹刻桷乃讥其崇侈汉书艺文志曰墨家者流出于清庙之官是以克俭由此观之则清庙之尚俭明矣臣伏恐监工之官未详诏防惟务宏丽不稽典故乖清庙尚俭之文累烈祖恭徳之美臣伏望申勅有司凡所营修循以典制经始勿亟必顺天时臣按月令云孟春无聚大众孟夏无起事工又曰孟冬可以造宫室皆不欲妨农事而违天时也臣窃计今之力役固应不减千夫虽用官工不妨民事然而聚大众起大功作事不时恐乖令典伏望预计徒庸渐储材用俟良月而兴作亦不日而考成神之格思宜锡纯嘏臣又风闻羣僧籍籍道路云云皆谓既建太祖神御殿庭则本寺佛殿钟楼即应次第官修事之然否虽未审知臣忝陛下风宪之任为陛下耳目之官苟有所闻理当先事言之庶几上达宸聴葢欲杜其萌渐臣伏覩景祐三年八月十三日所降圣防云太平兴国寺佛殿钟楼并戒坛院舍宇等官中更不修葢令开封府及僧録司告示僧俗诸色人并许縁化钱取便兴修明命既行远迩胥悦皆以谓陛下省不急无益之务轸爱民节用之心自后巳有僧绍宗化钱兴修渐成轮奂臣伏虑羣僧党扇希望官中兼修佛殿钟楼不复化縁营造伏乞申举景祐三年先降圣防其兴国寺佛殿钟楼任令僧俗縁化兴修所兾絶其希望之心固其縁化之志况佛寺者非急之务何须速成国帑者有限之财不可虚费景祐中昊贼未萌逆节朝廷未议兵事尚且爱惜用度不修佛舍今则戍重兵于西鄙一日之费何啻千金苟旬时之间昊贼之首未即枭于藁街臣恐事边之费未免重困于民臣愚以谓宜节营寺之浮费以济偹边之急用邉既实则狂冦何忧乎不殱刍荛之言愿赐详择干冒天聴臣无任进退屏营之至
　　乞令审官院选差防边州郡知县事【康定元年】
　　臣伏见西边用兵缓急有民间科率应副军期全借州县官吏必得其人臣欲乞应是陜西河东近边及当路县分自来只差县令处乞令审官院并选差有心力干事京朝官知县如本院阙官差注即乞外移合入西川官充兼有流外官见任本县簿尉处亦乞令流内铨选差有出身干事选人充逐县簿尉所贵缓急之间易为集事凡有科率必得均平则人户安居不至劳苦
　　奏乞主帅便行军令后奏【康定元年】
　　臣闻穰苴出师首诛庄贾孙武教战先斩爱姬当事而行未甞禀命葢将权不可以不専军法不可以不峻兹所以攻必克而战必胜者用法严也自古有将权不専军法不峻而行师必胜者未之闻焉臣切闻去嵗以来用兵西鄙或禁军小校临阵而先退边垒偏师望敌而不进而统师之臣即时不行军令悉以事状上闻皆令隣郡置狱取勘下法寺详案定刑臣以谓失阃外之制隳军中之令临事不防禀命不威岂曰军容同夫儿戱复恐推勘之际据引枝蔓萌其苟免之心奏报之间淹延时日启其幸生之路纵不至此亦慢令稽诛无以励众乃老师骄兵之也臣不知朝廷所用将臣必欲不令専制悉上禀于宸算乎复不知将臣不能用军法皆取则于朝廷乎傥朝廷用将而不令専制则臣所谓失阃外之制矣古之遣将也君推毂而命之曰阃以内者寡人制之阃以外者将军制之此非徒然也葢委任责成之道不得不重今而多轻之故臣所谓失阃外之制矣苟将臣不能自用军法则臣所谓隳军中之令矣人之常情孰不畏死敺亿万之众冒矢石之冲刑之不严何以督战兵法曰畏我者不畏敌畏敌者不畏我岂非严刑故对敌而伍中有不进者伍长杀之伍长不进什长杀之夫以什伍之长尚得専杀而统帅之重不能诛一小校以厉士卒臣以谓隳军中之令矣议者或曰今所遇之冦未为大敌所兴之师未至深入军中之法未可専用将校有犯所宜奏裁苟如议者之言臣以为过矣冦非大敌兵未深入尚且狼狈先退逗挠不进傥遇大冦深入而将校有犯必须上闻则穰苴之戮庄贾非大敌也止于防军而后期孙武之斩美人非深入也惟以习战而众笑戮其君之宠臣爱姬亦未甞素禀而先启终于齐师胜晋呉人入郢孙武穰苴皆为名将者委任専而法素行也以区区霸主犹知任将之道岂巍巍圣朝不及于是且国朝着令凡禁军将校有退奏裁此则施于平居无事之日边州守戍近郡屯聚则用之可矣今昊贼乱常蜂虿有毒防邉之兵逾数十万将权不専军法不峻则何以御之臣伏望陛下出自宸断稍假将权凡有偏裨小校临阵先退望敌不进如此之类罪犯灼然但合该军法者不须置狱并许本部统帅对众便行军令讫然后奏闻如此则师旅畏威进退从令或守或战必有殊功兵者国之大事陛下居庙堂之上与宰辅大臣计之审矣岂容疎贱辄有轻议然臣承乏宪署职左司聪苟有见闻安可缄黙陛下勿以臣之此言徒习老生之常谈耳遂忽而不省臣熟思之任将治兵之术何莫由斯道也愚者之虑幸赐采择干冒旒冕臣无任
　　乞河东依陜西例防强壮【康定二年】
　　右臣于去年二月初曾上言乞于河东路每三丁防一丁充强壮缓急为守御之备自后朝廷差吴遵路等于河东路防差到强壮共一十四万三千余人内十三万三千余人是主户九千余人是客户是皆两丁内防一丁充强壮臣遍巡歴到诸州军切见所防到强壮太多而不精兼颇妨夺农事臣检会咸平中曾降勅防差强壮本路除晋绛慈隰麟府六州不防差外共防差到强壮四万四千余人今来虽添晋绛慈隰四州防差强壮即比咸平旧几及三倍况本路主客人户共三十一万三千勘会才及陜西人户之半昨来陜西所防弓手只十万人以此况之即河东所防集太多而妨农也臣欲乞依陜西体例每三丁防一丁充强壮犹可得八万余人所贵务农作者不致妨废习武事者颇得精専如允臣所奏更不行钞防丁口数目而去留之并不搔扰动众谨具奏闻伏勅防
　　御前劄子【庆厯四年五月】
　　西界虽累曾差人请和近却不住据延州及环州等处奏称贼马入界作过虽逐度逼逐出界及杀夺到人马切虑贼计多奸且以通顺为名迁延至秋别图大举今来已入夏月边上须是早作准备仰文某更切体认今来已是夏月去防秋不远如边上有应干守御未备事件并仰疾速究心处置早令了当免致临时仓卒悮事此劄子亲自收掌不得下司付文某四月二十四日
　　答奏
　　臣准御前劄子节文西界累差人请和切虑贼计多奸且以通顺为名迁延至秋别图大举令臣体认今来已是夏月去防秋不逺如边上有应干守御未备事件并仰疾速究心处置早令了当免致临时仓卒却有悮事者臣职在疆埸日料贼计虽闻累有归顺之情深虑必是迁延之计圣虑所及宸算无遗臣惟知夙夜防虞常若冦至不敢终食之间懈于为备但患才拙不能上副倚寄致烦圣念屡赐戒励内省不称伏増惶惧本路沿边要害城壁楼橹自去秋以来增修各得完固以至甲仗战守之器添补并及分数臣今一依圣防丁宁更切躬亲检阅守御之备训士养马磨砺兵器及遍指挥诸塞增葺城壁战守之具及更差官分头防检比至防秋委得不悮大事
　　乞复昭化县驿程【庆厯六年】
　　去年臣僚上年减废利州昭化县驿程臣闻行路之言皆为不便臣昨亲自经由相度诚为不便昭化驿去利州虽近又因东有桔栢津大江之阻西有木瓜原重山之险夏秋二时雨潦留滞行役之人进退无据古来置驿良因于此今既废驿即经过使命不免褁粮留宿其如过军稍多即宿食有所阙乏臣欲乞依旧驿支给券料所费甚少所济则多取进止
　　乞选差川峡州郡知州【庆厯六年】
　　臣切见祥符中先帝轸念川峡逺民精求循吏以为审官院依资次差移官员多不得人故特颁诏书令冯拯以下各举川峡知州通判臣切以西川近年以来生齿繁庶比祥符中数倍全借长吏安辑稍不得人即烦朝廷西頋臣以为川峡知通若尽须举差恐难得人所有益梓利三路内卭蜀嘉眉彭汉陵绵果阆遂合剑州兴元府十四处户口繁多屯兵稍众所有知州知府臣欲乞今后令审官院拣选差官须是歴任内无私罪升朝后有举主年甲未高者方得差任如任内别败阙得替日与先次优便差使或别有殊尤治状灼然可验即升陟酬奬所贵远方得人兼举先朝故事取进止
　　乞诸州供钱拨充交子务【庆厯六年】
　　益州交子务所用交子嵗获公利甚厚复又民间要借使用葢比之鐡钱便于赍持转易近因秦州入中粮草两次支却六十万贯文交子元有未封桩见钱准备向去给还客人深虑将来一二年间界分欲满客人将交子赴官却无钱给还有悮请领便至壊却交子之法公私受弊深为不便伏乞朝廷指挥本路转运司于辖下诸州军内毎月须管共收聚诸般课利钱三五万贯拨充益州交子务准备给还客人交子钱免致向去壊却旧法官私困弊取进止
　　乞罢将校举留【庆厯六年】
　　唐末及五代已来方镇守臣毎有替移或召赴阙其间倔强武臣多是妄托军情不时受代因致防扈国初惩方镇之弊尽去此态禀朝廷进退约束无敢违异臣窃见近日以来防邉征镇揔兵帅守累有本辖将吏例状举留者此风不可启其渐欲乞下诸路转运使今后更不许诸军将校使臣等列状举留本辖帅守取进止乞封示两制等议泛使事文字【庆厯七年】
　　今月十七日崇政殿防赐圣问以北邉泛使忽来恐有邀求之事深可预防作何回报切以镇抚四夷宰相之职以臣之愚短待罪宰司不能有所建明以致上烦宸念然臣自闻北虏聚兵云朔及闻有泛使来告西行夙夕深思多方迎料但不欲先事张皇预有泄漏恐非示以闲暇镇静之理须虏使之至万一妄有邀求或即别懐狡诈则臣之思虑有素可以随宜裁制臣今虽与陈执中等同署奏状上答圣问示不敢周悉开陈以节假开日细具面奏兼臣两日以来密探外议皆云朝廷百僚只为议泛使事传闻外方深似不便或恐学士已下进日议状论泛使事乞令左右封收密示两府免致漏泄传布中外谨具奏闻谨奏









　　潞公文集卷十四
　　钦定四库全书
　　潞公文集卷十五　　　　宋　文彦博　撰奏议
　　乞差嘉眉益利屯兵救应淯井监更不差秦州兵【庆厯七年】
　　臣今覩梓州路奏称淯井监夷人作过事体不小乞依庆厯四年例于秦凤路差发兵马赴本路救应事臣勘会庆厯四年夏泸州界夷人作过是时臣任秦凤路都部署经畧等使准朝防令臣发禁军两指挥赴泸州救应臣以秦州去戎泸四十余程地远必赴救不及枉有拖曳兵甲臣虽知不便当时以朝防丁宁不敢稽留异议遂发禁军两指挥赴泸州未及中路夷人果巳退去其上件两指挥兵士只到遂州驻泊是时川界州军见此兵士经过人情颇亦惊恐兼为遂州官吏不晓军政不能平心抚驭动有猜忌几至生事臣知益州日鉴此举动之失曽具利害擘画开奏以谓戎泸些小夷人作过只是本处白芳子弟及宁逺兵亦自可御遏若贼势稍大则计会梓防益利两路就近差兵甲可以讨撃葢蠢尔小蛮来则御之不可穷其窟穴岂烦逺自秦凤兴师空自劳兼恐别有惊扰况嘉眉州皆是益利铃辖司屯兵之处若发兵救应乘舟下水不三四日便至泸州赴救之势最为神速臣之奏章必枢府可以覆视伏乞更不自秦凤发兵只令速计会益利铃辖司相度量差兵甲由水路赴泸州策应甚为允当取进止臣比欲假开日面奏又恐枢密院以梓州
　　路所奏急切已入文字乞依所奏须至先具此奏闻
　　乞下田况选择官兵使臣揔兵赴泸州仍令禀梓州路官指踪事【庆厯七年】
　　臣伏见自去秋已来日官所奏星文变异皆云蜀中稍须防备近覩梓州路所奏淯井夷人作过若只是十州五团夷人即计其事体必不致大本路便奏乞自秦凤发兵救应臣却恐因此张皇别致生事兼庆厯四年自秦凤发兵往彼不惟无益于救援而几乎别生他事臣鉴此失遂于前日奏乞不自秦凤发兵只委益利钤辖司相度就便发兵伏闻已依臣所奏欲乞更速下田况令选择官兵使臣搃领赴泸州每事令禀梓州路官指踪不得辄分彼我致有不和取进止
　　庆厯四年秦凤所发兵到遂州只为本处兵官不能平心抚驭事分彼我以致军情怨愤
　　乞早罢兵招安夷人【庆厯七年】
　　泸州土风瘴毒至春夏尤甚祥符二年秋夷人作过官军讨伐至次年正月诏曰泸州三月即苦瘴毒如戎人尚敢旅拒量留兵阨其险路令孙正辞等自二月领兵分屯近郡臣以谓今来已是三月本土气方恶乞宻谕本路兵官转运使早令依常例招安打誓了免致迁延瘴疠之地人心不宁兼祥符中孙正辞等以蛮事未了奏请添兵真宗以边徼穷僻供亿非易不许其请仍诏正辞等如蛮人不受招安已经诛翦畏服勿穷追之又以丁谓招抚防州令防血为盟刻石柱为记事付之及令责招安小校云若夷人安集则赏否则部送阙下未几夷人果就招安悉皆平定臣作益州尝询采戎泸事体多云本处招安将甚有狡猾者平居无事则间谍夷人兴起事绪意在差使招诱率皆迁延玩冦即所利甚多官吏乍到或上下防蔽不知其奸臣欲乞令本处兵官一面用兵威迫脇诛翦更须督责招安将用心招诱早令安集免致宿兵生事取进止
　　臣以夷人作过虽不大其如西蜀久安若用兵多日恐别生事
　　乞亲平贝州【庆厯七年十二月】
　　臣立朝最孤特蒙陛下防擢俾与大政内省叨冒何阶论报今覩贝州妖贼婴城已逾旬日近差明镐往彼经度必应非久平定万一更致迁延未即擒戮朝议以北都地重未欲令昌朝亲去贝州处置军事陛下若不以臣非才乞赐驱防上禀睿算庶几早平妖孽况臣累经邉寄久在兵间理合请行不敢缄黙
　　又
　　臣以贝贼婴城已逾半月遂不度愚懦辄敢请行少图报効上寛宵旰伏防圣慈保全孤拙未赐允俞仰戴洪私感极以泣臣每见贝州事宜文字逐时与中书枢密同共商议从长施行遇假故不入偶有所见遂入劄子奏闻愚者千虑粗伸禆益如或更数日间未见平贼次第伏望采臣前奏如或可行只乞出自宸衷取进止臣先奏劄子防圣恩不令降出后日入对不敢面谢此劄子亦乞留中
　　御书批答诏
　　卿所乞往彼知卿报国忠孝恐比并中书宻院臣僚虑别有毁谤与卿不便文字不欲降出如有所见逐旋宻具奏闻
　　徼纳贝州宣勅【庆厯八年闰正月】
　　臣昨奉差充河北宣抚使令臣自赍宣五道到贝州相度合勾抽狄青替王信即发付上件宣命臣至贝州相度得更不勾抽狄青所有宣五道今欲送枢宻院收管毁抹取进止
　　乞继上奏封细陈事理【庆厯八年】
　　臣读唐史见白居易为翰林学士因事进谏语甚切直宪宗不悦谓宰相李绛曰白居易小子是朕防擢致名位而无礼于朕朕极难奈李绛对曰居易所以不避死亡之诛事无大小而必言者葢酬陛下防擢耳陛下欲开谏诤之路不宜阻居易之言宪宗曰卿言是也由是言多聴纳臣以居易被宪宗防擢才为学士能尽忠极諌以报恩遇而况臣非才寒进孤立无党独防陛下误聴特力防擢位至宰相犬马之诚坚于报主然自待罪两府已逾二年畧无谋猷上禆神圣虽则日奉天顔常亲黼座所奏覆者率多冗细事务常程文书徒烦睿聴无益治体以此为宰相职业真所谓素餐尸禄龊龊小谨而巳岂陈平所谓宰相者上佐天子理阴阳顺四时外镇抚四裔使卿大夫各得任其职之义乎房乔杜如晦唐之贤相太宗犹常责之曰公为宰相当须开耳目求访贤哲有武艺谋畧才堪抚众者任以邉事有经明徳修立性明悟者任以侍臣有明干清慤处事公平者任以剧务有学通古今识达政术者任以治人此乃宰相之禆益也比闻聴受词讼日不暇给安能助朕求贤哉斯言之责诚为至当臣毎侍丹扆累闻徳音常以求贤致治为切务推诚纳谏为至徳臣愚不能上副圣意而陛下至仁未忍以大义责臣而臣独不内愧于心乎臣复自念性本朴忠言多蹇拙幸得进对咫尺天威凡所敷陈或未详尽臣尝观唐宰相赵憬奏章欲上书论事其畧曰稽颡丹陛仰对宸严蹇讷易穷遽数难辨理详则尘凟颇甚言畧则利害不分切闻贞观开元之际宰辅论事或多上书所兾获尽情理时徳宗嘉纳之今臣之愚犹憬之志此后有面陈口奏顷刻之间或蹇讷有所未尽事理有所未周即欲继上奏封细陈理道上禆睿圣访纳之勤下尽防臣区区之蕴因不敢妄陈偏见亦不乞留中不出惟兾圣慈特赐详择












　　潞公文集卷十五
　　钦定四库全书
　　潞公文集卷十六　　　　宋　文彦博　撰奏议
　　乞知县县令不得闲慢公事差出【庆厯八年】
　　县令为亲民重任旧制不许差出葢虑妨阙政事近嵗以来诸路职司官多是将闲慢公事托以为名差遣出入颇妨本县民政大抵皆是自便私故或即避见本任繁难朝廷累有约束未絶其幸臣欲乞今后知县县令除许差推勘重难刑狱及应副军期差使或权知繁剧郡县外更不得以闲慢公事差出仍令今后凡差出知县县令并须依旧例具事由奏知如差讫不奏或依前以闲慢公事差出知县县令其所差职司官吏并从违制分数定罪被差之官亦行防罚所贵县务别无妨阙民政得以修举取进止
　　此事最闗民政承前虽有约束终未絶其今乞严行指挥
　　仁宗皇帝赐手诏【皇祐元年】
　　朕据宸极之尊托亿兆之上懋谨盈成之戒岂忘励翼之懐然而监于猷为未臻古治动于精祲靡致善祥比来星文屡有谪见夙夜思省匪敢宁居葢虑徳政阙修刑赏差滥人有寃滞而无控雪之路民已匮困而无寛恤之实官局具设而职务或弛典章备存而纲纪不振科役烦重肆成暴刻军政简惰莫为经制教令轻出有所未安贤智在下遗而弗举奸幸妄求而不抑惠泽旋壅而不流有一于兹足戾和气朕深惟庙社之重只荷祖宗之承钦畏天命询勅人事嘉与近辅交修儆阙庶答灵戒以底休平宜令中书门下枢宻院将此十二条于军国庶务中推求实事有合更张振举者宻具条上朕当悉心详究即议施行咨尔股肱咸体予意
　　答御札手诏【皇祐元年】
　　臣等各以非才忝居大任不能禆辅圣政爕和隂阳以致星文屡有变异下饰人事上贻圣忧陛下曲示包容未赐罢免责以来効使之极言诏防丁宁睿思寛大跪受伏读兢惭失图恭以陛下尧舜用心禹汤罪已钦若天戒增修圣政弭灾召和宜集休应圣诏曰徳政阙修刑赏差滥臣以谓刑不为贵近而屈赏不可侥幸而求则无差滥矣刑赏不滥则徳政自修又曰人有寃滞而无控雪之路民已匮乏而无寛恤之实臣以谓人有寃滞必由郡县及按察之司节级陈诉若犹未伸又许披鼔挝诉固无壅遏之理然更须州郡官吏常得其人为之伸理则民絶寃滞矣今冗费无艺国用窘乏故嵗一不登下民艰食虽欲恤之而力不足也若减不急之务罢无功之赏及兵借官吏之浮冗者稍澄汰之则庶几国用不乏则可以有恤民之实矣又曰官局具设而职务或弛典章备存而纲纪不振臣以谓为官择人不使侥幸者求而得之久于其任考其殿最而升黜之无使屡迁速易不为苟简之政则职务焉敢废弛祖宗之法备在典册举而行之似若甚易但不为权幸所挠则为至难苟上下一意守兹典章坚如金石行此号令信如四时则纲纪振矣又曰科役烦重肆成暴刻军政简惰而莫为经制臣以谓前之所陈减不急之务罢无功之赏澄汰兵吏之冗则国用不乏国用不乏则可以省科役之烦重州郡官吏常得其人虽有科役亦不至于暴刻矣慎择将帅稍假威权抚驭士卒不务姑息勿使贵臣骄将挠于其间则军政自肃而有经制矣又曰教令轻出有所未安贤智在下遗而勿举臣以谓令出惟行慎乎始出出而不慎故行之未安近年以来兹弊颇甚由议臣轻建言而须必行行之无效而终无责或虽有嘉谋而事无近效人之多言横为沮议朝廷不能持之故多中变条其事状此类尤繁举贤任官宰相之职宰相不能悉知其人但当慎择防省长官及州县大吏使如近制各举所知庶几无遗才矣又曰奸幸妄求而不抑此正今之所患臣等继日议之矣又曰惠旋壅而不流臣以谓朝廷推恩靡不下究然恐郡县之吏不称朝廷之意或逋负之物合除而未除流窜之人可释而未释如此类者更宜申明圣诏曰将此十二条于军国庶务中推求实事有合更张振举者宻具条上朕当悉心详究即议施行有以见陛下求治之心勤切之至所恨臣等空疎不能上副好问虽然敢不罄竭愚短粗有所禆然今所陈乃其大畧葢虑繁词终成虚语徒烦睿览无补大猷臣等欲将十二条事举一两条细述合更张振举事件逐时面奏委曲敷陈所兾言之必行行之必当斯亦舜禹臯陶吁谟都俞之义也臣等不胜区区圣诏曰徳政阙修刑赏差滥臣等近奏以为刑不为贵近所屈赏不为侥幸所求则无滥矣臣等请畧举一端如往年苏舜钦刘巽以进奏院赛神辄用官钱即皆坐除名去年曽奭宋永宗赛神亦用官钱其罚当与舜钦辈均而曾奭等止停见任近日史昭文以不觉察手下人吏取受稍塲钱物冲替未得与差遣寻有监稍塲官阎继隆等却为昭文所发亦是不觉察専典取受一例冲替而昭文即时却与差遣其同事冯经亦连茹牵复而继隆等冲替如故此葢昭文曽奭辈以亲近而从轻罚舜钦继隆等以疎远而受重责又去年亲事官作过皇城司官吏当坐重责然皆是近臣贵戚止于降秩补外才逾年即皆复职或更迁官往年张沔以保州及李敡事降黜数经大赦至今未复旧职言体则皇城司事为重议罪则张沔等辈为轻升擢废弃理似未均不惟刑罚失平实恐贵幸壊法臣等以谓今后用法理当振举更务均平赏典之滥则如近日司天监周琮李用晦止以选课日辰便乞转官任子医官别无劳绩妄乞额外转迁如冯琦潘象蘓惟和沈遇明之辈赖陛下圣防皆与裁抑然未悉如先朝之制及前后条贯更欲申明遵守圣诏曰人有寃滞而无控雪之路臣等谓人有寃滞必由郡县按察之官节级陈诉若未申雪又许检鼔院挝诉计无壅遏之理今欲更敇约转运司提刑司凡有理许并令仔细究详如事理稍渉寃枉即选官就近覆勘勿令烦扰淹延免致贫穷无资不能诣阙者抑而无告圣诏曰民巳用匮而无寛恤之实又曰科役烦重肆成暴刻臣等以谓国用窘则科役烦科役烦则民困匮民力既困国用自乏虽欲恤民不可得已臣等请言其国用窘乏之由恭惟祖宗以来置兵与吏及赏赉赐予皆有定制量入以出故财不屈乏自康定用兵之后添募新兵几四十万数年以来虽逃亡减废之外犹不减三十余万毎嵗所费衣粮钱物等共约三千万贯匹两石束赏赉之数不在焉兼自庆厯二年后来添给二虏金帛每嵗共四十余万匹両加以频遭水旱复除租赋则国用不得不窘故国用窘则科役烦科役烦则民力困今将恤民之困穷寛民之科役正在省冗费而已省冗费之大者在减冗兵臣等巳甞奏述欲于今冬别立防兵之格宻降付逐路转运使俟至春首依常年例计防帅臣同共依新格择选老弱以减冗费其次则罢不急之土木停无功之赐予抑侥幸之求请省员外之冗官衣服用度务从敦质多方节约诸事简俭年嵗之间渐期足用国用既足则科役不烦则是恤民之实矣圣诏曰官局具设而职务或弛典章备存而纲纪不振臣等以谓官得其人职务自举选才任官正是臣等之责若官须择人不甚拘以资地事须责实当时校其殿最三载考绩必行黜陟百官修饰孰敢懈弛臣等请畧举其只如省府之官及外计之任近嵗以来迁改颇速有如假道岂暇举职所以务为一切苟简之政而职务不得不弛臣等欲乞更颁诏勅约束中外之官必须二年之外方许迁替考其殿最而升降之若特勅擢才则不在兹限所谓典章者朝廷之大法祖宗之旧制举而行之执而用之岂有纲纪不振哉葢近嵗已来縁贵幸之臣堕大法壊旧制者多矣臣等畧举其尤者祖宗之制官有定员今员外而置官者多矣如勾当皇城军头司及医官使副之比是矣又俸禄之法各有定制等级赋与固不可差今则有任观察使而请留后俸者如此之类其徒实繁臣等欲乞今后更不溢旧额而置官逾本官而受俸一守祖宗旧制不为贵幸所侵则纲纪振矣乞特颁一诏勅处分圣诏曰军政简堕而莫为经制臣等甞谓慎择将帅不务姑息勿使贵臣骄将害之军政自肃矣圣诏曰教令轻出有所未安臣等甞谓慎乃出令令出惟行若轻出之必有未允则数易屡改此为政之大若近日钱令盐法为不细而建言者谋之不臧有责此所以致轻改作而易受也往年建言诸州招刺义军去嵗却拣配诸军人心骚然其始不能详慎致不数年便有改易臣畧举此数条葢事之稍大者圣诏曰贤智在下遗而弗举臣等甞谓举贤择才辅臣之职辅臣之不能悉知众才惟当慎择台省长官州郡大吏使如近制各举所知庶几无遗才矣然臣等敢不益励蠢愚博求才智将期得士之美上副任贤之心诏曰奸幸妄求而不抑臣等以谓近臣贵戚医工卜祝及诸司人吏因縁请托妄求防劳希求内降如此之类尽守旧制一切裁抑则官邪之蹊可以渐塞圣诏曰恵泽旋壅而不流臣等尝谓凡有推恩靡不下究犹恐州郡之吏不称朝廷之意或逋负之物当除而未除流窜之人可释而不释臣等欲乞应经前年大赦合放负欠物色如省司以未见保明文字州郡以未受朝省指挥至今尚行催理者速令勘会依赦蠲除编配之人除属拣选路分外有已经量移情理轻者令具元犯奏闻防详依赦释放取进止







　　潞公文集卷十六
　　钦定四库全书
　　潞公文集巻十七　　　　宋　文彦博　撰奏议
　　乞令团结秦凤泾原畨部
　　臣切见秦凤泾原沿边熟户畨部比诸路最多至秋成以来禾稼牛羊满野以致饵冦诲盗臣乞下逐路经畧使每至秋成以前散差得力知畨情使臣牙校赍畨字委曲晓谕部族逐急早收田稼凭附险固窖藏斛防收拾老小牛羊为清野之计其强壮人马各令常切团结探畨冦若来钞掠量力御敌取进止
　　乞指挥诸路帅开报事宜
　　臣切见西人康定庆厯中每犯邉即于诸路各张声势务欲牵制疲汉兵其实入冦即并力从一路而来故邉兵常苦寡少分布不足臣欲乞严切指挥诸路帅臣每探得事宜更相开报尝须各作出师之备先为牵制贼势庶几贼兵亦自后頋不敢倂力専从一路而出取进止
　　乞令边帅练兵约束诸将
　　臣切见自庆厯初陜西四路之兵逐路始分数将毎将马步不下三二千人各有训练务要精熟兼得兵将相谙使唤之际尽知人人所能则鲜败事近闻诸将多不和同大帅罕能统制教阅部分各立异见寛猛之节不得中道狥情敛怨由此而生师克在和有异于是伏乞严戒逐路大帅讲求军法精加训练约束诸将务在和同兵声稍振邉冦自畏取进止
　　旧法逐路分诸将者葢欲居常则兵将相谙临敌则指纵如意小警即量遣一将而出稍重即又加一将或嵗月更畨出屯外寨若遇大敌即诸将尽合为一军大帅亲揔而节制之此制军之法颇得其要近时兵官多不原本此意欲罢旧制乞朝廷详察
　　奏西界事【皇祐五年】
　　臣近准枢宻院劄子节文秦凤路奏探得西界首领王罗杨诰部领人马于闰七月十四日夜往干州堡放箭当夜却囘见在吹籛谷住坐所据上件事宜干渉夏国画时要人处置臣勘会干州堡去古渭州不远切虑昨来添修古渭州之时西界妄有词説意在阻挠臣欲乞令枢宻院检会自古渭州以来如曽有西界文字及昨来传求往秦州始末一宗文字尽劄録付臣所贵细得防详取进止
　　乞差译语官
　　臣切见秦州每有畨部过陈畨事及口説事理只凭本州逐塞引领译语官繙译其间多是囘避事理改易情状畨部汉官各不知觉縁此欺致失畨情臣切虑今秦州有属户畨官知臣致任乞来公参或陈过畨字若只凭本处引领译语官恐依前欺罔乞于泾原路译语官内抽差二人于臣处只应准备牙换繙译以防奸取进止
　　奏陜西铁钱事【至和二年】
　　陜西私铸铁钱虽严行禁捕抵法者甚众终不能止絶葢以铁本至贱获利甚厚以致见行钱货薄恶者多物价増长稍禁行用或令拣选即市井嚣然买卖难阻其已极须当制置若便变钱法即恐未能徒成惊扰不若使铁价増贵即私铸无利薄恶之钱亦将镕为器用自然百物价平民不犯禁欲乞令陜西转运使依河东路事体擘画权住铁冶三五年或恐伤冶户即官摧数年增起铁价公私有利钱法平定即弛铁禁议者或虑铁贵则农器鼎釡之属民家乏用此必不然且农器鼎釡民家各各素有之物非日日市易而用或破碎即故铁尚在创买者亦少设有小害须从大利乞早赐指挥陜西都转运使疾速相度施行
　　奏理正衙前事【至和二年】
　　臣昨在陜西访问民间甚苦者里正衙前里正法用第一等户乡狭户少者至差第三等充是致差定之时更相糺决禁系追呼动逾嵗月校计家资纎细不漏至于食器甚贱之物估直为业及充衙前借为抵当主持塲务稍有欠折则竭产偿官犹不能足欲令陜西都转运使相度辖下州县有乡狭户少处将比近三两乡合差一里正即可选力及人户充役且不致差遣频并庶寛民力况目前累有上言乞尽罢里正者今以三两乡合差一里正事亦酌中
　　奏陜西衙前押木栰纲【至和二年】
　　陜西衙前最苦者押木栰纲无不被刑破产臣在永兴令通判职官周询其皆言每嵗春初方自朝省分配到合要木植比至收买系栰须及夏末以来仅得办集正值黄河水泛涨之时常有飘失其劳苦费用动逾数倍遂擘画于年前冬初沿河出木处县邑官置买木场先勘会省转向前分配文字约度常年须合应用木植预前收买如法安置比至春初省司配木植文字到来量事添备便可系栰趂四月间水势平缓之时驾放赴下纳州军极甚省功减费此只是永兴军一处通判职官等已如此擘画其余沿河出木州军未曽行遣欲乞下陜西转运使更相度经久施行
　　奏永兴军衙前理欠陪备【至和二年】
　　臣见永兴军枷固衙前催里欠折官物者不少遂一一根问多是主管仓场馆驿清酒务之属迹其欠折之由悉非侵欺盗用皆因陪备不充官中又不与体量处置如清酒务年计出卖煮酒而官不给煮酒柴或量给而用不足者般请麴未合使脚力及诸杂琐细用具尽令衙前専副陪备又仓场贮纳只令専副自办铺衬之属馆驿当东西大路使命如织供应馆券多要本色省估之外亦是専副陪备被刑破产率由于此凡此数事惟永兴军方令官自擘画粗有条理稍纡衙前欠折之苦其余州军亦乞更下陜西转运司体量施行
　　已上件事臣在永兴日与傅永田京等方欲商议节次施行值臣被召赴阙切虑中辍故乞举行
　　奏王安论亲事官张贵事【至和二年】
　　臣今日酉时准内降劄子为王安所论事实有刀称在角楼下埋藏为日晩欲就来早监取又恐隔夜人惧罪藏隠如何臣早来读王安首状内言张贵称有刀埋在东北角楼下切恐有干连人惧罪隠藏欲乞差稳审内臣一名今夜且于所指通埋刀去处侧近别作勾当名目觉察或令宻使人巡觑照望至晓必不至别有擅去发掘亦不至张皇惊扰乞令勘官陈旭子细审问张贵所埋刀去处疾速奏闻兼臣早来详王安状内张贵称已结连得三十人寻有劄子令军头司官员如获张贵先且取问除见今指名收捉共七人外更有徒党即就便逐急收捉免致走漏更乞下陈旭切推问张贵如实更有徒伴即宻具姓名疾速闻奏

　　潞公文集巻十七
　　钦定四库全书
　　潞公文集卷十八　　　　宋　文彦博　撰奏议
　　乞令诸路择机宜官【治平二年】
　　臣切见诸路机宜司文字繁多所系至重主管之官往往不先时检阅详熟遇有急速应答外界文字或处分军中事宜致有差悮未当臣欲乞遍下诸路帅臣令掌机宜官尽将本司前后所授宣劄子不下司文字并军中前后行遣处置事状一一分门编类排置册封掌遇有应报外界文字及处置军中事宜参详检会不致差悮所有掌机宜官亦乞令帅臣慎择奏举取进止
　　条奏薛向利害【治平四年】
　　臣被防令防薛向所上疏并邉陲利害具可否条列録进入臣详观向之所陈大要有五其一任将帅以制其冲其二亟攻伐以罢其敌其三省戍兵以实其力其四絶利原以其国其五慎经费以固其本所谓任将帅者朝廷何甞不慎择而重之但所择或得或否耳既得其人固当如向所论使久其任必各成効犹如前时屡迁数易虽得贤才使将帅亦难责其成功所谓亟攻伐以罢其敌者一曰先举之策以谓先发制人攻胜后发制于人攻负故欲亟肆以罢之多方以悮之二曰浅攻之策其大防欲招诱横山部族团结熟户之兵及义勇弓箭手之众侵扰贼境使不宁居将自困敝此皆朝廷素留意者兼韩琦上言庆厯初曾与范仲淹尝建此议会西人输款而止去嵗枢宻院遂与中书同议悉有成筭寻已降附逐路今録奏议进呈兼逐路之兵自来未尝精较实数去嵗枢宻院令编例官类聚得确实人数降下诸路严切训练至于部分亦有成法并检康定中诸路出师牵制之术并宻封遂帅遵守【令并本佳别録呈】朝廷处置之详殆无遗策然此举动必当其时去嵗十月臣甞上奏于先帝若谅祚果遂倔自絶于朝廷以讨伐凶渠招纳降附无所不可若犹恭顺服过即当含容所谓覊縻不絶况王者之师非不得巳岂宜轻用今向亦云若谅祚改图自新复守誓诏伏望廓天地之量霁雷霆之怒省费罢兵安邉息民天下之幸斯言是矣然于平时不可不讲议精熟一旦有隙用之无疑所谓省戍兵以实其力者其要欲省东兵之疲软拣土兵之精勤取实用损虚伪持久必胜之术朝廷近以计较逐路之兵去冗留精皆有定数俟向去春季依法料简兼去嵗不以亲卫兵戍邉此亦省兵实力之一端也又曰絶利原以其国谓朝廷嵗赐并縁邉和市一宜絶之贼势自窘矣嵗赐和市如谅祚阻命自当絶之上三策不待议论而利害可知所谓慎经费以固其本此乃方今至切之务最要讲求葢经费若简国财乃富国富即兵强兵强即蛮不敢内侮而后制礼作乐驯致太平何欲而不可今之言者不计国用之豊寡而欲轻举妄动为国生事者多矣惟朝廷审用而慎行之兵一用其费不赀苟力屈财殚虽有智者不能善其后向又以调度兵费宜以康定为鉴其言尤为切当葢康定时兵久不用人未知战上下骚然暴取横用莫知所极天下困终无尺寸之功亦可鉴矣向云自寳元初守官陜右出入兵间今又主闗中之漕首尾七年目覩心计固宜详悉其言诚有伦理然谋攻料敌老将所难兵者大事不可轻言之古人论兵至慎至重如向云取横山如反掌捕西贼若设罝掩兔谋虽可采言亦似轻诚愿慎之重之愚虑如此伏乞圣神详择
　　御批绥州邉事【熈宁元年】
　　御批今早得薛向此奏乃知彼中巳是交兵及知种谔尚在绥州未囘何故前来朝廷指挥今审量事势取舍犹未到及据薛向奏云种谔申已令折继世部领畨兵弓箭手与西贼鬭敌却不説向北人户自能捍拒必是逃窜已及分数又不云续招到人户几何度其彼中事势大叚孤弱独种谔倔强以数千之众守一空城耳于大事必以难就又虑绥城万一不守谅祚重兵蓦来冲突到时须借诸路帅臣同心虑置及据探到事宜中谅祚所防起兵数亦甚众多必卒未有期休散今虽一切责与薛向一朝失事戮之亦后时也若朝廷兼为大虑韩琦改作陜府西路经畧安抚使更不须降宣别指挥令经制四路军事既带陜西经略则自节制诸路便与改正勅文令过节便授余事面议
　　奏令陕西沿邉牒送降到畨部于宥州【熈寕元年】
　　麟府路军马司奏昨有军前杀降到西界畨部结胜欲走归西界事奉圣防结胜放罪量支盘纒结口劵转送与鄜延路经略司令保安军牒送宥州收管今来夏国累遣使诣阙贡奉如旧朝廷广推恩恕务遂物情昨来捉降到夏国人口违去本族岂无懐土思归之心宜令逐路经略司并依此送保安军民令牒送宥州收管者
　　论夏国册命【熈寕元年】
　　薛宗道至若所賷表止是吿哀别无陈诉及宗道于押伴官处别无传达言语欲令孙构因聚防欵曲间祗作巳意问之云先国主薨谢今来何人继嗣达佗若云某人继嗣即却问云是先国主之何亲【若表中已有告终称嗣之文即直便问其嫡否】云是子即更问云是嫡子否若云是嫡即与更问云先国主盛年弃世今来嗣子必是幼小佗若有对更随机问答之少间即更説与自古外国必须中国册命者方可取重于诸畨今来西夏以累世贡奉故当册命嗣子然朝廷以夏国自嘉祐以来于麟州界上掩杀郭恩及于泾原侵掠固家堡子后又于大顺城作过有违誓表如此非一以至先帝上仙不时来祭今上登极亦不入贺然朝廷曲示含容尚存事体而夏国终不省过又于去年十一月中于宁顺寨界上诱引杀害却知保安军杨定等三人如此不道今来朝廷必未肯便行封册之礼须与夏国重别商议再具誓表信约丁宁务存久逺方可商议别行封册若依前却有侵犯邉境贡奉不时岂是恭顺和好之理若宗道别分疏即随其言以理折难若云某只是賷表来告哀不敢与闻他议即且説与今来使还须是子细説与本国知委议定别具誓表来上朝廷须有商量亦是使人了事之功效也
　　奏减广南东西路戍兵【熈宁元年】
　　检会广南东西两路景祐中屯泊两路就粮本城兵三万四千余人治平三年兵共五万一千余人比景祐年多一万七千余人葢自皇祐侬贼事宜后来添屯今贼平已久岭外无事屯兵尚多况广西税入至薄粮饷不给皆向内地转输而往加以北兵往戍不习水土毎至嵗满戍还瘴死者十有三四此乃守臣务固事权兵官希望酹奬张皇边事诳惑朝廷虚屯兵甲枉费钱粮不早更张必大困检唐制岭南五府经畧守兵才一万五千余人向时亦无北兵屯戍遇有蛮事止发隣近镇兵以助攻御事定则兵还至于两汉命将自楼船下濑并为征蛮因事立名事毕即已未有久屯兵于炎瘴之地况侬贼平定之后守土者固当经度减省以寛民力复如往日平时方为了事若但因循坐视劳费岂副选任之意兼朝廷近省诸路冗兵二广尤宜裁节兼今有臣僚上言广西设官屯兵増置镇寨事甚详悉欲并下本路经畧安抚将田子细相度具擘画利害闻奏并下广东经畧使亦前项事理具本路见屯兵甲合行减省利害闻奏
　　奏雄州邉事【熈宁元年】
　　张利一等奏北界待通刺两属人户充义军至时只行公牒理办必恐不济事如北界果是刺丁手臂欲却勾追照验逐旋发遣赴唐邓等州给与田土居住或乞却于两属人户上等内拣少壮之人刺雄州义勇字已作圣防令张利一等更切宻细体探如果欲防刺两属户充义军即速行公牒以理阙婉顺争执止约况闻北界近里巳通刺了义军独迁延未便刺两属人充军乃是自頋事体行之非便故迟留未决又闻向前亦曽如此通刺寻亦中辍兼探报云恐以为名意在乞敛而已约若更以道理计术阻之事应自罢设若全不頋道理刺却两属人户充军亦于他无利止是转失人心
　　奏乞刘怤早过界【熈宁元年】
　　臣准御批劄子可据陆诜奏如有宥州人来计会刘怤过界之时须是应日令疾速如常前去若谅祚以种谔事发杀其使人即举兵更是有名万一事或不来则朝廷应期遣使往来岂是中国先生间隙臣伏详圣虑深切事机已依准即时行下延州令刘怤应日如常前去不得稽留况自古兵交使在其间蠢尔小丑岂敢轻犯王人兼于他无济陆诜此奏诚是疎濶
　　万一过虑如唐时畨贼执汉使犯邉者此亦无虑向差刘怤众谓此人坚慤有守必能自保忠义
　　论修复延州北金明寨【熈宁元年】
　　按聚米图经延州之境东自长宁塞以次带西北至徳靖寨沿邉回逺接贼界地分约七百里旧分三路中路塞门大川直至延州北至金明栲栳两寨上又分路东入安逺寨【自背水川入】北入塞门寨【自塞门川入】沿邉虽是山谷然诸处并有大路行人马有浑川塞门两川最是寛平易行大军【先朝五路八界范廷召自塞门川进军向时元昊大入延州亦自塞门川安然直至城下】故先朝常保芦闗以扼其冲要【芦闗在塞门北十五里所以置塞门者守此闗耳】自贼陷塞门安逺金明栲栳塞熟户部落荡然一空今虽复修金明寨然徒有城壁其冲要之地多陷于敌加之蕞尔州城不可不别为处置








　　潞公文集巻十八
　　钦定四库全书
　　潞公文集巻十九　　　　宋　文彦博　撰奏议
　　供取索英宗遗事【熈宁元年】
　　先帝切于求治审于任人臣等因进拟差涂官上曰朕向在藩邸每闻朝廷除官多是不厌众论朕亦以为抡选未当及朕临御以来精意求人不恡好爵今选于众方知得人颇难然随才任之使各称其职可也臣等上奏曰帝王任人不借才于已往不俟贤于将来随才任之诚如圣防
　　乞戒励诸路将帅【熈宁元年】
　　今西事方兴用兵有渐欲预行戒励诸路将帅
　　一将佐逐日公共协心讲求兵政邉事各务周知利害蕴蓄有素临事不惑则鲜有败事
　　一将佐依时躬亲训练士卒务令事艺习熟人情相谙免致仓卒悮事
　　一将佐须各熟知山川险易道路逺近敌人情状所贵用兵料敌不失机会
　　一将佐等须熟询康定中用兵次第鉴当日之失策则可以致今日之得计
　　一兵分势弱取胜必难仰本路经畧縂管熟议战守之兵各有定数兵有定将量力应敌必求全胜无若康定中累为诱兵所陷
　　一沿邉小堡寨若遇大冦不能支吾即检详前后处置临时或须并入大寨不管落贼奸便
　　一贼冦大入更相赴救或逐路牵制仰细详前后指挥处置不得至时观望不进有悮大事及不得轻有举动致有败衂
　　一常切选得力勾当事人探贼中事宜如所报得实及致官军胜捷一依前后赏格施行
　　一行军赏罚常须检详所贵仓卒易为处置
　　一所须财粮常须计会运司计置有备仍须体认邉储难得丰备不得非理妄用
　　一经畧司机宜官常须编排检详本司前后文书务要习熟齐整缓急处置报应有所依据不致差失稽迟有悮大事
　　一机宜官不得与本路兵官过从结纳及赴筵宴有妨行遣文字
　　乞禁止汉人与西人私相交易【熈宁二年】
　　检会累降指挥沿邉诸路经畧安抚使严切禁止汉人与西界私相交易博买非不丁宁近访闻诸路沿邉因循习俗不切禁止常有畨汉私相交易葢縁官司不遵守条贯明行赏罚是致全无畏避及无人发摘告陈近又闻西界不稔斛食倍贵大段将牛羊青盐等物裹私博斛斗入畨不惟资假盗粮兼妨沿邉及时计置收籴军储令欲再下逐路经畧安抚司依累降指挥施行
　　奏陜西保毅军利害【熈宁四年】
　　据泾州保毅军人户程奉先等状乞除放保毅军及乞免放送纳见钱事检会熈宁二年八月终据陜西沿邉四路经畧使与转运使薛向分析擘画到逐处保毅利害防详鄜延环庆两路保毅军皆是于人丁上防差寻并拨倂充义勇外泾原秦凤两路毅从初并于人户地畆上件差只有相承祖名元无正丁充役皆是临时众户依地畆合钱雇人充役每嵗典卖地土于契帖上开坐合着保毅分数随地推送及至应役之时出助钱数多不齐足经官理索即勾集典卖众户管认分摊极烦追扰寻牒两路保毅五千余人更不勾追只令合着保毅每一名共纳钱三贯文各于税簿内开坐合着分数随夏税只于本州县送纳见钱不得支移折变如遇典卖地土亦依分数于契内开坐如两税法割移其纳到保毅钱别作一项封桩如本路有修城或随军差役却将上件钱雇人充役即不得别将支用自行下此指挥后秦凤路已依准施行公私为便别无词讼惟泾原路据人户状称乞依旧充役免放纳钱寻降指挥例与减钱一贯每名只共纳钱二贯文去讫今又据程奉先等状乞免纳见钱及乞除放保毅军体量得自前保毅人员与逐州典利在轮差保毅在州占使因縁侵渔幸不一今欲令本路经畧使更切体量利害如果是本欲保毅人户纳钱不便即却令依旧充保毅非时不得勾抽在州县及诸官下占使除大段修筑城寨及随军搬运军须即得勾抽差役所有自前已纳不拆保毅钱具数封桩抵充和雇夫匠修完城壁
　　奏西夏誓诏事【熈宁四年】
　　夏国遣使通和今月二十三日中书枢密院同奉圣防令押伴説与西人除绥徳城界至欲令赵卨商量外余依从来蕃汉界至重立封堠掘壕堑封堠界壕内蕃汉任便樵牧耕种彼此更无所禁于界首择蕃汉稳便处置立和市许蕃汉交易汉收汉税畨收畨税商量上件了当即纳誓表降誓诏待之如旧
　　又
　　一兴置和市检会前年冬已令蔡延庆等各于逐路先次密切体问自来畨汉客旅博易往还之处相度置立和市须至两界首开置市场差官监辖畨汉客旅除违禁物色外令取便交相转易官中止量收汉人税钱西界自收畨客税利去年夏诸路已相度到利害相次便值西人于庆州作过遂未曾施行今欲重举旧议【此一篇即不系誓表内开説】
　　一绥徳城为未曾立定界至致去年修立堡铺频有交争欲令押伴説与西人同延州差去官分明标立定界至载在誓表所贵久逺别无交侵【此一节剏新须入誓表余依庆厯四年誓表誓诏】
　　一秦凤路甘谷城至治平寨通谓堡自来虽界至分明为未有壕堑以致累年频有西人侵入地分今令秦州徳顺军于本界内开防界壕所贵久逺别无交侵【此一节只是于界至内剏开界壕止欲令西人知勿令沿邉首领妄有占】
　　乞别定益利铃辖司画一条贯【熈寕四年】
　　臣勘防益利钤辖司以所部去朝廷逺承前体例事由便宜裁决所以上体倚寄之重亦以安服逺人之心二广虽亦遐逺权其事体轻重不侔均顺之事耳目未逺故朝廷择守比他蕃镇絶重举西南事一以委之庆厯六年臣知益州时属饥菑列郡多事贼盗兴起刑狱淹延事稍有疑例欲奏决臣勘防得益利路钤辖司多是承例酌情便宜区防寻曽牒辖下州军今后勘到合行奏聴勑防公案且先申当司以慿相度其间有别无疑虑或情轻法重可以末减情重法轻当从严防者率皆便宜决遣内有事状必难裁处方敢奏闻兼朝廷不以为非在川蜀甚以为便迩来事体与昔颇殊处置之间或多龃龉今本路提刑司累奏乞别定钤辖司画一条贯犹恐本路铃辖司今来依旧引用臣庆厯六年川蜀饥菑之时权宜公牒致监司官频有论列欲乞送刑法司依本路提刑司别定铃辖司画一条贯所贵经久遵守施行取进止
　　论用人【熈宁四年】
　　臣屡被徳音将来西事宁息更须精择守邉之臣积粟训兵为经乆之制此乃陛下恭绍祖宗之丕基慎守盈成之大法将欲跻斯民于富夀致天下于太平臣退思之不胜窃忭又思以虚薄孱拙不能上副陛下孜孜求治之意更増悚惕今所择邉臣虽未得周才及已试之效但思虑精审不轻举妄动以求徼幸苟图进身则已善矣复能训兵积粟节用爱民恩威兼着将使逺人懐附非但不敢侵侮而巳兹所谓长城巨屏致朝廷高枕无虞矣若一用轻险躁妄之人使之守邉为国生事以规身利则邉无宁谧之嵗兵无休偃之时中外扰然民不聊生矣臣谓有唐天寳建中之难可为鉴开元初明皇励精求治任姚宋为相驯致太平当时不赏邉功以妨生事及天寳之际林甫国忠作相引用匪人布在朝列时以承平既久才力富盛于是邀功之将务恢封畧以甘上心欲荡灭契丹剪除吐畨丧师者失万而言一胜敌者获一而言万宠锡之极骄矜遂増哥舒翰统西方二帅安禄山统东方三帅践更之卒俱授官名郡县之积罄为禄秩于是骄将鋭卒萃于二统邉陲势强朝廷体弱禄山一唱中原荡析元和中宰相李绛亦对宪宗云开元之末奸臣説以兴利武夫説以开邉天下劳役以至大盗窃发两都覆没宪宗又尝问侍臣建中之难朱泚盗据宫阙徳宗播迁梁汉致乱之由宰臣李吉甫对曰徳宗之初躬行节俭任崔祐甫作相动遵至道及祐甫殁继其任者或非其人忠谏不闻小人乗间邀功便巳苟媚当时以为河朔未賔宜用力取甘言先入主聴致惑是时国材不足赵賛司国计先纎细刻急括率京师商贾富民又諌官陈京献策税屋间架立法峻急人情愁怨遂致京师叛乱銮舆播迁实由轻用兵信小人剥下之谋以致危乱是二臣者皆愿宪宗追念前朝之失以为元【所论天寳建中事皆出唐书非臣附以臆説】臣今伏闻徳音以西事宁息之后慎择邉帅为经久之制实安邉息民之逺图乃驯致太平之长策天下幸甚然尚虑有邀功生事之将希时取合之臣潜为甘言上惑睿聴伏望陛下鉴前古治乱之由更加详察或付之外廷公议可否兼枢密院每进拟用人陛下累云某人好作事可用某人不肯作事不可用臣愚以为事有可作而不作诚为过矣未遇可作而作失其宜矣不可作而妄作非惟害事实害治道夫下之人不从上令而从上好上好是焉下有甚者且中人常情鲜克守经趋时希防从上所好则必勉强作为不计后之利害止图一时侥幸者众矣伏望陛下察其言观其行原其始要其终可行而行可作而作庶无后害比者臣以刘邵人物志进説未审陛下以为如何臣以邵之书主于察人物于任官择材之法有可观焉故其序云明王之宜玩宰相之宜览又曰人之质量中和最贵中和之质必平淡无味故能调成五材变化应节是以观人察质必先察其平淡而后求其聪明至于人主任材亦贵平淡若道不平淡与一才同好则一才处权众才失任夫一才处权则憸邪之人枉道附离而希进朋比之风扇矣众才失任则端方之士守分巻懐而思退忠正之路梗矣然则于任人求治之道必有所偏偏则必有所害传曰逺佞人去郑声夫佞者才智之称盖邪佞之人必有小小才智以饰身而干进其事君也务纳小忠兴小利以自効夫小忠必为大忠之贼小利必为大利之害苟人主不早辨之终必致于祸乱如圣人之于去佞其戒尤为深切书曰在知人在安民知人则哲安民则恵能哲而恵何忧乎巧言孔壬伏愿陛下贵平淡之道以用人使羣才不失其任推哲恵之心以去佞使羣邪不干于正尧舜所以致治而于变时雍者由斯道也臣备位枢近内省尸素思竭区区上禆圣政干冒旒冕伏严诛



　　潞公文集巻十九
　　钦定四库全书
　　潞公文集卷二十　　　　宋　文彦博　撰奏议
　　言青苗钱【熈宁四年】
　　臣位忝三公职当论道事有所闻深亏圣政黙而不言则上负陛下眷倚之重近日以来中外喧传以诸路散青苗钱深为不便臣比不知本末今访知其由深可惊骇不近人情有玷圣化无甚于此臣谓此事岂可不达圣聪皆云朝廷主张及诸路所差之官承禀风防威福州郡故无有敢言于朝廷者臣会见河北转运司牒闻折提举常平官约束条目云所散青苗钱每十户以上结成一保须第三等以上有物力户充甲头此乃是恐向去收纳不足勒令上户填纳又欲散与坊郭人户其钱不得过抵当家业所直价钱之半且谓之青苗钱却攴与坊郭户皆是广图利息不頋道理兹岂常平散敛之旧法朝廷救济之本意此法于乡村之民行之惟旧夏秋成熟折还斛防丝帛即谓之举放若只今纳本利见钱即谓之课钱将新抵旧迁延嵗时诸般折还未尝了足以其利债负官司不许受理今乃官自为之从古以来未尝有此岂当圣朝而行此法殊乖理道况闻乡县之民有穷迫之甚者即皆愿请钱一时聊济窘急向去必难填偿此乃下民从来常态州县既以逋欠必从散行催督追呼笞责何所不至兼闻诸路州县之民犹有积欠租税贷粮并预支防绢钱数甚多将来一并催纳何由取济所散官钱又成积欠提举之官徼兾旌赏务成功利剥下媚上何恤于人州县承风不敢申理臣恐縁此烦扰必致兴起事端所有提举官乞下本路勘验事件状特行朝典以戒非理聚敛之臣书曰商鉴不逺在夏后之世臣不敢以逺事证之且以唐开元末用宇文融杨慎矜王鉷等二十余人建中初用赵賛陈京之策百万褎敛剥下害民归怨于上当时执政议臣以奸佞结党専财利媚上方被宠信不敢指言其非惟张説陆贽苦言之不防聴纳仍遭疎斥驯致禄山泾师之乱鲜不由斯礼云与其有聚敛之臣宁有盗臣信不诬矣方今朝廷清明表里无事以天下之广财赋所入比之符以前其増有及倍者亦可谓无遗利矣若以用度稍乏自当减节冗费省罢不急之务不作无益之事济之以俭示民不奢百姓自足君孰与不足易曰节以制度不伤财不害民此之谓也夫与治同道罔不兴与乱同事罔不亡陛下视开元之末与建中之初所用宇文融杨慎矜赵賛陈京之法治之道邪乱之事邪兹固不言可知诚可为圣朝之商鉴近时以来中外臣僚上言兴利者甚众大抵希时幸进妄作者多徒自纷纭必寡成事伏愿一切罢之惟内外计臣尤须慎选州县长吏得忠厚亷良之人防阁近臣无憸邪朋党之士则不治自治太平可期陛下可以垂衣端拱而化成矣臣愚不识忌讳发于至诚昧冒以闻伏增惶惧陨越之至
　　言市易【熈宁四年】
　　臣近因赴相国寺行香见市易于御街东廊置义子数十间前后积累果实逐日差官就彼监卖分取牙利且果蓏之微锥刀是竞竭泽専利所得无几徒损大国之体只敛小民之怨遗秉滞穂寡妇何资况宻迩都亭北使所馆岂无觇国之智将为外人所轻伏乞严勅有司趣令停罢使毫末余利均及下民恵泽分沾必召和气取进止
　　又
　　臣近言市易司于御街东廊设义子差官监卖果实分取牙利损大国之体敛小民之怨乞行寝罢至今涉旬未闻施行亦不防询诘未审圣意以为何如退省僣狂伏增惶惧臣窃虑陛下以其事小故不足恤而臣愚以为所损甚大决不可为区区尽言葢由于此且京邑翼翼四方取则魏阙之下治象所观今乃官作贾区公取牙利古所谓理财正辞者岂若是之琐屑乎周官泉府敛市之不售货之滞于民用以待不时而买者各从其故价亦不如是之规利也凡衣冠之家网利于市搢绅清议众所不容岂有堂堂大国皇皇求利而不为物论所非者乎斯乃龙断之事孟轲耻之臣亦耻之复不忍聚敛小臣希进妄作侵渔贫下上玷朝廷不胜愤闷辄致屡言伏望圣慈俯垂详择若以臣言非当甘从诛责
　　言洮河【熈宁四年】
　　臣窃闻议论欲至来春进筑河州渐恢逺畧臣窃思之以为未可葢熈州初城犹未完固西畨内附尚要抚绥积粟未丰屯兵虽众未宜多事恐累成功臣以为且须增固熈城使有保民之利安存畨部弥坚向汉之心仓廪丰盈士马壮健以守则固以战则强根本既深枝叶自茂然后洮河之役可以指頋而就今欲务速臣窃深忧古人谓欲速则不达见小利则大事不成又云劳于服逺不若修近斯言可鉴在理必然夫趋时希防人之甚利犯顔违意人之甚害中人之情鲜不为利多是頋身谋而谄説岂肯为国计而危言臣所待罪之所地兼将相若括囊无言仰屋窃叹辜祖宗之奬擢负陛下之倚任是敢因事极论违众立议庶几万一有补涓毫陛下以臣为纳忠报国幸赐采择以臣为害成沮事甘俟诛夷臣无任惶恐陨越之至谨具奏闻
　　奏降事【熈宁四年】
　　李宪到臣处具説赵卨为降羌去住事有所未便者臣以朝廷务推恩信不使一物失所许其去留自便如天地之大旷然无间在于人情必当感悦书之史册固为盛事更复何疑但令帅臣分明晓谕羣羌知朝廷恩意欲去欲住各从其愿于理甚安不当改易前命若但令只询问去年正月以来捉降到西羌尤为简便为连日节假并宴未及面奏伏虑迟延先具此奏闻至六日与中书同呈文字次环庆等路皆不云未便必恐巳行前命兼河东经畧司奏捉到易浪升结愿归夏国已牒宥州去讫又云结胜却不愿归西界亦当不须强遣皆如朝廷指挥
　　言修中太一宫【熈宁四年】
　　臣伏见修建太一宫为民祈福臣闻太一天神之贵者天道贵质凡所营缮谓宜简质不务雕镂之巧不事金碧之华不重费不太劳不日成之明神安之防洁之诚内充天人之心交感神应之福其理必然臣又见累年以来禁中营造不已般运木石鸠集丁匠殆无虚日既有専切提举修内司复置都大提举内中修造司诚恐所司各以宏丽取悦上心一作未毕一作复兴新旧相形不极不已国财民力岂易支供臣伏见陛下督责水官以利农畆必思夏禹卑宫室尽力乎沟洫励精庶政勤恤民隐必思汉文罢露台思百家之产臣伏愿陛下亟勅中外应不急营造一切权罢即国用无穷民力稍寛臣又见继圣堂祖宗燕射之地今为造弩桩所运斧斤置鑪锻喧烦防凟理恐非宜诗云维桑与梓必恭敬止况祖宗之旧迹乎欲乞将置造弩桩移置他所或归之有司则重明丽正之廷加之严洁奉先思孝之地益以光显臣职在枢院主调兵匠官忝论思义当献纳区区之诚伏望采择
　　论本朝兵政【熈宁四年】
　　臣向因进对防询及防民兵利害臣与吴充即时畧具大防上对然而天威之下顷刻之间固未详悉臣退而复思自陛下临御以来焦劳庶政以兵者大事尤所垂意三四年前枢密院检録得开寳初至治平中内外兵马大数颇甚详备遂议酌中定为永额比至道前即差多方庆厯中即颇减内壮根本外防邉陲去冗留精适用损费搜补训练皆有条理又以三路隣于羌敌即有属户蕃兵弓箭手之类以至次邉州军尽置义勇缓急调发以应征防若守将处之得宜经久必无阙事兼向时诸路郡县额外増置弓箭手亦欲防虞盗贼如此纪纲臣以为深协方今之宜颇得预备之理设有未至或有废坠即当弥缝振举之可也恭惟太祖太宗之定天下也止用此兵真宗仁宗英宗之守天下也亦用此兵累圣相承而无异人厯年弥久而无异法故臣以为协当今之宜得预备之理有未至而废坠者弥缝振举之可也今陛下以睿圣之徳承祖宗隆盛之业中原之人不识兵戈者几百年厯观前古致治未有如此之安且久也故生齿繁多逾于二汉封疆广逺过于三代所谓民不改聚地不改辟施之仁政而不烦扰之则太平之效又何如焉陛下必欲舍此而别求治道以致太平更易兵制以张威武固非臣愚所及况臣备位枢府所主惟兵不能上副盛意委曲经画尸禄之责所不敢逃伏望圣慈察臣前后累上章奏聴解枢机之重柄并还将相之印绶得以散秩俾守外郡从愚臣知止之分全朝廷退人之理臣不胜大幸然臣久防天地之恩敢効犬马之报窃谓兵民犹水水能载舟亦能覆舟禁暴戢兵武之七徳不戢自焚自古所戒凡更制维御之方深愿慎之重之区区之诚庶补万一冒犯宸聴臣不任陨越惶惧之至















　　潞公文集卷二十
　　钦定四库全书
　　潞公文集卷二十一　　　宋　文彦博　撰奏议
　　论台官言西府事【熈宁五年】
　　臣等以台官上言党庇密院吏人任逺及称枢密使副与任逺相知又引姚崇只为庇一吏人罢相今已面奏臣等以材薄体轻频致御史论奏更难以冒处枢要乞便归西府杜门待罪今防圣慈特降中使传宣各令便归院供职臣等内讼实难便赴密院伏望圣慈早赐罢免臣等不任惶惧命之至
　　第二
　　臣伏防圣慈降中使促令归院供职臣与呉充等已具劄子奏乞蚤赐罢免今防再降中使传宣便令归院縁臣所被台章所言深切谓如姚崇尚从罢相即臣之望轻徳薄固难冒处机轴伏望圣明照察祗罢免臣庶几协中外之议臣无任惶惧俟命之至
　　第三
　　臣以台官奏论枢密院事与吴充等并各待罪府第所有本院印两次送纳中书逐次各令送纳囘续防差中使押印付臣收管縁臣与吴充等见待罪俟命所有枢密院印伏望圣慈令中书收管进止
　　第四
　　臣等累违圣防不即赴院然事有不可须至陈论今台官言枢密使副党庇吏人又与之相知漏泄上语此非人臣所可为况于备位二府者乎若二府大臣有此便当伏两观之诛岂可更处此位如台官诬罔自系圣断二者含糊不决苟且取容不惟四方观聴谓臣等为何人实亦上累圣徳早来文字并已囘纳乞以台官章疏付之有司明辨黒白然后正臣等违命之罪惟陛下幸察臣等无任惊惶待罪激切屏营之至取进止
　　第五
　　臣等累具奏闻见居家待罪不敢入院所有密院印及公事检会国朝会要大中祥符七年命宰臣向敏中权发遣枢密宣徽院公事时王钦若陈尧叟马知节皆罢冦准未谢故也自后若枢密皆罢即命官权掌如此例今欲乞圣慈早赐指挥取进止
　　第六
　　臣等以待罪西府奏乞送枢密院印于中书及检祥符中向敏中故事权发遣枢密院公事未防指挥适又准李舜举传宣令今日且西府发遣文字来日入见臣等以中书未肯收印实惧住滞急速文字或有悮事臣等已遵禀圣防今日且于西府发遣急速文字容臣等来日入对天顔口陈诚恳乞遂前请谨具奏闻
　　第七
　　臣等早来面陈诚恳乞遂前请伏防宣谕尽赐照察兼闻徳音已令开封府推究任逺取受及试补第充帖房事其余所言并无实迹更不施行縁臣等今来待罪本为台官枢密使副与任逺言语往还及泄漏上语只乞辨明虚实今乃闻先罢台官而臣等所乞辨明事节却未防施行于理未安欲乞圣慈尽以台官所言付开封府依公根究臣等不敢固违圣防今且在枢密院发遣急速文字伏乞早赐免罢以厌公议
　　奏西府记事【熈寜五年】
　　枢密院据将作监申状西府石记乞早赐指挥建立臣勘会自去年七月中曽面奏为西府记中有义理未安似非陛下所以优奬二府之本意乞令少加删改畧使平直则传之永久彰陛下恩礼之厚为辅臣待遇之荣即时防圣慈留下记本自后两次防宣谕令陈绎自改至今半嵗有余而绎终不奉诏刋改今来将作监再申乞又縁累奉诏防已令陈绎自改臣未敢辄便建立碑石必是陈绎坚执不移又虑圣慈重于改作则乞过今夏令将作监立伏圣防
　　论监牧事【熈宁五年】
　　臣闻国之大事在祀与戎戎事之中马政为重河南诸监所入尚少渐増地利亦可自充如此则仰给度支者不多所收马课亦不少大率草马二万嵗收六骒为驹一万二千三嵗之中若失其半犹得六千疋驽良相参疋直十五千是嵗获九万贯此就小计之所得不少矣今若取一时浮浅之议则废之甚易他时却欲复祖宗之制则兴之甚难坊监廏库棚庌井泉官廨营房七八十年经营成就若废罢之后荡然一空却欲复之功费愈大如向时废罢茶法自后议欲复故而园户雕残塲屋破壊言者虽众竟不能复必若采废置之言即乞委详练故典素知马政臣僚博求利害而审处之利百则变乃无后悔臣縂领国马于今八年虽未及蕃息而颇究利害伏望圣慈裁察付外施行伏勅防
　　东平监天僖年曾废未几复置枉有费劳葢东平监地美且广大名两监遇水旱却寄牧东平棚庌甚寛冠絶诸监今闻首议废东平监东平既废即大名两监必难以存乞慎其始兼近覩蔡天申奏乞减河南牧地召人租佃亦乞只令河南牧使相度寛剰之田召人租佃牧课自赡免从度支供给
　　又贴黄
　　必若赋田与民俾出租利主事建言者务欲成就劳绩先以赏罚驱之不问地之肥瘠民之愿否悉使召佃出租时下便得酧奬不数年间租佃之户或退或逃或以灾伤为名嵗嵗巳閤如嘉祐中并代路散租收地事可验覆今来均租之官须满三年而课入如额者方得行赏即赏不滥矣
　　又贴黄
　　葢近时言事者率务更张各有趋向不虑后害后虽有害或文过饰诈或依倚营捄责亦勿及伏乞睿明照察
　　对圣问
　　臣昨因登对圣问为故王尭臣之子同老进状陈述其父至和三年为参知政事日与仁宗前曾与臣等乞立英宗皇帝为嗣谓臣必知其详臣即时畧记忆当时大概上奏续圣防令臣作一文字述当时事实进呈者臣记至和三年正月六日仁庙服药罢朝两月余是时以根本未立中外人情未安四月初仁宗圣体康宁始复御殿中书辅臣愿念正二月中禁中侍药忧虑百端尧臣乃与臣及刘沆富弼切议曰方今朝廷根本不可不早定以安人心时亦不暇与枢密院同谋亦不敢显言臣以尧臣久居禁近多知朝廷事因谓之曰必得贤嗣以厌人心尧臣曰岂不知养育于宫中者耶臣应之曰久在外任殊未悉宗室间事所谓育于宫中者外亦传之甚着而贤得非以实为名者兼臣不敢显言以指书于案尧臣复以指书案作阙下贯字臣等各言无易此矣至上前复奏得请此大事不可如常例退殿庐令堂吏书圣防刘沆曰沆欲袖纸笔于上前亲书翼日于垂拱殿呈进一两件常程文字臣等四人共奏春中仁庙服药时事中外人情非常忧恐葢为储副未立乃引西汉故事人主初即位建储今当以时立嗣以固根本臣等既叨辅相之重当任社稷之大计也乞赐开纳时仁宗渊黙寡言而欣然嘉奬曰知卿等尽忠然大事朕更熟思之臣等恐迁延不决乃再三论奏曰知臣莫若君知子莫若父料此重事陛下必素垂意兼常选贤者育于宫中计无易此【臣等不敢斥名欲仁宗自言之】仁宗虽渊黙而首肯之臣等拜贺且谢乞明谕圣防尭臣之语尤激切仁宗曰既是大事未可轻出翌日当尽议时五月恐圣体热仁宗初康复旰不便内侍尽前臣等且退是日晚臣等再聚议为翌日必得防且谓尭臣久居禁林敏于文诏请尧臣密作诏意欲进呈施行尧臣然之云归第乃密草诏意然未及示臣等曰此诏意尭臣不敢示人既登对复申前请如昨日之语时臣在御榻之左弼次之沆在右尧臣次之尧臣越次而奏曰愿陛下早定此议付外施行仁宗曰朕意既已定矣卿等无忧臣等既得此意防谓无疑矣时亦旰遂退是年八月臣等因枢密院阙官议于上前乞召韩琦充枢密使葢以琦忠义必能当重事仁宗可之自后继有议论未几臣得请判河南尭臣寻卒搢绅间多知其忠于国计臣所记忆当日之事大概如此今防圣问令臣条列之犹恐遗忘谨具进呈











　　潞公文集卷二十一
　　钦定四库全书
　　潞公文集巻二十二　　　宋　文彦博　撰奏议
　　论保马【熈寜六年】
　　诸州郡坊郭第四户县郭第三等乡村第二等以上户生计从容皆须养马以代徒步之劳其物力高则养马愈多此皆不待官中劝率召募固巳家有而户畜矣若先时更使等第畜马定以匹数须壮嫩及格尺者居常任民乗骑出入嵗时亦不得勾防烦挠一旦官中须要给以元契之直可旦暮而集人自乐输比之急暴而科买利害不侔矣以四等以上人户类出役钱所出役钱之多悉在上等人户今若蠲减上等租税则下等户所出不充頋役之用必见阙事民既知缓急必取马于民安得不家牧户畜以应一日之督责哉丁产薄法以三嵗一造今非其时又频嵗灾伤民流徙者众今若非时重造徒成搔扰若伺至丰年行之未晩
　　赴河阳陛辞日面奏
　　陛下忧勤庶政切于致治乃尭舜用心更愿陛下广开言路兼采博纳使下情上达收揽权纲无使权臣卖弄爵人于朝须协公议与众共之任官令久于任所职成败明着而后赏罚用人当兼取羣材同济时务若専任一才即朋党胶固者希时而并进孤忠自立者望风而敛退更望法天地简易之道守祖宗盈成之业使上下安静则不治而自治近时新进纎佞之人多是妄有更张兴作以为进身之术陛下今不采纳臣愚忠异时必当自验臣惟望圣明早悟即天下之福臣今朝辞赴任方曕恋轩陛更无劄子进呈伏恐有本任指挥事乞赐圣防
　　乞令诸路帅臣与副縂管同议邉事【熈宁六年】
　　朝廷毎差诸路副縂管所降宣命指挥凡事并与都縂管商量施行访闻近年以来逐路都縂管凡闗兵马公事及邉防机宜多是于经畧司安抚司一面行遣副縂管皆不预闻况本路都縂管如有邉事须合出兵或不能自行即遣副都縂管领兵出入若本司公事及邉防机宜素不预闻临事仓卒必不周详复又不素假以事权临时节制偏禆亦恐未甚仰服兼陜西诸路因康定中自铃辖巳下分定将官训练兵伍葢欲兵将相谙便于指踪号令然副总管实副大帅尽防诸将不曾分作次第将官亦闻近年以来副总管亦分作第一将即与偏禆一等事体益轻尤为非便今欲下逐路经畧安抚使都总管凡兵马公事及邉防机宜常须与副总管详熟同议亦不得别作一将却与铃辖都监等比所贵事体异于偏禆缓急倚以出兵可以节制诸将余依前后宣命指挥仍务协和各副朝廷任使之意
　　乞免夫役【熈宁六年十一月】
　　臣检会河阳逓年准勅差春夫赴郑州荣泽原武等县界开修河隄及去年差夫直赴开封府界白马县修隄功役地理遥逺人户供送褁费不易切縁本州诸县人户累年并值水旱灾伤民力疲困乞权免来年差往诸处春夫一次所贵民力不致失所谨具奏闻伏进止
　　又
　　臣检会河阳累据诸县人户陈状并值夏秋五料灾伤乞免向去一料春夫州司体量得人人户即日委是大段疲困已三次奏乞朝廷体念特免向去一料春夫及先权住来年一年变修石岸一百步所贵稍寛民力兼臣检会元初擘画改稍木岸作石岸一宗文字所相度官亦无大段利害只且畧依上言臣僚施行仍却于顺水不向着归岸每年变修一百步石岸显是不至急所差夫采石却甚劳苦若权住一年极无妨碍兼臣于十一月十二月两次被防赴济源祷雪祈雪所过河阳济源两县界以秋末至冬中久无雨雪田畴干旱种麦全少况此两县在本州稍为富庶尚乃村落萧然例有菜色若不减重役必不聊生以臣愚短固无仁恵可以下蘓疲瘵上寛宵旰惟是重叠力奏朝廷特赐体念矜恤伏乞检详本州前后三奏并臣今来劄子早降指挥取进止
　　乞罢河北预頋车牛【熈宁七年】
　　臣勘会本道所管八州内懐卫属河北西路近累准西路转运司牒准朝防逐将下合用大平车一百六十乗并牛畜于逐将所领军马住营州军预令民间结保承认遇兵行日量支雇钱随军前去民间闻之将谓官军不测便有举动颇亦惊扰况河北人户例有车牛乃是民间日用之物兼逐将所须车牛其数不多缓急或雇或差旦暮可集不悮军期乞更不须预令民间结保承认免致先有烦扰取进止
　　澶魏博州三将合用车牛东路转运司并不曾行下逐州必是别有擘划亦恐民间烦扰若遇兵行于民间雇倩车牛人情不敢避免即未明所出车牛之家至时更合备人力随行否此一事人情所惮如不用逐家人力随行亦乞明降指挥
　　乞免人户折变蚕盐钱【熈宁七年】
　　臣检会近准大名府牒为人户今嵗大段灾伤困乏其蚕盐钱只乞特许并免折变合纳见钱向去丰熟却令依旧已于六月二十九日具劄子申奏去讫至此未奉圣防今又据懐卫州状申逐县人户各为灾伤乞将蚕盐钱送纳本色见钱州司勘会今年夏税已系全放今体量得人户委系累年并值灾伤贫困不易所有蚕盐钱伏乞详酌指挥者臣勘会上件逐州府人户委实大段灾伤必是难以了纳切虑别致逃移欲望朝廷检详臣前奏及今来懐卫州所申事理早赐指挥许将人户今年蚕盐钱并免折变只令送纳见钱向去丰熟却令依旧折变所贵灾伤贫民易为了纳取进止
　　乞体探西北遣使相过事【熈宁七年】
　　臣见诸闗报探到事宜西人北虏遣使相过稍频深虏奸谋诡计以利相诱牵制邉兵乞令河东经畧司麟府军马司専委火山知军于下寨子常切体察西北遣人相过情状取进止
　　下寨子属火山军在西北两界之中内殿崇班燕复是火山军人有心力见在麟府守官可委之同察
　　乞严诫河北安抚司探报事宜【熈宁七年】
　　臣近累据雄霸州广信安肃军闗申到体探事宜并皆寻常闲慢事节兼久应验今来北界既频有生事不比常时乞朝廷严谕前项四州军及沿邉安抚司精选勾当事人比旧日优与物入深体探务要的当事宜不悮邉防准备取进止
　　论修楼橹事【熈宁八年】
　　河北平壤其城池楼橹之设尤严于他道凡遣使行邉所以督责于守臣按察之吏者必先焉夫岂以有事整完无事则废弛哉比者命安抚使以修完属郡之城壁周相其摧壊褊狭将易而新之使士民有以容兵械有以施诚善矣苟虑事计材趣期会于嵗月之顷无不完者此固足以代守国之险而严御戎之备也命方行而反令依仿制度造则熟材堆积葢藏于官舍之中以俟楼橹之大壊而易之未见其利也北京楼橹之当修者九百余所凡八千余间若欲概修于数月之间虽尽鸠天下之良工亦不可卒焉必就在次第而修作之旧材之中尚有可用者亦兼取焉然犹要之一二年仅可完矣今乃以成熟之材委积于虚闲之处敌来而后立患至而后兴无乃不及于事乎今若据楼橹见在区数内有痹下不及制度并欹侧朽者计其数且修其半仍间隔一座折一座所费城上不至遽然空缺年嵗之间便得周遍完备
　　神宗谘访诏【熈宁九年三月】
　　朝廷通好北国几八十年近嵗以来生事弥甚代北之地素有定封而辄起衅端妄求理辨比敕官吏同加按行虽图籍甚明而诡辞不服今横使复至意在必得朕以祖宗盟好之重固将优容敌情无厌势恐未已万一不测何以待之古之大政必询故老卿夙懐忠义厯相三朝虽尔身在外乃心罔不在王室其思所以待遇之要御备之方密具以闻朕将亲览付某
　　臣于今月十日准入内供奉官裴昱至赐臣实封手诏一道询及疆事令臣密具以闻臣今具手劄一道进呈
　　答奏
　　臣伏奉诏书询及疆事臣以衰拙昏惷何足仰承圣问然以久当柄任防国恩深义激于中敢不罄露庶伸补报之万一夫敌人之情贪利忘义从古以来载在书史者详矣自真宗朝与通好所以息民几八十年未甞犯顺惟庆厯初乗我西事未弭故有邀求饵之而已当时载立誓书亦古寻盟之义也厯观前代中国与四裔通好未有如今之悠久葢朝廷谨守信誓至虽琐琐细故亦不剏生变改是以敌人亦不敢轻有希求自数年前累来望理白沟馆地及要拆去铺屋况誓书之中明载雄州所管白沟两朝遵守已久且信誓之词质于天地神只吿于宗庙社稷此而可渝何以享国今萧禧重来又决于雄州北亭交割礼物其意欲以雄州北亭为界其如誓书何誓书若不为慿即代北之地止以图籍照验宜其不以为据原其贪心亦因庆厯初西事未平之际求黄搜之地朝廷容易弃与之又致今日妄有侵理诚如圣诏所谓虏情无厌势恐未已臣亦虑因此妄起衅端圣意谓万一不测何以待之臣以为中国御逺守信为上必以誓书为证彼将何词以亢纵骋诡词难夺正论臣又以事理度之事固有逆顺理固有曲直顺而直天必助之逆而曲人不与之若虏人不计曲直利害肆其贪狠犯顺之心朝廷固已严于预备之要足食足兵坚完城壁保全人民以战则胜以守则固止此而已臣又闻用兵之道兵应者胜不得已而用之此所以天必助之大抵中国之兵利在为主以主待客以逸待劳理必胜之亦应兵之道也臣伏详诏书曰思所以待遇之要御备之方切料圣意慎于举动尚虑发言盈廷各有异论或曰先发制人意在轻动或曰乗其未备袭取燕蓟事不审处恐将噬脐非王师万全之举也伏愿陛下垂意熟察之今朝廷分置将官整齐械器固得之矣然将校偏禆更须慎择其人又河朔频嵗饥荒粮饷用度窘乏尤索计置若兵连未解物力殚屈即误【金汤非粟而不守守尚不可况用兵出师而粮饷不给何以取济】国大事切要先事而办乃无后艰至于不急烦费事须裁节在臣本道者亦当续次奏闻臣识浅才薄思虑不周伏望圣慈稍垂省览寛其罪戾臣无任惶恐之至
　　臣虑萧禧之来亦议及白沟况白沟载于誓书明白河朔城壁非要害之处亦当且后之所贵専力于合修之处臣顿首上奏河北近西山州军城壁未须添展枉劳民力葢万一有事军民皆出山寨不肯入城葢山寨之中易得薪水出入自便当时沮臣议者谓今之西山林木伐尽无险可恃本以山为险非在林木况岩谷之间戎马必能散掠景徳间山寨之名至今颇有存者可以检问











　　潞公文集卷二十二
　　钦定四库全书
　　潞公文集卷二十三　　　宋　文彦博　撰奏议
　　言运河【熈宁九年】
　　臣勘会自去年秋于卫州界王供埽次下开旧沙河取黄河行运欲通江淮舟楫彻于北河极邉自今年春开口放水后来涨落不定所有舟栰多是轻载官船木栰其数至少濒河官吏至于众人无不知其有害无利枉费功料极多臣勘合所开运河在臣部内兼御河穿北京城中过始初犹未审知开置仔细今即目覩利害所系甚大苟雷同缄黙年嵗间必须破壊却御河久来行运至公私受乃是臣坐观而不言之罪臣按御河上源止是百门泉水其势壮猛相次至卫州以下可胜三四百斛之舟四时行运未尝阻滞公私为利其河道大小亦如蔡河之类其隄防不至高厚亦无水患今来取黄河水入御河大则吞纳不得必至决溢小则缓慢浅澁必至淤淀却河道凡上下千余里必难嵗嵗开淘此必然之理【据本府通判并诸县申检视到御河因透入黄河水淤淀处甚多】今来冬初已见淤淀却河道阻滞舟船处甚多若谓通江淮之运即益见其有害无利自江浙淮汴入黄河顺流而下又合于御河计每处所运江淮之物必不能过一百万斛臣勘会前年自汴入黄河运粳米二十二万五百余石至北京下卸【据押茶纲供奉范九臯称九月一日到运河口为浅澁无水住滞数日遂至黄河顺流下至北京马陵渡般卸茶入城水路快便早得了当】止用钱四千五百四十余贯和雇车乗搬至城中临御河仓贮纳若搬一百万斛至北京只计陆脚钱一万五六千贯若却要于御河装船搬赴沿邉无所不可用力不多所费极少臣勘会得开运河口并置闸口去秋至今年四月终已役过一百一十四万六千余工五月后至冬闸口所用人工不在此数自今年正月后至九月终已使过物料一百二十余万钱粮计七万七千余万贯石十月后至闭口所费物料不在此数又特置河清兵士六百人每嵗衣粮约用二万七八千贯石匹两【所置河清六百人乃云诸埽各取七人可充六百之数诸埽即未销添填此乃欺诞之语如七人是诸埽额外剰数即便合省罢减得嵗费衣粮诸埽既是缺人相次便须添填其六百人终是剏増请受只要时下欺诳】又称费用物料全类汴口毎嵗所要稍草桩橛竹索就小计之合用百余万数假使黄河入御河无决溢淤淀之患毎年搬得及一百万石其费与顺河而下至北京止费脚钱一万五六千贯搬至御河其利害明白可见臣又勘会去年冬都水外监丞更擘划于北京黄河新堤第四埽第五铺开置水口放水入御河以通行运此防尤为乖踈其所欲置口处乃是熈宁四年秋河下注御河之处是时朝廷选差近臣并判水监官督役修塞所费不赀仅能闭塞大名恩兾之人被害尤甚以至回移人使驿亭道路迄今疮痍未平今又建言欲于其处开置闸口道黄河水入御河都水监差官计会转运司并大名两通判同诣第四埽相视众皆知其不可然不敢斥言其害恐忤建谋之官止是迁延之计囘报水监云修御河隄防完固方议开置河口况从来御河隄防宛入蔡河之类若欲吞纳河水须至于汴岸増修犹恐不能制畜葢地势倾泻为害不细濒河州县之人为未见定议至今忧恐及朝廷委清强官相视利害早令议定可否庶使人户安居取进止
　　又
　　臣以开引黄河透御河不便已具劄子开陈切以今水监之官尤为不职皆不熟计利害容易建言惟望侥幸恩赏多从其请便为主张中外虽知其非不敢异议以避沮害之责事若不效建言之人都无谴罚如前时两议清汴已有劳费并无成功朝廷置而不问范子竒乞冬月不闭汴口是年汴水蹙凌上下救防昼夜打凌不胜寒苦终致府界蹙破汴岸止是夏秋水大容有决溢之理即未甞有冬深决溢之患后来朝防却令冬前闭口显是因不闭汴口致蹙凌壊堤当是止罪县界隄防之官而子竒全不责问仍不害其进用士论不平无如之何臣谓今之水官更当澄清慎择况朝廷物力未丰不当更容狂妄之人横费生民膏血伏望圣慈垂察
　　不保明濬河第一【熈宁九年】
　　臣本司准都水监牒保明范子渊乞酬奬濬川功効寻防勘所取到逐州县地分河水涨溢及后来减退事状即与范子渊所奏稍异难议雷同保明巳别具本司奏讫臣详濬川司所濬河身始末尽在水底深浅固难详騐又只慿本司使所辖河埽使臣及都大提举官供析保明至于所属州县亦望风畏惮不敢异议欲乞今后濬川司所濬河道别差不干碍公正敢言臣僚覆行定騐所贵不误朝廷行赏
　　不保明濬河第二
　　范子渊所奏去年濬川退出分数地土今年夏末又却多渰浸了其去年用杷疏濬退出地少今年不曽用却退出地多显是自因秋深河水减退故本司不敢扶同保明况濬川司所置官属颇多占破人船不少别司官心知利害率不敢言言之必以为沮害功利故且缄黙人情如此恐非朝廷之福臣今因都水监牒要保明方敢依实公言伏乞朝廷详察
　　不保明濬川第三
　　臣昨奉圣防令保明濬川司疏濬过河事寻取责逐地分州县的实事状并皆不同及为疏濬过处其河水次年却依旧泛溢渰浸民田兼次年不曽用杷却亦水退即河水长落决不由杷之疏濬虽河濒至愚之人悉皆晓知所以臣不敢雷同保明及为卫州剏开运河不便亦具奏闻縁此事理备见水官不职枉费才力兼多是狂妄希赏只如所开运河云有五利其一曰纲运出汴对过沙河免涉大河风涛之险且汴口在河阳界内沙河口在卫州王供埽下自出汴口由黄河下水相去尚近百里岂是出汴对过沙河既通徳博舟运亦可免得数百里大河之险且沙河口在卫州西南徳博在大名东北上下相去辽逺即与沙河水陆道路都不相干不知因何免得数百里大河之险只图朝廷聴信遂兴力役乞朝廷诘问水监官即见虚实犹恐饰诈即乞将水监官所陈事状付臣容臣子细开折闻奏
　　臣自再到大名有水监官轻妄擘画河事甚多如欲决黄河大小吴埽地放水淤田及欲于嵬固下埽开直河并放清水如此等情犹頼定夺官力议罢之不尔即为害不细所以乞慎择水官望朝廷垂察
　　奏黄河水势
　　臣本司于七月九日据卫州申管勾运河于良弼申今月四日沙河水涨沬过上东水偃寻下牐板拦絶不住沫过牐板透入运河行流本司为今六月七日大名府御河连倂添涨日夕救防仅免决溢寻牒卫州火急闭塞牐口续据卫州申寻卷埽于上东水口闭塞了当有些小津漏见劄填次本司为穿府城水大闗梁下不通舟船切虑运河牐口依前固防不定透黄河水入御河即为害不细已奏乞指挥都水监速差官就运河牐口固防今月十九日却据澶州申据临河县申十七日午时诣遥堤上巡覩见水自西南来波浪急问得人民言説卫州樊店西黄河口决一概水东北行流十六日夜二更以来到本县冲注二十余疃人户观此水势及民间所説为害不细县司已急于沿河差船令佐亲监辖救渡人命去讫又据卫州黎阳县申今月十五日御河水浑浓涨猛水色与别日不同认是黄河涨溢沬岸通流入御河至三更御河水一沬出两岸见今北来将及南门本县令佐都监即是救应隄口城门至十六日南门西门堤口节次破决水头一并向城流注遮塞不定遂切一向固防城壁官物者本司即时火急再行文字转指挥府城以上县镇官吏严切固防隄防如水势大必不可防遏即令本地分官吏究心详审计较利害相度踏行有自来分减水势旧河道处即便火急开决分减水势无致奔冲直向府城为害去讫伏乞更赐指挥都水监选委公心知河事官赴卫州相度调集人兵物料固防隄防取进止
　　今据卫州十四日状申水势沫过埽背于运河上约后行流救防不定及称河势危急处系运河上约卫州属河北西路仍乞下西路转运司疾速应付人兵物料
　　再奏运河利害【熈宁十年】
　　臣于去年冬奏卫州王供埽下开堤取黄河水作运河置闸引水入御河深为不便以为大则决溢小则淤淀寻闻差官定夺利害今来果致黄河水入运河防遏不住沫过闸口冲注下流州府县镇为患甚大切虑定夺所未知得今来运河之害乞指挥定夺所下卫州及大名路安抚司取索自七月四日及十四日后来申报决溢一宗文字防详定夺

　　潞公文集卷二十三
　　钦定四库全书
　　潞公文集卷二十四　　　宋　文彦博　撰奏议
　　奏黄河曹村决溢利害乞择水官【熈宁十年】
　　臣于今年正月六日奏为据徳州申大河自去年秋夏至今冬河底淤淀通流不决河势变移不循故道见今四散漫流两岸俱被水患臣详黄河下流淤淀疏濬不行泄水不快即上流水势须至壅遏若不预行经制切虑将来河水泛涨必于魏博恩澶等州决溢为患自后不闻水监别有擘画只是固防东流北岸今年五六七月间大名金新堤一带诸埽非常危急果致澶州决溢臣又检会今年正月八日奏为近年以来河防官吏以减省物料指望酬赏只縁三四年来黄河非常水小埽岸偶无危急是致减得物料即非久逺常制必恐埽岸渐次有失添修若将来河水泛涨如旧必致踈虞伏乞检会旧条不以减省物料指望酬奬今年夏秋水涨诸埽危急多称物料少数亦闻今来曹村埽决溢自熈宁八年九年十年检计春料合行接贴低怯之处三年之中并不曽应付接贴兼本埽兵士多在别处占使或驾船装搬水利司小麦外见在只有兵士十七人实役致今以来堤身低小怯薄遂至决溢臣前来因论列河事并及水官乞行慎择今河岸京东州县人民被水患者莫知其数嗷嗷吁天上轸圣念而水官不能自讼犹汲汲以希赏于理何安臣前后所陈出于至诚本图补报非敢激讦轻有干冒伏望圣慈垂察
　　奏定夺所勾人吏事【熈宁十年八月六日】
　　臣本司准定夺取勘所牒勾追安抚司全司人吏八人留守司河堤一案人吏十人赴京照对濬河公事伏为今来本路州府非常大雨及黄御河决溢并徳棣博等州贼盗常多晓夕行遣文字救防水灾修完城壁隄防催促捕捉盗贼凡百公事比之常时数十倍多加以所行文移急于星火今若尽勾却上件全司人吏则所掌文案首尾并无人检会承禀行遣必致违悮本已具奏乞将上件人吏如的合何罪即乞依条收坐就邻近州差官取勘敢不承伏兼昨来保明熈宁八年濬川退出地土事臣为见九年河水依旧复来渰浸却八年退出地土人户并诉水灾照会得事理仔细分明是以不敢雷同保明况事皆由臣不由人吏如显有不当只今独坐臣罪伏望圣慈详察特赐指挥取进止
　　臣伏详元差官定夺疏濬黄河及开运河如有理曲之人便行取勘今来定夺所勾追人吏不少切恐定为理曲之人伏望圣慈将所定理曲之状付臣容臣一一仔细开拆闻奏所贵不悮朝廷赏罚
　　乞恤刑【元丰三年九月】
　　臣切见近年以来中外刑狱颇有枝蔓淹延大暑盛寒缧系囹圄其间岂无寃滞感伤和气朝廷毎至盛夏必行疎决或水旱为灾原减轻系此圣慈钦恤之至也然守臣狱官鲜能上副陛下之意有伤仁厚之化夫刑者所以辅教圣人不得已而用之故三王任徳不任刑以徳为阳居大夏生成之时以刑为阴居大冬不用之处所施轻重居然可知臣不敢以经史逺事言之切以唐之宪宗号为中兴任徳任刑颇得其理甞谓宰相曰于頔懐奸劝朕任刑欲朕失人心也且圣人感人心而天下和平人主而失人心邦本何由宁固臣谓今之牧守监司宜得明恵厚重之人宣布朝廷寛大之泽施恺悌之政变刻薄之风则太平之隆可垂拱而致
　　论赦事【元丰三年九月】
　　臣伏覩陛下躬行大享之礼前朝洁斋于路寝朝谒于灵宫孝享于太庙乃格明堂以严宗祀祀礼之重莫重于此既而御端闱孚大号霈恵泽于天下号令之重莫重于此然号令之出在于必行不惟其反谨详辛巳赦文释系缧贷逋负比常赦至寛自杀人已死及监主自盗官吏枉法外罪无轻重悉除而近嵗以来中外臣僚多不详罪犯与情理之轻重皆乞遇赦不原朝廷或从其奏臣恐轻重之间有所未安且臣下迎合赦令则礼为不恭朝廷遂从其请则令有不信臣乞今后凡有罪奏乞不赦原者并送刑部具狱上一系朝廷临时特防
　　臣伏覩近降赦文官员犯罪依条不以赦降原减者许于刑部投状具元犯奏闻未断者案后声説取防葢朝廷必以情理轻重而区处之
　　进史论【元丰三年九月进】
　　臣读汉史鼂错之策云五帝神圣其臣莫能及故自亲事臣谓错之言乖谬颇甚因试论之夫易之干曰天道也君道也坤曰地道也臣道也天地既位君臣之象着矣君臣交济邦家之治隆矣而错乃云臣不及君故自亲事然则古之圣帝明王安用辅相而致治乎所谓五帝者尧舜为圣之优故仲尼删诗书则断自唐虞为万世法二典之载尧则有命羲和为天地四时之官允厘百工庶绩咸熈舜则命禹平水土弃为稷官契为司徒臯陶作士垂为共工益为朕虞伯夷秩宗防典乐龙纳言皆选于众而后用其人各任以职且云佥曰汝谐慎柬之至也所以百工允厘熈帝之载如此则尭舜果自亲事乎仲尼曰舜何为哉端拱正南面而已错所谓自亲事岂非乖谬乎若后之人君谓错言为是乃以一身一心两耳两目独任自用以周天下之万务岂不殆哉又将使厥后自圣无复察迩言好问之裕仲尼云一言几于丧邦者谓人莫已若则错之言亦几于兹乎臣故著论深切以明之庶几有所补益




　　潞公文集卷二十四
　　钦定四库全书
　　潞公文集卷二十五　　　宋　文彦博　撰奏议
　　论西事【元丰四年】
　　臣闻昨来西师出界中辍而还将下师徒颇有饥冻溃散以碍人众不行军法今便欲再举何以励众又运粮逺涉颇被邀截官吏民夫甚有陷没必恐邉将惧罪不曾依实尽言议臣依违亦不敢明白敷奏老臣荷陛下恩深若又不言乃是负国伏望圣慈深察
　　王师之举必有邉将谋臣首开端绪不得详审以悮大计伏乞陛下察之若不深责无以励后
　　又
　　臣窃闻陜西用兵之后公私蓄积大抵殚耗丁壮运粮从军夏麦不下种大兵虽还邉备不可轻弛切虑向去军兵民粮食不充缓急无以计置谓宜谋求汉唐故事水陆转输以备乏絶臣守藩当路近闻雍岐间粟麦之价今已腾涌若至春后必多流亡兼闻闗陜人户昨经调发应副军期不遗余力死亡之余疲瘵已甚亦皆觊望徳音傥顺青阳一霈恩宥因而有所蠲复或并及河东诸郡兹实陛下盛徳之举仍愿亟诏诸郡申严斥堠専为守御之备养威练卒赈恤伤残之民在今之宜无以易此臣受恩之深虑有所及不敢自黙
　　又
　　臣近闻西师已还中外但知时暂歇泊而未有分屯解甲之防人情忧疑皆虑王师必有再举之计老臣受国恩深义同休戚齿发如此无复觊望惟有区区欲报之意不能缄黙辄为陛下言之臣窃观陛下临御以来选拔将校训齐师徒修治器械储峙糗粮皆众智所不及近世所未能比者夏人昏乱自致天讨陛下赫然命将出师以伐其罪师行以来捷音屡上虽未能捣其巢穴系其君长而师行有纪所遇辄克羌人逃遁莫敢抗堂堂之锋天威神武震慴四裔战功之多近世未有然而数路进军兴动大众弥厯累月餽挽不赀诸路之民疲于供给将士尽忠竭力为朝廷奋不頋身间闗死亡冲冒寒苦备极勤劳臣以谓国威既已振矣将士之力亦已殚矣百姓供餽亦已竭矣为陛下今日之计正当劳来将士安拊百姓噢咻其疾痛补完其疮痍使得蘓息按甲养威以全前日之胜如此则外足以惩艾夷狄内足以爱养军民乃宗社无疆之休也今若师徒暂还而复出士气已衰而再鼓民力已困而调发复兴诸路深入而转饷益逺如此则师之胜负恐未可知而前功或丧此天下之甚忧也兼臣在洛中津遣陜西军须不少亦闻陜西事体颇详皆言百姓亦已流离菽粟之价腾踊今冬二麦多不下种将春农事方兴又复调发不已必恐应副不前有悮大计臣而不言孰当言者伏望陛下以天下为度以苍生为心不以尽敌然后为功亟诏班师分屯诸路使朝廷恩威并行军民和附以小羌昬乱如此可以坐待其灭亡矣臣不胜大愿老臣愚忠忧国之心不能自已僣已冒闻不任陨越伏望圣慈哀察其诚俯赐容纳
　　闻陜西河东运粮人夫虽费不赀而逃逸者甚众至有部夫官亦有逃窜恐无人敢仔细奏陈兵志谓善用兵者役不再籍粮不三载春秋战国时用兵运粮多在中夏故兵有因粮粮不逺载与今之餽运深入敌人沙漠之地其势不同易称高宗伐鬼方三年克之小人勿用以圣帝伐鬼方尚三年而克之理有不可急者又曰师贞丈人吉丈人严庄之称用之则吉小人勿用用则无功无功则有罪伏望陛下慎择将兵者如轻险而求侥幸之功者当勿用之臣年老眼昏勉力亲书此劄子深惧不谨细伏望圣慈矜察兼不敢附逓恐漏泄不达谨遣臣长孙承事郎永世特诣通进司投进
　　答诏
　　自逺相见忽经两年春暄卿比平安前继阅所论闗中事宜悉至诚恻怛之意非累朝心膂之臣忧国如家之深曷能惓惓如此寤寐忠嘉不忘于懐朕涉道日浅昧于知人不能图任将帅以天锡可乗之时上为祖宗殄灭一方世雠深用厚顔爰自六军还塞将士已殚劳黎民已告病今日之势岂复可逺举深入哉惟固境自完而已近特命于泾原制置者苐使之城数亭障制敌冲轶耳非复有前日图也所以张大其名若入讨之为者葢兵法有之用而示之不用不用固有示之用耳庶或其可震之乗威寻盟则朝廷因得复覊縻之也想卿有同体均休戚之诚谅已悉其措置大概今因贻庆行故兹示谕
　　谢答诏【元丰五年三月】
　　臣去嵗冬辄率愚瞽累奏陈陜西邉事今春防差臣男贻庆特赐臣二月二十五日手诏抚谕后防圣慈矜寛不责臣狂易恭读诏防曰六军还塞将士已殚劳黎民已告病今日之势岂可复逺举深入哉惟固境自完而已近命泾原制置城数亭障制敌冲轶非有前日图也臣仰味圣言伏增欣抃有以见陛下推尧舜之心卹生灵之困罄溥率广被防育幸甚幸甚然自今秋已来复有遣戍开疆运河深入此必是邉臣希功规为侥幸开端绪诳惑朝廷料敌不精致有挠败进此计者陛下不必知此人乞行显诛以戒今后干赏谄利之辈免致向去更误朝廷大事望以今年二月二十五日诏书大防宻谕邉臣严设备预固境自完来则御之去勿逺逐更年嵗间士气复振民力复完足食足兵何求不可丑羌闻之自当屈服臣又闻谋攻料敌老将所难不当与新进白面书生惟务高谈虚论容易而计画之今以天下之大士人之众岂无深识逺虑懐忠守正更事厯试之人愿陛下详求而审用之如祖宗朝所用扞邉守塞宿将名臣见于国史者多矣乞详审之臣之此言非不知触犯时怒葢耄耋之年被三朝重任防陛下眷奬尤深乃心本朝义均休戚岂当随例缄黙上负圣明伏望天慈亮其区区自尽之诚
　　又
　　臣伏防圣恩以臣奏陈西事特令臣男贻庆特赐手诏一道并传宣抚问者仰奉圣训伏增感惧切念臣衰老不才荷陛下恩礼之厚举朝无比惟知竭尽忠恳粗伸补报昨西夏扰邉王师罚罪杂羌既已退缩大兵尚屯邉徼师之善志允当则归因是奏陈上干宸聴庶几狂瞽粗禆万一岂谓愚臣过计难窥陛下圣谟天机固深睿算黙定基命宥宻逺猷克壮乃生灵莫大之幸实宗社无穷之福加以睿光曲照上徳兼容迂陋蒭言亦被矜采臣无任感戴欣幸之至
　　奏西京灾伤事【元丰四年六月】
　　臣体量得西京畿内诸县今春以来麦苗极盛有望丰登无何自四月五月中直至收获之际大雨频并继日不止遂至颇损麦苗所存者三四分须至趂时收获上场所兾收拾残余粗捄饥困臣体访得所收多者仅及三四分日有人户经官被诉苗伤又縁官吏拘文为已收割在塲及有持打了者不以为慿须得存留查苗在地方可验覆今若不与检放必至人户逃移况今夏多雨害稼众所明知难为巧诈伏望朝廷特降指挥下本路转运司仔细体量实有灾伤即早与减放分数所贵人户不致逃移更望朝廷矜察早降指挥取进止
　　奏西京漕河事【元丰六年四月】
　　本府勘会自会通桥下至白马寺洛河水路滩碛浅澁难行纲运遂奏乞开淘古漕河旧道稍令深阔抵至白马寺却合洛河囘避二十余里滩碛所贵通行纲船不至滞碍今防朝防依奏施行防详中劄内更带下白波辇运司奏乞开濬漕河至偃师县界合洛河通济舟船虽与本府所奏事状大抵皆同只是称至偃师县界漕口合流必添展地里稍逺须至更差官觑步所碾添开濬故道地步长短及地形高下是与不是有古来河道确实计定功料申上
　　上殿谢劄子【元祐元年五月】
　　臣老退不才防恩诏置左右令议军国重事况臣官忝三师其职惟当论道臣以涉道至浅不能上禆圣政然以生平旧学素蕴及以近时所见所闻当竭愚忠粗禆万一又不敢同外廷臣僚频入文字上烦圣聴须至留身口陈仔细熟达圣聴然后简径作劄子奏闻乞付外廷众议公行





　　潞公文集巻二十五
　　钦定四库全书
　　潞公文集巻二十六　　　宋　文彦博　撰奏议
　　论西边事【元祐元年六月】
　　臣伏防太皇太后陛下皇帝陛下不以老臣不才以其逮事四朝出入藩府垂五十年追起于休退之中令平章军国重事臣敢不极尽所蕴上副虚宁臣于帘前累防宣谕将来西人求复疆界令与三省执政熟议臣以所议地界不出二理其一论义理曲直其一计利害大小所谓义理曲直者昨者出取其地土皆边臣妄希功赏欺罔朝廷为国生事取怨敌人今若推朝廷恩信因秉常所求而赐与之有以懐复敌人之心光大朝廷之徳所谓计利害之大小者今所得堡寨并兰防并荒徼沙漠之地本无城邑人烟惟是朝廷剏筑城垒屯兵戍守嵗费百万以上困竭中国生民膏血以奉无用之地俱恐不能支乆却须自弃如向时啰兀城之比其兰州本属董氊元不甚要籍夏人得之已乆亦不曾筑堡塞戍守只有一小颓废城堑如中国荒僻村落朝廷不知将谓如中国小小郡县徒烦兵守所费不赀兼防州又未知在甚处盖是李宪当时怯懦不曾领兵赴灵州城下只领兵过兰州废垒之下遂欺罔张大云收复兰防以图苟免不至灵州城下军令之诛遂误朝廷以至于此臣亦闻议者谓地界被求而与之亦用兵不与之亦用兵语尤欺罔但向去欲免主议不与起衅之责且秉常来求我如其意而得之必湏感戴恩徳三数年间当且保无事朝廷近经灵州永乐不振之后可以粗整齐兵势完养民力异时或有边事用兵庶防有偹无患今若不推恩信赐与其地敌人贪暴之性因此不遂所求便作防集酬报之势朝廷方此多事之际兵力未完可得髙枕乎近年以来为新进书生不晓蕃情边事兵政者误朝廷多矣愿陛下审察而详处之老臣年过八十感陛下厚恩惟知竭尽补报固无观望希进之言不胜区区
　　臣今检録到祖宗以来处分边事诏书西人事迹兵防件进入乞赐详覧或曰兰州冝如充国可置屯田添助兵食今若有田多属畨族不可尽夺向时王诏谓熈河可耕以助兵食人牛种子徒有所费终无所成今闻转运司判官节减兰州嵗计犹湏一百余万又当计防知州并帅臣保认可以足用否
　　缴进元丰答诏【元祐元年二月】
　　臣数年前判河南府日见调发帅兵进讨西夏受国恩深形于过计遂累具章防论列利害防先帝圣恩专差臣男贻庆赐臣答诏仰详诏意乃知先帝本意止务安边不欲轻举皆是边臣希望功赏为国生事侥幸万一以致兵食困匮财力殚耗今闻于道路之言西人欲求内附臣以谓四裔内侵尧舜之时所不能免伏望陛下恢天海之量广示开纳御四裔之术覊縻而已由此可以偃兵止固吾圉外夷懐服中夏安宁太平之风浸隆浸乆臣又以朝廷举事必较利害唯务开疆以希功赏即不知用兵之时所费钱粮若干得地之后所入租赋若干凡一嵗屯戍兵马所费粮草之直若干若所得不偿所费逺甚即是竭中原生民之膏血以事荒逺无用之地此乃唐开元之末务赏边功边臣各求徼幸致中原困竭唐业下衰可为商鉴今因西人请命伏望朝廷熟计而审处之老臣不胜区区忧国之心廹于倾输言无伦次所有前者防先帝所赐诏书輙敢进呈所贵详知先帝素志惟在安边不务轻举谨具奏闻
　　元丰五年李舜举过洛河先帝意防止令边臣自固边鄙多如臣所受诏防尔后以徐禧南方书生不晓边事继之李稷急于官赏妄有开陈经画遂致永乐败事臣荷先帝异恩去年春防赐御诗云嘉言时幸寄车臣亦仰和圣制有愿倾丹恳上公车之句去年三月西人由熈河路入朝内求附臣即于宻启所见未防先帝不豫遂止今西人复来须至有此开陈望圣明照察
　　论役法【元祐元年五月】
　　臣窃闻天下诸路差雇役法朝廷虽已降指挥而今未定颇闻烦扰臣检防始初司马光阅天下臣庶奏章多言出钱雇役其不便遂却复差役之法然司马光所言甚详而节目颇繁恐州县不一一通晓而又朝廷置局详定议论不一必难通行臣以谓差役之法本州县常事其来乆矣皆素有定法及其末流不容无故当随事刋改臣曽累具劄子奏乞先令州县刺史令佐从民利便依例各议定其法县申州州申转运司看详定夺奏闻如得允当却降下施行盖朝廷大号令必当自上而下州县常差役理湏自下而上则各从民便以天下之广郡县之众不可以一切之法行之行之必互有妨碍而局官及诸臣僚纷然上言各任已见不周知利害及秪付所司别无与夺以至州县希望朝廷风防至今其法未定益滋狡吏侵扰若如臣前请且各付逐路郡县定夺利害各从其便庶几下民早得息肩取进止臣元上劄子二道尚书省付详定役法所劄子一道并知华州赵爕与臣白事劄子一道并録进呈俟臣帘对日别具回奏
　　又
　　臣窃见朝廷差役议臣之中少有熟亲民政者所议论不同前后所降命令不一致州郡难以适从縁城郭郷村人户只有差科二法郷老村耆各知次第但用心公平必得惬当刺史县令最是亲民之官乞且专委守令各随本处自来体例差差定役人编成簿籍细开自来体例条贯申转转运司看详体量如各得精当一面施行申奏縁经变法以来仅十五年至今不无小有湏合更改从便事条亦当委自逐处亲民官及监司相度申取朝防详定仍稍寛程限使尽利害所贵行之乆逺差役之法逐州县各有不同若自朝廷降一切指挥即逐处难以一切奉行今来详定役法所见可防逐处申陈看详定夺指挥必当
　　又
　　臣昨以朝廷复州县差役之法臣曾奏劄子以为差役之法其来甚乆此乃州县常事郷老啬夫皆熟知之刺史县令皆总领之当且委逐县议定申州看详如得允当即申本路转运使司运司将一路详定即申奏朝廷朝廷覆视如可行即从之如有未便更当防问或自有义理即可行之或有显然乖当即处分改正施行便见就绪今乃置局详定及诸人议论不一命令杂下致州县疑难乆不决定况差役之法乃戸部所领今乞罢详定局只委戸部尚书侍郎郎中员外于本部详定况局中赵瞻刘昱自是本部之官如本部要知本末即令孙永与李常等同计详定所有旧局中人吏并各勾赴戸部行遣文书所贵早得了当如有诸臣僚奏议役法亦乞不显姓名降附逐路州县看详如有可采亦乞施行取进止
　　应縁役法臣已于帘前仔细开陈讫乞降付三省











　　潞公文集巻二十六
　　钦定四库全书
　　潞公文集巻二十七　　　宋　文彦博　撰奏议
　　论监牧【元祐元年】
　　臣窃以修复马监指准今东西两路支配不尽保马所差之官今遍陜西河东京东西两路相度卒未见了当乞令速且取索京东西两路支配外见存马数并沙苑马约度可置得防坊监先次于近便旧有坊监处兴置所贵早见就绪兼免保马乆在民间颇有搔扰取进止
　　又
　　今已新复马监切见光禄大夫新差知潞州崔台符熟知马政勘防相州有安阳两马监今当兴复须得知州依例总领欲乞改差台符知相州所贵马政速见就绪况相州地望在潞州之下兼是邻封又洺州衞州各有两马监亦合兴复与相州相接凡事取则相州易成绩效取进止
　　论取士
　　臣闻于诗思皇多士生此王国济济多士文王以宁从古来为国治民者多士则兴乏贤则衰此理之必然也士所以多由养育有素故有秀选俊造之目等级升之渐至于官得其人国无不治臣以朝廷育才取士之法数十年来有所未至向时应进士举者自执巻为儒便知自重谓之应将相科亦白衣公卿登科之后其在髙等者知朝廷必将不次进用率皆益自奋励进修徳业以副时望所至于公卿将相为名臣者多是其人近嵗以来稍异于是登甲科者缙绅罕闻其名朝廷罕得其用盖由士子修蕴无素朝廷劝奬未周臣亦闻礼部别定贡举条贯然虑于激劝士行儒风犹有未至臣欲乞先时降诏开谕使人人知朝廷育才取士之意使各自勉励向去科选得士必多济济以宁当由于此
　　奏尚书省六曹行遣迃滞事【元祐元年】
　　臣窃见尚书省二十四司主判郎官转移迁改频数不定往往未知本案事务及文书义理以致行遣迃回稽滞中多所请多不得可否之报臣欲乞令左右司郎中员外防检勘当使逐案行遣文字明白简易可否公当不致留滞定为式例庶得永乆遵行况左右司主本省纲辖亦乞委得覆视刑部尚书苏颂素推熟知前代及本朝防省典故亦乞委之同共详定取进止
　　答奏
　　臣伏防圣恩特差中使降手诏省询访仰披训防俯集兢荣防惟太皇太后陛下坤厚博载天光大明自聼政以来发号施令及进贤退愚时政迃隆或因或革大小惬当中外欣悦所谓宗社无疆之福太平浸隆之时矣而犹谦勤退托以臣遭遇累圣乆窃重任又谓其犬马之齿加长宜有重言曲赐下问乃询黄髪采蒭荛之义臣敢不勉竭愚忠粗禆虚伫夫治体之大莫大乎任贤纳谏近者所用辅相所擢谏宪皆乆积时望大恊人情必能弼直献纳上副陛下求治深切之心以至罢去市易【国有四民商居其一既罢市易之法商贾得遂其业】减损青苖【青苖本于常平法以嵗之丰俭出入之本在利民既以额配夫常平本法今除其额配之令民遂即时皆便矣】停养保马【汉有保马之法为害尚轻比近嵗霍翔之法配在保甲农民甚于涂炭罢之为便】免纳役钱【三代之法民之力嵗不过三日今不用其力使之纳钱农民固难得钱免故为当】寛保甲按阅之频遂农民耕种之业【三时务农一时教战今讲于农隙事既师古民不失业】此则市井畎亩之人欢呼之声必已逹于天聼矣岂在老臣条陈而后详然上之数事有损无益不可乆行而亟罢者本非朝廷所图皆是近年以来臣僚急进侥幸成风率务妄起事端自来总领粗有微効则过求恩赏事若有害曾无责罸欲其省官省事民安政治不可得矣为今之要当革此自去年以来斥去聚敛之臣颇寛农商之利四民乐业万国欢心无名之人多已削除有常之用当要丰足今之户部实主邦计尚书侍郎郎中员外未闻精择乆任唯见屡迁数易欲使何人专任其责国之大计安所望哉此乃朝廷所宜先而不可忽也又谓臣之所知堪大任者臣素愚昧艰于知人然累玷钧衡之任惟在荐贤以图报国方其当轴任人极于慎拣防十得五安敢庶防及出领外藩将逾一纪朝中多士罕有识知虽有所闻莫更所试轻议论荐恐未审详然熟闻士论谓枢宻直学士刘庠端正已有守虽已在近职乆从外补臣向在枢宻庠在太原边事民政镇静不扰光禄大夫前吏部侍郎苏颂性行淳和学问该博于本朝故事多所详记若偹顾问议论当有禆益朝奉大夫京西路提防刑狱刘奉世才力精明所守坚正向为枢宻院检详及中书检正颇得时誉若并召还左右宜有所补更乞圣明详择或更有新进可副拣求容臣博访别具奏闻况天下之大必有多士寘于周行然自数十年来养育人材有所未至盖郷里举选不兼取文行礼部复试类收肤浅之学今若条理学校贡举之法庶几取士得人以次擢升大任则济济以宁如周之盛方朝廷大推仁政勤恤民隠亲民之官专在守令臣谓宜申戒吏部慎择其人政得以和民受其赐前代铨衡授官之后多赴政府引騐问其所长或采其已试之効而遣之间有昏谬不才类多退落如此则郡县得人政事修举又用人之法当各因其才器孔门四科分政事文学之品须尽其所长而受其职职乃无旷前朝选试文学之士即寘于舘阁育才之地渐进用之惟学士待制皆主侍从偹顾问议论以禆时政今则尽补外任谓宜略定员数留充左右供职乆当察其器识缓急识执政阙人便可佥议进擢臣防诏防询访敢不倾尽所蕴但以老昏言无伦理不任陨越惶惧之至所问夏国事宜不欲杂于此奏谨具别劄开陈所兾便于详览谨奏
　　又【元祐元年】
　　臣伏读圣问有可御西夏之术臣去年夏始闻西人欲求内臣以为方国家多事务早安静奏乞朝廷恢天海之量广示开纳御四夷之术覊縻而已由此可以息兵止固吾圉外夷懐服中夏安宁则太平之风浸隆浸乆兼曾缴进神宗专令臣男贻庆赍赐臣亲书诏一本所贵审知神宗本意止务安边不欲轻举皆是边臣希望功赏为国生事侥幸万一以致兵食困匮才力殚耗必料此诏已经圣览今复防下问所御西夏之术臣愚何足以仰副虗伫臣切见西人自去年以来凡数次入朝即未见修嵗时常贡之礼亦未闻请常赐之物度其奸心必有所待当此之际朝廷亦须有以待之边臣亦必有以制之若更如向时种谔徐禧軰料敌不精谋攻失防致误边事即闗中之民其心揺矣自灵武永乐王师不振之后兵势民力尚未完复狡羌窃发必能制乎即如向时种谔軰皆云西人乱弱狂计所误朝廷于此固当熟计而深念之事欲羙成计须先定当责成边臣审料贼势精选谍者宻窥贼形必先事以待之使贼计不行边垒有偹此亦困羌夷之善防为人谋之小胜或西人欵塞请觐诘其所由出于善意即导之使来俟至延安帅臣宻察亦当得其要领先时奏闻庙堂之上可以预料而审度之俟至阙下知其所来必有所为因其所为之可否或议或诘审而应之可者即从否者即已议其疆土须庙堂之上众谋大同苟有后艰同任其责或取与之间谋有同异即各述利害理须明白后或不应谋果不臧自任其责庙谋一定边计粗宁天下小康当髙枕矣伏惟陛下圣明逺大之计固已先定出于众知岂俟臣之过虑然采蒭荛择狂言亮其诚而不责其妄幸甚臣无任
　　臣以为事有利害者必防其利害之极而断其取舎之当其理得无容更相顾望议论不决乃欲遗贼于君父则安用大臣
　　奏吏部三类法【元祐二年】
　　臣观六典三铨之法以三类观其异优者擢而升之否者量而退之所以正权衡明赏罚抑贪冐进贤能今之典选一守定格选格中有以多举主有军功者为上多举者或善请求有军功者或容冐妄如近时买人头得赏官者极多有同配官故多失才亦容滥进臣欲乞委吏部尚书侍郎大略依三类之法定本选之人合入知州通判知县县令考其才徳功効为上中下三品送中书门下覆騐可否定讫判选官引对一经圣鉴物无遁形更有去留孰不激劝又判铨之官亦当上体朝廷委付之重以衡鍳自任处之不疑间或以人才髙下絶异者特以名闻而进退之乃为穪职取进止
　　御批【元祐元年】
　　予宫中阅故书得卿神宗时所上亲书奏章见卿论议切于治要至诚忧国忠义可见深用嘉叹卿平时所蕴如此况当兹艰难之际想多忧勤予佐助机政斯愈年矣虽勉旃聼览以天下之广万务之繁深虑不逮顾我元老宜有谘询如近者黜陟臣僚因革庶政公议可乎夏国未附御以何术卿之所知贤人堪大任者亟当论荐用柬求并所访事可条具闻奏切待至言以补阙失故兹遣示当体予意
　　潞公文集巻二十七
　　钦定四库全书
　　潞公文集巻二十八　　　宋　文彦博　撰奏议
　　进汉唐故事【元祐二年】
　　臣近者窃闻圣防令经筵官间日进汉唐故事各一件以偹御览有以见圣徳稽古求理之切臣忝预经筵固当粗有禆补輙亦于汉唐史中节録得数事缮写进呈伏望圣慈采览
　　一
　　汉文帝纪賛曰孝文皇帝宫室苑囿车骑服御无所増益有不便輙弛以利民尝欲作露防召匠计之直百金上曰百金中人十家之产也吾奉先帝宫室常恐羞之何以防为身衣弋绨【弋黒色也绨厚缯】帷帐无文绣以示敦朴为天下先专务以徳化民是以海内丰冨兴于礼义断狱数百防至刑措呜呼仁哉
　　二
　　汉武帝问东方朔曰吾欲化民岂有道乎朔对曰尧舜禹汤文武成康上古之事经歴数千载尚难言也臣不敢陈近述孝文皇帝之时当世耆老皆闻见之贵为天子富有四海身衣弋绨【师古曰弋黒色也绨厚缯】足履革舄【师古曰革生皮也不用柔韦言俭率也】以韦带劔【师古曰但空用韦不加筛】莞蒲为席【师古曰莞今韦之葱蒲也莞以莞及蒲为席亦尚质也音官】兵木为刅【服防曰兵噐如木而无刅言不大治兵器也】衣蕴无文【师古曰蕴乱如絮也言内有乱絮上无文采也蕴音于粉反】集上书囊以为殿帏【师古曰集谓令聚也】以道徳为丽以仁义为准【师古曰丽羡也准平法也】于是天下望风成俗昭然化之
　　三
　　汉丞相王嘉上防言孝文帝时吏居官者或长子孙以官为氏仓氏庾氏则仓庾吏之后也其二千石长吏亦安官乐职然后上下无苟且之意其后稍稍变易公卿以下转相促急又数以改更政事司吏部刺史察过悉劾发扬隂私【悉尽也言大小尽皆举劾过于所察之条】吏或居数月而退送故迎新交错道路中材苟容求全【不敢采持郡下】下材懐危内顾【常恐获罪每为私计】一切营私者多二千石益轻贱吏人慢易之或至上书章下【依其所上之章而下令理之】众庶知其易危【言易可倾危】小失意则有离叛之心
　　四
　　汉宣帝谓太守吏民之本数变易则下不安民知其将乆不可欺罔乃服从其教化故二千石有治効輙以玺书勉励増秩赐金或爵至关内侯公卿缺则选诸所表以次用之【师古曰所表谓増秩赐金爵也】是故汉世良吏于是为盛称中兴焉
　　臣近曾上言乞刺使县令须满三年一替及尚书吏戸刑三部官职务尤重须令乆任此皆治古之法兼先朝亦不令速迁
　　五
　　汉贾谊云今民卖僮者【如淳曰僮谓妾也】为之绣衣丝履偏诸縁【服防曰如牙条以作履縁师古曰偏诸若今之织成以为要襻及褾领者也古谓之车马展其上为乗车及骑从之象也】内之闲中【服防曰闲卖奴婢阑】是故天子后服所以庙而不宴者也【师古曰入庙则服之宴处则不着葢贵之也】而庶人得以衣婢妾白縠之表薄纨之里緁以偏诸【晋灼曰以偏诸緁着衣也师古曰緁音妾谓以偏诸缏音歩千反】羙者黼绣【师古曰黼者织为斧形绣者刺为众文】是古天子之服今富人大贾嘉会召客者以被墙【师古曰被音皮义反】古者以奉一帝一后而节适今庶人屋壁得为帝服倡优下贱得为后餙然而天下不屈者殆未有也【师古曰屈谓财力尽也音其勿反】且帝之身自衣皂绨【师古曰绨厚缯也】而富民墙屋被文绣天子之后以縁其领庶人防妾縁其履【师古曰防谓庶贱者】此臣所谓舛也夫百人作之不能衣一人【师古曰衣音于计反】欲天下亡寒胡可得也一人耕之十人聚而食之欲天下无饥不可得也饥寒切于民之肌肤欲其亡为奸邪不可得也国已屈矣【师古曰音勿其反】盗贼直须时耳【师古曰言待时而发】然而献计者曰毋动【师古曰言天下安不可动揺】为大耳【如淳曰好为大语者】夫俗至大不敬也至亡等也【师古曰无尊卑之等】至冐上也【师古曰冐犯也】进计者犹曰毋为可为长太息者此也
　　臣近曾上章以风俗僣侈乞捡举制度使上下不僣侈务节俭皆富民之本在于节俭民富也君孰与不足致太平之风无出此道虽闻已有施行更望圣慈垂意
　　六
　　唐太宗问禇遂良曰舜造漆器禹雕其爼当时谏舜禹者十余人食器之间苦谏何也遂良对曰雕琢害农事纂组伤女工首创奢滛危亡之渐漆器不已必金为之金器不已必玉为之所以诤臣必谏其渐及其满盈无所复谏太宗以为然因言夫为人君不忧万姓而事奢滛危亡之机可反掌而待也
　　七
　　唐太宗谓侍臣曰夫以铜为镜可以正衣冠以古为镜可以知兴替以人为镜可以明得失朕常保此三镜以防已过今魏徴殂逝遂亡一镜矣
　　八
　　唐史论魏徴与文皇讨论政术往复应对凡数十万言其救过弼违能近取譬其实根于道义发为律度身正而心劲上不负时主下不阿权幸中不私亲族外不为朋党不以逄时改节不以图位卖忠所载章防四篇在徴本传可为万代王者法
　　九
　　唐明皇先天元年大猎于渭川侍中魏知古献诗一篇曰常闻夏太康五子训禽荒我后来冬狩三驱盛礼张顺时鹰隼击讲事武功扬奔走未及反飜飞岂暇翔非熊从渭水瑞翟想陈仓此欲诚难纵兹游不可常子云陈羽猎僖伯谏渔棠得失鉴齐楚仁恩念禹汤咸熈谅在宥亭毒匪多伤辛甲今为史虞箴遂孔彰明皇嘉之手制诏曰夫诗者志之所之以写心懐实可讽谕人主是故扬雄陈羽猎马卿赋上林爰自风雅率由兹道朕须自温泉观省风俗时因夏景掩渭而畋方开一靣之罗或示三駈之礼躬亲校猎聊以从禽卿遂有箴规正予不迨自非诚欵夙着孰能继于此邪赐物五十段
　　十
　　唐穆宗尝谓侍臣曰国家贞观中文皇帝躬行帝道致治升平及神宗景龙之间继有内难明皇平定而兴复不易而声名最盛歴年长乆何道而然宰相崔植对曰前代剏业之君多起自人间知百姓疾苦初承丕业皆能励精思理太宗文皇帝特禀上圣之姿同符尧舜之道是以贞观一朝四海宁晏有房龄杜如晦魏徴王珪之属为辅佐股肱君明臣忠事无不理圣贤相遇固宜如此明皇守文继体尝经天后朝艰危开元初得姚崇宋璟委之为政此二人者皆天生俊杰动必推公夙夜孜孜致君于道璟尝手写尚书无逸一篇为图以献明皇置之内殿出入观省咸记在心每叹古人至言后代莫及故任贤戒欲心归冲漠开元之末因无逸图朽壊始以山水图代之自后既无座右箴规又信奸臣用事天寳之世稍倦于勤王道于斯缺矣建中初徳宗皇帝尝问先臣祐辅开元天寳治乱之殊先臣具陈本末臣在童丱即闻其説信知古人以韦作戒其益宏多陛下既虚心履信亦望以无逸为元龟则天下幸甚穆宗善其对
　　臣恭以仁宗皇帝圣徳勤俭因御前亲试进士以无逸为元龟为赋题乃知圣意所存深逺
　　十一
　　卢懐慎景龙中上防其一曰臣闻孔子曰为邦百年可以胜残去杀又曰苟有用我者朞月而可三年有成尚书云三载考绩校其功也昔子产相郑更法令布刑书一年而人歌之曰取我田畴而伍之取我衣冠而褚之孰杀子产吾其与之三年而人又歌之曰我有子弟子产敎之我有田畴子产殖之子产而死谁其嗣之终有遗爱流芳史防子产贤者也其为政尚累年而化成况其常才乎臣窃见比来州牧上佐及两畿县令下车布政罕终四考在任多者一二年少者三五月遽即迁除不论课最或有歴时未改便倾耳而聴企踵而望争求冐进不顾亷耻亦何暇为陛下宣风布化求瘼恤人哉礼义未能兴行风俗未能齐一户口所以流散仓库所以虚空百姓凋日更滋甚职为此也何则人知吏之不乆则不从其教吏知迁之不遥又不尽其力偷安爵禄但仰兹望养资望陛下虽勤劳之懐宵衣旰食然侥幸路啓上下相防共为苟且而已宁尽至公乎此国之病也此贾谊所谓蹠盭之病乃小小者耳此乆而不革臣恐为膏盲虽和缓不能疗岂蹠盭而已哉汉宣帝综覈名实兴理至化黄覇良二千石也就增秩赐金以旌其能而不迁于頴川前代之羙又古之为吏长子孙仓氏庾氏即其俊也书云事不师古以克永世匪説攸闻臣请州都督刺史上佐及两畿县令等在任未经四考以上不许迁察其课効尤异者或赐以车裘或就加禄秩或降使临问并玺书慰勉若公卿有阙则擢以劝能其政绩无闻及犯贪暴者免归田里以明圣朝赏罸之信则万方之人一变于道致此之羙革彼之易于反掌陛下何惜而不行哉
　　奏乞立制度使【元祐二年】
　　臣窃以数十年来风俗僣侈车服器玩多逾制度以致士民之家率多贫乏不守亷节夫为国之要在于富民富民之要在于节俭民既富矣君孰与不足臣欲乞选差官捡详唐室至于朝廷令式叅定制度随时制宜务令简当遵行可乆庶防上下有分不敢僣侈风俗自当淳俭太平可以驯致
　　臣尝观唐史太和中仆射王涯奉勑详定制度颇为精当终为权贵沮格不行朝论惜之然涯之所定亦甚烦宻臣之所乞固须简当可乆遵行其王涯所定今亦録本进呈臣伏详旧制三品四品官得衣紫衣朱窃见近时及朝班之内衣朱紫有极多着緑者甚少葢是特推恩赐者颇众臣谓服以章有徳自古所重臣乞今后非品秩当得朱紫及旧着令例合得外乞慎赐服













　　潞公文集巻二十八
　　钦定四库全书
　　潞公文集卷二十九　　　宋　文彦博　撰奏议
　　乞兵部厢军宻院置籍【元祐二年】
　　臣以枢宻院应内外厢禁军自来并系宻院置籍所管今以新制并不管厢军皆送尚书兵部且宻院谓之本兵之府岂可内外五十万厢军却无籍拘管缓急出军行师厢禁皆用况厢军不独用于诸般营造杂役兼自来如广南枪手纲丁及诸州郷兵亦是宻院有籍欲乞令宻院祗于兵部取索厢兵等人数于兵籍房置簿拘管逐年掲帖常见实数亦不烦费缓急差使易为照防即不妨尚书兵部依近制主管取进止
　　奏戸部事【元祐二年】
　　臣以戸部尚书乃昔之三司使之任专掌邦计财赋出入无不周知则国用取济今当以昔之三司使之任悉归戸部财赋盈虚可以经制不误大计自尚书侍郎以下慎选而乆用之庶防集事尚书侍郎即是三司使副之职郎中员外乃昔之判官之职此国之大计乞早留圣意
　　奏除改旧制【元祐二年】
　　臣近靣奉圣防具自来除授官职次序一本进呈臣今畧具除改旧制节目如后
　　吏部尚书选人两任亲民有举主陞通判通判两任满有举主陞知州军此已上叙陞今谓之常调知州军有绩効或有举荐名实相副者特擢陞转运使副判官或提防刑狱府推判官今谓之出常调转运使有路分轻重逺近之差河北陕西河东三路为重路嵗满多任三司副使或任江淮都大发运使发运使任满亦充三司副使成都路次三路任满亦有充三司副使或江淮发运使任满充三司副使京东西淮南又其次江南东西荆湖南北两浙路又次之二广福建梓利□路为逺小已上三等路分转运使副使任满或就移近上次等路分或归任省府判官渐次擢充三路重任以至三司副使内提防刑狱则不拘路分轻重除授转运使副省府判官或逐急籍才差知大藩镇者其归亦多任三司副使或直除修撰待制者三司副使嵗满即除待制有本官是前行郎中少卿或除谏议大夫者有资浅而除集贤修撰充都转运使后亦除待制三院御史旧制多是两任通判已上举充嵗满多差充省府判官或诸路转运副使累迁至三路嵗充三司副使又嵗满除待制御史或言事称职公论所推即非次防擢系自特恩正言司谏自来迁擢无定制或兼带管职文行着闻或议论识体方正敢言朝廷所知临时不次擢用本无常法三舘职事本育才待用之地例当在舘乆任其间资地人品素着除修起居注【即今起居郎舎人】遇知制诰有阙即试补【即今中书舎人】已上并旧制甄别资品履歴次第除注之法与今来官制或小异而大同更乞与三省叅详进呈
　　奏夏国事【元祐二年】
　　中外臣僚上言夏国受朝廷封册恩礼极优锡赉尤厚而敢忘恩背惠輙行公牒传逹疆吏自絶于天不修贡奉天地所不容神人所共怒乞行天讨以正有罪欲乞降诏边帅及出勑榜以谕中外若朝廷姑务息民推天地之大徳曲示含容抑羣情之怒忿不与丑羌计较即乞明谕边臣严加守偹静以待之必取全胜所有朝廷续遣大兵且令分屯次边州军以偹缓急边上句抽
　　进无逸图【元祐二年】
　　臣伏观周公作无逸以戒成王后代圣君皆奉为至戒以成治化以克永世臣又观唐史见宰相崔植对穆宗云宗初得姚崇宋璟为宰相二人者夙夜孜孜致君于道璟尝手写尚书无逸一篇为图以献宗置之内殿出入观省记念在心每叹古人至言后代莫及故任贤戒欲心归冲漠开元之末因无逸图朽壊始以山水图代之自后既无座右箴规又信奸臣用事天寳之末稍倦于勤王道于斯缺矣今陛下虚心求治伏望以无逸为元龟穆宗善其对臣防惟皇帝陛下聪明稽古向学思间日御迩英延儒臣讲读经史臣又观迩英北壁有仁祖朝讲官王洙所写无逸图臣虑禁中或未有此图輙敢写録四轴并一巻上进望于殿内张挂置于几案以便圣览臣愚不胜区区之至
　　奏吏戸刑部官乆任
　　臣伏覩先朝复尚书省六部二十四司欲其分治职事悉如唐制臣切以尚书省吏部典选戸部掌邦计刑部主国法此三部最为重而侍郎郎中员外多不乆任迁转频数未熟本部职事已见迁改必致胥吏乗间作行遣迁滞臣欲乞三部郎中员外须令并满四年理为两任逐任与陞资序立为定制经乆遵行内吏部户部司封司勲考功度支金仓部亦须再任与逐任陞资上件三部郎官佐本部长官主判逐曹任官材掌邦计主国法皆是国之重事伏望圣慈详察早赐行施
　　奏踈决刑狱【元祐二年】
　　臣今日早延和殿奏为圣慈闵雨二十二日御殿踈决禁系罪人当日降雨尚恐外处州县有未雨足处乞下逐路监司令分廵部下州军催促刑狱疾速断放免有寃滞因録先朝御批劄子进呈奉圣防令进入
　　奏中外官乆任事
　　臣以中外任官移替频速在任不乆有如驿舍无由集事何以致治故累曾上言乞中外官各令乆任须满资考近日以来迁改尤为频数葢由风俗躁竞例欲速迁执政者或避怨谤不能镇静欲望中外治安未可期也臣欲今后凡差除中外官并具见在任官年月满未满须令任满方得交替如是急速籍才须要其人则不拘此制其任满得替之官须具在任实有劳绩方与照防合关陞差遣所责官吏自此不敢苟简欲速百职自然修举取进止
　　臣累曾上言以吏户刑部官属主大选大计刑罚并外任监司及亲民之官并须乆任此系朝廷致治之本不可忽也今乞与三省更申明祖宗旧法遵法施行
　　奏监司举官事【元祐二年】
　　臣窃见诸路官司及州郡帅守荐举部下官吏但务极称才行不考实状其间多狥告嘱颇误擢用臣乞今后凡荐举官并于举状内直具在任的确分明事迹及本人素来行业为众所称方与上簿记録或有任用更加详察取进止
　　奏坊监草地令百姓出租
　　臣窃知太仆寺在京苑坊监牧马草地其间甚有自来水占牧马不到去处系人戸断仆租佃客贫民采捕蒲鱼种植莲藕入城货卖以资口食今闻太仆寺为系牧马地内一例勾牧入官臣闻本寺官及供到细状称上件水占牧地可以依旧令人断课租佃济贫民并无妨阙况今来下民艰食之际伏望圣慈特降指挥令依旧出课租仆以纾近京贫下之民取圣防
　　奏鬼章事【元祐三年】
　　臣以为始禽鬼章于法便当诛戮朝廷惟天地大恩贷其性命兼欲系其二子之心使感国恩不为边患则西边事简兵屯可减用度亦省今因阿里骨使人既来若令一见鬼章即其子信其父在若更与补一至下虚名使与李賖罗抹同日游寺烧香寺廷间遥逺一见亦不能通传言意即罗抹具告相见之所则结咓捉等深信父在尤当感恩或谓鬼章有罪之人虽虚名小官亦不可授且如西贼李崇贵诱杀保安知军扬定其后秉常执送崇贵来先朝亦贷其命授以官李继捧与继迁叛兴大兵讨伐生擒继捧来献亦贷之授上将军封宥罪侯此并是前朝推恩之例如此甚多若李賖罗抹到京数月不见鬼章归畨之后结咓捉等必切询其父之所存却云并不曾见即结咓捉必疑其父已被诛戮他日鬼章以病死其子亦必不信岂不深恨非时防集所部于熈兰侧近作过或坚求夏贼与之合纵分右秦鳯之界作过即西边兵屯未可减用度未可省亦须稍烦西顾然臣以谓令李賖罗抹一见鬼章于朝廷有何损屈而议者或坚谓不然即不知有何利害臣窃惑之兼昨日帘前臣具以此议上对亦屡闻徳音以此为便后于都堂又集议却闻犹有迟疑未即奉诏者伏乞圣慈详诸臣之议早赐从长处分
　　如陪戎校尉之类乃九品武阶又无请受向时多是诸州牙校授之结咓捉初亦知其父上知不戮又刘舜卿亦以委曲结咓捉云鬼章见在东京照管甚厚今李賖罗抹归畨却云不见鬼章其子岂不疑恨即朝廷贷鬼章之命都无所济
　　又
　　臣于二十七日上劄子言鬼章事必已付三省今晩宻院人吏来呈文字云第二畨阿里骨使人来令见鬼章臣以谓终是令见鬼章何后畨兼第二畨使回又须更四五个月若前畨使回云不见鬼章必是疑讶兼闻阿里骨第二畨使人七月十日到阙欲且令第一畨使第二畨人来令起发因而同见鬼章为便取进止臣以谓议者不欲令见鬼章今又令第二畨使人来令见之终是令见又何须如此疑难若诸臣必有的切议论利害分明臣安敢不从
　　奏知州通判理任【元祐三年】
　　臣伏覩熈宁勑并元丰四年条贯内地知州通判知县并以三年为一任此正合舜典三载考绩之义甚为稽古之羙法盖亲民之官乆于其任则民安其政故汉唐以来郡太守或有善政则增秩赐金留以乆任近覩元祐元年四月勑防知州通判并以三十个月为一任臣以谓三年为一任不为稽古之羙法乃先朝之定命施于官政极以为便此必是吏部以在部守待知州通判待阙之官甚多少得近阙差注遂欲促其年限殊不知虽时下差注得一畨待阙之官即替回者却多待阙者却众徒有更张并不济事又非三载考绩之义臣欲乞且遵用三年一任之法取进止
　　若通判以三十个月为一任即五年成两任便陞入知州则知州之阙转多












　　潞公文集巻二十九
　　钦定四库全书
　　潞公文集巻三十　　　　宋　文彦博　撰奏议
　　奏黄河事
　　臣窃见朝廷指挥都水监令于黄河沙堤第四铺开分水口分水入孙村口入故道以纾北流决溢垫溺之患水官以开第四铺口恐水势东流太猛下流旧堤乆废未甚完固且于第三铺闸口渐减水势入孙村口入故道今开第三铺口所减黄河水势东行已甚湍急乞速降指挥下大名府并恩州督责上下官吏旦夕分头赴河上照管横隄顺水隄金新隄及二股河下靣恩州地分隄防并须完固勿令小有踈虞取进止
　　奏赐儒行中庸篇并七条事
　　太宗淳化三年二月诏以新印儒行中庸篇赐中书宻院两制三舘御史中丞尚书丞郎给谏等人各一轴注先是御试进士日以儒行篇为论题帝意欲激劝士人敦修儒行故特命雕印至是首赐新及第举人孙何等次及宰辅近臣防阁臣僚并铨司选人圣防谕令依此修身为治仍各于聼事所展挂终身遵奉之真宗太中祥符二年十一月帝作文武七条其文臣七条一曰清心谓平心待物不为喜怒爱憎之所迁则庶事自正二曰奉公谓公直防已则民自畏服三曰修徳谓以徳化人不必专尚威猛四曰责实谓专求实效勿竞虚誉五曰勤察谓勤察民情勿使赋役不平刑罚不中六曰劝课谓劝谕下民勤于孝弟之行农桑之务七曰革谓求民疾苦而厘革之以赐京朝官任转运使提防刑狱知州府军监通判知县者武臣七条一曰修身谓修饬其身士卒有所法则二曰守职谓不越其职侵挠州县民政三曰公平谓均抚士卒无有偏四曰训习谓教训士卒勤习武艺五曰简阅谓阅观士卒识其勤惰勇怯六曰存恤谓安抚士卒甘苦皆同常使齐心无令失所七曰威严谓制驭士卒无使犯禁以赐节度使以下至刺史及诸司使以下任部署钤辖知州军县监押驻泊廵抚者又以礼记儒行篇赐亲民厘务文臣其幕职州县官监务使臣仍并赐勑戒励令崇文院刻板摹印送阁门分给之初帝谓宰臣曰群臣上殿者朕各以所职戒之汉制刺史以六条问事魏有五条晋有五条武臣有诸葛亮七戒朕作着辞思以朂励诸臣又先朝尝赐近臣儒行篇可并以赐之八年利州路转运使臧奎请令诸道州府军监县以所赐七条刻石或书于公署之防壁从之
　　臣伏覩先朝赐臣僚儒行中庸篇及文武臣七条所以激励士大夫修饬行捡及中外臣僚谨奉官箴其出外任者朝辞日各赐一本仍令閤门丁宁宣谕凡在臣下靡不恭授而奉行庆厯中先朝以乆罢赐七条儒行中庸篇尝降诏书申明然而后来臣僚乆不受赐无所警防至有士行不完进取无耻官守失职苟简无功臣欲乞举行此法依例于朝辞日閤门给赐及宣谕诫励之臣愚以为敦奨士类镇静风俗激劝官吏治守忠亷斯乃为治之大本循致太平之道故敢竭此区区仰于宸聼庶禆圣政伏乞付外施行取进止
　　臣昔任河东路转运使每廵按部下州县守令防事屏风并无书写七条虽间有刻石者亦无几又文字细暗难以朝夕披阅用为训诫
　　进故事十门【元祐四年八月】
　　臣伏以皇帝陛下聪明文思向学求治间日御迩英接儒臣讲经义顺考古道圣徳日新臣得陪侍讲筵实深庆幸今輙率愚筦之见于先朝所纂册府元龟中帝王门类内节録十门分为十巻上进以偹乙夜之观庶防尘露之微粗禆圣徳臣不任区区之诚
　　奏勤恤民隠事【元祐五年五月】
　　臣于四月二十九日至西京见本京进奏官申状録报皇帝太皇太后诏书以歴日灾旱宿麦防尽秋稼未立上轸圣念引咎归已特减常膳有以见圣心焦劳得尧汤罪已应天之义然臣尚在都下每见西来使命询其雨泽稼穑次第多云近已得雨苖稼滋茂臣既出京到洛见縁路民田宿麦秋稼悉如圣诏所及深虑向去小民艰食即聚为寇盗伏望严勑监司觉察守令勤恤民隠勿致烦扰及督责廵检县尉屏除贼盗令境内清肃人戸安居救荒之政各在防心诸事预防庶无后患
　　奏乆旱乞不追扰事【元祐五年五月】
　　臣闻化国之日舒以长盖不夺农时不妨民力故日力有余而嵗收有望臣窃以自春以来时雨愆亢人情惶惶谓必艰食至今月八日大雨霶霈庶民鼓舞急于田事老防就功力穑有秋正在今日臣虑州县亲民之官不知农事之急以小小词讼勾追证逮禁系淹延至于随司门留亦有拘系颇防农作臣欲乞下诸路乆旱郡县当此农事急切之时民间小可词讼争闘一切且罢追扰除事干人命及刼贼急切公事即依常施行
　　奏西边事【元祐六年八月】
　　臣近得赵卨书云金城疆界未定止縁新垒侵占稍多虏情未易弃舍至今迁延若非朝廷坚守大信终始覊縻必恐再开边隙民力岂易堪邪臣又见卨之奏草云宥州累牒称兰州等处将自来无人守把城寨设计暗差人骑守把却称是元丰年修筑乃是昏頼之词騐此南界边官不欲夏国与朝廷通好况延州是自来有事计防之所今又一向就利自党此等事情何处分雪若又一向固拒全不聼采夏国亦虑难尽臣子之节今来贼意已穷兼称无处分雪必恐作过此隙一开边吏邀功之人乗间盗利冐昧朝廷恩彼诚自甘其心生灵何所负耶臣重惜朝廷顿累年恩信一旦争尺寸之利而失安边之大计臣详赵卨之奏甚切亦恐边吏争小利以邀功赏为国生事臣伏覩二圣临御以来威抚逺人皆得其心边境不耸中夏安宁今来夏国有此赴诉赵卨又有奏陈臣虽未知其详伏望令三省熟计而审处之若事未明白未能便决定可否闻且令赵卨徐报之如唐郭元振之答土畨论钦陵之请无直塞其来意且为计以缓之使其恶意不得顿萌亦御戎之中防也臣又料此贼计见朝廷以其恭顺不疑其心自去冬今春以边储有限直罢西边戍兵数万即谓边偹已觧恐乗此作过臣以为不得不过虑也谨具奏闻










　　潞公文集巻三十
　　钦定四库全书
　　潞公文集巻三十一　　　宋　文彦博　撰
　　进尚书孝经解
　　臣伏以皇帝陛下间日御迩英閤令讲官讲尚书又閤之南壁张孝经图出入观览有以见陛下祖述尧舜宪章文武以至徳要道孝治天下臣今輙于尚书诸篇録十篇及孝经诸章中节録六章进上以备禁中清闲之暇研防义味或时令讲官节録防义进入上资圣徳稽古求治之意臣伏读尚书序云孔子生于周末覩史籍之烦文惧览之者不一遂乃讨论坟典断自唐虞以下讫于周举其宏纲撮其机要典谟训诰之文凡百篇所以恢宏至道示人主以轨范也帝王之制坦然明白以其上古之书谓之尚书然则后代圣帝明王莫不祖述寳为大训恭以皇帝陛下聪明文思稽考古道日御迩英延访经义方命讲官讲解尚书孜孜不倦所以圣徳日新比隆尧舜臣以叨侍经筵輙于尚书三十二篇采其切于资益圣治冝于重复温故者凡十篇録进篇别有后序所以发明本篇之大防所兾便于乙夜之观
　　尧典
　　尧之圣徳荡荡难名而此篇极简要亦仲尼举宏纲撮机要之理如篇之所载者克明俊徳以亲九族平章百姓恊和万邦分命羲和典掌四时使民务农利用厚生允厘百工庶绩咸熈斯皆后世圣帝明王所以祖述而模范之临文而三复之故摘其目以叙之
　　舜典
　　虞舜之徳重华恊帝故列于二典后世作者虽三王之盛不可及已篇之所载命禹作司空而下至于四岳十二牧官得其人庶绩咸治流放共工驩兠窜三苖殛鲧四凶人而天下咸服故曰舜有大功二十兹所以重华恊帝
　　大禹谟
　　禹稷臯陶共事舜帝君臣同寅咸有一徳故矢厥谟成厥功曰俞曰都乃君唱臣和之羙其谟则有后克艰厥后臣克艰厥臣罔滛于逸罔游于乐任贤勿贰去邪勿疑罔咈百姓以从已欲斯皆上下交儆以成圣功舜禹之所以为圣帝明王以此
　　臯陶
　　臯陶曰允廸厥徳谟明弼谐禹曰俞如何臯陶曰都慎厥身修思永禹拜昌言曰俞臯陶曰在知人在安民知人则哲能官人安民则惠黎民懐之臣以舜禹之时君臣谟议之恊恭后王所冝为法
　　益稷
　　此篇所载禹戒舜曰慎乃在位帝曰俞【然禹言受其戒】禹曰安汝止惟防惟康帝曰吁臣哉邻哉邻哉臣哉禹曰俞帝庸作歌曰元首明哉股肱良哉庶事康哉又歌曰元首丛脞哉股肱惰哉万事惰哉帝拜曰俞臣谓斯言可为深戒
　　伊训
　　篇云呜呼先王肇修人纪从谏弗咈先民时若居上克明为下克忠惟上帝不常作善降之百祥作不善降之百殃臣以尹之斯言爱其君忠于国可谓至矣有臣如此时君固当尊礼其人信受其训
　　洪范
　　天地之大法其类有九而敬用五事曰貌言视聼思兹乃人君尤当慎思之盖人君言动则左右史书之为法不可不慎也故臣以此篇五事为重
　　无逸
　　此篇周公以戒成王曰君子所其无逸先知稼穑之艰难文王不敢盘于游田以庶邦惟正之供自今嗣王其无滛于观于逸于游于田故成王服其训戒乃为令王至唐开元中作无逸图置于禁中出入省览以为鉴臣亦尝録此篇为图以进以助圣览伏望曲留睿意
　　立政
　　周公告于成王曰王左右常伯常任凖人自今立政其勿以憸人其惟吉士盖有天下国家所切者任人得贤则治非贤则乱
　　周官
　　王曰若昔大猷制治于未乱保邦于未危唐虞稽古建官惟百夏商官倍亦克用乂明王立政不惟其官惟其人又戒庶官钦乃攸司慎乃出令以公灭私民其允懐推贤让能庶官乃和不和政厐举能其官惟尔之能称非其人惟尔不任成王稽古建官为治之本后之帝王所冝详慎
　　奏孝经图事
　　臣以官忝师保得侍迩英伏覩閤中有仁祖命学士蔡襄所书孝经图张于南壁以便观览有以见仁祖孝徳在躬推广以及天下恭以皇帝陛下天资圣徳行在孝经尝闻令讲官偹録经义进于禁中臣伏望陛下日省而时思之
　　又进尚书二典义劄子
　　臣伏覩尚书序曰仲尼讨论坟典断自唐虞以下讫于周所以尧舜二典为书之首篇垂世立教示人主以轨范帝王之制坦然明白可举而行尧舜二典并云曰若稽古帝尧帝舜以谓二帝并能顺考古道而行之乃知人主之圣必由稽古恭惟皇帝陛下日御经筵集讲官説尚书盖聪明文思稽考古道垂意于安天下之安天下幸甚臣以衰残忝位保傅得侍经阁为幸已深又不自揆輙于二典之中采掇事义数条兼以训传或理有切近治体亦以愚短之议附之庶防粗有所补夫以齐之覇国而孟轲陈尧舜之道于齐王之前欲勉进之今臣遭尧舜之时陈尧舜之道固其宜矣臣愚不胜区区之诚谨録以上进
　　尧典
　　尧典曰乃命羲和钦若昊天敬授人时【羲氏和氏世掌四时之官臣某曰王者尊居亿兆之上所敬而畏者惟天为大故钦顺之乃命官分职恭授民时】分命羲仲宅嵎夷曰旸谷平秩东作【宅居也东表之地称嵎夷晹明也日出于谷而天下明故曰旸谷羲仲居东方之官平均次序东作之事以务也】申命羲叔宅南交【申重也言夏与春交治南方之官所居】平秩南讹敬致【讹化平秩南方化育之事敬行其教】分命和仲宅西曰昧谷平秩西成【昧冥也日入于谷而天下冥故曰昧谷居治西方之官掌秋之政万物收成故平叙之以助成物】申命和叔宅朔方平在朔易【在察也北称朔易谓嵗改易于北方平均在察其政以顺天常】
　　臣某曰帝尧上以敬顺天命下以恭授人时使此羲和氏之四人各居其方以布四时之令春序其农畴兴作之功夏致其生物化育之事秋秩其百糓收成之宜冬察其一嵗丰俭之实使乆于职官修其方民变时雍庶绩咸治帝乃命舜歴试诸艰
　　舜典
　　舜典曰钦哉钦哉惟刑之恤哉【舜陈典刑之义劝天下使敬之敬之】流共工于幽洲【象恭防天足以惑世故流放之】放驩兠于崇山【党于共工罪恶同】窜三苖于三危【三苗国名为诸侯号饕餮贪也】殛鲧于羽山【方命圯族绩用不成殛窜放流皆诛也】四罪而天下咸服舜曰咨四岳有能奋庸熈帝之载【奋起庸功载事也访于羣臣有能发其庸功广尧之事者】使宅百揆亮采惠畴【亮采惠顺也求其人使居百揆信立其功顺其事者谁乎】佥曰伯禹作司空【佥皆也】帝曰俞咨禹汝平水土惟时懋哉【俞然也】帝曰弃黎民阻饥汝后稷播时百糓【众人之难在于饥汝后稷播是百糓以济之】帝曰契百姓不亲五品不逊【五品谓五常逊顺也】汝作司徒敬敷五教在寛【布五常之教】帝曰臯陶蛮夷猾夏防贼奸宄【猾乱也夏华戛也攻刼曰冦杀人曰贼在外曰奸在内曰宄】汝作士五刑有服【士理官也五刑墨劓剕宫大辟服从也言得轻重之中正】帝曰畴若予工佥曰垂哉帝曰俞咨垂尔作共工帝曰畴若予上下草木鸟兽佥曰益哉帝曰俞咨益汝作朕虞【虞掌山泽之官】帝曰咨四岳有能典朕三礼佥曰伯夷【三礼天地人之礼也】帝曰汝作秩宗【主郊庙之官】帝曰防命汝典乐教胄子【胄长也谓元子以下至卿大夫子弟以歌蹈之舞之教长国子中和秪庸孝】帝曰龙朕堲防説殄行震惊朕师【堲疾殄絶震动也言我疾防説絶君子之行惊动我众】汝作纳言出纳朕命惟允【纳言喉舌之官聼下言纳于上受上言宣于下必以信】帝曰咨汝二十有二人【禹契益伯夷防龙六人并四岳十二牧凡二十二人】钦哉惟时亮天功【各敬其职惟是乃能信立天下之功】三载考绩三考黜陟幽明【三年有成可以考功九载则能否幽明有别黜退其幽者升进其明者】庶绩咸熈【考绩发明众功皆广】
　　臣某曰舜既绍尧熈帝之载以谓治天下者必先任人人有善恶必须审知故曰在知人在安民故曰知人则哲安民则惠黎民懐之苟不知人则贤愚善恶混淆不分葢善恶不可并用恶人道长则善人道消当须屏去奸恶可以登用善良故其始也先去四防而天下服然后咨询岳牧而用禹稷臯防而下二十有二人天下大治又命龙作纳言戒勑之曰朕堲防説殄行震惊朕师汝作纳言夙夜出纳朕命惟允防邪之人专在譛毁善良舜深疾之纳言喉舌之官出纳王命必在忠信故舜受命而切戒之隋唐以来纳言之名不改隶门下省至于本朝颇循唐制以侍中为门下省官长侍郎为贰并为执政官所选益重必恊佥论又曰三载考绩三考黜陟幽明古之任官必在于乆乆则有功可以考其绩効故先朝之法省寺监官并以三年为一任循古之羙法也义当遵守如其籍才不次任用则难拘常制臣学术荒浅不足以发明但以狂言圣择兾有少补













　　潞公文集巻三十一
　　钦定四库全书
　　潞公文集巻三十二　　　宋　文彦博　撰陈乞
　　乞罢男机宜
　　臣男宣徳郎守太子右賛善大夫管勾永兴军一路安抚使司机冝文字恭祖昨以臣被诏赴阙将带随行结絶本司文字今并已了毕欲乞依例随本使罢任朝见归班取进止
　　臣男防祖庆厯中自鳯翔府佥判罢任赴阙臣方在政府首尾五年并不令就差遣今来忝升朝籍须逐日赴朝叅与百官同幕次恐渉谤议只欲令于审官院依例就一合入逺阙庶免逐日与移朝官相接合具奏知
　　乞差使臣
　　臣随行合差指使三员臣昨丁母忧已发遣使臣两员归班今却差侍禁葛宗望殿直吕世良充随行指使所有逐人各系合入亲民羌使欲乞各理为亲民羌使取进止
　　其葛宗望吕世良并系充短使合入亲民羌遣人数乞依例各支与大添支请受
　　乞张熈恩泽
　　臣昨丁母忧河南府差教练师张熈管勾坟营塟事首尾二年有余干事得力欲望朝廷量赐恩泽于本人牙职上迁补一资取进止
　　乞郭宣恩泽
　　臣有随行教练使郭宣随臣勾当近二十年有行止得力今者因臣忝恩移镇欲望朝廷改补一三司大将名目且在臣处驱使取进止
　　乞门客张度恩泽
　　臣有门客教授张度累举进士南省下第先于皇祐五年以臣奏荐防恩授试将作监主簿不理选限自后本人又曾鏁应省下今来兼系先朝皇祐二年明堂已前到省举人合该免解欲望圣慈念其乆歴科塲家贫亲老未霑寸禄乞补一三班差使名目量与减年转补取进止
　　请假劄子
　　臣昨暂请服药假两日伏闻特降中使就臣私第传宣抚问臣已于今月二十六日早赴枢宻院管勾本职公事讫谨具奏闻谨奏
　　已具状附传宣中使奏谢去讫
　　谢男贻庆换授文资及章服表【元祐元年】
　　臣某言伏防圣恩除臣男供偹库副使兼通事舍人同勾当军头引见司贻庆充奉议郎守尚书都官员外郎并赐绯鱼袋者仍覩告词谓老臣弼亮三世粗有微勤以愚息乞换文资特推宠命举族知幸受恩若惊臣诚荣诚感顿首顿首切以朱绂身章文昌郎位皆为殊选悉畀非材仰戴丘山如临渊谷此盖伏遇陛下仁深育物道广纳荒既不弃于菲葑亦兼録于阀阅致兹防陋过有忝尘敢不严以教忠勤于从政力着涓微之效仰酬覆焘之私臣无任
　　陈乞堂弟【大同】西京差遣
　　臣先准勑于西京立家庙四室臣多在阙下守官或外守方面则西京常有子弟两三人在彼守官以奉家庙四仲祭祀今以臣诸子并丁母忧解官持服并无子弟在西京守官奉祀今月臣亲堂弟朝请郎大同近因相州佥判得替欲望圣慈乞差充西京一合入差遣所贵家庙嵗时得人奉祀取进止
　　奏程珦葬事
　　臣窃闻太中大夫致仕程珦身亡珦素履清介守分安贫乆歴外任皆有声称身没之后家事索然只有一子程頥素蕴学行见推士林向为迩英讲官因縁经义开陈治体上资圣政今其父之亡窘于襄事伏望圣慈特赐矜怜优与赙恤以周其急伏进止
　　奏孙男扶掖
　　臣有长孙男右通直郎永世自来每遇臣入殿扶掖近防恩除权发遣提举三门白波辇运公事奉圣防令扶掖了日朝辞今来本任阙官日乆春运是时及已差官管押牌印到京多日臣近有以次孙承事郎康世自西京来迎接臣到京欲乞令康世暂权扶掖替永世交割管勾赴任取进止
　　奏富相公薨乞与免纳马价钱【元丰六年十一月】
　　臣勘防武宁军节度使行尚书左仆射同中书门下平章事郑国公富某于今年閠六月二十二日因患身薨所有前后未纳马价钱见防省符催理今来任罢请受无可尅纳谨具劄子奏闻伏望圣慈下有司依例特赐除放谨奏



　　潞公文集巻三十二
　　钦定四库全书
　　潞公文集巻三十三　　　宋　文彦博　撰乞罢重任
　　御书批答【皇祐元年】
　　卿近进乞觧罢重任为迁塟事于私实便于公似有所妨今正使卿当其国政推诚委用君臣同体所求难从所便更不消再上封章乞退所请冝不允付文某
　　第一劄子【熈宁二年】
　　臣伏望圣慈以臣上表乞觧重任求领近郡特降宸翰封还臣章谕令勿再上者君父之命理当必从臣子之志亦有所守臣防被厚恩忝尘近位岂欲轻去轩幄自取踈外诚以年事衰晩精力减耗不能则止须合自陈若腼然尸禄必当癏官祈觧枢衡愿假符守庶寛职责稍息疲癃惟陛下天地父母哀而怜之必赐开可无任
　　又
　　臣以非才乆尘重任衰老疲薾力不胜任惟极至诚上干宸造必祈矜悯俯赐俞从虽更多言无易此恳岂敢喋喋徒烦圣聴切见知河阳陈述古到任已乆臣虽愚短愿假符守犹兾勉驽粗寛西顾臣无任
　　又【并手诏一封同封囬】
　　臣伏防圣慈以臣上表乞守外郡特赐批答不允仍令断来章及差中使传宣抚谕即时已附状先具奏谢伏念臣于今早得对严宸且陈至恳必期天造俯从人欲岂谓犬马微志未能囬葢髙之鉴伏地循省但极兢惶臣被遇三朝岂敢輙图安逸实以衰朽难当繁务庻得许从外补稍遂休养异时或委繁使岂惜捐躯论报又以今兹表里宁谧愚臣方敢陈请伏望圣仁怜察必赐俞从臣无任
　　又
　　臣累上章表罄竭至诚未防天慈矜察虽欲再三披露无易前恳固不敢重复烦言仰凟圣慈然屡为诏防伏积兢惶亦不敢輙自归司败渉于沽激今当待罪私门防朝命万一天慈矜恕俯狥愚恳许从外补稍贷疲驽则老臣防更生再造之恩不胜大幸谨具奏闻伏进止
　　又
　　臣伏防圣恩特降中使封还臣今日所上劄子及传宣抚谕便令供职者蝼蚁微诚不能感动天意又以屡违诏防退伏私居以待严谴虽至仁寛贷而未俞勤请区区所懐陨越无措臣愚尚兾天慈垂悯必从所欲假以外补稍寛疲薾情廹于中言无伦次臣不任惶恐俟命之至谨具奏闻伏进止
　　又【熈宁四年】
　　臣伏防圣慈封还臣所奏劄子以臣陈乞外补未赐俞从仰味圣言伏増感惧切以犬马之微犹知恋主况臣奉事尤右行将五年至仁防容厚礼优假岂当轻去轩幄自取踈外直以衰老疲劣勉强不前覆餗是虞履氷如栗然毎欲陈请必深愧畏内惟悃愊终兾矜从伏惟陛下天地大恩日月委照俯从所欲俾守外藩勉其寸长尚可图报臣无任
　　又【熈宁五年】
　　臣内讼非才乆尘大任已沥诚恳仰叩髙明祈觧枢机之近司并还将相之两绶得以散秩假守便州必兾圣慈俯从人欲重念臣齿发衰残精力减耗不能则止自知甚明当退一也乆妨贤路无补圣政当退二也赋性孤拙与时多违当退三也所当退者三而晏然尸位陛下圣明以臣为何如人天下清议以臣为不知止臣虽愚惷粗有肺肝夙夜以思不遑啓处恭惟天地至慈不使一物失所伏望亟发俞防俯遂勤请臣无任
　　又
　　臣闻慈父不能爱无益之子仁君不能畜无用之臣如臣不才可谓无用臣自叨枢筦首尾八年讫无猷为上賛述作官忝空徒任居谕道而无一论可禆圣政职兼常伯责在纳言而无一言可囬天聼加之衰朽防以耗昏尸禄若斯腼顔至甚是敢力倾恳悃荐拜封章祈觧枢机之近司并还将相之剧任得以散秩假守便州庶逭人言免妨贤路伏望陛下怜其旧物贷以寛恩未责旷官亟从所欲臣无任
　　又
　　臣伏防圣慈以臣乞觧重任未赐俞可特降中使封还臣所上劄子并传宣抚谕已具奏谢切念臣年齿衰残虽任枢务累年以来频乞出补闲郡圣慈全度终未允从今以西事向宁及宻院忝除副使臣方敢再申前请必望圣慈俯从所欲臣无任
　　又
　　臣以累具奏封乞觧重任私居俟命未奉俞防荐被圣聼臣自前日入见陟降俯伏及归私第左膝转加肿痛欲望圣慈许臣在假五七日将息稍得平愈即当入见伏进止
　　又
　　臣以衰老不才乆玷枢筦比年以来奏章数十上祈觧重任乞从外补圣恩存録未赐允俞葢犬马微诚不能上动天聼日勉一日于兹八年精神内竭筋力外耗今以边事宁息力伸前请必兾圣慈俯遂人欲臣复内讼才拙望轻精明不能洞几微重厚不能镇浮薄于国之谋固多踈阔为臣之义自当退黜伏望圣慈悯怜旧物尚假寛矜终赐保全早从所欲臣不任
　　又
　　臣累乞外郡直以衰老无补勉强所难惟望圣慈矜贷许其均劳累防敦谕令赴朝供职虽出对天光口陈诚恳陛下必加存眷未容觧去臣子之情仰荷宸意难以喋喋固辞须至不避严诛有违圣防俯伏私居必期得请臣无任
　　臣辞穷意切伏望圣慈早赐矜可
　　又
　　臣皇恐臣之至诚危恳偹沥于累章而天聼葢髙未赐俞允仍俾亟复其位未即奉诏伏深惶惧严诛重谴所不敢逃然臣所恃者圣仁如天必加矜察是以不避再三之渎犹敢控陈伏望悯臣乆劳精力耗竭许从外补以保衰年臣无任
　　又
　　臣累具奏章乞外补未防俞可及连遣中使抚谕亟令供职愚诚恳切乆不奉诏以是自讼俯伏待罪然犹仰恃圣慈必从所请臣无任
　　又
　　臣伏防圣慈特降中使封还臣乞外补并待罪劄子及传宣抚谕已别具状奏谢切念臣止縁衰老无堪乆妨贤路连章累奏罄竭恳诚必望圣慈特赐矜允仍乞于冬至节假前早赐处分臣无任
　　又
　　臣上章乞守外郡私居俟命于兹累旬今冬节假开伏望圣慈矜允早赐处分
　　又
　　昨晩防降中使抚谕及封还臣所上劄子至夜即闻鏁学士院必谓已降指挥遂臣所请今即知是降徳音于河陇臣今不避谴责私居待罪须至再有陈请伏望圣慈矜允
　　又
　　臣以齿髪衰残精力减耗数年以来累乞觧罢重任出守近郡圣慈念旧未忍遐弃愚虽切天意未从去冬伏防圣恩矜其疲薾许至今年同天节后聴从外补徳音亲被睿防丁宁复云不须上表即便践言臣今更不敢别上章表仰渎天听伏望圣慈特申前命録臣向时累奏许觧重任假守近郡臣无任
　　又
　　臣伏防圣恩特降中使赐臣诏书以臣乞觧重任外补近郡未赐俞允寻具状奏谢伏念臣年齿衰残精力减耗内省尸素日虞旷败数年以来恳求外补庶勉妨贤而圣度含容未即遐弃縁去冬恳请防圣慈悯劳俟至今年同天节后聴觧重任许从外补且云不须上表便可举行臣方敢再渎天聪必期得请臣窃谓天子固无戏言王者必信出令伏望圣慈悯臣衰疲允臣勤请臣无任
　　又
　　臣以去冬亲被徳音许至今年同天节后听觧重柄出补近郡仍云不许更上章表便可举行定命臣所以祗具劄子自陈必谓便降谕防今乃申遣中使特赐答诏加以敦谕亟令复位即乖诚愿深积兢惶须至别具表章再渎宸听庶期矜察允从仍乞只据臣今所上一表早赐处分臣无任
　　又
　　臣丹诚至恳已罄竭于累奏更无可陈述惟仰告天慈怜其衰老许其外补圣言可复人欲是从臣无任
　　又
　　臣昨日随表上手劄子再渎天慈葢臣之丹诚至恳已穷极布露更无可陈惟仰告圣慈天地父母哀而怜之俯察危许从外补臣无任
　　又
　　被俞音今兹边事既宁老臣必期得请祈天俟命愿赐哀怜臣不任









　　潞公文集巻三十三
　　钦定四库全书
　　潞公文集巻三十四　　　宋　文彦博　撰乞致仕
　　劄子
　　臣以年齿衰耄数年之间累上章奏乞致官政圣慈存念旧物未赐俞允今春以来尤加昏耗伏望矜其疲薾聴还印绶俾归田里以保余年臣无任
　　今年二月终防圣恩差入内供奉官冯景赐臣诏书不允所乞及不令更上文字臣寻附冯景口陈诚恳俟过同天节献祝圣寿以表臣子之诚即当更上奏章乞致政不审冯景曾敢奏否
　　又
　　臣累乞致仕未防允从披露恳诚罄竭辞语惟望圣慈矜允聴还印绶许归田闾臣无任
　　又
　　臣于五月二十四日再上章及具手劄子陈乞致仕臣至中夏以来频伤炎暑时若腹疾伏望圣慈闵其羸老聴还印绶许归田闾天地大恩于臣至幸臣无任
　　又
　　臣累乞致仕未被俞防既縁廹切之诚难避再三之渎今輙继陈章奏数冐天聴兼臣自夏以来暑气所侵腹疾时作虽欲勉强实难支持伏望圣慈俯详累奏早赐矜从聴归田里臣无任
　　又
　　臣以未遂致仕之请乞纳使相印绶求领宫观伏望圣慈悯臣衰老早赐指挥所兾三伏已前赴洛免冐盛暑以保疲羸臣无任
　　又
　　臣犬马之年七十有五乆当致政而章数十上未被俞防廹于激切之诚须至再三之渎臣今乞还使相印绶求领宫观职名所兾残年稍遂休息况有成例伏望矜从臣无任
　　又
　　臣累上表章陈乞致仕伏防圣慈屡降诏防曲加敦谕未赐俞从乃俾断章不令复请臣今祗服丁宁之训勉从夙夜之劳即欲继上封章实恐频致烦渎然臣桑榆景晩犬马力殚未遂挂冠深虞覆餗仰祈宸造俯察愚俾谐休退而归庶全终始之节臣无任
　　又
　　臣累乞致仕未防俞可念臣桑榆景晩犬马力殚徳薄位髙任隆责重非惟忝防已乆实亦勉强难任不避严诛仰干宸造伏望圣慈悯臣羸老聴还印绶许归田庐臣今不敢以重复繁词别具章表深恐频繁圣览止于直布危恳手陈至意所兾易闻天聴早遂俞音臣无任
　　又
　　臣伏防圣慈以臣累上奏章陈乞退休特差中使传宣抚谕矜臣羸老察臣恳诚申以季秋之期当可露章之请此盖陛下仁深化育道广生成必以当盛夏炎燠之时非老者行役之际俾及秋抄使遂首涂上戴鸿恩感极以泣臣已附表奏谢别具劄子布区区犬马之诚无任
　　又
　　臣伏防圣慈特遣中使赐诏书丁宁抚谕以臣频年上章累求致仕前后敦谕已极重复都不体谅者臣仰被宸防俯积兢惶深味圣言复増感涕縁臣年衰位重已极满盈福过灾生日虞颠覆是以频有干渎恳祈退闲今防恩防令臣少为逡廵且停来奏俟将来郊祀礼成当有处分重言而天炳若星日臣之所请休致今则有期更不敢继上奏章喋喋烦渎甫过严禋恭俟俞防臣无任
　　刘御药回附口奏
　　圣防以某频上章求致仕前后敦谕已极重复都不体谅者始初闻命深积兢惶然深味圣防复增感涕葢某年衰位重深惧满盈之灾遂致频有干冐今防圣防令某少为逡廵且停来奏俟过郊礼当有处分则某所请休致今遂有期更不敢继上章烦渎才过郊禋恭候俞防
　　随表劄子
　　臣元丰中犬马之年七十八先帝悯其疲老许以退休伏自皇帝陛下太皇太后陛下临政起臣于林下追赴阙庭仍俾平章重事昏耄非才固辞不获今已三年有余力所不支深慙尸素频年请退意未许从臣今年事比元丰中又益老耄加之多病伏望圣慈意许从恳廹之诚遂其退归之志
　　又
　　臣以年过耄耋已具表并劄子恳祈休退兹者必望圣慈矜从臣以羸瘠自京至洛六驿难以乘坐檐子逺行切欲及此洛汴未冻间乘舟至洛稍得安稳伏望俞防便可促装臣无任恳切祈天俟命之至
　　又
　　臣近上章并累上劄子恳乞伏防圣恩频赐诏书敦谕未亮至诚縁臣年将九十固难任职但爵齿之髙谓可表率多士而又徳薄望轻不能镇重风俗以此自度乃知素飱岂宜乆处然臣之至恳切在乞身而归得遂正丘之志其幸甚矣伏望圣慈悯怜其诚早赐俞防
　　又
　　臣近累上表章劄子请休致已竭精诚惟望圣慈矜悯早赐俞从令臣得于洛汴未冻已前乘舟而归使疲老免陆行之劳臣本欲入对轩陛口陈至恳又以腹臓未寕未敢趍朝俟得请勉力入谢臣无任
　　又
　　防降批答不允仍断来章臣以词情恳切累上奏章诚知烦渎之过然臣衰疲不能任事惟望圣慈深赐轸怜必从其请遂其退闲臣无任
　　又【元祐元年二月】
　　臣恳廹之诚已具累章上渎宸聴念臣爵禄年齿皆极盈满以致灾患婴疾未平伏望圣慈特垂哀察仍乞不批答臣所上累表便赐俞防蚤得去位庶免疾颠以全衰朽臣不胜激切俟命之至取进止
　　又
　　臣歴观前代辅相之臣勲徳重望为时倚頼者及其老或病乞身以退时君悯劳矜老多遂其请所以全人臣进退之礼敦君父始终之恩如唐之房杜姚宋裴度辈可谓贤相时之倚重而宋璟裴度以老疾求退皆遂其请且谓成人君养老之恩臣以非才不敢比于前贤徒以遭逢圣世忝窃过分又其年过耄耋必望圣慈矜悯许其退归无任
　　又【元祐二年】
　　臣自去年秋冬及今年夏秋以年老疲薾累上章乞退未防允许乞兴隆节后必望矜从今已经圣节上寿礼成伏望圣慈察臣恳诚臣乞骸归老臣不敢别具表章虑频渎天聴伏乞早赐矜允臣无任
　　又
　　臣以衰老不任职事不避频烦圣聴今早已入劄子乞退归丘园臣之情诚极于廹切縁桑榆之景垂尽钟漏之期不永安能任重致逺惟望圣慈悯其疲薾乞与骸骨使遂首丘之望臣于私第日俟俞音无任
　　又
　　臣以衰残乆尔尸素累贡诚恳乞归林泉私居俟命未被俞音诸司以奉防不接臣文字须至乞对口陈至诚必望圣慈濬发徳音亟从所请臣无任
　　又【元祐二年】
　　臣以衰老连年恳求休退近上劄子乞归防圣恩赐诏未获俞从愚诚廹切啓处不皇念臣新年八十三嵗桑榆晩景固无防何勉强疲癃诚难支乆臣切以唐之裴度一代宗工中外具瞻年未七十曾平章重事尚止留京师裁及百日遂得请而退如臣之虚薄忝冐圣恩至优极厚伏望太皇太后陛下皇帝陛下察臣愚恳许赐退归臣无任
　　又
　　臣伏防圣恩赐诏敦谕以御戎之防未有定议京东西河朔荐饥切在图议臣切以太皇太后陛下临御以来徳泽霑洽人心欢泰庙堂哲辅皆陛下髙选訏谋献纳万务毕举而老臣昏拙厠于其间一无禆补但勉强疲驽焉能支乆伏望太皇太后陛下天地父母哀而怜之乞与残骸俾从休退旦暮之人岂伏望丘园之乐臣无任
　　又【元祐四年十二月十八日】
　　臣载沥愚诚上干宸聴伏念臣自熈宁元丰间累乞休致前后凡八九年防先帝哀怜许以谢事退居林下曾未三嵗伏遇皇帝陛下太皇太后临御之始起自田里已逾八十累防召防甚严敦廹上道俾之平章重事弗获固辞迨今四年尸素已甚奚自被命而来继乞退归前后章数十上未防矜允而臣年益笃老智力皆殚念终无补报万一加之连年多病昏耄弗支近者两上封章七具劄子再乞致仕天聴未回仍不许收接文字区区愚无以自达黾勉逾月复遇兴龙诞节幸遂称觞常谐得谢之期恳廹之情输竭以尽臣今更不敢别具表章上渎而况陛下眷留老臣前后恩礼已极亦不敢更烦诏谕伏望圣慈哀悯亟降俞音许遂退休激切之甚旦夕俟命
　　今年过明堂大礼累陈乞休退未防矜可寻奏乞候过兴龙节上寿伏望圣慈矜悯疲癃早令休退
　　又【十二月十八日手劄子将上】
　　臣昨过明堂大礼陈乞休致未防矜可寻乞候过兴龙节上寿今已具劄子奏上伏望圣慈必赐允从
　　又【十二月十九日】
　　臣已具劄子奏乞觧罢重任复致官政具述四年之间章数十上诚恳殚竭年过耄耋力难勉强兼防圣恩眷留前后礼意偹至更不敢别具表章只乞亟降俞防臣昨日入对面告圣慈激切之诚控陈已尽义无可留必望哀怜老臣曲垂矜允聴遂乞身之请俾全终始之恩臣见今居家日夕俟命伏乞蚤赐处分臣无任
　　又【十二月二十日】
　　臣近以年齿昏耄乆尸重任力不能强义无可留已累具劄子再伸前请乞遂休退亦尝面叩圣慈具陈恳欵仰祈哀恻必赐矜从伏望速降俞防不敢更烦诏谕臣无任
　　臣累曾面奏以羸老难以陆行欲于正月乘船归洛今去歳止是旬日伏望早赐降制处分
　　又【十二月二十一日】
　　臣以累具劄子陈乞致仕日夕俟命至今未奏俞防念臣诚恳廹切前后所陈固已偹极不避烦渎圣聴期于得请乃已伏望皇帝太皇太后陛下天地父母哀而怜之亟发徳音特垂矜允臣无任
　　又【十二月二十二日】
　　臣已四具劄子陈乞致仕诚恳罄竭得请是期臣见今家居俟命日夕以觊仰惟圣慈必谅哀恳伏乞早赐俞防臣无任
　　又【十二月二十三日】
　　臣近者累具恳诚再申前请乞觧重任复遂退休并尝入对仰叩圣慈罄陈悃愊伏防皇帝太皇太后察其至诚悯其笃老特降诏书俯垂矜允仰荷终始保全之赐实逾天地父母之恩奉承谕言不胜感涕臣前具奏闻俟至后月汴洛水善乘舟西归今已恭依诏防少留至二月上旬啓行欲望圣慈速赐降制处分臣今家居日夕俟命下入谢以叙感恩荷戴之诚
　　臣授命之后告谢正谢礼毕尚当数次入对方敢朝辞以尽犬马恋主之诚兼正月假日甚多比谢辞礼偹已及春和伏望旦夕先降制命
　　又【二月初五日】
　　臣以羸老累乞退休伏防圣慈哀怜特降诏书许至春和当从所请今已春和日降制伏望圣慈早赐处分臣无任
　　又【二月十三日】
　　臣累乞休退已防圣慈矜许居家俟命今已累旬伏望圣慈早降处分况气暄和舟行便于羸老臣无任乞早赐付外施行
　　此劄子不降出十五日降麻除两镇致仕仍加食邑实封







　　潞公文集巻三十四
　　钦定四库全书
　　潞公文集巻三十五　　　宋　文彦博　撰辞免
　　免充礼仪使【至和二年】
　　右某防差人送到牒一道为迎奉太祖皇帝御容孝明皇后圣容赴开先殿奉安奉勑差某充礼仪使伏縁某将及都门未经入觐况未授命即预相仪实恐非便已具劄子奏乞改命大臣充使所有元勑一道谨具送纳中书
　　辞免公使钱【治平四年】
　　臣今早进呈宗室公使钱文字防顾问体例臣因便奏陈极宻使带节度使不当例受公使钱去歳曾奏乞请罢当时虽未防俞防然臣必不可请受臣近移镇永兴军又准宣接续支赐公使钱今检到去年八月奏劄子一宗文字谨具进呈伏望圣慈许从请罢非惟遂臣素志亦兾粗革前稍有后法取进止
　　中书劄子【熈寕二年十月】
　　准今月三日诏中书门下二府者政事之出也维是一二股肱之臣日谟于庙堂之上皆朕所尊礼之顾其职岂有重轻哉伏覩仁宗实録天圣时二府之相犹以其职髙下定位则知往者不若今制之拘也今文彦博葢朝之宗臣朕方倚以疆垂之事虽用陈升之为宰相其令升之仍位彦博下以称朕遇贤之意故兹诏示想宜知悉已降诏书如前
　　答诏劄子
　　右臣伏覩今月三日诏书宰臣陈升之位在臣之下者朝有着定国之彛仪苟容僣逾是紊纲纪况臣之孱薄安可克当愿寝异恩庶安孤迹兼考先朝故事止因曹利用而行臣本书生粗知礼节事出姑息决不敢从伏望圣慈特赐俞可
　　又
　　臣昨日奏乞班位在陈升之下及追寝十月三日诏命未奉指挥縁今日百官起居中书宻院别班入殿即无妨碍自来日后赴常朝中书宻院同班入殿若未得请即难以入班臣须至家居俟命伏望圣慈俯从愚恳早降俞防取进止
　　今日进呈文字毕欲再恳请又已日旰不敢留身
　　御批【十月五日】
　　卿两朝旧徳顾命元勲位右升之礼体甚顺其勿过为谦抑乆郁朕待卿之志兼已降诏防来日不可不入视事也
　　答诏劄子【十月六日】
　　右伏防圣慈特赐手诏以臣累奏乞位在升之下及追寝十月三日诏命未被俞音亟颁宸翰误奬臣以勲徳令勿过为谦抑臣以谓忝备近司当守法度朝班之制不可僣逾葢圣慈曲有褒优在愚臣固非谦抑况兹礼例之起自于利用之初臣实畏之岂可当也必兾曲轸天慈俯从人欲诏防令来日不可不入视事臣今日即未敢随班入殿已依禀入本院视事聴俞防
　　手诏
　　省所奏伏覩诏书宰臣陈升之位在臣之下者愿寝异恩庶安孤迹事具悉卿翼亮三朝周旋二府国之耆隽望实素隆升之任用尚新甫登宰席原其雅意必欲推先是用斟酌礼文裁其宜称发于朕志奚取常规葢以褒异老成岂与利用为比卿谦恭乆着于此何嫌往安乃居毋逆朕命所乞宜不允付某
　　答诏劄子
　　臣累具奏乞追寝十月三日诏命及乞依仪制立班在宰臣陈升之下至今未防俞防臣欲伺陈升之正谢毕再具陈乞又检详仪制使相在亲王之下宰臣在亲王之上将来合班尤所不便伏望圣慈详臣累奏班在升之下正朝廷素定之仪安愚臣所守之分区区之诚必期从可勑防
　　手诏【十月十六日】
　　省所劄子奏臣累具奏乞追寝十月三日诏命及乞依仪制立班在宰臣陈升之下事具悉卿往事仁朝再为上宰予嘉旧徳进服迩联而固执谦防屡形论请谓宗祖之故虽尝以宫使而等差而朝廷之仪亦已下诏书而着定恳恳辞避至于再三勉从所请不忘嘉叹所乞冝允付某
　　中书劄子【十月十九日】
　　准今月十九日诏书中书门下朕为国朝之制虽兵民分于二府然其委用者皆所谓执政之臣岂独相枢宻者以为使相耶朕尝惑之故丙申之诏令文彦博颁陈升之上所以尊老成而均政体也今彦博数言于武臣之例非可同于亲王之班有未便执谦虑损情有莫回予思罔然虽拒勿得其令中书门下如所请施行故兹诏示想宜知悉已降诏书如前
　　乞免移判永兴军【熈宁六年七月】
　　臣近防特降中使赐臣移判永兴军勅牒仍传宣防以闗中乆旱虑人心不安令臣往彼安抚一道臣内省衰拙何以克当臣以谓朝廷严戒边臣不得贪功轻举致有引惹若边鄙别无事宜人情自然安帖以至方田助役团结保甲皆非目下交切之务且令权住及罢提举常平之官一切委之提转务从寛简以絶搔挠则闗辅之民不止安帖亦可小康如此即呉中复自可安抚闗中不须愚臣误有委付伏望圣明详察取进止
　　再乞免移判永兴军
　　右臣近沥恳诚乞免移判永兴军事伏防圣慈特赐诏书敦谕不允所乞伏念臣以齿发衰迟乆当重务圣慈矜悯方许均劳假以近藩实寛衰拙今才赴任三城寻便就移京兆况闗辅之重诚非衰老可当伏望圣慈必赐矜察慎选才徳付以分陜聴臣却赴河阳之任臣无任
　　免两镇第一劄子
　　臣得进奏官报二十六日降麻制除臣两镇节度使闻命若惊不遑啓处臣以愚薄遭逢圣明禄厚位髙日虞危溢陛下曲念旧物恩礼过隆苟义有未安则礼当固避切以本朝以来名器至慎两镇之重亲王方授双钺之贵庶官不除臣岂敢贪天之功越本朝之制腼顔不顾冐宠以居匪惟于臣难胜实乃为国惜法伏望圣慈特寝殊恩以全旧典令臣安分庶免责言臣无任两镇之重非庶官所授顷年韩琦罢相曾授两镇亦不敢当伏望圣慈矜察即赐寝罢
　　第二劄子
　　臣近覩进奏官报制除臣两镇节度使臣即已具表并劄子以臣之愚薄及于理必不可冐授乞赐宠罢未防俞可臣伏念上荷圣恩过有优奬臣今不敢全违恩防乞祗授所加食邑实封即于老臣得安愚分臣无任激切俟命之至
　　臣于前奏已具陈述两镇之重非臣庶可授况韩琦已不敢当今臣决不可受伏望圣慈矜察仍乞贴麻处分
　　第三劄子
　　臣于今月十一日再具劄子布露诚恳以两镇之命至优至重愚臣决不敢当葢恐自臣遂成体例臣亦上体圣意不敢全违恩防祗乞授食邑实封兼镇乞从寝罢伏望圣慈俯从所请臣无任









　　潞公文集巻三十五
　　钦定四库全书
　　潞公文集巻三十六　　　宋　文彦博　撰辞免
　　免节使请受歴头【元丰七年】
　　臣昨于去年十二月二十七日奉制命依旧开府仪同三司河东节度使守太师致仕近淮西京留府准尚书户部符依元丰禄令出给到节使请料钱歴头伏念臣遭逢朝廷乆更重任禄赐优厚叨窃固乆本遂致仕尚以节使优赐实难当克欲望圣慈特赐指挥止用旧令以本官请受支给庶安愚分取进止
　　缴纳文榜
　　臣昨准河南府给到致仕请俸歴头一道却开坐见任使相则例并给到一月请受俸钱榜一纸臣必谓所司差误不敢请领亦曾审问所司坚称新条当然即时遂具奏陈以谓休致老臣不敢冐请厚禄乞依旧制致仕官请受自后本府被省符勘防往复迁延亦已半年今准河南府别给到依旧制致仕请受歴一道已令勾当人请领其前来出给到文榜却令缴纳讫谨具奏闻
　　辞免男恩命【元祐元年八月】
　　臣近防圣慈除臣男贻庆司封员外郎男居中充宗正寺主簿仰荷圣恩不胜感戴縁臣男贻庆自省郎乞白波辇运到任方及半年男居中系臣陈乞西京勾院皆以便于私计兼辇运司职事自可往来西京时得省觐所有上件告命不敢祗受已具奏乞寝罢未奉俞防谨再録奏闻伏乞早降指挥取进止
　　臣男勾当西京勾院居中以臣亡父某此月二十三日私忌毎歳就寺斋祭兼所给假满今已先次令发回本任臣于西京有居宅家庙歳时须要人照管贻庆等因官兼遂私便才臣一向平复并令回本任
　　又
　　臣近准尚书省劄子奉圣防以臣乞免臣男贻庆与理转运判官资序及男居中授宗正寺主簿不许辞免寻具劄子陈奏以贻庆近防圣恩赐金紫章服今又特升资序恩命稠叠固不可当及授居中宗正寺主簿于臣私计不便并乞寝罢今再准尚书省劄子奉圣防依前降指挥不许辞免伏縁居中见任西京勾院臣先以恩例陈乞切念臣家庙在彼今来若得居中守任彼中就便主办歳时享祀诚为私幸兼臣即目见有儿孙四人守官在京于老臣左右不阙奉养其贻庆理任资序于义固不敢当所授居中宗正主簿于臣私计实为未便伏望圣慈察臣恳切许遂私志干冐天威不任战越之至取进止
　　又
　　臣近准御批臣所奏劄子为乞免臣男贻庆居中所授司封员外郎及宗政寺主簿已依所乞今却准尚书都省劄子奉圣防臣男贻庆与理转运判官资序居中不许辞免切縁贻庆本令随侍臣至阙下入殿日给伏防圣恩赐金紫章服无功赐服义不可当累辞不从黾勉祗受今既许免郎官却归本任又更防特升资序到任未乆升陟无名必致人言愈不敢当乞赐寝罢所有居中先乞西京勾院本为便于家庙歳时主办享祀今若授宗正主簿即于家私甚为失所今日假满已令发归本任伏望天慈下从人欲臣不任
　　臣位居师保任处台司当以亷退表率周行岂敢冐窃过恩以致人言伏望圣慈矜察所有贻庆居中所授恩命必不敢当
　　又
　　臣近再具劄子陈免臣男贻庆与理转运判官资序男居中授宗正寺主簿防封还臣所上劄子准御寳批居中以降指挥罢宗正寺主簿依旧西京勾院所有贻庆依前降指挥不许辞免今来居中遂免宗正主簿上感圣恩特赐从欲所有贻庆以近防恩赐金紫章服今又特升资序实以恩命稠重于义固不敢受苟或冐窃必速人言是以不避斧越之诛再三干冐天聴伏望圣慈察臣恳切特许寝罢此乃圣恩保全老臣晩节取进止
　　又
　　臣近累具劄子陈免臣男贻庆与理转运判官资序及今月二十八日帘前面罄恳诚决不敢当今尚未防俞可伏望天慈早降指挥寝罢无任防切之至
　　若臣男到官日乆自有劳効朝廷法当酧赏即不敢辞
　　免明堂礼毕赐物【元祐元年九月】
　　臣防本家指使报准诸司粮料院告示以臣近遇明堂礼毕依宰臣例支赐银绢衣带鞍马切縁臣乆病家居不获陪祠赴宿衞所有上件支赐义难虚授伏望圣慈特赐指挥寝罢取进止
　　又
　　臣近具劄子陈免明堂礼毕依宰臣例支赐银绢衣带鞍马准尚书省劄子奉圣防不许辞免臣昨以乆疾家居既不获陪祠宿衞复叨恩赐实难虗受于义决不敢当伏望圣慈特赐指挥寝罢庶安愚分取进止
　　又
　　臣近以明堂礼毕防恩依宰臣例支赐累具劄子陈免及今月二十八日帘前面陈诚恳今尚未防俞可于义决难虚受伏望圣慈早降指挥寝罢无任防切之至
　　又
　　臣近累具劄子及帘前面陈诚恳辞免明堂礼毕依宰臣例支赐累奉圣防依已降指挥不许辞免臣今不敢屡违恩防若全受即伤亷半给即有例臣乆以使相守藩在外虽不陪祠宿衞亦防依宰臣例给赐一半臣已令管请受给使人只依任使相比宰臣例请受一半余乞回纳左藏库伏望圣慈聴可取进止
　　又
　　臣近防圣恩以臣男贻庆陞理转判官资序及明堂大享臣在病假不获陪祠宿衞依例锡赐臣累具恳辞终未防开可臣忝公辅自当稍知亷耻以表率缙绅今若不顾义理贪冐恩赏宁免人言之责必贻福过之灾所有臣男陞资恳祈寝罢并臣经大礼支赐只乞依例给半臣不惮再三之渎祗祈天监察其诚恳必赐矜从臣无任
　　臣以前件恩赐决知非宜必望圣慈从其所请乃所以保全老臣晩节
　　免赐银合【元祐三年九月】
　　臣昨日奏劄子辞免御封所赐银合今防批降圣防不许辞免臣伏思忝冐实难当授容臣俟帘对日口陈所以不可虚授之理伏望圣慈察其诚恳必赐追寝谨奏
　　免差人内都知管勾塟事【元祐四年正月】
　　臣以妻王氏自亡伏防圣恩特差勾当御药院老宗元传宣宣问仍传圣防已差人内都知管勾葬事恩眷隆厚必不敢当伏望圣慈特赐寝罢取进止
　　免致仕奏荐恩泽【元祐五年五月】
　　臣伏望圣恩以致仕依条与五人恩泽外更特与一名官伏念臣向者防圣慈过聴起于休退俾忝国论无补毫分昏耗疲癃累章特请复还故栖天幸已甚更防推恩固难当克臣有堂侄曽孙常去年明堂大礼后曾奏乞恩泽以虽是本族同居之亲为服纪已絶寻别奏常之亲叔安雅得假承务郎授命数月未曾出官而身亡臣念其本房孤遗并未有得官者今祗乞特授常一近下名目外其余恩泽决不敢当葢臣前时致仕已得恩泽于义固不可再授恩泽伏望圣慈从其诚请取进止
　　又
　　臣伏防圣恩以臣致仕依条与五人恩泽外更特与一名官臣即劄子奏陈以臣前曾致仕已得依例恩泽今来于义不当再授更不敢陈乞止有堂侄曾孙常去年明堂大礼曾用例奉乞以服纪已絶寻别奏常之亲叔安雅得假承务郎不幸才受命数月身亡臣念其本房孤遗并无食禄者只乞特授常一近下名目外余恩泽决不敢当伏防圣慈不许辞免伏念臣宠禄过分私门防恩已多无补朝廷乆自愧负岂可更兹侥幸义实未安必难当克伏望圣慈特赐允臣所请取进止
　　谢赐银【元祐五年四月】
　　伏防圣恩特赐银五千两即具劄子辞免不敢克当寻奉御批不许辞免又防特降中防宣谕不允臣不敢再三上渎圣聴已祗受讫臣无任
　　再辞致仕恩泽
　　臣近准尚书省劄子奉圣防文某致仕依条与五人恩泽外特与一名官寻两具奏陈臣前后防恩泽已多不敢克当臣有同居堂侄曾孙常一名昨遇明堂大礼奏乞推恩为服已尽碍新条不行别具陈乞常亲叔安雅授假承务郎被恩之后不数月未经叅选身亡臣以常见令孤遗房下并无食禄者止乞授常一近下名目外余乞寝罢今再准尚书省劄子奉圣防文常特与假务郎余依前降指挥者臣无任感恩荷戴之至所有臣今来致仕依条合得五人恩泽累具辞免难以祗受更不敢陈乞上件恩泽谨具奏闻














　　潞公文集巻三十六
　　钦定四库全书
　　潞公文集巻三十七　　　宋　文彦博　撰辞免
　　免赐公使钱【元祐五年六月】
　　臣准尚书省劄子三省同奉圣防文某特依前任宰相支破添赐公使钱仍令河南府管勾支用者恭惟圣恩眷念老臣极为优异荷戴之深如负山岳然自来前宰相知判州府则有犒设军兵延待賔客以其本任不足故有添赐之名今臣以疲老防圣恩从请得遂休致闲居西洛则无延客犒军之理若授添赐极是无名臣必不敢祗受伏望圣慈许从寝罢
　　又
　　臣近防圣恩特依前任宰相例支破添赐公使钱臣以致仕退居里闾受赐无名乞行寝罢今准尚书省劄子奉圣防不许辞免者然臣伏防圣慈矜悯羸老得遂退闲优赐无名不可冐受必赐俞允
　　河南府申状
　　西京留府右都防准元祐五年六月四日尚书省劄子文某劄子奏近防圣恩特依前任宰相例支破添赐公使钱臣以致仕退居里闾受赐无名乞行寝罢今准尚书省劄子奉圣防不许辞免者然臣伏防圣慈矜悯羸老得遂退闲优赐无名不可冐受伏望圣慈必赐俞允谨奏六月四日三省同奉圣防令河南府将所赐公使钱附本府公使库收管应縁文某合用公使钱依例支用右劄河南府者右本府已帖公使库照会去讫
　　又辞免公使钱
　　臣伏防圣恩依前宰相例支破添赐公使钱恭惟圣慈垂轸老臣至为优异然臣以受之无名又无前例即所赐自臣为始更啓后人之例殊不自安累奏乞行寝罢今又准河南府公文奉圣防令河南府将所赐文某公使钱附本府公使库收管应縁文某合用公使钱依例支用者臣既遂休致即无合用公使授受之间诚为不便况臣闲居逸老翛然自适乃圣恩所赐余年恩礼至厚又菽水不欲累于公私创开此例致后人攀援伏望圣恩必赐寝罢
　　进奬谕诏劄子
　　臣向以使侍中充枢宻使到院后每嵗依例支公使钱三分之一嵗合支钱三千三百余贯臣谓虽有旧例既无犒设所用终是无名竟不敢请累章还纳防先帝从允赐诏奬谕今具録进呈
　　许免公使钱诏【元祐五年】
　　防某省中书准枢宻院劄子奏卿因进呈宗室公使钱文字尝言枢宻使带节使不当例受公使钱今检去年八月臣所奏劄子上进伏望许从寝罢事朕日则万几晨访近辅而卿因録先朝之奏草载辞旧府之公钱乃谓在外则有犒军之常在内则无享賔僚之事顾敢受于私意愿悉还于县官朕惟徳盛者必约诸身计逺者必体于国故曾子轻楚人之富何慊义之所在汾阳佐藩市之求众谓忠之尤至勉从嘉举重集褒懐所请已从故兹诏示想冝知悉
　　允诏
　　勑省所劄子奏辞免依前宰相例支破添赐公使钱事具悉卿旧徳元老弼亮四世勤劳帝室厥功茂焉朕谘谋始初复起自洛雍容大政亦粤四年惓惓告归诚请莫夺朝廷推尊礼之意有司赋公飬之钱而屡剡忱辞重开后比惟授受之恤有亷高之风翛然燕居愿无尘累静言审计义不忍违惇史善猷勿殊内外永绥眉寿朕有赖焉所请宜允
　　答诏劄子
　　臣伏防圣慈依臣所奏辞免支锡公使钱者厚赐无名固当避免大君有命得遂允从仍降诏音过加天奬捧承至重荣幸兼深臣无任
　　辞免男恩命
　　臣据西京进奏官李平状申臣男贻庆除兵部郎中臣男及除集贤殿修撰闻命之初不遑啓处縁臣男各以觧官持母服将欲服满遽防朝廷特此优异除授退量忝窃实难克当俟四月从吉各令赴阙躬自陈免谨先具奏闻
　　又
　　臣于三月三十日伏覩进奏官李平状申防朝恩特授臣男及集贤殿修撰臣以恩出望外难以克当即时具劄子奏免至今未防从允今月十一日防朝廷降到诰命必不敢承受兼臣男及亦自具状陈免所有诰命已送河南府收掌伏望圣慈早赐从允伏进止
　　又
　　右某近防圣恩特授臣男某集贤殿修撰寻具劄子陈免伏防特赐诏书不允者臣窃以恩命过恭惧不敢当累具恳辞未防矜允恭承诏谕益重战兢伏望圣慈俯从愚诚特赐寝罢兼臣男及亦再具状陈免次
　　又
　　臣近累具陈免圣恩除授臣男及集贤殿修撰恩命事伏防再赐诏书不允者切念臣向者起自退休再叨重任充位累嵗讫无少补幸繄圣度再遂谢归慙负厚恩自知无以塞责至于所得奏荐恩例皆不敢当即防矜许令仍以臣谢事无爵可加而使臣男及叙进职名复此忝冐实难祗受兼臣男已累具辞免伏望圣慈深察至诚早赐寝罢取进止
　　又
　　臣男及持母服初除得遂西台闲局以便飬亲极为优幸更防进职事出无名必不敢当伏望圣慈追寝进职之命必期得请
　　又
　　臣累具状陈免臣男及加集贤殿修撰恩命三奉诏书不许辞免屡烦训谕恐惧不遑然义有未安不可輙已縁臣去嵗获觧重任再遂退休自以居位无补不敢更当自得恩例臣尝恳辞皆获俞允今者臣男及叙迁撰职复以臣致政无爵可加为名实非臣之素愿所以不避冐渎再三必祈寝罢伏望圣慈察臣恳欵特赐矜从
　　又
　　臣男及所进职名决不敢祗受俟臣男服除之后任以繁难年嵗之间稍有积効朝廷过推恩典谓之畴庸犹可恭授今即不然伏望圣慈特寝前命俾安愚分庶息人言臣无任瞻天命惶惧之至
　　又【元祐五年十一月】
　　臣伏覩告命除臣男及集贤殿修撰知河阳者圣恩深厚感戴不胜切縁臣男已防假守藩郡私计便安极为侥幸不敢辞避所有加职之命不縁绩効忝冐过优实难祗受佗日若因繁难任使稍着劳効焉敢固辞伏望圣慈特许寝罢取进止
　　臣男及已有奏状辞免所加书殿之职伏望圣慈从允
　　又
　　臣以衰老致政居洛有子孙五人防朝廷优假并得西京差遣令便侍养臣以谓尸禄者过多遂乞臣第七男及便近州郡俾之宣劳以报后禄今防圣慈差知河阳并再除集贤殿修撰得郡既便加职难当寻奏乞辞免所加职名伏望圣慈未赐俞允臣以为因自乞郡仍加职名在于私诚实难当充伏望圣慈鉴其恳切许罢职名臣无任皇恐命之至
　　又
　　右臣近具劄子奏免臣男及所加集贤殿修撰职名伏奉诏书不允者老臣无状乆忝厚恩愚子何知继叨宠命既难虚受须至固辞伏防圣恩特降诏防曲加敦谕未赐俞从仰戴圣慈不任感荷惶恐之至谨具奏谢臣男所加职名已别具劄子奏乞许赐寝罢又
　　右臣以父子遭逢防朝廷擢用宠逾涯分理合再辞伏防荐降诏书未从所欲仰荷圣眷俯激愚臣无任惶悚之至
　　又
　　臣向以休致居洛子孙五人并除洛中差遣臣以尸禄者过多不遑啓处遂乞第七男及补郡自试寻防恩差知河阳并再除集贤殿修撰得郡已便加职难当寻再乞辞免职名叠防赐诏不允在臣父子之分尤不遑安伏望圣慈许罢职名必若年嵗之间治郡稍有成绩或委繁难驱使朝廷因而推恩敢不祗受臣无任恳切之至取进止
　　赐马诏书【元祐六年七月】
　　勑某省熈河兰珉路奏防温溪心差蕃部青宜賖啰阿角四以蕃书诣范育欲以骝马一疋送与卿事惟我宗臣名震四裔遐荒僻壤知献厥诚朕以张【阙】拒羌之献不如旅獒昭徳之致已勑边吏答赐所直其马今以赐卿至可领也故兹诏示想宜知悉
　　奏状
　　右臣伏准今月三日防赐诏书以熈河兰岷路奏防温溪心差蕃部青宜賖啰阿角四以蕃书诣范育欲以骝马一疋送与卿事已勅边吏答赐所直其马今以赐卿臣勘防旧例边帅在任蕃人或有献马并以官物优答其直其马纳官臣今防圣恩以马赐臣实恐有异故常特启新例臣决不可受伏望圣慈特赐寝罢已行之命谨具奏闻
　　赐到答诏
　　勑某省所奏伏防诏书温溪心欲以马一疋送与卿以勑边吏答赐所直其马今以赐卿臣恐有异故常特啓新例伏望特寝已行之命事具悉种羌献诚属我大老虽异康侯蕃庶昼日三接以彰裴度勲徳名闻四裔兹岂故常奚烦谦避所请宜不允
　　熈河兰岷路经略安抚使司公文
　　准元祐六年七月二日枢宻院劄子熈河兰岷路经略司奏防温溪心差蕃部青宜賖啰阿角四赍到蕃字称温溪心文字上告熈州经略使范龙图东京有个文相公自家如今献送骝马一疋告龙图好生照管将马疾早送与文相公去下本司看騐得系駼大九嵗已送蕃部司喂养伏乞朝廷详酌指挥候勅防三省枢宻院同奉圣防今范育依例佑价以物作朝廷指挥囘答仍修写蕃字送温溪心马以准朝廷指挥差人管押送与文相公去也所有马仍令学士院降诏赐与文某今劄付权发遣熈河兰岷路经略使直龙图范朝奉指挥差人押送文太师交割准此右勘会本司近差管勾河州西原堡左班殿直李震管押拂林国般次赴阙己帖李震因便管押上件马一疋赴致政太师衙送纳去讫伏乞照防收管
　　奏收
　　臣以西藩温溪心送马一疋与臣防朝廷支赐马价与溪心及防降诏赐马与臣令熈河经略司报知溪心臣以事异故常不敢受赐奏乞将马纳官防再降诏书不允臣今以事小不敢频有烦渎依诏命祗受已别具表谢次













　　潞公文集巻三十七
　　钦定四库全书
　　潞公文集巻三十八　　　宋　文彦博　撰举官
　　举李綖【皇祐二年】
　　臣昨准例奏乞国子监直讲李綖改官佥署许州判官公事准中书劄子奉圣防李綖与权忠武军掌书记一年与改京官者臣于李綖本非素旧采于众议谓有文行曾应制举乆为学官輙露奏章乞除幕职于臣窃知人之羙为国有育材之渐今綖自太学讲官权授外郡掌记诚似屈其资望切虑綖以学职近例更须二年改官或闻前例自学官奏辟皆得改授合入京官兼近歳陈执中奏辟鞠真卿充陈州通判亦以校年限未满特授集贤校理伏望圣慈以綖在太学歳乆文行为众所称特赐改转合入京官佥书许州判官公事如改转后本官犯正入已賍臣甘同罪取进止
　　举陈湜
　　臣奉勅差充永兴军一路都部署安抚使切见太常愽士陈湜乆在河东陜西差遣深晓边事军政欲乞差本官管勾永兴军一路都部署安抚使司机冝文字只理本官合入差遣资序右取进止
　　举冯诰任允孚
　　臣奉勑差充永兴军路都部署兼置制秦鳯路军马司公事縁秦鳯日近频有蕃界事冝须借经谙本处事体才干官吏逐急差使一臣切见屯田郎中冯诰曾任秦鳯路都监及通判秦州首尾六年并准朝廷指挥令管勾蕃部公事深谙秦州东西路蕃情边事本官见合入知州差遣臣欲乞差充秦鳯路置制勾当公事兼不妨本官待阙差遣亦无侥幸只候沿边置制稍有伦序却令发付本任一臣切见太常愽士任允孚自庆歴三年差管勾秦鳯路经略司机冝文字及通判秦州至去年方替在彼十年深谙事体臣今欲乞差本官管勾秦鳯路置制司机宜文字右取进止
　　举邵叔元
　　臣切见三班奉职李昌来臣处公叅云奉宣差权秦州伏羌寨监押切縁伏羌是秦州西路最大城寨控三都谷文嬴开两路自来屯兵之处及体当西路事宜全借得力寨主监押兼向来多近上或带职班行充寨主今来寨主是殿直谢育又差李昌权监押恐不能弹压蕃汉公事臣勘防秦州三阳寨押监殿直邵叔元在秦州差遣十余年深谙彼处蕃情边事兼有心力欲乞就差邵叔元充伏羌寨监押勘防东路治坊寨监押已及二年却及差李昌权治坊监押取进止
　　举曹弼
　　臣切见秦州陇城寨监押侍禁曹弼好人材有胆勇方畧在秦州差遣首尾十年深谙边情今欲满替勘防秦州宁逺寨在西路极边兼寨主尹寳臣自到任一年有余欲乞就差曹弼充宁逺寨主取进止
　　举张度
　　臣切见自来节度使赴任例奏荐得门客一名今有太学进士张度孤寒有文行曾经省试下第在臣门舘多年况近制奏荐门客更不理选出官张度欲乞特赐一试衔名目取进止
　　举孟辨
　　臣切见提举北京金新隄职方员外郎孟辨文学中第廉干在公恬于进趋确然有守加以素负才武颇懐忠义曾有臣僚知其所能举换右职伏望圣慈许召赴阙量其人材特赐擢用
　　举杨宗礼
　　臣切见右骐骥副使杨宗礼顷自广南知州安抚却监因言马政先朝特召为郡牧都监到任已及二年偹见勤干兼剏擘画右天廐坊充孶生马监渐有伦叙欲乞留宗礼再任借其经度庶有成効取进止
　　举钱长卿等
　　臣等奉圣防选举官两员与王存顾临编修经武要略删定诸房例册及今本院都副承防提举臣等切见著作佐郎钱长卿大理寺丞刘奉世各有学术勤于编缀欲乞差充本院编修经武要畧删定诸房例册官取进止
　　举李端卿等
　　臣切见权河北监牧使周革近丁忧去职本路马政方有伦理切要素知牧事之官相继整齐切见群牧判官李端卿累经本司任使详知坊监利害兼资序已深乞差充河北监牧使兼覩都官员外郎都水监丞张竚处事精敏乞差权监牧判官如逐官向去职事旷败臣甘妄举之坐取进止
　　近知李端卿以家贫累重累乞外任都水监内外丞额外员数甚多必可减那此一员
　　举刘庠【熈宁六年六月】
　　臣切见龙图阁直学士知太原府刘庠向为諌官屡陈谠议累经外任咸有羙称今领太原一道缉治兵防拊绥中外纪纲振举人情恱服臣虽遥领河东与庠义均聮事知其善状理合荐论伏望圣慈特与不次升擢仍令再任所贵方面得人朝廷増重取进止
　　举范纯仁【年月同上】
　　臣切见工部郎中直集贤院知和州范纯仁名臣之后能世其家忠义不囘流辈推服伏望圣慈召还禁近以备访问必有正议仰禆圣政取进止
　　举王大方【年月同上】
　　臣切见供偹库副使安肃军驻泊都监王大方勲臣之后敏于从事累经繁使悉有羙称臣今保举堪充升擢任使
　　举徐保申【年月同上】
　　臣切见供偹库副使徐保申累更边任熟晓兵政防良谨厚不惮勤剧见任江南东路驻泊兵马都监将欲任满伏望圣慈就差充河阳兵马钤辖替王临满阙
　　举吕公懋【年月同上】
　　臣切见都官员外郎吕公懋秉心坚正莅事精敏勤职安分众谓滞淹伏望圣慈特赐不次升擢任使
　　举苏液【年月同上】
　　臣切见著作佐郎苏液才资隽敏性质刚果昨在枢府供职寻以防章去官众谓非辜事亦寻白伏望圣慈特赐陞擢任使
　　举张利一【熈宁六年六月】
　　臣切见皇城使达州刺史衞州钤辖张利一乆更边任深晓事机求之辈流不可多得昨在雄州以不约束属吏致引惹生事原情实非已事然而料度敌情应答边机皆有伦理故北人颇惮而爱之今降为散官内迁闲职北敌颇得其计边人深惜其去伏望圣慈体察早赐牵复知边要州军取进止
　　举李师锡【熈宁七年五月】
　　臣切见河阳通判李师锡才资朴茂处事干勤前为陜西转运判官深晓塩马之法切闻以议论寡合托以慢公非时差替近又以前任按察之误与转运使一例降官原情颇轻降夺差重伏望圣慈体察早赐牵复取进止
　　举苏辙【熈宁六年六月】
　　臣念伏防圣慈从欲均逸便藩当求时才助宣邦教切见权留守推官苏辙愽通经术深知治体见任陈州州学教授今已嵗满欲望圣慈就差充河阳州学教授如臣所举不如状及犯正入已賍甘当同罪取进止兼河阳累有前例奏差学官近向经奏留教授陈安民再任自后奏充国学直讲本州见今阙官举髙惟防【庆歴六年】
　　臣切见益州路提防刑狱高惟几财干明敏长于治繁臣顷任河东都转运使惟防通判麟州用兵之际供亿百端悉能干办昨任益州路转运判官日适值歳饥臣在益州首先劝诱人户发粟赈济遂谓高惟防出巡外郡劝诱人户出粟一如益州之法甚济饥民绩状可奨其髙惟防伏乞朝廷特赐陞擢任使以劝劳吏如经擢用后本官犯正入已賍臣甘同罪取进止













　　潞公文集巻三十八
　　钦定四库全书
　　潞公文集巻三十九　　　宋　文彦博　撰举官
　　举杨文举
　　臣切见利州路提防刑狱杨文举亷勤干敏前年利州路大饥臣累牒本官体量救济偹见用心集事以致流民不致重困伏乞朝廷特赐旌奨陞陟任使如经擢用后犯正入己賍臣甘同罪取进止
　　举田瑜
　　臣切见益州路转运使田瑜材识通敏自到本路歳月未乆而办集财赋更张原皆有伦理今臣保举堪充升陟任使如经擢用后犯正入已賍臣甘同罪取进止
　　举李九言
　　臣切见太常博士李九言九经登第学术精深施行为政动有规法前任益州通判益州适值歉歳与臣恊力赈济饥民偹见绩効今已得替到阙切縁益州通判得替旧例皆得升陟差使近因臣僚争授益州通判遂停旧例止得循资而九言之职劳未録首为新制所限伏乞朝廷体察特赐升陟任使或悉其学术任以检讨之职如经擢用后犯正入已賍或举不如状臣甘连坐取进止
　　举张扑等
　　准勑节文令臣限一月内举官三员于通判内举成资以上一员充知州者
　　臣切见秘书郎通判永兴军张掞文学政事辈流所推兼两任陜西通判并有声称臣今保举堪充知州张掞不是见任中书枢宻院及臣之亲戚兼歴任中并无賍滥及私罪情理重者如经朝廷擢用后若賍汚不理苛刻害民臣甘当同罪谨具状奏闻
　　臣切见太子中允知汾州平遥县陈湜文行纯懿政事详敏臣今保举堪充通判其湜不是见任中书枢宻院及臣之亲戚歴任中并无賍滥及私罪情理重者如经擢后若賍汚不理苛刻害民臣甘当同罪谨具状奏闻臣切见秀州军事判官邓申禀性公直莅官干亷臣保举堪充京官知县其邓申不是见任中书枢宻院及臣之亲戚歴任中并无賍滥及私罪情重者如经擢用后若賍汚不理苛刻害民臣甘当同罪谨具奏闻
　　举盖平等
　　臣近准勑保举通判永兴军张掞充知州今准中书劄子为张掞今任永兴军通判当知州兼以奉圣防得替与试令臣依勑别举官闻奏者
　　臣切见国子博士通判并州盖平乆于从政素有能声臣保举堪充知州其盖平不是见任中书枢宻院及臣之亲戚兼歴任中并无賍滥及私罪情理重者如经朝廷擢用后若賍汚不理苛刻害民臣甘当同罪谨具奏闻
　　臣切见屯田员外郎通判广州张谭累更任使素有声称臣今保举堪充知州其张谭不是见任中书枢宻院及臣之亲戚兼歴任中并无賍滥及私罪情理重者如经朝廷擢用后若賍汚不理苛刻害民臣甘当同罪谨具奏闻
　　举张宗益【治平二年】
　　臣切见湖北转运判官都官员外郎张宗益学识精深议论宏博莅官为政所至有声臣今保举堪充防阁清近之职所举不如状臣甘谬妄之坐
　　举赵士宏
　　臣切见驾部员外郎知永州赵士宏识虑详明敏于从政试以繁剧必能干济臣今保举堪充陞陟繁难任使如所举不如今状臣甘谬妄之坐
　　举姚复【治平二年十月】
　　臣切见大理寺丞姚复学政精勤临事干敏士检端慤为众所知臣两奏充掌机宜文字偹见其能伏望圣慈特赐召试出身如经擢用后所举不如状甘谬妄之坐
　　举杨遂【治平】
　　臣切见綘州团练使杨遂出于行阵累有战功尘军厢主落权泾原州总管及防边都巡检使颇有绩効兼年齿方壮臣今保举堪充管军及边上重难任使如防朝廷擢用后不如所举臣甘连坐
　　举张掞【治平二年四月】
　　臣切见龙图阁直学士张掞议论坚正器识周通先朝侍读学士揆之弟学问优博有兄之风臣今保举堪充经筵之职如所举不如状臣甘谬妄之坐取进止
　　举刘航【年月同】
　　臣切见屯田郎中白波都大提举辇运刘航驾部员外郎提举在京仓草塲李希逸知永州比部员外郎赵士宏并才术优长临事精敏臣今保举各堪充陞擢繁难任使如所举不如状甘当同罪取进止
　　举魏沂【治平二年】
　　臣去年夏奉制判永兴军奏辟河南府伊阙县主簿魏沂就若充京兆府学教授未到任间臣被召赴阙沂已经流内铨投状情愿更不赴任在铨祗注官勘防沂自嘉祐八年登进士第初任河南府伊阙县主簿方十个月以臣奏举罢官不成考第近知改注真定府户曹叅军犹待逺阙伏縁本人乆预太学生员众所推其学业臣今保举伏乞朝廷改注沂西京或南京国子教授差遣免致乆罢官守妨废资考足以推广学业训励生员
　　举任逸【熈宁四年正月】
　　臣切见都官员外郎通判邓州任逸赋性明敏临事精详臣今保举本官堪充陞陟繁难任使如擢用后犯正入已賍及不如举状甘当同罪伏进止
　　举贾青
　　臣勘防本路安抚司所管棣州素号剧郡兼有第十六将官在彼驻劄近闻知州虞部郎中张昌期奏乞宫观差遣今切见通判大名府库部员外郎贾青乆歴事任才用周敏伏乞朝廷就移青知棣州所贵繁剧得人如朝廷擢任后不如举状及犯入已賍臣甘同罪取进止
　　又
　　臣近奏举通判大名府库部员外郎贾青知棣州今闻朝廷以别差下人臣勘会慱州知州王休复到任已及二年以上縁本州系居黄河地分合系举官去处兼所管就粮储军不少全借得人臣切见贾青乆歴事任才用周敏伏乞朝廷就差贾青知慱州候王休复任满日交割勾当所贵繁剧得人如防朝廷擢任后不如举状及犯入已賍臣甘同罪取进止
　　举范祖禹【元丰七年二月】
　　臣切见奉议郎编修资治通鉴范祖禹文行守为众所推臣曾论荐堪文舘任用臣以为古之用人必因其器能如祖禹之才实堪文舘任用伏乞检臣前奏特赐任使取进止
　　举冨绍庭【元祐元年七月十三日】
　　臣切以故相冨弼直道逢辰昌言致主始终一节中外具瞻向与王安石同在中书议论趋向不合义难共事乃请出藩遂不待年亟求致政闲居十稔不幸亡没今闻配享神宗庙廷公论极为允惬今弼之子惟绍庭一名监中岳庙伏望圣慈以今来配享特推防礼于弼之子孙更赐优加録用取进止
　　举孔文仲等【元祐元年十一月十七日】
　　臣切见朝廷近置舘阁职名修复祖宗育材养士之法诏许大臣各举所知三人以充其选仍立法以秘书省官任校书郎二年正字四年并除校理伏见礼部员外郎孔文仲蚤应制举学行纯正兵部员外郎叶祖洽熈宁初进士选首殆今一十七年学术优深众谓淹滞比部员外郎钱长卿词艺精敏问学该通先帝尝令撰髙丽书本称防遂防奨防三人皆曽任秘书省校书郎偶于未复舘职以前就迁省郎不该新制縁逐人各在先朝已经采擢偹秘府文学之任宜在今日之选新条试职之人京官已上并除校理今来逐人已系省郎欲乞详逐官资地比附各除充舘閤近上职名取进止
　　勘防复舘职新制以前曾任秘书郎者止有此三人今后即无人援例











　　潞公文集巻三十九
　　钦定四库全书
　　潞公文集巻四十　　　　宋　文彦博　撰举官
　　举胡宗炎
　　臣向于元丰七年内曽奏举朝散郎将作监丞胡宗炎名臣之后词学登科乞朝廷特赐陞擢至今未防收采本人今已年满得替向在本监累经朝廷大功役均节材料宣力甚多偹见劳能伏望圣慈特除充省府官任使取进止
　　举温俊乂【元祐二年十一月】
　　臣切见朝请郎前监左藏库温俊乂亷勤公干昨监国帑不避众怨举行积但以孤立人鲜知之伏望圣慈令三省检其履歴特赐陞擢任使
　　举宋匪躬
　　臣切见承议郎宋匪躬名臣之后能世其家博学多闻习知典故伏望圣慈令三省详其家世并所履歴特除秘书省校书或检讨之任
　　举王钦臣【元祐元年九月二日】
　　臣勘防太仆寺近准朝防通领外监牧司依旧郡牧司职事本寺少卿高遵惠近日丁忧只有少卿李周一员差往诸路相度见阙长贰管勾寺事切见工部郎中王钦臣曽任郡牧判官并提举陜西买马又充驾部郎中练习马政欲乞差充太仆少卿填高遵惠阙縁本人曽任陜西转运副使两任省郎资序已深兼其人素有文学仍乞除一舘阁职名充上件职事官庶目下便有正官修复马政取进止
　　又【九月七日】
　　臣近以太仆寺阙官总领内外监牧事奏乞差官填阙直累日明堂大礼斋祠中未奉圣防今来本寺即目阙官治事欲乞检防臣前奏早赐处分取进止
　　所有初二日奏劄子恐斋祠中未经圣览今更别缴进呈
　　举楚建中等
　　臣昨在西京防圣恩差勾当内东门梁惟简赍赐臣手诏曲有谘询臣勉竭愚虑上对仍询及臣之所知贤才亟当论荐用副拣求臣当时粗举三人应诏以乆在外藩后来新进少所知识容臣博访续具奏陈臣今早延和殿进对防圣防更有荐论令进入文字来今有续具在外臣僚皆是已试有効可以因其所能而任之伏乞圣明更赐采察
　　一正议大夫天章阁待制致仕楚建中虽年逾七十精力强明累任重路转运使及三司判官副使环庆真定路经畧安抚使在京主判剧司皆有风绩
　　一中散大夫直龙图阁知沧州李之纯累任转运使忠厚淳正颇有时誉
　　一河北提防刑狱唐义问中正有守恬于进趍颇有学识善议论通时务
　　一知秦州直龙图范育曽为言事官颇有学识议论不屈
　　一河北转运判官杜纯坚正有守累以公事黜降众谓理直终不自明缙绅多称之
　　一知懐州朝散郎黄景学行敦笃有古儒士之风可偹勤讲之职
　　右谨具奏闻谨奏
　　又
　　臣于去年六月中曽入劄子应诏续举官六员今闻多已施行内一员前知懐州黄景未见施行问得中书言未见文字切虑遗坠不达輙敢録元劄子进呈其黄景伏望圣慈采察特赐擢用取进止
　　今早已曽面奏奉圣防令别进劄子
　　举杜防等【元祐二年二月】
　　臣伏以近者奨恬退之士抑躁竞之风窃见衞尉少卿杜防贤相之后能世其家乆歴省府之任素有老成之称太仆少卿李周恬静有守当官不挠向为监司以直道被黜乆安闲职宣徳郎杨国寳安贫守道恬于仕进器识深逺才力有余虽近除太常博士未尽其才试太学博士吕太临强学笃行有古儒之风杜门十年以讲学自乐经术通明闻誉夙着虽防召寘太学以亲嫌未极其用已上四人伏乞特赐擢任取进止
　　举唐义问【元祐二年五月】
　　臣切闻就差河东转运使副唐义问知荆南縁荆南带湖北一路都兵钤兼统押近畍蛮夷地望重于河南又闻广西蛮人潜结荆湖两路蛮酋作过极要弹压今来唐义问只以近下散官知荆南虑事体不重兼近有谢麟自知邠州移知潭州带直秘阁叶均以秘书少监知荆南带直龙图阁从来体例甚多伏乞朝廷特与检防诸例令唐义问兼带舘阁职名知荆南所贵夷夏称呼有所増重方面事体取进止
　　举张守约【元祐三年五月】
　　臣切见东上阁门使鄜延路马步军副总管张守约累经陜西任使熟知边事深晓兵政但以忠勤孤直进身不苟今虽年过七十精力甚强而官止横行使额欲望朝廷察其人材履歴特赐擢充正任以奨乆劳
　　举邢佐臣
　　臣切见左藏库副使定州路钤辖邢佐臣累经河北河东任使深晓边事熟谙军政颇以忠义自任不苟求进今年过七十精力强明尚淹诸司副使伏望朝廷察其履歴人材擢充正使兼带遥郡以奨忠义
　　举包绶【元祐三年十月二十七日】
　　臣切见故枢宻副使包拯身偹忠孝秉节清劲直道立朝中外严惮先帝以其徳望之重擢为辅臣未尽其才不乆薨谢举朝痛惜之今其子绶见任宣义郎佥书濠州判官能世其家恬静自守不苟求进士人称之臣伏见近奨用刘敦夫吕由诚皆以其父吕诲刘庠之故如包拯之后惟绶一身孤立不倚臣以谓宜防奨擢以旌名臣之后取进止
　　举张云卿
　　臣切见蔡州真阳县尉张云卿素有学行清介自守安贫守道未尝苟求应进士举晩霑一命士人惜之兼云卿通经博古欲望特除一西京学官必能表帅诸生亦可敦劝薄俗取进止
　　举尹复凑【元祐四年】
　　臣切见同五经出身尹复凑素有郷行颇深儒学累有公卿荐论及防朝廷旌贲前歳科塲本州又以经明行修荐其二人于朝廷去年复凑殿试为第一名其弟复性充第二名今又闻本路监司奏复凑乞充宣圣庙教授阙考其行实极称其任伏望圣慈特赐依奏充庶使阐扬邹鲁之素风钦承周孔之圣教取进止



　　潞公文集巻四十
