　　钦定四库全书　　　　　集部三
　　安阳集　　　　　　　　别集类二【宋】
　　提要
　　【臣】等谨案安阳集五十巻宋韩琦撰琦事迹具宋史本传其集晁公武读书志陈振孙书录解题宋史艺文志俱作五十巻此本目次相符葢即原本琦厯相三朝功在社稷生平不以文章名世而词气典重敷陈剀切有垂绅正笏之风吕祖谦编文鉴录其文十首其中如论减省冗费论西夏请和论事时论青苗诸篇皆正论凛然足觇其大节诗句多不事雕镂自然高雅黄花晚节一聨久为世所传诵而其他随时抒兴亦多寄托遥深江少虞事实类苑称琦作喜雪一聨云危石葢深盐虎陷老枝擎重玉龙寒人谓其身在外而自任以天下之重固未免涉于附防非琦本防至于司马光诗话称其罢相守北京新进多凌侮之琦为诗云风定晚枝蝴蜨閙雨匀春圃桔橰闲时人推其微婉强至韩忠献遗事称琦在相台作喜雨诗防句云须防慰满三农望却敛神功寂似无人谓此真做出相业则实能得其寓意葢蕴蓄既深故直抒胸臆自然得风雅之遗固不徒以风云月露为工矣名臣言行录载司马光辞枢副时琦有书与文彦博东莱诗话载是时亦有二书与光呉师道礼部诗话载琦手书早夏三诗备萧散闲适之趣皆安阳集所无又陆游渭南集有韩忠献帖跋称西夏犯邉琦当御戎重任后入辅帷幄陈谟画防驾驭人才观此帖可见今集中亦未载入葢编次犹有所脱遗也此集之后旧附家传十巻别录遗事各一巻检騐通考三书本各自为目乃后人彚而附之今仍厘原帙别著录于史部从其类焉乾隆四十一年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书　　　　　集部三
　　安阳集目録　　　　　　别集类二【宋】
　　巻一
　　古风二十三首
　　巻二
　　古风二十二首
　　巻三
　　古风九首
　　巻四
　　律诗五十四首
　　巻五
　　律诗四十二首
　　巻六
　　律诗八十三首
　　巻七
　　律诗四十五首
　　巻八
　　律诗四十二首
　　巻九
　　律诗三十六首
　　巻十
　　律诗三十三首
　　巻十一
　　律诗三十二首
　　巻十二
　　律诗二十二首
　　巻十三
　　律诗二十三首
　　巻十四
　　律诗三十一首
　　巻十五
　　律诗三十二首
　　巻十六
　　律诗三十二首
　　巻十七
　　律诗三十三首
　　巻十八
　　律诗三十二首
　　巻十九
　　律诗三十八首
　　巻二十
　　律诗二十七首
　　巻二十一
　　记
　　巻二十二
　　序
　　巻二十三
　　杂文
　　巻二十四
　　表状一
　　巻二十五
　　表状二
　　巻二十六
　　表状三
　　巻二十七
　　表状四
　　巻二十八
　　表状五
　　巻二十九
　　表状六
　　巻三十
　　表状七
　　巻三十一
　　表状八
　　巻三十二
　　表状九
　　巻三十三
　　奏状一
　　巻三十四
　　奏状二
　　巻三十五
　　奏状三【劄子附】
　　巻三十六
　　奏状四【劄子附】
　　巻三十七
　　书启上
　　巻三十八
　　书启下
　　巻三十九
　　书状
　　巻四十
　　制词
　　巻四十一
　　册文
　　巻四十二
　　祭文上
　　巻四十三
　　祭文中
　　巻四十四
　　祭文下
　　巻四十五
　　挽辞
　　巻四十六
　　墓志一
　　巻四十七
　　墓志二
　　巻四十八
　　墓志三
　　巻四十九
　　墓志四
　　巻五十
　　墓志五










　　钦定四库全书
　　安阳集巻一　　　　　　　宋　韩　撰古风二十三首
　　琼花
　　惟扬一株花四海无同类年年后土祠独比琼瑶贵中含散水芳外团胡蝶戯酴醾不见香芍药惭多媚扶疎翠葢圆散乱真珠缀不从众格繁自守幽姿粹尝闻好事家欲移京毂地既违孤絜情终误栽培意洛阳红牡丹适时名转异新荣托旧枝万状呈妖丽天工借顔色深淡随人智三春爱赏时车马喧如市草木禀赋殊得失岂轻议我来首见花对花聊自醉
　　夜合
　　俗人之爱花重色不重香吾今得真赏似矫时之常所爱夜合花清芬逾众芳叶叶自相对开敛随隂阳不惭歴草滋独擅尧堦祥得此合欢名忧忿诚可忘茸茸红白姿百和从风飏沉水燎庭槛薫陆纷缨裳弥月固未歇况兹夏景长凡目不我贵馥烈徒自将仲尼失灭明史迁疑子房以貌不以行举世同悲伤予欲先馨徳羣艶孰可方直饶妖牡丹湏譲花中王
　　蜂虿
　　事小不可忽义或戒蜂虿蜂虿之中人始意脱已害人兮怒一蠚为报速睚眦白昼擿危巢夜烛穷纎介必获而后已立死已为快彼诚蓄微毒谓已有所赖失于小不忍而自取糜壊吁嗟隂巧徒毒万蜂虿大包潜中善良断腕未足骇小或一身危甚则家族逮渊微如鬼神无隙可漏败君子被戕贼守道不为怪有时丑迹露事或无可柰一旦吾道行乃置之度外使其自愧缩似不容覆载非力不足较顾有盛徳在隂巧既常幸蜂虿胡不贷
　　啄木
　　剥剥复卜卜意若念良木营营求蠧心未获空我腹或露一裆红或展双翅緑防縁都卢橦响弄羯皷曲捜索不知疲利觜信摧秃忽尔破奸宂种类无遗族内孽固难辨一发知潜伏彼实害珍材尽殄此非酷直疑天意深不使嗜粱肉专为众蠧仇待饫弗与足如令知庶味恣择虫与粟杞梓任隂贼长啄罢攻触饱食作羣飞时下泉沼浴归鸣凉树隂暮趂髙枝宿
　　来凤
　　来凤趋社期翩若天外至徘徊大厦间汲汲营巢意中心有所托自谓得其地衔泥两吻疮旦暮不少憇主人爱髙堂病尔如疣赘尔巢屡肤寸长梃輙摧坠胡为不识嫌又续前功弃何处无蓬茅自足为生计不尔卵而覆其祸愈非细予既伤尔愚窃复探尔志孜孜不忍去欲动主人义万一怜其勤庶获息我类巨栋既不挠出处安且贵其能无报乎唯守信无贰年年应来驯狎如儿稚双双轩户前为君作嘉致不学君家客去就惟势利微羽一知归至死不他诣
　　感花
　　雕堂瞰寳栏有花病不妍谁知穷山颠牡丹一尺圆寳栏锄溉足穷山风日煎彼此不得地天道胡为然两适岂易得兹恨无穷年
　　落叶
　　人观落叶悲我视落叶喜请看四序速次第若屈指风霜一瞬过望春时有几荣固悴之端衰亦盛之始湏知众木疎便是羣芳啓举此较人事葢不异物理否泰与消长反复殊未已醸酒整笙歌坐待新萌起
　　读刘易春秋新解
　　夫子春秋之所记二百四十有二年谨严之法不可犯欲示万世天子权礼乐征伐必上出诸侯虽大莫得专周平东迁鲁君隐王纲壊裂勿复聫天王所存位与号列国自用公承传齐桓晋文无实义挟周徇已掩大愆不归圣笔立中制谁其当罪谁其贤纷纷五传角同异各专门户执所偏遂令学者蹈迷径不探元本遭覉牵至于歆向父子间亦反天性相镵镌何休杜预范辈离经附传以臆笺膏肓废疾互讥病虽欲针起难自痊前人文字安可数议难啾唧秋蝉有唐名儒陆淳者始开奥壌窥源泉我朝又得孙明复大明圣意疏重渊刘生新解最后出了无塞碍成通川所趍旨义极简正撑拄异论牢且坚事不归王皆不与逹经之志所以然诗三百可一言蔽曰思无邪而已焉方今四海大一统万里号令犹君前安不思危易其治毋容僣乱生阶縁往持此説助邦政坐令当扆尊如天
　　荅孙植太博后园宴射
　　花稍防红牙緑茁宴亭爽垲堋云列呼賔习射次序升体裁人人矜防挃六钧力副百中艺由基注目老羿拽支左屈右何太工象弭急收如列缺湏臾一镝入鹄心画皷连轰尽声喝后者审固意愈精有时大呼【去】劈箭筈惜哉最是毫厘差彩侯似动笴微防分明角胜各记晕将终或为一箭夺当筵主筹令难犯大白时举出正罚此礼自古尤所重矍圃去留冝有别五善大抵主和容不止穿杨与穿札因忆当年黠叛非才误授将军钺帐下貅十万师力过生犀心似鉄天仁未许覆凶巢饬谨封垂御侵越悍夫猛士志待骋贮填愤气何由泄正值髙秋天气寒塞塲霜重严风刮约束偏裨整队兵旌旗烁电戈矛雪驱出长郊阅竒阵离合应麾皆有节次引精锐较絶技控命中无虚发气豪马徤走危坡直下千寻未尝蹷收军校猎围平原犬顺人呼鹰解绁山麋冲轶犯劲矢岗兎奔跳迷狡穴大雕盘空不轻搏老狐仰视肝胆裂驻鞍赏获犒部曲浪防酒车轮染血将军未酣众心醉耳后风生鼻头热此日淮藩奉寛诏朱轮慢辗行春辙铃索声沉讼牒稀优游大可飬踈拙斜蒿青青鲚鲙新公醪香重醅才拨射堂对客且相娱不妨乐事陶嘉月襟懐聊与水云闲梦魂犹寄闗山阔逢辰未立赫然勲破的求功真琐屑欲得心如外貎欢报国之诚尽摅豁
　　广陵大雪
　　淮南常嵗冬犹燠今年隂沴何严酷黒云漫天素月昬大雪飞扬平压屋风力轩号助其势摆撼琳琅摧冻木通宵彻昼不暂停堆积楼台满溪谷有时造出可怜态柳絮梨花乱纷扑乗温变化雨声来度日阶庭恣淋漉几萦寒霰不成丝骤集疎檐还挂瀑蛰蛙得意欲跳掷幽鹭无情成挫辱罾鱼江叟冰透蓑卖炭野翁泥没辐闾阎细民诚可哀三市不喧游手束牛衣破解突无烟饿犬声微饥子哭我闻上天主时泽亦有常数滋农谷膏润均于一嵗中是谓年豊调玉烛此来盛冬过尔多却虑麦秋欠霑足太守忧民仰天祝愿扫氛霾防晴旭望晴不晴无柰何拥被醉眠头更缩
　　荅袁陟节推游禅智寺
　　春去惜余景偶来郊外观芜城千古恨一顾殊悲酸荒祠枕大道尚记吴城邦逺近緑隂合水衬红荚残陇麦齐若翦随风卷波澜罢农喜有望守臣心粗寛萧疎禅智寺壊址不甚完丛花乱芍药篱竹摧琅玕空有亭亭栢成行如笔端供帐具朝膳僚寀成清欢小杜诗板暗乐石曾未刋乗兴诣茶圃百歩登平峦摘焙试烹啜甘挹零露漙午过倦微暑堤路腾归鞍天子忧嵗旱引咎古所难列郡承新诏朝夕弗敢安况此行春意固不在游盘朝廷责吏治莫若久其官政和气亦应灾沴无由干愿循三载旧庶几酬素防
　　和袁陟节推龙兴寺芍药
　　广陵芍药真竒差名与洛花相上下洛花年来品格卑所在随人趂髙价接头着处骋新妍轻去本根无顾借不论姚花与魏花只供俗目陪妖姹广陵之花性絶髙得地不移归造化大豪大力或强迁费尽雍【平】培无艶冶东君固是花之主千苞万蕚从荣谢似矫东君泛爱心枉杀春风不肯嫁遂令天下走香名髣髴丹青竞夸诧以此扬花较洛花自合扬花推定覇其间絶色可粗陈天工着意诚堪讶仙家冠子镂红云金线妆治【平】无匹亚旋心体弱不胜枝寳髻欹斜犹堕马冰雪肌肤一缬斑新试守宫明似赭双头两两最多情象物更呈鞍靣窊楼子亭亭欠姿媚特有怪状堪图写见者方知画不真未见直疑传者诈前贤大欲巧赋咏片言未出心先怕天上人间少其比不似余芳资假借我来淮海渉三春三访龙兴旧僧舍问得龙兴好事僧每嵗防承不敢暇后园栽植虽甚蕃及见花成由取舍出羣标致必惊人方徙矮坛临大厦客来只见轩槛前国艶天姿相照射因知灵种本自然湏慿精识能陶冶君子果有育材心请视维扬种花者
　　嵗旱晚雨
　　庆歴丙戌夏旱气蒸如焚行路尽婴居人犹中瘟堕鸟不收啄游鱼几烂鳞絺绤亦难御更值成雷蚊骄阳断雨脉焦熬逾五旬农塍坐耗裂纵横龟灼文众目血坼眦日睇西郊云守臣防民病心乱千丝棼祈龙刻舒鴈纵隂开北门古法久弗验羣祠益致勤徧走于境内神兮若不闻或时得泛洒蒙蒙才湿尘豊年望既絶节俄秋分忽尔降大澍霄冥连日昏垂空状战防入霤疑倾盆禾田十九死强渍枯槁根萧稂贱易活势茂如逢春蛙黾渴易满泥跃嬉成羣济物乃容易应时何艰辛辙鲋骨已壊徐激西江津谷黍霜已厚始调邹律温天气孰可问对之空气吞
　　喜雪荅赵宗道学士
　　去年大雪如山积今年大旱千里赤冻民虚死麦实少稲子空干无一获隂阳之沴已过差物理固知当反极入冬和气渐融怡霈泽时时苏土脉广莫朝来一阵寒变作雪花纷乱坼琼树瑶台豁眼明直疑悮到神仙宅城中喜色与欢声并在髙楼歌舞席老农视之咲复啼大言累嵗遭凶厄才下种时雨雪多禾稼欲成无一滴此回虽有豊登兆未信天公真爱惜太守闻之亦惨顔造化诚哉非易测但愿天意悔前祸岂使吾民常慼慼
　　阅古堂
　　仲尼大圣人文武亦云学况其下者乎而不事砻琢伊予之逢辰进本任愚朴今辱寄中山地重扼幽朔日惧不克堪误上所柬擢古之良守帅功业甚竒卓思以救空疎志慕极坚确后圃新吾堂左右谨图摸公余时纵观大可儆龊龊奔雷发聋瞆皎日破昏浊苟能奉规矩曷愧大匠斵或此贤賔僚指顾便扬攉四座企清风耳目外优乐子好虚名哉事实出诚慤庶几得防尘聊以助海岳唯有大忠心不在先觉觉
　　众春园
　　中山雄北邉地得要害扼烽警昔未彻民日困兵革一从无事来歴祀且半百戈矛既钱镈比屋遂仁宅人生亦自劳营业鲜暇隙诚哉百日勤固愿一日适为政本人情三代所不易汉吏称循良在宣布恩泽兹吾治废园大揭众春额庶乎时节游使见太平迹园中何所有风物难具籍方塘百亩余遥逗寒碧虚亭跨彩桥孤屿耸幽石环堤柳万株无时张翠帟移得江南天不觉万里隔芳林灼灼花次第锦绣坼三春烂熳时为民开宴席观者如堵墙士女杂城陌野态得天真靓防非俗格惟意任所如去来何络绎多欢知有今胜致骇非昔如登老氏台懐抱罔不释既以休吾民又足奉嘉客清暑暨凉秋池景尤可惜红蕖四照香风送入絺绤乗兴命轻舟纵赏缓撑刺芳饵湏鲙资緑房欣手摘就饮圆荷中一当数大白时见羣鸥飞惊此红袖拍献酬如未快申令喜相搦或见大敌怯便可遗巾帼酣战方气振【平】俄景忽晡夕人笑山公归酩酊倒巾帻谁知酩酊心自有制胜防
　　览资政富公新诗
　　贤辅于朝廷中外唯所用中则翊万枢天业日以重外则泰一方君治亦云共公今得淮康大厦辍隆栋惠政聊一施万室絶愁痛狱讼不复烦甘脆诚足奉优游为文章六义本规讽长篇灿巨轴邮驿邈见送发函捧琼瑰再拜喜吟诵髙调既古雅竒格复豪纵钧天张广乐累夕骇俗梦宛马歴夷途万里不可控李杜若复生屈伏事非恐况夫浅浅流固莫测源洞何时衮衣归瞻望慰民众事业追防龙风烈陋姚宋曰赓元首歌间助薫琴防太平告成功郊庙形嘉颂九奏人神和舞兽而仪凤休闻狼跋诗万世发长恸
　　谢资政富公再以近诗见寄
　　惟公之所存致后恊二典当入相天子贤业遂大展万类随坏陶四时无盭舛如何守一藩疢甚斥和扁遂令康济功鬱抑未恢显寄懐吟咏间唯以道自遣公才如河源浑浑日东演洪涛奔巨海万里纵倾巻小哉西北流孰可议深浅公思如天匠春物归裁剸珍丛与竒葩万态极婉娈一一得天真仿象困雕剪河源无时穷天匠非世辨胡为每成编遂以贶罢輭裸壌本无知安足道文冕俚耳固不通乌用奏姑洗我实知公心爱我久益腆诱我进学勤要在纳诸善我素荷公徳公教敢不践讽诵复宗师夙夜以自勉
　　苦热
　　皇祐辛卯夏六月朔伏暑始伏之七日大热极炎苦赫日烧扶桑防防指亭午阳乌自焦铄垂翅不西举炙翻四海波天地入烹煑蛟龙窜潭穴汗喘不敢雨雷神抱桴逃不顾车裂皷岂无堂室深气鬱如炊釡岂无台榭髙风毒如遭蛊直疑万类繁尽欲变脩脯尝闻昆阆间别有神仙宇雷散涤烦襟玉浆清浊腑吾欲飞而往于义不独处安得世上人同日生毛羽
　　后园寒歩
　　如何天地举寒令独将杀气凌邉遐公园跬歩亦难往试来举目成吁嗟长空黯淡作愁色日光似透云还遮朔风刮面不吹雪徒扰万窍掀黄沙园中索寞不可状唯视众木攅枯槎有如汉将肃行阵逺渉大漠平番家貅冻列树营壁巨矛长防何交加老松一二柯叶在外皮皴裂埋僵蛇幽禽声好久絶聴孤城逺近号饥鵶斋中酒热忍自酌几何贫户无纎麻冥官持权用意恶直欲万类殱隂邪穷严极烈势未已不知泉底生阳牙
　　腊日出猎近郊
　　悲风吼林霜草白杀气棱棱惨空碧因畋讲事此其时况值嘉平农已隙暂整和门出近郊猎猎旌旗原烧赤狩场一望天四垂虎意豪犹恨窄皷动围开翼复箕人知部分如刀划飞走窜伏不得暇狡兎幸生徒奋掷饥鹰眼防翅头徤下鞲风发无虚搦鹘拳交击或未仆继嗾韩卢追以咋忽穿丛薄失所捕耻焉便纵摩霄翮不似寒鸱得腐鼠傲然直视鸳鶵吓鸟鹑鹊雉曷足数亦有晨风竞捜索其间骇兽欲陵突悍卒争趍矜手格前驱反斾弗及舍丘山大委虞中获翻车防酒犒士众万刀刲肉恣燔炙塞防寓令岂徒然不在诗人刺荒癖王者设官犹取众大奸宿猾许擒扼乗时废职莫自效勿谓鸷鸟无全防别有老狐智计巧只就髙城营窟宅疑冰识扱行歩稳此日胡由见踪迹雕兮雕兮未得志将军愤懑如何释
　　病鹤贻刘易
　　尘寰病思苦仙府归魂劳秃翼败风霰卑栖掩蓬蒿池圃摈时玩鸡鳬岂吾曹谁知牢落心万里孤云髙
　　示直彦
　　人惟万物灵各肖天地貎中人无贤愚在禀父师敎禀则道业成奋跃出泥淖不禀坠素风防身于不孝汝父最汝怜五嵗入学校文采冀日彰谓如隐雾豹不见汝成人赍恨掩泉窖汝兮胡不思先矩勉而效奈何一夕眠乃至已午觉开口受饮食摩腹混笑閙四体遂吾懒万事絶挂挠习焉而忘返纨绮事不较髙秋八月凉蚊蟆罢蒙罩燃膏继昼景着撰勤节抄诏举有前期富贵孰不乐忍捐卿相科甘坐阅醯酵




　　安阳集巻一
　　钦定四库全书
　　安阳集巻二　　　　　　　宋　韩　撰古风二十二首
　　谢宫师杜公寄惠草书
　　公之徳业天下重四海万物思坏鑪太平之防未全发先朝请老叩帝居天子只欲励薄俗不惜一防从二疎公持俭节出天性下逮万世清风孤归卜睢阳旋营第栋宇仅足容妻孥自此间燕何所乐非丝非竹非歌壶经史日与圣贤遇参以吟咏为自娱兴来防翰尤得意真楷之外精草书因书乞得字数幅伯英筋肉羲之肤字体真浑逺到古神马初见八卦图精神熠熠欲飞动鸾凤皷舞龙蛇摅天姿痩硬斥俗软狂藤束纒岩松枯中含婉媚更可爱千葩万蕚争春敷开合向背一皆好造化欲天工夫张旭虽颠懐素逸较以年力非公徒公今眉夀俯八十老笔劲健自古无固知大贤不世出百福来萃相所扶公之佳壻苏子羙得公一二名已沽矜竒恃隽颇自放质之公法慙豪麄乗欢捧以示僚属一坐耸骇叹且呼便欲刻石传不朽荒邉匠拙无人模归来一一戒儿侄秘重世与家谍俱重巾宻槖寘吾室寳防直比骊含珠神物孰敢容易探雷雹霹雳来湏防
　　游开化寺
　　开化得地胜崇侈何代作全山镵佛身万木亘髙阁突然数百尺较力陋禹凿峯峦翠环合与寺为郛郭烟霞无四时为我张【去】幄幙飞泉乗空来直在庭砌落松栢森成行鬬状蛟龙恶如整万人阵偏伍不敢错春芳难悉名红紫竞灼灼防缀岩壁间图画曾未若距成才一舍旷絶类霄堮噫吾何自劳日窘吏事缚到官逾二朞未克造林壑引疾得乡邦昼锦行遂着猛抛公几烦不负真境约精庐始一登百虑已澄扩徘徊延賔僚开席盛燕酌歌留岭上云吹乱风前铎勿讥清赏累粗继东山乐数刻方暂欢俄景忽西薄归鞅下危岑眷恋心欲却何处无林泉隔阂牵宠爵终期报国家功业效防勺连露乞骸章不待七十削归来解朝绅放意任衡霍超然出世纷安歩适冲漠山蔬充盘筵村醸满瓢杓吾夀此其全何必不死药
　　再赋
　　蒙山崦里藏禅宫朝苍暮翠岚光浓枯松老栢竞丑怪危峦峻岭相弥缝劒峡路岐唯少栈榆闗气象全无烽恩深报浅来未得暂留金节开尘容
　　晋祠鱼池
　　女郎祠下池清莹薄山脚游鳞明鉴中素恃神可托羣嬉不畏人似得天真乐祠者常见怜投食任争绰且疑神佑之纵嚵安敢摸逹者时公攘鲙陷烹斸神乎所保扶未免挫隂恶何如致君人其道本宏博天下日唐虞声敎尽薫灼推此及微类鱼鳖得咸若
　　难老泉
　　晋源发滥觞勃勃涨春緑然一鉴开俯视神意肃游鯈何大繁戢戢閙如粥乌能汚吾清更足示容蓄中或起蛟龙威怒皷天福膏泽被九区灵徳潜山麓平时任疏逹所存终海渎常豊沃稻粱余润霑花木伊予临此泉自得仁人朂奚专智者心犇走无停躅
　　甲午中秋夜不见月
　　中秋待月髙楼上浮云妬明逞顽黒姮娥积贮一嵗光欲放天下不可得今夕实系天下望未必举世罹遮塞欢明慼暗一时偏人不咎天云所职吾问云兮尔无心胡为动与人相贼嵗旱不能含雨来翻于此夜浓如墨吾欲独仗倚天劒上决重隂走奸慝空中夺出黄金盘万防澄然同一色
　　病中望雪
　　日日颠风喧病枕曾无片云飞虚空方嗟大疾被囚防敢请上帝前民豊人嘱衰翁略外事心存众瘼能寛中纷纷盈尺谅旦夕和霁迎得春融融
　　离并州至晋祠次韵荅宣徽富公
　　公名杰出天下贤终身师慕常颛颛十年一靣数日别行行不忍移归軿刚膓出泪收还注感公知己难违去黄昏病作宿荒城离绪不堪纷似雨
　　涂次荅宣徽富公书意
　　临并逾二朞病慼居其半虽以志自勉精识柰耗乱故于一道事十六七不干贪权莫即辞罪大孰可逭纳节求本邦所幸脱诛窜君仁恻至诚亟俾贤者换与公同心人金固其利断安然解印归万喜无一惋为别信宿来书日慰愚懦张瑟久不调易调犹未断非才辱公知处道诚一贯至于措置间在理有殊判不当牵以私经画误逺愿公新政条布若星日灿害邉者刬除垢俗者涤浣使兹全晋民比屋竞耸观仆逺闻公为省过安敢惮虽有好事徒议论恶得间
　　昼锦堂
　　古人之富贵贵归本郡县譬若衣锦游白昼自光绚不则如夜行虽丽胡由见事累载方册今复着俚谚或纡太守章或拥使者传歌樵忘故穷涤器掩前贱所得快恩仇爱恶任骄狷其志止于此士固不足羡兹予来旧邦意弗在矜衒以疾而量力惧莫称方靣抗表纳金节假守冀乡便帝曰其汝俞建纛往临殿行路不云非观叹溢郊甸病躯谐少休先陇遂完缮嵗时存父老伏腊洁亲荐思荣孰与偕衰劣愧独擅公余新此堂夫岂事饮燕亦非张羙名轻薄诧绅弁重禄许安闲顾已常兢战庶一视题牓则念报主眷汝报能何为进道确无倦忠义耸大节匪石乌可转虽前有鼎镬死耳誓不变丹诚难悉陈感泣对笔砚
　　康乐园
　　惟人生多艰康世岂易偶服业罔不勤乐事岂常有朝家恩泽寛宣布在封守体民当有时使得遂仁夀时而无所适是不守之咎相署虽有园狭陋日已久州人嵗节游若度一筒口至则无足观叠迹但虚走遂令欢赏心归去成烦呕有圃隔牙城广袤半百畆我来辟而通髙户敞轩牖其中完废台雄壮卑培塿城野四望间万景如在手防池育莲芰表道植杨柳粪壌悉反【平】除桃李换葱韮成时寒食春观者惟恐后人一变壅阏旷若在郊薮或相携以歌或相醉以酒知为太平民叹语竞聚首曰非时之康还得此乐不予因揭是名命意安敢苟凡兹屏翰贤一境实父母必与众同乐斯地肯藜莠作诗告来者庶可传不朽
　　休逸台
　　牙城之北即大圃中有废台名抱螺基圆有道盘屈上故以螺目义匪佗当时兴者择地审气象爽垲形势多今如孤塜但荆棘不知隳壊年几何背城人迹既罕到往往满嵗无一过我来侵圃治兵库得披榛莽登巍峩襟懐豁若出尘外四视天末穷纎罗满城风物聚掌上红芳緑树明交柯太行之下不可数万峯起落如翻波北来州域尽平地孰若旧邺襟山河此为游览最佳处遂施畚筑完陂陀台头结宇尚简朴台靣甃甓严镌磨魏宫冰井久堙没铁梁有四沦耕禾精刚之质不少动俚俗传诧邻妖讹云有神物常黙防守令千百无敢拖我怜古物辇而至为台之柱植四阿州人闻至极惊异就台观者肩相摩榜以休逸岂独尚与众共乐乗春和主人间复命賔酌樽前随分弦且歌病来饮兴直衰浅献酬勉强顔湏酡退尝内省尔何徳尔求自逸人讥诃反思吾本任忠义日不作伪心无颇君恩至厚假乡守正宜休此祛余疴尫孱报国未能奋慨然倚槛空长哦
　　荅章望之秘校惠诗求古瓦砚
　　魏宫之废知几春其间万事成埃尘唯有昭阳殿瓦不可壊埋没旷野迷荒榛陶甄之法世莫得但贵羙璞逾方珉数百年来取为砚墨光烂发波成轮求之日盛得日少片材无异圭璧珍巧工近嵗知众寳杂以假伪规钱緍头方靣凸槩难别千百未有三二真我来本邦责邺令朝捜暮索劳精神遗基壊地徧阬窟始获一瓦全元淳藓斑着骨尚干翠夜雨防渍痕如新当时此复近檐溜印以篆字花其唇磨砻累日喜成就要完旧质知无伦吾才寡陋不足称思与好古能文人好古能文今者谁武寕秘书章表民无诗尚欲两手付何况大雅之奏闻铿纯
　　荅陈舜俞推官惠诗求全瓦古砚
　　邺宫废瓦埋荒草取之为砚成坚好求者如麻几百年宜乎今日难捜讨吾邦匠巧世其业能辨竒防而老随材就器固不遗大则梁栋细棼橑必湏完者始称珍何殊巨海寻三岛荆人之璧尚有瑕夏后之璜岂无考况乎此物出坏陶千耕万斸常飜搅吾今所得不专全秘若英瑶借文缫君诗苦择未如意持赠只虞咍絶倒君不见镇圭尺二四寸大小虽异皆君寳
　　观胡九龄员外画牛
　　丹青之笔夺造化能者几何登品録蛟龙狞恶鬼神怒更工不接时人目有形之物至者稀是否难欺众所瞩绛台胡掾文章外偏向画牛其好酷海内驰名三十年得者珍藏过金玉老来才始着青衫养亲不及朝家禄前日野服忽相过云访恩知走京毂微风入指未能画示我蜡本数十幅采摭诸家百余状毫端古意多含蓄鬬者取力全在角卧者称身全在腹立身髣髴精神慢背者分数头项促行者动作皆得羣乳者顾视真怜犊当流泅戏益自在欲渡或疑犹蓄缩从容饮囓得天真荷鞭时有童儿牧或横一笛坐牛角便是无声太平曲江天雨雪易溟蒙风势掀号摧古木欹斜蓑笠趂牛归萧疎暮景烟村宿竒哉胡掾老笔不可到戴叟重生湏死伏吾观诸牛之态虽尽妙尚有所遗思未熟牛于生民功最大不画牛功牛亦辱胡君胡君聴我言别选轻绡成巨轴冩出区区耒耜勤贵知天下由吾方食足
　　中秋对月送姚辟敎授南归
　　去嵗中秋安帅并今嵗中秋病守相并筵极口詈浮云终夕蟾光被遮障相台此夜天如水露压凉风秋气王有客轩然襟义髙直自睢阳来一访相与僚贤共兹赏坐看玉轮从海上皓色疑专白帝权晴舒万防俱澄旷斜汉昭回列纬繁收缩精神乌敢放有如大臣得时用上化恢宣贤业畅千官戢伏任施设黙黙坏陶从巧匠金波渐转落金樽酒色映空寒动荡一宵清景换尘寰自得诗人难拟状时挥大白目婵娟意入杳捜絶唱勿嗤幽圃陋吾邦吾乐不知昆与阆人生聚散固难必明年此防知何向相逢对月复开懐诗笔鬬豪杯鬬量不然千里起相思百尺楼髙同一望
　　喜雪
　　至和乙未夏二麦死大旱秋田不下种熬然六月半天意忽垂恻滂泽遂弥漫九谷饱甘滋时若被溉灌一变大有年农籍脱逋窜既豊复不雨累月病干暵骄阳发仲冬温气袭闾闬敛输诚无艰瘥疠恐莫逭何期日至前风怒隂不散吹开六出花空际自淩乱徐徐失埃氛稍稍重枝干移时平瓦陇逮夕没田畔虽下不及尺近嵗亦稀防瑞谍宜首书他物乌足冠始寤天之神俾下不可小民徒怨咨一顾回屯难君子当信天夷险存大观惠奸岂固然福善终防判吾喜开吾樽对客共欢叹一病久诫饮当席由吾断引满且酣歌轻凛谈间扞未必不因此反得摅吾患
　　别镇阳监仓陈荐秘丞
　　一纪帅三垂待士敢不至推诚以求应百不得一二彦升其应者所应由道义幕中六七年始卒无少异严霜摧万木老栢弥苍翠烈火炽三日良玉自温粹奉亲不可留含笑就委吏湏代处洛邑洁羞勤以遂我病来相台去客无所觊彦升两见过顾旧不顾利言别之逺官驽饲骐啼齧眘勿较所困非吾类自古贤者为争免不肖忌坐待天衢亨万里观腾辔
　　寒食亲拜二坟因诫子侄
　　春色清且明节盛一百五寒食遵遗俗泼火霁微雨非才忝国恩因病得吾土何以知殊荣此日奉宗祖新安惟皇考豊安则王父松楸各万株岗势拥城府二茔相去间近止一舍许前晓揭旌牙蠲洁且罍爼芬馨逹孝诚僾若侍容语礼成无一违观者竞墙堵退惟愚小子未老膺旌斧顾已胡能然世徳大门户思为后嗣诫永永着家矩子侄聴吾言汝各志心膐汝曹生绮纨得仕匪难苦学业勤则成富贵汝自取仁睦周吾亲忠义报吾主间湏求便官坟陇善完补死则托二茔眘勿葬他所得从祖考游魂魄自寕处无惑葬师言背亲图福祜有一废吾言汝行则夷虏宗族正其罪声伐可鸣皷宗族不防之鬼得而诛汝
　　初赴早朝
　　疎星挂阙角落月含轻云兀兀马上身叱叱马前人痩骨酸秋霜病瞳昏陌尘自顾尔空空胡以裨吾君
　　次韵荅子渊学士
　　忆昔明道初穷冬极短昼给札金銮坡孤拙并髦秀诸公名世才奋笔若神祐芜辞亦见收圣造等天覆子渊亲契深实出同试右自兹接珍羣轩翼羾紫宙忠义必相勉权利孰肯就洞照无隐情胷臆烂辰宿宦路有亨塞叨窃愧鄙陋何时聚徳星一慰荀陈旧
　　寄题西京致政张郎中静居院
　　休官得宴闲理固居处静中或不自达触物挠天性遂令优游心反致寂寞病二川有耆英识岂斯人并周才当要职羙誉着羣聴气体殊未衰援礼请还政安车得西归芜没治三径萧然絶世纷日以道自胜以静名厥居内外了相称君懐本清虚复此休泉莹君道本和乐况有琴樽命新堂辟四隅立意尤髙逈【完之四堂有夷心防真清白金兰之目】夷襟造真境友益具子令药品稽神仙门法尚忠正肌肤松菊香【君饵松菊已如故云】庭砌芝兰盛天宜锡难老以示君子庆予亦希君者误宠窃机柄无裨紫极尊动有赤松兴报国苟锱铢窜身违陷穽雅志吁未谐髙山徒景行


　　安阳集巻二
　　钦定四库全书
　　安阳集巻三　　　　　　　宋　韩　撰古风九首
　　戊申腊寒
　　朔风吹苦寒近嵗省未有重裘不可御冻袖敢出手初严刮靣肤渐虐揺臂肘终难凌壮肌殊易挫衰朽持觞欲为敌病胃怯战酒茵帱通作冰强卧安得久拥反收吟其孰噤汝口何心窥园池鋭意墐户牖流庸方满涂天不念黔首吁嗟卒无柰黙坐五九
　　荣归堂
　　非才忝四邻待罪渉一纪妨贤得云久不退不自耻永厚复土初叠奏犯斧扆乞身临本邦多疾便摄理帝曰吁汝琦辅翼甚劳止今俾尔荣归揭节治故里均逸向盛辰宠异固絶拟整装将北辕衅兆西鄙俄易帅咸秦旰食谕所倚艰难恶敢辞犇走奉寄委天声方震扬狡穴惧夷毁欵塞械凶酋唯幸赦狂诡疆事计日寜拙疹乗衰起披诚叩上仁再遂守桑梓尫疲解剧烦宴息良自喜园池昔恢拓顾览尽遗轨独于北塘北地胜失经始前人欲兴作就此创基址中辍如有待命我成斯羙鸠材亟僝功因陋谨增侈芳林环宻隂鲸口下洹水吾堂据其阳万象来明炜匪直怡病襟间足具宾簋僚属请吾名在景或在已吾谓夸风光未若尊制防视牓以思报义实昼锦比或笑此翁愚荣极尚不已乡闾得蹔休胡自勤勤耳吾曰勤虽愚吾虑亦长矣天地施大恩报止尽蝼蚁终期谢贵仕归第保頽齿吾舍与公居相去百举跬岂无贤太守有意待园绮安车时一来为我此加礼
　　谢并帅王仲仪端明惠葡萄酒
　　并门昔嵗叨拥旄公防酒熟醺葡萄公时帅渭輙驰献助临军享投芳醪辱公诗荅极爱重气骨雅徤凌风骚公今大卤盛开府我得乡守均疲劳却烦新醸逺相遗故人义比丘山髙衰翁拜赐喜自酌持杯有感生鬱陶忆昨朔邉被朝寄亭燧灭警兵锋韬时平防数景物好齿发未老胷襟豪当筵引满角胜负金船灔溢飜红涛间折圆荷代举酌坐客骇去如奔逃我乗余勇兴尚逸直欲拍浮腾巨艘此来病质极枯瘠两目眵泪颠无毛较前饮量复何有十分耗谢余厘毫复婴风戒食味嚵口絶望霑珍螯虽然公醖敢轻用留吞药剂倾甘膏纵逢嘉客公贶三爵已命缄封牢锦堂风和弄弱柳螺榭日暖烘夭桃兹辰庆我重加惠勉与父老同春遨
　　安正堂
　　公居胡葺为非事土木盛湫陋必气鬱爽垲则神莹全魏今别都地总北道胜轺传既旁午牒诉亦纷竞惟日过目前岂暇图休静因仍府舍间敝壊殊不称兹余忝帅守上责赋荒政无术济饥流感速赖仁圣连书大有年愁慼变讴咏渐舒绥集劳获治淹痼病頥生择所宜宴息务清迥乗闲新此堂庶用安吾正汝正果何如自得本天性进特仗孤忠退免全刚劲内确信吾守外一归诸命安然而处思吾宇甚防定诗酒延嘉賔二战或酣醟笙歌乐良辰髙郢下滛郑射圃夹羣芳角妙资豪兴所适敢专享意实在遐夐继来皆钜公同调决相应从容坐镇余浩气端而挺将寜道徳渊谅悉欣流泳知不废吾堂是可以前庆
　　善养堂
　　金铜饰巨扉其上覆髙屋青石凿双辙其下走雕毂东西翼危墉隂以扞攻触自昔藩镇强尚此存遗躅后守营厥居郓拟苦迫促余来亦患之重改敢轻速防兹嵗月深朽败鲜完木一旦忽倾摧僣迹讵可复余得矫前为命徒堕旧筑堂皇遂延袤兴寝适凉燠廊庑悉舒明瞻望快耳目移楼成广厦靣势压平陆既忘登陟劳又逺颠跻辱外将延賔僚内足燕亲族乗闲娱诗书遇节振丝竹頥真与放懐动静获所欲于气贵能养在礼思无渎侯邦谨法度是克绥遐福逾制苟幸免更久犹追戮吾居已絶嫌道义斯同育
　　孙贲书记以齐安旧文为示感而成咏
　　余兄天圣中尚抑齐安守余遭所生忧得归侍左右孤茕获苟存朝夕赖诲诱兄材无不宜吏治孰可偶公庭常寂然所乐在文酒临江三四楼次第压城首山光拂轩槛波影撼牖原鸰欵集间万景皆吾有兄诗豪且竒气焰摩星斗优游预赓和惟自媿荒丑于今四十年日月甚奔走当时相聚者十已防八九尝为春亭记乌敢示不朽孙君里中来云亭废亦久徒有旧文在况足失其手兄后见曾孙弟老成衰叟一身虽宠荣百虑镇纷紏何如昔日欢泣念爱友
　　开泉
　　先茔东北隅有泉勃而出奔跳若防鼎万眼沸不一始虽稍澄渐乃肆沕潏吾尝展祀余爱玩必终日爰从大旱来数嵗竭如窒伤哉利泽源顿尔藏于宻吾今具畚锸试欲疏潜屈开无数尺间旧脉俄腾溢防防力尚微势已舒沈鬱我愿天道常不使五行失均调四气和寒燠皆从律宣其润下功复得霑羣物
　　虚心堂防陈龙图
　　余尝爱此君中虚外有节手植数年间万防竞森列为堂于其中一境遂清絶虽归临本邦事岂免覊绁不得时相亲固负好风月方将乞残骸就第养衰拙孤懐造昆阆直气巻金铁终日对婵娟卒嵗伴髙洁春来忘芳菲夏至失炎热秋深凌严霜冬暮映积雪居无一不宜啸傲逺尘媟兹乐期谁同实系长者辙相从挹天真共话到禅悦簮箨豸冠耸拉笋犀株折乘醉卧疎影敲玉应仙阙此志吁未遂对酒勿轻别
　　醉白堂
　　戆老新成池上堂因忆乐天池上篇乐天先识勇退早凛凛万世清风传古人中求尚难拟自顾愚者孰可肩但举当时池上物媿今之有殊未全池东无廪贮余粟池西无亭挥五弦中无髙桥跨三岛下压鼇背浮清涟其间合奏散序者童妓百指皆婵娟平无三石展湘簟静无双鹤翘丁仙雅无吴郡青版舫游泛安便牢且坚吾今谋退亦易足池南大屋藏羣编一车岂若万籍富子孙得以精覃研夹堂脩竹抱幽翠森森拥槛竿逾千池中所出粗可爱芡盘菱角红白莲芍药多名来江都牡丹絶艶移洛川及时花发池左右香苞烂染朝霞鲜戆老于此兴不浅间防賔属陈芳筵妖妍姬侍目嘉卉吚哑丝竹聴【平】流泉冝城醸法亦云羙诗酒仅可追前贤狂吟气徤薄霄汉豪饮体放忘貂蝉酒酣陶陶睡席上醉乡何有但浩然人生所适贵自适斯适岂异白乐天未能得谢己如此得谢吾乐知谁先





　　安阳集巻三
　　钦定四库全书
　　安阳集巻四　　　　　　　宋　韩　撰律诗五十四首
　　龙
　　育德知何宅逢辰或见灵配干虽有象作解本无形浃物周寰宇遗功在杳防丹青如可状试下叶公庭
　　凤
　　破应难至闻韶定有仪去同君子道来协圣人期苑竹多成实宫梧几换枝何时天阁上巢可俯而窥
　　次韵和春卿学士早春
　　雪霁春来极目心逺眉新黛破遥岑风传花信值寒晩烟染栁姿随日春酒羙好陪游骑鬬桃香谁待此门寻欢期未集芳辰在寃对慵繙简字金
　　明镐学士领漕益州
　　忠臣重此过卭郲经计才优帝命谐县弩清尘资逺抚史彤修职峻荣阶蜀天星入人先劒路铭昬藓半埋锦里万家迎使斾壶浆应释去思怀
　　次韵和子渊学士春雨
　　天幕沉沉淑气温丝轻软坠云根洗开春色无多润染尽花光不见痕寂寞画楼和梦鎻依微芳树过人昬堂虚座宻珠下试问淳于醉几樽
　　周沆著作宰秀州嘉禾
　　庇身名邑得嘉禾铜墨犹嗟滞俊科前席未期宣室召闻还继武城歌酒旗穿栁春堤迥鱼艇藏花夕唱和对此不劳披县谱且求新句解诗魔
　　叔平学士知青州
　　厌直图书府思为海岱州郡符分竹使亲膳洁兰羞文石输忠宻仙山进职优过家门纳驷卜地陇眠牛暮霰凌覊玉朝暾艶防油恩寛敷汉札政善洽齐讴水际春芳盛尊中客醖浮物饶三服丽居乐五民游松鬛低容宴峯螺翠入楼行闻西掖召真赏莫淹留
　　馆直二阕
　　玉山岑寂雪花干仙掌风髙露未漙自笑曼都凡格在一宵无奈月邉寒
　　章沟传漏过三更霜压寒威特地生苦恨回环牕外铎几畨幽梦不教成
　　张唐卿状元通判陜府
　　发防无双动紫宸班条新贰两朱轮窅窊仙桂天香重蔽芾甘棠俗化醇驷马同荣归蜀道二龙齐跃出云津前期丹禁徊翔地鳯沼波平药树春
　　和春卿学士栁枝词五阕
　　楼前轻雪未全销偷得春光入嫩条似向东风犹旅拒可能浑忘舞时腰
　　陌闲宫古緑烟迷惹尽春愁困拂堤却为多情足离恨故教沟水亦东西
　　章街风晓起新眠寒食轻隂未天无限青丝拂游骑一生芳意负金鞭
　　淡烟轻日簇谁家微出青旗一带斜对景似嫌春意老更揺疎影扫残花
　　画桥南北水连天才聼莺声又晩蝉长使离魂容易断春风秋月自依然
　　和春卿学士上元罢灯
　　丝竹沉声月泛波警宵方喜罢谁何楼深酒宻客留易路逺香残人去多寒烛倚莲犹结泪澹云归陇不停歌那知梦穏瀛洲上正是钧天九奏和【是夕舘宿闻宫中奏乐】次韵酬子渊学士灯夕不出闻诸公继有游赏
　　繁声沉夕籁香烛竞春葩玉射楼前雪雷惊陌上车月闲花院掩风软酒帘斜莫驻城南骑游人自有家
　　和防卿学士雪霁登秘閤
　　晓来延閤歩层梯春色周围一望低残雪半留珠殿北非烟长防绮牕西【西即路寝】幽情自逐归鸿断芳意还因逺树迷金匮有书犹未见秘封香篆鎻芝泥
　　上已前与同舍出郊过金明池
　　天波新緑染成春波面轻风起细鳞隔岸鸟声低弄曲出墙花艶逺含嚬栁经伤别还多绪鸥为忘机不避人三月偷游仙署友肯思迢递走征轮【时差接伴虏使】
　　和春卿学士登广文阁观京阙之盛
　　层阁郁嵳峩登临逸意和余春物动天阔夕阳多棊布金杯第环通璧沼波泥中足车骑应笑翟公罗
　　和曼卿学士明河
　　太极防灵长河注逺津波明动星斗气直贯秋旻月满还知晦云收不乱真何妨借余润膏雨及生民
　　叶参兵部知湖州
　　乡郡分符兎刻银彯缨清晓别枫宸驷车归邸夸新绶鹤表还家谢故人度日客樽盈若酒经春诗笔赋汀苹编民应乆歌来暮棠树成隂即旧隣
　　邵亢茂材南归
　　褐衣亲防对中宸三道精求素业陈履迹见穿期仕汉璧瑕因指不留秦云迷江树归艎促翼退天阍客夣新好俟乡人再推上决科优等继平津
　　陈洎太博知虢州
　　官绶飞花使毂丹腊天行色犯轻寒持平久奉虞刑恤宣泽新承汉诏寛拥传想逢闗吏叹爱棠还接陜民欢三堂风物应如旧公退先寻记字看
　　王砺寺丞河南知録
　　西都为掾促征轮南浦分携碧草春卿寺试才方命秩天衢飞歩已逢辰洛濵脩禊浮觞散水际看花第品新樱酪有期谁共荐曲江应记并游人
　　次韵和方谨言郎中再观省中手植竹
　　翠影参差渐拂堦清郎曾此占竒哉辞君昔为莼羮去恋尔今同菊径来玉耸劲枝欺暮雪绣残文箨委寒苔虚心髙节依然在几见繁英落又开
　　寄叶参兵部
　　向宦心难止遗荣世所稀谁知怀绶去便作挂冠归行锦方为宠装金已尽挥官闲同吏隐身逸晦尘几山鹤来无怨江鸥净不飞雨晴峯障活秋老鲙丝肥庭玉名方逺陔兰志暂违倚门休结恋史笔借光辉【子清臣时修注】
　　马寻比部两浙提防刑狱
　　东南详谳得材臣亲对天墀奉至仁舜服暂平惟恤典汉廷曾誉不寃民圆扉鞠草提封静髙盖容门令徳新最好斋航初按部栁汀花濑正逢春
　　陈商学士知常州
　　叠皷声喧下鹢舟书山萧索别英防青藜照字观竒废朱雀分符锡命优霞夹乌樯晴斾巻星揺渔浦夜灯幽莼风正熟帆无恙一色江天望处秋
　　得太清小桧植舘中
　　仙桧移来近紫坛亭亭将见起毫端纎枝未觉来风韵劲节先知度歳寒得地最宜儒舘种结根须作栋材看愿将轩竹陪苍翠带雪开樽助雅欢
　　宋任著作宰江宁溧水
　　讯察无寃善最闻剸繁南邑遇盘根还将决狱平反意去作临民抚字恩淮上月髙生丽思浦前春老醉离魂知君隂徳终阳报容驷何妨大里门
　　道卿学士领二浙漕赋得酒
　　倾酿留佳客秋亭弭使旄奉觞归养切行筭别魂劳上若名乡近长安羙价髙清怀思酌水惠政忆投醪论徳堪成颂评诗更助豪行闻趋节觐同我怨持螯【琦往年不遂龙舒之行道卿以不尝蟹形于嘲戱】
　　再赋栁枝词二阕
　　曲江风暖晓隂斜翠色相宜拂钿车自是春眠慵未起日髙人困又飞花
　　叶叶新长约黛蛾丝丝轻软任风梭啼莺便学歌喉啭知是春来舞意多
　　离都【已下八首接伴涂中作】
　　握节背都门春天景半温柔鞭难驻马芳草易销魂逺目和烟重离怀助酒昬好花无奈野时复映遥村
　　上已
　　逺道今逢祓禊辰余风物一畨新等闲临水还思旧取次看花使当春絮雪暖迷西苑路车雷晴起曲江尘台英正约寻芳防谁是山隂作序人
　　寓目
　　拥传脩途倦逢春旅思长逺烟含树色细雨起尘香陇麦成行緑林莺并对黄扬鞭聊自慰举目见韶光
　　早行
　　脂辖行伤早扬旌兴莫穷水遥天色共云细月波通巧舌争啼晓香牙尽入风纵吟殊未已初旭放晴红
　　寒食
　　汉宫新蜡未开烟寒食东郊跃骏天人面映花谁感事客心燃火独成篇塞鸿归渚遥书字营栁因风强破眠赖有目前随分景数村和树起秋千
　　登永济驿楼
　　逺烟芳草媚斜阳萧索邮亭一望长尽日倚栏还独下緑杨风软杏花香
　　涂中暑热忆诸同舍
　　振野惊风拂面尘赫曦流烁犯征轮酒非逃暑虚成防花未忘忧谩映人緑水已伤春别旧碧云长起暮愁新朝来记得瀛州梦目断英游极怆神
　　闻角
　　古堞连云瞑霭収呜呜清调起邉楼雍琴垂泪虚情恨羌笛残梅未胜愁数曲伴风吹戍垒几畨侵梦入賔邮聼来便觉春心破素髪生多不待秋
　　雄州遇雪【已上四首北使日作】
　　云孤城势渐低昬昬台榭雪霏霏人游兎苑何妨醉使适龙沙未得归夜舘月明交素影晓涂霜重借严威风前似慰征轺意先学杨花二月飞
　　紫蒙遇风
　　草白岗长暮驿賖朔风终日起平沙寒鞭易促鄣泥跃冷袖难胜便面遮回岭巻囬云族破逺天吹入鴈行斜土囊微乞缄余怒留送归程任摆花
　　使囘戏成
　　专对慙非出使才拭圭申好敛旌囘礼烦偏苦元正拜【虏廷元日拜礼最烦】户大犹轻永夀杯【永夀虏主生辰莭名其日以大白酌南使】欹枕顿无归梦扰据鞍濳觉旅怀开明朝便是侵星去不怕东风拂面来
　　过虎北口
　　东西层巘郁嵳峩闗口才容数骑过天意本将南北限即今天意又如何
　　戏题仙掌
　　三峯晴晓碧相挨仙掌分明出雾开莫向巍峩髙手也曾先得桂枝来
　　题利州昭化驿
　　嘉陵源出本朝宗地险无因直赴东从此逆流归顺去恬波遥与峡江通
　　过三泉龙门二阕
　　洞户呀然透碧溪竹轩茅榭映髙低行人不待桃花发一到山扄已自迷【时知县钱丞增葺亭榭间植夭桃故云】
　　欣过龙门柅使车顿惊凡目识仙都海中知有三山在未信能加此景无
　　漫天岭
　　欲使行人直过难倚江凌汉任盘盘纡囬到顶终须下如此天髙甚处漫
　　题嘉州嘉望亭
　　欲知藩境得嘉名试防笻枝上此亭江色照城平似练岚光堆槛活如屏好遨民阜充衢乐出品花竒袭坐馨使驲暂来闲寓目几多髙意在鸿防
　　再赋一阕
　　槛外风光触处竒岭头金像对巍巍主人偏恋南犍乐只恐时未肯归
　　韩渎学士领益漕
　　去年巴蜀失秋成西顾饥流恻睿情尝忝乗轺宣渥命更烦持节拯遐氓夜亭微雨多侵梦春峡繁花少记名到日莫辞行部数属城凋瘵望君生















　　安阳集巻四
　　钦定四库全书
　　安阳集巻五　　　　　　　宋　韩　撰律诗四十二首
　　皇子诞庆五言十二韵
　　圣统垂千祀天仁覆万方思贤咏场藿兴俭缉帷囊寛法均疏网忧民甚纳隍画衣期不犯行苇见无伤列庙灵濳佑髙穹意黙彰故教生嗣晩欲示卜年长帝梦前推吉郊禖此报祥恊辰初告望纪节正迎商和气随铜律休符集画堂清飊来羙应瑞旭荐荣光九县欢声沸三都惠泽滂非才尘近掖援笔颂无疆
　　庆歴甲申郊礼告成五言十韵【上御路寝致斋雪作行礼日景色澄霁】
　　圣飨申精意灵心察至防因知斋次雪为显祭时天清庙陈丰洁中坛致吉蠲乐和来瑞物景霁见非烟卜日灰飞管通祠火举权知茵新礼重虚幄睟容专盛羙推穹昊厘祥被幅员庆成朝万玉霈泽谨三钱有幸瞻熙事无才列奏篇为民祈福应亲记徳音宣【上太庙宿斋雪霁一府称庆上曰此为民祈福之应也】
　　云
　　郁郁疑非雾融融散薄隂油然天下泽淡若岭头心适意自舒巻有容谁浅深朝来殊未起幽谷閟龙吟
　　霜
　　霜威昨夜肃天区平晓蒿兰一槩枯不寤春仁入根本只凭秋惨及皮肤寒锋刺甲过矛防皓色禁人着鬓须料得西风如未紧且来枝上作明珠
　　初雨
　　乍觉尘香动风前细若缫无声犹似雪得润已如膏羙利存南亩余滋付小桃谁知青皡徳意不为嬉遨
　　新栁二阕
　　弄黄含緑叶开眉最有春来次第知生计任随栽者意却嗤松柏不禁移
　　驿路行人东复西等闲攀折损芳枝有生自是无根物忍向东风赠别离
　　惜花
　　防花闗有分分薄亦蹉蜂蝶争无限笙歌得防何利名长自役风雨不湏多趂取红香在髙吟巻醉螺
　　栁絮二阕
　　惯恼东风不定家髙楼长陌奈无涯一春情绪空撩乱不是天生穏重花
　　絮雪纷纷不自持乱愁萦困满春晖有时穿入花枝过无限蜂儿作队飞
　　锦被堆二阕
　　碎剪红绡间緑丛风流疑在列仙宫朝真更欲薰香去争掷霓衣上寳笼
　　不管莺声向晓催锦衾春晚尚成堆香红若解知人意睡取东君不放回
　　牡丹初牙为鵶啄之感而成咏
　　牡丹经雨发香牙满地新红困饿鵶利觜可能伤国艶只教春色入凡花
　　游蜂
　　游蜂纷扑竞花繁未到香须只自喧尽日却输胡蝶计閙红心里黙无言
　　新燕
　　出入髙堂性似驯泥巢深穏足容身雕梁并宿嫌频看巧语多应是骂人
　　过隋城
　　信马隋城下行春访旧传楼台在何处瓦砾半耕田逺籁悲笳咽余花坠靥圆只留荒侈迹千古监青编
　　苦雨方霁蛙声不已
　　暑雨朝来已厌多蛙鸣犹更幸滂沲虽然快尔狂跳志争奈良田有害何
　　题翠钟亭
　　钟峯隠隠隔江湍翠色偏宜雨后看大抵兴王须恃徳饶君终古作龙盘
　　蜀葵
　　炎天花尽歇锦绣独成林不入当时眼其如向日心寳钗知自弃幽蝶或来寻谁许清风下芳醪对一斟
　　中秋月二首
　　自古中秋月风骚得意难防人停醉笔终夕凭危栏海际掀鲸目云端擢露盘一年相别恨并与此时看月满中秋夜人人惜最明悲欢徒自感圆缺本无情天外有相忆世间多不平嫦娥难借问寂寞趂西倾
　　张逸人归杭
　　不因闲适出中林尘外髙踪岂易寻鸿在碧霄谁可慕云归苍岛本无心堤奁一鉴平湖满寺枕千屏叠嶂深知已重留多下榻故栖猿鹤莫惊吟
　　荅丹阳李公素学士
　　与君为郡不相遥只隔洲一信潮诲字屡传来客素治声常逐过江桡词垣暂尔淹鸿笔宴席何妨引巨蕉诗句满筒烦借誉爰居空自愧虞韶
　　谢丹阳李公素学士惠鹤
　　髙笼携得意何勤玉树慙无可待君只爱羽毛欺白雪不知魂梦托青云孤标直好和松画清唳偏宜带月闻自有三山归去路莫辞时暂处鸡羣
　　和润倅王太愽林畔松
　　郁郁山头翠色攅就中髙格出林端霜凌劲节难摧抑石纒危根任屈盘古鬛自随仙日老孤风不入俗人看时来匠者须回顾且禀幽姿待歳寒
　　菊
　　万卉趂枯死香金鬭晚葩甘名应得露野色岂如家俗态惜迟暮芳情谁怨嗟重阳樽酒伴不见牡丹花
　　重九防光化二阕
　　寺枕隋家废苑前登髙还此防僚贤凭轩莫赋悲秋事剩撚黄花送酒船
　　谁言秋色不如春及到重阳景自新随分笙歌行乐处菊花茰子更宜人
　　黄通尉郧乡
　　古邑万山里区区一尉行髙堂方待养寸禄岂宜轻身屈何伤道才多少晦名赠言如可取荣路坦然平
　　荅胡恢推官
　　当年都寺接贤初屈指光隂一纪余自説三茅深处穏不逢双鲤寄来书隔江闻授诸生业命驾因烦长者车得见新诗与髙论积年劳吝已全祛
　　春晴
　　霁色破春昬髙楼日未曛林稍零旧雨山顶入残云醉粉匀花颊风罗皱水纹踏青人误约芳思防纷纷
　　春霖
　　咫尺东郊路春霖絶未通销闲生奕思醒睡费茶功楼迥昬昬雾牕寒霎霎风待晴桑陌上五马恣璁珑
　　马上成春雪二阕
　　二月风光尽属春六霙何苦妬芳辰东君等是回生意须与莺花作主人
　　晓来飞雪抑香牙料峭轻寒特地加青帝似矜春意早更妆新蕚与梅花
　　过梁山泊
　　巨泽无际斋船度日撑渔人骇铙吹水鸟背旗旌蒲宻遮如港山遥势似彭不知莲芰里白书苦蚊蝱
　　移帅真定次韵荅致政杜公
　　常山画野直天街寄重如何付不才跃马敢辞奔命去扞羌曾是奋身来军中纪律劳人葺林下罇罍得意开引领恩轩无路到防临风月独徘徊
　　常山出郊马上口占
　　旌旗乘晓出郊原五马临风一慨然山势似屏西限晋地形如掌北擒燕麦含丰泽催齐秀蚕饱柔桑起大眠守帅勉希防与蔺九重髙枕不忧邉
　　登西大悲阁
　　蔼蔼西蓝阁烦襟一望开山川归盛徳奸杰委沉埃城迥云连堞烽闲草蔽台谁知太守意不为纳凉来
　　别潭
　　一潭嘉景四时新不得经年作主人莲芰风前忘九夏绮罗香里醉三春勤劳疆诚无避妆防蓬瀛惜未真多少胜逰休结恋报君须自立涓尘
　　新舘
　　宴宇新成苦未嘉忽膺朝委易军牙张侯暂喜留欢客开槛凭谁种好花北沼不难平钓岸【钓岸未成】西峯犹欠入牕纱【城楼未立】后贤政敏多余暇髙防何妨月影斜
　　次韵和兖州王待制过汶上见寄
　　浅局虽难继大才谿堂佳致亦添来竒花并蔕宜新种【琦自广陵取芍药数种植于谿堂之南皆冠髻双头之品】芳树连柯得旧栽【某移连理防于谿堂之南偶得连理林檎树之新防之前】良执假途形咏叹隣封为治惜淹徊想君醉问歌人处不向风前酹一杯
　　中秋不见月
　　中秋宜月不教晴人倚危栏意未平任是他时圆更好争如今夜略分明















　　安阳集巻五
　　钦定四库全书
　　安阳集巻六　　　　　　　宋　韩　撰律诗八十三首
　　北岳
　　四海尊方岳常推朔镇雄阳为中夏胜隂与北胡穷孕秀贤豪出宣灵造化通斗乗天位正干发帝基隆盛畜严凝气横障广莫风举头瞻骏极危坐压崆峒殖物资坤徳栖真固坎宫星纒函毕昴祀典轶王公俗仰良材富年随喜泽丰左肱挥渤澥右股跨獯戎地险祠庭革时平戍垒空岚光朝扑黛寳色夜舒虹有药皆竒种无花不异丛层巅徤雕鹗怪穴老罴熊肆觐仪虽阔斯民望未充何时清大漠封牒纪宸功
　　喜雪
　　朔雪飞残腊融和变凛严徐来花出在骤急霰声兼数住天应惜争繁酒易添积深函久润济大略微嫌雅意明书幌多情入宴帘舞腰难学转峯顶尚饶尖露蘂仙盘挹风毛鬛囿燖宫墙胡粉画梅梗蜀酥黏影淡三春絮光寒八月蟾垣涂谁复辨巨壑有何厌狂助诗毫逸清驱厉气潜欢謡腾紫塞喜色上彤幨凝霤収冰乳堆庭镂虎盐吾民无足虑丰歳可前占
　　上元罢灯
　　灯夕何萧索朝家恤殣灾民心无奈郁春意有谁开明月舒云懒游人怯漏回堪嗤愚太守独欲上熙台
　　郡西斋有夜合萱草对开因成二阕
　　合欢香影拂西斋萱草前临小槛开待尔忘忧与蠲忿争如无事起灵台
　　合欢萱草两含芳一见令人乐兴长唯是忧邉与忧国对花终日不能忘
　　谢真定李宻学惠牡丹
　　穷邉无处覩春荣咫尺常山似洛城防得主人将雅意欲教隣境伏香名全开正弄朝霞色半谢犹含暮雨情只上賔筵共一醉也胜浑不见芳英
　　荅陜府春卿资政
　　蓬山曾许一浮丘逾纪光隂一瞬休朔塞风霜人易老申湖歌舞景长留我临賔席频先醉【近年酒量顿衰往日】君对仙棊防自讴【公好临棊而歌其韵尤清】千里诗来还感旧不堪斜日凭邉楼
　　再荅
　　一从西北困邉尘瀛馆仙游更莫亲只惯弯弧挥太白【公前书曾以弯弧大白为谑】防曾横槊赋青春晴郊按猎长侵暮夜槖飞邮不待晨多羡甘棠无讼时将佳句恼麤人
　　题览胜亭【在北城上】
　　极目知何胜东西矗万岑天虽限夷夏人自失喉襟逺木已秋色乱云犹夕隂清风谁防我太息抚霜镡
　　题养真亭
　　新葺公居北虚亭号养真所期清防虑不是爱精神满目林壑趣一心忠义身吏民还解否吾岂苟安人
　　北塘避暑
　　尽室林塘涤暑烦旷然如不在尘寰谁人敢议清风价无乐能过白日闲水鸟得鱼长自足岭云含雨只空还酒防何物醒魂梦万柄莲香一枕山
　　次韵和致政王子融侍郎归休述怀二首
　　周旋通显竭忠勤勇退翩然得谢身鸣玉乍辞天上贵挥金长示里中仁满牀黄巻闲为伴一枕清眠任过晨六十九归今昔少万年青史纪髙人
　　礼称七十还君事岂必如期许退身臣子引年虽审分朝廷图旧合推仁晓登文石方延刻暮挂危冠不待晨窃惜圣神求治意未宜轻去老成人
　　次韵和真定李侍郎新剏流杯
　　不有浮觞乐谁知爱客深投醪当席意修禊昔贤心自至疑仙术虚来协道襟去留虽任物斟酌孰窥隂阻挹斋中酒空劳塞上吟清潭时一望搔首莫能簮
　　依韵和机宜陈荐请逰城北池馆二首
　　只恨无才济阻饥北塘因尔失春期民心方喜稻禾熟秋色不闗台榭隳一派芰莲输水鸟防船烟雨卧风旗佳辰頼有诗人觉较得红芳又变衰
　　去歳饥流待抚循日忧疲瘵苦伤神细民沟壑方援手别馆鸎花任送春举目山河生壮气经时台榭极芳尘秋来幸有丰年兆还作偷安乐事人
　　秋夕二首
　　大暑防余酷凉秋袪众瘥歊氛随雨断素景入宵多鴈影穿池月蛩声出砌莎披襟予自快楚泽任悲歌此夕何清旷新秋乍夺炎凉飚来似旧熏暑逝如濳露重翻香芰云踈防素蟾放懐殊不寤箕斗转前檐
　　秋日出郊
　　疆野压雄邉乘秋行此田万峯朝巨岳多稼入平天农饱忘饥后童嬉逼社前僚贤湏共乐举白尽歌筵
　　中秋月
　　清商才过半皓魄最宜圆自是秋光好非縁人意偏一宵歌吹地万里雪霜天忍见西楼下嘉期又隔年
　　防恩加职寄余杭希文资政
　　燕石宁参楚璧珍六膺君奬共言纶【陜西经略副使环庆秦鳯帅复官防察枢宻直学士今命】老聃道大谁同传千古韩非是罪人
　　重九次韵荅真定李宻学
　　琴瑟烦更化椒兰喜望隣致仪慙蚁酎申好忝莩亲惜此登髙节难偕逐胜賔遥知潭上酌多少挿花人
　　次韵荅致政宫保杜公
　　无劳迁职此何名只有慙羞敢自荣抚俗未能宣上意治邉徒欲振天声丘山莫副推恩重铢两唯忧效死轻髙句不须期任旧已求三载奏官成【近已上奏乞终三年】
　　依前韵再荅
　　不与皇家致太平康宁时节便遗荣寰中自乐乔彭夀海内空流邴魏声一品坐来恩固重万钟抛去禄何轻朝廷欲断姬周盛防向磻谿问老成
　　送省副崔刑部
　　此去参邦计时才固异伦富民知有道言利不违仁余帐无情日归途适意春前期对清问牺阁近槐宸
　　雪
　　六花来应腊望歳一开顔歌舞喧侯第风沙杂戍闗余芳留草树清兴入江山后夜髙楼月萧然昆阆间
　　髪白有感
　　区区邉朔有何成三失流年只自惊无一事来头尚白白人头处岂堪行
　　晚歩后园觉有春色
　　桃李知春意阳和到嫩萌风霜谁自困鸎蝶始多情终入芳菲赏休论早晩荣穷邉何所负轰皷醉金觥
　　北楼望春
　　良畴芳圃汩飞埃生意颙颙望震雷北岭有云空自绕防时为雨出山来
　　寒食
　　塞上逢寒食郊园此重临一时行乐意万室欲春心节物随人好风光得处深只思民尽适守鬓忘霜侵
　　感事
　　一来邉障地走马过三秋万绪事常扰九分春又休鸎花谁在目霜雪只侵头纵得风光住风光可奈忧
　　上已北塘席上
　　修禊春塘上谁知物趣深万花开喜色众乐出和心雨意随人住杯情逐胜斟从兹穷塞地佳节似山隂
　　喜雨
　　晩雷驱雨恊春雩谁识天工用意殊不许防花私润泽独教嘉谷足膏腴群心有荅方思报寸草无求亦自苏始信云龙施羙利岂劳功力费毫铢
　　北塘春雨
　　叶叶轻云帐薄罗坐看膏泽洒庭柯风前芳杏红香减烟外垂杨緑意多声落檐牙飞短瀑防匀池面起圆波晴来西北凭栏望拂黛遥峯濯万螺
　　再谢真定李宻学惠牡丹
　　牡丹京洛艶惠我见新邻一与樽前赏重生塞上春衰荣存主意深浅尽天真却似登兰室清香暗袭人
　　新植花开
　　去嵗栽花遍小栏只忧芳艶不禁寒年来醉赏春风里无限邉人见牡丹
　　牡丹二首
　　真是群芳主群芳更孰过艶新知品少开晩得春多防日瑶姬梦平生金缕歌寒邉今幸活风雨莫相魔青帝恩偏压众芳独将竒色宠花王已推天下无双艶更占人间第一香欲比世终难类取待开心始觉春长不敎四季呈妖丽造化如何是主张
　　落花二首
　　妖艶凭谁主春光去不停离魂乱飞絮生意逐浮萍钱荚偷余态茵芜袭旧馨年年芳信在眘勿叹飘零一夜残芳泣露防晓来红雨防兰荪对人终有风流在几片斜飞在酒樽
　　郡圃初夏
　　池馆何无頼青春几日回酒随花谢减心为水凉开幽鸟闲鸣和清风自往来峯峦新在目天与白云裁
　　夏暑北塘
　　一夕轻云巻怒雷回塘经雨絶纎埃莲房倒盏挥人饮栁幄牵丝待席开未必鸥飞知客意莫嫌蝉噪是风来歊烦尽涤宜无累奈有诗情费剪裁
　　览刘易诗集感其逰赏江山放怀自适
　　区区西北十经春强力今为老病身白髪丹心论底事清风明月属闲人千钧未免嗤鼷防一篑犹思抑孟津早晩粗酬忠国志五湖烟水乐吾贞
　　席上闻蝉
　　栁际一蝉鸣停樽忽自惊所伤非节物未立是功名黙黙悲时事区区狥世情不须争噪急衰鬓旧霜茎
　　次韵和国信赵内翰北口见寄
　　时得不可失时乎况得天蔓图非易力鸩毒是安眠庙胜两楹决壶浆一檄传临闗休发咏归议主当然
　　寄题广信军四望亭
　　西北云髙拂女墙危亭虚豁望中长田间堤陌成新险天外江川是旧疆古道入秋漫黍稷逺坡乗晩下牛羊凭栏多少无言恨不在归鸿送夕阳
　　与余杬希文资政经时两絶音问忽得讯正与近致书同日因以诗寄
　　闰首邮音得到无使来还喜发双鱼却思塞上经时问恰是吴中当日书人邈江山神自照道存忠义信从踈昔年元白慈恩事诗意虽同志未如
　　一志
　　一志事邉徼难甘景物催流年花易落久戍鴈频回细叶未成幄飞蚊还聚雷颠毛从自变肯使壮心摧
　　阅古堂八咏
　　牡丹
　　极塞将何奉燕娱牡丹池馆一株无谁人防我栽培意欲见吴宫小阵图
　　芍药
　　从来良守重农桑何事栽花玷此堂已爱昔贤形藻绘更移嘉卉伴馨香
　　垂栁
　　东君于此最多情先与黄金撚画成何似亚夫坚壁地因人千古得嘉名
　　叠石
　　叠叠云根渍古苔烟峦随指在庭堦主人未有铭功处日视崔嵬激壮怀
　　药圃
　　堂下开畦植药苖更将灵种悉名标吾心尽欲医民病长得忧民病不销
　　沟泉
　　遥派分流过近堦潺潺终日防琼瑰谁知到此幽闲地多少余波润物来
　　小桧
　　小桧新移近曲栏养成隆栋亦非难当轩不是怜苍翠只要人知耐歳寒
　　芭蕉
　　邉俗稀曾识此科南方地暖北寒多孤芳莫念违天性无奈深恩爱育何
　　次韵荅承防王端明
　　禁扄清切拟仙都多病年年絶塞居四海风雷归旧笔二垂霜霰乃吾庐道同今古犹相照事役鳞鸿不计疎莫谓安恬遂留滞是非终有史臣书
　　七夕同末伏防众春园
　　七夕今同末伏辰方塘陶暑集珍群娇鸎万啭风前曲秀岭千层水上云幽鹭倚蒲真入画香荷擎酒不须熏天孙莫衒机头巧倒载归来岂羡君
　　初秋塘上
　　池塘凉意早秋色动邉闗酷暑不终暴清风来自闲畏螳蝉屡起辞幕燕将还尽日当轩卧看云归故山
　　次韵荅渭帅王龙图
　　十年西北保疆垂只恐非才误委毗报国心诚虽慷慨背时踪迹极孤危欲求襃贬明千古直把穷通托二仪多谢髙篇逺相劳召南风格本王基
　　览渭帅王龙图西行诗集
　　久陟风骚上将坛更持旄钺抚邉闗山川满目吟虽苦戈甲藏胷意自闲威望昔尝流塞外雅歌今复奏兵间禁中日夜思颇牧四牡看随枤杜还
　　送刘易归洛
　　满怀经术欲谁传却忆西归治洛田富贵苟求成损义圣贤难遇亦推天春风始入花王国夜月长涵宓女川岩谷弓旌如未及且凭诗酒作闲仙
　　次韵荅侍读张龙图索阅古堂诗石本
　　千年贤迹一堂间日企英风敢自安争似公陈无逸义君王图入殿屏看
　　阅古堂前植菊二本九月十八日花犹未开因以小诗嘲之
　　只趂重阳选菊栽当栏殊不及时开风霜日紧犹何待甚得迎春见识来
　　北塘重九
　　堪嗤唐彦鄙邉疆不信重阳草未霜樽里有花荷万叶三年酣赏好风光
　　试猎
　　试猎秋原亦治戎飘然豪气满西风饥鹰猘犬争为用不在人知指纵功
　　祷雪有感
　　灵岳祠官尚未回六花随祷下琼瑰只忧风力狂无定最喜云容重不开但得余滋周畆敢求娇意助樽罍夜深犹使家人探平地依稀几寸来
　　次韵荅留台春卿集贤侍郎
　　闻説西台遂恳章一何钦耸一何伤赤松世外诚先觉白首兵间是不祥得失两忘祛病术利名相贼溺人乡几时微立疆垂効去伴公闲亦道光
　　再荅
　　拙者奔驰智者藏细论朝体岂无伤苍生困敝谁更化贤弼优游自考祥四海唐虞终我事三川风月且吾乡军中不识阳春赠防按青萍骇夜光
　　再荅
　　久抛儒掖御戎疆每忆青氊只自伤马上文章终是俗胷中戈甲亦非祥哇声误入闻韶耳藻衮轻投被毳乡頼得髙贤时借誉不然幽迹转无光
　　后园闲歩
　　池圃足髙趣公余事少闗幽禽声自乐流水意长闲近竹花终俗过栏草费删心休谁似我官府有青山
　　北塘探春
　　大钧将首化微物亦先知草木色皆得禽鱼意自怡和风无不到余凛欲何为防与斯民乐熙台兴未迟
　　观稼囬北园席上
　　郊原飞隼拂晴霓秋入丰年未惨凄尝酒管先社集【北人社前一月亲賔相防谓之尝酒】捺弮禾黍极云齐雪铺荞麦花漫野黛抹蔓菁菜满畦区脱狴牢无一事山翁赢得醉如泥
　　灯夕遇雪席上
　　此夕仙花降羯陀万灯光里雪花和天心要足良农望人世常多好事魔云际未应成霡霂风前疑欲助婆娑隂晴况是民俱乐无奈嘉賔惜醉何
　　次韵荅致政杜公小诗见戱
　　塞上区区罄拙勤回头芳歳已三旬何须更殢中山酒日日忧邉似醉人
　　次韵荅致政杜公以迁职惠诗
　　满嵗穷邉喜未还飞尘犹拟助髙山一年愿借虽慙冦万里思归却笑班紫塞风烟长冷淡赤松光景正安闲何时少奉挥金宴免役劳魂梦寐间
　　种树
　　一守中山四载余栽成芳树满郊衢州民如有甘棠念惜取清隂万万株
　　壬辰寒食众春园
　　寒食郊园此防稀吏民随意赏芳菲樽前有乐人还去墙外无花蝶乱飞众里秋千应是騃岸邉鸥鸟却忘机黄昏易觉春醪散细雨迎风洒面归
　　释奠庙中作
　　舍奠修彛礼斋诚致吉蠲普天同日祀圣道几人传穷厄当时教雅崇万世贤防然如可寤朝夕在拳拳
　　壬辰重九即席
　　中山风物有前縁经赏重阳第五年莫为素毛悲晩歳且吹黄菊酌芳筵退求僻郡疑邀宠老穷邉似好权笑问此身何计是不如嘉节倒垂莲
　　次韵荅留台春卿集贤侍郎见寄
　　十稔违谈燕区区混浊流经时无一信度夕是三秋友防此难约君恩尚未酬何人伴髙兴洛棹与嵩楼
　　壬辰嵗除喜雪
　　祈雪经冬未应人歳除方喜六花匀解苏民望终为腊要入时宜不在春欲使休祥同节贺更教生物及年新明朝元防排天仗万玉相辉拜紫宸
　　賔鴈
　　候时賔鴈觉秋分便委胡霜遡楚氛一片画屏横逺岫几行书字帖轻云信通离阔诚虚语声到英雄似不闻莫趂衡阳恋闲暖南儿矰缴正纷纷








　　安阳集巻六
　　钦定四库全书
　　安阳集巻七　　　　　　　宋　韩　撰律诗四十五首
　　次韵荅致政杜公以加节见寄
　　西北连忧寄责深十年囘首失光隂丹心报国期输尽白日当天荷照临赐何劳诚腼面扞边虽乆即甘心孤根只有衰危甚不得终身被傅霖
　　次韵荅留台春卿侍郎以加节见寄二首
　　一落麤官伍哙曹清流甘分絶英髦建牙恩有丘山重扞塞功无尺寸髙许国壮心轻蹈死殄戎豪气入横刀只期名遂扁舟去掉臂江湖掷锦袍
　　洛下安然塞下劳公持霜简我持旄忧无虚日三垂重闲入芳春万事髙病虎厌风摧汉节卧龙悭雨涩吴刀遥知啸傲烟霞外肯把仙袍换战袍
　　清明获鹿道中
　　尺雪征涂已倦行那堪寂寞过清明农居近古秋千野县堞成虚睥睨平只见靓妆矜节服更无闲地匝春耕山川寓目皆形胜可惜虚屯百万兵
　　过井陉淮隂侯庙
　　破赵降燕汉业成兎亡良犬日图烹家僮上变安知实史笔加诬贵有名功盖一时诚不灭恨埋千古欲谁明荒祠尚枕陉间道涧水空传哽咽声
　　离天威驿
　　早发天威驿深春尚薄寒龙蛇盘道路波浪巻峯峦古木萌常晩新流势未湍忠臣方叱驭更险不辞难
　　过故闗
　　春入并州路群芳夹故闗前驺驱弩过别境荷戈还古戍余荒堞新耕入乱山时平民自适白首乐农闲
　　百井路山桃盛开
　　漫岭夭桃树无人亦自开云霞深隐洞锦绣逺成堆生意惊樵斧芳情谢宴杯莫迷行客路不似武陵回
　　黑砂岭路【平定军西】
　　诘曲榆闗道终朝险复平后旌縁磴下前骑半天行举目自山水劳生徒利名报君殊未效何暇及归耕
　　过侧石驿
　　三月春光薄川寒驿路长虎蹲难动石龙矫已刳桑岭狭居多险耕勤地少荒山农骇车骑儿女满庄墙
　　出山口
　　待晓出山口溟蒙雨乍晴始知经尽险终得坦然平草树开春意川原豁眼明吏民当自信竹马不须迎
　　送门人曾宏秘校登第南归
　　十载辞郷志登科一旦伸青纶归养客白髪倚门人家醸难禁蠏江鲈正得莼之官如自立吾馆有贤賔
　　吕景初殿院被召归阙
　　迩臣清举世推公驿召归驰御史骢不独危言开正道更将髙节激頺风严霜透骨寒威重徤鹘盘空杀气雄朝选虽精知尚薄济时才业满胷中
　　初伏栁溪
　　万栁笼溪借碧涟涤烦髙会喜僚贤人间酷暑病庚伏世外清风有洞天一枕易醒西峤雨满筵思醉北池莲棠隂讼阒边烽静谁信榆闗作地仙
　　重九以疾不能主席因成小诗劝北园诸官饮
　　病襟深惜好重阳莫接郊园醉晩芳豪饮直输无比户清欢全落少年场感时萧索休成咏中酒无流不是伤猛战巨觥吹嫩菊且陶嘉节趂康强
　　并塞晚秋
　　莫赋悲哉学楚骚塞庭秋色一时髙霜严猎卫鹰权峻风入弓胶士气豪对月清吟森玳瑁吹花芳酌醉葡萄汾波照骨银河淡晓夕寒光助帐刀
　　过太原旧城
　　车书从此九区同雉堞隳云百载空欲把金汤角天命却惊禾黍满秋风虽余墟落人烟悄不改山河气象雄何必坏城心可坏祖宗恩德浸无穷
　　晋祠
　　唐叔祠推晋域雄乘春来谒想遗风前庭树古圭曾剪近垅禾新颖未同山峻尚存维翰德泉深长防及人功愚民不识邦君重嵗嵗西神酒食丰
　　狮子栁【在晋祠】
　　栁出狻猊首天然瘿赘髙枫瘤嗤鬼伏松干譲龙豪根耸伸狞爪丝轻灿锦毛三眠汉宫树人状可同襃
　　长生苹【出晋祠】
　　竒种定仙草长生晋水苹采芳曾着咏荐洁可供神万卉衰何速三冬色自新大年如欲较吾岂愧庄椿
　　过甘泉寺
　　甘泉穿石磴山腹啓禅扉自笑逃尘境飜来触静机花开松色淡【时前槛牡丹盛开】歌咽磬声微十里蔷薇路香风送马归
　　甲午冬阅
　　练士当时阅临髙共一观势凭朝气锐令入晓霜寒事重三军国形存八阵滩烧烘旗帜动雷吼鼔鼙干画守谁能犯循环莫见端赴谿驱稚子飘石走惊湍弹压提封静周旋四野寛机深天地秘知少古今难寨巧花齐出营新月未圆全师充国眘坚卧亚夫安鹅鹳行虽巻貅伎要殚撒缰驰鐡骑叠箭取银盘避槊身藏镫扬尘足挂鞍弩飞三刃剑炮掷百星丸铙管喧归队肴觞足犒餐父兄人自卫鳬藻众胥欢有志铭燕石无劳误汉坛壮心徒内激神武正胜残
　　贺宫师杜公增秩
　　汉唐二傅推踈白髙退当时叹莫如虽有清风传旧史不闻优宠及安车直縁贤迹光君辅更约师模在帝储何似诏公还庙席万灵和乐浃堪舆
　　贺观文富公迁职
　　秘殿班崇极迩聨九重思旧及髙贤虽知荣宠公非乐且喜孤忠帝尚怜惠物袴襦聊一境得时霖雨即敷天万方翘首臯防入待见唐虞致治年
　　贺春卿加大资政职
　　别殿深严峻宠班再烦开府扼秦闗棠郊隂满修前治蕙帐香销在故山天意未容贤者乐官方唯许老时闲苍生况结为霖望岂要穷边俗吏攀【尝致书以公康宁不当乆遂闲适有輙欲奉攀之语故云】
　　走笔戯呈机冝著作与诸同席
　　不草边书絶塞氛英僚髙会喜同群朋间射鹄虽连中坐上飞觥不五分烈士感时何晩嵗男儿行乐是从军速挥大白申严令多得红心即战勲
　　上已栁溪席上次韵荅机冝张吉甫判官劝饮
　　天意如何未应人蛟龙犹得戢乖鳞民间望极经时雨塞上寒深几日春麦脚埋尘难自展栁眉低水只干匀西溪不在浮觞乐且慰群心祓禊辰
　　栁溪嘲莲
　　清香竒色匝芳洲只得公余一见休道是好花堪谑问几时曾上美人头
　　次韵荅永兴安抚文公
　　建牙非称冢司官正是宸襟注意安即日太平归辅翼侍祠重陟岱宗坛
　　次韵和都运崔谏议寄示立春前一日宿岚谷山程
　　絶色风霜正树威不知韶律起从微十千酒且迎春酌五九寒湏半腊归破屐好山连日上费诗娇雪着人飞属封所过皆防惠民吏应如挟纩衣
　　代书寄大资政春卿侍郎
　　宵躔将欲正三台促召深思辅翼才只听爕调光玉铉若为封駮滞银台殿帷延纳君恩厚经席敷陈圣虑开命相几时符众望递中看录白麻来
　　六月六日雨后过岳庙游从封寺观稼席上
　　暑雨频经信宿休近郊方出释濳忧虽妨麦始二停获且见苖知一半收【农语有之】神岳怖民藏电雹老松凭寺偃蛟虬佳游况遇从丰防好饰千仓待有秋
　　自和
　　鄣泥何惜出郊游始霁才寛望嵗忧郁若山光疑是活飘然诗思尽难收隈林杏颊红初抹拂砌莎髯緑自虬禾黍坐看云四合有年将乞载春秋
　　待制崔峄给事移守圃田
　　使台凝绩大河东荣圃更临辅镇雄鸾省要资虽锡命牺图清职未推公满天秋色增诗骨一路欢謡入嵗丰会取朝家精选意陪京今是汉扶风
　　菊觞
　　九日陪嘉客金英泛酒舩拨醅时上下浮蚁自周旋香逐榴花发甘嗤栢叶先坐中宜醉挹仙録载延年
　　北园秋雨
　　轻雨来秋晩郊园对客樽暂和春气味将冷雪胚浑声入闗榆苦隂纒塞岭昬黄花应自笑揺落独承恩
　　病中喜雪
　　天地乆闭塞气和方一开花从无象出泽蕴太虚来庆可万区浃丰宜百瑞魁病襟虽粗释欢意阻賔罍
　　属疾
　　一纪三垂虑中疲病早侵人生何苦甚世事愈思深冬漏长难过霜风峭不禁几时抛组绶芝术老云林
　　次韵荅运使杨畋舎人
　　轺车勤按问并部此先行籴重伤农业年丰报力耕几时苏俗困异日复民兵公防方经逺提封可坐清
　　至和乙未元日立春
　　元日难逢是立春普天谁不喜佳辰一年气候均诸节万卉芳菲实九旬栢叶始倾为寿酒土牛随示力耕人故隂尽革无余腊端朔阳来庆共新
　　元夕
　　万家灯火彻重闉通夕熈然本顺民谁道升平无可状请观丰稔及兹辰月随游骑何曾动莲嫁春风不是真半病史君心未伏欲驱歌吹逐香尘
　　春寒
　　春寒着人骨病躯殊未堪鴈慵难遡北花怯不开南诗笔少新兴战觥思旧酣边垂何事乐寂寞月将三
　　后园春日
　　并塞园林古春来似不知雨轻成冻易树老发花迟剧事随年倦欢悰入病衰芳时期强赏宴皷揭天捶
　　乙未寒食西溪
　　三月秋千节西郊菡蓞洲塞寒春尚浅俗乐政同优赏惬杯忘筭歌妍饵失钩黄昏垂栁岸人意共迟留
　　上已西溪同日清明
　　拍堤春水展轻纱元已清明景共嘉人乐一时看开禊饮随节日发桐花红芳雨过糚新拂緑栁含风带尽斜欲继永和书盛事愧无神笔走龙蛇



　　安阳集巻七
　　钦定四库全书
　　安阳集巻八　　　　　　　宋　韩　撰律诗四十二首
　　谢宫师杜公寄示诗编
　　百讽新篇百忘劳直将渊防质风骚闲观景物辞终巧意到安恬格自高三代正声传雅乐千年嘉味入蟠桃谁如八十归休相字体诗情日日豪
　　次韵谢宫师杜公惠诗庆富公为代
　　彦国贤推不世竒两谐交政辱公诗如襃事契诚多幸欲并才名敢固辞踈傅退来光汉史周公归已静淮夷【彦国今已入相】湏知病守荣非浅日对乡枌拥郡麾
　　寺底遇大雨寄呈二运使
　　怒雷倾雨洒无垠天意湏臾复至仁比屋士民平叹息一川禾黍长精神彻犁农喜通新种【徧问村民皆云雨彻犁矣】隔辙人谁谓不均大利岂当论小害路泥深尺没征轮
　　早行
　　冐暑行宜早脩途不困人逺风清逐睡微露湿低尘好月看无尽髙吟意益新未鸡知渐晓天角下星辰
　　禠亭道中农居
　　山脚林成簇舎窠门前流水养嘉禾森森松栢围先陇濈濈牛羊满近坡官赋已供余嵗备村歌无节得天和安全尽责亷平吏三嵗齐民更孰过
　　山行
　　山路何曾倦官程幸不賖片云无定雨香草逐时花暑序秋天气农居古室家乡闗勤一望峯翠列髙牙
　　过微子岭
　　﨑岖微子道行路始知难峻岭万千叠纡途百十盘地硗民力薄天旱谷苖干未寤苍苍意平川雨泽寛【自入潞境皆已雨足独此未洽】
　　过吴儿谷
　　晓入吴儿谷危途信不虚千峯疑絶路一迳俯容车山鸟过云语田夫半岭锄时平尽周道天险欲何如
　　过渉县熊耳山
　　我从团栢歴山岐秀絶唯于熊耳知芳草经年被重席轻云无日展时旗羊头有黍名终俗壶口称闗类亦卑何似半天留鹤驭此来凭轼与仙期
　　至昭德
　　出却千山与万山坦途由此达乡闗边垂未减宵衣念闾里徒矜昼锦还忧国敢忘经日虑治身能得几时闲遥知上冡光荣处只在州城一舎间
　　拜坟
　　欲知为郡宠昼锦入家村自古拜松槚几人如子孙麾幢新俗观牛酒饫乡尊儒者荣斯甚将何报国恩
　　喜雨
　　垂稔良田雨信愆三农忧死只呼天应时滂洽真无价数日淹迟误有年立解焦枯非甚力不知神化此谁权何妨四序均膏泽长使生灵得自然
　　观稼二首
　　尺雨滂然涤旱灾行田因得过家来催成禾黍拖泥秀长就枌榆掲冻栽三组不矜聊问俗一防虽陋且容杯郊原跃马都忘病随目山川气象开
　　一夕甘滋起瘁田斗囘灾沴作丰年便晴谁恐禾生耳将熟偏冝谷捺弮云退不留驱旱迹气清浑露已秋天衰翁岂独同民乐更觉诗豪似有权
　　观稼囘
　　雨过观田出近坰敝庐还喜及柴荆云平多稼彻天尽黛拂逺山随马行寂寞秋风催晩角徘徊先陇柰重城乡人莫羡前驱弩吾意何如负郭耕
　　早赴坟庄
　　叠叠山依皱晓霞羲轮腾海露天涯一川图画秋方静万积【去】京坻谷尽搓旧邺余风含古意太行髙景落诗家讼庭经日如僧舎又到村居倚将牙
　　再出行田
　　丰歳观农获先畴路不遐子多宜晩谷生柪就新麻荞麦方成龊蔓菁未入桠乡民愚自诧太守是吾家
　　送张吉甫寺丞归洛
　　洛中平日是吾家时节芳菲正可夸权去独思来卫幕春归谁约醉桃花晴飞县舄瞻仙翼暖撷新兰荐防牙更想缑笙闻夜月翩然髙意薄青霞
　　贺春卿宣徽出帅延安
　　延塞何湏辍钜公西师今复乆櫜弓三台班秩名虽重四海生灵泽未丰莫泥兵韬求防胜更充贤业俟时通归来谈笑岩廊上致主唐虞始是防
　　重阳甲子雨霁
　　猛收宵发秋光甲子朝来甚不伤天意欲教成九谷人心兼遂乐重阳山开霁碧迎轩秀菊染新黄助酒香气与民和自无沴岂湏从俗佩萸囊
　　登抱螺台
　　坏圃萧踈有废台登髙留客此徘徊几年埋没荒榛满今日崔嵬宴席开一境山川俱入眼重阳风物尽宜杯坐中不劝犹当醉菊蘂浮香似拨醅
　　次韵荅滑守梅龙图重阳惠酒二阕
　　芳醇盈榼副风骚慰我漳濵病拥旄把菊不同陶令喜白衣人只送香醪
　　滑醪清满菊花巵只欠新螯左手持【今嵗并边雨多徧市未至】欲报善隣将意厚苦慙家酿带春醨
　　次韵荅滑州梅龙图惠鼎州甘橘
　　芳讯欣随客鲤开雅篇并付木奴来病翁逢酒唯忧过更使湘包下滑杯
　　寒食会康乐园
　　欲识芳园立意新康辰聊以乐吾民天收寒食时来雨人得常年数倍春宻宻楼台花外好蚩蚩歌舞醉中真朝来必要升平象请绘轻绡献紫宸
　　次韵荅滑州梅龙图以诗酒见寄二首
　　对敌公如论酒兵病夫虽劣敢先登如将压境求诗战即竪降旗示不胜
　　东郡何能抑上才召书看即日边来名醪价重诗篇好賸泛西园感遇杯【公近奏感遇十篇故云】
　　拜西坟
　　楼角声喧促晓更致防茔域出西坰春山带雨和云重麦陇如梳破雪青乡树溟蒙天水墨村农淳野古畦丁隂迷俄景催归驭暂向东风俗眼醒
　　次韵酬滑州梅龙图惠诗
　　自昔能诗者如公敏思稀清风当世耸大雅一时归京辅方期治天顔此暂违召棠随有爱庖刃不劳挥吟笔闲邀战隣邦动怯围疲神支败北对景失芳菲无物酬明月何心昼衣惊弦常跕跕突阵正騑騑溪栁柔金幄园花烂锦帏【公新葺溪园为近辅之胜】嬉游成乐国佳气俯端闱郢曲髙难和荆栖近莫依流年伤阻阔好梦接容辉不信降旗竪【前荅公诗已有请竪降旗之句】犹胜走檄威可慙貂莫续安敌虎而飞窘蹙图更郡奔逃始见机吾乡虽甚美无计恋柴扉
　　次韵和滑州梅龙图寒食溪园
　　溪园髙致此非遐请为公陈众所夸一境熈台跻旧俗万民和气入新花流芳只有人思召行乐何湏坐有车不独清明资胜会四时风月惬诗家
　　次韵荅磁州王复都官
　　本邦为守获隣封民政虽殊道则同浃境欢然君有惠一乡荣甚我何功渐濡美化规模近珍重髙篇气格雄德薄可能胜尹诵穆如空自愧清风
　　上已会城北新硙
　　谁言智者不兼仁请看新渠激硙轮本为酒材寛物力更饶春月乐乡民隂晴天色将寒食狂醉人心即蜡賔父老他年传故事可忘修禊起兹辰
　　昼锦堂赏新牡丹
　　欲集珍丛称此堂春来栽槛首花王连砧不动开犹少对酒多情格自强白昼已凌乡锦色清隂冝接讼棠芳娱賔一奉笙歌赏从此香名嵗月长
　　暮春康乐园
　　榆荚纷纷掷乱钱栁花相扑辊新绵一年寂寞顿来地三月芳菲已过天树宻只喧闲鸟雀台髙犹得好山川病夫不饮时如此徒有诗情益自然
　　庚申相台闵稼
　　滛雨农畴害复收彼何恩厚此何仇髙田谷穗拖牛尾卑地庄窠没兽头稔社宵喧皷乐灾居无日苦饥流如云祸福闗为政安得丰凶在一州
　　苦雨
　　直疑天际裂银潢大雨连倾特异常数里河声轰阵皷万条檐溜卓戎枪雷霆势恶掀人脑蛟蜃朋凶碎客航正熟民田多没穗几时仁恻动苍苍
　　次韵酬滑州梅龙图惠酒
　　乆雨无书致睦隣坦涂非邈尽长津正忧吾里民灾甚敢觊公斋酒味醇得骋蛟龙方倚浪未锄稂莠已齐身太阳几日披云见名少如葵仰望人
　　冬至前一日雪
　　地下阳将复人间气已和群隂明数极六出见【音现】花多贺称新年曲欢侔故郢歌同云留纪吉柔荔借萌科起认灰飞管堆凝素出波朝盈振鹭集隙隘白驹过树宻轻黏蕚天圆细撼罗洁非容物汚碎不在风槎农畆经年瑞诗家万古魔平明开庆会緑蚁荐红螺
　　腊日出猎二首
　　笳皷拥貔貅韩陵山下头人心忘岱岳鹰眼快离娄兎逸兹穷虏孤殱即贵酋乡民谁会我衣锦乐畋游习平礼乐存形器要阅兵湏有杀生故备奸戎侔斩伐唯于畋猎可申明妖狐胆裂逃终戮老鹘拳髙下必精大获未能矜小得几何人不哂吾行
　　元日雪
　　人正开统发新阳盈尺稀逢雪载滂不必宫声符善嵗却应和气得嘉祥同云几刻藏春色利泽经时洽众芳遥想九天排晓仗六花吹入万年觞
　　新嵗拜坟二首
　　先陇比如何新年重一过风迎人意好春入鸟声和畎畆因时劝松楸趂暖科公余私遂及吾幸比为多新歳斋前寂讼铃不妨诹日展先茔遥知陇树春方到一见家山眼又明孝弟少期为俗劝里闾乌足语吾荣此行犹苦圭符累名遂归来更尽诚
　　寄并帅庞公古瓦砚
　　邺瓦搜来颇异常寄诚安足奉文房早陪神化丹青笔莫滞边书赤白囊
　　次韵荅并帅庞公谢寄古砚
　　谁传石末首青州邺砚今推第一流更好岂堪濡化笔报琼终念木投
　　寄题滑州梅龙图西溪园
　　陪京髙选得名卿勤葺公园匪自宁政举辅藩无一事意尊王室有三亭看花篇什烦官课对酒笙歌易讼铃他日吏民铭惠爱定随碑刻载图经
　　寄题滑州梅龙图西溪
　　四时风物隐天真咫尺城隅惜示人几歳坏堤埋老木一朝春色与吾民壶中有景知诚少堂下无喧到始频我亦治园同众乐夹河相望称为隣【相亦治后圃以康乐名之取时康而与民同此乐也】










　　安阳集巻八
　　钦定四库全书
　　安阳集巻九　　　　　　　宋　韩　撰律诗三十六首
　　御制后苑赏花钓鱼奉圣防次韵
　　花簇香亭万朶开雕舆髙自九闗来轻云阁迎天歩寒色留春送夀杯仙吹彻云终缥缈恩鱼逢饵几徘徊曽参二十年前防今备台司得再陪
　　御制天章阁观三圣御书奉圣防次韵
　　寳阁三休地琅函列圣文天章横紫极洛字覆青云花拆惊雷起龙腾骇浪分宸毫知善断更嗣禹邦勤
　　恭谢天地庆成五言六韵
　　世积皇基厚天扶帝极安宸心思报重灵荅匪诚难蠲洁斋居敞凝严路寝寛二仪通圣飨三后接神欢惠泽开秋惨和声破晓寒南山荐君寿峣阙耸群观
　　祫享庆成五言二十韵
　　大飨无先祫精祠贵必躬歴朝疑未讲旷典属今崇良月稽冬孟容台访礼中祀期当象闰位向卒虚东太卜诹元日斋诚俨法宫雕舆下丹地琳馆荐清雪宻人初骇天髙徳自通隂云成瑞霭凛色变和风世室休严卫宵衣集庶工叙亲昭穆正合食簋铏丰既祼神斯格居歆庆已防欢欣流禹律謦欬入尧聪月射千圭白星辉万燎红茨歌将振作晴旭渐曈昽回跸升端阙群瞻耸上穹蕃厘均庙馂惠泽泰民穷孝着钩钤动恩防贯索空致祥书可信让羙意弥冲此协亨嘉防慙非辅翼功唯知献君夀巍与二仪同
　　明堂庆成五言二十韵
　　至矣君严父其惟祀配天明堂兹有法路寝复中防礼简刋前误图新焕昔传乾坤隆正位辰火协髙躔宗徳停参侑推尊独大圆兼崇太极坐并享总章筵节物丰秋后斋精吉前既祗真馆驾遂洁閟宫牷泛洒轻尘失涵濡惠泽先直由诚意感卒使祭无愆翌日回清跸中宵俨邃延一纯通蠁五室敞蟺蜎和必流金石馨非主豆笾灵光烛牕户飚驾触旄旃齐酌终三荐神厘荅万年欢声揺海岳瑞色变云烟馂已均庖贱恩思被幅员星鸡随勑竪赦鹤下楼宣教不烦家至民惟视徳迁普天知子道斯匪化之然
　　天章阁观御飞白五言十韵
　　内阁门清晓中天对迩臣唐虞遗典在河洛奥书陈二圣勤劳旧千龄矩法新帝晖方咫尺宸翰复躬亲鸾拂宫绡舞花随御笔春奎光连璧府劒影动龙津今古神功絶颁宣上意均玉峯罗爼豆黼坐拱星辰鱼藻符亨防蓬瀛寄此身流霞仙饮罢又赐一杯醇【圣恩劝酒唯臣再赐巨杯】
　　枢廷对竹
　　一纪前曾对此君依然轩槛喜重亲丹心自觉同髙节青眼相看似故人不杂嚣尘终冷淡饱经霜雪尚精神枢廷岂是琴樽伴防约幽居称幅巾
　　韩缜太傅之任洋州
　　昔年疆埸宠双旌官寄洋川实治并今喜逺民留上意故求贤守绍家声升云仙迹唐祠古踏石春游灙水清时阅吏文应笑我从前衔署只虚名
　　荅定帅仲仪龙图寄示阅古堂诗刻
　　好胜时多尚已为前人勤力必随隳所图营葺犹如是欲树功名即可知昔慕先贤形藻绘本同来哲作箴规得公诗刻増光焰定警媮风变俗漓
　　夏景即事
　　槐耳笼前槛云峯透曲櫺凉风即昆阆烦思入沧溟荷弱翻青盖榴新倒緑缾晩来収骤雨一枕梦魂醒
　　夏暑早朝二首
　　凉风吹暑豁烦歊上马迎风趂早朝宿雾欲开星月澹隐然双阙在层霄
　　夺热清风几快襟禁街岑寂漏声沉东方似动隂氛失北斗髙垂帝阙深忧国逺图深入梦费诗闲景懒成吟平明天外鸣鞘下万玉颙然拱极心
　　重九席上赋金铃菊
　　黄金缀菊铃兖地独驰名细蘂浮杯雅香筩贮露清风休沉夜警雨碎入寒声自此传仙种秋芳冠玉京
　　召赴天章阁观新柑
　　云阁崇先重霜柑荐瑞新临观纡法从趍召独隣臣晩实开天意重荣浃上人【上宣谕此树枯而再荣今始结实】不随淮枳变自比禹包珍庙献宸心格亲颁圣宠均从兹魁众果仙府占长春
　　祈雪宿斋醴泉观
　　愆阳经腊恻皇情徧走灵祠达意情马殆始知仙府迥露寒如到月宫清甘泉既久蠲民瘼惠泽非难涤厉萌日待神龙兴热窟一吁嘉雪满寰瀛
　　戊戌元日喜雪
　　新元迎晓朔风凉雪落同云势渐霶气候未春终是腊祷祈方得合称祥拜章粉絮迷朝佩献夀琼花入御觞自是三农丰嵗兆人声何必问宫商
　　张吉甫殿丞宰资阳
　　去物轻遐邑宸心与近均宜将寛诏意善恤逺方民寒驿鳬先下春郊雉自驯白云休引望馨膳有天伦
　　次韵和崔象之寺丞西亭下
　　初暑轩牕覆翠隂更宜飞濯尘襟喜花添色自人意为歳期丰独帝心余润日随和气浃好声时逐远风沉郊原徧采农家议一寸真如一寸金
　　庚子重九菊未盛开席上偶成
　　重九开樽节未寒黄花初发叶皆单待看旬日金铃锭剩得东篱一醉欢【金铃菊兖州种小圃有之】
　　九日赏菊未开席上次韵荅崔象之寺丞
　　谁知九日接賔觞未放寒花折露房早是生来悲晩节那堪开不在重阳满头且应良辰挿一夜宁衰浅意香守待金铃披絶艶共君搴蘂醉余芳
　　览崔象之寺丞诗编
　　惊人佳句本天成艶格清竒不易评秋月照空澄万景洛花无品尽多名珠藏赤水捜求苦矿出黄金鍜錬精郊庙有歌犹未采只输髙兴冩幽情
　　和崔象之紫菊
　　紫菊披风碎晓霞年年霜挽赏竒葩嘉名自合开仙府丽色何妨夺锦砂径萧踈凌藓晕露丛芬馥敌兰芽孤标只取当筵重不似寻常泛酒花
　　祫享加恩押班宣制
　　大祫休成庆泽新广庭宣制宠臣邻非烟荐瑞笼宫殿【宣制时轻霭郁然】出綍敷言耸搢绅风结冰檐骈玉箸日融霜瓦半鱼鳞移时始放金吾仗鹓鹭齐飞出禁闉
　　辛丑中秋不见月
　　懊恼闲云取次生中秋观月悮人情一时虽不充群望万古终难掩至明疑有隂魔憎好事更虞滛雨害丰盛湏知席上徘徊意直似葵心向日倾
　　崔象之中舍宰阳翟
　　君于荣利已恬然此治韩城属荐贤惠政即随春共煦道心常与月同圆门踈俗客禅诠逺亭掩脩篁定力坚【君第有小亭竹径萧然君终日危坐于此】思退防人曾上籍可容名记托新篇【君有休官簿与君同约者则书之】
　　辛丑季秋大飨明堂中书宿斋
　　紫极宸居重黄扉禁户深斋精严帝配只翼达天心百刻延壶箭千庐肃羽林秋声来易感仙梦断难寻小随云散踈星伴月沉树鸡先晓唱菊酒帯香斟【重九日】寂尔潜神化翛然适道襟惟馨思在徳蠁伫灵歆
　　中书东防十咏
　　迎春
　　覆栏纎弱緑条长帯雪冲寒拆嫩黄迎得春来非自足百花千卉任芬芳
　　牡丹
　　当栏新植尽珍丛异格同妍出化工何物众人惊絶艶一枝花坼瑞云红
　　夜合
　　合昬枝老拂檐牙红白开成蘸晕花最是清香合蠲忿累旬风送入牕纱
　　四季
　　牡丹殊絶委春风露菊萧踈怨晩丛何似此花荣艶足四时长放浅深红
　　緑篠
　　莫轻丛篠緑隂微迸笋方抽嫩玉枝结实他年臻瑞物最宜栽向鳯凰池
　　芎防
　　蘼芜嘉种列群芳御湿前推药品良时摘嫩苖烹赐茗更从云脚发清香
　　山芋
　　随竹萦回翠蔓延土藷名异出前编防湏霜晩餐珠实可挹浮丘作地仙
　　盆池
　　圆沼澄璧彩浮萍新殊未覆游鯈纎鳞不用时惊没香饵虽投是直钩
　　假山
　　危峯叠叠起丸泥莫爱幽竒是假为黄阁何功宜自劾去寻真隐老衰疲
　　驯鹊
　　灵鹊双双日自驯徘徊轩槛若相亲主人素解忘荣辱何用喃喃送喜频









　　安阳集巻九
　　钦定四库全书
　　安阳集巻十　　　　　　　宋　韩　撰律诗三十三首
　　崔象之宰韩城
　　去年同举菊花觞自掲清音入醉乡此日髙秋来一别几旬佳节负重阳风生古操安新治雨彻踈茅鎻旧堂【君治之东斋也】民里更繁应自化宰君心地本空王
　　驾幸西太一宫祈
　　晓跸声干下九重西郊岑寂款琳宫骄阳尚作三春旱多稼期霑一豊恤物致防归上徳应诚为荅即神聪从来圣感无旋日不在商岩傅说功
　　驾幸西太一宫道傍耕桑者皆以茶绢赐之
　　杪春时泽未全滂西祷真祠徯福祥蚕女舍笼惊法从耕夫投耒目天光劳【去声】勤率有优恩及拜赐皆知佚道长海内承风谁不劝何须躬籍与躬桑
　　驾幸西太一宫陌上耕者叱牛声厉左右皆笑之
　　皇心闵雨出西坰亲祷灵宫致洁诚扈跸不知农事苦辇前争笑叱牛声
　　驾幸西太一宫谢雨
　　太一尊神宅近坰特纡天仗乞殊灵清祠祷才三日大澍滂沲足四溟上释忧劳严报谢民祛愁郁得康寕至诚有荅真如响更异言间退守星
　　从驾过金明池
　　帐殿深沉压水开几时宸辇一逰来春留苑树隂成幄雨涨池波色染苔空外长桥横防蝀城邉真境辟蓬莱匪朝侍宴临雕槛共防龙艘夺锦回
　　驾幸金明池
　　西池风景出尘寰春豫方乗禁坐闲庶俗一令趋夀域从官齐许宴蓬山楼台金碧芳菲外舟楫笙歌浩间与众尽欢宫漏促万花香里属车还
　　寄崔象之国慱
　　知君为邑觧铜章却复先庐坐葆光对境风幡俱不问安禅心法两皆忘满庭脩竹争髙节近砌幽兰称独芳若论厌喧遭拄杖何如趣驾返周行
　　甲辰景灵宿斋谢
　　邃寂敞仙扄心斋物外清滂沲今应祷肸蠁此通诚月殿栖真境风梧醒睡声如何谢灵贶至道本难名
　　癸卯喜
　　一夜隂云匝四溟朝来嘉雪洒寰瀛因风絮起先春媚翦水花飞到地轻天际定迷琼蘂屑世间今有玉楼成应时何止销民疹直压胡沙万里清
　　闻崔公孺国博将入都近重九未至
　　几日知君命驾来芳辰防失独徘徊黄封御酒新霑赐更偶金铃菊未开
　　晩秋有感
　　倦鹊穿林趂独栖此情唯有老鳏知西风日重阳近忍对黄花挹酒巵
　　次韵荅崔公孺国博
　　向陪亡室接鸰原正是轻霜九日天醉语忘形几尔汝诗毫挥纸速云烟思穷碧落今无术泪洒黄花两换年一览嘉章生百恨孤懐还昧觉心圆
　　先君冩真得永叔为之賛而君谟书其侧崔公孺国博以诗称美次韵荅之
　　迁笔襃扬逸少书孤风拂拂起襟裾孝心如覩英灵在世系元承福庆余永向净居同相好【真置坟】任从深谷改丘君诗意主称人善义节轩然到古初
　　次韵和崔公孺国博观君谟所书孝亲崇福院牌
　　欲防亲茔荐福殊僧蓝营葺几年余名因先帝鸿恩锡牌得君谟大字书佛宇增辉良自尔乡庐传美孰加予须知体法多竒防深造钟王奥妙墟
　　次韵和崔公孺国博观新模邺王书
　　唐季诸侯孰擅雄邺邦高袭世勲洪图功自可超烟阁接士殊优在雪宫刀笔风流争战外生灵安帖笑谈中诗豪墨妙家藏乆二羙刋传定不穷
　　次韵和崔公孺国博观新模正献杜公草书
　　珍藏正献草书诗传诫云来示永贻几夜风涛偃松栢半天雷雨起蛟螭临池学苦应同妙舞劒功如未是竒刋石岂徒为世玩更思清节可师之
　　次韵和崔公孺国博模刻文正范公阅古堂诗
　　阅古堂成在北邉希文诗笔美前贤高吟尚纪终军策小字如观乐毅篇欲起贵名增世慕更刋余礼广人传其他事业知难冺尽入仁宗实録编
　　次韵荅崔公孺国博西亭感懐
　　常喜交亲燕此中忽移欢绪作悲翁桃隂已盛何曾语桧影长闲不厌风数漏趂朝心拱北忍饥开阁客盈东人生易别须偷暇为我樽前话苦空
　　甲辰冬
　　凛气回轻燠凉颷絶怒号飞霙难自拆细反如缫惠泽非常降祥编想共襃民阎清歳疠农畆得春膏天意虽霶洽人心尚郁陶未逄银瓮出不见玉楼高酒兴来差浅诗情病少豪曾防纷似絮举白待风骚
　　留崔公孺国博
　　虗亭还喜叩禅诠顿觉襟懐鄙吝捐陶暑屡开河朔饮聚星防别颍川贤我縻东府成衰叟君向西湖即洞天且缓归期时一笑及趋阙动三年
　　乙已重九
　　苦厌繁机少适懐欣逄重九啓賔罍招贤敢并翘材馆乐事难追戏马台藓布乱钱乘雨出雁排新阵拂云来何年得遇樽前菊此日花随月令开
　　乙已郊礼庆成五言二十韵
　　尧歴方归圣虞琴始就声不先惟帝飨孰见事天明谷旦诹阳复鸿仪备吉行宸襟正祗谨隂孽忽孳萌滛频兴阵寒花几坠琼多言揺改卜上意益专精宗社敷冥祐穹苍荅至诚斗收连日晦并与祀时晴待晓披阊阖凝旒下紫清真廷陈洁馔亲庙展嘉牲爱旭辉黄道非烟防防城旌旗停藻卫铙吹起严更冕服祛繁饰坛壝即自成晶荧奠琮璧和雅荐英茎继志还虗次尊神戒侧迎【时传防公卿等传奉祠事母得转班迎驾】千龄俄受胙万乘巳旋衡峣阙层霄逈通衢众目倾防刑空犴狱霈泽浃寰瀛统业恢长治生灵入太平因知却徽号伟迹固难名
　　次韵和崔公孺国博西亭感懐
　　常虚西馆待髙贤一见襟懐两释然且叩真诠期进道不论衰鬓遂凋年顽金在矿须当变逸骥无鞭亦自前相叩屡辞虽未得巳齐朝市与林泉
　　感春贻崔公孺国博
　　春来天气作轻寒故使春芳欲见难頼得好风摅俗愤顿开韶景与人防诗情遇敌豪虽减杯兴逄辰老未防幸遇亲朋时枉驾且偷壶刻奉清欢
　　次韵和崔公孺国博黄杏花
　　颗颗装成药灶牙日邉开处近彤霞真宜相阁栽培物更是仙人种植花髙行出羣犹仰慕香名超格合洪夸诸贤继有寻芳防欲奉欢游决自差
　　贻崔公孺国博
　　三十年来契分隆更从亲炙逹真空明非独善诸昬破理到无心万事通莫话离踪伤祖席且留欢刻醉春风海棠亭下花防发坏子胭脂防防红
　　次韵和崔公孺国博游兴国寺广严院
　　绀园南北压通寰气象超然出世间只见庄严尊十地不须微説三山浮云自防春春失真境无尘事事闲我有归依殊胜愿吏文常扰几时还
　　次韵荅崔公孺国博西亭燕饮
　　十稔繁机困备员芳时何暇目春妍自慙东阁延材地得防西豪聚里贤益友至言皆有味禅宗髙论邈无邉须知樽酒相留意老去离懐异少年
　　丙午上巳琼林苑赐筵
　　春光浓簇寳津楼楼下新波涨鸭头嘉节难逄真上巳赐筵荣入小瀛洲仙园雨过花遗靥御陌风长絮走毬禊饮不须辞巨白清明来日尚归休
　　首夏西亭
　　一霎轻尘小雨过园林风物尚清和巢栖旧燕将成子盆植新莲未出荷欲就好峯添异石恶侵芳卉狂莎病襟萧索賔如市孤负良辰乐事多
　　召赴天章阁观新刻仁宗御诗
　　天阁当年拂雾宣紫皇端扆侍羣仙亲挥龙鳯轩腾字命继咸韶雅正编劝酌屡行均圣宠赐花中出夺春妍玉峯光景都如旧但睇宸章极然
　　次韵和崔国博西亭喜
　　暑雨滂然仅作霖连宵殊未扩隂森全祛下土将焚患尽识髙穹不忍心斗厌埃氛开众目了无烦热自吾襟当轩倍胜松风过何必清音一弄琴

　　安阳集巻十
　　钦定四库全书
　　安阳集巻十一　　　　　　宋　韩　撰律诗三十二首
　　永兴寒食后池
　　春意隂隂百五天小池萧索防僚贤孤芳映水花终淡劲竹凌轩节自全一阵森严林势合万鱼跳落痕圆当筵暂弭忧邉虑且仗诗魔驾酒舩
　　席上自和
　　喜陶嘉节曲池邉薄酒何须辨圣贤谈席且夸珠履盛种羌谁问蚁封全白杨花落眠蚕老红杏枝残笑靥圆不似丁年为帅日醉乡方拟拍浮舩
　　清明兴庆池上
　　连日隂岑此日晴池头风物称清明万鳞潜巻云头坼一鉴新开水靣平两两鳬鹥波上没憧憧车马柳间行嘉賔须惜难并防莫厌芳樽冷淡倾
　　垂萝洞
　　池北如趋紫府家亭台髙下景无涯垂杨不绊游春骑曲水时飘出洞花万本竹深丛剑防一轩藤老纒龙蛇使君欲共斯民乐莫顾西山下日车
　　上巳防兴庆池二首
　　元巳开樽处垂萝碧洞前绮罗明浩台榭挿漪涟曲水来如篆轻桡去若仙春寒芳意晩未见柳飞绵兴庆池头三月三柳如拖绶草如衫禊觞临水筵相属文鹢凌波尾竞衘花雨乱飞红扑蔌峯螺遥耸碧崭岩芳辰况任游人乐不必低将席防搀
　　上已晩游九曲池
　　九曲池邉第一开舣舟同赏尽髙才弯流自得黄河势怪石应从紫阁来尘外怳迷仙境界竹间深有古亭防徘徊复至豊碑下花蕚吁嗟作盗灰
　　春隂马上
　　正日风和日暖天重隂凌扰苦纒绵蕉心自结凭谁展柳眼慵开只待眠草湿谩铺留醉席榆寒难掷买春钱几时霞外氛霾散放出红轮一丈圆
　　闻转运范纯仁司封防兴庆池
　　池榭春深合众芳使来赏好风光波头灔日琉璃软酒靣揺花琥珀香访古旧文昬琬琰记游新刻上筼筜临归定借西园歩愈觉禅诠气味长【西园即化先所居】
　　登广教院阁
　　岑寂禅扉啓昼关公余为防一开顔髙防靣垒包平野老柏参天碍逺山花去春丛蝴蝶乱雨匀朝圃桔橰闲徘徊轩槛何时下直待前枝倦鹊还
　　赏北禅牡丹
　　一春顔色与花王况在庄严北道塲羙艶且推三辅冠嘉名谁较两京强已攅仙府霞为叶更夺熏鑪麝作香防得轻寒天意绪故延芳景助飞觞
　　次韵和都运孙永待制广教院三头牡丹
　　骈枝三出牡丹红竒有双头结未工宛似灵芝相并秀瑞云攅处起香风【唐肃宗时延英殿梁上生玉芝一茎三花故云】
　　赏西禅牡丹
　　几酌西禅对牡丹秾芳还似北禅防千毬紫绣擎薫炷万叶红云砌宝冠直把醉容欺玉斚满将春色上金盘魏花一本须称后十朶齐开靣曲栏
　　四月望日防兴庆池
　　莫厌烦蒸共此行临流台榭极髙明风前自得披襟兴林杪时闻脱袴声洞竹交隂冠盖爽砌泉争响夣魂清凭轩最切云霓望日待民田雨足耕
　　送秋马上始见终南
　　终南频月晦峯峦一民心万事寛救彻旱苖充歳望洗开山色与人防半天横示全秦壮积雪髙连太白寒欲识众多欣幸意送秋歌舞满长安
　　防故集贤崔侍郎园池
　　崔园髙絶五门西尘外风光是处宜唐室旧池因地得汉宫遗址上楼知青螺万岭前为障碧玉千竿近作篱我住邺台殊草创一来尤觉愬归迟
　　再赋
　　门径萦纡洞府间了无尘外累幽闲长杨十丈乱风流水数枝鸣佩环入户好峯谁可画碍人新竹不容删池亭靣靣圆荷满薄暮飞香送客还
　　登崔园城上亭
　　危榭压頽基登临事可凄邱墟唐殿左禾黍汉宫西台古疑藏剑峯遥不见圭山川难尽识頼有旧图携
　　览诸人赠狄国賔察推诗
　　凛凛梁公万世尊复唐功业并乾坤为臣所守能忠义异代犹思録子孙老嗣寂寥虽未振大名瞻仰只如存后人真有希贤志岂特孤风擅一门
　　送范纯仁司封移漕京西
　　衰拙何堪定绎骚使台犹喜防英髦治财纯扰常先恕移用皆宜似不劳此去任贤终漕挽几时当路压风涛家声莫拟君能绍日防青云歩歩髙
　　凉榭池上二阕
　　游鳞惊触緑荷香水马成羣股脚长逐浪相随留篆迹偃波垂露满方塘
　　病襟思适绕东塘水荇初花吐嫩黄行困老樗隂下坐儿童争喜拾红娘
　　长安府舍十咏
　　流泉
　　龙首髙源析螭吭乱玉锵帯花春共逺和雨夜何长冷撼青虵影平拖白练光烦襟来自涤可待濯沧浪
　　凉榭
　　忠闵防摹壮耽然大厦开无时佳燕在正暑好风来池靣飞泉落林端畏景回谁知仙府路琼室与瑶台
　　北塘
　　台榭生凉处奫沦瞰北塘松筠成夏防莲芰入秋香踈交寒晕轻云衬晓光无心投钓饵游鲤莫惊藏
　　双石
　　双石唐余物来兹孰记年嵌空危砌下怪丑好花前名氏坳犹刻藤萝宂任穿最宜秋后防班駮藓痕圆
　　月台
　　待月西台早移时凭曲栏云端开玉叶海靣起金盘燕席通宵雅凉波入坐寒香风来不断清露裛红兰
　　池亭
　　亭出水中央轻风四靣凉岸平飞畧彴波暖戱鸳鸯静夜蟾蜍落清秋菡蓞芳公余时独坐万虑黙皆忘
　　山楼
　　西北髙楼上南山日靣栏势笼秦地胜隂落渭波寒帯新屏活穿云古道难仙扄如可造便拟挂朝冠
　　流杯
　　迢穿花出弯环作篆来若非天上醴不泛洞中杯水鸟浮还没仙航去复回蓬瀛真境事销得玉山頽
　　石林
　　丛石竞崭岩当轩翠扑岚疑峯何啻九仙岛逈侔三润极云犹抱温多玉尚含楼髙慵引望坐防小终南
　　竹径
　　北榭层基下森森竹径幽枝繁低拂盖根宻仅通流劲节轻环粉狂鞭怒走虬风霜胡可动松柏乃吾俦












　　安阳集巻十一
　　钦定四库全书
　　安阳集巻十二　　　　　　宋　韩　撰律诗二十二首
　　题致政赵刚大卿卧云堂
　　一挂朝冠谢世纷终南髙隠邈难羣不容圣治询黄髪径宅幽岩卧白云书麓绕牀唯我伴磴泉喧枕乃予闻此时谁可攀真驭应有浮丘觧挹君
　　题致政赵刚大卿宴息堂
　　家园休息敞虗堂直造希夷境外乡无物不推山下胜有花皆似洛中芳荷裁万扇悲长信笋掷千簮醉孟尝子蔼令名居自足主公襟韵日康强
　　戊申末伏与立秋同日
　　末伏居尝极蕴隆今辰俄与立秋同虽余暴虐难禁暑奈有萧骚巳至风冰出魏台犹示贵扇思班箧欲收功从兹渐入清凉境林嘒寒蝉露暧空
　　初发长安遇
　　九龙朝发起程初甘泽滂然洒路衢敢倦征途泥没踝且观嘉谷秀垂珠髙原直防波头恶弊繖平穿阵势麤绣岭任遥须趂宿莲花汤下洗尘躯
　　题灵泉观
　　老木隂森盖满山萧条宫殿倚防岏留为治世无穷戒自足明皇数纪欢旧浴已残汤室暖余悲尚惨渭川寒欲知百二关河胜更待朝元阁上防
　　题温汤
　　康定西征始壮余徃还休此任驰驱白头犹罢咸秦帅却向温汤浴病肤
　　题朝元阁
　　试徃骊山顶上行朝元孤絶耸峥嵘了无楼殿嗟余侈自见耕桑复太平后緑苔多滑径叶间红子不知名南巅更就丹霞挹顿觉尫然病骨清
　　游石瓮寺路险而返
　　古寺跨山椒虗明瞰泬寥路危难进马林宻不容樵飞瀑连云湿凝岚帯饶崖穷徒一望归歩黙无聊
　　灵泉览古
　　灵舘骊山下开元迹尚遗莲穿喷玉溜字缺照人碑古殿天姿晦真工石像竒羽衣沉旧曲锦鴈失前池不见长生鹿犹防连理枝辞雄小杜句意尽老陈诗治乱由斯监贤愚共一悲时君自奢俭绣岭此何知
　　题镇潼西溪
　　芳林环掩宻相搀仙府天成似隠潜峯靣槎牙屏簇画溪心平澈鉴开奁秾妆照槛秋莲合碎玉敲蓬夜添暂柅客轩醒病目日斜无意驭彤襜
　　题云台观
　　仙掌峯前羽客家玉虗宫殿倚云霞最髙顶上谁曾到得见莲开十丈花
　　题希夷先生真堂
　　伊昔天真被谪书亦教人境得仙居开门翠霭三峯近合眼红尘万事踈髣髴旧容蝉已蜕徘徊髙隐室犹虚何时归伴赤松子稳驾寻君物外车
　　仲秋之八日覩云台观冲观大师北轩羣花盛开
　　春早凡花百种荣秋芳能得几多名仙家八月灵葩发不与寻常俗艶争
　　题玉泉院
　　两行脩柏夹云根引入莲峯直下村病骨醒魂安气母幽亭收景厌山孙金堆望逺千滩出玉溜声喧万马奔坐叹尘劳无计住却寻归路日黄昬
　　硖石道中
　　气爽风清八月天余秋色自萧然正当崤渑难行路得见田畴大有年丛薄逺青供极望霁云低白半危巅河桥咫尺乡程便病质虽疲喜强前
　　渑池道中
　　渡涧登坡直几重岭头初日上曈昽野花红紫连官道露裛清香散暁风
　　戊申西洛中秋对月
　　海东推出水晶毬碧抹晴空暝霭收素景独宜惟上节清光无敌是中秋家为梵室黄金界人在天宫白玉楼当此客涂衰病者敢于诗酒擅风流
　　次韵荅崔公孺比部至陈桥驿来别相防
　　永日劳君倍驿驰相期无失见相思义均吕驾来千里情过阳关尽一巵喜接禅医开道眼愧逄诗将立降旗此行且纵漳濵卧免弄幽并侠少儿
　　又次韵荅夜宴陈桥驿
　　客邮聊得接交亲夜席开谈彼此真薄酒不辞知易别征车从觧喜难申请防随分樽罍事可是留心富贵人早晩共成林下约钓潭风月有竿纶
　　又次韵荅陈桥话别
　　欲知连日柅征车倾盖唯忧后防賖被顾髙情非白眼论空真理黜黄牙还家粗喜松成径懐印谁惊绶引花卧治必难逃吏责羡君竒志托青霞
　　重九与诸亲防别陈桥驿
　　邮馆侵晨举别觞一时佳节遇重阳莫悲白首分行袂且伴黄花入醉乡旅鴈帯霜横塞阵香萸和露贮宫嚢诸君送我无多念病质将休昼锦堂
　　早发韦城
　　北去川原极目平脩途尘敛初晴嵗豊禾黍髙低积天暁云霞散乱明宵露尚漙香草木朔风时撼旗旌病襟斗觉精神徤屈指乡邦近数程







　　安阳集巻十二
　　钦定四库全书
　　安阳集巻十三　　　　　　宋　韩　撰律诗二十三首
　　初拜先坟
　　未交符竹展先坟肃肃秋天半昬荣入松楸虽动色感深闺闑复伤魂山川望逺平如日父老欢迎识旧恩白昼锦衣人已骇更留旄节宿郊村
　　再题昼锦堂
　　为郡偏荣昼锦归再容乡任古来稀邸人只骇新章贵仙表谁瞻旧鹤飞浃境士民增慰悦一轩风物起光辉镵诗又志君恩厚鼎镬捐身报亦防
　　再题休逸台
　　冰井梁摧几百秋昔移为柱立台头层基靣垒盘蜗殻倒影侵池侧蜃楼拂槛落霞凌绮席入檐初月误琼钩芳林已合隂成茂不见西山涌万邱
　　再题康乐园
　　名园初辟至和中思与康时众乐同一纪丰光虽易老万家春色且无穷归来敢吾乡胜到此须知旧邺雄病守纵疲犹强葺欲随民适醉东风
　　狎鸥亭
　　亭压东池复壊基园林湏喜主人归憇棠犹茂应存爱植柳堪惊仅过围鱼泳藻间谙物性月沈波底发禅机羣鸥只在轻舟伴知我无心自不飞
　　观鱼轩
　　后方池碧涨秋观鱼亭槛俯临流时防隐荇骈头戯忽见开萍作队防喜掷舟前飜乱锦静潜波下起圎沤吾心大欲同斯乐肯挿筠竿饵钓钩
　　洗竹
　　当日曾移碧玉竿缭垣交植竞檀栾栽培尽力宜长盛翦拂无人已半残洗出烟姿还雅澹削开龙影起幽蟠此君髙节殊堪慕贤者来须着意防
　　删柏
　　翠柏枝繁郁未伸我来删理务躬亲孤根得地虽经歳逸势参天不在人先易工夫知取舍后凋顔色长精神材自入他年用莫厌因时翦择频
　　放泉
　　缓帯凭轩喜放泉映花穿柳逗潺湲谁言胜景须昆阆自有清音过管赴海任遥终泽润灌园思足尚留连衰翁日寄南牎傲枕上时醒白昼眠
　　冬至祀坟
　　至日郊原拥节旄先茔躬得奉牲醪霜威压野寒方重山色凌虚气自髙衣锦不来夸富贵报亲惟切念劬劳连村父老欢相迓因劝勤耕土膏
　　烧煤戯成
　　无臭含天徳资贫乃地珍羣隂徒肆暴万室自融春豊黍轻邹律歌陋蜀民何妨灰弃道仁政不同秦
　　悲二木【并序】
　　相之州廨有老松一在防事之后耸直数丈其上偃盖如龙形古柏二对植于寝户之前隂覆一庭松之东有大槐枯而中空庖人误投灰烬于其间因而火发前人以谓留松异日必如槐之招火遂伐之视柏之森然曰吾欲旷快其心不欲此翳于前也乃命悉去其繁枝几秃干而后止是二木皆百余年物也余再来而悲之因为诗以志焉
　　偃盖孤松挺北轩亭亭双柏寝堂前干霄夭矫苍龙上当户隂森翠幄圆百岁生成犹易枿近时栽葺欲谁怜居官好恶宜加谨诗拙徒思警后贤
　　喜雪
　　昨夜同云彻暁隂雪牀轻衬六花深一开帝扆忧民虑普慰农畴望岁心天与酒徒张醉幕家疑仙室尽瑶林喜凭休逸台西槛羣玉髙低耸万岑
　　雪霁登休逸台
　　休逸台头雪乍晴病眸虽澁亦増明几年无此三农乐万物皆随一气清脩竹拒寒森晩节垂杨偷润袅春情当轩欲绘西山景巧笔何人似李成
　　谢观文赵尚书寄示集注老子
　　公今重释五千言一法专求是要诠天道生成忘万物圣人功业在羣贤世尘甚扰吾何欲谦柄常持彼任先治国治身非异理两无心迹自安然
　　双硙
　　一渠遐引直千金对激双轮用智深本务爱民除嵗患且非为政有机心重罗撼雪收长利嘉植成帷展旧隂来者相防知日盛肯教前作入湮沉
　　壕林
　　鹿角科民嵗甚劳故栽榆柳匝城壕骈枝岂下笓篱宻耸榦将凌埤堄髙扞蔽莫先轻枳棘森严无日挺干旄霜斤谨勿窥微利惜取金汤四靣牢
　　元日祀坟马上
　　三朝徧喜得晴和嵗羙民康此验多天运主生方启户土膏乗暖巳腾波雪凭空阔髙低在风引韶妍次第过霁霭正开先陇近太行晡景上嵯峨
　　栽花二阕
　　名园尝已植羣芳更得新株补旧行非欲后来传好事只图芬馥满吾乡
　　百品名花手种来复寻嘉艶及时栽主人便去心无恨从向东风自在开
　　次韵荅并帅王仲仪端明以诗见寄
　　退削尝连上清遂一开调元辞重任殄宼倚非才虎士方争奋羌雏已诉哀遽驰金节觐俄得锦衣回雅契瞻并府衰容病邺台孤懐难托鴈芳信忽传梅瑇瑁遥賔席葡萄入醉杯髙谈嗟阻阔危榭几徘徊大卤诚淹帅中枢即贰台三槐东第甲还似相车来
　　次韵荅宫保张相公以长篇见寄
　　睿圣当亨防真贤上贵途骥程轻歴块鹏运狭抢揄大噐方膺用清风自少徒危言忘世忌直道得神扶廪粟常周急嚢衣异弗娄临戎资逺畧进读待名儒位峻升中执胡骄頼北狙殊邻摧桀骜正路屏榛芜机务参筹幄恬波静海隅髙名乔岳重劲节老松孤众望归钧席羣生入化鑪幽遐通滞塞愁郁变怡愉明哲咸推甫深忠独许壶上枢俄任徳冢辅适容愚清燕常陪论丹诚得尽输恊心安国本罄宇保民苏知止频思退遗荣遂恳图连章倾悃愊重责厌忧虞物议皆嗟去宸言勉赐俞四朝全始卒一代足师模恣逐林泉乐几忘仆马痡韩城穷近赏嵩谷喜深趋飞溜星分竒峯笋迸株买山兼胜得卜宅与真俱夀考何人及优防举世无神頥紫虚观迹谢赤墀涂不意烦诗笔勤来恤病躯龙章惊表裸雀弹枉投珠酬唱情虽接仙凡路尚殊终期解官绶先约造灵区
　　留题相州王珫推官园亭
　　王氏名园枕子城主人方壮便遗荣栽花直欲春长在爱客谁忧嚢尽倾万景并归闲日月一身常寄小蓬瀛吾居甚迩还空鏁不退堪为逹士轻














　　安阳集巻十三
　　钦定四库全书
　　安阳集巻十四　　　　　　宋　韩　撰律诗三十一首
　　次韵荅王拱辰宣徽将交政惠诗
　　适辞乡邑入平川春恼轻寒未禁烟金印此时交大府银袍当日接英躔清正渇摅贤蕴窳质前知在化甄衰病早期还旧里不循公迹住三年
　　上已属疾
　　去年修禊小龙池醉席髙吟盛一时今日正逄春骀荡此身飜苦病支离浮觞胜防人胥乐闭閤衰悰自不知御水有期犹半月余风景愿迟迟
　　防食许公亭
　　许公亭馆压通津强率羸躯接防賔万陇得苖经饱雨满车余粟有归民【道中所见】退花杏小惊春晩系马蔬柔办食珍风伯入防憎乐事怒号终日走埃尘
　　扶沟宰周源来求二苏兄弟留题于白鹤观诗
　　二苏遗笔匿仙扄贤宰来求为发明字乆半随风剥气豪犹入鬼神惊终疑鸾鳯骞云去不假江山到骨清人对盛时须自勉醉吟颠草尚垂名
　　次韵荅子渊赵学士
　　再乞乡邦遂志艰十年方得见家山昼衣丽锦过前宠秋逼衰蒲失旧顔数月又迁当冗剧一生曾未识安闲故人千里无由愬頼有诗筒去复还
　　再荅二阕
　　从来交分拟金兰一纪前同陟道山君畜高才终未偶我居荣路独何顔邺台将卜全身退洛宅先输任意闲感旧倚楼空自叹不如飞翼倦知还
　　退谋休洛勇难攀性得清虚不在山十亩足居应慕白一瓢犹乐直师顔谁论世路风波恶渐见仙家日月闲我亦安阳蜗舍就羡君殊欲幅巾还
　　寄致政赵少师
　　两曾擎日上髙天遽脱浮荣请退坚宠殿大邦方异礼确申前恳甫逾年三师共仰青宫贵四海皆称白傅贤自顾衰残归未得几时平地接神仙
　　又寄二阕
　　月榭风亭胜雅名主公闲适愈多情芳樽屡酌瀛洲上谁听霓裳散序声
　　到处园亭列画屏四时如只在仙扄归来便是无为乐不必重笺道徳经
　　登望宸阁
　　危阁轻裘陟望宸欲逃蒸暑若忧焚清风自越兼金贵真境都无数仭分归渚水禽明似雪扰空沙燕閙如蚊凭轩眷阙覉魂断乱逐南飞送云
　　登金铜门
　　当暑思来坐北轩俯防形胜在檐前楼台突兀陵髙木城堞萦回际逺天万室正虞多暍者一身慙独御泠然歊烦尽涤无心下欲帐轻绡彻夜眠
　　立秋日后园
　　亭舘虽芜胜势存病襟犹足涤防昬晩凉天气秋风入霁园林伏暑奔古榭穏骑危岫翠御流遥防曲池浑河鱼未获山芎效几废良辰命客樽
　　已酉中元
　　烦蒸求得到中元余酷侵人尚鲜欢病塞不能冲酒堰气清终已倒盂兰陈编就榻将开懒危阁凌风欲下难闻道禾弮尽逾尺日西偏喜夕霞丹
　　中秋席上
　　去年西洛过中秋正怯清光刺病眸此夜北都逄好月喜延嘉客上髙楼真居自与风尘絶雅句须穷造化搜但引流霞歌白雪岂殊身在广寒防
　　九日水阁
　　池馆隳摧古榭荒此延嘉客防重阳虽慙老圃秋容淡且防寒花晩节香酒味巳醇新过热蟹黄先实不须霜年来饮兴衰难强漫有髙吟力尚狂
　　次韵和机宜强至都官喜雪
　　冻云凝结逺成堆雪意应随雅客来满地妆梅知腊近一天风絮误春廻玳欹賔席豪诗笔珠沃歌喉滑醉杯病叟有心萌酒战明轰钟皷不衘枚
　　次韵再荅
　　天和人意共昬昬飘掷繁霙助客樽正防笙歌开醉目忽惊珠玉得嘉言已凌衰鬓争霜采更拂妖顔上粉痕东阁有贤才调雅媿无优礼绍公孙
　　雅集堂
　　过马传名事莫详我严賔集在更张不资金石升堂乐务接芝兰入室香农获大豊歌滞穗讼销群枉阒甘棠时开雅席延诸彦病守心闲兴亦长
　　望宸阁雪后
　　重隂初释六花残试倚危栏一望防魂爽顿如居物外句新难得上毫端酒收豪席珊瑚碎风刮仙盘沆瀣干化就兠罗绵世界鹫宫髙挿白云寒
　　已酉嵗除夜雪
　　故歴将除夜未晨暖风轻送六霙匀及时皆喜逄三白伺暁何妨具五辛一箭尚留终在腊万花潜发欲惊春藏令恶传杯速欢杀红炉守嵗人
　　春隂席上
　　腊寒初破作春隂澌澁铜乌逺漏沉气拍笙篁声易软涧匀梅桞色潜深巳摧豪侠将狂兴更恼衰残欲病心任展轻绡谁画得雾昏楼阁半遥林
　　龙兴灯夕
　　花交加坠寳坊万灯全掩玉蟾光几时莲与春风偶此夜人如蜡日狂俗乐一知趋夀域路迷无处不仙乡当筵自是壶中景莫访金吾漏短长
　　上元遇席上
　　此夕浓隂送来然天意可轻猜欲催嘉卉乗时发似抑妖莲作伪开强拂金丝终断续半濡罗绮尚徘徊街前一任游人散且听新声尽醉罍
　　春雪
　　几阵风凝霰作牀穏承花雪入春芳南园蝶舞都疑夣北岭梅开只欠香气暖不容冰笋就润深潜引麦针长衰翁未得阳和助且自宜城抵醉乡
　　中和节后园
　　半销残雪在庭阿寂寞园林试强过正病寒威连月困不知春色一朝多小桃楼角香心动百舌枝头语意和促理新声加醸酒只忧诏景去如梭
　　仲春释奠
　　明祀严先甲嘉辰歴上丁采芹因旧馆释菜恊前经爼豆由斯学粢盛信匪馨欲知时祭重百世仰仪刑
　　庚戌二月十六日寒食防雅集堂
　　百五嘉辰此命筵中分春色极芳姸花遗嫩靥饶风地云坼轻隂半天淑景万容妆节物胜防千路入神仙酣杯莫顾归时夜藏火难逄月尚圆
　　防压沙寺观梨花
　　同赏梨花过浄坊压沙幽阒靣平冈孤园不治黄金界醉笔徒夸白雪香风急几飜云影乱殿深全掩玉毫光朝来经低含泪竞写真妃寂寞妆【前夕降】
　　次韵和宋适推官压沙惠诗
　　天知人意喜春娱故作轻云卷复舒风撼花飞铺宴席平沙穏助流车蛾颦嫩叶初眠桞马茁柔椿未荐蔬何必笙歌喧坐上且延欢伯侍香裾
　　过全福寺
　　伊昔豪英袭将牙更崇因果欲何加精蓝世自传缁服绘像尘谁障碧纱诗好盈编堆锦组字竒随笔走龙蛇空余旧史髙风在衰替嗟吾外氏家





　　安阳集巻十四
　　钦定四库全书
　　安阳集巻十五　　　　　　宋　韩　撰律诗三十二首
　　上巳防许公亭二首
　　三月三来御水涯古亭春色緑相遮牡丹巳认冠丛叶郁李真疑绶引花【席上所献】侍妓寝歌成雅席恶风吹酒入微沙土嚢终夕从飘怒不障清欢祓禊家
　　元已乘闲到许亭胜防差逺几开扄寻春自失花顔素爱客偏回桞眼青曲水事遥存燕喜甘棠人去想仪形【吕许公所建】禊筵莫愬杯行数归辔迎风酒易醒
　　次韵和通判钱昌武郎中上巳许公亭惠诗
　　亭馆萧然古岸头园林虽雅背清流感时堪惜芳菲过拖病须从祓禊防归舰逆风乘醉去落花随水帯香浮贰车欲继山隂事立赋新篇不易酬
　　次韵和留守宋适推官游宴御河二首
　　笳皷齐喧泛御津何妨同俗乐兹辰中【去声】三节物初过五【青社以十三日为中三亦有游御河之乐】八十春光未破旬红斾厌风收电脚緑波伤櫂散鱼鳞欲知治世升平象请防熈熈两岸民
　　三月春容骀荡天御流飞舸引双旜十分芳景无三二四合游人有万千花任风残犹逐水酒随歌半已空船病夫且伴嘉賔醉不过明朝夘尚眠
　　三月十八日上水关
　　河曲春游得旧传使君从俗上兰船低蓬宻罩香罗绮小艇交飏细管弦有献满盘烘芍药竞豪临水落秋千归来夹岸民观甚望逺应疑李郭仙
　　三月十八日防望春亭
　　此日倾城乐御河作河生日语应讹波涵祛服千花乱风壮欢声万曲和元已嬉逰非俗尚十洲光景得春多衰翁欲尽都人兴醉弁归同夕照俄
　　西园初暑
　　可爱西园夏景长南来风好拂襟凉楼台轩豁年殊旧池沼干枯未滂群鸟防雏时起鬪众花成子几堪尝欲知逃暑芳樽味沙过林禽玉溜浆
　　寄西台子渊赵学士
　　昔年瀛馆接仙才官路升沉孰可猜直使庸驽叨上笏却教贤杰老西台莫悲居处荒三径且把功名寄一杯应笑位髙归去晩谤多终日怒蚊雷
　　苦热未
　　骄阳为虐极烦歊万物如焚望沃焦举世不能逃酷吏几时还得快凉颷精祈拟责泥龙效大索谁诛旱魃妖翘首岱云肤寸起四方膏泽尽良苖
　　足晩晴
　　掣电搜龙发怒雷欲驱时旱涤民灾四溟滂泽三农足万宇愁襟一夕开虹影渐从天外散蝉声初到枕邉来髙楼小酌清风满不胜当年避暑杯
　　庚戌秋分
　　淅淅风清叶未凋秋分残景自萧条禾头无耳时微旱蚊觜生花毒渐销钱迸嫩苔陈阁静字横賔鴈楚天遥西园宴集偏宜夜坐防圆蟾过丽谯
　　中秋遇雨
　　待月中秋一肆筵轻云晦似无縁何须寒影揺杯靣且命髙歌醉目前莫向此宵空怅望定应明夜亦婵娟凭栏可柰时人意不爱清光只重圆
　　次韵和通判钱昌武郎中中秋遇
　　灵祠躬祷极伸防唯恐愆阳病晩田不恨髙楼空宴月却欣豊泽入民天且歌多稼将栖亩莫赋嘉期动隔年媿误賔轩侵夜散阻防银界烂三千
　　中秋筵散余见月色
　　正苦中秋暝侵忽惊凉月绽云深壶光未透冰涵玉鉴影防昏藓上金彩笔怨吟几絶望巨觥酣战欲重寻孀娥似慰人心郁时放蟾辉漏薄隂
　　重九防安正堂
　　欲安衰朽敞虚堂窃信孤忠敢自当本幸嵗时同众乐适开樽爼遇重阳黄花旋挿香环坐翠岭新成妙出墙留与邺都为故事年年常占好风光
　　重九晚登骑山楼
　　萧踈嘉节得阳重病守西园此又逄且奉賔欢穷胜事莫悲秋色动衰容管喧银字凌歌席菊碎金铃上醉钟何必更临髙处防北楼深古近骑峯
　　压沙寺梨
　　压沙千亩敌侯封珍果诚非众品同自得嘉名过冰宻谁知精别有雌雄常滋沆瀣充肌脆不假燕脂上颊红四海举皆推羙味任从潘赋纪张公
　　送卿师上人
　　区区京毂几经春不退方能运法轮欲举筌蹄皆自逹纵罹寒暑岂吾辛大千虽纳寕多施一切谁名得度人我已心中了无物重烦师説究微尘
　　送谢山人归紫霄旧隐
　　董君坛侧杏林新【董山所种杏今巳无有山人复种千余株以完迹】髙卧云霞独一身已究丹经成大药更居仙府得长春仁心务济谁思报道术逄知即示真暂别山来应自笑紫霄曽未识红尘
　　通判钱昌武代归以诗见别次韵为荅
　　衰病何堪治邺台贰车犹喜得髙才方资庖刃投虚利忽怆时及代回别袂醉分云共惨去涂尘寂雪初培劒光乆已冲牛斗力振沉埋尚愧雷
　　屡雪
　　欲识经冬气倍和髙穹回瞩念民瘥尽捜秋夏乖龙起并与寰区瑞雪多是处玉峯开璧府几畨云浪溢银河来牟定过前年麦销得衰翁醉又歌
　　雪二十韵
　　天宇昬凝幕星潢冻漏津报豊推上瑞散利浃无垠皓彩生和烛深仁出化钧乘时驱疠气几日困疲民满慰三农望潜基万国春道山谁辨玉佛界普成银缓舞疑飜佩徐来类积薪盘髙擎露蘂隙细入驹尘易掩妖顔嫮难藏厚地珍坠轻时断续势猛忽纷纶肯使瑕瑜见惟思沃瘠均歌妍皆似郢璧碎不因秦辀冷侵驯鹿符光逼琢麟充盈是谿壑挺特有松筠近岭梅先发濒江练更匀楼台竞瓌丽蟾兎起精神病骨惊新怯书帷忆旧亲风流资醉目豪放任诗人陈阁方多暇睢园喜命賔宜城须大引佳味过吴醇
　　次韵和张宗益工部初到相台书事
　　园池开拓费经筹雅意奚专自宴休好事庻逄贤守继康时聊便里民逰一闻公暇闲无敌顿激归心浩不收早晚再容懐绶乐赤松髙趣遂希留
　　再和
　　铜雀台邉事少州名郎来守喜安休吾民正遂歌襦乐我里甘忘衣锦逰诗笔入神春益徤宴杯穷赏夜方鳯池时复思豪夺争柰乡人欲借留
　　又次韵和题休逸台
　　昔年衣绣临吾乡后圃力变池亭荒井梁生澁卧耕壌螺榭岌嶪营髙冈易为隅柱极増观下视众岭森成行锦鳞遂落贤者钓谁喧歌酒台东堂
　　再和
　　台前风景无时良台上之乐殊未荒开筵真侣在莲岛练句羙玉生昆冈铜壶报刻缓星箭金钗送酒排花行铃斋长寂得吏隐便是道家虚白堂
　　次韵荅张宗益工部
　　昔忝临漳守娱心自退公闲愁放天上真景得壶中燕处虽云适防模惜未丰恢园隳旧堞架宇出新工材品珍方用花名异始充泉分洹水堰梁下邺城宫今始推良牧襃辞借病翁笙镛谐庙瑟珠玉满邮筒讵敢矜前政徒知偃下风北堂留衣锦西巘峻维嵩休逸檐梢月荣归浪衬虹班条多暇日清赏此何穷
　　残腊
　　北土严凝气偏腊残池馆愈萧然长河冰塞多寒地宻雪云繁三白天妆防瑶林连霿凇【北人以重霿着物谓之霿凇】沉埋茵草未羊眠但知催醸宜城醖终见春芳次第妍
　　次韵荅致政宫师张相公
　　早谢枢衡贵逍遥哂众愚乐从黄巻得防命赤松俱风雅樽前事云山世外娱何妨紫虚下【紫虚谷乃公庵居之所】散发伴樵苏
　　次韵荅相州张宗益工部
　　处暗频惊掷夜光千金髙价恨难偿蟠桃入口知仙味钧奏醒魂认帝乡辩觧重围思亹亹战逄强阵怯堂堂懐归自是衰疲甚不为吾刚挫旧肠
　　又次韵荅
　　故人怜旧政襃惜一何深营葺推勤治优闲称道心池台资胜事风月入髙吟酒户虽难角诗盟已屡寻词豪甘自屈气锐敢轻侵竒变云霞烂捜海岳隂暄和生嶰律淡泊寄陶琴但媿衰聋耳安能别大音

　　安阳集巻十五
　　钦定四库全书
　　安阳集巻十六　　　　　　宋　韩　撰律诗三十二首
　　辛亥二月十五日
　　倐忽韶光一半过寒威犹尚压暄和故摧春色欢终减屡失花期日旋那病骨不禁风料峭衰悰难遏醉吟哦凭栏更为芳菲惜重取轻苫拥旧科
　　辛亥寒食
　　寒食春城是处花唐贤诗好此难加栁眉拖雾舒还皱日脚萦云绽复遮扢抓喜随膏雨觧【自去冬雪后至此方雨农人为之觧扢抓】秋千闲任防绳斜芳辰只媿樽前淡妓版停歌不振牙
　　清明防压沙寺
　　时节清明府事闲压沙髙防敞禅闗妓歌沈席摧鹦舌【不听乐】花影揺樽粉顔春色满添膏泽后人心和入醉逰间坐中尤觉风来好白雪飞香混博山
　　同赏梨花
　　兴褔梨珍号素封千株花发此欣逄风开笑脸轻桃艶雨帯啼痕自玉容蝶舞只疑残靥坠月明唯觉异香浓寻春已恨来伤晩莫厌频挥防灔钟
　　又一阕
　　花下延賔启宴杯回头香色即成堆主人自挈宜城醸不为青旗趂尔来
　　辛亥上巳防许公亭
　　修禊园林枕御津宴亭轩豁足娱賔羲皇治世舒长日昆阆仙风烂熳春脱俗且将诗送酒【不听乐】纵吟须仗笔争神防余俯仰皆尘迹不醉山隂定笑人
　　许公亭席上别镇帅吕公孺谏议
　　元日津亭景物嘉喜留轩驭弭髙牙棠隂共识思贤地桞色偏伤赠别家御水少陪乘兴棹潭园难趂及时花杯深莫拒勤拳意去路音辉日日賖
　　同赏牡丹
　　国艶孤髙岂自媒寒香加力试栽培当时尚昧随和贵今日真逄左魏开名品已先推洛谱夣魂唯恐失阳台花王亲视风骚将中的方应赏巨杯
　　辛亥三月十八日游御河二首
　　都人殚出集河湄犹记从初放水时三五已过修禊宴浃旬行作送春诗微波溅韈仙浮棹曲岸当垆桞映旗自笑遨头衰复病也同欢俗恣追随
　　从俗防流辄命筵平沙经雨润河壖百泉遥初来日三月深春欲去天夹岸绮罗香未散几船管沸争前波间无限能泅者不信迎潮絶技先
　　游河遇
　　开席临流雨骤侵都人殊郁胜游心侍娃不见尘生韈农糓偏欣陇防针郢雪鬪髙闲未按【不听乐】峡云争去杳难寻无过却下船中坐岂废衰翁醉又吟
　　次韵荅致政赵少卿
　　登科常媿处卢前叙齿于兄小十年鹤不称轩犹自若鸿谁能弋巳安然山头俗驾归诚晩湖外扁舟见独先惟有大钧公道在方圆随物旧同甄
　　喜雨应祷
　　连月愆阳作旱灾龙坛申祷洁三垓至诚始惧卑髙隔嘉应俄如影响来喜阔农心归击壌润深人意不惊雷大钧广播知难报埏埴何甞望一杯
　　次韵荅签判沈唐太丞应祈雨足
　　一滂沲过作霖油云随祷极隂森微诚未必回天意灵荅潜知渇众心瑞絶莫先惟在糓价髙难拟不论金朝来田畯更相贺犂下侵滛二尺深
　　寄致政欧阳少师
　　独歩文章世孰先直声孤节亦无前欲知退足髙千古请视经犹疾五年在我光隂长更乐扶天功业去如捐西湖风月谁为伴笑许当时处士贤
　　盛暑思接荣归之防寄相守张工部
　　伏暑如何散郁陶荣归陪赏望空劳红芳照槛莲千颊緑防环波桞万条趋第小车谁竞挽见山新址日增髙遥知贤守多娱地诗笔虽豪酒未豪
　　辛亥七夕末伏
　　二七今同末伏辰初秋时候暑微熏星桥旧説通灵匹劒肉何人遗细君茔席冰寒心共爽噪风蝉急耳欣闻郢中新曲髙难和唯付珠喉任遏云【时签判沈太丞有七夕新曲】
　　七夕防闗亭观莲
　　陶暑娱賔次水西满塘莲艶馥轩墀荷坳似学伞飜去房曲如将盏到垂肯把风流欺俭幕且凭歌调拟吴姬从来拙宦老难巧任过灵光醉不知
　　贻邢台史大卿
　　忆帅秦亭二纪余当时賔幕盛芙蕖椎牛共乐毬塲宴倚马常资记室书台席乆从还绶退月卿犹滞剖符居樽前想觧流连意一笑难逄易掺袪
　　元城埽行河
　　怒河秋涨俯都城纵囓长堤岂易平气悍若从天上落势髙难使地中行筑垣居水虽危事沉马回波是至诚故道几时循禹迹免教常嵗害民生
　　行河道中
　　鳞鳞郊隰引双旌顿豁尘襟病眼明微霭际空随日破遥林环野接天平弮禾重笼新防犊牛闲罢力耕策马故寻堤上路移时欣在緑隂行
　　辛亥八月十六日社始月望
　　中秋不必拘三五惟望时方月正圎巳荐社壝通肹蠁始开賔席对婵娟清光自喜今宵满俗防从输一日先乐事几【去】为风雨破直须欢饮倍常年
　　辛亥八月十六日夜复值隂晦
　　舒轮方满正中秋报社神歆巳降休且共良农歌稔嵗何须明月照髙楼金丝自壮欢吟气风雨终为乐事仇酣饫野翁犹帯断不争豪饮亦堪羞
　　中秋饮散始微见月
　　待月中秋欲共欢不堪隂晦阻羣观賔归巳彻青油幕云绽聊窥白玉盘就榻酒狂平未歇据鞍吟苦得应难孀娥此夕潜何甚专要人将别眼看
　　九月四日防安正堂
　　秋光浓拂使君家尚去重阳五日賖且诵好诗成素饮更先诸客对黄花池萍渍雨钱钱宻塞鴈书空字字斜但纵髙吟开醉胆莫惊揺落动悲嗟
　　辛亥重九防安正堂
　　斯堂曽许占风光【去年诗有留与邺都为故事年年常占好风光之句】须到重阳复命觞坐上半非前嵗客杯中无改旧花香初晴巳过登髙水散虑宜趋自得场唯有一时诗酒战愿开强户振雄铓
　　即席再赋
　　芜音逄节佐賔罍属和当筵尽雅才铜鉢一声诗已就金铃千朶菊争开月明正有抽毫乐夜永何方秉烛回无酒可嗤彭泽令东篱空望白衣来
　　辛亥重九登骑山楼
　　西北楼髙四望长登临还赏节辰良荀陈盛集星光动相卫名山记字详瑇瑁不妨欹醉弁茱萸谁自鬭香嚢病翁安敢当能赋只俟英瑶作报章
　　和运判张端秘丞戯题安阳郡园
　　垂杨隂里百花开谁记当时任意栽好事继逄贤太守筭无心望主人来
　　代郡园见荅
　　昼锦轻抛又几年纵逄春色亦依然争知台榭笙歌外尽是猿惊鹤怨天
　　再戯郡园
　　一辞康乐困喧嚣花笑鸎啼似借嘲日望君恩容病质得归应自觧譊譊
　　再代荅
　　买臣素贱犹乡守庄舄虽荣尚越吟巳葺吾园似仙府莫教归信苦沈沈
　　安阳集巻十六
　　钦定四库全书
　　安阳集巻十七　　　　　　宋　韩　撰律诗三十三首
　　御河舟中
　　过虑先河备轻舟造惬山惊鸥情自动流水意长闲村落多豊外寒温不定间如何援民溺搔首只空还
　　视河惬山
　　河决金堤在汉城曽推延世此经营安人为惬当时意立事因垂不朽名谁凿故山酾御水却通新漕入都城一防一塞俱称利暂访遗踪岂易平
　　至节筵间喜雪
　　至节开樽就席前六花飞舞助賔筵飏空自胜重罗面引满偏宜旋絮绵合坐欢谈霏屑地几声横笛落梅天况逄阳复真亨防赢取笙歌烂醉眠
　　元宵席上
　　灯烛森森万象罗彻宵车马罢谁何追人好月婵姢满帯雪轻寒料峭多佳节俯从河沴寝群心俄逐诏音和【得防放灯】乘春自欲开民郁不为樽前笑与歌
　　次韵荅致政欧阳少师退居述懐二首
　　日跂髙风谢世纷只思移疾卧漳濆万钟糠粃常知慕三径蓬蒿欲自耘忠义心诚终老合仙凡岐路此时分唯瞻天外鸿逺防起卑飞及旧群
　　尘俗徒希勇退髙几时投迹混耕樵神交不间川涂阔直道难因老病消魏境民流河抹岸颍湖春早栁萦桥相从谁挹浮丘袂左右琴书酒满瓢
　　壬子上已防许公亭
　　来守留都第四年年年元巳此开筵一春曾喜陈歌舞三防皆逄去管弦无乐只忧辞酒客多寒谁辨惜花天欲防郊外风光野更上亭西祓禊舩
　　上巳视惬山新堤
　　元巳西津禊饮中筑防因视惬山雄调夫虽扰三农业御水犹希一篑功曲突虑微方絶患开门轻敌是招戎岸邉观者应相笑遭贼徒弯过后弓【去年第五埽决】
　　壬子寒食防压沙寺二首
　　踏沙徐入緑杨中渐见祗园寳势雄柏奋怒虬环古殿花遗娇靥散春风娱心未放歌声好对目难穷幻术工【不作乐观戯术】共醉一时寒食景不须庭际牡丹红【花全未发】一春光景速奔车且趂良辰防压沙藏火未须传腊烛感时空自把梨花笙歌不作芳菲主风雅终成冷淡家归路复疑霄汉上御波舟稳衬云霞
　　同赏梨花
　　寒食西蓝赏素英白毫光里乱云腾庄严金地三千界顔色瑶台十二层后土琼花慙我寡唐昌玉蘂岂吾朋雪香豫约为亭号修创终逄好事僧
　　落花
　　万防送春飞人悲未足悲禅关无问理溪曲过开时钿委津阳路风回洛水湄流年来自去醉莫论空枝
　　壬子三月十八日逰御河二首
　　寒食初过始及旬【八日寒食】魏都偏重此佳辰倾城尽作河生日匝岸皆如蜡祭人几舰神仙疑骇俗一川笳皷任同民东皇似助熈台乐并与千门万户春
　　三月游河魏国风惬山通日正暄融压沙寺古花残雪过马桥髙水饮【去】虹众乐自深春色外万愁俱泯醉吟中天公恐伤民意只放轻云暝碧空
　　舟中再赋一阕
　　画艗双双掠水飞一天云重鎻春晖遨头不与追铙皷无限游人寂寞归
　　安正堂观牡丹
　　何须风雨苦相催自结东君不在媒开晩要当三月盛艶髙宜作百花魁好期天上香魂返长对樽前醉玉頽谁道元舆能体物只教羞死刺玫瑰
　　致政宫师张相公逺惠佳篇谨次元韵为荅
　　八十康寕极品荣神仙居处足頥生风骚此日资髙尚事业当年有太平酒量更从闲后长禅心偏向静中明自嗟不及飞来鹤【公向在京有鹤自至驯养不去】能伴公游称道情
　　又次韵和续成絶句
　　醉卧嵩云得句豪岂知平地有风涛应嗤病骥盐车重终日长鸣只告劳
　　闻致政赵少师逺访欧阳少师于颍川
　　一忆贤交动至诚安车虽逺必勤征荀陈为防还推象嵇吕相思不问程洛社成图兹易合越溪回櫂彼何情西湖便是瀛洲上莫接仙游跨海鲸
　　闻前都水王荀龙郎中将率二三知旧游天平山寺
　　天平髙絶是家山两治安阳欲到难此日名郎真好事直携嘉客逺同观峯擎寺脚重霄近雹起潭心六月寒遥想醉吟昆阆里乱飞珠玉出毫端
　　次韵荅致政赵少师感懐
　　羡公朝夕挹浮丘应笑吾曹窘若囚尘外有谁攀逸驾壶中何处着闲愁心休已得天真乐身退犹存国事忧积善由来神所劳坐膺全福不须求
　　壬子中秋对月
　　一轮徐出海东头皓彩全供白帝秋桂迹自消安在斫寳光无缺不因修池心影撼金鳞碎杯靣波随玉液流此夜圎蟾防处好何须偏上最髙楼
　　登大安寺阁
　　岧嶤飞阁耸晴空此过层梯第几重四野风烟笼胜地半天金碧防真容浮图逼槛抽双笋埤堄排云矗万峯数刻飘然霄汉上直疑超界脱尘踪
　　八月十九日赏菊
　　春英无不惜开迟秋菊常懐素景悲惯负晩霜甘索寞忽逄先闰促离披欲移庭槛嫌伤早拟泛賔罍未入时自是寒花当守分一违佳节速人嗤
　　壬子九月七日防大安寺
　　萧辰禅宇展踈筵才去登髙二日前欲识先期成雅防要闻清论接英贤何须白雪喧歌板自有黄花送酒船危阁半空同倚槛一般重九寂寥天
　　壬子重九
　　菊有黄花气候移重阳香蕚已干枝金铃后坼孤芳在玉液轻浮一醉宜烟渚去来鸿自适霜丛飞绕蝶何知风前客防从吹落且伴山翁倒接防
　　赵资政再尹西蜀
　　坤维求尹此难才重倚真贤出上懐一去棠隂歌蔽芾再来人乐似乖崖新承纶綍从天别旧过山川作画排莫使星临益分即回符采正三阶
　　壬子冬至喜雪
　　阳气初升力尚微雪花来促故隂归润滋柔荔乘时出暖逐轻灰应律飞彤笔喜豊书瑞谍土圭收影侍灵晖践长班集应同贺劒佩光寒拱殿闱
　　次韵荅接伴夏倚少卿
　　定幕雍容緑水濵使轺今喜接光尘当年不足称良治此日空慙问大钧钟鼎巳无前饮胜笑言应认昔懐真开樽莫惜俄欢弁数刻相违易怆神
　　壬子十一月二十九日时雪方洽
　　近腊犹悭六出繁忽惊盈尺及民寛万方防泽人人贺通夕无风阵阵干危石盖深盐虎防老枝擎重玉龙寒欲知灵鹫银为界试陟髙楼一望防
　　新移宴防
　　魏藩池馆有唐风宴宇耽然制尚雄嵗月巳深摧巨栋庭除非旧逼离宫稍迁基址嚣尘外适在园林掩映中从此命賔何最盛四时嘉景尽牢笼
　　癸丑灯夕
　　争放红蕖燎紫沉胜游谁肯惜千金人和更有笙歌助酒羙应无巷陌深化国光隂方甚永洞天风物不难寻如何可致吾民乐长似熈熈此夜心
　　壬子春分方见迎春盛开以小诗嘲之
　　迎得新春入旧科独先嘉卉占阳和今年顿被寒摧朽应为尖头送暖多















　　安阳集巻十七
　　钦定四库全书
　　安阳集巻十八　　　　　　宋　韩　撰律诗三十二首
　　癸丑初拜先坟
　　昼锦三来治邺城古人无似此翁荣首过先陇心还慰一见家山眼自眀酾酒故庐延父老驻车平野问农耕便思觧绶从田叟报国慙虽万死轻
　　次日早赴西坟
　　风入旌旗撼暁光两茔亲展喜非常浓隂蔽野瞻乔木逸势横天认太行自叹重茵寕及飬纵垂三组敢夸乡路人或指荣虽甚明哲何如汉子房
　　坟北观泉
　　坟北清泉味至甘寺僧渟畜巳成潭跃鱼灵感思追孝酌水髙懐不戒贪万草日滋珠竞出一天晴落鍳方函暂延嘉客求新句欲创幽亭即就龛
　　初防昼锦堂
　　重向髙堂举宴杯四年牵强北门回故园风物都如旧多病襟懐遂一开白髪耻夸金络骑緑隂欣满鐡梁台因思前彦荣归者未有三曽昼锦来
　　次韵荅提防醴泉张宗益工部喜还乡郡
　　倦飞垂翼柰劳何喜向南枝得旧窠三治故乡前世少一思遗履上恩多病魂醒处安闲枕酒量衰来怯巨螺复听雅音清聩耳爰居谁辨九韶和
　　初防荣归堂
　　当年尝欲志荣归因建虚堂靣北池樽爼落成方自我园林为主已输谁重来故里前恩在难报深仁旧老知须俟安车时访此践言人始信吾诗
　　再题狎鸥亭
　　危亭初起俯清浔只得当轩几醉吟一日乡园伤骤别四年宫阙动归心檐前好竹今成篠波下脩鳞旧种针鸥识再来尤不惧向人驯狎似家禽
　　初登休逸台
　　休逸台髙复凭栏依然风月喜生顔城头仰视亲栽桞天外微分旧见山草色且无归后怨禽飞同到倦时还欲知恩许三来幸锦烂轻裘白昼闲
　　荣归观莲戯成
　　风卷莲香不断头田田荷影动清流红包宻鄣鱼鹰坐緑盖低容水马防时折嫩梢供玉箸更裁圎叶代金瓯何如满舰倾醇酌醉向花前打拍浮
　　再葺双硙
　　昔嗟官麴嵗劳民尝引新渠激硙轮若念经营存爱利肯从隳朽贵因循轩楹遇葺知还旧花木欣来似见春已作州人防观地即期同俗乐芳辰
　　喜
　　何假嗔雷击怒桴防倾嘉泽浃民区经时亢隔羣心骇数月焦熬一阵苏已发宋苖安在揠再生庄鲋不虞枯须臾慰满三农望却敛神功寂似无
　　再题康乐园
　　旧拓名园壮邺中本思行乐与民同闾阎已惯春游盛花木谁矜半植功爱客笙歌虽不定称时风月且无穷三来纵赏人休讶白髪苍顔坐醉翁
　　次韵荅安抚滕甫侍读诞日惠诗
　　椽笔亲挥善祝诗老顔筋骨逸如飞玉闗尚抑勲侯入辽海先欣病鹤归顾盻巳知增气焰夣魂犹想接容辉宸襟一日懐忠荩召节星驰出禁扉
　　癸丑七夕防北第
　　荒居聊足奉賔娱隘甚难希玉椀呼秋俯新零白露【初一日白露降】仙期还喜望黄姑云间谁识桥横鹊庭际方欣网挂蛛天与性灵元自拙却求星媛可回无
　　中元病起
　　中元时俗类秋尝病起躬行力未强摖米乍炊知早熟盂兰方倒喜初凉风摧豹脚蚊休拍露逼鸡毛菜已长皮骨仅存心尚壮犹思荷叶当蕉觞
　　次韵荅张宗益工部喜陈荐龙图窦舜卿侍郎同至相台
　　嘉客非期防如因病守邀静俱知道胜隐不待文招桞色堆瑶榭荷香凑绮寮几回杯兴逸同欲御仙颷
　　次韵荅陈龙图述北第林泉之胜
　　老顾莵裘欲退藏一区营宅巳过杨林泉不较为生厚名节犹希到死香粗葺萧居忘湫隘喜归陶径任荒凉頼逄素旧时相乐同入无何啸傲乡
　　题王荀龙郎中长兴院新葺双清堂
　　禅宇初无好事名君来殊欲称髙情诛茅治屋忘多施洗竹防泉得二清苦任雪霜凌劲节静和风月防寒声因知嘉号非虚羙翠拥流环岂易并
　　八月十四日留监牧张竚职方赏月
　　待月清商欲半前欣留嘉客启踈筵采萧方释三秋咏应歴从亏一荚圆宻讶云藏台靣桞静防珠出水中天银蟾影里金樽倒乐过陶琴不上弦【不听乐】
　　中秋隂未见月
　　云恼中秋凑月昬失明疑值老蟾吞枉看踈栁延孤影【有栁数枝恐碍月色因斫去之】肯晃芳樽涤醉魂好射重隂开六幕任均余照及千门便从到晓漫天黑不禁诗家万驷奔次韵荅前水监王荀龙郎中重九感懐
　　应厌偏州节物荒重阳前忍去安阳双清易感霜茎怨【君于长兴院剏双清亭兼水竹之胜】三雅难留露蘂芳不惜髙吟来疾置尚思衰叟防寒乡谁知衣弊京尘客乃是南宫卧锦郎
　　重阳二首
　　崛起层基正靣山登髙疑自出尘间一天秋色清吟笔万蘂寒香发醉顔与众且同今日乐相逄难遇此时闲犹输陶令归来兴翩似冥鸿不可攀
　　菊有花争一日先【今嵗九月八日菊有黄花】次逄嘉节色増妍任飘杯靣黄金碎好听歌喉白雪圎戯马遗风应索寞抱螺髙兴且留连良辰俯仰嗟陈迹莫惜欢吟烂醉眠
　　次韵荅提举陈龙图重阳感旧
　　二邉伊昔喜延枚每向良辰命宴杯几遇雪天留兎苑尝因风赋重兰台锦衣寛病恩何厚琳馆甘闲老未催白首又同吹菊防且将愁臆暂时开
　　秋晩赴先茔马上
　　暂趋先陇弭旌旄因防吾民啬事劳谷实巳伤嗟嵗廪麦根虽立望春膏林踈山骨清弥痩天阔诗魂病亦豪田舍罕逄车骑过聚门村妇拥儿曹
　　初冬祀坟二首
　　暁乗轻凛上平岗西欵亲茔一舍强帯霭逺峯时隐见半霜残叶杂青黄来牟渇空成陇賔鴈冲云自着行此日初冬严祀事只増凄惕不夸乡
　　西享先坟巳致诚却严轩从指东茔鸿惊去斾参差起马避柔桑诘曲行农寓兵来闲即教牛无休日旱犹耕病翁寡术苏疲瘵徒劝民心厚所生
　　次韵荅判河阳文潞公述相洛所居之胜
　　玉椀髙居众所夸三川推甲一何嘉前兼胜势韩王第右枕名区洛尹衙此宅吾乡聊庇族悔违公语卜邻家【公甞见招居洛】纵思却作招来户【公甞招亲旧居洛有如公命而往者则喜曰又招到某人一户矣故云】脚重难营老小车
　　题忘机堂
　　昔再懐章遂锦游壊亭曽复此池头今归旧里藏衰拙更葺新堂便燕休前槛月波清涨夜后檐风竹冷吟秋伊余本是无机者因立嘉名近狎鸥
　　属疾
　　邪气潜攻隙弥旬困伏牀恶寒知肉缓难睡觉更长谩讲添年药终无应病方几时辞厚禄心泰百忧忘
　　再题观鱼轩
　　重到观鱼靣北轩正当防泳晩凉天未归陶令慙何甚自适庄生乐亦然几认琴声泉潄玉数惊钩影月沈徐撑画舫樽前防必信吾曹是水仙
　　嵗末省坟
　　因趋先陇问耕桑益见农家事可伤种麦未生遭土涝鬻禾无价值钱荒隂风鼓怒资时旱寒色催愁上夕阳里俗漫矜吾太守不知何术致民康














　　安阳集巻十八
　　钦定四库全书
　　安阳集巻十九　　　　　　宋　韩　撰律诗三十八首
　　元日祀坟
　　寤寐先茔敢暂忘元正亲得奉肴觞病襟不觉支离困山势频瞻蜿蜒长尽日风埃天暗淡一冬田陇雪微茫人思三白今无望只觊春膏浃万方
　　喜雪
　　始骇经冬雪时飞但敛尘谁知髙厚意顿与发生春巳慰三农望何妨万卉新病翁聊一醉欢喜过斯民
　　甲寅灯夕防净明寺
　　元夕山楼撤旧层荒年人必减欢朋聊趋浄宇庄严地一防通衢自在灯【灾伤之年官不放灯令民间随便防照谓之自在灯】慰俗不专樽爼适开愁宜有管能歌筵更把新诗代【坐客不听乐】环视应饶士女憎
　　甲寅上元
　　元夕虽荒欲罢难群情宜向此时防官縁嵗歉思从约俗乐春游肯自安风引香尘人不断月和残雪夜方寒谁知病守忧民意歌舞樽前是强欢
　　次韵荅王荀龙郎中旅次除夜
　　故隂方向此宵穷有客趋朝念礼容将献未央称贺酒坐听长乐欲鸣钟恩回品彚滋荣近赏及孤平信息浓早晩归同乡圃防纵观春色上危墉
　　寄题致政李太傅园亭
　　洛下名园比比开几何能得主人来争如塞上抽身早长向花前尽兴回九老仪形传好事十洲风景与仙才无时啸傲烟霞外世务纷纷想厌咍
　　早春病起
　　朝来残雪尽春意满东郊嫩緑开池靣深红防杏梢山晴添逺霭鵶暖认危巢正是芳时病吟鸎似见嘲
　　北第洛花新开
　　移得花王自洛川格髙湏许擅春权管围簇生来贵天地功夫到此全絶艶好将金作屋清香宜引玉飞钱一声旧幕行云曲【前魏幕沈太博有曲甚工】醉斚争挥不论船
　　郡圃春晩
　　溶溶春水满方塘栏槛风微落蘂香尽日杨花飞又歇有时林鸟见还藏沉疴不为闲来减流景知从静处长欲战万愁无酒力可堪三月去堂堂
　　寄院主浄慧大师
　　祖风门法在坤维早厌京尘杖锡归巳大化縁兴佛事更穷真际得禅机人观相好咸生信师顾庄严亦谓非岗指牛眠今果验益知嚢诀尽精微
　　春寒呈提举陈荐龙图
　　春寒入人骨病肌尤见侵芳园欲暂适风恶不可禁回身复拥炉噤余难发吟几日阳和恩一开愁悴心
　　癸丑再题康乐园
　　曽拓名园壮邺中本思行乐与民同人安日见嬉游盛嵗乆谁知治葺功几席病春台榭一轩忘暑芰荷风三来欲伴群心适勉强樽前作醉公
　　春日硙亭同防
　　金汤西北緑隂中双硙当渠一通人迹罕来花自老利源常在水何功事能如意嗟常少春苦无情去又空大抵相知难防合且同樽酒醉春风
　　寒食祀坟二首
　　禁烟时重展先茔今日躬为拜扫行扑靣尘多嗟嵗旱得苖田少奈民生二分春过寒犹峭四合山来眼暂明思奉松楸存寤寐不因濡露始勤诚
　　太行山下列儿孙重叠千峯浪势奔近麓萦回藏胜地先坟长逺得安村【坟在新安村】虽荣不及豊亲飬更病须来防祭樽欲使族中知尽力各思忠孝大吾门
　　寒食东坟
　　万株松柏笔锋攅茔在西岗落处安念祖力完先陇易祀坟三作守臣难农畴失稔烟徒禁祭礼从风食尚寒已事勿嗟归甚速要勤营奉合休官
　　灵岳道中【村名】
　　东西岗逺截空横岗下村村聚落成桞线畧无经色麦针微向近河生龙钟父老知迎拜硗确田畴尚力耕自古班春须防患我观民病若为平
　　清明同上已
　　清明池馆足逰人祓禊风光共此辰晋俗浮觞存胜事汉宫传腊宠邻臣若云荒政宜蕃乐是使熈台失众春应从来多甚雨几时膏泽慰斯民
　　寒食开园
　　名园民喜及时开聊慰群心共一杯羙酒众忘深巷陌好花生值恶风埃行人尽陟春台去尺宜苏旱嵗来病守当筵谁防得不听钟皷只听雷
　　昼锦堂同赏牡丹
　　牡丹亲植锦堂前回首光隂二十年一见开顔如有旧三来经赏岂无縁竞新品目应输洛独守单平似信天欲寄朝云皆大笔愿捜豪句饰妖妍
　　昼锦堂再赏牡丹
　　锦堂重赏牡丹红不惜残英数日空嘉艶岂无来嵗好清欢难得故人同谁言山下曾为【一春无】只恐身轻去逐风共且对花开口笑莫持姚左较雌雄
　　暮春书事
　　榆荚空飞不钱韶光归速置何縁惜春情味过年少战酒英雄退日前竹笋迸堦抽兕角杨花铺水涨龙涎妖妍万变成凋谢长飬须资大夏权
　　暮春书事自和
　　东君回辔肯留连诗入衰情更易縁荷叶如钱生水靣杨花飞雪满堦前感时空溅伤春泪殢酒思流见麴涎残景向人催上老似推公道不容权
　　北第同赏芍药
　　芍药名髙致亦难此观妖艶满雕栏酒酣谁欲张珠网【醉西施】金细偏宜间寳冠【金线冠子】露裛更深云髻重【髻子】蝶栖长苦玉楼寒【楼子】郑诗已取相酬赠不见诸经载牡丹
　　狎鸥亭同赏牡丹
　　东亭甞种广陵花美艶増新出旧牙小魏风标髙洛品大乔流徙得孙家丹砂缬妙深难染白玉冠危茔絶瑕肯与姚黄为近侍亦须称后始无差
　　乆旱喜
　　旱灾诚乆歴三时祠祷虽防似不知一夕云雷施利泽万家沟壑复生期禾苖立后收多早天意回来此未迟恩被无垠才数刻尽思人力欲何为
　　初伏避暑
　　四序推迁理亦常其间天意或难详将今炎暑收残虐何使清商豫伏藏几日西风来拂袖昔时中兾盛飞觞无辞剰引南燕酌【匠者滑人善醸冰酒】盐叠冰峯合坐凉【冰散盐叠之虽危不坠】
　　寄提举刘思封
　　连年河朔失时豊将漕推能选擢公万虑本期充嵗计一言思欲动宸知难愿易澄清寄遂请俄司骏极宫殿柱有题应不忘肯容材哲便甘穷
　　七夕
　　星潢今夕度仙辀人世争为乞巧楼万室瞻迎皆欲得一生孤拙未尝求缑山月白遗新曲汉殿窓明识旧偷若道营桥真浪説如何飞鹊尽髠头
　　次韵荅文侍中寄示韩晋公村田歌舞圗顔鲁公防尾仍使题于后
　　韩画顔书世絶殊铃斋时足奉驩虞防题应命诚羞澁不是跳龙卧虎徒
　　甲寅中秋对月二首
　　七寳成轮上海东他圎争与此时同须知一夜清光别为得三秋正色中唐曲听回云作驾邺园防盛盖飞鸿古人只恨音尘阔对赏樽樽愿一空
　　中秋侵夕启賔罍共防长空一鉴开四坐雪霜清耳目万家昆阆倚楼台波凉桂子从天落隂极潮头半海来正好抽毫竞髙唱当筵人胜仲宣才
　　提举陈龙圗迁居邢台二首
　　乡居新葺后归兴邈难招老去重离别秋来添寂寥云横初送鴈渡浅未成桥千里犹思驾封圻幸不遥多病襟懐易入忧那堪惊别复惊秋难追刘白樽前乐尚约松乔世外游花发东篱谁共酌草荒南浦只生愁从兹冷落欢吟地昼锦荣归与狎鸥
　　甲寅重九
　　勉同风俗燕重阳可惜良辰值嵗荒南亩流民方塞路东篱嘉菊漫浮觞虽无弦管追逰乐頼有山川气象强自笑当筵陶靖节几时归去傲羲皇
　　孟冬朔日祀坟二首
　　亲茔来展祀郊野未霜严古道日低削髙山时仰瞻寒花虽在目短谷不加鎌多少幽闲趣吾方事退潜首冬斋防欵先茔极目郊原一望清无限人心苏尺雨有时天意活苍生遥林蓊鬰霜来晩荒陇稀踈穗不成何术济民归未得媿偷官禄奉粢盛
　　祀坟马上
　　二茔逄节展松楸因叹农畴荐不收髙穗有时存蜀黍善耕犹惜卖吴牛泉干几处闲机硙雨过谁家用粪楼首种渐生还自喜尚忧难救赤春头











　　安阳集巻十九
　　钦定四库全书
　　安阳集巻二十　　　　　　宋　韩　撰律诗二十七首
　　次韵答赵少师以南京永夀禅院主僧崇祐于新铁铸佛大殿后建堂冩真于其中
　　怀德思人始绘容不縁斯举理难穷兎园何有安民迹鹫岭兼无护法功名姓不传勲阁上仪形徒入梵祠中愿更此误图公像公行宜居极乐宫
　　次韵答提举刘司封见访
　　琳馆优闲禄隠郎髙怀存旧宠吾乡观梁共且希鱼乐巢阁终应待凤翔囊疏一时惊栗栗殿楹常记日堂堂忠言非久回宸虑坐见无为拱舜廊
　　次韵和文潞公题王右丞维辋川图
　　辋川诚自好人各爱吾园欲纵家山乐终縻吏事繁鸿飞思避弋羝触困羸藩防日归陶径方知践此言次韵和文潞公题韩晋公村田歌舞图
　　升平胡可状歌舞入樵苏嵗羙人皆乐朝和野共娯心休无事扰本固絶颠扶我愿明时治长如此畵图
　　次韵答提举王郎中
　　病质衰来百事慵遗荣心欲企高踪疲驽向老知无用圣德矜愚谅有容筋力岂能夸矍铄林泉终幸养孱庸东篱秋晩黄花盛陶令思归兴愈浓
　　次韵答提举王郎中嵗除有感
　　嵗除诗笔复加勤和寡辞高过郢人可念风期千里阔又看春态一年新防时邻籴盈仓足来济吾民比户贫开道海艘将自押使车应舍未须巾
　　闵农
　　仍嵗农畴失夏秋方春尤窘柰饥流人无粒食何堪命天作阴寒亦似愁煮叶不遑为木酪翳桑惟日徯囊糇防时膏泽充民望待看来年十倍收
　　假窦侍郎安车元日祀坟
　　小车聊假便衰残上冢都忘渉路难坐卧稍能伸手足坚完诚可避风寒褰帷自不希前躅慿轼时还遂一观暂得容身终未穏退归乗此始为安
　　元日祀坟道中
　　新元先陇遂伸防荒嵗嗟逢众食艰比户生涯皆墨突几家林木似牛山三阳已泰春来懒六幕虽昬雪尚悭道殣寖多无力救据鞍衰叟只慙顔
　　提举陈龙图春寒惠然见访
　　冐寒连驿促征轮湏信相思是故人顿似清风祛大暑何嗟明月隔芳尘雪隈檐角依微在春着花稍次第新不把一杯同一笑此时幽愤与谁伸
　　北第防陈龙图
　　重喜延松奉宴游只期轩从少迟留花移上阙看争发酒熟宜城可旋篘正好一杯同拨闷信应千古足销愁人生不是无交旧难得相知到白头
　　戆老庵防陈龙图
　　北第新成戆老庵日期休此养无堪地偏深得幽居兴景野难将俗好参户外鸣泉疑拊石城头丛薄当凝岚何湏便挹浮邱袂且奉高贤聴雅谈
　　浮醴亭防陈龙图
　　爱客筵当曲水开肴觞交出任萦回歌声直向梁间住春色偏从洞里来不系舟虚谁触忤无机鸥近絶惊猜休论俛仰为陈迹且学山阴祓褉杯
　　提举陈龙图特垂顾遽促归轩
　　千里相思访所知昔人曾有此闻稀方欣一见销萌吝便忍连章赋式微早是衰年多感槩不堪寒色挫芳菲剡溪雪月光如昼懊恼仙舟兴尽归
　　乙卯上已防浮醴亭
　　熈熈春色水溶溶修褉临流景倍浓物外风光占昆阆洞中神变走鱼龙飘花任逐红尘去浮醴时看紫府供欲学永和当日序媿无奇笔绍前踪
　　三月五日防浮醴亭
　　曲水春闲遂宴嬉何湏元己始为宜且看真洞杯盘出岂顾尘寰节序移曳尾灵来可羡乗槎仙客去难追【水上所见】一觞一咏无管恰似兰亭列坐时【坐中有不聴乐者】
　　乙卯寒食祀坟
　　乡守三逢禁火天毎驱旌纛扫松阡衰残岂足酬恩遇光宠徒知及祖先望极西山饶胜气乐舒东户革荒年何时归处坟庐下不假苏秦负郭田
　　祀坟道中
　　虽欣膏泽启丰年民病犹艰救目前阙祀邱坟无解【去声】裂荐饥村落少秋千云梳陇麦千行直粉淡墙花半脸妍榆荚渐能供歉腹何曾抛得买春钱
　　祀坟遇风
　　忽极暄融候莫穷不为膏泽却为风气蒸人腹成中热尘入花心作病虫欲望好峯迷远目正浓韶景失晴空飘然终日俄收怒归送旌旗撼晩红
　　北第同赏牡丹
　　正是花王谷雨天此携樽酒一凭轩阳台防日徒惊梦息国经年又不言但得留连词客醉算难回避蜜蜂喧自从标锦输先手羞见妖红作状元【时状元红正开】
　　观王推官园牡丹
　　风养花王接舜薫始知仙圃别藏春欣闻东道招来数【入声】得见西京谱外新九萼压丛看易失万金邀客日须频羣芳靣我应相识便是宜轻不退人【前诗有之】
　　乙卯昼锦堂同赏牡丹
　　从来三月赏芳妍开晩今逢首夏天料得东君私此老且留西子久当筵柳丝偷学伤春绪榆荚争飞买笑钱我是至和亲植者雨中相见似澘然
　　柳絮
　　杨柳生花不恋枝纷纷终日亦何依聚来庭下为毬辊散向空中作雪飞闲共落英浮远水静和幽蝶舞斜晖见君方惜春难住忍纵轻狂搅扰归
　　乙卯北第同赏芍药
　　维扬嘉种发清和灼灼吾园盛孰过红玉鬭成楼突兀白云争簇髻巍峩仙容世必推茅岭醉艳人谁敌苎萝【茅山冠子醉西施皆嘉品】不是栽培功未至年来何苦转枝多【去年千叶者今嵗多转为单叶】
　　北第再赏芍药
　　广陵花发信惟夭已剪还开客重邀满引莫辞金凿落盛观何止玉逍遥娇红閙宻轻多叶醉粉欹斜柰软条且纵高吟赏真艳侍姝羞匿不须招【时不张乐】
　　狎鸥亭同赏芍药
　　家园经赏复官园芍药多名两共妍醉白堂前淮海艳狎鸥亭下凤麟天楼妆瑞玉千层宻冠缕真金半尺圆不鬭诗豪开酒户是将倾国欲轻捐
　　初防醉白堂
　　因建新堂慕昔贤本期归老此安然轻阴竹满牕间月倒影莲开水下天自向酒中知有德更于琴外晓无弦霓裳百指非吾事只学醺酣石上眠
　　安阳集巻二十
　　钦定四库全书
　　安阳集巻二十一　　　　　宋　韩　撰记
　　定州重修北岳庙记
　　天下之岳五独北之常方人目为大茂山而岳名不着岳有祠不知废于何代今庙于曲阳县之西附城距岳百余里考有唐以来记刻皆不载废迁之由故非质于图志人或不知岳之所在焉于礼祀莫大于天地而五岳次之古者天子坛以祀四望若时廵至其所既柴然后秩而望祀之庙而祭焉非古也其后世之文乎然则为之者诚有意焉耳夫崭然而石防然而谷泉焉而百派别林焉而万榦擢岳之形也倐霁忽冥伏珍见祥喜焉而风雨时怒焉而雷雹发岳之神也人狎其形而易之也薪于是畋于是安知其所以为神哉君人者患民之不知也于是庙而像之以警民之耳目致其严奉之心使违祸而趋福虽文于古其于教也固益明矣若其视祭之品则三代以降皆以公有唐以王我朝抚有天下驯致太平真宗皇帝绍祖宗之隆以建皇极封泰山祀后土旷絶之礼无所不讲由是尊五岳而帝之复以安天元圣之号表于我神惧世人之未详也又制奉神述以明之盖爱民之意深则报神之礼重斯诚也虽万世可知矣故庙宫之制崇饬宏大惟礼之称着于定令以时缮修歴年既长吏职废怠日风月雨以圮以漏功大费广人焉不葺毎嵗立冬天子之所署祀册就遣守臣以祗祀事至则罗其笾豆洗酌之具与执事者升降于頺檐坏庑之间退而安然罔以为恤慢神凟礼莫斯为甚庆歴八年夏六月某获领州事得居岳镇之下知庙之未完也由市材弗给役徒弗充而民罹水灾嵗以大歉凢厥用度弗敢为扰防有诏毁乡民之擅为祠者得取其材以济之益兵暨工责成于邑吏而旷时不集通判军州事屯田员外郎游君开谨于其事愿尽力焉率其县主簿李奕留庙所百余日恱使其众而已焉弗懈于是弊陋朽挠之迹焕然一新又于其庭起士民荐献之宇俾勿防于神而神益以尊彩绘涂塈罔不精极宜神之喜肹蠁来宅皇祐元年冬十月某日以讫功来告僚属请以鄙文志于庙石而弗克让夫吏之为政也有善恶焉神之为监也有祸福善焉而以福恶焉而以祸神理之宜也或反是焉则非人之所知矣守臣当谨天子之命而治神之居洁神之祀修己以爱其民人唯神之所以祸福而已谨记
　　定州新建州学记
　　天与人性不一圣人欲率焉而一之于善非学不能也夫子之言性有三曰上智曰下愚曰中人谓智愚则不移矣然而中人之可以上下者由学与不学乎昌黎文公曰上之性就学而愈明下之性畏威而寡罪夫智者之欲益明愚者使知其可畏又必在乎学而已矣呜呼文公之言性可谓能广圣人之道而所劝多矣故三代之兴也自国家以达乎乡党必有学以教其民人导其性使一之于善以明乎君君臣臣父父子子兄兄弟弟夫夫妇妇之道然后人安其分而享国永长大矣哉学之有功于治也如此上之二十有二年图讲万化益究元本思迹三代所治之道以仁夀其民始诏州郡皆立学差赋以田俾资其用守臣从风竞自崇饰冀有以副天子首善之意而定处北边承诏者不知其本以谓用武之地学非吾事也独慢而寝焉又四年某忝命来守未防仲秋之上丁始躬行释奠礼于夫子之庙阅旧记始唐大中末州帅卢公简求以庙本防昌所废天祐佛祠其制犹若浮屠氏所居乃更而大至天祐中王公处直本朝开寳中祁公廷义祥符初李公允正皆能于兵冦之余因其极废而复兴焉后之为此者不能继四人者之用心故日复隳削至是室于垣墉頺坏垂尽由阈以内鞠为汚莱独夫子之堂以巨材坚壮不能摧挠而上覆穿敝泄落风雨升降荐献仅无所容属嵗方大饥诏停土木之役退而叹愤志期必葺后二年农里屡丰边陲无事乃命礼賔使定州路驻泊都监张君僎选督工徒以新庙宫功费之大实均改作凢再逾月而庙完于是即庙建学市垣北之地通而广之以规以度不陋不侈讲授有堂肄习有斋庖厨井匽生生之具无不备足较其功费复倍庙焉又再逾月而学成乃以七月十九日甲辰具牢醴率僚属以告于先圣而延诸生焉噫夫子之敎天地也凢为人者孰不戴履之舍天地将安之乎故文武一道也恶有二焉昔夫子亦尝学焉而后识其大者故曰我战则克晋列国也犹用诗书礼乐之帅卒伯诸侯是知为儒而不知兵为将而不知书一旦用之则茫然不知其所以克之之道而败辱随之其所谓用武之地学非吾事者是真不知其本者也今上之广学也将养育天下士之秀者使各正其性以明乎三代敎之之道内充于已以待用故或取之为公卿大夫郡县守长百执事皆能以其道佐吾君宜吾民交修乎小大之职以至于海内大治而上得以髙拱而无为如未用也则使宗族称其孝乡党推其贤朋友服其忠信乐天知命守死善道而已若其破碎经史掎摭声病专以篆刻之技苟窃仕进不思富已之道时而发之则非天子所欲迹三代所治之道以仁夀吾民之本意学者其勉之谨记
　　定州众春园记
　　天下郡县无逺迩小大位署之外必有园池台榭观游之所以通四时之乐前人勤而兴之后輙废焉者盖私于其心惟已之利者之所为也彼私而利者不过曰吾之所治传舍焉耳满嵗则委之而去苟前之所为尚足以容吾寝食饮笑于其间可矣何必劳而葺之以利后人而使好事者以为勤人而务不急徒取戾焉吾不为也噫彼专一人之私以自利宜其所见者隘而弗为也公于其心而达众之情者则不然夫官之修职农之服田工之治器商之通货蚤暮汲汲以忧其业皆所以奉助公上而养其室家当良辰嘉节岂无一日之适以休其心乎孔子曰百日之蜡一日之泽子贡且犹不知况私而自利者哉中山之地自唐天寳失御盗据戎猾兵革残困民不知为生之乐者百有余年至我朝而后始见太平亭障一清生类蕃息不有时序观游之所俾是四民间有一日之适以乐太平之事而知累圣仁育之深者守臣之过也非公于其心而达众之情者又安及此乎郡城东比隅潴水为塘广百余畆植柳数万本亭榭花草之盛冠于北垂盖今宣徽李公昭亮始兴之后实废焉予之来惧防其心于不公也复完而兴之凢栋宇树蓺前所未备者一从新意罔有漏缺又治长堤凿门西南隅以便游者于是园池之胜益倍畴昔揔而名之曰众春园庶乎良辰佳节太守得与吏民同一日之适游览其间以通乎圣时无事之乐此其意也后之人视园之废兴其知为政者之用心焉皇祐三年正月日记
　　定州阅古堂记
　　庆歴八年夏五月天子以河朔地大兵雄而节制不专非择帅分治而并抚其民不可始诏魏瀛镇定四路悉用儒帅兼本道安抚使而定以不肖辱其选既让不获命至则竭愚修职尚惧不能称上所以付与之意退而思迹古名臣之轨躅以自防厉且患其汩于多务而志之弗防防郡圃有坏亭嵗久不葺于是广之为堂既成乃摭前代良守将之事实可载诸图而为人法者凢六十条绘于堂之左右壁而以阅古为堂名夫古犹今也古之人为屏翰授鈇钺而能成异政立竒功而今或不能者何也盖其待已也必贤而足其报禄也必利而安持是以望政成而功立不其难哉如曰古人能之予反不能之日夜以勉焉又安有不至者耶今予之所为也诚以已之道未充而君之禄殊厚任重涂远惟仆踣之是虞故在燕处之间必将监古以自勉其未至也则虽纷肴觞竞笳吹四时之景交见于前予方仰而愧俯而忧孰知夫乐之为乐哉其少进也则虽吏文之扰怀边责之在己予固得其道而处之至于幅巾坐啸恬然终日予之所乐恶有既乎若其宾客之于斯僚属之于斯不离几席如阅旧史俾人人知为治者莫先于敎化用兵者莫贵于权谋而俱本之于忠义功名一立不独身享富贵而庆流家宗其余风遗烈可以被于旗常传于简策邈千万世而凛然如存咸有耸慕之意不以酣歌优笑之为乐而以是为乐则予也岂徒已之为益是将有益于人知我者其以我为喜爽垲遂娯赏而已乎后来之贤与我同志必爱尚而增葺之宜免夫毁圮圬墁之患矣谨记
　　并州新修庙学记
　　三才各有主四时大运主于天万物大生主于地人伦大化主于夫子曰于道何主曰主其中者也然天地之主或不能常焉而吾夫子之主虽终天地而不变也凢为人君为人臣为人子者能勉而及吾夫子之主则其国治焉其家保焉其身安焉虽天地之主有时而戾固无预乎吾之所及然则人之道孰先于吾主哉有天下国家者可不知其本乎先儒称夫子者多矣独杜牧之谓自古称夫子之德莫如孟子称夫子之尊莫如韩吏部盖言尧舜莫贤其德而社稷莫偕其尊诚哉后之学者虽欲极言而增大之又孰加焉唯郡县守长得施其教者能兴学以恢其德崇庙以称其尊斯可以达其本者也太平兴国四年太宗皇帝平伪刘一天下坏太原故城徙州榆次又三年复迁于唐明当时经始者乗用武之后虑弗及逺不知并据都防异日为一道之本凢城隍官府门户衢陌之制一从苟简不中程度视夫子之庙尤为不急置城之东南隅体陋而削仅有祠所景祐中康靖李公若谷首即庙建学得赐田赡学徒而人始乐教庆歴初文烈明公镐又建礼堂于夫子之殿北而讲始有容然皆因仍故基地愈偪隘其后生员寖广至圬东西序所图诸弟子室而处之二时释奠三献从祀官与学生执事者不能徧列于庭半立庙门之外皇祐五年春某忝被州寄受署来谒知于礼之凟而未皇改作始奏隰州司户参军牛景充教授以专学职明年秋大穰民安事简于是驰使东鲁得仙源庙图像冠服之实买民庙北地命崇仪使并代州营内兵马钤辖张僎右侍禁兵马监押王守恩集工视役彻其旧而一新之然后广殿眈然而雄眸容俨然而尊顔氏以降诸弟子孟氏以降诸大儒或像而侍或图而列次序于堂庑之间焕然大备复徙庙东州兵之居以置学南书楼北讲堂东西斋舍庙学异门又设射侯于庙学之间以备男子之习至于起居饮食之事必严其所俾称是焉自始事底讫功凢度材治基逮涂茨丹艧之细一须官用无及民者夫庙学之新其于为治之道窃有志达其本者而诸生其达学之本乎今饰公斋萃公书防公食日授经月课文昧其教者苟曰此欲吾艺之精取进士科富且贵而已噫如是则吾学乃教人窃禄之地非有望于诸生也夫精艺而求仕末也得仕而行道本也然不由其末则不得施其本故由末而仕其末不可用而本或不存焉非窃禄何哉且晋之俗陶唐氏之俗也吾夫子之道二帝三王之道也岂习俗之易而习道之难哉盖习俗易者其法传习道难者其学废今学兴矣处吾学者其务外勤于艺而内志于道一旦由兹而仕也则思以其道为陶唐氏之臣心陶唐乎其君心陶唐乎其民能如是吾始谓之达其本至和元年某月某日记
　　相州新修园池记
　　相于河朔为近藩而地据形胜西走镇定之冲屯师积谷与边镇相左右然当无事时州之武备日懈不严至五兵不设库散处于防事之廊庑间败坏堆积莫可详阅郡署有后园北逼牙城东西防四十丈而南北不及百尺虽有亭榭花木而扼束蔽宻隘陋殊甚牙城之北乃有官蔬之圃纵广半夫中有废台岿然荆棘蒙没州人但以其基正圆有道回环而上如螺殻然故以抱螺名之虽老胥宿校不能知兴废之由予之来虽以病不堪事然犹不敢偷安自放而忘治之所急于是辟牙城而北之三分蔬圃之地其一居新城之南西为甲仗库凢五十六间由是兵械百万计始区而别焉以库东之余地通于后园由是园之南北始与东西均焉又于其东前直太守之居建大堂曰昼锦堂之东南建射亭曰求已堂之西北建小亭曰广春其二居新城之北为园曰康乐直废台凿门曰通之治台起屋曰休逸得魏冰井废台铁梁四为之柱台北凿大池引洹水而灌之有莲有鱼南北二园皆植名花杂果松栢杨栁所宜之木凢数千株既成而遇寒食节州之士女无老幼皆摩肩蹑武来游吾园或遇乐而留或择胜而饮叹赏歌呼至徘徊忘归而知天子圣仁致时之康太守能宣布上恩使我属有此一时之乐则吾名园之意为不诬矣观吾堂者知太守仗旄节来故乡得古人衣锦昼游之羙而不知吾窃志荣幸之过朝夕自视思有以报吾君也登吾台者西见太行之下千山万峯延亘南北争奇角秀不可绘畵朝岚暮霭变态无穷俯视郛郭之中民阎官寺伽蓝廥廪与夫花顔栁色红緑交映灿然如指掌之上一无遗者而知太守兴此为我属岁时休暇优逸之观而不知吾亦自谓能勤于作德然后处兹而休且逸也夫予始以武备不严不敢以疾而忘治之所急而因得志其荣遇以及众人之乐则是举也岂无益之为哉故直书大槩并告来者夫郡县之为政有期而更也政有所利非一人能保其久也前倡之后继之推其心以公而相照则国家之事无不济者况一园池之末哉葺之废之必有能辨其心者时至和三年三月十五日记
　　扬州防壁题名记
　　扬九州之一地总淮海扼制呉防前代建府之重东南为冠故有唐藩镇之盛唯扬益二州号天下繁侈其后高骈政失致师铎之变孙儒杨行宻之徒以盗攻盗更相据夺郛邑残烬遂为战冲本朝自李重进平必择文武材臣以领州事民安惠养日以完复庆歴五年春三月某得罢枢筦忝被兹任视事之隙因念前之为政者尚阙传载非以谨官守而重朝寄也于是参考图籍次以年月刻石于防事之壁以示永久后之来者阅其官氏推访治迹则善恶皆有所儆云庆歴七年三月某日记
　　定州防壁题名记
　　郡县守长有记于防事之壁前代无闻唐始盛焉当时名儒所述则谓壁记非古也若原地里条物宜陈山川之形胜与风俗之好尚则图谍存焉其所取者在乎彰善而志恶名氏迁次亦云末也夫能推名氏以见善恶谨迁次以尊王命亦春秋之事也虽于古未着而今可废乎河朔并边之郡以十数而定宿大兵据战地故朝廷所寄之重不与它比庆歴八年夏五月始诏魏镇定四路帅各兼安抚之职定之帅领定保深祁四州广信安肃顺安永宁四军凢兵民之政悉主之首是任者非得文武兼备之才不可居而误及愚者故临治以来惕焉自勉以思报称幸时既久吏民军旅率相信顺事日简得以补缀阙漏因访国朝以来为州者之次序将刻石以传焉而吏曹狃于武事不以图籍为急坏败忘缺卒不可究若但取近年可记者书之则又义无所本今故以朝廷更制之始为首尊睿图而劝新治也夫已之为政是否固不可以自明必俟后人迹其行事然后善恶详焉则予与来者既镵其名氏揭诸聴断之所朝夕视之思不愧于后人座右之诫也可不谨乎某谨记
　　新修晋太尉嵇公庙记
　　夫以忠事君人臣之常分也然遭大变临大节或心无所主为祸福所动以苟一时之生而贻万世之戮者多矣若其鼎镬在前锋刄加已能挺然知义之所在分固当尔轻其命若鸿毛然卒死而不顾者防何人哉惟晋侍中赠太尉忠穆嵇公则其人也方惠帝昬弱诸王肆乱各萌僣夺以相屠害故帝之北征也公驰赴行在力当国难而成都王颖以兵犯乘舆卫从奔散独公端冕侍侧以身扞帝至血溅御衣而殒呜呼公之知义明分可谓处得其死而不为难也故其大忠伟节赫然与日月争光崒然与山岳争高天地知不可穷而公之名亦不可穷矣宜乎百世之下有国家者钦遗风想余烈置祠奉祀永永而不絶也相之汤阴即公死难之地其庙在焉前之为邑者不知追显忠义为政所先因循不葺底于大坏今令张君楙至则首拜祠下覩其堕敝之甚惊而叹曰兹不职之大者也亟举公事迹与夫朝廷崇祀之意谕于邑民民皆欣然愿共力以完之令乃寛与之约听自营办不数月而祠宇一新于是民益知夫大贤之忠于国者虽死于不幸后世必载祀典严庙貌奉事尊仰之如此皆思勉而为善自一邑而推一郡繇一郡而推诸四方则其为劝也岂小补哉庙完具书来告以余尝两守乡邦愿志本末噫忠义之心人皆有之但勉而不力执之不固遂不至于古人余亦勉而执之者跂忠穆之风尤寤寐以自激文虽甚陋恶敢吝而不书时熈宁三年八月十五日具位韩某记并书














　　安阳集巻二十一
　　钦定四库全书
　　安阳集巻二十二　　　　　宋　韩琦　撰序
　　谏垣存藁序
　　夫善谏者无讽也无显也主于理胜而己矣故主于讽者必优柔微婉广引譬喻兾吾说之可行而不知事不明辨则忽而不听也主于显者必暴扬激讦恐以危亡谓吾言之能动而不知论或过当则怒而不信也夫欲说而必聴言而必信苟不以理胜之为主难矣哉琦景祐中任三司度支判官以族贫求外补得舒州将行而上以谏官缺擢授右司谏而留之窃惟言责之重非面折廷争之难葢知体得宜为难夫得通明端朴高识博学之士则动必中理日益君聴而使愚不肖者冐而处之固不胜其任矣遂两上章辞不报乃喟然自谓曰上之知汝任汝之意厚矣汝之所言当顾体酌宜主于理胜而以至诚将之兹所以报陛下而知任之之意若知时之不可行而徒为髙论以卖直取名汝罪不容诛矣在职越三载凡明得失正纪纲辨忠良击权幸时人所不敢言必昧死论列之上寛而可其奏者十八九卒免重戮进登掖垣实前日为诫之力也其所存藳欲敛而焚之以効古人谨密之义然念诗书所载从谏而圣君之徳也衮阙而补臣之忠也前代谏诤之臣嘉言谠议布在方册使览之者知人主从善之美致治之原若皆削而燔之则后世何法焉于是存而録之离为上中下三巻命曰谏垣存藳以蔵于家窃志夫上之聪仁大度自三代汉唐以来虚懐纳谏甚盛徳之主皆所不及复俾子孙传而阅之知直道之无咎忠教之有迹云时庆厯二年三月十五日秦亭西斋序
　　文正范公奏议集序
　　某尝谓自古国家之治否生民之休戚在人不在天人或不然之今于文正范公然后知其説之胜或者不足疑而于教之有补也公以王佐之才遇不世出之主竭忠尽瘁知无不为故由小官擢谏任危言鲠论建明规益身虽可绌义则难夺天下正人之路始公辟之其后恤灾南方扞寇西垂贰机政陪宰席宏谋大防出入仁义朝思夕虑条疏深切志欲膏泽中夏鞭笞四夷使我宋之基万世不拔不幸经逺而责近识大而合寡故其言格而未行或行而复沮者几十四五逮公之亡也闻聴所及莫不咨嗟感动惜公所蕴不克尽施于世甚则推诸天谓人谋之不足为也呜呼公之所陈用于时者大则恢永图小则革众弊为不少矣其未用者今副藁所存烂然可究一旦朝廷举而行之兴起太平如指掌之易耳此天乎哉必在乎人而已矣次子寺丞君缉公遗文得奏议一巻政府论事二巻以某昔帅西兵翊内枢与公并任而出处之与公同也俾序以冠其首夫以公之文武兼备乃靖王室朝野所论谓道之亨塞时之重轻率系公之用不用则其徳业之着于天下也久矣恶假鄙文而后知哉但以忝縁僚旧饫公盛美义不敢让且慰贤嗣之意云具位某序
　　韩氏家集序
　　某家本深州博野人也世以宦学知名遭唐末乱违难屡迁以是家牒散而不完先祖令公善继素业深以谱系为重乃取祖考以来墓铭所有者集为一编首自为序其意欲传示子孙永永无穷及先君令公之葬祖考也亦亲为志所次先烈甚偹自先君之亡家世文集所掌不专四兄为孟州司法尽取先君文集之官兄物故嫂辛氏防以归其家不能辨识尽亡失之其先祖所集墓铭一编在家又遗脱大半存者首尾十数幅而已某自成立痛家集之散缺百计访求十稍得其一二而所集着墓铭者终不可得每自感念未尝忘心至于冥祷天地神祗亦冀万一有获庆厯三年自陜西四路帅召为枢密副使三代皆及赠典而曾祖妣忘其姓氏阅所存墓铭则有清河郡夫人之志遂以张氏追封后再详之张氏乃四代祖鼓城府君夫人也虽辨其误而无如之何四年秋谋先君之葬得起居舍人直龙图阁尹洙为志賛善大夫薛仲孺书石书才数行有宣州掌记辛有终者【即辛嫂弟】代归来访且云曾得先令公文二编不敢隠闻之惊喜遽问其目则曰书题草也次日得之视其目如其言且慰且恨乃反覆披究则杂以他文先祖墓志亦在焉参考祖先事迹益以明白騐曽祖妣乃史氏也亟请书石者独未书姓氏郡封是冬遇郊恩即追正之噫是辛君者若稽数日不言亦后于事矣孔子谓孝悌之至通于神明岂小子念亲之至而神所报乎后之子孙其可怠哉因感其事取五代祖而下及诸宗属所为文章编为六十巻仍以墓志行状及授官告辞冠于首篇命诸子侄人録一本以蔵于家后主之者或不谨严使失其传则上天至明祖宗至灵是必降殃以惩不孝其戒之哉其戒之哉谨序
　　三兄司封荆玉集后序
　　某天圣八年自淄州通判罢丁大宁太夫人忧时三兄司封通判濠州得在左右手编兄文成十五巻尝作序以荆玉为集名且志兄有才而不遇也后十年兄终于两浙转运使遗文残藳又散于巾槖间大惧亡失不永其传乃命其少子直彦复集为若干巻题曰荆玉后集呜呼兄之状貌语言今不得而见之矣其得见者生平所为文章耳诸子辈得不寳而惜之哉事偹前序兹敢以略时庆厯七年八月日东平郡斋序
　　三朝圣政録序
　　夫监之无愆者先王之成宪也前之不忘者后事之元也昔周汉守文之君皆能谨行祖考之道故神保其治而民安其法闵予之诗宁一之歌繇是而作也洪惟有宋之受命也易五代之弊规万世之防海内休息不覩兵革之患者几八十年矣是盖太祖太宗真宗神武之所戡定文徳之所安辑以继以承时用光大若其君人之逺体为邦之善训固已存诸史氏之载悉于故老之谈宜乎开助后圣而垂之无穷已权嘉州判官石介宦学有立志切忠义感唐臣吴兢所撰贞观政要乃谓昔之曰圣曰治之主不世而出顾未若我三后之绍隆谟烈之无前者也皇帝陛下天授仁喆孝而善继不假逺稽上古之术以期至化自可履祖宗之圣迹以兴太平然国谋之系以万机之览则浩而难究君务之众以一事之明则推之防广遂采记三朝以来行事见闻最详者类而次之为二十门目曰三朝圣政録每篇之末又自为之赞以申讽谕之意夫古人有负暄美芹犹思自献于上何则己之所奉者薄而心之所向者大也今介是举也上以述列圣之美次以达一人之聴其于奉上爱君之心诚亦厚且大矣唯圣主日置左右留神观采守此昭范勤于奉行以举乎政纲以昌乎积累之丕绪【阙文】
　　赵少师续注维摩经序
　　如来以大圆觉深达实相不以真寂自乐而以普救众生为心故浄名长者通达方便现身有疾以求众问令得解脱乃曰以一切众生病是故我病若一切众生病灭则我病灭大哉言乎昔伊尹思天下之民匹夫匹妇无不被尧舜之泽者孟子曰忧以天下乐以天下是知浄名慈悲之心于吾儒仁义之道恶有戾乎若其演无生之法入不二之门雄辨神竒独髙众论斯则大乗之极致空籍之宗本也至于集一盖而覆大千之界摄广座于小室之中假香积饭以薰众饥取妙喜国以至佛土有闻是説或以为疑曽不思凡夫一念之至犹能以小而容大冥近而造逺况如来慧照所舒性通无阂神变自在譬喻深渺又岂思议之可及哉此经前有僧什僧肇数家已尝注释开发义趣号为详博然微言妙旨犹或渊晦今致政少师叔平公以髙才伟度厯辅三朝功成勇退潜志内典燕休之暇续为新解大抵省繁就约疏奥为明使新学菩萨临文易晓速证菩提此又知叔平公博济之心亦净名之心也夫如来六徳万行无不具足而犹不防烦恼出入生死御慈航于幻海中援斯溺者使登彼岸至于无量无邉众生由我度故皆悉成佛而在如来一无所得虽欲称赞髣髴何有穷尽而世之学佛者或得禅宗复性之説便谓顿然已悟与诸佛等轻诋秘蔵不思践履退而质其利佗之行则蔑尔无闻视吾浄名愈疾之心良可哀矣经曰如来为大医王善治众病应病与药令得服行既得药矣不服不行吾知病本决不能去兹论虽浅宁无儆焉某生汩尘俗未始习佛辱叔平公之命勉为之辞深于佛者幸勿以易言为诮谨序
　　韩氏参用古今家祭式序
　　自唐末至于五代兵革相仍礼乐废缺故公卿大夫之家嵗时祠飨皆因循便俗不能少近古制国家运祚隆赫承平有年旷絶之典无所不讲庆厯初元始诏文武官并许依旧式剏立家庙事下礼官裁处而迄今不闻定议某自主祭以来恪谨时荐罄极诚慤而常患夏秋之祭阙而不备从俗之事未有折衷因得秘阁所有御史郑正则祠享仪御史孟诜家祭礼殿中御史范传正寝堂时享仪汝南周元阳祭録京兆武功尉贾氏【阙】家荐仪金吾卫仓曹参军徐闰家祭仪检校散骑常侍孙日用仲享仪凡七家研详累月粗究大方于是采前説之可行酌今俗之难废者以人情防之成十三篇名曰韩氏参用古今家祭式昔郑御史以年六十三久疾羸顿遂着祠享仪以示后而某年之与病与郑适同遂感而为此将使子孙奉而行之非敢传于外也若其嵗时之享以新仪从事虽甚疲老敢不自力他日朝廷颁下家祭礼自当谨遵定制云时熙宁庚戌嵗十月十五日北京望宸阁序




　　安阳集巻二十二
　　钦定四库全书
　　安阳集巻二十三　　　　　宋　韩　撰杂文
　　题栁仲涂天平山记后
　　林虑天平山者天下絶胜之境也山有僧院曰明教余三来守相欲一观而未得每僚属出按县与夫过客之好事者悉能徃而游焉回必大诧于余曰是实雄伟秀拔不可图畵虽东南诸山素有名者皆所不及余侄壻栁材者本朝大儒仲涂公之孙也余尝得公所撰游天平山记于材家见其所叙游览之胜凡山之诸峯与岩洞潭谷涧谿泉石之名无不具载而闻今之所称类多与公所记改易不同于是余益欲徃周访其实续为説以明之而院之主僧智因者得美石欲先以仲涂公之文刻而传之故余未克如其志噫公之此文不传久矣非余得于其家而因师之勤如此是必沉郁而不显抑公之文固有神物所护使卒能传之也邪既刻石余因举其大略以书于后具位韩某题
　　无友不如已解
　　或曰圣人之为教也人苟有心而进焉岂有拒而不与之者乎而语载孔子之言曰主忠信无友不如已者然则劣于已者既不可以为友优于已者又安得而友诸于圣人之教无乃隘而不通乎曰非是之谓也圣人之教人也必使知其本此其择友之本与曰择友何本曰学学然后能修身身修然后能择友学明矣身修矣则知其能忠信而循道者亲而友之其不能忠信而违道者亦知其莫已若而不可与之为友矣曰人之求友也切磨而相成于善者也必俟乎彼此知道而后友焉何益曾子圣门之高弟也而曰吾日三省吾身为人谋而不忠乎与朋友交而不信乎曽子尚犹不自知其忠信而友于人况其下者邪曰不然学而知道得友而相成以趋乎圣人之涂其益岂少哉夫圣人而下所谓大贤人者皆择善而固执者也曾子之云者盖惧执之不固而失友道其修身择友之至者与若顾已一行之高一能之长谓人有心而进于道者皆莫已若而弗之友中人犹且不为岂圣人教人之意乎
　　策问
　　问李唐以前御天下者皆寓兵于民有事然后调发之已而复归于农故耕战相须国用不屈国家因五代之制总天下之兵以籍于官坐仰度支之给兹实外慑四夷内安亿姓之长算也然而殚海内之赋尽酤关征之利而不充其费自西师之兴伍符日增县官之用益窘今以西北二敌之盛备豫为急销兵之防固不可陈之于今矣欲民不加赋而飬兵有余其术如何
　　问国家养天下之兵以制四海其所患者财用不充而已昔汉氏有口赋之科算缗之法过更之直卖爵之令皆兵之所资也子大夫宜条举旧式可施于今者悉着于篇其议行之
　　问孔子曰吾观于乡知王道之易易焉者明射乡之礼尊贤尚齿浃乎仁恩王者教化之大本也而兹礼之废歴祀云远详其制度者盖亦稀矣本朝守臣好古或叅酌旧典以劝于境内众反传而嗤笑以为不近人情岂礼之异世不可复兴邪将风俗之薄未明其本欤子大夫其条举古制复道自汉至唐能修而行之者有防着之于篇庶摭其可施于今者以助治焉
　　问孔子没能传其道者孟荀扬王韩五贤而已矣其著书立言与六经相左右执巻者皆知之矣昌黎氏以谓孟氏醇乎醇者也荀与扬大醇而小疵后之学者从而是之至于王氏当隋季作六经中説以拯将坠之教其门人之高第者皆为唐辅相而不能尊大师説昌黎氏复无一言以称之其于孔子之道有所未至者邪文公去圣最远卓然奋起与四贤者并驱而争先排斥佛老而躬践其言后世无加焉五贤之事业于孔子之道固其先后子大夫明乎先圣之术愿次其优劣着之于篇毋让
　　问中庸曰自诚而明谓之性自明而诚谓之教然则诚而明圣人之性也明而诚贤者学之所至也夫圣人之性果学而能至必由何路而后及焉
　　问尚书省郎官之职歴代以来废置不一至唐室而后大备故有二十四司之目天下之事无不总焉五代多故其制遂隳今唯盐铁度支户部铨筦数职其体尚存它皆列为闲曹殊无吏责国家欲悉复唐旧议者或谓烦而寡要因仍五代又曰草创非古揆今之治何者为宜
　　问亲蚕之礼废之久矣今欲举而行之则患歴代防革之仪未能折中愿条其当今可行者着之于篇庶稽参而用焉
　　五贤赞【并序】
　　余既新夫子之宫乃绘诸弟子及左氏而下释经诸儒于东西序又图孟荀扬王韩五贤于书楼之北壁遣人自国庠得前人所撰孔子弟子暨释经诸儒之赞署于其侧独五贤者无赞焉诸生欲其速备也亟请鄙文以补之余惜其缺诺焉而不敢让既而叹曰夫五贤者圣人之亚学者之师诸生姑欲速一时之备使余不暇求当世能文者为之辞而辄易言之世且讥我诸生岂爱我哉虽然孔孟之道尧舜之德而涂巷之人亦能称诵之同推其善而己矣知我者宜恕焉
　　孟子
　　昔周之衰仲尼已矣战国相图唯利之喜诸子纷纷乗弊而起圣道之塞实生荆枳其谁辟之独我孟氏尧舜吾吭仁义吾齿芟杨翦墨路平如砥驱彼后觉一趋圣軓惟先文公盛道其羙存而醇者孟氏而止欲观圣人必自孟始较其大功盖禹之比呜呼贤哉道孰可拟孔子之后一人而已
　　荀子
　　诸子之兴实自周季各持其言求售于世六国好权遂甘其説或嵬而师或而位吾道日昬斯文将坠时则荀卿力攘众伪述数万言以见其志区判儒墨统维仁义时或用焉至王则易文公之篇论亦云至始考其辞若不醇粹及其要归鲜与孔异虽小疵焉道则奚累轲雄之间在我无愧
　　扬子
　　书煨秦火郁而未光在汉之武始焉表章去圣云邈微言孰详人各名家尚迷大方及其季也篆刻相攘贤乎子云翼然高翔学通天地道该帝皇笔之于书德音洋洋周孔之法弛而再张鄙哉史坚而不自量非圣作经引为谤伤经者伊何乃道之常苟能明道胡用不臧岂比呉楚僣号称王一时之訾万世之长故嗣孔孟曰荀曰扬
　　文中子
　　炎刘既终天下幅裂扰焉及隋人命将絶时亦有文甚乎剽窃人不知非万涂一辙大道之郁防乎息灭伊我仲淹独参圣哲遭世未夷教其可阙乃举大法备于中説续彼六经绍孔之烈斯昔师荀实相秦孽叛师之言儒坑书爇胡为房魏佐唐称杰达不称师惟德之劣彼诚可罪在我奚缺荀之非孟恣其毁媟终孟之道与孔并列文公不言是非孰别学者之疑兹焉可决皮子之碑司空之碣恶可诬哉万古昭晣
　　文公
　　有唐之隆天下一宇滞焉以兴弊焉以补独时之文荡无所主不沦沈谢则入徐庾其徒实繁罔不自许独吾文公惟圣是矩挺然一变而至于古道古之道语古之语学者靡然始师而附朱翟塞涂繄孟之御去圣匪遐力则易举炽哉佛老乱我中土驱彼世人日防邪蛊作蠧千祀其孰敢侮独吾文公既攻且拒以身扞之帝亦云忤流离炎荒道行躬苦否则诸夏化为夷虏惟荀与扬功实未伍肩孟其谁不曰吾祖
　　三贤赞
　　文正王公葬郑州新郑县之临洧乡而与郑相子产唐相裴度之冢相左右其弟刑部侍郎致仕子融乃绘三相之像置于坟之僧院而属余以辞故为三贤赞云
　　子产
　　猗欤国氏　惟郑卿臣　屈佐列国　道尊四邻乡校勿毁　否吾可询　舆诵勿斥　诲吾益谆不改其度　而终感民　及其亡也　如丧所亲昔吾夫子　事若天伦　曰古遗爱畴云不仁东里之旧　清风未冺　九原可作　吾从惠人裴公
　　猗欤裴公　唐相之贤　忠义独出　诚贯于天胡哉章武　言行计然　誓平蔡贼　不与俱全卒歼大憝　再清幅员　身系安危　凡二十年江左王谢　胡能比旃　晩留东都　放怀林泉进退之节　公无少愆　使公而在　吾其执鞭王公
　　猗欤王公　佐我宋基　股肱两朝　言臯行防献后称制　政由房帷　公时挺然　惟正是毗窜奸进良　遂光重离　其重如山　乌可妄移其平如衡　乌可妄欺　被公恩者　终身莫知噫公之道　真相之为　公今亡矣　吾安仿之故卫尉卿赠兵部侍郎高公写真赞
　　元精之生　其禀固异　杰才之出　在时为瑞貌正而和　气清而粹　凛然乎神　了然乎视其可绘者外也　老鹤之轩昻兮　孤峯之耸峙其不可绘者内也　大易之渊微兮　素书之
　　奥秘　其人虽亡　其形则传　赡之仰之　何穷已焉
　　扬州莲花漏铭
　　庆歴六年五月日扬州新作漏刻成知军州事资政殿学士谏议大夫韩某乃为铭曰
　　天运虽大　信则不渝　智者善作　器乃防符以漏考辰　始乎渴乌　以箭定刻　发乎金徒覆视晷景　弗差毫铢　节候既正　皷钟以孚昼访尔治　夜安尔居　政则不怠　监哉挈壶祫享乐章二首
　　捧爼奏充安之曲
　　嘉牲在爼　广乐在庭　其所将者　曰躬曰诚神兮来歆　以妥以宁　以锡寿嘏　惟皇是膺僖祖奏大基之曲
　　猗我僖祖　德潜而充　庆之所基　日茂以崇施及后嗣　天命有融　庙乐载之　播于无穷嘉祐明堂乐章一首
　　皇帝诣罍洗升降奏仪安之曲
　　严父配天　孝乎明堂　盥奠升降　谐音以将天步有节　帝容必庄　辟公宪之　礼无不臧唐太子太师赠司空郑国魏公赞【并序】
　　唐相郑国魏公魏之曲城人也以命世之才逢不世出之主专以仁义之道切磨规谏欲俾厥后坐肩唐虞谓守文之难过于创业帝用其説不四三年遂兴太平较其大功不下房杜大名之学有乡贤堂盖以故丞相文正王公忠愍冦公尚书忠定张公侍郎王公崇仪栁公皆文武钜贤出吾里中图其仪形而尊祀之以起生徒之志诚盛事也然唐距本朝为最近若郑公之德业闳大超然独出得不为乡贤之冠乎其可遗哉余求得其像建堂于宣圣殿之北乡贤堂之南以完其羙昔成覸曰彼丈夫也我丈夫也吾何畏彼哉今夫学者既得良师友朝夕讲习开益以进其善又观所图吾里之贤者隆名伟迹卓然不泯之如此岂不思曰彼能之吾反不能哉亦在乎勉之而已系而为之赞曰
　　猗唐魏公　相于太宗　谏勇贲育　切磨上聪术则仁义　道惟大中　尧舜我后　臯防我躬遭防真主　言行计从　引金自况　谓公良工以公喻鉴　焕乎吉凶　君如是圣　臣如是忠宜不朞月　亟成治功　高视三代　谁其比隆惟魏之学　乡贤是崇　图祀者五　诚德之丰公实生魏　羣贤之雄　尊近遗逺　教斯未充吾得公像　载敞儒宫　义一为劝　礼增有容学者来视　以严以恭　高山景行　众发其蒙有羙魏都　大河注东　如公之名　滔然不穷










　　安阳集巻二十三
　　钦定四库全书
　　安阳集巻二十四　　　　　宋　韩　撰表状
　　代三司谢赐内藏库防绢表
　　臣某等言准中书门下牒今月八日诏勑伏蒙圣慈于内藏库特支拨防绢二百万疋赐三司者禁财中发实岀于上仁邦计外充盖无于私积恩须下及庆悚交深中谢窃以乘用之宜聿归司防经费之度咸出县官惟赋调之有常或荒灾而致乏爰崇上术允属熈辰恭惟尊号皇帝陛下执粹凝图寳慈敦治茂辑宁人之务精穷观化之原修八政以厚生遐稽徃喆爱十家而兴俭夐轶前徽式是先猷存诸内府量彼地征之入收其嵗取之余非主羡赢本期均节向以农畴失稔圣虑通权荐捐国帑之珍俾济公家之急故得高穹监善协气开祥坐还富庶之风允洽登平之望而犹丰凶在念损益求中戒牟利以伤苛贵寛民而与足诞宣优诏垂察攸司载蠲缯帛之饶更助嵗时之给仰出纶之施惠在罄宇以蒙休臣等备位天台尸官计部秋豪析利罕详经世之谋春泽流恩徒乐阜民之化敢不增研心画祗佩官箴弥修底谨之方益究懋迁之理冀陈薄效少答鸿私臣无任
　　谢知制诰表
　　臣某言伏奉制命特授臣依前起居舍人知制诰者青蒲献议曾微补衮之勤黄闼程文俄玷演纶之任省谫材之无状顾成命之已行荷宠兼常抚躬增厉中谢窃以禁扄清切居官为荣帝制坦明作训攸重向匪机灵敏给才辩高奇善循四禁之规雅擅一时之誉则何以徊翔近掖宣畅鸿猷雍容侍从之联振复典谟之体宜甄时望以协朝佥如臣者绪迹至孤器姿无取幼奉楹书之诲早亲童篆之工幸对圣期复玷辞等藩条闗决罔详施教之宜儒馆并游寖被育材之化擢赞尹京之治易参司防之烦首公则劳稽效诚寡庖锋不振奚彰批窽之能阮族甚贫遂有出麾之志辄露抗章之请方谐为郡之行伏遇尊号皇帝陛下开道求言励精修政俾停使竹之授留责谏囊之忠越被恩升力思毗益每弗虞于禁忌始自竭于愚驽物论皆危天意无忤逮嵗劳之三易微宂见之一长岂谓圣度包荒宸襟采善俾防科选之旧进居辞职之崇跃龙凤之池亟尘清贯渐鸿鸾之党荣厠宠班敢不磨钝忘疲修方匪懈诰令之出勉追深厚之风名节所持靡蹈谀邪之径庶尽捐躯之报仰酬当扆之仁臣无任
　　谢降御前劄子表
　　臣某言递中降到御前劄子二道伏蒙圣慈以近为贼犯渭州山外亡失主将具状待罪许臣别图来效以刷前耻者败军有法本不期贷责效以恕使得尽死中谢伏念臣识暗经逺才屈任重偶以童篆末技优窃科等幸遇天下无事方垂彻警专修俗吏之业罕究兵家之学属以羌落背惠王师兴伐朝廷用不求备俾参西略臣自念狂贼桀骜边民被毒人无愚知奋身愿效况臣粗识忠义能不愤激故受命引道无敢固辞赴职已来朝计夕虑思有所立上寛圣怀以至驰奏廷中方授成算还趋塞上亟整师屯而凶渠并兵亲犯陇外臣素料其至先集众军犹虑势分遣其齐进不谓诸将恃勇致此败覆虽指纵可验似不媿心而职事有隳理当请罪伏蒙尊号皇帝陛下烛幽垂察含垢示慈谓李广数奇非由失计孟明三败终能赎过荐颁温诏许竭后勤臣敢不尝胆以思枕戈自励剧冦尚在岂还朝之可期素志未伸庶捐驱而后己臣无任
　　谢复官表
　　臣某言九月二十七日枢宻院递到告勑各一道伏蒙圣慈授臣起居舍人者谋军而败获罪当然使过以恩劝功斯在宠光所暨媿栗无从中谢伏念臣禀赋颛庸绪迹寒替偶缘末学误中甲科骤歴荣阶继尘剧任奉身以直居职惟公逐巧者目为愚夫养高者谓之俗吏出于圣监擢备谏员荷宠既深献诚必尽屡刺权豪之失不虞家族之危仰恃含容仅逃放逐逮易官于注笔旋书命于词垣自右蜀告饥高奴覆将荐驱使传亲谕国灵有利辄言无疵不去所期还阙少遂息肩朝廷以未殄贼巢方开帅府进预枢机之直俾参经画之权虽兵旅之宜素非习练而人臣之节当冐险艰拜命引涂忘躯徇难周旋边徼蒙犯雪霜荐赏武材则罢懦者皆忌激扬忠愤则苟且者如讐一昨平凉之西酋虏来冦臣聚师以待定谋而行偏校争先弗遵于节度众寡莫敌终及于挠亡谗胥竞摇怨府交发诤臣论事亦谓当诛宸眷念勤独明非谬止从削秩尚委典城惟兹天水之雄式控陇闗之要氐羌杂处舆赋甚繁臣寝不及时食忘其味力图后效勉赎前辜重裘御寒姑自修而作诫积毁销骨实众口之未平不谓睿听通微宸襟录旧特申昭洗亟复旧联顾蕞质之再生谅烦言之寖弭斯盖伏遇尊号皇帝陛下体天育物以器任人谓猎犬无功匪自指纵之误覆盆委照遽开日月之明庶令负衅之臣得遂弃瑕之用敢不精研防虑谨布教条明斥堠以谨边励貔貅而御侮収桑榆之木或振翼之可期竭犬马之诚誓填壑之为报臣无任
　　谢转官充秦凤路经略安抚招讨使表
　　臣某言十月二十日马递到告勑各一道伏防圣慈特授臣尚书礼部郎中依前充枢宻直学士知秦州兼秦陇州凤翔府阶成州路马步军都部署兼经略安抚防边招讨等使者秩进仪曹任专阃寄宠灵不次震栗无从中谢伏念臣禀识至卑赋才甚短早缘薄技滥窃儁科亟践显涂力陈拙效徒能办职本不知兵属羌落之背恩命王师而兴伐俾参戎略猥贰帅权慙无制胜之谋终抵败军之罪贬官以劝尚获保边乘障尽勤遽叨复职方思防励少谢矜全岂谓庙算更张塞垣分制重迁官次增峻使名荷委注之至优惧虚孱之不振此盖伏遇尊号皇帝陛下本仁御俗贵恕使臣谓驽蹇之材或期于逺到庶朴忠之节可责于后图遂此甄升许其输尽谨当博访硕画讲求善经明赏罚以御军济恩威而抚俗冀树涓埃之绩仰酬旒扆之私
　　谢改观察使表
　　臣某言今月九日枢宻院递到告勑各一道伏蒙圣慈授臣前件官者当兵旅之任姑欲正名付亷察之权诚非称职被恩不次以荣为忧中谢窃以帅十国而为连盖资屏翰长万夫而观政宜拔英豪傥容滥居曷济国事伏念臣以儒承业以文干用偶预儁选擢亚举首耻缘科级坐取贵涂凡官曹絶去苟且以至参京邑之剧赞泉刀之繁谏署竭愚词掖书命处身必以其道出言不敢及私心切爱君遂忘于己祸性专任直弗虞于众嫉屡犯禁忌久当放流时人甚危圣意弥简而自凶渠背惠西府置官不图妄庸亦备推择骤进直枢府俾参画于戎事夙夜以报庶扬天声偏佐之专卒堕虏计尚徙边而薄罪徒补过以尽勤惟秦之雄为塞甚重控制六郡覊属杂羌旁扼冦冲俯临闗要臣但能招怀种落训戢营屯起城垒以安人平狱市而清讼斥候斯谨备豫必周为术固疎责实安在朝廷既已迁复官次增重使名臣之非才大越涯分不谓荐膺异数益峻宠阶即为治之本邦委观风之茂寄私门胥慰物论称优此盖伏遇尊号皇帝陛下若古宣猷宜人开化究弛张之大体恢绥御之逺略致兹顽朽继荷采甄重念臣素匪将家早尘词等平进之渐往式具存诚以疆鄙未安忠愤攸激力冐艰险志平僣狂顾躯命之可捐岂资品之为较夺凤池而不贺前哲堪嗤刺貊庭之无功羣言是恤惟禄廪之加厚非寒素之所贪敢不精练武经日求胜算指纵加审扞防必严与贼俱全是焉深愧为哙等伍乌敢自羞或稍着于微劳愿特还于旧物誓坚死节仰答宸私臣无任
　　谢赐诏书示谕表
　　臣某言枢宻院递到诏书一道伏蒙圣慈谕臣已除本州观察使且从廪秩之优益慰戎行之望者成命之行庶乎开晓温言以及贲若龙光惟素志之所存惧清之未悉敢兹陈露良切震兢中谢伏念臣早以艺文妄干禄仕幸遇尊号皇帝陛下首临轩陛优擢科名序进之阶前规尽在而臣乃情吏事尽力公家自结圣知了无私援一昨羌酋背义帅府须才误置选中即驰塞下经画迁徙通逾三朞为国之谋固无云补在臣之分亦用倾竭乡膺督护之任已明委注之隆不期霈恩又出非望骤易枢廷之直俾分连帅之权臣授宠无名抚躬自度不敢逺稽典故上凟睿聪窃记陛下纂极以来此例甚少李维李士衡以老疾荣俸陈尧咨以侈性尚豪并遭遇承平各充其欲故议者惜臣兹授谓匪羙迁臣但以处不避汚事上之节让而就贱守道之常当朝廷忧边之秋非臣下择官之日辞之则有可疑之迹掇希求进用之嫌授之则有从权之名协军旅称呼之便况国家推公兴治任人有次必不令臣永沉武列老于疆垂或薄效之可甄宜旧物之来复臣是以难于拒免泰然居职今承诏谕之意专示廪秩之优缘臣清白奉身出于门法岂牵豢养之厚自损名节之高兹为伍于冗流冀同心于外御伏望皇帝陛下考劝功之法扩知臣之明察臣甘去近联主于恭顺谓臣即当重禄靡在贪饕傥一辨于愚诚誓愈坚于忠报臣无任
　　辞免谏议大夫表
　　臣某言今月九日三班借职赵九臯赍到官告勑牒各一道伏蒙圣慈授臣枢宻直学士右谏议大夫者万枢之府更直为荣七诤之班在官惟重厠旧联而甚宠当新秩以无名理有未安让非敢饰中谢伏念臣早繇孤直误记圣粗干米盐之烦本无军旅之学而自勉膺中诏来捍西垂三载于兹寸功莫就虽天仁所覆姑务贷全而疆事不修何施面目惟徇忘身之节絶萌干进之心向奉制函就更亷印从权为便称职诚非辞避靡谐尘窃増愧一昨冦侵隣道移督援师徒号万兵之行无及一毫之助遂使国威重挫虏气益骄盖臣不能乘间袭归应机取胜上轸旰宵之虑合从斧钺之诛岂谓伏防尊号皇帝陛下过采虚声亟申褒典顾败军之若是岂行赏之为宜孰可自欺固有公议重念臣爰从郎署获改使名幸近职之己还冀前官之并授傥加异数实紊彜章伏望皇帝陛下念边鄙之未宁谓沮劝之当谨止复礼曹之命特停谏省之迁如此则犄角御戎更求于实效糜捐报国益励于愚其所赐告勑臣未敢进纳干冐旒冕臣无任
　　泾州谢差中使宣谕表
　　臣某言今月九日入内内侍省内侍殿头李允亨至伏蒙圣慈传宣为日近差除两地臣僚未差除间己指挥中书劄记将来边事稍寜诏卿用在两地非拟议亦非臣僚奏举特出朕意宣谕卿知兼令臣宻举臣僚代臣边任者圣眷特深将图不次之用臣愚屡省窃怀失职之忧于义当陈斯言敢妄中谢伏念臣西画疆事于今累年虽励敢为之心曾微必胜之效偏禆失律既有罪而不诛援助发兵复无功而被赏尚畀中权之峻仍兼四路之崇恩重报轻任隆材谫捐躯以义乃身膏氐斧之秋归阙何顔絶生入玉闗之望岂谓伏蒙尊号皇帝陛下仁惟及逺道本推公因弼臣拜命之初念穷塞宣劳之久宻加宠谕前许近司断自清不缘它议顾蒙鄙之荣而良厚于国家之虑则非长盖以逆昊约和未分诚诈宿师经战仅起疮痍臣与范仲淹日极谋惟粗详方略愿少寛于衔勒得自竭于嵗时庶能施尺寸之勤上以副朝廷之寄如其御戎无状旷日为虞则乞择材杰之臣使之为代明窜殛之典以警在边臣固不敢先自举官涉于希进唯幸高明之鉴俯矜切至之诚臣无任
　　贺皇子降生表
　　臣某言伏覩进奏院报皇子降生者穹昊垂休元良载诞累盛之期増赫重晖之采罙光凢在幅员率同庆跃中谢伏以尊号皇帝陛下睿明正统兢翼凝猷绍三后之丕基览八纮之洪绪旰宵求治勤俭化民果圣嗣之寖昌示璿源之滋衍吹铜导气式协于嘉辰齿胄从师即成于懿德永扶天业克耀储闱臣恪守穷边窃聆熈事预班朝之列莫趋交防之严输就日之诚徒效倾葵之意臣伏限官守在逺不获蹈舞阙庭臣无任
　　迁葬求郡谢赐批答不允表
　　臣某言伏蒙圣慈以臣上表陈乞知相州或近乡里一郡躬亲营护坟域特降诏防不允许臣襄宅有期即当暂往者请郡以奉先莹虽违素愿赐告以护亲葬亦示优恩粗安人子之诚特出圣宸之惠中谢伏念臣向繇睿选擢贰枢庭方图报以尽勤敢求安而自逸盖以早从稚嵗二亲则亡暨窃荣阶诸兄继谢比缘西事久在兵间顾封树之未谐每肺肝之如割逮尘重任正偶利年寻得地于故乡已涓辰于远日臣尝私自省度至于再三视輤车而弗亲行实孝心之不忍处近位而求便假必物议之有云与其贪宠以抑情孰若避贤而申志是以辄由而露奏冀解职以为藩岂谓伏蒙尊号皇帝陛下念进退之匪轻欲公私之克济曲颁纶诏亲谕玉音俾襄事之如期即驰驺而暂往感深存殁荣耀搢绅敢不砥节愈坚挺身思奋佗人之惮行者臣不惮佗人之难言者臣必言傥犬马之未先誓糜捐而无避臣无任








　　安阳集巻二十四
　　钦定四库全书
　　安阳集巻二十五　　　　　宋　韩琦　撰表状
　　扬州谢上表
　　臣某言伏蒙圣恩授臣资政殿学士知扬州事已于四月五日到任上讫臣缪参枢筦无补盛明人言已腾君量犹恕秘殿之资甚宠广陵之寄絶优过尔被恩得无怀媿中谢伏念臣朴忠守道天赋难移孤直任真圣知有素常以亲逢亨运早厠清涂不宜因循以负驱防屡膺繁剧之任偶逃罢软之讥自元昊僭狂西垂震动乃承人乏荐领帅权虽无成功实尽死节不意曲矜久次擢忝近司固让莫谐竭愚思效凢陈鄙议皆出至诚虑边计则冐朋党之疑断国论则耻依阿之说防憸人之肆忿窥时事以兴诬爰从亲葬之还获视箧书之谤既详矫妄因得指陈愿付宰枢示于台谏阅兹虚罔之状即验中伤之情臣自以叨备臣隣乃来诋訾不可更尘重任有玷公朝寻伏私居乞行显罢伏蒙尊号皇帝陛下察无他过尚录旧勤深惟进退之间必存堂陛之体俾兼羙职出守便藩舟楫安流浃旬受署重念朝廷求治疆鄙仅宁臣内不能协赞筹帷精讲致平之防外不能周旋塞垒力营预备之谋而乃宴处名城坐尸厚俸庇亲自足临政少忧于臣身则粗安在臣志则未报敢不导宣寛诏慰抚编氓米盐之务必亲狱市之繁无扰士师当黜固枉道以弗为即墨免烹谅毁人之终辨誓禀不渝之操仰酬惟睿之仁
　　谢转给事中表
　　臣某言今月二十七日进奏院递到勅牒一道官告一通伏蒙圣慈授臣给事中仍放朝谢者官以嵗稽虽存着令赏非功懋曷弭羣言引让则取疑于未成受命则不胜其多媿惕焉屡省莫知所安中谢伏念臣幸偶圣朝早尘科等常耻养高而图贵近每愿竭节以报国家周旋俗吏之为激切谏囊之论不虞摈斥盖恃聪仁以至去禁掖而即边戎舍儒冠而服武弁唯殚千虑冀缓忧劳敢有一言辄辞危难逮羌人之送欵承召节以来朝擢贰机繁无容恳避爱上之心愈笃忤时之咎寖彰尚頼保全许均优逸自膺淮海之任实居呉粤之冲城闬隳残奸讹固结既思绳葺必务躬亲常人所非则曰未详大体微臣自视可以少赎素餐仅涉再朞率无治状岂谓伏蒙尊号皇帝陛下廓天地之量录日月之劳申举旧章进升宠秩拜于闼更视深严刺以貊庭重贻嗤诮敢不动思合道守不易方惟忠义之所存在始终而一致期于效死庶可酬恩臣无任
　　扬州谢赐歴日表
　　臣某言伏蒙圣慈赐臣庆歴七年御制崇天万年厯一巻者臣闻古诸侯受天子之朔必藏诸祖庙月用饩羊之礼告而行之所以谨王正而重民事也国家统一区夏治歴惟精以时颁宣率土奉顺中谢恭惟尊号皇帝陛下则二仪而着典协四气以行令亲垂圣训布于万方臣任忝列藩钦承大法敢不敷明上意以劝境内使民知龙见日至之次东作西成之期用洽和平式符化育臣无任
　　贺鸿庆宫奉安三圣御容礼毕表
　　臣某言伏覩南京鸿庆宫奉安三圣御容礼毕者商邱之地王业所兴乃迹旧规以新原庙图三后颙昻之表申四时怵惕之怀熈事克成普天同抃中谢伏惟尊号皇帝陛下以唐尧之仁睦亲族以虞舜之孝事祖宗道格至平民知大顺而犹虑列圣之游有所未奉尽物之荐有所未防经制或隳清是念乃眷别京之重实惟开国之基靖馆夙严睟容攸宅再谋崇葺式示钦承僝功之初展礼咸备事遵简约本达于至诚天之监临宜辅于盛德臣限拘官守不获奔赴阙庭臣无任
　　郓州谢上表
　　臣某言伏蒙圣慈就差臣知郓州军州事已于今月五日到任上讫须句重地为国东屏宜择名臣宿望委之镇临轻付匪才惧不胜任中谢臣闻人之所禀也非大贤哲不得其全故黄霸长于治人及入为辅弼则风烈衰焉何则材有所偏而用有所适也是以圣王在上驭臣布职必以器而使之伏念臣朴戆鄙陋无一可取徒识忠义自谓难夺迩者处烦剧备边琐效死以报或有尘露之益岂谓伏防皇帝陛下特加怜察谓可倚任擢在枢府与闻国议臣不敢渝其所守愈思自竭而识闇才拙动取乖忤宜从摈斥复荷矜全治扬二年乃免过咎尚承恩记移此便藩臣已举家乗舟由清河路不一月日直抵城下虽冒大暑不知其劳土风甚淳官事亦简在臣所得为幸实多昔贤治人之长非臣敢及庶能宣朝廷寛大之诏令百姓知上意慈仁不使贪苛之吏外凟风化夙夜惟念以勤抚恤冀有补助少赎素餐臣无任云云
　　成徳军谢上表
　　臣某言伏防圣慈就差臣知成徳军府事已于今月三日到任上讫东藩五月粗举政条北道一麾亟更守任以忠则忘奔走之苦以才则误寄责之深抚已一思悸汗交集中谢伏念臣从官素拙立朝至孤独膺圣知遂玷枢近向谐补郡之逸益懋首公之勤而自满嵗淮南改州汶上顾日月之未几亦吏民之颇安弗遑定居骤尔易地此盖伏遇皇帝陛下轸守方之念推任旧之诚乃眷常山之雄实握全赵之胜将帅未明于纪律士卒或稔于惰骄付以懦庸俾之振葺狡兔未死再图猎犬之劳谤虎本无已判市人之妄敢不究绥靖之理裁训戢之宜塞柝外严不忘于备豫边囊入奏动审于事机少分宵旰之忧庶有尘露之益臣无任云云
　　定州谢上表
　　臣某言伏蒙圣慈就差臣充定州路都部署兼安抚使兼知定州军州事仍降诏防不许辞免已于今月十四日到任上讫窃以中山控邉素号雄重地形坦易无坂泽之阻先时虏骑入寇必趋是涂故国家常聚重兵择名将以制其冲自约和以来不忘备预至于守帅之任未常轻以属人然而敝稔于因循兵骄于闲放圣虑经远赫然改图当此之时臣谓宜得文武兼备之才使抚靖而训辑之不意猥以及臣臣退自省度惧不能副朝廷寄责之重避让莫获无所措躬中谢伏念臣徒守朴忠无他绩效一辞枢柄三易郡符兢兢营职苟脱罪咎岂谓伏蒙尊号皇帝陛下天地之度爱而全之念求旧以惟人不使人而求备于北道更制之始首膺选用荷恩诚厚量力固忧况今敌人讲欢务敦大信经画之任最为难处凡百措置不可黙然而或必振頽纲则张皇之沮及遂仍故态则宴安之患深伏望皇帝陛下究易调之原察理绳之渐少寛衔防俾尽驱驰事或建明特加财察臣敢不外图扞蔽中戢营屯动存机虑之先或有万一之补忘身徇国此臣夙心臣无任
　　谢赐禁中银救济饥民表
　　臣某言入内供奉官高怀政赍勅到州伏蒙圣慈支赐禁中银五千两令变转救济阙食人民者天运难测固有流行之灾民食弗充上贻宵旰之虑不责大农之给特疏中禁之财济此殣荒出乎仁恻中谢臣闻尧水汤旱非政之使然金穰木饥乃嵗有常次故王者能察时囏阨闵俗困虚必裁救恤之宜遂亡捐瘠之苦伏惟尊号皇帝陛下以忧勤嗣大业以约俭恢永图德无逺而不柔惠虽微而必浃宜膺敷锡以格太宁而涉夏以来苦雨为沴唯兹北道最失西成纳隍深轸于圣怀振廪重侵于经费即驰使指远谕宸慈且颁内府之珍以续翳桑之命天之肆害方不堪其怨咨上所施恩已顿寛于饿殍臣才非通敏任忝抚绥奉诏札之丁宁痛农畴之乏絶敢不躬宣睿旨申诫属封期共拯于疲羸使咸知于爱育臣无任
　　谢赐诏书奬谕表
　　臣某言七月二十五日进奏院递到诏书一道伏蒙圣慈为去年河北艰食人户流亡以臣擘画拯救特赐奬谕者北土之饥近嵗未有非上之大恩过于天地则民之众命委诸沟壑顾守臣之所竭惟君命之是虔忽被诏襃得无心愧中谢伏念臣赋才甚短为政少通自易塞垣即逢水害流庸以死者皆是饘粥而济者几何泄官廪以从权则文符之交戻破郡豪而取办则城野之俱空故于赈防之方务适公私之便其利博则或时而冒禁所益众则不敢以爱身职虽尽勤患且奚救幸遇尊号皇帝陛下深惟邦本上恻睿慈以斯民未安为大忧以经费少侵为末事德音一发罢悴顿苏使传交驰慰存良厚讫蒙再造尽出至仁而臣任沗抚绥嵗罹艰厄莫副旰宵之念坐贻尸旷之羞敢谓圣度兼容宸聪过听特示玺书之劝盖为边部之光臣敢不载防驽孱动思奬朂当此馑灾之后更图安集之宜使闾里之间渐期复贯则疆垂之下自亦无虞稍脱罪诛兹为报塞臣无任
　　辞免资政殿大学士第一表
　　臣某言今月二十四日三班借职刘仲举赍到官告勅牒各一道伏蒙圣慈授臣依前官资政殿大学士仍赐对衣金腰带鞍辔马者圣人求旧时则推恩臣子叨荣固宜审分礼当必让罪亦何逃中谢伏念臣立于朝廷粗有本末徒以朴忠而自信不虞世俗之多违自迩清光暨参宻辅出一语则思于助治无一事有渉于进身宠禄未安每愧焉而恳避艰危所任必奋然而愿行唯圣则知非臣敢妄而况朅来朔塞仅越嵗朞敌可虑而为防且迂民大歉而所活能防上孤寄委日益羞慙岂谓伏蒙尊号皇帝陛下道贵函容爱深体貌特峻殿宸之职俾图疆之勤虽君赏所加欲示眷怀之厚而臣功何在岂无亷耻之思伏望皇帝陛下俯照孤心与全素节亟追成命以协至公如此则执二柄以御邦无伤劝沮存一心而报上更誓麋捐其告勅等见令差来使臣収管听候指挥干冒宸严臣无任
　　第二表
　　臣某言近者伏蒙圣恩授臣资政殿大学士寻上表陈让今准中书劄子奉圣旨不许辞让者赏出无名让期得请臣诚至激诏意未俞敢再犯于严诛冀必如于素志中谢伏念臣逢辰已幸图报且轻苟在上知其用心使得尽力虽终身处以旧禄固足为荣况此守边仅方逾嵗都无绩效可副旌畴窃惟河朔之间时乃馑灾之后天之祐圣有意以寤于国家圣以答天最大者明乎赏罚傥容叨越是紊经常伏望尊号皇帝陛下道本无私治先有劝不以一臣之小爱而伤四海之大公特寝误恩以符清议使饰伪者闻风而自沮守道者知分而获安则疆虽劳是甘于白首雪霜更厉不变于丹心其所赐告勅今附递进纳臣无任
　　谢表
　　臣某言三班借职刘仲举赍到官告勅牒各一道伏蒙圣慈授臣资政殿大学士仍赐对衣金腰带鞍辔马及奉圣旨不许辞让者赏既优而未谕盖省无劳让虽至而复当固非获已惟进退之难处在斯须而弗安中谢伏念臣才本无他志期有立常览古人之忠义以至于涕零矧逢真主之圣明是坚于死报山海之大何益犬马之诚则然故入赞枢机必乃情于万务出居屏翰亦尽力于一方图富贵岂臣之本心窃禄位是臣之深耻惟兹守塞仅甫逾年徒能革兵之堕骄无以救民之刓敝过为之虑动则几于阔疎苟幸其安日可须于罪黜岂谓伏蒙尊号皇帝陛下天地之度尧舜其仁谓内外虽殊孰差于轻重簪履至贱尚惜于坠遗乃眷旧臣咸均宠数不图庸近亦玷襃荣重跻秘殿之联实骇愚儒之守避焉而弗获其请受焉而莫得其名再叩慈宸则有饰伪背时之谤遂尘美职则有无功冒进之讥与其违众而取嫌曷若被恩而思效伛偻承命慙羞在顔臣敢不服夙夜之勤副国家之遇方垂无事奚由奋勇以答君鼎镬在前誓不临危而变节臣无任
　　谢转礼部侍郎表
　　臣某言今月十六日进奏院递到勅牒一道官诰一通蒙圣慈授臣尚书礼部侍郎加食邑五百户仍放朝谢者礼成合宫泽被率土盖兴久坠之典则有非常之恩凡在庶工皆逾素望中谢恭惟尊号皇帝陛下法古尧舜致时成康以大孝奉乎祖宗以至诚答乎天地旷絶之仪罔不讲吉蠲之荐罔不躬而犹虑孝有所未申诚有所未达乃访总章之旧式因路寝之严享太微之精兼尽报天之意配文考之圣参修事祖之勤逮讫明禋亟覃殊庆第锡官师之宠且推福祚之余而臣窃守边遐荐罹嵗馑骏奔率职既莫助于国容爱利及人曾未寛于上顾不谓均禧之始亦膺进秩之荣当有位之交欢理难独让揣无功而自讼内实多慙敢不益励朴忠勉驱驽猥疆垂効力虽终老以无辞旒扆知臣在殒生而孰报臣无任
　　谢加观文殿学士再任表
　　臣某言今月二十五日侄男太常寺太祝正彦赍到官告勅牒各一道伏蒙圣慈授臣依前行尚书礼部侍郎充观文殿学士仍令再任及放朝谢者满嵗复留己示寄边之重议功无实何胜进职之优荷信任则义不可辞拜光宠则愧无容地中谢伏念臣赋性专朴遭时盛明过蒙仁圣之误知唯恐忠义之不足二垂所效一纪于兹挺然思报于国家倐尔已成于衰病究疆场之事几寝食之俱忘于进取之心固梦寐之无及矧此中山之防最居北狄之冲自分道而新睿图以非才而叨帅任当兵卒横骄之后乘嵗时凶歉之余得不世出之贤犹难训治使甚愚者之虑奚足戢安遽越代期分甘公黜岂谓伏蒙尊号皇帝陛下天无不覆器之使人念考绩之逾时贵守方之有法深惟古制莫重久官将垂经逺之规寝革数迁之敝特申褒典更责后勤任不辞难盖推诚之所激让非中理虽冒赏以无嫌敢不益谨备虞动存绥靖俾吏民之愈信致师旅之増和生入玉关可诮前人之隳志心居魏阙不忘疎迹之爱君苟未挂于吏文终有禆于庙胜臣无任















　　安阳集巻二十五
　　钦定四库全书
　　安阳集巻二十六　　　　　宋　韩琦　撰表状
　　辞免武康军节度使表
　　臣某言今月日某官赍到告勅伏蒙圣慈授臣武康军节度使知并州河东路经略安抚使兼并代等路兵马都总管者守边再闰久实何功申命广朝宠斯为误矧元戎之寄重兼大卤之地雄骤付匪才其如清议中谢伏念臣守惟任拙性不通时徒知忠义之可为虽在顚危而莫夺而自奋身西鄙待罪北疆周旋一纪之间勤苦二垂之事积忧成瘁由壮得衰方欲上叩慈宸请更便郡庶少全于生理愿在备于死官岂谓伏蒙尊号皇帝陛下度材之宜惟旧所任念一临于朔部适五及于岁朞载惟并晋之区并控羌胡之防俾专节度仍委抚绥而臣素忝学儒粗能审分塞防之责既念重而难辞旄钺之来岂无劳之可爱自顾犹是羣言可知况今蛮徼未宾王师致讨欲人心之竞捷在赏典之推公伏望皇帝陛下察寸诚之不欺究二柄之当谨特追还于使节止就领于帅台如此则名器不可假人免腾嗤诮爵禄所以厉世足劝勳能幸知臣之至明期得请而后已臣无任
　　第二表
　　臣某言【云】云者君恩一出犹恡改于己行臣分再思愿恳陈于当让终期得请是免愧心中谢伏念臣早繇书生久服武事岂贪愚有欲于利盖忠愤不知其劳兹临朔垂再及嵗闰务益烦而虽勉神过用而已疲方求便安少养衰拙不谓误膺圣念复责边勤并土之控二疆敢辞奔命洋川之抗六纛自省何功较其冒宠之必殃不若避荣而获戻伏望尊号皇帝陛下俯矜危悃谓出至诚俾仍帅领之权且观来效亟寝节旄之授以待劳臣敢不强率尫孱愈图报塞忧边思职冀尽力于兵间窃位素餐免致讥于天下臣无任
　　谢表
　　臣某言二月二十八日枢宻院递到诏书一道伏蒙圣慈以臣陈让武康军节度使不允者宠若惊而自视其实何劳让如伪以虽诚固难俞请荷诏慈之加朂顾边责之匪轻于义莫辞措身无地中谢伏念臣进由孤直知自睿明不敢苟富贵以作身谋唯以报国家而为己任服西北二疆之事防光隂一纪之间日有百忧官无寸效不觉寒暄之易变但惊精力之早衰苟乘障以自安亦未免好权之谤欲请藩而少便则涉乎避事之疑夙夜以思进退不可岂谓伏蒙体天法道钦文聪武圣神孝德皇帝陛下大度天地至仁陶唐念宿业之且勤不责人于兼备就易帅台于并上特加使纛于洋川荐霈德音促当成命臣窃上循朝意再揣官宜十稔之前尝被察亷之寄三垂所次悉专督护之名今兹节制之行始正营屯之任避焉莫得愧弗能胜敢不力究民疵谨修戍律义之所在知熊掌之难兼命或可捐若鸿毛之甚易臣无任
　　并州谢上表
　　臣某言伏奉制勅授臣武康军节度使知并州河东路经略安抚使已于三月十七日到任上讫国家经画三垂实最他道置帅大卤独控二疆非有将略可以摧狄心吏术可以救民瘼或轻而授固不克胜中谢窃惟晋阳之提封盖本唐尧之旧化俗俭而家给土豪而兵劲虽有水旱之沴而无冻馁之虞自西事之兴屯戍兹广人疲逺饷户及横敛重以和籴积欠而输窘奸钱乱法而币轻故今物力未甚完罪辟日以众亭候无惊而兵费犹冗邉陲久附而边吏或懈伏惟尊号皇帝陛下以恩德浸诸夏以威信柔外夷顾兹一方素号襟要思择帅守安而治之而臣信道虽笃应变不长乘障中山徒歴再闰讫无实效上禆逺图圣念矜全未赐显黜复加旄钺付此重寄诏旨巳惇谕弗容避辞臣敢不中夜以兴当食而废审富庶之良画较备御之长算使编氓晓悉于上意殊俗震詟于天声若其报君之大方则当投死而后己臣无任
　　乞知相州第一表
　　臣某言臣闻从事独贤诗人所以兴叹不能者止臣子所以知难今引疾以诉天幸均劳而赐可中谢伏念臣天与忠义仕逢圣明常行已存必至之心谓当时无难了之事期以一身任天下之责九殒报君上之知见义必为所冀公家之可济其愚莫及不知世务之无涯故兹一纪之余更帅三垂之重或过中而食未及口或达旦而坐不得眠唯忧材力之弗胜上孤眷倚不顾形神之过用易及衰疲以至思苦伤肝气留在脇自中年之俯及觉积疢之易揺比嵗以来乘隙屡作每妄攻而肆毒实无意以求生此者幸遇尊号皇帝陛下临遣国医诊知病本虽万金药剂之美稍复支离而一道节制之繁诚难总决伏望皇帝陛下广天地至仁之造怜簪屦旧物之微知臣以忧职纒疴念臣以过劳至惫许上武康之节退临河亶之封深惟冒宠之灾身愿复亚卿之旧列使臣释去重负全养至和访经而卫生阅谱而调药庶二三年之保摄得神干之复完则西北边之重难唯圣意之所任由所切得请是愿臣无任
　　第二表
　　臣某言臣近以疾病上表乞守前官知相州一次伏蒙圣慈赐诏不允者病质图安辄露辞烦之请诏音加恤未垂可奏之恩兹不避于重诛愿再倾于危恳中谢伏念臣早尘科等亟践禁联知忠义可以报君歴艰险未尝辞命故一纪之当三路由壮及衰寸心之虑万端因劳致疾若匪神犹昬劣事不支持则安忍舍平生尽瘁之勤掇苟且自容之谤伏望尊号皇帝陛下太明委照洪覆推仁不令可治之疴遂絶必生之望特还旧秩俾治本邦如此则宿疹易攻庶未先于犬马微驱所效复思死于封疆臣无任
　　知相州乞罢节钺表
　　臣某言奉勅差知相州仍以臣累表乞守前官赴任伏蒙圣慈降诏不允已于今月二十三日到任上讫守边不可以疾居诚宜引分求郡莫如于乡便冀一均劳所祈使钺之还盖协帅台之罢君仁至厚止易地以推恩臣宠无加遂拥旄而归里荣兼今昔义激死生中谢伏念臣自忝决科则思陈力非微躯独不自惜幸明主得其亲逢故常奔趋险艰如履平地顾视权利轻于浮云当人之不欲为则保完难必处事之易及责则忧患常深志虽不囘病己中作寻窃自忖较其所长人神之劳过焉斯毙天光之蕴定然后明与其勤死而无成孰若少休而再效为虑既审露章不疑幸遇尊号皇帝陛下德洽普天爱存旧物辍御医而来视知贱疾之匪常特徇至诚许辞重寄不夺洋川之节就更河亶之封逾旬解装行路无苦遂得均颁牛酒慰旧老于乡中罗列旌幢拜先臣于墓下不徒叹耸于当世实足夸传于后来臣敢不论病以体国之宜攻疹以及民之瘼怡然静守保于至和苟卧漳沉痼之可痊虽疲未弃则据鞍矍铄而思用有急当先誓毕余生仰酬洪造臣无任













　　安阳集巻二十六
　　钦定四库全书
　　安阳集巻二十七　　　　　宋　韩　撰表状
　　辞免集贤第一表
　　臣某言伏奉制命特授臣依旧工部尚书同中书门下平章事集贤殿大学士仍加食邑食实封者枢筦无功方期自劾疑丞有缺骤尔叨荣虽君恩之非常在公议则不可夙夕震骇莫知所安中谢窃以王者端拱穆清责任辅相内使万物无不遂外使四夷无不恭隂阳恊于时是曰爕和之效卿士得其职斯为选择之明天下系其安危国体随而轻重所付一失为害岂轻如臣者朴学非长孤忠自信早慕古人之行已不能枉道以进身立朝以来皆上所悉自羌庭之叛命去词掖以临师周旋兵间竭尽死节仅息塞防之警入参几务之微一篑障河欲得灾而不顾丛轻折轴终积毁以难胜尚尘秘殿之资屡沗要藩之寄疲驽将蹷善御犹勤更帅领于二垂逺威顔于一纪忽婴危疾幸假本邦尫孱适飬于余疴宥宻亟还于旧物卒无他技倐已逾年纵显黜之未加亦素餐而自愧岂谓伏防尊号皇帝陛下髙天广覆厚地博容不求备以取人奉无私而临下出于睿断擢正宰司方今人安承平俗尚苟简革弊者目为生事谤必交兴擢才则指以树朋巧焉求中生灵巳困而仓廪未足戎狄难保而备豫未完兹朝廷大有为而及时岂浅薄不称职而可任况簮绅之近列皆栋榦之羙材不比详求岂无遗滞伏望皇帝陛下特回圣虑谨择髙贤使施设之一新必太平之坐致如此则使人以噐免懐过分之忧唯君知臣雅得量能之道傥垂开可更誓糜捐臣无任
　　第二表
　　臣某言伏奉制命云云寻具表陈让防降批荅不允者臣闻天下安而注意相盖以仰成官不备而惟其人无容叙进故避贤之为请诚度德之匪堪沥恳未俞措躬无地中谢窃以前记之载治道可详虽有甚盛德之君必择非常人之辅所以五臣佐舜十乱翼周萧曹魏邴继羙于汉朝房杜姚宋相辉于唐室固以耸风烈于万世不独致太平于一时岂在圣辰所宜轻授伏念臣早繇科选亟渐宠阶天与至愚颠沛必思于忠义人嗤拙宦周旋不避于艰难白首三垂鸿毛一命赖清之独照致危迹之终全遂起病余复玷枢任犬马之报増激萤烛之光几何坐易嵗芳日孤人望岂谓伏防尊号皇帝陛下不遗小善务取大方曲矜簮履之微骤有鼎槐之拜虽圣人之存旧物特示优恩顾贤者之抑下陈岂无公议抚躬自省通夕如燔是敢再达让封重干宸聼愿敷求于全德俾宰正于庶工必能膏泽四方广矣庶官之遂丹青万化焕然王度之明使陛下恊能官人之诗免微臣获不知量之过至慈垂允舆论乃安臣无任
　　谢表
　　臣某言伏奉制命云云寻再具表陈让防降批荅不允仍断来章者右府本兵之重曷賛几微中台象极之崇遽叨选任自顾非才之及此必非公议之所容荐拜让封讫无可报俯偻祗命腼羞在顔中谢臣闻圣王不以独化为髙必置相而图治贤臣不以极位为乐贵行道以济时上既劳于所求下亦艰于所遇故求之得则仰成于庶务待以不疑遇之合则恊力于万机果于自效固可以日兴頽弊坐致太平生灵防福于九围君臣垂美于万世恭惟尊号皇帝陛下尧仁舜孝汤治禹勤言动不谏而未尝过为道德是富而无一他好而犹念天下已治而恐启于乱天下既安而预防其危精择辅臣以禆至化而臣学无根本性多滞迃不知前世建治安之原徒爱古人立忠义之节周旋俗务眇末常劳尘枢府以议邉尚详梗槩玷鼎司而论道何所开陈忝冒以来夙夕无措盖以陛下有置相图治之圣而臣非行道济时之贤何以仰副天心俯慰人望然陛下既巳求臣之误亦当待以不疑而臣所坚遇主之诚唯誓果于自效勉企前哲动思至公庶几民底小康时无大沴少寛待旦之虑免累知臣之明填壑未间期报如此臣无任
　　辞免祫享加恩第一表
　　臣某言伏奉制命特加臣同德守正功臣并食邑实封者讲上仪于宗庙方成孝飨之能广大嘏于辟公首被庆恩之渥冒荣为过顾已弗安中谢伏念臣早以孱愚误膺眷任进厯枢机之重擢聨丞辅之崇夙夜以勤揆一心而虽至才谋之短稽众论而愈喧属丁閠祫之期获相亲祠之礼精纯所致顾肹蠁以来歆陟降无违在賛明而何有及此受厘之始亟尘差赏之优锡号褒功増封衍食省无劳而若是惟力让以为宜伏望尊号皇帝陛下揽二柄之公体万机之谨俯矜危恳追寝命书如此则维鹈在梁免速声诗之诮若金用砺更加磨切之忠臣无任
　　第二表
　　臣某言伏奉制命云云寻具表陈让防降批荅不允者祭之为泽虽有国之常经赏不以劳亦为臣之当让奏封斯确诏荅未俞退自省顾不胜忧畏中谢伏念臣进繇孤直任玷弼谐常待罪以弗自安敢侥荣而不知量此属钦修旷典祗事閟宫举厯朝未行之仪成羣主合食之礼辟公咸暨慙无显相之容福禄既均首被便蕃之命顾冒尘之可愧敢辞避之匪诚圣聼莫回愚愈悸伏望尊号皇帝陛下据公以议懋德必先稽惟名不假之言狥所欲必从之义亟収误宠明劝有功庶鳬鹄之分获全则犬马之心尽报臣无任
　　谢表
　　臣某言伏奉制命云云寻再具表陈让防降批荅不允仍断来章者登群主而序昭穆甫毕亲祠肆大眚而均福厘俄周率土忝被臣邻之列首膺优渥之恩避让弗俞省循无措中谢伏念臣性直而戆识暗且踈徒知忠义以事君不顾险艰而效死危涂屡蹷鸿造终全荐司枢筦之繁进领钧衡之重圣主之责愚相其可容诛倦令之治薄民乌能知化日须明黜免累至公幸遇尊号皇帝陛下守位以仁奉先惟孝谓郊而祀天地虽三载之躬行庙以合祖宗则厯朝之未讲此时思而举坠属闰祫之丁辰能飨休成霈泽滂被惟是鼎槐之近特先纶綍之褒増唐阁之美名衍汉封之多邑赏斯为误义不容辞敢不祗奉国经勤宣上德恊心以济朝得众贤之和弼教于中福有庶民之锡冀逭素餐之责少禆旰食之劳臣无任
　　辞免昭文第一表
　　臣某言伏奉制命特授臣行刑部尚书同中书门下平章事昭文馆大学士监修国史兼译经润文使仍加食邑食实封者臣闻天之明堂尊曰上相国之冡宰冠于六卿七政从而后观四海倚之均一建官之重推象可知岂容非才遂得次补中谢伏念臣学不根道智非逮人徒知忠义之敢为独荷圣明之垂谅向繇枢筦擢备钧衡幸遭时而得君有同心之辅政夙夜图报嵗时趣过经逺所存卒无近效竭诚之得不免众嗤上误一人之知下腾多士之诮惟思引避敢觊宠迁伏遇尊号皇帝陛下大度包荒鸿仁广爱悉其心之颇至恕其力之未任犹矜驽孱谓可驱防属此元臣之眷忽罹夀母之忧不忍夺亲而伤恩终聼执防而得礼亟防序进殊失佥求方今当极泰之时稔积习之敝遽然更化则议论难齐徐以收功则责望方峻而况天时未顺民困弗充水旱相仍灾异数见诚圣人恐惧大有为之日顾愚臣谫薄无所取之材恬然冒荣罪不容戮伏望皇帝陛下念祖宗至重之业推天地大公之心谨择时贤稽参物论宜得魁杰非常之佐以副焦劳求治之勤使百度修明万灵和喜则陛下髙拱而揖尧舜群臣相让而归臯蘷如臣甚庸愿寝成命臣无任
　　第二表
　　臣某言伏奉制命云云寻具表陈让蒙降批荅不允者冡卿之缺乌可序迁众议之公岂容非据拜章以让承诏未俞夙夜震营莫知所措中谢伏念臣起于孤官粗识大忠许国忘身故不论其险易推诚遇物盖无别于恩仇人嗤其拙而臣不可移臣执是愚而上卒见信以至再陟枢机之重对司钧轴之崇圣主仰成恨无所报僚贤一意知岂不为然而志虽广而才不能周任既重而力终取困凡于施设动得诋讥加灾沴之荐臻在爕和而当罢岂谓伏防尊号皇帝陛下无求速效尚责逺图属元宰之遭忧亟大庭而申号特从次补益骇群情且论道者本不备而惟人禄德者非累日而取贵必若以资而遂进则其于劝也诚难伏望皇帝陛下慱选真贤上禆至治况内有雍容侍从之列皆杰出之材外有文武屏翰之臣悉老成之旧少精圣虑自协佥言夫臣何堪敢冒兹宠幸寝巳行之命庶全则哲之明臣无任
　　谢表
　　臣某言伏奉制命云云寻再具表陈让防降批荅不允仍断来章者大号式孚理虽难复非才自视惧不克堪让恳继陈俞音卒恡拜宠恩而斯误质公议以何安中谢臣闻元首之任股肱贵不隳于万事冡宰之佐邦国在能正于百官惟朝廷之重轻系选任之得失择人之谨自古为难如臣者朴学非长孤忠鲜助自优尘于科等耻平歩于贵阶周旋俗吏之为慷慨壮夫之节邉囊外谨谤箧中烦几汩没于风波荷照临于日月枢庭荐陟宰柄参持念嘉防之亲逢惜良时之易失同心交儆众敝力蠲治本所先亦粗施其一二人情未厌盖乆乐于因循毁既积而増危任不胜而当谴幸遇尊号皇帝陛下髙明广覆慱厚兼容巍然执契之尊深得驭臣之要以谓任人之道图旧所以知之详劝士之方重禄所以须其报故兹迁擢遂及虚孱敢不慱引群贤大明众职跻民仁夀之域务广圣猷俾后尧舜之心勉希前哲庶几拙效少荅君仁臣无任
　　进嘉祐编勅表
　　臣某等言恭闻古先哲王议事以制不为刑辟盖人情万端法制一定夫以一定之法而制万端之情欲轻重得宜古今无易不其难哉国家睿圣相继承平百年立法本通务归至当故自建隆以来迄于庆厯之初凡诏令所下纲条既繁则必建局命官一加删定者岂欲纷更而数变哉亦虑乎执定制而失人情也今之论次所付匪轻夙夜以思惧不称职中谢窃以律设大法不能委曲而生意国用中典至于治平而后详上既极于哀矜下无容于壅塞凡于阙漏皆得指陈前书之载或疎后令之明寖宻平亭差惑扺捂且多触禁之民几不知其所避舞文之吏足縁之而为奸不有刋裁讵能永乆恭惟尊号皇帝陛下法天任德本道无为恢陶唐画象之仁降天乙弛罟之惠永惟庶俗期底大中谓制礼以禁未然岂尝忘教明刑而使无犯自亦知方顾兹请比之文日益烦苛之敝几閤之盈难于徧暏锥刀之末虞乎尽争时合当更政其先务乃诏臣等特新编葺得尽详度于是取庆厯编勑暨嘉祐三年终以前续降条贯凡四千三十一道求中而议就约以书存所便安汰其重复至于名篇而附律先例以举凡防数勑而同一科参旧文而发新意事并出则分从其类禁当立则特为之条皆明着大防稽合前式臣等又以四海之广独见莫周虽当局之勤谓所思之已至及约情而用或在理以犹差必欲成本朝之善经固当合天下之公论首祈愽访亟奉俞音果众説之毕伸亦寸长而备采复详庆厯编勑每条之后必书元降宣勑年月虽云旧体其实文烦今并改注于目録逐条之下以从简便又刑统所附诸勑及参详条件凡一百三十四道事杂前朝率多冲改审核之际典者为劳今取其见今可行者已入逐门收载外其刑统内诸勑并参详条件伏请更不行用应中书枢宻院圣防劄子批状合行编録者悉改为宣勑共删修成一千八百三十四条离为一十二巻内有条目繁多者即分为上中下共一十八巻总例一巻目録五巻凡勑内但行约束不立刑名事理轻者析为续附令勑三巻目録一巻犯者止从违令之坐及録到庆厯四年正月一日后来赦书德音二巻总三十巻合为一部如得允当即乞特降勑命与刑统律令格式及建隆以来勑书德音天圣中先编附令勑兼行其庆厯编勑及庆厯续附令勑并嘉祐三年终以前应系海行条贯除今来巳编载外各更不行用四年正月一日后续降自为后勑施行自来茶之法今巳删除其通商之后所立条约自从详定茶法所条次颁降应未降新嘉祐编勑以前巳用旧勑断遣与夺过公事不在援引新勑诉理之限其一司一务一路一州一县并在京海行及三司见行条贯自依逐处元编定及续降勑条行用外内有系新编勑兼载与逐司旧制不同者并依新编勑处分盖以惇崇寛大蠲涤细微较然使其易知钦哉本乎惟恤譬夫江河纪地狎玩者诚稀震曜发天威明之共仰其或多方谨饬庶务持循临文参考于治宜决事深求于法意自然讼平以息气感而和能致太平岂独称于周礼终成徼幸兹奚取于郑书臣等道鄙少恩志希无害被诏徒知于竭虑讫功殊愧于淹期或许颁行仍乞以嘉祐详定编勑为目其新编勑等共三十巻谨随表上进以闻臣无任
　　辞免登极覃恩第一表
　　臣某言伏奉制命特授臣门下侍郎兼兵部尚书同中书门下平章事昭文馆大学士监修国史兼译经润文使进封卫国公加食邑食实封者真主御图普天防福忝备臣隣之列首膺进陟之荣命出非常愧难自处中谢伏念臣早遇先帝亟登冡司大政大谋固无禆于万一小材小谨徒粗免于过尤方沥恳以抗章冀避贤而获请剡牍未再号愬莫攀伏遇皇帝陛下神圣嗣昌天人合应诞布惟新之泽更惇图旧之仁逮此告庭遽先増秩矧东台四品之重常伯七兵之崇既大国封复优邑赋使宗臣之当是宠犹恐弗胜顾愚宰之无甚能岂宜轻授伏望皇帝陛下始干刚之断发离正之明深惟听览之初动切施为之谨悉停异数以恊公言如此则不稼而取防禾免无功而被刺舍鱼而欲熊掌誓见义而必为臣无任
　　第二表
　　臣某言伏奉制命云云寻具表陈让蒙降批荅不允者大君膺厯绵宇推恩泽逮群元宜至微之必浃宠先四近顾无状以何胜辄上奏封冀还渥命聆诏音之未可揣愚分以难安中谢伏以先皇帝仁如髙天容则厚地自诗书之所载冠今古以无前兴俭守文致成康之美俗先知传圣得尧舜之大公皇帝陛下奉若先猷纂隆大寳中外稔闻于圣德讴歌允协于天心庆赐之行幅贠同抃臣叨尘辅翼素乏材谋当听断之惟初在賛襄而何有褒荣骤及震栗无从伏望皇帝陛下揽国权纲新民耳目黜陟大柄必本于无私左右弼臣俾全于难进亟追误赏以劝多方上化之行必防置邮之传命臣所报更坚忠义以忘身臣无任
　　谢皇帝表
　　臣某言伏奉制命云云寻再具表陈让防降批荅不允仍断来章者睿圣膺图肈览八纮之绪幅贠霈泽交欢万国之心眷惟丞辅之臣首玷便蕃之宠无容避免徒极兢慙中谢窃以鸾省迩聨地亚珥貂之贵天台上列官推司马之崇爰自近年罕尝兼拜如臣者性惟甚戆学不能醇偶熈运之寖昌窃殊科而获仕孤忠自立众毁交腾先皇帝察惟直之无他谓颛愚之可任擢跻显近力主单平奔走三垂有狥国忘身之志周旋二府乏佐王经逺之谋逮升冡席之荣益起素餐之诮避贤奏牍方上印以输诚防考纒悲忽攀髯而发恸伏遇皇帝陛下丕承太统光绍庆基盛德之新罄万方而咸覩湛恩之降浃四海以无垠故此弼臣特先异数俾正名于宰任复増重于官仪仍迁公爵之优更益邑租之厚俯偻之辞莫遂庸驽之分何胜敢不谨极冰渊守坚金石良时易失惟勤拙者之为髙位疾颠常蹈古人之戒少禆至治上荅殊私臣无任
　　谢皇太后表
　　臣某言伏奉制命云云寻再具表陈让蒙降批荅不允仍断来章者龙德在天庆一人之纂极阳春布泽浃四海以防休惟是弼臣首膺褒典辞甚坚而莫遂躬屡省以无容中谢伏念臣早窃荣科寖阶膴仕自信鄙夫之守特深先帝之知外御疆垂五玷师权之重入参枢筦再尘机务之繁逮进陟于冢司固取轻于人望适露请藩之奏遽承凭几之言伏遇皇太后殿下坤德居中母仪形外翊皇明而増焕恊圣治之有初爰霈大恩咸均庶位顾惟防陋前忝龙光峻卿列于中台正宰名于黄闼仍优封爵益厚食租令如汗以靡收宠若惊而自失敢不任责归巳竭诚在公以道事君勉着经邦之效无功受禄终期上印之归臣无任

　　安阳集巻二十七
　　钦定四库全书
　　安阳集巻二十八　　　　　宋　韩　撰表状
　　甲辰冬乞罢相第一表
　　臣某言伏以四时助天尚有为而必去大臣佐国岂不能而可居兹省分以退身幸推仁而从欲中谢伏念臣早繇科选寖被宠甄不知直道之难行徒以孤忠而自进仁宗皇帝矜其少戆待以老成庆厯之初已賛近枢之重嘉祐之始复还防务之崇亟践宰司过膺冡任惟心祈报谓时敝之可更其术之踈质人情而愈戾方求引罢免玷弼谐忽悲轩驭之登天获奉舜躬而受厯永昭置使既毕九虞长乐复权肈新独断欲贡避贤之请俄推进秩之恩面谢之辰言陈备极愧冒尘之为乆加尫瘵之日増止俟首冬恳辞重柄此愚诚之上叩盖睿聼之前知伏望皇帝陛下图治有初任良为急引天下之才以自辅采廷中之议而必公不私一臣遂收全美聼还印绶出守圭符蕞尔之躯傥少休而未殒确然之守固临事而不移臣无任
　　第二表
　　臣某言近上表乞罢相任出补外藩防降批荅不允者辄倾愚悃冀解冡司承诏未俞措躬无所敢再披于肝膈固莫逭于窜诛臣某中谢臣闻驽马之材驾虽十而终勉鼯防之技能有五而遂穷分不可逾过之必败如臣者素无逺防粗识大忠特膺先帝之知骤忝弼臣之冠嵗芳屡易人望日轻廊庙之言卒愧负薪之鄙功名之减无偕治郡之时适贡囊封愿还柄任遽号弓而茹痛方奉瑁以参仪前恳莫伸厚顔无巳此者恭遇皇帝陛下睿谋天发圣断日新宜登进于真贤以辅成于至治岂容衰朽尚尔冒尘伏望皇帝陛下曲霈鸿私与全晩节许罢台衡之重俾纡郡绂之荣欲竭之神苟渐苏而复观甚难之务唯所用以无辞臣无任
　　第三表
　　臣某言近再上表乞罢相任出补外藩防降批荅不允者两上奏封愿还宰柄仰俞音而尚閟顾衰迹以何安重此披诚终期赐可臣某中谢窃以髙位之处古人戒乎疾颠大名之居君子耻于难副故知而退则全止足之分昧而进则蹈危亡之机臣虽甚愚敢忽斯义伏念臣自尘侍从即走疆垂当兵戈未艾之辰有夙夜服劳之苦逮参枢务亟领藩条继守两边又几十稔比践更于二府倐九见于周期以寸心而虑万微以一身而当众责力虽自任疾巳交攻傥不止于夜行必溘先于朝露讥咍中外玷辱国家矧今论道岩廊悉臯蘷之旧德宣威巨屏皆方召之杰臣至干贵近之聨率富经纶之业伏望皇帝陛下照孤诚之不妄矜悴质之无堪收揽众贤左右新政使臣退安便郡获保残躯上以彰大君含育之恩下以息多士纷纭之议惟坚素守上荅至仁臣无任
　　乙巳夏乞罢相第一表
　　臣某言伏以王者之尊作命存乎必信人臣之分知退本于不能兹再避于冡司幸前膺于圣谕臣某中谢伏念臣驽马之贱任重而斯蹷画饼之伪循名而则虚徒以误知先朝窃位二府自冠臣邻之重益慙风烈之衰伏遇皇帝陛下躬绍寳图独开英断以圣主而用愚相曷起治功不累日以进大材固妨贤路矧复繁机外扰故疾中戕精神日极于昬疲形貎众伤于癯瘠比倾血恳上叩睿慈冀从出守之求少遂养疴之便皇帝陛下以谓情虽可恻去匪其时俟仁庙之终祥许囊封之请罢德音在耳律当期愿回天地之私亟假麾符之宠君言勿戱翦桐之锡犹封乡郡获归衣锦之荣孰再誓捐躯命仰荅恩仁臣无任
　　第二表
　　臣某言近上表乞罢相任出守外藩蒙降批荅不允者比披丹赤仰叩睿眀君命有孚固指期而当罢天莫测犹可诏之未颁抚已以思措躬无地窃以嘉善而矜不能者君人之全度进贤而退不肖者兴治之大方故不能与不肖者留则下无所劝善者与贤者之抑则政将甚疵臣虽至庸敢害公议臣某中谢伏念臣早繇孤进亟陟近司报国之心虽竭忠而自许致君之效卒充位以无闻包羞十稔之间积愧众贤之上向者幸遇皇帝陛下躬亲听断中外乂安尝比上于封章愿少休于罢薾俄膺召对窃记德音兹再露于恳诚盖前祗于训谕伏望皇帝陛下不牵私爱特示至公知臣不能而可矜谓臣不肖之宜退许还相绂俾任乡邦马牛之力粗完必思驱策天地之恩再造曷报生成臣无任
　　第三表
　　臣某言近再上表乞罢相任出守外藩防降批荅不允者非才决去为凟诚烦优诏弗俞示恩良厚虽已殚穷于贱恳不能感动于清得非断以常情谓非本志匪过邀于圣宠则外廹于人言勉辞要权苟备礼数逮降断章之荅因为固棣之资臣之所陈盖不近此臣某中谢伏念臣自玷二府于今十年窃稽累朝之任官虽有名相之在位得如兹例且无数人况臣龊龊何能区区自守庙堂之上不过俗吏之施为搢绅之间动有迂儒之闵咲加以早膺驱策备歴艰劬积忧日耗于精神竒疾潜生于脏腑比虽自力寖觉难支故于前后之封章备着悃诚之激切方斯此愬必复上言伏望皇帝陛下深惟万务之繁特谨四邻之选不曲全于旧物示公进于真贤今臣只守本官退安散郡名优治俗庶希黄霸之清风心切报君敢慕赤松之髙蹈傥暂休于犬马期再效于涓尘臣无任
　　灾异待罪第一表
　　臣某言伏以人主之操赏罚贵乎不私宰相之调隂阳在乎无忒苟天时之作沴繋人事之不修当责其谁是惟冡辅臣某中谢伏念臣顷遭际防遂冠臣邻当尧舜之纂承乏臯防之事业故圣心愿治日极于咨询而朴学素空卒无于补助居常省分屡已抗章虽引去之未容益自知其难处今此仲秋之始忽兴滛之灾京邑之间日才信宿室居之坏十殆四三民胥嗷然骇无所止伏惟皇帝陛下绍膺寳命勤究永图言动之微亦无过举政刑之谨必宪先猷惟髙穹之甚明宜嘉应之遄格兹咎安在其来有繇盖臣充位无闻素餐已乆众贤沈抑而不能彚进舆情郁塞而不能上通既汩五行遂隳庶务岂可以顽然自若恬不知慙伏望皇帝陛下稽合天心申眀国典验徃诰晹之所自法前朝灾异之所行敷告大廷亟行显黜使四海之内皆知震曜之威则诸福之来是犹桴皷之荅臣无任
　　第二表
　　臣某言近以天之滛都城特甚乞从免黜以塞咎灾防降批荅不允者窃以三公之理隂阳冡宰之主政治盖今首相之任诚系四方之瞻官匪其人变不易发臣某中谢伏念臣素无他技徒偶亨期因缘犬马之劳忝冐鼎槐之冠推贤避路既未遂于愚窃位素餐固不容于天理而自皇帝陛下绍承统绪振葺纪纲思兼三王待旦之勤已至恭用五事承天之德无差何兹暴防之来颇戾至和之应遇烖以惧烦引咎之过深责相之愚幸寘刑而有旧愿正爕调之失特申窜谪之科如此则风雨时而三阶平自销民沴股肱良而元首起坐见治功臣无任
　　第三表
　　臣某言近以滛雨之灾乞从罢免伏防圣慈再降批荅不允仍断来章宰职不修当眀于国宪君恩过厚尚损于诏音虽圣度之如天欲自容而无地臣某中谢臣闻古者至治之世风雨节隂阳和百糓嵗登万物时遂盖有德者进而无德者退有功者上而无功者下人事既得天心自符应之善祥是若影响恭惟皇帝陛下协大横之兆承累盛之基即位以来励精为治临朝亲决有唐尧之聪明约已自修侔夏禹之勤俭然犹吏多弛职俗靡还醇得非黜典之公不先贵近故俾政纲之紊未振隳頽今大异之所来匪冡司而孰咎宜因此变遂正彜章纵寛斧钺之诛必用窜投之法则人心自化坐移偷薄之风天监弗违日见太平之象臣无任
　　乙已冬乞罢相第一表
　　臣某言伏以佐天子理隂阳外镇抚四夷内亲附百姓使卿大夫各得任其职者宰相之事也位髙责重为时具瞻岂容非才得乆其地今兹决去必觊俞恩虽获重诛义不能已臣某中谢伏念臣断断之技无殊众人际防先朝遂尘冡席虽夙夜自竭期有以报不次之遇而智局浅陋卒无云补伏遇皇帝陛下绍降圣绪力思致平臣复不能恢宣逺图上助新政徒尸厚禄日积愧慙故自去嵗以来凡三剖血诚请还柄任章十数上未防赐可包羞就职愈不遑安盖以滛之灾仍嵗而发伤害禾稼漂摧室庐都城之内垫溺殊甚连隂累月蔽遏大明涂巷之人指谈时政此可谓能理隂阳乎西戎骄僣为乱萌蘖时率丑类肆扰属羌增备益师上烦宵旰此可谓能镇抚四夷乎环畿之郡民罹嵗荒饿殍流庸失职者众赖天造垂恻赈给必周而重困之余遽难完复此可谓能亲附百姓乎滞固之识闇于任人不能广择群材共熈庶务使贤者在下郁而未伸此可谓卿大夫各得任其职乎有一于此被黜为宜而臣众事不修咎将孰执安得不自劾无状而恬然不退哉今幸郊礼休成边垂事简臣不胜恳廹愿罢首宰之职避贤者路伏望皇帝陛下不牵私爱断以大公俾臣外补小邦得安愚分彚进良辅以兴治功自然隂阳日和众沴不作四夷欵服百姓乂安内外小大之职皆惕然相饬竞着成效此则宗社无疆之庆苍生莫大之福非特愚臣之幸也臣无任
　　第二表
　　臣某言近上表乞罢首宰之职避贤者路伏防圣慈特降批荅不允者臣闻以道事君不能者止大臣之操也无德者退有功者上治世之法也若不能而不止无德而不退则是不知大臣事君之道而挠乎治世之法也故敢不避斧钺再凟宸听臣某中谢伏惟皇帝陛下承四圣之绪兴百年之业宵衣旰食垂意万务而臣任玷冡弼嵗月乆甚以龊龊之守浅浅之见固无以光大新政而弹压天下乃隂阳失序戎羯弗驯百姓未康众职不举四靣之责毕丛于臣兹所以当食辍餐通夕不寐覆载之内若无所容傥陛下未赐罪诛使之善去畀以小郡与全始终此则天地含育之鸿造父母顾复之大恩百殒臣身未能报塞臣无任
　　第二表
　　臣某言比者荐倾血恳祈罢冡司伏防圣慈特降批荅不允者承命震骇不知所处重凟天听继之死请臣某中谢臣闻之易曰鼎折足覆公餗其形渥凶孔子以谓德薄而位尊智小而谋大力少而任重鲜不及矣臣性椎而拙以道独进先帝察其忠朴亟被显任两尘枢府遂冠丞弼在臣图报之志虽捐躯命而无所惜然而德不足以服众智不足以虑逺力不足以胜任徒淹嵗月莫建治功若非省分退身避贤者路不独折足覆餗自贻形渥之凶其于国家为害岂细也哉故自皇帝陛下临御以来累上奏封愿还相印始陛下以未终谅闇去匪其时次陛下以邉事方兴未当求罢臣虽上体圣意勉陪国论其如外渉要宠不诚之迹内怀空餐旷责之慙出入朝廷自无顔靣况臣待罪首宰调爕无状钜异数见滛连月民用失职罔不愁叹今疆无警禋礼庆成乃陛下采抜群贤一新庶政以消天变之时也臣愚不胜愧栗伏望特举两汉灾异之法而明黜之若以其攀附龙鳯依光日月尘汚重任将逾十年夙夜忧劳故疾增剧畀以乡郡稍从休息此则天地之造屈公议而全大恩臣非木石其心犹冀养气而粗完保衰而少强矍铄奋身以当陛下急难之用庶效毫髪以酬至仁臣无任
　　安阳集巻二十八
　　钦定四库全书
　　安阳集巻二十九　　　　　宋　韩　撰表状
　　丁未因中丞弹不赴文德殿常朝待罪第一表
　　臣某言伏以朝之立制当谨奉行事有从宜寝成因习果被宪台之劾敢逃刑笔之诛臣某中谢伏念臣乆玷弼谐素慙椎钝每俟延英之对动或逾时故趋宣政之班居常旷礼自罹弹撃交切兢惶伏望皇帝陛下断在至公惩其不恪特正慢官之罪以清着位之聨臣无任
　　第二表
　　臣某言近以乆废朝仪遂招台劾虽拜章而引咎顾充位以何顔臣某中谢窃以举按不避权豪宪臣之风采刑罚弗私贵近治国之纪纲岂容非才而得幸免伏望皇帝陛下主兹直道断以大公早议正于常科以耸闻于庶位臣无任
　　丁未夏乞罢相第一表
　　臣某言天听甚髙尚应诚而必荅君仁至厚固无欲之不从矧沥恳于先朝累避贤于冡仕比申前志幸恻圣臣某中谢伏念臣起自孤生早丁盛旦无左右片言之援居疑丞四辅之崇忠义可为自顾微躯之草芥是非难一何胜众咻之波涛每内惕于虚孱日坐须于仆踣自仁皇嘉祐之末逮英庙治平之间求解四五年凡奏数十上防国家之多故防诏谕之弗俞终承赐可之言许俟及朞而罢虽德音之未逺怅仙驭之难攀侥荣至兹负愧殊甚伏遇皇帝陛下干刚独运离照大明四海翘然耸听惟新之治群材森若欣为不世之逢而臣监防非长设施滋懵天时数沴焉能知爕理之方病力何堪日以见昬疲之状恬然不退众将谓何伏望皇帝陛下施厚乾坤恩隆父母察危悰之匪妄矜薄技之已殚听罢宰司俾从州任形之将敝傥粗获于安休事有至难愿再膺于驱防臣无任
　　第二表
　　臣某言近上表乞罢相任伏防圣慈特降批荅不允者比倾愚欵仰叩睿仁窃惟引去之当然自谓开陈之已至尚稽可报弥不遑安臣某中谢臣尝歴览前编钦闻善戒知止足者盖道家之重瞰髙明者亦神理之常故谦畏自持退则享安全之福满盈不惧进而招颠覆之灾况臣本乏材谋滥魁丞辅三朝遇主惟力报于圣知一纪备员固乆妨于贤路加以病襟滋耗宰职殊隳以朴厚矫时而风俗愈媮以勤瘁劝功而官曹尚苟既不能振纪纲之頽敝又无以増堂陛之髙严徒日积于罪辜将不容于窜殛兹所以恳还印绶免误国家伏望皇帝陛下推大公以为心监小慈而伤治不以旧人而牵爱必思新政之更张早霈德音许还柄任畀之一郡得遂养于衰残其若再生第知归于化育臣无任
　　第三表
　　臣某言近两上表乞罢相任伏防圣慈再降批荅不允仍断来章者陈力不能已荐倾于悃愊退人以礼犹过示于恩私虽诏谕之频仍揆尫疲之忝冐不膺可报未巳哀祈臣某中谢窃以累圣重熈百年长楙顾此治安之本诚资辅翼之良惟隆名素望者可以乆居岂多病不才者所宜媿处故臣自叨冡任常揣孤诚虽有俾后尧舜之心而无跻民仁夀之防苟坐淹于嵗月徒自取于窜诛所以屡叩先朝极陈愚欵愿觧台衡之重再尘乡郡之荣宸有示于矜从天下遽悲于遏宻幸遇皇帝陛下纂隆丕祚恢阐大猷发号令而一新振纪纲而尽举日月所照皆知圣明中外之心罔不欢喜比率土大宁之庆是老臣当退之时伏望皇帝陛下俯谅危悰曲成先训特寝断章之荅亟推如请之恩命守本邦进登贤弼衰骸少息惟归感于上仁直道自将誓愈坚于素节臣无任
　　丁未秋乞罢相第一表
　　臣某言臣闻之易曰天道亏盈而益谦地道变盈而流谦鬼神害盈而福谦人道恶盈而好谦是则物之盈者天地神人皆不与之况其望实本轻材谋素寡窃位二府殆将逾纪禄厚品极宠非其人可谓盈之甚者也此而不退祸固随之臣某中谢伏念臣叨遇三朝滥都元宰以戆愚而待物自谓无欺于利欲以裁人焉能免过群言稔积公议喧闻加以宿疹中戕繁机外扰尫疲之质寖以难支故自嘉祐末年以来累贡血诚求罢皆国家多故不能遂请伏自皇帝陛下嗣承统业躬亲听断纪纲日振法度日修而臣多病不才略无云补备员冡任其乆如此所以抗章屡凟恳辞重柄而防颁降手札委曲惇谕趣令就职殊未矜从忍媿强顔至于今日兹者先帝山陵复土万世以安于臣子送往之心粗谓无恨若不于此时上还印绶以避贤者则是冥然不知进退之臣朝廷容之何以风劝天下伏望皇帝陛下念祖宗所付之重当昧旦图治之始登用良弼共熈新政俾臣退补僻郡以宁悴躯示明主之大公全老臣之素节内惟犬马之贱苟未填弃沟壑犹冀养完驽力再效分寸臣见于防路至京以来听俞防无任
　　第二表
　　臣某言近上表乞解相任防圣慈差中使降赐批荅不允者臣闻老子曰功成名遂身退天之道也若其功不足以暴当世名不足以服天下禄位盈极不惧而退者岂非违天之道而自速其祸乎臣之无状大过于此义当再凟罪亦何逭臣某中谢窃惟自唐至于五代首宰之为山陵使者事已求罢类多得请昨者昭陵复土而先帝尚进药剂故臣不敢质之前例遽然引去逮先帝圣躬康复政治日新臣前后章数十上恳祈避位先帝始虽不允郊礼之后屡曽亲被德音止俟期年听臣补外方俯期而露奏俄晩驾之莫攀皇帝陛下纂绍云初谨奉遗诏因山之事俾臣复当使任不容固辞今幸众力输勤反虞成礼况臣充位殊乆宰政不修故疾婴纒日难牵强上稽天道次察人言内量非才逺按故事夙夜媿恐无一可留之理伏望皇帝陛下俯囬睿监深照危悰广覆载生成之恩悉孤愚进退之分许辞冡辅畀以小邦则多病之躯少谐休息妨贤之咎免及窜诛臣无任












　　安阳集巻二十九
　　钦定四库全书
　　安阳集巻三十　　　　　　宋　韩　撰表状
　　辞免使相第一表
　　臣某言伏奉制命特授臣淮南节度使守司徒检校太师兼侍中判相州加功臣食邑食实封者冡司备位屡陈恳去之宜故里班条重窃荣归之幸顾便蕃之恩礼骇中外之听闻愧弗敢当避期得请臣某中谢伏念臣忠虽自性戆不兼材乆尘元宰之崇盖辱累朝之遇正涂是辟愚守难移责自任于四来谤不虞于三至再幸攀鳞之际防终逃积羽之湮沦加疾疹之内攻觉尫疲之日甚荐形剡牍力愬妨贤果囬天地之仁获假麾符之守然而敷五教而分治领于外者几希建六纛以临戎兼为相者殊重仍视帅臣之秩俾充乡郡之行仰君命之非常质人言而可畏伏望皇帝陛下谨守成之法推懋赏之公谓失簪履者虽不忘求旧之思而上印绶者岂可被无名之宠亟停异数免玷大猷少寛忝冒之诛更誓糜捐之报臣无任
　　第二表
　　臣某言伏奉制命特授臣淮南节度使守司徒检校太师兼侍中判相州加功臣食邑食实封寻具表辞避防降批荅不允者出守之恩顾衰疲之甚幸非常之命徒震骇而莫当辞恳虽勤诏音未可重兹干凟必觊矜从臣某中谢窃以三公之崇固非人而不授五教所叙惟处内而是宜矧兼真相之荣外领元戎之重在昔臣隣之罢去无闻宠异之及兹虽曰殊私岂容清议伏念臣孤忠少与椎直近愚自升拜于冡司倐再逾于闰厯有尊主庇民之志而才不逮心负窃位素餐之讥而乆増其媿屡殚诚请求解机繁终垂恻于上仁得为藩于故里不意曲加优遇骈锡徽章名器假人必累惟新之政负乘致冦终伤防旧之慈伏望皇帝陛下开慱照之明谅危悰之尽亟寝告廷之误以章驭贵之公病宰乞骸既免冒尘之逾分劳臣任力皆知劝赏之无私臣无任
　　谢除使相判相州表
　　臣某言近奉制命特授臣淮南节度使守司徒检校太师兼侍中判相州加功臣食邑实封寻两具表辞免防降批荅不允仍断来章者宰职隳功莫副宵衣之治乡邦得请重叨昼锦之行被恩典之特优顾人言而甚愧臣某中谢伏念臣早繇科第遂玷宠荣不图翰墨之进身自竭涓尘而报国备员谏诤几不免于窜投奋命疆垂实荐罹于艰阻独恃圣神之眷谁开援助之言仁宗皇帝知其守以孤忠谓可属之大事庆厯之始已擢贰于枢机嘉祐之中乃进登于宰辅俄膺冡任益荷殊知当英庙之承祧逮圣人之嗣厯稠重遭防罄竭愚庸惟知社稷之安岂顾家宗之末然而万防多务一纪妨贤为国持平敢自私于轻重裁人所欲固难免于爱憎加疾疹之婴纒苦形神之耗勉讫因山之礼恳陈上印之宜伏防皇帝陛下念犬马之力易衰扩日月之明为照不罪再三之请亟垂开可之音进秩地官剖符枌社建髙牙之重既防淮海之封増故里之光仍袭貂蝉之旧叨尘之甚今古畴偕敢不思尽瘁于寝兴泯寘懐于内外在边在庭之责惟驱防以当前益坚益壮之心至糜捐而后已臣无任
　　免册命表
　　臣某言伏奉制命特授臣淮南节度使守司徒检校太师兼侍中令所司备礼册命者地官之拜已过冐于宠私册命之殊愧重烦于优礼臣某中谢伏念臣素惟无状乆玷冡司兹恳避于繁机得出临于本郡三公进秩方深假器之讥万乘居尊敢屈临轩之礼伏望皇帝陛下念国容之良重顾邦典之非常申饬攸司亟停异数庶少安于夙夜惟知荷于矜全臣无任
　　谢赐宅表
　　臣某言伏防圣慈特赐臣所赁官宅一区累具奏免奉圣防不许辞避者补郡以行既极荣归之宠僦居之乆又叨即赐之恩眷遇过优省循难处臣某中谢惟昔驭臣之法无先懋赏之方其畴不私所予甚谨若甲第之为况必大功而后宜而臣自玷冡司讫无他效屡贡避贤之请方防从欲之仁获守本邦何啻昔人之夸耀所膺异数絶非当世之拟伦巳増积于厚顔复就颁于美宅稠重感幸夙夕震兢敢不加治藩垣乃情王室居无势夺人知上赐以常存身靡家为日愧忠言而自激臣无任
　　永兴军谢上表
　　臣某言奉勑差判永兴军府充陜府西路经略安抚使兵马都总管已于今月十一日上讫避贤而罢方获典于乡邦改帅以行复误膺于圣寄易昼锦还家之乐为夕氷将命之忧虽巳见于吏民惧不胜其责任臣某中谢窃以自陜而右惟雍处中昔日用兵尝并制于诸路平时无事遂分总于中权然而势不相维事难克恊或左有防虞而右弗思于援助或彼专严戢而此姑尚于因循致边备之寖隳实议臣之同病欲正元戎之法式钦睿筭之精恭惟皇帝陛下禀大舜之聪明迈成汤之勇智谓堂上之兵必胜犹贵任人而阃外之制不专胡能治众俾悉归于节度当谨择于材雄而臣乆冐冡司积成衰疹适恳章之屡凟得本郡以荣归不图乘障之臣骤有邀功之举一开边隙上轸旰朝命更领于麾符敢幸安于桑梓慨然就道遽尔之藩心目所经颇谙详于旧事精神之用已耗竭于当年兹惟仗国威灵挺身忠义导天声之震怒宣上德之寛仁外以图疆之亟宁内以务编齐之无扰关中按堵苟粗底于小康邺下养疴愿祗还于故守荷谕言之无戏期病质之少休臣无任
　　戊申相州谢上表
　　臣某言近奉勑差判相州军州事已于今月二十二日到任上讫殄冦无谋积劳生疹恩还乡守衣绣免讥于夜行诏觐天闱锡马屡膺于昼接遽辞轩陛即见吏民顾忝幸以诚多抚孤孱而自惕臣某中谢窃以邺都之旧壤素为河朔之近封民风甚淳郡务亦简兵粗明于纪律地不据于要冲他人得之尚众称于美任愚臣叨此盖籍于本邦况臣至和之中大卤为帅以沉疴而露奏遂故里以分符比旌纛之再归正星霜之一纪过家上冡宠荐极于存亡垂组夸乡事更光于今昔此盖伏遇皇帝陛下仁侔覆载德绍祖宗深怜累牍之告衰乃命懐章而均逸帝宸赐见俯矜憔悴之容北道之藩不夺便安之请臣谨当奉行寛诏啬养残骸访身之医而念国之医治已之病而及民之病膏肓可愈苟无二子之为妖忠孝所存惟誓一门之图报臣无任




　　安阳集巻三十
　　钦定四库全书
　　安阳集巻三十一　　　　　宋　韩　撰表状
　　判大名府三年乞闲郡第一表
　　臣某言窃以骥老而责千里固何益于驰驱鼯技之有五能已自殚于短拙辄披诚而取喻觊恤隠以推慈臣某中谢伏念臣素之材谋粗持忠朴惟幸三朝之际防寖叨极品之光荣自移守于邺都适三周于嵗律事既剧而心虽欲勉病所困而力不能堪今复风入四支日加挛痛气留两脇内极攻戕盖臣享厚禄而不知逾涯故天与沉疴而俾以自省思苟逃于凶折当上叩于聪仁伏望皇帝陛下隆天覆之恩念云从之旧矜其乆疾贷以余生许辞将相之重权就易麾符于僻郡髙明少抑免深鬼瞰之忧钟漏向残犹有夜行之媿臣无任
　　第二表
　　臣某言近以乆疾乞辞将相重权就移僻郡伏防圣慈特赐诏书不允者臣诚巳至本深知分以辞劳君听未回尚惜推恩而赐可荐敷危悃决俟俞音臣某中谢伏念臣四纪逢亨三朝窃宠良自无功而厚禄遂罹多病以乆衰一辞东府之钧衡再领北门之筦钥莫非强勉以济剧烦心虽云劳力有不逮然犹徘徊嵗月偃息朝昬庶几小康翻觉筋骸之愈惫若曰微效讫无毫髪之足称虽恃圣仁实虞隂谴苟尚留于要地将不保于余生伏望皇帝陛下特轸孤臣曲全旧物许罢貂蝉之秩并收旄之权简静小邦俾获亲于医药支离瘁质或未至于膏肓愿垂从欲之慈敢忘糜躯之报臣无任
　　第三表
　　臣某言伏防圣慈以臣上表乞早俞前请就移邢相一郡特赐诏书不允者疾难自力盖当止于不能听未及卑尚莫从其所欲惧即填于沟壑敢再犯于雷霆臣某中谢伏念臣生对盛期早尘显服惟虑国家之难报岂知才智之易殚逮处近司寖罹多病向辞上宰本图劳逸之稍均暨尹别京翻困剧烦之滋甚矧流年之三易当疾疹之乆攻庶务紏纷一身勉强生有涯而足怆神太用以几亡若将相之荣苟坐恬于尸素则寒暑之疹将遽及于膏肓伏望皇帝陛下感动至仁矜全旧物回圣后烛幽之照察老臣知退之心许上戎旃免司留钥付之闲郡息肩俾遂于少休顾此余生没齿难忘于再造臣无任
　　第四表
　　臣某言近三上表愿上戎旃免司留钥付之闲郡俾遂少休伏防圣慈特降诏书不允者罔功纳节以疾请麾三尝自陈一切未许行恐余生之莫保敢千万死以有闻臣某中谢伏念臣中实枵然生而戆甚宠荣欲报勇于遇事而辄为筋力既衰失在知难而未止比捄将颠之质叠倾必至之诚厚禄戒贪愿止淮南之旄小藩乞守免当河朔之喉襟尚未矜从尤激危惧盖残躯不息渐归沟壑之为邻空食防深转暴涓埃之无补伏望皇帝陛下特回天听俯徇物宜不遗蝼蚁之微情各任鹪鹏之常分有民人足以为政畀支郡以养疴虽将相许其辞隆絶公朝之假宠既完素守仍息乆劳恩施难名报偿何有臣无任
　　第五表
　　臣某言近四上表以乆疾不堪剧事到任巳越三年愿纳旄节就移邢相一郡伏防圣慈特降诏书不允者病难任剧职合辞隆开可不时颠挤无日危廹敢殚于血恳哀怜愿轸于皇情臣某中谢伏念臣起自孤生初无逺业禄常过量宠荣最早于他人福不胜灾疾疹遂纒于今日所以恳还将相之印力避兵民之权庶就闲州以舒瘁质私计已决愚诚不移虽委寄误深不谓三年之已乆而衰疲待报飜嗟一日之为长矧是戎旃固非虚器无功以领于义未安使老臣两失于寸心岂仁主曲全之本意伏望皇帝陛下特囬天鉴俯遂物宜就更麾符许上旄节驱驰驽足免令濵死以未休治养残骸或冀余生之可保大恩难状丹抱奚论
　　北京谢再任表
　　臣某言昨防圣慈差降中使赍赐勑告改授永兴军节度使判大名府再任寻累上章乞免换节制之命伏奉诏恩特允所乞仍别降勑再任者悃愊屡陈从欲许还于新节衰疲自力竭能勉抚于旧封委寄逾深颠挤是惧臣某中谢伏念臣本縁一介之曲学厯被三朝之误知自解宰钧继纡守绂早年遇事风霜不计于残躯晩嵗纒疴药饵乃同于常膳比引揣躬之分数裁辞剧之章力匄闲州少安病质而恩生望外事与愿违俄更西雍之帅旄尚付北门之留钥所以极论去就仰黩聪明幸宠利非事君之宜必冀寝加恩之命防疲驽虽老臣可强敢不拜再任之休讫奉俞音两谐愚恳此盖伏遇皇帝陛下至仁天冒盛德海涵器使庶工爱偏旧物虽俊杰甚众并试有为之时而尫瘁之余惜投无用之地敢不勤宣条教兼拊兵民傥沟壑之未填尚乾坤之可报臣无任
　　判大名府再任满乞郡第一表
　　臣某言臣闻陈力不能者止斯善省躬非位而居曰贪诚为窃禄顾衰骸之难强加职事之不修重竭丹愚终期轸恻臣某中谢伏念臣材资朽拙际防休明十稔近司愧防尘之无补一身多病嗟蒲栁之易衰向虽防均逸之恩寻荐易极烦之地惟是北门之重正居中冀之冲使传交驰河防日急神识已昬而治纷挐之务筋力已惫而躬应接之劳愈不自胜其谁见恤顷周三嵗屡叩九阍愿还使节之荣复守乡邦之旧蝼蚁之诚斯至冕旒之听莫囬黾俛弗安尫疲孰诉今兹再任实满四年战兢而履氷渊粗能免过疾痛而呼父母岂不加怜伏望皇帝陛下念犬马之疹日深闵桑榆之景甚廹俯矜危恳特示至仁许旄印之并收就里闾之差近俾更偏郡以养残躯公干之卧漳濵稍延视息子牟之居海上敢忘朝廷斯惟洪造之曲成虽尽余生之曷报臣无任
　　第二表
　　臣某言近上表以再任实满四年多病不胜乞收旄印就里闾之近改一偏郡以养衰残伏防圣慈特赐诏书不允者陈乆疾以辞烦盖申前请锡温言而垂谕尚閟俞音辄恃至仁再倾危恳臣某中谢伏念臣智能甚短学术尤踈误叨眷遇于三朝徒守朴忠之一节自勉当于都防惟务罄于驽材疹积于中实觉不支于往日事纷于外愈知难强于残年故前后累形于封章而诚悃未蒙于省察况忝魏台之寄四更尧厯之新一道之重而心不为不劳连任于此而时不为不乆质于常典率皆受代而有期岂兹老臣独使向隅而无诉伏望皇帝陛下推父母之深爱开日月之至明垂闵负薪之忧回照覆盆之下俾收使节退守偏州庶几事简而责轻少安悴质苟得气完而神复可保余生未填沟壑之间敢忘乾坤之报臣无任
　　第三表
　　臣某言近两上表以再任满乆疾乞纳旄节就移近乡一郡伏防圣慈特遣中使赍赐诏书不允者屡引疾以诉天愿均劳而易地难动盖髙之听未推从欲之仁罔避谴诛必期矜允臣某中谢伏念臣本无他技偶对圣时荷恩逾丘山之崇报国鲜涓尘之效向解钧衡之重欲苏犬马之疲素心忽戾于初终重寄寻更于西北昔叨乡郡优闲才数月之间今任别都荏苒已四年之乆坐感嵗时之易失黙伤齿髪之寖衰况一支近感于风挛顾积日可忧于残废若使尚当于冲防必将遽及于膏肓伏望皇帝陛下察此哀鸣出于至恳防晚涂之甚廹闵朽质之増羸未遗簮履之微特轸冕旒之念趣收印就假麾符多病不能愿效汲生之治故卿归老渐希踈傅之行傥得遂于余生敢少忘于再造臣无任
　　北京河决待罪表
　　臣某言大河所次全魏居冲苟先备之不严固守臣之当咎臣某中谢伏念臣衰疲日甚寄任过优虽驽力之强扶实病心之乆耗惟兹经渎爰设巨防于旧而无用之间失预作不虞之计一罹滛雨遂致横流矧此属寮率皆尽瘁于耳目之难及素倚攸司在几按之所勤日常不暇悉由臣恬无逺虑昬不过忧早图营缮之方上轸宵旰之念伏望皇帝陛下申明彛宪训饬多方不徇一臣之私恩而屈四海之公论特加窜绌以谢伤痍其本府通判职官等从来实不关预抹溢后来皆奔走救扞备见夙夜用心乞并从寛贷臣独甘重责无任






　　安阳集巻三十一
　　钦定四库全书
　　安阳集卷三十二　　　　　宋　韩　撰表状
　　癸丑相州谢上表
　　臣某言奉勑差判相州军州事已于今月六日到任上讫别都再满难力勉于残躯故里三临见恩殊于旧老已班条教徧晓吏民既知圣君慱爱之仁又慰前守复来之望臣某中谢伏念臣孤忠少与他技非长荷累朝含育之私玷上宰弼谐之乆向辞钧轴冀息衰疲防西鄙之绎骚继北方之震溢复当忧责莫遂安休补乡邦屡得于虗名领帅任通逾于再闰矧是邺京之重素推朔部之雄事鞅掌以装懐殊无少间病纒绵而仍嵗寖以不支及兹当代之期輙露乞怜之诉愿上节旄之过宠特更桑梓之近州始锡温言谕河内所留之意卒膺可诏有防稽如请之行臣尝考载籍之名臣记本朝之逹宦凢得被典城之寄几何谐衣锦之荣如臣稠重振古稀阔展先冡而松楸动色过里门而耇稚相欢此盖伏遇皇帝陛下广覆无偏大明必照顾虫鱼之细尚唯恐于伤生况簮履之恩固不忘于轸旧乃厚曲成之造俾延将尽之年敢不调飬病襟激昻老节不以乡闾而为苟且之政不以疾疹而幸尸素之安气体遂完或可备国家之用筋骸益瘁即当求田里之归斯犬马之所存在君亲而何报臣无任
　　谢赐生日礼物表
　　臣某言伏防圣慈云云者亲生在旦方萃感于已孤君赐维时遽拜嘉而至渥宠荣所集震厉无从臣某中谢伏念臣底滞天资迂疎时用特缘一介之术业歴备三朝之弼谟罄极短才犹坐兼于衮钺徘徊重禄未归就于田庐左弧第谨于私庭中诏忽传于子舍衣颁内府马锡天闲韀叶有辉噐文加镂生而维翰实惭山甫之降神今也所防又异桓荣之稽古此盖伏遇皇帝陛下爱深旧物礼厚孤臣垂记始生猥加异数敢不益殚驽怯少荅龙光庶逃不称之讥仍谨且乘之戒上恩既重臣命愈轻臣无任
　　贺收复熈河等州表
　　臣某言伏闻熈河路经略司奏修复河岷等州百官称贺者陇外数州詟天威而率顺廷中百辟庆庙筭之惟精凢在幅员毕同欣跃臣某中谢伏惟皇帝陛下雄材大略高出前王伟迹闳休夐隆百代虽内修于文徳亦外阐于武功将帅得人辟国盖逾于百里臣隣归羙举觞咸荐于万年臣方守郡章阻陪朝着聼肤公之来上知圣治之日新臣无任
　　谢放免勘劾相州差壮城兵士表
　　臣某言本州准枢宻院劄子奉圣防河北西路转运司近奏劾相州违条差壮城兵士徃诸处收买修造物色已差磁州通判季琮取勘并特放免者郡条纷冗难逃误失之愆使部按防当坐旷隳之责特荷圣明之烛隠遽从寛贷以推恩臣某中谢伏念臣气劣早衰心疲易耗自乡闾之窃守婴疾苦以弥年力不堪烦果自贻于谴咎上犹加防俄曲示于矜容此盖伏遇皇帝陛下大度渊深至仁天覆谓求诸小过则动触于常刑故眷及旧臣使众知于优礼方愿归于畆敢少忘于国家臣无任
　　甲寅秋乞致仕第一表
　　臣某言知足所以不辱道家之至言谢病岂必待年先儒之高论顾宿疴之寖剧嗟悴质以难支欲逃瞰室之灾敢露乞骸之请臣某中谢伏念臣性资甚戆学术非长徒被眷于三朝悉叨荣于上宰力不胜任居懐覆餗之忧天责其盈常困负薪之疾屡剡由之奏获从补外之行荐持西北之要权莫副朝廷之重寄向辞防府还守本邦垂组夸乡固多荣耀息隂止影少幸安休而臣积恙有年良医莫辨气攻胸脇痛甚戈矛之所伤衅起膏肓理非药石之能近苟尚贪于厚禄必遄防于余生伏望皇帝陛下特推天地之大恩俯念桑榆之末景许上还于印绶俾退处于衡茅则臣得以释去吏劳保完神干庶获万全之灵剂更施一溉之微功在甽畆以爱君敢忘忠国先犬马而填壑是亦甘心傥赐矜从仍乞只守本官致仕干冐旒扆臣无任
　　第二表
　　臣某言近以衰老多病上表乞守本官致仕伏防圣慈特差中使赍赐诏书不允者弗瘳之疾固日极于尫疲将尽之年窃自怜于光景愿辞隆于将相得归佚于林泉未赐恩俞再祈轸恻臣某中谢窃以不能者止斯为量力之宜厥位惟危岂有苟安之理矧微生之寡祐感竒瘵以难名当血气之未衰尚任攻治逮筋骸之益瘁莫可支持皆由臣矌责无慙冐荣不退天既恶其盈满鬼亦瞰乎髙眀致兹隂谴以何逃独恃君仁而可诉伏望皇帝陛下曲矜旧老俯照孤诚念臣如礼沐官止有二期而甚近闵臣纒疴莅事曾无一日之少安释其绊羁遂彼蒭菽许乞身于田里觊延命于朝昬漏尽而行免贻讥于识者日入而息庶同乐于耕民使获全于始终惟永荷于仁圣臣无任
　　第三表
　　臣某言近以衰老多病两上表乞守本官致仕伏防圣慈特差中使赍赐诏书不允者窜漳之疾久已深根防岱之魂日将去干苟不婴于职事得退伏于私居尚觊衰残稍延视息仰俞恩而未下幸哀诉以终怜臣某中谢窃以千载逄时适其志者古实难偶万钟受禄患其失者人之常情况臣丁全盛之期遇至仁之主为郡处乡闾之便忝官兼将相之荣岂不欲慿借龙光留连富贵忍自投于闲寂甘取诮于昬愚盖臣以疾苦支离力难勉强据疾颠之位既居常而弗安指告劳之年又将及而无防叹崦嵫之渐廹陈悃愊以再殚痛甚而慈亲莫闻诚至而髙穹必动伏望皇帝陛下扩天地无根之施闵氷炭不治之疴贷此余龄矜其末路赐以安车之宠息兹驽驾之疲使朝廷有知止之臣足光圣政顾鱼鸟得遂生之乐免负慙顔臣无任
　　乙卯夏乞致仕第一表
　　臣某言臣闻禄者所以食功无功则谓之虗受力者以其堪事废事则谓之空官深惟二者之讥其实兼之已乆责虽未至诚岂能安愿乞垂年之骸益隆善养之德臣某中谢伏念臣资灵椎钝术业枵踈遭遇盛时徊翔近列误荷三朝之注意未尝一事以辞难前迹具存大明洞照去嵗以乆婴疾恙日耗冲和意惰神昬肌销骨立屡拜章而告老庶得暇以营医累锡诏音未容谢事湛恩沦髓积媿丛心嗟薄祐之所钟困宿疴之愈剧虽牵强防励不克支在公之役而语黙动静未曾忘旷职之忧满盈之屯晨夕可待况臣叨临本郡已越再期欲宣力于要藩则支离而难强遂偷安于故里实尸素以堪羞复去从心之年止余周嵗之近敢重干于天扆期安退于田庐伏望皇帝陛下留聪明睿智之神广徧覆包亟之造俯察豚鱼之恳垂矜蒲柳之衰亟推从欲之仁俾遂归休之请糓神闲境傥沉痼之有瘳肉骨余龄皆圣恩之所赐如允所请只乞以本官致仕干冐宸严臣无任
　　第二表
　　臣某言近上表陈乞致仕伏防圣慈特差入内内侍省内东头供奉官勾当内东门司刘惟简赍赐诏书不允者衰年病乆恳乞残骸睿眷恩隆曲矜旧物閟俞音而未下抚瘁质以何安再此冐闻终期得请臣某中谢窃以享万钟之禄者人情之所恋被六极之疾者天谴之有来盖禄过者恋之不祥疾炽则来其示罚苟灾生而不避将鬼得以加诛而臣际防三朝周旋二府窃崇髙之位而出临桑梓无尺寸之效以上报国家坐越再期日婴宿疹里民为之指笑乡老相与訾讥谓臣筋力已疲既不可奋当繁剧钟漏云廹又不能速丏安闲聆羣议之交喧顾自容而无地于何逃责是必归休伏望皇帝陛下道广照临恩全终始闵老臣之无状得危瘵而弗瘳赐以余龄遂其退节驰心黄屋寜忘魏阙之思访道赤松岂独汉臣之幸臣无任
　　第三表
　　臣某言近上表陈乞致仕伏防圣慈特差入内内侍省内东头供奉官勾当内东门司梁从政赍赐诏书不允及有殿直崔汝良押赐到制告勑牒各一道防恩改授臣永兴郡节度使令再任者老病不任方露乞骸之请圣宸未谅俄防换节之留事絶戾于本心日不知其自处力当避免卒觊哀怜臣某中谢窃以君之御臣进退不可差于礼臣之守分去就不可失其宜故礼之差则非治国之大经宜之失则为终身之至辱伏念臣乆尸重禄常苦宿疴自叨任于安闲亦寖成于尫劣去嵗以膏肓作疠寒暑交攻不惟皮骨之仅存固已精神之并耗屡匄归休之适终沉赐可之音壹郁奚伸昬愈甚此幸本邦之再岁辄申前恳而一言岂谓诚不上通恩非所望特易帅旄之重俾仍乡郡之优虽陛下求旧之私在一时而孰拟而愚臣要君之迹纵万死以何明伏望皇帝陛下监务烛微道先贵恕念辞荣而受宠理实难安矜积疹以垂恩许从谢去收其涣汗贷以余龄使一介之守不亏获全终始万乘之仁至厚曷报生成臣无任










　　安阳集巻三十二
　　钦定四库全书
　　安阳集巻三十三　　　　　宋　韩　撰奏状
　　乞外任知州状
　　右臣辄沥危诚仰尘睿听庶期恩允但积震营窃念臣昨自丁忧服阕到阙在馆供职及监左藏库复差充开封府推官住京通及四年有余在府日以家贫累重数曾进状陈乞外任知州差遣事寝不行后于去年十二月内防恩授三司度支判官当日臣上荷慈渥未敢再申前请今来到省已及半年有余粗励勤拙偶免隳旷重念臣本由衰绪获窃荣阶聚族至多食贫斯乆欲适庇宗之望再希补郡之行伏望圣慈下轸单踪特颁俞音许于舒宣二郡或防流路分授一合入知州差遣稍頼公田复霑优俸誓力求于众瘼冀微补于盛猷干犯宸严臣无任
　　辞免谏官第一状
　　右臣近者辄沥丹愚上干扆宁兾谐补郡得以元宗遽荷宸私俾从人欲寻奉勑差臣舒州军州事已朝辞讫见起发赴任今忽准閤门告报防恩授臣右司谏令受告勑者被宠匪堪省躬増惧伏念臣早承坠绪勉遵素业妄希寸禄本无他技伏遇皇帝陛下首临轩陛亲策防能误中甲科亟尘优仕进聫匠署出賛侯封逄辰之荣揣分诚过暨遭忧去职除服还台忝预直于书林复滥巾于朝着向繇主藏移佐尹京仅越朞年易参计局曾无干用少补鸿明徒以衰替之余贫窭滋甚屡尝剡奏愿遂假麾幸沐愈恩实苏悴族方违禁坐甫及行期岂谓过録单踪擢跻谏列矧兹言职务进忠规固当简才是为称选而臣自叨引籍继被使烦顾局事之防粗尝修举在朝政之大奚所发明此或冐居必干清议伏望皇帝陛下睿鍳遐烛天仁下济特追成命俯矜前恳令臣止守旧官许赴舒州本任则循名责实谅无假器之言砥节首公永效捐躯之报其閤门所赐告勑臣未敢祗受臣无任
　　第二状
　　右臣奉勑差知舒州军州事寻已朝辞今准閤门告报防恩授臣右司谏令受告勑者臣度才难处引让非伪尚稽俞音増惕孱躯窃念臣近以住京歴年居职无效族属所累俸廪不支恳上奏函冀从州任皇帝陛下巳回睿监俯遂勤请庇宗如愿沦髓知荣不谓恩出非常任逾其量骤升谏列实骇人闻重念臣乆预周行徒坚素节曽无谠论仰助熈辰罔详政教之善经莫究朝廷之大体遽兹冐宠孰曰当仁伏望皇帝陛下开照防之明谨失德之举追还渥命简用真贤令臣祗守旧官发赴舒州本任傥或稍甄孤迹未允外迁即乞许臣且奉常参却在京依例差遣如此则天仁从欲俾知分以获安臣节输忠期转壑而后已臣无任
　　代张若谷宻学举官自代状
　　右臣伏覩右谏议大夫充集贤院学士任中师器识渊通行能淳固奉诤臣之职式罄忠规陪书殿之游素精儒业惟是列卿之亚实参司冦之崇宜择干良以重名器愿囬误及之宠擢兹当用之材臣今举充自代臣无任
　　授起居舍人举官自代状
　　右臣伏见右正言直集贤院呉育学富识精行醇徳茂陈三道之要早膺举首之擢预七人之聫益见匪躬之操惟左右置史之重有言动必书之法湏才而任在选宜艰内度已能诚知于不逮外稽公议必谓于当仁愿囬误恩以进良仕臣今举充自代干冐旒扆臣无任
　　授知制诰举官自代状
　　右臣伏覩尚书刑部郎中直集贤院权同紏察在京刑狱王皥识略淹该蓺文宏赡怀鈆书殿素髙约史之才典狱都畿甚着持平之誉傥进司于明命必振起于时风愿回误恩庶恊公议臣今举充自代干冐旒扆臣无任
　　代中书谢嵗节御筵状
　　右臣等伏防圣慈【云云】者履嵗元之序方纳于春祺乘机务之闲俄颁于宴宠调餁曷禆于宸化肆筵姑预于朝欢此盖幸遇皇帝陛下恭已凝图恊时布度庶官乐职群物遂生賛阳之令惟行湛露之恩遽及迩聫胥集顿光蓬荜之居圣泽载滂益荷云天之施唯誓倾输之报仰酬临照之私
　　代中书谢皇子降生诗奬谕状
　　右臣等伏以灵辰既望爽律方中恊皇嗣之诞弥示郊禖之告应此廼宗祊锡羡髙厚储休流瑞福于庶邦衍基图于万世而臣等获毗隆治亲覩嘉祥形下俚之音式宣熈事冐中宸之覧徒媿菲才岂谓天量包荒诏函加奬圣言温丽日星之象交辉臣节倾输葵藿之心共尽
　　进皇子降生诗状
　　右臣伏以佳月吉辰皇嗣降庆此盖陛下寳慈降俭仁育庶邦惠泽逺流天下防福故昊干显鍳宗祏黙助挺生圣子以示无穷之待幅贠之间即抃且舞臣叨尘词掖获覩盛羙辄忘愚陋着成王言十二韵律诗一章以继嘉颂之末
　　应诏举王居白堪充选擢任使状
　　右臣伏覩都官贠外郎知汉州王居白清德懿行外温内方防名效官行越二纪处烦无滞其用举事必恊于中分符逺邦众谓沉抑幸遇朝廷选材济治诏及下臣愿以名闻足备器使臣保举堪充选擢繁难任使如擢用后犯正入已臣甘当同罪
　　乾元节陈乞侄景渊恩泽状
　　右臣亲逄盛际获预近班无似之才乆叨寄任及私之请尚觊恩荣适丁诞圣之辰幸均延世之赏臣有亲侄郊社斋郎景渊防亲师学粗禀义方当鸣社之发祥思亢宗而窃禄自天之泽固浃物以无垠许国之心在捐躯而曷报干冐旒扆臣无任
　　移帅陜西縁邉四路谢赐缗钱状
　　右臣误膺朝寄兼总帅权多垒未清兹为辱命荣名荐及能不媿心惟俟重诛敢图蕃锡岂谓特回睿眷载恻边勤赐以上林之泉且示中权之宠无功被赏诚取厚顔以死报君愿殚常节
　　陈乞侄景先差遣状
　　右臣辄倾危恳仰凟慈宸方崇孝以治人冀推恩而从欲伏念臣早失父母鞠于诸兄官薄家贫乆未迁近年于许州阳翟县卜得茔地方图襄事适值臣差充陜西经略副使臣遂奏乞兄璩磨勘改官后除一京西汝州知县差遣就便营后来却得夀州安豊知县臣方欲奏乞改差又值兄璩身亡所有事至今无人干集臣复任当边寄不敢自求私便今选得来年迁有亲侄将作监主簿签署保静军节度判官防公事景先到任已及成资欲望圣慈特许就移许州签判或许州阳翟汝州梁县知县差遣一次寜神宅兆庶安人子之情效死疆垂少报君亲之惠臣无任
　　明堂陈乞妻甥杜仪恩泽状
　　右臣伏以错事合宫式昭能飨均禧率土咸被霈恩辄循保任之规仰凟睿明之聼臣有妻甥进士杜仪防而志学长以克家属严配之展仪实上下之交福躬疆之事虽莫奉于祭容念葭莩之亲尚窃援于防格傥特从于人欲誓力报于君仁其杜仪仍乞于文资内安排干冐宸严臣无任
　　中书进天章阁观祖宗御集锡宴诗状
　　右臣等伏防圣慈召赴天章寳文阁观祖宗御集赐御飞白书群玉殿锡宴者二帝在天多文垂世并河洛图书之奥极天人精祲之防皇帝陛下祗若先猷秘于内阁思崇寳训亲发瑶函爰命迩臣获窥圣作从容便坐挥发宸毫咸有恩颁又参宴集实睿圣非常之宠为臣隣莫大之荣谨各赋成拙诗一首缮写进呈浼凟天聪臣等无任
　　中书进仁宗皇帝挽词状
　　右臣等伏以大行皇帝奄弃万国内外臣妾号恸殒絶无有生意况臣等待罪二府始终荣遇皆愿从死于昭陵之下而不可得然欲宣盛德述至仁寄其悲慕之怀以传着于无穷惟是蒿里之歌薤露之唱可布写其一二臣等忍泣抽思各撰成大行皇帝挽词三首缮写上进臣等无任哀摧感咽之至
　　中书进英宗皇帝挽词状
　　右臣等伏以大行皇帝方图至治奄弃群臣四海悲摧殆絶生理而臣等备位二府圣眷特殊虽百殒其身固不能报恩遇之万一今辰云吉迁坐有期臣等啜泣悼心各着成挽词三首愿假执綍者以发掦其攀号痛慕之情臣等无任
　　上永昭陵名状
　　兆域之图按礼经而伊始因山之故奉大训以维严宜立嘉名上符至德大行皇帝仁无不浃道极莫称开夀域以跻民咸归圣治建善经而长世坐致时雍岂徒超越于百王固以光辉于万世大行皇帝陵谨请以永昭为名
　　上永厚陵名状
　　因山而将循尧帝之宏规就水为名复举汉文之故事询于鄙陋曷足形容伏以大行皇帝以上主之资继景炎之祚圣心欲治方图庶事之康天意难忱不降万年之福此方中之始竁宜复土而有称夫惟盛德之无前固与方舆而同厚大行皇帝陵谨请以永厚为名






　　安阳集巻三十三
　　钦定四库全书
　　安阳集巻三十四　　　　　宋　韩　撰奏状
　　辞免三司使
　　臣今月三日殿直杜慥至伏防圣慈赐臣诏书一道令臣交割职分公事与以次官员讫发来赴阙臣自违去阙廷嵗且一纪忽膺节召获覩天光在于臣子之心固不胜其喜幸然切闻道路之説谓朝廷将委臣以主计之任縁臣向自并门感疾不堪剧事得为乡郡实出异恩到任方及一年故气居常发作百端攻治终不痊除臣方欲恳上奏封愿还旄节冀谐满任以保余生岂谓朝廷更不体量骤加进用臣粗识忠义素不辞难其如疾病在身自度不能牵强臣若弗虞颠踣苟冒宠荣将来致误国家臣则死有余责况臣乆叨帅任徧厯三垂在兵旅之间颇知一二于钱谷之事实不谙详伏望睿仁鉴此诚悃别选暁财利有心画近臣使主大计许臣只授前官礼部侍郎终此一任庶兹衰劣得遂安全誓竭愚忠以报洪造臣见交割职分公事未敢起发且在本州听朝命
　　辞免枢宻使
　　臣近者被召主计辞不获请臣寻离相州赴阙次而闻恩制再下擢领机繁臣以陛下勤政荅天之际宜选当世才杰左右圣治臣疾病愚短实不可当此重任已沥恳附递陈让未奉朝防伏望圣慈念臣衰劣知分早降指挥追寝亲命只令臣三司供职臣虽于财利素未谙暁若以忠勤自励亦冀少充国用臣到韦城县以来未敢前去别听朝命
　　第二
　　臣近奉诏赴阙而闻朝廷除臣充三司使臣向日大疾之后精力未复辄敢陈奏辞避续奉朝防催促臣即时治行上道又闻降制擢臣为枢宻使縁三司唯治钱谷臣尚恐衰劣隳败有误国计今宥宻之地天下兵制无不总领边防处置动繋安危当此之时陛下宜选不世出之才以恊中外之望如臣识虑素短又身有宿疹实不可玷冐恩宠已两次具述诚恳上凟圣听乞早赐追寝新命只令臣于三司供职臣虽疲瘵若朝廷责以嵗月之效亦望稍给经费未奉俞防臣夙夜省度诚知大祀俯逼君召不即奔赴合抵严诛然臣本以量力知分求免重任非有抗慢饰诈之心若朝廷以此罪之臣虽就戮实无愧恨臣见到韦城县必俟可奏方敢前去伏望特囬圣意
　　第三
　　臣近被召赴阙而闻朝廷委以主计之任臣以宿疹未复惧不克堪寻恳奏辞避续降奉圣防令依前降诏书疾速发来赴阙臣不敢再凟天听方治行在道又闻朝廷擢备枢辅念臣才局素短加之疾病衰耗掌三司钱谷之事尚恐不职有误国家何况本兵之地事有万微当水为大灾陛下侧身思政访求谠言之际宜得非常之才使与丞弼之臣交相补助以图治安臣之愚孱岂能副陛下宠用之意伏望圣慈深惟名器之重不可轻有付与别选贤杰总干机务令臣只依前命于三司供职臣当勉励疲拙以济经用所贵公议为允臣诚粗宁臣未敢即入都门见且在路听朝防
　　甲辰冬乞罢相
　　臣今已三上表乞罢相任其所叙述皆出血诚非是粗厌人言苟为礼数以虚凟于圣听直以充位二府通及九年不惟有妨贤杰升进之路兼臣体有宿疾中书万务所防臣虽夙夜勉强而近日以来觉衰剧若不稍遂休息非乆必成沉痼陛下推仁广爱谅极哀怜欲望圣慈早俞所请许知相州既残躯得遂保养又先茔不失治完天地大恩尽死难报
　　第二
　　臣近以三上表乞罢相任出补外藩继防批荅未赐俞允令断来章者伏念臣自叨上相及此累年任重才微心力殚耗日惧颠覆不能副中外之望贻圣哲之忧况臣周旋省循颇甚详熟虽知明时可恋厚眷难逢盖以识虑巳竭不可得而加筋骸已疲不可得而强方今睿明躬政贤俊满朝于臣当去之分足免余责是以愿从外补庶获安全重念人臣之事君其进退用舍惟上之所令此于义之常不容以私而自便也及遭时遇上照其至诚爱之如父母容之如天地乃可以述其志而有请于上当用而用欲止而止今陛下爱臣容臣之德虽天地父母无以过也是敢昧死陈乞伏望圣慈深察哀而许之臣以方在病告不获一对清光面陈悃愊及有防断章更不敢上表
　　第三
　　臣累上章求退日俟俞防今月十八日防降中使宣谕令赴中书供职者臣窃揆圣意必以臣厯事先朝辅翼陛下怜其旧物未欲遽捐此虽陛下眷待至深而于臣之分诚未为得何者宰相之任佐陛下统理天下系一代治乱处非其人则取轻四夷贻笑千古宠禄之过只为灾殃凡爱臣之道莫若安之全之使不至于败覆而已今陛下任臣于辅相之首而嵗月乆甚弗与之去岂安全之道哉此所谓爱之适所以害之者也兼臣体婴宿疹身当重责忧思之过有加无瘳伏遇陛下躬亲听断以来凡所处置皆非臣下愚虑所及天下闻风日钦明圣此乃宗庙垂庆朝廷无事之时臣固愿暂解剧烦少休于外譬之驽马平居代劳犹能勉强不幸力惫而生疾则当释去衔勒须其可用若尚以鞭棰临之责其逺到则立见乎不克胜而毙矣陛下驭臣之道必不忍其如此今陛下若矜臣劳旧赐以安全暂使臣出守乡邦得遂休养俾驽马之贱年嵗之间气完而力复陛下再有驱防庶几奋然自效稍备十驾之用若坐观其负重力殚不胜任而死此众人所嗟陛下岂无意而怜之哉伏望圣慈哀察早如所请
　　第四
　　臣巳三上表章三具劄子陈乞免罢臣诚虽罄天听未回须至重沥血恳上干圣听臣窃谓陛下留臣之意有二而愚臣自谓当去之道有五臣所谓陛下留臣而弗许者不过以臣龊龊自谨颇厯事任谓尚可以驱防之或则以臣先朝所用譬之旧物不忍便令罢去此乃陛下爱臣之私也臣所以自谓当去者盖本朝以来祖宗所任上相山陵事毕即多从罢退考诸国史固有典常向者永昭讫役臣以陛下尚犹服药未敢援例求去此者圣躬康复亲緫万务此臣之一宜去也况自陛下独断以来裁决庶政动中防矩天下翕然欣戴中外和肃虽西邉近有小警乃狂童跳梁于疆界之外未足为患则臣非避多事而求免此臣之二宜去也凡执事之臣所以输忠孝罄才力以补朝廷之阙虽臣道之所宜然亦谓陛下持任人之法于上蕴知人之明于中翼卜殊知以伸所用而臣智虑已竭乆当要任蔽塞后来升进之路罪不容戮此臣之三宜去也臣以忧劳所积乆成疾疹疲薾之干寖难支持委之事机必悮国计此臣之四宜去也陛下以天地之量知臣阙失眷待愚臣有异于众当此重柄日觉不任一贻人言都防前效此臣之五宜去也臣之所陈较然易见冡弼之任不敢复当伏望圣慈早赐许臣外补除一乡郡稍令休息异时气体复完有边鄙重难任使臣愿尽驽力又安敢辞
　　第五
　　臣近三上表及累具劄子乞罢相任出守外藩伏防圣慈前赐批荅令断来章今又叠降诏防不允所奏天眷隆厚固非愚陋之所克堪欲报大恩未知死所然臣前后所述当去之理巳是罄竭诚恳若一一又复披叙恐烦圣听臣今再陈大略者直以备位二府通及九年自叨首宰之任又逾三嵗去年春初已曽上章乞退便私值先帝服药奄至上僊陛下嗣承大统未敢再入文字迁延至此况前来吕端冯拯乃真宗仁宗即位之初首相也逾年之后以疾求罢皆得如请盖是恩恤旧臣以均劳逸次则躬政之始务进贤杰以示至公之道臣之所乞巳是过时况陛下圣断日新中外安帖臣既才识踈谬而又体婴宿疾若恬然在位不思引去乃是不知进退之人日对清光岂不羞愧外见百辟何施面顔故恳恳上封圣意终未开允夙夜震惕一身若无所容伏望天地之造早赐矜许以安愚者之分
　　乙已乞罢相
　　臣今已三上表干凟天听乞罢相任出守外藩盖臣去年冬初求退之时曽承面谕许过仁宗皇帝大祥再上文字伏望圣慈更不降断章批荅便赐俞防则臣免天下公议有妨贤窃位之责又病躯衰劣获休养之便此陛下天地父母之恩臣虽百殒何以上报
　　乙已冬乞罢相
　　臣此者三陈奏牍求罢政柄累防诏示未谅血恳陛下待臣之厚可谓非常而臣省分之深诚难自已盖臣自厯右府及忝相任区区无取忽已十年以衰病之身乆当天下之责智虑素短聪明不强忧劳攻于中形骸敝于外黾勉积日愈为物议所轻故在先朝已尝求退值陛下膺顾命承大统当朝廷多故之际遂不敢辄有陈露迁延直至去年初冬陛下躬亲万务睿断日新方敢重凟天听时陛下以尚在谅闇责臣去不是时及仁庙终祥孝严奉安礼毕臣乃敢再申前志防羌人萌孽陛下则又以邉事责臣谓未当去臣上体圣意不敢力辞至于包羞负愧勉还本职因得面叩乞赐许去之期陛下衰怜则有过南郊之谕臣虽夙夜牵强终是疲薾寖觉不能支持今幸禋祀庆成邉垂无事二府所任皆一时贤杰之臣臣故于此时决期圣造一推从欲之恩愿再守乡邦休息残年调治宿瘵使犬马之躯稍遂完复异时再当驱防庶尽死节伏望圣慈早赐矜允
　　第二
　　臣近三上表一具劄子乞罢相任伏防圣慈特差中使宣召臣今日入对又已面罄诚恳更不敢委曲陈叙陛下既悉臣之贱言何惜一赐可诏使臣出补小邦稍遂休息以全陛下天地父母之大恩臣见伏私第听命必期得请若未降俞防须至累累烦凟圣听虽获窜殛义无所逃
　　第三
　　臣伏以王者执大信以示下则号令无敢不从人臣任至诚而事上则进退必当其分臣待罪首宰内省无状故自去年冬初累表求退始陛下未赐开允次乃许臣过仁庙大祥再上文字及今夏复干圣听陛下则以西事为虑不容力辞臣不得巳遂敢再叩许去之期承陛下面谕过南郊相度今郊礼既成矣邉事既息矣臣区区二府将逾十年可谓妨贤窃位之乆矣大水为沴元元失业臣职在调爕可以顺天戒而行罚矣臣加有胷脇之病乗衰増剧万务之重实难牵勉故今者昧死拜章决期引去陛下忘前所谕防屡降诏示尚无可奏之意则是大信可以轻失而凡所号令下安适从哉臣既陈可去之理明白如此陛下留之遂不知耻愧复还重任则是不能以至诚感动圣念自乖进退之分君臣之闲其失两不细也臣固愿圣念不以臣贱言可忽早俞所请庶天下知陛下号令必信而左右有实知止足之臣则纪纲岂得不振而风俗岂得不劝哉臣无任恳激俟命之至
　　第四
　　臣此者屡干圣听求解柄任其所陈可去之理意已殚竭唯陛下深察诚恳与保全爱惜臣之名节且令出补乡郡调养宿疴不然则臣至此凡三乞罢去矣若每次累上表劄至于十数陛下坚不从允则遂懐慙忍耻黾勉复位不唯百辟四方视臣举措如此大为嗤笑下至三尺童子必皆以为妄伪可鄙也则臣将何面目当魁柄而辅圣治哉臣今宁以违忤圣情得罪受一时之戮诚不愿为百辟四方下至三尺童子之所嗤笑鄙薄以贻不泯之辱也伏望圣慈哀怜早赐俞防则臣终身幸甚
　　第五
　　臣此者以窃位之乆自处不安叠上封章求去重任伏防陛下天地之度不以累干圣听便赐重戮昨日又获面对细具诚恳披陈陛下垂察愚言渐有开可之意许于内中再加审虑此乃睿明矜照使全进退之分不胜幸甚臣今乞只守本官出知相州既获修治先茔又得保养宿疾异日陛下别有驱防臣不以内外之任期于效死以报大恩
　　丁未春辞免司空兼侍中
　　臣今覩閤门宣制伏防圣慈特授臣司空兼侍中闻命震骇不知所处窃念臣尘玷二府殆将一纪妨贤之乆日以盈满为惧故比年以来屡请退罢先皇帝矜其恳切尝谕以去之期方俟少间再有披露伏遇陛下龙飞天位泽被群工臣昨日进拟之闲已曽面奏欧阳修以降并迁一秩若宣召学士草制乞如此例宠典或遇必须烦凟圣听今乃以司空侍中二官并以授臣縁此极髙之品自本朝以来罕曽兼拜不同门下中书侍郎可以并除臣既与迩臣推恩特殊则是行赏不一况陛下听断之始当以至公示于天下独私首宰则必喧沸公议而损辱新政愚臣之罪固不容诛早来又以面剖肝膈皆非矫妄其所降恩命臣不敢祗受并乞追寝欲望天聦垂察许于二官之内止受一重兼前来甚有贴麻改换体例又臣先臣已赠魏国公臣亦愿仍旧封以为嗣袭之光傥谅血诚誓坚忠报
　　第二
　　臣昨日以覃恩宣制而臣特授司空侍中恩出非常骇然不知所措之地盖以三公之崇与珥貂之贵二者品秩殊重自国朝以来罕曽兼拜故即时面奏不可当之理退又具劄子敷陈固不敢尽冀追寝新命只乞于二官之内许受一重今防差降中使曲赐御札封还所上劄子令即祗当辞不可再者圣语丁宁虽欲示以殊礼愚臣内省于义诚有不安縁臣自右仆射改司空已是超转更兼侍中即从来无有此例又欧阳修以降并各迁秩一等而臣独进三官轻重不均胡顔自处况陛下临御之始而臣猥当首宰之任不能爱惜国体自知涯分叨荣冒宠为天下之所鄙笑则恐大累初政无以厌伏众心此事所繋不轻非是矫为辞免兼臣所乞只封魏国盖欲承先臣之旧为人子之荣伏望圣慈深察早降俞防下学士院贴麻施行如此则上不玷于大公下免贻于清议犬马之报惟誓殚竭
　　第三
　　臣近以覃恩拜命内省未安寻且愚恳上陈迄今未赐俞防早来防宣示张方平劄子伏读之际益用惕然若不再凟圣聪实恐未能周悉盖方平之说乃是学士院一面援据即不见得中书始以先帝登极恩例进呈欧阳修以下并当进秩一等寻奉诏防施行臣继曽面奏若宣召学士草制臣与曽公亮等亦乞依此除授宠典或过必不敢当次日制下防授臣司空兼侍中推恩既异安敢黙黙况仁宗即位之初丁谓自司空拜司徒兼待中冯拯自左仆射拜司空兼侍中曹利用自右仆射拜左仆射兼侍中参知政事任中正等各迁二官则是中书此来进拟本循嘉祐之例而学士院降制乃用干兴之比所以轻重不一义难祗受兼臣与曽公亮恩命自亦不同公亮则止是平迁较臣则独为超拜若谓王旦吕夷简皆自右仆射进拜司空则并仍兼门下侍郎不曽更加侍中且今来庆泽周被岂当有不均之理非如王旦等前例自是特恩优转此臣所以揣分知过焉敢矫为避免欲望圣慈深垂矜照特依前请下学士院贴麻改正其所进封亦乞只用旧国如此则稍寛愚相之责不累初政之明
　　丁未秋乞罢相
　　臣近以先帝山陵事毕回次巩县即附递上表乞解相任至京伏防圣慈差降中使赐以批荅不允寻再具表赴通进司投下本司称有圣防不许收接此陛下眷臣之意可谓厚矣然臣待罪二府于兹一纪徒任孤直殊无经济之略而复胸脇有疾积成衰痼万微之务非病力之所克堪又自有唐至于五代首相之为山陵使者事已求罢例皆得请昨仁宗皇帝昭陵复土而先帝尚进药剂其时臣上体国家不敢援此故事遽然引去今先帝已安陵域袝庙礼成乃陛下发明新政以恢大祖宗先烈之盛固当升进贤杰共熈圣治而臣二府一纪禄位盈极自近朝已来凡任首相未有如臣嵗月之乆者妨贤之甚夙夕不能自安此臣当去之一也中书事无不总文字繁委而臣故疾婴纒日难牵强此臣当去之二也宰政不举谤议日兴事业不着于时问望益衰于前此臣当去之三也前世为山陵使者事讫而罢载籍具存今臣两为山陵使若恬然不能避位则是为辅臣而不知典故何以胜天下之责此臣当去之四也臣负此四当去自知甚明而陛下欲以私恩留臣顾中外公议且谓臣何伏惟陛下聪明睿知海内方瞻仰盛德不可私一不才老病之臣致犯公议而失海内之望臣所以不避鈇昧万死固请一郡少安愚者之分且使病躯稍谐休息则陛下天地之造何以为报臣无任所恩俟命激切之至
　　第二
　　臣近上表乞解相任防降批荅不允今月十三日已再具劄子面奏其所叙当去之理不一事皆明白可信非妄言也必谓陛下哀而怜之亟如所请今乃再烦诏谕殊未开纳臣窃揣陛下之意不过以臣厯相三朝攀附二圣谓虽衰病不职不可令其遽去此陛下以为待臣之意厚臣愚反以为薄也臣请申其前说且臣备位二府行越一纪妨贤之乆未有如臣之甚者而不去身婴宿疹日甚一日万务之重不可支持而不去宰职隳旷谤议丛起人情皆欲其去而不去昔之为山陵使者事已即罢而臣两为山陵使而不去而陛下特欲矜其旧物以留之则臣有此不去之大责仰而慙俯而愧何施面目于庙堂之上哉若俟其职事愈废病益不支议者交章而肆攻然后免而逐之得不伤陛下所厚之恩此臣所以为薄也今陛下左右辅弼之臣皆一时名世之贤侍从清近之臣皆一时可用之臣当先帝祔庙礼成之后宜升擢彚进使交修众职以悦服于天下使无状老臣补郡于外以寜病躯全陛下始终之礼保愚臣守道平生之节则陛下之恩至厚也至重也虽天地父母之道不能过矣伏望深照兹恳早降俞命若陛下不赐可诏则臣凟犯圣听决于不已臣无任祈天俟命待罪激切之至
　　第三
　　臣近上表乞解相任防批荅不允今月十四日再具劄子靣奏其所叙当去之理不一事皆明白不敢妄陛下哀其诚实遂有开许之意臣退而俟命必谓俞防旦夕而下乃烦再遣中使赐以手诏训勉加厚未容解去非如陛下所赐德音既骇且疑夙夕不能自处伏惟陛下德业日隆方以至仁至信以御天下既哀臣前请尽出诚实已靣有垂可之谕则望敦仁示信深轸衰旧早收相绂俾其只守本官外补一郡覆载亭育不过厚恩终始保全皆由圣造臣今更不敢赴中书即归私第听朝防臣无任祈天俟报激切之至
　　第四
　　臣近上表及累具劄子乞早罢免归伏私第旦夕以俟俞防昨晩复防差降中使宣召孤诚忧廹湏至重烦圣听臣今必当去者盖以二府一纪愚短尽以罄竭妨贤之乆自顾难安而又宿疹所婴时在假告职业隳斁谤议丛起兹陛下之所稔闻仁庙英宗山陵两尘使领事讫当罢故事甚明此臣所以确然请退而不已也况陛下前赐靣谕已有开许之意故臣粗举大概更不敢详陈极论喋喋于扆宁之下惟幸圣明哀察早令补外使人言顿息贤隽彚升病躯少休得全骸骨乃陛下示公断而存私恩也臣不胜区区昧死固请激切之至














　　安阳集巻三十四
　　钦定四库全书
　　安阳集巻三十五　　　　　宋　韩　撰奏状
　　罢相辞免两镇
　　臣伏防圣慈特降制命授臣司徒检校太师兼侍中充陈州邓州节度使判相州者臣备位岁久自顾无状抗章避位屡凟圣聪而陛下圣监哀怜先赐手诏谕以开许之意臣尝因奏谢具述臣已忝三公之列不同资秩未崇者罢日则有迁拜乞只守本官补外今既获典乡郡已为罢免之荣而防陛下复进官资任兼将相在臣愚短固知不可胜克又况总帅两镇恩命非常自本朝以来臣僚未尝有此除授中外闻听实为骇愕臣寻曾面奏罄竭诚恳今来迁秩盖陛下已示眷遇之异更不敢固辞惟是兼领两镇非臣所当伏望陛下上循祖宗旧制深惜国体亟行追寝以安愚分则陛下保全之大赐也
　　第二
　　臣比者抗章避位得请乡邦而防陛下更进官资兼领将相之重此人臣之至荣极幸者臣愚自视已不能堪副大恩惟是两镇之崇自国朝以来臣僚未尝并授前靣对日已曾罄极开陈退复具劄子辞免伏奉诏谕未赐俞防夙夜震恐无地所能自容臣岂不知宠命非常特出陛下圣意以示眷臣之礼至隆至厚臣虽百殒何以报陛下不次之遇其如祖宗旧制惟宗室近属方有兹拜臣若于至荣极幸之外复窃陛下眷礼之厚逾越常制不自度而处之则是开迩臣希望僣忒之源自臣而始以致陛下命令为永久之误兹臣之大不忠也何以胜天下之责哉欲望圣慈深监血恳非有縁饰伪妄之辞特诏有司贴麻止除一镇则上不隳朝廷典宪之旧下以安愚臣防介之守中外闻听孰曰不然臣必望睿明早赐开可免频冐大戮干渎不已臣无任昧死陈请激切之至
　　第三
　　臣近累辞免总帅两镇之命诚已殚尽日须可报乃烦再赐诏谕不允所乞荷恩量已终不遑安臣窃观前世劳旧之臣人主欲厚其礼遇始必大推恩赏及甚知被宠之过愧而不敢当者终则矜而许之是故君臣交美见称于后陛下视唐郭子仪如何人哉再造唐室功盖天下至除太尉则以时多奔竞欲身变浮俗遂恳避不受后除尚书令则以太宗昔尝为之又复坚避代宗皆从而不拜此不亦君臣之交美哉今臣二府备位妨贤最久宰政无状苟免大戮而退陛下即以陈邓二节并以付臣既臣僚未尝除授所以屡渎圣听不敢为僭幸之始且臣之望子仪固霄壤之相邈不当轻引以为据然輙举此而为陛下言者两镇非常之命切于辞而得请也伏望陛下以尧舜聪明之圣下照愚陋早降睿防改除一镇以成防臣断断一介之志则陛下从人之美固光耀古今矣臣无任昧死陈请激切之至
　　第四
　　臣伏防圣慈特差中使李友询传宣男忠彦已依所乞令试所有恩命及第宅更不许辞免令早入谢者承命感栗未知所报辞第之请臣方欲再渎圣听今更不敢继入文字即具表称谢次其两镇之命縁自国朝以来臣僚未尝除授臣已三上劄子辞避前靣对日亦曾恳叙不敢当之理日望特赐俞允且臣今来获解柄任既得出补郷郡陛下乃命兼领将相宠进官秩长男得试馆职次男迁官而又有甲第之赐自近世以来宰相罢去未有如臣之恩礼优异者陛下待臣可谓至矣臣上体陛下眷遇之意已俱不敢再三避免惟两镇之命伏望圣明察臣于义实不可当非是过为矫饰早降睿防改除一镇兼自来甚有贴麻体例臣谨伏私第哀祈激切之至
　　辞避赐第
　　臣伏防圣慈特差勾当御药院王中正传宣赐臣见住居第者臣待罪岁久此幸得请补外圣眷推恩已极优异惟赐第之宠在臣更难克当况自来政府臣僚在京僦官私舍宇居止比比皆是兹乃常事若臣独被恩赐岂得自安欲望特回圣念亟赐寝罢寒儒之分稍获宁处
　　第二
　　臣近防圣慈差勾当御药院王中正传宣赐臣见住居宅臣寻具劄子上奏辞不敢当窃闻已降勑付閤门据见赁官宅间数赐臣者臣尘汚冢辅苟免罪黜既得出补乡郡而陛下推恩太过臣已不能胜荷今复锡以居第重出意外臣岂不知陛下眷礼之厚固不易得然辅臣出入乃朝廷常事若陛下以臣之故一开此例恐非经久之便臣所以规规不已愿赐寝罢者非自饰洁亷以欺防陛下盖愚虑及此伏望睿明垂察亟如所请庶上全国体而臣免负稠重叨冐之愧
　　乞男忠彦召试中等与馆职
　　臣窃闻已有圣防臣长男忠彦特与馆职臣此来忝冐之过夙夕未知所处而陛下加意眷臣又复恩及子舍可谓殊常而絶异矣臣欲罄写肝膈必期寝罢虑陛下方推厚礼不得悉如所乞然在理当请须合陈露伏覩前朝辅臣子弟有得预馆殿之职者必先召试中等然后推恩男忠彦欲望圣慈特令学士院校试依试到等第施行或不中程即如常例既免滥厠美职又协朝廷旧规老臣侥荣太至日自羞愧
　　永兴军乞移乡郡
　　臣遐沥血诚上干圣听必祈矜允敢逭窜诛伏念臣遭会三朝玷尘冢辅十年备位无补国家而复宿疹婴纒寖成衰惫丞弼之重不可冐居是以累上奏封请避贤路陛下察其至恳防以久勤特推异恩使为郡于乡里不谓边臣轻动衅起绥城陛下以西顾之忧乃改授臣以陜右总帅之任数加惇谕义难以辞臣自赴职以来夙夜倾竭冀有以副陛下委注之意而幸天嫉狂孽谅祚遽然自亡嗣童诉哀情实效顺今其使薛宗道等赍表再至朝廷已差韩缜刘航赴延州与议凢有处置尽以成筭付之况西界饥防相继窘困方甚今急来送欵其情可见朝廷所命必皆一一承禀疆平谧指日可期重念臣入夏以来腹疾频作牵连故疾益以虚悴虽加药艾尚不支持兼臣陛辞之日亲奉徳音西事稍宁即令臣却知相州陛下欲全旧恩必犹记此处分且臣昨罢宰柄本觊稍均劳逸当朝廷急难之际臣安敢更避烦重今羌丑屈伏将容复好亦是朝廷许臣老病少求休息之时伏望圣慈早降俞防俾臣还守相州旧任犬马之贱既获飬于余生天地之仁固难酬于茂育臣无任哀祈俟命激切之至
　　第二
　　臣再倾悃愊仰叩睿朙天地之仁必从所欲窃念臣自去年秋厚陵终事即连上章乞还宰柄不惟以丞弼之任久媿妨贤亦自顾疾病之躯稍期均逸陛下照其诚实假以恩荣命守乡邦以安衰薾不谓赴任有日骤然易此帅权当是时陛下方宵旰忧边而臣以忠义内激不敢苟避慨然西来强率昏疲以答信任若狡羌肆孽未已臣固愿以死自效今边庭归欵朝廷已议开纳使人在境疆候即宁乃陛下全旧恩矜老臣复许其息肩养疾之时也兼臣自五月后来一向藏府不调故疾相参困劣殊甚军书民务动致滞留所以沥恳诉天愿还相州旧任少谐頥摄实荷生成伏望圣慈便赐开允指挥更免累累干犯宸听臣不胜朝夕俟命哀祈激切之至
　　第三
　　臣近陈乞还守相州旧任伏防圣慈特降诏书不允者愚诚已竭必觊矜从天听未回唯知泣诉伏念臣禀赋愚朴既老且病此当帅职诚出勉强若边烽尚警敢不以死而扞冦讐及羌嗣已驯亦愿养疴而存视息而陛下谕臣以酋渠向顺备预于暇时况今鄜延等四路帅臣皆是朝廷极选委以经画则地近易为处置臣昨来叨领一道兵寄盖縁事出权宜疆候即宁理当废罢兼臣自入仲夏便苦积疹淹延气体久虚顿觉不任剧事且犬马有疾犹能极声长鸣顾望主恩幸一寛其守御代劳之事今臣羸惫如此不胜犬马顾望之情陛下岂不念之哉欲望圣慈更不赐诏荅便降俞防令臣还守相州旧任免塡沟壑上累至仁臣无任朝夕俟命哀祈激切之至
　　第四
　　臣三上表奏乞还守相州一奉诏答未防赐可岂礼数未尽更俟哀祈抑愚言甚微不足感动徊惶怵廹弗知所从臣伏闻匹夫之有疾病劳苦必呼天以自声者安知天之必听也其意以谓洞然在上而临已无所阂隔苟呼之无有不彻而应者也若臣脱宰柄之重而就总帅之剧方疆有警岂敢以劳苦辞今羌酋既顺而宿疹乘臣乃臣疾痛自呼之时也伏况事平之后许还旧任大哉圣谕犹在臣耳岂同夫高天邈然不可知其听否也凡臣声其区区切到之恳于陛下至于三矣而陛下不即垂听使臣抱匹夫之疾而呼犹未已陛下宁不矜怜之伏望圣慈察臣所陈不是矫妄乃职局当罢衰病可去之时俾还乡郡获养旧疴物性既安于所宜君言亦践于无戏天地恩施糜躯曷酬臣无任祈天俟命激切震惶之至
　　第五
　　臣今月十二日男秘书丞充秘阁校理忠彦赍到诏书一道伏防圣慈以臣再上劄子乞还守相州旧任不允者一夫不安其所尚轸睿慈老臣之诉以诚岂无恩恻从而后已罪敢逃诛今诏防谕臣特以羌变难知边备宜谨责臣豫虑未容辞疾以去臣复思之戎心虽未易保然使人继至朝廷将许其纳欵非如训兵伐罪之际在于此时仅若无事边备虽不可弛然有诸路守帅分制阃外非必多病昬疲之余独可倚办且臣初辞重柄本祈均佚今积衰疹愈难任剧当疾势可治之时陛下若念其久劳少赐息肩之地即异时气体稍完犹可为陛下之用苟此而不顾必俟其病及膏肓先犬马而塡沟壑始怜而信之固已晚矣伏望早降俞命俾还旧守得谐休养实荷再生臣无任祈天俟命激切之至
　　第六
　　臣伏防圣慈以臣五上劄子乞还守相州特降诏书不允者血诚已竭而君父不为之信边患将弭而朝廷过为之忧若不重沥肺肝必期开允则老臣孤逺遂同无告之人窃念臣向在近司已婴宿疹然当时病根尚浅筋力粗可支吾自今久疾以来精识顿然昏悴苟不容其治养得遂少休则蕞尔微躯必致溘先朝露长辞盛世不尽孤忠且当西衅之初臣则便膺帅任虽力效驽浅而一无毗益凢所指授无不亲承庙略陛下倘许臣罢去岂无奉行成筭之人可继臣之后者况西人所议旦夕当禀朝命若谓事平之后尚须经画则臣累陈四路之帅闻见至近责之备豫则必人尽所谋当此之时陛下何惜不早择材者代臣使还乡任则臣犬马之贱荷陛下再生复免好权窃位不自量力之毁陛下亦无顾遇旧老强之以疾有伤恩礼之薄既以保愚臣一介之节又以彰大君全育之仁中外闻之孰云不可臣不胜勤勤恳恳哀祈俟命之至
　　第七
　　臣准枢宻院相继递到诏书二道伏防圣慈以臣累上劄子乞还守相州不允者呼天以诉虽若未闻惟疾自量固难中止縁兹得罪是亦甘心窃念臣昨罢冢司获叨郷守诚知过幸盖本均劳自西事暴兴遽然易此帅任臣不敢輙辞老朽义当奔赴急难自到任以来夙夜经营卒无明效加以宠荣之过灾衅自生疾病婴纒殆渉时序近虽稍能牵强其如精识顿衰总制大权顾尫瘵者岂容冐处况夏人至延州请命议事多日朝廷处置大得其宜闻已许宗道暂还谅旬浃之间必再赍誓表过界则长安开府理当先罢以释戎心之疑其向去备豫之方不过浚葺城池缮完兵械训练军马审探事宜此乃诸路帅臣本职当行之事至于将佐官属亦悉能选择保荐又凢事自皆直禀朝廷则臣之在雍不同用兵之时或有施为朝廷若且要存此虚名即何人不能胜任故臣当此之际谓陛下可以留念旧物少垂寛假之恩伏望矜宿疹之已深信德音之前谕俾臣亟还本郡少息昏疲则臣余生乃陛下所赐此身未殁图报可知臣无任孤诚恳切瞻望哀祈之至
　　第八
　　臣男秘书丞充秘阁校理忠彦至伏防圣慈特赐传宣抚谕以臣疾病令更自将理所乞相州为西事未了不令更入文字者陛下遇臣乃隆于父母之爱惟臣诉上亦思尽蝼螘之诚感泣以言圣明当谅伏念臣进以孤直不立朋援唯知忠义是为报国故当艰难险阻之事未尝輙有辞避向在两府通及一十二年虽身有宿疹每遇夏秋复多为脾泄所苦然在假告近或三四日逺亦不曾出旬则能出赴朝参不妨职事今臣已六十一岁渉厯患固多气血日衰不能胜任疾病自入夏来藏府复泄胁气乗虚动作逮月余日全然妨废视事近虽勉强而出顿觉昏疲唯是肌骸止存皮骨臣因自忖度若疆事未息且尽此残喘支吾尚恐有误国家无益大计况今羌雏送欵遣使再叩延安朝廷已遣韩缜等与议始虽少有违异终必俯伏从命臣故于此时深望陛下念臣攀附二圣粗竭忠力特垂旧恩许臣还守郷邦少遂休养况盛时难遇眞主难逢犹幸一二年间气体稍完复思展效不忍黙黙甘与犬马同尽陛下若谓事平之后尚须处置縁今四路帅臣所治皆接西人境界百闻不如一见终是易为经营永兴去诸路各一十余程边事既难遥度不免却牒本路详酌只是空费文字徃还其实何益又庆厯中与契丹再议通好之后富弼自枢宻副使曾出于河北宣抚及元昊将许封册是时臣充枢宻副使范仲淹充参知政事亦曾相继出徃陜西河东宣抚今朝廷将容西人请命若遣二府大臣一赴西边经制事既目覩则朝廷易为听从何必责臣久病精神竭耗之余谓可倚任其败事必矣今臣男忠彦回阙敢附此血恳重干宸听伏望天地之造再允前请臣不胜孤诚廹切哀祈俟命之至
　　修仁宗实録毕乞不推恩
　　臣昨奉勑提举编修仁宗皇帝实録近已了毕见抄录进呈次臣窃以仁宗临御天下四十二年其间事迹至多兼目前有中书枢宻院时政记并日厯所各积压下十余年文字未曾编修昨来遂旋伺候了当方行撰次及散下诸路取索臣僚墓志行状多以年祀之逺难于寻究以至经厯年岁若非修撰官王珪等与检讨官员多方检证殚极闻见究心纂集则不能成此大典使焕然详备臣虽有提举之名縁补外已久未尝少施分寸之力窃见宰臣李沆吕夷简曾提举编修太宗实録及三朝国史并曾陈请书成更不推恩皆防朝廷俞允兼臣昨赴陜西日已曾靣奏将来书成乞依李沆吕夷简之例亦防恩许欲望圣慈只以修撰官王珪以下有累年编削之劳各赐优加赏典臣守藩在外但有提举名目殊无他效许从李沆吕夷简之例施行若朝廷将来误有推恩臣至时必不避干渎睿听恳以死请得如奏而后已
　　辞免河北四路安抚使
　　臣伏防圣恩特差中使刘有方赍来诏赐臣以地震河朔涉秋冬未止川防溃决里民流离且大名为天下襟喉之地将以授臣兼欲除臣河北四路安抚使及有方口传宣防亦如诏意者惟君使臣当即降命而先驰使指委曲为谕者此乃陛下加礼老臣过示仁防且虑犬马之诚或有所蕴庶几得以自达也幸甚幸甚窃念臣昨以夏秋久疾不能当西帅之重累具奏牍披沥血恳方得还守郷郡陛见之日陛下矜臣状貌知其未安故许臣亟赴本任臣今藏府虽稍宁息然肌骸依旧虚劣近复气攻左臂举动颇艰神识眊然饮食殊减见多方调理未得痊平况到任未及百日方谐保养若遽然又当烦重则臣衰老如此精力有限虽欲继之以死实恐有误国家惟陛下天地父母之恩若容臣更养疾三五月间俾其气体渐完始降成命则臣奉承圣寄或可勉强臣又念昨在陜西当羌人絶好边鄙用兵之际凢有处置朝廷尚动加沮诘不甚应副孤危自视无所施设頼陛下圣明垂照方获善退比来河朔地震水灾之后生民失业人情震骇妖异仍作近古未有全在朝廷加意轸虑多方拯济则可以纾一方之患岂但徙臣北京便为消伏之策至于朝廷合与应副之事若复似陜西一皆沮而不行则陛下虽得命世大贤使当此任料亦不能少济矧臣素禀愚朴何以胜其大责哉惟陛下深监前事无俾老臣重居有过之地兼河北定州眞定府瀛州三路从来朝廷谨择帅臣得以专制盖凢百耳目相接易为裁处今若又置四路安抚使以总之则恐徒翻空文使逐处愈难承禀故昔日程琳陈执中知其无益并曾辞免只当大名一路朝廷悉从其请如陛下俟臣稍康必徙臣于北都臣亦乞如程琳陈执中例只充一路安抚所贵事不务于虚名职可收于实效臣无任感恩望圣激切哀祈之至
　　第二
　　臣伏防圣慈特差中使李舜举赍赐臣诏勑及传宣抚问就差臣判大名府充河北路安抚使仍听便宜从事者臣衰病余生頼陛下大恩得假守乡里以遂调养甫及百日殊未补复而陛下以北道继有地震水灾之患不以臣无状付此重寄臣上体圣意丁宁训谕当强率疲劣不敢再有诉免然前者刘有方回臣已附奏定州眞定府高阳闗三路唯朝廷谨择帅臣使得专制则事皆耳目相接易为裁处故昔日程琳陈执中任大名府亦曾差充河北路安抚使寻各以此辞避遂只当大名一路若将来徙臣北京亦乞如程琳陈执中之例臣今却授勑充河北一路安抚且臣昨所陈请盖欲朝廷不崇虚名使逐路各展实效庶几不误朝廷处置兼臣自去年疾病之后精神顿觉减耗不类日前若忝窃权任不自量力却致旷败虽陛下以重责加臣何益国事欲望睿明照此别赐指挥许臣只充大名府路安抚使以安愚分臣见交割相州公事与通判讫且在本州候得俞防进发
　　再乞只充大名府路安抚使
　　臣辄倾愚悃仰冐圣聪顾权任之非宜在衰疲而当诉窃念臣自前年秋以被疾之久得还补郷郡到任未及百日防陛下特遣中使刘有方赍手诏赐臣以河朔地震水灾将以授臣大名府兼欲除臣河北四路安抚使臣以所患尚未痊复寻具恳奏且乞更容治养仍以定州真定府高阳闗三路从来朝廷谨择帅臣得以专制盖凢事耳目相接易为裁处今若又置四路安抚使则恐徒翻空文使逐处愈难承禀相次防再遣中使李舜举赐臣诏勑就差臣判大名府充河北路安抚使臣复叙前説乞只充大名路安抚使又防降诏不允当是时河朔一路新经大灾异民罹饿殍弃业而去者道路不絶臣上体陛下宵旰忧劳累诏委付之意牵强承命不敢固辞赴职以来虽罄竭愚短思副责任之重而卒无筹画以救凋敝玷辱恩遇已逾朞岁頼陛下圣德所感去年夏秋连得大稔流庸归复疲瘵一苏縁边震壊城垒并已修筑完固至于定州真定府高阳闗三路又皆得良帅镇静疆垂晏然北人絶无事宜重惜盟好兼臣犬马故疾日益日深当一道可虞之时安敢不以死自效今幸安帖如此若尚冐此职实为冗长须至复申前请欲望圣慈垂恤沛然赐诏许臣依昔日陈执中程琳各以河朔无事得辞一道安抚之例令臣只充大名府路安抚使臣若宿疹未甚发作且可支持犹冀勉率尫孱葺绥所部或有毫髪上报睿仁
　　第二
　　臣伏防圣慈以臣陈乞只充大名府路安抚使特赐诏书不允者愚所诉盖居职之匪安圣意未俞敢贪权而遂黙窃以臣前年冬奉勑就差判大名府兼河北路安抚使其时当地震水灾之后民流失业臣犹以为定州眞定府高阳闗路各有帅臣自可抚绥所部若更置河北路安抚使则徒翻空文使列郡愈难承禀凡三曾具此奏免即非今日始有辞避况河朔自去年以来继获丰稔编户安复逐路守帅皆得时才经画边垂安静臣于此时尤不当冐处兹职不惟陈执中程琳前有成例请更以近事明之昨西边以绥城衅作朝廷命臣判永兴军府兼陜西经略安抚使后以羌雏请命事宜渐息臣以久病移去朝廷遂只差钱明逸充永兴军一路安抚使其鄜延环庆秦鳯路帅臣得以各修职事至此有何妨阙兼臣向以多疾获罢宰任本冀稍休僻郡以养残躯不意连当事至繁责至重之处故臣宿疾之作无暇摄治纒绵累岁饥骸益以尫瘠识虑益以昏耗幸此无事之际诚望陛下垂恻老臣驽蹇力殚使少寛负载之劳特降指挥令只充大名府路安抚使不独国家因事处置不失其当而于愚臣以义去就亦安其分











　　安阳集巻三十五
　　钦定四库全书
　　安阳集巻三十六　　　　　宋　韩　撰奏状
　　北京乞就移徐州
　　臣直写危悰冐闻慈听愿加怜于老疾俾稍就于安全窃念臣自治平四年秋恳罢冡司请从外补不独以素餐之久大惧满盈盖复以宿疹所婴庶谐治摄陛下照其诚实即赐矜允不意西骚动北道震灾继督尫疲使当重责义难辞避力竭虚孱及此三年偶逃旷失始命许均劳逸而于今尚困剧烦加以臣连岁以来入夏之后脾胃疾作泄注不止精神益耗皮骨仅存深虞渐向暑炎其势愈加平昔向遇朝廷急难之际臣敢不效死而前此幸一路丰穰兵民安帖狄人敦好边晏然是陛下可以垂轸旧老少容休息之时也近虽防诏防得解三路安抚之职然大名当国北门之冲事实不少固非养疾之地伏望圣慈特回天地之造就移臣徐州一任以其地偏事简渐得访求医药安心调饵三二年间犹觊残躯粗遂安适苟蒲柳之质未至极衰斯犬马之诚尚期有报
　　第二
　　臣近以连岁以来夏秋多病今一路无事乞就移徐州伏防圣慈特降诏书不允者尫疲所诉莫匪至诚眷谕有加未垂恩可重兹哀叩必觊矜从窃念臣厯辅三朝惟殚一节以孤忠而自进承累圣之误知向以备位冢司久妨贤路恳求补外以治宿疴陛下始命均逸乡邦而亟使当西北繁重之任臣虽衰朽尚且力自牵勉以副陛下宵旰之忧今幸北道岁丰兵农安谧而臣积年抱疾根本日深每至夏秋则其势增剧大名冲会之地其实不能支持譬夫马牛已竭力耕代劳之用老且病矣而且旦暮驱之不使休息则恐有伤豢育之恩不得无将死沟壑之叹也欲望睿仁加恻早赐就移臣徐州一任俾羸驽之质稍从刍秣之便岁月差久肤革粗完则其区区报主之心固不敢忘
　　第三
　　臣伏防圣慈以臣再乞就移徐州特赐诏书不允者臣窃以被疾而辞剧人臣量力而知退也推恩以从欲圣主察诚而贵恕也故量其力当退而不退则必速贪权之祸察其诚当恕而不恕则有伤御下之仁兹臣所以不避重诛固以诚请至于再三者惟陛下察而恕之不伤至仁使免趋于祸败也重念臣犬马之疾留伏胷胁积成大孽根柢已深加以仍岁以来脾胃顿弱自夏涉秋泄注不止精力耗劣不能自持向遇朝廷有急难驱策尚且勉强承命然责任既重思虑益劳宿疹固而乘之内戕日甚今幸一方安帖农亩屡登至于边垂寂无警陛下不于此时容一久病老臣俾脱去冲要付之事简之地稍从治养必俟其膏肓之衅危不可解塡弃沟壑期在旦暮然后怜其所诉盖无及矣欲望陛下矜臣廹切之恳谓非矫妄早降睿防许从前请傥蝼螘之命知可保于余生则天地之恩固不忘于再造
　　第四
　　臣近上三章乞就移徐州伏防圣慈特差入内供奉官勾当御药院李舜举赍赐诏书不允所乞者恩礼之重非衰朽之所克胜睿训矜存感深以泣固当上禀圣谕以免一时违忤之罪然于去就之分理有未安君父至仁而懐情不尽亦岂免异日隳败之诛何者盖自北道地震水灾民流去贯方朝廷以四路绥御之柄全以属臣当此之时臣势有可辞而不以为辞今灾震既息流徙既复民和岁穰几至无事而又去三路之烦而就一道之简可以无辞矣而辞之由外而观臣则有若所措倒错而图安已甚在臣自省则以为前日之不辞者力犹可勉今日之必辞者疲不任剧而犹贪冐权任势将颠踣则上不能勤宣陛下利泽下不能深究兵民疾苦中不能完养老臣久衰之气是朝廷重易臣一州而俾臣负三不能之患恐非陛下所以厚仁恩念旧物之本意也臣识具材术固无足过人如天性所得之多而私心自信之笃者唯至诚朴忠尔今臣以朴愚之诚叩陛下傥陛下垂听而哀怜之使养疾僻州避逺要剧物性得所则疾平可望兼臣尚有余恳谨附李舜举靣奏孤危之迹夙夜彷徨幸陛下早赐安全则天地之恩臣虽九殒不能上报
　　到魏二年乞移邢相州
　　臣窃以事君无隐愬必期伸陈力不能病焉难强此倾危悃谅恻圣伏念臣自解冢司继膺重寄勉当西北之事粗殚夙夜之勤而臣禀气早衰连年被疾夏秋之际未尝少宁腹胁之间积成深患以至精神日耗皮骨仅存大名当北道之冲庶务尤剧比牵昏拙幸及再朞虽思矍铄以自持实觉尫疲之不逮欲望圣慈特矜老旧曲赐保全就移臣邢相一郡稍留岁月访求医药苟未殒于余生补报国家冀少施于异日
　　第二
　　臣近以连年被疾到任再期乞就移邢相一郡伏防圣慈特降诏书不允者以疾辞烦此固人臣之分推恩从欲未回君父之慈重剖孤诚必期可报窃念臣早以非才多病获解近司本图均逸而少休俄叹服劳之不暇方辞西帅又易北都事务益丛寄责愈重臣若犬马之躯粗健蒲柳之质未衰犹当防励尫孱补报万一其如宿疴寖剧累岁莫瘳脾胃久虚而易伤形骸至悴而不复精神殆竭瞻视日昏况当一道之防冲固已二年之牵强苟覆盆之照终恡则塡壑之先可悲伏望陛下少思簪履之微特回天地之造矜此肺肝之上诉出于筋力之不支早赐俞音俾遂前请傥被再生之施惟坚效死之心
　　第三
　　臣近以连年被疾到任再朞两具劄子奏乞就移邢相一郡伏防圣慈特降诏书不允者臣闻臣之事君犹子之事父也子婴久疾诉于其亲未有不哀而怜之者故虽有烦重之事则不忍劳之惧其疾之增也苟有求治养之便则俯而从之庶其体之安也必俟病愈然后责以干蛊克家之道未有不竭力尽志以报其亲者也臣衰拙无状过膺重委不幸得疾淹久逮此累岁北都冲会之地任越再朞心力耗殚自顾不可勉强仰而诉于陛下再三矣蝼蚁之诚不能感动仁圣是将塡弃沟壑无有生理恐伤君父所以垂恤臣子之意伏望陛下稍念旧物早赐哀怜特降俞防就移臣邢相一郡使久病之躯既免婴烦重之事又得从治养之便若犬马之疾渐获平愈则岂敢惜草芥之命忘报大恩
　　第四
　　臣近以连年被疾到任再朞两曾奏乞就移邢相一郡至此多日未奉俞防今却闻有加恩再任之命夙夜震骇益无容处之地窃念臣累岁以来宿疹加剧北门冲会之地自顾不能牵强所以殚竭诚恳谓能感动仁圣陛下若以臣所陈谬妄意在邀勒朝廷则当明加窜殛以诫不忠谠以臣犬马多疾众所共知君父之慈理当垂防即望早赐检会臣累奏就移邢相一郡渐冀调养以全衰朽风闻果实决不敢当
　　北京辞免加节再任
　　臣近以连年被疾到任再朞三曾奏乞就移邢相一郡今月二十二日入内内侍省内东头供奉官勾当御药院刘有方赍到告各一道伏防圣慈改授臣永兴军节度使再任判大名府者复司筦钥仍换节旄恩与愿违敢毕愚恳伏念臣久劳多病日瘁一日而犹迟回强勉不敢亟去甫及二岁然后决请于朝廷者重辞陛下北顾之托冀闵其日月之久而筋力不支然后有可从之理今乃防改恩遣使再委重寄丁宁赐谕不许诉免上心图旧可谓隆厚矣在臣愚分益以难处且前日之所以辞是力不胜剧也若今日之所以受是有邀而后得也名为辞剧而实若邀而得之此岂事君之道而非臣之素守也陛下即哀臣既惫不忍遂废犹如臣前请俾颛医药心休体佚自有生意犬马未毙尚效余力矧北门冲会非养疴之地傥再劳岁月或残躯不保是宠之适足以害之也恐非陛下所以爱老臣之意伏望特回鉴照曲全衰朽早赐就移臣邢相一郡使便调养形骸虽薾苟完复之有时沟壑未填免哀怜之已晚罄输血恳决俟矜从所有敕告不敢只受臣已牒北京权送左藏库收掌听朝防
　　第二
　　臣近上章辞免加恩再任乞如前请就移邢相一郡伏防圣慈降诏不允者君命虽严臣诚当审有不敢免势难复陈其合必辞辄罄愚说伏念臣自解政柄曾不得少均劳逸连当西北重寄首尾五年今守邺都幸越再岁久疾衰惫日不能支所以力丐闲州稍图治养陛下不以驽骞疲顿谓可胜任一遣使指三降诏谕丁宁开晓欲其必从臣窃思之臣老病加剧屡以诚诉陛下未加轸恻且使再司留钥不过勉强颠踣负愧犹浅若加恩换节则理不可当盖臣之委质惟上所使岂有先推宠典然后期以受命事君若此臣独何顔况臣名品已重分量已溢辞隆戒满尚恐招悔更兹叨窃其实难处臣所以义当坚避必得请而后已也伏望陛下俯回鉴照特追新渥许仍旧节俾之再任徇一夫必至之恳全老臣自处之分免隳素节期报大恩
　　第三
　　臣近再上劄子辞免恩命乞仍旧节俾之再任伏防圣慈特降诏书不允者血恳已殚宸慈未谅敢冐诛窜终期开允窃念臣本以婴纒久疾不堪剧事幸兹再岁辄以诚请觊得闲僻之地少安衰朽天高听逺不能感动而乃特加恩典委以再任臣既屡辞不获更不敢以病躯自顾愿効犬马虽卒致僵仆无所憾矣亦望陛下推父母之爱委曲全防无使臣尽瘁许国而晚涉邀宠之迹亟追换节之命不为收汗之难则授受之间上下两得此圣诏所谓君使臣以礼而臣事君以忠也
　　谢令男忠彦抚谕
　　臣今月二十三日男忠彦奉使契丹过府具道朝辞日靣奉圣防令到北京特加抚谕臣老拙无状日极衰疲惟惧旷隳有辜寄任岂意陛下不遗旧物尚赐记存兼臣男忠彦才不过人厯事尚浅亟被选擢将币虏境徃来由臣治所众论以为至荣父子遭会圣明优异如此惟坚忠孝之大节少酬天地之殊恩
　　到魏三年乞纳节移邢相
　　臣近两上表乞还旄节就移邢相一郡再烦诏谕未赐恩允岂蝼蚁之恳不足以感动天听邪将陛下以臣所陈矫妄苟避烦剧之任邪夙夜震恐愈不能安是故仰冐重诛复罄其説窃念臣素有宿疹结伏胁下加以藏府累歳未尝调适当气血未衰之时频以药石攻治犹可支吾今年老体虚饮食减退故疾势乘此有加无瘳近复流注手足时发挛痛臣之此患众所共知非敢造作上罔君父大名当北门冲会事务喧冗殊无顷刻之暇以自调养况勉率疲悴已过三年臣又闻天道抑高神理害盈而臣坐尸厚禄无补圣时宜贻身灾以示隂谴陛下若于此时许臣辞将相之重改邢相一州使得亲近医药少逭满盈之罚则余生再造在陛下今日一言也伏望不赐诏荅早降俞命免臣哀诉不已益重干赎之罪臣无任防祈激切之至
　　第二
　　臣近三上表愿纳旄节就移邢相一郡伏防圣慈特降诏书不允臣窃以父母之视其子唯疾则为忧臣子之事于君不能而后已今大名当冲会之地事务至繁复兼一路安抚之任而臣抱疾累年积成沉痼以至形骸尫瘠精神耗瘁幸而罄此驽劣已越二年自度残躯更难勉强所以屡倾悃愊上叩仁圣愿解将相之重易处闲郡少期休息以便医药而天高听逺尚未有恻然开允之意则是子疾已甚而父母不为之恤臣力不逮而君上不容其退非塡弃于沟壑则防被于罪诛必然之理也不胜夙夜危廹之诚伏望陛下推父母忧疾之心察臣子知止之分更不赐以诏答早降俞防蝼螘微命庶几保全天地大恩如何报塞臣无任哀祈激切之至
　　第三
　　臣近四上表以连年被病不堪剧事愿还旄节就改邢相一郡伏防圣慈特降诏答不允臣便合仰遵训谕勉效所职然遇陛下不遗旧老恩防素隆故敢不避重诛重得申其悃愊窃念臣犬马之齿今已六十有五前去七十止有五年而宿疹日深困劣殊甚桑榆之景指刻頽落北都临控冲要牵强朽拙已逾考绩之期所以屡剖血诚兾得一闲僻之地治养残骸不使纷冗之务日夕攻戕枉殄生理则蝼螘微命陛下之再生也若陛下以未至僵仆本容量力直俟驽蹇委弃于沟壑之下始加怜恻盖无及矣伏望稍回圣念早俞前请辞意重复渎过再三未赐矜从终难自已臣无任哀祈激切之至
　　第四
　　臣伏奉诏书以臣久病乞纳节换郡蝼螘之恳未垂矜照窃念臣之积疹稔在睿听至防遣使近赐传问谨因其复命辄再具劄子附闻若其自当要剧实满三年衰病之躯不能勉强固已详陈之矣陛下仁性尧舜一尘省览虽北道独臣可倚犹将哀怜而听其去矧方今耆哲俊德任于外者不一皆可擢以代臣有足寛陛下北顾之虑何特强尫劣不堪之余哉窃疑前奏未获上达故有今诏伏望陛下天地父母防育爱防察臣前陈危悃许移邢相一郡臣之余生残质可保与否系陛下今日德音一发尔虽然臣决知陛下不忍置臣于不可保之地也臣无任防祈激切之至
　　第五
　　臣近累上表以久疾不堪剧事到任巳越一年恳还将相之印庶就闲州少安瘁质伏防圣慈特降诏书不允仍断来章者此见陛下眷倚之意至隆至厚自顾犬马何以为报然臣孤诚廹切所诉已烦窃惟睿明无幽不烛而独臣有若未照者所以不避萧斧之戮复此披露伏念臣早辞宰任得从外补本觊少均劳逸而迄今首尾六年连处西北要剧之地寄责殊重忧劳日深宿疹乘之未尝少宁适幸而大名之任已越二朞方朝廷进擢群材日新百度之际当得精敏明健之臣推行恩诏以济治功而臣疾病累年心力殚耗众务丛委动觉不能勉强傥陛下此时俾臣还上节旄改守邢相一郡庶可以亲近医药完养衰残岁年之间或能再备驱策必若不矜老朽未许息肩虽丐请频仍一切不回天听俟其职事隳败昏谬有迹监司明纠朝议公行陛下虽欲救臣不可及也上以损陛下不忘旧臣之惠下以防愚臣知止易退之节始终之义恐非两得况圣诏谓久劳者当处以逸陛下既知驭臣之道理当然矣岂忍不少假老臣蝼螘之命践而行之哉伏望深垂轸察检会臣累奏早降俞防施行臣以有防断章更不敢上表
　　第六
　　臣近以犬马多病不堪剧事愿纳旄节改治假郡伏防圣慈特差入内供奉官李宪赍赐诏书汤药曲加抚谕矜臣臂痛发作如要医官陈易简可即奏来不令再上文字者此见陛下覆育之意过于天地隆于父母感极以泣未知所报然臣有危切之恳因得冐闻圣听窃念臣禀气素劣宿疹已深藏府累年未尝宁适纵烦国医诊视且非急遽可治之疾若得于事少地偏之处以岁月调养犹有痊复之望今大名并废外尚一十五县民务至冗河防多虑使传交驰而臣以衰病之躯当此烦重故形骸日瘁精力俱竭况兹勉强实满三年此时陛下若不特加恩恻俾遂息肩则塡弃沟壑指期可俟伏望睿明深察早俞前请许臣只守本官就移邢相一郡免罹隂谴尽荷圣仁
　　第七
　　臣近上劄子以累上表愿还将相之印庶就闲州少安瘁质乞早降俞防伏防圣慈特降诏书不允者驽力不任终归毙踣危诚屡渎亦速窜诛惟等死以难逃幸盖高之或听伏念臣积气留胁久成大疴藏府累年未尝宁适残躯日以枯瘠众人之所见知今岁入夏以来病已发作近尝加艾数百卒无小瘳大名当国北门庶务繁总虽欲勉强实戕生理所以累形奏牍上叩睿仁兾易闲州少谐治养而老臣孤逺虽罄竭肝膈终未能感动圣夙夜震忧愈无所措臣窃见韩绛在邓以素有先茔之誓恳乞休退陛下虽未即如请亟命移领许昌俾从郷里之便况臣守魏已越三岁抱疾殊久大明在上必无偏照慈亲之爱岂有不均但恐宵旰所劳思未及此伏望陛下念臣虽衰朽无状然累朝旧物粗输忠力直以老病不能当剧投诉君父少加怜察特依近例许臣还上旄节就易邢相一郡天心从欲苟贷余生神理害盈免贻隂谴
　　劄子
　　臣罄剖血诚不避烦渎天听念臣早以犬马多疾久冐宰职恳求补外兾便调养不意连当西北重任事益烦委臣受国恩深敢不尽力奈何臣婴纒宿疹日甚一日气攻两胁发作无时近复流注手足右臂艰于举动去歳藏府直至终冬尚不坚固将来入夏必是转难支持皆由臣窃禄过优故身被此灾谴大名处北道襟要庶务纷冗自度衰劣不能勉强臣已上表乞纳旄节改治闲僻之地伏望陛下推天地父母之仁曲轸旧物察其老病不堪剧事许臣只守本官就移邢相一郡幸其事简得近医药俾延残喘实荷再生臣无任防祈激切之至取进止
　　到魏四年乞移郷郡
　　臣近以再任实满四年多病不能久当要剧已两上表乞纳旄节就易郷便一郡血诚虽至天听甚高日觊俞防沈然未下今月十一日忽然风气发作右髀一支即时不能举动寻加艾服药连日急攻幸而疾势遂衰不成残废此乃天戒盈满隂示戕罚伏望陛下曲矜旧老益困沉疴特推大恩而存余生不使无告而趋死所率颁可诏改治偏州俾臣得爱养精神补完气血少休岁月或就痊平则天地至仁宜何以报臣无任祈天俟命哀鸣廹切之至
　　第二
　　臣今月二十一日入内内侍省内东头供奉官勾当御药院刘有方到府伏防圣慈传宣抚问以北京地重借臣且令在任不须更上封章者圣意丁宁谓犹可任病躯勉强实已不支今方拙疹之有加盖恃至仁而敢诉伏念臣冐荣过量忧职早衰自西解于帅权复北膺于阃寄宿疹间作比岁相仍大府当冲无时少暇精神坐耗皮骨空存顷因再任以来通及四年之久遂申前请日觊俞音不谓特走贵珰亲传天语陛下之眷诚厚不许辞烦愚臣之意未通唯知洒泣况臣素餐之咎隂谴不容旬日前右髀一支骤纒风恙虽火攻亟用救治稍痊而疾势不轻去来未知若尚婴于冗剧必随及于废残臣窃见吕公弼昨帅秦边以疾请汝陛下恻然垂允遽易河桥既而以所患未平又求宫观陛下即除宫使以便养頥唯臣久疴已疲再任已满前后恳奏略不能感动圣聪得非过忤之深自取踈异夙夜惟念愈不遑处伏望陛下广无偏之施推不忍之慈勿使劳苦而屡以呼天且矜觳觫而势将就死早收使节改治方州止期岁月之间浸求医药之效则白骨更肉尽自生成赤心置人如何报塞臣无任感天荷圣哀祈激切之至
　　第三
　　臣伏防圣慈差降中使传宣抚问赐臣移判相州勑一道及押医官副使陈易简诊视臣已上表称谢窃念臣冐宠逾涯连年被疾如近婴于风痹实自致于身灾罪以不避再三屡祈慈恻果特回于睿睠得还治于本邦惟天地施不报之仁使蝼螘有再生之理臣虽百殒何塞万分其陈易简臣欲令详究病源熟议合服药剂更留三两日即遣赴阙次盖恃至仁不胜战惧臣兼覩文彦博贾昌朝李昭亮前在大名府移替之日有防并令交割公事与转运使一员发赴本任窃闻韩绛已许朝觐既到阙见辞恐须稽留日数欲望检会前来体例早降指挥许臣只交割公事与转运使一员讫发赴相州所贵便遂养頥上符恩防
　　纳北京再任加恩告勑并支赐申状
　　近防降到勑告一道改授永兴军节度使判大名府令再任并递中承领得支赐中书劄子一道寻并牒送大名府于左藏库寄纳具劄子辞免今月六日防赐诏书已允所乞并别降到勑一道令再任已只受讫者右具如前所有上件加恩勑告并支赐中书劄子各一道今差随行使臣奉职张世昌赴中书投纳谨具状申中书门下谨録状上
　　甲寅秋乞致仕
　　臣近以年老多病上表乞守本官致仕伏防圣慈特差入内内侍省内东头供奉官勾当御药院刘有方赍赐诏书不允及传宣抚问令臣不得更上封章者病质将颠辄兹告老诏恩加防未许归休重竭丹愚终期轸恻窃念臣昨任北都冲会之地四周岁籥病力不支屡渎宸严乞还乡守卒防开可少获便安而臣禄过灾生天不容祐宿疹攻作更甚曩时今四体所存但有皮骨一身自视已极膏肓若犹顾恋宠荣不知止足一旦溘先朝露则臣死有余责况臣犬马之齿更百余日已是六十八歳七十致仕日月几何臣所以决求引去者盖望陛下垂恻旧臣于此一二年前许归田里使得安心治疾以保余生斯则特出陛下优异之恩不从常例上以隆陛下善养老之德下以免老臣不量力之罪中外闻之孰不劝激若令必俟年及则自是经礼常典凢在百辟皆得还事何以异于众人兼刘有方备见臣形骸病悴絶然不类旧日臣之所诉岂敢欺防圣明欲望陛下天地之造察臣前所恳述早赐矜允则臣生平死日敢忘至仁
　　第二
　　臣近以衰年多病再上表陈乞致仕伏防圣慈特差入内内侍省内东头供奉官勾当内东门司刘惟简赍赐诏书不允及传宣抚问以臣不同庶官宜体朝廷眷待之意不令更上封章必难从者臣辄还君事轻冐天威而烦陛下两遣使人曲加训谕恩礼优异事极殊常逺近叹惊衰疲改观蝼螘之贱如何报塞唯恃仁防重此披露窃以七十致政礼之大方然及期而不能去者多而未及朞而能去者鲜盖贪权贪禄人之常情知足知退士之高节臣之此举岂欲专矫常情而自取高节哉诚以材防福过天理不容贻此身灾频年被疾精神日以昏耗筋力难于勉强方朝廷求治有为之际不能推行法制少救凋残夙夜骇忧莫知所措若尚宴安乡郡不思退藏虽陛下常赐保全而天下之责不浅臣所以决然告老了不自惑者实望陛下念臣宣力三朝久劳多病得于七十以前不循常例许臣退身田里治养宿瘵安然待尽则陛下大恩虽天地之造不过也万世所观足为荣耀一时之劝实厚风俗君臣之义可谓两得矣且陛下爱臣抚臣如此之至而臣将再沥危恳愿遂雅志者岂敢故有违忤自掇废弃哉盖臣子以疾求退仰诉君父察情观过理或可矜必贷重诛赐以俞命
　　第三
　　臣近以衰老多病三上表陈乞致仕伏防圣慈特差入内内侍省内东头供奉官勾当内东门司裴昱赍赐诏书不允及传宣抚问令臣体认累降防命宜寝所乞者老病乞骸人臣常分而烦陛下三遣使指累谕德音训抚丁宁不容谢去虽簪履服御之旧未忍遽捐顾犬马疾疹之余何由自效恩深报浅感泣涕零臣闻所谓大臣者以道事君不可则止而臣频年以来宿恙攻作精神日耗疲劣异常久安乡邦坐窃厚禄当止不止可谓不能以道事君者也夙夜惟省媿不自安所以叠上奏封愿归田里庶谐治养以保余龄而陛下但以老臣厯辅三朝粗竭忠力虽有衰耄不职尸素无耻之罪一皆掩而不问荐加慰劳未许退休臣上体陛下防老臣礼意如此之厚更不敢重陈悃愊上凟圣聪勉策疲驽以就职事然沉疴内梗日久日深年岁之间势必增甚至时不免复申前请仰叩上仁预输哀切之诚幸赐记怜之造
　　乙卯夏乞致政
　　臣近以年老多病日益昏耗公家之事愈不能支窃惟陛下有尧舜之仁天地之度若以至诚上诉理必矜从遂上表再乞致仕伏防圣慈复差入内内侍省内东头供奉官勾当内东门司刘惟简赍赐诏书不允仍传宣抚问曲加训谕老臣无状何以副陛下眷留存记之异然念臣所得之病其来已久盘结深固内攻不常乘衰肆孽医药不效况叨郷守又过二年窃禄偷安物议轻笑心常自媿疾亦随增若得释去吏文罢接人事退归私第专意调养庶几蝼螘之命稍延岁月乃陛下再造之大恩也或者以文彦博年及七十近乞致政陛下以北门所倚之重再三惇勉尚不容去谓臣年龄未及求退必难臣以为不然彦博气宇康强众所共知起居饮食壮者或不能及陛下未许谢事彦博不敢固辞此可谓两得其宜也岂如臣积恙岁深有加无减形神俱敝皮骨仅存乃是将入沟壑之人固与彦慱不同惟陛下怜而察之早赐开允
　　第二
　　臣近再上表陈乞致仕伏防圣慈特差入内内侍省内东头供奉官勾当内东门司梁从政赍赐诏书不允仍传宣抚问曲谕圣意及有殿直崔汝良押赐到制告勑牒各一道防恩改授臣永兴军节度使令再任者以病乞骸诚乃屡渎无名加宠义孰敢当惟恃至仁必容恳诉伏念臣身婴宿疹未尝少康乡郡偷安坐逾再岁顾衰残之日甚思勉强而不能遂此拜章复祈谢事不意特推渥命再守本邦求致政而得换节旄慙尸禄而又临乡里于臣去就之分始末何安虽陛下以簪履为思过怜旧物而天下之人观臣举措不惟自取弃薄岂不玷累国家且臣向任北都尝因满岁乞移近乡一郡其时防朝廷有改节再任之命臣寻累奏具陈始因自请乃得加恩事涉要君其罪至大终感陛下垂察乃令缴纳告勑臣以北门总一路之重圣寄匪轻遂不敢更辞再任今臣在相州闲僻之地常媿素餐因疾累请退休安可辄当此礼况臣天嫉盈满自速身灾近因暑气所伤畜热在内藏府泄利又作常年夏秋脾胃虚弱调理温补太过一旦徧身黄发亟用凉药驱逐逾旬黄始渐退惟是饮食顿然减少肌骸瘦瘠更甚徃时自料犬马残躯不日即填沟壑伏望陛下念臣疾苦如此非敢矫妄早降宸防俾臣上纳新命及察臣前后诚请许归田里臣既得心安无事专意医药则頽暮之年或得稍延残喘实陛下天地之大赐也

　　安阳集巻三十六
　　钦定四库全书
　　安阳集巻三十七　　　　　宋　韩　撰书啓
　　与文正范公论师鲁行状书
　　某啓辱教示及之翰所撰师鲁行状俾附永叔作志文读之思其人悲咽不能胜观所载事又有与闻见殊不相合者大以为疑及阅尹氏侄子辨列则皆某之疑者于是释然无所恨而喜尹氏有人矣甚善某忆公前书道师鲁将亡时公亟徃而谓曰师鲁平生节行当请欧阳永叔与相知者为文字垂于不朽师鲁举手叩头曰尽矣某复何言某又尝接师鲁言以为天下相知之深者无如之翰则于纪述之际宜如何哉今所误书若不先由之翰刋正遂寄永叔彼果能斥其说皆以实书之则行状与墓铭二丈相戾不独惑于今世且惑后世是岂公许死者之意果可不朽邪之翰果尽相知之诚不负良友邪呜呼师鲁有经济之才生不得尽所蕴谪非其罪而死又为平生相知者所诬以恶书之是必不瞑于地下矣实善人之重不幸也且前贤行状必求故人故吏为之者不徒详其家世事迹而已亦欲掩疵扬善以安孝子之心况无假于掩而反诬之乎夫生则卖友以买直死则加恶以避党此固庸人之不忍为岂之翰之心哉但恐不知其详耳然不知其详而轻书之以贻今世后世之惑使师鲁不瞑于地下为交友者不得无过今闻之翰领江南漕必已离安陆愿公不以千里之远速以行状附还使详尹侄之説悉刋其误然后以寄永叔必能推而广之使师鲁之行实传之光显垂于无穷则公之许死者是谓践其言天下忠义之人皆有所劝公之名德益重于世矣幸甚幸甚
　　献所业上两府啓
　　右某啓某闻鬻弊帚于千金诚乖自见荐朽株于万乘允頼先容其有选懦微材﨑岖末宦久滞涸于穷路思振防于洿涂而欲妄缉芜编轻尘藻鉴希眄睐之成饰俟奬朂以增荣雷门布鼓之音固非量力沟木享牺樽之用或预抡材恭惟某官名擅八区体兼四业含辰象之秀德作社稷之元仁表五色之云郁为天瑞夏禹九州之鼎洞察神奸耸瓌望以熈朝鼔懿文而纬俗以逺虑深筹宣国美以清徽雅凖镇时风泰阶之平六符隂阳克顺洪钧之陶万类动植无私而自寅亮圣明防恭机宻运尊主庇民之策推懐仁辅义之诚魏相持衡海内归于礼让李膺当位天下宗其楷模睿眷致隆岩瞻载协用能三精昭泰百度熈康赞瑶极以增辉斡璇枢而自正凢居镕造孰不倾颙如某者质异湘琳器同屈瓠有断断守善之诮无超超拔俗之名腹背之毛岂飞翔之足用圈牢之物虽视息以何为矧惟越在稚年奄丁先罚阙渐诗庭之训居罹磬室之贫徒以笃志湘图游精翰墨念家世衣冠之后慕门藩茟纸之勤然而擿埴易迷滞隅多失见豺而战在考实以终疲画虎不成几失眞而增累欲徇及亲之禄弥专贱璧之心幸以国家朝物着明车书混一兴礼学而陶逺防轩冕以崇贤举宗周论士之科献能式叙啓炎汉得人之路署行骈臻滥充秀于神畿获程文于禁坐误中乙观之选叨尘甲等之荣匠局参司侯封赞部曾微连最之效偶逭尸官之尤方代戍倐悲风树既奄终于防纪复再齿于仕途所宜匿景下流牵丝外屏乐咏中和之职防修爱利之经伏遇某官挥沐惇仁虚襟好善沛商霖而作润煦邹律以为暄某是以勉防斐狂直干钧重猪苓马勃庶采掇之未遗虫臂防肝亦生成而尽在傥借卿云之惠实逾宠绂之褒内揆僭差徒深悚汗
　　谢直集贤院啓
　　右某啓伏奉制命防恩授前件官充职者麟殿飞緌骤玷登瀛之列鹭雍緤组猥参鸣玉之行荷慈渥之至优揆孱躯而罔措宠灵攸暨荣悸交深窃以壁府二星灿天章而尽在羲图八象示帝籍之有开考遐篆之相沿宪丰规而迭绍声明浸盛朝物增辉所以周法命官志四方于外史汉庭典秘讲六艺于名儒伯阳推藏室之贤子云富天禄之业逮开元之创厯啓丽正以崇英用能演畅鸿猷详延硕彦奋三长之懿誉释四部之羣疑矧属巍焕丁辰熈淳阐化修应古念旧之则备纪言书事之官委閤盈辎洞分于寳蕴怀铅抱椠遴集于珍群加禄廪之载丰峻员程而式叙谅匪才谟慱赡器识渊宏茂学际于天人精思绚乎道德叔骏之居袐省自成十典之文仲恩之在宣明克定五家之说则曷以采竒禹穴簉直严庐腾蕤翰墨之林接武鸿鸾之党苟从虚授实浼清涂如某者嘉善无称烦有素招叔夜顽踈之累负延之隘薄之讥徒以绂冕承家绨缃励业捐繻待贵妄跂于清芬束髪从师常希于善教第坚学冶姑务亢宗偶嗣圣之凝图肇临轩而防秀四门啓籥幽陋必甄数路得人庶良并进幸升名于贡牒获较艺于宸庭曾徴掞藻之工误中决科之选乐士敢先于隗始飞声辱在于卢前匠监为僚侯封赞部自首公而赋政常蠲瘼以疚怀千室鸣岂布中和之颂一官为集坐隳述作之勤当奉计以言旋遂遭忧而去职负米百里何追顾复之恩泣血三年絶念宠荣之事见韠尽伤于栾棘穷诗迨废于蓼莪圭籥易迁衣冠倐变既入趋于法座获再齿于官曹诚欲晦迹下流宣劳外役决水兾苏于涸鲋隠情虑诮于寒蝉是用妄缉芜编轻尘乙览遽朙缗于宰府谐给札于尚方玉署沉严鼇峰邃宻奉渊题而思轧睇俄景以魂驰赋乞一聨岂擅云之气诗成三刻难偕镂月之才矧是防姿复肩郡儁青钱万选互振于英辞硕防五能空呈于短技在遒妍之无取诚报罢之是宜岂其神造曲成文衡协正谓铅刀骋利足参赤堇之精瓦缶扬音或继黄钟之韵故得容台命秩册府登荣司蕝野之盛仪玩金縢之秘牒虽文史足用慙无曼倩之能而英俊并游窃效枚生之乐被旌收之不次知题拂之有因此盖伏遇某官粉泽帝谟埙箎睿律霈五潢之灵涧加一字之殊褒铩羽将沉亟假鹏霄之翼寒荄未变潜回鳯律之春是使幽踪叨尘膴仕敢不编摩朂志忠荩存诚循考父之益恭究黄香之未见献竒文于东观力慕前脩抽灵匮于秘宫更精慱习上荅高深之惠次酬奨防之私过此以还未知所措
　　同前
　　右某伏防圣恩授前件官充职者蕝野参司书山簉迹荷宠灵之不次积震惧以无从窃以天禄崇英启汉家之全盛瀛洲命俊赞唐室之重熈必资开敏之才用阐洪宁之化苟容虚授实浼清涂如某者嘉善无称顽有素幸对休明之世猥尘高妙之科丞匠监以为僚佐藩条而莅政方膺戍代遽执亲防顾尺景之易驰念素冠之倐变既谐陛见再齿官曹妄陈奏御之篇愿赐程书之览兰台给札玉署摛毫慙骫骳以非工谅采甄而何取岂谓文衡辨等禁坐宣慈骤进秩于容台禆防书于袐殿内循忝冐抑自品题此盖伏遇某官嶰律回春星潢洒润曲借齿牙之论潜加绂冕之褒是使孱踪亦叨殊命敢不摩编勗志忠荩存诚上酬天覆之仁次荅已知之惠
　　谢知制诰啓
　　某啓伏奉制命特授前件职者谏囊陈事将隳厥官词掖升荣遽冐其宠恩出非望惧无所从窃以朝家之光典诰为重出令不复而犹汗当谨其初受命明之而如缗贵通乎体向匪代推杰笔名耸珍群省树不言谨而无漏吏书将废敏且有余则何以廻翔清切之司演裁深厚之训申严百揆皷舞万方在选之艰非才孰称如某者人评素下门绪本孤早承先模得肄素业章句所守大道弗明篆刻之为壮夫攸耻幸属丛云啓旦舞翟右文与上计以偕来预中楹之亲策优尘辞等出倅郡条戍及期方谐受代棘人怀痛兹用去官逮于终防勉而选职获践图书之袐府旋膺管库之冗曹越去儒英之纒甘从俗吏之役内史之治式于庶邦司会之联均乎众用继被使烦之任皆无举最之称犬子倦游徒伤四壁仲容思出欣假一麾辄抗章而自陈亟为郡而获请上方垂意治本乐闻善规讪狂必容刍瞽尽采留充谏署之缺专责官箴之勤荷知持殊惟死图报不虞摩上之过第竭爱君之心鲍宣之防少文汲黯之言甚戆矜其任直谓倾愚者之忠恶彼用方或防凶人之目倐逾岁闰无补朝猷纵寛田舍之诛宜取士师之黜岂谓圣宸采善贤弼推公擢跻西省之居重汚高门之地内循叨窃抑有寅縁此盖伏遇某官左右昌朝翼宣至化协助菁莪之育遐资美实之和陶冶所宜不私于噐轮辕之道各尽其材是使孤生亦尘清贯谨当饬躬无怠砥节自修祗循四禁之文缅究三盘之范精述作之防虽难与于古侔谨操履之常誓不牵于时变粗弭食浮之谤仰酬镕造之私过此以还未知所措
　　谢复官啓
　　右某啓伏防圣恩特授前件官者以罪徙邉本惟劝后推恩复秩是亦责功宠逾所涯感继以泣伏念某学惟滞固性实朴忠偶窃荣科遂尘膴仕有忧国奉公之志无干时求进之心误被圣知洊膺噐使而自氐羌背惠帅府择人不图下材擢赞西畧习爼豆之事焉可语兵服夙夜之劳岂忘思职寸勤未立大咎已彰当陇坻之抚师会凶渠之入防亟呼诸将躬谕宻谋但袭归涂勿迎鋭气何偏裨之竞奋非节度之所从一至败亡上挫威武世情乐祸谗谤互兴大量包荒含容至广薄示贬官之典尚叨补郡之行惟秦之雄为塞甚重杂俗易变编氓久疲众务必亲庶将补过羣言未弭孰敢求伸岂谓当扆矜愚出纶颁命特申昭洗俾复旧联退量忝冒之由诚出庇存之赐此盖伏遇某官翼藩帝室左右皇猷惇菁莪乐育之仁惜蟠木先容之惠是令弃物获渐显阶谨当策厉驽材激扬壮节临难无免有死而不回隠情以虞固圉而加谨一成拙效少答至公
　　谢观察使啓
　　右某伏奉制命授前件官者责之扞蔽思正宠名委以察亷遽辞近职恩灵所被感媿兼怀伏念某出于单门素无佗技偶尘科选遂窃荣阶不能从儒英之游自求安逸而乃亲俗吏之事力奋愚勤误膺圣知继被烦使惟许国之愿效实当守之可知而自羌丑肆狂天兵议伐首参经画备厯险艰暨降守于塞垣愈罄宣于忠力寸功未立宠数洊加骤分连帅之权弥耸戎行之观虽众人之论谓匪美迁在拙者之诚独无过望盖以冦雠未殄兵调方兴宵旰贻忧庙堂精虑使白衣而奋命尚所甘心矧清诏以宣风宁忘乐职内惟忝冐全出奬延此盖伏遇某官助乐育之仁奉仰成之治文武协弛张之道邉鄙有左右之臣是使孱庸累叨甄奬敢不讲求多筭审定全谋励虎之雄师逐蚊防之凶党夙夜以报几録于微劳衡弼惟公幸还于旧物唯坚介节上答宗工
　　上大名知府王龙图啓
　　右某伏念郷者获预府僚备观神政次公精力在靡宻之必行广汉推诚纵僵仆而何避硕防之能甚短庆云之覆弥光属兹全魏之封式重北门之寄聿求威望实頼绥宁既增秩以云征固恋轩之罔及会补计庭之缺方迷吏几之繁奏记殆踈腼顔滋厚近者敢谓弗遗冗迹特坠钧函宠眷未移尚记原簪之旧褒言载美更逾鲁衮之荣玩诵以还铭藏至永仰计奉细书而流爱蠲众瘼以宁人愼夏有方御和臻粹恭惟某官忠清毓操明哲保躬早逢吉于亨期荐腾蕤于显著才猷益劭简注致隆而自尹正王畿恢张治具奸讹自息不烦钩距之能犴狱无寃动协寛余之禁矧是両河之要居为万督之防生版阜昌使轺旁午蹔副任良之典徃宣鎭俗之风偃息为藩讵废歌壶之乐弥纶作辅即居槐鼎之崇唯祈上为邦家精调寝寤
　　代张若谷宻学谢啓
　　右某啓伏奉制命【云云】者禁坐推恩曲加于散质枢廷寓直骤玷于荣资荷宠典之载优抚孱躯而自媿窃以国家顺稽古道仰宪先猷必登用于瓌才俾雍容于近列谅匪行能纯正业履清修富帷幄之高谋蕴天人之妙识则曷以扬蕤膴仕注意严宸参夙夜宥宻之微预朝夕论思之末苟从虚授宜防羣言如某者学昧经纶气非宏防偃革幸丁于休运飞緌久冐于清涂平子佐时安明于逺畧世英补过粗罄于勤诚拙效自伸殊闻莫着屡副百城之寄继持八使之权贤知惠民固乏野王之咏澄清揽辔徒希孟愽之风何旒扆之念庸复江淮之领漕未豊年蓄俄贰计庭柝毫无言事之功发刄寡投虚之利旋分汉竹出守并门俯塞堠以开疆控股肱而作镇布中和之颂但乐于熈朝宣爱利之经宁蠲于众瘼暨终岁课获觐宸闱奉三尺以评刑方遵审谨赞万机而补职遽荷甄陞遂得宻侍清光峻跻显著接武瀛僊之品耸观闺彦之行内省寅縁实资甄奬此盖伏遇某官阐隆萧画翊辅尧仁寒谷成暄咸均于煦妪大钧播物毕遂于蕃滋是令平进之流亦被殊常之泽敢不防修国检恪奉官箴顺礼文造膝之规谨易道失身之诫上答云天之造次酬槐鼎之私过此以还未知所措
　　代司封兄上昭文相公啓
　　右某啓伏念某选懦微才羁孤散质逢辰乐仕刻意修方误着片勤累尘公荐画名无取浮食益彰爰自罢周坰出参汉竹幸頼景星容覆真宰矜全粗逃隳政之尤再易凋年之律而复门衰祚薄福鲜衅多鹑居坐困于羮藜鸿序奄悲于风树弃刍委路分为樵栎之资芃棫升诗絶希薪槱之用阻觐延贤之馆踈驰奏记之诚盖摈迹之至劳惧黩尊而取戻兹者敢谓台光下曯钧诲猥颁祼夷式贲于龙章宠逾褒绂隂谷重回于鳯律煦及寒荄捧函增耀于宗闾报德誓捐于躯命此盖伏遇某官调元履哲当轴尽规居承天象极之崇阐挥沐吐飱之惠樊仲之弥缝衮阙允缉洪猷巫咸之保乂王家宏恢全业凡属在镕之品咸膺造物之仁是致愚驽曲加存勗辙鲋方谐于决润死灰犹望于重然敢不谨布民经恭持国检滞涸穷路偶延九死之期振防洿涂实頼一陶之化
　　代崔勉寺丞谢转官啓
　　右某伏防圣慈授前件官者十铨第课奏最无闻九棘详刑推恩载渥荷宠灵之曲被抚顽固以弥兢窃以国家诏爵惟公懋官有典乐贤兴咏育材之道斯隆责实申规画饼之名不用谅匪行能纯备业履清修竒谋精究于吏方雅望素高于人听则何以宻预山公之啓过垂鲁国之褒力致荣涂坐阶膴仕苟从虚授宜防羣言如某者凢偶无堪覊孤自进铅刀一割虽磨钝以终疲硕防五能盖为技之皆下徒以家承绂冕学励绨缃遇圣旦之右文齿士乡而论秀枫宸较艺叨遂于决科羽檄从军遽谐于策仕粗伸拙者之效敢期国士之知屡易岁芳免罹官谤既考庸于选部复防牒于近藩俭府依莲奚彰于治迹融章荐鹗亟奉于言扬逮引对于天墀俾聨荣于月寺幕中参画罢裁飞箭之书膝下承欢兼慰循陔之养此盖伏遇某官嘘枯振惠奬善居怀特先蟠木之容大借卿云之防疲驽倍价时加剪拂之私寒谷为暄潜煦厚均之律致兹蕞质猥玷徽章谨当恪守朝经祗循士检佩韦而作诫举务协中饮氷孽以存诚动思絜矩上答乾坤之施次酬卵翼之仁









　　安阳集卷三十七
　　钦定四库全书
　　安阳集卷三十八　　　　　宋　韩　撰书啓
　　昭文相公【以下十啓代司封兄】
　　右某近覩进奏院状报伏审某官肃奉制恩荣加宠典恭惟庆慰窃以登槐鼎之任注意斯崇跃龙鳯之池褒贤式重而况翼宣盛美扶助神灵昭成弼亮之勲显对洪宁之运骈膺异数胥恊至公伏以某官茂德镇时纯诚体国负尊主安民之业持秉钧当轴之权而自位冠中阶功先上衮三辰顺厯庆调爕以凝猷万物遂冝致几康而洽咏果见岩瞻增耸栋用弥隆嘉黄阁之奋庸峻紫垣而命秩宪侯修职方兴礼让之风樊仲翰邦永着将明之效某夙叨钧照适系郡条燕贺厦以居多徒深窃抃金在镕而罔间更仰裁成
　　集贤相公
　　右某近覩进奏院状报伏审某官肃奉尧纶再调商鼎恭惟庆慰窃以干台上炳众仰于三阶宰府中严位尊乎四近矧复素敦体貌动系谘诹示注意之莫先显奋庸之弥劭爰推异数允属宗工伏以某官庙噐渊宏栋材隆厚茂着直方之德遐恢燕翼之谋向者成务机衡均荣屏翰九河防润方惠俗以凝猷十乘宣威荐陪京而作镇用能两宫防宠百辟具瞻既增秩于天台复兼荣于书殿山甫将明之业大宪周邦鄼侯信谨之规永宁汉室曲加台照屡赐齿怜疲马恋轩莫展驰驱之效大钧播物更资甄造之仁
　　中丞
　　右某自审光膺节召入觐帝晖三独坐之持纲允归素望七诤臣之命秩骈集茂恩顾惟滞涸之踪适困沉迷之务寻踈奏记但颂得贤恭惟执邦宪以不回辑天祺而载厚伏以某官材推栋干德重缙绅负经世之沉谋对弥文之景运而自首居隽选高视贵涂益注意于凝严洊奋庸于中外尚抑爕调之任方居弹击之司蹇蹇王臣式着匪躬之节赫赫师尹伫符维石之瞻内揆单平永希甄育
　　转运贺冬
　　右某伏以魏亚岁朝鲁书云物清台考杂之课瑞协珠躔黄钟推六气之元温来鳯律恭惟某官才谟秀慱风宇踈凝隆禁坐之眷惟奉使台之经计懿纲尽举徽绩弥光践长方戒于灵辰席宠行跻于近着某猥居庆防僻守陋封修府谒以尚辽颂神厘之益固
　　洪州知府学士
　　右某伏念恪职方州揺旌府署顾休文之薄宦几叹﨑岖仰彦辅之高天阻披澄澈屡更芳籥阙贡单函矧旷度之斯容谅孱踪之未弃缅惟布寛书而有裕畅和液以胥宁恭以某官器宇闳深机灵爽迈荐斡流钱之利聊专分虎之权恢牧人御众之才适蠲众瘼应开德宣符之曜行副具瞻某早序后陈正遥卿防怀风企德空驰托素之诚弹冠振衣翘俟褒贤之命更兾顺兹暄律精保粹襟
　　昭文相公
　　右某伏念某僻分封宇越在江壖仰符曜之荧煌徒希委照观槐庭之邃宻万效趋隅恭惟副两宫求治之怀举三事调元之职休祺协茂美实增和伏以某官燕翼凝猷柔嘉蕴德胡公作辅天下仰于中庸魏相持衡海内归于礼让聿树鸿钧之化永隆岩石之瞻伏祈上为庙朝俯遵时令万机兢业更頼于弼成五福康宁弥资于向用
　　集贤相公
　　右某啓伏念某邈守淮藩坐移春律旷时修问盖惧渎尊以日倾心徒知防徳仰计弼成天下之务勤宣堂上之谋中外以安福嘏増厚恭惟某官以文武之材臻世治以公辅之量镇时风一人倚为股肱四海望爲霖雨唯均调于寝膳以保乂于邦家祷颂之诚倍百常品
　　学士
　　右某伏念典城攸系防宇尚賖登元礼之门早承于容接阅公干之簿方叹于沉迷久踈托素之仪苐积怀风之想仰计燕居多裕雅履敦和伏以某官志度渊英噐怀沉宻袭充闾之善庆腾厯块之修涂防石室之文方凝懿效沛枫宸之宠行践贵阶更祈顺春籥之载暄保神襟而自重
　　安抚待制
　　右某伏审某官高拥使轺逺绥淮服狥行风俗究民瘼以咸蠲宣布诏书廸承恩而载厚恭惟上副穆清之念适居防犯之劳粹韵敉宁冲祺举集某猥分州任僻介江壖企云防以非辽卜郊迎而在迩更祈俯顺时令精调寐兴
　　鄂州知郡郎中
　　右某伏念匪遥英范熟听休声公干之范沉迷适嗟堆案彦辅之天澄澈莫遂披云岂谓猥沐降慈荐贻芳讯认逊勤之载厚实兢佩以徒深恭惟树风爱以弥敦固祺祥而协茂伏以某官才谋博赡韵字踈凝枫宸夙厚于眷怀竹使聊膺于寄任布六条而问俗已浃殊闻走三节以奉朝行跻近列顾韶妍之向慕接谈对以尚賖倍冀珍頥式符防颂
　　状元大着学士
　　右某伏念属自淮南防鼎接仙驭之灵踪颍隂聚星濶朋簪之胜会怅一官之异守凭尺素以几稀企德怀风惟日为岁而复门衰祚薄途泰命屯合符方代于期毁眦遽罹于荼苦奉涓尘之孝曷报劬劳托手足之亲殆成消瘠继审践司文之秘署参集雅之儁游逖仰殊迁徒深窃抃缅惟陪豫游之多暇介神祉以胥宁伏以某官体淳淑之姿负宏杰之气擅天人之奥学擢对无阶掲日月之大名逢辰自乐方由匠局出赞侯藩隆黼座之注怀应锋车之趣召亟上千篇之奏旋纡二月之观给笔兰台挥铅玉署渐鸿鸾之党引籍金闺防龙之图彯缨麟殿方且仪刑闺彦表的书山献东观之竒文时宣盛德借上林之全树密占芳栖伫见贤颂聿兴帝坟增焕飞翠緌而拖鸣玉坐跂亨衢登紫闼而侍北辰日承清燕允彰望式慰舆情某早序后陈喜闻嘉遇庄溟载运谅翔鷃以何攀原野未遗兾亾簪之在念尚辽欵拜良切倾颙
　　详议殿丞
　　右某伏念属自禁坐抡才接荀龙之懿躅侯封賛守邈千驷之高闳拜风格之攸踈鬰心灵而第极官曹是系客素罕凭重以谫薄之材屯蹷尤甚适及戍之代遽纒风木之悲泣血未停凋年已逝仰计首公暇豫味道粹宁伏以某官志度渊英才谟高正早飞蕤于膴仕亟腾逸于亨衢三尺持平务究寛賖之法九清沛宠行跻显近之班兼审状元学士乙奏尚方试言平乐陟先瀛之秘局簉蓬署之清资钱万选以驰声式钦嘉遇弁一弹而乐用弥积欢悰尚阻披承兾加頥卫
　　淄州知郡学士
　　右某伏念昨以絶奉循陔之养逺依同气之亲邈在淮壖夐遥铃府王粲自离于荆渚无所销忧惠施方视于濠鱼未能知乐属衰麻之在疚固鳞翼之罕凭敢谓弗替厚怜逺颁珍诲钦奉降挹苐极腼藏备聆政迹推优神襟集庆恭以某官负宏杰之噐禀醇和之灵式縻鳯署之英才慙委虎符之重寄杜氏以夹河为郡交喧爱树之謡杨君以垂组夸乡俯接维桑之地惠利已凝于殊绩厐鸿将沛于茂恩深兾遵调少符颙系
　　运使郎中
　　右某伏念昨者执萱背之防因而去职觐棠跗之戚久矣离羣邈眷鱼梁谋飞鹢櫂属扬舲于楚甸偶按郡于海濒冐柴毁之容敢修名而致谒扩渊回之度俄坐传以见延使斾言旋宾墉再伏承顾盼而倍价被奬朂以增荣防酒嘉肴辱升堂而示礼犀舟劲檝俾破浪以无虞荷博济之惟优固厚铭而斯极茹荼攸切奏记有稽恭以某官球序融辉岳神钟秀对文物葳蕤之运挺栋梁磥砢之材聿奉帝俞出分邦曹范滂以登车揽辔自肃提封桑羊以据相运筹行膺懋宠更祈俯顺气序谨调寝兴
　　楚州知郡都官
　　右某伏以昨以絶奉循陔之养逺依同气之亲幸假道于懿藩得趋隅于盛府过敦宠迓增纪愚衷倚庐之念方深奏记之仪仅阙缅计树教条而流爱固祥履以延禧恭惟某官禀醇和之灵厚寛中之性台阁夙推于素誉搢绅咸挹于高芬式奉帝俞显分邦寄仲寳之若有神道必研轻重之几子干以深达故宜居存清浄之务惠利已凝于殊绩厐鸿将沛于茂恩仰兾遵调少符瞻愿
　　海州知郡郎中
　　右某伏念倚庐增叹趋府夐賖音驿驰诚惧沉波之未达风旌结念固引领以方劳缅惟政绩茂宣襟灵协畅伏以某官冲纯毓徳爱利凝猷富经国之逺图抱牧民之良干剖符统务式彰文纪之英才增秩赐金伫举孝宣之故事春序融烁宾墀阻修兾遵頥卫之方少缓瞻颙之素
　　宿州同判屯田
　　右某伏念披乐令之云天方遥晤对仰谢庭之兰玉仍接婣聨属衰杖之疚怀阙飞鳞之托讯缅计树风多裕履道弥冲伏以某官理擅民宗才经世务应积星之上列賛分虎之近邦揉木销金宣于善化舒绅缓佩行陟于近司属夏戍之有初兾天倪之是保
　　秀才【杜】
　　某啓兰薰菊耀久挹于高芬玉洁冰清仍聨于茂族眷美疆之甚迩贡柔削以多踈属在哀防殊非简傲仰计贵隂励业毓性凝和秀才郎状元绣组成文珪璋范德草副命部之荐尚淹抟海之程矧国家巍焕宣猷晖昌复旦崇英逸伟方求应务之才发筞决科伫塞录贤之诏更希頥卫式慰倾祈
　　转运司部
　　右某伏念迩者幸属天伦逺分郡政方谋趣治旋会按行暨获趋尘亟承欵接载荷优隆之赐永铭顽固之怀仰振举于列城谅便藩于景福恭惟某官才谟纬世望实光区总善部于中台干要权于外计聿丰经用载洽殊闻孟传持纲清诏克申于雅志千秋作辅富民行啓于真封更祈顺严律之有初廸粹襟而自重
　　抚州临川知县寺丞
　　右某伏念属自禁座抡材误竦前刍之诮侯藩防牒遽参剖竹之荣窘若宦游邈焉风会加以门衰祚薄途防命屯合符将觐于芝庭累衅亟延于萱背羁孤至此言叙何从荐易芳年踈驰短札岂谓猥防冲眷遐枉珍题荷降挹之兼常第刻着之惟永仰计首公多裕毓性敦官伏以某官德牧瑞仪韶英正韵适分曹于棘署聊赋政于雷封千室鸣已布阜安之化四门啓籥方延骏茂之才希顺廸于粹襟伫显登于贵仕其为企颂曷既剖陈
　　光州知郡状元学士
　　右某早者寓迹中州趋尘上馆文畅之才具美载挹英风相如之骑甚都继临穷巷暨首涂之斯廹卜赍刺以莫遑近审光奉绨章显分符寄适黄堂之视政谅素履以敦和恭惟某官桂苑横飞蓬山独步鉴局尚于夷逺思理禀于清纯前贾席以问厘方隆宠遇厌严庐而出守暂遂便藩已鸣千室之亟成旬日之化锋车趣召行膺用板之恩鳯掖司言竚演明缗之命更祈冲卫式副防诚
　　明州同判屯田
　　右某啓伏自栾棘余生再尘于仕籍菁莪善育猥厠于英游顾亥豕之未分复管库之为役神标邈尔俗状纷然欲一致缄縢少导悃臆其如休直相半出纳互繁陈孟公之口占胡能有意陶士衡之言荅岂逮如流矧通恕之可详匪怠骜之加责恭惟中和举职爱利及民当九夏歊炎之辰辑五福康宁之用伏以某官天才开敏气宇踈明蹔闗掌于郡条已着闻于风迹庖硎载发适彰投刃之功汉席方虚弥渇受厘之对即膺迅召入簉近班川涂阻长圭籥迁贸首公之外缮性是宜
　　相州知府学士
　　右某伏念属自某官輙从剧任出镇名藩怀绂之乡固笃于时宠歌襦载路谅洽于民欢仰惟化醇俗以惟和辑纯禧而益厚伏以某官才谋自任强济有闻荐总要权居成懿效运计筹而商利克羡邦财奉使竹以班条方隆政绩伫沛厐鸿之宠入归严近之班惟兾顺时少符延想
　　舒州知郡郎中
　　右某言伏念自某官辞计部之繁领州符之重遽兹掺袂俄及凋年致问絶踈驰精防暇恭惟政发其誉化醇于民坐臻平简之风举集冲休之福某官噐徳兼劭不谋自高早推应务之能洊被使烦之寄居闻异最动振淑声求名部以班条方资偃息委细书而被宠即觐凝严惟希善养粹和少符詹咏
　　状元正言学士
　　右某伏念自审某官陟岵纒悲弃官行服怅风之寂尔奉慰削以阙如复以守藏所縻继日鲜暇望神标而夐越走俗状以空疲虽欲一致缄縢少导悃臆其如筦库之任米盐甚繁窘于五木之拘涸若百亟之意谅寛明之可悉匪大骜以见尤恭惟春律布和家居鲜味虽孝思之防极在礼典之不逾伫见隙驷终祥诏鳯申渥入践雍容之列峻陞清切之司川涂阻长圭籥迁逝善为开抑勉自保頥
　　楚州知郡都官
　　右某伏念窃吹书山日甚空踈之诮揺旍郡阁坐违英绚之姿矧惟兰玉之亲仍缔葭莩之援驰诚仅阙负刺弥兢恭惟观省民风敦明治体当砥节首公之暇得餐和履顺之宜伏以某官性行淑均才谟高正应积星之上列持分虎之要权熊轼班春已洽爱棠之咏鳯书申宠行膺用板之恩更祈顺韶律之惟和廸粹襟而自重
　　运使学士
　　右某伏念时驷易驰神峯夐隔抗尘容而自效烦使增劳具短札以为仪空函罕致谅兹寛悉必恕顽踈近者輙上奏封恳图州任天仁从欲适下于俞音谏局备员俄膺于渥命退惟冒宠诚出更评岂谓过沐周勤特颁诲检曲形敦借苐积腼藏仰绳部之多余固逆厘之弥厚伏以某官才谟敏赡识局该明兼资鲠亮之风简在颙昻之眷暂膺温诏移总懿纲八使申威已振澄清之誉九年足用即观红腐之饶矧洽殊闻行跻近列肇升严律增企儁游万兾遵頥少符言颂
　　江西运使兵部
　　右某伏念倐暌粹度俄及萧辰箴补无才方惧尸官之诮澄清在望已隆按部之风近者伏审三载畴庸五兵峻秩凡叨契爱之分举增驩怿之悰恭惟经画多余厘祥茂集某官沉明毓性端亮驰称揽辔申威大康于逺俗析毫商利弥衍于宏谋伫成绩之有嘉听褒恩之在迩唯祈顺序少慰翘诚
　　寿州知府学士
　　右某伏自某官輙从剧任荣领便藩顾箴补之无才日慙充位仰寛明之树化时用偃风催踈裁记之诚增役离羣之恨缅计布民经而有裕丁叶序之云初涂诵载欢神厘举集恭以某官才猷自任端介不回早从仙室之游蹔奉使旟之寄闭阁而治方从偃息之怀趋节以朝行被褒优之命伏兾俯顺气精加葆调
　　知府密学
　　右某啓某属者误被宸恩擢司明命演帝纶之重方媿空踈备使隰之行遽叨简任其荣甚过所贵未胜辞避莫从忧惕兼至暨治装之云廹实裁记之未遑盖主上以仁治中区惠先逺俗勤询岁旱贻恻圣衷虑生籍之流庸伤物价之腾跃虽歌襦之化固久服于民心而乘传所过庶咸知于上意适兼程而防命将入境以倾风敢谓猥沐殊私叠贻精翰仰认履谦之德举增为感之怀欵奉有期瞻忭无已
　　永兴招讨太尉
　　某啓此者误膺朝选叨贰使权防德有阶是为天幸度才无补第恤人言尝裁记以通诚即治装而引道已度崤函之险式瞻秦雍之雄扫舍人之门将修府谒啓元戎之乘伫托车尘欣望所深实倍彜等
　　同前
　　某啓属者暂违节下入奏廷中达将悃之谋雅符于上意柄臣之论尽恊于前筹奉成筭以出都指归涂而促驾屡承教问曲示眷存内惟鄙庸敢忘兢荷棠郊在望已及于提封莲府多贤即陪于高议
　　同前
　　某啓保边无状被责为宜忽奉诏函俾趋宸阙顾勲庸而何有矧疆埸之未宁累上奏封愿留职任至诚斯切成命莫回虽轺传之载驰但心颜而自愧岂谓不忘齿记先贻教函过敦爱奬之私益重谦尊之德此盖某官翊隆大业称引后生谓尝备于属僚每借言于公论致兹孱误玷宠光期入觐于威顔方再陈于让恳未遑多叙徒积厚铭
　　郓州赴上谢两府
　　右某啓近奉敇移知郓州军州事已于今月五日到任上讫淮南善地所寄已优汶上名藩被恩弥重内惟过幸诚出先容此盖伏遇某官以道佐时以仁恕物轸其踈外曲有借怜致兹易地之行实亚陪京之近敢不心存爱利力服忠勤勉师循吏之为庶答大钧之造
　　乞致政上二相
　　冒荣过分得疾早衰虽叨乡里之为州奈苦膏盲之肆便不求安退是速隂诛比沥血以奏封愿赐骸而就第愚诚已至天意未回此者伏遇某官道辅唐虞德高防契以万物遂宜为至乐以一夫不获为深忧幸此孤孱尝攀雅旧敢望察其素实闵以病体谓力丐于休闲知事非于矫妄特加公论曲赐先容述真恳于上前必垂恩可救余生于言下实赖矜全内惟犬马之残年曷报埏镕之大惠












　　安阳集巻三十八
　　钦定四库全书
　　安阳集卷三十九　　　　　　宋　韩　撰书状
　　大使回诸州去日逺迎
　　右某啓此者肃将朝命逺奉聘仪方道出于藩圻即刺通于舎猥承隆念先枉珍题认降挹之有加固悚藏而斯在
　　副使
　　右某啓此者睦隣修好展币戎行顾名部以经涂辱芳函之垂问即谐欵晤弥积欣铭
　　大使回天雄军澶州二运使去日逺迎
　　右某此者聘结欢隣叨奉建之命涂经会府即申修刺之仪岂谓过沐隆慈曲颁精翰荷逊勤之良厚固欣悚以兼常
　　副使
　　右某此者叨聨使节出奉聘仪已促征轺言由盛府岂谓俯回眷念特贻函封幸趋拜之匪遥固欣铭之举集
　　使副回去日不经歴州军逺迎
　　右某啓此者只奉朝纶出修邻聘过承厚念遐枉芳题载钦冲挹之私但积悚藏之素
　　大使囘诸州囘日逺迎
　　右某啓此者拭玉修欢甫成于聘礼囘辕即路再歴于名藩岂谓殊私先贻妙翰仰荷逊勤之防岂胜铭悚之怀
　　副使
　　右某此者已达聘仪再由郡境修名致谒即叙于宾仪驰使裁缄过敦于主礼仰钦勤重弥积腼铭
　　大使回天雄军澶州并二运使回日逺迎
　　右某此者持玉币以出疆甫成聘礼驻旌轺而就馆再展宾仪岂谓过沐隆慈曲颁尊翰荷爱存之斯至固兢刻以兼怀
　　大使去日囘滑州书
　　右某啓此者恭持信币言聘殊隣幸弭盖于邑居徒晞风于府署敢期英念遐枉珍题犒行之礼甚丰服惠之诚益着尚遥披奉弥积倾瞻
　　白沟谢筵状【以下契丹国表状】
　　嵗元更歴时聘讲欢展币以行奉邦仪而载肃谒关而问推宴礼以兼优仰荷眷私弥増感抃
　　新城谢抚问表
　　只膺恩抚伏用兢荣中谢窃以献岁更端睦隣修好致比年之礼式谨于彛章慰行路之勤曲形于嘉问仰承渥惠增纪愚衷
　　燕京谢酒果状
　　拭玉申欢受书将命顾都城之所歴承醴齐之载加仍兼实之珍益甚使轺之宠仰怀恩锡苐极悚藏
　　澶州谢汤药表
　　宠赍有加感悰弥至中谢窃以聘仪为重敢懐蒙犯之劳药剂称珍曲示慰安之礼仰恩辉之下暨顾行色以增和上戴慈仁弥深感服
　　副使
　　猥荷鸿私曲颁灵剂中谢伏以欢隣讲好获参为介之行上药均和遽沐蠲疴之赐载钦惠贶徒积兢铭
　　中京谢皮褐衣物等表
　　只膺恩检就赐珍裘被宠兼常抚躬增惕中谢伏念寳隣胥协信币交修属冬律之方严眷使轺而加念式颁寒服益示至慈建兹驺之行亦均轻暖之赐钦承厚礼实感丹悰
　　谢馆宴状
　　都畿爰止方循即墨之仪牢醴具陈亟荷宴宾之礼仰鸿私之曲被铭丹慊以良深
　　谢签赐酒食状
　　璧琮申聘甫及于名都肴醳均恩俄推于厚赍仰钦慈渥但激鄙悰
　　谢酒果状
　　乘轺讲好授馆修仪猥荷眷仁荐推恩赐载挹醇醪之味仍均芳实之珍优礼所加悚铭斯至
　　谢春盘幡胜状
　　缇律囘春青阳戒节镂胜俯遵于俗尚雕盘荣锡于时珍上荷恩私至深铭刻
　　谢生饩状
　　旌轺就馆方展于聘仪牢积在廷爰丰于饩礼仰衔恩惠伏积兢铭
　　谢射弓筵状
　　百名将币式奉于隣欢五善讲仪恭陪于射礼仍浃示慈之宴弥钦观徳之容上戴恩私伏増铭悚
　　谢饯筵状
　　拭璧修欢既讲聘仪之重囘辕即路仍推宴饯之私荷恩惠之载周在感荣之兼至
　　囘燕王状
　　玉币申欢获将于庆礼椒兰饮徳即奉于英标岂谓殊私先贻妙翰载认防勤之防伏深感着之懐
　　副使
　　参奉聘仪谨修邻好言由盛府将奉温仪认谦礼之载加辱荣缄之见问其为悚荷曷既敷陈
　　囘中京留守状
　　载将命方尘于隰之行促驾经涂载仰维垣之重敢期英念先枉珍函认谦礼之弥加固铭懐而斯在
　　副使
　　获贰使轺嗣修时聘届名城之甚迩沐芳翰之见临为礼至优感懐増厚
　　谢燕王请赴筵状
　　受书讲信方歴于名都折俎申欢过敦于厚礼仍贻芳翰曲示宠招即谐欵奉之私但切欣铭之素
　　副使
　　参持庆币获届乐都过形削牍之勤曲示犒宾之礼载钦嘉召弥极感悰
　　谢中京留守请赴筵状
　　适停轺驭甫憩都城俄推置醴之勤仍沐裁缄之召永言铭戢岂易述宣
　　副使
　　修聘宝隣停骖会府遽承芳检曲示宠招荷主礼之载丰寘感懐而増辱
　　谢中京留守饯送状
　　年聘成仪使旜复命都城就馆重烦延接之私祖帐飞觞弥示眷勤之厚仰钦优待増极鄙悰
　　副使
　　获驰介乘钦奉隣欢方掲节以言还沐至郊而为饯感藏斯至染述奚周
　　谢燕王饯送状
　　已达聘仪再由都会荷眷勤之弥渥加宴饯以过丰其在铭懐固非胜道
　　副使
　　参修聘问囘歴都畿遽修祖道之仪实厚送宾之礼其为悚佩无假开陈














　　安阳集巻三十九
　　钦定四库全书
　　安阳集巻四十　　　　　　宋　韩　撰制词
　　中书试制诏三道
　　边镇节度使加同平章事制【限二百字以上成】
　　门下朕奉承先猷统理四海虽两阶之舞惟文德之内修而十乘之行亦元戎之外倚向匪功名自立忠义无渝负全师保胜之谋得守塞安边之策则曷以委之扞蔽假以绥怀仗节临戎方号军锋之冠承天象极宜兼鼎席之崇甄于尔劳蔽自余志用涓良日敷告广朝具官某倜傥不羣方毅无挠蕴沉谋而必断持勇节而甚高练钤决之符兵韬尽达诗书之府儒术兼优中外迭更恪勤罔懈间者顾守方之要择制阃之行以文武兼备之才膺左右皆师之选辍于近着建以高牙而能安辑封垂训齐伍申令惟信均飨必丰运筹先决于帷中所赐率分于麾下无开生事之隙将成殄冦之勲伟望益隆休声日至朕代天理物制禄劝能惟功是图在赏奚吝是用即军而颁命加宠以旌贤俾参三事之聨实耸万夫之观于戯将相之任为臣极荣疆鄙之权所寄良重吾恩甚渥汝报可知无烦训辞惟自朂厉
　　中书舍人除御史丞制【限一百五十字以上成】
　　勑南台风宪之重中执大夫之亚弹治非法表仪羣官必取严明自修方重不挠者以称其任我甄髦彦佥实宜之具官某文雄学优材敏行洁深明当世之务兼蕴干时之谋而自砥节仕涂奋庸朝路处议必当居官可称委之使烦盘根以别乎利器察其守道白璧无求于厚瑕向者擢于近署进处西曹专典命书且观才业而能发挥温雅之号演明深厚之辞朝采益光吾训增重矧以编摩之暇间陈忠鲠之言诚存告猷事亦惇体宜繇四禁之任往司三独之权尔其振缉纪纲张大职业守正则补于予治持禄则癏于尔官务求厥中毋忝休命
　　诫励风俗浮薄诏【限二百字以上成】
　　夫革文变薄者兴治之大砥名砺行者为士之常故清浄则化行端慤而名显康世导俗率繇斯举朕保宥黎献辑宁区域纳上穹之祐衣前人之言以周文之小心汉光之柔道惟兢惟业勤览万机曷尝不惇本体元废奢长俭推行忠厚之教惇任亷良之人盖将欲抑浮伪之风崇礼让之训嘉与宇内同臻是涂然而人性易流俗尚难一久安涵养之惠寖啓浇漓之源多行险以期荣作择利而安巳人或有善蔽之而不言官或任权靡然而争附妇姑求胜朋比相高苟兹之弗悛实有邦之甚蠧是用特申明谕徧饬多方各宜履道求中饬躬希古防沽誉以干进思首公而尽规官之修则上必闻效之实则名自至朝有禄位本观贤才傥行已以毋邪在旌能而孰吝告于中外当体余言
　　王尧臣除翰林学士制
　　勑王者发号裁训所以风四方而熈众务也故前代赞辞视草虽以名臣掌之而其任未着唐以文治始盛禁林之选我朝因旧建职恩礼差峻须才而召儒者荣之以尔具官王尧臣冲履夷怀清猷敏行言必可复而有端士之目动率由礼而有古人之风向者旌其艺文升冠多士更集郡条之最久陪词馆之游使以烦而益精语其进则无竞而自迹其材美擢典命书敷余制以甚明稽作者而奚愧覆刑谳则轻重皆当提京局则纲领毕修稔于岁劳休厥朝论宜繇西省之袐进预北门之直尔其蹈贤哲之范思职业之举出令之始务切于事机备对之间勿忘于毗正毋以文翰专为汝能徃服茂恩以永来誉
　　郭稹除刑部员外郎制
　　勑具官郭稹中台宪曹掌天下刑谳分置郎属计决众务今虽外领他局然职望尤峻非奏课之美者未尝轻授以尔操尚中立资性外和早冨艺文实冠乡选逮优中辞等随牒更仕奉已以亷着居官以干闻治成均之业而善诱后来讐丽正之书而多得前误出贰郡条之寄入参邦计之烦风力愈修盘错尽解适稽官簿当质岁成进陪司冦之聨尚赞理财之任祗若余命懋哉尔勤
　　魏昭昞除防御使制
　　勑国家严武备治军行参设使名式遏于外所以踵唐旧而奬材臣也以尔具官魏昭昞柔谨自将和愿有守早縁戚体之爱升预禁墀之聨烦局所更劳簿可録向嘉宣纳之美擢司摈赞之职贰马政以有蕃阅兵符而无滥遽形囊奉愿假郡麾典辅藩之雄且稽于善教申先赏之劝宜责于后勤往佩朝恩毋隳世伐
　　王克基除东上閤门使制
　　勑汉制谒者有仆射以统其属今二閤置使通领摈赞之职若功次为久则序而升之以尔某官王克基性顺而和行亷而固早繇勲戚之绩寝服轩墀之列凢任于事率能其称暨铨武材益信官最録其勤旧优以褒迁宜升左闼之崇更示横班之宠勉修而效以对朕恩
　　龙昌期等授试国子四门助教制
　　勑益州进士龙昌期等夫举高节显儒行使闻者知善必期报驩然有向道之心国之良教也以尔等学以为已名不求达或治业有本而尽经府之奥或诲人甚广而为州塾所称白首无违环堵自乐属使轺之去复迹乡誉以来闻宜惇逺俗之风偕缀上庠之籍服余甄命以克其终
　　夏随除观察使制
　　勑古之君天下者以幅员之广虑耳目之所未究也故分道遣使举吏之臧否民之病利而达于上有唐亷察之选盖其任也今职废为官名品逾重非简时杰赏旧劳则罔或命焉以尔具官夏随噐怀沉敏行实端方早图世勲阶籍禁列朕肇开储邸择相賔仪逮于纂承亟用甄擢而能勤劬自谨谦畏不矜精力一心局事毋旷掌武选则铨藻有叙统邉戍则绥御得宜间以亲嫌归奉朝请方试才而思用爰先赏以劝功俾正观风之名往莅作藩之寄噫宠则其悔必速修政则厥庸乃丰善宣教条用服予训
　　李端愿除西上阁门使制
　　勑典禁阍之籍辨廷谒之仪宠建使名实甄材彦以尔具官李端愿操尚冲约业履淳笃袭世资而动守礼法居戚苑而行同寒素勤办乃事孝闻于家会以岁劳宜有恩进爰崇宫闼之秩兼厚沁园之亲训缉兵团仍兹旧职尔其以已能思效以忠训自修则百辟四方知朕不私于赏也
　　吴有隣除驾部员外郎制
　　勑具官吴有隣国家推公以驭羣吏责实而张课法惟后勤已效则前过可忘以尔早擢儒科久参朝序寖阶郎省出领郡符自抵宪条得原庆典降居筦防之任用推抆拭之恩省躬甚明祗局无懈念岁劳之克着稽赏格以当迁进升司仆之曹且示懋官之训体予甄録更务检修
　　王果除诸司使制
　　勑具官王果以经艺之长升于仕版以法令之允寘彼朝绥方任干明之才式推竒正之学遂移闺籍更服禁聨俾司边垒之雄善抚兵屯之肃载稽劳簿优进宠阶宜钦增秩之恩勉着安民之效
　　江中立除袐书丞制
　　勑具官江中立国家用人之法必稽吏考之善否而升黜之苟最有可称则赏亦宜信以尔业文中第累勤莅官向参史观之聨逺赋县同之政属周岁闰当较治能即迁本丞实寘通序宜思恪谨以副宠甄
　　高继隆除诸司使制
　　勑具官高继隆早服禁聨勤修吏最荐委典戎之任备观经武之能西垂制冲铃策为重冝正使名之授往提师律之严勉效尔为勿孤余奬
　　韩鉴除祥符县主簿制
　　勑具官韩鉴早繇防补方限选条属乃家严膺吾使任顾蜀道之逺且有庇宗之祈惟赤邑之雄愿承勾簿之乏宜旌宠寄俾渐仕阶
　　穆思齐除大理寺丞制
　　勑具官穆思齐晓城旦之书而升仕阶宰县同之政而集官最荐章交上参应恩格廷尉之属丞选甚清用畴尔劳其报余赏
　　陈道古除大理寺丞制
　　勑具官陈道古早修门法来服仕阶备丞率于卿聨干财烦于京务职劳甚着课格当迁理官司平选属为谨往防恩赏勤绍世风
　　柯庆文除著作佐郎制
　　具官柯庆文早决儁科荐居官次逺从州辟勤着吏能屡阅荐章来称美课约史有贰于仕尤清信吾赏条旌尔成效
　　燕褒除太理评事制
　　勑具官燕褒以尔早縁防格参服仕涂预礼蕝之员最成来上陪卿棘之议恩陟宜优徃践荣阶更图尔效
　　李迪曾祖在钦赠太师制
　　勑王者躬郊庙之祀答神灵之休美莫敢专以明尊上之义孝而能飨盖达奉先之诚因是广恩庶能知教矧惟丞弼之旧方均左右之劳用举徽章贲于曾世具官李迪曾祖赠太师在钦冲怀弗竞潜德甚高天爵之修遂忘于君仕家善之积爰啓于孙谋是生忠实之臣荐正钧衡之位向辞台路徃殿国藩宜孚涣号之文特霈宠亲之泽维师命秩饰壤推荣英魄想存尚克歆荷
　　曾祖母潘氏追封鲁国太夫人制
　　勑廼者寳元冬仲景至协辰有事防坛昭答灵贶均庆方夏漏泽泉壤所以劝臣劳而惇孝治也具官李某曾祖母潘氏壸仪咸备家范早修谨妇道以可宗监女图而毋越善祥有报良嗣聿兴为时正人作朕贤弼适优贤于邦翰属展宷于阳郊增崇曲阜之封姑慰幽涂之魄
　　祖令珣赠中书令制
　　勑朕严礼紫坛祗祼清庙精意以感故瑞福永况庆泽所被故幽明必通矧公台亮直之臣宠藩翰抚绥之寄宜褒祖德载厚恩章具官李某祖赠太师令珣志行醇深襟怀信实早升仕版进服朝聨当艺祖之开基指僭邦而伐罪屡陈竒策简在圣心计府商功邦财增羡郡条赋政民瘼必蠲弥嘉异等之劳将图不次之用位未充量遽叹于云亡善及子孙果彰于有后荐登爰立之任方倚于宣之良肆类克成显亲有典式正鳯池之拜庶光马鬛之封魂兮有知钦此优命
　　祖母白氏追封【阙】国太夫人制
　　勑郊报之重陟配有严朝涣所均上下咸暨推是及先之宠存乎劝后之经具官李某祖母白氏德禀柔明性惇淑茂嫔于令族绰有懿风惟慈德之流光祐孝孙而兴绪入为良辅谋必尽忠出殿大邦惠深及物祀仪方举庆典惟行宜旌祖妣之贤载易国封之大魂而不昧服我恩休
　　祈福道塲白文
　　伏以花雨称祥适丁于令节贝文演妙防奉于眞诠爰择净居式延开士赞佛乘之利益助宸厯之鸿长伏惟尊号皇帝陛下仁惠宅中睿明临下谨天经而惇治设神理以宁人象寛刑协敷于邦教斵雕兴俭丕变于民风属端月之肇兴愿緜区之咸乂羣灵俱泰庶务交修思与黎氓同均瑞福啓法延于绀宇来寳施于丹闱集此胜因仰资盛旦皇帝伏愿圣猷永茂皇绪寖昌慧日破昏遐膺于煦育慈云防物毕遂于蕃滋凢居普率之间共洽熈平之化
　　祈福道场功德防文
　　伏以金绳辟宇式见于庄严贝叶披文爰资于胜利属圣神之抚运顾景序之方春庶职熈康万灵和乐顺兹佳节防礼眞乘修净供以惟严辑善因而弥衍伏望觉慈广覆慧力周施锡无疆之休增延于睿厯演甚盛之福普及于蒸民凢在幅员永符归向













　　安阳集巻四十
　　钦定四库全书
　　安阳集巻四十一　　　　　宋　韩　撰册文
　　仁宗皇帝哀册文
　　维嘉祐八年嵗次癸夘三月癸夘朔二十九日辛未仁宗神文圣武明孝皇帝崩于福宁殿旋殡于殿之西阶粤十月戊辰朔六日癸酉迁坐于永昭陵礼也龙驭賔天珠襦留殡万方之轨同臻七月之期兹近法仗已严灵輴未进风云惨郁以生悲臣妾涕号而思殉孝子嗣皇帝臣某接统承尧念亲晞舜徘徊象物惊禁从以如存摧慕僊游致哀诚必尽繄临奠以长辞盖终天之永恨乃命弼臣以文传信其词曰
　　惟宋受命与天无疆艺祖以武底宁四方神宗以文万邦一王真庙绍隆赫然其光逮夫仁宗益炽而昌厥生之初上帝惟祜天日之表振古未覩色出圭章歩严龙虎其俾真人来绥下土元良之建匕鬯是主寝门之问惕若文武嗣训之循纂承丕绪左右献后以防自处大运归干独化陶甄进良黜奸始章圣权其仁如天其度如渊其仁伊何得之自然草秀而茁虫飞而翾尚不忍伤况吾民焉惠泽之霈滂洋幅贠物无不滋四十二年猗如天化工则全其度伊何汪然莫际巨细必容黙分诚伪臣在言职不知讳忌时肆诋讦众嫉狂易圣心怡然曰此忠义是也吾从过焉何戾猗如渊是能致治明谨庶狱极于哀矜惟法所在未尝妄刑郡邑之吏责之详平一失入罪无阶显荣尊为天子以俭为贵崇尚清虚屛斥纷丽向縁不怿辅臣入视殿幄肃然茵衾故敝率用缯素了无文绮众目惊嗟上曰何喟吾之受用素止如是此民膏血乌敢妄费恭事天地孝承祖宗九见圆丘再只合宫大祫于庙亲籍于东服噐精备粢盛洁丰小次不御秉圭颙颙何必戸暁民胥偃风取士之路务在至公十二临轩防之必躬隽髦尽得岩穴几空有将有相曰功曰庸眇视三代吾其比崇北胡之强西夏之猘时欲跳梁恣其贪嗜吾以威懐折其凶鋭两堦揺尾从我覊饵百蛮梯航琛賮日至礼乐具修干戈不试夫惟立嗣天下之基前世令王或牵以私事不前定殡于乱危我出独断挺然不疑求贤于宗唯圣是知神器之重其传有归庙社以安生灵以嬉迹其大公尧舜之为昔在人上必有偏好或乐驰逐或喜征讨或务宴游或専营造或迩声色或泥丹灶棋奕之工击拂之妙有一于此下从而效噫吾仁宗澹无所乐曰吾好者在勤政道日必旰昃惟先之绍闲时弄翰或或草垩帚之挥千竒万巧去冬之暮清燕之闲再辟天阁诏呼从官亲作飞白侍臣纵观心合造化生成笔端书幅逾百大均宠颁退坐羣玉行觞尽欢呜呼哀哉赐墨尚湿宸章未刋植璧斯防遽有金縢之祷缀衣遂彻俄承玉几之言呜呼哀哉大变之来天倾地裂四海之恸风号雨血兆民震骇其无生百辟寃呼而仅絶乘云之游兮汗漫而自髙持之慕兮僵仆而徒切因疑前防之非常似与羣臣之叙诀呜呼哀哉律云凛诹辰恊元严蜃路以方驾视羽幢兮始前池竹揺雉车旗饰鸾背朱雀之通逵指青龙之吉山关路长兮去复去宫车晩兮还不还痛彻六宫兮莫如逝泪洒重瞳兮胡可攀呜呼哀哉寒日昼昬愁隂夜积巻晴霓于丹旐荡霜波于素帟哀笳咽六州之奏増凄骏岳前瞻万嵗之声何大隧一扃幽堂永寂人间之恨空长帝所之欢岂极呜呼哀哉秦汉而下御邦子民敻越三纪才闻数君其间治乱以相駮否亨之不醇如仁宗享国之乆而始终太平兮彼安敢望吾之清尘生而无穷者厚载健而不息者髙旻惟至仁盛德与髙厚之俱兮万世巍然而不泯呜呼哀哉
　　英宗皇帝尊号册文
　　维治平四年嵗次丁未正月一日庚戌摄太尉具官臣韩某与内外文武百寮诸军将校藩卫牧伯郡县长吏藩夷酋长缁黄耆艾等再拜稽首上言臣等闻天道育万物而不责其报然飞走之微必时而有荐者以知其本也君德被万防而不有其名然臣辟之众必崇而有号者以献其诚也故报虽不责荐而知其本者天必享名虽不有号而献其诚者君不违是以上下之情通而古今不能以易也恭惟皇帝陛下自然之性得尧之仁不闻而式绍文之圣緫百行而无不备探六艺而无不达粤在宗邸德充而晦令闻莫遏四海繋心譬夫大明将升光气前发万目瞻望不可韬戢及乎膺受圣托纂隆皇绪信黙三祀动谨先法奉养长乐孝惟克谐内严宫闱而细大必修外正纪纲而頽坠皆举揽威柄以归巳斡神化而独运下暨鳏寡悉安其生至于昆蚑莫不被泽其九族之睦也俾先乎知道其百揆之叙也本精乎任人若夫延见迩臣咨访不倦有虞之好问也抑损浮费用度日约大禹之克俭也缉熈光明而德行以显周成之保邦也综名实而赏罚必信汉宣之图治也并防众美嗣兴太平故自舟车所通日月所照皆奉顺声教无敢弗防固足以恢四圣之闳休极百王之盛节者矣廼者肇禋吉上始见清庙祭而受福庆将逮下下之报上安可无述臣等所以合中外之志叩阍屡渎请上丕称以形容于万一而陛下持易之谦执道之契德贯二仪而不自满功偕八世而无所矜冲然弗居可诏不下自是舆情郁悒更相责诮以谓睿圣之烈赫赫如此而不能发扬而増大之是不若飞走知本之着也今三朝之吉万玉来防重译有贡八音在廷臣等幸于此时冀毕前恳封奏五上莫匪倾竭陛下犹敦谕数四不得已而俞之夫道济羣生而不言所利体干也躬享大命而若固有之膺歴也化成天下而辉光日新文也守在四夷而兵革不试武也日用而百姓不知圣也亲宁而万国以欢孝也臣等不胜大愿谨奉玉册玉寳上尊号曰体干膺歴文武圣孝皇帝伏惟陛下无前之迹本忘其名狥众之欲勉而是承斯亦踵祖宗之旧而慰乎夷夏之情惟持其盈以守其成夀考万年以守以荣臣某等诚欢诚忭顿首顿首谨言
　　英宗皇帝哀册文
　　维治平四年嵗次丁未正月庚戌朔八日丁已英宗宪文肃武宣孝皇帝崩于福庆殿旋殡于殿之西阶粤八月丁未朔八日甲寅迁坐于永厚陵礼也歴在而帝鼎成则仙四海惊摧兮犹考妣之防也羣臣号慕兮有衣冠之葬焉哀仗初肃灵輴即前孝子嗣皇帝永念罔极痛深所天覩象物兮如在挽宫车兮莫旋一奠之诀兮既已悲霄壤之隔万古之信兮又将假文字之传乃命臣某继之以言其词曰
　　惟宋之兴祀逾百年圣圣相授前羲后轩于穆英宗其承赫然嗣世惟五应期则千厥初在藩潜德固异惟善吾乐惟学吾嗜朝夕诗书寤寐仁义颛心圣贤举跬孝悌官之否臧民之病利必询而得不在康济明哉仁庙知子其至推尧之心乃命主器曰非所当骇然恳避敦廹逾年始辞邸第髙世之行实出文帝既绍统业以济以勤欲泰天下俭吾一身衣必屡浣食皆屏珍府有余积赐无横缗损约邦用深虞害民比户而化咸归至淳壸内之制有妃有嫔位号之等其详可闻吾悉不备萧然禁宸侍左右者故宫几人为治之本先乎睦亲不爱苑圃众居以均大兴学校羣心自驯首善之劝于何不臻荷天之休所报惟慤承先之祐其事弥恪始见郊庙隂慝前作霖霪累旬朝位皆愕谓宜改为言者交错圣心益坚夙夜祗若及期而祀景气澄扩至诚之应老稚歌乐庶政思乂万机必躬一令之细惟审而后下一言之善则沛然是从览四方之奏率至于夜艾访前殿之对动逾于日中恊虞舜聪明之圣尽汉宣综核之公好文之盛前无比崇籍兵之广寓之在农既恢隆于素教又振宣于武功于是西之悍羌北之强貊威德所加望风夺魄隂缮戎备敛藏贪螫奔走间者伺吾防画惟固结于盟誓幸保全于沙碛若使天锡洪休夀钟遐歴则累世之敝不数期而尽更二虏之骄有一朝而扫迹奈何嵗俯经于再闰年未偕于不惑帝乡甚邈遽乐白云之游路寝斯严忽预彤裳之册得非嗣圣当发兴符有开启闳规于厥后俾大治于将来太平之功既遗巳而不有亿兆之众徒诉天而尽哀呜呼哀哉违豫之来忧民不替蠲赋恤灾寛刑霈惠亲挥宸笔以定储位明圣知之在先俾羣情之大慰谓勿药兮宜瘳何与龄之终戾呜呼哀哉太筮诹吉萧辰正秋下广内以将旦即大升而弗留臣庶攀恸风云惨愁背紫台之业业飏丹旐之悠悠万乘衔悲睇斜晖之莫返六宫洒泣杂暮雨之难收呜呼哀哉荥圃宵严汜闗朝启登岭道之萦回瞰巩郊而迤逦池鱼轻跃于帷薤露凄流于心耳气暝缑山隂凝洛水方开万嵗之阡已凑诸侯之轨姬嫱素寡何须铜雀之为珠玉弗藏讵有金鳬之侈呜呼哀哉防圣临右永昭峙旁侍仙游之缥缈之帝所以轩翔名素在于真箓迹空留于夀堂百年之间自比轩台之畏肃九疑之下几瞻耘鸟之飞扬德固不朽庆方大昌惟英主之号自我而独得兮宜与天而共长呜呼哀哉














　　安阳集巻四十一
　　钦定四库全书
　　安阳集巻四十二　　　　　宋　韩　撰祭文
　　代开封知府诸庙谢雨文
　　维某年某月某朔某日具官某谨以清酌庶羞之奠致祭于某神粤自凉秋以来嘉澍未洽惟宸衷之在念顾穑事以为虞式是灵祠奠兹神壤奉吉蠲而致祷冀聪直以垂休而神上符宵旰之懐下慰编齐之望防风期于少女驱云族于太山曾未崇朝遽均和泽壤父辍耕而相贺祠官霑服以言旋济旱嵗以作霖毕苏民瘵兆丰年而为瑞协助圣猷爰被诏于发中俾涓辰而报贶用陈馨荐祗答蕃厘谅精意之攸歆固嘉应之斯在尚飨
　　扬州祭圣母祠祈雨文
　　维庆歴六年嵗次丙戌某月某朔某日具官某谨以清酌之奠昭告于圣母之灵某闻之于诗曰旱既太甚靡神不宗则知古人闵之际不爱牲币凡神能福于民而于民之所奉者皆得索而祭焉今歳夏季以来境内不穑人狼顾以田为忧长民者亦尝设坛祷龙欵祠求神斋恪之诚不为不至近方灵应有荅而民望未厌是用陈兹薄荐乞灵于神神其体斯民所奉之心示神能福之之意广敷隂施惠此一方使时泽沛然年谷大获则民知神德不谓无灵尚飨
　　诸庙祭文
　　维庆歴六年歳次丙戌某月某朔某日具官某谨以清酌庶羞之奠敢致祭于某神古有八蜡之祭以记四方若其方年不顺成则蜡祭不通岂特使民谨于用财抑亦明神不苟受其报也今歳境内大旱民心颙颙有望于神而田禾卒不救守臣不敢循为蜡之义而废神之祀是用举旧典申薄荐神其歆此蠲洁无使来歳复失民望而重为愧尚飨
　　北岳祈文
　　维皇祐元年歳次巳丑六月壬戌朔十四日乙亥具官某谨遣屯田员外郎通判军州事防开以清酌之奠敢昭告于北岳安天元圣帝惟神享有常岳视帝而祀故距河而北凡民有水旱疫疠之灾则归心于神谓神主于我必转灾而福之某幸为州于庙祠之下毎旦开日则思有以济于民报于君以不愧于神虽然不敢独私一郡而邀神之福窃惟国家视天下以河朔为根本去歳水为大沴民大半以饥死天子宵兴旰食哀而恤之赖蚕事既登麦秋有成捐瘠之民粗有生意而涉夏不雨旱气日甚民心嗷嗷以谷为虞天子闻之不得不重贻北顾之忧某是敢以北民所归之心且道天子仁圣慈爱之德弗私所治而告防于神神其振激威灵指呵雷电霈乎嘉泽润我民畴使两河间普洽西成之望则神上以寛九重之焦劳下以副万民之归飨巍巍庙食与昊天齐其称谓宜哉尚飨
　　北岳祈文
　　维皇祐二年歳次庚寅三月戊子朔五日壬辰具官某谨以清酌之奠敢昭告于北岳安天元圣帝某闻天之为道也惟民善恶而祸福之然推其仁于福则所任者多于祸则有所不忍焉神之为灵也能谨其所以祸福而协天之仁者也比歳以来河朔之民罹大饥馑幸而全者无防某为治祠下行二朞矣夙夜只栗不敢慢其政以干神祸毎春夏之交水旱萌沴穑人骇忧必请救于神而神应之夫岂守臣一冥祷而能感于神哉诚蚩蚩之民无大罪恶天与神哀其穷不忍终其祸而致然也今歳方春而羣隂用事霾风昼昬阳气迫而未宣雨意兆而复收农力于田惟歳是虞岂天与神仁于任福而不忍祸之之意邪神其驱叱疠妖奋示威德霈然施泽俾遂有年则民知神休孰不思报尚飨
　　北岳祈雪文
　　维皇祐二年歳次庚寅十二月某朔某日具官某谨以清酌之奠敢昭告于北岳安天元圣帝大河之北比歳不登神知之矣今又入冬以来雪不时降果数之然耶则否泰宜有以相返政之致耶则蚩蚩之民何罪此人之所以疑天与神不预人事者正谓是也惟神作镇于北助天成也宜发天之德示神之明早霈时泽慰民望而销沴萌以释人之所疑诚大惠也不然北道之民全其生者无几矣天昼夜而不息胡为哉神之祀孰供乎尚飨
　　北岳谢雪文
　　维某年某月某朔某日具官某谨以清酌庶羞之奠致祭于北岳安天元圣帝近以冬候将终时雪不降重困之民比屋愁叹守臣慙政之缺察民无罪輙遣属吏走祠下合众心之所忧上诉于神神恻然怜之翌日降雪阖境之内无不允洽愁叹之民以抃以舞夫神之化冥冥然民固有疑之者及其应之昭也则靡然归之无疑矣况尤影响之速乎宜其望而祀庙而食有国尊奉与天无穷谨择良日具牲醪以修报惟神始怜之终成之尚飨
　　北岳谢雨文
　　维皇祐三年歳次辛夘三月某朔某日具官某谨以清酌庶羞之奠致祭于北岳安天元圣帝某覧载籍见尧汤水旱之事而説者多归之天数以为雩禜之礼盖有国家者狥民志而安下情其实不可求也乃有一守令自暴一御史决狱而能上动天意应时注则于二者之説不能无惑焉今则判然无惑矣某自承诏来定防河朔歳灾比年雨不时降为民之守察民之穷而无所诉也则必走僚属乞灵于岳祠之下或三日至五日神应响荅甘泽大洽故北道歉殣而定独小康神贶多矣今歳自正月至三月不雨民复震骇顾蚩蚩者无告独神之有以诉也于是载加精祷幸纾民患既而云容聚散连日昼隂至七日雷电始发一雨告足则知至诚者必能感神而神必能为民之福也又何惑焉谨择日具牢酒以为报惟神防佑终赐有年尚飨
　　北岳祈雪文
　　维某年某月某朔某日具官某谨以清酌之奠敢昭告于北岳安天元圣帝某闻四方之民水旱丰穰皆系守政之善否某常信是説至定而后知不独系于政乃有岳镇之神隂主一方能驱斥灾沴而降民之福某非才守定行五歳矣政之不善宜有以动天变而及斯民何乃北道比嵗大灾而定独小康得非守政虽不善而神能佑民而福之乎昭昭矣今歳农畴大穰比户嬉乐而时雪过期未有嘉应此守臣所以思政而自惧神所以爱民而施福之时也神其宣扬威灵振激和气使盈尺之瑞早慰民望则民心归向不在他祠尚飨
　　北岳谢雪文
　　维皇祐三年歳次辛夘十二月戊寅朔二十六日癸夘具官某谨以清酌庶羞之奠致祭于北岳安天元圣帝近以时雪稍愆未充歳望咎政之失惟民是虞亟祷于神尚期鉴佑果防灵荅若响应声虽农亩尚兾霑霈而民心大巳开释谨遣大理寺丞签署节度判官防公事夏倚躬致菲薄以修报礼惟神念此一方素垂防防更施惠泽以永神休尚飨
　　北岳再祈雪文
　　维某年某月某朔某日具官某谨以清酌之奠敢昭告于北岳安天元圣帝近以入冬以来时雪未洽累遣掾属乞灵于神亦既逾旬尚稽报佑岂守臣爱民之心未至而事神之意弗防乎夙夜究思防克自处今请通判军州事阎某躬致前恳祷于祠下惟神察诚之勤慰民之望早垂嘉应以兆丰年尚飨
　　太原诸庙祈雨文
　　维皇祐五年歳次癸巳闰七月戊辰朔某日具官某谨遣某官以清酌之奠致祷于某神某闻天道之主于仁不则人何以保其生神之道亦主于仁不则人何以通其诚呜呼天与神之道皆主于仁矣何一方霜旱之后既俾其田大茂垂及有年而反枯槁之蝥蠈之使民终日哀祈呌呼兾一施其仁寂然莫应邪某治并始数月虽然为政一日不合于民宜为天气之病顾民是何罪哉是用斋戒省咎将民意以有告于神惟神助天化育功在祀典哀民之诚迫切如是亟驱风云沛然下雨扫涤疠气销弭虫孽则千里之内神一施其仁而瘁死之苗起为丰颖咨嗟之叹转为欢謡民归神之心何如哉尚飨
　　诸庙谢雨文
　　维皇祐五年歳次癸巳某月某朔某日具官某谨以清酌庶羞之奠致祭于某神近以秋稼甫成旱蝗萌孽吏民骇议唯神是归守臣斋诚亟祷祠下朝奠未缩暮澍巳洽灵应之速实犹影响合境之内鼓舞欢呼知神之仁益用钦向谨择良日具馨荐以修报礼惟神冥佑兹土功德至大亦既拯民之将殒则当俾歳之大获守臣何荅惟是忠信尚飨
　　防山祈雪文
　　维皇祐五年歳次癸巳十二月丙申朔二十一日丙辰具官某谨以清酌庶羞之奠敢昭告于防山之神某闻前代良守长以其部旱暵之为沴也必求境内有闻之神祈祷之而与神约过期不雨则举祠燔之雨则葺之某谓不必然今环晋之境数千里之广歳将穷而未雪守臣同民之忧遍祷羣祠逾月弗应闻防山晋望也古有祠俯瞰灵渊自唐以来崇奉祈报民实防福今隳圯垂尽而故址巍然夫祠虽不存山川之神岂尝亡耶谨遣某官即壊祠具肴酒以告夫将巳意以达于神神祠之坏而必完之皆守臣之职也荅之与否不敢慢神而废职然神能奋起潜德亟沛惠泽以警一方乆不信之民则宜逺迩归向易怠为恭神之威尊与山巍峩不然且惧祠虽完而复废也神聴之乎尚飨
　　诸庙祈雨文
　　维皇祐六年歳次甲午正月丙寅朔二十七日壬辰具官某谨遣某官以清酌庶羞之奠有祷于某神去歳歴秋冬逮今雨雪不时降细民骇嗟以田为忧者实半天下天子惕然引咎斋戒祈祷无所不至而卒未大应今复时疫暴作民中其疾者十有八九虽星分所次流灾有常而天子慈仁爱民夙夜焦劳守土之臣皆奉命修职不敢有苛刻之政上病天气天忍极肆其酷冥然而不顾哉天道高逺区区草芥之诚固不足以达赖吾境有灵徳之神开发天意转祸为福洒甘泽以沃枯壤鼓和气而驱疠妖使农及耕耘民安里闬上纾天子旰食之虑下俾守土之臣省过勤政自新不怠则天施未畅繄神而啓迪之宜民不怨天而信于神神之功茂矣尚飨
　　祭告四代祖鼓城府君文
　　维嘉祐五年歳次庚子某月某朔某日四代孙具官某谨遣男忠彦以清酌庶羞之奠致祭于高祖鼓城府君高祖母夫人张氏之灵琦阅家集见真定主簿张度所撰府君墓铭知天福二年中与夫人同葬于赵州賛皇县东太平乡之北马村当五代之乱天下兵革子孙于歳时展祀盖不能及逮今百有余载遂失访辨自效官以来志求所在而患不得乡邑老旧之人以询究之今防賛皇人前普州司理郑嗣宗行服北归见过私第问所谓北马村者乃云所居之地也遂以诚托之未几嗣宗复至且言是村有韩评事墓在焉请使家人亲验某窃念年祀既逺若不一视铭志则恐后之子孙与乡邑逺近之人尚有疑者故遣男忠彦择日以告暂开坟隧拂拭志石使众目视之释然必信然后増益封树以时致享子孙承之崇奉无穷惟灵鉴此至诚歆此薄荐毋以轻有犯渎而赐大咎孝孙之幸也尚飨
　　祭告四代祖茔土地文
　　维嘉祐五年歳次庚子某月某朔某日具官某谨遣男忠彦以清酌之奠昭告于賛皇县太平乡北马村土地之神高祖鼓城府君之亡实葬兹土子孙遭五代之乱罔克崇葺各走官路乆失访寻今按文验之乃得其所然年祀缅邈人不无疑固当开隧视铭以取众信惟神聪直之禀福善而诛恶者也夫有人孝于其亲不以百年之逺力思封树洒扫以勤时享神宜祐而助之使如素志不当以轻犯土地而降咎殃则神可谓聪直之全祸福不私者矣尚飨
　　祭告五代祖庶子文
　　维嘉祐八年歳次癸卯三月某朔某日五代孙具官某谨遣男忠彦以清酌庶羞之奠致祭于五代祖庶子之灵惟灵歴唐显官兴起韩氏终葬博陆家牒具存某自从官以来深惟祖先茔域之重虽勤推访未能辨识数年前始得四代祖鼓城府君之茔于赵州之赞皇至于开隧观铭众始大信既以崇葺则益念庶子博陆所葬之地不当无迹防故吏国子博士刘觐通判永宁之任来别遂托寻究未几得觐书以从侄弁所得二处士埋铭墨本来示阅所叙三代则皆庶子之弟也且言处士坟旁巍然而高草树防翳者疑是庶子之茔也大用感慰故使忠彦不逺千里躬修菲薄之荐而请一视志文不独取信于众人亦俾裔孙歳歳展祀无有疑惑惟灵鉴此诚恳勿以一时干动神宅而赐大戾尚飨
　　祭告五代叔祖二处士文
　　维嘉祐八年歳次癸卯某月某朔某日五代孙具官某谨遣男忠彦以清酌庶羞之奠致祭于五代叔祖处士五代叔祖母夫人之灵某尝阅家谍知五代祖而上实葬博野年祀殊邈虽勤于推访大惧不知所在比得从侄弁録二志铭来告且言向葺壊坟之所得也详所叙三代则二处士乃某五代祖庶子之亲弟也不胜惊叹慰喜之情故使忠彦择良日具薄荐完补頽缺再严封树仍饬子孙歳享祀传于无穷惟灵歆而监之以重福于来裔尚飨
　　祭告永寜军先茔土地文
　　维某年某月某朔某日具官某谨以清酌之奠敢昭告于土地之神某闻山川土地神实主之无名而犯降殃可也某之五代祖庶子歴唐美官终葬于博野县之北原虽距今几二百年矣比始知其所在若非一视铭志则裔孙之祀孰不疑而人孰取信哉故遣男忠彦择日开隧以告于神非无名而犯也惟神禀德聪直故宜助成孝心俾求之不谬某决知乎神不降殃而降福也尚飨
　　葬安国夫人祭告祖茔文
　　维嘉祐七年歳次壬寅九月乙巳朔二十三日丁卯孝孙具官某谨以清酌庶羞之奠敢昭告于曽祖令公曽祖母太夫人烈祖令公祖母太夫人之灵某以新妇安国夫人崔氏之亡取仲冬之二十九日归葬于相之安阳县丰安村祖茔西先所得之吉地啓壤之际洁诚以告伏望英灵昭鉴隂为佑助自始兴作讫于成役咸得安固永作神居唯子唯孙传祀无巳尚飨
　　葬安国夫人祭告先茔文
　　维某年某月某朔某日第六子具官某谨以清酌庶羞之奠敢昭告于先考令公先妣太夫人之灵某以新妇安国夫人崔氏之亡考经谋葬得百日承凶为吉遂举侄殿中丞公彦而下诸丧咸归葬于相之故里公彦则开旧圹而纳焉侄孙试秘书省校书郎确而下则于大茔之东别为一域以安之啓壤之始洁诚以告伏望英灵昭鉴隂为福助宅兆获安子孙世祀尚飨









　　安阳集巻四十二
　　钦定四库全书
　　安阳集巻四十三　　　　　宋　韩　撰祭文
　　祭龙图尹公师鲁文
　　维庆厯七年某月某朔某日具官某谨以清酌庶羞之奠致祭于故龙图舍人尹君师鲁之灵呜呼师鲁惟君之生天与英竒如鉴之明无隠不窥如材之美无用不宜仁义之勇过于虎罴疑昧之决审乎蓍首倡古文三代是追学者翕从圣道乃夷名重天下无人不知知之深者非余而谁伊昔夏人扰于西垂余忝兵任君实同之周旋塞上余往君随昼筹夜画忍睡忍饥星霜矢石劳苦艰凢四五年心惫形羸退而视君志不少衰上嘉君勤进督渭师怀敏之后破坏创痍君能尽力补缀撑持曰兵曰民以治以绥如得父母众心熙熙保边务实耻于妄为不合小人乃啓祸基易庆晋潞奔命何疲输忠抗论伺者乗危君前在渭属防秋时以公廨缗贷其偏禆俾偿宿负免干典彛月取其俸送官勿亏且责効命投死无疑职此抵罪窜斥流离众谓之寃君甘如饴自随徙均帝方念兹柰何穷山感疾无医君决不起指邓而驰范公大贤来托孤遗谓无怛化言色怡怡忽整衣冠盥涤庄祗凭几而逝众皆叹悲范公之书其説如斯呜呼哀哉彼苍冥冥莫可究推贤者胡恶动与屯竒不肖胡佑坐来福禧以道而屯死为人思以幸而福生为人嗤在君所得何必期颐呜呼哀哉余之与君义虽朋执情则埙箎葬不执绋奠不捧巵使我大恨痛切肝脾徒凭薄祭一写哀辞琴不鼔矣呜呼子期尚飨
　　祭文正范公文
　　维某年某月某朔某日具官某谨以清酌庶羞之奠致祭于资政范公之灵呜呼哀哉上天生公固为吾宋以尧舜佐吾君既忘身而忠国以成康期吾俗又竭思而仁众升赞枢宰孰云不用殿抚藩服孰云不重何太平之防噤而不得施委经纶于一梦此一人所震嗟而天下之所深痛岂止乎平生之交得讣音而长恸呜呼哀哉仆始立朝接公尚疎道同气合千里相符忝帅于西乃与公俱协心毕力誓翦凶渠义切王室情均友于虽千艰而万险仗忠信而如无仆之望公公骥仆驽十驾未逮敢拟齐驱人胡不辨遂连公呼自顾无有媿常汗珠繄公是托终履夷途叛羌来附一节同趋与公并命参翊万枢凢有大事为国逺图争而后已欢言如初指之为党果如是乎道卒与干时戾谓公迂而仆愚相縁补外谤毁﨑岖感公之知谓死不渝呜呼哀哉定之去青不遐驿置自公之东信问时至爱顾益深交朋莫二蝇头细书以时为寄珠贝累幅气严法备自云矍铄以将厚意谓公康宁日保纯粹忽以疾闻求医往视矍然遣使公鉴寐防公得颍肩舆赴治尚烦公答亲笔数字意公小痊粗以为慰方具书药诣公所憩得元规报云公永逝读之骇然手足俱废气填满膺食不知味惟公事君之大端固始终而一致有生即有死虽圣智其安避所惜者国家待贤而后乂天胡不仁而不憗遗呜呼哀哉公之所存履夔蹈卨高文竒谋大忠伟节充塞宇宙照耀日月前不愧于古人后可师于来哲固有良史直书海内公説亘亿万载不可磨灭此为夭而为寿信识者之能别岂于一奠之间可尽公之德烈惟是冥然而思黙然而悲此生未殒曾无已时公乎知乎不知
　　祭仆射王公伯庸文
　　维嘉祐元年嵗次戊戌九月已已朔某日具官某谨以清酌庶羞之奠致祭于故仆射王公之灵呜呼仆与公交世孰为匹在天圣中考士之实上初临轩亲按程律公当其选天下第一仆叨次公若甲之乙为合之易公纯我质爱则昆弟同则胶漆从官西东虽逺犹宻及佐大计局相并邻议必联席食常对茵出入省戸辉光搢绅公践掖垣文追古淳夫何鄙材复序后陈更直书命参明帝缗公入禁林朝称得人仆草公制荣无与伦夏人扰边沮我威武仆承人乏奋命西御久之未效命公来抚公之所临如旱而雨繄公之略遂振王怒仆时帅秦公留燕语独有二天公惠之着疆事之寜仆忝枢辅公为大农屈事泉布进居公前愧日无措仆斥于外公方处中排攘羣谗隂存大功仆走二塞身当虏冲一纪之间莫觌音容天与其幸还趋九重付以旧物本兵之崇公弼宰政望尊德隆而不大拜反及愚庸仆实无堪惧颠厥位图讲大宁赖公以济其道之同言无少异白发相亲在古无二公厯二府积忧成瘁始疾之微在告而治日须公出以奉醇粹如何浃旬遽然永逝嗟乎人生有是不意呜呼哀哉公之德业海内胥传清芬雅范则流为世法忠谋大节则详于史编浩乎若江汉之纪地灿然如日月之丽天此特叙生平之好故举其槩而不言唯将哀诚一奠几筵公固知我终身怆然尚飨
　　祭正献杜公文
　　维嘉祐二年嵗次丁酉二月丁未朔某日具官某谨以清酌庶羞之奠致祭于司徒侍中杜公之灵呜呼自公勇退于今十年天下日思思公至贤故毎闻公之病也众犹已之病今闻公之亡也则相与骇而叹曰元老之丧天下将安而法焉况辱公之知世无比旃虽愿百殒以赎公而莫得其哀深痛切非文字之可传然而因奠冩诚乌可无説含悲失次举公大节在祥符初文则公杰巍取甲科美誉四彻自时为吏天性精勤驱烦判滞明敏无伦不施鞭扑吏畏如神凢守郡邑政胥曰循凢主财利法皆近仁中司执宪纪律簮绅曰雍曰并乃国方面命公镇临天子安燕上曰公劳来尹畿甸毂下亟清枢廷是践公既大任为国图宁力进忠良正人彚征时羌之叛与狄连衡公谋庙堂二垂寝兵侥幸路塞斜封不行有职颙然坐观太平谗邪狺狺卒坏于成作相百日彼徒益狞齧公于兖公道愈明公则告老上允其诚旋营厥居处于宋京噫公之贵不与众类不买田宅不畜声妓蔬食菜羮緼袍布被奉巳惟约周人则义人难其常公行独易至清之名今昔无二噫公之退与众复异棊博不亲林泉不嗜枕籍百家沉酣六艺诗笔日新放怀怡志书法日工或草或优防自娱以卒吾嵗呜呼哀哉公官一品位诚不卑公寿八十年非不耆在公享之良厚何人心之甚悲盖以公还事而来精明不衰忧国之虑过于有政称善之勤同乎已为向使朝廷重惜公去复公丞疑以十余嵗之康宁翼亿万世之丕基则治胡为而不唐虞公胡为而不臯夔噫众愿之终戾不繄公而繄时徒凭使人酹公一巵公乎公乎已而已而尚飨
　　祭狄相文
　　维嘉祐二年嵗次丁酉四月丙午朔十六日辛酉具官某谨以清酌庶羞之奠致祭于故相狄公之灵惟灵忠孝沉厚出于天资威名方略耸于塞外入登枢府盖旌勳劳出殿辅藩聊遂偃息何五福所钟而不与其寿一人所悼者未尽其才某向处边垂公实禆佐自闻倾丧日极哀怀兹承已择良辰权厝浄宇敢凭薄酹少致哀诚魂兮有知谅垂歆监尚飨
　　祭聱隅先生文
　　维嘉祐三年嵗次戊戌十月戊戌朔十日丁未具官某谨以清酌庶羞之奠致祭于聱隅先生黄君之灵先生以学自富以道自贵身居草莱名暴天下公卿大夫知先生之贤荐先生之晚老得一命遽然而亡呜呼岂天之于人既使其学与道之不穷也则其身也固不可得其不穷耶不然何屯梗沮屈之如是乎某忝大任窃重禄不能极力推挽使先生之学之道少伸于时而身为不穷反咨嗟疑天不自引咎诚罪人也今先生之子能奉遗书谨遗法介然以不坠先业为意护丧南归得舟东下因致薄酹一道哀愧之诚先生宜来歆是精洁尚飨
　　祭范寛之刑部文
　　维嘉祐七年嵗次壬寅五月丁未朔十五日辛酉具官某谨遣某人以清酌庶羞之奠致祭于范郎刑部之灵君之于余兄之子壻而余侄女不幸早世亲知之深义无少替垂三十年意爱交至君提国宪向领全吴察亷之失屡经赦书复久去官攻者终诬降漕得守遂观濠鱼中外交章辨君非辜牵复甚迩君胡遽殂呜呼哀哉君始得疾殆于累月度不能起尚记疎拙请兄援毫寓书以诀惟草二名亲笔余别余一阅之夙夜悲咽其间一事余窃为疑云分毫恩未尝及之余之知君惟道是期所谓恩者有公有私私则结好死焉莫移公敢市宠非余之为呜呼哀哉君之平生志气豪迈临终之言何近狭隘得非有激其意安在俾余恤孤余安敢怠千里致哀惟凭薄酹英特之魂宜乎不昧尚飨
　　祭文潞公太夫人文
　　维嘉祐八年嵗次癸卯二月某朔某日具官某谨遣门人陈谔以清酌庶羞之奠致祭于鲁国太夫人之灵惟灵早嫔君子克谨妇道闑内之训莫匪忠孝有子逢辰相吾大君肤公盛德世无与伦勤哉奉亲繄我贤相晨夕防甘得谓荣养享封大国褕翟鱼轩康宁夀考五福之全相君承顔以惧以喜请治于洛归来乡里慰我高堂鼔钟笙簧大期之及怡然而亡琦于相君义则兄弟何以致哀是惟薄祭尚飨
　　祭崔良孺殿丞文
　　维治平元年嵗次甲辰九月癸亥朔二日甲子具官某谨以清酌庶羞之奠致祭于殿丞崔君十哥之灵惟君之禀天与和粹大韶之发聼者忘味大圭之全莹尔君瑞君父正臣始终道义君兄节士瓌特其志君之渐摩固无不备惟文之高乃不中第惟才之敏见于为吏其势奔腾譬若良骥千里之遥旦暮可至柰何半涂遽尔颠踬惟余之室君则其弟余契之笃实均同气君如京师必馆而憩欢然相接唯恐分袂今夏之首君来审官待次得告再归辟田初闻小疾勿药当痊遂不裁问日期驾旋使忽至止君兄惠牋具述君病且忧纒绵余惊呼医俾驰诣前医驰未达讣来何遄鸣呼哀哉君之德美稔于众传复被余庆宜炽而延何未强仕倐兹溘然命也孰诉噫嘻苍天呜呼哀哉君姊之亡伤摧二年又感君慼心如灼燃徒凭薄酹致此拳拳哀诚千百未能一宣君其知乎歆余意焉尚飨










　　安阳集巻四十三
　　钦定四库全书
　　安阳集巻四十四　　　　　宋　韩　撰祭文
　　祭资政吴长文文
　　维熙宁元年嵗次戊申十月庚子朔某日具位某谨遣人以清酌庶羞之奠致祭于大资政吴公侍郎之灵惟公之生得道之粹惟公之岀为世之瑞粤在妙龄已彰竒器六经深醇诸子同异下逮百家史氏所志经公一览则能诵记学优而仕进道益勤遂塞诏举大名是振仁庙知公擢公谏臣耸激忠义渐摩圣神致我后德大猷日新领漕东南使烦以试属部一清何止经计更殿钜藩所至称治风绩蔼然实冠循吏西掖代言北门典制号令文章一时温丽翼翼京邑则于四方帝曰畴尹惟公是当大豪兼并过于冦攘公暴其罪投之逺荒奸盗四走坏其橐囊高视前辈为宋赵张上曰公贤赞我防命协心忧国大本以定俄执亲丧毁防灭性茹蔬泣血卒羸而病服除还位亟参大政真儒秉钧内外交庆任直为辅忘身匪艰辨白君道呵排大奸义贯白日名高太山退处于外孤风孰攀公往治青余趋雍部遐辱惠音道其雅素且曰吾疾庸医所误今虽调适未甚如故余病亦久勉而作书驰走一介公起居囘得公答慰我勤渠亲翰累幅笔精有余余喜料公其疹必除命世之佐百灵所扶呜呼哀哉书来未旬余徙乡郡复促召车因令入觐道闻公讣心臆摧震天乎人乎杳黙奚讯善人云亡乃邦之衅公如可赎余义当徇虽百其殒夫亦何吝呜呼哀哉厯代已往如公防人万世在后公名永存孰寿孰夭此安足论惟是余庆宜昌子孙何以致哀奠公一樽公来歆乎公灵者魂呜呼哀哉尚飨
　　祭安退先生刘君文
　　维熙寜元年嵗次戊申八月朔某日具官某谨以清酌庶羞之奠致祭于故安退先生刘君之灵呜呼先生刚介之性天下能合者有防渊源之学古人不到者甚多愤然不少屈于世兮遂乐穷处唯酣杯而放歌晚而絶谷弃置家事欲融怡于太和澹然如此而天犹不祐兮亦奔随于逝波余方罢西帅还故邺借号涂而亟过瞻先生之坟土未干兮不能一奠于山阿徒遣使指陈薄荐以将其意也呜呼先生其知余之悲乎柰何柰何尚飨
　　祭崔公孺比部文
　　维熙宁四年嵗次辛亥某月某日具官某谨以清酌庶羞之奠致祭于故崔君比部九哥之灵余初及冠作壻君门君时妙年德性已尊不事雕琢归乎质浑博览经史富于艺文耻在防籍思同后羣射策不偶遂遗世纷西竺大法南京秘源旁逮庄老虚无之言沉酣贯穿洞其本根顾视轩冕淡如浮云勉而为吏非志所存粗以庇族仁风是敦间尝诣我情均弟昆酒防欢密诗豪放奔时擿道奥开聋破昬益我多矣如莸附薰余视君为期诸古人如何奄忽遽罹大屯善良至此天也宁论泣驰使指奠酹一樽君乎来歆惟灵者魂尚飨
　　祭致政学士赵君子渊文
　　维熙宁四年嵗次辛亥八月癸丑朔某日具官某谨遣三班奉职随行指使张世昌以清酌庶羞之奠致祭于故致政学士赵君子渊之灵呜呼仆与君交心照莫二论契之深同门之壻在明道初禁林并试联陟道山日亲高谊直则同舍分则同气譬若骥騄方驾平地欲骋千里自当齐至如何迟速半途而异君知命者未始较计嗟君之才畜不大施厯殿藩府所在循吏晚求西台亟谢君事惟洛之都有完者第方期优防遂我高志不虞安休乃失颐衞使人逺来谕我疾势骇而驰医往道勤意医才及门而君已逝呜呼哀哉年逾七十寿足为贵诸子宦达实昌而炽进扬令名退絶纎累君之始终可谓无媿而余悲者义切亲懿声顔永絶翰墨徒秘绋不亲执奠不躬致临风长号涕泗交坠惟凭一介具此薄祭冥冥有知为我来暨尚飨
　　祭少师欧阳公永叔文
　　维熙宁五年嵗次壬子某月某日具官某谨遣三班奉职随行李珪以清酌庶羞之奠致祭于少师永叔之灵惟公之生粹禀元精偶圣而岀逢辰以亨厯事三朝翼登太平大名既遂大功既成年未及老深虞满盈连章得谢颍第来宁神当畀以福禄天宜锡之寿龄胡不憗遗遽尔摧倾此冥理莫得致诘而天下为之失声呜呼哀哉公之文章独步当世子长退之伟瞻闳肆旷无拟伦逮公始继自唐之衰文弱无气降及五代愈极頽敝唯公振之坐还醇粹复古之功在时莫二公虽云亡其传益贵譬如天衢森布列纬海内瞻仰日高而炽公之谏诤务倾大忠在庆厯初职司帝聪顔必有犯阙无不缝正路斯辟奸萌辄攻气劲忘忤行孤少同于穆仁庙诚推至公孰好孰恶是焉则从善得尽纳治随以隆人畏清议知时不容各砺名节恬乎处躬二十年间由公变风公之功业其大可记屡殿藩垣所至怀惠尝尹京邑沛有余地早践西掖晚当内制凢厥代言典谟之懿凢厥岀令风雷其势三代炳焉公辞无媿枢幄猷为台衡弼贰抚御四夷兵戈不试整齐百度官师咸治服劳一心定防二帝中外以安神人胥慰不校谗言恳求去位公之进退逺迈前贤合既不苟高惟戒颠身虽公辅志则林泉七十致政乃先五年上惜其去公祈益坚卒遂其请始终克全呜呼哀哉余早接公道同气类出处虽殊趣向何异暨忝宰司日亲高谊可否明白襟怀坦易事贵穷理言无饰伪或不知公因罹谤忌青蝇好防白璧奚累呜呼哀哉自公还事心慕神驰徒凭翰墨莫挹姿仪公尝顾我惠以新诗虽亟詶答柰苦衰疲欲复为问动已逾时忽承讣音且骇且悲哀诚孰诉肝胆防堕公之逝矣世鲜余知不如从公焉用生为遐修薄荐奠公一巵魂兮有灵其来监兹尚飨

　　安阳集巻四十四
　　钦定四库全书
　　安阳集巻四十五　　　　　宋　韩　撰挽辞
　　章献明肃皇太后挽辞二首
　　一纪禆鸿化千龄从列仙至仁高协帝厚德逺参干验寡亲尝药恩深欲报天为殚臣庶泪朝雨助澘然璿驾方修祀金波忽坠空悲歌传薤露秘殿閴椒风雾重昏轩曜云凄泣舜曈仙舆邈何在天外蘂珠宫
　　章懿皇太后挽辞二首
　　外族传仙系中闺着德容瑞符衣覆玉懿范史编彤天濶云埋仗秋高露泣松宸心望归驾沧海晦三峯梦日推祥旧仪坤讲礼新帝亲无及养天意此何仁宫寝延嵩月袆褕寓洛尘欲知仁主孝泪血送龙輴
　　章惠皇太后挽辞二首
　　椒掖遗芳在台别信空旧恩縁服重新庙见慈同残月无多夜余花一向风徽音从此断忍顾洛川东柔顺符坤德兴居监女箴笥衣裙有练殿璧带无金外族疏恩薄中宸结爱深宫娥齐饮泣谁副祝延心
　　仁宗皇帝挽辞三首
　　道久民胥化防先虑极深勤邦循禹度传圣得尧心生德齐天地仁声振古今三山神药在沧海信空沉薄葬定隣边民安即旧防大非空六马深不锢三泉忍逐宫车出飜随玉辂旋西都无限竹泪色似湘川圣治方无事仙游遽不还心休黄屋外乡逺白云间笳鼓凄寒月旌旗巻暮闗孤臣期得殉黄鸟愿重删
　　英宗皇帝挽辞三首
　　遽委飞干运应开出震符子方批凤尾天已下龙胡遏宻思尧治讴歌啓舜图只留勤俭德千古亘三无此日天无色輴车下禁宸悲风随去仗哀泪裛行尘一闭皇堂夜长闲御寝春守陵来有防萧索庆宁人蜃驾虽停洛飊舆已遡天空藏轩剑舄不改霸山川挽掲秋声外旌飜夕照前老臣非从死何路答知怜
　　司徒侍中杜公挽辞三首
　　早退轻高位孤风振昔贤上思终不巳民望日依然荣宠三增秩优游十换年请防良史旧德孰似公全直道当年梗清名万世师身闲心在国迹退德高时警絶新诗雅飞腾老笔竒归休何所乐持此造希夷哲人何永逝天理此难忱子谨新遗札家无旧赐金可传清白业未足太平心讣至悲尤动忘年顾遇深
　　仆射王公挽辞三首
　　早冠防良选寻专翰墨盟上知唯直道人爱是纯诚枢极权无挠台衡论必平呜呼今已矣天不为苍生公昔魁多士予时托后尘交因荷心照义实过天伦进始欣连茹官终愧积薪牙兹遂絶不见赏音人相府陪高议于时适共荣开怀叙畴昔协力冀登平防日违言笑何期隔死生寝门长恸后追怆不胜情
　　张汝士寺丞挽辞二首
　　昔与君游者芝兰久更芳高怀澄水月和气燠春阳陈迹川流逺嘉名嵗景长平生欧尹友尝叹善人亡满腹康时业丁年未一伸方从中洛掾俄掩北邙尘有子贤荀里登科感孟邻新阡伊阙下长得塞门春【塞门地名】
　　江西提防刑狱阎颙郎中挽辞一首
　　昔忝中山帅君时佐郡条协心图治俗同榜喜为僚方卜门容驷俄惊坐赋鸮新阡思一恸西蜀柰迢遥
　　致政王子融侍郎挽辞三首
　　公昔求还事年犹未纵心轩裳轻俗累水月莹禅襟乐任荒三径闲时戏一禽陶然逾五闰已矣世同钦伯氏勳名永繇公左右然贤碑求帝篆行録广时传余范光门法遗文粲史编欲知天报厚五福赐君全昔贰淄川政尝依太守贤于门钦世德阮巷忝亲联仆始慙当轴公方遂引年音容俄永隔抆泣望新阡
　　太尉侍中宋公挽辞三首
　　科等魁髦彦文章压缙绅大权更将相优宠极人臣还事至一品享年逾七旬请防今与昔谁可望公邻仁皇求治始公出冠儒英仕路知卿相时名独弟兄两朝推重徳当世服纯诚身后传家者羣书但满籝注想尊元老云亡叹哲人恤章隆上衮哀挽出中宸史入经纶迹文藏造化神笳箫阳翟路行者亦霑巾
　　苏洵员外挽辞二首
　　对未延宣室文尝荐子虚书方就绵蕝奠巳致生刍故国悲云栈英游负石渠名儒升用晩厚愧不先予族本西州望来为上国光文章追典诰议论极皇王美德惊埋玉瓌材痛坏梁时名谁可嗣父子尽贤良
　　太尉吕公挽辞二首
　　韦平传庆裔方召起隆名塞上天声逺帷中庙筭精众期调玉铉时忽丧金城朝野悲何甚邦家重老成要剧更中外防防照古今嘉谋增国重和气入人深龙已须云起星俄向垒沉得名非得寿天报此难忱

　　安阳集巻四十五
　　钦定四库全书
　　安阳集巻四十六　　　　宋　韩　撰
　　墓志
　　録附鼓城府君墓志石本序
　　琦阅家集见真定主簿张度所撰四代祖鼔城府君墓铭知曾祖令公于晋天福中葬府君于赵州赞皇县太平乡之北马村然值五代之乱天下以兵相戕贼常赵并边复有北胡之患子孙避地多故于嵗时洒扫荐奠盖不能及厯祀既逺遂忘所在琦自尘禄仕深惟祖考茔域之重极意崇葺而念府君之葬幸知其州县乡里之名虽距今百有余年苟得土人之耆旧可倚者使周访之则万一可识兹志未遂不敢懈心嘉祐三年冬偶故吏郑嗣宗者自东川宰行服归赵过都请见问其所居则曰赞皇之邑外也问北马则曰所居之邻村也遂以府君坟墓托之嗣宗去不数月驰来告曰北马有古冢岿然里人至今呼为韩评事墓乃遣男忠彦与指使殿直李延庆同往视之且使祭而告曰若非开隧视铭则无以取众之信祭已择日开隧先是闻于邑至日令尉偕至与夫近村之老防妇女环而观者数千人才及墓则张度所为志石在焉门颇朽缺自外窥之圹中一皆安然无所动壁之丹雘尚若新涂绘者忠彦即出志石示于众皆惊呼嗟异令尉阅其文亦相与欣叹为忠彦贺亟具墨蜡传其本置石于故处而实其隧中坟旁地缭以垣墙树以松栢得嗣宗之甥彭昻者主守之噫祖先之葬百余年矣数世已忘其所在一旦求而得之复内外完固无少犯者实我先积庆之感而与世稀濶之事也石本比家集旧文有少删略处盖曾祖令公削其烦也旧文阙六代七代祖之讳今皆得之谨録而载于家集府君志文之后俾子孙传之知吾奉事祖宗之勤贤者必能过吾勤而不肖者亦当师吾勤而自勉也
　　録载五代祖庶子并其二弟墓志序
　　琦之五代祖庶子而上世葬于博野县蠡吾乡之北原庶子生祠部与鼔城府君鼔城生永济府君永济始自北原徙鼓城与夫人张氏葬于赵州赞皇县太平乡之北马村后之子孙奔走薄官故于蠡吾之茔省视不能及天圣中三兄司封任羣牧判官有乡贡进士韩可者自博野赴举来京师与司封兄相过从且叙宗庆厯八年琦知定州而可之子弁亦来请见称从侄问其祖系相承之次第不能悉也而可之父子复未尝一语及先茔之所在嘉祐三年琦既得鼔城之坟于北马再严封树且念庶子之茔虽年祀尤逺苟访之勤亦当得之防故吏国子博士刘觐通判永宁遂以兹托已而得觐书言弁尝补葺旧茔得二志文一讳文操并以坟图来示详二志所载三代则皆庶子之亲弟也八年春遣男忠彦走蠡吾以详辨之一坟处诸茔之西北最大而高忠彦意若神感谓众人曰此当是吾庶子之茔也于是祭而开圹及晡得其志石视之果然众大嗟异而庶子茔尝为暴水所侵内甚沮洳逮逺祖诸茔皆久失治完遂一新崇葺事具重修五代祖茔域记噫琦以区区奉亲之志而获天之报也数矣其所以答天之意者惟奉事先世益加其勤至于瞑目而后已耳吾子孙辈视吾奉亲之志如此而获天之报如此可无动心而思继者哉今録庶子与其二弟志文附于家集以永其传云鼓城志文曽祖登州録事参军当云讳沛而书以高祖沂州司戸府君之名者当时填讳之误也谨序
　　重修五代祖茔域记
　　唐镇冀深赵等州节度判官朝议郎检校太子左庶子兼御史中丞赐紫金鱼袋讳乂賔琦之五代祖也初庶子以博学高节晦道不仕而镇帅太傅王绍鼎雅知其名屡加礼辟庶子不得已而起补节度副记室事绍鼎卒其子太尉常山王景崇袭有父镇益尊礼庶子奏授节度掌书记时巢贼犯阙僖宗幸剑南景崇率定帅王处存合邻道兵入闗进讨闗辅以平皆庶子谋也景崇卒其子太师镕防嗣父位府事一咨于庶子以义结邻帅内尊王室朝廷嘉之故恩命累及以光啓二年八月十四日终于镇府立义坊之私第年七十有五庶子曾祖讳朏沂州司户参军祖讳沛登州録事参军父讳全隐居不仕自隐居而上世葬深州博野蠡吾乡之北原博野今为永宁军庶子以龙纪元年十月十五日复附葬于先茔夫人崔氏棣州司马鲁之长女妇道母训为世仪法终于天复二年七月十九日年八十有三其年八月十七日归祔于庶子生二子长讳定辞镇冀赵深等州观察判官检校尚书祠部郎中兼侍御史好学能文无所不览尝聘燕帅刘仁恭仁恭命幕吏马彧以诗赠祠部颇已学祠部即席詶之曰崇霞台上神仙客学辨痴龙艺最多盛德好将银笔述丽辞堪与雪儿歌一座爱其辞而不能解焉大屈服事具北梦言次讳昌辞真定府鼓城令琦之高祖也为政有惠爱而不寿年二十九而亡生一子讳璆广晋府永济令琦之曾祖也永济始自蠡吾北原徙鼓城与夫人张氏之丧葬于赵州赞皇县太平乡之北马村先君令公始葬永济与夫人史氏暨琦祖太子中允知康州讳构与夫人李氏于相州安阳县之丰安村自先君之亡诸子防而孤长而薄宦奔走四方故但能时奉丰安之祀其于北马蠡吾之茔则力莫能及年世殊邈防于不能辨识嘉祐三年琦始得北马之茔一新封植今年春遣男忠彦走蠡吾又得庶子之茔于北原而先域之西北隅北距唐河数里之近尝经霖潦暴涨浸淫及于庶子之茔且念神宅久安不敢改卜乃于嘉祐八年七月一日遣孝彦告而啓圹自下以甓实而上絶沮洳而止衣衾棺柩易而新之然后塞隧广封以为万世之固逮逺祖诸茔率加治葺剪其荆棘而易以嘉木缭其垣墉而表以髙闳既襄其事也遂直书茔缮之始末而纳诸圹中且复诫于子孙曰夫谨家谍而心不忘于先茔者孝之大也惟坟墓祭祀之有托故以子孙不絶为重琦自志于学毎见祖先所为文字与家世铭志则知寳而藏之有遗逸者常精意搜掇未始少懈时编嵗缉寖以大备其所志先域之所在虽距今百有余年必思博访而得之卒能不坠先业推及先茔之八世得以嵗时奉事少慰庸嗣之志向若家谍之不谨祖先文字之不传虽有孝于祖先之心欲究其宅兆而严事之其可得乎后世子孙不能勤而知此则与夫世之絶也何异子孙其志之时嘉祐八年七月十三日记
　　叙先考令公遗事与尹龙图书
　　琦啓今嵗始于相州安阳之新安村距祖茔三十里得地吉以明年二月奉考妣以降诸丧归葬焉孝子之心必求世之髙才大笔以志不朽惟先君官氏次叙暨从政之迹则有司封兄先着行状及国史所记不敢复述今载考家谍询诸老旧得先君之遗事继而书之以备论譔先君之先深州博野人也自李唐以来世以宦学知名曾祖昌辞皇任真定府鼓城令祖璆皇任广晋府永济县令父构皇任太子中允赠工部尚书去年秋琦忝贰枢筦继以郊恩得追宠三代永济府君赠太子太保夫人史氏赠北海郡夫人尚书赠太子太傅夫人李氏赠赵郡太夫人即晋相李公崧之嫡女也先君赠太师夫人罗氏赠仁寿郡太夫人即故大谏延吉之女邺王之孙也始太师髙祖成徳军节度判官检校太子左庶子兼御史中丞乂賔富有文行值唐僖宗朝王室多故遂优防乡里晦道自养时镇帅王绍鼎知其名厚加礼辟起参幕之任逮子景崇袭镇以巢冦乱纠檄邻道图勤王之举庶子尽所筹画卒成其功生二子与诸侄俱有才名更为中令常山王镕賔属故镕府衣冦之盛冠于一时长子定辞镇州观察判官检校尚书祠部郎中次即鼓城府君也祠部属文最赡贯达古今尝聘燕帅刘仁恭与仁恭幕吏马彧赋诗有痴龙银笔之句当世推其博览鼓城早亡真定乱太保举族之赵郡之赞皇笃志嗜学尤工歌诗镇帅范延光知之厯补深冀属邑主簿丞又摄真定府衙推后李公崧徐公台符有乡曲游学之旧皆厯贵仕以太保未达为愧方交荐于朝而太保病不起故徐哀而作诗曰穹旻何事教埋玉朋友无由继防金足见相得之深也而李公以弟防之女归于太傅当周晋二朝屡从藩府之辟长于书奏得唐李义山之体尝为具清河宰受署之日作条教掲牓以谕县民其略有枉法扰人之事防腕不行养民恤物之方疾心是念之语故子孙为吏祖其廉爱之法后徙家相台开寳末终康州牧太师即其第三子也故为相州安阳人太师美须髯状貌竒伟立朝挺特搢绅耸仰外寛内恕虽家人未尝见喜愠之色出入衢肆目不妄视在相幕时年未壮里人有伺其出戏于众曰今日得韩公左右顾我当为尔曹具肴酒其严重如此生平不喜任知数与人言必尽出肺腑性至孝自防孤见事二亲有禄以养者则然终日痛已无及力绍先业年十九登进士甲科声称烜赫仕渐达诸亲率均俸周急不间疎近以是家无余财姑姊数人孀且老悉奉以归事之甚恭为其男女婚嫁又与之营薄业使足以济其终而后已训诸子要令自取禄仕屡经恩得任子皆抑而不奏仁寿或以为言太师曰儿曹有官在身便谓荣官可不劳而得废学矣俟其艺业有所取奏之何晩故身殁之后三子皆白丁法掾兄用遗奏始得出身凢莅官大抵以爱利为本奉身亷约于民无毫髪之扰所去人思之罢泉南行次建州传舍而终泉人闻之罢市奔赴恸泣于灵所竞为佛事以报焉公早以方正才敏为神宗所知亟被柬擢留计省凢八任不令补外数欲大用为忌者所抑而止至景德祥符间趣向寖与时背又任直与当权者不合遂守道平进无所屈挠以至于亡小子罪衅至重防失所天尚不能记顔面之髣髴治行之美盖十不得其一二又先君章疏文集先为河阳法掾兄所掌及物故嫂辛氏尽携以归其家后失之不复得故纪述之际实多漏略甚可痛也今逺日有期矣思老于文而相知深者无出师鲁是以不逺千里遣门人杨生奉书请铭惟贤者鉴此勤恳毋让
　　太夫人胡氏墓志铭
　　庆厯五年二月二十三日琦奉皇考太师皇妣仁寿郡太夫人归厝于相州安阳县之新安村以所生大宁郡太夫人侍葬焉棺椁之制率用降等安神之次却而不齐示不敢渎也夫礼非天降地出本于情而已矣今夫人从太师于此域所以慰孝心而称人情也夫人姓胡氏其先蜀郡成都人曾髙以来世籍富贵豪于西土父觉始仕孟氏名在朝籍干德三年太祖平两川例遣归阙生夫人于京师久之不得调卒夫人从母李氏适故秦王牙吏王庆王被谴左右皆得罪家族无依遂以夫人归于太师夫人生而淑明柔德备善书札尤精女工凢防酥剪防拟状生物随手万态如出造化性慈仁归信释氏厯观藏典深达义趣口能诵者十数经闺门之内传授教诱人人向善太师委以主家事夫人上奉仁寿下睦宗婣内外无间言仁寿爱而礼之相待之意犹侄娣然夫人生二子曰璩曰琦璩终秘书省著作佐郎仁寿抚之义均所生在髫稚时夫人或笞之仁寿必奔走保救怒终日不与夫人语琦未成人仁寿已去世天圣五年春琦始与著作兄同擢进士第防衣拜庆当时为荣琦初任通判淄州迎夫人之官琦与妇崔氏晨昏侍膳羞奉顔色孝养无违八年夏方受代而夫人宿疾作琦日讨方书治汤剂躬自杵药未尝委人祷神访医卒不获验终于五月九日享年六十三自琦登朝暨忝贰枢府夫人凢三追封至太宁郡太夫人呜呼顾复之恩如天地之大非言可纪也然刻瑑徽懿着于亡穷亦孝子之志焉临葬哀号为之铭曰哀哀苍天予有罪兮当夭余身何佑余以禄兮反丧余亲使余生不得尽其养兮余岂荣乎鼎茵傥亲寿之少延兮敢谓天之不仁惟劬劳之恩防以报兮余恨终天而不泯
　　长兄德清尉墓志铭
　　太师长子讳球字伯玉少有志气泛览经史务究大义不为章句之学每读书见古人仗忠义建功立事者必抚巻感慨慕其所为好拟孟郊作五字句诗意思清逺人多称咏初以防补太庙斋郎选授湖州德清尉擿奸奉法如老于从政者太师闻之喜曰此儿佗日必为能吏吾家有望焉太师未亡前数月兄以疾卒时年三十四娶陈氏生二子暐早亡公彦今为太常寺太祝在官以干洁称庆厯五年二月二十二日以兄从太师葬于相州安阳县新安村西茔之庚位子暐同葬焉惟兄高识大器宜副先公之言以兴吾宗不幸初仕而夭可谓命矣铭曰人无寿夭贵乎嗣续之贤兄今有子矣夫何恨焉
　　二兄监簿以下墓志铭
　　太师第二子讳瑄字仲瑜性谨厚好学不杂交游以防授将作监主簿自太师之亡兄为长事母仁寿郡太夫人尽孝治家有法宗族间爱而惮之仁寿久寓居京师欲徙家于许兄往营其事过许田县洧河之石桥遇水暴涨溺卒时年二十七太师第四子讳珫字叔寳美姿仪器度淹雅以太师遗奏赐同学究出身选授孟州司法参军防能为文章方刻意自奋欲决取科第到官才数月以疾卒时年二十七娶辛氏生一女适楚州山阳县主簿张诜太师第三子司封之长子名景融字晦之生而頴悟属文甚工琦常爱之谓必能绍立门户初用司封兄防补郊社斋郎琦任枢宻直学士遇乾元节奏授将作监主簿后从琦之泾州得暴疾数日而卒时年十七庆厯五年二月二十二日琦奉考妣归葬于相州安阳县之新安村葬师云司法兄无后监簿兄与景融未娶而亡宜同葬遂从其言葬于东茔之庚位监簿兄之灵居南为上司法兄次之景融又次之铭曰有才而未试早夭而无子此世之人共哀矧宗族之哀
　　三兄司封行状
　　公讳琚字子温相州安阳人自唐以来家世衣冠著名河朔曽祖璆皇任广晋府永济令赠太子太保祖构皇任太子中允赠太子太傅父国华皇任右谏议大夫赠太师公即太师之第三子也资性聪警防而能文太师以其异于诸儿尤爱之每有着譔即召令执笔口授之繇是尽得为文之体初以父任试将作监主簿大中祥符六年调补饶州鄱阳尉非其好也次年遇秋赋乃求鏁防应进士举时郡守江公嗣宗未之知名召公诣府使独登郡閤出鸿雁来賔赋题以试之公杼思少选援笔立就词致清丽深得唐贤之格江大竒之即时荐送江左士人往往书其赋于屏幛间而目公为韩鸿雁其爱赏如此八年春登进士乙科授太常寺奉礼郎知河南府永宁县政为畿邑之最府尹王嗣宗强直少许可独以公为能表荐之就移通判广信军丁母仁寿太夫人忧去职服除通判赵州改光禄寺丞今上即位迁秘书省秘书郎天圣元年避亲嫌移通判棣州公素以文自高虽精力吏事而笔研不废二年代归即以所业数十轴奏御执政多称之卒以孤进不遂试与今侍读杨公偕同得记姓名出通判防州防民轻狡好讼至有害已子而诬人者吏稍不审辨率多枉误时郡守集贤潘公汝士卒官公权郡逾年大小之狱必精心推治尽得其情境内以为不寃初公在赵州佐武吏独尚平恕吏民皆得被其惠故曹公利用稔闻乡人之论心善之防羣牧判官缺荐公堪其任四年春召还充职赐绯衣银鱼是年秋差赴太常寺试举人较天府国庠取士为最精朝论多之文节张公知白素赏公才又爱其治行书公姓名寘佩囊中数欲引用复遗公纸数十番促令上所业公不得已再以文奏御书闻而文节薨遂不报后曹公被责公坐为其所举出通判濠州明道元年归阙迁太常博士知黄州以恩改屯田员外郎景祐元年春就移梓州路提防刑狱公辞改知泽州转都官员外郎二年移提防京西路刑狱公事时西京白马天官寺僧竞营浮屠倚权臣倡导以大其事于是洛中暨邻道诸郡自官吏而下皆被裒取民里甚扰公抗防罢之三年改提防福建路刑狱公事未防移广南西路转运使是嵗安化州蛮人叛杀宜州守王世宁朝廷遣将臣益兵进讨委公经画公乃上言安化三州依负险阻犹穴鼠然急之则窜伏不可得缓之则伺隙而出飞标药弩发必中人徒跣趋丛薄中若履平地又水土毒恶戍兵久留死者十六七愿以天兵逼其巢穴俟其畏威请罪因而抚之渐募土兵屯备要害然后罢遣戍卒宜不能复叛诏如公防一道以安时朝廷亟加兵广西诸郡遐陋素不备兵费公度官用以饷其赢量民力以贷其薄故粮道以济而逺人不劳朝廷嘉之在职迁司封员外郎代归靣赐金紫判三司都理欠凭由司康定元年夏出为两浙转运使次润州以疾亡公娶李氏乃故国子博士忠恕之女生于名族克谨妇道公未亡前已苦风痹感公之逝逾月亦不起生四男四女长男景融将作监主簿性和雅善属文后公三嵗而卒次方彦试秘书省校书郎次直彦孝彦并太庙斋郎长女适著作佐郎叶仲舒次女在室亡次适左侍禁曹测次适殿中丞范寛之公仁孝纯直出于天性介静寡合恬于进取自父兄亡即主家事抚育弟侄唯恐有伤簿官中竭俸资赡怡然无间时为文酒之防以相娱乐或作事有不如意者亦婉辞诲朂不忍加一恶言弟侄感其义竞自树立在官清节凛然秋毫无私至于夙夜兢畏过自绳检世称亷吏者鲜能及之为政简而爱人故所至称治前后建白革弊益时之事多见采纳公官止六品于式不预史氏之载惟葬有铭所以着行实于不朽以公之德之美而赋命不永位未充量纪述之际谅无愧辞谨状
　　五兄著作墓志铭
　　太师第五子讳璩字子徽于琦同母兄也天圣五年春擢进士高第初仕安化军节度推官丁母太宁郡太夫人忧去官服除再调权舒州团练判官又为建昌军判官庆厯元年秋吏部奏课最授秘书省著作佐郎知寿州安丰县事二年二月十九日以疾卒时年四十一娶陈氏勳臣之裔雅有妇德生一子正彦将作监主簿四女并在室兄少负隽气聪颖过人每读书必泯絶外虑虽左右嚣然如不闻以是经史百家之言一览即能诵记尤通左氏春秋为文敏速初若不甚经心及成词壮理备虽他人精思有不及者性纯易襟量夷坦遇人无贤愚一以诚接之旷然不知世路有风波陷穽之险有时意乐闲放与朋友相过从酣笑杯酒间或逾旬兴未尽不止及刻志于学则下帷闭户以坟典自环虽在寝食未尝舍卷其真率如此当官治簿书防狱讼发决如神所至以明干称然志气磊落事上官未尝降礼以强顔曲意求荐举为大耻故久滞賔幕兄亦寿才越强仕不得尽其器能嗟乎二年间司封兄与兄相继而亡唯小子独承门户之重虽叨窃宠任顾先生行无一存者复何荣哉但诸孤满目每一念至不觉涕之无从也今奉考妣归厝故里以兄从葬于东茔之壬位永怀友爱哀不自胜铭曰
　　天生隽竒　当有所施　才优宦薄　惟世孔悲复夺之寿　天岂无知　庆有余者　嗣人是宜
　　新妇贾氏墓志铭
　　惟贾氏故韩城令符荷之女年二十为韩公彦之妇中无遂内有助未逾年疾物故庆厯五年二月二十二日安阳水治获安厝从祖舅太师之葬也东茔丙位实其墓
　　志石盖记
　　琦始谋奉考妣归葬相州不敢逺祖茔而忘故里也得释保聪善地理学遣侄公彦同往视焉不旬日得地于安阳县新安村之水治为吉乃作东西二茔茔各三穴西茔之壬安皇考太师皇妣仁寿郡太夫人所生太寜郡太夫人庚安太师长子德清尉子暐从葬焉丙安太师第三子司封夫人寿春县君李氏长女未笄而亡从葬焉东茔之庚安太师第二子监簿第四子孟州司法司封之长子监簿景融从葬焉壬安太师第五子著作丙安德清长子太常寺太祝公彦妻贾氏以庆歴五年二月二十二日掩圹诸茔各有铭志今但述安神之次叙刻于太师志石之盖以永终古子枢宻副使光禄大夫右谏议大夫上柱国琦谨记
　　侄太常寺太祝直彦墓志铭
　　三兄司封第三子曰直彦字师黯防聪悟喜学七嵗能属文语言动作如老成者兄以是特爱之异于诸子十一嵗而兄亡嫂李氏继卒予抚而教之直彦能禀训自饬道业日修为人和谨通明周悉时事内奉亲族外接賔友无不得其欢心者予常谓兄清德纯孝为世表式而天不大畀其位又夺之年则其庆之所延宜直彦得之以兴吾宗故心常泰然知门户之可属也直彦始以兄防补太庙斋郎庆厯七年余用南郊恩例迁将作监簿皇祐二年大飨明堂迁太常寺太祝五年春举进士及第签署信阳军判官防公事时予为帅并门直彦归待信阳阙明年春以家事如京师得疮胗医误而早下之毒气内畜不得发三月二十日卒于其姊婿秘书丞张诜之家年二十五余既以吾门属直彦又痛其不得在家而亡悲哀之积乃得大疾防于不可治呜呼余之所爱岂私于直彦哉盖以世家子类多不厯艰难习尚骄佚不知其先之所得之勤忘学肆侈自底不令使生者族属不能合死者坟墓无所托幸而有一贤子孙出则其尊亲之心其爱何如也今吾子侄辈皆耻以门籍之防思自树立苟能力行力学动以不坠先业为意则余之所爱犹爱直彦之公也岂私乎哉妻崔氏余妻兄大理寺丞勉之女工部侍郎立之孙柔顺正洁得其家法三子挹试秘书省校书郎次髙绍并防一女直彦讣至逾月而卒司封兄讳琚嫂李氏寿春县君以嘉祐二年十月十八日葬直彦于相州安阳县新安村之水治先祖令公之墓次东茔之辛穴铭曰噫嘻乎夫士族之兴也不系乎子孙之贤何贤而多夭兮不肖之比肩谓祖宗徳薄而致兮则吾之家不然既富尔之徳而啬其寿兮是三子者宜昌大而克传若然则善恶之报人犹有望于天焉
　　録夫人崔氏事迹与崔殿丞请为行状
　　夫人姓崔氏其先姜姓齐穆伯食采于崔因以命氏自穆伯二十九世而至汉泉菜侯业居东武城为清河郡自业二十世而至后魏七兵尚书休始号大房自休十四世而至石晋左拾遗周度佐兖州慕容彦超幕彦超叛死节周度赠秘书少监即夫人之曽祖也祖汝砺皇任左班殿直赠兵部侍郎父立皇任工部侍郎致仕直道能政搢绅宗仰崔氏自唐以来为衣冠甲族与卢李郑数家相为婚姻它族不得预夫人曾祖母祖母犹皆卢李二姓故世髙其门风夫人即侍郎之第五女柔静端洁防有成徳女功之事莫不臻极年二十一而归于韩氏逮事琦所生秦国太夫人胡氏能尽妇道秦国寝疾躬侍汤剂夙夜不懈及其亡也号慕以奉几筵讫于终丧无一不如礼者韩氏内外族属多而素贫孤遗者众夫人天性仁贤义隆孝睦极意存育常若不及亲为婚娶者防二十人虽罄竭家赀而不顾也其于待已则躬履俭约恬然无欲服用粗偹不求过饰琦未参侍从之前俸尚薄久官京师夫人虽一之微未尝在首时质缗钱以济诸亲琦每赈给宗族暨周人之急夫人必欣然赞助惟恐不充此天下之共知而妇人之尤难也又治家严明事无细大处治条理皆有法度闺门之内犹官府然故琦略无私室之虑而得专心公家者夫人之力也凢嵗时祖宗之祀夫人必先朝严辨纎悉精至酌荐之日礼极恭恪如是者三十余年六亲师服之父母之亡摧毁过甚防不能生以至图象严事至于终身与诸姊诸弟友爱敦笃情礼兼至虽在颠沛未尝忘也夫人始封寿安县君进安康郡君安康安乐二郡夫人安国夫人嘉祐七年春末得疾背胁痛卧起为梗医者言气血凝澁下之当愈故时以药宣治之而不能去涉夏秋之交变为泄注日以沉剧九月三日而亡上与中宫闻之皆遣尚宫临奠赙赠加等夫人介谨纯直待人以至诚平生无一妄言善书札体法甚老殊无妇人气格好读诸史氏书槩知厯代兴亡治乱之事时作篇章有理致然以为非妇人之事虽至亲不得见也临事取舍剖防有刚毅大丈夫所不能为者尝曰我遇小事则胆薄多惊若处大事知义所在虽死不怖也平居散施左右必与下房者均琦尝恠问谓宜少有差等夫人曰我性好平不欲使人见有轻重厚薄疾虽久而视家事不倦待宗亲益周琦尝劝譬之谓非颐养之理乃慨然曰此我平生所存岂至此可变也唯死然后不能为也其用心如此三子长忠彦光禄寺丞次端彦太常寺太祝次良彦秘书省校书郎早亡五女长不育次适许州司户参军王景修次二女早夭次尚防夫人慈爱至厚其待非所生者过于已出呜呼夫人内行髙絶如此之着恐虽当世贤妇人少能偕者今取十一月二十九日葬于相州安阳县丰安村祖茔之次圹有铭故亲笔其大槩以俟实録焉
　　侄殿中丞公彦墓志铭
　　余长兄湖州徳清尉赠光禄寺丞讳球之次子曰公彦字师道即太子中允赠太师中书令兼尚书令燕国公讳构之曾孙右谏议大夫赠太师中书令兼尚书令魏国公讳国华之孙母灵寿县太君陈氏公彦防失二亲祖母魏国太夫人罗氏鞠之如子而余三兄司封又爱而教育之余与公彦同年生同时就学公彦始读书为辞章甚敏而干家事尤长故司封兄专以门内之务责之公彦所委必集尝曰我所以能办者无他勤而不私尔移我此心以治吏事宜无甚难者然用是颇废学天圣中有诏少卿监以上殁于五经郊恩者许録其子孙一人公彦应得补郊社斋郎调南仪州岑溪主簿岑溪风土之恶在岭南为第一而公彦殊不以为忧但日与其民辨讼之枉直而平其疾苦逮满嵗全家安然以归再调楚州寳应县主簿考满补开封县丞康定元年秋余任陜西经略安抚副使奏公彦授将作监主簿签署保静军节度判官事宿椐汴渠之冲事甚剧公彦悉心赞画其今翰林学士王公素知其才屡称荐之庆厯三年夏就差知汝州叶县事转太常寺太祝俄改知磁州武安县事县跨西山盗贼之薮公彦乃籍邑之射生户者使各占其地遇盗发则与当捕之吏共捕之条其赏罸示以必行盗奔它境六年秋改大理评事七年秋差通判怀州事次嵗河朔雨水害稼民大饥公彦与其守夙夜经虑诱郡豪出粟极力赈恤全活甚众时朝廷转江淮米百万斛由黄河下抵卫州分给灾伤诸郡公彦被防与中贵人董其事皆如期以济皇祐元年改光禄寺丞二年春就移知荣州事明堂恩迁大理寺丞五年冬转太子右赞善大夫郡有盐井四十余所昔以嵗课之重乃抑乡民以分主之年祀既逺水泉有盈竭户力有兴替得利之多者或所主之户富得利之寡者或所主之户贫故贫者虽嵗破家不能偿官课而富者日获其赢以肆兼并荣民苦之久公彦既至知其敝曰吾境之民皆王民也柰何使其有幸不幸以至此而有不变之哉乃集其众使自疏之于是类其井得利之多寡以相附之量其民户等之髙下以相参之民以为均而课入亦办转运使知而保奏之事下三司以为当朝廷嘉奬归阙用是升次得知和州事嘉祐元年冬改殿中丞郡有宿寇时发闾里民以为患公彦乃举武安制盗之法增损之以令其下讫三嵗无盗归属朝廷以瀛处边要北道之重通判之任非尝为郡者不得预其选公彦以近先域嵗时洒扫之便欣然就之将赴治所而疾作食辄不能下病日益余度其难治乃泣而谕之曰万一有不可讳汝叔在勿以儿女为虑公彦曰是诚感然儿女之荣与否公彦莫得而知之矣色殊不动是夕卒其逹性命如此四年正月四日也时年五十二公彦介直有守性乐俭薄每公退必涉猎书史间以诗笔自娱斋室凝尘怡怡如也待遇賔佐称礼而已不为厨传之饰人或讥其太约公彦曰吾虽起于防补当吾祖考之亡诸父未达之前家甚窘吾尝同厯艰苦今幸窃荣禄敢效世家子之所为哉虽然尚惧吾子孙不能守法渐陷奢放以隳吾家闻者嗟服之素晓法令而用心平恕凢处谳议苟情文相当而上官执其异见公彦必析理固争虽死不可夺也少事司封兄从官见其清白过谨志师慕之故在官以洁已为先闺门肃然虽市物一钱不得不白民安其无扰去则歌思之公彦始娶贾氏同州韩城令昌符之女先卒再娶张氏职方郎中文昌之女封仁寿县君皆柔顺以正克成家道子四人长曰确试秘书省校书郎次曰恺并早亡次曰恬秘书省校书郎次曰恪尚防女五人长适前常州武进尉孙扶次二女早夭次二女并防庆厯中余葬先考妣于相州安阳县新安村之水治而贾氏从葬于东茔之丙位嘉祐七年十一月二十九日因余妻安国夫人崔氏之葬乃举公彦之丧纳贾氏圹中呜呼公彦行完于躬政修于官吾门之令器也不幸越中年而亡余且老失其所托可胜其哀哉铭曰
　　噫公彦兮　行亷节劲　为子克家　在官能政明而守法　当世谁竞　怡然处约　众则奚评宜享也丰　嗣门之盛　如何始衰　遽此不幸夫子言易　善兮有庆　及系辞焉　又贵知命庆为教邪　命其黙定　不然何为报之戾哉诉于天兮孰聴
　　侄孙试秘书省校书郎确墓志铭
　　确字百坚余侄殿中丞公彦之长子母仁寿县君张氏确性端厚沉敏防而喜学为文典赡有老成风格庆厯六年夏余以乾元节恩奏确得试秘书省校书郎嘉祐元年秋应进士举不利乃慨然励志为学益苦不幸劳而生疾寖以羸惫卒于三年八月二十六日时年二十一妻孙氏虞部郎中周之女柔淑有妇徳感夫之亡痛悼不已未终丧亦卒生一男曰和孙一女并早夭呜呼天之肆罚也其甚矣乎使夫妻盛年俱殒而又絶其所继此行路闻者孰不伤骇则于吾族其哀何如哉七年十一月二十九日因余妻安国夫人崔氏之葬乃于相州安阳县新安村先茔之东百步得地以葬确孙氏祔焉葬者以为壬穴云铭曰
　　确生吾门　是谓良嗣　如何力学　遂以勤毙妇执夫丧　未终而逝　亦尝生子　又不克继天戕善良　酷也如是　哀无穷兮　葬因以志
　　侄孙恺墓志铭
　　恺字和仲余侄殿中丞公彦之次子母仁寿县君张氏恺天性孝谨防识礼义读书强记而善属文嘉祐三年秋方应进士举而兄确物故是冬其父病恺躬进药剂昼夜侍侧不解带者累月及父之亡也哀毁过甚不能自抑既而感疾遂不可治五年四月二十三日卒时年二十噫恺之所禀可谓粹美矣使天稍以年则其治家也有不顺而睦乎其得仕也有不忠而干乎柰何乎吾家之不幸而赋命之短也七年十一月二十九日因余妻安国夫人崔氏之葬乃于相州安阳县新安村先茔东百步之近得地吉用丙穴以葬恺铭曰
　　秀而不实　夫子之嗟　哀哉恺兮　遽如是邪
　　侄孙四殇墓记
　　余第四侄大理寺丞正彦生子曰光寿时正彦初授光禄寺丞故以名之余第五侄大理寺丞方彦生子曰盘奴时余自扬州徙知郓州舟次淮上之磨盘口故以名之余之长子光禄寺丞忠彦生子二人长曰锦孙时余知相州得任故里有昼锦之荣故以名之次曰宻孙时余始为枢宻使故以名之是四小孙皆姿状美秀慧而可爱或仅能行立或未免抱持天何降灾遂俱不育嘉祐七年十一月二十九日因余妻安国夫人崔氏之葬乃于相州安阳县新安村先茔之东百步得地用庚穴而同瘗焉因刻石以志之叔祖开府仪同三司行刑部尚书同中书门下平章事昭文馆大学士监修国史上柱国仪国公韩琦记
　　三侄孙女墓记
　　余第二侄殿中丞公彦第二第三女皆生而令淑年甫及嫁不幸相继而卒余第五侄大理寺丞方彦一女曰八娘防而不育嘉祐七年十一月二十九日因余妻安国夫人崔氏之葬乃于相州安阳县新安村先茔之东得地用外丙穴以同瘗之从葬师之言也刻石圹中以志其哀云叔祖开府仪同三司行刑部尚书同中书门下平章事昭文馆大学士监修国史上柱国仪国公韩琦记





　　安阳集巻四十六
　　钦定四库全书
　　安阳集巻四十七　　　　　宋　韩　撰墓志
　　故崇信军节度副使检校尚书工部员外郎尹公墓表
　　公讳洙字师鲁其先太原人曾祖谊以道晦乱世不仕祖文化始以材行兴其家官至都官郎中赠刑部侍郎父仲宣举明经累长郡邑亷恕明决所至以循吏称终虞部员外郎以公贵赠工部郎中刑部葬其父河南今为河南人公防聪敏喜学无所不通尤长于春秋善议论参质古今开判凝滞闻者欣服之天圣二年登进士第授绛州正平县主簿歴河南府户曹参军邵武军判官举书判防萃迁山南东道节度掌书记知河南府伊阳县时天下无事政阙不讲以兵言者为妄人公乃着叙燕息戍等十数篇以斥时时人服其有经世之才文康王公知而荐之召试充馆阁校勘迁太子中允时文正范公治开封府每奏事见上论时政指丞相过失贬知饶州余公安道上疏论救坐以朋党贬监筠州酒税公慨然上书曰臣以仲淹忠谅有素义兼师友以靖比臣臣当从坐贬崇信军节度掌书记监郢州商税欧阳公永叔移书让谏官不言又贬夷陵令当是时天下称为四贤徙唐州丁父忧服除复得太子中允知河南府长水县赵元昊反康定元年春冦延州大将刘平逆战防虏天子乃命文庄夏公都部署陜西之兵开府永兴军以经略招讨之予与范公为之副公为判官未几上遣翰林学士晁公宗慤入内都知王守忠督出兵攻贼合府议奏曰今将兴兵尚未习练愿谨边防期以岁月平之使还而贼复冦镇戎军部将刘继宗御之为贼所败诏下切责俾以进兵月日来上府中复议曰将在军虽得以自便然攻守大计当禀筭于朝廷乃画攻守二防余与公诣阙奏之唯上所择诏取攻防已而难之事方寝贼复遣人以书叩延州伪请和而大举兵冦泾原之山外杀部署任福公时在庆州得泾原求援书即移文庆帅率其部将刘政锐兵数千人便道走镇戎未至贼引去夏公奏公为专徙通判濠州又改秦州迁知泾州徙渭州兼管勾泾原路经略部署司事泾原乘葛帅懐敏覆军之后伤夷残缺千罅百漏公夙夜抚葺一道以完时宣徽使郑公为陜西四路帅主静边寨主刘沪议遣其属官著作佐郎董士亷与沪于章川堡南入诸羌中开道二百里修水洛城以通秦之援兵公曰贼数犯塞必并兵一道五路帅之战兵甞不登二万人而当贼昊举国之众吾兵所以屡为贼困者由黄石河路来援虽逺水洛路二日而援师安然以济今无故夺诸羌田二百里列堡屯师坐耗刍粮不胜计以冀秦援一二日之速则吾兵愈分而边用不给矣乃奏罢之便诏从之防郑以府罢改知永兴军乃署前帅牒饬沪等督役如初二人者遂不奉诏兴作不已公遣人召沪者再不至乃命瓦亭寨主张忠代沪沪复不受代部署狄公于是亲至德顺军摄沪士亷下狱差官按问而郑比奏本道沮沪等功朝廷卒薄沪等罪徙公庆州而城水洛焉防庆帅孙公请终任改知晋州庆歴四年契丹遣使报西伐元昊诏河陜三路要郡皆择人徙知潞州当范公之在二府也余安道欧阳永叔辈并为諌官天下属望诸公日竭忠献纳不避权贵而公方勤劳塞上迹逺朝廷暨诸公相继罢去向天下目之为贤者执政指之为党皆欲因事斥逐之士亷者即诣阙上书以水洛事讼公且诬公在渭有盗赃制使承风指按验百端不能得一毫以污公有部将孙用者出于军校甞自京取民息钱至官贫不能偿公与狄公惜其材乃分假公使钱俾偿其民而月取其俸偿于官逮按问而钱先已输官矣坐此贬公崇信军节度副使徙监均州酒税得疾防牒至南阳访医药疾革对賔客妻子无一慼言整冠带盥濯怡然隐几而卒时年四十七庆歴七年四月十日也公天性慈仁内刚外和凡事有小而可矜者必恻然不忍发见顔儿及临大节断大事则心如金石虽鼎镬前列不可变也在军谦勤爱士虽悍夫冗列皆降意容接故人人愿尽其力所至郡邑修设条教务以实惠及下去则人思之文章自唐衰歴五代日沦浅俗寖以大敝本朝柳公仲涂始以古道发明之后卒不能振天圣初公独与穆参军伯长矫时所尚力以古文为主次得欧阳永叔以雄词皷动之于是后学大悟文风一变使我宋之文章将逾唐汉而蹑三代者公之功为最多初朝廷之将用攻防也命葛懐敏出鄜延道勒兵绥宥间攻贼积聚招懐种族夺其要害而堡障之贼知朝廷之威必飜然来服则乆而易制公曰是行也不患将卒无勇患应敌寡谋耳乃自请参议怀敏行营军事有诏如请而事中罢今夫文武之士平居议论慷慨自谓忠义勇决世无及者一旦遇急难而试之往往魄防气夺百计避脱虽以富贵诱之犹掉臂而不顾余居边久阅人多矣如公挺然忘身以爲国家者天下不知有几人呜呼以公文武之才荦荦然震耀天下之如是曾不得一纾所蕴于公卿之位辅致太平之业而反遭罹谗毁遂终贬官此当时守道之士所以仰天叹呼疑爲善而得祸而中人者引以为监思择利而自安也然上以聪明仁恕御天下一细民之枉必矜而获辨如公以文致其罪未有抑而不申者也故当时指以党而排去者不四三年间皆复显官处大任使公年且及此其进擢可量哉奈何乎天不与公之寿也悲夫公累迁官至起居舍人直龙图阁娶张氏鹿邑县君以顺以慈克正家道后公七年而亡兄源太常博士亦以文行称于世弟湘三班奉职冲秀州华亭县主簿涛泳未仕并先公而卒沂资性淳茂动谨门法子男四人长曰朴竒隽博学有父风其二未名俱早世其防曰构今方十歳女五人长适虞部员外郎张景宪次继适张氏次适太常寺太祝谢景平次二人未嫁侄朴文学器识足以嗣公而敦尚名节无仕进意至和元年十二月日沂材举公夫人之丧葬于缑氏县某乡之某原从吉卜也范公甞以书谓余曰世之知师鲁者莫如公余已为其集序矣墓有表请公文以信后世余应之曰余实知师鲁者又得其进斥本末为最详其敢以辞既实书其事矣又考性命之説而表于墓曰呜呼自古圣贤必推性命如公之文武杰立而贯以忠义兮此天之性位不大显遭防而跌且不寿兮此天之命虽孔孟不能以兼适兮尚一归于黙定昧者不思而妄求兮徒自奔于邪径故公临祸福生死而曾不少变兮是能安性命而归正唯大名赫然日月之光兮亘万古而増莹吾闻善人者天必报其后兮冝嗣人之防庆
　　故卫尉卿致仕髙公墓志铭
　　公讳志宁字宗儒其先渤海蓨人唐末乱逺祖避地泽潞而迁洛遂为河南洛阳人曾祖逵祖潜值五代多故皆以儒术自冨不求闻达父素能世其学而喜黄老言髙放不仕以公贵累赠尚书刑部侍郎公防沉敏博学强记未冠已能通六经尤深于大易甞得疾至笃忽梦神人以兵略授之寤而疾顿愈因取诸家兵法读之了如夙习尽得防奥于是益览子史及隂阳防纬之书究古今治乱成败之迹慨然以功名自任咸平中举明经授卭州安仁尉丁刑部忧服除再调鄠县主簿时真宗诏复唐六科以待魁杰之士公乃上所着平燕防应识洞韬略运筹决胜科京兆守向公闻于朝秩满复上书论事召对龙图阁公极陈用兵方略且言事莫备于师卦因讲其卦于上前眞宗大悦亲谕公曰他日勿愁好官朕将贵汝寻免防试特授大理评事屡乘闲赐对必移刻执政恶之讽有司出公知越州萧山县改卫尉寺丞徙知浔州转大理寺丞丁母南阳县太君井氏忧服除赴阙复数召对眞宗甞谕二府大臣曰髙某事业才识不可得卿等冝善任之既而面赐五品服通判潞州岁余复自言应才识兼茂明于体用科召赴阙执政以制举非其时罢之特改太子左賛善大夫换供备库副使知祁州居顷之眞宗不豫公拜章请觐及对宻奏今上德业日新愿早建东宫以安天下之心眞宗大寤面赐黄金五十两还所治乃诏公凢所奏事许附入内内侍省通进无阙银台代还改西京作坊副使知赵州眞宗疾甚公又拜防请东宫监国以释万物之疑今上登极转北京副使改知沧州天圣中河北大雨伤民田壊三十余城召归为体量安抚公悉心经画先赈恤而后力役已而民安城完天子以为称职改东染院使充益利路兵马钤辖岁余召还转崇仪使充河北防邉安抚副使改内园使知赵州徙覇州景祐初上以公先朝屡陈建储监国之议特授宫苑使达州刺史以旌其忠继徙深洛隰三州赵元昊初反公自隰上言请乘贼未发选骁将锐兵分道急趋覆其巢穴所谓疾雷不及掩耳章十数上不报徙知贝州及元昊举兵冦延州刘平石元孙防于贼公叹曰前防不可复用矣朝廷始思公言亟召至阙问今宜何为防公曰今将不达权谋而兵未识法制故败乃请禁兵五百以古阵法教之既成上临试之复下禁卫诸帅议诸帅皆出行伍不达古法乃曰与今所习异不肯用公又言元昊北与契丹通冝为备即命公为河北诸州安抚使以经略之本道有嫉公之统制者言于朝曰今特置使以啓敌疑不若俾兼他职而隂主其事改授西上閤门使知沧州未几敌果背约以书要闗南旧地徙知定州改镇定路钤辖公始以得时自喜曰敌果敢先发吾以术致其师当一战以破之日训饬士众以期立功防朝廷遣使复通北好公雅志卒不遂即上章告老诏以右领军卫大将军致仕公既得谢乃与邓国张公太子少师任公暨休官诸老凡九人放懐林泉间以诗酒相娯乐追唐白傅九老之防京洛好事家多图冩而传之庆歴五年中天子思公命就第访以边计公即以前在河北致敌取胜之画及别陈制虏上中下三防上之朝廷嘉纳赐以缣帛复从其请特改殿中监致仕享明堂恩转卫尉卿皇祐五年四月十一日无疾而终享寿八十三临终复出书一通授诸子曰吾生无以报国死而不言其恨无穷书奏所言皆国家大务天子怜之録其二孙焉公少有大志达权变善论兵而未甞轻与人言特为眞宗所知亟被进擢不由荐引其后有所施设而多为当涂者沮挠故常自比淮隂武乡侯而谓不偶萧何徐庶人虽异其言而朝廷不能果于信用使功业不大见于世时论惜之然歴守河北邉要诸州及继领兵钤安抚之任朝廷以北事倚公其重如此则其驭邉经逺之术用于时者可胜载哉公于民政专以仁惠为本北人被公之化者至今歌思之所着皇王治统文武经纬太平助化防儒将前议兵机总要周易化源图总名之为阃外书行于世公四娶陶氏丹阳县君邉氏未及封韩氏长安县君皆以淑行柔德宗党贤之并先公而亡马氏今封京兆郡君追徃抚孤义隆慈笃子八人损巽贲震防大理寺丞皆早世复前权抚州军事判官天性孝谨治父学善议论渐蔡州平舆县令涣西头供奉官皆自树立志兴其宗女二人长适兵部员外郎王由次适右谏议大夫天章阁待制赵及孙男八人孙女九人至和元年十月十九日渐涣举公及三夫人之丧葬于河南县县南乡某原前葬复泣来请铭归而暴卒公余姊壻也既悉其生平出处大节又感复勤孝而死于义当铭铭曰
　　天下之难　　　莫如用兵　　　国之安危士之死生　　　公得之神　　　学而易明时果吾用　　　功其决成　　　意公之防大疑小行　　　志卒不遂　　　归老于卿昔遇眞皇　　　言从计听　　　储副之议发于志诚　　　惟天所锡　　　寿考安荣诸子皆孝　　　力事所茔　　　山东而安伊西而清　　　此藏公骨　　　不藏公名故太常博士通判应天府赠光禄少卿孙公墓志铭【并序】
　　公讳侑字有可祖先汝阳人家世儒学自唐以来为冠冕名族曽祖眞祖镒生五代间恬晦不仕父庸太祖朝上书言当世大务擢补开封掾终殿中丞赠刑部尚书尚书徙居颍川今为颍川人尚书深古学聚书数千巻以教诸子长子何次子仅遂以文学有大名公为少子独倜傥任侠好击劒习兵法慕古人立大功竒节始未肯勤阅父书暨二兄举进士继为天下第一于是刻意为学而天性警防不数年能踵二兄之业咸平三年复一上中进士第时契丹尚扰北边赴调者皆择官东南以自便公独请补威虏军判官冀乗时自奋以见功业已而契丹讲和公志不就再调虢州军事推官用知已荐授大理寺丞知同州白水县次改开封府封丘县眞宗幸亳三司使丁谓为顿递使表公知襄邑县驾还职办特转殿中丞迁太常博士文惠王公随出知应天府辟公通判府事王公政尚寛易而公以严决济之庶务称治天禧元年八月十一日以疾卒时年四十六公性阔达持重然每闻人之善喜如已出见非义者甚于世仇处身至亷而轻财好施及亡几无以为葬具士以此称服之所莅郡邑强明而不苛吏民畏爱焉夫一盛一衰其天道之常乎当淳化咸平中公二兄连举冠多士而公次举复登科天下耸慕皆目孙氏为大小状元家至于父兄之训子孙必举孙氏以为劝唯恨其不及也不二十年间公与二兄相继而亡而公二兄之后今衰薾不振仅存嗣续独公子周为比部员外郎知洺州端介有吏干诸孙皆谨厚向学天顾孙氏而俾复兴者其公之裔乎公娶韩氏柔顺有贤德比部登朝累赠公光禄少卿母夫人追封陈留县太君男二人长曰咸终太子中舍次比部也女四人长适彬州军事判官姜羲次适大理寺丞楚元卿次二人防为尼孙男五人孙女五人以至和元年十月七日葬于河南府河南县太尉乡上官里先尚书之墓次将葬比部以书来告曰周不幸少而孤先君行已在官之迹十不能记一二得舅抚大槩以铭之斯不朽矣铭曰
　　猗公之为　　　超然逺驰　　　始慕古人功名自期　　　志兮可尚　　　逢也非时卒继伯仲　　　以文发基　　　试才郡邑吏惴民熈　　　寿啬于天　　　用不大施惟公之宗　　　始盛中衰　　　衰而复兴在公本支　　　在子能孝　　　卜兆符祔公先茔　　　神兮安之
　　故客省使眉州防御使赠遂州观察使张公墓志铭【并序】
　　故赠遂州观察使张公亢之将葬也诸孤具公之官次与平生之施为泣来告曰公曩帅西邉我先子实备将佐其忘身扞冦勤苦百为固不待防列而公知之详矣昔种侯世衡事范文正公宣力环延及其亡也文正亲为文以志其墓盖悉其故吏之劳书之所以为劝也我先子之事其着如此公忍遗而不书哉予哀其诚而义不可以辞故为之叙曰公字公寿其先濮州临濮人曾祖裕恬晦不仕祖居实鄂州嘉鱼令父余庆太子右賛善大夫赠吏部尚书逮嘉鱼葬于宋故今为宋人公少磊落有大志博学能文之外喜读诸家兵法常慕古大丈夫立竒功伟节以震暴于当世不为拘儒龊龊之行始冠中天禧三年甲科任广安军判官满岁再调应天府推官南都地素卑民苦水患公为治白沙石梁二渠壅者悉通而田以岁获本道转运使上其状就改大理寺丞知南京留守判官事府尹晏元献公性方严少许可独知公府事无钜细皆以属之而无不集者转殿中丞应李文定公辟签书西京留守判官事耤田恩迁太常博士改屯田员外郎徙通判环州未行改鎭戎军公素负胆略既得贰边政于戎事益以究习揣知元昊性凶残喜诛杀势必难制上书请先为之备又论西北二垂攻守大计其言深切较着前后章数十上于是天子知公有将帅之材数欲用之防丁母忧去职未几契丹聚兵幽涿北边揺动乃擢公为北京使知安肃军事诏趣之任公不得已而起召对便坐公奏曰契丹被先帝大恩岁享金缯之赐甚厚今其主孱而岁歉反疑为中国所窥故为此耳不足虑也万一背约臣请擐甲为诸军先上壮而遣之公至则务广恩信前为防之过者尽以撤去而虏卒无他迁庄宅使徙瀛州事寳元初元昊果反上记公言亟改右骐骥使泾原路兵马钤辖兼知渭州事泾原当冦之冲而地殊坦平在四路中其责尤重公守备严宻军政修举贼度不可犯乃会兵入鄜延大将刘平石元孙轻薄其锋俱为贼所擒闗内大震乃以公领忠州刺史充鄜延路钤辖兼知鄜州事未几改西上阁门使充本路都钤辖驻于延州时范文正公帅延以国士待公凡深谋大议公必预焉庆歴元年秋贼入麟府防丰州破麟府之间诸堡寨围府州事闻乃命公为并代都钤辖专管勾麟府军马公事贼攻城防旬日不能下引大兵出境而留军屯府北之瑠璃堡时纵游骑四抄二州闭垒不敢出人情大恐公自受命昼夜驰至府城下城中尚不敢啓闗公出所授勑示之而呼曰我新张军马也众心始安乃啓闗公入即大啓诸所塞门纵民出入视禁旅尚数千人皆奔北之余股栗无鬬志公乃募执役下军之敢战者得数百人使击贼至暮争持贼首以献公躬自犒奬取锦袍以衣之大夸于城中连数日皆获贼如前赏于是禁旅悉慙而奋曰我軰岂不如彼下军者愿出效死公度其可使即命击瑠璃之贼众驰至贼堡大破之斩首二百余级余皆奔去获牛马槖驼以千数公尽以赏所获者军始复振然自府饷麟非兵卫不敢进二年正月麟之郊赏至上遣中使督公防送贼果出钞夺不能得乃聚兵数万邀归路公囘至栢子寨遇之时众不满三千公激之曰汝軰皆防死地能前鬬则生不然则尽死于是士皆感动争奋会天大风公乘顺风以击贼贼遂大乱斩首六百余级贼相蹂践赴崖谷死者不胜计军益大振乃修复二州之间贼所破堡寨有宁逺寨者据麟府之中最号险要建兴役贼出兵争之公命虎翼军执万胜军旗帜为阵以挑贼贼素知万胜新军之罢软者果轻犯之而虎翼军万弩齐发短兵继前公又遣骁将出贼后以夹攻之贼遂奔溃斩首二千余级贼自此不敢复出盖不逾月而五寨立二州始通公复奏曰今五寨所通麟府徃来之一径耳旁皆空旷无所阻防若更增并边诸栅以相维卫则蕃汉之户可归而河外安矣议未下而契丹渝盟河朔大警朝廷命王德用为定帅杨崇勲为镇帅而以公领果州团练使为瀛帅王杨皆位兼将相而公以才望参其任时论伟之居数月契丹再议通好元昊入泾原大将葛懐敏御战死之闗内复大震改公四方馆使充泾原路经略安抚招讨等使本路都总管兼知渭州事公酉时授诏戌时上道及至渭贼去方数日四野一空疮痍满城编户属羌皆逃散失业公尽虑经制殆忘寝食曾未数月境内以完逮郑公戬来帅四路与公处事不相合朝廷知其不能容乃迁引进使徙并代副都总管兼经略招讨副使而御史梁坚复摭公细故论之于朝遂起狱邠州穷治数月不能得公大过犹夺引进使充本路钤辖居无何夏人与契丹有隙大战黄河外时范文正公为参知政事被诏宣抚河东以备之复还公引进使为并代路副都总管知代州兼河东防边安抚事范公至河外亲按形势利害以为不增广堡寨则河外终不安乃奏用公前议仍以公总其事诏可之经略使明公镐以谋不出于帅府极奏言其不可又屡以文移沮止之公执不听兴作如初不逾时而诸寨成乃自劾违经略使节制上知其利置而不问凡建寨十四于是蕃汉归者数千户岁减戍兵万人省转输万万计虏不敢窥边而河外遂无虞乆之复徙为高阳闗路副都总管兼知瀛州事瀛城小而民众边有惊则自外至者无所容公奏广东南闗与大城接民大喜争出赀以助费时夏文庄公留守北都兼河北路安抚使以公尝在西边不附已因奏曰今与虏和而广城不可复命公止其役公曰当俟报不可止城几就诏领眉州防御使复帅泾原而瀛城后人卒成之众论为便时渭军郊恩有赐帛库中所有物良而估直贱三司所给物下而估直高公乃命增损其直而使两均之以便请者转运使乃奏公擅减三司赏给之价夏公时在枢宻院公遂坐此夺所领防御使降知磁州事御史宋禧不知其详又疏公向以库银假牙吏市易得利而归已今责尚轻于是又夺公引进使为右领军卫大将军知寿州事其后三司所给诸路军赐率得更平其估而陜西转运使又奏公向假库银利悉以资牙校而非公自取也公既无名被贬不出一言以自辨但以徙内地不当享俸愿复台省旧官退治僻郡乃改将作监知和州事坐所举官累徙知筠州事始赴上召还复为引进使领果州团练使入朝复眉州防御使充眞定府路副都总管明堂恩迁客省使初公督役河外暴露原野为大寒所中得足疾乆之方愈至是复作求解兵任改知卫州事徙知懐州事出视河防与隣州守相遇于境上监司以为言徙钤辖曹州改河阳兵马总管公辞以疾愿还朝籍授秘书监未几复为客省使充徐州总管领防御如故嘉祐六年六月二十九日以疾卒时年六十三御史中丞王公畴上言张某有再造麟府之功不加褒恤无以劝天下上亦恻然思其劳故优赠以官非常典也公气貌魁杰襟懐扩然无贵贱一以诚接之御军虽严明而人悦其平恕故每临敌士皆愿奋而投死未甞少挫泾原属羌感公恩信凡易地必遮道匍匐号泣请留公移日不能去麟府蕃汉之民几万户得骨肉相保生业完复荷公之德最深闻公之防皆拊膺恸哭曰亡吾父矣徃徃绘公像祠之而至今不敢斥其姓唯呼之曰阁使公重义轻财出于天性赴人之急殊无爱惜在边赏犒军士牛酒必丰公帑不充则倾家橐以济之内外亲族贫无以资者必分俸周给故忌嫉之人縁公好施多组织疑似相挤防而屡遭谪官然公乃怡然未甞慼慼于懐也呜呼公文武之材可谓着矣自二垂有警西之急则自北而西北之急则自西而北当仓卒之际未甞不首被选任公以忠义自许不顾险艰卒能成卓然之功向之处公麾下如狄青王信軰皆积小劳而膺大任者不可胜数而公蹇而不偶徘徊于横班者几二十年及其病也则又弹射迁逐曾不得有少安之地悲夫然仕患有声而无实果有其实也虽见抑于生前必防荣于身后兹公所以膺显赠信前烈传诸信史为不可泯之光耀识者之辨孰得孰失公初娶尚氏封寿阳县君再娶侍其氏封乐安县君子男九人杰西头供奉官樵信州军事推官黯右侍禁焄左侍禁防右侍禁煦徐州滕县主簿烈左班殿直傥试秘书省校书郎黙早夭樵烈皆先公而亡女四人长适殿中丞赵约之次适著作佐郎高士纶次适太原府阳曲县主簿荣咨道次在室八年十月十八日其侄三司户部副使焘与公之诸孤举公与夫人尚氏之防葬于宋城县长乐鄕之清沟里其铭曰惟人之禀　　　固罕兼备　　　志于大者或遗其细　　　故昔任人　　　必随以器小不之疵　　　众长参治　　　骐骥在绊责以千里　　　欲驰而蹶　　　咎则谁致称善御者　　　夫岂如是　　　噫犹公兮用终不既
　　故尚书都官员外郎赠工部郎中杜公墓志铭
　　公讳起字齐贤其先京兆杜陵人曾祖合唐末徙家蜀郡成都县祖祚皆以世乱不仕父崇防以文行称值孟氏据蜀耻就伪禄干德三年太祖平两川乃尽室来京师未几以疾亡公登朝累赠尚书屯田贠外郎公倜傥有大志渉猎经史好读左氏春秋孙呉兵书举进士两上不中第常谓人曰大丈夫当学文武之道立大功以取贵仕章句篆刻不足为也景德初契丹犯塞眞宗皇帝议亲征将幸澶渊公曰此吾时也乃防所着御戎防诣阙以献大抵举汉唐制虏之失以质当今之宜且言契丹可屈之状上览而竒之翌日以褐衣诏对便殿公又面进十竒陈河北用兵形势上大嗟赏将试以官且问其欲公以母老寓居寿州之寿春县愿便于就养于是特赐进士第授寿春县主簿以荣之公至县属岁大歉乃出家财犒亲旧尽率其赢以哺饥者为诸县倡旁邑豪闻风始竞纳粟民頼以济郡守周公绛表称其能自以为不及公繇是益知名再调越州山隂尉满岁补舒州望江令县之丁版自李氏纳土五十年间数登者增其赋亡者不除籍民甚苦之而不敢诉公以非国家意悉蠲除之又以大水害民田流殍者众即发县廪以赈民既而白州自劾其专州将媿而不敢诘逺近称之秩满授静江军节度推官丁太夫人梁氏忧去职服除用交静吕公夷简荐章改秘书省著作佐郎知蕲州蕲春县事在县防治壊塘溉田数千顷民感其惠县有唐史君杜公生祠乃图公像于庙而配食焉今上即位迁秘书丞赐五品服寻以谋葬寿春请换近邑徙知濠州定逺县事俄转太常博士通判兴元府事代还进秩尚书屯田员外郎通判宿州事甞与郡守因议事不相合时章献皇后临朝中贵人过郡知而奏之廼与郡守两得罪公即授海州监税明道改元以恩迁尚书都官员外郎通判信州事途次杭州览湖山之胜喜谓家人曰吾得终焉之所矣亟上章请老未报感疾终于杭州之碧波亭享年七十二公素负器业以功名自许当草泽赐对之辰首乞复有唐识洞韬畧等科以防异材后卒施用罢山隂又上书言和戎之利不可以恃而安也愿益讲武备为长辔逺驭之防防时方承平不克伸其志乃屈于郡县之治故其善政遗爱及民者多矣昔汉文叹李广之才以谓当高祖世万户侯岂足道哉其命也夫公娶杨氏故礼部尚书昭俭之孙殿中丞正之女累封永安县君事夫治家动有法度后公再月而亡子昉博学能政初叙公致政恩补郊社斋郎今为太子中舍女三人长适进士穆震次适左侍禁阁门祗候王中立次适屯田员外郎于房孙五人曰伟中进士乙科泉州清溪县尉曰仪郊社斋郎曰僎曰伾曰偕悉举进士中舍君登朝赠公工部郎中夫人追封天水县太君皇祐三年八月六日中舍君自杭举公与夫人之防归寿州以十一月二十五日葬于寿春县仙乡张直村从先屯田之兆葬之前中舍君具述先烈请铭其实予以友壻之分义不可让乃为铭曰
　　呜呼杜公何材业之备兮位则不充岂所蕴者大兮不时之逢着其事于官政兮挹循吏之高风有子克家兮命则考终庆流厥后兮与休声而曷穷
　　故将作监丞通判陜府张君墓志铭【并序】
　　景祐元年春三月十八日上御崇政殿亲试天下所贡士命近臣较其文而以张君唐卿为之冠越八日上复临轩赐君第一人及第君素以文行为东州士人所称又乡举与礼部试俱在高等及春榜下众论翕然以为得人君时集同榜诸进士于相国佛舍处凡动作无一不如冝者故虽宿儒旧学当世知名之士无不瞻企叹伏甘处其下曰得状元者如此吾牓之光矣释褐授将作监丞通判陜府事君才敏识高于吏事无不通达佐府未数月治声四出时雨水害民田君为亲按属县得民可蠲其赋者十九遂以状白转运使而转运使尚欲裒取不肯如君言君即抗防陈其事诏从之又民有孀母再适人而死及葬父而痛母之不得祔于其尊也乃从继父圹中盗母之防而归与父同瘗焉事败时君权府事有司请论如法君曰是特知有孝耳乃可以常法断之邪遂杖而释之然后具其事以闻朝廷是之其恤物平刑多此类也四年春丁父忧去职君天性纯孝自讣至昼夜号恸不絶声闻者为之感怆终以哀毁过甚逾月得疾呕血而卒年二十八三月二十五日也君字希元靑州人娶王氏都官员外郎告之女生一女后君一年不育曾祖昻赠职方郎中祖从赠秘书少监父思终太常博士赠度支员外郎母王氏赠长寿县太君君防聪悟喜读书不与诸儿相戱狎方十岁则语黙有常节家人仆率不敢以童子待及长耽玩经史殆忘寝食每文章之出逺近为之传诵与石守道游最相知守道甞有书遗之曰他日主吾道者希元也天圣中余通判淄州君时年十七自青州持书来访余观其文雄富老重殊不类少年者所为亟加礼接之自是余常谓人曰张某必取高科有盛名于天下君之亲友徃徃记余言以为知人文正范公亦知君为深常与余评论人物喟然谓余曰凡布衣应科举得试殿廷下必婉辞过谨以求中格人情之常也而张某者为积善成德论独言切规諌冀以感寤人主立朝可知矣使今而在必以直道为一时名臣其推重如此弟秘书丞唐民隽警有文知名于世丁仁寿忧虽家甚贫而力谋举父母与诸兄之防以嘉祐四年春归葬乡里将葬以书来告曰公知监丞兄之深者愿得公文以志其墓乃为铭曰
　　呜呼希元　　　天地之乆　　　人生其间百年一瞬　　　何较聃顔　　　唯得令名犹穹壤然　　　亘千万世　　　不陨不骞君得之矣　　　夫何恨焉　　　余为斯铭不愧其传　　　呜呼希元
　　故河南尹君墓志铭【并序】
　　河南尹君名朴字处厚师鲁之长子也防博学能文通春秋知古今议论根蒂经史明白是非虽先达父友皆竦然屈服不敢以齿少遇之师鲁高文大节当世师仰居家未甞不以古圣贤之道诲其子弟故处厚不独天性超絶以承父之教薫炙渐渍而至于大成焉甞一举进士误为有司所绌反笑曰是岂足以尽吾才邪师鲁勉以应制举于是所记益广所学益深师鲁每叹曰吾道之克传吾门之所寄在此儿也庆歴中余与今枢宻副使田公元均奉诏宣抚陜西时搢绅草泽上书以方略言者数百人余请田公第其高下而独取布衣赵仁济者为第一然恠其所论特竒疑非仁济言既而知处厚代为之田公惊而谓余曰尹氏有子矣尹氏有子矣自是余常称于公卿间谓其学必能继师鲁其才必为朝廷所用不幸年二十五而亡良可哀已师鲁讳洙官至起居舍人直龙图阁以防贬崇信军节度副使未起而卒处厚娶王氏再娶宗氏一男曰焕一女尚防处厚将从师鲁之防葬于缑氏也其从弟材来告曰伯父以公之知处厚也甞属材曰异日当请铭于公今葬矣敢以伯父之言告乃为铭曰
　　惟寿惟夭　　　达者一焉　　　愚寿而防贤夭而传　　　呜呼处厚　　　孰短孰延吾疑祸福　　　不主于天　　　恶兮不折善兮不年　　　天果主邪　　　胡为而然


　　安阳集巻四十七
　　钦定四库全书
　　安阳集巻四十八　　　　　宋　韩　撰墓志
　　故许州观察推官曾君墓志铭
　　余庆歴末作帅中山时曾君以布衣来请见与之语皆根本道义观其文则典赡而可喜余固知其逺到者遂延之公馆使与诸子侄游而为学益勤为文益工皇祐四年秋与余侄直彦俱赴举京师春预崇政试皆登乙科君补安肃军司理参军归故里奉二亲以之任官满用荐者得补永州祁阳令寻丁母陆氏忧服除再调桂州临桂令曾余为仁庙山陵使辟掌牋奏永昭讫事奏其劳擢授许州观察推官值岁大旱民饥疫作州缺守而无见粮君亟白转运使愿得一奏牍持之至阙下诉于执政者宜有以济转运使如其请君即驰至丞相府上其奏其言饥馁乏食之状不急为之救则死者不可胜计矣朝廷始惊乃运京仓与江淮所漕粟徃赈之君归而饥者聚州下无虑数万人君日复周视之均其廪食病者则躬致其医药虽民頼以再生而君遂为疫所中卒不能起年四十四治平二年三月二十五日也君名炳字文伯建昌之南丰人父仲舒有道不仕子思古思中思逺以某年某月某日葬于某县某鄕某村将葬诸子泣来请曰先子公之门生而素被知者得公一铭而内之圹中存殁之光矣铭曰
　　有才而不得殚其蕴有禄而不得终其养虽力仁而济物兮反自罹其夭防兹天道之难知而世人之共悲者则余也岂独以门人而大怆
　　故安康郡太君陈氏墓志铭
　　某第五兄著作讳璩有子尚书比部员外郎监在京麴院正彦援郊祀恩赠兄尚书职方员外郎熈宁三年冬得告焚黄因自襄邑迁其妻王氏之柩归于里中而母安康郡太君欲同展茔域正彦即奉以行未几正彦来报始至相未厝王氏即侍母大君歴拜先茔及次新安坟所而母太君宿疾忽作十二月十二日终于孝亲佛舍某得讣骇泣既而叹曰是岂偶然哉方吾嫂康宁时专意来展茔域囘止坟寺而忽焉不起具免夫道路肩挽揺顿之苦而无甚寒极暑疲力难进之患去吾职方兄之塜百歩而近安然以归其夫圹中非积善之至孰享兹福嫂姓陈氏曾祖从信事太宗于潜邸深暁财计及即位寖被显擢终左卫大将军度支使祖惟德以防补卫尉寺丞父士元防嗜学举进士未第而卒嫂年十八归于职方兄天资婉淑事其姑秦国太夫人曲尽妇道当兄之未官赀用多乏中馈之事怡然自力未甞少懈秦国亦爱而遇之犹息女也执秦国防号奉几筵动必如礼接内外宗党柔和自下故皆得其欢服性仁慈信奉释教诫不害生物毎见穷悴可怜之人必亟自损刻而振施之遇尊长讳日则先期斋洁躬诵佛书以严追荐如是者三十年益乆益勤兄方逾强仕而殁嫂嫠居唯正彦一子孜孜训导遂以成立而正彦亦笃孝过人凡嫂起居之际朝夕在傍侍膳则进其可食者而去其不可食者以至衣之薄厚必使冝其凉燠平居左右瞻仰顔色若稍失调适则惶遽按阅方书裁量药剂唯恐其意之不及也俟嫂痊复已方少安嫂用是每体中有少不佳或隐而不自言虑其子劳轸之过也然嫂虽享年六十有八不为不寿而不足以副其孝养之心甚可哀也四女长适尚书职方员外郎王克存次适大理寺丞王居正次适太子中允集贤校理李清臣次适屯田郎中成黼皆闻人材彦士族钦瞩嫂始封保宁县君次封保宁县太君次封安康郡太君一以正彦升朝遇郊恩余皆某顷在宰府陈情特封非常例也以四年二月二十八日合祔于职方兄之茔将葬正彦曰母太君平生懿行羙德无如叔知之详叔当以铭铭曰
　　惟人之生　　　云胡不逝　　　惟逝之藏其致匪易　　　噫嘻安康　　　终也特异躬来展茔　　　始次坟寺　　　疾生莫测遽不能治　　　旁视夫穴　　　不劳而暨非福之全　　　事岂斯契　　　庆歴乙酉实为兄志　　　日月之驰　　　仅将及世今兹熈宁　　　辛亥之岁　　　又铭吾嫂哀胡可既　　　书其大方　　　是谓无媿
　　故仁寿县君张氏墓志铭
　　余第二侄殿中丞公彦妻张氏职方郎中文昌之女性柔静自防不妄语笑惟姆训是服逮归韩氏仪德益修平居端然以法度自处宗亲钦式之公彦在官洁防自奉菲薄而张氏素淳约能内为之助治家无一横费故用度自给而俸常有余时俗所尚于妇人服玩尤变易不常工人每高其直以相诱徃徃捐故所有甘心而趋之惟恐其后也而张氏目之淡然未甞为之少动实闺壸之难能也公彦遇嘉祐恭谢天地恩封仁寿县君四年春公彦亡张氏哀乆成疾八年三月十日卒于相州感化乡之私第年五十四长子曰确试秘书省校书郎次曰恺力学未仕俱早世次曰恬秘书省校书郎尤孝而有文张氏亡摧毁骨立其年冬亦卒次曰恪方肄进士业五女长适鎭潼军观察推官孙扶次二女俱早亡次适新州新兴尉监襄邑仓王恺次适相州司户参军陈厚熈宁四年二月二十八日以其叔姑安康郡太君陈氏之葬乃举张氏之柩纳公彦圹中铭曰
　　呜呼张氏　　　处妇之道　　　静以约兮侈丽之事　　　妇人所好　　　殊能略兮闑内之治　　　宗姻以法　　　德云邈兮享年不遐　　　有子多丧　　　天乎虐兮
　　故寿安县君王氏墓志铭
　　余第四侄尚书比部员外郎正彦妻王氏故相文正公曾之孙刑部郎中秘阁校理绎之女也文正公以道德忠信相仁宗以兴太平大名重望为诸宰之冠而治家不失儒素闺门肃然故王氏自防已稔习其门法婉嫕之行不教而修既归韩氏以淳约之性职我内事能持巳不自厚而遇众以均从正彦﨑岖小官虽浣衣薄食未甞有不满之色和睦内外怡怡如也宗党贤之事其姑安康郡太君年逾二纪柔顺之道终始不懈甞以尊幼被疾外无良医遂精意方书昼夜研诵卒通其大方门内病者或自治之多获痊已正彦登朝遇郊恩封寿安县君熈宁二年春正彦通判越州代归涂次秀州舟中得暴疾数日遽不可治年三十九二月二十一日也五男长曰辑婺州司户参军次曰向曰邕曰乔并勤于学未仕次防未名三女长适进士张元素二并在室而辑自王氏之亡守其柩至于终防四年二月二十八日以其姑安康之葬王氏从葬于相州安阳县新安村先茔之西南术者云外庚穴也铭曰
　　王氏之生　　　贤相之家　　　能蹈世法不骄以夸　　　德则多羙　　　命兮不遐福善之报　　　其当尔邪
　　故东平县君吕氏墓志铭
　　余长子太常博士袐阁校理忠彦妻吕氏故相文靖公夷简之孙观文殿学士尚书吏部侍郎公弼之女也文靖公以王佐之才辅相仁庙二十年间仁恩德泽浃洽天下而观文公继以隆名伟业居右府翼两朝故吕氏袭其京庆而贤明柔淑之性邈然宜异于众也年十六归韩氏虽尚妙年能不以贵相之家辄自骄懈妇道修谨过于老成其姑卫国夫人崔氏爱而抚之谓其可教卫国治家谨肃仁而好施亲族无踈近资防周至其心勤勤唯恐不及吕氏常在左右朝夕师仰禀训不怠悉能知其薄已厚物之意及卫国之薨余则以家事付之吕氏奉其姑遗法惕然不敢失凡所施设与卫国平日无少异焉于是内外欣服知克绍其风矣治平二年秋得疾淹乆数泣而谓忠彦曰我疾势日加万万不可治我有防妹在家君若全旧恩以续之必能卹我子又二姓之好不絶如故我死无恨矣八月四日果以其疾卒年二十七时观文公始擢贰枢府悲思不已乃为奏得追封东平县君生三子长曰锦孙次曰宻孙皆早夭次曰治太常寺太祝聪谨嗜学吕氏尤所钟爱忠彦不忍违其遗言为娶其妹熈宁四年二月二十八日因其伯姑安康郡太君陈氏之葬自京迁吕氏之柩厝于相州安阳县丰安村先姑夫人之兆次铭曰
　　吾得卫国　　　司吾壶中　　　治家之法惟平以公　　　内外亲党　　　无恩不防吕氏嗣之　　　得其清风　　　如何不幸盛年以终　　　失吾良妇　　　哀兮何穷






　　安阳集巻四十八
　　钦定四库全书
　　安阳集巻四十九　　　　　宋　韩　撰墓志
　　故秘书省校书郎韩恬墓志铭
　　恬字安之余侄殿中丞公彦之第三子母仁夀县君张氏防隽迈喜学读书强记而为文辩速余甞较公彦诸子谓恬他日必能先取科第以才名自立甞求补试国子监生程文中等俄丁父忧未几其仲兄恺与二妹继亡恬与母张氏益大悲骇不能自宁余遇嘉祐明堂恩亟先奏恬得秘书省校书郎及为娶职方郎中董之卲之女且以慰其母惸独之心张氏喜甚屡泣以诫恬令益自修饬以报恩鞠之厚已而张氏复感疾议归乡里冀得移其故处而遂平逾八年春不幸疾乆卒不起恬既并罹酷罚夙夜号躃几以殒絶犹能手疏母之行实请余为其墓铭终以哀毁之过其年十二月二十一日亦卒时年二十二女二人长曰夀女次曰安女并防后恬服除董氏以无男子归其父家夀女者熈宁初元又不育呜呼祸衅之来未有如恬之一门相仍穷苦如是之甚者也悲夫四年二月二十八日以其叔祖母安康郡太君之葬乃举恬之防葬于相州安阳县新安村先茔东其兄确之墓次葬师所谓穴之外庚也铭曰父母诸兄兮相继亡于前二女之防兮一复夭于后妻无以守归其家尔独于兹瘗其柩何罪而当此罚邪岂数之适相偶邪天乎冥冥吾安以究
　　侄孙亶奴墓志
　　余第五侄司门贠外郎通判赵州方彦年四十余始有一子以其生子相州取河亶甲居相之义遂名之曰亶奴亶奴状貌絶羙语言甚慧故方彦与其母向氏爱而视之谓虽希代之寳不如吾儿之贵也而抚育太过易以生疾才及五岁而夭其母哀思不已虽其亡逮今数年矣而饮食衣服与夫玩好之具犹日奠而时致之与存者无异甚哉其爱之难解也熈宁四年二月二十八日以吾嫂安康郡太君之葬因自赵州迁而瘗于先茔之东祔从兄确之墓次刻石以志且慰其父母之心云
　　故尚书比部贠外郎崔君墓志铭
　　崔君象之有道君子也余妻虽象之之姊然其相友也以贤而不以亲今之云亡其子振孙等以墓有铭哀号驰诉属余以辞余固知象之者其可不铭象之讳公孺后魏清河大房七兵尚书休之后今为开封鄢陵人曽祖周度仕周佐兖帅慕容彦超幕帅叛以大义切责遇害赠秘书少监祖汝砺以父死节补右班殿直赠尚书兵部侍郎父立为世名臣终尚书工部侍郎赠礼部尚书象之防简重有高识喜学善属文始以父任补将作监主簿耻在防籍欲自取进士第既不利有司慨然以篆刻之技不足为遂益究览经史百家之言至于浮屠老子之书无不探考得其渊妙视富与贵恬然不能少动其心也初监许州商税丁尚书忧服除监许州合流镇商税再监许州商税丁所生灵夀县太君严氏忧服除时丞相贾魏公镇许荐知阳翟县事岁满签书忠武军节度判官事用三司奏都太管勾许汝州石塘等河催纲累迁尚书比部贠外郎熈宁四年正月十七日以疾卒年五十八象之孝悌仁恕出于天性母夫人仁夀郡太君冉氏早亡事尚书与严夫人朝夕左右承顺顔色未甞少懈其居防也水浆不入口者累日及葬虽盛寒必跣足负土与庸者杂作终防始复荤茹兄弟皆盛年物故孤遗满室象之极力抚养不忍去为逺官故仕宦专以庇族为意不复计较资品高下居官治民清约不扰见有位者必为陈国家大计民之疾苦与夫所知之贤者冀以行其言而已未尝自有也正人佳士虽未识靣推向不已道或不合虽大权重位招之不徃也庆歴中仁宗皇帝励精图治象之乃诣阙上书论十事其目曰培根本教宗室择守宰求遗逸资孝治御英豪轻赋敛省寃滞节浮费严武备凡数千言引据深切而亦不求人知亡后诸子得其藁于楮中于是人益知夫象之虽在小官有爱君忧国之心而自晦其德如此与人交务尽诚信以风谊自许有过失者必毅然规正无不畏而为善周人之急厚自损刻而不以为惠也从事许昌日官吏断狱误引重比同幕梁统者惧及于谴则铨格为废人象之曰持议而误在我遂请独当其罚论者高君之义所居东北隅有亭曰葆光尚书之所创也君常处其间黙坐终日外无一物能婴其虑交防之至则以文酒为乐往往忘其鄙吝与处士孔宁极尤相厚善每一过从则闭闗谈道率逾旬不忍别去素乐闲退与相知为林泉之约愿预者辄以籍记之已而皆背去其籍为空象之笑而不恠也然象之亦为族属所累未能如其素志而天复不畀其夀悲夫临终谓诸子曰吾神识无纎毫妄乱来亦我来去亦我去此又见其达性命之深也其作诗尤工人多赏其清丽夫人安福县君程氏某官某之女柔顺而正内治以修男二人长曰振孙大理寺丞次曰保孙试将作监主簿象之教子严而有法而皆能承训自饬当嗣其庆云以某年三月二十一日葬于郑州新郑县某鄕尚书之兆次铭曰
　　既孝于家　　　又忠于友　　　惟德之尊冨贵纷丽　　　恬不可诱　　　惟道之存死生之际　　　乱则何有　　　达性之根人虽亡矣　　　名不朽矣　　　事着斯文故尚书祠部郎中集贤校理致仕赵君墓志铭
　　熈宁四年夏六月赵君子渊自管勾西京留司御史台引年得谢退处于修善坊之私第未几病且逾月度必不起遽取笔自书命其子咸以志文属余七月二十九日果卒咸亟遣人持其所书号诉来请余泣而视之知子渊所以属余者以友壻之分又悉其平生操守施设使书其实足信于后世此奚可辞子渊讳宗道开封封邱人给事中赠司空贺之子赠左卫上将军正德之孙赠左屯卫将军瑨之曾孙司空在仁宗朝更任显要为时名臣子渊防警防自立力学能文屡举进士不利始从父任补将作监主簿监舒州盐酒税汝州稻田务执政荐其材召试学士院得馆阁校勘改集贤校理累迁大理寺丞主宗正寺簿通判河阳以太子中允同判登闻皷院丁司空忧服除同知太常礼院出知宣州改太常丞子渊为政知所先后下车首兴学校招广生贠起市桥屋取资以充其用又选良师以讲劝之人人乐于为善宣民素尚巫鬼病者不医以事祈禳子渊为择方书之验者刻石示之复出公帑缗为药剂以时拯救民脱横夭因变其俗泾邑豪刘氏殴人死厚用赂冀以死者縁他疾获免子渊察其奸卒寘于法吏受赂者悉黥窜之一郡肃然岁满得郭辅之者来代始辅之以所迓兵舟不如意及至郡防子渊居式假不能出遂大忿恚子渊去捜剔玼累穷极纎悉无所得因摭疑似之事縁饰以闻子渊不堪其诬即奏辨之朝廷为置司推究事尽白犹以奏牍中一二语差在律以身事诉止坐杖法官深文以诈不实论夺一官落职既而御史中丞鱼公周询极陈其寃得复中允监亳州酒税物论犹不平继得今太子少师赵公槩暨两禁台宪官十数人交章荐雪始还官与职知宗正丞事兼判登闻皷院知濵州防河决六塔郡界有遥堤监司欲决以酾其流子渊执不可虽督之愈急愈不夺民赖以全又立保法检制奸盗比户以安代归为郡牧判官迁太常博士权开封府推官嘉祐四年京西大饥转运使请择列郡守以济灾馑子渊被选知颍州子渊于救荒之术素已经虑赈给存劳无所不至冦盗屏息流庸以复俄权三司户部判官出知晋州时营奉永昭方中诸郡皆严期赋民物价翔而费益倍子渊独取帑中物官自营致使民徐偿之境内寂然无所扰民既饱其德惠相率走阙下请留朝廷知其能就徙陜州晋人号呼遮道子渊不得前为驻留弥日得间道驰去陜素以土厚水脉深不为井唯橐山泉贯城中以资众用岁雨数壊隄渠絶流则民汲于永定涧既逺且劳子渊曰今边州岩堡往往皆井此平地反不可邪亟选匠者相庐巷便民之所浚三十井皆未数仭得美泉民歌喜之未足与甘棠同永其思也子渊自博士四迁尚书祠部郎中知蔡州郡城北直门东西有二桥跨汝水上岸高峻非得巨材不能立数岁辄壊每一易费民赀几万缗俚谚目为害民桥子渊卹其乆弊思力去之募工取确山石先易其东者众论嚣然难之子渊不听至闻于朝有诏问状子渊别白利害保于必成朝廷从之已而桥成患絶为利无穷子渊自年及从心日思退去防秩满恳求西台既得请须期岁余新第完美日谈笑其间无复以轩冕为意未逾时即还君事方且放懐林泉以造羲皇之域而天啬遐福遽夺之年悲夫子渊性方重不妄进止外嶷嶷若不可犯而内极乐易即之益温与人交笃于风谊澹薄寡欲至老无声色之惑为政详敏得其纲要当事剧讼挐他人虽劳精竭虑不能判者子渊视若闲暇处之无不中理善笔札长于诗弈公退必引賔属以此为乐其他不好也庆歴中杜正献公范文正公与诸贤以忠义并进天子方虚心仰成诸公亦锐于为报而俱知子渊之才未及荐擢为侥幸者所沮相继罢去子渊义之所激时上书开陈得失当涂者闻而恶之故辅之因得希合竒中事虽获辨而淹回者十年不得乘时奋其所长子渊亦明于义命居常泰然未甞少动其心也事二亲孝执防过毁几不能生同宗五世族大爱周内外踈属孤无依者必收鞠成人为毕婚嫁先茔在封邱地颇卑下防隣有葬者穿地未及寻而泉已出子渊视之大惊曰近岁京师雨水多沮洳使然吾亲葬此岂得安邪于是专意改卜卒得地于伊阙之府下村遂迁祖考二世之防以安厝之决谋居洛以便子孙之奉前后奏防论说时事多见采纳如与皇族结亲必取三代告身桉验以絶冨民妄冐之弊经科增对大义弛茶禁通商流外官不为县令编论政体书资训鉴之益皆自子渊发之子渊年七十三娶崔氏尚书工部侍郎立之女封安平县君事舅姑尽孝睦宗族尽勤柔懿之行亲党称之先子渊而亡五男长曰随将作监主簿次未名俱早世次鼎太子中舍知江隂军江隂县次咸大理寺丞次济太子中允权发遣淮南同提防刑狱公事皆谨蹈门法以材自奋而咸向任二司编修令式恳请宰邑河南以便亲养子渊疾得朝夕省侍奉遗语干后事罔不如素三女长适尚书屯田贠外郎张仲松次适尚书比部贠外郎吕昌晖次适賛善大夫张德源以其年十一月五日诸子举子渊之防葬于司空之兆次铭曰
　　夫惟有才　　　始可言命　　　吾蕴有余用焉弗罄　　　系偶不偶　　　命也谁竞已或无有　　　奚取命证　　　噫嘻子渊其才孰肩　　　畜不大发　　　匪命胡然少施郡治　　　功畴与先　　　进平退勇始终茂焉　　　伊洛之间　　　地环胜势既安祖考　　　遂我素志　　　今兹卜宅又从而竁　　　敦椁虽藏　　　令名不閟
　　故太常博士周君墓志铭
　　太常博士周君熈宁四年十一月二十五日以疾卒其子尚书屯田郎中革号诉于余曰革甞从事于幕府而先君素游门下今不幸弃孝养将卜明年正月二十六日葬于相州安阳县感化乡祖茔之次得公一二言以铭其墓存殁之荣也余安得以辞君讳孝恭字宥之其先眞定府槀城人四世祖徙居赵郡之平棘今为平棘人父文举博学善推歩有人伦之识以长子尚书比部郎中孝孙登朝累赠卫尉卿甞谓比部君他日当自取美宦君次子也而曰汝虽不及禄仕乃吾保家之主后皆果然君防聪警尽得其父学至于天文地理隂阳防纬之书无不究习臻其奥妙而未甞辄言也累应明经不中第感父昔言遂忘懐轩冕以恬晦自高平居接高僧从善友相与研究内典辨析精义于是禅宗律学焕然大通持此为乐终老不倦晩好道家之言益自明悟天资仁恕不害生物每出衢路见贫弱可怜者必尽所有以济之而自处俭薄虽资用不给怡怡如也事比部兄极于悌顺与之治生业营室居不惮寒暑卒能成就推而不有其后诸侄皆防赖焉与人言务尽诚慤义主防劝闻者欣服之都官君奉养至孝闻听所悉顷自河北监牧使擢提防本路刑狱公事以职在廵按时去庭闱恳辞不就已而君得疾衣不解带朝夕省侍访医药事祈禳无所不至卒弗获验然享年八十有一在人子之心犹为不足质于五福几得其全斯亦积善之效也君始以都官君登朝援明堂恩授大理评事英庙登极迁光禄寺丞治平郊恩改秘书省著作佐郎今上即位转太子中允都官君恩赐五品服又回授之两迁太常博士皆以郊飨推恩也次子鼎未仕一女适保州司理参军毛楷铭曰
　　天相善人　　　冝乎得夀　　　子极孝养斯为有后　　　节行之懿　　　孰传之乆吾铭而藏　　　是谓不朽














　　安阳集巻四十九
　　钦定四库全书
　　安阳集巻五十　　　　　　宋　韩　撰墓志
　　故观文殿学士太子少师致仕赠太子太师欧阳公墓志铭
　　熈宁五年闰七月二十三日观文殿学士太子少师致仕欧阳公薨于汝隂之私第年六十六上闻震怛不视朝赠公太子太师防后加赙不与常比天下正人节士知公之亡罔不骇然相吊痛失依仰其孤寺丞君乃以枢宻副使呉公所次功绪并致治命以墓铭为请窃惟当世能文之士比比出公门下不属于彼而独以见属岂公素谅其愚谓能直笔足信后世邪此其敢辞公讳脩字永叔唐太子率更令询四世孙琮甞为吉州刺史又八世生万复为吉之安福令子孙因家焉曾祖讳郴安福六世孙也孝悌之行乡里师服南唐为武昌令累赠太师中书令曾祖妣刘氏追封楚国太夫人祖讳偃强学善属文南唐时献所为文十余万言试补南京衙院判官累赠太师中书令兼尚书令祖妣李氏追封吴国太夫人父讳观性至孝力学咸平中擢进士第当官明而尚恕每决重辟尤加审谨苟理有可脱必平反之终泰州军事判官累赠太师中书令兼尚书令追封郑国公自公祖始徙居吉水后吉水析为永丰今为永丰人公四岁而孤母韩国太夫人郑氏守志不夺家虽贫力自营赡教公为学公亦天资警絶经目一览则能诵记为文下笔出人意表及冠声问卓然天圣中举进士凡两试国子监一试礼部皆为第一逮崇政试虽中甲科人犹以不魁多士为恨初补西京留守推官洛尹文康王公知非常才归荐于朝景祐初召试迁镇南军节度掌书记馆阁校勘时文正范公权尹京邑以直道自进每因奏事必陈时政得失大忤宰相意斥守饶州谏官不敢言公贻书责之坐贬峡州夷陵令余安道尹师鲁继上书直范公复被逐当时天下以四贤称之俄徙光化军干德令改武成军节度判官康定初召还复馆阁校勘迁太子中允预修崇文总目成改集贤校理同知太常礼院请外补通判滑州事庆歴初仁宗御天下乆周悉时敝重以西师未解思欲整齐众治以完太平登进辅臣必取人望收用端鲠以增諌贠公首被其选擢太常丞知谏院事赐五品服未几同脩起居注公素禀忠义遭时遇主自任言责无所顾忌横身正路风节凛然时正献杜公文正范公今司空富公皆在二府公每劝上乘间延见推诚咨访上后开天章阁屡召诸公询究治本长防大议稍稍施用纪纲日举侥幸顿絶小人始大不喜相与巧诋必期破壊公常极力左右之俄拜右正言知制诰赐三品服大臣有建白请废麟州徙其治于合河津以省餽饷者命公亲徃相视使回奏曰麟州天险正据要害不可废第减其兵驻并河诸堡有警呼集数舍之近耳兵既减粮自不乏诏从之又奏忻代州岢岚火山军并边民田始潘美为帅患虏时入冦徙其民以空之遂号禁地自景德通好我虽循旧而虏人盗耕不已请募民计顷出丁为兵量入租粟以耕之岁可得数百万斛边用给矣不然他日必尽为虏人所有时并帅耻谋不自已沮挠乆之其后卒如公请凡赋敛过重民所不堪者又奏罢十数事疲俗以安四年秋北虏盛兵云州声言西讨朝廷疑其有谋议选文武材臣宻为经画二府请辍公以徃即以公为龙圗阁直学士河北都转运使公至则区别官吏使能者尽力均徙财用而边计有余奏广御河漕运造鏁栿船以絶侵盗置都作院于磁相州一道兵械悉仰给焉方条列北方利病欲大为措置会文正范公与同时入辅者终为防说所胜相继罢去一时进用者皆指之为党公复慨然上书极言论救执政与其朋益怒协力挤之初公有妹适张正正亡无子妹挈前室所生孤女以归及笄公为选宗人晟以嫁之防张氏以失行系狱言者乘此欲并中公复捃张氏赀产事遂兴诏狱穷治上为命内臣监劾卒辨其诬犹降授知制诰知滁州事执政意不快摭勘官与监劾内臣细故皆被责八年春就改起居舍人知扬州事逾年徙知颍州事皇祐初复龙圗阁直学士二年秋移知应天府兼南京留守司事歴尚书礼部吏部郎中丁太夫人忧去职服除入见上恠公须髪尽白恻然存抚恩意甚厚命判吏部流内铨素忌公者恐将大用乃伪为公疏请汰内臣以激众怒有选人胡宗尧者当引对改官前任本州甞以官舟假人已而经赦去官止得循资公与判南曹官对日取防上欣然令改官宦者杨永德宻奏曰宗尧翰林学士宿之子有司援救之私也遂出公知同州事物论不平上亟开悟留公刋修唐书俄入翰林为学士史馆修撰勾当三班院至和二年夏请郡改侍读学士知蔡州事留不行复除翰林学士判太常寺兼礼仪事迁右谏议大夫嘉祐三年夏兼龙圗阁直学士权知开封府事前尹孝肃包公以威严得名都下震恐而公动必循理不求赫赫之誉或以少风采为言公曰人材性各有短长吾之长止于此恶可勉其所短以徇人邪既而京师亦治四年春请罢府事改给事中充羣牧使唐书成拜礼部侍郎俄兼翰林侍读学士五年冬以本官为枢宻副使明年秋参知政事英宗登极迁户部侍郎治平初特转吏部侍郎今上嗣位改尚书左丞公自处二府益思报称毅然守正不为冨贵易节凡大谋议大利害与同官论辨或在上前必区判是否未甞少有回屈文武之士陈请百端公常委曲开谕曰某事可行某事不可行用是人多怨诽至于台谏官论事有不中理者徃徃正色折之其徒尤切齿日欲求疵合攻公自视无他不恤也始英庙践祚按祖宗旧典皇族尊属之亡者皆赠官改封濮安懿王英庙所生父也中书以本朝未有故事请付有司详处其当上谦恭谨重命过仁庙大祥下礼院与两制官同议如期诏下众乃言王当称伯改封大国中书以所生父称伯疑无经据方再下三省议上遽令权罢俾有司徐求典故事乆不行台官挟愤不已遂持此斥公为主议上章歴诋必请议定及以朝廷未甞议及之事肆为诬说欲惑众听又相率纳告身以示必去上数敦谕知不可留各以本官补外后来者以风宪不胜为耻窥伺愈急今上即位初御史蒋之竒者乃造无根之言欲以汚公中丞彭思永乘虚助之公退伏私居力请公辨上照其诬罔连诏诘问二人者辞穷皆坐贬公遂恳辞柄任上不得已除公观文殿学士刑部尚书知亳州事熈宁元年秋迁兵部尚书知青州事充京东东路安抚使时散青苖钱法初行众议皆言不便朝廷既申告诫公犹请除去二分之息令民止纳本钱明不取利又请先罢提举管勾官然后可以责州县不得抑配不报三年夏除检校太保宣徽南院使判太原府河东路经畧安抚使公累上章辞匄易蔡州大畧以乆疾昬耗不任重寄复曰时多喜新竒而臣思守拙众方兴功利而臣欲循常执政知终不附已俄诏听以旧官知蔡州事公在亳已六上章请致政上眷惜之不允至蔡逾年复申前请志益坚确上察其诚命优改官致仕年方六十有五天下士大夫闻公勇退无不惊叹云近古所无也公天资刚劲见义敢为襟懐洞然无有城府甞以平心为难故未甞挟私以为喜怒奬进人物乐善不倦一长之得力为称荐故赏识之下率为闻人唯视奸邪嫉若仇敌直前奋击不问权贵后虽隂被防逐公以道自处怡怡如也平生笃于朋友如尹师鲁梅圣俞孙明复既卒其家贫甚公力经营之使皆得以自给又表其孤于朝悉録以官自唐室之衰文体隳而不振陵夷至于五代气益卑弱国初栁公仲涂一时大儒以古道兴起之学者卒不从景祐初公与尹师鲁专以古文相尚而公得之自然非学所至超然独骛众莫能及譬夫天地之妙造化万物动者植者无细与大不见痕迹自极其工于是文风一变时人竞为模范自汉司马迁没几千年而唐韩愈出愈之后又数百年而公始继之气焰相薄莫较高下何其盛哉所治经术务究大本甞以先儒于经所得多矣而不能无失唯其说或有未通公始为辨正不过求圣人之意以立异论嘉祐初权知贡举时举者务为险恠之语号太学体公一切黜去取其平澹造理者即预奏名初虽怨讟纷纭而文格终以复故者公之力也笔翰遒劲自成一家人有得其片幅必寳藏之歴典大郡以镇静为本明不及察寛不至纵吏民受赐既去追思不已滁扬二州皆立生祠甞奉使契丹其主必遣贵臣押宴出于常例且谓公曰以公名重故耳其为外夷钦服如此至和中陈恭公为相欲塞商胡决河使归横陇故道公言横陇地已高仰功大不可为未几陈罢去有李仲昌者乃议道商胡水入六塔河公复上言六塔素隘狭不能容大河若为之必溃决害愈甚时执政是仲昌议又不用公言后六塔堤果壊不成自愽以下数州皆被水患众服公先识在侍从八年竭诚补益前后上言百余事仁宗甞曰如欧阳修者何处得来故其言多所听纳因嘉祐水灾凡两上疏请选立皇子以固根本及在政府遂与诸公参定大议方英庙过自谦退未即承命事乆未决众悉危之公协心开助忠力为多及即位之初感疾未能听断慈夀预政事出权冝公与诸公徃来两宫镇安内外卒复明辟人无间言甞被诏撰唐书纪十巻志五十巻表十五巻又自撰五代史七十四巻易童子问三巻诗本义十四巻居士集五十巻归荣集一巻外制集三巻内制集八巻奏议十一巻四六集七巻集古録跋尾十巻杂著十九巻公于物无他玩好独好收古文圗书集三代以来金石铭刻为一千巻用以校正传记讹谬人得不疑晩年自号六一居士曰吾集古録一千巻藏书一万巻有琴一张有棊一局常置酒一壸吾老于其间是为六一因自为传以志之初娶胥氏翰林学士偃之女继室杨氏集贤院学士谏议大夫大雅之女今夫人薛氏资政殿学士户部侍郎简肃公奎之女累封仁寿郡夫人男八人长发次奕并光禄寺丞次棐大理评事次辩光禄寺丞余皆早卒女三人皆早卒熈宁某年某月某日诸孤奉公之防葬于某地铭曰
　　噫公之节　　　其刚烈烈　　　弼违斥奸义不可折　　　噫公之文　　　天资不羣光辉古今　　　左右典坟　　　直道而行屡以防蹶　　　卒寤而知　　　惟帝之哲升賛机务　　　方隅以宁　　　参议宰政社稷是经　　　成此至公　　　大忠以效徳高毁及　　　退不吾较　　　公之来归既安且治　　　冝报以夀　　　戾也胡为公文在人　　　公迹在史　　　兹惟不穷亘千万祀
　　故枢宻直学士礼部尚书赠左仆射张公神道碑铭
　　故枢宻直学士礼部尚书赠左仆射张公以魁竒豪杰之材逢时自奋智略神出勲业赫赫震暴当世诚一代之伟人也某向守大名其孙尧夫主簿元城一日具书来告曰尧夫之曾祖昔事太宗真宗朝勤劳内外有大名于天下而自葬距今歴年久矣墓碑之刻阙然未立请书其实以表神道固祖烈之益光也某尝总领史局观所载公文武大节颇亦详矣然其絶异之政与夫遗爱之迹较然着于人听者犹未完悉今得与钜贤论次而发扬之以昭示于后世诚所愿巳公讳咏字复之世本邺人后徙居澶之临黄及公葬其先于鄄城故为濮之鄄城人曾祖讳立祖讳铎遭唐末与五代之乱皆潜养德业退处无闷父讳景以儒行自富乡里称之公登朝授大理评事累赠太常卿公少倜傥有大志尚气节重然诺为学必本仁义不喜浮靡太平兴国四年秋与忠愍寇公同赴大名举议将首荐公公以同郡张覃素有文行即率寇公上书请以覃为冠一府钦叹遂如公言士论多之明年春擢进士第授大理评事知鄂州崇阳县事六年遇郊恩改将作监丞雍熈初迁著作佐郎嵗满擢太子中允通判麟州事端拱耤田恩转秘书丞代归通判相州事公以亲老辞得监濮州税俄选知开封府浚仪县事赐五品服时冦公与文靖李公故枢宻副使宋公湜连荐其才擢荆湖北路转运使淳化初就改太常博士制置使称其能诏褒美之太宗素知公可用召还超拜虞部郎中赐三品服未逾旬擢为枢宻直学士知通进银台司兼门下封駮事勾当三班院时张永德为并代帅小校犯法杖之而死有诏按罪公封还诏书曰永徳方被邉寄若责一小校遂摧辱之臣恐帅体轻而小人慢上矣不纳既而果营卒胁诉其大校者上始寤公言面加慰劳四年冬东西两川旱民饥吏失救防寇大起五年正月贼首李顺陷成都府诏遣昭宣使王继恩充招安使率兵讨之复命公知成都府事五月继恩破贼收成都上畱公至秋始遣行时关中率民负粮以饷川师道路不絶公至府问城中所屯兵尚三万人而无半月之食公访知盐价素髙而廪有余积乃下其估听民得以米易盐于是民争趍之未逾月得米数千万斛军中喜而呼曰前所给米皆杂糠土不可食今一一精好此翁真善干国事者公闻而喜曰吾令可行矣时益虽收复诸郡余寇尚充斥继恩恃功骄恣不复出兵日以娱燕为事军不戢往往剽夺民财公于是悉擒招安司素用事吏至廷面数其过将尽斩之吏皆股栗求活公曰汝帅聚兵玩寇不肯出皆汝辈为之今能亟白乃帅分其兵尚可免死吏呼曰唯公所命兵不分愿就戮公释之继恩即日分兵邻州当还京师者悉遣之不数日减城中兵半既而诸军请食马刍粟公命以钱给之继恩诟曰马不食钱给钱何也公闻召继恩谓曰今贼余党所在尚多民不敢出招安使顿兵城中不即讨刍粟民所输今城外皆寇也何由得之继恩惧即时出城讨贼公计军食有二嵗备乃奏罢陜西运粮上喜曰向益州日以乏粮为请咏至方逾月巳有二嵗备此人何事不能了朕无虑矣公以顺党始皆良民一旦为贼胁从复其间有疲弱偶挂盗籍者当示以恩信许其自新即揭牓谕之巳而首者相踵公皆释其罪使归田里一日继恩械贼数十人请公行法公询之悉皆前所自首者复纵之继恩恚而问公公曰前日李顺胁民为贼今日仆化贼为民不亦可乎公度继恩日横不能改亟以状闻愿选忠实可倚者与继恩共事庶不敢独任上乃命入内内侍省押班卫绍钦充同招安使自是继恩势为屈未几二人者皆召归就以剑门闗总管上官正为招安使顺之余党公抚安于内正擒讨于外再阅月而两川平至道二年改兵部郎中继丁父与母新昌郡太夫人谢氏忧皆起复三年秋西川都巡检使韩景祐为所部广武卒刘旴所逐率众掠懐安军破汉州公方与僚属防大慈寺报至饮燕如故举城忧之贼又掠卭蜀将趋益公适防客报者愈急公复不问其夕始召上官正谓曰贼始发不三四日破数郡势方锐不可击今人得所掠气骄敢逼吾城乃送死耳请出兵北至方井当遇贼破之必矣正即受教及行公为出送于郊激其尽力正至方井果遇贼一战斩旴首余党尽平众益服公料敌制胜人所不及真宗即位迁左谏议大夫咸平初召拜给事中充户部使改御史中丞承天节大臣主斋防被酒不如礼公弹奏之无所惮二年与温公仲舒同知贡举俄以工部侍郎知杭州事时嵗饥民冒禁贩盐捕获者数百人公悉寛其罚官属执言不可公曰钱塘十万家饿殍如此若盐禁益严则聚而为盗患益甚矣俟秋成敢尔当痛以法绳之境内卒以无扰时嵗满杭人诣阙请畱有诏褒其善政五年冬改知永兴军府事初公之自蜀还也诏以谏议大夫牛冕代公公闻之曰冕非抚御才其能绥辑乎始逾年果致神卫大校王均之乱逐冕据益州后虽讨平之而民尚未宁防益守马公知莭徙延安上以公前治蜀长于安集威惠在人复以公为枢宻直学士迁刑部侍郎知益州事蜀民闻之皆鼔舞相庆如赤子久失父母而知复来鞠我也公知民信巳易严以易凡一令之下人情无不慰惬蜀部复大治转运使黄观以政迹闻赐诏加奬就改吏部侍郎命谢涛廵抚于蜀上遣涛谕公曰得卿在蜀朕不复有西顾之忧因诏公与涛议铸景德大铁钱于嘉卭州一当小铁钱十铜钱一于今便之景德三年召还复掌三班院兼判登闻检院中嵗疡生于脑不能巾栉求知颍州上以公名臣有人望两守益部政无及者不当屈于小郡以真定府青州皆大镇也听公自择公皆不就上曰升州可乎公即拜命大中祥符元年东封恩转尚书左丞时金陵多火灾居者不安公防知皆奸民所为潜捕得之乃命先折其胫斩之以徇火患遂絶中使祠茅山还言城中有黄雀蔽日而坠空中闻水声上视占书主民劳谓辅臣曰但守臣得人此固无患今咏在彼又何虞也三年春秩满升民请畱迁工部尚书再任俄以江东旱命兼升宣等十州安抚使祀汾隂恩加礼部尚书以疡疾甚上章求分司西京上闵之亟令代还不能朝恳请便郡差知陈州事终于八年八月一日年七十上甞称公有将相器以疾未及用至是大痛惜之命优赠官仁宗朝追谥忠定公天赋正直济以刚果始终挺然无所屈挠自力学筮仕则有泽及天下之心而以富贵为薄逸人傅霖髙蹈之士与公素善公甞与夜防剧谈时诸邻多病疟者一夕顿愈逮登第与傅诗有巢由莫相笑心不为轻肥之句此见公之志也尝访三峯陈先生抟一见公厚遇之顾谓弟子曰此人于名利淡然无情达必为公卿不达则为帝王师其为髙人推重如此早学击剑遂精其术两河间人无敌者生平勇于为义遇人艰急苟情有可哀必极力以济无所顾惜当官凡所施设动有逺识始时人或不能测其后卒有大利民感无穷至自奉养逮于服玩之具则寡薄俭陋虽寒士不若也公退辟静室焚香燕坐聚书万巻往往手自校正旁无声色之好临事明决出人意外凡断罪以辞者人皆集録于今传之在余杭有富民病将死子方三嵗乃命其壻主其赀而与壻遗书曰他日欲分财即以十之三与子而以七与壻子时长立果以财为讼壻持其遗书诣府请如元约公阅之以酒酹地曰汝之妇翁智人也时以子幼故以此属汝不然子死汝手矣乃命以其财三与壻而子与其七皆泣谢而去服公明断前后治益爱利之政不可悉纪举其大者则公尝以蜀地素狭游手者众事宁之后生齿日繁稍遇水旱则民必艰食时米防直钱三十六乃按诸邑田税使如其价嵗折米六万斛至春籍城中细民计口给劵俾输元估籴之奏为永制逮今七十余年虽时有灾馑米甚贵而益民无馁色者公之赐也蜀风尚侈好遨乐公从其俗凡一嵗之内游观之所与夫饮馔之品皆着为常法后人谨而从之则治违之则人情不安辄以累罢去甞冩其真自号乖崖子复为賛曰乖则违众崖不利物乖崖之名聊以表徳及公之亡也蜀民闻之皆罢市号恸得公遗像置天庆观之仙游阁建大斋防事之如生至今不懈昔召公分陜而治民爱而思之甞听讼于棠下戒勿翦伐羊公在襄阳立碑岘首民戴遗徳过辄堕泪后歴千余载能继其风凛然如存者独公一人而巳公有清鉴善臧否人物凡所荐辟皆方防恬退之士甞曰彼好奔竞者将自得之何假吾举益不贡士者几二十年学校頽替公察郡人张及李畋张逵者皆有学行乡里所服遂延奬加礼敦勉就举后三人悉登科歴美官于是两川学者知劝文风日振由公之诱掖也文章雄健有气骨称其为人甞为声赋梁公周翰览而叹曰二百年来不见此作矣有文集十巻公以某年某月某日葬于陈州之某地夫人唐氏先公而亡继王氏故河阳三城莭度使同中书门下平章事显之女封太原郡夫人天僖三年终于陈之私第子从质卫尉寺丞公亡未逾月哀毁而卒一女适故翰林学士王公禹偁子奉礼郎嘉祐孙几人某为某官铭曰
　　太行峙朔　　洪河泻天　　河山之间
　　实生大贤　　贤不徒出　　惟圣偶焉
　　发为事业　　文武之全　　两治西蜀
　　荐绥南夏　　易乱以宁　　即荒而化
　　夫惟管萧　　尚足王覇　　如公之材
　　不宰天下　　而俾惠泽　　止濡一方
　　锡民父母　　遗国栋梁　　有炜公迹
　　日星之光　　何假斯文　　始传其芳
　　故尚书工部侍郎致仕赠工部尚书崔公行状
　　曾祖【光表】右补阙直史馆
　　祖【周度】兖州节度判官赠秘书少监
　　父【汝砺】左班殿直赠尚书兵部侍郎
　　本贯开封府鄢陵县仪凤乡凤凰里名立字本之年七十五
　　崔出姜姓始齐丁公之嫡曰季子以其国推叔乙而食采于崔因而命氏十六世孙业为汉东莱侯居清河之东武城至后魏殿中尚书休始与其弟寅分大小房休号大房自元魏歴周隋间世居显仕而至唐尤盛与卢李郑三姓遂为诸侯之望而崔为之首曾祖讳光表清河大房休之后十二世孙也后唐同光初举进士为天下第一终右补阙直史馆祖讳周度性忠鲠敢言周初为兖州节度判官其帅慕容彦超叛即以大义譬责之复引近世逆顺祸福以为监不听卒为其所害周祖闻而伤之赠秘书少监父讳汝砺以父死节尚防朝廷欲优其廪给乃以为左班殿直后以家世儒者耻从武弁之列遂弃官归鄢陵安处先庐不以荣利为意以公贵累赠尚书兵部侍郎公讳立字本之侍郎之次子也少警悟博学而尤长于古文时栁公仲涂为世大儒学者师仰一见公文而竒之于公卿间比比延誉咸平二年秋举进士于开封府试入髙等明年春及第补果州团练推官郡有役卒辇官物于他州苦其道路之险乃率众钱佣便舟而下其守姜从革者发其事法官张升引率敛条坐始谋与率钱卒三人皆当斩公曰醵钱私已与本意于公殊科罪当杖固执不断姜怒乃以具狱闻请下有司详谳卒如公议姜与法官俱得罪满嵗用是改大理寺丞知大名府临清县事丁侍郎忧去职服除知夀州安丰县事属嵗大水壊期斯塘民失灌溉之利者殆千余家公亟募工徒补塞隄障日暴露于塘下逾月而塘完民以安业转殿中丞徙通判广州事改太常博士岭南舶商所凑珍货丛委至者一为利所动则隳其故节公素以清约自守凡彼之所有不市一钱官满但舟贮俸缗所余而还时文懿张公为本道转运使常叹服之曰古之所谓亷吏者恐无以过此俄丁母延安郡太君李氏忧去官服阕通判许州事改屯田贠外郎知江阴军事仁宗即位以恩增秩都官邑有利港者旧溉民田数千顷嵗久湮废公谕其民开濬之曰初虽少劳而其利无穷民皆乐然献力逮成官无少费而民利如故又开横河六十里以通漕运舟檝之便天子嘉之两赐诏书褒美代还会东都塞决河命公提举受纳梢草是时所费既广旁逮数路之民皆被科扰公度兴功过半薪楗山积而所逋之数尚数百万皆单细之户力不能堪者公独抗奏愿一切蠲放保无所乏朝廷从之众大防惠迁职方贠外郎知州事城中池素舄卤民苦水泉不给公择衢巷要便之地为浚百井而间有甘洌者众谓公至诚之感阖郡歌乐之累迁都官郎中歴知汉相潞二州事以明道恭谢天地恩迁职方俄转太常少卿知兖州事值嵗大蝗旱民罹凶歉公度荒政之急而为常法所拘者一皆济以权宜惟上所罪又募里豪出粟数十万斛以哺饥者所活甚众而施浃旁境继徙郓泾二州就拜右谏议大夫改知耀州事耀民气豪喜讼号难治始至系囚满狱公为区判善恶劝沮明白未几民服公化境内以清代归民走漆沮二水之次邀公呼曰吾之父母今焉往至羣卧滩石上使公马不得前公为回驾翌日繇间道乃得去至阙以年渐髙筋力不强愿补闲僻之郡乃出知濠州事转给事中年甫七十即上书曰臣老矣于国家之事力不能勉幸乞臣骸骨以归田里上怜之进秩工部侍郎致仕公既归许之私第遂谢絶人事治家圃罗植松竹中起小亭曰葆光自号葆光子终日怡然隠几于其间每良辰美节则召亲族以觞咏为娯乐心休休然自谓处羲皇之世如是者凡五年一日体中不佳召诸子而谓曰人生得七十者为少而吾夀巳过之又官为丞郎汝辈皆为京寺之官女配吉士吾自顾无一不足者夫生而死物理之常也汝辈但师吾忠孝无甚悲也诸子与家人皆环侍号泣不能胜而公神色不少变而终君子以为达性命时庆厯三年十一月三日也公方重沈敏不妄喜怒外虽严庄而内极仁恕平居敛袵危坐凛然如在官府中家人辈皆悚戢自饬无敢遽步于前者天性至孝二亲之亡水浆不入口者累日蔬食柴毁见者嗟恻之事其兄中舎君尤谨顺诸侄少孤皆奏以官义均巳子歴治十郡所至务以约制烦以静胜扰而政一出于仁惠凡议罪有不合法意或所诛不当其情者则类从轻比故民感而易化所去殊思之又性本恬晦不自夸耀以道平进志不可屈文静吕公乃公之同年生也文懿张公乃向为监司知公之深者也而公足未尝一妄及其门常曰人苟公而待物当自知我必欲求而后知则吾岂为此当东郡之督薪刍也内臣阎文应方为小官与公共事文应举动或不如法公必极言规正之后为入内都知权倾中外感公畴昔诲朂之恩百计欲一见公而不能得其自重如此前后上封言时政利害得失凡四十事多见施用能文之外复长于篇咏文正范公甞谓某曰余向在江阴多见崔公诗格清而意逺诗人之作也有集二十巻自名巴歈集兹又见其谦德之髙也夫人冉氏故职方贠外郎宗闵之女淑行纯德宗族师法门内之助肃然以和封仁夀郡君先公而亡年六十六以其年十二月十三日葬公与夫人于郑州之新郑县临洧乡先侍郎之墓次男三人长勉天圣五年擢进士第强敏能政终大理寺丞次公孺性浑厚有髙识多闻博览尤髙名理之论今为国子博士签书忠武军节度判官事次长孺和雅善属文终大理寺丞女四人长适比部贠外郎杜昉次适司封贠外郎集贤校理知陜府事赵宗道次适大理寺丞张汝士次即某之配也故于公治官治家之迹知之为最详而辞患鄙讷不能发扬公之清芬盛烈使纎悉而明着之姑举其大概以资名德钜贤笔削之公用垂信于后世谨状






　　安阳集巻五十
