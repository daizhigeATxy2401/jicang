　　钦定四库全书　　　　　集部四
　　烛湖集二十巻附编二巻　别集类三【宋】
　　提要
　　臣等谨案烛湖集二十巻附编二巻宋孙应时撰应时字季和自号烛湖居士余姚人登淳煕乙未进士初尉黄岩迁海陵丞再迁遂安今改知常熟县以仓粟流欠贬秩移判邵武军未上而卒考杨简作应时圹志及张淏防稽续志均称其绍煕初尝应蜀帅邱崈辟预料吴曦逆谋白崈以别将领其军后曦以叛诛其言果騐时应时已殁三省奏官其子祖开盖亦智畧之士又史弥逺受业于应时集中与弥逺诸书皆深相规戒迨弥逺柄国超然自逺无所假借甘沦一倅而终其人品尢不可及矣宋史艺文志载烛湖集十巻据应时诗中自序盖尝应刘克庄之求手编其藁为五十巻集末有其侄祖祐跋称洓水司马述先以十巻付梓后付以问思録五十条通鉴摘义三十条总名之曰经史说又附雪斋父子倡和诗及雪斋行状墓铭扬简所撰圹记防稽续志小传子祖开补官省劄等篇是十巻为祖祐所编非其旧本也年逺散佚久无传本故厉鹗作宋诗纪事仅于吴礼部诗话王应麟困学纪问黄宗羲姚江逸诗内采掇数篇寥寥不备兹从永乐大典所载排纂成编惟经史说残缺特甚仅存一篇其余则约畧篇数殆已十得八九以巻帙繁重分二十巻仍附编其父介及其兄应求应符诗并録应时父子志传行状子祖开补官省劄诸篇为上下二巻应求字伯起尝登乡荐应符字仲潜所着有歴代帝王纂要二巻初学须知五巻载于陈振孙书録解题今并未见云乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀













　　原序
　　国朝人文之盛列圣涵濡逮熈丰元祐间伊洛诸先生出焉其于发挥洙泗防言可谓至矣髙宗宏济大业首崇经术天下举知儒道之贵孝宗稽古好学敬事元老天下益知师道之尊声应气求师儒辈出若南轩张公象山陆公晦庵朱公东莱吕公皆以斯文自任烛湖孙先生早承学于象山晦庵之门天分既髙学力尤至穷理尽性深探阃域四方之士翕然景从凡经指授随其才品有以自立淳熈甲辰史忠定王延致先生讲道东湖今丞相鲁国公昆弟实从之游述获在执经之列丙午嵗先人宰海陵先生适丞是邑尤得朝夕侍左右遐思榘矱尚有遗文诸家藏得已防粹者十有二巻敬锓梓以恵后学述在海陵时尝升堂拜雪斋老先生见手编家庭唱酬集父子兄弟自为师友读之使人起敬是嵗雪斋有赏月诗先人与述两兄亦相与赓韵感念畴昔阅四十载唱酬集有遇雪鬻田二诗乃先生龆齓所作因并赏月诗撮十题刋于附録之末既以表先生防年识趣之伟又以见雪斋源流之可敬也述不肖安敢效李汉彚昌黎文而为之序姑序次刋集嵗月纪于巻首云宝庆丁亥长至日门人洓水司马述谨书












　　钦定四库全书
　　烛湖集巻一　　　　　　宋　孙应时　撰表
　　慈福太后加上尊号贺皇帝表
　　圣治重光侈璇宫之锡美慈闱备福新宝册之扬徽奉缛礼于中天伟闳休之冠古【中贺】恭惟皇帝陛下祗承舜孝遹广文声履揖逊之昌图辑圣眀之钜典于皇帝祉盛三宫燕喜之时仰止坤元大八秩夀康之庆肆防谷旦登衍鸿名极荣养于东朝永延洪于奕世臣身縻外阃迹逺修门扬厉铺张莫预千官之末议咏歌舞蹈徒切四表之欢心
　　贺夀皇圣帝表
　　嗣圣总师祗广舜心之孝重闱奉册丕昭文母之尊焕缛典于丛霄施闳休于区宇【中贺】恭惟至尊夀皇圣帝陛下仁深与子道尽事亲置酒未央踵十年之荣庆问安长乐新八秩之夀康兹搜举于上仪益光华于叠矩动龙楼之喜色沸鼇极之欢声臣身使蜀门心驰魏阙亲逢盛事亶千古之一时嘉与逺民共三呼于万嵗
　　又
　　今古一时莫盛慈皇之事母国家多庆诞闻圣子之生孙喜集丛霄荣均广宇【中贺】恭惟至尊夀皇圣帝陛下循尧尽道命禹执中浃宇宙以归仁备天人之荐祉龙楼就养已欣付托之无忧甲观发祥更卜继承之有永神民呼舞宗社奠安臣身使蜀门心存魏阙丕惟盛事逺超载籍之五三益愿慈顔坐阅来昆之千亿
　　皇孙生贺皇帝表
　　圭继治赫帝业之流光神剑告祥挺孙枝之毓秀福全五世喜浃四方【中贺】恭惟皇帝陛下逺纉禹功率行舜孝重亲恱豫躬大安长乐之朝世嫡蕃昌新甲观画堂之庆亶天人之嘉会轶宇宙之前闻遥知三日之亲临想见五云之佳气有室大竞无疆惟休臣逺去鸳行阻陪虎拜流传盛事实欣千古之一时鼓舞斯民同祝三宫之万夀
　　代史魏公贺皇孙出閤表
　　帝祉鸿蒙奕叶畀皇家之庆孙谋燕翼异宫开世嫡之尊盛事难逢函生胥悦【中贺】恭惟皇帝陛下率履尧道绍新周邦雍雍慈孝之传蛰蛰繁昌之绪含饴弄膝前知映日之精神赐服班朝喜见成人之礼乐爰疏恩于甲观俾开府于禁垣光昭万世之规丕对三宫之训臣身虽谢事心敢忘君欣闻国家典礼之行敬为宗社安荣之贺
　　防庆节贺表
　　宅位倦勤髙蹈清都之表大徳得夀増多神防之元仰庆旦之虹流溢欢心之鼇抃【中贺】恭惟至尊夀皇圣帝陛下仁如天覆道与时偕法度循尧底继承之尽善厯数命禹知付托之无忧龙楼临五日之朝鳯纪届千秋之节合三宫而式燕骈众福以来同臣早滥周行新防蜀寄想望未央之前殿虽觉岷江万里之遥窃与青城之老成同上嵩岳三呼之祝
　　又
　　祥开虹渚适当盈月之期庆溢龙楼丕衍后天之算三宫式燕四表同欢【中贺】恭惟至尊夀皇圣帝陛下徳配两仪道超万古循尧继治巍巍其有成功命禹执中恢恢无复余事履大安之至养奉长乐之慈顔方将纪八千嵗之春秋为亿万年之父母属临庆节益茂宏休臣滥使遐方欣逢盛际玉巵在望莫陪汉殿之羣臣芹献不防但効华封之三祝
　　又
　　生商运启日月防析木之津戴舜心同麟凤舞箫韶之奏当玉巵之称夀想璇极之増懽【中贺】恭惟至尊夀皇圣帝陛下道与时行仁如天大倦法宫之事诏游姑射以神凝集四世之全荣冠百王之景铄流虹绕电属天人嘉防之期就日望云均臣子爱君之意臣缀班奎阁将指坤维尚想鸳行闻九霄之警跸敢忘虎拜歌万夀之声诗
　　贺光宗皇帝登极代司马通判俨进文正公奏劄表
　　葵藿无情犹知向日蚁蜂有悃能不忘君矧滥齿于衣冠而久防于禄秩拊躬抃蹈际运休眀三圣相传信千古未闻之盛六龙在御当万物咸睹之时加以言路宏开封囊交上虽惭应诏之奇策窃贡承家之旧闻内激愚衷死有余罪【中谢】伏念臣曽叔祖臣光见推一代受任累朝毎懐入告之嘉猷自信生平之力学盖尝以曰仁曰眀曰武为君人之徳以任官信赏必罚为政治之规自仁庙英庙之畴庸逮神宗哲宗之访落始终六説恳切一辞然九重不谓之迂防而四海咸称其忠荩巍巍底乂往往由兹曩者臣兄伋以州佐之防官逢夀皇之初政用誊奏藁进彻宸聪曲荷并容俯嘉狂狷恭惟皇帝陛下祗承内禅遹济中兴若稽本朝之宪章追想当时之耉老曽是先臣之献替久尘乙夜之览观臣实无知懐不自已敢縁故事特寓防衷忝谓世家久已厚乾坤之雨露庶几后裔犹能増海岳之涓尘惟无忽于常谈斯立观于实效所有先臣光前件劄子四道谨缮冩随表昧死以闻
　　重眀节贺表
　　为天下君赫乾坤之眷命祝圣人夀均臣子之至情瞻盛旦之虹流溢懽心之鼇抃【中贺】恭惟皇帝陛下严恭寅畏缉熈光眀成禹万世之功兴舜九招之乐三宫四世方永保于欢荣百姓羣黎悉陶成于仁夀于皇嘉节滋受宏休臣逺迹周行分符蜀土望天顔之玉晬阻奉宸欢占嵗事之金穰并为国庆
　　又
　　地辟天开丕赫离眀之照虹流电绕亶临震夙之期沸率土之欢声永皇穹之休命【中贺】恭惟皇帝陛下道传精一功格平成视膳问安仰尽重闱之养垂衣拱手俯观万物之宁星眀南极之躔神授泰元之防允兹庆旦丕拥宏休臣叨被眀恩逺将使指难趋汉殿进都防万年之觞嘉与蜀民致封人三祝之意
　　又
　　身縻万里忝西清学士之班节过千秋庆南极老人之见仰致后天之祝俯殚报上之勤臣闻作善而降之祥大徳必得其夀于皇上圣出应昌期恭惟皇帝陛下天锡九畴躬行一道总章衢室不忘尧舜求贤之心长乐大安逺过汉唐事亲之孝是増神防以永帝龄臣逺去鹓行阻陪虎拜金茎沆瀣惟愿奉万年之觞玉殿罘罳徒想听九霄之跸
　　代邱制帅谢赐厯日表
　　寅正得天亶在躬之厯数昕朝颁朔通薄海之车书爰敇庶邦以兴嗣嵗【中谢】恭惟皇帝陛下继舜一道叙禹九畴察治象于璇玑凝圣功于玉烛析因夷隩庸敬授于人时东西朔南方大同于声教臣夙浮江汉来使岷嶓初布诏条恭逢驿赐自天而下仰星辰日月之旁罗与物为春庆草木山川之咸若
　　牋
　　贺慈福宫牋
　　福盛东朝极两宫之敬养庆钟甲观全五世之欢荣【中贺】恭惟夀圣皇太后殿下徳启姒任名光马邓圣而继圣萱庭素释于忧勤孙又生孙椒匊坐观于蕃衍坤仪所镇帝祉滋多臣荷国厚恩逢时嘉庆含饴弄膝想知霄极之怡顔奉册称觞尚见云礽之列侍
　　贺夀成皇后牋
　　思齐之助浃燕喜于三宫长发其祥见蝉聨之五世画堂毓秀慈阃増辉【中贺】恭惟夀成皇后殿下俪日竝眀配天不老媚自周姜之妇格有王家施于洛诵之孙生防帝祉荣超古昔福萃宗祧臣夙荷国恩逺违朝迹丛霄在望惟祈万夀之无疆盛事难逢敢后四方之来贺
　　贺皇后牋
　　六宫治内重光彤史之传五世全荣俶奏画堂之庆福扶庙社喜浃方维【中贺】恭惟皇后殿下莘女笃周涂山兴夏徽音是嗣恵宗公以御于家邦景命有开厘女士而从以孙子厥钟世嫡其对天休臣叨际昌辰欣闻盛事祝厘朱邸更符榴子之多垂裕皇基用卜椒条之逺
　　状
　　代请龙图阁学士左通议大夫致仕胡沂諡状
　　臣等輙沥血诚仰干宸听虮虱小臣自揆孤逺吁天有请罪当诛戮中心震惧不敢逃死伏念臣先父龙图阁学士左通议大夫致仕余姚县开国子食邑六百户赐紫金鱼袋赠宣奉大夫臣沂奋身儒素遭世休眀粤乾道七禩当陛下肇启东宫夀皇圣帝属意耆徳俾职端尹惟先臣实与故从臣王十朋陈良翰周操首膺妙选时论翕服先臣初以前吏部侍郎权尚书召还専领是官已乃除给事中至礼部尚书随所迁官皆命兼领是以宻侍东宫之日为最久防被引遇之礼为最优自是不与他比后三年丐归得请除龙图阁学士奉祠还里不幸奄先朝露遗奏既闻赠宣奉大夫臣等不肖欲以先臣本末事实上诸太常请赐易名之典于朝伏縁在法官至光禄大夫始应得諡而先臣尚隔一阶未敢冒陈重以先臣身后凋落臣先兄拱学行粗有闻于时今太师史浩同知枢宻院事葛邲皆尝论荐忽复早世不得少见教忠报国之效臣等碌碌沉绵忧患有懐厯年兹者千载幸会恭值皇帝陛下光承揖逊继舜登极恩覃薄海逺近驩洽乃若宫僚旧臣尤悉奨记宠光赫奕振于前闻臣等窃自感慨先臣夙昔遭际在诸臣先天不假年莫曕庆旦独有饰终一事尚当乗时望赐为泉壤荣上惟至仁如天不遗小物俯矜民欲万有一可臣等苟不剀切陈露乃是自絶于圣世兼臣又睹着令诸官不应得諡而声称显著者亦许定諡前后故事尤多此比再念先臣防为宣和诸生险阻艰难义不忘君洎登绍兴甲科复值权臣用事恬处选调逾二十年中居言路排抑贵幸发于忠爱晚预论思特受夀皇圣帝知遇天语慰藉毎有忠实不阿附之褒至于士推大雅世载清徳束髪终老不见玷缺恭惟圣眀委照毋俟缕陈臣等是敢妄意令文所指不胜人子区区显亲之心上叩帝阍俯伏待命伏望皇帝陛下兴懐往旧渗泽幽潜特推非常之至恩兼昭劝善之殊典使先臣防一字以不朽则臣等虽万死而敢辞所有先臣行状谨缮冩成册随状投进欲乞睿慈降付有司特赐定諡施行臣等无任瞻天望圣激切屏营之至
　　到阙与侍从先状
　　领藩防塞久愧东垣之民赐诏觧符亟趋北阙之觐冀言逡于朝事将造觌于髙堂获序感藏仰依休庇敢驰缄牍敬达记曹惟蕲寛仁先恕崖畧
　　又
　　东垣防塞再易于嵗华北阙赐环行瞻于霄极伫接鹭班之后缀因望鳬舄之前絇并导素诚少纾勤想敬驰缄牍先达记曹
　　大守入境与文太师先状
　　比者谨交印绂爰整羇﨑岖初出于闗中缱绻已懐于洛土望辉光而在迩驰悃愊以良勤抃怿惟深编摩防究
　　贺范提刑交驰状
　　防恩天上改使汉中世祚益光官袭荣公之旧乡闗未逺地忘蜀道之难兹授任之实宜于逺嫌而何有伏惟某官以家学之正大辅天资之英眀阔步一时希踪诸老当年聨璧人称二陆之俱来今世一防天俾眀公之更达业登华贯勇退急流未尝忘许国之忠是以不择地而处辍梓潼之抚字劳剑北之将输曽坐席之未温复抗章而自列肆膺天诏改驾星轺受王嘉师监祥刑上非轻畀以古法议决疑狱民用不寃行矣赐环归其持槖某谬叨重寄实頼同寅幸勿遐遗益勤忠告吾二人之心事当不啻于弟兄公四世之典刑终有辞于家国
　　与防路赵安抚交驰状
　　蜀兼四道故唇齿之相依防控三巴抑襟喉之尤重窃将吾侪之协济共寛眀主之顾忧况平生所闻一时人物之英乃今日同好万里山川之外问津不逺倾盖可知伏惟某官文名四方义概千古山立不倚玉全无疵腾辉使星晋位郎宿推毂北戍易符西征虽出入逺近相寻于十年而心迹本末可考如一日蔼然士论简在帝衷赤甲白盐宁久淹于啸咏黄扉青即归罄于论思某志与年凋才于用短谬将隆指来牧逺民内怜事力之未蘓外恐羁縻之无术何幸十连之合治先闻五袴之兴謡得借余光更蕲忠告瞿唐灔滪行当谒东道之主人汶岭峨眉端不减右军之奇事词难缕缕意极拳拳
　　贺泸南郭安抚到任状
　　诏从真馆宠畀雄藩壮韬钤防纛之威新壁垒旌旗之气羣心自定方面底宁忝聨治以为荣实分光之有頼恭惟某官家世名将朝廷信臣训齐邉圉之貔貅军声震叠弹压天闗之虎豹帝宠便蕃山林虽听于少安庙社不忘于倚重属东川之谋帅发中诏以命公开府建牙便已息潢池之警据鞍上马尚期收瀚海之勲某自笑防顽亦叨临遣所恃肺肝之无隠遂容唇齿之相依左右挈提共修方伯连帅之职迩遐安靖庶答圣君贤相之知
　　答新成州宇文知郡子震状
　　少年虎榜实忝隽游中嵗鸳行更深雅好逮今兹之头白知相见之眼眀恭惟某官人物极髙进用最早何脩能之见忌逢积毁而遂防念公卧家使我寤叹新传诏劄起畀守符虽云闗外之偏州实亦国西之要地壮心未折谅趣驾而不辞公论既开伫赐环之非晚廼如薄质猥被殊恩才本无堪恐贻羞于蜀道心知有恃得问政于郑乡愿言握手之余勿嫌提耳之告
　　谢刘守陞陟状
　　受县无堪幸当满罢脱身是望何有荐论眷然华衮之襃疑于藻鉴之误再三自省十倍为荣窃念某少不如人仕非所好为亲黾俛与俗浮沈万里行防恍蜀江之梦寐三年坐缚媿偃室之歌文书而目昏心虑煎而髪白頼逢贤牧来布寛恩清狱讼而田里安辑神人而年谷熟公私之务益简上下之情易通故盘根错节虽无利器之可称而凌雨震风则有厦屋以为芘苟终更而得去真受赐之已多岂伊防技之穷乃畀鹗章之宠性质中下顾眀敏之何居吏事寻常谓防通而犹未感公厚意抚已汗顔伏遇某官钟玉笥之精神富墨荘之文献以此阅天下之士一见莫逃而独存古人之风不求自与遂令孤戆亦借品题某敢不补拙以勤敬终如始但怜鳬舄难如叶令之僊飞犹恐龙门或玷李公之容接更惟矜念早遂保全恳谢之私形容难究
　　谢虞提刑陞陟状
　　三年试剧惟依六辔之光一旦受知足増九鼎之重未敢言尺寸之进实已倍寻常之荣伏念某门冷如冰家穷至骨闭戸映雪少而读父之书潄石枕流本无干世之念苦縁升斗浪走西东天日一心星霜再纪常恐食焉而怠事其祸莫逃若云私尔而忘公则吾岂敢雅不善于覔举非輙求于自髙偶然从万里之招遂亦换七阶之选得邑于此为计更防犯天下之所难取众人之共弃膏火煎熬而髪白风波汹涌而迹危不意自全适有天幸久寛衔勒免于百谪之盈终赐齿牙眷然一顾之宠知怜异甚观听骇然兹盖伏遇某官当代宗工为国肤使阅人之鉴如月芘士之厦若山鬷眀虽恶不废于一言即墨可封无间于多毁且使四方知不得罪于君子庶几他日或能自及于古人某敢不洗濯尘容激昻素节百里半九十傥善后之可期一身当三千尚酬知之未晚
　　谢浙东张提刑诏闗陞状
　　吏役亡堪甫及三年之课使华所曁猥加一顾之荣睠知己之难酬惧荐贤之非称敢陈平素以凟髙眀伏念某圭窦寒生辟雍晚学双亲白髪方谋菽水之供一命青衫敢惮尘埃之役间闗廵徼鞅掌簿书羇危几类于五穷龃龉殆盈于百谪窃守父兄之训重闻师友之箴妄意古人戒蓬心之不固委身时运悟蕉梦之俱非纷进取以安能独迂防而自笑凄凉江海俛仰星霜方哦归去之词欲寻遂初之赋忽聆使节躬按遐陬揽辔登车既免澄清之及下堂携手遽叨论荐之先曽非意料之初逈出寻常之外兹盖伏遇某官资文武忠孝之徳达诗书礼乐之原白日青天皦若襟期之素清冰寒露自然风鉴之髙名家百年早膺帝眷衔命万里蔚为国光释州组于淮堧分使台于畿甸六条问事七郡向风汲汲人才恐负九重之寄恂恂礼貎俯咨一得之愚谓朝家选举之科实铨曹进退之本酌权衡而自用洞毫髪以难欺爰拯頽波以扶公论遂使守株之士初无跃冶之尤华衮防褒搢绅兴叹某敢不益坚夙志思励逺图桃李春风或诧公门之盛松篁晩嵗宁忘国士之知
　　谢越帅王尚书希吕闗陞状
　　遐陬试吏仰末照以自安防府荐贤润余波而下及退省泥涂之陋顾尘风裁之髙非分所防虽荣而惧窃念某天资底滞人事濶防守父兄之朴学而铜其愚习师友之绪言而胶于用拥书自叹徒妄意于古人拊已自知亦何取于斯世怅田庐之无有曽菽水之不谋猥以诸生进于礼部上污衡鉴谬齿簮绅复久逃于空虚亦竟忘于贽谢低徊廵徼怵迫简书草泽渔樵作封丘之清梦江湖嵗月愧彭泽之髙踪粤闻帅毂之东虽喜师门之旧云天势逺棨防难依燕雀情卑缄縢莫诉托帡幪之甚大寛棰楚其已多云何驽散之流忽畀鹗书之重所施过甚自视恍然兹盖伏遇某官宗社名臣乾坤间气垂绅入侍朝廷増九鼎之安授钺开藩京师防千里之润纪纲一面襟带列城居天下之望而寛以待人位方伯之尊而急于下士眀足以周庶物之情伪大足以器羣生之短长虽是防尽从甄别原选举之初意慨风流之久衰权门为之摩肩市道几于攘臂棼棼至此耿耿何言敢图后生复见前辈冶金不跃寒谷自春洋洋乎爱乐人物之心表表焉扶持善类之力慙所取之非称尚有伤于至公敢不砥砺前修激昻壮节流行坎止听造物之何如松坚玉刚庶酬知于未老
　　答单侍郎到状
　　撇漩捎濆才脱巴江之险扪参厯井更知蜀道之难喜渐近于平川得首观于防府恭逢法从之重暂领价藩之尊旧容接武于朝绅今幸分光于隣烛资粮屝屦不敢烦东道之主人风物江山尚畧访南楼之故事有懐欣遡莫罄形容
　　答汉州张大卿到状
　　平生蜀道之难今其饱见咫尺房湖之胜遂欲往游况黄堂之主人乃白头之旧友更思一面容写寸心属冬温之异常惧天意之当戒将斋心而致祷爰便道以遄驱无烦五马之郊迎以为民望空复双鱼之踵至有媿前言
　　回东路王提刑先状
　　撇漩捎濆饱见巴江之箭急扪参厯井更知蜀道之天难喜渐入于平川行少休于倦鞅惟时肤使繄我故人新抚南泸之师方还东梓之治想声光之在望慨防合之无从而深眷不遗恵言相命乃勤玉节特驻金渊其于见君子之心云胡不喜如必设大賔之礼则不敢承
　　回朱都大到状
　　初泝下牢凛撇漩捎濆之险载驱南浦饱扪参厯井之难幸川途之渐平知官次之不逺敢申聨事之好预刻见贤之期自省头颅定慙珠王之在侧惟应臭味便作芝兰之相投欣悚之私话言难究
　　迎文太师到阙状
　　侧听徳音睠思国老谓夙钦于勲望故渴见于仪刑诏使斾以属途慰邦民之延首炎旸贯序勉驰巩洛之郊飞盖凌风伫迩宣温之戸某式防在位阻行邮伏惟上为庙堂益调寝饍
　　迎文太师入觐状
　　伏审肃飏台斾来觐帝廷寤寐粹容即奉清闲之燕驰驱大道罔弛次舍之勤属春律之始和谅福襟之深固侧聆车驭将届郊圻伫遂觐瞻预増欣抃
　　迎韩相自洛西由阙判北京状
　　伏审肃驰大斾肆觐路朝都民拥道以言瞻宸扆注懐于来见矧惟幕属之旧尤伫衮衣之还方冒沍寒尚觐行色冀頥寝兴期介禧祉
　　迎范戸部状
　　伏审显膺召节入觐严宸觧全蜀之冰符临西秦之驿道隼旟抗路将觌驺鸣星弁盍簮伫聆燕语缅惟春阳偃薄福履冲安方棰辔之尚勤冀兴居之益防
　　迎蔡相自裕陵还阙状
　　伏审竣事西陵还辕北阙祗奉祠于虞幄行税鞅于都闉即遂瞻承良慰倾伫
　　迎韩相入阙召以南郊陪位状
　　伏承显膺严召聿相大祠渴旧徳之仪刑留精衷之寤寐都人属目共瞻车马之辉光烟燎陪容伫接珩璜之步武末阶觐觌预切忻翘
　　迎郑资政状
　　伏承饬行自蜀修觐还朝旋闻日剡之来继有宫祠之请虽燕安自便聊适于雅懐而倾瞩攸同未厌于舆诵念山川之邈丁暑雨之淹延跋涉良勤遵頥曷若輙寓诚于简牍庸申敬于记曹其在咏思并留前叙
　　迎李戸部状
　　伏审显膺召节入觐严宸觧全蜀之大藩临西秦之周道抗揺揺之斾将憇于近圻观两两之符伫被于华采缅维福襟冲裕使骑勤烦爰冒秋炎尚届馆传即谐迎谒预切瞻翘
　　迎张宣猷状
　　逺驱台斾甫次国都朝论具依上心虚伫阻于官制莫遂郊迎冀趋命之勿违副曕风之已久
　　迎周漕使状
　　伏承逺驰台斾俯及嵩郊属时霰之纷零冒驿途之凝沍窃惟行李倍想艰勤某限官守之有常阻畿封之纳谒冀加调防副是依瞻畧布柔函仰通典记
　　迎吕龙图知太平州状
　　伏审肃驰戍斾将届府城惟兹跋涉之勤尚冒炎歊之末想惟妙养无爽太和即遂参迎庶殚蕴幅更祈保佑益副翘诚
　　迎程参谋状
　　肃驱大斾将次郊坰顾慕义之无从喜瞻风之有便恭惟某官英才经世逺畧过人仰膺当宁之知出任临邉之寄折冲御侮坐肃蛮方第赏策勲径跻法从掇承休于诏检用参决于筹帷行奉湛恩入居近弼某曽移书之未果忽枉教之先临悚佩兼深敷陈罔既
　　迎吕秦州状
　　伏承改帅西秦觧符旧陕厯闗河之阻将及于雍郊均牛酒之欢暂追于里社窃惟勤劳华辔偃冒风埃徳履保和道襟集祉某伫谐迎晤冀释瞻翘倍祝养頥下符依仰
　　回杨总领贺冬至状
　　天旋爱日当圭景之丈三地隠轻雷在蓍爻之初九惟徳受祉与阳俱亨伏惟某官顺履嘉辰导迎恊气观台晓望已占嗣嵗之祥寒谷春生益茂宜民之福虽暂淹于使节即归捧于御床善颂之私报书难究






　　钦定四库全书
　　烛湖集巻二　　　　　　宋　孙应时　撰启一
　　发举谢乡帅启
　　献赋秋闱慙非饱学登名天府猥预荐书顾揣已以何堪实知恩之有自切以朝廷广至公之路诚乐取于台莱郡国有大比之常惧或遗于草野考其来之自古皆借此以得人在周家则贤能俊造之賔兴至汉氏而茂异孝亷之嵗举无非本平生践履之素是以成天下纯实之风有如进士之名科号为后世之重选虽文章决一日之胜然规模亦三代之遗自唐世以相髙迨国朝而尤盛窃观前辈厯数钜公宏才实学涵养于未试之先元勳伟节发挥于可为之日非若悠悠世俗之志苟遂区区利名之私士而未及于古人心岂无媿于兹举矧今天子振非常之烈深诏执事求有用之才六经之学孰深造于圣门三策之条孰兼通于世务凡在持衡之下宜无滥吹之容如某者诗礼家传簮绅世旧念宣献以来源流学术之粹顾春眀之望冷落艰难之余铭心愿复于青氊束髪粗勤于黄巻慨余风之未逺顾童子以何能强习雕虫敬出诸先生之后敢图荐鹗乃玷鄊大夫之知兹盖伏遇某官为国近臣当今硕望觧喉舌中朝之任分股肱辅郡之忧适三年劝驾之时助九重求士之切淬励作成既出于寻常之外甄收简拔不遗于尺寸之长致兹光荣及于么麽某敢不力思逺大深自激昻进所学于未能坚其志以有立阶梯今日傥不坠先世之名鞭策他年亦以为门下之报
　　又
　　上公作牧亦躬劝驾之劳畸士应书仅齿登名之末羌众隽之所笑抑有司之至眀矧惟岩石之素瞻而使宫墙之自托是为徼幸敢不知荣尝考周家致太平之端深识先王命乡老之意夫贵为师保本非一职之可名而分总郊圻使董三年之大比出偕羣吏而举賔兴之礼入见天子而献贤能之书盖道隆徳骏既足以使人才之向风事重体尊尤所以示朝廷之敬士邈中古之既降喟此道之莫追郡之选举几于具文主者好恶或其私意祢鹗抱卑飞之叹齐竽多滥吹之讥孰如今兹适有幸防屈衮衣绣裳之重为国求才使筚门圭窦之人逢时自奋仰大公之在上知小善之必收如某者生长穷乡抱持朴学虽少而有志初非富贵温饱之谋而壮且益贫实有父兄门户之责三年之鸣未振再鼓之气不衰忽惊铅椠之生光不作陶钧之弃物顾雕虫篆刻之技亦何足言然攀鳞附翼之途或由兹始兹盖伏遇某官三朝公辅一代宗师衣鉢文章五世袭为儒之贵鼎彝事业九重深求助之思方虚左以近归岂居东之淹久兴懐塲屋之际垂意权衡之间曽是妄庸及于甄录某敢不益加砥砺仰称作成与计吏偕虽曰肩众人之下见大敌勇或能策第一之勲
　　又
　　家声满世忍负读书之传地着有年许从寓里之选曽谓雕虫之陋猥叨荐鹗之荣知振起之可期仰作成之有自盖闻唐虞三代之治所甚急者人才恭惟祖宗列圣之心尤加重于科举凡衣冠之冑子与韦布之诸生各尽力其所长得乗时而自奋彬彬继出卓卓可观学术议论能追数千载之渊源道徳功名遂以扶二百年之社稷肆今初政率由旧章涣发眀诏匪为虚文风厉名士俾为实学岂使齐竽之滥要求鲁服之真如某者涑水诸孙山隂北客念中朝之盛敢忘先训之箕裘顾南渡以来未睹世科之衣鉢喟夙宵之黾勉惊嵗月之蹉跎何献赋之未工忽登名之误及双亲一笑粗不为灯火之羞小子自量犹恐作权衡之玷厥惟幸防有此侥觎兹盖伏遇某官事业格天文章经世三公为乡老薄烦衮绣之镇临一气转洪钧共庆鸢鱼之飞跃亲为劝驾俾与计偕无患有司之不眀遂令小子之有造某敢不激昻素志磨励新功得隽南宫傥可拾青氊之旧拜恩东阁正应歌赤舄之归
　　回京制帅贺交割启
　　三邉重寄岂堪承乏之非才万里遄驱頼有告新之善政问知封境拜受印章思称上恩敢违前躅伏惟某官胷襟度世指掌谋王以弥纶宇宙之才先试于四路六十州之间宜镇抚兵民之效有光乎诸公二百载之迹尽洗岷峨凄怆之气不惊江汉朝宗之波乐职宣布之诗久熟诸生之诵出车劳还之雅式形眀主之思驰温诏以如纶伫遄归之补衮中朝政地方将系天下之安危西土人情宁得计雪山之轻重某无能为役猥使代公适当见吏民之初何以慰父老之望固知蒋公琰之于诸葛不及前人庶几任中正之继乖崖悉遵成画尚湏一面庸冩寸心
　　上叶知郡启
　　学邑非才持身受察煌煌棨防之下凛凛简书之眀一郤一前为荣为惧盖闻千室之宰孔门不轻许人四长之贤汉世以为盛事官无大小责有重轻使天下无太平之时亦县令非其人之故然而世变相激吏途多端文移旁午而交驰赋敛凿空而取办自簿书狱讼不及经意则教化风俗又何暇知加以位下权轻法情巧机穽难测风波易揺官民至于相视为仇讐郡邑不能交通如父子自非道足以获乎上徳足以长其人游刄肻綮之余收功绳墨之外虽以髙才而处此仅亦俗吏所能为如某者少无技能长亦迂濶驱驰升斗之养黾勉尘埃之容不能犯当世之至难輙欲以书生而自试捧檄趣戍舂粮逺征岂惟登车败绩之为忧正恐求牧与刍而不获独欣天幸首事我公恭惟某官文献承家风流名世器博大而方厚识渊深而清眀天府浩穰治中名重山城潇洒节制体尊固已讴吟一方襦袴千里幸寛下吏之辔策使布仁侯之教条察其悃愊之无华赦其迟钝之不及诚殚千虑稍答万分但恐帝方急贤公且入辅虽则云天之在望未知日月之何如堂下一言固不遁知人之鉴嵗终四善其敢干考课之公尺牍有穷寸诚难究
　　与李制干启
　　读蜀道之歌想见风采依严公之幕辱为辈流不孤万里之逺逰真成一叚之奇事恭惟某官星精孕秀月窟腾芳滔滔岷江之词源峭峭石笋之风骨固巳陵轹多士震惊一时而且畧无骄豪厚自涵养要窥从上圣贤之实地不作随世功名之近图定非寻常所可量度蓬莱道山之召人已迟之芙蕖緑水之居君宁久此不愁黄巻之如律便看黒头之作公某偶然来访于鱼鳬幸甚获陪于鸾鳯媿非孙楚不能为参卿军事之髙初见李翺聊亦致得贤主人之贺渴湏面语欵究心期
　　通成都陈钤干启
　　闻名以来今几嵗月快睹之愿巧相参商安知四海兄弟之游乃在万里山川之外缔交云始写敬敢忘伏惟某官文妙穿杨笔健扛鼎激昻意气早披黄石之一编游戏词章更中青钱之万选多士辟易九重叹嘉屹为将相之储优俟功名之防小遨逰于賔幕杂谈笑于邉筹故尝身行危疑反侧之间坐收还定安集之效兹特发硎之一试径湏推毂之九迁不对清光式殚素蕴某连樯璧海倾盖锦江岂行止之偶然何追随之幸甚大牀径卧能毋媿豪杰之交闭戸读书尚许闻切磋之益
　　回卢钤干启
　　谢傅阶庭之誉久熟听闻严公幕府之游适相先后交一臂而不见揺寸心其可知伏惟某官天与奇才家传妙学十二楼之飞鳯文采何多九万里之抟鹏功名方起别巴山之枳棘弄锦水之芙蕖风流雍容论议英发陪碧幢而入奏着防服以归宁能无好官径压余子某人品卑甚客游偶然所期云雾之披乃作参辰之避羣贤共席空懐瓦砾之羞百过开函竟乏琼瑶之报
　　回黄岩钱主簿启
　　愿识韩荆州窃有闻风之素一诣习主簿何如聨事之荣欣奇气之鼎来媿函书之先及恭惟某官家传忠孝之烈天与髙明之姿政事文章不见全牛之迎刃风流醖借自然野鹤之在羣猗四海之几人当一日而千里纷簿书之细故与州县之徒劳而屈大才岂厌舆论棘林鸾鳯虽戢翅以卑栖溟海鹍鹏伫抟风而直上某一官不效百谪且盈繄谫薄其自知处凄凉而何叹愿事大夫之贤者以讫其身而闻君子之至斯云胡不喜
　　回常熟赵主簿启
　　自笑痴儿不了公家之事新闻髙士肯为簿领之来天实借之吾有助矣伏惟某官神眀贵冑洒落英姿藏万巻于胷中扫千军于笔下鹗冲秋汉方自致于功名鳯翔景云已亟防于褒表不辞栖枳之陋果趣戍瓜之行祭灶请邻听嘉音之已近发硎游刃知逺业之难量某漫浪平生摧颓多病兹强顔而试剧幸聨事之得贤尺素有书便卜冩心于一见寸诚所望必无防手以旁观
　　上平江守虞殿院俦启
　　一札自天双旌易地花骢京路几年真御史之名铜虎守符三典近长安之郡肆陞华于尧阁爰増重于吴门公为民而肻来人有喜而相合维今茂苑实古名藩燕寝凝香文物见诗人之赋髙台临逺规模犹故国之遗矧自中兴以来遂为三辅之剧伙舟车之繁防坌金谷之浩穰非属诸有威风知大体之人或失夫治豪右牧小民之意日舒徐于弄印众想望于出纶厥烦我公大慰物论昔焉耳目之任纠正百官今也股肱之邦师帅千里俨风霜之清节布雨露之优恩是于弹压抚摩之间必有光眀俊伟之实以兹选任亶谓得人恭惟某官粹学起家髙眀华国平生亹亹要无毫髪之欺心孤立堂堂独全天地之正气践扬多矣本末了然一辞触邪之冠旋上行狱之节焦劳荒政恩波同霅水之长啸咏公堂治象比星之焕凡缓急弛张之时当皆忠厚恻怛之所形视彼民之去思何吾土之多幸松江草木共知有脚之春来魏阙云霄不碍举头之日近苐恐兴懐于宣室便须持橐于甘泉则方喜而又忧愿少安而无遽某愚不谐世仕专为亲纷邑之有年猥求自试凛地寒之无与知必易危姑早夜以忘劳奚始终之敢计然踈逺之踪虽未有一日之旧而仁眀之下定可托二天之私将敛板以鳬趋真望尘而雀跃考嵗终之四善则不敢有觊心贡堂下之一言庶或防于携手
　　迎知严州冷殿院启
　　平生闻义心愿执鞭今日望尘职当负弩听父老之相语喜使君之鼎来仁声先满于一方协气频回于千里古有是事今见其人窃以严维名州代得贤牧广平公之风烈凌厉云霄樊川子之词章粉饰岩壑爰及文正最髙本朝潇洒十诗优游中嵗留作桐庐之盛事出为庆厯之名臣中兴以来行阙尤近凡所选畀固多循良抑由赋重而民贫未免水烦而土敝慨想前哲欣逢我公伏惟某官名儒起家耆徳髙世青天白日不容一毫之欺心和气春风中函万物之生意龙游之声借甚乌台之望凛然谁憎长孺之立朝坐小法免即俟次公之治郡以异政褒必将防剔细苛布宣寛大尽消愁恨叹息之旧一收安静和平之功公优为之民有庆矣某才极下下意懐区区无可乐之箪瓢聊自试于民社非折腰之敢惮顾掣肘之难为幸哉事贤可以达志受容受察不待作河南尹之书载欣载奔庶免赓彭泽令之赋有懐跂望莫究形容
　　与杨都大交驰启
　　遄驱万里俶分卿月之光申命九天就易使星之次均是一时之重寄等令四蜀之防休至于衣绣昼归早遂过家之乐宝奎夜直不殊在列之荣时维茂恩请以重贺恭惟某官英姿山立妙学渊涵风力局干自冠冕于当今声名事业已权舆于大用勇作急流之退自请故乡之行北道宿师初仰计台之给饷西山和市更资牧使之得人上于信臣固无改命之嫌公于王事谅不择地而处肯眷锦江之旧少淹玉节之华伫宣室之兴懐即甘泉之入觐某侧聆邮报喜溢襟期见天上之故人当顿寛于衰病问里中之父老仍多恵于良规
　　谢执政启
　　名著丹书尚噩风波之梦恩叨黄勑新谐香火之縁永惟大造之至仁不忍小夫之失所拊躬増惧没齿知归伏念某门冷如冰器顽弗琢早年教学目昏举子之词章半世光阴髪白痴儿之官事然而众纷纷其争进已望望而愈踈畧无意于自媒亦何名之可盗故一第二纪之后仅脱选阶万里两川之还靡辞邑戍犹云附党无乃传虚至于治剧之三年窃亦尽心于百姓横遭罗织端有照临久而卒挂于防文皆云可矣然且骤腾于缴论意或使之公朝一付于无私薄命再镌而何愠幸归蓬戸私咏兰陔萧条菽水之不充寂寞郊原之独往事益久而既定懐欲诉而尚羞姑妄意于祝厘忽迎门而拜赐山川安在便如五峯双练之游釜甑不空奚啻一壶千金之济是何特达出自矜存兹盖伏遇某官文武宪邦道徳藩世谓国家方开大中至正之路所惩元祐之末流而宫庙以待不才无过之人是乃熈宁之本意矧于么麽夙所知怜念其前枉之甚眀岂使盛时之终弃肆从奏拟稍示洗湔某谨当省咎图新祈福报上收召魂魄已经虎口之脱身游戯神僊敢思鸟爪之爬背
　　回常熟曽县尉揆启
　　草木吾味占聨事之为荣金玉尔音愧腾缄之先及莫酬嘉恵因写素心伏惟某官挺修天倪丛芳世烈南丰故箧江汉星斗之长存曲阜遗音金石丝竹之未冺英风是似逺业可知谁云黄绶之低看即青氊之复某头颅四十手段寻常不辞治剧之难姑取养亲之便计已大谬悔将奈何頼有贤寮肻为我助一邑聨事正如同舟之遇风二人同心勿效旁观之袖手
　　上平江守刘宗丞启
　　诏归节旄宠畀符竹刺史髙第补二千石故为卿相之储天下邦伯得十数公可占国家之福望浙河之星渡觉茂苑之春回千里逢迎一时鼓舞伏惟某官以奕世之家学为当今之国光经术词章发公是公非之妙蕴言论风防熟元丰元祐之旧闻而其气馥楚人之兰徳粹和氏之玉澹林臯而自洁凛风露以弥温徘徊蚤年黾俛小吏单父之绩既着海圻之歌继闻乃班朝行极慰士论平颁廪计簿正礼常镂玉纪王宗之盟含香上郎省之直仲山甫之眀哲独进退之俱荣范孟博之澄清亦始终之无挠维吴今日视汉扶风地望雄强民物繁防常重此选久难其人厥酬四牡之功来居五马之贵盖良吏之传常观其三辅之政儒者之用必先以百姓为心要无田里愁恨叹息之声未妨池阁逍遥吟燕之乐祗恐赐环之遽不容暖席之淹某愚无吏能贫为亲仕昧于剧邑甚矣拙谋深渊薄冰恐畏涂之不免盘根错节何利器之敢言属兹为之新不胜事贤之喜行百里半九十里实有小心人一天我独二天窃深大愿
　　通支使启
　　古亷车之设属必选名流今幕府之在州端为上客有来试邑何幸事贤望履不遐缄辞为贽恭惟某官器局宏裕风猷老成接物春温持身玉洁洞达时事深懐民忧于以禆賛大邦表倡羣吏福被千里名闻诸公已看鹗表之交驰防即鸳行之趣入某才虽下下意亦区区顾其不娴于简书何以自试于民社惟公府教条之寛大而君侯心事之慨慷俾率官常以安母养红莲绿水方将歌既见之诗旧菊寒松或可缓归来之赋
　　回汉州张少卿启
　　鴈塔旧游各骎骎于白髪鸳行近别窃耿耿于丹心忽万里以相从想一麾之在望有来云翰重叹风期恭惟某官学海老龙词林孤鳯名满一代气横九州饱更夷险之涂澹无喜愠之色遂烦北海归镇西湖然惟门阑三世所临之邦实为衣冠一时甚盛之事定知抚字之政不肻鄙夷其民长使颂声具传方志旋入趋于宣室庸径上于甘泉某初乏邉筹谬将使指愿持诚意以累故人何以告之能勿替干旌之谊永为好也其敢忘木之诗
　　贺杨总领启
　　诏选近臣出司外府若时宰士议以任汉公卿自请故乡因使谕蜀父老渴轺音之且至蔼舆论以交欣恭惟某官妙学家传修能独立善刀余地无复三年之全牛隽轨髙驰几空万古之凡马肆膺柬擢厯上清华领袖粉闱之羣英弥纶黄閤之余议名髙内外曰维山甫将相之才家本西南更识孔眀运饷之法是烦卿月之驾来照屯云之师嗟蠒丝保障岂老生之常谈惟本末源流有君子之大道况偃甲之益久不弛弓其奈何非至眀莫能灼变通之宜非至勇无以起因循之病顾赐环之亟下知锦衣之难淹公蚤图之民有望矣某强名阃寄无取邉筹毎惟形格势禁之难徒有力小任重之叹喜闻肤使来秉要权敢懐赠别之言仰致防成之请二人如左右手庶为兹土之祥一毫懐私吝心则岂吾徒之虑
　　回杨总领交驰启
　　一时人物钦闻正始之音万里江山得作皇华之使岂谓民财之分治而忘脉理之相闗惟公可依使我知免恭惟某官海涵地负玉色金声文章满家真得长公少公之衣鉢道徳名世何止左生右生之楷模昔如三鹏之俱飞今叹一防之独步倦丹铅之夜直懐锦綉之昼游燕寝凝香田里争歌于襦袴节旄照日山川尽入于襜帷所临有声见器愈伟廼眷蚕丛之壤久困茧丝之征譬如弓不弛而引其无亦毛可爱而反其里孰司军饷能觧帝忧簿领贤劳俾恵乡国盖凡本末源流之故公实知之则夫父兄子弟之思今其时矣窃仰九重之善任想闻四牡之有功谕蜀文髙应不起南夷之役出师表在更当恢北定之规小讫外庸入观大用某髪虽种种意亦区区适叨制阃无实之名来视筹邉已成之事所期四路之防福已卜二人之同心叱吏驱之何敢避王阳九折之险及卿在彼庶几成逸少一叚之奇懐所欲言书不能尽
　　贺张运使启
　　易节防恩驱车按部虽漕挽之权未殊于委寄而防潼之地相悬于重轻粤从诏下于九天想见民争于二境公今近止我亦欢然伏惟某官敏手干时诚心利物饱厯中外平观险夷猗所临之有声宜见器之愈伟三巴聚落巳闻风采之澄清东蜀山川更俾皇华之照映亶为髙选式劝懋功不俟席温且将环召某忝分忧顾自省拙踈矧当一道洊饥之余寔有二人同心之頼髙才所了应不负礼乐光华之时逺虑何先当共洗岷峨凄怆之气
　　贺王运使再任启
　　伏审眀纶防宠久任劝功縁蜀父老之心方歌亷叔之五袴动汉天子之听特借冦君之一年华节増辉列城交庆恭惟某官器博大而凝厚识渊深而该通慨然懐当今之忧卓乎出流俗之表肃将使指思广帝恩絶怜蚕丛之墟久困茧丝之政周爰咨度既自东而及西有孚恵心专损上而益下遂令方一二千里之内顿能捐三十万计之输自非厉冰壶之操以涤众人脂膏之汚悬水鉴之眀以烛羣吏毫髪之隠酌盈虚而有制权通变以无伤孰于期年办此奇事仁声歆艳褒诏炜煌有臣若斯上固难于使代祝公勿去民有事于将来申即旧仪实昭新渥某闻风自喜见日匪遐同寅协恭已灼此心之不间爱人节用更知己事之可师賛美之勤编摩莫究
　　回利路范运使启
　　西州伟望孰逾太史之诸孙北阙英流得非天子之宰士我当来于劔外公适使于汉中慨良觌之差池幸余光之照映伏惟某官学妙家法名髙世科传至和建策之精忠存元祐爱君之诚意源流大肆华萼争芳昔二龙之长驱今一防之独步考册书之笔削赞鼎席之弥纶盍遂延登乃令勇去仗潇湘之节人歌隽尹之平反建梓潼之牙民頼阳公之抚字属谋流马之运又握轺车之旌惟出入中外要以报君为心故逺近险易不复择地而处巳闻宣室之渴见即庆追锋之鼎来某志与年衰才于用拙十行纶綍不容辞九折之行万里风烟将曷任三邉之寄巳托同寅之助更惟规过之求干旄何以告之窃有卫臣之愿皇华言有光也谅同周雅之思
　　回成都王运使交驰启
　　制阃虚名老不堪事计台雅望贤足芘民不辞万里趼足之来为有二人同心之喜恭惟某官有匪君子为时闻人端倪开眀蹈履芳洁孤立一意利劒耿耿无邪心泛应万端游刃恢恢有余地自结真主浸阶显途令吾西州得古肤使宣畅徳泽变和逺情惟其正身率下而知财货之本末源流故能捐赋予民而消田里之叹息愁恨借甚丝纶之奨赫然礼乐之光某意亦区区髪今种种适叨临遣敢惮扪参厯井之劳仰体顾忧寔有临渊履冰之惧幸官聨之最宻而治所之相依愿推五善之余以为三益之贶侵人风露未审褰帷问俗之如何入眼云山已觉倾盖论交之不逺










　　钦定四库全书
　　烛湖集巻三　　　　　　宋　孙应时　撰啓二
　　回常熟姚知丞汝龙啓
　　日于交际尝欣宿雾之披今也官聨似是德星之聚方忧剧邑之难济何幸賛公之得贤民其有依吾乃知免恭惟某官风姿氷玉气韵芝兰擅家法之文章取世科于谈笑当年贾谊已惊汉庭之老生今日退之宁媿唐人之博学栖枳未酬于夙志哦松又屑于此来凤凰池之判花会当溷子鴈鹜行之摘纸宁久负余某中年早衰孤迹多惧终日了公家事未免儿痴一时皆君子寮则有天相预倚英明之助决无可否之嫌白发春风况有板舆之共乐青灯夜雨尚兼樽酒之论文
　　回常熟傅知丞良啓
　　蜀江万里不堪独客之念亲震泽一帆姑亦便家而为养安能了公家事所恃有君子寮恵言先之此意厚矣伏惟某官当今名胜后进楷模风流竹润而兰馨文字日光而玉洁抱钩深致逺之絶识有尊主庇民之盛心再转为丞虽未免负余之叹万家之县固已多及物之功声名甚都荐召非晚某日从逺役顿觉早衰极思自放于白石清泉之间可能从事于盘根错节之地而况才薄力弱名微位卑获乎上而甚难施于民而未信虽区区之有意顾戛戛其奈何敢有腹心之言深求肘腋之助涉笔占位公勿复为斯立之自嫌学道爱人我尚不辱言游之故里心之所愿言亦奚殚
　　代邱帅回兴元宇文尚书啓
　　井络之墟势雄南郑文昌所镇声动西州云何至愚极陋之资乃有聨事合治之幸敬先尺素庸寓寸衷恭惟某官学贯皇王气充宇宙胷罗列宿九精照曜于中宵背负青天万里扶揺而直上订绵蕝之礼乐秩本兵之简书请行老上单于之庭归賛中兴天子之计左防簮笔昼承三接之温西掖演纶夜直九霄之邃批勑擅名于夕拜训戎颛掌于夏官献纳论思莫非大虑人物风采益尊本朝方当衮职之畴庸乃动锦乡之髙兴厥维剑北控在汉中大将登坛之檄用之席巻三秦丞相出师之章于以震揺四海特烦君重久为上留已闻进律之褒行奉赐环之召遂登端揆以正六符某并辔曲江之游聨裾西府之掾仰龙门之鼎峻不使濶疎致驽驾之推迁悉归芘赖孰知天幸亦使坤隅乃令平生肝胆莫逆之交正在今日辅车相依之地用不辞于老钝来自托于声威何以告之公勿替干旄之恵永为好也我敢忘木瓜之心
　　代邱帅回襄阳张尚书啓
　　龙门出入饱天朝议论之余驽驾推迁皆月旦品题之及公适临于荆雍我亦使于岷峨遂令肝胆莫逆之交得在辅车相依之地端容老钝密借声光载惟广汉绵竹之间实乃大门桑梓之旧父兄故老有魏公賔客之典刑子弟贵游知葵轩师友之源矧钟命世之杰有赫前人之光故凡西州之搢绅悉归东阁之领袖其所好恶便爲重轻如某之愚于世何取匪恃素奬敢爲此行伏惟某官心学对天血诚许国小却防龙之步武来追羊杜之风流号令精明耕屯整暇两京形势已入胷中之防画三河豪杰习知节下之威名便应归赞非常之原遂可立定中兴之业轻裘缓带宁复久居此乎衮衣绣裳此直分内事耳某既巳叨防于归遣亦思仰释于顾忧自度非才愿安承教未敢与知功名之会姑欲讲求安集之方曷调人情以济民瘼使得慰郑乡之望庶不为汉节之羞江浦扁舟行可止瞿唐之险风烟累驿无从觇岘首之游心之所期书不能尽
　　代邱帅回潼川阎侍郎谢到任啓
　　出綍疏恩建牙开府西清学士合归日月之边东道主人暂作山川之重郑乡不逺蜀土増荣恭惟某官学海老龙词林威凤琅篇寳字久照曜于人间道骨仙风早翺翔于天上妙宣室雍容之对炜甘泉扈从之聨君恩郅隆士论胥服当晋登于两地忽勇退于急流授钺登坛抚汉川之陈迹轻裘缓带还荆渚之胜游髙情何间于险夷直道自孚于中外犹烦棨防起镇梓潼正尔笑谈转春风于十县行哉啓沃齐夜色于三阶某旧托襟期新聨官事脩燕雀之贺方道敝而未皇传鸿鴈之书愧词髙而难报式期会面以遂论心
　　代胡崇礼通交代徐提干啓
　　栖迟蓬户分欲长闲荏苒瓜时猥当往戌瞻在前之难继蹇将驾而自疑敢贽尺书以彰先敬恭惟某官金玉凝粹兰荃絜芳翰墨风流孰与东湖之嗣子典章文献尤多西府之异闻乃以中兴之故家独殿后来之诸彦翺翔江汉俛仰嵗年始从日甸之游爰赞星台之画搢绅爲之惊叹廊庙稔于闻知厥今解组之期即庆班朝之渥某资材甚下门户早衰亦惟升斗之所驱固甘瓦砾之在后敢请告新之教俾无废职之羞诗骚宗派之传虽非所及子孙盟好之重尚始自今
　　通交代朱宰啓
　　及瓜已近自忧善后之难行李未通是失告新之敬可无先贽以请来期伏惟某官识察英明涵养深厚人门奕奕早有声乎诸公绩用章章尤见器于造物顷更华秩意有里除犹屈长才少循近制厥维兹邑虽难治之有年然在君侯则何施而不可盘错敢撄于利器氛祅端避于徳星望风采之遥临觉山川之动色谅亦假途于此便当躐次而迁某了无一长几坐百谪平平手段知有媿古人之风整整目前亦不爲后来之累计咫尺之相去固毫厘之必知公来勿迟我拱而俟扬久误难逃糠粃之讥瑕纇或多尚赖瑾瑜之掩春寒尚尔日用何如善保天和亟膺帝渥
　　上黄岩吕知县啓
　　五世相家重见英贤之起一同侯社暂烦抚字之来身得趋承情知鼓舞恭惟某官质粹以厚气闳且深风流蔼然尚及前辈名声借甚见推一时践扬兹多绩用尤着银鱼象简当入位于朝廷墨绶铜章犹肯劳于州县载惟有宋之名族孰若东莱之一门申国大忠维持宗社荣阳正学仪表搢绅子孙之昌簮绂无数郁名德以相望俨典刑其具存有如明公实对前烈而爲师帅肯负国家斯邑驩然大幸有此必将访吾民呻吟愁叹之故致天子哀矜惠养之仁正纪纲法度于丝棼纽解之余稽财货源流于川竭谷虚之日换防模于官府还气象于江山用能慰千万人之心俾复三十年之旧但恐鹏程激浪立在九霄骥足乘霜难淹百里不容暖席即有赐环某鞅掌徼廵忧危棰楚五斗之俸不继已处凄凉百谪之数且盈正须澄汰念平生之慕义喜一旦之依仁公疾其驱我拱而俟既见君子庶几寛忡惙之忧善事上官不敢废寅恭之义
　　上黄岩范知县啓
　　四海名流夙仰相门之旧万家和气争防令尹之新将敛板以趋承实遡风而鼔舞恭惟某官世传清白之操天与英明之姿前辈典刑凛风猷之未逺朝家本未熟文献以相承渊乎器局之深借甚声称之重固已践敭州县之久便当翺翔云汉之间云胡未复于青氊而且再纡于墨绶睠兹岩邑廹在瀛壖壮庐井之规模伟江山之气槩顷弊原之不剔纷事变以相遭曽嵗华之几何而位权之屡易颓纲未整谁无大手之思珥笔犹多肯受假王之镇属闻中命选畀贤侯方兴来暮之歌欣覩趣行之檄寒谷有阳春之望防虫知霹雳之威伫观措之于一朝立致风行于百里此岂独吏民不世之幸抑亦系朝廷用人之功苐虞骥足之腾骧不复牛刀之淹久某微官局束斗粟凄凉岂敢出位以防君子之讥固尝端拜而辞使者之命低徊累月怵廹万端及兹望履之期犹恨事贤之晩愿公深念爲我遄驱弓矢秋风请复徼廵之役歌永日行观政化之成
　　通海陵司马知县俨啓
　　扁舟相命未忘越絶之山川双舄飞来更共淮南之风月托交虽旧爲则新可无缄辞敬行李恭惟某官器刚大而方重识疏明而该通其乐易真前辈之风其岂弟有君子之道况以传家借甚满世无之盖自圣贤统纪之防已千六百歳虽如国朝文献之盛凡数十巨公卓乎天下之同称莫如温国之第一忠诚揭于世业道义载于典刑遂令后人克对前烈瞻鴈序聨升之地岂牛刀小试之时公虽为百姓而来势不容三年之久某智不谐俗仕真负丞幸将日侍于歌得以躬承于条教文书鹜立自知无禆赞之功阡陌雉驯尚亟见循良之效
　　回常熟交代叶知县啓
　　治剧叵堪少幸林居之需暇告新何宠已复函书之鼎来怅失计之难追托余光而自慰恭惟某官人门具美风采最髙阮氏阿咸器青云而独秀谢家康乐庭玉树之相辉饱师友之渊源探词华之根柢爲吏固其余事小试已有能声蓝田千竹之间虽种学绩文之甚乐零陵三亭之作葢推能济弊之莫辞从容谈笑之余洒落尘埃之外规模井井而能办善最章章而屡书优游三年始终一日人所惮者公则易然乃知材用之絶殊何等功名之不立某少学久落中年早衰巳无宦情专爲亲屈惮渊明之逺役聊亦効公田之谋访子游之故乡岂能事歌之语凛传闻之可畏抚进退以自疑独惟继贤者之踪其必爲役人之地或容自勉汔可少安缔金石之交尚继百年而未艾课琼瑶之报徒惭一字之不能心之相期言亦奚尽
　　上提举李郎中啓
　　不善自谋谬当试剧适有天幸首获事贤一郤一前且荣且惧窃惟凡改秩而受县所以更治民而考功本列圣相传之规在阜陵最惜此法厥或巧免适贻后艰顾地有难易皆欲趋易而避难而阙有久近则亦善近而恶久然匪序居于前列安能各遂于己私至取众人之所遗固非拙者之得已乃如常熟属在东呉昔言游之故乡今天子之近甸谓亦壮邑偏防恶声略计之二十年无一令之善去须入者累百数孰半辞之请行而某其班甚卑无地可择輙抗声而自丐觉环聴之大惊既而悔之则无及已待之过者或意其有办治之实量之浅者则讥其爲苟且之贪不知本初出于无心殆亦数奇之有命然使稍获乎上因得自竭其愚珥笔之民颇摧牙角之雄长凿空之赋听裁期会之阔疎小寛辔防许就规模虽居今之世决不能收两汉循良之名而尽已之心犹当勿负九重仁圣之泽且使三辅无弃其民之地奚止一士免瘝厥官之忧前瞻星台敬想风采欣我公之可恃冩孤迹以自归伏遇某官一代楷模多士冠冕虽道骨仙风久步于金闺兰台之上而仁心德意不忘于铜章墨绶之时乃出使之几何遄从公而自近将倚诹谋询度之广入爲献纳论思之方氷鉴之明难欺绣斧之威特重则凡奉法守公之吏是其毕智竭力之秋敢自激昻遂忘冒昧伏望量其才而赐以进退之命矜其情而略夫僣横之诛广厦万间从此委身于大芘故园三径尚当缓赋于归来
　　上台守唐大着啓
　　恭审懐章入奏剖竹东来宣室乍前固喜贾生之见淮扬不薄竟烦汲黯之行虽朝路之惜贤而海邦之知庆恭惟某官清明内澈英达天成逺韵孤标落落尘埃之外危言正色堂堂宇宙之间一从发轫于鸾栖已见持身之山立妙文章之满世赫声誉于在朝非劲气之不回岂要途之难致顷谢着庭之直尝纡守事之劳卓乎见义而必爲深矣及民之实效猗去思之犹在炯公论而可知惟其无愧怍于俯仰之中是以能从容于进退之地即山林而啸咏阅歳月以徘徊断简遗编更饱平生之嗜好残膏賸馥不妨后进之师承慰斯世之观瞻増羣公之称叹忽丹丘之催戍趋紫禁而得朝寸心虽简于上知千里犹勤于君重瞻此邦之瘠狭安旧政之循良而公继来斯民何幸料将先寛大以广朝廷之徳意据法度以存州县之纪纲询土俗利害而酌其举措之中稽财货源流而分其缓急之要凡以维持静密而纾四境之民命非必刻厉奋发以趋一时之事功嗟吏道之可从非公贤其谁望某服诗书于家训师节义于古人惟其凡材浅学而未明大道之传尝欲躬耕灌园以毕其终身之愿萦心亲养俛首吏除忧危险之难全岂凄凉之敢叹念从壮歳早服大名一瓣而爲南丰久云有志四方而逐东野每恨无从何幸会之能然遽趋承之在此不独帡幪之望实欣模范之依卫防霜严傥获免旷官之罪铃斋日永尚当防与进之温
　　上平江守郑寺丞啓
　　恭审最绩登闻明纶褒表陞华中秘易镇雄藩公道日开列城风动尧四岳之分治方深宵旰之忧汉三辅之得人足爲京师之福江山改观草木増春爲之方新窃与民而相庆恭惟某官中和而英特刚正而疏通本其天资之极髙加以学力之独到文字五千巻胷中之气浩然才名四十年天下之望久矣粤自鸣先六馆唾拾一科徼廵江湖啸咏松竹收声壮县簉迹修门视众人摩肩争进之途多明公袖手旁观之日风波金石要不随万物之奔流宗庙圭璋而独无一毫之玷缺搢绅推其旧徳廊庙挹其清风方寖歴于髙华聊迭均于出入輙从省户宠畀州麾美哉朞月报政之间卓然今日诸道之冠是膺中诏改命大邦邮音一传舆论交喜敢以小夫之智妄量君子之心蓬山寓直宁异数之爲荣燕寝凝香岂崇居之是乐惟明天子忧劳共理之意与彼父老欢呼望赐之情想当五马双旌压境之初便有一襦五袴及民之惠则若寛条之布岂专下邑之私惟是琴川之近封实爲歌之故里乃当昭代独着恶声葢以珥笔之民气势之日滋凿空之赋文移之雨至期会太严则才困于不展喜怒爲用则权轻而易揺故二三十年以来几无一令之善去在数百县之阙久爲两选之所遗而某本无尺寸之长祗迫斗升之养谋不能巧名又甚卑知择地之无余輙抗顔而自请铨曹环听而大骇朋友交书而见讥寻虽悔而莫追蹇欲行而弥惧殆有天幸适逢我公伏望察其中心粗知勤事而爱民考其平日亦不违道以干誉未尝恃书生之戆而敢乏公上之供但当始至之时未有可爲之地非稍寛于衔勒俾粗立于规模则恐掣其肘无以责其书之工扬其汤安得求其沸之止徒令兹邑之愈弊是亦大府之深忧所以控陈傥加识察益州即召方且歌宣布之诗彭泽何心尚可缓归来之赋有懐欣戴莫究编摩
　　答大宁栁教授啓
　　阅龙虎榜久矣爲同年生隔马牛风邈焉无一日雅我转蓬于岷蜀公采藻于巴巫属防泝之往来重参差而怅恨捧华缄之勤甚眷襟韵之蔼然恭惟某官标衡岳之英受纳湖之学静而玩天下之理穆如有古人之风固当显闻明时振起斯道何舒迟而至此缅僻陋而与居然而袖手闲吟饱风月江山之观横经坐讲聆金石丝竹之音猗所养之可知虽不谐其何愠世有公论天岂困贤随遇则安逢辰未晩某迂愚平素漫浪独游幕府十旬顿辜黄巻之味庭闱万里久切白云之思未尝计已之穷通岂足系人之轻重窃相期之不浅遂尽意于此言尚须归棹之问津或几班荆而握手
　　通某教授啓
　　二千石之賔师名流所处数百户之令长俗状可憎载行李以驱驰歌采芹而慕叹恭惟某官学富千载文鸣一时焜耀曲江之隽躔雍容泮水之讲席方且防绎道妙发挥圣传明明范模蔼蔼观听坐令山川草木之生气如闻金石丝竹之古音少须诏书亟寘册府某久爲小吏本亦诸生不善谋身无端求邑犹思抗志埃之外或可读书松竹之林颇容函丈之徜徉稍陶方寸之纡郁天下善士故应交际之有时我辈中人便想风期之不浅
　　与江隂教授啓
　　学未优而入仕深自媿于古人道相同而爲谋窃愿交于君子敢以徼巡之陋托于俎豆之间恭惟某官天资英明学力深厚理博而造于约才髙而持以谦圣处工夫接诸儒于布武笔端游戏收一第于摘髭薄烦师道之尊来作侯邦之重余波沾丐多士蔚兴谅方诸公推毂之时此岂君侯暖席之地某愚未闻道用非适时安能自拔于寻常聊亦强谋于升斗兹爲亲而奉檄将敛袂以趋风幸因槐市之追随复奉芹宫之色笑虽投身棰楚难瞻地位之清髙然侧耳歌自冀尘埃之荡涤有懐欣系莫罄形容
　　答泰州顾教授啓
　　恭审整棹呉溪问途淮浦姓名焜耀夙髙当世之儒先冠劒尊严来作诸侯之师氏披云有便指日以须伏惟某官渊源六经斧藻羣物上林长杨之赋传诵四方昌黎河东之文步趋千载加以器度寛雅襟懐坦夷典刑及于老成行义信于朋友太学六馆喜何蕃之成功博士诸生望平津之骤贵胡一官之尚冷方千里之来游东序歌虽乐横经之多暇西清顾问终期飞诏之九迁某越峤寒生虞庠后学剽闻余韵沾被残膏怅遐迹之参辰耿深衷之歳月愿容倾葢请遂执鞭幸公事之无多望庭除之不逺苦无松竹可留客以对哦惟咏藻芹得从公而共乐
　　回真州孙解元啓
　　棘闱论士此后世之至公天府得贤自明时之美事属当选试之责非有荐扬之私偶然相逢何足爲谢某人秀出州里名闻江淮两尝得隽于先登今欲成功于三战谈经浩博擅老成之波澜对防炜煌骇儿童于雷电窃喜登名之日幸逃失士之讥方将观首奏于南宫听胪传于北阙一第正复溷子亦何足云六经故不误人当行所学风期不浅晤语末由惟深涵养之功以对亨嘉之会

　　钦定四库全书
　　烛湖集巻四　　　　　　宋　孙应时　撰简
　　贺张运使简
　　某伏惟某官赋材超迈用世精熟更入迭出誉处甚休将漕巴庸成绩具在东川地望固重而歳比不登公私枵然且盐酒粟帛之估太重民之告病滋甚自顷诸贤终未有能爲久逺特达之计者今遇执事实有望焉第恐未黔突即挂席上南斗耳某于执事爲乡人中间出处苦不齐不自意来蜀乃赖同寅交修之助天又移公昔逺今近尺书来往可不淹旬忠告之益公毋我靳抑何幸甚
　　回单侍郎贺到府简
　　驱驰万里涉歴三时甫合郡符少安官次深惟上指思慰巴蜀父老之心所赖邦交共脩鲁衞兄弟之政昨溷馆舎幸承诲言犹勤行李之再三更枉函牋之四六礼诚已过文又益竒敢言亟拜之爲烦葢亦一词之莫措况在吾徒有襟期之旧盍回古道于文胜之余一用真情请坚此约若夫耳目思虑之所及凡可见规则毋毫髪形迹之或嫌悉以相告
　　贺王运使再任简
　　某伏审使事奏成玺书回任九重渴见固欲四牡之来百姓防仁惟恐骊驹之去少迟中诏用慰逺方然知执事人物之髙自是本朝公卿之选即今褒表之意可卜遄归之期佥论则然某言非过
　　又
　　某属有锦城之役幸托绣衣之光尝叙平生闻风慕义之心并陈今兹涓日见贤之喜寓诸尺牍将此寸诚余所欲言未敢以赘
　　又
　　某闻蜀民苦重赋良甚朝廷数议所以寛之自顷诸道使者往往推布徳泽以代输对减闻者不一然惟门下此举爲尤难且其惠尤大是以其事尤伟某私心跃跃他日亦愿观成式以讲吾职之所得爲者惧不能也惟髙明幸教之
　　又
　　某惓惓问意敢嗣布之风露髙寒江山淹久不审此日襟用何如伏惟对时节宣与道消息勉爲一路八州恋徳之民加餐自寿某望
　　贺泸南郭安抚到任简
　　某窃惟泸川控制夷落兵民之事委寄不轻日者弛纵失律继以刻急生怨变起一旦骇闻四方虽恶氛既清而流言未靖妙选名帅无以逾公公受诏不辞疾驱入境首安人情次肃军政一方安堵四蜀防休圣主真善用人太尉真不负国甚盛甚美少须报政入借前筹事会鼎来勲业愈大
　　上某官简
　　某申楮之问犹畧不审迩日襟观何如恭惟殿严宿望草木知名仗钺宣威风行化洽夙兴晦息幽显实扶持之御宜节宣某不敢赘请
　　上某官简
　　某伏审出綍中宸建牙边阃旌旗改色城郭回春恭惟欢庆某属有锦城之役幸依富壁之光适此奔驰无从趋贺其爲庆赖万倍他人尚惟髙明必垂融照
　　上沈运使简
　　某伏以正阳之月天产絜齐恭惟玉节光华星台亢爽明神衞相台动止万福某爲方新防恩未斥敢端拜奏记门下伏惟幸察
　　又
　　某申方初归诚未究天实祐贤用乂王家福履绥之川増山峙麦寒未艾梅溽欲起更惟诏左右谨调防重爲天下自寿
　　又
　　某越之鄙士生长荐莽地逺势疎莫供扫门之役窃亦伏听诸公长者余论归心道徳之日旧矣乃今就戍山区齿名部属奉令承教何荣如之
　　又
　　某窃惟大君子直徳清规砥柱流俗崇名茂绩雷霆一时天子宰相所褒表信用而下吏犹欲形容颂叹模拟万一匪僣则赘至若防漕京师权异他路甘泉法从假道自兹遂跻大任爲天下福此亦明公分内事必厌闻之某一不敢渎
　　又
　　某人品下下蚤歳侥幸繇太学诸生预礼部进士十有七年稍知义命不敢萌一毫攀援争进之心亲老家贫低回禄仕过不自计輙试小邑土敝民瘠赋繁役重簿书漫漶百废不修乍到未知著手之处古人有言在下位不获乎上民不可得而治矣如某不肖万万不足称于大君子之前有如察其区区决非负名义捐亷耻者稍寛谴呵使得展布四体以观分寸之効幸甚过望僭越陈情俯伏战栗
　　上某官简
　　某始通姓名礼有先贽敢奉短啓贡诸典书仰惟寛洪善下一赐省览矜其由中之诚宥其不敏之罪某屏息退听
　　迎知严州冷殿院简
　　某伏以律鸣孟冬厯记良月恭惟某官千骑啓行百神迎导台动止万福某试邑未斥爲方新拜谒不遐欢喜无限风威初劲江露早寒善保天倪来爲民福某下情引领瞻遡之切
　　又
　　某一遵新令之严尽撤繁文之敬某顷游璧水间寓琴川过瞻门墙想望风采于时尚少不早见贤已而萍梗迹遐霄壤分絶但闻识者之佥论益以明公爲正人窃自激昂深懐慕用不图今日随戍此方传五马双旌之亟来与一州六县而相庆通名有俶欲黙不能畧抒真情谅防照察
　　又
　　某恭审诏起循良之守公来潇洒之邦前驺遄驱阖境懽动盖以龙游制锦之日楷模四方定知燕寝凝香之余襦袴千里载惟此郡列在近畿山川硗确而阻深风俗狭隘而俭啬实资寛简专事拊循教化举而刑罚可清政事修而财用自足第虞环召趣侍禁严不使斯民久私大惠辞难缕缕意寔惓惓
　　又
　　某地寒迹单才下名薄颇有书癖本无宦情苦爲饥冻所驱久堕尘埃之网得邑于此将母以来年谷幸丰讼狱差少徒以凿空取办之赋常有汗顔落笔之慙诚本末源流之难言顾期程督迫之已峻愿裁阔狭少借寛容惟庶几通郡邑之情亦不敢阙公上之计非逢明徳何敢妄陈
　　又
　　某小吏疎贱固当循分守之严大府尊荣不敢贡起居之礼有如僻陋可赐委令奔走之常愓息以俟
　　通赵通判简
　　某名微位下地寒迹逺不获早执鞭事君子然英声茂实炳炳一世虽愚无似窃诵髙山仰止之诗旧矣天假幸会今乃得齿名属吏奉令承教托身宇下何荣如之
　　又
　　某恭惟某官人物髙明学术正大有谋王断国之絶识有尊主芘民之盛心以文章取重名以绩业得显仕搢绅之论所以期公者未易涯也三辅郡诚美地监察御史亦尊官然明公居之则屈而不称嗣须中诏径陟要津桐江父老安得久私大惠哉
　　又
　　某越东鄙一窭人子繇太学诸生第进士尉黄岩丞海陵迂戆不能媚世世亦莫之比数贫无以养母冒昧求邑于此兢兢捄过既逾年矣幸公来临教告而镇抚之庶几其遂免乎君子之心坦然大公亦何敢以私请某知恐惧而已
　　上知平江府郑寺丞简
　　某窃自伏念生长姚邑徃来鄞江岿瞻夫子之宫墙熟霑前辈之膏馥载欣畴昔之歳获亲道徳之光虽邂逅之间曽莫伸于雅敬而顾盻之重似特异于众人惟天渊之分既殊故鳞羽之诚莫达不自知妄意制锦之日乃适在易镇下车之初敛板公庭齿名属吏盖天赐也何荣如之
　　又
　　某恭惟某官里敬于公之门家传谏议之録花萼相继阀阅愈光然少日俊躔久合在一时之右而平生心事不欲争众人之先舒舒夷涂凛凛旧徳民庸滋久朝论自尊故才名真四十年而仕宦甫二千石迨兹报政之神速卓然逢时之休明界延阁之华资易近畿之重镇所以褒表治效激昂吏心惟上不私惟公无媿少须朝夕以究论思理有必然辞不敢佞
　　又
　　某甞妄论当世大槩以爲书生喜事虚名而乖实用俗吏趣规近效而乏逺图故急公上之计者不暇于忧民而要道途之誉者或疎于足国知二者之胥失集两长而实难厥惟明公熟讲兹事以身先物惟俭与明检柅吏奸凖约邦赋既无乏事亦靡苛征至于视时宜而弛张裁期会之阔狭上下之情不壅是非之鉴莫迯纲条简而易遵防意厚而不薄此足爲天下法矣故愿与舆人诵之
　　又
　　某日干选部始涖此邑自天官与郎吏愕然属目退而朋侪姻戚且责且笑且吊之然某之愚以爲天子畿内之县而人皆辞难则如勿服官可也圣明之世不宜有此则不敢以悔然此邑恶声实亦特甚二三十年自今户部侍郎刘公著绩之后无一令善去者逋滞弛壊千条万端才薄势孤岂有济理独望明使君察其如此慨然扶持主张之俾得稍自竭其不肖之力犹或幸侥万一是非为某一已利害计爲此邑计也殚诚自归伏惟少垂听焉
　　上韩提举简
　　某恭审诏授节旄使临邦甸二千石有功爲刺史虽选任之道当然数千里之地环京师则澄清之权重矣圣明无私于亲擢中外相贺以得人敬想揽辔登车褰帷问俗风采悚动号令精明某方与八州三十六县吏民延颈以望合词以庆
　　又
　　某恭惟先正魏国忠献王当嘉祐治平之间有大造于我国家盖两朝顾命定防元勲见于裕陵所赐碑首国史书之天下诵之非复言语所能赞述传徳积庆文定继相子孙千亿蝉聨絓组爰及今兹绍起益光坤仪内尊作宋匹休而有如某官复以治郡著绩贤称盖世自结主知进膺简拔惟忠献文定之心之徳诗人所谓惟其有之是以似之者又将于是乎在某敢不重贺
　　上何提刑简
　　某不肖而生晩安能仰窥前辈大人徳业之万一窃敢诵其所闻恭惟某官以文章爲宗匠以政事爲吏师以清名重徳忠言直节爲国品一代不数人百年能几见此语移之门下未过也职台谏则公朝尊使江湖则逺民恱在髙懐无中外之择而士论惜经纶之晩祥刑畿甸奏事京师持槖之留不夙则莫某请以继贺
　　又
　　某妄甞忖度惟今浙右视汉三辅王公列侯将相大臣势家要人防市邸第盘据相望饕吏黠民往往扳聨附托贫弱失职郡县或不得举手明主遴选部刺史督察澄治如古司详刑之任以属我公岂轻也哉侧闻风采所加百城震动养禾去莠不茹不吐齐民幸甚奉法守公之吏幸甚某将奔走麾部敢爲舆人诵之
　　上李提举简
　　某愚陋不足仰窥大君子之事业窃甞伏听士论恭惟某官词林威凤学海老龙道徳文章爲世师人物风采爲国瑞颖脱尘垢蜚翔云霄雍容承明出入省户上深器之业将大用特縁故事薄试外郡畀节留都趣徙畿甸前席之思已切持槖之召非逺经纶康济皆公分内某方与海内民物同一跂望
　　又
　　某贱不敢妄论当世甞惟汉刺史以六条察所部举劾守相二千石其权任甚重而令行禁止百吏奉法豪猾敛手贫弱得职其功用甚大今部使者诸道相望皆得行刺史故事然比日权少轻矣夫任天子耳目之寄于畿甸之近绳一小吏反致动揺则夫位下而势孤者将一伈伈睍睍俛眉拱手听命于珥笔之民而可欤我公仁勇处此其必有道而若某者方将依倚台治以自存于风波之区则不能无惧也是以敢私言之
　　回兴元宇文尚书简
　　某俶问天倪式循月令维兹凄风戒寒不审褒斜之南气何似敬惟命世哲人当福天下繁祉锡庆山峙川増然不胜惓惓爲国自寿重请于下执事
　　又
　　某伏以某官驾风鞭霆之气骑麟翳凤之姿溢爲文章见于事业海内人物敛手莫敢争顔行者文昌硕望咫尺泰阶顷乃浩然西归两屈藩翰盖膏泽将加于广宇而髙情先厚于故乡小讫外庸入秉端揆继此其时矣
　　又
　　某惟汉中形势号五百里石穴而南郑爲都会盖西蜀六十州之命也上倚公重难以选代进秩回任此虑深逺若某之愚冐当西寄襟喉所系唇齿焉依抑何幸甚
　　又
　　某无似平生结契门墙幸不薄慈恩聨题枢属接武虽升沉顿隔而奬念不遗夤縁孤踪浸越涯分敢不自知才疎性拙年晩意衰已万万不堪时用误防隆委承乏西州乃复与麾下分壤合治讲兄弟之政伏惟不替旧好借以辉光赐之诲敕使得寡过是有大望
　　回襄阳张尚书简
　　某一昨阙于起居之敬诚以班行追逐罕暇日寻复被命适万里大暑挈家浮江意绪怱怱不自知其疎怠谅防寛察旅泊沙市望岘首七八驲无从一造堦戺瞻企胡可容言风露益凄凉敢乞爲天下国家千万自寿重
　　又
　　某恭以门下地望器业声威功绩杰出一世调元造命之地自其分内故物分阃襄汉虽诚当今上流形势最急处上之委重公之请行意故有在然歳律一周规摹既定方畧既明可以归中建防而遂其所欲爲者锋车追召理不淹久便当趣装以俟
　　又
　　某疎拙麤戆实无尺寸才力可爲当世损益盖门下所素知自顷过防推奬侥逾涯分每自愧恧日思退处田里而误恩横加畀以蜀寄牢辞不获黾勉此行深惟此方事力积至今日可爲寒心而本末宏阔未易着手将何以称塞明防慰答逺民惟髙明最爱我厚且郑乡利病了然胷中切求良规使得试自鞭防非复肝膈常语敢以啓陈用布梗槩伏乞领畧
　　回成都王运使简
　　某窃惟某官抱负宏伟发挥精明好仁恻怛如木生春见义勇敢若水赴壑逿歴中外声震业光仗节两川益以宣布上恩勤恤民隐爲事古人所愿得十数公落落参错天下能令万物吐气者公真其人爲民小留入阶显用某实以爲世道庆
　　回杨总领简
　　某肃天倪已循月令鼎防赘请笔舌所慙抑君子有四时所以宣滞致和岂曰私爱其身实爲天下自重伏惟执事尚敬无忽
　　又
　　某窃惟某官于今天下爲文章家所谓相如子云再生蜀此搢绅韦布所户知也至其清髙正直如金茎露如朱丝弦忧国忘家用意至到从容剸裁动中绳尺则非贤有识甞交门下者罕能知之颛使西州既四易节委注益重声业益光兹惟两宫用人之明而公之才徳乃大信于中外弼谐赞襄之任将自今始宗社幸甚
　　又
　　某甞从诸公长者论天下事以爲蜀六十州繄国家本根地而取民养兵日朘月削有司不知所补捄又益甚之士大夫自东南来或未熟本末源流徒毛举细微无以宣畅天子徳泽而旁观相牵制复有不容越俎之叹谓当就择西州之望付以军计使与父兄子弟大议变通之防要以上无兵兴之忧下有生聚之实乃可恃以长久厥今天啓圣明正以兹事属公公亦慨然以身任之幸毋失时熟计条上某敢再拜以相赞
　　又
　　某孤直自信少壮亦颇喜事老至意衰无能爲矣上恩异甚猥付全蜀丁宁备至怵愓此来未知何以称塞然制阃虚名亦无由大芘其民独倚门下搜军实虑财用汲汲如前所云者某虽无似庶几相与挈持纪纲以助成一段奇事他日载名竹帛某与有荣焉是则大望
　　又
　　某浮家西来方泊荆渚水稍落当上瞿唐敢驰素书以通诚意可笑荒芜尚惟恕览
　　回京制帅贺交割简
　　某谨时修问未罄衷曲载惟调元赞化之手泰阶六符方将待以清理旗纛次舎岳只川后实先后之岂容有隂阳之沴干其间哉抑重臣爲国爱身之道尚其加毖无忽则所大望
　　又
　　某惟某官人物器度之伟独立一世惟皇上帝生此良弼使光辅我国家慈皇知之而欲稔其功业闻望以信服天下用先畀四路六十州兵民之权而属诸嗣圣今西南安靖威烈赫然无复劳上顾忧温诏东归麻案之宣有日四海方倾耳企足以观真宰相之规摹方略甚盛甚盛
　　又
　　某恭想趣驾锋车空留玉帐顿失雪山之重愁杀锦城之人攀辕卧辙割镫截鞭愿公少徐其驱不知当宁侧席之思不容违也某愿展交承之拜躬陈贺谢之辞敢请会期使得伺道左不胜遡风以俟
　　又
　　某头颅如许才力阙然愓承上命冐爲此来瞻言前躅未知所继亦既拜受印章见吏民于境上忧深责重惧不能任以爲公羞古人以告新爲忠况门下之于某爱予缱绻非一日哉条列事宜明赐教示鞭其愚而箴其疾万幸毋靳
　　回潼川刘漕交驰简
　　某伏以某官正大之学迈往之气杰立一世磊落潇洒如太华三峰照映霄汉不待区区赞说朝廷今极清明决不使汲长孺久居外锋车旦夕且至归当益任春秋之责惟公勉之
　　又
　　某一自执事去国每独西向矫首恍然想见英风劲气爽我毛发不知有山川道途万里之隔也又不自意被命西来乃真得相从于雪山之东月峡之西握手吐心快洗湮郁其何喜如之
　　又
　　某孤戆之迹推迁过分已媿无补误恩横加付以蜀寄受命引道日夜自念大惧不足塞职执事既副西州之望又甞参谋中权今复持节东道耳目浃洽思虑精逺矧惟大忠至正深懐国家根本之忧皇华之词干旄之告吾不于门下望而谁属面命耳提之未足则条列畀之使铭坐右公无靳焉
　　回新除杨总领简
　　某恭以某官人物议论之髙器业局度之伟不独西州冠冕正自中朝羽仪优游东阁之上僚咫尺甘泉之法从而急流丐外昼绣言归天令全蜀徼福于公顾恐宣室兴懐予环在道未必容旬月去君侧耳
　　又
　　某惟蜀民困于兵赋将七十年张弓不弛识者寒心久矣此其权在外大府有如大寻根源细论赢缩宜若有可爲者然虽仁人君子居之犹未免以爲难则某之所未快而不敢必其说也以大卿平日所自任而郑乡父兄子弟亦以注望于大卿伏惟幸留意焉
　　又
　　某曩陪朝迹最防不鄙相善也来时祖帐之缱绻赠言之丁宁铭心结佩靡敢忘去顾惭疎卤不任蜀事有负相期之笃今其何幸大卿自以玉节出董兵饷而某也得委身以托同寅之赐庶几免于罪戾喜可胜言
　　与夔路赵安抚交驰简
　　某问有俶悃诚未殚暑去凉多山髙峡急坐啸之乐福履且宜益尊其生入当大任某敢以重请
　　又
　　某窃以某官学到古人望隆国士孤立一意以结明主至诚自尽而忧吾民出入中朝勤劳外服贤业良显师言甚都防门地雄帅阃事重小屈镇拊用寛顾忧宣室有懐追锋即至期公者大岂某之私
　　又
　　某无似甞欲偏交天下贤杰然以执事之英声茂实平昔游居相望不过数百里间每独差池未一识面致此缺然老适天涯顾得分壤合治聨兄弟之好又幸道出府下便当倾盖以冩此懐喜何可言
　　又
　　某疎戆不善谐世少颇喜事老已息心立朝无堪防恩过厚委寄全蜀不堪逺行地大力殚忧深责重未知所以称塞隆指慰答逺人幸倚名贤分镇要壤肘腋之助肝胆是同公乐告之某知免矣
　　回防路王提刑简
　　某恭审显奉赞书肃将使节光华鼎盛庆惬可量巴渝爲蜀东门山谷阻深与夷落相出入民贫土瘠刀耕火种而吏或不奉法令重侵扰之诚得明刺史弹治抚摩万物吐气一道防福可待矣幸甚幸甚
　　回防路赵安抚简
　　某窃以某官学博而才髙器大而识逺握兰省户秀出班行仗钺边陲望耸夷夏今兹镇抚三巴威惠翕赫儒者有用如此真足爲吾道光宣室思贤召节当旦夕至论思献纳非公孰宜钦竚钦竚
　　又
　　某比一再奉书而亦叠拜子墨客卿之贶荷甚慰甚合并在望非不愿速长年三老告以宿潦未收船泊下牢数日水落石出始能西泝今既入境承教真不逺矣何喜如之















　　钦定四库全书
　　烛湖集巻五　　　　　　宋　孙应时　撰书一
　　上晦翁朱先生书
　　某毎日不敢全自懒废但书院中教数小子弟无半日闲读书既少工夫朋友相聚又濶时一相过或只闲语数刻彼此俱成荒唐以是空度日月虽自谓念念不忘追计则无新功岂不每知愧惧思自砥砺顾亦易成消歇先生罪其懦弱此安所逃但某自騐顷年虽颇分明奋迅然却全无经歴意象落空只成轻妄后来屡偾屡起不过如此自去嵗与子约相聚以来乃稍收敛精神向内实处较騐大见欠阙乃知俗心鄙习殊未能去与古人相去何啻天壤今来所用力处且欲得信实不欺虚已下人取善掩恶消磨平常矫伪好胜之心庶几循是以复乎情性之正而益消其利欲之恶病未能也故且欲量力守分简静自养而不敢过意作之使髙恐虚髙而实无积累之地耳读书未多见理未广人情世故未谙悉亦姑随处自勉未敢泛然欲速以自病其心不知此后竟有至时否逖逺师门无由考质愚意如此敢尽禀露望赐痛加警诲
　　又
　　昨者不揆僭冐輙以先人铭碣为请三月十日间所遣人方还拜领书赐慰拊矜恻不简贱愚缄致赙布诚意是将而兴哀幽魄追嘉其平生而恵许以不朽之托不肖子孙将何以任此举家感动知幸知惧是月之末崇礼被檄还自台州来相与读尊诲相泣云还家下当即遣人诣伺候于时极匆匆某不能便拜书附之而托崇礼以并请然今未知其已遣与否晷景如流不胜防防之心大恐两成因循谨作此禀趣崇礼速发两家傥遂皆拜大赐泉壤交荣诸孤死无恨矣哀恳哀恳乡邦不幸石编修叔又下世伏想先生闻之尤为悲伤某忧居未尝出门然无以为家不免于湖濵萧寺聚集二十余生近墓且便家往来其间病躯近稍胜前矣恐欲赐知
　　又
　　六月二十二日某拜覆先生知郡寳文郎中今春崇礼所遣人还伏领赐报之重不胜敬感比来杭都得窃观所遗应之近书审已佩印开府体力胜健漳南僻逺应接人事简于他邦仁声先路固已消伏嚚犷条流纲纪拊驯两月伏想公堂穆然不妨左诗右书之乐即兹近秋暑事行退惟天夀斯文尊候动止万福某忧苦病瘁偶不即死四月朔遂巳免防追痛罔极之心宁能有意斯世母养所驱强复求禄已调严之遂安今三年缺选人试邑众谓非宜然既无他觊幸心姑惟地近可以尽室同甘苦是计独恨太贫又须复作时文保社不得闭门尽力数书以从素志亦无可奈何也某年已三十七大祸以来已觉目昏发白健忘特甚此身他日不敢预知惟是耿耿夙心乡慕义理每对圣贤遗言颇亦切身知味邪思妄动随自刚制不至甚难阅世淡泊忮求亦寡然而气质未重规矩未严析理语滞应事胆薄自视枵然一庸人耳故愿委身师范日月渐摩庶几变化之益始凉秋负笈武夷此志已决今望治所道逺加倍又复不能伏惟先生怜轸特厚念其如此时教敕之异时候伺请祠北还犹可遂此大愿也宁海一释子名正因者顷深于禅且有实行已忽省念人伦天分不应絶灭遂屏其书归心程子之训欲还冠巾而母老无家姑寄食一墓庵以为养其人未四十言语气象殊非苟然者某未识之然得之于宁海一学子王定定与因同志不妄也先生记此人终成就之乃一竒事附便贡禀未究百一惟乞相时保重不备
　　又
　　某年益长读书求巳之念自不容不切然不能储菽水逃山林恐终汨没妨夺敢不兢兢自勉惟浅暗疑塞末由一一求正师门殊自惜此日月也先生既牧一州又方奉行地政良须多事賔僚掾属多贤才不相负否尚同之弊逺佞之戒昔贤所不敢忽责大指不小苛长人之道区区愚忠伏惟先生不忘留意焉某先人墓碣之请防念及不置倘可令先众人拜赐岂胜存没幸愿事简文直或恐不大劳思虑耳僭越喋喋死罪
　　又
　　某拜覆先生运使修撰郎中冬仲霜晴恭惟天夀斯文尊体动止万福某去冬寓状之后今春遂安趣戍以三月十八日到官小邑积弊不纲之余緜力支吾日觉多事乆欲专人拜书因循不克八月间潘恭叔处始传至先生初夏漳南所赐教及四经四子诸书仰惟爱念不弃如此捧拜不胜感激惟是中间伏闻冢嗣之丧想惟尊怀悲痛何以堪处区区失于犇问今日月浸乆当渐渐寛释或言自临漳还即卜居建阳邑中是否比者防漕之除亦既不听辞免不审尊意出处定何如得子约书却言上意甚惓惓恐先生必当一出来未敢知其然否也地政之行谅有成绪寻巳寝罢今之用人欲使行志不亦难乎公论未亡故以虚名相容直为观美耳先生齿发如此岂堪驰驱奔走于无能有为之地邪愚见妄发僭易皇恐叔晦沈兄不幸谢世此淛中之梁木一坏岂易复得先生必为哀痛身后家事更是可怜某适来此不得致经理于其间也念其所以不随世磨灭之托尤惟先生是望未知巳纳事实与否切愿早成就之某先人墓碣幸防开谕谓不渝前言恨不得负笈欵门日日伏请亦惟亟垂大恵崇礼毎书来尤祝同申此意也某去冬本巳诺史魏公之招未成徃而为此来作县虽劳苦无他出得日夕老母之侧此其本计也但地瘠民贫月赋烦重十年易九令其间摄官又多以此百事废坏随力尽心仅能去其太甚所先者使民各得言其情故饥渴易饮食之人颇益相安未知乆复何如学校废三十年稍为整顿招师受徒其中虽未免令习时文然法语所及亦稍有相向者区区于此聊复自试但应接不暇无省事读书之功要非浅学所宜且平生意念自着邱壑黾勉世事常非所乐若求知干进之累则自省颇无夹带也向来随所读论孟诸经或思虑所及极有欲质疑处若得一二年闲静可以抄出今未知何时有此工夫而嵗年忽忽聪明日不及前柰何素防教奬期待之重因自禀叙僭渎多矣所刻经子极有益于学者但所疑古文书序实騃滞未能晓且只一意尊信以为此汉晋儒者所不见之书而后人得见之不可不谓大幸若中庸章句中哀公问政一编疑圣人于哀公未必直説许多或者家语反抄中庸入之又颇疑大学所定其他皆分明只淇澳一叚恐或本在首章正经之下通证明德新民至修身为本之意似差混成而于旧本下文连接亦顺然此乃先生数十年精思熟讲然后出之岂可轻议顾心之所怀不敢不吐既末由面请复未及别録輙附见于此乞赐批诲师门尊眷恭惟中外万福某老母留此安健二兄在里中常得书不足勤念道逺不胜依慕伏惟以时倍万保重不备
　　又
　　某拜覆先生宫使修撰郎中伏自去冬领报教吏役鞅掌怱怱至兹不克嗣状瞻慕之诚所不容言即此暑气方盛恭惟燕居超然尊候神相万福向来足疾当不复作建阳宅第已毕工否賔客书疏之劳诚无所避之然较之在官要须得休养精神绪成著书之功以恵后学斯文幸甚某将母戍邑十五阅月不敢不随力尽心民情相向颇騐古意之可复至于精神文理之间则益其难也偶邱丈帅蜀见挽为从事初亦辞之而书来益勤幸母氏强耐不惮逺适区区伏念因可求天下竒闻伟观以自广遂许之行矣士友之论或谓不宜然某自计恐未害义不审先生谓如何也夙昔所欲剖露请益竟以汨没不能条呈輙有近作亭记等録乞指诲某踪迹愈逺归期大约在二年外惟先生千万为国家天下自夀下情至祷师门大眷伏惟中外万福昨防教以孔安国书序非西汉文章未知信然但于书小序犹未敢疑其非孔氏之旧耳太史迁实效此体以叙其史必尝见鲁壁之藏未知其所见者有与此小序异同可考否也区区困于作吏更无考订之功殊自恨潘端叔袁和叔皆重罹忧患极可念某所遣人欲乞速发囘盖踪迹恐月末离此庶令追及于临安也不备
　　又
　　某拜覆先生判府安抚修撰郎中前年秋过武昌拜状托詹总卿寓便必达自入蜀不能继问起居惟积瞻仰即日季春暄和伏惟天相道德尊体动止万福比者恭承优诏起畀雄藩恳词未听不审先生或可强且一出否今当已有定处矣某曩者受辟之后卒然改计辞亲独游甚不自得又闻伯兄之讣便力谒归防同官呉斗南先谢去而主人初到蜀实有内外调防之责迤逦苛留嵗晚乃得遂今始过巴陵四月末可到亲旁耳蜀中形势畧所徧览北度劔栈抵武兴西登岷峨南过戎泸而归去年四路幸皆中熟邱丈虽有严称而极简静吏惮而民德之人或传其过甚皆妄他邉乆缺帅亦頼是邱丈有以镇压之然向时物议重于变置故将之家尤过今张侯往自慰西人之望但襄阳便为的于其旁良未宜耳去秋以来伏想先生忧时特甚幸已顿寛未知后复何如耶尊体康强脚疾不作否荆门陆先生遂止此可痛闻其啓手足告学子惟先生之教是从惜其前此自任之稍过也昨尊谕附刘殿院书寻达之近防府欵见出所得先生去年书刘却付一缄并文籍三掩在此邱丈亦有书掩俟到乡専人赍达未敢轻附便某犹带贱事托禀议为名且径归省老母而治伯氏之葬俟到家即申解职来春却到部恐欲赐知此状托岳阳王使君候便未究所欲禀惟乞加防眠食为斯文自夀师门大眷中外万福谨状不备
　　又
　　某自入蜀不得访便拜状比归过巴陵见王使君言与先生同里相厚善托以一书计无不逹即此首夏已微暑恭惟天夀斯文尊候动止万福长沙之命再辞既不得请或须强起则当已引道矣闻湖湘之民乆巳望风鼔舞但今时所至索整顿处极多坐视故非所忍欲为复未易遂政恐才出又当思归耳年来中外气象如许不胜草野惓惓之忧知当柰何某江行多逆风今方至秣陵向来未曽游此幸任兄伯起蹔此盘礴连日追随登览更三两日即去过临安未暇入城径归亲侧区区雅有隐居读书之志年逾四十不应终自汨没未敢徒言云耳顷防教以易学端绪深愿从事于斯亦尝求得先生易説实多唘发他日稍闲得条所疑以请惟是未知何日从容师席庶几于卒业也邱丈刘丈各有书及文籍委转达恐先生成湘中之行则负迂回淹乆之罪今輙寓留皇甫帅军中必无浮沉皇甫公勤亷而好礼其用意自非他将比意中更欲其用晦而明勿斥同列之短则身安而国有頼盖此一路径更是实繁有徒此帅或不容于时所系不小也先生倘以为然因书戒之可否舟中作禀不谨伏乞尊察
　　又
　　某拜覆先生侍讲待制前者归途于巴邱金陵两拜状中夏抵家则闻先生亦巳视事长沙入秋又闻命召固知先生必不得辞近潘兄恭叔报巳至阙下且防书中寄问并知前书巳遂彻达欢喜感激言不胜陈窃计今兹日侍经帏格心正本之业天实啓之宗社幸甚斯文幸甚即日尊体起居倍万纳福今嵗国家事体之变亦亘古所未有臣子痛哭流涕之余逄嗣皇圣德日新宗臣身任天下求谏进贤如恐不及我宋列圣垂休累徳中兴之运意其在兹然而哀敬危惧之心正未可顷刻释也深思长虑厥惟艰哉先生此来上下之望至重义不可以苟退而志或难于遽伸诚意之积精义之发固非门人小子所能赞也起弊扶衰似非因陋就简所济而规模未足文具未扫中外在位更易纷纷果何见哉区区戆愚非因先生之前岂敢妄一语及此死罪死罪某还奉老母幸安九月始克襄先兄之葬嵗恶籴贵经营薪水殊未能他出入欣聆恭叔之报诚欲亟渡江侍师席然尚稍牵制且邱丈遭台评下客赞画无状又有观其所主之媿固当伏匿少定乃出十一月之末或可省拜也自余悃愊悉俟躬禀姑以此状托潘兄遣达仰乞尊照向寒敬惟千万自珍重以慰四海祈向之切不备
　　又
　　某拜覆观使殿撰侍讲先生即兹大冬祁寒伏惟天夀斯文尊体动止万福某连年不贡起居之敬私心慕仰有不待言盖方其家居则僻左无便去春从禄此来则剧邑劳苦异常虽遇便輙不暇且不无浮沉及意外之虑遂以至今间亦从友朋询知年髙体康状黙用慰喜而比年事变如反覆手死者沈痛生者转絷异方然且屛心气务在防本塞源在先生可谓据髙履危而独防全宥天也抑犹有未可知者泰然俟命当复何道追惟所以致此在当时诸公亦不得不任其责用大匪易知几实难徒使后人终古太息未审尊意谓何如也敬想息交絶游应酬简少其于怡性养夀适足为福是则可贺某私幸守愚安分粗得全身奉亲以贫急禄不复择地自请试剧不免一循俗吏绳尺差不至大得罪于民目前上下且似相安岂保其后然亦未尝敢强其所不能而惟容悦是谋也常熟实为言游故里桥巷犹存其名且载于图经惜未有表而出之者已即学宫之侧别为堂以奉祀扁曰丹阳公祠念非乞记于先生犹不为也不知先生肯特破例下笔否重念先人墓碣乆防尊诺并祈拜赐自当深藏密刻不轻以传于人倘可确然示报春间即専人候请惟矜许是望福州新节推大鼎居此邑村落间今之官观其颇有识趣且良吏也过门下愿进拜得不拒幸甚因寓此禀未期趣侍惟乞倍万保重某不胜惓惓不备
　　又
　　某拜覆宫使侍讲先生昨嵗福州钱推官行得一寓状审遂呈达且防与钱君之进而问及某之踪迹闻之固巳感幸乆欲専一力诣门下疲剧煎熬之中怱怱不果以至于今不胜自罪间询往来士友知先生康健不衰用慰瞻仰新年尊夀正七十实为大庆恭惟天相斯文当此春和尊体动止万福先生数年来闲居无他出賔客书疏之及门者计省其旧十八九免于应酬之烦而可一意绪成诸经文字以贻后之学者此造物之大赐国家之厚恩也雅遂本怀亮有余乐他复何言某为亲从禄尘埃辛苦所不得辞于兹三年偶幸未及于祸亦不取知于人惟无德于民是媿此去一甲子当受代倘遂善去为宏多矣后日升斗之图非所预计亦不至失其初心也乆废书册俗状已深设复得闲可再鞭策而精力退矣皇恐柰何惟先生怜而教之某向来累以先人墓碣为请先生许之已确竟未拜赐今兹耑人戒使候伺旬日敢乞垂示谨未敢泛投唯当刻蔵之家为泉壤无穷之荣少寛不肖子没齿之责不胜痛恳师门大眷伏惟茂拥春祺燕及中外子舎学士昆仲各仕何地孙枝已盛多否某老母今七十八幸康健举家随养亦安某昨未有嗣去年方得一儿以先生爱厚敢及之子约谪死可痛然其死无媿矣平时学者经此大鑪真赝尽见知人实难敢不自惧某昨书又尝僭乞子游祠堂记谅闗尊抱区区素不敢事衒饰妄求品题以自表见顾此邑实子游故里今江浙所无有不以请先生求一语为信某之罪大矣亦望因赐挥染当留俟他日托人刻之乞无疑也末由趋拜引领飞越伏乞以时节宣千万自夀不备
　　与王子知书
　　某再拜子知主簿贤友去春一见慰甚中夏抵临安惮暑不能相寻尔来每有怀想某旦夕将母就戍诸况君保当具言之吾友英发有胆决志度不小一第分内事谅不以自多少年日月家居无事计当洗心圣贤之训慱以古今之变他日成就未可量也天姿不可恃风俗易以溺人愿敬毋忽益逺末由合并迹虽疎而情已厚故附此畧道所欲言者余惟为逺业自夀不宣
　　又
　　某再拜子知主簿贤友顷才一见喜于得友因敢赠言今书来遽执师生之礼甚过不足当也逺饷珍错更荷勤厚春寒伏惟侍奉母夫人起居万福山隂阙在何时未趣上否某将毋戍邑幸无疾苦区区独自恨弱冠有意于学今二十年荒唐浮湛无能庶几古人百分之一此非学问之难直坐自暴弃耳读书一事却坐贫故受徒急两者害之又亦自无规程纷杂不専精至今茫然无可据目昏髪白方复置身尘埃中此事几于已矣以此叹爱子知聪明英发少脱科举累无求于外而志气伟然有大受之器乘此闲暇汲汲从事标凖圣贤着鞭从之岂复仆辈所可及哉所虑者用明于外不能释然刳去平生所挟如防穉之听于父师则虽果敢辩裁于大本犹未近也来书所谓寡合易忤异説横生得非以此故耶至如取友惟君保一人固騐亲仁之益然择善无方恂恂乡党不可有余子碌碌不足数之心也见箴定香记甚幸当时但不必作业作之却当便以此意为主曾防南丰诸记否然仆正自非作文手也不宣
　　与石检详书
　　某顿首再拜应之知郡秘书尊兄去秋得书寻附报必达嵗晚忽闻与居皆去国巳而拜守滁之命慨叹之余亦以为喜即此春且暮天气多不佳伏惟还剡优游尊候万福中都庆闱安问日至贤弟子侄眷集均祉尊兄在朝时上下调防之功固不少不知此出于静中追念亦复有遗恨否人生祸福本无可闗防避就一进一退不能大为斯世重轻是则志士所甚惧耳邉州今虽无可自展者比兄为之当亦有分数可观如闻急欲议易幕恐不必尔若意不欲往则临时有请可也如何某遂安偶成见次匆匆办行二十五日将母就道兄何以教警之尽言无留蔵乃见爱厚耳子约之入乆近又当如何监丞尊叔未可求外耶某甚欲一诣剡与兄别且哭编修之殡计往囘当八九日遂不能惟是矫首怅望不胜依然舟中畧奉此纸専人致左右余续上状时中千万以道自夀不宣
　　又
　　某顿首再拜都运提刑华文检详尊兄春初寓书幸达斋几乆不能嗣问动静第极驰仰比以虞贯卿屡覔书方于六月末作一纸送莫签魁入计方在道而専使逺临书意详曲饷遗腆重感服眷谊之不忘非言语所能谢也即此新秋积暑早晚亦已有凉意伏惟德业有相台候万福某官守如昨劳苦自其定分所幸老人强健举家团圞仰禄不啻足矣此外恐不免罪而何敢求知不唯不敢亦非所存若兄事任既重尽心其职可以报国而及民者方大人各有志势难尽同自靖而已遑多议乎潘文叔遂可更选可喜刘全之后不相闻今已得替或言巳是及格近有传兄当改漕淮东而赵子固丈亦有此报赵丈病余未可必出也兄或果动未可知耳时中伏惟为君亲自夀大为世道之福是祷不宣
　　与潘料院书
　　某顿首再拜上状文叔知县尊兄即日方冬未霜伏惟恺悌宜民尊候万福某昨自忧患中逺辱存唁继尝具报不知达否其后闻兄有悼亡之变无便失于奉慰谓兄当复还居上虞可相往来乃承同舍玉山憩止金华遂成阔絶可胜交游冷落之叹今春将母就禄于此夏间江必东自婺囘言兄亦赴永丰近往来者益传政誉已籍籍喜甚恨不得亲叩讲画之详也今时作邑定未能便及古人日行乎不得已之中亟去其太甚其余渐损益之嵗计有余则为善矣然吾辈学未充精力短始虽鋭行其志事变凌夺日月推迁能使初心寖防是则可惧仆方自以为戒因敢以告沈叔晦兄之亡朋友当交相吊哀哉端叔处必时相闻近恭叔过建阳寻闻母夫人小不安使人追之不知如何也子约执礼曲台有謇直声间得书否适有便畧附此不究所欲言眷集留婺女已取至官舎否向寒千万良食自夀
　　答潘太慱书
　　某顿首再拜端叔提干尊兄昨养源来曽附谢腊中一纸之赐后两日又领嵗初所恵书不肖无状荷朋友不忘弃宁不敬感某初拟灯夕后过四明归当诣兄欵别已而无暇沈兄过上虞云当来访遂留俟之二十六日沈兄来二十九日仆继往又数日囘体中感冒不可风自初十日后日日具舟欲行不以事牵輙遇风雨今则行日已迫定不暇逺出矣四方师友常苦隔濶吾辈乡社近耳犹不能合并如此固坐不勇又或尼之良自慙叹某齿长学荒方愿専静读书且常有负笈武夷之想偶兹趣戍当复投身朱墨间职分诚不敢不敬然德薄才短惧便为俗吏犹未必胜任为吾党羞惟兄爱我素厚幸一一教之嵗月飘忽兄终制亦复不逺小心敬德举动凖的古人毋为精神意气所轩举而不自察区区亦甚有欲面论者不及究也时中节抑自重不宣
　　答潘宣干书
　　某顿首再拜恭叔县尉尊兄向来家居固常欲一诣自请作旬日欵今当逺役咫尺心交之地乃不能面别而去吾辈大抵不能摆落俗状以追古人风味此亦其明騐而先施之责在某负愧尤多矣区区自解畧具端叔书每见养源説兄笃志近思朝夕从事工用益密意度益逺自省荒落无状极思相从以求发濬况兹不韪试邑恐贼夫人之子兄不弃我何以教之虚心克已固是难事从来师友交以相病仆诚不肖窃自感厉愿着鞭焉兄毋疑其不受而啬于言也沈季文兄要是强毅截然不缴绕媚世真古学者气象他日宜相与展尽余怀不及究惟千万强食自防不宣
　　与叶著作书
　　某顿首再拜昨兄见过谓当继诣五夫足可从容承益而冗夺病倦风雨相仍日日具舟輙复罢遣兄必疑其失信媿望不可言也即此雪后余寒伏惟尊馆寓万福某正月末始得往鲒埼留数日遇雪寒归来肺喘作比两日方安遂安吏辈十一日已至二十六当成行縁道迟留度踪迹稍定必暮春梦想二潘兄欲求欵今已不能复辍暇矣计兄亦不宜又归为别人事固未可预期大约某遂安满罢兄已在京口幕府吾人各近中年念此别离真能作恶相期素厚当出苦语夫志衰则气昏已小则物胜世道委蛇私利害怵迫动輙畏懦蓄缩至或不敢开口轩眉丈夫之勇当如是乎朋侪间不能为轻重安望为一世人物惟兄明徳力自振起某荒唐多过亦冀鞭防之助专此畧道区区余惟良食自夀不宣



　　钦定四库全书
　　烛湖集巻六　　　　　　宋　孙应时　撰书二
　　上史越王书
　　某日者防被大赐即欲亟走窃伏舎人门外候伺陈谢万一而狗马病躯未堪冲冐风雪用是趦趄自止方日恐惧局蹐伏防太傅手赐钧翰拊劳优宠教以书传全帙仰惟眷记不遗以其昔尝拱听绪言特加私淑艾之恩敢不敬拜至劳谦下问采録葑菲以来起予之助不以防贱憃愚为间盛德如此所谓真传百圣之心若某者岂诚能妄措一辞以承尊命尚容伏读他日侍见得以禀请乞赐钧裁
　　又
　　近防遣视书传縁不肖之躯自月半后复感冒不安尚未及专一伏读两三日间方敬展阅有如太傅此书多所发明帝王君臣精微正大之蕴剖决古今异説偏见开悟后学心目使人沛然饱满者无虑数十百条获睹全帙不胜平生厚幸虽其间妄意有欲反三隅以请教者方踌躇寻绎疑未敢吐遽领钧防督趣恍然耸惧不知所对然伏自念太傅幸爱某不啻若托骨肉至亲之数既未克拜坐侧从容展露则不敢不一一疏诸刋本下方少见归诚无隐之义用是輙留将命者信宿扶疾草率尽意妄书无复讳避万万不足仰备采择伏惟钧慈原其心而恕之某皇恐死罪
　　又
　　伏自春时进拜防礼赐之重仅慿还舟申谢万一继以行役滞留杭越不克贡起居之敬然窃亦因行李之往来审知钧体勿药以后精神更益康胜朝野幸甚载惟两宫渴见元老金书踵道诏札丁宁不知安车何日西上天气正佳想不容徐行也某夏中防部不能侦择近阙巳授遂安令三年次客中病暑因而留俟省劄故渉日颇乆地势孤逺名迹湮晦岂尝敢有他觊幸心以为门下羞还家两旬痁作始瘳伯兄病未平碎累大小皆不安以是未遑诣府拜谒家穷亲益老某身任内外之责出入皆难曩防相公之喻今复未知所对尚须少定躬自禀陈兹领钧翰先赐劳问祗以皇惧
　　又
　　某皇恐拜覆太师国公大丞相即兹春中风雪饥寒恭惟天夀元老百灵拱卫钧体动止万福某窃审中使骤至御札丁宁申命守臣致礼趣觐仰惟慈皇渴念旧学嗣圣倚谘大老而师相夀康未艾精神有余君臣俱荣国家盛事将不惟特讲临雍乞言之拜或复有平章重事之留矢谟戒德尚惟留意賔接应酬恐宜稍简连日叨侍觞匕重蒙赐赆周厚临饯荣宠归来子母相语感激不知所言属以小舟冲风犬马病作未克亟具申谢敢图矜慈不置専使继问畀之序引退省至愚至贱湮沦尘埃人所蔑弃而师相廼齿奬褒进之如此岂惟传诧吏民端可托重四逺拜受以还敢不日夜惕厉佩服诲言期于称塞庶万分一不为门下知人之羞馈粲优腆受恩不知纪极尤积耸惧大府钧眷恭惟中外尊荣福庆隆侈不审扶侍劒履成命谁属或只太社实当之否某遂安辈十一日巳至二十五六间就舟过越少留或及候伺安车重拜道左亦未敢必他日严陵有使令乞赐钧谕
　　又
　　窃惟师相此行系天下之望尤重其于陈戒君德通达言路荐进人才宣究民瘼固有素定之论惟是道学二字年来上下公共疾之无能为明主别白言者汉唐以来常以朋党罪君子犹是加以不美之号若此二字不知文义何所讳恶道学不足用则无道不学者乃足用乎原其始特越中轻薄子立此名自乙未嵗流入太学已而向布中外方十五六年耳其所指数君子果谁以此自标榜今天下场屋议论通共窃用程张诸儒之説有司不非之至于平居稍稍见诸言行輙曰诡世盗名此甚不可晓恐后世之史书朝廷讳恶道学实剏起于今日永以为笑欲望师相特救此事遂消此名用贤奬善付诸公论天下幸甚
　　又
　　某皇恐拜覆太师国公大丞相即日春晚暄淑恭惟迩日对两宫宴劳便蕃天相钧体动止万福某比观邸报安车以十八日渡淛不审赐馆何地道路皆言且有平章军国之拜敬惟师相以道进退端自有处若夫慈皇眷礼之重圣上咨询之笃天下想望之深燕见从容訏谟嘉猷言无不尽宗社防福善类增气在师相大忠茂烈益以光明流声千万嵗某虽卑贱不肖敢东乡拜手以赞以庆天气正佳伏乞倍万善保钧重不备
　　又
　　某近者就戍此来不克更留稽城候伺前驺之过初八日渔浦遣舟还府尝贡禀幅輙以狂愚妄发之言拟万分一上禆末议不知彻听与否冗琐之迹仰借覆庇初十日抵严陵十六日至遂安十八日领贱事奔走疲曵心迹未宁所幸老母粗安不敢仰劳轸记此邑僻小无将迎讼牒亦不过百余纸官赋无甚逋滞但十年来八易令摄事者又六七人一以苟简趣办为事簿书不治里正偏受其害诉于诸司及省部者相踵而郡拘月发期防甚威乍到未见根柢姑仍旧贯须少定徐处之学校二十年不养士县廨倾敝有覆压之虞又未易言区区才智浅短岂能有以自试敬诵师相序引劝觧之意未知所以称塞然頼华衮之褒播传一邑镇压多矣感激感激大府钧眷庆问日至敷文郎中谅当随入赐见洎千五三哥太社亟拜宠渥某未克各上状敢附见微悃伏乞钧体保重
　　又
　　某伏自六月贡状防赐答之重且拜鳆鱼松花之赐不胜区区感激吏事汨汨嗣是许乆不克申起居问当降崧令辰亦阙庆礼诚疎怠不敏负罪已大尚恃寛察某不韪试邑仰依洪覆苟逭罪戾幸老母安健适值嵗丰吏民相安自到官来狱无重囚学校粗修人士知劝但赋额猥重月发峻急皇皇取急不容休暇每念道化之训惭怍深矣叶使君去冷副端或诚来郡邑大体当可小寛某窃粟为养之外素无他侥幸心独恨投身尘埃弃置书册学业荒落是则可惧夣想食息念念邱壑贫不能归亦其分也素防钧念畧自控冩尚逺侍侧伏纸勤慕敬惟珍御鼎防镇安社稷永福天下大府钧眷恭惟福禄昌炽中外尊安老母申附微悃观使敷文郎中观使待制侍郎不克别贡起居之敬太社令在曲台有贤誉同列皆一时之选必有亲炙之益良可喜也有此间委令敬乞钧防
　　又
　　某蝼蚁贱微防戴恩泽奉亲戍邑十五阅月幸寛罪戾惟是鞅掌汨没自去冬领答教后半年不克贡状区区昕夕瞻慕实非简怠之心则惟钧慈照之不肖无状毎诵师相道化之训随力尽心粗不为神人所怒嵗熟民安自始至及今偶无一重囚入狱颇为异事其他去烦除弊稍益见涯涘要皆职分所当为者当路虽未尝訾省不敢愠亦不敢求也兹偶蜀帅邱丈见招为从事其意甚美以白老母欣然肯行因自念书生素心窃亦愿览观四方以自壮及亲年之未衰与道涂之有依恐不必拘挛龌龊故遂许之月末当自此径去虽益逺离门下不胜囘皇结恋然以师相眉夀期颐未央某二年后即东归趋侍与邑满秩无大相逺耳大府钧眷恭惟中外尊荣千五三哥太社近尝得通问乆未迁何也谨専人拜禀所以然之故伏乞钧察
　　又
　　某比者将去遂安以踪迹控闻门下人还领教乃知巳防赐书先之十二日在都下千五三哥太社招为北园之集坐间始获钧翰手书细字精明照人有以仰见夀康之未艾不胜庆悦至于慰藉宠厚饷遗勤腆区区感激又不容言某此行万里之逺计必非钧意所乐顾淟汨滓浊之书生狂简意有所激发业巳许诺遂不可悔初定为迎侍计已而两兄力持不可即于渔浦遣贱累奉老母东归余姚而某单骑独西却甚非本心只俟到成都便谋归决不敢乆去膝下也恐劳爱念再此附禀益逺切乞为两宫为天下保重复听临雍之拜
　　上象山陆先生书
　　某拜覆先生知军监丞伏自海陵一再贡状防教诲深切其后先生去国某不孝遭先人大故东归守死草莽遂累年不通问师席非敢怠忘也近越中防百一兄欵询动静深自慰释即此麦天清和恭惟千骑趣装斯文有相尊候起居万福某曩忧患中乆病濒死得粗活目昬发白遂成早衰去夏免丧调遂安令本三年次今春忽躐戍此来三月十八日始领贱事邑小地偏粗亦可为第初至未见端绪未有可言惟小心敬事随力所及则不敢不勉耳区区素志不忍暴弃实先生发蒙之赐年齿益长常恐忽自防溺汨没以负祈望越中朋友凋落在者各散逺间独頼季文沈兄相鞭策有兴仆植僵之力但讲评义指多不相合比防于崇礼家半夕百一兄当详道所言如谓顔子德进而不闻道恐先生无此论也如何他所欲请问者未能罄禀本欲少定専状而邸报黄荆门已授节计车马即西去故畧附此叙寸心师门大眷恭惟中外万福是钧象山学者端的成就当不少仲时叔友德业必益进毎念诚之淳叟皆为古人诚之可惜淳叟可恨也正已议论今何如宁海一学子王定者极可喜其所与同处者浮屠正因某虽未识之见其言语竒士也已决逃墨归儒之意特母老无家聊依僧坊以为养惜未有人力能成其事者因试及之吏事丛沓拜状草率皇恐正逺伏乞为天下重自夀不备
　　又
　　某拜覆先生知军监丞即此秋气髙明恭惟天相斯文尊体动止万福某伏自去春附状其后诸葛行之复示所赐报书捧拜不胜感悦区区学邑为严之遂安稍行所闻粗就条理亦既及期自可安迹属邱丈有蜀命首以书见招偶动平生耿耿欲逺游歴览以自开广之心意自惜此机防而母氏亦谓儿作邑劳甚吾幸健未衰不妨相随一行遂便诺之比辟书既下即奉老母离严陵欲西而二兄自乡中来力持不可始怅然自恨失计然是时邱丈巳至京口相俟辞就无所陈不免独身一来即白主人以到蜀小定覔舟径归今此约固已坚决然回首白云之思顷刻不能安也恐爱念欲知之故此详禀自京口至荆州两月舟中萧然纵目江山之外颇学读易往往畧有意味始意到此少留即可身诣师席作数日计及至而人事纷然且幕府亦间有所论议而问程往还自费六日遂以不果姑俟来春出峡冀偿此愿耳先生为政平易简实道路能言之鄂渚见张总卿言意固自相敬但及修城发银事似于情实有未相通者鄂州许教授今在此考试出欲道荆门而归某尝以告之而为荆帅留连未得去他日来见可问也前罗田令呉斗南此来同为辟客亦甚相敬慕恨不得登门某所愿请益节目固多非面莫展然大指颇自知所归不容负平日之教也沈季文去嵗亲炙几日此兄实刚特可喜大门尊眷伏惟中外禔福时序向寒切乞倍万保重不备
　　与胡晋逺书
　　近来専防何书所作何事业观圣贤之学考帝王之治体以及歴代兴替隆污之变而达乎今日之世故精思而黙识自计新功云何若未及此亦当有循序着实下手用工之处有可言者否他人有便不惜一一见告并録所作时文数篇来欲观进修之益切不可同他人隂有自足自用之意骄不如巳者而不求正于前辈也仆所期待于吾子最甚吾子宜自黙喻故因及此作字且宜留意小楷未宜草书不唯年龄当然书家法度正如此余惟千万自珍重
　　与汪岠秀才书
　　辱书切切然以发扬先志广布二图为事意若责仆之闷闷若有所挠于他説者足下之诚意固仆之所深嘉而仆之所疑则足下有所未知仆亦未易言也中庸大学之本文今世晚出小子未必熟读其读者亦姑惟科举文字引用之故岂能深求圣贤之心思以其身践之哉甚者方以其书为讳而图于何有此如瞆未知有声音采色而欲告之以星经乐谱也且夫二图所以明道而足下之急于售之毋乃使人疑于为利者乎世之游士或依倚官府以説书醵金仆常痛之以为辱吾圣人之书故不欲足下类此聊举其畧他须面尽
　　与陈教授书
　　曩时学校敬侍前辈矩矱防荐宠良厚一从离濶忽巳十六七年不能访便奉书道此尊慕之心有如长者名重德尊所谓六馆推颂知巳比肩自脱鹄袍谓当径蹑蓬莱东观而乃至今尚屈为郡博士诸公为国急贤宁当舒缓如此惟是乡邦之士顷頼项平父诲掖兴起彬彬稍有成矣三数年来如复未满人意得同舍丈临之儒服者皆驩然相庆士俗媺恶实闗世道人才辈出能福无穷伏惟髙明加意无倦幸甚幸甚
　　又
　　某窃恃夙昔奬予之重当不以不信见遇敢僭易荐所闻下车以来在学之士一阅宜尽得之有贡士杜镇者寒苦而耿洁志气岿然不羣与某徃来十五年真能有所不为者也闲尝从叶正则游正则亦引重之然向来未练事动輙忤俗故流辈多挤之者今齿益长能动心忍性矣倘可延以学职颇假借成就之是幸有贡士虞枢者学文于正则为吾乡冠志尚亦不薄有贡士诸葛兴者慱学守身不表襮故无毁而多誉其行诚足称也有士子孙康祖者学于某亦有志操皆可使在学校有益士俗其他秀才尚多不与之密故未敢悉数旧学职冯防安景中慱文頴识一郡之望当已知之有诸葛肖卿丈康时巳就特恩最项平父所敬礼可询访旧事端不我欺者也并恐欲加识察某冒昧皇恐
　　答黄县丞书
　　伏防颁示建炎告词石刻知先直阁大节本末不胜凛然起慕恨当时奏藳不传不知后尝访求得之否方蔡氏权振天下忤意者立斥不自知反覆手间事变至此亡家祸国遗臭万年而诸君名迹粲然益光可不谓大愚耶告词不知谁笔当时中书舍人名拟者谁也知丞显扬先烈以诏今传后汲汲不倦真为人子孙者所当法拜赐既腆敢以此谢
　　与徐检法书
　　顷于交游间讲闻长者风概自承来佐星台深愿亟挹绪论而防于简书咫尺隔絶毎念奉幅纸冩敬尤苦多事坐成因循忽拜云翰词情亲厚如平生交不自意尘浊不肖之踪乃幸为名胜不鄙薄感悦媿叹并不可言某为亲从禄强顔于此此邑之不可为乆矣特非他比随力拨置犹不暇给其间过谬何可胜举毎睹台帖指摘精明如门下真不苟其职深得国家分台设属之本防某方切起敬虽得罪其何辞但今县邑权轻法密莫措手足奸宄日滋自行其意者其过易见听命于吏者文致反优此则有志扶世者所当念耳意者当求于人不必尽求于法可乎率易不揆妄言因以请教草草皇恐
　　与俞恵叔书
　　某再拜恵叔贤良畏友暑日甚伏惟端居感慕之余奉太夫人起居万福某比年虽数至仁里然非故人不敢见其于后来之秀遂漠然不相接识间得侍文昌楼公楼公最能诱掖后进不掩人之善于某倾倒尤无所惜而谈端无穷或为他客勦之语亦未尝及恵叔故恵叔之才业闻于州闾重于诸公长者而某在隣壤未始知之陋矣近者邂逅张总戎之坐方賔主论文衮衮如云则见恵叔时于其旁一语订之輙犂然当于仆心仆诚大惊喜及酒阑稍接绪论乃知恵叔在句章于当今新进中如骅骝騄耳非与众足较上下驷者也归卧风月轩为黄治中道之窃自计是日不辞总戎之招若或使之非偶然也翌日登门庶几欵语而恵叔巳出然不敢再候于总戎之所是日见所和万巻阁诗于大资政赵公家又见楚词两章于史髙邮家玩绎爱叹不能去手又次日匆匆归余姚甚恨扣击之深歉然如不夕食而未及属厌也仆老矣无闻虽慕交恵叔何敢望恵叔之有意乎仆而犹子继见得所遗书衮衮逾千言别缄所寄论著及书诗又十二篇铿鍧如金奏绚烂如云锦其耸若山其涵若渊噫何其兼人且多能也何其意气必巳出而不苟随也岂非天才之髙加以志气之伟卓然不受世俗埋没而真以古人自期者欤夫学必志于道文必根于理非以记问华藻夸流俗而已也仆之喜得恵叔诚以此而恵叔亦遂不余鄙而无隐于仆岂亦意其可与上下此论者欤若以记问华藻知恵叔则仆等敛袵北面而巳往己亥庚子间始交谢希孟于黄岩时希孟亦二十四五逸气如太阿之出匣仆敬爱之文昌楼公时为监州亦甚爱之惜其旷达终不受羁束然其所见要自有絶人者故纸中尚存其一二诗谩往一观其间所谓举军皆惊将韩信公固知我如人疑闻恵叔受知文昌亦颇类此世道固然不足恠也然学者果从事于道理则爱众亲仁不争不党委身受攻而无可攻之处矣恵叔以为何如某得书后兼旬病喘无聊今日挐纸信笔作报姑以见情非文也旦夕如鄞悉俟面论不宣
　　与池子文书
　　某再拜子文省元仁友别乆地遐不胜念旧之怀便中得书慰甚然闻宿恙犹未尽平不知今何如人子为亲守身此责最大余皆外也且须尽屏置功名荣辱之念只取语孟六经随意玩味不须耽泥思索兼防康节渊明诗亦可求素问一观待体健后科举付之游戯若合得时亦自防得也某守官奉亲粗安邑小事繁办财计最劳无复观书之暇学校成次第亦颇有佳士今守倅同官俱相安严州有君子曰赵子敬彦肃尝为婺书记丙戌榜学行甚高忧居执礼如古人但近亦颇好释氏书耳林伯和之逝可伤惜一两月间恐専人往慰进之全之倂通诸家书也何时合并书不尽意
　　答杜子真书
　　某再拜昨得书甚悉为慰比来逺惟斆学外晋德万福母夫人伯仲季氏安祉某作邑一年所经歴益多其间做不行处及意外相加可为不平者皆是自家力不足德不盛致然举无可尤人之理每切切自检常恐俗心鄙念作于中形于声色也此话正须为子真道之闻所寓主人甚贤学子秀发驯整可安坐且往来泮宫诸兄弟亦各有宁处足供菽水甚善人生斯世但各据分了职所谓居易俟命气质所偏各自涵揉改过迁善而巳余不缕究千万自重
　　与詹提干炎书
　　某自入境来则闻执事以文行有盛名于此方甚愿亟见顾自念不肖亡状恐贤者之不我屑也不图误听谓其尝有闻于师友委刺袖书恵然顾之辞气容色真实古雅已足使人起敬退而读其文赡而有体反覆而不厌如轻车驷马驰骤九轨之道而折旋蚁封动有仪节引谊甚正志道甚笃其视已歉然若不足而恳恻求益之意充溢于言语文字之余诗云有斐君子如切如磋如琢如磨执事其几之矣甚盛甚盛某凡陋浅薄无足比数齿益长学不能自进重以为亲求禄之故而冐昧自试于方五六十之邑其间俛仰时俗牵迫时势悖古义而违初心多矣矧惟终日朱墨埃尘之间离去师友疎逺方册谓能志气完固而义理益明敢自欺乎幸执事之不遗方将请问过之不暇而又何荐焉吏退之隙引笔作报不能伦次并谢金友解元长笺之辱与夫髙第弟子新诗之贶恕其不给于礼可也
　　与王孝亷书
　　昨见余姚黄赞府盛称隐君子学行师表此方窃自忻慕及防仙邑司马少府自言常常访政请益于门下頼以寡过使人不胜起敬顾恨束防异县独不得亲炙左右始至吏事卒卒复未能以书越竟求教姑烦尉君为道心曲比得报问乃防长者嘉其有志便不鄙夷手札满纸诲以纲目正而通简而尽断断如谷粟药石疗饥砭疾不可以他求也幸甚幸甚然某騃滞不肖将何以称塞蕲待之意世道日变士大夫欲行其志愈难作县为尤甚顾祸福利害有命不足自计随事量力其可为者尚多责上责下而中自恕已实所不敢继自今更惟老成典刑不替诏之他日趋隅或不大为门下羞区区畧此展谢万一麦秋雨润伏惟尊候起居万福愿言倍自夀重以前鹤书之召
　　与黄献之书
　　某唘上献之茂才同舍别乆每以县情得书喜甚春中乃复雪寒想惟侍奉起居康宁某去夏免丧调邑遂安戍期三年方办读书调度忽复趋行年长学荒恐遂汨汨尘俗是惧旦夕将母就道余无足言献之俊頴过人意度落落非常儿言语精神殊起人意惜懒散不能自绳削少读书论古説今虽布置开广然不根着如捉风蹑影方少年日月苟有志不宜不委身师友及早整顿收拾来书语意衰薾若自悼自弃何为乃尔亲在言不称老闺门之内戏而不叹子其未读礼邪小小多疾正须善自养科举丈夫所不道漕试一北何摧伤之云试出此书与良仲诸友评之仆固无取要希前修为凖的勿遂颓堕幸幸具报草率不宣
　　与王君保书
　　某顿首唘君保贡元仁友别乆不胜驰情道逺固难附书兹承颛人千里餽问意谊深厚慰何可言春寒逺想侍奉尊公宣义起居康福某到官行亦一年奉老母领孥累粗安邑小地偏在严之西稍北与徽衢接境自昔监司所不至过客亦极罕土薄民贫少商贾而月发之额良重拘催细碎费强半日力虽复分倂限节视旧为简犹未见有井井整暇之道其间凿空无义礼之事尚多有之责以古法正未免月攘一鸡耳听讼不敢不尽心一年间偶幸未有重囚学校乆废始至即延一士授徒其中毎旬一再诣之畧为讲説亦尝一再课试稍成气象近方立周程三先生祠亦设南轩东莱祠其旁盖曩尝为邦侯郡博士也当作一记犹未暇元日与大夫士谒社稷齿饮于学仍讲书凡此皆畧致区区意焉耳恐欲知故悉及之若自巳则全不暇读书殊荒落可媿来书详复承亲庭强健家居讲学甚适力虽薄仅可以无求于人已为福矣科举文字亦须随分料理欲改赋固无害但须决计理防一件不要只管计较徒乱意牒试之图切不必尔得失命也是憧憧者果何心哉读易且只尊信程传妙在画上之説固然恐未有専功翫索即不宜轻易撰説麻衣易未尝攷易通即通书耳所欲言甚多不能究惟祝眠食自爱重不宣















　　钦定四库全书
　　烛湖集巻七　　　　　　宋　孙应时　撰书三
　　上邱文定公书
　　某窃惟公卿大夫之门中外无贵贱请谢问之书四面至执事者所厌听而倦览而某虽极么麽今于门下则为知己用情之地复词赘语非敬实凟敢一切刮去惟高明首察之某不肖且生晚其得事贤最后且踈于众人葢自越中一拜星台之下已而再谒于呉门防赐坐欵语而假舟馈赆以济其道涂之急寻一贡书陈谢其后伏匿荒逺不敢嚣嚣效流俗以夤缘扳附为心重以忧患忍死三年姓名未尝嗣通于几格去年免丧赴调旅于行都两月适逢执事受节出疆车徒戒严虽尝伺而不得见盖其自初迄今所以上交于门墙者仅如此矧某天资怯讷造次不能以辞自达又无文墨薄技可观采号为读书而最浅钝其稍稍谨身不忍自弃于恶行固穷士之常节未可保其终也不识侍郎以盖世之英明徧阅天下豪杰魁磊之才其可以为当世功名之储者何啻千百数而于某乎何取乃者法从被防举可为职事官者而侍郎辱以某充数僻逺传闻之谬盖久而后知之诚恐悸怖骇不自知所以得此虽然侍郎荐士而不使之知某受荐而久不及知且久不以谢是足以称于天下曰公举矣抑侍郎虽推择之过意将勉为善以劝其终且曰取诸疎逺未尝有求之中或足以厉奔竞之士某非木石其敢不以一旦受大人君子之知为荣而益以佻薄无状异日变节毁行负门下是惧虽极惭不称无所逃避有如竟自隔絶疑非人情兹敢布其本末若夫恩地门生之词窃自度其非侍郎所以公举之意故不复遵用并惟鍳恕司户学士兄在此州纡郁器业然维持补捄之赐及于境内厚矣某每荷相与顾吏事淟汨亦不能常相闻耳
　　又
　　某恭审荣膺妙柬出镇全蜀夷夏耸然宗社幸甚某凡陋不肖误蒙记忆猥预荐书俾参军事初奉机冝兄之报诚感激愿行已复有所自疑故輙恳免伏拜端午日手书一通仰惟特达知奬卓然古人遇国士之意某亦私窃揆义理真不见有可辞者尤幸老母强耐不惮逺适谨定计承命自余碎细具以告机冝兄若夫衔恩颂徳覼缕之词谅非先生所望于某者故不敢以凟敬乞台察
　　又
　　某初四日在严州遣急足赵寔行畧具禀目初六日抵桐庐乃领侍郎所赐书盖下书人以溪水方盛恐防泝相参差只于桐庐相故也书词郑重礼数谦屈视古人待賔客之意有加焉如某不才无能为役何敢当此区区自忖私计不精审始者决谓当侍老母西游既已受檄且拜命离任矣而二兄自乡里踵至力禁此行谓万里奉亲为非是且不宜徇弟故重二兄白云之思母氏意为之囘而某遂无以夺此在寸心本应径辞门下然却不成举止有孤知遇只得单骑杖策追道躬禀亦不敢不随至蜀但不能久于依附矣初九日辞亲于渔浦到都下为知友互留度十六日方得行今先发张全上报麾下巳再从漕台易小舫计二十三前后必至京口或巳后期尚可追及于金陵也他悉俟侍见禀次
　　又
　　某惶恐拜覆制置阁学侍郎先生请违忽已旬日嵗晏繁隂恭惟天相台动止万福某不肖防先生提挈万里相从一年有半教诲成就之恩至矣厚矣衔戴感激岂复多言所能陈谢惟是凡陋浅短无补毫分而年长学荒寖孤期望抱此二惧念之寒心其他百为则在先生一一照料某惟知不敢欺负为门下羞而巳迫于念亲苦请先去曲荷听许连日燕饯宠以诗章荣以临送旁观叹息殆绝前比囘首结恋更复可知某自城南陆行至眉州留再宿登舟初七已抵嘉阳只待先生所附诸家书信至此便即东去朱茶使前月末已先迈矣先生镇蜀威恵实着民物昭苏凡所闻见赞仰一辞方兹上心有疑国论未判诸贤囘皇咸望先生亟还为朝廷重伏计严召不逺敬乞珍防眠食千万自寿不备
　　又
　　某在叙州万州凡三贡状未审得呈彻与否某防府留四日秭归邀税留六日此月十一日方抵荆渚川船例有厚载之疑又畏风雨多濡滞到鄂恐谋易一舟去也此间势必尚驻半月舟中聊得读书观已随分安适乞不轸念自楚以东去冬地震冬雷天狗堕蜀中计不闻之长宁虞倅颇知时事往往有异闻可询也便中敬此申起居伏乞尊照
　　又
　　某惶恐拜覆制置阁学侍郎先生某还家五旬尝一再贡状未审达否违离久濶岂胜尊慕即此火流之月凉风欲生恭惟公堂清暇书帷靓深天相台动止万福乃者天下大变寿皇上賔恭想先生摧恸难忍方是时讹言震惊朝野恟惧巳而小定而上有疾竟不能执丧于今遂踵故事传祚嗣君更想先生忧疑旁皇身虽在外无顷刻不心在王室也逺书不敢尽布终当若何西南独恃先生镇拊帖然如平时犹是国家之福然又岂若先生在内为福之大可不致有近日事耶某侍老母幸无恙晨夕菽水之奉都未曽他出入便中拜此托奏邸通消息伏乞倍万为天下自寿不备
　　又
　　某伏自去春登门连日侍教诲蒙燕劳赐予之重请违一年无非西乡引领驰心坐隅之日而未尝奏记以自见盖僻居蓬藋无端便且不敢轻凟严重而又抚事太息难言辄止以故虽负旷怠之罪尚恃恩私必赐原察中间敬喜独先诸人而拜琳宫之命但于今事势先生定未容出谅惟血诚忧国亦何能遂戛然然此事有所关系岂人力哉深居无事优游养寿玩心高明徳盛望尊天下犹有所恃也某守愚安分冒昩试剧自三月八日将母离家四月三日巳抵琴川将以初六日祗服官事敢不兢兢自勉惟是窘弊弛坏千条万端未知济理幸距师门不逺嗣此可以数数拜书请教并托存全之赐是所大望
　　又
　　某伏自到官之初一尝奏记蒙赐手答慰藉重厚捧拜感激尔来累月虽瞻望门墙不逺数舎时于道路得闻起居之安而剧邑日困枝梧心烦目昏作字如隔烟雾以故阙于通敬尚冀怜察此邑素号难治真是名不虚得法废积久民慢其上稍裁以正百怪横出冥心祸福固不暇计最以财用迫急非如他县有秋夏畸羡得以相补惟仰酤征商二事而前人去冬不办蒸酿为后人地不免逺贳阳羡苟逐什一终日沸煎大抵此类新钱仅无乏事旧逋之责又起慨然自叹脱归未能然视比年诸人荣悴升沈之变相寻幸自以不才自分泥涂虽寔辛苦尚差平淡委之于命亦复何言惟是疎短谬戾不能无负于民计当日徼尊徳愿垂教约俾得思改终不为师门羞不胜大望先生闲居养心观妙其益无疆其乐无穷甚称雅志何当复从容函丈请闻绪余之教外此心素未易悉陈伏惟为国家天下千万自寿
　　又
　　某从禄于斯奉亲无恙戴沐恩纪不暇自言咫尺师门久阙贡状皇恐负罪甲第落成既久伏想位置惬当坐卧游集当树木交荫时禽变声欣然自足之味何减古人亦复发兴篇章不惜录寄幸教后学是所大望向来足疾不复发否杨侍郎归途计必相闻一时士论便巳推高祗可笑耳某黾勉剧邑艰险备尝幸而上下稍稍相孚未及于罪后日恰及再考未保一年之间能终吉否更惟教诲是赖也
　　又
　　比者谈命徐君来领所赐书伏读感激渠言旦夕当复诣门下随即寓拜禀幅不知定呈达否向来防苦重听今闻已十分清胜賔客及门笑谈欵曲间出游览融怡自如极用欣庆顾不肯一作子公书诸人当有盍少贬之劝而先生处此则既有余裕矣区区小子唯有敬叹而已某冒昧试剧邑不自意全前月初六幸足三考唯是屡趣代者而忽变约欲至六月当去复絷良复大闷今先具舟送老母与一家东归初十离此某却少留续恳黄堂求脱去矣是时扁舟独行则可畧造墙仞偿所愿预以自喜念久不専状恐先生亦欲知此踪迹故具禀闻伏乞尊照
　　又
　　某皇恐拜覆观使阁学侍郎先生前月王友君保行尝拜状必彻尊览即此秋冬之交晴雨得宜伏惟燕坐静深天人所相台动止万福某屏居奉亲坐窃祠廪惟师门之芘是赖昨来诸公或谕令自雪幸缘顽懒不敢动果闻近者集议力起前令十八年之废因复借此明彼重见黜黩此其余怒未怠积毁未消之明验也不惟未可雪殆亦未可叙矣不审先生亦谓然否家本贱贫分甘草莽儿时同舎尚困场屋正使复为一民亦是古来常事况巳幸脱重论不羞齿于人世今又晏然高卧不施寸力月有所入犹胜向来辛苦作书社正可媿畏尚安敢汲汲作平陇望蜀之念耶老母贱妇亦皆深谕此意以此处之极安在先生素所识察不假自列聊复陈情及之耳王友必已过建业此士心行可保实不易得非先生亦何以使之辞亲捐家相从千里之外哉向寒伏乞倍万为天下寿重不备
　　又
　　某皇恐拜覆判府制帅大学侍郎先生自杪秋申诇动静久矣未克嗣状穷居遣人既艰又畧不遇端便比王生君保归途虽尝相闻亦不能一来故不得以书托其从人囘达恭承先生一卧十年固已浩然与世相忘而自公论既明朝野中外无不以安石不出为叹今兹优诏强起至再至三先生亦幡然以未尝一见主上不欲偃蹇坐违君命遂以趣装南来此于出处之际寔当天下之大义无可复疑惟是区区私窃妄意老臣钜公负四海之重望而时有难易交有浅深进有不得尽所怀仕有不得申吾志虽复预期他日脩身辞荣不失山林江海之乐顾冬檐夏簟追计平生亦不能无遗恨于此段未审先生何以处之门下贱子愚戆妄发临书不觉及此皇恐死罪即日春晚暄淑敬想入脩门觐清光天人佑相台动止万福某屏伏蓬荜幸侍老母无恙若先生不果留中来镇东海即容扁舟迎拜上虞余姚之间一吐十年之逺悃余惟倍万为天下自寿是祷谨状不备
　　又
　　某皇恐拜覆留守安抚判府大学侍郎先生即兹庚伏在辰剧暑未艾恭惟麟堂清啸折冲万里社稷倚重台神相动止万福某伏自初夏报所赐教不知将命者何日至果不愆期与否文字仓卒疎谬决不能称先生意祗切追惧末由嗣状敬申开府之贺惟有日日尊慕之诚伏想视事两月风行草偃江山城郭焕然改观岂惟留都大府一正纪纲之旧而国家根本屏翰之计必了然目中弛张废置有次第矣甚盛甚伟真可为天下庆立之防漕足能叶心同规庙廊选用政非偶然其他得无尚有难调者否武进尊兄有列邸之除才业显闻佥论允谐亦见公朝加厚先生之意谅増欢慰某穷居幸老母健安昨以磨勘叨转一秩六月旦祠官巳满畏暑且乏行赍未能身诣谋禄且不敢辄通光范书以干大戾凉秋尚賖伏惟万万以时以道尊养威重趣装入相以副四海之望不备
　　答吕寺丞书
　　某顿首再拜子约籍田尊兄二月初鄞中附一状达否潘兄便中继得恵书诲告委曲玩绎欣荷属为此来衮衮不能寓报唯有敬仰一春多雨行且迎夏伏惟在职靖共尊万福嫂氏眷集已偕至都否尊兄徳美克肖世烈此除孰曰不宜职守之外何时当对语黙可否兄优处之必能正学以言端不饮西湖水而负朋友但恐意或迫切则气若躁扰语亦拖沓顷年见兄多如此不知今何似耳吾徒齿皆长矣惟有各自切身防检勿负夙心恨此濶逺不得面叩新功也某忧患之余求三年次稍欲读书偶复躐戍投身朱墨倥偬方始区区所欲自试殊未能信少定以渐出之此邑幸有丽泽三数友如余解元履昨见过论议气象甚佳江必东颇似汨没不逮十四年前小阁会聚时亦皆未暇欵也学校久废未知下手处兄于此邦声迹相通凡有所闻谬戾之状因风一一见教至望遇便灯下奉此余续具讯时中千万保重不宣
　　又
　　某顿首再拜子约寺簿尊兄昨得去冬书警教详悉区区逺客无聊久不果嗣状但有怀仰春老日长伏惟王官雍容尊有相万福某蹭蹬逺游固不可悔顾丈夫亦欲一览万里少快耳目耳安知别家不三月伯氏忽焉早世使老母哭长子而重念某之在行无以为怀囘首白云耿耿可知本只俟水生谒归主人以到此日浅人情未洽苦相挽驻期稍有恵于蜀须秋潦退乃行以事势言之虽么麽不系轻重而便去亦诚未有代任此责者故难决裂耳然今亦未定为留计也向来数月不雨近幸优渥未知后当如何东川荒政未竟而刘副端受代极有利害西路绵汉多饥民方急救之今嵗万一荐饥则可虑者大矣都下近事何如大理之力何为动摇一台耶晦翁先生成桂林之行否小报荆门休致殊为骇惋顾未敢信也递中畧此未合并惟千万自寿不宣
　　又
　　自春来月月说归以故濶不上记怀想徳义实劳我心某独身天涯念亲之心不能顷刻置已拟初夏东归而邱丈坚委一至益昌见总卿因到武兴畧观边头人情辞之则他无任此者遂度劔阁行栈道泛嘉陵江而囘虽书生胸中粗不无开广之助然人子之职旷阙甚矣秋风峡水可下决不复迟留也诸贤在朝损益何如昨兄面对必展尽惓惓恨不得闻梗概也因见陈内史薛太常徐右司诸丈或蒙及不肖姓名幸幸几道计已解组东归公朝有意收拾之否荆门遂止此私窃痛之同父晩得一第可为交友庆恨未见殿榜也
　　又
　　自闻兄补外仆亦办舟出蜀遂不奉书归来汨汨多事仅尝因中甫书托道消息不克附讯兹拜诲尺欣感可言某曩者逺游悔惧度日今兹善归母子相保真是天幸从容膝下如梦得醒余无可言惟是亡兄未葬追痛如新方此营治宅兆凉秋可襄事都未暇他出入也天地大变重华厌代薄海臣民同一哀慕上疾废于丧纪慈福出令逊授嗣君虽盛典踵行古所未有然区区草野私忧未知诸公为后日虑亦周尽否非所敢妄言也兄当同此意耳蜀比安静幕中诸公似未有密客邱丈高明絶人赞画亦复非易吴氏兄弟平平部曲取能奴事者仆常观其军可无虑张君卿且可抚辑也宁海丹邱之约中甫亦尝及之俟先兄葬毕又须往哭史魏公送其葬恐未可预结言耳如闻临吏卒仍或急怒骂处赈济等事未免烦扰虽未必然然度气禀容有未尽平者当能徐察随改也年皆长矣身之不治何以治人久不相见聊吐所怀以来警诲耳
　　又
　　某顿首再拜上状子约寺丞尊兄临安连月盍簪畧相与展尽别日逺访我逆旅语不能休继以手帖犹欲流连极知眷眷有此日足可惜之意固以前料必不容于时而襆被以待遣矣既别二十日遂闻韶石之命天威震动海内剔息旋审半途留舎庐陵益验圣朝家法忠厚而前日之事明主本无成心于其间也计惟感恩念方当自力不懈较变通于将来其终能无毫髪媿于前人光然后即安焉若夫矜于得名以怼其上必非吾子约之所忍狂生野人往往不达大体务崇私议以祸斯世宜勿酧对谅不待区区言也二十年前每见兄讽咏紫薇先生所赋张才叔诗不虞今兹亦允蹈之临风太息徬徨侘傺尚复何道久欲附问村居僻寂杜门省事不敢轻于访便坐成相疎然间从诸人处传闻近况甚强耐日课读书无休暇时玉汝于成岂非天赐即此冬寒益侵逺惟进脩有相尊万福时发汪兄同处不忍别愿为道倾仰意闻嫂氏欲自往诚否婺女当常得安书也近见新昌令季于防稽疾亦不轻幸浸平矣某家居奉老母麤安常熟阙在明年春杪余不足勤逺念相见尚賖千万珍重以健为本而已不宣
　　又
　　某顿首再拜上状子约寺丞尊兄去年春得新昌令弟处报书巳而效官来此后尝因庐陵曺主簿便寓一纸竟不知达否念兄迁谪未闻自便之报中夜叹喟耿耿不忍言也不知兄去年以何月到宜春比之在庐陵时不无反落莫否郊霈后须取防未定何如即此冬中晴寒逺惟徳业有相尊起居万福谪居无事大可闭门读书宁非造物之赐体中尽强健否此等境界当意气盛壮时能泰然处之不难日月寖久恶况满前衣食婚嫁之计日迫真能使人精鋭消恧阴有创艾之意惟着鞭自彊无媿古人是望然賔客书防语言文字之间却须深自重也区区忠爱之私因敢及此乐道遭忧可念平父昨得书却安某强勉试剧行亦两年随分支吾无复政事可言得未以罪去而老母强健举家团圞可谓幸矣因南安新守行托其便道致此书何由合并临风惘然时中千万加餐自寿不宣
　　与项大卿书
　　某顿首再拜平父教授年兄过武昌得见汉东集爱栢堂诸诗想见吾故人风采尝作一纸书托张都帅附达当已至耶来沙头拜宣议尊叔见令季借得近作一编从头阅过亦畧抄之备见当时蜀道出入景物意度慨叹之余益不胜喜輙成四韵写寄他未有可言者然吾辈头颅今各如此矣而未知止泊处各将奈何观兄豪爽杰出固非驽钝所及抑所当用力者犹宜在此邪荆门去年尝相聚否秋冷即日逺惟尊万福诸公长者咸在长沙相与正可乐省事观已似复味长如何无由合并临风増喟草草不宣
　　又
　　某顿首再拜上状平父正字年兄执事一别十年矣有怀直谅多闻之益梦寐往往见之非复虚言去秋过沙市拜年家叔盖尝寓书并一诗道意防闻诏入修门遂登瀛洲此在平父分内得之已晩不足为贺然亦小慰双亲意又因得尽室还浙中故当惬所怀也馆中固多贤得平父翘楚其间士气増奋尤以为国家喜恨未见对策便中录示甚望某独身逺游老母倚门望归而伯氏早世未葬此心摇摇岂乐久留夏畏涨峡因循及兹姑就一考十月即东下矣蜀中幸一稔边头虽失大将人情帖然无他仆顷尝往观其师矣东南旱潦似不细时事日关诸贤之念今其何如奏邸多端便能具梗概相语否宗臣独任其忧爱之必有以助之惟平父留意他怀莫究惟为君亲自寿不宣
　　又
　　某顿首再拜上状平父知府检讨秘书尊兄前年春临安往来晤语之乐分手无何得兄池阳之报尚以慰意寻复知蹭蹬周章如许岂胜耿耿之怀天时人事有所必至诸贤顾不早自镜见无复追论念兄业误庭闱挈数百指来谋徙家漂泊展转竟复西还老人得不邑邑动心耶每欲寓一纸问讯遇便捉笔叹息复止此心可印亦不待言即兹春晚逺惟杜门奉亲尊有相万福年家尊幼中外人人均安某去年初夏到官今正一年聩眊盘错之中不敢惮劳聊复随分枝拄祸机满地无可避就委心听命而已老母近尝大病更生仆亦尝多病志意愈衰落四方师友书问例绝盖不能専人又难附耳兄闲中当复读书平生定气觉今是而昨非造物之赐适大何由复相见熟论兹事惟加飡食自爱是祝江陵新司理赵君居此邑告别之官畧奉此通意侍侧乞道起居不宣
　　与王秘监书
　　某顿首再拜上状判院木叔尊契兄庚子之春实与兄别中间人事凡几变矣然仆常心敬兄自以异于他人虽嵗月之逺书问之絶独耿耿如日在紫芝眉宇之侧不知兄与仆亦不忘否耳忆离遂安时尝一寓书殆未尝逹耶去冬应防之来能言近况甚喜寻闻大臣汲引出于至公遂登朝列士无间言益以为喜忽奉恵翰相劳苦勤笃喜复如何即此秋朔隆暑伏惟襟韵清凉台万福某守愚安分只似昔时髪白目昏老境侵矣受县最剧随力支吾幸不得罪于民而为代者所捃新使君非素知以此留未得去孤特无与事或未可知所恃者民言众论之无他耳到都当求见向凉千万珍重不宣
　　又
　　前年冬杪自呉得归过都不敢相闻当悉此意不谓兄久亦不容于朝幸非指仆为累然料其实所以奉累多矣能不追悔否也抑遄有専城之荣又似适足为福高情旷度何所不可言此聊发一笑今嵗六月极暑未秋巳凉而连日狂风横雨不无伤稼千里伤距彼土何如澄江地近而望不轻然最少事易治号为道院仁人临之但为之弭灾致祥使嵗功顺成善有所劝枉有所惩斯可矣他不足过于用心也妄发之言又当一笑某杜门奉亲不敢诉穷于人寄谕令自雪则未能往盖懒且无资又非身行不可也兄以为何如怀抱千万临纸耿耿
　　与赵太丞书
　　某顿首再拜上状几道节推尊兄客绪无聊日念东归以此久不奉书可量驰仰春暄伏惟幕画奏功解龟改秩尊万福今嵗计已不及春班受代后且还黄山或尚小留耶诸公推毂防力或当有异渥也某昨便欲买舟治行以水未生姑以春夏之交为期今主人又苦留未听盖此间事正亦要賔客商通达内外之情蜀士持高论尚气节者或未切事理其他又只唯唯王立之幸已到其人平直引大体最可恃刘师文尚未来也邱丈虽刚毅然深思而内恕与善不疑但不相谙者却未免成疎隔耳以此恐不得不为更留至九月乃决去惟是日夕念亲不能自宁犹赖仲兄在膝下而荆妇颇能躬井臼之劳以谨奉养之职耳蜀比春旱损麦今雨后可半收绵州饥甚东川荒政适刘副端受代殊有利害朝廷于逺方监司太守似少精择帅亦不敢一一有言但可叹息不知都下传闻此间政事无过甚之论否递中附此余惟千万良食自重不宣
　　上孙知府叔豹书
　　某皇恐拜覆荆门使君宗兄即兹春雨中逺惟怀章燕居台神相万福某自昨领报教寻承剖符方城又闻防成近次欲拜状见赞喜意而以无端便因循忽蒙缄翰问劳详曲感悦之余媿不可言兄之高才知之者冝及其未老急用之所治愈大所就乃愈伟今新治虽佳地然边头无事正可坐啸恐不足展所欲为又须尚槃礴一二年于壮怀得无稍郁郁耶来示体中时或不佳疑坐此耳然譬之水至平且静其本性也声如雷霆涛如山岳其时与势之不得巳也高明端然一笑领此言否燕居新成掲名惟一可谓达人而不鄙以记见委区区岂敢辞但年来俗尘填塞笔砚荒落将何以承命少俟他日可否某疲薾如此更半月书再考末后一年正自难保姑亦听之造物彭兄告归寓报草率余惟珍防寝羞为国自寿不宣
　　寄周正字书
　　某顿首再拜上状南仲教授尊兄曩嵗过吴将入蜀防防别于曽天辅官舎于今八年而天辅为古人久矣仆来琴川兄之秋浦固有参辰之叹兄归简出仆缚吏事一见未能而尺书亦复阙然不通仆则有罪兄亦亮其心实耿耿不忘否也春暄伏惟防侍康娱尊万福年来时论犹追咎向来未已使吾南仲亦不见容高明固自安之不乃防动尊老怀抱不能无邑邑否惟此一段当益进其所难余皆忘言可也仆为养为贫冒昧剧邑偶未及于罪更一月或可全璧脱去到郡当畧求欵莫粹中佥判曽相识否其表兄虞贯卿在乡邦入学校皆有声其识趣非凡流也蹭蹬不偶今随在签廨欲得结交于君子求书为先因得叙不敏意不宣
　　答杜良仲书
　　某顿首再拜良仲省元尊友兄使来辱书欢慰无限春中屡雪余寒未巳逺惟尊万福某去夏临安附状归来念武夷之行不遂欲専自诣委羽见诸旧友然举动无名且穷人一出如防山空言终不能偿慨想古人每一相思輙千里命驾真是奇事计贤伯仲念我不置当亦发此叹耳彼此忧患之余感今追往人生至乐不复全得固当益为老亲爱身自重防绎故学课计新功稍赎向来悠悠之罪庶几无负九原可以复见师友甚思极意面论相与激昻奋起神驰形隔是可若何顷不自量輙求小邑自试待戍三年谓可専静读书尚有负笈求益之便忽兹趣行怃然悼之天分素定敢不临事知惧姑以政学祸福得丧固不敢知独恐淟涊瞆眊终无补于世道反为世俗所变化耳兄诚爱我盍有以痛警之严州在临安西南三百余里遂安又其西南二百四十里陆行甚艰水道泝溪亦囘逺穷山僻陋絶无将迎事似颇简然赋输故重未易支吾也拨冗具报草草余惟良食珍重不宣
　　与杜仁仲书
　　某顿首再拜仁仲秘校尊友久别如许彼此免丧之后当复自奋起为人甚愿一见面相与极意熟论几闻新益然恨不可得也书来问勤恳不肖无状荷朋友不鄙不忘何以当此即兹春寒伏惟尊万福某区区踪迹姑具良仲兄书自忧患来血气衰薄特甚体寒髪白饮食益少读贤伯仲书亦复有此叹是可若何此身万事付之造物独吾初心决不可自负虚见易长实徳难进阅厯益多亦可以自观矣努力鞭策尚可补过不然竟堕无闻见恶之域其可惧哉他日有便凡近作文字恵寄数篇可共商防如兄美质又早有志仆所望于兄者岂有限量责善不敢不深兄亦有以报之冗中语不及究千万加餐自爱不宣





　　钦定四库全书
　　烛湖集巻八　　　　　　宋　孙应时　撰书四
　　上张防政书
　　某州里晩出知慕先进名徳之重殆三十年而抠衣执鞭有愿莫遂天不借便徒私自怜自聆际防休明超厯显要素望増重上眷郅隆区区窃与士类有喜相告然岂敢犯分奏记以取无因至前之罪夫何隆谦下士反加听忆先赐缄縢俯形慰藉恍骇感惧言不胜陈顾如么麽自守戆愚为亲从禄以法受县勤身委命无足悯悔惟此邑盘错轇轕不与他等右史旧所临屈知之实详二十年来积弊愈甚讼烦赋重权轻势孤怨府危机巧伺横发倘可垂慈借重俾得稍布四体尤盛徳事僭越控露皇恐死罪
　　又
　　某晚出贱陋未获拜趋道徳之光昨嵗猥蒙俯赐台翰寻具禀凟幸彻崇听惟是颛愚安分未敢继脩时节起居之敬然而侧闻大君子在朝主盟公论为国元气位任愈重望实益尊窃与海内多士举手相庆顾如某不肖无状冒昧试剧日履危机而游沸鼎委心听罪何敢以蝼蚁之踪上干法从近臣以儌幸万一为自全计曽谓前辈大人每因误听特垂记忆过误之日首为府主齿及姓名又于广坐诵言深示褒借之意遂使孤寒増气谤忌稍释夫取士于所未识垂徳于所不求此真古人之事今世所未覩也门下之于某是有非常之大造某何以称塞感激惕惧大恐自毁平素为门下羞輙兹奏记少见推谢之悃伏乞台察
　　又
　　某蝼蚁防踪不肖无状猥蒙大人君子采听姓名误加记忆而某山野拙疎顽鄙退缩不习于上交之礼罪有不容诛者伏自去嵗斋舰过呉仅一奏记遽以琐琐僭横尘凟寻领嘉禾所赐手札拊慰勤重固已非所当得曩者府帖亟下督取已发之缗颇威后遂辍止而又自此凡百寛假终于见知实惟重言之故则不胜感激区区竟失陈谢至若道路往来传闻皆谓侍郎于送客之还觐也盖尝露章荐士而辱以某充数窃自忖度万万不宜有此岂其妄庸如许而可以当天子从臣为国求才之意不敢輙信亦不敢輙问以至于今而传者犹或然或否相半也虽其必无是事然侍郎每对賔客及于新使者太守之过辞也往往语及下邑之敝剧而不以某为有罪又至于顽民不根之谤皆阴赐之辨明使折牙角以沮其余盖门下之特达施恩于某者可谓天下之所无而古人之所罕及矣某诚不自知所以蒙此顾复阙然不脩记府时节之敬孤负之罪皇惧皇惧
　　与史同叔书
　　太傅以盛徳大忠功在社稷天人所相年位尊高至此诸友雍容少年坐以显贵天下望之真神仙也努力学问儒素清苦不为富贵之气所移通知国家源流习朝廷宪度讲太傅宰相事业不媿韩范诸大家于以报称君父其志念当倍切于衡门瓮牖之士乃可吾同叔以为何如某逺官萧条踪迹不能缕缕自道二老人安宁得斗粟麤可为养此外荣枯祸福有命不敢有一毫计较侥幸心惟是吏途逐逐使人梦想东湖碧水春风虚堂永日中意味恨不可复得耳王立者借留过久前此未得俸无以给其行且书尺并多故今方能遣幸勿罪之他惟寝食自爱重益对宠光慰此遐想不宣
　　又
　　某顿首再拜同叔太社尊友去嵗一通书今复许久衮衮俗状使然非相简也即此夏气尚清逺惟职业清暇起居万福太师府庆问恭想日至某亦自去冬拜太师书未克嗣状盖僻陋非可附便専人又稍难区区系心门墙则岂敢忘哉孤踪黾勉于此已逾一考沈浊尘垢之中安分而已人或以其不屈已求知为好髙亦不敢自辨也所可惜者年遂四十而读书之愿无日而偿是当若何吾友年来计益进学不懈旦夕冝有登瀛之宠潘兄家祸如此何以堪计同叔情怀亦为不佳也念疎濶太甚故作此纸未期盍簪千万为君亲善自爱不宣
　　又
　　某顿首再拜启同叔编修尊友自去年尺书往来间濶复巳如许中间承擢赞西府誉处益崇深用欣庆即此冬深晴寒伏惟朝序雍容台万福某矻矻尘土为养从禄无功及民日自负媿偶幸未抵罪戾此去再周甲子可以脱去未保能善后不耳凡有所闻切望见警同叔以师相子有贤称浸浸为时用不患无显官贵仕唯愿益养器业以扬先烈偶便具此纸草草余惟良食自重不宣
　　上少保吴都统书
　　某此来初无职事止是邱丈诚心钦重太尉相公勲名风烈喜于依托大芘恨不得相见故因某业至总台就遣持书进谒麾下然某窃尝闻太尉相公待遇下士礼节过于繁重使客皇恐局蹐无所容某以此惮不敢前而邱丈之意又不可以不达欲望钧慈洞然加照倘念邱丈凡百往来皆真情实语无所自外而某虽贱逺无似惟知悃愊自信不习为文貎矫饰则惟钧防尽撤寻常迎劳委曲之仪但容伺燕闲赐之坐语使得从容忘分尽吐其所愿言者一二日即辞去是乃太尉相公不以俗子见遇而与邱丈相亲密如一家其为荣感万倍伦等矣陈情及此不胜恳恳之至
　　复赵观文书
　　某复自甲寅仲冬参侍过越遇雪不能追道而以书禀辞钱清蒙赐钧翰感蔵为荣寻审临镇坤维三年之间六十州之民歌咏清静宁一之治咸曰前所未有善良得职贪狡革心不劳施为坐以无事外及蛮夷扰驯如子三边安堵一尘不惊海内传闻同词钦叹上心眷眷衮衣召归意将朝夕咨谋大政然而暂烦留钥未觐清光人方相顾以为疑公独不辞而视事则知至诚体国逺近一心君臣之义既隆中外之论大服明矣逺矣休哉盛哉询之蜀舟且知发成都不五十日而秦淮即此一节巳是他人万万所不能及在某么麽何敢僭越称赞窃缘乡党子侄之分欢喜敬慕輙及其万分一耳惟是违逺至今私以道里迢遥位势隔絶不获以时申贡寒暄兴寝之问非敢懈怠谅垂寛察某孤贱疎拙乙夘春偶叨改秩无近阙近地冒昧就常熟一年之次去夏之初到官亦既一年且三阅月畏法率职黾勉丝棼鼎沸之中其劳苦异他处仰恃钧慈有以教诲而存芘之是所大望
　　又
　　某伏自去年初秋奏记籖府寻蒙钧慈俯赐手答不胜荣感之私惟是揣分惧于凟尊未敢嗣申兴寝之敬其于瞻慕言语莫陈顷闻相公厌劳请佚优诏勉留至于数四凡留都之士吏军民至于一道数十城之间莫不举手加额望相公更驻嵗月人人得以乐生受职于清平官府之下而高怀雅兴决去为期今兹果遂得请归斾翩翩相见喜动顔色然中外公论咸谓勲徳如许齿髪未衰宜位本朝以镇宗社必于过阙之日亟有露门之命其如是天下幸甚某自下邑走官道才百里深愿拜前驱之侧躬叙欲言之悃而繁剧牵制之中势不自遂徒切引领踊跃继以局蹐惶惧倘蒙矜轸其故人子孤危独战于风波机穽之间侥幸再考未知所以善后得于经从之地台府欵谒之际借以一言为保全计他日归侍緑野趋走前后不为相公羞是所大望
　　与莫侍郎叔光书
　　某少长田野鄙朴騃滞漫不知仕进节奏品式听父兄师友指示古人义命之说意輙信其固然黾俛学仕直以家穷亲老之故其实无一食息梦寐不念邱壑所谓求知覔举之事自不解作此举止言语而非有所自负且立异以为高也旁视世人汲汲讲论是事亦未尝非之以为人各有见不可求其尽同其在某虽不能求而或当路大人偶然过听而辱荐称之亦知感激推谢受而不辞顾恐为善不坚无以自保持一旦变节毁行则为知已之羞而已恩馆等语虽未尝习道若门生之称亦尝施之于不敢用情之人此皆乡里交旧之所知而未审门下之深信与否也去年调官之初尝辱矜轸提挈之言不知所以禀受今春来兹伏匿僻陋姓名不登于几格乃者朝廷开荐贤之路尊兄列职法从宜得一世实材举以报国如某何物小子而独防眷眷不遗用以充数闻之恐惧积日累月益以滋甚盖尊兄奬善振穷之徳加于未尝有求之士固足度越流俗然某之不肖自是以往诚安能自保其不为门下羞也若夫感激推谢之词既逾半嵗不自列于左右而门生之称虽尝施之他人不敢骤易其乡曲昆弟之素于门下鄙朴騃滞乃至如此惟察其出于用情而非以自异幸甚幸甚
　　上杨侍郎王休书
　　某伏以秋序犹浅凉意未専恭惟提刑判院先生台治清高神相明徳台动止万福某昨具禀自叙行役状幸彻尊览近者専便伏领赐教方深敬喜今晨递筒踵至忽睹荐牍下坠且蒙手札勤勤谕以至意伏自惟念至愚极陋实万万不能如人独其麤知安分不敢与辈行争进取而亦初非有意于为高也比烦轸问用以实对岂谓门下遂加收拾而八字之褒尤为刻画过甚何以称塞礼当亟脩啓事陈述谢悰而复镌戒不许盖某最初得此于晦翁近得此于邱丈今得此于判院窃亦荣于承命故皆不敢违也若夫师生之分其来已久前辈故事却不容废区区惟当夙夜加惧期无变其初志以不为先生之辱继自今亦惟先生尝训勑之不胜大望台眷东归何以久未得书想劳悬念某自收老母三月间安讯后亦未通消息独处于此真度日如年也四明今榜得人颇盛杨伯厚极可喜陈同父蹭蹬濒老之余乃魁天下造物真是难料然近世亦久不见此好状元矣冗中复此禀叙万一秋暑尚尔伏乞为天下善自重以副省闼之召
　　上杨侍郎辅书
　　某宿来再蒙礼食隆宠教诲浃洽下情荣感弥不胜言某兹有控禀区区来此已数日邱丈书中所恳虽赖大卿深赐许可然嵗桩此数之谕未坚某未敢轻以飞报狂愚欲望先定此说使邱丈早得转约二漕彼有从违丰约或更参订久逺利害再议未晩若使台大讲盈虚相补之计及召节未至有以旷然蘓醒蜀民则邱丈之所甚望而不敢必者又在书意之外某却自伺数日得闻末议而去乃大幸也关戍一事可奏与否并在裁度某今日未敢再诣堦墀以劳顾揖輙此申述前意凟冒威重俯伏俟命
　　与史开叔书
　　某顿首再拜开叔抚干贤友去冬辱报书久不克嗣问但切怀仰即此暑月逺惟崇侍师相起居万福开叔虽以私制少淹膴仕然得日夕师相之侧承顔顺色以尽子道退以余暇致力于学乃天所以进开叔之器业为大受之基也更惟勉之某侍老母在此逾年幸安穏惟知尽其职分一不萌干进取心颇自有味不料行止难必忽为邱丈见辟意中因亦欲一观万里形势诺之矣不能还诣府第禀叙専人贡状师相畧附此纸无可为寄劔南诗藁一部漫往想亦自有之也益逺千万珍重不宣
　　又
　　某顿首再拜啓开叔府判直阁契友曩者张监盐便中辱书防常入逓具报未知达否翺翔半刺亦既累月往来者能道贤誉甚都慰甚慰甚即此高秋逺惟笑谈风月神相台倍増福祉某强顔剧邑已复一年有半仅此支撑度日畧无徳以及民良自叹慨所幸老母强健且年糓稍熟人情颇相安耳开叔胷中所存不浅近且能进学不已今时诸人爱重开叔者不过曰佳子弟耳唯仆之期望贤友大不止此开叔盖亦自知之矣勉之佐都有一言能为千里休戚者亦不宜専自谦譲庶不虚君之禄偶便奉此不究所怀向冷千万尽珍重理以迎召节不宣
　　答王郎中闻礼书
　　请违数年惓惓尊仰之心不假自言曩者黄岩黄君来得恵书防上报又尝因虞钤干下书人便中拜状皆达否比聆过阙奏事朝辞北来不胜赞喜而侦伺不的不知千骑过吴之日失于驰问皇恐恭想今已遂涓吉开府仁贤所临山川草木为之吐气境内父老欢慰可知某黾勉剧邑兢兢度日今去替尚五个月未知果能善去与否州家但见今日此邑之麤办遂疑其有余力而责备不已不知向来此邑之狼狈而无人敢承当也以此倍费分说然仆亦只自守其常听命于天耳祸福岂敢计哉所幸老母强健此外无足云者尊兄作郡规模已熟毘陵素号窘乏多事然累政来亦不甚费力在兄固优为之然区区所望且当以察人才举大体厚风俗为本若其泛应日用未免相时适变要其圭角可稍磨砻其中不可易也恃爱厚輙僭及之宜兴知县张仲浃泽某之乡人老成朴质能以字民为职者也望垂知遇幸甚邱丈声迹相闻亦巳通书否専人草草拜此天寒惟倍万自寿
　　又
　　昨领问赐之重寻具谢必达继闻体气尚怯应酬之繁且自视无谓不敢以书凟听胡兄来此得详起居状极以慰喜春寒益退伏惟神所防持台倍以康胜尊兄下车以来纲条井井吏畏民服比虽或闭閤不出而外无壅事之叹诸邑凛凛不敢少懈治效甚美闻之良亦欣慕但顷见兄性颇不受触遇事不平或怒詈伤气旧恙之作恐亦由此区区忠爱之私愿以为戒胡用之蒙以医药见知得书甚感激此公向来豪举视钱如泥沙老而益贫有可念者然气有不衰乃今得依二千石之门殊亦以为渠庆也
　　又
　　三月末留鄞中有汪兄者覔书进拜因寓叙悃愊不知达听与否区区每思向来赐教有揽辔澄清之怀窃谓君子志在及物义不素餐以地以时要当如此果遂从欲将漕江东江东之漕光华为天下最见大夫有奥助一旦无过免之而属节于兄中外莫不改视易听叹公朝之妙选而信吾兄之当仁也甚盛甚善伏想皇华载驱已留所部犯暑良劳明神相之台起居万福尊兄风采不患不振纪纲不患不举凡百官吏不患不人人自新然下情贵通谋虑贵熟接物贵和处事贵寛荆公之为监司也南丰常以书箴之其言有味愿幸毋忽某平昔忠爱之私素蒙识察敢尔僣横皇恐死罪
　　与施监丞宿书
　　比者两得进见蒙开怀欵语使人沛然满饱请别半月美政之声洋洋盈耳父老逢迎举手相贺乡邑幸甚某自鄞还家已数日更数日当奉亲就道过复上谒请教而西兹未暇繁叙而輙有冒昧之禀年来所至民物雕瘁役户絶稀惟义役畧可救之然议者多不主此说未识仁以为何如某居乡每輙以此劝邻曲而不敢强今所居一都稍稍乐从渐欲就绪且先推一名徐宗广者抵替见役保副截自三月旦为始敢为封纳其状且令径拜庭下其余保正及税长名次一面排结当以面呈倘可领畧仍稍示主张之意益当有继为之者田里小安风俗厚矣非恃仁在上亦何缘敢率易及此若其可否更听裁酌尤不敢必也
　　又
　　曩得秋杪所赐书并新帖珍味之饷防因叔晦之子行草草寓一纸不究感谢之怀谅彻呈久矣乡里亲旧相继有书来各各诵循良之政不巳如义役庄之代输海堤之官办岂惟吾邑所未有盖四方所罕闻也仁心所存既到古人而才力又足以发之甚盛甚伟以仆之促促朱墨救过目前不能庶几百分一则知他人之不能及者不少矣大书特书于理固当仆实县民所当援笔不譲而茅君宗愈之请至再甚欲作数语志其梗槩偶犹未暇已报之以春为期矣光祐复土越民方瘠而有此役能无骚动若吾邑当赖贤侯之赐敛不及民无疑也
　　与徐郎中似道书
　　违逺清风嵗月如许然梦寐依依犹若在竹所持蟹螯时也人事几变参辰相望齿髪日凋愈深话旧之思自承擢官帝城久欲奉书相庆缚身剧邑膏火煎熬怱怱不果便中乃防先以手札不意尘浊芜没之踪而当世名流亦犹不我忘也忻跃感激如何可言顷闻太和佳政専用蔵富于民之意公堂觞咏正作山谷道人后身如仆固无此段风流万分之一何当使仆亦得引例以告台府耶清明高雅之姿瓌妙卓越之文给札视草阶升自兹叹慕下风日日以俟畧此展谢梗槩伏纸惓惓
　　与王郎中遇书
　　某自弱嵗游学校则已服膺先进重名今逾两纪未遂承教之愿惓惓可言昨者吴丈国録书来说长者方槃礴吴门少须班改之期而尝扁舟抵玩芳亭有酬唱篇章俯及不肖晚出恵然有不鄙相约见临之意使人惊跃大喜出于所不敢望盖亦尝因呉丈以寄谢矣而未及専书即负不敬之罪兹者嵗序行晚天如欲雪而未苦寒輙遣人舟迎致吴丈并以践言请于门下傥遂偕来为一二日欵使尘容俗状得自洗濯以叩清言之绪其何幸如之余迟面叙并冀推照
　　答常郎中褚书
　　某昨草草一纸并谢向来累缄之重而仆还又领教札益勤仍审诏授列院荣在首选区区穷贱之交可胜欣感赞庆之至门下粹徳雅度长才清识于今世盖不数人又好善如乐正子旦夕必峩冠豸府于以分别忠邪荣辱天下士必能不负国家矣甚善甚盛比通范叔刚书輙复妄发期之以春秋之责敢亦为知我者诵之可乎叔刚言门下尤念及竒蹇慨然有同力相先之意此则非所敢望幸且置之计祠官满日正见聨璧要津使蒙覆防得一部署幕属足矣范兄防间并为及此此未及别书耳
　　与邱机宜书
　　某上覆机宜尊兄初九日人囘领端午日书且拜侍郎所赐手札伏读仰见知遇特达不自意何以得此因黙自念侍郎英名盖世而盛心许国根原正大而防意茂美固志士所乐附况于礼下贱愚中诚恳笃而某初无夤缘干进之嫌老母又实未衰不惮逺适是真无可辞者虽士友或劝勿行然其义未有以相胜也昔退之尚从董晋张建封今侍郎万万非董张比而某奚疑焉于是遂决计承命但俟之累日传闻不一既未敢再拜书亦不敢便治行昨日重领诲墨并防二百券之赐今方一面装束更公文到即申郡起离盖须批书印纸非已被受不可辄去官也初欲畧归余姚恐迟留不敢度二十七八间可去此六月半后可抵京口不知尚参侍出江不后期否若更须防程即乞再飞报盖某须着径随行舟不能独追路也下书人谨先遣囘冗沓草率皇恐不宣
　　与邱少卿书
　　去春从游君山登临舒啸之适囘首又一年矣别后僻处海濵素懒作书书亦不敢尽言且复无便遂成旷阙独尝以一缄因刘兄转达当不浮沈耶比过越见魏提干询动静忽闻尊兄冬中有悼亡之戚念惟伉俪至重于此何能自堪况晨夕庆闱问安佐馂顾盻悲感仰伤慈抱娇儿爱女孺慕左右尤使兄衋然不易平也兄体力素弱端能抑情自彊不以此损眠食否某昨家居幸无事颇可繙书一不预知黜陟之报戍期既及不免汲汲将母尽室以来近方抵此明日当遂交事投身尘埃又自兹始祸福成败知又当何如独不忍负此心耳望门墙不累舎恨无越境造谒之堦幸差易于奉书请教凡过谬之状达兄耳目惟一一批示是望新阙竟如何山阳定不遂耶人事天意正尔张亦听之而已侍郎先生已拜禀目时中千万良食自重
　　又
　　某上覆梁县大夫尊契兄即兹春序行晚风日清丽伏惟怀章有象荣侍南来台起居万福某去秋贡问师门不克别状人还乃蒙赐书聨幅至勤至重感愧不可言续见邸报有合肥属县之除不知果一定不复易否边逺荒凉虽可优游卧治然长才伟器正当恵利民物祸福之来要自有定数何必避事如此想是便承见次恐庆闱未必乐此逺别如何如何老先生一闲十年今兹之出可谓黾勉然自顷来一朝主上而时事国论大势已囘顾诸人犹局缩苟且莫敢明目张胆剖心析肝为宗社长久安宁计者区区妄意惟先生能尽言且柄臣素所敬心而倾心愿见为可以尽言言而得行天下幸甚不然奉身而退于吾何损而为荣多矣某已拜书僭发其端然切计先生巳先有所处尊兄过庭试更呈此狂妄之言可否比王友君保书中惊闻尊嫂安人盛年即世不胜怛然在尊兄伉俪之重琴瑟之和日奉尊章之欢退抚兰玉之茂一旦失助哀思奈何人生孰能无情情与道一体非二物也司马公有言始死而悲者道当然也久而浸衰者亦道当然也始死不悲是豺狼也悲而伤生是忘亲也区区敬以此为尊兄献可乎先生若不留中果遂东来必于通明拜次不宣
　　与张提刑李曽书
　　比者贡状寔谢谦施之重而便中再勤台翰伏读益以荣感窃聆诏防趣行迓骑踵集七州之民久望明使者之来而越人嵗瘠又山陵事急想宜揽辔遄驱亟为一方之福某初期旦夕诣府得以展庆请逹而恐侦伺失时瞻望靡及敢先申叙万一区区虽占籍余姚村落间氷门无生理不足以累二天之赐余姚宰施宿徳初司谏之子极有佳政孜孜为民逺虑劝义役兴水利皆非观美防稽丞詹阜民有学行似已满山隂簿王澡年少有才识四明司理潘友恭徳夫左司之次子尤贤明练事三衢添倅史开叔弥坚魏公之季子谨厚力学于吏事不苟此皆某所深知者窃谓观风问事似当以人物为先凡百可以询访委令无欺罔之虑故敢以告帅司干官袁和叔国正左迁孤立闭门守禄得赐前席幸甚或尚有数日之留容续具禀次
　　与提举俞郎中丰书
　　比者恭审辍自郎闱肃将使指赐环日浅既已表二千石之良揽辔星驰方大为数十城之福竹马首迎于旧境木牛兼总于漕权凡窃照临于胥鼓舞载惟清名满世正色立朝义以为上无一毫之愧心仁之所存与万物而同体至诚洞达于中外雅量莫窥其亲疎有非妄庸所敢称赞意将早登廊庙之任夫岂久劳原隰之行尚惟咨询谋度有以布九重宵旰之怀则出入观听无或负一世春秋之责霜风始肃茇舎未宁与民祝公为国自寿某不胜惓惓之至
　　与李郎中孟传书
　　前嵗秋得侍见鄞江其后嵗除始闻遂安趣戍去春匆匆此来不及以书禀叙非当时敢隠情不言也今嵗二月郡中吏递至尊翰乃去臈所赐得审解组东邑晋阶副郎不胜乡曲区区赞庆之私惟中兴大臣子学术治行趾美不坠岿然独殿诸公至今惟门下一人向来掩抑弃置人无谓亦既自脱吏部常格及齿髪未衰声绩昭著近臣大官宜可亟开荐口引寘台阁矣然犹未闻何也某孤生小物汨没沈浊乃分之宜心所兢兢惟恐负名义毁亷耻为父兄师友羞敢有他冀仰轸爱念感惕何言禀谢稽迟负罪甚大并丐昭亮
　　又
　　前年拜书蒙赐答之重去冬喜闻千骑西征失于侦伺脩贺已而瞻望逾逺竟缺音敬区区慕仰之心无日不驰于庐阜之隂湓浦之侧想象庾楼风月如聆啸咏之音也便中忽聆教札存问温厚重拜药物之恵极济所乏惟爱念不忘以及于此感激欣惧不知所言春浅尚寒伏惟凝香燕寝台神相万福某领邑奉亲不辞疲剧亦不暇顾计利害祸福偶幸台府皆贤长者濶畧保宥使得稍安今替期尚两月倘遂善去便是过望实皆门墙有以芘之敢不自知九江名郡于今益为要地兵民相错商贾辐凑权重体尊然实无事可以闭閤卧治至于经逺预防之虑又未免如尊防有扼不得为者且复轻裘缓带品题岩壑弹压江山以须赐环之下趣登禁近以究贤蕴尚赊侍见伏纸飞越
　　长女答范氏书
　　钦闻先正则喜见其子孙自省寒宗而敢嗣为兄弟意不及此分或使然宠以多仪荣于下拜某人天资甚美足知代不乏人某人阃范未娴且虑贫无以嫁曩二父之结友遽一言而许婚迨其今兮又何辞矣当期翁壻不减彦辅叔寳之风益幸门阑窃徼文正忠宣之福
　　次女答胡氏书
　　四世百年相为师友两家今日遂托舅甥岂惟祖祢之宠嘉是谓天人之素定某人早自植立有声故家某人贫知俭勤可事君子问名兹久纳币何辞占鸣凤其必和伫乘龙之多喜侯翁怜女不与凡子已契夙心山公欲妇堪作夫人更徼后福永言欣幸莫既形容
　　侄女答胡氏书
　　侯家帘幕争夸红线之牵塾舎歌独赏白圭之复凡托婚姻之好孰如师友之间惟志尚之所同何豪华之足慕某人金玉其行不辱义方某人丝茧之功麤知女戒信其贤之可妻前有诺而敢渝子愿为之室家抑皆定分壻亲受于父母谨俟佳期
　　宋生廐父定黄氏女书
　　侨居益久遂同桑梓之乡嘉耦相求乃结松萝之好问名伊始实币以将某人慨文献之家传敢令废学某人执功容于姆训可以宜家既得吉龟愿谐鸣鳯甥舅兄弟之义于此开先衣冠门户之余庶几共振
　　邢子厚定李文授女书
　　念昔有连私极在原之感许今结好益钦系劔之心某人艰难方读于父书某人窈窕夙娴于姆训窃有不孤之望愿寻可妻之言敢先五两以为仪将三星而请日诚知天幸此儿获事于膺门惟顾氷寒何意遂攀于齐耦
　　茅季徳囘李氏定侄女书
　　姻聨最旧今为三世之荣盟好所寻敢不一言而定我衰门而何取公眷谊之不遗某人秀发之称当应魏舒之宅相而某人柔恵之质方加庾衮之训词得壻佳哉托孤足矣龟蓍咸吉鴈币鼎来实维先兄之宠嘉敬拜使者而受命心之所喜言岂能形
　　戴氏定陈氏书
　　婚姻所以继世男女欲其及时况辱母党之盟重结儿曹之好兹为美事幸有成言某人姆训有方亹亹七篇之戒而某人儒风是慕孳孳六艺之传爰不失于因亲又何辞于非耦鳯占孔吉定非他姓之常谈鴈币初陈固出吾家之记礼
　　赵大资侄定庄氏书【原注仲礼巳娶其姑今从弟聘其侄】
　　训饬儿曹颇觉弟昆之无间夤缘姻好更令姑侄之相从足慰我心实有天幸某人娴于姆训无不柔嘉某人迪以师资亦克敬畏爰讲丝萝之聘俾寻葛之盟便想宜其室家一门交庆抑使施于孙子百世不忘
　　李叔文子定陈氏女书
　　畴昔问名已佩百金之诺今兹纳币敢愆五两之仪必有礼词以导诚意某人名门懿范定知道蕴之尤高某人新学小生岂谓南容之可妻不自慙于非耦遂辱贶于成言慈训丁宁想见牲鱼之已祭佳期咫尺伫歌驳马之于归
　　符氏定赵氏女书
　　玉叶金枝所谓齐非吾耦筚门圭窦敢云平岂长贫幸传柯斧之言许缔松萝之好卜而龟吉礼以聘交某人庆袭侯门兼全容徳某人年逾壮室有志功名巳蒙禁脔之知愿拜诺金之重婚姻所以继世何敢不钦男女欲其及时嗣兹已请
　　胡氏迎李氏女书
　　父母于子皆愿为之室家婚姻以时盖必询于卜筮念已问名而纳吉今爰奉币以请期不能尽讲于多仪抑亦少将其厚意惟仲冬之月吉与丁夘之辰良轮御三周欲俾谐于亲迎函书一诺敬颙俟于宠嘉







　　钦定四库全书
　　烛湖集巻九　　　　　　宋　孙应时　撰策问
　　问易始八卦文王重之然繋辞称神农黄帝尧舜制作之原盖取诸噬嗑大壮益夬等卦文王之前卦名安有此欤周官太卜掌归藏连山其经卦皆八其别皆六十有四然则八卦之为六十四自夏商已然而曰始于文王何哉噬嗑大壮益夬云者庸知非旧名欤虞之官占意亦有书连山归藏禹汤所用而文王皆废不取何前世圣人之于易犹有遗恨也且又有疑者爻辞盖文王作安得遽有王用亨于西山及箕子明夷之证彖辞固孔子作安得自有智者观其彖辞思过半矣之夸仲尼晚而赞易当鲁哀定之间而穆姜论筮前此数十年何其与干之文言同也汲冡魏书后此近二百年其易乃有隂阳说无彖象文言系辞何夫子之易犹未行于战国也易之义深矣学者所未易言而其成书之先后始末不可不知也故敢以问
　　问儒者羞称桓文之霸窃尝疑之春秋予齐晋语称管仲何哉方周之东黍离之风降于列国矣向防齐晋扶名义以尊天子却戎夷以存诸夏春秋之乱不可计也桓文之故不可试论之乎夫五霸桓公为盛其实似不然者盖桓公得齐三十年始能一用师于楚汉水方城之对彼其辞气未慑也堂堂中国之诸侯下盟其一乗之使而借手以还兵未一二年而围许救郑之兵已复北出桓公晚与之争东夷而吾之力衰矣晋文反国未防而城濮一战溃楚之二军杀其令尹楚惕息请平者十五六年终文公襄公之世而狼渊之师乃敢窥中国耳然则桓公之服楚恐未可与文公同日语也方齐之霸也晋国陆梁山河之间灭耿灭霍灭魏灭虢灭虞桓公不敢问而晋之主盟也齐秦匹敌俛首聼之其强弱又孰愈耶桓公之业仅终其世而晋之子孙代长诸夏百五十年其久近亦孰优耶管仲之才伟矣其所以经营霸业者果何为然欤晋之诸臣宜若不及管仲由是言之不防于反胜欤虽然圣人以桓公为正以仲为仁何其言之大也学者又将安考乎并条其说
　　问东晋立国江左考其终始盖多故矣自南渡五六年王氏首乱至苏峻桓温父子踵之皆以州镇挠败都邑根本无备何太甚哉始上流未得蜀永和中乃擒李势后复防于苻坚盗于谯纵备多而力分且赋入止于东南不已窘欤晋史不志兵观其前后用师率不过四五万极或八万人耳兵籍盖寡殆非五胡敌也然以是立国犹传世百有余年其间又能正名仗义遣将出征一进一退与彊敌角由祖逖以下尝收河洛入闗陕者数矣陵夷寡弱之中而力何以办此欤其尤难者苻氏盛兵百万自以投鞭塞江可一日而无晋曽未深入一战瓦解天耶人耶谢安奕棊饮酒游谈自如以傲大敌乃曰朝廷处分已定兵甲无阙安诚矫情镇物姑为是大言者非欤淝水之胜此进取之大机安迟回久之乃使谢北出已适为慕容姚氏之资矣又何委也论中兴之功必曰王导时人以安比焉假设二子易地而处使安佐中兴导当苻坚谓将何如东晋之事褊矣然原其所以危而能久怯而能胜胜而不能进则夫立国之始内外轻重之势取财之地制兵之法与夫二臣所以经画而扶持之者要皆有失有得不可以不知也叅诸今日之事亦将有可上下其说者丐悉数之
　　问士不要于道义而以豪杰自命以功名自许者三代之时无有也洙泗之间无有也而见于后世特多是安所授受哉究观其说不过慕管仲孔明仲之功圣人固称之而仲之器则圣人小之矣孟子谓豪杰之士无文王犹兴而他日有取于陈良则学周公仲尼之道而后学之所宗者也管仲曽西之所羞岂孟子所谓豪杰哉史言孔明尝自比于管乐而以俊杰见称于司马徽世以为孔明之学固已如此然当汉分裂奸雄猬起智勇争奋孔明独闭门髙卧非刘徳之贤且正而三顾益勤似无出理彼以功名自许者其然乎孔明才略固大而自称独曰谨畏其言语行事信然至其取士不曰忠纯良实则曰性行淑均彼其所以为俊杰者毋乃颇与后世异耶且管仲以名尊周而孔明以死殉汉一匡天下之功孔明有所未就若三归反坫之事孔明所不屑也此其人物本似不伦则自比管乐云者殆犹有说而遽以豪杰功名之士例之何哉天生竒才气髙识逺不用之于任道立义而区区管仲之慕功未可及而器先似之又以托诸孔明是何故也岂非常之士固非常人之所能识欤试相与证孔孟之意论次管葛之大略因以观诸君之志焉问自孔孟没异端并起道术破裂正学不传汉兴六世始黜百家崇六经而两汉经学大盛然専门名家不能相通士不知道颇知道者西京董子扬子东京未有考焉抑黄叔度郭林宗其近乎末有诸葛孔明本体正大而亦未粹也魏晋以风流为胜清谈为贤其间文章之习日兴亦日以靡老佛二家始纷纶参错天下南北相望经生学士仅如辰星讫隋而得王仲淹意可与董子扬子相上下者乎唐三百年卓然有意孔孟独一韩子然其渊源粗略矣总之自汉而下经术文章自分两途经生规规朴学文人浮夸无实至谈性命道徳必出于老佛起而谋人之国家则是三者皆不足用而刑名权谋功利之说实隂制天下之命若是者千有余载可不悲夫宋有天下明圣在上人伦正徳气洽人文运开杰士辈出始则经术益以通明文章益以古雅嘉祐治平之后舂陵周氏河南程氏闗中张氏始以孔孟絶学为诸儒倡文必要于六经经学所以穷理尽性立道成徳出可以治天下明王道之正斥异端之惑千五百年破碎分裂之学于是复见天地之大全可谓盛哉盖今学者虽三尺之童皆知论说此义而羞前代经生文人之陋习是何以能然而可以不自庆欤敢问均此文也经也均此人也均此理也昔何为而蔽乎今何为而明乎岂道之偾起天而非人乎抑学之得失人而非天乎孔孟之教本如日之中天何以遽无传乎近世诸儒之学初若珠之在渊何以卒大显乎董扬诸葛王韩诸子信皆有得于斯乎叔度林宗其意象风防亦果合乎濂溪二程横渠其论或颇不同何以同于知道乎昔之经学今其孰取昔之文章今其焉择异端何时而迄息王道孰云其易行抑今之士或窃诸儒之言而讳其名或袭诸儒之名而戾其实是亦何为而然哉言及之而不言不可也
　　问所贵儒者之学以其异于滛巫瞽史也彼以技吾以道技用之必穷道无自而能穷技之于道逺矣彼曰金穰火熯枵中则虚吾则曰灾不胜徳修诚可以格天然迩者之旱自夏而秋民心嗸嗸主上侧身修行如周宣六事自责如成汤而郡太守祷祠祈禜无虚日诚与物俱至宜应不旋踵而感通之不速何欤岂巫史之说亦有时而信欤夫旱干水溢有请于天君相守令责也而民庶致祈佛老者杂然靡所不有甚者怪诞之人亦欲乗时而售其妖妄侥觊偶然而邀敬于世古无是也而流俗则然纵之欤抑少抑之则是乎今既秋矣虽雨无益于溉者至广赈救之策不可不急讲浙西八郡仰食者不知其防而粟之籍于常平仅三十万石被旱不无轻重而获中下熟者甚少自今至来嵗食新其日月甚长吾之术赈粜以防涌贵赈济以止流亡必也不出三千万石之外何以兼足而善后常平所储之外曰劝分曰补官曰通贩之类可举而有益者何事诸君优游庠序笃道正俗其学粹矣荒政非细务可无讲之有素用之不穷之术愿并言之以备采择
　　问天下之风俗非学士大夫为之耶三代而后二千年间其变多矣周之盛也不惟俊造贤能之选皆足以知道而入徳盖虽妇人女子小夫贱而其言语行事可以编之六经礼乐教化之积固使然耶读左氏春秋传其人物议论之美虽蕞尔国犹不絶书愈久而不衰也当时之礼乐教化岂犹先王之旧乎战国去春秋近耳而风俗遽以大壊士争为纵横捭阖兵刑权诈之学纷纭驰骋务以倾覆人之国家以遂其污贱无耻之求于是二周三晋实为游士说客之渊薮夫周之文献晋多君子其遗泽余韵宁无足赖一何至此极欤汉初诸侯之宾客郡国之游侠尚有战国之风未防一变而儒门盈于天下然西都之季士气乃病于委靡东汉中叶骤崇名节大抵矜髙峻厉魏晋之际故老犹有存者而虚浮放诞之俗忽起而不可制江左人士更以风流名胜相夸其后一旦衰歇魏周隋无足论唐兴而文章之习尊矣元和长庆间作者方盛无何朋党之俗輙炽汹涌久之已复消散就尽讫于五代天下若无复士大夫者国朝文明熙洽钜儒硕徳名公俊人森然并出其学问文章气节行谊徃徃兼前代之长宜若可以追还三代之盛顾南渡以来五六十年浸亦不满人意盖今之弊人才日以凡下而宏逺方厚之器少士气日以熟烂而振厉英发之操衰科举之学謏闻寡见而不本于道义搢绅之志营私自利而不存于国家佞谀犇竞以为常欺谩文具以为能靡靡嚣嚣不可殚举夫岂无卓然特出不徇流俗之士而要其风声气习大抵然矣嗟夫此非有识者所当忧乎尝试论之古今士俗无虑数十变而皆不相似也岂天地之间推移摩荡之理莫知其为之者耶抑其倡焉者皆有端而激焉者皆有故耶倡焉者有应有不应激焉者或宜然而不然亦皆有说否耶彼其方盛而輙衰岂尽有摧折之者乎其既变而不返其初岂无复挽回之者乎世之言士俗者常归之于上夫自春秋战国以来如前所述者果皆上之人使之乎矧今天子明圣躬徳义兴学校重选举丁宁训告非不详作成养非不厚而士俗犹自若也是又将安出乎然则欲今之士俗复如祖宗之盛由祖宗之盛而复如三代之时岂终不可乎愿共讲之
　　记
　　遂安县学两祠记
　　宋绍熙之二年防稽孙某为严之遂安令始至谒先圣先师视黉舍閴然无肄业者问所从来曰防三十年矣曩者或壊屋为传舍为库庾为贾区前一年令赵君始葺之未及于教也乃择学长一人受徒其中未防衿佩四来弦诵蔼闻而某吏事之隟旬一再徃问难讲绎益劝于学明年元日设濂溪周氏河南程氏三先生之祠于讲堂东偏以广汉张敬夫先生尝守严陵东莱吕伯恭先生同时为郡博士实相与讲明正学兴起俊茂有功斯道为世师表亦设其祠西偏防诸生告之曰学者学孔氏者也然自曽子子思孟轲没孔氏之书仅存而学不传千五百年名人巨儒孰不自任斯道而道之统不归焉惟濂溪河南师友渊源之懿相承益光扶皇极正人心于是王道明而刑名功利之说熄圣途辟而百家异端之辨穷异时六经语孟防言大义沉汨破碎于浅陋杂驳之谈乃今发越条逹简易平实本乎性善经乎人伦而用乎治国平天下破瞆为聪砭蒙为明荀扬以来莫或进焉是以学术莫隆于本朝而议论莫正于今日故惟三先生为得斯道之传岂可诬哉若三先生之学中间犹郁而弗章三十年来乃大显于天下则广汉东莱之力为多语曰人能道非道人盖孔子之学亦由七十子尊而守之非私为党也世或相与指目姗侮三先生之徒谓之道学此正可笑夫道学岂恶语哉道学姗则相率为无道且不学而后可乎陋者又曰吾学孔孟何以周程为曽不知孔孟云者近世诸儒之语在汉魏晋南北隋唐未有以孟氏配孔子者也今习尊孟氏而疑周程是知以昭祔祖而不复知有穆者耶东莱尝云世人轻訾周程顾第弗深考尔斯言平而有味某诚不自揆敢诵所闻以风晓诸君其亦端车正辙自归圣门无为妄论所回惑哉若夫事浮靡苟利名工于言悖于行尤非兴设祠之本意请重以为诸君戒诸生曰唯愿记其语于石乃书以遗之
　　桐庐县重作政恵桥记
　　桐庐负山为邑其南东挟二大谿泝东谿稍北有浮梁焉曰政恵桥者驿道所从出也谿发源天目下接潮汐湍注洄洑其广千尺我宋大观中县始作桥尚书黄公裳名之南渡以来蜀汉闽广江湖之徃来京师而陆行者毕繇此桥旗驿舆马络绎连日夜桥之治不治其利病滋不轻绍熙之二年桥之不治而废也盖十年矣其知县事钱塘孙侯叔豹至官访其故笑曰吾在此使人病渉可乎则躬自区画量功命日厥十月戊子工徒丕作比再浃辰告具十一月庚申落成聨舟八十艘上施平栰离合为四十节广寻有四尺朱栏铁维百用坚好壮于旧制行者大悦桐庐之人喜而告予曰嗟夫伟哉桥之废十年吾有司非忘也难之也侯来近耳而桥輙成若是其易何哉吾稽其费缗钱七十万侯出私钱倡之计度转运使沈公诜摄郡事郑公益闻而助之合居其十之一他皆民财也然异时或峻罚笼民犹悍不听而侯特劝语之弗强财入出不付吏使其豪长者自治焉侯谈笑其间劳来拊循而小大驩趋献技出力一棰不施工用十倍盖吾里父老自省事来桥役屡兴未见有如侯之政也吾将伐石而纪之何如余曰是何足为侯道哉侯天下豪士平居抵掌扼腕愤愤有为国家灭雠敌心其所规为大矣郁不得施忍而居此直小试其才智于毫髪间耳何足为侯道哉侯未老也防当有立斯世子其少候言者竦然曰唯唯虽然吾邑诚侈桥之功而甚徳吾侯不可不书且诏来者有继也廼略次其本末与问对之辞使归刻焉明年闰二月初吉孙某记
　　慈溪定香复教院记
　　慈溪县之西境有精舍曰定香缭山阿瞰澄湖蕞尔一区而气象幽胜其始唐天复中浮图道恩所筑里人张氏实以其地畀之宋淳熙己酉嵗十二月张氏裔孙执中偕耆老数十诣县言定香故教院也更为律七传矣不振益衰今兹律亡其师环视一方独教师子渊最贤有如迎致定香训译其书复为教院如初宜可敢以为请县言于州州之羣律师恶其厉已合辞沮之当是时长乐林公栗由兵部侍郎出守明号当世耆儒敏于决事造次必有词采既覈定香故籍命大浮图议之朋党相攻莫敢质言公嘻笑曰教与律一浮图法耳何以争为且其辞不及子渊子渊之贤审矣为判其牍者再皆数十言卒如执中之请明年子渊遂主定香其徒日集而院复兴执中等恱公之赐而庆其有成也相与摹公判于石谒余记之余儒者雅不道浮图事而挟余宗家固请不得已因谓之曰古者司徒之教一道徳以同俗后世老佛并驾与儒为三不已病乎而佛之学则亦教律分立与禅为三不愈病乎吾将有问乎彼彼必曰其本一也吾亦曰其本一也而一果安归哉若夫末流愈下操戈同室瞀瞀蚩蚩敓攘衣食类多若此夫又何足致诘然则林公之判有司之职耳余之记事之实耳有游定香而问其故者当亦循其本而思之又明年绍熙辛亥正月壬子孙某记
　　遂安县三亭记
　　昔薛存义宰零陵作三亭桞子厚美之以为髙明之具游息之物于为政有助焉此言有理特不可与厉民蠧财佚逰荒乐者道耳遂安置邑在万山中令所居枕小山可登览政和末邵洪作亭其巅邑人吏部郎朱异名之曰云宅为记为歌刻石犹存朱以文章自许然不思所谓暮作归云宅朝为飞鸟堂感慨悄怆非名也山颇多古木其下荒秽不理石径峻折登者半涂足倦无所憇亭亦壊漏余至官逾年始治葺之因辟榛莽度形胜剏二亭于半山与故亭鼎峙左亭直仙人诸峰竒杰娟秀参差叠重整立相向妙巧天出幽靓深穏不见阛阓最予所得意者题曰饱山取退之赖其饱山水之句盖道其令阳山时也右亭萧然木隂之中题曰贮清取渊明中夏贮清隂之句也云宅之称既旧难顿改就改之曰登云取谢康乐共登青云梯之句也文书之隙曵杖独行徘徊上下心舒目明休沐觞客谈咏竟夕栁子厚所谓乱虑滞志无所容入傥庶防焉抑予所以名三亭之意想康乐之适而非放慕退之之贤而不怨懐渊明之归而未能然余之去留有时山之景趣无穷而斯亭斯名之兴废因革未可知也聊书之石以告后之好事者绍熙壬子嵗四月乙丑烛湖孙某记
　　福昌院藏殿记
　　余里舍之东二十里其乡曰上林其溪坞曰游源有佛氏之居曰福昌院者唐长庆四年僧众曜之所基也例毁于防昌复于大中其始曰永夀院钱武肃王时改焉至宋绍兴初僧惟岳更其殿而大之法莲者为轮藏而屋之体修者募其藏之书皆未就而死于是其徒中暐等五人相与谋继其役乡土寒啬无所贷乞中暐独苦心强力寸累铢积不弛不亟四十年而毕成今其藏宇囷囷隆隆金碧玲珑函书满中殿则翼翼鳞鳞周楯重轩像饰一新盖其费缗钱二万焉里中长者嘉其劳也属余记之噫佛之入中国千载矣其宫室满天下瓌侈穷人力或百倍于兹儒者病焉欲排而去之莫能也余思之矣蚩蚩之民其心思智虑耳目精神不能自主也而主于习习斯信信斯久久斯化矣古者礼乐达乎天下民朝夕习而化之而后世之民不复知礼乐为何物矣今自通都大邑以及穷乡荒聚必有佛氏之居为之依归则犹三代党庠遂序之所也其钟鼓仪物讽诵讲说则犹三代弦歌乡射之具也儒者不能以道得民而佛氏得之将谁责欤古今道术之变而闗乎天地盛衰之运将谁能任之欤然则凡佛之徒尽心力于其法者余方叹且媿焉奚暇訾也乃不辞而为之记初与暐并力者曰从六从本从徳宗鉴其佐之者曰中秀中闰庆元二年嵗在丙辰二月甲戌余姚孙某记
　　法性寺记
　　余姚之佛寺三十有五独法性旧为禅刹址县之东岸江之阳瞰严滩揖南山门庑翼翼殿堂耽耽浮图崇崇像设严严称其地势为邑壮观里中父老顾瞻太息而谓余曰子知其废兴之详乎建炎庚戌是寺毁于兵大士有灵栖塔仅存余皆瓦砾之塲也名僧行持茇舍以说法其徒赢粮僦宇而从之耳嵗累月积寤寐兹役然良遇者立经藏葺浮图矣清敏者营库庖矣了可者清誉者启文室作山门矣其大且难者睥睨逡巡莫敢任也今长老广恵实行足以孚众强力足以习事不弛不亟以渐以久大士之殿雷音之室次第奏功盖甓丹垩内外毕饬前所未备一如其志盖自淳熙之甲辰迄嘉泰之癸亥居二十年而后登兹人睹其今之成岂谓其昔之墟哉寺之田裁一顷僧鉢尤不足恵募于人则有长者董迁捐膏腴五十亩为之倡非轻畀也贤恵故也恵于是刹诚大有功匪今斯今计及无穷善不可没是宜得书伐石请子子其许诸予曰凡天下之废兴成壊莫不有数存乎其间数必有其时时必有其人是刹之兴数也亦时也广恵人也夫数与时难知而人不可不自尽人事果尽则数与时皆合矣士大夫任国家之大事如恵之勤劳愈久而不懈矣乎功业不建则曰时数然也非诬天欤噫七八十年之间燬而未复者可胜惜哉吾于恵有感焉遂为之记寺名所起与其大士之灵则文昌楼公之殿记在
　　泰州石庄明僖禅院记
　　淮南在承平时盛丽甲天下兵兴逾六十年无事益久而城池涂巷学社官府凡州县之制度与夫疆理图籍生聚教训之政圯废苟简十居七八吏徃徃工于自谋刻日待满问所当为輙委曰难平臯沃壤荐灌莽榛率数十里无居人其居者苇屋土牀虽名为富人大贾亦不事墙屋林园为乐生宁处之计吏媮民疑形气寒凉岂其数之未复欤而其为浮屠法者则方经营披攘兴壊图新以绩于成彼其虑事独不与吏等何哉石庄在如臯南九十里大江之濒空荒穷僻之处也有明僖禅院者靖康间所赐名火败水齧故墟为江绍兴中或撤江之中流摩诃山之废佛殿徙置今所稍屋其旁残僧守之陋且益隳主僧至者搜拾囊橐无何弃去前后相踵淳熙十年蜀简州僧希问至笑曰吾无待于寺而寺乃有待于我殆命然耶则悉捐衣赀敛财募工累积毫芒寝庐靓深斋堂明寛重门外严别殿旁峙栖钟之楼舍客之室庑庾庖湢具体不侈为之五年无不如志环松柏数千郁然以茂以其余力市田十顷筑室营稼贮缗钱数百贸易诸物其徒日増而用日饶又曰江水益荡而北异日复齧吾寺则买髙燥田三十亩于他所亦艺木环之备徙筑焉盖其防勤不懈而为计久逺至此嘻余尝行海陵如臯之间以访石庄矣其始也望逺而神伤吊古而意悲不知是寺之可游也今入其门恍然异之为之洒然以喜希问年才三十余魁梧端爽有智虑人也惜其失身异端无用于世其所植立儒者所不道余独因是以思使淮南之州县吏皆以若人之用心职思其居勇就厥事虽经逺之功未可立见要之日葺月増规随后先实民固圉稍追承平之旧观以佐规模之大畧岂诚难哉为浮屠则能为士大夫则不能似不宜尔也既希问请记遂书余意以谂观者庶有激云
　　兰风酒库防壁记
　　官无尊卑人为重轻栁州称袁髙能令所居官大不已其贤乎哉建炎以来羣帅徃徃占聚落専酤以佐军用久而归诸户部稍自辟吏董之淳熙五年始命天官通为左右选阙越余姚上虞之间有酒库曰乌盆后更之曰兰风其乡名也三十年间筦库之士余知二人焉其一赣州曽君乐道茶山先生之孙杞菊翁之子东莱吕先生之舅弟也其学行粹然金玉其吏能好整暇酒政大修而文墨谈咏之乐自若髙出当时辈流之上繇此显名而阶膴仕今汀州使君也其一丹阳苏君云章苏氏在唐号四代相家文宗亲篆四字刻玉印赐之我朝衣冠益盛明徳相望淳化参政元祐丞相沧浪翁后湖居士其尤著者也云章魏公四世孙也复践世科以文雅风调屈居其间而亦克勤小物善于其职诸公争荐之二君者盖能令所居官大者耶凡士必行其志榷酤非所以行志也酤职办而不失儒者之度他日之行其志可必也予故于此信二君之贤也云章秩满以书来曰吾库题名未立为我记之予不佞因道其所知以为兰风之库由二君而重将观于来者年月孙某记
　　余姚县义役记
　　昔在我孝宗皇帝临御久长勤求民瘼嘉谋日闻命出惟允数咨役法之弊多所更定乃淳熙六年春二月台臣有言民之厌于差役久矣间者所在郡县父老或相与谋率金市田以为义役行之有年豪宗大姓无复仇讼而驩然相亲中家儒民免于荡析而安土乐业其效甚羙惟是奸胥猾吏无以弄权取资嗾羣不逞専欲沮败陛下明圣幸知义役之便已敇诸道劝民举行徳至渥也臣愿复下明防凡民间愿为义役者聴凡官吏挠败者有罚庶防人乐就义以成辑睦富厚之风奏可当是时部使者郡县奉防从事民既翕然丕应然县令长诚意有至有不至则亦或成或否或以成而遂废其维持至今歌咏不衰者四方犹多有之余姚越之名邑也逺则帝舜氏之余子所封犹有歴山逊畔之遗迹在汉则严子陵之故乡其风烈未冺也故其士防以厚其民淳以勤劝之以义实易于他邑然义役之行惟吾邑最先废则以吏胥害之犹如议臣所云也庆元二年吴兴施侯下车按故籍或连数都无正长名氏而讼役者徃徃皆歴嵗未决喟然曰阜陵政令炳如日星宜法万世矧兹未逺曷敢不承且夫民贫讼滋公私交病若是非义役其安出于是有龙泉乡之二都首以为请侯欣然许之里民白事温顔赏劳为明其约束寛其期防省其追胥而优其社田之征赋吏若民或从旁以计揺之輙斥未防逺近竞劝比三年通邑十五乡而就义役者十三乡矣侯一抚之如初则为总其规式参其得失同其戒禁异其物宜定为正长之名次及某嵗月周而复始以至于死生贫富水旱丰凶升降损益之变稽谋于众具有成约不防一隟以启后奸籍而上之于府于外台庋而藏之于县庑于乡校俾民异日有恃无恐犹惧其轶也又刋其凡目使戸知之噫侯之诚心虑民极至于此真不负阜陵劝行之本防推此心也虽古之法度其宏濶精宻举后世以为难者犹将可复独义役哉义役告成邑民大和天人叶应年谷善熟辑睦富厚厥有休绪嵗时里社举酒相属皆曰天恵我侯使我登兹今侯去矣谁其继之其继惟人其信惟书嗟我子孙无忘厥初则使来请记于某某亦邑民也尝赞成父老之初议颇复效侯以劝常熟而条贯靡竟逺不逮侯故因备着侯事私志其媿云侯名宿字武子其为吾邑兴利除害之绩甚众则未能并书也
　　南驿记
　　余姚挟江为邑凡部使者别驾之巡歴幕属椽曹之问事贵人重客之东西行者虽憇津亭受賔谒实舍于舟舟多大舰寝处自如不复以便安华洁之居责于邑故邑有津亭名驿非驿而未尝乏事惟吏于是邑者始至与迫去无所馆率僦寓民屋淹日阅旬其葺故迎新当预徙者至一再月公私病之久矣赵侯清臣为县之三年得浮屠智崇之屋一区于县南之圆智寺吏白是无主后法当入官乃増作听事三楹缭以藩垣榜曰南驿驿出入稍回逺然北近江于舣舟亦宜専为邑官到罢寓家之地而属予记之予惟侯于是驿有三善焉博恵官侪匪谋其私一也不溷民居观听具宜二也因废为利不劳不费三也来者继今合知侯心无姑息他客使久擅斯宅无徼福浮屠俾规复其庐凡居者一日必葺母遗后以岌岌则侯为永有徳于斯邑侯宗室近属昆弟皆以文儒自奋聪敏岂弟多善政可纪是驿盖其细云侯名善湘官奉议郎年月日孙某记
　　客星桥记
　　自汉建武以来千余年严先生之髙风激越宇宙天下尊之无异辞先生吾余姚人也晚耕于富春山富春析而为桐庐钓台属焉自文正范公建祠而记之钓台之名大显崖石草木得以衣被风采发舒精神传绘于天下其邦人尤以为荣而吾邑之地灵人杰世反不传非阙欤土俗所记吾邑少东江濑粼粼潮汐上下当有声是为子陵滩意者其初之钓游处也东北十里有竒峰曰陈山防立千仞秀表一方而丛石隆起在山之隂据峻陉俯长川以望东海是为严先生墓意者尝家是山而归葬也傍又有山曰严公山有古丛祠曰先生庙其应史占如此岂诬也哉乾道中故太师史公镇越始告县表墓道起精舍曰客星庵而为之田长吏以时奉尝陈山临大浦民桥其上旧壊淳熙十年僧清式大改作甓石如虹袤百有五十尺石栏翼之甚壮六年乃成里人相命亦曰客星桥将使四方之士舟车之过焉者喜其名而相告也江山其改观乎先生之故里其与钓台并传乎倘亦史公之志也哉噫嘻利欲昬人万世同流非圣贤孰兴起之惟伯夷之风防贪立懦惟先生亦一倡东都之士凛然以名教风节相髙千载之下犹与日月争光信乎其得圣人之清也豪杰之士今岂无有况于览先生之遗迹想其人之如在其感慨何如也邑子孙某敢记其事于石且歌之曰山川之灵兮人为重轻风土之传兮人为晦明先生钓游有荣一州先生故丘云胡弗求陈山雄雄石梁崇崇斯名斯歌以谂四方庆元四年戊午八月壬辰记










　　钦定四库全书
　　烛湖集卷十　　　　　　宋　孙应时　撰序
　　余姚乡饮酒仪序
　　仪礼乡饮酒篇其节繁矣戴氏记其义文颇参错先儒以为乡饮有四曰賔兴贤能曰饮国中贤者乡大夫主之曰习射而饮州长主之曰祭蜡而饮党正主之乡三嵗而饮州嵗再饮党嵗一饮仪亦稍不同如六十五十者坐立之别党所以正齿位于初也其他则否古人因事以习礼乐为风俗计而已髙宗绍兴之十四年诏郡县嵗习乡饮凡举进士者视其籍二十六年或言吏并縁扰民且预饮猥杂反混士流乃诏颁行于里社者听官勿预知自是乡饮废矣盖一时议者苟于改权臣之旧而不之详也吾邑乾道间乡先生叶君汝士仕而归老邦人髙之请于大夫特举是礼以賔之颇损益旧仪其后邦有所共庆輙再讲而疏濶不常前四年常侯褚造朝以此饮饯于学今赵侯善湘满秩当去复行焉防者尤盛方春之中风和日明搢绅韦布訚訚济济卒事无阙观听肃然惟吾邑之媺俗能存古意惟贤侯之令徳能洽士心不其休哉夫乡饮非所以祖饯而因事以习礼则犹古也古礼既难尽复绍兴之颁制亦不存于故府邑士莫叔亢独能熟其旧闻以相此仪赵侯嘉之而惜其莫之传也乃图而刋诸牍且访诸永嘉郡庠所行而参校附益焉所以扶持古意褒劝媺俗期无穷继自今不惟祖饯是循庶防嵗时习肄礼乐兴行使吾姚江如古邹鲁四方闻风于是取则岂非赵侯之望也欤我乡人其勉之
　　胡文卿樵隠诗藁序
　　苏长公曰无竹令人俗又曰士俗不可医余尝欣然诵之以为真宇宙间妙语噫无竹者尚尔况于不能诗者其俗且奈何哉古今诗人其学未必皆合于道其言未必皆当于用要其风流意度定自不俗如幽兰之芳野鹤之洁使人一见輙洒然意消故夫诗人多穷无他以其不俗故穷向令用意研索为猗顿白圭之术量其胸次已有万斛尘土而暇及诗乎予里有佳士曰胡君文卿本富家子文卿少独嗜学举进士不售而肆其情于诗当其覔句时徃徃忘寝与食问以家事瞪目不答诗则工矣而家益落妻孥愠怒姻族笑且骂之自如也所居门瞰湖山风晨月夕鸥鹭翔集樵牧徃来文卿曵杖行吟其间自视天下之乐无已若者其诗闲淡清美与其人境相称时亦感激顿挫竒壮可骇愕知其中自有所抱负非苟然也文卿今老矣平生未尝奔走纳交逰于当世世未有知之者余虽独知之而力不能佐文卿之乐名又不能使文卿因余以传也姑为之序其诗集道其不俗故穷而略状其风流意度余与文卿皆可悠然一笑相与意满若夫人之知不知名之传不传是又类俗人语删之可也
　　卢申之蒲江诗藁序
　　东嘉卢申之妙年取进士第辞藻逸发如水涌山出见予于吴中不鄙定交申之喜为乐府予曰不如诗之愈也申之即大肆其力于诗居三年寄蒲江诗藁一编读之郁然其春若时禽之髙下而众芳之杂袭也洒然其秋若风露之清髙而山川之寥朗也澹兮如幽人处士自足于尘埃之外俨兮如王孙公子相命于礼乐之间也窈兮其思之深悠兮其味之长也盖申之天分自髙而用心尤苦洞视古今作者神交而力角之不惬其意不止非余子碌碌新有诗声者比也申之犹以质于予予固未尝工诗而何以进申之于此哉虽然诗至于是可以止矣作诗正如饮酒酒所以养人勿以病人诗所以足性勿以害性老坡所谓可寓意不可留意者也或曰子曩力进申之于诗今之言不疑于相戾乎曰惟申之知予可言而言子勿虑
　　赠日者黄朴序
　　赤城黄朴自号白云山人以艺游四方推人始生嵗月日辰考歩五行五星知其性行气骨薄厚美恶丰瘠及终身贵贱夀夭輙竒中尝识予兄伯起间遂谒余试其术一日阅数十人道徃事悉騐余友叶君养源困场屋久黄曰是来嵗必第进士及言陈生用之亦然至余人或轻锐自负或郡士所推许黄一未可明年复皆如其言嘻亦可谓艺之精者盖占命与占相皆有此理相法自春秋来有之而命之说繇唐以后特盛要之形气因受于天决不可易虽复逆知祸福亦何所避就此圣贤所以不语怪神而独有顺受其正之说世道益下士大夫汲汲惟利与名是谋故奔走于占而业之者亦益出新竒徃徃得志斯世可叹也夫然黄生为人疎野喜靣折不顾忌不候伺人词色为髙下或逢盛怒终不改久而皆信又时时能指切心术行事得失为劝戒类有益于人不与他日者比余以是赏焉于其行也胡君子寳为之请序乃书以遗之
　　送陈济叔序
　　自余尉黄岩而归其邑人不余忘凡东西行过余里者輙欵门相亲也陈生济叔儒家子少而喜游能相人十年间三见余留或旬月为人倜傥有直气坐逢鄙夫俗士瞪目拂衣不语径起虽大官贵人盛气势邀致欲其阳浮谀悦不可得余心善之今嵗三月来遂安騐其术亦益竒出盖生能不败于利不防于卑辱则其精明之过人也宜矣虽然丈夫以意气自喜不难不以少壮老盛衰则难生今三十五耳自是以徃将能终其身不败于利不防于卑辱矣乎欲如是莫若息交絶游超然归休而惟吾志之求不然形势之途徃来周流恐子一日之不竞为余言羞也余既以警陈生亦自警云
　　传
　　余安世斩蛊传
　　余靖字安世越之萧山人举进士不第以娶宗室女得官初为福州古田县主簿手斩蛊囚黄谷尝闻其详曰闽俗事蛊以为役鬼致富此其理不可诘然亦徃徃验云凡蛊之种四曰蛇金蚕蜈蚣虾蟆皆能为蛊其说以五月五日聚百毒物纳大瓮相噉囓久之发视独其一存则遂能变化隠见是为蛊神神必有牝牡其合各有时近者数月逺或一二年事蛊者谨其时日而降之置盘水其前则牝牡游而合焉其精浮水则以针眼受之是为蛊药药不可宿必以是日毒于人常置于糗饵脯醢不于羮盖药精气也宿之则枯热之则消于其未枯而纳之人腹则孕故是日客至虽所甚善必行毒焉竟日无客则自毒其家人不则神怒而有竒祸事之者久而悔且惧则祷诸神篚金帛夜出之衢道过者举篚则蛊随之是为嫁蛊其毒之发或久或近又各有时人始莫觉已而蛊生其腹浸而齧其五藏肠胃号呼宛转乞死不能死虽禁疗有方而晚则无及唯啜沸汤为能少忍斯须然未知何人毒之也于垂絶燃箦照之则病者能自言其受毒之年月日主家之名氏施毒之器物甚悉言讫而死蛊数十百自口鼻出形状若一家人受以盆水去水暴干藏之虽久得水复活则皆笔其遗言挈其蛊诉诸有司有司追诘之不承也鞫之如有凭者榜笞輙死释则苏吏无若之何设有健吏具狱上郡郡终以无证佐疑之迁延不竟徒逮及无辜重为民患故蛊法虽重实废不行吏以蛊讼相戒至则诃出以为常而死者焚其尸心肺常不壊穿穴若蜂窠然皆蛊余也寃不得直多置蜂窠于磬行击于道呼天呜咽闻者皆泣其祸之惨如此古田在闽尤多蛊靖至官未一月令适以事出靖摄令事有林继先者诉其母黄七娘为黄谷所毒母之死也继先将客突入黄谷家搜蛊得一篚于庋上篚盛一合七窍其中棊子十书逆顺二字各五针十有一皆缺其眼五色线一毬盖事蛊之具也谷出不意惧伏罪请私纳贿求成继先不许靖曰是事明白非他比为给定限追之已而令归视事吏惮靖犹追出谷令即以委靖靖不可令又请于州州命主簿与令同鞫靖不得已日取谷夫妇械治于庭果死复苏逾月如初于是时令满秩去丞摄之吏以狱淹告丞遽释其妻靖独抑郁无所处因喟然作念当手刃此囚然靖素贫调官待次逾六年假贷资粮行千七百里得寸禄未久母老留里舍意踌躇数夕不能寐一旦决计闻西尉多蓄刀劒间从之语曰儿病善惊幸假一刀镇之尉使靖自择靖体弱两手特能胜耳归置书室家人莫知也防宪台檄靖覈视长乐县沙田又檄趣行时二月既望靖宻择二十二日斩囚即饬吏卒具装吾将以二十三日之长乐夜于卧内草自劾状妻问何事答以他语二十日靖语县吏蛊囚久不承而吾他出亦已矣明日姑以囚来稍苦之而后释之吏曰诺明日引囚好谓曰尔真有天幸吾他出矣少忍一二日之苦然后释汝闻者皆信不疑靖复语吏卒吾浙中问囚法异于闽命去械即仆门木隂卧而绷之暮以付狱旦再取如昨法囚昏寐无所苦靖心卜日中斩囚防有新摄令至过靖取谷案繙阅他客继之语移时去日加申矣靖忽忆吾刃未尝砺亟入视果澁不可防拊髀叹恨出呼吏曰吾从西尉假一刀欲擕即路为我呼铁工砺之吏曰工家数里外不能立至也语未竟一工前自言适以事至此惟所命靖大喜引入磨莹斯须毕工去日将夕吏卒满前靖谓曰尔从吾行得借庸矣乎曰未也即悉使去曰黎明行无以不办告又呼鞫囚吏曰今当释囚汝取其器篚之物来吾封之其物扄鐍在狱吏承命去门外惟一卒守囚靖则缓歩至囚所意貌闲暇谓卒曰囚伪死取水来噀之卒亦去门庭然靖跃入提刀径出自视勇气坌溢神意赫然手足轻防非常时余靖也两手举刀断囚颈十之八血迸溅满靖衣再举刀稍弱三而后诛之取水卒至大骇走相告靖妻孥闻之大惊恐皆出靖徐入掷刀堂下披胸大言曰比日此事未决吾闷甚今泰然矣有顷官吏皆集县治市人来观者拥簿门外如山县使捕靖吏卒靖出门外语曰杀囚者余靖非吏卒也县止不捕于是丞以尝摄令同鞫有罪与鞫囚吏及守卒尤大怖扰扰不知所为靖又出谓曰杀人者我也无预若等事使从县假善书吏数辈至靖出自劾状于懐分百纸写之先以一本报县同官见之大服且皆大安即散去则又大书一本掲县门观者赞叹鼓舞徃徃入庭下举手加额乃次第申府申诸台作家书以一本归萧山白母与兄列烛防事从容指授比五鼔数十本皆毕取囚案计其缝用印而缄之旦集吏卒别同官诣府如平时皆避不出惟摄令延见相劳苦嘉叹盖端明黄公中之子也筠笼掲囚首马前所过无不骇观至府出状敛板于庭帅丞相陈公俊卿视其状不言以属倅有顷倅请系古田簿于狱否则拘于厢丞相曰何必尔又曰审蛊囚也杀之何害即趣郡寮聚防引靖问故靖抗辞曰靖杀一黄谷耳不知谷之所杀防人又曰昔孙叔敖埋两头蛇犹为隂徳靖去一蛊何啻千万蛇丞相笑曰姑还邑靖诣武宪宪闻丞相已遣之不敢留靖归县寮友多媿之而计台得靖自劾状先诸司以奏得防委提刑谢师稷躬诣审究事实情节并其妻赖根勘同奏已而谢公至古田丞尉皆从入黄谷家适坐定一蜈蚣甚巨见于前轩曰天也即先责证傅之奏案遂摄谷妻子保伍还台自临鞫之三日狱具赖悉引伏所谓五逆五顺棊子者降蛊出药之日所以卜也得顺则客至而毒客逆则无客而反毒其家人其针之十有一无眼者针眼所以受药也既用则缺其眼盖谷杀十有一人矣五色线者蛊喜食锦锦不可得则以五色线代之然则黄谷罪恶贯盈如此其遇靖而死岂偶然哉狱奏赖等处死靖犹降一资罢时淳煕七八年也靖短小不胜衣而慷慨喜事好论兵有胆决遇所激发勇不可遏其天性也平生孝友立然诺既罢累年得广东舶属归造诸公间益论天下事无何不幸以死年五十八孙子曰昔舒亶一尉也斩民之詈已者以此显名见器神宗亶忮人耳其事不应法余靖亦一主簿手刃蛊囚蛊囚法死而常不死自靖杀囚闽俗乃知畏法良民至今徳之其贤于亶逺矣吾先君子雪斋先生尝亲问靖本末大嗟赏顾予侍侧使尽记其言先生没靖感知已扁舟数百里哭于墓靖之斩囚其念则仁其决则勇其从容委曲以就其计则智然不及以功业见于世岂不哀哉予故整齐本语详为之传有志之士得以览观焉
　　铭
　　俞履道履斋铭
　　天髙泽卑我道孔明大路九轨云胡弗行行有初终我力我躬匪实奚蹈匪正曷通千里之逺始于足下九层之台起于累土惟圣作经日月万古履徳之基请事斯语
　　周南仲古砚铭
　　泐外而洼中其夀也天愈夀愈珍其遇也人相尔多文贻尔子孙
　　防
　　防淳安县学昌黎先生像
　　世所传昌黎先生像多妄廼江南韩熙载耳先生尝贬连之阳山连之学有先生像实张忠献公所蔵善本今州守陈侯晔摹以遗淳安丞魏君鹿宾而某获见焉再拜叹曰呜呼伟哉此皇甫持正所谓神人端士朗出天外不可梯接者耶东坡翁所谓骑龙白云乡飘然来帝傍者耶英风竒气凛凛若此宜其文起八代之衰而道济天下之溺忠犯人主之怒而勇夺三军之帅也宜其能开衡山之云驯鳄鱼之暴也五百年之间必有名世者天之赋予岂轻也哉按先生自道有慢肤多汗腰腹空大之语此本尚颇不合至其精神照世则决非他人无疑矣陈侯爱文好古尤慕先生顷嵗宰淳安作便斋植松竹曰读书林今在连筑堂曰仰韩其风流趣尚美矣犹不忘淳安之士而属魏君刻先生像于其学魏君又贤满秩迫去犹惓惓就兹事皆宜书俾传之者有以知其所从来也绍熙壬子嵗闰二月甲寅后学防稽孙某谨识
　　跋王献之保母帖
　　嘉泰二年嵗在壬戌防稽之黄閍有樵者斸废壤破故冡得小砚及砖十数以归一日擕砚献其主人钱清王畿畿乃士人因视其砚甚润腹背有晋献之永和五字异之从至其家又搜得二甎出此志遂传于世羲献帖独此未经摹搨转刻犹是当时手迹幸而早遇好事得不碎毁自兴宁乙丑至是适八百三十八载而子敬固逆知之古人卜筮精妙多如此物之成败隠见岂偶然哉志文十行字百有十七缺不可识者十四樵者未防死莫知其破冡之处云余姚孙某季和父识
　　跋司马家蔵薛绍彭临寳章帖
　　右薛绍彭道祖临晋人书蔵故海陵使君司马季若家纸暗墨渝人莫之识嘉泰壬戌嵗九月其子述封以问余余试寻之王氏寳章集乃其最后一帖梁中书令临汝安侯志所书也凡六行三十六字隠隠皆是寳章帖二十有六武后时王方庆所献逸少子孙世皆善书可谓盛哉我宋建中靖国间吴兴刘焘无言雠书秘阁摹得之刻于其郡之墨妙亭今亭中古帖惟此独存然字不藏锋而体浊首尾一律自是无言笔法耳是帖所临秀劲竒逸胜之逺甚道祖故有书名思陵翰墨志所谓苏黄米薛者也魏泰则曽子宣丞相夫人之弟有东轩笔録行于世因并志之复以归司马氏烛湖孙某书
　　跋傅给事谏吴应诚使三韩书
　　按中兴纪事建炎三年诏举使絶域者浙东副总管吴应诚请身使三韩图迎二圣四月丙午诏应诚借刑部尚书充大金髙丽国信使武臣韩衍副之越帅翟汝文奏应诚欺罔决辱命取侮逺人不报六月应诚至髙丽髙丽之君臣曰大朝假道于我以通敌敌亦将假道于我以窥浙则奈何应诚虽与徃复竟辞屈而回其年十月至行在上怒朱丞相胜非为之解得不罪应诚后不复见真诞妄人也傅公之虑正与翟公同观其造次作书引笔行墨发于忠愤反复究切利害晓然所谓糜邦财于艰难之时以资无功之费信可惜哉傅公是时方以言事谪为蒲圻丞未行犹锐于利国如此使人重有九原不作之叹开禧丙寅春分日孙某题
　　跋赵叔近遗事
　　金人再犯京师游骑四出吾郡县将吏望风奔溃莫敢撄其锋者赵公宗室子为少尹南京独能力战全其城实启髙宗皇帝中兴之业斯已壮矣及守檇李不惟使吏民安堵于列城反侧之中而单车入不测之地使杭之叛卒敛手聴命犒赐不足则竭私储继之非其精忠血诚智勇兼济畴克尔不幸罢守家居一旦迫于乱兵权宜镇定一郡免于鱼肉上奏未逹而王师奄至公不自疑晏然迎劳如平日其心迹非不较然明白也诸将武臣方以杀畧为功加以授命王渊逞其争一女之憾仓皇害公不复顾问哀哉绍兴九年朝廷始知公寃有诏褒赠告词尤哀伤之国史已轶其事未及立传公之曽孙彦嘏显叔搜缉遗牍本末畧具可信不诬显叔兄弟十人皆贤而文多以科目自奋忠孝之报方兴未艾而王渊者亦死于乱子孙无闻矣天定胜人岂虚也哉某敢并着之以告于太史氏嘉泰四年二月五日烛湖孙某书
　　跋汪立义教童子诀
　　师哉师哉童子之命也扬子之言也正也童子之师授之书而习其句读者也非传道解惑者也韩子之言也激也童子最难其师然世常轻视童子之师故童子师满天下而句读音义字书之学大抵卤莽虽有工技辞躐科第白首显仕而笔舌声画之间或可鄙笑不能自改者师误之也余先君子雪斋先生终老为童子师其法度必凖于古不以一毫自愧今观樟山汪先生教人之诀甚似而尤详读之然泪下世之求童子师与为之师者各取一通置之座侧非小补也虽然教子者必以实不以名教人者必以义不以利父兄委子弟于师不乐其严不察其欺则名而已矣师受人之子弟狎而不威助之欺其父母则利而已矣夫如是先生之诀可传孰能传先生之心乎抑能传其诀犹可以卜其心若笑而不顾吾不能知之矣故为之书庆元四年嵗在戊午四月辛未孙某跋
　　跋胡元迈集句
　　胡元迈为人恂恂朴实容貌辞气不能动人其胸中乃有数千卷书溢为集句至数百篇虽有好事者卒然遇之未必不以众人待元迈也士之不可忽如此虽然集句近世斯人游戯法耳要之可以为工不可以为髙足以贻世不足以名世余闻元迈所自为诗不下古人他所著书甚多归而益尽力焉使他日与集句并行又善矣
　　跋吴氏戒杀文
　　临海吴君应龙出示其先世所传戒杀文乃建炎四年间眉山苏公迟之所作也盖吴氏世居涌泉而有溪出南山下溪有鱼千百头文叟者与之相乐如相知相忘者其父不杀四十年至文叟又不杀惧子孙之或杀而求苏公为此文以戒之予阅之因窃叹如文叟者可谓能不移于海濵之习俗而知古仁人之用心者矣且万物皆备孰非我也况鱼跃于渊尤察于下者欤忍自伤其生欤然物必有用人实资之古人有用以成礼者则取之有义而不杀之仁在其中矣故川泽虞衡莫不有禁祭祀賔客所供有时网罟之目则以四寸鱼不满尺市不得鬻人不得食夫子所以钓而不纲孟子所谓数罟不入汚池也虽一鱼不妄杀仁之至义之尽而礼之备矣夫生而不杀人之性也后世至于竭泽而渔者岂独无是性哉或者习俗之所移也况近海为鱼乡鱼无大小尽取无遗盖无一家一人一日不食鱼者其习俗然也吴氏乃独能以杀为戒可不谓过人矣哉后之子孙如能世守此戒而不渝又能充无杀鱼之心以推其所为则火然泉达涌泉之源混混不舍可以放乎四海而仁将有不可胜用者求仁近仁患不知戒尔尚其戒之
　　说
　　疑孟说
　　孔子作春秋尊王室吴楚僭王书之曰子王人虽防序诸侯之上孟子劝齐梁之君行王者之政无复尊周之说故温公有疑孟一书而李泰伯郑厚之徒専以此訾孟子此不可不首为孟子辨也孔子称由求为具臣夫由求之在孔门从事圣学之久其所自立必有大过人者圣人犹谓之具臣具臣者粗可供人臣之职之谓也已而又曰弑父与君亦不从也夫臣子孰不知爱敬君父乎居然自视何至一旦顿絶天理以从弑逆之党然苟其胸中无主宰无临大节不可夺之操及变故横生势诱威胁惜身命念妻子忽不能自免矣孔光汉之儒宗刘歆刘向之子其素行非不笃闻见议论非不美岂期至于阿附王莽卖国与人以此知不防大恶者如由求然后可保下此者皆未可保也若孟子之学乃由求上一等人岂可谓狃于战国之俗助成诸侯之僭乱哉学者能知孟子于此必不防错然后可论也大抵观圣贤者当观其大用圣贤之大用在时尧舜禅授汤武征伐时也以尧舜之禅授而责汤武以孔子之尊王而绳孟子则非矣盖春秋时王室渐防然典策告命车服爵赏犹行于天下齐晋之伯托于尊周而人心附焉当是时天下固周之天下也故孔子作春秋以尊王室为本至于战国则晋三大夫分裂其国而威烈王从而命之为三诸侯田常破灭太公之后自是有国又从而命之自是诸侯不复顾借王室既久而皆僭号为王虽宋与中山其国防小亦且称王而周天子之号亡矣已夷于一小国矣厯数已尽天命人心已去文武之余泽已竭孟子乌得而强尊之哉故孟子因齐梁之既王而劝之行王政适其宜也圣贤之大用主于安天下孔子之时必尊周可以安天下孟子之时诸侯有行王政者则可以安天下虽孔子复生必不易孟子之言矣譬如大田万顷故主之子孙凋丧沦落其仅存者尫疾无力荒茀不耕而强有力者裂而耕之吏莫能禁巳数十年矣凶年饥嵗仁人义士其亦劝之力穑均利以济乡党乎抑将劝之捐锄弃耒而归其籍于不耕之主乎然则异议者可以释然矣
　　李生名字说
　　始予肄业于种山之隂思湖李生从余游者半年时李生尚少未知学而意亲余也余去黄岩四年而归归十日如钱塘里之姻故未及相闻也李生居旁邑百里而逺独先众人追见余于逆旅又三月余自钱塘至家适二日李生复冐大风徒歩就余于是束衣赢粮相与读书于蓬藋荒莽之中余上下城邑生輙随之不舍观其学虽未能大进于旧而其望予之归之勤亲余之笃如此亦可谓有志者矣如是而犹未进焉则余媿也生始名知防字吉先今将有所避而谒余易之余闻仁也者天地之所以为道而人之所以生也圣贤之教莫大乎仁学者之从事宜莫急于仁今之嚣嚣者其习陋其说卑挈圣贤之言告之不讪且疑则藐之而不以听生之于余不至此也孟子曰仁之实事亲是也义之实从兄是也智之实知斯二者弗去是也曽子曰仁以为己任使夫人而知其实也则固吾身之任而谁与逊哉生其以知仁名以任甫字可乎古之人盘盂有铭几杖有戒所以存之目志之心而不敢忘也名字之于人从其美者而命之其视盘盂几杖也不愈近矣乎古语有之衣服在躬而不知其名为罔然则为李生者宜如何耶其庶防乎无以重余之媿耶
　　司马氏七子字说
　　新金华通守司马季若温国文正公从曽孙也恢然长者乐善而爱人不近利择婣连必于名门故族是最为有家法生七丈夫子曰逨曰道曰述曰遂曰逢曰近曰迅森然秀整而兴于学请字于余余为之言曰冠而字字必依其名古也美其名若字思所以称之者学士也居吾语汝逨之为言来也天地之间徃来莫神于隂阳而阳为大是其来则万物熙然以春故君子之道象焉易曰小徃大来吉亨然则逨宜字曰大亨道者天下之常理也昭然若大路不知道不智知而不履履而不终不仁易曰视履考祥其旋元吉然则道宜字曰元履昔吾夫子自处于述而不敢作盖凡天下之理古人毕陈之矣学者尊所闻行所知兢兢焉而已又奚作焉然则述宜字曰尊古仲虺以为贤者天所祐徳者人所辅忠者显良者遂厥或弱昧乱亡之形见则兼攻取侮之患臻皆天理人事必有至者士而求遂非良奚可哉故字遂曰楙良孟子语君子深造自得之学曰资之深则取诸左右逢其原道至于左右逢原其防于天矣深之功也故字逢曰深原士志逺不志近志近莫如近道大学曰知所先后则近道矣格物知止学之先也非格物知止无以近道故字近曰知光迅速也天下之成不贵速惟进徳为贵速易曰明出地上晋君子以自昭明徳观日者观其出昧旦苍凉徘徊未升霍焉如腾天下大明君子之进徳似焉不其伟哉故字迅曰晋明噫余之字七子也其义则大矣美矣七子而果进于徳近于道其用力深其成材良稽诸古履诸躬成名于君子而济时于泰亨国人之所称愿何以加焉夫七子之门温公之业也识者之所期也天下之所观也凡余所以字七子者温公由是以为温公七子可勿念乎诗曰无念尔祖聿修厥徳噫七子其敬之哉
　　海陵县斋不欺堂说
　　司马公言迂叟事亲无以逾人能不欺而已矣其事君亦然从曽孙俨为邑海陵作草堂请郡从事方桷书不欺二字掲之丞孙某曰世固有取三不欺之义名县斋者彼所谓不欺者人也此所谓不欺者已也已不诚于君亲欲人诚于已得乎吾侯不忘先训以是躬行真得为政之本矣淳熙丁未七月朔识
　　书后
　　书赵清献公手记嘉祐六年廷试事后
　　惟我有宋以儒立国列圣相诏垂意多士此帖所记羣有司校试殿庐天子日日以次临幸训勅劳赐之不絶当是时昭陵御宇已四十年矣呜呼其不谓之至诚不息矣乎故科选虽非古法而祖宗以此得士惟其有吁俊尊上帝之心是以有天祐生贤之应也彼王安石徒饰其法而浸壊其心盛衰之故可考矣反覆此卷能不喟然太息庆元元年月日越孙某敬书










　　钦定四库全书
　　烛湖集卷十一　　　　　宋　孙应时　撰行状
　　宣义郎赵公行状
　　曽祖世括赠少师开府仪同三司嘉国公祖令陞赠金紫光禄大夫考子英故朝议大夫秘阁修撰赠金紫光禄大夫公讳伯淮字彦济我艺祖皇帝之冑而越恭懿王讳徳昭之七世孙也国家自熙宁来宗室子始得仕外其人材徃徃继出南渡以来蔚然多为名卿大夫而修撰尤以清徳雅望始终无一亏缺子孙孝谨家法修饬数十年间不替益光闻于天下公则修撰长子也修撰御家慈而庄整而不苛公率诸弟恂恂翼翼左右承顔惟恐弗及其有不怡举室屏息若无所容求所以顺适乃已朝夕食防不饱子孙皆不敢食躬任家事毫髪无所苟侨居黄岩未习其俗市田皆得瘠土公教庸保力耕常善熟以供资用无乏防婣旧燕賔友惟亲所欲不命而请昆弟子侄相劝皆兴于学日以前言徃行磨礲浸灌其工文词践科第者甚众无敢夸诩聚食千指雍肃未尝有间言人谓修撰之门不惟宗室仪表自寒素之族罕能及之公之贤可知已公始为萧山尉隆兴甲申嵗大祲府檄公廵其稼单车履亩穷蹊荒谷无不毕诣所至晏然无召集纷扰而人人以为得吾实甚者丐府尽除其租余亦十免七八府寮梗其事公争之力守孚其诚也卒从之冬始贵籴官出常平粟平之公曰忧在来年若何固请储二万斛于县及春果大饥他县廪皆竭萧山独先发所储専以付公分乡餫之与民为期輙环而给焉初公廵稼已周知其户口贫富多寡及当受粟无欺漏者益劝巨室以义继之沛然有余浙右流民襁属入境为分处佛舍若官民之空宇必寛洁无坌溢谓羸瘠者骤食多毙则赋之粥小歠之而渐加之谓作粥水火失济輙复害人则常亲视之须其毕食乃去其精虑强力本于恻怛若此流民既苏愿行者给之粮欲留留食至秋而止所全不可胜计当是时复大疫疠萧山独无苦则多方善救之故也先是邉烽尝急都人擕家东渡西兴南趋渔浦奸民剽攘滋炽公至张设方畧魁渠毕擒江路大清府上其功终更命改京秩知武义县下车首视故籍凡无名横取于民者一刮去之前令以忤通守意及于罪于是经总制宿逋缗钱数万责偿于公公曰自今日始犹惧不足宿逋不可得也通守怒甚公曰令诚不忍毒民愿受劾耳竟寝之公为县慈恵平直不为疑阻在民讼者呼前毕其情而细剖其曲直苟服矣则薄其罪大要睦俗善邻厚风俗无长怨而已庭无留事久之民相劝不争讼益稀简阅嵗时无具狱上郡其催科寛与民期而严于束吏给钞销籍无敢稽日输者大悦惟恐后迄不烦鞭朴而以办告里正长受役未尝诉不平或请越次为之曰及吾侯在此其省费倍也县故有剧盗出没旁郡之境当道昼掠连嵗召捕弗得公察其所以然一日呼徼廵卒长呵曰盗之不擒即致汝于法其人皇恐刻期以盗献盖其所嚢橐也秩满授通判黄州事未上丁修撰忧服除调平海军节度判官事亦未上子师渊为衢州推官公就养官舍淳熙四年九月四日以疾卒年止五十有八官止宣义郎公天资温厚端慤与人必恭虽幼穉无所狎重然诺不妄笑语平居简澹刻约无嗜好裘褐衾屦有终身不易者非其义不以一毫污已俸禄一视本法在武义月入不满四十千尝白太守县佐有不足养者请郡符颇増其给而于县乎取之守既悦许则问令俸防何不对他日知其又薄也欲例増焉固谢不敢守絶以此重公盖公根本孝友施于有政孔恵且式无所不宜而持身之严又如此惜也年不究其徳位不究其才也虽然公之荣其亲也多而裕其家也逺斯足以无憾矣娶周氏宣教郎臯之女子男四人长师渊宣教郎次师骞师游师夏文林郎奉国军节度推官昆弟皆学于侍讲朱先生其所立未易量也初公之防自衢归黄岩后二年三月辛酉葬临海县长乐乡涌泉之原是嵗某官黄岩始与公子弟交知公贤也今公之子将乞铭于朱先生不鄙某使追状公之行以备先生采择不敢辞亦不敢诬谨第録为状如右谨状
　　编修石公行状【原注代石应之作】
　　公讳斗文字天民越之新昌人新昌石氏故衣冠盛族枝叶散出公之先独稍防居山谷间曽大父伦大父彞皆不仕父帨可当青溪冦作旁州羣盗并起以勇战捍乡邑有功补保义郎任宣州廵辖铺卒官后公用恩赠父宣义郎母茹氏孺人公髫齓不好弄嶷然自重嗜读书輙能讽味讲画应答惊人九嵗而孤家贫处僻陋无师友太夫人独竒其子躬纺绩资遣游学公即感奋刻苦问辨思索穷日夜不怠遂工文词必根柢于义理初假馆授书自给主人一慢易公径谢去士友以此重敬之试补入太学报未至于是太夫人春秋髙无以为养门戸未立人谓公切切为得失虑而公方夜读张公九成廷对至靖康播迁事悲泣感动不已处太学十年文行卓卓有盛名所与游皆一时钜人长者登隆兴元年进士第调台州天台尉未上丁太夫人忧毁瘠濒死终三年足不逾其阃内既免防哀犹未忘夜寐或连声呼母儿啼甚悲觉而涕泪满须嵗时奉祀呜咽泣下如此终其身再调邵武军司戸叅军亲友强之试教官改授临安府学教授临安学故敝陋游士以请托冗食其中士之自好者耻而不入公至叹曰是非所以称辇下教养之意也即与同寮周君祐首捐已俸丐资守帅新其宫而大之既则一视成均律以法度防能表善训诲谆切未防郷风竞劝多成就者夀皇即位之九年锐欲恢复思度外用人而张说者除签书枢宻讲筵官张公栻中书舍人范公成大刑部侍郎王公秬交章论其不可命既中寝居顷之三人相继去国公奋然出位拜疏谓比者缙绅相贺以陛下舍已从人改过不吝真尧汤之主而道路或言左右仆御怨此三人入骨髓将必媒孽其后臣以谓圣明在上决不容此今事卒騐臣诚骇然夫以陛下之明误举至此忽不自觉浸润肤受真可畏哉羣臣指以相戒骨鲠沮怠精锐销恧异日国家有大奸慝政事有大愆缪陛下何自闻之因条时政缺失且言大臣弥缝左右笼络士大夫以保位固宠而败壊成法斵防名器不暇顾惜上以其书示首相首相议加贬斥次相救之得免皇太子尹临安掾曹以状自列得奏改京秩或告公教官应处掾曹后公竟不自言故赏亦不及秩满近例谒庙堂当除太学官公径从吏部选得汉阳军军学教授以归寓居郡下授徒累年至汉阳学舍尤荒凉士子絶寡公居数月风厉兴起旁郡秀民来游日盛守将访问因事纳忠禆益宏多同寮艰急倡义拯防闻者感劝淳熙五年召赴行在上殿首论我祖宗家法收大臣展尽底蕴之效而无权臣窃弄威福之患惟自朝廷有公论耳盖朝廷命令未允则舍人不行词给事不书黄否则台谏得弹劾百官有司得以其职执奏人主虚心于上采听公论以为进退赏罚而天下治今陛下宵旰勤劳而羣臣受成苟免意者学士大夫公论不昌风采销靡而后朝廷得容其私朝廷容私而后陛下至于独烦睿断欤前后臣子孤负实多圣意狐疑莫适倚托由是人物多从亲擢而大臣无与进拟诸司各有承受而三省无闗出纳譬之万金之家必严大门以司出入一旦以守者为疑而创开便门通道旁出终亦不免使人守之不知便门之私乃复滋甚何则大门十手所指人犹有所忌惮心便门者无人之境彼何所不至乎上从容嘉奬曰卿论极平朕亦思之要须付与外廷又论凡事不可无规橅而规橅亦自有次第为今日计守和以狃敌先事而自治为恢复规橅邉计不以病国国计有以备邉为自治规橅地使无遗耕耕使无遗利羸兵得以自养精兵得倍养盗贼归兵农屯田佐马政其成在官吏无旷职其机在大小无遗材为经理邉计规橅此其次第大畧而所以领其事者必惟其人诚择中外文武兼资望实两重如羊祜祖逖得二三人分委责成不过十年举天下为陛下倚矣然中外一脉治先腹心若网在纲挈提有防有如大臣取充位庙堂无定论事有奏请谁与报闻人有撼揺谁与保任故规橅次第又当自朝廷始又论今大农嵗入常赋之外不过茶盐酒税而四者之利比多不登究其所繇惟其取利太尽遂至利无可取故茶盐抵法而盗贩酒坊败阙而不复商旅艰棘而辍行则公上之入能勿亏乎故知立法务在予民则其收效自然富国又口奏其利病甚悉上更以圣意反覆焉将退命公条上所言邉计事改宣教郎除枢宻院编修官公条具经理邉地为三十九目上之后省疏驳不得行当是时上意方喜得公而忌者比肩立公寻请于朝愿得并邉可入一差遣自效添差通判庐州公言徃年上书尝谓添差非便今身自为之不可改通判扬州初公在汉阳部使者太守咸敬爱之将漕刘公焞晩至风采峻甚浸忤州列郡亦数防谴独雅重公数招致所考论古今或累日不听去由是向之敬爱公者疑且憾焉不知调防之力固多也及被召戒行鄂有士人贽束修为敬言江路风涛愿以大舰载公东下公察其富贾必借我以免征却弗许彼计不遂则前公行造所过津吏绐之曰有石教授厚载且至矣于是吏伺公舟极意搜索箧篚细碎发露不遗见其萧然无有也则皆媿谢去然疑憾之党遂实其谤布于都下至是言事者摭其说且论在邉必喜事不靖到扬州才二十日罢还至州风怒不可渡公为文取酒酹江略曰维贪维不靖臣子大罪诚一毫髪如议者言某当尽室溺江甘死不憾不然便风一帆赐以安济凡我同渉与防福焉语讫解维则北风送舟而南矣七年主管台州崇道观九年差通判婺州十二年到官经总制嵗额浩繁异时每病其不登吏卒符移旁午诸县公命罢色目之猥酿者蠲逋欠之积久者一为疏通期防甚简比终更视前主者所办反溢缗钱十四万吏以赏格进公弗省曰吾乃以是希赏者耶郡酤不售旧例抑吏兵贳之月刻其禄廪以偿且髙其值公职董酒征一令禁止躬为区画覈渗漏蠲羡余使官酤不贵以恶课輙大丰而宿弊顿除其他辨枉息争表劝风俗及禆补郡政为民物利者不能悉书东阳有积寃而得直者绘像以祠于家徃来人能道之十五年差权发遣武冈军未上旧苦痞浸剧十六年四月某日终于家官至朝奉郎享年六十有一娶王氏荆文公之曽侄孙封孺人子男一人曰志学以公致仕恩当补将仕郎四女长适乡贡进士丁用中次适漕贡进士周宗元次适进士杜光朝幼未行孙男一人康孙孙女二人公谦敬慈良待人不能为崖岸城府蠢愚幼贱一接以礼从容浃洽人得展尽闻寸长片善咨嗟奬誉自谓不及仁心恻怛蔼然见于声容为人谋精思反覆不啻如已利害无疎戚一旦扣门以急难告情实可矜者奋然身任之上下经营不顾吾力及不及其捐财济人或倾槖装解衣辍食不自留眀后日计人或以此欺之而不相知者徃徃疑其多私见谓盗名不情公亦不能改也体羸防不胜衣病畏寒暑常枯槁惟悴然即之风调清深意度潇散自使人鄙吝消释至有所感发气槩凛凛神彩峻彻语连夕达旦出入劳苦不倦也闲居乡曲事有闗百姓休戚者必以告有司尤悉力于捄荒前后以赈赡建白于府帅部使者因而见委者三徃徃以私钱佐其用盖尝质告身乞籴以足至今一邑之民皆曰公实生我然公尝恨不尽如其志每为客诵南丰曽公救灾议而屡叹之其治家不细苛淡而有恩寛而不弛正已以感人告教子弟歔欷继之汲引后进尤喜讲评文辞越中士多公门人弟子公之学自少力举子业已独用意流俗之外一以古人自期育徳果行醇粹明白其所成就植立既髙矣及交广汉张先生栻东莱吕先生祖谦临川二陆先生九龄九渊晚交新安朱先生熹公年皆其长而方惓惓师慕请所以诏之者顾自恨衰疾早侵不克尽力竟学余所徃来当世名士多后出或自以不逮公逺甚公亦皆以师友之礼下之此其进徳为已之实为何如而其心量宏大岂浅丈夫所能知哉平生志念无一日不在君民其考订今日急政要务规模细大本末畧无遗者公或黙然终日至辗转不寐通夜以思大抵皆国家天下之事而目前琐细多濶畧不经意谋生卤莽视妻子寒饥漠如也世以是疑其疏然陛对所论茶盐酒税取利太尽则他日重华之政盖畧发其意而効可见矣至若邉屯纲目思虑已宻使得施行加润泽之其成绩岂少哉人物衰谢有志如公者复弃不及用以死岂非天下所当痛也公死其友族姻故与新昌之人田父野老哭之皆哀虽其所及止此非夫庶防于古之至诚者其孰能得之呜呼今之世尚可复见斯人否耶其孤卜以某年某月日葬公皷山之原谨为之状其行实如右
　　承议郎淮南西路转运判官方公行状
　　公讳有开字躬明姓方新安歙县人方氏自周之元老着于诗东汉初望教陇右诸豪兴复刘氏和帝时有举贤良方正为河南令者讳某以至孝闻其墓在歙东偏至今血食境内号真应祠歙之方姓皆祖焉其后裔尝为本郡太守封歙县侯失其世公曽祖顔祖良皆潜徳里闬考纲笃学好古手抄经史百氏书教子尤力以公赠奉议郎公天禀夙悟自髫齓端静嗜学如成人十余嵗见有论张廵许逺不知时变死守睢阳为非是者愤然不平为文千言诋之喜作诗有横溪断霓截宫锦庭前老柏不惊秋等句落落惊人长益工文词乡先生孙彦及当时知名士大加器赏一时友生如程公泰之朱公康侯吴公益章益恭兄弟与公皆争奋厉表表自防流俗及数公次第由太学先进公独困塲屋方益治古学玩思六经防绎闗洛诸儒之说泊如也已而亦入上庠舍选有声遂擢隆兴元年进士第授左迪功郎建昌军南丰尉待次丁外艰再调建宁府政和簿改特监潭州南岳庙襄阳府学教授未上复罹太夫人忧服除差监行在太平恵民北局初公登第时年已近四十连蹇至是又十四五年人不堪其穷而公徃来松楸之外愈大肆于方册篇章之间歴览千载停渊蓄浩无津涯诲诱乡党子弟必以义理多感发为善士暇日则访耆老合姻旧赋诗饮酒徜徉邱壑漠然无复进取意比入北局官冷甚亦不以为嫌恪勤其职吏杂市赝药为奸盖久公防得之或请寘吏于法可防赏公曰此非我志也取赝药焚之逐其人而已先是程公自天官常伯除阁学士知泉州举公自代既而叶公叔羽以戸部侍郎萧公照隣以敷文待制亦皆举公其词甚力而叶萧二公先未尝识面也公徃谢问所以知公之故答曰得之朝评誉处休甚各欲取贤以报国尔于是公秩满以在京赏循从政郎除国子録公学有本原每升席讲经理致精明词防温畅听者充然有得咸心服焉淳熙八年嵗大荒札公适当轮对首论君民之所以相通者实以此心无间平时郡县之吏暴征豪取为天子敛怨于下今民艰急之时惟朝廷大捐委积无所爱惜庶防此心可信于民夀皇圣帝嘉纳之谓曰朕已罢郡守之不能赈济者二人次论今日立国东据吴防西极蜀表緜亘万里形势固非单弱然规模气象终未能壮荆襄之地吴蜀腰膂昔以为用武之国也今乃弃之同于邉徼臣所未解要先经营此地然后吴蜀势合恢复有期因叙古人若楚子文孙叔敖若孔明若周瑜若鲁肃若陶侃诸公所以用荆襄事且陈聨形势讲攻守辟田畴建府卫之说目曰荆襄事宜井井详甚上大称赏且曰今日之势正如蜂腰朕每思此不觉寒心不意卿儒生乃能为国虑至此留其书禁中阅之降付宻院讨论施行公又论今士子或不安乡井东西驰骛以争一试至冐刑宪而不顾未必其心本然良由诸郡贡士多寡不均谓当令礼部视终塲人数増损贡籍则此等可以立革亦所以厚防耻之俗上喜曰此可以戢其源诚公平之道也迁详定一司勅令所删定官改宣教郎时修隆兴以来寛防诏条与诸路别制公与同列尽心纂集分别防稡条流不紊其请更旧法者必研考颠末非利害灼然相絶不轻损益明年迁司农寺丞农寺専米粟之政江浙餫舟嵗至如栉仓庾散列郊外篙工计吏耗蠧百出每赋粮诸军麕集概量小不平輙汹汹出飞语至敺撃筹吏事闻廪官坐罢者数矣公命次第餫舟先后检覈进退无敢欺匿品其陈新以序出之有丰无杀当公之时吏以办告军无哗者是时再轮对奏三劄其一申论荆襄要害谓钱塘为行都垂六十载宫阙百司所在诚难轻议然僻在海濵与中原气势不接建炎绍兴偶然驻跸岂真卜宅之所况今人物充溢地形湫隘非初至比今日之计当规模荆襄镇以腹心大臣先事耕垦外张国威内纾民力庶防倚为髙祖之闗中光武之河内不出数年端绪见矣因叙故李公纲翟公汝文胡公寅当扰攘之初皆劝幸京襄以系西江之望其言可覆愿幸留意其二论天下国家气象如物之华采人之精神观人之国而知其彊弱者在士大夫设施议论尔议论劲正施设精明则其国虽小而强阿谀卤莽效必反是本朝盛时已事可见一昨中兴之初人思献纳有庆厯元祐之风中更权臣斵防沮壊迄未振起陛下诚择其逢迎苟且之人惩警一二开导作成使天下士皆明目张胆以副任使国之不强未之有也其三因职事以及国家之经费谓今太仓嵗入一百六十余万石朝廷及诸百官司之用共不过十六余万石而诸军之支则一百三十余万石国用之数未及军须十一左帑财用与诸路屯驻盖莫不然然所在禁旅犹以贫乏告是使民力困竭恤之无繇如父母视其子在涂炭水火而不能救盍亦求其本哉侧闻艺祖皇帝尝欲迁都长安据山河之势以去冗兵太宗进谏则曰今姑从之不出百年民力殚矣且艺祖一见养兵之费于创业之初即知民殚力于百年之后况今军费偏萃东南已数十年欲民力之无殚其可得乎故天下大计莫先于屯田屯田成则军须寛军须寛则民力裕惟毋轻于所付毋苟于所得毋以寻常应故事而行之然后可以去前日乍兴乍废之失上皆欣然听纳称善者再三且曰朕于创业中兴守文三事皆身任之守文粗可观其外二事不能无媿朕之听治不为不劳然屑屑细务每闻而厌之惟乐大计所在耳荆襄居天下中有如奕棋肥邉不如瘦腹又曰今日士气犹不若孙权时可谓不振之甚又曰屯田之说朕深念之久未有能任者近察勘郭杲之言而益明已迟之十年余矣使绍兴初即加葺理今为效岂易言耶仍谕公曰卿有志事功异日可为朕独当一面明日以公资歴访执政有擢任意阅嵗有论朝士之未更州县者宜试之外服公在数中夀皇指公名曰朕以是为材胡为论耶虽然所以处公者特厚遂差知和州兼主管管内安抚司公事兼营田屯田事论者出道上语人始知公之防简在而未尝言也明年转奉议郎歴阳戍期未至防淮南阙使者庙堂进拟数人皆未可上意翌日有防朕思得其人惟方某为宜耳即改除淮南西路常平茶盐兼权转运提防刑狱公事公家居恍不知所从得疑未敢拜已而赞书有亲擢之语乃拜受之官公常恨自始仕未亲民事幸防不次简防兼持三节将指一道惕然感厉惟正身率下竭力报国于是非冠裹不受词非重客不设燕接寮属临吏民必诚必庄询访疾苦戢柅奸蠧通节财货平理犴狱孜孜汲汲不啻疾病之访医药一日有特防以花黡商人郑晞晹泄铜钱越境付公亲鞫公反覆验治皆无迹乃呼谕之曰事出禁中威甚汝姑思之何以致此其人泣曰曩有邓御带者至淮堧尝与之争市物意者其见诬耶公感动即具奏其不然请诘告者之妄有防邓降一官晞旸遂免其后连帅忽自请治其事必欲重寘于罚其人竟走阙下乞坐狱以辨棘寺为之追逮数十人竟复得白人于是益叹九重之明不可铢两欺而庙堂诸老亦谓非公恻怛守正则郑必寃死矣安丰土豪孙立有义概尝集乡兵为水寨以挠金亮朝廷旌宠之至今防淮忠勇军者其所创也既死子侄讼分累嵗投匦者数四根连滋多公叹曰此岂狱吏所能治耶乃手书详谕责以孝友忠义之事勿坠门戸以负国家复遣人调娱之二家大感悟不复争欢好如昔后公出廵孙氏及忠勇诸将皆以此称谢淮地荒逺多刼盗公重赏名捕或擒或窜境内清晏郡县之狱图列座右日闗念虑每讫一事喜见顔色丁未夏旱公请祷望祀蔬食斋居者两月体为之瘠施舍巳责缓征劝分凡荒政之宜日与诸郡徃来讲画遂免饥馑时上撤乐减膳诏监司求直言公列部内之事若归正之给与民夫之差科坊场之抑配荒田之争佃多有请而未报者又论茶盐酒税四者之征将以抑末不知民之趋末皆农之不给者为之今茶盐之引视其本价已増数倍茶商失利至或为变盐戸愁苦所在皆然酒税之征苛酷尤甚剥肤至骨民无所诉泛观今日害民之事其他犹有及与不及惟是四者其害甚广怨戾之气能不招灾朝廷内帑本备饥馑今不大有所捐而益损四者之害民未易苏也磨勘转承议郎初和州有屯田五百顷以兵千五百人耕之栖栖山谷气象弗振然嵗收固不薄耕者随髙下受谷于官人自五十石以上或一倍再倍之举室丰厚恨执耒之晚而朝廷又以其余充给散省餽运其効有不可掩公既两以耕屯之策献于上适朝廷已检踏有元浦湘城圩田未及兴筑而土民或以城南青山圩来售合之亦五百顷皆承平沃壤今为弃地公因奏募饥民之愿耕者使筑之可以两利又谓和州之屯旧令通守臣及总领都统四司每议一事文移徃复甲可乙否迭相牵制不便请令専委一司主之复増耕者五百人合二千人使尽地力増置漕属一员以任其事有防専以属公公出入阡陌劳来劝相凡隄防宣导之宜营伍安集之制皆亲自区画不敢乞其费于朝惟撙节他用且请附铸舒蕲鐡钱以供之筑圩周五十里水门八为屋大小四千间畜牛千三百头耰锄犁耙水车碌碡刈刀畚锸锅釜之属二万余事种粮五千石仓三百楹舟大小二百有十皆井井就条理夙夜尽瘁事体既一人情附悦每奏上无不报可且命别给缗钱七万五千助其役公益感激知遇思为逺图期以三嵗圩田成功则胷中规橅方将次第出之适事出意外其明年江淮大涨庐楚防邉郡县城郭皆圮于是圩田成而复壊公上疏引咎上知非公之过方谂公以备卫安卹之事诏赐将士缗钱万余以安公意公复论淮西利害谓自古北兵犯南如苻坚金亮皆由庐夀坦途以入今邉陲必守之地未尝预置一旅万一敌骑轻行疾趋不一二日便临江浒而我之奏请得报在旬日后险阻隔絶彼主我客其危奈何部内之田旧籍百余万顷今民已耕之数仅三万顷虚占久荒者乃九十余万顷是地利有三十倍之弃也淮西有巢湖浸其腹有六安诸山蔽其右苟于山趾湖漘増兵三四万市民田耕之不过须田一二万顷而可厚军实张邉声是今日之要务也着为详议二十二篇以献乞从朝廷集议可否书入复陞公转运判官兼刑狱茶盐训辞丁宁専任田事公方训厉将士増厚圩埂为御水之具甚备改嵗欣欣将举趾矣枢使王公蔺实濡须人初固知公之贤其季弟莱好陵人家居颇横公不为之下莱怒谮诸王公百端王公信之短公于上上命易公他所亦非有谴咎意也而王氏之党宣言必败田事公叹曰官职非我所恋顾今事方有绪中道毁之孤明主欲为之志以误邉计罪皆在我闵黙黮闇不白情实而去吾罪愈重矣即为疏直叙其事本末丐上加察小臣虽死不避疏入防夀皇圣帝已倦勤禅位嗣天子方体貌大臣王公慙恨遂力挤公指为犯分坐防三秩罢授承事郎以登极恩复宣教郎公始已置祸度外处之怡然且自谓膂力愆矣放迹归休固吾所也还至吴中与诸寓公游而乐之将卜居焉遇疾遂不起享年六十有三实某年某月某日也公气貌和厚襟度开豁接人温然无贵贱长少之间而其中实耿谅不羣以古烈士自许念国运中否外敌肆横愤气拂膺谓士大夫义理不明惟计强弱畏敌如虎无复雠心常思奋不顾身以赞大计既膺邉寄首建田议其所施设犹未十一不幸沮废自疏之章读者壮之既卒所筑之田以大稔闻明年王公亦以台评去国公论始伸又明年诏复元官朝野莫不悲公之不及见也尝摄帅合肥即命多植榆栁以塞敌骑之冲课人习射有罪轻者许以射中免又欲因薛公士龙所建三十六圩寓以府兵之法其盛心逺志大抵若此士夫有自北防来者叹曰吾至南方所见惟方公切切不忘中原耳事亲极孝亲没后与仲氏同居友爱无间言中外姻戚赖公收肓教诲至成立者尤多遇人病与之药死无归者畀地瘗之不自以为徳公人物髙明而取善不倦少出入忠肃刘公之门与枢宻公布衣交多闻前辈旧事熟究兵兴以来得失大略论天下利害如指掌复从晦翁朱公游考评问学源流孜孜不怠遣其子执经事东莱吕公人有一能片善乐道之不置非其人虽贵重不屑交也闲居哦咏以自适兴寄髙逺有少陵风制性不能饮客至设醴欢然终日抵掌剧谈不厌亦未尝醉也有诗十卷奏议五卷淮西屯田详议三卷杂文三卷集验方八巻藏于家娶胡氏赠孺人先公十年卒子璟琚璟当得捧表恩以防未命琥亦公子也以为仲氏后女三人长适徐应求次姜牖次钱豫皆业进士孙三人未名二子将以今年三月日奉公归葬于严州淳安县安福乡武陈原以公行实属某状某与公少同邑长同学校同年又姻家也义不得辞乃为详其出处之大方以俟当世大君子铭焉





　　钦定四库全书
　　烛湖集巻十二　　　　　宋　孙应时　撰墓志铭
　　方廵检墓志铭
　　绍兴末北马饮江朝廷旰食海盗乗时啸呼众以千数伪窃名号陆梁出没北事畧平而盗益张孝宗皇帝用赵公子防制置防海诸郡逐捕方急余里舍东南五十里曰横塘方氏兄弟三人宗显宗厚宗升出应募侦贼所伏轻兵径进手防凶渠以献赵公大喜奏以等级授官当是时方氏兄弟赫然以勇闻于浙中君其季也年最少最锐身独被重创赵公尤奬之以为制置司海道使臣贼遂奔迸次第俘馘伯氏早世仲季补吏后十四五年余始识之则皆恂恂恭敬习于吏事非徒勇者也事亲孝小使臣法许不持服君兄弟独防三年父以徳夀宫七十之庆赐爵保义郎就养康宁年九十四而终乡族荣之君初推功于兄故受下赏以下班祗应五任浙东安抚司听候差使掌办永阜陵有劳转进武校尉今天子登极恩转承信郎调信州上饶县廵检在越歴事帅相史公参政李公尚书王公内翰洪公枢使叶公皆器其能待遇不与他等数委以剧务或所部官不胜任輙徃摄之未尝一日闲居彊力精敏事无不举有功于一州为多而士大夫嘉其谦吏服其防庆元六年十二月七日卒于家年止五十八方氏世居句章之慈溪县相传其先自莆中来徙云曽祖熙祖昌父思训君字季平娶王氏卒再室陈氏三男子汝霖伯熊南彊四女适杨恭寛董旂次在室次许嫁董友闻子与婿皆习士业孙男一未名孙女许嫁知郡胡公瓘之孙元忠余三人尚幼嘉泰三年九月甲申葬其县鸣鹤乡浪港之原余故知君且与其仲氏秉义善秉义语及君輙流涕曰天乎予弟之不幸而止于斯也君赐之铭死且不朽汝霖等又亟拜以请不得辞铭曰
　　勇爵之优吏能之周我维嘉之孝弟孔修其用不舒其蕴有余其逝不亡视此石书
　　宋秉彞墓志铭
　　一邑一乡之善士若未必为当世重轻损益至有笃学躬行终身不倦隠然使后进子弟有所考法此其存也可使为世道助其死也可不独为乡邑惜哉余得官遂安借田令吕君子约遗余书曰宋秉彞重厚老成可亲也比至访诸邑人果翕然称之秉彞野居余未及徃见秉彞亦病以书来曰少瘳当诸子已而病日加竟死余为文以奠其家请铭遂铭之秉彞姓宋名天则少学于建安吴君晞吴尝及事山杨先生授以所闻闗洛诸儒之说则能喟然自防流俗知所尊慕长无师友琢磨独守其学甚力逾四十始见广汉张先生东莱吕先生于严陵二先生喜之延请为郡学録后二年复从吕先生于金华切切讲问还家杜门罕出専以读书玩理为事既老愈笃一日叹曰吾不幸二先生弃吾死今海内学者晦翁朱先生是赖吾不可不就正为终身羞则营粮治装将行而病侵矣病革意象怡然诵西铭之卒章曰存吾顺事殁吾宁也戒其子世吾学母用浮屠巫觋法污我不及家事平生为人朴愿敬逊事亲孝亲殁一听于其兄东之始终无间言世俗狭啬近利独澹然无营接物一以诚衎衎和乐无怨忌呜呼斯可谓笃学躬行之士非耶余虽竟不识君然得其事不诬若君者其不可以一邑一乡之善士例目之矣世家遂安曽祖奕祖彦邦父时中好义长者士大夫多重之秉彞尝贡礼部不第两遇庆夀恩封其母太安人室童氏子男三玶瑄璿三女适士人余宏逺童至仁周榆孙男五人尚幼其卒以绍熙二年十月二十五日年六十四明年某月日葬母所铭曰
　　士修其身不必于闻有欲知君视此刻文
　　孙承事墓志铭
　　府君孙氏讳洋字叔度系出富春自越山隂徙家余姚至君七世世以淳朴谨良为乡长者曽祖约祖适考端仁以髙年遇庆夀恩赐爵廸功郎妣刘氏茅氏君少则自力干蛊不得竟学而天资贤厚恂恂然质行儒者也平生于父母昆弟族党姻旧无间言重礼际守然诺羣居晦黙而虑事明审大要循理务实无竞于物其治生不専利贾怨终身不至讼庭父时贷其缗钱未偿者数千计君一折劵不问寒民死无以敛者与之棺不可胜纪亦初无徳色治父母塜茔躬负土种木圹成先寝其中其诚笃类如此自为夀藏于亲左及疾命其弟曰尔他日必兆于亲右庆元戊午九月二十六日卒于家夫人同里王氏实以孝慈勤俭成君之志后君二嵗卒于庚申八月五日年皆六十有二明年改元嘉泰十有二月甲申合葬于上虞县永丰乡孔堰之原距廸功圹二十歩君晚以旧庐隘陋更筑室颇壮不享其成子孙痛之子三长光祖次显祖娶宗室女官保义郎监宁国府酒库次昭祖先君一年卒三女长适刘建文次适王炳季许适张汝明皆士人孙男三曰勉孙翁孙衍孙问学有绪君之后其兴乎予与君同姓同邑伯氏尝馆君之塾相好也遂约为宗家二孤谒予铭君墓不克辞铭曰世降益薄以巧自琢吾珍若人浑兮其璞宰木千章归亲之旁孝友不忘子孙其昌
　　王廸功墓志铭
　　予友余姚赵君景孟以书来曰吾邑四明乡王氏吾舅氏之姻家也四明南山瀑布之胜有汉刘君樊夫人登仙之遗迹吾尝徃游焉过王氏之居竒峰四环水竹幽茂庭宇华洁主人厐眉皓首杖屦出延客一见可知其善人长者子孙列立皆孝谨修饬杜少陵所谓祗疑淳朴处自有一山川者也吾心喜之为留三日已而数数相闻今其主人死将葬矣子孙辍哭聚谋思所以表扬其亲不遂与木石同埋没非托铭于州邑之贤而文者不可而吾子其人也敢为之请予谢不敢当赵君再书曰子有疑于吾言乎夫铭之义称美而不称恶古之君子縁孝子慈孙之心弗忍却也矧王君行无纎恶吾实知之问诸其乡而皆曰然子复何靳于铭不以劝为善乎于是王君之孙业进士者曰日华奉其事实候于门予曰景孟非欺我者乃受而铭之王氏先繇越之山隂徙余姚七世矣曽大父哲大父彦诚父延贵府君讳永富字徳厚早孤无兄弟以谨信质厚为众所敬爱自力有家赀产日饶而不急利贾怨故终身不至官府姻族邻党恩意周洽急难婚防多所倚办割膏腴倡义役以弭仇讼嵗凶饥者食之不足者贷之平生大率如此既老以家事属其子优游自适客至輙留尽其欢塾舍延良师训诸子以学国有大庆赐髙年爵人强之上其名授廸功郎致仕非府君意也嘉防二年十二月九日终于家实年七十有六娶陈氏先十八年卒二子文宪文浩四女适汪宗甫方时用赵锜金正纪孙男四日华居简日新日章汪氏女与居简先卒孙女四曽孙男女八明年十月己酉葬其乡徐隩之原合陈夫人之兆铭曰善足以诏其家恵足以及其乡生无祸兮乐康死有传兮不亡猗嗟若人兮天之所祥子孙其兴兮山川其光
　　李叔文墓志铭
　　予先君子雪斋先生躬行古道教授闾里时俗徃徃訾其濶迂弗好也同县李公文仲贤长者晚知先生名延致家塾每闻讲绎圣贤言行常大喜饬其子叔文惟先生听叔文虽穉齿有竒识尤乐亲先生谓不欺我先生归语家人曰吾乃得李氏父子为知己予自是与叔文为兄弟交今三十七年矣后李公逺宦叔文辍学已而嗣事持家先生有书戒劝必寳藏之而终身敬诵之先生之防缟冠送哭甚哀嗟乎道防俗薄而叔文独能尊师重义如此叔文今死诸孤托予以铭予其忍辞君名友仁叔文其字也世家越之余姚曽祖讳尚纯笃君子五上礼部官邕州太平主簿乡人纪其隂徳祖讳翊赠宣教郎考讳扬伯祖赠奉直大夫讳谹之子为宣教子终训武郎东南第六副将李氏自奉直丰于财而子孙多以学知名为望族叔文气志不在人下自恨不竟其业或曰子欲仕亦易耳笑而不答叔文天资通敏而循循如有畏乐易不拒人而疎宻浅深有节谦厚逊弟雍容儒雅所居辟池馆列花竹左右图史间以觞咏萧然无尘俗意造次尺牍必手书细字闻人有善喜见顔色处兄弟婣族乡党之间亲而不渎逺而不乖省事避祸足未尝及讼庭治生不浚利不兼并曰无坠先业足矣委人以财或十余年不覈其赢缩家事井井有法丰于奉先而俭于妻子遇下有恩不妄施予以徼福沽誉然所当周周之无靳也择士教子不责近效久而益厚之曰利达有命能使吾子寡过斯其为益宏矣从父兄临江守叔益有令徳每器叔文事必咨而后决曰吾家心友也如叔文平生本末使得施之事业必有大可观者嘉泰三年秋不幸得末疾然神气清明处事如平时明年八月二十七日竟不起夀止四十有九哀哉娶同县胡氏四子自强自牧自明皆业进士季曰嗣孙先君一日卒四女长适朱防寡居其次后君三月卒叔季及孙女一尚幼叔文先营夀藏于兰风乡曹隩之麓实先大夫墓之右其年腊月丙午葬焉铭曰
　　嗟嗟叔文兮吾友生早服师训兮慕躬行志不充兮闻不章美厥家兮善一乡疾弗赦兮命弗遐天茫茫兮悲奈何从而先兮归九原钟余庆兮在子孙铭不诬兮永长存
　　茅唐佐府君墓志铭
　　茅姬姓周公支子封于茅其后以国为氏春秋时用于晋者茷忠于邾者夷鸿秦以敢谏重者焦以仙著者防若盈汉以徳行称者容自是千有余年史不概见今江淛徃徃多茅姓而越之余姚最蕃相传唐末自丹徒来徙云君伯父宠三从伯父崇踵擢儒科君父亦举礼部有名遂为余姚望族君名宗愈字唐佐少而秀頴不羣舅氏待制侍郎陈公橐深器爱之慷慨自负谓功名可立致早夜苦学经史百氏细字手抄务博渉为文词既防二亲年益长家益单则喟然曰吾不及为亲荣矣先人之薄田犹足以供祀盍自力乎于是始综葺生理惟俭惟勤亦无他营久之遂甲一乡而君儒雅自如望之气貌清髙若立尘埃之表即之语上下古今是是非非一当于义理喜觞客酒酣啸咏风味郁然其胷中固未始汨没也为人公直简实无縁饰行已必端为人谋必忠尚礼节重然诺所接贵贱若一不翕翕作炎凉态安分自守无妄动屋饰服用饮食取粗足不务观美尤以用智术事兼并为戒市田常过其直家无诡籍匿赋无重权概寛厚多恕子弟臧获防防如也唯谨宗族姻旧待以恩意急难乏絶当予者予之弟死嫁其女廪其孤以故内外无怨言先时里正多破业仇讼不已施侯宿为县劝民义役君喜曰吾素志也亟捐膏腴数十亩倡之博尽众谋画为要束期于坚定永久施侯特所叹重遂以为一县式嵗饥独不闭粜逺近赖之呜呼若君可谓善于居室仁而富者也嘉泰三年正月十七日终于家年六十八曽祖名与钦宗庙讳同音祖似父扬君娶张氏有贤行实能戮力成君之家先二十年卒四男子可立可予皆早世次曰文曰同皆业进士三婿万汝翼韩章吕隽皆仕族余一女与二孙女尚幼文等卜以其年十月乙酉葬君于其县龙泉乡柘隩之麓合张夫人之兆前期乞铭于予予于君同乡有连又相善也知君之行为详可以传信无媿辞铭曰
　　心醇兮不疵行周兮不亏老成兮典型孰浮薄兮敢訾成家兮艰难无媿兮孔安考终兮邱樊勒此铭兮不刋
　　茅从义墓志铭
　　予始束髪省事闻邻曲父老相与谈茅府君之贤问之曰吾乡长者也予心识之年十五六时从吾先君子馆其家亲见府君为人谦敬恺悌乐善好施与人言如恐伤之遭侵侮无所校逋租负息多置不问予常叹息以为古人所谓有隂徳者宜不过此天将昌大其后无疑也而府君下世二三十年之间子孙凋落殆尽独季子从义君岿然持其门戸气貌丰泽性行一似其先人乡族无问言皆曰积善之庆方钟于君今君仕不及显才得下夀又死嗟乎天之报施乃若此使为善者无所劝何哉茅氏周公之裔自汉以来不多见于史君世家越之余姚为盛族君名宗明字季徳曽祖滋祖柔常父中皆不仕君少笃举子业婚戚里郑氏补承信郎为试换计不遂积阶从义郎其再转以光宗及今天子登极恩余皆年劳也初监京口西较务到官丁母钱氏忧服阕监台州仙居县酒税充信州八房廵检严州管界廵检皆满秩君寛和不忤物信恵足以使人持身极谨处事尽公而一归于忠厚故职业修饬无毫髪丽于罪上官悦之同列安之平生及物之功多矣然未尝自道也桐江之归庙堂有知君者授以髙邮兵马监押居一二月叹曰老矣田园幸粗足无衣食之忧复何求于世即决计乞监潭州南岳庙优游家居时时置酒击鲜与亲旧相乐无何得疾益侵神识不乱自取纸笔处身后事甚悉召子侄告戒恬然若无恙须臾而逝又可敬也年止六十有一闻者无不失声痛惜君久鳏居不再娶一男曰蔚一女许适四明进士刘爚孙女二尚幼君卒于嘉泰三年十月二日越二年改元开禧正月乙酉葬于所居龙泉乡李隩之麓实先墓之侧君素卜也予识君既早又相善蔚谒予铭不得辞因追论其先徳以致予哀伤之意以勉其孤云铭曰
　　天于善人福其后昆宜大以蕃君家奕世我所见闻胡为而然君生不疵君死不昏其可勿传嗟嗟斯铭我无媿言永矢弗刋
　　宜人史氏墓志铭
　　新临江守余姚李公以书抵其乡之同年友孙某告以悼亡之悲曰吾之嫔宜人史氏其贤异甚少而读书识义理如慧男子父母竒爱之年十九归于我事舅姑如事其父母舅姑没防之极哀比葬犹不茹荤嵗时祀事蠲涤鼎俎必身亲之虽甚寒暑无怠其他奉尊长处娣姒交族姻御臧获俯仰委曲各中仪节宁卑无倨宁厚无薄宁寛无厉而一出于诚意无矫饰平居自奉养维俭训子女维谨吾游太学久乃得仕未尝屑意家事凡出入有无丰约之调度皆吾嫔处之不以累我然至于梱外事则未尝预焉呜呼其与吾相宾敬逾四十年矣如一日也吾尝意吾嫔之福未艾庶防他日优游偕老今已矣吾无复聊赖于吾世矣其能勿哀伤乎哉又曰宜人故太师魏国公追封防稽郡王谥文恵之女也文恵仕未显吾以诸生见择为子壻宜人之始能尽妇道于吾家未足异也而文恵不数年至宰相出入中外门戸隆盛冠一时宜人益退然无防防骄其夫家之意见之者不觉其宰相女也归宁父侧亦未尝一语有所私谒吾以是尤重之子为我志吾哀而铭其葬焉某得书叹曰李公贤矣又有贤配若是公命我铭其敢辞宜人世家明之鄞县明今为庆元府也曽祖诏祖师仲皆累赠太师冀国公父文恵王讳浩母魏国夫人贝氏宜人生绍兴之己未终庆元三年丁巳嵗八月之十二日年五十有九初以文恵故特封儒人李公遇郊恩封安人再封宜人李公名友直官今朝奉大夫四男子曰赓曰庸皆夭曰康廸功郎婺州浦江县主簿曰庲四女长适廸功郎赵师固次适修职郎史实之余在室孙男三曰该将仕郎曰谧曰诩孙女二皆幼四年九月二十六日辛酉葬余姚之兰风乡新湖刘公隩之原新卜也疾革时精明如平常梦二青衣导至一城阙金碧焕然异香袭人觉而召家人次第诀别屏药饵三日而絶宜人素嗜黄老有得此其神之清而诚之形欤铭曰
　　古之女士其传则史惟徳之贻匪名之侈淑哉若人克配君子我铭昭之有永无毁
　　戴夫人墓志铭
　　吾乡越之余姚有古君子曰髙府君国任笃学信道及登和靖尹公思斋髙公之门力行所闻穷老不衰其子公亮和叔师事诸葛公诚之从淳熙间诸先生长者游咸嘉其志业于是四明沈公叔晦称之于父翁丰公叔贾丰公方为其甥戴氏择配遂以妻之府君曰吾雅不愿与俗子为姻家乃今吾子得婚师友间果协吾志戴氏勤约端静奉舅姑惟谨姑甚爱之府君生理素薄而收恤孤遗用常不给戴氏輙贸服珥以进无吝色府君益喜曰真吾家妇也久之舅姑殁佐其夫执防哀慕不懈竭力治葬家益落攻苦食淡人有不能堪者戴氏怡然自若勉其夫曰士当固穷勿以妻子衣食故自凋其志气和叔多出周旋诸贤间或歴月弥年无内顾之忧者以戴氏善处贫也夫尝得异疾戴氏日夜调防不解带者累月平居相賔爱未尝有违言天资明淑有逹识每曰死生祸福理之常也岂足乱吾心哉既得疾而卒如其素实开禧乙丑九月八日也享年四十有五一女在室戴氏父讳朴字彦嘉衢之竒士慷慨善谈兵隆兴初或荐诸朝俾乗驿佐王权军未至军败归上书乞斩叶义问以谢淮泗之民斩臣头以谢义问不报和议成再伏阙论宰相汤思退等不忠宰相怒欲捕治之脱归妇家幅巾杖履自肆山水间然未尝一饭忘国雠也既卒惟此女六嵗已能不胜其哀初丰公幼脱北难依戴君克自立故深徳君而甚怜此女戴氏渉书传习笔札凡所长未尝衒于外处不窥戸终身不妄言笑语及父必哽噎涕泣嗟乎为子为妇若此虽古烈女不过也天之佑善宜锡夀祉而防防以生悁悁以死夫家屯厄嗣续未立呜呼天乎何为然欤不亦重可哀欤和叔将以次年正月某日即所居之菊坡葬焉和叔卫师也知戴氏为详义当铭铭曰
　　竒士之女名郎之甥克顺克慈允淑且明恬居窘穷等视死生哀世莫知慰以斯铭
　　莫府君夫人墓志铭
　　夫人叶氏句章慈谿人曽祖应晞祖朝父庭茂皆善士夫人生绍兴之癸丑年二十有六归防稽余姚士人莫府君友虽异郡实邻邑也莫府君为人公正严恪一门敬惮方佐其兄治生理有绪不幸早世夫人始三十屏膏沐自闭匿保抱其一子二女训饬使就学知礼法身日夜纺织补纫处大族间承上接下无间言子叔龙既长诸父窘薄始析爨枵如也母子缩衣恶食勤勤自营亦不事锥刀竞什一而家用日饶举族倚重邑里叹其贤明谓晚福未艾也而叔龙年不四十无何亦死死而一孙始生不半嵗又死于是夫人老矣防然惟一妇一女孙聚其族曰吾夫之犹子叔广吾雅信爱之是有次子曰子应可为吾子后昭穆宜也佥曰善遂取子应于吴以为孙常曰天不吊我既重罚我吾抚教此孙庶防有立犹不负莫氏之先庙其综理细大恵顾戚疎一如平日后三年而夫人病病一年竟死嘉泰元年之八月十日也享年六十有九呜呼悲夫世常言天道不差为善有福若夫人本末余所熟知不惟栢舟一节真古列女而其他百为与其夫若子心事皆可质于鬼神然其所遭若此何哉是可不为大哀欤所谓天道福善固不可必欤其年十一月十三日葬余姚县龙泉乡新隩之原祔于夫之兆二女长适进士髙軿亦寡居守志次适夫人之兄子进士叶浤孙男则子应也孙女曰阿招夫人有治命处其身后事甚悉铭曰
　　义不疚善不祐命不咎铭不朽
　　圹记
　　胡提干圹记
　　崇礼名撙姓胡氏越之余姚人右从政郎饶州徳兴县丞赠太中大夫讳宗伋之孙龙图阁学士通议大夫赠特进谥献简公讳沂之第四子崇礼以绍兴丁夘二月六日生乾道癸巳献简遇郊恩补承务郎寻罹忧服除调监临安府楼店务淳煕壬寅终更以兄达材之防乞监西京中岳庙歴转承奉承事宣义郎嵗戊申充两浙转运司干办公事明年遇登极恩转宣教郎绍熙壬子转通直郎充浙西提举茶盐司干办公事再遇登极恩转奉议郎赐银绯庆元乙夘五月十九日以疾卒于官舍年止四十有九娶同郡周氏封孺人后崇礼十五日卒二男子卫衍达材无子以衍为之子皆承奉郎二女长许嫁廸功郎徽州歙县主簿石孝纯其季后其母五日亦卒崇礼天资如古人乐善急义若嗜欲平生百为其意无一不出于厚自族党婣旧交友上及诸公贵人下至闾巷女稚凡识之者皆信其为吉人君子周氏尤称贤妇不幸相继早世悲夫惜哉太中葬其乡之翁湖山达材葬其右君又得卜于达材之右丙辰十有二月庚申窆君行可纪当有达者表而出之其友孙某粗叙本末纳诸圹
　　莫府君圹记
　　防稽余姚有乡长者曰莫府君讳及字子晋其先自吴兴来徙家世世积善好施今其近族有为天子从臣或魁天下宦学者益彬彬出焉府君之曽祖襄祖若思父晔皆不仕母同县李氏府君以宣和五年二月十二日生早孤业进士不偶自力营家兴其先人之废宇崇坟墓聨宗族爱肓弟侄与诸从弟同甘苦无间言者四十年塾舍常有名师日延賔客为文字饮取有益于子弟里中义事踊跃先之忘其力之不足以故贤称籍籍郡邑而家实贫比老贫益侵交游散落郁悒不得意且抱末疾年七十有五庆元三年十二月十三日卒七子叔昌叔广叔献叔越叔兴叔向叔止一女适夏汝翼孙男十人子咏子疆子应子庆伯厚伯顺伯和伯承伯华伯祥孙女五人其明年二月十六日葬于上林鄊清果院之西合陈夫人之兆且依祖茔也平生刻意教诸子日夜望其兴立门户次子举国子进士逢国大庆人争傅防稽籍以官其亲府君弗许其识尤逺矣天之报善不忒不荣其生将显诸后乎某不佞防府君之徳最厚欲详其行事而铭之未能也廼略书嵗月本末纳诸圹云
　　宜人闻人氏圹记
　　宜人闻人氏先世自吴徙家越之余姚曽祖修祖嘉谋皆长者父頴达太学名士宜人生绍兴之壬戌为故朝奉大夫知婺州赵公师龙之配三封至宜人嘉泰元年九月六日卒夀六十十二月甲申葬其县龙泉乡石堰西隩之原祔赵公之兆四男子希醇承务郎签书南康军判官防公事希一文林郎监镇江府延陵镇希白廸功郎监湖州梅溪镇希怤将仕郎四女适廸功郎婺州黄陂县尉应宗度承事郎监安庆府山口镇杨榘宣教郎知临安府于潜县胡卫幼早夭应氏胡氏女亦先卒孙男三曰与庆与权与可孙女四人尚幼宜人早任家事姑郭夫人得燕佚康宁近九十而终赵公歴典四郡以循良着无私谒之谤诸子力学孟仲已践世科叔子四贡礼部宜人为妇为母之贤可知已里人孙某为识其圹
　　宜人宣氏圹记
　　宜人宣氏其先五世自越山隂徙家余姚曽祖弼祖昻父祗徳皆以儒行重于乡宜人生于绍兴戊午三月初吉归故朝散大夫提防广南西路刑狱赵公彦绳三封至宜人嘉泰二年五月二十一日以疾卒享年六十有五三年十二月壬寅葬上虞县永丰乡金鸡山之原从赵公之兆三男子朴夫从义郎前监镇江府都作院枢夫廸功郎前池州东流主簿懋夫早夭三女适进士苏涛奉议郎知宁国府太平县陈潜从事郎吉州左司理叅军杜思恭孙男七时儒廸功郎监户部路庄酒库次时传时任时保余未名孙女一尚幼宜人闲典训明义礼静重洁修时然后言孝敬慈淑俯仰中法阃内顺治燕及宗党俭而有礼简而用情赵公勤事爱民名清白吏有贤配也子孙谨厚克守素风门庭泊然不溷有司有贤母也具徳兼美无媿女史粗列终始幽堂是纪
　　太安人方氏圹记
　　太安人方氏句章慈溪人家世长者父固母严氏太安人以宣和癸夘嵗二月初九日生及笄归故修武郎台州兵马都监赵公伯拜封孺人晚以子遇锡类恩加今封年七十有九嘉泰辛酉嵗九月二十三日卒后二嵗正月壬午祔葬于防稽余姚鳯亭乡罗壁山之麓八男子师说廸功郎江州湖口丞师说第进士从事郎前南劒州军事推官师诂第进士故通直郎致仕师堮承节郎师诩故保义郎师托成忠郎赣州排岸师谊故修职郎临安府富阳尉师峣故廸功郎台州临海尉五女适通直郎傅桧士人毕师谦忠翊郎傅枰士人邢正国闻人大声邢氏女寡居余皆卒孙男二十三人希泊成忠郎前添监绍兴府支盐仓希滂成忠郎添监髙邮军都税务希勃贡礼部早卒希第进士修职郎新嘉兴府嘉兴县希渐希晤希璚希希防希祐希玺余未名孙女十四人适士人邢谏傅頴应焯庄居敬郑汝贤余未行曽孙男女十人尚幼太安人孝慈淑明嫓徳宜家恵下无愠子孙众多竞爽益昌母仪妇道邦族是训康宁夀考集有多福宜即丰碑铭示不朽先识其畧纳诸圹云
　　戴夫人圹记
　　有宋髙公亮之妻戴氏安贫而不夀死葬于此里人新邵武通守孙某代于潜宰胡卫为之铭卫尝师公亮宜铭邑丞徐正卿章草妙一世为之书呜呼戴氏其死荣矣













　　钦定四库全书
　　烛湖集巻十三　　　　　宋　孙应时　撰祭文
　　祭晦翁朱先生文
　　呜呼先生名在天壤道在方策其试也尝剖符握节而大庇其民其遇也得持槖执经而献忠于上纷世议之排摈幸家居之乐康悬车引年曵杖安死今则已矣人其谓何某犹冀及门庶几卒业永负此恨曷敢他论呜呼去夏之枉书杪春而拜赐笔言防之祠事标吴地之轶闻托名其间为惠不朽若乃丹阳之改爵实载定陵之长编窃订所疑敢因以告穷途承讣菲奠寓哀惟有精神不间生死
　　祭象山陆先生文
　　呜呼先生之姿英亮卓越先生之志奋迅坚决先生之学简易昭晰先生之论敷畅条达先生用心贞实恻怛先生教人感动激切先生徳行平正髙洁先生文章严健超絶呜呼斯所谓名世之才振古之杰信乎天实付之以斯道之重冝若开之以格君之烈名鼎成于天下进益孚于朝列一造膝以极论喟皇心其有发骞将行兮或尼阔不见兮采葛优防兮山林咏歌兮风月独私淑兮其徒蜕尘埃兮玉雪出绪余兮一邦楚之人兮大恱忽巷哭以过防竟何爲乎造物呜呼哀哉昔道统之承承百圣俨其合节昉洙泗之无师已参差而异説矧千载之坠绪亲左提而右挈膏众车而并驾羌实难兮一辙廼先生之仁勇无力争于毫髪般纷纷其奚恠浅或疑于相轧加数年其可冀防皇极以昭揭怆此事之今已方来而孰察忆趋隅于逆旅心专专兮蕴结踊申旦而不寐实冥防之一豁曰深恨其自兹戒斧斤之斩伐邈东西以有年耿微衷兮如渴日行役以过楚期欲徃而道辍曽报书之几何痛终天之永诀写此哀其已晚望眼而心折尚不辱于师门傥歆诚兮一歠
　　祭石南康文
　　呜呼论斯文之兴衰推世道之升降非晚进小子所敢知也至于师友凋落使遐乡后学无考徳问业之地贤徳消尽使当世君子怀孤立寡助之戚频年之间千里交讣则虽如某之愚苟一念之犹不自知其痛心雨泪而不能巳也呜呼有如先生之防其尚忍言哉先生体道之微讲学之至未易窥测抑尝窃识之气貌温恭而辞防清厉襟怀夷旷而权度详宻平居柔忍而临事敢断自奉简薄而遇人委曲此古所谓成徳之士非耶先生居乡恂恂与物亡忤虽所亲故知我何如人也起而登朝造膝极论忠犯顔色风猷耸然当是时天子有意纳用而先生深惟一时出处之故谊有不得留者谒告将母从容东归有志之士引领称叹自恨弗及而先生之勇闻于天下矣自顷诸公言论风防稍见于世谗忌輙起讪笑交集而先生安然就义岿然徇道独未有非之者此其防模气象真任重道逺之事天下之所望于先生者可胜计哉呜呼先生齿髪未衰名徳方昭其胷中自强之念又未始息也南康之麾未行而以防罢防未终而身从之天乎天乎尚何言哉某来官黄岩始拜先生于台每捧檄上下城府未尝不得见焉先生爱之而忧其学之怠而荒也乃五月之晦面防某曰子朝夕而去官过郡其舘于我吾将与熟论斯事而后别焉某谢曰此固小子所愿请者也孰谓言未终月而以讣至使某抱无涯之恨而不获竟先生之徳耶呜呼先生其死矣我无所复望矣继自今诵六经之言述师友之训惕焉夙夜求寡乎愧怍以不爲亲之忧傥庶几乎先生爱我之心耶呜呼哀哉
　　祭张防政文
　　呜呼士感知已或轻一死公之知我又非他比同州异县辈行悬隔窃慕公贤邈未一识我宰琴川公使过吴采之道路归腾荐书我初不闻久乃谢公报我玉字音问始通我坐拙踈不爲身谋受代辞行掇怒郡侯公居法从力救不可罗织炎炎危于死祸从容庙堂辨以仁言易审他郡迄遂平反人非雅故难于相知既负大谤难于不疑昭我素心全我终身望我国士别我众人我不自意何以得此胡能有报期于没齿公还自西一拜仪刑契阔三年莫同死生维公盛徳不可悉数如何昊天防此贤辅事闗国家我不敢知冩哀以辞则维我私
　　祭吕子约寺丞文
　　呜呼子约竟以谪死岂非命也命乃在天其尚何言呜呼人均一死长短孰计若吾子约不欺其君不辱其先不媿其心死而死耳其又何悲平时友生官守隔絶犇问不时我则有负缄辞千里笔与泪俱呜呼子约尚克知之
　　祭史太师文
　　呜呼仕莫显乎宰相学莫尊于帝师福莫大乎长久夀莫隆乎耄期纷人生之多欲视眈眈焉朶頥聴予夺于司命孰千一其庶几伟冲气之生公振天壤而登兹早奋庸于隆兴复图任兮淳熈帝曰台之甘盘眷有加而无衰循孤棘以遍歴极上公之盛仪懿緑野之归老时安车兮来思驰玉府之好赐使冠葢其相追积贵宠于三纪荣名流乎四夷森谢庭之芝兰间防桂之相辉颔晨寝之问安印绶缤其陆离炯精神之照人齿编贝兮厖眉奏歌舞兮申旦方左书而右诗阅春秋之九十乃蝉蜕而骑箕呜呼盛哉此岂惟近世之所未见葢自古大臣故老终始之际求如公者几希岂天命之偶然功与徳焉当之公之功徳有问答之所不能究尝试言其大者固足以晓天下之疑当重华之初濳公朝夕而进防及内禅之定计靡纎微而不咨妙调防于无形成两宫之孝慈迄盛事之光明轶宇宙兮一时皇指心而嘉劳曰功徳之在斯呜呼夫使高宗倦勤二十六年之久而无一日之不乐则天地国家之报公者至此而谁曰不宜至于仁民爱物之恻恻推贤荐士之孜孜消物我与恩怨笃亲故而不遗量海纳以无满谦卑逾以布衣彼平心以深考亦何公之敢訾藐不肖之贱穷晚见公于既归虽辱盻以国士匪懐恩于已私役万里以遄返来哭公之殡帷感君臣之际防览今昔以凄悲尽斯言之不忍内激烈于肝脾羞鸡酒以一酹谅英灵兮我知
　　祭魏子明先生文
　　我昔从公痴未成童弄翰学语不知西东规矩一年能使人巧稍就分寸惟先生教喟言报徳心重力微胡逝莫留终天有违有行有文奈何乎命千古同归孰负孰胜几筵在堂魂兮何方尚相厥子公犹不亡
　　祭宋秉彞文
　　某始来此邦访求善士闻君典刑一邑之伟昔在东莱实器重君白髪读书富贵如云我思老成其室则逺幸君疾瘳迎门未晚嗟嗟苍天曽不憗遗乔木其摧故国之悲易箦有言念我良厚惠我以规我其可负幽明永间无间者心荐此忱辞君兮孔歆
　　祭诸葛诚之文
　　余防太学始交诚之不量我愚以逺见期余陋无闻诚之是咨余弱未奋诚之是仪博我以友正我以师有端有原诚之之爲同州异县一合一离义重金石情通埙箎我尝苦贫志挠节卑有腆夹塾谓余来思匪兄我寤我悔曷追是有大造刻铭肝脾樵风若耶兄耕其湄明月扁舟咏歌相随我官委吏兄擢礼闱庆兄有成世道可禆壬寅我还怜我犹痴武林谯让敬受敢辞我适海陵过君淛西酌我父兄送我依依君防玉昆我哭以诗我罹大难君尤我悲舟途差参相踵东归访我不果书来歔欷是维中夏我病不支报书诉哀恐无见时云胡旬日君乃疾危六月中澣竟不可医嗟嗟诚之曷其止斯天不可号理不可推寝门大恸抚棺莫施我则免防君死再朞呜呼哀哉讲学之难乆各自知喟我同侪成徳其谁十五六年耿耿昨非惟其弗措终或庶几达材之厚天既夺之诚之之强又摧折之死者已矣生者何居神理不昧尚克相兹诚之学行墓碣可稽我复何言独感我私升堂拜母问其孤嫠魂兮何方歆我一巵
　　祭胡达材文
　　呜呼达材而止斯邪天实止之谓之谁邪当今四方儒先凋零曷云其依残月明星爰及吾徒爰起爰继朋防之私睠焉胥励薄厚粹驳锐钝不齐聚散萍蓬南北东西悠悠十年一屈伸肘谁其卓然以慰师友维吾达材静笃纯明器闳以方心和且平自其家传令徳孝恭既绎既研洞辟昭融爰祛其疵爰达其顺我亦闚之无疆之进日咸于家日孚于乡曰余不知和同敦厐筦库之劳意亦自试从容猥琐克敬厥事世变相重士危弗容匪忌以姗则疑以攻兄伏下寮见者革心曰母敢訾粹玉浑金国有老臣能以兄荐以退防进漠焉非愿呜呼达材大受之资不寜吾徒众人所期弗吊昊天降割斯文频年屡惊我心如焚徃者之哀来者之待重厚魁梧曰维兄在嗟我不见三歳于今方当就兄余诲余箴如何昊天曽是不遗大雪繁霜何草不萎呜呼达材今也则死始望之殷伊其永已矧兄嗣事先徳再辉门户攸庆族姻具依有疚其昆载扶载安叔季孔偕以问以观今我之来内外哀恸入门惝恍如痴如梦言有终尽我痛靡穷呌呼苍苍混茫鸿蒙酹此一巵兄其我知永诀终天魂兮来思
　　祭胡崇礼提干文
　　呜呼人固有一死死而无所可憾然后为天地之常理嗟吾崇礼官于异乡而罹于疟疠年不五十病不五日奄无言而长寐已而祸其令妻与其季女以及其嫠姒恍一月而四防犹不数乎防婢方并室之呻呼莫能以相视哭声震而迭惊目就瞑而余泪幽冥莽其难测岂携持而偕逝泛吴淞以度浙宛灵车之毕至繐帷缤其并设日号踊乎防稚所知防而拊心行道愍而垂涕呜呼悲夫痛哉死之可憾一至于此而亦孰谓吾崇礼之至此也圣人有言善人吾不见之见有恒者可矣自晚周犹有此叹而何况乎今之士噫世道之日异机变嚣其一轨若崇礼者其几于善人且有恒者欤何其天典之厚而天资之懿观夫于其先世于其祖祢于其短折之昆弟莫不致爱于其生存而致隆于其防纪莫不尽力于其墓宇而尽诚于其时祀莫不务实于其手泽而务掦于其徳美由是而推之则又仁其宗族仁其姻娅仁其故旧仁其闾里身垢衣而恶食曽寒馁之弗计犯风露以宵征率皇皇于赴义酷投分于师友虽骨肉而奚啻纷讥笑之满前终此心之不二呜呼斯人之未易见也而何其若是而止也又岂可谓福善祸淫各因其类者乎矧伉俪之淑惠穆人神其无悔并一网之不贷呼彼苍矣何罪娈笄女之及时今孰期而结帨两儿秀而不凡忍莫爲之怙恃頼手足之犇救躬综理于终事卜翁湖之南麓尚平生之素志谅善庆之复兴将有观乎厥嗣喟余家之世旧托心交兮臭味君于我而愈亲真异体而同气日春莫之过吴兄出延而倒屣指明年之相依方委余以其子曽惨别之几何痛一朝之永已泪淋浪而雨集神愁伤而自沮瞻宇宙之无穷独人生其何脆念匍匐于初讣耿穷居而莫遂信良朋之永叹异急难于常棣兹拊棺而大恸言莫舒于余媿魂何之兮归来歆此巵之一酹
　　祭兴元吴侯文
　　惟公早以世功特膺睿奬入司禁旅出护邉屯兼镇七州独当一面军民服其恩信中外惮其威名爰宠畀于节旄遂超陞于槐棘若夫安邉之精虑奉上之小心约已以足兵爱人而好士求诸古昔难可拟伦是冝上而汉公乡之庙谋下而蜀父兄之舆论皆视公身之安否以爲西鄙之重轻嗟乎二十年豫备之防模数千里习闻之号令政精神之未艾期勲业之大成胡一疾之弗支虽百身而奚赎某属兹分阃托在同盟方陈腹心之言共订本根之计曽未干于报墨忽已奉于讣音哽涕泗之无从炯英灵之如在敬驰菲奠庸寓一哀
　　祭同班楼大声文
　　呜呼物之久理或可徴方华而萎使人震惊粤余同班适造帝廷君立第三风姿玉氷陛楯相语识君姓名夀母在都文昌维兄此又通籍一门孔荣想君归拜笑语盈盈招提萃止申我交情匕箸纎悉条画精明倚办于君四座防成匪惟其才实惟其诚即此一斑见君平生措诸事业井井绳绳小阔不见体微不寜如何不淑一寐弗兴呜呼丁未丁丑仅三阅旬庆者未已哭者在门东海洋洋逝川沄沄君乎何之忍违其亲铭旌出舍行道酸辛一奠永诀君闻不闻
　　祭沈元授主簿文
　　呜呼祸淫福善天实宜之回夭跖夀竟孰尸之鸿蒙幽纷吹万不齐使我烝民爲欢爲悲嗟嗟元授生也百罹孤孽一身凛然自持其未有家风雨涂泥既勤既营賔祭孔时实孝实敬实直不欺实义实亷实笃不疵乡有伟士学者有师以若所负莫量厥施嗟嗟元授命则尔违半生桥门徃来栖栖蹭蹬一官不及疗饥五十有三何数之竒寡妻稚子有女未笄门户单防孰撑孰支呜呼哀哉自我识君十六七年我友我昆我婣我连好我知我期我以贤其羣偲偲其别悁悁忧君之病幸君之痊亦既见止喜恱翩跹曽是不遐而隔终天入门拊柩泪下迸泉自古有死今亦何言歆我一觞鉴我惓惓
　　祭表侄莫防明秀才文
　　呜呼事有不容于前知数有不可以预期徳或爽而为憾喜或终之以悲人生孰无一死若汝之死则吾实莫知其所爲吾之族亲固少其业儒者尤少业儒而可共学者又加少自我先君葢尝叹息于斯而惟乃父我之自出视我先君亦歩亦驰暨汝伯氏亦克自立惟吾兄弟是依汝昔稚齿而我宦游及归自蜀见汝始冠而甚爱其天资我之在乡汝不我离我宰琴川复以汝随汝疾而归我送以诗我己未之满戍忽官谤之百罹絷穷途而相望汝隠忧而涕洟幸再歳之来还汝疾平而尚羸吾尝疑汝骨清寒而难夀犹黙谓汝眼端秀而一竒效我书而酷肖聴我言而善思澹外物以无好俨暗室而不欺葢其生也二十八年未尝有子弟之过若金玉之无疵呜呼吾是以尝欲扶持以成就汝汝何忍舍我而遽死也舍我犹可何忍舍而母而兄而遽死也吾邑前大夫常侯世爲名家身爲名人汝惟防贱寒族异乡欲交何由去年之春侯初访我爲子求师吾未有以对也而汝来自外适在吾傍吾愕且喜即以汝授侯自是每得侯书未尝不称赏汝传闻一邑遂皆知汝之爲善士当是时而母而兄以徳以喜葢可知矣然汝仲氏代汝旧馆曽不两月忽夭非命则因我举汝而使汝家不见汝仲氏之死也抑犹未以爲深悲而甚憾也而汝于侯胶漆日坚侯觧而西苦欲汝携而母而兄皆聴汝行汝之别予意虽踟蹰然岂谓其终天之诀乎汝客帝里众传我死想汝心惊宿疴复萌幸既相闻书来勤勤买药求方劝我自防寻报汝疾亦已就康胡云又病遂止于此呜呼是又因我而使汝家不得见汝之死也其能不悲之深而憾之甚乎哉虽然汝爲何人生长何方而常侯一门内外百口附汝如其子弟哀汝如其骨肉医药棺敛毫髪无悔而吾常侯亲爲奔走浙江之上具舟徒以济汝使汝伯氏迎汝之柩不劳寸力轻行善达以返而家是孰使之然欤莫之爲而爲者非天欤莫之致而致者非命欤然则汝虽欲勿死于异乡其可得耶虽然汝母老矣去年哭一子今年又哭一子虽曰非我累之实亦由我致之吾犹自悲且自憾而况于汝家也汝防及门吾既哭汝吾暂适鄞汝未决脱或后期不克临穴用先一奠极冩予哀嗟汝已矣无复望矣然予之文固不足传于世其万而有一传则汝之名犹可托予以不腐于汝足矣呜呼汝灵其克知之哀哉痛哉
　　祭外姑文
　　自某爲夫人子壻馆于堂庑者一年月一再见或累见者二三年其他往来无常期又十有一年视夫人言色如一日未尝斯须忧且愠也不独遇子壻然尔视夫人于其子孙于其女妇于其臧获未尝毫髪怒且恨也夷夷愉愉舒舒徐徐专静以自居葢始则相夫教其子而勤其家晚则泊然休然有姑之尊而不问其余噫嘻此非妇人之徳欤子妇孝敬门庭诗书田园固薄甘防自如安寝良食弄孙以娱夀七十有一齿髪未枯十日之不康青山白云归从其夫噫嘻是其福虽未尽而亦奚不足欤日者余妇归寜夫人抚之曰汝幸而得良匹吾虽老不以汝爲念也了然斯言余敢忘诸僻在下邑寠且多事使余妇缓于犇防而今始实来一奠不腆尚其歆之
　　县学告立周程三先生祠文
　　道坠千载濓溪挈之河南一门式昭晰之格言洋洋徳容临临新我邦人尚始斯今
　　告立张吕二先生祠文
　　邦君南轩博士东莱使是一州见闻廸开余泽之垂祀事孔宜懿哉渊源勿替承之
　　到任谒庙文
　　季氏陪臣旅泰山僭也县令小侯事方岳可也幸无大害于礼是用从众斋祓祗见其敢徼福【原注岳祠】
　　古礼祠后土氏封境之神也后世加祠城隍都邑之神也今俗又祠土地室宅之神也义有可通则礼不爲渎涖事之初敢不祗见【原注城隍县衙土地】
　　狱祠臯陶自汉已然明刑弼教之意不传而受赇舞法之徒常渎祀不已以求福可爲悼叹某虽无淑问敢不敬戒自勉【原注臯陶祠】
　　海陵县到任谒庙文
　　惟神以聪明正直爲徳佐天地佑善罚恶无或差施有如某而敢负名义毁防耻获戾于父母以爲此邦民吏羞者神实临之矢心以言尚克自敬无怠【原注城隍】
　　常熟县到任谒庙文
　　窃迹此邦实惟圣门髙第言防之故里古今辽邈风化方传某受县之始只见学宫心不敢忘惧力不足圣贤监临尚佑啓之【原注县学】
　　惟今守令亦古诸侯率民事神莫先社稷某来祗厥官首谒坛壝惟国之故非敢惊俗其自今雨旸时若土谷成功则民之福也神之赐也【原注社稷】
　　名山大川祭不越境古也东方诸侯会盟泰山通祀于国自是始矣世降益舛礼黩不经某力未能正也亦惟以心事神爲民祈福而已【原注岳庙】
　　吏食于国神食于民吏职于明神职于隂负国祸民其责惟均某方将早夜自励亦维明神相之【原注诸庙】
　　去任辞庙文
　　爲令兹邑职当兴学以善其俗徳薄诚浅观聴未孚又不及待其久而奉檄径去再拜庭下负罪实深【原注县学】不肖无以丕扬先哲之训兴起后学祠像虽严大惧虚设奉檄辞去媿负何言【原注五先生祠】
　　获率吏民以事邑之社稷逾年于兹歳丰人安雨旸时若允有嘉贶今被命入蜀用谒辞于坛下惟神方大相国家均福四海某未能忘仕将随所徃而致明事之心焉【原注社稷】
　　去任辞庙文
　　学者于吾圣人昭昭然心目之间如适四海无徃而不见天地日月安有一日可违而去也州县吏始至者谒于学比去则辞特其礼然尔某学未能适道而三年于斯犹得免于大戾以未玷于名教是惟父兄师友之赐六经仁义之余泽实溉润之脩徳讲学徙义改过继今以徃敢不益自只惧以事斯语照临在上庶有以坚此心也【原注县学】







　　钦定四库全书
　　烛湖集巻十四　　　　　宋　孙应时　撰四言诗
　　唐侯仲友之守台爲浮梁于江象山令蒋鹗考叔赋江有济三章以献余时官于台见而陋之作江有梁
　　江有梁美台侯也州之南阻江比舟爲梁自唐侯始也
　　江有梁昔所无兮台之民维艰虞兮我南之耕其出于于我北之趋维薪维刍匪伊薪刍行旅载途风雨晦冥海波愁予岂无舟人徼利以呼偪仄沦胥云谁之辜江有梁维今始兮台之民维天啓兮邦有父母视民如子民号于溺侯曰由已乃相乃谋乃筑乃峙其桴聮聮其舟齿齿民不知江有道如砥我醉我犇云胡不喜江有梁孰使然兮台之民曰侯贤兮孰使侯贤有命自天天子圣仁侯乃来宣自我侯来有麦有年天姥之南东溟之壖涛澜不惊歌舞后先汝不我信视此一川我梁旣成我民旣平侯智不矜侯心载寜帝曰汝归其车宵征予欲济川邦国是经民留我侯敢与帝争我帝我侯眉夀无疆
　　江有梁四章三章章十六句一章章十二句
　　五言古诗
　　四明山记游八十韵
　　平生抱遐尚抚劒逺行游迹谢声利牵心与岩壑谋东征泛沧海南骛逾丹丘西登岷峨啸北望闗陇愁匡庐挽归辔巫峡纡行舟劒阁最险壮龙门更竒幽歴览虽未饱胜槩略以收尔来卧烛湖清梦长夷犹家山维四明名字横九州出门宛在眼欲往輙不酬人事真好乖山灵岂吾仇忽近益可笑投老空自尤兹辰正芳春防心得良俦赢粮幸易足决策遂所求中宵雨声断逗晓霁色浮天容极莹净风气正和柔瘦笻挟篮舆野服兼轻裘遥遥指林麓欣欣聴溪流试屐清贤岭弭葢白水湫飞湍响淙潺怪松韵萧飕艰然小羊额【原注岭名】喘若料虎头甓石访歳期负樵歌道周百折快一眺千里森双眸峰峦何绵聮脉络相纒缪化钧妙融结神工巧雕锼长风动溟渤洪涛簸瀛洲巨鼇出赑屭游龙绕蚴蟉鲸鹏恣摩荡虫鱼纷叠稠万怪各起伏千防逓行留或坦若几席或峩若冠旒或排若劒防或剡若戈矛或舞若鸾鳯或骤若骅骝或若戯狻猊或若鬭貔貅俨然开明堂玉帛朝诸侯赫然防岐阳长围方大搜鏖战临长平坚壁持鸿沟广野列车骑中军严斾斿开辟洪茫茫变化久悠悠愕眙不得语形容那可侔仙树四十围蟠根几千秋老干枯不死新荣翠相樛飚驭定来止桑田行验不遗迹信所闻轻举当何由东南径崇冈左右罗平畴人家散鸡犬村坞来羊牛官征毕薪炭春事动耝耰土腻少沙石气寒无麦麰荒蹊夹桃李宻防间梧楸是中可避世何劳更乘桴骈岩下苍峭别岫争崪崷熟知二刹胜逝肯中道休杖锡既巉絶雪窦仍阻脩停云朝漠漠刚风昼飂飂盘磴度方桥广宇连飞楼珠玑错藻绣金碧照雕髹撞钟食千指鸣板灯百篝真成天上居不渉人间忧周遭富佳致徜徉得穷搜妙峰逺色凑锦镜波光浏两溪来活活千丈落瀌瀌深瀑摽随鳬空潭隠灵虬倒窥凛欲俯掬清敢潄涧草高下积岩花零乱抽挂壁见猱防食芩闻鹿呦日长啭睍睆雾暗啼钩辀修竹奏琴瑟细溜锵琳璆占晴喜哢鹊畏雨愁呼鸠何妨共斋鉢且复荐茶瓯老僧颇好事幅画肯见投随意宿山房无眠聴更筹念昔身万里及此天一陬登临世界阔俛仰歳月遒荣辱两蜗角聚散一海沤尘鞅自束缚名塲相敌雠不念猿鹤怨坐令泉石羞心期晚乃惬俗驾我尚优胜具学支许竒踪非阮刘时哉山梁雉乐矣濠上鯈聊追兴公赋不叹栁子囚招招知音子爲我商声讴
　　送张敬夫栻以追送不作逺为韵赋诗五章借手言别不胜惓惓爱助之诚情见乎辞惟高明幸教
　　平生赋褰裳亲意许从师四海非不广独仰大雅姿逡巡一再见惨憺已复辞霜风送旌节逺目不可追挟经问疑义倘许结后期
　　斯文肯空言经世资实用纷纷谅奚爲义取輙賔送诚能正其本谈笑了羣动公身绍前烈时论倚隆栋持兹竟安归引类相与共
　　轩冕付傥来良贵应自有若人出处间与世揭山斗雅宜践高门断国极可不临风耿予思雾雨深稂莠凛然严冬栢特立终耐久
　　荆州形胜地控引吁广莫英雄昔用武跬歩图宛洛至仁先内治岂曽废逺畧公来手摩抚士气端可作载歌江汉诗奋袂空爵跃
　　力行希孟韩波荡斥阮圣门有佳处谁爲发闗键归依得其人心岂间近逺悄悄客路长肃肃歳华晚祝公黄髪期永好情缱绻
　　送友人杨仲能东下以一蹴自造青云分韵得一字
　　君王急搜罗九土防混一蜀山甚踈逺去者今稍宻夫君伟才具文字尤炳蔚陆沉簿领中尘雾昏玉质正应着台省邂逅破回遹轻舟下三峡春浪平如席揽观山川竒感叹日月疾便好作諌书胷愤吐堙郁薫风御炉香天陛踏文石此时恨见晚端不负畴昔或求西南州爲国抚贫瘠因以夀老亲绣幰围画防日边岂无心迟子付异日离樽聊共持愁思黯难释勇去仍趣归修途防眠食
　　读晦翁遗文凄怆有作
　　先生千载人浩气隘穹壤早薄声利交超然傲尘鞅饮酒读离骚追防必豪爽风月饱高吟云泉擅竒赏切骨痛国讐嚼齿愤奸党纵谈天下事一一如指掌敛意师圣贤精心玩图象全体极浑涵灵根妙充飬昭昭陈轨辙坦坦辟榛莽陶镕就醇粹鞭策收勉强翟息遁辞闗雒大遗响师道屹尊严人材兴倜傥宸纶叹廉靖朝迹惎忠谠康庐委符竹越絶畀英簜刍牧活饥惸天日快幽枉命义信行藏风标何肮脏晚来侍细旃时益异畴曩孤踪反山林百怪幻防魍先生一澹然几微寜怏怏冬曦暖袍屦秋风飒几杖尚可淑后来何言遂长徃暌离思逺道殷勤媿殊奬常怀订羣疑忍独拜遗像感旧日萧瑟出门増惝怳一致无古今万世均俯仰微言在遗墨没齿抱遐想末路诚刺促中扄故敞惟善不可诬惟恶不可长百年非所知常如侍函丈题诗自激昻山川悲莽苍
　　七月一日独游顶山上方院
　　涧水有竒观山蝉发清歌穹林翠光合深谷凉风多孤逰正寂歴伫立久婆娑平生颇须此欲去意如何立夏日泛舟游青山憇杨氏庵示诸生
　　歳序忽云夏青春去安归天清风气朗防子怀芳菲碧湖泛我舟轻云湛晴晖入谷山寂寂縁溪水围围翛然得幽憇丹葩耀岩扉鸟声自歌呼竹色相因依举觞伫遥念日月如梭飞平生静中愿歳晚无相违
　　和魏公再用韵勉子孙学
　　儒家乃何事驾言圣门归万古江河流三春卉木菲忍将少年意负此白日晖拱把得封植要看四十围东山公别墅明湖照檐扉尘嚣澹一洗六籍真可依城南拜新作妙墨龙蛇飞着鞭继家声临岐莫依违
　　和陈亮功张次防二同年唱酬亷字诚字之作
　　早韭到晚菘紫蓼仍緑葵古来志节士此味良自知银鞍黄金络绮户芙蓉闺丈夫各自适物理那能齐虚中答逺响不与律吕乖惟诚贯万物此岂欺我哉九仞忧弃井累土期层台汝州春风中试坐一月来
　　用前韵感事
　　驹去不食藿马佚能伤葵烈士多慷慨耿耿谁当知起吟清夜防边月明春闺寸心杜陵老澒洞终南齐竽门抱瑶瑟雅与时好乖闭门守长饥毅然丈夫哉南楚卧龙士北燕黄金台但使本根在功名真傥来李允蹈以诗见诒走笔和之李号能诗诸贵人客也
　　四海伙人物百年各驰驱持身付埃尘扰扰竟何须临卭家四壁洛北饭一盂白首颇光荣不媿初心无男儿胷中竒玉虹自呵嘘沧浪振幽洁沆瀣餐云腴飬性一无累经世乃其余芙蓉爲裳衣秋兰爲佩琚西逰畧昆仑东征拂莵乗风羾天门九阙请三呼太息治安策中流资一壶河山洗祲氛日月行天衢凌烟千载容丹青爲君铺请君办此事勿待余子俱我懒复无用藜羮守故书敢云骊龙睡妄意渊中珠
　　李允蹈再诗言别次韵
　　仙人骑长鲸醉与月相追落笔千万篇要与风雅期里耳习巴唱未省白雪词欲当莫邪锋断毛真一吹文章防戱耳功名须鼎彞推毂天下士岂无郑当时我愚敢望君君胡首肯之酒酣激清啸八极隘指麾丈夫叹歳晚不恨一别离行行爱体素江湖劳夣思
　　吴文伯用李允蹈追字韵见赠亦次答之
　　鸡鸣市声起冠葢日相追终然寡同调千里怀风期忆从十年前识君黄绢词安知淮海来得此埙箎吹武库森器寳清庙陈尊彞持君胷中富自足夸一时况今亨衢开秣马随所之功名何足道谈笑观指麾交情无逺近人事有合离他年一尊酒长恐劳相思
　　和答司马宜春遡
　　纷纷市道交势利争攫取煌煌鼎食家声色自纒紏畸人固寂寞蓬藋侵瓮牖有时歩虚曲植杖话农畆清秋动幽兴有月欠肴酒高轩肯相过贤哉百乗友空寻奕秋诲不与欢伯偶别来雁欲賔晴喜鸠还妇村酤聊可载草具亦何有饤饾止鱼虾扶擎杂梨藕君侯反觞客欲起輙被肘意重黄金百气豁云梦九长篇继踵来子建才八斗勉和若登山吾诗真培塿
　　答潘文叔见寄予十月尝访文叔文叔许来而犹未也
　　别离一何久迢逓阻音形重上君子堂相见眼终青君顔尚冰玉我鬓已星星借问十载间风波两蓬萍岭劒各万里心目多所经归来且强健怳然真梦醒可怜万修竹清音玉珑玲萧条媚寒日约畧环翠屏相携复一笑芝兰有余馨孤云自舒巻野鹤来青平生阅羣彦十八九雕零吾徒亦何愿毕景依林坰种秫令可酿储粟常满缾琴书奉娱玩足以陶性灵千载伐木篇此意神所聴往来亦奚惮江浦堪扬舲
　　毘陵龚君以崈见投古风思致不凡依韵答之
　　驱车适古道道古世已今翳翳逃空虚幸有跫然音欢言指万里握手再沈吟得无霜露繁恐复江汉深我闻道渴者朶頥望梅林至味难诳口达士多逺心天渊本旷荡鸢鱼各飞沈相期昆仑颠弄月鸣瑶琴
　　松柏有佳色矫矫涧谷涯要经鸾鳯栖岂怨人迹遐匠石初未逢千歳甘枯槎万牛送明堂亦不以自夸竒物固落落念此毋叹嗟君看蒿蓬茂正足供鸣蛙深根忍霜雪生意日已嘉终然拔青云勿虑歳月賖
　　赵唐卿邀防西湖即席赋十二韵
　　春风客皇州积雨不得晴倚楼望西湖想见烟水平芳时谅难负胜侣欣来并杖藜一萧散唤船弄空明浮云爲我开好鸟爲我鸣青山次第出桃李正鲜荣华屋何煌煌缥缈连重城都人竞时节酒舫各斜横而我得舒眺缅然起深情风景自千古扰扰何所营大钧实爱物无使可怜生尧民保同乐吾其获归耕
　　游灵岩观瀑布
　　一雨天气清暑事亮未酷烦嚣念萧散兹晨正休沐篮舆试经行胜槩入遐瞩纡余縁清溪窈窕得幽谷一岩四壁净千仭落飞瀑雷霆鞭蛰户风雨撼林麓光寒白虹下势剧天河覆缤纷曜氷雪激射碎珠玉危亭着佳处尽日防不足澒洞开心胷晃新耳目龙脐更竒事滴滴挂崖腹人言七年旱不减此一掬天壤冨瓌怪名字有显伏冉溪逢子厚酿泉须永叔摩挲苍苔碑徙倚古寺竹微吟忽忘归俗驾不可宿
　　郑倅是歳七月同防和余韵复和酬之
　　髙人遗世纷山水好常酷监州当暑来风露劳栉沐千里生清凉万象入睐瞩公余事幽讨驾言访空谷岂知蕞尔县有此壮哉瀑飞葢缭崇阿响屐穿翠麓林声疑雨鸣石怪若釡覆辉辉倚天劒凛凛寒水玉画图见所稀瑶琴冩难足余霏湿巾袂莹色照眉目平生此防心一笑欲捧腹酒间出新篇明珠粲盈掬留作岩壑光长令鬼神伏东山怀太傅濓溪想茂叔逸兴乾坤真赏谢丝竹何由频执鞭云峯恣逰宿
　　孙生康祖从予海陵予荐之滁守赵叔明之门送以古诗
　　洙泗诸公防参实少且鲁谁知一贯学其进乃甚武儒生多山野此事亦已古儇儇细儿黠徃徃车上舞后生识取舍百不能四五子兮何爲者独行事踽踽嗟我离师友歳月渐莽卤子辱从之防未必免聋瞽淮丞少官事吏散日亭午藜羮共脱粟本不计客主亲年当喜惧药裹属覼缕劳子辞我去天寒无乃苦滁阳贤太守岂弟民父母青山照城郭广厦庇风雨子徃事占毕可但费樽俎窻明棐几浄坚坐勿闚户交情贵胆肝师道在规矩何妨坐椎钝未可习媚妩万里须坚车百歩要彊弩书来説新功吾其俟飞羽
　　和刘过夏虫五咏
　　蛛
　　么虫夜飞飞遭汝巧见防汝网非坚牢岂无风雨恶蟹怒横戈矛蜃喜吐楼阁物生黠复痴悟此一笑乐
　　萤
　　太阳不敢近宵行聊自娱过水乱繁星随风散平芜车公晚差乐几案不汝须方谋买娉婷斛贮明月珠
　　蚓
　　髙人百尺楼万里对天宇白水江湖清明到窻户跏趺作禅定不闻雷破柱从渠蚯蚓歌自趂商羊舞
　　蚊
　　利觜死一饱何劳更喧哗肉薄来如云举扇谁能遮诸君幸小忍秋风期不賖披襟约凉夜明月钓寒沙
　　蛙
　　将军鼓吹来处士非所喜夸汝风月夕天籁鸣不已汝姑勿自夸坎井不可恃当知马伏波笑杀公孙子
　　用范叔刚韵送陈亮功同年
　　人物相后先筦库故多士若人海邦来清渭照泾水风尘不自惮逺业正在此林深兰荃芳波动金石止三年亦何事一笑聊复尔天风今扶揺势作九万里未令游蓬山亦合佐槐市富贵善移人须公直如矢平生十年书喜见习凿齿少留更舂容春醪荐鲂鲤
　　如寜庵
　　川原相萦纡林谷逓深秀歩迎流水声聒聒新雨后怆然瞻故丘乔木百年旧精庐跨略彴苔竹故幽茂忆昔戯緑隂怡悦年方防蹉跎今白髪寒暑厌相冦区区济物心已矣真大谬请寻遂初赋泉石长枕潄
　　小舟过吴江风雨大作夜泊三家村翌日风回到家日未中
　　短篷仅容坐一滴不通雨不料西南风滂沛遽如许荡揺首屡触跧弯背欲偻行经四桥侧心动不敢语茫洋万顷天一叶纵掀舞翻思田舍乐甚念篙人苦黄昏随意泊古木防灵宇小作鸡酒愿欲祷辞未吐觉来风回东快便谁所与平明八十里到家日未午万事一翻覆戚欣何处所舟定稍按摩起身试歩武一室有余寛洗杓命儿女门外风涛急闭门良可御
　　庭下小桧
　　苍苍歳寒姿凛凛凌云干何爲事蟠蹙充君眼中玩翔鸾与偃葢不如沟中断高冈有同根天风拂河汉石应之校书招同胡崇礼赵几道饮白莲社晚雨
　　白莲逺公社不能致渊明雷峯峯下庵乃复浪此名野客当暑来喜甚荷风生栁渚睇窈窕竹房歩纡萦西轩正虚寂一镜湖光平小饮试谈噱高吟发幽清两士幕府彦主人芸阁英我虽漫浪者颇复同胜情六合自今古百年各经营悠然一笑粲急雨催诗成
　　送彭子复临海令满秩
　　君侯古循吏及物如春醲民间自寜一堂上何从容平生眼中人此尹未易逢吏道益可悲非君吾孰从由求政事科量已如尺寸后生谈天下可笑不知分吾曹师古心日夜抱孤恨脱身朱墨中未妨寻学问相逢几何时相与何如许书来警吾过切切父兄语人生防合难念别成凄楚北望山千里秋容烟渚秋风满庭树策策鸣良宵幽人独晤叹时序何萧条寒华岂不容念之中心焦我巢在一枝风雨无漂揺
　　送王木叔推官满秩
　　聴雨宿空山念当与君别起行意无柰雨声转幽咽名贤去莲幕一郡惨不悦人心到无言冰寒炭故热世道不平易心如太行山交逰水上萍相知甚独难感君一见初信我眉睫间松栢气本同苍苍期歳寒灵台湛虚明万物悬一镜饥餐夜熟寝是我真实性牛山多斤斧草木非正命君乎善自飬吾心本无病
　　送台州沈虞卿使君入朝
　　皷声霜晓寒冠葢满衢路诏书日邉到使君朝天去攀车愿公留稚耋纷无数信哉慈父母赤子中心慕七州浙江东此邦亦蕃庶使君手拊摩白髪縁汝故明时急良猷此行那能驻眷眷公岂忘江城一囬顾
　　靖康建炎事尝闻诸公言志士日夕心呜咽声气呑新亭五十年尘埃尚中原君王大经畧梦想天河翻时情习安宴未办酬国恩修攘亦有序此事难遽论所要夙昔怀勿以暮气昏爲公一悲歌风云澹乾坤
　　东南数十州今惟本根地因仍军国须支吾亦良费簿书高没人大率非古意先生海邦来歴歴眼中事诚心对天日正色俯民吏那无一夜惊感叹不能寐九重忧民深时节苦未易源流傥可言请拜仁人赐
　　不寐
　　索居在村坰水陆走通津半夜有棹歌鸡鸣语行人中年近少睡耿耿多达晨外物非所念颇复念我身圣贤不敢欺久大在日新人生防有役安得辞苦辛
　　别黄岩范令
　　庆厯诸名卿四海标一范堂堂元祐相人望复不减江河源流大终华峰峦嶃逺优士会爕讵作栾书黡君侯大雅士渊然粹家范春风花气馥秋月寒江湛贞刚谢瑕缺洁白消黕黤驱车问前躅云路声轞轞牛刀亦何爲游刅初不斩解令襦袴民桁杨戒无犯时情互醒醉世味各辛鹻安知国中狂正欠秋牙喊丈夫自有在细故非所歉岂无昆明池着此黄龙舰伊余秉微尚顾瞻随軓軓威仪觌麒鳯冠緌笑蝉吾徒本平旷谁能事崄巉相知意气得欲别精神黯江风动绮席潮防带晴槛爲公醉登舟离襟不能掺
　　和制帅效谢康乐体
　　读书在雪屋长啸亦蜗庐兹晨从逺役不柰爲饥驱夕棹悄烟月朝防暖菰蒲情欣秋风至体惬袢暑徂拾鱼未收潦争米聊趂虚廓落展遐眺舂容进前途幕画谅何取世用实已迂分阃重节制三邉借调娱功成报天子朝佩归与与下客一何幸穷途非所虞江山待公赏佳处小踟蹰
　　临海道中书怀
　　六月呼清风凉气隔纎纻元冬映窓隙重茧不能御天时迭乗除人事多龃龉怆焉感余怀百年几寒暑儒生不知变区区诵陈言时人熟见之嬉笑相排拫江流去不返何时复虞轩饩羊诚无用礼意傥可存
　　章安镇感事
　　越峤东南穷连山赴沧海章安古州宅陵谷谅迁改前江万顷风雨鱼龙汇嗟哉地逺絶髣髴形势在忆昨南渡初云雷震纷靉莎州舣龙舰白日照金铠儿童识汉官草木被尧彩是时元勲谁成公国上宰人心翼宗社天命安鼎鼐那知中原事惊呼五十载丹衷自结发弹剑气嵬时清忘夙昔悲歌起衰怠举头天门高狂言小臣罪功名故难量时节亦有待临流想前英奕奕动风采渔郎定何心波间声欵乃
　　顶山祷雨
　　官身防尘事日日如丝棼驾言适秋郊开顔慰艰勤大田平如席多稼緑于云早熟有饷获晚播方耦耘停鞭问父老笑语何欣欣今年大好麦稻复当十分天应怜百姓似亦怜令君我本无善政谤骂常纷纭独惭龙公赐一念如相闻尚忧北山外渐有坼文爲尔乞终惠洁齐炷炉薫何当足吾愿丰年周九垠
　　端午侍母氏饮有怀二兄偶阅二苏是日高安唱和慨然用韵
　　簿书束缚人挥汗日亭午平生世念薄问子何自苦佳辰相寻过乐事稀可数拨置爲亲夀菖花糁盘黍欢言记时节风俗自荆楚独嗟我常棣不得同笑语杨梅应正熟筀笋堪自煑对床负归约枕流惭乃祖防当誓丘墓畏出如畏虎莫作两蘓公空言终龃龉
　　五月二十日还旧居有感
　　晨光澹凉月霁宇来清风轻舟泛涟漪初旭升曈昽水气散洲渚蔓花缀榛丛我行何所之故林翳蒿蓬舍棹理幽径开顔揖前峯出门望平臯良苗郁以葱恭惟昔先人有此一畆宫遗字满尘壁所忧非困穷但愿君与相爕调致年丰谅哉烈士心举世故莫同踟蹰不忍去恻怆结微衷
　　夜读书有感
　　王公昔壮年已作衰翁叹【原注荆公诗年登三十已衰翁】古来多志士念此不能旦嗟余何爲者忽忽甘寝饭故书翻手忘神情日疎散前途虽绵邈初心如可办云何十年外低徊犹有惮蟠蟀鸣我堦秋风歳将宴日月岂待人及今当自諌
　　和甲辰秋夜读书有感韵
　　物华相寻来世事不足叹虫知春秋宿鸟各昏旦百年相劳苦且复加餐饭堂堂白日在扰扰浮云散诗书信家法朱墨窘官办三十二年非还改当何惮低徊逢迎地言笑纷晏晏嗟汝其惕然舆衡有规諌
　　黄州呈赵使君
　　鲁狂不媚世世亦与我违平生怀识察如公良独稀尘沙二十年孤舟万里归见公不忍去安得长相依欧苏逰息地草木有辉光使君何风流入手两印章下客亦天幸音尘许相望不登醉翁亭尚能登雪堂雪堂老居士赤壁故将军兰舟醉烟月羽扇麾风云登临生感慨江空水沄沄从公一长啸神游傥相闻
　　小孤山晓望
　　维舟小孤下终夜风水声鸡唱起推户耿耿残月明四望无纎云景气穆以清碧山吐红日緑树啼鸧鹒兹峯何姢妙临流竦春荣再拜欵灵宫缅然念平生一役已万里百年定何成隔江见彭泽怀古有余情
　　到荆州春物正佳枢使王公招宴欢甚已而幕府诸公擕饯荆江亭并成四诗
　　初日明逺岸緑芜满平川天宇呈春姿物物懐芳妍长隄行车马高楼余管弦由来大国楚风景故依然华亭冠层城满城桃与李微风散晴烟七泽多春水龙山集遐眄章台见遗址感物思无穷对酒差可喜簮弁从元侯芳辰奉良宴海棠映明烛夜久星河转孤舟万里客邂逅惊深眷惭无仲宣赋荆州乃堪恋幙府尽时彦湛辈非所伦欢言念防子载酒临江津醉别足可惜俛仰迹易陈相期崇明徳芳烈垂千春
　　答王甫抚干和荆江亭韵
　　劒郁气冲斗珠濳光媚川丈夫自有在时俗难爲妍钟期苟未逢我琴不须弦别路湖海相思心炯然清诗报我来琼玖羞木李感我万古心迢迢如江水楚宫歌舞地春农耕废址变化日相寻荣华何用喜乐哉新相知开懐接谈防挿花醉不辞风光惜流转酒防欲上马握手増眷眷平生我辈人定非儿女恋别时记抚掌醉剧语无伦君如齐辕固独不类平津交逰半白头心迹谁爲陈由来松栢榦不争桃李春涧壁梁公主祠云武帝女也据髙冢上林木郁然形势开敞盖公主所葬欤无碑志未及攷诸记载士大夫留诗未见有起人意者余守风四日为十二韵
　　萧翁本胜士诸郎多艺文伤哉晚大谬家国成丝棼主昔食何邑桃李争秾芬禁脔必王谢风流映青云岂其独天幸不见台城军曲阿故近甸茂林有髙坟玉鱼既无恙庙食仍蒿焄此事乃可书所恨荒前闻千舟集浦溆吉卜叩灵氛我亦肃襟屦一瓣崇鑪薫徘徊慨千载江波日沄沄谁当着竒语歌之拟湘君

　　钦定四库全书
　　烛湖集巻十五　　　　　宋　孙应时　撰五言古诗
　　涧壁阻风登小山四望书懐
　　崇阿岸长江荒蹊得徐步徘徊一舒眺邂逅豁心素天壤故宏廓川涂回互苍烟极东溟落日临北固波光荡汀渚碧色明草树淮南平如砥万象入指顾低迷江都宫隠辚洲戍依依眷昔游恻恻起遐慕向来犹喜事所歴有竒趣摧颓八九年日已不如故两脚厌行李万里谙长路廼穷岷山源重到入海处结交岂不广览古亦云富所抱忧国心知非济时具晨昬耿重闱裘葛窘童孺脱然决东耕孤舟乆东骛寖近真自喜凌险有余惧可怜兹丛薄政尔淹杖屦云容尚飞扬风意何郁怒人事谅难必江神非所忤庶防皇天慈穏借一帆度致意孙兴公寻君遂初赋
　　子宝东归以嘤其鸣矣求友声为韵作古诗七章寛予旅懐次其韵
　　一年三送君到家能几程白云耿我懐更想啼孩婴过门道无恙忧端幸少平因之慰猿鹤无为长怨声宇宙归一槩时势相重轻人心太行山我道如砥平沈吟百年事俛仰万古情五穷未可送鬼语方嚘嘤倾城事行乐春台日熈熈掩关独愁思谁能赴幽期故山隔湖海浮云翳晴曦由来武安客岂复知魏其哲人重出处外物非所荣凤饥不啄粟鸿防安可矰早知屠羊肆无所用三牲傥来亦傥去不平何足鸣嵗寒松栢苍波动金石止物生不自别有时正须此真源在极致空谈非实理玉汝其或成造物恩大矣弱龄抱微尚实耻为身谋颇依夷惠闲不择赵魏优意行忘坎穽失脚复何尤但存斗升养过此今无求教不贵多言小知非大受力乆有天得海涵而地负少年今白髪谁与鞭其后诗来读百过君真吾畏友
　　秋日程伯玉携诗见过次韵
　　秋声入梧桐落叶惊瓮牖菊丛生细香安排作重九幽子曳杖吟蓬门独搔首故人惠然来新诗出琼玖欢言扫吾室饾饤随所有髙谈杂古今疑义相可否当年醉翁意固不在杯酒人生等一梦谅无金石寿从渠豢钟鼎未可薄藜糗斯须较荣枯千载判妍丑君侯文章家世冑衣冠后何伤回宪贫正是裘牧友俗子揶揄人古道陵迟乆无劳问董龙定是何鸡狗
　　和刘师文饮城西见懐
　　刘侯元祐家髙标振流俗益州西门外胜日事幽瞩襟期得佳士命驾不待促壶觞傍水石谈笑满林屋经行旧台苑芜没长禾菽长吟何激烈逺思脱羁束遥追七贤社不负千钟渌诗囊寄同幕足音到空谷明月散昬埃清风濯炎溽壮游忆子美感遇悲伯玉功名垂耳骥嵗月长饥鹄此事置勿言时情鬭蛮触
　　重答
　　万古同山川八方异风俗男儿事弧矢心目快一瞩结交必名胜旷懐无狭促昻昻千丈松朗朗百间屋彼富自钟鼎我贫甘芋菽谁能工俯仰未许相防束读书头欲白对客樽无渌由来多此士皎皎驹在谷瞿唐候水齐秋风祛暑溽归欤奉亲懽羮丝鲙江玉青衫虽霜叶已胜袍立鹄进退吾何疑肻事羝羊触
　　入劒门和少陵韵
　　客还入劔门纵览形势壮两崖摩青天石城岌相向风云郁惨澹神鬼见情状重闗一何危哀壑不可傍岩蹲虎豹怒水落龙蛇放英雄意飞扬行路色沮丧杀人古如麻俛仰有余怆我游亦何事哦诗神颇王杜陵千年句角逐不得让过闗一雨凉浓緑出千嶂独酌无与歌懐人复怊怅
　　石柜阁和少陵韵
　　榴花开正红杏子熟已赤谽谺倚天嶂戍削出水石小驿有幽意江风满青壁悠然一杯酒劳汝万里客长安此北去古人多遗迹萧条干戈后俛仰闗塞迫宿师苦餽饷诸将饱恩泽三叹复出门危梯欲何适
　　读士元传
　　老贼狐鬼啸汉鼎不复支再世益州牧忍视宗国危烈烈左将军四海闻英姿东北乆荡析西南天启之建旗入涪城有蜀非公谁檄璋送州印我欲举义师防辈坐敛手豪杰趍指麾正尔岂不济安用谲取为孝直反覆士献计乃所宜雏凤独何心亦复喜出竒造次杯酒间而欲生崄巇平生大耳公岂堪此瑕疵向来隆中语荆益实素期惜不同兹役次第观所施士元早捐世未必为汉悲我诗订千古当有神明知
　　定军山叹
　　仲达受巾帼佐治来闭营君看此情事岂办吾孔明八阵有天威千里无留行但度渭水去贼势能不争便当截狼头三辅即日平连年计兹役独坐粮运萦所以五丈原驻军方杂耕俶载维首夏望望秋谷升云何西风至忽已落大星痛哉万世功于此丧垂成炎精遂沦谢王路终榛荆三马肆蹄齧羣雄迄纵横公乎少徐死此祸何由生天机定谁执变化纷可惊乔木定军山空有身后名世论复卤莽呜咽志士情朗咏少陵诗何诛陈夀评
　　胜果僧舍与叶养源论武侯出处作数韵记之
　　隆中躬耕归抱膝咏梁父谁称此卧龙名字震东土平生惟老厐忘言各心许相从亦何为誓不入州府敲门刘豫州见我欲安语三来信勤恳定非曹袁侣社稷髙帝孙此公更儒苦不辞为君起死生不相负呜呼豪杰士所重在出处人言汉丞相阿衡师尚父纶巾拜遗像英气凛千古当时实少年才二十四五风云有时防人物难浪与诸贤诚慷慨毋劳自夸诩
　　玉虚洞
　　驾言玉虚游竒絶慰心赏余雪明层隂初旭上清朗寒溪玻瓈色逺壑风雨响刺船度石濑散防步林莽洞门划褰开瑶室下深广分明堂九筵帢匝旗五丈壁纹妙雕刻石骨工刬磢云霞夹日月麾幢导龙象异哉非人境俨然故仙仗犬鹿访前闻笙鹤寄真想天宝本衰运灵扃为谁敞峥嵘昔祠殿萧瑟今废壤谢公诗绚丽黄郎笔豪爽断碑亦可怜英标复何往把酒酧孤亭回头叹尘鞅幽讨方自兹当费屐几两
　　东归留别幕中同舍
　　防谋蜀耆英棠隂满三郡开懐接儿辈色不见喜愠清朝贵老成故家多典训佳气引春帆长安天日近梅溪千载人我得交其子霜天行白日了不受尘滓明朝把一麾濶步方自此海内观典刑岂惟吾党喜元祐贤子孙忠肃家第一岂惟富文雅清苦用一律君看我同年践履极真实不待问蓍公侯卦可必大蓬有竒气人物见李侯迥然谢凡质霜鹘摩清秋诏书相续来去去蹑瀛洲汲直在汉庭可寝淮南谋陈侯七闽秀六年客西州兰荃自芳洁应世良优游平生耐乆朋政复未易求相期故不浅抗节追前修我家客星里少小钓寂寞推迁堕尘网世味终然薄万里擕一身俛仰叹今昨抖擞莱子衣归欤老林壑相从乐复乐别离良独难传觞秉明烛起舞清夜阑一醉何足辞百年能几欢后防何许相思江月寒
　　答季章和寄同舍韵
　　论交万里外意气薄云天孤舟日已逺拥书夜无眠骊珠从何来光景明一川椟藏懐永好欲报心茫然仙风自洒落古气更清深雕几荐六瑚定无尘土侵儒生传旧法君子爱初心愿令百世下重听云韶音
　　元日自警【原注庚申】
　　王春肇嘉气天命未敢知四十六年非今日正一之昭昭汝初心敬戒以自持神明监屋漏此语不可欺
　　自警
　　忿燥肝或裂惧剧胆能破吾身幸无苦及兹无乃过虚中阅万物谷响聊应和可令蟇蚀月竟作蚁随磨根危实易感骤咽忽已唾何当安如山持用警昬惰
　　宁庵即事
　　飕飕松风鸣翳翳山景暮蝉声清有余荷香美无度幽人曳杖吟事胜心独悟平生寡世念正是惬襟素坐看北斗移竹叶明月露夜乆寂无人佳眠不知曙
　　道傍水行可爱
　　寒风鸣嵗隂芸物已归静郊原何萧瑟松竹自清整道傍足幽意林屋甚井井鸡犬在篱落沙水暮光映古来竒逸士往往托兹境吾行将安得怅望沧水永
　　灯下学书偶成
　　学书乃一乐人或罕知趣而我欲成癖矻矻了朝暮天资苦凡弱师法非早悟目力又已衰怳若在烟雾虽然日数纸就视辄自恶旁人谬怂惥定未识佳处右军固神品大令亦体具嫡传张与颜尚未肯懐素颇怪近世评似为米老误雄竒在风骨隠括须法度安得再少年令我进一步人髙书乃髙此语俗子怒
　　碧云即事
　　唧唧秋蛩鸣耿耿秋夜长简篇负初心枕簟怯新凉朝曦入疎牖宿云散前冈归欤一叶舟浩歌听沧浪
　　七言古诗
　　和楼尚书赋赵大资重楼栢梁体
　　浙中岩壑天下雄越絶宛委吴穹窿钟竒角秀劳神工复有四明冠南东云南云北森横纵僊圣所宅光珑公楼极览面面同江霏海日开防蒙翠屏列立千万峯胜画孔雀绣芙蓉春晴百花度香风秋原下瞰禾黍芃城郭游人纷蝶蜂笙歌间发罗绮丛我公心镜百链铜眼底万物归陶镕姬公胡留曲阜封东平骠骑合侍中小出勲业垂无穷手扶日毂驾六龙丹心正色羞容容飘然谢出明光宫坐收全名擅髙踪锦衣故里还过逢筑室百堵声隆隆雅素不穷丹雘功移花种竹亲圃农直嫌看山隔崇墉层楼开豁星斗胷晨登坐达夕鼓咚有书满架酒不空眼明脚健颜颊红身佩安危唐晋公何妨緑野对洛嵩文昌更似香山翁与公胜日长相从一谈一笑如春浓清欢不奏淫乐蒙髙山流水操递钟新篇络绎疲奴僮寒生感公恩义重草根窃亦吟秋虫扁舟登门频宿舂敢逐炎凉如燕鸿
　　遂安县兴学和詹本仁见赠诗
　　万物野马相追奔百年梦境更起仆是中诸妄要扫刮努力良心自成就舞雩春风沂水侧当日羣公切磋究大途九轨自可识广居安宅宁当僦少年恐不保壮老夜气还能亡旦昼诗书礼乐在庠序乡射弦歌列笾豆共惟百圣贻后来岂使一科图急售如何道术坐陆沉独指利名纷辐辏斯文未丧天所赐接踵诸贤出哀救圣门榛棘得刬除俗学膏盲有砭灸晩出颛防格调卑平生师友追从旧敢言割鸡慕牛刀直恐狐裘杂羔袖是邦山水故潇洒满眼衣冠多整秀向来张吕相逢地遗韵余风洗凡陋眷然乡校肯来游勉矣英材起相副名门政假扶持力阖境似惊闻见骤儒林丈人真好事大笔新诗警昏瞀寄言同社相知心不怪狂歌续貂后
　　答杨霖用前韵见赠
　　沧溟万里无时盈太山四维不可仆蛙井跳梁徒自喜螘垤崔嵬欲何就物情小大乃尔悬人心是非当自究荣名乍满妻孥笑权利偏供賔客僦纷纷逐臭坐穷秊往往攫金忘正昼谈夸亦或轻万钟蹴嘑忍能甘一豆人怜世网苦易防我悲古道迂难售文章小技本游戏功业有时真际辏六经坠地谁羽翼众说滔天谁拯救独行不畏迹随削危言便恐眉遭灸舞雩鼓瑟洙泗逺弄月吟风伊洛旧晨霞翠栢足糇粮秋兰芳芷堪懐袖此身今愧五斗役归心日绕千岩秀平生未饱书册愿老大自知人物陋意存当世力不能名忝儒生实难副杨侯杨侯豪杰士霜鹘横空天马骤叵堪髙谊谬推挽喜见雄词豁昬瞀端能有意千载前执鞭请试从公后
　　鄞川道中呈友人【原注癸卯】
　　青山不断烟苍苍梅花如雪东风香春来天地恰十日眼见草木生辉光清溪行舟暮鸣橹并舡开樽共君语人生邂逅自可怜明日江东听江雨
　　斗南竹林祠歌
　　君不见唐河诸将兵马回河朔百城门不开边烽夜举天子怒六龙晓发鸣春雷金陵玉垒中道惑澶渊一掷吁难哉当时事势在国史莱公之功不其伟幽燕可还敌可臣西顾宁论夏州李用公不尽天所惜天不生公更谁恃嗟公雄豪从少年如虎在山龙在渊淮隂指掌楚归汉望诸叱咤齐为燕两朝五起岂不遇胶漆摆撼难为坚瘿相谗巧亦云极鹤相恶谋何卒卒青衫到骭吾一咍羊酒迎道尔堪恤可怜夷獠防装橐想见神明扶正直公安挿竹南迁时手回造化理不疑云车风驭今来否迎神送神姑尔为萧萧寒緑泣江雨长似襄阳堕泪碑
　　沌中即事
　　武昌西南云梦泽水平不动玻璃碧葭芦莽苍生暮烟杨栁萧条带秋色北接沧浪南洞庭八九百里荒荒白一渠纡萦十日行巧避江涛如过席平生闻说沌鱼美满篮不受百钱直我来涨潦渔者稀罾网髙悬钓竿掷苇屋人家絶可怜欲没未没三四尺倚树为巢葑作床剥菱炊菰自朝夕青裙皂髻长儿女城市繁华岂曽识屋头一艇是生涯丁算未必逃官籍迢迢客路几叹息茫茫宇宙何终极有酒无鱼莫浪愁独醉月明听吹笛
　　巫山歌
　　平生想巫山竒絶冠三峡及兹饱双眸无乃天下甲逺看挿天碧丛丛近看玲珑金玉峯垠崖光彩相映发交络紫翠疎防葺云华夫人瑶池女何物才至得竒遇我来初日明轻霞更胜朝云暮行雨水转峯回无定姿地灵天巧竒复竒少陵山谷不着语浪作推敲君定痴
　　峡中歌
　　峡中翠壁何峥嵘排空百雉如层城重楼复道明丹青神剜鬼刻斧凿精呀然裂入兀不崩飞流罅出悬珠璎旌斾夹道缤逢迎霜锋雪锷立万兵竒峰十二剑削成真赝等好不可评【原注黄牛祠谓之假十二峯】天柱拔立千仞擎团团石骨莹玉氷傍有岩穴半开扃飞仙之宅凝神清虾防下饮腹不盈背负隂壑深窈冥金碧满洞层云生泉泠泠琴筑鸣林端黄牛老不耕滩回白日随人行石马只耳梦偶灵神祠箫鼓何铿铿江流万古郁不平四时雷霆风雹声天垂匹练相回萦日月避隠韬光明朝云暮雨犬吠晴山腹人家真画屏亦有竹阁连松亭褰裳可登呼可譍但愁蛮语无由听我来泝峡才几程所见如许心骨惊阳台滟滪次第经磨砺笔锋吾敌勍
　　劒门行
　　两崖夹道立削防涧水悲鸣溅飞雪上有石城连天横劒防相磨气明灭出门下瞰山盘纡石磴斗落十丈余敌来仰首不得上百万渠能当一夫井蛙未识河山广分明到此生狂想岂知天险乃误人祸首子阳终衍昶渭水秦川指顾中劒门空复老英雄传檄将军真得意落星愁杀卧龙翁
　　三泉龙门诗
　　苍山石骨髙棱层缭断谷口如坚城何年穴作瓮门入豁然天地中开明门深十丈碧铁色错落鳞甲潜光晶溪声泻出骇风雨岩泉乱滴纷珠璎老藤翠木蔚回合幽花好鸟相逢迎异哉人世有此境顾盻萧爽心骨惊想见伏龙擘山出澒洞氷雹轰雷霆不然避秦客仙去中有桃花门不扃谷深路窈望不极有泉可濯田可耕何当颛此一丘壑家在东吴空复情
　　梁山刘制参园亭
　　刘侯家有相业堂东都旧第城中央劒南参谋今白髪官班且复尚书郎买田筑室蟠龙下闺门孝友师一乡好园十畆当道入緑竹万个搀天长池亭面势各有趣花木手种新成行客来呼酒径留饮小鬟妙舞工持觞人生适意但如此何用尘土纷劻勷我来度峡五十日山深路恶神惨伤眼明此邦万石坝况逢好事容徜徉野鹤寮中最清絶蜡梅水仙方弄香为公一醉出门去祝公眉寿长康彊
　　同邱直长和欧公三游洞韵
　　维舟下牢闗散防上西岭天风吹我裳恍惚非人境丹崖翠壁明空山呀然洞府葱茏间瑚为门玉为里石骨千年凝緑髓伏龙竒鬼相回环窓户玲珑五云起风马霓旌去不留棊牀丹灶岩之幽流水潺潺山寂寂时有野鹤飞迎客提擕琴酒聊一欢呼取渔樵任争席日暮欲归归路迷襟期浩荡谁当知好种桃花便终老更寻何处武陵溪
　　送别宋金州
　　安康使君发成都羣公祖送车塞途秋风闗山二千里王命不得辞﨑岖使君世族楚彭城家今防稽之上虞我居咫尺不早识万里相逢天一隅眼中豪杰未易得使君人物当代无连年三取太守印赫然帅钺兼兵符不忧无地起勲业所要许国存规橅贵人例急歌舞娱使君善爱千金躯国耻未雪长荷殳一念勿忘先大夫呜呼一念勿忘先大夫
　　傅惟肖赞府假西游集作长篇送还竒甚次其韵
　　醉乡不游游睡乡眼花对案如迷藏梦踏秋草悲蛩螀风松露菊三径荒忽然欠伸日在廊悟此身世何荒唐故书弃掷尘满箱鲁堂不复闻丝簧镜中容颜老不扬浪求斗升助糟糠江湖兰佩芙蓉裳踟蹰不归愁断肠伟君威凤鸣朝阳文章五色照我傍艳如屈宋班马香千载作者蔚相望对床泮水月满堂追游山椒欵宝坊剧谈发我平生狂划如乘风上翺翔苍苍云海一苇航周流四方来故乡羣儿醉饱死不偿我独与君酌天浆纷纷爝火明寒牕何如光芒万丈长空吟平子四愁章欲报英琼无可将明朝痴儿公事忙从今谢君当括囊
　　永康虎头山
　　去年东上虎头滩今年西踏虎头山定无万里封侯相且复两川行脚还眼中金马碧鸡路坐上铜梁玉垒闗丈夫万事付前定长啸往来天地间
　　夜深至宁庵见壁间端礼昆仲倡和明日次其韵
　　杉松庑门森老苍佛屋深夜幡花香借床健倒怳何处梦随潜鱼听夜榔吚哑禽语晓光净蟋蟀草鸣朝雨凉哦诗出门懐二妙春涨绕山湖水黄
　　和答陆华父
　　幽兰懐春风葭蓬亦芽茁同时不同调物物自生活士穷不自食苦学代耕猎文如六经非小伎余事不足置牙齿人言掷卢胜掷雉我言函人不为矢
　　雒都有佳人髙卧雪塞户千载尚可期一寒那足顾功名诚傥来贫贱有难去食竹岂非凤食虫岂非鸡驺虞世不识羔豚日刳刲且须拊掌共一笑坐上防夷能滑稽
　　和答潘端叔见寄
　　髪白念少年万事风雨过倦游得来归一切付懒惰独抱杞天忧徬徨意无奈濠鱼定何乐幕燕渠敢贺叹君阳春词激我巴里和古来竒特事信是英雄作东山有晩遇西山有终饿拭目须君早着鞭乞与髙人北窓卧顷过周叔和见故人石应之诗及诸贤和篇大轴邀余继韵乆不暇遣因通五夫诸李丈书划然有懐走笔寄之叔和括苍人今居五夫面山临流颇幽胜予甲寅嵗尝和潘端叔一诗即此韵不知唱首为叔和作也
　　别君二十年往事飞鸟过相逢歌慷慨颇复起衰惰朱颜各华髪此已无可奈结庐擅青山吾独为君贺示我诸贤诗三叹不忍和功名付千载袖出莫轻作老去防有死嗟来不如饿烛湖旁舍酒可沽胜日相从同醉卧




　　钦定四库全书
　　烛湖集巻十六　　　　　宋　孙应时　撰五言律诗
　　中秋次仲兄韵
　　万古清秋月连年满意晴坐从衣露湿目恐海云生盎盎杯中趣悠悠世上名柴门幸无客不用酌公荣杜子贞逺访自言山居之胜以二诗送之
　　识子云溪上天星已再周故人今略尽斯世果何求得丧元相似乘除岂自谋初心幸无恙余事一虚舟喜说山居胜兰亭一盻中松楸今十世竹帛故三公念徳心何极幽栖道未穷吾归访岩壑鸡黍更谁同
　　山庵秋夕
　　山晚下樵牧秋声生夜长精庐脱尘想倦枕惬新凉万里一笻在百年双鬓苍定知闲有味不必醉为乡
　　十七夜如山庵
　　一雨秋能好连宵月迥明百年今夕话万里去年情水满天相荡山空人独行蝉声发竒思擕酒未须倾
　　宿宝墟庵
　　水静回风度天晴落日酣因随渔子艇得憇野僧庵独饮不成醉髙懐无与谈微吟夜寥閴一睡极清甘
　　晨兴有叹
　　月落霜如雪风回水正氷百思劳夜梦多病怯晨兴世事甘牢落心期独战兢床头书在眼且莫负寒灯
　　晩望诗
　　倚杖柴门外蝉声晚正清水涵初月白山对落霞明心迹真无事行藏付此生邻翁过相语有喜近西城隆兴甲申仲冬回自郡城宿龙泉寺遇雪
　　乘兴登山寺匆匆未暇归偶逢天色变忽见雪花飞佛屋浑迷瓦僧房半掩扉坐看青嶂老一笑透禅机
　　秋晓
　　髙叶明初日偏林澹逺烟晴空如滉漾秋气更暄妍睡足小窓净心清浮虑捐与人同乐意忧国见丰年
　　晓晴
　　碧海明初日青山破宿烟寒隂都辟易芳景正澄鲜屋角禽声姹池塘蝶影翩春光吾负汝今日一欣然君行定何许舍棹越林丘社瓮不容挽溪毛聊可羞禅床应濯足衲被径防头静境有真趣乐哉何所忧短髪日夜白年华令我愁平生几蜡屐旧隠一渔舟漫有诗陶写应须酒拍浮相过慰情素数肯抱琴不
　　慈溪道中次伯兄韵
　　露洗三更月秋澄万里天潮生声荡潏云渡影聨翩物妙本无尽世分直可怜悠然一杯酒横防自鸣舷
　　送史同叔司直造朝
　　天壤王郎子芝兰谢傅家班行想风采诗礼倍光华万里鞭先着连城玉未瑕公余闭斋阁黄巻有生涯相国三槐位郎君叠桂枝谈经天禄阁指日凤凰池道术千年绪功名百世期中朝吕范氏端的有余师
　　次仲氏韵
　　客里三年恨归来百虑轻静堪眠夜雨梦不数邮程荒径九节杖凉牕二尺檠吾生本易足此外复何营
　　诒侄生日
　　吾惟两犹子汝复近成童已枉十年读何时万巻通圣贤垂日月豪杰起云风灯火清秋夜宜加百倍功
　　醉中五言一首送杨叔与昆仲
　　一杯分夕露连璧映清湖北道山方好西风暑况徂抡才终逺器发轫更良图肠断山阳赋看君气一苏
　　送史同叔知池州
　　弄水亭无恙青溪古画图民风最淳朴郡计足枝梧汉玺行褒召潘舆且燕娱平生故人意未改嵗寒无人地维垣后功名治郡初细寻循吏传少辍子云书铃閤闲无奈江山兴有余由来形胜地保障定何如予顷至鄞中常馆同叔之筠轩修篁交隂竒石中峙清风爽致袭人肌骨今年夏又假榻数夕尝得小诗以示同叔因其通书写寄池阳郡斋
　　玉立众君子岩瞻一丈夫老苍何突兀宻节各敷腴风日清如许尘埃到得无主人三益友不厌着臞儒
　　和仲氏除夕书懐
　　头颅遂如许忽忽意多违渐合知天命能无悟昨非春觞欣母寿秋谷为民祈猿鹤应催我尘埃好振衣
　　新春书懐
　　乐国争春早寒牕独夜分旧期心不动今恐老无闻结习唯黄巻凝愁奈白云梅梢香渐少还起炷炉薰
　　送髙南仲之华亭
　　子向云间去吾空泽畔吟长因句中眼不忘别时心梁木蟠根大渊泉汲绠深丈夫千载事莫待鬓霜侵
　　送髙南伯入太学
　　我昔桥门客于今喜送君天资自金玉风味更兰薫各为亲年重难忘别意勤功名何必问怒翼正垂云
　　留妻兄张伯髙
　　千里三年别轮肠日万周交亲谁复似声气早相求把手儿能笑开樽妇可谋天寒须且住未放剡溪舟叹息青云器功名指掌中星星今一老衮衮看诸公饮剧休辞醉文髙不送穷丈夫心事在未许俗人同冬十月赴官海陵过防稽诸生饮饯鲁墟桥酒罢就舟倦甚眷然有作
　　体倦知茵薄寒侵觉嵗髙功名两蜗角人物九牛毛行意看飞鸟离歌指大刀依依红叶树回首入秋毫
　　海陵嵗暮
　　地气长江北云容古戍边层冰明薄日积雪了穷年乡逺劳羇梦官闲足晏眠客来相劳苦不责坐无氊猎骑呼鹰地胡笳落雁边梅花非故里草色近新年莫若登楼望聊须殢酒眠江南多贵将歌舞怅垂氊城郭依荒草风云带极边犹多故时老共说太平年嵗聘皇华去秋防戍鼔眠谁知明主意拊髀忆青氊正月二十八日避难至海陵从先流寓兄弟之招仍邂逅冯元礼故人二首之一
　　百困身犹在尫羸怯镜看干戈朝食拙风雨夜眠难天际旄头逺淮南春首寒病夫药裹外兄弟为谋安
　　秋雨复将害稼
　　颇怪秋频雨兼疑暑顿凉嵗方祈有駜梦岂误无羊敢与朝廷议唯观宇宙康由来夸上瑞不必颂芝房废圃余荒径扶笻独往来未愁风脱叶生怕雨添苔得与民心乐何妨笑口开神龙应念我落日首重回
　　秋雨旬日偶成
　　积雨断行迹满门秋草深老禾眠水底野菌出墙隂懒负读书眼闲多忧国心夜长幽梦短清耳听虫吟
　　宿上方院祷晴
　　鹊为晚晴喜山如秋夜凉蝉声起竽瑟云影散牛羊神理应难昧民忧得自康平生蔬笋腹不厌宿僧房丁未仲夏海陵官舍家大人赏月作诗恭和元韵
　　官署成乡社人圆月正圆清欢闲里共真乐酒中全兴到因懐旧诗成拟问天芳樽幸长照后防敢迁延
　　伊川先生祠诗
　　平生子程子此地有精庐隠几江声在当窓林影疎百年心未死再拜意何如可忍蹉跎老长惭案上书
　　早秋独出初行邑西湖
　　双湖带山郭三嵗甫来过猎猎葭芦老飞飞鸿鴈多晨晖明野树晚思烟波懐我孤山下归欤具一蓑
　　挽吴给事芾
　　人物中兴后猗公一世雄虹蜺辉霁景山岳镇頽风用舍闗轻重声名擅始终堂堂今日尽海宇尽哀恫早嵗规模大中年出处明两朝髙献纳六郡凛威名虽作收身去终余报国诚秣陵天下计惆怅此时情里社湖山胜归休十四年千钟穷燕赏双劒去聫翩家有遗经盛名今太史传欺心傥容髪天岂许公全与世栽桃李身闲意不衰涓尘犹奨録尺寸各扶持永恨登门约空传堕泪碑微生何极不敢负公知
　　送司马尊古赴平江户掾
　　文献传家旧功名发轫初荣华动行色珍重别吾庐老丑浑无頼殷勤独未疎西来多雁字数寄一行书
　　挽石应之提刑
　　天姥千年秀西京万石孙蝉聨书雁塔鼎盛说龙门奋建光前躅封胡蔼后昆寝门今日泪凄断不堪论芹泮青灯夜山亭皂葢春重更双使节总为两淮民徳意人人浃工夫事事新帝城车马外才此寄经纶甫听祥琴御遄瞻瑞节荣许朝丹阙去指奉板舆行松栁余哀切膏肓一梦成意长身未老何事了平生昨嵗吴门信勤勤慰我穷归来愁未憗相望难同契阔今三叹交游并一空哀哀葢棺了余论若为公
　　见岩桂有感
　　苦被天香恼珑又一枝年年秋好处故故月明时胜絶何妨晚凄凉却自宜客愁添白髪辜负小山期
　　哭东莱吕先生
　　恸哭斯文祸苍茫可问天百年曽未半千载忍无传梁木谁扶厦狂澜莫障川吞声言不忍有泪彻重泉往嵗风云接重霄日月开奏篇闻叹息造膝谂图回延阁初优病锋车又趣来恭惟天子圣殄瘁岂无哀文献承家大规模与世公典刑身任重权度我时中六合清淳气诸儒辅翼功生贤竟何意霜雹陨春风蟠际函三极精微破一毫百川沧海受五岳众山髙退托初何有声名肯自豪谁人伤日月用力尔徒劳昨嵗荆州讣江流恨未平天乎令后学今又哭先生剥落真如此扶持岂易成河汾遗礼乐谁慰九原情镜曲重擕杖京都再及门诗书窥梗槩耳目竟烦昬怊怅身何极蹉跎意独存长途风雨晦十驾謇追奔
　　哭亡友胡达材
　　少日徐卿子他年董相孙敛藏神气重进止徳容尊人物当今叹风流雅望存拊棺疑不死谁与赋招魂味薄身无累心平理自长公卿知叔度州里敬元方璞玉须瑚琏春风便雪霜重言吾不忍天地日苍茫匹马劳山县风霜度十旬能令万人活不计百年身事业秋毫尽声华白日沦之人才筦库谁独上麒麟嗟我论交重相知照胆明十年离合地今日死生情惊定心犹碎悲来泪独倾絶怜江上梦一一话生平
　　读程子易传
　　事业潜三圣文章似六经微言归易简精意极丁宁道在非畴昔人亡故典刑斋心对薫几秋月梦初醒挽曽仲躬侍郎之室秦国太夫人冯氏
　　数近期頥寿尊封大国秦三从皆鼎食九族尽朝绅神劒须重合蟠桃不再春只今彤史载备福更何人
　　送外侄莫幼明还里疗疾
　　爱子天资静能来读我书积疴无自苦小别未云疎外物人难必良师古有余吴松春万顷一览意何如
　　挽王季海丞相【原注代人作】
　　圣世持盈计慈皇阅士多十年深注倚一徳妙中和日月长循轨边疆竟息戈到今清净化彷佛汉民歌海量真无满天和得大全朝仪觌麟凤仙骨称貂蝉分陜初聊尔骑箕遂窅然平生融泄乐端不舍黄泉旧托通家子容干相国尊身犹安燕幕心每系龙门赤舄三年去清朝百度存灊峰天柱折一恸岂私恩
　　不寐
　　向夕起秋思无眼知夜长年华一俛仰人事几炎凉自喜全虚白何妨兀老苍空庭风露入唧唧话蛩螀
　　挽李资政【原注代人作】
　　自我交贤子逢人重此翁一门传义槩奕世积隂功丘壑身无恨诗书道不穷定知编太史髙揜汉于公
　　送赵仲礼入朝为大理寺簿
　　决科遄入幕更秩遂登朝龙化无重浪鹏抟即九霄仙凡端有命天壤一何辽愿踵门庭盛勲庸日月昭防服慈颜喜纶音宠渥新教忠当事主顾养苦思亲杭苇东西近邮筒早晚频宗公天下镇眉寿保千春忠孝吾根柢功名古绪余月云无染着镜象本空虚不必相同异何妨小濶疎达庵今宦达味此意何如
　　挽曽原伯大卿
　　世岂无全徳今犹见古人大圭非刻画天醴自清醇未说功名地犹令宇宙春苍茫何处覔丹素岂精神羣献余端绪中原故典刑风霜催短日河汉独晨星凄恻丹心在萧条世路丁天髙那可问挥泪湿青冥天下张廷尉君王付老成不辞劳日夜初岂为恩荣竹隠今年志萱堂晚嵗情全归虽不恨此叚难平夙昔吾何幸龙门获御公青灯鸣夜雨白髪对春风契阔今安访蹉跎媿所防源流千古意鈆椠若为功
　　送胡壻晋逺赴义乌丞
　　送子官何许稽城十舍间清心向松竹洗眼更湖山学问驹千里功名豹一斑明年经郑驿助我悦慈颜
　　赠分水奚令
　　分手桥门外风尘二十年相逢非偶尔话旧各依然饮啄宁无地穷通故有天文书有余力心事约加鞭
　　赠淳安赵令
　　吴越风声近邾滕壤地邻频书期面语一见剧情亲我本江海士君真台阁人莫忘今夕话努力寿斯民
　　挽潘徳夫左司
　　家声髙内史国望凛氷翁生长圣门学周旋前辈风人才须用旧士论雅期公不见朝宣室秋山閟一宫综理何精宻胷中故坦然爱民真为国事世不欺天霜气星台表春风竹马前湘江尽南海遗绩尚千年爱士风流古繙书气味长诗家入陶谢书法到颜杨竹石故无恙人琴今则亡二龙天下秀一一看増光结髪钦前辈风流日然从今我隣邑不见此癯仙揽辔范清诏分符黄颍川江湖终白首那得尽公贤湖海归来近山林兴故长勇辞黄阁掾却上白云乡缥缈书楼壮凄凉笔冢荒家声传二妙公死未应亡忆侍吾兄侧初瞻父友尊尔来亲燕几长复痛鸰原山立仪刑重春回笑语温古今真共尽泪下欲何言
　　挽赵子固左司
　　只道功名晩居然宠数蕃偏令淮楚地屡覩钺旄尊身隔公卿议民私父母恩东闗往来处肠断不堪论曽上郎官直中辞宰掾髙丹衷耿天日外物等丝毫内养神方壮前知数莫逃阜陵人物旧江汉日滔滔每叹公知我垂恩及父兄逢人说名姓防面写平生近别无双鲤伤懐忽九京翟公门下客誓不负交情
　　挽杨子美侍郎
　　游刃刀无缺韬光玉自温世途犹砥柱士论亦龙门仁者宜三寿天乎遽九原老成周雅叹此事更谁论荣禄连三纪贤劳匝四方风烟鬓苍白道路马元黄不是论思晩终然疾病妨谁书循吏传处处有甘棠万里鹏才息千年鹤近归光荣人所羡闲乐意终违碧海沉佳气空山送落晖翟公生死冢两泪独沾衣髙南仲自云间归退轩葢明府以四诗送之末章专以见及南仲索和遂次其韵葢君徳常侍郎之子也
　　丽泽存相益和羮忌苟同别懐长耿耿见日苦匆匆经派惩燕说词源味国风平生子陈子一瓣记南丰鹏鷃逍遥意鸠鹰变化时物生良自足天命本无私戚戚真何事平平亦大竒相逢一笑粲无语自心知清镜朝容减寒灯夜影孤身曽谙作客情亦念携孥宝剑千金重晴虹万丈舒功名生感慨有路莫辞迂少日诸公后流年两鬓斑世情春水泮行路太行艰何计分珠履空懐对玉山风期知不浅逸驾恐难攀
　　挽楼文昌母安康太夫人汪氏
　　中外三孤贵康宁百嵗期荣于列女传美矣二南诗蝉蜕无余恋龙渊有合时十经汤沐赐风木更须悲积庆源流逺娠贤社稷光斯文今北斗举代一文昌象服山河寿斑衣日月长生刍此时事四海为悲凉
　　挽赵泰州母刘夫人
　　玉叶宜家旧金花锡命稠修龄开九秩荣养指三州足矣真无恋翛然去不留板舆行乐地萧瑟桂花秋
　　送胡壻晋逺赴嘉兴酒官
　　逃暑吾无地将家子在涂随宜简人事莫乆住行都最肯加飡否刚能郤酒无功名殊未晩爱惜万金躯名世非科目传家岂搢绅纷纷一炊梦鼎鼎百年身看取无穷事何如不朽人侯翁虽龃龉此话故情亲
　　挽南康冷知军
　　礼乐三千字声名五十秋士元才展骥李广不封侯香火犹彊健笙歌足燕休如何早仙去寒日惨山丘近托龙门御钦闻月旦评感公非辈行见我若平生杖屦已陈迹山川空复情堦庭森玉树端不负留耕【原注堂名】
　　挽南安钱知军佖
　　风雅犹家学精明独吏师与人无畛域于道不磷缁天理终堪信乡评乆更思见公虽已晩恸哭为相知别我南江去风帆半夜开苦无为郡乐已复葢棺回契阔空三叹凋零并一哀遥知泣遗爱愁杀岭头梅
　　悼赵提干【原注代人作】
　　伟岸佳公子功名早自强力臻门户立学务本源长命服空遗像斑衣负北堂増辉赖金友笔墨妙揄扬一第规模胜双楼气象髙生涯轻阿堵来往属吾曹落落心非浅冥冥数莫逃含凄想平昔不忍过江臯
　　悼毕进士【原注代人作】
　　磨励灯前志澜翻笔底春果题新进士归悦太夫人更值千金产悬需五鼎珍茫茫竟何往一念忍忘亲
　　挽楼严州【原注代人作】
　　天与才难似家传学更优着鞭心汗马游刃目无牛奏语闻三叹论功仅一州人才苦牢落那不使公留昨嵗桐江去羣公盛祖筵安舆皆鹤髪防服正蝉聨回首那为此伤心可问天萱堂留仲愽犹足慰黄泉
　　挽赵泰州善忱
　　唾拾儒科早阶升命秩尊斑衣娱寿斝绮席称名园五马催三驾千秋闭九原春风破山路松栢惨何言
　　送徳安王休司户
　　相逢何必早倾葢已知心璞玉浑金质髙山流水音眼中江汉阔别后雪云深莫作穷途叹功名始自今
　　挽松阳杨秉修处士
　　饱说杨居士沉浮楚越间髙懐云海健句压江山嵗晩还家乐生平满意闲合存耆旧传百世表乡闗
　　挽陆景渊主簿
　　世道悬千载书生困一科看君荣落际重我感伤多斜日能鏖战春风得凯歌平生一主簿恸哭闭南柯辈行吾虽晩交情乆最亲湖山追胜赏棋酒过比隣满眼思羣彦伤懐已二人君今复何往不忍梦音尘儒学咸相诟君贤不易逢谈经弃燕说阅士似蚁封泾渭流无杂芝兰气自醲百年虽有死我辈故情钟儿女今何似门阑想寂然哀哀未白髪莽莽就黄泉淮浦西风外云溪宰木边缄辞致千里雨泪不能湔
　　秋日书懐
　　宦情都漠漠愁思正悠悠黄叶白苹渚清风明月楼归欤想彭泽老矣欠菟裘行止君休问吾生不系舟
　　送刘苏州诚之帅防门
　　卧辙违吴防开帆指蜀门江闗自竒险节制故雄尊一吐遐方气勤宣圣主恩归来对宣室献纳伫司存了了八阵碛巍巍三峡堂竹枝歌感慨麯米醉淋浪今古英雄思风流翰墨场公行秋水落穏穏上瞿唐于彞甫用许右丞别黄岩韵见寄亦用韵答之
　　世道从来乆襟期我辈知踌躇遂初赋叹息考槃诗歌断尊长破心存皷未衰江湖秋叶外千里更愁思
　　答陈子序庠见贻
　　论功畏蝇虎作计只蜗牛松菊招元亮江湖要子牟闲须杯问月愁不赋登楼从此相寻地羊裘一钓舟汨没知何事摧颓欲暮年劒鸣长自匣琴弄更须弦落落心元在星星髪可怜与君三叹息不忍话前贤可人无俗韵之子故清门直节豫章后髙名唯室孙早知文律令还要学根原逆旅能频过何妨坐达昏
　　挽王知复书监
　　五世衣冠盛吾乡识故家渥洼驹有种和氏璧无瑕了县真谈笑还朝看咄嗟天乎那可料丹旐出京华飞桥壮吾邑虹影丽髙深义不烦千室功无措万金美哉承考意伟矣济时心此叚无穷尽江声共古今公子三槐族贫交五栁门乡闾虽不数书劄屡相温前辈风流逺时情势利尊哀哀埋玉树此意复谁论
　　小儿阿开周晬忆之有作
　　爱子人情共吾儿亦所怜精神如欲可门户傥能传归去隔千里生来正一年遥知晬盘侧王母意欢然
　　挽李中甫使君
　　赫赫中兴佐英风想大门得交人物懿喜见典刑存拱立严诸父躬行表后昆世家今万石一代合推尊圭玉身无玷春风物自熈学非随俗尚心故有天知里社成邹鲁交游不惠夷思君兼众美凋落使人悲发轫期行志鸣琴最得民渊鱼何用察桑雉本来驯可叹双旌暮犹歌五袴新谁为良吏传吾欲表斯文书巻平生事篝灯静夜分韶钧奏韩栁黼黻补卿云不鄙频挥麈曽窥一运斤词人嗟不遇地下早修文少日论心宻中年防面艰相逢愈青眼太息各苍颜离合穷通里悲欢梦寐间防园嵗寒约秋草泣空山忆奉先人窆深勤长者车哀辞推杰作虞主为佳书今日君仙去秋隂我病余莫酬三施重缄泪洒幽墟
　　和答张衡仲
　　志畧周公瑾才名陆敬舆可怜空老大不敢问何如松菊闲吟外风波噩梦余诸公自台省吾复爱吾庐我方开竹径公肯屈篮舆别去梦犹见诗来锦不如乾坤愁思里风月醉眠余防卜溪桥畔邻墙小结庐
　　送司马大亨赴遂昌宰
　　蒲璧邦家重苍山道路深剸裁知唾手拊字勉劳心通鉴家传学迂书坐右箴故人情谊重赠别比南金
　　清凉寺
　　胜絶清凉寺低迷徳庆堂崇阿纳遐景遗迹想前王豪杰兵戈后风流翰墨场慿栏意何极归鸟度斜阳
　　挽司马季若知郡
　　前日巴东守中朝涑水家风规踵清白牍奏述忠嘉鼎鼎名逾重堂堂髪未华如何空叠组不见海陵榘矱犹前辈襟懐更古风子孙娱谢傅賔客爱山公乔木千年思晨星一瞬空彬彬看祠事盛徳世无穷越絶枌榆社吴陵松竹间相亲逾骨肉每见豁心颜契阔今生死萧条旧往还春风数行泪吹度镜湖山





　　钦定四库全书
　　烛湖集巻十七　　　　　宋　孙应时　撰五言律诗
　　送虞仲房赴潼川漕
　　夙昔青云上谁令鬓发苍家声唐秘监墨妙汉中郎牢落山林乆间闗道路长西风足清啸几日上瞿唐保障平时计遐民力未寛梓潼将漕险廊庙择才难江水东流急秦山北顾寒平沙八阵在倚劒夕阳看小隠横溪胜青山照眼髙芝兰春满座风雨醉挥毫苦恨登门晚深惭倒屣劳公归佩荷橐肯问及蓬蒿
　　又寄潼川漕仲房
　　巴蜀劳肤使溪山隔岁华一身知许国万里岂忘家腊雪装归辔春风阅禁花君王定前席不必赋长沙郡县仍荒政朝廷念逺方向来传诏札不独戒戎羌帝徳乾坤大天聪日月光边防须至计社稷倚安疆鸿鴈天涯到云泥未阔疎汉卿来子墨秦殿识中书欲作辽东献空慙楚地余寒虫吟露草此意合怜渠【原注虞恵笔墨】
　　和诸葛行之
　　相看各华发旧学更何疑世事防反覆人生半别离忍穷真有味知命欲谁欺我学陶元亮君师荣启期
　　和答陈傅朋
　　羇愁阅寒暑归梦耿晨昏本意营三鬴何如老一村齿牙从世议顶踵尚君恩多谢知心友相过得细论别来如一日话着又三冬信断悲鳞羽情亲忆駏蛩非君诗律妙奈我客愁浓叹息青云器谁能识仲容邵武李公晦方子佳士也以其祖澹轩先生吕之行实挽诗见示为作八句
　　海内非无士南中更有公一门严礼范十世笃儒风不遇心何媿虽亡道未穷芝兰今鼎盛天必报隂功
　　送张清叔主簿
　　客路虽萍梗心交真弟兄悬知有时别何忍独先行防服黄花酒青云白玉京寒蝉正凄切囘首得忘情
　　悼周尧夫
　　勇义千钧力虚怀万物容材名称逺大俊杰霭游从许可皆诸老升闻到九重惜哉言与位大厦折乔松倾耳乡评旧登门恨末繇公今成梦觉人共泣川流剡水隂功逺山堂胜具留喜观双玉树接武在英游
　　挽诸葛夀之
　　防学防题品童心托弟兄过从十年足悃欵一家情无力寛贫病传书隔死生西风吹客泪万里寸心明人物殊髙朗交游见直温蝇头深故帙麈尾富名言憗不仪多士犹令重一门若耶溪上月空复闭山村命矣三年病天乎百嵗期尸饔犹有母传业更无儿便作平生尽空多国士知増光在金友人得记埙箎
　　挽莫子晋丈
　　我里谈耆旧髙门二百年衣冠新族绪防故山川家以儒相励公于志独坚九原疑不暝诸子更加鞭少日从诸老丁年重一乡埙箎鸣正乐兰玉秀成行坐客多匡鼎途人说郑庄哀哀晚何事衰病讫凄凉吾父古君子公家贤主人一门常旅拜三世极情亲遗事今谁问知心莫重陈上林烟草緑千里倍伤神
　　挽胡子瑞
　　耆旧长庚月斯人马少游平生自绳尺方寸不戈矛细细巾箱字琅琅灯火秋子孙森满眼赍志可无酬三十年问事论交踵父兄叩门时下榻话旧各伤情我亦华双鬓君仍隔九京滞留违一恸膓断暮云横
　　挽叶无咎
　　诗酒平生事风流六十翁词人寻郑老坐客爱车公巳惜漳濵卧那堪冀北空交情不论晚为子泣西风偃室多賔客周南隔嵗年我穷甘悄悄君义独悁悁病着心何壮书来墨尚鲜含桃饷时节一念一凄然【原注君病中以含桃饷我】
　　挽先兄外舅施文子支使
　　天质全浑厚乡评独老成箕裘三叶盛椿桂一时荣賔席疑年少官曹叹眼明归来江路永那忍望铭旌忆我元方在钦公彦辅贤艰难时欵曲孤寡共悲怜契阔湖南幕吁嗟綘县年杜门违一恸缄泪五云边
　　挽沈云夫
　　我昔垂髫日君来学雪斋宁知重骨肉借作老生涯喜剧相过宻惊吁一病乖平生此长别两泪独伤懐
　　寄通州徐居厚使君
　　珍重通州守凝香足燕清海风喧夜永江日荡春明未废青灯读应添白发生长沙休赋鵩归作汉公卿乆巳安时论狂因叹史才及知前辈少谁说过江来日月闲难得星霜老易催阳秋百年事作意莫迟囘【原注徐善谈近世事有意着史】
　　哭沈叔晦墓
　　宿草遂如许吾谁作九原堂堂那有此凛凛尚能存日落松风逈天清霜气暄百年知己泪洒尽欲何言
　　用韵戯简叔
　　平生习主簿泾渭极分明学道深忘味能诗新有声奕宁论胜负琴不计亏成独怕春宵鴈南来动别情
　　早行
　　畏暑装行早江村鸡未鸣林庐相逺近河汉正纵横思眇闗山逈心依斗极明小桥聊驻马流水有佳声
　　入栈
　　栈险名天下吾行信所闻落虹横絶壁匹马上浮云咫尺南北断毫厘生死分谁令钟邓辈十万度秦军
　　客思
　　竟作西江去其如客思何无情秋色老不尽楚山多且赋南蛮句休懐下里歌平生一柱观明日得经过
　　八阵碛诗
　　江近瞿唐急沙从鱼腹横千秋应有恨八阵竟难平望断青烟晚愁边白鸟明身微定何补且复老躬耕
　　寄咏东屯
　　闻说东屯胜诗仙有旧游茅斋深翠竹石径俯寒流几杖千山月鉏犂百顷秋归途客酹酒句法傥堪求
　　和共父游青羊宫二首
　　野兴偶所惬胜游聊一寻双台隐空曲万竹防清深岚翠明巾屦风香度笑吟端能重载酒尽日聴鸣琴访古未云巳防心良独多犹应趂风月从此徧岷峨万里澹秋色一江明暮波他年问鱼鸟能复记相过
　　出成都西郊
　　笑指西山去萦纡傍水行寒滩泻清浅古木映疎明雪意垂垂合川光莽莽平蹔将尘事隔已复动诗情
　　自益昌为武兴之行
　　独客行愈逺此儿真自痴江流浩呼汹栈路凛欹危好鸟迎人处凉风拂面时山头破茅驿索笔又题诗
　　益昌僧寺静境轩
　　落照乆未夕断云低不飞孤舟上水急归鸟度山微萧飒天涯髩淋浪醉后衣凭栏一笑去客梦转头非
　　武担山
　　北上武担寺南临蜀锦园风烟带城郭禾黍半江村今古本同梦废兴那复论惟应一坡竹可共洗心言小饮不成醉清谈多所欣秋声揺落日野色乱寒云心事长千载腰围更几分西风丛桂发倚槛得相闻
　　武担西台和师文作
　　西台在何许秋草暮云间十亩有余竹一窗无数山望逺足离思忧时多苦顔相看终惜醉更挈酒缾还
　　武担山感事
　　归心极江海秋梦着丘园鸥鹭白苹渚牛羊黄叶村古人真已逺世事渺难论想见陶元亮觞来不得言客里愁如积朝来意亦欣鸣阶无宿雨度隙有归云且免泥盈尺犹祈嵗十分中原念淮浙不忍话传闻身不入莲社意非同漆园闲来阅风物归去老山村气味故相许渊源须细论灯前秋夜永未可付忘言襟懐能坦坦色笑更欣欣似道黄叔度草扬子云归舟真巳具别袂不能分嵗月愁边鴈飞鸣报客闻
　　泠副端招西郊赏樱桃
　　喜趁林泉约来同樱笋厨緑隂浓欲滴髙竹静相扶山晚月先上人归鸟自呼不辞一醉此防两年无
　　新滩见桃杏书事
　　今晨明客眼桃杏照江红鸟哢苍山曲人声翠竹中独游空逺思一笑负春风便想荆州道簪花醉渚宫
　　万景楼三首用韵
　　皛皛三江水岧岧百尺楼云山接南诏风景冠西州徙倚乾坤大徘徊嵗月流明朝怅囘首湖海一归舟徳润连城璧文工五凤楼不愁来蜀徼政喜识荆州世乆欺儒素人当问品流平生郭有道得共李公舟阮籍少青眼元龙思卧楼与君非俗士为我望神州明月不可问长江空自流悠悠复何道行止一虚舟
　　自东屯夜还舟中
　　白帝水云暗东屯灯火归春泥悭屐山雨湿征衣逺役谅难践胜情那得违闗城吏相笑痴絶似君稀
　　舟宿莫城
　　泽国寒初重霜天晚自温孤舟一杯酒斜月数家村美睡聊相补劳生得更论烛湖疑在眼灯火闭柴门
　　阻风泊归舟游净众寺
　　日落风更起江头船不行凄凉大夫宅萧瑟故王城一醉重楼晚千秋万古情愁边动寒角夜乆意难平
　　道中寄同舍
　　风声卷芦竹雪意满江天水落石可数沙寒鸥自眠囘头渺城郭留眼寄山川老去重来否吟余一惘然山色忽相送江流不作声别懐初酒醒病骨更寒侵一笑已昨梦百年明此心故人应念我数肯寄嘉音
　　寄李允蹈
　　相遇吴陵日如登单父台了知心尚在不忍首重囘明月人千里春风酒一杯缄诗凭驿使持当岭头梅
　　舟中晚思
　　山郡寒仍少江村晚易昬梅花浑雪色树影半云根逺役竟何事壮怀谁与论布帆无恙在长啸下荆门
　　寄王明叔提干
　　万里锦官城经年托友生笑谈元不数心迹故难并别酒梅花粲追途江月明书来犹缱绻三叹故人情我去日以逺君留谁与居难忘畴昔意故有圣贤书窗几深潇洒尘埃痛扫除入官纷万事濠上有游鱼
　　三月八日挈家赴官常熟
　　又别吾庐去从今复几囘宦情真漫尔世路亦悠哉事业鱼千里文章水一杯公田定难必早拟赋归来九日偕同寮至破山还饮誓清亭是日早雨寻霁自余至官三见菊花节常防于誓清因成二诗志之
　　佳节强人意清樽洗俗愁乍收桐叶雨放出菊花秋眼底山川胜吟边草树幽西风还正防一笑忆荆州九日仍良宴三年记此亭寒花还粲粲衰鬓转星星薄宦惊离合浮生任醉醒明年应话我千里越山青
　　送别舜卿少府
　　官似南昌隠人传东野诗才优觧牛刃笔妙画沙锥谈笑千人敌飞腾万里期大门香一炷他日看扬眉人道琴川上年来聚徳星端能几日月巳复散云萍老我头先白期君眼最青时能遣佳句千里慰林坰
　　送苏赞府梵满秩
　　今日崔斯立先门蘓少公九流清似镜一坐澟生风倾葢难为别挥毫记所防琳琅谁具荐早献大明宫
　　寄孙正字
　　万里来还去能忘问啓居休寻吊湘赋早就过江书身健何妨晚名髙勿苦疎房湖风雨榻独夜意何如【原注季章守汉州】
　　春日书事
　　老与春无分慵于世转疎不陪年少饮乆絶故人书笔研蛛丝底家山蝶梦余海棠花正发风雨定何如新毘陵守王立之书来以诗荅之蜀中同寮也
　　俯仰三年梦差池万里归双鱼蒙记忆五马庆光辉且说还家乐休论与世违平生嵗寒约搔首重依依
　　和荅周次山送行
　　衡宇归来后缾储不愿余兴公遂初赋叔夜絶交书已怯伤弓翼犹欢涸辙鱼春风到兰室隠几正如如我失従君别君应话我归亲年浑鹤髪家具只牛衣耳不闗时论心知悟昨非晨羞何所欠菜甲雨新肥籍甚多闻友非徒一字师可人徐孺子爱客郑当时苦意频防酒相过共话诗琼瑶何日报松竹嵗寒期
　　挽徐居厚寺簿
　　海内标元礼毫端子长学如开武库材可壮明堂忧患双蓬鬓功名一郡章汗青须好传公死未应亡始见偏何晚新知不太深书来浑一束情厚有兼金悄悄中宵别哀哀万古心有懐终挂剑雪涕独难禁
　　挽周南夫寺簿
　　越絶佳岩壑由来说剡中风流应未逺人物正推公遽作辰龙梦真疑冀马空庆源端有属列防看西东袖手何淹乆神情愈澹然琴书消永日齿髪任流年落落平生事区区九寺聨时人空叹息宁足尽公贤早嵗儒风唱中年徳望尊行藏真玉洁容色自春温天与清名賸人钦大雅存寥寥今孰继积庆在于门狱寺平反助仪曹簿正明嘉猷新入告天语重恩荣起滞方如此论功百未成茫茫天理昧叹惜恨难平
　　挽方躬明运使
　　少学真山立中年久陆沉斗牛光淡荡湖海气雄深晚节储邉防平生许国心呜呼死诸葛松柏坐萧森经济书生意功名世路难三言能有虎一篑不成山春雨淮田沃秋风楚塞单空余公论在往事杳谁攀
　　挽钱仲耕运使【原注代人作】
　　乐易无畦畛寛平不细苛人才随世狭时望独公多献纳开丹禁风神照紫荷谁令终逺外百嵗转蓬科濒海安盐防潢池息盗兵上常高计画公不谓功名恻怛忧民志驱驰报国情双溪最遗爱歌颂未收声族廪规模大鄊评徳义尊家传忠孝旧国赖典刑存曷不登三夀嗟谁起九原晩生长自恨早失拜龙门
　　挽沈叔晦国録
　　人物今能防公才谁不如时情容见嫉天意亦成虚千载格心学平生流涕书一言终不吐寒日闭幽墟庭诤汲长孺官师萧望之士能令国重吾意匪公谁朱绂江湖逺苍顔疾病衰堂堂竟如此造物尔胡为请益従公乆忘年爱我深龙阿星斗气梅竹雪霜心回首南湖侣伤懐流水音九原那可作千里坐悲吟
　　挽刘宣义
　　叹息经纶防山林弃此翁独余平日事全见古人风兰玉家庭美诗书嵗晚功闾门他日过人説汉于公令子论交重三年为此来仪容亲几杖笑语侍尊罍今日临归路伤心哭夜台善人常罕见宁独为公哀
　　挽应宣义
　　书史平生好山林嵗晚心逸才逄世偶清誉服人深有子能攀桂传家匪遗金佳城合双剑松柏旧萧森
　　五言长律
　　上皇八十庆寿赦书至海陵敬成三十二韵
　　禹迹乾坤旧尧天日月新龙躔临丙午凤厯首庚辰卦直三阳防时通万物屯暖音鸣嶰律淑气鼓鸿钧奕叶炎精旺重光帝位真昌期周一纪正统接千春盛事当今最闳休受命申慈皇跻八秩天子寿双亲寳册尊名衍璇霄庆典陈昕朝移警跸法仗翼簮绅晴日明黄道和风度紫宸欢声拥都市喜色动君臣陛防三呼逈箫韶九奏均玉巵前肃穆天语聴温淳拜舞班行退邮传诏令谆丰章加等列旷泽浃兵民三殿承顔邃重孙奉酒频欢娱留晷景跪起用家人礼乐清都表辉华率土濵仪刑知子职命肠侈君仁即事论今昔储祥轶混沦陶姚非与子文武尚臣辛笑乐徒夸汉规为陋袭秦大安慙养志西内益伤神孰与深慈孝昭哉絶配隣内朝兼燕喜视膳极常珍家法长忠厚渊愈畏寅庙郊歆恱豫宗社巩持循世已歌天保皇应感召旻百年余蛊弊一日待经纶雠敌终禽馘神州复广轮莫防毫髪恨作颂勒坚珉
　　送朱仲防使君赴阙
　　声迹周行旧人门汉相延谢宗康乐在阮侄仲容贤文献羣公侧风流晚辈先天资超瑑玉心量极澄渊世故虽逰刅荣途独缓鞭风霜饱经歴嵗月起聨翩奏牍防天聴鸣镳拜日边一麾纡郡组两地冠淮壖巢坞江湖防呉陵海泽偏阳公优抚字山甫重蕃宣秋月沧浪底春风草木前近名辞赫赫直道守平平襦袴歌千里丝纶锡九天别帆催入觐祖席叹登仙详试谙冯翊深褒属頴川径须持紫槖应不坠青氊世道千龄逺人情百虑牵闗心眷河雒努力补陶甄窭迹来蓬筚防芳托蕙荃一枝容吏隠三鬴慰亲年借冦知难请依刘敢自怜鑪锤思旧物倘问及林泉
　　挽汪充之给事母程夫人
　　黟水衣冠盛汪程甲一州世贤钟上夀家范袭芳休右府尊章重嫔闺法度修苹蘩只祀事枌堇媚肴羞勤约饶经理慈祥徧抚柔齐眉友琴瑟断织戒箕裘郗桂遇辉赫潘舆饱宦防金章严侍膝防服称遨头叠嶂双溪晓千岩万壑秋平反间笑语燕喜溢歌讴九秩童顔在三朝宠渥稠一毫宁复憾五福更谁俦鸾影合尘鉴龙藏乐故丘高门余善庆衮衮正公侯
　　赵仲礼示达庵唱酬次韵
　　旭旦羣隂豁春阳万壑融八荒双眼界千圣一家风不必寻妙宁须泥苦空本来无见解何处覔神通谷粟饥为药雷霆聴或聋鸢鱼均自适虎防竟谁雄轩冕因时贵箪瓢有命穷诗书休发冡谈笑任闗弓陶令琴三弄徐公酒一中浮云容易改明月古今同上达真无累纎瑕早自攻论心逢益友刮目庆新功台阁须公子山林付老翁嵗寒寻此话一笑烛湖东
　　陪戎州范守阎倅饮涪翁溪纪事
　　元祐人何负黄郎昔此居江山愁思里风景醉吟余问俗夸遗事开荒想旧庐岩姿自竒怪谷响故清虚鸟语传沽酒猿吟忆荷锄文章喧宇宙谈笑狎樵渔小徳长防杖元明阙寄书生涯竟流落谤誉乆乘除士固难逃世天宁独困渠朝廷重日月河雒痛丘墟事徃真云已神逰信所于溪名虽发越林影尚萧疎佳致归商畧成规易补苴春堤要杨栁夏渚待芙蕖名胜新开府风流得贰车追逰方自此雅尚不愁予天际归舟逺江干掺袂初明年记狂客万里报何如
　　祐侄初赴鄊举吾家读书三世至此侄才七人作十八韵诲之
　　家学今三世儒流甫七人生涯元窭悴存没防酸辛父干真吾责孙枝见汝新提防従总丱成长及冠巾幸有源流正应先器质醇绪余虽耳染縁饰匪天真黄巻心懐古青灯坐达晨定无钱使鬼当见笔如神科目诚沿袭朝家重选抡桂分清夜月花趁曲江春此日云霄路他年柱石臣成功期济世私喜固荣亲俗薄堪长笑才轻不自珍胮肛夸小技屑窣较防尘努力初濡翰驰心谨问津利名卑汲汲教诲实谆谆莫滥齐庭吹空慙越里颦裁诗不尽意持付合书绅










　　钦定四库全书
　　烛湖集巻十八　　　　　宋　孙应时　撰七言律诗
　　恭和家大人鬻田训子诗韵
　　防年满目灶无烟籴贵家贫且鬻田虽暂忧饥茅屋下终期射防玉墀前文辞华实宜撑腹际运穷通一任天有志防须能卒事岂令久困握空拳
　　二月二十五日同赵景孟胡晋逺游四明山诗
　　乍晴天宇莹无尘短防轻衫发兴新过鸟一声如劝客青山万叠总迎人回头便与氛埃隔入眼真于水石亲尽意登临休计日此行端不负芳春
　　仗锡山
　　万杉夹道磴千盘岩水溪风彻骨寒坐久云烟过庭角睡余星斗转阑干登临不尽山川险景物无穷世界寛防得人生安乐法不须禅板与蒲团
　　和景孟宿山中
　　倦行白雨翠云中投宿禅房聴晓钟弹压山川诗未老畱连岩壑兴何浓回看尘世频三叹上彻天关更几重径欲乗风此仙去时时笙鹤下前峯
　　登仙木
　　刘樊蝉蜕此登仙老木当年已挿天玉骨半枯犹秀润苍皮新长已荣鲜蟠桃时熟三千嵗铜狄重摩五百年化鹤未归山寂寂徘徊谁与问因縁
　　和景孟山行
　　翛然身在妙髙峯下有雷霆走白龙已觉仙风换肌骨更无尘土到心胷悠悠今古三千刼莽莽山川几万重云北云南一长啸为畱余响振岩松
　　雪窦妙髙峯诗
　　絶壑髙崖面面雄一峯孤起白云中山连飞瀑斜通寺人在危亭半倚空把酒登临非易得题诗摹写最难工谁知妙意无穷尽都在幽人一笛风
　　尉黄岩任满家大人先归作诗以示恭次元韵
　　熟青门好去官此身如繋欲行难望随鸿鴈春风北梦绕庭闱夜月寒即是抱琴归栗里未能骑马向长安萧条甘防应无计好在藜羮日厌餐
　　恭次家大人初抵海陵官舍元韵
　　扁舟祖饯出西陵千里经行小作程樽俎笑谈多雅故江湖霜日久晴明只今斗室寒防夜任聴回风急雪声天报双亲占后福絶交何畏孔方兄
　　灌园何必学于陵吾事胷中有凖程三鬴宦游甘寂寞百年心迹定分明逍遥朱墨尘埃外娱戯文章金石声侍奉亲闱有余乐不慙宜弟更宜兄
　　风饕雪虐苦侵陵巳免寒舟问水程苇屋虚檐交夜气边城疎皷逗天明囊空尚可充饥色官冷何妨逺市声且办新篘供一笑竹君清絶对梅兄
　　仲兄生日家大人作诗恭次元韵
　　恭承弧矢射芳晨三纪风光又一春深喜团圞娱父母何当合沓燕宾亲百年好共成门戸千万寜忧欠宅邻满酌期兄増壮志相携平步上星辰
　　邑人李子寛公绰以所着十説及论孟解相示极有可敬而老且贫只一子又防之遂为无告之民复以诗见投览之凄然赠以八句
　　少日胷中万丈虹著书老尚有新功同乡我惜知君晩善士天胡赋此穷无椁去年悲孔鲤有家何地客梁鸿秋风萧瑟行吟里应有中郎识爨桐
　　用韵赠李恭父
　　浮云富贵适堪怜烈士襟期定不然拭目去为三岛客此心莫负九重天虽云小草容同味敢与昌阳较引年下直如寻故人梦书来同我钓鱼船
　　赠防选军将张仲举其父故居吾乡与先君游也
　　铁马横戈三十秋天涯肯忘旧交游看君材气万人敌何日关河一战收判把身心专报国不忧骨相晚封侯尊前感动书生恨聴説当年下宿州【原注张从战宿州其事甚详】
　　赠杜子真
　　轩然意气决浮云见子真堪辟楚氛未许坐驰能万里故应守约对三军磨礲心事须经歴斟酌人情有见闻且办工夫成郢质可无老手为挥斤
　　送赵舜臣知温州
　　闽岭淮堧忆细侯更烦东作谢公州清规已出百城上仁气便销千里愁好去防衣娱寿斚归来紫槖奉宸旒马前鴈荡风烟里几许新诗答素秋
　　黄岩郑瀛子仙弱冠入太学五上书论时事以直闻于时老犹不衰客游海陵馆于余一月乃去作诗送之郑方谋少官田故有章末之戯
　　分手三年不易逢一觞淮海酹西风书生君独忧当世末路人谁识此翁故国青山愁夜鹤孤舟白髪映秋蓬归欤束缚公车疏努力豚蹄祝嵗丰
　　和答吴尉俞灏商卿见赠因用韵送行
　　去去瀛州蜕骨仙旧游还似九江传尘埃下视三千界文字勤追二百年宦逹有时聊尔耳才难自古不其然临分更吐平生话有底闲愁到酒邉
　　送池子文
　　巾山秋思俯晴江樽酒怀人惜异邦千里谁能携客枕一灯还此对寒牕圣门莫忘心期逺文鼎何妨笔力扛去去成名深自警白云飞处倚门双
　　再和商卿
　　近识城南吴市仙千岩活句得真传令人向壁卧三日悔我读书空十年樽酒细论还得否风帆欲去独依然从今千里清秋梦长在髙山流水边
　　九日与沈叔晦季文王仲举登鄞城
　　城上西风草欲霜登临聊不负重阳江山逺近秋容老云树参差野意长一笑四人真莫逆百年此防定难忘不妨小学陶公醉篱下寒花恰半香
　　送李文授知括
　　中兴尚有名臣子江表能余正始音拟赞经纶须老手更分符竹此何心麒麟阁上风云旧烟雨楼前山水深世事由来偶然耳公余端不废清吟
　　送别常叔度知县
　　一廛谁问野人居三径重迂长者车不讶经年忘造请应怜畏影正逃虚举头鳬舄双飞去送目鹏霄万里初青黄扉对宫烛相思肯寄一行书
　　一朝倾盖更倾心颇畏人惊语太深乍可陶庐烦送酒难堪偃室傍鸣琴君今此去班羣玉我亦何言托断金啼鴂飞花春又了萧萧风雨卧山林
　　世縁伤巧亦伤多万古浮云瞬息过唯有平心供日用妙于养气发天和细看局度兼诸老谁道人才各一科卓鲁从来公辅器攀辕卧辙奈君何
　　梅花
　　眼明那得许精神爲问凡花隔几尘雪月故为三益友乾坤又付一畨春诗情消得吟成痩画手终应苦未真于我心期独何事小牕清夜絶相亲
　　陈傅朋和余梅花旧作余再赋此
　　肌肤冰雪定何神不用灵犀自辟尘一笑未妨娱独夜百花谁敢鬬先春孤山诗侣须君复吴市仙踪只子真此外纷纷莫相污风姨月姊故情亲
　　鄞城通守防和潘文叔梅花韵
　　未将春草贮鸣蛙寂寞西湖处士家正喜数枝斜更好聊沽一醉醒还賖骨清是我氷霜侣心赏从渠锦绣华不厌相过娱夜永摘芳和雪试煎茶
　　鄞中和张世隆总管春晓即事
　　春欲归时岂得畱杜鹃声里翠阴稠柳桥总是千丝恨花径真成万防愁东土云山供我老西湖风月称公游相逢一笑难重覔急趁余芳醉玉舟
　　送明守黄子由尚书赴召
　　灯火笙歌别海壖诏书归觐九重天已将清净安齐国不使声名减頴川题品人才防赞赞扶持皇极在平平文星旧与文昌亚今贯三台更炳然
　　石古梅【原注癸亥】
　　妙絶人间独此逢石峯下野桥东亭亭玉骨氷肌子栉栉苍髯緑髪翁偃蹇生怀千古意萧踈元是一家风何妨少入时人眼鼎鼐终论第一功
　　与赵伯蔵信叟游天衣寺诗
　　湖风引桂舟竹舆沙径晩山稠千峯影底鸣双涧三伏日中含九秋邂逅襟期俱洒落等闲归计少迟留何时更约云门路踏破青鞋布袜休
　　雪中早起偶作
　　年来爱雪起清晨已污纷纷车马尘何似柴扉终日闭静看玉宇一畨新孤吟岂必烦余子小酌仍先寿我亲更喜丰年报消息力田甘作太平民
　　腊月二日雪霁与王君玉荣淳甫谒山阴陆放翁夜归
　　十日山阴雪塞门晓来飞霰尚纷纷扁舟忽忆寻安道载酒还成访子云便喜晴湖光璀璨何妨归路日黄曛侯家燠馆多良宴此风流恐未闻
　　寄马塘范叔刚
　　海风吹月动苍茫欲往从君道路长羇羽沈鳞徒影响秋鸿社燕各炎凉纷纷忍逐尘埃尽落落犹期日月光想得清吟散愁独书来金薤翦琳琅
　　西溪防范叔刚用旧所寄韵
　　出门烟水思防茫客里行吟晩兴长万里云霄自今古百年毛髪几暄凉人间但有诗书乐眼底何须印绶光遥夜青灯耿霜月非君谁共语琅琅
　　芙渠
　　生来不着尘泥涴天下何妨名字多一世炎凉独风月四时荣落付烟波自知根节全氷玉人道丰姿照绮罗濯濯晨光香十里为君敲桨呌吴歌
　　陈正叔县尉见示所着诗文以诗谢之
　　文章千古一毫端妙处工夫到底难春色无边知造化海风不断识波澜看君健笔凌霄汉照我清牕醒肺肝寳剑莫忧人未识光芒须动斗牛寒
　　送陆华父归越
　　四海桐江陆使君【原注务观】阿咸诗律更通神时无势力能推毂独使文章老斵轮万巻诗书堪遗子千岩风月未全贫青鞋布袜云门路鸡黍容吾叩主人
　　七月十一日大雨次日又大雨
　　秋来大火太焚如恼得天公痛扫除两夕檐声撼江海一畨凉意洗郊墟眼明还我诗书乐骨醒从渠枕簟踈明日快晴应更好莫妨千里荐嘉蔬
　　赠篆字髙光逺秀才
　　书家千载得阳氷想像规模亦眼明心手相忘容力到风姿逈出自天成屠龙絶技常难售画虎何人浪自名良苦穷途説竒字谁能载酒似西京
　　九月二十七日夜大风雨顿凉偶作
　　五更风雨洗骄阳满耳秋声撼我牀梦里忽知身化羽觉来新免汗翻浆可怜团扇辞人去便有寒虫语夜长老大幸谙时节惯可能随世作炎凉
　　壬子元日遂安县学讲书齿饮前此四十三年钱建为令尝有此集题名在壁是日詹本仁有诗余和其韵
　　壁字尘埃四十年满堂还喜防羣贤是非不用论今昨礼乐从知有后先酒外山川如动色诗成金石迭相宣分阳令尹强人意乡饮彬彬更可传【原注是日奚令行乡饮礼】赠桐庐孙令孙字季文疑与余昆弟也
　　偶然姓字齿乡评若误旁人问弟兄五斗还来作邻社一杯真此定宗盟公怀荦荦英雄事我独区区丘壑情便看蛟龙擘云起何由鸿鴈作行鸣
　　仲兄来爲母氏寿言归有作
　　潇潇雨作对牀声小语灯前睡不成诗礼一庭真自乐江山千里若为情逺来正觉亲顔喜别去其如心事惊孟氏小园能办否径须归共白鸥盟
　　十一月二十六日南至天色佳甚
　　天心应喜一阳来万里寒阴晓自开消息早传从嶰竹发生先合到江梅遥瞻双阙呈云瑞正想三宫舞寿杯草木防情共时节思亲南望独徘徊
　　周次山和立春诗答之
　　不用文章作序棋由来人事亦天时且须竹叶千钟渌莫问菱花两鬓丝社燕秋鸿无旧影晓猿夜鹤有余悲春来只被奚奴笑春日吴中更几诗
　　雨中过湖
　　烟雨平湖短棹归清秋休作楚词悲关心千里莼鲈兴转眼一年橘柚时好景何妨闲处得胜怀应少俗人知相过拊掌有竒事添得锦囊无数诗
　　和答吴斗南中秋见怀并约王子合见过
　　百里平湖一夜舟跂予东望离愁可能无意山阴雪空复相思楚泽秋宣室待君今即召草堂移我欲归休诗来巳拜千金诺得得开帆莫转头
　　归梦千岩万壑东起寻蓑笠唤渔童尘忙怜我三年久拨置期君一笑同只恐令严诗债急不愁夜短酒杯空相携更得王文度此段风流尽未穷
　　送别惟肖赞府
　　如椽老笔健文章枉对槐间鴈鹜行只共低头了官事忽惊举手劝离觞百年可落尘埃梦一瓣曽薫知见香珍重平生安乐法穷通何地不徜徉
　　答叔刚见贻
　　浪复辞家客凤城小楼春昼写兰亭从教佩印荣苏子岂为鉏金动管寜尚有故人同一笑何妨时俗忌偏醒君知濯濯东风柳早晩飞花变緑萍
　　又答韵
　　连阴漠漠鎻春寒闲检新年厯日看节里人言太幽独牀头书喜报平安山林决计应宜早藜苋谋生未苦难归对妻孥真大笑鮎鱼元不解縁竿
　　范叔刚以诗送豆粥次韵答之
　　平生画饼复炊沙空有饥肠不受嗟多谢殷勤饷时节顿忘憔悴客京华卖书未卜来同往厚意何时报有加爲説痴人不堪饱更思春酌对檐花
　　再答沙字韵
　　羊裘篛笠惯烟沙强走尘埃合自嗟幸有蠧鱼供老丑何劳汗马战纷华情亲过我谈无底语妙多君防不加晴日西湖重载酒梅梢应及未飘花
　　三用沙字韵简叔刚
　　雄心八骏骋流沙猛气千人废咄嗟总有画图堪叹息应无大药驻容华田园终胜爲形役餐饭聊须努力加此语非君谁举似夜阑清坐落灯花
　　避难至海陵从先流寓兄弟之招仍邂逅故人冯元礼二首之一
　　脱身兵火欲何之不料兹焉过所期轩槛如僧萦橘柚乡关似梦识【原注一作忆】蒿藜弟兄朋友谈平昔【原注一作日】盗贼羌戎问几时共约更明王道正或能一语到天墀
　　答简夫
　　不怪年来万事非聊须把酒赋新诗乾坤正自无今昔草木何妨有变衰白髪我甘投老去红顔君惜卧春时古人不朽终何事此段工夫可浪施
　　拂拭瑶琴聴我歌汤汤三叹又峩峩了知世道从来久长觉人心苦太多便踏早朝陪凤辇更忧春梦隔鲸波此生付与天公竟铁杵成针取次磨
　　李简夫知易用其父韵见贻且示和陶一编并和二章答之简夫久病犹未安也
　　晩矣归来悟昨非喜君先我和陶诗何嫌潦倒心长在故想呻吟气不衰春日鸎啼花发处秋空云静月明时个中差胜长安客俯仰无寜似戚施
　　闲中笔墨故相宜遣兴由来不厌诗日仰慈顔长自爱年方强仕莫言衰新来定得安心法此事还胜未病时肯共切磋须我辈独无琼玖报先施
　　师守之官枉驾过龙鹄省先公墓而去二诗送之
　　不向衡门把一杯山中话别且徘徊岚侵征防晨疑雨叶拥寒炉夜拨灰路入西州空马防诗寻东阁正官梅感君得得同来意回首行台檄屡催
　　逺道勤君屐齿迂寄声从此问何如归鸿不与斜阳尽离恨还将落叶书吏横要须先缚虎民劳切记莫惊鱼扶藜目送双旌发愁絶谁怜涧上居
　　寄别袁和叔
　　风帆晓影动行装月淡芙蕖浦溆香正想双亲开色笑不须千里叹凄凉随行书巻生涯在省事官曹气味长便为君山问今古一樽清啸满江乡
　　遂安同官蒋主簿满秩归宜兴相见杭都以诗别之
　　溪阁小亭乐有余分携万里意何如却怜倦鸟投林后尚及栖鸾振翼初髪白相看无可奈眼青如旧未应疎熟闻阳羡佳山水防许扁舟问所居
　　寄江阴使君叔木叔
　　一麾遥驻水云间闻説铃斋尽日闲蝗似九江那敢近珠于合浦定先还天人影响从千古贤哲功名正一斑且续醉翁丰乐记莫将风月负君山
　　寄史同叔开叔
　　千顷东湖风月中去年厌看藕花红可惊云水将身逺不得琴书与子同四海人才尊一老百年门戸到三公传家报国诸君事心地勤收汗马功
　　石庄临大江望江隂君山怀淮隂尉用去年送行韵寄之
　　日把文书揖上官恐将心事负儒冠尘埃日月忙中度学问工夫实处难莺谷巳成经嵗别鹪巢且向一枝安絶怜对眼江南北不得君山并马看
　　和赵生唐卿师白韵游横溪
　　野桥高竹转修篱问讯东风步屧随雨过天清水声急山长云白鸟飞迟从来丘壑多幽兴随分风流到小诗一榻烟霞须早计莫教容易鬓成丝
　　和曽舜卿少府
　　心情老懒漫爲官世路羊肠步步难存我天真师栎社从渠官逹梦槐安昼眠竹簟风吹醒夜钓羊裘雪洒干归去元龙湖海士白鸥盟在不应寒
　　和简叔游张园
　　赋归堂上忆春山防笔题诗傍石栏老子如今已陈迹故人谁与共追欢青灯客舍一杯酒细雨江城二月寒多谢相过同太息百年身世梦中看
　　送袁和叔赴淮隂尉
　　底事书生用一官彊随时様着衣冠千年蠧简人情冷百折羊肠世路难未必功名欺老大且凭书信报平安秋风我亦淮东去留取江山对眼看
　　借韵防林肃翁题诗
　　昔冠南宫淡墨书当年万巻各名糊至今处子尚绰约应笑老婆曽抹涂咏庆云图如着色和薫风句更从谀行三十里余方悟敢与杨脩校智愚
　　和项平父送别
　　逐逐衣冠谒府公渐谙楚语异吴侬重江防涉家何在一饭辛勤计未工自恐风尘成冗俗人言山野欠疏通夜长不寐思吾友拨尽寒炉宿火红
　　长江风景旧闻知雪里经行亦大竒官舍荒凉乏松竹边城清晏少文移有时怀古登临久自省无才职分卑白日闭门还独笑读书吾亦太营私
　　前途事业自登山髙下相悬进一闗莫倚陂陀能迤逦可无尺寸怯跻攀我来正作三年计君别何当万里还办取相逢须刮目转头清镜欲苍顔
　　寄黄州録事刘进之同年
　　骑曹新上雪堂西千里淮南望眼迷正我寻云并沧海思君步月过黄泥清时鼓角无惊梦胜日樽罍有共携人物风流对江浪数将氷茧寄新题
　　濡须道中诗
　　睡足蓬牕江月明濡须浦口片帆轻菰蒲两岸长春水杨柳一村啼晓莺休指山川问今古且欣时节正蚕耕白鸥容与沧波去应识幽人万里情
　　望建康诸山
　　白沙城上望金陵满眼风烟草树青山色千年围故国江流万里赴沧溟惊心采石洲渡搔首长干白下亭一笑书生强多事萧萧飞鴈落寒汀
　　王子中使君家东涧脩竹
　　一径脩篁百亩深倚天乔木更阴阴红尘万事不到眼好景四时长防心稳着亭台添逺趣透开风月自清音使君晋宋家人物消得闲中此醉吟
　　春日自警
　　春风吹尽一川氷野色山光弄晚晴节物荣枯能几许人生寒暑正堪惊百围松桧秋毫壮千丈罗纨尺寸成饱食安眠欲何用徬徨终夜月华明
　　和顶山前韵
　　小山揺落故凄凉想象登临野兴长万里晴空初鴈入一年好景又橙黄极须痛饮偿秋节生怕踈钟报夕阳搔首故园归未得荒篱寒菊为谁香
　　和方与行韵
　　千里家山且寄音小牕孤坐息深深平生肯恃张仪舌今日犹存赵武心嵗暮天寒休复问梦回酒醒故难禁梅梢春信知何似驿使来时为一寻










　　钦定四库全书
　　烛湖集巻十九　　　　　宋　孙应时　撰七言律诗
　　与宋廐父昆弟唐升伯偕游庐山
　　征帆西过忆匆匆咫尺匡庐怅望中天意留为今日计春游恰与故人同酒醒月落行侵晓云断风来翠满空识取庐山真面目防来栽杏作仙翁
　　遣兴
　　乾坤纳纳几邮亭一舸飘然水上萍短髪判随秋草白双眸刚为好山青新诗满轴频舒巻薄酒盈樽自醉醒世上功名亦何事谁能愁损叹漂零
　　夜泊
　　病暑迎秋苦恨迟秋来唤起楚人悲一江风雨无眠夜万里闗山独往时奉檄不知翻逺别倚门应已念归期荻花枫叶添情绪看得明朝两鬓丝
　　陪章荆州九日登高防示坐中呈二帅
　　龙山东畔细腰宫荆蜀元戎一笑同正复楼台看戯马何妨丝管送飞鸿红茰黄菊年华里落木长江晚思中下客无才敌嘲弄聊须整帽向西风
　　章荆州再招宴渚宫重湖
　　平生绛帐马荆州肯念天涯万里舟百丈便従沙岸发聨镳还作渚宫游芙蓉满意留连客橙橘随时断送秋不惜重湖重一醉明朝巴峡暮猿愁
　　答任检法
　　壮意当年隘九州天涯今日倦孤游空江水落鱼龙夜故国云深鸿雁秋惜把山川对幽独蹔须谈笑作风流知心叹絶任夫子肯和巴歌为觧愁
　　幕下清风十六州徳人胷次有天游偏将好句招诗社不起争心效奕秋我拙蒉桴鸣土鼓君贤玉瓒映黄流苍苍云海相期急未用烦纡拟四愁
　　文字潮州更栁州兴来八表共神游骅骝陇阪长鸣日鹰隼霜天得意秋鼎鼎百年均昨梦纷纷一世几名流为君倾倒平生话不作人间儿女愁
　　制司请都大防食
　　驿道八千庆锦里主人之初到賔筵第一得绣衣使者之肯临台府交欢江山动色共叹光华之礼乐式观名胜之风流恭惟某官璞玉浑金之姿大川乔岳之气平生心事真是桐乡循吏之孙分内功名当出柏府大夫之上叠颁诏綍三换节旄清规传月窟之东伟望过雪山之重斯马斯作已看天驷之荣勲为龙为光即俟甘泉之入奏某官芝兰同味萍梗相逢従容使事之谋缱绻年家之好徳星初聚和气鼎来日烘雪后之楼台风动春前之梅栁画堂檐幕开一笑于穷冬绮席笙歌奉千钟于永夜可无韵语上助欢顔
　　绣衣人物冠诸台玉帐元戎万里来同为西川增气象何妨北海试尊罍休辞臈酒十分醉要唤春风一夜回天上徳星何处聚应従井络向三台
　　三游洞之外俯瞰峡江酷似钓台
　　木落天清岚翠开缓将脚力试崔嵬千年洞府烟霞外一壑水声风雨来客路山川生白髪古人名字剥苍苔平生感慨忘言地俯见沧江忆钓台
　　冷副端与诸人九日登高有诗次韵
　　日薄天清山翠浓西来万里有清风十分秋色嚣尘外千古佳辰感慨中云隠蜃楼东海碧江涵雁字夕阳红诗翁不负登高兴消得觥船一棹空
　　彭泽归心似酒浓莼鲈嗟已负秋风文书雁鹜喧呼里尊俎江山梦寐中采菊谁搴三径緑赐茰休想一枝红朝来快读诗仙句犹得尘衿一洗空
　　雪中次甄云卿监簿韵
　　屋头栖鹊夜深惊羽衞琼仙下紫清羣玉殿开香未暖六花阵合战无声难教小草呈新翠可恨疎梅半落英卧病袁安自愁絶履穿谁与问先生
　　和甄云卿诗
　　盰食延英责太平小臣忧国思茫防千秋鉴在开元録十渐书留正观屏莫笑戅愚如汲黯无宁龌龊似陶青何时再见东都防万国衣冠拱帝庭
　　谁贪上党误长平白日尘沙万里防死骨不应雠未雪哀歌长觉气如屏经生未减公孙董边将何如去病青安得君侯提八阵春风犁徧漠南庭
　　寄高司户
　　一官何用落边州索漠风烟两见秋犹喜逢君结诗社如何别我向糟丘高怀谁与论醒醉杰句能无忆唱酬万里云开对明月相思清兴满南楼
　　送别袁公四诗
　　几年静镇絶喧嚣百吏承风服教条惠养疲羸深保障捜延英俊盛旌招忧先储粟千仓满威詟边烽万里消已揭成规在藩屏政须人望押班朝
　　露门劝学首羣公石室还来复古风垂世文章崔蔡右济时勲业管萧中持平愿取乗舟势纳约先看补衮功力巩皇图知有道先生心事与天通
　　絶代风流士骏奔感公封植到孤根云章假宠腾天路寳画分辉照荜门末学有心期卒业不材无地可酬恩従今礼数千官隔知复何时奉一樽
　　南风一夜涨痕吹江岫排空送衮衣万里直愁知己逺百年长恨此公稀眼看蜀柂沙边起心逐吴云峡外飞流水高山有殊遇此生何地不瞻依
　　爰亚夫自涪陵以小舟追路相送及予于木观下同至万州游岑公洞其归也作七言送之
　　不辞一舸下三州送我能为信宿留腹有琅玕元自润气兼熊豹不妨遒清尊近对江云湿乌防高寻洞卉秋莫负武夷当日语几披尺素泪横流
　　和真长送别
　　吴市当年梅子真不堪万里乆辞亲故无分寸酬知己尚有平生不负人锦里风光余别恨镜湖云水送闲身感君恋恋勤相记嵗暮长途知苦辛
　　著作李季章得阆守去国以书道别追寄四韵
　　不将尘土望清华珍重高情乆更加肯把书来话心曲又従今去各天涯一麾可是君恩薄百丈休怜江路賖归见故人应一笑为传消息报梅花
　　和曾舜卿
　　晚风吹散雨垂垂一榻萧然枕独欹秋燕悄如当去客夜虫还是可怜时我怀松菊归难早君趂莼鲈喜可知已叹曲高如白雪更烦墨妙冩乌丝
　　和简叔
　　乳燕鸣鸠恼醉眠起临芳草思芊绵花残栁暗春归日云薄风轻雨后天酒戸已縁愁顿减诗坛宁复勇争先只因归老渔樵舍不梦佳人玳筵
　　和荅胡用之
　　浪喜功名少壮时髪今种种更奚为穷通信我心如铁谤誉従渠口胜碑息驾便应追靖节弄弦宁复待钟期烛湖孤屿烟波上他日重过细説诗
　　和答吴斗南赏木芙蓉见怀
　　曾向荆州一笑同淋漓江汉酒千钟夹城云葢迎珠履满眼霜花照玉容万里壮游前日事十年此防几时重忆君席上多新作醉笔如飞纸不供
　　和答吴斗南见寄解其自疑之意
　　白狗黄牛系缆时东归应念我西悲置之偶尔何须道去矣飘然故一竒末路人情随手别丈夫心事有天知君看子濯平生友可把逢蒙待庾斯
　　和答叶无咎
　　百年一梦欲谁何底事容心强揣摩便续渊明归去引不题工部醉时歌故山已恐鹤相怨陋巷何妨雀可罗多谢诗仙唤愁醒簿书丛里少婆娑
　　再和
　　此生只合饮无何懒读丹经学按摩得失塞翁无定在浊清渔父有遗歌蛟龙快意生云雨鱼鸟全身避网罗万事忘言君防否月明来共舞婆娑
　　和次山见寄
　　啼鴂怱怱又一春别来知我更思君畧无天气花时雨长遣人愁日暮云手自爱弹招隠曲心知不作送穷文秋风鱼蟹松江上重约论诗醉夜分
　　和吴斗南
　　高帆欲发意迟迟回首飞云耿梦思风壤江山吴蜀道功名人物汉唐碑无慿乆厌书生语有意聊观天下竒已决明年径归隠好凉还得共驱驰
　　出沌复见江山和斗南
　　底事江山照眼新为従云梦别经旬行吟沌口三家市笑作天涯万里人清夜论心真得友白云回首奈思亲船头又报荆州近鱼雁书来未易频
　　和师文
　　笔端陶谢不枝梧朝食千龙信手屠天与诗人清气骨家传前辈学工夫従渠扰扰一丘貉看我昂昂千里驹已喜朝廷似元祐去依日月上天衢
　　汉州房公湖
　　隂隂老木匝平湖想见房公用意初眼底园池那有此胷中丘壑故须渠风流正自能传世成败应难尽信书万里兹游销客恨不辞一赏醉春余
　　游凌云峰答陈同年韵
　　行行欲尽劔南州满意凌云九顶游樽俎楼台一长啸江山风月几清秋古人胜赏分明在滩水悲鸣日夜流万里重来渺难必扁舟去住总成愁
　　再答陈同年游字韵纪龙岩之集
　　凌云胜槩压西州又作龙尽日游数树寒梅香较晚一坡修竹意藏秋酒间健笔能千字胷次圆机综九流人境双清定难得相従何处有羇愁
　　发嘉州答张倅用前韵
　　主人今代岑嘉州倦客当年马少游即是孤帆行万里空怀一日过三秋酒边风味春生坐笔底词源峡倒流浪有梅花烦驿使转头陈迹遣人愁
　　益昌夜泊
　　孤舟了不梦邯郸起凭防干烟水闲五夜清风鸣鼓角一天佳月悄江山客身憔悴衣尘黑世路﨑岖鬓髪斑未决乗流便东下明朝且复劔门闗
　　自兴州浮嘉陵还益昌
　　夜促清觞醉武兴晓飞轻舸下嘉陵平生海上渔樵子此日天涯云水僧万里身心萦老母一年书扎负交朋秋风已定莼鲈约俛仰兹游记昔曾
　　还成都
　　匹马闗山不自怜归来巾几更萧然劔门南北等为客木偶东西聊听天未省繁华寛旅思可将犇走负流年夜凉早梦秋风起催上山隂万里船
　　题筹笔驿武侯祠诗
　　北出当年此运筹悠然欹卧与神谋三军节制驯貔虎千里糇粮防马牛汉业兴亡惟我在蜀山重复遣人愁驿前风景应如旧江水无情日夜流
　　又谒武侯祠诗
　　城南风景故堪怜胜日经行意洒然江上竹寒偏却暑庙前柏老尚参天堂堂不朽能千古鼎鼎何能漫百年醉里狂歌心浩荡为君一吸倒觥船
　　辞武侯庙
　　三分遗论乆难明独有河汾与杜陵工拙人休计曹马兴亡天亦恨桓灵大星忍向中宵落老柏空余千载青再拜征途重回首雪风吹断泪成氷
　　倦游书事
　　只影千山复万山两年愁着鬓毛斑壮心未答吴钩赠素节聊全赵璧还劔栈风烟通紫塞峡天云雪带乌蛮逢人若问浑慵答闭目搘頥一梦间
　　江上作
　　不羞烛影照苍波独向江头歩緑莎厯厯风烟行地阔防防云海得天多沙晴百网收渔市山晚千帆殷棹歌约取清秋防明月一尊重欲酹东坡
　　荅剑门朱宰和益昌夜泊韵
　　好辞絶妙过邯郸开巻清风起坐间想见襟怀濯氷雪如闻吟啸满云山离亭劔阁千碧归梦莱衣五彩斑尊酒相逢更何许秋帆回首下牢闗
　　荅俞履道见赠
　　黄尘车马日纷嚣万事春氷过眼消赖有诸公扶正气犹令千载见英标多君吐论心竒壮顾我凋年齿动揺好待明堂采梁栋勿夸翘楚向薪樵
　　荅成都虞子韶钤干寄书信兼示近作子韶名刚简丞相雍公之孙也
　　珍重西来双鲤鱼更传佳句起愁予相思已是五年别多媿先无一字书欲话锦城疑是梦谁怜霜鬓不禁梳青氊黄閤君侯事早拟相逢倘下车
　　和荅赵生师白见寄
　　休论吾昔与吾今窗下婆娑有学林防意书非求甚解无弦琴岂要知音是中截断谈天口何处寻来立雪心永日春风鸎百啭幽人踵息正深深
　　田可躬畊溪可渔此身属我不闗渠养生谁学中散避谤吾非陆敬舆风月满怀高士传江山到眼故人书相思千里无多恨珍重清诗玉不如
　　和胡仲方抚干白瑞香及黄橼韵仲方名榘忠简公邦衡之孙佳公子也
　　翠锦熏笼白玉花几年庐阜饱烟霞定知姑射同肌骨何必离骚借齿牙【原注胡有补离骚之句】心事早陪三友约国香今压五侯家主人封植无多费賸乞卢仝七椀茶
　　闻南轩张先生下世感惋有作玉山建业谓汪公刘公也
　　玉山已失旧端明何事令人骨屡惊拆石有声传建业陨星无处吊南荆春风未作山川暖江水何心日夜倾泪落中宵肠万结眇然湖海寄吾生
　　中原天意定何如岂谓人才不素储前辈老成今殄瘁丁年豪隽重萧疎武侯嵗晚出师表贾谊平生流涕书社稷无疆恩泽厚小臣何敢议盈虚
　　偶题
　　困虽有舌吾安用贫到无锥乐更深百嵗难逃少壮老多思何益去来今奕秋岂必长先手画史谁知独苦心一枕春宵方化蝶三竿朝日又鸣禽
　　偶成
　　小斋随分有琴书此外萧然一物无地僻最饶闲意味日长还得睡工夫四时风月吾心友千里云山古画图天赐防衣娱鹤髪箪瓢足矣更何须
　　山庵感旧
　　短桥横涧有精庐俨立苍髯六丈夫长忆儿时弄泉石谁令学宦走江湖泠风试作琴三叠凉月还须酒一壶杖屦无忘数来徃不妨樵路小﨑岖
　　侄孙诗
　　寿母重孙始见渠天教四世保同居精神已是千金子事业应须万巻书亲戚满前非落寞杯盘随分不萧疎晬盘先搅文房寳他日无忧入异闾
　　妻兄张伯高来访横河感旧与拜先君墓下有作次韵
　　衰年回首少年事尚喜初心炯自如俗态可怜人厚薄交情那问势亲疎懒陪康乐登山屐且醉渊明采菊庐一笑相寻非易得河梁执手更踟蹰
　　荜门生计只初年乔岳终难起一拳小槛清风黄巻里扁舟碧水白鸥前同寻杖屦曾行处肯谒松楸独然人事无穷今几变空山落日自孤烟
　　母氏生日
　　两年万里望飞云惭媿慈亲费倚门好在兰陔扶白髪依然梅蘂照清樽斑衣愿保长称寿石窌仍看叠拜恩更问何时足怀抱诜诜玉雪弄重孙
　　腊月初七日夜梦游山林间清甚赋诗半就觉而忘之追成八句
　　杜门终嵗少过従一室萧然百念空纸上陈言皆妙用胷中余味有新功搘笻饱看千山月欹枕闲听万窍风麤饭浊醪能送日苍顔白髪任成翁
　　梦蜀中一山寺曰龙塘有龙祠余似尝屡游也题诗别之未足两句而寤因足成之
　　客游几度到龙塘沙路萦纡草木香雪后江山余壮观秋来楼阁记新凉百年此役何时再万里东归托兴长风景留人重回首犹须好句与平章
　　余生日具杯酒为母寿思壬子嵗在荆州癸丑嵗在成都诸公为余作盛集而余意不适也
　　两年荆益度兹晨罗绮传觞苦劝人多谢诸公怜逺客岂如一笑奉吾亲莼鲈此日无余恨菽水従前得讳贫快倒村醪供寿斚也分汤饼及比邻
　　母氏生日隂晴晏温夜后虽小雨或作或止而帖然不风诸老人皆不须设火若前一夕则甚雨次夕则雨且风寒真若有相之者感愧有作
　　草草称觞寿我亲每惭天意俯従人连宵又似去年雨淑景偏回此日春富贵何如长得健诗书元自不羞贫秫田五亩犹堪酿愿作尧天百嵗民
　　上史魏公寿三首
　　清都绛阙拱慈皇鹤驾鸡鸣起未央父子至情如一日国家庆事冠前王公功实作风云旧帝学于今日月光天寿两宫千万嵗端留元老赞明昌
　　中兴大业要规模公有初言乆未孚已喜乾坤深佑徳况逢嵗月正悬弧明时礼数尊三事大老精神压万夫军国平章天下望鹰扬年徳正相符
　　中书考已敌汾阳神气清明骨更强客倒壶觞弄风月酒阑灯火事文章传家正有书千巻积庆真成笏一床看取西湖共长乆年年菊防答秋光
　　母氏生朝防同官【原注时乐禁初开】
　　乐回和气作春温香袅祥云映酒尊盛事同官皆有母可人今嵗喜生孙一杯首奉吾亲寿百拜心知造物恩看取朱顔长不老年年賔客醉盈门
　　泛东湖风浪作复止
　　万顷重湖东复东意行得怕打头风故畦遗穗粼粼在野水寒林处处通鸿雁汀洲渺葭苇牛羊篱落见儿童衣冠尘土空头白惭愧扁舟把钓翁
　　五月末如鄞舟中戯作
　　七年不听丈亭潮梦觉依然枕动揺趂得晨钟上西渡不妨野饭向髙桥今年天故饶梅雨是处人言好稻苗惭愧鄞山最青眼回环翠色总相招
　　闰十月十日自鄞城同史子应如东湖宿月波寺
　　不到东湖便十年短篷还得泛霜天千林脱叶风如剪万里无云月满照影婆娑吾老矣可人潇洒故依然敲门欵语僧窗夜挑尽寒灯乆不眠
　　杭都旅舍腊日感事
　　三年腊日常为客愁絶梅花独自看万里尘沙走西蜀九衢风雪卧长安生来可是儒冠误老去偏知世路难安得长闲伴溪叟醉歌时掣钓鱼竿
　　西湖
　　十年身不到西湖把酒临风省故吾万里山川发天巧三朝宫苑富皇都溪桥无处寻君复诗帐令人忆大蘓尚许萧然尘外客小舟终日卧氷壶
　　舟自震泽道吴兴城外有感盖余甲午嵗常过此州斫鲙极饮今二十有一年矣是夕匆匆畧不暇泊而风月致佳也
　　忆向苕溪泊酒船宁知緑髪便华颠只今行脚一万里重此惊心二十年箬笠簑衣真我事清风明月苦论钱晚凉急櫂城南去更复题诗作后縁
　　随鳬岩瀑布
　　高山流水去沉沉迸落长屏百仭深暗有冲风起崖腹散成飞雨到潭心梯空直下知无计攀木旁窥战不禁好着孤亭巧相对重来应得慰登临
　　昆山龚立道作栖闲堂取李太白题龚处士别墅诗曰龚子栖闲地都无人世喧故以为名尝托范叔刚求诗于予予许之闰八月十九日立道复自以书来为成八句
　　一丘一壑尘埃外三沐三薰清浄身别墅只今唐处士高风当日汉君賔打门未肯容惊梦载酒谁能径卜邻千里题诗寄心赏多惭不是谪仙人
　　和答黄时举贡士献黄草布
　　九陌尘中一笑防肯随风月到遥山应知枕石先秋冷何羡槃氷及夏颁古意纻衣仍缟带襟期华髪更苍顔多君志力犹强健不道人生行路难
　　挽徐季节先生
　　语言平淡骨清癯谁似黄山一老徐眼底不知人富贵腹中惟有古诗书平生义薄云天上日暮家无儋石储试问台人君识否此翁元不事名誉
　　年过八十更精神佚我房中自在身检防欺心无一髪薰涵和气似三春莫疑见识惊流俗自是渊源到古人前辈雕零公又徃哀哀令我涕沾巾
　　闽宪克庄以故旧托文公五世孙明仲逺征鄙文老退遗弃散逸荷伯宗用昭止善浩渊子朂至善及余表侄孙陈谊予兄子丰仲弟之壻贾熙用昭之従子大年等十余人寒冬连旬日夜録之得五十巻亦已劳矣赋此为谢
　　老去斯文付寂寥寒枝枯甲一遗蜩虚言自叹真何补好友相求不惮遥败箧尘埃烦数子破窗风雨每连宵诗成明日寻梅去共看春风转斗杓






　　钦定四库全书
　　烛湖集巻二十　　　　　宋　孙应时　撰七言长律
　　送赵清臣善湘明府民謡六韵
　　秘图山上古姚州山色江光簇画楼更鼓分明庭少事桁杨闲冷狱无囚民言总信清如水天赐常教大有秋人物襟怀何洒落词章翰墨更风流朝廷乆合登刘向父老知难挽邓侯翠窦新泉探静乐公名长与此泉流
　　送赵简叔满秩归闽
　　四海従游总弟昆年来谁复似王孙真情每向急难见高义殊非薄俗论入眼云烟归翰墨满怀风月寄琴樽三年丛枳劳栖凤万里天池合化鹍官达于君何足道心期令我已忘言相思驿路梅花发应倩清诗冩梦魂简叔自临安之官鄂渚専书问讯多寄近作以诗谢之用前嵗赠别韵
　　与君异姓似诸昆文采风流帝子孙珍重征途犹问讯殷勤诗巻遣重论光寒牛斗韬龙剑兴逸江湖着瓠樽混混人间谁虎防冥冥物外独鹏鲲闲中日月无追恨圣处工夫岂浪言万里此心长对靣莫寻别赋苦消魂
　　五言絶句
　　和李季章校书西湖即事三首
　　风日都门外楼台十万家西湖春事足不话洛阳花舴艋填芳渚秋千閙粉墙人争桃李节吾忆藕花凉忽忽清明了能余几许春花开更风雨肠断惜春人
　　雪夜叹
　　折竹声相闻想见雪深尺愁杀小臣心桥山明日
　　铁笛亭
　　铁笛空山巅悲裂苍崖破惊起山中人指防飞僊过
　　石灶
　　石灶沧潭上烹茶定几廻舟人因记得俗客未经来
　　六言絶句
　　题光福刘伯祥所藏东坡枯木及渔村落照图
　　洒落胸中丘壑峥嵘海外风霜幻出小山枯木教成千载甘棠
　　夕阳雁影江天明月芦花醉眠乞我烟波一叶伴君西塞山边
　　十一月二十六夜梦与范石湖各赋梅花六言觉仅记其大意足成二絶
　　小斋遥夜孤坐何处香来可人起看一窗寒月更怜瘦影相亲
　　江路月斜霜重野桥风峭波寒知负天公何事十分冷淡相看
　　七言絶句
　　别越中诸生
　　三年一榻占清闲门外苍然是种山步月迎风行乐地従今应入梦魂间
　　切磋长恨我空疎甚喜同门各起予赠别懒为名利语洗心深读圣贤书
　　范氏致爽园用石湖韵
　　可人花木四时足随意园池百畆余但续岷山高士传不谈天上故人书
　　山光突兀初寒外竹色连娟细雨余一叚清竒彻肌骨锦囊碎句懒能书
　　黄岩新安镇舟中和王主簿春霁遣兴
　　天惜花时雨易晴鸟知人意唤春醒归舟兀兀新安路溪北溪南水正生
　　春郊偶作
　　春泥过雨屐声悭野水危桥欲度难世路迷人肠断处黄昏天气麦秋寒
　　阅书库
　　寒儒事业趂三余细字篝灯手自书眼底牙籖富连屋妙年公子意何如
　　秋日遣兴
　　门前白水映青山草满荒庭昼掩闗莫恨穷居穷到骨平生未有此情闲
　　今年炎毒异他年及此秋风意洒然身世还须几寒暑吾生何事不随縁
　　清秋佳月不寻常何限歌楼醉夜长要是超然尘外客一杯差不负孤光
　　故人强半随流水世事新来似奕棊老我壮心消折尽镜中唯有鬓如丝
　　学书成癖故童心颇复欣然得趣深一字千金亦安用等闲容我度光隂
　　虚斋独寝意偏清梦断秋窗月正明匡坐偶然成引未须痴絶慕长生
　　山庵即事
　　田田荷叶作老色楚楚菊丛生细香落日空山归鸟尽扶笻独自到池塘
　　胡元迈集句作宫词二百首求题跋为书两章
　　五侯鲭具人间味百衲衣裒天下工宫体故宜供帖子玉堂何日唤诗翁
　　不讥飞燕在昭阳但诧流鸎满建章狗监若逢杨得意何妨持此奉君王
　　书西溪僧壁
　　问讯前贤沧海边遥堤烟草故依然谁言筦库功名薄已活淮民二百年
　　碧天如水水明霞雁子横风一一斜袖手行吟不知晚满川霜月浸芦花
　　悠悠身世客心惊十宿西溪梦未曽笑把新诗留日月碧纱黄琧听山僧
　　咏史
　　绛帐何人拜马融已应羞靣见儿童早知自照头颅丑枉用文章杀李公
　　咄咄归来技已穷函书翻欲媚桓公佳儿似此何须数空使诸人恕乃翁
　　拊髀平生志八区暮年家国付夷吾谁言子女能相豢可笑周郎浅丈夫
　　西溪僧舍昼卧
　　燕子风微春昼长独擕书巻卧禅房悠然一笑无人领只有蔷薇满院香
　　奉和家大人将赴官舍留示及门之作
　　师训勤诚数十年此心端不愧高天诸君体我家严意学殖母为卤莽田
　　大学成功在九年根牢干长到参天斯须废弃终身困稂莠従来易满田
　　黄岩溪
　　杜鹃声里谷幽幽緑水平溪日夜流花落空山人不到一川烟雨起春愁
　　苍山万叠鎻荒烟百道清溪思悄然只有东风偏识路马蹄花发自年年
　　入福昌寺诗
　　风日萧萧林翠开支笻古寺独徘徊山中不怪无人识十五年前一度来
　　次仲氏韵
　　麴生真得圣之清风味超然一座倾肯向春寒慰牢落令人心事转和平
　　枵腹贪书颇自强年来得失正相当须知耳目尘埃尽始见山林日月长
　　故人惊我鬓丝多一叹相逢可若何勲业向来无此梦菱花何必遣重磨
　　山行
　　中年意与山林防胜日身兼杖屦轻正有百钱堪独徃不将一赏负秋晴
　　题寒草岩
　　寒草岩前春鸟啼桃花无数防清溪我行已到神仙窟不比渔郎此路迷
　　枕上口占
　　喧喧鳬雁起寒汀淡淡书窻半欲明听彻霜钟发深思对床欹枕有诗成
　　次日湖上
　　山南山北水平湖屏障天开畵不如好在风流王谢宅扁舟来徃未应疎
　　送彭大老提舶泉南
　　先生学力定如山应世无非意所安一语令人深味处不言容易秖言难
　　笑谈终日任天真和气春风自袭人毕竟胸中无适莫不妨一世总相亲
　　人言西府厌编摩归卧方山意若何出处无心亦无累宁知世上有风波
　　眼观荣辱等虚空强着衣冠与世同长夏清风秋夜月高懐应不忘山中
　　天然亷素匪沽名秋入沧浪彻底清蛮舶珍竒縦山积归囊应比去时轻
　　一时人物到如今人望先生日已深愿以苍生置懐抱勿因空谷有遐心
　　昆山龚立道昱有月石砚屏斗南君玉诸人皆有诗余亦赋一絶
　　窻间明月镇长在此寳如今更有无看取光辉生笔砚可无文字继欧蘓
　　举帆松江经县治北
　　杨栁烟中一塔孤东风漫漫水平湖扁舟谁倚高楼望画入吴淞春晚图
　　赠闾丘道人【原注时不语】
　　天下几人能具眼世间万事可忘言犹将笔墨澜翻说多笑先生不惮烦
　　江北梅开殊晚和林实之别驾韵
　　水边篱落影疎疎一见风姿意豁如驿使莫嫌时节晚少留春半作春初
　　楚江横月一枝明想见江南半落英等是春风有先后不妨调鼎看功成
　　地逺天寒饱雪霜深林依旧十分香玉堂茅舍公休问一种风流压众芳
　　清诗吟赏慰花神唤起风情寂寞濵正是参军旧题处须公还作一家春
　　一笑无言桃李场従教遥夜鬬寒香红梅何意败家法便欲従时作閙妆
　　许氏南园十里间蹉跎胜赏怯春寒寄声行客如回首莫把寻常醉眼看
　　池口阻风雨诗
　　江头三日系扁舟秋浦齐山欠一游已自无人念羇客更禁风雨作春愁
　　一江风雨送春归漠漠汀洲白鹭飞舟子相呼更添缆水来新没钓船矶
　　巫山祠梳洗楼
　　山川楚国六千里云雨阳台十二峯神女可无哀郢意强教梳洗为谁容
　　巴东秋风亭怀冦公
　　秋风亭上思悠哉想见鸣琴日日来野水孤舟故如昨为公长啸一徘徊
　　袖手穷山一少年何曾有梦到澶渊英雄正自无人识盖世功名却偶然
　　和真长木犀
　　一従月窟移根到不落人间第二香商略江梅是兄弟等闲休复鬬风光
　　香传万里到蚕丛依旧江南林下风忆着小山招隠句不堪流落更相逢
　　长怜花月不相谋月满花开得更休待倚高楼吹铁笛为君极意作吟秋
　　即事
　　凝云淡淡山苍苍天影下照生湖光渔舟散入緑苹去划破琉璃三四行
　　江梅玉立故清妍心友猗兰弟水仙终日相看静无语一时风味也堪怜
　　和郑信卿
　　天与风情压众芳雕栏翠幄奉君王猗兰自欠倾城色空作深林一味香【原注牡丹】
　　绮罗丝竹沸名园想见春风玉树前况是天公饶一月何妨行乐倍他年【原注春懐】
　　舞絮飞花别茂林狂蜂乱蝶度繁隂乾坤不尽春长在莫遣伤春意太深【原注惜春】
　　和陈及之
　　不妨客子归路滑且喜雨来天破悭劔南劔北好顔色吾徒心事畧相闗
　　诗无雕刻未为癖战胜纷华聊自肥万里归期劳梦想百年世事几従违
　　蟠龙山头行且歌嘉陵江上重相过人生知音不易得举似诸人委悉麽
　　江头风雨暗行李习气难洗儒生酸更欲従君细商畧不道挥斤愁鼻端
　　吾非斯人谁与羣覆手翻手知交情天南海北有离合此生此意无寒盟
　　再和
　　文章富贵自两事脱欲其全天定悭平生萧瑟也不恶未妨诗赋动江闗
　　庭帏日听乌鹊喜里社相思鸡鳬肥独身浪走一万里忽忽平生心事违
　　君诗音节中歌报我英瑶百倍过江村老人衣鉢在同参今更有人麽
　　欲望中原双目断听谈徃事几心酸百年故家好人物尘沙流落太无端
　　衮衮诸公鸳鹭羣年来看熟已忘情四时相寻风雨过一丘一壑便悭盟
　　和简叔
　　緑隂庭户自生香燕子飞来话日长正有清风便午枕更无尘梦到禅房
　　落日衘山山更青闲云敛尽緑烟横危亭独倚阑干遍又听疎钟第一声
　　挽邢邦用
　　有美天姿粹且真温温玉树气生春従来孝友闻乡曲叹息如公有几人
　　十载潜心学有方韬藏曾不露锋铓前途万里能脂辖此志伤君死未忘
　　区区仓掾救荒移实惠洋洋摄令时更有棠隂在空圄庐山遗爱未应衰
　　平生事业始分毫楩梓终须百丈高正拟他时好梁栋忍看摧折在蓬蒿
　　倾盖论交未一年追怀三益泪澘然为君提掖诸郎看长已胜冠孟母贤
　　眉州
　　文华要是山川气看到眉州四海空尊者庵前双石笋令人真见两蘓公
　　读通鉴杂兴
　　南山击缶正乌乌东市匆匆坐一书说道中兴无过事太阳侵蚀总縁渠【原注人告杨恽骄奢不悔过日食之咎此人所致】
　　簿书流汗走君房那得狂奴故意降努力诸公了台阁不烦鱼雁到桐江【原注光武以吏事责三公安能屈子陵耶】
　　清浊无心陈仲弓圆机聊救汉诸公末流不料儿孙误千古黄初佐命功【原注仲弓吊张让防为诸公地耳子孙因畏祸屈节陈纪仕董卓陈羣相曹氏】
　　柴门三叩畧従容感激聊酬大耳公常日驱牛趂春雨人前元不似英雄【原注孔明躬耕不求闻达今之士方嚣嚣然欲为孔明何哉】渭上耕屯望一秋鼓行那复更迟留落星误尽痴儿辈长说宣王抗武侯【原注孔明四月至渭南留屯八月薨】
　　建安社稷看文举正始风流倚太初天地一身无处着诸人休苦恨狂疎【原注汉魏之末孔文举夏侯太初岂复有不死之理哉】
　　平生作意轻羊舅嵗晚何心佞羯奴为问荆齐是三窟此时容有宦情无【原注王衍素毁羊祜及为石勒所擒自陈少无宦情且劝勒称尊号】莫怪新亭泣楚囚王公原不办中州石头门外千年恨他日相思一涕流【原注周伯仁之死王茂宏之罪也】













　　原防
　　先叔父烛湖所遗诗文袭藏惟谨寳庆丙戌嵗越帅集撰大卿汪公纲修防稽续志采之乡评载先叔父小传于人物门仍访问遗文所存若干即先防粹十巻以对既而浙西司马庾使述笃念平昔游従之谊取而锓诸木谨命従弟祖诒书之而并以先叔父淳熙乙巳嵗在东湖书院手着问思録藳五十条通鉴摘义藳三十条为经史说藳一巻祖父雪斋行状墓铭先叔父圹记及防稽续志小传従弟祖开补官省劄为附録一巻若其余诗文存藳与门人所记论语孟子诸经口义篇帙尚多又当彚次为续集云丁亥嵗良月望日従子従事郎监华州西岳庙祖祐敬识




