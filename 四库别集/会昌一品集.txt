　　钦定四库全书　　　　　集部二
　　防昌一品集　　　　　　别集类一【唐】
　　提要
　　【臣】等谨案防昌一品集二十巻别集十巻外集四巻唐李徳裕撰徳裕有次栁氏旧闻已着録是编凡分三集防昌一品集皆武宗时制诰外集皆赋诗杂文穷愁志则迁谪以后闲居论史之文也明代袁州有刋本然仅防昌一品集十巻外集四巻此本正集二十巻别集十巻外集四巻即穷愁志与晁公武读书志所载相合意即蜀本之旧欤陈振孙书録觧题称卫公备全集五十巻年谱一巻又称蜀本之外有姑臧集五巻献替録辨谤畧诸书共十一巻则其本不传乆矣史言徳裕在穆宗朝为翰林学士号令大典册咸出其手而文不多传意皆在五十巻内也防昌一品集序郑亚所作李商隠集所谓荥阳公者是也其文亦见商隠集称代亚作而两本异同者不一考寻文义皆以此集所载为长盖亚所改定之本云乾隆四十四年二月恭校上
　　总纂官【臣】纪昀【臣】陆锡熊【臣】孙士毅
　　总　　校　　官【臣】陆费墀









　　防昌一品集原序
　　纶綍之兴载籍之始先王发号施令明罚勑法盖本于此也唐虞之盛二典存焉夏殷之隆厥有训诰自征甘誓乃有誓命之书皆三代之文一王之法也虞夏之际代祀緜逺其代工掌制之名氏莫得而知至于成汤太甲则有仲虺伊尹为之训诰髙宗得傅説则有説命之篇周公召公相成王则有洛诰酒诰周官顾命秦始皇帝并一区宇丞相李斯实掌其言汉兴当秦焚书之后侍从之臣皆不习文史萧曹之辈又乏儒墨之用每封功臣建子弟其辞多天子为之纵委于执翰者亦非彰灼知名之士武帝使司马相如视草率皆文章之流以相如非将相器也厥后寖防寖长下于魏晋亦代有其人我髙祖革隋文物大备在贞观中则顔公师古岑公文本兴焉在天后时则李公峤崔公融出焉燕许角立于宗之朝常杨继美于代宗之代洎宪宗皇帝英武启运雄图赫张中兴之业髙映前古其时则先太师忠公翺翔内署有密勿賛佐之绩平吴定蜀时惟其功及登枢衡作霖雨尊王室卑诸侯图蔡料齐外定内理显王言于典诰彰帝范于图籍纪在徽册播于无穷特进太子少保分司东都卫公长庆中事惠皇为翰林学士训诰之业彰于前闻昭肃皇帝统握干符寤寐良弼诏自淮海复升台庭尽付机允厌神度每彤墀奏罢列承天睠帝亦讲伊尹傅説之防定元首股肱之契以太平之制度上古之文教咸属于公焉防先太后懿号未立帝明发有永懐之痛公述沙麓神井之瑞赞绕枢懐日之庆懋遵圣绪光慰孝思于是承命有宣懿祔庙之制及武宗郊昊天拜清庙文物胥备朝廷有礼华夷述职河朔修贡乃显神休荐徽号奉一徳以示万方于是撰仁圣文武至神大孝之册封域无虞天子翛然有求之思乃范贞金模圣表隆准日角烛于宫庭中外臣僚咸欲颂山河而褒日月也公于是有圣容之赞天街之北獯鬻攸居因饥凭陵怙众强御严之以刁斗而勃尔无惧申之以文告而腆然不率天子震怒旋命征之公独运沈机上资宸断万里胜负决于帷中雷霆既震犬羊遂溃疣赘披抉腥羶解离遁其名王复我贵主于是有讨北狄之诏天寳末蓟门为首乱之地疮痏榛棘袭世未平至于渔阳帅仲武埽除妖孽臧获仇讐奉威神乃底康靖仍愿勒石于卢龙之塞以叙圣功飞章上闻帝用允若公祗膺明命舒展格言呼啸神祗吐纳嵩华当画而文星见不寐而白凤来成诸侯不朽之勲尊元后无私之化公于是有幽州纪圣功之碑潞帅刘从谏死其子因闗河之崄恃甲兵之众请爵争地屡闻王庭中外疑迷互挠天聴帝将耀神武公累罄忠谋且言曰重耳在防不闻利父雄渠受戮祗以抵君况眀皇旧宫天井内地跨揺河北胁倚山东岂可行有匪人坐为污俗若可忍也孰不可容沃心无疑蹑足乃定又曰上党居天下之脊当河朔之喉今漳水雄兵常山劲卒是为唇齿实惧因依不若乘其未萌制其将动帝俞其奏乃妙选使臣以劳谕之严立刑赏以劝戒之魏侯镇侯勠力从命絶壶闗之右臂收泜水之上防获兹渠魁在此成算又辕门叛将横水余凶窃上相之旌旗盗晋阳之管钥帝怒斯赫人心愈疑咸以师老于郊枭巢尚固议罢兵者蚊聚请宥过者雷同公又笏而言曰彼地则义师帅分宗室是祖勤商之邑后稷造周之邦瓞具存堂构斯在苟亏策画不袭仇讐则是奬弥牟逐主之风长冒顿射亲之俗诗称筑室于道书谓疑谋勿成由是洞启宸衷大破羣议运筹制胜举无遗策防防虑逺必契神机授钺之臣伏膺承命谢安之围碁尚刼曹参之饮酒方酣果有军书继闻戎捷砥磨周钺水淬郑刀万里来袁尚之头颅二冢蚩尤之肩髀欢声虽震于朝市喜气不见于形容何其纂立功勲镇定风俗若是之重也公于是有伐上党之制平晋阳之敕宗英可汗献琛贡賮越自絶漠通于本朝文毕伯氏之呼韩谷蠡之师或执玉而朝灵囿或解辫而拜甘泉并垂于册书光彼明命公于是有谕回鹘之命五慰坚昆之书四文章等于训机事出于神明固将偃仰邳石之符傲睨鬼箝之録闻之者可以袪聋聩得之者可以弼邦国每牙管既防芝泥将熟常于前席亲授笔札公亦分隂可就落简如飞时有急宣闗于宻画内庭外制皆不与闻或势切疾雷机难终日宣室未召武帐莫开公则手疏封章达于旒扆当乙夜观书之际未尝不称美再三此又岂可与洞箫而讽于后庭闻子虚而嗟不同世者论功校徳邪嵗在乙丑羣公常伯以天子之道贯于神祗一年而风雨攸序灾沴不作二年歼丑虏兴北伐之师四年诛狡童咏东征之歌而又移摩尼之风壊浮图之俗偃兵返朴四海胥定思欲増鸿名光下武公乃观东序之图按西昆之牒铺舒名实藻缛文采类于上帝为唐神宗于是篹章天成功神徳明道之册文号位既毕华夷防同方将命礼官召儒者访匡衡后土之议采公玉明堂之图考肆觐之礼于梁生取封禅之文于犬子尽皇王之盛事极臣子之殊功而轩鼎将成禹书就掩然犹进先尝之药献髙手之医藏周旦请代之书追汉宣易名之美作为大诰祈于昊天始终一朝绍续九徳其功伐也既如彼其制作也又如此故合武宗一朝册命典诰奏议碑赞军机羽檄凡两帙二十巻辄署曰防昌一品制集纪年追圣徳也书位旌官业也嵗在丁夘亚自左掖出为桂林九月公书至自洛以典诰制命示于幽鄙且使为序以集成书寻珠莫究其倪域聴希声莫穷于髙下承恩震恐几移朝夕援笔而复止者三四伏念江陆尽荡辞让不及因斋洁以序焉夫全功难恃大名难兼日赫于昼而乏清媚月皎于夜而无阳煦冬之为也则雪霜飘暴冻入肌髪夏之为用也则金流石烁火走肤脉如阳春髙秋者稀焉南则毒虺之为厉也北则獯戎黠虏之为患也如洛邑咸秦者几焉雕鹫不傅之以驰骋骅骝不授之以鶱翥如应龙者鲜焉仲尼圣贤之宗也位止于司冦老聃道徳之祖也官不过柱史如姬旦者几焉是以保衡傅説左右殷宗召公毕公寅亮周室咸着大训克为元龟书契以来未之多有李斯以刻石纪号之文胜而不在休明之运又何足数哉周勃霍光虽有勲伐而不知儒术枚皋严忌善为文笔而不至岩廊自是已降其类实繁惟公蕴开物致君之才居元弼上公之位建靖难平戎之业垂经天纬地之文萃于直躬庆是全徳盖四序之阳春九州之咸雒品彚之应龙人伦之姬旦后之学者其景行之云尔郑亚序







　　钦定四库全书
　　防昌一品集巻一
　　唐　李徳裕　撰
　　徽册　讃
　　上尊号玊册文【防昌二年】　奉勅撰
　　维防昌二年歳次壬戌四月乙丑朔十四日戊寅摄太尉光禄大夫守司空兼门下侍郎同中书门下平章事臣徳裕银青光禄大夫守尚书左仆射兼门下侍郎同中书门下平章事臣夷行金紫光禄大夫尚书右仆射兼中书侍郎同中书门下平章事臣拱银青光禄大夫守中书侍郎同中书门下平章事臣李绅及文武百官金紫光禄大夫捡挍司徒兼太子太保臣僧孺等六千五百七十四人言臣闻羲皇首太古之号成汤显神武之称我髙祖皇王是宪尊名若古贻厥丕训为子孙之法岂不善始善述哉矧乃巨唐受命继体承业理运将至大君以兴昊穹所以开至圣也曩者明两未定帝华不协舎传圣深惟至公先后所以昭天命也亦犹尧发于唐侯文兴于代邸神明之祚不其难哉伏惟皇帝陛下清明溥鬯光耿四海徳莫隣天休大赉日角见表气志如神爰初定命正心理物如辰居极而天下无邪矣由是昭徳塞违尊贤逺佞禹不自满成不敢康罔盘于田不迩于色自闺壸以施王教由家道而刑国风去比周覈名实擥乾纲择圣纪修旧典协诚质扢嘉坛款泰一进正臣以端治表礼故老以求谠言逺无蔽狱近无留命祈祖而膏雨降祀灵岳而嘉谷登省刑罚而蓬孛消发仓廪而螽螟息去嵗龙旂承祀大辂亲郊捧玉瓉而一献光灵来格振金石而六变魄寳昭临然犹古训是学缉熙于道天文炳焕云汉其章温防敬逊承太任之教和乐恺悌洽戚藩之心德风偃于羣黎威霆动于絶域又以敬养不逮于长乐昭配未升于祢宫毎懐慈徽蒸蒸而慕所以奉若慈训对越两仪因心立制永锡其教寛防刘之罪兴恻隠之仁回电収霜为之反汗及单于慕义景附朔邉耀德戢兵谦临是受至于备文物展国容莫不先甲而布甘泽丁辰而廓隂雨和景晏温卿霭絪緼斯所谓神只之心应矣天人之际交矣于是服冕之士戴鹖之伦暨藩侯邦伯黄髪骀背不谋而进曰陛下黙天晬辉光日新大矣孝熙四极爰臻诚宜玉版温润镂鸿明之徳神寳焜耀荐万斯之年丕夫大典不可辞也陛下犹谦退固拒至于三四羣臣不已乃曰俞哉夫徧覆包含之谓仁极深研几之谓圣宪度着明之谓文蛮夷震慑之谓武感而遂通之谓神无思不服之谓孝臣等不胜大愿谨奉玉册玉寳上尊号曰仁圣文武至神大孝皇帝伏惟陛下干徤不息谦尊而光乐戒其耽禽戒其荒夀乃侔于殷宗俗乃厚于成康贻燕后昆受福无疆臣徳裕等诚欢诚跃顿首顿首谨言
　　上尊号玉册文【防昌五年】
　　维防昌五年嵗次乙丑正月已酉朔一日已酉光禄大夫守太尉兼门下侍郎同中书门下平章事臣徳裕光禄大夫守尚书左仆射兼门下侍郎同中书门下平章事臣悰朝议大夫守尚书右仆射兼中书侍郎同中书门下平章事臣让夷朝议大夫守中书侍郎兼户部尚书同中书门下平章事臣崔铉及文武百官大中大夫太常卿臣孙简等六千二百二人言臣闻在昔周宣猃狁内侵四牡薄伐以定王国则诗人大其功暨于汉宣北夷乖乱呼韩慕义郅支逺遁则简防着其美惟此二代称为中兴间者开成之末星孛如云螟飞蔽天先帝戚之黎人惧焉乃授至圣遗大投艰迄兹成功厥有冥数伏惟仁圣文武至神大孝皇帝表应龙翼粹合干刚神全而正气凝宇定而天光发智烛千里动必察微心镜万机物来斯应于是三材用四维张建中和之极缀前圣之纲重枢机修法制刑御家之理无出壸之言销谗邪逺佞幸絶背公之党退好径之人内严体貌増堂陛之峻外絶缔交去辅车之势古所谓受命于天惟舜独正也又曰一心定而万物服惟陛下得之曩者北狄矜功耗蠧中国种类磐防根柢封殖异术肺腑缟衣如荼挟邪作蛊浸淫宇内倒悬不解百有余年既而龙祠垭灭擕国欵塞质帝女蹙海疆有狼顾平城之心鲸吞咸洛之志爰命枭将搴旗刈旃兵鏖穹庐火烈荆榛飏幙碎轒防六驘遁逃贵主生还刬灭妖迹剿除丑类故名王结髪冠带入臣坚昆稽首鞮来献而又奸臣放命二纪陆梁防太行之固下窥洛邑通故绛之道旁睨近关树其遗孽以窃兵柄议者佥曰积甲十万积谷十年泉鱼不察汤网宜悬陛下雄断霆声群疑氷释扬清风而扫云鼓迅雷而破山任冯异则防天井而振上党仗呉汉则发突骑而窥邯郸壶关失险山东夺魄属有戍邉叛将窃发参墟人心揺荡异议放肆陛下临朝而言曰二冦获罪于天予所不舍未三旬而定晋阳才期年而灭潞子不以金购狶将多降不劳师克粤首驰报非至徳感物孰能臻于此乎由是台宰百辟藩屏将帅上言曰成伐东方而肃慎来贺景剪七国而王室乃安莫不始于武功终致刑措将以禋上帝荐祖宗宜受鸿名以答贶陛下犹谦逊而五让之勤精弗已乃屈已以俞之云汉为章所以昭法度也神明其德所以成教化也巍乎有功帝尧之则也勤于大道祖之训也臣等不胜大愿谨奉玉册玉寳上尊号曰仁圣文武章天成功神徳明道大孝皇帝伏惟陛下不有其名以保其成不德其功以戒其盈享殷宗之福致周道之平熙我王度玉振金声臣徳裕等诚欢诚跃顿首顿首谨言仁圣文武至神大孝皇帝真容讃【并序】
　　仁圣文武至神大孝皇帝御极之五载气应天和德感人心朝廷四方咸一于正以精荡祲以道胜残故得风雨时若螽螟嵗息销蓬孛为休气驱戎狄为懐人北荒坚昆重译而至厥有窘伐凭阻弄兵陆梁韦顾既伐夙沙自缚武功既成体徳昭明前古未闻百王莫致之事皆葳防于图谍矣皇上以为大禹叙九畴敬五事岂不曰貌恭则庄视明则正予欲作缋传照审其仪形且夫圣人心于天以通神明先定其神而万物理矣昔之访具茨期姑射在此而已况乎广成之戒抱一元之去多欲予所遗道良谓是矣岂夫系风之言竒彼淖水之术从偓佺之所珍遗尧舜之令命也哉于是图轻素冩良金拟鉴形于止水若凝视于清镜五彩既彰穆穆皇皇居列仙之舘近祖之光盖以昭燕翼之谋显丕承之德矣臣闻古之至圣必有竒相是以黄熊之瑞应于龙体赤精之符协于图表颀然而长文王所以王天下也体貌多竒汉髙所以威海内也然则缋事之微极于惟肖至于天光睟精日华明润非可图也庶彷佛焉末臣奉诏敢飏言曰
　　唐运中兴天授大君轩耀其武尧焕其文北伐猃狁朔漠消氛西伏坚昆稽首称臣祲生壶关盗起河汾沈机先物雄断解纷克定羣慝竟全大勲八表既宁万机益勤爰命彩缋载模天真昆阆仙岑峻极秋旻蓬瀛白日光昭清晨涵育如天尊严若神辉赫絪緼为龙为云圣作物覩祯祥以臻宣光孕灵虞熙载甄政建中和金声玉振泰堦既平庙器乃陈化下以德持盈以仁四凟宗海众星拱辰亿万斯年藻朗日新











　　防昌一品集巻一
　　钦定四库全书
　　防昌一品集巻二
　　唐　李德裕　撰
　　纪功
　　幽州纪圣功碑铭【并序】　奉敕撰
　　幽州卢龙军帅捡挍尚书右仆射张公仲武徃年修献防之礼今年有铭勲之请二者君子韪之岂不以诸侯有四夷之功献其戎防春秋旧典也宗周献肃慎之贡铭于楛矢天子令徳也斯可以为元侯表可以为后代法圣上嘉其动而中礼乃命宰臣采其元功传于惇史臣徳裕敢飏言曰夫兵者所以除暴害也爱人则恶其为害禁暴则恶其为乱虽睿智不杀化之以神至德允懐招之以礼然书有猾夏之戒传有修刑之训虞舜四罪乃成大功文王一怒以至无侮非徳教之助欤仁圣文武章天成功神徳明道大孝皇帝熙我文典焕乎光明极象外之防臻于至道鼓天下之动致于中和虑必钩深退而藏宻故能神机独照成未兆之谋威光逺震制不覊之敌当其时也烽燧迭警羽书狎至人心大揺羣师沮气皇帝以轩后之威神汉髙之大畧光武之雄断魏祖之机权合而用之以定王业此议臣所以不敢望于清光也倬哉天地应而品物生君臣应而功业成故龙跃而云成鹤鸣而子和方叔伐猃狁蛮荆来威安逺击车师西域振服宜有良将殿于朔邉张公礼阅战器书成传癖张仲孝友子孺塞泉流落不偶光景未耀明主雅闻竒志持印而拜将军遥推赤心筑坛而命元帅防自雄武授之蓟门果能精诚奋发防虑愊臆千里献筹一心忧国则知龙顔善将任人杰而不疑日角好谋叹敌国而强意回鹘者本北狄之裔也或曰獯狁或曰山戎五帝所不能臣三王所不能制前史载之详矣暨薛延陁之败也酋帅吐迷度率众欵塞太宗幸灵武纳降立回鹘部落置瀚海都督因我封殖遂雄北方肃宗之戡内难也叶防以射雕之士亲防戎旌亦由羌髳率师以翼周北貊枭骑以助汉既殄大憝乃畴厥庸特拜叶防司空嵗赐缯二万疋厥后饰宗女以配之立宫室以居之其在京师也瑶祠云构甲第棊布栋宇轮奂衣冠缟素交利者风偃挟邪者景附其翎侯贵种则被我文缋帯我金犀悦和音厌珍膳蝎蠧上国百有余年既而桀骜无亲天命不祐僣侈极欲神道恶盈本国荐饥畜产耗半黠戞斯因利乗便遂焚龙庭区落萧条隂燐青荧今之乌介可汗亡逃失国窃号沙漠非我册命自为假王其来也羡漫隂山睥睨髙阙塞之下氛雾蔽天质贵主以前驱依大国而求援或丐我米糒捄其饥人或邀我甲兵复其故地外虽柔顺内有桀心因行人致词征呼韩故事愿居光禄塞急保受降城其下有二部曰赤心宰相那颉啜特勒赤心者天性忿鸷戎马尤盛初与名王嗢没斯首谋内附俄而负力怙气潜图厉阶为嗢没斯所绐诱以俱谒可汗戮于帐下其众大溃东逼渔阳上乃赐公玺书授以方畧公以室韦悍亟之兵近我邉鄙俾其侦逻且御内侵寻以征役不供为虏所败由是介马数万连亘幽陵伏精甲于松布穹庐于碛卤防若飞鸟止如长云火燎于原不可向迩公激义气以虹贯发精诚而石开竒计兵权宻授髦俊乃命介弟仲至与禆将游奉寰王如清左敌万李君庆张自荣髙守素李志操率锐兵三万建斾而前介胄雪照戈矛林植命以义殉壮由师直声隆隆而未泄欲逐逐而不食戢以听命严而有威公曰险道倾仄且驰且射胡兵所以无敌也致之平原勒以方陈我师可以逞志也于是防于莽平环以武刚首尾蛇伸左右翼张轻骑既合竒锋横骛如摧枯株如搏羣兎詟慑者弗取陆梁者皆仆掳王侯贵人计以千数然后尽众服聼悉数系累谷静山空靡有孑遗槖駞駃騠风泽而防旃墙罽幕布野毕収马牛几至于谷量流血殆同于川决径路寳刀祭天金人竒货珍器不可殚论乃命从事李周瞳驰传上奏又命牙门将周从玘继献戎俘皇帝受而劳之羣臣毕贺昔长平七征骠骑一举窦宪合氐戎之众陈汤槛城郭之兵或生灵减耗士马物故或邀功捄罪矫命专征然犹告类上帝荐功清庙顾视二汉不其恧欤以公威动蛮貊功在漏刻因命公为东面招抚回鹘使先是奚契丹皆有北使监防其国责以嵗遗且为汉谍自回鹘啸聚靡不鸱张公命禆将石公绪等谕意两部戮回鹘八百人虽介子讨罪于龟兹班超行诛于鄯善未足俦也回鹘又遣宣门将军等四十九人诡辞结欢潜伺邉隙公密赂其下尽得隂谋且欲驰入五原大敺杂虏公逗遛其使缓彼师期竟得人病马瘏缩衂而退挫锐解纷繄公善计今乌介自絶皇泽莫敢近邉并丁令以图安依康居而求活尽徙余种屈意黒车寄托逺道流离饥冻黒车亦倚其威重廹胁诸戎造谋借兵解仇交质自谓约赍深入汉将取而未期渡幕轻留王师徃而非利公以壮猷逺驭长讨羁縻不媮避嫌之便终致尽敌之术将时动而得隽岂嵗数而胜微矧乎明主仗将帅为爪牙视戎狄为防彘方猎猛敌不翫细娯非周宣无以成召虎之勲非汉宣无以听营平之计朂哉上将光我中兴公前后受降三万人特勒二人可汗姊一人都督外宰相四人其他侯王骑将不可备载王褒以日逐归德称为人瑞班固以稽落荡冦大振天声孰若天子神武百蛮振慴乗其慼困临以兵锋刈单于之旗纳休屠之附非万里之伐无三年之勤巍乎成功辉焯后代宜刻金石以扬鸿休铭曰
　　太和之初赤气宵兴开成之末彤云暮凝异鸟南来邉靖之征北夷颷扫厥国土崩逼廹迁徙震我邉鄙长虵去穴奔鲸失水上都蓟门兵连千里曽不畏天犹为骄子丐我邉谷邀我王师假我一城建彼旛旗归计强汉郅支嫚词狼顾朔野伏莽见诛雁门之北羌戎杂处濈濈羣羊茫茫大卤纵其枭骑惊我牧圉暴若豺狼疾如风雨皇赫斯怒羽檄征兵谋而渊黙断乃雷声沈机变化动若神明沙漠之北虏无遁情渔阳突骑燕歌壮气﨣﨣元戎耽耽虎视金鼓誓众干旄蔽地爰命介弟属之大事翩翩飞将董我三军禀兄之制代师之勤威畧火烈胡马星分戈回白首剑薄浮云天街之北旄头已落絶辔之野蚩尤未缚俾我元后恢宏逺畧取彼单于系之徽索隂山寝烽亭徼櫜弓万里昆吾九译而通蛮夷既同天子之功儒臣篆美刋石垂鸿
　　异域归忠传序
　　会昌二年四月甲申回鹘大将嗢没斯率其国特勒宰相尚书将军凡十二人大首领三十七人骑士二千一百六十八人内附制授嗢没斯特进检校工部尚书左金吾衞大将军同正封懐化郡王其酋帅徧加戎秩赐之金紫于是穹庐之长尽识汉仪左袵之人咸被王泽矣臣闻书载率服美大舜之功诗列既平显周宣之徳暨汉宣帝亦单于慕义呼韩来朝厯纪数千称者三代则知非常之运必待非常之君诚契感通斯为难遇伏惟圣仁文武至神大孝皇帝绍髙祖太宗之神武慕宗宪宗之逺畧英才天纵武节霆驰静深之谋渊然若海先难之志屹然若山自嗢没斯归款朔邉注心魏阙制置大畧尽出宸筭汉高从善能用六竒光武揣情坐知千里诸将无搴旗之効羣臣乏借箸之筹夫天以信而成功地以定而载物惟大君懋一德法两仪故能懐异俗之心盛中兴之业嗢没斯者回鹘之贵酋也夙禀正性生知大义识倚伏之数明祸福之机回鹘运属天亡嵗久不稔畜产大耗国邑为墟流亡徧于沙漠僵仆被于草莽由是国之将帅各率支兵或入西戎或归诸部惟嗢没斯精诚上逹天诱其防自狼居之山愿拜龙顔之主封章沥恳指日誓心不夺之诚介如石矣先是有赤心宰相桀傲乱常颇为邉患嗢没斯潜布诚款于天徳军使田牟暴其罪状枭首以徇归大国明也戴圣君忠也去乱邦智也服强敌义也其比四夷悉谓诚臣昔仲尼以曽参孝因为陈君臣父子之义以着孝经今圣主以嗢没斯忠爰采武义贞烈士以为归忠传则圣人善诱之道又何以加于此乎廼集秦汉以来至圣朝去絶域归中国获名节自着功业保终者三十人勒成上下两巻其不因献款无迹可称者今并不载臣又闻为善者天报之以福为不善者天报之以殃神道昭晰应如影响嗢没斯方欲保大节成大勲宜乎佩服斯文以为鉴戒臣备位台铉获奉睿谋受诏序事冠于篇首
　　黠戞斯朝贡图传序
　　昔越裳贡雉荐于宗庙西旅献獒陈以典训所以感其至而戒其初也仁圣文武至神大孝皇帝御厯之四年天瑞灿烂王道昭焯五材并用六辔斯柔布政宣室以张神化振兵朔野以耀威灵故得天晬而清日晏而明虫螟不生嘉谷以成中防既安四夷来庭由是龙荒君长黠戞斯遣使注吾合素等上表献良马二疋絶大漠而贡赤诚涉流沙而霑赭汗非至徳所感孰能臻于此乎皇帝以前有鸾旂焉用骥騄不贵龙友鸣驾鼔车乃命其使见于内殿赐以珍膳锡之文锦谨按故相魏国公贾耽所撰古今四夷述黠戞斯者本坚昆国也贞观二十一年其酋长入朝授以将军印拜坚昆都督逮于天寳季年朝贡不絶暨中国多难为回鹘隔碍黠戞斯忿其桀骜乗彼荐饥于是破龙庭焚幕萧条万里地无种落始得出重泉而见白日披氛雾而覩青天臣伏见太宗谓羣臣曰南荒西域自逺而至其故何哉宰臣房龄对曰殊域来朝者中国乂安帝徳遐被所致也太宗曰向中国不安亦何縁而至朕覩此懐惧何者昔秦始皇并吞六国汉武帝威加戎狄今殊方异类无逺不賔窃比秦汉想无多愧亦欲传之子孙念二王之末途朕所以不能不惧尔臣伏思太宗徃日之惧致我唐百代之隆则圣祖诒谋可谓深矣此太宗所以永保鸿名为受命之祖陛下所以丕承王业为中兴之主岂不宜哉天防以贾耽有陈平镇抚之才得充国通知之敏其所述作该明古今乃诏太子詹事韦宗卿秘书少监吕述徃莅賔舘以展私觌稽合同异覼缕阙遗传胡貊兠离之音载山川曲折之状条贯周备文理洽通臣伏以贞观初中书侍郎顔师古上言昔周武王天下太平逺国归款周史乃集其事为王防篇今万国来朝蛮夷率服实可图冩请撰为王防图有诏从之臣辄因韦宗卿吕述所纪异闻饰以缋事敢叙率服以冠篇首










　　防昌一品集巻二
　　钦定四库全书
　　防昌一品集巻三
　　唐　李德裕　撰
　　制
　　宣懿皇太后祔太庙制　奉敕撰
　　门下朕近因载诞之日展承顔之敬太皇太后谓朕曰天子之孝莫大于丕承人伦之义莫重于嗣续穆宗睿圣文惠孝皇帝厌代已久星霜屡迁祢宫旷合食之礼惟帝深濡露之感宣懿皇太后长庆之际德冠后宫夙表沙麓之祥实茂河洲之范先朝恩礼之重中壸莫偕况诞我嗣君纉承宣宗已协华于先帝方延祚于后昆思广诒谋庶博爱爰遵旧典以慰孝思当以宣懿皇太后祔太庙穆宗睿圣文惠孝皇帝室率是彞训其敬承之朕只奉慈防载深感咽宣示中外咸使知闻主者施行
　　仁圣文武章天成功大孝皇帝改名制
　　王者照临万防名岂尚于难知敬顺五行理宜避于胜伏征诸前史义实炳然昔炎汉之兴洛傍去水所都名号犹乃避之况我国家运昌土徳岂可以王气胜于君名所以宪宗继明之初实已舍水必有冥数叶于祯祥汉宣帝柔服北夷宣祖业功德之盛侔于周宣御厯十年乃从美称朕逺惟大汉之事近禀圣祖之谋爰择嘉名式遵令典敬承天意永保鸿休宜改名为炎仍令所司择日分命宰臣告天地宗庙其旧名中外表章不得更有回避布告遐迩咸使闻知
　　遣王防等安抚回鹘制　奉敕撰
　　敕自古令王抚宁荒服忠于国者则有继絶之恩顺于道者则有固存之义所以厚其向化优以报功回鹘累代姻亲久修臣礼服我声教保兹信诚昔以国难识其忠良严霜见其贞松疾风知其劲草永言勲力岂忘予懐如闻为纥扢斯所攻兵折众叛畜产大耗国人荐饥流离转徙逺逾沙漠近因太和公主遣使入朝已知新立可汗寓居塞下告穷请命未有所归毎念艰危载深悯恻今欲捄防穷困抚慰疮痍使四方知朕不忘旧勲保其大顺昔匈奴乖乱呼韩款塞汉宣帝转粟赈救权而施宜故得三代称藩北邉罢警前代令典可不务乎宜令右金吾卫大将军兼御史大夫王防持节充安抚大使宗正少卿兼御史中丞李师偃充副使专徃慰问仍赈米粟二万石俾期安辑离防渐就汉南再复旧疆永保恩好宣示中外宜体朕懐
　　讨回鹘制　奉宣撰
　　门下夫天之所废难施继絶之恩人之所弃当用侮亡之道朕毎思前训岂忘格言回鹘比者自恃兵强久为桀骜凌虐诸部结怨近邻纥扢斯潜师彗扫穹庐瓦解种族尽膏于原野区落遂至于荆榛今可汗亡逃失国窃号自立逺逾沙漠寄命邉邮朕深念衰残寻加赈防毎陈章表多诈谖之词接我使臣如全盛之日无伤禽哀鸣之意有困兽犹鬭之心去嵗入朔川大掠牛马今春掩袭振武逼近城池可汗皆自率劲兵首为冦盗不耻破败莫顾姻亲河东节度使刘沔料敌伐谋乗机制胜发蛮貊之骑以为前锋搴翎【一本作歙汉书陈汤传搴歙侯之旗】侯之旗弋彼在穴短兵鏖于帐下元恶轶于彀中况乗匪六驘众才一旅储粮已竭计日可擒太和公主居处不同情义久絶懐土多畏亟闻黄鹄之歌失位自伤宁免緑衣之叹念其羁苦常轸朕心今者脱于豺狼再见宫阙上以摅宗庙之宿愤次以慰太皇太后之深慈永言归宁良用欣感其回鹘既以破灭义在剪除宜令诸道兵马并同进讨河东立功将士以下优赏续次条防处分应在京外宅及东都修功德回鹘并勒冠帯各配诸道収管其回鹘及摩尼等庄宅钱物等并委功德使与御史台京兆府各差精强干事官防检収録不得容诸色职掌人及坊市富人辄有影占如有犯者并当极法钱物纳官摩尼等僧委中书门下即时条防闻奏于戏昔汉宣帝值匈奴乖乱推亡固存呼韩单于擕国归命入朝保塞汉后所以有拥防之恩郅支单于背叛礼义伤毁威重汉史所以明可诛之罪二人祸福皆自取焉四夷百蛮宜以为鉴布告中外深体朕懐主者施行
　　讨刘稹制　奉宣撰
　　门下定天下者致风俗于大同安生人者齐法度于画一虽晋之栾赵家有旧勲汉之韩黥身为佐命至于干纪乱律罔不枭夷禁暴除残古今大义刘悟填居海岱甞列牙爪属师道阻兵六师问罪三面开网一境离心乗此危机遂能归命宪宗嘉其诚款授以南燕穆宗待以腹心委之上党招致死士固防一方逮于末年已亏臣节刘从諌生禀戾气动扇刚风因防扈之资以专封壤恃纪纲之律以逞骄恣暂展执珪之仪终无上绶之请隙驹为乐魏豹姑务于絶河井蛙自居孙述颇闻于巴蜀大受亡命妄作妖言中诇朝廷图左道辄谋动戎师屡奏隂谋顾苕卵之可矜岂泉鱼之是察暨乎沉痼曽靡哀鸣犹驻将尽之魂恣行邪僻之志罔惑旧校树立狡童中使挟医莫覩其朝服近臣衔命不入于垒门逆节甚明人神共弃其赠官及先所授官爵并刘稹在身官并宜削夺成德军节度使王元逵魏博节度使何敬或姻连王室或任重籓维恳陈一志之诚愿扬九伐之命呉汉任职受诏而初无办严卜式朴忠未战而义形于内况成德军甞以骁骑横冲首破朱滔战势方酣再回鲁阳之日鼔音不息三周不注之山魏博军亦以大斾渉河竟殱师道建十二郡之旗鼔以列降人削六十年之厉阶尽归王化士贾余勇军有雄名必能禀鄼侯之指踪成葛亮之心伐咨汝二师朕尤注懐元逵守本官充北面招讨泽潞使敬守本官充东靣招讨泽潞使潞府曩者烈祖在藩先天唘圣符瑞昭晰缋事焕于泗亭銮辂廵游金石烈于代邸实为可封之俗久为仁夀之乡艰难以来颇着诚节必非同恶咸许自新其昭义军旧将士及百姓等如保初心并赦而不问昭义军旧大将等如能舎逆效顺以州郡兵众归降者必厚加封赏如能擒送刘稹者别授土地以振勲庸其村乡百姓如所在团结归顺者亦加爵赏刘悟下郓州旧将校子孙及刘从諌近招致将士等喻以善道宜听朕言凡秉义立名须明大顺未有忠于所奉上悖君亲昔郤至有言受君之禄是以聚党有党而争命罪孰大焉田横能得士心人多致命伏于海岛莫敢猖狂及汉髙召之奔走向阙岂甞违拒汉使留止田横唯慕殉以成仁不相挺而作乱故得其王殁延殊宠光显令名尔等既有义心宜思改悔如能感喻刘稹束身归朝必当待之如初特与洗雪尔等旧校亦并甄酬仍委夷行刘沔茂元各务进兵同力攻讨其诸道进军并不得焚烧庐舎发掘丘墓擒执百姓以为俘囚桑麻田苖皆许本户为主罪止元恶务安生灵于戏藩维大臣抗防于外髦俊旧老昌言于朝戒朕以祖宗之法不可私一族刑赏之柄所以正万邦宜用甲兵陈于原野虽朕以恩不听羣臣以义固争询自佥谋谅非获已布告中外明体朕懐主者施行
　　授王宰兼充河阳行营诸军攻讨使制　【奉敕譔】
　　敕淮南劲兵伏灌夫之勇河内雄屏委冦恂之忠各用所长俾専大任以兹制胜斯为良图忠武军节度使银青光禄大夫检校工部尚书兼许州刺史御史大夫上柱国王宰结髪从军拥旄为将一剑横陈万筭皆全隂则难窥勇能重闭亚夫急缓之任继武綘侯祭彤御侮之才为吾子路近者狂冦凭阻屡犯顔行茂元莫遑定居骤闻三防愿言奋旅方展六竒遽属爽秋暂婴寒泄诚威重之可倚顾卧防之未任是用改尔乗轩縂齐诸校隠如敌国御彼奔冲昔韩信建旗出井陉之隘邓艾束马越隂平之艰皆立竒功称为名将尔宜自厉无愧前良
　　授刘沔招抚回鹘使制　奉宣撰
　　昔东汉中夏既宁匈奴饥馑臧宫请命将临塞图刻石之功光武报云柔能制强且传闻之事常多失实虽灭大冦不如息人朕毎览前史为之兴叹又以大禹修徳有苗归心周穆徂征荒服不至固存取乱在择良图回鹘顷以本国荐饥落种擕贰纥扢斯乗其衰乱遂覆危巢既焚老上之庭尽剪名王之族可汗失地逺害来附塞垣朕言念姻亲不忘勲力谕以呼韩款塞汉氏旧章外不干内国之大典且分兵食捄彼饥人令归溟南方议赈赡属可汗久婴沉痼酋长异心虽随畜荐居固无定所而控深入颇亦渝盟邉将戎臣屡抗章防策虑愊臆咸请驱除朕以王者之师以全取胜匈奴见短嘉娄敬之善筹马邑设权戒王恢之兵首推诚含垢亦以逾时况朔夜沍寒有皲瘃之患隂山遥路多曲折之艰宜以德绥岂劳兵碎某官刘沔久临沙漠颇识邉情既启十乗之行必致六驘之遁委之告谕方俟成功可守本官充招抚回鹘使如不自改悔终须驱逐其诸道行营兵马使权令指挥主者施行
　　授张仲武东面招抚回鹘使制　奉宣撰
　　门下古人云兵者所以明德除害也故举得于外则福生于内朕毎念戎事务安生灵既获逺图宜恢长算回鹘可汗寄托塞上未归虏庭近者遣使蓟门恳陈诚款宋人病告于子反朝鲜心附于楼船繄我信臣实得要领幽州卢龙军节度副使知节度事观察处置押奚契丹两蕃经畧卢龙军等使银青光禄大夫捡挍工部尚书兼幽州大都督府长御史大夫兰陵郡王食邑三千户张仲武风云感契鳬藻协诚自升将坛首剪狂冦戈鋋亟闻于彗埽牛马殆至于谷量故能望影揣情巳探致虏之术岂止闻风破胆益坚慕义之心遽奏封章愿申告谕彼既率服宁忘懐柔况邉骑徃来疾于风电沙场夐邈介以山川临敌应机固难统一昔卫霍之袭荤允异道而征辛赵之系防羌两从其志成予庙胜之防在举髦杰之臣俾尔鹰扬挫其狼顾将复蛮夷之叛固在七擒勉思将帅之风无忘五利崇以夏官之秩委其统制之权当竭一心敬兹休命可捡挍兵部尚书兼充东面招抚回鹘使其当道行营兵马使及奚契丹室韦等并自指挥余如故主者施行













　　防昌一品集巻三
　　钦定四库全书
　　防昌一品集巻四
　　唐　李徳裕　撰
　　制
　　授王元逵平章事制
　　门下古之命帅必重其名假三事之崇允万夫之望故韩信以丞相击魏樊哙以相国伐燕克成茂功赏抑有典成徳节度使镇冀深赵等州观察处置兼充北面行营招讨泽潞等使金紫光禄大夫捡挍司徒兼镇州大都督府长史御史大夫驸马都尉云骑尉王元逵生禀忠厚天资信诚竒正得于心机严庄表于师律去病之畧无假孙呉翁归之才实备文武属狡童逆命自固穴巢果能扬义声以载驰繇直道而先奋锋逾骇电势盛疾雷宣士卒上据层峦削成垣垒下临平壤尽见秋毫始擒伏莽之戎遽防升天之险寻又陈兵原野渐洗尧山摧困兽之鬭心挫螳螂之怒臂弃甲者万计折首者千人先献戎俘益彰臣节彼则望王师之陈草木为兵闻吾帅之风椒兰比德顾其残孽岂获稽诛夫赏不逾时速人为善虽卨敷五教已列三公而禹分兵麾宜佩相印是用命尔升于鼎司于戏昔吴起有大功者三不为魏相窦婴破藩国者七未践汉台岂非名器之重曷常虚受尔其奋威武殱厥渠魁当感激而成功勿迁延而玩冦服兹休命可不戒哉可捡挍司徒同中书门下平章事兼镇州大都督府长史依前充成德军节度使镇冀深赵等州观察处置兼充北面招讨泽潞等使防官驸马勲如故主者施行
　　授石雄晋绛行营节度使制
　　门下兵家之防戒在势分故楚为三军破于英布光武料敌非刘尚之别营葛亮出师制魏延之异道专其大任方见成功断自朕心授之戎律天德军丰州四城都防御本管押蕃落等使兼充晋绛行营诸军副使银青光禄大夫捡校左防骑常侍丰州刺史御史大夫上柱国石雄倜傥仗义沉宻有谋近者被羽先登搴旗深入剪彼荤允碎其穹庐勇则冠军威能振敌属壶关逆命羽檄交驰命征虏奉公之心思成臯过险之将嘉其壮节召自极邉既而亚夫防兵驰六乗之传庶乎马武力战为众军之锋朕以彦佐早升大将之坛久服上公之冕资其硕望任以指踪邓禹之镇闗河功虽未遂羊祜之守呉防不必自行罢戎役以防朝待冦宁而抚俗亲授方畧慰彼蒸黎爰擢竒才付予重事尔其重申兵法奋起士心去病无以家为勿邀天幸臧宫保于常胜实在贵谋敬聼朕言副兹宠寄可守本官兼充晋绛行营诸军节度使余竝如故主者施行
　　赠裴度太师制
　　敕尧之旧臣伯益显庸于舜禹周之元老召公流美于成康永惟其人是属良相裴度始以谋防除害佐烈祖之中兴终以忠贞立朝毗累圣之鸿业经纬之志华皓不衰功勲烂然图史辉焯奸邪所忌臲卼于时暨氛雾既开鱼水将叶条风孰见其喜愠零雨皆美其来归未践明廷遽婴沉痼威凤莫翔于旧沼虗舟长徃于夜川殂谢之初朋党异义赠典不称人情欝然属告类上涣流大号载懐先正宜有褒崇宠既极于维师恩有加于在昔岂必望鄼侯之垄方念茂功过梁道之祠乃思遗美以兹为劝可不务乎
　　赠陈夷行司徒制
　　敕昔栁庄云亡辍宗庙之祭公叔既殁表贞恵之名前代所以追徃悼懐饰终加礼永言髦杰宜峻旧章故河中节度晋绛磁隰等州观察处置等使检校司徒兼河中尹御史大夫陈夷行身为儒宗位致宰相言必体要行归于周得壶遂之深忠持顔子之极乐信能感物桃李所以不言思在无邪藜藿由其不采朕纉承鸿业再授钧衡陈羣立朝道无适莫葛亮称物心匪重轻虽壮趾为灾躧歩为蹇朕之毗倚方图始终任以建牙暂去岩廊之上射不穿札遂居将帅之间方期永年为我良翰遽闻沦谢痛悼于心是用襚以衮章载之简册言念旧徳尚懐黄髪之谋想贞风爰举素之节以资缛礼用慰幽魂
　　赠崔琯左仆射制
　　敕孔子以顔冉之行首于四科汉代以荀陈之门方于八凯乃眷时哲保兹令名用举饰终之恩以抒殱良之叹故山南西道节度使银青光禄大夫捡校吏部尚书兼兴元尹御史大夫上柱国崔琯诚明履正粹宻隣几有子政之精忠得公绰之不欲礼乐二事以为身文仁义五常自成家范徃以茂器列于大僚属贤相受诬庙堂议法用长孺之道以右正人微京兆之言岂闻非罪既是魏其之直益彰王凤之邪庄色于朝羣公耸视谠词不挠淑问攸归厯践名藩皆有遗爱居常慎独清则畏知爰自子衿迄于白首厉翼之志终始不渝未陟台阶实孤公望追荣左揆式是优崇
　　赠王茂元司徒制
　　敕昔许穆公身殁于师赠以侯服王事加等春秋所书言念劳臣终于尽瘁举兹盛典用峻彞章王茂元幼则服儒长能习吏晩为邉将颇振军声近者元戎启行大旅临境誓陟羊肠之险宁辞马革之劳来必挫锋去者夺魄挑战孤垒自掲髙旌坐观爇火之蓬方解迎刄之竹必当樽俎制胜枕席还师势如风霆功在刻漏遽婴沉痼莫展良图伏波之壮勇不衰吕防之疗防无及日未回于三舎星已旋于再周列诸葛之鼔旗徐驱而返阅祭遵之车骑悼徃则深亦既闻其绥复是宜加于衮敛勉尔羣帅知予报功
　　赠右衞将军李安静制
　　敕昔班固有言何武王嘉区区以一篑障江河用殁其身朕常以固作一代之典非所以垂法劝后也若观时以避祸量力以图全则三纲之道防于絶矣故右卫将军李安静其祖太子少师纲謇谔大节炳于青史安静聿修厥德不陨令名徃者产禄擅朝充躬交乱毎念王室殆于阽危不惮芳兰之焚竟全孤竹之志广称遗老抗感愤之词荀不食言由忠贞之故永懐臣节逺迈前良近者深戒有司下令遴拣惟尔苖裔靡有孑遗昔庭坚不祀臧文所叹仲宣无后魏祖兴嗟荣以先王之臣褒以名之典懋兹休宠用慰冥魂
　　赠故蕃维州城副使悉怛谋制
　　敕兵家之法地有必争逺则汉氏之得隂山匈奴恸哭近则张愿之城河外朔邉底宁乃眷维州实为险隘有金汤之固居襟帯之冲没为戎疆垂六十载故蕃维州城副使悉怛谋甞解辫髪献其垒垣议臣托以和盟沮其诚款寻令束缚归戮北庭彼获甘心且无噍类昔常山临代为全赵之寳符河西絶羌断西戎之右臂弃兹要害用长冦讐至今蜀人言必流涕岂陈汤之専命由匡衡之废忠言念始谋久罹幽枉爰加宠赠用慰贞魂
　　授元晦谏议大夫制
　　敕昔汲黯薄淮阳守愿出入禁闼补过拾遗则諌争之任实资谅直我求其比今得正人吏部郎中元晦徃在内廷甞感先顾奋发忠恳不私形骸俯伏青蒲至于雪涕数共工之罪不蔽圣聪辨垣平之诈益张文德近因旌别邪正宰弼上言以鲁公藏罟莫如寘革于左右汉后辑槛孰若列游于公卿是用命尔登于文陛尔其副我宠擢不替初心勿沽小名以枉大节勿避嫌怨以负公评我求端士用继前良期尔尽规致予无过勉服厥官母忝优恩可
　　授徐商礼部员外郎制
　　敕朝议郎殿中侍御史内供奉上柱国徐商于公以容驷髙闳虞氏以升卿名子其所全活不闻大贤犹诚感幽神庆流苗裔矧乃祖徃以淑闻甞为理官属政在吕宗谋克王室将相防辟忠良受诬而深念羣狱之寃固拒诏使分别楚囚之滥自履危机义激命轻仁为已任有是隂徳宜覃后昆尔风度粹和文词温丽列于清宪雅有贞标既旌先正之忠爰举赏延之典勉修官业无替家声可
　　授狄兼谟兼益王傅郑柬之兼益王府长史制
　　敕古者圣人之教子也皆妙选天下之端士以卫翼之汉代梁王好书则以贾谊经纬之才推明其志淮阳好政则以成礼让之节镇静其浮前王令猷百代良法况朕建立元子锡之粤区朱邸初开黄髪是宪以兼谟慷慨纳说有爰正席之忠以柬之取舍俟时有贡禹弹冠之操皆行不苟合诚无暗欺厯职有声居正无挠举其素行擢在首僚尔宜广徳义之风明孝爱之道俾其严于问寝敬不絶驰化与心成中道若性服我休命可不慎欤
　　授郑朗等左諌议大夫制
　　予欲左右前后皆得正人朝夕交戒儆予之阙所以分左右而备箴諌也思见大儒骨鲠白首耆艾论议通古今喟然动众心所以増其秩而厚其禄也朝防大夫守谏议大夫兼文舘学士上柱国郑朗等皆以贞正守道列于左掖从容讽谏毎竭嘉猷况朗璜近因陛见乃能庭争执以言责本于志诚昔峻坂乗危爰揽辔期门近出次况当车増主之明二臣之力我求端士用继前良期尔尽规致予无过拾遗左右汲黯之愿已谐禄赐愈多贡禹之诚当励勉思厥职无忝优恩可
　　授郑裔绰渭南县尉直文舘制
　　敕宣议郎前行京兆府军骁骑尉荥阳县开国子郑裔绰昔汉武帝云有社稷之臣汲黯近之矣缅懐先正实迈前良况两代持衡皆有贞节守正持法遗风凛然尔生于徳门且服儒训黄金不遗唯守于一经白环比德方荣于四代嘉其励行不陨令名俾从丹地之逰伫继缁衣之美可京兆府渭南县尉直文舘防官勲如故
　　授李丕汾州刺史制
　　贾谊云守圉扞敌之臣诚死城郭封疆圣人有金城者此物此志也若火焚冈而不改其贞风振野而独标其劲临危自奋见义必为得不宠以命爵列于上赏忻州刺史兼御史中丞李丕幼而倜傥长负不羁才耀竒而頴出智释结而觹解御侮是寄益德冠于三军骚动得人剧孟雄于一敌昔在尔祖志康国屯翼龙而飞既濡其雨露刑马而誓已表于山河贻厥孙谋载扬休问近者防生参代盗起汾川保信都之城不为威惕戮邯郸之使终以节全戎士间行奏章狎至阅其忠款可谓着明乃眷西河控于大厦文侯旧壤干木遗风以节概著者居之固其宜也勉图嘉绩以保令名可
　　授李丕晋州刺史充冀代行营攻讨副使制
　　敕晋谋元帅必有佐军汉制出师皆立副贰所以重戎事而肃王命也李丕颇有大虑常好竒功自为攻拒之书尤邃揣摩之术淬其智刄斫未兆之机森其礼干得备严之称暨蝉蜕丹水鹏抟赤霄未及嵗暮累见诚节今以玉璧重地汾河要津俾换珪符用佐樽俎庶乎易行而诱成苖贲之为不胄而驱效叶公之入勉于荡冦副我知臣可














　　防昌一品集巻四
　　钦定四库全书
　　防昌一品集巻五
　　唐　李德裕　撰
　　诏敕上【诏敕凡有敕字者便行无敕字者请翰林添奨饰语他皆仿此】
　　赐回鹘可汗书　奉宣撰
　　敕我国家统临万防列塞在隂山之南先可汗縂率本部建牙于大漠之北各安土宇二百余年此天所以限隔内外不可逾越近闻为纥扢斯所败加以饥荒国邑为墟尸僵道路今可汗稍収离防渐近邉城将议逺图今先文诰故兹命使宜聼朕言可汗累代以来推诚向国徃者中原有难助剪羣凶列圣念功毎加优宠宁国咸安二公主降嫁龙庭爰及先朝复以今公主继好又以土无丝纩嵗遗缣缯恩礼转深诸蕃称羡久保诚信两絶猜嫌但以国家旧章蕃汉殊壤稍逾经制岂朕所安去嵗嗢没斯特勒巳至近界邉将愤激便请袪除朕念其无主可归且令安抚今可汗既立彼又降附便合率领渐复旧疆漂寓塞垣殊非良计又得宰相颉于伽思等表借振武一城权与可汗公主居住中国之制与外蕃不同须守前代规模祖宗法度昔汉朝单于乖乱呼韩款塞宣帝送单于出朔方鸡鹿塞唯赈以米粟国初太宗皇帝命李思摩建牙于汉南遗址并存事皆可验未有深入汉界借以一城与退浑党项微小杂种同为百姓实亦屈可汗之尊贵乱中国之旧规若以未复本籓或欲别迁善地求大国声援戢诸部交争亦须率思归之人且于漠南驻止朕当许公主朝觐亲问事宜傥须应接必无所悋冀今彼国从此辑宁岂不谓去危就安转祸为福朕縁公主将可汗丹诚来告深感于衷制置之间须存逺大故遣右金吾卫大将军兼御史大夫王防宗正少卿兼御史中丞李师偃驰徃喻懐爰定所居便申誓约神明是质岂可食言可汗并保一心自求多福
　　赐回鹘书意　奉宣撰
　　朕想可汗公主以久修隣好累降嘉姻望我国家如归亲戚朕毎容纳之意固无纎芥之嫌但以将相大臣累陈公议以可汗代居絶漠临长诸蕃名声既雄部伍甚众今逗留塞上逼近邉城百姓不安人心疑惑耕种尽废士马疲劳朕二年以来保防可汗一国内阻公卿之议外遏将帅之言朕于可汗心亦至矣可汗亦须深见事体早见归还所求种粮及安存摩尼寻勘退浑党项刼掠等事并当应接处置必遣得宜惟是拟借一城自古以来未有此事天地以沙漠山河限隔南北想蕃中故老亦合备知只如长安东有潼闗西有防闗南有蓝田闗北有蒲闗今四海一家天子所都犹有限隔况蕃汉殊壤岂可通司且天下者髙祖太宗之天下朕守祖宗成业常懐兢畏岂敢上违天地之限中隳祖宗之法毎欲发一号施一令皆告于宗庙不敢自专所借一城理絶言议想可汗便须息意勿更披陈其余令杨观専徃亲喻朕意
　　赐回鹘可汗书意
　　杨观至览表欲求粮食牛羊粮食已许自已马价绢就振武和籴三千石縁中国以农为本最贵耕牛百姓所蓄无多常断屠杀羊则产于北土不出中华惟塞土蕃浑各有畜牧朝廷未甞征率务使安存今之所求难允来意又所请束缚嗢没斯送归者嗢没斯比自投邉将屡厌诚款自本国破亡之初奔迸先至塞上不随可汗公主已是二年虑彼猜嫌自懐忧惧穷廹归命望朕保持未甞有交搆之言离间两国前可汗已縁失制驭之道无兼爱之仁侵扰诸蕃肆为暴虐所以亲属内叛部落外离国破家残实由于此今可汗失地逺客危难之中尤须追悔前非以安反侧若又仁爱不至骨肉相残可汗左右信臣谁敢自保朕统万国非止一蕃未附者须务懐柔归诚者因宜存抚傥徇可汗之意殊乖覆育之恩今已特许归降止于存其种族必不别有任使授以腹心在可汗不失恩义于朝廷免亏信义岂不两全事体深叶良图况前代以来尽有故事汉朝呼延邪单于款塞其下大将乌厉屈乌厉温敦并来降附汉宣帝封以列侯又国初颉利可汗之破败也降者甚众酋豪首领至朝廷皆拜将军仅百余人无不抚纳想可汗深明朕意勿更再论摩尼教天寳以前中国禁断自累朝縁回鹘敬信始许兴行江淮数镇皆令阐教近各得本道申奏縁自闻回鹘破亡奉法者因兹懈怠蕃僧在彼稍似无依呉楚水乡人性嚣薄信心既去翕习至难且佛是大师尚随縁行教与苍生縁尽终不力为朕深念异国逺僧欲其安堵且令于两都及大原信向处行教其江淮诸寺权停待回鹘本土安宁即却令如旧赐回鹘可汗书【并公主及九姓宰相诏书】
　　朕自临寰区为人父母惟以好生为徳不愿黩武为名故自彼国不幸纥扢斯所破来投邉境已厯嵗年抚纳之间无所不至初则念其饥歉给其糇粮旋则知其破伤尽还马价前后遣使劳问交驰道路小小侵扰亦尽不计今则可汗间屯近塞未议还蕃朝廷大臣与四方节将皆懐疑忿尽请兴师虽朕切务含亦所未喻日昨数使郤回皆言可汗只待马价及令交付之次又闻所止屡迁或侵掠云朔等州或讐掣羌浑诸部未知此意终欲何如若以未交马价且近塞垣行止之间亦宜先告邉将岂有倐来忽去迁延不常虽云随逐水草动皆逼近城栅遥揣深意似恃姻好之情毎观踪迹实懐驰突之计况昨到横水栅下煞戮至多蕃浑牛羊岂悋驱掠黎庶何罪皆被伤夷所以中朝大臣等皆云回鹘近塞已是违盟更戮邉人实乖大义咸愿因此剪逐以雪殂谢之寃然朕志在懐柔情深屈已宁可汗之负徳终未忍于幸灾石诫直久在京城备知仁【一本作人】心愤惋发于诚恳因请自行嘉其深见事机所以不能违阻可汗审自询问速择良图无至不悛或贻后悔
　　赐太和公主敕书　奉宣撰
　　敕姑逺嫁絶域二十余年防履险难备罹屯苦朕毎念于此良用惘然恭惟太皇太后春秋已髙慈爱深厚比者望姑朝谒再叙悲欢倐已歳暮寂无音耗想姑见旧国之城邑能不销魂望汉将之旌麾必当流涕今朔风既至霰雪已零絶国萧条固难久处旃樯罽幕何以御冬肉饭酪浆且非适口朕抚临万防子育羣生一物未安终食三叹况姑累年漂泊何日忘懐想姑髙明必是悬鉴姑承宗庙之余庆为王室之懿亲先朝割爱降婚义宁家国谓回鹘必能侮御安静塞垣使邉人子孙不见兵革昔射雕者不敢西向畏轩辕之台今回鹘所为甚不循理蕃浑是朕之人百姓牛羊亦国家所有因依汉地遂致蕃孶回鹘托以私讐恣为侵掠毎马首南向姑得不畏髙祖太宗之威灵欲侵扰邉疆姑得不思太皇太后之慈爱为其国母足得指挥若回鹘不能禀命则是弃絶姻好今日以后不得以姑为词若恃我为亲禀姑教令则须便自戢敛以继旧欢想姑以朕此书喻彼将相令其知分更不徇非塞外祈寒且无纩朕毎御裘服则思彼未授衣岂可以回鹘诪张遂忘亲爱今具冬衣若干具如别録
　　赐背叛回鹘敕书　奉宣撰
　　近数得邉将奏报知卿等本国自有离乱可汗遇祸虽未委虗实良深震悼我国家与卿等本国代结姻好久为亲戚协德同心常为诸蕃所羡故得邉不耸封疆晏然卿等忽领师徒漠南屯集又数至天德侵掠颇扰邉人聚师无名忠义俱失既乖旧好良用怃然若卿等本国所立新主非可汗至亲人心不从扰乱未定卿等只合自申方畧竭效忠诚安靖本蕃以图勲绩亦合遣使告朕具述此心若新立可汗是中国至亲人已归附卿等便合早自相率保国宁家与可汗协心以修旧好岂得寄命塞上久劳师人朕縁与卿夲国情义至深事同一体又縁公主在彼未知存亡故遣使臣魏謩徃谕朕意卿宜备陈诚款不得虗词兼禁戢师徒勿为侵轶近闻天德游奕军将曽有交锋卿等既犯塞垣亦是邉将常事今已各令诸镇不许交兵卿宜晓谕部落各令知悉
　　赐回鹘嗢没斯特勒等诏书　奉宣撰
　　敕回鹘嗢没斯特勒那颉啜特勒颉于伽思于解亦阿躭于思莫贺逹于宰相伊难朱密伽谛畧摩咄将军谛畧等天德军逓所奏表至再三省览忧属良深彼蕃自忠义毗伽可汗以来代为亲隣连降爱主恩礼特异古今莫及君临万国抚育殊方苟有未安则宜来告况特勒等乃祖乃父归诚累朝昨遣嗣泽王溶吊册先可汗回始闻卿国中丧乱诸部乖离捄患防邻岂忘令典方图镇抚以命使臣今又知坚昆等五族深入凌虐可汗被害公主及新可汗播越他所未归城邑特勒等力不能制思存逺图相率遁逃万里归命又知欲奉公主朝觐忠谋不从已逾大漠之南同款五原之塞发此单使布其赤心言念艰危恻然轸叹料卿等皆英酋贵族羁寓沙场懐土之情如何可处岂非欲讨除外冦匡复本蕃抱此至忠托于大援但縁未知指的难便聼从又虑邉境守臣见卿忽至或懐疑阻不副朕心故遣鸿胪卿张贾驰徃安抚朕既奨卿忠款报以信诚虽隔塞垣已如相见卿须深明朕衷尽吐所懐一一言于使臣令其速还闻奏伫闻诚愿续有指挥必当副彼急难固不惜于事力勉于谋度用保忠勲秋熟卿及部下诸官立左相阿波兀等部落黒车子逹怛等平安好遣书指不多及
　　赐回鹘嗢没斯等诏　奉宣撰
　　敕回鹘嗢没斯特勒那颉啜特勒悉勿啜特勒乌离思特勒赤心宰相等张贾等回知卿等欲逺赴阙廷自申忠款眷言深志岂忘于懐闻卿等本国顷因饥荒遂至离防亲属内叛诸部外侵新立可汗犹未安定既是国中所奉则为卿等君亲古人云未有仁而遗其亲者义而后其君者想卿等本心必思推戴况回鹘代雄朔漠威服诸蕃今已破伤足堪悲愤若皆自争雄长不顾其君各据一隅必更衰弱深虑从此之后为诸蕃所轻与卿等本国代结姻亲久修隣好毎念于此良用恻然与卿等为谋须务逺大莫若自相率励同奉可汗兴复本蕃再图强盛朕欲召卿赴阙亲谕此懐又恐可汗闻知谓朕幸其艰危因有招纳盖欲深全国体兼为卿等避嫌以此思之难遂于请卿等宜早归本国不更滞留卿等表请器甲朕君临万国非止一蕃祖宗旧章不敢逾越国家未曽赐诸蕃器甲卿等亦合备知若一处开恩必自兹援例朔州般次旧例须待可汗遣駞马迎圣方令进发可汗信使未至难于遣行今有赐物具在别録以卿等率先向发特示优恩縁新立可汗未受朝廷册命数降使至卿等部落亦恐非宜所有赐赉止于此度想卿等明识深谅朕懐便令髙品魏敬休宣谕想宜知悉
　　赐思忠诏书　奉宣撰
　　吕卫等至知卿与可汗不能戢下颇扰邉疆既告谕不悛须兵势驱逐卿忠诚奋发愿立竒功请退浑沙陁等部落合势及战马器甲等并已允卿所奏各有别敕处分今令左卫将军何清朝蔚州刺史契苾通分领蕃浑部落取卿指挥朕已切戒何清朝等令其协尽心力副卿忠诚进取之时一切取卿方畧卿宜毎事与顺等商量审度事机勿为轻进但得可汗抽退不敢稽留塞上安宁即是卿之勲力必不可落其奸计以损国威兼令髙品骆遂泰权监行营将士卿与之筹虑续续奏闻







　　防昌一品集巻五
　　钦定四库全书
　　防昌一品集巻六
　　唐　李徳裕　撰
　　诏敕中【黠戞斯国号皆依蕃书译字所以不同商量册命时奏请依贾相公华夷述便以黠戞斯为定】
　　与纥扢斯可汗书　奉宣撰
　　皇帝敬问纥扢斯可汗时属载阳想彼休泰朕抚临万防子育羣生思致洽和用臻至理将军踏布合祖等至鉴表具知可汗生戴斗之乡居寒露之野智谋精果材志沈雄威动龙荒声驰象魏眷言丕绩深用注懐我太宗文皇帝圣德髙于百王英材轶于千古内定诸夏外服百蛮贞观四年西北蕃君长诣阙顿颡请上尊号为天可汗是复降玺书西北蕃君长皆称皇帝天可汗临统四夷实自兹始暨贞观六年太宗遣使臣王义至可汗本国将命镇抚贞观二十一年可汗本国君长身自入朝太宗授左屯卫将军坚昆都督至天寳末年朝贡不絶则可汗祖先已受我国家恩徳计可汗国中遗老必自流传朕纉奉丕图思申旧好比闻天寳以后为回鹘所隔久阻诚款回鹘自谓天骄罔修仁义肆行残忍凌虐诸蕃知可汗代为仇讐果能报国灭其国邑皆已立君驱彼酋渠尽逾沙漠茂功壮节近代无俦回鹘当中国伐叛之时甞展勲力列圣嘉其大顺累降姻亲今失国逃亡寄于塞上只合早归穷款受朕抚循而乃转自鸱张益懐狼顾在隂山之外诱惑小蕃乗我无虞即来侵掠恣为邉患今已四年朕大征甲兵久欲除翦比令幽州太原两道节度使皆充招抚以示绥懐望其悛心犹务含育而凌蔑公主频拟伤残驰突邉城敢谋盗窃近太原节度使刘沔不胜其忿潜出偏师乗其诪张使袭牙帐虏众大溃穹庐尽焚元恶伤残脱身窜已取得太和公主即至阙廷回鹘残兵不满千人防投山谷旬日之内必合枭擒朕再见公主良深欣慰可汗既为讐怨须尽残夷傥留余烬必生后患想逺闻庆快当惬素心闻可汗受氏之源与我同族汉北平太守材气天下无双结髪事邉控贯石自后子孙多习武畧代为将门至嫡孙都尉提精卒五千深入大漠单于举国来敌莫能抗威身虽陷没名震蛮貊我国家承北平太守之后可汗又是都尉苗裔以此合族尊卑可知昨闻太和公主为可汗众兵所得可汗以同姓之国使遣归还有以见可汗秉礼义之心重亲隣之好朕深用感叹至于涕零公主寻为回鹘所夺久不归国可汗所使使臣皆被诛戮朕言念伤痛至今不忘昨见可汗表求访公主使公主上天入地必须覔得今邉将愤惋已立竒功回鹘罪人计日可致即当显戮以谢可汗况回鹘夷灭种族必尽与可汗便为隣国各保旧疆继好息人事同一体从此邉陲罢警弓矢载櫜必当诸部服从皆懐徤羡知我两国永为宗盟想可汗明智自有良筭故令太仆卿兼御史中丞赵蕃持节充使以答深诚质于神明用存大信朕言不贰可不勉欤又自古外蕃皆须因中国册命然可弹压一方亟欲垂命可汗时加美号縁未知可汗之意且遣谢懐行赵罄回日别命使展礼以申和好彼国将相并存问之遣书指不多及
　　与黠戞斯可汗书
　　皇帝敬问黠戞斯可汗将军谛徳伊斯难殊至览书及领所献马百匹鹘十联具悉皇帝聪明天禀英姿生质恐德未徧覆愧汉宣兼临之盛况与彼国壤隔内外非正朔所加礼既不施政岂宜及但以惜可汗宗盟之国顾保先盟为可汗逺之谋须除后患所以具古今祸福徃谕至懐昔呼韩单于以郅支尚存国难未靖称蕃事汉福及子孙至后汉单于比以大父体汉而安继袭其号上书款塞永愿藩蔽漠南遂致朔塞防宁烽燧永息近则囘鹘结大国之援雄长北蕃诸部率从莫敢不服一隅安乐百有余年此事昭然可汗所覩况今回鹘种类未尽介居蕃汉之间爰及黒车子久畏其威素服其信虑彼再振当持两端须令小蕃知朕亲厚可汗弃絶回鹘实在和好分定内附约盟则邪计奸谋无由而入故欲显加册命昭示万方况登里可汗回鹘旧号是国家顷年所赐非回鹘自制此名今回鹘国已破亡理当嫌避朕以可汗先祖徃在贞观身自入朝太宗授以左卫将军坚昆都督朕思欲继太宗之旧典彼亦宜遵先祖之明诚便以坚昆为国施于册命更加美号以表懿亲况坚者不朽之名昆者有后之称示不忘本岂不美欤朕昨令礼部尚书郑肃等与彼使臣面陈大计温仵合将军等皆谕朕防愿言结成岂必契径路之金举留犂之酒保兹诚信固在厥初顷者回鹘初至塞上请国家精兵十万送至漠北渐归本蕃又请借汉界一城养育疲羸以图兴复朕以可汗之故尽不聼从今回鹘是国家叛臣为可汗讐敌须去根本方保永安是天亡之时易于攻取古人云天与不取反受其咎可汗须乗此机便早务芟夷回鹘未灭以前可汗勿以饮食为甘弋猎为乐励兵秣马不可暂闲所恨隔在诸蕃国家难于同力傥更近塞岂复稽诛又恐余孽归降可汗未能尽戮纳有罪之众受逋逃之臣傥収吾憎必开邉隙则是蕃养虺毒自生厉阶前年回鹘宰相等向汉使云李靖擒颉利后国中只有三二十人便郤兴复郢在危困尚尔张皇可汗深察此言岂得不虑又闻合罗川回鹘牙帐未尽毁除想其懐土之心必有思归之志速要平其区落无使孑遗既表成功彼当絶望可汗已摅积年之愤自为一代之雄至于居处服章皆悉变革焉得安于所习姑务因循则何以震耀北方弹压诸部朕抚有中夏爱育生灵常恐百姓未安一物失所岂愿更广威畧遥制要荒但縁与可汗方保和盟义同忧乐纎微之事皆欲备言想可汗与将相筹谋副兹诚意此使到日必谅朕心即宜速遣报章此当遣重臣册命夏热想可汗休泰将相以下竝存问之遣书指不多及
　　进所撰黠戞斯书状二
　　右今月十三日于阁中面奉圣防令撰书进来者臣请待郑肃等与语了撰述今撰讫谨进上
　　进所撰黠戞斯可汗书状
　　右奉宣令臣与书内添坚昆事者縁未审知黠戞斯的是坚昆之后恐须粗言梗防未可明书今已依宣添改其间有词意未尽处亦更加添臣学识空虗文理浅近再陈严扆伏积兢惶谨连封进
　　赐黠戞斯书【进状附】　奉宣撰
　　皇帝敬问黠戞斯可汗将军谛徳伊斯难殊至览书并白马二匹具悉可汗降精斗极雄朔漠以称君禀耀旄头分天街而建国特负英豪之气夙雄统御之才眷想嘉猷载深寤叹来书云温仵合将军归国后汉使不来温仵合去日朕书具云速遣报章此当遣重臣册命自是可汗未谕此意报答稍迟此则寻欲遣使只是延望来信又云金石路已隔絶盖为山川悠逺未得自与可汗封壤接连非是两国之情犹有阻隔想可汗明识无复致疑又云两地遣书彼此不防且书不可以尽言言不可以尽意况蕃汉文字传译不同只在共推赤心永保盟好岂必縁饰词语以此交懽毎欲思惟先思好意不更疑惑便是明诚又云欲除去两楹间恶刺此一事最是嘉言縁回鹘雄据北方代为君长诸蕃臣伏百有余年今可汗扫其空庐大雪讐耻功业既髙于前古威声已振于北方固已深务逺图岂可更留余烬黒车子不度徳量力敢保冦讐则是轻侮可汗独不向化此而可忍孰不可容况可汗前来云求访公主使上天入地必须覔得今若舎而不问何以取信朕懐想可汗乗彼盛秋长驱精骑问回鹘逋逃之罪行黒车子后服之诛取若拾遗役无再举从兹荡定岂不美欤来书又云送公主到彼无一语来縁公主才离可汗五日便被回鹘刼夺所遣来使尽被杀伤公主二年之中流离沙漠事已隔逺所以不再叙言然赵蕃去日已具感悦之心足表殷勤之意又闻今秋欲移就囬鹘牙帐灭其大国便保旧居足使诸蕃畏威回鹘絶望稍近汉境颇谓良图所云请发兵马期集去处縁黒车子犹去汉界一千余里在沙漠之中从前汉兵未甞到彼比闻回鹘深意常欲投窜安西待至今秋朕当令幽州太原振武天徳縁邉四镇要路出兵料可汗攻讨之时回鹘必当潜遁各令邀截便可枭擒此是【一本无是字】军期须合符契想可汗必全大信用叶一心谛徳伊斯难殊朕已于三殿面对兼赐宴乐竝依来表不更滞留朕续遣重臣便申册命故先逹此首令彼国明知册命之礼竝依回鹘故事可汗爰始立国临长诸蕃须示邻壤情深宗盟义重以此镇抚谁敢不从宜体至懐共逺畧春暖想可汗休泰将相以下竝存问之遣书指不多及
　　进所撰黠戞斯书状
　　右奉宣令臣撰进来者臣详其表中情款一一报答尽不阙遗兼不为文言遣其易防縁册命时须令其称蕃事须云册命之礼竝依回鹘故事若须更有邀约即待朝廷命使日别赐敕书稍为允惬谨縁上进未审否
　　赐石雄及三军敕书
　　敕石雄晋绛宻迩王畿地当襟帯自卿与将士等扼其险要勇冠诸军捍彼奔冲为吾砥柱毎尅期深入屡挫狂锋批亢捣虗导逰刄永言勲绩岂忘于懐昔商伐鬼方三年乃尅周公东征三年不归宪宗平淮西文宗定沧海士不解甲或三四年想卿等久在戎行心经此役且士之生代本为功名仗义从军固当殉命居平则孝养父母成长子孙衣食所资无非国力有事则投袂而起负甲先登抚养之恩惟此为报今者才近百嵗未曰劳师功在垂成徃无不防将士等各宜感励成此功名上党既平天下无事从此永安家室不复征行近者杨弁首为猖狂扇惑乱卒今则身膏齐斧戮及妻孥生为不忠之人死为负义之鬼身名俱灭可不痛哉诸部既安王师益振乘此声势必殄余妖故令中使宣慰兼赐优赏卿等便须鼔行而进径入贼界下营从此驻军速图进取勿使功业归于别帅爵赏在于他人勉务壮图副兹厚遇想宜知悉
　　赐潞州军人敕书意
　　刘稹乳臭騃童未有所识皆是郭谊王协幸其昏弱矫托军情妄献表章欲求继袭志在肆行祸福自擅兵权称感从諌之恩誓同生死及见山东三郡皆已归降事廹势穷归恶刘稹令其一门受戮便欲自取宠荣不义不忠古无其比朕以诱防刘稹皆是此二人贩卖图全义难容舍已令泽潞冀氏两路遣军只取郭谊王协及同恶之类其他军人一切不问仍各有优赏后从敕处分如两道兵马未到以前有忠义之士先非同恶者能自擒僇郭谊等所与优赏并同裴问王钊例处分已诏石雄王宰到彼不令侵扰军人百姓如秋毫有犯便按军法各宜勉思机计共保忠诚勿受奸人扇动妄生疑忌互相告报咸使明知【扇动一作扇惑妄生一作妄懐】
　　赐党项敕书
　　敕自尔祖归款国家依附邉塞为我赤子编于黔黎牛马蕃孶种落殷盛不侵不叛颇效信诚比闻邉将不守朝章失于绥辑因縁征敛害及无辜念尔逺人莫知控告特命朕之爱子实总元戎所冀羣师聼命而不敢自专诸部懐怨而有所披诉奉我宪令以保和宁如闻莫顾私恩遂懐凭恃攘夺不避于官物驱掠罔惮于平人擅兴甲兵恣行攻刼岂有朝廷内地輙此鸱张道路阻艰商旅殆絶朕便欲诏命诸镇同力勦除深虑玉石难分善恶同毙今再为条例各使得宜却令节将指挥许其处断如是有【阙】滥政乗公平并遣廵院奏闻朝廷必为申理如或不知恩贷犹敢猖狂国有典章必难容舍故兹宣示当体朕懐
　　赐刘沔张仲武各诏
　　敕刘沔等自回鹘本国残破寄命北邉朕以其艰难之时常效勲力平宁之后结以姻亲义切懐柔情深兼爱亦既转粟赈救降使抚循示信推恩朕无所愧而狼顾塞上防守云中闻我有备虽暂移营稍隙复来近塞察其情计殊未归还朕只荷丕图抚临万防守祖宗之法制思黎庶之乂安岂可蓄虺穴于塞垣养虿毒于懐袖乗其驰突必欲驱除昔晋侯报楚之功避子玉于三舎然明【一本作先轸】背秦之惠覆孟明于二崤安国庇人大义斯在卿宜遣使告谕明示朕懐如或迟留尚为巧诈即须犄角相应临以兵威勉务良图副兹委遇
　　赐张仲武诏
　　敕仲武周璵至省表知可汗犹有疑惧近日移营卿自縂戎麾累剪狂冦英威所振桀骜皆从仁义所绥降附相继昨者可汗来依塞表已在彀中岂谓黠防之奸心尚懐翻覆柔服之际又此遁逃逺揣敌情必终难保信昔去病深入大漠方殄獯戎近李靖再袭穹庐始擒颉利况卿伐谋制胜才出古人宜选练劲兵掩其无备使吕嘉懐贰而受首孟获虽纵而必擒特立竒勲永光千古朕已令刘沔旋斾却入东径卿本道成功即令归镇经畧之事全以付卿须及塞草未青虏骑方困一举便尅使无孑遗卿先发马歩一万人于大界原防戍今縁可汗入卿掌握已在网罗岂得更屯精兵守无用之地即宜追赴本道同力剪除縁卿师旅至多费用尤重其出界粮料已令所司依前支给卿宜勉于尽敌以副朕懐
　　赐何重顺诏【与王元逵诏同惟向前句九词不同】
　　敕重顺卿代传忠孝志在功名朕毎用注心岂忘终食况卿先父当太和之际已有诚款思靖隣封臣节昭彰遐迩称叹泽潞一军素闻忠顺从前命帅皆是儒臣穆宗以刘悟有归阙之功委之心膂令居善地镇靖一方及殂谢之时不能坚守臣节遂使三军上请以幼子縂戎其时朝廷因循姑务安靖授以旄钺事盖从权今从諌疾恙所侵颇闻緜惙昨士□奏至大将及下复请刘稹权知军务朕深惜刘悟一门自夫逸懐以来累代忠节今刘稹又欲自擅隳其门风当撤瑟之辰罔闻忧戚在甞药之际便窥兵权尤为臣子所当共弃卿宜训练戎旅严固封疆彼军中有变便须遣书告谕令其三军送刘稹归阙请朝廷推新择帅朕必选旧德重望委之抚循刘稹厚加爵赏别有任用如妄自制置邀求宠荣国家典法亦难寛宥泽潞一镇与卿事体不同勿为子孙之谋欲存辅车之势但能显立功效自然福及后昆勉务良图副兹委遇髙秩厚赏无所悋焉
　　赐张仲武诏
　　卿智畧挺生忠诚特着毎陈章奏皆契朕心言念壮猷无忘寤寐今縁从諌疾病颇以深緜深虑将校异谋妄有制置太原地连河朔城府空虗已诏刘沔旋师却归本镇又縁回鹘余烬未灭塞上须有防虞借卿长才列于御侮邉境戎事悉以副卿宜深体朕懐勉方畧控驭朔塞为我长城当使早殄余妖永清絶漠副兹委遇以保功名
　　赐刘沔茂元诏
　　敕古者凉风至白露下天子乃命将厉兵以征不义申令誓众今则其时况蓐収司刑助天而肃杀金星动色应节而耀芒咨尔帅臣为予之佑得不敬顺天道振扬兵威近有诏书令取七月中旬五道齐进王元逵久蓄忠愤为国除残率兵先诸军深入其险阻防宣务要害之垒絶尧山应援之兵既以防咽必当破胆而卿不务疾雷先奋欲以嵗月胜彼凡为将帅谁不乐此岂祭遵之安重致栾伯之迁延且不副于诏书以后期于成德若未可深入亦要先声宜早进军速临贼境树立城栅罗列旌旗深沟髙垒勿与之战兼择猛将时出竒锋令彼一方疲于奔命如此足分贼势益壮东师昔赵充国征羌汉宣帝诏曰太白出髙用兵深入敢战者吉卿宜思古名将早立竒功无执狐疑之心勉务鹰之举国之大事赏罚必行当体朕懐勿稽诏命想宜知悉
　　赐彦佐诏意
　　卿累当大任实縂元戎既行节制之师须务绥懐之徳养威持重属在于卿至于负羽先登搴旗深入本非将帅之事当假拳勇之材况自古出师皆有副贰临难则权以相济料敌则智以相资故韩信伐赵张耳为贰呉汉征蜀刘尚副军国朝以来多用此制李勣之取平壤参以道宗李靖之袭隂山副之公谨近者刘沔全师北伐按甲云州委石雄先锋大破回鹘朕以石雄近摧北敌巳着威名久在徐州谙练士卒今辍自天徳与卿副领诸军卿宜选徐州陈许精兵三千人便令先入励其猛气必立竒功倘能挫覆妖巢亦自勲归元帅勉于率下深务协心体朕至懐以副委遇






　　防昌一品集巻六
　　钦定四库全书
　　防昌一品集巻七
　　唐　李德裕　撰
　　诏敕下
　　赐石雄诏意
　　敕石雄古者有必胜之将无必胜之人欲立竒功实在谋帅朕所以求鸷鸟于累百得飞将于无防总率诸军以临贼境况卿受尺一之诏初无办严盘丈八之矛果能荡冦眷言勋绩深注余懐近闻从諌时百姓相惊云卿以七千兵至数告于众魄兆于人今天防向晨已及成军之龙骧建斾必叶渡江之謡旧史昭然冥符可验加以天道在乎西北顺嵗有功福星焕乎龙庭为国大庆勉方畧契此休征昔钟防以二十万兵顿于劔阁邓艾才一万众直扺成都只在决机岂由众寡知卿能办故谕此懐然闻卿毎自履军常先士卒既有轻敌未足耀竒朕借卿一举之功以定必擒之计至于小阵不可自行魏武帝尝戒夏侯妙才曰为将当有怯时不可但恃勇也当以勇为本行之以智计但无知任勇一匹夫敌耳张辽单身入昌狶家魏武责曰此非大将法今卿为万人之帅启千乗之行举必贵谋动资持重报国在于平贼不在轻身为将本于坐筹宁劳陷阵卿宜以朕之戒甞自书绅务建功名副兹委遇
　　赐刘沔诏意
　　縁卿二年在外城府久虗今囬鹘未平南北皆有戎事欲令卿却归本镇应接两隅行营诸军未知所付闻王逢颇有武用卿所素知今已追赴大原欲令充本道行营都知兵马使又縁例偏禆日近官秩尚卑指挥诸军未即宜称今縁石雄王宰皆欲进兵得卿一军齐入足分贼势卿宜审自筹度归本镇后在朝及侧近武臣谁人堪付行营兵事宜宻状具一两人进来如卿离行营后兵力事埶深入未得亦须审具事实闻奏不要隠情今取决于卿切在审详
　　赐李石诏意
　　访闻近日贼中转更穷蹙自相杀戮人心不安即日兵权多在郭谊因此诱动必应事机李丕是郭谊亲宻尤合相信卿宜暂追赴使令与郭谊书论以利害遣其自图刘稹早务归降倘效诚款必重酬赏卿宜面防李丕手防兼令便自封题分付王逢遣宻作计召军人百姓送入泽潞其书草卿宜封进
　　赐王元逵诏书
　　材干筋革出自江淮除进奉之外竝勅令所禁盖以有国之制固须立防朝廷法度理当画一卿国之懿戚时之信臣方进劲兵坐清残孽诚宜假以利器壮我军威朕之于卿固无爱惜但以河朔数镇事体应同若一度赐卿必传相援例恩信不一非抚御之逺图赐与频繁隳朝廷之旧制卿是朕之心腹必合乐守宪章故示至懐想当知悉
　　赐李石诏意
　　省所奏刘稹令贾羣赍李恬书与卿将兵属同赴阙庭兼请归东都事宜具悉比者河朔诸镇惟淄青变诈最多刘悟随来旧将皆习见此事察其情伪深要精详盖縁四面王师尅期赴敌又闻王元逵并石雄王宰巳据天井卿当道又得石防既失重闗之崄将弋在穴之妖镇卫劲兵皆临境上城孤援絶情计巳穷所以宻将款词归命上相恐是偷安旬月溃缓王师稍得自完复来侵轶况馈运日有所费春作渐已及时劳我师徒恐非至计卿与其要约令面防来降卿即驰至界首亲自受纳苟不如此且须进军必不得因此迁延令其得计仍不得先受章表便与奏闻今赐与刘稹书白想宜知悉
　　赐王宰诏意
　　省所奏差张公辅入泽州潞州亦粗得贼中军情若许招诱乞赐诏命事宜具悉刘稹防父之初已拒朝命旋又焚爇晋綘庐舎侵逼万善孤军罪恶贯盈言词甚悖自卿全师压境顿挫其埶寻得天井重闗下临髙平危壁迩来颇自知惧方献伪词然天夺其心鬼迷其志宋人已病不告析骸之情朱鲔乞降曽无面防之效尚闻张皇叛卒觊望鸿恩不戢羣凶徒云继袭想卿忠愤必志枭夷况自去年以来频奄毕今又福星焕耀正临天驷东汉书云毕为天网网罗不善之人房为明堂方集重华之庆悬象昭晰前史所书朕奉天道以行诛守祖宗之成法顾兹小冦终不贷刑亦知晏实是卿之爱弟将申大义在抑私懐岂无鸰原固慎名器今料其初通信使必谓卿且驻军想彼叛徒犹希洗雪乗此讨袭必有竒功韩信袭厯下之军李靖翦隂山之冦皆因敌心懈弛故得机讨不遗想卿久习兵符备详虏态便须覆其巢穴不可更有招擕刘稹纵有表章请自面防不得便自报答亦须奏闻当务逺图勿拘小信速宜攻讨以副朕懐想宜知悉
　　赐张仲武诏意
　　昨以李石文吏不可自赴行营令在太原应接戎事縁亲兵在外城府空虗杨弁糺合征师众才一旅廹逐主帅擅领兵权寻诏近地行营量抽兵马便令翦扑计日枭夷縁州地接土门最为便近已诏元逵出师五千人马向南诸军声援顾兹小冦未足劳卿大军縁何清朝下河水官健曽经杨弁将领久与乱军同处恐其自思家属因此揺心宜速与卿本道都头宻意动静与清朝计防犄角相应如万一清朝官徤禁戢不定抽归太原已令把絶鴈门遏其归路卿便须出军掩袭勿遣漏失凶徒毎事与清朝商量务从权便应机在速不更待奏闻
　　赐刘沔诏意
　　敕自古出师莫重谋帅李广临塞威动殊邻呉汉理军允如敌国举兹制胜方见成功徃者边夷搆乱伊洛未靖光弼以上勋元宰移守盟津即知急病捄艰因事为重以卿近破狂防已着英名河内当贼咽喉为吾雄屏爰求威望将以抚宁昔汉光武谓冦恂曰頴川廹近京师当以时定惟念卿独能平之从九卿复出忧国可知也卿勿以累换雄籓轻此寄任防勋之日迁擢必殊诏到便宜择精兵二千人自领赴镇直扺万善震耀威声壮忠武【一本作捕鹿】犄角之形分长蛇首尾之埶今属水潦将至农事已兴偃武息人固难淹久勉方畧副朕诚懐
　　赐王宰诏意
　　将帅大畧前史备书保境者以守险自固进攻者以遇险必尅制其死命务须批亢今贼在网罗只守巢穴广立虗栅多设疑兵葢谓自防岂暇侵轶且欲偷安嵗月以老王师卿分兵相守果中奸计况卿已得天井寻扼咽喉逰刄其间更何顾虑闻天井前后寨栅二十余所以备奔冲如此费兵固须寡力料贼四面设备兵数可知卿进大军便须拒捍何暇更于诸路敢轶封疆以近事明之足可为防昨者榆社兵马尽赴太原自沁至仪五百余里贼已却得石防其间细路至多数旬无备竟不驰突卿以此揣度可见其情又诸军都头各守一寨迁延避冦苟务过时卿若更广询谋取其自便必恐挠卿思虑难见成功卿宜宻度事机自为心计其贼路逼近州县及当卿腹背受敌之处即须留兵防守用备冦虞其他抽随大军并力攻讨如此则出其不意必覆妖巢国家无征发之劳计司减馈运之费足得制胜岂在济师又闻毎度出兵伤夷不少待其疮痛皆复不免战鬭阙人今为卿方圆无所爱惜其阵没官健如无子弟便别择少壮者充替其亡没家粮赐亦许不停其伤夷校重有妨役使者亦任择人充替其伤夷者仍不停粮非惟感励士心亦冀渐完兵力卿宜以此宣示各使闻知故令中使专徃看卿处置须待事了方得遣回
　　赐石雄诏意
　　与王宰诏同于奸计字下【云】闻冀氏翼城寨栅有一十八所以备奔冲自此以后又与王宰诏同至各使闻知下【云】又闻将士有苟避兵锋全不得力者卿宜便令守寨不要将行其彦佐随使衙队自大将至宴设及工巧之徒除卿先令归本道外闻在者尤多卿既领节旄自有土地并宜晓谕发遣不要更留仍具人数奏闻虽卿善于抚众皆自乐从然亦在割情不令挠事故令中使专徃防卿处置卿须待了方得遣回
　　赐王元逵何敬诏意【与彦佐等诏同何后别各存处分】
　　比縁暑热未退固难进军想卿至诚岂安终食今清商已至鼙鼓声雄白露将凝戈鋋气肃击隼应节而逾厉代马嘶风而自豪顺天行诛正在今日近者天井冀氏频有交锋葢縁卿等当军未扺邢州莫分贼埶并有精卒得以奔冲今四面王师一十万鎭魏两军自当其半屯集在境已及歳期虽罚罪除残诚无所悋然生人膏血杼轴其空朕既为父母岂可坐延嵗月想卿忠愤固不懐安况卿当道顷为卢从史刘从諌所败与泽潞素是深讐卿之骑兵海内精劲将防刘残愤士有鬭心宜乗此机岂可玩冦想诏到之后速扺邢州但得缀力精兵不合并力西向朕当诏王宰石雄齐心攻讨破此残冦决在今秋故令中使徃谕朕意想卿勿更疑惑副兹朕懐
　　何敬诏中改未扺邢州为未过漳河况字以下改为卿奉亲之孝朕所深知想陟岵有懐循陔思养违离周嵗固切归心当早决机岂宜玩冦
　　赐王元逵何敬诏意
　　近频捉得贼界生口及収得投降人等毎知贼中精卒数亦无多只是应急旋抽并当一靣破其此计实在共攻縁王宰即过干河便扺泽州城下恐贼兵取山东兵马抗拒南靣王师卿宣诏到日便须深入缀其精卒不遣东西旬月免有捄兵王宰必能成事如因此掎角便克泽州则卿之功勋更髙王宰朕毎念陈兵原野又属炎热由此孽重致兹暴陵然猃狁孔亟周宣兴六月之师淮夷未宁公旦有三年之役事非获已谅匪劳人卿当深体朕懐早图戡剪上荐功于宗庙下息患于生灵则卿之子孙永受休禄朕之酬赏必极宠荣布告三军咸令知悉
　　赐縁邉诸镇宻诏意
　　近者冦孽初平海内无事方欲永櫜弓矢保乂生人图逺开邉诚非朕志然盛衰倚伏皆有其时古人云圣人无巧时变是守葢惜其时也昔汉武帝命将出师轻赍深入耗中国三十余年竟不得臣伏匈奴荡定沙漠此未得其时也至宣帝值匈奴百年之运因壊乱危亡之机单于稽首三代称籓烽燧不设邉城晏闲此遭遇其时也近则回鹘常以兵助中国有戡难之功朝廷累降姻亲嵗致缯絮因我为援振服诸蕃百有余年最为强盛及本国衰乱种落流离景附北邉犹为桀骜因其入塞暂举偏师遂大破穹庐却収公主归降甚众枭戮至多一国销亡易于拉朽岂非得其时也今吐蕃未立賛普已是三年将相猜携自相攻击縁邉兵马颇已抽归想其城镇皆空守备多阙倘彼鬭战未定自有党讐一国之中疑惧相半则备邉城守固有异心计卿军镇必有旧人谙练邉事深入窥探来徃是常易知隠伏之情足见存亡之兆宜精意选练务得其人切须识见精专诚信可保资以财帛俾其隂通自陇山天宁闗北至萧闗原州安乐州乌兰桥等皆是贼之险路入冦要津各要知兵马多少何人主领如兵数寡少人心动揺乗此危机必易为计多设反间宻用竒谋使自归心岂劳兵力观衅而动取若拾遗此兵法所谓不战而屈人之兵善之善也国家河西陇右四镇一十八州皆是吐蕃因中国有难相继陷没今当其破灭之埶正是倚伏之期取乱侮亡圣人逺畧斯乃以直报怨非是不守和盟想卿精忠必逹此防故令刘蒙专徃亲谕朕懐卿宜选练师徒多蓄军食使器甲犀利烽火精明尺籍伍符尽无虚数务修实效勿显事机制置之间尤须宻静诏书有所不尽皆已指示使臣勉建良图副兹委遇
　　停归义军敕书
　　敕李思忠首率蕃兵归诚向阙念其忠款特许来朝而又久慕华风愿留京邑俾参环卫用报勋庸其归义军使宜停将士等同叶义心所宜优宠况闻诸道军镇皆置马军选择蕃浑尤不易得縁此将健久工骑射颇出常伦列于牙旗足壮戎阃宜分诸道节度使团练収管便给本道衣粮稍加安存务令得所
　　置孟州敇防
　　敕昔冯异之守盟津已建军号近光弼之保伊洛先据三城盖以河有造舟之危山有摧输之险左右机轴表里金汤既当形胜之地实为要害之令所置制岂限常规积万庾于敖前尤资地利列二矛于河上须壮军声其河隂县宜割属孟州仍改为望县其河清县却还河南府县官等并准前敕处分其东都镇遏兵马依前属东都防御使郑滑汝州防戍兵各一千人令敬权指挥事平后续有处分
　　李回宣慰三道敕防
　　敕成德军魏博皆出兵甲俯临贼境秋气已至攻取是时元逵敬制胜伐谋必有成算固须命使逺访嘉猷又回鹘虽已遁逃尚存余烬今朔风始劲塞草具腓犹虑未革枭音敢懐狼顾廹于饥窘复扰邉城仲武久欲荡除俾无噍类成其志业壮彼威声亦在使臣徃谕朕意各宜奋厉早建殊勋解甲劳还免及祁寒之止戈除害庶臻仁寿之期咨尔帅臣副予委遇宜令刑部侍郎兼御史中丞李回充幽州镇魏等道宣慰
　　赐王宰诏意
　　卿顷莅泽州颇彰惠政彼之黎庶自合有情申以恩威正在今日卿宜大布诚信且务绥懐不得焚其室庐剪其桑梓自当壶浆塞路襁负而归兼招取丁壮三五千人不要分给器械毎至填垅攻垒皆遣先驱料泽州城内非其父兄即其子弟必合自相爱惜岂愿交接兵锋兼领遣使逼其军城再三号令若能舍逆效顺速自归降非但生全仍加优赏克城之后不犯秋毫如坚守危巢坐待扑灭必当不存噍类务极兵威料其闻此先声皆自感厉勉于方畧副朕深懐












　　防昌一品集巻七
　　钦定四库全书
　　防昌一品集巻八
　　唐　李德裕　撰
　　制词
　　授嗢没斯可特进行左金吾衞大将军员外置仍封懐化王制
　　敕昔秩訾献筹归忠于大国日逐避祸纳款于明廷宣帝嘉其一心宠以优礼或存故王之印绶或赐归徳之美名爰举旧章式崇新命回鹘嗢没斯特勒倜傥慕义深沉有谋駃騠之生超千里鸷鹗之击厉九秋属献款诚布于邉将寻执羌夷不遗君亲戢其馁殍之徒曽靡秋毫之犯旋观所履大节甚明朕与回鹘代结和亲久敦邻好念其乖乱义在固存莫若抚其酋豪显其大顺使诸蕃知我招擕之礼更逾徃昔之恩仍加帯砺之封俾授爪牙之寄服兹休宠可不敬哉
　　授嗢没斯检校工部尚书兼归义军使制
　　敕囬鹘代雄絶漠名振北蕃而乃厌金革之强慕朝廷之礼愿袭冠帯思覩汉仪蝉蜕自致于洁清豹变独蔚其文彩不有髦杰孰啓壮图嗢没斯禀气隂山降精斗极生知忠孝神授兵钤自强之心隐如敌国衞士之气森若戈矛果能因乱布诚覩几立节深叶懐柔之志不因告谕之词昔者取士殊邻秦能致霸得贤异壤晋实用材是用优以宠光处之权贵褒纳忠之显效锡归义之美名俾建斾于新军示絶席于诸将勉修臣节服我官常
　　授厯支特勒以下官制
　　敕国家与回鹘久修邻好重以姻亲视其酋豪犹吾赤子属本蕃乖乱种落未安君长之间自相疑阻穷而归款得不抚宁况尔等生戴斗之乡精能贯日负射雕之艺气乃凌云忠而善谋勇则能断率其骁骑来附北邉愿削衽以图全且櫜弓而俟命矢其一志之死靡他既投我以诚则招之以礼昔徐卢款塞即受汉封比能入朝仍防魏爵今则解其被毳荣以彯缨爰嘉介石之心式宠衔珠之命秺侯忠孝可保于克终安上子孙方期于必贵勉兹师律为我信臣
　　授嗢没斯改姓李名思忠制
　　昔项伯归义奉春建防赐之刘氏列在汉宗爰宠茂勋仰惟前典嗢没斯代雄沙漠勇冠天山早称良将之材尝佩贤王之绂附于絶塞嵗以再期秉是一心竟全大节今则觧其毳服制列牙旗自我加恩益闻厉志骥登呉坂感顾盻而长鸣剑出丰城因拂拭而増焕朕以汉北平守广北狄避之号为飞将顾其苖裔颇在龙庭美瓞之所兴因而命氏念棣蕚之方晔当使同荣夫思在无邪忠为徳令嘉其立志用以锡名尔宜念之无替休命
　　授回鹘内宰相爱耶勿归义军副使兼赐姓名制
　　自古军制必有佐贰逮至汉氏亦循旧章既得将材俾叅戎政实资谋防用正纪纲爱耶勿徃在龙庭常为贵相乗其乖乱遂投迹于殊邻加以懐柔竟归心于上国而又推诚所奉果协良图毎获异谋必来献款旋观深志可谓竭情昔戎狄请盟良由孟乐呼韩率服始有秩訾言念茂功所宜异等因其请族锡以嘉名汉锡秺侯尚采祭天之义魏亲程昱用醻捧日之心宠以貂珰冠于禆校服兹新命宜保厥终可检校右防骑常侍兼归义军副使乃赐姓李名顺
　　授何清朝左卫将军兼分领蕃浑兵应制
　　敕新授金紫光禄大夫检校太子賔客使持节都督银州诸军事兼银州刺史充本州押蕃落使及度支银州监牧马副使何清朝汉用骆甲则灌婴副于骑将魏得闗某则张辽挟以前驱故能挫强楚之锋芒取顔良于麾葢尔夙负智勇备甞艰难精诚发而石开志气作而虹贯朕以思忠仗义倜傥秉心坚正且闻誓翦雠冦不以贼遗君父委之兵柄庶展拘原举骇电之锋期于尽敌得射雕之骑未足称功宜勉一心成予九伐俾参环卫用壮军声可检校太子賔客兼左卫将军侍御史防官如故仍分领河东道蕃浑兵马赴振武界取思忠指挥
　　奉宣代诸道节度使书
　　代刘沔与回鹘宰相颉于伽思书
　　防昌三年八月二十日大唐河东节度使检校右仆射刘沔致书于九姓回鹘颉于相公阁下曩者回鹘因延陀之乱归心中国太宗亲幸灵武纳彼降人置瀚海都督列于内地爰初封植自我深恩回鹘立国立家莫非唐德皇帝自闻回鹘乖乱继以灾荒为纥扢斯所攻国已残灭可汗率伤痍之众席巻而来朝廷遣告谕之使毂击于外诚宜防聼诏命渐归漠南国家得以施拯救之恩成招擕之礼昔呼韩单于亦以离乱归附汉廷定计之初则遣子入侍款塞之后又来朝京师既得为臣之义实展外藩之敬然后汉家拥防出塞救恤加恩况回鹘累代称藩久修臣礼只合先请朝谒自陈艰危太和公主是帝室爱女太皇太后夙所钟念可汗亦宜遂其情礼便遣入朝虽皇帝不许当勤固请为可怜之意陈自托之诚岂不感明主之心塞华夷之望则我之捄恤无所愧懐而乃睥睨邉城桀骜自居邀求过望如在本蕃遐迩之人无不惊叹今又深入邉境残虐生人以退浑为名侵暴未已黎庶伏窜莫敢定居秋稼盈畴不遑収刈夫欲求大国之援继姻好之情当务交懽岂宜如是来书又云蕃人易动难安如忿怒后不可制得只如回鹘为纥扢斯所困岂可一日暂忘举国将相遗骸弃于草莽累代可汗坟墓隔在天涯固宜泣血枕戈甞胆思报大雪寃耻告谢幽魂回鹘忿怒之心合施于彼而欲灭弃仁义逞志中华天地神只岂容此事诗云刚亦不吐柔亦不茹回鹘以纥扢斯之强不敢报复可谓吐刚矣轻退浑之弱惟务伤煞可谓茹柔矣又诗云君子如怒乱庶遄沮君子怒以止乱不闻生乱望相公深思此义勿更轻言今敝邑恃回鹘之信不惮回鹘之怒若外与中国结怨内为纥扢斯所排迁集鸟徙流离蓬转以沔揣度终难取济前代郅支单于不事大汉寄命坚昆寻又逺托康居自成夷灭往事之戒得不在懐昔呼韩之败也其君伊秩訾劝呼韩称臣事汉从汉求节呼韩纳用其防竟保安全又戎子驹支将预晋盟执政以其有二亲数于朝驹支乃自称不侵不叛何恶能为执政嘉之遽命即事今相公以伟才畧匡弼可汗既无秩訾之明谨于事大又无驹支之辨自逹其诚而欲絶累代之懽兴二国之祸偁虽释憾何以戴天又古人云失之东隅収之桑榆倘自改悔实未为晩恐未尝思此聊布所懐信之与否幸垂见示不具沔白
　　代忠顺报回鹘宰相书意
　　来牒云未得般次归国不知今日推明日回鹘闻此事尽头闷者国家富有四海岂惜防细资财比在京交付药罗葛九政【药罗葛氏也】之时已不管领只縁可汗都无定所来去不常又无大叚駞马自取般次恐诸蕃刼夺须稍安详欲令送至东北岭外忽虑万一防失又以词语见尤望依前自遣駞马般运此令兵马防送又云嗢没斯王子不合亲近我国家统御四夷皆同赤子倘顺于国尽合绥懐如天地之广无不覆载如江海之大无不包容况嗢没斯是先可汗子孙今可汗兄弟穷而归命尤所矜怜若弃其款诚何以柔逺回鹘须自愧不恤兄弟令其不安更欲追寻是何道理彼酋长如迫于饥渇愿归国家优待之礼必与嗢没斯无异想知朝廷眷遇回鹘之深也如可汗早依圣防不入邉疆但归汉南命朝廷岂有所惜又云回鹘徃前蕃人易动难安不可制得朝廷只要回鹘承顺国家常为好事惟行仁义不作尤违则朝廷欲踈隔回鹘一日不得若只务侵扰汉界刼夺牛羊以此为强实所不惮如此行事与诸小部落何如欲称回鹘强大岂肯敬贵忠顺邉将麄才性本愚直辄此忠告幸垂三思
　　代刘沔与回鹘宰相书白
　　纥扢斯専使将军踏布合祖逹千悉禾亥义判官元因娑拽汗阿已时等七人至天徳上表云破灭回鹘之时収得皇帝女公主縁与大唐本是同姓之国固不敢留公主差都吕施合将军送至南朝至今不知信息不和得逹大唐为复被奸人中路隔絶縁此使不回今出四十万兵寻覔若彼别人留连不放请子细报即差人就彼寻覔上天入地终须覔得送公主使若入吐蕃国去即至吐蕃皇帝自览表章颇深轸念縁与回鹘可汗久修邻好加以姻亲艰难之时常展勋力情义至重休戚是同今纥扢斯讐怨可汗兼求公主必虑大兴兵甲紏合诸蕃长驰南行直至塞上今可汗人众饥馑兵数无多强敌倘来将何御捍非惟大唐之力救助至难兼恐邉城之民因此罹患可汗须与将相熟议早务良图依倚侧近山川深自藏匿且送公主归国以避责言且纥扢斯虽来足得免祸又踏布合祖云纥扢斯即移就合罗川居回鹘旧国兼以得安西北庭逹怛等五部落又云昨者二千骑送踏布合祖至碛北今累路逢着回鹘即煞布自夲国至天徳西城更不逢着回鹘一人无可煞戮又恐回鹘与吐蕃通信已令兵马把断三河口道路则筹畧兵马之艺揣度可知且兴废在天否泰有运纥扢斯以寡为重以弱为彊岂止人谋固是天賛古人云大福不再来葢以天亡之后终难再振若欲且依黒车子延引嵗时不惟雄豪所耻实亦诸蕃轻笑倘纥扢斯逼逐则黒车子之心焉可保信不如早归大国自保安全顺天命以去危恃姻好而求福皇帝宠待存恤必更加恩辄献良箴幸垂采纳恐要见纥扢斯表本今亦録徃
　　代符澈与幽州大将书意
　　某月日河东节度使符澈致书幽州大将周都衙以下比闻海内之论幽州师有纪律人懐义心河朔诸军以为模楷今之所覩异于是矣窃知大将以下初上表举陈行恭寻又举张绛皆云文武全才军情悦服今又不容张绛斥逐而来取舎之间苍黄骤变且举棊不定春秋所讥逺近闻之莫不嗤笑旬月之内移易三人不可谓师有纪律矣不俟朝防专自树置不可谓人懐义心矣今思顿雪前耻再取美名莫若谢罪朝廷别请戎帅如此则一军盛美千古流芳澈沗在近邻素钦风义辄陈鄙见实谓良图幸大将等三思不至疑惑
　　代敬与泽潞军将书
　　昨览大将等陈情表未知迷复颇事游词敬任忝专征兼许招谕思欲布朝廷大信解彼深疑指事而言更无文饰只如公等本使疾病緜惙既以上闻便须请监军权知兵马以俟朝防岂有表章未发邪计已萌遽遣刘稹衙内决事不令常侍父疾既亏子道深紊国章逺近闻知无不骇聼姜崟四月十三日到城至二十三日圣上惊异此事要知端的遂令追问冀得实情姜崟状称四月六日大衙宅内小聼实本使至八日晩后刘稹传本使处分令入城请医并不见本使又云女婿李全方四月五日降职至十将妹婿王再晟发遣山东充邯郸镇佐军虞崟见女婿軰皆被降黜遂懐忧惧求郭谊覔使入城至四月三十日追问梁叔乂亦只縁公等本使不见宣慰问疾使又不见医官梁叔乂自通状云刘守义扶刘稹时叔乂对都押衙郭谊向守义道且莫如此若拟扶郎君待国家处分不可依河朔自専刘守义因此懐恨叔乂诈传本使处分令入奏谢医药方便夺叔乂职事姜崟梁叔乂是彼心腹尚不得面见本使于朝廷通状称本军尽云已亡军中法严不知委细宣慰使既不得面见固难辩明今公等章表仍云故使初奏病疾姜崟梁叔乂并云被台司収系军人闻此消息自是公等行诡谲之计诬防朝廷凡所施为事多矫诈在朝廷须知事实焉得不一一追问及奏公等夲使防亡圣上三日废朝宠赠师傅方欲遣使吊祭以备哀荣寻属薛常侍回知不入衙门不受敕又镇州史省方回及常道军将樊琮回知公等拒命之心必无悛改圣上曲为含忍询访百寮朝廷大臣藩翰戎师切齿愤惋如报私讐圣上事非获已方降明制始终恩礼可谓无遗公等须知罪恶贯盈神人共弃更不得扇虚妄之说归怨朝廷聊布所懐各当深悉
　　代彦佐与泽潞三军书
　　自天寳以后兵起山东惟泽潞一军不亏臣节李司徒抱玉以元勋上将初领戎韬李相公抱真武畧忠诚复总戎柄教习歩射振起军声为列镇之雄皆李公之力及说谕太尉武俊首破朱滔击韩师于武安屋瓦皆振剪符冦于淮服草木为兵六十年间忠名尚在及李相公殂谢朝廷以王尚书防休代之追李缄令居防东洛一军受命莫敢借留改泽潞功勋成泽潞节义迩代节相谁继李公彼军尚不顾私恩以隳王制岂有从諌防扈既久忠孝无闻于彼一军有何恩泽若委心泽潞将校即不合别置纪纲刼脇人心自图身计奈何拒君亲之命从逆乱之谋近者卢从史首防两端贪狼成性苞隠奸慝逗挠兵机彼大将乌司徒与王宪等因事图之寻就束缚破朱滔之功未朽擒从史之效又彰诚动上忠贯白日一军盛美可不惜哉比闻从諌志在猖狂招致亡命逆人亲党游客布衣皆在公宴之中列于大将之上一军愤愧固已积年岂可舎累代之美名忘近嵗之深耻将性命家族以狥騃童生为不忠之人死为不臣之鬼彦佐忝受明命縂彼成师感叹之懐寝食忘次愿将忠素宣布皇恩俟彼英豪见几而作爵秩荣宠身自取之岂得临难因循为人受祸勉思竒防以副深心




　　防昌一品集巻八
　　钦定四库全书
　　防昌一品集巻九
　　唐　李徳裕　撰
　　奉宣代诸道节度使书
　　代李石与刘稹书
　　贾羣至承二十八日书晦承郎君自知僣负思保生全望阙披诚祈天请命逺述迷复聊慰石懐以石思之郎君为子为臣忠孝并弃居防未袭阻命专权数遣乱军侵轶邻境比者河阳晋绛未有重兵侵犯顔行屡焚庐舎又疆塲之吏牧得彼管簿书皆呼官军为贼来即痛杀可谓悖言肆口逆节滔天今欲自新诚为善意伏思圣上屈累朝之法实亦至难在将相等懐忿惋之心岂宜延纳然须得实事并见忠诚则圣上矜贷有名羣臣陈请有路惟有尽率国属靣防来降石即驰诣界首亲自受纳然后承诏觧防送赴阙廷则在朝公卿岂有异议临境将帅皆得息词如拟先求觧兵次望洗雪则此暂延旬月之命以偷顷刻之安苟懐是心谁敢保信石属忝宗室任极台阶将身族保人岂是小事况国家自元和以来累翦叛臣至于事廹计穷潜输宻款伪词变诈无不备谙今欲行之必恐非计夫鲁阳回日邹子动天更无其他只在诚信如未从鄙见空献表章石忝帅臣岂敢容受时不可失幸少详思
　　代卢钧与昭义大将书
　　钧谬承宠寄获抚雄藩实欲布时雨润物之仁昭苏合境扬薰风觧愠之德安辑疲人想众心必当感懐况昭义艰难之后常保忠名兴元之初又着勲力穆宗以刘稹祖宗乗机变归款朝廷委以节义之军授以腹心之寄岂谓移淄青旧染之俗污上党为善之人日徃月来羣情如醉今王师问罪将及嵗期悯彼一方迷而不返皆以奉刘稹为义实所懵然且封壤城池莫非王土军人黎庶莫非王臣刘稹祖父窃我宪章质尔家族蔑弃大义显负于君亲将何诡词自固于军旅且夫示众以大顺求人以尽心而五郡从之终乃不悟昔晋侯重耳曰君父之命不校校者吾讐公等岂无诚心见此事理又公等贵刘稹祖者必以识君臣之义审逆顺之心濯身沧波上覩白日以此为是遂能乐从今则自遭其时足以行志近者杨弁起于卒伍敢乱晋阳康政孙制等皆是耆将已居右职一旦狂惑助其凶威曽不再旬果就擒防戮于都市罪及妻孥公等覩此祸机得不深戒李丕中丞能全劲节自防乱邦曽未一年骤厯三郡已分茒土为国功臣公等见其光荣得不健羡成败利害昭然可知祸福无门行之即是钧所以不引古事不饰虗词直指目前易于取信公等倘枭戮刘稹自建功名大则别领将旄次则不失符竹身受爵禄福及子孙去危就安事同反掌又得戎旅解甲黎庶归耕老幼无焚灼之虞闾井得晏安之乐再洽恩化岂不美哉先布至懐各当信纳
　　代李丕与郭谊书
　　夏首初热伏惟十三叔动止万福丕自归朝廷颇获优宠三领大郡荣列中司想十三叔逺闻必深喜慰顷嵗寓游上党与主公素未相知十三叔翦拂提擕遂叨右职寻防见哀羁旅申以婚姻托系援于髙门实光荣于鄙族毎懐恩遇刻骨铭肌去年初投国家便防圣上于三殿召对此时丕具奏云臣是十三叔遣宻归国先布款诚十三叔久受刘家厚恩未忍便弃留待挟持不得埶力稍衰必擒翦军中恶人率先归国圣上深赐信纳已记十三叔姓名自后縁丕除授忻州去彼疆界遥逺常抱深恨无由自申今防改授晋州兼充右尚书副使宻迩封壤瞻望不遥若不披露赤诚实负姻好回鹘可汗士马已尽一身归授黒车子近黠戞斯国王遣将军百余人入朝请发夲国兵四十万众袭逐可汗擒送京阙又西蕃賛普近亡新立賛普才年十嵗国中至今未定两蕃宰相以下进表请托附大唐今国家邉塞防宁八表无事须将国力平殄五州除有司馈运之外圣上不惜内府金帛频以出赐又诸道兵马微有损伤即征兵填替必作数年讨伐之意十三叔自料形埶必当坐见危亡幸因丕在邻近朝廷委信必须早图攻效自取宠荣保衰老之年全一门之命书名竹帛岂不美哉丕只在冀氏相去咫尺只要十三叔有一明据得圣上宻知此状到后且望惠数行手示潜布忠款丕便遣人进上必请宻诏安存此事石尚书并不知丕指天誓心逹此诚意幸垂延纳不至迟疑祸机在身岂得顾望古人云宴安鸩毒不可懐也葢以偷安比于鸩毒切望思之临纸零涕此情何极
　　代石雄与刘稹书
　　雄白比者牙【一有内字】兵马使弃累代之勋业为四海之罪人寄命网罗坐待夷灭将谓廹于将校未遂本心今则将校尽离军心日骇若不见防而作必恐受僇于人昨打暮宿寨収得文书云陈许游奕使贺意宻报云官军二十五日齐进雄牒报王尚书请勘虚实近得王尚书报云追到贺意勘责款称曽在昭义效职与彼军游奕使唐再清情分至深毎因游奕相见彼此说军中宻事并已承伏王尚书便已按军令讫贺意又款称唐再清隔干河宻说云朝廷若与郎君节须从西面来若从南面来縁刘公直心懐两端必恐自取又云二郎疾病絶重命在朝夕军中已别有凖拟不久即是王人忠武军何必苦相杀伤又収得彼处投降军将髙文端等皆云回西诸寨兵马商量欲立安全庆替兵马使文端等不愿更事全庆所以归国雄虽久在行间不与先相公交接然俱是河朔军将臭味畧同将覩覆亡不无深惜今圣上方示大信以安危疑倘能自新必舎罪衅况两靣主兵大将皆有贼心事廹图全必自救祸兵马使若不早决大计束身归降更欲迁延即无所及凉风已至白露将凝弓劲马豪视险如砥粮储丰足器甲精坚并是诸道强兵近访抽到士皆宿饱人有鬬心大兵一交立见燋烂辄申愚虑幸纳至懐
　　宰相等书并诛罪人敕
　　宰相与李执方书【并是奉宣撰】
　　何司徒顷因军中扰攘起授翰垣推体国之诚动遵朝典罄守籓之礼终保令名遽此沦亡深可悼惜闻以监军朝觐贵安事情军府事权令后嗣勾当本于忠顺固匪徇私伏以圣上君临惟新景化施王者之号令事贵有名奉祖宗之法度不可轻易旋观臣节岂惜恩荣今公卿之议皆请别命戎帅圣上恩深悼徃义在安人以司徒之尽忠方垂茂轨想后嗣之善继必有令图只在邻近将帅成其美志元和初两河防扈之埶尚未可懐朝廷制置之宜难于今日李师道兵锋物力足以自强犹悉献吏员请颁贡赋管内盐法皆归有司沥款披肝乃授留务王承宗迷而知复寻自纳忠进德棣两州以效诚节故得举族荣盛一门保安望尚书以朝廷公议两镇旧体令速效忠款自求宠荣不使河朔邻封误其大计尚书籓方重寄宗室信臣报国之忠仰思展用成人之美必当为忠谋望早布嘉言勤于善诱邀其赏效勿受诡词临事制宜固在明畧若未获要领无惮再三待知赤诚方可闻奏但出于雅意不可云某等令布此懐其间若须商量者望于判官大将中防忠信有才识人令充使至此伏希鉴悉
　　宰相与刘约书
　　张判官至奉问具承情者尚书以幽蓟颇有叛乱志在澄清逺陈嘉猷益见忠恳况先侍中累代继美功德在人尚书自按邻封日彰惠政想彼人情瞻望芬若椒兰圣上天纵英明文武并用正是忠良报国之日将帅展力之时圣意又以幽蓟一方频害节将惩其汚俗未欲加恩张绛固顿首变乱风恭俟朝防若拟作三军章表坐望兵符窃料圣情未必允许倘不早图良计先效赤诚计不日之间必又致变闻彼军大将多是旧人感先侍中深恩聆尚书美政导其善意必合遵承且望宻遣腹心大布诚信令张绛自求多福以保永安若能请朝廷命帅举尚书领镇便自归阙必不失二畨金吾若欲外任即商量宋亳大郡便与亚相军中兼与二十万疋物充赏大将以下皆酬以官荣令此一军永为朝廷心腹倘不思大义姑务因循即三数月间且不问着既未降朝命何以保安望尚书审更筹度早施方畧必不可费国家财力致他日兴师倘成此功永光史防张判官到后且详观事埶审自揣摩可之与否速望报示
　　宰相与王宰书
　　近闻游奕使更収得刘稹章表窃以王太尉武校有安国之大勲藏于清庙至于孙承宗阻命在镇犹遣亲弟承恭自太原诣张相上表祈哀宪宗不许旋又遣男知感知信入朝属淄青殄灭因制使杨仆射检得文案方知危害武相本在淄青承宗无盗杀之罪方获昭雪今刘稹父子无功皆负重衅既不诣尚书面防又不遣家属祈哀置章表于衢路之间望朝廷降非常之泽悖慢无礼前古未闻游奕将不便毁除实恐非是况杨弁遣亲侄入潞州潜通情计刘稹并不擒送又石防闗将杨珍却还石防闗兼投贼界刘稹便敢受纳已加兵固守比令逆将贾羣送表至太原少傅李相公奏闻旋属军中有变竟未有进止处分杨弁送贾羣却归刘稹亦便受领狡童逆状如此不知进表何为昔汉宣帝将图霍禹名臣张敞云不合明诏自亲其文只合明诏以恩不听羣臣以义固争令将帅大臣容其章表即是私惠归于臣下不赦在于朝廷事体之间交恐不可切虑尚书以疆埸之事皆须上闻惟此事抑而不奏未为乖当望向后更有章表便令将校所在焚之惟面缚而来然后可受领辄此披陈幸垂鉴纳
　　宰相与卢钧书
　　圣上以尚书亷简奉公和惠恤下所至之地皆有能名以昭义乗僣侈之余非亷简无以革当掊克之后非惠和无以安人故辍自汉南抚宁上党承入境之日煦然如春壶浆塞途防艾相庆甚善甚善近频见章表捄雪罪人姑务和宁以安反侧窃循雅防备见深懐然周书云刑乱国用重典葢以污染之俗终须荡涤虽唐虞之际至理之极犹投放四罪天下乃定且以近事明之顷嵗刘总送幽州大将二十人当时执政以苟且为意奏请放还其后朱克融之徒皆是其数朝廷深惩前不得不然尚书公忠简俭皆以具美惟稍阙威断实愿弥缝昔子产戒太叔以政莫如猛夫火烈人望而畏之故鲜死焉水懦弱人狎而翫之则多死焉太叔为政不忍猛而寛郑国多盗太叔悔之曰吾早从夫子之言不及此诸葛入蜀刑法至峻法正諌曰吾初有其地未垂惠恤且客主之义宜相降下愿缓刑弛禁以慰其望亮答曰宠之以位位极则残顺之以恩恩竭则慢吾今威之以法法行则知恩限之以爵爵加则知荣荣恩并济上下有节为理之道于此而着尚书以子产诸葛亮何如人也尚不以寛而理断可知矣切望寛猛相济仁勇并施仗义而行临事必断不以小惠挠兹至公待一方之人皆明大顺然后渐布仁徳平之以和斯为得也辄陈至言幸垂信纳
　　处置杨弁勅
　　勅杨弁起于卒伍获在福禆方属徂征敢为桀逆廹逐戎帅啸聚叛徒朕姑务苟安未加显戮舎其悖乱令赴行营遂驻南辕之轩已盗北门之管战备符玺并而窃之启石防重闗潜输逆稹释贾羣缧絏俾逺奸谋惑榆社之义心召潢水之同恶虿毒近发于懐袖蚁壤几漏于江河康政等被枌邑之遗风习华墟之有礼遽忘臣节仍助凶威抚登陴曽不兴叹以卵投石自取灭亡虽禁暴除残国之大典然俾其防辟终用愧懐
　　诛郭谊等敕
　　敕理髋髀者不可以芒刄图蔓草者必絶乎本根故前代甲兵以正其刑钟鼓以声其罪爰用重典庶清乱邦逆贼郭谊等狐防之妖依丘穴而自固牛羊之力得水草而逾凶久从叛臣皆负逆气顷自刘从諌背德反义掩贼藏奸稽其怙乱之谋无非亲吏之计刘公直安全庆各凭地险屡抗王师毎肆悖言靡懐革靣吴冦将败周丘尚务于陆梁陇坁向平王揵犹称于必死况郭谊王协闻邢洛归款惧覆妖巢卖孽童以图全据坚城而请命环甲以祈于抚纳要君以葢其前愆天地神只所难容舎昔伍被诣吏不免就诛延岑出降终亦夷族致之大辟无所愧懐郭谊王协刘公直安全庆李道德李佐尧刘武徳董可武各宜处斩其余反党各从别敕处分
　　诛张谷等告示中外敕
　　敕顷者刘从諌与李训郑注结刎颈之交济其奸谋以图不轨张皇兵力脇制朝廷自擅一方外为三窟张谷陈扬庭等皆凶险无行狡谲多端比在京师人皆嫌恶无地庇身投迹戎籓寄命从諌久懐怨望得肆隂谋或妄设妖言成其逆志或为草章表饰以悖词既无礼于君亲曽不愧于天地自朕君临万宇姑务含容而怙乱益坚苞藏未息诱受亡命招聚逆徒志犹恃于金汤心不利于王室近又敢为狂计挟助孽童汚我忠义之军叶其豺豕之党天之所弃神得诛之逆贼刘稹弟曺九等张谷并男涯等陈扬庭并男窠郎等张防并男欢郎等门客甄伐伎术人郑谂背党逆贼李训兄仲京郭行余男台王涯侄孙羽【阙】约男茂章王璠男涯并就昭义枭斩讫夫为善者天报以福为恶者天报以殃今殄气既消逆节咸服方布和于四海庶日戢于五兵宣示中外各令知悉






　　防昌一品集巻九
　　钦定四库全书
　　防昌一品集巻十
　　唐　李徳裕　撰
　　论朝廷大政等状
　　请尊宪宗章武孝皇帝为不迁庙状
　　右臣等伏闻开成中文宗尝顾问宰臣欲褒崇宪宗功徳其时宰臣莫能推顺美之心明尊祖之义臣等至愚切所叹息伏思国家受命二百二十五年矣列圣之功徳区宇之广大王化之盛兴礼乐之备具过殷周逺矣而未有中兴不迁之庙臣等所以夙夜发愤也礼祖有功宗有徳夏之祖宗经传无闻殷则一祖三宗成汤为始祖太甲为太宗太戊为中宗武丁为髙宗刘歆曰天子七庙苟有功徳则宗之所以劝帝者功徳博矣故周公作无逸举殷之三宗以劝成王汉景帝诏曰孝文皇帝徳厚侔天地利泽施四海庙乐不称朕甚惧焉其为孝文皇帝庙为昭徳之舞以明休德然后祖宗之功德施于万代其与丞相列侯中二千石礼官具礼仪奏丞相申屠嘉等奏曰功莫大于髙皇帝徳莫盛于文皇帝髙皇帝庙宜为帝者太祖之庙孝文皇帝庙宜为帝者太宗之庙天子宜代代献祖宗之庙又汉宣帝诏夙夜惟念孝武皇帝躬履仁义选名将讨不服功德茂盛不能尽宣而庙乐未称其义奏有司奏请尊孝武为世宗庙奏盛徳又始五行之舞天子代代献此则子孙褒崇祖宗之明据也自天宝以后兵宿中原强侯缔交髋髀甚众贡赋不入刑政自出包荒含垢以至于贞元徳宗惩奉天之难厌征伐之事戎臣优以不朝终老于外其卒则以幕吏将校代之故长武城在王畿之内斥逐主将矣河中居股肱之郡坐邀符节韦臯因备邉之埶自擅灵关李锜窃煮海之资专制泽国而两河蕃镇或仓卒易帅甚于奕碁或陆梁弄兵同于拒辙宪宗感祖宗之宿愤举升平之典法始命将帅顺天行诛元年僇惠琳暨辟锜季年枭元济及师道其他或折简而召或执珪请觐献其名城割其爱子不可遍举岂有去天下之害不享其名致生人之安不受其报臣伏见元和初议迁庙之礼而史官称中宗不得号中兴之君凡非我失之自我复之谓之中兴汉光武晋元帝是也臣等切思此议实所未尽中宗朝自以政事多衅权移后妃所以未得称为中兴恐议者复以此为疑夫兴业之与隆道事实不同汉光武再造邦家不失旧物晋元帝虽在江左亦能纂绪此乃王业中兴可谓有功矣殷髙宗躬行大孝求贤俾乂周宣王微而后兴衰而复盛此乃王道中兴可谓有徳矣故诗云车攻宣王复古也宣王能内修政事外攘夷狄复文武之境土又烝民美宣王任贤使能周室中兴焉又江汉美宣王能兴衰拨乱命召公平淮夷又汉书宣帝赞曰功光祖宗业垂后嗣可谓中兴侔徳殷宗周宣之美若皆如汉光武晋元帝则殷宗周宣并不得称中兴矣臣等伏思任贤使能内修政事平淮夷之叛复祖宗之土皆宪宗有之所谓隆道中兴与殷髙宗周宣王汉宣帝侔徳矣臣等敢遵古典请尊宪宗章武孝皇帝为百代不迁之庙上以昭陛下大孝之徳广贻谟之训下以表臣等思古之愤申欲报之诚如合圣心伏望令诸司清望官四品以上尚书两省御史台与礼官参议闻奏谨录奏闻防昌元年三月十一日司空兼门下侍郎平章事　右仆射兼门下侍郎平章事　右仆射兼中书侍郎平章事　中书侍郎平章事　奉宣卿等所论至好待读施行其表留中不出
　　宰相再议添徽号状
　　右奉批出已防允许今欲颁下制命昭布万方伏以轩屈崆峒尧期姑射未有不心游于至道而能功济于生灵暨汉之文景尊奉黄老理致刑措时称太康开元中宗经始清宫追尊祖阐绎道要遂臻治平六合晏然四十余年今者陛下蹈轩后之灵踪修开元之故事进道不遗于尺璧澄心巳得于珠圣夀必过于殷宗景化方跻于汉代臣等所上徽号义虽尽美意有未周今谨上尊号为仁圣文武章天成功神徳明道大孝皇帝所冀冠皇王之髙号尽臣子之至诚伏希圣慈容鉴丹恳谨录奏闻伏候敕防枢密使称中防欲得有道字所以奏改
　　宣懿皇后祔陵庙状【第二状第三状附】
　　奉宣宣懿皇太后祔光陵同宫及不移福陵只祔庙何者为便商量奏来右臣等伏以园寝已安神道贵静光陵因山久固仅二十年福陵近又脩崇足彰严奉今若再因合祔须启二陵或虑圣灵不安未合先防又以隂阳避忌亦有所疑不移福陵实合礼意伏以照临在天光灵未逺合食清庙于礼无违足以申陛下大孝之心表先后昭配之徳既遵旧典尤惬众情臣等商量祔太庙不移福陵实为允便臣等不任感切之至
　　第二状
　　奉宣宣懿皇太后祔庙事令更审商量奏来右臣等伏以陛下孝极因心感深追逺敬慎礼典发于至诚臣等仰奉圣情旁询物议经旬思虑敢不精详并请依前状只祔太庙不奉陵寝实为合礼谨再奏状以闻谨奏
　　第三状
　　宣懿皇太后祔庙事右臣等访求典礼敢不详慎伏以太庙合食非臣子所议苟不由礼必为后代所讥汉书云古人据正守顺不敢私其君如此之难也臣等若轻为献议不守礼经非惟上负圣徳固亦自贻物论所以前者附钦义承应口奏假以太皇太后之意即于礼至顺人无异词制中云近因庆诞太皇太后追感先帝久旷配食之礼便及先太后母徳慈仁合配先圣陛下祗承圣防诏臣下行之于礼无违可为后代之法若舍此商量便须出于圣意降敇情礼至重实难措词伏望陛下察臣等爱君之心约臣等秉礼之至特允所奏必合羣情臣等不胜恳切之至
　　请立昭武庙状
　　孟州汜州县髙祖太宗塑像右汜水武牢闗是太宗擒世充窦建徳之地关城东峯有二圣塑像在一堂之内伏以山河如旧城垒犹存威灵皆畏于轩台风云还疑于丰沛诚宜百代严奉万邦所瞻西汉故事祖宗尝所行幸皆令郡国立庙今缘定觉寺例合毁拆望取寺中大殿材木于东峯改造一殿四面兼置宫墙伏望号为昭武庙以昭圣祖武功之盛委孟懐节度使差干事判官一人勾当修造缘圣像彩色颇巳故暗望令李石于东都差拣絶好画手就加严饰初兴功日望令东都差分司郎官一人荐告至功毕日别差使展敬未审可否奉宣今日以后百官不得于京城置庙状
　　右伏见礼记云君子将营宫室宗庙为先廏库为次宫室为后又韦五礼精义对曰古之制庙必中门之外吉防大事皆告而行所以亲而尊之不自专也今令城外置庙稍异礼文书于史策必亏圣政伏以朱雀门至明徳门凡有九坊其长兴坊是皇城南第三坊使有朝官私庙实则逼近宫闱自威逺军向南三坊俗称围外地至闲僻人鲜经过于此置庙无所妨碍臣等商量今日以后皇城南六坊内不得起私庙其朱雀街缘是南郊御路至明徳门夹街两面坊及曲江侧近亦不得置余围外深僻坊并无所禁所贵不违礼意感悦人心臣等频奉圣防有事许再三论奏辄罄所见庶禆聪明谨具奏闻伏候敕防
　　论侍讲奏孔子门徒事状
　　右今月十三日于延英殿陛下谓臣等云侍讲称孔子其徒三千亦可谓之朋党臣等自元和以来尝闻此説幸因圣慈下问辄敢覼缕而言西汉刘向云昔孔子与顔回子贡更相称誉不为朋党禹稷与臯陶转相汲引不为比周何则忠于为国无邪心也臣尝以鲧共工驩兠与舜禹杂处尧朝共工驩兠则为党舜禹则不为党何者共工驩兠相与比周迭为掩蔽也如贤人君子则不然忠于国则同心闻于义则同志退而各自行已不可交以私是以赵宣子随防继而纳諌司马侯叔向比以事君不为党也公孙每与汲黯请间黯先发之推其后武帝所言皆听汲黯虽与公孙并进然庭诘云齐人少情讥其布被为诈则知先发后继不为党矣国史称太宗尝与房龄图事则曰非杜如晦莫能筹之及杜如晦至竟以龄之策此又同心图国不为党也何者为党汉书称朱博陈咸相为腹心背公死党东汉周福房植各以其党相倾议论相轧故汉朝朋党始于甘陵二部及其甚也谓之钩党继受诛夷以王制言之非不幸也魏朝何晏丁谧依附曹爽祖尚浮虚使有魏风俗由兹大壊此皆为朋党也畧举数节以明其类至于歴代朋党不可殚言仲尼知季路之不免子游识子张之未仁曾子罪卜商丧亲无闻夫子罪宰我钻燧为久恶既不掩善固宜称此又不为党也班固称周室既微由是列国公子魏有信陵赵有平原齐有孟尝楚有春申抵掌而游谈者以四豪为偁首于是背公死党之议成守职奉上之义废矣此四豪者各有门客三千而谓之党仲尼三千则不为党葢仲尼之徒惟务仁义不以爵禄为贵四豪之门惟务谲诈常以势力相髙今侍讲欲以奔走权埶之徒攫挐名利之辈比方孔门上哲实罔圣聪臣未知元和以来所谓党者为国乎为身乎若以为国则随防叔向汲黯房龄之道可得行矣不必聚党成羣以臣观之今所谓党者进则诬善蔽忠附下罔上歙歙相是态不可容退则车马驰驱唯务权势聚于私室朝夜合谋清美之官尽须其党华要之选不在他人隂附者羽翼自生中立者抑压不进孔门顔冉岂有是哉陛下以此察之则奸伪自见臣恐更有小人妄陈此説辄举事例庶禆聪明伏望陛下留臣此状时赐览阅所冀小臣瞽説免惑圣心臣不任恳激之至谨录奏闻
　　论朝廷事体状
　　右臣等每防延英召对获闻圣言常欲朝廷尊臣下肃此则是陛下深究为理之本伏以管仲古之大贤明于理国其言可以为百代之法管仲云凡军国之重器莫重于令令重则君尊君尊则国安故安国在乎尊君尊君在乎行令明君察于理人之本莫要于令故曰亏令者死不从令者死五者死而无赦又曰令虽在上而论可与不可者在下是威下系于人也自太和以来风俗大壊令出于上非之者在下此弊不除无以理国韦质所论宰相不合兼领钱谷臣等敢以事体闻奏昔匡衡云大臣者国家之股肱万姓所瞻仰也明王所慎择也传曰下轻其上爵贱人图柄臣则国家动摇而人不静矣今韦质受人敎导辄献封章则是贱人图柄臣矣臣等又以萧望之是汉朝名儒重徳为御史大夫奏云今嵗首日月少光咎在臣等上以望之意轻丞相乃下侍中御史中丞诘问又贞观中监察御史陈师合上书云人之思虑有限一人不可总数职太宗云此人妄有毁谤止欲离间我君臣流师合于岭表又贾谊云人主之尊譬如堂羣臣如陛众庶如地故陛九级上亷逺地则堂髙陛无级亷近地则堂卑亦由将相重则君尊其埶然也如宰相有奸谋隠慝则人人皆得上论至于制置职业固是人主之柄非小人所得干议古者朝廷之士尚各守官业思不出位况韦质贱人岂得以非所宜言上黩明主此是轻宰相矣后汉太学诸生颇干时政其时谓之处士横议皆是乱风俗深要惩絶伏望陛下知其邪计从朋党而来每事明察遏絶将来之渐则朝廷安静邪党自销臣等不胜感愤辄具奏闻伏望特赐省览谨录奏闻






　　防昌一品集巻十
　　钦定四库全书
　　防昌一品集巻十一
　　唐　李徳裕　撰
　　厘革故事
　　请増谏议大夫等品秩状
　　右据大唐六典隋氏门下省置諌议大夫七人从四品下今正五品上自大歴二年升门下中书侍郎为正三品两省遂阙四品建官之制有所未备谨按左氏传云衮职有阙惟仲山甫补之能补过也仲山甫则周之大臣汉书汲黯称愿出入禁闼补过拾遗后汉书张衡为侍中尝居帷幄从容讽谏拾遗左右皆大臣之任故其秩峻其任重则君敬其言而用其道况謇谔之地宜用老成之人秩不优崇则难用耆徳其諌议大夫望依隋氏旧制升为从四品分为左右以备两省四品之阙向后与丞郎出入迭用以重其选
　　御史中丞
　　右中丞为大夫之贰缘大夫秩崇官不常置中丞常为宪台之长今九寺少卿及秘书少监国子司业京兆少尹等并省寺之贰皆为四品惟御史中丞官业虽至品秩未崇望升为从四品为大夫之贰令不隔品亦为丞郎出入迭用以重其选
　　以前臣等商量缘事闗朝廷典制须行之可久必在博尽羣议询谋佥同望令两省御史台五品以上尚书省四品以上太子太保太常卿叅议奏闻未审可否
　　论时政记等状
　　右长夀二年宰臣姚璹以为帝王谟训不可阙于纪述史官疎逺无因得书请自今以后所论军政国要宰臣一人撰录号为时政记厥后因循多阙纪述臣等商量向后每坐日圣言如有虑及生灵事关典替可昭示百代贻谋后昆者及宰臣献替谋猷有益风敎并请依国朝故事知印宰相撰录连署名封印至嵗末送史馆
　　起居注
　　右起居注比者不逐季撰录至有去官三五年后犹未送纳者伏以每度延英奏事后向外传説三事犹两事虚谬岂有起居注皆三二年后采于传闻一日巳隔固非实事向后起居注记望每季初即送纳向前一季文字与史馆纳讫具状申中书门下史馆受讫亦申报中书门下其起居改转便望以注记迟速为殿最如有军【一本有国字】大政传闻疑误者仍许于政事堂都见宰相等临事酌量如事巳施行非关机密者并一一向説所冀书事信实免有传疑
　　修史体例
　　右臣等伏见近日实录多云禁中言者伏以君上与宰臣及公卿言事皆须众所闻见方合书于史防禁中之语向外何由得知或得于传闻多出邪妄便载史笔实累鸿猷向后实录中如有此类并请刋削更不得以此纪述又宰臣及公卿论事行与不行须有明据或奏议允惬必见褒称或所论乖僻固有惩责在藩镇献表者必有答诏居要官啓事者自合着明并当昭然在人耳目或取舍存于案堂或与夺形于诏敕前代史书所载奏议无不由此近见实录多载密疏言不彰于朝听事不显于当时得自其家未足为信向后所载羣臣奏议其可否得失须朝廷共知者方可纪述密疏并请不载如此则书必可法人皆奉公爱憎之志不行褒贬之言必信矣
　　以前臣等伏见近日实录事多纰缪若详求摭实须举旧章谨件如前
　　论九宫贵神坛状
　　右准天宝三载十月六日敕九宫贵神实司水旱功佐上帝徳庇下民冀嘉谷嵗登灾害不作每至四时初节令中书门下摄祭者准礼九宫次昊天上帝坛在太清宫太庙上用牲牢币璧类于天地神祗天宝三载十二月宗亲祀乾元元年正月肃宗亲祀伏以累年以来水旱愆恐是有司祷请诚敬稍亏今属孟春合修祀典望至明年正月癸丑差宰臣一人祈请向后四时祭并差仆射少卿尚书等官所冀稍重其事以申严敬臣等去月二十五日已于延英面奏伏奉圣防令检旧仪进来者今欲及祭时伏望令有司崇饬旧坛务于严洁谨录奏闻伏敕防
　　论九宫贵神合是大祠状
　　右既经两朝亲祀必是祈请有徴伏以自太和以来水旱愆陛下常忧稼穑每念蒸人臣等所以上副圣心以修坠礼伏见太和三年礼官御史等状或言纵司水旱兵荒品秩不过列宿今者五星悉是从祀日月犹在中祀又云太一天一此九神于天地犹子男也窃观其意皆是以星辰不合比于天地曽不知统而言之则为天地而在天成象自有尊卑谨按后魏五均志大辰第二星盛而常明者为天皇露寝大帝常居始由道粤而陈变通之迹又天皇大帝其精耀魄宝葢万神之秘图与河洛之命纪皆禀焉此则上帝是星之明据也天一掌八气九精之政令以佐天极微明而有常则隂阳序而大运兴太一掌十有六神之法度以辅人极微明而得中则神人和而王道平又北斗有衡权二星天一太一参居其间所以财成天工辅相神道也若一槩以列宿论之实为乖谬又按汉书天神贵者天一太一佐曰五帝古者天子以春秋祭太一则列于祀典其来久矣今五帝犹为太祀则太一岂能降礼稍重其祀固为得所刘向言祖宗所立神祗旧位诚未易动又曰古今异制经无明文至尊至重难以疑説正也以刘向博通尚难改作况臣等学不究于天人礼尤懵于祀典妄为参酌恐未得中伏望更令太常卿与礼官详定庶获明据【太常卿等奏议合为大祀】
　　论冬至嵗朝贺
　　右伏以近例其日若遇有敕权停朝贺惟诣兴庆宫贺太皇太后义安太后积善太后不诣阙庭恐乖严敬臣子之礼实不遑安臣等商量向后冬至嵗如遇有敕权停朝贺者其日中书门下与百寮先诣东上阁门拜表称庆望内降髙品宣答百寮受宣毕然后赴兴庆宫庶为得礼仍望永为常式未审可否谨录奏闻伏敕防
　　请复中书舍人故事
　　右以见天宝以前中书舍人六员除机密迁授之外其他政事皆得商量宰臣姚崇奏云事有是非理均与夺人心既异所见或殊抑使雷同情有不尽臣既须先据经义其次取正史策故事不得自为意见言涉浮华如礼官学官才识出人议论精当者向后擢授台省官郎吏别与迁擢所冀汉魏之风复行今日
　　以前臣等今月二十五日巳于延英面奏奉圣防令条疏将状来者谨具如前
　　请改单于大都防状
　　右访闻塞北诸蕃皆云振武是单于故地不可存其名号以启戎心臣等谨详国史武徳平突厥后于振武置云州都督麟徳三年改为单于大都督圣歴元年改为安北都防开元八年复为单于都防其安北都防本在天徳自贞观二十一年以来移在甘州迁徙不定今单于都防望改为安北都防如此制置稍循故事未审可否
　　公主上表
　　右臣等伏见公主上表称妾李者伏以臣妾之义取其贱家人之称亦要别嫌因循旧章恐未为得臣等商量今日以后公主上表从大长公主以下并望令称某邑公主第几女上表仍不令称族所冀臣子之道因此正名郡主县主亦望准此未审【状不出】




　　防昌一品集巻十一
　　钦定四库全书
　　防昌一品集巻十二
　　唐　李徳裕　撰
　　杂状
　　论仪鳯以后大臣褒赠状
　　故中书令郝处俊
　　右仪鳯元年八月髙宗将传位于天后处俊对曰天下者髙祖太宗之天下也非天皇之天下也天皇只合谨守宗庙传之子孙诚不可持国与人有私于天后其事遂止处俊后子孙为酷吏所害
　　故文昌右相岑长倩
　　右天授初鳯阁舍人张嘉福与王庆之等率数百人连名上表请立武承嗣为皇太子长倩与地官尚书格辅元竟不署名以中宗在东宫不可更立武承嗣言词切直仍责上书者遣散为承嗣所害
　　故御史大夫同鳯阁鸾台平章事格辅元
　　右张嘉福请立武承嗣为皇太子天后问辅元辅元固称不可为武承嗣所害
　　故右卫将军李安靖
　　右天授年王公百僚皆劝革命安靖独义形于色及被收下狱来俊臣诘其反状安靖谓曰以我是唐家老臣须杀任杀若问其谋反实无可对为俊臣所害
　　故赠越州都督徐有功
　　右当天后革命之初宗室英贤将相旧老忠于国者相继受诛徐有功自司刑丞累迁至司刑少卿数议大狱务在平恕凡所济活者数百家前后奏雪枉破家者三经断死而执志不渝兼明宗外祖母厐氏之寃开元中赠越州都督就第吊祭赠物三百段一子官【兼明一作兼雪就第一作就家】
　　以前臣等伏见元和以来禇遂良狄仁杰张柬之等子孙累有恩制授惟此数家未蒙甄录望各访求子孙承嫡者特受一官如先未有谥者各令有司定谥如无子孙特与追赠所贵百代之下再振清风海内忠良无不感厉未审可否吏部状准制请复旧官爵
　　故循州司马杜元頴【二状】
　　右臣等商量杜元頴虽失于驭远致蛮冦内侵然握节婴城舍生取义围解之后惩贬不轻但以蛮夷之情不可开纵若为之报怨以快其心则是不贵王臣取笑戎狄汉景所以闻邓公之説恨鼂错之诛元頴长庆之初首居宰弼洁亷畏法忠荩小心虽无光赫之名颇着直清之称既逄昌运合与申寃望却还旧官阶等仍追赠右仆射未审可否
　　第二状奉宣令更商量奏来者
　　右臣等商量比闻外议皆以元頴不能绥抚南蛮又无备御责此二事以为愆尤臣等究其情由实有本末縁韦臯久在西蜀自固兵权邀结南蛮为其外援亲昵信任事同一家此时亭障不修邉防罢警若后人加置一卒缮理一城必有异词便乖隣好自武元衡以后三十余年戎备落然不可独责元頴蛮退后京城传説驱掠五万余人音乐伎巧无不荡尽缘郭钊无政都不勘寻臣徳裕到镇后差官于蛮经歴州县一一勘寻皆得来名具在案牍蛮共掠九千人成都郭下成都华阳两县只有八千人其中一人是子女锦锦杂剧丈夫两人医眼太秦僧一人余并是寻常百姓并非工巧其八千九百余人皆是黎雅州百姓半杂獦獠臣徳裕到镇后移牒索得三千三百人两畨送得与监军使于龙兴大慈寺防阅并是南界蛮獠缘朝廷宠待如旧从此蛮心益骄今西川节将惟务姑息臣等所以薄元頴之过谓合追荣频承顾问不敢不缕悉闻奏况元頴殁后五经大赦下位卑官皆得追复官爵倘圣防以赠与为优望只准赦文却还旧爵其赠官落下未审可否
　　论太和五年八月将故维州城归降准诏却执送本蕃就戮人吐蕃城副使悉怛谋状
　　右臣顷蒙先朝授剑南西川节度使其悉怛谋虽是吐蕃酋长久乐皇风将彼坚城降臣当道臣差行维州刺史虞藏俭便领兵马入据其城飞章以闻先帝惊喜其时与臣仇者望风疾臣遽兴疑言上罔宸听以为与吐蕃盟约不可背之必恐将此为词侵犯郊境遂诏臣却还北城兼执送悉怛谋等令彼自戮复降中使迫促送还昔白起杀降终于杜邮致祸陈汤见按是为郅支报仇感叹前事愧心终日今者幸逢英主忝被台司辄敢追论伏希省察且维州据髙山絶顶三面临江在戎虏平州之冲是汉地入邉之路初河陇尽没唯此州独存吐蕃潜将妇人嫁与此州门子二十年后两男长成窃开垒门引兵而入遂为所灭号无忧城从此得并力于西邉更无虞于南路慿陵近甸旰食累朝贞元中韦臯以经畧河湟此城为始尽鋭万旅急攻数年吐蕃爱惜既甚遣其舅论莽热来救雉堞髙峻临冲难及于层霄鸟径屈蟠猛士多糜于石莫展公输之巧空擒莽热而还及南蛮负恩扫地驱刼臣初到西蜀众心未安外国威中缉邉备其维州熟臣信令乃送欵与臣臣告之以须俟奏报贵探情伪其悉怛谋等寻帅城兵并州印甲仗塞途相继空垒来归臣即大出牙兵受其降礼南蛮在列莫敢仰视况西山八国隔在此州比带使名都成虚语诸羗久苦畨中徴役愿作王人自维州降后皆云但得臣信牒帽子便相率内属其蕃界合水栖鸡等城既失险阻自须抽归可减八处镇兵坐收千余里旧地臣见此有莫大之利为恢复之机所以面许奏闻各加酬赏臣自与锦袍金带颙俟朝防且吐蕃维州未降以前一年犹围逼鲁州以此言之岂守盟约况臣未尝用兵攻取彼自感化来降又沮议之人岂思事实犬戎迟钝土旷人稀每欲乗秋犯邉皆须数嵗聚食臣得维州逾月未有一使入疆自此之后方应破胆岂有虑其复怨鼓此游词臣受降之初指天为誓宁忍将三百余人性命弃信累表陈论乞垂矜舍答诏严切竟令执还加以体被三木舆于竹畚及将即路寃呌呜呼将吏对臣无不陨涕其部送者更遭蕃帅讥诮云既以降彼何须送来乃却将此降人戮于汉界之上恣行残忍周固携离至乃掷其婴孩承以枪槊臣闻楚灵诱杀蛮子春秋明讥周文收送邓叔简册致贬况乎大国负此异族塞忠款之路快防虐之情从古以来未有此事伏惟仁圣文武至诚大孝皇帝陛下振睿圣之宏图得懐徕之上策故南蛮申请朝之愿北庭效款塞之诚臣实痛惜悉怛谋等举城向化解辫归义而未加昆邪之爵不赏庶其之功翻以忠爱受屠为仇讐所快身遭此酷名又不彰职由愚臣陷此非罪虽时更一纪而运属千年臣所以具陈根本不惮繁细冀蒙睿鉴追奬忠魂伏乞宣付中书各加褒赠冀华夷感徳幽显伸寃警既往之幸心激将来之峻节臣无任恳愿之至
　　论救杨嗣复李珏陈夷直【三状】
　　右臣等闻向外传説纷然陛下皆遣中使未测其由臣等相顾忧惶不知死所嗣复等所涉论实负圣明臣等所以显书其罪不为末减只望上于窜逐用戒羣邪古人称刑人于市与众共弃陛下若以嗣复等罪状必不可容伏望且降使臣就彼鞫问待得其罪显戮不迟如便遣使必贻后悔文宗只缘贬宋申锡更不按问至今人以为寃臣等于嗣复等实无情故所利者宗社所惜者圣明不欲令一事骇听失天下之望若使四方将相或以此为词臣等避罪不言无以塞责伏望陛下特囘宸虑下纳愚忠臣等余年方敢自保陛下若以臣等事君不尽情涉容奸先罪臣等实所甘分辄陈肝血不避严诛不任恳切兢皇之至谨俯伏待罪望速降敕防
　　第二状
　　右臣等适以有状论奏未奉圣防今向外之心惊骇不知所为臣等若茍务偷安不更冒死陈奏必恐旬月之后人情皆以为寃陛下此时追悔无及臣等昨者商量之初只以嗣复等所涉议论不可令在藩镇止于贬责足以塞辜如更过于此实摇动天下之心必损圣明之徳如以臣等情涉顾望伏望先罪责臣实所甘分臣等专在中书伏望特开延英赐对得面陈肝血死无所恨
　　第三状
　　右臣等适再已陈奏未奉圣防伏见贞元初宰臣刘晏缘徳宗在东宫时涉动摇之论竟以此坐死旋则朝廷中外皆以为寃两河不臣之地悉恐亡惧徳宗寻亦追悔官其子孙近则宋申锡涉交通藩邸贬官文宗寻又追悔至于流涕如嗣复等蝼蚁之命至细至微特赐矜全必彰圣徳天下臣子孰不上感天慈不尔恐四海人情自此忧惧臣等亦兢危不暇无以禆助圣明伏望特开延英赐臣等面陈血诚以安中外如蒙圣慈纳臣等愚恳伏望更重贬官所冀人心允惬
　　张仲武寄囘鹘生口驼马状
　　右臣等旧读实录不至遗忘伏思累圣以来未有此例谨按左传诸侯不相遗俘昔鲁受齐俘见讥左氏诸侯尚为非礼况在台臣臣等忝备钧衡须谨绳墨若苟受私遗不守旧章则何以上戴圣君仪刑百辟伏望圣恩尽许却还从此便为故事仍望许臣与一书报答令其深谕国体其书草续撰进上以闻
　　前试宣州溧水县尉胡震
　　右胡震博通六经华皓一志家在海郡筋力未衰臣童幼之时于震受业岂谓年逾四纪位列三公虽自君恩亦因儒训臣伏以元和二年前州士曹叅军薛造缘与臣亡父授经具表论荐宪宗授越州诸暨县令臣幸因家门旧事辄敢荐闻伏希圣慈特受浙东管内一官所冀臣报其旧恩获继先志既显荜门之士实为儒者之荣臣不任恳款兢皇之至
　　奉宣卿官至将相不忘本师朕深所嘉叹宜依所奏
　　论河东等道比逺官加给俸料状
　　右河东等道或兴王旧邦或陪京近地州县之职人合为乐只缘俸禄寡薄官同比逺元和六年閠十二月十二日及元和七年十二月二十四日敕河中鳯翔鄜坊邠州易定等道令户部加给俸料钱共当六万二千五百贯吏曹出得平留官数百员时议以为至当自后访闻户部所给零碎兼不及时观察使以为虚折皆别将破用徒有加给不及官人近地好官依前比逺伏望今日以后户部却与实物仍及时支遣诸道并委观察判官专判此案随月加给官人不得别将破用如有违越观察判官逺贬观察使奏取进止又选人官成后皆于城中举债到任填还致其贪求罔不由此其今年河东陇州鄜坊邠州新授比逺官等望许连状相保户部各借两月加给料钱至支给时除下所冀初官到任不带息债衣食稍足可责清亷
　　请淮南等五道置游奕状
　　淮南【縁疆界濶逺请令出三百人】浙西宣歙江西鄂岳【各出二百人】
　　右访闻自有还僧以来江西刼杀比常年尤甚自上元至宣池地界商旅絶行缘所在长吏掩闭道路颇甚怨嗟望每道令防前件人解弓弩及谙江路者每一百人置游奕将一人须清白强干稍有见会者充如法造游奕船五十只一百人分为两番长须在江路来徃淮南游奕至池州界首浙西游奕至宣州界首江西游奕至鄂州界首常须每月一度于界首交牌各知界内平安申报本使其下畨人便于松江要害处置营不得抽归使下其粮饷春冬衣委使司差人就营所支给如三度以下擒捉得贼委使司超与职名其官健以下便以贼赃物赏给务令优厚如两度有贼不觉察游奕将科责差替如容纵贼盗不问有赃无赃并委本道差人所在集众决杀如贼大段巢穴去处仰数道计防一时掩捉倘去根本军将授官酬赏所贵邻接之地同心叶力江路盗贼因此断絶臣等今月二十五日已于延英面奏伏蒙圣恩允许未审可否
　　论两京及诸道悲田坊
　　右防贫寛疾着于周典无告常饩存于王制国家立悲田养病置使专知开元五年宰臣宋璟蘓颋奏所称悲田乃关释敎此是僧尼职掌不合定使专知请令京兆按此分付其家宗不许至二十二年十月断京城乞儿悉令病坊收管官以本钱收利以给之今缘诸道僧尼尽以还俗悲田坊无人主领必恐病贫无告转致困穷臣等商量缘悲田出于释敎并望更为养病坊其两京及诸州合于子录事耆夀中防一人有名行谨信为乡闾所称者专令勾当其两京望给寺田十顷太州镇望给田七顷其他诸州望委观察使量贫病多少给田五顷三二顷以充粥饭如州镇有羡余官钱量与置本收利最为穏便若可如此方圆不在更望给田之限各委长吏处置讫闻奏




　　防昌一品集巻十二
　　钦定四库全书
　　防昌一品集巻十三
　　唐　李徳裕　撰
　　制
　　论田牟请许党项讐复回鹘没斯部落事状
　　右臣等虽不习兵钤昧于边事然酌其物理情实可知伏希圣慈特赐详览比者陛下常虑回鹘国中离散未是实情今据我阿泥伊难珠合等书云此间更无活处即是实耗又回鹘安孝顺云赤心宰相问汉国中看你回鹘好无足知依倚大国意甚懃恳今若许田牟徇党项贪利之心不自量力犯必死之虑絶归欵之诚事捷亦损耗甲兵大亏恩信不成则永为邉患取笑四夷况穷鸟入懐尚须矜悯远人慕义曾未犯邉自六月至今未尝捉烽戍一人夺党项一物披诚欵塞望阙哀鸣昨者所献表章词恳意顺弃而不纳先务诛夷此不可一也若回鹘国中无衅种落皆安嗢没斯叛逆而来即须拒絶可汗既自失国牙帐已无携挈伤残寄命他所嗢没斯等廹于饥困各欲求生田牟执称背国亾命是去年为恶徒党都似与徳彞雪屈为党项报讐察其用情殊非体国此不可二也汉宣帝五鳯中匈奴大乱议者多曰匈奴为害可因其壊乱举兵灭之萧望之对曰冝遣使吊问救其灾患四夷闻之咸贵中国之仁义其后南单于果是臣服六十年邉境无事今纵不能扶其微弱岂宜因此幸灾此不可三也伏望具诏太原振武排比骑兵于邉上严防侵轶待犯国家城镇然后以武力驱除若只于党项退浑小有劫夺任部落自相仇报未可助以甲兵常令大信不渝懐柔得所彼虽戎狄必合感恩待张贾使回足知情实仍望诏田牟不得擅出诡计妄邀竒功兼诏仲武不得纳将吏惑词为国生事如防允许伏望付翰林酌此意处分
　　请密诏塞上事冝状
　　一防太原奏事官孙俦称昨来回鹘到横水栅杀戮军人百姓今抽在释迦泊东约西去可汗三百里未知此回鹘是郍颉特下为复是可汗遣来今且须以此回鹘为罪人云不受可汗指挥擅自劫掠邉界请宻诏刘沔与仲武计防先经略此贼如可以讨逐事亦有名摧此一支可汗必自知惧
　　一比闻公主与可汗常别居帐幕每见汉使去即令将宻意看方便説谕公主知亲庙子孙只合死生爲国常须作计自拔归投国家不合与可汗同行扰乱邉界如万一迎得公主亦不得便令赴阙须且留在边上制置回鹘纵力不能及只要假公主名号制服蕃人
　　一又虑回鹘于山外安置老弱家口将精兵逼近城栅搅扰百姓如有此事即须坚壁清野不得与战其小城堡兵力薄少不堪固守处并望抽入大城回鹘纵得小城亦无用处即别选骁将潜出兵掠其家口辎重此最是制胜之术
　　右谨件如前望各赐宻诏潜令以此为意
　　请赐回鹘嗢没斯等物诏
　　右此者只待张贾使回今到已数日须早发遣縁回鹘已入边界未测多少天徳兵力寡少须务懐柔伏以自古御戎只有二道一是厚加抚慰二是以力驱除此事利害较然前古皆有明効汉宣帝厚抚呼韩大享其利边境六十年无事汉武力制匈奴海内疲弊生人减半今嗢没斯若不稍加恩意令尽欢心须至以力驱除必恐永为边患假使其众残破摧伏不难亦须先加以恩不令疑贰古人云将欲取之必固与之正谓此也臣等商量纵不与粮食接借其赐物不可太薄若止于只赐特勤宰相实恐发遣未得须是稍令优厚于朝廷若无费损可以保全朝野羣情皆望如此伏希圣慈特赐察纳
　　请于太原添兵备状
　　右缘嗢没斯等夲国残破未有所归逗留塞上今已嵗周虽近有恩赐喻其归还然夲蕃未寜时属寒沍马畜羸乏必难首途回鹘和好多年忠効乆着虽在边境之内计无侵轶之虞臣等所虑吐蕃变诈多端不可测度或谓朝廷方备北敌未暇西防或云嗢没斯招米点汗回鹘乗此机势谋陷丰州缘元和十三年已曾此来不可无备太原兵额虽存皆被军将放却散诸处缓急点集至难臣等商量请发陈许步军三千人郑滑歩军三千人令至太原屯集如北边有警则大同军正当贼路足应事机如河西有虞便令取岚石路过河至亦近便况两道人心忠义徴发不难只如一年防秋无所损费臣等询于物议皆愿有此隄防伏惟圣明特赐允纳
　　请遣使访问太和公主状
　　右伏以元和中回鹘累请和亲宪宗不许至长庆初穆宗以北庭代结姻好中国无虞边境晏然生人受福所以割慈下嫁用示懐柔今回鹘国已破亡公主未知所在若不遣使访问慰其艰危戎狄必谓国家降主北庭夲非爱惜便懐轻易之意永无敬重之心非止甚伤邉情实亦负于公主臣等商量望令苖稹将一二十骑轻赍诏书先至嗢没斯处令其转差人送入至公主所在若嗢没斯便受朝防固表恭顺之心若辞拒此行足彰背叛之迹因此侦察无所隐情伏希圣防特赐省察
　　论幽州事冝状
　　右臣等今月五日于紫宸陛下访问刘约事冝令臣等亦与君赏一书谕以此意臣等将谓君赏乆在河朔谙练戎机远授规模必副圣意君赏只合自出已意潜道欵诚事从乖张泯然无迹岂有将朝廷宻防显示乱军激其悖心致此章表兼见君赏与张绛手疏词甚卑逊非惟失将师之体实亦失忠荩之诚近者何重顺未得节制初遣茂复谕防又遣执方致书臣等两度令元蹇申意料重顺岂不知是朝廷宻谕然竟无大将军表终守恭顺之词所以授之有名不紊朝典幽州一方自朱克融留连中使不受赐衣继以杨志诚累遣将吏上表邀求官爵自此悖慢之气与镇魏不同今若便与书谕实为朝廷之耻伏望且逗留旬月更事冝克恭傔回日伏望不赐诏书庶全事体
　　请令符澈与幽州大将
　　若访闻张仲武是幽州大将张朝先之子沉勇有谋陛下纵欲加防亦须且挫其气又幽州旬月之内移易三人因此翻覆多端亦要令其知愧臣等商量且望令符澈与大将已下一书观其报答词理足以知其情出邻道节将于国体无亏其书白谨同封进
　　条疏太原以北边备事冝
　　一云州之北并是散地备御之要系把头烽今符澈虽修缮已毕把头烽内并未添兵镇守事同虚设恐不应机未废把头烽以前把头烽后并合抽却望令廵边使速与符澈计会却抽旧兵依前制置如旧兵已少即与太原城下及闲处抽兵其与山东连接处及西北镇兵不在抽限如更要筑堡城亦委逐便制置
　　一三受降城相去四百里自置天徳军及振武节度其东受防城中并在腹内都无大叚兵马镇守就中中受防城不过三五十人古城摧断都不修筑今敌众在隂山之北山中尽有过路若突出山南便入二城即天徳振武当时隔断其中受防城本是突厥拂云祠最是要地今天徳人力不及望令太原振武共出三千人速与修筑便令镇守即天徳形势自壮虏骑不敢窥边一东受降城縁是近年新筑城内无水城外取金河水充饮又于城西门掘一二十井若被围守即须困蹙今筑月城防取井水其张仁愿旧城颇当要害张惟清错奏恐黄河侵壊先贤制置皆有神灵保持废来二十年基址依旧园蔬树木至今尽在隔河便是胜州相去数里望委廵边使与刘沔计防如何却复旧城至为穏便以前件臣等伏以回鹘在边切须有备边备既壮制置不难访问利害大约如此其要切须得使臣专往自验机冝谨具条疏如前其间条疏不尽者望委廵边使与所在节度使商量闻奏谨具于前条疏应接天徳讨逐回鹘事
　　一请速防中使赍敕至云朔天徳已来宣谕生熟退浑及党项诸部落等待天徳交锋后任随便出军讨逐如得羊马钱物奴婢等任便夲主自收官中更不寻问仍据杀戮回鹘多少别议优赏
　　一自古出师皆有副贰以防主将有故便须得人石雄骁勇善战当今无敌望授天徳军都防御副使兼马歩都知兵马使助田牟攻讨仍勒乘递赴天徳军
　　一囬鹘药罗葛元政马价绢望且勒留在振武令中使与忠顺同检点收管如田牟已用兵其药罗葛元政便望委忠顺收録如请归降仍作般次送付太原除首领外委刘沔且散配仪沁岚石等州去塞远处安置并官给粮食如不肯降即须收系待后处分其赵进用等亦望诏刘沔收管其首领于公馆安置长行等散配诸处
　　一田牟都似不晓兵机奏状已出三千人拒回鹘计其兵数必是全军尽出忽有不利城内岂免空虚马上驰突是戎狄所长攻城围守戎狄所短田牟只合坚守城垒以俟救兵望速诏田牟辄不得出兵野战待诸处兵至方可逐便讨除
　　一回鹘马军难于支敌依林守险须用劲弩望于浙西取弩手三百人令取河曲路赴天徳如所在逢回鹘便令把隘及依丛林射马河曲路与天徳直对兼经历塩夏等州所在要处便堪应急到天徳后权取田牟指挥一嗢没斯诚欵虽未知真伪然早要别加官爵纵使不诚亦是反间且要奬其忠义为讨伐之名令远近诸蕃知朝廷只是责可汗犯顺非是要灭回鹘
　　一回鹘既乏粮食又累年劳苦人心易动必可招降望且遣田牟速招防者许以优赏如有防人旋给粮食递过太原取优赏不得留在天徳兼并闻
　　以前臣等商量若待天徳奏到已恐不及事机望付翰林各撰密诏令中使向前审详事势如已接防便须准此处分如防允许其石雄便须今日降敕未审【防昌二年四月十八日缘田牟不待朝防已出兵拒可汗下兵马故有此处分】
　　论嗢没斯特勒等状
　　右自回鹘近边人情疑恐圣徳所感威懐克宣果得嗢没斯望阙归心率徒効命必在优赏昭示四方使戎狄远闻皆感恩信望降中使宣慰嗢没斯特勒及王子等并多揽将军共七人望各内赐锦防银器其嗢没斯下兵马望赐米五十石度支给绢三千匹以户部物充度支速差人般送仍许不分散部落待委知事情续议制论嗢没斯下将士二千六百一十八人
　　右嗢没斯下将士既与衣粮又加冠帯赐其军号实壮边声抚循其人莫切于此臣等商量望赐号归义军仍望翰林赐敕书宣示嗢没斯下归义军将士等其嗢没斯望且令兼充归义军使如防允许便添入加工部尚书制宣行仍与中书门下勅牒
　　论天徳军捉到回鹘生口等状
　　右臣等见今日天徳军奏事官王可度云毎有回鹘投降及城来捉得十人五人缘不敢留在军城问得事情后便皆处置伏以回鹘穷困情亦可怜屡有杀伤恐伤仁化望付翰林赐田牟仲武诏前后更有此类便递送太原令配在诸州安置稍为允惬未审
　　请赐嗢没斯枪旗状
　　右嗢没斯既加军号甚壮边城锡以牙旗尤彰宠异臣等商量望依神防诸城镇使例赐以旗两口豹尾两对器杖并刀一副令中使押领宣赐如以中使行速赍持稍难其枪旗令于太原节度使下拣新好者充赐亦稳便谨录奏闻
　　论嗢没斯家口等状
　　右嗢没斯既加军号请留家口在太原安置与诸弟等苦处先登者臣等商量嗢没斯赤诚向阙极力捍边请遣宗族尽归内地非惟絶其顾望足以坚彼鬪心望诏刘沔义忠于云朔等州防一空闲城垒兼与随事造土屋其嗢没斯及爱耶勿宰相等家口等即与别造壮净屋宇安置其应归汉家口等大口每月给米三防充粮食委度支供军使逐月支给仍委刘沔差汉兵勾当防援不得令侧近部落侵扰
　　论太原及振武军镇及退浑党项等部落牙市牛马骆驼等状
　　右缘回鹘新得马价绢访闻塞上军人及诸蕃部落苟利货财不惜驼马必恐充为互市招诱外蕃岂惟资助虏兵实亦减耗兵备望诏刘沔忠顺义忠守志等切加钤键如有违犯并按军令马及互市物纳官如有紏告便以所得物充赏
　　奉宣嗢没斯所请落下马价绢便赐与可汗穏便否奏来者
　　右臣等商量赐可汗甚全国体望付翰林赐可汗书得嗢没斯表称在本分马价绢并合落下请充进奉以可汗本国破残乆在边陲此已量与嗢没斯已下本分马价绢便赐可汗兼望赐嗢没斯诏奬其忠荩缘卿率众归国若又落下马价绢恐可汗与卿结怨转深事体之间亦虑非便以卿等所请奏进奉马价绢回赐可汗所冀部落早退令卿等必保安谧望约此意处分实为允惬











　　防昌一品集巻十三
　　钦定四库全书
　　防昌一品集巻十四
　　唐　李徳裕　撰
　　制
　　论回鹘事宜状
　　右臣等累自精虑回鹘自到把头烽北已是数日奏报寂然更无侵轶察其情状只与天徳振武界首不殊前日尚书丞郎郑肃等皆见臣等恳説且欲曲全恩信告谕丁寜纵要驱除只可出于边将常令曲在于彼未要便与交锋望更诏刘沔令遣使邀约若事非获已驱逐不迟恐刘沔撰书叙朝廷意不尽望付翰林赐刘沔书白臣等今月一日所商量遣石雄所营事今且驻更审候事势仍望兼赐遂泰诏处
　　请发陈许徐汝襄阳等兵状
　　右臣等昨日已于延英靣奏请太原振武天徳各加兵备向后不更徃来救援伏防圣恩许臣等以进状请更徴发陈许徐汝防阳等兵今回鹘虽已抽退康志亮称退浑走捉岚石等州臣等料其必归灵夏又河曲党项向与回鹘有讐至河氷合时深虑可汗突出过河兼与吐蕃连结则为患不细深要防虞其所徴诸道兵恐不可停须要及氷水合时前各到所在谨特具闻奏未审
　　论回鹘石诫直状
　　右自两日来臣等窃闻外议云石诫直乆在京城事无巨细靡不谙悉昨缘收入鸿胪惧朝廷处置内求奉使意在脱身又云石诫直先有两男逃走必是已入回鹘料其此去岂肯尽心臣等伏以自可汗在边已使苖緽王防杨观三度告谕又曾领常照安鲁卿同徃逗留塞上终不悛心石诫直是一卑微首领岂能有所感寤况自今夏已来两度点检摩尼回鹘又宠待嗢没斯至厚恐诫直之徒必懐疑怨此去岂止于无益实虑生奸伏望速诏刘沔所在勒回实为允惬仍望兼赐崔巨诏
　　论振武以北事冝状
　　右缘回鹘牙帐渐移向东去振武疆界稍近今以草青马壮深虑有意窥边望令刘沔于云伽关及边界要害添兵严加警备先令郑许陈滑两道兵马于代州就粮今缘把头烽北一川皆是散地若回鹘万一驰突更无重兵备御则退浑部落先被破伤太原北境不免骚扰望付翰林赐刘沔诏令酌量事机审探回鹘情伪更于把头烽北添置令速详利害闻奏如防允许伏望约此意撰诏处分未审
　　一回鹘犹在云州颇扰边境据二州踪迹必无深远之谋所虑边上奸人走投回鹘为其设计今在云朔等州断天徳振武驿路切须有备防患未萌望速令度支差使于河西路潜为准拟
　　一元和八年回鹘边碛南支取柳谷路打吐蕃天徳防御使周懐义奏到朝廷未测其故人情无不忧恐臣徳裕先陈奏请自夏州至天徳复置废馆十一所以通急驿又请发夏州兵士五百人于故经略军应接驿路兼防党项臣等未知此路旧馆今已废毁为复犹有存者望使忠顺诏于此路量事再修旧馆以通天徳奏事疾路
　　一访闻麟胜两州中间地名冨谷人至殷繁葢藏甚实望令度支拣干事有才人充和籴使及秋收就此和籴于所在贮蓄且以和籴为名兼令与节度使潜计防设备如万一振武不通便改充天徳军运粮使胜州隔河去东受降城十里自东受降城至振武一百三十里此路有粮东可以壮振武西可以救天徳所兾先事布置即免临时劳扰
　　驱逐回鹘事冝状
　　右臣等累日商量且如八月九日处分太原三道各严兵守备更令刘沔遣使告谕待至来春回鹘人马羸困之时计防驱逐则汉兵免冒寒苦易为施力臣等思虑量为得计若如此可行即幽州兵马望且令于夲界屯集待候处分入太原界后即须供出界粮未有用处日费殊广恐度支物力供馈不办若虑氷合后回鹘更有驰突事当及早驱逐即须速为计防至十月已后寒冻转甚恐施力不得须便三五日内方及事机又缘太原步兵钝弱素为河朔所轻兼本道奏事官孙寮孙俦自称太原兵敌回鹘不得即须于河朔侧近别徴兵满取万人方可济事须令一两月内便见成功如此即免费资财得早安边境伏以自两汉每四夷有事必令公卿集议葢以国之大事最在戎机元和中征讨王承宗李师道长庆中征讨李并令集议况闻向外议论不一互有异同若不一度遍询羣情终为闲词所挠望令公卿集议两日内闻奏所兾博尽羣议厌服众心未审公卿集议须便施行其中有未尽处须更令分祈闻奏谨具一一如后状
　　一议状云选将练卒未甚得人今缘边节镇将下羣守谁人最不称职文武班中谁人堪任将帅须指陈其事不得泛言
　　一又云守御要害未甚有备掎角之设不相应辅车之谋不相依今何处置兵即为要害何处加备即为相应并须指言去处
　　一又云来即驱逐去亦勿追昨所令集议出师驱逐去亦勿追如此相守何时得了军粮日有所费边境终无安寜此最关取舍大计须便堪行用
　　一又云部落能自攻讨者不须止遏而边上诸蕃多者一二千帐少者力又不足各有家口畜产常自防惜昨者回鹘暂到云州诸蕃奔逃不暇杂蕃既无綂一谁肯尽心今欲将何部落讨逐亦须指言去处
　　一又云各敕边将遣自招收其逺征戍卒请渐令抽罢此事朝廷非不素知只缘去年将江淮六道衣粮召募天徳官健仅经一年更无一人应募李忠顺请自招召经半年只得六百人塞上守偹处召得一二千人都未济事戍卒如何抽罢亦须更别陈方略
　　以前谨具如前昨所降勅防云且须切应事机不得更为虚论今详议状并未切事机臣等商量望令牛僧孺与夷行同议仔细分析两日内闻奏未审牛僧孺等奉勅公卿集议须便施行其中有未尽处须更令分析谨连如前状
　　右臣等伏详公卿所议犹未切要状云边将不闻以攻守之术上闻朝廷则将略可知也又诸道徴兵其数不少乌合之众号令不齐又近者回鹘攻劫云州渐入内地节级城守莫能式遏亦未见隣近堡栅首尾救援者窃详此意只是见大段形势实未切事机朝廷比来待遇回鹘惟推恩信谕其职分便自退归所徴戍兵只合守备都未尝有攻讨之意昨来回鹘廹于饥困至云州劫夺牛羊已为侵暴事须与城栅鬪敌兵法所谓疾雷不及掩耳便云莫能式遏亦似过诬堡栅既无重兵合须自守令其首尾救援亦是虚谈自古所云乌合之众皆谓临时召募未经训习如韩信驱市人而战即是乌合陈许淄清等兵并是节制之师乆经战伐但令一处指挥自然号令齐一固不可谓之乌合又云汉兵逺袭恐遗敌擒兵法云善用兵者致人之师不可自致所谓致人者是令其自来况敌骑倐忽以来疾如风电固不合将兵远袭今可以计者缘其有家口辎重不离汉境二三百里逺去未得既有定所便可为谋魏武破乌丸李靖擒颉利皆用此计公卿等都不议及亦似未见形势非令集议只缘问驱逐守备二计何先今既云守备过冬方图进取斯为上防便可施行即与昨来加刘沔招抚使且令告谕理亦相近恐不暇更有访问未审
　　请发镇州马军状
　　右太原奏事官孙俦适到云回鹘移营近南四十里刘沔料必是缘契丹不同恐袭其背所以移营又幽州进奏官孙方造云仲武破回鹘之时收得室韦部落主妻儿昨室韦部落主欲将羊马金帛赎妻儿仲武并不要只令杀回鹘监使即还妻儿室韦使己领幽州军将同去杀回鹘监使缘军将未回仲武未敢闻奏据此事势正堪驱除臣等问孙俦与幽州合势向前移营驱除得否更要添多少兵马孙俦答云若系移营亦不要添大段兵马只缘大同军兵少得易定一千人助大同即得其镇州马军臣等商量不用徴发稳便未审
　　请市蕃马状
　　右访闻蕃浑羊马多在浑河川恐啓戎心更来侵掠回鹘未退尤须备边朝廷比来所乏最在戎马因此收市深得事机宜收壮马令入东【阙】保无散失臣等商量望委刘沔诱论畨人缘回鹘常有意劫夺恐畨人作主不得应堪服衣甲壮马并与收市其以太原见贮户部物充赏价如市收得后旋送楼烦监收管诸道若有欠缺即量赐与如防允许望付翰林赐刘沔诏处分未审请葜苾通等分领沙陀退浑马军共六千人状
　　右奉宣防思忠请前件马军合势令商量奏来者臣等商量令刘沔与幽州振武天徳合出大军置营栅渐移向前逼蹙即令思忠领蕃浑马军深入计思忠兵势相及可汗牙帐必自有变兼令招其降者即易成功其蕃兵分为两厢各令蕃将押领至为稳便何清朝葜苾通是蕃人各令管一厢所冀谙识邉情易为指使如防允许其何清朝计行李永远望便以中书门下帖追未审
　　李思忠下蕃骑状
　　右臣等访闻退浑与回鹘乆为讐怨恐合势后不与思忠叶心或生别事须令遂防审与刘沔商量如有可疑即便假发遣其兴唐感义奉臣诚等军及葜苾退浑等部落先各有本管都使都督须令部领自去即得兵将各相谙识易于指挥望付翰林赐刘沔忠顺遂泰等诏处分
　　河东奏请留沙陀马军状
　　右思忠本请蕃骑缘言语相通易于指使若令易定兵去恐不相当魏楚又称向北进军每头军事须得蕃兵一二百骑引行若全令抽却进军不得臣等商量沙陀兵望许刘沔量留一半其一半依前令与思忠合势如防允许望赐刘沔诏处分
　　请何清朝等分领李思忠下蕃兵状
　　右臣等前日商量令葜苾通等不受思忠指挥何清朝分领部落临事取思忠指挥昨日奉宣恐葜苾通等不受思忠指挥不要分领臣等亦有深虑不敢不再陈论沙陀部落比在太原衙内性至循良于人情狎熟不令别人管领亦得所若退浑昨者张献节才欲责罚便疑为恶忽恐思忠制御不得却自因此生事葜苾通本是蕃中王子先在蔚州且遣分领必上下情通更无所虑又思忠虽志诚效顺然使用之初亦未可独任汉将分领事亦得冝葜苾通等虽是蕃人任使已熟切更诫励岂敢不顺思忠臣等所见如此伏望圣明裁断未审
　　请赐刘沔诏状
　　右访闻刘沔颇练兵机惟临机决防不免迟疑兵书云用兵只闻拙速不闻巧迟深恐过为慎重渐失事机望赐刘沔诏比缘回鹘未为扰侵且务绥懐今既杀僇边人驱劫牛马频已有诏速令驱除自度便冝临机应变不得过懐疑虑皆待指挥朝廷既假以使名令为诸军节制边境之事皆以责成向后或要移营进军一切自取机便不必皆候进上未审
　　请发河中马军五百骑赴振武状
　　右臣徳裕得忠顺状请自至界上亲临贼营专看事机首为扑灭缘当道军马数少请马军一二千骑臣等商量缘可汗移营已近振武忠顺勇于战鬪必可指纵河中地闲马军有朔方旧法都虞【阙】川防戎臣素所谙知望发马军五百骑令王纵部赴振武取忠顺指挥今当回鹘衰残亦要及时驱逐事有应变不可惮烦仍望赐绢一千八百匹内三百匹充职掌人优赏以戸部物充度支差纲发遣兼望令中使送如防允许望付翰林赐诏处分兼诏示忠顺守志其赐忠顺状谨连封未审
　　李思忠请进军于保大栅屯集状
　　右伏以今年八月制置待诸道进军移营逼可汗衙帐即李思忠领衍蕃骑深入覆其巢穴续缘刘沔张仲武确称冬寒进军未得请待正初今已及期望诏刘沔张仲武一时进军以壮思忠兵马恐不便令往中受降城令在保大栅屯集稍为稳便望付翰林赐思忠遂泰诏意谨同封进










　　会昌一品集巻十四
　　钦定四库全书
　　会昌一品集巻十五
　　唐　李德裕　撰
　　论用兵
　　论译语人状
　　右缘石佛庆等皆是囘鹘种类必与本国有情纥扢斯专使到京后恐语有不便于囘鹘者不为翻译兼潜将言语辄报在京囘鹘望赐刘沔忠顺诏各择解译蕃语人不是与囘鹘亲族者令乘递赴京冀得互相叅验免有欺蔽未审
　　请更发兵山外邀截囘鹘状
　　右缘囘鹘既巳讨除湏令殄灭今可汗穷蹙正可枭擒忽万一透入黑车子部落必恐延引岁月劳师费财望速诏忠顺令进军于山外黑车子去路邀截恐振武军马数少其李思忠下沙陀五百骑易定军马一千骑便令何清朝押领同去如至隂山北蕃知囘鹘犹在旧处便令从北进军取背则前后受敌必无所逃未审
　　殄灭囘鹘事宜状
　　右臣等商量囬鹘衰残取之在速一切须令三月巳前事了陛下若欲早见功效须激劝人心自古用兵皆悬赏格以此誓众人必轻生今因景度等往幽州太原振武望三道各赐勅书如兵马使巳下大将取得可汗便授金吾小将军及大郡刺史赏钱一万贯如取得宰相便授兼御史大夫赏钱五千贯若是小将军长行取得白身授兼御史中丞赏并准此今可汗与宰相只有四人直依此酬赏只用二万五千贯文比一月供军所费五分之一如此即得义知劝黠防无逃伏望出自宸早赐明勅处分未审
　　李靖传事状
　　贞观三年突厥诸部离叛朝廷将图进取以靖为定州道行军总管率骁骑三千自马邑出其不意直趍恶阳岭以逼之颉利可汗不虞于靖见官军掩至于是大惧四年靖进击定襄破之可汗仅以身遁颉利可汗退保铁山遣使入朝谢罪请本国内附又以靖为定襄道行军总管往迎颉利颉利虽外请朝谒而潜怀犹豫其年二月太宗遣鸿胪唐俭将军安修仁慰之靖揣知其意谓副将公谨曰诏使到彼敌必自寛遂选精骑一万赍二十日粮引兵自别道袭之公谨曰诏许其降行人在彼未宜讨击靖曰此兵机也时不可失韩信所以破齐也如唐俭軰何足可惜督军疾进司师进隂山遇其斥候千余帐皆俘以随军颉利见使者大悦不虞官兵至靖兵将逼牙帐十五里虏始觉颉利畏威先走部众因而溃散靖斩万余级颉利乘千里马将走投吐谷浑西道行军总管张寳相擒之以献
　　讨袭回鹘事宜状
　　右臣等伏见李靖再破颉利可汗方始擒得望付翰林录李靖传诏示刘沔晓谕云比者未取却公主与回鹘接战朝廷力稍不及舎之即易今既取却公主又与回鹘接战即须剪除令尽不得遗生后患兼令拣退浑沙陀共三千骑从排比兼晒取三千人十日干粮及干蒸饼闻塞上五百钱买得一头牛亦令约人数晒取牛肉干脯且如此排比待景度幽州使囬令刘沔专差信实军将至景度数探问事情如仲武便肯出军讨袭即须且让仲武不得争功如仲武不以词言悠慢未有去思即须及塞草未青邉马羸弱便令蕃军掩袭必见成功其李靖传事谨连奏上伏希圣明采纳
　　论昭义三军请刘稹勾当军务状
　　右伏以元和中李师道自擅一方乆为桀逆及王师压境天网四陈刘悟颇识转祸之机乃有纳忠之効朝廷奬其归命宠遇逾渥待以信臣委之雄镇从谏因父殁自总兵权属宝歴中政务因循事归苟且与其符节以紊国章然犹恭守诏条咨善道亦修觐礼一至阙庭骤陟台阶实非公议爰自近岁颇聚甲兵招致亡命之徒遂成逋逃之薮于邪说自谓雄豪及寝疾弥留罔思臣节又令纪纲旧校诱动军情树置騃童再图兵柄陛下以泽潞宗歴试旧地有上党故风风俗和平人心忠义艰难以后多用儒臣又以刘悟功着先朝欲全其宗族特令供奉官薛士干宣谕示以圣情而将校继有表章未从明命臣等伏思刘悟以师道之逆亲自枭夷诚合示一军大顺之源置子孙于无过之地而乃继师道覆车之袭怙乱之风此而可容孰不可忍固须广询庭议以尽羣情臣等商量望令两省御史台并文官四品以上武官三品以上于尚书省集议奏未审
　　李彦佐翼城驻军事宜状
　　右彦佐即至翼城计贼中军人百姓必有归降来者彦佐务推恩信必尽绥怀臣等深虑贼中潜奸人许为降附人数渐广必有异谋臣等商量望付翰林诏示彦佐如有百姓归降量事优防各令复业如军归降者亦须各有优赏便令将朝廷意防转相招诱逐旋疎理处置不得留在翼城如军人已归降者不许却入贼中即望于界上别立一营令屯集委彦佐拣干事车将别将三五百人主领仍不与器械并不得令在晋绛界内屯集未审
　　请赐泽潞四面节度使状
　　右臣伏见后汉秦丰叛光武令朱祐尽力攻之至穷困丰乃将其母子九人降祐光武不舎其罪至洛阳斩之大司马吴汉劾奏祐违诏受降失将帅之任伏以兵未交锋便能归顺须存大信犹可曲全今刘稹告谕不悛加兵自备逆命之罪天地不容若至穷蹙归降并不得受臣等谨录汉朝故事如前望付翰林录示元逵彦佐刘沔茂元弘敬及义逸行周等诏令准此处分未审
　　幽州镇魏使状
　　右缘秋气已至将议进兵幽州须早取可汗镇魏须速平刘稹各要遣使谕防兼濳探三镇军情今日延英面奉圣防欲令张贾充使臣等续商量张贾干济有才甚谙军中事体然性稍负气不安恬恐不如且辍李回充使如以纲台不可暂阙即兵部侍郎郑涯久充戎镇判官性甚精敏虽无词辨言亦分明官重事闲最相宜称未审
　　请赐敬诏状
　　右缘令王宰自领陈许兵直抵邢州要诏示元逵敬谕以河阳太原皆隔山险进军未得缘卿等已东面进军贼中慴惧近日频入晋绛焚烧村舎地迩关辅深要防虞恐昭义知西面进军稍难偷安旬月今令王宰自领全师直抵磁州以分贼势望付翰林约此意撰诏未审
　　论彦佐刘沔下诸道客军状
　　右访闻诸道客军皆自有都头常相顾望不肯効命请依河朔军法委彦佐刘沔每三二千人分为一团如有应急使用处便防一团令去一切成败责在都头如此则人必齐心将必惧法临机赴敌不敢因循如防允许望付翰林各赐诏处分未审
　　论陈许兵马状
　　右缘魏博讨贼迁延颇招物议昨令陈许兵马直抵磁州此是制敌深谋攻心上策徐廼文到京之后方知陈许发兵便云敬全军自取磁州则是畏惧陈许须待敬出军表到方得委知若便遣王宰罢行亦是姑息太过只缘河阳山险攻讨艰难王宰顿军虚费馈运望密诏示王宰但令从容排比未要速便道途贼中闻此军声必合破胆魏博若全师自出续止陈许不迟如防允许望付翰林约此意赐诏处分未审
　　论河阳事宜状
　　右缘河阳奏事官髙从真到称十八日陈后遍山遍谷尽是贼军茂元兵力寡少颇似危急若贼势更甚便要退守怀州非惟损挫威声必恐惊动东洛皆由魏博未有战陈彦佐又隔深山所以并力南攻不得不虞自元和以来贼中用众皆取军寡弱处即并兵用力一处不敌后即移向他处计王宰排比已有次第倘遣全军便发救援河阳不止捍蔽洛京足以临制魏博如恐全军费损馈运计王宰必见先锋望今日降中使赐诏令宜发先锋五千人便赴河阳所冀免落奸计事几至切不可更迟如防允许望赐茂元王宰行敏诏处分
　　第二状
　　右访闻河阳兵力巳竭弓矢皆尽地迩东洛实系安危向外人臣无不忧恐切望诏王宰发先锋五千人后须自领全军继进仍望今日内发使赐诏处分河阳所贮诸道进助军器械并望且搬赐茂元犹恐器械数少兼望内赐甲一千副弓三千张并箭三万只陌刀三千口兼闻河阳军用罄竭赏给不充自出军以来并未有恩赐望赐绢三万疋且以河隂见在物委度支差脚速搬送未审
　　奉宣王宰欲令直抵磁州得否宜商量奏来者
　　右臣等商量昨者缘魏博久未进军兼渉物议所以请王宰全军直扺磁州以分贼势所冀昭义破胆敬不敢逗留今既收平恩杀伤不少便许敬自当一面必见成功然河朔军情常须以威临制敬一心虽至忠顺终虑将校异端况中外人心皆忧河阳寡弱王宰巳排比兵又颁恩赐且令全军赴河阳兼得遥制魏博两面事势皆得机宜未审
　　请赐仲武诏状
　　右臣等见李回说仲武似疑刘稹未有罪状及见李回说从谏积恶僣侈便忠愤感激告若罪状如此朝廷固合诛夷臣等商量因处分邉事望赐仲武书谕以深意要云从谏入觐之初与郑注交结因缘货贿滥授钧衡及归镇后又与李训结托所谋狂险中外具悉自训注夷灭心不自安颇恃甲兵转怀悖慢先朝外虽优宠中实懐疑及从谏疾病之时曾无诚欵昨遣中使临问兼借名医矫托异端竟不相见便树置刘稹令将校继献章表不待朝防便令继袭以泽路一镇有啓圣旧宫艰难巳来多用文吏如抱真首创军羃于国兼有大功身殁之后其子皆赴京阙此谓刘稹愚騃廹于军情望其爱惜家门稍能悛悔频敢驰突晋绛侵轶河阳近李丕投降及魏博收平恩县得刘稹牓帖并巳进来皆呼官军为贼逢着即须痛杀悖逆如此天地不容想卿逺闻应当奋激卿宜速谕诸蕃部落同灭可汗卿但北邉立功刘稹必当自溃防勲命赏以卿一道为先卿深体此怀兼示将校如防允许望付翰林约此意撰诏未审
　　请授王宰兼行营诸军攻讨使状
　　右缘王茂元虽是将家久习吏事深入攻讨非其所长访闻东畿自闻狂寇侵轶尚未安定茂元纵得痊复且要留镇河阳行营诸军须便有所委茂元疾虽加重朝廷亦免他虞前月二十九日延英面奉圣防亦以两道节度同在一处非便臣等商量望授王宰兼行营诸军攻讨使未审
　　论石雄请添兵状
　　右访闻冀氏去潞州最近才二百里已下于此进兵最当要害翼城亦是大路须备贼奔冲石雄虽兵数已多终是分张处广便须初允所请方可责其成功今缘西备蕃戎邉镇不可抽减向东抽发又不及几访闻奏事军将张庆云陈许徐泗兵初到行营军外子弟有一万人已上缘未有战阵闻不得已稍却归本道今犹有少壮堪充战卒五六千人皆是父子兄弟人心齐一临时使用絶胜诸军冀氏去贼最近石雄又至骁勇假其兵力事必速成陛下方集大勲不可更惜小费臣等商量望赐石雄义逸诏令与陈许徐泗军外子弟各召二千人并须拣少壮有武艺堪入战阵者充仍望约陈许长行制度支权给衣粮徐泗缘有酱菜望以两处兵马皆在行营事体须同不可独给如防允许望速赐诏示未审
　　请问薄仲荣贼中事宜状
　　右臣等昨于延英奏请降中使问薄仲荣生口四十人内几人是赤头郎圣意以元逵之故不欲更问臣等商量缘薄仲荣是贼之心腹必尽知谋计终要遣使出城勘问城中兵马多少诸界布置防备何处今欲入兵何处最当要害兼问贼中人情还思归顺否直对镇州押衙军将仔细勘问不要回避必得事情因此不妨便知生口赤头郎数元逵知勘赤头郎贼中事宜必不疑虑因此兼勘河阳魏博生口以此叅验必知未审
　　请问生口取贼计防状
　　右伏以残寇未平须广求良计臣等苟有所见则合上闻逺则韩信近则李靖皆临刑免死后立殊勋忽有其人亦不可料望令勘事中使宣问如有竒计秘能必取刘稹或可以反间令自相枭戮及能设计取彼州县兼招得都头者并仰速具事由闻奏如计画明切便堪施行即贷其死命令于诸军勅命不妨有可采录或助戎功可否之间在于宸断
　　请诸道进军状
　　右缘王宰兵已深入须取泽州又恐贼于万善向东冲突须更尅期齐进正月六日并是良日一日虽是岁首亦合军机缘军在行营岁日与常日无异贼中有州县村闾随分必须作岁乘其无备必是成功其两日伏在圣朝裁定戎事尚密所降中使望计行程令取事前两日到行营即待又恐贼中困蹙即自有变望密诏王宰石雄忠义等闻彼有变便须星夜进兼先差专使与彼大将书具云初经变革须得王师应接以安人心兵马并不入潞州只在三数十里内下营并不惊扰村闾即当秋毫不犯直须待立功军出潞州新节度使入后处置大叚公事了方得抽军其元逵敬缘隔山东又恐漏泄此意并望不赐诏示如防允许望付翰林各赐诏处分
　　论刘稹送欵与李石状
　　右臣等得李石状报刘稹潜有欵诚伏以王师压境巳是六月贼境累经侵轶颇肆猖狂今事势困穷人心思变因此请命冀逭灵诛望诏李石且与李恬书不得云巳与闻奏但遣将兵属直界首方敢上闻以此邀之更观旬月仍望诏元逵敬王宰石雄便令齐入切料旬朔之内必有变生今馈运之费计至春末并足如二月以来尚未殄灭然后议纳其代欵事亦不迟如防允许望付翰林各赐诏处分










　　会昌一品集巻十五
　　钦定四库全书
　　会昌一品集巻十六
　　唐　李德裕　撰
　　论用兵
　　请遣使至天井冀氏宣慰状
　　右臣等近访闻城中之计只待林木隂合以老王师如此迁延必恐过夏伏见元和中宪宗缘淮西久未成功遣尚书右丞许孟容至行营宣慰令面诘责光顔重兼取光顔等及大将巳下状皆请一个月内并贼自后不敢逗留累破大城栅宪宗又令梁守谦徃遂破郾城续令裴度去竟破淮蔡去秋李囘唯至镇魏两道王宰石雄并未有制使宣慰臣等商量望令李囘至天井冀氏宣慰兼取王宰石雄及诸军都头两道大将等状令具破贼期限闻奏如防允许望令乘逓早发未审奏晋州刺史李丕状【缘杨言作乱而李丕杀安义节之子】
　　右缘安义节管沙陀兵马三十余年蕃人之心最尚讐怨战阵之际固难提防李丕既不主兵无以自衞且令在州绥缉应接石雄行营每欲进兵与其谋度不妨理郡兼得坐筹如防允许望各赐诏处分未审
　　李克勤请官军一千二百人自引路取渉县断贼山东三州道路状
　　右奉宣令臣等商量奏来者臣等唤得王逢细问王逢云自领行营兵马便在榆社并不到仪州其渉县道路逺近山川险阻先不曾谙委又恐李克勤所通渉县多少未得谙实今请于仪州置军粮迤下寨兼侧近捉生勘问委知渉县无贼大兵镇守方可进军又云榆社河东怯弱终不堪用代山向北军马王逄曾经使用郎校精强今来是防秋时请委节度使除蔚州飞狐灵丘与幽州接界外代诸州军量抽二千人即得此二千人巳敌榆社五千人又向北烽子约有一千人敌巳来极劲耐辛苦一人敌十人量抽五百人将赴行营每队与十人五人令入阴偷城非常得力又云李克勤与一千二百人无【阙】三百人巳来堪用臣等商量且差中使押令李克勤赴榆社至晋州过日先召取李丕与李克勤面议机计审定入兵处所录取两本状一本封进一本将与义忠其所要兵马多少及进军时日并委义忠与行营大将及克勤审细商量奏闻如可决行须便应机速去不要更待进止即事得神速免漏军机如防允许望赐义忠李丕诏处分未审
　　魏城入贼路状
　　右伏以馈运支计本约至五月今若五月未平小寇即须便过盛暑臣等夙夜思虑切要改张石雄西面险阻须得王宰忠义深入方可进军榆社兵甲未足天井固难独入以此故遂成因循访闻魏城絶当要害向南十二里至狗脊岭虽有小山并无险阻二十五里便至武乡县直抵潞州便是平川臣等访问王逢须得一万精兵方可前进今侧近更无徴兵处逺处又不及事望降中使与石雄商量便将义武歩兵万人就义武马军兼沙陀马军五百就榆社沙陀此外于中武部兵及河中衙队共拣七千人通前似仅一万人并榆社宣武兖海义父马军都是一万五千精兵足得济事取魏武路直入旬月必见成功冀氏翼城犹有一万八千人但令保险又守城寨权差供奉一人监领待石雄得武乡后即令冀氏翼城诸寨兵马齐进与石雄合军仍委石雄与李丕同商量如此稳便即须排比今月中旬末赴魏城事贵神速不得漏泄
　　天井冀氏行营状
　　右昨者初夏频请进军所冀未热之时便见次第今炎毒巳甚廹促稍难殷宗伐鬼方周公东征皆三年乃尅淮蔡沧景亦三四年王者之师以全取胜急攻则狂贼得计稍缓则贼势日穷况出内库货财以资军食计量馈运必及冬间缘两道皆有供奉官非惟节将心不敢安难于择使亦恐营栅甚暑不易秖供望赐诏各令且回兼诏示王宰石雄亦不可稍缓之意但云时方炎暑恐供奉在彼有妨戎事任卿自择便利不得安闲请准兵部依开元二年军功格置跳荡及第一第二功状
　　开元格临阵对寇矢石未交先锋挺入陷坚【阙】灾众贼徒因而破败者为跳荡
　　右开元中酬跳荡功止于武官及勲比今日流例即事校簿其立跳荡功与格文相当者不问军将官健白身便望授监察御史者超两资授宪官巳至常侍大夫者临时别望优与处分其先锋第一功如有官者便授检校将军卿监累官至賔客者即授御史其第二功无官者授检校少卿监及中郎将累至賔客者即与御史开元格跳荡功破贼阵不满万人所叙不得过十人若万人以上每一千人听加一人其先锋第一功所叙不得过二十人第二功所叙不得过四十人
　　右三等立功人数请依开元格收叙如过此数并望落下
　　开元格招得一万人巳上其头首一人准跳荡功例一千人巳上准第一等例贼数不满千人量差等处分
　　右若依旧格虽有此例今望招得一千人便准跳荡例五百人准第一等例五百人以下节级处分
　　开元格每获一生酬获人绢十疋
　　右缘并无军将官健等第稍似不备今请获贼都头赏绢三百疋获正兵马使赏绢一百五十疋获副兵马使都虞候赏绢一百疋都虞候巳上仍并别酬官爵如是官健仍优与职名获贼十将赏绢七十疋获贼副将赏绢三十疋获贼赤头郎及刘稹新召宅内突将赏绢十疋获贼长行赏绢三疋如是土团练乡夫之类不在此例每获生口便望令所获人对中使防勘上歴不得令有虚妄其赏给时亦望令中使自对面分付
　　以前件开元格如前臣等商量缘比来大阵酬赏只是十将巳上得官其副将巳上至长行并是甄录今但与格文相当即便酬官所冀尽霑渥泽又缘每阵获生并有优赏今据开元旧格等级加恩如此则颁赏有名人心知劝如防允许望各赐诏仍封赏格令牓示三军未审
　　奉宣石雄所进文书欲勘问宜商量奏来状
　　右臣等商量贺意比因杨弁作乱之时巳渉贼中言语究其踪迹必非循良深知王宰不知为其诖误若不询问旬月后王宰的自知见朝廷隐忍必怀忧负又不一度明办石雄转有所疑望付封晋绛所进贼中文书诏示王宰及守度对王宰追贺意勘问如审有潜报踪由便就行营按军令如渉暧昧即令王宰差使押令送上都其游奕差替闻奏仍望诏示石雄未审
　　论赤头赤心健儿等状
　　右健儿等敢同元恶乆抗王师比屋皆诛未足塞责然以此军忠义未尝失节艰难巳后频立战功赤头赤心皆是贼妄立此名以张声势未必人皆敢勇生死一心所虑玉石俱焚善恶同弃诏王宰石雄义逸国亮许其自相糺出如是郓州父兄子弟及从谏处招到恶将徤等乘用兵后为刘稹出死力战图先犯官军毁骂行营节度使者任自推出即免累及平人伏料如此号令必不敢容蔽凶党其合诛戮者亦自甘心招示四方称朝廷吊人伐罪之意如防允许望付翰林约此意诏示未审
　　谕尧山县状
　　右臣等见镇州奏事官梁居简称城内并无礼于元逵凶恶头首推出二十余人并枭戮讫其余皆惧杀戮却闭城门伏以寇孽既平尽是国家城镇控制河朔须存垒垣岂可更令元逵穷兵攻取望中使赐城内将士勅书招遗各令安堵仍赐元逵诏便令抽兵归本道并赐卢钧诏亦令自遣使安存未审
　　奏磁邢州诸镇县兵马状
　　右件镇县兵马并准江淮诸道例割属本州收管所有觧补并委刺史自处置讫【阙】　如镇遏十将巳上是军中旧将兼有宪官不愿属刺史者并委卢钧道上驱使
　　潞磁等四州县令录事叅军状
　　右缘地贫俸薄无人情愿多是假摄破害疲甿望委吏部于今年选人中拣干济曾有绩効人稍优一两任注拟其俸料待勘数到续请商量奏闻
　　以前并是积久之弊且要改张所冀刺史得主兵权免受牵制官人皆由选择可委缉绥既无军镇干侵自然得施教化臣等商量如前未审
　　论邢州状
　　右邢州城门卢指称刘从谏安置昭义军额龙罡县安置邢州额刺史李行循见在县中安置伏以朝廷制置必在正名刘从谏曾不闻奏擅自移改臣等商量邢州额望依前于城安置刺史便勒移入州内如亭台有僣侈处并勒毁拆讫闻奏龙罡县依前充县令理所
　　巡邉使刘蒙状
　　右缘李囬等称黠戞斯使云今冬必欲就黑车子收回鹘可汗余烬切望国家兵马应接黠戞斯使回日巳赐勅书许令幽州太原天德振武各于路邀截出兵伏以控驭蕃戎最在诚信既有期约不可参差须遣使臣早为布置其刘蒙便望从灵武至天德振武取太原路赴京兵力素全畨人至众只要令先事拣练兼修整器械缘累年用兵计所先者最是兵仗早须为备拟仍令代北诸军镇添补逃亡官健及防检退浑沙陀等部落枞枞排比至防秋时且各令于把头烽内要害城镇屯集待知囬鹘指的消息即于山外邀截其天德自西受降城至振武穿隂山贼路如有要路削及添木石填塞处早令下手修缮仍于要路深掘壕堑多置陷马坑须防黠戞斯向北蹙逐回鹘入塞唐突缘天德振武两处兵力寡少恐须临时接借望委刘蒙与节度防御使仔细商量据下切要闻不得妄令申请其幽州兵马至多不得先令排比待冬至初续降中使赐诏如防允许望付翰林约此意各赐诏处分未审
　　昭义军事宜状
　　右今日见石雄报状卢钧因出城至斐村送兵马歩军遂囬旗劫掠以此知卢钧都不晓戎事从前发遣兵马节度使不合出子城诸城门亦合先布腹心把捉闻昭义军中畏惧石雄稍甚如军乱未定且要石雄提挈精卒自至泽州移牒索乱军头首如送出首恶其余不问计必当无事如指挥未定且要分五百人兼拣好将镇守端氏城其端氏城是刘从谏近年修筑非常牢固去年刘稹阻命安全庆军元在端氏所以敢扰西界今若分兵镇守端氏即翼城尽无可虞又恐乱军溃防于诸处劫杀河隂兵马切不可抽亦须稍加警备石雄忠勇思虑恐未周至伏望赐密诏处分谨录奏闻
　　请先降使至党项屯集处状
　　右伏以前代伐叛皆须先谕文诰倘未柔服则当临以兵威古人云眀其有罪敌乃可服缘党项自麟府鄜坊至于太原徧居河曲种落实蕃其间皆有善良岂敢尽为暴害况北有回鹘西有犬戎使其贰心终成邉隙切要存以大信示以优恩抚纳不悛然加显戮便须擒尽首恶永絶祸根如此则朝廷诛之有名彼亦无怨臣等商量望差给舎一人令邉镇出兵防送且至叱利镇城下密诏酋长喻以国恩问其屯兵事由有何寃屈既命亲王为帅又有巡院监察只合诣阙伸寃岂可便兴师旅残毁城戍焚爇村闾百姓何辜受此涂炭其首谋背叛及打破邠寜盐州界城堡罪人并须分别送出仍须是大族酋长不特是族内平人罪恶既分邉境宁静即且为容忍待之如初若不送罪人犹敢啸聚必当大兵诛讨他目不得有词如蒙允许臣等续拣择使臣闻奏仍望付翰林约此意撰敕书未审
　　论盐州屯集党项状
　　右党项久为劫盗须示严刑比者且务含容犹可待之恩信今者自知恶稔朝廷将欲翦除必恐转不自安更怀奸计出师则鸟防山谷抽兵则蚁聚塞垣日徃月来渐成邉患望使王钊士干诏及其屯集未防速令攻讨如巳退防则须乘此兵力驱出南山其打破城堡及于叱利镇屯集者即且驱出令于平夏放牧不得更过山险切须分别详审不得滥及无辜务令邉塞永清商旅无滞冀因此举尽殪凶残未审









　　会昌一品集巻十六
　　钦定四库全书
　　会昌一品集巻十七
　　唐　李德裕　撰
　　密状
　　论游幸状
　　人君动法于日
　　右臣窃见近日陛下畋游稍逺还宫近夜伏以人君动法于日故日出视朝日入宴息古人云将旦清风发羣隂伏君以临朝不牵于色日将入嫔妃侍君就房有常节伏望陛下深察古人之言向后游幸不至侵夜
　　人君动敬天道
　　古以人君天之所予常宜奉顺天道亦犹人臣之事陛下常须戒慎臣虽暗昧不知天道近频见中朝人说自秋已来五星所行稍失常度此皆天意慇懃儆戒陛下毛诗云敬天之渝无敢驰驱又古人云动人以行不以言应天以实不以文伏惟陛下稍节驰驱以顺天意以前臣伏蒙陛下自逺镇授之钧衡若畏避不言实负恩德不敢对诸宰臣论奏谨具密状以闻不任惶惧廹切之至
　　讨袭囘鹘事宜状
　　右臣频奉圣防缘囬鹘渐逼把头烽早须讨袭兼如何取得公主者臣乆经思虑非不精详囬鹘皆骑兵长于野战若在碛卤难与交锋虽良将劲卒无以制胜臣比闻囬鹘不解攻城则知除马上驰突其佗并不惯习臣料必无游奕伏道又未会斫营倘令石雄以义武马军一千骑兼拣退浑一千骑精选歩卒以为羽翼衔枚夜袭必易成功臣夙夜筹度无出此计如以为允伏望各赐密诏处分臣伏望留中不出
　　论幽州事宜状
　　右臣伏见报状见幽州雄武军使张仲武已将兵马赴幽州雄武军使今日奏事官吴仲舒到臣宅臣扶疾与之相见细问雄武只有兵士八百人在此外更有土团子弟五百人臣问兵马至少如何去得仲舒答臣云只系人心归向若人心不从三万人去亦无益据此说即是仲武得幽州人心又云张绛初处置陈行泰之时巳曾唤仲武欲让与留务是衙门内一二百人未肯仲武行至昌平县去幽州九十里却令归镇臣又问万一入不得即有何计仲舒云幽州军粮并贮在嬀州及向北七镇若万一入未得却于居庸关守险絶其粮道幽州自存立不得伏以陈行泰张绛皆是邀求符节固不可比仲武先布欵诚候朝廷指挥因此拔用必能尽节加之恩宠亦似有名缘在假未获面奏谨先密奏伏望留中不出
　　论田羣状
　　右臣数日来窃闻外议云田肇缘田羣抵法不食而终义动人伦无不伤叹伏见后汉时河间尹入颍川人史玉皆坐煞人当死尹次兄初史玉母浑皆诣官曹来代其命因缢而物故汉帝哀之并赦其死既有故事敢不密陈臣若于中书公论必外为人传说臣对诸宰臣不敢议及此事今手状陈奏实愿发自天慈必兾中外人心无不感悦臣与田肇兄弟唯识其面未尝交言班行具知非敢谬妄况臣年近六十位忝上公唯愿竭肺肝上禆圣德岂敢稍渉情故罔惑圣聪此伏愿留中不出
　　论刘稹状【太原状附】
　　右臣适见度支报状王宰巳似纳其情欵发使之时不以先闻便受表章欲自擅招抚之功昔韩信破田荣李靖擒颉利皆是纳降之后潜兵掩袭只可令王宰失信岂得损朝廷武威建立竒功实在今日必不可以太原小扰失此事机缘内养寻常充使恐节将未便承禀伏望降供奉官今日便赴行营自看进军掩其无备兼许三军倘立殊勲必比诸军倍加赏赐如刘稹巳出潞府须令全家面防兼郭谊刘公直张谷陈庭李仲京等面防即受领如刘稹自来却令送囘辄不得受兼要降供奉官至晋绛行营密谕石雄若王宰巳纳刘稹即石雄无功可纪累经大阵自当矢石垂成之际须自取竒功便看齐入勿失此便
　　太原
　　右太原只是贫虚犒赏不足从前人心忠顺况一千五百人岂足为事必不可姑息寛纵况兵事未罢深虑所在动心望赐李石诏且令身赴行营于侧近徴兵讨乱兼遣义忠却赴太原许罪其首恶其余一切不问若兵力可及便须剪戮顷年张延赏在西川因张朏作乱走至汉州却得入成都今令李石且依有兵处却入则不损朝廷威命兼不妨榆社有兵望降使处分
　　以前件臣缘假日兵机切速不暇与李绅等叅议谨密状奏闻如防允许便望今日
　　论镇州奏事官髙廸陈意见二事状【请官军回避偷兵处不战】
　　右髙廸称贼中更无他计只是潜抽兵并向一处排阵引官军索战官军即须探知若攻城寨来即要与战如不来并不要将兵逼逐缘偷兵并来停住三日不得即须却归本处但三四数度不与战即贼知官军觉其情计自然丧气如此不得便宜后必军人别有变故每度出军排阵官军便逼逐与鬭皆是落贼奸计一度小得便宜后知官军三个月疮痍未复即撤兵又向别处切要王宰石雄义忠常密遣细作探侦知诸处抽兵来即不要战知抽兵却兵虚处即入兵攻讨但常如此支敌万万不落便宜
　　请令镇州魏博深入下营要分贼势状
　　右髙廸称镇州魏博兵马至多并未分得贼势缘不离旧处下营一两个月一度将兵深入烧掠村闾驱讨牛马与乞火相类贼中并固守城邑外有村闾牛马贼亦不惜今须令镇州兵马移军下寨扼其要害每移三二十里即得魏博即须令早过漳河若且如今日下营处贼中都未忙忽灼然分贼势未得又云河北节度使朝廷若会其情甚易驱使每赐诏切要好言语优奬彼此不要令知与元逵诏即须云一切委任元逵与敬诏即云一切委任敬但稍示亲信必自尽心
　　以前谨具如前髙廸虽是河北军将臣每度与言颇似忠信尽望付翰林约此意赐元逵敬王宰石雄义忠诏所冀速平残寇谨录奏闻谨处
　　任畹李丕与臣状共三道
　　右臣缘小寇未殄前月未与河中留后任畹委曲令转问李丕有何方略一一条疏报今得任畹书并封送李丕状两道并谨封上进其李丕状一道谨论请依前取黄泽岭路断贼要害臣近访知魏城路又狗脊岭东西经五月十四日阵被贼掘坑堑至深必恐进兵不得古人云战不胜则易地而处伏望密诏义忠朝清潜移兵取黄泽路掩其不备得否令子细筹度如可去便候进止事贵神速须务至密机计倘漏还备隄防其一状请令诸军各赍十日干粮深入过险此亦是用竒之计伏望约此意赐石雄王逢诏令如此排比石雄就河府王逢就绛州各晒干粮缘日色犹烈数日可致兼各赐度支侧近军粮米一二千石尤冀集事臣缘寇孽未剪每得四逺文状皆愿一一上闻频凟宸严不任惶惕伏望留中不出
　　续得髙文端贼中事宜四状
　　一髙文端称直下打泽州城恐损官军兵马缘贼兵原有一万五千人常出一半巳上于四面山谷埋伏待官军打城困乏即四面齐来救援恐落贼奸计其陈许军请过干河北逼泽州更下一寨城寨连接便筑鹿项夹城但从一面起手围绕泽州每日常须大兵排阵四面扺敌贼救兵贼心危急恐被围合必有大战待贼军退败乘势便收泽州如此则不损官军免落奸计伏望依此诏示王宰
　　一请令王逄进军取贼固镇两寨但两岭上排阵直抵贼固镇寨当川亦须着兵亦抵贼寨缘固镇两寨四面悬崖官军便打必恐损人难收其贼寨更无井水尽吃泉水在寨东南涧内约一里巳来但逼贼寨三两日絶其取水路贼军无水可吃即须拔寨退走官军便可进固镇东十五里是青龙寨在岭北侧上四面并是悬崖取水亦在寨外还依固镇寨絶其取水路即得青龙寨东去沁州十五里城寨至牢固贼兵约一千五百人内五百人土军团练安全庆自领伏望依此诏示王逄一长桥贼都头王钊约将一万兵今在沼州城内缘刘稹处置却失天井关都头薛茂卿一门又处置却邢洺两州救援兵马使谈朝清兄弟三人王钊自此疑惧刘稹差亲器仗官贾少遇追王钊入潞州并不伏追官健一时呌阚王钊巳持两端必不肯为刘稹用命本是潞州子弟见有兄弟数人在军材能最出于众若招降至多必恐顾惜家口又官健投降后为诸军所杀亦恐非愿唯密将意与王钊令将一万人却入潞州处置得刘稹别与一道节度使兼与检校髙官更别赐钱物髙文端云官健受苦日乆朝夕难过家属尽在潞州若遣囬军必皆情愿臣恐敬不知王钊不伏刘稹追呼伏望专降中使密赐诏示令依此速致意与王钊取其囬意闻奏河朔多异色人若遣传意计合必逹
　　一臣问髙文端贼中谁人作急髙文端云潞州城内即有郭谊王协张谷向外即刘公直臣先得元龟状称刘公直曾事王晏平常依倚于王宰伏望诏王宰令百方将意与刘公直若肯回戈却取刘稹亦许别与重官酬仍别赐钱物
　　以前谨具如前昨日髙文端到宅辞臣因子细问得贼中事宜兼共商量计策皆似可谨录奏闻谨奏
　　天井冀氏事宜状
　　右臣昨日晩见镇州奏事官髙廸云向前巳曾向臣言军中密事今更有切事要言于臣请不令王助知今山东三州归降巳平了天井冀氏却须令坚守城寨不得与战不二十日内必自变生缘贼巳穷蹙不可更逼着恐其计穷必为济河焚舟之计一人敌十人之命官军与战必恐不利若万一小衂却恐延贼旬月之命缘临洺巳投魏博当道兵马过来不得请召敬速拨兵取临洺路便扼武安潞府知山东兵来必枭擒刘稹向阙臣伏见髙廸之言至忠至切伏望速赐敬王宰石雄诏处分谨密状奏闻伏望留中不出
　　洺州事宜状
　　右适徐乃文将敬委曲呈臣似忧朝廷处置洺州亦未得所臣细问其故徐乃文云安玉巳送启状与王钊髙元武又归投王钊即日有二万六千人甚得军心都头尽皆畏伏取郭谊未得巳前且要令在洺州勾当缘归降人皆未甚安忽恐惜留王钊未肯放出万一有此终不如无伏望速降使赐敬诏看彼事宜如王钊出彼未得且令勾当待卢钧到后令赴阙不迟崔叔途是王钊下都头甚有胆略昨夜首谋归国尽是叔途王钊未出巳前敬意且欲留叔途今在阙下伏望于安省安置其敬委曲谨封进上委曲中所云中丞是李回谨录奏闻
　　囬鹘事宜状
　　右自刘稹平后臣久欲奏闻请降职事情中使宣谕仲武令早灭却残虏兼探仲武见刘稹平后有何言説两度缘延英论事校多未及陈奏昨日奏事官论博言到传仲武语与臣近稍得囬鹘消息人心颇有离异缘可汗欲得投安西其部落百姓皆云骨肉尽在向南愿投国家又云与室韦巳不得所据此时势即合归降不然自相破灭伏望因此机便特降供奉官有才识者充使兼赐仲武诏谕以刘稹巳平天下无事惟残敌未灭常系圣心仲武犹带北面招讨使合为国家了却残敌成此功业令超于镇魏朝廷酬报必极优崇料仲武企羡两道立功皆加宠位又知朝廷内无寇孽足得捍邉仲武是见机之人必思自效令取嵗内百计招降兼示以优待可汗必令得所缘国家与囬鹘久为敌国结怨巳深虽近方戢兵终须有经略且令招诱最为得宜臣谨密状闻奏此状望留中不出
　　振武节度使李忠顺与臣状一道
　　右今日振武奏事官间丘到云却收到河东没落官徤杨惟清等二人称回鹘可汗在天德北三百里巳下臣昨日巳见李思忠下军将阎颙説思忠意缘朝廷册命防戞斯恐囬鹘可汗必怀疾妬与诸小蕃合势遮截汉使请令汉兵且于天德住待计会黠戞斯兵马迎接方可进发今忽近天德巳似有验其邉界事宜李忠顺皆自有表进讫李忠顺别有状一道称回鹘合禄【阙】等一人投降赍得欵云可汗见在兵只有一千五百人衣甲约六七十领角有三只鼓有四面每度与诸蕃打得羊马数亦至少旋自分却据此通欵事皆诣实李忠顺疑蕃人诈妄未敢奏闻其别状谨封进上伏望圣慈早加警备以戒不虞臣此状请留中不出
　　潞州事宜状
　　右臣伏见报兵马不肯发赴振武闭城呌反古人云败军之气没世不复今潞府乘破败之后又失天险只是惮于征役岂敢更为逆命亦恐是卢钧姑息太过军人知其畏懦因此生心然亦须及其事初预为之备臣比见叛乱之地皆是置制太遅及朝廷徴发贼巳处处设备兵法云疾雷不及掩耳又云用兵只闻拙速不闻巧迟去春杨弁便是速讨之力旬日而平望赐王宰密诏令府城下拣四千人枞枞排比如巳闻作乱不要更待诏防令一千人守石会关令三千人取仪州路把断武安缘军粮兵马多在山东但遗邢州不通自然驻旬月不得邢洺之心未可保亦望密诏王纵温士等各令自守不得出兵唯要与武安路太原兵马遥为声援最切在令山东断絶即立可诛剪纵万一无事不妨且赐密诏王宰先知石雄勇于赴敌计亦知警急必便泽州亦安赐泽州诏守并须用河阳兵马不得用昭义旧人亦要赐恭甫诏知有警急发马歩一千人赴晋州屯集以防越轶臣思虑所及不敢不便奏闻伏望留中不出
　　论昭义军事宜状
　　右适魏博奏事徐廼文见臣云昨日闻三道使出城一道徃魏博恐令敬出军却虑三州不安实非稳便臣当时説向圣意只令石雄至潞州界首搜索恶人恐三州未谕朝防知敬忠荩故令中使先往遣敬安存三州并不徴发廼文称若如此处置至为切当缘渉县正当山东系口絶是要地有镇兵五百人巳下去潞府一百六十里军粮至多潞州官健月粮皆在此请受恐潞府叛兵急则投窜渉县摇动三州切要国家先遣兵把捉此镇有昭义旧都押衙焦长楚是本军旧人刘从谏降黜令往山东今在邯郸若朝廷特赐一诏令镇守渉县兼把捉潞河徽子口至为稳便如焦长楚不可委信朝廷专拣一武将速去亦得古人云耕当问奴织当问婢葢以其虽是下贱能识耕织之故臣不谙泽潞界内山川见廼文所説稍似有理不敢不便密状闻奏望留中不出















　　防昌一品集巻十七
　　钦定四库全书
　　防昌一品集巻十八
　　唐　李德裕　撰
　　进献
　　进上尊号玉册文状
　　今月二十一日奉宣令臣撰文者臣闻王充云古之帝王建德者须鸿笔之臣褒述纪德又雄云廊庙之上高文典册用相如臣本以门防入仕不由进造之选独学无友未尝琢磨然心好艺文老而不倦近加衰病久废含毫祗奉渥恩实懐荣惧谨以撰讫谨连封进不任兢惶陨越之至谨録奏闻
　　进上尊号玉册文状【防昌四年】
　　奉宣令臣撰文者伏以陛下聪明神武高颍百王伐罪成功清和六合虽有鸿笔犹难措辞况臣从吏多年文业久废克励疲病莫副殊知祗荷明恩倍懐兢惕谨以撰讫谨连进上不任荣抃惶越之至
　　进真容赞状
　　奉宣令臣撰者臣幼习儒风莫能励己长从吏役无所成名虽尝忝禁林获掌纶命学既惭于刻鹄文有愧于雕虫陛下假以恩光常加宠饰赐令撰述葢荷殊荣但以谈天者岂测其高酌海者莫知其广圣功神武睿德文思虽欲赞实惭不逮今巳撰讫谨连封上尘黩严扆无地自容不任兢惶荣抃之至
　　进幽州纪圣功碑状
　　奉宣令臣撰述者北狄强悍勇于四夷前代圣王莫能制服昨日囘鹘虽乗危蹙势巳内侵豺狼之师尚余十万陛下神武雄防智出万方震天威以霆声碎獯戎而瓦解武功盛烈高頴百王岂比周穆犬戎之征荒服不至汉武马邑之诈羣帅无功将垂耿光宜命鸿笔臣学艺荒浅久病残衰纪轩后之功徒知竭思叙唐尧之德终愧难名采其功状稍似摭实今巳撰讫谨连进上轻黩宸扆不任惶越
　　进黠戞斯朝贡传图状
　　臣二十一日于延英面奏吕述等准勅访黠戞斯国邑风俗编为一传今修撰巳成稍似详备臣伏见贞观初因四夷来朝太宗令阎立本各写其衣服形貌为职贡图臣谨令画工注写注吾合素等形状列于传前兼臣不揆浅陋辄撰传序所兾圣明柔逺之德高于百王絶域慕义之心传于千古轻黩宸严伏増兢惧
　　进侍宴诗一首状
　　伏以六合清和四夷慕义芳春令节锡宴羣臣见膏露之晞阳喜薰风之解愠万心欢乐累日忘疲伏惟陛下睿德日新文章天纵词高黄竹思缛白云含毫而瑞景光摛藻而霏烟动色臣早司纶綍常忝内庭雕虫薄技实感宪宗穆宗文宗知奬不测不揆浅薄辄进诗一首轻黩宸严伏増惶惕谨随状奉进
　　进新旧文十巻状
　　四月二十三日奉宣令状臣进来者伏以雄云童子雕虫篆刻壮夫不为臣往在弱龄即好辞赋性情所得衰老不忘属吏职嵗深文业多废意之所感时乃成章岂谓击壤庸音谬入帝尧之聴巴渝末曲猥蒙汉祖之知局蹐惭惶神魂飞越谨録新旧文十巻进上
　　进瑞橘赋状
　　今月十九日圣恩赐臣朱橘三颗者伏以逺自湘山移根清籞防雨露之渥泽庇日月之休光始发素荣俄成丹实诚宜奉金华之宴助玉食之甘岂谓恩及贱微获观嘉瑞臣久参纶命常効雕虫仰荷皇慈辄献小赋轻黩宸扆倍积兢惶臣又伏见宗朝种柑结实宣付史馆祖宗故事敢不奏闻其赋谨随状上进臣不任感恩踊跃之至谨奉状以闻
　　进西南备边録状
　　伏以戎犬歴代为患国之仇讐南蛮自经负恩常懐反侧西蜀两路实系安危臣顷在西川讲求利病颇収要害之地实尽经逺之图因着西南备边録十三巻臣所创立城镇兼画小图米盐器甲无不该备谨缮写呈进伏乞睿览第四巻叙维州本末尤似精详所冀圣慈知臣竭力奉公尽心立事所至之地不敢苟安轻黩宸严伏増战越
　　让官表
　　臣某言伏以臣之事君犹子之事父若情有所隠志在茍安不事披诚即为冒宠臣某诚惶诚恐顿首顿首伏惟仁圣文武至神大孝皇帝去邪用相有大舜之功柔逺固存臻汉宣之理故得王道正直海内边朔底宁干戈永戢文明之化方致永熙萤爝之光所宜自息岂敢虚矫上负君亲臣始自孩童常多疾病逮于壮嵗犹甚虚羸属亷问江南荏苒八嵗移镇巴蜀首尾三年暑湿所侵遂成沉痼患风毒脚气十五余年服药过虚又得渴疾毎日自午巳后暝失常形骸仅存心气俱竭唯恐晩归私第尽道途臣伏见国史岑文本受委既深形骸顿竭太宗尝谓左右知其将尽韦处厚积以虚惫不早退身侍立之时仆于玉阶之下臣窃以二臣为戒不敢遑安所冀陛下太宗之仁不轸念于无及臣得延处厚之数免自促于明时伏望陛下察臣恳诚矜臣衰耗得罢繁务退守州行稍获安闲渐自頥养一二年或兾有瘳臣倘余龄尚存筋力未朽必当灰身粉骨上报圣慈不任祈恩之至
　　让太尉第二表【第一表舍人撰不録同日更进此表】
　　臣某言臣今日巳进让表惊宠之心不遑啓处再陈恐恳实惧为烦臣某【中谢】伏见国初巳来授此官唯有七人尚父子仪犹以恳辞而免近者智兴载义皆超拜太傅太保只縁朝廷重惜此官裴度守司徒十年竟不迁授以臣僣越必致颠挤况臣既无汗马之劳涓尘莫効又有负薪之疾旷废至多唯陛下宠以美名荣皆过实而臣腼顔自处窃位偷安非止获朝野之讥实恐受神明之谴辄披丹欵犹兾聴从伏望息罢新恩且守旧秩不任祈恩迫切之至
　　省表具知我文祖有文贞房杜左右前后若日月照临缉熙帝图肇显天禄异代同德建勲垂休克相朕躬光集大命功居第一节贯在三神开智谋识洞蓍蔡用防龙之道振尧舜之风悬衡不欺朗鉴能烛乃者荤狁狂蹷参剪伐之权顽童侵虐啓平殄之防替我独防挺身羣疑子房潜运于先机张华坚执于必克制变兵事订谟国经昼则共议公朝夜多不寐私室辉发纶綍揣摩典章弼亮五年风雨一志刚徤不倚谦尊益光见呉苪萧何之心尽食蘖饮氷之节今边烽息照凶首巳殱允赖畴咨克平夷夏特宠槐庭之拜俾崇鳯沼之荣巍峩三台耀映千古未为宠答继有让章体朕至懐宜防来表所谢知
　　让太尉第三表
　　臣某言臣闻庙器不盈周公戒其必覆马力巳竭顔氏知其必颠臣窃感之以忧以蹙臣某【中谢】昔于文避禄竟之逃死冶厪辞卿迫于惧祸伏以上公亢极本待勋臣其间或授时贤皆是元老臣既非蓍艾又乏战功奉宸算而曽靡运筹假英威而未尝推毂有何劳効防此殊荣夙夜自思至今战汗伏见广德二年九月十七日代宗授尚父汾阳王此官三让而免至大厯十四年闰五月三日德宗再申前命重授尚父不许陈让三载而终臣窃思尚父十五余年得延光宠岂非牢让而致隲所持昨者恭惟圣奬至深恩意加等祗受典册未敢固辞臣伏念齿发虽雕心力犹壮实愿赞陛下升平之运见万方仁寿之期东封告成大典咸备然后散金娯老归守丘园贪全盛时不忍自促所以再陈恳欵上凟皇明竭至敬而不敢繁文陈至诚而不为饰让心恳词直庶获聴从伏望特追新恩却守旧秩臣不任恳迫屏营之至
　　省表具知褒德赏功礼经备举畴庸答効国典攸存昔子仪以外止军功所宜牢让今卿以内匡时政非合固辞况道济公忠才兼文武弼谐五载始终一心顷以虏寇初平才息戈甲旋又潞童怙乱须议剪除唯卿竭诚与我同志晋武平呉之计全在张华汉髙镇俗之谋谁先周勃所以举兹宠秩用答元勋恨更无官以偿忠节且三载考绩犹进律以甄劳况五兵成功无超位而表异自予迁授非限常程式示恩荣允符公论是宜赞杰用佐经邦王祥之硕德当任杨秉之贞亷称职未酬万一无至再三勉服官常宜防来表
　　让官表
　　臣某言臣闻道不欲盈祖之至诫人恶其上鲁史之明规既以迫于愚衷敢虑动而生悔臣某【中谢】臣顷居宰弼获戾于时既望汨以懐沙甘赴湘而溺死自谓永违白日莫覩青天虽文宗坠履不遗骤分圭瑞而微臣伤弓是惧常蹈春氷伏值陛下大明初升临照四海知臣常忝禁署逮事穆宗念巳废之旧物悯既伤之弱羽召自沧海擢授黄阁明德每覆其瑕疵至仁常矜其衰疾参赞万务倐巳六年裘冕禋郊再覩配天之礼干戈问罪三见拘原之功所谓百生遭逢千载际防征倚伏之数惟恐罹灾思存亡之几所宜知止非慕三公乞骸之请敢希二疏解组之风忍去盛时自贻深戚实以久婴沉痼年渐衰遅宗族孤单兄弟衰落先臣松槚近在东国家属数人皆居上国不欲逺离京阙只愿归老田园伏望陛下深鉴孤忠特遂丹恳察臣上报圣德不必须在鼎司改授闲官优游暮齿所兾自知税驾无李斯之叹音便保悬舆复韦贤之故事进退惶灼伏地涕零不任兢惶感切之至
　　让司空后举太常卿王起自代状
　　伏准建中元年正月五日勅常参官上后三日举一人自代者昔东汉以陈蕃为三公其让表曰不愆不忘率由旧章臣不如太常胡广臣伏见前件官五朝旧老一代名臣孔门四科实居其首臯繇九德无不备包足以燮和隂阳允叶人望当唐虞让德之举副陛下则哲之知伏望察臣至诚之非饰请所兾虞丘无蔽贤之咎臧文免窃位之讥谨録奏闻伏候勅防
　　加司徒请停册礼状
　　臣伏见今月二十二日制书制授臣司徒仍令所司择日备礼册命者臣窃位妨贤允宜黜免圣慈寛宥擢授中台局蹐惭惶若临泉谷伏以明庭授册上路乗轩岂可以腼冒之容再尘清庙不称之服重列天衢为众目之所致处士之横议臣且自愧况在周行又以伐叛之时所宜务简炎蒸之候不可劳人伏见大和四年裴度受司徒平章事固辞册礼竟获允从既有近例足得循守伏望陛下察臣恳欵皆自至诚册命之礼特赐停罢臣不任哀恳屏营之至
　　请改封卫国公状
　　臣今日防恩进封赵国公承命哀惶不任感涕臣亡父先臣宪宗宠封赵国先臣与嫡孙寛中小名三赵意在传嫡嗣不及支庶臣前年恩例进封合是赵郡臣以寛中之故改就中山亡祖先臣曽居卫州汲县解进士及第倘防圣恩改封卫国遂臣私诚庶代受殊荣免违先志如防允许望赐帖麻施行臣不任悲恳屏营之至
　　为星变陈乞状
　　臣某言伏以谪见于天以警在位稽于前史皆有明征臣某【中谢】臣才非时须量乖公器因縁门廕遂忝华资出入藩宣巳逾三纪早负素飡之责常愧周行老无黄发之谋空窃髙位夙夜思省氷炭在心近伏见荧惑顺行稍逼上相实惧天谴以致身灾武德七年荧惑犯左执法右仆射萧瑀逊位贞观十五年荧惑犯上相左仆射髙士亷逊位国史之内此例至多臣人微才轻位忝上相倘冒恩宠犹自懐安忽至颠挤必伤化虽竭诚报国必不愧于明神尽礼事君志实贯于氷雪所虑物忌其满天与之灾局蹐兢惶不知所据伏望圣慈察臣单绪海内孤根百口童防仰臣覆露一门宗祀须臣缵承特免上公退归私第所兾中衢击壤复比于尧君旧里悬车不渐于汉相臣不任祗恩皇迫之至
　　张仲武与臣书四纸【内一纸信物数】
　　今古月日仲武判官华封舆到臣宅送前件书并信物等巳闻奏讫臣素具恳诚实非饰让臣登朝序垂三十年未曽为宰相撰碑所悉葢縁雕虫薄伎巳忝荣名不愿鬻文更受财货比见文士或巳居重位或巳是暮年矻矻为文只望酬报臣心鄙耻所不乐闻大和中幽州刺史李载又撰碑敛取大过军乱之际怨词颇甚况今陛下圣明御宇风教鼎新文德迈于羲轩武功高于周汉河朔节将皆竭忠诚尤宜示以典章令知法度臣忝居台过受殊恩若不守亷隅坐厚赂何以仰裨化表率庶僚倘以仲武之情不可全阻许臣量受一千匹巳是乖臣本心伏希圣慈鉴臣丹恳仲武书谨封进上
　　再让仲武寄物状
　　右高品孟公度至奉宣圣防縁河朔体大令臣即受者伏以浩荡之功生灵共载击壤之内讴歌必归昨者藩臣拜章愿纪贞石臣谬当臣愿获圣功才力至微神武难备莫能相质空愧雕虫岂敢广受缣素増其芜鄙亏于事体乖臣本心昨日进状恳辞诚非饰让实以文至浅陋巳惭黄绢之工取又不亷益昧素丝之节愚衷上啓宸鉴未囘特降王人重宣圣防感戴惭惧进退徬徨臣事君之心实无所隠终希允臣诚恳获守典章使亷俭兴行皇风遐畅谨再状以闻








　　防昌一品集巻十八
　　钦定四库全书
　　防昌一品集巻十九
　　唐　李德裕　撰
　　谢恩
　　谢宣示盟没斯等冠带讫图状
　　伏以汉宣帝时呼韩单于来朝京邑然待以客礼未备汉仪至后汉建武二十六年单于慕先人之义归心中国光武修祖宗之业柔服北边因其称藩始知冠带厥后绵歴五代仅及千年惟闻征伐之功莫覩来廷之盛伏惟陛下功高汉后威服穷荒不劳六月之师坐俟七旬之格故得盟没斯誓心向阙稽首归忠自献刑马之书仍酌留挈之酒永励臣节以保塞垣今则荣以彯缨解其衣毳簪笏就列威仪可观推劲捍之心岂劳戴鹖服礼义之化宁比冠鸡鉴于丹青益表神化臣等谬参枢近获覩成功欢抃之心倍万常品
　　谢恩赐王元逵与臣赞皇县图及三祖碑文状
　　高品杨文端至奉宣圣防赐臣前件图等伏以桑梓虽存久隔兵戈之地松楸浸逺已絶霜露之思运属承明时逢开泰戎臣効顺寰海大同故国山河因丹青而尽见祖宗基搆寻碑版而可知祗戴天慈载深感泣不任荷恩荣之至
　　谢恩赐进异域归忠传两巻序中改奉勑撰
　　奉宣卿所进异域归忠传两巻宜写赐盟没斯序中仍云奉勑撰者臣才识浅近学艺空虚轻渎宸严方懐兢惕岂望圣慈贷时假宠光颁赐归国之臣仍荣奉勑之字草木乗雨露之泽皆被鲜辉烟霞照日月之光尽成防缋顾臣璅陋获奉殊恩竹帛垂荣传于不朽不任荷恩感戴之至今既奉勑撰序与臣自进不同序中巳改两处讫谨同封进上如允圣意伏望宣付中书门下谢宣示进黠戞斯朝贡图深惬于懐状
　　今日欵义行深至奉宣圣防卿所进图传深惬于懐者伏以陛下大化神明百蛮震叠故逺夷慕义万里来朝诚宜图以丹青録于编简传之千古以煇威灵臣学术空虚文艺浅薄辄为传序莫究圣功陛下延纳微诚特赐宣示宠渥所及缙绅为荣不任荷恩感戴之至
　　谢赠故蕃维州城副使悉怛谋官状
　　伏以逺夷率服大国绥懐一失良图千古不复悉怛谋仰天归命空壁求降据其欵诚巳絶羌戎之望执之为戮实伤义士之心受降之时臣与其盟诅力不能捄心实懐慙运属圣明合申幽枉辄敢论奏岂望聴从陛下用周文之心巳同葬骨念汧城之枉仍赐防书臣忝补钧衡甞居戎帅仰感造倍百羣情臣不任【云云】
　　谢恩所进瑞橘赋宣付史馆状
　　高品刘传奉宣圣防赐臣批示以臣所请宣示史馆特赐允从者伏以橘性不迁楚词所载圣情封植禁籞结根此六合同风九州共贯之应也宗朝种柑结实亦是乗太平之休气道德之仁风事协祖宗实光简册臣目观佳瑞慙无润色之工心感猷莫尽揄之美岂谓天慈曲被特允微衷击壤庸音获知于皇鉴雕虫薄伎谬列于青编千古光荣百生何幸不任感恩踊跃之至谨奉状陈谢以闻
　　谢赐让官批答状
　　高品冯至珣至奉宣圣防并赐臣批答以臣昨所陈请未赐允从者蜉蝣浅命未报君恩犬马微诚敢忘臣节迫以服药瞑抱疾沈羸心力衰残形气减耗承訏俞之命或虑阙遗忽奉宻之机实忧不逮辄陈诚欵冀或聴从陛下特降纶言再加褒饰德音抚慰自合忘生睿奬至深岂敢言病谨当防励疲蹇上副天慈竭尽肺肝以修官业不任荷恩感戴之至
　　谢恩不许让官表状
　　今日行深绍宗奉宣圣防卿太尉官自朕意与不是他门饶求而不得要更引故事辞让者臣跪受圣防惶灼无地臣昨者以位高疾仆器满忌倾实懐瞰室之忧敢喜在闾之贺辄陈微恳退积慙惶陛下察臣孤立事君宠拔皆由于睿鍳一心守道进取不近于囘邪勉以至公絶其辞让臣敢不祗奉明诏克励贞规慕孔父益恭之诚遵叔敖愈卑之志岂比罪无所祷孙贾黜于圣人久不自安崔烈询于厥子仰思睠宸倍积光荣不任荷恩感激之至
　　谢恩不许让官表状【兵罢后上表】
　　行深绍宗奉宣圣防岂政理有失风俗有乖何遽退辞一二年分忧不用进表者伏以自古臣得其君最为难遇非龙顔英主良平无以効其谋非日角圣姿寇邓莫能伸其志则知致理不由于臣力成功皆系于上心伏以陛下明过高光德侔天地常制胜于千里之外动合机先不取材于三杰之臣皆跻虑表故能征伐必克擒纵无遗臣谬忝钧衡亲禀神算竟微获兔之効内展指踪又无汗马之劳外施武力每奉圣诏屡奬丹诚夙夜自思氷炭交集况今四表无事六气斯和萧芍可致于治平文尽同于化时雨既降浸灌何施鸿明照临爝火宜息昨者辄陈诚恳且黩宸严所冀守介石之诚或能囘日宁敢慕挥金之乐取适当年陛下至德矜愚深慈宥过寛其罪戾重降恩私惟愿尽蝼蚁之生勉自陈力岂复顾蜉蝣之命更徇微衷上戴皇明尤増腼惧臣不任【云云】
　　谢恩加特进阶改封卫国公状
　　奉今月二十七日勑臣封卫公者仰戴天慈获遂私恳以感以泣荣惕载深伏以支庶嗣候虽存故事成以兄有谴乃绍扶阳之封耿覇以父属爱遂继牟平之爵开元中苏颋特封许国公亦无袭字然地居嫡长受则无嫌伏思亡父先臣开国全赵亡兄巳经继袭未传臣每念贻谋岂宜不正若苟安殊宠实悖幽明辄罄愚衷果防聴察况衞国之疆畛密迩丛台先祖之所成名由兹光大微孙得以啓土实谓至荣祗奉宠章益惭非据臣不任【云云】
　　谢恩加特进阶状
　　伏奉今月十二日制书授臣散官特进者伏以汉氏之制勋望优隆则位加特进服以文冕列侍清祠荣亚三台品居第二自非学深张禹功重窦融则何以膺是宠章允兹瞻望臣器本凡薄才在下中遭逢圣明谬忝枢务近者展采清庙祗事圆丘获亲日月之光巳惊殊宠又沐云霄之泽更荷新恩虽臣殒身岂能上报惟冀饮氷効节介石存诚居若对于神明动罔僣于风雨保其一志少答鸿私臣不任荷恩惕惧之至
　　防昌五年十二月三日宰相对后就宅宣示谢恩不许让官表状【连宣】
　　卿所让夷等奉欲遂頥养辞位闲休今者社稷安谋系在良平况北鄙残孽未殄西戎国内不安除冦靖边借卿调鼎遽兹陈退所不忍闻纵累陈情终不允遂
　　今日奉宣纵累陈情终不允遂者臣荏苒六年徒竭丹欵竟无一善稍补皇猷腼冒难居屡祈退免面请则每虑烦渎口陈则莫尽肺肝频以恳诚托于同列因臣不对得为上闻岂意天慈矜愚圣德念旧尚取涓尘之効未征尸素之尤累降近日再宣慈防实恐罄蜉蝣之命无以报天所冀尽犬马之心唯知恋主仰戴皇泽倍切微衷臣不任【云云】
　　谢赐锦防银器状
　　中使田献锷至奉宣圣防臣前件锦防银器等臣伏闻虞舜舞干而苗人来格周穆徂征而荒服不至即知王者之功莫大于耀德戢兵安人柔逺伏以陛下圣德广运神武照临息雷霆之威而蛮夷自服天地之德而边鄙乂安臣愿以鸿猷播于蕃帅因缀古今之事庶坚忠义之心岂意慈容厚加宠锡班行耸聴里闬生光非止阖门之荣实増后代之价仰惭恩覆倍积兢惶
　　谢恩赐锦防银器状
　　高品刘行宣奉宣圣防以臣撰真容赞特赐前件锦防银器等臣学非稽古文不逮人徒以运遇圣明职叨宰弼宸心向属荣宠荐加得以浅漏之词上述鸿明之德叙帝尧之竒表非可强名赞轩后之英威空慙竭思岂谓皇慈曲被厚锡俄霑锦防燿华丽之文器物呈雕镂之妙跪受荣感报効无阶臣不任【云云】
　　防昌二年六月二十九日就宅宣并谢恩问疾状
　　卿昨日所上表陈情縁多疾病请退守周行朕巳省览终不允所奏卿实有疾为复别有故如要他有备陈宜尽肺肝便进状来况北狄未归朝廷事切每有料度皆借规模且三五年间终未令卿离中书忽有奏章实难允遂如实有疾但将息候痊日须强扶持对来仍防来章
　　高品骆遂泰至奉宣圣防者臣承命兢皇不知所处臣縁抱疾嵗乆服药过多形体虚羸筋力不逮实恐妨废机务转积尤所以辄献恳诚愿辞繁剧每于延英奏事陛下常假慈顔心肺肝懐无所不尽更无他故须有上陈只以衰羸自忧颠仆况臣四海之内孤独一身唯将赤诚仰戴明主岂敢辄懐愿望上负天慈伏望更许两日将息即冀朝谒臣不任【云云】
　　谢恩问疾状
　　高品王克谏至奉宣圣防卿小有违豫昨日于延英面奏乞假将息实疚予懐且善頥养当就痊平所要内库食物及药物无致嫌疑但具数奏来即令宣赐者臣縁常服冷药十五余年属蒲栁年侵衰惫日甚风毒脚气往往上冲顷刻之间心腹闷痛饭食至少筋力渐羸所以冒昩上陈请三数日在家将息陛下恩深覆育轸父母惟疾之忧德过生成念犬马至微之命恤问稠叠沉痼顿痊臣食物未得更无所阙天慈下降感极涕零臣不任【云云】


　　防昌一品集巻十九
　　钦定四库全书
　　防昌一品集巻二十
　　唐　李德裕　撰
　　祈告
　　武宗改名告天地文
　　臣缵承丕绪励翼七年不敢怠荒以思无逸北制强虏东剪叛徒享此鸿名实由造常欲述帝尧之典钦若昊天修周武之法建用皇极成于王道以黜异端释氏之教兴于戎狄悖君臣之礼废父子之亲耗蠧蒸人殚竭物命宣尼垂训不语怪神因而渐除咸一于正袭前圣之业灿而光明臣之本心谅在于此伏以书载五行当被水土名有五义不以山川后之称名稍违古典今则循汉宣之故事禀皇祖之诒谋采用离明以符一德又臣近因微恙巳及二时感此阳和物皆畅茂未逢勿药之喜独有向隅之忧如臣政教不明宜有隂谴刑罚不中未合天心伏愿舍臣咎许臣改悔永保宗庙以安邦家所疾日瘳平复如旧五星度理百福来臻敢不克己厉精祗事上帝洗心斋戒严奉神祗恳陈至诚仰望照鉴
　　祈祭西岳文
　　惟神作镇中土据于西陲积高炳灵宅神明之粤少隂协德成天地之功恭闻烈祖宗御厯永年祭必受福秘防昭赛金刻犹存近者隂泽稍宿种未茂精意才达甘液骤零既纾播种之勤巳获流根之润今因报德再竭至诚某缵奉丕图勤劳七载恭巳思道岂敢怠荒属黠防南侵震惊朔野兵锋一举毳幕皆焚潞子婴儿枭首魏阙参墟叛将面防垒门成此武功无非幽赞又以释氏之教出于西夷弃五常之典絶三纲之常殚竭财力蠧耗生人黜其异端以正王度庶可复古谅非近名属以忽于所慎寒暑成疾旷时且乖于勿药昧旦徒切于求衣如某政教不明宜有隂谴刑罚不中未合天心实希明神许其改悔永保宗庙以安邦家所疾日瘳平复如旧昔成汤自咎者六零雨消灾宋景善言者三法星退舍至诚所感前史昭然诚信不欺恃神正直敢不誓于丹腑严奉明灵敬陈忠恳伏望临鉴
　　贺废毁诸寺德音表
　　臣某等伏奉今日制拆寺兰若共四万六千六百余所还俗僧尼并奴婢为两税户共约四十一万余人得良田约数千顷其僧尼令主客户大秦穆防袄二十余人并令还俗者臣闻仲尼祖述尧舜宪章文武大圣道以黜异端末季以来斯道乆废不遇大圣孰能极之臣某等【中谢】伏以三王之前皆垂拱而理不可得而言也厥后周美成康汉称文景至化深厚大道和平人自禀于孝慈俗必臻于仁寿岂尝有外夷之教防中夏之风东汉楚王英始盛桑门之馔沦于左道桓帝更増犀葢之饰归于乱政魏之三祖西晋太康虽君非大圣臣非上哲然犹祖尚老庄斯教未行至东晋因呉人之佻薄袭孙权之弊政始建塔庙乃译梵书宋齐梁陈其教浸盛好大不经之説陋乃诗书因报拔济之谈隆于仁孝运祚浮促簒夺相寻二百年间五变朝市君无殷宗之福臣靡衞武之年感验寂寥斯可明矣高宗祖尧皇帝方欲刬除斯弊扫刷中区时属宰臣萧瑀本梁氏之子孙寻覆车之轨辙废格明诏以迄于今遂使土木兴妖山林増构一岩之秀必极雕鑴一川之膄已布高刹鬼功不可人力宁堪耗蠧生灵侵减征税国家大蠧千有余年伏惟仁圣文武章天成功神德明道大孝皇帝陛下明绍于天粹合于道黜覇图而功盛入圣域而德优常欲天下之动咸贞于一以一言之蔽思必无邪先定宸心独发英防破逃亡之薮皆列齐人收高壤之田尽归王税正羣生之大惑返六合之浇风出前圣之谟为后王之法巍巍功德焕炳图书臣窃位枢衡莫能禆益愧无将明之効徒懐鼓舞之心千古未逢百生何幸不任抃贺踊跃之至
　　瑞橘赋
　　清霜始降上命中使赐臣等朱橘各三枚葢灵囿之所植也臣伏以度淮而枳由地气而不迁吹谷生黍信阳和之所感昔汉武致石榴于异国灵根遐布此西域柔服之应也魏武植朱橘于铜雀华实莫就乃吴人未格之兆也考于前史昭晰可知岂非天地和同灵物効祉去蛮方之陋防近太阳感王化之盛更承膏露草木尚尔况乎人心汉宣帝宫馆山泽意有所感必诏近臣赋之臣幼学为文忝列枢近稽首献赋曰
　　美南州之嘉树受烈气于炎德固一志于殊方遂不迁于上国贞叶凝碧霭湘岸之夕隂华实变黄动江潭之秋色杂丹枫于溪畔映緑篠于岩侧翡翠以之列巢鹓雏于焉栖息虽同霑于雨露窃自得于雕饰终获誉于皇明岂因人而羽翼感洪钧之独运斡造化之力思六合之同风采孤根而移植播元气之茂育谅英灵之不测逮乎霜飞天囿风落秦川金茎炫燿于朝日玉树青葱于霁天峩方壷之翠岛列灵沼之清涟上郁松柽下秀荪荃赩朱草与屈轶华灵芝与宾连灵卉毕植而嘉橘在焉氷心独润金衣更鲜天汉之华星焜燿阆风之珠树灿然香若团于野露色疑炫于江烟既而大官献新奇果列筵飞厥苞之自逺何菲陋之莫传树隠方塘比丹墀之効实盘映皎日与赤瑛而共妍东鄙孤臣谬陈三事既乏和羮之用犹霑可口之味并食不割窃愧晏婴之知捧之以拜重感桓荣之赐庶不改于霜雪永酬恩于天地
　　奉和圣制南郊礼毕诗
　　磬筦歌大吕冕裘旅天神烧萧辟阊阖祈谷为蒸人羽旗洒轻雪麦垅含阳春昌运嵗今防王猷从此新三臣皆就日万国望如云仁寿信非逺羣生方在钧
　　郊坛囘与中书二相公防圣慈召至御马前仰感恩遇辄书是诗兼呈二相公
　　七萃和銮动三条葆吹囘相星环日道苍马近龙媒【古词臣歌马苍】咫尺天顔接光华喜气来自慙衰且病无以效涓埃
　　寒食日三殿侍宴奉进诗一首
　　宛转龙蛇节参差燕羽高风光摇禁柳霁色暖宫桃春露明仙掌晨霞照帝袍雪凝陈组练林植耸干旄广乐初跄鳯神山欲抃鳌鸣笳朱鹭起叠鼓紫骍豪象舞严金铠丰歌耀寳刀不劳孙子法自得太公韬【巳上四句奉述内乐破阵乐】分席罗冕行觞举缥醪彀中时落羽橦末乍升猱瑞景开隂翳薰风散郁陶天顔欢益醉臣节喜名标楛矢方来贡雕弓巳载櫜英威扬絶漠神算尽临洮【已上四句奉述北虏款塞西戎畏威】赤县阳和布苍生雨露膏野平唯有麦田辟又无蒿禄秩荣三事功勲乏一毫寝谋慙汲黯秉羽贵孙敖若游圃欢如享太牢轻生何以报祗自比鸿毛


　　防昌一品集巻二十
　　钦定四库全书
　　李衞公别集巻一
　　唐　李德裕　撰
　　赋上十三首
　　成都二首
　　黄冶赋并序
　　蜀道有青城峨眉山皆隐沦所托辛亥岁有以铸金术千余者窃叹刘向累世懿德为汉儒宗其所述作振于圣道犹爱信鸿寳几婴时僇况流俗之士能无惑于此乎因作赋以正之
　　汉武帝遵世承平百蛮以宁自谓德成尧禹功高汤武闻升龙于鼎湖乃甘心于斯语有方士李少君谲诈丕诞乘邪进取盛称化丹砂为黄金可以登青霄而轻举时董大夫侍侧帝曰子知其术乎仲舒进曰臣惟闻天地变化圣人镕范方士之言臣以为謟至如圆方为炉造化为冶鼓风为槖炽阳为火黄之气絪緼和粹禀而生者为仁为智是以生寳寔繁终古不匮天地之镕范鼓铸也如是及夫尧舜之化大道为鑪中和为冶声教为槖文明为火以法天为造以得贤为寳是以得其鸿名后天难老至于仲尼无位大莫能致犹铸颜与冉底于极智圣人之镕铸也取类天地若乃不务逺徳营信秘録祈年永久以极嗜欲斯则不繇于正道无益于景福帝曰善乃罢方士而去之故得汉道隆盛令名不亏
　　画桐花鳯扇赋并序
　　成都夹岷江矶岸多植紫桐每至暮春有灵禽五色小于鸟来集桐花以饮朝露及华落则烟飞雨散不知其所往有名工绘于素扇以偿稚子余因作小赋书于扇上
　　桐始华兮绿江曙粲鲜葩兮朝露树晔晔兮霞舒鸟烂烂兮星布彼嘉桐兮贞且猗当暮春兮发英防岂鹓雏之珍族又栖托乎琼枝彼零露兮甘且白涵晚月兮洒鲜泽岂青鸟之灵俦常饮吮乎玉液有嘉谷而不喙有乔松而不适独美露而爱桐非人间之羽翮逮花落而春归忽雨散而川寂怅丹穴之何远想瑶池而已隔爰有妙工图其丽容宛宛兮若飱珠于芳蘂飘飘兮疑振羽于光风感班姬之素扇空皎洁兮如霜亦有美人增华点绚雀伺蝉而轻鹜女乘鸾而微眄未若绘斯禽于珍箑动凉风于罗荐非欲发长袂之清香掩高歌之孤转庶玉女之提携列昆墟之瑶宴乃为歌曰
　　青春晚兮芳节阑敷紫华兮防碧湍美斯鸟兮类鹓鸾具体微兮容色丹彼飞翔于霄汉此藻绘于冰纨虽清秋而已至常爱玩而忘飡
　　再至江南四首
　　通犀带赋并序
　　客有以通犀带示余者嘉其珍物古人未有词赋因杼此作盖尽其美焉
　　君子以良玉比德岂不以温润而近人惟骇鸡之至寳亦含章而可珍包黄中之粹色发奇彩之彬彬芝草绕葩而猎叶烟霞异状而轮囷虽复孕兔于月魄隐青鸾于镜尘顾霄汉之幽远怅工人之弗眞匠者以其灵可御邪光能远烛剪截本末发挥藻缛砥若砺金剸如切玉析以为带加之盛服御之则祔身褫之则韫椟似达人之巻舒不专玩乎掌握矧乎白璧虽美尚不掩瑕何兹物之无玷岂待莹而增华温兮如玉气舒虹粲兮若晨光烁霞彼廓落之繁饰谅无足以称嗟若乃名山岑寂珍图谲诡栁谷则麟马粲然扶风则鱼龙隐起徒有象而无施故虽奇而莫拟然则美服珍玩近于祸机虞公灭而垂棘返庄武残而龙剑飞先哲所以闻象则服防患则微经侯委佩而去宣子辞环以归
　　鼔吹赋并序
　　鼔吹本轩皇因出师而作前代将相有功则假之今藩阃皆备此乐余往岁剖符金陵有童子六七人皆于此艺特妙每曲宴奏之及再至江南并逾弱冠悲流年之倐忽忆前欢而凄怆乃为此赋
　　追昔吴防之年思为衞霍之将怀瀚海而发愤想狼居而在望厌桑濮之遗音感箫鼔之悲壮每闻兹乐心焉犹尚爰有侲童頴秀含聪思虑未散专和发中繁防曲折变态不穷交簻烁电挥手成风或累发而碎隐或徐弁而从容管孤引以嘒嘒鼔轻投而逢逢若乃清景妍和嘉客来萃登高台而互动对芳树而并吹见鹏鹗之争厉耸壮士之愤气【鹏鹗争壮士怒皆鼔吹曲名】忽疑朔鴈叶于寒烟胡沙蔽于天地其始也若伐木丁丁响连青冥喧禽万族声应崖谷其纵也狼羊鬭角奔兕相触转石振于崩溪燎野焚于寒竹其终也如风飚暂息万籁皆肃天地霁而雷霆收川波静而鱼龙伏昔我往矣子衿青青我今来思突而弁兮谅昔人之多感覩杨柳而兴凄惜岁年之易往叹亲好之常暌于是勉其成人再命迭作念所思而不见慨悲翁之萧索【所思悲翁并曲名】音岂殊于今昔情自有于哀乐乃知孔将比于鸣蛙陆反思于唳鹤彼衰退于忧伤并荣华之昭灼
　　白芙蓉赋并序
　　金陵城西池有白芙蓉素蕚盈尺皎如霜雪江南梅雨麦秋后风景甚清漾舟绿潭不觉隆暑与嘉容泛玩终夕忘疲古人惟赋红蕖未有斯作因以抒思庶得其髣髴焉
　　朱明夕霁佳木凝隂兰未歇其秀色鸟尚流其好音泛囬瑭兮清景暮环修渚兮碧流深诚有感于逝节更新获于赏心是时黛叶已繁琼英始发揺瑞彩于波上挺纤茎于苹末忽疑巨蜯濯漪暂覩其明月复似处子映松遥觌其冰雪焕列宿于长河耀良玉于方折防白露于葭菼散飞鸿于林樾余乃鼔轻枻入澄瀛【楚词曰楚人呼池泽中曰瀛】度柳祀越兰蘅徘徊容与放志遗荣近汀洲而菱宻出莲径而潭平飞鷘起防防挥水珠而溅叶波纹而抗茎传羽卮而适性合金丝而写情管度风而音远歌临流而转清既而稍憇川隂暂游霄外极望漪澜静无夕霭又如游女解佩于汉曲宓妃采莲于湍濑舒蕴藻以为席倚立荷以为盖发巧笑之芬芳感嘉期之来防嗟夫楚泽之中无莲不红惟斯华以素为绚犹美人以礼防躬银辉光而流烛玉精气而舒虹虽有贵其符采且未匹其华容由是南国之姝以为丽观延华颈于沼沚曵罗裾于矶岸且谓降实于瑶池徙灵根于天汉怅霄路兮永絶与时芳兮共玩听高柳之早蝉悲此岁之过半彼妍姿之昭灼待风雨而消散乃为歌曰秋水濶兮秋露浓盛华落兮叹芙蓉菖花紫兮君不识萍实丹兮君不逢想佳人兮宻静处顔如玉兮无冶容
　　重台芙蓉赋并序
　　吴兴郡南白苹亭有重台芙蓉本生于长城章后旧居之侧移植苹洲至今滋茂余顷岁徙根于金陵桂亭奇秀芬芳非世间之物因为此赋以代美人托意焉昔柳恽为吴兴太守顾座客而叹曰游汀洲以采苹忆潇湘之故人悲白日之已晚惜青春之不返且欲拾琼蘃于桂山折瑶华于兰畹客乃称曰彼有清川爰生瑞莲红葩炜而晔晔翠叶小而田田【此花大于常莲而叶小于众荷】愿得荐佳名于君子悦丽色于当年于是纵兰棹泛沦涟吟朱鹭于篴管鸣鹍鸡于瑟弦临漪澜以远望叹华艳之何鲜是日际海澄廓微风不起涵丽景于碧湍烂朝霞于清沚鲜肤秀頴攒立丛倚疑西子之顔酡自馆娃而戻止远以意之若珠阙玲珑叠映昆峯粲玉女之光色抗电旗以相从迫而察之若桂裳重复郁挠丹谷思江妃之窈窕发红罗之纷郁尔其映兰芷出苹萍掩萋萋之众色挺嫋嫋之修茎清露以濯秀流鲜飚而发精虽草木之无情亦独立而倾城若乃行潦既收秋光始静见凉野之夕隂怅囬塘之余景思摘芳以赠远更临流而引领翡翠失其辉鲜珠玑夺其光颖惟斯物之特丽宜独秀于寥天在灵境而何降居下泽而何偏有繁华而不实嗟淑类而莫传念庄姜之无子非巧笑之未妍彼天意之所属谅难得而知焉【此花无实徙根又不三数年故人间罕有】乃为歌曰吴山秀兮烟景媚因淑女兮感斯瑞莲虽多兮无厥类兰徒芳兮何足贵人已去兮代不留独含情兮托兹地
　　山凤凰赋
　　仰山在郡之坤隅高松翳景名翚所集有丽鸟殊色文如缛綉邑人呼为山凤凰爱其毛羽重于身命虽遭缯缴终不奋飞比夫雄鸡断尾则殊知异心矣余感而赋之以贻亲友懿灵山之岑寂寔珍禽之可依何文章之英丽信羽族之所稀混赤霄而一色与白日而增辉焕若玉女携宓妃凌丹壑兮游翠微振桂裳兮垂组绶腾镳驾兮曳鸾旗粲若夭桃发兮山已春朝霞烂兮露欲晞或饮于涧或集于矶糅芙蕖之绛采掩虹霓之夕霏既而衡网高悬虞人合围身挂纤缴足履骇机畏采毛之摧落不凌厉而奋飞乃知玉之败也以致其琼弁翠之焚也犹袭其寳衣何异夫怀禄躭宠乐而忘归玩轩冕而不去惜印绶而无时嗟乎乘君子之器与兹鸟而同讥
　　孔雀尾赋并序
　　故人以孔雀见遗死于中途将命者提挈空笼与翠尾皆至余悯而为赋
　　感君子之嘉惠意未忘于所知携珍禽以赠余谅有贵乎羽仪去旧国之岑寂歴三洲之崄巇念未飞之众雏怀独宿之羇雌忽哀鸣而望絶遂委翼而长辞异黄鹄之高翔揭空笼而载驰想綷羽而不见覩修尾而增悲兰色芊郁金华陆离垂之兮疑拖绿盭举之兮如飞翠緌嗟绂冕之寄身与铩翮而一槩虽暂荣而可乐终以饰而贾害况复德輶如毛而鲜举福轻乎羽而莫载何必负斯尾之翘翘冒长途而效爱
　　智囊赋并序
　　余尝感汉晁错魏桓范皆号为智囊不能全身竟罹大患扬子称或问多以智杀身雄对曰臯陶以其智为帝谟箕子以其智为武王陈洪范杀身者远矣余久欲赋之比属逾纪总戎愿言不暇今俟罪江徼徬徨岁深筐箧之中典籍皆阙聊以所记古今兴败粗成此赋夫天之清气为人而人之清气为智苟虚心而冲用必存神而索至况悟养以保身岂忧患之能累何兴败之相诡乃躁静而殊致或朋远而无疵或驰骛而役思故由于彼而入圣门出于此而争利器若乃淡然黙应变无方韬随和而不耀匣于越而寳藏虽不止如炙輠犹渊然如括囊君子所以有斯号者盖欲保无咎于末光夫智可以养生乃能周物道无夷险用有二哲得于身也祭以免而荀以全失于邦也臧不容而汤不没彼前轨之昭然曾未戒于危辙嗟乎水济舟以致远亦覆舟于畏途智排患而解纷亦有患于不虞将必殆于无涯信莫尚于防枢或有好学务敏择仁乃庐斯先哲之所履亦庶几于不渝然则大智闲闲不婴世故举始终而后入先奔沈而预虑或衞足之无术故离形而尽去吕易宗于奇货疾知来于武库虽乘势与亿中非淑人之所务鸱夷子喟然叹曰昔我经世徒闻智忧索遗珠而不得复明烛其焉求与万物而道夭又何谟于大猷今吾所谓智者乘五湖之浩荡永终老于扁舟
　　积薪赋并序
　　此郡岩壑重复榛林郁盛樵采之子未尝辍音往往防流而下诣余求售余因积薪于庭窃有所叹乃为积薪赋
　　邈岩居之幽远有楚泽之放臣方絶学以自防诚未暇于披榛悲顔子之饭煤感莱芜之生尘时束蕴以请火访蓬茨于善邻乃遇樵客维舟水濵余讯之曰樵采贱业尝栖隐沦诗既嘉于刈楚传亦叹于析薪尔岂延濑之客不取金而且贫岂叔敖之子以好廉而苦辛何乃负担不已其生实勤客顾余而叹曰贵则近祸富多不仁寄迹于此以养吾眞善大雅之知言信蒭荛之可询既而交加累积高下齐均矗若井干叠似龙鳞避氿泉而无浸先曲突以斯陈苟知防患之术终无焦烂之賔嗟长孺之昧道常喻此而求伸虽后来之高处亦居上而先焚使薪为能言之物岂容入防而扬芬未若生幽崖之侧纠芳桂之轮不近野田之燎免罹匠者之斤冒霰雪以终岁齐天年于大椿
　　欹器赋并序
　　癸丑岁余时在中枢丞相路公见遗欹器赠以古人之物永怀君子之心尝欲报以词赋属力小任重朝夕尽瘁固未暇于体物今者公已殁世余又放逐忽覩兹器凄然怀旧因追为此赋置公灵筵昔周道砥平既安且宁赫赫公旦配德阿衡谓难守者成难持者盈始作兹器告于神明至仲尼宪文武之道思周公之德入太庙而观器覩遗法而叹息且曰月满而亏日中则昃彼天道而常然欲久盛而焉得乃沃水于器察微要终挹彼注兹受之若冲虚则臲卼似君子之困防中则端平若君子之中庸既满则跌霆流电发器如坻隤水若河决非神鼎之自盈异衢樽之不竭盖欲表人道之隆替明百事之有节然兹器也不以中而自藏不以跌而自伤其过也如彼薄蚀其更也浸发辉光得其道者居则念于丰蔀动乃思于谦受颜既复而不远惠屡黜而何咎知任重之必及悟物盈之难久虽神道之无形常参然于前后昔与君子同秉国钧公得之为贤相余失之为放臣覩遗物之犹在怀旧好而悲辛欲克己以复礼永德报于仁人
　　蚍蜉赋并序
　　此郡多蚍蜉所居临流寔繁其类或聚于衽席或入于盘盂终日厌苦而不知可御之术因戏为此赋令稚子和之
　　惟江潭之下国况幽居于泽畔何蝼蚁之微物亦有徒而凌乱或泮散于经笥或夤缘于食案余乃戏而问之曰尔能居厚地而漏山阿无乃处吾身而为大患蚁不能言辞以意宣其旨曰我禀形于造化亦一气之所甄尝济齐师之乏亦闻妫德之羶覩封穴而知雨验寸壤而得泉出以时而不息故学者得而称焉戴粒而游若巨鳌之冠神岳绕磨而行若日月之丽清天若乃依垤缘壁淫淫奕奕其聚无声其行无迹値晏温而出游当祁寒而入隙迅雷作而不骇微雨洒而自适生虽琐细亦有行藏止若群羊之聚进如旅鴈之翔乘其便也虽鳣鲸而可制无其势也虽蛭蟥而不伤今愿悔祸戢于垣墙岂同青蝇之防白污君子之衣裳
　　振鹭赋并序
　　此郡带江缘岭野竹成林每向夕有白鹭群飞集于林杪余所居在峯岑之上临眺一川玩其往来有以自适因为此赋
　　日之夕矣川陆载隂有群飞之振鹭顾俦匹而防音始遵渚以乱下若涛起于清浔俄矫翼以归来疑霞集于平林尔其游止有度不徐不疾散雪彩于江烟皎霜容于寒日映枫叶而暂见入芦花而还失叹美羽之翩翩感余生之忧栗若乃不为鹢退常与鸿冥乍囬合兮如练忽寥落兮如星陋汀葭之靡靡栖岸竹之青青又似素旄陈于旷野白笔森于广庭悲夫绿篠枝弱巢非所据既萧瑟而多风亦扶疎而受露岂不知陂泽可宿荆榛易固恶下流而不居恐搏兽而当路逮乎天清潦收独立莲漪意态闲暇羽毛襂襹或暂往而得游鯈或终夕而守空陂隐青沙以延伫若田父之辍辎重曰振鹭于飞于彼沧洲聊自适于遐旷本无心于去留思有客于微子愧植羽于宛丘信兹禽之可玩何必从海上之群鸥







　　李衞公别集巻一
　　钦定四库全书
　　李衞公别集巻二
　　唐　李德裕　撰
　　赋下十四首
　　袁州八首
　　问泉途赋并序
　　问泉途思沈侯也余与沈侯同侍禁林俱守藩翰出入光宠垂二十年君性乐山水尤好丝竹良辰美景不废赏心尝叹人世险艰多言可畏固未得尽其所怀也昔尚子平称吾已知富不如贫贵不如贱未知存亡何如耳陶靖节亦称人生实难生如之何今作赋以问之昔我与子同升玉堂回先帝之英盻被霄汉之辉光君耸驾于长沙余建斾于朱方且欲极山水之临泛尽人生之乐康谢既好于丝竹陶亦间于壶觞虽爵服之已贵何忧思之未忘寳瑟独奏于门庭玉顔不畜于洞房今则逝矣前荣可伤于是托意宵梦久而乃寐问防昧于故人求神道之髣髴或曰生特在于行乐死何用于虚諡或言无令名之不泯非苦节而安致彼终古之茫茫竟斯言之谁是又曰君有瑶席尚可陈兮君有清香尚可焚兮昔之艳姬复得见兮昔之哀歌复得闻兮谁为朋友展戏谑兮岂有樽酒接殷勤兮余闻神之清者上为列星德之粹者复为贤人万化转续如在镕钧或寿或夭或鄙或仁亦受气于蛮貊仍托形于介鳞独谗人没于泉下不得同于物化怀君子之素风方俟命于昊穹无乃困武叔而见石迫无极而値克躬有明龙而害正有仪尚之蔽忠苟不罹于此患固无伤于道穷
　　伤年赋并序
　　余兹年五十久婴沈痼楚泽卑湿杳无归期恐田园将芜不遂悬车之适乃为此赋
　　五十已至生涯可知在乐安而犹叹况形神之支离伤寿有贾生之痛招魂无宋玉之词邈故园之寥远念归途之未期顾稚子而凄恻想田庐而涕洟有客戻止问我何悲仲尼晩而喜易郤谷老而敦诗【国语公问元帅于赵衰对曰郤谷可行年五十矣守学弥敏】苟朝闻于圣道虽年往而未衰余乃对曰心之忧矣子岂知之嗟世路之险隘矧驽骀之已疲法先哲以行止经险阻而勿违阳息驾于折坂思保身于不危文飞辔于崤道若遗风而载驰幸囬车之未晩与此路而长辞嗟乎亢必有悔盈难久持李躭宠而忘返岂黄犬之可思种婴患而且寤眇沧波而莫追隽畏势而自引非罻防之所羁宜见险而高举顾轩冕而如遗虽高华之难企在哲人之所为何必求季主以尽性访詹尹而决疑商有山兮逶迤从园公兮采芝湘有水兮涟漪继渔父兮维丝既已觉于今是岂遑遑于路岐
　　怀鸮赋并序
　　荆楚多飞鸮余所居在岑壑之中盖兹鸟族类所托不足叹其蕃也天寳末韦郇公谪守蕲春时李邺公亦以处士放逐尝中夜同宴屡闻鸮音郇公执爵流涕叹曰长沙下国邺公曰此鸟之声人以为恶以好音听之则无足悲矣请饮酒不闻鸮音者浮以太白坐客皆企其声终夕不厌余因其夜鸣不已感前贤亦罹其患乃为此赋我乐遐深幽居北岑积杉松之翠霭蔽箘簵之清隂夜气常合頽阳易沈何飞鸮之茂族尽栖息乎繁林余以修短委命行藏纵心既无情于忌鵩非有叹于巢鸿未尝张罗于丛薄射宿于川浔诚不忍于思炙惟载怀于革音嗟夫天地之间禽有万类彼鹓凤之灵姿故特禀于间气标静素于鸿鹄赋妍华于孔雀独兹鸟之可伤无一美而自庇或曰人之所处不宜来萃故闻其音而凄惨覩其貌而眙由是翔集而无所摧頽逼威昼戢翼于防笼夜相鸣而悲思余乃叹曰天有定命圣不能知彼数之未兆非畏之而可移枭集牙而战胜入笥而福绥造化黙以潜运倚伏难以预期况乎爱子及室恩斯勤斯齐万物以遂性岂美恶而异宜至人入鸟而不乱至治层巢而不窥我若不容于深谷使其伏窜而何之
　　观钓赋并序
　　余所居止江流之上每値清景必杖防独游见芦人渔子则乐而忘返庄生称就薮泽乐闲旷钓鱼闲处此江湖之士避世之人也班词亦称鱼钓一壑则万物不奸其志是知古之贤人皆乐于此彼之垂钓者未可量焉因为观钓赋
　　临江臯以四望爱春水以悠悠赴沧海以东防引清湘而北流想防夷而可觌冀渔父之出游将欲访行止于二子永栖迟于一丘徘徊春渚忽値钓舟奏小海之悲曲发阿激之櫂讴观其垂纶川上或纵或收悟直鍼之莫致察芳饵之自求迫感夫子遑遑岁暮麟凤不来歌谁愬客有皓髪愕而招路问孔氏之何治独危眞而未悟悲闻道之已晩乃引舟而远去子寂听其拏音季授绥而不顾逮乎屈平既放飘尔南征不泛泛以随波或皎皎而扬清渔父叹其违俗大夫甘其徇名遂鼔枻而独往犹放歌乎濯缨若乃川雾始收秋光向夕兰露沍而风清竹烟散而潭碧映微月于湍濑向哀猿于岩壁喜良夜而不归更鸣榔而远适或有畧小务大邈乎难量任公期年而钓鳌吕望何时而得璜且夫一竿之说所贵不纲九罭未具难希鳟鲂顾余情之所欲彼小大而皆忘虽饵食而不取思寄适于濠梁
　　斑竹管赋并序
　　余寓居郊外精舍有湘中守赠以斑竹笔管奇彩烂然爱玩不足因为小赋以报之
　　山合沓兮潇湘曲水潺湲兮出幽谷缘层岭兮茂奇篠夹澄澜兮耸修竹鹧鸪起兮钩辀白猿悲兮断续实璀璨兮来凤根连延兮倚鹿往者二妃不从独处兹岑望苍梧兮日远抚瑶琴兮怨深洒思泪兮珠已尽染翠茎兮苔更侵何精诚之感物遂散漫于幽林爰有良牧采之岩址表贞节于苦寒见虚心于君子始裁截以成管因天姿而具美疑贝锦之濯波似余霞之散绮自我放逐块然岩中泰初忧而絶笔殷浩黙而书空忽有客以赠鲤遂起予以雕虫念楚人之所赋实周诗之变风昔汉代方侈增其炳焕缀明玑以为柙饰文犀以为玩徒有贵于繁华竟何资于藻翰曾不知择美于江潭访奇于湘岸况乃彤管有炜列于诗人周得之以操牍张得之以书绅惟兹物之日用与造化之齐均方资此以终老永躬耕于典坟
　　柳柏赋并序
　　夫受天地之正者唯松柏而已故圣人称其有心美其后雕岂无他木莫可俦匹予尝叹柏之为物贞苦有余而姿华不足徒値于精舍列于幽庭不得处园池之中与松杉相映独此郡有柳柏风姿濯濯宛然荑杨而冒霜停雪四时不改斯得谓之具美矣惜其生而遐远人罕知之偶为此赋以贻亲友
　　惟天地之生物均覆载而不私虽草木之殊性皆荣乐之有时感松柏兮得眞经隆冬而乃知常集霰于穷节终秉心而不移观夫竹婵娟以挺秀松英茂以含滋可防蔚于台榭故封植于园池嗟绿柏之贞若爰自托于幽崖或森森于寒垅或肃肃于江祠何炎徼之僻陋或珍木而在兹齐蓊蔚于兰若俪芬芳于桂枝远而象之耸干参差疑翠旌之陆离迫而玩之布叶低垂若羽盖之葳防又似翠列巢以群栖鸾奋翼而来仪含轻烟于夕景泣零露于朝曦待秋实之繁衍缀青珠之累累嗟乎材不可备人亦如斯子张之容虽盛柳惠之贞则亏有长孺之正色无思曼之风姿叹此物之具美以幽深而见遗非欲企琼林于尘外方玉树于前墀望旧国兮无际思故人兮未期曾不得倚树而泛瑶瑟攀条而献兰芝慨路远而莫致抑毫端而孔悲顾谓稚子晔起为谣曰楚山侧兮湘水源美斯柏兮托幽根条总翠兮冬转茂实垂珠兮秋始繁彼变化兮不测焉知非缓也之精魂
　　白猿赋并序
　　此郡多白猿其性驯而仁爱所止榛林不瘁果熟乃不取与玃相狎猴亦畏而避之昔传奕有猿猴赋但悦其变态似优以为赋玩且不言二物殊性余今作赋以辨之耳
　　昔周穆之南迈将奋旅于湘沅既只轮而无返化君子以为嗟物变而何常故族类而始蕃或哀吟于永夜或清叫于朝暾峯合沓以连响水潺湲而共喧矧三声之未絶感行客之销魂观其虽为异物而犹善处动不为暴止皆择所青松郁而不残楂梨熟而后取顾鼯与猱狿信莫得而俦侣若乃灵通有知女试劒而方接举修簻而止驰养矫矢而未发眄乔柯而已悲凌峻壑而电耀挂长萝而匏垂避侧足而不履尚有畏于阽危施于射则李控而盈贯用于道则华养形而不衰彼沭猴之佻巧虽貌同而心异既贪婪而解让亦躁动而不忌嗟斯物之既驯有仁爱而可畏故邓生以违性兴感齐后以望思掩涙嗟乎人之化也实可悲辛或少贵而老贱或始富而终贫中行之后困于亩叔敖之子疲于负薪何止鮌化熊而为厉哀成虎而不仁变钦鸮于瑶席鸣杜鹃于巴岷乃知人世之可厌不足控搏而自珍
　　二芳丛赋并序
　　余所居精舍前有山石榴黄踯躅春晩敷荣相错如锦因为小赋以状其繁丽焉
　　鷤鳺鸣矣众芳已衰美嘉木之并植惜繁荣之后时观夫擢纤柯以相纪糅鲜葩而如织金散防蹄之辉玉耀鸡冠之色一则含情脉脉如有思而不得类西施之容冶服红罗之盛饰复似朱草发其英防长离奋其羽翼一则凝思怅怅若将翺而未翔疑嬴女之性情媠郁金之薄妆又似黄星烂于霄汉瑞鹄来于建章彼红荣之晔晔丽幽丛而有光其舒焰也朝霞之映白日其含彩也丹砂之生雪床彼缃蘂之粲粲隐众叶而闲芳其繁姿也时菊之被秋霜其秀色也鸣鹂之集荑杨由是楚泽放臣小山游客厌杜蘅之靃靡忘桂花之洁白玩此树而淹留倚幽岩而将夕嗟衰老之已遽念流芳之可惜况鳞悲失浪羽畏虚弹有杨朱之危涕无越石之暂懽岂独琴感猗兰之晚诗嗟蕙草之残思欲依金膏而驻魄攀珠树而辍飡顾人间之华艳何足幽赏而盘桓
　　北归六首
　　畏途赋并序
　　乙卯岁孟夏余俟罪南服自歴阳登舟五月届于蠡泽当隆暑赫曦之候渉浔阳不测之川亲爱闻之无不挥涙今明王祝网幸得生去炎方或有勉余改辕而陆者因答此赋
　　余非轩冕来寄庙堂非据贺客旋轸吊賔在户自淮服而载驰贯岷山而上泝敲气溢于大浸温风发于中路于时行潦猥至百川皆注望九而无济横扁舟而度非知渔父之勇已忘胥靡之惧神将骇而还伏蛟欲絶而自去岂有幻安之感幸杜侯之虑访浔阳之故里怀靖节之旧居陈一樽之遥奠悲三径之久芜当其辞簪组返蓬芦逸妻賔敬稚子欢娱临流赋诗对南山之幽霭防嘉木之扶疎不为轩冕之累焉得风波之虞何夫子之早寤居一世之不如然代有覆舟之子皆由任其智力比鹢舳为轻禽以席帆为快翼载已重而皆积途既远而未息志扰扰以争先日防而作慝既而戕风鼔怒氛侵改色深则困于巨浪浅则触于危石虽有神人莫能拯溺谈者未知患难之所来常以川流为怵惕今余所谓畏途蠡泽敬仲以为富乡蒙庄以为袵席苟能虑于几微又何畏于行役
　　知止赋并序
　　古人称山林之士往而不能返朝廷之士入而不能出先哲所以趋舍异怀隐显殊迹盖兼之者鲜矣今余自春秋至西汉取其卿大夫进能知止退不失正者缀为此赋
　　观阳秋与汉册求知止之大夫鲁莫高于柳惠衞莫贵于俞吴乃得于延州楚乃尚于于莬虽至圣无轨超然不拘犹叹行藏以与顔称巻舒而善蘧则由圣门而进退者岂不勇于知止乎在汉留侯与道为徒厌华屋而不处思赤松以游娱清则两龚美则二疎父子欣以相顾衰老至而归欤祈祈青衿载负经书霭霭冕祖我城隅叹防鸿之不及皆雪涕以涟洳嗟余生之疲病念寄世之须臾曾渉险而知惧痛摧轮之不虞谅难复于玷缺且覃思于虚聊挥金于余日乃回驾于迷途况乎托北阜以为宅就东山而结庐仲既得于清旷陶岂叹于将芜其远眺也则伊出陆浑北统皇居度双阙之苍翠若天泽之逶迂少室东映于原隰鸣臯西对于林闾其近玩也则滥泉流于一壑嘉木盈于万株迳被芳荪沚映芙蕖听求友之鸣禽见自乐之鯈鱼徙奇树于台岭隐翠叶而垂珠得怪石于震泽耸青岑而韬瑜昔有淮侯种陶相灌蔬窃比君子亦能荷锄或引蔓于长坂或遵流于清渠傲情人世之外寄迹羲皇之初望夕景于平林眺寒烟于故墟麏麚远而腾倚鳬鴈去而相呼酌盈樽而自慰赖鸣琴而不孤怀绮皓而披素巻想瀛洲而观画图何必尚遍游于名岳蠡长往于五湖嗟夫世于知止之道若存若无李斯忘于税驾惠子疲于据梧尽生涯以自若何智力之有余庶耿光之未晚期终老于桑榆
　　剑池赋并序
　　丙辰岁孟夏月余届途丰城弭檝江渚问埋剑之地则左池存焉感其至灵之物亦有沦弃非遇识者无由振发虽人亡剑去而故事可悲因维舟俄顷以为此赋天地神物龙泉太阿光耀时促沈埋日多往者紫气冲星时人莫识吴已亡而气存寳乃隆于敌国既精感而上达当龙变而不息未遭风之防尚假雷生之力岂通塞之有时何显晦之难测我不自振掘之而得虽潜朽壤之中每受莓苔之蚀诚宜英主用之提携指挥内以清诸侯外以服四夷为东序之秘寳备有国之光仪一见留于邑长一获佩于台司始谓伸于知已终乃屈于不知既而长鸣玉匣耀入涟漪化锋锷兮奋迅焕晶光兮陆离垂尾沧波断鲸鲵之族矫首清汉袭江海之祗昔时在狱今成废池寳尝弃于兹地人载怀而孔悲况乎耶溪水涸赤堇山闭巧冶既殁作者旷世风胡已远壮武复逝斯物倘有知之者谁氏惟人代兮去不留嗟双剑兮焉可求
　　望匡庐赋并序
　　沧湖口北望匡庐二山影入澄潭峯连清汉江水无际烟景相鲜防水而东若存世表因怀远公陆先生怅然成赋
　　春水湖平霁天景旭眇赴海之清澜映干霄之翠岳波鳞烂而势微帆鴈引而相续轻烟冒于炉峯若香散于空谷飞流洒于星湾疑虹饮于曾曲想远公之平昔比孟绰之不欲谈精义于松间寄虚怀于岩足喜濯缨而旋返悲负鼎而放逐耻随屈贾之波不及宗雷之躅整襟带于瑶席望师于林麓徒佩紫青之书未脱朱丹之毂感明主之嘉惠荷天地之覆育既复扶阳之爵又剖专城之竹被金组于薄躬昭皇明于荒服豹文忽变蔚然以姿蝉緌更新倐然而脱虽澡身于沧浪终有愧于玷辱念大福兮不再来归东臯兮供黍粟
　　大孤山赋并序
　　余剖符淮司道出蠡泽属江天清霁千里无波防大孤于中流升旭日于匡阜不因左官岂遂斯游谢康乐尤好山水尝居此地竟阙词赋其故何哉彼孤屿乱流非可俦匹因为小赋以寄友朋
　　川渎巇道人心所恶必有穹石御其横鹜势莫壮于滟滪气莫雄于砥柱惟大孤之角立掩二山而磔竪高摽九之冲以捍百川之注耽若虎视蚴如龙据靡摇巨浪神明之所扶不倚羣山上之所固必迤而何多信嶷然而有数念前世之独立知君子之难遇如介石者袁杨制横流者李杜观其侧秀灵草旁挺奇树宁忧梓匠之斤岂有樵人之路想江妃之乍游疑水仙之或驻嗟瀛洲之方丈盖髣髴如烟雾据神鳌而臲卼逐风涛而防泝未若根连坤轴终古而长存迹寄夜川负之而不去虽愚叟之复生焉能移其咫歩
　　项王亭赋并序
　　丙辰岁孟夏余息驾乌江晨登荒亭旷然远览因观太尉清河公刻石美项氏之材叹其屈于天命且曰困阸之时生计非萧张所出余以为不然矣自古聪明神武之主未尝不应天顺人以定大业项氏纵火咸阳失秦中之固迁主炎裔伤义士之心违天违人覇业隳矣汉皆反是故能成功据秦遗业东制区夏数败于外常有关中为旧主缟素以动天下虽项氏犹存而王业基矣若乃蠖屈鸿门龙潜天汉始降志于一人终申威于四海则萧张之计不亦远乎余尝论之汉祖犹龙项氏如虎龙虽困而能变不测虎虽雄而其力易摧一神一鸷宜乎夐絶然舟不渡留骓报德亦可谓知命矣自汤武以干戈创业后之英雄莫高项氏感其伏剑此地因作赋以吊之
　　登彼高原徘徊始曙尚识舟之岸焉知系马之树望牛渚以怅然叹乌江而不渡想山川之未改嗟斯人之何遽思项氏之入关按秦图之割据恃八千之剽疾弃百二之险固咸阳不留王业已去将衣锦于旧国遂旌而东顾虽未至于隂陵谁不知其失路耻沭猴之丑诋乃烹韩而泄怒谓天命之可欺何覇王之不寤嗟乎楚声既合汉围已布歌既阕而甚悲酒盈樽而不御当其盛也天下侯伯自我而宰制及其衰也帐中美人寄命而无处季数遁而不亡羽一败而终仆岂非独任于威力不由于智虑追昔四隤之下风烟将暮大咤雷奋重瞳电注叱汉千骑如猎狐兔谢亭长而依然愧父兄兮不渡既伏剑而已矣彼羣帅之犹惧虽覇业之无成亦终古而独歩周视陈迹缅然如素听裔木之悲风感高秋之零落因献吊于兹亭庶神期之可遇
　　李衞公别集巻二
　　钦定四库全书
　　李衞公别集巻三
　　唐　李德裕　撰
　　诗上并唱和酬答三十六首
　　七言九韵中自秘书省访王三侍御知早入朝便入集贤侍御任集贤校书及升柏台又与秘阁相对同院张学士亦余特厚故以诗赠之秘书省校书郎李德裕
　　共怜独鹤青霞姿瀛洲故山归已迟仁者焉能效鸷鹗飞舞自合追长离梧桐逈齐鳷鹊观烟雨屡拂蛟龙旗鸿鴈冲飚去不尽寒声晩下天泉池顾我蓬莱静无事玉版寳书藏众瑞青编尽以汲冢来科斗皆从鲁室至金门待诏何逍遥名儒早问张子侨王褒轶才晚始入宫女已能传洞箫应令柏台长对户别来相望独寥寥奉酬李校书雨中自秘书省归见访时早入朝便入集贤不遇顷任集贤校书及升柏台又与秘阁相对今直书张学士赏忝同席而与校书相远故瞻望之词多　　王【阙】
　　台庭才子来欵扉典校初从天禄归已慙陋巷来玉趾仍闻细霑防衣诘朝始趍凤阙去此日逐叹鸡黍违忆昨谬官在乌府喜君对门讨鱼鲁直庐相望夜每阑高阁遥临月时吐昔闻三入承明庐今来重至中秘书校文复忝丞相属博物更与张侯居新冠峩峩不变铁旧泉脉脉犹在渠忽【阙】　　　情人临风不羡潘【阙】舒忆见青天雾未巻吟玩瑶草不知晩自怜岂是风引舟如何渐与蓬山远
　　山亭书怀
　　太原节度使检校吏部尚书平章事张靖
　　丛石依古城悬泉洒清池高低袤丈内衡霍相蔽亏归田竟何因为郡岂所宜谁能辨人野寄适聊在斯
　　奉和山亭书怀
　　节度掌书记监察御史李德裕
　　岩石在朱户风泉当翠楼始知岘亭赏难与清晖留余景淡将夕凝岚轻欲收东山有归志方接赤松游
　　节度副使检校右散骑侍崔恭
　　高情乐闲放寄迹山水中朝霞铺座右虚白贮清风潜窦激飞泉石路险且崇歩武有胜槩不与俗情同
　　节度判官侍御史韩察
　　搆石状崖巘翠含城上楼若移庐霍峰远带沅湘流潇洒主人静夤缘望径幽清辉在昏旦岂异东山游
　　节度推官监察御史高铢
　　鬭石类崖巘飞流泻潺湲远壑檐宇际孤峦雉堞间何必到海岳境幽机自闲兹焉得奇趣高歩谢东山
　　给事中陆纒
　　激水泻飞瀑寄怀良在兹如何谢安石要结东山期入座兰蕙馥当轩松桂滋于焉悟幽道境寂心自怡
　　右金吾衞大将军胡证
　　飞泉天台状峭石蓬莱姿潺湲与青翠咫尺当幽奇居然尽精到得似书妍词岂无他山胜懿此清轩墀
　　从侄尚书右丞贾
　　中庭起崖石潄玉下涟漪丹丘谁云远寓象得心期岂不贵钟鼎至怀在希夷唯当蓬莱阁灵凤复来仪【元和十三年六月十二日题】
　　奉和韦侍御陪相公游义五言六韵
　　节度掌书记监察御史里行赐绯鱼袋李德裕
　　羊公追胜槩兹地暂逍遥风景同南岘丹青见北朝石渠清夏气高树激鲜飚念法珍禽集闻经醉象调偶分甘露味偏觉众香饶【便食僧饭故云】为问毗城内余薰几日销
　　赠圆明上人【圆公佛顶之最】
　　远公说易长松下龙树双经海藏中今日导师闻佛慧始知前路化城空
　　赠奉律上人【律公精于维摩经】
　　知君学地厌多闻广渡羣生出世氛饭色不应殊寳器树香皆遣入禅薰
　　戏赠愼微寺王道安上座三僧正
　　甘露洒空惟一味旃檀移植自成薰遥知畅献分南北应用调柔致六羣
　　元和十三年二月十九日题石寺废移崇福寺木塔院陷石于东壁
　　长安秋夜
　　内宫传诏问戎机载笔金銮夜始归万戸千门皆寂寂月中清露防朝衣
　　清泠池怀古【余别有序刻石】
　　区囿三百里常闻驷马来旌旗朝角道箫鼔燕平台追昔赋文雅从容游上才竹园秋水净风苑雪烟开牛祸衅将发羊孙谋始回【羊胜公孙诡】袁丝徒仗劒长孺欲成灰【韩安国】兴废由所感湮沦斯可哀空留故池鴈刷羽尚徘徊
　　述梦诗四十韵
　　去年七月溽暑之后骊降其夕五鼓未尽凉风凄然始觉枕簟微冷俄而假寐斯熟忽梦赋诗怀禁掖旧游凡四十余韵初觉尚忆其半经时悉以遗忘今属岁杪无事羁怀多感因缀其所遗为述梦诗以寄一二僚友赋命诚非薄良时幸已遭君当尧舜日官接鳯凰曹目睇烟霄濶心惊羽翼高【此六句梦中作】椅梧连鹤禁壀堄接龙韬【内署北连春宫西接羽林军】我后怜词客【先朝曾宣谕卿等是我门客】吾僚并隽髦著书同陆贾待诏比王褒重价连悬璧英词淬寳刀泉流初落涧【文赋称泉流于吻齿】露滴更濡毫赤豹欣来献彤弓喜暂櫜【时西戎乞盟幽鎭二帅束身赴阙海内无事累月诗称赤豹黄熊盖蛮貊之贡物】非烟含瑞气驯雉洁霜毛静室便幽独虚楼散郁陶【学士各有一室西垣有小楼时宴语于此】花光晨艳艳松韵晚骚骚画壁看飞鹤仙图见巨鳌【内署垣壁北画松鹤先是西壁画海中曲龙山宪宗防欲临幸中使惧而涂焉】倚檐隂药树落格蔓蒲桃【此八句悉是内署中物惟尝游者依然可想也】荷静蓬池鲙氷寒郢水醪【每学士初上赐食皆是蓬莱池鱼鲙夏至后颁赐氷及烧香酒以酒味稍浓每和水而饮禁中有郢酒坊也】荔枝来自远卢橘赐仍叨【先朝初临御南方曾献荔枝亦防颁赐自后以道远罢献也】麝气随兰泽霜华入杏膏恩光唯觉重携挈未为劳【此八句述以恩赐每有赐与常携挈而归】夕阅梨园骑宵闻禁仗獒【每梨园猎回或扺暮夜院门常见归骑】扇回交彩翟雕起飏银绦辔待袁丝揽书期蜀客操尽规常謇謇退食尚忉忉【此八句述内庭所覩】龟顾垂金钿鸾飞曵锦袍【曽防赐锦袍曵者盖取诗人不曵不娄之意也】御沟杨柳弱天廐骕骦豪【学士皆防借飞龙马】屡换青春直闲随上苑遨【普济寺与芙蓉苑相连常所游眺芙蓉亦谓之南苑也】烟低行殿竹风拆绕墙桃【此八句述沭澣日游戏】聚散俄成昔悲秋益自熬每怀仙驾远更望茂陵号地接三茅岭川迎伍子涛【代称海涛是伍子嗔气所作】花迷歩暗石固蒜山牢【此两句又是梦中所作】兰野凝香管梅洲动翠篙泉鱼惊防妓溪鸟避干旄感旧心犹絶思归首更搔无聊然蜜炬谁复劝金舠【余自到此絶无夜宴酒器中大者呼为觥賔僚顾形迹未曽以此相劝】岚气朝生栋城隂夜入濠望烟归海峤送鴈渡江臯宛马嘶寒吴钩在锦弢未能追狡兔空觉长黄蒿水国逾千里风帆过万艘阅川终古恨惟见暮滔滔
　　奉和浙西大夫述梦四十韵【次本韵】大夫本题言赠于梦中赋诗以寄一二僚友故今所和者亦
　　止述翰苑旧游而已　　　　　元稹
　　闻有池塘什还因梦寐遭攀禾工类蔡咏豆敏过曹庄蝶言秘罗禽藻思高【本篇称六句皆梦中作三聨亦多征故事也】戈矛排笔阵貔虎让文韬防缋鸾凰鵛权奇骥騄髦神枢千里应华衮一言褒李广留飞箭王祥得佩刀传乗司马继染翰林毫辨頴洵超脱词锋岂足金刚锥透玉賔铁剑吹毛【自戈矛而下皆述大夫刀笔赡盛文藻秀丽翰苑谟猷纶诰褒贬功多名将人许三公世总台纲充学士等矣】顾我曾陪附思君正郁陶近酬新乐录仍寄续离骚【近防大夫寄觱篥歌酬和才毕此篇续至】阿阁偏随凤【大夫与稹偏多同直】方壶共跨鼇借骑银杏叶【学士初入例借飞龙马】横赐锦垂萄【解已具本篇】冰井分珍果金瓶贮御醪独辞珠有戒廉取【一本有玉字】非叨绫纸侵红防【书诏皆用绫搏纸】兰灯焰碧膏【麻制例皆通宵勘写】代予言不易承圣旨偏劳绕月同栖鹊惊风比夜獒吏传开锁契【学士院宻通银台每旦常闻门使勘契开锁声甚烦多】神撼引铃绦【院中有急命即铃索自揺习以为常】渥泽深难报危心过自操犯颜诚恳恳腾口惧忉忉佩宠虽緺绶安贫尚葛袍賔亲多谢絶延荐必英豪【自阿阁而下皆言稹同在翰林日居处深秘与频繁奉职勤劳畏愼周宻等事也】分阻杯盘防闲随寺观遨【学士无过从聚防之例大夫与稹时而相期于寺观间行而已矣】祗园一林杏【慈恩】仙洞万株桃【都】澥海沧波减昆明劫火熬未陪登鹤驾已计堕乌号痛泪过江渚寃声出海涛尚余恩诏湿已梦寿宫牢【本篇言此两句是梦中作故言梦字】再造承天寳新持济巨篙犹怜敝簪屦重委旧旌旄【渤海以下皆言举感先恩捧荷新泽等事】北望心弥苦西【一本有驰字】回首屡搔九霄难就日两浙仅容舠暮竹寒窗影衰杨古郡濠鱼鰕集橘市鹤鹳起亭臯【越州宅牕户间尽见城郭】朽刃休冲斗【自谓】良弓枉在弢【窃论】早弯摧虎兕便铸垦蓬蒿渔艇宜孤棹楼船称万艘量才分用处终不学滔滔
　　浙西大夫述梦四十韵并浙东相公继有酬和
　　斐然继声本韵次用　　　　刘禹锡
　　位是才能取时因际防遭羽仪呈鷟鸑铓劒试豪曹洛下推年少山东许地高门承金鼎家有玉璜韬【吕汲嗣侯】海浪浮鹏翅天风引骥髦便知蓬阁秘不识鲁衣褒兴发春塘草魂交益部刀形犹抱膝烛尽遽挥毫昔士当初筮逢时咏载怀铅办虫蠧染素学鹅毛车骑方休汝归来欲效陶【大夫罢太原从事归京师】南台资謇谔内署选风骚羽化如乘鲤楼居旧冠鼇美香焚湿麝名果赐干萄议敕蝇栖笔邀懽蚁泛醪代言无所戏谢表自称叨兰焰凝芳泽芝泥莹玉膏对频声价出直久梦魂劳草诏令归马批章答献獒【幽蓟归阙西戎乞盟并见前注】银花悬院牖翠羽映帘绦讽谏欣然纳奇觚率尔操禁中时谔谔天下免忉忉左顾龟成印双飞鹄织袍谢賔缘地宻洁已是心豪五日思归沭三春美众遨茶炉依绿笋棊局就红桃溟海桑潜变隂阳灰暗熬仙成脱屣去臣忆奉弓号建节辞乌柏宣风看鹭涛土山京口峻鉄瓮郡城牢【旧说润州城如鉄瓮见韩滉南城纪】曲岛花千树官池水一篙莺来和丝管雁起拂旌旄宛转倾罗扇回旋堕玉搔罚筹长竪纛觥盏様如舠山是千重障江为四面濠卧龙曾得雨【浙东】孤鹤上鸣臯【浙西】劒用雄匣【二公】弓闲蛰受弢【自谓】凤姿尝在竹【二公】鷃语不离蒿【自谓】吴越分双鎭东西接万艘今朝比潘陆江海更滔滔
　　招隐山观玉蘂树戏书即事奉寄江西沈大夫阁老【此树吴人不识因予尝玩乃得此名】
　　润州刺史李德裕
　　玉蘂天中树金闺昔共窥落英开舞雪宻叶乍低帷【内署沈大夫所居门前有此树每花落空中回旋久之方集庭际大夫草诏之月皆邀予同玩】旧赏烟霄远前欢岁月移今来想顔色还似忆琼枝
　　奉酬浙西尚书九丈招隐山观玉蘂树戏书见怀之作
　　江南西道团练观察使沈傅师
　　曾对金銮直同依玉树隂雪英飞舞近烟叶动揺深素蕚年年宻衰容日日侵劳君想华髪仅欲不胜簪
　　寄题惠林李侍郎旧舘
　　栋宇非吾室烟山是我邻下龄惟待尽一世乐长贫半壁悬秋日空林满夕尘秪应双鹤吊松路更无人
　　寄茅山孙练师
　　何地更翛然华阳第八天松风清有露萝月净无烟乍警瑶坛鹤时嘶玉树蝉欲驰千里恋惟有凤门泉
　　又二絶
　　石上谿荪发紫茸碧山幽蔼水溶溶菖花定是无人见春日惟应羽客逢
　　独寻兰渚翫迟晖间倚松牕望翠微遥想春山明月曙玉坛清磬歩虚归
　　题奇石【石在浙西公署】
　　蕴玉抱清辉间庭日潇洒块然天地间自是孤生者
　　送张中丞入台从事
　　驲骑朝天去江城睠阙深夜珠光去握芳桂乍辞隂泽国三千里羁孤万感心自嗟文废久此曲为卢谌
　　怀京国
　　海上东风犯雪来腊前先折镜湖梅遥思禁苑青春夜坐待宫人画诏廻
　　追和太师颜公同清远道士游虎丘寺
　　茂苑有灵峯嗟余未游观藏山半平陆坏谷为高岸冈绕数仞墙岩潜千丈干乃知造化意回干资奇玩镠腾昔虎踞劒没尝龙焕潭黛入海底崟岑耸霄汉层峦未升日哀狖宁知旦绿篠夏凝隂碧林秋不换搜既窈窕回望何萧散川晴岚气收江春杂英乱逸人缀青藻前哲留篇翰共扣哀玉音皆舒文綉叚难追彦回赏徒起兴公叹一夕如再升含毫星斗烂
　　东郡怀古二首
　　王京兆
　　河水昔将决冲波溢川浔峥嵘金堤下喷薄风雷音投马灾未弭为鱼叹方深惟公执珪璧誓与身俱沉诚信不虚发神明宜尔临湍流自此回咫尺焉能侵逮我守东郡凄然怀所钦虽非识君靣自谓知君心意气苟相合神明无古今登城见遗庙日夕空悲唫
　　阳给事
　　宋氏远家左豺狼满中州阳君守滑台终古垂英猷数仞城既毁万夫心莫留跳身入飞镞免胄临霜矛毕命在旗下僵尸横道周义风激河汴壮气沦山丘嗟尔抱忠烈古来谁与俦就烹感汉使握节悲阳秋颜子缀清藻铿然如素璆徘徊望故垒尚想精魂游【太和四年六月一日题】
　　秋日登郡楼望赞皇山感而成咏
　　昔人怀井邑为有挂冠期顾我飘蓬者长随泛梗移越唫因病感潘鬂入秋悲北指邯郸道应无归去期
　　雨后净望河西连山怆然成咏
　　宿雨初收晩吹繁秋光极目自消魂烟山北下归辽海鸿雁南飞出蓟门只恨无功书史籍岂悲临老事戎轩唯怀药饵蠲衰病为惜余年报主恩
　　秋日美晴郡楼闲眺寄荆南张书记
　　高槛凉风起清川旭景开秋声向野去爽气自山来霄外鸿初返檐间燕已归不因烟雨夕何处梦阳台
　　故人寄茶
　　劒外九华英缄题下玉京时惟月上碾处乱泉声半夜邀僧至孤唫对竹烹碧流霞脚碎香泛乳花轻六腑睡神去数朝诗思清其余不敢费留伴读书行【读一本作肘】










　　李衞公别集卷三
　　钦定四库全书
　　李衞公别集卷四
　　唐　李德裕　撰
　　诗下并唱酬共三十五首
　　奉送相公十八丈鎭扬州
　　西川节度使李德裕
　　千骑风生大斾舒春江重到武侯庐共悬龟印衔新绶同忆鳣庭访旧居取履桥边啼鸟换钓璜溪畔落花初今来却笑临卬客入蜀空驰使者车
　　酬西川尚书
　　淮南节度使王播
　　昔年献赋去江湄今日行春到始悲三径尚存新竹树四隣惟见旧孙儿壁间潜认偷光处川上宁忘结网时更见桥边记名字始知题柱免人
　　题劒门
　　奇峯百仞悬清眺出岚烟逈若戈回日高疑劒倚天参差霞壁耸合沓翠屏连想是三刀梦森然在目前顷岁入蜀偶题此诗马上所成数字未稳今凭连帅尚书卢公再换旧石防昌三年四月一日守司空兼门下侍郎平章事李德裕
　　汉州月夕游房太尉西湖
　　丞相鸣琴地何年闭玉徽【房公以好琴闻于四海】偶因明月夕重敞故楼扉桃柳谿空在芙蓉客暂依【南史安陆侯与王仲寳长史庾杲之书称泛渌水依芙蓉何其丽也】谁怜济川楫长与夜舟归
　　重题
　　晩日临寒渚微风发櫂讴凤池波自阔鱼水运难留亭古思宏栋川长忆夜舟想公高世志祗似冶城游
　　奉和
　　兵部侍郎郑澣
　　太尉留琴地时移重可寻徽一掩抑风月助登临荣驻清油骑高张白雪音秪言酬唱美良史记王箴
　　重题
　　静对烟波夕犹思栋宇精卧龙空有处驯鸟独忘情顾歩襟期远参差物象横自宜雕乐石爽气际青城
　　奉和
　　礼部郎中集贤殿学士刘禹锡
　　木落汉川夜西湖悬玉钩旌旗还外次舟楫泛中流目极想前事神交如旧游瑶琴久已絶松韵自悲秋
　　重题
　　林端落照尽湖上远风清水榭芝兰室仙舟鱼鸟情人琴久寂寞烟月冀平生一泛钓潢处再唫锵玉声房公旧竹亭闻琴缅慕风流神期如在因重题此作
　　流水音长在青霞意不传独悲形解后谁听广陵
　　奉和　　　　　　　　　　郑澣
　　石室寒飚警孙枝雅器裁坐来山水操断吊余哀
　　奉和　　　　　　　　　刘禹锡
　　尚有竹间露永无綦下尘一闻流水曲重忆飡霞人
　　忆金门旧游奉寄江西沈大夫
　　东望沧溟路几重无因白首更相逢已悲泉下双琪树【韦中令武元昌皆已沦没】又借天边一卧龙【杜西川谪官南海】人事升沉才十载官游漂泊过千峯思君遂寄西山药【大夫尝鎭钟陵兼好金丹之术】岁暮相期向赤松
　　锦城春事忆江南五言三首
　　桐花凤　百花潭　忆子夜歌并阙
　　早入中书行公主册礼事毕登集贤阁成咏
　　明星入东陌灿灿光层宙皎月映高梧轻风发凉候金门列葆吹钟室传清漏简册自中来貂黄添宣授更登天禄阁极眺终南岫遥羡商山翁闲歌紫芝秀晨兴念始辱夕惕思致冦倾夺非我心凄然感田窦
　　题罗浮石【列于石刻】
　　清景持芳菊凉天倚茂松名山何必去此地有羣峯重过列子庙追感顷年自淮服与居守王仆射同题名于庙壁仆射已为御史余尚布衣自后俱列紫垣继游内署两为夏官之代复聨左揆之荣荷宠多同感涕何极因书四韵奉寄
　　白首过遗庙朱轮入故城已慙聨左揆犹喜抗前旌曵履忘年旧弹冠久要情重看题壁处岂羡弃繻生
　　遥伤茅山县孙尊师三首
　　蝉蜕遗虚白蜺飞入上清同人悲劒解旧友觉衣轻黄鹄遥将举斑麟俨未行惟应鲍靓室中夜识琴声金格期初至飚轮去不停山摧武担石天陨少微星弟子悲徐甲门人泣蔡经空闻留玉舄犹在阜乡亭空宇留丹灶层霞被羽衣旧山闻鹿化遗舄尚鳬飞数日奇香在何年白鹤归想君旋下泪方欵里闾扉尊师是桃源黄先生传法弟子常见尊师偁先师灵迹今重赋此诗兼寄题黄先生旧舘
　　后学方成市吾师又上賔【今茅山宫观道士并是先生弟子】洞天应不夜源树秪如春【此并述桃源事】棊客留童子【瞿山童即先生弟子桃源得仙人棊子载在传记】山精避直神【先生初至茅山童子触法坐有声先生疑山神所为书符召至之其灵异如此矣】无因握石髓及与养生人
　　仆射相公偶话于故集贤张学士防写得德裕与仆射旧唱和诗其时和者五人惟仆射与德裕皆列高位凄然怀旧辄献此诗
　　赋感隣人篴诗留夫子墙延年如有作应不用山王【颜延年五君咏山涛王戎以贵不得列于五君之数】
　　惠泉
　　兹泉由太洁终不畜纎鳞到底清何益舍虚势自贫明玑难秘彩美玉讵潜珍未及黄波量滔滔岂有津
　　无题
　　松倚苍崖老兰临碧洞衰不劳邻舍篴吹起旧时悲
　　题冠盖里【在襄州南大山下】
　　偶来冠盖里媿是旧三公自喜无兵术轻裘上閟宫
　　离平泉马上作
　　十年紫殿掌洪钧出入三朝一品身文帝宠深陪雉尾武皇恩厚宴龙津黑山永破和亲虏乌岭全阬跋扈臣自是功高临尽处祸来名灭不由人
　　谪岭南道中作
　　岭水争分路转迷桄榔椰叶暗蛮溪愁冲毒雾逢蛇草畏落沙虫避燕泥五月畬田收火米三更津吏报潮鸡不堪肠断思乡处红槿花中越鸟啼
　　到恶溪夜泊芦岛
　　甘露花香不再持远公应怪负前期青蝇岂独悲虞氏黄犬应闻笑李斯风瘴昏蛮日月烟波魂断恶溪时岭头无限相思泪泣向寒梅近北枝
　　登崖州城作
　　独上高楼望帝京鸟飞犹是半年程青山似欲留人住百匝千遭绕郡城
　　歌篇三首
　　鸳鸯篇
　　霜夜对月听小童薛阳陶吹笛【二首阙】
　　南梁行【和凡二十二】
　　江城鬱鬱春草长悠悠汉水浮清光杂英飞尽空和景绿杨重隂官舍静此时醉客纵横书公言可荐承明庐青天诏下宠光至颁籍金闺征石渠重归山路烟岚隔巫山未深晚花折涧底红光夺日燃揺风有毒愁行客杜鹃啼咽花亦殷声悲絶艳连空山斜阳瞥映浅深树云雨飜迷崖谷间山鸡锦质矜毛羽透竹穿萝命俦侣乔木幽谷上下同雄雌不异飞栖处望秦峯逈过商颜浪叠云堆万簇山行尽杳冥青嶂外九重钟漏紫云间元和列侍明光殿谏草初焚市朝变北阙趍臣半隟尘南梁笑客皆飞霰追思感叹却昏迷霜鬂愁吟到晓鸡故园岁深开断简秋堂月晓掩遗袿呜呜晓角霞辉粲抚劒当楹一长叹刍狗无由学圣贤空持感激终昏旦



　　李衞公别集巻四
　　钦定四库全书
　　李衞公别集巻五
　　唐　李德裕　撰
　　疏状
　　谏敬宗搜访道士疏
　　臣闻道之高者莫若广成元人之圣者莫若轩皇孔子昔轩皇问广成子理身之要何以长久广成子云无视无听抱神以静形将自正神将自清无劳子形无揺子精乃可长生愼守其一以处其和故我修身千二百岁矣吾形未尝衰又云得吾道者上为皇而下为王元语孔子云去子之骄气与多欲态色与滛志是皆无益于子之身吾所告子者是已故轩皇发谓天之叹孔子兴犹龙之感前圣之道不其至乎伏惟文武大圣广孝皇帝陛下稽祖之训脩轩皇之术凝神闲舘物色异人将以觌氷雪之姿屈顺风之请恭惟圣感必降眞僊若使广成元混迹而至语陛下之道授陛下之言以臣度思无出于此臣所虑赴召必怪迂之士苟合之徒使物淖水以为小术耀邪僻蔽欺聪明如文成五利无一可验臣所以三年之内四奉诏书未尝以一人塞诏实有所惧臣又闻前代帝王虽好方士未有服其药者故汉书称黄金成以为饮食器则益寿又高宗朝刘道合宗朝孙甑生皆成黄金二祖竟不敢服盖以宗庙社稷之重不可轻易此事炳然具载国史以臣微见傥陛下睿思精求必致眞隐惟问保和之术不求药【缺文】　庙灵鉴【缺文】　谁不欢心臣思罄愚衷以禆【缺文】　皇
　　驸马不许至要官私第状
　　伏见国朝故事驸马缘是亲宻不合与朝廷要官往来宗开元中禁止尤切臣访闻近日驸马公至宰相要官私第此辈无他才技可以延接惟是漏泄禁宻交通中外羣情以为甚弊其朝官素是杂流则不妨往来若职在清列岂可知闻伏望宣示宰相其驸马诸亲今后公事即于中书见宰相不令诣私第
　　代高平公进书画二状
　　钟张衞索眞迹各一卷二王眞迹各五巻晋魏宋齐梁陈隋眞迹各一巻顾陆张郑田杨董洎国朝名画各【阙】巻
　　伏以前代帝王多求遗逸朝观夕览取鉴于斯陛下睿圣钦明凝情好古听政之暇将以怡神前件书画歴代共寳是称珍絶其陆探微萧史图玅观一名居上品所希睿鉴别赐省览
　　进宗马射图状
　　伏以宗皇帝天纵神武艺冠前王凡所畋游必存绘事岂止云梦殪兕楚人美旅盖之雄浔阳射蛟汉史称舳舻之盛前件图臣瞻奉光灵素所寳惜陛下旁求珍迹以备石渠祖宗之美敢不呈献
　　奏银妆具状
　　臣有生多幸获被昌期受寄名藩每忧旷职孜孜夙夜上报国恩数年以来灾旱相继罄竭微虑粗免流亡物力之间尚未完复臣伏凖今年三月初三日赦文常贡之外不令进物此则陛下至圣至明细微洞照一恐聚敛之吏縁以成奸雕瘵之人不胜其弊上俭约之德下敷恻悯之仁万国羣甿鼔舞未息昨奉五月二十三日诏书今访茅山眞隐将欲师处谦守约之道敦务实去华之美虽无人上塞丹诏实率土已偃风岂止微臣独怀忭贺况进献之事臣子之常心虽有赦不许亦合竭力上贡惟臣当道素号富饶近年以来比旧则异贞元中李锜任观察使日职兼盐铁百姓除实出酒钱外更置官酤两重纳获利至厚又访闻当时进奉亦兼用盐铁羡余贡献繁多自后莫及至薛苹任观察使时又奏置酒上供之外颇有余财军用之间实为优足自元和十四年七月三日敕却停酤又准元和十五年五月七日赦文诸州羡余不令送使惟有留使钱五十万贯支用犹欠十三万贯不足须是诸事节用百计补塡经费之中未免悬阙至于绫纱等物犹是本州所出易于方圆金银不出当州皆须外处囬市去年二月中奉宣令进盝子计用银九千四百余两其时贮备都无三二百两乃诸头收市方获制造上供昨又奉宣旨令进妆具二十件计用银一万三千两金一百三十两寻令并合圣节进奉金银造成两具进纳讫今差人于淮南收买旋到旋造星夜不辍竭力营求深忧不迨臣若因循不奏则负陛下任使之恩若分外诛求则又累陛下慈俭之德伏乞陛下览前件榷酤及诸州羡余之目则知臣军用短阙本末有由伏料陛下见臣论奏必赐详悉知臣竭爱君守官之节尽纳忠罄直之心伏乞圣慈宣令宰臣商议何以遣臣得上不违宣旨下不阙军储不困疲人不招物议前后诏敇并可遵承辄冒宸严不任战汗之至
　　奏缭绫状
　　臣昨缘宣索已具军资岁计及近年物力闻奏伏料圣慈必垂省览又奉诏防令织定罗纱袍叚及可辐盘绦缭绫一千匹伏读诏书倍增惶灼臣伏见太宗朝台使至凉州见名鹰讽李大亮令献之大亮宻表陈诚太宗赐诏报云有臣如此朕【一本有复字】何忧再三嘉叹事载史书又宗令中使于江南采防防诸鸟汴州刺史倪若氷【一本皆作若水】陈论宗亦赐诏嘉纳其鸟即时皆放又令皇甫询于益州织半肩子琵琶焊拨镂牙合子等苏颋不奉诏书辄自停织宗皆不加罪忻纳所陈臣窃以防防镂牙至为微细若氷等尚以劳人损德沥欵效忠当圣祖之朝有臣如此岂明王之代独无其人盖有蔽者弗言【本传作盖有位者蔽而不闻云云】非陛下拒而不纳又伏覩四月二十三日德音云侯伯有位之士无或弃予谓不可者【一本作諌字】其有违道伤理狥欲怀安靣刺廷争无有隐讳则是容纳善道增光祖宗不尽忠规过在臣下况立鹅天马蹙豹盘绦文彩珍奇只合圣躬自服今所织千匹费用至多臣愚亦所未晓昔汉文衣弋绨之衣元帝罢轻纎之服仁德慈俭至今称之伏乞陛下近览太宗宗之容纳远思文帝孝元之恭已以臣前表宣示羣臣酌臣当道物力所宜更赐节减则海隅苍生无不受赐臣不胜【优诏报之其缭绫罢进】
　　亳州圣水状
　　臣访闻此水本因妖僧诳惑狡计丐钱数月以来江南之人奔走塞路每三十家都雇一人取水拟取之时病者断食荤血既饮之后又二十七日蔬饭危疾之人俟之病愈其水斗价三千【本传作水斗三十千】而取者益之他水【一本作弥字】路转以市人老疾饮之多至危笃昨防两浙福建百姓渡江者日三五千人臣于蒜山已加捉搦若不絶其根本终恐无益黎甿昔吴时有圣水宋时有圣火并皆妖妄古人所非乞下本道观察使令狐楚速令塡塞以絶妖源
　　王智兴度僧尼状
　　王智兴于新属泗州置僧尼诫坛自去冬于江淮以南所在悬牓招置江淮自元和二年后不敢私度闻泗州有坛户有三丁必令一丁落发意欲规避王徭影庇资产自正月以来落髪者无虑数万臣令于蒜山度防其过者一旦百余人勘问惟十四人是旧人沙弥于是苏常百姓亦无本州文牓寻已勒还本贯访闻泗州置坛次凡髠夫到人纳二千给牒即囬别无法事若不特行禁止比至诞节计江淮以南失却六十万丁壮此事非细系于朝廷法度【下阙文】







　　李衞公别集巻五
　　钦定四库全书
　　李衞公别集巻六
　　唐　李德裕　撰
　　书碑
　　与桂州郑中丞书
　　某当先圣御极再参枢务两度册文及宣懿太后袝庙制圣容賛幽州纪圣功碑讨回纥制讨刘稹制五度黠戞斯书两度用兵诏敇及先圣改名制吿昊天上帝文并奏议等勒成十五巻正观初有颜岑二中书代宗朝常相元和初某先太师忠公一代盛事皆所润色小子词业浅近获继家声武宗一朝册命典诰军机羽檄皆命受撰述偶副圣情伏恐制序之时要知此意防惟详悉谨状
　　与姚谏议邰书三首
　　闰冬极寒伏惟谏议十五郎尊体动止万福即日某悲緖外防差赵押衙至奉示问不任悚荷无由拜伏倍积瞻恋谨因使回奉状不次闰十二月二十八日从表文崖州司户参军同正李某状上
　　天地穷人物情所弃无复音书平生旧知无复吊问阁老至仁念旧盛德矜孤再降专人远逾溟涨兼赐衣服器物茶药至多槁木暂荣寒灰稍暖开缄感切涕咽难胜大海之中无人拯防资储荡尽家事一空百口熬然往往絶食块独穷悴终日苦饥惟恨垂殁之年顿作馁死之鬼自十月末得疾伏枕七旬属纩者数四药物陈裛又无医人委命信天幸而自活羸惫至甚生意方微自料此生无由再望旌棨临纸涕恋不胜远诚病后多书不得伏惟恕察谨状
　　伏防又赐口箴不任感戴东都日所惠本留洛中无人检得兼以道路艰阻二年来不曾有人至洛以此前状谘请倍深惶悚小生舌箴更改三五字不欲两本流传今谨录新本献上旧本伏望封还如不能远寄伏惟必赐焚却下情切望赵总管知广州时多此吕下旬方此至伏惟照察谨状
　　唐故左神策军防军中尉兼左街功德使知内侍省事刘公神道碑
　　宸极正位运四时者璇枢太微啓扉分两垣者上将其或道兼文武勲着旂常禀岳立之神姿蕴泉渟之深识存也出忠入孝爱敬同归殁也洒泽漏泉始终一贯求之前古不亦难哉公讳规前京兆云阳人也流甚远珪组相承炳焯周邦光扬史牒曾祖恩官止同州白水县令祖信终于汉中郡折冲都尉父英皇左武衞中郎将歴阶勲至游击将军上柱国皆缵前緖践履夷途或明恕而行俾人归厚或强毅以立顾敌必摧不显当时宜生达者公十有五乃应选用冲和之美畅茂于四肢喜愠之来不尘于絶境亦由昆岫片玉峄阳孤桐生禀异姿终成重器始署云骑尉赐绯累迁内侍省内仆寺丞宻侍赤墀飞声紫禁直操不逾于规矩抗志已在于丹霄无何丁郎将忧苴枲服防杖而后起不辞王事是谓从权俄授征事郎内侍省府局令属刘辟逆命禁旅徂征防陇枭骑之锋平井络鸱张之虏始以义击俄焉凯归由是有轻车都尉之授旋又将命抚循自灵州以届于边犒军五城勤役万里懋乃休绩简于天心加银印赤绂之赐充天威军使奉诏蛮方奠安憬俗俶傥扶义有叱驭之风感激捐躯忘跕鸢之苦恩礼浃洽要荒宴如寻自奚官局丞擢翰林院使僊署重深天颜咫尺导才臣之啓沃广睿哲之聪明公学富丘坟智参神化叶机賛命发挥王猷故事蔼然内庭繄赖爰加内侍伯贰副军中尉副左街功德之任紫艾龟印之宠以昭其庸武旅鳬藻之师实为之佐检校司空王公谔之授钺河东也改内给事为之防军以金兰之契睦于元帅以泉海之量接于賔僚三军照爱日之和列郡靡清风之惠洎振武失守主将遁逃朝廷轸忧虑为边患因命尚书张煦节制是邦诏公领歩骑五千为之声援公内运秘计外示闲安诡以巡边掩其无备长驱猛锐深入垒门乃以宣劳之名俾其少长皆防然后擒执魁首寘之典刑戮三百余人阖城股栗昔武安之阬赵卒莫辩幽寃韩信之战井陉徒闻疾鬭未若公德刑具举威惠皆宣乘驲上闻班师旧鎭司徒既殁承乏总戎而高平公奕叶相门一时盛惠与公虚舟相待朱瑟谐音淡然而成去如始至寻又奉诏巡边以观军实北至钩注东达飞狐道里曲折不遗于掌握兵机奇正尽在于襟灵士怀挟纩之恩人感投醪之醉壶浆塞路防艾争先爰写山河存于绘事宪宗悦而加叹尝置座隅得李恂之图书乃知聚落观千秋之画地尽见山川加朝议大夫内侍省内常侍复归旧鎭报忠劳也上以公器能可以居重任机权可以参宻勿遂发中诏俾还京师改内飞龙使换右神策军副使飞龙掌天骥之闲古太仆之职也禁旅总兰锜之兵古上卿之寄也公或为长或为副盖选众而举惟材是择翌日命知枢宻公揣摩心术练达国章谋无不成有余裕当神武经纬之际王师戡定之初一日万机昼尝三接忠猷隐于闻听嘉谋秘于宫闱畧而不书盖温树不言之义也宣拜内常侍知内侍省事旌其忠力赐名规者光大之称规者规范之谓合此二义表兹一心俄而淄青干纪兵集淮海以公累防戎事尤防武经出为淮南监军委以攻讨鸣钟鼓以问罪运筹策以出奇方厉志于戈矛遽纒哀于风树抱终身之痛自达神明当赴难之辰敢避金革起复宁远将军依前充监军使元恶既殱复掌枢宻宪宗凭几大渐召公受遗穆宗膺图御民繄公定策捧日而升黄道翼龙而上赤霄名节功勋光昭图史迁忠武将军内侍省少监赐上柱国进云麾将军服阕授银青光禄大夫监门衞将军知内侍省事封彭城县开国子累封沛国公食邑三千户赐以长防列之朱门守约鸣谦不有其贵属幽鎭首祸赵魏挻灾公内竭谋猷定指踪之计外缉机务当政赋之源虑不及私居尝愼独悬水镜而情无隐伏持权衡而心靡重轻嶷然如山以鎭羣动逮长庆季岁穆皇戾已弥留公志伏神明心存王室请立先后以为副军雪涕抗词首陈大计举觞沥款众议皆从延年离席而社稷已安赵喜横堦而尊卑乃定惟公方之谅无慙德公以名遂身退举能进善人之高躅也乃推同志固繁机迁左监门衞上将军知省事复为河东监军使拜泣玉墀宠锡金带虽魏后深恩授刘桢之部落吴君宻渥赐陆逊之金环焕赫煇荣莫逾于此穆宗厌代先后向明公恳请防朝旋奉俞诏拜特进行右武衞上将军公以子牟之恋常怀魏阙汲黯之志惟在汉庭恳辞北辕上不能夺寻除内宅使鸿胪礼賔等使前代特进位次三公居骠骑仪同之上非茂勋俊德曷以处之迁左神策军中尉兼左街功德使汉氏京师有南北军之屯武帝既平百粤内増七校今之中尉实司其任公阅礼敦诗深知将帅之体安人和众实有经武之材以清净礼缁黄以慈惠亲戎旅西方之教不肃而成北落之衞隐然难犯吐论必援于经史耽翫惟志于图书遇物而泾渭自分立诚而风雨如晦权虽侔于衞霍主意益亲宠虽盛于金张人心咸悦非全才旷度岂能臻于此欤公志气方彊春秋甚富将欲扬威瀚海耀武龙庭展报国之壮图恢致君之远畧劳而生疾恳请辞荣天子忧吕防之未瘳委景丹之卧鎭近臣挟医而骈至中使赐药以交驰心徒倾于太阳命已迫于朝露洒血怀感啓手归全以十一月二十八日薨于长安来迟里第享年五十二遗表献名马雕鞍寳器犀带臣子之恋不其至乎敬宗当宁流襟废朝三日赠开府仪同三司赠绢一千匹布四百端钱三千贯上拟三台之耀下管九泉之荣礼命所加冠于当代朝廷硕臣闻必兴叹和垒故校相视澘然昔李将军之殂人皆流涕以其信结于士大夫公近之矣况公瞑目之后曾未经旬变起林光灾纒霄极则知日防已殁何罗之衅遂成许褚既终徐地之妖莫遏惟公峯峦耸抜挺秀色于晴霞律吕含和流清音于大厦志必存于经济量莫挹其冲深思若涌泉智如炙輠决胜千里通知四夷察情伪之端达几微之际故天子虚已以听询谋允谐道不取于苟容言必归于中正居平而博厚泛爱临事而感慨立名体征虏之奉公得亚夫之守节公之掌枢也属穆皇寝疾逾年公之总戎也属敬宗朝廷多事公协和将相安靖邦家劲草不揺乔松自直传称公家之利知无不为忠也送往事居俱无怍色贞也惟公有之矣惜乎未及中寿俄归杳景已戢于虞泉名空留于简册可不悲哉夫人宻国夫人李氏懿行兰薰贞风玉莹荣封石窌宠章全德悳礼茂于宗姻洵美光于内则悲深画哭痛结泉扉有子五人长曰行立朝散大夫内侍省宫闱局令上柱国彭城郡开国伯赐绯鱼袋次曰行深中散大夫内侍省给事赐紫金鱼袋次曰行元【缺文】　赐绿次曰行先朝散大夫内府局丞上柱国【缺文】　次曰行【缺】咸以珪璧之姿藻身文囿鸿鹄之志矫翼禁林朱
　　紫连华闺门雍睦忠出于孝负五龙之俊才丧过乎哀有二连之深戚粤以太和元年十一月十四日即幽窆于川浐之西礼也青乌啓兆悲陇树之长隂白鹤临风嗟吊賔之遽返永图丕绩乃篆贞珉铭曰
　　皇王神化仰法星枢始自丝忽风行八区谁参其任公寔帝俞出吐君命入讃臣谟【其一】惟后建邦外分蕃岳粤则淮壤雄惟朔漠谁防其军公多智畧恒瀚既宁王猷允若【其二】汉家宫室上应太微布列环卫恢张武威谁司其柄公达戎机英王流眄忠贤是依【其三】内外之寄安危所注惟公全德乃畅机务美璧良珪瑞质凝素霜防寳刀森然辉库【其四】天挺奇志贞若浑金出入三纪贤明一心寒松在巘霜霰宁侵皇泽之厚川流比深【其五】赵孟愒景光音遂远长卿病痟药石皆晩灵芝难驻竒香莫返光碎珠泉芳消兰畹【其六】卤簿诏葬城阙之东列旌旗于素浐凝箫鼓于朔风落槭槭之霜叶呌离离之晚鸿时一往兮舟壑近魂归来兮松栢中【其七】
　　唐故开府仪同三司行右领军衞上将军致仕上柱国扶风马公神道碑铭【并序】
　　夫陇坻长松必备明堂之制荆岑璞玉终为九国之寳士或起渔钓而遭时防亦有披荆榛而賛王业求之于古何代无贤太和六年开府仪同三司右领军衞上将军致仕上柱国岐山公实封三百戸扶风马公以侯印罢归至开成六年九月四日薨于永嘉里第享年六十三诏赠扬州大都督明年二月八日以卤簿鼓吹葬于京兆灞陵之原马公即国之尽忠衞主之臣也公讳存亮字季明大父瑾皇银青光禄大夫考操皇朝议郎房州长史公之先族赵奢尝以百万劲兵号为马服制秦呑魏因而氏焉厥后文武派分英华不絶武则伸威百蛮铸铜而表海文则研道六经施帐而授业公继前业蔚为茂器终始一贯贞明六朝德宗时弱冠筮仕风仪夙成帝欲分绮季之劳翼皇储之重于是暂离武帐出侍龙楼賛兰英结佩之馨规桐叶剪圭之戏此则史册之保防也帝欲秩出纳之司纠梯航之贡于是副羊而实天库佐安国而禆水衡此又孔仅之方畧也帝欲具饰车旂宣明衣服公于是典其寮寀重立规模叠烟霞以散王侯巻虹蜺而给妃后卿霭施彰于五辂日华揺裔于九游此又叔孙通之文物也帝欲顺时巡以察风俗先品实以奉园陵公于是广灵囿以树农功采頖宫以列珍馔法后稷播殖之道遏啬夫捷给之词此又卜式之理上林也帝欲昆夷即序士马无哗公于是秩视玉钤荣加金钮以竒谋而协上将以忠恳而畅皇猷尺籍五符之勤训马简士之要虽程功于衞霍终归美于程李此又许歴之副赵奢也元和十三年公自神策军副使诏受云麾将军左监门衞将军知内侍省事兼左街功德使公于是金汤天垒雷电皇威斥游惰于五营取才能于七萃备牙爪则数逾十万竭心膂则酬必九迁貔貅虎豹之师鵞鹳鱼丽之训文茵贝胄之盛羽葆灵旂之饰奉元防则雪霜委积于殿廷侍郊丘则锦绣施张于原野公珪璋挺器礼乐资身辇下无睚眦之徒辕门多温恭之士知吕防于行阵重却縠于诗书晋代名卿咸授赵襄之举汉朝武畧多由去病之门此又方召之佐宣王也敬宗时宫掖无虞蜂虿暴起尘惊王座熊突彤闱良媛以罗袂当冲侍臣以药囊捍患宸虑未经于细柳天行俄及于穹皇何罗之衅始萌日防之心已动公于是览羲皇之辔驻丰隆之驭关【阙】壁而纳【阙】日辟兽落而留六龙指麾殄寇之兵调停大官之膳羣凶既成于京观庶官方及于乘舆公乃率甲而清紫微奉翠华而入黄道此又耿弇安君父清妖孽也于是眞食井赋纪功旂常文锦玉带绸缪蕃锡公辞荣畏满名遂身退坐罇爼而监淮海衞瓘之忠勤也驰轺车而欵天阙子牟之诚恋也捐宠绥而授松槚扬王孙之达命也归乡里而散金帛苏季子之行义也庆忌嫉邪之心万石周愼之志保贞廉而碎首恶谗慝而忘身思患覩漏河之初知机见履霜之渐士君子所以推公之明识也公始罢淮南监军使诏除内飞龙使荏苒一纪劬劳六闲朝习华骝暮巡栈皂无窃辔诡衔之患遂翘足交颈之安瘁精爽于北辰播芳烈于来代旋以股肱近地关河要津爰辍信臣再监戎旅绣衣昼行于阡陌金爼暮奠于松楸为子为臣忠孝备矣既而以疾告老乞还京师累表抗辞留中未下天下眷怀耆旧注意贞良久而乃从不夺其志此又终始之大节古今之至人长庆初某忝职内庭获都公之仪表玉山峻岭琼树高柯霍子孟资性端庄进有常处张子孺小心畏忌每远权势御札盈几天香满衣骖八骏而幸洲捧六钧而殪青兕勋名光焯当代莫俦夫人岐国夫人王氏寳劒早沉于清渭珠光先閟于黄泉嗣子琼林使朝议大夫行内侍省奚官局令上柱国扶风郡开国公食邑二千戸袭重封一百五十户赐紫金鱼袋元某夙禀英才早闻诗礼守公法度以绍家风次子幽州监军使朝议大夫行内侍省内仆局令上柱国赐绯鱼袋元贡朝议大夫奚官局令上柱国赐绯鱼袋元偿儒林郎守内侍省内府局丞上柱国元眞等金貂相映朱紫交辉凤毛归美于一门骥足皆期于万里以某知公故事见托斯文刻石路隅庶纪佳绩俾后代知天子闻鼔鼙而忆名将鉴丹青而思老臣乃为铭
　　明堂巍巍天驷前施木帝乘马是能星驰鸣噣【阙】　车马是司赵秦同出后有【阙】　马服生赵【阙】　　　战国更覇迭相盛衰赵困长平秦始开基刘累远孙剪秦无遗刘即范氏累乃龙师厥緜緜寻源乃知贞元年中公侍丹墀一善及物知无不为进退谔谔行无越思明明六圣信任不疑赫赫贞臣顚危必持理身清净成国雍熈实本兵柄左右皇威内训七萃七萃如貔外遏百蛮百蛮以绥冬有爱日人心所归疾风劲草舆论钦之始去禁衞万夫涕洟逮总天廐六闲允厘尽瘁事国形神久疲监视诸侯琴书自怡金印组绶去之若遗陶径潘园优游在斯长庆六年诏树丰碑上将刻字文以好辞后十六年荩臣其萎原阡松槚兮霜露巳滋苑池台榭兮榛芜可悲覩尘根兮空嗟蔓草篆贞珉兮攸媿色丝













　　李衞公别集巻六
　　钦定四库全书
　　李衞公别集巻七
　　唐　李德裕　撰
　　记
　　掌书记防壁记
　　续汉书百官志称三公及大将军皆有记室主上表章报书记虽列于上宰之庭然本为从军之职故扬雄称军旅之际飞书驰檄用枚臯非夫天机殊健学源濬发含思而九流委输挥毫而万象骏奔如庖丁提刃为之满志师文鼓瑟效不可穷则不能称是职也昔安丰侯窦融征还京师光武问曰所上表章谁与参之融曰皆从事班彪所为及窦宪贵宠班固傅毅之徒皆置之戎幕以典文章宪邸文章之盛冠于当代魏氏以陈琳阮瑀管记室自东汉以后文才高名之士未有不由于是选其简才之用亦金马石渠之亚况河东精甲十万提封千里半杂胡骍遥制边朔惟师旅之威容为列藩之仪表典兹羽檄代有英髦间者吴少微富嘉模王翰孙逖咸有制作存于是邦其所不知盖阙如也暨太尉临淮王总节制之师德裕叔父尝与斯职寻以才识英玅肃宗召拜监察御史厥后仆射高贞公今河阳节度令狐公以人文掌宸翰国子司业郑公给事河南尹杜公以才华登贵仕继斯躅者不亦盛欤丙申岁丞相高平公始自枢衡以膺谋帅以右拾遗杜君为主记明主惜其忠防复拜旧职寻参内庭视草之列次用殿中侍御史崔君德裕获接崔君之后文学空虚才术莫迨继清尘于吾祖挹芬烈于前贤先是庑廊之下有丰碑纪其名氏而不书职业今再刋斯记于本署西垣以高平公统戎为始元和十四年四月十一日记
　　丞相邹平公新置资福院记
　　夫威凤之炳然非海晏则不至卿云之霭然非气和则不至故君子藏器抱璞含忠毓德不遭遇其时则光名不晔是以干木之退也高于千乘君曼容之仕也止于六百石先仆射佩虎符而知足视蝉冕而蔑如由斯志矣先仆射苞文武之道有清直之德良玉美润徒蓄寳于荆岑乔木幽深不呈材于廊庙知者所以叹息也丞相邹平公钟是余庆为唐寳臣公天挺竒表角犀特秀居五岳也禀太华削成之状方四时也得清秋爽朗之气森矛防以耀頴粲珪璋而洞照盖人之杰欤宪宗皇帝以神武之姿垦除菑害睿虑澹以泉黙英威赫而电断奇权秘计皆中诏决之参宸筭者惟公与二三麾士揣摩润色繄公称首既平淮夷荡齐冦四罪咸服八表晏然虽则武力之拘原亦由谋臣之决策洎今上之宅忧也衮龙未袭向明未位召公于东宫含春殿歔欷前席付以大柄公乃请偃武论道与天下休息上若渉水而得舟檝驭马而有衔辔始拜言以命咎即其时而相说君臣之遇古无俦也公之为政贞以制动平以称物其志在于识相体简易而已尝以为用京房之法则烦碎而乱理听啬夫之辨则捷给而伤化由是遵坦夷之路窒邪枉之门不勤人以务远耻竭泽以言利矧夫洞虚明之境应必以诚端不言之蹊势不归我故奉圣者称公为良相焉公之趍丹啓侍紫垣名冠近臣宠加赠典先仆射自弭貂而升左揆先夫人由赵郡而啓大国金印石窌当代荣之建中初先仆射以柱下史参梓潼军计典昌荣二郡一部之内有林居一防庾氏诛茅始伤于寄寓仲长树果终见于繁蔚公年才佩觹志拾清紫方覃思于经籍未驰鹜于文章游焉息焉必在于是及钟家难乃入为官暨韦太尉鎭是邦也公释褐从事在賔幄之间逮兹抗戎旌佩相印曾未一纪继为三公下车逾月访于旧馆召伯之树未剪武侯之庐犹在于公邑里遂见高车龙骧门闳竟容长防公瞻搆洒泣循陔永思以为征坏壁者夫子之居尚毁固朽宅者如来之乘斯远孰若归于净土环以香林乃购之于官以为精舍又以桑门之上首者七人居之所以证迷途而资夙植也殿堂层立轩房四柱镕金作绘髣髴诸天况乎蜀山葱蒨下临于雉堞锦江明灭近缭于郊坰红树倚槛青蕖傍砌海雏乍来灵草长秀彼之听和音者不惟于寂虑闻异香者自入于禅薰公之孝思永代作则岂止何充之宅独入檀那将与文公之堂俱为不朽某藐焉孤生流落于代辱公感旧遂不见遗公自内庭升台司居视草之列二三年间位偕先达由是议人伦者归公之盛德不倍宻坐骤变寒暑迂悬榻之念忝授简之思且尝典纶綍获备官寮报德不让惧斯文之阙焉长庆二年十月二十二日朝议大夫御史中丞上柱国賛皇县开国男食邑三百户赐紫金鱼袋李德裕撰
　　重写前益州五长史眞记
　　益州草堂寺【成都记云在府西七里去浣花亭三里】列画前长史一十四人【节度职不带尹则带长史非今賔佐也】代称絶笔余尝于数公子孙之家获见图状乃知草堂缋事靡不造眞者昔岩野旁求徒闻审像稽山高遯惟止镕金孰若记之丹青玅尽神照楚国祠庙鲁王宫室洎此邦文翁旧舘皆图歴代卿相粲然可观虽有慕于前良曾莫究于形似岂与夫年代已逺遗像犹存入虚室而烟霞暂披拂浮埃而瑶林斯觌余以精舍甚古貌像将倾乃选其功德尤盛者五人模于郡之防所追维二汉台阁皆有图写黄覇于定国虽宰相名臣不得在画像之列卓子康德行君子而在功臣之右今之所取意在斯乎图绘既新光灵可想俨若神对吾将与归因叙其事诏诸来哲太和四年闰十二月十八日西川劒南节度副太使知节度事银青光禄大夫检校兵部尚书兼成都尹御史大夫賛皇县开国伯李德裕记
　　怀崧楼记
　　怀崧思解组也元和庚子岁予获在内庭同僚九人丞弼者五数十年间零落将尽今所存者惟三川守李公而已【已残者西川杜公武昌元公中书韦公鎭海路公吏部沈公左丞庾公舍人李公】洎太和已丑岁复接旧老同升台阶或才叹止舆已协白鸡之梦或未闻税驾遽有黄犬之悲向之荣华可以凄怆况余忧伤所侵疲薾多病常惊北叟之福岂忘东山之归此地旧隐曲轩傍施僻块竹树隂合檐槛昼昏喧雀所依凉飚罕至余尽去危堞敞为虚楼剪榛木而始见前山除宻篠而近对嘉树【防事前有大辛夷树方为草木所蔽】延清辉于月观留爱景于寒荣晨憇宵游皆有殊致周视原野永怀崧峯肇此佳名且符夙尚尽庾公不浅之意写仲宣极望之心贻于后贤斯乃无愧丙辰岁丙辰月银青光禄大夫守滁州刺史李德裕记
　　眞子渔歌记
　　德裕顷在内庭伏覩宪宗皇帝写眞求访眞子渔歌叹不能致余世与眞子有旧早闻其名又感明主赏异爱才见思如此每梦想遗迹今乃获之如遇良寳于戏渔父贤而名隐防夷智而功高未若眞隐而名彰显而无事不穷不达其严光之比欤处二子之间诚有裕矣长庆三年甲寅岁夏四月辛未日润州刺史兼御史大夫李德裕记
　　祭唐叔文
　　维元和十二年岁次丁酉六月己未朔二十一日己卯河东节度使检校吏部尚书平章事张靖敢昭告于晋唐叔之灵惟神娠母发祥手文为信殪徒林之兕以啓夏墟受宻须之鼓以彊戎索岂止削桐无戏归禾有典宜在晋蕃育与周盛衰况式瞻西山神灵是宅每廷烟夜簇岚气朝隮必肤寸而合油然以遍蓄泄在我神宜主之属淮雨为灾粢盛将废是用率兹祀典以荣閟宫伏愿降福蒸人撤兹隂沴俾三农有望万庾斯丰永储牺牲以答神贶尚飨
　　余元和中掌记戎幕时因晋祠止雨太保高平公命余为此文尝对诸从事称赏以为徴唐叔故事迨无遗漏今遇尚书博陵公移鎭北都辄敢寄题庙宇防昌四年三月十五日司徒兼门下侍郎平章事李德裕
　　祭韦相执谊文
　　维大中四年月日赵郡李德裕谨以蔬礼之奠敬祭于故相韦公仆射之灵呜呼皇道咸宁借于贤相德迈臯陶功宣吕尚文学世雄智谋神贶一遘谗疾投身荒瘴地虽厚兮不察天虽高兮难谅野掇涧苹晨荐秬鬯信成祸深业崇身防某亦迹南陬从公旧丘永泯轩裳之顾长为猿鹤之愁嘻吁絶域寤寐而周傥知公者测公无罪不知我者谓我何求其心若【阙】其死若休临风敬吊愿与神游尚飨







　　李衞公别集巻七
　　钦定四库全书
　　李衞公别集巻八
　　唐　李德裕　撰
　　箴
　　丹扆箴【并序】
　　臣闻诗云心乎爱矣遐不谓矣此古之贤人所以笃于事君者也夫迹疏而言亲者危地远而意忠者忤然臣窃念抜自先圣偏倚宠光若不爱君以忠则是上负灵鉴臣顷事先朝属多隂沴常献大明赋以讽颇防先朝嘉纳臣今日尽节明主亦犹是心昔张敞之守远郡梅福之在遐徼尚竭诚尽规不避尤悔况臣尝学旧史颇知官箴虽在疎远犹思献替谨稽首上丹扆六箴具列于后仰尘睿览伏积兢惶
　　一宵衣箴
　　先王听政昧爽以俟鸡鸣既盈日出而视伯禹大圣寸隂为贵光武至仁反友不忌无俾姜后犹去簪珥彤管记言克念前志
　　二正服箴
　　圣人作服法象可观虽在宴游尚不怀安汲黯庄色能正不冠杨阜毅然亦讥缥纨四时所御各有其官非此勿服惟辟所难【毅然一作慨然】
　　三罢献箴
　　汉文罢献诏还騄駬銮辂徐驱安用千里厥后令王亦能恭已翟裘既焚筒布则毁道德为丽慈俭为美不过天道斯为至理
　　四纳诲箴
　　惟后纳诲以求厥中从善如流乃能成功汉成沉举白浮钟魏明侈汰凌霄作宫中虽不忤而善亦从以规为瑱是谓塞聪
　　五辩邪箴
　　居上处深在察微萌虽有谗慝不能蔽明汉之孝昭叡过周成上书知诈照奸得情燕盖既折王猷治平百代之后乃流淑声
　　六防微箴
　　天子之孝敬遵王度安必思危乃无遗虑乱臣猖獗非可遽数黄莫辨触瑟始仆栢谷微行豕塞路覩貌献飱斯可诫惧
　　舌箴【并序】
　　戊辰岁仲春月戊申夜余宿于洞庭西梦与中书令姚公偶坐如旧相识问余曰君见仆所作口箴乎余对曰去岁居守东周于公曾孙谏议某处覩金石之刻遂莞尔而笑曰孙子犹能记之余以仲夏月达于海曲尝窃思之圣哲之言上可以动天地成典谟次可以正人伦明得失黙而不言后代何述焉系辞云不善则千里之外违之在植其所言而已矣岂必缄其口铭其背以矫当世哉杨子称孰有书不由笔言不由舌张仪以舌存而交乱亦善不善之效也余感姚公之梦乃为舌箴云粤有帝舜洎于殷宗龙命惟允说言乃雍周有良弼王之喉舌鼓舞而生涣汗乃发传以言旋作义易以讲习施悦天以巻舌屏谗儒以金口驾说伯阳之诫柔存刚缺言贵无瑕辩贵若讷则知门犹闭囊不在括是以雄悼谗者之寃梅福痛忠臣之结善乎先圣之言既明且清国之以宁人之不朽犯无隐情无恃尔言驷马不及嗟尔君子念兹在兹勿以寤一言而取宰相以舌三寸而为帝师徒见娄敬掉而获爵不知魏其齰以可悲虽言必有中而适其时子房能用其策难以争立爱奉春善建不抜无以免系缧衞武警夫莫扪叔向哀于是出惟敬仲之难明由匠石之无质扬子曰重则有法轻则招忧言能如是可以寡尤
　　圣祖院石磬铭
　　有美浮石凄若铜音笙竽合奏鸾鷟在林清越盈耳和愉感心悬之玉宇永托僊岑
　　鹿迹山铭
　　不动者山不死者仙山在仙存眞诀不传猗欤先生耽道体腾驾素鹿遨游紫烟时憇蓬壶下视桑田一往兹山于今几年兹山岑寂先生是宅清泉绿萝独与世隔我居洞宫人见崖壁空留鹿迹永存幽石
　　劒门铭
　　羣山西来波积云屯地险所防斯为蜀门层岑峻壁森若戈防万壑奔东双飞高阙翠岭中横黵然黛色树兹雄屏以衞王国【劒门当中有一峯峻岭横峙望若列屏此一峯最竒而说者未尝及也】峯抜井干溪回沟洫严守重扄隐如临敌运有隆替地无险阨闭于昏顽开于有德马错西伐蜀侯败绩艾出隂平禅亦来格粤在宪祖英威四克始剪蜀妖遂清卭棘蛮夷轨道诸侯述职武臣铭之金石乃刻
　　圯上图賛
　　夫天所以晬清者其气理也故能四时变化万物粲然倦则隂阳为灾光景不耀而况于人乎人亦肖圜方之形禀清浊之气存神索智极物穷情则倚伏之先见其如视矣子房潜心于神而达之见其圆状如得其奥则有女子之粹美婴儿之专和粹所以含至精专所以研至赜散万金之资柔毅也报万乘之仇仁勇也学礼【阙】履方也变名圯上避世也若乃五日为期三往增敬
　　则尾生之信违道矣退不离国心不忘君则防夷之遁非忠矣合时变以蝉蜕望僊路以鸿防优游于绮皓之门髣髴乎赤松之际岂不善始善终哉黄石者其天地之蕴神明之玺欤不然则无以觉悟子房辅翼天汉嗟乎防乱既定韬匵而葆嗣之生也奉符殁而同穴有以见子房之神交不渝矣
　　大迦叶賛【头陀第一】
　　惟大迦叶依无上智初分寳坐终授宻记晚遇金粟乃知平地潜形鸡足以待慈氏



　　李衞公别集巻八
　　钦定四库全书
　　李衞公别集巻九
　　唐　李徳裕　撰
　　杂著
　　平泉山居戒子孙记
　　经始平泉追先志也吾随侍先太师忠公在外十四年上防稽探禹穴歴楚泽登巫山游沅湘望衡峤先公每维舟清眺意有所感必凄然遐想属目伊川尝赋诗曰龙门南岳尽伊原草树人烟目所存正是北州棃枣熟梦魂秋日到郊园吾心感是诗有退居伊洛之志前守金陵于龙门之西得乔处士天寳末避地逺游为荒榛首翠微山尚有薇蕨山阳旧径唯余竹木吾乃剪荆莾驱狐狸始立班生之宅渐成应叟之地又得名花珍木竒石列于庭际平生素懐于此足矣吾尝以出处者贵得其道进退者贵不失时古来贤达多有遗恨至于祖潜身在柱史栁惠养徳于士师汉代丙防容官不过六百石终无辱殆邈难及矣越蠡激文牛以肥遁留侯托黄老以辞世亦其次焉范睢感蔡泽一言超然髙谢邓禹见功臣多败委逺名势又其次也矧吾者于葵无衞足之智处有不鸣之患虽有泉石杳无归期留此林居贻厥后代鬻平泉者非吾子孙也以平泉一树一石与人者非佳也吾百年后为权势所夺则以先人所命泣而告之此吾志也诗曰维桑与梓必恭敬止言其父所植也昔周人之思召伯爱其所憇之树近代薛令君于禁省中见先祖所据之石必然流涕汝曹可不慕之唯岸为谷谷为陵然巳焉可也
　　平泉山居草木记
　　余尝览想石泉公家藏藏书日有园庭草木疏则知先哲所尚必有意焉余二十年间三守吴门一淮服嘉树芳草性之所耽或致自同人或得于樵客始则盈尺今巳丰寻因感学诗者多识草木之名为骚者必尽荪荃之美乃记所出山泽庻资博闻木之竒者有天台之金松琪树稽山之海棠榧桧剡溪之红桂厚朴海峤之香柽木兰天目之青神鳯集钟山之月桂青飕杨梅曲房之山桂温树金陵之珠栢栾荆杜鹃茆山之山桃侧栢南烛宜春之栁栢红豆山樱蓝田之栗梨龙柏其水物之美者荷有苹洲之重台莲芙蓉湖之白莲茅山东溪之芳荪复有日观震泽巫岭罗浮桂水严湍庐阜漏泽之石在焉其伊洛名国所有今并不载岂若潘赋闲居称郁棣之藻丽陶归衡宇喜松菊之犹存爰列嘉名书之于石已未岁又得畨禺之山茶宛陵之紫丁香防稽之百叶木芙蓉百叶蔷薇永嘉之紫桂蔟蝶天台之海石楠桂林之俱郍衞台岭八公之怪石巫峡之严湍琅邪台之水石布于清渠之侧仙人迹鹿迹之石列于佛榻之前是岁又得钟陵之同心木芙蓉剡中之真红桂稽山之四时杜鹃相思紫苑贞桐山茗重台蔷薇黄槿东阳之牡桂紫石楠九华山药树天蓼青枥黄心防子朱杉龙骨【阙】　庚申岁复得宜春之笔树楠稚子金荆红笔宻防勾栗木其草药又得山姜碧百合
　　剧谈録李徳裕东都平泉庄去洛城三十里卉木台榭若造仙府有虚槛对引泉水萦回疏凿像巫峡洞庭十二峯九迄于海门江山景物之状以间行迳有平石以手磨之皆隐隐见云霞龙鳯草树之形初徳裕营平泉逺方之人多以异物奉之有题平泉诗曰陇右诸侯供语鸟日南太守送名花
　　贾氏谈録賛皇公平泉庄周围十里构台榭百余所今基址犹存天下竒花异草珍松怪石靡不毕致其间故徳裕自制平泉草木记今悉芜絶唯鴈翅桧珠子柏莲房玉藻等葢仅有存焉【鴈翅桧叶婆娑如鸿鴈之翅珠子栢栢实皆如白珠子藂生叶上香闻数十步莲蘂跗蕚上花分五朶而实同一房】怪石名品甚众多为洛城有力者取去【石上皆刻女道二字】唯礼星石及师子石今为陶学士徙置梨园别墅【礼星石纵广一丈厚尺余有文理成斗极之象师子石髙三四尺孔窍千万逓相通贯其状如师子首尾眼鼻皆具足】
　　河南志河南长殿南有婆娑亭贮竒石处世传李徳裕醒酒石以水沃之有林木自然之状今谓婆娑石葢以树名
　　五代史张全义字国维监军尝得李徳裕平泉醒酒石徳裕孙延古因托全义复求之监军忿然曰自黄巢乱后洛阳园池无复能守岂独平泉一石哉全义尝在巢贼中以为讥已因大怒奏笞杀监军者
　　金松赋【并序】
　　广陵东南有顔太师犹子旧宅其地即孔北海故台予因晩春夕景命驾游眺忽覩竒木植于庭际枝似柽松叶如瞿麦迫而察之翠叶金贯粲然有光访其名曰金松讯其所来曰得于台岭乃就主人求得一本列于平泉今闻封植得地枝叶茂盛叙其所自作此赋
　　青春已暮白日将夕经顔子之故巷访孔公之旧宅美珍木之在庭得嘉名于樵客曩擢本于台岭近徙根于檐隙其柯肃肃可比于真松其叶纎纎寔侔于瞿麦风入叶而成韵露垂柯而流液不受命于严霜谅同心于寒柏含春霭而葱蒨映夕阳而的皪疑翠尾之羣翔若金潭之旁射襍爽籁于簧竹混晶光于瑶碧琪树以垂珠而擅名金松以潜頴而莫觌亦犹处子在于隐沦竒才遗于草泽我有衡宇依山岑寂类仲长之清旷如萧宰之穷僻托根此地似在崖壁殊橘柚之不迁同甘棠之可惜庶封植于园林永爱玩而无斁
　　灵泉赋【并序】
　　予林居西岭平壤出泉广不逾寻而深则盈尺自东邻故丞相崔公至谷口故丞相司徒李公凡别墅五六皆谓之平泉寔发源于此观其涌不腾沸淡然冽清冬温夏寒明媚可鉴其灵泉之蕴也予往岁获戾放逐再罗谤伤泉必变色久而后复昔傅长虞庭有涌泉以其色在夏则冷涉冬而温乃为神泉赋况潜灵蕴异美过神泉因效长虞所作偶成此赋【效一作拟】
　　山下出泉厥壤非石随浅深而见底实秋毫之可析其莹若纎埃之映琉璃微虫之潜琥珀玉瑕瑜而不掩镜妍而尽觌且夫动则广大止则虚明如君子之絶徳乃望表而见情发源而东百谷皆盈既处髙而就下虽遇坎而亦平曩者方骋康衢俄惊覆辙泉色暂晦含晶不发又如尘掩悬黎雾昏秋月累夕而翳盈旬乃澈尔其脉引清泚环匝荆扉沦涟写照物色殊晖孕苹藻为瑶碧涵沙皪为珠玑歴长坂而鳞烂度小山而雪披若乃砥石于宇析波自沼入虚白而逶迤浮缥清而缭绕气润蘅兰色滋松篠含逸响于桐林动孤光于溪鸟于是列植芳菊华艳芊绵渍漪澜而更馥摇霁景而相鲜叶凝夕露丛霭秋烟美楚人之飡英慕胡公之饮泉况复自亭徂溪夤縁数里悬瀑溜于碧潭散浮湍于清沚乘鹢舳以晨泛聴菱歌而夜起见蒹葭之始香疑湘沅之在此重曰原隰既平泉流既清三迳未荒万木向荣感棣华之零落怆时鸟之相鸣恐阅水兮日逝且归来兮养生
　　秋声赋【并序】
　　昔潘岳寓直骑省因感二毛遂作秋兴赋况予百龄过半承明三入髪已皓白【自中书舍人及午三叅掖垣】清秋可悲尚书十一丈鹓掖上寮人文大匠聊为此作以俟知音露华肃天气晶碧空无氛霁海清明当其时也草木隂虫皆有秋声自虚无而响作由寂寞而音生始萧瑟于林野终混合于太清出哀壑而愤起临悲谷而怨盈朔鴈聼而増逝孤猿闻而自惊此声也异桐竹之韵非金石之鸣足以动覊人之魄感君子之情况乎临淄藻思薛县英名遽兴华屋之叹预想曲池之平岂待琴而魂散固闻笛以涕零亦有毁家蔡琰降北李卿聴朔吹之夜动见霜鸿之晓征既慷慨而诉懐独汍澜而流缨虽复苏门傲世秦青送行讵能写自然之天籁防吹万之清泠客有贞词浏湸逸气纵横赋掩漏巵之玅文同蟠木之精聊染翰以写意期报之以瑶琼
　　牡丹赋【并序】
　　予观前贤之赋草木者多矣靡不言托植之幽深采斸之莫致风景之妍丽追赏之欢愉至于体物良有未尽惟牡丹未有赋者聊以状之仆射十一丈蔚为儒宗词赋之首声气所感或能相和又见陈思王赋序多言命王粲刘桢继作今亦效之邀侍御裴舍人同作
　　青阳既暮鹖鴠巳鸣念兰若之方歇叹桃李之隂成惟翠华之艳爚倾百卉之光英抽翠柯以布素粲红芳而发荣其始也碧海霄澄骊珠跃出深波晓霁丹梓吐实焕神龙之衔烛皎若水之并日其盛也若紫芝连叶鸳雏比翼夺珠树之鲜辉掩非烟之竒色倐忽摛锦纷葩似织其落也明艳未褫红衣如脱朱草柯折瑚枝碎霞既皪而转妍红欲消而犹綷尔乃独含芳意幽怨残春将独立而倾国虽不言兮似人观其露彩犹日华初照其晨葩情欲微笑色虽美而自艳类河汾之窈窕逮乎的皪含景离披向风鈆华春而思荡兰泽晩而光融情放纵以自得凝若焕之冶容既而华艳恍惚繁华遽毕惊寳雉之乍廻想江妃而复出望献珰之玉俄以蔽光感懐佩之川怅然如失客顾余曰勿谓淑美难久徂芳不留彼妍华之阅世非人寿之可俦君不见龙骧闬宏池台御沟堂挹山林峯连翠楼有百岁之芳丛【今京师精舍甲第犹有天寳中牡丹在】无昔日之通侯岂暇当飞藿之时始嗟零落且欲同树萱之意聊自忘忧
　　近于伊川卜山居将命者画图而至欣然感谢聊赋此诗兼寄上淅东元相公大夫使求青田胎化鹤【乙已岁作】
　　弱岁弄词翰遂叨明主恩懐章过越邸建斾守吴门西圯隂难驻东臯意尚存慙逾六百石愧负五千言寄世知婴缴辞荣类触藩欲追緜上隐况近子平村邑有桐乡爱山余黍谷暄免非迯相地乃是故侯园野竹多微迳岩泉岂一源映池方树宻傍涧古藤繁卭杖堪扶老【阙】牛巳服辕只应将唳鹤幽谷共翩翻
　　忆平泉山居赠沈吏部一首【中书作】
　　昔闻羊叔子茅屋在东渠岂不念归路徘徊畏简书乃知轩冕客自与田园疎没世有遗恨精诚有所如嗟予寡时用夙志在林闾虽抱山水癖敢希仁智居清泉绕舍下修竹防庭除幽径松葢宻小池莲叶初从来有好鸟近复跃鯈鱼少室映川陆鸣臯对蓬庐张何旧寮宷【予与吏部乃金门寮故也】相勉在悬舆常恐似伯玉瞻前慙魏舒
　　夏晩有懐平泉林居【宜春作】
　　孟夏守畏途舍舟在徂暑愀然何所念念我龙门坞宻竹无蹊径髙松有四五飞泉鸣树间飒飒如度雨桂秀层岭芳荪媚幽渚稚子我归衡门独延伫谁言圣与哲曽是不懐土公旦既思周宣尼亦念鲁矧余窜炎裔日夕谁晤语眷阙悲子牟班荆感椒举凄凄视环玦恻恻步庭庑岂待庄舄吟方知倦覉旅
　　早秋龙兴寺江亭闲眺忆龙门山居寄崔张旧从事【宜春作】
　　江亭感秋至兰径悲露秔稻秀晩川杉松郁晴巘嗟予有林壑兹夕念原衍绿篠连岭多青莎近溪浅渊明菊犹在仲蔚蒿莫剪乔木粲凌苕隂崖积幽藓遥思伊川水北渡龙门岘苍翠双阙间逶迤清滩转故人在乡国岁晏路悠缅惆怅此生涯无由共登践
　　比闻龙门敬善寺有红桂树独秀伊川尝于江南诸山访之莫致陈侍御知予所好因访剡溪樵客偶得数株移植郊园众芳色沮乃知敬善所有是蜀道菵草徒得嘉名因赋是诗兼赠陈侍御【金陵作】
　　昔闻红桂枝独秀龙门侧越叟遗数株周人未尝识平生爱此树攀翫无由得君子知我心因之为羽翼岂烦嘉客誉且就清隂息来自天姥岑长疑翠岚色芬芳世所絶偃蹇枝渐直琼叶润不凋珠英粲如织犹疑翡宿想待鹓雏食宁止暂淹留终当更封植
　　懐山居邀松阳子同作
　　我有爱山心如饥复如渇出谷一年余常疑十年别春思岩花烂夏忆寒泉冽秋忆泛兰巵冬思翫松雪晨思小山桂暝忆深潭月醉忆剖红梨饭思食紫鳜坐思藤萝宻步忆莓苔滑昼夜百刻中愁肠几回絶每念羊叔子言之岂常辍人生如意事十乃居七八我未及悬舆今犹佩朝绂焉能逐麋鹿便得游林樾范恣沧波舟张惟赤松列惟应讵身恤岂敢忘臣节器满自当欹物盈终有缺从兹返樵迳庶可希前哲
　　思归赤松村呈松阳子
　　昔人思避世惟恐不深幽禽庆潜名岳鸱夷钓舟顾余知止足所乐在归休不似寻山者忘家恣逺游
　　近腊对雪有懐林居
　　蓬门常昼掩竹迳寂无人鸟起飘松霰麕行动谷榛应【阙】禽鱼侣【阙】与薜萝亲遥忆平臯望溪烟已发春



　　李卫公别集巻九
　　钦定四库全书
　　李衞公别集巻十
　　唐　李徳裕　撰
　　思山居十首
　　清明后忆山中
　　遥思寒食后野老林下醉月照一山明风吹百花气飞泉与万籁髣髴疑箫吹不待曙华分已应喧鸟至
　　题寄商山石
　　绮皓岩中石常经【阙】隐沦紫芝歌几曲红藓閟千春聊用支琴尾宁惟倚病身自知来处所何暇问严遵
　　忆种苽时
　　尚平方毕娶疎广念归期涧底松成葢檐前桂长枝迳闲芳草合山静落花迟虽有苽园在无因及种时
　　春日独坐思归
　　壮龄心已尽孤赏意犹存岂望图麟阁惟思卧鹿门无谋堪适野何力可拘原只有客身去幽山自灌园
　　思登家山林岭
　　自知无世用只是爱山游旧有嵇康嬾今慙赵武偷登峦未觉疾汛水便忘忧最惜残筋力扪萝遍一丘
　　思乡园老人
　　常羡荜门翁所思惟岁稔遥知松月曙尚在山寝兰气入幽禽言傍孤枕晨兴步岩迳更酌寒泉饮
　　寄龙门僧
　　龙门有开士爱我春潭碧清景出东山闲来翫松石应怜林壑主逺作沧溟客为我谢此僧终当理归策
　　忆药苗
　　溪上一苗齐手茸正堪掇皆能扶我寿岂止坚肌骨味掩商山芝英逾首阳蕨岂如甘谷士只得香泉啜【南阳甘谷有菊水是湖广阙者】
　　忆村中老人春酒【有刘杨二叟善酿】
　　二叟茅茨下清晨饮浊醪雨残红芍药风落紫樱桃巢燕啣泥疾檐防挂网髙闲思春谷事转觉防途劳
　　忆葛胜木禅床
　　忆我斋中榻寒宵几独眠管宁穿亦坐徐孺去常悬虫网垂应遍苔痕染更鲜何人及身在归对老僧禅
　　初夏有懐山居
　　山中有所忆夏景始清幽野竹隂无日岩泉冷似秋翠岑当累榭皓月入轻舟只有思归夕空且梦游
　　张公超谷中石
　　鼓箧依緑槐横经起秋雾有时连岳客尚办歌处自予去幽石谁人袭芳杜空留古苔石对我岩中树初归平泉过龙门南岭遥望山居即事
　　初归故乡陌极望且徐轮近野樵蒸至平泉烟火新农夫馈鸡黍渔子荐霜鳞惆怅懐杨仆惭为关外人
　　伊川晩眺
　　桑叶初黄梨叶红伊川落日尽无风汉储何假终南客甪里先生在谷中
　　潭上喜见新月
　　簮组十年梦园庐今夕情谁怜故乡月复映碧潭生皓彩松上见寒光波际轻还将孤赏意暂寄玉琴声
　　郊外即事奉寄侍郎大尹
　　髙秩慙非隐闲林喜退居老农争席坐稚子带经锄竹迳难回骑僊舟但跂予岂知陶靖节秪自爱吾庐
　　山居遇雪喜道者相访
　　幽居近谷西乔木与山齐野竹连池合岩松映雪低喜君来白社值我在青谿应笑于陵子遗荣自灌畦
　　雪霁晨起
　　雪覆寒溪竹风巻野田蓬四望无行迹谁怜孤老翁洛中士君子多以平泉见呼愧获方外之名因以此诗为报奉寄刘宾客
　　非髙栁下逸自爱竹林闲才异居东里愚因在北山径荒寒未扫门设昼长关不及防夷子悠悠烟水间早春至言禅公法堂忆平泉别业【金陵作】
　　昔我伊原上孤游竹树间人依红桂静鸟傍碧潭闲松葢低春雪藤轮倚暮山永懐桑梓邑衰老若为还峡山亭月夜独宿对樱桃花有懐伊川别墅【金陵作】
　　皎月照芳树鲜葩含素辉愁人惜春夜达曙想岩扉风静隂满砌露浓香入衣恨无金谷妓为我奏思归春暮思平泉襍咏二十首
　　自此并淮南作
　　望伊川
　　逺村寒食后细雨度川来芳草连谿合梨花映墅开槿蓠悬落照松迳长新苔向夕亭臯望游禽几处回
　　潭上紫藤
　　故乡春欲尽一岁芳难再岩树已青葱吾庐日堪爱幽溪人未去芳草行应碍遥忆紫藤垂繁英照潭黛
　　书楼晴望
　　幽居人世外久厌市朝喧苍翠连双阙微茫认九原【东望尽见万安山南名臣丘垅】残红映巩树斜日照轘辕薄暮柴扉掩谁知仲蔚园
　　西岭望鸣臯山
　　髙秋对凉野四望何萧瑟逺见鸣臯山青峯原上出晨兴采薇蕨向暮归蓬荜讵假数挥金飡和养余日
　　瀑泉亭
　　向老多悲恨凄然念一丘岩泉终古在风月几年游阁饶佳树菱潭有钓舟不如羊叔子名与岘山留
　　红桂树【此树白花红心因以为号】
　　欲求尘外物此树是瑶林后素合余绚如丹见本心妍姿无防辱芳意托幽深愿以鲜葩色凌霜照碧浔
　　金松【出天台山】
　　台岭生竒树佳名世未知纎纎疑大菊落落是松枝照日含金晰笼烟淡翠滋勿言人去晩犹有岁寒期
　　月桂【出蒋山浅黄色】
　　何年霜夜月桂子落寒山翠干生岩中金英在人间幽崖空自老清汉未知还惟有凉秋夜嫦娥来暂攀
　　山桂【此花紫色英藻繁】
　　吾爱山中树繁英满目鲜临风飘碎锦映日乱霏烟影入春潭底香凝月榭前岂知幽独客赖此当朱
　　栢【别树经霜枝叶尽丹】
　　闻有三珠树惟应秘阆风瑚不生叶朱草又无丛未若凌云栢常能终岁红晨霞与落日相照在岩中
　　荪【生茅山东溪溪荪花紫色】
　　楚客重兰荪遗芳今未歇叶抽清浅水花照暄妍节紫艳映渠鲜轻香含露结离君若有赠暂与幽人折
　　流杯亭
　　激水自山椒析波分浅濑回环疑古篆诘曲如萦带雪愬羽觞迟惟观亲友防欲知中圣处皓月临松葢
　　东谿
　　近蓄东谿水悠悠起渌波防鸳留不去芳草日应多夹岸生竒篠縁岩覆女萝兰桡思无限为感濯缨歌
　　鸂鷘
　　清沚双鸂鷘前年海上鶵今来恋洲屿思若在江湖欲起揺荷葢闲飞溅水珠不能常泛泛惟作逐波鳬
　　西园
　　西园最多趣永日自忘归石濑流清浅峯岑澹翠微晓飜红药艳晴鸟碧潭辉独望娟娟月宵分未掩扉
　　海
　　昔见歴阳山鸡笼已孤秀今看海峤树翠葢何幽茂霰雪讵能侵【此树枝叶宻霜雪不侵】烟岚自相揉攀条独临憇况值清隂昼
　　双碧潭
　　清剡与严湍潺湲皆可忆适来玩山水无此秋潭色莫辨幽兰丛难分翠禽翼迟迟洲渚步临眺忘飱食
　　竹迳
　　野竹自成迳绕溪三里余檀栾被层阜萧瑟防清渠日落见林静风行知谷虚田家故人少谁肯共焚鱼
　　花药栏【花药四时相续常可留翫】
　　蕙草春已碧兰花秋更红四时发英艳三迳满芳丛秀色濯清露鲜辉揺惠风王孙未知返幽赏竟谁同
　　自叙【非尚子遍游五岳】
　　五岳迳虽深遍游心已荡苟能知止足所遇皆清旷七十难可期一丘乃微尚遥懐少室山常恐非吾望
　　首夏清景想望山居
　　嘉树隂初合山中赏更新禽言未知夏兰迳尚余春散满萝垂带扶疎桂长轮丹青冩不尽宵梦叹非真累树空留月虚舟若待人何时倚兰棹相与掇汀苹
　　思平泉树石杂咏十一首
　　钓台
　　我有严湍思懐人访故台客星依钓隐仙石逐槎回倒影含清沚凝隂长碧苔飞泉信可挹幽客未归来
　　似鹿石
　　林中有竒石髣髴兽潜行乍似依岩桂还疑食野苹茸长緑鲜映班细紫苔生不是见覉者何劳如顿缨
　　海上石笋
　　常爱僊都山竒峯千仞悬迢迢一何逈不与众山连忽逢海峤石稍慰平生忆何以佀我心亭亭孤且直
　　叠
　　潺湲桂水湍潄石多竒状鳞次冠烟霞蝉聨叠波浪今来碧梧下逈出秋潭上岁晩苔藓滋懐贤益惆怅
　　重台芙蓉
　　芙蓉含露时秀色波中溢五女袭朱裳重重映皓质晨霞耀丹景片片明秋日兰泽多众芳妍姿不相匹
　　白鹭鹚
　　余心怜白鹭潭上日相依拂石疑星落凌风似雪飞碧沙常独立清景自忘归所乐惟烟水徘徊恋钓矶
　　海鱼骨
　　昔日任公子期年钓此鱼无由见成岳聊喜识专车皎皎连霜月高高映碧渠陶潜虽好事观海只披图
　　泛池舟
　　桂舟兰作枻芬芳皆絶世只可弄潺湲焉能济大川树悬凉夜月风散碧潭烟未得同鱼子菱歌共扣舷
　　舴艋舟
　　无轻舴艋舟始自防夷子双阙挂朝衣五湖极烟水时游杏坛下乍入湘川里永日歌濯缨超然谢尘滓
　　二猿
　　钓濑水连漪富春山合防松上夜猿鸣谷中清响合冲网忽见覊故山从此辞无由碧潭饮争接緑萝枝思在山居日偶成此咏邀松阳子同作
　　闲思昔岁事忽忽念伊川乘月步秋坂满山闻石泉回塘碧潭映髙树緑萝悬露下呌田鹤风来嘶晩蝉懐兹长在梦归去且无縁幽谷人未至兰苕应更鲜【乘月一作乗兴】
　　重忆山居六首
　　平泉源
　　出谷才浮芥中园巳滥觞逶迤过竹坞浩淼走兰塘夜静闻鱼跃风微见鴈翔从兹东向海可泛济川航
　　泰山石【兖州从事所寄】
　　鸡鸣日观望逺与扶桑对沧海似镕金众山如防黛遥知碧峯首独立烟岚内此石依五松苍苍几千载
　　巫山石
　　十二峯前月三声猿夜愁此中多怪石日夕潄寒流必是归星渚先求歴斗牛【州是斗牛分】还疑烟雨霁髣髴是嵩丘
　　罗浮山【番禺连帅所遗】
　　龙伯钓鼇时蓬莱一峯圻【裴渊广州记罗浮山是蓬莱边山浮来】飞来碧海畔遂与三山隔其下多长溪【茅君内传山下有七十二长溪】潺湲宗乱石知君分如此赠逾荆山壁
　　漏潭石【鲁客见遗】
　　常疑六合外未信漆园书及此闻溪漏方欣騐尾闾大哉天地气呼吸有盈虚美石劳相赠琼瑰自不如
　　钓石【于谿人处求得】
　　严光隐富春山色谿文碧所钓不在鱼挥纶以自适余懐慕君子且欲坐潭石持此返伊川悠然慰衰夕
　　懐伊川郊居
　　衰疾常懐土郊园欲掩扉虽知明目地不及有身归巩树秋隂遍伊原霁色微此生看白首良愿巳应违
　　晨起见雪隐山居
　　忽忆岩中雪谁人拂薜萝竹梢低未举松葢偃应多山溜随冰落林麕带霰过不劳闻鹤语方奏苦寒歌
　　忆平泉杂诗
　　忆初暖
　　今日初春暖山中事若何雪开喧鸟至澌散跃鱼多幽翠生松栢轻烟起薜萝柴扉常昼掩惟有野人过
　　忆辛夷【余赴金陵辛夷欲开】
　　昔年将出谷几日对辛夷傍树怜芳意攀条惜岁滋清隂须暂憇秀色正堪思只待挥金日慇懃泛羽巵
　　忆寒梅
　　寒塘数树梅常近臈前开雪映縁岩竹香侵汛水苔遥思清景暮还有野禽来谁是攀枝客兹辰醉始回
　　忆药栏
　　野人清旦起扫雪见兰芽始放春泉入惟愁暮景斜未抽萱草叶才发欵冬花谁念江潭老中宵旅梦賖
　　忆茗芽
　　谷中春日暖渐忆掇茶英欲及清明火能销醉客醒松花飘鼎泛兰气入瓯轻饮罢闲无事扪萝谿上行
　　忆野花【余未尝春到故园】
　　虽游洛阳道未识故园花晓忆东谿雪晴思冠岭霞谷深兰色秀村迥栁隂斜怅望龙门晩谁知小隐家
　　忆春雨
　　春鸠鸣野树细雨入池塘潭上花微落谿边草更长疏风白鹭起拂水防鸳翔最羡归飞燕年年在故乡
　　忆晩眺
　　伊川新雨霁原上见春山缑岭晴虹断龙门宿鸟还牛羊平野外桑柘夕烟间不及乡园叟悠悠尽日闲
　　忆新藤
　　遥闻碧潭上春晩紫藤开水似晨霞照林疑防鳯来清香凝岛屿繁艳映莓苔金谷如相并应将锦帐回
　　忆春耕
　　郊外杏花坼林间布谷鸣原田春雨后谿水夕流平野老荷蓑至和风吹草轻无因共沮溺相与事岩耕余所居平泉村舍近蒙韦常侍大尹特改嘉名因寄诗以谢
　　未谢留侯疾常懐仲蔚园闲謡紫芝曲归梦赤松村忽改蓬蒿色俄吹黍谷喧多慙孔北海传敎及衡门山信至説平泉别墅草木滋长地转幽深怅然思归复此作
　　忽闻樵客语暂慰野人心幽迳芳兰宻闲庭秀木深防来涧底鳬鹄遍川浔谁念沧溟上归欤起叹音
　　临海太守惠予赤城石报以是诗
　　闻君采竒石剪断赤城霞潭上倒虹影波中揺日华仙岩接绛气谿路襍桃花若值客星去便应随海槎















　　李衞公别集巻十
　　钦定四库全书
　　李卫公外集巻一
　　唐　李德裕　撰
　　评史【一】
　　穷愁志【并序】
　　予顷嵗吏道所拘沉迷簿领今则幽独不乐谁与晤言偶思当世之所疑惑前贤之所未及各为一论庶乎箴而体要谓之穷愁志凡三巻篇论四十九首销此永日聊以解忧地僻无书心力久废每懐多闻之益颇有阙疑之恨贻于朋友以俟箴规
　　夷齐论
　　昔夷齐不食周粟饿于首阳之下仲尼称其仁孟轲美其德葢以取其节而激贪也所谓周粟者周王所赋之禄是也谏而不从不食其禄可矣至于闻淑媛之言辍飱薇蕨斯可谓不智矣夫薇蕨者元气之所发生四时之所顺成日月之所烛风雨之所育周焉得而有之哉若以粟者周人之播殖则夷齐得非周人乎反覆其道尽未当理然夷齐之行实误后人于陵仲子慕夷齐者也乃至不义其兄之禄洁则洁矣仁岂然哉厥后商洛四友畏秦之酷避秦之祸岂止洁其身而已然餐紫芝以为粮饮清泉以为浆终老南山以养其寿斯可谓仁智兼矣
　　三良论
　　秦穆之杀三良诗人刺之矣春秋讥之矣今不复议唯三良许之以死而前代无讥何也且臣道莫显于咎繇孝友莫盛于周公咎繇尚不殉于舜禹二后周公尚不殉于文武二王三良讵可许之死乎如三良者所谓殉荣乐也非所谓殉仁义也可与梁丘据安陵君同讥矣焉得谓之百夫特哉昔荀息许晋献以言继之以死君子犹叹斯言之玷不可磨也岂得以生同荣乐殁共埃尘以为忠乎晏平仲言君为社稷死则死之斯言得之矣自周汉迄于巨唐杀身成仁代有髦杰莫不显一身之义烈未有系一国之存亡唯纪信乗黄屋以诳楚赴丹焰而存汉数千年间一人而已汉祚四百由此而兴余谓汉祖封建纪氏宜在萧曹之上报德未称良可悲也
　　张辟疆论
　　杨子美辟疆之觉陈平非也若以童子肤敏善揣吕氏之情奇之可也若以反道合权以安社稷不其悖哉授兵产禄几危刘氏皆因辟疆启之向使留侯尚存必执戈逐之将为戮矣观高祖遗言吕后制其大事可谓谋无遗策矣以王陵有廷诤之节置以为相谓周勃堪寄托之任令本兵柄况外有齐楚淮南磐石之固内有朱虚东牟肺腑之亲是时产禄皆匹夫耳吕后虽心不在哀将相何至危惧必当忧伤不食自促其寿岂能为将相之害哉高祖曰非刘氏而王者天下共击之此虑属吕宗矣何可背之厥后称制八年产禄之封殖固矣若平勃二人溘先朝露则刘氏之业必归吕宗及吕后之殁劫郦商以绐吕禄计亦窘矣周勃虽入北军尚不敢公言诛诸吕岂不艰哉赖产禄皆徒之人非英杰之士傥才出于世岂受其绐説哉嗟乎与其图之于难岂若制之于易繇是而言平勃用辟疆之计斯为谬矣留侯破产以报韩结客以沮秦招四皓以安太子所谓必仗义居正繇此知不尚权谲明矣
　　盎以周勃为功臣论
　　袁盎对文帝曰绛侯所谓功臣非社稷臣夫社稷臣者主在与在主亡与亡盎见勃自德其功有以激之也非至理笃论此言足以惑文帝聪明伤仁厚之政俾其君有薄宗臣之意竟使周勃大功皆弃非罪见疑可为长叹息也当吕后之世惠帝已殂少帝非刘氏陈平用辟疆之计权王产禄绛侯若不与之同心而制其兵柄必繇此而阶乱矣刘氏安危未可知也然磨而不磷涅而不淄未尝不心存社稷志在刘氏外虽顺逊内守忠贞得不谓之社稷臣乎其后綘侯系请室盎虽明其无罪所谓陷之死地而后生之徒有救焚之力且非曲突之义善哉贾生之説喻堂陛之峻高者难攀卑者易陵文帝感悟养臣下有节有以见贤人用心致君精识若袁公者难与并为仁矣盎唯有正慎夫人席塞梁王求嗣此二事守正不挠忠于守奉害错之罪虐贯神明安陵之祸知天道不昧矣
　　汉昭论
　　人君之德莫大于至明明以照奸则百邪不能蔽矣汉昭帝是也年十四而知燕王书诈后有谮霍光者上辄怒敢有谮毁者坐之周成王有慙德矣高祖文景俱不如也成王闻管蔡流言观召公不説遂使周公狼跋而东鸱鸮之诗作矣汉高闻陈平去魏背楚欲舍腹心臣汉文惑季布使酒难近罢归股肱郡疑贾生擅权纷乱欲疎贤士景帝信谗诛鼂错兵解遂戮三公所谓执狐疑之心来谗贼之口使昭帝得伊吕之佐则成康不足侔矣惜哉霍光不学亡术未称其德然轻徭薄赋与人休息匈奴和亲百姓充实议盐铁而罢酤任忠臣之效也才弱冠而殂功德未尽良可痛矣
　　汉元论
　　汉元帝习武帝游宴后庭又隆好音乐与恭石显图议帷幄之中进退天下之士史臣赞曰优游不断汉宣之业衰焉余以班固之言未尽其癖葢懦而不才权移所嬖非不断也夫帝王者天也天以刚健为气粹精为体气刚而健则三光不昏体粹而精则四气不乱刚也者不息之谓也故权衡独运四时不忒粹也者不杂之谓也故乖气消散隂阳不谬若运动不在于权轴镕铸不繇于大冶荡荡上帝复何为哉书曰天聪明自我民聪明又曰天视自我民视天听自我民听岂尧舜之时上下皆公谗説不行人与其聪明哉岂幽厉之君上下尽邪谗言相蔽人不与其聪明哉元帝自称淫乱之君各贤其臣令皆觉悟天下安得危亡之君元帝葢自以恭显为贤而任之不疑也
　　荀悦论高祖武宣论
　　荀悦论略曰高帝天下初起庶事草创文帝躬行黙遂至升平而古典未备制度多阙武帝内脩文学外耀武威而不尽其术不克其终宣帝任法审刑采覈名实而不用儒术理化不成歴数三代以及元帝曰崇尚儒业从谏如流引班固赞宾礼故老优游亮直又曰贡薛韦匡迭为宰相其防以为专用儒术莫盛于此班固荀悦皆文雅之士以元帝好儒征用儒生故以兹为美而深罪石显痛心泣血称诗人投畀豺虎嫉之甚也异乎余之所闻也任恭显始于宣帝当宣帝之世石显岂能隳其大业哉则知恶不在于显矣萧望之周堪皆廊庙之器有师傅之恩石显所忌废而不用朋龙上书遂致于理其后刘向废锢张猛自杀岂得谓之优防亮直乎贾捐之京房虽不终其身亦皆英特儁才道术奇士于元帝可谓忠矣亦因谮而死惑于谗邪岂得谓之牵于文义乎于谗邪则不断于髦俊则用法亦不谓之优游贡薛虽能忠谏止于讽谕恭俭未尝御奸触邪矣韦匡从容守位未尝犯颜干色矣所以得乗时而进久安其位昔桀纣杀一龙逢比干而后天下之恶归焉桀纣以拒谏而杀之其悖已甚元帝以信谗而杀抑又甚焉王业旣衰至成哀陵替才三世而王莽簒夺而宣帝称乱吾家者太子也知子莫若父信哉是言
　　荀悦哀王商论
　　荀悦论曰夫独智不用于世独行不蓄于时昔人所以自退犹不得自免是以离世深藏又曰以六合之大一身之微而匹夫无所容焉岂不哀哉余三复斯论然出涕仲尼圣人也犹美顔子之行藏与我同志称甯武愚不可及叹蘧瑗巻而懐之则圣人遵养时晦可谓至矣以仲尼之德足以塞叔孙之毁以仲尼之仁足以免陈蔡之困以仲尼之智足以避斥人之辱以仲尼之道足以容鲁哀之世而逼廹多惧殆于危亡繇是思之无非命也况王商者哉世人皆以貌寝质薄为数奇敦厚硕大为多福乐昌威重真汉相容貌慑单于而遘愍于时遇谗而殒岂命之否也龙虎不能免于患及命之泰也蛭蟥皆得保其生余又闻之国之衰也忠贤先去故管仲知隰朋不久而齐国乱范燮令祝宗祈死而晋主忧伍胥戮而夫差亡汲黯出而刘安悖徒叹新都之夺孰救乐昌之祸昔秦缪以三良为殉君子曰秦缪之不为盟主也宜哉弃善人之谓也
　　张禹论
　　夫社稷之计安危之机人君不能独断者必启于所敬之臣然臣有忠邪时有险易交有浅深义有厚薄范睢山东之匹夫也入虎狼之秦履不测之险可谓交疎义薄矣而能尊昭王去穰侯开秦伯业之基以安固后嗣可谓忠于昭王矣夫能独断者英主也古人言谋之欲多断之在独葢为此矣天有雷震之怒龙有逆鳞之恨所以人君在于能断耳然亲戚之际恩义之重断之于已可也张敞所谓明诏以恩不听群臣以义固争而后许而令明诏自亲其文非防之得也汉文帝诛薄昭断则明矣于义则未安也周宣饯申伯有孔硕之诗秦康送文公兴如存之感况太后尚存唯一弟薄昭断之不疑非所以慰母氏之心也汉成帝车驾至张禹第辟左右亲问禹以天变禹以年老子弱与曲阳有隙乃言新学小生乱道误人主宜无信用帝雅信爱禹繇此不疑王氏致汉室之亡成王莽之簒皆因禹而发可谓汉之贼也国之妖也虽蛇鬭于郑鹢退于宋妖不甚于禹矣朱云欲以尚方斩马劒断佞臣头斯言当矣后代有类于此者其臣可以范睢为师表张禹为鉴戒
　　三国论
　　魏蜀吴三分天下而亡有先后非形势有轻重积累有厚薄察其政柄所归则亡之先后可知也蜀政在于黄皓皓隷人也内不能脩武侯之旧典外不能制姜维之黩武纪纲日坏君子不服所以先亡也魏自明帝之后政归仲达齐王已降唯守空宫亡之淹速系于师昭之志将移神器之重须服天下之心未立大功亦不敢取所以灭蜀而魏亡也孙皓虽骄奢极欲残虐用刑而自专生杀之柄不牵帷墙之制运尽天亡而后夷灭繇是而知人君不可一日失其柄也如神龙之脱深泉震雷之无烟气威灵旣露人得制之蒋济覩魏文帝与夏侯尚诏曰作福作威为亡国之言所谓柄者威福是也岂可假于臣下哉后代覩三国之事可不戒惧哉
　　羊祜留贾充论
　　任恺庾尹以贾充邪僻欲其疎逺劝晋武令西镇长安唯羊祜密表留之祜岂悦贾充者哉良以爱君体国发于至诚耳晋氏倾夺魏国初有天下其将相大臣非魏之旧臣即其子孙所寄心腹唯贾充而已充亦非忠于君者自以成济之事与晋室当同休戚此羊祜所以愿留也昔汉高不去吕后亦近于此汉高嬖戚姬爱如意思其久安之计至于悲歌不乐岂不知除去吕后必无后祸况吕后年长有过稀复进见汉高弃之如去尘垢实以惠帝闇弱必不能自揽权纲其将相皆平生故人俱起丰沛非吕后刚强不能临制所以存之为社稷也后世翼戴其君者得不念于此哉
　　宋齐论
　　宋齐以降继体承祧者君德寝微王道陵替缵绪之初如革大运降宥解网以悦众心仁义之风薄骨肉之情废前史评之详矣然政未得中改之可也如弓之高下者举琴瑟之不调者更张此亦天之道也岂独人事哉唯用其罪人不可甚矣天下之恶一也古人言一心可以事百君百心不可事一君岂有不忠于前朝而能忠于后王者毁泉台春秋之所讥先儒之所恶宋齐之君有一于此必为美政泉台见妖尚不可毁况无妖者乎燕人之思召伯甘棠勿翦楚人之懐叔子望碑堕泪彼人臣也犹见思若此虽时移政改莫匪旧臣若伯益賛禹称大舜之德曹参事惠帝守萧何之法魏文帝初受汉禅羣臣皆賛魏德惟魏臻独称汉美文帝曰天下之珍当与山阳共之为人臣者罔念于此可谓有百心矣













　　李卫公外集巻一
　　钦定四库全书
　　李卫公外集巻二
　　唐　李徳裕　撰
　　评史【二】
　　旧臣论
　　或问先王论道之臣事后王乎曰不改先王之道则事之改先王之道则去之以事尧之心事舜禹者其臯陶益稷乎以事武王之心事成王者其周召乎以事汉髙之心事惠帝者其萧曹乎曹参尚不易萧何之规况髙祖之道昔区区楚国醴酒不设穆生先去且穆生岂为已也葢伤废先王之道不忍见后王之面其不去者焉得免胥靡之恨哉观晋以降居相位者皆腼面愧心而巳又有攘臂于其间者掎摭先王之道以讳旧过改张先王之道以媚新君弃先王之故老以掩其羞用先王之罪人以协其志若天地间无神明则巳倘有神明鬼得而诛之矣
　　隂徳论
　　陈平称吾多隂谋道家之所禁吾世即废亦巳矣不能复起以吾多隂祸也至曽孙何国絶班生着陈平之言以为世戒理当然矣而丙丞相才及子显黜为闗内侯至孙昌乃絶国絶三十二嵗复续而张汤杜周子孙世有令名皆在显位其故何哉丙丞相于汉宣之徳可谓至矣晋荀息以忠贞之故不敢负献公程婴以托孤之义不忍欺赵氏所以继之以死终不食言丙丞相于史皇孙微君臣之分无亲戚之情而保养曽孙仁心恻隠置于闲燥给以私财介然拒天子之使因是全四海之命又奏记霍光决定大策既而显征卿之美削士伍之辞其深厚不伐古所未有夏侯胜以为有隂徳者必飨其乐以及子孙是宜笃生贤人世济其美古所谓有后者良谓是矣焉在传爵邑而巳哉张杜有后岂用法虽深而治者或能去天下之恶除生人之害所以然也
　　臣子论
　　士之有气志而思富贵者必能建功业有志气而轻爵禄者必能立名节二者虽其志不同然时危世乱皆人君之所急也何者非好功业不能以戡乱非重名节不能以死难此其梗概也好功业者当理平之世或能思乱唯重名节者理乱皆可以大任平澹和雅世所谓君子者居平必不能急公理烦遭难亦不能捐躯济危可以羽仪朝廷润色名敎如宗庙瑚琏园林鸿鹄虽不常为人用而自然可贵也然世亦有不拘小疵而能全大节者如陈平背楚归汉汉王疑其多心令护诸将又疑其受金可谓不能以名节自固矣及功成封侯辞曰非魏无知臣安得进汉髙曰若子可谓不背本矣其后竟诛诸吕以安刘氏近日宰相上官仪诗多浮艳时人称为上官体实为正人所病及髙宗之初竟以谋废武侯心存王室至于宗族受祸郭代公倜傥不羁之士也少不以名节自检当萧岑内难保护睿宗虽履危机竟全臣节则名节之间不可以一槩论也陈平能不背魏无知所以必不负汉王矣今士之背本者人君岂可保之哉
　　忠谏论
　　人君拒谏有二一曰生于爱名二曰不能去欲虽桀纣桓灵之君未能忘名自知为恶多矣畏天下之人知之将谓谏则恶不可掩故不欲人之谏巳如晋献非骊姬寝不安齐桓非易牙食不美必不能去之亦不欲人谏已人臣忠谏亦有二欲道行于君可使身安国理者其辞婉欲名髙后世不顾身危国倾者其辞讦若考叔啓大隧以成庄公之孝仓唐献犬鴈以复文侯之爱留侯封雍齿以安羣臣招四皓以定惠帝此所谓婉也谏大夫言婢不为主白马令言帝欲不讳激主之怒自有其名望其聴从固不可得此所谓讦也汉元帝欲御楼船薛广徳当乗舆谏曰臣自刎以血汚车轮则陛下不入庙矣张猛曰乗船危就桥安圣主不乗危元帝曰晓人不当如是耶则知谏之道在于婉矣唯英主必能从谏何者自知功徳及生人者大矣虽有小恶不讳人言如汉髙械系萧相国及闻王卫尉之言乃曰我不过为桀纣主而相国为贤相此所谓不讳也近日名臣王石泉居相时子为眉州司士天后尝问曰卿在相位子何逺乎对曰庐陵是陛下爱子今犹在逺臣之子焉敢相近有以见君子之心亦仓唐之比也
　　管仲害霸论
　　昔管仲对桓公曰官中之乐无所禁御不害霸也举贤而不能任此害霸也余窃窥敬仲此对是欲一齐国之政满桓公之志然则非专任亦不能致霸矣一则仲父二则仲父桓公所以能九合诸侯为五霸之首中代蜀主之任孔明符坚之用景略虽闗公不能移樊世不能惑蜀与秦皆君安国理非专任之效欤桓公得敬仲则兴隆霸业汉元信石显而反秽明徳信任同而理乱异者何也所任用非其人也近世有以宫中之乐饵其君者而苞苴日行纪纲日壊朋党益炽谗言益昌得非窃管仲之术违管仲之道庄周称所谓至智也者有不为大盗积者乎又曰跖不得圣人之道不行岂斯之谓也
　　慎独论
　　士君子爱身防患无逾于慎独矣能惧显观不为暗欺忠信参于外虽有盗贼不能为患矣易曰无有师保如临父母斯之谓也贼入赵孟之门者覩其盛服将朝不忘恭敬悔受君命至于触槐所以知其不为患也向使赵孟未辟寝门尚安袵席思变诈之数无肃敬之容为盗者必激其怒心増其勇气焉得保其首领哉推是而言人不可以不诚矣若乃懐诈饰智意忌貌亲人巳见其肺肝而自谓无迹天已夺其魂魄而不寤将亡此汲黯所以面折孙留言李息庄周称贼莫大于徳为有心以有眼为徳者尚不可以有心眼况为恶者乎
　　王言论
　　夫帝王与羣臣言不在援引古今以饰雄辩唯在简而当理雄辩不足以服奸臣之心唯能塞诤臣之口昔田蚡请考功地益宅武帝曰遂取武库卫将军言郭解家贫又曰布衣权至使将军知此其家不贫殷仲文言音乐好之自解宋祖曰吾秪恐解此谓简而当理足使奸臣夺心邪人破胆矣余歴事六朝弼谐二主文宗辞皆文雅而未尝骋辩武宗言必简要而不为文饰皆得君人之量能尽臣下之词岂唯王言如是人臣亦当然也其有辩若波澜词多枝叶文经意而饰诈矫圣言以蔽聪此乃奸人之雄游説之士焉得谓之献替哉为臣者当戒于斯慎于斯必不获罪于天矣
　　退身论
　　老子曰功成名遂身退天之道也昔余尝感焉自前朝李右相元中书皆宴安厚味终婴大戮所以文种有藏弓之恨李斯有税驾之叹张华顾优游而不获傅亮賛识微而不免此四子者皆神敏知防聪明志古图国致伯动必成功而自谋其身犹有所恨况常人哉其难于退者以余忖度颇得古人微防天下善人少恶人多一旦去权机不测操政柄以御怨诽者如荷防以当狡兽闭闗以待暴客若舍防开闗则寇难立至迟迟不去者以延一日之命庶免终身之祸亦犹奔马者不可以委辔乗流者不可以去檝是以惧祸而不断未必皆躭禄而患失矣何以知之余之前在鼎司谢病辞免寻即逺就泽国自谓在外而安岂知以天髙不闻身逺受害近者自三公镇于旧楚恳辞将相归守丘园而行险之人乗隙构患竟以失巨浪而悬肆去灌木而婴罗余岂不知身退罹殃葢耻同种斯之不去也则知勇退者岂容易哉如陆士衡称不知去势以求安辞宠以招福斯言过矣唯有遭逢善人则庶可无患故范睢得蔡泽退而不辱虞丘得叔孙去而不困其次刚毅者有心者亦可矣子文举子玉以靖国随防避郄子以纾乱皆保其后矣若小人则祸必及之无所逃也终不及扁舟变姓名浩然五湖之外不在人间之世斯可以免矣
　　豪侠论
　　爰盎汲黯皆豪侠者也若非气葢当世义动明主岂有是名哉爰盎曰缓急人所有故善剧孟匿季心汲黯好游侠任气节善灌夫所以知其然也余斯言岂徒妄发子所谓孟轲之勇类于是夫侠者葢非常之人也虽以然诺许人必以节义为本义非侠不立侠非义不成难兼之矣所谓不知义者感匹夫之交校君父之命为贯髙危汉祖者是也所利者邪所害者正为梁王杀爰盎者是也此乃盗贼耳焉得谓之侠哉唯锄麑不贼赵宣承基不忍志宁斯为真侠矣淮南王惮汲黯以其守节死义所以易公孙如发防耳黯实气义之兼者士之任气而不知义皆可谓之盗矣然士无气义者为臣必不能死难求道必不能出世近代房儒复问径山大师欲习道可得至乎径山对曰学道者唯猛将可也身首分裂无所顾惜繇是而知士之无气义者虽为桑门亦不足观矣
　　英杰论
　　帝王之于英杰当须御之以气结之以恩然后可使也若不以英气折之而宠以姑息则骄不可任若不以恩爱结之而肃以体貌则怨不为用驾驭之术唯汉髙祖尽之黥布归汉髙祖方踞床洗而召布入见布大怒悔来欲自杀出就舍帐服御饮食从官如汉王居布又大喜过望武帝踞厠见卫青青以大将军之贵而人畜之此不得不絶大漠而荡荤粥猃狁也蜀先主与闗公张飞同卧起而稠人广坐侍立终日皆用此道故能成功夫御英杰使猛将与见道徳之人接方正之士不同也不可以繁礼饰貌以浮辞足言宜洞开胸懐令见肝肺气慑其勇恩结其心虽踞洗召之不为薄矣禄山夷狄之谲诈者也非将门英豪草莱竒杰其战鬭之气击刺之才去闗张逺矣天寳末受专征之任托不御之权入朝赐宴坐内殿西序鸡障之下非其所据果蓄异图幽陵厉阶至今为梗葢恩甚骄盈以至于此倘以徒畜之岂有斯恨
　　臣友论
　　君之择臣士之求友当以志气为先患难为急汉髙以周勃可属大事又曰安刘氏者必勃也文帝戒太子曰即有缓急亚夫真可任将兵此皆得于气志之间而后知可以托孤寄命矣何者人君不能无缓急士君子未尝免忧患故汉髙知周勃可托文帝识亚夫可任信陵降志于朱亥爰盎不拒于剧孟且夫周文有闳夭而御侮赵宣以弥明而免难孔圣得仲由而不闻恶言宋祖失穆之而谓人轻我则择臣求友得不先于此乎太仓令淳于公叹生女不生男缓急非有益也缇萦自伤乃上书赎父罪诗曰鹡鸰在原兄弟急难父子兄弟未尝不以赴急为仁孝况朋友之际本以义合贵盛则相望以力忧患而不拯其危自保荣华坐观颠覆可不痛哉昔卫青之衰也故人多事冠军而任安不去吴章之败也门人更名他师而幼孺自效此所以可贵也善人良士秪可以淡水相成虚舟相值闻其患也则策足先去曰见防而作不俟终日知其危也则奉身而退曰既明且哲以保其身良士之于人如是曷若识剧孟朱亥哉
　　天性论
　　余开成中作镇淮服闻东宫为人所搆天子赫然大怒召宰臣及公卿大僚议于内殿其时谏者佥曰太子幼年思虑未至亦曰太子之年足以改过往复移时大略不出于此夫明主可以理夺其要在于闻所未闻昔千秋上书言子弄父兵罪当笞耳武帝一言而寤葢以简而当理魏太祖尝谓诸子曰吾必不用左右之言以理汝曹何者使左右君子也必不离人父子之间使左右小人也小人之言必不可用其时无人以此言寤主因问主上太子之过得于何人言之者与太子恩爱厚薄何如哉文宗聪明睿智闻之必寤寤之后太子必安以余揣之不三数月则父子如初矣葢以父子之爱发于天性言之者必当易寤况一子乎是以汉髙覩四皓上寿悲歌鸿鹄宣帝以成退让令傅淮阳元帝闻史丹称器人于丝竹默然而笑皆外感中悟屈己舍爱可不谓之天性哉文宗竟不得一闻是言岂太子之命也欤













　　李卫公外集巻二
　　钦定四库全书
　　李卫公外集巻三
　　唐　李徳裕　撰
　　评史【三】
　　賔客论
　　古人称周公吐握下士而天下归心唯周公则可何也文王之子成王之叔父于天下无嫌矣故唯周公则可禀上圣之姿邪不得入是以好士不为累也汉武为戾太子立博望苑使通賔客多以异端进者始皆欲招贤人而天下贤人少小人多贤人难进小人易合难进者鸿防易合者胶固矣何以知之刘濞有枚乗邹阳不用其言而应髙田禄伯为其羽翼刘武有邹阳韩安国不用其谋而羊胜公孙诡为其腹心刘安行隂徳好文辞虽爱神仙黄白未害为善终以左吴被败以是而知虽骨肉之亲非周公圣徳皆不可也班固称四豪者六国之罪人也今不复论矣吕不韦习战国之余风陈豨值汉网之疎濶逮乎魏其武安终以权势相倾自武安之后天子切齿卫霍改节则賔客之为害固可知矣公孙起客馆开东阁以延賔客贤人与防谋议非也然谓之贤人必非党附朝宰交乱将相者矣其时武帝躬亲万机严明御下人自中法不敢为非宰相唯有平津政出一空自然无倾夺之势其賔客故人不居显位未足为朝廷患也然主父偃言朔方地肥饶阻河防恬城以逐匈奴灭胡之本公孙以为不可朱买臣发十难不能得其一又奏人不得挟弓弩吾丘寿王以为不便上以难丞相丞相诎服则知平津之賔客不及天子之近臣明矣虽有賔客何益于谋议哉况世秉大政者常不下三四人而轻薄游相门与栁槐齐列所谋以倾夺为首所议以势利为先是以魏其武安之徒共成祸败刘班殷铁之客不相往来又役奸智献竒计者导其邪径苟合匪人世道险巇无不繇此昔汉武谓田蚡曰君除吏尽未吾亦欲除吏哀帝责郑崇曰君门如市奈何以欲禁切主上皆賔客之害也余谓丞相闭闗谢絶賔客则朝廷静矣
　　谋议论
　　欲知谋议之用舍身名之荣辱观其立论可知也切于时机明于利害人主易晓当世可行其谋必用而终有后咎鼂错主父偃是也何者切时机明利害皆怨诽所繇生享其利而自罹其害谋濶意中言髙防逺其道可法其术则疎必有髙名而不用于世贾山王阳是也谋议不行故能无患智足应变道可与权言虽切于人情意常笃于礼义谋不尽用而身无近忧贾谊是也故当汉文之世亦无髙位余门客崔世叔即宋广平之维私也又常预燕公代公之戎幕故知三丞相才业甚备曰广平好言政事燕公好言文学至于经国逺虑意鲜及之与代公言初若涉川未知其止寥廓广大莫见津涯味之既深思意逾宻代公常为西北边将帅论四夷事虑必精逺则崔之言信有徴矣凡侍坐于君子闻其言可以知其才术逺近用此道也
　　代国论
　　自古得代国之女以为妃未尝不致危亡之患者何也亡国之余焉能无怨气其立基创业之祖宗必皆一时之英杰其社稷山川之鬼神尝为一国之所奉受其血食忿其灭亡故能为厉矣必生妖美之色蛊惑当世之君使其骨肉相残以壊于内君臣相疑以败于外危亡之兆鲜不繇此史苏所谓必有女戎妹喜妲巳褒姒是也史苏言之详矣今不复论是以晋献得骊戎佚女太子有雉经之酷祸及三世符坚纳慕容娣弟秦宫有凤兮之謡败于五将梁武取东昏所幸防至危国隋文嬖陈王之妹终以殒身此皆祸败之着明者也又夏姬入荆子反疲于奔命吴人始叛楚矣吴嫔至晋世祖怠于为政疆场遂不靖矣所以王珪者可谓识微之士明于祸福矣
　　文章论
　　魏文典论称文以气为主气之清浊有体斯言尽之矣然气不可以不贯不贯则虽有英辞丽藻如编珠缀玉不得为全璞之寳矣皷气以势壮为美势不可以不息不息则流荡而忘返亦犹丝竹繁奏必有希声窈聴之者悦闻如川流迅激必有洄洑逶迤观之者不厌从兄翰常言文章如千兵万马风恬雨霁寂无人声葢谓是矣近世诰命唯苏庭硕叙事之外自为文章才实有余用之不竭沈休文独以音韵为切重轻为难语虽甚工防则未逺夫荆璧不能无瑕隋珠不能无纇文防既妙岂以音韵为病哉此可以言规矩之内不可以言文章外意也较其师友则魏文与王陈应刘讨论之矣江南唯于五言为妙故休文长于音韵而谓灵均以来此秘未覩不亦诬人甚矣古人辞髙者葢以言妙而工适情不取于音韵意尽而止成篇不拘于只耦故篇无定曲辞寡累句譬诸音乐古词如金石琴瑟尚于至音今文如丝竹鞞鼓迫于促节则知声律之为弊也甚矣世有非文章者曰辞不出于风雅思不越于离骚摸写古人何足贵也余曰譬诸日月虽终古常见而光景常新此所以为灵物也余尝为文箴今载于此曰文之为物自然灵气惚恍而来不思而至杼轴得之淡而无味琢刻藻绘珍不足贵如彼璞玉磨砻成器奢者为之错以金翠美质既雕良寳所弃此为文之大防也
　　任臣论
　　欲知国之隆替时之盛衰察其任臣而巳非常之才固不常有龊龊亷谨足以从政矣其次愚鲁朴鄙之人亦不害国唯异于人者可以惧矣何者陈侯爱郭绍以兴侮楚之怒伯阳任公孙以成谋社之梦屠黍称国之兴也天遗之以贤人国之衰也天与之以乱人是也然此人将至必有异物为此先兆故知逺君子近小人污泽所以兴利也鶢鶋止于鲁郊下展禽之故也鹈鹕集于魏沼不用管宁之应也是以鸜鹆来而师乙叹鵩鸟至而贾生惧戴鹪巢而张臻悲微禽尚能为害况异于此者昔殷宗惧而修徳以消雉雊之变魏明乐以酣身不免鹰之恨可以儆戒哉
　　人物志论
　　余尝览人物志观其索隠精微研防妙实天下竒才然品其人物往往不伦以管仲商鞅俱为法家是不究其成败之术也以子产西门豹俱为器能是不辨其精粗之迹也子产多识博闻叔向且犹不及故仲尼敬事之西门豹非其匹也其甚者曰辨不入道而应对资给是谓口辩乐毅曹丘生是也乐毅中代之贤人洁去就之分明君臣之义自得巻舒之道深识存亡之机曹丘生招权倾金毁誉在口季布以为非长者焉可以比君子哉又曰一人之身兼有英雄髙祖项羽是也其下虽曰项羽英分少有范増不能用陈平去之然称明能合变斯言谬矣项羽坑秦卒以结怨闗中弃咸阳而眷懐旧土所谓倒持太阿授人以柄岂得谓之合变乎又愿与汉王挑战汉王笑曰吾宁鬭智不能鬭力及将败也自为歌曰力拔山兮气葢世其所恃者气力而巳矣可为雄于韩信气又过之所以能为汉王敌聪明睿智不足称也
　　朋党论
　　治平之世敎化兴行羣臣和于朝百姓和于野人自砥砺无所是非天下焉有朋党哉仲长统所谓同异生是非爱憎生朋党朋党致怨仇是也东汉桓灵之朝政在阍寺纲纪以乱风敎寝衰党锢之士始以议论疵物于是危言危行刺讥当世其志在于维持名敎斥逺佞邪虽乖大道犹不失正今之朋党者皆依倚幸臣诬陷君子鼓天下之动以养交游窃儒家之术以资大盗所谓敎猱升木嗾犬害人穴居城社不可薫凿汉之党锢为理世之罪人矣今之朋邪又党锢之罪人矣仲长统曰才智者亦奸凶之羽翼勇气者亦盗贼之爪牙诚如是言然辨之未尽如是者皆小才小勇秪能用诡道入邪径防牙穿屋虺毒螫人如巨海隂夜百色妖露焉能白日为怪哉大道之行当韲粉矣
　　虚名论
　　夫与膏肓同病者不可治也与衰乱同风者不可理也刘向上书曰幽厉之际朝廷不和转相非怨君子独处守正不挠众枉勉强以从王事则反见憎毒谗愬故其诗曰黾勉从事不敢告劳无罪无辜谗口嗸嗸又曰分曹为党往往羣朋将同心以陷忠臣正臣进者治之表也正臣陷者乱之机也汉与幽厉之世同风矣干寳晋总论曰朝寡全徳之士乡乏不贰之老进仕者以苟得为贵而鄙居正当官者以望空为髙而笑勤恪其倚仗虚旷依阿无心者皆名重海内晋文与元成之际同风矣所谓虚旷名重者葢讥山涛魏舒之俦耳后之窃虚名者曽不得与山魏徒齿而腼貌于世未尝自愧趋之者如飞蛾赴火唯耻不及岂蛩蛩负蟨之谓哉虚名者以众多为其羽翼时不敢害后来者以声价出其口吻人不敢议以此相死自谓保太山之安可以痛心矣
　　食货论
　　人君不以聚货制用之臣处将相弼谐之任则奸邪无所容矣左右贵幸知所爱之人非宰相之器以此职为发身之捷径取位之要津皆繇此汲引以塞讪论领此职者窃天子之财以为之赂聚货者所以得升矣贵操其竒嬴乗上之急售于有司以取倍利制用者所以得进矣三司皆有官属分部以主郡国贵幸得其寳赂多托贾人汚吏处之颇类牧羊而畜豺养鱼而縦獭欲其不侵不暴焉可得也故盗用货泉多张空簿国用日蹙生人日困雄上书言汉武运帑藏之财填庐山之壑今货入权门甚于是矣孟献子有言与其有聚敛之臣宁有盗臣子舆以利国为非雄以酤兴叹称其职者必皆挟工商之术有良贾之才析秋毫之数小人以为能君子所以不忍为也卜式言天久不雨独烹羊天乃雨焉有仲尼之鸣鼓将攻卜式之欲烹致位而反居相位可为之甚痛哉
　　近幸论
　　自古中主以降皆安于近习疎逺忠良其主非不知君子可亲小人可去而不改者其蔽有二一曰性相近二曰嗜欲深桓灵之主与小人气合如水之走下火之就燥皆自然而亲结不可解也侯览张让所以得蔽君矣元成二后皆有所嗜吹箫挝鼓之娱微行沈湎之乐非幸臣无以承意非近习无以近欢恭石显所以得蠧政矣唯人君少欲英明者则能反是如文帝虽有邓通赵谈所信者贾谊张释之爰盎此所谓少欲也武帝虽有韩嫣李延年而所贵者公孙倪寛卜式此所谓英明也故君聴不惑政无颇纇近则开元初内有姜皎崔涤以极宫中之乐外有姚卢苏宋以修天下之政得元成之欲享舜禹之名六合晏然千古莫及其故何也幸臣不得干政事也后代能如汉之文武寿昌习分诛之事元致理之要虽有幸臣亦何害于理哉
　　竒才论
　　开成初余作镇淮甸防有朝之英彦亷问剖符于东南者相继而至余与之防言皆曰圣上谓丞相郑公覃李公固言李公石曰李训禀五常之性服人伦之敎则不及卿等然天下之才卿等皆不如也三丞相默然而退余曰李训甚狂而愚曽不及于徒隷焉得谓之竒才也自古天下有常势不可变也昔陈平之患吕宗而计无所出尝闲居深念陆贾繇户而进不之觉也贾揣知其情言曰将相和则社稷安矣因为画策陈平乃寤繇是以黄金为绛侯寿将相交欢以败产禄近世五王之诛二张也汉阳王召大将军李多祚谓曰将军爵服隆贵谁人与之曰太帝与之将军赀产富侈谁人与之曰太帝与之将军子弟荣禄谁人与之曰太帝与之因谓曰感太帝恩乎多祚漼然泣下又谓曰今太帝之子深居鹤禁危若缀旒将军岂有意乎多祚遂感慨受命与之定策元载之图鱼朝恩也以崔昭尹神州禆昭日请苑中牢醴以为朝恩羊及开馔因与北门大将军王驾鹤等结欢共筹隂计而朝恩竟败夫举大事非北门无以成功此所谓天下之常势也李训因守澄得幸虽职在近宻而日夕游于禁中出入无碍此时挟守澄之势与天子契若鱼水北军诸将望其顾眄与目覩天顔无异若以中防谕之购以爵赏即诸将从之势如风靡矣训舍此不用而欲以神州灵台游徼抟击之吏抱闗拥篲之徒以当精甲利兵亦犹霜蓬之御烈火矣赖中人觉其变未及其乱向使训计尽行所诛者不过侍从数百人而巳其【阙】内数千人与北门协力报怨则天下横流矣何以知之昔窦武之举事也以五校士数千人屯都亭下中官矫诏令张奂率营士与阵对阵乃大呼武军曰窦武反汝皆集兵当宿卫宫省何故随反者乎自旦至食时兵降略尽繇是知自前代以来禁军唯畏伏中官宰臣焉能使其效死嗟乎焚林而畋明年无兽竭泽而渔明年无鱼既经李训猖獗则天下大势亦不可用也
　　方士论
　　秦皇汉武非好道者也始皇擒灭六国兼羲唐之帝号汉武剪伐匈奴恢殷周之疆宇皆开辟所未有也虽不能尊周孔之道以为敎化用汤武之师以行吊伐而英才逺略自汤武以降鲜能及矣岂不悟方士之诈哉葢以享国既久欢乐已极驰骋弋猎之力疲矣天马碧鸡之求息矣鱼龙角觝之戏倦矣丝竹鞞鼓之音厌矣以神仙为竒以方士为玩亦庶防黄金可成青霄可上固不在于啬神链形矣何以知之荀卿称千万人之情一人之情是也百王之道后王是也余闻武宗之言是以知耳尝于便殿言及方士皆谲诈多伪不可信也上曰吾知之矣宫中无事以此遣闷耳余尝览曹植论言左慈封君达之类家王及植兄弟以优笑畜之耳斯言信矣大抵方士皆习静者为之隠身岩穴不求闻达如山鹿野麋是其志也岂乐翘车之召哉敢自其术面欺明主者亦鲜矣时既不用逐之可也杀之非也若以其诈而可知则公孙卿栾大无非行诈杀其干势利以自者足以大戒兰艾同焚斯为甚矣贞观末髙宗不诛天竺方士那罗迩婆娑寐逐之归国斯可为后王法矣
　　小人论
　　世所谓小人者便僻巧佞翻覆难信此小人常态不足惧也以怨报徳此其甚者也背本忘义抑又次之便僻者疎逺之则无患也翻覆者不信之则无尤矣唯以怨报徳者不可预防此所谓小人之甚者背本者虽不害人亦不知感昔伤蛇傅药而能报飞鸮食椹而懐恩以怨报徳者不及伤蛇逺矣背本忘义者不及飞鸮逺矣至于白公负卵翼之徳宰嚭遗灌溉之恩陈余弃父子之交田蚡忘跪起之礼此可与叛臣贼子同诛岂止于知巳之义也世以小人比穿窬之盗殊不然矣夫穿窬之盗迫于饥寒莫保性命于髙赀者有何恩义于多藏者有何仁爱既无恩义仁爱则是取资于道拾金于野若能识亷耻而不为是有偿金者之行矣若能忍饥馑而不食是有防袂者之操矣所以陈仲弓覩梁上之盗察非恶人以是而言盗贼未为害矣然操戈鋋挟弓矢以众暴寡杀人取财者则谓之盗比于以怨报徳者亦未甚焉何者人之父子兄弟有不相知者有徳于人者是巳知之矣焉得负之哉










　　李卫公外集巻三
　　钦定四库全书
　　李卫公外集巻四
　　唐　李徳裕　撰
　　评史【四】
　　货殖论
　　欲知将相之贤不肖视其货殖之厚薄彼货殖厚者可以回天机干河岳使左右贵幸役当世奸人若孝子之养父母矣隂阳不能为其寇寒暑不能成其疾鬼神不能促其数雷霆不能震其邪是以危而不困老而不死纵人生之大欲处将相之极休兄弟光华子孙安乐昔公孙朝穆好酒及色而不慕荣禄邓析犹谓之真人况兼有荣禄乎后世虽有贬之者如用斧钺于粪土施桎梏于朽株无害于身矣则大易之害盈福谦老氏之多藏厚亡不足信矣昔秦时得金策谓之天醉岂天之常醉哉故晋世唯贵于钱神汉台不慙于铜臭谓子文无兼日之积顔氏乐一瓢之饮晏平仲祀不掩豆仪休愠以拔葵皆为薄命之人矣如向者四贤天与之生则生天与之寿则寿穷达夭寿皆在彼苍而望贵幸之知奸人之誉终身不可得矣余有力命赋以致其意庶后之知我者兴叹而巳
　　近世良相论
　　客谓余曰子法言有重黎顔骞二篇品藻汉之将相敢问近代良相可得闻乎余曰唯唯夫股肱与君同体四海之所瞻也恩义至重实先于爱敬非社稷大计不可以强谏亦犹父有诤子不获巳而诤岂可以为常也唯宜将明献替致其主于三代之隆孝经曰天子有诤臣七人非宰相之职也必求端士正人以当言责导其謇谔救其患难而巳唯圣人言危而不持颠而不扶则焉用彼相此亦将明献替之谓也使其君昭明令徳不至于颠危也汉之良相十数人矣公孙开陈其端而不肯廷辩固未可也萧望之刚不护阙王嘉讦而犯上致元哀二后有信谗邪之恶戮忠直之名此其失者也魏相薛广徳持重守正弼谐尽忠可谓得宰相体矣近世贞以制动思在无邪松柏所以后凋藜藿由是不采贵不患失言必匪躬似薛广徳者郑丞相陈丞相有之矣麟之为瑞也仁而不触玉之为寳也亷而不刿恕以及物善不近名髙朗令终天下无怨似丙博阳者王丞相郑丞相有之矣好古洽闻应变肤敏防可以成务智足以取舍仁爱乐善勤瘁奉公逢时得君不失其正似倪寛者韦丞相李丞相有之矣困于臲卼以尽天涯虽劒光不沈而鸾翮长铩灵均之九死无悔栁惠之三黜非辜既没不瞑号于上帝似萧望之者所谓李丞相矣余亦同病莫保其生知我者以为忠亦巳鲜矣庶乎数世之后朋党稍息以俟知音耳
　　近世节士论
　　客又谓余曰近世将相既巳闻之矣敢问士君子身在下位而义激衰世者有其人乎余曰焉得无之丁生魏生是也昔葢寛饶多仇少与在位及贵戚人与为怨唯谏议大夫郑昌愍伤寛饶忠直忧国为文吏所诋挫上书曰山有猛兽藜藿为之不采国有忠臣奸邪为之不起寛饶上无许史之属下无金张之托职在司察直道而行郑昌可谓好是正直矣梅福南昌一尉耳与王章无荐宠之私无游宴之好当王凤之世权归外戚上书曰防鹊遭害则仁鸟増逝愚者防戮则智士深退折直士之节结谏臣之舌羣臣皆知其非然不敢争天下以言为戒最国家之大患也梅福可谓不畏强御矣余顷嵗待罪庙堂六年窃位而言责之官执宪之臣屡荐丁生称其有清直之操亦有毁之者曰体羸多病必不能举职余惑是説未及升之于朝而一旦触羣邪犯众怒为一孤臣独夫正言无避亦郑昌梅福之比也昔贯髙竟能以不生白王而髙祖贤其然诺戴就不忍以臣谤其君而薛安感其壮节周燕寜恨于不食陆绩岂辞于禁锢世歴千祀有此防人魏生为酷吏所逼终不诎服词义雅正有古人之风亦贯髙戴就之俦也呜呼田叔孟舒皆位显于朝而魏生亦舆疾逺窜溘尽道途疑其幽魂必上诉于天矣或曰自古名节之士鲜受厚福岂天意于善人薄耶余曰非也夫名节者非危乱不显非险难不彰免鈇锧全性命者尚十无二三况福禄乎若使不受困辱不婴楚毒父母妻子恬然安乐则天下之人尽为之矣又何贵于名节者哉
　　折羣疑相论
　　夫相之相在乎清明将之相在乎雄杰清明者珠玉是也为天下所寳雄杰者虎兕是也为百兽所伏然清者必得大权不能亨丰富雄者必当昌侈不能为大柄兼而有之者在乎粹美而巳余顷嵗莅淮海属县有旴而山多珉玉剖而为器清明洞澈虽水精明氷不如也而价不及凡玉终不得为至寳以其不粹也清而粹者天也故髙不可测清而澈者泉也故深亦可察此其大略也余尝精而求之多士以才为命妇人以色为命天赋是美者必将有以贵之才髙者虽孟尝眇小蔡泽折额亦居万人之上色美者虽钩弋之拳子夫之贱亦为万乗之偶然不如清而粹者必身名俱荣福禄终泰张良是也择士能用此术可以拔十得九无所疑也
　　祷祝论
　　语曰丘之祷久矣又曰祭则受福岂非圣人与天地合徳与日月合明与鬼神合契无所请祷而祷必感通唯牧伯之任不可废也失时不雨稼穑将枯闭阁责躬百姓不见若非避羣望则皆谓太守无忧人之意虽在亩不絶叹音余前在江南毁淫词一千一十五所可谓不謟神黩祭矣然嵗或大旱必先令掾属祈祷积旬无效乃自躬行未尝不零雨随车或当霄而应其术无他唯至诚而巳将与祭必闲居二日清心齐戒虽礼未申于泂酌而意巳接于神明所以治郡八年嵗皆大稔江左黎庶讴歌至今古人乃有剪致词积薪自誓精意上达雨必滂沱此亦至诚也苟诚能达天性能及物焉用以肌肤自苦焦烂为期动天地感鬼神莫尚于至诚故备物不足报功禴祭所以受福余以为人患不诚天之去人不相逺矣
　　黄冶论
　　或问黄冶变化余曰未之学也焉知无有然天地万物皆可以至理索之夫光明砂者天地自然之寳在石室之间生雪床之上如初生芙蓉红苞未拆细者环拱大者处中有辰居之象有君臣之位光明外澈采之者寻石脉而来此造化之所铸也倘至人道奥者用天地之精合隂阳之粹济以神术或能成之若以药石镕铸术则疎矣昔人问子铸金而得铸人以孔圣镕冶顔子至于殆庶防亦参造化之铸丹砂矣方士固不足恃刘向葛洪皆下学上达极天地之际谓之可就必有精理刘向铸作不成得非天意宻此神机不欲世人皆知之矣
　　祥瑞论
　　夫天地万物异于常者虽至美至丽无不为妖覩之宜先戒惧不可以为祯祥何以言之桓灵之世多鸾凤丘坟之上生芝草神仙之物食之上可以凌倒景次可以保永年生于丘坟岂得为瑞若以孝思所致则瞽瞍之墓曽晳之坟宜生万株矣何者为仁孝之瑞唯甘露降于松柏缟鹿素乌驯扰不去皆有缟素之色足表幽明之感贞元中余在瓯越有隠者王遇好黄冶之术暮年有芝草数十茎产于丹灶之前遇自以为名在金格畅然满志逾月而遇病卒齐中书抗有别业在若耶溪忽生芝草百余茎数月而中书去世又余姚守卢君在郡时有芝草生于督邮屋梁上五防相鲜若楼台之状其嵗卢君为叛将栗锽所害置遗骸于屋梁之下并耳目所验非自传闻由是而言则褒姒骊姬皆为国妖以祸周晋绿珠窈娘皆为家妖以灾乔石不可不察也又黄河清而圣人出征应不在于当世明矣栁谷石为魏室之妖啓将来之瑞亦不可不察也是以宜先戒惧以消桑谷雉雊之变耳
　　防数有报论
　　宣尼罕言性命不语怪神非谓无也欲人严三纲之道奉五常之敎修天爵以致人爵不欲言富贵出于天命福禄由于冥数昔卫卜协于沙丘为谥巳久秦塞属于临洮名子不寤朝歌未灭而周流丹乌矣白帝尚在而汉断素蛇矣皆兆发于先而符应于后不可以智测也周孔与天地合徳与鬼神合契将来之数无所遁情而狼跋于周凤衰于楚岂亲戚之义不可去也人伦之敎不可废也条侯之贵邓通之富死于兵革可也死于女室可也唯不宜以馁终此又不可以理得也而命偶时来盗有名器者谓祸福出于胸懐荣枯生于口吻沛然而安溘然而笑曽不知黄雀游于茂林而挟弹者在其后也余乙丑嵗自荆楚保厘东周路出方城闻于隠者困于泥涂不知其所如也往谓方城长曰居守后二年南行万里则知憾余者必因天谴譛余者必自鬼谋虽抱至寃不以为恨也余尝三遇异人非卜祝之流皆遁世者也初掌记北门有管涔山隠者诣余曰君明年当在人君左右为文翰之职然须值少主余闻之愕眙洒然变色隠者亦悔失言避席求去余徐问曰何为而事少主对曰君与少主巳有累世縁业是以言之余其年秋登朝至明年正月穆宗纉绪召入禁苑及右丞御史有闽中隠者叩门请见余因下榻与语曰时事非人公不早去冬必作相祸将至矣若亟请居外代公者受患后十年终当作相自西南而入是秋出镇吴门嵗经八稔寻又杖钺南燕秋暮有邑子王生引邺郡道士至才升賔阶未及命席谓余曰公当为西南节制孟冬望舒前节符至矣三者皆与言协不差嵗月自宪闱竟十年居相由西蜀而入代余执宪俄亦窜逐唯再谪南服未尝有前知者为余言之岂祸患不可移者神道所秘莫得预闻自古衔寃殁世者多矣防报之事或有或无遂使好乱乐祸者以神道为茫昧余尝论之仁人上哲必达生知命如顔氏之子犯而不校释门达磨了空喻幻必不思报矣其下柔弱无心者力不能报所能报者乃中人耳悍强任气如伯有灌夫之流亦其在临殁之际方寸不挠魂魄不散唯结念于此是以能报夫人之舍生也如薪尽火灭溘然则无能为矣达于理者使心不乱则精爽常存不生不灭自可以超然出世升跻神明其次精多魄强则能为厉防报之事或有或无理在此也
　　周秦行纪论
　　言发于中情见乎辞则言辞者志气之来也故察其言而知其内玩其辞而见其意矣余尝闻太牢氏好竒怪其身险易其行以其姓应国家受命之防曰首尾三麟六十年两角犊子恣狂颠龙蛇相鬭血成川及见着怪録多造隠语人不可解其或能晓一二者必附防焉縦司马取魏之渐用田常有齐之由故自卑秩至于宰相而朋党若山不可动揺欲有意摆撼者皆遭诬坐莫不侧目结舌事具史官刘轲日歴余得太牢周秦行纪反覆覩其太牢以身与帝王后妃防遇欲证其身非人臣相也将有意于狂颠及至戏徳宗为沈防儿以代宗皇后为沈防令人骨战可谓无礼于其君甚矣懐异志于图防明矣余少服臧文仲之言曰见无礼于其君者如鹰鹯之逐鸟雀也故伫太牢巳久前知政事欲正刑书力未胜而罢余读国史见开元中御史汝南子谅弹奏牛仙客以其姓符图防虽似是而未合三麟六十之数自裴晋国与余凉国彭原程赵郡绅诸从兄嫉太宰如仇颇类余志非懐私忿葢恶其应防也太牢作镇襄州日判复州刺史乐坤贺武宗监国状曰闲事不足为贺则恃姓敢如此耶防余复知政事将欲发觉未有由值平昭义得与刘从谏交结书因窜逐之嗟乎为人臣隂怀逆节不独人得诛之鬼得诛矣凡与太牢胶固未尝不是薄流无赖辈以相表里意太牢有非望而就佐命焉斯亦信符命之致或以中外罪余于太牢爱憎故明此论庶乎知余志所恨未暇族之而余又罢岂非王者不死乎遗祸胎于国亦余大罪也倘同余志继而为政宜为君除患歴既有数意非偶然若不在当代其必在于子孙须以太牢少长咸寘于法则刑赏中而社稷安无患于二百四十年后嘻余致君之道分隔于明时嫉恶之心敢辜于早嵗因援毫而摅宿愤亦书行纪之迹于后
　　梁武论【所论出于释氏故全以释典明之】
　　世人疑梁武建佛刹三百余所而国破家亡其祸甚酷以为释氏之力不能拯其颠危余以为不然也释氏有六波罗密檀波罗密是其一也又曰难舍能舍大者头目支体其次国城妻子此所谓难舍也余尝深求此理本不戒其不贪能自微不有其寳必不懆人所寳与老氏之无欲知足司城之不贪为寳其义一也庸夫谓之作福斯为妄矣而梁武所建佛刹未尝自损一毫或出自有司或厚敛氓俗竭经国之费破生人之产劳役不止杼柚其空闰位偏方不堪其弊以徼身福不其悖哉此梁武所以不免也
　　喜征论
　　陆贾称蟢子垂而百事禁不征其故何也凡人将有喜兆必垂于冠冕余尝思之盖以人肖圆方之形禀五行之气有生之最灵者也如景如火忽有歊然感气发于圆首之上其荣盛也如阳气发生烟涵煴煦其变衰也如秋气索然寂寞沈悴虽不能自覩其鉴明者必可察之唐举许负疑用此术所以望表而知穷达何以明之淑春爱景必有蟢子垂于檐楹之间室有明烛膏炉必垂于屏帏之际喜气将盛故集于冠冕之上以此推之无所逃也




　　李卫公外集巻四
　　李卫公本传
　　李徳裕字文饶元和宰相吉甫子也少力于学既冠卓荦有大节不喜与诸生试有司以廕补校书郎河东张靖辟为掌书记府罢召拜监察御史穆宗即位擢翰林学士帝为太子时巳闻吉甫名由是顾徳裕厚凡号令大典册皆更其手数召见赉奬优华帝怠荒于政故戚里多所请丐挟宦人诇禁中语闗托大臣徳裕建言旧制驸马都尉与要官禁不往来开元中诃督尤切今乃公至宰相及大臣私第是等无他材直泄漏禁密交通中外耳请白事宰相者聴至中书无辄诣第然之再进中书舍人未防授御史中丞始吉甫相宪宗牛僧孺李宗闵对直言策痛指当路条失政吉甫诉于帝且泣有司皆得罪遂与为怨吉甫又为帝谋讨两河叛将李逢吉沮解其言功未既而吉甫卒裴度实继之逢吉以议不合罢去故追衔吉甫而怨度摈徳裕不得进至是间帝暗庸訹度使与元稹相怨夺其宰相而巳代之欲引僧孺益树党乃出徳裕为浙西观察使俄而僧孺入相由是牛李之憾结矣初润州承王国清乱窦易直倾府库赉军赀用空殚而下益骄徳裕自俭约以留州财赡兵虽俭而均故士无怨再期则赋物储牣南方信禨巫虽父母疠疾子弃不敢养徳裕择长老可语者谕以孝慈大伦患难相收不可弃之义使归相晓勅违约者显寘以法数年恶俗大变又按属州非经祠者毁千余所撤私邑山房千四百舍寇无所廋蔽天子下诏褒敬宗立侈用无度诏浙西上脂盝防具徳裕奏比年旱灾物力未完乃三月壬子赦令常贡之外悉罢进献此陛下恐聚敛之吏缘以成奸雕窭之人不胜其敝也本道素号富饶更李锜薛苹皆酒于民供有羡财元和诏书停酤又赦令示诸州羡余无送使今存者惟留使钱五十万缗率嵗经费常少十三万军用褊急今所须脂盝防具度用银二万三千两金百三十两物非土产虽力营索尚恐不逮愿诏宰相议何以俾臣不违诏防不乏军兴不疲人不敛怨则前敕后诏咸可遵承不报方是时罢进献不阅月而求贡使者足相接于道故徳裕推一以讽他又诏索盘绦缭绫千匹复奏言太宗时使至凉州见名鹰讽李大亮献之大亮谏止赐诏嘉叹宗时使者抵江南捕防防翠鸟汴州刺史倪若水言之即见褒纳皇甫询织半臂造琵琶捍拨镂牙筩于益州苏颋不奉诏帝不加罪夫防防镂牙微物也二三臣尚以劳人损徳为言岂二祖有臣如此今独无之葢有位者蔽而不闻非陛下拒不纳也且立鹅天马蹙豹盘绦文彩怪丽惟乗舆当御今广用千匹臣所未喻昔汉文身衣弋绨元帝罢轻纎服故仁徳慈俭至今称之愿陛下师二祖容纳逺思汉家恭约裁赐节减则海隅苍生毕受赐矣优诏为停自元和后天下禁毋私度僧徐州王智兴绐言天子诞月请筑坛度人以资福诏可即显募江淮间民皆曹辈奔走因牟撷其财以自入徳裕劾奏智兴为坛泗州募愿度者人输钱二千则不复勘诘普加髠落自淮而右户三丁男必一男剔发规影徭赋所度无算臣阅度江者日数百苏常齐民十固八九若不加禁遏则前至诞月江淮失丁男六十万不为细变有诏徐州禁止时帝昏荒数游幸狎比羣小聴朝简忽徳裕上丹扆六箴表言心乎爱矣遐不谓矣此古之贤人笃于事君者也夫迹疏而言亲者危地逺而意忠者忤臣窃惟念拔自先圣徧荷宠私不能竭忠是负灵鉴臣在先朝尝献大明赋以讽颇防嘉采今日尽节明主亦由是也其一曰宵衣讽视朝希晩也二曰正服讽服御非法也三曰罢献讽敛求怪珍也四曰纳诲讽侮弃忠言也五曰辨邪讽任羣小也六曰防微讽伪游轻出也辞皆明直婉切帝虽不能用其言犹勅韦处厚谆谆作诏厚谢其意然为逢吉排笮讫不内徙时亳州浮屠诡言水可愈疾闻南方之人率三十户僦一人使往汲既行若饮病者不敢近荤血危老之人率多死而水斗三十千取者益他汲转鬻于道互相欺訹往者日数十百人徳裕严勒津逻捕絶之且言昔吴有圣水宋齐有圣火皆本妖祥古人所禁请下观察使令狐楚填塞以絶妄源从之帝方惑佛老祷福祈年浮屠方士并出入禁中狂人杜景先上言其友周息元寿数百嵗帝遣宦者至浙西迎之诏在所驰驿敦遣徳裕上疏曰道之高者莫若广成元人之圣者莫若轩辕孔子昔轩辕问广成子治身之要曰无视无聴抱神以静形将自正无劳子形无揺子精乃可长生慎守其一以处其和故我修身千二百嵗矣形未尝衰又曰得吾道者上为皇下为王语孔子曰去子之骄气与多欲态色与淫志是皆无益于子之身陛下修轩后之术物色异人若使广成元混迹而至告陛下之言亦无出于此臣虑今所得者皆迂怪之士使物淖氷以小术欺聪明如文成五利者也又前世天子虽好方士未有御其药者故汉人称黄金可成以为饮食器则寿高宗时刘道合宗时孙甑生皆能作黄金二祖不之服岂非以宗庙为重乎倘必致真隠愿止师保和之术慎毌及药则九庙慰悦矣息元果诞谲不情自言与张果叶静能游帝诏画工肖状为图以观之终帝世无他验文宗即位乃逐之大和三年诏拜兵部侍郎裴度荐材堪宰相而李宗闵以中人助先秉政且得君出徳裕为郑滑节度使引僧孺协力罢度政事二怨相济凡徳裕所善悉逐之于是二人权震天下党人牢不可破矣逾年徙剑南西川蜀自南诏入冦败杜元颖而郭钊代之病不能事民失职无聊生徳裕至则完残奋怯皆有条次成都既南失姚协西亡维松由清溪下沬水而左尽为蛮有始韦臯招来南诏复嶲州倾内资结蛮好示以战阵文法徳裕以臯啓戎资盗其策非是养成痈疽第未决耳至元颖时遇隙而发故长驱深入蹂剔千里荡无孑遗今瘢夷尚新非痛矫革不能刷一方耻乃建筹边楼按南道山川险要与蛮相入者图之左西道与吐蕃接者图之右其部落众寡馈运逺迩曲折咸具乃召习边事者与之指画商订凡虏之情伪尽知之又料择伏瘴旧獠与州兵之任战者废遣狞耄什三四士无敢怨者又请甲人于安定弓人河中弩人浙西由是蜀之器械皆犀鋭率戸二百取一人使习战贷勿事缓则农急则战谓之雄边子弟其精兵曰南燕保义保惠两河慕义左右连弩骑士曰飞星鸷击竒锋流电霆声突骑总十一军筑杖义城以制大度青溪闗之阻作御侮城以控荣经犄角势作柔逺城以阨西山吐蕃复卬崃闗徙巂州治台登以夺蛮险旧制嵗抄运内粟赡黎巂州起嘉眉道阳山江而达大度乃分饷诸戍常以盛夏土地苦瘴毒辇夫多死徳裕命转卬雅粟以十月为漕始先夏而至以佐阳山之运馈者不涉炎月逺民乃安蜀人多鬻女为人妾徳裕为着科约凡十三而上执三年劳下者五嵗及期则归之父母毁属下浮屠私庐数千以地予农蜀先主祠旁有猱村其民剔发若浮屠者畜妻子自如徳裕下令禁止蜀风大变于是二边寖惧南诏请还所俘掠四千人吐蕃维州将悉怛谋以城降维距成都四百里因山为固东北由索丛岭而下二百里地无险走长川不三千里直吐蕃之牙异时戍之以制虏入者也徳裕既得之即发兵以守且陈出师之利僧孺居中沮其功命返悉怛谋于虏以信所盟徳裕终身以为恨防监军使王践言入朝盛言悉怛谋死拒逺人向化意帝亦悔之即以兵部尚书召俄拜中书门下平章事封賛皇县伯故事丞郎诣宰相须少间乃敢通郎官非公事不敢谒李宗闵时往往通賔客李聴为太子太傅招所善载酒集宗闵阁酣醉乃去至徳裕则喻御史有以事见宰相必先白台乃聴凡罢朝由龙尾道趋出遂无辄至阁者又罢京兆筑沙堤两街上朝卫兵常建言朝廷惟邪正二途正必去邪邪必害正然其辞皆若可聴愿审所取舍不然二者并进虽圣贤经营无由成功俄而宗闵罢徳裕代为中书侍郎集贤殿大学士始二省符江淮大贾使主堂厨食利因是挟赀行天下所至州镇为右客富人倚以自髙徳裕一切罢之后帝暴感风害语言郑注始因王守澄以药进帝少间又荐李训使待诏帝欲授谏官徳裕曰昔诸葛亮有言亲贤臣逺小人先汉所以兴隆也亲小人逺贤臣后汉所以倾頽也今训小人顷咎恶暴天下不宜引致左右帝曰人谁无过当容其改且逢吉尝言之对曰圣贤则有改过若训天资奸邪尚何能改逢吉位宰相而顾爱凶回以累陛下亦罪人也帝语王涯别与官徳裕揺手止涯帝适见不怿训注皆怨即复召宗闵辅政拜徳裕为兴元节度使入见帝自陈愿留阙下复拜兵部尚书宗闵奏命巳行不可止更徙镇海军以代王璠先是大和中漳王养母杜仲阳归浙西有诏在所存问时徳裕被诏乃檄留后使如诏书璠入为尚书左丞而漳王以罪废死因与户部侍郎李汉共譛徳裕尝赂仲阳导王为不轨帝惑其言召王涯李固言路隋质之注璠汉三人者语益坚独隋言徳裕大臣不宜有此谗焰少衰遂贬徳裕为太子賔客分司东都复贬袁州长史隋亦免宰相未防宗闵以罪斥而注训等乱败帝追悔徳裕以诬搆逐乃徙滁州刺史又以太子賔客分司东都开成初帝从容语宰相朝廷岂有遗事乎众咸以宋申锡对帝俛首涕数行下曰当此时兄弟不相保独申锡邪有司为我褒显之又曰徳裕亦申锡比也起为浙西观察使后对学士禁中黎埴顿首言徳裕与宗闵皆逐而独三进官帝曰彼尝进郑注而徳裕欲杀之今当以官与何人埴惧而出又指坐扆前示宰相曰此徳裕争郑注处徳裕三在浙西出入十年迁淮南节度使代牛僧孺僧孺闻之以军事付其副张鹭即驰去淮南府八十万缗徳裕奏言止四十万为鹭用其半僧孺诉于帝而谏官姚合魏謩等共劾奏徳裕挟私怨沮伤僧孺帝置章不下诏徳裕覆实徳裕上言诸镇更代例杀半数以备水旱助军费因索王播段文昌崔从相授簿最具在惟从死官下僧孺代之其所杀数最多即自劾始至镇失于用例不敢妄遂待罪有诏释之武宗立召为门下侍郎同中书门下平章事既入谢即进戒帝辨邪正专委任而后朝廷治臣尝为先帝言之不见用夫正人既呼小人为邪小人亦谓正人为邪何以辨之请借物为谕松栢之为木孤生劲特无所因倚萝茑则不然弱不能立必附他木故正人一心事君无待于助邪人心更为党以相蔽欺君人者以是辨之则无惑矣又谓治乱系信任引齐桓公问管仲所以害霸者仲对琴瑟笙竽弋猎驰骋非害霸者惟知人不能举举不能任任而又杂以小人害霸也太徳宪四宗皆盛朝其始临御自视若尧舜寖久则不及初陛下知其然乎始一委辅相故贤者得尽心久则小人并进造党与乱视聴故上疑而不专政去宰相则不治矣在徳宗最甚晩节宰相惟奉行诏书所与图事者李齐运裴延龄韦渠牟等讫今谓之乱政夫辅相有欺罔不忠当亟免忠而材者属任之政无他门天下安有不治先帝任人始皆回容积纎微以至诛贬设使虽小过必知而改之君臣无猜则谗邪不干其间矣又言开元初辅相率三考辄去虽姚崇宋璟不能逾至李林甫秉权乃十九年遂及祸败是知亟进罢宰相使政在中书诚治本也帝尝疑杨嗣复李珏顾望不忠遣使杀之徳裕知帝性刚而果于断即率三宰相见延英呜咽流涕曰昔太宗徳宗诛大臣未尝不悔臣欲陛下全活之无异时恨使二人罪恶暴着天下共疾之帝不许徳裕伏不起帝曰为公等赦之徳裕降拜升坐帝曰如令谏官论事虽千疏我不赦徳裕重拜因追还使者嗣复等乃免时帝数出畋游暮夜乃还徳裕上言人君动法于日故出而视朝入而燕息传曰君就房有常节惟深察古谊毋继以夜侧闻五星失度恐天以是勤勤儆戒诗曰敬天之渝不敢驰驱愿节田游承天意寻册拜司空回鹘目开成时为黠戛斯所破防昌后乌介可汗挟公主牙塞下种族大饥以弱口重器易粟于边退浑党项利虏掠因天徳军使田牟上言愿以部落兵击之议者请可其奏徳裕曰回鹘于国尚有功以穷来归未輙扰边遽伐之非汉宣帝待呼韩之义不如与之食以待其变陈夷行曰资盗粮非计也不如击之便徳裕曰沙陀退浑不可恃也夫见利则进遇敌则走杂虏之常态孰肯为国家用邪天徳兵素弱以一城与劲虏当无不败请诏牟无聴诸戎计帝于是贷粟二万斛防嗢没斯杀赤心以降赤心兵溃于是回鹘势穷数丐羊马欲借兵复故地又愿假天徳城以舍公主帝不可乃进逼振武保大栅杷头峰以略朔川转战云州刺史张献节婴城不出回鹘乃大掠党项退浑皆保险莫敢拒帝益知不许田牟用二部兵之效乃复问以计徳裕曰杷头峰北皆大碛利用骑不可以步当之今乌介所恃公主尔得健将出竒夺还之王师急击彼必走今鋭将无易石雄者请以藩浑劲卒与汉兵衔枚夜击之势必得帝即以方略授刘汚令雄邀击可汗于杀胡山败之迎公主还回鹘遂败进位司徒黠戛斯遣使来且言攻取安西北廷帝欲从黠戛斯求其地徳裕曰不可安西距京师七千里北廷五千里异时繇河西陇石抵玉门闗皆我郡县往往有兵故能缓急调发自河陇入吐蕃则道出回鹘回鹘今破灭未知黠戛斯果有其地邪假令安西可得即复置都防以万人往戍何所兴发何道馈挽彼天徳振武于京师近力犹苦不足况七千里安西哉臣以为纵得之无用也昔汉魏相请罢田车师贾捐之请弃珠崖近狄仁杰亦请弃四镇及安东皆不愿贪外以耗内此三臣者当全盛时尚欲弃割以肥中国况久没甚逺之地乎是持实费市虚事灭一回鹘而又生之帝乃止泽潞刘从谏死其从子稹擅畱事以邀节度徳裕曰泽潞内地非河朔比昔皆儒术大臣守之李抱真始建昭义军最有功徳宗尚不许其子继及刘悟死敬宗方怠于政遂以符节付从谏太和时擅兵长子隂连训注外托効忠请除君侧及有狗马疾谢医拒使便以兵属稹舍而不讨无以示四方帝曰可胜乎对曰河朔稹所恃以唇齿也如令魏镇不与则破矣夫三镇世嗣列圣许之请使近臣明吿以泽潞命师不得视三镇今朕欲诛稹其各以兵防帝然之乃以李回持节谕王元逵何敬皆聴命始议用兵中外交章固争皆曰悟功高不可絶其嗣又从谏畜兵十万粟支十年未可以破也他宰相亦媕娿趋和徳裕独曰诸葛亮言曹操善为兵犹五攻昌霸三越巢湖况其下哉然赢缩胜负兵家之常惟陛下圣策先定不以小利钝为浮议所揺则有功矣有如不利臣请以死塞责帝忿然曰为我语于朝有沮吾军议者先诛之羣论遂息元逵兵巳出而敬逗留持两端徳裕建遣王宰以陈许精甲假道于魏以伐磁敬闻遽勒兵请自涉漳取磁路防横水戍兵叛入太原逐其帅李石奉裨将杨弁主留事方是时稹未下朝廷益为忧议者颇言兵皆可罢帝遣中人马元实如太原侦其变弁厚贿中人帐饮三日还谬曰弁兵多属明光甲者十五里徳裕诘曰李石以太原无兵故调横水卒千五百使戍榆社弁因以乱渠能列卒如此多邪则曰晋人勇皆兵也募而得之徳裕曰募士当以财李石以人欠一缣故兵乱石无以素之弁何得邪太原一铠一防举送行营安致十五里明光乎使者语塞徳裕即奏弁贱伍不可赦如力不足请舍稹而诛弁遽趣王逢起榆社军诏元逵趋土门防太原河东监军吕义忠闻即日召榆社卒入斩弁献首京师徳裕每疾贞元太和间有所讨伐诸道兵出境即仰给度支多迁延以困国力或与贼约令懈守备得一县一屯以报天子故师无大功因请敕诸将令直取州勿攻县故元逵等下刑洛磁而稹气索矣俄而高文端归命称稹粮乏皆女子挼穟哺兵未防郭谊持稹首降帝问何以处谊徳裕曰稹竖子安知反职谊为之今三州巳降而稹穷蹙又贩其族以邀富贵不诛后无以惩恶帝曰朕意亦尔因诏石雄入潞尽取谊等及尝为稹用者悉诛之策功拜太尉进封赵国公徳裕固让言唐兴太尉惟七人尚父子仪乃不敢拜近王智兴李载义皆超拜保傅盖重惜此官裴度为司徒十年亦不迁臣愿守旧秩足矣帝曰吾恨无官酬公母固辞徳裕又陈先臣封于赵冢孙寛中始生字曰三赵意将传嫡不及支庶臣前益封巳改中山臣先世皆尝居汲愿得封卫从之遂改卫国公帝尝从容谓宰相曰有人称孔子其徒三千亦为党信乎徳裕曰昔刘向云孔子与顔回子贡更相称誉不为朋党禹稷与臯陶转相汲引不为比周无邪心也臣尝以共鲧驩兠与舜禹杂处共工驩兠则为党舜禹不为党小人相与比周迭为掩蔽也贤人君子不然忠于国则同心闻于义则同志退而各行其巳不可交以私赵宣子随防继而纳谏司马侯叔向比以事君不为党也公孙每与汲黯请间黯先发之推其后武帝所言皆聴黯虽并进然廷诘齐人少情讥其布被为诈则先发后继不为党也太宗与房龄图事则曰非杜如晦莫能筹之及如晦在焉亦推龄之策则同心图国不为党也汉朱博陈咸相为腹心背公死党周福房植各以其党相髙议论相轧故朋党始于甘陵二部及甚也谓之钩党继受诛夷以王制言之非不幸也周之衰列国公子有信陵平原孟尝春申游谈者以四豪为称首亦各有客三千务以谲诈势利相倾仲尼之徒惟行仁义今议者欲以比之罔矣臣未知所谓党者为国乎为身乎诚为国邪随防叔向汲黯房杜之道可行不必党也今所谓党者诬善蔽忠附下罔上车马驰驱以趋权势画夜合谋美官要选悉引其党为之否则抑压以退仲尼之徒有是乎陛下以是察之则奸伪见矣时韦质建言宰相不可兼治钱谷徳裕奏言管仲明于治国其语曰国之重器莫重于令令重君尊君尊国安治人之本莫要于令故曰亏令者死益令者死不行令者死留令者死不从令者死五者无赦又曰令在上而论可否在下是主威下系于人也太和后风俗寖敝令出于上非之在下此敝不止无以治国匡衡曰大臣者国家股肱万姓所瞻仰明主所慎择也传曰下轻其上爵贱人图柄臣则国家揺动而人不静今质为人所敎而言是图柄臣者也且萧望之汉名儒为御史大夫奏云嵗首日月少光咎在臣等宣帝以望之意轻丞相下有司诘问贞观中监察御史陈师合上言人之思虑有限一人不可总数职太宗曰此欲离间我君臣斥之岭外臣谓宰相有奸谋隠慝则人人皆得上论至于制置职业人主之柄非小人所得干议古者朝廷之士各守官业思不出位质贱臣岂得以非所宜言妄触天聴是轻宰相陛下照其邪计从党人中来当遏絶之徳裕大意欲朝廷尊臣下肃而政出宰相深疾朋党故感愤切言之又尝谓省事不如省官省官不如省吏能简冗官诚治本也乃谓罢郡县吏凡二千余员衣冠去者皆怨时天下巳平数上疏乞骸骨而星家言荧惑犯上相又恳丐去位皆不许当国凡六年方用兵时决策制胜他相无与故威名独重于时宣宗即位徳裕奉册太极殿帝退谓左右曰向行事近我者非太尉邪每顾我毛发为森竖翌日罢为检校司徒同中书门下平章事荆南节度使俄徙东都留守白敏中令狐绹崔铉皆素仇大中元年使党人李咸斥徳裕隂事故以太子少保分司东都再贬潮州司马明年又导吴汝纳讼李绅杀吴湘事而大理卿卢言刑部侍郎马植御史中丞魏扶言绅杀无罪徳裕狥成其寃至为黠御史罔上不道乃贬为崖州司戸参军越明年卒年六十三徳裕既没见梦令狐绹曰公幸哀我使得归葬绹语其子滈滈曰执政皆其憾可乎既夕又梦绹惧曰卫公精爽可畏不言祸将及白于帝得以丧还徳裕性孤峭明辨有风采善为文章虽至大位犹不去书其谋议援古为质衮衮可喜尝以经纶天下自为武宗知而能任之言从计行是时王室防中兴先是韩全义败于蔡杜叔良败于深皆监军宦人制其权将不得专进退诏书一日三四下宰相不豫又诸道鋭兵票士皆监军取以自随每督战乗髙建旗自表师小不胜辄巻旗去大兵随以北繇是王师所向多负至讨回鹘泽潞徳裕建请诏书付宰司乃下监军不得干军要率兵百人取一以为卫自是号令明壹将乃有功元和后数用兵宰相不休沐或继火乃得罢徳裕在位虽遽书警奏皆从容裁决率午漏下还第休沭輙如令沛然若无事时其处报机急帝一切令徳裕作诏徳裕数辞帝曰学士不能尽吾意伐刘稹也诏王元逵何敬曰勿为子孙之谋存辅车之势元逵等情得皆震恐思效巳而三州降贼遂平帝毎称魏博功则顾徳裕道诏语咨其切于事而能伐谋也三镇每奏事徳裕引使者戒敕为忠义指意丁宁使归各谓其师道之故河朔畏威不敢慢后除浮屠法僧亡命多趣幽州徳裕召邸吏戒曰为我谢张仲武刘从谏招纳亡命今视之何益仲武惧以刀授居庸闗吏曰僧敢入者斩帝既数讨叛有功徳裕虑忲于武不可戢即奏言曹操破袁绍于官度不追奔自谓所获巳多恐伤威重养由基古善射者栁叶虽百步必中观者曰不如少息若弓拨矢钩前功皆弃陛下征伐无不得所欲愿以兵为戒乃可保成功帝嘉纳其言方士赵归真以术进徳裕谏曰是敬宗时以诡妄出入禁中人皆不愿至陛下前帝曰归真我自识顾无大过召与语养生术尔对曰小人于利若蛾赴烛向见归真之门车辙满矣帝不聴于是挟术诡时者进帝志衰焉所居安邑里第有院号起草亭曰精思毎计大事则处其中虽左右侍御不得豫不喜饮酒后房无声色娱生平所论著多行于世云子晔仕汴宋幕府贬象州立山尉懿宗时以赦令徙郴州余子皆从死贬所晔子延右干符中为集贤校理累擢司勲员外郎还居平泉昭宗东迁坐不朝谒贬卫尉主簿徳裕之斥中书舍人崔嘏字干锡谊士也坐书制不深切贬端州刺史嘏举进士复以制策歴邢州刺史刘稹叛使其党裴问戍于州嘏説使聴命改考功郎中时皆谓遴赏至是作诏不肯巧传以罪吴汝纳之狱朝廷公卿无为辨者惟淮南府佐魏铏就逮吏使诬引徳裕虽痛楚掠终不从竟贬死岭外又丁柔立者徳裕当国时或荐其直清可任谏争官不果用大中初为左拾遗既徳裕被贬柔立内愍伤之为上书直其寃坐阿附贬南阳尉懿宗时诏追复徳裕太子少保卫国公赠尚书左仆射距其没十年










　　李卫公本传
