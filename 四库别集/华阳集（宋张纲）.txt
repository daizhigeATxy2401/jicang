　　钦定四库全书　　　　集部四
　　华阳集　　　　　　　别集类三【宋】
　　提要
　　【臣】等谨案华阳集四十巻宋张纲撰纲字彦正金坛人大观政和间试舍法三中首选初与蔡京王黼不合二人每挤抑之及南渡后登琐闼复与秦桧隙遂致仕桧殁乃召用终于叅知政事事迹具宋史本传纲健于为文每一落纸都人辄传播遭建炎兵燬什不存一又以秦桧柄国惧为所忌絶意著述以故流传不多嗣子坚搜辑得八百余篇至孙釡始刋板寘郡学以其自号华阳老人即以名集洪迈为之序凡文三十三巻诗五巻词一巻后附行状一巻诗文典雅丽则讲筵所进故事因事纳忠亦皆剀切至南宋之初尽革绍述之弊凡元祐诸臣之后无不甄録转相标榜颇滋伪冒纲乃复有劄子论党籍推恩太滥尤可谓卓然特立毫无门户之见者矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】　陆　费　墀











　　华阳集原序
　　华阳集四十巻故参知政事资政殿学士章简张公所着也始大观政和间庠序宏盛彚四方防造于京师公起朱方孤生持经术骧奋声髙一时儒先仄足敛衽比三冠伦遂防崇政名为第一天子当扆挹叹有防隮用矣老蔡方颛国挽使听已倡富贵有命之说连拄之且雅憎王黼为邪勿忍识其面擢才学馆郎官坎防过十稔澹然无嗟悔意独玩心于内不肯顷刻辍为文章每一落纸都人即日传播至汗漫栋宇建炎庚戌家乡厄敌兵箧积贮藏六丁下取略尽煨燔所存仅逮百一既桧相得志齮龁知名士恶子组织人语言买进梯祸公在睥中又为之阁笔袖手秦亡公亦老故歴嵗乆着録不能多薨之明年嗣子户部郎中坚搜拾论次合八百五十九篇将刋镂垂世未克而没后二十三年嗣孙池州使君釡乃出捐家赀板寘郡学迈首得其书伏读之大抵制词严而缛表疏巻巻主敬虽莫齿退休未尝以一篇倩人代作而讲筵故事十九章剀切明白如仁宗得君人之道舜不穷其民光武开心见诚唐太宗察上封者之奸宪宗御下有术文宗不能正陈夷行唯阿之罪皆反复致志因事纳忠非若等辈区区备课程而已池州以书索序顾晚出辽絶欲谢不敢念昔者辱与户部游而伯氏文恵公奉使淮东时筑亭结楼于官舍公为赋两诗酒琖揺江波吞翠璧之句至今讽咏在口輙借以自恕然甚惭公自称曰华阳老人集用是以名绍熙二年三月十六日序焕章阁学士宣奉大夫提举隆兴府玉隆万寿宫魏郡公洪迈撰
　　天地山川灵秀融结必生竒崛瑰玮之士迈迹振古以开文献于将来而文献之传亦必有尚论景行为之后进者以见闻而羽翼之斯二者恒相须也故杞宋无征孔子伤之而圣贤经传亦皆俟诸子以世其传此不特皇王之谟烈廊庙之规章即德冠一乡行征一邑者嘉言懿行典刑攸繋百世不可磨也或曰人亡则如之何扬子云云在则人亡则书故颂诗读书以论其人兹尚友之道也予自垂髫时习礼于乡校见有宋先哲张章简公者豆而爼之于祠矣闻其人乡邑之耆俊而国家之梁栋也心窃慕之及考之宋史参之邑志仅述其姓字与行迹之一二考其遗文洪业蔑如也则心甚惜之曰之人也之德也乃防闻于后世乎及予致政而田适与其裔孙光裕者游偶出残编断简于蠧余以示余读之叹曰伟哉吾乡之先哲有是哉孝义着于乡邦勲烈赫于廊庙代言西掖则典雅丽则允黼黻乎皇猷正色立朝则斥奸逺佞直争光于日月虽佐业偏隅而身系社稷之安危闗君德之休戚者数十余年君臣协志寿禄永绥此其文章政事节概勲猷盖庶几韩范富欧之俦公尝自书曰以直道行已以正色立朝以静退髙天下人皆以为不负所言是诚拥方茅之秀汇五湖之精挺身一时而殊絶百代者也不幸重罹兵燹著作之属煨烬者已十之八而嗣是子孙衰谢贤哲无传仅有诸编之未斩者数百年来冥冥罔攸表章此岂一邑之漏典实国史之遗文哉夫贤人处乡邑之中擅一言一行之长者人犹脍炙而模楷之而况公硕儒名相遭遇四朝言听计従泽及天下可使其终冺然乎予生也晚遇之迟尤幸斯编未尽斩而后生者得与于斯也故缉而梓之以播之乡邦传之四海使百世而下知吾乡有立德立功立言不朽之士而兴起者无艾也且孟轲传圣道喜居之相近而荀卿有言法后王欲知上世则知周道谓其近已而易行也今豪杰产自乡曲徽言懿行炳然犹在耳濡目染依归更切仰止髙山又奚必逺有所慕哉故兹编之行也寔期前哲有光后生多赖非徒虚言是衍而已是予窃有志也夫是予窃为望也夫公讳纲字正彦所着表奏诗文等略具文集中行迹具洪公箴状中甚悉故不复着享年八十四居邑西之希墟有宅号称西府见方舆胜览明万歴丁酉同邑后学于文熙撰
　　钦定四库全书
　　华阳集巻一　　　　　　　宋　张纲　撰外制
　　胡世将知镇江府
　　四郊多垒毎深当宁之忧十国为连尤重殿邦之寄将使闾阎之安堵其惟师帅之得人爰择时髦肆颁明命具官某论笃古今而富渊源之学智周事物而髙练逹之材尝进列于从班蔚有声于词掖方时多故庸许即安载稽望寔之孚宜委蕃宣之重眷朱方之防府当行阙之上防田桑或废于兵屯狱讼靡闗于吏课兴言积弊深轸至懐昔宣帝闵斯民愁恨之声爰重守相之任而文皇録刺史才否之状用昭废置之公朕师其言今以命尔往究厥职别俟宠襃
　　邵溥复徽猷阁待制
　　责人臣以见危致命之义盖万世之常规眎天下以赦过宥罪之仁兹一时之盛典乃眷甘泉之旧尝于丹笔之书属有厐洪稍还光宠具官某奋以时望仪于本朝早承三接之荣亟贰六卿之职一从吏议久去周行亦既省循宜见濶略霈雷雨而作解已防南洽之恩近日月而依光用复西清之列尔其益图逺业务盖前愆庶晚节之可观伫中兴而来助
　　檀倬复徽猷阁待制
　　朕即位以来与民更始闵一夫之不获毎推肆眚之仁顾三尺之靡容亦与自新之路矧在谪籍尝为从臣宜均宠光以复玷阙具官某顷縁防擢寖歴髙华坐罹朋附之言辱在谴呵之域孽由自作念久去于周行恩不汝遗既数霑于兊泽其即殊庭之邃聿升次对之班包荒不以遐遗朕欲尽捐于宿负无咎在乎补过汝宜益勉于新图及此艰难尚期报称
　　牛臯转两官
　　杀敌为果莫先制胜之谋战功日多宜懋畴庸之典具官某忠于为国奋不顾身亲更百战之余独冠三军之勇志平外侮期复中原大挫敌锋有嘉戎防比既付以翰藩之任宠之亷察之权吉语嗣闻计功特异更増显秩并示襃恩其益勉于壮猷庶克终于伟绩
　　李道迁荣州团练使
　　朕念艰难以来干戈未息图维疆埸之事寤寐将帅之臣茍功善之有闻顾襃崇之可后惟尔协谋王事戮力戎行材兼将畧之优功有战多之积比欲遣临于外镇盖将就付于中权成命既颁辞宠以避有嘉谦德宜锡懋恩益务逺图钦予特命
　　李回落职宫观
　　十国为连是为朝廷之重寄万夫观政岂容师帅之不贤物论既喧邦刑敢缓具官某起从谪籍擢贰政机顷临大江之南旋分方伯之任庶回晚节共济中兴报政之期指日以俟及是期之久冝深恤于民劳乃惟众恶勿胜忽骇闻于朕听设施无状悖谬其谋承诏防则匿不布宣上封章则肆为欺罔蔑弃公议横市私恩义方不肃于过庭奸赃至于狼籍冗食猥多于入幕聚敛因以烦苛黠胥挟宠而威权暗移名贼显行而方畧倒置曽是股肱之旧迄无尺寸之功民生不聊谁任其责览十条之来上按三尺而靡容其镌秘殿之华往食真祠之禄尚从寛典益懋省愆
　　陈宥昭宣使上复一官
　　法行必自近虽左右前后之人茍有罪者法所不赦恩施欲及逺虽窜逐退闲之久能自新者恩所不遗具官某出入宫庭典司禁卫获谴以免阅时滋多防霈泽之屡更谅洗心而知过稍还秩序用示宠光益励操修以图报效
　　李横转行翊卫大夫
　　汉武帝宠力战之士而置赏功之官魏文侯有胜齐之功而受上闻之爵矧予藩翰积有劳能可无宠光以示襃劝具官某忠勤体国志畧絶伦殿天子之邦威名独着下将军之令杀敌无前顾瞻河洛之区行入版图之旧防书屡至嘉叹不忘宜益峻于崇阶庶以昭于茂烈尔其乗建瓴之势鼔行而西收破竹之功凯旋以报期在朝夕别对休荣
　　彭玘转一官遥郡刺史
　　朕励志中原靡忘旰食惟时恢复之计悉委将帅之臣功状上闻襃崇可后尔早懐忠义独奋机权斩将搴旗屡奏边廷之防第功行赏宜登勇爵之优其就进于崇阶俾遥分于刺部服兹休命益茂戎昭成尔逺图副予延望
　　凌唐佐赠徽猷阁待制
　　临难不求茍免是为守节之臣杀身足以成仁宜举饰终之典具官某奋自儒学寖阶显途宣力方勤遭时多故身虽受辱岂忘报于公家义不爱生卒见殒于贼手深怆无辜之戮有嘉将死之言陟华贯于西清慰营魂于下地歆予茂渥昭尔遗忠
　　钱忱父景臻追封卫国公
　　朕祗率训典大飨合宫熈事备成鲜泽旁畅眷兹在列咸与宠荣施及其亲岂间存没具官某胄出王门之贵姻聨帝室之华被遇累朝躬秉一节夙着老成之望更髙身后之名伟忠懿之遗勲既克成于祖德问汉阳之所服尤想见其家风有子象贤任吾环卫爰念教忠之素宜推广孝之恩追锡徽章益开茅土信都旧镇虽无改于旌门淇澳新封庶以昭于幽壤精爽不寐尚其享之
　　钱忱妻康氏封安定郡夫人
　　朕以季秋大飨均福天下羣臣在列咸被光宠汤沐之赐迨其室家国有旧章予不敢废具封某氏早以懿行嫔于甲族奉我秦鲁大姬夙夜不怠见谓闺房之秀寔増戚畹之华序爵従夫疏恩异等其以小君之号就更大郡之封服此纶言益勤妇事
　　许中降直秘阁
　　朕以北敌告警士大夫流寓东南数诏郡国谨遇以礼尔幸蒙推择为一路帅守职在奉行诏书所宜体朕德意务安存之而廼坐视沦落忽焉不加戚于其心唯恐他族实偪以夺已便既欲絶其廪稍则又请以兴徙信如尔言凡失职之士将安所托处乎朕方布大信于人命以优防而反危动之何以示信静言乖谬罚其可逃延阁华资稍从降黜服我寛典毋怠省躬
　　董震转武节大夫遥郡刺史
　　朕惟康济艰难勤劳夙夜思得竭忠奋义之士付以折冲御侮之权因示褒优庶图恢复尔威名夙着智畧有余廼心不负于朝廷自率来归之路抗志欲平于外患更多斩获之功眷予方念于中原倚重孰先于西土方择维藩之寄宜推敌忾之臣地合三州势当一面用启尔宇爰俾镇临克壮军容坐期绥靖名郡遥分于刺举武阶兼进于崇资尔其祗服恩荣益思报称伫俟凯歌之奏尚増加地之封
　　杜林鱼泽刘宝王升各转遥防遥团
　　朕于艰难之际惜名器不轻予人至于执干戈亲行阵能为朝廷立功以寛朕北顾忧则大官髙爵亦所不吝具官某忠勤自奋沈勇有谋从大将以徂征摧敌师而屡防第功来上嘉叹不忘服兹襃劝之荣益懋边陲之绩【阙】　　岳超转防御使朱公旦髙政许大同转团练使国家方事干戈荡平敌境故于战胜克敌之功自大将军而下第其优劣悉加襃赏盖所以劝也具官某深于勇略久在戎行出讨不庭所至輙克是谓一时枭俊之士肤公来上朕甚嘉之迁官一等以荅忠勤益励壮猷用期报效
　　谢克家知平江府
　　朕时巡方岳倚重呉门城邑相望是谓股肱之郡藩宣所寄必求师帅之贤眷我洪儒久劳逺服载新符竹宜钖賛书具官某智穷万物之防学总百家之要孤忠自奋见义必为直道正言进弥缝于主阙髙文大册乆润色于皇猷俾参机务之烦尤頼弼谐之助暂去廊庙数更翰垣治有能名逹于朕听兹用嘉其丕绩畀此大邦所期名德之崇益重镇临之望念斯民歌于来暮其无惮于暑行惟郡守职在承流将亟观于河润
　　欧阳懋除徽猷阁待制知建康府
　　朕惟江左名都朝廷重寄承流宣化冝求师帅之贤御侮折冲兼倚藩维之固爰举于众兹得其人具官某性资髙明才术敏达屡更器使乆着忠勤扰吏最于侯邦賛军谋于督府嘉尔名臣之后用昭遗德之传升次对之清班俾分忧于方面民劳未息其师葢公清静之言戍役方更盍讲充国留屯之防伫观丕绩嗣有宠光
　　连南夫知泉州
　　往者闽冦弄兵诸郡相蹈借而泉南阻险以免泉之地并海蛮胡贾人舶交其中故货通而民富夫富则易骄冦不至则怠而莫之备朕思得仁明练逹之士以守兹土求于已试莫如汝宜具官某文学政事髙于一时为吾从臣公论翕然归重朕尝考汝江左三州之政其施设不同而民皆有惬志兹用命汝往临于泉者汲黯为东海太守以大治闻后迁淮阳居郡如其故治汝尚勉之其为朕移所以守三州者施于泉人勿使骄惰则予一人汝嘉
　　冯轸降一官
　　国家度缁黄以牒掌于祠部而下之四方尔居是官乃不谨察合符缪互部使者疑之昔马援以印文不同即闻于上而石建书马阙一退輙恐惧尔当知矣黜官一等姑示薄惩尚省前非以脩厥职
　　祁立转团练使
　　朕于人之劳虽防必録矧兹荡平剧贼底定一方第功有差可无襃劝具官某乆在戎行深于将畧荆湘之役防阵先登爰推赏典之公以示眷知之意益思策励毋负恩华
　　慕氏魏氏转媫妤
　　朕念昭慈保兹皇祚巳毕三年之服敢忘万世之功爰诏有司载畴旧典既推茂渥下迨宗亲宜有异恩以及嫱御具封某禀徽柔之徳躬淑慎之仪叙于王宫修厥妇事【魏氏具封某蚤备徳容之懿雅勤图史之规进服宫闱率遵妇事】方哲宗当宁既殚夙夜之劳逮太母垂帘更资左右之助感今懐昔抚事怆情爰申品秩之荣式示襃嘉之意服我休命往其钦哉
　　郭安奴转尚仪苏迎喜转司宝宋七娘转司衣
　　朕念昭慈保佑之功痛深追慕几筵初彻爰举彞章以尔祗奉壸闱夙夜不怠进升内职用示宠光服我训词毋忘祗戒
　　朱倩奴转掌防
　　尔事我昭慈谨于内职怆念几筵之彻爰推纶綍之恩进陟妇官式彰宠渥
　　士晤转防御使
　　朕惟皇族近亲不责以吏事湏嵗月之及序则迁厥官兹实祖宗旧法务隆恩宠予其敢废具官某神明之胄礼法是遵居无席宠之骄克有维城之誉蚤奉朝请进列卫官嵗既十周防课来上其正扞防之秩用昭眷遇之私服我训词毋忘饬励
　　陈永锡迁职
　　宫庭之制典司有官以率前后左右之人以申戒令纠禁之事其职顾不重哉以尔早奋材能数更事任歴险阻艰难之乆靡惮勤劳于出入起居之间备见忠谨积功既着实简予懐其进陟于内司俾益图于报効服此休命用副眷知






　　华阳集巻一
　　钦定四库全书
　　华阳集巻二　　　　　　宋　张纲　撰
　　外制
　　王除天武捧日四厢都指挥使充淮南东西路安抚使司都统制
　　朕思恢复中原经理淮甸比谋元帅既付虎臣必资统制之权爰整师徒之众维时宿将冝锡賛书具官某束髪从军奋身许国懐御侮折冲之略有牧人御众之材竒谋暗合于孙呉伟绩逺希于衞霍被坚执锐贾义勇以无前逐北追奔积战多而居最乆留行阙董我亲军益见忠勤宜分忧寄用升华于部督俾总率以戎昭朕命甚优尔行惟宠深沟髙垒岂徒为固圉之谋训卒厉兵于以俟侵疆之复
　　孟忠厚妻王氏封秦国夫人
　　朕追念昭慈德音如在奄经祥祭孝思敢忘宜颁封爵之荣下及宗亲之懿具封某氏蚤嫔甲族独着令仪礼先苹之勤誉蔼闺房之秀袭后家之余庆既克有闻配君子以防荣岂云虚授用易三秦之壤俾新大国之名是为宠光往其祗服
　　髙士瞳转遥郡承宣使差权管客省四方馆阁门公事
　　唐窦氏虽縁外戚姻家然皆自以才猷结知天子厠迹名臣朕尝以是求之今日茍有出于懿亲而能以器业自奋则亦加以宠荣而策励之庶无愧于前代具官某胄出髙门是为宣仁近属早由忠谨数更事任阀阅虽逺风流具存粤自初载尝执羁从朕于艰危勤劳百为夙夜匪懈以扞牧圉积功居多传曰禄勲合亲朕岂忘之哉爰畀郡符往司庶务其将进尔诸窦之列尔尚勉之毋忘大训
　　董贵转官迁团练使
　　朕方畴咨将臣疆理天下惟恐一士之或失也倘有被坚执锐忠愤不忘于朝廷顾于髙爵厚禄岂所惜哉惟尔武勇自奋智能有余粤自艰难即亲行阵摧坚却敌屡奏肤公兹用正尔武阶而畀以戎团之重尔其祗服宠渥思朕所以待汝之意益加懋勉以报所防
　　张玘转官
　　朕惟郡太守系千里休戚未尝不重其选而况陕服防府当兵火疮残之后外侮可虞民不安业则使之共理非其人可乎以尔懐许国之忠奋兼人之勇早亲行阵屡挫敌锋威名所加逺近信服兹用进尔武阶并兹西土尔其为朕安集黎元绥靖疆埸使夫妖氛不作而境内廓清无事则予汝嘉嗣有褒宠
　　曹成转右武大夫
　　朕设勇爵以叙进天下有功之士至于右列其秩尤髙方时艰难惜此名器非用褒劝不轻假人具官某沈勇有谋奋于行阵率众数万听命朝廷盖知夫转祸为福之机而有尊君亲上之义朕甚嘉之上阁华资肆以命汝其思吾所以宠绥之意益图忠荩无忘报国
　　翟兴赠节度使
　　固藩维而外拒权莫重于敌忾之臣擐甲胄以先登义孰逾于死难之士有能兼是二者独取名于一时宜举防章以昭大节具官某雅好将帅之略亟励忠勤之规纠合师徒镇临方面肃中权之威令御外侮于封圻骇兹劲敌之凴陵誓与孤军而鏖击竒祸既作奋势莫囘狼瞫驰师身获死而无恨张廵遇害气吞贼而有余念尔仗节之忠兴予当宁之叹用颁齐钺嘉贲泉扃庶几精爽之存不昧宠灵之锡
　　董先除观察使陕西安抚
　　朕惟陕右之地风俗劲勇名都大邑雄于天下爰择主帅寔难其人以尔奋不顾身忠于衞上粤自艰难之际即亲行阵之荣休绩着闻民用信服宜升勇爵仍畀廉车其往为朕抚兹三州兼治虢略之政使夫奸宄消伏渐寛疆之虞闾阎乂安复务农桑之业在尔懋勉毋忘训词
　　韩肖胄除签书枢宻院事
　　賛襄帷幄允资同徳之良绥靖边隅尤重本兵之寄矧风尘之未息方社稷之是忧歴选廷臣参决庙胜必兼隆于才望乃克副于倚毗具官某志大而髙明谋深而博敏辅中兴于初载勤劳惟国事之图聨法从之清班议论得大臣之体眷维韩氏之显盖自庆厯以来父子继为宗臣勲烈蔵在盟府宜有闻孙之秀蔚为当世之英务儒学以自将振流风而不坠朕慨念祖宗之绪恢复古之宏规每惟勲阀之家嘉象贤之有后是用考观素履昭示眷懐加秘殿之隆名付枢庭之重柄昔宣王有常徳以立武岂徒震惊于徐方而管仲作内政以寓军殆将方行于天下尚图逺业以嗣先猷
　　胡松年除工部尚书
　　六卿分职政事悉摠于中台百工惟时制作独専于起部任责既重选能为难得于迩聨举以率属具官某异材间出时论同归堂堂冠人物之英蹇蹇励王臣之节智识能穷于物表尊其所闻而髙明利害不怵于胷中养之以气而刚大早由词掖出领侯藩兼文学政事之长得朝野缙绅之誉迨登闼有古批勅之风继侍经筵起予正坐之讲简自朕志其若予工念无台池苑囿之观固靡劳于増饰惟是甲胄戈兵之器正有頼于咸精服我训言伫观丕绩
　　黄年除中书舍人
　　持槖簮笔均为从臣视草代言独髙词禁当朝廷之多故出告令于四方欲昭德意志虑之孚正頼讨论润色之美求称厥职可无其人具官某问学淹该才猷敏博务明国家之体深达事物之情往在艰难得于扈从寖膺显仕蔚有休称正奉常礼乐之司肃御史风宪之地弥纶宰属践更史官嘉其发于辞章雅有合乎法度宜登凤阁分掌纶言夫惟操笔成文自得中和之气庶几扶杖往听思见徳化之成尚其勉旃以副予望
　　孚济侯加封嘉显孚济侯
　　尔惟明神受职下土克有常享大芘吾民愆阳为灾祈祷屡应有司以实来上朕用叹嘉増锡徽章式昭宠渥尚期灵爽无替格思
　　顔孝恭转遥郡团练使
　　往者南城盗起害吾良民偏师讨之既克底定有司言状可无宠褒具官某智谋有余忠勇自奋能率众士深入贼巢一举成擒绩效居最兹用进秩以昭尔能毋替厥勤尚图报称
　　吕祉转一官
　　间者盗起湖湘民用震扰惟尔按临一路能知尺籍伍符部发将士授之方略迄以荡平肆畴厥功进官一等往服朕命益懋所职
　　董旼转两官
　　赏国之典也所以待天下有功之士方时多故茍能为朕输忠效智以遏乱略则应于功令赏可后哉具官某奋不顾身乆亲行阵从吾大将屡收戎防盗起湖湘复能说以祸福卒使数万之众投戈以归有司上其劳绩良用嘉叹进官二等爰示褒优无替厥勤尚图所报
　　曹成转左武大夫遥郡防御使
　　国家用武式遏寇攘有能为朕摧坚却敌顾于爵赏岂所爱哉具官某乆在戎行深于将略尝率众士大破贼羣有司上闻绩效显著其升上閤仍畀使名益务忠勤用图报称
　　潘致尧转五官
　　朕顷以边陲未静求可使隣封者惟尔有材优于専对遂授以指遣之出疆果能为朕伏节驰驱通二国之好以归夫奉命不辱既无愧于光华则有功见知其可后于褒宠峻升秩序用荅勤劳毋怠逺图以修厥职
　　裴衍转遥郡刺史
　　尔乆以勇闻从吾大将扫平狂寇见谓勤劳应进一官制不可越升刺名郡宜知茂恩益勉戎行毋忘报称
　　辛彦宗叙左武大夫康州刺史
　　赦过宥罪帝王盛德既涣大号咸与维新具官某生于将家乆更器使坐累贬削克自省循被此厐鸿宜见式序往其茂勉尚葢前愆
　　安时转官
　　量材授官计功赋禄此国家驭羣臣之法也至于皇族近亲则不然吏事劳能一切略之而特以嵗月之积进其秩序葢敦睦之道如是而后可具官某生长富贵无膏粱之习讲闻诗礼有忠信之行乆列衞官士论甚美有司防课以为当选夫兵防之职视武阶亦峻矣今以授汝往其钦承益务谨良以光属籍
　　仇悆降两官
　　朕以尔节制舟师控于海道乃者徐丈率众背义惊吾良民实尔所临曽无忌惮统驭之术葢亦踈矣岂朕所望哉禠官二等姑示薄惩尚省厥躬益警尔众
　　冯正已落职冲替
　　尔以近臣之子列于缙绅不务谨良滛丑自露有非士之所当为者延阁之班尚安得处其加镌夺姑示薄惩
　　叶涣落职宫观
　　池阳边临大江以兵为重尔任帅事宜知尺籍伍符谨修补卒之法而乃妄行募召倚为扞防凡所窜名皆羣不逞坐致凶谋潜防肘腋变生逸其渠魁务兹姑息郡寄若此朕何頼焉其镌论譔之华往食祠宫之禄犹为寛典毋废省循
　　韩肖胄母文氏特封国号
　　朕惟天步方艰戎衣未定爰择近辅往使邻邦受命而行既尽大臣之节劝子以义又闻贤母之言葢其志有私亲之所难则以知夫国事之为重肆加褒宠靡限彛章具封某氏太师之孙魏公之妇积勲劳于异世萃忠孝于一门允蹈令仪岂独専女子之职习闻先徳固知狥家国之勤眷予枢臣夙遵母训比通两国之好乃有万里之行果能教以义方谓勿忧于家事慈闱定省虽暂逺于晨昏使节光华庶克昭于忠信有嘉尔志良副朕懐爰防大国之封用侈雕轩之饰纶言锡宠宜益保于耆年防戏辉庭将共观于复命
　　李膺落职降一官
　　天下之赋盐利居半方时艰难仰此以佐邦用则商贾懋迁宜有以优假之尔为郡守不知体国乃托赡军之名违法率敛其人上诉輙更文书变诈自解诏案有实罪不可逭黜官一等罢直延阁尚为寛典勉务自新
　　陈永锡特转行遥郡一官
　　赏以序官国之令典藏在盟府示不敢私惟尔知事上之忠得谨身之道服勤殿幄积嵗居多迎防宫闱任职无阙宜升武秩举刺大州用荅劳能尚图报称




　　华阳集巻二
　　钦定四库全书
　　华阳集巻三　　　　　　　宋　张纲　撰外制
　　解潜再任荆南镇抚使
　　昔韦皋治蜀张建封治徐严震治凤率以乆任而成功名未闻数变易也载在旧史朕甚慕之具官某有牧人御众之材有折冲御侮之略作镇荆峡兼总兵民恩威并施逺近信服朕方以为西南藩翰之固而飞章遽至乃以满嵗自言夫申画封圻抚绥方面葢将乆其所职责以成效虽终更有制岂应亟还宜申锡于賛书俾重临于郡政毋使有唐数子独擅其美则予汝嘉汝亦永有终誉
　　樊彦端转行遥郡刺史
　　朕惟王者用人有劳必録一艺而上咸被褒宠以尔究习方技出入禁严祗奉有年率职弥谨用兹畴其功绪锡以殊恩往慎厥官益图称塞
　　士博转一官
　　朕念国家多故皇族中微毎推骨肉之恩欲厚根本之芘矧兹防课敢废旧章以尔胄出神明蚤闻诗礼耻贵骄之习敦信厚之风入奉内朝乆居环衞用载颁于命綍俾升进于武阶夫阅嵗十周迁官一等得之匪易尚克钦承
　　士樽转正任防御使
　　考绩之法治道所先虽予属籍之懿亲犹以积年而叙进是曰旧典岂朕敢私具官某胄出神明闲于教训雅知为善之乐居无席宠之骄列位内朝乆着嘉誉有司上课法应第迁夫惟扞御侮者既用名尔之官则以亲屏周者其亦惟官之称往服明命无愧古人
　　士防转遥郡刺史
　　刺史汉官也国家因其名以为武阶所以待天下劳能之士而有司谓尔宗族之英乆居环衞法当得之朕惟亲亲尚恩肆加宠命尔其益思祖宗流庆之及勉尽忠孝求称厥官勿期世禄之骄庶有维城之托
　　杨沂中转官
　　司马法曰军赏不逾月欲其速得为善之利矧吾豪俊讨定一方畴厥劳能可无褒劝具官某忠于卫上奋不顾身有古将帅之风能励士卒之气比縁妖冦窃发严衢命以徂往至则殄灭虽杀敌致果众一乃心而发纵指示实由主将进司留务用为尔宠往其只服益思逺图
　　沈昭逺改官
　　昔郑当时推毂士及官属丞史有味其言见称后世矧予枢辅慎简乃僚谓尔有材形于论荐召见便殿言合朕心宜进厥官俾仍旧服往承休命益勉所闻
　　舒清国除起居郎
　　昔孔子作春秋先正王而系万事大法昭然垂训后世朕方日昃御朝思济洪业若时言动慎于几防遴简时髦畀职记注庶乎纪事得实如古作者惟尔操行纯洁秀于士林问学渊深蔚有文藻讐书中秘议礼南宫阅时滋多发闻弥着兹用命尔进直螭坳凡举必书是为善志官守勿失嗣有宠褒
　　洪炎转一官致仕
　　朕遭时多艰缵业中兴顾焦劳方急于求贤义岂容于谢事惟筋力或愆于尽瘁势难彊以居官矧予迩臣服劳滋乆宜颁命渥以休余年具官某旧学渊源老犹笃志后生领袖论必据经召从江海退闲之余擢寘言语侍从之列方资献纳俄爽节宣陟次对之清班就燕闲于真馆露章有请遽欲辞荣当馈兴嗟重违雅志俾遂山林之适仍嘉爵秩之荣只服宠光用介眉寿
　　王冈王廷秀除直秘阁宫观
　　朕惟在服在位之士宣劳国家或以疲老退于其去也宜有以宠绥之尔等践更任使恪守靖共擢自郎曹寘之宰属阅时未乆遽欲求闲其升延阁之华往食真祠之禄少休劳勚尚勉壮猷
　　杜湛转武翼大夫遥郡刺史
　　朕欲绥靖方隅而盗贼羣軰为害民乆失业尔以忠勇自奋杀敌无前用能乗利席胜破蛇豕之毒有司言状惟予汝嘉进陟武阶升刺名郡恩宠厚矣往其勉之
　　刘大中除监察御史
　　乃者分遣使轺假御史持节导德意于四方而察郡国之政尔以端方亮直之资奉指衔命风望隠然奏牍屡闻刺举无所回避朕甚嘉之兹用擢居宪府遂正其名夫耳目之官职在振肃纪纲督吏治以纠不法惟尔之能见于已试往其勉之勿茍勿随勿使声称减于前日则为举职克副朕意
　　梁彦赠官
　　惟尔奋自行阵蚤以勇闻盗起抢攘率先犯敌陨于非命良用防伤赠官一等式昭异数营魂未泯尚其享之
　　李擢除徽猷阁直学士与郡
　　中防政事之原尚书均为八座内阁图书之府学士尤髙近班入则分六职以赴功出则畀隆名而示宠具官某蚤以儒术简于公朝徧仪法从之华借罄辰猷之告顷从外服载陟周行亟进貮于冬官遂跻荣于宗伯朕方慎择师帅抚临翰藩用擢迩聨复分忧寄念宣劳于南省俾列职于西清宠遇则均往服恩荣之意论思惟旧敢忘忠荩之规
　　曽楙除礼部尚书
　　周监二代备庶事于弥文汉鄙两生起朝仪于绵蕝朕承祖宗积累之德悼礼乐散亡之余名物虽具于有司制作靡遵于故典欲振乃职必惟其人具官某有厚重长者之风能通逹当世之务蚤由时望亟被明扬寖更二省之严旋寘六卿之列词章雅健极代言视草之工议论宏深见忧国爱民之志自违朝着乆逸真祠益闻誉处之休深渴老成之助属春官之虚位惟旧人之是图已试曰能肆今命汝夫笾豆玉帛宜兼节于情文若朝觐会同必因时而隆杀庶使威仪复正奸宄自消靡闻击柱之争是谓播刑之迪往服朕训无愧古人
　　宋伯友除刑部侍郎
　　尧帝清问下民时莫先于降典文王罔兼庶狱亦惟付之有司眷予邦宪之严实重秋官之职欲使无讼何择非人具官某识量宏逹而济之彊敏之材性资粹温而辅以疏通之智当官有守见义敢为顷由识防之公亟跻侍从之列式我司冦能自得于刑书殿彼雄藩至不扰于狱市大孚众论有嘉尔能其遂解于一麾以复掌于八辟尔宜察吏刀笔重人死生岂独以明允自将迈种臯陶之德亦庶几刚正不挠无替广平之风祗服新恩往思旧服
　　杨从仪转亲卫大夫
　　川陕用师乆矣凡出入行伍有尺寸微劳者未尝不録而况被坚执鋭勒部曲以立功名顾所以宠褒之其可后乎具官某沉勇多谋戮力自奋方敌师大入勤吾西顾乃能先登却敌屡纪殊效幕府上功进秩一等庸示眷奬以励其余往服厥官毋忘报称
　　陈桷升郎中
　　文昌六官之属有郎中有外郎各从其资以序厥位尔以文行兼着再擢省闱有司上其阀阅即尔旧服用升正员夫以二千石之秩入賛地官之政望亦髙矣往既乃心以充其实
　　李擢知婺州
　　昔汲黯由九卿出补淮扬薛宣以御史中丞为临淮守侍从之臣宜在左右然郡国得人不以去朝廷为惜也具官某文学奋励有称于时更践禁途宣劳滋乆惟东阳古郡扞我南服若时师帅非贤不居是用擢尔于六官之列畀之西清延阁之华以抚临其民朕之用人视汉无愧往服休命勿怠厥修
　　钱圻改官
　　铨部改官之法必稽嵗月审功过察保任应格然后以闻于上惟时异恩则略之尔以儒学之秀克自奋励为属枢府誉言逹于朕听召见便殿占对可嘉是用进尔京秩示吾所以推奬之意往服休命益勉厥勤
　　虞澐陆长民除吏部郎官
　　天官铨序人物其任重矣省方以来案牍散落巧吏猾徒诈欺百出寒士有不能堪者比诏有司除其弊源选吏以主之汝澐材识详练有闻于时汝长民风力敏彊见于已试兹用简防为属其往为朕摘辨条章检捉奸伪要使官曹一清而贿谢之私自汝屏迹汝尚勉之无负予诏
　　洪炎转四官
　　遇臣下之礼宜务全其始终念死丧之威顾可忘于褒防具官某言有坛宇学造渊源典刑独绍于前人气节雅髙于流俗召自逺俗寘之迩聨期造膝以输忠防积疴而去位义难夺志甫遂挂冠天不假年遽闻易箦命也不淑怆然兴懐其峻陟于文阶庶流光于泉壤尚惟精爽歆此恩荣
　　邢焕特赠少师追封国公
　　正位齐家允赖坤闱之助褒贤録善宜先戚畹之英追贲宠章式昭异数具官某忠信而好礼静専而寡求早奋志于周行亟跻荣于清贯践扬滋乆誉处弥休惟积庆之有初致流芳之未艾是生淑媛作配朕躬位正椒涂亲隆肺腑斋坛授钺专节制于中权华衮升班等威仪于上宰念沦忘之未逺怆阀阅以兴懐再疏大国之封仍冠三孤之秩夫云台画像伏波岂乏于勲名而石臼隂功平寿宜膺于命册尚期精爽服此恩荣
　　邢孝扬除直秘阁
　　朕读周诗而美葛覃之化稽汉制而隆肺腑之亲匪为私恩厥由旧典尔恭慎自守志节可嘉顾于中宫寔谓同气俾升华于延阁庶増宠于私庭往服官荣式彰眷遇
　　后姊邢氏加封郡夫人
　　朕于戚里之家不欲以私恩掩公义然义有不可废者恩得以行焉惟尔克懋女德实为后兄习闻环佩之声秀发闺房之誉疏封大郡进号小君服此茂恩益修淑慎
　　郭孝友礼部郎官
　　文昌设属唯仪曹旧号南宫舍人稽古礼文之事与夫尚书牋奏皆在所掌其选甚艰尔以儒学有声践歴滋乆擢居省户孰曰不宜惟制作必遵于典常而撰著务明于体要是为称职嗣有宠襃
　　赵濡礼部郎官
　　祠者国之大典职在春官而祠曹主之尔以儒术自奋克世其家官于奉常见谓通敏省户之选佥曰汝谐往既厥心母忽朕命
　　吴革除直秘阁
　　中秘图书之府以储天下英俊之士惟尔奋由材智乆賛军谋奏事便殿议论通敏其往寓直延阁以昭示宠奬之意钦予时命益勉厥修
　　栗顺等迁长史并司马
　　惟尔世懐忠顺克守教条有司以言进尔上佐往服恩宠思报所防
　　后妹邢氏并弟妇髙氏并封安人
　　命妇八等之制惟夫若子通籍于朝始得以序进焉至于一时异恩岂限彛典尔以中宫女弟【髙氏云后亲之懿】淑慎有闻念方加惠戚藩宜见优宠是用躐进封号以昭朕意往服休命益茂尔徳







　　华阳集巻三
　　钦定四库全书
　　华阳集巻四　　　　　　宋　张纲　撰
　　外制
　　王序封赠二代【故祖伯琪故父梦阳故祖母张氏前母陈氏故母向氏】
　　朕顷者合宫享帝庆赐遂行缙绅尖夫恩及父祖【陈氏向氏云父母】存亡靡间厥惟旧章【具官故祖故父或以尔】抱才不施【张氏陈氏向氏云阃训具宜】积徳甚厚有孙能仕【父母云有子】遂至大官推其本源【父曰推其忠教母曰推其母慈】用赠封秩服此休命以光重泉
　　王序故妻金氏
　　命妇爵秩各从其夫兹予庆赐之行燕及臣工之列既防荣于祖祢仍追赉其室家具官某妻某氏相其良人登于显仕生具淑徳没有令名宜更大郡之封以慰重泉之望营魂未冺服命惟新
　　向子廉复官
　　朕惟钦圣功在社稷万世永赖遭时多故而向氏子孙流落殆尽惟尔幸占仕籍乃复坐累削官念之慨然宜见襃序既复文阶之峻更升延阁之华以宠戚藩断自朕意往服休命尚葢前愆
　　王革追授中大夫仍落职
　　朕观前世酷吏惨刻少恩未尝不恻然动心而况出于近时残鸷殆有甚者按其见恶虽死不赦具官某素行隂贼盗窃宠荣当政和宣和之间声熖熏灼専以刑戮为暴观望相指防人于罔寃痛之声达于上下累仁圣好生之徳伤天地至和之气厥罪既着身不即诛显秩崇名没犹冐处葢于尔失刑甚矣宜从追削少谢无辜尔则何知要为后来之戒
　　张叔献除直阁提刑
　　朕惟尔父当靖康艰难之际竭节自奋犯彼凶威身防北庭忠在王室肆求厥后大臣以尔名闻引对便朝有嘉占奏进直延阁往按祥刑岂独示朕一时异恩亦以为后世臣子之劝
　　杨选马千转行右武大夫
　　师出以律故能有功赏不逾时所以示劝具官某智穷武畧勇冠戎行往敌犯边奋身卫国数其军实积有战功宜升上阁之华以聨横列之峻往服休命益勉壮猷
　　田开除刺史
　　往者北师大入西土人以不静赖我将士云集霆撃以克有功幕府具闻尔实居最锡以褒命用昭宠渥尚思懋勉无负厥官
　　许份转一官致仕
　　事君而能致其身既励匪躬之节引疾则闵劳以事宜推从欲之仁厥有故常用昭异数具官某沉静有守恵和而通问学得于家传经术明于世务持槖簮笔徧仪侍从之华剖竹分符屡易翰藩之寄自违朝着乆佚祠宫忽抱疾之有加愿辞劳而归老进官一等俾休余年其茂对于宠光尚克宁于干止
　　唐煇除右史
　　朕惟唐虞三代之盛皆有史官纪其行事千载之后如出乎其时而见乎其人者书之传也今吾左右置史执笔记言动亦以昭示后来厥任重矣惟尔秉心直谅廸徳恵和学靡空言虑无遗防顷自台属擢备谏员谠议日闻风节弥劲兹用稽之士论俾直殿坳昔遂良由谏大夫知起居事善恶必记以戒太宗不为非法而魏謩自补阙为右史文宗犹以朝廷阙失责其论奏此朕所以命尔之意尔宜勉焉无愧古人以永发誉
　　谢克家移郡
　　懐仁义以事君入则罄嘉猷于帷幄居贤徳而善俗出则分忧寄于藩维虽二者任职之不同然一于宠遇而无间矧竭均劳之请宜推从欲之恩具官某疏通而有谋庄重而不倚见闻殚洽故能洞羣言之微议论宏深可与图当世之务蚤延登于辅弼俾茂賛于经纶自去岩廊数更符竹趣奉介圭之觐诏陪讲席之游大一统于麟经觉斯文之未坠冠诸儒于虎殿广旧学以多闻俄爽节宣屡形恳避念稽古之功未究而引疾之志莫移畀以近邦寛予南顾徒得君重当无薄于淮阳惟既厥心尚不忘于王室
　　张绚改官
　　朕分遣御史循行天下察吏治之能否而升黜之尔以材谞效官发闻于下邑遂获论荐召见便殿敷奏详明兹用进尔京秩以示襃宠夫千里之行始于足下往加策励用勉逺图
　　章谊洪拟各转一官
　　为官择人取正铨衡之法以稽为决具存简册之公属兵火之荡焚诏臣工而绪正成书来上第劳有差具官某博通世务而言必据经明习宪章而事无遗策【谊云】顷贰司冦考法治官【拟云】顷由宗伯兼长治官俾専笔削之工厘补诏条之逸昭明义类迄就编誊分核品流悉従科指吏絶诈欺舞文之弊士无流滞失职之忧寔系尔能有协朕志章程既定仍旧贯于七司褒典有加进文阶于一列往服休命知予眷懐
　　周聿许抟范伯奋改官
　　朕寤寐求材唯恐不及虽布衣之士延见访问犹将用其言而显其身矧如尔等咸以行能克施有政肆加召对议论简于予衷可无异数昭示宠奬其各改序京秩以需进用
　　梁汝嘉转一官
　　唐李巽领盐鐡初嵗之利如刘晏之季年其后则三倍晏时今国家经费浩繁盐利居半分道置使务广赀储尔以通敏之材尝被简擢颇能为朕操致竒赢课其嵗入视昔増羡使诸路得人悉如尔者亦何必逺希晏巽哉宜进一官以为尔宠往服休命益励逺图
　　虞澐除左司
　　天下之士固有优于政术而辞采或不足观能于文学而吏事乃其所短朕励精图治求全材而用之则官人之方莫如歴试以尔典校秘文资以多识论譔东观敏而有辞方将考寔于事功而郎省践扬未究厥蕴若时宰属夙号要司纠察六曹分摠万务肆以命尔益试其能夫盘根错节游刅有余者大匠之斵也勉既厥心以副朕意待汝举职则有襃迁
　　陈昻除吏部郎官
　　朕惟艰难以来铨部之法日失其序比加刋定着之方册将选通敏之士各修乃职奉以周旋惟尔奋自诸生乆更器使属予司冦蔼有休声兹用序进剧曹究其施设夫成法具在待人而举能使吏奸寖息而官曹益清是为守法尚克勉之朕将于汝观焉
　　魏良臣除刑部郎官
　　朕惟官人之方徇名不考其寔则浮伪者胜徇法而必以次迁则陆沉者众尔以儒术自奋效官辇毂之下率身自检屏迹权门嘉有誉言肆令召见观其占奏名寔具孚宜膺不次之除用示求材之劝亟升郎位往属秋官无怠厥修思所以报
　　陈规除直龙图阁知庐州安抚淮西
　　朕惟淮西之地沃壤千里北人南下莽为盗区虽干戈扰攘之难略平而创痛呻吟之声未息非夫练达老成之士往殿厥服何以寛朕深忧具官某静重有谋果毅以达蚤励忠勤之节屡膺藩翰之寄折冲御侮疆埸绥静牧人御众闾阎辑和朕尝考观安陆池阳之政多乃成绩兹用峻以内阁河图之直昭示褒宠汝其为朕徙治合淝振肃中权拊安诸郡昔魏尚守云中而匃奴不敢近塞龚遂治渤海而贼盗至于弃兵往师古人无使声名减于前日则予汝嘉
　　呉敏封赠二代【故祖父故祖母王氏段氏】
　　朕大享合宫只见上帝肆颁渥泽均迨于臣工燕及私庭岂间于存没具官某故祖具官某生而积徳乐于隠沦【故祖母云素有积徳用发慈祥】报在乃孙寝以光大时惟故相属奉贡祠方庆赐之遂行推本原于所自维师一品追贲九泉【故祖母云更封大国追贲重泉】尚克有知服兹休命
　　故父
　　【脑词同前】具官某故父具官某抱材不试积徳在躬发其幽光克有嗣子时惟故相属奉贡祠方庆赐之遂行推教忠之所自宠増峻秩追贲重泉尚其有知服此休命
　　故母夏侯氏
　　【脑词同前】具官某故母具封某夙奉苹藻具宜室家积徳在躬有子而贵时惟故相属奉贡祠方予庆赐之行慰乃劬劳之报宠増封秩追贲泉扃尚克有知服此休命
　　祖母韩氏
　　朕躬执圭币大享于合宫霈泽下流羣工卿士爵命及其私庭时乃旧章予不敢废具官某母具封某氏淑徳懿行有闻里族庆种厥孙寔惟故相眷兹盛礼宜锡恩荣爰増大国之封用侈雕轩之饰往服休命益介寿祺
　　妻曹氏
　　【脑词同前】具官某妻具封某氏淑徳懿行有闻里族作配君子尝为辅臣宜更大国之封【云云同上】
　　王秀除直秘阁仍赐章服
　　朕遭多故深懐磐石之宗睦族以恩欲大本根之芘以尔袭神明之贵胄崇信厚之遗风志在诗书不骄于富贵施之政事克励于廉勤有嘉属籍之贤独蔼荐绅之誉俾升华于内阁仍赐宠于身章庸示展亲以襃有徳往服休命无怠尔猷
　　徐杞除司勲郎官
　　赏国之典也以待天下有功之士若时司勲寔掌其法以辨其等而诏爵禄焉惟尔练达老成恪勤事业列职民部克有能称往賛治于天官以参校于勲籍昔王成以伪受赏而后之俗吏多为虚名尔勉图之用惩其弊
　　沈昭逺除户部郎官
　　以版籍考户口之耗登以地征制财用之出入民部之职郎寔参之惟尔蚤励材猷亟防器使效官枢府有禆宻议宜升省户益究厥能往修而官以副朕足国裕民之意
　　章谊除龙图阁学士
　　寳河洛图书之瑞宏内阁之邃严奉祖宗谟训之藏极儒臣之荣宠式序在位必协公言具官某博稽艺文明逹政体粹然论议智每合于投机试之剧繁才有余于游刃以嫉恶振霜台之誉以持平守法寺之公擢贰秋官有严邦禁为属枢府克賛兵谋蔚髙侍従之华嘉乃践扬之乆冠西清之峻职正学士之隆名庸示殊恩式彰有徳往祗厥服思振所防
　　孙近除给事中
　　国家以三省纲纪天下而东台封驳之司寔万机出纳之地欲使发号施令罔有不臧立政官人动无过举宜得刚明练达之士以修厥职肆求在列佥曰汝谐具官某负挺拔之资冨精微之学蚤先羣彦再掇异科秀于文词得宇宙中和之气措诸事业究朝廷设施之宜耻违道以干时乆淹才于外服顷方擢备记注遂掌丝纶既多润色之工尤竭论思之助宜进司于平奏用益展于壮猷简自朕心克协公论惟尔代言之日已屡闻于直声则夫批勑之风谅无愧于前史往共乃事尚勉之哉
　　闻人武子改官
　　朕比遣将臣经理疆宇尔居幕府乆以材闻赐对便朝占奏有足嘉者宜略铨部之法改序厥官其往悉心以佐武服以称朕待汝之意
　　王雰改官
　　朕惟尔兄以身徇国不得终于牖下念之恻然同气之亲如有尔者尝掌执羁靮従朕于艰难宜有以优恤之改序厥官无忘报称





　　华阳集巻四
　　钦定四库全书
　　华阳集巻五　　　　　　　宋　张纲　撰外制
　　刘大中除右司谏
　　朕兢业图治如涉渊氷深惟万几犹惧有阙敷求端寔刚明之士备耳目之官左右规切以开广视听惟尔博通儒学敢于有为奉指观风百吏震耸入居宪府志节弥厉兹用进尔于七人之例夫大则廷议小则上封谏臣之职也尔其夙夜罄竭辅朕不逮传不云乎千人诺诺不如一士谔谔朕三复之盖于尔有望焉
　　王存追复资政殿学士左正议大夫赠右银青光禄大夫
　　朕念泰陵忧勤天下时有庙堂元老左右弼谐协成丕功垂裕后世嵗月逝矣遗忠隠然尚其典刑可励媮薄宠荣弗及公论谓何具官某躬蹈古人夙有重望引义慷慨见于立朝元祐之初首膺简用进位丞辖厥徳茂焉中遭烦言防于钩党赍志没地乆未昭雪朕方旌别淑慝以定国是肆畴勲绪考以旧章升秘殿之隆名陟文阶之峻秩垂光幽壤流泽来裔精爽如在尚克钦承
　　韩膺胄除直秘阁与外任
　　右府掌兵中台布政分厥事其来尚矣今尔任吾宰属以材自奋顾于枢辅职靡所闗乃遽引嫌丐従外补勉徇抗章之恳俾升延阁之华往服恩荣别膺器使
　　李大有除左司
　　朕以二三大臣总中台之政设官置属分賛左右一事之举差若毫厘之逺天下休戚繋焉惟尔顷由郎省出膺郡寄能以材术自励治誉蔼然则夫朝廷施设所宜于民者亦既深究而熟讲之兹用命尔为吾宰士尔其悉心往共乃服以其所见于昔考所行于今必使六曹万务各当其理若网在纲有条而不紊庶几流泽于下而民有惬志则予汝嘉
　　钱圻除刑部郎官
　　六卿之属皆朝廷髙选而刑辟重事掌于秋官必资通明练达之士庶革颇纇放纷之弊以尔文学行艺称于缙绅中外践扬显有嘉绩其往列于郎位用参谳于刑章罔非在中尚迪有庆
　　张致逺除监察御史
　　朕拔举贤能执宪毂下岂惟使之督察吏治亦将励其风节取人所难以待异日之用惟尔问学渊博材猷敏彊见于设施信其有立是宜擢居台属赞肃纲维惟公无私可以守法惟明不蔽可以照奸人之言曰柔亦不茹刚亦不吐无縦诡随以谨罔极吾将以是望汝尚克勉之嗣有襃宠
　　许份赠四官
　　陈力就列者人臣之义隐卒崇终者朝廷之仁嘉乃遗忠肆推防典具官某嗣传家学躬有令名蚤被遇于熈朝亟升华于禁路事功克着扬歴滋多乆去周行方遂挂冠之恳载披奏牍遽闻易箦之言念其平生为之恻怛陟文阶之四等贲余泽于重泉尚其有知服我休命
　　韩之美李恪各转一官
　　日者敌大入襄郢一方为之骚动而安睦宻迩形胜相望尔等或任守臣或贰郡政严武经而外拒固吾圉以自安敌不敢窥民用无扰有司言状朕甚嘉之何爱一官不为尔宠往服休命益懋逺图
　　胡世将除礼部侍郎
　　朕当艰难之时尤谨于礼故凡典司之任必择其人眷乃秩宗寔为髙选若时置贰用采公言具官某风猷静渊器质通敏蚤发挥于亊业防扬歴于禁严炳若词章深得代言之体粹于议论屡殚造膝之忠畀方面以宣劳摠中权而兼制化行里俗荒畴渐复于春耕令肃兵屯外户不闻于夜闭方渴论思之助宜还表着之聨往副六卿遂典三礼夫出维周翰既已臻卖刀买犊之风则入备汉仪岂复忧防劒击柱之事勉励夙夜用副简求
　　刘岑除刑部侍郎
　　朕惟王政必本于仁恩宜重万民之命俗吏或牵于私意靡遵三尺之公肆求时髦俾职司冦具官某性资敏明而辅以博古之学辨论详雅而发为华国之文夙蔼誉于儒林亟跻荣于要路弥纶省闼肃振纲维扬歴清班蔚髙领袖察其更事之乆必能议法以情简自朕心宜掌邦禁往摄贰卿之事进聨法从之班尔其端一意以持平审四方之奏谳民之多辟忍横被于非辜法无二门尚参决以古义用迪咸中之庆庶追止辟之风
　　唐恕赠徽猷阁侍制
　　上有旌贤録旧之徳下有生荣死哀之美朕览观前史有味其言是用优宠臣工不间存没具官某名徳之后蹈履五常浮沉半生不为势屈眷言静退之节足以率厉本朝召自山林寘于卿列朕方嗟其相见之晩人皆期以不次之除如何老成奄忽长逝矣少也懐才不见于用晩而见用不尽其才追想遗徳于予心有戚焉次对西清参谋法従以彰眷礼以慰尔地下之灵尚其有知服我休命
　　郑作肃除直秘阁
　　宰属要官弥纶省闼尔居其位以称职闻尚宜服勤究乃施设遽兹引疾祈去周行考厥旧章宠升延阁姑遂尔志往其钦承
　　韩肖胄知温州
　　量材受任进贤虽协于公朝居宠思危引分乃全于臣节眷予近辅祈解要枢爰推从欲之仁曲示均劳之意具官某性资夷粹识度渊宏蚤宣力于事功寖升华于严近畴若名臣之绪夙推济美之贤越自贰卿登于右府出疆万里嘉复命之良勤坐制四夷方运筹之有赖奏章俄上去志莫回俾辞宥宻之司往即维藩之寄奉行诏令其务息于民劳益励忠规尚无忘于王室
　　梁汝嘉除徽猷阁侍制
　　朕惟今日廵幸之邦形胜有同于畿甸若时浩穰之治剸裁寔赖于守臣畴厥功庸宜加宠异具官某有疏通之智有强敏之材早自奋扬亟防任使即山煮海课嵗入之居多挽粟飞刍致军储之有裕旋委翰藩之重俾司辇毂之繁吏有黠奸望风引去事虽盘错投刅皆虚数引见于便殿信乃言之底绩升华次对进列西清庶同増秩之襃庸示懋功之劝往服明命益励逺猷
　　沈与求知镇江府
　　朕观东南形胜之地京口寔当上游方兹时巡尤所倚重思得折冲厌难之士以修古方伯连帅之职用作外屏寛予内忧具官某学不守于空言才克施于有政蚤膺简拔亟寘清华执法宪台则排奸撃邪纪纲复振率属铨部则扬清激浊流品自分玉堂推词翰之工经幄罄论思之助以其蓄之有素故能用无不宜乆去周行殊郁士论是用起从宫观殿此大邦眷惟一路节制之权加以万旅营屯之寄非威重足以镇浮则人不服非恵和足以宣化则下不安往图厥功奚俟多训
　　侯延庆除太常少卿
　　朕惟六经之道同归而礼之用为急遭时多故奉常之官名存而寔废孰能为朕褒举阙遗正其名物庶几一代之制尚有典刑惟尔博学而文强识以敏考其施设誉在缙绅比自侯邦召寘右史时乃旧事已试曰能宜更锡于賛书俾遂亚于卿列朕方布告中外有事郊丘爰复举于上仪其敢忘于旧典讨论制作在尔勉之
　　苏携除宗正少卿
　　朕观周南麟趾之化而美召穆公纠合宗族之诗眷言懿亲曲加敦叙惟是图牒散逸未克订正属之卿寺必推其人以尔明纯恵和名臣之子更歴事任为时老成乆处退闲厥闻弥着用复寘于少列俾职司宗夫宗正之设非独序正属籍辨昭穆之亲疎也典刑视效于是乎取之勉尔所职昭厥象贤之美使吾同姓皆知蹈履先徳亦所以劝勉顾不韪欤
　　陆长民除右司
　　朕惟朝廷之官皆为擢用至于宰相之属尤号要司赞纲纪出纳之权懋省闼弥纶之望孰能任此莫如汝宜惟汝蚤奋才猷亟防器使勤劳备着中外迭居若时都公寔乃旧职稽其已试之效考以佥言之同是为得人往共厥服惟明敏能防法意惟公勤能督吏奸使六曹无滞于所行则万务不劳而自理祗若予训嗣有宠襃
　　晏复除吏部郎官
　　朝廷品覈人物掌以天官分总铨衡惟郎是赖尔以识度之逺材术之优顷防简求与吾选事今用复尔于外俾列旧职尔其悉意一从事于新书使夫黠胥不能玩法而寒微无留滞之叹则予汝嘉
　　胡松年除吏部尚书
　　中台分建六职允为喉舌之司文部品序羣材尤重铨衡之寄遭时艰棘旧典逸遗方考寔以成书思得人而总治求于试可宜以次迁具官某谅直而粹温疏通而敏博才周众务本于独见之明学洞羣言辅以力行之志蚤持从橐克励忠规代言西掖而进専琐闱封駮之严率属冬官而兼备经幄讲论之益防邻邦之脩聘将使指以出疆言不见于几防动辄得其要领嘉乃任职简予深衷俾升常伯之聨用冠甘泉之列既师言之允穆庶邦治之协宁昔魏用毛玠崔琰典吏曹化清俭之节于多士唐以宋璟李乂掌选部擅平允之誉于一时往既厥心古人不逺
　　陈与义除礼部侍郎
　　朕选六卿之亚皆民誉也故具官掌铨衡之政而宗伯总礼文之事然剧易之职不同至于佐其长以率属则协心尽瘁厥任惟均具官某蚤以异材亟登迩列分职吏部期年于兹奸弊既除誉言无间念方使之进陪经幄兼直玉堂若犹责以烦剧之劳将恐妨于论思之益宜从所便易畀简曹且礼所以治神人和上下岂在区区文物之间为哉尔其勉修厥职使夫日力有裕而専意于问学文章以奉我清闲之燕朕心所望尚克体之
　　胡世将除刑部侍郎
　　朕惟天下一物失所尚足害政故于刑辟之事尤致哀矜秋官亚卿率属为重朕所选畀非贤不居具官某学穷经术而知其变通智达事几而见于施设比自侯服召还秩宗虽未即于周行已大孚于羣听防兹司冦方务得人载询佥言咸曰汝可昔者伯夷降典要在折民惟刑臯陶制百姓于刑之中而曰以教祗徳盖二官任职虽或不同然一体相须未始有间往师古意其审克之
　　刘岑除吏部侍郎
　　朕方肇修铨衡之法付之吏部使天下之士咸以资格听其考序其职顾不重哉非得夫剸烦治剧之才何以胜激浊扬清之任具官某学博而有守言大而力行擢贰秋官掌予邦宪以情论法吏不敢欺信其才髙可膺烦使治官之亚汝宜摄承夫裴马之能述于史氏后世称焉往其懋勉无愧古人是为任职
　　唐煇除中书舍人
　　文章尔雅训词深厚独称西汉而后世罕能及者朕心慕焉是以敷求天下修洁博习之士置诸左右侍从之列使备述作庶几古人具官某秉徳粹完操行纯固韫椟六经之奥服膺一善之防蚤励才猷亟防器使擢居谏省知无不言进列史官书必以法朕既嘉其风节之劲又尝考乃词章之华宜陟纶闱遂典书命夫代言之任是谓儒者之至荣然称职为难当识国家之大体益勉所学以宏厥声







　　华阳集巻五
　　钦定四库全书
　　华阳集巻六　　　　　　　宋　张纲　撰外制
　　李亦改官
　　尔由疎逺上封自言公车以闻遂获召对亦可谓遇矣观其论奏志有足嘉命改厥官庸示殊宠夫为士者非驰骋进取之难立而无令名之患往服朕训无怠尔修
　　张荣转遥郡观察使
　　凡赏无常眡功轻重蔵在盟府用以劝能具官某奋不顾身忠于卫上淮壖之役扞御有闻俾守海陵敌莫敢犯于是民得按堵而盐荚之利乆废复兴肆畴厥功爵应加等冝锡亷车之宠庶昭戎垒之荣往其钦承勉思报効
　　宋煇落职
　　朕驻驆临安视同天府浩穰之治付厥守臣尔以非材尝见属任狱市所寄观望为奸始则便文自营卒使刑放于宠事虽既往公议弗容论譔之华岂应冐处其从镌夺聊戒后来服我寛恩毋忘省咎
　　唐煇除谏议大夫
　　朕惟一事之失图功弗终一行之亏视德有愧肆用广开公正之路敷求謇谔之臣盖欲亟闻谠言磨切左右所以成大功全盛德实有赖焉而况官为正谏表率在列位髙责重可非其人具官某德蕴纯明器凝端粹率义不爽蹈古人之规遇事敢为见仁者之勇数任言责咸有能称入直螭坳旋升纶阁虽词章每多于润色而鲠亮不废于论思有嘉造膝之忠曽是伏蒲之旧粤从回禁还冠七人昔栁公权论事不阿风采可尚遂由内史屈居是官朕稽前言亦以命尔往服乃事思勉厥勤陈古谊以启迪朕心酌民言而规正国论期补大化勿崇虚名
　　辛炳除御史中丞
　　唐文宗有言御史台朝廷纲纪一台正则朝廷治朝廷正则天下治国家自祖宗以来阙大夫不置而中执法实表率其属以殚治不屈为职乃者简防忠良布在言路而台无长官朕甚恧焉推择其人宜以次举具官某亷清有守秉髙世之资谅直不回励古人之操辞荣求志逹于聼闻召还周行任以言责载观论奏之实益信风节之彊排奸击邪百吏震竦国之司直惟尔有焉往由杂端进居独坐虽断自朕志而考于公论盖无愧矣夫以道制法所以处天下之事为官择人所以行天下之法事有弗当于理人有弗协于极皆汝责也其服朕命益懋乃心具陈治国之谋毋负敢言之地是谓称职则予汝嘉
　　徐彦忠转遥郡刺史
　　往嵗虏骑控瞰吾江浒尔以偏将鼔行先登逐北渡淮第功居最有司谓尔赏应貤恩顾方劝能岂限常制遥兼刺举之号优示宠荣其勉厥勤用图报称
　　胡世将除徽猷阁直学士知洪州兼安抚制置使
　　方面之权朝廷外屏惟豫章古郡实居上游襟带湖湘控引闽粤爰自艰难以来盗贼间起疮痍吾民故选建牧守常重于他镇非夫恩威并济知大体可畏信者难以属其任具官某疏通练逹文雅自将早被简求登于禁近朕固知其有折冲御侮之略有牧人御众之材京口大藩试以帅事曽未期月果有能名比方召复周行俾贰司冦而江表重寄念非卿无可付者是用升华延阁以宠其行夫一路十州兵民大政得専制焉盖休戚之所系也卿其考古忠信之长慈恵之师以抚安兹土亦使夫令修于庭户数月之间而人自得于湖山千里之外毋愧前哲则予汝嘉
　　侯延庆除起居舍人
　　昔倚相能读三坟五典八索九丘楚王以为良史朕敷求时髦俾记言动亦惟博极羣书义类通贯然后责其任职以尔儒学之英奋由庠序粹然论议缙绅多之顷尝擢自郎曹固已直入螭陛一从外补数更除书考之佥言宜还旧物夫载笔之任重矣隠善讳恶则失之诬因浅仍俗则失之陋尔宜勉焉母流于二者之失予惟汝嘉
　　韩京转左武大夫
　　朕方整军经武立国之威凡厥有功必加褒赏具官某夙推将略雅得士心盗扰吾民斩获底定战多来上深用叹嘉俾进一官庸示劝奬往服休命益图尔勤
　　姚舜明复旧官
　　朕记功忘过不遗疏逺之臣而况出入禁近为吾法从者乎具官某蚤以才猷屡更器使六卿之亚蔚有誉言顷由外官尝坐微累阅时既乆宜见抆拭悉还旧秩用昭新恩往其钦承益思懋勉
　　陈昌禹除待制知静江府
　　朕惟屏翰之重不可属非其人矧吾桂管要冲控带西南之地兵民所寄谋帅尤难非夫术略威权见于已试不在兹选具官某忠勤自励风力有闻简于公朝屡更烦使比尝付之郡政究其施设之方治有能名逺近信服是用嘉其显效畀兹巨藩升华次对之聨増重中权之任朕方以安民为武耀德为威往体至懐毋求竒功以烦忧顾
　　杜湛除遥郡团练使江西兵马钤辖
　　朕设勇爵以待天下劳能之士盖欲激昻惰气协成武功以尔沉鸷有谋忠力自奋习于行阵屡上战多不有宠荣人罔攸劝其升旧秩往主戎团祗服茂恩尚图报称
　　王似除资政殿学士川陕宣抚使
　　中原大势实依秦蜀之雄元帅抚封用作藩篱之固眷求说礼观诗之士就付折冲绥逺之谋宜锡賛书以昭宿望具官某直方而不挠笃实而有容雅髙拯溺之材遡大川而必济见谓剸烦之手投利刃以皆虚属此艰难之时备更中外之任纯诚弥笃丕绩具昭简在深衷可膺重寄顾西南之外屏壮形胜于本朝师徒乆劳疆多事虽戎律已勤于妙算而军容未正于中权载询佥言肆时改命陟隆名于秘殿总大柄于师干是为图任之公勉赴功名之防予欲尊主威而强国尔则抚御于全师予欲御外侮以息民尔则布宣于威令祗服明训益励逺猷
　　卢法原除端明殿学士川陕宣抚副使
　　当险阻艰难之时虑莫先于谋帅得诗书礼乐之士庶相协以图功矧累朝之旧臣副一方之重寄宜加异数以抚成师具官某志在古人名显当世徧仪侍从堂堂人物之英备罄猷为蹇蹇王臣之节肆予图任属此老成防兴秦蜀之兵俾贰军师之政竒谋硕画自能暗合于孙呉御侮伐谋尚何逺想于颇牧顾今方隅之未靖况复屯戍之乆勤盍加宠于使权庶増重于戎律爰锡賛书之命亟升秘殿之华断自朕心克符公论四郊多垒念方轸于至懐千里折冲其勉摅于逺略
　　胡寅除起居郎
　　左右置史进聨二省之华言动必书用纪一时之实求称厥职可非其人以尔学博而文才敏以逹有志当世发闻自初尝妙简于公朝继入跻于清贯论议不屈气节可嘉兹用擢于州符付之史笔时惟旧物用观已试之能往服新恩尚勉方来之效
　　王居正除太常少卿
　　舜命百夷典礼后防典乐各能其官以名后世今国家以奉常一司兼此二事而欲责其任职兹惟艰哉惟尔少以美才辅之笃学顷由简防入侍于螭坳欲究设施旋分于符竹践更既乆中外具宜顾兹列卿亦尔旧物其往为朕讨论前代之制作绪正今日之缺遗使夫声名文物之华灿然复举庶几朝觐防同之节将有可观朕志所期申命惟允
　　刘锡复捧日天武四厢都指挥使明州观察使权主管殿前司公事
　　俨周庐而列卫势克壮于宸居提尺籍以申威权莫専于环尹厥惟要地宜付伟材具官某慷慨而喜竒谋沉勇而多大节抚臧宫之鸣劒夙有志于功名得黄石之遗编信独传于韬略起自将种进超武阶时属艰危任当繁剧佩边城之印孤军屡抗于凶残分帅阃之权诸将敢违于纪律既锡廉车之宠旋膺部督之雄辍统卫于亲兵俾奋扬于西土偶坐防累颇镌要官虽歴时未乆于废闲岂一遂忘于委任尽还故秩庸示新恩摄扈岩廊董司禁旅以重爪牙之寄以昭心膂之亲匪惟尔私实允公议入王宫而假寐无忘大亮之忠冀虎贲之得人尚谨周公之戒
　　闗师古除熙河兰廓路安抚制置使马步军总管依前统制熙秦两路军马専一招抚熙秦
　　朕惟王者图回大业绥靖边隅亦惟四方枭俊之臣能任一时军旅之事故得折冲御侮坐有成功矧今西土未宁地居四战选将任职可非其人具官某沉鸷而通明锐以果总戎知变得真将军之风却敌无前见烈丈夫之勇一自防于逺服统临将士被坚执锐率为众先威名既昭人用信服今朕擢尔安熙河之民以捴节制之任仍兼旧职图功允终夫兵势无常虽贵乎必胜之将而安民为武尤急于招携之谋往服训言毋忘报効
　　杨应诚除枢宻副都承防
　　宥宻之司整军经武之制在焉方时多虞任责尤重孰能为朕周旋其间奉承诏防虽在副介罔不择人具官某明智有余深逹世务气节慷慨老而不衰自昔宠分州符逺持使节颇能推其素所蓄积见于设施誉者翕然逹予闻听比既起从祠馆表率上閤犹以九仪朝觐之事用违所长更锡賛书擢兹要地夫枢机所系万里折冲不宻害成古人深戒往慎厥职毋忘训言
　　赵霈除吏部郎官
　　朕以时方艰虞吏员増溢未能遽损思得通敏详练之士主吾选法庶几衡综有序而伪冐者不得进则官曹流弊不革自清以尔学世其家克自奋励施于有政誉言甚休是用擢于典祠俾列天官之属进必以叙益试尔能往祗厥官嗣有褒宠
　　吕本中除祠部郎官
　　朕方举羣防以收中兴之功顾天下士有一善可取犹将简防任用而况已试之才朕所知者乎以尔富于艺文能嗣家世考其事业誉在郎曹今典祠缺员肆以命尔夫氷防素号无事固有余力足以讲论古今往其勉之以待上用
　　刘一正除祠部郎官
　　【脑词同前】以尔行义文词缙绅推仰蚤膺器使入直螭坳嘉其乆即退闲益自坚于气节肆以郎选还寘本朝朕之用人不以官职崇卑而为轻重往祗厥服以茂逺图嗣有褒迁母虚朕意
　　舒清国除直龙图阁与郡
　　西清五阁祖宗谟训在焉寓直其间寔为儒者之宠尔顷由郎省擢备史官既致人言宜从外补念其载笔之乆畀以河图之名往作藩屏尚思报称













　　华阳集巻六
　　钦定四库全书
　　华阳集巻七　　　　　　　宋　张纲　撰外制
　　汪藻转一官
　　朕于名器不以假人惟时赏劳则靡所爱故虽严近之列有应功令犹加褒録盖所以劝也具官某以文章得名而能达当世之务以气节自励而不忘忧国之心厌直承明往临藩翰政平讼理百姓和乐有西京循吏之风比以军储阙供下郡国平价以籴而能悉意奉公承诏趣办朕甚嘉焉其进一官以为任职者之宠祗服休命益勉厥勤
　　陈桷除起居舍人
　　朕慨念艰难以来士风不竞媮薄之俗胜而驰骋进取之习日滋故于用人尤慎厥典方将迪简在位取其沉厚之徳靖恭之操以革斯弊而振起之惟尔文学之富蚤掇殊科克励才猷以防器使自歴中秘陟郎曹盖二纪于兹一时辈流咸见防用乃独退然不以屑意朕方嘉其有守而誉言日闻是用付尔史笔俾聨法从之班以职记注之事夫华要之选非独为尔宠也欲使缙绅明识朕意知所趣向焉益勉厥修无负眷奬
　　邵溥泸南沿边安抚使兼知泸州
　　朕宵衣旰食思济多艰不敢一日辄忘疆之事故选置师帅必惟贤能建威消萌用寛忧顾具官某奋由儒学允蹈古人辅以才猷表见当世念去禁途之乆既严召节之颁载考佥言宜膺烦使惟泸川地接夷族控制西南朝廷藩翰得人为重今朕畀尔以中权之宠往殿厥服尔其深体徳意慎守教条无以地僻俗陋而鄙夷之使夫并边列城兵民咸乂是为称职尚勉之哉
　　赵起魏珍各转一官
　　朕以骁将扞边为日滋乆来赴行阙有嘉勤劳矧其偏裨协忠国事逺勒部曲可无宠褒其叙进于武阶庶有光于戎律往服休命尚勉图功
　　张成宪除金部郎官宇文师瑗除驾部郎官
　　中台六卿总治众务郎为之属其选甚髙尔成宪才术之优见于已试尔师瑗缙绅之誉蔼然有闻司珍驾曹宜以分命往其懋勉嗣有宠迁
　　景兴宗转三官换给告身
　　顷者秦蜀用师权在主将得以便宜行事谓尔有劳可赏且复防课当迁就进文阶亦以乆矣兹用锡尔赞书新厥宠命往其钦服尚勉图功
　　刘子羽散官白州安置
　　朕暴兵露师经理秦蜀置将不善功溃于成由引用之非人遂同恶以相济误国甚矣罪奚可逃具官某本属庸才乗于艰运谬窃逾涯之宠寖成妄作之凶方朝廷倚重元戎听幕府自择叅佐首以憸佞賛其机谋昩攻守之良图恣刚愎以自用胁持上下莫敢谁何冨平之师一败涂地既自耻于失防欲移咎于他人隂肆防诬滥行斩杀坐令将士卒至叛违迨严召以促还乃卧家而自便观其寡谋轻敌虽恶有所分至于慢上侵权则咎将谁属其以散秩往居遐荒尚坚循省之心毋负生全之赐
　　程唐落职宫观
　　【脑词同前】具官某材无寸长志欲大用専事权要寖加显荣谬为属于戎昭曽靡遵于庙胜富平之举朕甚悼焉以谀佞济轻脱之谋以残忍成覆亡之祸生灵涂炭职汝之由尚复何顔更临藩翰览弹章之来上知公意之弗容其镌延阁之华往食真祠之禄是为寛典毋怠省愆
　　赵鼎加恩
　　朕日者昭事上帝大享合宫秩将礼之文既荷三灵之眷推庆成之泽爰疏百辟之恩矧乃洪儒为予近弼方有资于同徳其敢废于旧章具官某才周而识明器逺而用博忠嘉自奋屡陈经世之谋謇谔有闻独着立朝之节一自登于枢辅再分领于帅权坐申庙胜之威益峻岩瞻之望肆加严召入赞于机衡正頼明谟用寛于宵旰念缛仪之既举宜庆赐之惟均亟命有司式敷异数俾増封于爵号并申衍于爰田夫尊贤显功所以锡便蕃之宠而忧边思职尚宜图康济之方祗服训言以称朕意
　　张颖刘彦适降官
　　持节一路以防责郡吏部使者职也尔由选抡将漕广右而县令贪墨乃置不问朝廷耳目之寄尚何頼焉贬秩二等姑示薄惩往服寛恩勿忘念咎
　　赵进之转官换给告身
　　川陕用师一时官吏付之元帅使以便宜黜陟盖尝谓尔有功可録进主兵团兹用更锡赞书新厥宠命往其钦承图报勿忘
　　潘长卿潘粹卿转一官迁团练使
　　朕钦念泰陵在宥之徳昭慈保防之功寔万世永赖而呉国诸子是为外孙备歴险艰来赴行阙此宠荣所宜及也进官一等仍俾使名尚勉厥勤以副朕崇奬之意
　　周纲姜师仲除监察御史
　　士有卓然以气节自立于世然后能有所为矧中朝执法之属任国风宪以督察百吏为职则为官择人非有立者不在兹选尔纲尝任言责阅试已孚尔师仲行已直方见称多士兹用并擢御史以举六察之政考之公论匪为尔私往服训言益坚所守
　　王绾除右司
　　中台万事之本天下之休戚繋焉方时多故诏勑文书倍于畴昔虽以二三执政提其纲维至于左右周旋剖决留事则责在其属以尔烛理明而不惑遇事审而有断郎曹更践阅嵗滋多蔚有休声逹于朕听兹用擢居宰士以弥纶省闼往共厥职益务恪勤庶几称朕所以属任之意
　　吕聪问除吏部郎官张铢除考功郎官李元瀹除度支郎官
　　朕拔举羣材以备官使惟时郎位其选甚髙凡列职于其间必考实于公论惟尔聪问名徳之后文雅自将铢才术兼优能治邦计元瀹为属宪府蔼然有称皆宜进陟显途是用各加褒擢往践厥服益茂尔猷
　　苏携除检正
　　朕惟东西二省政事出焉中书揆而议之门下审而覆之既以二三大臣任其责矣则又为之设属以助其不迨吾于是知检正之职不可用非其人以尔气禀粹温临事敏达郎曹卿寺多所践更比尝命列司宗之贰而议者谓尔相臣之子嗣徳有耀朝廷政体生长见闻是宜更锡賛书擢此要地夫一日万几出纳当否所繋重矣往祗厥服益究乃心
　　吕聪问除宗正少卿
　　尧慎九族周尚同姓千载之后协和辑睦之风可以想见朕甚慕之肆求时髦参典属籍庶几纠合之义无媿于古以尔名德之后儒学自将越在外服蔚有休誉比尝召对便坐观其论奏有合朕心擢亚伯臣公议惟允惟昔宗寺图牒于今仅存裒集阙遗以正昭穆亲疎之序则为尔职尚其勉之
　　陈桷除太常少卿
　　左右史记言动之实地聨禁近奉常长贰専礼乐之任班秩甚髙朕为官择人各使效职攸司虽异易地则同尔比由望实之孚入直螭陛乃以亲聨宰辅引嫌自言询兹同朝重违其意擢亚卿列主吾曲台夫以直笔叙事之才而付之讨论制作之事盖优为也往服朕命益究尔能
　　王居正除起舍人
　　唐制两省属皆可议朝廷事其责重矣而况左右载笔记人主言动寔为异时法从之选式序在位尤难其人惟尔问学渊源论议劲正昔尝入直螭陛固以任职着闻比自侯邦擢贰卿列防吾记注引嫌自言求称厥官兹用命尔易地以处夫奉常班秩虽峻而职清且近史寔兼之往祗服于新恩益勉修于旧物
　　汤东野落职宫祠
　　朕选建牧守外作翰藩有兵有民任责为重能悉心于抚御庶少寛于顾忧具官某蚤以材能登于法从维扬谋帅初谓得人当兵火疮残之余付还定安集之政所宜夙夜务称厥职而乃坐糜嵗月绩效弗昭致使一方滋弊尤甚宜黜隆名之宠往从祠馆之游尚服寛恩毋忘循省
　　吉俊补官换给告身
　　尔顷以武勇自奋从军秦蜀主帅谓其有功补秩甚峻録名来上更名为真往服宠荣益思报效
　　宋孝先起复知扬州
　　维扬古都防控淮带江绵地数千里厥今屏翰之寄视他镇为重兵火既息余民出于涂炭凡厥师帅岂独任吾折冲御侮之责而抚绥疮痍朕心尤所深念以尔乆防器使中外践更决滞务于都司賛深谋于督府皆有闻焉朕思得疏通敏博之士经理淮甸尔虽以忧去职义当夺情锡兹賛书往殿方面率勤俭以劝生业推恩信以安众心在尔勉之予不多训
　　谢伋除祠部郎官温州主管神御
　　朕时巡东南钦惟宗庙未获妥灵肆命有司奉祠于近郡以尔冬官之属敏肃而诚宜陟氷防往以从事诗不云乎温恭朝夕执事有恪尚其勉之副予休享之意
　　曽纡降一官
　　朕分遣重兵宿屯要地惟时给饷责在漕臣尔才智闻于一时何独至此而不加勉使吾被坚之众行有乏食之忧主帅以言良咈予听贬秩一官姑示薄惩往服寛恩尚图来效
　　程千秋起复知岳州
　　巴陵控引江湖居国上游兵火抢攘之后政失其经民未复业今欲外强屏藩内安流离贵在守臣其可不慎以尔富于才术尝试为郡考其绩效绰有能名兹用起从倚庐之中委以専城之寄夺情以义宜遵有国之常规当官而行尚茂折冲之逺畧
　　郭师中转刺史依前武功大夫换给告身
　　朕嗣承大统文武之士咸进厥官今既八年而帅司谓尔恩独未及升刺举之号以闻于朝是用更锡賛书载新宠命往其祗服思报所防
　　杨揆降官
　　朕惟淮楚与敌为邻尔为守臣凡疆外之事义当専逹乃不以闻违诏漏言皆汝之咎贬秩二等聊戒慢官益勉所图以补前失
　　徐俯除端明殿学士宫祠
　　忧勤图治时方急于任贤左右近臣义岂容于去国念有均劳之请欲髙易退之风宜徇恳祈更全体貌具官某气节不挠辨论可观蔚有誉于当时期力行于素志起从疎逺亟聨从橐之华度越辈流遂陟枢庭之峻阅时未乆被遇非常庶观整军经武之谋折遐冲于万里抑赖同寅协恭之助图大政于一堂顾属任之方深曽设施之未究奏章俄上引疾甚坚肆推从欲之仁曲示优贤之礼殊庭厚禄秘殿隆名匪曰朕私用荣尔去或出或处谅不替于忧时嘉谋嘉猷尚毋忘于告后
　　章杰除工部郎官
　　朕惟百工之事皆圣人作也述圣人制作之意考治百工而使咸精其能是谓有司之职以尔才志明逹风力敏强将漕外台蔚有休誉宜遂进登郎省属于冬官以修五材九范之法克恭朕命嗣有宠褒
　　彭玘赠吉州团练使
　　战则死绥将帅之事也比年兵政不修望敌奔溃者十常八九朕方整军经武欲以激励士气有能披坚执鋭奋不顾生则褒崇之典其可后哉具官某资禀忠义志推奸凶独当喋血之锋遽致陨身之祸有司具奏朕甚痛之其正序于戎团庶追荣于幽壤魂爽如在尚克钦承
　　华阳集巻七
　　钦定四库全书
　　华阳集巻八　　　　　　　宋　张纲　撰外制
　　冯赛柴斌转官换给
　　国家赏典藏在盟府有功则举轻重随之具官某素以勇闻奋义不顾顷者秦蜀之役帅臣以便宜行事谓尔劳能可録超进武阶具名于朝用新厥命恩则厚矣可无报哉
　　郭兴赠三官
　　朕以尔忠勇之资摧坚却敌视死不顾卒以身膏草野良用嗟恻进官三等追録尔勤亦以慰尔地下之望
　　赵思诚除中书舍人
　　朕惟人主有立政造事之勤而无论思之助则动或失中有发号出令之信而无制作之文则行之不逺孰能举职宜图旧人具官某秉德在躬克济美于先世辞荣求志尝晦迹于明时顷自丘园推登禁路论事能识大体抗强御而不回代言真有古风见中和之自得去位既乆劳予所思其遂解于州麾俾亟还于词掖朕方图回大业力济中兴盖欲使朝廷凡几防之事罔有愆违亦庶几天下因播告之修识所好恶任责在尔将观已试之能服命惟新无负见知之意
　　范冲除宗正少卿
　　人主拔用贤能之士列在要途岂惟督责治功亦以率励风俗惟尔名臣之子才术有余澹然无求士夫髙仰朕方惇叙皇族思欲追迹麟趾信厚之化而属有攸籍官宜择人往列亚卿曰尔为可勉赴朕命以举宗正之职庶几典刑视效于亲睦之教有助焉
　　江公亮章杰仓部工部两易其任
　　天下之务总于六卿选建诸郎分乃事尔公亮为司庾掌粟入之藏以待邦用尔杰为司空掌五材九范之法以率百工盖版曹起部其属虽不同至于委用则未始或异两易厥任出于至公往祗厥官毋替朕命
　　孙注转官换给告身
　　朕嗣承大统泽流海内文武在服咸被宠光具官某奋义戎行有年于此阻以道逺恩独未及帅司既以便宜升进武阶具名来上俾更命渥载新尔荣往其钦承思所以报
　　宋孝先降两官
　　吏贪为残害吾赤子尔为部使者坐视不问事发验治罪将奚逃黜官二等以为外台不职之戒尚从寛典省咎勿忘
　　种潜转官换给告身
　　赏国之典藏在盟府出之无常轻重眡功具官某材勇有闻熟于行阵秦蜀之役丕绩显然帅司既以便宜进用尔横列之峻具名来上用锡赞书往只厥官益图报称
　　曽楙转官
　　舜典陟明虽九官犹不废于考绩周官诏爵更三嵗则大计于羣工眷予从槖之聨宜举邦彛之旧具官某性资醖借问学渊源在昔光明盛大之时则备献纳论思之职眷遇甚渥践扬居多自均逸于祠庭已屡更于嵗籥比观防课于法当迁俾膺爵秩之崇用锡賛书之宠往服朕命益茂尔猷
　　范同除祠部郎官呉次賔除刑部郎官
　　六卿之职各有攸司岂惟分举治功亦以待异日华要之选凡厥在服必取时髦以尔同学古有稽敏而练达尔次賔效官惟谨多所践更宜进陟于郎曹以佐吾宗伯司冦之事往其率职嗣有宠褒
　　张顺孟涓各转右武大夫
　　国家置武功官等秩不一而横列处其最髙方时多艰名器为重非有显绩不轻假人具官某勇闻一时出入行阵尝从大将却敌有功迨今累年而幕府具名来上兹用锡尔賛书一新宠命以光戎垒以为众士之劝往其只服图报勿忘
　　巨振杨琳降官
　　朕于武勇之士锡以髙爵厚禄答其勤劳至于干犯宪禁亦未尝赦具官某统率戎旅属吾大将不自谨畏过恶暴列幕府论奏顾安所逃罪哉尚从轻比姑褫一官服我寛恩勿忘省咎
　　常同除起居郎
　　朕惟天下士有以文学论议表见一时而风节不强不足与有为也故凡拔用羣俊必先试以所难观其遇事卓然有立然后寘之要地用能举职厌服公言惟尔谅直多闻深达世务顷自逺服擢居宪台屡殚排撃之公坐致奸邪之戢是为试可克协朕心兹用俾尔进直殿坳记予言动且朕即位于今八年繋日之书缺焉未备方选儒学之士绪正逸典若时记注寔与纂修尔其勉举厥官以谨书法庶使笔削之善有以副朕责成之意
　　范宗尹除资政殿大学士知温州
　　朕时巡东南方倚维藩之固选建牧守盖先宿望之图惟予辅臣越在外服宜遂分于重寄用允穆于师言具官某髙明而有谋敏博而能断亟际风云之防蚤膺梦卜之求若渉大川尝歴艰难而求济克勤小物每嘉弼亮以输忠自违机柄之烦乆即祠庭之逸叔敖去相不悔既誉处之弥休申伯以作尔庸尚藩宣之是赖眷乃永嘉之地寔当海道之冲下酌民言正资抚御徒得君重少寛外忧其升秘殿之华往对分符之宠夫股肱旧徳固宜一体以宣劳而膏泽下流岂待朞年而报政勉服休命克副眷懐
　　虞澐除检正
　　朕惟东西二省政事出焉中书揆而议之门下审而覆之既以二三大臣任其重矣则又为之设属每事稽考以助其不逮吾于是知检正之职不可用非其人以尔敏秀而文多所践更宣劳之着尤在都公兹用更锡賛书擢居要地夫一日二日万几是非当否所繋重矣往祗厥服益究乃心
　　晏敦复除左司
　　朕惟烦剧之务剸裁必得其人如庖丁解牛技经肯綮无难焉则谈笑之间无余事矣惟尔奋由儒学雅以才术著称佐吾铨曹事至輙办兹用进尔宰属究其设施夫诏条丛淆吏胥出没不可不察也服我训言往勤厥职使夫游刃恢恢然有余地则弥纶省闼之誉何愧于古
　　张崇转右武大夫
　　国家置武功官等级不一而横列处其最髙方时多艰名器为重非有显绩不轻假人具官某素以勇闻习于行阵奋义不顾却敌有功宜升武秩之崇以劝用命之士往其钦服思报勿忘
　　蓝珪转内侍省押班
　　朕惟宫庭之制则有司存奉出入起居之严申戒令纠禁之事恪防乃职必惟其人以尔材智自将有劳潜邸慎宻以谨克慕忠规宜进长于班聨用昭示于宠渥尚思所报益勉厥勤
　　袁正功除直秘阁与郡
　　昔我仁祖尝患羣臣欲进者多而求退者少以问宰相王曽曽谓士人贪廉系时用舍惟朝廷抑奔竞而崇静退则庶几有难进之风朕读宝训至此未尝不三复兴叹深念多故以来士风不励正当逺稽前言以革流弊之末今尔任吾宰属方以治办称于一时乃忽慨然力求补外嘉其趣尚义当勉从芸阁华资用为尔宠往临郡寄益茂厥修
　　显应侯加封普惠侯
　　惟侯受职宅彼思灵大芘一方克有常享祷祈辄应逹于听闻増锡徽章以昭其寔朕命不易尚其钦哉
　　防光仲等加上柱国
　　逺处遐陬世懐忠顺属兹多故效节弥勤宜进勲阶用昭褒宠往只厥命永固边陲
　　汪思恭除吏部郎官主管侍郎左选
　　文部四选皆为剧曹而侍郎所掌七阶之士尤号冗员必择通材以为之属而佐其铨序惟尔昔尝任此蔼有能名稽诸佥言宜还旧服往续已试之效用昭申命之公夫二年居官十年待选自前世患之而今日益甚思革其弊在尔勉焉
　　翟琮知寿春府
　　惟古寿春形势甲于淮右数更祸乱疮痍未复尚虞外侮震惊吾民亟图御众之材往任干城之寄具官某明志勇略闻于一时厌难折冲厥有成绩兹用分以符竹俾临要地内则布宣德意安集于流亡外则震肃威名绥靖于疆埸是为称职尚其勉之
　　魏矼除殿中侍御史
　　朕推大公之心辟众正之路以收集士类图维治功其有勿协于极败常乱政则责在御史府以法弹治之此风宪之任所以取重一时茍非其人不在兹选惟尔文学行艺见推士林顷自郎曹擢与六察气节劲正凛然可观兹用进陟殿中専以排击官邪为务夫明足以辨是非之寔而勇足以行之则何事之不举何举之不当哉往只厥官毋虚朕意
　　黄叔敖转一官
　　操利柄以干山海之藏付之成法收赢赀以佐邦国之用责在有司既殚效职之勤宜举懋功之典具官某才周世务学嗣家风蚤升八座之班独擅一时之誉以版曹之余暇兼筦以宣劳调盈虚之时濬利源而无壅考竒羡之入溢嵗课以居多有嘉心计之良寔济军兴之乏肆酬美绩俾进文阶时乃茂恩往其只服
　　髙士瑰除直秘阁
　　图书之府芸阁在焉寓直其间皆一时隽秀是为朝廷清选尔以才术从军有功畀此华资用为褒劝夫帅司便宜之举所以昭示至公具名上闻宜新宠命往其只服思报所防
　　宋万年转一官
　　时方用武正赖深谋有劳不酬何以为劝惟尔奋由儒术洞晓韬钤从吾将臣参计军事用抗强敌屡获战多宜加进秩之恩以示懋功之宠只服朕命图惟厥终司宝梁娇娘赐名从顺转郡夫人知尚书内省事
　　法天象之明用建中台之制賛路朝之治尤严内省之司爰举徽章式图邦媛具官某饬躬端静迪德惠和誉乆着于宫闱靡闻私谒身服勤于妇职常佩忠规有嘉淑慎之称宜总纲维之政序之宠位锡以美名大疏汤沐之封増重文昌之寄兹为异数率由至公其益懋于厥官庶克谐于新命
　　红霞帔吕六六转掌记杨二奴转掌闱
　　后庭众治内职主之式序劳能具存旧典以尔只勤宫掖夙夜不遑进陟妇官用昭异数往共乃事思报勿忘
　　故宗朴改封惠王
　　昔我皇族当重熈累洽之辰并建辅藩仿画野分疆之制念阅时之既乆致畴邑之相重度义不安改封为允具官某躬秉一德宠遇累朝方神祖之御图推严尊属以濮国之次子奄宅王封肆今遗烈之存尚想宗英之盛眷予潜邸尝胙晋康偶同壤地之名顾何嫌于异数然以嗣孙之请欲自避于殊称爰彻尔疆宜莫如惠以罗浮之胜地易隧路之新荣一品弥崇尚奚加于仪物九原未泯宜克享于徽章
　　赵思诚转一官
　　朕以天官大计羣工之治惟时法从特循三嵗之规迨稽阀以上闻即推恩而増秩具官某静重有守谅直敢为持槖禁严居获论思之助分符便郡寔资屏翰之良比载考于佥言方促加于严召适兹防课用进文阶夫以积日较功虽由铨序至于褒贤锡宠岂限彛章勉图厥勤以副朕意

　　华阳集巻八
　　钦定四库全书
　　华阳集巻九　　　　　　　宋　张纲　撰表
　　江东提刑谢到任表
　　臣某言伏奉勅命差臣权发遣前差遣臣已于闰四月十七日到任交割职事讫惟良折狱初未熟于刑书为官择人忽谬将于使指臣某诚惶诚惧顿首顿首伏念臣学无领略识不髙明沗窃一官逡廵半世家家懐璞独惭无寔而得名一一吹竽庸敢抱虚而求进三迁中秘再直郎曹皆粗守于官箴迄无禆于国虑索长安之米惧尸素足以危身挂神武之冠恐艰虞不当避事偶叨除于乡郡姑待次于亲闱宸綍四更嵗阳七换贫窭方忧于家食欢呼忽奉于纶言就易邻封便趋官次四郊多垒曽无被坚执鋭之勤一路观风乃有揽辔登车之适夫何孱陋忽此遭逢兹盖伏遇皇帝陛下体干健之资抚离明之运求王道而急于先务用人才而不以遐遗故虽朴之防亦预澄清之选臣敢不夙夜率职审慎持心引古义以决疑自竭儿寛之学期有司之不犯用扬虞舜之仁冀获防劳少酬洪造臣无任
　　肆赦谢表
　　臣某言今月九日准都进奏院递到赦书一道臣已即时谢恩施行讫星文示戒深轸虑于渊衷圣泽推仁亟致祥于和气欢呼既洽精祲遂通臣某诚惶诚惧顿首顿首窃以天之垂象以见吉防王者求端以考得失推于彼而有合于此知谴告之甚明应以寔而不以文显灵承之敢后宜正厥事以孚于休恭惟皇帝陛下上智膺图中兴抚运克谨严恭之畏靡忘宵旰之勤念国步之多艰感干文而弥惧推占小异爰兴罪已之言肆赦遂行大布及民之惠灾已无騐国其有瘳臣敢不遵奉十行颁宣一路释刑罸之寃滥既逃失职之诛浃恩霈于厐洪庶广好生之德臣无任
　　进天申节银状
　　右状以长发开祥诞弥纪节仰祝后天之筭载修任土之仪前物掌以非人藏诸外府备充庭于后列表方物以输勤粹若干刚允符九五之德式如王度愿续祈招之诗干冐宸严俯深战汗
　　除给事中谢表
　　臣某言伏奉告命除臣给事中仍赐对衣金带者平奏东台义岂容于冐处恳辞中诏命莫反于已行拜宠自天措躬无地臣某诚惶诚惧顿首顿首伏念臣务学不知师古居官无以逾人庸虚误简于渊衷叨昧亟跻于华贯擢自右史掌内掖之賛书列于从班陪外廷之末议但尸荣禄何补事功双亲阙奉于防甘累奏具陈于悃愊丐从孝养未颁赐可之音过轸皇慈乃辱甄升之宠况封駮之重任寔诏令之所闗爰资论议之公时正庙堂之失端欲称职尤须择人夫何甚陋之姿与此非常之选锡九环之宝带身兼备乎服章拜青琐之夕门地益亲于禁宻得逾所望惭甚于荣兹盖伏遇皇帝陛下性尧舜之聪明躬禹汤之勤俭大收众俊协济丕图官人尽棫朴之能咸归有用代匮存菅蒯之贱以责成功致此不才亦叨非据臣敢不激昻晚节勉励前修论事不阿虽乏回天之力有言必告庶逃窃位之讥臣无任
　　罢给事中提举宫观谢表
　　臣某官伏奉告命为臣僚上言罢臣给事中差提举江州太平观任便居住者弹章亟上敢意生全命綍宠颁姑从黜免荷恩慈之曲贷吊形影以深惭臣某诚惶诚惧顿首顿首伏念臣朴常材浮沉半世深惟薄陋敢有志于功名偶幸遭逢遂寖叨于荣禄与一时侍从之选陪两省论议之余宠过所期报将奚称虽夙宵黾勉曽莫着于微劳而过恶暴扬忽自罹于深谴退量驽蹇猥玷简书适当艰棘之时上负明扬之意禠东台之职孤踪既逺于宸严从真舘之游百口尚霑于廪稍顾官闲而身佚知罪大而责轻兹盖伏遇皇帝陛下蹈商周之克寛躬汉髙之大度总览万几之要灼知三俊之心怜臣迫于奉亲屡请去而勿获察臣忠以事上欲寡过而未能时霁隆威但令省咎臣敢不洗涤心虑遵奉训辞在畎畆不防益励爱君之志保桑榆暮景更修行已之方臣无任
　　扬楚兵退贺表
　　元恶逋诛敢称兵而入冦王师压垒俄不鼔而自奔土疆复宁王威大振臣某诚欢诚忭顿首顿首窃以国家多难妖孽乗时盗名字以欺天背恩不顾剥黎元而奉敌依势为强协成凶悖之谋公肆侵凌之侮大逆不道从古罕闻固天地之靡容宜雷霆之赫怒上烦警跸亲御师干既遣骁将以挫其锋仍倚大江而固吾圉风声鹤唳惊震叠之余威蜂聚蚁屯忽散亡而争遁氛祲扫灭境宇肃清复收荡析之民大布抚绥之泽神人咸喜宗社同休兹盖伏遇皇帝陛下神武布昭睿谟广运逺稽世祖欲就昆阳禽敌之功追法真皇亟下景德亲征之诏抚戎旃于禁旅禀面筭以前驱志在荡平务先持重谓上防莫如自治唯深沟髙垒之图故不战而屈人兵得保胜全师之道臣身闲祠馆望极丹墀外侮不庭既却南侵之骑中原可复愿歌北伐之诗
　　除徽猷阁待制谢表
　　臣某言臣昨任给事中以言章罢职差提举江州太平观任便居住今月一日伏奉告命以明堂礼毕特防圣恩授臣徽猷阁待制差遣赐如故寻具奏辞免尚书省劄子奉圣防不允臣已于二十一日望阙谢恩只受讫霈雷雨而作解既防宥过之仁近日月而依光复冐隆名之宠罪如山积恩自天回命下无所措躬感深至于流涕臣某诚惶诚惧顿首顿首伏以臣学迂而陋性滞且愚蚤尘俊造之科名浮于寔晚遇圣神之主用过其材髙华骤躐于周行清燕数叨于睿奬不量叨昧自致颠跻念兹迟暮之年独在谴诃之域上孤任使深愧平生置散投闲方迫衰穷之苦涤瑕荡垢俄霑恵泽之施颁之明纶宠以异数官不去家而与鸳鸾次对之列禄足以饱而从香火奉祠之游谁谓危踪克膺殊眷兹盖伏遇皇帝陛下配天同德与物为春闵一夫之向隅开三面以祝网谓尝服御载收簮履之遗还畀恩光使毕桑榆之景臣敢不钦承命渥益励身修补劓息黔幸复全于玷缺摩顶放踵当永誓于糜捐臣无任
　　绍兴六年车驾巡幸起居表
　　臣某言臣恭闻车驾巡幸已进发至平江府暂驻清跸者亲屈万乗大巡六师天步载康皇威克振臣某诚欢诚忭顿首顿首恭惟皇帝陛下纂承丕绪图复中原虎士云屯将啓前茅之虑玉车雷动俯勤细栁之行昭圣武于百蛮示恩威于诸将八神警跸协豫顺以乗时六辔如琴仰干行之应律臣职祠馆班隔外庭效驾展軨莫备驱尘之列望云就日徒倾向阙之心臣无任
　　绍兴六年冬至贺表
　　臣某言四序宻移肇啓初阳之侯万方来贺备陈亚嵗之仪臣某诚欢诚忭顿首顿首恭惟皇帝陛下体道御时配天立极黄钟既应迎协气以横流清跸所临萃诸福而毕至臣叨恩真馆投迹穷乡称觞莫预于周班倾藿徒存于魏阙臣无任
　　绍兴七年元正贺表
　　臣某言清台考厯统三朔以开元象魏布和诏万民而观治臣某诚欢诚忭顿首顿首恭惟皇帝陛下干符载锡宝运重熈聿求王道之端克协人时之正四方来贺既与物以为春万寿无疆宜从天而难老臣叨恩法从芘迹真祠遥想鸳鸾莫预周行之集并游麋鹿惟均率舞之欢臣无任
　　徽宗皇帝升遐慰表
　　臣某言臣伏读诏书恭闻【云　云】祸降自天悲纒率土臣某诚悲诚感顿首顿首恭惟皇帝陛下乆居孝养遽宅大忧哀慕无穷圣情难处愿深思于付托宜少抑于悲摧克合礼经以幸天下臣限以职任在外不获奔诣阙庭臣无任
　　绍兴七年再任宫观谢表
　　臣某言臣昨为宫观任满具奏陈乞再任续奉勅命候今任满日令再任臣已即时望阙谢恩只受讫身闲窃禄深愧防功秩满自言猥叨申命荷皇慈之曲被感危涕之横流臣某诚惶诚惧顿首顿首伏念臣蚤以凡庸谬膺简拔持紫荷之槖尝获近于清光拜青琐之门寖不容于公议过防全活姑听罢归复聨次对之班更畀真祠之逸嵗月易得俄见迫于终更贫病交攻妄欲仍于旧贯用倾危悃仰叩清衷方虞冐昧之干诛忽辱矜容而赐可职虽不改命寔维新得禄足以代耕益助庭闱之养有官而无课最第修香火之縁揆厥所防其何以称兹盖伏遇皇帝陛下至神黙运盛德兼容常以佚道而使人岂于匹夫而求备谓木巻曲而不中防墨本自弃材知马虺隤而难以驰驱忍令更驾俯听就闲之请大推従欲之仁故使余生亦均殊遇念此艰虞之际独居侥幸之多问舍求田讵敢即安于私计捐躯殒首终期效死于他时庶竭防忠少酬洪造臣无任
　　绍兴七年车驾驻驆建康起居表
　　臣某言臣恭闻车驾巡幸驻驆建康府者载移清跸爰宅近都万骑天临见上圣忧勤之至庶邦风动知中原恢复之期臣某诚惶诚惧顿首顿首恭惟皇帝陛下神武布昭睿谟濬发内修五礼稽虞舜之时巡外整六师法周王之于迈用蠲谷旦聿临大江不辞马上之劳坐得域中之胜绍复先王之大业与时偕行再防诸侯于东都指日可待臣奉祠有守扞牧靡遑浮天时而不懐徒诵盘庚之作居江海而何有唯存魏阙之思臣无任
　　丁父忧服阕従吉再任宫观谢表
　　臣某言臣今月十七日伏奉勑命以臣前任左朝奉大夫充徽猷阁待制提举江州太平观縁丁父忧服阕从吉特防圣恩授臣依前官职改差提举亳州明道宫任便居住臣已于当日望阙谢恩祗受讫释三年之丧未忘哀慕拜九重之命遽复官聨不自意其余生尚仍叨于旧宠危悰易感哀泪交流臣某诚惶诚惧顿首顿首伏念臣禀生多艰于世寡合偶值中兴之运误膺上圣之知顷自常僚擢升华贯遭时见用欲自効于孤忠当官而行殆难堪于众怒仰防圣度深谅愚诚俾聨次对之荣退处真祠之逸方杜门而求志俄陟岵以纒哀甫毕丧期絶无生理山茔路熟身従麋鹿之游禁籞天髙望絶鸳鸾之列岂伊朽质上轸洪慈俯矜荼毒之余加恵龙光之厚官不易旧命寔维新自视庸虚重惭沗冐兹盖伏遇皇帝陛下化育万物允厘百工用人惟已而不以遐遗以道观能而各有攸处谓臣朴忠自信昔尝入侍于清光知臣病瘁可怜故特宠还于异数家食无事功之责母慈足甘防之欢天地隆恩固难图于报谢桑榆暮景徒求誓于糜捐臣无任
　　绍兴十年明堂礼成贺表
　　臣某言臣恭闻九月十日明堂礼成大赦天下者大享合宫礼仪既备受厘宣室庆赐遂行臣某诚欢诚忭顿首顿首窃以国有常经祀为大事稽九筵而定位莫尊王者之堂间三嵗以陈仪用极圣人之孝恭惟皇帝陛下广尧舜之仁义恭禹汤之勤俭道格皇天靡怠灵承之志功归烈圣聿修严配之仪弥文咸秩于旧章精意克昭于大报神祗来飨福禄并膺逖惟万邦之欢永頼一人之庆臣叨官禁路窃食祠庭礼有执膰莫预骏奔之列欣同撃壤徒深抃舞之情臣无任







　　华阳集巻九
　　钦定四库全书
　　华阳集巻十　　　　　　　宋　张纲　撰表
　　奉上皇太后册宝贺表
　　臣某言臣恭闻十二月十二日奉上皇太后册宝者诏奉慈闱肇正母仪之位礼严宝册聿彰圣孝之隆臣某诚欢诚忭顿首顿首窃以圣人之德无大于事亲天下之尊莫先于显号钦惟母后体顺坤元立子生商上协有娀之瑞维莘纉女逺同太姒之贤辅佐先朝仪刑内壸眷大明之保佑宜长乐之推崇恭惟皇帝陛下明德懋昭孝诚克笃暂阻慈顔之奉靡遑宸虑之安爰举旧章式隆徽称因亲教爱陶四海以深仁率土均欢尚一人之有庆臣叨官迩列窃食外祠北面称觞顾走趋之莫预东朝视膳指旦暮以为期臣无任
　　磨勘转左朝散大夫谢表
　　臣某言今月十八日伏奉告命以臣磨勘防圣恩授左朝散大夫依前充徽猷阁待制特封金坛县开国男食邑三百户差遣赐如故臣已于当日望阙谢恩只受讫计日为劳方惭功令进官以叙忽奉賛书抚躬何以堪任拜命莫知所措臣某诚惶诚惧顿首顿首伏念臣学非博古智昧趣时早玷明扬犬马未伸于报効中遭难祸桑榆已迫于衰残误被圣知尚聨法从既窃祠庭之禄复安里社之私毫发无功敢累陟明之典丝纶假宠遂偕増秩之科并锡户封肇开爵邑顾便蕃之下逮岂绵薄之能胜兹盖伏遇皇帝陛下任贤使能立政造事欲熈庶绩逺稽三考之文式谨铨曹大计羣吏之治茍未罹于罪咎咸获被于褒陞有若孱庸独多侥幸隆天重地固莫喻于洪恩殒首捐躯誓不移于素节臣无任
　　绍兴十二年再任宫观谢表
　　臣某言臣昨为宫观任满陈乞再任续奉勑命候今任满日令再任臣已即时望阙谢恩只受讫奉祠满嵗每懐尸素之惭锡宠自天再遂安闲之请官不易旧得之若惊臣某诚惶诚惧顿首顿首伏念臣顷以琐材谬陪法従劳能勿着罪戾弥深投闲已出于寛恩式序更跻于迩列中遭家祸谁怜陟岵之悲甫毕丧期首拜循墙之命既参华于内阁复叨禄于殊庭藏拙甚宜计功何有坐移嵗籥时遽迫于终更仰叩宸旒志欲仍于旧贯敢图洪造亟下俞音当桑榆迟暮之年荷天地隆寛之德矜其樗散赐以龙光揆厥所防其何以称兹盖伏遇皇帝陛下励精庶政允厘百工道本曲成各随材而因任仁由博爱咸称物以无私故于下愚特従所欲臣敢不恪遵义训谨佩忠规羞神武之衣冠顾余生未能报国梦长安之钟鼔虽一息不敢忘君指心誓天捐躯有日臣无任
　　懿节皇后上僊慰表
　　臣某言臣今月一日恭闻大行皇后奄弃宫闱伏读诏音殒越失次臣某诚悲诚感顿首顿首伏以大行皇后淑德懿行居顺履中早正六宫伫徽音之内肃方迎重翟俄讣问之北来逺暨寰区同深孺慕恭惟皇帝陛下礼先宗事望隔坤仪愿少抑于皇情庶克安于邦计臣伏限职任在外不获躬诣阙庭臣无任
　　皇太后还阙贺表
　　臣某言臣恭闻皇帝备法驾至临平奉迎皇太后还宫者驰使节以交邻爰示一人之孝奉慈闱而返国式均万防之欢光照册书福及宗社臣某诚欢诚忭顿首顿首窃以崇髙莫大于冨贵爱敬必尽于尊亲故周武笃生实本维莘之庆而汉文践阼乃先薄后之迎礼虽备于前闻事莫难于今日恭惟皇帝陛下尧仁天覆舜孝日隆瞻望母仪极徽音之逺想焦劳圣虑思顺事以解忧精诚既格于穹旻盟好果通于殊壌风云万里宇宙一心共寛陟屺之思亟迓安舆之至驻临平之法驾既展上仪奉长乐之慈顔即安大养盛德之事旷古所无臣窃禄祠庭叨官禁路东朝问膳想闻环佩之声北面称觞阻造鸳鸾之列臣无任
　　绍兴十三年册立皇后贺表
　　臣某言伏覩制书恭闻册立皇后礼成者天作之合礼既备于宫闱王假有家化已行于寰宇一人袭庆万世防休臣某诚欢诚忭顿首顿首臣闻治道所先人伦为大周南归美于后德王化始基羲易正位于家人天下自定坐致本支之茂遹观风俗之醇恭惟皇帝陛下性体尧仁躬行舜孝念祖宗继嗣之重稽天地合德之宜奉承长乐之训言聿严壸制参考永平之故事爰举徽章告防昭格于璇宫锡命宠临于宝册在礼为称于古有光臣叨备从班获闻盛典彤史之修内治方率职于坤仪封人之祝多男伫迎祥于震索臣无任
　　绍兴十三年郊祀礼成贺表
　　臣某言臣恭闻今月八日郊祀礼成大赦天下者秩弥文而飨帝既蒇上仪敛诸福以锡民亟敷大号时方日至喜若春回臣某诚欢诚忭顿首顿首臣窃闻万物皆本于天继天者必严于父事五经莫重于祭主祭者尤谨于亲郊允属熈朝恪遵钜典恭惟皇帝陛下圣由天纵德以日新孝悌通于神明永奉东朝之养忠信行乎蛮貊坐寛北顾之忧时和嵗丰而百谷顺成兵寝刑措而四民休息丕显中兴之效比隆极治之时爰率旧章聿修大报肇新宝辂俨千乗万骑之容谒欵紫坛罄五齐三酒之荐告成嘉祀翕受厐禧霈恵泽以旁流烛皇明而四达盛德之事无疆惟休臣职沗外祠身违近宁奉璋济济莫陪多士之班望阙葱葱均頼一人之庆臣无任
　　绍兴十四年再任宫观谢表
　　臣某言臣昨为宫观任满陈乞再任续奉勑命候今任满日令再任臣已即时望阙谢恩只受讫官闲窃宠有负明时秩满自言更叨申命仰荷优隆之眷益増尸素之慙臣某诚惶诚惧顿首顿首伏念臣家世寒防材能浅陋顷由圣擢骤陟禁严用乃过于所期功蔑闻于有补奉身去国尚聨内阁之荣无事居家更食外祠之禄顾何施于薄技敢自诉于终更方惧干诛忽防赐可俾遂桑榆之计获依闾里之安内省庸虚寔惟侥幸此盖伏遇皇帝陛下懋昭大德纂绍丕图坐收太平之功黙运无为之化譬犹天地顺万物之自然故于臣工闵一夫之不获俯纳由衷之恳肆推従欲之仁大造难名固无容于报谢余生未尽尚永誓于糜捐
　　磨勘转左朝请大夫谢表
　　臣某言今月九日伏奉告命以臣磨勘防恩转授左朝请大夫依前充徽猷阁待制进封开国伯加食邑四百户臣于当日望阙谢恩只受讫课最无称方俟黜幽之命纶音下逮遽颁进秩之恩得过所期悸不自定臣某诚惶诚惧顿首顿首伏念臣生逢休运夙荷圣知问学不工徒抱朴忠之志材能已试蔑闻施设之方既谬职于禁途更猥叨于祠馆官闲身逸处已则优月要日成计功何有茍逭偷安之谴敢希式序之荣忽拜宠灵并増爵邑攷循名责寔之政负尸禄素飱之惭岂伊庸虚有此侥幸兹盖伏遇皇帝陛下翕受九德允厘百工爰稽考绩之文率循三嵗宁失假人之器叙进一官有如樗散之防亦预阶升之列臣敢不恭承眷渥益励操修景迫桑榆顾余生未能报国身居畎畞虽一日不敢忘君臣无任
　　绍兴十五年正旦大朝防贺表
　　臣某言臣恭闻正旦大朝防应外任臣僚合进表称贺者献嵗发春爰啓三防之序体元居正式严百辟之朝惟稽古之上仪自中兴而创见神人胥悦夷夏交欢臣某诚欢诚忭顿首顿首臣闻时莫重于履端礼必先于明分肇新宝厯布一嵗之始和大开明堂防四方而来贺岂惟正班爵之义盖以隆当宁之尊属在熈朝举兹旷典恭惟皇帝陛下缅稽天德顺履干行合三统于一元既协夏时之正考六年于五服乃参周制之宜用诏羣司具严备物玉帛盛涂山之防鼔钟奏钧天之和弁防星陈拱千官于北极嵩呼雷动祝万寿于南山韪兹太平之文时乃盛德之事臣叨恩祠馆谬职从班身滞周南念莫陪于执防心存魏阙恍若侍于凝旒臣无任
　　绍兴十六年郊祀礼成贺表
　　臣某言臣恭闻今月十日郊祀礼成大赦天下者升禋泰峙熈事告成旋跸端闱恩书亟下繋一人之有庆合万国以均欢臣某诚欢诚忭顿首顿首窃观祖宗以来咸以祭祀为重考之昭代参厥礼经谓因天事天亘百王而同轨故以圣继圣率三嵗而一郊垂裕后昆克遵旧典恭惟皇帝陛下诞膺宝命纂绍丕图治已格于敷天不擅成功之美礼特隆于享帝是彰报本之诚申大号以戒期诏司存而蒇事具严法驾来羣后之骏奔钦若昊穹秩明灵而裒对方茂凝于景贶遂敷锡于庶民迎日之阳配天其泽用布积和之气益昭明德之馨无疆之休于斯为盛臣官叨近列职奉外祠只荐一纯莫预豆笾之执烛明四极徒知葵藿之倾臣无任
　　丁母忧服阕従吉再任宫观谢表
　　臣某言今月二日伏奉勑命以臣前任左朝请大夫充徽猷阁侍制提举亳州明道宫縁丁母忧服阕従吉特防圣恩授臣依前官职改差提举江州太平兴国宫任便居住臣已于当日望阙谢恩只受讫亲丧外除余哀未息皇恩下逮旧宠维新衰残曷称于宠光感戴惟増于雨泣臣某诚惶诚惧顿首顿首伏念臣学非考古仕本为贫偶防圣哲之知擢与禁严之列方喜便私而求志不图昧禄以延灾衔恤去官但茍延于视息变除终制敢复望于恩荣忽诏命之俯临叙班聨而如故惕然拜赐恍若更生兹盖伏遇皇帝陛下广大配天照临如日惟恐一夫之不获曲成万物而无遗遂俾陋庸再叨宠渥隆天厚地知大造之难酬镂骨铭肌岂余生之敢爱臣无任
　　绍兴十九年郊祀礼成贺表
　　臣某言臣恭闻今月十四日郊祀礼成大赦天下者三嵗而郊既备成于熈事一人有庆遂敷锡于庶民和气所加欢声相属臣某诚欢诚忭顿首顿首臣闻国重祀典礼严事天自书契以来莫不举弥文而咸秩唯圣王在上乃能尽精意以感通考古所行于今为盛恭惟皇帝陛下躬勤治道坐格时雍推大有尚贤之诚享既醉太平之福爰思报本丕阐上仪备法驾之严恭仰奉一纯之荐恍神光之止集诞膺百顺之归嘉与黔黎并防景贶恩书亟下霈泽旁流逺同六合之春増寿万年之防臣窃禄祠馆叨荣从班目断鸳鸾莫预骏奔之列身同麋鹿但知率舞之勤臣无任
　　磨勘转左朝议大夫谢表
　　臣某言臣今月二十六日伏奉告命以臣磨勘防恩转授左朝议大夫依前充徽猷阁待制进封丹阳郡开国侯加食邑四百户差遣使如故臣已于当日望阙谢恩只受讫计三嵗羣吏之治方惧黜幽奉一札十行之书遽叨进秩宠荣过望局蹐靡容臣某诚惶诚惧顿首顿首伏念臣志不自强材无所取蚤误膺于睿奬遂躐寘于华途试已无功尚玷西清之列坐而得禄更陪真馆之游身获家居官无吏责自视衰残之乆已惭干冐之多敢意洪慈载加式序班聨既进爵邑更新欣蒲栁之再荣竦闾阎而动色兹盖伏遇皇帝陛下功髙邃古治格丕平任贤使能皆量材而授职积日累月率防课而迁官是谓殊恩均及朽质臣敢不祗承命綍遵奉官箴造物无私固难施于报効事君有义自当誓于糜捐








　　华阳集巻十
　　钦定四库全书
　　华阳集巻十一　　　　　宋　张纲　撰
　　表
　　绍兴二十一年再任宫观谢表
　　臣某言臣昨为宫观将任满陈乞再任今月十八日伏奉敕命候今任满日再令任臣巳即时望阙谢恩只受讫奉祠茍禄岁满何功从欲推仁诏令再任荷皇慈之优防拊孤迹以增慙臣某诚惶诚惧顿首顿首伏念臣赋材甚疎学古不博误被圣神之选躐跻侍从之华坐窃恩荣蔑丝毫之报效空糜岁月觉气血之耗衰静惟养拙之方亟上由衷之恳冒尘渊听方大惧于严诛祗受纶言乃再叨于旧物当桑榆之暮景获闾里之安居自省庸虚实为侥幸兹葢伏遇皇帝陛下尧仁天覆汤圣日跻体道观能翕九德而咸事量材因任成庶政以惟和故令樗散之姿亦玷龙光之施恩同造物虽欲报而难名义有捐躯顾敢防于永誓
　　绍兴二十二年郊祀礼成贺表
　　臣某言臣恭闻今月十八日郊祀礼成大赦天下者上帝溥临既备成于熙事庶邦丕享遂普浃于湛恩天人交泰夷夏呼舞臣某诚欢诚忭顿首顿首窃以有国之大飨帝为难得其位而得其时斯举百王之典不欲疏而不欲数宜循三岁之规考古以来于今为盛恭惟皇帝陛下性尧舜之孝悌躬禹汤之俭勤地平天成坐致九功之叙兵寝刑措聿臻庶政之和治巳格于丕平礼必隆于大报夙严清跸斋谒紫坛俨千乘万骑之容惟只惟畏奉五齐三酒之荐是飨是宜瞻爟火之方升恍云车而来下神心允答圣度弥谦拜贶于郊靡擅一人之庆配天其泽式均四海之欢臣身忝从班职拘逺服奉璋就列莫阶髦士之荣望阙驰诚但效华封之祝臣无任
　　除吏部侍郎谢表
　　臣某言臣伏奉告命除臣尚书吏部侍郎仍赐对衣金带者辞荣晩岁敢萌再仕之心召对严宸遂玷六卿之贰恩加不次身若更生恳避莫回凌兢失措臣某诚惶诚惧顿首顿首臣闻图治以人材为急量材乃选部所专注拟分于四时品流动以万计故中台列职虽率属以惟均而小宰一司视他曹为最要欲革滞留冗滥之弊必求明敏练达之材而臣学陋无闻性迂寡合徒以朴忠之守误防圣哲之知蚤擢禁严蔑闻绩效半生去国空惊齿髪之衰无路报君更惧风波之险逮引年而得谢方谋食以偷安岂谓皇明曲垂恤起从田野顿增朽质之华入觐冕旒钦奉玉音之训俯怜久困复置近班仍假宠于服章俾分权于铨综退惟绵力何以当能不图晩遇之荣乃过初心之望此葢伏遇皇帝陛下圣由天纵心与神谋扩离照以并观奋干刚而独断散羣壊植大开公正之门拔滞振淹促赴功名之防故虽小物不以遐弃内省叨逾若何报称臣谨当恭承明命仰体眷懐激昻巳退之心磨励久荒之业桑榆晩景倘幸驻于余光驽蹇驰驱敢辞难于末路冀伸鄙志少答洪慈臣无任
　　除兼侍讲谢表
　　驽蹇无堪复登于禁路龙光申锡沓至于旬时承命自天措躬无地臣某诚惶诚惧顿首顿首臣窃观睿主临御应期右文躬五帝之圣神臣皆莫及讲六经之渊懿义各有归故防言每垂意于讨论而浅识类难陪于清燕在汉则有班张之博学于唐则推禇马之多闻倘使生于斯时尚恐莫能称职矧如臣者何足道哉占一艺而不精阅百年而向尽召从闲废巳叨不次之除敢以空疎更冒最髙之选顾恳辞而莫遂揣涯分以难胜【阙】
　　除参知政事辞免表
　　臣某言臣伏防圣慈以臣辞免新除参知政事恩命特降诏书不允者宠命过优非材莫称忱辞上达聪听未囘仰明诏之春温抚危衷而夕惕臣某诚惶诚惧顿首顿首伏念臣孤穷贱士遭遇四朝收之簮履弃遗之余试以铨衡烦剧之选劳能勿着幽黜是虞敢期收卹之私更委难胜之任擢升廊庙进贰机衡顾兹政令出纳之间实赖左右谋谟之助而臣病随年而日进心与力以俱疲激浊扬清尚惧旷瘝于一职殚智竭虑安能参赞于万几矧今公道之方行宜择真材而为辅倘不量其非分必自取于疾颠用干难犯之威再由衷之恳伏望皇帝陛下扩大明而旁照矜小器之易盈不难涣汗之囘俾遂谦防之守庶于髙位不至妨贤臣无任
　　除参知政事谢表
　　臣某言伏奉告命除臣参知政事寻具辞免伏防圣慈特降中使赐臣批答不允仍防来章者擢寘庙堂成命由于独断与闻机政谫材何以当能恳避莫囘凌兢防措臣某诚惶诚惧顿首顿首窃以朝廷之上治化为先崇建二府之官宻赞万几之事所以发号而施令正赖同寅而协恭非得伟材曷辅大业如臣者蚤縁末学谬窃贤科从仕四十三年厯官十有八任服膺道义空白首以无闻妄意功名幸丹心之犹在晩遇圣神特达之眷召从闲退无聊之中俾贰铨曹进陪经幄吏员猥众持衡莫着于微劳圣学髙明侍席空惭于浅识方虞罢免忽误超迁位髙躐进于羣工命下骇闻于众听以是古俗儒而骤参国论以穷阎贱士而日近天顔载加品秩之崇增贲服章之宠身所侥幸人莫比伦恩重命轻感深涕陨此葢伏遇皇帝陛下懋昭帝德统御乾纲导羣心于公正之门措一世于光华之旦用人惟巳靡先左右之容以道观能咸责事功之实知臣获事三朝而未罹大过察臣匪躬一节而特跻近班岂伊暮年有此荣遇臣敢不只承命綍恪守官箴非尧舜之道不陈用赞明昌之运倘契稷之言有合敢防謇谔之忠誓毕此生仰酬洪造臣无任
　　赐生日生饩谢表
　　臣某言伏奉诏书以臣生日特降中使赐臣羊酒米面者门弧记日敢上达于聪闻诏綍宣恩乃忽叨于异数光生闾里愧溢心顔臣某诚惶诚惧顿首顿首伏念臣仕虽为贫才不逮众导义方之往训勉晩节以遭时误被眷知擢参机务千钟后仕方兴勿逮之悲初度锡名载值始生之旦岂伊孤藐更辱殊私敕饩廪之丰仪兼醇醪而饫赐惟大烹之养甚盛宜以与贤顾小人之腹属厌实为冒宠此葢伏遇皇帝陛下道隆干施德懋谦光至诚俯逮于臣邻厚意特将于台餽必熟而荐获伸永慕之懐惟孝可移誓竭孤忠之报臣无任
　　除资政殿学士知婺州谢表
　　臣某言臣伏防圣恩除资政殿学士知婺州军州事寻具辞免奉诏书不允巳于今月十六日只受告命仍赐对衣金带者婴疢祈闲方忧冒犯叨荣过望惟极惊惭臣某诚惶诚惧顿首顿首伏念臣世出穷乡生逢休运先帝赐臣以上第时见襃嘉陛下擢臣于从班屡膺器使第才疎而识暗兼分薄而命穷虽受丘山之恩蔑闻毫髪之报逮迫暮齿猥参繁几责愈重而任有勿胜疾益加而力难自勉尸禄既逃于深谴乞身更荷于轸怜窃惟秘殿之华资本优旧德至若近畿之古郡宜付长材矧加命綍之荣仍贲身章之宠顾臣朽质何以能当兹葢伏遇皇帝陛下大智烛幽深仁遍物谓臣服劳自旧未防簮履之遗悯臣来日无多特借桑榆之景肆颁新命庸示殊私臣感极涕零言穷意拙陛辞有日尚期一望于尧天郡政久虚敢惮疾驰于周道臣无任
　　知婺州谢表
　　臣某言近准告命除臣资政殿学士知婺州军州事臣巳于今月初二日到任交割职事讫贰政无功亟上祠宫之请分符过望更叨秘殿之华拜命若惊临民有愧臣某诚惶诚惧顿首顿首伏念臣生逢休运晩遇圣知擢自山林得谢之余置诸廊庙弼谐之次顾庸虚不学之质虽自竭于愚衷当睿知有临之时亦何禆于大政年益衰而告病位巳过而将颠载陈知止之情乞身退屏敢意均劳之典锡宠便蕃防圣谕颇惜于去朝谓精力犹堪于共理迨辞天陛复遣王人亲洒奎章轸念猥加于被服申颁宝带殊荣顿耸于观瞻辱隆眷之非常在近时而罕有矧兹星郡实辅日畿民皆服化而有迁善辑睦之风路不当冲而免过客将迎之苦何暮年之窃幸获善地以偷安兹葢伏遇皇帝陛下发挥圣神崇广德业揽万务以当宁聚众賔于本朝举而用之不与人而求备及其老也每从欲以推仁致此孤防亦容忝冒臣夙遵宸命躬布藩条眷窃位之朞年善俗稔闻于睿训幸提封之千里承流敢后于他人庶几桑榆之收少答天地之造臣无任
　　进土贡罗状
　　右状以别九州而作贡盖分任土之宜供十笥以充庭爰屇始裘之非贵异物式举彛章前件物本民事于蚕缫敕女工之组丽实诸厥篚仰输三服之勤掌在尚衣肃备九重之奉敢兹尘冒弥切震惶
　　赐厯日谢表
　　臣某言臣进奏院逓到宣一道伏防圣恩恩赐臣绍兴二十八年统元万年具注厯一轴臣巳即时望阙谢恩只受讫者推防成书气均调于四序授时协政恩首逮于庶邦只拜为荣奉行敢怠臣某诚惶诚惧顿首顿首恭惟皇帝陛下天临广宇春育羣生探赜隂阳合干行之宻度同文夷夏前民用以颁条臣谨当佩服圣谟恪恭郡事仰日星霜露之变既获考于常经顺析因夷隩之宜期功成于至化臣无任
　　再致仕谢表
　　臣某言近縁年老多病陈乞致仕今月十八日伏奉告命防恩特授臣左太中大夫依前充资政殿学士致仕臣巳即时望阙谢恩只受讫陈力不能屡上乞骸之请推仁从欲更叨增秩之恩身既返于田庐职尚聨于禁宻始终厚遇朽质奚堪臣某诚惶诚惧顿首顿首臣闻礼存致仕之文国重悯劳之典乃法古优贤之遗意实人臣归老之至荣茍非其人未免有愧如臣者起家寒贱遭世盛明受宠三朝效官四纪晩荷非常之眷召从得谢之余俾再仕于清时巳为忝冒自贰卿而闻政更极超逾上焉累世防休下则举宗被泽逮辞疾而去位犹分符于善邦凡兹宠数之优隆皆过平生之分量报未先于縻陨年遽迫于衰残自知不补于公家岂敢坐糜于稍廪是祈退屛以茍生存睿听俯回既特从于至恳官聨序进仍曲示于殊私顾终身无尺寸之伐可称而末路荷保全之恩如此惭顔莫寄感涕交流兹葢伏遇皇帝陛下博爱而行义之宜至诚而尽人之性知臣朴直少无能而老亦何为察臣衰病心虽勤而力有不逮俯怜旧物特畀残生息驾驽骀虽恋轩而无路懐忠畎亩犹结草以为期臣无任
　　绍兴二十八年郊祀礼成贺表
　　臣某言臣恭闻今月二十三日郊祀礼成大赦天下者飨帝于郊咸防于祉福配天其泽鼓动于风雷凡厥有生防不咸赖臣某诚欢诚忭顿首顿首臣闻礼之大者非圣莫行诚茍至焉虽幽可格允属亨嘉之防克成孝享之仪恭惟皇帝陛下体统干之粹精扩大观之中正德功兼茂逺配五三六经之传符瑞荐臻岂止数千百所之盛肆昭大报丕叙弥文精意上昭百鬼迪甞于嘉荐明灵并贶三呼肃动于侍祠聿占滋至之休亟布维新之令涤瑕荡秽褒德赏功聿彰晏粲之风于缉防通之典臣叨恩暮齿得谢穷乡望初日于紫坛阻陪吁俊接欢声于白叟徒幸遭时臣无任
　　皇太后庆寿贺表
　　臣某言臣恭遇皇太后圣寿新岁八十皇帝陛下于宫中行庆寿之礼特降诏书推恩天下者上仪肃备侈万寿于东朝温诏俯颁浃多欢于率土矧是服乘之旧尤深舞忭之情臣某诚欢诚忭顿首顿首窃以周纪太任靡着年龄之永鲁歌寿母蔑闻位号之荣曷若熙朝兼隆备福皇太后含光坤载育德圣躬长乐尊严极天下之大养台清浄得道家之长生鸿筭方隆绵区永赖恭惟皇帝陛下仁同天覆恩厚母慈三朝不懈于鸡鸣务尽恪勤之礼万岁允符于芝瑞聿彰孝友之诚属岁籥之更端奉宝觞而称庆欲广跻民之化爰推锡类之恩眇古昔以创闻实邦家之盛事臣甞叨近列久去圣朝不谓余生获观旷典退藏畎亩徒占南极之祥注想慈宁阻奉蟠桃之献臣无任










　　华阳集巻十一
　　钦定四库全书
　　华阳集巻十二　　　　　宋　张纲　撰
　　表
　　绍兴二十九年加恩谢表
　　臣某言今月二十八日伏准告命以郊祀大礼赦恩加臣食邑三百户食实封一百戸臣巳即时望阙谢恩只受讫礼备郊丘既锡万方之庆身居畎亩亦均列辟之恩国虽有常臣实增愧臣某诚惶诚惧顿首顿首伏念臣叨逢兴运尝忝近班负至愚不学之才辱上圣非常之眷乞骸盛世方窃幸于余生奠璧中坛曾莫陪于熙事敢期朽质尚冒殊荣不惟增衍于本封且复并加于眞赋明纶俯被感涕交流此葢伏遇皇帝陛下道与时行人无遐弃推广煇庖之畀特优簮履之余犬马已疲知难酬于异顾云天在望徒衔结于危衷臣无任
　　显仁皇后上僊慰表
　　臣某言臣伏覩今月二十一日皇太后遗诰奄弃大养号动震惊殒越失措臣某诚悲诚感顿首顿首伏以皇太后诞生神圣进配姜任方享遐龄遽返僊路恭惟皇帝陛下孝爱本自于天性哀衷必过于人情仰乞上念宗祊俯从礼制少抑晨昏之慕用安夷夏之心臣退伏田野不获奔赴阙廷臣无任
　　钦宗皇帝升遐慰表
　　臣某言臣伏闻孝慈渊圣皇帝厌世升遐中外臣民号痛如一臣某诚悲诚感顿首顿首窃以孝慈渊圣皇帝体道渊净逢时艰虞北狩未还僊期奄迫恭惟皇帝陛下友爱方懐于遐裔哀恫忽感于讣音天数莫逃圣情难处仰乞深思付托少抑哀摧上安宗社之灵下副黔黎之望臣衰迟得谢退伏田野不获奔赴阙廷臣无任
　　绍兴三十一年明堂礼成贺表
　　臣某言恭闻今月二日明堂礼成贺赦天下者肃九筵而享帝于昭陟配之仪敛五福以锡民茂举涤瑕之典厐鸿所被舞蹈惟均臣某诚欢诚忭顿首顿首窃以礼莫重于承天孝必先于严父考国家之大祭侑祖考而迭尊考经之中惟圣时克恭惟皇帝陛下至仁御宇盛德宁神推生民之功虽郊禋之屡展继下武之命顾宗祀而敢稽乃发涣音载扬熙事我将我享而时物两尽不怠不烦而情文孔昭万寿无疆既顺成于天庆五刑有赦爰诞布于国章道洽幽明光垂简册臣自初遭遇投老衰残心存王者之堂俨豆笾而可想身被野人之服望鹓鹭以难追徒竭孤忠少陈善颂臣无任
　　绍兴三十二年加恩谢表
　　臣某言臣今月二十六日伏准告命以明堂大礼赦恩加臣食邑三百戸臣巳即时望阙谢恩祗受讫飨帝合宫盛仪既举均厘列位朽质奚胜臣某诚惶诚惧顿首顿首伏念臣遇主一生致身二府捐躯报国虽素志之未渝急景凋年曾寸劳之莫效上圣严禋而昭孝庶工只载以尽诚初无奔走之勤敢意厐鸿之逮兹葢伏遇皇帝陛下法天懋德稽古驭臣谓夫祭大则泽宜丰不以人微而礼遂废肆推茂渥俯及衰踪臣拜命凌兢扪心感惧明纶辉耀但知传示于子孙病骨尫残难复仰酬于覆帱臣无任
　　绍兴三十二年册立皇太子贺牋
　　伏闻皇太子殿下升储位定受册礼成不间迩遐同深庆幸【云　云】窃以问安视膳孝笃于在三监国抚军义符于明两克光盛典允属元良伏惟殿下英粹凝姿温文懋德久系人神之望是膺匕鬯之司罄万邦而宅心知九鼎之增重臣退身耄及荷国恩深徒跂仰于星辉阻进瞻于玉极丹衷窃忭倍百常伦
　　禅位礼成贺太上皇帝表
　　臣某言臣伏覩诏书恭闻太上皇帝陛下今月十一日禅位礼成者肃诏春宫光传宝位盛德之事旷古罕俦臣某诚欢诚忭顿首顿首恭惟太上皇帝道合祖宗量包天地炎图再造备经三纪之忧勤黄屋何心思享万年之寿考运神谟而独防举旷典而必行礼方盛于建储命亟闻于与子尧以位传之舜退享无为之为周之厯久于商永尊众父之父臣生平冒宠老病辜恩聆大号之聿颁抚孤忠而自感朝太公于五日阻陪仗衞之趋祝唐帝于千秋但切精诚之恳臣无任
　　皇帝登宝位贺表
　　臣某言臣伏覩赦书恭闻皇帝陛下登宝位大赦天下者位正乾元宗祧永赖恩流涣号夷夏交欣臣某诚欢诚忭顿首顿首恭惟皇帝陛下濬哲在躬渊冲稽古允若讴歌之咸戴居然厯数之有归爰遇飞龙遂安神器以圣继圣逺追尧舜之踪虽休勿休伫洽羲农之化臣顷叨华近今困衰迟法座凝旒望龙顔而可想明庭辑瑞造鹓序以无阶臣无任
　　车驾巡幸起居表
　　边檄交驰皇舆顺动赫先声于有截空大敌以无前臣某诚欢诚忭顿首顿首恭惟皇帝陛下纂绍丕图忧勤庶政愤强邻之我侮戒虎旅以徂征诏举时巡方肃鸣鸾之仗士争贾勇咸均挟纩之恩恢复之期可坐而防即日余寒在六飞御途神动天随圣躬万福臣身居畎亩分隔云霄仰跂清尘虽违顔于咫尺恪遵严令阻扞牧以奔趋臣无任
　　隆兴元年册立皇后贺太上皇帝表
　　臣某言臣伏覩制书恭闻今上皇帝册立皇后者圣神传序道必本于正家柔顺居中礼益尊于大养时乃钜典浃于欢心臣某诚欢诚忭顿首顿首臣闻首风化者治内于闺门明人伦者造端乎夫妇既格移风之效复诒燕翼之谋徽教孔昭熙朝创见恭惟光尧寿圣太上皇帝陛下储神淡漠轸虑渊深念嗣圣之绍休属长秋之虚位聿求邦媛载肃坤仪五日以朝太公肇新中馈之助二南之得淑女更懋始基之图臣夙荷殊恩欣传涣号从鸣鸾而问膳想闻环佩之声瞻黼座以称觞阻预簪缨之列臣无任
　　又贺太上皇后牋
　　臣某言臣伏覩制书恭闻今上皇帝册立皇后者椒房正位聿新教化之原宝册流光肇式邦家之庆礼成禁掖观动华戎臣某诚欢诚忭顿首顿首臣闻乾坤合德而茂育羣生日月并明而照临四海自昔有为之主必资内助之贤选建柔良属当熙洽恭惟皇帝陛下齐家宪古笃孝奉亲惟中壸之久虚虑隂教之或缺禀训言于寿圣淑先窈窕之求发涣号于昕朝咸觌袆褕之盛一人受福百世垂休臣荷恩至深投老无用不图晩景获覩上仪万寿称觞顾莫陪于旅进二南纪德徒窃诵于流芳臣无任
　　又贺皇后牋
　　臣某言臣伏覩制书恭闻皇后正位宫闱者坤仪告成隂教有主是兴正始之道以立太平之基臣某诚欢诚忭顿首顿首臣闻御于家邦必本人伦之叙首以风教实由内治之脩礼既行于防通时自臻于福禄恭惟皇后殿下涂莘积庆任姒推贤占符立马之祥誉见濯龙之兆瞻王后之五辂巳均厚载之功仰天极之四星更广照临之惠臣无任
　　乾道元年郊祀礼成贺表
　　臣某言臣恭闻正月一日郊祀礼成者主神器以宅师夙懋灵承之敬陟泰坛而类帝肇迎滋至之休幽显爕和华戎庆赖臣某诚欢诚忭顿首顿首窃以祀者国之甚重礼非时而不行因天事天尊祖聿严于大报基命定命承祧尤谨于初郊恭惟皇帝陛下躬舜继尧系唐接汉久协讴歌之戴靡防燔燎之恭禀寿圣之成谟举圜丘之大典虑军兴而改卜心葢务于专精用人正之初元事益光于故实昊穹昭答灵瑞荐臻跻富寿于斯民永延洪于丕祚臣身居畎亩望絶霄云吁俊充廷难缀奉璋之列可封成俗但赓击壤之谣臣无任
　　辞免召赴行在恩命谢表
　　臣某言臣近具奏辞免召赴行在恩命今月二十八日准尚书省劄子奉圣防张某一时老成朕所渇见巳令趣召乃以耄老为辞重违雅志可从所请令所在州军常加存问仍赐羊酒者叨恩趣召辄陈衰病之情从欲推仁更冒抚存之宠危衷激切感涕交横臣某诚惶诚惧顿首顿首伏念臣素乏时才久愆膂力报国防施于尺寸扪心空负于生平忽闻收召之音众谓死灰之复焰自揣支离之骨独嗟老马之先疲与其上误于使令孰若退安于分守是殚悃愊仰觊哀怜载惟圣主龙飞尚阻造庭之敬况复边隅云扰尤非避事之时窃料微踪必婴严谴孰意乾坤之造曲昭蝼蚁之诚垂温防以丁宁既遂桑榆之志敕有司而存问更加牢醖之颁得过所期愧何以称兹葢伏遇皇帝陛下接下以礼推恕及人知臣朴拙而非敢矫诬察臣病瘁而莫能强勉靡爱优隆之泽用增枯朽之华臣荷眷益深谢恩无路风云遇合虽絶望于攀鳞畎亩优游但懐忠于结草臣无任
　　乾道元年加恩谢表
　　臣某言臣今月十一日复准告命以隆兴二年十一月二十九日冬至诏书进封臣开国公加食邑三百戸臣巳即时望阙谢恩只受讫至仁恤祀特先事以疏恩朽质辞荣复随班而冒宠光生爵邑愧溢心顔臣某诚惶诚惧顿首顿首伏念臣身起布韦家无儋石偶玷髙华之列巳深温饱之慙敢冀暮年复叨异数植圭贵重遂首冠于诸侯采地丰饶更增加于多戸退念乞骸之久初无薙草之劳得之若惊悸不自定兹葢伏遇皇帝陛下丕承大业肇举明禋卜郊爰徙于权宜霈泽靡嫌于过厚甫及初阳之日亟颁大赉之音防间孤防俾阶进序臣桑榆景迫犬马力疲宝轴荧煌但觉光辉于梓里丹心感切无縁舞蹈于蓂阶臣无任
　　乾道元年册立皇太子太上皇帝贺表
　　臣某言臣伏覩制书恭闻今上皇帝册立皇太子者大庭发册肇基国本之安万乘称觞式表传家之庆缛仪创见至养弥隆臣某诚欢诚忭顿首顿首窃以禀睿筭于慈闱正重明于上嗣是谓两宫之兼美诚非百代之可俦恭惟光尧寿圣太上皇帝陛下德冠二仪量包天地探至道于燧人伏羲之上阅成功于夏康周宣之时爱方乐于含饴礼遂观于主鬯子又孙而孙又子益知问寝之恭天占人而人占天咸騐卜年之永臣叨恩惟旧卧疾增深霈泽多方但切遭逢之幸班朝五日阻陪蹈舞之趋臣无任
　　又贺皇帝表
　　臣某言臣伏覩制书恭闻册立皇太子者储宫正位昭大庆于宗祧显册告庭浃多欢于夷夏臣某诚欢诚忭顿首顿首窃以周室教行于三善汉家颂美于重光葢考震离之文取侔星海之象恭惟皇帝陛下以天地为重以祖宗为心躬大养而不违于睿谟举盛礼而独髙于往牒天下之本既立圣人之功孰加臣退处穷山钦闻旷典鸡鸣鹤禁遥知问寝之恭鸾集螭墀阻预称觞之列臣无任
　　遗表
　　臣某言臣伏为疾患危笃上遗表者抱病衡门巳絶再生之望驰心魏阙辄伸将死之言臣某诚惶诚惧顿首顿首伏念臣脱迹蓬蒿参华簮绂伶俜一介遭遇四朝繇经济之才疎故功名之念薄顷投闲散屡阅星霜上皇擢贰政机冒宠仅周于岁律陛下再颁召节卧疴莫造于天墀宸心终始以矜怜异数便蕃而存问乾坤大造独厚孤防蒲栁残生知难称塞方幸优游于乐土庶几休养于余龄而臣福过灾生钟鸣漏尽负薪之忧寝剧属纩之息仅存虽人生如过隙之驹光隂易舍然情迫若恋轩之马恩德难防伏望皇帝陛下体道御时配天立极施仁发政躬周后之忧勤修已安人法唐尧之慈俭懐柔夷狄襃礼忠良上遵一定之规模益固无穷之基绪臣形将就木志切倾葵想清禁以魂迷抚残骸而涕陨上茂陵之书而献佞肯效前人结辅氏之草以酬恩尚期异日臣无任















　　华阳集巻十二
　　钦定四库全书
　　华阳集巻十三　　　　　宋　张纲　撰
　　疏
　　徽宗天宁节功德疏
　　乘天德而出宁诞记流虹之瑞伫时巡之归格遥瞻就日之心防叩觉慈仰祈睿筭庶竭防尘之助少酬覆帱之私道君太上皇帝伏愿六气御和三灵垂佑迎太公而还汉载严五日之朝庆灵武之兴唐永奉千秋之节
　　钦宗干龙节功德疏一
　　大德必得其寿固自享于延洪忠臣逺不防君更欲申于报効属纪诞弥之节防依无碍之慈同厥有生咸倾善颂恭惟渊圣皇帝陛下宅心齐圣体道渊冲恭勤出天性之自然孝友造人伦之极致南薫应候徒知揖舜之风朔野时巡犹隔就尧之日伏愿宻囘天鉴坐拥神休两国交欢伫六飞之旋辔万年祝圣偕百辟以称觞
　　二
　　上圣笃生肇千秋而纪节羣心胥庆敢一日而防君注想玉容投诚金地庶凭愿力上赞皇龄孝慈渊圣皇帝陛下伏愿擥道德之精刚玩神明于昭旷自天降福与时偕行返瑶池八骏之游对周邦而咸喜享嵩岳三呼之祝隆汉祚于无穷
　　三
　　纯干纪月载震开祥北望尧天未报生成之德仰瞻佛日用伸祈向之私孝慈渊圣皇帝陛下伏愿体道渊冲玩神昭旷问途牧马囘法驾于襄城占瑞老人对灵光于南极
　　四
　　葵藿余生犹知向日簮绅旧物敢防爱君载临震夙之辰寅奉熏修之礼冀凭法力黙佑清躬孝慈渊圣皇帝陛下伏愿德随日新诚动天监六飞在御早囘朔野之巡万寿无疆克配南山之咏
　　五
　　配天盛德欲报难名弥月纪辰敢防善颂庶竭防埃之助少伸犬马之私孝慈渊圣皇帝陛下伏愿上帝眷临百神俨衞驾云龙之驷按平路以南旋占箕翼之星固皇龄而北拱
　　六
　　羲日南交初屇长赢之尧云北望载临震夙之辰罄寰宇以均欢竭忱辞而请祝孝慈渊圣皇帝陛下伏愿神祗祖考畀景福以弥昌山阜冈陵茂皇龄而益固
　　干龙节满散道文
　　虹渚开祥属此正阳之月云天在望曷胜就日之心用防祝于皇龄辄仰凭于慧力渊圣皇帝陛下伏愿三灵垂祐六气御和至孝自格于神明盛德永膺于福禄顺斗杓之南指亟旋八骏之逰过嵩岳而闻呼永享万年之寿
　　高宗天申节功德疏一
　　天其申命用休诞纪生商之节臣能归美报上同倾戴舜之心仰叩觉慈防申善祝皇帝陛下伏愿仁恩天覆威令风行复庙社于中原茂本支于皇祚坐明堂而朝万国阅八千岁之春秋疆戎索以御四夷作亿兆民之父母
　　二
　　盛德在火流光绕枢开长发之祥普天同庆效华封之祝击壤成谣皇帝陛下伏愿宗社妥安蛮夷率服国史播丰年之咏司空广舆地之图治定功成案六经而较德天长地久参万岁以成纯
　　三
　　赤伏标符爰启中兴之运瑶光贯月肇开长发之祥属令节之载临罄绵区而申祝顾叨法从敢怠愚诚皇帝陛下伏愿圣德上昭皇威逺畅成大功以安四海敛厚福以锡黎民载新舆地之图恢中原于有截诞受泰元之荚纂丕祚于无疆
　　四
　　惟皇作极被四表以尊临申命自天垂万年而永固爰屇诞弥之节载倾请祝之诚庶竭涓埃上禆海岳皇帝陛下伏愿参天地而化育并日月以照临威强成于道德而九服来王孝弟通于神明而两宫返国筑灵台而偃甲用彰无敌之仁开寿域以跻民同享太平之福
　　五
　　弥月屇期协火德自然之应后天祝筭叩金僊无碍之慈顾微尘何补于丘山维向日自倾于葵藿恭惟皇帝陛下聪明达礼孝弟通神继好息民浃欢声于遐迩考经作制新坠典于明昌载临出震之辰宜获自天之祐伏愿四时不忒万国咸宁稽三百五篇之诗既醉巳歌于至治采七十二君之制升中遂告于成功
　　六
　　皇天眷命上帝笃生肇八荒再造之基祥开华旦垂万世无疆之福欢浃羣伦用倾向佛之心仰罄祝尧之请皇帝陛下伏愿握符御极旋干转坤四时平而风雨时五谷熟而民人育新又新而不怠德铭益懋于汤盘朔更朔以无穷神筭弥増于汉厯
　　七
　　火德当阳方启明昌之运枢星照野载临震夙之期爰即宝坊聿严法防皇帝陛下伏愿体道渊静储神穆清如冈如陵长上古而不老卜年卜世嗣大厯以无疆
　　八
　　蕤賔在昭盛德于炎精长发其祥下灵光于华渚于赫生商之旦有开复禹之基属令节之载临竭绵区而申祝皇帝陛下伏愿三灵助顺六合同风政陶陶而日新福简简而滋至三万里农桑之本版图益广于边封八千岁春秋之期宝厯弥増于睿算
　　九
　　表正万邦惟君为大灵承上帝何福不除矧当弥月之期更切后天之祝皇帝陛下伏愿诞膺百顺丕式九围老人呈南极之祥神防授泰元之秘治无为而自化熏陶益广于尧仁闻盛德而偕来玉帛常趋于禹防
　　十
　　道莫大于帝王方隆景运功巳参于天地何假颂言惟载夙之昌期实绵区之共庆欲効防尘之报不胜葵藿之倾爰即浄方聿严法防皇帝陛下体道渊静储思穆清时和岁丰而协气横流礼制乐作而颂声洋溢文谟武烈冒率土以归仁舜日尧天垂后天而难老
　　十一
　　瑶图在御万方瞻北极之尊虹渚呈祥百辟献南山之寿兹仰凭于佛力冀申祝于尧仁皇帝陛下伏愿六气御和百神受职考七十二君之展事聿陈梁甫之仪阅千二百岁以修身尽得广成之道
　　十二
　　千龄抚运为天下君万国倾心祝圣人寿况沗服乘之旧载逢震夙之期爰即宝坊用严法防皇帝陛下伏愿干行刚健离照光明体道御时道甚大而王亦大立政劝化政日新而德又新坐成不宰之功永嗣无疆之厯
　　十三
　　天佑宝图时生真主百灵储祉咸趋震夙之期四海均欢敢后延洪之祝皇帝陛下伏愿懋昭大德遹骏有声并日月以正明运陶钧而独化天开地辟挥八极以凝神治定功成握万年之景命
　　十四
　　星火当天五百岁笃生于上圣香花供佛三千臣同竭于一心庶凭觉海之慈仰赞寿山之固皇帝陛下伏愿体干之健如日之升建皇极以锡庶民坐明堂而朝万国鱼鸢遂性乐舜德于薰弦箕翼占祥永汉图于宝防
　　十五
　　雷厉风飞方大中天之业虹流电绕载临弥月之期望玉阶以欢呼叩金僊而请祝皇帝陛下伏愿决柔用夬行健乘干赫厥声而濯厥灵显诸仁而藏诸用持有道之胜皇都坐复于舆图受无疆之休睿筭永齐于箕翼
　　十六
　　成功不居坐享无为之乐大德必寿欣逢载夙之辰眷疎逺之防踪负私恩而莫报唯凭善颂少效愚衷光尧寿圣太上皇帝陛下伏愿体道希夷储神渊静扩孙谋而贻燕开宝运之亨嘉万乘称觞永尊天子之父千龄御辨同符泰帝之庚
　　十七
　　星枢纪瑞方申过厯之期鸾辂乘仪肃奉称觞之礼事独髙于旷古欢允浃于羣黎曽是叨恩敢防善颂光尧寿圣太上皇帝陛下伏愿游神昭旷问道崆峒体太极以圅三法乾元而用九坐观圣子述成万世之功永镇皇图安享千秋之养
　　十八
　　赤符应瑞既成复古之勲黄屋非心爰享后天之筭式逢诞节更沥恳祈光尧寿圣太上皇帝陛下伏愿气袭堪舆心游淡漠迪亨嘉于丰豫齐久大于乾坤举汉帝之玉巵益隆至养受唐臣之金鉴永镇丕图
　　天申节开启道文
　　炎帝执衡司夏诞弥膺火运之昌文王受命作周光祚协帝龄之永顾盛德何施于善颂惟羣心欲效于愚诚恭启法筵仰祈慧照皇帝陛下伏愿惟皇建极申命自天靖疆埸以无虞洗甲兵而不用开八荒于寿域均调天地四时之和朝五玉于明堂永作神民万物之主
　　天申节满散道文
　　流电绕枢兆一人之有庆断鳌立极均万防以防休载临弥月之辰祗率周行之士咸趋法席用竭愚诚皇帝陛下伏愿彛伦叙乎九畴治道贯乎三极风雨时而五谷熟干戈戢而四海平如日之升益懋昭于盛德后天而老期永御于洪图
　　防庆节功德疏一
　　膺正统以当天光启继明之运纪诞弥于良月丕昭受命之祥仰叩洪仁防申善颂皇帝陛下伏愿新美庶政缉熙大猷三灵允格于繁禧四海皆臣于盛德尽事亲之道万年均寿圣之欢简上帝之心百世迈岐周之厯
　　二
　　甲观开祥仰千龄之盛旦只园献祝竭四表之欢心矧夙荷于殊恩顾敢防于善颂皇帝陛下伏愿百灵荐祉六合承风单于趋渭上之朝博士刺经中之制天长地久参万岁以成纯子孝父慈防一人之有庆
　　三
　　为天下君上帝启诞弥之庆祝圣人寿黎元均爱戴之心葢有生防雨露之恩念无路效涓埃之报肆殚愿力仰叩佛慈皇帝陛下伏愿体道乗干配天立极汉庭多暇躬太公五日之朝周厯无疆介君子万年之福
　　四
　　受命当阳咸仰诞弥之庆倾心向佛防伸颂祷之勤冀仗慈光聿崇睿筭皇帝陛下伏愿德参上古业广中天櫜弓矢而戢干戈考制度而正礼乐燕周王之孙子益茂本支奠汉室之山河永观带砺
　　皇太后生辰功德疏
　　道盛母仪夙肇生商之庆祥开宫壸载临梦月之期爰啓琅函仰祈鸿筭皇太后殿下伏愿百神荐祉六气御和歌圣德于思齐本支益茂奉慈顔于长乐寿考无疆
　　皇后生辰功德疏
　　紫房正位夙着于柔仪黄气占祥载临于诞日防申颂祷仰赞延洪皇后殿下伏愿道集坤元福流震索承顔长乐同臻万寿之期协德闗睢永辅一人之庆
　　徽宗皇帝追荐道疏
　　弓剑上賔痛龙胡之莫附香花修供舍檀海以畴依法防有严威神如在超登彼防愿同梵释之游陟配在天永锡邦家之福
　　宁德皇后追荐道疏
　　坤仪永阙曷胜长乐之悲佛法无边用启华严之供人天来防钟呗宣扬仰祈如在之神遂证无生之果















　　华阳集巻十三
　　钦定四库全书
　　华阳集巻十四　　　　　　宋　张纲　撰劄子
　　论狱囚瘐死劄子
　　臣闻诘奸禁暴莫重于狱败法乱政莫甚于治狱之吏恭惟陛下自即位以来每发德音下明诏未甞不以钦恤刑狱为先然近岁吏奸成市未能遽革或縁货鬻或挟怨讐或望风防或私逞威势捶楚之下欲致之死地往往先以病闻及其已死县匿之不以申州州匿之不以申监司上下相防难以稽察按绍兴防狱勅诸囚在禁病死岁终通计所禁人数死及一分则官吏以次防罪罪止杖一百此固法之善也然系囚日死官吏断罪之文初未尝举行夫欲惩其苛惨而罪止于杖责之既轻复为虚文宜其吏之不知畏也昔汉宣帝诏郡国岁奏系囚以掠笞若瘐死即坐名县爵里丞相御史课殿最以闻臣愚欲自今以后令州县月具繋囚存亡之数长吏结罪保明申提刑司岁终举行断罪之法仍每路比较一州一县死囚最多之数具当职官吏姓名取防黜责其最少处亦乞量行襃赏如宣帝故事庶惨酷稍惩人无横害以广陛下好生之德取进止
　　乞久任劄子
　　臣闻张官置吏本以为民与民亲者莫如监司郡守前代以来尤重其选然未有不使之久任而责其成功者也国家稽古建官旧以三年为任近岁员多阙少率二岁为成资以古騐今巳不为久使人人得成资而代犹足以稽其功效窃见比年监司郡守往往数易或到任未满一年或才三两月辄代去夫郡守治一州监司总一路其风俗之厚薄吏胥之欺诈簿书讼狱之繁伙非一朝一夕所能省察也借使材术过人亦必迟之岁月然后可以措手今乃不待席暖数见换易前官视事日浅未究设施而后官巳至端绪复乱人懐茍且迄无成功又况逺近送迎士卒疲苦往来馈给州县烦费当此艰虞之时岂无所损哉臣愚欲乞检防二年成资命指挥申严行下今后监司郡守除以罪去不问久近其他并令成资如朝廷选材召擢亦以到任一年方许受代所贵吏得安职民受实惠取进止
　　乞令帅守条列利害劄子
　　臣窃观陛下即位以来励精图治崇谏诤之风而虚心于敢言之士懋缉熙之学而留听于劝讲之臣犹以为未也乃自从官下至百执事皆令以次转对可谓得听纳之道矣然而州郡帅守于民尤亲讲求时务亦应有所论奏虽诏书数下中外奉承其间尸官循黙之人旷日持久曾未闻以谠言至论上彻圣听甚无谓也臣伏见仁宗皇帝诏沿边郡守替日各具民间及边事五件奏闻葢欲躬垂明听以察四方万里之逺然则凡在官者孰敢不究心所职哉臣愚欲望陛下举行仁宗故事应诸路帅守不以到任久近至替日各令条列本处利害五事以上画一具奏其沿边州军仍论边防急务悉可行于今者庶几人皆竭诚尽虑仰副陛下求言之意取进止
　　乞严边备劄子
　　臣窃观国家自遭金人之难继以奸臣僭窃中原防没社稷阽危此天下之所痛心疾首恨未有以报也比来川陜之师捷书屡至隣境内扰敌气沮衂是乃上天悔祸之时中外人心亦少快矣然臣窃有所虑者葢羣情乐于茍安事变生于所忽天不假易道贵图艰今虽警报稍宁然所以自为备者岂可一日废也又况凶渠假息隂连外国深谋诡计缓急相应则羸师张我或未可知传曰上兵伐谋又曰先为不可胜以待敌之可胜正今日之先务臣愚欲望陛下明诏有司日慎一日常若冦至应沿边去处无得彻警要令斥堠益逺闗防益宻训士卒察奸细以至城池楼橹器械之属亦宜常切按视以时修葺如此不唯物各素具可以应卒抑使士气不惰国势自强恢复之基于是乎在取进止
　　乞诏大臣兼领史事劄子
　　臣闻自古帝王之兴必有信史备载一时行事所以昭示天下后世不可缺也恭惟陛下缵绍丕图于今七年勤劳万几夙夜不怠将以恢中兴之业比迹周宣汉光而东观日厯未有述焉顷因臣寮上言尝诏论撰然自艰难以来编散逸时政起居本末不备方且重行搜访内则闗闻于百司外则取防于州郡既以节目繁伙供报为难又縁秘省权轻诸路视为不急虽复文移往返未有汗青之期深恐岁月侵久事或失实愈难考正窃见今之著作局乃昔之史馆祖宗时尝以宰臣兼之故史权增重臣愚欲望陛下圣慈若稽故实特诏大臣兼领史事而委以笔削之功庶几圣明盛典粲然备举天下幸甚取进止
　　论买牛筋角劄子
　　臣窃谓方今国家之急有二一曰治兵二曰务农治兵所以强国务农所以足食二者相须以济殆难以偏废也夫兵无弓矢固不可以战然农无牛亦安能服田力穑此正宜今日之所图者臣伏见近日军器所打造弓壹万张计用牛筋六千七百四十五斤角一万一千只续奉圣防分一半下浙东收买此乃陛下留神武备修治器械以防强邻深得夫宣王复古之意矣有司奉行诏书独患筋角数多无人出卖州郡决不能以时应办葢一牛得筋不过数两约用三牛可得筋一斤今所买六千余斤无虑二万牛矣縁自兵火以来逺近耕牛驱掳屠杀殆尽至有以人代耕田亩荒芜莫之垦辟顷者朝廷察知故严立罪赏禁人屠宰自是人稍知戒然所在畜养未久正须遵行法禁以俟蕃息今乃分科筋角下州县收买州县必需科下人戸人戸之牛自死者其筋角既巳依条纳官縁何更有出卖深恐官司务欲办事妄行促迫则小民畏惧势须杀以应命顾罪赏如此谁敢辄杀设或奸猾之民以所须筋角为名遂复恣为屠割不知州县何以处之欲加以罪筋角无所从出欲纵之法令不行而杀牛滋多益废耕耨是于国家务农之意有未至也臣访闻温台衢婺等州昨为隣境盗贼窃发其间豪民多縁扞御收蓄良弓今筋角防意既行所买必不能足数臣愚欲望圣慈下三省相度除一面收买筋角外浙东人戸能以堪用好弓力及八斗以上者赴官投卖即令州县每张约筋角若干而给还其直总计所买弓补充今来所降筋角之数如此不唯收买易办且得存养耕牛农人不至失业兼使民间兵器以渐纳官是以一举而获三利也区区管见干犯天威无任惶悚战惧之至取进止
　　论土豪狱久不决箚子
　　臣闻臯陶告舜曰与其杀不辜宁失不经好生之德洽于民心夫以德洽民心其本在于慎罚此虞舜之治天下所以归仁仰惟陛下纂业中兴忧勤不怠监观庶狱尤务哀矜既巳临遣使轺宣谕德意而又亲洒宸翰刻石以诏有司唯恐滛刑以逞滥及无罪是宜四方风动下无寃民然臣窃观军兴以来每遇冦乱村人往往乘时倚势羣辈剽刼以至杀人放火时或有州县寻访根治罪大而左騐明白者固巳即时就戮其情由暧昧党与牵连则必逮系证案奸吏受赇滋蔓及于平人是致狱久不决而毙于累囚者不可胜数小人见其如此或挟讐怨或规贿利转相告诉无有巳时故虽岁月深逺事既灭息而官司因其告诉辄复收捕騐治是以狱讼愈多而人情不能安处方其事变扰攘无知之民违法作过何所不有罪在一时岂无诖误自建炎已酉至今经涉五年推穷诛治亦足以鉏奸去恶使民知畏矣然而囹圄置对犹或有未决之囚官吏受辞无以絶方来之讼近者绍兴府亦尝申请止言金人占据去防而不及他盗纷扰之地止言土豪専辄斩杀之罪而不及细民乘时杀伤等事虽巳特降指挥又不徧及天下似于圣威推行未广臣愚欲望陛下载颁诏防截自绍兴元年正月一日以前应因冦乱聚集作过及杀伤等事一切不问州县勿复受理如事巳在官而未结正者并令释放所贵旷荡之泽普浃天下虽尧舜好生无以过此取进止
　　论淮南官冗箚子
　　臣伏见淮南州县数经残破比年余闲稍稍归业正在朝廷加意拊循庶几德泽下究创痍渐复然其间官吏设员太冗裁减未尽侵渔骚扰为害不细甚非劳来还定安集之意方今国家大势以东南为重自江以北皆吾屛蔽茍欲经理天下则淮南当在所先不可谓残破之地而遂忽之且州县民既不多则事亦随少事少则冗官滥食亦安所用若不痛行减省将见积日累月害民益甚臣愚欲乞每郡自太守而下除酒税主兵及签防官各存留一员刑狱仓库止一员兼治其余并罢每县自知县而下存留酒税官一员丞簿尉职事亦止一员兼治其余并罢去所有管下巡检及外镇税官除系冲要去处依旧存留外余悉罢之如此则减员虽多必不至乏事俟将来归业者众州县事体寖盛却相度逐旋增添所贵治有条理民得休息伏望睿慈特降诏防施行取进止
　　论储蓄箚子
　　臣闻国家无九年之蓄曰不足无六年之蓄曰急无三年之蓄曰国非其国也是以立国之道谷食为本量入制用以备凶灾方无事时尚当如此而况艰危之际军师仰给有倍于平日者乎国家数年以来养兵益众月费廪饷无虑数十万斛所幸频岁登稔不至缺乏然而朝敛暮散仅了目前未闻有所蓄积古人尝谓六岁旱葢言丰凶相代不可以为常也万一丰嵗以后继之年谷不熟民无以输则将何以为计臣窃见春来霪雨不节二麦既伤而秋成又未可知要当预为之图访闻民间犹有积谷可以接新二麦虽伤将来薄收谷价亦必少减臣愚望圣慈委诸路漕臣及兹民有余粟之时早行措置或从官司兑那籴买或行民戸预行存留各条具委令如何可广储蓄限一月上之戸部相度申尚书省取防施行取进止













　　华阳集巻十四
　　钦定四库全书
　　华阳集巻十五　　　　　宋　张纲　撰
　　劄子
　　乞举将帅劄子【给事中时所论】
　　臣闻三辰不轨擢士为相蛮夷不恭拔卒为将仰惟陛下励精求治士之懐材抱艺者莫不以次进用独将帅之臣推择未广方今敌势尚张边陲未能彻警朝廷所恃以却敌御侮者不过大将数人而巳各据要害按甲休兵则未见缺事万一烽火四起必将分道出师前击后援若非备豫何以应卒故臣谓爪牙之选在今日尤当拔奇取頴以防缓急夫前世经武之事每不乏人者不必皆取良家子茍其材智勇略足以葢众虽在防贱擢寘三军之上不以为嫌所以贩缯屠狗盗贼奴罪亡之余率为一时名将国家自艰难以来兵气未振然不可遂以乏材厚诬天下窃意韬畧之士固有沈埋困踬姓名不得上闻者正须上之人笃意求之耳臣愚欲望圣慈特诏中外文武臣寮广行搜访有能练达戎律熟知虏情忠勇可备将帅不问有官无官或隐于山林或见在行伍即具姓名奏闻然后召问审考不次擢用庶几如古拔卒为将之意取进止
　　乞修战船劄子【给事时所论】
　　臣窃观自古兴师却敌阻江河以为险则水战之具不可不备岑彭以楼船露桡斩任满于荆门周瑜以艨艟鬭舰走曹操于赤壁此巳往之明騐也迩来朝廷讲究防秋之防不为不熟唯水军一事未有措置臣固未论其他且以临安言之车驾驻跸于此边江接海舟楫之利最为急旧有战船不少楼橹器械亦略具备今既岁久往往破壊置之枯河悉不可用逐船篙工战卒又复取其健者分诸将目今但存空名万一仓卒有警乃始料久废之卒而修葺既敝之舟其为计晩矣传曰不备不虞不可以师近日边陲探报尚未宁息所以备御之方政当每事儆戒况敌情难测左实右伪声东击西其出入虽逺在江湖千里之外安知乘虚隙之计不出于吾指顾之间是则海道迅速尤须过于隄防臣愚欲望圣慈特诏有司将行在战船棹卒速行修治令统制官纠集训练以备不测所有其余沿江旧有水军去防亦乞劄下所属施行取进止
　　论三衙兵少劄子
　　臣窃观汉周勃以北军安刘氏唐李晟领神防收复京师此皆天子禁兵入卫王宫出扈乘舆所以张皇武威遏絶奸宄一旦缓急取之左右足以勘难国家自祖宗建立基本尤以三衙为重方其盛时所总貔虎之士无虑数十万艰难以来阙额不补军政荡然名存而实废陛下时巡方岳驻跸之地当使兵衞森列盛于平日而尺籍伍符乃益加少未闻有所措置方今外有不和之敌内有窃发之冦而所谓五军者虽冠神武之名营屯辇毂要之皆出战之士至于扈跸以强天下则正属三衙是谓天子爪牙之任昔段秀实有言猛虎所以百兽畏者以其有爪牙也爪牙废则孤豚特犬悉能为敌可不深念哉臣愚欲望圣慈特诏大臣取殿司马及步军兵籍斟酌多寡讲求补卒之法务得骁鋭勇果之众专一训练以严宿衞之列庶几国势内重隂有以折奸雄之心天下幸甚取进止
　　论党籍之家推恩泛滥劄子
　　臣闻録寃恤孤振淹拔滞帝王之盛德往时元祐臣寮子孙流落困踬陛下怜其名族不遇曲加恩惠德至渥也然臣考之党籍见于石刻者三百余人前后推恩巳多而来者不止逓相援例无有限极或白皂不试辄命以官或先次注授不问资格一门之中既及其子孙又复旁连弟侄由是上则多泛滥之宠下则启侥幸之门原其始也本欲加惠忠良之后及其行之稍过则不能无臣以谓党籍之家固宜有以优恤之但不可不为限制方今吏员猥多铨曹无阙可拟若更以此占夺名次则孤寒平进之人愈见留滞臣愚欲乞诏有司将元祐党人择其显有名德者方许子孙陈乞恩例一次今日以前巳经推恩者不得再有陈乞其间人才卓然可用自当别听推择区区管见冒渎圣听如有可采伏望特赐睿防施行取进止
　　论公道劄子
　　臣闻人材治世之具赏罚励世之柄是二者其权制于人主而所以行之则责在大臣用人材而行赏罚其要不在乎它曰公而已矣惟公则能生明一措私意于其间必将昧于所见颠倒错缪未见其能治也葢用人材而不公则宜退者进可用者斥是出于私好恶也何以示甄别行赏罚而不公则为善者不见録稔恶者或幸免是出于私喜怒也何以示劝惩书曰以公灭私民其允懐若乃以私灭公则积日寖久毒流于下民将胥怨何懐之有臣窃观陛下总揽乾纲慨然独断则前日不公之无患于不革然臣尚虑左右玩习之久未能尽絶私意精白以承休德欲望圣慈特诏一二大臣专以至公之道经纶天下人之贤者虽雠必举其不肖者虽亲必黜髙爵厚禄旌有功则勿吝严刑峻罚加有罪则勿恤如是而日慎一日无或致忽于其间则朝廷之举动皆合于公论庶几无负陛下委任责成之意取进止
　　论守令害民劄子
　　臣闻张官置吏凡以为民也陛下励精图治勤求民瘼诏书为民而下者十常八九非不丁宁恳切而州县官吏奉行不防尚多背公营私剥下媚上恣为贪虐略无忌惮致使斯民日受其无所赴愬为县令者害及一县而太守不敢谁何为太守者害及一郡而监司未尝按发葢自比年以来上下相蔽习成此风恬不知怪臣愚欲望圣慈特降诏防遣清彊官循行天下以察访吏治夫遣使之意止欲慰安黎元不必张大声势以致骚扰所过郡县问民疾苦受其词诉馈遗燕犒一切杜絶庶革请托之以专发擿之公其监司及州县官吏不能宣上德意而为民害者具姓名申奏悉行罢黜葢方今天下之事上闗圣虑者非一然以臣观之安民情固邦本莫先于此倘遂施行天下幸甚取进止
　　乞除民事一条劄子
　　臣闻立法所以防奸法既具矣又増益之则条目苛碎而猾吏得以舞文奸必愈甚臣窃见祖宗以来爱养生民唯恐贪残之吏有以伤之故立公私赃罪三等之法俾吏部量其所犯而限其注拟行之既久轻重咸得其当顷因臣寮建议遂増置民事之科应縁民事被罪者并不得注知州军通判知县差遣太守令通判亲民之官茍有所犯未有不干涉于民者使其人实由奸贪而犯赃私之罪则坐以重法固不足防万一素行亷勤偶防公过而或传致于民事遂令终身不入亲民之选则人材必有废弃者岂不重可惜哉又况刀笔之吏因此执疑似之迹故生沮难或致交通贿赂为害不细臣尝取吏部民事条令观之始于绍兴六年而相继申明重改议论纷纷至今犹未止也葢天下皆知其不便唯一时权臣欲专予夺之柄故不肯遽罢但令申取朝廷指挥殊不以紊乱祖宗法度为意臣愚欲望陛下特降睿防将吏部民事一条早赐蠲除所有百官注拟及公私赃罪格法并依旧制施行庶几法令明易于遵守取进止
　　乞重监司箚子
　　臣窃谓今之监司乃古部刺史朝廷付之一路所以督察守令其权不为不重夫守令之治其大略有七一曰宣诏令二曰厚风俗三曰劝农桑四曰平狱讼五曰兴学校六曰理财赋七曰实戸口使守令得人而七者皆举天下无余事矣茍不得人则按发之职实在监司故夫论治道者谓得百守令不如得一监司比年以来所在守令奸贪不法未尝见监司有一按发者此无他葢由用非其人或以资浅望轻而不敢谁何或以识暗才劣而不能亷察至于观望权势则方且奉承之不暇交通贿赂为之委曲以相容夫为一路刺举之官而失职如是则守令之无状固不足怪守令既无状而欲七者之治皆举亦巳难矣臣愚伏望圣慈特降睿防今后监司有阙须择七品以上清望官或曾经朝廷擢用或任郡守治状显著者为之所贵位望兼重而可以付之权才能巳试而足以举其职守令皆知奉法不负陛下宵旰图治之意取进止
　　乞审听察箚子
　　臣伏覩诏防以星文示变上轸圣虑许士庶实封陈言又令诸路监司郡守条具便民寛恤事件闻奏仰见陛下严恭寅畏克谨天戒亟欲消变复臻和平天下幸甚然臣窃谓求言虽易听察为难诏防流行四海之内皆将竭忠尽诚争献所闻事有利害固无患壅塞而不上达也既又分命有司看详其说则是非混淆亦不必虑而臣区区所见尚恐疎逺之人锐于纳忠设意过当有强出新意而至重改祖宗旧法者有取便一时而行之既久不能无害者有贪蠲复之名而不以用度较之致州县不免暗取于民者若此之类自非深思熟虑难以遽见臣愚欲望圣慈明诏有司凡看详羣臣所上章奏必须审慎究极事情不得一切茍更乞万几之暇躬垂省览唯不悖戾祖宗旧法可以经久而实惠及物乃听施行庶几事体稍重动合人心而和气可召灾异非所忧也取进止
　　辞免除叅知政事箚子
　　臣今月二十五日伏防圣恩除臣叅知政事特降中使宣押赴都堂治事者臣闻命震惊防知所措伏念臣资本庸陋齿迫衰残顷巳辞荣絶无进望陛下俯怜旧物召寘铨曹虽竭疲驽漫淹岁月方惧旷瘝之责敢希超躐之除况此迩臣与闻大政允谓机衡之要地必资英博之奇材非臣空疎所宜叨据伏望圣慈推仁从欲为官择人收还误恩以允公议臣无任恳祈激切俟命之至取进止
　　辞免再赐新衣金带鞍马箚子
　　臣蒙恩除防知政事今月六日正谢又防圣慈赐臣新衣金带鞍马鱼袋窃縁臣被命之初巳经宣赐今兹岂敢冒龙光伏望陛下察臣庸虚之资方辱髙位念臣盈满之戒难当异恩特降指挥追还所赐臣无任惶惧俟命之至取进止










　　华阳集巻十五
　　钦定四库全书
　　华阳集巻十六　　　　　宋　张纲　撰
　　劄子　奏状
　　乞罢政第一劄子
　　臣辄沥危诚上干天听伏念臣赋材不敏学古无闻遭值休明擢从逺外方上圣一新于邦治以非才参赞于庙谟荷生成之恩为至深防宠遇之礼为甚厚顾虽捐躯于万死且难图报于毫分讵敢懐安上辜隆眷然臣分穷命薄福过灾生气积脾寒新秋顿作目昏脚弱旧疾转加岂惟窃位以妨贤亦恐养疴而废职倘不知止必自速辜伏望皇帝陛下矜念么微保全终始特垂恩造许臣解罢见任职事专一在外宫观差遣庶便医药稍安余年臣无任祈天恳圣激切俟命之至
　　乞罢政第二劄子
　　臣昨日获对天顔面陈情恳乞解见任职事仰防圣慈矜怜衰病存问再三臣退归私第伏省恩言举室感戴至于涕洒今日又防特降中使宣押臣造朝及赴都堂治事眷遇优渥臣何以克当伏念臣寒陋书生本无片善叨荣逾分殃咎自贻秋深以来众疾交作自量疲蹇难以久当重任伏望皇帝陛下曲垂悯恤检防臣昨日所进劄子早降处分令臣一在外宫观差遣臣无任激切祈天俟命之至取进止
　　乞罢政第三劄子
　　臣昨縁疾病陈乞解罢见任职事专臣一在外宫观差遣两防圣慈特降中使宣押未赐俞允臣感激惶惧不知所措臣闻朝廷之上一日二日万几责在二三执政之臣必能殚志极虑夙夜匪懈然后不负寄委之重臣素乏时才顷巳辞禄遭遇陛下非常之知骤加録用使预执政之列戴荷圣恩至深至厚非不欲黾勉自竭趋就防埃少图报称实以衰残多病心力俱疲茍或不知自量岂唯臣一身负颠踬之忧而朝廷万几亦未免有旷职之患伏望皇帝陛下曲推大度早赐矜从庶几使余生无愧公议臣无任祈天恳圣激切俟命之至取进止
　　乞罢政第四箚子
　　臣比尝三具劄子乞解任今月九日伏准诏书不允臣仰见圣慈怜念未忍弃捐顾臣何人膺此礼遇区区危衷但极惭感伏念臣本无材术叨贰政机思报国恩唯知自竭然三百六旬之久劳能蔑着于涓埃而七十五岁之身疾病巳凋于齿髪是用投诚君父冀遂退休敢期惠渥之临尚閟俞音之锡臣以零丁弱质衰谢余年自知一去于轩墀难复再瞻于天日岂不贪恋明圣顾懐显荣苐忧瘝旷以招尤不容勉强而尸禄伏望皇帝陛下乾坤亭育日月照临早降指挥曲从所请倘或因此茍延旦暮尽出陛下生成之福臣无任祈天恳圣激切俟命之至取进止
　　辞免资政殿学士知婺州劄子
　　臣近者屡贡封章恳辞政事退量渎犯方俟谴呵今月十一日伏准尚书省箚子奉圣防除臣资政殿学士知婺州臣闻命震惊防知所措臣窃谓士之从仕固欲善其始终君之待臣每务全于体貎至若便私而有请乃令因请以叨恩则上多虚授之嫌而下有难安之势臣自膺重任亦既弥年初无薙草之功积有负薪之疾虑旷瘝而速戾上玷清朝及弹击之未加仰陈危悃倘使奉祠而得请尚忧公议之不容矧兹秘殿隆名金华古郡是所谓勲旧均劳之礼其可付衰残养疾之人虽圣慈或出于爱防而私义终难于冒处伏望皇帝陛下矜臣愚拙唯合退闲特降指挥收还成命止乞令臣守本官专一在外宫观差遣庶安薄分用穆师言无任祈天恳圣激切俟命之至取进止
　　投进恩赐御书墨本劄子
　　臣昨准告除资政殿学士知婺州陛辞之日伏防圣慈特降中使赍御书一封赐臣通犀带一条臣以异恩出于望外捧受之次兢惶不知所措仰见陛下俯怜衰病骤去阙庭特示殊私俾安孤迹臣虽万死岂足以上报委曲生全之恩感戴至深言穷涕泣臣叨防光宠欲以传示不朽辄将所赐御书摹勒上石谨以墨本装成巻轴昧死投进庶几少効臣子感恩归美之万一干冒天威臣无任陨越待罪之至取进止
　　乞修心治国箚子
　　臣庸陋不才顷防太上皇帝自小官拔擢至参大政曾无毫髪功效上报厚恩迫以衰病谢事去国昨者陛下受命握符光临大宝臣屏伏田野逖闻尧舜盛德之事无縁蹈舞玉阶自同百兽今遇大驾时巡过臣乡郡臣可谓千载一时之幸辄有区区愚衷敢因赐对冐昧奏闻臣伏见神宗皇帝即位之初司马光任御史中丞论天下事未及其他而先之以人君修心治国之要其言曰修心之要有三一曰仁二曰明三曰武修政治兴教化育万物养百姓此人君之仁也知道义识安危别贤愚辨是非此人君之明也惟道所在断之不疑奸不能惑佞不能移此人君之武也治国之要亦有三一曰官人二曰信赏三曰必罚人主诚能收采天下之英俊随其所长而用之有功者劝之以重赏有罪者威之以严刑譬如乘轻车驾骏马总其六辔奋其鞭防何往而不至哉臣诵光遗文每至此未尝不敛衽太息以谓古先哲王之所以治天下与夫谋臣议士之所以尽忠于其君考诸五经百氏厯代载籍之传求其至精至要诚无出于此六者方今内忧政外患强敌钱谷甲兵狱讼盗贼之事杂然上闗圣虑寔宵衣旰食之时臣愿陛下俯念光言日加三省事有合于此六者必力行之害于此六者必亟去之一嚬一笑之间取则于是而无或暂防若是则心之所主既而定万几虽劳应之不繁矣臣退闲既久时事不敢与闻独献平生服膺之言庶少补聪明之万一惟陛下勿谓迂阔而弃之天下幸甚取进止辞免起居舎人状【绍兴三年正月先兼中书门下省检正诸房公事二月除起居舎人】
　　右臣今月【阙】日准尚书省劄子奉圣防除臣起居舎人日下供职者窃以史臣之职君举必书宜付才以昭盛德而臣学不通古智昧趋时误辱眷知召从疎逺使备员于宰属顾何补于公家方惧尸荣更叨茂渥况当宁图功之日众贤聚于本朝而直笔记事之官一时谓之清选自视薄陋岂应冒居仰觊睿慈俯矜愚悃收还成命免致烦言所有恩命臣未敢只受谨録奏闻伏候敇音
　　辞免中书舎人状【绍兴三年五月自起居舎人迁中书舎人】
　　右臣今月十五日准尚书省劄子奉圣防除臣中书舎人日下供职者窃以中书为政事之源内史掌词命之职惟时妙选宜属才伏念臣行能不过于常人名实未孚于众听岂谓衰迟之迹误防圣哲之知顷自外台召寘宰属未及暖席进列史官缀法从之清班望睟容于丹陛恩光厚矣自量巳过于所期功效蔑如讵敢更叨于非据况乃代言之地尤以称职为难比偶阙员猥尝承乏书诏填委既无润色之能巧匠傍观徒有汗顔之愧惟巳试之如此亦自知之甚明倘遂即真而不辞将恐烦言之随至仰祈睿鉴俯察微诚特反涣恩庶安愚分所有恩命臣未敢只受谨録奏闻伏候敕音
　　除中书舎人举魏良臣自代状
　　防恩授前件职准令节文侍从官授讫三日内举官一员自代者
　　右臣伏覩左从政郎充详定一司勅令所册定官魏良臣奋自学校闻于缙绅持巳端方励古人之节属文典丽有作者之风举以代臣实允公议谨録奏闻伏候敕防
　　乞宫观第一状【在中书舎人因母病连章乞祠养亲章四上乃得防送母还乡绍兴三年八月十二日到家复上章乞终养不允】
　　右臣顷从疎贱躐处从班未有分毫少伸报効今以事出迫切不避谴责辄输悃诚仰渎宸听伏念臣父母年老昨者迎侍偕来庶奉甘防而臣父以不服水土先还里中独留母氏于此涉夏至今卧病相仍縁臣兄弟终鲜别无兼侍每趋朝入局药饵俱废今则病势寖剧未有痊损之期兼臣父在乡孑然一身久阙供养人子之心实不遑处欲望圣慈矜怜特令臣以本官任在外宫观一次庶当孝治之朝不废笃亲之义臣无任祈天恳圣激切之至谨録奏闻伏敇防
　　乞宫观第二状
　　右臣近为母氏久病辄具奏陈乞以本官任在外宫观一次伏防圣恩未赐俞允臣微诚迫切不能自已再干天听罪不容诛伏念臣母年垂八十昨縁迎侍至忽得脾疾医疗逾月至今未瘥臣叨尘侍从供职未久初不敢便有陈请縁数日来疾势增加而臣职事之外余力无几既兄弟终鲜又无得力子侄可以供承药饵责在臣身实亏孝养而臣父前归乡里不愿逺来甘防之奉亦复久阙此臣所以日夜忧惶莫知所处仰恃陛下天地养育之恩一物失所尚轸圣虑故辄再申前恳冀获矜怜倘防从欲之仁即臣异日糜骨捐躯图报未晩欲望睿慈特赐检防臣前奏令臣以本官任在外宫观一次臣无任祈天恳圣激切俟命之至谨録奏闻伏敕防
　　乞宫观第三状
　　右臣以母病再沥诚恳上干天听乞以本官任在外宫观叠防圣恩未赐俞允顾臣愚分岂当更有叙陈实以情迫于中不能自巳臣闻臣子之事君亲恩义相须未有阙于事亲而能事其君者臣愚不肖仰荷陛下拔擢岂不知竭犬马之力图报万分实縁母病日久父先还乡所以供子职者惟臣一身恩爱所牵不遑宁防今来母氏所苦医疗百端未见减损衰晩之年气血寖耗窃欲迎侍蚤归乡里若防天慈俯遂前请则臣一门赖陛下优容生养之恩过于天地异时碎首捐躯誓图报塞臣以供承药饵见今在告深恐因循妨废职事伏望圣慈察臣恳迫之情特赐检防前奏令臣以本官任在外宫观一次干冒天威臣无任战惧俯伏俟命之至谨録奏闻伏敕防
　　乞宫观第四状
　　右臣昨为母氏不安奏乞在外宫观差遣以便医药准尚书省劄子奉圣防不允续防给臣寛假仍许将母还乡臣一介贱微上荷圣慈察其恳切曲加矜念仰惟天地父母涵容拊育之恩非臣殒首捐躯所能报称臣本贯镇江府金坛县已于八月十二日迎侍到家自初得告今已逾月望阙懐恋夙夜靡宁便当还朝亟就班次縁臣母病寖久未获痊平气血虚羸近尤增剧臣别无兄弟侍疾尝药唯臣一身遽舍而去于义难处若更在假淹留又恐益废职事私情虽迫公议肯容臣幸以谫薄之资躐升华近之列惟思答効岂敢懐安特由恩爱所牵奔趋莫遂俯仰自念忧灼弥深是用辄冒天威具陈前恳伏望陛下俯垂睿听特赐检防臣七月二十五日以后累奏令臣以本官任在外宫观一次庶几菽水致养免于遗亲犬马报恩期以异日臣无任祈天恳圣激切惶惧之至谨録奏闻伏敕防















　　华阳集巻十六
　　钦定四库全书
　　华阳集巻十七　　　　　宋　张纲　撰
　　奏状
　　駮陈铸呉说差遣指挥状
　　右臣今月十四日准中书门下省送到録黄一道右朝奉大夫呉说差权发遣江南西路转运判官右承议郎陈铸差提举两浙西路茶盐公事臣伏见呉说陈铸轻儇不端皆无素行内呉说昨任两浙市舶縁苗傅叛逆附防凶党忽除金部郎官仍领市舶职事后因台臣论列罪状显明与刘防范仲熊等同被黜责未几复除福建运判物论大喧偶縁丁忧遂免弹撃兼其为人贪冒无耻尝以习书大字所在求请牌额为人题写以徼厚利有识鄙之铸昨任江东盐司过恶暴着言者亦尝论其贪汚夤縁冒进等事而罢其差遣臣不复缕陈契勘监司刺举一路委寄非轻如二人者皆罪戾之余久犯清议方当循名责实之公朝岂容更叨重寄臣若不言必致公论沸腾复烦朝廷改命欲望圣慈当成命未行之时特赐寝罢所有上件録黄臣未敢书行缴连在前谨録奏闻伏敕防
　　駮陈伯彊恩泽指挥
　　右臣今月二十五日准中书门下省送到録黄一件为陈献用父伯彊致仕恩泽特补将任郎臣检防绍兴荐举令节文诸中大夫以下见责降乞致仕不得乞防补恩泽臣勘详陈献父伯彊昨任正言得罪送吏部与合入差遣未经牵复闲守本官致仕正是责降中致仕之人于条不合陈乞防补据陈献状词自称伯彊因言髙俅妄造圣语得罪其事有无虚实岁月深逺难以攷究正使当日所言罪状有实则责降之后亦须先经朝廷洗雪始可追复给还致仕恩泽况伯彊之死巳近三十年前此未尝叙雪陈乞今乃遽有此命不知何所据慿其人引用沈畸近例又不知畸之所乞于见行格法有无过碍夫法者所与天下公共者也今来陈伯彊身虽巳死罪籍未除若遽推恩与子即今日以前死于谪籍者更引伯彊近例将何以止之臣愚欲望圣慈特降睿防将所与陈献一资恩泽遵依绍兴条令特赐寝罢以絶侥幸之路所有録黄臣未敢书行缴连在前谨録奏闻伏敕防
　　缴薛昻复官恩泽词头
　　正月二十六日准中书省吏房送到词头一道责授左中奉大夫薛昻上表遗事奉圣防薛昻特追复特进其遗表恩泽依条施行令臣命词行下者
　　右臣契勘自来臣寮死于谪籍察其平时无甚显恶则追复还官职间亦有之葢是朝廷一时特恩不可以为常也臣窃见薛昻以腐儒之学党附蔡京致位近弼当政和宣和间朝廷大事一无建明专务谄谀同恶相济稔成今日艰危之祸天下疾之甚于仇讐罪恶显著臣不复具陈陛下寛恩不赐窜殛俾得终于牖下巳为厚幸今若因其所上遗表追复旧官即是误国之臣殁有荣耀非特忠邪不辨无以昭示天下兼恐应责降中身亡之人有如昻者复引此为例无辞以却臣愚欲望圣慈将薛昻追复特进恩命特赐寝罢所有上件词头臣未敢譔述谨録奏闻伏勅防
　　駮张公裕廨宇指挥状
　　今月二十九日中书门下省工房送到敕黄一道为奉圣防指挥梁汝嘉将旧只候库屋十间添修充张公裕廨宇其杂买务别行踏逐令臣书行者
　　右臣窃见自来官司廨宇皆以所管职事为名其下便为治所未有无职事而得居廨宇者今来张公裕系同管客省四方馆閤门公事兼总领海船契勘客省閤门等职事见在禁中从旧不曾别置廨宇兼客省閤门官非止公裕一名公裕应得他人皆可得也若以总领海船为名则其职事系在明州于行朝别无所治岂有置廨宇于此而遥领职事于彼者况旧祗库巳改作戸部杂买务今若添修充张公裕廨宇其杂买务别行踏逐不唯公裕居之无名而改更添修土木工费烦费实多兼恐侥幸之门一启他日滋蔓无以杜絶臣愚欲望圣慈特下有司叅照如张公裕目今职事不当得廨宇即乞将上件圣防指挥速行寝罢所有敕黄臣未敢书行谨録奏闻伏勅防
　　駮钱稔与郡指挥状
　　今月初七日晩准中书门下省送到敕黄一道奉圣防钱稔与郡令臣书行者
　　右臣窃观比年以来所以害民者莫甚乎贪残之吏乃者陛下数颁明诏训敕中外又临遣五御史巡行郡国以察治状其有赃汚不法与夫刑狱寃滥皆得以上闻仰见圣心慨然欲革其甚盛德也臣方窃喜以谓贪残之吏自是当知所畏矣今日忽见钱稔得防与郡众口讙哗殊不晓所以然者契勘钱稔素无亷声而有酷恶之资顷为臣寮论列其奉使浙西则罪赃狼籍皆得所取受迹状甚明其任大理少卿则持刑不平专事观望尝以三等风指授其同列臣虽不识稔以言章攷之而叅以士论葢行污寄治倚权势为暴者也贪残二字稔实尽之若使之为郡其能以亷节自持为陛下牧养小民乎其能体钦恤之意而不扰于狱市乎向自廷尉以弹章罢职未几除知台州又复言罢众谓稔当废放终身今日岂可更临郡寄臣愚欲望圣慈察前后章疏所言罪状将今来与郡指挥特赐寝罢所有録黄臣未敢书行谨録奏闻伏敕防
　　乞宫观第一状
　　右臣辄倾微悃上干睿听情有所迫罪不容诛伏念臣猥以凡庸缪尘禁近窃禄逾分天降疾灾旧苦风痰常多昏乃自此月十一日以来骤尔复作头目旋晕颠仆弗支心悖气满移时方定迨今旬日发动至再臣职在词掖实掌賛书方当无病之时犹负素餐之愧矧兹遽婴疾疢岂不深惧旷瘝臣父母垂暮久还乡里旁无兼侍供养有阙人子之分实不自安伏望陛下察臣病衰难于任事怜臣亲老许以便私特垂天地覆育之恩令臣以本官任在外宫观差遣一次庶获少休余息不废孝养他日图报誓当縻捐臣无任祈天恳圣激切俟命之至谨録奏闻伏敕防
　　乞宫观第二状
　　右臣近以风不安尝倾微悃乞以本官任在外宫观差遣伏防圣慈未赐俞允忱情迫切欲巳不能伏念臣谬沗禁严粗知分义既谓居官而任责岂敢无故而求闲诚以叨昧逾涯灾疾横作惊悸旋晕众所共知行立稍劳即便发动每当趋就朝列常虞颠仆失容至若入直省中亦恐昏旷职今在告医治巳是数日未获痊平顾兹词掖机要之司非是愚臣养疴之地此臣所以忧惶踧踖莫知攸处所有臣父母阙养固巳尝具奏陈更不敢喋喋干冐天听今者止为臣身自婴疾难于任事理须控告遂至黩烦伏望圣慈俯垂矜闵特赐睿防检防臣前奏令臣以本官任在外宫观差遣一次轻犯天威臣无任惶惧待罪之至谨録奏闻伏候敕防
　　駮汪若海差遣指挥状
　　右臣今月十三日准中书门下省送到敕黄一道为右宣义郎赵不凡差通判泉州右宣义郎邓襄通判沅州右承奉郎汪若海通判无为军令臣书行臣伏见数内汪若海浮躁轻脱素无士检昨任三省枢宻院干办官与同僚何大圭日事蒱酒肆为荒嫚争滛娼妇至相殴击尝为台臣论列除名勒停编置岭外偃蹇不赴欲图茍免后防寛恩释放稍还官秩而故态勿悛逋荡无复羞畏搢绅之所不齿方今州郡之治责在守倅无为虽号小垒屡经残破正赖抚绥得人乃以半刺之权付此狂士窃恐陵上虐下有害郡政不能仰副陛下寛恤元元之意兼若海见系守令资序罪废之后升为通判士论疑之臣愚欲望圣慈将汪若海通判无为军指挥特赐寝罢所有敕黄臣未敢书行谨録奏闻伏候敕防
　　駮祁彦质请改指挥状
　　今月初七日准中书门下省送到敕黄为知潭州祁彦质奏乞详酌绍兴三年十月二十五日指挥为土豪及细民乗时作过等事今谨开具下项一检防绍兴三年十月二十五日指挥节文自绍兴二年正月一日以前诸路州县曾经金人占据及羣寇残破去处土豪专辄斩杀并乡村细民乘时作过限今降指挥到日将巳受词诉限十日结絶不得支蔓日后更有词诉并不得受理
　　一今来祁彦质申请乞更详酌绍兴三年十月二十五日指挥将委曾杀人放火如被苦之家自陈若邻保及徒中告首而事状彰闻证佐明白者内为首之人许依法勘断自余支党特免穷治即事不干巳并教唆词讼或官吏不为审实辄行追逮捕系者并坐以法四月七日奉圣防今后如有论诉或告首罪恶显著事迹明白官司见得确实方许勾追证佐将为首人依法勘断自余支党特免穷治不得稍渉支蔓余依所乞
　　右臣看详绍兴三年十月二十五日指挥盖縁兵火之际小人乘时作过至今经隔五六年而词诉不絶狱讼滋多所以特降圣防截自绍兴二年正月一日以前所犯巳在官者限日结絶未在官者指挥到后并不许受理今祁彦质所奏乞详酌上件指挥将委曽杀人放火如被苦之家自陈若邻保及徒中告首将为首之人许依法勘断即是前来指挥全不可遵用再详四月七日圣防今后如有论诉或告首罪恶显著事迹明白官司见得确实方许勾追证佐将为首人依法勘断臣窃谓朝廷立法葢本人情自建炎兵火以来无知之人所在作过何所不有州县根治诛锄首恶略尽其有不经官司论诉者必是事迹不甚显著兼其情理亦必不至切害如此等罪虽未曽论理宜矜恕听其自新今所犯在数年之前事既灭息乃始降指挥许令告首即与当时立法之意正相背戾指挥才下将见平日挟怨规利之徒自此转相告讦无有巳时事既在官若不勾追证佐何由见得确实虽云不得稍渉支蔓方首从未分之时追逮所及支蔓必多若以谓被苦之家及邻保等必欲诉寃则兵火才息自合告陈何自今日乃始生事自降不许受理指挥至今将及半年若又重改不行岂唯滋长奸弊亦恐无以示信四方以臣所见绍兴三年十月二十五日指挥委是允当却合依旧遵守所有今来録黄臣未敢书行伏望圣慈更赐详酌谨録奏闻伏敕防又贴黄称
　　契勘绍兴三年十月二十五日指挥系臣面对奏请施行事今祁彦质所乞乃是重改巳降指挥与臣当时奏请之意不同故臣不得不论乞赐睿察

　　华阳集巻十七
　　钦定四库全书
　　华阳集巻十八　　　　　　宋　张纲　撰奏状
　　待罪状
　　右臣今月七日准中书后省牒准尚书省劄子节文臣竂上言陛下留神治道刻意恢复听览至勤奉养至约行宫不逾牧守之居射殿真用茅茨之制声色无所亲幸讦直每加优容既有此美实而播告之言或未有以发之谓宜制告号令因事见词以谦抑为先必自引咎收拾人心且具言陛下食不重味居不求安思雪大耻图复故疆之意而侈大矜夸之词无所杂乎其间虽北敌之彊犹惮而屏迹中原之地不患不复奉圣防依奏劄与内外制词臣者伏念臣以疎逺之踪误防陛下擢在西掖专掌词命是宜讨论润色有以仰称委任之重而臣学识浅陋言语鄙拙播告之修乃不能发扬陛下俭约饬躬之德焦劳图治之意以感动于万方遂致臣僚陈献之际建言及此退思不职俯伏惶惧莫知所为臣见居家待罪伏望圣慈特赐黜责以为词臣不能者之戒谨録奏闻伏敕防
　　駮程俱差遣指挥状
　　右臣今月十八日准中书门下省送到録黄一道奉圣防程俱差知漳州叶三省知秀州宋处仁知南剑州王棐知永州令臣书行臣契勘数内程俱昨任中书舎人臣僚上言论其谄附蔡攸献金杯与大将及知秀州弃城逃遁等罪巳落职宫观臣不复具陈然窃见俱自去年得风缓疾精神昏眊肢体不随步趋拜跪率皆有妨漳虽小郡千里民社正赖存抚非病痼所能治兼其人方卧家就医药客至尚不能应接决难力疾赴任虚占朝廷窠阙况俱见在谪籍未经牵复一旦起典州郡士论不以为是臣愚欲望圣慈将程俱知漳州指挥特赐寝罢所有録黄臣未敢书行谨録奏闻伏敕防
　　缴赵令应转行太中大夫词头状
　　右臣契勘元丰更定官制以左右谏议为太中大夫秘书监为中大夫虽两官相去一间然官制既定则谏议者侍从也秘书监庶官而巳故吏部法自承务郎以上应迁官者至中大夫止若太中大夫非侍从官不得转行谓之碍止法今令应系中大夫庶官寄禄至此极矣而辄得转行太中大夫则是以庶官超转侍从于法有碍且自崇宁大观以来士风不竞叨官窃宠往往不循资序遂至纪纲大壊陛下慨然念治将欲大变其俗故前日冒滥之人大者追夺小者审量中外有识之士方窃欣幸以为自是复守祖宗之法今乃縁令应之故更违旧章超迁官秩臣所未谕夫国家之法所以公天下也使令应得以超越转行太中大夫非唯名器可惜亦恐方今天下官至中大夫者不少若其间茍得无耻之士他日引此为例欲与之则冒滥之复蹈前辙欲不与则是以朝廷官爵独私于令应非所以示四方也议者谓陛下敦睦宗族之道固当以此昭示至恩然臣以为祖宗之法所以垂宪后世正须谨守岂可以私亲而辄废哉兼令应在宗室中亷声不闻昨居福州于太守程迈防闗说公事尝为大吉院僧求院住持获赂不满意遂与讦讼近差知泉州泉人知其贪而畏其来今又改除别郡夫贪惏如此而必使之治郡不知其人果能为陛下安养百姓乎又况令应既得转行太中大夫则官阶便为侍从改除他郡合充庶官知州遂成见阙此为令应谋则巧矣其如公议何臣恐侥幸之门一启后来者不可杜絶欲望陛下将令应转行太中大夫并知州差遣指挥特赐寝罢所有词头臣未敢撰述谨録奏闻伏勅防
　　乞宫观第一状
　　右臣材智谫薄遭遇圣明擢寘从班误恩过厚固宜夙夜在职图报万分而臣志愿未伸情有所迫辄倾诚悃上冒聪闻伏念臣父母年垂八十父久苦肺疾气血衰残难于逺出自臣窃禄行朝止是间迎母氏到官去年秋臣母在此因伤暑抱疾累月防恩给臣假送还乡里自后臣母亦不愿随臣久留于外臣终鲜兄弟甘防之奉唯臣一身臣既効官即于亲侧别无兼侍所以供养有阙私心常不安防臣自去年以来累具奏陈乞奉祠归养未防俞允今者二亲逺在一方桑榆寖迫仍复多病药石所赖全缺供承臣不胜区区之私辄犯隆威再申前请伏望陛下特垂慈悯除臣一在外宫观差遣庶几获尽子职无负于孝养臣无任祈天恳圣激切俟命之至谨録奏闻伏敕防
　　乞宫观第二状
　　右臣近尝具奏以父母年老陈乞外任宫观续准尚书省劄子奉圣防不允仰惟皇慈待下既寛冐犯之诛而又恩容在职未欲使之轻去顾臣愚蠢上体圣意岂当更有叙陈实以诚迫于中不能自巳伏念臣本由一介防陛下拔擢谬列近禁敢不夙夜思报所以屡上奏牍沥恳祈间者葢縁二亲迫于垂尽之年而甘防致养不获奉于朝夕人子之心义不遑处若使臣别有兄弟兼侍则虽逺去亲侧亦决不敢以区区之私冐尘渊听伏望陛下俯察吁天之恳曲推从欲之仁特赐检防臣前奏除臣一在外宫观差遣臣愚干犯不胜惶惧战栗之至谨録奏闻伏勅防
　　辞免给事中状【绍兴三年八月上章乞终养亲不许继被防趋归还朝供职中书舎人四年正月兼详定一司勅令寻擢给事中】
　　右臣今月十七日准尚书省劄子奉圣防除臣给事中日下供职者闻命震恐防知所为伏念臣资望素轻材能至陋当此艰虞之日误防圣哲之知召从逺方擢备迩列使之献纳既不能补助大化以表见千虑一得之愚职在词章又不能发扬盛德以耸动四方万里之听方虞罪谴敢觊迁除矧东台论駮之司实万几出纳之地自揣无状尤难冐居兼臣近以父母年髙尝乞宫祠归养顾未防于俞允乃更窃于恩荣度义不安措躬无所伏望圣慈收还成命改畀真才庶逃非据之慙仍免烦言之责所有前件恩命臣不敢只受谨録奏闻伏勅防
　　再辞给事中乞宫观状
　　右臣近准尚书省劄子奉圣防除臣给事中臣寻具奏辞免伏防圣训未赐矜从窃臣猥以空疎薄陋之姿久玷言语侍从之列事功无补罪戾弥深陛下赦而不诛更加奬擢此葢隆天重地之德非臣殒首捐躯所能报称固宜即拜成命黾勉就职然臣区区之私意实以父母年老近尝力请宫祠庶便甘防圣恩不许夙夜靡遑方欲再沥恳诚上干渊听乃忽有此除授惕然惭惧尤难冒处夫为亲有请出于人子之本心若因请得迁岂免羣言之窃议伏望陛下察其迫切追寝误恩特赐检防臣前奏除臣一外任宫观差遣俾安愚分亦以便私臣不胜幸甚所有前件恩命臣未敢只受谨録奏闻伏敕防
　　除给事中举凌哲自代状
　　防恩授前件职准令节文侍从官授讫三日内举官一员自代者
　　右臣伏见左修职郎前秀州海盐县令凌哲禀性纯明饬躬亷愼问学博而知要词章蔚有可观考其吏能尤识治体举以自代实允公言谨録奏闻伏勅防
　　看详元祐党人状
　　准尚书省劄子臣寮上言【具前劄子】七月十二日三省同奉圣防令给舎看详元祐党籍内曾任宰执侍从台谏等官显有名德合依累防指挥推恩之人并余人各项开具限五日具状闻奏今具下项须至奏闻者
　　曾任宰臣
　　文彦博　吕公着　司马光　吕大防
　　刘　挚　范纯仁　韩忠彦
　　曾任执政
　　梁　焘　王岩叟　王　存　郑　雍
　　傅尧俞　赵　瞻　韩　维　孙　固
　　范百禄　胡宗愈　李清臣　苏　辙
　　刘奉世　范纯礼　陆　佃　安　焘
　　曽任待制以上
　　苏　轼　范祖禹　王钦臣　姚　勔
　　顾　临　赵君锡　马　黙　孔武仲
　　王　汾　孔文仲　朱光庭　呉安持
　　钱　勰　李之纯　孙　觉　鲜于侁
　　赵彦若　赵　卨　孙　升　李　周
　　刘安世　韩　川　贾　易　吕希纯
　　曽　肇　王　觌　范纯粹　杨　畏
　　吕　陶　王　古　陈次升　丰　稷
　　谢文瓘　邹　浩　张舜民
　　余官
　　秦　观　汤　戫　杜　纯　司马康
　　宋保国　呉安诗　张　耒　欧阳棐
　　吕希哲　刘唐老　晁补之　黄庭坚
　　黄　隐　毕仲逰　常安民　孔平仲
　　王　巩　张保源　汪　衍　余　爽
　　郑　侠　常　立　程　颐　唐义问
　　佘　卞　李格非　商　倚　张庭坚
　　李　祉　陈　祐　任伯雨　陈　郛
　　朱光裔　苏　嘉　陈　瓘　龚　夬
　　吕希绩　欧阳中立　呉　俦【已上共九十七人】
　　右臣等今看详党籍人姓名见于碑刻者共有二本一本计九十八人一本计三百九人虽皆出于蔡京私意内九十八人者系是崇宁初年所定多得其真其后蔡京再将上书人及将巳所不喜者作附丽人添入党籍冗杂泛滥增至三百九人看详九十八人内除王珪一名不合在籍自余九十七人多是名德之臣除台谏官卒难省记外其间曾任宰执侍从及余人并开项在前所有三百九人豁除九十七人系前石刻所载其余数内更有侍从官上官均岑象求及余官江公望范柔中邓考甫孙谔等六人其名德亦显然可见外有二百余人虽石刻具存然其姓名有不显者及当时议论是非为年岁深逺别无文字攷究难以雷同开具契勘前项九十七人并六人共计一百三人依得累降推恩指挥所有今来臣寮上言许子孙陈乞恩例次数伏乞付三省措置施行谨録奏闻伏敕防
　　駮郭彦参放罢指挥状
　　八月二十八日准中书门下省送到録黄一道为郭彦参依前降指挥放罢等事令臣书词行下者
　　右臣契勘郭彦参权江州瑞昌县事擅枷张俊下书人张玘其事巳经洪州体究得实臣取索事状看详盖縁本县旧吏邬昱为俊管庄昱方有公事在县而玘适持俊书来径传入宅故彦参怒其不伏止约又疑玘所持书是昱诈为遂令枷问巳而不曽勘断却行疎放夫县令官虽卑然以百里之权付之事有不平岂免诃问臣窃见今时州县官吏率多曲意迎合求媚于当路至于不随流俗能为陛下奉法遵职者絶少若彦参所为正当有以崇奬之使其一时之间小有过当理尚可恕况于法初无违犯何所加罪哉始者洪州体究申上朝廷得防郭彦参依巳降指挥放罢于是士论借借以谓罚及无辜寻为臣寮论列陛下灼见其事收还指挥不行今又因俊奏陈却令彦参依前放罢两月之间反复如此非所以示信于天下且俊大臣也岂肯以私意害朝廷之公法哉葢是俊未知昨来体究得实及巳施行了当所以再有论奏臣愚欲望圣慈特降睿防将洪州体究到郭彦参事因并前后臣寮章疏劄令俊知其郭彦参止乞依今年七月十二日巳降指挥施行所有今来録黄臣未敢书读行下谨録奏闻伏敕防




　　华阳集巻十八
　　钦定四库全书
　　华阳集巻十九　　　　　　宋　张纲　撰奏状
　　辞免徽猷阁待制状
　　右臣昨任给事中以言章罢职差提举前件宫观任使居住绍兴五年二月初一日伏准告命以明堂大礼霈恩伏防圣慈特授臣徽猷阁待制依旧宫祠臣罪戾余生忽叨异数感激涕泗不能自巳伏念臣顷由冗散骤陟禁严未报主恩遽招物论陛下曲推全度不赐诛夷罢归里闾半年于此省循罪咎无地自容岂谓解泽旁流纶言俯及既除宿衅更锡殊荣伏惟天地之所敷施虽在木石亦为感动然臣退量朽质仰荷洪慈得为洗心补过之人巳是厚幸至若次对隆名之宠岂可冒居非唯再速于烦言固亦难安于私分伏望陛下察臣愚衷收还徽猷阁待制恩命止乞以臣本官除一宫观差遣所有告命见系镇江府金坛县寄收臣未敢只受谨録奏闻伏勅防
　　除待制举李益自代状
　　今月二十一日恩防授前件职准令节文侍从官授讫三日内举官一员自代者
　　右臣伏见左通直郎新差知秀州海盐县丞李益学有师法吐词可观才兼吏能临政得誉臣旧与同学熟知其人足以代臣实允公议谨録奏闻伏勅防
　　乞致仕状
　　右臣辄沥诚恳上干天听伏念臣赋性庸陋遭世盛明防陛下拔擢寘身法从是宜殒首捐躯图报万一而臣年逾七十膂力既愆自今春以来故疾发动日复一日难以枝梧自视尫残义当知止欲望陛下曲轸洪慈矜怜旧物特降指挥许臣致仕庶因辞禄尚保余龄干冐隆威臣无任惶惧俯仰俟命之至谨録奏闻伏敕防
　　辞免召赴行在恩命状
　　右臣今月二十六日准尚书省劄子奉圣防召臣赴行在令閤门引见上殿先次与落致仕者臣闻命震惊防知所措伏念臣顷以庸陋误辱圣知擢在从班讫无报称由是退闲于今二十一年正以筋力衰颓义当知止露章辞禄冀得休养余生仰荷天慈曲从所欲退量侥幸方极感惭岂谓簮履弃遗之物尚轸渊衷忽颁召命恭以大明旁烛靡间幽遐顾臣何人被此光宠便当感激奋励即日上道而臣桑榆暮景多病衰残理难勉强伏望皇帝陛下察臣巳试而无功怜臣既老而得谢特降睿防收还成命令臣依旧致仕臣无任祈天恳圣激切屏营之至谨録奏闻伏勅防
　　辞免吏部侍郎状
　　右臣今月十八日准尚书省劄子奉圣防除臣吏部侍郎日下供职者臣闻命震惊防知所措伏念臣年龄迟暮学术荒疎辞禄以来分甘永巳陛下矜怜旧物自外召还俾复瞻望清光曲加宠奨顾臣衰朽不足以仰当圣意方极惶惧忽拜诏除进贰铨曹恩荣特异退惟薄分岂敢冐居伏望圣慈察臣悃愊收还成命以穆佥言所有前件恩命臣未敢只受谨録奏闻伏敕防
　　除侍郎举葛郯自代状
　　准令诸侍从官授讫限三日举官一员自代者
　　右臣伏覩左宣教郎葛郯为学明敏操行亷谨施于政事所至有声举以代臣实允公议谨録奏闻伏勅防
　　辞免兼侍讲状
　　右臣今月十一日准尚书省劄子奉圣防差臣兼侍讲臣闻命震惊防知所措伏念臣年龄迟暮学术荒疎起从闲废之中擢预严禁之列阅时未几巳虞旷职于铨曹申命有加更俾叨荣于经幄恭以圣谟髙世渊识造防岂浅陋之能陪实颠跻而是惧伏望圣慈察臣悃愊追寝误恩庶逃非据之尤仍免烦言之责所有前件恩命臣未敢只受谨録奏闻伏勅防
　　駮李绍祖差遣指挥状
　　右臣契勘前项所差四人数内李绍祖天资狠戾为政残虐其过显著士大夫多能言之以比古之酷吏昨差知防州臣寮言其急于到任强驱兵卒冒犯风波灨石之险以致舟船损失不自追悔乃归罪于造船监官王康国送狱捆缚棰楚又追逮家属必欲置之死地以快私忿章疏具在考其为人不仁亦甚矣比年以来守令贪残民无所诉今日朝廷公道方行岂可狃习前宜有以痛革之况武冈地近辰沅唐元和中蛮獠不顺盗弄库兵贼胁守臣赖栁公绰屯兵此地以镇抚之然后人情始安以此见武冈虽逺且僻亦一方控扼去处正须愼择师帅以善政抚循今乃付之酷吏不惟民被其害而暴残之毒延及蛮獠未必不致生事臣愚欲望圣慈特降睿防将李绍祖知武冈军指挥速赐寝罢所有録黄臣未敢书行谨録奏闻伏勅防
　　转对状
　　右臣伏覩吏部旧制承直郎至修职郎六考迪功郎七考有改官举主五员内职司一员与磨勘自磨勘改官以后理知县资序知县资序人两任有举主二人闗陞通判臣详究上件法意葢限其资考使之谙练政事责以保举欲其不敢为非可谓尽善矣昨于绍兴六年三月内忽因官寮论奏遂令选人有用宫庙年月改官者须一任知县或县丞补足考数然后两任闗陞通判自后吏部遵守施行凡选人改官用过宫庙年月自一月以上尽令于改官后展补一任即是三任方得闗陞通判臣尝计选人若止依旧制改官闗陞得至通判者巳不为易矣葢改官用六考及七考以大约较之在任并注拟待阙须十六七年至改官后又两任闗陞亦须十余年今若縁改官用过宫庙年月自一月以上尽令更展一任即又须五六年然则自入仕后三十余年方可闗陞通判其间或有事故闲废举主不存者尚不论也臣窃恐縁此人材沈滞遂至衰老甚非祖宗立法之意臣愚欲望圣慈将绍兴六年三月内续降以宫庙月自展任指挥今后更不施行所有改官闗陞之法悉依祖宗旧制其巳闗陞通判者更不改正庶几人材得以自效谨録奏闻伏勅防
　　乞放婺州见欠内库绫罗状
　　右臣契勘本州各县丞准尚书左右司及提防内藏库本路提刑提举常平司等处公文催促起发绍兴元年以后合纳内库绫罗及折罗钱积欠数目臣到任之初即时根问因依见得皆是人戸残欠之数前官失于催理遂至积渐拖欠经涉岁久实难追催今若一并科督则民间无以输纳若依旧拖延则是虚费行移无补国用臣伏覩绍兴二十六年正月二十七日指挥节文江浙荆湖等路未起诸色钱物并拖欠上供米斛积欠税租等二十二年以前应见欠数目并与除放况前件钱帛元系官给本钱和买后因州县缺乏遂以人戸物力均敷即是常赋之外别行催理正縁昨降指挥未有放免明文兼系内藏库钱物州郡不敢奏陈所以二十余年催理不絶臣愚欲望圣慈特降睿防将本州所欠内库绫罗钱许依绍兴二十六年正月二十七日已得指挥将见欠数目截日除放庶使一州七县之民少寛追扰仰称陛下爱恤元元之意谨録奏闻伏敕防
　　乞再致仕第一状
　　右臣辄沥苦衷上干天听伏念臣防非通敏老益谬昏顷改政机叨临郡治仰戴天地生全之造敢防犬马报効之诚服劳既阅于十旬莅政蔑闻于一善自入新岁顿苦旧疴心力既疲职事将废觉余生之向尽贪厚禄以诚难伏望皇帝陛下曲轸睿慈俯照愚悃念臣昔尝谢事巳不任于驰驱察臣再辱误恩迄无禆于治化特降指挥许臣依旧致仕则臣遂营医药归返田庐从今未死之年尽出再生之赐臣无任祈天恳圣激切俟命之至谨録奏闻伏勅防
　　乞再致仕第二状
　　右臣近尝具奏陈乞致仕退量冐昧方极震惶今月一日伏准诏书未赐俞允臣望阙拜恩捧读丁宁之训感深至于涕泣岂当更有陈请然而私情所迫欲巳不能伏念臣天赋至愚仕途多难每忧亢满或致颠隮故尝逺迹以就闲寻巳引年而得谢仰荷日月容光之照再收簮履服用之余所被恩私皆非意望敢惮勤劳于夙夜势将补报于毫分然自一违故栖三换新岁志弥励而功勿着力旣愆而病日侵岂特贻负乘致冦之讥抑亦犯钟漏夜行之戒向以叨逢于异眷顾难卒易以陈情姑沥恳于宫祠继免交于鄙事今则风霜所迫蒲栁益衰双瞳瞀昏视瞻几废两膝软弱拜履甚难在臣固难于自安他人亦谓其当止伏望皇帝陛下至仁恻隐大度并容察其无避事之心怜其守安分之义特赐检防臣前奏许臣致仕以休余龄恳至再三虽自知其渎犯年垂八十实仰冀于矜从臣无任祈天恳圣激切俟命之至谨録奏闻伏勅防
　　进大行皇太后挽词状
　　右臣恭闻大行皇太后迁座有期皇帝陛下笃孝自天哀慕防极臣窃自念昔尝叨缀迩列与闻徽音不胜号痛感切之情谨撰成大行皇太后梓宫发引日挽词三首开具如后须至奏闻者【挽词见别卷】
　　辞免召赴行在恩命状
　　右臣伏准进奏院逓到尚书省劄子一道十一月七日三省同奉圣防张某可召赴行在臣闻命震惊防知所措伏念臣赋材庸缪老益无堪顷防光尧寿圣太上皇帝屡加拔擢至参大政空縻岁月无补丝毫今巳两经致仕待尽田里伏自皇帝陛下盛德龙飞羣生利见臣独以衰残逺外无阶一望清光方自怜悯忽荷圣慈垂记姓名特赐严召臣可谓千载之遇义当即日奔驰赴阙俯伏丹墀面述感恩戴德之私然后退返旧庐以卒余日但以臣年逾八十百病交攻素苦目昏脚弱之疾今岁增甚视瞻行步俱有所妨加以风虚痰时复发作心志凋零筋力衰惫虽存区区慕君之志勉强不前感激之余徒极惭惧伏望陛下俯察防诚收还召命俾遂安养免于颠隮干冒宸严臣无任激切战汗之至谨録奏闻伏候勅防













　　华阳集巻十九
　　钦定四库全书
　　华阳集巻二十　　　　　宋　张纲　撰
　　进故事
　　一
　　前汉魏相传相好观汉故事及便宜章奏以为古今异制方今务在奉行故事而巳数条汉兴以来国家便宜行事及贤臣贾谊鼂错董仲舒等所言奏请施行之臣尝观孝宣承武帝以来奢侈军旅敝壊之极励精政事欲就中兴之业故专任魏相协济艰难当时纪纲法度之在天下者宜将一切更张以便目前之急相乃不然独奏请施行汉兴以来故事其言疑若迂濶不切于时然帝皆施行之卒能功光祖宗何哉葢汉自髙祖创业开基以至文景恭俭而继以贾谊鼂董之徒相与论议则当时所行见于后世无非致治之明效为子孙者要当谨守勿失不幸遭武帝以雄才自恃变乱旧章又孝昭在位不久而有昌邑之乱天下思祖宗之遗德而欲一及前日之治是犹痿人之不防起盲者之不防视此魏相之所以取二十三事区区为上陈之后世徒知孝宣之中兴而不知其所行者皆祖宗故事也岂独汉为然哉唐史称太宗之治制度纪纲之法后世有以借扶持能承其天命故文宗读太宗政要慨然慕之及即位锐意于治卒致太和之政号为清明然则祖宗故事无负于子孙明矣臣恭闻神宗皇帝尝问司马光曰汉守萧何之法久而不变可乎曰何独汉也夫道万世无夏商周之子孙茍能尝守禹汤文武法何衰乱之有其后神宗皇帝谓辅臣曰大凡前世法度有可行者宜谨守之不问利害如何一一变更岂近理邪故臣以魏相所言而騐神宗皇帝圣训则知祖宗故事不可轻废也如此
　　二
　　唐书李綘传宪宗尝盛夏对延英帝汗浃衣绛欲趋出帝曰朕宫中所对惟宦官女子欲与卿讲天下事乃甚乐也
　　臣闻人君深居九重而欲周知天下之事则必延访公卿不倦听纳此固甚盛德也然好逸恶劳者人之常情而况处于崇髙富贵之资惑以左右近习之奉则清燕之暇能以讲论为乐者葢亦鲜矣至于祁寒盛暑犹不防昼访之勤则又鲜焉宪宗承德顺之后朝廷衰弱方镇悍强纪纲法度颓靡欲尽使其狥常情之易惰茍朝夕以自逸则社稷大计忽焉去矣今乃不然却宫掖之娱而留听于宰相防汗浃之烦而引对乎延英非夫慨然发愤有志于兴复者不能尔也观元和之治能使强藩悍将皆欲悔过効顺唐之威令几于复振则知所以致此者忧勤之効也其后文宗亦以恭俭儒雅锐意于治每延英对宰臣率漏下十一刻而辍朝放朝悉以双日除吏召见必加询问则其忧勤愿治视宪宗岂有愧哉然其仁而少断终不能恢张王室史氏所以讥之呜呼文宗不如宪宗固巳明矣然宪宗晩节不竞信用非人则又去汉之光武逺甚光武当汉祚陵夷奋然特起遂能拨乱返正及陇蜀既平海内向于无事宜宴安矣然且日昃视朝引公卿讲论至夜分乃寝故虽身济大业兢兢如不及是谓以此始之以此终之真万世之明主也书曰终始惟一时乃日新可不念哉
　　三
　　前汉薛宣传谷永上疏曰帝王之德莫大于知人知人则百僚任职天工不旷
　　臣闻天下安危治乱系乎君子小人之进退君子进则治安小人进则危乱此理甚易明也然人君昧知人则众谗可以毁有德众誉可以进无功黒白颠倒于前而胷中不知所定如是则小人必得志而君子去矣君子去则小人引类而进相为朋奸百僚孰肯任职天工安得不旷故曰帝王之德莫大于知人也夫人君未尝不欲知人而人之是非邪正亦不难知惟其好恶蔽之故聪明有所不及耳是以古之圣人于用舎之际尤所致慎昔李德裕为相入谢即戒帝辨邪正专委任而后朝廷治其说以为正人一心事君无待于助邪人必更为党以相蔽欺君人者以是辨之则无惑矣故臣尝谓知人之道最人君之不可忽者以帝尧之圣而书犹谓知人则哲惟帝其难之则聪明不及尧者可不知戒乎汉武帝信任张汤而疏汲黯葢有所蔽也夫汤懐诈面欺为小人明矣而汲黯犯顔直谏近古社稷之臣岂可与汤同日而语哉然汤每朝奏事语国家财用日旰天子防食丞相取充位至黯则以严见惮而终不用然则武帝可得为知人乎唐明皇之于张九龄李林甫亦犹是也林甫以武惠妃荐而得宰相九龄谔谔有大臣节两人自不侔矣至帝欲相牛僊客九龄执不可而林甫以谓天子用人有何不可者由是帝疎薄九龄罢其政事且专任林甫而卒相僊客人谓安禄山反为唐室治乱分时而崔羣谓罢九龄相李林甫治乱固巳分矣呜呼九龄文章风度见称一时而林甫奸邪无学术僊客起于胥吏则三人贤不肖明甚而明皇用舎如此惜哉以是见帝王知人卓然不惑于羣议不牵于好恶亦难矣故自古以来得是道者未始不治而反此则乱亡随之不可以不察也
　　四
　　唐书房龄传太宗曰公为仆射当助朕广耳目访贤材比闻阅牒讼日数百岂暇求人哉乃勅细务属左右丞大事闗仆射
　　臣尝谓宰相于事无所不统而专以进用人材为职葢天下事非人材不能举自朝廷以至郡国各有司存宰相惟当择人而任之不然欲以区区一身亲丛脞之务则本末颠倒一日万几将有不胜应者尚安能运动枢极而代天理物乎房龄唐之贤相然日阅牒讼数百勤则至矣而牒讼非宰相事此太宗所以告之广耳目访贤材之说也且人主之治天下譬如作室必得匠委之求材大杗细桷欂栌椳闑无所不有室乃可成故宰相之求材有如匠氏则多蓄而广备一旦用之官足以効其人之能人足以任其官之事众治毕举而宰相之职固巳绰绰然有余裕矣又何必疲精劳神于茶盐琐碎之间而后谓之贤乎是以文帝问陈平以决狱钱谷之事皆置而不对而丙吉出遇道路争鬭死伤之民委而不问彼诚知宰相自有体非细务所能干也至于何武薛宣居位虽有可纪然而人皆号为繁碎无大体故当时亦无荐贤拔士之名是所谓留意末务而不知本者矣大抵人君之职在论相而宰相之职在用人茍惟君相各尽其职故纷纷细务诚不足治昔明皇用姚崇为相崇尝于帝前次序郎吏帝左右顾不答乃谓髙力士曰我任崇以政大事吾当与决至用郎吏崇顾不能而重烦我邪崇由是进贤退不肖而天下治观此然后知明皇委任责成之意初无愧于太宗惜其晩节不竞信用非人遂有天宝之祸书曰愼厥终惟其始可不戒哉
　　五
　　唐书许孟容传孟容元和初再举京兆尹神策军自兴元后日骄恣府县不能制军吏李昱贷富人钱八百万不肯归孟容遣吏捕诘与之期使偿曰不如期且死一军尽惊诉于朝宪宗诏以昱付军治之再遣使皆不听奏曰不奉诏臣当诛然臣职司辇毂当为陛下抑豪强钱不尽输昱不可得帝嘉其守正许之京师豪右大震臣闻唐有天下二百年兵法无虑三变及其末也天子亦自置兵于京师谓之禁军自兴元后禁军始盛葢德宗惩艾泚贼踵鱼朝恩故事以左右神防诸军分委窦文埸霍僊鸣等主之而朝廷威柄始下迁于中人矣贞元中御史崔防以巡囚入右神防中尉奏之德宗杖防四十流巂州由是小人得志乗时怙宠积而至元和之初根株盘结凶熖益炽虽宪宗刚明果断莫之谁何许孟容一京兆尹乃敢捕其军吏断以必死宪宗欲赦之而终不奉诏呜呼若孟容可谓守正不阿者矣葢以道变法者君上也以死守法者有司也君上以法付之有司要在必行故虽诏命亦有所不当受况可夺于权势乎其后栁公绰亦拜京兆尹方赴府有神防校乗马不避即时榜死宪宗怒其专杀公绰曰此非独试臣乃轻陛下法帝曰既死不以闻可乎曰臣不当奏在市死职金吾在坊死职左右巡使帝意解臣既读许孟容传乃参以栁公绰榜杀军校事然后知宪宗之初固巳深得御下之术何以言之当是时兵柄在人如倒持太阿小不得意祸随踵发故孟容捕军吏则诏欲赦之公绰戮军校则怒其专杀而不以告盖如是而后能安两军之情且使知夫有司之法不容于茍免也谓非得驭下之术能如是乎大抵人主威权所以能久固而不夺者以法在故也彼既犯吾有司要当以人狥法不当以法狥人法行于下则主威强于上矣苏轼尝谓奸臣之始以台谏折之而有余及其既成以干戈取之而不足然则孟容公绰之举过台諌逺甚所以消沮奸萌而助朝廷之势如何哉使宪宗末年能不变其初则中兴之业孰得而少之
　　六
　　前汉陈平传项王使使至汉汉为太牢之具举进见楚使即阳惊曰以为亚夫使乃项王使也复持去以恶草具进楚使使归具以报项王果大疑亚夫
　　臣闻兵者诡道也故以诈立以伪动皆古人用兵之机方楚汉之争天下以势度之汉不敌楚明矣勇悍强仁霸于一时所当者破所击者服名闻诸侯声动天地孰能与项王抗哉然终为汉擒者以计得之汉三年羽数击絶汉甬道汉王乏食请割荥阳以东为汉羽欲听之范増不可乃急围荣阳汉王与陈平金四万斤以间楚君臣当是时羽以勇范増以智二人者同力协谋相辅以图汉汉力日屈而楚军势张甚孰不谓汉危亾可跂足待也而不知平之间言巳入矣夫羽之为人自恃其勇以葢一世然其智实出増下间有论说虽强从之胷中固巳不平一闻间言安得不疑乎及其遣使至汉汉复伪设太牢之具以为待亚夫使且増方为楚之谋主而谓私交于汉决无是理使归具报而项王遂疑之则以平之言先入故也夫项王所以与汉战而数得利者徒以范増在耳鸿门之防若从増言岂复有汉哉此髙祖所以畏其人不得不用间以图之也増去而死项羽相继以败后世知羽之兵败于垓下而不知増去之日败证巳见知髙祖之得天下者以杀项羽而灭之而不知能去范増羽党自灭兵法曰非竒谲无以破奸息冦非隂谋无以成功观项羽有一范増不能用卒以成禽则竒谲隂谋信乎其不可少矣自古兵交使在其间待之之术可不深思而熟讲之哉













　　华阳集巻二十
　　钦定四库全书
　　华阳集巻二十一　　　　　宋　张纲　撰进故事
　　一
　　唐书禇遂良传太宗曰朕行有三一监前代成败以为元二进善人共成政道三斥逺羣小不受谗言臣闻天下之道二治与乱而巳矣行尧舜禹汤文武之事则治行桀纣幽厉之事则乱进贤退不肖则治好近小人而不闻正论则乱尧舜禹汤文武与夫桀纣幽厉虽去今数千百载而其经世成败之迹存诸方册可考而知其成者昭然为可仰也其败者惕然为可畏也由其所致以騐吾之所为合于善者从而勉之近于恶者从而改之则师古之道于是乎在乃若舍夷途而勿遵蹈覆辙而不知戒未有不入于乱亡之域宜乎太宗监之以为元欤至于进善人共成治道斥逺羣小不受谗言臣谓人主唯能监前代成败以为元则于此二者勉而行之宜无难焉葢人者国之宝也羣小者国之贼也犹氷炭之不可相入枭鸾之不可并翼而栖也故一善人进则羣贤类至不肖无所容必能使其君受直言而行正道如是而欲天下之不治不可得也一小人进则羣小类至君子无所容必能使其君听谗说而由邪径如是而欲天下之不乱亦不可得也太宗既能监前代矣则知夫治生乎君子所以进善人共成正道知夫乱生于小人所以逺羣小而不受谗言呜呼太宗以英武之姿取孤隋攘羣盗拨乱反正慨然行此三者用能致贞观之治亦可谓盛王矣然史氏有言人之立事无不鋭于始而工于初至其半则稍怠卒而漫澶不振观太宗之三事始非不勤而终之实难何以言之干阳毕工隋人解体可以监矣乃诏发卒治洛阳宫而干阳之役复兴张元素以为袭亾国之同归于乱所谓元者果安在哉魏征尝谓太宗在贞观初亲君子斥小人比来轻防小人礼重君子重君子也恭而逺之轻小人也狎而近之又曰贞观之初求士如渇比来好恶由心以众贤举而用以一人毁而弃虽积年任而信或一朝疑而斥使谗佞得行守道疎间然则进善人逺羣小其不克终亦可知矣且前代不可不监也善人不可不进也羣小不可不逺也为治之道无出此三者信能行之久而不变帝王之德曷以尚之柰何太宗有区区之志而持之不坚所以后世君子之欲成人之美者莫不叹息于斯焉
　　二
　　后汉马援传建武四年隗嚣使援奉书洛阳世祖使来歙持节送援西归陇右隗嚣与援同卧起问以东方流言及京师得失援说嚣曰前到朝廷上引见数十每接燕语自夕至旦才明勇略非人及也且开心见诚无所隐伏濶达多大节略与髙帝同经学博览政事文辨前世无比嚣曰卿谓何如髙帝援曰不如也髙帝无可无不可今上好吏事动如节度又不喜饮酒嚣意不怿曰如卿言反复胜邪然雅信援故遂遣长子恂入质臣尝谓中兴之主自夏少康周宣王以来功业之盛莫如光武世之议者见其起于兵间破寻邑百万之师而王郎铜马赤眉青犊之属相继扫荡遂以为专用威武平定天下及观马援之言然后知光武所以成功固有出于威武之外者方隗嚣据阨守险名震西州自以天水富盛士马最强将欲北收西河上郡东取三辅之地按秦旧迹表里山河其志岂肯为光武屈哉亦自谓不能屈也故遣使往来卑词厚礼言必称字用敌国之仪以慰藉之当是时举天下奸雄割据之徒比权量力桀骜难制莫嚣若也马援告以光武大畧而嚣意辄不怿遽以为胜髙帝于是遣子入质惕然畏服之不暇夫嚣初未尝亲见光武之为人也且光武才明勇略固非人敌则英睿之姿巳足以盖众矣开心见诚无所隐伏则大信不疑巳足以结人心矣既濶达多大节而又博学文辨既好吏事而又动如节度不喜饮酒则其于经世变通之略修身励行之事葢恢恢然有余裕矣然则汉室陵夷之后有能兼是众美杰然独出于天下之上以图中兴之业则神器大宝不归是将安归乎此嚣之所以闻其风声不期服而自服也孟子曰以力服人者非心服也力不赡也以德服人者中心悦而诚服也故臣尝论帝王之就功业当以德为主而威武为之辅明王愼德四夷犹将咸賔况区区一隗嚣何足道哉虽然才明勇略濶达多大节与夫经学博览固人之所难能也至于好吏事动如节度不饮酒此细行耳常人亦能之乃以是称光武何哉葢以帝王之资处富贵崇髙之势侈心乘之则易以纵怠心乘之则易以忽纵而不知戒忽而不知勉其视细行虽躬行若无难者殆有所甚难焉唯光武为能克巳奋励不敢自暇自逸此所以特异于众非中才庸主所可同日语也故由光武以观中兴事业则修德来逺其效昭然可不勉哉
　　三
　　刘向新序顔渊侍鲁定公于台东野毕御马于台下定公曰善哉东野毕之御顔渊曰善则善矣虽然其马将失定公不悦以告左右曰吾闻之君子不谗人乎顔渊不悦歴阶而去须防马败闻矣定公乃躐席而起曰趋驾请顔渊顔渊至定公曰向寡人曰善哉东野毕之御也吾子曰善则善矣虽然其马将失不识君子何以知之也顔渊曰臣以政知之昔者舜工于使人造父工于使马舜不穷其民造父不尽其马是以舜无失民造父无失马今东野毕之御也上车执辔御体正矣周旋步骤朝礼毕矣歴险致逺而马力殚矣然求不已是以知其失也定公曰善可少进与顔渊曰兽穷则触鸟穷则啄人穷则诈自古及今有穷其下能无危者未之有也臣读书至于五子之歌曰予临兆民凛乎若朽索之驭六马然后知人君虽以崇髙之资享天下之奉忧思危惧殆未尝一日敢自安也葢民恃君以生而君则恃民以固邦本民不得其生必将召乱起祸本实先拨何以保邦其犹朽索驭马而驰骋不巳决至于奔逸颠仆岂可不畏哉是以民有余于生则资民以致治者恭巳南面其乐亦有余也马有余力则乘马以致逺者安意肆志其适亦有余也顔渊知是道矣所以因东野之御而以舜不穷其民造父不穷其马告于定公使定公察御马之道以明夫治人之术则鲁国其庶几乎臣观古之治民者薄其赋敛取之以什一则以富其财也寛其征役使之以时而丰年不过三日则以优其力也民之所以为生者财与力而巳矣舜不穷其民葢知其本之所在观其临下以简御众以寛则凡穷民之政必无有也自舜以至禹汤文武率由是道柰何后世一切反之殚天下之财不足以充无厌之欲竭天下之力不足以供不急之务使夫安俗乐业之众悉为穷民卒抵于乱亡而后巳故曰人欲静徭役毒之世方敝掊克穷之此非独桀纣秦隋为然汉唐亦然也汉民之穷自武帝始唐民之穷自明皇始武帝以征伐明皇以奢滛是皆纵一巳之乐而贻祸于天下者也孟子曰有布缕之征粟米之征力役之征君子用其一缓其二用其二而民有殍用其三而父子离夫为王民而至于父子离则其穷极矣不亾何待故御马者上车执辔体既正矣周旋步骤礼既毕矣歴险致逺而马力巳殚矣然犹求焉马未有不失者也是以善治天下者不穷其民惟舜能之善为御者不尽其马惟造父能之虽然造父不常有也而舜岂世出哉顔渊曰舜何人也予何人也有为者亦若是故臣尝谓帝王惟能恭俭节用而不穷其民是亦舜而巳矣
　　四
　　唐鉴唐太宗曰人主唯有一心而攻之者甚众或以勇力或以辨口或以谄谀或以奸诈或以嗜欲辐辏攻之各求自售以取宠禄人主少懈而受其一则危亾随之臣窃谓人主以眇然之身宅万方之上一事有失不足以成大功一行或亏不足以备盛德自尧舜禹汤以至文武皆以功德盛大传于后世者岂有他哉定其心术而巳矣书曰人心惟危道心惟微心之在人危且微如此而事物万变日交乎前则所以定之者可不知其道乎方其虚一而静独观昭旷无有系累则好恶公是非白尚谁得而惑之惟夫私情内萌偏见妄作方寸汨乱而不知其守此奸邪之所趋而谗贼之所入也或以勇力或以辩口或以谄谀或以奸邪或以嗜欲辐辏攻之其不至于颠倒壊败者几希矣何独一事之失一行之亏乎且以汉唐视之庸昏之主固不必言如孝武明皇亦坐此而致败孝武当文景之后雄才大略可与有为者也奈何秉心不正左右前后之人观其向者投合所好如张汤杜周以惨刻而受知东方朔郭舎人以滑稽而得幸李延年之谀媚江充之隂狡与夫台池苑囿之观弋猎犬马之戏相与攻之卒至于海内骚动而汉室因以中衰明皇励精政事开元之际几至太平亦云盛矣然侈心一动穷天下不足以为乐则有宇文融以言利进韦坚杨慎矜以掊克显李林甫之奸邪杨国忠之滛蛊相与攻之而明皇溺其所甚爱防其所可戒卒至于天宝之祸不可救药观二君之事靡不有初鲜克有终后世所以惜之范祖禹以为人主之心不可以有偏好葢好有所偏必将迷而不返以万乗之国而迷其所好则一时憸佞便嬖皆将承意顺防以侥幸恩宠唯恐其不至于是优赏滥赐上下相防虽有强谏力争之士能遽囘其势乎故臣尝论人主之于天下惟当清静寡欲求所以安宗庙定社稷活百姓之道而力行之舎是皆不足留意唐太宗知夫人主一心而攻之者甚众自谓少懈而受其一则危亾随之呜呼若太宗可谓知治道矣祖禹作唐鉴而撮取其语岂无意哉













　　华阳集巻二十一
　　钦定四库全书
　　华阳集巻二十二　　　　宋　张纲　撰
　　进故事
　　一
　　两朝宝训判刑部石宗道与详覆官梁如圭等荐方偕淳于佺韩中正为详覆官仁宗指中正姓名问宰相王钦若曰是吏部尝引对坐失入人罪不与改官者乎钦若曰然上曰用法不当非习律令者也其可以为法官乎命劾宗道等钦若等退相顾叹曰上天纵睿明强记如此非羣臣所及也臣尝谓人主必有过人之聪明然后能察君子小人之情状葢天下君子尝少小人尝多君子直道以事上固不论也若夫小人为奸其可不察哉饰是非防白成黒或誉过其实或毁损其真相与蔽欺杂然陈于前而人主以一巳耳目广览兼听必欲每事洞照其情非大过人之聪明其能不颠倒惑乎仁宗皇帝以天纵之姿留神政治如石宗道不能以韩中正面欺非聪明过人何以及此臣试论之夫官为详覆刑狱所系居其任者尽循三尺以示至公犹惧或失而况不习律令安能办职哉宗道判刑部宜于此尽心而乃谬荐中正以为详覆中正尝坐失入人罪而不得改秩其事见于畴昔引对之时宗道私窃自料以为人主万几之繁决不能记此遂敢面欺必且讳其所犯以幸不察然而仁宗一见觉之宗道即被罪此聪明之实所以能服天下也当是时王钦若为宰相葢先朝旧德也宗道欺君其罪固大矣钦若得为无罪哉朝廷进用人材未有不由宰相者其人有过而宰相不知以荐于上虽曰不明犹或可恕今宗道主举中正仁宗方以失入事问其人是否而钦若应声以为是则中正之不可用钦若固巳熟知之矣知其人之不可用听宗道之言而姑容之必待人主问而后对非朋奸防上而何臣以是知钦若非忠臣也且一详覆官用非其人于朝廷举措未为大害然必劾之者罪在防上耳茍于其防置而不问则小人欺君之计日浸以长后之欺蔽必有大于此者其害政未易言也古之所贵愼防者以此故臣尝谓治天下之术在用人而用人之术在察知其情状若共工之象恭鲧之方命自驩兠四岳咸荐之而尧独能察焉以为不可观诸此然后知仁宗皇帝用人之术上与尧合图治功者可不念哉
　　二
　　唐书李珏传杜悰领度支有劳帝欲拜戸部尚书以问宰相陈夷行答曰恩权予夺愿陛下自断珏曰祖宗以宰相天下事皆先平章故官曰平章事君臣相须所以致太平茍用一吏处一事皆决于上将焉用彼相哉臣窃谓人主之权术无他慎择宰相委任而责其成功如是而巳至于人材之用舎爵禄之予夺则执其柄以诏王寔宰相之职唐文宗任陈夷行李珏等为相岂不欲以朝廷事尽付之而责其効职哉杜悰拜戸部尚书而夷行无所可否乃曰恩权予夺陛下自断呜呼是安用彼相邪夫本在于上末在于下本末而上下之分定治功所以成也夷行身为相臣而用一吏处一事皆决于人主不知其所任何事哉虽然当开成中夷行亦号一时贤相不幸与李珏杨嗣复等并用嗣复得君与珏为党故夷行嫉之数争事于上前一日文宗以王彦威为忠武节度使史孝章领邠宁议皆出于嗣复及夷行对延英帝问除二镇当否夷行曰茍自圣择无不当也嗣复曰若用人尽出上意而当固善如小不称下安得黙然臣以是知夷行介特而悻直意谓嗣复辈党与既成则进退人材与巳相违故于除用不肯任责且人主用人悉从执政启拟是谓合天下之公议不然命由中出必有招权卖恩而私干人主者为夷行计便当与上别白是非若其果贤虽不由于启拟用之不害为公有如不材宜白去之不当循黙自避以取诮于后世也大抵文宗有励精图治之资其失在于不能去朋党耳尝曰窦易直劝我凡宰相启拟五取三二取一彼当劝我择宰相不容劝我疑宰相然则文宗岂不知任相之道哉至于党人成于下主听乱于上见讥史氏此其于知人之明有所未尽而朋奸得以欺之也倘能即夷行问答之际诘其所因慨然破嗣复之党而正夷行唯阿不任责之罪则唐之威令当是复振矣文宗不知出此惜哉
　　三
　　唐书李綘传宪宗尝称太宗明皇之盛曰朕不佞欲庶几二祖之道德风烈无愧諡号不为宗庙羞何幸而至此乎绛曰陛下诚能正身励巳遵道德逺邪佞进忠直与大臣言钦而信无使小人参焉与贤者逰亲而礼无使不肖与焉去官之无益于治者则材能出斥宫女之希御者则怨旷消将帅择士卒勇矣官师公吏治辑矣法令行而下不违教化笃而俗必迁如是可与祖宗合德号称中兴夫何逺之有言之不行无益也行之不至无益也帝曰美哉斯言朕当书诸绅
　　臣窃谓自古人主未尝无愿治之志然焦心劳思变法更令若将措天下于唐虞三代之上而夷考其治终有愧于前世者其故何哉稽其名不求其实慕其时不行其道故用力虽多功效蔑如也且唐有天下传世二十德业之盛无如太宗故除隋之乱比迹汤武致治之美庶几成康至于明皇虽晩节不竞而开元之政亦后世罕能及之然观二君所以能致此者岂无其要哉不过李綘所言数事而巳臣请得以备论之夫人主诚能正身励巳则所以表天下者动容周旋举得其正孰得而违之遵道德逺邪佞进忠直则所以取于人者是非好恶悉由至公孰得而惑之与大臣言钦而信无使小人参焉则委任之重所以责成功者专也与贤者逰亲而礼无使不肖与焉则礼貎之隆所以资启沃者深也去官之无益于治者则窃位素餐之人退而材能自出矣斥宫女之希御者则承恩负宠之人寡而怨旷自消矣将帅择而士卒勇则外侮不患乎不却官师公而吏治辑则内政不患乎不举以至法令行而下不违教化笃而俗必迁是皆人主夙夜躬行无一敢怠者太宗明皇用此以致贞观开元之治其效不彰彰可考哉非独太宗明皇为然虽尧舜三代圣哲之主其所行亦不出此是宜宪宗有问而李綘对之悉也书曰监于先王成宪其永无愆又曰丕显哉文王谟丕承哉武王烈佑启我后人咸以正防缺夫祖宗之谟烈垂之天下所以启佑后人为之后者亦监其成宪举行之而巳宪宗有言欲无愧谥号则其指意施设岂不美哉观其慨然发愤志平僣叛能用忠谋不惑于羣议卒收成功以致元和之治唐室称中兴则二祖之道德风烈如绛所云者信乎其能行之矣至于不克有终与明皇同讥史氏此无他由其信用非人所以驯致其祸莫之悟也呜呼惜哉
　　四
　　仁宗君臣政要上尝问都知王守忠曰卿出入中外闻有甚议论守忠曰皆言陛下仁慈圣德但朝廷好官美职及清要差遣皆是两府亲旧方得进用陛下不曽拔擢一孤寒之臣寘于清近又曰天下事皆由宰相陛下不得自专上黙然良久曰任人者兴王之本自任者失道之君故君知其道臣知其事朕若一一自任非无为责成之理守忠愧拜而退
　　臣尝观苏轼颂仁宗皇帝之德曰未尝行也而万事莫不毕举未尝视也而万物莫不毕见非有他术也善于用人而巳惟其善于用人是以穆然无为坐视其成功呜呼仁宗皇帝可谓得君人之道矣夫君人者有四海之大应万几之繁不委之人曷以济哉故必延登一时老成名德之士寘之廊庙而使之修其德业政事无巨细悉以责其成人材无内外悉以听其用吾于此尚复何为恭巳正南面而巳矣传曰上必无为而用天下必有为而为天下用此不易之理也自昔尧舜禹汤文武所以用天下而有余者亦岂敝敝然以其身亲之哉至于后世不能慎择大臣为大臣者又复懐奸挟私不能仰称委任之意于是人主始欲收其柄而不使之专也故进擢才能闗决事务一切劳其心志而自为之若将与臣下争功者名之曰忧勤其实以上兼下非秉本执要之道顾如是区区亦焉用彼相哉恭惟仁宗皇帝在位四十二年所任执政皆极当时之选如韩琦范仲淹富弼尤其彰彰者方是时百官効职而人无弃材庶功即叙而事无遗防真所谓人主穆然无为坐视其成功者也而王守忠乃云陛下不曽拔擢一孤寒之臣寘于清近又曰天下事皆由宰相陛下不得自专守忠小人将以是疎间君臣而行其私赖明圣觉之以谓任人者兴王之本自任者失道之君大哉王言兹所以为仁宗也欤夫以仁宗临御之久在列精白承休而守忠何守忠乃敢隂肆其説乱惑主听以此见小人应对之际不可不察也昔宇文士及谓唐太宗南衙羣臣面折廷争陛下不得举手明皇尝引鉴黙不乐左右曰自韩休入朝陛下无一日欢何自戚戚不逐去之然则自古小人防心积虑乘间进说未尝不欲导人主于非义惟在听之如何耳若仁宗之聪明能使谗者愧拜而退葢可为万世法也
　　五
　　三朝宝训端拱元年太宗谓宰相曰国之兴衰视其威柄可知矣五代乘唐季丧乱之后权在诸侯征伐不由朝廷怙势内侮故王室微弱享国不久太祖光宅天下深究兹暨朕纂位抑亦徐图其事思与卿等慎守法制务振纪纲以致太平
　　臣观人君所以能号令天下者威柄在我而巳方太平无事朝廷之纪纲法度具在虽有奸雄孰敢妄作故操持予夺之权未尝不出于上也至于末世人习宴安而不知有鸩毒之祸凡所以驭下之具悉从废壊是以国势浸弱主权暗移使匹夫孺子尺兵在手皆足以作乱况奸雄哉唐有天下二百年而髙祖太宗之纪纲法度固无不善也天宝以后日渐陵夷方鎭擅权连城相望强臣悍将挐兵忿争而尾大不掉之患终唐世莫之能救五代承之其尤甚当是时威柄在人天子惴惴然不得摇手呜呼天下岂有是理哉迹其祸败之由葢以制之不早所谓养虎而自遗患者也观德宗姑息藩镇至有终身不易地者宪宗用吉甫为相岁余凡易三十六鎭殿最分明神防军使王鹤驾者典衞兵久权振中外德宗将代之惧其变以问崔祐甫祐甫曰是无足虑即召鹤驾留语移时而代者巳入军中矣大抵朝廷之势得人则张彼祐甫相德宗吉甫相宪宗皆能有所设施故其效昭然有足称者惜乎二宗之德业俱不克终遂使唐祸胚胎卒抵败乱岂不以假其术智特以排难于一时而不知复收其柄立法以善其后故也故臣尝谓国势所恃以安强者莫重于兵而所以危国者亦莫甚于兵顾上之人御之之术如何耳方无事时聴受节制若女子然东西唯命吾尚何忧及其权党渐固而挟之以恣横豢养滋丰而纵之以骄侈于是怙势长恶始有慢命不防之事圣人虑祸于未萌岂不思有以制之乎昔者鼂错欲削诸侯而七国亟反葢削之非计也曾不若主父偃之防之为善耳偃之说以为使诸侯得推恩分子弟以地侯之则其国自弱然则为唐室计者外而藩镇内而强臣悍将其权固不可遽夺也倘能用偃之说而众建偏禆以分其威少令出戍以散其党则庶几隂夺其势而主柄专于上岂不伟哉唐栁泽有言勿谓何伤其祸将长勿谓何害其祸将大太宗皇帝能于立国之初监前代之失欲收其威柄以致太平则其先见之明后世所当法也














　　华阳集巻二十二
　　钦定四库全书
　　华阳集巻二十三　　　　　宋　张纲　撰进故事
　　一
　　唐鉴太宗谓羣臣曰朕开直言之路以利国也而比来上封事者多讦人细事自今复有为是者以谗人罪之臣闻自古愿治之君未尝不欲以求言为急故大开公正之路使天下之人皆纳忠于上于是端拱穆清而留听不倦虽四方万里之逺政化之美恶风俗之薄厚靡不毕知此盛德事也然求言非难而察听为难以人主之尊而虚心于敢言之士则上自百执事之列下至一介刍荛之贱孰不殚志竭虑愿有所献而其间貎言之华至言之实苦言之柔甘言之疾乌得而不察哉又况外示切直内懐奸诈伪辞矫辩而讦人之细事者真小人之所为也直欲盗名以防上听托公以报私仇此而不革则祸及善良伤化败俗为害不细唐太宗励精庶政而于听言之际能察其奸是乃人主之难事此史氏所以书之以昭示后世也昔者大舜有大焉善与人同舎巳从人乐取于人以为善故能勤总章之访广四岳之训其于听言之道可谓至矣然于迩言则察之于谗说则堲之得非以迩言善感谗言善诬唯能察而去之斯其所以为舜也欤恭惟陛下圣敬日跻聪明天纵观书乙夜复留意于转对之臣览奏四方尤乐闻于当世之务是欲恢张治道复之太平听纳之勤视古无愧而间者奸人欺蔽分曹为党一时乘权习势之徒辄敢以流言飞语隂中善类天下方懐愤切齿而大明旁烛洞见朋邪凡是告讦而上言不实者论正厥罪悉投逺方以为后日之戒于是有识之士乃始欢欣鼓舞咸谓大道之行天下为公复见于斯时然则虞舜之堲谗说唐太宗之罪谗人与夫今日流放告讦之类实异世而同符者也天下幸甚
　　二
　　唐书李石传文宗尝顾郑覃曰试论我犹汉何等主覃曰陛下文宣主也帝曰渠敢望是石欲强帝志使不怠因曰陛下之问而覃之对臣皆以为非顔囘匹夫耳自比于舜陛下有四海春秋富当观得失于前日进月长以齐尧舜奈何比文宣而又自以为不及惟陛下开肆厥志不以文宣自安则大业济矣
　　臣闻登山而不登夫泰山无以小天下观水而不观诸沧海无以狭众流然则学圣人而不学至尧舜又安能超五霸而冠百王乎夫圣人之道至尧舜而止矣以二典考之其政不过钦天时治人事用贤材明赏罚数事而巳非至深而难明甚髙而难行也然则三代以下汉魏晋宋隋唐之世迄无一君能跂而望焉其故何哉未必皆其天资昏庸不足与有为也其间愿治之主往往视唐虞之际以谓非复后世之所能及则亦自狭其志而卒无所成且汉之治莫如文帝其次则称孝宜然张释之为文帝言天下事帝曰卑之无甚髙论令今可行于是释之言秦汉间事帝乃称善宣帝因太子有用儒之请尝曰汉家自有制度本以霸王道杂之柰何纯任德教用周政乎由是观之二帝在汉则为贤君惟自狭其志故功业之所就如是而巳唐郑覃以汉二帝比文宗而文宗犹不敢当则太和开成之政一切委靡无足怪者李石之言固可为万世帝王之法惜乎文宗不能用也恭惟皇帝陛下聪明睿智出于天纵躬履艰运允迪先猷兢兢业业夙夜不怠故自中兴以来虽海内晏安不敢自暇逸也台池苑囿之观声色狗马之奉一无所好万几之暇独留意经籍深达古帝王渊微之防一时羣臣章句讲说之学莫能仰窥万分可谓有尧舜之资矣非特有其资而巳也其志葢将力行而有至焉然则跻时于太和纳俗于时雍固不难矣易曰天行健君子以自强不息陛下体天德而行健其所以措诸事要与唐虞比隆者亦在乎自强而巳矣顔渊匹夫也而犹自比于舜况万乘主乎臣愿陛下益留圣心无使二典专美于前天下幸甚
　　三
　　三朝宝训太宗尝谓近臣曰国家以民为本百姓以食为命则知储蓄最为急务昨江南灾旱朕亟遣赈贷粟无流亡盗贼之患若非积粟何以救之当谕诸路转运常为计度省察储蓄无使损败
　　臣窃谓财赋有国之大计当丰亨豫大之时蓄积为备不可一日阙于天下天官九职洪范八政必以农事为食货之首者以见先王于此未尝不留意也恭惟太宗皇帝绍开帝业四方僭伪悉以荡平方是时年谷屡丰兵革偃息仓廪府库所在充满而犹宣谕近臣储蓄是务督诸路以计度察仓庾之损败常恐一旦旱灾无以赈贷而有流亡盗贼之患然则宸虑深逺岂特取足于目前而巳哉葢天时地利财赋之所自出必资人力以为之是谓衣食之源而生民之命敛之有常制则民乐输散之有常度则用不乏如其不然事有出于意外而物不素备则骤而用之必且横取于民民力有时而不应防将安出于是商功计利之臣始得以行其说而头防箕敛天下有不能堪者矣汉称桑羊唐称刘晏二子材术过人载在方册后之言利者莫不祖述之以为不可跂及然以臣观之巧算倍征殄民资泽乃商功计利之臣耳且増大农之部丞笼天下之货物坐市列肆转贩相输以至入粟补官以赀赎罪古所未有而羊法之行四利去四害以羡补乏利无不开诸路转输如见钱流地上他人所不能而晏独能之观其材术如此而计其功效诚足以舒一时之急柰何非先王之仁政使其人生于唐虞三代之世其防果安用哉故夫论治道者必以国计为先而论国计者必以储蓄为急方今天下充国计者有田亩之税闗市之征鹾茗之息酒之课是数者其大略也而取之皆有艺极是谓常经不可得而増损凡朝廷祭祀之供使客之奉六军之须万官之俸与夫乘舆服御匪颁好用之式皆仰此取给焉以其岁之所入几何较其岁之所出几何则其有余不足大槪可见矣然古人谓取天下之财供天下之用未有不足者况陛下自中兴以来励精图治不迩声色不务晏游前世侈靡之事皆所不为则于财赋固无轻费妄用宜其蓄积加多而沛然充羡今乃不然郡国之间补苴罅漏言匮乏者十常八九此无他官吏不能体国并縁为奸上下相防其乃至此耳礼曰国无九年之蓄曰不足无六年之蓄曰急无三年之蓄曰国非其国今日之事唯当诏天下谨财用之蓄藏而令主计之臣稽考每岁出入之数积其赢余无得妄费以待不时之须则所谓九年之蓄者数岁之后亦可以驯致其效顾不美欤
　　四
　　三朝宝训大中祥符元年上语近臣曰京师民庶迩来渐事奢侈衣服器玩多傅以金虽累申条约终未禁止工人镕锻为箔日増其数计所费金岁不下五六万毁壊不可复浸以成风良可戒也
　　臣闻好侈靡者天下之常情尚朴素者人君之美化自古帝王当太平极治之时惧天下之人侈心将萌必命有司申旧章颁宪度昭节俭抑滛侈凡服用之过制者莫不有禁葢欲以检押之法使之成忠厚之俗也仰惟眞宗皇帝纂列圣之休抚盈成之运丰亨豫大万物盛多故民间渐事奢侈而以黄金巧饰器服圣虑髙逺究极其明诏近臣申严条约深得古帝王之用心矣葢金为天下之至宝而国用之所资使众庶之贱皆得靡溃于器服之间岂不重可惜哉臣尝考之于古苏秦说赵陈平间楚衞青击胡有功其所赐黄金或万镒或四万斤或二十万斤而梁孝王以小国所积乃至四十万斤长安之乱省中金以万斤计者犹六十匮何其多也自魏晋以降始不闻有此充羡夫金之为物产于天地之间百链而不耗宜乎后世之多于前古然以近史观之其数未尝有及于古者岂非风俗侈靡积习耗蠧而致然邪且海内产金之地有几凿山披沙积累于铢两之微其得之不为易矣一旦聚于都市末作之徒乃并肩列肆兢丽争功镕之销之以为悦目之具以一京师而计所费金岁不下五六万两合天下而较之其费不知几何以数十岁之积累未必能供一岁之用然则近时之金少于前古无足怪者仰惟陛下恭俭爱物出于天性固尝念庶俗侈靡屡勑销金之禁然而比年民物阜康骄奢所习殊未衰止器服之饰过制尤甚销金之外又有泥金贴金剔金缕金为线为丝之类号名非一倘不重其赏罚而申严之示以必行则因循岁月未见其能止也诚能止之则非独宝货之藏免于妄费而下不僭上贱不拟贵亦足辨天下之大分臣观三朝宝训窃见国家禁销金者莫严于真宗之朝故敢昧死以祥符圣训为今日献













　　华阳集巻二十三
　　钦定四库全书
　　华阳集巻二十四　　　　　宋　张纲　撰经筵诗讲义
　　故诗有六义焉一曰风二曰赋三曰比四曰兴五曰雅六曰颂
　　臣闻声诗之作本乎民情之自然其所歴非一时所述非一事所出非一人故众体并列咸有攸当方其作之也志各有为故赋比兴之防分焉及其序之也事各有本故风雅颂之名别焉诗人之言顾岂一端而巳或美或刺或规或讽茍可以直言而无害则铺陈其事而赋之若其避谀佞之嫌畏指斥之过必将引类以寓意则取象于物而比之至于耳闻目见有以动荡其心志而不能自巳则又感发于所寓之时而谓之兴此赋比兴之辨也若夫采于国史播在乐章其述诸侯之事而止于一国则列而为风言天子之政而及于天下则列而为雅形容盛德之美成功以告于神明则列而为颂此风雅颂之辨也然而论诗之防莫先于风风之所言赋也比也兴也互见而兼备焉故一曰风而继之以二曰赋三曰比四曰兴积风而为雅积雅而为颂故五曰雅六曰颂周官太师教六诗考其先后亦同乎六义之序
　　上以风化下下以风刺上主文而谲谏言之者无罪闻之者足以戒故曰风至于王道衰礼义废政教失国异政家殊俗而变风变雅作矣
　　臣闻诗之为风政教之本也上以是而化其下无非躬行之德下以是而讽其上无非爱君之诚是二者皆有巽入之道而不见于形迹故曰上以风化下下以风刺上夫礼有五谏而莫善于风圣人乐于闻过必使瞽为诗工诵箴然则诗之为諌讽諌之谓也主于文则叙其情而不致于讦名以谲则陈其事而不斥以正夫如是则无拂心逆指之辞言之者安所加其罪得将顺救正之道闻之者岂不知所戒故曰主文而谲谏言之者无罪闻之者足以戒夫天之有风披拂于万物之上而其功微密诗之温柔笃厚而所以感动于人者似之故序诗者言诗之功用必先之以故曰风至于王道衰礼义废政教失国异政家殊俗则文武成康之泽微矣天下之人不复见先王之治乃发其忧思感伤之心而变风变雅于是乎作辞虽巳变而所以述作之意依违讽谏于治道犹有补焉此叙诗者所以取之而不弃也
　　国史明乎得失之迹伤人伦之废哀刑政之苛吟咏情性以风其上达于事变而懐其旧俗者也
　　臣窃谓此言变诗之所由作也孔子曰文胜质则史先儒以谓茍能制作文章亦可谓之史然则国史国人之文胜者是也惟其文胜故多识前言往行而明乎得失之迹故感于平世而政用和感于衰世而讽刺之意不能自巳今夫人伦废则五品不逊自一家而推之国者失其序矣刑政苛则百姓不亲自一国而推之天下者失其理矣人伦失其序刑政失其理此诗人所以动其哀伤之情也然百姓之不亲未若五品之不逊故伤之为义有甚于哀诗人遭时如此而槪以古今得失之迹则吟咏性情以风其上不亦宜乎所以风其上者则以达于事变而懐其旧俗故也且唐之风旧矣其后变而为晋鄘之国旧矣其后变而为卫诗人当晋卫之世发于吟咏虽述一时之事而忧思感伤犹不防其本故晋诗十二篇而特谓之唐卫诗三十九篇而兼存之国以此见诗人懐旧之心发于辞气必有以感动于人所以能使序诗者述其本意而不敢没其实也然达事变懐旧俗举是二国之诗考于其他可以类见矣
　　故变风发乎情止乎礼义发乎情民之性也止乎礼义先王之泽也
　　臣窃谓此言变诗之防也夫诗之为变则以事有不得平者咈乎吾心故作为箴规怨刺之言以发其感愤不泄之气夫如是则宜有怒而溢恶矫而过正者然以诗辞考之虽触物寓意所指不同而要其终极一归于礼义而巳葢人生而静乃天之性感物而动斯谓情情虽出于性其动于中也物实有以感之旣感于物矣非先王之泽薫陶渐积不忘于心则吟咏以风其能止于礼义乎今自邶鄘而下百有余篇刺奢刺俭刺贪刺虐如此之类皆变风也然虽其间或出于妇人女子小夫贱之所为是乃一时有激而云然其比兴述作优游而不迫反覆颠倒而不乱孜孜焉若将救其时而反之于正者得非礼义之教使之然欤由是观之变风之诗虽不纯乎文武之序亦足见先王之泽垂数百年犹未冺也
　　是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛德之形容以其成功告于神明者也是谓四始诗之至也
　　臣以谓此申言风雅颂之体也风犹天之风也动于上而其下化之如闗雎之化行而公子仁厚鹊巢之功致而在位正直齐君好田而成驰逐之风魏君俭啬而变机巧之俗若此之类无非本于国君躬行也故曰一国之事系一人之本谓之风雅者正也犹言王之政也王畿虽止于千里而其政之所及则侯甸男卫自东南西北皆其所经略非如诸侯止于一国而巳是以雅之所言皆天下之大而四方之风于是乎观焉故曰言天下之事形四方之风谓之雅其言王政之所由废兴则以雅有正变故也文武兴而民好善王政之所由兴正雅是也幽厉兴而民好暴王政之所由废变雅是也若夫小大之辨则随其所主之意而巳如小雅言饮食賔客赏劳羣臣之类皆事之小者如大雅言受命尊祖致太平成福禄之类皆事之大者然则政有大小分为二雅宜矣风也雅也国治之始也及其告成功则有颂焉周颂商颂殆四十篇皆所以言祭祀犹今之乐章尔事实而义明言简而意足以是而告于神明可谓无愧辞矣若乃鲁颂非为祭祀设特以颂僖公之美而巳德薄辞侈视商周之作不能无贬虽然前乎商周独虞舜之载赓五子之述戒他诗未有闻也孔子自卫反鲁然后删诗断自周始国风雅颂方序而传焉谓之四始有以见后世之作诗者皆权舆于此而莫之或先也非独莫之或先而其述作之美亦无以复加矣故曰是谓四始诗之至也
　　然则闗睢麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公
　　臣窃谓二南之诗文王一人躬行之化而特系之二臣何也文王三分天下有其二以服事殷则所居者诸侯之位也受命作周而维新旧邦则所行者王者之道也当是时天下之人诵咏而歌舞之述其事则有小大感其化则有浅深序诗者合闗雎鹊巢之风皆以为王者之事而名之欤无以见文王事商之心皆以为诸侯之事而名之欤则无以显文王作周之德故取其事之大而所感之深者系之周公谓之王者之风事之小而所感之浅者系之召公谓之诸侯之风夫如是然后可以备尽文王之道葢周公召公分陜而治举周召则文王所治之地皆在是矣周公圣人也召公贤人也以王者之风系之圣人以诸侯之风系之贤人理固然也且周南之后妃即召南之夫人也而其见于诗者不能无异葢无嫉妬之心者周南也召南则无嫉妬之行而巳男女以正婚姻以时者周南也召南则男女得以及时而巳勉以正者周南也召南则劝以义而巳类而推焉自闗雎至于麟趾人之感化为甚深自鹊巢至于驺虞人之感化为尚浅序诗者不得不兼陈而备载之也夫文王北居岐周而其化南被江汉故曰自北而南其曰先王之所以教者指太王王季而言也文王始基实因于此是乃诸侯之事故特于召南言之
　　周南召南正始之道王化之基
　　臣窃谓王者之治莫大于人伦而夫妇者人伦之所造端也文王受命作周其治始于闺门而达之天下于是人伦正而风化行此二南之诗所以为国风之首在易之家人曰风自火出家人风者化也火者取象于离神所丽也化出于人故能妙万物而不见其迹当文王之时天下得于观感人伦以正若出于性之自为者岂有他哉神而化之自内而外一本于自然而巳故家人之象曰夫夫妇妇而家道正正家而天下定矣然则序诗者以周南召南为正始之道王化之基其知治之本欤
　　是以闗雎乐得淑女以配君子忧在进贤不滛其色哀窈窕思贤才而无伤善之心焉是闗雎之义也
　　臣闻诗三百五篇而闗雎为之首其所言乃后妃求淑女以配君子之事而说者止称其无妬忌之行臣以为此未足以尽闗雎之义葢天子听天下之外治故有三公九卿二十七大夫八十一元士后妃听天下之内治故有三夫人九嫔二十七世妇八十一御妻治外者莫急于人材治内者求淑女以为助固其理也文王之所以兴周诗称棫朴之官人书美五臣之迪教济济多士并列于疏附先后奔走御侮之职固未始不以人才为先务是以其化刑于寡妻而后妃于是乎有闗雎之德观其求淑女也寤寐反侧而不能自巳葢以谓不如是不足以配文王而成内外之治夫惟文王得多士而立政于外后妃得淑女而辅佐于内则自闺门而达之朝廷宜无一事之不理所以协济大业而卜世卜年之永者其本实基于此序诗者旣论诗之大概而卒举后妃之德以明闗雎之义言后妃之于淑女非特求之尽其劳而以得之为可乐故曰乐得淑女以配君子凡女子矜其容色者必有忌心能以进贤为忧则以不滛其色故也故曰忧在进贤不滛其色且女子也而或称其淑或称其贤或称其才葢以其性之善则曰淑以其行之美则曰贤以其女功之事则曰才性之善行之美能于女功之事是三者宜为人之所忌也而后妃乃能去其忌心方且忧其求之未得而不得进御于其君犹以为未也而又哀其或在窈窕之中思念而不防自非至诚接下而无伤害之心何以及此当是时凡为淑女者后妃皆得以用之虽幽逺之地无遗才矣周有乱臣十人而后妃与其一观夫阃内之政如此则其助周家之治信有力焉宜乎闗睢之诗列为二南之首也



　　华阳集巻二十四
　　钦定四库全书
　　华阳集巻二十五　　　　宋　张纲　撰
　　经筵诗讲义
　　闗闗雎鸠在河之洲窈窕淑女君子好逑
　　臣以为此言淑女之德宜为君子之配也雎鸠之为物其性则挚而有别其声则闗闗而和有别而不失其和淑女之况也水中可居曰洲而河又水之险者在河之洲则去人逺矣淑女者窈窕之况也窈窕者幽闲深逺之谓也逑匹也淑女虽在窈窕而其德乃可以为君子之好匹此后妃所以乐得也说诗者以大序首言闗雎后妃之德故以雎鸠为后妃之况臣以文义考之当况淑女而不当况后妃也葢所谓闗雎后妃之德者闗雎一篇之诗乃后妃之德耳亦犹鹊巢夫人之德而诗乃以鹊巢比国君其所以为夫人之德者亦鹊巢一篇之诗而巳举鹊巢以证闗雎则闗雎为淑女之况义固晓然矣
　　参差荇菜左右流之窈窕淑女寤寐求之求之不得寤寐思服悠哉悠哉辗转反侧
　　臣以谓诗人欲述后妃求淑女之事故于首章先言淑女有宜配君子之德然后序后妃所以求之之意夫涧溪沼沚之毛可荐于鬼神则荇菜者供祭祀之物也后妃之求淑女在于协心以供祭祀故以荇菜言之流求也其意若曰荇菜之生参差而不一求之者当左右而无方譬犹淑女之在下窈窕而难见求之者亦当寤寐而不巳然后妃之心犹以为未也求而不得则寤寐而至于思服悠者思之长也辗转反侧者卧而不周也思服而至于辗转反侧不能安寝则其求之可谓至矣于此有以见后妃忧在进贤出于至诚有不能自巳者
　　参差荇菜左右采之窈窕淑女琴瑟友之参差荇菜左右芼之窈窕淑女钟鼓乐之
　　臣以谓此二章言后妃至诚待淑女之心有加而无巳也芼之为言择也求而后采采而后择者供荇菜之序也寤寐求之然后琴瑟友之钟鼓乐之者待淑女之序也琴瑟常御之乐也故鹿鸣燕羣臣则曰鼓瑟鼓琴钟鼓至大之乐也故彤弓飨诸侯则曰钟鼓既设此葢燕礼小而飨礼大所用之乐亦从以异今后妃之待淑女始则欲以常御之乐友之而通其交际之心终则欲以至大之乐乐之而极其欢欣之意此所谓至诚有加而无巳也且天子之于人材不患其不能尊显于朝廷之上而常患其遗逸于下是以先王之治于丘园岩谷之士尤加意焉然则闗雎之求淑女每章必以窈窕为言者可见后妃进贤之志首及于疎逺矣此所以能辅佐文王而协成周家之治也
　　葛覃后妃之本也后妃在父母家则志在于女功之事恭俭节用服澣濯之衣尊敬师傅则可以归安父母化天下以妇道也
　　臣闻礼曰甘受和白受采忠信之人可以学礼葢言其有本也文王之化刑于寡妻而后妃所以能成闗睢之德者则以葛覃之本有以受其化也葢后妃之贤出于天性方其在父母家志则在于女功之事惟其志在女功之事则知夫身所被服者勤劳而不易得故能恭俭节用服澣濯之衣也夫履后妃之位则势既尊矣恭俭节用服澣濯之衣则德既成矣然犹尊敬师傅而不敢忽则躬行于闺门者岂复有过举之累哉此其所以能归安父母也如上所陈而卒至于归安父母此其所以能化天下以妇道也孟子曰孰不为事事亲事之本也孰不为守守身守之本也葛覃之诗事亲守身之道备矣故序诗者以为后妃之本
　　葛之覃兮施于中谷维叶萋萋黄鸟于飞集于灌木其鸣喈喈葛之覃兮施于中谷维叶莫莫是刈是濩为絺为绤服之无斁
　　臣以谓此二章言后妃女功之志也葛所以为絺绤女功之末者志在于葛则丝枲可知矣葛之覃兮施于中谷维叶萋萋则葛方茂盛未成之时也葛之覃兮施于中谷维叶莫莫则葛巳成就可采之时也后妃之于女功志焉而不敢防故往来于中谷以观葛之渐长而采之方其初往也葛茂盛而未成但见黄鸟飞鸣于灌木之上顔色之美声音之好有可以悦其耳目及其继往也葛成就而可采矣于此无暇及于耳目之所闻见唯知刈葛而濩之以为絺绤专心致志服之而无厌斁焉虽然后妃大邦之子也岂其实然哉诗人赋其意而巳
　　言告师氏言告言归薄污我私薄澣我衣害澣害否归宁父母
　　臣以谓此一章言后妃既嫁而归宁父母也后妃之势可谓尊矣及其归宁必先告于师氏此叙所谓尊敬师傅污烦撋之也澣濯之也污其燕居之服而澣其事宗庙舅姑之衣在常人有不足道唯后妃服之则可谓恭俭之盛德然其污也澣也固非好洁其衣服薄而巳矣非止于薄而巳也又择其何所当澣何所当否然则后妃修饰其身如此而归于父母之家父母之心有不宁者哉斯干之卒章祝其女子无贻罹于父母观后妃之归宁然后知其父母免于忧也
　　巻耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也
　　臣窃观葛覃之序言后妃在父母家则志在于女功之事此则后妃之本志也及其作合于周而供内助之职则不特女功之事而巳又当辅佐君子求贤审官是以有巻耳之诗葢人君之治无大于求贤审官者诚能求贤以任使之审焉而勿忽则众职并举天下不足为矣故后妃既求淑女以协成内治而于辅佐君子又必以求贤审官为先也文王之时羣臣戮力以趋事后妃知其勤劳是以欲燕劳之而进其贤者则非有险诐私谒之心也然求贤审官文王之政后妃唯当辅佐之而不敢与其事焉有其志而不敢与其事是以朝夕思念至于忧勤而不释序诗者以为后妃之志又当如此故以其诗次于闗睢葛覃之后也
　　采采巻耳不盈顷筐嗟我懐人寘彼周行
　　臣闻巻耳易得之菜也顷筐易盈之器也夫来易得之菜以实易盈之器又采采而不巳然且不能顿盈况贤才之士为难得百官之位为至众欲求难得之材以实至众之位可不思念之乎此后妃所以有懐贤人之德而欲寘之周行也
　　陟彼崔嵬我马虺隤我姑酌彼金罍维以不永懐陟彼髙冈我马黄我姑酌彼兕觥维以不永伤陟彼砠矣我马瘏矣我仆痡矣云何吁矣
　　臣闻崔嵬山之险也虺隤马之病也臣下之从征役者陟山之险乘马之病可谓勤劳矣后妃欲酌金罍之酒以劳之庶慰其永懐之心也山脊之冈则其险甚于崔嵬马变黄则其病甚于虺隤山甚险而马甚病则劳之宜加厚故欲酌罚爵以乐之乐之以罚爵则非止金罍而巳葢人有甚劳则其心必至于永伤尤当有以慰之也若夫山极险而谓之砠马极病而谓之瘏不特马病而仆且病则臣下之勤劳至矣如此乃不言酌酒以劳之但吁嗟而巳何哉葢酒食者后妃之事也爵赏者朝廷之政也臣下之勤劳弥至则报之在乎爵赏而酒食有不足用焉然朝廷之政后妃所不敢与闻此其所以吁嗟而巳也
　　樛木后妃逮下也言能逮下而无嫉妬之心焉
　　南有樛木葛藟累之乐只君子福履绥之南有樛木葛藟荒之乐只君子福履将之南有樛木葛藟萦之乐只君子福履成之
　　臣闻后妃正位宫闱同体天王顾夫人嫔妇之属贵贱之势固有间矣惟贵贱之势有间故每以逮下为难小星言惠及下而曰夫人无妬忌之行樛木言逮下而曰无嫉妬之心然则逮下之事唯无妬忌者能之耳木上竦曰乔下曲曰樛乔则与物絶故曰南有乔木不可休息樛则与物接故曰南有樛木葛藟累之葛藟在下之物也以木之樛故得附丽以上喻嫔妇之属所防在下以后妃有逮下之德故亦得进御于其君若是者上恩达于下下情通于上闺门之内不失其和矣文王之治始于忧勤终于逸乐后妃逮下而闺门以和则内治成矣文王安得而不乐哉惟乐其内治之成所以能安享福禄故曰乐只君子福履绥之臣尝观易之设卦刚柔相杂而变生故或吉或凶相为倚伏唯谦之为体自卦繇彖象以至六爻之辞无一言及于凶咎悔吝以是知谦之为德所以致和于天下无往而不利既无凶咎悔吝则福随之矣夫逮下而无嫉妬之心谦德也以是而和其闺门则其君子免于凶咎悔吝而安享福禄也宜矣葛藟累之则附丽以上而巳荒之则又言其奄覆之也萦之则不止于奄覆又旋绕之矣福履绥之不若将之之大将之不若成之之备诗人美其事有加而无巳故其言之序如此也且天保之序言君能下下以成其政而一篇之诗备述福禄之事然则文王之治外固已下下而致福禄矣以此见樛木之逮下乃所以化文王之德而辅佐之也
　　螽斯后妃子孙众多也言若螽斯不妬忌则子孙众多也螽斯羽诜诜兮宜尔子孙振振兮螽斯羽薨薨兮宜尔子孙绳绳兮螽斯羽揖揖兮宜尔子孙蛰蛰兮臣闻螽斯蚣蝑也郑康成云凡物有隂阳情欲者无不妬忌唯蚣蝑不耳然则螽斯于万物中独有不妬忌之性且生子之多故诗人取以为况后之说诗者谓螽斯微物性或难知是以于此序不能无疑臣窃尝深求之葢上古穴居野处日与鸟兽相亲故能毕知万物之性三代去古未逺学者皆有师承研穷物理尚皆精审故其所言有后世不能及者且七月诗言斯螽动股莎鸡振羽以至厯纪在野在宇在戸之月令言螳螂生腐草化以至獭祭鱼豺祭兽鸠拂羽虎始交皆非后人所尝见而知者然载在典籍垂信万世由是观之螽斯之不妬忌诗人必有以知其性矣固无足疑也诜诜生之多也薨薨飞之多也揖揖聚之多也振振言其性厚绳绳言其戒慎蛰蛰言其和集子孙众多而不贤则适足为患故又及其贤德也





　　华阳集巻二十五
　　钦定四库全书
　　华阳集巻二十六　　　　宋　张纲　撰
　　启
　　贺朱中书启
　　伏审光膺中诏峻陟西台以端方直亮之伟人当佐佑询谋之大任士夫相庆逺近所同窃以朝廷之官莫尊于二府政事所本独系之中书礼固重于前闻任莫难于今日邦基再造王业中兴边陲之兵革未宁州郡之盗贼多有六飞在御靡遑奠枕之安二圣防尘方伫迎銮之防法度尚须于订议人材尤急于搜扬息四民愁叹之声还万里农桑之业惟兹数十难能之事悉委二三同德之臣非有真贤曷当盛举恭惟某官建标天地逸足风云眇万物以遐观旷千龄而独步粤从早岁固巳优防契之才虽在平时常不废廊庙之语遭国家之多难作屏翰以宣劳甞险阻于兵戎出没之中罄忠嘉于上下危疑之际身任大计心懐隐忧时方急于播告之修职遂当乎词章之选思如泉涌吏胥以脱腕为辞令若风行父老至扶杖往听此特其笔墨之游戏葢本于议论之渊源擢自北门进登左辖眷中枢之虚位畴佥言于外朝不借多人思见元超之治无易卿者果归廷硕之贤夫位盛者忧必深而望隆者功亦大既参华于宰路实同秉于国钧拨乱兴衰颇类防鼇而立极修废举坠必将解瑟而更张庶观君子之所为当与天下而同庆某赋性庸陋与世阔疎忝窃一官推移半世申屠幸而无过葢由托庇于贤人鲍叔知其有亲遂复摄官于卿部正闲居而待次忽虚宁之登贤情发于中喜深不寐念此洪钧之托益知孤迹之安元礼龙门固莫陪于贺客公曾鳯沼愿长借于恩波
　　贺白太宰启
　　某官先朝元老后学宗师忠嘉夙简于上心宻勿乆陪于国论庙堂倚以为重缙绅赖之而安三星耀天极之旁自然拱北九鼎藏神防之妙正合调元非天私于有邦惟帝赉此良弼职当补衮既髙山甫之贤门不受私况得申屠之誉钦承涣号允协师言夫移风非俗吏所能而正臣乃治世之表必将道扬洪烈弼亮中书岂惟专八柄以诏王是乃兼三公而论道夫曹参非不治事葢安下民者清静为先如房乔专任进贤则执大政者细微可略兼济二美独髙一时他人所难唯公是赖【首尾阙】
　　贺黄相启
　　伏审光膺制綍峻陟台躔一代伟人允协股肱之望八荒寿域悉归陶冶之公欢声所加和气可召窃以春秋尊上公而谓之宰人主论宰相而付之权一日万几经大猷于有截参天两地斡洪造以无私虽曰众贤聚于本朝必也上帝赉之良弼始协云龙之防可图竹帛之勲果得真儒克胜大任恭惟某官逢时多难许国一心早奉王灵逖分帅阃谋谟制胜临尊爼以折冲社稷阽危督干戈而周卫髙宻触纷以赴光武房乔杖防而谒太宗感防有初忠嘉弥着离亨作于明两扶日毂以升旸晋锡蕃于昼三冠天枢而入辅独当宥密深賛经纶载畴柱石之英亟委钧衡之寄国势增重乎九鼎民瞻益峻乎三阶夫位盛者忧必深而望隆者功亦大考申甫以烝民嵩髙之什事特着于蕃宣稽魏丙以元康地节之功时靡闻于变故记在旧史尚称名臣今乃遭古人之所未甞任朝廷之所最重凡是规恢之略得于笑谈之间葢将洗万古而空之岂特专一时之盛者某衔袖虽漫于祢刺曳裾阻造于膺门闻盛举之轩昻激懦衰而奋励
　　贺吕相启
　　【阙】





　　贺刘相年启
　　岁元启祚建夏正以求端邦宪始和谨周官而垂治恭惟某官安危注意文武兼资列上相于东垣颛面太微之位抚成师于南服独登大将之坛号令风行酋渠电扫壮万里长城之势寛九重旰食之忧茂对休辰倍膺殊祉牙旗日暖知细栁之春回黼座天临伫公槐之昼接庶谐启沃用福寰区某待次乡闾坐防岁律窃依仁于封域愿属礼于鞬櫜贺燕争趋适阻负薪之疾登龙莫遂徒倾恭梓之心颂咏所归敷宣曷既
　　代侄合谢解启
　　一郡应书孰非勍敌十条问义独冠羣儒虽不足致之意中亦自喜出于望外窃以六经之要百世所传粹然道德之防尽在是矣炳若帝王之制孰能违之故自虞夏商周以来莫非诗书礼乐之教习闻其号岂独见于修身祓饰厥文盖将用以取士奈何报以一说使之拘于小文党同门而妬道真是末师而非往古大道既破更令益繁乃不能蕲进民心复何以激昻士气每发德音下明诏固以为将新复古之科而进直贤举实亷乃反不能明当世之务此汉唐所同患者非睿智莫能革之幸真主之笃生喜斯文之复振四海咸仰万化更新方一德以同风学弛专门之禁俄两防而化道人无异戸之趋师心自得于渊源挥翰曷嫌于忌讳文风荡荡士论洋洋乃复见三代之英是谓极一时之盛宜取国士以最能书如某者智乏周身才不逮众粗学古人之事靡谙世俗之心韩子文工送五穷而不去相如志在空四壁以徒慙虽见笑于新学晩生固未甞不潜心大业然膏油以继晷有类书痴因笔墨以成文颇或技痒顷自成童之岁固已挟防而游较数子有一日之长欲百战取万全之胜乡评与善泮水呈能曾叨一鹗之荐书遂冠六鼇而称首观光上国方欣从下土而来合战春闱不谓见大敌则怯既折北而不就敢图南而再飞属兹更化之初竞奋仰髙之志毛锥铁砚念顽姿尚足以磨新白苇黄茅故荒学益加于鉏旧适侯邦之诏下偕乡士以朋来笔陈争先文锋竞逐遣赵使而少一初笑遂以备员举汉士之无双不图错乃充赋出乎其类得之若惊虽鉴之无私亦品题之过分青氊旧物去七年而复还緑绮新声鼓再行而愈丽念言么麽谁使遭逢此葢伏遇某官性禀岳灵才髙人杰华国富文章之誉立朝闻议论之公左史记言合春秋之大法西清赐对敷蹇谔之深忠偶厌直于承明暂出分于方面吏畏神明之政民歌恺悌之风大度包荒念不遗于一物至诚推毂尤乐取于羣材致此谬庸亦防甄録某敢不勉葺旧学益励前修化虫臂之微幸巳成形于造物摇羊角而上誓将奋翼于天池庶获微劳仰酬大惠
　　代侄合上叶左丞启
　　藩宣重寄有严制阃之雄草芥微官获造曳裾之列念五穷之见困叨一眄以增荣仰佩谦光伏深愧汗窃惟自古寒士之或颠踬必择当世巨公以为依归非独慕于风声殆将希其题拂赢粮裹饭愿见者防重趼之劳拥箒扫门托迹者有终身之幸望光尘于坐客之末承咳唾于立谈之间升济堙沈奋发枯朽是以一识韩荆州之面封侯至或可轻粗知萧颍士之文仆厮恋而不去必将收拾四方奔走之士宜有超絶一时卓伟之才而况道德髙于古人勲名冠于当代激昻防义慰荐孤贫倘有哭于途穷可无望于川纳恭惟某官累朝旧德间世英姿温温秉君子之文挺挺有大臣之节词章灏噩陋班马以称工廊庙经纶赞臯防而并驾功存社稷名在鼎彛东山方逸于谢安南土已思于申伯绣裳虚宁将疏三接之防斋钺选贤先拜十连之宠威行外镇令肃中权寛九重宵旰之忧协千载风云之防轻裘缓带投壶雅歌泛水依莲遴集幕中之彦披云卷雾共谈堂上之奇曾谓謏闻敢期殊遇方惧旅进而旅退遽防三浴而三薫惟大贤无所不容与其洁也故君子信于知巳辄尽布之伏念某家贫无以代耕晩岁乃知向学然膏油而继晷羞篆刻以成文谬忝一官虚甑待时之及坐闲三载束装赴桐汭之期不图豪夺以成风遂致孤踪之失路望穷阎而却走追故步以懐慙越人弯弓谈笑者众孺子入井怵惕为谁与其抱只影以兴哀孰若仰宗工而自诉朅来弥月老去惊春幸造膺门猥窃登龙之誉载懐祢刺尚希荐鹗之书退念余生亦云易与茍得効一职而受侏儒之俸便能食众指而安鹪鹩之枝桃李成隂谅春工之可待粃糠犹铸纳钧造以何难誓捐未死之躯庶答不赀之惠
　　代舅李治表上宰相启
　　扫门愿见幸承咳唾之余拜命言旋防出陶镕之末初官过望举族増辉念倐逺于台墀恍巳更于岁籥王春布令道迎和气之囘贤业熙天允集神休之盛恭惟某官夙韬逺略起佐中兴道格皇天功髙邃古金声玉振师孔孟以遭时武纬文经辅尧汤而致治自再登于宰路乃独秉于元钧事有至难非众人之敢决谋皆素定仗大信以必行收兵柄以强主威息羣言而定国是逺驰使节大浃邻欢岂徒尽人之事而人有革心殆将合天之意而天亦悔祸固陵肇卜果获奉于龙輴长乐久虚迄迎还于騩驭上以寛宵旰劬劳之念下以慰黔黎慕望之私盛德所传旷古未有某逢时不竞晩学何知依仁桑梓之乡忝迹门防之旧惟大业未防于遗履故危踪窃效于弹冠燕颔何人敢有封侯之志鼠肝防物徒勤造物之私自视空疎无所论报永言瞻咏但极精微
　　又代贺冬启
　　惟天地四时之气胚胎已肇于黄钟布神明万物之和燮理实资于公鼎恭惟某官道传孔孟德并臯防坐斡鸿枢丕阐弥文之化中兴宝祚独髙葢世之勲四民阜康五物来备日官居卿以底日顺刚长于时亨天子郊祀以配天赞干行于熙事神人交相视履多祥隆国栋以益尊固邦基而同永某官叨宠借迹困孤微萃五福以朋来但想槐庭之庆列羣英而熙贺莫陪衮席之趋
　　江东提刑到任谢宰相啓
　　薾然衰病之余何心禄仕付以澄清之任有腼面顔矧一路之所临合十州而共治民力已凋于近岁吏奸多忽于下情盗窃起而纵横兵戈随以纷扰谁非听讼蔑闻行露之歌责在有司宜慎观风之举有如顽钝曷称选抡得官十有九年遇事百无一可索长安之米尝获诮于郎潜昧城旦之书顾奚堪于使指徒以亲庭之欲便遂叨乡部之初除有同择地而安实出自天之幸期屡及匏系弥深每将揽辔以之官辄复杜门而待次阅岁阳之七换更宸綍之四颁旧物故存政恐妨于近制新防甚渥俄就易于邻封夫以山野陋庸之姿上烦朝廷委曲之记使其自处未必能然冒宠则优抚躬曷措兹葢伏遇某官躬秉道德端居庙堂扶社稷之中兴颇类断鼇而立极正纪纲之欲壊尤先推毂于羣材致此贱微亦防甄録【上吕都督启改云某官入冠揆路出总戎旃天下有达尊三异数兼荣于将相中国之长技五神兵坐镇于蛮夷大开公正之途不弃草茅之贱致兹孱琐亦预使令某敢不恪奉教条讲修职业】念乗轺之非据深懐颠覆之忧仰大厦之可依实赖帡幪之赐其如率职不敢爱身
　　上叶左丞启
　　矜庶戮之不辜误玷轺车之宠长万夫而观政窃依帅阃之严自视庸虚可量欣幸恭惟某官华夷重望庙社元勲文髙三代之英德冠累朝之旧入参大政訏谟恪奉于中宸出殿雄藩宵旰靡劳于北顾民瞻益峻帝赉弥勤行歌自镐之归式副为霖之望某谬将使指获践封圻披云雾于青天即遂趋风之拜假帡幪于厦屋庶无零雨之虞




　　华阳集巻二十六
　　钦定四库全书
　　华阳集巻二十七　　　　　宋　张纲　撰啓
　　与马运使啓
　　折狱致刑欲革放纷之奉指衔命猥叨钦恤之司自惟非材窃幸余芘恭惟某官德名重于国器文誉蔼乎时髦简在宸衷屈临漕计积红腐于九岁巳髙流马之功奉紫泥之十行伫复富民之拜不图朽质获近英标冀辱奬提粗逃官旷决鼠牙之滞讼念方愧于平反附骥尾以追途尚或希于致逺
　　与陈运使启
　　衰病余生顾何堪于禄仕澄清重寄窃自惧于颠隮恭惟某官问学得之渊源才猷敏于经济欲试几防之务暂淹飞挽之劳底慎邦财巳见钱流于地上趣归禁路伫观诏下于日边曾是陈人获聨治部鼠牙决讼深惭行露之歌鹏翼抟扶愿假垂天之防
　　囘赵提防启
　　卧病乡闾莫遂挂冠之请按行狱市徒增揽辔之羞尚幸庸虚仰依明哲恭惟某官受天间气为国老成兰省潜郎蔼声华于士论蓬山僊伯独领袖于英逰惟其多开务成物之材故欲展富国强兵之术钟官咸奋宝藏滋兴伫闻驿诏之颁归践鸳行之宠岂伊朽质获近余光登元礼之门念进趋之匪逺倒陈遵之牍辱襃借以弥勤适方在行不即裁报
　　囘宣州张守启
　　衰病余生杜门巳久澄清重寄揽辔奚堪欲稍缓于旷瘝幸宻依于明哲伏惟某官学窥圣域名右汉庭直指遗风吏识乘轺之旧剖符新政人推卧阁之贤逺图暂屈于州麾异宠即归于禁路顾兹顽钝夙仰声猷邈尔治封未讲邮书之好蔼然谦德先贻衮字之褒钦佩过情重惭不敏
　　回建昌朱守启
　　登孟博之车量材曷称倒陈遵之牍荷意惟勤适将命以在行愧占词之弗谨某官风云逸足霄汉垂光龙马负图聨内阁邃严之直鹿车方道广侯邦惠养之仁念久处于蓬山宜即归于禁路岂伊晩节获觇余光畴昔论交尚纪绪言之益防谦下逮猥先翰墨之颁足未及于踵门心巳倾于望履
　　与池州叶守启
　　伏审光奉明纶宠临巨镇妙简西清之列蹔分北顾之忧下车云初阖境相庆恭惟某官道贯三代学通九流履更藩翰之勤绰有神明之政矧池阳之名郡当江左之上游兵火仍灾痛创残之未备闾阎复业仰慈惠之方深行闻卧閤之功遂促征车之召某禀性甚拙慕德惟深将命在途渐喜封圻之近造门有日即谐云雾之披
　　回太平许守启
　　伏审光膺宸綍懋建州麾仰师帅之得贤措兵民于无事欢呼所至逺迩惟均伏惟某官忠嘉夙简于上心才术更优于时论藩垣借重拯黔黎于涂炭之余樽爼折冲驱盗贼于笑谈之末虽下车之日未久而闭閤之风巳髙将促召于锋车遂进仪于禁路顾兹庸陋窃服声猷衔命于行尚阻膺门之谒鸣谦下逮猥先萧牍之颁拜赐则优感铭曷既
　　与饶州李守启
　　负薪婴疾将待尽于余年揽辔之官遽叨荣于一路自视衰迟之迹尚依明哲之光恭惟某官抱王佐之伟材明国家之本体进仪禁路专史臣言动之书出偃侯藩着循吏抚绥之政阅时未久雅望益隆岂容卧閤之坚行趣追锋之召敢图晩节获并英游奉指不才莫决鼠牙之讼危踪有托徒欣骥尾之荣
　　回董提刑启
　　乡闾待次聊欲奉双亲之欢狱市平反何以当一路之寄未卜交符之日巳深揽辔之羞正赖故人曲垂大庇伏惟某官天麟表瑞庙琏称珍蔚髙国士之风早励古人之志螭坳直笔巳推狐史之家声芸阁细书更仰蓬山之旧业稍淹大用良郁师言伫促锋车复还禁路自顾衰迟之迹夙叨朋旧之私邈未造于髙闳猥辱先于华问瑰词借誉敢防置袖之三年良晤有期尚冀解顔而一笑
　　贺权枢宻啓
　　伏审光奉明纶进登右府允协股肱之望独当宥宻之司无间迩遐同增忭喜窃以国体所系兵柄为先峻极西庭上应斗枢之象賛襄密命入筹帷幄之严事有闗于中书尊实等于丞相欲庙堂之增重顾选授之尤难方将委任而责成并注安危之意有能庸而熙载宜兼文武之资恭惟某官受天杰材为国重器学海造域中之大孔孟同归谈锋多堂上之竒孙呉暗合早飞腾于华近遂罄竭于忠嘉矧当四方负固之时尤赖千里折冲之防果膺殊渥遂賛本兵玉帐经纶旣奠安于宗社槐庭宻勿即正位于公台仰观君子之所为期与天下而同庆某禀生疎拙夙荷眷知闻新命之初传觉欢悰之倍集心同燕雀徒忻广厦之成身系匏莫遂趋庭之谒其如颂咏曷究敷陈
　　贺参政启
　　伏审光奉明纶入叅大政事闗庙社喜格天人窃以治道所先择贤为大置诸廊庙必求名德之全若时谋谟用协股肱之望矧国家之多难方宵旰以深忧将期解甲而息肩尤在折冲而制胜故随防见用晋国之盗逃奔而汲黯在朝淮南之谋寝息公议旣与羣隂自消爰有哲人克膺明命恭惟某官金声玉振武纬文经议论醇乎古人备四时之正气典章出其大手炳三代以同风起自祠庭复还视草坐席未温于东阁机衡遂賛于中台众贤聚于本朝巳觉岩瞻之峻上帝赉之良弼行叶鼎铉之尊某晩学何知承顔最旧念去桃隂之久幸依松里之仁新命初传欢悰倍集按行狱市方亲駻突之鞿瞻望钧墀坐阻鳬趋之谒其如欣讼曷究叙言
　　贺内翰启
　　伏审光奉明纶还直北门之峻亲承宻防独居东阁之尊惊诏令之一新仰恩荣之如旧欢呼相庆中外所同窃以翰墨文章擅词林之宠询谋献纳专内相之权是为儒选之极髙殆非他材之可杂玉堂昼静铃索夜呼备黼座之天临纷书诏之云委任官能否系国重轻实惟选授之难况任艰虞之日忧边思职将推颇牧于禁中求旧得人岂叹严徐之见晩恭惟某官旷世之髙材独步立朝之大节可观以忠信结于深知彼功名视为余事仰斯文之未坠赖故老之重来莲烛夜归墨麻晓出山东悍卒行闻感泣之恩坐上同寮伫兴礼絶之拜某禀生疎拙夙荷眷知耸新命之初传觉欢悰之倍集
　　贺建康李端明启
　　伏审升华秘殿出镇雄藩十国为连兼总兵民之寄万夫观政坐销愁叹之声无间迩遐同极忭喜恭惟某官大事能防逺图是经秉直节而不回肃威名之久着立朝抗论奸谋既息于淮南分阃受师茂略更烦于江左隐若长城之势居然奠枕之安岂徒卧防于一方葢将伸威于万里顾兹庸陋叨荷眷知狱市按行未卜交符之日台墀趋进预欣望履之荣倘宿惠之未防尚孤踪之有托
　　朱相逺迎启
　　伏审光奉明纶宠还真馆促赴锋车之召有严衮路之趋久属望于苍生伫仪图于旧德入当国论宜大臣无惮于暑行妙简渊衷谅宣室巳倾于前席触炎威之方炽涉砥道以惟勤耸闻旌驭之来首获望尘之拜其为欣幸防罄敷陈
　　上吕都督启
　　伏审仗钺临戎益峻三台之望前茅启道有严十乘之行肃万旅以营屯拥百神而呵防江山改观庙社妥宁恭惟某官忠愤格于天渊勲名震乎中外任兹国事独以身先鹑火方中触炎曦而防避招摇在上考视履之多祥某志在执鞭职当负弩属采薪而获疢趋半道以驰还尚賖约束之严窃动震惶之色仰惟钧造俯赐鉴怜
　　与韩舎人啓
　　阻奉英标念久更于岁籥侧闻吏隐方就逸于祠庭仰髙静退之风重积瞻驰之素恭惟某官才雄当代名配古人进登侍从之华独蔼词章之誉承明厌直闵劳既遂于髙情宣室召还图任将归于大用頋兹顽钝夙荷眷知论五经于石渠尚记绪言之益按九章于狱市敢防厚德之依适整驾以在行喜望尘之不逺倘未絶曳裾之礼期遂造于门墙犹或崇伐木之仁愿复承于謦欬欢悰所激占叙奚殚
　　与姚都运启
　　竦服声猷志极髙山之仰叨承庇映宠增末路之光驰驱尚阻于登龙寤寐敢防于附骥恭惟某官名髙月旦识洞阳秋问学深游夏之科才术妙管萧之亚有严戎阃聨上相之賔寮独任计台萃六师而飞挽威行八路风动一时民不告劳士有宿饱防殊勲于异日孰先经画之勤拜新渥以还朝伫副弼谐之望时当流火凉生穉金闻旌斾之少休谅神人之咸喜起居甚适福履且宜不胜拳拳门墙之私聊供区区竿牍之问
　　与傅参谋启
　　走尘路之七旬敢有懐安之志望牙旗于千里浸稽伏谒之仪非自置于阔疎谅必防于简照恭惟某官才雄当代名配古人富五经之纷纶为四海之模楷奋志英特济时艰危尊相臣以兼将臣首冠賔寮之选使仁者以佐贤者独髙筹防之良沈深方赞于中权叅决遂专于帅阃威行八路风动一时坐分北顾之忧逺却南侵之侮戮鲸鲵以筑京观期国难之将平作舟楫而济巨川竚祖风之复振顾兹么麽雅辱眷知一去门墙七更岁籥心倾三益敢论杵臼之交职在九章正赖帡幪之庇即奉承于约束巳志切于驰驱
　　与刘叅议启
　　逖逺声猷每极髙山之仰频更冦乱靡遑尺牍之修退念阔疎伏增震惧恭惟某官瑞麟一角祥鳯九苞学穷游夏之渊源文列傅班之伯仲姓字早标于千佛名敢直言忠嘉屡罄于七人事无遗防志欲康于天步时方迫于戎昭泛渌水而依红莲沈静巳烦于逺略涉赤墀而登紫禁便蕃行服于迩聨惟是谬庸夙承盻睐幸因贱事当禀令于辕门巳涉修途即通名于賔谒
　　与韩太尉启
　　伏审南服宣威破枭羣而电扫北辕奏凯肃虎士以云屯谅先十乘之行自致百神之防恭惟某官智深韬略神授机符当国步之多艰奋戎昭而特起汉坛独拜家声既嗣于淮隂卫幕遐征师律益严于灞上肆平巨猾果奏敷功亟振旅以还军伫防勲而进律某平反狱市景仰辕门竦行斾之匪遥顾趋风之敢后即期瞻望预极忻愉
　　贺孟参政啓
　　伏审光奉制书肇临督府机衡旧德载聨上衮之华貔虎新军更须中权之令欢欣畏爱逺迩均齐恭惟某官温温秉君子之文挺挺有大臣之节深忧国计自结主知廊庙登贤早入陪于大政瓯闽谋帅亟扫荡于凶渠顾兹八路之权尤属九重之虑欲成丕烈宜付伟人畀册命以加荣更节旄而增重居然奠枕隐若长城恢汉祚于中原伫复孔明之防扶唐室而再造徐观尚父之功某身在洪钧职当部属望光尘之入境夙坚负弩之诚受约束以趋风将遂执鞭之志
　　与诏使启
　　伏审光膺宸诏荣奉使华问俗观风按六条而黜陟登车揽辔耸百郡之观瞻恭惟某官天赋逺猷世承恩命公才公望早膺负扆之知允武允文遂赞枢庭之议肆求直指果副佥谐导德意于闾阎兵火之余达幽枉于宵旰焦劳之际威行汉节仍兼御史之权名配周官大振撢人之职矧搴帷特专于所任而授指固异于常时暴胜之髙逐捕之名徒绣衣之有耀范孟博抗澄清之志曾给札之无闻孰若当仁斯为盛举某衰迟末路景仰英标叨承犴狱之司平反何有忽报輶轩之使投劾靡遑倘使青天获云雾之披尚觊厦屋有帡幪之赐









　　华阳集巻二十七
　　钦定四库全书
　　华阳集巻二十八　　　　　宋　张纲　撰啓
　　贺朱相启
　　伏审诞膺涣号进位台司岩石弥崇复见仪型之旧庙堂增重载图弼亮之勲善类有归斯文大振窃以兴邦之要论相为先冠羣后而辅一人非宿德重望不足以副倚毗之任抚四夷以安百姓非深智逺略不足以尽康济之宜矧当兵火疮痍之未瘳欲继纪纲壊乱之遗绪顾兹体大尤见才难申甫相周宣王有复古之美冦邓佐汉光武致中兴之功要在任得其人不然何以能国恭惟某官建标天地论笃古今盛德粹温气备四时之正雄文雅健风同三代之醇早依日月之光亟济云龙之防遭时不竞秉国之钧翊万乘于兵戎出没之中屹长城而外距抚羣情于凶孽抢攘之际遡大川而独航遂正君臣再安社稷方闵劳于机务旋属望于苍生趋赴锋车还服衮职上旣悔用于新进伟旧德之登庸人皆喜见于老成跂同心而辅政仪图大计恢复中原伫观贤者之所为将与天下而同庆某赋性甚陋辱知最深逖闻新命之传倍激欢悰之切
　　贺信州连显谟启
　　伏审光奉除书逺临巨屏一麾出守蹔分宵旰之忧千里承风已服神明之政恭惟某官才不世出道与时行养之有源学问穷于壸奥发而中节功业葢其绪余粤从清切之班屡屈藩宣之寄遇盘根而必解恢游刃而有余矧兹上饶寔古名郡徒得君重载烦卧閤之能既结主知即赴追锋之召如某谫陋夙荷眷存囘想石渠恍英游之若梦耸瞻熊轼觉良晤之有期懽忭之懐叙言曷究
　　囘宣州沈待制启
　　【上同前至之寄】矧宣城之故郡多谢公之遗民狱讼不繁笑谈可办双谿叠嶂想未厌于登临一札十行谅即膺于重任如某谫陋夙荷眷存发策宸庭既识鹍鹏之化观风狱市更闻襦袴之谣念良觌之尚賖辱华牋之先及谦冲则至感佩何言
　　与交代张提刑启
　　伏审宠拜宸恩荣持使节将有光于前政用深忧于得人恭惟某官问学得之渊源才猷禀乎精粹论思古人之事力行忧国之言含香握兰谓即升于华近登车揽辔犹暂屈于澄清简自渊衷惠兹江左兼六条而并举耸一路之遐观滞讼将平反而出之巨奸有投劾而去者眷言孱陋夙仰声华未修望履之勤遽有交符之契簸糠扬粃不自意于居前藏玷匿瑕尚卒叨于余防严冬屇候行李在途缅惟跋履之劳黙有神明之佑
　　除左司谢宰相启
　　仰止三台方极扫门之愿藐兹一介遽叨推毂之勤顾何幸以能当凛不知其所措尝谓治道莫难于今日图功宜急于任贤故凡朝廷之官皆为擢用至于宰相之属尤号要司赞纪纲出纳之权茂省闼弥纶之望名虽列于左右事咸总于剧繁异时台阁华资间由此出有若庙堂余论亦或与闻惟遴柬于名流乃克堪于器使顾如某者将焉用之材无博敏之称学有迂愚之诮仕中都者八任自揣何功更靖康之初元始从外补岁月漫淹于待次驰驱靡効于平反正合投闲敢期妄进上方考慎其相端欲收委任之功命曰惟暨乃僚庶几获同心之助殊不自意辱此误恩兹葢伏遇某官夙髙卫社之忠懋赞经邦之业载专揆路益峻民瞻支大厦于将倾独任栋隆之吉秉洪钧而宻运坐施太宰之平耻一事之或失其宜收羣材而各致其用肆时掾佐采及庸虚详整自持固无及古人之事勤劳可効誓将酬国士之知
　　复待制谢宰执启
　　罪如山积方置散于穷乡恩自天囘遽叨荣于迩列抚躬何以得此承命不知所云伏念某学不造乎古人性难谐于世俗顷从疎逺误辱明扬幸得陪两省论议之余亟欲报千载神明之遇笑王孙之失问肯懐媚灶之私多谢息之能官独信挈瓶之守烦言可畏素志莫移【张相自之遇字下改云虽知进未能知退每懐据蒺之忧然守道不如守官姑尽挈瓶之智虑无一得技已五穷忽闻云云】逮闻祸发于骇机始觉身危于累卵屈从薄责仰荷洪仁惩沸吹虀一饭敢防于往咎看山拄颊终身巳分于长闲不谓孤踪骤防渥泽释其罪罟宠以恩纶多病早衰窃隆名以毕桑榆之景双亲益老资厚禄以奉菽水之欢获幸为多归诚有自此葢伏遇某官奋庸上宰允迪大猷【二参云望髙人杰躬秉国钧】絶朋邪以开众正之门拯陷溺而与自新之路谓观过各于其党或公论之可申顾于人无所不容岂一眚而遂废有如疵贱亦与甄收谨当钦佩训词恪守名节参西清之鸳鹭巳容叨昧于明时挂神武之衣冠尚觊矜从于它日情之所感言不能文
　　通朱相启
　　逖违鼎席四序倐其将周屏伏衡门尺书旷而弗嗣坐念濶疎之迹曷胜慙惧之心仰恃洪私尚垂简防恭惟某官学穷今古道贯天人蚤膺岩梦之求遂陟台符之峻挺夷险之一节更勤劳之百为子仪再造唐家名髙而朝不忌叔敖三相楚国功大而身愈卑自遭闵艰亟解机务方夺情于优诏俄力请以终丧隙驷如驰慨祥琴之既御锋车促驾趋召节以非遥即觐宸庭还登揆路瞻仪刑于旧德大恢复乎新疆庶寛宵旰之忧式副黔黎之望某夙承眷奬预切倾依徂暑屇时尚炎威之未解明神来相谅素履之多祥愿益保绥下符防祝
　　贺赵相冬启
　　黄钟应律肇基四气之和紫极当阳共贺一人之庆维时上宰与国皆昌恭惟某官伟德望以端明辅圣神之休运载安社稷全济黔黎天地为鑪独秉甄陶之化河山作誓蔚髙带砺之勲兹茂对于初阳宜倍膺于多福益隆国栋永赞皇图某谬忝官聨过叨奬予瞻言衮席曾莫预于进趋跧伏衡门但弥勤于祝颂
　　丁父忧服阕上宰相启
　　门墙扫迹一终俄纪于周星里社偷生尺素莫通于记室非仰恃于髙明之照敢自疎于旧贱之知惟是倾瞻不防寤寐恭惟某官载登鼎席独运庙堂同德一心具着弼谐之效参天两地丕昭寅亮之功维岩益具于民瞻隆栋遂强于国体以内则境土复版图之旧靡烦一镞之施以外则敌国交玉帛之欢行迓两宫之返惟兹盛事从古罕闻中兴之期可坐而防眷乃衰残之迹曷胜诵咏之私哀制甫终顾无阶于望履商飇方厉愿益保于冲襟
　　服阕上执政启
　　逖违台席不知岁月之流屛伏衡茅莫贡寒温之问念夙承于眷遇敢自置于阔疎宏度所临愚衷必鉴恭惟某官名垂宇宙义薄云天素韬廊庙之姿出际休明之运臯防并驾精神足以折冲扬马同时文章盖其余事自入参于大政乃益砺于公忠用宏经世之规坐翊丕天之绩皇威克振版图俄复于齐疆外患潜消宗社再安于周鼎惟玆盛事【云云同前】
　　贺镇江孟郡王到任启
　　伏审光膺制诏出殿翰藩下车云初阖境相庆恭惟某官懋昭令德允迪大猷孤忠久简于上心重寄独当于方面江山改观草木知名大纛髙牙方迓镇临之宠耕田凿井巳销愁叹之声自念余生夙钦髙义顾养疴于闾里未遂披瞻惟窃芘于帲幪实增欣幸
　　贺张枢宻冬启
　　律应黄钟肇一阳之独复气调玉烛先四序以均和履德之基顺时以正恭惟某官当朝宿望济世元勲茂迎刚长之晨坐享朋来之福全师保胜折冲将靖于边陲舎爵防勲爰立伫归于廊庙顾如孱琐夙荷眷知命数多艰适有负薪之疾筋骸难强莫遑细栁之趋瞻望门墙苐深祝颂
　　贺朱相冬启
　　羲画分爻阳应地雷之复周正建子法垂象魏之和品彚时亨贤哲道长恭惟某官功存庙社名在鼎彛坐迎日至之辰顺履朋来之福仰梁公于北斗独推耆德之髙起谢傅于东山大慰苍生之望惟兹朽钝夙荷眷知千里瞻言短羽莫陪于燕厦八年逺迹旧隂徒想于桃蹊
　　乞再任宫祠上宰相启
　　屛处兵樊仰钧衡之在望寖更岁籥旷竿牍而弗修唯有倾瞻不防寤寐恭惟某官位尊上衮德冠三阶立社稷之殊勲自生民以来而未有修祖宗之故事虽百世不易而可知公道方行斯文不坠山甫中兴于周室子仪再造于唐家蔚髙不世之名允属当朝之杰眷言孱琐忝迹簮绅薙草无功心甚慙于犬马负薪有疾齿遽迫于桑榆方贪窃食之安再有奉祠之请所期终惠以茍余生兀若朽株顾难胜于风雨渠然厦屋愿永托于帡幪
　　贺镇江汪内翰到任启
　　伏审锡命中宸更符巨镇旌骑方闻于压境闾阎巳浃于欢声某官德配古人名重当世献纳早膺于皇眷文章独掞于天庭粤从亲近之班屡出藩宣之寄双溪叠嶂固未厌于登临一札十行俄复颁于宠渥以铁瓮江山之胜付玉堂词翰之宗风醇而狱讼不繁事至而笑谈可办汲长孺之治民清静信卧閤而有余黄颍川之下诏称扬谅追锋之不晩顾兹朽钝久辱眷知占籍治封正赖帡幪之庇杜门卧疾尚稽桑梓之恭缅想光仪但増欣忭
　　贺镇江蒋龙图到任启
　　伏审十行奉诏闵烦飞挽之劳一水扬舲就屈藩宣之寄欢声载路和气囘春某官学富家传才优世用早践更于中外独蔼着于声华木牛流马之功方仰资于国计皂葢朱轓之宠俄易畀于藩条伫见褒嘉亟跻禁近顾如末契幸窃余庥尚稽恭梓之仪敢后驰牋之敬
　　贺镇江郑侍郎到任启
　　伏审一札十行诏趣甘泉之旧双旌五马宠临方面之雄下车云初阖境相庆某官髙文华国厚德镇浮早聨亲近之班备罄忠嘉之节均劳旣久属望弥崇上方思见贾生将召还于宣室民固未防汲黯聊借重于淮扬仰瞻师帅之贤巳服神明之政眷言末契久阔英防少须当力于病衰尚冀复承于謦欬
　　贺郑侍郎年启
　　单阏肇岁正四序以履端象魏布和率万民而观治化工有俶贤路方亨某官名简上心望髙方面载肃藩条之旧茂迎宝厯之新皂葢行春巳布宣于德意锋车就日将入侍于皇明顾此病衰莫遑展庆光尘在望祝颂弥深
　　丁母忧服阕上宰相启
　　忧居苫次防知岁月之徂竦仰槐庭莫贡寒温之问念夙叨于甄冶敢自弃于濶疎内省孤衷伏深大惧恭惟某官位冠羣后名震四夷咸有一德以格天得伊尹自任之重思兼三王而施事致周公旁作之勤时旣得矣而身愈恭爱莫助之而功益懋整乾坤于兵革抢攘之际奉虞舜以解忧还风俗于祖宗全盛之时大周宣之复古凛凛帝王之佐煌煌社稷之勲逺稽厥初独立无二然且谦虚而下逮不縁疎贱以遐遗凡具识知悉同依仰某分穷命薄福过灾生衔恤去官痛难胜于哀慕变除终制恩实赖于矜存尚念余生欲襄大事顾无财不可为悦舍干禄莫知所安自跃不祥倘鑪锤之未弃虽悲勿洎庶窀穸之有终辄陈悃愊之私妄有祠宫之请退量僣率冀获哀怜
　　贺黄侍郎年启
　　厯占尧象出日方賔嵗启夏时建寅为正恭惟某官蔚髙雅望临宠巨藩政修鼎取之新序协泰来之吉明神攸介福履具宜皂葢行春方布和于阖境紫泥封诏遂趣驾于追锋顾此病衰莫遑展叙
　　贺镇江张朝仪到任启
　　久阔英标阻奉尺书之问忽闻新命下临方面之雄岂惟庆师帅之得贤亦以慰朋游之素望瞻懐甚迩欢忭可量某官学造古人文推作者趋时适变而才无滞用奉法遵职而治有能名肆膺廊庙之知特畀藩维之寄眷此南徐之地实分北顾之忧江山胜絶而民醇租赋乐输而政简既卜时而视印果来暮以腾谣似闻将促于追锋正恐不容于暖席某居然尸禄老矣就闲缅惟森防之严曾是布衣之旧毎念青编之共学独怜华髪之堕颠不自意于衰颓复有依仁之幸倘未忘于雅素当修请谒之仪庶卜暇时略谈故事惟凉秋之屇谅福履之具宜愿益保绥副兹防祝
　　囘郑侍郎贺年啓
　　璇玑占象仰七政之囘天宝厯颁时庆三元之肇岁仰止一都之防粹然九牧之贤皂葢朱轓巳肃班春之令清都绛阙将严就日之趋顾驰庆之未遑忽飞牋之先及拜嘉有腼佩德无穷













　　华阳集巻二十八
　　钦定四库全书
　　华阳集巻二十九　　　　宋　张纲　撰
　　啓
　　贺执政冬启
　　气行无间一阳进而朋来福生有基万宝滋而萌动惟时盛德与国同休恭惟某官名世钜贤端朝硕辅奋文章之大手领袖诸儒竭启沃之深忠丹青万化协千载风云之防冠百工柱石之良茂对昌时倍膺殊祉伫正钧衡之拜益崇廊庙之瞻不间迩遐实同忭喜某叨恩祠馆屏迹乡枌缅想光仪徒深颂祷
　　贺镇江王尚书年启
　　岁且更始与物偕昌福生有基惟人所召伏惟某官公才独步时论同归辍从亲近之班来重藩维之寄长江流惠比屋兴謡象魏之布始和坐拥春祺之庆晋康之锡蕃庶行膺昼接之荣顾此病衰久于庇赖仰光尘之在望叙桑梓以犹賖徒有颂言少伸悃愊
　　囘镇江请赴乡饮启
　　式序賔贤莫重习乡之礼欲知王道必观稽古之文眷此盛仪行于防府宜选期颐而有德庶参賔介以无慙曾是谬庸猥蒙宠速摛词甚过揣巳奚胜仰和乐而不流固愿得陪于席末惟暮年之多病实难自强以阶升非敢固辞尚祈照亮
　　回金坛请赴乡饮启
　　伏审防奉新制举行习乡特枉翰笺俾陪賔位属有昏之疾难自力于进趋缅懐揖逊之仪但弥勤于瞻颂
　　囘葛丞谢解启
　　伏审棘闱较艺贾余勇以先登鹗荐飞书超羣英而得隽凡预交亲之契同增欢忭之诚驰庆未遑贻牋遽及启牍载披于丽藻玩词弥服于髙才感佩之私敷宣防旣
　　囘宋知县启
　　伏审拜命九重字民百里窃听舆人之诵雅知令尹之贤某官才兼众长望重一世官不择地聊欲试于弦歌治有能名谅难淹于朞月顾兹衰朽久服芳华自怜投老之踪将有依仁之幸方图遣问忽奉飞牋披溢美之英词荷高情而增愧
　　囘葛丞谢及第启
　　伏审恭承大问摛章独掞于天庭光被殊荣唱第宠登于僊籍士夫相庆科举得人某官识禀天材文传世业书破万巻穷学海之渊源笔扫千军擢词林之根柢方锁防而应诏遂发防以决科志谐拾旧之图恩拜维新之命顾如贱息久窃余光同为蟾窟之游猥辱谦诲退念鲤庭之训有愧前修惟庆谢之未遑忽牋函之先及过情得誉拜赐弥惭
　　回张察院启
　　暌违英标阻贡牋圅之问忽闻中诏茂膺宪府之除士论佥谐朝纲允肃某官学穷千古心醉六经文章华国而有余蔚高大手誉望得君而益重峻陟青云况当日治之朝尤难风宪之任职分六察身率百寮雕鹗搏空已振霜威之厉鸳鸾接武伫跻法从之严遂究设施深符属望某辞荣簪绂卧疾山樊知言路之有开觉欢悰之倍集郁然枌梓旣分同社之荣暮矣桑榆更切余光之照心所甚喜言不能文
　　贺陈相冬启
　　召阳以律应复卦之初爻求端于天建周正而布治惟时硕辅与国同休恭惟某官道贯三才智包九德栋隆广厦纳四海于帡幪坯就一陶鼓羣生于橐籥神人底豫夷夏辑宁茂对令辰备膺嘉贶某叨恩洪造屏迹穷乡缅想槐庭阻造承顔之列恭驰竹素敢稽事贵之仪
　　囘秀州张守启
　　丘樊屏迹误被弓招纶綍疏恩遽当铨部顾衰残而曷称徒震惧以弥増徼幸惟多夤縁有自伏惟某官德高时论名简上心茂建州麾夙着劳能之效行跻禁路益观设施之方特假吹嘘以及庸陋曾未伸于谢悃忽先辱于诲函谦以与人仰佩过情之誉歉然揣巳奚胜流汗之慙
　　回折端明启
　　伏审光奉中诏宠临大邦政令一新士夫交庆恭惟某官躬蹈九德心潜六经负王佐之英才独当妙简委枢庭之重任屡罄嘉谟方自托于退闲忽起膺于重任总一路兵民之寄寛九重宵旰之忧坐席未温威令先腾于南海追锋已趣台躔还拱于北辰益展猷为用符属望某谬尸荣禄夙仰光尘贡咫尺之书尚稽邮传荷谦虚之德先坠芳圅感佩以还敷宣防旣
　　除参政囘两府启
　　叨承命綍擢与政机用过其才感深以惧方今圣主之在御独奋干刚而有为所以任承徳之臣必将责事功之实顾如某者何以当仁念才术之空疎矧年龄之迟暮挂冠得谢久絶望于恩荣乗传趋还复叨官于禁从未阅周岁遽陟近司恳辞莫遂于循墙危惧有同于据蒺此葢某官急贤人之引类明上臣之事君借以褒扬致兹忝冒谦词俯逮旣曲荷于推前重任难胜更愿闻于善后
　　知婺州囘两府启
　　病辞机政冀休养于余生恩畀辅藩尚叨尘于烦使荷皇慈之曲被抚衰质以奚堪窃惟宝婺之区近接王畿之化溪山明秀歌八咏于先贤风俗安恬揖二僊之遗范将使承流于昭代必推名世之伟人有若耄昏初无才术遭逢兴运滥陪四近之聨黾勉朞年愧乏一毫之补巳逭严诛而窃幸敢分乐土以偷安兹葢伏遇某官华岳三峰明堂一柱贰公化宻参寅亮之权偃兵息民坐赞安疆之道乐君子成人之美体圣君优老之心特假吹嘘致兹忝冒郡条始布方图贡于柔缄邮传遽临乃先贻于诲翰仰佩谦抑曷胜悚惶
　　回监司贺冬启
　　气囘初律一阳进而上行道协亨时诸福备而毕至伏惟某官才优公论名简上心暂驾轺车增重观风之任行趋召节遂通持槖之班兹允迪于昌辰宜朋来而受祉方期展贺遽辱惠音辄附致于柔缄用陈悃愊苐感铭于谦德莫罄敷宣
　　囘宣州楼枢宻启
　　贰政朞年初无补报分符千里误玷宠灵揣暮齿以奚堪觉惭顔之有腼伏惟某官清朝先达当代老成辍经济之宏才暂承宣于巨镇双溪叠嶂虽多暇日之娯黄阁紫枢政复须贤之久伫膺召节归觐凝旒某自顾叨逾出于庇赖王事鞅掌欲修谢而未遑君子防谦辱贻牋之先及其如悚佩莫罄敷宣
　　囘邻郡贺年启
　　王正肇序聿新布德之元君子履端丕拥自天之庆伏惟某官探原奥学经世宏才追三代以同风久去词林之直长万夫而观政暂烦卧阁之贤兹坐对于春祺宜鼎来于韶节遂还清禁益懋逺猷某假守邻封夙霑河润念未遑于展贺乃先辱于贻笺佩德何穷扪心有愧
　　囘董直阁贺冬启
　　郊迎日至天子敛福以锡民道与阳升贤者对时而膺祉某官才为世用仕结主知画枕青缣早流声于省戸朱幡皂葢久借重于江城兹逢刚长之辰伫俟召还之命某养疴如旧赖芘尤深欣一线之添长稍延暮景望双旌而阻造但祝多祥
　　贺镇江杨少卿到任启
　　伏审暂辍禁途聿临防府温言宠锡知委任之非常令日颁条聴欢謡之巳洽伏惟某官身兼数器名动九重践扬亲近之班具着忠勤之绩三章弼教释之久诵于无寃千里择贤长孺果闻于借重葢欲革外轻之岂徒寛北顾之忧谅暖席之未遑趣追锋而亟下静惟衰朽夙荷照存投老乡枌方依仁而窃幸贽名賔戺期力疾以犹艰辄寓牋縢少伸悃愊
　　贺镇江韩尚书到任启
　　伏审光奉除书宠临防府旌麾照日开八座之仪刑条教囘春耸万夫之观聴伏惟某官立朝隽望经世长才夙遭神圣之知具着忠嘉之绩上星辰而听履班早冠于甘泉集鞾袴以迎郊威旋行于南服兹甫祥琴之御载膺符竹之分以长江控扼之邦付三辅剸裁之手真成假道看即追锋眷言投老之踪曾是同寮之旧治封占籍托庇赖以云初賔戺贽名困衰迟而阻遂聊陈干牍少达悃悰
　　贺赵直阁冬启
　　圣人设卦騐刚长于复来君子对时协道亨于泰内某官钩深敏职济务宏才学探渊源夙着韦平之誉政先慈惠逺追召杜之风方顺序以迎厘宜自天而锡宠眷言朽质幸托余庥久濶笑谈未遂賔仪之展缅懐祝颂敢稽庆牍之修
　　贺都统刘太尉到任启
　　伏审光奉十行总提万旅先声逺畅奠国势以弥尊严令初颁肃军容而改观伏惟某官大忠奋发妙略沈雄当四郊多垒之时立万世不刋之绩破匃奴而赵边无犯孰先李牧之竒兵败苻坚而晋祚中兴独赖谢之决战勲昭彛鼎名动华戎夙登大将之坛屡剖价藩之竹眷江淮之列戍寔辇毂之上游易畀中权载识倚毗之重伫宣优诏趣升宥密之严某久仰英猷幸依洪庇涣音始布共欣朝论之公衰迹深藏未遂賔仪之展聊陈短牍少述鄙悰
　　贺赵直阁年启
　　汉殿受图礼随时正侯藩谨朔德与春回伏惟某官庆袭僊源学穷圣阃屡屈分符之寄益恢拔薤之规占岁事于八风方勤劝课拜宸恩于三接伫蹑清华眷此衰迟久于庇赖莫遂举觞而献祝敢防削牍以驰诚
　　贺都统刘太尉年启
　　顺三阳而画泰厯纪新元大一统以书王庆均列辟伏惟某官名垂宇宙功冠旂常暂分细栁之屯増重长城之势比膺宸眷旣趣觐于凝旒愿纳春祺亟进裨于阙衮某栖踪蓬巷矫首辕门阻称椒栢之觞聊致笺縢之礼其如祝颂防罄敷宣
　　贺方敷文冬启
　　先王治厯方考騐于初阳贤牧抚民巳召回于和气某官望髙时彦德配古人久践剧繁屡试发硎之刄行跻禁密益搏运海之风兹茂履于复亨冝大来于泰吉某心勤桑梓迹逺旌麾念君子之得时阻陪贺侣抚衰悰而窃忭姑寓柔缄
　　回曹教授启
　　归老莵裘渐防世故仰髙泮水尚隔风仪敢期婚媾之求遂辱牋縢之贶恭惟某官文摛黼黻学探渊源惟乐其义而利其仁故仕既久而未尝干进然弸诸中而彪诸外虽时未遇而莫掩蜚声方英主有为之朝乃志士图功之日恩华可跂阀阅增高况闻谢氏之芝兰巳造孔门之堂室欲谐佳耦宜得名宗猥及衰防何胜悚佩指长途而附骥切欣盛德之可亲执敝帚以扫门深惧弱孙之勿称仓皇裁谢草率为惭尚冀髙明曲垂鉴照
　　贺镇江李宝文到任启
　　伏审拜命枫宸辍清班于卿士升华宝阁分剧任于侯藩师帅得人里闾交庆伏惟某官机深烛理才大济时简上帝之心方在朝而美政通当世之务更治民以考功眷长江扞敌之冲正万里交驰之防择贤而授倚重惟深伫观襦袴之成謡复指鹓鸾而接武退循衰病首托庇庥未卜造门先承惠翰
　　贺李宝文年启
　　三阳应律方顺履于新元五马行春巳召囘于和气某官名髙简帝才大济时聨西清邃宻之班壮北固藩维之势师盖公之清静颁条每戒于烹鲜被黄霸之称扬归觐伫看于仪鳯载临端月益介繁禧某迹逺使旌心倾谈麈缄词尺素莫殚善祷之私窃防甘棠徒极偷安之幸
　　囘王运使启
　　仰止英标未卜趋承之便辱先荣翰过形褒借之勤自揣空疎何幸愧感伏惟某官才髙瑞世学奥穷源擅剖符持节之权着腾实蜚声之美蝉聨绪业久传江左之风流烜赫功名行冠汉庭之班列某禀生极陋投老无庸闻卜宅于乡邦喜栖踪于德宇病衰成懒巳稽削牍之恭渇想增懐尚冀披云之幸








　　华阳集巻二十九
　　钦定四库全书
　　华阳集巻三十　　　　　　宋　张纲　撰杂文
　　众防黄箓青词
　　庶类贪迷凡有生不能免死千刼受报非上圣无所祈哀用申不忍之私仰凟葢髙之听昨自国家多难始于北敌内侵甲兵散以云屯盗贼从而蠭起炎威所及玉石俱焚惨毒不胜川谷流血况饥寒疠疫之所迫害虽羽毛鳞介亦或残生宇宙之间祸灾若此谅彼各偿于所负岂无横及于非辜自变起不啻十年所杀伤难以数计观露骸积尸之处痛长夜以何归披黄箓白简之文尚寃魂之可释辄慿众愿防启真科或各诵于灵篇或同修于浄供裒多益寡近恱逺来仗精恳以上昭庶神眀之可格伏愿髙穹下监列圣垂休照冥途而洞开洒法雨以沾沐九州万里潜消鬼哭之声六道四生永脱轮廻之苦
　　设醮青词
　　乾坤大造难述恩慈草芥防生何施报谢惟忱词之自竭庶陈露而必闻伏念臣身荷国恩官无吏责合家口众坐窃于安荣有母年髙获供于禄养顾兹薄陋何以堪任况因祈祷之私数免忧虞之祸恭承慈护弥积震惶乃卜日于初元用归诚于法防伏愿上苍昭格下鉴愚衷消无妄之灾巳仰资乎法力定长生之箓尚永畀于康宁
　　二
　　患无大于有身实赖神明之祐福莫长于无祸敢防祭荐之恭仰叩洪慈具陈丹悃伏念臣禀生愚拙窃国恩荣身为法从而家居官无吏责而廪食岁时温饱老防康宁钦承大造之私锡此阖门之庆况乃贱息顷赴官期尝暨亲姻共伸斋祷旣逭凟神之谴更叨从欲之仁侥幸滋多凌兢防措伏愿髙真降格列宿昭囘赦除冒犯之愆临享洁蠲之素自天获祐息凶祸于无形与时皆昌垂子孙而不替
　　三
　　天道防葢不言而善应人心恳切斯有感而必通受赐实深抚躬增惧伏念臣愚不闻道老尚贪生但知窃禄以安居岂有防功而报国茍逃隂谴旣荷神休更虞子妇之灾曾露祷祠之恳仰叨洪造悉获清安是用虔启真科具严法供庶殚精恪上动监观伏愿列圣旁临大慈普济福轻乎羽敢期纯锡之大来祸生有胎所冀潜消于未兆
　　四
　　太始无形彊名曰道至诚有叩如响应声用自竭于愚衷冀仰尘于聪听伏念臣赋性顽钝遭时盛明进不能陈力以事君退不能修德而善俗奉身窃禄浮食延灾乃从去夏以来防穉多婴于疾苦尝以私情所迫恳祈妄凟于明灵由是举家悉防全庆上窃厐洪之施不胜感戴之诚爰卜元辰聿严净供伏愿祥光下烛惠泽旁流特寛冐犯之诛尚鉴精防之志旣安且吉锡难老于桑榆俾炽而昌蔼余芳于蓬荜
　　五
　　受国恩深莫伸于报效阖门口众更逭于疾殃仰衔洪覆之私虔沥谢生之悃伏念臣禀生薄陋晩岁遭逢再仕明时躐赞万机之重累叨睿泽更霑三族之荣去家几阅于四年携防殆逾于千里卒逃横祸重反旧乡顾庸缪以何堪皆圣神之宻佑况縁病苦尝赖保全兹因冐贡于防诚并用答还于先愿伏愿芬芳上达灵鉴俯昭赦其黩犯之愆锡以安平之福宦途出处已曲荷于庞洪暮境身心尚永离于障难
　　六
　　物壮则老难逃病苦之忧天矜于民尚启祈禳之路旣叨防祐敢怠熏修伏念臣仕厯四朝年弥七纪自念平时之出处无非道力之保持福过灾生忽纒疴于下体月来日往几可厌于頽龄尝暨儿曹两干神造刳心俟命旋踵防休夫何朽迈之余犹辱哀怜之赐爰因今日祗按僊科期尽展于初心更仰希于后福伏愿颷游倐降渊鉴俯囘灼知恳迫之私加惠衰疲之质尽蠲沴气注金简以增年普烛恩光均蓬门而协庆
　　七
　　年弥八秩缪先五福之称恩自九霄敢怠一纯之荐伏念臣受形浊世窃禄清朝退怜命数之多竒常虑色身之难保皇慈俯逮旣幸畀于残骸道防均霑复喜登于中寿仰被庞鸿之赐曷胜感戴之情乃卜元辰虔修净供式敷谢悃希续頽龄伏愿天鉴孔昭神厘来下纳丹诚于蝼蚁驻末景于桑榆钦一人而悦千万人咸羡久生之乐行百里者半九十里更祈永命之休
　　追荐皇考黄箓青词
　　祸延所怙莫报劬劳痛极终丧不胜摧割輙冐葢髙之听仰陈防极之私伏念臣夙负丕愆顷招大罚自兴悲于陟岵尝沥恳以吁天未尽孝思奄及祥祭慈顔益逺无路攀号法力可凭用严斋祷所冀监观于精恳早蒙拔度于幽灵伏愿亡考某官觉悟真心归依大道出三涂之寒夜长覩光明灭四趣之苦因往生快乐
　　醮新宅青词一
　　环堵肇新仰荷帡幪之赐兰夙启虔伸豺獭之私伏念臣蓬荜故栖风雨莫庇势当改造既经始于先臣责在肯堂用续成于治命仅违湫隘稍就规模三岁讫功屡黩隂阳之禁一家攸处同倾报谢之心幸元夕之甫临顾落成而敢后有严法防庶达诚忱伏愿上圣垂慈列星囘照吉祥萃止潜消妄作之凶少长咸宜永享安居之福
　　二
　　土木妄兴深负震惊之罪云天下覆敢稽禳谢之仪伏念臣聚指猥多结庐甚隘久欲命工而增筑虑黩隂阳顷因从宦以去家遂鸠徒役凿旧山而开址穿积壤以居楹规模仅足于一区功力行周于三岁每虞招衅常再祷于神休兹幸落成用并陈于法防伏愿髙穹垂鉴列曜囘光由衷俯察于信诚轻动潜消于悔吝上栋下宇永观风雨之除防子童孙咸赖帡幪之赐
　　母亲庆寿醮青词
　　五福在人咸羡久生之乐大慈立教曲施从欲之仁辄露忱诚仰祈灵照伏念臣身叨荣禄志在奉亲堂有母慈年逾中寿虽左右就养每欣驹犊之从然造化密移巳迫桑榆之景顾余龄之难恃抚危虑而靡宁恭按真科防敷法席冀达由衷之欵乞延难老之期仍叩眞灵预求恩防伏愿髙真下监列圣垂休怜臣爱母之私实由本性察臣吁天之恳非敢为身特俾亲闱益增禄算浃余恩于见在身外赍后果于未来世中倘获慰于母心庶少安于子职
　　追荐皇妣黄箓青词
　　祸莫大于丧亲难胜追慕道常先于救物用乞号呼伏念臣禀生多艰无母何恃永负劬劳之德莫申孝养之勤罪逆所招烦寃防极自营魂之初逝固斋荐之屡修尚虑前尘未超净域爰当卒哭再竭哀诚囘生前祈祷之私作身后追崇之报伏愿明灵昭鉴列圣垂慈化形遍满于十方开度不遗于羣品庶迁幽爽顿释愆非径上仙乡往生快乐
　　禳松虫设醮青词
　　大钧播物莫先动植之恩沴气为灾敢废禬禳之法葢此方之衣食多仰给于山林眷言弱植之松将备异时之用爰从近岁忽蜚蠧之潜孳乃至满山皆蚕食而槁死顾残生之巳甚更遗育于方来非假威神何能扑灭是用恪修净供披露忱词仰祈佑善之衷亟下维新之令所冀物无疵疠气复和平卵生化生乗灵光而灭度甲者拆者洗法雨以蕃滋载歌行苇之仁复见牛山之美曲全地利尽荷天慈
　　禳兵灾黄箓青词
　　地接边烽亟致辟兵之祷天从民欲爰推减死之恩祗按明科式敷谢悃伏念臣防生迟暮防累猥多昨敌骑之驿骚暨王师之吊伐军声振野暗锋镝于江淮杀气干霄亘烟尘于里社遁逃则莫知所向忧惧而无以自安是用罄竭丹诚归投金箓冀哀矜其迫切俾脱免于凶灾逮兹经岁以平宁葢本至仁之覆防用乘谷旦防启法筵期展尽于初心更消禳于后患伏愿髙穹悔祸厚载流谦锡景祐于皇家荡兵氛于紫塞坐令广宇悉陶至治之风下及私门长享安居之乐
　　追荐皇妣礼观音疏语
　　威神自在发大愿于慈悲功德无边作众生之依怙念我慈闱之爱遽纒陟屺之哀图报重恩惟祈善应伏愿愚衷上格慧泽旁流十方普现方便门出沈魂于翳路一切同归解脱海悟空觉于前尘
　　二
　　神通具足空觉极图是为净圣尊能作功德海发不思议大愿普现十方救无量劫众生尽脱诸苦念我先妣巳经大祥欲永离于途须仰凭于象教爰因禫祭载启法筵伏愿妙智所临灵魂如在囘心向道早觉悟于颠倒因縁转身受生常逍遥于极乐世界
　　追荐长男礼观音疏语
　　尘縁结习众生未免于轮回法力扫除一切同归于解脱眷言亡子奄弃盛年恐罪障巳积于多生致灵识或沈于厚夜用严净供仰叩威神伏愿大舍慈悲为加哀悯开示超升之路俾从快乐之游悟五蕴空即见非相入三摩地遂证无生
　　追荐李氏水陆疏语
　　六趣苦因漂流不防三乘妙力拯救无边载稽方便【阙】




















　　华阳集巻三十
　　钦定四库全书
　　华阳集巻三十一　　　　　宋　张纲　撰杂文
　　祭张彦智文
　　呜呼天生伟人堂堂杰异旣博于才抑豪于气悼往古之不返追流风于末裔躬信义而急人处阨穷以游戏妻孥困而号啼賔客喧其沓至苦俗态之卑陬纳圆凿于方枘独昻昻以在羣思云飞而孤唳观负抱之如此宜少见于行事诵平生之所为亦表表于当世方建炎之已酉海内俶其鼎沸渡五马于乌江守孤城之如坠骇盗兵以环挐顾蕞尔其何恃仗忠信而出郊逆雄师以单骑解血刃于垂及曾一镞之不试倐移帅于广陵膺敌氛之孔炽略旁州以煨烬眇千里而睥睨公开门而待之众果却而逺避赖尊爼之折冲赫威名而逾厉天子异其材能诏徙近而作蔽惟建康之都防委荒城而昼闭招余孽于散亾谓非公其谁治即衔命以入境咸息黥而补劓出闾阎于瓦砾洗江山于昏翳吊野鬼之沈寃布春耕于新惠观施设于三州曽未尽其一二俄感物以懐归动莼鲈之逸思叩帝阍而露章拜琳宫之僊吏反故乡以访旧侣渔樵而求志方却扫以就闲肯轻身于权媚昔先祖之定交俾通家以相继结盟好于金石沐芳馨于兰蕙有如某之薄陋辱知过其子弟甫弱岁而承顔勤白首以无替每暇日之招邀吐肺肝而自誓走童仆之欢呼极芳鲜于庖胾倾家酿之新篘投车辖以留醉粲一笑以相乐率百金而屡费鄙后出之纎巧独纯诚以见谓迨之官于鄱阳惨离情而分袂阻万山而道逺驰缄縢以来谇谓兵戈之未息将防面之难值徴斯言之不祥卒永隔于下地呜呼哀哉敛不摩棺葬不临隧邈音容而遐想抚汍澜以出涕惊祥祭之甫临才一拜于墓次旅肴酒以致奠跽陈词而略意后时而来心则有愧
　　祭外祖母倪氏文
　　恭闻令德发闻自初归我外祖兰芬蔼如外氏族大母仪是朂静专柔闲不戒而肃曷彰厥善是生叔舅起家白屋士林之秀帝欲用之召从百里安舆迎侍象服炜炜孝养方隆命也不吊讣音自南痛靡有极追念深爱诲言具存岁时间见视犹巳孙中山遄归一拜堂上曾未阅岁遽哭遗像呜呼哀哉人亦有言五福罕备亦旣备矣则又兼贵况复有子诸孙满前相其令终尚何憾焉唯是慈训永隔千古奠以致哀泪堕如雨
　　祭丁明仲文
　　呜呼明仲蔼兹令德何辜于天而夺之亟夫好名者争尺寸之进而趋利者竞锥刀之直孰如明仲有官不仕欣然自适日散千金了无难色此其髙情逸韵视夫世俗之规规何啻十百而千亿也方且左琴右书枕流潄石舒幽思而啸咏对清樽以朝夕友先贤于三径五栁之间与之合堂而共席若其考古论今旁搜逺摭或深入佛海或直造圣域以至医经神巧之功地理隂阳之赜呉陆画手钟王笔迹莫不极精而研思毫分而缕析呜呼明仲旣贤而又多能胡为不寿一病至此极也虽然人生如梦百年瞬息达人大观何得何失惟典型之徂尽后来无所矜式念此风俗使我心恻矧予葭莩之亲契好笃于畴昔航一水以相过每论心而莫逆嗟桑榆之暮景期林壑以逺迹诵招隐而振衣指迷途以先迪将驾言而从之忽千古之永隔呜呼哀哉日月如驶及此窀穸懐话言其如在邈髙风以寥阒跽陈词而奠诀挥老泪之横臆
　　祭张彦度文
　　同姓所先友义相朂惟公于我爱均骨月初公南来岁在乙酉客中见我倾葢如旧卜居吾邑契好日亲趋舎利害有懐必陈为饥所驱宦游契濶缱绻不忘书无虚月佐幕两州鸣琴三县至辄有声铦锋稍见众惊且喜抱能将施公曰休矣善刀藏之奉祠归来我方屏处白首对谈过相劳苦曰惟此身来日无多一笑相乐吾其敢疎别去未几话言犹在命也不淑忽焉弃背呜呼哀哉公兄宝文我之先友国士期我亲爱笃厚斯人旣没典型在公不憖遗一吾谁与从岂无交游莫如公久四十五年梦觉何有聊陈薄奠送公西山追懐曩昔泪下重泉
　　祭胡氏硕人文
　　人之家法实由中馈允矣令德流芳必异仰惟硕人生有殊质归我舅氏见谓良匹承上抚下以身周旋达于宗党靡有间言妇顺母仪既克兼备凡厥家事不严而治舅方从宦进防上知曰惟在公遑恤我私匪其弗恤阃职有付处不失宜吾复何预暨登法从内助益勤汤沐疏封丝纶载新一时光宠有晔其盛岂无所本惟德之令谓宜百年永膺福祉胡为一病遽至不起呜呼哀哉昔我外祖有子三人伯仲蚤世叔也独存天既相之俾克显大曷又抑之而夺其配我为其甥劬劳念母时过外家庶慰孤苦骨月同体舅惟我亲硕人遇我亲爱惟均亲之爱之义则有朂如已子弟恩久弥笃去冬之别言犹在耳方卜再见遂隔生死讣音初闻哀极号恸何哀之极母党为重瞻彼下泉归窆有期永懐懿范胡宁忍违恭陈薄奠侑以楚些情见乎辞声泪俱堕
　　祭陈美成文
　　粤惟陈氏世有令德如公父祖我幸及识先德往矣典型在公方严厚重有祖遗风尚其家学博文约礼笃志不倦惟公是似再世济美亦旣兼之以戒以守厥誉四驰誉之云何曰诚长者修身齐家饰以儒雅顾我衰迟里闾相属佩服典常兰芬蕙馥乃以女孙为其子妇冀聨姻好相亲以久孰云一病遂至此极堂堂若人何去之亟逾五望六寿则不充族半青紫时独不逢皇天畀付不充有命有德有义不逢何病余庆流衍在其后昆身虽永巳不亡者存词以写哀一别千古尚想平生泪堕如雨
　　祭甥丁伯升文
　　呜呼吾甥气貎堂堂何赋分之多蹇而受命之不长未孩而孤既孤而病或者以为不祥惟吾令妹独有是子不幸而又嫠居曰吾尚何为乃切自慕于共姜我先大人与先夫人日夜念之欲夺其志以嫁而妹以甥之故指天自誓凛然有甚于秋霜观夫守义若是则其所托于襁褓者厚矣譬犹草木之芳固将封之植之擢危根而孤秀期拱把于千章以吾甥出于积德之后且夙承其母训又有伯父叔父教以义方吾故谓甥异日必能自立而袭其余庆浩乎其未可量也岂知事有大谬年未弱冠而天夺其母零丁一身葢仅存而若亡有妇甚贤亦相继而下世痛犹未巳又哭其长子之丧夫忧患百罹至此极矣尝试推否泰之消长尚庶几其享后福而寿康奚惨罚之太甚婴此防恙而祸变卒骇于非常呜呼哀哉甥舅恩义如何可防独舍我以先去其孰知余心之惶惶而况平生志愿命有所制百不一偿我是用追悼反复为出涕而淋浪虽然有形同归于幻灭一死何足以悲伤顾或修而或短等炊梦于黄梁聊摅词以寓意荐余哀于一觞千古永诀归安于藏
　　祭舅李侍郎文
　　惟公与我亲则为舅道义之交实同朋友或出或处一话一言未尝不竭诚尽心以相佐佑如何天夺之亟一病遂至于不救呜呼哀哉公生我后十有三年我之知公葢自其防有若梗楠豫章擢于乔林虽拱把之防巳见其蔚然而孤秀及其长也读书考古夜以继昼议论英发智略辐辏则又若骐骥骅骝一日千里骎骎乎得夷途而驰骤故尝自谓材髙者必能高举器大者斯可大受于是发防决科蜚英腾茂当圣主收人材致太平之时能自拔于流辈蹑羣英而并簉内而法从之严外而大郡之守独以望实得之易若取诸懐袖且天之生公旣畀以能名又宠以禄厚是将全其所享而终以期颐之寿不谓令德壮猷方植而仆痛功名之雅志曾万分之未就呜呼哀哉公之材气刚明谅直葢天性之自然无所矫揉以是而游于世故能任诚无欺狥义不茍虽遇事繁剧而蟠根错节交乎前必使之毫分缕析情穷理究如庖丁之解牛迎刃砉然顾何劳于击剖此固公之所长而人亦以是称公同一辞于万口初公罢官而归以病来告亟往见之犹能为我强起握手道旧颇怪其二年之别白髪苍顔气清容绉方咨嗟而叹惜公忽笑曰子言何陋人生固有一死孰先孰后譬犹客寓时至则行何畏之有以是见公胷中所存死不足以动之而况世间得失利害其又奚疚追懐曩昔每闻击节慷慨之谈必有以发吾覆今我老矣事乃大缪生存之念既絶同心之盟莫副命也不淑安所归咎情惝恍而愁思泪淋浪而噎呕聊陈薄奠词以为侑谅灵魂之未逺冀万一于三嗅
　　祭叔排岸文
　　昔我先君唯叔同气兄友弟恭华鄂韡韡于时燕私某每侍旁一话一言敬佩典常先君既没嗟我何怙仪型所瞻独有叔父恩义再朂慰此孝思如何不吊叔又弃遗呜呼哀哉堂堂吾叔得官岁晩材不及施有言莫践浮沈里社夏屋渠渠既富且乐宦达谁如谓宜百年享有全福七十非夭唯曰不足人曰不足叔也何憾有子若孙卜安于坎如某蹇薄老去畴依杖屦未逺举目烟霏陈词奠诀以写哀慕词奠究哀泪堕如雨
　　祭弟彦饰文
　　昔我先祖颀然五孙皆以世业种学绩文季孟之间君勇且仁屡战词场誓将防勲事既大谬弃如飞云浮沈里闾坐阅纷纭被褐懐玉匪琢而珍昻昻令姿野鹤鸡羣气有拂膺怒髪冲巾心岂芥蔕即之也温是谓坦率一笑一嚬曾莫矫揉任吾天真自其少小我固知君允矣直谅古之德人宜寿百岁率俾风淳云何不淑奄忽沈沦嗟我老矣来归乡枌交流零落其谁与亲赖有诸弟异戸同门花月风烟欣然一尊情久弥笃谓当终身君遽舍我悲哉良辰寿虽未极甲子越旬生虽不达子孙诜诜数则有尽不忘者存亦可无憾安于丘坟唯是老懐痛兹天伦想念畴昔凄怆蒿焄酒肴如生冀来清魂呜呼彦饰闻乎不闻
　　祭弟彦深文
　　嗟余生之多艰举一世而少徒矧投老于穷巷交游散而益疎独三弟之邻墙分戚休而与俱每论心而莫逆抚芳辰以自娱粤巳夘之徂夏鴈序折而稍孤念过从之鲜欢犹二季之相扶曷沈痛之未定君又弃余于半途怆余年之无依吁苍天其何辜呜呼哀哉才疎而通莫之或摅心和而平退然守愚不知者谓君藏蓄之深而独善知之者未尝不叹其优防卒岁得保身之令图顷一病之沈绵气朘消而莫苏冀药石之可恃竟奄忽而云徂纷华蕚之凋悴复谁怜于朽株老懐凄其感伤泣涕泪而盈裾设豆觞之菲奠视生平而不殊幸清魂之一歆归即安于山隅
　　祭谈彦才文
　　嗟我有生逾八十年亲戚故旧壮岁满前水逝舟移去者纷然独吾彦才相视华颠暇时过从一尊留连话旧论心情久益坚曷又厌余弃之而先念兹惸惸有懐孰宣呜呼彦才和易周旋喜愠如一举乡推贤平生康强五福几全晩见其子服荣官聨天报善人可无憾焉唯后死者无徒自怜去年之冬防疾巳纒扶杖过我谆谆话言犹冀后防约期禁烟岂谓永诀遽营新阡我老艰出空望堂筵一奠寓哀泪下迸泉
　　谒文宣王庙文
　　某去圣巳逺学道不工叨恩窃禄领兹狱事大惧不能任职然尝闻诸夫子听讼犹人必使无讼某虽不敏请事斯语尚其降鉴有以相之
　　谒诸庙文
　　某叨被误恩当一路按举之职自视薄陋畴克以济惟神宅灵此邦功德显茂尚其隂相庶免大戾即事之三日敢用虔告















　　华阳集巻三十一
　　钦定四库全书
　　华阳集巻三十二　　　　　宋　张纲　撰杂文
　　祭皇考文
　　父兮生我恩同于天孝养永违攀号不逮日月如驶奄经寒食顾瞻坟土宿草方春追慕慈顔独闭幽壤匍匐叩地肝心溃裂念此孤藐无父何怙天命不吊敢谁怨尤呜呼哀哉酒殽芳馨恭致薄奠防甘之奉不异平生庶格灵魂鉴此哀恳
　　祭皇妣文
　　某积恶深重祸延先妣丧期迅速既就外除痛念劬劳大恩莫报号天扣地无所逮及呜呼哀哉葢闻死者谓葬为藏故体魄降地乃始有归不肖之孤是用不敢防窀穸之事谨卜七月六日敬奉灵輀祔于先君中大夫之墓恭惟先妣三年在殡音容寖逺犹有几筵得以朝夕号恸慰孝思万一今也归窆泉壤永隔慈顔虽欲升堂摩棺想像如在殡时岂复可得唯有生存拊育慈爱追慕感咽无不有穷尽呜呼哀哉呜呼痛哉母子之爱如何相舍礼当即逺忍痛奠诀
　　焚黄文一
　　圆丘祭天礼成肆赦是为国家大典岁在戊申肇举于维扬迨今十五年矣天子圣明干戈载戢海内绥靖乃复举旧章以幸天下凡厥有官自通籍而上恩皆及亲德至厚也我先考昨巳累封官至中散今兹被命加赠一等进为中奉大夫呜呼自叶流根天泽也根不植者叶不茂惟昔中奉植德自晦隂贻后人是使不肖之孤袭其余芳窃有禄位叨荣以贲先垅谨择令辰跪奉纶綍告于尊灵尚想平生膺受光宠惟是慈训永隔不胜感涕哽噎之至
　　二
　　呜呼父母大恩天地防极如何可报独有朝廷命数霑被幽壤庶以慰孝思万分乃去年冬天子亲郊谒欵紫坛礼成肆赦凡厥在位自通籍以上均厘锡福咸得显荣其亲故先考昨累赠中大夫今加赠太中大夫先妣巳封太令人今随先考秩位加赠太硕人葢寄禄之官迁至太中大夫则秩比法从非示优宠不轻畀付而命妇之硕人非其夫若子官与太中比亦不以封呜呼漏泉之泽自叶流根吾君待遇臣下可谓厚矣某窃伏自念坐尸荣禄无尺寸之功而防上恩渥如此岂某不肖所能自致哉寔我考妣积德获此异数某老矣不复能报国恩但当以畴昔教忠之言贻厥子孙庶或克承以慰地下之望躬陈薄奠展墓焚黄想像生存哀荣感切
　　冬至祭长男文一
　　阳来为复君子道长谁不逢时举家相庆我独何辜罹此凶祸上堂奠哭既失慈顔囘视儿曹又不见汝惟汝妇子伏拜我后累累衰绖举目伤之我哭我母心折欲死而汝诸孤哭汝不已我今垂老衰病日迫俯仰若是胡宁久生聊因令节酒肴致奠来止歆兹慰我凄恻
　　二
　　惟人之情莫亲于父子虽寿天之既定有生而必死吾固知之而犹于汝感咽痛悼懐之不置得非情之所钟触绪感发有不能自巳者耶呜呼去年寒食汝初病时谒医三茅十日而归今复见此令节汝独冥漠去无归期余三尺之孤坟委宿草之纷披凄然念想涕泗交颐觞酒豆肉令竖携以奠汝灵魂未冺知乎不知
　　祭李氏孺人文
　　嗟人生之必死兮如夜旦之有常惟体魂之降地兮故谓以为藏哀夫君之下世兮当暮秋之肃霜敌骑纷其南骛兮盗贼乘时而陆梁遍云扰于江淮兮孰不忧心而惶惶徙君柩以旅殡兮计实出于仓忙经严冬之氷雪兮倐又见夫春阳委灵骨于草莽兮空丹青之在床每一念而兴哀兮未尝不挥涕泪而淋浪也呜呼哀哉卜观基之髙原兮山深而水长卜二月之壬午兮日吉而辰良举窀穸之大事兮冀清魂之乐康叹吾年之垂尽兮置寿藏于汝旁将百岁以同归兮胡能独处而悲伤就新茔而结屋兮陈薄奠之洁芳考古谊以即逺兮不复祖载于中堂追懿德而莫返兮防九囘之危肠谅精诚之未冺兮釂永诀之一觞安万古之幽宅兮期终焉而允藏
　　祭孙女文
　　尔之生也禀姿聪慧居室则为淑女既归则为贤妇言德功容无一不备吾阅人多矣如尔之婉嫕夙成者葢亦鲜俪柰何天不与龄春花始荣遽叹凋瘁呜呼尔之归宁也欣欣送迎本期抱子而还侍岂谓祸生不测呼吸之间遂至永弃念十有九年之所为觉成毁之须臾殆如梦而如寄人谁不死惟尔之死年不及壮病不及药继嗣未立魂单骨寒所以使吾举室寃痛号泣而不能巳也惟家庙无祔姑之文而妇人有从夫之义是用举尔灵榇以翌日吉辰登舟复归于江隂之曹氏至若葬祭之厚薄时日之逺近则一在尔之夫而吾不当复经意也去年四月结褵出门今年四月棺与川逝人非木石之无情行路亦为之流涕觞酒豆肉聊作终天之诀虽陈词千万不能写吾悲哀之至切也
　　李公朝奉墓志铭
　　故右朝奉郎李公讳华字君仪今左朝奉大夫知平江军府事朝正之父也其先出陇西世逺而分有居建康之句容者不知其所以徙伪唐兵乱又避于溧阳逺郊因家焉故公为溧阳人曾祖曰瓌祖曰俊父曰宪三世逮公皆晦迹不仕公享年八十有六建炎三年六月乙亥以疾卒于家十月壬寅葬家之西五里曰下汤之原其后平江厯仕以恩累赠公至今官乃移书其甥张某曰先人潜德隐行宜有辞于后世而葬迫兵火不暇乞铭于今二十四年矣子其念之公于某为外祖知其平生顾莫详于某者且舅命也何敢辞惟公纯直简谅貎庄而温方其少时于流辈中巳见推重父没居丧毁瘠尽哀母老得疾废于牀公垂泣忧惧遂置家事不问而专意奉养抱持卧起进粥药以至盥帨纎悉必躬必亲故其身不出戸庭而衣未尝解带如是者十余年莫知昼夜寒暑人以为难尤笃于友爱同气五人从容季孟间上承下顺相亲以睦内外无间言平居安闲喜怒不形于色而家法益整与人交恭顺而有礼自敌以下至于庸人孺子接之必尽其意初不以长老自处人有过恶絶口不道为覆防之唯恐勿及有田十余顷岁水旱誓不一言减县官租自其先世巳然而公守之尤谨谷翔贵亟发廪平价以食其一方虚甑待炊者以千计大观政和间蝗数害稼羣飞下其田辄去不食田邻愧骇且以相告公曰偶然尔勿复言葢其谦抑不欲近名类如此呜呼人之行莫大于孝友而心之所存推以接物莫先于忠厚是二者众可能也惟公得于性之自然而行之终身不变乃与众异故以是修于家交于人而信于乡里当是时虽三尺之童闻公之名莫不率教而自勉有若桀黠无赖亦知畏公之义不敢犯分以为非夫以流俗之难化而公能使之爱慕说服如是其所谓一乡之善不言而信者欤公先娶周氏再娶倪氏皆赠令人子男三人长曰蕴前公卒次曰茂亦卒于公葬之明年其季即平江也女一人适张氏是为某母赠硕人孙女十六人曾孙男女二十七人初公倦于家一日宴坐召三子诲之曰蕴与茂汝治生有法宜勉力以辅吾老曰朝正汝笃志于学可出从士大夫游立身扬名以大吾门由是二子力生业不去左右而平江辞入太学不数年登显科释褐而归人皆以为公荣而公亦自喜有子以适其志也虽然公之所积者厚天将报之其后必大以显而传永久岂止荣一时而巳哉今平江以材见用于朝歴禁从典辅藩赫然为时闻人则既大且显矣公虽不及见而漏泉之泽自叶流根亦足慰地下之望以是知李氏之兴公实积之而平江发之继自今勿替于前则余波寖广浩乎其未可量也某既得论次公之羣行至于为善获报可垂训于后人者尤不敢略则又为之铭铭曰建康古邑惟濑之阳李氏世家自公而昌厥昌伊何种德惟茂惟孝惟友济以忠厚一乡称善公不自伐人各有知心服以悦谓此耆老性合天道监观在上其必有报天既报公享有全福又锡之子大发其蓄发不自躬匪时不逢以积庆基垂耀无穷下汤之原山髙水逺碣此铭诗式劝为善
　　金坛县放生池记
　　绍兴十三年夏五月有以唐放生池言于朝者皇帝若曰嘻此仁政也有唐规制狭陋流泽不广冝有以侈大之即日有诏下其事诸路行焉镇江三邑金坛地最居下号为泽国其民习网罟而嗜杀越五年左宣教郎赵公称来宰是邑入境问俗愀然勿怡亟取诏伏读曰皇帝盛德好生而吏媮勿虔物未防惠今不勉其何以逃罪乃相县治东南不能一里得洼田焉近市无喧在野不僻溪湖流派以囘绕岛屿分峙以相属遂命度以为池视田之直几何而偿不损其价计工之费若干而役不夺其力以十月旣望庀徒经始决沮洳纵锸而濬之为深十尺纵广百步有竒缭曲堤而面方植嘉木以环防凡役三十有五日而池成清旷浚防寒波激隄野色交映外与天际然有江湖千里之思于是作亭其北凴髙而下临焉既又设闗钥严厉禁使往来者有时而渔盗毋得入明年天申令节宰乃躬率其佐若邑之士大夫防于池再拜呼舞大赎生纵之百族钜细脱鼎镬自适葢不可为量数邦人聚观无不以为欢乐而致华封人所以祝尧之意且曰吾君之德及于物也深矣昔文王有灵德以及物而民乐之请以君徳名其亭使吾邦人岁嵗来防临斯池也登斯亭也以乐吾君之德不亦可乎宰曰谨奉教遂状其事以来属为之记臣叨被恩宠念无尺寸功以报今幸目覩盛事愿有纪述以归美万分固不当以文字暧昧不称为解葢闻天地之大德曰生圣人诚参天地赞其化育不忍一物不遂其生者仁之至也夫羽毛鳞介物之甚防而人所不加恤以一人之尊有天下之富而于甚防人不加恤之物惕焉思有以生之则其至诚恻怛所以加惠元元者可不论而知矣是以善言治者必以鸟兽鱼鼈草木昆虫咸若其性为治之极考观唐虞三代之隆其功效靡不在兹而尤备见于成周之世驺虞灵台行苇皆其诗也天下诵而歌舞之至今不息何其盛哉我国家以仁德受命圣圣相继惠绥万方皇帝陛下躬神武不杀之姿光绍前烈戢兵愼罚视民如伤海内妥安无一夫不获而宸衷恻隐犹恐渥泽未孚戕败天物故斯池之作创新增旧徧于郡邑要使有生有形皆一陶粹饮和不复罹暴残之苦信乎至德流洽下澈渊泉矣将见天地之间润泽丰美庶类至于蕃殖风俗化为忠厚论功较德比隆成周区区有唐诚不足道呜呼非天下之至仁其孰能致此孔子曰仁者寿又曰大德必得其寿大哉仁之为德也以所施乎一邑者观诸郡以所施乎一郡者观诸天下在在处处恩被动植生之育之而其所施也无穷其施无穷则天之报之也岂有穷哉是以旣醉者太平之诗也君子万年天实锡之假乐者嘉成王之诗也子孙千亿天实申之臣不佞敢拜手稽首以是二诗请祝圣人此非独臣之志也亦邦人之愿也
　　安乐国序
　　余自少多病药褁闗心人有善方辄就抄録久之集其所得疏为二十八条名之曰安乐国闭门无事卧游国中阅虫鸟草木之变擢其可用俾各効灵庶几身获安乐非敢以医为事也而丁氏甥伯升性颇似舅亦复好蓄医方从予求得其本喜津津见顔间若将用是救人疾苦者余谓甥之用心则善矣然此不可易也用药当如用兵药有方犹兵之有书孙呉之书行于天下旧矣兵家者流舎此无以胜敌而霍去病乃谓顾方略何如不至学古兵法得无以权术之妙有非书之所能尽者要在变而通之自得于言意之表则战胜攻取暗合孙呉葢如是然后为名将尝试考观医方种种之病无所不疗然病有百变而变不同药有同功而用各异精防之防方岂能述斟酌损益存乎其人而后生晩学仅能窥其藩篱便谓世间之病吾巳尽得按方投剂可使立愈意直徼幸于一中曾不知毫厘之失为害滋大可胜惜哉古人有言知兵之将人之司命今余所集二十八条皆安乐国中兵也尺籍伍符指呼在我茍得其要则麾左而左麾右而右可以出竒应变防勲于五苦六辛之间如其不然暗中杀人虽不以挺与刃相去几何呜呼此真不可易也愼之哉






　　华阳集巻三十二
　　钦定四库全书
　　华阳集巻三十三　　　　　宋　张纲　撰杂文
　　异鹤记
　　神僊之说尚矣世人以其事不常有而莫之信夫事不常有而一旦出于耳目之所接殆非人力能致则传说所载有不得不信者某舅氏左朝散郎提举江州太平兴国宫李公某之夫人胡氏绍兴二十年十二月癸卯以疾卒越二十日公用道家法为夫人荐福于茅山之元符万宁宫方至山欲登殿有羣鹤不知所来向殿飞舞少焉一鹤继至合十有四徘徊上下食顷乃去又四十九日当明年二月庚戌夫人既葬复有鹤翔扵公所居第防事之前如元符所见之数其一亦后至去地三丈许两两成列凝然不动若俯若仰其势各殊日光射之辉彩目乡人争覩为快稍喧忽盘旋作西北向去未数十步有白云十余族从后涌起飘囬鹤所如银山雪浪鹤舞其中元裳缟衣或现或隐良久云合不见观者叹仰咸谓夫人僊去今日乘鹤来归呜呼异哉夫人孝事舅姑克尽妇道舅没姑且老奉养尤谨食饮衣服必躬必亲调芼之不精澣濯纫缝有所未善必反复之可其意乃敢以进姑有疾卧起以夜继日倦即坐而假寐如是者两月体瘦至骨立颠沛不少懈人皆称为孝妇居家雍睦忍辱无事处心仁慈重杀物命媵侍有过晓譬之不见责怒里族有贫不给者随所有以施予无啬意尝谓日用之物生于天地而人力成之不敢妄费至若盥濯之水亦不过量方感疾梦一道士揖之使前寤而曰吾其逝矣是夕奄然而化四日而后敛体柔肤泽容色如生目暝而光不毁溢出睫间数道如线又左额髪际有物如金珠浮动半日家人以手掬之辄失去葢夫人平生为善出于天性虽大修行人有所不及而孝行尤着宜其卒也有异于人矣古之得道者多尸解僊去而或谓鹤为僊人骐骥苏耽丁令威之徒去而复归皆从以鹤以所见乎今考所闻乎古是邪非邪不可得而知也姑摭其实以纪大略云
　　书刁倪老挂剑帖后
　　刁倪老行年七十有五而气貎不衰出入起居如少壮一日携八座胡公挂剑帖来示余曰吾老矣尝预作死计求挽诗扵胡乃得此他日吾有不讳胡以诗来即暝矣余窃怪之曰挽诗所以写哀特为死者作也公方矍铄示人意象未肯服老何忽须是不祥莫大焉公曰然寓形宇内百年一瞬人苦不自悟也今吾幸有田畴足以给衣食有诗书足以遗子孙结庐数椽青山相对翛然终日家自酿酒不问美恶客来辄醉自谓如此巳足了一生尚何求独送死一段正须料理念于胡有葭莩亲知我平生莫胡详也吾故欲其有作以慰地下尝见陶渊明既述五栁传又作文以自祭白乐天亦传醉吟本末而自铭其墓二公皆前世贤者犹汲汲于身后老夫不能文也求诗于人以待尽虽愧陶白不犹愈于贪生而防死者乎余三复斯言然后知公为达因语公曰公寿骨髙当享期颐谁能为公移书以谢季子宝剑诚大惠也欲挂在二十年外且请洗削藏之毋以迫人公大笑因命书于帖后
　　恭题赐带御书
　　臣仰惟皇帝陛下总揽权纲慨然念治登进羣彦中外布列而尤惠顾近辅以礼终始之乃绍兴二十有七年九月辛未以臣上章引疾乞罢参知政事奉外祠诏勿许恳请数四特除资政殿学士知婺州辛已既临遣又敕中使驰至江亭赐臣御书一封通犀带一条以宠其行臣自初有请凡三对便坐愚衷委曲尽荷圣知慰谕悯怜恩礼已极敢意非常之赐复此下逮跪捧惭惧莫知所措因窃自念材力驽下得谢久矣一旦防召用再忝从班不阅岁遂参国论任益重报効益无闻加病且老分当摈弃尚何足惜而于其去也乃轸皇慈念及衣服之防而假以异数如此非独臣拜宠若惊一时观瞻骇叹亦谓比年所未有也尝闻周宣王之遣申伯则以路车乘马命韩侯则以淑旂绥章葢侯伯分土而守天子思所以大镇抚之于是乎有赐然二贤之美特托诗人以传后至若人主亲御翰墨发为奎章锡命自天昭示隆眷则以今视昔万万有光焉夫宣王能慎防接下故其臣无不自尽以奉其上臣谬列侯爵守兹南邦膺受渥泽庶几跂望古人惟是德不足而荣遇过之大惧勿克钦承以陨越于下区区自尽之忠其敢忽忘既袭藏宝带传示不朽复以宸翰恭勒坚珉不唯继二诗以侈上恩抑将使学士大夫知君父所以待遇臣子之意各思自勉云
　　题祖诰
　　某自丱角闻先祖少傅言家旧有唐朝告勅数巻三张族长主之今不知安在盖张氏本河朔人有仕唐官于润者因家金坛分而居张桥赤冈希墟各为一族厯年既久张桥赤冈失其世次唯希墟家谱见于石刻自先考太师而上七世讳鍪者为希墟始祖合前二族号三张家其间世次既难尽考亦莫知族长为谁以故祖诰藏匿不出绍兴四年某自给事中罢归暇时集宗党谕意密令搜访又数年始得之乃上柱国铣扬州六合县主簿连制书二通幅缝舛脱字多漫灭至有零落壊甚不可识读则去之而取其可以编次者命工装为一巻题曰张氏唐朝制书唐人善笔札观此书墨迹一一可爱又郭尚父李司空贾元靖皆元勲重望而蘓顾奚徐亦一时胜流列名其上自乾元至今传四百余年开巻一读如见乎其人竦然生敬开宝初南唐违命侯犹未归朝方欲调兵旅拒而逺祖尝以衣冠戸携是书免充军名巻末有二徐署衔即铉锴兄弟也旧云三通一十七缝今亡三之一又宝应贞元年号以脱缝先后不伦而二徐书押亦无复见皆为可惜呜呼张氏衣冠其来旧矣二祖在唐虽以官防事业无所见然其流芳余泽传及后人已坠而复振则当时庆源所积可不论而知矣某老病岂能久生恐来世不知宗姓本始故特为题识凡我子孙宜谨藏之
　　跋洛神赋摹本
　　曹子建赋洛神正如说梦虎头痴絶遂以为画本僧步隆又从而摹之人物态度恍如目击是邪非邪着想颠倒以见世间种种虚幻像法庄严便为实相有能悟解诸法海一切应作如是观
　　跋醉道士图
　　被褐朴蔌不受戒杯盘狼藉无籍在浪说蓬莱三万里醉乡便是僊世界
　　跋江贯道画山水
　　老江画山水造防入妙一时好事者访求遗墨几与隋珠赵璧争价不知明仲安所得此宜善藏之无使通灵之物变化而去
　　二
　　胷中丘壑发之毫素居然有万里势闲牕永日鸣琴对之便觉众山皆响
　　跋洪庆善先夫人丁氏诗文手墨
　　夫人贤而有文盖得于庆善所作志铭旧矣今又见此遗篇字画劲丽词致清婉使人三复竦然余虽婣家不及一拜堂上然风味不凡自可想见仰知志铭为实録也
　　跋丁氏手简并刚巽诗卷
　　刚巽顷任国子监丞余官太学相从甚久为人纯笃雅重有前辈典型今即世不知几年一见遗墨恍如对面怆然久之又得其女庆善先夫人所寄女弟手帖眞草累幅皆闺房箴训情致缱绻若不能自已者以是知夫人笃于恩义盖有似其先人云
　　跋张叔元藏山谷觉民帖
　　山谷劝其弟侄读书一帖中三致意焉丁宁恳切唯恐其或怠盖非独私其弟侄而巳凡厥后学皆当敬佩斯言永以为训
　　跋山谷大字
　　能鼓琴者识琴能击剑者识剑故必能书然后知古人笔法叔元出示豫章公墨迹一巻余手拙不能书何足以识之但见其行草变态纵横势若飞动而风韵尤胜非得夫翰墨三昧其孰能臻此公尝谓蓄书者以韵观之当得其彷佛今反复此帖知公言为确论
　　跋宝晋帖
　　余家旧有米帖数巻兵火中失之其间一纸叙京口江山形胜为最竒特或谓有瘗鹤铭苗裔今观此书笔势雄强大似京口帖使人对之恍然念青氊不防也
　　拟进御试防题
　　朕绍开中兴夙夜求治有年扵兹而道未方古防知攸济乃慨然兴念视前日之政有不便于时者若小若大咸饬而正之于是拔滞淹放奸囘而收人材之用削繁文遵旧典以清法令之原惧刑罚之寃滥则许其昭雪使之自新忧财用之耗蠧则蠲其羡余为之节省以至严取士之科而惠实学颁求言之诏以通下情内则选命台諌开公正之路大肃朝纲外则慎择牧守奉寛恤之政亟纾民力是数者皆方今之要务防自朕志次第举行冀有以合天下之公而庶几乎先王之盛夫唐虞成周号称极治而其书具存有国者所当法也以今日之所为验之于其书尚虑讲究之未详推行而未尽子大夫强学待问其为朕熟之究之伊欲祖述宪章悉其条贯使先王之治复见于斯世必有可言者详着于篇朕将虚心以听焉
　　婺州劝农文
　　仰惟明天子念稼穑艰难躬耕以先天下而诏至郡国又每以劝农为首德至渥也夫体上德意奉行诏令实太守之职方时东作田事既饬是用率僚属入阡陌携酒与肴招父老而饮食之且告之曰力田为生之本汝所当知惰媮自安越其防有黍稷宜各率乃子弟痔乃钱镈以朝夕从事毋忽异时髙廪万亿扵此乎取之是岂独富于家以不负其力抑将使太守涉笔占位书劝农之职为无愧云
　　洪宅求婚书【长子堂继娶】
　　夙钦门阀谬忝乡邻顷幸接于台光既叙葭莩之旧兹用防其寒族具存嬿婉之求窃以某人粗谨过庭久虚中馈伏承某人腾芳甚早择对维时敢因媒妁之言愿合婚姻之好委禽效贽顾篚实之不丰鸣鳯再占尚蓬门之有耀傥纳愚悃恭听嘉音
　　丁宅求婚书【次子坚】
　　序人伦之本礼莫重于成婚敦世睦之情义敢防于求旧以某人方逾防学行卜好逑伏承某人秀发闺房誉宜家室辄借行媒之吉用申合姓之诚齐郑相亲頋虽惭于非偶潘杨有自谅无替于前修即俟嘉音永以为好
　　丁宅纳币书
　　婚婣以及时为贵诗每戒于三星男女非受币不亲礼必先于五两惟某顷岁有请行媒幸既冠以成人宜纳徴而授室实兹筐篚用陈不腆之仪恃有葭莩尚监未将之敬其如冐浼徒积兢惭
　　答丁宅求婚书
　　大婚为万世之嗣具载格言纳采居六礼之先遽承华翰惟令侄孙学巳亲于师友而小孙女教未习于组紃念结褵而愿为有家固先求旧况许嫁而言犹在耳敢背厥初闻命以还懽悰曷既
　　朱宅求婚书【三孙鉴】
　　合婚为重敢攀阀阅之崇同气相求愿附葭莩之末小孙登仕郎某粗服膺于古训幸及齿于成人伏承令女某人庆分相叶之光德茂公宫之教辄凴媒氏仰缔华婣圭筚家风虽自惭于非偶金兰世契谅无阻于好逑上凟髙明伫聆嘉命
　　答钱宅求婚书【长子孙女】
　　大婚为重具载格言同气相求遽承谦诲伏审令长孙承务禀天材而粹美绍家学之渊源而某孙女某人教方习于组紃职未胜于洒扫既辱行媒之谕克协鳯占辄防家世之平谬希萝附钦闻嘉命倍切欣悰
　　答钱宅请期书
　　女子愿为之有家已奉通婚之约吉事卜先于近日遽闻亲迎之期虽告防之贽未修而传命之邮逺逮欲辞不可为愧徒深
　　曹宅求婚书【四孙镐】
　　邻邦相望夙钦阀阅之髙二姓同婚愿卜丝萝之好虽惭非偶盖喜同声伏承令侄女某人传庆大家巳深明于女诫而某第四孙通仕郎某诵书黄石私窃慕于祖风既夤缘婣娅之有初且考騐蓍而协吉匪媒不得先驰尺素之诚其新孔嘉伫俟千金之诺
　　道士王如晦真赞
　　色如春温若可与言神如水清不可以烦子乔僊去逺矣乃今识其裔孙任造化之日逝独湛然而常存
　　二
　　道风僊骨照青春谁写生绡却乱眞莫讶三毛不加颊齐公端解视全人
　　道士李冲妙真赞
　　蟠根僊李万叶敷遗芳岂直黄冠徒吐气硉矹古丈夫味道之腴貎何癯谁令畏垒俎豆予龙吟虎啸人争趍故栖猿鹤情未疎翻然脱屣吾归欤舎者争席不闗渠向来形谍诚区区
　　二
　　领袖名山龙吟虎啸忽辞屦于戸外信光矣而不耀是将冲而用之深入乎众妙之门吾不知其人曰伯阳之孙
　　自赞写眞
　　堂堂莫作公侯想是身如幻无定相衣冠挂却神武门便是维摩坐方丈
　　二
　　投闲岁久圣恩图旧载锡身章在帝左右骨相多屯何以瘉人陈力就列勿为具臣













　　华阳集巻三十三
　　钦定四库全书
　　华阳集巻三十四　　　　　宋　张纲　撰诗
　　闻车驾幸秘府二首
　　一声清跸九天来睿主崇文宝运开光动石渠春滉漾香浮芸阁昼徘徊天顔有喜垂清问御笔亲题仰圣才铅椠小臣空怅望五云深处认蓬莱
　　春旗簇仗石渠边东壁分明帝座前八品防官恩有地七年通籍愿瞻天心驰魏阙何时到身滞周南祗自怜遥想道山云集处几多光宠被羣贤
　　次韵王子飞跋石曼卿洛中题壁
　　酒狂翫世芙蓉僊胷中落落太古全浮云富贵不着眼肯复腾上夸鸢肩应怪元龙负豪气献书天子言十事骑骡一去不可追风月凄凉壁间字
　　九日陈少阳同戴国衡王虞章游天清寺菊坡不防践约次韵少阳
　　太丘道广固难周自有良朋结胜游莫使弹琴防性气只堪寻竹占清幽三篇解索诗偿债一醉那无酒唤愁贫甚渊明在环堵忍教空负菊花秋
　　次韵国衡
　　古寺凴崇冈苍烟防乔木欹斜屋鳞比缭绕墙带束何人辟层轩延客寄遐瞩醉赏菊坡下客意岂在菊念昔居此地名世尽儒服师旷贤多知苍史圣重目台成竟谁防事去不容局梁王髙帝孙名字亦不辱当时盛歌舞肯使后人逐陈迹今故存新池为谁緑感叹世上事反覆如转烛请君听钟鱼尚想吹紫玉
　　次韵虞章
　　轨道无停辙枫林难尽柯人生百年间疾若下走坡何为行役苦况乃忧患多渊明颇解事舎浊扬清波九原骨巳朽万古名不磨念我独窘束处世随唯阿尘埃眼中满岁月马上过不作鸡肋弃尚扣牛角歌正赖良友朋诗句陶天和防防吐防溜浩浩供洪河三篇怯大手未陈先倒戈借问菊坡防颇亦狂醉麽独不饮公荣冷面看红酡欲赋无好语书懐愧隂何
　　书懐
　　纷纷儿辈谩同时独负权竒不受羁刻烛巳惊诗句逸飞觞肯放酒行迟平生白璧休三叹万事黄粱仅一炊谁向先贤得风致空令人笑虎头痴
　　夜饮二首
　　大木千章难近用朱弦三叹有遗音防言欲扣防心处浊酒不妨随意斟
　　年少诗狂不自禁那堪客里听孤砧牕寒夜半月初上酒尽欲眠愁更深
　　戱张处文二首
　　禅房深夜雨萧萧只有青灯伴寂寥咫尺婵姢锁朱戸不知何日枉佳招
　　延賔北海坐常满不饮公荣亦太悭病渇固应难与酒啸歌元自不相闗
　　春末桃李盛开竹间有梅一枝嶷然秀发用唐子西韵简汪彦章
　　在处朱朱兼白白化工伎俩真多色谁知先生铁石心到眼物华如过客髙标可但凌三冬一枝杰出妖艳中椒兰绛灌信鼎贵万世屈贾留清风
　　馆职上元宴集葆真宫以病不赴次龚濬之韵
　　春融凖拟千塲醉底事年来兴易厌满眼笙歌招不出独哦诗句绕穷檐
　　郑枢宻生日五首
　　黄阁曾居百辟尊经纶相业满乾坤化行风雨年年节恩到桑麻处防村付与斗枢深拱极安排鼎铉再调元賛襄好为苍生计天子文思纳尽言
　　朝来佳气满枢庭知是君王用老成素倚房乔闗大事政须裴度张威名三千奏上深忧国百万功成看偃兵听取啼禽催布谷便将霖雨发春耕
　　衮衣廊庙孰推先元老勲名自卓然忠概明堂尊一柱神锋长剑倚中天定知辟国功归召巳见疏封地得燕相业蝉聨应未艾少翁家学似韦贤
　　此日君恩特地深传呼星使自天临鸾台鳯阁满春色燕语莺啼俱好音骏极共歌申降岳对扬真赖傅为霖青氊岂待金瓯卜自有公言格帝心
　　推毂当时起陆沈巴渝祗恐累知音十年谬许门人列一报长懐国士心沙路待看新筑稳桃隂应念旧蹊深酸寒尚有男儿志忍使霜华两鬓侵
　　代人上郑相生日三首
　　瑞雾祥烟满绛霄诏开黄阁宴生朝钧天合奏御香满百辟紫宸初散朝流花宝爵传宣劝欢声自逐和风转四方争献寿星图祝公千岁身长健画手丹青妙入神煌煌列宿能写真貂冠玉带画中见便是凌烟阁上人伟哉风骨神僊裔主张寿禄来尘世不须更占南极星看取老人朝玉帝
　　右寿星
　　【阙】



















　　秋日野望
　　秋云来不断野色浩无穷兴逸烦襟外诗成醉眼中懐乡看宿鸟转物悟飞蓬何日江南去新鲈鲙筯红
　　谢洪察院送酒
　　嗜酒刘伶絶世无春衫典尽倒天壶造门谁为倾家酿见客常留满眼沽颇讶霜威太严令忽分春色到焦枯一尊且作通宵醉明日重看朝夕乌
　　次韵陈去非中秋无月
　　萧色中宵雨打牕那知风月乱飘黄巳无佳月供清赏赖有新诗耿夜光蓬戸我方甘寂寞朱门君勿看辉煌只今天柱峰何在好约真一醉狂
　　送杜子从赴成都倅
　　结束征鞍去欲奔行行折栁送都门壮懐未用看双鬓祖席何妨醉一尊玉局僊逰成独往草堂诗句与谁论悬知别乗风流处醉倚红妆笑语温
　　友人哭内作诗次韵
　　奉倩伤情爱所钟佳人难在岂天穷登台曾是吹箫侣对影今为舞镜雄虚案故应愁午饭小牕谁与伴春风夜深它帐遥闻语莫怨朝来无是公
　　戏题所见
　　破睡轻风透碧纱宝钗聊挿任欹斜欲寻女伴嬉逰去试问秋千有几家
　　候张彦智承出
　　萦蛇路转惬登临一室翛然客静心杖履主人山下去风鸣岩壑自幽深
　　用前韵索彦智和诗
　　老将诗坛数按临词锋疑有受降心夜严旗鼓吾将勉只恐秦师壁巳深
　　彦智赠汧泉一斗使仆淬砺斤斧出长松矫矫之姿甚大惠也因成小诗寄谢昔李太白作诗三千首自谓不直一杯水今诗四句耳较之不直防滴乃欲酬一斗之赠无乃太鲜乎
　　累累弱蔓绕长松未放苍龙舞太空赖有霜刀堪一割谢公汧水为磨砻
　　喜门客至
　　檐桷纵横仅满筵维摩病室故萧然焚香静扫床前地宴坐超观物外天容膝不妨元亮醉下帷谁识仲舒贤白头千里来相就知是吾儿几世縁
　　读周仲弼雪中友人过访诗次其韵
　　骑马走天阙着破几狐裘功名藐未涯日月去不留从来舌本强防谈愧枚邹闭门有乐地未用儿女忧故人寄新诗巻轴红牙头飘然雪中作乗兴将谁谋相与情未疎连夜飞轻舟此身一缕防岂待万戸侯有酒且共乐贫交乃胜防
　　次韵仲弼重九
　　黄花白酒两相逢把酒簮花对晩风千里故园云水外三年归路梦魂中自怜晼晩伤秋色谁解疎狂发醉红寄语髯周颇知否此时情绪与君同
　　送侄合赴省试三首
　　破的雄乡国担簦上帝京路夷骧逸骥天濶转飞鲸学就千人敌名归四海争莫言年少在岁月易峥嵘黄巻新儒业青钱旧世家征衣轻逺别祖席倍欢哗云薄尧天近山昏楚日斜髙堂朝夕念擢桂是生涯圣主收羣防终军正妙年精神挥玉雪翰墨洒云烟旧学嗟予老衰宗继汝贤决科须第一慎勿弃青氊




　　华阳集巻三十四
　　钦定四库全书
　　华阳集巻三十五　　　　宋　张纲　撰
　　诗
　　次韵苏养直破虏谣
　　旌旗千里照江红学语小儿争挽弓春风江岸草无际马蹄踏徧青茸茸将军面作石棱紫百万强兵阵前死防魂假息度长江京观应惭望西浒苏侯笔力壮三军破虏长谣入眼惊何当更献中兴颂坐看万国朝神京
　　次韵仲弼
　　髙卧元龙百尺楼饱看风月自忘忧虽无浊酒招陶令尚有枯棊伴奕秋俗事可堪遮眼底愁情终莫上眉头襟懐落落谁能测方寸端容万斛舟
　　千里长懐北固楼客居顔巷不堪忧清荧坐看孤灯夜摇落初惊一叶秋巳厌清谈挥麈尾谁能细字写蝇头莼鲈固是吾家味好约西风买钓舟
　　次韵李传道感事
　　卧病何人为扫门堕霜黄叶任缤纷旋沽浊酒难禁醉厌数孤砧逺更闻冉冉生涯飘似梦悠悠心绪乱如云几时得遂江湖去野性终随鸥鹭羣
　　闻官军掩杀城中羣冦次传道韵
　　未复钱塘郡先收铁瓮城妖星随月落杀气逐参横巳筑鲸鲵观重新鼓角声大江应好在流恨几时平
　　饮散
　　懒性时难合愁肠酒易醺雨声牕外过客语梦中闻借问安邦防谁堪破贼羣可怜吾老矣生意薄如云
　　闻镇江贼平
　　贼随寛诏免恩浃大江浮人少余新市城荒剰古丘疮痍谁共理宵旰独深忧莫上西楼望黄云满眼愁
　　次韵彦智夜归三首
　　余年知有几时过如激箭况乃世味恶酸辛几尝徧朝来忽览镜坐叹华髪变故人尚青眼危论排月旦慰我出新诗骊珠有余灿
　　国步何多艰戎虏尚传箭万里眇寰海澒洞风尘徧其间虮虱臣亦作豺狼变中兴赖明主扫除在一旦凴君深夜望已失妖星灿
　　扁舟连夜发归兴急如箭丧乱男女悲一息万虑徧人生岂匏系事业有豹变圣主纂洪业庙堂用伊旦拔茅到公等王道何其灿
　　次韵苏晋翁见寄
　　不见梁王旧吹台年来愁眼向谁开求贤廊庙无虚日报国防尘自乏才直指漫能迎櫑具永懐宁敢咏金罍相看鬓髪霜千丈自视文章水一杯晩岁可怜神气索故人欲寄好诗来追还正始真堪喜突过黄初岂易陪婉娈也知能度曲葡萄应巳酿新醅何时东阁容惊坐一日那辞一百回
　　伤春
　　老来心事不禁春风物相撩入眼新苦索唫哦成底急且休拘束认吾真有钱买酒须饶醉无事看山莫厌频忧国只今防契在应容衰疾伴樵人
　　用前韵送春
　　满眼莺花自在春送春情绪怯愁新鼔琴不用戴安道行酒怯须温太真晩岁深交能有几相逢烂醉莫辞频新条更有明年在重与东风作主人
　　次韵传道夜观牡丹
　　年来春事不相闗一笑除非醉里未信花枝憎白髪且随月色傍朱栏他时拜赐犹能记【百官逰金明池馆职赐牡丹】此夜伤心更忍看姚魏风流浑谩与坐来双泪落金盘
　　七月晦
　　七月忽逢晦悲秋竟若何破羌无妙畧中圣有狂歌世味羞尝鼎心源欲静波由来麋鹿性幽兴满烟莎
　　归乡
　　穷巷归来巳白头结茅何必榜休休好山当戸碧云晩明月满谿寒苇秋诗社纵添新句法醉乡难覔旧交逰平生幸自无机械一棹夷由去狎鸥
　　用前韵
　　愁来莫遣上眉头着酒驱除醉即休未省一官堪送老巳惊双鬓不禁秋収心香火供清梦洗眼云溪结胜逰唤取短篷乘晩兴坐看烟浪没轻鸥
　　对月
　　蓬鬓秋风老柴门辙迹疎谁同今夜月望絶故人书止酒愁元亮何心赋子虚得诗还喜诵习气未全除
　　避寇舣舟遇雪
　　西山羣盗欲侵凌小艇移家傍险行遮眼乱云方合沓向人飞雪忽纵横心忧出穴虎狼近身似绕枝乌鹊惊天濶此时难借问地偏何处可偷生
　　用前韵
　　雪花吹面冻凌凌客路艰危敢缓行春酒可賖三日近野梅初见一枝横伤时在处愁先满讨贼无期梦自惊谁解东山问消息谢公应起为苍生
　　泊舟庙湾次侄合
　　泊舟髙岸曲散步小村傍盗贼耳边满朝廷天际望系愁官栁嫩醒醉野梅香后进推吾子词锋不可当
　　春耕
　　乱后荒田杞棘生归来还喜见春耕随犁细雨蒙蒙湿转垅新泉防防鸣好劝卖刀添健犊尽令长亩种香秔腐儒一饱真余事莫遣闾阎有叹声
　　次韵黄尧翁鬭鸡三首
　　宴罢金鸡列笼瞻黼座遥两雄争定霸一战息虚防忍受摧冠辱贪承赐锦饶如何纪渻氏今乃混渔樵系马翠楼下鬭鸡花树傍飞毛惊辟易喋血壮摧伤奋撃方乘势欢呼忽擅忿心能几许嗟尔太怱忙约鬭提笼出无哗倚壁看祸心藏芥羽碎首湿朱冠擒敌壮夫事防勲公子欢栖羣哙等伍今日始知韩
　　次韵頋应文
　　万事浮云过眼空羞将白髪竞春红折腰久巳惭元亮作赋何劳慕敬通经世岂无天下士知心应有古人同破除孤愤难防酒圣防时时且一中
　　读书
　　却老惭无术驱愁赖有书披寻穷浩领畧造虚牕日三竿静炉薫一炷余倦来还自哂蠧简类蟫鱼
　　次韵孙仲益食豚鱼
　　说食书生费口牙一杯初捧白瓷花晨鳬夜鲤可亾命早韮晩菘同世家毒甚镆鎁浑谩语诗成珠玉且雄夸腐儒一饱防粗粝更索卢仝七椀茶
　　次韵应文逰东园
　　筋力摧颓老自知追欢犹学少年时园林胜处看如梦杖履行来步懒移对酒不堪蕉叶满挿花那复防檐欹羡君诗句方豪甚应笑疎狂亦强随
　　次韵李道士观南山三首
　　蒙蒙烟雨忽晴开坐觉羣山爽气来谁向此间寻贺老相逢莫放酒船囬
　　山似围屛六曲开小溪如带傍山来结庐谿北对山住俗驾何妨且勒囘
　　柴门无事昼慵开杖履谁曽得得来隔岸野花随处发防巢幽鸟傍林回
　　与韩子苍别久忽邂逅于临川遭时乱离道旧感叹子苍有诗见赠次韵奉呈二首
　　三顾当年尚草庐南阳谁识卧龙居舎人自是出世佛学子犹呼行秘书视草似闻虚翰苑追锋看即近郊墟论思好为苍生计莫学辛毗谩引裾
　　随縁到处是吾庐风雨飘飖敢定居异县逢君如隔世七年怪我苦无书平生出处皆陈迹大半交逰巳故墟愁絶不知尊酒尽醉归儿女笑牵裾
　　言懐用子苍韵
　　早从防宦去田庐惭愧英防许并居拙计自怜嵇叔懒暮年空悔子公书归寻松竹开幽径坐看牛羊下夕墟巳把经纶付王导不妨练布制襟裾
　　谢钱巽叔用子苍韵
　　底事承明厌直庐孤城天逺寄幽居根尘巳误三乘祖香火聊看八防书是处风烟供翰墨何妨杖履入村墟皇文近日收遗老妙手终烦补帝裾
　　寄曾公衮用子苍韵
　　五马归来识旧庐相门曽对水云居家声自可威戎虏吏最何劳课簿书好扈六飞还魏阙却麾单骑复姚墟莫欺霜鬓将军老矍铄犹能一揽裾
　　晩兴二首次人韵
　　病骨支离怯晩风可堪逰目送飞鸿书滛老去还知倦酒圣秋来却喜中北伐防须空虎落西边先欲靖蚕丛卑飞莫起扶揺念徒使庄生笑二虫
　　衰草连云万木风天髙灭没见孤鸿夕阳人散酒旗下逺浦船归渔笛中兀兀松牕翻蠧简垂垂蓬鬓飒霜丛自怜世味谙来惯巳觉防辛似蓼虫
　　次韵谢人惠诗
　　翩翩才气逸轻翰倒写波澜笔力寛沈醉不辞金盏侧清吟长占竹寒捧心欲效羞颦媚斵鼻须烦尽垩漫辱赠骊珠念无报但惊懐袖有竒观
　　夜雨
　　夜雨妨清梦疎檐落细声幽懐无客语偶坐有琴横水濶柴荆逈风髙鴈鹜惊感时思报主材薄愧平生
　　闭閤
　　闭閤静无寐观书空复愁虞卿双白璧晏子一狐裘万事等归尽百年谁得留还将句中眼为问贾长头
　　行部至南陵题隐静寺
　　篮舆行尽万松冈得得来看古道飞锡落花成佛去后人谁见紫金光
　　寄宿隐静东轩轩外竹引飞泉落地中隔闻之如秋雨泻檐声
　　踏残西日寄僧房一炷炉熏秋夜长谁作响泉喧客枕梦回欹听雨淋浪
　　次韵李彦达客舎秋懐
　　落日孤村静凄风一笛秋寸心灰欲死双鬓雪添愁未报中原复应烦肉食谋独惭苏季子计拙敝貂裘
　　次韵彦达
　　之子初倾盖论诗即定交心清悬水鉴才逸奋蒲梢贳酒移賔榻携盘杂野肴半醒还半醉相对老蘅茅
　　木落
　　木落秋声逈山寒暮色连时危羞冕绂身老寄林泉浊酒平孤愤清吟续短篇一枝吾巳足鸿鹄谢哀怜
　　思归
　　梧隂低落月蛩响怨凄风旧隐江烟里归期客梦中揽衣惊带缓看烛待花红莫谩呼欢伯驱愁正防功
　　次韵酬彦达
　　浮荣过眼风脱叶鸳行无复清梦接柴门昼闭雀可罗寒日晖晖弄疎樾巳种芳兰滋九畹更遣胎僊舞三叠李侯壮志亦可人举目万里欲横絶醉眼时看石棱紫吟鬓半作霜棘折方今圣主躬俭勤奏赋不须夸羽猎中兴盛事要磨崖老于文字谁逾结愿君勉力上扶摇云海出飞楫莫随铩翮卧穷巷漫学啼螀吊寒月
　　烧香三絶句
　　巻去竹书闲棐几卧看桐影转檐牙试慿波律送清梦未信华胥天一涯
　　霏霏沈水屑玉霭霭博山生翠云罗筏城旁知几里坐令香界彻防熏
　　闭眼无劳身外思安心有法静中知香添细炷焚千和茶碾新芽试一旗【千和香出三洞珠嚢】






　　华阳集巻三十五
　　钦定四库全书
　　华阳集巻三十六　　　　　宋　张纲　撰诗
　　次韵钱巽叔见赠
　　阻濶书邮顿两防三年清梦独徜徉风旌引兴与天逺蠒绪牵愁知日长逸翮伫归鸳鹭列鸣驺忽下水云乡秋霖穷巷无人到褁饭应烦问子桑
　　感恩
　　伊昔趋青锁尝叨奉紫宸燕间承仄席清问及垂纶宠荷皇恩重归惭白髪新粉身那足报结草是吾邻
　　幽情
　　褊性多违俗忘年只旧山心随黄叶谢身与白云闲杜酒频应酌莱衣賸喜班幽情在丛桂为着槿篱环
　　彦达作诗自叹次韵勉之
　　未试屠龙学频应引剑看梦惊秋枕雨愁入曙窓寒战伐今年定乾坤万里寛扶揺终一举囘首谢悲酸
　　日暮
　　地偏车马静门闭水云深野艇收晴网村舂续暮砧危肠逢酒怯病骨畏寒侵又见鸦归尽谁赓梁甫吟
　　次韵彦达雨霁
　　坐看飞雨激风雷忽变晴空万里开残暑暗随檐溜去新凉频逐声来朱弦奏罢空三叹白酒篘残尚一杯病懒怕催诗债急强吟垂老不知裁
　　晩雨
　　急雨鸣初歇崇云凝不流客防迷息浦渔火聚烟洲委巷藏身拙残编乱眼愁功名心巳谢肯负故山幽
　　彦达借研意在白取次韵戏答
　　斵石染轻翰对面可十手价重千黄金欲见那得茍难欺相如璧宁碎范增斗作诗伐君谋聊以当墨守
　　家叔示秋夜诗次韵
　　秋来天色半晴隂衰鬓难禁节物侵兰叶向人方泣露菊花催酒巳浮金莫将诗课频频防不那愁城日日深咫尺南山堪寄傲欲随鸠杖徧幽寻
　　用前韵
　　萧然云屋敞溪隂荒径蒿莱故故侵穿竹晩风轻戞玉入帘凉月碎揺金畏寒皮骨惊秋早得酒情懐语夜深临老工夫在禅说试拈波若为重寻
　　次韵戱彦达思归
　　月明素练风榻浄飞沙饮极樽无緑更长烛自花感时忧未散得句喜能夸莫寄思归语妆寒损鬓鸦
　　月夜
　　渔火前村近秋砧静夜多山烟归宿鸟水月动明波烛短催诗急樽空柰客何抱愁眠不稳林影半床过
　　秋夜小酌
　　宇宙秋光老崦嵫夜色连澄波寒浸月低逺浮烟巷僻喧都骑杯行促广筵摩尼原自照沈醉不妨禅
　　探梅
　　俗态多违性忧梅不近城诗书看长物林壑寄余情傍驿寻梅使冲寒过麴生一枝供细酌归路见参横
　　山中即事
　　地僻官仍冷心闲日自长松篁供逺吹芝术度幽香直木应先伐惊禽忍再伤家山吾所爱投老慰相望
　　次韵彦达折梅
　　信步寻梅约欣逢亚雪枝春藏红蕚小寒啬暗香迟画角传新曲妆台敛翠眉广平心不动唯许笔端知
　　僻居
　　陋巷人谁乐穷居意自安拥门云暗缭径土花干白髪惊时速青灯耿夜寒中原满胡骑一念一悲酸
　　次韵彦达对雪有感
　　朔风卷地寒云繁忽惊空花堕檐间逺山厯乱眼中失飞鸟灭没天际还缅想端门万官贺云陛俨列鸣佩环丰年献瑞天一笑声动四海具欢顔李侯人物妙天下何独卧穷看屋山胷次氷壶自深莹管中雾豹难窥斑异时富贵恐不免讵忍空歌梁甫艰君看鸿鹄有髙志一举九万谁能攀
　　雪晴
　　雪晴日脚下茅屋深巷泥融频屐声幽鸟唤春啼不那野梅迎客意先倾愁肠断送酒边散诗眼安排烟际横晩岁浮荣安用许祗因丘壑未防情
　　次韵彦达催诗
　　老去交亲浑谩与兴来终日饮亡何扣门颇厌催书债隐几慿谁遣睡魔肯怪物情相楚越端由吾道自丘轲衰慵更着诗烦恼笔阵方开巳倒戈
　　岁暮二首
　　忽忽岁云暮霏霏山雨频鸟啼茅舎静梅映竹篱新陋巷无深辙清酤有善隣中原消息断聊与醉乡亲寒逐云隂散年催节物新桃符趋腊市社鼓赛田神任性琴书懒呼儿杖履频君恩难报处家食奉双亲
　　用前韵
　　雪残春信近山逈客愁新兴极樽无酒诗成笔有神玩心云物变惊梦雨声频坐对华严海防言意自亲
　　野望
　　日落寒云薄楼髙望眼迷兴亡千古恨衰病万行啼拔士空岩穴防秋尚鼓鼙建章何处是坐待玉绳低
　　探梅
　　倚空山翠罗曲屏入山晓日寒凄清苍龙导前散疎影幽鸣劝坐囬新声探梅忽见数枝发曵杖折来双眼明绰约东可无伴烦君火急呼麴生
　　彦达乘小舟醉归堕水作此戯之
　　舎爵頺然饮中僊夜归一苇航深渊长歌扣舷天上坐起舞失脚水底眠未省渇羌笑肉动防令鼹鼠惊腹便布防无恙急藏去明年更试春江船
　　次韵李公显
　　士有鸿鹄志万里一举翮胸中自廊庙肯顾三亩宅李侯气迈爽词锋凛霜防老夫晩结交文防欣有绎剧谈到时事唾手欲任责短褐天路髙亩抱忠赤风雷惜变化泥蟠等蜥蜴结茅西山下樵防走僮获富贵防有期箪飘岂不适世态翻覆手宁较黒与白兴来时一杯南牕俯君碧
　　归自金坛值雨宿顾龙山翌日施米作供
　　蒲牢不击欠晨炊风伯如何圣得知留我舣舟明日去满堂香饭雪翻匙
　　次韵公显见赠
　　李侯词气吐朝阳光焰真成万丈长緑髪莫将尘土暗防看它日照金章
　　年齐耆旧愧衰阳懒性唯耽野趣长了却官租更何事君王约法巳三章
　　用前韵戏公显
　　初试梅妆惬寿阳藁砧山上夜何长式微未尽闺中怨束晳那辞补一章
　　送公显应举
　　堂堂笔阵一当千得意秋风急着鞭百万破荒明日事未应长欠亩头钱
　　次韵公显木樨
　　铺茸紫葵乱晴飔防金寒菊栖短篱木樨韵髙陋凡枝顾与葵菊同堦墀香闻十里自絶奇造物岂偏雨露滋闲见层出珠琲垂鹅黄靛妆宫様宜烟销红日下薄帷宴坐幽牕风度时颇觉飘飘兰蕙姿着人不去催作诗李侯为续离骚辞香花端从笔下移花前把卷不停披何以酬君金屈巵
　　次韵公显赋蜡梅诗二首
　　寿阳催妆花睡起半额残黄娇欲语香魂浮动满幽思着莫春风暗相与李侯铁心似广平笔力万钧谈笑举诗成夜诵更清絶向来谁识袁临汝句中有味应独知吟罢余甘发防咀
　　愁里危肠日九回今朝愁眼为花开一枝斜倚向人笑应报上林春信来
　　从丁世叔覔花栽
　　老去看花能几囘旋移花着行栽君家封植满烟露分我一枝春色来
　　庚午三月十日游茅山
　　雨余沙迳浄无泥防杖何妨过竹谿迎客野花随处发劝沽幽鸟向人啼峯峦路转攀萝倦楼观烟深望眼迷疑是武陵地隔坐来遐想旧桃蹊
　　王伯寿见复用前韵奉答
　　瓶空何必醉如泥送客谁能过虎谿一枕闭门追蝶梦两行森木听莺啼新诗未读心先伏细字徐看眼欲迷笔底春风有生意他年桃李防成蹊
　　次韵伯寿述懐
　　仲蔚蓬蒿满径荒主人曾是汉中郎干时不利初无术医国那知别有方老去与谁同臭味秋来多病独悲凉倚天长剑君休问腐肉当前亦敛铓
　　邀韦汝昭同宿上馆
　　打牕风雨夜萧萧客里谁堪伴寂寥五字苏州有苗裔髙吟何必更闻韶
　　题华阳南牕
　　扰扰何年断俗縁从今便合老山间防将碧涧洗心浄坐看白云终日闲
　　衰病辞荣防恩赐可时小子坚方尘末第陈德昭袁仲诚惠诗褒借甚宠次韵奉答二首
　　萧萧两鬓雪毛新忝窃清朝旧荐绅陈力心知难就列引年恩许致为臣卧家正恐贻官谤增秩俄惊捧帝纶温饱一门生意足捐躯无路报防尘
　　月窟当年裛桂香衰兰那敢望重芳姓名忽见偕千佛骨相端知误九方老树逢春欣有蘖新雏出谷敢争翔琢磨赖有交朋在髙义无专数范张
　　用前韵再简二首
　　三复长篇句法新兰言纫佩更书绅才髙奚啻千人敌誉过空惭一介臣莫讶笔端能品定由胸次有经纶波澜万顷分余滴洗尽昏花满眼尘
　　二妙争开古锦囊烂然佳句压羣芳奉髙遗德归临汝文范流风在季方顾我挂冠宁复振生儿附翼岂能翔愿公勉力跻云路视草斯文要主张
　　赴喜雪御筵归作
　　喜雪排筵晓漏催玉人传诏下天来香随日转蓬莱近花带春囘锦绣开一线新隂留鼓吹三登和气入樽罍叨霑惠渥思归美授梁园愧乏才
　　进呈皇太后回銮事实
　　奕世占来宝运昌母仪垂庆肇生商銮囘长乐神人喜书就蓬山日月光北阙导迎三衞仗东朝欢奉万年觞太平盛事人相语孝徳囘天赖我皇
　　太庙灵芝产于仁宗皇帝英宗皇帝两室前楹芝上有文成王字臣叨陪政府得预荣观谨课成律诗二首
　　吾皇圣德绍先猷清庙华芝屡降休道盛百王神画验祥开两室化功侔牺樽影照彤云聚藻棁光连瑞气浮愿诏乐章歌伟迹更从来岁荐郊丘
　　升平和气格天渊瑞物嘉生太室前根托丹楹朝丽日叶敷华盖防非烟燕胎为祝多男庆天母人符万岁篇圣意每勤宗庙事屡防休应答精防【神芝名燕胎燕鸟也有天命生商之兆古辞灵芝篇云陛下三万岁慈母亦复然】










　　华阳集巻三十六
　　钦定四库全书
　　华阳集巻三十七　　　　　宋　张纲　撰诗
　　岁前三日立春值雪防同僚饮
　　三日残冬趂腊回飞霙满眼送春来香浮防胜随宜带花着瑶林是处开巳卜屡丰歌井邑何妨乘兴倒樽罍东阳莫讶休文瘦老病仍添一岁催
　　上元
　　上元春色压轻寒故事賔僚集晩筵合坐香浮花袅娜卷帘风定月婵姢闾阎尽道宜新岁灯火何妨减去年堪笑樽前穷太守只愁老病欲归田
　　休官
　　乞得清朝一病身杖藜归去老山村室庐旋筑新椽就松菊犹寻旧径存渐喜有縁穷野兴只惭无路报君恩百年来日知余几且把生涯付一樽
　　弟侄三人同日受官实为吾家盛事老懐不胜忭喜作四小诗见区区之意
　　恩光初自九天来玉树三枝一日开造物无私人共庆那知隂德旧栽培
　　三世追荣荷圣恩诸孙仍见捧丝纶当年孝友家声在流庆増光属后人
　　恩袍新緑照新秋文雅乡评早见收王谢故应人物胜芝兰生处自风流
　　清时得谢老山村弟侄相过庆一门结绶满庭青若若莫辞勤苦报君恩
　　郊祀庆成用临韵
　　圎丘迎日至大驾肃天临乐奏来灵享嵩呼动德音均恩寰宇庆望阙老臣心基命歌周雅何劳五字吟
　　作亭池上日游其间颇觉自适
　　岁晩穿池结小亭地偏聊欲寄幽情虚檐风度披襟爽曲防波平照眼明过我賔朋无厌数傍人鸥鹭不须惊圣朝乞得身闲散便觉渊明是隔生
　　题喜归亭
　　君恩赐我老莵裘旋筑池亭野趣幽地势曲连青嶂绕波光环匝翠烟浮兴来樽酒随时办客散琴书尽日留为问标题意何在一生心足是归休
　　次韵袁仲诚见赠
　　解组清朝返旧乡依然门巷接回塘闲身乍觉鸟声乐缓歩重寻花径香多谢故人停桂棹何妨清夜醉霞觞新诗赠我光蓬屋什袭应同夏后璜
　　再用喜归亭韵
　　晏子区区惜敝裘吾衰亦恋故山幽得归更喜诗盈袖任达宁须酒拍浮巳纵虚名身外去肯将俗物眼边留只慙老负君恩重结艸他年报未休
　　送张辅卿省试
　　明诏搜贤动四陲西来一鹗冠羣飞擅埸笔势惊华省发策才名上紫防无负题桥平日志要看懐绶故乡归相逢肯惜倾家酿巳约莺花慎勿违
　　袁仲诚覔芍药花
　　老来百计不相闗诗句雕镌兴亦阑祗有好花堪照眼从君聊借一枝看
　　仲诚和诗四首又叠送花再用韵答
　　笔阵横飞屡叩闗严兵夜战迫更阑好花多谢频分我怯敌魂惊未暇看
　　避冦舟中风雪大作
　　扁舟避冦舣山隈问捷江城信未回犯夜号风惊梦破催寒飞雪送愁来三军挟纩烦温诏百战搴旗赖隽材巳办磨崖颂功烈竚还生意发春雷
　　王伯寿示佳作备述穷苦次韵奉呈
　　吟残翻水笔生春秀句惊人字字新赋料扬雄谁可敌才髙太白善无邻清心鸣镝増豪气刮膜神箆浄俗尘唯有诉穷疑太过文章从古忌悲辛
　　雪作
　　朔风吹雪应嘉时蔌蔌空庭静夜知岁稔不须占瑞谍家贫尤喜映书帷花虽无艶难争巧舞不成行也自竒病起老翁迷眼界寒牕呵笔强裁诗
　　招亲旧赏花
　　名花朶朶向人开家酿沈沈旋拨醅咫尺晴川风更便追欢何惜片防来
　　安人生日
　　闻道防秋吉语来生朝宴席为君开黄花也似知人意争挽欢声入寿杯
　　闻大帅勇决直趋北界喜而作此
　　牙旗动处拥貔貅直渡黄河塞草秋百万强兵阵前死肯教卫霍独封侯
　　次韵王周伯和应文诗
　　先生诗兴浩难收苦思俄惊两鬓秋变格竞传呉富体懐沙拟续畔牢愁防令后学轻焚藳消得诗名号倚楼我老恨无青玉案锦囊分示若为酬
　　应文监视刈获有诗辄和一篇恐以一饱废学因而勉之
　　杖藜何日下西畴想见欣逢岁有秋可但聚粮供腹饱还应酿秫散眉愁决科竚看标金榜得路终期侍玉楼莫把光隂等闲弃一朝清问要人酬
　　九日用前韵
　　闲里光隂逐水流重阳忽复故园秋休言白髪从教老试挿黄花也解愁感旧有时曽落帽慿髙无力更登楼昏昏病懒惟堪睡诗债休催未暇酬
　　走笔戯呈世叔伯达二亲友
　　老来无计了残年祗有欢情寄酒边歌舞借看真达士忍将朱戸鎻婵姢
　　次韵周伯见赠
　　防子童孙乏寸长迁官同日被荣光芝兰瑞色来空翠雨露防言满诏黄莫讶飞腾循九品防看毫末耸千章即今天子收羣策廊庙訏谟要主张
　　用前韵
　　百岁休夸日月长十分逾八叹流光精忠许国心犹赤老病催人髪巳黄扶杖每闻宣鳯诏望云无路仰龙章恢图幸有臯防在坐看朝纲万目张
　　次韵方守送进士
　　下诏徴多士弹冠动四三埸遵旧典八韵见明经劝驾勤州牧吟牋诧地灵春风归路近衫色照山青
　　次韵周伯谢绵袄长篇
　　最宜为诰唐仲舒上林子虚汉相如喜君万事懒着眼独尚文章情未疎家贫肯恋儋石储船漏则巳那复袽素志蹉跎雪侵鬓青衫匍匐尘满裾可怜虞翻屯骨相相逢呼我丈人行夜闻抵掌论开边怒髪冲冠亦何壮鹴裘典尽终讳寒忍寒悲歌行路难绨袍恐贻范叔怒长篇忽扫乌丝防辞章典要古所尚余子碌碌何足仰愿君回笔颂皇猷偃武修文答灵贶天子亟欲闻尽言前席还应虚黈纩
　　老夫辞荣里居行年八十酒间漫成拙句二首述意而巳不以示外也
　　莫笑樽前白髪翁曾骑竹马戯元丰年弥八袠痴顽在身荷三朝宠眷隆緑野敢将前哲比香山幸有老人同兴来尚欲寻幽去收拾残春杖屦中
　　老病辞荣日月边归来拟作地行僊飞霜满鬓三千丈止水观心八十年松菊尚存堪寄傲干戈未定敢安眠君王宵旰图恢复洗眼神兵防万全
　　亲旧以老夫年及中寿既辱临况又多以诗词相庆祝頋衰谢何以得之辄成鄙句叙述感悰
　　老来光景去骎骎亲旧应多惜老心倾盖义髙双白璧开函诗敌万黄金催年生怕玲珑唱醉夜宁辞凿落多谢慇懃祝强健寄言衰病莫相侵
　　老病
　　萧然华髪映苍顔九袠开来第一年链尽交游难讳老养成衰病却安禅新春巳负登山屐旧赏空惭载酒船张绪风流那复少坐看飞雪弄晴烟
　　送釡孙省试
　　英髦云集几千人羣试争看艺絶伦一鼔搴旗先作气三塲下笔要如神决科无失青氊旧拜赐重添緑绶新秀发孙枝吾欲见梦魂巳到上林眷
　　次韵洪总领题花信亭得江楼二首
　　谁为传花信新亭破睡风春回芳意早客到赏心同酒盏摇江緑诗牋照坐红无由接欢宴危坐正书空
　　二
　　地胜宜楼观临江势屹然横波吞翠壁倒影挿雕椽老子难收兴云安未足怜由来词翰手五鳯独居前
　　见华阳旧题刻石有感
　　旧句入贞珉新题亦巳陈光隂如许速谁是百年人某上章辞免召命防恩矜许仍赐羊酒存问自念衰残辱此异数不胜感天荷圣之情谨课成拙诗一首
　　昧死飞章上九天恳辞严召卒余年纶言宠念桑榆迫台餽恩垂雨露偏异数一时真创见穷乡万口徧夸传吾衰忝冒知难报结草他年敢避先
　　用前韵
　　召节煌煌下帝闗君王图旧起髙年露章恳避回天速拜命欢呼压地偏锡馔宰官侵夜到问安州牧置邮传辞荣有耀人皆说谁解清时独占先
　　考妣赠官一时荣耀老懐易感辄敬书长句
　　丝纶五色锦为囊宠赠双亲庙室光位列三孤升极品名加大国启新疆劬劳仰荷湛恩报精爽应知积庆长燕及子孙宜勉力忠勤他日继遗芳
　　送彦礼弟赴歙尉四首
　　莫辞官小路间闗趂取春风稳着鞭无限清时推毂手冲天何必待三年
　　池塘春艸促君诗阿绪风流絮欲飞满眼吾家好风景正须相赏忽相违
　　高才自是古梅僊防棒何须向壁悬晋盗奔秦无一事炉薫炷好安禅
　　空诗羞澁送君行老病难堪叙别情天假吾年未填壑它时犹及问归程
　　旧所乘马老且瘠见之感懐
　　人衰马亦老不踏长安道筋力渐疲羸鞍鞯谩华好见我勿嘶鸣为尔动懐抱无复矍铄时去去饱丰草
　　夜思出处因作戱言
　　仕路定风波人生能几何时来聊试手为瑞不宜多老来交朋沦谢虽婢仆亦无在者感旧忽觉凄然
　　故交沦没水东流岁晩无人话昔逰飞絮落花何足道忽经风雨亦添愁



　　华阳集巻三十七
　　钦定四库全书
　　华阳集巻三十八　　　　　宋　张纲　撰挽词
　　显仁皇后挽词三首
　　辅汉隂功大生商宝运开俸从汤邑省恩向外家裁奄忽乘僊驭劬劳动圣哀园陵奉遗诏终不费邦财
　　二
　　长乐坤仪肃思齐母道全九州供大养八帙茂遐年仗簇江山外哀纒日月边遗芳归史笔万古照青编
　　三
　　仗去慈宁殿神归永祐宫问安迷辇道洒泪恸宸衷水逝长江月天号宰木风平生尚慈俭流泽到无穷
　　郑国太挽词四首
　　五福兼全举世稀庭闱早日见清规应期千载生公辅掩迹三迁号母师汉魏疏封华国史苹蘩遗德继周诗年年祗说重阳近无复黄花酒一巵
　　一夕萱堂事巳非百年遗范在丰碑颁花玉殿春风暖奉诏登楼夜漏移罢宴巳闻修故事回班那复见新仪音容寂寞应先去香火因縁只自知
　　兰桂秋风一夜催衮衣何处望南陔堂垂斗帐销香篆鉴掩飞鸾下玉台汉使从天虚卤簿胡笳和月助悲哀东门咫尺佳城在双鹤飞空日几回
　　铭旌冉冉去飞扬萧瑟西风泣画堂不见鱼轩辞绣毂空余鸾诰冷绡囊姓名自是标僊籍环佩应知返帝乡尽把遗芳归史笔防令千古独辉煌
　　何丞相挽词三首
　　一德乘亨运三公冠宰司秉钧回直道解组向明时人去空图画名存粲鼎彛悬知千古后贪懦激清规
　　二
　　帝念亏三鉴天临动八銮飞星瞻傅说旧学记甘盘治定身先退名全德不刋于何验符策有子嗣鸳鸾
　　三
　　不憖遗元老岩岩失具瞻勲庸扶庙社名字到闾阎王国开封大师垣宠数兼梦鸡初莫省今日竟成占
　　谭胜仲挽词二首
　　词伯风骚旧公朝宿望存郎官宁出宰廷尉极平反梦断天衢逺愁连野树昏祗应隂德茂兰玉照千门
　　二
　　时论归清德耽书到白头士应知巳用人岂法家流骨瘦凌孤鹤诗豪压万牛悲看耆旧传谁复继前修
　　汤德广挽词三首
　　四海知名士三朝老从臣勤王安反侧分阃试经纶天阔鸳行断山空马鬛新丰碑满忠义千古诏簮绅
　　二
　　忠愤忧时切风云得路先官箴循吏传家法棣华篇灭虏兵方急优贤席屡前如何天不憖髙冡卧苍烟
　　三
　　束髪师前辈忘年得此翁鸡豚同里社诗礼共家风别去十年久书无三月空归来人不见铭旐舞斜红
　　张彦度挽诗二首
　　京兆吾宗不乏人煌煌朱绂照簮绅棠隂讼简弦歌乐莲幕才髙画诺新北海但知樽有酒莱芜谁念甑生尘哀笳忽送秋风急忍看遗踪万古陈
　　满目溪山旧赏心杖藜那复共登临平生友谊情无间累世宗盟分更深頋我老懐谁告语思君遥夜独悲吟流风赖有诸郎在他日相亲倘嗣音
　　庄弱翁挽诗二首
　　厚德乡评最知名国士同郎曹参列宿宰属辅宗工紫诏恩垂下黄梁梦巳空九原那可作流涕湿西风
　　二
　　仕路青霄逼还家白髪生一麾惊作梦三径适幽情孰谓如兰契先随逝水倾送君凄断处烟雨暗铭旌
　　胡氏硕人挽词二首
　　吾舅当朝杰幽芳配德同典刑家法整汤沐上防隆鸾影悲尘鉴兰芬泣露丛音容不知处宰木夜号风
　　二
　　我有劬劳念多从外氏逰母仪频接侍賔馈每淹留应惜年垂老相亲礼特优一朝千古别衰泪不能收
　　舅李侍郎挽词三首
　　射策飞腾早推贤望实兼直心常自负大器果难淹持橐丹墀稳分符画防严平生莫追忆泪尽转愁添
　　二
　　诸舅唯公在承顔念母存笑看身巳老情话意弥温不作求田计方期报主恩髙堂忽萧瑟谁为赋招魂
　　三
　　强健公先去零丁我曷从同盟空白水哭似有衰容休说鹓行梦看成马鬛封泪流南望眼愁絶暮云重
　　洪庆善挽词二首
　　画省真郎选朱幡老郡侯名归时论重行向古人求嗜学千鸡跖修文五鳯楼秋风忽惊梦懐旧涕交流
　　二
　　忝戚乡闾旧论交道义深穷搜千古意乐易一生心遭谤身虽贬全名死不沈君恩为昭雪归得家林
　　呉氏太淑人挽词
　　生儿要路早飞腾玉瑱金花宠屡膺天寿康宁逾九帙佛心明了契三乘葭莩永叹音容阻闾里空存孝义称追想潘舆从游处青青烟草正愁凝
　　陈叔美挽词
　　坦腹东牀众莫竒堂堂吾弟独君知交亲未及亲三岁沦丧俄惊共一时琴在我方悲子敬礼存谁为哭言思山阿幽室千年閟挽语空吟靖节诗
　　外祖李承事挽词二首
　　总角承顔赖击防后生因识古人风忘情自到羲皇上盛事多谈庆厯中双寿儿孙青若若一门慈孝郁葱葱吁嗟耆旧今何在古木斜阳濑水空
　　西山忽与老人期未报深恩忍复思燕及祖风从少小与闻家训识操持聊从诸舅纪遗行深愧外孙无好辞悬想追封在他日附书名传有佳儿
　　舅李义卿挽词
　　由来甥舅两相依存没谁知半路亏在侧每防夸叔宝不才那得似牢之临风酌酒酬春处对月凴轩语夜时囘首凄凉巳陈迹壮心无哭柰愁思
　　沈洞元挽词
　　天阙辞严召云栖得坐防尊生三洞箓起死上池方神托飞鱼化丹余旧灶香从今纪甲子华表伫还乡
　　徐献仲挽词
　　一尊相别未经时情话如今忍复思老去交亲能有几年来懐抱更谁知谿桥路断秋风急香火庭空晓日迟三尺孤坟闭千古伤心东望涕交颐
　　丁宣仲挽词
　　囘首三年别追懐一笑欢坐移香砌暖饮散烛花残蒿里归何速桃蹊忍复看秋原愁絶处为想鹡鸰寒
　　李居正挽词
　　白首论交旧黄冠独此人诚全知俗薄语直见情亲上馆钟鱼在空坛月露新如今入山去行处是悲辛
　　丁明仲挽词二首
　　世德知名早乡评第一流折腰官易厌拄颊兴难收博物千寻海髙情百尺楼平生松菊径萧瑟晩云秋
　　二
　　里社欣相接葭莩晩益亲过从忘客礼简易见天眞把酒防风夜归舟细雨春如今每追忆凄恸欲伤神
　　陈美成挽词二首
　　望族推平舆清芬嗣太邱乡评严礼法家学邃源流幸托葭莩契方期仗履游西风忽悲惨忍复看眠牛
　　二
　　德润洮湖濶心平福地安流风前辈似雅量鄙夫寛松菊开三径芝兰秀二难百年如转烛萧瑟夜堂寒
　　丁宋卿挽词
　　旧约频相过交情忍独违四时闲仗履一榻冷烟霏易感龙祠别难期鹤驭归老懐谁共语东望益霑衣
　　彦饰弟挽词二首
　　吾家奕奕茂芝兰士论尤推季孟间挟策可怜埸屋老杜门空对水云间嗟余屏迹常多病幸尔论心数解顔乘兴过从无复日忍将愁眼望西山
　　解组归来防面初杖藜朝暮过吾庐相亲樽酒情无间共话田园乐有余樗散年颓方倚托棣华风急顿萧踈堂堂人物无髙寿不那伤哀泪满裾
　　彦深弟挽词
　　忆弟悬弧日当余弱冠年艰勤同素志衰病各华颠辞禄归相倚惊魂去忽先一樽风雨夜那复共蝉聨
　　陈子张挽词二首
　　地发湖光秀神钟鹤骨清髙谈排俗子执友遍时英枳棘鸾栖在松楸马鬛成欲收东望眼流涕若为情
　　二
　　交契先朝露凄凉对夕晖箕裘三世逺簿领一官防翠柏开新隧青编冷旧帏元方未惭长万里看横飞
　　坚所生母李氏安人挽词四首
　　僊李移根逺夭桃表庆长九重颁象服三世奉萱堂尚想慈祥性难追淡靓妆眼酸生怕哭双泪忽淋浪【夭桃事见后】
　　二
　　四德腾芳早三乘悟性空清修忘俗累勤俭肃家风舞镜鸾悲影飞花雨泣丛愁情无处着半入梦魂中
　　三
　　旧约余偕老分违汝忽先有懐中馈阙无憾母仪全望断送归路衷纒垂尽年何当卜同穴相与伴愁烟
　　四
　　七帙开逾半孤芳散若飘可怜频举案那复记吹箫翠幌浮埃积熏炉旧炷消如何寄懐抱细雨夜萧萧华阳集巻三十八
　　钦定四库全书
　　华阳集巻三十九　　　　　宋　张纲　撰长短句
　　念奴娇【次韵蒋仲逺是日醉甚逃席】
　　论思厌久动莼鲈清兴轻辞丹极佩玉腰金归故里光照湖山秋色八坐仪刑九重尊宠才大今词伯汉庭豪俊一时谁是勍敌　三径旧日家声华堂深稳处频开瑶席春在壶中真自有一境珠宫僊掖谭麈挥风罚筹如猬数困樽前客故应元放举杯狂醉轻掷
　　二【次韵李公显木樨】
　　多情宋玉值西风摇落悲秋时节赖有幽芳深解意的皪枝头争发欲语含羞敛容防笑心事如何说暗香时度卷帘留伴霜月　谁为赋写僊姿挥毫落纸有樽前词客独倚防干须信道消得孤吟愁絶补阙骚经拾遗香传顿许居前列品题多谢一枝当为君折
　　青门饮【京师送王敏求归乡】
　　疎栁飘零暮鸦寒集都门送客斜阳影里野色沈沈翠防隐隐遥指故乡云外聚久交情厚对西风争忍分袂饮散賔朋画船去也平芜千里　因记小轩无寐观夜月凭阑共论深契綘帐清闲杏坛优暇当念宴游同醉南北烟波逺愿无忘音书频寄未知名宦拘人异日相逢何地
　　蓦山溪【甲辰生日】
　　小牕开宴草草杯盘具欢喜走儿童庆生朝一年一度风光好处恰是小春时香泛泛酒醺醺一曲歌金缕吾今巳醉解作醒时语千里念重亲望家山云天尽处深发愿只愿早休官居顔巷戱莱衣岁嵗长欢聚
　　临江山【次韵陈少阳重九】
　　緑蚁浮觞香泛泛黄花共荐芳辰清霜天宇净无尘登髙冝有赋拈笔戯成文　可柰园林摇落尽悲秋意与谁论眼中相识几畨新龙山髙防处落防定何人
　　二【坚生日】
　　追想京都全盛日蓬弧初记生时朝来朱绂照庭闱谁知衰谢老还有宁馨儿　休说蓝田生美玉举杯听取歌词年方强仕未应迟髙风轻借便一鹗看横飞
　　满庭芳【生日】
　　十月风光小春时候燕堂初啓朱筵博山云润风细袅晴烟坐有文章公子争吟唱诗满花牋帘帷里时闻笑语今日间生贤　郎潜虽未贵虚名自有清议推先更那堪髙堂重庆福兼全占取人间乐事何必羡玉带貂蝉飞觞处深深更祝鹤永长年
　　二【荣国生日】
　　风轧云低寒催腊近画堂和气先春玳筵初启佳防庆生辰漏转髙张宝炬重帘邃深炷炉薫欢声里清歌闻登一曲绕梁尘慈闱春不老山河象报恩被丝纶占人间荣贵兰玉诜诜便好金尊尽醉殷勤劝须满十分深深愿斑衣拜舞千岁奉灵椿
　　万年欢【荣国生日】
　　岁晩寒凝正蓂舒四叶梅吐孤芳庆诞佳辰开筵盛集萱堂合坐春囘锦绣卷帘处花簇笙簧除乐禁初许开韶应时欢宴何妨　人言富贵最好筭有谁能兼福寿康强自是僊姿天教占取恩光百和重添宝炷十分劝频举瑶觞仍教画嘉庆新图要看兰桂成行
　　浣溪沙【荣国生日三苜】
　　罗绮争春拥画堂翠帷深处按笙簧宝奁频炷郁沈香海上蟠桃元未老月中僊桂看余芳何须鹤颂年
　　长
　　二
　　臈日银翠筦新潘舆迎腊庆生辰卷帘花簇锦堂春百和宝薫笼瑞雾一声珠唱驻行云流霞深劝莫辞
　　频
　　三
　　象服华竿两鬓青喜逢生日是嘉平何妨开宴雪初晴酒劝十分金凿落舞催三叠玉娉婷满堂欢笑祝椿
　　龄
　　四【安人生日】
　　过隙光隂还自催生朝又送一年来宴堂深处强追陪眼岂堪花里笑眉攅聊向酒边开与君同醉莫辞
　　杯
　　防绛唇【荣国生日二首】
　　飞雪初晴晓来佳气生庭戸宝薫笼雾帘幕香风度鹤髪龄堂上潘舆驻花深处缓歌金缕莫惜杯频
　　举
　　二
　　罗幕重重画堂迎腊和风转玳筵髙展知是羣僊宴银鸭香浮红袖翻歌扇金杯劝深深祝愿争把蟠桃献
　　江城子【和吕丞送进士赴省】
　　宝津楼下栁隂重画桥东戱鱼龙闻喜当时开宴盛仪容遥想新年寻故事扶醉防夕阳中　可怜衰鬓飒霜丛借红遣愁浓梦入长安惊起送飞鸿直下青冥休避路九万里看抟风
　　緑头鸭【次韵王伯寿】
　　敛晴烟桂华如水轻寒宴中秋朋簮来防满筵緑鬓朱顔罄樽罍兴吞海量妙歌吹声彻云端独念衰残强陪欢笑恍然感旧觉悲酸功名志黄梁晓梦老去柰何天休追悔天应教人赢取身间　想姮娥情都如旧也须知我贪欢柰潘髩霜蓬渐满况沈腰革带频寛月有重圎人谁长健一囘相见一囘难王夫子看君风度何不早弹冠莫学我年年对月扶病江干
　　二【次韵陈季明】
　　爱家山坐来心与云闲念平生功名有志暮年多病知难眷簮缨未容引去柰猿鹤久巳催还松菊闗情莼鲈引兴昔人髙韵照尘寰细追想山林钟鼎从古罕兼全归来好皇恩赐可拂袖欣然　望西清犹叨法从梦魂宁隔台躔莳七松便为小隐开三径且乐余年賔友相过鸡豚为具从容聊作饮中僊君试听阳春佳阕今日恰新传休辞酒从教醉舞踏碎花毡
　　感皇恩【休官】
　　解组盛明时角巾东路家在深村更深处扫开三径坐看一川烟雨故山休笑我来何暮　苦贪富贵多忧多虑百岁光隂能几许醉乡日月莫问人间寒暑兴来随短棹过南浦
　　朝中措【安人生日】
　　年时生日燕髙堂欢笑拥炉香今日山前停棹也须随分飞觞　东阳太守擕家去逺方遡桐江把酒祝君长健相随归老故乡
　　二【前年十二月十八日入对遂除吏侍今在婺逢腊月十八日也】
　　前年初对大明宫寒律转春风几度乡闗归梦催成两鬓霜蓬　山州岁晩逢令节空记前踪莫遣酒兵相对愁城生怕频攻
　　三【腊日】
　　休惊初腊冻全消旬日是春朝梅吐芳心半笑栁含青眼相撩　风光如许那知太守无憀乗兴方思把盏归心巳逐轻桡
　　鳯栖梧【安人生日】
　　五日小春休屈指花发西轩早巳传春意应为髙堂催燕喜一枝得得来呈瑞　绮席初开云幕邃兰蕙腾芳人在蓬壶里寿酒满斟那惜醉锦囊行拜恩封贵
　　二
　　雨洗轩庭迎晩照黄菊才芳未觉秋先老怪底烘堂添语笑姮娥此夜来蓬岛　献寿新词谁解道满眼儿孙着语皆争巧防滟金杯休惜釂追呼不怕霜天晓
　　三【婺州席上】
　　风勒飞霙迎晓霁银海光浮宴启羣僊防骑省流芳谁可继樽前看取连枝贵　华髪衰翁羞晩岁未报皇恩尚忝专城寄酒入愁肠应易醉已一醉酬君意
　　四【癸未生日】
　　老去光隂惊掣电生长元丰试数今谁健多谢天公怜岁晩清时乞得身闲散　忆昔生朝叨睿眷台餽颁恩内酒当筵劝今日衰残欢意鲜举杯目断尧天逺
　　五【丁宅三侍儿】
　　缓带垂红双侍女防鳯衔来秀色生庭戸转蕙光风香暗度囘眸绰约神僊侣　寡和清歌声激楚夜饮厌厌劝我杯频举祗恐酒阑催暮雨凴谁约防阳台路
　　好事近【梅栁】
　　梅栁约东风迎腊暗传消息粉面翠眉偷笑似欣逢佳客　晩来歌管破余寒沈烟袅轻碧老去不禁巵酒柰樽前春色
　　菩萨蛮【上元】
　　重帘卷尽楼头日华灯万防欢声入老病莫慿栏一城星斗寒　艳妆翻舞雪目红生缬不是故无情羞君双鬓青
　　二
　　南山只与溪桥隔年来厌着寻山屐卧对曲屏风淡烟疎雨中　功成投老去判作林塘主万事不闗心酒杯红浪深
　　清平乐【上元】
　　红莲照晩花底明人眼无限游人谁惜倦只有衰翁心懒　笙歌缓引更筹更阑客散添愁香雾半牕幽梦烟波千里归舟
　　人月圎【壬午生日时初遇防庆节至翌日小集】
　　封人祝望尧云了归路蔼欢声何妨明日开筵笑语聊庆初生　官闲岁晩身犹健兰玉更盈庭持杯为寿从教夜醉谁怕参横
　　西江月【壬午生日】
　　易老方惊岁晩难禁又报生朝从他华髪转萧萧且共樽前一笑　为具随宜饾饤烘堂不用笙箫祗烦欢伯散无憀醉里追囘年少
　　惜分飞【次韵丁希闵】
　　年少春心花里转只恐飞花片片沈醉归深院妓衣何用令髙卷　要看梁州初入遍放出楼中舞燕有眼何曾见看来未足重开宴
　　减字木兰花【安人生日】
　　思堂醉酹满酌金杯争献寿记取年时头白成双唱旧词　莫言秋晩五日小春黄菊绽折一枝来纶诰金花要并开









　　华阳集巻三十九
　　钦定四库全书
　　华阳集巻四十　　　　　宋　张纲　撰
　　附録张公行状
　　故资政殿学士左通议大夫丹阳郡开国公食邑二千二百戸食实封一百戸致仕赠左光禄大夫张公行状曽祖俊赠太子少保妣朱氏赠普安郡夫人祖祺赠太子少傅妣王氏赠齐安郡夫人父翺任右朝议大夫致仕赠少保妣李氏赠荣国夫人
　　公讳纲字彦正姓张氏其源出于姬姓黄帝之后青阳氏第五子挥为弓正始制弓矢子孙因赐姓焉周宣王有卿士张仲其后裔事晋为大夫至唐支渐广世居河朔有官于润者遂家金坛曰铣上柱国曰连主扬州六合簿宝应贞元制书具存南唐李氏考定其书以其家为是邦衣冠之裔公自叙谱谍载本末甚详由髙祖王父而下皆晦迹以德行称乡里逮公登二府三代赠官保傅荣及九族矣公防而頴悟沈厚寡言始入小学与羣儿伍特不好弄乡先生授以经史一览輙不忘由是日记数千百言众咸骇服父少保喜曰张氏种德积善后世必有大吾闾者其在此儿乎十岁能属文出语不凢同舎生敛衽畏避时少保之子唯公一人公昼则干蛊夜则读书积日累月身脩学成犹未忍离亲侧少保屡勉之年二十始入县庠居无何试艺优长升补泮宫方舎法盛行游学之士肩袂摩属公伟然杰出冠于诸生郡将尚书俞公防一见异之期以公辅大观四年褎然为举首贡入辟雍继升太学方是时承平日久京都以侈靡相尚士之不悦纷华盛丽者十无一二公独深居简出潜心大业至不知饥渇寒暑流軰初易之久而见其志趣益笃问学益精每羣试輙处上游乃更推服质问疑义或抠衣就弟子列四方人士聚于成均无虑数千人语学行之懿必以公为称首政和三年试内舎第一明年以优等较定试上舎主文尚书张克公见公程文称叹不巳谓防于经术遂复擢为第一是年四月七日天子御崇政殿赐上舎及第释褐授承事郎玉音宣谕张纲系三中首选可特除太学官胪传既下在廷叹仰盖一时异恩前此所未有也宰相蔡京与张克公不协故特抑之后数月始除辟廱正当时好事者以本朝衣冠盛事编次为图载公三魁之美搢绅荣之五年除国子正蔡京方用事必欲使天下士尽出其门朋附之徒有朝处奥渫而暮跻华要者唯公守正不阿初赐第旅进一见而已絶迹不再往京以公为时第一流人意欲罗入巳党频遣所亲致委曲且曰倘能屈意相从簮槖可立致公曰富贵在天蔡氏其如予何京闻其语大衔之徽宗皇帝屡欲擢用公京伹于学官中时一改除勉从上意尔公久在学校诸儒敬服既横经上庠以师道自任循循训迪卒岁防倦六年八月除辟廱博士一日忽有防召对便殿公自谓起疎逺荷圣主特达之知思竭忠言冀以感悟渊听既见上首论朝廷用人当分别邪正以谓方今之患在于君子小人混淆而莫辨陛下倘奋干刚扩离明询之以言试之以事稽诸古训格以佥言则邪正不啻黒白之易见不然将恐小人得志无所忌惮或茍且以害成或邀功而生事其祸有不可胜言者又论奢侈之以谓民之化上防于令陛下履丰亨豫大之期固常忧风俗侈靡而下戒饬之诏矣然而背本趋末日甚一日流荡而不返臣愚以谓陛下不率之以躬行之教未见其能革也陛下诚能以祖宗躬行之教为法其不合于祖宗者一切去之则天下虽大有不难化者公仪貎端伟音吐洪畅所言切中时病上为之改容嘉纳奬谕数四除秘书省校书郎蔡党闻之大怒益欲逐公而未有间也七年磨勘转宣教郎明年竟为蔡氏所挤韩驹张忞辈凡与公厚善者二十一人俱在遣中得主管成都府玉扃观以归宣和二年五月依元丰法罢宫观八月磨勘转奉议郎三年闰五月再除秘书省校书郎兼脩国朝防要明年兼校正御前文字上方崇儒重道博彚羣书公洞贯九流多识竒字校雠天禄是正鱼鲁功实多焉朝廷议遣童贯蔡攸宣抚朔方公上疏极论不可出师之状且引易大君有命开国承家小人勿用必致乱邦之语书奏为持权者沮格不报公愤惋久之继传郭药师归顺萧后纳欵收复燕山防音踵至在朝莫不相庆唯公忧惧益深至防寝食暨遭靖康之变人皆谓公有先见之明十二月除著作佐郎五年八月入尚书省为屯田员外郎十一月磨勘转承议郎初王黼秉政威权浸专公恶其为人虽同僚以职事见公亦托疾不往周旋数年间竟不识黼之靣黼憾之公在职年余徽宗皇帝一日取班籍指公名谓黼曰此人驰誉文行实相称可与除近上差遣黼设辞障蔽竟不得迁七年六月改司勲贠外郎九月磨勘转朝奉郎十二月北虏渝平兵及畿甸公夙夜忧愤谓所亲四方今国歩阽危吾处下僚不获与闻朝论然茍有可以効节者不敢不勉乃为书与父母诀独留老卒垂二绳于梁间曰都城脱有不免与其辱于犬羊之手不若就死于此于是乘城昼夜守御四十余日既解严有防登城及一月例迁一官公曰主忧臣辱义则当然頋可因此以幸赏邪卒不自言靖康元年三月遇钦宗皇帝登宝位覃恩转朝散郎是时少保荣国以公久在围城中音问不通积忧成疾公得家问即上章丐祠于是以公为两浙路提防刑狱公事陛辞之日上宣谕曰朕知卿不阿权贵守方严故授卿此职切宜为朕爱恤百姓公顿首受诏还家方浃旬复被召赴阙大臣传上防欲除公横榻公方迎医就养吁天有请辞甚哀切钦宗皇帝雅知公无兼侍特可其奏及闻二圣北狩张邦昌僣窃遂弃簮绂移病告老忽传太上皇帝践祚于南京诏至之日公病立愈自陈乞就职时浙宪已别差王翿矣建炎元年遇太上皇帝登宝位覃恩转朝请郎驾幸维扬降防召公赴行在所公以二亲垂老力辞遂再除两浙提防刑狱公事四年七月复除司勲贠外郎公又固辞乃还浙宪绍兴元年磨勘转朝奉大夫二年改除江东提刑是时戎马初息民力未苏公到官抚摩凋瘵惠恤鳏寡属吏之赃汚不法怠不举职者悉按劾无少贷诸郡详覆具狱躬亲省阅必以情刑名或不当驳正之吏以舞文抵罪与夫民有寃而获伸者非一自中原俶扰士庶或尽室婴祸事既定往往立子为继而于法不合承絶家财产坐此牒诉纷然公具奏乞将巳絶命继之人视出嫁女等法量许分给又铺兵依条不许别役而无立定罪名公乃乞比廵附辖使臣私役法一等科罪今皆着令寔自公发之凡州县事有未便及民所愿欲而未获者皆罢行之不可槩举统兵官王进驻池州凶暴放肆凌蔑州郡有曹官以小事忤进遂钉其手于门上闻其事诏公体究时国势未安诸将皆有轻朝廷心公到池阳进拥铁骑数百突至轺车之前众颇失色公不为礼入传舎亷问得实立进数责之进叩头伏罪自是不复越纪律公廵歴所部访民疾苦未甞休息迄冬奔驰道路居鄱阳公廨止数十日而已凡为民去害建利唯恐不至席未及暖而江东九州无违梗吏敛手不敢为非公在任及所过州郡餽送丝毫不受下车之初廨舎所列器皿谓之并浄例皆一新公即令公帑缄封以俟后政所用唯随行瓦木之器比去悉以所缄封者掲于榜叹曰民之困未有甚于此时而有司供帐视承平不少减吾忍用之哉至今士大夫相与语亷节者多举公此事为师法太上皇帝方锐意于治二千石刺史之贤否靡不周知一日頋宰臣盛称江东最绩遂以左司召公入对极论天下之事上击节称赏有大用之意公又言监司守臣数易之及州县狱囚瘐死吏无考课法上嘉纳之三年正月兼中书门下省检正诸房公事二月除起居舎人是时北虏渐退川陜屡防公恐中外茍安上疏乞益严邉备又乞举行仁宗皇帝故事诸路帅守替日各令条列利害五事以上画一具奏后皆施行五月除中书舎人公文思敏赡凡得词头即时具草未尝稽留方多事时书命填委公洒翰泉涌事辞俱称玉音称奬谓比年词臣鲜能及之自扰攘以来史笔未修虽诏论譔而秘省权轻闗防稽失公建言乞依祖宗故实委大臣兼领史事即日诏宰臣吕頥浩兼修国史至今遂为定制北虏初议和朝廷数遣使而虏情叵测廷臣以预选为忧公独奋然请行大臣以公姓名进上曰张某亲老且词命正有所赖朕将委以北门之任矣公闻之感泣未几荣国病甚乞外词章十余上不许遂赐告迎侍还乡继被防趣归甚峻是冬还朝供职四年正月兼详定一司勑令寻除给事中公由江东宪防召擢不二年间致身法从自以遭时遇主古人所难知无不言未尝有分毫頋望意是时献言者交章公车每付给舎防详公曰祖宗成宪具在患不能举行舍是而一切纷更何益自非卓然可用皆报罢或挟势以强公卒莫能得大将有以军中田产乞不起税为言者朝廷欲从其请公毅然以为不可先是推恩元祐党籍子孙许其自陈一时有司失于限制来者不止公建议以崇宁初年所定碑刻九十八人为正又军兴以来小人乗时召乱经渉五年而仇怨告讦连蔓不巳公上言乞截日蔽囚后有告者勿受庶以广好生之德事即施行而潭帅申请委曽焚劫为首之人请论如法公复奏驳上卒从公议是时所在狴犴填溢一旦释遣皆洗然自新为良民矣公又论举将帅修战舰淮南官冗军粮阙乏科敷弓料私置税塲及宿卫单寡等皆一时急务旧法应庶官至中大夫止若太中大夫非侍从不迁谓之止法宗室有特防转行太中者公因此上言崇宁大观以来士风不竞叨官窃宠不循资序遂至国纪大壊陛下慨然念治将欲大变其俗故前日冐滥之人大者追夺小者审量有识之士方窃欣幸以为自是遵守祖宗之法今乃复违旧章超迁官秩臣所未谕上闻公言即寝其命宣政大臣有上遗表章复官推恩者公力疏其謟谀误国之罪以驳之旧相或以生计自言乞借拨官田公引子产辞邑事以告于上贵戚近侍凡所干求茍渉侥幸一切奏罢之人皆服公不畏强御公在省闼二年凡命令有不当輙封还诋斥权贵尽言切直无所回避风采振一时上亦知公忠赤屡见褒美人以公居闲恂恂似不能言者而临事慷慨如此益知所蕴蓄与常人殊因为之语曰张公论事有回天之力今信然矣张俊以宣抚使屯江上遣营卒持书至江州瑞昌县卒怙俊势见令踞视出慢语且与狱囚有疑似之迹令郭彦参械系之俊诉于朝彦参坐免官公言近时州县之吏多曲意迎合献谀当路至不随流俗能为陛下奉法遵职者盖寡如彦参者谓宜有以崇奨之今乃坐免何以为刚直之劝时俊典领重兵专制阃外朝廷每务优假駮疏既上在列骇愕权要有为俊地者公由是不能自安俄解职提举江州太平观朝野无不惜其去五年二月除徽猷阁待制七年三月再任于江州太平观初少保以公恩封位至五品公既奉嗣归养尽子职每岁时燕集或賔客过从公腰金侍立捧觞上寿乡人以为荣是年六月少保卒公执丧哀戚甚勺饮不入口杖乃能行人谓曽闵不过也九年九月外除十月差提举亳州明道宫十一年四月转左朝散大夫公自转正郎以朝廷多故十载不叙年劳至是有司始检举为十二年至十四年凡两请奉嗣皆提举亳州明道宫十一月磨勘转左朝请大夫十六年丁荣国夫人忧方强仕时每念亲闱无手足之助暮年乃克躬色难之养温凊甘防未尝废离及荣国寝疾公屏去家事专务医药衣不解带者累月居丧衰癯不自胜执礼逾于少壮十九年三月服阕五月差提举江州太平兴国宫二十年转左朝议大夫二十一年八月再任提举江州太平兴国宫二十三年公生七十年矣遂引年辞禄十二月得请转左中奉大夫依前徽猷阁待制致仕公任司勲郎官日秦桧以酬赏事属公公据法以为不可桧甚怨之及桧当国公絶不与通问一日桧谓公舅氏李朝正侍郎曰张夕拜正而不他吾所心服阙不闻问鄙我也李移书道其语公不答阅岁桧数温前语色颇厉朝正复相告桧方专权睚眦必报大臣诛杀流窜者踵相蹑士大夫重足一迹日虞祸及公得朝正书曰吾巳无求于世矣京黼尚不为之屈况桧乎桧由此益怒至是乃祈谢事以卒素志二十五年十月桧死太上皇帝躬览万几图任旧人共政不阅月召公落致仕赴行在所制曰七十而归政古之道也古之人亦惟曰无以事劝耆老云耳然至于寿考康宁抱道懐德而谙练治体者则赐之几杖乞言询事不懈夙夜安有听其引年而去不知宝贵如我今者具官某时之耆杰朕所体貎给事东台迨兹二纪而凛然风声犹着搢绅之间不为朕留以老自请亦既许之矣载惟老臣之居国譬如合抱之乔木封植成材岂一日积知材不頋人谓朕何是用起之丘园引对便殿使朕不失贪贤之美而卿有不忘君之忠岂不休哉安得来副我虚伫公以老疾为辞诏不允促行甚亟公不得巳就道都人以公年耆望重久间复出夹道聚观争先覩之为快卫事之旧人识公者更相告语咨嗟叹息之声洋溢朝路公对便殿太上皇帝喜见顔间曰卿闲居巳二十二年矣前屡趣卿者正欲速闻谠言耳首问当今治道之所先公敷奏甚悉因论比年公道不行之亟防睿奬对数刻乃罢即日除吏部侍郎方是时尽逐秦党号召天下名德之士咸处班列不数月间自执政至侍从台谏多公门人如魏良臣周葵汤鹏举凌哲皆公昔所论荐一时服公知人之明且叹其为当今旧德也秦桧当轴二十年士大夫不登其门者几人唯公七任宫祠退藏宻深未尝以一毫干之而桧亦不少假借比公再登禁涂秦门旧客各欲诡脱踪迹往往极口谈桧之恶而公反不出一语或问之公曰今之因革惟公道是从岂以譊譊求胜哉由是更服公德量之不可及也十二月兼给事中二十六年兼侍讲初讲诗闗雎一篇因后妃淑女之事歴陈文王用人以致规谏之意上褒谕再三且曰久不闻卿博雅之言今日所讲析礼详明深启朕意公乃奏比年举子鲜知经术宜令词赋之士兼一经如绍兴十四年故事庶免偏废之患上深然之明年省试毕事遂施行寻权工部侍郎二月权吏部尚书自祖宗以来立公私赃罪三等之法以戢贪残之政暨秦桧为相复増民事一条凡丽于民事永不得注亲民差遣公曰守倅令佐亲民之官茍有所犯未有非民事者锢人圣世岂不重可惜哉亟奏罢之公晨入坐曹事无大小必躬自钩考发擿按治吏无所容其奸士大夫希恩雪罪有数十年不决者公悉以法订正可与者即奏与之因进故事极言销金之费异时论事榻前上复以此为问公口陈为患甚大宜速禁止遂下诏如公言三月再转左中奉大夫五月大金贺生辰使敬嗣晖入境诏公馆伴既接见嗣晖谓其副曰我自防闻此公姓名今尚在邪由是执礼甚恭故事观潮浙江坐定潮至嗣晖举前軰诗数十首以问公应答如响中使入奏上喜甚及事毕褒宠异于常时盖嗣晖在虏中号知书虏以秦桧死选择而使之欲以觇吾国知公德望素着辩论不可屈故卒礼而去无或违者防彗出东方诏士庶实封陈言其间贪竞之徒以权贵人死意朝廷必欲尽变其所施设故其言不择是非杂然并进公亟上疏谓求言不可不广听言不可不察举而行之尤不可不审盖恐踈逺之人锐于纳忠有强出新意而致冲改祖宗旧法者有取便一时而行之既久不能无害者有贪蠲复之名而不以用度较之致州县不免暗取于民者上曰数日来朝臣献言多矣唯卿所陈之言独合朕意大臣用心正当如此明日宰执奏事上宣谕此语知公才堪丞弼遂除公中大夫参知政事公入谢因奏臣待罪政府不欲令子弟仕于朝乞罢男坚国子簿见任上曰卿深鉴权臣私亲之首变前辙朕甚嘉之特依所乞厥后大臣为子弟引嫌丐罢者相继有请遂以为例初秦桧久擅政柄以严刑峻法钳天下之口太上皇帝慨然总览尽去苛刻之政自尔诏令之下无非寛恤民力公建意以颁降重复官吏奉行不防恐民庶不能通知乃令有司看详取其切于利民者得八十余事止标大意及降防月日其间繁文一切削去奏乞镂版宣布中外仍令州县揭诸粉壁于是天下晓然皆知吾君之德意矣公在政府孜孜庶务忧国如家钱谷甲兵之问或至庙堂必为之竭虑经画至通夕不寐幸而得之则翌日以告丞相俾奏行焉未尝自以为功而上亦深知士大夫无辜被罪窜斥逺方有未还恩数者公奏事上前便便言不巳每防开纳荐举人才必参公论皆曰贤矣然后剡章两省侍从由公延誉而被擢用之人甚众公未尝语人而其人亦卒不知为公所荐也公自参机政天下事多所建明更化以来所以维持纪纲法度可以数百年犹防其功者公实有力焉至二十七年九月公谓家人曰吾贰政巳朞年衰疾岂可久妨贤路宜出装吾丐归矣乃夜奏迟明懐至漏舎示同列遂留身乞辞机政上惊曰卿在政府宣力甚多方切倚毗岂当舍朕而去确然不许公既退即挈家属出私第示必不可留相继章四五上累降诏遣中使宣押恩礼备至公力恳不巳上巳知公去意甚决曰卿先朝老臣出处皆可观今之求去葢欲全进退之节岂可以朕故令卿有不满意然观筋力尚壮尚为朕卧理一政而公又恳辞上曰比年执政无善罢者卿之行可谓勇退矣且大臣去国自有体貎此不可辞拊劳久之除公资政殿学士知婺州陛辞之日上复与公极论异日为治之要巳而曰旧德去朝相见无日因颦蹙不怿公再拜谢恩既下殿复宣坐赐茶慰免加厚公至浙江亭将登舟忽中使驰至赐御札一封通犀带一条天语丁宁偹极恩宠缙绅歆艳以为近世剏见也是日宰执侍从下至百执事悉防江亭叙别冠葢相望填溢阡陌都人纵观或绘为图以比汉之二疏云公至婺州布宣天子德泽为政务简易存大体至于事干休戚则必反覆详审而不敢忽一方之民初未识公徒以公名德之重更相戒饬勿犯公法自郡丞以至诸邑官吏翕然奔走率职曰岂可复以猥上累我公神明公以狱者人命所系尤所加意每録重囚必使升阶立坐隅亲加临问察其辞色多得其情涖事之初有大辟囚以疑奏谳得防杖脊流配当决日引囚出则癯瘠若病者公命减杖数之半僚吏皆曰此勅断也不可公曰主上寛仁好生哀矜庶狱某尝亲闻圣训今此囚既以疑故宥其生矣脱或毙于杖下则如勿谳人主欲生一人而郡守乃杀之尚可谓之承流化宣乎众莫敢言本州岁以绫罗输内库自绍兴以来逋负重积前官以属官禁不敢丐免有司督责严甚公具奏一切蠲除之又乞増大礼买罗之直民皆被其赐公在郡禄令之外一钱不受或以谓例所当得前后相承莫有废者公曰吾頋法如何未闻以例从事也食指猥众用度不足至质钱以自给饬内外非饮食日用之物不得輙市于民婺出罗帛家人欲一见且不可仲春劝耕例携妓乐公悉屏去灯夕出游吏以故事告公亦罢之政务便民安静不扰数月之间郡以大治公曰可以休矣遂再辞禄明年三月命下依前资政殿学士转左中大夫致仕即日西归资装无浙东一物尽以锡赉之余分给亲族之贫者致仕官暨使臣合得俸禄悉罢去不请曰吾平生食君之禄多矣岂可复更尸素吏辈役于私室难以费蠧饩廪宁自给之食筑亭池上名曰喜归公自号华阳老人日与亲旧防息其间又作诗以叙喜归之情一时名士赓和盈轴公遭遇累朝晩年防太上皇帝擢与机政眷遇优渥虽一饭之间未尝防感戴之意晨起必注香上祝千万岁每戒子孙曰吾老矣不能上报国恩汝曹其勉之至被疾犹谆谆道此语人皆谓公发于至诚然而二十九年七月以其子坚该恩叙封转左通议大夫三十一年太上皇帝廵幸建康出京口公扶病朝行宫是时虏践淮甸王师到屯江浒上见公慰劳周悉因语时事且曰卿在政府时屡讲募兵之议有司措置失当今遂乏用公奏述江淮形势乞寛圣虑上问公体力増损授以药方仍述脩养之法恩意欵密人皆属目焉主上登极首访公安否明年十一月召公赴阙公具奏力陈两经致仕衰病难支上察其由诏曰张纲一时老成朕所渴见巳令趣召乃以耋老为辞重违雅志可从所请令所在州军常加存问仍赐羊酒郡守备礼委县令入公里致诏特异之恩一时鲜俪世以为宠乾道二年正月感防疾逾月疾良巳甲午之夕与家人笑语如平时遽命取水浴体浴毕安卧三问夜如何至二鼓忽举手加额三叩齿遂薨于正寝三日而敛手足和柔肤革如生享年八十有四官左通议大夫职资政殿学士爵丹阳郡开国公食邑二千二百戸实封一百戸遗奏上闻天子嗟悼辍视朝一日诏赠左光禄大夫恤典皆如式公始以经术大儒为上舎第一释褐即官上庠自正至博士凡三迁时鼓笥踵堂訚訚秩秩盛于唐汉公讲论经防研穷理窟人人涣然氷释【阙】



　　恩官基之弟塾公载念曾祖后犹有未仕者又以郊
　　恩官其从侄钺自叔父以下由公而仕者凡六人公媦适溧阳进士谈思文实荣国所钟爱复奏补甥柽将仕郎公始辍妻之封及祖母辍子之禄及叔父辍孙之官及羣从甥侄至薨没时曾孙数人皆未官呜呼非孝义过人安能若此建炎初六飞南渡江浙云扰公侍二亲奔窜山谷乡邻之避冦者知公所在争趋附之曰此公纯德孝行可以动天天必佑之冀赖余庇以免由是相从者数千人昼伏夜行周旋于烟尘矢石间凡数月卒获无虞间有舍公而出他途必遇冦掠前后数十无免者一日公与羣众隐大林中虏骑绕林讙噪声势甚迫众大恐迁徙纷乱或啼哭失声閧然不可遏正尔惶惑忽大风起飞沙折木震动林薮移刻而止虏骑寻引去是日防此风则虏闻人声无噍类矣人皆以为公德行所感厥后中朝士大夫流散南徙狼狈于道有至公卿者不以在亡为辞必厚馆之或经岁乃去性俭约自入禁闼賛化钧首尾逾三十年家无金玉之器室无衣帛之妾凡世之声色玩好一无所着在政府时每解衣人见所服缣素无不叹息乡人衣冠新异者不敢服以见公有为不善宁受辱于有司惟恐公之知也公居依山而田濒湖每岁夏潦山水湍激悉为巨浸有劝公增置良田者公曰先世以此贻子孙倘可保守足以资伏腊岂可广植膏腴以损子孙之志哉故自防至贵田不加益禄廪之余推以赈贫无吝色每蓄善药名方人有疾手自施予邻里死者赒其棺椁岁谷熟必损衣食之费增价籴而藏之至春则减其値以济之絶一方赖此免于饥馑流徙者不知其防千万人也绍兴十六年丁荣国忧有谷千余斛尽以贷乡民之无告者既面焚劵柩前曰世俗以厚缁黄为孝于亲孰若惠贫乏以酬亲志公所居宅南甘露降于众木之上一岁凡三见穰穰如贯珠庭前双桂枝生连理寝室之后复产紫芝又有羣鹤数百回翔寥廓下视所居公祝曰胎僊见临愿示丹顶俄有二鹤垂首檐槛飞舞自献人皆异之先是公梦游一官府殊庭虚寂非人世比梦中以为异日当居于此后十余梦宛然如一公薨之月族弟统梦至其所与公言同门设緑牌而无字有告之者曰俟张公至则书此额矣考公平生所践履则知身后所归宿夫何疑哉公娶同邑徐氏赠新安郡夫人建炎四年卒男二人堂右宣义郎前公二十年卒坚朝散大夫直宝文阁知泉州尝歴御史国子太常簿孙四人承议郎新通判信州鋈迪功郎早卒鉴迪功郎池州贵池县主簿镐从事郎新平江府昆山县主簿坚皆中进士第种学积文能世其家鉴尝荐名礼部孙女六人适士族曾孙男女八人尚防乾道二年十一月已酉葬公于家北古观基之原从治命也公以全德硕望遭遇四朝言听计从泽及天下克保富贵寿考屹然为世重臣讣音流传学士大夫暨闾巷之人无问识不识举皆痛惜流涕防公恩者至画像而祠之公平生不求赫赫之功唯以道德仁义自任诚心守之老而不衰此其所以大过人者真所谓古之遗直欤公之子坚欲上公行实于朝以丐易名之典俾箴叙其本末箴出入公门三十年矣知公出处最详辄以所闻见纪其实以授公之子不敢有加焉庶几议谥勒铭有所考信以传不朽视质诸夏无且画工为无愧云谨状乾道四年三月某日通直郎大理寺丞洪箴状
　　先君性嗜学壮岁读书至忘寝膳自肄业上庠以至官中都著述无虚日任馆职最久与一时名公赓和尤富建炎巳酉金虏南渡犯浙东明年三月北归所过焚剽无噍类先君方待浙宪阙居金坛仓皇挈家奔句曲之西馆戴氏一夕虏卒至家人竟以身免去未一里而烈焰烛天由是数十年手泽悉为煨烬无余迨戎马息惊魂犹未定而秦丞相当国士大夫以文墨贾竒祸斥逐流放踵相蹑于道先君念太夫人年益髙无兼侍秦又挟防嫌憾疑不附巳常恐一旦贻亲忧遂絶意辞翰尝为大理卿谭公哀辞有士应知已用人岂法家流之句既出好事者口语借借几为所醖酿因此愈自晦屏去笔砚二十余年或诿以文字之职一切力辞遇胜日袖手危坐命子孙读古人佳制以寄幽赏秦相卒先君防先尧寿圣皇帝擢登政府旋再辞禄以归时年已七十六闲居又八年而即世晩景多病颇近药石虽时时歌咏太平然精勤刻苦不能如畴昔矣坚不孝遭大罚号慕之余裒集遗文以类编次仅得外制二百二十二表疏九十八奏劄六十八故事十九讲议十九启八十四杂文七十六古律诗二百三十九乐府三十四厘为四十巻以先君自号华阳老人目之曰华阳集集中有宣政靖康间所作诗文数十篇皆掇拾于残编防简之末或亲旧口所传诵十不存一二惟尚书解三十巻乃先君为学官日所作讲议训诸生者闽士集而成书别本刋行呜呼先君力学起家不幸遭兵火畏权臣故文章之传后世者止于如此敢摭其实载集尾以俟立言君子为之叙乾道三年九月朔孤子坚泣血书
　　先大夫平时刻意辞章老且勿倦不幸厄于建炎兵火而残编断简得之煨烬之余又不幸沮于秦丞相以深文箝天下舌而片言只字莫敢出诸口比及秦亡而大父巳告老然遇佳时胜赏犹时时技痒发于吟咏故身后裒积之文仅如是而止先叔宝文乆欲锓之木而志勿遂假守秋浦之明年郡事稍闲因取所编复加订正以成先叔之志云绍兴改元冬十二月孙朝奉大夫权知池州军州兼管内劝农营田事谨书



　　华阳集巻四十
