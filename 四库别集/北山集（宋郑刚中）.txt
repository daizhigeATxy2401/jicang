　　御制题郑刚中北山集
　　公论千秋不可诬进因秦桧是邪途左迁究以权奸迕七疏曽于正史无弗核始终将韪彼难逃衡鉴用吟吾虽云干蛊由其子作伪心劳实拙乎
　　按郑刚中金华人绍兴中进士官至礼部侍郎出为川陕宣抚副使史称刚中由秦桧以进故于和议不敢有违及使陕西弃和尚原与金后又以宣抚专擅忤桧窜谪以死是其人依附权奸梯荣幸进本无足取今四库全书所録刚中北山集有谏和议四疏及议和不屈一疏又救曽开胡铨二疏既与正史不合又徐梦莘三朝北盟防编搜括章奏事实无遗而不及此七疏盖刚中集乃其子良嗣所编耻其父附秦桧因伪撰谏和议等疏以葢前愆此虽良嗣之干蛊乎而千秋公论邪正难诬所谓虽有孝子慈孙百世不能改也馆臣以刚中诗文尚可观録入全书披览时因为题什以惩作伪云
　　钦定四库全书　　　　　集部四
　　北山集　　　　　　　　别集类三【宋】
　　提要
　　【臣】等谨案北山集三十巻宋郑刚中撰刚中有周易窥余已着録是集一名腹笑篇凡初集十二巻中集八巻后集十巻初集起宣和辛丑至绍兴乙夘中集起绍兴乙夘至甲子皆刚中所自编后集起绍兴戊辰至甲戌为乾道癸巳其子良嗣所编始末具见刚中自序及良嗣跋中此本题初集二集三集而相连编为三十巻葢康熈乙亥其里人曹定逺重刻所改非其旧也史称刚中由秦桧以进故于和议不敢有违及充陜西分画地界使又弃和尙原与金后为宣抚使时始以専擅忤秦桧意至窜谪以死今集中所载谏和议四疏及议和不屈一疏大防虽不以和议为非而深以屈节求和为不可又有救曾开一疏救胡铨一疏与史皆不合徐梦莘三朝北盟防编于当时章奏事迹搜括无遗独不及此七疏曾敏行独醒杂志虽记刚中与李谊等六人共救胡铨事然但云入对使坐亦不云有疏或者良嗣耻其父依附秦桧伪撰以欺世欤诸疏之后多良嗣附记之语若斤斤辨白心迹者是必于公议有歉故多方回防如恐不及李纲胡铨诸集亦何待如是哓哓哉刚中封州自叙诗有曰我昔贫时冬少袴四壁亦无惟有柱自从脚踏官职场暖及奴胥妻子饫线引针入敢忘针入室古云当见妬是始终不忘秦桧刚中且自道之矣亦乌可揜也至其诗文则出于南北宋间犹及见前辈典型方回作是集跋称其文简古诗峭健在封州诗尤佳其品题则颇不谬云乾隆
　　四十六年正月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀













　　北山集原叙
　　北山初集即余所谓笑腹编也余以绍兴乙夘至甲子嵗所録文字自号北山中集笑腹编则宣和辛丑至乙夘嵗中所録者因号初集若辛丑以前见于纸笔者皆为盗所火不复能记忆矣甲子而后时时因事有藁老懒杂置箧中他日有能为余收拾者否所未能知也绍兴甲子十月日序
　　北山初中二集先君所自名且手所分类也葢録宣和辛丑至绍兴甲子嵗所作之文良嗣因以第其巻不敢有变易后集则迁箦中号藂藁者良嗣放初中而编次之自戊辰至甲戌嵗无遗焉总三集为三十巻凡一千二百一十四篇仍以年谱冠于篇首庶防览者按谱玩辞得以见出处之大致若乃甲子戊辰之间数载先君方经理西南公余撰述亦富而携藁之桂阳以横逆故亡失良嗣才能省记一二以附于中集之后继此或访寻有得当为别集以补其阙先君之序初集也其末云甲子而后时时因事有藁老懒杂置箧中他日有能为收拾者否呜呼顷所亡失乃尔是岂逆知其然耶不肖孤无以塞责徒悒悒抱恨而重惟先君一生无他嗜好惟简编砚墨未始以居艰治剧而辍葢所乐者在是也少之时业科举其所为文学者争诵读之而雅不自喜故弗见于集三集之外有周易窥余十五巻晚年精力殆毕于此书又有经史专音左氏九六编及其他杂著皆可传于世今刋行自三集始乾道癸巳仲夏朔旦男良嗣拜手谨识






　　钦定四库全书
　　北山集巻一
　　宋　郑刚中　撰
　　论治道人材疏
　　臣闻人主未尝不欲求言尝患言之难听论事者未尝不欲言之行尝患言之难入汉文帝谓张释之曰卑之毋甚髙论令今可行也后世学者多指以过文帝谓其不能抗志逺大而限言者以卑少也呜呼甚高之论讵可听哉大不观时小不揆事辩博之説纵之于三皇五帝之上而济用之实常若玉巵之无当是果何益文帝戒释之未为过也虽然文帝何不要释之以至当之论而雅意欲其卑乎此诚为过夫髙之与卑不相侔矣高虽不可纵卑固不可溺天下之理一溺于卑则事功衰靡流弊不胜言其失视甚高论者犹不啻也人主之听言人臣之论事使其上不纵为甚高下不溺于太卑常守至当之论以一天下之趋向则亦何患乎言之难听难入哉故臣常谓论治道必归于平论人材必归于恕论治道归于平者非谓见小利防逺害也见小利忘逺害则陋而已矣今恐务虚名者不得成贪竒功者多后患与其相夸以所难侈靡而无实曷若因时顺势相与守吾可行之道敦本节用修礼正名未起者加工未备者加饬常使上正而下自服内治而外自宾如是则所以求治道者不其平乎至若废纪纲而不修荡名节而不励谓为逺而不肯行谓为重而不复举兹又人君之所宜勉也论人材归于恕者非谓以小人间君子也以小人间君子则杂而已矣今恐臯防不可以世有稷契不可以辈得与其舍近慕逺异世而须才曷若磨礲砥砺观其心术之邪正茍不至畔道而害治则自可量才而使因能而任常使效知无不及之事陈力无不胜之诛如是则所以待人材者不其恕乎至若倚忠为奸盗名欺世无能为而可以害吾之有为托能言而有以摇吾之国是者兹又人君之所当去也论治道归于平论人材归于恕此所谓至当之论可以一天下之趋向者惜乎文帝独不以是而要释之耳防惟陛下体乾坤覆载之徳廓山薮包含之量谓祖宗率皆疏通耳目容纳台谏故即位以来加恵言事之官虽众智毕陈未必有禆于万一而开懐屈意舜禹不能过持此以济中兴之业固有余裕臣以愚贱之资误防器使未知所以报厚恩者然考之歴古其能随事启沃开陈主意者固自有数余非高而诞谩适足以起世主之疑则卑而浅陋不足以广上之心志故其説常龃龉而不合区区浅陋之愚尚庻几于犬马之自竭乞怜而赦之
　　采用羣言疏
　　又奏曰臣窃见比者北使造朝人情疑虑咸谓国家数年蟠屈待时之气一旦又訹甘言而自解于是感激不平者咸以所见抗论于上夫论事者言不切至则事不可回论事而欲其必回则其言常多偏偏胜之论聴者难之而人主或至于厌闻矣然可否相济社稷之福雷同之论古今之患故圣人之建功立事宁使众智必陈可否相反而不欲上下谀恱雷同而相比宁使发扬宣布戆愚而面折不敢使其缄黙隠避顾望而腹非惟吾守中平至当之道裁应事机故虽众多之论时有偏胜过直者亦一切虚心容纳之所以下有尽言之忠上有兼收之美而事亦无适而不当也敌人之恨臣子缄于骨髓然国家士马之气力财用之源流智者当自黙识而心计之机虽不可不投患亦不得不虑彼乃肯开我以好言示我以善意我亦何辞而峻絶之乎絶之诚易也后日之防计将安出谓有扬旌电扫问罪破竹之势则平时自可用之何待絶使者而后可以为乎故専意不与敌和者臣知陛下自可优容之古人有言听者事之候也计者存亡之机也陛下跨马横槊以有天下敌人情伪何待马援言之然后在于目中听言定计当亦审矣疎逺之臣懐区区不自已之意上凟天威惟陛下幸赦其愚　寻为贡院看详官五月除尚书考功员外郎先君谓铨曹所系考功为繁且重吏奸出没非一己所能胜乃于视印之日集羣吏告之曰吾本书生州县间条令犹不尽知而况于省部自今予夺惟尔之聴但已掲榜于外有不当者许士夫再以状来来则穷究于尔无贷也既而士夫果有来者命之坐呼吏使前开拆以理士夫知不可无所恨若吏情得则立断以法如是不过惩三四吏皆詟服不敢犯而滞淹无壅黜陟以明缙绅徳之
　　辞监察御史疏
　　九月除监察御史奏曰臣田野寒生造化遗物科名甚晚吏职何卑朝廷召从逺方置在枢属阅嵗未再试以郎曹臣方夙夜省循惧无以报称万分而陛下又亲擢而用之夫六察中台之要选也岂臣阘茸无状者之所宜冒处欲责报效宜付贤才伏望睿慈收还误恩以安愚分不允
　　辞殿中侍御史疏
　　十一月除殿中侍御史奏曰臣禀资甚愚立志良苦比由考功郎官防陛下亲擢缪参六察之聨未淹三月之乆督稽违而无效念忝窃以知惭窜斥之虞朝夕以俟洊加器使敢复叨居今世态方艰事功未济耳目之任殿中执法者实共司之顾臣何人可冒兹选伏望收还成命更付良士非但公朝王论之有托亦防臣愚分之少安不允
　　諌和议奏疏
　　时朝廷与敌议和先君奏曰臣准枢宻院劄子备奉圣防节文以梓宫未还母后在逺陵寝宫阙兄弟宗族之故欲屈己就和令在廷侍从台谏之臣详思所宜条奏来上臣伏读流涕仰见陛下孝友格天强敌改意事虽可喜可疑至于屈己之言则臣之所不忍闻也且国家南渡以来间闗险阻寒心销志仅能自立谓今日可与敌争者非痴则愚又况彼遣使曰休兵我何辞曰用兵彼曰通和我何辞曰立敌彼曰奉梓宫母后还我何辞曰不欲听其甘言领其善意少降辞气以就和议势有不可已者然陛下诏羣臣以屈己则臣所未详夫屈己之事非一端也前世固有奉子女者有供金缯者有割土地者有北面而称臣者皆上为宗社下为生灵不得已而为之今国家之于金人土地为其所据金缯子女为其所取崇髙之号亦常自贬而臣称之屈己至矣不知此外又将何如其屈也父子之间所本者孝君臣之间所本者忠陛下欲为亲屈此孝也安能使天下皆忘陛下而废忠乎上而士大夫下而国人众而三军士卒方同心而上戴有如此使狂悖过一县则欲使县令拜过一郡则欲使郡守拜至中都又妄有所欲则是传一函纸自北抚定而南非通和也人皆肯从乎国人之情士大夫之情也陛下询士大夫则见国人之情矣至于三军士卒之情亦即此而可卜陛下倘未以为信试呼二三大将问之彼不至为郦琼必不率三军而屈膝也士大夫之情不得顺小则去大则其身死而已矣三军之情不得顺则事有不待臣言者夫强敌之奉命至境而吾军民顺从者半不从者半使者眙愕相顾懐愠而返则结讐造怨益不浅浅曷若卑辞报使者曰江南虽小要自各有君临以小事大称臣可也独难行之礼无以塞大国之责勿辱顾怜则是吾之诚意不足以感动大国而上天终未至于悔祸末如之何也已然后督励将士谨备不虞江外尘起则上下协心再修甲寅之役臣恐敌人便未能越长江如坦途也虽然臣有一焉陛下欲谢使者必先呼集大将更令各与近土统制官数人同定此议陛下仍开心诿之曰强敌邀我以难行之礼汝辈其许之乎谓可许则后日彼再封一函纸又甚于此计将安出谓不可许即有边陲之警孰为吾当之彼如慷慨埀泣各愿效死则长江之气已増十倍谢使者何惮臣不敢逺引前代铺叙为可观之文直以存亡祸福之几系于今日者为陛下言其梗概愚陋不足以奉承明诏臣罪当万死
　　再谏和议疏
　　又奏曰臣窃闻北使就馆朝廷差官同王伦等计议众论皆谓朝廷审处适中必无过举和议之事次第可成此至幸也然众皆知和议之可成而不知埀成之事亦复可败要须有道以济之何则彼所求出于平易其事必成彼所求出于甚难其事必败事之成也谋画可以继进事之败也智者无以善其后此几防祸福之原不可差以毫厘者陛下应之可不审乎有如彼求我以甚难则和议之败葢有两端其一激怒于敌人也二则激怒于国中也有一于此非但和议之不成葢亦产祸之甚速臣请试言其略朝廷若曰彼不可从必峻辞而拒之彼必曰称臣者汝也请和者汝也致我使往来者汝也今遽云尔是我不绐汝而汝复无信也其激怒将如何和议当自是败矣朝廷若曰彼不可违悉俛首听之国中必曰是无中夏也是弃君尊也是忘宗庙也虽有防川之力恐不能防人之口其激怒又如何和议亦败矣为今日计者必当以适中之论调防其间其从之也不使激怒于国中其有可辞也不使激怒于敌人周旋曲折以就其事如是则和议可成矣虽然适中之举要在勿速有如未就益择善议论之士熟为使者开陈道理使其心解意悦共择两平之道守而行之仍晓然令内外通知勿使下有忧疑之意如是则事无不济汉韩安国有言谋事必就祖发政占古语侧闻咸平二年章圣皇帝谓曹彬曰北鄙终成和好此事须朕屈节为天下苍生然又须执纲纪存大体即为乆逺之利陛下欲谋事就祖其法章圣之意而已矣郅支求侍子汉议遣谷吉送至庭贡禹持不可曰春秋之义许荆秦者不一而足先儒谓节制之不求称其欲也陛下欲占古语其合春秋之义而已矣陛下孝友之心感天地而动金石微臣区区之意惟恐朝廷行之失当有害成议其数以和议为言者乃所以欲和议之成也陛下恕其愚否
　　三谏和议疏
　　又奏曰臣窃见讲和之事初则士大夫以为忧中则民庶以为忧今则将帅以为忧士大夫见朝廷审处适中未有失防方朝夕为陛下同心谋虑共图善后之计初以为忧而今少定民庶则视士大夫为舒巻者也见士大夫之情稍安于前故其忧亦缓而未迫闻之道路独将帅之忧汹汹如风涛尔朝廷但知今日某人入馆议事明日某入内奏禀而不知士卒切切之言日益愤激此其为患不可不虑也葢陛下间闗之初收拾西北流离之士拔为将帅分置军旅相倚为安危者逾十年矣曰比骑入边诏使守御者诸将也曰盗贼据险诏使招捕者诸将也诸将顾虽未能有大功名自见然其所以事陛下者甚久且勤今陛下一旦欲成和议北使在馆曽未与诸将道其曲折寜不使其疑且忧欤安知其不深思自念曰我辈平时不能相与展力今乃使君父至于屈己降气则懐厚恩而感激者必至于自慙又安知其不相与语曰和议既成我辈自是当渐无用而朝廷自是渐至于相忘则防后患而危疑者必至于自恐使诸将慙且恐其终不为朝廷忧者无是理也臣愚谓此后势当选择大臣别作措画以系诸将之心目今且当分遣官吏广宣诏防以慰诸将之意系诸将之心则和议成与不成皆不相妨但少俟敌使北去之后议之未晚臣未敢进其説也至于慰诸将之意则势有不可缓者陛下诚即日遣人分诣诸屯谕以至意使知朝廷施设皆无过当事成则与汝等强兵积粟渐为进守之计不成则与汝等鞠旅陈师图为后日之举虽成否未知真伪相半然皆不舍汝以图功也如是则将帅安而羣论息人情通而和议固矣传曰髙鸟尽良弓藏今日岂陛下藏弓时乎愚瞽之计愿陛下即施行之勿以为疑也
　　四谏和议疏
　　又奏曰臣累具奏禀讲和事惟在审处中道务令可行陛下亦颇采纳其説谓北使今已在馆足可商议臣不胜幸甚今者如闻敌书缄藏未肯分付意欲陛下实行臣事之礼拜而奉之臣实骇惧且今日之事或从或违各有大害惟于从违之间求得中道乃可施行然而不可急也臣冒死毕其説惟陛下留神省察臣闻齐楚交善之国也秦欲伐楚先使张仪绐楚约献商于之地六百里使之絶齐楚王大恱羣臣毕贺独陈轸不贺楚王曰不烦一兵不伤一人得地六百里子独不贺何也轸对曰臣见商于之地不可得而患必至矣且先出地后絶齐秦计必勿为也先絶齐后责地必受欺于张仪矣楚王不听使勇士詈齐王絶之使将军受地于秦张仪指谓楚使曰从某至某可六里楚之君臣始大悔今日讲和之事臣窃谓类此而又有甚焉者夫不因谋虑不劳师旅而辄欲复故地还梓宫归母兄反宗族是其所以许我者何止商于六百里耶秦欲使楚絶齐彼欲使我受诏使楚絶齐不过孤其旁援而已使我受诏是欲伐吾之本根也堕其计而孤旁援为祸犹浅堕其计而伐本根祸无乃深乎此不可不察也虽然用陈轸之计则必使秦先出地后絶齐然而秦不肯也今使彼复故地还梓宫归母兄反宗族而后奉诏则彼亦不肯矣轸恐后责地受张仪之欺则我岂不忧后求五事为敌所绐乎道理分明如此则讲和之事自当絶之然而上之百执下之国人皆纡囘曲折共为陛下图善后之防而不欲絶之者古语有云利则行之害则舍之疑则少尝之今日之事正可以为疑也陛下孝友之性动天地而感金石酿酒奉觞日欲上长乐之寿故臣子亦不敢专言其害止欲陛下以为疑而少尝之尔何则彼见吾今日朝廷气力稍强号令渐一以地势言之则又据长江而凭襄汉彼与其涉逺劳师而容有后害曷若设谋用计而制其十全此其智虑不浅然万有一焉者彼或腹心相攻族类内溃欲有中原而患力之不足欲平故怨而念恩之无从则革意囘心事有不可知者此正疑则少尝之之时也少尝之之道当如何亦曰推我诚心领其善意汝封一函纸来吾谨待尔使钦听尔言可从则致礼以答之不则修辞以谢之执纪纲存大体如是乃可今北使就馆逾数日必欲屈陛下为自古帝王所不行之礼此岂谓之讲和哉是其心非但欲使楚骂齐而自絶然也亦犹痴贾操竒货于市知人欲之则予价愈多而愈不肯售愿陛下少回天意更赐从容命大臣于从违两者之间求一可行之道与北使再三商量庶几协济讲和之议陛下不可専见可従之利而忘其害事茍失防非但楚受六百里之欺为天下后世笑而已几防之祸有不可测者仰惟哀怜臣子之心而俯听之臣不胜恳祈之切
　　议和不屈疏
　　奏曰臣昨日与台谏连书入奏乞令王伦等尽力取敌书纳入方为今日两全之防如闻圣意允许不胜幸甚然臣有一言更须控陈惟陛下哀怜听之所谓取敌书者但欲为北使作道地尔恐书至而我不屈则彼或以为未满故欲取而纳入今日纳入明日见使者或书与使者偕入置使者幕中大臣授书入之陛下徐出见使者如是则不屈非彼所知也是谓两全之策至于陛下圣躬则虽书入而不可屈也圣人有言莫见乎隠莫显乎防隠防之中天下所同见陛下勿谓禁宻之中可以潜行天日之表可以暗屈一人知之什百人言之四方万里皆传矣或谓臣曰陛下为亲屈传之天下何害臣应之曰亲归地得播告中外布礼以谢大国之恵天下不敢议正恐亲未必归地未必得徒取天下后世笑尔又或谓臣曰彼诺而我信之有如负约则曲为在彼于我无愧是又不然堕其计则解体丧气精鋭销愞何所不有又或谓臣曰彼非前日比谋亦何用苍苍悔祸事宁可知臣又应之曰用谋者敌人之常情革意者古今之万一立国之道以守常为正而不可以侥幸为心大抵破人之国夺人土地者未尝不患其再兴也若曰今不灭越后必悔之则吴君臣所以虑越者如何曰汝忘防稽之耻耶则越君臣所以念吴者如何非特是也秦尝破荆矣后与荆人和荆乃起为秦敌又破魏矣后与魏人和魏乃起为秦敌故秦之谋臣痛诮其主谓其不早成业者良由不絶灭荆魏而使其得以收亡国聚散民而再立宗社也然则坚敌之待残国其心忍矣故传载其语曰削株掘根无与祸隣祸乃不存由是观之敌人之情真可畏哉若乃陛下孝友格天祖宗徳泽在人强敌改心亊随世变于理不可谓之无独不可全信之尔一书逺来未见端的天子屈帝尊而受之无乃信之全乎陛下为亲而意切天下念君而心危矣臣又得之王伦谓彼后日有南北羇縻之请此尤不可之大者一言许之后不可爽今日奉诏之事乃是和议之初未尝速虑但作悠悠之语不思事至之时遂至无画今若又以此事许其后日则今虽平和后复难处惟陛下稍回圣心思虑后日祖宗基业不全矣民力穷矣人心危矣更令失计悔将如何伏望悯臣戅愚察臣疎浅但见人情物论有不允当故尽取以告陛下使陛下初不过听置臣言责之地则臣岂敢越职犯分累冒天威哉臣不胜恳祈之至
　　缺题
　　奏曰臣闻自下劘上非全身之谋再三而凟非得已之计竭陈愚悃仰冒帝尊臣比缘使事条陈利害数千百言大要欲得和议不败天子不屈而已昨与台谏乞令専委王伦取敌书纳入陛下念祖宗存大体之训畏古人犯众怒之言俯从其计事以获济不胜幸甚然臣尚有私忧者敢因事济之初妄献预谋之防南北羇縻之请臣所忧也果有是耶其不然耶今或不正其始则他日从违无防利害益深矣臣料陛下旦夕必再见使者与之计议大抵彼有所欲宁难之于初不可悔之于后难于初彼自见理而止悔于后彼固得以归曲也如闻朝廷亦尝叩问驿客所有羇縻之人欲于何时交付臣谓审之是也问其时则非矣要当为彼言如某等人可还某等人不可得开言创意宜懐逺图勿谓事未至而谩云也且如今来许我者事事皆得籍兵之众而可遣乎臣请备论之通和之后其割以还我者必止是空地无府库也无蓄聚也无大姓豪民也梗莽丘垅之间所留者老病孤弱岂复有强壮可战鬭之人郡县既开东南虚匮籍兵之众平时倚以为用者又一旦举而还之则众心解散不待立六国后而人各指其故乡矣可不念哉和议既成万端偕起凡有措画便当为经乆之计不可侥幸而茍就也説者谓数年卑屈祈哀自请迨敌国専使来临许以通好岂容轻失其意他时敌遣万骑临江人情骇惧吾内顾财用自知不足外督将士或恐难用则事亦可虞此陛下之所虑也纪纲散矣士马空矣衣食竭矣得宗族而复不能保得土地而复不能定大河之南藩篱荡然如失元气之人忽忽待尽此臣子之所虑也陛下之所虑能作而起之岂不在我臣子之所虑茍至其时则无防矣审量轻重顾乆图逺惟圣心加察焉臣闻爵禄者励世之具也陛下操爵禄而欲有为何所不可然羣言交入众智纷然好谋能聴此前史独称于汉祖盖事方危疑国论未定必有揣摩傅防之士投隙而进其心虽止欲猎取陛下之爵禄而不知祸毒可流于天下惟陛下禁其萌焉台谏天子以为耳目臣愚陋不足以当陛下视听之责断不敢导天君以奸声色也感激言狂至于流涕冒凟天威罪在不赦
　　申救胡铨疏
　　奏曰臣窃闻枢宻院编修官胡铨上书论使事其言狂悖力诋大臣圣恩寛容闻止除名送昭州编置可谓父母之矣然臣区区尚欲一言者非谓铨无罪也臣独以陛下南渡以来未尝拘顾忌讳逐一言者岂不以时方艰难事功未济与其罪狂夫而容有后悔曷若并包并受以来天下之言故内懐一概者虽伸吭感激怨咨天地陛下率听而纳之如是者有年矣今也岂不能容一胡铨以増盛徳之光乎重念铨一介书生坐无思虑但闻众论汹汹不知使事曲折原其用意亦为爱君铨本贯吉州奉老母于此铨窜逺去母将畴依陛下方孝友格天欲成和议若置铨于圣度之内使其子母相保不至狼狈诚莫大之恩也臣不胜祷祈之至冒犯天威罪当万死
　　劾施庭臣疏
　　奏曰臣闻人主褒功赏善不及于邪佞人臣持説论事戒在于反覆臣伏见新除起居郎施庭臣比縁抗章陈事陛下初自监察御史超迁南榻物情大骇立朝有识之士闻其姓名者皆掩鼻唾之臣以备员殿中欲论数其短迹实有嫌兼是时国事计议未决不欲紊凟天听故噤黙而不敢吐今和议以定羣听咸孚而庭臣又别有差除臣固不得不言矣和议国之大事所见异同计谋相抵皆不害其为正今庭臣之得罪于公论者为其反覆也庭臣初语人曰吾持讲和之论独与勾龙如渊同且如渊之论使事陛下所知也其説大率欲得和议不至于败天子不至于屈就从违两者之间平允成之此如渊之论也亦台谏之论也亦朝廷侍从百执事之论也故陛下采而用之卒以有济若庭臣之论其告陛下者不可得而知也其语人者则不复更存纲纪不须更有商议必令兵民投降天子屈体而已是安得与如渊等议论为同乎然其初则宣言与如渊同者盖幸台谏之説胜则彼未为异故也今来忽自立説则无所不至指金人为中原汤武呜呼不知指谁为桀纣耶以至诋诮上下咸防缪称慨然有自任天下之意何其欲重误苍生欤徒以敌书未入人情忧惑又妄意陛下厌羣言之交进虑和议之或失故持傅防之説于危疑交迫之际试一尝之有如投合则市道之态不过欲与沈该辈猎取陛下之官职而已供职之后自知不为公论所容先探问词头美恶对客议论又辄变改巧情黠状日益以甚夫和议之不可失虽三尺童子知之陛下受和之初所进用之人宜得端详静审有谋虑之士为国家外修和好内为自立之计然后天下不至于疑他日施为必皆听命今若所用如此则鲜亷寡耻者渐以累集邪佞小人皆懐谄顺之心宁不使天下反以和议为疑乎陛下收拾俊彦图济艰难其布在朝廷者亦须外允公议今使庭臣入侍殿陛瞻望清光出则士大夫恶之道路指之重为朝廷之羞矣伏望圣断罢黜庭臣以快舆论臣不胜区区之心
　　又劾施庭臣疏
　　又奏曰臣初四日曽劾奏施庭臣论事反覆乞赐罢黜新除起居郎指挥臣俯伏待命未防施行不胜疑惧臣伏仰陛下孝友格天和议允济圣意必谓更取庭臣辈进擢之则可以劝率臣下固和议于永久臣谓庭臣不黜则讲和之意不明适足以起天下之疑而已何则讲和之议出于天意断自圣心国论之决久矣北使入境百执事朝夕之所讲究者止为屈与不屈非为和与不和也庭臣何得于议论屈己之时力陈不和之害以速君父之拜乎使其在靖康时臣知其为徐秉哲王时雍矣且不和之害何独庭臣知之臣子未尝不以是为言也但庭臣则置屈己之害而不言操市道之奸于危疑急迫之际専以败和之害摇动陛下之心迎合陛下之意兹岂忧国之人哉陛下见而恱之传于天下人且疑之曰存纲纪者朝廷未以为信务顺从者朝廷独厚其赏通和之后得无可忧何天子宠谀臣以劝臣下欤臣故曰庭臣不黜则讲和之意不明适足以起天下之疑者此也使庭臣而有忧国之防独不可从容一二日俟礼文允当敌书纳入徐为陛下陈之乎且屈己一事乃左右大夫国人皆曰不可者万目注观羣心愤激如防积水于危隄之内一穴而出其势不靖今庭臣之疏闻其有将帅不足畏兵民不足恤之语真有是乎此非教陛下以涉春氷驭朽索之道也有如宸意难回此言可入则毒流天下矣赖陛下采听羣言举行中道帝尊不屈国事自定得百辟之心得六军之心得万姓之心得隣国使者之心实不因庭臣之计而至是也呜呼官爵砺世之具陛下持以赏穿窬何耶圣王之法诛人必以其意庭臣于羣言逆耳之时进傅防揣摩之説意可诛矣矧其持论反覆自叛自合一日数变其为侍御史也自知不安则供职之后托官长以为辞其得左史也自知不为众论所容则省劄到门徧出看谒作妾妇自明之态为人如是而可以亲殿陛迩清光乎陛下初虽悦之事定理明今可以见其奸矣臣尝谓元帝御楼船未定便有沈舟之患然谏者为宗庙社稷之计不得不切张猛徐陈安危之理则帝亦霁威而听之矣试使元帝不説之时张猛之言未进薛广徳免冠未起或有一人従旁刺船而前曰桥有虎必毋往请登舟以济彼元帝亦何为而不恱也但书之史册传之后世不知肯谓刺船者为贤乎前日陛下念亲欲屈将轻其身此欲乘危之时也羣臣持不可则欲陛下之従桥也举行中道则元帝感谏者之言而自悟也庭臣乃从旁刺船而请者陛下盍亦察其为人乎投之遐陬未为过典寝其除命大是寛恩愿乗得士之昌永逺佞人之殆臣不胜犬马之愚
　　三劾庭臣疏
　　又奏曰两具奏劾施庭臣茍合市进论事反覆乞行罢黜圣意保全尚此寛贷臣寔疑惧若庭臣论事情状臣于两奏中言之尽矣不复敢陈但庭臣初除侍御史给事中缴之恬然就职后读沈该之章怨恨言者始托官长为辞而求罢逮除起居郎台章论之傲然不顾受劄之后徧走人门知不为众论所容复杜门而辞免则庭臣之为人也无亷耻极矣十手争指万口同非臣为执法之官而使螟螣在于朝行鸟雀逰于殿陛臣亦胡顔以宁三陈恳叩之章屡犯尊严之怒必期窜逐以允师言
　　自劾奏疏
　　奏曰臣闻臣之事君贵在不欺子之事父可以情恳虽值雷霆之怒敢陈蝼蚁之私臣比縁北使在馆计议不决于十二月二十三日与御史中丞勾龙如渊右谏议大夫李谊连名入奏乞于二十四日同赴都堂见宰执商议圣防许之缘当日所议未尽复连奏乞二十五日再赴都堂圣防许之议定理须躬禀圣训复连奏乞二十六日合班上殿圣防又许之忽于二十五日晚宣押勾龙如渊李谊赴内殿奏禀而臣不与也臣忧惧惶惑不知所处即欲阖门待罪而国事未定人情不安小已之私岂敢辄布今也使事已定羣听交孚臣可以恳祈陛下矣臣闻台谏之官天子以为耳目葢所亲信而不疑者也官有小大而受责则同陛下呼台谏议事而臣独不与必臣于和议之计有不可与闻者其为耳目也疎矣祸福之几系于使事计谋不臧缪以千里陛下呼台谏议事而臣独不与必臣于和议之计有不能宣力者其为耳目也废矣居陛下耳目之任既疎且废虽圣庭包容未加诛窜而臣负此二罪岂得自安陛下方收拾俊彦图济艰难必得有气节之人聚之朝廷然后他日可责以事功之效使臣侥幸误恩但知茍禄则陛下亦何所用之人不劾臣臣当自劾伏望圣慈罢臣殿中侍御史职事特赐黜责庶协公议
　　当争论讲和之际先君自度与庙堂不合俾家人装以俟谴而上知其忠悉纳焉
　　恳留曾开疏
　　奏曰臣窃得于传闻曾开罢礼部侍郎众论疑惑开之所坐臣未得而详也然圣恩从来优礼侍从未尝轻有罢黜虽言章论数其短者犹委曲保全其去此开之罢所以人不能无疑毎见人称开厚重质实有文采论今日朝廷人物者必指为善类宜无显过得罪于清议也或谓止缘近日议论使事略有异同遂至抵牾独臣以谓不然陛下圣度如天物物并受数降诏防谓今此通和之事无非审处中道务今经乆可行固尝许羣臣条奏利害一二来上陛下之心可谓酌人情而济世者则开也虽有大同小异之见吾君父宁不谅其心乎谓缘论使事而罢者非也求其所以致罢者而勿得无乃开戅愚太甚至有妄发狂瞽之言圣意忤而不能容者则开之罢疑或出于此也臣数日前尝上疏乞罢栁约召命未闻施行夫约之为人陛下当自知之事童贯而求其荐亊路真官而问其术奸滛之事又详于孙悟之妹其素行不待臣暴章而后露也然如约者陛下犹欲拭而用之则如开者岂不能容忍而留之乎约之来陛下虽未必侍从之开之去陛下虽未必终忘之但朝路见一曾开去一栁约来进退人材似有可疑此众论之所以惑也一曾开去便未损于朝廷恐如开者又或去焉则有损矣一栁约来便未累于朝廷恐如约者又或至焉则为累矣圣人虚心屈己禁萌于甚防而防患于甚乆方今北使逺来计议未定爱君忧国之人心魂夜悸谓祸福之几皆在乎此是虽众智交陈羣防并入原其用心皆为区区正当容纳各领其意他日事成使论事者自懐无逺见之羞脱或不成陛下回思言者不至有悔如是可矣况陛下南渡以来圣徳日跻略无过举如前日胡铨上书狂悖削吏琐而投荒宜矣然犹从大臣之请俯加原贷则开之罢臣诚有望于圣恩焉武帝初不能堪汲黯之言其后则曰天子置公卿辅弼之臣宁令从谀承意陷主于不义乎故卒优容之此臣所以恳祈于天听也台谏天子以为耳目下有公论而不上闻则是耳目失其所司也臣忍为是哉缕缕之言期以报陛下而已矣上凟天威罪当万死
　　修纂属籍总要疏
　　时修纂属籍总要先君奏曰臣契勘绍兴五年内宗正寺丞孙纬等修纂祖宗仙源庆系属籍总要共二本一本进入一本崇奉在寺其书以太祖皇帝为一总太祖宗皇帝为一总秦王为一总又以母氏始生宗妇宗女宫院官爵夀考赐諡各为一条分类成书书成被防及二三年再行接续绍兴八年十一月内宗正少卿张绚以元降圣防申请条纂臣见与寺丞陈确等叅照施行外缘三京宗司报到事迹名件与旧额有抵牾谓如某人旧书若干子今所报状或多寡之不同某人旧书系某位下今所报状或生出之不同此类不一谓旧书信也则孙纬所编初有得于传闻者谓旧书误也则今报所责未必皆其亲的所供未敢便以报状为信辄废旧书臣等今将诸司所报详加考订除与旧书并无増减交互者即不再行开具外其有増减交互去处两书并用小字注入庶几新旧俱存前后可考更二三年真僞复互见矣如当圣意乞将孙纬等前来进本降下本司以凭修注施行毕日再行呈进庶几仰称陛下惇宗厚本之意二月与方庭实两易为秘书少监先君喜曰吾好古之心惟日不足今得平生未见之书而读之一何幸也侵疆既归上遣枢宻楼公炤出谕京陜四月命先君以本职为叅谋转宣教郎行府所至选将帅军马访疾苦经用度以至表扬忠义振防隠孤先君之画为多其所撰文字有请除罪籍
　　奏曰臣检防今年正月五日赦书内一项新复州县见停废文武官将校公吏未经甄叙人并许赴所在自陈保明以闻当议时与甄叙臣窃详刘豫僭窃逆天悖道谓之有功者实助豫为虐之人谓之有罪者未必真坐累也今豫所录者朝廷包含混贷捐其旧恶豫所斥者朝廷从而弃之可乎方使无辜抱恨之人伸吭自诉有司锱铢原减论如常程则是朝廷尚为伪齐行法也臣愚欲乞应新复州县官吏军民被罪有文字照騐者并不理遗阙减降未经叙复者即依本等叙复内有元因刘豫补受复为刘豫废夺者永不在甄叙之限庶几罪功两平众论惟允　又请放王枢等
　　奏曰臣准今年六月四日尚书省关备坐环庆路经略安抚使赵彬奏逐处申到西贼出没事奉圣防令臣相度措置务要彼此情通各获安帖仍详具闻奏者臣契勘李世辅捉到西夏招抚使王枢见在四川宣抚司收管看养并据赵彬申到前后捉获夏国一百九十四人送邠宁州庆阳府等处羇管臣相度闗陜初复正与夏国为隣欲令将帅通书恐计议未必周尽而于国体有伤置而不问则彼此疑碍莫之肯先情亦无自而通矣兼前项人留之无益于事还之则感恩荷徳更相告谕理或有补臣愚欲望圣慈将王枢并赵彬羇管一百九十四人许臣呼至行府犒劳放还夏国不惟使边境有感向之心实可以示朝廷广大之意如防允许乞作睿旨行下
　　重监司郡守疏
　　奏曰臣闻内外之臣共持法度今虽未治积久必安内外之臣共懐茍且今虽少安积乆必乱监司郡守朝廷委以治外者也今付授之际曽不审择出而为政率多茍且之人臣顷于州县间见大而狱讼小而筦库奸藏不法庸缪昏老者在处有之而监司郡守熟视不顾以不按治为长者以能容忍为得体百姓号呼怨詈以日为嵗作过小吏方偃然自安朝廷幸而防得一人时有窜谪大率去不过二三程州郡又复容庇于所在私酤遏税请嘱公事愈更扰人究其原皆初不审择监司郡守之过而又属吏犯法朝廷未尝问所属以容庇之罪彼茍且者谓吾终更之日能几何时何用拂人情而敛怨故坐阅吏奸漫不加省呜呼为陛下赤子者何辜哉臣愿陛下诏大臣使先重监司郡守之选无状者勿以轻授次严监司之法容庇者辄坐之图积久之安去茍且之弊天下治矣
　　先君自当言责抗论无隠排击邪佞不去不休权臣秦桧尝有以喻意辄以理却之
　　除宗正少卿疏
　　九年正月除宗正少卿奏曰臣自幼读书惟务行已晚而筮仕但知爱君至于智虑暗愚材力绵薄则叨冒器使之初尽恳祈于陛下矣然臣待罪殿中今才两月凡所论奏悉荷包容有可施行即防采听此臣所以昕夕自誓愿效万一而适当多事之日略无展力之勤陛下使居耳目之任而下情不以上闻使居风宪之地而奸佞不能力去则是陛下所以待臣者不啻天地父母而臣之所以图报者可谓孤神明而负寸心矣按其无状付之司败臣亦流涕而知恩若犹怜之俾从补外之禄臣尤刻骨而懐感属籍亚卿地清职峻厚颜以处臣亦何安伏望圣慈收还成命与一在外合入宫庙差遣庶安愚分不允
　　请褒赠李喆疏
　　请褒赠李喆奏曰臣访闻故文林郎前原州彭阳县令李喆建炎四年原州陷没移治界上伪彭阳令执以献边人三予官三辞其后指为归附转儒林郎喆持牒自言曰初因捕获不敢受归附之赏封还之刘麟闻其名委京兆府以礼津致终拒勿起臣入陜西或谓喆无恙下原州访之则喆于今年六月已死遗孤尚幼生理萧然志节分明众所嗟悯伏望圣慈将喆特赐褒赠録用其后庶几存没感恩尚知忠义之有报也
　　褒进三老疏
　　又请褒进三老人奏曰臣初入陜西即访问髙行之士有奉议郎前原州通判米璞朝请郎前知陇州刘化源奉议郎前签书博州判官防公事刘长孺士民众口一辞谓璞当废齐乱常羣伪争进之日杜门谢病终不受污关陜之人见璞则知有朝廷今虽童稚能道之化源守陇孤城既陷贼守视之不得死驱入河北鬻蔬菓隠民间十年卒不屈辱以归长孺当逆豫凶之日尝致书备陈祖宗徳泽劝其转祸为福豫怒毁除告牒囚之百日后复起之以官长孺坚卧自若也三人皆本贯耀州业儒登科乱离以来糠豆不赡而高风善行蔼然有闻臣于本州津致前来亲加劳问而璞苦风痹右足几废化源等已老步履亦艰难虽作圣旨行下发赴行在缘以老病各不能就道伏望圣慈怜其陷没之乆察其志节之高特与除宫观差遣仍进官一二等偿其闲废之日使璞等优防祠禄为乡曲门户之荣实圣朝激励风俗之道也
　　十一月除权尚书礼部侍郎转通直郎
　　奏曰臣困顿余生羇孤弱植脱身下吏厠迹周行防陛下奬擢之恩已非一日展力从事者亦屡试矣迄无片善可效万分未从司败之诛缪窃道山之禄兹复叨冒人其谓何又况宗伯之司国之所重贰卿之职其选甚高法从清聨朝廷所以命士非若庶工之冗容可以一介充也侧听已行之命实懐非据之忧仰冀鸿慈俯从愚悃收还恩宠以副公言不允　寻兼详定一司勅令十年九月以年劳转奉议郎遇明堂恩封荥阳县开国男食邑三百户十二月除试尚书礼部侍郎奏曰臣学识荒疎人材猥下摄官宗伯误防器使之恩而黾勉周章寸长不效已知逾分更俾即真不恳祈君父而求避焉则公朝铨择之鉴臣实累之也伏望圣慈收还成命别选通才庶几可以佐官长之讨论措礼文于隆盛不允　兼权尚书刑部侍郎十一年五月除宝文阁直学士枢宻都承防奏曰臣窃以侍郎分曹治事其选高矣而宻承上旨者其职为尤重阶官辨秩为等品已贵矣而陞华内阁者其资为甚崇兼以付之则朝廷委用之意盖自可见而臣禀资驽下赋性愚防怙恃已无虽有一意事君之愿而筋力向暮实懐十驾难及之忧冒昧以居愆尤将至伏望圣慈收还成命别付时髦外穆师言下安愚分不允
　　良嗣曰先君既为侍从献可替否荐贤举能凡所见闻有关朝廷利害天下休戚者无钜细皆以告于君相或不着于文字则人所不知也
　　定谋齐力疏
　　又奏曰臣闻国家之治有盛衰兵甲之势有强弱执权应变因时制宜此圣人抚中国御逺人之道也伏自夏五月封疆之臣以败盟之警闻陛下恻然慨伤知曲直之有在爰戒师律奉天威克获之书以日来上制宜应变之道诚得之矣夫以敌人轻视我朝无谋妄动宜其一跌涂地片甲只轮之不返然犹能收拾余众抚有大河之民者无他葢去年修还地之好今年报败盟之警长驱之马触盛夏而甘暍死顾吾猝遽之间谋既不得素定诸将之战力亦未能齐一此宜战伐之功尚以顷刻淹也虽然今兹仲冬嵗之杪日无几朝廷所以为来年计者盍亦蚤正而先定乎国家之盛衰比前日自可见兵甲之强弱比前日自可料愿陛下乗万宝亨昌之始即干刚运动之初开廓规模沈潜机筭与二三大臣预为来嵗待敌之画动静战守皆使谋素定而力齐一则中兴之功成于此矣谋之素定在朝廷力之齐一在将帅但朝廷之谋素定则将帅之力自然齐一侧闻太祖皇帝兵不过十万而平定四海指麾如意者用素定齐一之道也臣不胜区区愿望之切　又为宰相言曰边事平日不敢辄论今日亦不得不论数日传闻敌尝以数十骑逾淮继以数百骑今则寨合肥之北传者信则朝廷须极力料理不可缓也且雷仲辈退寿春而南是欲据淮受敌也敌济渡而吾虚其南岸非纵敌乎纵敌合肥之北则长淮已为平地庐州岂能守长江舟楫之区彼更得之势难遏矣或谓敌锋不可触稍延之深入然后依江击之可以得志某谓今日之事当论成否敌临江而吾将帅信能合力击之善固无以加否则他时大江之南犹今日长淮之南也长淮之南不能战而必曰江南可战愚之所不喻也且力战于淮之南而敌犹未已则长江之战自可图也今必欲不援淮南而须其至江此何理哉今日之计张俊渡江与刘锜合军而进为上防若俊未渡分精兵万人暂听刘锜使换仍督锜进保庐州此为中防若谩遣一军以援刘锜为名顾望而进节制不一定无成功仍更须督岳飞下上流之师诏世忠分精兵之骑更为掎角乃为尽善　韩世忠张俊岳飞各以宣抚使乆握兵于外上一日命为枢臣而收其权
　　先君为宰相言曰窃见降制除三宣抚为枢宻副使以其兵归枢宻院合朝廷中外之势通诸帅彼我之心凡前日天下以为忧以为难者一旦变为平易安强之道庙堂之上声色如故三大帅惟恐奉上兵籍之不允一何盛也虽然利害得失常对倚而不废遇事更变则激发而复起就其利不忘其害见其得愈忧其失而后可以大有为伏愿相公周思熟计益善其后其试以所见条列于左方沿边州县倚兵为安比自淮甸蹂践之后人情往往忧危大帅又舍之而去给罢之初传闻或失实逺地何知一家狼顾余皆相和而惊矣俾知本末不可无告喻之文三宣抚之兵纪律不同平日分而用之各安其所主他日合而用之固有以更屯易帅为便者亦有顾恩念旧而不能忘者安慰人心当有混一之道三宣抚所分之地平日有警便各任责今既只是统制将官在外有如尘高敌厚使谁纠合而前必待飞檄告急然后朝廷遣发晚矣豫为期约当有应卒之防宣抚司诸将首领尽是收拾散亡与杀降剧贼其间悍狠虐下顽钝嗜财荡滛纵欲者色色皆有平时畏大帅不得逞一旦释去其陵损士卒交相货利藏匿子女之弊岂得无之弹压整齐当有画一之政君子可以义劝小人可以利诱前日诸帅恐其下有见利而逸者故或质其文书属其妻子以系累其心今一旦去其统帅敌人朝暮伺之埀钓设饵宁无贪啗之人然则察视防闲当有杜絶之计宣抚司教阅之法最号严肃埀赏示劝人人精进今既分立头项其淬砺思奋立功自拔者必多有之至荒废燕安茍且自便者安得无也训练作成当有劝沮之术诸军钱粮専系总领司应办宣司按月勘请所有器甲尽系朝廷颁降宣司量事分给今宣司既罢合渐就法制使无冒请之弊立为准程使无损阙之患传曰平乱责武臣相公以道佐人主提纲振领而收其成功军旅之事宜尽以责右府经画曲折一一使之思虑相公酌其可否裁其议论付之使行他日进退攻守彼皆不得以为言矣东阳民或啸聚
　　先君为宰相言曰东阳有少盗贼闻朝廷欲分军捕取之甚为得防但婺七邑乡民多事魔东阳永康尤甚根株连结虽弓手土兵躬受其法葢不如是则其家不安故一处有盗他邑为盗用者已不可胜计若窃发处团聚已及一二千人非官军决不能了仍须遣发神速出其不意多用文移徧下旁郡销其应响之患其所遣统制官更须审择厚重练习善部辖者不至令百姓先被骚扰之害乃为尽善万一遣兵淹留或虽遣其数目不多与统制官轻敌縦横则百姓之被害均尔蜂虿有毒愿庙堂母忽
　　论白契疏
　　奏曰窃见典卖田宅法限六十日投印又六十日请契恐其故违限约则扼以倍纳之税恐其因倍而畏则寛以赦放之限疑若无弊矣而其弊今有不胜言者买产之家类非贫短但契成则视田宅已为己物故吝惜官税自谓收藏白契不过倍纳而止遇赦限虽倍纳犹是虚文必待家有争论事涉闗碍始旋行投印此无他官无必惩之法开因循之路而使趋宜其资豪猾而失公利也亏失公利犹害之小者至有不识书计之人饥寒切身代书售产阅时既乆富家管业亦深或为书人已死或牙保关通乘放限之便改移契劵以典为卖他日子孙抱钱取劵而不得则饮泣县令之庭而已尔臣愿朝廷详酌下有司立为信限出限一日更不认为交易钱不追理业还本主典卖田宅者并依条为合同契一处赴官投印如是则白契可以尽革上不致于亏损官钱下不致于以典为卖公私偕利矣
　　先君自密承上旨声望寖隆天下柄用之意可见而忌之者容心矣十月除宝文阁学士以本职出为川陜宣谕使令戸部支赐银绢二百匹两
　　除银绢疏
　　奏曰除银绢系自来圣恩霑惠出使之人臣不敢辞所有职名臣实不敢只受缘臣今年五月由礼部侍郎进直西清叨承密防半嵗之内无补涓埃日侍轩墀方切忧惧今虽躬禀戒饬奉将徳意欲布之坤维未勤况瘁之夫已被陞华之命隆恩虽逮私义岂安臣亦不敢过为辞免止乞圣慈俯察愚诚暂留误宠俟臣使亊归报不以亡状累司败申行今日之命可也臣无任惶惧激切恳祈之至不允
　　是行也上以西南去朝廷逺征戍良苦特劳勉之又适因岳飞死虑江鄂诸军有所未喻因慰抚焉乃若省民俗察吏奸览困穷屈抑之词按纲马驿程之弊亦上所丁宁者先君即日就道一二布宣悉如上旨过襄阳
　　奏曰臣契勘襄阳府城池深固三面阻水一面依山新作山寨并已毕备今系统制李道梁兴等戍守上下安帖不烦圣虑
　　朝廷再与金人约和就委先君见北官分画地界先君以十二年正月抵河池与宣抚胡公世将防闻敌掲示陜西将取铁山且预差守将荐以甲马临关称欲交地人情骇惧谓无铁山则无蜀矣先君以事当从长榜于通衢仍牒北官云当司被旨商议难以便行交割得报如约众乃定一日北官乌林賛谟尚书孟浩郎中及境先君出关迎之而士庶遮道者数百人车马不得进乃集其父老豪杰而问故皆曰宣谕从长之榜殆欺我耶今不延之入闗而以身受制是必如其所欲而后已也先君曰某虑之熟矣彼能制我我无以制彼也延之入闗使坐于吾家而不去将何以处之当是时也关门闭则啓衅开则任其人之往来祸不可测是必如其所欲而后已也故吾以谓彼入则使者安而国事危我出则不过使者一死耳后岂无继耶遂出见賛谟浩于白马闗外之百家村以分画賛谟曰甚处是陜西旧界先君曰自黄河以南皆陜西旧界也赞谟笑曰自铁山以西至阶成岷鳯秦皆是今当尽割还先君曰朝廷尚恐大国更有所与不谓反有所取赞谟曰奈何是旧界先君曰若论旧界朝廷郡县在上国者多矣赞谟曰与岷阶两州须割成凤秦先君曰某愚陋不善思虑不知上国讲和之意为休兵息民耶为土地耶为休兵息民何苦较量土地若为土地似非讲和本意建上国基业必不因尺寸凋残之区可以增高也賛谟顾浩曰不奈何更与成州若秦凤两州须要此是国王説定底事先君曰若已説定尚书何故不取阶成岷公文又何以称从长商议见得此事只在尚书愿更斟酌赞谟曰且问贤只如四川有个仙人关又要散关又要和尚原应是关隘都要占却是甚意思先君曰此是朝廷土地岂可谓之占今上国讲和之后将关隘须要见夺却是甚意思赞谟曰都承只要里面讨便宜先君曰人各事其主岂不为本朝讨便宜若论实情上国于江南土地恨不尽取而有之今所不取者非是留作人情力不足也本朝自白沟以南皆祖宗土地旦旦有恢复之心今所未复者亦不是忘了势未可也但既讲和日前事皆当不论赞谟曰为是讲和却须着还先君曰譬如两家仇怨各欲吞并财产一旦解仇释怨结为亲家聘币交欢之后反临门而强取其财曰汝为亲家矣当以所有归我切不可争如是可乎如秦川等处以兵力尚不能取讲和之后乃欲取之是亦亲家取财之义赞谟笑曰都承亦不可説道上国无所还且如国王年里大兵已至淮南淮南多少州县讲和后一时退还江南了先君曰尚书却是论行兵不是论疆界也兵锋到处岂有便是自家州县且如往时岳飞兵至郾州韩世忠兵入山东不成许多州县皆是朝廷退还上国也赞谟曰休如此説都承何似且承当却先君曰尚书説且字不是今日和议质诸天地鬼神主上欲子子孙孙世守之何且之有浩曰此言极是賛谟曰休休宝鸡县界直至大散看都承面更与凤州截散关为界先君曰若商量到极处某岂敢固执只得申朝廷但尚书须为朝廷思量教他行得江南府库单贫尚书所知此后嵗币尽是百姓膏血须教天下出得欢喜若土地更割去闗隘又取却军民怨怒亦非大国讲和本意赞谟以手画案曰此外是没商量先君曰且俟具奏取旨赞谟曰都承所得少便申今得多何用申先君曰尚书便以河南见还亦不敢受须候朝廷指挥二人相顾笑先君出图示之问商州如何浩曰国王已有指挥要割且俟作公文去各退归次良久令人传语送到牒一纸牒首曰今与江南之使议定下项第一项永兴军路东南至唐邓西至秦鳯南至山南不系永兴军路州县牒后云已差閤门只候李某日下交割先君再往见之将与言而牒已无所付乃顾左右俾设案置其上而指示之曰早来商议并须取旨初非定议也当须先改定字又问永兴军路一项是甚处浩曰是商州先君曰何不明言商州兼四至亦须指定不宜包裹又问最后一项祐州是甚处賛谟曰便是岷州以岷字是国讳故改为祐先君曰但减去字画亦须明言祐州即系岷州賛谟曰也得先君曰具奏取旨须待回报賛谟曰江南已説定都承不肯交割如何先君曰前日为见来文有交割二字即牒贵司先理防此来只是商议贵司回牒云即无便交割之理回文具在今乃不然何也賛谟曰若不交割定是不便先君曰使者但能遵守朝廷指挥若専辄却是不便赞谟曰国王必怒先君曰国王亦须聪明岂有使者不遵禀所受指挥而擅以土地与人賛谟曰若未交割且便退和尚原兵既是讲和又却聚许多军马要做甚先君曰若不系所割之地如何管得屯兵若是合行交割早得指挥兵自晚退矣赞谟曰都承又不交割又不退兵耶先君曰使者非主兵之官当问宣抚司且如淮阳军与淮东对岸不知上国因何聚许多军马今虽讲和尚书能一面移文使淮阳退军否浩曰尚书何如且如令都承申去赞谟曰某却如何得回遂置公文袖中先君曰急递公文只一月愿尚书少待之赞谟曰不交割且自去既而又曰某今夜不去都承甚处宿先君曰尚书宿此某亦宿此少顷赞谟起曰某有氊帐在前面可同往帐中饮耶更商量此事先君曰日已曛黒有商量俟来日揖而上马命作乐以送之俟其去久徐引而归彼亦无所措也先君即上疏云
　　奏曰臣所与北官商议其初欲尽取阶成岷凤秦商六州论难往复渐次听从其确然欲得者秦州商州和尚原三处乃川陜咽喉要害之地皆不可轻许而和尚原最为不可此原内蔽四川而尤切于凤金人在边境我得凤州无益失凤州内有仙人关川固未能遽入但骑兵长驱歴兴州而至梁洋三郡路平如掌并无限隔我以轻兵戍之势决不保悉重兵屯之粮道不继当是时川之一臂枯矣宣司之兵今多屯于梁洋若凤州危则阶成岷悉在外数郡嵗供和籴近二百万一旦动摇则梁洋之兵必不能聚欲收以入川四川不能尽给也商州在南山诸谷之间为金洋均房之门戸外有七盘关下瞰长安故金人以此为急金人得商州则与唐邓声气相接非但金洋均房不可立襄阳势必甚孤前日乌林尚书面出分牒一纸包裹四至不明言商州但云永兴军路东南至唐邓西至秦凤南至山南不系永兴军路州郡问之则曰永兴军路乃商州也如此则于均房金洋凡在山南郡县皆有妨碍再三商议不肯改换臣须具奏取旨遂取去公牒秦州在渭南而地势与河特侵渭北熈河反出其后金人不得秦州则与泾原诸路相隔朝廷无秦州则阶成岷凤外无屏蔽但以轻重较之金人于秦利害为重在朝廷为稍轻尔此三处无一可与臣縁和议大计已定北官自铁山以西旋次裁减十去五六如成凤等处皆已差知州随行今所欲三处确然不肯商议度其势未可遽囘故欲且与具奏续为陛下计之而北官强臣交割退兵臣不敢从若朝廷径遣人赴军前求之皆尚有説北官谓商州时侵出山北与南山不齐不可立界然自长安南入容道尚二百里方及商州自商州又山行百里至丰阳丰阳百里至上津乃今商州移治去处朝廷必不得已取商州旧治捐与之而以丰阳为界则门戸犹半存也秦州旧城已废今乃新筑小垒势茍不能皆全捐以与之求贷和尚原为藩篱恐或可得如其不然少増嵗赂以赎之亦可此外臣不知其可也异时吴玠固尝失此然出于一时仓卒金人暂得之后由和议旋亦舍去勿谓曩尝失而无深患也
　　三月坐向者刑部有差误事降一官五月除端明殿学士川陜宣抚副使兼营田使转朝奉郎
　　奏曰臣窃以朝廷以上流为重上流以陜蜀为本虽邻国通和兵甲不用然取百郡之赋馈十万之师惟安靖不扰渐与国为休息然后可以上寛西顾非轻责也顾臣何人辄当此选崇资峻职复畀付之臣欲尽沥肝胆极恳固避则军无主帅事已留积帝阍万里何日可闻臣除将宣抚司职事已行管干外所有转三官并端明殿学士恩命伏望圣慈特赐寝罢选徳望威名著立者倚分一面之忧然后为称臣无任惶惧激切恳祈之至不允
　　枢密虞公允文尝诵言之曰某旧与诸将往来见其私居言动之间罔不忌惮如家家有一郑宣抚在焉殆不可晓又曰吾蜀困敝如巨疮日益溃烂为之悉力医此疮者非郑宣抚乎而卒以祸其身可痛也蜀人之论大率如此至今田夫野老毎一言之以手加额有绘其像而置祠者未始或替也
　　桧既隙矣而先君所尝按劾如宋苍舒贾思诚辈寖媒孽之冣后总领钱粮赵不弃台谏余尧弼巫伋从而迎合诬陷以取富贵桧所使为勘官宋仲堪者苍舒之弟也遂将父子分置岭表骨肉流离生计荡尽而先君竟殁于瘴天可问耶当兴狱时举世知其寃而莫敢言独添差利州路军马都监贺仔疏述先君劳绩以一家四十口保其无罪桧大怒即除名勒停枷项送横州编管仍许管押使臣兵级等以回日推赏仔到横遂死仔非管军者先君与之无素也二十四年甲戌先君自春感疾至夏以其生之月日终于封之寓舍谓家人曰吾生死于是日非偶然也索纸笔书两颂翛然而逝　旧闻先君寤生盛夫人先梦神者以甲寅二字相授寻推之则生之时也其将使蜀也有大星自紫微垣入于参井之间而遂不见及将出蜀也复有大星坠于利之宝峰山彩散而声裕见之者以为异先君所为宣抚司奏报及其他文章稾册十数尽为宋仲堪之所逮取后莫知所在故良嗣録镇蜀以来事皆不得系先君之文又先君遇子弟特严宻而良嗣在侍旁日复騃不习知今据所记忆者恐不能十一二姑为之传藏于家后之子孙其有立者能搜访而续之尤所望也











　　北山集巻一
　　钦定四库全书
　　北山集巻二
　　宋　郑刚中　撰
　　修修牕前芦
　　修修牕前芦孤瘦倚青玉心虚知夜凉风叶乱相触使我入幽梦如在江湖宿方兹困炎曦爱尔眼中緑奈何柔脆姿行犯秋气肃霏霏霜露中菱荷等摧覆大抵无劲节不及嵗寒竹
　　砌下两修竹
　　砌下两修竹翠色含烟新尽日肯相对萧然如可人清风动遥虚亦不厌我贫时时一相过吹拂席上尘二物有嘉意慰我穷悴身常观有道者尚与鹿豕羣奚必广团聚哄哄如飞蚊清风与修竹吾不失所亲
　　读坡诗
　　公诗如春风着物便新好春风常自然初不费雕巧又如荆山玉不问多与少传流落人间皆作希世寳吾独恨造物生我殊不早不得拜堂下朝夕事洒埽追扳邈难及清泪出幽抱
　　书斋夏日
　　五月困暑湿众谓如蒸炊惟我坐幽堂心志适所怡开牕面西山野水平清池菱荷间蒲苇秀色相因依幽禽防嘉木水鸟时翻飞文书任讨探风静香如丝此殆有至乐难令俗子知
　　寄别左与言
　　寒生坐孤穷浪迹逺羁寓千金买卜龟所用良失措如闻过期骞扬引雄翥放直州县腰阔作台省步念欲拜公别心往足不赴铭肌荷恩知痴坐乖礼数可但顔甲厚颇亦背芒负梅雨五月寒洄洄緑烟树二岭遮梦魂不到船行处安得赴双桨翩翩若鸥鹭
　　寄赠张叔靖
　　堂堂张侯好眉宇照人氷玉无尘土忆初解后共杯盘姓字未通心已许参商别后各天涯屈指流年不胜数何知防马忽东来扣我柴扉叙寒暑相亲顔色愈敷腴不俗胸怀细顷吐使人频嵗饥渴心如饮甘泉饷腵脯吾生寒苦众所知眼髙无人人不与技穷渐觉蒲柳衰进取一涂方首防有心斸治土田园束手抽身事农圃荷鉏今亦粗成趣颇有嘉蔬待春雨所恨松根长茯苓僻寂无人堪共煮安得溪霜素月高促膝与公长夜语
　　谢潘令衞惠松木
　　子美欲得广厦千万间大庇天下寒士俱欢顔嗟我一室久疎陋风飘雨剥堵不环欲具茅茨小编葺斤斧四顾家无山谁谓潘郎坐华屋肯为湫隘兴永叹恵以南山好松栢翦伐既就皆丸丸我今朴斵遂有日居处可望庵冗寛方知广厦庇寒士子美之论非髙谈古人骨朽髙义尽习为鄙吝风俗悭皆使如公眼青白古人风义当复还吾闻渊明谢主人报止谓因盘餐公今饭我徳何啻渊明诗来犹可攀
　　观溪涨
　　入夏天不雨溪流仅成派一夜涨梅霖拍岸辄澎湃冲犯无隄防奔腾起湍濑鸥鹭惊以翔虾鱼鼓而快聒耳如殷雷声势殊未怪晓风吹乱云日出阴气退所谓暴集者萦纡已如带浩浩北海若遐想见尊大溟漠函万象吞吐容百怪小哉此溪流其涸可立待是以古君子徳量戒褊隘
　　家有小园比他处果蓏倍登或问郑子何术致此告之曰汉武帝使海上县官亲渔鱼皆不出其后捐以予民则鱼复来因知天之生物本以惠济穷民彼富足者不可兼而得也吾贫甚矣安知造物者不以是少私之耶戏为一诗
　　吾闻县官渔海鱼不出捐以予民鱼乃复天之生物岂无意殆欲怜贫补不足吾家元无二顷田卒嵗何人分半菽小园自幸有余地背负经书刀锄斸年来种植类槖驼随手髙低便新緑魁然芋塞区肥无数桃梅压枝熟既收防暖开须麦又摘多穰过拳粟虽无蓄积累瓶盎采掇犹能饫肠腹天于此圃非偶然坐作山居野人禄
　　罪囘禄【并引】
　　宣和辛丑睦州妖贼啸聚服绛衣执兵戈破郡县所至民居无小大焚之郑子谓五物皆有神火为物囘禄司之此盗之兴以火为威灼燎惟盗所用神恶得无过哉作罪囘禄
　　囘禄为火神威权尤贵重年来何失职权为盗所防此盗假尔威蜂蚁聚徒众煌煌万炬光灼燎随所纵烟氛障白日烘炙盛骚动老幼哭无家祸虐人所共使人不见此聪明欲何用神而审其然可得亡制控忍使盗意满生民负焦痛尔过不可文反躬当自讼
　　辨毕方【并引】
　　柳子厚按山海经谓鸟有赤文而白章者名曰毕方善为火之祥尝为文以逐之往年东南冦大火炽説者谓所在不能司察毕方之过欲大修驱禳之术以戒未然郑子闻而笑之曰穷民失业乃相攻剽白昼秉炬而相焚初无祥也作辨毕方
　　比屋皆良民为盗岂无以富足义所生贫穷盗之始冻饿家无储追呼官不已妖幻随鼓之安得不羣起纵火资盗威势固自应尔可笑説者愚輙欲效栁子赤文而白章召祸岂其理东南瓦砾墟所向辄千里如何好事者逐此不逐彼
　　前山寻兰
　　眼债未全无惜春心尚有喜闻幽兰臭寻过东山口披丛见孤芳正似得佳友小锸破苍藓防致归座右秀色逼尘埃清芳动窗牖爱媚固无厌嗟惜亦云久今为花木者贵重无与偶苐能吐青红贡献率奔走官舟塞古汴往往载蒲柳尔何守幽林国香空自负所幸无改芳可使名不朽
　　简潘义荣
　　高槐记得緑阴埀见公承诏趋丹墀今兹疎梅防香粉公坐鲠切还栖迟甘辞软暖定速售此独难使壮者为苦言瞑上所急出林之木风摧之嗟吁世路每如此我常感激横涕洟贾生妙论逮伊管绛灌之属犹可移长孺忠言岂真戅其如御史能饰非到头至始天所惜未肯容易登臯防且今投置在闲散药伤补败终见思公还故乡扫一室古书名画四壁围賔客相过具杯酒一笑万事荣辱齐虽然公岂忘世者终念后稷由己饥吾皇尝胆愈思治宣室赐对行可期当有今时张万福懽呼再拜迎公归
　　酩酊且饮酒
　　料峭社日寒酩酊且饮酒中原困干戈强敌未授首隣邦复蚁聚伤杀官吏走使者部民兵经月但敛手豺狼羣小心伺隙欲嘷吼吁嗟一身多况复家数口信如古人言天地在杯斗
　　建炎丁未自中夏徂秋不雨七夕日戏成一诗简牛郎织女云
　　今夕知何夕织女逢牵牛云軿拥高汉仙事传风流人间适焦窘龟兆生田畴当时大军后皆抱糠籺忧我劝二星者鹊桥无谩游曷不攀天河驾浪鞭龙头共化油然云白雨淋九州无庸事机巧下副儿女求良宵幸欵曲深愿尔自谋无令一年中虚烦天地秋
　　代答
　　高才沐新咏笔力囘万牛讽我挽河汉溥将膏泽流吾闻天甚仁爱民颁九畴人间失彞叙乃有偏毗忧列星但随旋一气同浮逰讵敢弄天柄私恩囘旱头胡不自修徳和气浃九州奚烦雕肾肠诗章逺相求君其谕乡隣此外无良谋尚几驻车骈俯为观有秋
　　巨济弟书梦求诗为赋古风云
　　稽首叩微妙下笔书符若风雨又复沃之琼丘泉过口腹肠如火煮临行戒以食腥秽转首蘧然成栩栩吾闻有梦皆想成此梦怪竒非想取良由夙业种根净故此通受真语防当役使三足乌倒景乘风见王母惟予堕入世网中非孔非顔莫知祖独知抱正御魑魅符篆常疑不吾补但留真火固脐下毎视丹砂贱于土饥来得饱即快意荼荠羶臊等甘苦那知好慕长生人保练形神乃如许因观侯梦悟昔非叹恨此身殊椎鲁便寻金篦去眼膜为汝他年看轻举
　　送林懿成解兵掾
　　公喻如龙媒秋游身有神暂此地上行气压凡马羣我喻如麋鹿野性不受驯逼迫到城市迩迩常畏人自知两相悬无以追后尘故其拜典谒旷废不及频时于清夜梦论议容相亲公今过期行色催车轮穷逹稍异趣细欢复何辰悔不忘鄙陋日为门下宾周旋奉诲语药此伤败身追念已无及扳縁寜有因但能侧两耳听公登要津上固知倪寛俗吏徒云云
　　午睡
　　藜羮饭脱粟穷达未须计日中困炎曦到枕即昏睡营营百为扰合眼尽遗弃翛然一榻间烂熟见真意欲识太古风去此不多地我愿四海平圭窦永无事夏卧法曹簟久梦公孙被
　　寄姚文发
　　芳荪小綉肩相拍拍初同作江湖客梦里春风三十年青铜照我头都白与公常日话潇湘恨不此身生两翼何如附骥得千里再此搜寻旧踪迹荷公覩物能我念小字宻书盈一尺报言扶膝所经由兴废存亡皆歴歴吾家甘棠人所怜今不见鸾空枳棘至如叙述所知友但若前生畧相识恍然沈痛念平生读尽寄书清泪滴自嗟顦悴百忧身惨惨中肠常感激去年邂逅见中都我正蹶蹄遭弃斥相随扶病出幽巷买酒归来欵顔色怀书亦复清渡灞从此参商逺暌隔公今馆置得贤府厚礼温顔同古昔车鱼足意长铗闲越声不用思庄舄果能援笔赋鹦鹉自可使人皆辟易他时依倚就声价疏蹻何由不离释惟予投置奥渫中转转穷愁满胸臆春蚕未茧官督之捋穗输租瓶盎窄誓将斸治十亩园竹径柴门闭声寂声名虽不暂羶香不愿埋头如李赤为公书此报东风一夜枫林关塞黒
　　天寒
　　清寒作新雪玉花仅堆积云破煦朝曦数霤忽消释余隂变小雨颇似烟羃羃时见庭前槐枯梢水珠滴破愁无尊酒慰眼有书籍涵泳度穷年所得固清适
　　自笑
　　他人将钱买田园尚患生财不神速我今贷钱买僻书方且贪多怀不足较量缓急堪倒置安得瓶中有储粟自笑自笑笑我愚笑罢顽然取书读
　　嵗暮
　　顽风动高空阴云压平野霰雪跳珠玑歴乱击疎瓦袖手对寒窗寂寞如噤哑良朋莫相过谁可慰怀者岂不念得醉倾壶絶余防火销灯烬残一被不逾踝天道无私穷其穷则命也
　　家旁有庙其巫毎嵗旦必鸣角作法以觞其神隣里闻角声则知其将晓矣
　　村巫吹角天将晓里巷拜年争欲早我惊节物懒下床眼看屠苏心愺恅未能免俗出门去礼数乖烦无所考春风堂堂不顾人自向池塘緑春草谁知此发不坚牢一囘如此一囘老
　　浦江书院中
　　弱云障阴黑疎雨防纎细寒灯不生花庭户起愁吹虫话已停声夜半亦何啻失手置书巻抚心自惊悸念此十年间分明随梦寐一从双鹤飞顾影亦顦悴病添女子愁贫丧丈夫志逺去松楸旁团聚类儿戏千金买卜龟所用良失计孤悲愈绸缪万感集肠胃卷被拂空床斑斑落清泪
　　六月初八义荣司谏自福庆山见过奉陪逰西岩以新茶享石佛抵暮出山明日成古诗一章为谢云
　　穷巷絶舆马衡门翳蒿莱烦公赤墀步踏我幽径苔念旧昔云有此道今微哉俗薄风义重稍压万古囘衣冠冒暑至笑语带凉来媿无一尊酒临风相对开乃得陪杖履﨑岖访岩隈野寺生网虫长廊阒颠摧晬容守孤殿坐对寒炉灰公独屑琼草芬馨荐中怀但念石佛古岂顾多尘埃妙语入幽隠髙情肆徘徊良觌若易夺半规忽西颓溪分隔流水归途恨难偕独立久瞻望烟林緑洄洄
　　晚村
　　暑雨霁余飞翻沟水鸣玉半规入岚雾平畴愈新緑时有牧归牛一笛过山曲吾庐附幽深四面荫修竹埀云下林梢惊鸟自争宿夜色迫书巻呼童具灯烛
　　始生之日石子夀我以诗所以相属之意再三甚厚饮其酒歌其诗既至于醉也援笔为十韵报之
　　五月居山昼清永槐度微风舞踈影儿童喜我悬弧辰洒扫庭除具盘皿烹鳬隽鹄未易办肴核随时享桃杏颇当杯杓念吾亲毎嵗在旁珠炯炯今兹坐席小暌异便觉亲朋欢意冷逺烦浓粉砑蛮牋细冩亲书过修岭堂中乆阙起予论遽此读之双眼醒遐年厚福定由天嘱我既勤当谨领永怀嘉意不能休少慰蓼莪心耿耿为君尽放酒杯深搔首浩歌成酩酊
　　读苏子美文集
　　嗟乎吾不及识苏子美诵读遗文泪如洗公文意气何所似猛虎负山蛟得水或如秋风入松竹或如春温煦桃李文章乃尔人可知何事亨衢半途止定应豪气压凡夫不学持圆媚唇齿孤芳独寄丛林中安得飘风不狂起一杯失举强名之包裹锋芒扼而死天乎天乎庸可问如子美者使作沧浪之钓民尔
　　招潘文虎
　　亲朋数日闻俯仰作礼数既事还书斋妙画倚庭柱春蚓细萦纡知子常我顾坐此尘俗因顔色阻良晤迟疑负中心恍若失所遇新诗今鼎来车马审留驻拨置或少间尚几枉前步别来胸腹竒彼此欲呈吐当为扫中庭柏子香一炷
　　感秋时寓龙徳寺前
　　西风吹澹云小雨送残热负砌两梧桐黄落下一叶中宵暗灯火冏冏窗前月孤怀挂清愁谁此伴心折自顾欲何似幽巷在穷穴感动发悲鸣啾唧夜不絶晓起对青铜两鬓生华发
　　辛丑正月十三饮南防
　　小槽沥沥流香乳玉壶注入金鹦鹉甘脆铺陈荐肴俎环炉数客不停举酒酣耳热灯前舞呼呜不作儿女语未到山颓且撑拄窗外蒙蒙正春雨
　　寓灵峰寺感怀
　　遥风入林篠淅沥生夜愁明月过窗牖照此虚室幽念从出怀绷志在承箕裘唯知业书巻何尝识戈矛去年妖冦兴尽破东南州烟来走官吏火过成墟丘豺虎恣搏噬鼯鼪啸朋俦碪俎血忠义罝网罗善柔皇皇势窘急有罅即愿投挈妻负幼子敢谓生可偷潜遁得幽僻如鱼初脱钩妥尾定惊胆余魂渐能收今者王师来元凶已拘囚巢窟有余类尚此稽讨搜参商隔弟妹阻塞无书邮家在北山口烟林裹沧洲更此乱离后当无一椽留何但一堂庐最苦悲松楸使我思归梦枕边清泪流嗟嗟庙堂客为国须早谋积薪从下燃谁云无后忧愿令弄兵者依旧操锄耰勿俾太平世虮虱生鞮鍪
　　灵峰闻秋雨
　　夜静荷池叶翻翻声如珠玑落氷盘小窗客梦忽惊破知是秋雨来池间清晓阴云压前山凉风飘萧起林端病身便觉衣袂薄蒲葵已作无情看田家喧呼各相劝年丰可望糠籺寛更愿朝廷念东南吾侪自勉加盘餐
　　宿长安闸口
　　天寒云气阴地阔江岸敞鼔动风势狂掀簸浪头长单绳缆扁舟避雨宿深港上有阿兰若危铃作孤响一夜魂梦寒乡国劳逺想清霜作朝晴舟师动帆桨
　　安之叔盗后为素求诗以此寄之
　　青黄固非瞽者事五色亦解盲人目皆知鬼瞰高人家争欲相夸造华屋吾门今已似参元更喜吹箫有名叔枢蓬牖瓮编此居憎视纷华如桎梏凝尘满席一炉香不以色界为可欲自非纯白不受垢脱洗安能异流俗我方草草排数椽随分鹪鹩一枝足檐前但许风月到门外不妨松竹緑其他世幻何足云自古贤人在岩谷
　　忆书
　　先子晚漂泊家蔵无全书屋壁零落者雨壊防窃余余生苦嗜古葺治十载逾上自大父来手泽之霑濡下自予从学笔力之传摹蓄积稍浩浩籖牌渐疏疏去门闻盗兴烈炬燃通衢反覆窃自计萧然一先庐茅茨葢空壁下无金与珠盗当知我贫肯为留此居方更埋书帙显号缄锁鱼谁知妖焰来一燎隣里墟家虽托南巷屋火书亦无万古圣贤语随烟入空虚所聚忽消散肠热唯惊呼吾怜衰蹇身视人百无如毎幸对黄巻白日聊自娱今者坐穷寂顿觉双眼孤夜梦亦惊枕忧心梗难舒大虑废文字寖久成顽疎未免伴畦丁然荷犂锄
　　壬寅年南游离白沙
　　木杪日未升四野落寒雾昏蒙失冈峦咫尺见行路我独何区区犯此寒色去重伤寄蹇身百事已迟暮既不早冲跃要津先自据又无二顷田林泉闭门户方此念友朋升斗活车鲋行行乖素心芒刺欲谁负
　　至金谿与康功
　　客子逺羁栖天寒夜幽独拥被荐孤枕感叹不自足念与公平时书巻共灯烛事业志逺大可但慕爵禄騕褭头不埀果此先喷玉骎骎官职场意气已神速我方坐困苦一命线相续盗虽哀王粲屡作碪上肉屋庐化飞烟瓶盎无储粟岂不隣北阮分者谁半菽今兹寻友朋慙甲生面目波涛嵗云暮正作埀翅鹄公无遂独笑忍听穷途哭
　　宣和壬寅仲冬二十六日留别临川陈泰頴
　　江南浙东千里遥雁聚沙汀无定迹偶然握手如平生祗恐前身已相识不然安得一羁旅披露烦君出金石我今漂泊又西去草草分襟实堪惜孤舟漾水如轻叶何处烟村倚滩碛明朝横枕清浪头梦破霜风正相忆
　　至豫章茂直座上戏书
　　忆与故人分此袂倒指数年今不啻天涯何意得相逢一笑向君聊破涕静埀双耳聴韶頀濯洗凡襟无郑卫频将短烛翦寒花正恐今宵如梦寐
　　别茂直
　　故人官江濵蔼蔼起清望因漂似木偶千里逺相向穷达怀异趣雅故恐遗忘暨我即门墙公喜不可状握手问辛苦容我细伸吭凛然高义生开懐出云上衔恩在双腮图报心愈谅嵗暮天益寒江湖足波浪箧中乃得诗安流反门巷
　　盗焚浦江龙徳寺经藏与巻轴化为玉诸公谈禈论佛指真画伪如泥中洗泥余窃不取且火之焚物无所不坏独经巻不随土木灰烬者理固灼然岂俟多谈因戏为一诗然不可以付寺僧也
　　盗火阿兰若一燎无余屋独此龙宫书入火变为玉琤然断甓中幖帙犹可目众谓有哲匠秘愿发心腹提斧入昆山雕镌作竒福不然纸墨灰委地安可触或谓刻楮者一叶尚难速谁能俄顷间就此千万轴吾闻一切法万物皆具足法存形岂忘法壊形乃覆彼既自断壊智者莫能续是书佛所传法性妙含蓄无尽如虚空生灭自兴伏贞尝无动揺坚固莫摧辱文字遂因依清凉逼炎酷吾又稽儒书如彼庄周属亦谓忠信人水火不能毒矧此微妙语天人共归宿岂容轻破壊一槩随土木想当妖焰燃人惊鬼神哭烟消火力寒拨灰开韫匵告尔缁衣流营修愈宜笃当求琅玕类刳以函其牍勿谓字画泯不可事观读目击道犹存况复具轮毂玉女泉以招提孤僻而名高华清泉坐天寳荒淫而取诮元章寺丞作古诗一章广坡公之意为抱器适用而不择所处者之戒郑子窃谓天下之邪正美恶分明如黑白其有失所处者非知而为之葢见善不明而自以为是也自以为是则虽有先生之辨将奈之何哉次韵作玉女泉
　　安陆玉女泉寒流隠丛薄骊山华清泉显贵颇昭焯二泉仙所留暖气注潺灂后世入山人尘垢赖疏瀹诗翁道眼明贤否善商擢以谓骊山泉有过不可药其他虽寂寥清誉未衰落都由天寳时淫侈正乖错山水滥荣遇讥诮亦难濯出自安陆者于今澹如昨耕樵资涤弄岩窦不扃钥地僻号幽穷名高等河洛犹人抱材器戒在羞寂寞诡笑事权豪温顔捧杯杓岂不暂羶香遗臭非畧畧噫嘻此诚然但可付谈噱趣向如东西岐路本来各君子有顾借小人无愧怍营营在声名遑恤堕沟壑如古李赤者章句颇能作溷鬼岂不污自谓得所托清都与钧天盛事咤挥霍谄面就椒兰挽救不可缚万有一如赤其肯在穷约乃知诗翁言可忌亦可乐政恐清华池憎翁非喜谑
　　临刈旱苗
　　我怀高卧心而为贫所迫挽我赴尘贱动与幽趣隔硗田能几何旱穂正容摘岂便得收敛半属租种客分争既不贤烈日仍暴炙劳生可羞叹皆为糠籺窄使得二顷肥凶年不相厄岂复论锱铢驱驰在阡陌自当杜衡门清坐对书册余粟酿醇醪笑似双鬓白
　　即事
　　夏木埀嘉阴中夜微雨集晨兴涉西园爽气衣外入侧身过幽林叶上见余湿菰蒲暗池塘有鹭如玉立乐哉吾此居时平足堪葺
　　丁未四月与李叔佩还钱塘道浦江井坑岭赋此诗
　　扁舟絶惊涛芒履陟修岭跻攀虽小劳窈窕岂人境巨石开双关有道细如绠其中渐寛虚阔步随所逞古木埀嘉阴一覆余里顷寂寂艳山花沈沈晦龙井时有飞泉落喷薄珠玉冷毛骨皆清凉反顾发深省麋鹿闻人声骇去山之顶春禽正对弄决起不留影岂知道上翁甚爱幽独景如何防鄙外一笑不相领负负出前山迟疑梦初醒
　　王倅生辰
　　日驭驾轮入东尾望后黒月将浃旬惟时十月二十四积庆高门生异人霏霏霜华翦寒梢天地严肃无妖氛秘藏和气付贤者粹然不受世俗尘观其玉润得嘉耦羲之正恐为前身自从平步官职场事业磊落难具陈东阳古郡号富壤冦火之后风俗贫征财利日扰扰借公独与人为春坐令七邑再生育此徳重大无比伦吾闻造物甚昭爽报公以夀当如椿我公骨相已竒艾道气日日生精神他时雍容入廊庙端以黄发为甫申题舆虽此暂留滞随分亦可酬佳辰庭前香雾欲云起可无一醉欢邦民
　　暑雨
　　结庐在深寂芳檐荫松萝天晴风日温时有燕雀过今兹夏暑雨衡门可张罗永叹复自慰幽兴吾亦多
　　和何元章
　　持此樽中酒试共评韩柳高才鸣道奥俱是希世有宗元失所依论者微谓丑退之甘穷约名字全不朽至今雌黄言流落书生口大抵贵致逺成者未为首遑暇议古人吾其御所守
　　潘叔愚诗有归家更读万巻书之语义荣司谏为其未切于道也则作诗以警之而其序乃有终日谈禅之语郑子闻而笑之且书既不必读则禅亦何必谈乎复作一诗呈司谏公用前韵也
　　弟见兄贤文学饱意欲书巻穷探讨兄知纸上道不真为弟谈禅説枯槁弟兄逰戏作三昧妙语生风洗烦恼头鑚故纸大是痴口祗谈禅痴不少道妙不容声口语文书俱未了虽然公岂不解此慧力絶人先洞晓暂借北山葛藤话诱引羣生入深渺云堂斋散归时想自把万縁俱一扫
　　题赤松
　　世谓仙易得汉武吾所知终老坐迷妄海上求安期世谓仙难得二王等儿嬉安期自来顾一笑相与归难易讵能诘戃恍谁复窥千古赤松事话者君勿疑凌遐与倒景物外非无之要须功行满乃可超尘泥无怀轻诞心鹤鹿浪欲骑安期寄语谓世人初平不是牧羊儿
　　览镜
　　短发不盈梳年来半斑白吾今四十二敢望能满百负郭苦无田安居未成宅况复世路艰国步日侵迫未必松楸旁常得看书册区区抱短见贫贱中外隔寄此乡国间踪迹亦如客览镜酒杯空浩歌天地窄
　　代上傅帅十二月二十三日生辰
　　牙城霜月红稚耋拥晴昼百拜黄堂前共上太守夀皆谓去年时流民竞为寇一哄惊江南衢婺几失守徬徨千里心窜逸欲相蹂公以活人手衔金力营救信赏激忠勇厚礼罗杰秀坐使羣冦消遁去如惊兽邦人未遑息防辈复狂嗾郡兵无竒画辙乱失领袖闭关守孤城惴栗鹿在囿我公登高墉威徳即下覆仰见吾父者欢舞悉解胄一犂春雨耕乐业遂如旧生成荷终始铭刻念前后公之所常活庸可亿万究吾闻天地间祸福靡虚授阴功满东吴冥报岂容缪当能夀我公炯炯如列宿下吏闻此言喜跃倒冠绶中兴须钜人理亦天所祐矧复有厚徳福禄宜愈茂自恨如漂萍孤迹太冗陋邑佐虽贱役不许久奔走行将罢摘尾违逺去左右敛板集公门依依已延脰
　　石季平题李南画石之傍曰叠石为山已是一重公案况画者耶郑子见而笑之明日戏成伽佗问随縁云随縁居士即季平道号也
　　笔画与石叠二者均是假惟彼此间山如叠亦如画要当论真空万物同一马随縁判此公案时不知笔作麽生下
　　毎年家酿留一器以奉何元章今年持往者辄酸黄不可饮再以二尊赎过仍为此诗云
　　吾庐托穷巷有酒无佳客年年家酿香延首定攀忆分持逺相遗岂问杯杓窄所贵明月前共此一尊色去年冬苦寒雪水填四泽瓮面蚁不浮弱糟无劲力瓶罂贵洁清而器不亲涤泥封意虽勤审视颇无则如闻近所往恶味同食檗恨无醇徳将非縁逾日昃大类献空笼报赐烦双璧【元章先有二诗见谢】想当设肴饵清兴随太白流涎不及味顾我岂逃责我贫如陶侃毎防邻舍徳墙头有余恵不敢自专得今复再分献庶以补前慝愿公领微衷毕此无余沥
　　对竹
　　劳生分素定大患天所辱时于尘埃中许我对修竹此君风味高瘦骨不生肉烟梢堕新箨当面变苍玉风邀嘉月过众叶乱相触寒光下照之到地影犹緑谁能相从饮莫聴人间曲细响侑孤斟洗却一生俗
　　拟和
　　马瘦未为病不仁人乃辱乐哉仁者居更对萧然竹何曽不解此日食万钱肉寜如祗藜藿却有阶前玉影乱邺侯书颠倒手都触清风过余凉散作酒尊緑疎金忽琐碎天际一钩曲婆娑观此身要俗不得俗
　　北山防饮
　　四围明窗香雾塞酒射玻瓈成琥珀无多酌我先有言须识次公为恶客长鲸岂问湖海寛偃防定知胸次窄后园杂花如锦拆风雨颠狂那可测主人娱賔寜爱酒勿以杯计当以石君图继晷膏可燃若欲留春古无防
　　南陔五章二章章八句三章章四句
　　南陔补亡也念劬劳之恩重痛逮事之无日故作是诗以慕焉陟彼南陔有风惟薫曷念劬劳华髪盈巾彼发之华尚可翦也嗟嗟吾亲不可见也陟彼南陔其薰逺兮慨我功名今亦晚兮功名之晚尚可为也嗟嗟吾亲不可追也彼居之子庭闱休休爱日之念胡弗省修瞻彼禽鸟亦哺其母养而弗驩于孝奚取敬尔身矣怿其亲矣逮其暮矣云何吁矣













　　北山集巻二
　　钦定四库全书
　　北山集巻三
　　宋　郑刚中　撰
　　赠范茂直
　　范君才力信超羣与我暌离未十春脱体文章都换骨从头宦业便通神不应莲幕淹余刃莫只花砖卧此身好傍玉皇香案立放教膏泽下斯民
　　壬寅年南游至衢州
　　分开平緑渡寒溪溪外埀空日脚低城郭重重随望逺峰峦处处与云迷穷通黙定非难识劳逸时闲太不齐又向孤村烟树下见他乌鸟一番栖
　　入信州
　　邮亭方此越三衢已是江南十里逾幽谷日来禽对语平沙霜重雁相呼溪旁障水横鱼网竹下开门出酒壶物态人情随处好不烦客子叹羁孤
　　此心
　　金华山下赤松乡何日横门杜短墙皮几鹑衣甘淡泊竹阴花径任徜徉雨余静聴溪流激风过时闻稻米香缄负此心刚未遂羡渠陶子傲羲皇
　　甲辰年得男子经道以诗相贺因报之
　　两梦尝占女子祥偶悬弧矢亦非常渥洼方合生骐骥枳棘安能出凤凰自顾此身无逺业所期前世有遗芳新诗相贺来何晚汤饼惟公不在堂
　　越江之岸人家皆临水种竹叠石作迳其屋萧然嗟今齿发逾壮方坐兵火惊焚安得一居如此见之不胜馋慕
　　何人此地得幽居竹石中间宅一区可意江山千百里有情花木两三株应无俗客惊吠犬时有轻船过卖鱼卜筑他年期效此更添数架古人书
　　和吴唐辅雪中同游西湖之作
　　平生闻説西湖好眼碍红尘未得看欵奉亲朋今始到俯临波浪不知寒异乡把盏人都醉同道论情我最欢莫向人头听传漏且将灯烛照更阑
　　和仲模梅花
　　亭亭清瘦出尘埃高格端从物外来先对雪霜含素艳任教桃杏作红腮芬芳多向闲中得孤寂偏寻静处开长愿一枝横夜月春风谩诞莫相催
　　用韵寄仲模
　　又暖屠苏入酒杯可怜年去复年来但能雕琢愁肝肾岂惯纵横强颊腮先子丘园荒不理故人怀抱逺难开行蔵事业皆前定祗恐吾侪鬓发催
　　和王才鼎怀钱塘
　　钱塘叛卒又婴城报至令人失意惊天子于今犹自将藩臣何以不知兵官无良吏因循致庙有成谟次第平所惜湖山辛丑后至今澄洗未曽清
　　再和
　　我虽岩谷岂其卿多垒于郊亦可惊徒有丹心思报国无因缓颊得论兵跳梁狐怪今方逞奋角狼星久未平盍亦付之公子绣慨然持斧为澄清
　　临刈旱苗二首
　　黄梅雨断水如汤百日连秋苦亢阳所在自应知孝妇孰云今尚有羊沛然天泽因谁靳蠢尔黎民重可伤罪已伫闻须圣诏中兴仰首望君王
　　可怪书生命分穷频年荒歉苦天公枯陂尽作龟纹裂旱穂浑如雀啄空佃客腰鎌痴不割长官受状逺难通归来笑向儿童道定是今年饿杀侬
　　己酉正月大风寒米价腾踊菜色之民皇皇于道感而作是诗
　　昏昏日影有还无谩诞春风势力麤品物固知春用意细民其奈米如珠未相秦越尝忧国不再臯防愧服儒骨髓有竒深自负缄封无路荐区区
　　义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首
　　世态欹危转觉难年来宜我面西山高情不出窗几内至乐亦非文字间愿得好风常欵欵不妨流水自潺潺个中有味谁同享俗子卑陬莫强攀
　　不曽贪进不曽休俯仰人间今白头一切有为皆妄幻十方无碍足浮游谁言学佛须披衲颇笑求仙唯造楼只有随縁是真谛穏凭舟楫济安流
　　陋屋三间草葢成四时兰菊荐芳馨但知后圃多栽橘何必阳山独采苓破愁雪花茶满盌慰怀春色酒盈瓶与人无怨亦无徳自觉长年心自寜
　　官不追求盗不窥得闲终日闭荆扉有时斸圃趂春事几度荷锄随月归酒里最思陶靖节江边时忆谢晖自知此外无他障一任萧然鬓发稀
　　松林竹坞雨防防对坐焚香一缕青扫壁静开摩诘象研朱闲防太经愚痴我岂能无漏警悟人皆诮不灵允愿凉风吹酗毒要令举世得醒醒
　　满前畴菜满畦赤松屋北寺居西不村不郭常安穏非律非禅自整齐静见游鱼潭底乐任从幽鸟叶间啼此心得趣知谁解一月寒光印碧溪
　　经史何须万巻开书多方朔反诙谐能言正恐迷难出絶学方知进有阶角逐英雄都扫地留传功业谩磨崖若无反照观心术永堕诸尘万事乖
　　石季平尝为于仲模诗改二字后仲模有诗来复用韵报之且庆朋友间渐能琢磨责善追复古风焉
　　赵璧微瑕岂易攻抉磨深贺得良工古人规诲有余乐近世交朋无此风二字相禆何预我一篇兼报重烦公新吟若挂高门外价比千金逈不同
　　寺前书院中寄季平
　　已投幽僻避尘喧更向檐头着小门满案韦编供白昼一炉栢子对黄昏后生秀爽慙无补旧学荒凉喜再温此外清愁是何许杜诗韩笔少人伦
　　后圃石榴初为夏日所暴得秋雨所烂易落雀又从而窃之树间日以雕疎顾其余尚可侑吾小饮因成一诗而摘取之
　　初见累累小圃中防偷雀啄树将空久遭日暴皮先罅未借霜寒子半红爽味尚堪供齿颊清浆聊可润心胸小篮亲摘提取便聊得铺排荐饭钟
　　磨茶寄罗池一诗随之后以无便茶与诗俱不往今谩録于此过眼便焚切勿留
　　有人遗我建溪香茶具邻家自借将亲磨无从亲付汝一推惟是一囘肠趋庭愧我缪知鲤证父怜儿那得羊浅啜饭余深自省再生天地属君王
　　几先坐上赠友人
　　去嵗吴江秋水平系船聊得一班荆相思只道心长折此防那知眼再明离合悲欢言不尽东西南北恨还生劝君勿复吝杯酌漏箭铭盘将五更
　　宣和壬寅十月余游江南二十五日道出月岩方崇寜甲申先子休官长沙挈家人宿岩下此后二十年间哭父母失姊妹祸患百端今日虽使余富贵过此尚当悲感不自已况复羁孤无聊为万里旅人耶欲作一诗梗切未能就止以二十八字叙其事翌日得四韵
　　先亲膝下共游人孤影飘零只我身今日再来如隔世然衰泪落江濵
　　石漏遥空一片天月岩之号古相传孤轮高洁谁为比老树婆娑亦宛然山碍不容千里见崖侵常蚀二分偏故知伪物谁叨冒终竟天教不十全
　　题洪州新建张令寄斋
　　合倚金华步石渠丹砂寜驻葛洪车有成用底三年政必葺聊成一日居簿令优游闲制锦籖牌盘礴饱观书后来令尹须留意莫道前人托宿庐
　　和安之叔灰斋
　　见説灰斋只数椽先生燕息此于焉声名应耻暂时热喜怒端知不复然春到岂无繁杏火日高惟有篆炉烟清幽此外万縁冷笑杀人间百虑煎
　　送张季平归永嘉
　　霜叶揺风九月秋披披归袖挽难留知君久作陶山梦无意相从郑谷逰率略杯盘常共醉艰难身世最同忧人情易得成疎冷频有音书寄我不
　　和何元章新秋
　　玉露寒凝颗银河澹防流毎年才到此无处不惊秋便有清凉意潜消旱涸忧附炎蚊弄喙可笑不知休
　　鼓子花
　　鼓子花堪爱疎葩淡碧时未陪葵向日且伴菊当篱土厚根条达凉多世俗希可怜红槿类无益自衰迟
　　和潘叔愚书怀
　　冷落秋风宅一区悲歌岂为食无鱼去来军马潜窥伺出没神奸未扫除许国有心虽感激济时无路谩欷歔何当成就周宣业再勒岐阳石鼓书
　　癸丑年暖阁初成
　　枯叶寒梢夜夜声围炉小阁喜初成防风帘宻香烟润弄日牕低书巻明况有酒浆初暖热从他嵗律自峥嵘块然危坐得佳处万事人间一唾轻
　　和思老夏日山居
　　世俗沸如汤公于静处蔵忘机身不老无事日偏长地僻松篁宻僧疎殿阁凉何须有妻子涕泣似王章
　　和石希孟
　　暌阔星霜又欲周诗书深恐废前修相承韡韡常怡悦有骂申申正噢咻一暴而寒非所喜半涂之画最堪羞茅檐紫竹牕前榻我尚慇懃为尔留【韡韡兄弟相依喻也屈平以行己未善姊常申申骂之此葢言吾子居家虽艾爱可乐而姊常悲痛其失学噢咻葢悲痛云】
　　偶书
　　望春楼上倚防时祗此霜天也自竒逺水平山浑似画新寒爱日穏催诗不知木叶藏村舍忽有鸡声过短篱闲却主人朝省歩经年端坐看清晖
　　悼八婶孺人
　　当年枣栗奉高堂顦顇俄惊哭杞梁目见两孤成乳酪坐闻一节胜氷霜仙逰已作朝霞防尘世空将旧屦蔵莫问生来夀何许曽孙儿女亦成行
　　最幸平时省拜频雍容常欲面生春鬓华虽觉年弥老齿宿其如语自新两剑共埋知有日一杯持奠阻无因然空落风前泪终媿西山执绋人
　　悼陈庭玉
　　力就扬雄宅一区知公有意赋归欤两楹岂谓哲人梦三径空留君子居厚徳所传唯裔嗣清名难朽是诗书天公到底悭风俗不使斯人在里闾
　　悼六兄宗鲁
　　王粲全身不偶然意公所享尚绵绵谁知庆吊在反掌到底死生难问天万顷良田空沃壤九原幽恨独新阡阶庭富有诸郎外所喜东床两壻贤
　　去嵗担簦入上都公能别我意踟蹰微疴未觉鸰原急永诀那知雁序孤奠拜昔犹棺在殡送车今又客登途为公囬首生清恨空有池边宅一区
　　悼顾与防夫人
　　高文司谏笔如椽肯作夫人识墓篇但考铭诗无玷阙自应遗型逺流传女无妬色诚希有士不妨功可并贤安得芝兰勿丛秀蔼扬余懿属他年
　　悼陈子济教授
　　忆昔聨书上辟廱公如玉树照春风鶱腾尚惜十年晚销散俄惊一梦空世事正兹同沸鼎我身今亦类飞蓬怆怀为执归山绋松柏萧森泪眼中
　　悼潘权仲
　　一生丘壑赋幽闲雅躅飘萧未易攀时纵高谈尘俗外颇传佳句里闾间身名昔已无亏阙世路今方足险难公独髙培一阡土想应无恨入桐山
　　悼潘义荣母
　　去年两桨泛清深正是随雏出凤林防仗浑如天上去夀光俄向斗边沈金花象轴恩虽在云陇山原痛可任我亦堂前飞鹤起强成哀挽倍伤心














　　北山集巻三
　　钦定四库全书
　　北山集巻四
　　宋　郑刚中　撰
　　上婺守范龙图书
　　某窃谓先进之士有志于立功名者凢所荐引未尝不择人后进之士有志于立功名者凢所攀附亦未尝无所择某年三十五嵗虽赋命竒蹇未食清时五斗粟不足以备王公大人采择之数然笃志读书好阅当世贵人有誉望者参以古人而窥其行事非敢僣越犯分窃议短长也妄意枯木朽枿得见春阳则功名之防激昻冲跃庶防不倚氷山误人每见唐史称李揆门地人物文学皆当时第一窃叹之曰揆之在唐末爲名世然执是説于今人中择其门地人物文学信能顕顕过人而又加贤焉者也亦自难得去年间有太守来殿吾邦尝防随棨防而觇望风采见阁下珠庭日角竒厐福艾昻昻伟岸焕然如景星在上而见者无不以手加额私自喜曰太守人物第一矣门地文学自当相应然某终以昧晦怪竒聋瞽自弃既不识渥洼之所在又不见管中之一斑唯自负恨比如蕲春谒侍郎松公公某从母父也亲而教诲之盛称阁下门地之贤文学之妙且责以拜荆州之不早某谢过而请公曰汝闻相国富公之爲人乎某曰郑公正色立朝安危所系隂功硕徳迈种人间徳信威声流入朔方虽草木亦知其名葢有宋之伊吕也公曰汝太守郑公之外孙也又问知有伊川二程之学乎某曰伊川先生渊源髙妙自成一家脱去翰墨畦迳出其门者皆温润通逹过人一等盖一方之指南也公曰汝太守伊川之弟子也某既再拜承教因念桓公称何无忌尝曰无忌刘牢之外甥絶似其舅孰谓无成由是知人之贤否其种裔固有得于母族之亲者况郑公之爲人天下仰之如防山北斗一经品题便作佳士今板舆所奉实其幼女积习名教门地可知矣昌黎送王埙之序谓孔子没羣弟子皆有书孟轲氏独得其宗者以其师子思子思之学出于曽子由是知传道受业源流所来不可不正况伊川兄弟洛中视爲标凖闻其风而悦之者固已面目可喜阁下得其议论而亲炙之歩趋言辩文学可知矣夫以郑公之孙伊川之学而又风裁秀整炯如寒露玉壶之氷则三絶之称自可揖李揆之风流而夺之气后进有志之士正愿得以攀附今乃两年之间不能荐区区姓氏于盈尺之纸可谓无识不灵者于是即日求归方其归也松公又提耳而教之曰汝太守允非州郡可借初以防盗乍平有一方疮痍之苦故卧治之诏暂此付托今吾里巷闲霑被徳化闻已帖帖饱暖朝廷行且召太守去矣汝行无缓吾今授汝以先容之书到可筮日文座下某陆走水渉缭绕二千里及郛而问咸曰太守在某然后知遭遇之私尚烦造化者留以相待也重念某受性愚僻与众异趋平时愿见王公大人之贤者常以梦寐方慕李揆于三百年之前今自有太守顕顕如是而又加贤焉可谓厚幸矣此所以忘其困贱卑陋而勇于自献也阁下标鍳通悟非特皮里阳秋其阅人物如明鍳之对妍丑自当随手见露今日之来贤否真僞料已洞然不识肯进之坐末容其謦欬而一择之乎果防回眼一顾则所愿攀附阁下者非止今日正望阁下雍容廊庙爲人主斡运天下荐进人才之时牛溲马勃不能无助于药笼而破甑敝箒尚可増价者其遭遇自今日始耳私情如是阁下进退之
　　上婺倅王学士以门客牒试书
　　昔桞子厚谓东祠有浮图病蹩者十年矣扶服舆曵羞媿侧匿已爲废人防里中诸释以经律授人者悉以故去其徒无所取法相与谋曰蹩师有道可出而事之乃盥濯扶持献巾馈食浮图遂有声中廏有马驹病颡者十年矣埀首披耳悬涎属地已爲废马防刺史至他马痹狭短小廏人恐不足以授辔相与谋曰病驹有相可秣饰之乃浴剔蚤鬋刮恶除洟马驹遂见用某自礼部退黜之后病穷亦十年矣坎憔悴苦险顿挫已爲废士比防阁下抆拭提携收置门下人皆谓遭遇之势正与每观防简遗编未尝不捧持再拜涕泣横落荘子谓流人去国之乆徃徃见似人而喜阁下至润之名实由蘓出可谓似之者矣故某尤以遭遇爲可喜也子厚又谓士之顕宠贵剧则其受赐于人也无徳心焉何也彼必曰我力能得之是其所出者大而其报必细穷厄困辱则感激捧戴万万有加焉是其所出者小而其报必大某今日受门下知其感激捧戴必将有加矣未能图报姑借子厚起废之説爲堂下拜谢之礼冒浼不胜恐惧
　　上浦江周令书
　　昔有同学医于秦越人者其一问于师曰医之道若何师告之曰医者方也虗者补之盛者防之伏者汗之犹匠者之有绳墨规矩当一遵其方又一人问于师曰医者道若何则告之曰医者意也药饵之所投鍼石之所刺汤熨之所和犹匠者之出于绳墨规矩之外随意用之二人者感秦越人教之曰寻常之病书之所常载者则用方爲先非常之病书之所不载者则用意爲先如是而疾可已自是二人者见国中有经络不平荣卫不理姜桂可以发散参术可以调和者则节宣补治悉由其方气逆而厥风壅而顽可以伏乌啄猛可以胜狼毒者则冲激钩扰以意爲主治病无不愈者某谓学者之治民正亦类此簿书法度医之方也随宜适变医之意也年糓顺成风俗安靖其间痛瘁乍作如人体中小有不平当是时详慎审酌不可不以簿书法度爲约凶梗未去残贼尚在其间痞结传染如人闗腠内外壅塞当是时踈决拯救不可不以随宜适变爲事国家安平埀二百年矣去年山谷妖厉之气化爲盗贼如痈痔结聚初不出于尺寸之肤而血脉钩连毒气旁贯婺七邑浦江受病尤甚衔毒而死者骨尸相枕余皆鬼手脱命负痛呻吟者阁下今日携持良药来作医师起膏肓不腊之人再使食新诚此邑之司命也其问啗土炭嗜咸酸短蛲修蛕肝伏肾浮之状皆在法善镜中矣然某窃谓此邑所遭乃非常之病拘守方书难以立功正当出规矩绳墨之外药饵鍼石汤熨随意用之常使乌啄狼毒之力行于桂姜参术之先瞑之功即日可见何则簿书法度乃治康持乆之具而随宜适变者正今日此邑之所急也某久爲太平男子手纹镜影不成公相跛倚重膇不能轩举自前年由金华寓食于此遭阻祸艰生事如扫魂魄不召自视如行尸今幸以虢国余喘托阁下拯救之手防不敢缄黙如众人故于阁下莅事之始妄挟小说效古人一言之献虽阁下自有肘后竒方笼中妙药能爲百里之民安糓母气平复所若然区区之诚亦进见之一端也阁下以爲如何
　　上浦江于令书
　　始元五年有乗犊建旐诣北阙自称卫太子者吏民聚观以万数公卿疑惑莫敢是非惟隽曼倩知其诬叱使吏缚之建始三年京师无故相惊言大水至百姓奔走老弱号呼相蹂躏惟王子威知其讹长安遂定噫二人真男子也且诬罔之造奸讹言之震恐众人忧惶不决二人乃能平心定气辨明镇压于扰攘之中非胷中过人不能如此国家刁斗不鸣二百年矣今者锋镝日警初失于御防焰烈毒痡焚掠寖广郡邑间纡章绾印髙论大言以尊贵自处者率同妇人女子挺身窜伏其上负国家下负所学之罪此固未昜云也某族居金华自去年挈妻子寄食姻家托阁下之治亲见执事以百里小邑孤立狼居虎穴之中人卒不多甲兵非利独以忠义至诚之气率约僚佐安坐不揺不啻有诬罔讹言之惊而绰有曼倩子威之勇胸中过人可知矣某窃谓此邑之内扶老携幼之民所以自保不死者皆倚阁下爲命而乌合啸聚之軰所以未敢响应者以畏阁下之威愿阁下持聦明而不改固胆略而不破念子思君谁与守之言而终始如一则妖孽刬除之后定可爆然有声于东南矣蚍蜉撼树势必不乆旦夕安堵如故道路之间行见父兄相率牵载嘉石求文人爲阁下立颂徳碑茍惟不然阁下匹马朝去此邑暮爲矣利害相悬不啻白黒阁下审处之无忽
　　谢梅右司作先夫人埋铭书
　　某闻玉出昆仑流沙万里之外经千译乃至中国有文章于此与羙玉同而其来之逺则有类于流沙千译之势某方语人曰我欲得此则人信之乎必不信也金鑛于山篝火糇粮而后进崖崩窟塞则取者遂其中有文章于此与良金同而其得之难则又不啻有崖窟覆压之虞某方语人曰我欲得此则人信之乎必不信也某前年失母氏昏迷中但念罪逆重大无消除之理懿行隐没无发扬之路故不避僣冒以志铭血恳上及座下当是时正犹越流沙而求玉探深凿而取金其髙下隔濶内负惕息之状固有倍万于金玉者是故无亲踈之愚皆谓某不善量度无可得之理何则某至穷贱者也公当今贵人也分既不相及东西数千里情亦不相通安可投置番纸短书于潭潭之府遂欲得其无价文章又况旌人遗徳刻之金石所以埀信后世其事甚重其不可得固无疑也独某狂妄之心谓公殖学播名正跻顕道方欲镇压偷俗激扬义风其于葭莩旧属葛遗情当未冺也是以无昼夜延颈西望定期蝼蚁之诚有所感动果以八月十三日奉教书悉遂所请霑濡膏馥不但枉勤大笔而古篆小楷皆得顕者爲之披卷发函烂烂在目徬徨感激涕泪迸流再拜叩头移入翠石竁兆既启谨已鎻置幽堂而妙刻流传今亦不可以数计矣此皆右司徳厚仁深情坚义重念昔时齐眉庑下之贤故以某母氏爲可録享今日戱防髙堂之乐故以某孤苦爲堪伤不靳毫芒勒爲藏史流芳托此遂播无穷呜呼岂不谓之厚恩也哉是小人忘生杀身之地刳肠奉首之报今得之矣昔杜舍人尝谓自古言恳者莫若申包胥求救于秦以其七日七夜哭声不絶言喜者莫若虢国太子以其死而复生某曩爲母氏乞铭时正类包胥之恳非不哭也苐公不闻其哭尔今此过防恩悯充足所愿且得于忧患祸灾之余付以辉光是亦死而复生者其爲喜也不减虢国谨以石刻一本随此封献少通谢意辞语烦碎不胜惶惧流汗之至
　　谢宇文郎中书先夫人埋铭书
　　某嗜古读书窃有恶圆之僻每见传记间有立身谨严行事端正者则倾心慕望恨不可一见如天神其后有教某者曰子云有言书心画也公权亦谓心正则笔正欲察昔人贤否苐于今石刻间视其笔法行动则忠佞邪正一盼可得某审其言似或可用凢残碑旧字皆收拾騐视参合其人又见如鲁公軰勒名著行皎如星日而字画之存者坚刚方正严毅整肃定无零乱娬媚之态自是始信教者爲不谬每欲挟此术以观当世贵人则廊庙舘阁之间端人正士既非穷贱寒生所及识而又翰墨尊贵秘藏难得脱或挥洒到人间则又非穷贱寒生之所可见故孤懐常抱慕望不足之叹前年失母氏冒祸毒丐铭于右司梅公公视某之父则昔之僚婿也怜而与之且赐某书曰吾既爲汝铭其母又得宇文公书之无忽某踊跃再拜既感母氏有没后之光如此窃自庆幸于今日得见当世贵人之书可以騐信其术聚族共观之则满纸灿烂皆持重舒和遒峻结无防画不有法度而终不爲邉幅所窘正如冠剑大臣俨立于朝堂之上风采威仪自有贵气呜呼诚无价之寳也顾贤杰之士志业超爽岂尝留情小艺乃其忠纯温厚之气根着于心故发挥于外者自然如此恭惟郎中力正学而收峻科行直道而领要职蕴借风流标致髙远在搢绅间沉邃有韵故字画锋力俱全不蹈前迹挺挺竒伟非茍然也观人之术真可验矣某东浙书生借箕裘之业免爲聋瞽然自幼时所受者皆穷苦顿挫之气已三十年虚爲太平男子众方指爲沟中穷人一旦乃能爲母氏得桞书遂与唐人子孙争孝吁可怪哉自非阁下与右司公雅相交厚不忍其乡里姻戚之中辄有栖栖抱苦者则此等字画正爲神佛防持岂在寒家墓石上耶人非木土安得无知衘荷厚恩死而未已于今而后所谓立身谨严行事端正者又何必远慕古人如或终坐坎不得见余尘而一拜则松楸之下髙悬妙刻自可终此身而仰事之不胜拳拳之至谨以母氏墓志一轴同此封献伏幸采目
　　谒聂大尹书
　　某尝观今人处事大率轻重缓急倒置可怪试举一端言之有人启数千里之行戒涂之日或告之曰某处有胜观太行之阪昆仑之墟苍梧之野云梦之泽崒嵂寛旷可以展清眺而廓志意又某处有神仙安期之居偓佺之里玉笈金经石田丹灶变化缥缈可以觌真风而警昏滞又某处有古迹岘山之碑仲宣之井玉华宫之马武担山之镜隐约茫昧可以探古意而吊兴亡是皆不可不见者徃徃昕夕慕念愿至其旁得一见之鲜不徘徙倚周旋而后去万一龃龉不前则跂望太息常有遗恨至于地灵物秀之乡中有王公大人挺然特立则闻之者未必以此相告知之者未尝以此爲懐牵舟驾车米盐既具一介行李不可少驻则掉臂而去未闻有息肩弛担望门墙而一见者此盖不知轻重缓急故也某东阳之鄙细人也家无兼晨之产以书巻爲业骨寒命薄百事迟顿坐去年焚掠之祸衣食艰勤有道路之役然心志激昻未忍自弃戒涂之日不问人以胜观所在与夫神仙古迹之地而汲汲以王公大人之可见者爲心意谓品题之恩夤縁有托则冲跃攀附成就噐业政有望于他时防不爲目前计也如闻大尹侍讲规模广大人物髙爽凢所举措魁岸磊落説者爲临川地气自有相种舒玉徃矣顾犹和气生芝当时融结未尽藏聚于今复有出而爲瑞者果欲求伟人自当一见某又窃自念平昔尚欲求古人于方册中安得道阁下之乡里闻説者之言夸大而不知自勉万一阁下不以富贵骄人回眼下榻进之坐隅使得挹髙标而聼宏论某亦将逰泳波澜参以今古管中所见审知阁下爲伟人则冲跃攀附岂止爲今日计哉固当使寻胜观求神仙问古迹者悚然下汗而不已也率尔之言冒浼爲甚
　　代上汤尚书书
　　某尝观韩愈爲布衣时仰首伸吭以书自逹于宰相待命不闻后十九日再上书又不闻后二十九日又上书三书虽具竟从董宣武辟命入仕爲推官用是知以踈求亲用贱渎贵者其难如此今也某以江浙寒生求见当世贵人其将意通情冒干典谒者止一书尔无三书也见而怜之抆拭提撕一书而进见而弃之逡廵巻缩一书而退非韩愈求知恳进之难而某敢狂率僣易如此盖愈之求求未知己者某之求求己知己者王公大人未知己则发露底蕴希恩誓报其言不得不多而又退之负材抱噐当壮盛之年唯恐誉望之衰功名之晩其于先逹之士必欲依倚攀附以就声价故祈恳之言累三书而不已也王公大人既知己则称述姓氏叙説平生虽一言可见以意而又衰迟顿挫之人志气凋落茍揺尾长鸣于雅故之前而又不防收恤则枯木朽枿行就僵仆而已矣无复多云此某所以一书而足也崇寜舍法之初小人负笈西行天爲今日之私使均茵慿而进虽是时猪龙气象自有贵贱而髙懐倾盖一笑春阳出入周旋遂陪逸驾其后阁下雍容绅笏乘时奋飞回首尘埃已在天上而某竒穷颠踬流转人间齿髪复寻化爲老境虽夙昔之好衘负心骨而势位相悬自成踈絶年来阁下以经纶大手拯溺扶倾爲中兴名臣某也何人敢念畴昔其敢恃而未来者如闻平日访逮之言每有记齿不忘之意亲朋夸耀更相告语皆谓某于此时不能冲跃勉旃上副奨提之赐则是终无奋发之期矣此所以不避僣越之诛具陈终始幸照知之素而自免于缄书三上之勤也某又闻天下之理否不极则泰不来穷不极则通不至靖康而后国歩艰难蜂结蚁聚百怪并作颠倒纵横离絶中外否则极矣故阁下挺然仗义与诸巨公应时而出扫滓秽而太清开压狂澜而寰海靖太平仪物日日就新何者否极而防故也如某则志愿相违触事颠错有幼学之业而老夺之有养老之资而盗夺之进无章句科举之能退失饘粥爲生之计穷则极矣今阁下以堂堂汉相之材懐恋恋故人之意凢对客一言之间天涯片纸之书莫不因风宛转道及孤寒则所谓穷极而通者其有资乎夫阁下摅发妙蕴既进而爲朝廷天下回否中之泰其敦崇髙义退而爲朋友故旧发穷中之通者亦阁下而已矣复谁望哉恭惟阁下英资伟气絶迈古人倜傥襟懐杯斗云梦其扶正乾坤斡回造化之后行将陶冶士类尽取天下人才青黄丹雘之况此万里覉旅僦建康一突而炊者乃阁下半靣之识也私自计念尚当愈于墙角短檠未遽忘之否
　　代人求知书
　　尝谓州县小吏其懐材抱噐落落超絶者虽不求人譬如千金之璧在人眼中自有名价如是者顕贵无疑余一軰进身极难欲冲跃而自献也则冶旁之金戒在不祥而又王公大人之门不轻许与正欲观人蕴借隂识轻儇之士而亷黜之故好自言者多取辱焉欲俛黙而不鸣也则见杀之鴈正坐噤哑而又当路特逹之士倚门者众稍自昧晦则徃徃遗弃而不及取故不自言者多取困焉坐此二患捶楚尘埃之中终身坎不爲清鉴之罪人则为明时之弃物兹惟艰哉某以一介小生借门地之恩奉绅笏又幸防夤缘托言驱防之下势孤援寡踈冗不能动人私自省循正堕二説之间何哉阁下以髙名重望岳镇一方进退贤否升黜良窳黙有程品堦墀属吏恰勤捡押克己奉公不累司败则已过望幸甚不当冲跃以取自言之辱也然倚注日隆留滞寜乆不日输转回之手入参造化门墙髙第薿薿在侧当是时破甑敝帚不复可前矣是今日之不当俛黙以取不言之困也二者之患营营不能决则有教某者曰公方开贤网以罗幕中自言之辱尚可洒也迨公拥华盖而奉皇极则不言之悔不可追也某忠其告故今日輙敢忘僣冒而来唯阁下进退之
　　又
　　某闻逹而在上者未尝不以汲引爲心然有识之士其所引者必佳士穷而在下者未尝不以求之爲急然有志之士其所求者必端人盖得一佳士而用之则建功立业缓急可倚量才责成定有报效彼阘茸椎顿无益于事者虽沉滞坎彼固未当经意也得一端人而出其门则励激心志终始可托骏歩翔飞不失攀附彼侧媚柔脆无闻于时者虽不吾与我固自省无憾也某奉绅笏之初尝从尊老问所以进身之术告者谓当如是然某自闻其言载忧载喜喜则喜今之王公大人以才徳名世者岌嶪相望当有所归忧则忧告者之言果信则拥肿凡下岂在佳士之目徃必呵弃矣既而谓王公大人之收敛人才正如富家翁之蓄物虽所寳者在于瑰竒伟妙而觕丑细可以备噐用者当亦不废天下寜皆席珍而囊頴乎恭惟某官扶天英气爲世伟人议论髙明心术方正暂辍禁宻挽计南邦此盖后进有志之士旦暮冲跃所愿出其门而惟恐后时者也某愚且贱天实爲私得敛板堂下驱防之末固知阁下之门如嘉木埀隂可以托身取防然自揆志能岂敢以佳士自许特觕丑细尚有余富耳又桞宗元尝论北郭铁炉歩求釡锜钱镈刀铁而不得固谓世之寔去名存叨冒故号者类皆如此某江左小生承门阀之恩得尘仕板阁下今日如将按责而求其实则釡锜钱鏄刀铁非所有也万一埀情加惠不使沉埋以辱家世则铁炉冒号亦可资以求知乎
　　代上楼浦江乞免租官田书
　　昔敖仓令尝有转输之役使绵力者十軰人负十钧半涂力尽十軰俱废有愚者过其旁令輙诿之曰乌获能荷千钧今十軰之负合不过百若有力能并爲荷之使疲者得蘓而官无留事仁人之所爲也愚者以道逺辞令曰夫岂乆哉十軰气蘓力强再以负还之百歩之外若掉臂而去矣愚者无他肠信而不疑十軰既脱骇去不留令得所托泛然不顾其人背负百钧前瞻后顾喘喘不胜其苦遇行者輙祈恳之使代其压则皆谓贪多喜重而至此奈何痛苦及此已则欲移之于人悉唾骂之愤闷力穷遂以压死知者怜之某之佃官田也与此类阁下能怜而聼其説否吾邑有官田数百畆乆荒弗垦厥后邑宰周公命邻伍数軰佃之邻伍以草深土硬不能遽治愿先得有力者犁垦之此正类绵力十軰求脱十钧之时也而某之在邑中昧晦踈拙无机变之巧又类愚者周公见而诿之某以后累辞公曰夫岂乆哉锄荒之力姑借一年尔后邻伍俱在还以归之使疲者得苏而官无遗利仁人之所爲也某无他肠信而不疑此盖与合百钧而负之之时无异邻伍幸其脱也亦骇去不留一年之后某亦欲求脱则周公去矣此又类夫令得所托泛然不顾之时遂至背负百钧前瞻后顾喘喘不胜其苦祈恳他人使代其压则皆谓某于此田官无租则利而取官取租则欲辞而去是亦贪多喜重而至此复唾骂之曽不知百钧之压初爲援人之急而当其事一堕计中反谓痛苦及已而欲移于人愤闷可胜言哉力穷未死之问幸阁下有怜之之意矣防惟阁下厚徳服人髙义镇俗暂抑翺翔云汉之翼栖迟百里之间而某也忝与士民列在桑梓阁下视事之始固尝以此浼严明矣阁下悯之察之许某又一年之后爲追集邻伍还以归之此厚徳也而某以百钧重压念念在于释去心以一年爲远遂诣五马卜之庶防恻然之念有如阁下则相与爲某释其重负可以即日掉臂而去五马之意若曰汝邑之大夫凢裁决必已中理非若他邑之可以去取云也一年之诺亟拜厚赐某徐思之一年之佃令尹既诺之矣心已爲逺也而请之五马五马不从则一年之诺令尹无乃怒而夺之乎某又思之令尹爲天子行法惟理所在岂容私喜怒于其间今我负持百钧进退无路赪肩流汗喘喘将死令尹当愈怜之尔故今日輙持小説且谢且恳愿阁下悯其不胜任之苦使终此一年爲某释百钧之负使十軰分荷之在彼不爲甚重在此不压而死则阁下之恩矣夫前贤有言自古役人必用乡户犹川之必用舟航地之必用牛马虽其间或有以他物充代然终非可常行者某叨窃儒冠不能早自冲跃穷蹇顦顇至于今兹尚不能追逐后生作进取字文其于笠首荷锄耕田种稲诚非所长也前令尹周公使之代邻伍承佃正所谓以他物充代决非可常行者幸阁下察其无他肠而已矣干冒尊严不寒而栗
　　谢漕司秋举启
　　合三路之秀谩尔随羣较一日之长适然居上与之偕者逾千軰出其后者止三人得非所宜媿亦増重窃以还科举而复熈丰之制设漕试以防州郡之私论其爲法则岂复有加所以待士者无所不至文章丕变追还浑厚之风场屋一新革去对偶之病顾常规之稍彻宜清鍳之无差如某者江浙孤坐箕裘末系弟兄终鲜【阙】小巫之见访问儒雅之风矧属古文暂罹中否
　　科举乃祖宗之旧人材皆教化之余不应多故之时无待价深藏之玉遂用新科之制求处囊立见之锥当得乡贤使爲举首如某者受才冗恶赋性踈愚蚤尝踊跃于功名今渐侵寻于齿髪然奋时振翼忘其爲腹背之毛顾影长嘶恨止作纒牵之马心懐秘计梦骋良图旋闻科诏之音勉作书生之事恋耕锄而足犹踯躅学诗赋而口尚嗫嚅忘意桑榆非縁利禄譬犹滋味自知咀嚼之迟徒若秕穅常在簸飏之首得之増媿尤所归恩此盖判府给事国士无双唐朝第一非徒笔语妙天下葢亦智术过古人留威名于朔庭布仁恩于辅郡孤城屡寇指麾才及于期年万井俱生全活不知其防口复引邹生之吹散爲寒谷之春恨借寇之无由惜丐戎之已晩但坚操节上报恩私庶因堂下之言可备笼中之药过此一徃未知所裁
　　谢及第启
　　丹墀待问谩懐千虑之愚清禁胪传缪玷三人之列省躬羞媿闻命震惶窃以取士之科得人爲贵然在上者或偏私而自用则在下者多谄媚以求名茍容汲黯之忠岂乏刘蕡之防国家运罹极否数啓中兴于干戈仅息之时讲科举必行之制求此多士坐之广庭圣诏谦恭深见虚懐之意众心感激谁非流涕之人宜得英材式符优选如某者东阳冷族南巷贫家虚功业于半生耻姓名之三上昔逰学校妄求乌啄以充饥回顾诗书似种石田而无效志虽坚而身向老禄未及而亲已无瘦马嘶风饥鹰侧翅念晋州男子尚包苇蓆以自言彼新店民家犹因畋猎而得谏幸厠奏名之籍敢虞犯上之诛既逭斧斤复叨绅笏但犹滋味颇嗟咀嚼之迟徒媿粃糠多在簸飏之数深惟忝冒实有夤縁此盖仆射相公学贯古今材兼将相以周公伊尹之业爲己任以宣王光武之事望吾君机务益繁智力旁出取虞渊之日再俾光明坚魏阙之心不辞险阻大慰苍生之望实爲洪业之基永鉴卖氷无烦乞火致兹庸亦预甄陶某敢不益励前修勉图后效不能衡跃过爲私己之谋惟有朴中无负恩门之赐过此以徃未知所裁
　　上王舍人啓
　　金顽鑛老曽烦镕铸之功地远根寒复托庇庥之下念殊恩之有自诧小已以何荣每自省循惟知感激窃以相知之道夐有所难先逹者固于此不敢轻后进者亦未尝无所择收之药笼虽求防味之佳唯以氷山亦戒依慿之误必亲道徳端方之士斯有功名攀附之期尝怪末流沿成敝习其仕进也以爵禄爲重所师表者以声势爲髙但虑类申申急欲绶若若附炙手之热趋沸羮之门朝廷有大利害而不知生灵有甚休戚而不顾乘盗夺之噐而方云得计居鬼瞰之室而自谓能安初也纷营挥扇犹来武君坐忽焉衰落设罗不到翟公门故古人不肯妄施推毂之恩志士所以慎重执鞭之礼者此也某切念赋材庸陋禀数竒屯幼随薄宦之亲飘浮万里长事埀年之母寒苦一门遇朋友则小巫之见大巫托宗族则北阮之望南阮上赖孟机心切桞叶功深故得研志典坟争名学校奈何鼠能甚短蚁术无多半过此生而益穷三上其名而始奏越兹数载之内具见百忧之侵园收芋栗则未谓之贫家有诗书故弗羞其贱所念风波靡定涂炭方深冦若溃疽已作腹心之疾兵犹骄子弗知衣食之勤姑息之政不悛欺罔之犹在名存而实不举法立而官尚贪公论不名私情颇胜墙已败矣而不防有盗火未燃也而因谓之安空哦复古之篇未见太平之象窃稽徃哲遐慕伟人得海内之英与论天下之事属因末技輙预鼎科虽献计稍愚或防见取然习事不惯多谓可憎旁无乞火之言中絶卖氷之欲守其孤操窃此防官备观外物之去来尽识贵人之风采犹吾舍人先生闳深浩髙爽英竒凢有文章皆造经术精防之处所得富贵不自党与阿附中来一语惊人九重埀聼谓乃公辅之噐试之台阁之仪载守奉常尽择帝王之典擢居内史最亲日月之光正眷倚以加隆方清切而腾上而谦懐自抑髙趣不凢请繁剧以率人示亷退以励俗皆合古人之体端非俗吏所能匪縁一盼之恩报膺天子固已终身自计受业我公暨来沈约之邦光续仲舒之裔仰视仁人之布政深知君子之用心伸良民无告之寃督惰吏不决之事无持牒追呼之扰禁舞文出入之奸初虽髣髴许张衡下车事肃今已优防如汲黯卧阁风移切欣宣化之有人自喜依仁之得所重念某桑榆渐晩蒲桞易衰羮无頴谷之尝诗有蓼莪之感待海邦之一阙甘家食之三年顾影长嘶破涕爲笑忧时惟切仰禄亦轻必不枉道以求人姑俟因时而自效仰惟吹嘘善类奨借寒生励而使之成援而与之进塞尘尚暗非壮士髙枕之时王室再成乃大匠取材之日愚所志者公其鍳之
　　请婚啓
　　有室之期必俟壮年之及养亲之志畴云一日而无敢陈犹子之私上布华门之请某人薛凤居幼桞熊最怜颇思身率之贤共济色难之孝某女修循姆教练识儒家决无骄奢鄙吝之风可作勤俭温恭之助族如秦晋请婚不谓相卑类匪薫莸同噐谅惟所欲谨伸防款倚聼嘉音
　　又
　　曩縁雅故获缀葭莩每观弟妇之贤尝有世姻之愿惟此防欵非谓偶然某女择配累年间已得人而不遂某人受生多难初尝有室而今虚偶因氷上之言愿证带间之约傥副今兹之望实酬平昔之懐男女之伦为大伦吾敢请尔兄弟之子犹已子公其图之
　　又
　　簮缨乆替虽慙门地之中防声迹相闻每慕里闾之宻迩輙有葭莩之愿敢因柯斧而陈某女懿行着闻不止女工之事某人儒冠无效方图内助之人眷言伉俪之求无昜闺门之秀奉缄书于一纸防以不疑迟重诺之百金必防无拒
　　诺婚启
　　夙敦雅契平时已类于崔卢不负初心今日更同于裴魏矧慇懃之先辱敢退避以他辞某人秀爽多才雅副家声之托某女绵纎稚质尚资母教之门顾鄙陋之无堪宜奉承之弗称然世姻重累嘉意绸缪虽无匪斧之言乆合牵绳之义寅縁如此愿爲箕箒之归感激何深益固葭莩之好
　　又
　　里闬不遗过有婚姻之问箕裘乆替仅存门阀之称义罔可辞卜乃云吉某人温纯无玷宜有室之甚难某女稚弱多艰亦择配之惟谨执罍篚而事君子岂不幸哉奉羔鴈而拜华缄既闻命矣
　　又
　　华缄委曲过爲两姓之求敝族萧踈正坐崔门之替矧婚姻之嘉约契儿女之良因顾义何堪考卜则吉某人天姿秀薿贞若玉而未冠某女稚质绵纎方比龀而扶膝既拜不忘之惠敢兴弗称之辞申此世姻出于髙谊既攀齐大冀此郎诗礼之早成所媿阮贫恐他日货财爲不及其爲感愧罔既敷宣
　　又
　　传家世谱受姓不类于他杨误我儒冠坐困独贫于南巷虽门户免粥婚之诮顾儿孙非毕嫁之人抱此慙衷敢希华绂某人天姿秀整徳性醇温于今不过寒书生尔后当是竒男子某女桑麻素志灯火寒媿吾家无分僮遣嫁之财但他日有移母事姑之礼再三循省欲申匪称之辞万一寅縁遂拜宠临之问
　　又代石氏作
　　伏奉华缄猥防嘉贶以奕奕安刘之后聘寥寥数马之家惠莫大焉礼无违者窃承某人出于大姓素闻坦腹之贤长而好书未作牵丝之防而某女匪云择配仅越胜笄正孤寒举案之流非骄贵缦之女顾敝族之非称何以堪之荷厚意之不遗既闻命矣
　　纳币啓
　　卜文肇吉懿初诺以书名掌判载言周礼今宜于入币顾念货财之薄负懐防帛之羞恃犹子之希恩庶小人之免戾
　　贺参政启
　　顕奉纶言起禆大政辍留钥殿邦之重置参机近弼之尊兹谓殊恩允符清议门墙之庆悃愊尤深惟艺祖之开基访庭臣而定制圣谟埀训降丞相一等官累世用贤自干徳二人始位髙睠厚责重礼优此夙昔之所期今周旋而始契恭惟阁下养心醇一造道全深由舍法而脱崇观之卑在布衣而有公辅之噐既从绅笏果用羽仪唐室文章众服仲舒之诰汉家徳意争扶邓禹之车爰寄藩宣益隆问望考蓍而协吉宜富贵之鼎来而况甲至上元泰当初九守大信而逺人已率保成功则庶事皆康如闻论道之师夙有惠畴之意克俾厥后惟暨乃僚须事信而言行庶志通而功逺某竒孤弱植衰病余生费君恩于廪粟之多总军政于边防之暇自惟徼幸动负愧惭传闻君子之立朝愈见生灵之防福四川峡阻望賔客以神驰八咏楼髙觉乡邦之増气







　　北山集巻四
　　钦定四库全书
　　北山集巻五
　　宋　郑刚中　撰
　　笑腹编序
　　世传王勃爲文章先磨墨数升酣饮引被覆靣觉则援笔成篇不易一字人目之爲腹藁余喜爲文而才思钝滞尝集纸爲编每撰著必先藁其上俟窜易定乃净书之念古人一腹之问包罗蓄积遇事感物决而发之则文不加防余今有爲文之膏肓无古人之肠胃缀缉之言依倚纸笔爲吾腹者真可笑欤又念世有聋盲属厌之人徒能负其腹以纳膏粱五味使其知有古人徃徃亦能捧腹一笑然余方自笑不暇笑他人因题其藁曰笑腹编
　　送石尉序
　　李益送洛阳留守诗曰还似汀洲鴈相逢又背飞嗟乎余于徳臣今正如此初春贼徒南来与徳臣别后二百日复防于浦江见不及再旬车轮又欲西转使人重有感恋不足之情信乎其如益之诗也虽然丈夫志四方聚散亦古来有之无足多道所谓感恋不足爲此邑言尔宣和二年妖贼见怪公尝亲探虎狼之穴既而欲以百里小尉部败残不教之兵坐与贼抗邑人恐徒失公而无益也则泣涕拥蔽相率而强公使去公去未十里而邑已爲灰三年秋氛埃廓清羣丑殄戮是时所在修治墙屋邑人见乡邦之复思前人之所爱则懐思跂慕念念而望公之归未防公果抱印而还既至则已有先公而摄者盖兵兴之后部使者皆得辞请一官虚则数軰衔檄而来有力者居之浦江尉宜其不以还公也呜呼古者建官乃因民而用君子后世用人则因官而循私情时焉而已矣去矣哉朔风愈髙平道如掌岂无梧桐竹实待鸠鶵于前途
　　送僧如泽序
　　浦江黄氏如泽者置身浮图而得儒书观之既通其义则不能自已深探愽取遂能作歌诗文章有识见脱岛可之寒而与才士相及于县西四十里小刹中得一室居之闭门宴坐忍饥读书不知其身之释也宣和庚子春又欲走中都以诗文求见今中书舍人梅公余私计之舍人以道徳文章鸣世正此贵顕绅笏士人尚倚门墙不得见是师漫不加省万里径徃有如潭潭之府无门可入且不能持斋鉢取人施利败箧中所有者皆无用诗句其顦顇当甚于山间也因其过别且言之师曰曩日尝以诗句进谒公堂下大防赏激一乡之善士所以假借名称者自公发之也今吾此行恐无拒絶之理余惊谢之曰舍人益贵矣言日益重矣师之诗又益工信如前所云公见之则当益喜喜则吹嘘荐道师之名当益闻顾虽榛楛翠羽终还山林然他时纸牕竹屋之间瓦炉栢子饱食埀老定非今日泽师也师笑而领之余书其语于纸
　　避盗録序
　　避盗録録方腊之乱所见于浦江者也耳目之所不临者不可得而纪焉一邑之间人材忠邪民情去就祸患之防僣逆之势凢系于风俗政事者皆因以见之传之子孙非特使其知吾处世之难所遭如此至于行已莅官除恶禁暴皆可取以爲鍳云
　　郑安之总録序
　　越山之前不见范蠡之宅所存者陶朱井而已岘山之前不见王粲之宅所存者仲宣井而已二公皆竒伟之士时移物化仅有踪迹在故井间则后世之修椽大屋营营作百年计者信愚夫尔吾叔安之宣和庚子未兵火之前有适轩草堂宣和壬寅已兵火之后有素庐石室轩有诗堂有歌庐有铭室有记或在萧踈故宅之间或在寂寞松楸之侧或在幽深梵刹之内随所侨寓不过数椽之地皆得借名而书之夷考前后无非轻掷利名脱略疣赘之事然后知先生之无有住着心也先生志趣髙逺噐局不凢读总録之文则可以见四居之意观四居之名则可以见先生之心他时香题文柽雕梁綉柱之軰窅然磨减之后吾意先生之清名尚得与故井同传谨书以爲序
　　代序忠厚録
　　近世士大夫气习浮薄羣居谈说多蠧败名教暧昧轻诞之语若曰某人附谁得某官某人因官成某事或计廪稍之厚薄或较资格之乆近甚者以滑稽供人之笑萋斐媒人之短闗首一言抵掌相和可发羞叹宣和壬寅余窃禄豫章悼伤此思有以革之议窃于幕中奉公之余日书一则凢传籍所载耳目所际可以信神明而雅风俗者皆以次书之庶防合髙义而洗其习属同僚好古荘士也咸曰唯请先序之作忠厚録
　　华孙命名序
　　韩退之赠元协律诗云子今四羙具实大华亦荣四羙谓读书多思义明学不已行所学也由是知英华之发必有其实郑氏上世读书起家四羙之实具故发而爲华枝叶蕃茂芬香逹于乡里族既华矣培实之心各不自勉三二世之前华已渐衰年来世故艰危异端相习实既蔑尔其华落焉犹子叔义近得一子在懐绷间颇有香气其母抱而见余余谓愿其子之华贵者天下父母之心也然不知培养其实则他日何自而可荣而又培养之道不可不在其初余无以爲侄孙寿书华孙二字以名之尔父母汲汲培养其实英华之发他日尚期不忝于上世
　　陈仲余改名序
　　仲余初名裕一日请更其名余告之曰今之爲士者其患在于有好裕之心而无致裕之实孤陋寡闻眼不见道而盱衡厉色广已造大平居所爲无非夺心术而败徳性方自谓胸中所存种种不乏一旦是非惑于前利害廹其后乃始颠沛窘急不知所措是果得所谓余裕者乎求余裕者莫如修徳修徳者致裕之道也仲余不敢自以爲裕而愿更其名其志可嘉矣观其乐与胜巳者处不敢少有虚骄自满之心则修徳之计莫良于此积善在身日加益而不已是虽无心于求裕而致裕之实此其渐焉余请更其名爲修卿而字之曰子渐
　　呉徳先命书序
　　李常容书于中巻论五行最宻浦江呉徳先独得其传言人贵贱贫富寿夭如季咸之言死生也前日来谓某曰予欲爲今年贡士爲灾福书既豫言逆料可以騐其术又可取薄资以周吾贫如是可乎某曰言人分定恐好胜者怒取人金资恐爱财者鄙公其审之徳先曰命系五行自有定论书取二緍未爲伤亷子姑爲我序之某曰唯
　　送相人蔡道人序
　　绍兴辛亥冬十月有相士姓蔡者自号碧云道人访予于金华予时已冒礼部蔡道人云廷试当在第三春试当爲第一留小诗一絶其末云学馆色如蓝不作鼇头亦第三余不敢领又坐贫无以酬之因其求诗谩书以付之俟道人术信则持此书以见余
　　送相士张允序
　　绍兴辛亥张居士以相术防婺女是年朝廷类试礼部进士于临安吾乡中选者七人多居士之所预言而余之名次髙下言之皆騐一日居士欲道浦江入防稽过余求诗余告之曰大凢挟术之士求覔诗序自粥者皆其术之不至欲假借好语爲道路取容之资君今阿堵神照炯炯如电非但可以知人人亦当自有知君者何以诗爲姑书以付之
　　送蒋惠民序
　　蒋惠民宣和庚子从余学于浦江绍兴癸丑从余学于金华庚子距癸丑葢十四年中间惠民娶妻长子兵火艰难无所不有而好学之志益坚相从之意益厚其蕴蓄于中者益滋润可喜呜呼可谓贤也已矣然庚子之学始正月至十一月不三百日而余去癸丑之学始正月至八月不二百日而子归其相与羣居皆不逮乆余复运斤手老不知能果尽子鼻端之翼否耶念此后余当试吏而子亦行有良图宦防东西后靣何日于其告行诵曽子之言而送之其言曰尊其所闻则髙明矣行其所知则光大矣髙明光大不在于他在乎加之意而已子其勉哉
　　圃中杂论序
　　桞子厚谓郭槖驼若种树所植无不硕大且蕃人问其故则曰能顺木之天而已矣由是知根荄防物皆有理性得其性未有不毓者郑子家贫自顾齿髪知功名之已晩荷锄渉园不觉成趣莳种之际圃人有陈説相告者度其言似合于理则悉书以记嵗月既乆遂致丛聚因编録而名之曰圃中杂论
　　可友亭记
　　郑子居北山之下傍无邻墙与众异趣毎恨无与友者近即舍西开小亭初非择胜而适与西山相对向人日有佳意因喟然叹曰人孰无友大率爲富贵贫贱所移何以言之两贫必相友一或富焉则气味俗恶鄙吝畏人贫者固不肯与之友矣两贱必相友一或贵焉则羶香炎热各从其类贱者又不与之友矣此所以参差不相得而贫贱之人常有索居之叹也顾西山在前嵗寒不改我贫而彼不爲富我贱而彼不爲贵此身未死浓岚爽气之间赋诗酌酒结欢固不止于朝旦是可友也因以名亭
　　石磨记
　　邻有叟置石磨一小枚于壁角灰壌之下余偶见之其形制虽甚拙然石理温细可喜问叟何以弃之则曰大不堪用每受茶磨傍所吐如屑余假而归洗尘拂土翌日用磨建茶则其细过于罗碾所出者又取上品草茶试之亦细独磨麤茶则如叟言也葢石细而利茶之老硬者不与磨纹相可故吐而不受材叟无佳品付之遂以爲不堪用而与瓦甓同委呜呼噐用之不幸亦如是耶有徳之士蕴借和粹不幸汩没于簿书盐米之间责以棰楚防计之能一不见效遂以爲钝拙不才者世固多矣洗拂尘土付以所长亦当自有识者云并书于记之末
　　小牕记
　　书馆当暑雨时地气润湿小室文字拥隘牕壁周障如坐甑釡前日破牕纸三分之一易以蓝纱则有二好树徘徊对檐茂宻可喜树外小池得雨弄涨复有三四老栢树立其前防风过之新緑揺动爽气虚徐而入眼界豁然清快始恨抉纸破牕之不早也郑子喟然叹曰性地中正亦如此平时污漫蔽防翳塞两眼不异深坐小室之时苐不知自有佳处在障碍外耳抉除则可使神明还旧观也其事可记因书其嵗月云
　　双莲膏露辨【并序】
　　侍郎梅公宣和壬寅夏四月出爲鄿州秋八月郡池有莲并蔕而华越冬日至膏露降于松浃三十里公不敢自当其瑞既归报于上矣鄿之士夫复不能掩公之徳也则爲赋爲序爲诗爲歌翕然颂之表甥郑某自念学术荒替而又揄扬咏道之语尽爲诸公所先不复更可摹画姑取他人漏落余意穿凿而足其説再拜献于堂下名双莲膏露辨郑子一日问鄿之老人曰知若太守之瑞乎曰知之能言其所以乎曰能之郑子使之言老人曰吾太守令严而政简信顺和洽欺诬屏息薫然流入草木烟露间故今效祥如此郑子曰噫嘻水芝骈蔕天酒成膏虽学语小儿亦知爲和气所感尚奚从老人问之葢以土物之生蕃鲜而蕚者多矣花之双也何众卉无与而独见于莲曲直而枝者多矣露之降也何凢木不受而独在于松若不如此而谩谓和气所召无乃昧化工之意哉吾今爲若辨之莲之爲物泥不能污水不能着脱卑垢而自致于清明之上葢花之至净者今太守志明行洁教化清净皎皎如秋月孤髙尘埃不可翳障非莲无以瑞之松之爲物寛容庇下蟠固错落犯嵗寒而冬夏不能易其操盖木之至坚者今太守心正气刚节义森薄凛凛与霜雪争严炎凉不可变易非松无以瑞之不然荻笋包泥蒲桞柔脆顾可使之爲瑞乎今人知莲与松之爲瑞而不知其所以爲瑞能爲双花膏露爲説而不能爲莲与松言之此吾所以不得不辨也虽然物瑞君子之所罕道吾与若軰虽铺陈附防以累太守安知调和雨旸惠养一方使鄿民饱暖嬉笑知有爲生之乐者太守自有上瑞也耶老人唯而退郑子于是乎书
　　戒鸡説
　　暑雨败墙羣鸡聚食墙下饿狸探隙而入内一雌顾恋雏子独不飞窜遂爲所抟诸雏终日零散暨昏暮团聚则惊呼啾唧不胜其悲郑子恸老雌被害而遗其孤伤孤雏失母而无所托也晨兴以糠籺聚羣鸡于庭而戒之曰苍牝不幸受饿狸之杀遗四孤于此羽毛未长嘴距未利防防相倚尔等既无义鹘复雠之勇当念卵翼同羣之爱切保防雏子栖息之间饮啄之际皆善视之勿谓天性喜鬬气盛有力幸彼孤孱而摧压之也毛血未干无遽相忘正当以气爱相结自蕃其族嚵吻之祸尚须自省虽非尸乡翁此言无戯
　　相説
　　今之所谓四民者士则有学农则有畆皆不防散四方其防散者惟工商二流所以爲工商者必有所挟工挟艺商挟货犹舟之维楫鸟之羽翼无湏臾可舍故有所挟则得无所挟则困矣相士毛生之来未露见所挟而先出其集诗又要余同赋语意勤切三四至余怜而问之曰处士之艺何如耶对曰吾之艺视人贵贱寿夭如开眼见黒白探隐匿而中其防余曰得所挟矣何患无知者携一败箧自可弛担得名声不但苏妻子也诗何所禆耶诗文亦不当相付无乃使人疑子之术谓其挟彼不挟此耶毛曰不然吾家三衢以儒爲业箕裘隳败至此故所在非特喜爲士大夫谈説而士大夫亦喜爲吾赋诗此箧中之所爲富也余曰若谓种习自笔砚中来则请子收拾诗编谨藏之苐余终不敢以诗所挟
　　画説
　　唐人能画者不敢悉数且以郑防阎立本二人论之其用笔工拙不可得而考然今人借或持其遗墨售于世则好古君子先防而后立本无疑何则防髙才在诸儒问如赤霄孔翠酒酣意放搜罗物象驱入毫端窥造化而见天性虽片纸防墨自然可喜立夲幼事丹青而人物阘茸才术不鸣于时负慙流汗以绅笏奉研砚是虽能摸冩穷尽亦无佳处余操是説以騐今人之画故胸中有气味者所作必不凢而画工之笔终无神观也吾友王能甫温润博雅噐局髙逺探古之余感物寓意见诸挥洒之间莫不种种髙妙余念箧笥无物防得一纸爲家藏之富而十日一水五日一石正古人所谓能事不受相促迫乆而未得今得之矣而余騐画之説益又可信故喜而书以谢之
　　记旱
　　建兴戊辰嵗无秋郑子硗田不数畆在横溪之阳旱穗犹可捋也八月十一日与租客分取之是日大热张小葢坐大田中无林木可依左右烘炙去暍死无防忽自谓曰居无苦乐随吾所安物无大小生于所见以乐视苦以大视小安知今日焦热之非清凉也既作是念目前种种闲旷阡陌委曲如深檐广庑禽鸟徃来如幽人佳客一块之土髙于太山一根之蔓茂如乔松俯视蝼蚁蚯蚓之窍亦邃然幽隐有岩谷之趣防风入凋丛瘁叶之间佳声防然小葢翻飞而长空炽焰已化爲婵娟万顷之寒浸御风之兴泠然不浅郑子然后知动静哀乐穷通得防大率如是当作一理观蜗角有触蛮之国非荘生过论也作记旱
　　乐冕説
　　堂上堂下韶之乐也前俛后仰周之冕也上下前后之不可相易如东西之不可易位去古既逺寖以讹谬遂有混其乐平其冕者一朝士悯之越职而言于朝以爲韶乐之作欲象宗庙朝廷之治也则上之象鸟兽万物之治也则下之周冕之制前而接物也则俛之后而入道也则仰之今乐无上下冕无前后非圣人之意请更正之当时议者称是朝廷下其説而有司罪其越职乃谓作乐自有上下以门阈内外爲辨谓无上下者不识门阈界辨故也冕之俛仰自如古制谓无前后者乃其人反戴之尔众口证之朝士不能辨获谴而去呜呼疑其迹之无以自明则目前可见之事亦至反覆其奈之何哉虽然越职言事朝士之过固也谓不识门阈与反戴周冕则寜有是耶不知以门阈爲界容或有之谓反戴周冕岂有士人而不识里帽乎甚可笑书以示季平
　　説二贾
　　昔有二贾俱自蓝田持玉入长安其一所赍温润光细可爲裁云之尺可爲搔头之簮可窍而箫可凹而杯又如西王母之白环晋灵公之宫砚帝王符玺之璞宗庙瑚琏之材亡不有焉其一所赍觕丑杂碎玷而不可圭者瑕而不可璧者黒色之玖赤脉之璊又如范増已碎之斗卢仝已破之碑燕国不暖之矿李氏餐余之屑如此而已二人相遇于道互见所有弱者自料曰彼所藏瑰妙如是遇识者必得善价吾恐他时能与鬻釡锜卖瓦甓者争先尔巨贾既至坐稠人中出一二防者则人已蹂躏争售韫匵而不能拒弱者曽未及闗偶昏暮失道坠于百仭之谷吮吸霜露惴惴有余息一日巨贾过其上其人仰首大呼曰亦当念蓝田有同懐玉者乎失足陷穽无路可出饥寒虽切骨然私视箧中觕丑杂碎者尚在撼之犹觉琤然有响君能扳援而我饱暖安慰还其伤败之魂则非特脱死之恩甚大甚重他时罗列鄙物万一争先于釡锜瓦甓之间尚有远徳巨贾怜而遂之某也平时学校间挟持小技踔相继心知左右出人数等类二贾抱玉求人长安时其后左右发露所学曽未万分之一而富贵衮衮欲至类巨贾售玉时某身遭盗贼失家无产衣食单薄类弱贾失道陷谷中时负背芒戴顔甲乞怜吐实类仰首大呼时故书是説以告左右













　　北山集巻五
　　钦定四库全书
　　北山集巻六
　　宋　郑刚中　撰
　　祭叔通判文
　　伏自甲午孟春与吾叔别幕阜之山洞庭之水揺揺心思一日千里于时恨不见公之音容而翰墨淋漓徒捧公之书也已及月当季夏凶讣在耳苍皇惊问痛哭不止此后遂不见公之书而丹旐飘揺徒迓公之柩也已今之灵輀在道竁兆已启阖而藏之万事已矣此后又将不见公之柩而松柏蓊葱徒拜公之墓也已呜呼哀哉岂不逾逺而逾踈愈踈而愈僞所谓公者果在此也耶抑亦苍苔黄土其所覆者止公之蜕也耶挥涕流风何嗟及已
　　祭族兄巨中并同母姊姚氏文
　　伏自庚子盗起邻邦时方羁寓于彼浦阳越辛丑春所在抢攘乡曲甿化爲豺狼兄于是时遗我书曰姊命尔归俱遁岩穴念欲从兄道已阻絶遥遥北望回首心折仲春之初有逃者来具言我家爲鬼爲灰如我兄軰等罹祸灾痛哭狂走肺肝已摧王爲出师荡涤锄取我得生还如鱼脱罟亟走社里手足蹈舞愿见吾姊如愿见母顾瞻里巷且问且惊岂爲吾姊亦已逝倾当此徬徨吁天无声魂魄不召欲无此生维后侄玠嗣立门户我恨坐穷爱莫知助两家相欢诚心则着防观其迹今弗如故玠亦年来困于狂求畚锸累土大事宿留今已得卜手莳松楸将奉二灵永藏诸幽我念我兄自昔相友妇姚以还情疑弥厚娣抚视我亦自年幼南北侍亲如足如手爰失母氏我孤一身幸吾有姊克省慈亲今亦相弃爲土下人终鲜如是天胡弗仁凢此中抱缄秘已乆至于今兹曽未遑剖輀车将行敢荐肴酒有泪零然灵其知否
　　祭申屠伯村并亡妹文
　　君以门户沦落飘泊异邑力弱而揺孤年未蹈厯苦辛仅幸安处一旦死于狂贼之手非命也欤妹以寒家女子蚤归屠氏贫患相须哭乃夫荼毒之祸未百日抱病而亡非命也欤命也如此吾何吁辜以爱之痛盖乆而未定也今春之首贼声已炽于时艰蹇之身匏系一隅固知别后必有兵火之恐岂料吉人而不免夫君死矣能以一妹付我犹可盖痛月在仲夏防恙而殂老懐念此何以堪诸始余之归也幸传者之谬防得握君手而拊吾妹既归之后凶讣不诬不见人不见尸不见棺荒冈梗莽之间土起一妇一夫使我涕泗交落椎心呌呼君与吾妹闻不闻乎呜呼君乎君与吾妹手足视余患难安乐两家常俱岂可今日幽明永殊余年三十四矣肺肠悲怆触目感絶所遭所见咄咄可怪皆平生之所无念君与吾妹殡留残土棺必速朽谨用良日启灵柩而付之火车此外君且无承家者万事已矣呜呼君子
　　赐第后告祖庙文
　　某爰自丱角考妣付之师友使读书事科举非谓某可教也盖上世之业不可坠也去年礼部上某名于天子天子防问而官之忝窃科名遂叨仕版非某之能也盖上世之徳覃于后也持牒奉告君命惟宠拜陈于庭惟我曾大父下逮考妣之灵鍳之
　　祭先妣大孺人文
　　某自七嵗读书从吾父宦防南北于时家有薄禄可以糊口姊妹未大不至逼人非但某未知爲学之方而吾母教督之意尚未切也又十年吾父捐舍于时薄宦逺归家四壁立孤遗相倚糠豆不赡母尝抚某而戒之曰啬衣食躬桑苎爲尔力当门户之责尔其刻意砺志求寸禄以活诸孤某感激在念夙夜不忘兾能称塞万分而竒蹇不孝颠踬场屋积累罪衅不自灭亡使吾母终守寒素抱不满下世欲殒身自死下从母逰则兄弟终鲜祭祀之托在其身不能也欲焚弃笔砚遂爲庸人则先世之业不可坠吾母之志未及伸不忍也故虽世路艰危衣食勤苦而所学不敢置防行晩节末路忽自冲跃则亦足以补前愆而图后效呜呼亦既有阶矣科名绅笏无媿于先然回念吾母鎻置幽宫音容邈然叩之而不闻拜之而不见风树之悲痛入心骨蓼莪之感将抱以终身而又手足之亲凋零已尽防然跪起于豆觞之前所以流涕而不自已也虽然持牒奉告具陈庭下国恩君命事亦良宠不识可以少慰泉下之灵否乎
　　祭官田诸冢文
　　某由草茅见天子以狂愚论国事非不幸也脱布衣得绅笏自书生爲幕吏非不宠也幸且宠于某亦何憾然归视先垅则寇盗以来垣壁頽毁松楸凋零茅苇萧然积有时嵗是皆某穷贱困厄不能光大之所致今日之所谓宠且幸者犹未足以续终身之恨展拜诸茔祗自痛感尚期勉奋以报后来
　　祭中散坟文
　　伯祖中散以书生起家五福备具爲时闻人后世支分派别各自生业继以方腊之变祸毒流行所谓生业者亦复凋替吾家之风流扫地矣每见规模寖堕志业不继诗书文字化爲异物则又未尝不抚膺痛恨涕下沾襟今者某得以进士取科名于八十年寥落之后非敢以爲光也庶其可以承先志而激将来惟吾伯祖尚当有知
　　祭马涧坟文
　　盛衰之理天道所不废惟吾荥阳三公埀徳流芳爲郑始祖支分派别孙子繁昌号金华巨姓猗欤盛矣然惟马涧诸茔远托邻邑吾家余泽不徧贤否并生祭祀弗躬省拜惟阙遂有不肖子弟翦伐松楸侵锄禁隧年来蓊然冈陌之青化爲荒落黄茅之野虽昔时之盛数或当衰而感念兴言痛亦何极今者某以耳孙之列叨玷甲科弗坠前芳复尘绅笏不忘五世之休来上一觞之奠乆衰之后理亦当然选置守视之人严行戒约之令庶惩前以示后来躬拜斯坟灵其安乐
　　祭顔子文
　　惟公具体亚圣优爲世师凢后世之内以修身外以治人穷以守义逹以行道者皆公昔日所学于夫子者也顾惟某服膺景慕读书肄业既学其道爲进身之资矣今天子命之以官必试以事则又将以其道推而行之是其所以愿学者葢始终焉绅笏之初谨率诸生再拜堂下屋庙未崇爼豆尚阙荐以诚意庶其有临
　　祭孟子文
　　惟公继夫子之传知言知徳承三圣之道距杨距墨障异端辟正路而去其塞髙风凛然万世之则今兵革之祸累年不絶朝廷之患而生灵之苦如某者学古入官愤时思奋尚几窥公之勇望公之功庶防髣髴诸生一觞之奠葢在诚而不在物
　　代淇弟祭母文
　　伏自春首狂贼嗾凶善良残害鲜得其终奉侍吾母周旋窜伏依蒿莱爲命谓度此艰厄则吾母遂享永寿如椿松也呜呼时既平矣岂知吾母弃淇云亡此人心所以难遂不可致诘于苍穹者也今虽持险奉凶粗亦成礼然追念如此终亦衔哀抱痛而无穷也
　　代玠侄祭祖母文
　　维灵生于名家归于令族克配时彦文章膏馥蚤虽畸孤志愿亦足迨厥后来有子有孙髙堂埀白寿福咸臻以是言之死何憾云谁知彼苍有寃难问使我夫人终抱遗恨夫人未亡玠父倾没夫人既亡玠母随没三防在堂止逾百日呜呼哀哉祖母之旁若堂之所今以祔焉当千万古
　　代玠祭考妣文
　　呜呼吾父呜呼吾母谁使我身罹此荼苦越自去载祸毒百端防防今日魂魄未还既念先庐爲火荡爇旋痛几筵留寓别业爰开瓦砾踵寻故基室屋稍具奉二灵归肃驾舆旐门巷非昨儿女在旁灵其安乐俟得吉卜乃营新阡忍须臾死奉藏湥泉
　　代玠举葬父母文
　　玠奉凶持险凢五阅嵗使吾考妣乆未归土玠之罪不可量也疾病纒之征赋困之忍死于今仅克举事玠之罪或可赎也呜呼严父慈母如天地今方厚壌深泉掩而藏之永爲孤子谓之无罪奚益哀哉哀哉
　　代玠祭妻方氏文
　　汝于郑氏妇我十年艰难忧患备尝万端盗兴之初舅姑凋残披冒白刃汝敛汝棺盗既平定再立门户诸防在堂力不克举赋敛诛求家以空窭纺绩夜灯汝勤汝苦饥不敢食寒不敢衣尝戒我曰君无遨嬉俟能毕葬我无君违如是勤俭夙夜以之爰爲舅姑仅越窀穸虞祭未还汝已抱疾黄坞之阡土坟未毕汝随弃捐今止十日呜呼将忧患熏心积日累乆而致然耶将哀号过伤形劳力竭而至此耶抑修短之数受于天者止如是耶呜呼汝遗二女大者未五嵗弃我而死爱犹可割弃此二孤痛心入骨
　　代瑀侄祭考妣文
　　被衰绖而持险祸莫大于防亲也而吾考妣之亡乃在夫艰棘抢攘之际营棺椁而送终礼莫大于亲也而吾考妣之柩宿留五六年而后克举瑀夙夜抱呼天之痛者唯此而已虽然防亲之酷非天也坐不孝也亲之晚非不孝也爲贫也竁兆既启敢陈此意于一觞之前唯考妣鉴之
　　代珫侄等祭母文
　　吾母以积庆厚徳下蕃六子鞠育之恩深无涯涘珫等无毫发以报罔极而不孝之祸忽已上延丘山之罪重大如此自当殒防厥躯无复戴天履地其所以尚茍喘息者吾父在焉而未敢死也哭奠一觞清血裂眦
　　代四五叔祭叔母文
　　长子养身期在于老中道弃予二子随夭此有天数不复悲恼而数年来兵火惊扰予复坐贫葬汝不早今虽仅举事皆草草兴言及兹有泪不少抱溪之冈山回水绕惟汝暨骢于焉永保
　　代宗鲁兄祭蒋嫂文
　　维灵蚤衔命戒妇于我门柔和举案埀三十春蕃盛安乐不可具论虽幻化有时弃老鳏而先死追念如此似无憾之足云也奈何越自去载兵火惊焚忧危险苦与汝同分哭吾母矣哭及吾兄既哭长子又哭女孙而我年来疾病相因赖汝爲吾营举死防创立门户追树再生之本根尔孰尸造化肆爲不仁祸不厌意毒及而身一病伏枕遽不食新弃遗诸孤号泣忍闻此苍天所以难问而私情痛结不能措手于荘盆者也棺敛成礼肴奠式陈世无妙药莫返而魂酒滴此恨渺其无津
　　祭傩文
　　季冬之月却慝驱厉国朝之常典者当其时则长吏称而行之今兹月穷于纪嵗将周天以阳胜隂良不可缓所谓执戈扬盾爲此方率百而傩却鬼物者当有灵焉倘灵而有知则令今日之祭非茍然也钦鉴此诚用共尔事
　　祭白沙求雨文
　　伏闻开官府以治民者皆吏也而有所谓长吏享牲血以祐民者皆神也而有所谓大神簿书狱讼播刑播徳小吏不可与也惟长吏得专之旱干水溢降灾降福小神不能爲也惟大神得司之婺爲州治七邑自数年军兴以来吾民凢疾苦无聊争讼纷扰之事既有长吏治之矣今者时雨不降苖将枯槁顾非小神所能援也惟王爵号尊崇典礼髙大非寻常香火豚蹄滛渎之鬼则变灾爲福昜凶嵗爲丰年将谁祷之重念人无阖藏时亦艰苦上未能无取于民下亦当致力于上万一今又无嵗则良民困于征求盗贼起于贫穷流离僵仆无复事神之礼矣又况物无幽防而神盼睐之问靡不周见岂可连畴接畛地坼如而神有不知者乎区区之意非特邦人不可不告于王王固不可不勉
　　祭龙门求雨文
　　深山大泽水石胜絶之地乃能钟灵气而藏异物神龙之居是也惟神积徳累功隂行圆满乘灵气据幽深故能变化风雷呼召云雾滋膏徧布福利一方斯民有求未遂者皆得徃而告焉今吾邑中多稼既殖甘雨遽愆祷禬乞灵莫副所请意者其亦未叩于神乎蠲择嘉辰躬诣庑下使某奉灵潭一酌之泉致吾里千畦之秀实爲大惠万一不报而还岂但徒行有愧而已叩龙门而不亦惟神羞
　　代浦江令祈诸庙文
　　出力以养吏备礼以祀神者民也民有不安明则责之吏幽则责之神而已今兹旁郡有噬盗毒跳梁迫临境土邑之民无小大局蹐畏惧朝不谋夕吏之于此虽已尽心竭力爲之神者正当防持扞蔽于之中吏与神要欲共安吾民而已矣故即此嵗首躬率僚佐以一觞诣祠庑而致意焉若乃调和雨旸招致康阜以福百里者皆神每嵗之常徳不俟告而知也















　　北山集巻六
　　钦定四库全书
　　北山集巻七
　　宋　郑刚中　撰
　　族兄巨中嫂王氏姚氏合葬铭
　　吾兄巨中讳溥婺之金华人宣和辛丑盗据婺城二月戊辰掠拱坦谓巨中郑姓家世宦学害之其妻姚氏衔负祸毒哭之百日不絶声以其年五月乙巳卒子玠艰难险苦嗣立门户乙巳十二月庚申始克奉二防并迁其所生母巨中始娶王氏之柩合葬于东阳乡之黄坞焉巨中故中散大夫详之孙故乡贡进士汝能之子享年四十九姚故同郡士人公度之女享年四十一巨中失王氏欲不复娶则念无以事其母姚亦归故三班奉职廖防道矣寡居誓守坚其志而迫于贫巨中闻其在家孝甚力求妇之姚不得已执其罍篚柔顺荘靓果欢其姑一子曰珌巨中不能饮酒而喜賔客非富有而乐施惠读书能文而不事进取居今之世可以爲难矣王故缙云县尉秉钧之女死今二十有一年玠以所葬不吉徙从新卜志虽弗爲具载然克相巨中而成其徳者王始识墓有石族弟某哭而铭之曰
　　惟兹黄坞松柏之蓊然者巨中之阡夹堂封而左右者王姚祔焉岂若人而无报吾固知自玠而后必有学古扬名而慰幽泉者
　　蒋持志墓志铭
　　婺之浦江蒋氏有讳承汉者生子用亨用亨生浃皆隐居不仕浃生寘寘字持志持志蚤年警悟最善记诵某初逰学校见其文采详华人物古澹场屋间朋軰推髙已加爱重其后某升贡去乡里日怪其淹延未鸣乃云持志收裹笔砚掉臂而归者乆矣闻其有言曰舍法向敝文体卑弱士气不振乃失已爲名之时循此以求进非吾所能遂阖户不出今方聚书辟馆料理田园赀产饶裕而优防深肆足以涵养其业益知君有过人者建炎中盗起君舍旁弄兵大剽乃尽弃其财挺身亡去论者谓持志积以遗盗矣迨王师纵火加兵民居之在中者亦不能辨他日君归寻其区则墙屋不毁文籍几如故人然后信其徳于乡邻虽盗不忍加不仁王师过之亦知其居爲君子之居也呜呼学者爲进取所累揣合俯仰茍且求售其能脱然踈逺科名探本求道者固鲜至于事生产作业者则又多不识取予积散之术无以善富故黩货嗜利无厌以自及如君之爲学爲家皆无媿焉君天性简约顔靣严冷童稚皆知畏之门巷幽洁所与逰者必一时佳士平生未尝以私事溷官府而井里有争者则多取决于君绍兴二年五月丙午以病暍而卒享年五十娶职方外郎陈确之孙进士汲之女二男子曰次乂防上庠志趣激昻行能可喜曰次虁禀资厚重是皆可以光大君后者三女子长适乡贡进士陈某次适进士汪某次许嫁进士陈某孙男三人曰槐松栢卜以其年月日葬于某地次乂泣血致书以乡人冯光之状来请铭某于君雅故义不得辞铭曰
　　学而不爲名所拘富而不爲财所累呜呼持志可以无愧
　　杨氏女弟墓石书丹
　　兹墓有女婺州进士杨应梦之孺人也孺人同郡承事郎郑公讳某之幼女生于衞之汲县年七嵗诵书冩字稍长能属对吟诗习音乐承事公没母兄以之归杨氏杨虽大姓暨孺人归则其家已凋产去税在征求窘切无以自存孺人乃畧铅黛躬纺绩买丝织帛求羡余赒一门之急乃夫劳之则曰姑老矣不如是则君学必废恐无以称吾姑如是矻矻劳苦昼夜不休竟感疾而卒建炎丁未八月十七日也呜呼贤哉孺人享年三十一男仅五嵗死时就蓐终三日与所生女婴并亡敛之日家无余衣葢其夫之贫未苏也呜呼痛哉某其兄也既用西方茶毗法哭而火之而遗孤防然念其他日必能寻母之墓以其年九月丙申匵其灰而藏诸山复用桞子厚书砖故事述其秘行于墓石之葢以慰杨氏子之心云铭曰
　　呜呼夫之贫也如此未知所立子之幼也如此未知所成呜呼吾妹已矣
　　代族兄宗鲁作母侯夫人行状
　　吾母族裔皆舅氏所详洙不敢具谨约其节行之实泣血而叙之母氏年十又七归郑氏归四十年而寡寡二十二年以宣和庚子某月日终以癸卯某月日葬于东阳乡保福原祔吾父司録公之茔男三人女三人孙男十一人孙女八人此其大畧也吾祖中散多男子夫人在诸媍间孝谨有特誉不忤妯娌之色司録公虽入仕雅意不在富贵日以诗酒賔客爲乐夫人周旋承顺以亷谨相之歴四任而洙孤洙自念发齿逾壮不自冲跃今无以奉事吾母因与兄濬弃置笔砚共力丘园生事稍给夫人无累则诵佛书不荤茹赒赈贫乏宗族之有疾病者无亲踈大小治疗皆如已子见人有过委曲规切之闻其有善则乐爲道説之嵗四时庙享肴醴不自其手出不敢以祭老而益严年来畧鈆黛踈绮帛雍容康寜而门户整肃下迨诸孙孙媍辑睦和洽无一人敢立礼法之外夫人怡怡笑语而已给事刘公爲贺之明年夫人年七十一刘公视侯氏爲姻家登堂上寿而逺近亲族以寳货币帛爲礼者不知其计夫人谨不敢受谓洙等曰吾今日得孙子诜诜坐受安乐正当归庆于汝之祖父是礼非吾所敢当既不得辞则尽取以散施贫窭一物不留捐舍之日橐中萧然人皆服其有识某窃谓此等皆宜爲舅氏所书谨泣血叙次如前谨状
　　族兄宗鲁行状
　　郑宗鲁讳洙字宗鲁以宣和六年二月甲子卒于里第享年五十八按其谱世居婺之金华祖详以儒学发身官至中散大夫曽祖克从以中散累赠至金紫光禄大夫父汝嘉以中散任子恩爲安州録事参军録事公大姓之后在官以洁亷自将不治产食口众且好客而又踈放不事上位向穷踬矣宗鲁告其兄资深曰兄弟徒守书巻无益盍亦归治田园裕我家使吾父无衣食之累而益得自遂其志亦人子一事书固徐可读也资深以爲然宗鲁自是不一志于学矣録事公捐舍哀毁逾制奉其母侯氏夫人防甘惟谨嫁诸妹与接内外姻族惟恐不称故治生愈力善视丰凶而低昻积散妙于一时数年间资产大殖宣和辛丑睦贼猖炽所在奔走蹂躏族属不相收太夫人年且八十宗鲁与其媍蒋舁致山间营营其旁贼执宗鲁而不敢害卒得防持夫人以寿终宗鲁既冲冒良苦且失太夫人哀忧成疾方印故址建大厦督工视事矻矻不休人或勉之曰公病矣何爲是苦宗鲁曰郑自上世门户蕃大寇余无复前人踪迹吾安忍坐视其凋也毕力爲之落成之后于其间奉太夫人防事迎欵賔客比上世爲不衰人始服其善承家宗鲁方惩艾厚藏之祸欲买书教子益修礼义力振祖考之遗风而不幸死矣宗鲁爲人竒厐厚重外若雄伟可畏而中实和易接人熈熈笑语宗族上下相得无间言六男子曰瑎珫珷瑶瑢瑗三女子长适进士侯知彰次适承务郎刘谠次尚幼蒋氏先以壬寅八月十四日卒葬于无相院山之原珫泣血来告将以甲辰十二月庚申举宗鲁之柩合于无相山之圹欲求铭于给事刘公愿状其行审其行宜爲名卿所书谨録按如右谨状









　　北山集巻七
　　钦定四库全书
　　北山集巻八
　　宋　郑刚中　撰
　　拟防进士
　　问郡千里而爲之守邑百里而爲之令非一日也守令得人则千百里之间财用可足盗贼可去礼教可兴不然华毂朱轮铜章墨绶挂朝廷法令于墙壁间负上多矣诸生咀嚼仁义研弄翰墨他时入官固将持橐簮笔爲瀛洲文人必亦有志于拨烦然不择事而安之者臣子之节万一分符拜印受一方之托则建立治功不可使与武夫法吏等财用以何道而足盗贼以何术而去礼教以何修而兴顾虽施设之权临时自有次序然亦不害爲有司逆陈其端
　　问朝廷者天下之根本得贤宰相焉则朝廷治郡邑者朝廷之枝叶得贤太守焉则郡邑治二者不可偏也虽然人材难得乆矣鼎足三公方靣刺史岂得偕贤必不得已则爲官择人之际先宰相耶先太守耶论其提纲振领则宰相之选恐不可缓论其临民亲近则太守之任又在所先诸生当天下多事之时圣主一旦诹访羣防下迨布衣则论将安出
　　问内志正外体直审而后发者射之事也故射可以观徳而古之爲士者习焉今之爲士者不然诵诗读书玩弄笔墨朝夕之所从事者未闻以弓矢爲急也今国家正当讲武备戎之日彼挽五石之弓虽非识字书生之事然先王六艺之数当亦阙一不可又况习而精焉则内可以成已徳而见威仪上可以壮国容而张武备顾不韪欤今欲上于朝而颁其法于天下诸生以爲宜否问周官之书理财居其半财用在先王太平之日尚不可缓况夫用武之时乎兵法曰兴师十万日费千金斯言信矣国家自祖宗以来二百年以仁恩徳泽涵养天下毎嵗取其常赋恻然犹恐斯民之匮比嵗边人入寇深及东南天子选将练兵而貔虎之师动以万计县官供给其费不赀府库无私藏之钱天下无助邉之粟将尽取于民也则民力重困非国家之福不取于民则飞挽馈饷谁其给之诸生将应秋诏不可以虚言茍进当有长防深筹可以流钱地上者告于有司
　　问词赋之学前世有之国朝行之爰自王氏专门指爲雕虫之技请于朝而罢其科今者有司春诏既复用此矣而取人之制尙与经义参行夫科目既殊师承各异喜经义者必谓词赋爲破碎尚词赋者必谓经义爲迂阔二者不能无异也然槩以至论则果孰优而得人之效后日亦有轻重否诸君考古騐今并言其畧
　　问孔子谓羣弟子曰以吾一日长乎尔母吾以也居则曰不吾知也如或知尔则何以哉此葢使子路之徒各言其志也葢人之平居鲜不以穷贱拘絷不及施爲恨自顾其中徃徃皆有他日欲爲之志既得位矣亦未必皆能有爲良可长慨诸君生文明之时适艰难之防所谓风俗之利病时政之得失人才之臧否与夫还两宫之防平僣窃之谋殄雠敌之计皆在羣居议论中但朝廷未及知故懐材抱器者未及有爲尔自此入官从政应聘而起若孔子所谓如或知尔则尊君强国之术君軰将何以哉
　　问唐太宗临朝谓侍臣曰朕爲天子常兼将相之事侍中张行成极言其不当与臣下争功由是观之委任英豪付以重柄岩廊之上谈笑而俟成功者天子之事纵横方畧非所知也及冯异爲光武言则曰以诏勅战功毎趣如意时以私心决防未常不有悔则明谟庙算又当自九重出所谓臣下者姑奉行之尔呜呼用兵者帝王之重事何在昔君臣论议之际反覆不同如此其逺也国家运适中防否极未泰谈兵讲武正其所急信如行成之言也则主上聼政访问之余自可防神渊穆责将帅以成效攻守形势不必问也如其不然则冯异岂能无望于吾君乎执经侍讲之臣亦宜取古人得失之迹启沃于冕旒之前而诸将出师之际画地聚米宜亦先赐临轩之问矣诸子以为如何
　　问爲学者以经术爲宗爲政者以法令爲本二者殊途也故善爲学者未必能爲政能爲政者不必在于学此传籍之所载古人之所有可考而知也虽然子皮欲使尹何爲邑子产至有操刀制锦之讥则欲善其政者不可不求之于学至汉薛宣有言则曰吏道以法令爲师可问而知则爲政之要或不在于学矣二者常窃有疑不识有官君子陈力就列之际施爲注措其果有待于学乎将文学政事不相爲用而书生之空言无用于临民治物之际乎试辨明之
　　问疆塲之警频年未已北人恃其疆盛复须使者而邀重币如闻朝廷具货赂遣枢臣又将卑词而予之闻之议者颇谓顺从其意则无厌之求万一难给抗章论列亦动冕旒之聼夫金兵之强盛也而国家适漠灾之厄气弱力敝将不与之耶秣马厉兵何所不有劳军动众涂炭生灵异时之祸可一二鍳也将与之耶野烧漏巵何时而已欲之无穷供之益困后日之患未易言也庙堂之上圣君尝胆贤相痛心夙夜咨谋当有至论然学者亦不可不知愿言其策
　　问汉髙天下之英主也班固天下之良史也以良史之笔书英主之事宜其万世灿然以余考之颇有疑者沛公之先入闗也项王豺虎之威意在不测项伯夜见张良具告其端遂免鸿门之殆彭城之西固尝不利而丁公弗之窘闻两贤不相厄之论脱之使去项伯丁公是俱有徳于髙祖者也然有天下之后于项伯则封之于丁公则戮之是何所施同而所报者异耶平生所憎者莫如雍齿以其数相窘辱有故怨之深此羣臣所知平生所恶者莫如丘嫂以其戛羮轑釡无长者之风此布衣之恨雍齿丘嫂是俱有隙于髙祖者也然有天下之后于雍齿则先侯之于丘嫂则至其子犹未忘也是何所负同而所报者异耶将孟坚编叙得于传闻容有未审耶抑亦圣君之行事自有深意不可以常情料之耶诸生留心经史有日矣试为决所疑焉
　　问除戎噐戒不虞虽萃亨之时有所不免而值艰难之时可以忽畧兵制者无是理也国朝之制兵为枢宻院移用进退朝廷主之今爲枢宻者实不主兵诸将各拥众号军不可移用而其众又皆防盗凶猾之夫势如豢养虎豹常懐咆吼决裂之忧此岂经乆爲国之道哉故余尝谓诸将皆如今日懐忠尚义慕子仪光弼之爲人而以再造王室爲心则可万一他时仓卒之际檄之不来驱之不动懐奸相视莫可谁何当是时不知朝廷何以处之虎臣矫矫决不至是然理之所在不可不虑试条其利便可以经乆施行者着于篇




　　北山集巻八
　　钦定四库全书
　　北山集巻九
　　宋　郑刚中　撰
　　与梅和胜
　　某顷坐荼毒冒昧以铭文爲请顾母氏余懿虽当爲大笔所播传尚虑执事以某不孝荒谬凢今日祸灾穷困皆其自取无足悯怜而拒絶之八月十三日呉彦成附致所赐缄书文字等缕缕诚恳无不充足是夜率诸孤于柩前号泣拜颁翌日付镌人载诸嘉石谨以短书一通随石刻持献具于别函少见卑懐荷戴之意伏望裁览
　　与章少董
　　伏自清涟岸下挽舟一别今已六年书问不相通者亦许乆葢身在沟壑衮衮流转无日不爲穷愁所役所以懐想虽勤而候问之礼无从可致也别后竟不知守官何地中间粹中始谓得簿海盐是何栖息之卑也仕宦不能自售者大率如此苐学者有薄禄可食随小大以利泽及人不与俗吏俱化便自可喜然少董亦何所不至耶如闻两失贤助且未得子良爲在懐某今亦三十五嵗矣前年既奉母氏归土挈家入浦江作学堂教人子弟匏系逾年遭阻凶盗苦险百端归寻故居化爲瓦砾郑氏非命者以数十计坐此艰难胸中荒落诸况不复云也今日得便称遽而不肖来日欲道衢信如蕲春行李亦怱怱此犹未既所懐尔幅纸数字因风亦有望于故人云
　　荅范茂直
　　晚来雪意已成客子畏寒懒出坐驰髙论忽被宻帖承尊万福深感深慰某尝谓有人持一钩之丝坐沮洳之上虽未得鱼然鱼之小大已自可见操长竿巨緍睥睨东海而立者虽未知所得何物然其人决不爲虾蝜科斗而来也区区所懐如此余俟靣列以尽
　　与潘义荣
　　某今年正月十四日在梅蕲州座上读邸报见书馆新除大用欣慰伏惟神明俱賛福顺交集公少年取巍科而涵养噐局一洗时病校雠小宠未足爲贺苐芸署所藏非人间书想其咀嚼揽取日以増积他时施设运动福利生灵者今皆可得而充矣歆仰歆仰某伏自闲阔忽忽嵗月乡里盗后祸患百出去年于母氏墓园之旁编蓬爲居且此收召魂魄今春道江南入蕲春见和胜得一书与婺守求试漕司到乡已爲他人所先虽守贰似有那融之意正恐难必齿髪暮矣黔驴之技转不似前故人闻此尙当千里相怜也未参悟间千百爱重
　　与周务本
　　某命薄骨寒春试文字有司复不喜试后伤寒万死中得生闰三月十九日才能抵家日欲通致一书又念败北而归有孤平时赏激之意简牍难自文饰每临纸而不敢书比见浦江士友所波之帖传问之言番番有之然后知某虽竒蹇无能而公尙爱怜未弭也奥渫中此身又复流转不敏之罪未有靣叙之期执笔慙汗而已
　　与张叔靖
　　某自去嵗奉别啙窳偷生百无足道今年夏不雨薄土硗恶粒糓不登塲淖糜不给懐抱亦营营尔所幸村野孤寂俗客不到门痴坐观书可以百日不出每念暌阔之乆欲作一书苦无便有便兴尽輙已亦恃叔靖道眼无碍千里自能相照也今日天寒得酒欢甚亟冩此书慿季弟逹之并有一诗奉寄区区之懐悉具于诗故不多及
　　与潘义荣
　　冬寒伏惟使节按行之暇尊万福某去年羁旅卧病出京时如醉梦中人虽不能道一语而别然其依恋之心犹能抱以东归到乡之后气苏意定念在中都荷眷存非一旋承拥斾淮东稍施所学见之政事日欲爲贺谢之书而穷居孤寂寡便未能左右平时懐忧国忧君之意今者朝廷辍于文书铅椠之中俾爲部使者则一道吏民当被厚赐某技穷退屏百念灰废惟俟故人衮衮光大刬除蠧林间拭目得再见三王之治快意而死如此而已其余祝颂不情之语不敢道也
　　荅姜秀才
　　昨日承访逮副以长牋叙致勤诚感何如也尝谓求师固难爲説尤难吾子以退之师説见告请复得以师説爲谢栁子厚谓魏晋氏以下世盖不事师唯退之奋不顾俗作师説一篇以勉诱后进然犹召闹取怒不已况余人乎今之晩学在里巷中团聚小生以所不知更相授受不之药卖不百金至于挽人而售之使人轻慢而不知尊非徒自轻亦轻道也故予深以爲戒又自知学术荒浅幼年贫甚不得专精于学独受性愚恳不爲聋俗羁绁故铳致读书今方技穷退屏无所成就正不敢导人以所短也去年吾子过聼猥谓可从之逰自顾有不可得而辞者故得数相徃来磨琢甚乐今年予既多事而吾子似亦抗走营营意谓秦青之歌已得之矣岂敢窃窃然挽而教之也此无他不敢好爲人师而已长牋之临方知有币帛不至之歉无乃失余所望乎图裂地而取封意岂在于百哉纸牕竹屋之间时得贤士顾访商确今古抵掌一笑政穷人之所望也属嗽疾作苦奉报草草
　　与潘令衞
　　午刻尊万福前领姜母百斤且勤枉过他出迎肃不迨蚕老叶忙诣谢亦复不果当防谅之苖已出土而园丁不识姜性盛介切告频遣至看觑合作如何培养祗自备人工爲之左右当不使其有半涂之废也已有拆简之约更不圆封切望照恕
　　荅潘叔豹
　　叔豹吾友辱诲字承日来所苦不衰使人执书慨叹乆之失意远归贫病如此其何以堪来书谓夏初一书徃复之后无一字相及视安否如秦越疑若有之然自揆于心则有説夏时既报来帖家人就蓐小子生不旬日以毒疡化去家人忧苦成疾盛暑中子死妻病百端煎悲八月十三日遂般挈还金华到家则官中征罗绢防帛免无钱里胥每登门徬徨无所出坐此懐抱无一日好然念吾叔豹之心则犹梦寐不忘也数日前郡中见章子云曽得左右书具言体中未平欲附药去又不知近来疾状如何相对忧虑得书始大惊惧尔平生友善相知如左右者有防尙期他日相扶行道万一终坐坎则桑榆暮景鸡黍徃来兾终此身公何谓旧约之易寒如此乎乍寒病人益觉増重惟寛心调治某更数日定走左右面叙此不多及媿媿悚悚
　　与潘义荣
　　前日奉诲帖已登舆就道纸笔不便不遑报谢拜赐而归媿不自安古文尚书孝经实所未见开巻一覧如闻琴瑟钟磬之声而字画竒怪气象深穏又如今人中见古人也幸甚幸甚越夕伏惟治行之余尊万福左右取科名十年矣行已趋操士大夫雅论髙之今日之召正当国歩艰虞之后非独朝廷责任于公者甚重而有识之士所以相望者亦不轻矣切湏摅发所学力救今日之某穷顇之身不能奋发见之行事然窃尝思之爲治者贵乎知大体毛举细故非所急也盖治道之舛谬如人之有疾病元气虚耗根本揺动者病也疮疡癣疥见于皮肤者亦病也若元气充实足以滋养肢体则疮疡癣疥无自而作有亦随手平复茍元气中溃则其外虽充实光润终亦僵仆而已矣国家累年纲纪破壊风俗頺靡小人方且上下欺慢种种儿戱当时如取元气向絶之人饰其衣冠傅以粉泽而指爲姣好赖天地宗庙之灵于未僵未絶之间扶而起之此大幸也窃见比来诸公施设政事虽未敢加衣冠粉泽于病人之身而目前所留意者已在疮疡癣疥之末所谓元气之未还也漫未省也呜呼于今日国势一变之时扶之不正过是恐难爲力矣左右亦有意于此乎元气之还不还在小人之去不去虽然小人非能尽去也尧舜三代之时所用者岂能无小人要之君子胜而小人寡治既积乆小人革焉故不害爲治歴代衰弱之际所用者岂能无君子要之小人胜而君子寡既积乆君子防焉故不害爲乱今日朝廷之上小人虽未能尽去要当使君子之道胜相与讲求大体其不系于人心之去就者姑且缓之俟气充力强之后徐徐施行未晚也茍坐视元气之耗独寻瘢防不平处把搔以塞责他时当复有饰衣冠涂粉泽以相欺者矣义荣前日又谓所见必言之言而不合则去愚恐此论过矣大抵献言进説要当使实利及人得虚名而輙已无益也盖一人之尊不能独治故委之宰相宰相又不能独爲也故托之庶僚人君有所未省宰相则论之台谏则论之宰相有所未省庶僚则言之台谏亦可言之上下相规期在于得其是而已矣使皆爲义荣之説则言而见从固大善一言不从委而去之庶僚持此以事宰相宰相持此以事人君尙谁与求治乎彼仲尼孟轲亦何爲而徘徊于诸君之门也愿义荣直其道而平其心婉其辞而和其气君相之间从容賛议共进君子去小人勿相与把搔瘢防以塞责如此则天下人幸甚朋友幸甚属以告别无縁再诣道中千百加爱
　　与潘令衞
　　城中款晤甚慰卑抱继皆族人诣门下不值而还逼于日暮不遑奉也移昔伏惟万福示谕创立义社招募武勇此二事与某谋合大同而小异然须得太守决意力行则利博而功大行之不决则此论近乎迂阔此某所以懐区区而不敢献也五马固不识之闻颇好言采善然亦不能专主昨日又归与诸公议之大凢行事湏出于诚意乃见功效借使条陈利害以两事进之太守太守聼而欲行之又一人持异説揺动其间则吾事沮矣盖献説者多而太守不专聼故也某徐思之与其懐髙论而不得施坐视其失曷若以此防斟酌行于一乡保全里社尚爲徳不细春塘之人素归重左右若还此相与防捍盗贼暗消奸雄使更相视效彼此聨结亦可外助太守也专人布露更在谨察
　　与叶彦法
　　伏自癸卯告别迨今六年中间二三书相徃复之后音耗不通矣懐仰如何即日秋深气爽福禄骈集绅笏之荣实所忻快异时小人根连党结欺慢君父已腼顔受禄又盗其余露及婚友市恩之罪天未显戮而附炎得志者方沾沾自宠正如得盗财爲盗役而自以爲得志也留守宗丈懐志秉节于众人忧危撼动之巾忘身勇奋脱天下生灵之急传之后世可以赎今日人材猥敝之羞是虽竭美官髙爵未足报称矧坦腹其门学行兼美如吾友者受朝廷九品官不爲忝矣每欲以数字驰贺又念前日无书问徃来一旦见人有名称便奉简牍此正世俗之薄习故因循至今左右鍳其忠否前月缘干抵城似闻里巷有不憖遗之叹继见宗学士起复之诏方知果然留守宗丈晚节腾奋草木知名无所愧恨苐可爲朝廷惜不敢爲左右及闑内孺人之吊也京畿阙在何时羙赴有日矣否某穷居如昨进取事的不在懐但得四野安靖保守松楸尽读未见之书爲乐亦大他无足云也未闲盖练器业前报宠休
　　与张叔靖
　　去秋握手无十日从容之欢隔阔相踈已抱经年之恨矣因循度日治问不时则公与我均有懒病可不怪也冬序稍寒伏惟尊万福某自去年得疟寒疾百疗不愈今年五月才脱然穷蹇中病复苦之如此奈何季平久在甥舍今挈家而归想手足相得之欢倍于畴昔爲别一年竒祸万变使人常有卧不安枕之忧吾生嵗暮日斜所遭如此愤今懐古尝无佳抱何当宻坐共开此懐
　　荅何元章
　　石季平过门奉诲帖并文字即日秋旸明爽伏惟尊万福山居和诗初无佳语推借过情非所敢望觧纷伽陀盥读数过真入道者之指南也叙述三诗之意复撰成诗话一通再此冩呈非好辨也徃反掌距又且作得一篇文字亦可解頥否两岭碍人不得早暮承顔倾倒日甚时因顺风以片纸数字惊发钝根是亦教诲之而已矣迩来浮论稍定时事施行似有次序贫者遂得力田治圃窃丰年一饭之饱万幸万幸未参晤间惟善保寝兴行迓泰来之福
　　寄张叔靖
　　异乡不得从容爲恨然家侄毎得季平书则动静之祥固亦闻之洁已兄还舍授以华示伏承日来探道愈深徳履康固又得审问徳睟奉议一房眷聚还自江湖上下万福宛转慰怿某鑚头书册穷坐而老熟见时事寖窘而愤结不平之气无路可舒方日如防鼎之鱼不足道也得便甚遽捉笔爲问不多及
　　谢主文陈用中
　　十月二十四日戴秀才附到所赐缄书捧读之余悚然汗下何诸生未有一字见意而教诲輙已在门岂宠之以先辱之赐者乃所以开其不敏之罪欤加以提奨太甚礼数勤缛皆非门下生所宜防者私情媿惕良不自安忠孝互用之语此正爲顿挫之乆内生霾雾一时用笔之误掩瑕之徳铭于肺肝矣
　　又
　　某自幼读书窃嗜古人文章自舍法入学至癸夘漕台试中间偶十爲第一軰行畧相推许年渐长身渐穷则人渐轻笑而不与今年自顾齿髪四十有三世态欹危年益老而身益困所挟之技当益不爲人所喜故决意退缩而婚友相挽使强顔有司不谓寸长遂有遭逢之幸虽然老而得此夫何足云尚恐失之东隅得之桑榆受知门下自今日始而已
　　与沈元用给事
　　先生誉望所以压服人心者已在大名表暴之先既歴清切则识与不识皆浩然属望宣和甲辰某以浙漕荐书厠先生礼部笔砚是时固尝防随马尘觇识风采迨拥节南来卧镇桑梓而某以竒蹇无聊之身日托大庇念欲俯伏堂下一拜台光则贵贱相悬无所陈説恐与旅进后生均冒典谒之诛坐以不敢前今复道里阻修正逺旌棨瞻仰崇重不胜旦暮之心
　　又
　　东阳郡自去年孤危耗敝日可寒心非给事救防百计则即今耕锄着业之民皆成盗贼而衣冠之士已爲沟渎埋藏之鬼矣虽然大人君子有康时济物之功而某身抱谤讥不明之叹者古来如此执事以全活千里生灵之徳岂不足以塞二三萋斐小人行将赐环前席付以大柄惩今日毁誉好恶之所亲尝者而以公论进退人材使其皆得勉力就事则旦暮之淹乃所以启后日庙堂之业也
　　又
　　某踈贱寒生困踬场屋輙烦举送适庐舍负郭稍逺掲榜之明日趋走言谢值将兵告变闗闭不得入后数日再诣则已在邦人卧辙之后坐此参差不及靣奉一言之教心随大斾逾日未收上赖台明有以照察
　　荅徐彦思
　　某正月十七日奉腊月十四日所惠教如获对靣审闻尊起居之详慰感并集中都甲辰之别扁舟东还尘埃万状不能以片纸奉髙邮之问年来世事危迫率不数日传闻一变虽家居里闬而襆被束装常若流落之客前年冬始闻之官浔阳尔后遂不知动静盖某经年不到郡城到亦早出暮还无从问故人消息也得书始知周旋劳苦亦尚徘徊待次可量倾倒彦思负持才术有素今日万事颠错不知当以何道救之慨然忧伤必有康济斯民之防如仆但能爲时流涕尔去秋縁业未净亲友挽使作诗赋正以爲慙无足道也一男子六嵗二女子皆过十嵗此曹相催已成老翁田桑虽粗可衣食但转手作事便觉窘短来书乃谓近来优裕此语必自不相知者得之建昌阙在何时未行闲或尚须到城当探伺馆舍上谒数年相别之懐非握手促膝未易开也未闲多爱
　　寄章少董
　　伏自畴昔一拜海盐之问其后人事变更身计穷蹇浮沉宛转十五年间遂成隔阔虽书问不通于左右然追懐雅故一二于心想少董亦不爲踪迹相踈遽忘情睠也去年见戴元质话起居甚详大足爲慰即日春和复惟燕居优防寝膳万福永康旧嵗爲过兵所畧髙居如故否生计当不至耗残世态如此不知以何道救之恐未易论也某困卧村野茍度光隂者已四十四年蒲桞早衰种种情嬾独有锄斸田园一事尙须料理其余不问也政和相从之乐碍隔于非常忧患之前已成异梦念之怅然车马何时能一到城驰想之心尚防少塞不尔倾向未易休也未间保重
　　与薛世徳
　　初二日一见不得欵继辱赐过复值出初三日薄暮还家不敢叩门皆以爲恨冬晴得雨便寒伏惟静坐穷经其乐无量寝食休裕自可知也某抗走营营未暇寜息湖上相从之乐念之难忘左右负材种学种种髙妙今暂不偶安知非后日惊人之渐不爲折阅不售乃良价之志也方时小寒杮红橘熟园篱林落之间奉板舆而防观乐亦多矣某更三五日畧如浦江月末或縁干再入郡中当诣门一欵防从可诸友亦爲话此意也区区奉状
　　与潘义荣
　　徃者福庆尝有唐鉴之约公今荣被除书即造宣室此书愿如前言春首却携至防稽奉纳荒陋之人得熟见古人用心处后日仰首伸吭不至以謏言鄙论玷辱朋旧公之惠多矣
　　与张子韶
　　属者天爲小人之私附大名之末爲幸甚至两月之间出均茵冯入承謦欬爲迹甚稔执事畧去声势埀意延接所以相与之情比众人加厚何感如之奉违之日已见呼绍兴迓吏意谓五月视事迨此孟秋有自越来者询之犹未闻耗传者又谓体中尝不平今犹未愈坐贫不能专治问惟是瞻思之心梦寐不忘湖山之西也近潘义荣得叔倚家问始知己至绍兴惊喜中草草具此托宛转羽便附逹蚤以数字相寄要知动静也某自离临安至桐庐值大水间闗山径五月半到家了人事即闭门静坐植蔬种果以给盐酪尔后若衣食更无计则复如异时作书防尔他无足论者俟知大斾所止即旦暮跨驴款段上谒如向来之约也余懐非靣不能具道临书増情
　　荅梅秀才
　　辱长缄爲礼过当属嵗除冗扰遂稽报谢中心慙负不可言汉唐史家亦无本盖少时已坐贫无钱买书宛转贷借手自传冩故粗得诵寄记其后频经兵火虽家藏古书散亡畧尽二史固不能保年来老大霾雾内生旧学荒落二史非但无本其藏于心者亦舍我而去矣吾友安贫力学谈经之余有志于此深可庆慰殊以不及承命爲媿也虽然有一言敢爲吾子献或者谓经以传道史以传事此大不然使天下俗学晩生知经而不知史者必此言也夫经曷尝无事史曷尝非道道与事散于经史之间治乱安危存亡成败明圣仁惠昏童暴虐之君忠良俊乂奸邪险曲之士靡不具道学者不可不知也崇观舍法之肉食鄙人倡爲肤浅之説学校之士从而聼之自本经语孟子外尽指爲驳杂不纯之书漫不加意间有论议汉唐间人物者则朋友笑之师儒黜之曰是安得麤拙之语故一时气概意象熟烂委靡及化爲绅笏贵人则进无保国捍难之功退无仗节死义之行此无他无古以鍳今尔吾友今者渐能畏避俗学求味古人内懐不自已之志岂患无书哉善学之士问其有志与无志不问其有书与无书也昔人读书不知义者犹受书肆説铃之诮茍堆积文籍而不能防目于其间与无书等尔济南老生未死尚书可以口传而满天下汉唐史亦人间书尔心果慕之何患其不获蓬瀛道山异书奥秩无不具有立身扬名自可取而观之恨无邺侯万轴之多不称子云竒字之问区区俟靣言而已谨奉状以谢
　　荅潘义荣
　　某穷居村落坐废时序踈逺执事惟日瞻思春雨防寒尊动止万福比叔愚送到二日书捧读感媿书稿叔愚强取去不爲有玷清目区区之意初欲一鸣后见时政施行自有次序不容更以春虫之声烦聒天地遂收藏不敢出宠借之誉非敢当也乡里今年盗贼窃发颇闻司谏移害就利常有禆于太守信仁人之言哉某比于圃中创小亭名可友今以小记奉呈暇日能以一诗光之否时危此身尤觉如幻泡一室犹传舍顾方爲安居计者此亦一日必葺之意也福庆之约虑使堂偕行难以趋诣不尔则同叔愚自山间迳道可以一日之欵区区奉状希谢
　　与范茂明
　　伏自丙午正月兰溪藏院拜违忧危艰棘扰扰四年莫知公家弟兄所在日夜挂念非若寻常阔别之人漫爲懐想之言也今年二月十六日始得寺丞之报于淮甸来者笑而不信盖进狩之时虽臣子蹂躏而茂直明哲絶人于纷扰中自有保身之理又数日传者再三至忧疑继之三月十三日义荣报甚详乃知果纒此祸旅榇之还殡葬已毕痛哉何公家种德之厚而凶变遽及此耶岂縁业之防虽仁人智士有不能自免也自闻此报痛在心骨但与贱累軰正当讹言相惊之时坐贫不能城居惴惴村落顷刻不自保兼亦不知从人所寓含蓄涕泪茫然无赴哭吊问之地可胜痛哉时事变更百怪并作日望材术之士如茂直軰力相挽救速成反斾之功而今又至于此极天意不可问也伏惟罹此手足亏离之苦友性自天爱何以割即日感念之余尊作止防休城居毎事如意否日来传闻稍静当少安心区区靣列之情甚于饥渇属事正冗未能如愿承教当以秋初爲约也谨上状
　　荅石季平
　　某正初留寓门下甚久值轩盖展亲遂安不获闻教被帖承还第之余履兹春序尊万福防惠可友亭诗字字髙妙不胜珍感近潘子贱范茂明惠到两篇甚佳怱怱未暇録呈也小亭殊陋而留语者皆髙人大笔苐恐从今爽气不在西山矣感刻之情非靣不既上状希列万一
　　与陈去非
　　癸巳辟雍获陪灯火其后间闗险阻埀二十年南北升沉无从瞻晤今者偶以枯朽发荣而舍人方隐跻清切正此腾上其爲幸防亦岂偶然属坐愚拙人事极踈得官海邦待三年之阙未有驱防之便尔临书岂胜増情
　　与凌季文
　　某钝朽无堪得忝同年已大幸而胪唱之声切聨髙躅于时但知参附爲荣而未知有相与之乐奉违之后抗走营营倐忽嵗月念临安两月之间辱慇懃而防厚意者无所不至然后始邈然追思慨然相懐矣敝居在金华最村处仲夏望中抵家应接人事畧遍则闭门孤坐在深井八月七日田子侔忽附到数字九月七日再得书发缄快读既知履此穷秋作止万福又知子韶动止之详非寻常慰喜之心也季文醖借风流又名声灼灼今只以幕吏待次何也岂造物者之于寒士常有意相扼耶某自还乡后夏不雨薄土旱失什五窘短尤甚前望逺阙日月不可胜计欲从人干覔则靣生慙热公谓奈何季文生事当薄有涯亲戚间有可借力者否因书愿见报也秋风益髙千万涵养以茂逺业余不足言者谨上状
　　与张子韶
　　某奉违之乆杜门深坐兀如枯禅九月八日领八月二十日所赐教大用慰喜子韶名塞天下前此谤论嘲毁哄然四起者物理之常然某尝谓仕宦之初若便令俯仰柔顺顔靣可喜众人怜爱如处子则他日恐无可观聚骂招嫌﨑嵚歴落偃蹇不仆者恐后日却是硬脚根子韶以为何如丘签之事此间所闻又却不然丘公闻甚长者迓吏不如法恐非其力至于邀官谤死之论政不自丘公起也愿更审其所从来移怒懐罅恐有鬼神交鬬之误某素不识丘因所闻如此不敢不告尔某异时作书防养百指亦时作经营以纾目前今皆不复爲欲从人干覔则如有鬼神扼其咽使言不得发独坐食以待逺阙艰勤甚矣余懐丛结非面不能开也
　　荅陈用中
　　九月六日领专书教诲周悉慰感并至某前此凢三问起居皆呈逹否拜赐之明日即遣内史书曲折尽如来戒后旋闻诸贵人纷纷就谴虑内史亦预其数今日得渠报字始幸不爲虚行但云文字诸公自春夏之交已爲有力者所取不能自效又文书填委不及报复长笺之勤内简具言恐欲见今以封纳才业如吾先生朝夕便当冲跃恐亦无复作吏部锱铢计也某夏五月还家杜门穷坐家贫阙逺且无攀援増浩叹尔手力晩到夜具书侵明即遣不究所懐惟以时保重
　　与章少董
　　某今年二月于令侄徳文处领所惠教笔具审年来起居之详且承韬晦益深徳行弥着蓬门髙洁不见风波反侧之忧浩然驰想如见古人奉教之明日即如临安不遑具报媿荷之意日对令侄言之某枯朽余生末流中偶叨绅笏无足称道少董潜心抱器古人有所不及而世无有知者见傅丈子骏数爲执政者言之欲以乡校奉浼其言竟未行徳文少年力学醖借深逺定爲令噐盖家有名叔自当薫染如是也霜风益髙梦寐不忘君子之侧仰几惠令保绥别膺殊命愿望之切
　　荅徐彦思
　　庚戌季冬邦佐附到其月十四日所惠教笔辛亥正月十三日具短书仍托邦佐寻便附上当不至沉坠旋闻琴瑟防弦复抱闺房之戚惊悼未遑慰问而车马不乆亦爲江西之行人事交夺因循至今极深媿负冬序已寒伏惟治邑有道尊万福某衰朽余生偶成戱事皆朋旧教督之力廷唱后期集百日司事既罢随例以幕吏出都盖孤寒无援又同年二三公皆以钝拙自信不能干覔所以至此还乡夏时稲无粒可麋百事窘短爲况可知尔南城如何随分安堵否贤者所至必理想虽艰危诛剥之中自熈熈爲乐邦也未间保重
　　与凌季文
　　十二月十日领教并信物等审闻履此残年待次丰暇尊万福爲别滋乆瞻念日深一郡之遥如在天角比得书来辞意委曲恍若半夜长廊纸牕孤灯对话之时也承能増置屋赁少脱煎熬之患何喜如之吾辇前望官期嵗月甚逺他无利害独伏腊无计尔今果经画畧有次第髙卧读书岂不乐且休哉若拙者殊未有防虽不至无饭可炊但儿女长大逼人新春图与四五友生入北山深处寻一书室爲长年安坐之讣他未暇置胸次也嵗穷苦寒氷雪又作念与故人握手一笑而未可得切几益加保防以迎新旦大来之休
　　与王子野
　　某去年道仙里雨中杯酒分散之后晩渡桐江风大作道上涨水漫天迂回山间三百里凢四日始及兰溪还乡日与人事相接遂不得附至一书谢前日过门顾遇之勤负慙无地拜别风谊整整一年瞻跂之懐以日爲嵗念法慧两月之间承顔接辞最辱厚意纸牕孤灯长廊夜坐无复可忘自去冬即闻羙赴临安伏惟到官之初视事丰暇尊万福某蹭蹬之迹百无足言仰首同年借借飞奋如子野髙誉在人郡幕小官岂能相留行见峻除坐即清贵谚谓要得官近长安公官守已得地矣相距正逺未有良晤之期此心惓惓谨奉状
　　荅周希甫
　　某悚息简幅之问媿非所堪如希甫之政士民皆能颂之不俟小人罗列以进也小官无大设施所先独亷勤二者既尽之矣夫复何虑承欲访民间利病助太守半年条具之目此尤见君子存心之羙不爲官职茍且之计必欲有实利以及人幸甚幸甚虽然民之利病系于朝廷则可爲朝廷言之系于守令者爲守令言之非无益也今之系朝廷者岂单言所能移系守令者使守令得人则吾民自可一二诉而求理矣鄙乡亦无甚利害其者恐不足以禆贤者之聼容徐思之有所见当继此以进
　　与戴端甫
　　自景徳庑下一话遂别风雪满道公方冲冒成行爲之感叹二月初见端修问公起居则云今复如建康矣益相懐念二月末某病伤寒医者误投热药防至委顿不能行坐者四十日后来得公到湖所寄书始知动静且承勉从辟书俯就曹椽礼上之余尊万福入仕之初种种尤当戒慎端甫易得推情任意凢百宜少思之又前此奔驰道路汩汩不休他人或以爲言某独知公母老而贫兴国又未可赴虽经画稍劳未爲卑也既就禄矣太夫人在堂随分菽水已是膝下无穷之欢正当静养爲他日千万里之计官职功名皆有定数慎勿忙也端甫人物髙妙未可轻用朋友道丧乆矣区区一言未必有补然设以苦劲取憎亦足以洗末世相谀之病端甫恕其愚否某今年复得少蚕儿女遂免号寒之患又与三四友生入北山深处治一小室寻未见之书读之自可度日其余惟俟友朋光大敦笃古道一援泥涂之困他无足云时益向热万万自爱
　　荅张子韶
　　二月二十日领所赐缄书是时病伤寒伏枕诵读犹再过也某尝观古君子及当世伟人其跻清贵登要近者率须绵歴州县亲见民间情状故他日运动天下荐进人材建功立业无一不当于人心近世文章政事分爲两途朝廷贵人雍容髙谈指州县爲猥冗之司谓非清选者所当与俗吏又谓非我无以办事故贪汚不法恣其所爲此风俗凋敝之由百姓困穷之本也子韶以文章名海内暂辍防阁爲州郡幕官阅牍聼讼矻矻加意如积劳求进孤寒寸禄之人何其羙也仰见设心措意常在于逺者大者向所谓绵歴亲见者正髙懐之所乐尔某杜门穷坐虚用光隂自春抵夏苦于多病稍欲观书必倦乏而止亦福縁浅薄所致但村落间蚕熟麦秋春种已緑无忧矣因风未忘时赐鞭防
　　荅凌季文
　　二月间叔倚附至缄书五月初义荣又附到四月六日所寄厚意荐防媿荷深矣即辰暑雨未收伏惟逺业益茂动止愈佳某初闻季文能増置房赁有度日之计如已有之旋闻回禄一行一扫而尽今复窘短如故有自盐官来者则云季文在乡里不免图锱铢以纾目前闻之使人惊叹才名盖世人如氷雪而使公爲是信乎贫之能累人也方欲附书奉勉作书防而四月六日之书已报越帅有谋授之请欣慰可胜言哉某异时在乡里衣食窘迫又不能借温于俗子时亦营营自过省后即不复爲今在乡里教授四五童防以所得添助嵗租得亦不至阙食然自经费之外谨不敢动殊未见有官况也一笑季文孤寒无援亦与小人相似得熟忍贫贱此外无他术也陈仲文诸公君试宗卿学官魁中皆所未闻殊荷见报同年轩翔祗益歆叹彦柔近防幅纸之问荷意不忘有一书附谢切爲辱佳便逹之力行古道前副异宠区区之愿也



　　北山集巻九
　　钦定四库全书
　　北山集巻十
　　宋　郑刚中　撰
　　感雪竹赋
　　郑子夜半闻风过庭竹细响淅沥寒入茵被光在牕壁晨兴启户四顾晧然乃堦除之雪积也竹有髙出林表受雪既多压而低者竿拳曲以属地叶离披而附枝心固虚而自若根亦牢而不移然不畏其寒而畏其重颇见髙标困戹之可悲余乃呼童兮假长镵之巨柄使尽力兮击修篁之冻压观负荷兮类积羽之将沉忽奋起兮信泥涂之可防色娟娟其复净节落落以难合寒梢一伸所谓此君之风流自不可夺也盖其与蒲桞异类松栢同条遭防之强梁兮虽抑遏而谩屈分嶰谷之余暖兮终橚矗而不凋故积累之势暂可枉其直复还旧观则又吟风而飘揺也其在人也初如蔽欺之隔君子权势之折忠臣其窘迫而寒冷则夫子之被围原宪之居贫也终则如浸润决去朋党遽消其气舒而体闲则二疏之髙引渊明之不复折其腰也虽然云兮正同雪兮未止勿抉瀌瀌之势孰见猗猗之羙在物犹然人奚不尔亦有穷卧偃蹇于环堵之间者谁其引之使幡然而起
　　秋雨赋【并引】
　　秋雨逾旬门巷穷寂讼百愆之在身知再生之有徳中夜感而赋之
　　维嵗庚午白露戒之前夕燃膏不继于夜未央非风非雷声在四牕居士醉醒相半觉寐都忘横枕聼之则秋雨之至于西江也卢仝之屋杂然以鸣原宪之枢飒焉而入橐驼之树振舞而响动子猷之竹飘潇而细集其初若有若无类李愬入蔡州之肃后则若驰若骤如光武破王寻之急少焉再作风松沸鼎山城百家想万丝之斜湿居士耳受心感坐而叹曰辰角未见孰挽河耶然资以入土者宿种欲麦待以流脂者大田有禾收丰嵗之羙利压疠气之偏颇薫嘉味于酒醴畅吾民之笑歌是皆助天地醸中和予不敢以爲多也爲腹疾乎入苍苔于陋室乎将望舒得天泽之意而离于毕乎兹未必也化鱼乎添桞耳乎将烂文贝枣落青玑之实乎抑又何足惜也虽沟畆之迅流犹河伯之未溢予贫甚而门外无裹饭以来者知子桑之病未十日也然则予何叹曰叹隂晴之递见寒暑之易流也君恩重而身巳老知己厚而心莫酬行百里者信九十之始半失桑榆者亦何时而可收虽使骤漂横落者尽爲孤臣之泪犹不足以定痛故不若息羣籁闲清夜庻予悲之少休
　　大易赋【并序】
　　观如居士既取汉魏以来易学参订其説窃拾余意撰窥余十五巻每旦又陈易书案上徃复诵之作大易赋
　　风雨防防炉香昼清初祓濯以危坐徐玩味乎羲经有竒偶兮探洛书之数有肩足兮具河图之形彼连山归藏兮虽絶编之已乆吾文王孔子兮尚端拜以犹生秘七八而勿示着九六以通灵极三才而尽变鬰万化以含精得鬼神以至理发虫鱼之隐情圣人谓象而用之必有物也故有以万有二千五百二十之数藏之于四十九茎大矣哉槩其凢虽曰洁静精防其教也乃若挈天地袭气母者要不可以容声扬子云之骨朽矣孰吊之曰此三大圣相授之妙而方州部家敢以凖自名乎吃魄不能对有客出而难予曰子谓易不可谈则今之学古之学也按隋经籍志自汉抵魏费直古文之训康伯系辞之作郑之易王弼之卦合四家之注已二十二巻岂其皆糟粕欤诸授业师探防抉隐邃者称圣雄者折人角河内女子亦得以説卦三篇补散落子患言之多曷不泛其浩浩而守其卓也予曰噫嘻客孰知无迹则橐籥虚窍多则浑沌凿字三冩而乌焉不真语再传而唾剉皆错是以説象则义遗论数则象格至有以龙爲防羊爲羔果蓏爲果堕是皆好竒之病无病而进药又怪则五行傅防六情假托如蛇下梁鱼入寺一牛两首逆陈幸中仅巫祝之相若大抵春秋可以言灾异而谈谐射覆或流爲东方朔也客辞屈则拜而请曰先生之易何如曰我知我愚我戒我慧寔拥肿之似而罔象之比中夜以兴未明而起髙揖圣贤如忽相值读乾坤知覆载之恩推损益洞盈虚之防恒则可亨蹇则当止谓中孚兮则好爵之可靡惟无妄兮则勿药而有喜既逺实兮斯爲困防矧考祥兮天常视履壮兮则爲触藩之羊睽兮则见负涂之豕危厉已熏于艮背迟泥必成于遯尾故折狱致刑者丰之用而赦过宥罪者解之理火在天上兮当出门而同人天与水违兮须作事而谋始飞鸟以凶兮盖山有雷尚口乃穷兮岂泽无水泰兮则小徃而大来震兮则惊远而惧迩益戒颠頥无忘灭趾井念羸瓶鼎思出否勿在旅以焚巢将济涣以奔机卑以自牧立不易方然后借用白茅而爲慎之至吾之所得于易者如斯而已乃若兼收象义精粗不弃窥窃众説拾其余意肴蔌同甘莫分彼是集而藏之所以备遗忘于衰龄教箕裘于不肖之裔客勿视爲京郎之细也
　　山斋赋
　　观如居士榜所寓爲山斋有叟趋其下仰而笑曰名何谓是翁号书生顷尝履玉阶之方寸奉天威于咫尺非山中之人今者囚窜正木偶因漂南冠而絷非受山之时前有谢亭长之阁右乃见督邮之县非居山之地名何谓趋而出追问之不告观如感而赋曰
　　予世居金华赤松之下深林丰草旷野平冈奥而爽动而藏初环翠以通幽凿嵌岩于邃府忽数峯之防起入寒翠于穹苍盖初平叱石之处孝标读书之乡虽云可耕也类子真之谷口而盘之乐兮无李愿之太行矣有桑有麻有梨有栗吾非耕而俋俋则灌而搰搰或无饵而钓寒溪或带经而锄晚日不知芰制之异乎簪裾不知编茅而类乎营窟桃飞花而送春雪拥门而入室所以鹿豕不惊乌鸟相得葢是山中之一物欺吾者曰爲儒要当释屩作赋可以得官不牧羊而随人烧尾何爲守枯槁而逺长安也脱如豹隐岂雾中许乆犹未成乎一斑也盍亦舍蜩飞之控地观鹏翼之埀天乎闻而甘之炙背食芹诚忘其陋不谓沐猴之已冠也奈何草茅之性终在烟霞之痼不痊服劳而力已朽愿息而中愈顽虽侯与伯鹑且特而忧悲视此心无一日不在乎山间果以沧浪不濯之身负薮泽难藏之垢大不足以御魑魅之祥小不足以污豺虎之口风静雷收天髙地厚爰葺此居使韬百丑蓬蒿兮隐前松筠兮蔽后湖光兮荡左江声兮注右賔客难过于髙轩书记不通乎下走藂茀蓁蘙﨑岖嶻嶪盖蛮洞丁之所杂蹂罪戾者居之不妨戴隆恩于崧岱寄危根于培塿也寂无人声柴门昼扃隅坐一牕度秋林之防防如临万壑聼风雨之扫庸神之滞困对孤爨之余清盥瓶罂而小汲杂荼荠以同烹问迷涂于贝叶窥奥义于羲经是皆追省愆尤收召魂魄处隂休影之地洒心修行之庭彼何叟也谓吾小斋爲无寔而名殊不知忧幽之病既定于中州县在旁何落吾事不须笏以拄頬自披襟乎爽气故园之梦不生稚子之迎且置惟松楸之悲或感动于造化则首丘而死尚有望于终焉之计









　　北山集巻十
　　钦定四库全书
　　北山集巻十一
　　宋　郑刚中　撰
　　离平江
　　桥外客舟连夜发饱吹十幅风蒲滑天明无处覔髙城但见吴江波浪阔
　　读光明经舍身品
　　摩诃萨埵真竒特虎口捐身资福徳却有同时畏避人后来亦自成弥勒
　　浦江道中
　　惊忧度嵗月靡觉佳序临玉露破金菊方知秋气深
　　偶书
　　何时见池舘一二佳友生酣饮入深夜竹间灯火明潞公与梅圣俞论古人有纯用平声字爲诗如枯桑知天风是也而未有用侧字者翌日圣俞爲诗云月出防岸口照此别舸背独且与妇饮颇胜俗客对大爲潞公所赏追用其语作侧字四絶平字梅花一篇
　　侧字【同仄】
　　乆雨闭陋室薜荔络败垒乙子语大慧我聼勿入耳具酒作社饮此事古倡始孰肯具果蔬被肘醉子羙节物暗老我壮志特未已事业力自致贵贱命可委案上具笔砚砌下秀菊杞我顾乏大屋尚赖有此尔
　　平字梅花
　　江梅非凢根先春花南枝玲珑皆瑶英雕镌谁爲之天髙孤芳寒风来幽香随朝暾晞霜华兰膏涂真妃移之当踈帘吟肠清相宜吾将防花神妖红徒纷披何如今江梅芬芳无休时终愁芝兰嗔侵渠名声衰
　　得雨偶书
　　夏暑逾秋骄未尽万物皇皇乆焦窘大雨一霈天地凉星斗明焕草木润
　　晓起
　　昨夜花间成酩酊今日天风吹始醒炉香深炷坐中庭独看竹梢移午影
　　夜坐
　　酒软刚肠愁脉脉夜静防风揺老栢七星挿卯云纵横月影昏昏半墙白
　　村居二首
　　山风拂拂堕松钗午日亭亭覆矮槐一唾闲名归酒盏万钧清思入诗懐
　　清心只有前溪水息念唯凭一炷香不觉青春倐过去满村桑叶吐新黄
　　浦江道中三絶
　　瘦骨岩岩祸患余追随人事愈驰驱何时洒扫松楸畔小盖茅庵只读书
　　篮舆风掲踈帘雨着春衣润欲粘满眼隂云压平野此时懐抱恶憎嫌
　　寒梅蓄积香成蕾古桞安排緑入绦景物年年觉新好所怜幽独自萧骚
　　寺前书院
　　竹屋纸牕无限好观书学字不妨清谁知夜梦饶惊枕荘舄依前自越声
　　和季平哭小女时避地灵峯
　　荒山藤束木皮棺见此令人鼻骨酸自是杏殇风易翦不须慙痛泪阑干【退之赴潮阳防小女于层峯驿有诗哭之曰致汝无辜由我罪百年慙痛泪阑干】
　　题后郑壁
　　满眼烟尘杂鼓旗经冬首防负忧疑树头新緑今如此孤负春光固可知
　　题灵峰见山阁
　　兵火相寻音问絶登髙寓目空伤神金华山且望不见况乃欲见山下人
　　避方防五絶
　　皇家休运正无疆撼树蚍蜉不自量未作天街一杯血暂凭山谷恣跳梁
　　啖惑愚民倚怪神诛锄当见不淹旬何尝耳目亲旗鼔只是流离失业人
　　朝廷平日祗尊儒文武于今遂两途闻説官军又旗靡谁收黄石老人书
　　猎猎霜风卷地寒狼星奋角夜漫漫书生无路堪驰骋被酒灯前把剑看
　　将军失防又颠摧感激令人动壮懐安得帐前围百万悠悠旌斾夜衔枚
　　即事
　　梅子埀埀傍短墙淡烟防雨暗池塘年来自觉伤春甚覧镜欷歔泪数行
　　清明前十日大雪二首
　　五花素色逼檐纸帐重将布被添天爲韶阳太妖冶故令翦水作清严
　　南山春晏蕨生芽怪得清寒数倍加一雪洗将红紫去髙低林树试瑶花
　　度金沙岭
　　两行古木影交加山欲侵云水见沙最好岭前鸥鹭起竹林深处两三家
　　渡胡源口二絶
　　暂出箯舆上小航眼明重喜见江乡梦魂孤寄浪头宿一夜随潮入富阳
　　梨枣迎霜压树黄葢茅新屋渐成行人情喜见兵戈息路上时闻酒瓮香
　　呉江有三髙祠谓鸱夷子皮歩兵校尉甪里先生也先有一人题其祠曰是非名利等煎熬白尽英雄两鬓毛自古五湖风月好至今分付属三髙因和之
　　外物由来如梦幻逹人轻视等毫毛投身爲有区区者始觉诸公节行髙
　　道旁赠梅花
　　一枝横出小桥东凢木旁边逈不同未肯临风吐香粉先将蓓蕾试轻红
　　萧山老儒余志寜求拙庵诗爲赋之
　　纸牕竹屋闭幽深古木檐头对好隂大巧家风祗如此世人何苦用机心
　　题横溪坊客馆二首
　　吹暖东风自不忙徐徐一例与芬芳轮皴倚岸老杨树也向梢头开嫩黄
　　朝曦却雨作春妍緑嫩黄轻物物鲜村落可怜祗依旧稀踈茅屋起炊烟
　　春到村居好四絶
　　春到村居好茅檐日渐长杯深新酒滑焙暖早茶香春到村居好园林兴味长蚕贪桑眼出蜂趂蜜脾忙春到村居好枯肠饱可图笋尖将露角麦秀欲生须春到村居好清明欲禁烟乱红桃下雨轻白栁飞绵
　　呈周务本三絶
　　民因吏扰愈荒疲不得田园破一犁此邑端须知令尹春来处处麦连畦
　　浦江方此几人家生事髙低各有涯安得巨灵开二岭放教仁术过金华
　　抚字心劳清愈甚洁亷官小俸无多知公但欲邦人乐虽瘦虽贫不奈何
　　偶书
　　身名蹭蹬原无碍杯酒流行强自寛夜半穷阎闭梅雨昏昏灯火泪中看
　　休牧轩
　　自是牛图不早传向来牛鼻不须穿轩间缩手见真意始悟控持非自然
　　緑净轩
　　小小轩牕冷逼人竹无俗韵水无尘正如芦苇潇湘浦不见樊然花栁春
　　水碓
　　绕岸车翻水碓鸣谁于舂事亦经营斯民惜费葢如此力役从今莫漫征
　　客夜霜寒
　　晓寒欺客入踈牕梦破江南一夜霜可但山林小揺落树头无叶可飞黄
　　贵谿道中四絶
　　人见寒云冻欲埀喧呼争愿玉花飞谁知万里征途上季子嚢中未有衣
　　竹邉小径跨寒溪息念临流万虑非山鸟不知幽客意背人相顾却惊飞
　　村村土物各风烟物性无私祗自然敛翼汀鸥随水下藏头野鸭傍沙眠
　　晩投村舍欵柴扉一望门前野色防西日堕云斜照尽半山秋雨落余飞
　　和张叔靖三絶
　　学圃自縁非肉食杜门谁谓避闲名大都野性如麋鹿不解将身朝市行
　　后生修饰正争妍老者何顔与拍肩竹迳柴门闭深寂康只愿得髙眠
　　屋后畴接芋区门前寥落翳庵防愚痴不顾妻儿笑依旧灯前夜读书
　　杨思恭惠酒作小诗戱之
　　炎炎酷暑日偏长馋吻常思累百觞封寄琼醅虽甚羙一瓮何以润枯肠
　　读兰台诗【并序】
　　兰台先生常宿浔阳天庆观有行年四十九还此北宿盖其地乃唐之紫极宫也李太白年四十九时宿其宫常有诗曰四十九年非一徃不可复异哉先生其谪仙之后身耶先生逰戱斯文谈笑化爲珠玉诚不是尘网中来其徳行文学尚非太白所敢望盖太白死埀四百年矣英爽之气太空闲陶链许乆通明圆悟自应过之因爲诗云
　　天遣长庚下碧空再将太白作坡翁不然安得四十九还宿浔阳太极宫
　　每嵗正月度太阳岭半山间有梅花尝以此时开每见必折一枝丙午嵗成一絶
　　孤根抱石半岩生玉骨知春自发荣我有此间来徃债年年须挽一枝行
　　即事二絶
　　春风尽日恣颠狂吹散逰云夜月光露帯清寒入花骨暗寻帘幕度幽香
　　暮春景物称山家屋角团团緑叶遮薄晩防云踈过雨一番小麦颤轻花
　　偶成
　　乱寻花木傍山栽虽有柴门未必开过眼利名休挽我年来心地已如灰
　　闻百舌
　　圆吭百舌语千般岂是春来不耐闲爲见幽人无与语故来相对作闲闗
　　送季平道中四絶
　　霜风落叶小寒天去客依依马不鞭我最平生苦离别何能相送不凄然
　　与君今夜宿邮亭迟晓东西各去程记取短桥携手处明朝都似梦初惊
　　田夫撃鼔祀田神盘案相呼尽欲醺我愿四郊无犬吠常令此軰乐耕耘
　　野蝶成团夹路飞秋郊此景最佳时寒梨霜杮浑无叶緑橘黄橙半压枝
　　次桐庐
　　回舟逆水甚徐徐尚距桐江百里余只有梦魂无阻碍夜来先已到吾庐
　　夜闻雪声
　　怒号中夜忽收声枯叶寒梢细细鸣晓起一杯檐外立满阶无处认梅英
　　己酉立春前一日得雨时有百日之晴
　　阳春明日五更回破旱先令一雨来要得羣生防实惠故将膏泽润枯荄
　　二月二十一日枕上闻莺时霖雨之后
　　山前急雨促新耕废我徜徉小圃行今日定知晴有意咤然林际一声莺
　　三月五日圃中
　　人愁春去少花枝我爱园林春晩时嘉木隂隂吐新叶好风防度緑参差
　　己酉三月二十一日夜梦中作
　　曲防干畔短篱邉用意春工翦不圆一夜西风借霜力幽香喷出小金钱
　　王能甫作葡萄一枝于圆扇之上戱作小诗报之
　　妙笔窥天顷刻成浑如小架月初明扶踈老蔓敷新叶下葢累累紫水晶
　　和元章春风三絶
　　方欣解冻入花丛蔌蔌俄惊万片红草木岂能胜造化吹开吹落任东风
　　平分四序递收巧岂但留情白与红莫讶晓来成谩诞清防欲换舜弦风
　　一扫园林寂寂空抱枝蝴蝶尚寻红摧残老物无人惜不比穷秋九月风
　　题西岩
　　终日徘徊得好凉一懐炎暑变氷霜防须月上出山去更看芰荷生夜香
　　题雷石寺润公环翠轩
　　牕外小山重叠好隂隂松竹翠排檐老人嘉我幽寻意深炷炉香爲卷帘
　　宿鹤岩二絶
　　巍然山骨自天成上与穹苍斗极平安得衲衣烧栢子不闻山下是非声
　　岩头一望万家低已觉尘寰不整齐此祗人间最髙处况逰物外照羣迷
　　夜寒觉有霜
　　不胜孤洁寒牕月分外清圆逺寺钟后圃便当收橘柚无疑侵晓一霜浓
　　至夜独酌二絶
　　一册韩文酒一杯居然独酌兴悠哉夜寒径醉即就枕卧待新阳明日来
　　乆苦羣隂不可排一朝驱退亦宜哉万年谁上君王寿爲奏门前欲防来
　　雪后观月
　　风髙天阔净无尘万瓦生光冷射人不见晓来迷晚雪但看霜月益精神
　　枕上闻雪声
　　日落天风彻骨清踈踈玉片舞中庭梦回细响鸣松竹误作春蚕食叶声
　　梅花三絶【并序】
　　昔日多以梅花比妇人唯近世诗人或以比男子如何郎试汤饼荀令炷炉香之句是也而未有以之比贤人正士者近得三絶焉梅常花于穷冬寥落之时偃傲于踈烟寒雨之间而姿色秀润正如有道之士居贫贱而容貎不枯常有优防自得之意故余以之比顔子其诗曰
　　温温玉质傲天真俯视凢花出后尘静对寒林守孤寂有顔氏子独甘贫
　　至若树老花踈根孤枝劲皤然犯雪精神不衰则又如耆老硕徳之人坐视晩軰凋零而此独撄危难而不挠故又以之比顔真卿其诗曰
　　树老根危雪满巅令人颇忆鲁公贤同时柔脆皆僵仆正色清芬独凛然
　　又一种不能寄林羣处而生于溪岸江臯之侧日暮天寒寂寥凄怆则又如一介放逐之臣虽流落憔悴内懐感慨而终有自信不疑之色故又以之比屈平其诗曰
　　水边寂寞一枝梅君谓髙标好似谁洁白不甘芜秽没屈原孤立佩兰时
　　和潘仲严八絶
　　春隂
　　澹云不雨翳朝曦帘幕沉沉燕子归细起一炉香雾润犹扶酲困怯单衣
　　露薄云轻物色佳平平緑水映人家鸠鸣村暗开桑叶燕舞风斜落杏花
　　春晴
　　午梦悠飏一蝶轻隔牕惊觉捣茶声偶然樽酒得佳趣半夜花间灯火明
　　青烟漠漠昼无人埀栁遮凉不见尘饮水曲肱眠细草絶胜肉食坐车茵
　　春雪
　　天散琪花压晩春岂将灾沴祸吾民爲嗔寳货归沧海故种人间万顷银
　　氷柱埀檐雪满山今年寒食不胜寒何门可曵长裾语髙卧从教刺墨漫
　　春雨
　　燕集深条帘未开栁添新耳雨生苔悲歌莫作子桑态裹饭无人爲我来
　　春风
　　刘郎桃树欲挠春一夜飘零最恼人不似穷秋作霜露摧残蒲桞有谁嗔
　　八月初一夜闻雨
　　过山秋雨响临池深夜书斋枕独欹正似篷船倚江浦梦回牢落聼潮时
　　戱题秋香
　　香染鹅黄衣綷防轻披环佩玉交加异哉秋气方凄冷风露何能作此花
　　独坐
　　午枕幽禽破梦时明牕过日竹隂稀小炉翻转香残烬犹有清香一缕飞
　　石希孟寄示赋论甚佳有未尽善处輙爲涂改因成小诗寄之
　　寄我雄文丽且新氷寒于水岂无因故将丹粉画西子要见浓涂淡墨人【南唐潘佑尝从髙逺学后过之然逺毎见佑文必加涂窜朱铣曰无以铅黄輙畵西子因以浓墨复涂逮之淡墨焉】
　　偶书
　　未抱床头酒瓮干莫来楼上倚防干浓云埀地卷不起细草连天都是寒
　　题石几先生书院壁
　　万柄髙荷碧玉员芙蓉时见一枝鲜何年种此北山北便向中间安小船
　　荷花
　　羙艳向人花灼灼青圆如鉴叶田田月明徙倚防干处细得真香忆去年
　　呈范茂直时在豫章
　　牕竹翛翛度晩风浓香醇酒小寒中玉人尚作桃花色我軰苍顔何惜红
　　诸暨道中遇雪
　　乱花催腊舞江干村酒沽来岂问酸僊女云间休翦水孤松岭上不知寒









　　北山集巻十一
　　钦定四库全书
　　北山集巻十二
　　宋　郑刚中　撰
　　腊月三日义乌道上寄潘义荣
　　天风生暮寒一夜新雪积迟明兀箯舆乱入山径窄茅檐两三家鸡犬不见迹冬令顷弗严草木僣春色愆阳入桃杏弄暖浪蕋坼肃然变霜威犯者輙衰息独余山上松不动与寒敌十丈伟标致四面风淅沥时于翠叶中碎挂琼玉白忘我道路叹但觉心志怿拥鼻作孤吟清思浩无极
　　陪权郡符正民九日逰西山
　　符公寄郡理犀刄不可触白昼庭无讼一切就整肃秋风九月凉闲暇顾僚属谓兹落帽防千载有贤躅西山多爽气盍亦具驺仆晓出古城隅薄雾隐踈木乍见溪山明已洗簿书俗云间阿兰若小歩徧深曲逸兴不受制更到山之麓吊古动髙懐临风展遐瞩扶光迫西汜回棹泛清渌钩帘陈宻坐罗列进肴餗賔客岸巾帻礼数免拘束时因笑语惊鸥鹭入芦竹导从偃旌旗城郭初灯烛我愧人物防情睠乆虚辱终日陪后乘可但玩黄菊亦复见民田枯秸瘦无糓那能给租赋止可纵刍牧吾民窘穷状蠧损非一目愿施膏泽手小使千里足化此登髙乐泮散入幽谷尽令登春台老稚同皷腹公徐登庙堂摩天逞鸿鹄下瞰清中原更作四海福
　　和赵晦之司户三首
　　文士务悦目常患器局卑余虽嗜古劲而乏妩媚姿防绎起深愧渐摩赖良规温言谩相訹何以慰所思吾子泽天潢努力能自效诗句如春风容易亦新巧简编多圣贤要在谨相效更愿观南山其中藏雾豹老过日斜时贫唯悬磬室释耒着青衫自顾亦何得方作斗升计敢惮簿书役相观摩善道正赖朋友力
　　寄题李监酒不俗阁
　　髙士常狥俗无心欲违世野鹤在鸡羣饮啄同敛翅昻昻望九臯自有物外意下士求免俗正恐俗难避嫫母学西子象玉徒瑱揥低回虽敛容不改凢冗气闻君开小阁洁具髙风致随砚翰墨香雨帯春烟细尽将几闲一洗簿书累汉有宏羊者酤善言利流风至今兹已作千古君方聊尔耳升斗亦云寄顾我困埃尘俛首甘俗吏均是爲贫人噫嘻勿羞媿
　　送萧徳起赴召
　　【阙】　　　　　　　中原八骏渉沙漠春风移十年壮士磨寳剑怒气常裂肝荆湘跨闽浙米贵仍无钱征求未可罢民力悉已殚嗟我无逺识念此心独寒九重益思治乆席坐不安先生爲时起素抱今可言治近与治逺二者将孰先堂堂东海风千载犹凛然余芳勉自振家世无相悬愚生啖寸禄州县方迍邅感激欲起舞防短无由翻临风重相别江湖催发船
　　送符正民罢倅永嘉
　　去年敛板趋庭侧门前杨桞如金色今年公去桞何如已作凉隂舞寒碧嵗月忽怱无足恨离合人生那免得身如汀鴈偶相逢自是不须论定迹我今胡爲抱不满攀辕益爲邦人惜永嘉雄望城海濵吏乆不良民积年来开府皆钜公旁助刬除知有力嵗当乙邜夏不雨旱雾吹风千里赤爱人节费惜锱铢廪廥单穷犹足食北方兴师日千金州县皇皇虑供亿溥哉时发仁人言未至取鱼忧竭泽青衫幕吏有何能造物见怜相抆拭自知愚拙生霾雾临事昏防无逺识天机遇触狂态作掐鼻炙眉成痼癖唯公道眼借余青颇许披心露真率人生感恩未易言正恐不能同木石仙才秀骨公所有化作文章可华国持身况若玉壶氷透里无尘只清白暂分半刺聊尔耳此岂能令公议塞行当摆脱州县冗下跨秋风开六翮防龙有室俱可入愿吐诗书资硕画自余强饭无足云转首潮平江树隔
　　赠周希父
　　忆昨被严召同时具行李海风九月寒孤翮相次起扁舟下双溪鼓棹共秋水覧胜定徘徊得酒对欢喜欲得骨髓竒先后献天子六驭驻松江端门昼髙启披云就尧日五色炫光炜孤根际春阳生动自兹始抡材有时相小大聼所委茵冯忽东西分此旧几公居陋室中屋壁初料理人静夜灯孤叶动声入耳数日皆大风檐氷冻相倚坐想髯鬓逸清吟不知己慎书缄锦囊莫贵洛阳纸
　　丁巳年七月二十一日祷雨中元水府八月六日展谢祠下皆被防也然祷后越七日始雨神所爲耶其不然也审自神出不无愆期之尤有如不然神之饕上赐也多矣爲诗以问之
　　奉祝出阊阖祷雨祠中元陈祠信已荐拱俟心亦防山云屡触石散去如飞烟慙衷迫秋阳汗流颈徒延趦趄念亡状归马不敢鞭云台欲旬浃蹇兆方解悬皇慈喜嘉霔报贶礼弗偏谓乃百神功共相成丰年遣昨致祠吏奔趋各如前我载谒水府意惑口莫言黄屋四海心责已汤未贤抑畏动黎庶精诚格髙圆正恐三日雨帝勑下九天神令享丰报然乎其不然贪功认有者鄙贱人所怜神聪冠四渎宜弗蹈尔愆益思賛元化后效图所先小臣此将命芒刺终未捐
　　送宋叔海郎中总领湖北
　　余生得竒疾傲世事矜倨错落气少合指摘心不恕人亦谓可憎不作朋友数自分与西山终焉约良伍忆昨奉严召孤迹踏朝路枫落吴江冷此是识君处东厨窃余饩西府共官署文书入同阅茵冯出聨驭从违一毫髪所适无异趣重愧牛铎凢不与黄钟迕霜蹄入天衢先我呈逺歩所幸时从容一笑或相遇君今持使节忽此戒徒御分袂固良苦余懐尚能布北方烽烟急君相勤逺虑正当收杞梓留作庙堂助何爲使吾子千里治财赋苍璧白鹿皮似亦失所措君如玉壶氷透里无滓汚清诗近道要容易不肯吐人于寸管中时见斑一露其如济剧手妙敏难悉防刀硎未轻发千牛已神怖使图中兴业吾知有余裕无乃上流势貔虎夕屯聚三军傥不饱难以责坚戍千金日致之又惧民生蠧聊烦笑谈顷非君可谁付长江八月风防饱舟楫具结束持行李功名戒迟暮如闻豫章北下接武昌渡公余一樽酒时可对亲故孰与红尘中轮蹄日驰骛嗟余蒲桞姿领髪已埀素双溪有小园清流鎻烟雾年来枕邉梦合眼见鸥鹭焉堪乆劳役短豆成恋顾不待相汰逐襆被行亦去今兹懐别恨宻坐不能诉酒防可无言君行已称遽
　　送方公美少卿宣谕京畿
　　春风入江南红蒸小桃坼亚卿何壮哉持节使江北牙牌刻金字黄旗书御墨奉将出云天万里布恩徳十载分三光河洛尘雾黒夜泣孤鬼魂毒贯生灵臆胚胎此祸者起自燕山役今兹欲澄明造物岂易测闗中几万人性命悬兆亿敌虽识天意按旧反图域闻其所车载取及墓前石民间一尺布持去如巻席齧尽脂与膏遗我百州骨嗷嗷万孔疮徯望沐天泽江南今复贫万室生理迫瘠此欲肥彼又恐非得防使者宜孰先第一安反侧不须増甲兵当务修稼穑声名无欲夸奏报须尽实随宜养官吏着意防蝥贼偏私生忌防戏怠藏隐慝举手从简易慎勿耗民力要令邓禹车到处便休息九重爱物心八荒欲安宅行行致功名男子惟报国胡徳辉郎中由礼部出守桐庐同舍取令狐楚移石几回敲废印开箱何处送新图之句字分爲韵某分赋移字
　　春风吹杨花杨花乱江湄中有使君船双桡倚涟漪少驻一杯顷容我成此诗人生天地间用舍当聼随栋干无衰气匠石寜肯遗姑存万牛力轻重惟所施方公在瀛洲众论称瑰竒图书浩探讨笑阅寒暑移取作南宫郎渐欲爲羽仪雍容入青人以旦夕期承流急师帅小试烦一麾淮阳正不恶安用薄彼爲第令牧民心常如防婴儿休息戒扰动饱暖毋冻饥清净乃要道中庸亦良规桐江古佳郡幽胜公所知一水緑浩荡千峰影参差鸠鸣桑叶暗雨过稲花埀不妨乗事外时访严陵祠囊中得新句因风寄所思
　　纪闗陇
　　十载三光分号令南北阻四逹礼义乡限碍成荆楚帝王岂无真社稷固有主欃枪不待射避路过河浒职方阅舆图十已归四五穷民病巨疮延颈待摩拊子翼上所亲暂辍自应许诏书下云天所至若甘雨车前拜且迎稽首立如堵无家不壶浆有市皆肴脯叶底窥乌鹊墙头出儿女其中老人者横涕自相语脱命向鬼手魂魄挂网罟岂料须臾身复此见官府愿上万万年左右常伊吕防持三纲全保我左田畆予前拜老人愧谢难缕缕涂炭置赤子不痛非父母如问尝胆心念念惟率土惊风吹昏沙北望曽后汝成功当问天字养难用武今兹结新欢不试师一旅开笼出飞鸟汝亦良得所予独顾秦闗异世目可睹郊原掌心平犹是周膴膴冈峦抱河洛四靣踞龙虎惟时盖世英制驭立区宇不应移造化私用贮狐防见还虽必然永保更精处销兵闻造兵欲取必知与吏良民自安徳盛岂招侮道义尊本朝好约信北土整顿天地间事事皆就祖吾民百忧足可使再辛苦冠巾作人家耕鉏饱禾黍防须太清尘一扫净千古兹行岂不勤道里以万数见公自清凉萧然失袢暑日随下幕吏一马行似舞月明见旌旗梦寐闻箫鼔枣火饼肥炊浆酸粟饶煮徧覧江山胜肠腹浩撑拄不见少増重政自太无补
　　和李公实郎中燕歌行
　　李侯气爽常清凉上奉慈亲髪埀霜弟兄如凤皆翺翔秋吟胡爲惨中肠白云孤飞客他乡然此王事防有方晏嫂老丑胜空房我独熊胆念莫忘已无针线在衣裳嵗嵗临风感清商侯门忠义庆绵长象轴金花当满床板舆欢爱未渠央倚门亦莫苦相望枢宻将春布岐梁
　　和公实书懐
　　学古谩拙僻髙谈成缪悠吾今百念冷泛泛如虚舟参伍托裴度道路无一愁愿同陈元龙时卧百尺楼
　　荅江虞仲机宜归语
　　娄公説行髙祖迎赵璧在懐出秦庭白首属国还汉旌印绶累累妻嫂惊疏家叔侄辞公卿彭泽桞外陶渊明又如长铗成悲鸣沂浴既罢风舞轻斐然成章孔所称浩然之志孟岂平登山临水赋有情回船上马诗句精又如军营之气已见华山之马将逸丘园之梦欲成天际之舟可识其在今兹则还报王事秣马脂车与离长安之日
　　金房道间皆蜡梅居人取以爲薪周务本戱爲蜡梅叹予用其韵是花在东南毎见一枝无不眼明者
　　邉城草木枯散漫惟蜡梅花蜂不成蜜深黄吐春回如行沙砾中眼明见琼瑰初谓此邦人推爲百世魁文房与幽室佳处定使陪羞死蒺防类屏置山墙隈事有大不然惊吁谩徘徊顽夫所樵采八九皆梅材余芳随束薪日赴烟与埃曲突几家火灵根万花灰我欲从化工缓语揺頬腮天涯有清客不善爲身媒鲜鲜犯霜露旦旦斤斧摧寜若橘变枳甘心摈长淮今渠负幽姿风韵元不颓胡爲杂榛棘仅与樗栎偕谓工爲埀手毋令识者哀
　　再和
　　我赋蜡梅什吁嗟何独梅天衢谁谓髙富贵容奸回世路可怜窄岩穴定竒瑰刘蕡防如虹李郃方爲魁汉帝称盛礼太史不得陪楚亦多大夫灵均葬江隈天马絷四足悲鸣谩徘徊楩楠遇拙匠血指成弃材髙冈鳯呜姿灶下随烟埃泛观无不尔可叹化爲灰我欲劝处子无庸画红腮我欲劝朝士无庸巧相媒时来鸡犬仙势去金石摧置器戒如斗酌酒当如淮陶陶醉乡中壮心休自颓小视造物者令与儿軰偕浩气塞天地容易毋悲哀
　　送陈季常判院
　　去年奉使天西角遇事才踈多自觉不应尚或人改观増重端因君在幕君才如刃新发硎到手万牛髋髀落岂能随我困邉徼定自抟风上寥廓峡束秋江风浪清羙君出峡舟楫轻去年聨马聼箫鼓今也恨不同此行古人持兵喻槃水顾我何者能独擎幸留药石苦资助勿谓相舍真忘情
　　送周务本机宜
　　霜风吹西湖与君持行李瘦马共邉笳寒灯对孤邸新凉秋叶惊归櫂君独理弃我天一方穏下大江水丈夫志四海吾岂较遐迩行藏天所爲况自非偶尔独忧绵薄资负重力难起嘉賔日以逺缓急尚谁倚置此勿复论遇坎各有止我积汉中糓君种彭泽米努力随小大同在毓生齿他年脱冕归对酒各欢喜
　　送何元英
　　乙未夏入秦马足临渭水辛酉冬使蜀去渭亦无几君于两年间同我三万里我今寄戎阃君复持行李客衣挂尘埃闲闗亦劳矣埀髫读诗书平视取青紫侧翅随人飞此计寜得已人生功与名天付在男子有物执其柄小大聼所委请君但强饭加意重生理见蜺傥弗骇换骨正刀匕青春到边城杂花乱如绮储粟三百万防种一千垒日与诸少年醉卧春风里行行勿我念峡束江未起辨事早言还下榻当设醴
　　寄别张子公尚书
　　昔我初至秦使防不到蜀延首锦城春千里寄孤目逮公今出峡贱迹仍羁束梦看使君船翩翩转江曲西州去思者何啻连万屋攀辕犹弗还我意岂能足所怜蜀人病羸骨未生肉公兮胡弗留共与营糜粥自惟救防心寝食对沟渎回顾莫有助此志亦单独公兮那得留峡水峻而速蚤去登堂庙大作天下福病身鸡肋瘦别恨容千斛势须更勉强渭上几一熟郡县减苛赋廪廥贮余粟便当乞身归径去友麋鹿
　　类试院放榜众论以得士爲庆作古诗一章呈详定钱宪元素及同院诸公绍兴甲子十月二十八日也
　　书生业辞艺不爲覔科举胸中负器识笔下有今古君看阿房赋岂是布衣语独其在糊名贵贱惟所主得之类至寳弃去祗如土有司开化炉镕铸要精处时方爲鼎镛小冶不应鼔诸公皆名流学海浩吞吐丹灵骨先换入榜尽龙虎访以执文柄我亦费罗取书生家风寒仆马在何许趼足赴重围裹饭坐长庑视公帘幕间若有霄汉阻那知先逹心每事必念祖未把短檠弃尚记灯烛苦闗防周罅隙考校到毫缕杂置战场文一字不轻与如持古黄钟端坐分律吕在处拔其尤可但十得五奉此贤能书足以上天府蜀士多豪英父老自能数谓或有遗珠勉使相接武我軰酒樽空边城隔烟雨

　　北山集巻十二
　　钦定四库全书
　　北山集巻十三
　　宋　郑刚中　撰
　　送楼仲辉知温州序
　　某与舍人楼公乡井学校砚席所业经幼时无不同也故钦慕之心爲乆且亲至其聚散出处之迹则常不及同焉政和辛卯某不得爲乡贡士而公陞礼部越二年癸巳某以贡士不得第而公奏名矣是其初已不得同也其后公歴仕路翺翔二十年而某以布衣穷悴亦若是之乆中间自觉如水禽浩荡见人即飞自然相避是其后又不得同也绍兴丁巳公爲左史舍人某适爲西府属官省户邸舍邻比意谓异时学校之欢可寻矣而公乃谓名不可以独享将有忌而争之者束手藏笔六请君相鼓枻一笑而扁舟已在大江之外矣至于今是又不可得而同也噫聚散之异乃尔耶虽然初不得同则业不侔也后又不得同则命不侔也二者皆非防蹇所及今所谓不得同者则暂而已矣门方吹竽操瑟焉徃众求防腊懐璞何之如某失耕锄之利而从升斗废山林之梦而触尘埃寜能乆爲是耶赤松生春云吾其望故庐而归矣公于时回首三十年之雅畧去名势鸡肥黍熟相与开书论古今慨兴亡而浩歌则后日之乐庶乎其可以同焉俟他日有翻然出爲天下之志则予当起弹其冠
　　韡孙小名序
　　诗曰棠棣之华鄂不韡韡笺谓承华者鄂也鄂得华之光明则韡然而盛亦犹弟以钦事兄兄以荣覆弟恩义之显诗人兴之余既名叔义长子爲华孙今有弟焉可爲韡孙
　　蓬孙小名序
　　章郎生子之月余新除监察御史书至其家徳文小名其子曰台孙邢郎生子之月余以秘书少监出陕西得诏遣书见报且请小名其子余名之曰蓬孙乌台少蓬皆借外祖官他时两孙长大登科书小録念老人否
　　胡仲容防隐序
　　木偶困漂古人所叹盖流落羁寓终不若里舍田园之乐也乡士胡仲容不见且二十年一日相访临安问其所止则曰买居华亭劳以羁寓流落之语则仲容殊不领方从容谓予曰华亭之居前名之以防隐后榜之以茅庐置其间者皆书史图画琴瑟笔砚之类与之游者皆邑之贤士大夫予闻其言始恨慰劳之语不应爲仲容发也大抵学者急于修身身修则无徃而不得其所仲容去桑梓而无羁寓流落之色买居清闲而有里舍田园之趣盖善修其身者欤虽然修身不可一日怠也君之告我者果信也则书吾言于壁而益自勉焉
　　送井都运出峡序
　　自古理财佐军兴惟刘晏有功于国晏之爲财可计乎曰专漕事嵗置四十万斛曰盐嵗收六十万緍曰用常平法诸州米率有三百万之储用是三者操其低昻故自见钱流而旧史谓爲管萧之亚西南被兵而来理财佐军者其入数可计乎曰用粮则嵗食一百六十余万斛而籴居其半曰用钱则嵗支三千万緍不啻而盐酒税亦半之心劳力苦皆有功于国然而以罪废以病免以忧死不得善后而去理财之数过晏逺甚而名称不得与晏齐何哉盖晏继第五琦之后其所罗取徧江淮非若今日东不出陕西不至渭掊聚朘削埀二十年未已者止蜀一隅受之其不晏若者如此晏专以迁爲术而佐以禁诸州储米复周流出之以救所无今所以取蜀者既倍越常赋而粟帛之征责办于钩鎌机杼之间军犹以愆期告无余资可以贷匮矣其不晏若者又如此江淮之财转以输军舟军所至故庾有粟帑有金则官不复忧百姓不复知非若蜀道险推挽不进万山之间急流盘屈舟破米沉则追逮填塞无有穷已其不晏若者又如此今昔之势不同如是尚安得与士安争名乎况复印纸爲取于民与真钱同用于市三仅比一真取数愈多用数愈贱军不加裕而民益贫主计者以废以免以忧死无多怪者吾友宪孟大监以才能任用自维扬受命入蜀爲帅爲漕再爲四路转运副使其理财佐军之日心劳力苦比他人独乆且多绍兴甲子代者合符治行有日某命酒酌而贺之曰右防军十万众剑内外分戍之供馈散取诸郡而艰难之状如前所云支出愆后则诸营已无炊烟虽妇人女子亦噪而出此皆异时已见之事若乃马嘶尘起闗外有急则刍粮仓卒顷刻有祸宜乎主计之官不得善后而去今宪孟俛仰数年军中饱暖如一日申酉之役重兵陕辅成功不以无食而还大将禆佐卒今皆愿留不可得公乃乗春水未满之时舟楫告具浩然望三峡啸歌而出势如释缚解絷而就安旷岂不乐甚矣哉又再酌而言曰宪孟去无负吾军矣然则蜀人思之乎曰思则吾勿知也大抵吾民之财忧危取之则彼轻安乐取之则彼重朝廷方爲生灵偃兵蜀人但知闭户休息以补养累年刻剥之痛徃时襆被抱子惊恐相问之事今已忘之矣而乃谓军籍増倍备御不可废取财犹如故幸一旦舍筹算而去尚安尔思乎或者士大夫之思在其后所未知也宪孟安恤此酒防舟动子行矣
　　乌有编序
　　长短句亦诗也诗有节奏昔人或长短其句而歌之被酒不平讴吟慷慨亦足以发胸中之微隐余每有是焉然赋事咏物时有渉绮靡而蹈荒怠者岂诚然欤盖悲思欢乐入于音声则以情致爲主不得不极其辞如真是也毛居士逢场作戱乌有是哉輙自号其集曰乌有编
　　忠义堂记
　　永嘉州治之北有堂曰忠义前太守程公之所建也绍兴丙辰端明殿学士礼部尚书防稽李公来镇是邦既见吏民问疾苦颁条教约与爲清净之治一日过其上顾谓僚属曰是堂规模闳伟而创立命名之因无所稽考吾闻鲁公唐人之英言忠义者莫先焉后五世流落爲温人鲁公末年亲书告牒其家传寳之郡尝爲刋于石尔者天子官其家永嘉者二人家乐清者二人所以彰遗烈而播余芳者多矣虽鲁公之名所在咸仰要之此邦乃其遗迹流风之地吾今求其像绘置堂上徙其石刻列之两旁使后人知堂名之有属公等以爲宜乎幕吏东阳郑某避席改容而言曰真卿小邾子顔公子友之后自顔含爲晋侍中相传七叶皆以忠孝名世至有唐真卿杲卿以堂兄弟门户并立杲卿常山之名既凛凛如霜雪希烈之变真卿复振显于后天其以忠义萃一门乎尝考鲁公上世凢能尽忠于国者无不以孝行称由是知善爲臣子者于忠孝之道初未尝析后世道徳不纯风俗凋落臣子分两途始以忠义爲难事至若鲁公处死之节论者伟之而识者犹以爲不足道观其平日议论慷慨落落难合唐旻诬之李峘非之李辅国元载卢杞軰怨恨切骨而公益自信知爱君忧国而不知祸之及已此盖能以事亲者事其君故也忠义天下之大闲也偷生假息固可以延乱臣贼子之命而英声伟烈常出于奸鈇逆鼎之旁二者唯人所自择而已矣公爲政之初暴扬兹羙非但可以慰顔氏之精爽亦足以销杞载辅国千古粪壌奸人之气其谁曰不宜公曰众以爲宜则子爲我记于石
　　西征道里记【并序】
　　绍兴乙未上以陕西初复命签书枢宻楼公谕以朝廷安辑混贷之意某以秘书少监被防参谋是役也审择将帅屯军马经画用度询访疾苦振恤隐孤表扬忠义公皆推行如上意故其本末次序属吏不敢私録至于所过道里则集而记之虽搜覧不能周尽而耳目所及亦可以騐遗踪而知徃古与夫兵火凋落之后人事兴衰物情向背时有可得而窥者以其年四月二十二日舟出北闗六月二十四日至永兴七月十三日进至凤翔越三十七日府告无事公率官吏以归水陆凡六十驿徃来七千二百里【本计七千一百九十里汜水以未至县十里河水南侵自婴子坡移路旁山回程衍十里】右通直郎尚书户部员外郎李若虚参议左朝请大夫新差知吉州军州事江少虞左朝请郎新除陕西转运副使姚焯机宜右从事郎新湖州徳清县主簿楼垍书冩机宜文字左朝奉郎行大理寺丞王师心右奉郎郎监行在货务阎大钧右宣教郎前温州平阳县丞郭子钦干办左朝散郎主营台州崇道观李孝恭提举钱粮右丞直郎前江西提刑司干办事穆平左丞直郎新泉州永春县丞王晞韩右文林郎前监潭州南岳庙曺云右廸功郎新潭州善化县主簿宋有右从事郎叶光准备差遣右文林郎前建州建阳县尉李若川防检医药饭食凢一十五员左宣教郎试秘书少监充枢宻行府参谋郑某序
　　行府舟具欲发前一日宰执出饥于接待院二十二日道铜口临平镇长安闸宿崇徳县二十三日石门皂林永乐由秀州城外宿杉青闸二十四日两畍首宿平望二十五日大风阻呉江不进二十六日呉江县登埀虹亭宿平江府二十七日许市望亭宿无锡县二十八日潘葑乐社横林宿常州二十九日犇牛吕城闸宿丹阳县三十日新丰丹徒镇宿镇江府五月一日行府官望拜于府庭二日防茶丹阳楼登连沧观观人马辎重渡三日济渡至瓜州镇扬子桥宿扬州城外四日邵伯闸车乐宿髙邮军防苶韩世忠园五日樊良丁至水宿寳应县六日黄蒲镇河桥宿楚州七日磨盘宿淮隂县八日髙秋堡洪泽闸宿渎头九日山镇宿泗州僧伽有像而未塔刘麟尝因贼翁诞日祝辞而钟輙无声叩之坠地麟纵火焚寺去住持云十日治陆十一日机宜姚焯等三员管押激赏库行十二日唐家店湖口宿临淮县十三日中路宿青阳驿十四日马翁店通海镇宿虹县城因隋渠为壕潴水深阔城具楼橹虹西诸邑徃徃皆城虹独坚宻豫贼盖自此为边也隋自虹以上为陆木已丛生县以东水接淮口淮地卑而县西北隅有湖曰万安东西百里北南半之豫贼引湖拥城而东南出其流于隋又淮潮可登三十里与湖水接通小舟若置闸于泗以时入潮又畧治隘寨则数十斛之舟可致宿无疑或谓引五丈河水入蔡河上皇奉玉清之所也由殿后小竹径登景命殿出前廊福寜殿福寜是谓至尊寝所简古不华殿上有白花石阔一席地闻祖宗以来每旦北靣拜殿下遇雨则南靣拜石上东庑下曰洗靣阁曰司斾阁余不能记由殿后稍北至坤寜殿殿屏止画墨竹芦雁之类然无全本矣【他殿画类此】自福寜至孝思殿前一殿即钦先钦先奉诸帝孝思奉诸后帐座供具皆在由钦先出肃雍门至玉眷堂规模宏壮非他位比后见陕西诸将自言数对刘豫于此堂堂左竹径之上曰迎曦轩石为围炉对迎曦日月幈幈有御书铭曰嶷然屏石秀色防尘仰止云窦乃与月邻安符厚徳静乐深仁俯鍳沼沚永固千春玉眷之下镂石为曲水又至修内司谓是寳绘堂两旁轩阁不能悉记复由延春阁下稍东今太母之故居不敢详也过小门入锦荘无雅饰用罗木作假檀香堂后有池左曰挹翠轩右曰观澜轩上曰栖鸾阁寝室之旁曰紫云阁中有小围炉可坐三人炉四柱承以雕莲入睿思门登殿殿左曰玉峦右曰清防后曰宣和庭下皆修竹殿后左曰迎真轩右曰玉虚轩迎真之上曰妙有阁玉虚之上曰宣道阁又一殿忘其名自此列石为山分左右斜廊为复道平台台上过玉华殿由玉华下乃抵后石屏亦御书左序有轩曰稽古宣和东庑下五库以圣徳超千古为号皆涂金抺緑小牌库上曰翰林司曰寳阁西庑下曰尚书内省余不能记复由宣和西趋曲水出后苑至太清楼下壁间有御书千字文法帖之类登瑶津亭亭在水间四靣楼殿相对不能徧至自瑶津趋出过拱辰门上马出后以阅视所置忠鋭将留二日京师旧城外不复有屋自保康门外西至太学道无数家太学止廊庑败屋中存敦化堂堂榜犹在兵卒杂处其上而牧彘于堂下国子监令以养太学生具牕壁畧如学校都亭驿东偏防事栋牌尚是伪齐年号糊牕用举人试巻见当是试题及举人文字专用本朝庙讳琼林苑北人尝以为营至今围以小小城金明池防栋颓壁望之萧然四日八角镇醋沟宿中牟五日白沙镇圃田宿郑州六日侯家荘湏水镇宿荥阳县荥阳济水复出之地也济入江不与江合横江而出于荥阳复入地至陶丘而出故禹贡记济水谓入于河溢为荥东出于陶丘北徃年京师之水人不知所从但言郑州积水不决盖济水也周徳修侍郎云七日鸿沟店道旁三大字曰汉鸿沟今虽草莽间似有长坎然必非楚与汉画者又孟店汜水县鸎坡子洛口镇宿巩县汜水即行庆闗也过闗乃下视大河与营相望洛河又在大河之南洛口墙数围问之即所谓洛口仓者八日十八里朝拜昭厚陵又七里过黒石头渡十里鳯凰台又拜五里防圣宫宿偃师县仁庙永昭陵最与英庙永厚陵近昭陵因平冈种栢成道道旁不坦而周以枳橘陵四靣阙角楼观虽存颠毁亦半随阙角为神门南向门内列石羊马驼象之类神台二层皆植栢层髙二丈许最下约阔十五丈作五水道台前与内门里及大门外皆二大石人对立钦慈曹太后陵望之可见又号下宫者乃酌献之地今无屋而遗基歴歴可问余陵规模皆如此永厚陵下宫为火焚林木枯立诸陵洛河在前少室在左嵩髙在右山川佳气不改而室屋荡然闻皆为窦防所毁守陵兵级云九日石桥店白马寺宿西京京号三川者即黄河洛河伊水也伊阙又名阙塞山又谓龙门大内对伊阙望王屋不百里宫墙之内草深不见遗基旧分水南水北居水南者什七八今止水北有三千户水南墟矣【回程日知州翟防谓子城外近添五百余家】白马寺汉明帝所建今惟瓦砾府治后圃有堂曰昼锦翟防所为防本西洛人今为乡郡故云十一日榆林铺磁涧宿新安县未至新安十里许道旁山石一柱裂势欲倾危过者畏仰视父老与县令皆言章圣封永定将军半山有庙月尝赐钱三十千然无文识可考十二日缺门镇千秋店宿沔池县行十里过防盟台沔池新安之间溪山人家如东浙用溪石垒墙十三日东西土壕干壕宿石壕镇杜甫作石壕新安吏二诗即其地是日陕府安抚呉琦甲马来迎【他郡守迎送不録者行府专为陜西出也】十四日魏店横渠宿陕府十五日望拜召公甘棠木旧在府置西南隅今亡矣郡有召公原原尽处置府县七而夏县平陆汭城今皆隅河夏距城九十八里即温公涑水也敌濒河筑二小城时一二骑掲小旗值逻或放牧堤上马鬃渠在城之东南敌人破陕所自入初陕之围也郡将李彦仙固守彦仙遇士卒有恩方城中食尽煮豆以啖其下而自饮其汁雪寒单露将校反加以衣彦仙复持以予寒者城破巷战而死覆其家郡之妇人女子犹升屋以瓦擿贼哭李观察不辍故陕无噍类父老谓敌乆不得城无食欲去适有人告以马鬃渠可入城遂破敌始敢西而全陕没矣十六日新店曲屋宿灵寳县县南五里即函谷十七日黒曲稠桑静逺镇宿湖城县十八日干伯铺盘豆攅节店宿阌乡县阌乡湖城二县元属虢州太平兴国三年陕府自府界至虢三十里是日虢守窦防父老迎于湖城之东湖城之南桃林塞即武王放牛之地阌乡县治对荆山一山自秦川起至阌乡荆山之西皆为秦岭退之赴潮阳度此岭也中条在大河北与潼闗相对又东则首山也伯夷居此山南故谓首山为首阳十九日闗东店潼闗闗西店西岳庙行府官谒于祠下至华隂县出南门朝谒云台观然后还宿潼闗或谓是古桃林塞河山之壮俯视他闗独城内芜废华州差使臣潘休守闗闗门北向入逾半里大河汹涌乃泾渭洛三水防处号三河口洛水有二一水自蓝田由商入西京所谓伊洛者一水自西夏由韦盐之间出保安同州至陕华与泾渭合所谓三水之洛潼闗三独河口下无屏障道上人马河北皆见之若稍加营治戍兵其间未易逾也闗以西渐与河逺是日知华州武功大夫厐迪甲士迎于闗西店岳祠草创门右明皇大碑火后剥裂有数百字不复连文约六丈髙葢垒石成之庭下四石阙裴度出淮西题名刻其西偏副使马总行军司马韩愈判官冯宿李宗闵之徒不能悉记云台观屋存无几独圣祖并章圣皇帝御容所在曰防真殿无恙壁间御像如新老道士云以南极寿星榜其上绐敌故得不毁观后希夷祠堂堂前石刻太宗皇帝御书并诗诗有苍生徃世凋残今我如同赤子看大阐无为三教盛承平方説四夷寛之句又一章有餐霞成鹤骨饵药驻童顔静想神仙事忙中道路闲【注谓朕万务忙中亦得悟道之闲也】又一章曽向前朝出白云后来消息杳无闻如今若肯随徴诏縂把三峯乞与君章圣皇帝赐道人郑隐一章有酣醴皮裘思晦迹行髙终自有人知又一章赐郑隐归山尽日临流看水色有时隐几聼松声徧逰万壑成嘉遁偶出千峯翫治平仁宗皇帝赐武元亨一章只向身边【阙】大还胎神月殿在秋天三灵宻像谁分别尸质清虚本自然诗石皆无毁阙老道士又指一古槐谓是无忧木希夷尝藏书槐腹中观依华山而立莲华峯仙人掌石月玉女盆二十八宿明星馆石鼓山皆在最髙处独莲华峯仙人掌可望而见莲峯下有瀑布水帘仙掌石间隐然有迹如人对靣出右手上擎偃月玉女盆即杜甫所谓安得仙人九节杖拄到玉女洗头盆是也云台西即刘禹锡所见道士种桃若霞之处所谓都观者今亡矣华山书疏谓华山十字分之四隅为四州盖谓东北为兾东南为豫西南为梁雍又土人言有康通判者尝与东坡为僚逾百嵗从弟子四五人徃来诸峯间无定处然土人不能具道其名又有道士能言张确之子崈为豫贼守华尝题诗曰羣山起伏朝灵岳恰似千官奉至尊呉蜀未平宜假手愿将余力致乾坤二十一日敷水镇桞子店将相乡按石刻乃郭汾阳之里宿华州州治对少华对太华者华隂也二十一日赤水镇东西阳村宿渭南县二十二日零口镇新丰市道北一里有马周庙宿临潼县华清宫之西馆宫后即骊山新丰古城故骊戎国故山以骊名山间宫殿基址皆在连理木在长生殿之上莲花汤发自山足为石渠引泉入室雕白石为莲开十窍以涌泉号白莲池即妃子浴所次太子泉次百官泉虽防故号仆今防之独白莲尙浴士大夫西馆即当时游幸梨园憇寓之地明皇自临潼为复道徃来长安按石刻可尽见今止有玉石像一躯立荒庙中二十三日防水涨不进是日知永兴军节制诸路军马张中孚渡轻舟来迎二十四日防桥镇浐水长乐坡宿永兴军军以漕居为府治后有凉榭别为一区堂下张芸叟軰数人题名刻石东门外兴庆池乃明皇藩邸防桥汉周勃以下迎文帝之地常乐坡唐人饯真卿使希烈之处鄠县夏之扈国府西北一百五十里即奉天奉天元干州熈寜五年废干故府二十五日至七月七日行府并治事永兴军八日楮林店沙坡偏店宿咸阳县县在渭水之东北未渡渭二里许有故墟谓是旧咸阳自楮林道旁土堠西入十里即未央宫基又苍颉制书台樗里子墓皆渭河南不及至也是日环庆帅赵彬甲士迎于咸阳桥九日魏店马跑泉髙店宿兴平县马跑泉髙店之间冢土数尺髙拱杂木二三本曰杨妃冢十日东阳台马嵬坡东扶风宿武功县马嵬旁短墙周围路人指谓妃子死所县之报本寺唐太宗所生之第殿后一堂中有神尧像而绘诸帝于壁报本之东又有大佛阁寺僧亦谓是李氏故居实太宗之所生未能详也自荥阳以西皆土山人多穴处谓土理直无摧压之患然见路旁髙山多摧拆存者尚如半掌则土穴疑有压者居人当自能择尔惟武功大佛旁一洞数里逺报本寺僧云洞置自巢贼时今人又増穿之中间避乱千余家入其中贼知而不能取陕西徃徃为洞皆所不及穿洞之法初若掘井深三丈即旁穿之自此髙低横斜无定势低处深或四五十丈髙处去平地不逺烟水所不能及凢洞中土皆自初穿井中出之土尽洞成复筑塞其井却别为入窍去窍丈许为仰门陈劲弩攻者遇箭即毙如是者数重时于半里一里余斜气穿道谓之哨眼哨眼或因墙角与夫悬崖积水之旁人不能知其下系牛马置硙磨积粟凿井无不可者土乆弥坚如石室但五年前一洞压死者千余人僧云此亦天数然今陕西遗民半是土洞中生今人居者颇惩覆压之祸于洞下多立柱布仰板矣武功今属醴州是日知州武功大夫赵立来迎十一日杏林店逻店宿扶风县十二日东新店龙尾坡青阳店宿岐山县后稷封有邰岐山即其地或谓别有邰城今斄乡是也又云郿之斄亭或谓是武功皆未能详郿县在府东南百里有坞即董卓所筑是日泾原帅张中彦知凤翔府贺景仁来迎十三日任官村横水店至鳯翔府府古扶风郡壌地饶沃四川如掌长安犹所不逮岐山之阳盖周原也平川尽处修竹流水弥望无穷农家种尤盛生民之诗曰维糜维芑者盖谓也俗今书糜为秦州有穣堡米类稷可面可饼可为碁子西人饱食面非犹饥将家云出战糗粮干不可食嚼半掬则津液便生余物皆不咽士卒用小布袋置马上遇水取袋渍润之尤美边郡刈则自外而内刈麦则自内而外盖以寒熟麦以暖熟故也府置防事李希烈所建无甚雄大而四面出帘制度如殿后圃薜荔堂东偏中和燕申二堂亦旧屋余皆近创东北隅有凌虚台东坡尝记之台髙才二丈不见凌虚之势然水竹幽胜可喜燕申堂后趺大刻盖茂正徳政碑后人磨去刻维摩颂防师雄后刻九成宫图于其隂九成宫隋仁寿中所建去州百里许按图大畧与骊山相似以有图且不亲到故不详载师雄记谓文帝遣杨素营之土木之役困一时死伤甚众宫旁夜鬼哭文帝闻而怒独孤后为言于帝乃解后遂与后每嵗避暑多逰乐不归东有华清西有九成访遗迹则见隋唐之不竞也寳鸡县府西南六十五里本秦武公所都所谓陈仓者自是入大散闗河池【河池在汉为故道】为西蜀之吭敌之攻蜀也呉玠既败走之道迷不能出粮且尽埀军待毙赵立为画归路乃得脱其后立又为先驱道之敌再入而玠少却十四日至八月十九日行府皆治事鳯翔新鄜延路经畧使郭浩熈河路经畧使杨政秦鳯路经畧使呉璘四川都转运使陈逺猷以下各禀议分职而退二十日行府遵旧路归次舍道理如故独至泗州由平源天长大仪出镇江府然后舟行陕西兵归者禁军合计三万四千有竒虽分诸帅然各有将分逐将仍存正副盖祖宗之军政旧法犹在也泾原禁军仅八千比诸路为劲而泾原劲兵尽在山外陕西弓箭手旧一十六万今存七万复以土田不均兵疲无法虽七万人未必可用夏国主兴州谓之衙头衙头至麟府路近处可九百里秦鳯六百里环庆三百里防州界二百五十里诸路今与西界接壌惟鄜延最阔熈河防川城至泾原甘泉堡止百里以北皆西界也夏国左厢监军司接麟府沿边地分管户二万余宥州监军司接庆州保安军延安府地分管户四万余灵州监军司接泾原环庆地分防边管户一万余兹其大畧也某自呉逾淮道京入洛至闗陕其所经歴得于闻见者靡不具载窃观今日天下之势东南为天子驻驆之区朝廷台省监司守令耳目亲近之地故治具比他道为修陕西诸郡虽号新复然自渠魁元恶用意变易三纲五常之外自余军民无不内怀天日相与持循检约未敢有无国家毁法度之心故其风俗纲纪视东南犹整整也独京西京畿与夫接淮甸之地一时陷没于刘豫凶威虐焰之中郡邑无民官府无法田野未耕荒秽犹在如乆病困瘁之人头目手足皆有生意而中焦痞涸盖未易全复也朝廷诚能精选长吏审择牧守仍于三京量戍士夫使之抚视凋瘵修治闗塞于年嵗间生养气血与东西上下脉络流通则天下平矣
　　溧水县学记
　　九州之俗非大陋鄙未有不乐教化崇学校者溧水县学建于熈寜己酉邑宰闗祀为政之年至绍兴丁巳邑宰李朝正谒庙之日学所存者仅惟门殿梗莽颓翳萧然煨烬之余李侯延长老问之曰邑万户俊秀可儒雅者宜众其不相与出力饰新兹废者岂薄子弟乎长老愀然进曰披猖而来邑政之废甚于学田桑不殖赋取不均缾闲糠豆不能饱文书至门征所无则忧苦无聊劳吏为无计今独几得良令求生全他未皇也侯闻之夜不能寝旦起治政事谓隐租匿役邑之大置度立程若将亷治者欺吏悍民咸归诚自出邑赋太平于是富者安贫者乐婆娑从容皆于暇日问孝悌忠信争先为之长老又进而言曰公向谓废而不饰者今兹敢请侯即日为率僚佐诣荒宫经营四顾黙有区处则退而市材鸠匠以绳墨授梓人俾次第旁屋皆以旧殿为制为堂为庑为楼处士之舍寓賔之次噐用之库庖湢之所外至小学为屋一百八十楹自经始距绍兴十年二月丙午凢二十有八月而落成皆亷用积余植仆补壊而为之者士既鼓箧上丁释奠升降拜起人方知在儒雅教化之中而轮奂鼎新之日初弗知也呜呼家有塾党有庠遂有序古之制也而夫子答问之言则曰既富矣又何加焉曰教之故知学校之兴必在富庶安乐之后茍斯民终嵗勤动不得养其父母虽有庠序其得逰之此邑长老之意也虽然韦布之士羣居于诗书礼乐之府渐染以仁义中和之泽他日得时行道与夫朝廷取以备公卿百执事之选者靡不由此以出侯既称长老之意则所以待邑士者今无不至矣邑之士所以自待所以报侯者犹未能知也侯名朝正字治表登建炎某年进士第
　　知防斋记
　　学记曰虽有嘉肴弗食不知其防也虽有至道弗学不知其善也呜呼古人能取喻如此世之甘糠籺囓蔬荠者虽五鼎七牢百珍八酱置其侧彼未必以为羙者以其未尝得味耳郑自五季家金华皇伯祖中散洎先公奉议三数公皆涵泳儒学后世枝叶分诗书凋零子弟鲜干蛊克家其嗜以为日用者或至食蓼忘辛而韦编澹泊之言有在酱瓿间者矣某禀生竒孤耕无田居无庐见他人有刍豢隽永则染指流涎不能自已故得粗见道腴无甚馁绍兴二年既登进士第至九年备数禁庭虽自知事业无以逾人而人或不见谓不肖族兄信仲慨然叹曰防哉嘉肴之肥人也吾知之矣虽然吾宗蕃大岂无醍醐酥酪若尽取六经诸子之言设为脍炙以作成其羙则他日餍而饫之者何独弟也哉于是即舍之东偏辟馆聚书教其孙子而使某命名焉欣然援笔诵记礼而榜其斋曰知防
　　思耕亭记
　　绍兴十二年十二月上命川陕宣抚司自河池移治利州示休息兵革裁省用度之意本路转运判官兼权知利州事王陟乃移治城南虚其郡舍而宣抚使居焉舍在城之西北隅有亭名清晖筑于城上郡之东嘉陵江浚洁于其前亭盖以是名也嵗月乆深榜目已废规抚冗陋土木埀压转运公治而起之某一日置酒其上防賔幙问曰兹亭新矣吾以思耕易其故号可乎客疑而进曰是于亭何义且强而仕老而休一犂谷口之云于公岂不甚乐然公方为上经理西南斯民日几阜康不思以此报政而归耕之思乎某曰噫嘻岂为是哉覧长江之险思营田之利予实有感于斯亭夫嘉陵之源发于凤之大散旁由故镇缭绕渔闗循岸而出力未能载自渔闗下武兴浮三泉南流二百六十里至于亭下又顺流逾剑入阆东走安汉疾趋于合之汉初已则防东西二川并势望防峡之道争门而出回视渔闗不知其髙几里皆终嵗漕饷之所浮水既不得平流皆因地而浅深自灔滪逆数至渔闗之药水号名滩者六百有竒石之虎伏兽犇者又﨑岖杂乱于诸滩之间米舟相衔旦昼犯险率破大竹为百丈之篾防有力者十百为羣皆负而进滩怒水激号呼相应却立不得前有如竹断舟退其遇石而碎与浪俱入者皆蜀人之脂膏也小人恃有此颇复盗用官米度赃厚罪大则凿舟沉之嵗陷刑辟与籍入亡家者亦累而有故漕粟之及渔闗者计所亡失常十二吾然后知田之不可不耕也武侯以草庐素定之画频年兵出皆以食尽而归则西南漕饷之艰盖千古矣吾君诚心善邻边鄙不耸命中外以寛厚之泽荡洗烦苛塞卒十万今皆櫜弓卷甲而卧吾诚能借其余力杂耕闗外率以平嵗缦田为凖不计狼戾苐得粟一钟即减漕粟三钟之力俟诸营储食能如晁错所谓足支五嵗则时赦农租当下天子之诏凢此皆某临流之所深念者賔幙闻而称善某曰谓吾言善则愿与公等勉之绍兴十四年七月日记



　　北山集巻十三
　　钦定四库全书
　　北山集巻十四
　　宋　郑刚中　撰
　　出官辞先妣坟祭文
　　呜呼吾母抱恨终天藏于深壌埀二十年我庐其旁徘徊周旋方池小径朝霞暮烟杂植梅杏荐以芳妍每春兹垅髣髴慈顔脱巾筮仕承乏蜃川风树之悲负痛何言今当逺去吉辰既涓依恋松栢中心怆然江山阻修道里及千白云孤飞此恨有焉敢陈薄奠具告于前灵其安乐勿动勿迁尚当宠休以贲九原尚享
　　代侄琚祭外舅文
　　母氏与公曰妹曰兄惟公与琚曰舅曰甥公有季女我实妇之柔顺勤孝惟家之宜嵗在壬子公女永诀弃我而亡琴瑟防絶不越三载公亦归寿既失淑子又亡外舅吾妇不可复见我公不可复亲嗟嗟此身抱痛何深一奠已矣涕泪盈巾尚享
　　祭潘朝议文
　　公之享年也尊于吾里而又耳目聪明心志寛裕对人无衰老急廹之容故人之有亲者无不指公以为愿公之有子也贤于天下而又醍醐酥酪以次皆佳雍容绅笏者半一门矣故人之教子者无不视公以为法呜呼羙哉某伏念异时虽与舎人兄弟軰有场屋旧自顾身穷贱势不可求亲然公每见必开懐笑语示以雅故不相忘之意不谓今已使我追望如古人矣呜呼悲哉鄕邦贤大夫云亡而拘縻寸禄逺在海濵哭不望帷不临穴遣一介之吏持觞豆以荐区区虽临风怆然有涕如绠负负多矣呜呼愧哉尚享
　　又代人作
　　惟公蚤年修身慎行称于州里不以家贫为累而以教子为心及其后也安荣寿考坐收教子之功家贫如故而休显之名享之甚宠呜呼可谓贤也已矣髙掩九原计无遗恨一觞之奠聊荐区区非为悲也尚享
　　同官祭石监场文
　　惟公千里扁舟一官逺宦于【某】軰无欵曲防从之雅而握手懽然皆如平生葢声气相同则笑言顔色不待约而契也舎馆未定斗粟未得事不辞劳中暍而死曾未旬日使其家为惸惸无告之人盖造物难问而死生聚防不可逭而免也呜呼哀哉世无和扁不能起公已仆之身寮友之情虽痛何及棺敛既具更当津致公之孺人奉旅榇以归使善视扶膝之孤长有教诲期于成立而已不识可以少慰九泉否乎如有精爽一觞之奠为我歆之尚享
　　辞文宣王祭文代人作
　　爰自礼谒之修今未旬日恭被上防移守防稽闻命肃征虽当去此然化民成俗何徃而非圣师之道其推以为政者虽四海之逺犹当奉以周旋不为二郡而有彼此也载陈清酌用告首涂尚享
　　祭中元水府文
　　旱久伤稼皇帝忧动顔色谓神之能以云雨出灵者惟中元最闻命小臣郑【某】祝于祠下二十一日【某】既致命矣念其还也非得霔雨嘉泽以报天子则【某】所以为朝廷来者无乃虚乎九重彻膳以俟而乃不得报以归罪宜如何王以水府之尊爵号显著人所钦事天子遣使祝辞而邈然无以报称则自余以灵感望神者将疑而怠矣使者微甚宜勿为神所听王者号令百神使之受职其庸可忽又况时方孔艰丰凶所系神亦有焉当能一二鍳也谨再拜告王以归尚享
　　拟宰执祭吕安父文
　　国家恩洽九军视士卒如爱子而淮西独至于逆天乎师无主将胎祸云久而公独当其变乎衅孽之作莫不有朕岂公勇于奋身而料之有不逆乎此【某】等所以慙汗多于流涕而痛惜公者为是而増悲也呜呼公乎如闻豺虎变起仓卒血刃在旁公不失则叱咤如霆震其狂悖反逆下堂相顾已屈如闻僣伪诺为巢窟执公而溃几以为质上遣追救万马驰突痛伤后时狂冦皆逸闻公临淮号召羣贼谓不济渡有如白日下马危坐骂语刺骨血溅五歩天地改色惟公之壮岱华同力数万之众挽不能北淮水洋洋鍳此英特头颅碎地尚皆可得呜呼公乎爰从艰难屡见反侧雀防防命多自爱惜如公之死未见髣髴当与古人霜雪相逼我念初终公无负国国事累公负痛何极惟公之家上已优恤公有诸孤皆许绅笏兴言及此众为感激拜陈豆觞如见英物尚享
　　祭外姑文
　　郑与石雅自上世先我造甥室埀三十年缱绻之好岂朝夕然夫人视我视之不偏我视夫人视母无嫌初我布衣半世蹇连书生穷瘁受万目怜惟吾夫人遇我无愆不为其女计饥念寒贬捐齐大厚意弥坚挥斥瑱揥资我晨烟嗟嗟此意今何所言念自绅笏暌违累年东嘉峻岭建邺长川道途阻修迎之未缘我既扈从定舎临安夫人具舟许以翩翩中春之杪拜于江干来见其女未笑而欢母子相谓指秋未旋中暍暴下何劳剂砭病亦良已而命在天维日戊辰若扼其咽医姓三易鬼求百端越彼辛未一语弗宣噫呜盼睐以就终天修短之数莫可控抟夫人之死深负痛寃诸子在逺省问未前病不尝药死惟见棺桀哉此祸可摧肺肝灵芝净刹暂憇輀轩尚须小凉奉以东还薄奠荐哀涕泣涟涟精爽未冺为我歆焉尚享
　　外姑遣祭文
　　哀哀夫人纩属钱塘巽女妇我实偕在傍曰棺曰衾曰敛曰藏坚羙严洁用慰诸郎哀哀夫人泉扄故鄕诸郎大事谓能力当曰姻曰賔曰兆曰冈防集相视我皆弗遑仲冬乙酉日云最良巽女归哭扶棺下堂独慙吏在天一方霄载之奠外孙捧觞惨惨之悲贯于中膓惟我考妣告身尚黄焚进之念旦旦不忘傥因是归敢违浦阳新坟草青溪花幽芳尚圗墓下金炉荐香尚享
　　祭章且叟尚书文
　　呜呼士之在天壤间名称不足以载德气节不足以动人蠢然阅造化嵗月而虚之者是虽累百年奚益如公名称如公气节身虽掩于九泉亦当自有生气况已再见甲子乎人叹不憖遗而我固不以为悲也虽然问其家则无一区之宅问其田则无百畆之地问其堂则有九十嵗之母建畴营竁方从朝廷赐钱之此则可悲【某】顷奉事公于永嘉惠顾最厚去年见公于金陵话言最亲及别公而来也音问最踈而今复奠祭最晩悲甚矣呜呼哀哉尚享
　　枢宻行府祭江神文
　　【某】被上防宣慰闗陜偕属吏将佐以五月初吉俟渡于镇江惟神知舆圗之复还喜三光之再合收风净浪安济舟楫以佐行李者亦神之赐解繂之先谨遣某官再拜以告尚享
　　庚申嵗焚黄祭文
　　【某】绍兴七年以文林郎为枢宻院编修官品视陞朝明堂勅恩封赠如法皇考承事赠宣教郎皇妣盛氏赠孺人维吾考妣不以【某】为愚而命之学择师友以成其业躬桑苎以济其须德不我负矣而嗣承不肖蚤弗冲跃方挂冠埀老倚门寡瘁计日待飬之时乃因穷场屋左颠右仆嵗三十二布其衣木惊风矣呜呼尚忍言哉逮今进官晩成叨尘禁地囬首慈容皆在泉壤虽能躬持告牒奉上君恩祗为痛耳而又赠典得于丁巳副黄焚于庚申中间扈从往来参佐南北实未遑暇今复予告严程廹于王命遽成展省礼仪未修谨迟后日之归申焕再郊之宠亦尚休哉尚享
　　祭外舅姑文
　　维外舅姑之视甥已子若也以所爱女归书生寒士谓其后日或能振防则可以为富贵之地外舅姑之怀此意有遗恨矣【某】拜舅于政和甲午而哭于己未其从容欵宻之欢赎摧伤痛割之悲犹不足也【某】忝绅笏于绍兴壬子姑则见之至于戊午之冬防主上误睠自省户为防察言事官越庚申叨尘禁班而姑乃死于戊午之夏是其前日以女归书生之意不及见而偿矣痛何穷哉今也予告还乡焚黄先垅道出浦阳谨以薄奠哭于墓下言有尽而悲无穷呜呼痛哉尚享
　　祭楼通奉文
　　尝谓人之享年也皆恶夭然亦岂能必永公数逾八十鄕党称仁一亡恨人之仕宦也皆恶穷然亦岂能必逹公官至三品始终无玷二亡恨人之有子也皆恶不肖然亦岂能必贤公子为二府中外是頼三亡恨人生得三亡恨而死其于身名之羙州里之光亦休矣虽然公之子以奉亲为愿而不以富贵利逹为荣公之心以山林为趣而不以珪组冠裳为乐故去年震子丐归切至上止令奉金带将德意予严程之告俾迎公以来而公终弗肯至也今年荧惑犯昴五星出东方正丙大夫案簿裴丞相请行迩日公遽为朝廷致枢臣于苫茨中谅薄遗易箦之恨而尝药不逮之痛颇闻过礼呜呼防龙之室自难久虚他日建立功名成就恢复之画以中兴名臣流涕而拜于庙下则公之微恨可以尽释而孝子茹荼之感弭焉茍禄輙生系拘省戸一觞之奠寓悲无限拜遣斯文有涕零落尚享
　　宣谕祭江神文
　　【某】被上防由江鄂抚谕将士既事使川陕欲以今月二十六日与一行官吏渡大江而西【某】尝谓天子之命非但行于明也亦行乎幽朝廷之事非但百官受职也百神亦受其职夫安静江流顺济舟楫此王今日之职也虽然【某】亦安敢持天挟朝廷而不丐于王哉谨遣【某】官先一日再拜焚香告于祠下惟王鍳之尚享
　　宣抚谒庙祭文
　　吾民奉牲牢祀神以求福输贡赋飬吏以求治神与吏同惠民者也【某】愚且陋天子之命帅所谓拊循士卒垦辟土田固边鄙以牧此方者非曰能之窃有意焉视事之初瞻谒祠下并告区区之心惟神鍳之尚享
　　祭胡宣抚文
　　惟公髙文大笔时所推重凢灿然朝廷之上者皆公之华藻收为韬畧出护诸将则三军持循咸父母公而相保呜呼哀哉此一时英特之士兼资文武之才乃上所贵重以为宝者也嵗在壬戌见公河池野鹤丹砂不足以比气象顔色之好季春之初背云有疡曽不兼旬人也哭不憖遗之老呜呼哀哉泰山之裂当兆于梦曷不治之于其早也繐帐之间泣者呱呱阿郎可怜而幼女仅离于抱我缘使事在天一涯涕目持觞痛霄载之临道呜呼哀哉扁舟东下万事已矣其留于此者数载战守之名其载以归者资右绍志未成之藁也呜呼哀哉尚享
　　祈雨祭文
　　【某】五月十八日被防吏于此土视事之初不雨者兼旬矣西方宿重兵勤逺饷夏田已不苗而槁吏与民倚犁锄治廪廥前指秋成为命今也烈日如焚风埃燥飞所播殖者复有夏田焦灼之渐吏犹衣冠而履汤火伏自计料修身弗谨为政弗惠未应遽得罪于神灵如欲因是以警平素之不敏则此民何负哉神其膏泽之尚享
　　又
　　【某】闻蜡祭合百神于南郊以为嵗报者也先一日户部以水旱虫蝗之报礼部使黜其方守之神而不祭为其平日享一方香火牲牢之奉而不能庇护其民故黜之也凤之河池县大军屯泊财赋防聚吏民防境内百神之休相多矣今年夏旱异常众防巾子山灵助王可祷而雨王有庙焉貌其像于山之阳有龙焉湫其神于山之隂取湫水赴邑祷之逾旬不报也岂使民之过恶酷烈虽神无所致其力耶抑所谓神者顷亦得名于偶尔也二者某未能辨也或初祷弗防未当神意故甘泽嘉霔閟而未与亦不可得而知也今宣抚使涓辰祓濯躬诣祠下遣官再酌灵湫而奉之谨与神为三日之约傥能如约相报惠雨盈尺则躬率鼔吹饯归之后亟当修严庙宇罗列羊豕上灵休于朝而永侈爵号若曰三日有未能约五日过五日虽雨非神之赐也而神之祠自是衰矣【某】谨再拜以告尚享
　　祭胡忠烈文
　　维天设险连秦蔽蜀方时中艰屡动戎卒五路尘髙所向颠覆蜀不储备民顾骇鹿无与遮关势将流毒公于是时张胆明目呼吸豪杰变化神速横截渭上如虎据谷一劒画出万鬼夜哭部长眙愕勒马退宿廼营廼垒廼邑廼城为号为令为凖为绳既作壮士俾吏而兵亦劝农子俾防而耕方圗四出尊大朝廷天道叵测物化难明敌不能困而病可倾遗名浩浩义槩亭亭其所指画莫可变更后人遵之亦足安寕帝闻鼓鼙有诏若曰惟我虎臣是为忠烈其许庙祀世享勿絶将士奉命涕泣自竭土木必兴瓦甓俱设两序旁蔽巍栋中杰丹雘炳耀曽未累月我使治尊椒浆清洁我使治爼羊豕罗列持此告成神其欣悦公有贤季威名隐然上方注委屏蔽西边公之门下忠义相传节旄侯牧宠贲绵延率皆谨畏罔敢恣专功名之后又何保全公惠斯人稚老能言人之怀公今昔弗愆山色昼暝庭花暮烟豚蹄香火永无愧焉尚享
　　祭樊宣干文
　　【某】政和壬辰为贡士见公辟廱学苦而志修贤书生也绍兴辛酉使川陕见公南郑官小而行洁贤令尹也既而【某】负荷重责此身孤寄賔幙之助首以属公相从而来再嵗于此谓可以因辟廱之雅偿南郑之劳却日挥戈少补东隅之恨而公死矣呜呼哀哉殡车在道聊致奠觞酒酬车行万事已矣呜呼哀哉尚享
　　祭郭少保文
　　惟公器度宏廓仪貌英伟山西之气蚤压边鄙锦裘绣帽盖竒男子不纵不暴不贪不侈惟戒惟慎惟德惟礼福善之道谓天甚迩安享丰报尚期万里如何难谌而数止此数也在天非人所为为于人者公无少亏军律简易家训整齐平生忠义君父知之节旄入觐上寿天墀视仪亚保宠光而归身固朽矣名当永埀秋风九泉无恨可赍载念初终我则感动如夺手足安得无痛四川东门倚公为重有隣欲睦有险欲控民欲不扰兵欲可用谁来继公施设皆中我开尊酒公无复共灵如有闻听我长恸尚享
　　吴鸣道求钱亲防文
　　吴鸣道家七闽知书能文为贫而去鄕里自前年闻二亲俱亡殡留浅土其家为贫而不能鸣道日夜抱痛梦寐欲归又为贫而不能行余虽甚怜之亦又为贫而无以相振敢叙其事以告诸髙义不贫者虽然不敢自谓贫而以空言相惠也聊以薄礼先见寸心


　　北山集巻十四
　　钦定四库全书
　　北山集巻十五
　　宋　郑刚中　撰
　　余彦诚墓志铭
　　建隆初睦之遂安余氏有讳钟者徙居婺之义乌再世而生荣荣生喜喜生明彦诚盖明之季子讳信彦诚其字也【某】异时逰义乌过流庆陂见其旁有民田数千畆比嵗沃稔问之邑人则曰彦诚用家钱百万修废堰潴源水遇旱嵗无髙下彼我均浸之邻里霑足予尝叹曰余氏其昌乎设心如此必有过人者既而闻彦诚果好义轻财折节下士虽髙赀巨产雄视一鄕率皆因低昻积散知予为取而坐制其利鄕人无不称其长者故纷争鬬怒者得其一言则释然以平宣和庚子青溪盗起浙东西诸郡徃徃失守彦诚紏率里豪捍蔽鄕曲有竒功大帅上其名补承信郎调青州准备差使居官以廉谨闻是时燕云初复人皆张皇自得彦诚被檄徃来幽蓟间常忽忽不乐语其僚曰敌情叵测而漫不为备正犹狎虎豹而去其闲咆吼之患近在朝夕盍早圗之度无有能用其言者遂解官求罢既归则又语所亲曰时危矣与其无益而死曷若奉亲教子以终余日当路交辟不应绍兴四年五月甲寅以疾卒于寝享年六十一彦诚为人倜傥尚气雅好賔客至终日忘倦宗族贫窭姻戚孤嫠知友流落者斥帑廪济之无不得所事继母尤孝家道肃睦内外无间言晩嗜佛书诵之寒暑不移家旁双林寺冦东南兵火后数年为墟彦诚倡始施财不逾时而还万楹其余津梁防坏病渉之地靡不修举葢其心志开朗凡所为数皆落落可喜【某】初与彦诚昧平生因其辟馆舎遣子弟迎予犹子瑱者为师礼意频年不衰一日过其门瑱率舎中后生数軰罗列藏书质问义理率秀嶷不凡彦诚从容其间一话言皆有激勉教诲之意由是深得彦诚之用心遂为相知乙邜二月【某】将之官永嘉公之孤汝评叔龄相与踵门而请曰先子卜有日圹中之铭窃愿有托【某】非但义不得辞亦喜为彦诚譔述平生之事悲而许之彦诚娶同里王氏生两男子汝评承信郎避公讳就校尉叔龄右廸功郎和厚而通敏一女子适士人许师顔孙男五人文焕文粹文炳文质文昌皆力学进业自汝评而下其所成就异日当有可观者王氏先十有二年而卒彦诚以乙邜某月某甲子于双林鄕蜀墅源从王氏之藏也铭曰富其家又仁其里禄其身亦昌其子诸孙诜诜业以书史徜徉暮年其寿而死余之喜为彦诚铭者以此
　　外姑墓志铭
　　浦江进士杜諲妻谢氏生女晬而諲死后四年谢携其女再适故赠朝请郎何至至育之十年择同邑士者石子文归之今孤子石知彰之母夫人是也夫人生三男长曰知彰次知柔知言女三人长适具位郑【某】次适士人郑玠次适承节郎何邦献【某】顷闻石大人用干蛊弃笔砚夫人申申恨之叹曰吾父业儒蚤死今吾夫学又废奈何防朝请公之子粲登上舎第夫人歆慕感激谓知彰辇眉目皆秀必可泽以仁义故力为求师友又以巽女见妇几诸子得逰从之盖于时石氏蕃大非豪门不姻人见以所爱女归一寒士家贫姑严营糠豆而事礼法皆不以为乐独夫人甘心焉其后【某】虽忝窃科名可以少塞相贵重之意然知彰病复不能卒业知柔出为伯父采之后为举子者独知言一人而夫人死矣飬所不能洎也悲夫夫人庄靓寡言动有仪则凡妇道治内之美无一不备葢以女子而知儒学之贵其资性可知也绍兴戊午三月来访其女于临安六月甲子感微恙而卒七月甲子知言辂柩以归十一月甲子于邑之南溪园石大人初不吉先以丙辰十月甲子徙南溪故夫人祔之夫人享年六十三方诸子尝药不逮之辰夫人顾谓【某】曰三魁石氏名称髙甚尝惧吾诸子不克髣髴今安得一言而死使兄弟相勉念先业而思奋庶几吾不赍志而没地也呜呼覧寒泉劳苦之咏诵蓼莪劬瘁之诗斯言可忘哉【某】既为之铭左朝散郎尚书吏部员外郎黄珪书之左朝请大人司封员外郎曹琏题其额俾知彰刻而藏之云铭曰
　　坦冈原奥水泉兹为南溪之园兆斯迁祔旁穿石氏考妣藏之庆延绵
　　左中奉大夫致仕符公神道碑
　　鲁顷公之后有仕秦为符玺令者以符为氏传汉唐五代家世可考建昌南丰之符葢今世之名族也左中奉大夫致仕符公是为南丰之贤公讳授字天启曽大父俸大父怀德皆隠德弗耀父明逺累赠金紫光禄大夫金紫公已读书自奋然庆喜之泽犹涵閟未发众知其必有子公生果不羣器度明爽洽闻彊记辞华如绮场屋老生敛茟避之中元丰二年进士第调兴国军司理参军丁母南康郡夫人瞿氏忧服除调邵州邵阳县主簿就移筠州上髙县令终更入逺为彭州録事参军改京秩差歙州婺源县丁金紫公忧服除知越州剡县用年劳陞朝赐五品服秩满差通判龙州未行户部辟主管在京左厢店宅务又通判海州唐州旋提防西京崇福宫再提举江南太平观渊圣即位覃恩转朝议大夫赐三品服今上嗣歴覃恩转左中奉大夫遇郊恩晋封南丰县开国男食邑三百戸公解褐入仕歴五朝六十年而归禄告老绍兴乙邜【某】为温州判官公之子行中通守是邦决除粃政利敏难事而又论议踔厉志行峻洁无一分巧宦计僚士窃议是必名教积习所致者或曰此南丰符中奉子也中奉一生静退雅不与躁进者争急流至其耿耿胸次者则贲育不能折枢宻吴公居厚尝荐之于朝且使见宰相公曰筦库何伤自媒求进其伤实多终戸部官足不至时政之门逮题舆海邦专务简约凡推剥刻深之政应奉媚悦之事防然不为而公亦低佪向老矣【某】由是详公之为人嵗戊午【某】备员行在所闻公之夫人汤氏前一年卒公已上章挂冠亟遗书行中慰其母夫人之忧且使为偏侍节哀善事中奉致期頥安荣之飬则孝子之心尚有余乐越庚申行中以黄州童使君之状为公丐神道碑矣读其状盖己未十二月辛酉以疾终于正寝庚申四月己酉已太平鄕石榴原合汤夫人之兆悲哉公为人端庄清净有信义无声色蚤嵗儒雅缘饰翰林杨绘颇推重之有南丰居士诗十二巻平澹峻激杂见于波澜动静之间自成一家当官号令简严而遇繁必办所至吏不敢逞逞则鉏尽之乃已民间爱慕咸父母怀之其在上髙尝与髙安两令易二邑之民争于境上今犹以为美谈晩年志意萧防耳目聪明对灯火读细字书享年八十四男五人长建中右承议郎知信州贵溪县次用中皆前卒大中右廸功郎监潭州南岳庙行中左朝奉郎主营台州崇道观幼未名而夭女二人长适右廸功郎临江军清江县尉辛爽邦次适右奉议郎通判韶州上官闵亦前卒孙男十二人懃愿愻悊皆登仕郎忞宪思憙恕怘愬孙女七人皆幼汤夫人处士详之女有贤行与公齐年归符公甲子凡一周大中行中才皆适用乆奉亲不肯出每嵗时老人雍容堂上二子帅诸媍孙子捧觞上寿庭间炜然人皆指为偕老之庆呜呼爵禄犹滋味也人所同嗜公独安义命守澹泊不为滋味所毒而平生所享比他人往往反为甚丰彼有贪饕冒昧足防无厌之域者一失所嗜并与所当得者失之闻中奉之风有愧矣【某】既知公为详而黄州之状复缄以来岂可辞铭曰
　　符氏德善着于南丰有閟其祥发之自公公之文章以取科第陶冶鍜錬亦传永世公之政事克振厥职岂弟详明为后之则弗争而进弗取而得富贵寿考众如公何石榴之原兆久窽矣黄土苍苔公则掩矣镌彼金石载此铭诗维其邦人实咏歌之
　　何氏考妣墓表
　　建炎元年四月丁亥将仕郎何君卒明年正月己酉于邑之同义鄕长松坞又明年某月甲子君之夫人郑氏卒以其年九月丙午合长松之原绍兴十四年其子榘致书为【某】言曰榘不孝并失怙恃属时多艰风波靡寕仅于鞍马之隙奉二柩藏于土所谓彰遗德而传后世者未遑及也念遂湮没则罪逆之身殒越难报尚惟论撰世次发扬幽光表于墓上则无穷之恨万分可塞鄕人刘友端谨状以请兄其为我圗之【某】因念儿时闻族有姑归义乌何氏勤俭慎淑克相其夫而何氏以昌即夫人也夫人之贤葢先公诸父平日所相与称道者【某】其敢忘之君讳先字谦终世为婺之义乌人曽大父湜大父祐皆不仕父京亦守将仕郎将仕公生三男君仲子也幼子蕡逰学蚤死君与伯兄奉承乃父经画其家将仕公赋性严毅智度深峻而又奋志为生君独从容启悟得其懽心以古人积防取予之道开陈其傍使贫屡受惠孤嫠得所田园自饶而州里称为长者将仕公即世君则以所事父者事其兄恭谨逊顺发于至诚相处六十年间周旋曲折如手足之不相忤既孝友着闻门戸和气粹然故凡与君缔结姻好者皆吾鄕之贤士也其居在重峦曲水之间聚书辟馆门巷幽雅夫人郑氏具肴醴延賔客君得以彷徉萧散享安逸而广名誉宣和庚子盗起清溪朝廷分兵锄治邻党所在蟠结牢甚榘鋭然上破贼之策东南平朝廷命榘以官人咸谓榘之休显其亲当自此始不幸君与夫人死矣君享年七十夫人七十皆以疾终于寝郑为金华大姓夫人之懿德幼蔼吾宗凡君孝友之行终始无缺者皆其賛助之力君为人简洁方正寡笑言平生不事进取而渉猎经传谈道古今得其理义晚年尤好修塔庙治津梁乐施惠葢其与夫人軰设心在于化人为善非因感于祸福之説也呜呼世之作德者孰谓无报也哉余观何氏自上世绵积然将仕公三男子蕡最力学而器业不就君四男子楶杲槃皆先卒所存者独榘耳乃能奋布衣取官今为保义郎磊落慷慨未可量孙男三人忻恪怃咸积学自进女一人适进士陈阡孝友之泽至今未已是金石之传不在圹中而邻里称道自可传于后世惟兹墓上之碑姑见榘之孝思云尔某月某日乃立石为铭曰
　　长松之原戊申之阡惟兹圹中无金石传所传后者鄕党之言嵗越甲子具此深镌长松生风朝霞暮烟视我铭诗何千万年
　　族嫂陈氏墓志铭
　　【某】族有兄讳濬字资深世居婺之金华故中散公讳详之孙故知録公讳汝嘉之子宣和辛丑东浙盗平【某】还自外邑资深已下世族人凋零破坏无家斯时资深之夫人方卧病指其子琯軰为【某】哭且言曰兄不幸枉祸之余独四男子敢以累叔傥书诗义理之言时开道之他日为家为学仅立门戸获葢前人之大痛所以友兄之义髙矣【某】闻而叹曰嫂志如是资深之业其忧不昌乎自是琯与琚者苦志经营条寻坠緖力振起之而瓖与琈者未尝一日不以书巻自随绍兴壬子【某】既登进士第防主上委使十年未得归闻琯軰各专其业筑第辟馆聚书延士园池花木庭帏晬温夫人雍容其间庄言笑慎礼则起居康寕规矩勤俭中散公之家世风流如在也嵗癸亥七月乙丑夫人以疾卒明年甲子琯遣人走益昌以请余铭【某】曰夫人之贤鄕里宗族能道之不铭可传也至嵗月次序则宜永之金石夫人姓陈氏同郡赠中奉大夫讳邻臣之女享年六十八男五人长曰瑞先卒次即琯琚瓖琈女六人长适贡士陈柄次适进士张陈格陈正已陈嵃陈岠孙男女一十四人以甲子十月二十日保福山合于资深之窆铭曰荥阳中艰义理其子家再昌若堂之封壌泉钟聚深且长有缄铭诗为琯万里下巴江
　　右承议郎致仕曹公墓志
　　【某】族叔千之名士也以女归同郡曹毅君佐尝怪君佐以田家改业为太学士而士夫之贤者乐与之逰是必有道识者曰君佐之学葢其兄安雅公实畀之安雅辛苦治生生事理则请其父买书择师教其弟又教其子绩曹之白屋改矣政和丙申【某】逰鄕校绩为同舎明年绩贡辟廱又明年中上舎髙选自是名宦益振而安雅教子功成绍兴癸亥公随绩官益昌越乙丑二月十九日卒绩奉防归如礼前期以左朝奉议前知渠州流江县事练祗柔之状泣血请铭谊其可辞公讳宏字安雅世为婺之金华人曽祖光明祖欢父享皆隐德不仕安雅天性孝友遇人诚信和昜喜愠不形于色鄕党钦爱之君佐虽未第而死然绩已成立诸孙相次进茂頴者复自湖北漕司荐送安雅知门戸儒学之风不衰则围棊饮酒所在自得方【某】之宣谕四川也请于朝以绩偕行及被上防防师欲请主管机宜绩曰愿归从老人问行止至则安雅欣然随之谓所亲曰顾夷险择逺近非吾望子孙意自入蜀遇峻阪輙下马行歩如飞左右者趋之莫及居益昌且二年每相过必叙说鄕曲持杯笑语尽醉而去一日忽令绩寄谢知友治后事【阙】













　　北山集巻十五
　　钦定四库全书
　　北山集巻十六
　　宋　郑刚中　撰
　　防许右丞诗
　　近世家者钦慕右丞如古人【某】愚坐山林而不及识近见所为越倅潘公哀诗气质中和字画端重粹然不减亲见也此诗传之后世可以知右丞而潘公之名亦因以传矣
　　防中散防题
　　元祐中【某】为儿闻伯祖中散尝宰乐清至大观中叔父承议宰平阳绍兴五年【某】为州幕吏葢三世仕宦于温矣六年秋过鴈荡龙鼻石闻有中散书一十三字遣人平阳寻之则无承议公字画葢平阳经盗火宜无存者中防刻于岩壁虽百年犹新也再摹于石烦今乐清宰括苍季公立于灵岩寺
　　拟防御书羊祜传
　　绍兴七年九月宗祀明堂前二日皇帝书晋羊祜传五千四百二十九字以赐臣【某】臣既再拜受赐命良刻摹入琬琰奉墨本藏之什袭为私门世世之寳复再拜而言曰孙皓失德虐据吴中地险力悍未昜取也惟祜专务抚循使晋朝之德如阳春暖日行于积隂之上和气既至冰冻皆不约而解所以吴不得抗长江不得阻而晋已混有之矣皇帝陛下以威武镇艰难之运以仁厚申祖宗之德虽域中赤子暂谓南北而兼爱之心同一视也祜书之作岂但防神翰墨灿奎璧而已哉埀休黎元意葢有在顾臣老矣不足以对扬盛美俟布宣德惠有如祜者出为陛下奏平吴之策于时臣当自山林间捧持宸翰稽首阙廷躬上万嵗之觞臣无任区区
　　防左逹功所示李防发诗巻
　　宣和丁酉【某】以桑梓拜天台左先生于金华于时逹功才十嵗许侍立先生之旁照人如玊笋后二十二年逹功相访临安而衫犹未青也髙材淹汩乃至是耶既而诵参政李公四诗见其称道许与如此知逹功富贵不晩矣
　　防刘光逺百将诗
　　吴越抵隋唐称名将者可百人延安刘侯为一诗诵之美矣虽然后之视今犹今之视昔威名勇怯勲业髙下又当有他日好事君子玩防乎笔墨之间侯其卒自勉也
　　防了翁帖
　　了翁所简记室今予不及见而识也绍兴戊午礼部试进士有以周易义奏名者揭榜实记室之子予所罗而得者也是时场屋富文章而周易巻特议论邃深知其必有家学防以魁经是为陈璿氏今读了翁帖则陈氏之门果芳馨久矣
　　防东坡帖
　　东坡先生之贤天下所同仰也退翁则又先生之所与贤可知也不及拜东坡而覩其遗墨不及亲退翁而识其逺孙想髙躅以犹存揽余芳而有感余生虽晩亦少慰矣
　　防张大夫景修诗巻
　　【某】少年时闻毗陵有先生以诗名而不得见即今巻中姓名是也宣和壬寅识先生之子寺丞君于南昌郡又二十年见先生之遗墨于小轩玩茟力之遒劲咏句法之中和薫然仁慈如对君子平昔之心亦少慰矣
　　防胡帖
　　资政胡丈笔语今时士大夫称髙书记翩翩不足论也诸帖类皆气味醇厚议论详宻所以待幕属之意何温与机宜公禆报賛助其间者计亦数数矣
　　防雷公逹所示潘仲严诗巻
　　金华潘氏与予同鄕井子贱学校防从尤雅仲严才气之豪笔语之秀不因今日诗巻而后详也然公逹自东吴道长沙逆犯三峡风涛之险行李间闗者万里而箧中仲严三十八诗与偕来无恙珍藏爱护所向不忘公逹友朋之谊信如子贱所谓贤于人逺矣













　　北山集巻十六
　　钦定四库全书
　　北山集巻十七
　　宋　郑刚中　撰
　　拟策进士
　　问汉髙之王蜀也子房佐之反掌而成帝业先主之王蜀也孔明佐之数载不能窥中原尝谓巴蜀地势先主与汉髙之时无异也孔明之才视子房未为相逺也而又蓄积训练汉髙不如先主之久怀辑感动汉髙不如先主之深天下之民讴吟而思者亦皆愿吴魏之化为汉也然久而不能成功者其义安在岂汉髙与先主不可同日而语也抑亦彼此之时势不可以一槩论耶忠臣义士鍳古思今尝有子房孔明之志欲扶助王室扫边尘而靖中原计将安出
　　又
　　问易与天地凖未易可知虽然洁净精防易教也埀教者非圣人固不能若乃率教而学之其亦可论矣平居观象玩辞有疑于心者故今日敢与诸君谈之巽风也如风行天上小畜山下有风蛊若此者非谓巽乎然诸卦有不以巽为风而曰木者何哉离火也如天与火同人火在天上大有若此者非谓离乎然诸卦有不以离为火而曰电曰明者又何耶以至地中有水师地上有水比类以体之遇坎则以水名象也然诸卦有不以坎为水而曰云曰泉曰雨者又何耶作易者果有意耶偶自尔耶按卦求义不知如此类见于上下经者有几诸君不谓精防为难言而略之否
　　又
　　问卦以二体成者五十有六余皆重体乾坤坎离震巽艮兑是也圣人设象名卦重体之意皆寓乎其中独于乾坤隠而不见曰天行地势而已此其故何也于天行不曰干于地势则曰坤又何也坎曰习离曰两雷曰洊艮曰兼巽曰随兑曰丽虽是指重体抑有辨乎其无辨也谓无辨则习两果可以相易而用否果有辨也则六者之义各按卦以对庶祛其惑
　　又
　　问伏羲氏始画八卦神农氏重而为六十四文王分上下经周公作爻辞孔子作十翼皆古学者之论也此五圣人也而易纬止曰易歴三圣何哉或曰重卦者大禹也如是则六圣人矣易纬何所据而云三耶谓禹无与于易可也柰何孙盛之言谓周公无与焉亦可也柰何韩宣子之言又彖系文文王之所作欤抑亦夫子之所作欤谓文王作则彖与系辞乃十翼之数似非也谓为夫子夫子不应自賛曰知者观彖辞则思过半矣又曰圣人设卦观象系辞焉而明吉凶是皆可疑矣非特如此十翼之目惟序卦说卦杂卦无异论余则或以彖象分上下或以文言分乾坤十之数虽在而所以为十者异矣将何所遵乎晋太康初所得古人易有上下经而无彖象文言系辞汉艺文志列于学官者乃十二篇又何哉其所谓十二篇者比今所传本同欤否也诸君繙经有年矣愿闻至论以祛其惑
　　又
　　问臯陶歌虞奚斯颂鲁此班固两都赋序论也读书诵诗窃有疑者何则歌虞之言书可详也求之于诗鲁颂乃史克所作奚斯无与焉固称其颂鲁何所见也閟宫卒章有曰奚斯所作岂閟宫以上三篇则出于史克之手其閟宫一诗乃公子之颂乎信为此论则又有愧乎正俗之作夫固一世名流也其文章岂无据如谓赋灵光者亦有奚斯颂僖之言或者过不在孟坚乎又颂者所以美盛德之形容虽史克敢于鲁作之又何也愿并以告
　　朝防策吴援
　　问将者国之辅也将门英种多在山西不识所谓辅国家者止于攻城略地却敌奏功而已耶抑亦战攻之外犹有辅国安民之道也或谓平乱责武臣则介胄之士自有常职或谓无事之际爱惜财用整齐士卒简练而汰老弱屯田而减馈饷禁徼幸开边之举体信义绥逺之圗是数者有为辅国之深恭惟治朝讲信修睦疆场安靖君軰櫜弓矢读书羣居论议亦有及此者愿详以告
　　朝防策杨庭
　　问扬雄曰天地裕于万物万物裕于天地此言上下相资施报不可以偏废也漆身吞炭结草衔环者古书具载不复缕数恭惟我主上御世之德有如干健接物之温过于阳春中兴爪牙之臣为国宣劳者固自不浅而天地父母之恩所以遇将帅者亦深矣髙官厚廪之外推金帛辍玩好赐田园饮食厚意无一不至者宜诸将之镂骨铭心以碎首捐躯自誓也君将家之秀也主上俾策试艺文又将易其绅笏所以宠君门者益至矣不识他日涖官从政圗与乃父共报主上恩者如何其心愿悉闻之将告于朝
　　北山集巻十七
　　钦定四库全书
　　北山集巻十八
　　宋　郑刚中　撰
　　独坐偶书
　　焚香闭草庐滞念扫无余世事尤宜静交情只可踈屈伸当视蠖湿沫戒如鱼暖甚一牕日三冬宜读书
　　寄徐彦偲
　　都城判袂十年余世路艰昏迹颇孤顾影不知天际鴈置身方类鼎中鱼危言空慕刘蕡策痛哭难防贾谊书一笑何时成破涕为君握手话区区
　　和周希父至日雪
　　风吹云叶碎颠倒六花团腊近先呈瑞隂消故作寒懒逰悲季子髙卧愧袁安出处君休问长謡向酒阑
　　和符倅上范相喜雨
　　圣诏谦慈类禹汤云台得蹇破骄阳【汉明帝时大旱上登云台筮得蹇卦帝不解以问沛献王辅辅对曰蹇坎上艮下此水在山之象果得雨】三秋正此忧焦窘万室今咸共喜康袁扇风清端有助庾莲水渌但知凉东都岂是留裴地公亦相从早趣装
　　送仲列王
　　去年我到栁埀金今日君行栁再隂碌碌文书尝共事怱怱嵗月叹分襟荐才已见名难掩送别何辞酒满斟梦忆西湖好风物须烦着意细登临
　　送张仲仁教授
　　自从文墨困徒劳钦仰先生綘帐髙豹固可窥嗟拟管牛虽未解见藏刀笑言契濶生离恨嵗月侵寻逼鬓毛金马玉堂门戸敞防须平歩慰吾曹
　　赠张叔靖
　　穷逹乘除自有天岂须腾上赋鸢肩千牛疾解多忧折十驾徐行未必鞭再上公孙方见用蚤成贾谊晩堪怜苐令饱贮唐虞道慷慨行观孟子前
　　和吴清叟吴江嵗晩书怀
　　雪消残腊净无尘官栁溪梅欲试新星籥暗移惊客梦帝阍髙启际昌辰补天炼石曽无计却日挥戈正在人莫效儿曹念刚邜酒杯书巻足相亲
　　早过乌龙岭
　　乌龙岭上万峯峦疑是羊肠九曲盘山麓吐云人世逺松梢滴露客衣寒驱驰寸禄意寕乐芜没小园心未安早愿车攻歌复古不须埀老挂衣冠
　　忆梅
　　古园深处读书牕牕外踈梅破腊芳日暮独陪修竹静露寒偏带晩风香清吟但喜花孤瘦醉赏那知树老苍千里逺移无健歩一枝横倚记东墙
　　和友人书怀
　　君似氷壶透里清岂容随众话鉏耕自应才大难为用无柰诗穷益有名祸此遗民缘俗吏扶回兴业赖书生欲烦尽挽天河水一洗当年海上盟
　　和方景南乍晴
　　防暑知秋近淮濆气已清风雷惊夜雨钟鼓报新晴雾散槐庭晓云开魏阙明马行朝路穏人喜积隂倾初鸟方争出残蝉莫乱鸣小牕偏得睡更待晩凉生
　　九月二十二日侍祠明堂口占
　　明廷百辟奉君王祀事严称肃建章天拱星辰陪日表风囬灯烛避龙光侍祠官拜闻鸣玉导驾班囬防宝香宣室受厘谁入对为时陈论莫荒唐
　　和丘师恱二首
　　白菊
　　先放恐输梅篱边趂早开素心甘冷澹秀色肯尘埃眼老书慵防官闲吏不催烦君助幽胜小锸为移来
　　深夜
　　鼔鼙传永漏风露结新寒小爇金初冷孤斟玉屡干感时方自叹假寐敢求安且拨炉中火清吟琢肾肝
　　希父删定惠近诗一轴成四韵谢之
　　小砑花藤字画精五言重喜见长城工深斧凿浑无迹意静波澜转觉平湖上幽竒君胜赋笔端芜陋我堪惊贪多独有珍藏计他日山间要眼明
　　隋堤口占呈李公实郎中
　　十年堤上草青青今日重来春梦惊载路壶浆皆再造向人榆桞若生平渐防英荡传声教永愿银河洗甲兵邓禹车前略无事幕中棊局夜灯明
　　再用青字韵
　　黄旗分破桞梢青旗尾穿林鸟不惊感极老人翻欲泣赦余汚吏始偷生帐闲缥缈传新曲酒賎蹒跚醉老兵与子相从亦云乐袖鞭吟防逺山明
　　和公实早行二首
　　梦破事行李牕灯尚半存寒更传古县落月暗孤村道逺马蹄薄形劳神观昏髙眠忆吾里布被拥朝暾客子发中夜小炉香半存病躯慿瘦马残梦过前村栁近和风尘髙望月昏何时展书巻竹屋对朝暾和楼枢宻宿泗道中书事用存字韵二首
　　堠碑残字缺市屋故基存榆栁欲千里桑麻能几村短鞭追白昼踈幕对黄昏客枕寒无梦孤吟待晓暾老栁不多在故家寕复存防痴穿败屋虎玩出平村天逺楚山秀浪髙淮月昏吟鞭破霜晓马首待朝暾
　　已未十二月二日致斋惠照
　　坛殿夜漫漫临祠愧礼官防神欣乐奏望瘗肃更防雨意埀檐黒风声过竹寒晓庭人寂寞乌鸟拾余残
　　庚辛二月二十二日宿斋省中
　　斋所深严客过难逼人书债未须还檐遮暖日桃夭瘦鸟踏风枝竹影闲细细乳花新茗碗霏霏香雾小炉山满庭斜日无公吏祗似东阳田舎间
　　谭胜仲卿有册宝礼成新句用韵和呈
　　宝函重鎻环金宻册椟双盘带锦斜长乐春风迎母后未央和气集皇家帘埀禁衞收黄繖礼毕天仙下玉华班退笙镛犹在耳五弦歌舜未须夸【是礼毕雪作】
　　初夏忆故园
　　四山木叶緑交加数架茅茨是我家牕隙微风入飞絮竹边清露飬孤花得眠穏寐梦须好无句不幽诗可夸底事年来祗流汗文书埋没鬓毛华
　　道中杂诗呈子勉宝文有便寄叔海也
　　度嵗尘沙汩没中乍趋闲旷意何穷孤丛晩秀霜菊净脱叶已踈山杮红马恃赐闲缰不胜鴈知王命信常通功名成处非人力到手先令玊盏空
　　马上
　　蚤酒冲寒不满肠日髙犹践马蹄霜鸟依宻树旁边语梅在逺林幽处香西去流移还未复东来书讯且都忘征途一任如天逺不过归时杏子黄
　　初寒
　　边城秋意老寒色到庭除雨久苔花暗风髙桞叶踈异乡思骨肉多病喜方书岂是无归计东阳故有居
　　仙人山寨至日
　　戍兵列栅半空苍俯瞰嘉陵万仞江山下不知传鼔角天邉时见引旌幢嵗寒木落鸟穿屋昼静帘埀云绕牕教罢诸营无一事锦腰催拍照金釭
　　寒食偶书
　　楚乡孤坐掩重扉素髪荒唐酒一巵眼闇久因书巻得心闲全自世缘知临流问米方终日踏雪防梅是几时欲上髙楼望吴越无边烟雨正埀埀
　　拟送杨帅
　　乆戍思贤日中兴入觐时旌旗生喜气梅桞动寒枝报国心偏苦安边计自竒一军尝北出万骑絶南窥结闻修好櫜弓谨退师浩歌藏战甲雅拜习朝仪天近雷风迅云深雨露滋告庭行有命祖载敢无诗雪意留金勒歌声寄玉巵明年秋秫贱酿酒约归期
　　偶书
　　痴风连日塞云低庭榭清寒小雨飞叶底孤花无柰瘦墙边新笋不妨肥将迎賔客几成债拨遣文书似解围孤负佳时几尊酒故园松菊望人归
　　送吴信叟
　　人生聚散只寻常特地闗情是异鄕夜话不知边月落离愁还似峡江长抟风有力须腾上守塞无能合退藏黄阁有人如见问为言衰病忆东阳
　　偶书
　　午庭吏防日侵堦坐向春阳亦乐哉防蝶得香穿竹去等鸎求友过花来三年客梦随天逺万里家书对酒开虽有是非荣辱债其如方寸只如灰
　　晚春有感
　　樱桃已熟酴醿放春去虽忙意尚夸叶底红圎珠映树架边香瘦玊开花有书可读常无暇对月方闲柰忆家始悟渭城寒夜唱饼炉须是小生涯【南唐遗事有朝士与饼家隣旦旦闻唱渭爱而假之金自是遂不复闻问之则曰有金湏营运无暇歌矣予昔为布衣聚童防而乐卖饼时也】宝信堂前杏花盛开置酒招同官以诗先之
　　晴光先已媚帘栊炫昼那堪杏吐红栁色半分髙致外鸟声全在艶香中催科共喜钱初减种艺须闻麦已丰官府吾侪亦云暇可来携榼对东风
　　四月二十日登乌奴山
　　乌奴楼阁起江臯特地携樽上最髙城阁带烟无十里舳舻衔运过千艘个中官事暂时少明日吾生依旧劳未到张灯犹晩渡锦腰催拍送陶陶
　　悼王思中
　　风前不见玊壶氷追想欷歔泪欲横官小仅能离令尹家贫还祗似书生深沉每见仁人勇惠爱常留长者名不负铭诗并篆字千年松栢共佳声
　　悼东阳许诚之父
　　昔同令子业胶庠知有德行厥后昌开廓襟怀虽善富坚持气节亦刚肠掩棺往事成千古刻石髙文冠一乡梅岘速培松栢茂便防褒宠贲幽光
　　悼冯元通母夫人
　　去载湖山春雨霏阿参专为板舆归相迎定约鱼供馔入吊那知对飞九子始终循懿德一门中外被余辉送【阙】不拂东南客西望髙原涕落衣
　　悼勾龙府君
　　自古英豪在钓耕先生传后岂其卿笔端不合穷天巧名下须还缺势荣已见春风移世梦所留贤子是家声细吟絮早梅迟句何恨九原青草生
　　悼方公美母夫人
　　太博先生志行全夫人内助实称贤寡居勤俭五千日享福安荣九十年已作芝兰绵后裔却将金玊閟深泉【如金玊藏深宻夫人铭诗语也】月卿手自栽松栢逺寄哀辞为惨然







　　北山集巻十八
　　钦定四库全书
　　北山集巻十九
　　宋　郑刚中　撰
　　长沙道中
　　微雨过云春半湿晓风留雪栁偏寒一身扶病方为客马上哦诗强自寛
　　宿撞抗刘家店
　　虺尵老马踏深泥投宿村坊灯火防休问客衣何似冷前犹有雪花飞
　　赵知监惠牡丹二首
　　太守分花春满盘谓从郴岭翦来防恩寛罪大方流涕渠敢伸眉向牡丹
　　逺冲岚雾香如故再照春阳色转红亲手满缾添净水一时囬向梵王宫
　　法防堂前蒲萄一架每晨日至其上厨人輙报饭具感而为此
　　灶下釡声成菜糁阶前日影上蒲萄顽童不用催人饭每食焉知愧尔曹
　　桂林本觉院以屯将兵住持舜长老于前山松竹深处结草庵居之求诗拟而不与
　　咫尺楼台是上方问师何事此中藏解頥谓我随縁好不欠中庭一炷香
　　即事二首
　　微凉可爱是薫风岭外风行瘴雨中渇暑四围如甑釡不妨蒸得荔枝红
　　义
　　雨和山色得能好风梅花个様香本是吴侬归不早青鞋天遣踏诸方
　　茉莉
　　真香入玊初无信香欲寻人玉始开不是满枝生緑叶端须认作岭头梅
　　久雨
　　门前苔緑路无迹牕下书昏云满楼况是幽人本多睡饮空小社一尊休【牧之有幽人本多睡更饮一尊空之句】
　　四月间读杜牧之荷叶诗一时囬首背西风之句尝拟为立春絶
　　氷霜枯冻度穷冬昨夜阳和始用工多少栁条知此意一时开眼望东风
　　雪中偶书
　　几日山头腊雪飞人生悲乐自随宜抱衾万感客无寐踏湿孤灯僧夜归
　　用立春韵和卖药周道人
　　万金家信隔秋冬欲往谁能化鸟工迁客何为未幽死直缘君有古人风
　　即事五首
　　娟娟好是帘前竹净緑相依乍晓时万叶忽惊风不定都翻宿雨下清池
　　牕外斜阳防晚晖酴醾更在小牕西莫言无酒堪供醉花气熏人已欲迷
　　面西楼阁受午暑傍砌蒲萄生暮凉我作城居无去忆一方新緑亦难忘
　　古寺孤云际寒斋落叶中消愁惟是酒无柰酒尊空日暮鸟雀瞑空庭风雨悲方知古今梦同寄老槐枝马伏波请征蛮据鞍矍铄时年六十一陆鸿渐景陵人蚤年事比邱后始改业为儒今复州东门外小寺防碑犹言是鸿渐当时受业院也予去年防恩谪桂阳正年六十一今徙复州尝访鸿渐之遗踪戯成一絶
　　去年寥落征鞍急矍铄殊非马伏波今此有縁希陆羽暮途求佛又何如
　　鸿渐后宦逰广中有诗云不羡黄金盏不羡白玉杯不羡朝入省不羡暮入台千羡万羡长江水曽向章华亭下来予自章台谪广右荆渚间廵尉督廹良遽窃赋小诗
　　自讼缧囚深负罪不须醉尉苦相催有如陆羽须惊羡我向章华亭下来
　　栽竹种红蕉后数日阻雨不见赋小诗
　　瘦竹犯寒扶直莭蕉花埀老抱丹心小园半月隔风雨搔首相望空苦吟
　　赠传神者
　　我向无中生出妄君从妄里却求真葫芦可畵虽依本阿堵知君畵不亲
　　睡起
　　雨过云深竹屋低老人睡起亦多时风飘嫩竹侵檐入手挽竹梢题小诗
　　数日相识多以荔子分惠荔雨久而酸予方絶粮日买米而炊戯成二十八言
　　穷居无米糁蒿藜筠笼相先送荔枝安得仙人炼丹灶试将红玉甑中炊
　　梅花
　　拟求氷雪向刘义琢作方壶不带霞要把露华和月贮将归书室浸梅花
　　广人谓取素馨半开者囊置卧榻间终夜有香用之果然
　　素馨玉洁小牕前采采轻花置枕边髣髴梦囬何所似深灰慢火飬龙涎
　　良嗣以予生朝将至以古赋一首为寿作三絶与之勉其省愆念咎当在念亲之先
　　乾坤髙厚爱无偏罪大其如未许怜莫向嵗时加念我共须忧畏补前愆
　　五月榴花照午时三年知汝忆亲闱小牋写赋随香到信是今年已庶几
　　乳燕飞飞竹色深阿枢娇贺想同斟要知此日妇姑意便是南方子父心
　　栁子厚放鹧鸪词首章曰楚越有鸟甘且腴嘲嘲自名为鹧鸪前日相识惠野鸡一笼云骨脆而美糁之良妙视之则鹧鸪也使庖人具食作小诗送之山中
　　肠腹元无一字书杯羮那敢嗜甘膄厨人不用催烟火已学罗池放鹧鸪
　　老翁真个似童儿汲井埋盆作小池退之句也去嵗用此尝为小诗云半区茅屋裹踈篱无地容盆作小池祗有案头翻笔墨老翁髣髴似童儿邻舎老近以石方盆见借可容水三升置小鱼其间终日观之不厌复借退之全句成一絶
　　谁镌紫石仅如斗我贮清泉将作池飬得小鱼终日防老翁真个似童儿
　　无而用鸡毛无直干而用粗竹坐是二者故封川难得笔近有工以羊毛易鸡以松梢当竹笔既劲利而管尤可喜为赋四絶句
　　小镂松梢作管城肉枯鳞瘦不妨轻快随醉客翩翩处尚带山头风雨声
　　老根先入逺烟胶更取纎枝束细毫再作一家香气聚幽人研防亦风骚
　　何用生花曽入梦岂须大笔要如椽自应优冠湘东品斑竹容渠作比肩【梁元帝为湘东王笔有三品金管银管斑竹管】
　　不因防制巧相规柯叶风霜未改移今抱寸心何所用助君多写嵗寒诗
　　题异香花俗呼指甲花
　　小比木犀无蕴借轻黄碎蘂乱交加邦人不解聼谁説一地称为指甲花
　　立之惠生花数穗类藤蔓间花微黄四出蘂如半米肥而緑踈叶圎而不锐十花百蘂其下不四五叶初不知其香之异也置兀案间大率气味如木犀而酷烈过之三二日后清芬徧室凡平时茉莉素馨所不到处皆馥馥焉问其名曰邦人号指甲花树髙三四尺花于枝杪自穷秋至深冬未已呜呼指甲之名陋矣求之于花亦不类岂受名之始或者无以付之耶将山乡习误而至是耶抑有事实而今不能传耶有一于此皆花之不幸窃易其名为异香録于诗后
　　初寒
　　初寒未便成寒色好似春时天气隂手把菊花无一语临风时嗅傲霜心
　　菊花
　　露染黄金一様圎风来香在短篱边虽然不解将春买未与痴人当赌钱【买却春风是此花陆防正为金钱花也梁时荆州椽属双陆赌金钱钱尽以金钱花赎之】
　　夜寒
　　猎猎风吹屋上茅夜寒都在早梅梢明朝管取东牕暖又防羲经过一爻
　　庚午冬至夜
　　旋寻村酒不须浓饮少愁多酒易供灯下一身家万里今年恰好是三冬
　　所居苦多鼠近得一猫子畜之虽未能捕而鼠渐知畏矣
　　嫩白轻斑尚带痴敛身揺尾未成威已知穴内两端者祗齧余蔬少退肥
　　就寝
　　夜坐苍顔得酒红困来头重触屏风径趋布被灯花落梦在春寒细雨中
　　虩虎捕蝇壁间极轻利砌下蜗牛宛转涎中不胜其钝许慎以蝇虎为虩
　　牕鏬囬旋怜虩虎堦前迟钝念蜗牛静中物理曽观妙一叹世间堪白头
　　辛未中春旦极热流汗暮而风雨如深秋
　　起来流汗对朝曦暮雨如秋意转迷信是岭南秋半景不须榕叶乱莺啼【栁子厚有春半如秋意转迷及榕叶满庭莺乱啼之句】
　　无题
　　雨出笋尖髙玳瑁风开花蕾入胭脂恐须费尽东君力造化无心本不知
　　偶书
　　芭蕉嫩緑小开叶茉莉香幽踈着花虽设柴门多避客如今端的似僧家
　　窘匮中复大雨殊忧闷闻诸僮聚食笑语为赋一絶
　　建瓴败屋方倾雨埀罄空囊正念饥渐见炊烟多笑语可怜僮仆太无知
　　髙补之十月旦生朝一絶【髙献赋得教官】
　　明光览赋为终篇政恐前身是汉贤何似髙门挂弧矢汉家此日恰新年
　　戱简文浩然诗成不往也
　　临贺山泉清似政公厨醸酒色如泉因山相望虽千里岂是江头无便船
　　至夜子编集经史专音
　　送纸迎神各就醺病奴难唤自闗门暂收古训书千字静对寒灯酒一尊
　　至日
　　寒风已是识新阳昨夜千林不禁霜七日欲知天道复丈三先防土圭长
　　书室中焚法煑降真香
　　村落萦盘草半遮到门犹未识人家终朝静坐无相过慢火熏香到日斜
　　酒尽
　　落花无夜雨孤坐减春愁黒白缾俱罄谁能为我谋【公厨以白缾载酒知识所惠白黒缾】
　　泮宫出示盛作一编并诸父还还集一册作二十八字先还其编
　　墨带残膏浓复淡笔生春意睟而温昨朝借我还还集须信芝兰别有根
　　广中菩提树取其叶用水浸之叶肉尽溃而脉理独存绡縠不足为其轻也土人能如莲花累之号菩提灯见而戯为此絶
　　初疑云母光相射又似秋蝉翼乍枯智慧有灯千佛供菩提叶巧一孤灯
　　九六编成考左氏所载卦象以近世占法合之得一絶
　　静坐义规三易古焚香蓍布六爻灵反身修德前贤意莫把穷通叩杳防
　　封州极少酴醿近得数蘂瘦小如纸花而清芬异常
　　小盘和雨送酴醿瘦怯东风玊蘂稀岂是书牕少培植大都香足不须肥
　　无题
　　池塘好处烟迷栁帘幕昏时雨过山燕子不知春有恨衔将花片入梁间
　　傅推官劝农七絶句拟和其五
　　偶因官事出郊坰更向春时得好晴山鸟自应知客意不须相背苦飞鸣
　　右出郭
　　一握天边两角云岭头都见岭南春莫怀小鲁东山意祗是早来平地人
　　右登岭
　　蓬蒿深处有人家户外蛛丝网露华数树芭蕉干未得长官亲自见生涯
　　右山家
　　老人聼读劝农章扶杖兴言意味长但愿门前少呼唤自然工力到耕桑
　　右田父
　　五马萧萧不醉归祗从阡陌卷旌旗今朝故为劝农出未与诸君泛酒池
　　右劝农囬
　　南方紫笑粗叶大花人称其香予但闻其如酒败醯酸有酷烈逼人之气戯为二十八字记之
　　紫笑花香非所媚人言香胜亦予欺初疑丙吉车茵汗又似防生乞得时
　　即事
　　小径客来穿竹入草亭凉到枕书眠鸟呼人笑荔枝熟如此封州已二年
　　子礼和道者寮古诗复遣一絶
　　苍璧方荐白鹿皮琼瑶更似木诗从来持得吟诗戒此是愚翁破戒时【以白鹿皮荐苍璧喻以寮而承大刻也事见西汉书】
　　牕前种小梅树今年未着花但春来緑隂乱眼每过之必徘徊注视冀叶间或青圎如豆也成二十八言
　　水邉移得竹边栽树小条新花未开緑叶参差须细防尚疑低处有青梅
　　早春
　　雨过花梢些子湿晓来牕下霎时寒江乡此际春犹靳长是踈梅带雪防
　　壬申年封州自正旦连雨至元宵不止城中泥淖没骭而人家犹烧灯也
　　山城泥淖裹人家雨脚连绵更似麻元夜何妨灯数防污渠合是有莲花
　　草亭逺望
　　酴醿试玉在新条风肃朝阳宿雾消侵晓不知花有露清寒惟觉梦无聊
　　草寮书事
　　争巢野鹊噪木杪得友黄莺栖桞隂都与老夫供一笑笑他禽鸟亦劳心
　　无题
　　桞色几番随雨暗蕉心闲处向人开个中岂得无诗句滞思如胶索不来
　　早春有感
　　带烟栁外隂晴好趂暖花苞日夜肥有宅一区园十畆不知天遣几时归【杜老有天遣几时囬之句】
　　竹间见双蝶
　　东山桃李锦成堆粉翅飞飞又却囬向此相随穿緑竹须知端为道人来
　　秋思
　　晓来自扫寒堦净雨后又还黄叶添秋色庭前容不尽随风萧飒过踈帘
　　受崧兄弟赴漕司试作二十八言送之
　　丹桂亭亭五十尺共持玊斧取来防从前知有姜肱被草怕早春天上寒
　　风竹
　　萧然风竹乱猗猗孤立梅花竹四围宫女囬旋翻翠袖中间玉茔岂真妃
　　假山
　　真山固自玉簮碧秋意亦到假山中峯润雨因牕罅入洞寒云与小炉通
　　秋雨遽凉
　　数日牕无踈竹影烟中长有万丝飞不知小雨催时节但觉朝来欠裌衣
　　杂兴二首
　　频婆随我泛江湖更到南方一物无相识只余孤屿鸟好防那有丈人乌【所以孤屿鸟与公尽相识退之诗也身之影为频婆见华严经】村酒向人虽是薄寒梅于我未全踈山斋独酌已半醉自防小童寻晩蔬
　　梅
　　黙坐观书乆不言为梅驱我到诗边月明孤影瘦如畵晓起数枝清欲仙
　　醉观子礼家两姬舞
　　防云装髻缕金衣举袖蹁跹玉一围自是屋深双燕入不应帘里有花飞【罗隐诗舞雪佳人玉一围】
　　僮方捣茶知予昼寝辍捣以待呼而戒之
　　顽童来聼老夫言困至如今我欲眠汝但闭门推客去破茶不碍梦魂圎
　　杂兴
　　不似张苍作瓠肥衰顔白髪就昏痴近来终日扄柴户静防微风过竹枝
　　蔷薇
　　一架蔷薇四面埀花工不苦费胭脂淡红防染轻随粉浥徧幽香清露知
　　傅经干以所业一编出示戯赠一絶
　　万里一身同影到自余无物与偕来箧中骤富人休怪新得明珠十一枚【所惠诗文大小十一篇】
　　偶题牕间
　　一骑山行岂是侯霸陵要自莫呵休防恩君欲知轻重曽督坤维六十州
　　饭后以水噀蚁时予有华严日课
　　蚁子寻香满地旋岂知锅釡乆无羶赠渠一滴华严水好去生他忉利天
　　元信自浔州遣朋尊以明彻氷壶名酒作二十八言谢之
　　是翁明彻一尘无飬就江心秋月孤自旧相从杯酒里岂惟今日见氷壶
　　孙立之以酴醿奉太守赠二絶予戯用其韵
　　玉笛晓寒梅片舞谁可更将春事付薰然璀璨卧东风亦是小轩清絶处
　　墙里一区谁氏宅照墙不作夭桃色翠条竞怪玉花繁馨香借与新诗力
　　翌日赵守转以酴醿惠予用前韵谢之
　　压架新防香未露先得一枝天所付既得复持平等心胆瓶转施愚翁处
　　染露檀心嫌粉白数花欲作鵞儿色圃中不为客分春使君自有分春力
　　拟为孙立之谢
　　肯为酴醿题好句句成更肯轻相付明年公对紫薇花欲得此诗无覔处
　　酴醿只作酴醿白自得新诗添秀色花头已是戴恩光更渍露华无气力
　　暮春
　　雕巧春风防物华有春无巧是天涯鸠鸣近似见桑叶村暗全然无杏花【鸣鸠桑吐叶村暗杏花残梅圣俞诗也广中桑如茶叶树未及青已取而饭蚕封州未尝识杏花】
　　盆池白莲
　　芬陀利出盆池上妙香薰我三生障月明风细愈严净政恐下有威光藏【十风轮最上轮名殊胜威光藏上持香水大莲花即华藏世界千叶白莲花名芬陀利威光藏见华严经芬陀利见合论】
　　杜门
　　柴门深闭岂须开谓可张罗亦陋哉闲聼竹间幽鸟语絶胜门外俗人来
　　癸酉年梅花开已逾月而门外黄菊方烂然
　　江梅乆矣报涂粉篱菊傲然方铸金岭外四时惟一气难分冬雾与秋隂
　　长春花【俗谓月月红者是也】
　　小蘂频频包翠绮嫩红日日醉朝霞气温已是如三月更向亭前堆落花
　　五更霜寒拥被不寐
　　酒慿孤枕聊成寐寒入霜钟更觉清户外只知居士睡那知寂黙念平生
　　枕上
　　三面屏围屈曲山篆炉灰冷栢无烟霜钟不管春隂薄声到寒牕客梦边







　　北山集巻十九
　　钦定四库全书
　　北山集巻二十
　　宋　郑刚中　撰
　　答詹德余
　　【某】再拜德门君子蕴借不凡老者何荣获忝姻契顾踪迹区区相从未欵譬如美玊虽未得久在眼中而温润之姿已一见不可忘矣别后痴坐田舎且与浦江便顺相隔未及奉一字为问已为来教所先其为媿感不易言喻何尝从容以既中抱临纸惟有倾跂耳
　　又
　　【某】再拜中间所辱教乃和中后来附到询盛皂则还矣无縁即报尤切媿负【某】永嘉阙尚在一年外所幸时事茍安五谷皆稔热炊饱食辍州县文墨之劳为田舎读书之乐岂非所欲德余妙年好学其气味又自积习名教中来加意不已未可量也惟自爱而已
　　与戴端甫
　　【某】顿首端甫司法【某】四月二十五日曽托令兄附问计已呈逹自后老妻卧病度夏以来呼医寻药及秋才定囬首省记不与故人通音者今忽半年可量倾倒迩辰秋序渐凉不审尊候何似伏惟学古入官每事加意职业修举有神相之动静之福不俟言而知也【某】碌碌亡竒赖朋友之庇坐茍嵗月今年乡里比异时谓之稔嵗贫者遂无糠籺之忧苐闲坐之乆其他用度窘短可笑公当不复念此也霅川官况如何贤者之居所在皆乐甘防之奉必如意老人当甚安之朱文叔数相欵否子韶遂为浦江马子从婿昨日得书九月初吉成迎【某】正欲同家人辈归妻家当与子韶得数日欵也时事如何传闻似亦寕净端甫才器髙逺法令小曹当亦从事不乆今在州郡间如良马驹不必多行但其嘶鸣顾盼人已不敢作凡马视矣独老者块然痴坐阻逺良朋无规诲之益昏气盈于面目何当一见清风洗此尘抱也有便顺还乡不惜时赐警论穷逹相忘虽今时风俗所尚然敦笃古道敢以望于吾友此外唯加爱而已
　　答蒋茂先
　　【某】再拜去冬襄奉【某】深欲为鼋潭送车之客适风雪异常不满初意怅然抱不临之恨还家懒放自便亦恃亲故炤其无他不复奉一纸别后安问专介之来辱以缄书勒意再三深媿简踈之罪尚烦阔畧如此也区区未遑面既临书但有倾倒
　　荅潘叔倚
　　【某】愚坐山林懒放自便有亲故如叔倚怀仰虽勤而逾年不奉一纸之问负负何年子韶来首被缄诲辞情委曲和气晬然深所愧感子韶亲迎抵吾鄕为十日欵备闻左右勤敏奉公清润如玊同僚倾仰邦人受赐殊増气也拱坦一居毎事如旧今年时雨顺成淖糜粗给门无賔客可以逾年不出犹是春时一到令兄龙圗门下叔愚常相见也其他百无可言但得时事措画有方疆场无警田园闲安乐读书志愿径足每书赐以假借不情之语非所望于叔倚宜深照之自余惟有驰向
　　与王元渤舎人
　　【某】顿首再拜【某】竒屯聊落坐塲屋三十年之困先生振防出之去年赐以温顔药以至论相与之意厚矣其后虽闻琳宫均逸暂去朝庭然竟不知师席所在前日子韶亲迎过此具道起居乃承卜居诸暨寝餗裕然大慰夙夜瞻望之勤君子之用舎系乎时时之治乱系乎天中兴之治天其相之则用舎行藏有定论矣【某】阖门百指窘短不给海邦官期尚在五年正月复作书防教授童防以资嵗计此外无他技能然亦不敢玷累知己者区区逺冀知察
　　与徐彦思
　　【某】顿首彦思知军朝奉中间曽以幅纸奉记未知浮沉近见所惠石季平书审已呈逹仍闻南城之政公议已明即遂之官暂还仙里神明共相尊侯动止万福殊慰倾渴也以彦思才力而行于私情交胜忌嫉妨功之时有触碍龃龉者此固其理要之君子之道久乃光明尔如闻因季平之言与浦江方氏为亲甚喜甚喜世路方艰吾侪齿发如许寻姻不对者谅非所乐顾得一贤妇承家奉祀他时林间闲老相助为善如佳朋友岂不美哉【某】自叨冒后儿女长大目前用度亦复増广殊无以为计去年还自行朝不免且作书防以待逺阙年与兄相若矣于末流中得一官又习事不惯未必能如今人俯仰仕宦也近抵浦江闻动静之详因得附致保啬之请自余有怀惟面可究未知当在何日也临书増情而已
　　与康才老
　　某咨目拜上才老奉议癸邜仲冬倚舟钱塘仅得一见之后非但顿挫无聊而世故欹危变态百出防魂假息常如鼎中鱼非不念异时倾盖不可忘而东西阻塞兼与广口絶徃来之便无从探伺动息近抵浦江如闻使车暂此憇止审惟别后吉德契天行已无愧神明俱賛尊候动止万福【某】竒蹇余生偶叨绅笏得官永嘉坐待逺阙诸况如故法慧之欵囬首十年其寺今虽再立比前时不能十五去嵗期集偶置局其间凡吾人笑歌灯火之地尽为瓦砾之塲遗趾依然毎一过之尚如小阁夜半望友人未至之时也其如倾想何【某】寓邑中更须旬日相望一舎无縁参谒临书増情而已或尚从容广口此后当圗求见区区有怀非面莫既自余惟祝保练前迓殊宠
　　与林材茂
　　【某】咨目顿首林茂知承奉议【某】乡闻朋友谈蕴借故愿一见近抵邑下遂披风度洒然如见氷玉所恨馆遇亲舎日与俗事应接未暇欵叩至论此意并与倾盖之私顾遇之礼抱以归耳别后冬隂戒寒伏惟信道益坚德政弥着有神相止尊候万福【某】敝舎杜门如昨无可言者邑事施行当益有次序更愿委曲賛论力爱百里之民不为恶寒辍冬者君子为善之度他日行之天下者如此而已使车或縁职事趋郡当道我里无惜宠过开此区区瞻向之怀自余更几善调眠食
　　答吴鸣道
　　【某】顿首再拜适辱赐过兼拜长牋之宠偶出谒迎肃不逮愧感増怀小人凉薄无堪众所鄙弃何以防此伏承二亲在殡客寓逺乡无穷之感见于霜露情深言切读之感动悲激不知所措而又暗投妄置求道于瞽问声于瞆深恨发言之未审也昔有寒女与富家为邻伺夜窃隙其壁富家问之对曰贫无火不能夜绩愿借隙间余光为一丝之便富人许之后世孤寒之士多谈此为求裕之资【某】尝戯论此事夫寒女之借光幸其与富人邻耳故壁外灯烛之余可以相及万一与车嗣孙康邻墙而冀其余光不亦难乎今日得左右之言正如车孙二公之家夜为壁外寒女所隙虽有相怜之意不敢自惜顾萧然萤雪自照不暇安能相振也耶【某】家故贫在郑氏如南巷之阮艰难险苦漂泊流转自记识人事后今将四十年矣年来虽得绅笏而五穷相随不使谄事权贵动取憎嫌阖门百指米盐不具则论文讲学教授生徒以待海邦之阙在鄕曲间正赖为识者所怜不意左右之过听也左右髙才力学其人不为不贤求财亲其事不为不美而【某】素尝贫贱于窘穷之味不为不知书册上髙谊古人其所举措不为不识非敢张灯涂隙忍视寒女之暗诚以萤雪自照壁无余光可以少助夜绩之勤来书以元振尧夫之事见教岂所敢当然某亦尝与朋友论之曼卿辈幸而得所遭尔脱或赴愬之时元振家书未至尧夫船无麦钱不知何以取之以此知士之求人人之为义皆必在其可也观左右词气慷慨知度不凡当自一言可晓【某】敢喋喋为説者诚以虚辱盛礼进退不遑庶几吐实之言可以少赎不敏之罪尔尚迟面见并叙此怀惶恐惶恐
　　荅张子韶
　　【某】顿首再拜子韶状元去嵗季秋之别忽忽数月因循多故杂以慵嬾所以书记旷废许久四月间德起寄到三月二十五日所惠教诲佩领雅睠深自媿感窃承度嵗以来尊候动止万福直道劲情竟不容于当路一笑罢去扁舟江湖想其胸中浩然无得而屈折之可胜快哉君子之学为道也非为仕也道之行不行在时而不在我听之而已【某】官期犹半年近才与交代通书平时亦自顾寡合愚钝虽此叨冒不敢全为仕宦计如向来江下布袜草鞋之事常自不废迩来又见吾子韶触事如此前日于家旁益树桑种菓浚池粪田作老农家活庶几下勅劣相发时亦便可掉臂而归季文久不得书思之不忘渠到防稽又不知作何应对也同舎中独闻子野不幸戴国衡死于湖人生信如泡影可伤可伤浦江常通问否便中幅纸之教不能无望于左右幸时赐警语自余唯几珍防
　　与凌季文
　　【某】顿首再拜季文推官比得子韶三月二十五日书书中具道动止殊以为慰书后今又两月想惟般挈贵聚已遂之官视事之余神相吉履尊候万福教翰之及犹是去秋后来杳不通问计亦事緖冗并不应相踈未久相忘之易也公虽乍拨州郡之繁然防稽人情当已相安诸事悉见条理否子韶兴用宪不相能而去何以至是也子韶谓仕路可畏不是吾辈出头时甚令人烦恼【某】官期尚半年自得渠此书益树桑种菓整葺书舎办为方拙容身之地季文以谓如何向来见子韶谈道防稽同官之贤不容口云相处极欢计季文到彼自当有佳况也法慧同舎独子野国衡不幸痛伤何已同年数相通问者为谁彦柔今在何许已赴江隂否时向大暑唯几惠今保绥行闻峻召
　　与新守章尚书
　　【某】惶恐判府龙学尚书非但今日致位禁宻为一世所仰鶱翔未展之时气象固已廓廓万里矣然平昔身临州县徧阅人材真伪贤否不可欺惑计门下必无阘茸妄人之迹【某】何人乃得敛板奉事为下执之吏念之且荣且惧惟大雅含容扶掖成就使其得以方拙効愚不至即以癏旷自败幸也
　　与范丞相
　　【某】顿首再拜一嵗更新羣隂退伏亨嘉之福大人得之相公先生论道经邦功参造化固尝斡美利以及羣生今兹令辰天人显相所以萃吉祥而下报者当无不至伏几深惟眷注精御寝兴即奉纶言再还鼎席天下幸甚
　　慰潘义荣
　　【某】顿首再拜先朝议康寕百嵗乡人所共尊仰而又舎人兄弟为之子起居饮食笑语而终不见世路艰危之状无可憾者苐人子爱亲之心岂有终尽他人以为足而公当益以为悲也如闻三月十七日已襄奉归福庆山果然否拘系海邦无由躬陈吊问谨令西岩寺僧具少薄礼乞赐台察
　　又
　　【某】顿首再拜中间新除虽尝与士大夫相庆未皇具书以庆也继得乡问知先朝议贵体中不平意谓如往年饮食不美旋即平复见报状忽有赐钱之诏惊悼失匕礼当即日走慰而州县尘埃日与簿书流转舎人有以原贷之否久违台范瞻望教诲其何有已顾纸笔不能尽耳
　　与潘义荣
　　永嘉去嵗旱损异常秋冬间民已极馁頼章书遣人浮海招致客米粗可不乏但民间无钱可籴【某】夜出録饥民得垂死者数百劝率在城豪户作普济防淖糜日给万人以百日为期官又出常平米副之然春寒多雨秧种未緑使人食不敢饱奈何奈何有可警教者愿时赐之
　　与范丞相
　　【某】顿首再拜相公调一天下初不以彼此为心而永嘉士民恋德依仁追恨当时卧攀辕辙之不力也永嘉民无储粟虽朝廷得明州米五千斛并客贩继来但贫者无一金可籴今饥矣其他皆不异畴昔伏幸钧察
　　荅薛德老郎中
　　【某】顿首再拜仙乡距行朝不逺凡百必自闻知自五月十七日一晴遂无雨田家饥困频年无力车注早禾适当孕育之时相顾忧惧者万室以之六月十日始获通济来书乃五月望日谓雨旸应期者葢在焦窘之先也前日攅聚本州赈济乃米自外来者凡十七万有竒民尚不饱嵗复不登计将安出今幸少苏耳官告钱章书走介至督府恳祈甚切邦人初不知此钱永嘉之民岂能如数若欲取足则不复为郡矣幸督府从三限之请又诸邑所劝者不拘元降官资多少只就初品今遂少寛其间不能尽满人意者葢某力有所不及也章书移镇呉门秦相开府邦人恋且喜但州郡单薄迎送之费亦所不堪闻子韶请告归卒未来何谓也彦柔在监官数通问否凌季文必时相见此以忿遽未能作书度夏中暑卧病数日今尚疲苶拜问草草甚愧有可使奉周旋者因书不外一二及之
　　与何倅
　　【某】顿首再拜执事才德兼茂朝望隠然式政蕃宣此虽东职之渐飞緌台阁政自不晩乡邦陋甚而溪山楼阁昔人之临赏风流尚存政事之余亦有可以发公之髙吟清思者否投身吏役恨未得欵曲从公游也
　　又
　　【某】再拜【某】占籍金华家城北三十里绍兴初公造化其山野田园之气因得变换绅笏固甞面叙此恩万分矣然一行作吏尘埃逼人坐拥文书又复化为俗物上负知遇无可言者永嘉民顽喜讼如鼠穴持身効力然亦不敢自欺尚頼庇庥未即旷败自余言不能究也
　　与凌季文
　　【某】顿首季文学士不奉起居之久非敢简也葢更易长吏送迎旁午民饥财匮触事费力尘埃中遂不觉旷废许时公在芸馆中疑若无事而亦久不作一纸同年书何也岂人事纷冗处处皆然耶不见顔色益久瞻仰无以为谕秋旸正骄伏惟百神相休尊候动止万福中间得薛郎中书言子韶予告还盐官势必未来近又得相识书云子韶不久参告不知巳至临安否坐此未敢治讯相见为言区区也【某】窃食逾年抗走营营已为俗吏而俗吏分上事亦未易了日虞罪去有负交朋之望耳馆中书当渐备想季文日翺翔其间乐哉乐哉伫闻进用益慰老怀自余为逺业强饭
　　与章尚书
　　【某】顿首再拜永嘉如防穴皆起于胥吏之扰民龙学尚书深锄抉去之郡民始知有生之乐去年早潮相仍计不知所出海上之米一来而比屋皆饱判佐小吏因得窃福无惭色其所以德永嘉者固不俟诵说之区区也秦丞相开府七日而有绍兴之命李端明迓吏已遣符倅受代解去郡中送迎旁午劳费既不堪言而奸黠健讼之辈又颇因此时而出没独阳春之爱斯民藏于心府者念念不能忘耳
　　与陈去非
　　【某】顿首再拜掌制劝讲朝廷之妙选儒者之至荣直院舎人被九重眷倚之隆兼三职清华之宠伏惟欢庆器业益茂中外咸仰其所以属望我公去甚大且逺未敢以此而言贺也半面微生姑见区区拜候之诚
　　又
　　【某】顿首再拜王公之门名位益隆则寒贱之人迹日以踈直院舎人衮衮腾上行且入防龙之室矣如【某】者不识尚可以寸纸短缄为修问之资否乎执事上或许之则记室几格之上时有三十年白首同舎生之书亦敦笃风教之一也惶恐惶恐
　　与李端明
　　【某】再拜【某】十六日既离侍右风潮不与舟相得宿孤屿翌日抵青田暂寓涌泉寺更三五日行矣去大座益逺怀仰益不自胜不日朝廷为生灵以庙堂起公则因时济物之心计亦不可藏当须欣然赴之愚拙孤生尚几竭其区区
　　又
　　【某】再顿首拜伏防宠颁台翰并石刻二本拜赐荣幸鲁公之英风大丞相之文端明之防皆传逺信后者【某】何人亦得以名姓附致其间葢大人君子茟端小为造化亦足以借人无穷之宠愿检此身以承大惠
　　又
　　【某】悚息姻事卜以二十五日成礼逺防颁赐不胜感激章壻书生颇能以小官节约前日端明举扬义荣聚范氏幅幔杯酒因缘甞以教之矣然十尊盎盎如春酌以授賔众固不知寒女之贫也
　　荅太平州陈守
　　【某】顿首再拜【某】十九日受省劄二十日早奉祀以行二十二日抵祠下即刻成礼前此移文者葢祠属盛治不得不布诸执事故也上托余庇得以既事方兹怀感更防赐谕愧益深矣
　　又
　　【某】惶恐再拜九重既分遣祠祀彻膳以俟嘉应小臣乃不得报以归方屏营忧惧莫知为计阁下华缄缛礼专介临之惧用増甚衔命无状敢复饕窃以累司败乎宠颁并用囬纳具于别状逆知执事爱怜之故敢列其区区
　　又
　　【某】惶恐再拜别纸嗣至已同圎缄拜领锁吏闗白后时之罪愿赐阔畧前一夕亦遣本院人吏一名诣采石料理暨临流至使【某】与路人争渡所遣者尚尔锁吏何责焉偶府中亦治醮贰车临督之备见州郡分体朝廷之忧无所不至岂胜钦仰【某】归途众谓得一小舟可以夜发晓至亦尝面白贰车知彼处并无和雇遂骑而还亦以祷祠无功不敢托清流而自安也防宠谕谩及之
　　与陈师与
　　【某】顿首再拜【某】自幼年仰德未遂披书属者一见大慰畴昔而公亦开怀笑语相接如平生虽严程见廹径逺门下怀此厚意千里不能忘也去年建康夏不雨秋淮西军溃入冬情伪变怪终嵗不得伸眉迨至六飞还幸则奔走道路追随人事【某】遽有不可言者虽欲修裁短幅上候兴居久而未能亦照恕之否未即参晤尚勤瞻望之心临纸惘然
　　又
　　【某】再拜【某】不敢以世俗不情之语上谀盛美如安抚文武才华气节落落与古人比一经颠踬久而未振者岂君子之用舎自有时邪愿益调护坐俟善类之兴【某】迟暮亡竒日窃东厨升斗背有芒刺临安一居差安便第午晚出省不过接三数客报一二书遂对灯火苶然昏睡不复眼到书巻中岂胜愧恨何当从容髙论破此顽鄙
　　与潘义荣
　　【某】顿首再拜义荣中书舎人即日初冬戒寒伏惟祠宫髙间台候动止万福江干见公于小阁波浪之上一语成别岂胜怅然自后虽滚滚度日未能拜书为问而公之起居得之甚详深以为慰如闻扁舟抵岸径自兰江与眷聚同为北山之居行朝是非倾侧之地车马之气上成烟雾而公乘舆一来萧然脱去想当秋晴日暖徜徉杖屦乐有不可胜言者殊使人怀想歆慕为无穷也铨曹考功最为闗要日得与羣胥为敌每搜见情状使士大夫不至户外有滞抑之声则欣然自得今者移置台中旦入午归遂无所用其心素餐之恨益不自平矣但如舎人必不得久在山间事定理明则公论又将驱公以出承教之幸固在旦夕间尔乡里闻今嵗可得上熟拱坦田瘦如石亦有穗可鎌余可知也防发近得书矣怀间万端非幅纸可尽未闻惟保练生经坐待殊渥区区至望
　　荅曽天逰
　　【某】再拜公之去国也【某】文拘不能通谒郊外自念仰徳有素【某】在省戸虽间得一见而文书填委坐穷日力不能从容名理尔后承乏为言官则一见之欵又不得如在省时参差阔逺今遂千里其为愧恨未易可平尚惟珍重鼎茵为国自爱即还禁近以慰士大夫日日之望自余难以寸笔殚布伏幸台照
　　又
　　【某】再拜属有逺役离北阙之一日拜缄赐于舟中伏承为别以来体中尝少不平今已全愈岂胜慰喜至于问劳周旋则感愧之情抱以西去矣朝廷遣枢臣视陕右而乡人牵累率皆攸行恐复无补分毫则为惧滋甚区区行李已次符离当以六月半至永兴半年后可还长途万里惟有瞻向之怀
　　与秦丞相
　　【某】禀自再拜仆射相公即日炎夏伏惟从容庙堂神明共护钧候动止万福【某】备员行府何补事功道路无虞咸托大庇行李即今已次谷熟郡县愈北物愈贱米粟愈多如永城防亭皆小镇邑亦庾米万数闻京洛间斗粟不三十金造化所以相佑者是岂浅浅苐三年之旱人斯具舟不得不为之计也新疆百姓所以望摩拊者事非一条得贤守令则朝廷不必一一措画彼自能因时顺势种种办集选守令似常谈区区之愚谓今日之计莫先于此仰惟留意更旬日当至故都道路节次具禀未缘参觐伏乞为天下生灵保重
　　与李参政
　　【某】禀自顿首参政【某】道路忿猝不能时具申禀伏计德宇洪深且复防睠之厚不赐过尤下情感愧即日炎暑伏惟恊济庙堂钧候动止万福枢府二十八日到京一行官吏咸托大庇旧城之内十废六七独内前槐栁茂宻楼观尊严如故望之使人涕下新疆百姓如久病乍复之人实无气力但米多肉贱且能一饱度日至于摩拊料理为经久之计日有望于朝廷也尚逺参侍惟勤仰德之心伏乞上为睠倚保重
　　荅胡承功
　　【某】再拜察学丈今时第一等人羽仪禁路参賛堂庙乃宜而淹留城都亦一年久何也四川闗利害甚大且重九重所深念岂不谓四川安寕则天下休息俟时中兴致公政地未晚今者舆圗复还敌意降顺既中兴矣公其益厚鼎茵倚须腾上以允人望
　　又
　　【某】再拜楼丈出闗陜【某】被防参佐自四月末离临安区区道路亦既百日闗陕人情安帖措画大畧亦定旦暮归矣楼丈日望大斾之来庶得面尽曲折第闻暴水败路徃来不快计行李亦须少阻愿严督前驱于行府未去间得拜光仪不胜大幸
　　荅孙学士
　　【某】顿首再拜太冲知郡学士前日同朝甚慰然鹿鹿抗走与公未得亲也去夏山间承髙论两月且开怀相与便如平生私自欣怿后来承乏省户益多事而公亦不为朝廷留矣旦暮怀想惟心自知拜教之辱伏承待次髙闲台候动止万福主上以闗陕初复命枢臣出使夏四月被上防参佐七月抵凤翔西南望巴山如画圗念吾太冲飘萧其间而不得见也兹忽被教审闻动履赵丈又具言日来为况甚佳既以慰浣而华示委曲奉之温然恍如小山飞瀑留灯夜坐共读举子试巻时也如驰想何楼枢措画分屯事大畧已定惟候一见赵丈付以茶马数端便为归计此只两日间示王普州极醇雅苐到此太后时然亦不敢不为官长称其才赵丈虽老而精明可喜枢还朝廷当能力言于上也并惟埀察【某】自去秋作言官亡状自合引去今尚强顔奔走者公当照见其心更两月到临安初春当得归雅眷未望他日尚防放死生愿以幅纸问我于金华山之北来书累纸不敢效尤亦幸加谅自余保重不日腾摅所蕴以福利天下至望至望
　　与张全真
　　【某】顿首再拜去嵗冬月【某】备台察员参政大资拥节行朝觐对而去拘文不得伏谒麾下人物踈微又不敢聊修记候南昌起居愧惧之心积一嵗矣即日恭惟卧镇名藩十州受赐坐膺显相钧候动止万福【某】夏四月被上防参佐枢宻行府逾闗陕抵秦凤半年万里幸不坠鞭防以归今兹摄吏仪曹叨窃益甚念异时随众人出入门墙均奉教约而盼睐独厚受知最深庥庇之因岂无所自缄封恩意惟心自知虽无世俗竿牍之礼致其区区公未必拒而勿领也南昌控阨江西所系重大徃年饥民狼顾聚为盗贼今皆一二安集为郡县如故则九重之忧亦日以解促还禁宻讲求所以福利四海之道公其旦夕归乎此心复朝夕以几嵗钥将更腊寒方重仰惟精调茵鼎上副睠倚之怀
　　荅陈长卿
　　【某】顿首再拜即刻台候万福【某】前日防临过喻以令祖铭文事中怀感愧殆不胜言累日念之终不敢承命窃读行状见所以种德遗后之道汪洋深厚非文气葢世者未易发扬顾此穷悴衰老之笔出语芜陋自葢藏不暇敢承命乎又念辛亥嵗公考兰省进士【某】以举子被选宣有诸生礼今欲论撰先世之令猷不仰求名手而反下须之【某】所以尤不敢者此也怀二不敢不以告诸执事则轻率不揆之羞实自贻之愿赐孚察行状藏之箧中他时闲坐祓濯开巻欲与古人同过目故不以归纳并幸裁照区区尚几面言
　　谢何直阁惠诗文
　　【某】再拜前日得见已如对氷雪徐读所惠诗文五采交正味粹然真所谓赤瑛之丹所不能抗金茎之露所不能拟也岂胜钦叹【某】行有万里之役置此箧中可以洗濯道路之尘镇压风波之险敢不再拜
　　荅井都运
　　【某】顿首再拜都运中大春序晼晩伏惟台候动止万福【某】数拜车马之临已深铭荷昨日又被长牋之辱有所怀感意勤而礼过非所宜防也【某】尝谓事功之不立非世乏材而然也天生一世人自足一世用谓乏材者非也不材者贪进而忘其陋有材者计功而爱其力此事功之所以不立也不材者贪进不自知也有材者爱力智太过也古人则不然揣力知分不材者退听故无侥冒之讥念国忧时有材者展用亦无独善之蔽君上驭人羣而立事功者如此而已左右绵歴之久飬成俊伟之望甚盛甚休夫取四路之材供亿十万之众此非绵薄者所能左右如探帑藏而饷賔客取之用之一谈笑而办真念国忧时之士腾骧展用之日而雅志方有鼔枻出峡泛长江秋水之兴无乃近爱力之嫌乎使者虽甚愚为朝廷奏退有材之士非所敢也借曰时将戒未见代者然太师卧病从他司上之于賔主之间若有未尽勉出袖中之手力扶关蜀之民诚有望于左右勤书言谢不觉缕缕切幸深察
　　与何枢宻
　　【某】再拜枢宻一日峻除固知庆慰万里逺使谅亦勤劳如闻孚通和意太母囬銮成此休功尤为盛事【某】被睠甚雅賛喜独迟拘系之身不能自力惟切瞻望而已
　　又
　　【某】再拜【某】辛酉之行为上流而出仰托朝廷不至败事抵防阳被受分画指挥便知此责不轻矣画疆分界元无定处止令与北官商议索价之髙势自当尔使某满足其意委之而归则勒马东还岂俟今日调和内外事有万端不失此躯真为天幸使枢宻不闻其畧当亦想而知也稽留使事朝廷既不以为罪而敌意似亦稍缓岂宻庸之功有及是耶幸甚幸甚然疆场凡百皆已措画不至上烦钧念仰惟照察
　　又
　　【某】再拜【某】受生艰难所遭无易者去嵗一病濒死衰羸颠力病赴事正此扰扰胡宣抚疽发不十日而死军无主帅百事散漫人心揺兀不敢顾避小嫌悉为料理误恩过听就畀付之不胜忧惧【某】岂辞难避事者诚以病后心志凋落体力未全又积习之余触事掣肘累政务以姑息茍安寖至难遏今费用自十万緍以下皆不论也四川又嗔催常赋党庇逰谒一不如志嘲谤四起此其柰何区区之怀有未易言者续一二布之堂庙矣
　　荅何宪抡仲
　　蚤辱故人华示惕然悚惧退而祓濯诵之悚惧増甚荐士盛德也惟魁杰有重望气力可以运动感移者乃克当之区区绵薄敢事此语蓝田有贾既贫且病每见道旁宝玉虽眼明心动然欲市而取之则贫无资欲怀而去则病无力抱空恨而已虽然张敞尝谓朱邑曰伊尹吕望其人不因阁下而进矣此言荐举之力止可施于中人非常之才不待荐而犹兴也岷峨多士之乡所谓中贤之可荐者既坐绵薄而非常之士又将不因推毂而进反复无以当厚意此所以増悚惧焉行大用矣愿以今日所以见告者他日躬行之以宠善类敢持是説以谢
　　荅张子公
　　【某】再拜下喻称提本末具悉台意此事在酒务言之利害昭然岂有无本而能取利者乎在宣司言之亦有不得不论者成都有称提钱近二十七万其借有酒本者二十六万有竒借而复还阙而复取乃为旋转若一去而不返久假而不归所谓称提钱者殆虚名也一旦引法有敝孰称提乎然【某】所谓取者非谓遽竭之也量与防那庶一嵗之内于酒务自不觉欠而于称提钱本渐有复还之理所以止令本利相度自防那数目渐欠补还而不敢科为定额者此也敝司无纲纪甚矣诸库务或出入无文记或金银与杂物同歴每考一事悉名在而实亡营田有石数在歴而仓则无之马有匹数在歴而廐则无之官有请受在歴而人则无之其他不可槩举【某】备员以来例皆考究畧使就实如称提钱亦是愚意所见如是未尝与人谋也到此未久人未知心腹所欲知者皆博询逺问而防以愚意而已至其中否则未可知也尚书试为深思之
　　又
　　剥佑钱一事尤荷下谕岂不深感承公不胜怨骂而罢去某所亲闻于胡文者而愚意复不以为然也剥佑旧法在处行之而独四川能起怨者何耶此犹未论而于军中有大利害尚书亦闻今年冬绢几败事乎七月初诸处多是绢都漕司无以为计乃至退还彼此推托不肯収受资阆二州是也退而去者无人担负则道路驱率铺兵捉拽人户而绢无所归今年已如是矣州郡官吏安得皆是贤者所在容情作期限甫逼绢毕至欲尽退还则军衣不敢后欲以绢与之一夫有语三军不能平也欲取官吏加罪能尽停废乎尚有剥佑之法可以防闲俾污官黠吏知其必偿而少自戢尔以闻向来剥佑钱不依法取于合千人而科之民间或剥佑不以实而良绢亦或遭之殆恐招怨之由有在是也若取绢之真者以实佑之以所佑之数从合千人征之取一二尤无状者按黜之似亦无害若旋行允当之后尚有无稽之论则付之勿恤而已更望尚书不以其愚而终告之幸甚
　　与楼枢宻
　　【某】顿首再拜【某】正月至军前蜀人皆襆被入山士卒怀见啖之意谓其必以土地予敌也二月十八日还自渭上人心方少定而胡承公死矣仓卒之间中外哗然【某】夜半入府取其印尽籍府库而収其文记呼诸将戒喻之至明出榜通衢应军事许诣宣谕司自陈方得安帖数日之后率杨政以五千人赍十日粮城兴赵原以控敌来路可守可战葢诸路之冲也城成而畊者四集于时已恐为我朝廷所留亟遣人致恳丞相且犹妄以钧府为言谓不起之庙堂则宜付之西方今乃大不然矣宣司积不可开眼不免畧以法度绳之已措画数千牛劝将士尽畊縁边之田来嵗不俭则蜀人其少寛矣恐欲知此间曲折谩缕缕布之
　　荅何宪子应
　　【某】顿首再拜提刑直阁伏被置中惠帖审闻即日台候动止万福不胜感慰某去嵗既一见各有万里之役自中夏孤寄西南便愿相从晤语苐以夏秋不雨闗外民饥欲死水运方斗升而进一司事无处开眼意欲拨遣措画畧见次序然后屈致斾从相与闭阁宻坐开道心胸以慰平生今得书而公以奉常之命背我去矣贤俊得路羽仪朝廷岂不深庆惟瞻见之末期亦抚躬而増慨尔丞相外传并道中佳什逺辱寄示价重万金东林后壁小诗不谓亦烦过眼二帖俗谬公独不掩覆之俾人得以相暴章何也并用愧感公之东去指日腾上为名公卿何疑然澄清之志隂德之语虽朝夕勿忘也【某】防主上委寄无他竒画惟严法度示信义使人渐由纲纪之内自余买牛置农器力劝将士尽畊縁边之田嵗傥不俭公私其少寛乎属在原头按阅草草为书姑慰愈逺跂望之怀其他不能周尽惟道涂保重是望
　　与楼枢宻
　　【某】再拜防稽大府宻迩行朝増职付之可见主上意葢旦暮召还参秉政事之资也阻逺无縁诣门下称庆东望瞻仰何勤如之伏几益保粹和即膺真拜不胜区区颂愿之心
　　又
　　【某】再拜去嵗九月遣介持书谢政府仍奉短记至永康人行未逺已闻帅起之命计只就绍兴投呈也正初王直阁附到缄贶备审曲折深以感慰东朝就飬天下休息枢宻从容辅郡为朝廷増重威德计亦可乐【某】逺守边徼坐移晷影一无足言其未至旷失者实余庇及之此朝夕之所以怀感也戒谕寛猛之道书绅感铭【某】受于天者终不能改而人事矫揉今亦庶几焉
　　又
　　【某】再拜承乏穷边当纲纪尽废财用殚竭之时加以夏旱秋霖无所措手虽自去年人马无调发而日前调发之费方与了絶幸朝廷可移司之请遂得并罢官吏百辈递那人马就食水运并以营田所得兊卖计司以此数项自利州而上已减水运二十四万减和籴十万罢催布佑钱三十二万激赏绢钱四十三万激犒钱四十万军器物料钱十万闗里外大小麦在土者八百顷稍得一稔更当痛为捐减秋冬间力恳朝廷求归虽不得祠宫之禄亦所愿傥有未遂一言之助岂无望于公乎是时续布再三之凟
　　与程枢宻
　　【某】再拜伏承擢从内相超置右府得士朝廷之福用儒吾道之光伏惟懽庆枢宻蓄积待用为日已久雍容班列间识与不识皆知为廊庙器士人相贺不在今日更惟益调兴寝寖承宠睠以副中外之望
　　又
　　【某】再拜【某】防主上寄委承乏西边才短人防日虞旷败非朝廷假借使得自竭则此地未容以嵗月茍也商秦岷陇凡利害重大处分画一切了毕若无所与者今月十七日已移司利州自是并减官吏省节漕运利复不可言旦夕别具呈禀自余疆场寕靖不乞钧虑
　　慰勾龙中丞
　　【某】顿首再拜顷闻先朝议以微恙终寿初不敢信而传者众至知公果抱此憾惊吁悲悼不能自已何造物者专以桀祸扼公使凶险相仍而不得振耶亲犹失之他尚何云至于孝爱絶人一旦孤立起居笑语以时追慕其痛伤顦顇衔毒茹悲当有大不堪者节哀自重持平奏吉之后以大勲业照映门户则九原犹可慰也
　　与程舎人
　　【某】再拜【某】前年冬使道西出至江鄂间见邸报伏读姓名恨已逺外不得见去夏以来获接西南士友所以讲闻盛誉甚休日以君相得贤为庆而不敢为左右贺也方圗移司小定修咫尺求自通叙不谓肯临之记万里先到怀此愧感无言可喻果不彼外区区幅纸当继此以进矣
　　又
　　【某】再拜朝廷尊荣武事向息必有隽杰出为华藻宜舎人之不掩于蜀也钦仰之甚彦实器先诸公顷皆省户相从之久粹然之气今犹不忘自应有同舎之乐顺之闻其请祠不谓已为古人闻之伤痛并防见告尤知睠意
　　又
　　【某】再拜孙法曹得称誉如此贤可知也第本司官属机宜而下凡十员除两员专管治种田不用士人外余八员乃张汉之曹绩汤沂成份樊奕熊彦璋范寕之范芑皆已入幕内三四人未奏名者先试以事然已充数矣【某】去年孤入西方眼无相识访而不可得如法曹也岂易闻耶独承命之晩尔虽然不敢忘也
　　与李殿院
　　【某】再拜伏审宻承殊睠擢置副端朝廷得人士类称庆殿院殖学抱器蕴藏有日今此发挥其刚明之气忠厚之泽雍容于人主之前者想惟炳炳然也富贵鼎来前有万里此正未定为左右贺少见区区之意云尔
　　又
　　【某】再拜【某】辛酉之冬奉使西方暌阔以来今渉三载倾遡道谊曷日而忘其不能以时上记则遽冗夺之亦辱照恕之否逺徼在天一涯邸吏以状至喜君子之得路书不逮占辞而遣并迟旦夕别奉峻除之贺
　　荅资州邵知郡
　　【某】再拜【某】万里逺来目见陕蜀利害朝廷既自有所处敌意后来亦渐衰谓可以不至甚愧而归矣军无主帅忽被承乏之防忧愧殊无计但重为力而诛不胜朝廷他日虽怜之无及矣睠照颇深亦有以相警悟否不胜因风之愿
　　又
　　【某】再拜军前解甲士卒皆休息不胜幸甚但屯列十万之众馈饷激犒器械寨栅无一可罢用度动以百万计畧州县而不问则他无从出外有阙误则内为郡邑之忧督而急之则郡邑亦窘可怜苐恐彼此照察于本司合起窠名不至有阙是为大幸下喻激犒钱方且圗之尤见留意也因示故缕缕
　　荅提刑何秘监
　　【某】再拜丁巳参际于建康戊午周旋于临安其后【某】承乏省户舟衔上防峡之水自是不得均茵冯矣东西万里邮置渺然虽剧奉怀何以自见今不复缕云也执事学业风流久当羽仪朝廷持节乡邦固自逺有光华而论人物进退者未尝不窃以为怅行观腾上以满舆言
　　又
　　【某】再拜去嵗被防出使止是抚谕江鄂因为川陕之行中道得分画指挥遂此留滞数月之间以身尝死者屡矣今复挂系于此忧深责重如擎盘水而立来示委曲深见朋友之意尤切感荷也闗外大旱合江而上水流如带军储升斗而进又兴洋间憔悴尤甚近减戍入闗尽舍二州支移及减免和籴之类方有生意欲推而广之势犹未能者一司千疮百孔皆未补塞区区之怀欲言不尽
　　荅巴州周知郡
　　【某】再拜缕缕之谕一一备悉【某】到此爱惜锱铢如私帑中物闻左右节用之言岂胜欣喜虽然吾人又当体国观时较量轻重不可一槩论也靳数夫之费此郡县之小节抚存来归乃朝廷之大恩至于不循教令为孽害民者自当付之以法更惟财照
　　荅喻运使
　　【某】再拜省户防从之乐囬首如梦每念小牕孤寂侧耳听公髙雄伟防之论于今使人不能忘也漕粟挽饷已非所宜今复投置可为浩叹何当见左右腾上青云以文字飞鸣慰此旦夕之望乎临书之怀猝猝难道所谓心之精微不能致万分也
　　荅鲍右司
　　【某】再拜别后瞻企良勤中怍两尝修问皆彻视否初闻荣跻宰蜀方窃庆慰旋知复出江上国事勤劳自无外内委之重者岂非付之亲耶更少展力径登禁近无疑矣【某】因縁使道遂成留滞属嵗不登一司荡然无复纲纪随事补塞未见功效惟日忧畏也此怀何当面既临书増仰
　　荅简州李知郡
　　【某】再拜为别累年不缀西望缄书不致愧亦如何去冬衔命而出正月抵故镇诸郡记问如束笋而公无一纸相访每切疑怪今领惠帖乃知尝辱遣教何所遗坠使不及拜也简政固报成矣而北山之约遂成谩语深切惭负此身流转于利害之场久而未脱状如孤舟纵入波浪中势虽未定抵防之心元不忘耳怀向道谊惓惓无以为情何当宻坐倾倒此意临书惘然
　　荅简州文知録
　　【某】再拜盥读缄书已知鼎味详覧巨编究见所存【某】何人荷不彼如此深感幸也践执事之言不至虚辱庶其可以酬厚意尔
　　荅潼州宇文龙图
　　【某】再拜自闻抱琴瑟防弦之悲日欲修慰迟顿不敏汩没于文书兵食之间久而未暇来缄先辱奉之惕然且认拊存不见斥絶之意愧感深矣奉祠之请初何为而上朝廷重违雅志闻已报可伏计命至即行矣拘系终无缘瞻望以慰平昔为恨何穷
　　与王参政
　　【某】再拜自闻钧斾奉迎淮上东望延颈者今已阅月九月二十九日果听德音想惟宝驭渡淮率先拜舞雍容班首驩动百僚君臣之庆可谓盛矣无缘面賛但切驰情
　　又
　　【某】再拜【某】逺守边徼朝廷有大庆而不得与百执事之后尘葢亦骨相之贫也比见省劄知有新执政而未知为谁不敢輙具启续当遣发乞参政为一言之干冒皇恐
　　与兵部程侍郎
　　【某】再拜绍兴壬子廷策进士【某】忝随诸生后获望光尘又三年试吏永喜此身日多事矣瞻仰道谊虽无日不谨而侯承记室之礼旷不及修踈慢之罪欲自文而不能侍郎丈尚存雅故而炤察之否临书叙列愧怍满怀
　　又
　　【某】再拜【某】去冬被防出使中道读邸报知执事者将还朝窃自慰喜谓旦夕使道东归不以罪斥则均茵冯而耳教约尚可幸也疆场无人就防留师不惟绵薄浅闇不克负荷是忧而相距万里承顔未逮中亦歉然矣百遽为书姑见万一
　　荅渠州知郡郭直阁【郭思之子】
　　【某】再拜持辱缄示先阁学士诗盥读再拜如见风采其忧时之心先见之明与古并驾而潞公之知人接士又何其絶俗也三复钦仰非言可尽
　　荅京西蔡运使
　　【某】再拜信叟来能言动静谓为政甚力及谓来缄果见料理荒残所以为国为民之意甚逺不胜钦叹【某】猥当边寄责重忧深疾病之余志意衰落非前日上竺山间人物也何当一见道此心曲
　　荅江西蒋运使
　　【某】再拜伏自拜违今将一嵗所谓僧坊夜话道次语离此怀未尝顷刻置诚以囬首万里各在一涯抗走尘埃畧无修问之暇记室指以为尤【某】亦何辞来缄临之更被甚温之语使人益以感愧此怀猝猝万一不究
　　荅简州李知郡
　　【某】再拜类试特恩进士念非老友莫可为诸公持衔者盥读策问欣然叹仰不知勤动之有愧也更辱遣问感亦深矣区区之怀余不能尽
　　荅怀安罗知军
　　【某】再拜临安仕宦大抵相值频而欵晤之日少及其别也飘忽东西各随所向惟自企怀尔棘寺美解之后记问不能通今忽被贶感慰如何独以相距正逺未缘面叙临纸此怀尚有不胜言者
　　荅铜梁王知县
　　【某】再拜去嵗入西方便闻贤誉独以未见为恨继而承乏军前相距正逺一纸之荐姑见区区钦慕之心无足德者率昜之罪恐未免尔尚几仁明有以原察
　　又
　　【某】再拜别纸之喻备见君子之心不相视如他人矣深所感佩军储不可减诚如来教吏禄可裁者尚未谕其说愿详及之求之节俭真是确论此区区蚤夜所不敢忘者【某】自到官烛以寸计果以枚计人或笑其琐琐而【某】独谓积习烂漫之余不先从自已与本司正之莫可囬也今已得移司指挥矣并省官吏轻减水运又复力劝诸将尽耕防边之田来嵗傥不俭庶可渐寛每取州郡一钱如割截身体敢忘痛耶因左右缕缕布之
　　荅谭监务
　　【某】再拜长至令辰以军中后于治礼不敢修问骈缄宠临愧荷深矣新阳已享道德方应时而茂百顺之臻不复以颂贤者惟几为逺业自爱重
　　又
　　【某】再拜书记之妙意睠之温佩荷虽深亦有余愧督苟简以治职业率将士以就计律人傥不以为难而谅其愚庶几可济至于朘膏血就馈饷内已困而外犹告不给殚竭愚虑欲救万分而未得其策三庆之目独此为未敢领虽然终期不负阁下之意而已
　　荅贾茶马
　　【某】再拜马政朝廷所先茶赋蜀人所病随宜兼济之当有能者宜九重之不能舍左右也久跂来音颇劳东望兹忽被贶何慰如之少出袖中之手以奏之政便可一新不胜至望
　　荅刘黻户部
　　【某】再拜去年中夏到官秋冬间临安故旧有遣书道盛美者及接此间士友其称谓阁下同一辞所恨事权非前日比自官属之外尽是朝廷除授无路可以振扬光辉然以所得人物姓名布闻造化者当为左右勉之计朝廷以简防善士为急当亦自有进宠之命何待鄙人之言
　　荅喻郎中
　　【某】再拜去年中秋被专帖时以病后目怱猝之报命笔史床前书之使者去事随日生又四面书问如束笋奉怀虽深不复通记矣正此愧仰遽领华示便若对面何慰如之山居无事文思当益清苦相从之日未有期临纸倾遡
　　又
　　【某】再拜骈缄烂然与来帖俱玩不能去手词宿意新字字有来处非后生浅学所能读也东朝就飬朝廷礼文新焕必寻执笔华藻之士为时特书公其可以趣装矣
　　荅贾茶马
　　【某】再拜左右持心刚明发于政事者类非习敝玩常之态钦仰未易一一云也顾方孤寄遐边毎以区区无所借助为恨今少快矣虽然久坏者难遽治违人者众怨集委蛇曲折以济利刃此所望于左右者也辱知敢尔
　　荅泸南安抚李待制
　　【某】再拜【某】东阳陋人晩就科名窃斗粟以活其孥平时讲闻盛誉愿识而不果今兹备数守边虽有聫事之幸而参晤之期犹坐拘系驰遡道德何勤如之区区此怀言不能尽
　　又
　　【某】再拜泸为名府付之得人朝廷无虑苐老成君子当羽仪华近淹之师阃未为允也【某】疾病之余志力衰落负此重责蚤夜忧惧警悟之益后当丐诸左右兹未敢尔
　　荅韩参议
　　【某】再拜拨烦之久付代而归想如解缚至于亲故相见之懽园舎幽适之趣乐亦无涯矣苐忧世之心功名之防方相违而未遂识者岂容无恨更烦别启为礼过勤俗冗相仍占辞不逮并惟照恕也
　　荅致政李中大
　　【某】再拜伏承赐闲之命已遂所乞葢易退之风朝廷之所乐闻而士夫之所钦仰也休飬天和年德弥卲其与俯仰于名利之场者固自有间无缘面庆更辱先贶感愧之怀言有不能尽者谅察之可也
　　又
　　【某】再拜遇知友必询动静如闻日来体力稍安固已为慰今兹被贶喜可言哉脱俗吏煎廹之苦而就家食从容之乐宜不药而愈也【某】备数鹿鹿凡百如式裁节用度渐为蜀人求安乐之道未知得济否尔因知爱言之
　　荅虞运使
　　【某】再拜贤者拨烦非所宜易漕防子未厌众论然不择事而安古人之心也比以遣发田候一军老小逾二万众舟车之须供馈之费本司虽已一切戒约各有定数然经由路分傥不调防出之必遗州县之忧故冀得君子蚤来恊济田今行已久矣公亦可无事然度亦未出峡且烦在司照顾下访少迟无害也伏几谅察
　　与罗中丞
　　【某】再拜往者汉中饥又关外居处之民日有移徙今夏汉中麦大熟而关外疆埸已定人情甚乐虽对境时有文移整防细故及陕西叛亡欲来者不过以礼酬荅善言谢去率无足虑惟是疾病之身年来衰替勉策钝滞终恐颠错上累雅故此其所以不能顷刻安也中丞亦有以警教之否
　　与楼枢宻
　　【某】顿首再拜四川连闗外大稔营田所入及二十余万斛鱼闗合江上下廪廥皆满水运之亦十去五六今秋又与呉少师于兴赵之外马岭之间修筑营田大寨军民安乐之来嵗科敷于所减百八十万缗外当更裁损近又约到北官定洮岷界马路并无妨阻应分画事一切了毕苐【某】自贱累到此幼累翻病豚犬新妇六月末姙子中胃反而死又老身疾病比旧遽衰黾勉从事其亦何聊俟及两考从君相丐祠宫之禄未知得遂否尔
　　荅勾龙中丞
　　【某】再拜【某】守边何能行亦再嵗蜀士夫固客之而区区自省实无以自容也兵未可遽销费未可遽削之论如坐吾军中而见其情状岂不铭叹至谓其间自有寛省之术则小人日夜计虑而未得者公其终惠之乎惠一言使见大畧更容思索以进则岂独【某】之幸公所以幸乡里者多矣至叩至望
　　与楼枢宻
　　【某】再拜【某】去年冬月尝拜禀目计遂呈浼近领六月二十八日所赐缄帖既荷不忘又得以详起居慰浣殆不胜言久不收乡书但闻夏旱异常深以为虑防稽大稔仁人之泽自应尔也【某】鞭策驽钝凡百粗见伦理前记亦布其畧谩以裁减数目拜呈右防军昔养六万今九万人又十年功赏三师下转行十万余官嵗计尚牵拽不合其所裁减皆本司所用度也利州以下水运减三分之一以上至鱼闗一节仅减五分之四以本司营田及籴买数就闗头兑那故有是也鱼闗计司四月支嵗计有一年之积本司储粟今百三十万斛【异时备边米常不满六万】今嵗再稔数当加多矣然蜀人独以不尽除去窠名为恨此所不能辨也今年五月成二考专人丐祠文字已在道未知便得遂否尔
　　又
　　宋修撰之谕恐应命不及此间并无辟差窠阙属官旧系本司专用近稍稍从朝廷除授矣此外惟闗外四倅计辟皆已有人其为代者近亦朝廷差人矣范彻者若在川中渠当自知葢今日宣司非异时比也一书报修撰公乞钧防送逹周防稽介洁而能官托大庇之下惟惠顾之幸甚中间相随宣谕一出堕马损臂而还亦尝干叩庙堂命薄无所成就【某】气力防弱有言无效枢宻能造化之否率易为致区区惶恐惶恐
　　荅泸南李待诏
　　【某】再拜愿见怀日日之私拘系不得前也下谕有访逮之约奉之欣惧左右以法从名流上烦卧治岂当轻戒行李贻馆人道路偃薄之勤公文不敢輙违来命姑依应而徃若以所欲论者违幅纸详告自足以通千里之心公其深照之可也
　　荅成都路荣运使
　　【某】再拜下谕职事二件备见留意只以钦服贯头钱逐年承例入帐得防科拨计司非敢輙取也水火不到钱亦是有制置司以来取用独今年【某】奏知推与计司令分州郡之窘使非旧例敢创开耶目今养兵如昨边备不可弛顷所减二百万皆是苦意裁节宛转那兑之数若计司嵗帐虽一一尽得犹阙三百万缗朝廷方今多方刬刷尔盐井所亦是嵗帐得防之物约时价为髙下初无定直贵司知市价则知计司所取为虚实矣至于必欲取盐自卖恐亦纷纷已禁止计司使于价直令相周旋旦夕因见自可与之面论也
　　荅贾都大
　　【某】再拜下谕督过之言闻之愧悚然愚意以左右申请为是则不敢也使臣请给既无所归自当申明但欲以嵗帐内所取绢互相支兑则不相闗矣茶马司钱绢前官与宣司办事非一日【某】顷时所以一切听命者非不能争也知左右纯诚无他前人起瑕衅置机械欲使公蹈而发之故专为左右破此尔今若更指前项绢为押马使臣请受则似太甚若此绢可支为利路使臣请受则责司凡有阙乏皆得指矣老先生其亦出于一时勿思耶【某】愚无能惟平心论道理自谓无愧至于督过长者岂【某】所敢职事所在时乃一鸣正惟知友见谅也愧悚愧悚
　　荅防路邓运判
　　【某】再拜盐事以所未安再烦条画以系重大虽四顾无害及其举行尚当有碍切勿惮徃复论议令见的确也防路米比十二十三两年所运已减三分之一近又两次将利路余舟分借然而米运终不前何也零落留滞于江干寂寞之乡米败而人防动逾嵗月岂仁人君子每形爱物惠众之言见于施行者乃如是相戾乎左右必有以处也利米欲于阆州出卸亦戒都漕司如所谕矣并几谅察
　　荅简州何教授
　　尚书上古之书也但尚书传于今者非上古之本上古书皆科斗文字孔氏已谓时人无能知者更以竹简冩之则易科斗为书遂多讹谬或谓逸书若稽古之上犹有粤字字既脱落又以若为顺以稽为考左右破安国此论而专以稽古为义此可以类见左右之学矣可胜钦叹后汉所传尚书孔融作传郑注解陆明德知其非孔氏本矣学记引説命曰念终始典于学郑氏注云髙宗梦传説求而得之作説命三篇在尚书今亡是知元果不见孔氏尚书也孔氏书晋元帝时复出于豫章流传至今今日适吏休少闲因与左右论之
　　荅潼川路于提刑
　　【某】再拜狱囚奸滛宜端人之所共嫉前期申明使黠计不得逞岂不甚善但先列罪人之词而继之以今来勘状则恶迹昭著今乃谓勘状虽尔而罪人之词云云疑若助桀也来书示谕再三已晓然矣吾人何心激浊扬清深有望于贤使者故不得不为左右辨之道理既明便自不足致虑幸察
　　荅范运使
　　【某】再拜牛车之喻备见经画所以求欲寛民者无所不至但闻卓筒与牛车自是两般不可更相为用兼水脉増减不一大井之水人力取之有不胜则至于用牛车歇水小井虽牛亦当暂停今槩变卓筒为牛车未详其説蜀人困敝极矣要当以不扰为先徐徐因事调防乃为得计又欲寻遗利而取之虽意在裕之恐后日不能无患贤者之心洞洞可见职事有疑不敢不进其愚更望详察
　　荅韩知郡
　　【某】再拜伤农之忧尤见逺识此蚤夜所不敢忘也诸漕大率以无钱为辞势亦不能办宣司分托诸郡微増市价籴之而悉意相助者十不二三殊可叹也目今已籴数亦五十万通营田储积凡百四十万矣但劳心费力譬如粟粒不知头数葢相助者寡尔今年营田比去岁増广公当亦为我喜因照爱故及之
　　荅西路何提刑
　　【某】再拜久不瞻晤虽日对文书未尝不怀氷雪而跂思也忽被专教岂不慰感然连纸为劄相置于踈絶之地不复具记问如知友当有获罪于执事者顾勿自知耳愧甚愧甚令弟虽未见书闻气格已可喜称荐出于率易不足为德【某】承乏边陲行欲再岁区区无补何愧如之凡可警悟者日愿不彼临之而未之有闻不胜叩望之至懐间万端因书不能具道谅察幸甚
　　荅合州杨知郡
　　【某】再拜三江之冲馈饷之冗虽各有专职亦贤守是赖左右材器敏博不惟自当以惠人济务为己任而人亦以是望公矣扶助整齐之计亦不得辞也誉望既休宠进直可倚而俟耳
　　又
　　【某】再拜凋瘁之民久思休息而【某】以绵陋闇浅之资适当其责非诸郡肯同出力则区区鄙人其曷有济经营之助警发之言则惟朝夕以听之无实过情之誉既不敢领亦非所望于知友者马正惠公守边之事诚至论也敢不钦拜
　　与李中丞
　　【某】再拜中司之选尊重而光荣祖宗以来非学问行实兼着不以付之葢参賛大政惠休生灵皆便自此途出中丞其为时茂对兹宠区区贺幅当继是以行
　　又
　　【某】再拜【某】甚陋人也防上寄委不得以陋辞黾勉边陲行亦两载为蜀人旋减科赋今亦二百四十万緍种营田一千二百余顷苐飬兵如故而陞转十年以前军功未已蜀人方欲尽捐所赋此所不能辨也至于谨闗梁练士马凡百不乞贻虑
　　荅荣运使
　　【某】顿首再拜运使大监奉教伏承夏气已炎神相吉德台候动止万福不胜感慰别久怀间愿道者非一然千里遣书精微难尽则亦付之因循而已辱贶所以尤愧怍也激犒钱之谕备见君子薰然之意苐【某】亦无可为计者欲取诸军更戍之钱将士有名之费自今一切罢去则违拂人情似非为国虑事者彼乞尽行蠲减者皆州县小吏无知之语此辈无事则瞑目乱道有事则敛尾如防左右当自照知若元防指挥则已令报下至如今年所取之数亦有近画之防【某】必不敢凿空为名诳欺贵司罔取西路之钱至于所取窠名则自有累年旧例大斾坐府固未久如同官运使应副军前者非一宣抚矣何今日而独见诘欤虽然如左右所论岂不较然但吾人职事当通而为一凡有利害均为国事不可见此而忘彼大抵今日之事在于同心讲究共寻撙节之道经营一件然后补除一件此钱自百八十万緍裁减将一半今一半者念念捐减而力有未能每嵗终具支用数上之尚书省非不敢使朝廷闻知也自领来示夙夜思之必不得已则去年十月以后所添井户钱引一道当指以为窠名傥用此塞激犒之冗似可少寛旦夕当行下矣区区愚陋烦左右镌诲至于缕缕而未能相称使公尽洗烦苛之志未得行于四川可胜愧恐更望深谅此心而原贷之于理有未当者却须再示惶恐惶恐未缘修晤伏几为逺业加爱
　　荅钱宣干
　　【某】再拜绵陋当重寄愿得贤知友之助此旦旦之心也左右辱临之岂不甚幸但无所被受而増一官有所不敢先烦权摄以待后命又既无员使左右自谅所以处此者当亦无防矣更俟检防前申求速置以禀堂庙并望照悉
　　荅防路邓运判
　　【某】恐悚论事各有所见不能使人同也苐官中文移必得应报而后巳省部日日行下【某】岂得终已哉若防驳却有未当条析再来自是无害吾人于官事何所容心大率只如炉亭中讲题目众说交攻归于至当之论其为朋友者常自若愿公无疑幸甚幸甚
　　荅柴倅元章
　　【某】再拜与元章别后无非瞻仰之日然一从流转西南责重忧深惟军旅财赋是问不暇作书寄逺矣被帖恍然如梦寐中与故人语其为欣喜犹疑未真也庐陵古佳郡随事为利益自有乐地但儒雅蕴借宜上清华尚使拨州郡之烦者亦何理哉厚自珍防以俟知宠
　　又
　　【某】再拜辛酉出使道上一病濒死壬戌二月与北官防议渭河上三月胡资政物故五月被防留帅自是与东南逺矣始至之日帯甲者十万仰口待哺而廪廥无储粟四川久输之民气销力尽喘喘将絶念无以救之于是亟买数千牛率将士尽耕汉中之田年来嵗得粟近三十万斛覆实虚冒裁节用度嵗为蜀人捐减亦五百万緍疆场安静劲兵精卒敛而不用诚可藏拙苐疾病増进志力凋落祠宫之恳日至堂庙引首望之不置也万一得遂乘峡江未起之时笑谢军民而出径卧山中亦无甚愧因书輙为知友言之


　　北山集巻二十
　　钦定四库全书
　　北山集巻二十一
　　宋　郑刚中　撰
　　先君守官醴陵日予尝随先生读书岳麓山法华台上时年一十五今兹再来四十有七年矣置榻设几之处歴歴可寻感而赋
　　愚翁髫髦昔埀耳曽向华台借牕几小冠短褐随先生风雨孤灯读经史气粗胆大眼无人防擢犀象角连齿那知物外有沆瀣但欲书中覔青紫尝持杯酒望髙城吊彼洛阳年少子棘闱裹饭三十年百炼自知俱绕指后来脚蹈官职场恩重如山报无几今兹踈髪蓬霜颠踪迹旧逰真愧耻一松一石如雅故应笑愚翁今乃尔愚翁明日便南去嵗月曷其重致此慿栏之恨在无言珍重湘西山与水
　　蒙蒙雨中春
　　蒙蒙雨中春囬首失残腊茸茸亭前草新旧已相杂累囚守僧牕日惧万钧压有罪可糜躯无仆堪荷锸门前苍藓深户外蛛网合时与逢迎者云中一孤塔
　　荆州之川曰江曰汉曰沱曰潜曰三澨其泽曰云梦汉志谓三澨在江夏竟陵竟陵即今之景陵复州是也春秋传楚子与郑伯田于江南之梦梦与云自不同渡武昌道汉阳至复州非冬晴水涸则渺漫极目乃三澨之尾所谓梦泽也己巳二月春水未生行蒲稗间累日将至景陵望孤城葢大泽中之环堵州治即古章台也
　　江气藏空濶春云压洲渚蒲稗迷逺目防续川陆阻野鹿颇公行寒花自幽吐不知何处村时击祭神鼔遥望景陵治大泽置环堵行行即城闉民舎杂官府编芦辨门巷具体亦何数幽哉沮洳旁谓是囚伏所茅茨隠柴扉一竹便撑拄四围榆桞青风扰乱花舞十日南牕下卧聼清明雨此是古章台家山在何许
　　邻家送萝菔并借棊具戏作一篇欲简泮宫后不往
　　有客饷园蔬借我兼棊局幽人本多睡欣起快双目念兹两奁中胜负等荣辱勿作胜负观此戏殊不俗要须先生来一笑供捧腹余罂犹有酒晩食正无肉愿共南牕风糁此菜根玉
　　知识相问多以封州气候寛凉为言大暑中因念退之云郴之为州在岭之上中州清淑之气于是焉穷矣封州去郴又几程气候不问而知因赋此篇
　　退之序郴阳水驶山不平中州清淑气至此鬰以停封州在炎方更过郴几程不瘴已甚幸谓凉兹岂情山穷人尽瘦草茂虎公行浓云从地起地气还相蒸霔雨洞洗之十日不得清闭门坐小室欹尊视余倾见酒暂懽喜孤吟歩中庭炎燠亦何有感恩涙纵横
　　偶书
　　冬温霜气薄日暮岚烟重萧然一区宅半与主人共门前行迹稀病足免迎送观书忽倦懒酒力亦微动寒灯吐孤花布被寻幽梦【僦防氏防廊为居防壁而后主人居之故有半共之句】
　　对月再用韵
　　团团满庭月冷侵华霜重何人万里外与此孤光共摩云度征鸿天濶目难送三杯见妙理一静服羣动陶然夜气中可以观幻梦
　　封州学东池嵗率孳鱼冬晩粥之用佐飬士教授髙公补之至以绍兴己巳之春夏偶微旱至秋掌计者告匮试出池鱼则比旧加三倍得众谓公躬自临池鱼不化为苞苴故所获如是观如居士曰汉武帝时海旁民入租渔海鱼不胜计县官利而取之鱼不出捐以予民鱼乃再来由是知物之繁伙皆天道益寡之意教授念念以廪饩不继为忧则盛池鱼以丰其入亦天意哉戏赋之
　　县官渔海鱼不登捐以予民鱼乃复一物丰耗皆有道大抵天心怜不足先生手持尺二槐教飬专为周王来旦旦升堂说书罢只恐廪饩生尘埃池鱼卖钱补司计此是从来学宫例今年张网牵紫鳞鱼出钱归称数倍青衿摩腹谈经史笑谓东池昔无此岂识先生东海头一竿不数任公子
　　八月来大浊暑小屋真甑釡土人谓自是以徃虽穷冬亦然既而十二日得秋分之气牕牖凉生与东南无异固知造物之妙人岂能尽识之赋此四韵
　　万物由造化谁通天地心柴门闭浊暑汗雨如滂滛便谓岭外热四序常相寻露气润清晓方知秋意深
　　梅花
　　玉骨透花寒氷壶清露滴暗香惊返魂移自芝兰侧慇懃置书几粲粲百态出徘徊欲与语奈此雪霜色髙标邈难亲欲踈还不得个中须有诗苦覔不到笔要须明月来托之问姑射
　　学山野烧异常登髙望泮宫如在火池中间泮师率诸生救之下至虀浆饮食悉以投火久而扑灭防持一学固有功然不豫除草莽絶火路亦其过也戏为赋之
　　传道官颇清防患计微拙学宫墙外草十里望不絶芟除失豫备滋蔓久盘结野烧因风起四垣俱烈烈堂上帘低埀飞灰如落雪夭矫逼檐槛流熛向门闑何但光孔圣亦已照十哲诸生固猝猝矩歩未敢越相与望而畏鹿骇惊鸥决似闻先生窘书簏自提挈倾盆浆一空戛釡羮亦竭势过万舆薪杯水谩毫末颇欲伏忠信石壁騐庄列顾兹烟烬髙难试肤与髪防持终有物逺近同扑灭趋凉寻木隂气定始焦渇三日冷官门炙手犹可热先生聼我言事细不堪忽徙薪与去草此理同一辙勿谓草今无火过茅已茁
　　冬至春不雨元夕后一日雨作邦人甚喜
　　晴冬醸春温气候如浊酒我虽六尘清亦若醉一斗朝来天风云髙叶聚良久向晩等甘露数防防还有迤逦万瓦鸣飘潇近牕牖鬰陶防襟怀秀润入花栁出门闻笑语蹈舞皆白叟指予西江水不可到南畆十日田无秧奈此家数口乃知天地心慈爱均父母吾侪拙于言额上但加手人穷诗或工肯为作诗否
　　久雨
　　山岚变浓云地气泄冬热急雨春风颠十日声不絶舎中流水入墙外古沟咽块然檐下雀状若木鸡拙我亦类禅定痴坐万虑歇厨兵忽相报谓已糁藜蕨随缘就一饱再防栢香爇
　　又
　　东君滋万宝雨防无头数穷巷一居深编茅四檐注风平江静流山近云低度州城杯斗小没骭泥藏路逺望池塘緑似是春生处幽人本多睡麴蘖仍相助陶然醉复醒邻鸡管朝暮
　　清明前风雨兼旬城外桃李无在者书室中有酴醿一缾置之甚久葢风雨所不及也为赋五韵
　　素质吐孤芳柔条敷瘦緑谁将刻楮手作此数防玉园林烟雨多百卉飞蔌蔌小室偶深静花意犹清淑置之砚席间鼻观常芬馥
　　广南食防榔先嚼蚬灰蒌藤叶【蒌作上声读】津遇灰藤则浊吐出一口然后防榔继进所吐津到地如血唇齿颊舌皆红初见甚骇而土人自若无贵贱老幼男女行坐咀嚼谓非此亦无以通慇懃焉于风俗珍贵凡姻亲之结好賔客之欵集包苴之请托非此亦无以通慇懃焉余始至或劝食之防榔未入口而灰汁藤浆隘其咽嗽濯逾时未能清赋此长韵
　　海风飘揺树如幢风吹树颠结防榔贾人相衔浮巨舶动以百斛输官场官场出之不留积布防仅足资南方闻其入药破痃癖铢两自可攻腹肠如何费耗比菽粟大家富室争收藏邦人低顔为予说浓岚毒雾将谁当蒌藤生叶大于钱蚬殻火化灰如霜鸡心小切紫花碎灰叶佐助消百殃賔朋相逢未唤酒煎防亦笑茶瓯黄摩挲蒳子更兼取此味我知君未尝吾邦合姓问名者不许羔鴈先登堂盘奁封题裹文绣个数惟用多为光闻公嚼蜡尚称好随我啖此当更良支頥细聼邦人说风俗今知果差别为饥一饭众肯置食蓼忘辛定谁辍语言混杂常嗫嚅怀袖携持类饕餮唇无贵贱如激丹人不诅盟皆防血初疑被窘遭折齿又怪病阳狂嚼舌岂能鼎畔窃硃砂恐或遇仙餐綘雪又疑李贺呕心出咳唾皆红腥未歇自求口实象为頥頥中有物名噬嗑噬遇腊肉尚为吝饮食在頥尤欲节酸醎甘苦各有脏偏受辛毒何其拙那知玉液贵如酥况是华池要清洁我尝效尤进薄少土灰在喉津已噎一身生死托造化谁能污牙頬
　　清明前三日将晩风雹大作枕上赋此
　　寒云压初晓檐溜如飞瀑惊雷下檐来万瓦鸣枯竹长髯不敢卧起视乱双目报言此何祥众宝归我屋细大同茧栗照耀比灯烛又如倾水晶一扫可数斛翁速共罗取富者人所欲长髯尔何痴妄相堪捧腹防雹注大是岂诵不熟都缘春风老地逺孤花木瘴裹荔枝林东皇意寕足骑龙作清明云间防珠玉
　　闻杜鹃
　　少年闻杜防不领杜防意朝将书巻开暮对春风醉啼急落花飞不废书生睡年来闻杜防万感集肠胃罪大畏斧钺恩寛见天地桑榆寄晚日骨髓深愧草舍灯火寒瘴乡烟雨细休作防肠声孤臣已无泪
　　茉莉
　　岭上老梅树嵗晩等凡木霜风吹枯枝曽有花如玉茉莉抱何性犯此炎暑酷琢玉再为花承以敷腴绿怜渠一种香徧厯寒与燠空庭三更月酒醒人幽独有如髙世士含情不虚辱时于寂黙中至意微相属鼻观既得趣就枕便清熟梦中见灵均九畹皆芬馥
　　邻翁以紫石斛承麤石一块为予书室之奉斛葢端溪之不堪为砚者然较以所载山石则胜矣予是以有白鹿苍璧之句白鹿苍璧事见西汉书若乃忘真假遗美恶则予不知此石之与真山果同异哉
　　见山不见理真假析为二防假作真山细大岂殊致邻翁怜索居奉我石一块嵌空坐短小枯涩少坚腻承以下岩紫其体润而细翁言白鹿皮苍璧惭倒置慇懃加谢翁分别非所防但见眼中山屹立出尘外侵寒欲清癯向晩亦孤翠萧萧风雨天云气或防晦虽无禽鸟声颇若岩洞邃侧耳聼其中恐有隠者在
　　或问茉莉素馨孰优予曰素馨与茉莉香比肩但素馨叶似蔷薇而碎枝似酴醿而短大率类草花比茉莉其体质闲雅不及也
　　茉莉天姿如丽人肌理细腻骨肉匀众叶薿薿开緑云小蘂大花气氤氲素馨于时亦呈新蓄香便未甘后尘独恨雷五虽洁清珠玑绮縠终坐贫【雷五事见栁子厚集】
　　焚香
　　五月黄梅烂书润幽斋湿栢子探枯花松脂得明粒覆火纸灰深古鼎孤烟立翛然便假寐万虑无相及不知此何参透顶众妙入静处动始定惟虚道乃集心清杜老句髙韵不容袭余馨梦中残宻雨牕前急
　　降真香清而烈有法用柚花建茶等蒸煑遂可柔和相识分惠爇之果尔但至末爨则降真之性终在也
　　南海有枯木木根名防真评品坐粗烈不在沈水伦髙人得仙方蒸花助氤氲瓦甑铺柚蘂沸鼎腾汤云熏透紫玉髓换骨如有神矫揉迷自然但怪汲黯醇铜炉既消歇花气亦逡廵余馨触鼻观到底贞性存
　　晩雨
　　连日午后雨势欲漂茅屋雨从炎海来初不洗烦溽残虹挂云端落照明如烛舎中不胜困防歩眺林麓浑无一叶动寂立类枯木徘徊傍西檐意颇不自足举扇招防风送之入修竹
　　黎伯英解元赠予一大缶封泥如法初谓酒也至乃西山泉云暑中时可一酌珍重其意为赋此章
　　有客渡西山泉源出山足初酌爱其甘既享不能独汲取得陶罂置满彭亨腹携持若抱瓮前致且勤祝是为清明渊可用洗烦溽珍重客此言其敢付僮仆新手注方壶尚带蛾山緑我坐三生贫大嚼非所欲半世蒿藜肠两饭惟脱粟岂无牢醴羶耻豢色身肉交淡况可新味厚实为毒愿兹等甘露荡涤糟与麴醺酣六经间作我清净福旁有教者云奢俭贵从俗下有防灶上是卢仝屋中置短尾铫细煑茶花熟时可邀清风同饷一瓯玉
　　黄彚征以石菖蒲一本相遗石圎而苍小窍数十大率与蜂窠无异又类莲房窍中皆菖蒲地也石生海旁俗号羊肚云
　　细腰结埀窠藏精事生育儿已傅翼飞孤悬尚慿屋水仙脱霓裳美实青如簇实尽秋房枯众窍存虚目何人得二物妙手夸神速摩搓小变之形在质为玉徐拾菖蒲子小大量其腹一种一根青有地皆充足浸以西山泉秀色遂可掬使我读书舎凉意无三伏常若菰蒋中静防江湖緑奉贶宜有诗所愧诗篇俗
　　即事
　　新凉到郊墟秋水满陵泽主人坐轻舸恰受二三客入网旋烹鲜逢蔬方小摘甘同芡实肥酸分【去声】石榴拆所欣情欵亲岂问坐席窄岸草度幽香退后金三尺风揺水光绿照作杯中色沃此慷慨肠防朱渐成碧我今非次公醉甚狂不得眼既生花苍颠先堕帻假寐便寻梦那知红袖拍残烛照归时分破三月白
　　小饮木樨花下
　　东山有佳处修竹临沧浪上下秀色中木樨寄孤芳玉露后丛菊先作万蕾黄置之婆娑杪金钉澹荧煌或云仙人醉披披绿罗裳随此小佩玦防落天一方我来便酌酒是否那能详但怪秋山老犹有幽意长哦诗未得诗已照明月光乐哉径酪酊知在夫何乡岂非化蝴蝶以梦栖其旁明朝整冠坐开巻书亦香
　　山斋霜寒
　　山斋仅容身寒到不嫌窄小牕压茅檐虚静自生白寂寥贤圣心颠倒文书册限以一帘埀中外尘事隔时于髙树杪野鸟翻冻翮南方得此冬天用享孤客祗恐明朝晴复作三春色长桥枫叶落终有呉江忆
　　索酒
　　奴僮尔趋勿迟久去省缾中有余不毋论多少速携来我已持杯先在手长年燠热类炎夏今日寒风透牕牖篱边黄菊带清露沙际踈梅似初有尝临书巻问古人教我真筌如一口不须辛苦学餐霞但祗开怀多食酒【时有教予吐纳者食酒见于定国传】
　　对菊
　　渊明不可作遗芳落天涯幽香抱孤蘂正色敷金防眷言出俗韵寒透方相宜南方十月温不见落叶飞江氛与岭侵负此傲霜姿向晚过微雨月波湛明辉风髙便觉好独酌临东篱对之不须寐要防清露滋
　　有客致木绵椅坐为山斋之用
　　桃歇冬花蕉叶干寒到广东真是寒山斋竹椅冷如水欲以荐坐无蒲团邻翁未必借华顾此流落心所怜临溪汲水下蓝碧为染吉贝包木绵长针引线作方衲软暖厚薄无一偏虽是凝尘少来客瘦骨整衣身独便领君此意觉温甚我亦虚坐其敢安家世穷愁岂今日广文之老先无氊
　　庚午腊中苦寒不雪不雪岭南之常而苦寒为希有矣
　　檐风动修竹终夜玉相戞晓望山头松孤瘦冻欲折欣然扫茅亭凖拟防飞雪待之既逾时脚硬冷如铁青山全不老暮雨空凄絶岂非地气偏湿浊旧不泄翦水下云来祗向虚空歇今年腊中寒万口称凛冽此是雪先声荡洗岭南热蜑叟且莫惊造化无差别防须烟瘴林都有琪花结草色润如酥防取焦枯活
　　辛未元夜
　　轻寒拥山城逺緑生春草迎神乐元夜笑语闻蛮獠惟有团圆月报我时节好寸灯岂为孤巵酒未为少微醺短檠旁人静茅屋小
　　竹间孤坐
　　逺竹竹自如亲竹竹不可移床向前轩与之相并坐受日一心虚揺风万尘破忽作雪牕声防云踈雨过
　　闰四月夜草亭独坐翫月
　　山城向中夜暑气亦渐歇幽蛬互喧静飞萤乱明灭清风开竹杪入此半轩月坐久观我身不见烦恼热天边白玉盘只恐有时缺颇思得诗句颂道好时节着意搜万象万象无一说
　　拟州学横翠轩
　　太华带雪千丈寒砥柱中流万夫愕未教耸翠入青苍故对书牕且横着平铺秀气一里许不露云尖与山脚何人半破好东绢画出潇湘秋色薄
　　无俗轩
　　轩前叠小山山下生新竹秀色逗幽光都作轩牕緑公来坐其上更置一株玉岸巾人亦凉意饱不须肉落屑随飞香是中安有俗
　　谗桃花
　　手提铜壶汲涟漪去年曽浸寒梅枝今年汲水浸桃蕚明玉之瘦红粉肥夭夭灼灼岂不佳如酒透骨春颇宜孰与山斋雪将飞彼孤者芳抱清姿幽香入我苦吟笔此意似非桃所知我今颠倒六凿痴对花下悟灵云疑何人道眼絶世态试以公论分妍媸东邻有女厌绮縠雷五不簮珠与玑
　　寒食
　　江乡时节逢寒食花落未将春减色岭南能有几多花寒食临之扫春迹花多花少非我事春去春来亦堪惜柴门风雨小庭寒无奈池塘烟草碧欲将诗句慰穷愁眼中万象皆相识欣然应接已无暇都为老来无笔力
　　逰西山
　　我来西江边兀坐阅寒暑水外有嘉处欲徃兴輙阻昨朝主人闲聫辔临洲渚开船入江云絶渡不须橹杖策径登岸骑从单可数松杉生好风导我緑隂舞迎门野僧踈对佛香炉古峻上百级栈竹屋乱撑拄旁道得小径窈窕通深坞石藓布青钱岩泉迸飞乳幽兰隠髙人孤芳秀寒女树静忽啼猿林宻疑藏虎春半果如秋空翠元无雨苍崖隔桃花不可至其所但聼叶间禽似与秦人语不防武陵溪端的在何许徘徊耸心骨感叹就尊爼麴糵驱我醉岂复更尔汝一笑谐真懽万事落尘土谓已脱囚拘夭矫升洞府顾兹懽与适天暂慰孤旅此身当有累未是得轻举骊驹已载歌兰棹倚前浦中流望林泉隔岸闻箫鼔上马向柴扄山际玉钩吐客惠賔州竹簟甚佳取退之郑羣赠簟诗读之数过成古风云
　　巻送风漪光八尺竹新渐作琉璃色世人贵耳便贱目那知不抵蕲州笛年来愧汗常浃肤夏日自嫌污枕席有时追诵法曹句怅恨宗人不多得山斋置榻客一身君惠清凉到心骨门前客至莫见嗔老子解衣喧鼻息
　　偶题
　　轩前有修竹穿纸入牕櫺清风动揺之壁间影纵横轩后有修竹山花依以生幽芳吐孤艳不与翠色争愚翁坐其间万虑蠢不萌不识动与静但觉怀抱清千古愧张籍眼明心已盲
　　白莲草亭前盆池所出也惯见红华忽遇此本孤髙淡素有足爱者众皆以比妇人而予独以拟顔子云
　　鲛人织绡已竒诡轻梭引丝不濡水何为玉人雕琢玉亦在泠泠水泉底截肪磨玷既成花葢以青铜耸而起体色当从太虚来五采世间俱一洗似云嫦娥醉歩跌误堕污渠出清泚又疑骊山妃子泉老藕防根浮到此【华清宫白莲汤以玉石镌半开莲花汤自莲菂中涌出妃子浴则坐花上但不知今所存果开元时故物否也】斯言谩诞何足稽况乃穷乡寕有是我闻贤者在泥涂其湼不缁岂无以外观不逐纷华迁虚室常随吉祥止心斋自厌荤酒肥坐忘尽黜青黄美薫然蓄积为德馨表里絶尘无与比黄昏陋巷风雨寒细防岂非顔氏子
　　道者寮成人为书额拟成一诗
　　寮额髙悬太守书方盘炯炯连三珠唐贤正笔久寥落【栁公权谓心正则笔正】忽此相遇南海隅是寮今虽茅草新原是东邻寒士居士贫更在玉川上三间破尽四壁无我借得之稍营葺洒扫共费十日余竹牕挂处青山入水色坐照髪与肤焚香下帘百念静虽未得道道不殊假道为名亦道者窃复慕道名岂虚风流闲暇两轓朱笔含墨光能巻舒醺酣为我小飞动到纸先有神鬼扶我身漂零秋叶孤短景日就桑榆枯愿慿大刻消百疠呼吸瘴雾同醍醐【小说顔鲁公字逼瘴】
　　白居易有望阙云遮眼思乡雨滴心之句用其韵为秋思十首
　　积雨荡防暑一凉才有望夜气入灯花细影揺书幌枫叶飞红薄梦到呉江上孤笛过蒹葭鲈鱼出烟浪觉来空惘然猿子啼青嶂
　　顷随千官羣晓入丹凤阙侍立近金炉下殿香未歇宫槐零露清马穏寕忧蹶日近长安逺福过难辞拙圣主骨肉恩孤臣眼中血
　　天髙不碍眼矫首见尧云况复烟雾清八荒静无尘埀空不可状变化何轮囷遥知五色光上下藏北辰我今在人世怅望那得亲
　　凉至欲饮酒此兴不可遮手提皤腹罂倾之若流霞可但饮文字搜寻到鱼虾忽焉见妙理眼乱皆成花方知水底眠杜老言不夸
　　天边定何物洗此瘴乡眼初如黄金盘便似白玉椀明河注其中无处光不满举杯对之饮万虑觉萧防竹风吹我睡不得终夜欵
　　西风催户西落叶动相思栢香穿石鼎孤起学逰丝帘埀草亭静篱菊防幽姿万物同一气荣悴只如斯哦诗诗未成覧镜添霜髭
　　南方秋不悲奈我居异乡不见枫叶丹但怜菊花黄扫迹燕如客斜书雁成行梦中清愁阔云此是潇湘潇湘连洞庭何处是东阳
　　忆昨离帝都一别遂如雨庄舄虽不病亦作越人语茅屋终夜寒单衣昼还暑荷叶未全蛀桃花已微吐西湖莲藕香今也在何许
　　日落红练净山近空翠滴争枝鸟未栖闭户人先息孤坐明月中寒光入胸臆衣润毛骨冷万刼尘土涤谁知茅檐下我独对姑射
　　老松成偃葢瘦竹抱虚心清风度其中瑟瑟韶濩音聼之遂熟寐飘然归故林三洞既微欵赤松亦幽寻髙楼访沈约四牕桐叶隂
　　风俗
　　民生各异俗王制论不诡惟兹封州郡山之一谷尔麦秋无青黄霜冬有红紫嗜好既殊尚言语亦相抵问之彼不通告我此勿理骇去如鹿麋团聚若蛇虺已而忽超然天下同一理岭南自岭南勿用岭北比况自江山情雅故均邻里暮夜松桂间受月如受水根根抱虚明叶叶万尘洗先生一杯酒月到酒尊底画以寄吾乡吾乡祗如此
　　静独
　　饮酒或濡首作诗防呕心疾走欲避影不如常处隂阶前享明月但鼔无弦琴清风傥相过付之修竹林一静服羣动万缘寕我侵
　　壬申年封州自正旦雨至元宵不止
　　人圗作元夜翦纱累红莲天欲下膏泽万瓦飞流泉烧灯雨何损不过市井喧春若无此雨从谁覔丰年痴儿騃女临管弦见雨不止意缺然百千灯光祗照夜山下一犁知几钱人间万事有轻重况是作止当从天赵子礼劝农囬有诗和者盈轴然皆颂德诗非劝农也拟和一篇
　　山乡穷甿不知春卤莽之种那复耘劝使一日临郊坰曰尔父老尔勿寕勅书劝谕因人情要使秋稼如云平馈尔饮食烦厨兵尔醉且饱其力耕麻麦荏菽非一名农有农事毋虚称齿革羽毛上勿登贳租但议颁殊恩自今无问隂与晴扎扎聼尔耰锄鸣【栁子厚有扎扎来耜声之句】
　　又
　　山田硗薄髙低春田者缘山嗔鸟耘惰农不趋林外坰每以惮此求暂寕守出见之告以情尔軰勿视米价平官今不用农为兵虽屡丰年自当耕醉饱酒食尔有名田畯至喜非肇称众曰此亭公所登愿当【去声】甘棠颂公恩祁祁之雨明日晴聼我吹豳击鼓鸣
　　良嗣壬申年来为生朝寿作一诗荅之
　　惟吾始生朝汝祖五十八甫及贾谊少祖易大夫箦怀绷至不天能有几嵗月不得着斑衣惨惨意常缺吾如汝祖年汝已双髻茁似我蒲伏嵗汝方事绅笏我更得祖寿尚有十年活汝之事亲日加我一陪阔其如父与子灾福势相轧灾胜福力微万罪如箭发向非天地恩谁肉两躯骨后效皆茫前愆正磨刮今兹各天涯瘴水东西隔汝作飞云感我类寸肠割天之加汝者如与复如夺每见榴花红为汝惜时节手持祝生香自向炉中爇但愿早团栾盘餐共麤粝将此离别数造物为除豁小寛寒暑期未作枯木折
　　夜闻雨声赋古风时赵使君祈雨之翌日也
　　山斋道人梦魂清梦中细响忽可聼三峡流泉出幽隠万蚕食此春叶声又疑相如夜病渇蠏眼乱沸石鼎鸣呼童起视果安在云是四檐甘雨倾于时火流祗三日田兆正作纵横昨朝太守拜坛下五龙奉命云雷惊小儿放散蜥蜴去神鼓罢撃巫舞停田翁翻沟出賸水妇子田边笑相迎商量今嵗多醸酒是间指日当云平山斋一饱想无虑摩腹卧防秋风生
　　癸酉中冬四日江行
　　新寒荡余暑小雨结离愁行人向西去江水自东流我趂孤船归囬肠车万周假寐桨声中清梦何悠悠恍若傅两翼飘然得浮逰仙风入山骨佳气遮林邱尘外人物古云间楼殿幽自念此何许而容区中囚旁有老人笑谓予失初谋贪前慕埀饵遂为香所钩今兹穷瘁身抱病炎荒陬终嵗骨肉念百年离合忧俛黙事迎送嗟嗟亦良羞予欲从之拜江波拍船头危坐记惝恍熏心省愆尤玉玷容可磨水跌那许収
　　自讼
　　我昔贫时冬少袴四壁亦无惟有柱自从脚蹈官职场暖及奴胥妻子饫线因针入敢忘针入室古云当见妬云衢跌足泥淖寒涕泣牛衣复如故衔恩省咎到骨髓万罪一愚难自恕山深坐觉困烟瘴天濶日思沾雨露性中不爱賔客诗亦或未然工部句文章谁谓不得力陋儒岂是冠相误
　　郡治西防锦被花不为治架毎花开覆地而红或缘他木以升予分其本植草亭之东家僮相与栽木于地髙七尺许上布圎竹复破竹交加之外出四檐如屋之状通小牕侧户以窥视而出入余皆花地下置一榻一几可以独酌作诗以记之云
　　栽花傍庭砌立木为花屋小户虚一偏横牕置其腹分竹接柔蔓尺寸引勾曲春工直解事夜雨频浇沃枝条日滋荣满架笼新緑红浅暗香深揖逊蔷薇服此花名锦被覆我四围足比之公孙布岂不堪华缛自惭流落人尚此享痴福我欲饮其中乱影交醽醁拥被即长謡傲枕眠清熟又欲效王勃醉处先磨墨引此畧覆面肠胃成机轴染笔起临风定作花芬馥【王勃毎醉先磨墨数升引被覆面觉乃为文】
　　米尽
　　米贱今年不论钱雀防餍饫人留残青蚨不过百枚去可得明珠一斗还其如客寄已淹久羞涩囊中无可防今朝欲冩鲁公帖四顾门外将谁干经营薄少置厨舎呼童告使知艰难从今且作淖糜计杂以山芋供两盘嗟予是身亦老矣造物未置饥与寒何当甑炊七寸粳饭香及处皆同餐【北郁单越之国粳米长七寸火珠熟之饭香所至人皆来食事见严经】
　　春雨村居
　　茅檐竹屋吹山风两山流水环西东如闭篷牕小舟坐四面烟雨春蒙蒙块然拥被防周易炯炯万象罗心胸瓶罂所容可半斗妙理尽在皤腹中【杜牧诗皤腹瓶罂古】明朝晏起寒庖空市小米贱升斗丰携篮挑荠奴勿慵熟煑烂糁供乃翁
　　园中锦被花始开一枝红白二色赵守以二诗见报依韵荅之
　　两种色一枝花何郎汗汤餠妃子醉流霞寂寥难伴山斋客风味宜归太守家
　　又
　　机上红江头红其织其濯皆春风平铺岂是宝刀翦怯日尚用轻烟笼何人不置芙蓉帐置向山园寂寞中欲寻诗句賛天巧乱蘤秀发诗不工一枝和露奉明牧知我陋室非所容果然花去玉为报细换得光玲珑颓然只拥公孙布晓枕不知传鼔钟
　　出江
　　四岸出前江开防破洪浪何必春水船而后始天上一家五年别万里逺来访自闻橹声近延首日颙望今朝两相即悲喜不可状牵衣小儿笑叙事老妻怆一杯藜藿羮敢谓复同饷地气既踈泄山居亦清旷米贱不愁贫时和定无瘴相与戴君恩形影且依傍惟怜囚罪身此去几时放欲以问白鸥白鸥波浩荡【南方诸州惟山逼江逺者瘴重盖地气不泄也】
　　又
　　随缘禽在笼观道蚁旋磨忽此作江行开牕得虚坐囬首城邑卑极目天地大千山雨后绿瘴烟不敢涴古木猿数枚野渡僧一个蕉心黄渐肥荔子红欲破浄练铺其中到底只容柂烟消日乍出四顾无所唾【退之云缘净不敢唾】随行欠王维笔墨愿借过收作小圗画素壁时横卧
　　大暑竹下独酌
　　新竹日以宻竹叶日以防参差四牕外小大皆琅玕隆暑方盛气势欲焚山樊翛然此君子不容至其间清风如可人亦复怡我顔黄昏开竹杪放入月一弯緑隂随合之碎玉光斓斑我举大榼酒欲与风月懽清风不我留月亦无一言独酌径就醉梦凉天地寛
　　闺门诗三首
　　幽思春云乱拟向琴中说徽寒锦荐髙未鼔弦中絶尚有无弦韵或可奏明月阶前望氷轮去去不停辙薄命如妾何秋风河汉濶
　　无心事铅黛采采菊金黄徘徊欲寄逺云梦连潇湘岂不怀君子念念不敢忘西邻击神鼔东邻闹笙簧三嗅篱边英泪落秋风香
　　晨光入幽户手织囬文书闻古有双鲤为人致区区书成立江边天寒无鱼微怀既莫致惨惨何由舒归来更无语怅望庭花踈
　　正月十一夜灯开双花
　　铅杯压短檠清膏沃虚草炯炯孤焰瘦吐此双花好谁为夜气温暗助春风巧碎翦朝霞红缘以金粟小或云两玉虫飞来抱钗杪美人轻燎之要防火中宝我闻道家和可以感穹昊门防将有喜毎事吉先兆而我方朽衰负戾落南峤胡为今夕光熠熠似相报无乃天地慈四海施洪造阳和随根性溥为脱枯槁吾其得归欤顶戴君恩老





　　北山集巻二十一
　　钦定四库全书
　　北山集巻二十二
　　宋　郑刚中　撰
　　登岳麓法华台岳麓兵火后寺已两创惟台为旧物当时住持邻道者物故二十年矣
　　湘西岳麓法华台四十年中又再来惟石与松如雅故问僧并寺已尘埃区区独恨恩难报负负无言志已颓退宿道相愁不寝四檐春雨杂惊雷
　　投宿蒲圻县
　　咫尺蒲圻县泥深路屈盘小桥飞雪急破帽蹇驴寒家信无人寄愁悰頼酒寛转坡闻有寺一榻借偷安
　　初至法防
　　正媿修途烦仆马忽投幽寺息尘埃杜门只影惟便静览镜双眉未忍开春色更兼山色好雨声常带竹声来呼童起视榼中物为尔愚翁进一杯
　　乍晴
　　几日春山雨作霖晓风端为破重隂登楼物色浑如画倚槛情懐未易吟万里斜阳鸟飞去四围烟树客愁深个中定有超然法趺坐端须仔细寻
　　十月初梦寄良嗣诗三句云相思一载余身随云共逺梦与汝同居觉而足之
　　武昌分别处江岸倚篮舆对饮三杯后相思一载余身随云共逺梦与汝同居何日秋风夜灯牕聴读书
　　口占
　　僧房花木疎鸟雀下庭除气争寒暖春光半有无四山云外瘦一塔雨中孤谁用诗人笔收将好画图未至鼎州道旁有甘泉既酌泉过松竹百歩投宿小寺翌日又酌泉登舆松竹间兰香甚盛感而赋之时自移封
　　一宿招提又裹粮寸心孤影自匆忙客从瘴岭暑边过兰在幽林深处香动静于人曽两意升沈如梦亦都忘但悲埀老恩无报泪眼瞻依日月光
　　予嗜茶而封州难得有一种如下等修仁殊苦澁而日进两杯
　　一瓢方此寄天涯用巧居贫拙有加晚食正为顔斶饭空肠却嗜玉川茶长髯乱磨轻于土短尾浓煎不见花撑拄可堪书巻少空教癯瘁发生华
　　岳阳道中
　　客子方忧畏津亭更寂寥乱云藏野寺积雪覆溪桥米润还难买酤迟转不饶梅花有何故冷笑背寒条【旁有酒肆终日不售予徃沽之倍贵谓予无占位牌诈官也】
　　即事
　　可信南方气温冬寒未退已飞蚊庖霜岂复氷鱼脍翦雨定无春韭根向晚孤城人寂寂闭门幽梦酒醺醺起来欲向寒梅说一见眼明惟是君
　　故居
　　北山三十里忆得旧书堂小径通蔬圃新醅压酒牀晩凉荷叶嫩细雨橘花香此梦今何许随縁又一方
　　元旦二首
　　傍城山曲处草径一居幽元夕孤灯里残香静夜头乆晴无苦冷独坐祗清愁也拟寻诗句吟哦醉却休正月烧灯夜封川转觉幽十分慿月色数防照城头俗习那知陋安陵谅不愁家家松火畔舂米未曽休【人家大率毎夜无灯遇舂碓则然松明】
　　春热
　　地气冬来不复藏桃花都向腊前芳无寒疑是青春老耐静从他白日长野蝶舞余还自去沙鸥飞断却成行迎风尽着单衣坐净几留心看药方
　　即事
　　晩来登眺处寒暖正争春城古亭台少门严鼓角新【赵守新建谯门】江山真是好风俗不妨贫克已从清约须知太守仁
　　忆昨
　　忆昨少年日家无斗粟藏衔杯须径醉得意必真狂老去惟思睡年来祗念乡幽斋谁共语看彻篆纹香
　　乆雨
　　漂泊初时尚念乡如今意定已都忘小牕积雨韦编润慢火薫笼药裹香正要门前蛛结网何妨篱上蚁成行山前春雨非常好出鉢应须饱十方
　　有客问予每日何事客退赋此
　　杜门管得酒瓶干余事谁能着眼看髣髴残香幽梦断冥蒙细雨落花寒林梢寺隠孤钟晩水外人喧社饮懽万里一身聊尔耳此生惟觉上恩寛
　　封州大率园不蔬人采小蓼食之叶尖而细号尖头蓼亦谓之辣蓼误食往往杀人又春水肥时河豚鱼极贱二物郡人所酷嗜也作诗自戒河豚本草一名胀肚鱼
　　逺地穷乡口腹殊居然孤客莫随渠路旁施采尖头蓼江上争寻胀肚鱼野葛可尝虽是惯马肝不食未为疎此生余日皆君赐饘粥充饥自有余
　　吾乡城外北室宛转皆亭园自北门外南彻浮桥最为逰春胜地因清明念之赋此
　　短墙疎竹小园亭记得东风婺女城乆醖菖蒲催祓禊半肥梅子待清明桥边沙印骄骢迹水外花藏醉客声年少不知身觧老曽将豪气与春争
　　茉莉
　　小锸移根带藓苔暑中相对亦佳哉素英吐处祗如玉清思牵人全似梅浅緑翦罗和叶看真香捣麝逐风来观君可与酴醿并髙士宁容俗子陪【或谓茉莉花带叶而香可比酴醿故有是句】
　　西邻桑间有隙地从可五丈其横五分之一荒蔓瓦砾之所聚也邻翁借予栽竹因赋之
　　荒园茅塞闭墙隈多谢西邻借我开力课顽僮移防甓小通幽径养苍苔种云无处容桤木遮日聊须买竹栽十亩故乡松与菊不须便望主人囬
　　民入钱抱儥公库东塘决水取鱼甚盛渔翁谓抱儥者贩妇则旁午于塘上者皆妇人也
　　积水翻深畎轻舠徧逺湾鸣榔时拨刺挈网乱斓斒贩妇贪趋市渔翁喜动顔输他鸥鹭饱烟际不胜闲
　　封州
　　莫道封州是小州封州虽小客何愁荔枝受暑色方好茉莉背风香更幽得醉便眠寻梦蝶欲行还立看沙鸥向非造物曽留意谁把余生为我谋
　　五更醉卧
　　独坐前轩引破觥满牀书巻任纵横明蟾自可当灯烛修竹便为佳友生眼添花知轻醉小牕欹枕梦春耕日高推被还思起聴得厨头有菜羮
　　栽竹
　　信縁移老竹触暑种根小雨回生意苍苔覆斸痕影还随旧叶凉已到清尊相对如佳友何妨尽闭门
　　闲中
　　须知造物有恩深遣我闲中见物心掠水髙低鸥自在过花先后燕相寻门前父老忽闻语种罢今年常值隂秋熟瓮头添酿酒异乡孤客与多斟
　　哦诗
　　怕醉还思醉哦诗未得诗过云飞雨急斜照晩凉迟嫩緑开荷叶新红入荔枝踌躇搔发短倚槛立多时时官多以封州俸薄井邑萧条居处湫隘为叹观如闻而赋之
　　相逢都说在天涯禄似蝇头舎似蜗画角楼前皆郭外虚棚竹上是人家草深正恐鹿为虎日暮渐迷鸥与鸦老子岂知差别相髙眠饱看荔枝花
　　幽居
　　蛮徼分来气未清江风吹雨瘴烟腥出巢燕老榴花落抱树猿啼荔子青人客渐稀真省事古贤相对可谈经瓶中况是无多酒更把柴门着意扃
　　偶书
　　帝恩容贷比天寛天见孤臣涕泪潸数日得看书半巻一身犹占屋三间团团便是故乡月叠叠只如东越山苐引沧浪澡心骨尧云终自不违顔
　　重五
　　异乡逢午节卧病此衰翁竹笋迸新紫榴花开小红山深人寂寂气润雨蒙蒙煮酒无寻处菖蒲在水中
　　又
　　记得山居暑服轻石榴低照酒尊明防茸花里占诗句角黍盘中脱锦绷【浙人重午以竹箨为粽】老去容身惟有睡午宜采药懒能行谩令门外篸蒿艾且免炎乡瘴疠生
　　夏夜用人韵
　　散员居事外罪籍比刑余敢叹山樊热惟惊岁月除城楼传漏逺河汉晓星疎兀坐穷清景明朝晓看书元信昨日惠八桂酒两尊今日惠莲数头实圎而大云盆池中白莲子也
　　盆池初泛小青钱俄有盈盈淡伫仙香老不随明玉堕子肥争露寳珠圎乍披绀色神都爽欲擘柔房意尚怜检防朋尊亦新贶心知无报且陶然
　　夏夜小雨独坐
　　杜门惟一静夏日不知长竹下小牕暗灯前飞雨凉棋低无对手饮少信中肠此意此时节寻眠未用忙经月门无客客至必谓予此居萧然如僧舎
　　东望麟山耸若幢碧罗盘曲注西江隣家蜜满蜂臣分屋角窠成燕子双门设雀罗遮坐客灯排金粟照书牕须还住处如僧舎拄杖挑云到此邦
　　闲居常自足
　　闲居常自足谓欠亦谁増辟谷知难学餐霞岂易能菜非饕地主米不慁隣僧白日惟扄户黄昏便防灯【地主送子美菜邻僧送卢仝米】
　　黄彚征惠石菖蒲既赋古风复成四韵
　　附石菖蒲谁手种形模姿色妙难如黄蜂变去惟窠在緑玉抽来祗寸余夜为露华离几案晓添灶井向堦除如何便得生秋意更欲中间置小鱼
　　初秋
　　包饭腰鎌洞户忙芭蕉叶底稲田黄防风有意回防暑小雨频来作夜凉烟际轻舟分霁色望中飞鹭防山光初秋便自宜孤客邻舎数家都酒香
　　秋夜闻雨
　　海风吹屋乱疎更花结灯昏背短檠暑避新凉知有渐酒扶孤梦未曽成满帘都作芭蕉响四壁时兼络纬声晓起茅檐落余滴炉香痴坐不妨清
　　读杜子美三大礼赋
　　牢落长安赋就时青苔到榻有谁知年逾四十犹无禄笔下千篇祗有诗风雨飘零长是客干戈悲梗独忧时平生爱作惊人句博得如今杜拾遗
　　防暑
　　防暑秋郊暮前山瘴雾中猿猱都下饮鸟雀未归丛弄影试新月披襟招好风银潢向何夕零露湿梧桐
　　秋夜山居
　　路转城西一里余不妨山径自﨑岖四邻酒熟人常笑万木秋深叶不枯空翠入牕浓欲滴夜凉扶月静尤孤有时虽是风翻屋赖我元无屋上乌
　　重阳太守招登东山以腹疾不能赴
　　卧对佳辰两鬓斑幽忧深闭屋三间芎能去湿方摩腹菊可延龄少慰顔骨瘦免教先落帽酒行无分作颓山遥知太守登高处座客诗成烛影闲
　　相识有遗予以紫石砚者谓是下岩石名曰玉斗予自湖南再转之岭畏行李重滞旧所用委弃不存正以无砚为窘得之喜甚且爱其名捧而戯之曰亚父后尔尚无恙耶为赋此
　　眼如鸜鹆色如肝此语传闻谩有年李观匣中方念徃范増撞后岂知全临池欲试曽亲滴把墨重看未忍研何幸却同郴笔句贮云含雾到封川【栁子厚谢杨尚书寄郴笔有贮云含雾到南溟之句】
　　邻翁以黄菊一本见赠是岁冬暖梅已成蕾以四韵戯菊
　　邻翁情郑重赠我小金钱半锸开苍藓全根带晓烟数花浮酒靣三嗅种篱边舎北疎梅近馨香更勉旃
　　哭潘义荣二首
　　沈约楼前落叶黄朝来玉折报潘郎一区每叹如悬磬三版俄惊戒若堂泉石半生闲日月丝纶余事入文章但应祗有凋零恨鴈尽云空不见行【公六兄弟相继物故至义荣而尽】少年联辔入京华阔歩超羣便起家亲览声名髙汉殿忧时踪迹仅长沙【公顷自司谏出监汭口税】藏刀所在留余刃懐璧终身不见瑕老眼看公春梦散不胜哀涕落天涯
　　晩望有感
　　霜作晴寒策策风数家篱落澹烟中沙鸥径去鱼儿饱野鸟相呼柿子红寺隠钟声穿竹去洞深人迹与云通鴈门踦甚将何报万里堪惭段子松
　　客至木绵坐已为长韵又成四韵
　　就温嫌冷性同然况是冬深凛冽天莫讶尘生杨绾席都縁坐少席文毡感君四坐平分暖为我长针细衲绵从此门前有来客不须称遽足留连
　　庚午冬至夜
　　今夜云开北陆风丈三将到土圭中剥穷谁见隂阳妙来复方知天地功孤坐看灯浑是梦苍顔被酒不生红却怜土俗追时节言语虽殊意亦同
　　衡岳左右道旁茅舎竹门中有老人八十一岁宣和间尝为芜湖尉因官火弃官寓湖湘无生涯学者时过之问经义遂相资助皆自言如是予饭其旁饭已即行马上拟成
　　茅舎柴门昼亦扄松姿鹤骨向人清阖门饘粥千金重九品冠裳一唾轻仁义到头焉用稼声名真是岂其卿我慙瘦马冲烟雨不得从容慕老成
　　自怜
　　木偶漂来万里身自怜藏拙向三春人穷但有哦诗债意懒终无下笔神屋后云深鸡失晓厨中饭尽防嫌贫五更小雨却堪喜数垅寒蔬色已新
　　春昼
　　深村春昼永事事不相关花少蜂蝶瘦水清鸥鹭闲栢香熏纸帐竹枕傍屏山付与翛然梦乐哉天地间频夜灯花顾予有何喜其可喜者又心之所自知不待灯报也
　　何烦喜事灯来报喜事山间足可夸緑竹乍移都出笋素馨冲腊小开花疎牙送饭匙犹健细字抄书笔有加况是山前膏雨足平平春水浸秧芽
　　草亭假寐
　　菜畦深处短墙西中有茅亭客未知天许病身全得懒日烘春困恰如痴壁间花影帘休隔案上书篇燕莫窥更语东风轻过竹老夫假寐一些时
　　渉园偶成
　　颓龄正是投闲好胆薄谁知与拙兼棋信天机那论失酒随客量不教添静冲小雨看花蕾时拨苍苔笋尖幽鸟叶间如有语比翁难作逸羣髯
　　懐旧
　　家近西山云满篱曲塘深处芰荷稀雨余燕向花间出饮散人从竹后归炊到扊扅真是窘食他糠籺不知肥半生享过清闲福回首乗除事事非
　　去冬
　　去冬竹瓦迎新雪曽下珠玑到酒盘正月便回春意暖五更防带鴈声寒门谙寂寞何须翟鬓就衰残岂是潘祗有报恩心耿耿自余都作六如看【是身如梦幻泡影露电】
　　夜坐
　　静坐始知闲有味懒行终是病相侵雨声歇处乱云薄月影来时清夜深幽蛬傍堦如有话皤罂在手更孤斟寥寥万古圣贤意落尽灯花空寸心
　　晩凉小酌
　　城头暮角送防暑倚槛顷之风满襟去鸟渐迷山落日鸣蝉忽静木垂隂弄云初月光犹淡出水新荷緑未深萧散晩凉君解否一杯寻见古人心
　　山斋疎陋每焚香旁舎闻之而斋中不甚觉盖香随风以流也为四十言
　　闻时清透骨聚处细成緺灰厚火得所山深风奈何四牕都纸破比舎得香多利彼与自利吾心宁有他
　　寒意
　　岭南霜不结风劲是霜时日落晩花瘦山空流水悲栖鸦寻树早冻蚁下牕迟季子家何在衣单知不知
　　循省
　　僦居栽竹暮清幽絷系其如是楚囚髙枕亦成惊枕梦小牕长作客牕愁扪心罪在愚臣戆肉骨恩归圣主优日有省循千防泪临风分付与江流
　　腊月十三日送邢婿还乡
　　卾渚分携惊昨梦如今岂谓一尊同尘埃万里玉常润风雨对眠床亦东问得平安归客子留将思忆与衰翁征衫瘦着不须遽渐向湖南春色中
　　辛未除夜
　　爆竹懒能熏桃符又上门老身迷岁月春色徧乾坤桂岭家何在茅堂酒满尊小笼温衲被清梦接黄昏
　　壬申年封州自正旦雨至元宵不止
　　江涨侵山云不干迎春送腊雨勾萌潜识化工意泥淖莫嗟行路难闭户定无元夜醉拥衾如对九秋寒池塘烟草弄风日此景当从晴后看
　　无寐
　　瓦裂慨平生【枊子厚云男儿立身一败万事瓦裂】无眠枕半横逐臣常内讼谪梦自多惊投晓星河澹近山钟鼔清晨炊知米贱犹恐费经营
　　又
　　孤衾万感不能平幽独扪心未觉盲疎雨过云才数防宿酲扶梦正三更瘴烟侵我须教老春物牵愁自在生畴曩犬鸡无寸效如今方媿子真耕
　　草亭逺望
　　村舎无楼可望逺茅亭逺望似登楼饱看聚防云无住最爱萦回水自由诗思已随芳草动春寒少为好山留谁将裘马换美酒与我同消万古愁
　　春晩
　　寒鸡不饱亦知鸣布被堆中又五更唤此枕邉烟浪梦杂然风外鼓钟声花笼宿雾方冲湿牕识朝阳已弄明盥濯是身无始业一炉香火向三清
　　无诗
　　草创园亭随意坐任縁花竹倩人栽鴈声与客将寒去枊色知春有信来逸气暂时因酒见物华空自把诗催案头秃笔无才思不赋一言真陋哉
　　幽趣十二首
　　幽趣无人防闲居我自知笋尖穿落叶花蘂挂逰丝寒在蜂来少风斜燕不迟老夫无定力破戒为题诗幽趣无人防闲居趣自成孤舟横水静宿鹭入烟明风絮低还起苔钱断复生小门无客欵睡犬不闻声幽趣无人防须还我独亲开书风为掲得睡懒相因雨后竹色净月中梅意真北山小园景莫怨未归人幽趣无人防人应为我愁山深云易聚市逺酒难谋恃力防惊鹿争巢鹊避鸠老夫春睡美蝴蝶是庄周幽趣无人防池塘又吐青云间万里客竹下一门扄空翠侵书帙飞花入草亭杖藜寻柏子慢火待余馨幽趣无人防欣然自解顔雨来飞鸟急沙静小鱼闲翠滴峰峦表香霏草木间吾心久忘物物意苦相关幽趣无人防春风自过门青圆梅弄子緑隘竹生孙花少蜂蝶瘦雾浓鸥鹭昏草寮藜藿饱痴坐等庸髠幽趣无人防清闲五月中鱼跳荷叶緑猿笑荔枝红拨竹看新月钩帘入好风神仙赤松地正恐自相通幽趣无人防虽然亦有为晩凉寻薜荔细雨架酴醿扫屋除蛛网添花助蜜脾黄昏方隠几酒兴又催诗幽趣无人防天寛物自容防休怜踸踔鱼勿为噞喁吟苦秋虫适身闲沙鹭慵举头常见日山水任重重幽趣无人防闲中见物天緑虚甘露结红皱水晶圆倒孕潜资化成行出暮羶寰中无巨细动静各随縁幽趣无人防云依逺岫行寒塘时拨刺古木廔敲铿壁殻拖涎钝花飞度粉轻山泉烹石鼎孤啜不胜清读柳子厚若为化得身千亿散上峰头望故乡之句有感
　　茅屋三间昼掩扉遮藏足得讼前非雨余燕踏竹梢下风动蝶随花片飞闲自钩帘通野色时因酌酒见元机思乡化作身千亿底事柳侯深念归
　　拟题黎簿尉梅隠用其韵
　　梅仙隠去事难论故种疎梅隠小轩虽似扫除颜色冗不妨逰戱簿书繁月明客共藏花影醉梦君应到酒尊我亦寄身修竹里颇欣成性得存存
　　自寛
　　瘴浓复岭烟如墨照以澄江一洗开芳草望中春去逺落花寒处鸟声回风飘空翠入修竹润滴幽蹊生緑苔不是从前赋清苦未应得向此中来
　　山人
　　自古山人合在山山人何幸此偷安身闲不束休文带发短聊簮子夏冠【小冠杜子夏也】酒量自来惟恨窄僦居随分不须寛惟余骨髓缄封者尽是君恩报答难
　　杂兴
　　秋风城垒小逺望一消凝洞客云中路渔舟水底灯有钟聊是寺半俗不成僧羇旅其间者尘埃料可憎
　　八月间对月独酌
　　月到空庭色界虚酒壶安顿向氷壶须防万瓦清露湿髣髴一轮丹桂孤独酌难成狂态度闲身惟有醉工夫醉中孰与参禅趣此妙须知禅所无
　　简孙立之
　　无分双清岸醉巾苍头煮药与谁亲空烦食指报珍味阻向歌喉聴【平声】落尘槛外寒花应照户座中明水定生春仙翁若苦催归斾不比山斋酒困人
　　黄义卿知郡母夫人挽章
　　往岁封川秋水肥板舆行色照莱衣江鱼来处使君去吊鹤飞时孤子归脂泽一奁留旧蔼铭诗千古载余辉阿参与我同题塔慰问苫茨涕欲挥
　　腊中防桂堂太守劝客满觞尝曰怕渡野塘寒酒罢且归又曰月挂竹梢明爱此二语借为两诗云
　　不辞芳酒满怕渡野塘寒淡月侵灯暗新春逗腊残主人方郑重客意敢阑珊聚散皆如梦相陪且尽欢风穿花坞冷月挂竹梢明浅量三杯酒狂歌万古情使旌浮夜色归棹有寒声倦客无浆蔗朝酲未肯清【蔗浆析朝酲见西汉书】
　　冬大暖桃李花飞如雨已而遽寒绵裘犹薄也
　　冬令常温客不愁日来还用理衣裘浪开易落惊花雨过暖成寒似麦秋木叶揺风摧宿鸟江烟带暝起沙鸥何人有酒生春意驱我新诗到笔头
　　拟送傅推官吉先予以绍兴己巳六月自复徙封吉先后一月到任
　　漂流忆昨到封川相继人看渌水莲屈指君犹成一任过头吾已出三年欵门对坐惟棋局判袂论情付酒船九月秋风去防疾可能相望不依然
　　病酒
　　酲病初非病寻真却损真孤愁如送别清渇欲生尘嗅菊时思杜薰香未惬荀蔗浆知可析莫致一瓯新
　　砌下黄菊暮秋始开为赋此篇
　　小栏培土待重阳雨洗金钱未肯忙终借九秋扶正色谁能三嗅为清香陶潜属意空诗好胡广随縁却寿长古昔风流无处问碎花浮泛一尊黄
　　十月二十三日赵守侵早泛舟防西山有诗即席和此
　　开船侵晓雾转棹顺江流寺径盘龙腹州旗映马头水邉香草细云际小桥幽冩物钦清絶赓篇媿缪悠
　　再和
　　曩防今千日光隂趂水流楚囚聊寓目古佛不擡头鸟避人声杂云藏洞穴幽一舟横晩渡囬首兴悠悠
　　初春五言
　　积暖浮阳过轻寒宿沴消防纎飞雨线清润入花条节物病身老家山归梦遥华严存至教不复见无聊
　　又七言
　　古人书巻慢翻寻齿髪萧疎岁月侵万里家山孤枕梦满城风雨五更心蒙茸软草涵空翠寂歴初花弄晓隂燕子未来寒意重数峰圆瘦入云深
　　初夏
　　春物阑珊逐晓风芰荷欹角草茸茸野梅结子疎枝重老竹生孙翠影浓煮酒情懐还是客异乡歌笑且相从醺然就枕皆佳处醉梦何妨度晓钟
　　寒食杂兴二篇
　　安居岂是安居地木偶漂来且庶几日向柳邉回晚照雨随云去敛余扉相逢又说分新火孤坐谁怜尚袷衣试破泥头开煮酒菖蒲香细蜡花肥
　　小小园亭书掩关身闲不用更偷闲栁绵尽日髙低处春色于人去住间已醉更应将酒解负花须索把诗还我今已是霜颠秃不比休文只鬓斑
　　闲兴
　　隂隂修竹小茅庐足可安闲置老夫懒不观书蟫得计贫唯煮菜防无图吏今更肯来桥外鵩亦相疎远坐隅阅遍华严方灌顶焚香千古问毗卢
　　出江
　　净练已欣平似熨更因过雨助清深何人孤笛穿云杪逺岸归舟入树隂鸥鸟惯看迁客靣江山偏识老夫心半钩小卷黄昏月欲得新诗个里寻
　　緑净轩
　　我创新轩不费钱小将屋壁敞东偏谁留止水涵千丈今为陈人洗万縁树近直疑蓝作幕月明方见玉为天个中岂敢容凡客独与清风泛酒船
　　病后渉园
　　百病相寻体未平幽懐感物强星星【烦懐却星星退之纳凉句】地卑积润野梅瘦嵗晩无霜山柿青览镜但存心慷慨杖笻犹觉歩竛竮如何每事难精进日废华严千字经【予自去年写华严日以千字为程后增至二千字而病病起欲写复课千字犹羸倦未能稍苏耳】











　　北山集巻二十二
　　钦定四库全书
　　北山集巻二十三
　　宋　郑刚中　撰
　　甲寅九月末雨至十月二十三日得晴闻是日六飞进狩诸将告防
　　密雨重隂一月余似闻征马又长驱怪来林外升晴日已奏江邉报防书
　　季天叙为人相宅过余求诗戏书二絶
　　由来南巷独甘贫季老徒夸眼有神未暇相烦展髙栋方图种徳效前人
　　一区悬磬已偷安常念风波世路艰若谓他时庇寒士防须令我作千间
　　别家山二絶
　　简书催我就征途对坐西山暂索居闻说仕途险甚未应从此便相疎
　　就荒松菊莫相嗔未肯微官缚此身若有督邮须束带定将秫米付他人
　　代答
　　塞汚鉏蔓致蕃昌草木懐君岂易忘出为苍生施此手他时宁使故园荒
　　雪中度冯公岭二絶
　　雪积云腾昼杳冥万山玉立不胜清举头祗恐是尺五松栢已为环佩声
　　琪花风乱欲成团度岭人言路已漫我斥征夫苐前迈山翁不畏雪霜寒
　　范才翁惠酴醿
　　寳刀分惠过墙西瘦比寒梅不肯肥只恐东风苦无頼为君吹作玉花飞
　　题黄徳老西亭二絶
　　花木横斜转小蹊疎帘竹屋任髙低何人移得僧牕静置在君家防事西
　　吏冗文移纸作堆谁能亭榭静中开直须事外关门坐莫放人从门外来
　　和李端明题灵峯
　　灵峯特立万山中秋逼浓岚愈欝葱旁絶逶迤虽寡助其如气象自摩空
　　题大龙湫
　　龙湫喷薄髙且清自料吾心略相似因流顺势无隠情倾倒向人只如此
　　题妙明师静轩
　　小径禅房緑苔坐中闻叶亦幽哉此居不是能潇洒但我初从閙处来
　　腊梅
　　缟衣仙子变新装浅染春前一様黄不肯皎然争腊雪只将孤艶付幽香
　　宿长芦寺下四絶
　　北风吹水拍船头晚泊长芦祗欲愁试遣长髯伺烟际望中李郭亦来不【懐李叔海】
　　来帆风饱自行快去桨浪髙知进难舟子勿生淹泊恨偶然迟速我殊安
　　建邺春江水拍天趂潮先发六宫船何时彤笔严清禁缥缈金铺生瑞烟
　　风伯清尘过浙西随春万骑拥旌旗野人不识廵方意警跸还忧为贼移
　　八月初四日谢雨采石中元祠
　　山柳叶疎容夜月古松枝劲起秋风定知明日便回首百里牛矶烟雾中【中元祠古牛渚矶也】
　　和楼枢密过洛阳感旧二絶
　　十年滓秽已澄清访旧宁须得便行蚤辟关中奉髙祖重兴礼乐定章程
　　梦眼由来过幻差焚香祗好诵南华云深汉殿犹衰草风洛阳无旧花
　　楼枢宻过华山浩然有念古慕希夷之心谨用韵作二诗以箴之
　　四皓已闲犹管事留侯事了始求仙仙人石上出一手寓意后人非偶然【太华絶顶一峯上有迹如巨手俗号仙人掌】
　　且说髙皇寛法律从他汉武好神仙关中脱使闹如鼎自屏山樊能安然
　　陕西戯成二絶
　　邉城土俗自随宜物色人情浩不齐略有江乡相似处午烟林下一声鸡
　　出门上马虽所乐乍见秋风亦念家何日随堤霜后路乱飞榆柳踏平沙
　　随凤翔有何日在堤霜后路乱飞榆柳踏平沙之句今至堤上复用前韵
　　沐雨抗尘几万里劳生令我忆山家秋风小艇浮棊局野色侵帘水见沙
　　早行二絶
　　风柳惊霜日夜飘客程中夜马萧萧据鞍髣髴如残梦晓月一钩犹未消
　　頳肩携担又催程寸许孤灯照壁青破县残更误传晓马行十里见明星
　　和江虞仲华山二絶
　　仙人掌
　　意象轩轩势入云为谁出手若经纶夜扶星斗朝擎日气力何知几万钧
　　陈希夷无忧木
　　世累都忘春复秋婆娑槐木亦无忧不知千古云间梦梦见山前战马不
　　马上口占三絶
　　秋阳未作结霜风沙细堤平落日红客子何须念行役马蹄多在柳隂中
　　露浓红透棠梨叶风落疎乔麦花马首渐东京洛近小寒无用苦思家
　　小枝圆熟枣累累短緑尖新麦透泥父老随车说丰岁相公何苦出关西
　　九日
　　倦客飘零若转蓬一尊深念菊花丛马蹄踏处黄尘起费尽天涯落帽风
　　鸿沟
　　天下共知归汉徳东西那可限鸿沟虽令羽割大河水分得人心两处不
　　灵壁驿有方公美少卿留题戯和于壁
　　君把使旌临洛水我参枢幕过潼关秋风想见吹归渡先看淮南第一山
　　雨过
　　云压江邉草树低麦揺秋色望中迷却知向晚有晴意雨过一声村落鸡
　　眼昏
　　月下对花灯下字年来渐觉老相关颇思瞑坐收余力他日归家祗看山
　　胜仲少卿公惠岩桂并诗二絶用韵和之
　　揺风暗緑疎疎叶困日轻黄小小花细认幽香已清絶更随膏馥出君家
　　秋桂荷君亲折赠倾盘髙挿傍胡床儿童谩自温金鸭三日炉金不敢香
　　十二月二日腊祭前一日致斋惠照呈清叟察院三絶
　　峨冠执法公宜整端冕临祠我亦严深炷炉香通问讯小寒清坐隔疎帘
　　腊祭精严古院幽邻房不敢对茶瓯何时芒履扶笻竹度岭相寻溪岸头
　　柳眼浅窥湖水畔梅花瘦着竹篱边残年未便无氷雪春意云何已断然
　　懐山居二絶
　　春浅酒寒人密坐花深雨细蝶移枝十年未解作归计此恨故园鸎自知
　　披丛寻得晚花瘦带雨翦来春韭香忆把余醺付松枕明朝春梦不胜长
　　即事
　　竹舆晓出见湖山小室焚香暂得闲帘动东风入双蝶清愁何处不相关
　　观橘花
　　渐看緑叶秋来密最爱轻花露未晞何日增枝充素里为渠临酒脱金衣【素里金衣皆见橘颂】
　　礼部直舎枯竹嫩篠丛燕雀飞来欲折以二韵记云
　　火邉遗竹但枯枝瘦笋丛生未及齐篠嫩不禁风燕立緑梢烟外起还低
　　发风水洞
　　山逼新寒惊远梦风收细雨作初晴晓光微动鸥鹭起黄叶乱飞旗帜明
　　离家
　　我有君恩未报身勿因云出念行人闭帘小閤团团坐尔軰何妨暖到春
　　道中四絶
　　过雨山间云出没夕阳天际鸟浮沈男儿马上志四海不是寻常客子心
　　水渌沙明不见泥寒烟漠漠树埀埀渔人不识闲中趣辍网咨嗟望使旗
　　败箧冲霜思徃岁旧逰如梦慨平生鬓华已逐心事老溪水祗如前日清
　　寒意无多晓色交云随疎雨又还消山行全似三春日林际一声婆饼焦
　　频夜烛花
　　密炬香光照夜红埀埀帘幕静无风金盘五寸花成穗可但钗头缀玉虫
　　题安仁汪宰絶览亭
　　目力所临皆在下亭名絶览未为叨丈夫心地须超出此外当知更有高
　　十一月十三日宿东林是日小雨不见庐山戏留絶诗于方丈
　　浓岚暮雨随人密逺壑幽峦向客悭清旷本吾胸次景不须云里覔衡山
　　过大冶县
　　吏民俱困市防小鸥雁相呼湖海寛蕃息谁能力耕凿弦歌依旧好为官
　　二月十七日马上
　　愁多发白惟知老病起花飞不见春我得此生真偶尔休贪画饼作痴人
　　河池秋雨
　　一雨一凉秋气味添愁添病客情懐故园十亩檀栾好个里归心未得谐
　　夜坐戏书
　　牕前寒雨正无邉案上含花烛影偏莫念江湖家万里一杯径醉且髙眠
　　春日
　　朝来弄日花头密暗里窥春柳眼多任是老人情意薄个般时节奈愁何
　　移司道中四絶
　　危梯破雪入河池今日还辕岁一朞道是得归元未是却移边角利州吹
　　鱼惊鼓吹寒犹出乌避旌旗去肯留顾我才疎何所用空将行李慁清幽
　　千山似笋怜渠瘦一水如蓝对我寒今日看来心未静画将归去静时看
　　随车千骑铁成围诸将前驱辨皷旗不似东阳村舎畔芒鞋踏雨看山时
　　戏题堂前梅
　　健歩移来知未久危根犹用小栏遮似能向我怜幽独旋放南梢一两花
　　忆故庐
　　不如当日在山家修竹丛中一迳斜饱食醉眠浑没事风朝雨夜祗愁花
　　寒食日
　　休日文书得少闲试寻髙处凭阑干落花芳草不胜恨细雨斜风都是寒
　　登乌奴
　　金壶皤腹贮春醪路入山堂脚脚髙但得逺尘寛俗鞅不须临下见秋毫
　　一絶寄家
　　惊枕梦回常半夜倚楼魂断是斜阳如何行李犹淹泊未报蒲帆过武昌
　　骨肉闻已至广安而连日有雨甚念之戏成絶句
　　行人未到雨潇潇最苦酴醿叶尽飘风雨不遮春去路障泥空滞马蹄骄【马惜障泥或遇雨不肯行】
　　二絶寄章氏女子
　　女子有家难恋汝外甥似舅岂忘渠春风万里空相忆但愿平安数寄书
　　益昌春晚百花开骨肉今朝对酒杯共说相思悲复喜就中怜汝不同来
　　寄吴信叟
　　闻说吴郎入汉中扫除亭榭祝东风三年不与故人醉留取数枝桃杏红
　　春晚
　　东望故园天一涯官身到处且为家六房吏散无留事满袖乱红携落花
　　甲子春晴乆三月晦得频雨喜而为二絶句
　　夜半风雷破久晴四檐侵晓尚泠泠欣然拥被重寻睡梦见汉中春麦青
　　春晚郁蒸如溽暑朝来萧飒似清秋千山雨后隂云凝三日楼前野水流
　　元夜二絶
　　春风灯火倾城醉明月花枝满地寒不是陇头新麦绿田夫未肯逺来看
　　门前又结防为山千骑从容鼓吹间孰谓柴扉连竹坞一灯和月夜深关
　　益昌霪雨逾月负郭皆浸祷祠之后仓廪保全居民复业运使国博喜而赋诗輙成三絶句以报来贶
　　一月山前雨带风拍天江水涨惊洪朝来莫怪波澜静收向诗翁笔势中
　　千仓积粟栋崔嵬夜浸洪流亦殆哉不是脂膏天所惜岂应水到却平回
　　朝廷徳泽徧封畿避水人家即日归独愧因漂如木偶未还田舎理柴扉
　　送何元英出峡三絶
　　呼儿携妇裹书编月色滩声共一船回首已逰三峡水此行那不谓登仙
　　莫忆双溪水似蓝暂留荆渚脱征衫更烦频向沙头望望我西风出峡帆
　　壮士椎牛进酒巵五年不享鲙鲈肥君如亦有埀涎兴凖备轻蓑随我归
　　出峡题舟中
　　才踈任重觉艰难今日东归意已闲勿谓一舟轻似叶君恩端的重如山
　　忠州丰都观乃隂长生之地山最髙处栏槛围一古井谓是真人丹成乗云仙去之遗迹道士云时有云气出井中过而赋之
　　莫向山头覔古人青山之外已为尘弹圆朱橘懐中物云气有无何足询




　　北山集巻二十三
　　钦定四库全书
　　北山集巻二十四
　　宋　郑刚中　撰
　　落职宫观桂阳监居住谢表
　　积为大戾罪动神明姑示小惩慈犹父母念省修之已后徒感涕以何追中谢伏念臣植根竒孤振迹寒逺官箴初服天睠荐温坤维分寄阃之权政殿窃崇资之宠曽防称塞动輙妄迷是宜过恶之资用致满盈之罚扪心刻责糜躯岂复可文伏地震惶擢发皆其自取雷霆之上斧钺犹轻敢期圣度之寛曲付鸿恩之内乾坤善贷蝼蚁俱全此盖皇帝陛下爱本尧仁明齐舜哲法同绳墨示一世以无偏之平惠比春阳开万物以自新之路再生之赐过望若惊臣敢不痛改前非恪遵古训苐惟晚节莫知报答之辰所假余年尽是省循之日臣无任激切屏营之至
　　谢宫祠表
　　罪重责轻既居善地命微恩大更畀贞祠窃廪饩以兢慙捧训词而感涕中谢伏念臣妄窥糟粕久困胶庠偶脱尘埃遽依日月宠优而实无以称福过而灾亦随生夙夜惟寅言行相失风雷在上震惧众谓其必当父母虽慈容忍未闻其及此初蒙混贷黙契隆私肃遵去路以兼行愈觉此身之负国尝收危魄恭投循省之诚忽聴邮传祗拜矜怜之告逡廵自失局蹐靡遑此盖皇帝陛下徳迈汤文性同尧舜简易而总大要髙明而建中和称物平施自有至公之度容光必照尤通在下之情包此罪愆赐之寛宥臣敢不静修徃行仰戴鸿恩躯或可捐誓竭区区之志天何以报惟知荡荡之仁
　　到封州谢表
　　成法难寛自投宪网大君善贷仰戴仁天念孤恩至此以何追虽流涕痛惩而莫及亟收危魄祗拜温词茫然晨夜以奔趋惟是寝兴而震悸中谢伏念臣桑榆得路韦布起家遭逢尽出于圣神报答不忘于顶踵而臣取穷有道召福无门心思暗以皆迷禄食浮而取败敢效愚之勿勉寔体国之未知违戾弥年含洪有日彼天视履既招盈满之祥惟道平施宜正偏私之罪雷霆所过斧钺犹轻陛下以仁为恩朝廷于帝其训百愆俱宥一切优容全收震耀之威止从轻典许集伤残之气再保庸神无所糜躯惟知顿首此盖皇帝陛下功髙治古道契格王体简易以示人象着明而在上讫内外不罹于咎大徳曰生无隐微不得其情容光必照自诒戚者亦惟教之致此妄迷仰蒙全贷臣敢不熏心知惧伏地省非靖惟积沴之身逺倾葵藿独有再生之赐难报乾坤臣无任屛营之至
　　缺题
　　积戾孤恩上误朝廷之托藏瑕薄罚仰知堂庙之慈感虽无穷言则有媿伏念某学不闻道仕诚为贫一辞州县而来便冒清华之选西南之役委任所专乆知庸凡当致倾覆盖宠优禄厚岂虚食而无灾且识闇智昏必迷津而失据咎皆自执过莫可文省循内愿于洒心衅累奈何其擢髪理难从恕望岂图全顾于寛大之条已絶觊觎之念协同论议賛成元化之功运动枢机溥施皇慈之泽此其为徳非所敢忘兹盖某官识洞古今才兼文武智圆以静气正而温深閟善藏乆蓄发扬之道顺流沛决是皆平素所期夙髙忠厚之风旁借孤危之势致兹罪废今获保全某敢不拳拳服膺旦旦思理借书可读益求为善之心穷巷卜居不替依仁之愿其为感惧罔既敷陈
　　回朝提舶启
　　某猥承台睠枉坠云缄以一时遴简之贤分二广専司之寄方光华之特异岂枯瘁之敢通谅体尧仁录此省愆之意故矜楚系忘其罪戾之因曲借温辞逺形髙谊某自蒙寛典尽识前非独念散置之非员罔敢騈封而上记中懐微布短楮严题扫箧笥以无尘谨藏珠玉望旌麾而寓迹如见帡幪伏冀仁慈有以恕察
　　拟贺发解举人启
　　明诏搜贤趂槐黄而献赋有司造榜先桃浪以开程伏惟懽庆解元禀赋已精磨礲云乆已于秋汉快观犯斗之雄行即春风必覩化鳞之异











　　北山集巻二十四
　　钦定四库全书
　　北山集巻二十五
　　宋　郑刚中　撰
　　周易窥余序
　　窥余窥窃易家余意缀缉而成也老来心志凋落健忘自觉所学渐次遗失恐他时儿童辈有问寖就荒唐无以对故取平时所诵今昔易学与意防者辄次第编録时自省览此窥余之所为作所为名序之所为缕缕也伏羲氏画八卦古无异论至重卦则指名不一郑康成辈谓神农孙盛谓大禹史迁扬雄谓文王攻为神农之说者曰耒耨之利日中之市固已取诸益取诸噬嗑岂应后来方重卦神农之说破则盛以下自当无语矣孔頴达王弼又谓伏羲氏始用蓍十有八变而成卦观变之数则用蓍犹在六爻之后造书契以代结绳之治而书契之作盖取诸夬重卦者非伏羲乎伏羲氏画卦又为重卦文王为卦下之辞又分上下经孔子为十翼周公为爻辞此易纬所谓三圣人而周公不与者周公本文考之志而为之举文王则知周公之圣也頴达既坚守弼论不移后之立异相可否者犹未已要是指摘相胜无明白证据当以王孔为允复有疑者曰爻辞亦文王所作非周公也此盖不考明夷尔文在羑里无自谓文王之理亦不得先谓箕子为明夷韩宣子适鲁见易象云吾乃知周公之徳则公作爻辞何疑马融陆绩皆知此意也系辞曰知者观彖辞则思过半矣又曰圣人设卦观象系辞焉而明吉凶遂又疑夫子不应自賛如此彖系必文王所为也曽不知卦下之辞乃文王所系其所系辞亦可谓之彖夫子于上下系特賛序之与夫子所为彖辞自不相碍范谔昌误疑干彖与文言重复而谓文王为彖者亦此类也至于十翼之目亦复纷纷以彖象系辞三者各分上下而与文言序卦说卦杂卦四篇号为十者孔颖达主之彖也大小象也上下系辞也乾坤文言也而与序卦说卦杂卦三篇号为十者胡旦主之以象分大小而不以彖分上下旦说为胜以文言分乾坤似未安去古逺矣学者要当以意所安者为是故两存之以俟来哲通乎此然后可以读易或问曰子为书始屯蒙何也曰予于乾坤不敢谈也易者天地万物之奥乾坤则又易之奥圣人妙易书之神而藏之乾坤其所示人者犹委曲载之文言孰谓学者可以一言定乎尊乾坤而不敢论自屯蒙而往以象求爻因爻识卦万有一见其仿佛则随子索母沿流寻源乾坤之微或可得而探也今固未敢妄有窥焉又问易曰商瞿子木亲受业夫子下抵汉魏专门名家者不胜计虽互有得失之论大槩不过象义二者就其意趣不合最甚者惟李鼎祚王弼其专用象变三十余家而不足义者鼎祚也尽扫象变不用古注而专以义训者弼也子为书为象乎为义乎曰有象则有义以义训者不可以遗象也义不由象出是犹终日论影而不知形之所在偏于一而废其一学者所以难予窥余所不然也近世程頥正叔尝为易传朱震子发又为集传二书颇相弥缝于象义之间其于发古今之奥为有功焉但易之道广大变通诸家不能以一辞尽有可窥之余吾则兼而取之杜预春秋经传集解后序载晋太康元年汲县发旧冢大得古书皆科斗文字不可训知独周易及纪年最为分了周易上下篇与今正同而无彖象文言系辞预疑于时仲尼造之于鲁尚未播之逺国而汉艺文志易经十二篇谓上下经及十翼也以是考之汉之易已十二篇但经与十翼自为篇秩非若今易之各附卦爻先儒谓费直专以彖象文言参解易爻谓王辅嗣象本释经欲相附近故辞与象各附于当爻要之取古本辄相分合二子不容无过然圣人之防未大悖也并见于序之末绍兴壬申正月旦观如居士山斋书
　　左氏九六编序
　　左氏载春秋卜筮颇详筮之遇周易者之卦一十三变为二十有六无变者三论卦体以明事而不由筮得者八总三十有七卦蛊凡两书予志欲集为一书乆而未暇近乃成之凡卦之见于左氏者各画其所得象具载事本与筮史之论其有疑浑可加臆说或近世推占之法似相契騐者辄附防其后仍以八宫分卦并逐宫之变体先之共三巻通号曰左氏九六编庶简而易求也所集成偶读元凯书太康元年自江陵还襄阳防汲县民有发其界内旧冢者大得古书皆科斗文字藏入秘府元凯晚得见之书多杂碎竒怪惟周易及纪年最为分了又别一巻纯集左氏传卜筮事上下次第及其文义皆与左氏同名曰师春师春似是抄集人名异哉予今所作是乃师春之意乎其人其书茫然千古之上疏集同异不可得而知矣绍兴庚午正月日观如居士序
　　经史专音序
　　凡字书一音者韵畧科以四声各从本韵用之无疑自一音以上韵輙圏之附圏者皆字之有他音者也甚矣他音之多岐而专音之易失也后学狃于传诵初或失真场屋之间迫于晷刻义复不审往往谓圏字可以通用而不知六经百氏固有专读之音误取谬用所不能免予病此近为旁通书取音一以上经史有专音及名物定号不相为用者标于上而以又音系其下训释可以发明者防于后本字外事实可以资益者并载之盖简而易见辨而可守也惟是韵畧音注比释文容有不同而予于圏字其去取亦各有音别为叙例附序之后通号曰经史专音凡五巻陆氏有言书音之用本示童蒙予为是书考据不能周尽其于示童子也庶几焉尔绍兴十九年十二月日观如居士序
　　逹尝编序
　　不知病而投药非药之失用药之罪也寒温违性佐使非宜此方之失亦信方之过也己巳以来怜予病者既分以药必授以方所以体朝廷好生之徳保全瘴疠之身仁亦至矣近取所得方集而编之是皆用而有信非所谓未达不敢尝者也因号之曰达尝编绍兴二十年正月日观如居士序
　　画记
　　绍兴丁夘承乏坤维嘉州僧鬻旧书画于益昌有绢画渡水罗汉一轴绢长二尺许中破半幅为之云是孙太古笔太古固蜀人然以素不知画其真伪不能辨但用笔简易铺次有伦颇似善作五言絶诗者篇小而意足如所欲价售之事外或观书少休必取过目如是逾年越戊辰画随余归东阳遂亡失居闲处独念之不能忘因志其大都于此十六尊者行临清流立盂中者一人置杖于水履其上者一人背负尊宿杖而渉者一人将济回顾者二人脱履就渉者一人坐而举足欲脱者一人笠首后至者一人溪之前则坐石上语者二人旁立一人濯足浣衣二人浣已以衣置木杪者一人举手招未渡者一人人物不及寸而相貌衣服竟辄无一同呜呼为此者可谓能矣尝观韩退之古今人物小画记谓在京师与独孤申叔弹棊胜而获者后至河阳以示赵侍御觉其慼然若有所感问之则曰手所摹也亡之二十年退之举而赠之予伯祖中散公敏甫庆厯间仕官于蜀至今其家有花木翎毛皆当时所得赵昌辈名笔窃自念素饱西南近七年所收画惟此半幅虽无侍御手摹之劳然易以善价较之弹棊而获者犹愈尔特不知能再遇乎不也为之记叙时读之如见画焉
　　三砚记
　　笔砚书生进业之具予自幼年玩之今六十三矣砚大概合记者有三崇宁间先子挂冠归自长沙不一年弃诸孤家四壁立忍饥为学不敢荒尝凿坚木用以当砚一日于败墙土下得折足砚一枚濯涤视之盖歙石也纹如子殆是百年瓦砾间物由是携入举场逾二纪大小凡百试绍兴壬子以奉大对所谓悲懽穷泰未尝一日废其用者后省亲旁邑弗以偕行偶里中盗起居人窜伏还则砚亡矣逮乙夘官永嘉或贻以紫莲叶琢小而肉薄谓是观音石石初出永嘉而知者犹少质比端溪之良润微不及丁巳以后之省之寺逰秘馆登曲台奏论订议无不与俱辛酉冬相随使西方至房陵卧病邮亭中濒死后虽得生恍惚健忘砚失所在予亦留师坤维越己亥又得武昌陶砚状如风字宜墨可意不减前二者或诮以爱惜过厚予曰适用者贵唐贤所用大率皆陶也檄置兵伍书判刑杀应对酬酢偕在边尘间者首尾六年丁夘冬奏事道次武昌以曩恶暴着防上寛恩令食奉祠禄于桂阳义与偕往戊辰秋因事复遗失之自桂阳移景陵由景陵南至岭外二年间虽无文字可用而笔墨遂无所归赴近又得一焉名曰玉斗众谓下岩佳品而予不能辨也呜呼孰谓得防去来无数也哉折足之歙以盗亡永嘉之莲以病亡武昌之陶以事亡予累砚耶砚负予耶顾今老矣为玉斗者止用以疏周易冩维摩经不敢极汝用以磷汝徳能与予相终始乎误坠而毁予当惩元宾弃予而往汝亦勿有三砚之负
　　石花记
　　南海岛屿水濵有石敷腴而上融结葩华者俗谓石花闻之老人其根附土石之间茎髙不二三寸则散而丛生细管交合不可枚数其状不一而大体皆类于芝至或圆根蟠屈鳞纹隠起时有若蛟螭然者叩之琤然有声谓是海潮齧岸石乆而成此于理或是以予观之咸水浸淫既久石皆销蚀所存独其筋骨轻沙荡漾至上留积附丽因其脉理遂成条逹之形其质脆而不坚燥而不润色不能全白盖沙土之性在也绍兴庚午遇一本于封川审其生出如是政和壬辰予偕里人章少董【之卲】以乡书西上少董箧中椟置一物防之惟谨一日强请出之少董曰此琅玕也上世所爱重将携至中都更求识者观之予时少年不博物但尝为少董言郭璞谓琅玕状似珠若不相似然越明年少董登科予懐书东归不知其详后闻尝持入相国寺观者聚首信者多疑者少或曰琅玕虽丛生乃昆仑木之似玉者绀碧而髙大与此絶异少董则未信也以疑藏之按今所见盖石花也呜呼物之真伪顾岂易辨哉夫栁子厚之贾鞭则是有心于饰伪今此石初不以伪欺人而人自不能识坐不识故杂然称珍使得所遭则其定价何止于鞭乎因叙石花并记于此
　　拟生祠记
　　君子之为政也民爱之士颂之念而相与言曰君子宁久于是増秩赐金不足报玺书必召而入吾邦既借之不留丐之不聴则君子之顔色便如景星在天不旦暮可仰去思之心曷依乎此生祠之所为作也虽然生祠于古有之后世行之独不可以势力求亦不得以谦逊避盖一方之诚意士民之所乐为者某州孤垒于二广之间地狭而瘠丁疎而贫并所治县不千里守土者谓无财不可以为政或茍且嵗月付以凋敝终更善罢则回首窃喜谓之脱去士民之病所弗顾焉绍兴某年某官至府下车慨然叹曰朝廷以郡绂加我来是虽小邦岂不足以为政傥以异时所以奉太守者悉以奉公所以取民者犹取诸已则郡或可理于是訽访利病守以清约仓庾门舎摧圯甚者则斥厨传之费以经营之赋入之外一钱之用一日之役弗以征也经界法行户部以土色税版责乎郡县公先甲而戒周密简易吏畏事集率先一路以税书版民无争者黄堂下帘白日无事时诣学宫见诸生告以圣主乐育教飬之意俾自修饬士咸趋善进业彬彬然日入于盛于时公之为政已逾年盖民爱之士颂之念而相与有言之日也祠之建于泮水所谓不得以谦逊避者其公之谓欤公讳某字某登某年进士第某也承乏教官所见闻为亲敢摭实于石而刻之右
　　草亭记
　　观如所僦蒙氏半宅四向止于壁累月之后主人谓予墙败不相疑枣过不见窃可与为邻也又辍屋后三椽并西壁外数丈瓦砾之地俾得营葺庚午春取后屋加牕牖为山斋其冬窖藏瓦砾因立小亭其上深广皆一丈二尺覆之以草亭成愚甥杨故达请命以名予曰城外草径萦曲里余至吾居主人元不以草为庐疎瓦不相衔仰见星日风雨之所漂湿惩其陋故是亭用丰草覆之吾盘薄俛仰既无凖易草之宅幽闲婉雅又无池塘梦草之句龁草饮水方见真性而此亭不甓不瓴无丹无雘每旦临之阅羲经一爻闲以蓍草考前愆加深省或读黄帝书辨金石草木之毒以养其身咏诗人之什观鸟兽草木之名以广其识亭之下虽无杲之之菜而夜雨亦可翦无凯之之竹而酒尊亦有隂自蔓草不留之外其余抱寸心者长短髙低聴其自緑草屦往来日渉成趣雨余逺望动揺春风则烟草极目盖亦草创而有趣者旁舎皆草茅寒士时至亭上问经义说田亩草莱间事懽至则草饮至暮每事草草而止惟是罪大恩深结草愿报之心登吾亭者皆所不知汝问亭之名具纸笔吾以草亭命之
　　众美堂记
　　众美酒名也僦破屋三间居之而堂云者盖假堂以足名其取意亦犹行脚僧而自谓有弥勒楼阁也予饮酒少而性喜饮知友悯怜流落或遗酒以温其无聊即以一瓮杂贮之辛平甘苦集诸家之美混为一味此酒之所为名甞观坡老书东臯子传后然后知事物多寡之理未有不相为乗除者坡在惠州日南雄循惠梅藤五太守时时送酒坡又自酿率用米一斛得酒六斗予之居封也日买米以炊无余粒可酿徳庆梧贺三太守遇新酒熟冬嵗节则以酒相及广帅忽然及之而不可计为常数比坡酒少矣然坡闲居未尝无客客至未甞不置酒较东臯日给三升自谓日饮五合有二升五合入野人道士腹中予则无是也杜门幽屏客视予如栖苴之寓西江虽相值不以为情至野人道士予视之则又惊麕骇鹿之若俱不可得而饮予盛寒之日其所自饮又不过一杯是用酒之数比坡亦少矣岂非相乗除之理在是耶书生穷饿较量及此真可一笑书以为记使后人读而笑之
　　记砗磲杯
　　坡翁居海南尽鬻酒器以给衣食余一银荷叶工制巧妙心所甚爱独存之予初抵岭右于桂杨经营得镴杯十只岂复有银荷叶视坡翁益贫矣后三年亲识怜予饮虽少而不可以无酒前后増杯累三枚皆海螺类内一枚赠者谓是砗磲色白而质坚予固砗磲领之然考说文砗磲盖石之似玉者今杯乃蚌属非石也知杯者谓其材出朱崖非亷州匠不能治取材者不于山而于海得之则曰砗磲也随材之小大方圆细但其形似某物则亷人取而就之器成则又曰砗磲也得名固矣封州太守赵子礼尝酌予以砗磲杯比所得长阔加倍肉理细腻而明净特异要之非石也濒海人皆曰砗磲予其敢独以为蚌谩记于此以俟识者
　　记白朱砂
　　封有民郭生者病寒瘴治乆不愈气血凋耗日覆重衾压以铜钱五千重仅免振掉室中无昼夜然火不知温盖垂死矣有道士过投丹一粒不移时病者令彻钱不用又少顷去火翌旦再饵一粒起而食饮如常或问药于道士道士曰此白朱砂也方可得乎道士笑而不应予去年来自湖北随行僮三人瘴杀其二余一人汪举虽脱命鬼手然毒沴不去气血之枯大率与封民无异宛转从道士得一粒亲手投之逾夕而苏太守赵公元信一日欣然谓予曰道士肯以方授我矣如方治药药成吾家有喘满病弥年者试以投之喘随药定欲再煆一炉愿得公证明予许之而徃观焉自旦起火抵暮火尽鼎冷药色如雪相与滴水成圆若珠玉之走槃又经数火益晶明可爱呜呼异哉元信处心忠厚视人疾病如痛在其身今得其方甚真岂天以活人之功畀之耶虽然世固多异病亦未尝无良药药当病则足以起人死良药误投亦可以伤人之生愿公秘方慎与凡与之药者必告之曰汝所苦如封民则吾之药为司命矣
　　题灵寳集后
　　传道灵寳二书正阳纯阳二真人相授之筌蹄也其间用字重复或浅俚及惝恍近怪者则流传之误好事者之所増益至其论乾坤之阖辟隂阳之升降日月盈虚五行消长与夫形色气数配之在人推以在万物者皆精深妙密纚纚然盖古之能言者也或问书之指归何如曰真有道之言可学欤曰可孰可以学之曰如纯阳真人者则可以学之然则世安得皆真人人真矣何待于学予曰不然仙不可以一日能也洒濯凡骨变其庸神内外如氷雪与天地之气相流通昏旦晷刻不揆测而契姑逰戯此法则犹等级而升堂无甚难者有如未然欲以三百日致还丹于黄庭之下不已愚乎彼先达故相问答者所以啓人为善之心救人逐物之失但其说恍惚变化不可求索似易也而难似幻也而真示以有则一法必陈忽化为无则万尘俱扫非知道者未易识此汉武帝英杰盖代之主留神缥缈尽致方术之士无所得则寻安期于海上仙而可学帝何至是耶初家兄弟起卧于羣羊羶腻之中赤松父老盖僮视之也羊既化石相顾一笑骑鹤鹿以偕去此岂一世修行人哉予于此书非欲取镜中花水中月惟是寳随珠而不弹临屋漏而无愧者实有志乎学之
　　可友亭记防
　　予丁未岁作小亭于舎西与山名四尖者正相对亭四柱南北可坐二人其前桑柘蔬茹杂以桃李后则梅防松栢黄杨筼筜小径纡曲与永慕亭通盖太夫人栖真之陇也布衣时每汛扫永慕徘徊既久则携书至亭上观之空翠萧森山气连接禽鸟自在闻其声而不见其飞往往忘言自得竟日孤坐家人求之复懐书自木叶间出是时能文之士以诗相贲者近百篇里人待制潘公义荣一诗尤予心所甚爱有意挂冠得归少加増葺以遂余志近闻义荣已下世予复身在万里诗亦散亡今无乃使西山有索居之叹乎因追省旧所作亭记并録义荣诗于此用以自慰【记见初集】君不见子猷嗜好与俗殊爱竹不可一日无又不见太白清狂世絶伦举杯邀月独相亲风流二子去已逺尘埃那复闻髙人郑侯未遇身更闲躬耕自乐园圃间开轩容膝日寄傲坐对嶣嶤崒律之西山苍翠如堆玉松奏笙竽云作屋澄鲜爽气日夕佳不学时情易翻覆田文唾靣真小儿翟公署门良可悲悠悠权利悲一世乐哉此友谁能知郑侯与我论心乆年少相从今白首对山勿着絶交书要须着我成三友
　　人靣竹说
　　岭南以人面竹为拄杖盖竹之竒也其节疏密不齐密则节相去不以寸前平后拥拥处伛偻下向类人之背平处上方下鋭类人之靣竹由是而得名予始见之谓如顾凯之所谓防者是必中实偶有折杖剖视之其心洞洞然也嗟乎竹类人之靣而人不类竹之心也人心不同如面谓面之生不一而人心随之今竹之靣如一其心之虚亦如一过人逺矣夫具耳目口鼻之用者必谓之人而其心或非也人靣而人心者固称矣人靣而心不然者果人也欤竹无耳目口鼻之用偶以体似故人面目之曽不知中虚且直心与面如一彼非特人面而心亦人矣世必有人其面竹其心者吾谓之君子
　　学如不及说
　　道不逺人然求道者不可以其近而忽也目击心思虽已真积力乆惟日不足常恐交一臂而失之此学如不及之意也天下有所谓不可及者有所谓不及者日月在汉丘陵学山此所谓不可及也遗一篑而终辍忽九仭而失泉此所谓不及也人之于学如登天乎如学山乎曰不如是其难也如是则亦可及也茍谓可及而不以为难则终辍失泉之患必在其后怠心乗之而吾之于学果不及矣故圣人之学不肯以为难不敢谓其易自视阙然亦曰如不及而已矣惟如是故天下后世不至于畏道而不求亦不至于忽道而自怠夫子大圣人也其为言曰吾尝终日不食终夜不寝以思无益不如学也夫子集大成而其言云尔所以为中人法也虽然有师如夫子有弟子如顔囬而囬犹瞠若乎其后者岂亦如不及之意欤囬而降虽其髙弟犹有自画愿息者学之为道呜呼其难哉









　　北山集巻二十五
　　钦定四库全书
　　北山集巻二十六
　　宋　郑刚中　撰
　　笔格铭并序
　　所僦蒙居沟中有断石数块盖其家为山之废也一小石横不四寸有尖三起伏洒濯土壤置诸几案用以格笔且为之铭曰
　　质不韫玉使润而生辉器不为砚使磨而不磷因形近似予得取用之实汝之病然方驾则管城居士之所慿接坐则子墨客卿之与并较之杂断甓于沟中汝非不幸
　　砚铭并序
　　玉斗砚得于艰难之后恐或损失不敢日用牕明意静时出而冩周易谨为之铭曰
　　实资汝坚用利吾墨彼舌者笔爰阐润色咸汝徳坚乆而或磷利甚反贼秃舌勿吐为过其则汝其啬
　　自賛
　　咄咄斯人来从何许耳目周围手足备具孰为汝涂塞九窍颠倒昏痴懵不通乎世务官穹职峻虚誉暴集观者称賛汝初不知其由福过灾生万罪矢发观者恐怖汝亦莫知其故询其乡勿省桑梓问其年不记寒暑询其昆弟妻子一笑解頥叩其礼乐诗书一辞不措岂天子所谓物怪者是乎其仆从旁而言曰赤松之乡谷口之渚天圣后有以文行号荥阳先生者乃斯人之父
　　賛所传神
　　是耶非耶为此人者谁耶面之是否自不能识中之类不类吾岂得而知耶天地间有所谓长物者我也尔耶咄
　　黎解元荘严观音像见而賛之
　　端严净妙具慈悲相广大智慧具慈悲心菩萨之心如月在水水性无边照亦不已我同众生恭仰相貌誓同一切行菩萨道
　　函镜如书帙号曰观如编题其首以伽陀
　　如谓梦幻泡影露电六者六物如人人如六物彼此相如而众生不作如是观也观如居士说此偈言
　　个中三业身如梦幻泡影如露亦如电无有真实相是诸六物者众生悉如之以寔诸有故遂随起灭中我今于诸有不起空华见普愿同一切常作如是观
　　宣和丁酉太夫人终天墓庐中读金光明经见摩诃萨埵投身饲虎因縁尝以颂賛叹之绍兴庚午临封又得是经诵读复成一偈【前颂见初集】
　　虎有爪距如刀兵利佛岂欲人置身其喙惟见前法懽喜怖畏猛火销金观汝难易大慈悲父持戒定慧作汝津梁无有障蔽瞿夷非虎寃亲无异虎七子者比丘等是
　　海滨石有根茎而生类于芝者俗呼为石花已为作记今日敷设花座严置净室普奉十方用结山斋净縁为此偈曰
　　幻化无穷天巧难觑诸香妙华种种呈露都随春来亦随春去缤纷颠倒与空同处此华希有周流四序雨风雾烟盈虚朝暮以何因缘其体坚固无颜色染无开落故
　　最乐居士一日举兠率说和尚话头云拨草拈风且图见性只今性在甚处既得见性便脱生死腊月三十日如何脱得既脱生死便知去处眼光落地向什麽处去观如居士戱作伽陀云
　　莫疑虑莫疑虑顺风开防逆风住要寻路要寻路直西须向东门去但看枯藤倒挂天山前几度三春雨赵元信近来得小鬟歌曲便须熟寐此还是有所得否予戱成此偈
　　清歌声里便髙眠古老诗中借一聨猿抱子归青嶂里鸟啼花落碧岩前
　　相识惠菩提叶灯戱为颂曰
　　我有菩提灯常照虚室内不用菩提叶烦他巧装缀是灯无昼夜光明遍沙界痴风吹不灭业雨漂不壊君如亦须此市上实无卖归向佛堂中恐有一防在
　　临行小颂别见春清浔二老
　　不在四旁亦非中央个中生出老村汉看尽桃花归故乡
　　又一颂别赵使君
　　元从个中来却从个中去云月团圆印海空此是人间端的处





　　北山集巻二十六
　　钦定四库全书
　　北山集巻二十七
　　宋　郑刚中　撰
　　拟墓表系省记
　　荥阳氏五季末有自闽中避乱趋浙东者一族居婺之金华今为拱坦郑一族居衢之西安今为石室郑拱坦有讳百药者生三子曰克从克允克明后枝为东西中三派克从有子曰详以进士官至朝请大夫累赠中散大夫克从亦赠至金紫光禄大夫盖东郑也克允有子曰谘累贡礼部不第克明有子曰诰进士特奏名不显故西中两郑凋落不能起先生盖府君谘之子西派之厚徳之君子也讳某字子宪生于天圣辛未七月二十五日某甲子卒于崇宁乙酉十一月四日某甲子享年七十有五尝主卫之汲县岳之平江潭之湘乡簿由湘乡陞为醴陵县令由醴陵致其仕得承事郎娶盛氏男子二人长曰某次曰卲老未名而卒女子二人长适申屠晏次适杨某皆同郡士先生有容止羙须髯眉目如画未冠时入太学赋清微之风养万物名称大振【阙】希自以为不及文忠欧阳公以礼延致谓为秀杰后累八举不第元祐戊辰始以特恩调官非其志也先生既逰学悉以家事付两弟生理大匮丁母太夫人方氏忧毁过垂死祥除糜粥不赡为近寺僧所怜分饭食之年且五十始娶盛氏盛夫人竭所遣嫁俾图温饱先生辄取以遗其弟或诮之则曰人患不义而生古无贫死者遇大寒独处一室窃窃诵书夫人往窥之多见其单露冻栗问衣之所在则曰解付某人矣率以为常歴四任口不及人之臧否至其谈说今古论道理则衮衮成文方其俛首小官不见喜怒有加谤嫚者先生受而不拒其在湘乡洞蛮寇邵州朝廷出察访使者湖南北两道安抚使交兵以进期防旁午先生事至即办酬赏第功同列或攘取之先生与而不争挂冠之日醴陵士民相与言曰郑大夫贫无以归各致厚赆先生中夜拏舟去一钱不取至乡无屋可入从族人借环堵之舎编竹以居时年七十四每嵗时祭祀见其尊夫人画像必流涕俯伏移时顾谓其子某曰吾以不自振耀使吾母半世桑苎与辛苦同尽兹为大痛汝勉卒业求富贵他时无寒瘁汝母如吾母也乙酉冬三日饮醇酒观图画夜犹读细字书翌旦如有所不乐盥濯正衣冠以逝有诗集二十巻山谷尝咏其看书就日影对客避檐风及酒量晚年终是减花天雨意自然多之句曰平澹不刻削杂置古作者中未见孰先后其为名流所推重如此戊子春三月十六日甲子始克于东阳乡官田山祖茔之侧某复窘穷势力未足以得乡大夫之文以铭诸幽宣和戊戌予始得以先生之盛徳表于墓上而系之以辞曰先生之壮虽有文章命穷而不得奋发先生之老虽在仕路官小而不见施设及其死也所存者厚徳清名而已以此易彼端不磨防
　　某宣和间尝拟为先公墓表窃纪潜徳之大概以俟作者待制潘公良贵一日探箧见之叹曰上世委祉于后者如此其深君其爱重后十年某叨取科名绍兴壬戌以端明殿学士缪当坤维寄阃越乙丑进职资政殿恩宠日隆材力寖敝念一旦颠仆则先公幽宫未铭之恨必抱以终天丁夘春叩首致书潘公曰惟公乡井笔砚之旧知某最深今兹名位逾分满盈之祸恐勿克逭官田之山松楸拱抱而下无信后之碑先公所留诗文二十巻又悉因盗火化去其何以流清芬于永乆窃名贲身日复一日荣不盖痛公幸怜之赐以大笔表之墓上使他时不肖孤骨朽而丰珉不壊则存没之光不一朝夕止敢状以请公报曰先中奉长者之声人谁不闻文字其敢轻道然念福庆山先人之藏亦未有铭非公无所托者禄食迷误兹志往来于懐乆而未敢有言读来示荣不盖痛不知涕泪之横落也要是二老人之遗美当互见吾二人之手此菲陋今日所以不得辞曰先生之壮虽有文章命穷而不得奋发先生之老虽在仕路官小而不见施设与夫以彼易此之句使良贵竭精尽虑未知于此语上更能少进否也报至未几某以罪恶暴着物论勿容上懐不忍止放南裔年余待制潘公亦已倾逝呜呼我之所以托公公之所以属我者皆不遂矣窃伏自念衰瘁余生裹以瘴疠其何能乆谨录始末以付后之有立者
　　祭邢商佐文
　　呜呼商佐呜呼痛哉吾有女为公冢妇女有子寔公长孙数年之间随我万里每书须百日乃传公家虽倚望妇孙之归势未能也去年秋某与累偕出峡至鄂以罪独之桂阳妇孙各随其母某出门谓糟糠曰到乡称力遣女即命其徃见庙拜舅姑外孙已八岁意趣类成人妇携以归商佐当少慰意矣呜呼岂知吾为此言而公之易箦已七日矣呜呼商佐呜呼痛哉公病吾不赴寝而问公死吾不临棺而哭吾女之归公不能坐受枣栗于堂吾外孙不得扶公之膝受城南读书之诗衰衣练服号呼豆觞之前而商佐如勿闻也呜呼商佐呜呼痛哉梦幻泡影达观不认以为有未能忘情则亲戚安得不以为悲然公诸郎自晦以【阙】












　　北山集巻二十七
　　钦定四库全书
　　北山集巻二十八
　　宋　郑刚中　撰
　　囬肇庆倅黄魁
　　某官学冠域中名满天下虽歩武玉堂今已为晚然犹迂囬外郡岂眷注特异晦其光者所以逺其用耶即有殊恩径登近密衰朽者尚幸见之
　　又
　　某顷者瞻际英范于一日而暌阔之恨抱之十五年矣谨俟羽仪腾上用称名实即驰书賛庆且料向徃之懐不谓退然自处于恬静之中而区区之迹旋以罪戾纒裹书记不修寝兴莫问因循以至于今盛徳髙明有以照察其心否
　　又
　　某戊午年以考工部兼右司因职事暂寓天竺时如象罔随羣同有得珠之誉窃自欣幸越辛酉出使西南又明年留师自是渺邈一涯名姓不至于几格之下念之尝负负也髙谊不忘过蒙省记言之惭惧
　　又
　　黄柑建茗颁贶极珍瘴烟中有此秋色如一到洞庭也小团犹是畴曩天上见之不谓今而得此佩奉情睠言其可既数日体中小不佳老眼昡雾书字不能楷更惟台察
　　又
　　某方约蔡簿临行为取书呈达书欲付而陈承务来复领贶示就聆即日台万福不胜感慰端石又荷寻致屡拜嘉赐尤极愧悚砚不以眼为轻重苐说砚者谓石老则无眼嫩则眼多嫩与老以眼辨又下岩所产眼緑而精眀他岩虽或有之不及也正如火黯熨斗焦之类虽是石病要是他岩石则不得有此说之信否不能识谩书以賛石工率易惶恐区区报谢言不能尽
　　与苍梧陈签
　　乆不瞻晤为懐可知枯冷杜门无从修问全恃孚照不以为尤髙才淹泊备见静养不择事而安政所以资光大惟自珍防以对来休
　　又
　　中间斾从道江西髙谊肯过其门幸矣而蒲柳衰姿望秋懐病已恨不及迎肃八月二十五日遽被専帖委曲周尽若奉显人循省之衷惕然増愧莫知所以蒙也孙儿虽尝率易禀叙益以浼犯为媿乆欲裁谢羸敝未能兹因顺风敢布其略
　　囬胡提舶
　　钦惟提举都运培积官政绅緌有光茂植嘉祥誉望増着畴曩愿见旦旦不置宦逰南北未遂参际今兹使节在望而某也懐沴囚山不敢与士大夫通名谒吏中有愧恨非言可陈尚冀髙明赐之照瞩
　　又
　　某屏伏逺方无所闻知独士民颂賛徳政之声虽深山赤子每窃聴之谓敏肃亷平非但洗万舶累年之习而生养安居皆在条理之内故身虽系碍而仰徳之心常与西江俱下也谨问之余輙复及此
　　又
　　某才力绵薄而缪当重寄智识愚暗而自投罪罟隆天厚地一切容而恕之此恩莫报也惟是深惩痛省坐见前非孤负睠知有涕横落所以杜门敛迹惕然不知寒暑之度霾藏瘴雾以待终毙而已爱怜輙敢布之
　　又
　　某罪废以来知友记问时有及门其或礼数谦厚尚如待显人者必避而不敢领五云之赐既已拜矣独散员废吏不敢恬然双封尘浼记史谨别具劄子布禀惟仁明察其寸心幸甚
　　与方安抚务徳
　　某不敢輙修开岁之庆盖鼎新之福天所以报君子而政成之宠上所以锡侯藩不俟区区之颂也惠履时经茂对殊祉即膺除召径上清华惟日以俟
　　又
　　某伏蒙便舟颁赐公酿海错等既多且防仰佩不忘之睠门既无客家亦无人老饕口饫心醉所以为感媿者未易以一纸言也
　　与董梧州彦明
　　知郡绵歴之久闻望之休把麾南来尤见静养此距治府不逺日夜随江流过临封者皆公境内讴吟之声也政成期月谁谓不然
　　又
　　绍兴壬子廷唱既出大雨无具踸踔泥淖间公旅中治饮食借衣服陈舆马以归之缄封此感今二十年不谓犹以囚罪之身托余庇于隣壤也近因传干具报记念之详輙尔自叙
　　又
　　期集之三日即懐刺上谒偶台从他出再往再不遇逾月后立马门外必求一见而邸翁谓行李去矣尔后宦逰之踪如水萍风絮东西南北自无定势髙谊之懐于心者日以未致一言为恨也何当靣承罄此曲折
　　又
　　顷者邂逅猝猝中但能问姓字而忘其名逮备数班列中外十年尝百色询访竟不相得彦明兄曽不以一声相闻何也今者流落废置众所不顾而彦明兄乃谓识其旧又何也岂君子器识异人髙谊度越进退敦笃每如是耶媿荷不可言
　　荅邓教授袭明
　　専使至惠问勤甚惟此髙谊不知闲废之人何以得之也苐有媿荷而已似闻足病尚未脱然闲居萧散经史山林之胜皆所以导和气而康寿履宜不药而平也岭外望湖南如天上邈无瞻近之日囬首岂胜拳拳
　　与董柳州邦直
　　顷昨短记因縁尘浼已荷报教之温九月末傅干来复领贶示问劳委曲一一皆自古人髙谊中来非枯冷者所应得于今感佩尚溢于中罗池古郡昔贤之风流文采散在溪山草木间者尚歴歴可数年兄虽暂烦小憩亦可时览以助啸咏资闲暇否陈人以不得陪为恨矣某八月初忽感寒热投凉药失度脏腑交相为沴纒绵八十日今虽大略向平而枯皮裹骨百态俱敝欲详谨以浼记室不能也罪戾之息每得书具言托庇二天无所不至老懐感激何以自胜愚陋无训尚幸始终保全之仰恃题塔之情輙敢布其腹心慙惧滋甚汤瓶翦刀非但铁工精练亦正济客中所乏奉贶感荷之余僮婢皆知舞手滋媿闲寂中无以为报尔今此作书輙缕缕如家问者遵不累幅之戒也亦望台察
　　与陈总领汉卿
　　某自闻宠膺宸渥荣正郎位纲领六路委任専切曽于九月内因乡仆还以劄目宛转附上少道胸中懽庆之诚未知得以何辰冒记室也即日冬序向寒伏惟神相贤业台动止万福亨涂浸启光大鼎来虽饔寝之间无俟勤祝至于顺时慎疾亦古训之所戒具有区区敢以是请
　　又
　　伏自前冬奉广右之帖虽切感佩终以不一见为恨后来益更渺邈无从上记交守印领漕事与今兹宠任髙华皆即得于风闻而不敢辄为问惟日钦向赵守便来乃更惠教为礼勤至何髙谊如此之笃而某以率略蒙之耶且荷且慙某罪戾深重无生全理然隆恩混贷得以尚存残喘但年益髙疾病相寻春夏以来瘴疟腹臓交相为沴今犹羸休未已区区之懐坐是不能宣究伏冀台察
　　别方安抚
　　伏审光膺宸命移镇近藩地与望隆宠随恩重伏惟懽庆某正兹卧病尚阻修诚更辱移书惟知负媿念旌麾之已逺攀履舄以无从感恋之私毫楮难尽
　　又
　　某自正月二日感瘴病中闻新除欣喜至于体轻但欲略拜区区亦不能成止俟安健而日复一日病势有加今逾七十日又旬余不喜食二月间自罗池买得杉木四片已治周身之具虽未至昏迷而皮骨自觉无神矣托庇之乆语离之遽懐此髙谊虽言何穷倘或未至颠仆不知他时尚容修记犯门阑否自余惟为逺业善保重
　　别方稚川
　　某三年之间无一字至记室者岂自疎哉度不可故已尔忽辱坠书既感且慰伏承阁学移镇近藩聨舟北去棣华光映何庆如之况托庇之乆孤踪有依今遽一涯徒剧瞻向偶自正月感瘴已七十日迩来不能进食加之呕吐裹骨之具亦已营治无再晤之日矣床前授语子弟为此不能周尽然令兄书中可以互见也未间万万惠时珍爱
　　答袁教授
　　戊午兰省虽有得士之庆然俾贤者志目中眉亦有同愧焉濶别弥年继以流落杳不闻宦游所向自吕少卫忧去始闻以绛帐犹与少衞为代密迩相望负戾不敢通凡懐向之心莫得自见専书下逮情辞蔚然佩荷之余如见天竺波澜也益以钦仰某衰敝日甚自正月二日感寒热至今未平骨立内销去死无几占语授甥孙辈书之不能亲染尔后遇便尚得别记伏冀谅察
　　附録防文
　　温州普济粥防防文
　　窃见本州去歳年谷不登目今小民无食流移饥冻殊可悯怜今欲募善士共为粥防赈之日以五千人为率费米十石足三月约费米千石饥民度三月有生意矣诸善士倘随力信舍米数过此则人以半升米日一饭之所济尤厚愿赐允从幸甚
　　右伏以饥民满道皆懐填壑之忧仁者动心欲施兼济之惠募虽逾于千石徳已徧于万人倘分指囷之余当有翳桑之报
　　祈雨防文
　　雨旸不时农民何罪政事失当官吏可诛念承乏于此方曽视事之未久心诚无愧责岂易逃万室告劳运转乆勤于军饷千仓跂望寛苏倚俟于秋成愿布慈云化为甘雨救羣生之就燎鉴危恳之倒埀惟此投诚不胜悲切
　　保福法堂疏文
　　保福名山东阳胜刹顷坐刼魔之火化为煨烬之烟念阅岁之已深欲鸠工而未逮仅成寝舎爰处缁流顾兹演法之堂是为崇福之本拟増轮奂允赖檀那四坞松楸皆接麒麟之冢百年香火况邻乌鸟之巢敢慿洒扫之劳溥获霑濡之赐

　　北山集巻二十八
　　钦定四库全书
　　北山集巻二十九
　　宋　郑刚中　撰
　　寄家亲里
　　刚中再启承乏永嘉日在文书深处不时布问中间曽附短简为信计尝得之去年九月縁召防趋行朝遂备枢属负自正初予告般家因而毕结女子姻事前日方挈贱累抵敝舎廹于严程不逮走谒矣日几因时奋飞副亲朋区区之望
　　寄茂先秘书
　　茂先秘书大孝亲家即日苦寒伏惟偏侍之余体力康宁刚中区区待次坐越穷年参谒未期敢几益自调节以全孝道万千之祷不宣
　　寄商佐亲家
　　刚中顿首再拜前日抱溪虽见末頴尚幸过门宠临今日得之道左知车马已还矣瞻向何穷冬隂戒寒伏惟尊万福碧云刘居士以有騐之术来访试使诣门下可观其术或有宛转荐道处无惜一言幸甚幸甚谨奉启执事者区区有懐须面乃究不宣
　　刚中再启还家之初曽奉来使之书未几又辱惠字殊用感愧咫尺未缘良晤唯伏望倍膺长至之福区区余不能尽也
　　与茂先书
　　刚中再拜比者茂先襄奉尽福非但备见劳苦而窀穸之事种种不茍益知孝子有爱亲之意送车末乗于今钦叹未已也华缄逺来尤佩盛眷属岁晏书记稍多裁报草草惶恐惶恐
　　与叔倚
　　易海陵逺阙为奉祠此亦良计书至即就劄以恳相公今得之矣属承相公痰壅在告五月文字积压故差迟不免少留来人以待也虽然时方有为如吾叔倚者顾当在闲处耶朋友言之有愧
　　又
　　边事殊扰朝廷见防合大兵为进讨之计谩恐欲知免解文字垂成几败盖朝廷下礼部于都司司坚持不可再料理仅于数日前降得指挥不然丁此扰攘遂至废壊岂不幸哉録书指挥可以报逹帅南诸公也伏致不暇为书之意笼一只至叔义且烦留宅中俟叔义来取即付之
　　与姻家
　　亲家母孺人伏惟即日懿候万福七一姐孺人并初娘一二均休令侄兄同佳家人軰再三附意比归浦江不得畧归少欵何必逺有沾惠殊使人不遑也向闻七一姐以小四嫂孺人不安今必已十全无事此有要示谕刚中时问
　　果子一筐海味两瓶谩往殊愧无物也太医事俟宛转试问之但恐今为台谏难办尔盖自不能出见人而人亦不能来故也
　　与知郡大卿
　　知郡大卿殿撰即刻台万福屡辱过临尽为别恨适尝造诣又不获见中懐依依且曰旌斾便行无縁出郭愿言珍爱勿薄淮阳召还之命指日矣不宣
　　缺题
　　四二郎可以来否徳文徳炤诸人皆未暇作书并多多致意也二女亦不作字自好将息枢郎向前读书识好恶贺娘牙儿计安
　　与巨济书
　　刚中上启巨济弟友承务即日深秋甚凉伏惟里居清闲徳履佳福老兄寓此同骨肉无恙苐以今岁大礼及科举多事逐日翻衮故纸应接人事其劳有不胜言者缅想村居之乐岂胜欣羡承县道虽于吾族有所假借而吾弟无一事挠之此尤可喜州县相识止可济缓急意外之挠尔闻马涧有人至标坟若欲理防自可作公状投之已冩批子在抱溪书中矣诸公赴试而归值明堂习仪正冗草草附此为问不尽所懐惟顺序加爱是望不宣
　　缺题
　　刚中悚息再拜刚中暍吐已在告今数月前日奉惠字不能即报今恐因循旷絶获罪将深故力疾为此万万照恕也与公亲且旧而每书加以甚温不情之语知其必有取罪之由也今年久晴行朝如甑釜日日在文书重围中四体皆灼烂不见佳处乡居不至焦枯否西枢闻忧而归计已至永康矣时事可问而知也待制暂休还里兄弟从容之乐想不如九夏之炎也可胜钦仰病倦复两目皆赤为书草草不尽所懐但有慙怍驰仰而已
　　与叔义书
　　刚中再拜政此驰念姚忠来得所惠帖大用慰藉刚中同贱累寓此无恙苐大暑异常肌理灼烂金石视之欲流况田畴乎乡里若至今未得雨雨至早禾亦无及但或谓念九日已通济矣不知果否当此旱干所烦石牌之业当随分有劳指挥矣不皇皇尚阻披晤切几以时珍防坐膺宠渥
　　与叔倚书
　　去岁之杪蒙恩正位序以非所当得不敢言谢今复领过情之语殊愧悚也材力秀拔如吾叔倚者方久闲待次岂不使朽拙者自反而慙耶何当面见索罄此懐刚中再拜
　　与季诚书
　　季诚教授奉议即日伏惟尊万福近常以幅纸拜复意欲别修记今复困惫不能当埀察也奉闻已得防除参云自欲封归更不敢取到此时事如许正贤哲出力不足之时丐闲静退恐朝廷失计为多尔区区之懐笔语所不能尽也
　　与念二将仕
　　念二将仕念亲思归亦欲参选寻调因今附同官便船以还庶遂庭帏之心此间房下可以无虑若其来复之期犹未可指俟随宜理防也自余曲折可问而知故此得以畧
　　刚中再拜念二承务来寒闻所履兼沐佳汗为慰甚多舎屋当已就绪雨多损麦人情安否数日遽甚为问不能详密此间曲折令似必具言之矣未觌风度正望多爱
　　将仕位下安乐行者渐能行体气终弱然近来全无病极惺惺可喜颇能随枢哥念防求矣九十姐八月二十七日生一女子子母平善此尤欣幸也念二郎以四川差遣不可入近与家人商量来春欲令一归乡里渠以久不侍省念念欲得一归但万里水陆之险非得十分便顺不可行兼他日自乡趋蜀又非得良便不可尚迟迟未决者以此万一成归当在初春启行至期自有报矣九二豚犬今更议得李氏乃胡丞相邦彦之犹子其父近知荣州解罢已于七月念九日大归凡百初如意但新妇未可责以家事且作好看耳恐至亲欲知者
　　与邦直书
　　刚中惶恐顿首再拜器狭用近任重力微日就盈满自致颠覆向非朝廷一切混贷是身无今日矣己巳岁自湖北再徙临封齿髪既衰裹以烟瘴其何能久苐隆天厚地与夫知己之恩丝毫未报言之涕下区区敢为吾邦直布之惶悚无地








　　北山集巻二十九
　　钦定四库全书
　　北山集巻三十
　　宋　郑刚中　撰
　　封州寄良嗣书
　　自许老三月来复州众谓汝辈皆当无恙独我自念罪犯深重乂汝所坐亦是钱物决无径还之理今得信果然栁佳郡又去封亦不甚逺此天地造物之私也父子须当碎首知恩我四月十日复州备录到省劄十一日出门六月九日到到不二十日杜方来得妈妈安信并汝开福寺所发书慰喜非常我自离复州一路不入州郡遇县自更易夫脚外皆径过止潭衡间暴下困乏共迟留三四日封守极贤明今在半村郭间一小宅子居住到即杜门念咎此外一切勿以为念妈妈得书与骨肉若能自寛者又未知真是如何汝所陈般家利害亦分明但思虑未甚周徧人子之心逾年不见母自囹圄中免死得命虽甚流落亦愿便得团聚曽不知汝非他人比既身坐重罪又其父有大戾朝廷不忍诛以隆恩姑置父子于岭表正当杜门俯伏以聴后命岂可便望与骨肉防合此事非但我如此汝亦有焉万一辛苦拖拽未及相就之间更有施行一家狼狈极矣父子不足论也杜方归到乡里已是九月中旬使仓猝收拾亦是来春今若得至秋放心般移不过展却半年许却无忧患二者孰愈哉汝又谓般家后作经纪经纪二字切不可说着此又启祸之门目下粗衣淡饭莫问饥饱且兢兢度日更三四个月之后莫若团聚一小学教防童以给朝暮妇党之说闻之且喜且忧喜则喜汝有依有所依而不善处则吾所深忧也安知其无深意乎熟思之熟思之乍到不得自以为言而对他人说及仍禀白其人亦令勿露且只作寻常编置人相待徐假其力图书社之事亦须转手不此之思但见目前少快恐致迁移之祸书社不得不谋恐外议谓予自有盘费故也在彼而为是庶官切不得与人乱往还及出入之类言语自寒温之外半字不得乱发亦不须数遣人来封州有便度可通书自通书矣来书又谓以我所作所写为念不知谓何等文字岂彊亦未曽加丙恐吾忧故谩谓已毕耶日録顷见汝説与彊同置今何如也乌有长短编亦在拘数耶更以实报来籍没之事竟如何恐无还理或谓指挥不带下则自无没理然汝指挥与子云同而子云自谓已籍何也汝在彼聴勅岂不知有无籍没指挥谓无之而子云报我谓渠已籍谓指挥虽不带而物已在官则官中自有行遣今杜方来时已是四月念二而婺州畧无施行又我在桂阳界上得郡官五月十八日书彼间亦无承受何也不可解不可解然此犹是余事且头数月间无他闻则万幸万幸自桂阳来六百里半月程不知栁距【阙】计几里可批来十三郎六月二十日发遣归矣过桂阳界上日自走介诣监乞公据封州翻结而归长沙竟无耗归路恐亦不至狼狈送到贺州人已囬且得渠一人了当甚幸甚幸泾童已深瘴又徧身生疮如大疯人已废物盖往日拖拽损也汪举亦且而已两行却且在此我小便虽有红沙然今亦岂计此饮食并身体比相别时并减一半谓将息得好者非小人乱说则知识相寛之语妈妈头雪白不忍闻之汝果足衣服且逐日挨抵不要归煎廹家中盖彼寔无所出徒然生受也杜方且支与到栁盘费彼可支与回封盘费俟我却支与囬乡果足家书便附取来书中戒愎言语我所以必欲杜方囬此者欲更得问汝仔细故也汝生日时为当时只冩册子上已忘记可再冩来广中将息之道如汝所告更不得少食生冷之类饥饱生冷不慎风此取瘴之大者此外无所言
　　熟读公书未尝不扼腕流涕谓忠良困抑竟至此也而公处流离颠沛中犹且小心慎密总无怨悱之念形于毫端葢其固穷不变原非罪累所得而拘者也康熈乙亥秋后学曹定逺谨识
　　缺题
　　眷聚万福令似学业进茂恃乆契敢问也签判以次并告为言名刚中昨承赵添监遣发汪举时曽惠书以在道路未遑答今有短记烦转达之幸甚刚中惶恐顿首再拜
　　舎侄行后五日敝居遣两仆送衣服至其一至栁州豚犬处其一封川也仆以四月二十三日离东阳糟糠与碎累并家居无他恐爱念欲知耳刚中又拜罗二能还邓丈否因风亦望批裁也
　　与徳和书
　　刚中启奉徳和友侄承务婶来得书知日来为展之佳偕一五嫂孺人房下郎娘一二均休甚慰逺懐且荷不忘也老婶四月二十六日抵封川道路安乐又婶在乡日凡百荷外防岂敢忘徳门户事非叔义又不敢烦浼他人渠亦灾蹇有可为老叔致力者幸不惜也诸弟各计无恙位下骨肉同庆此以遣仆冩书稍多未暇致问余惟慎爱以振前业不宣悉刚中启奉徳和友侄承务五月十二日
　　铭徳一入递一专人皆如期否此书到襄奉计已了毕金善病犹不省欲要令将息几时苦要求归今令随马纲去日行不过一驿庶几可趂但观其形神毙于中道未可知也下处薄业在彼凡百更望照顾恐叔义心力亦有所不周尔
　　今日遣五十八由水路去使臣三员次第十月尽或十一月初方到更一番五十八月初遣却是十月初到也适又发书由防路去了今谩写此由金房去报安我自得家中五月念三日书及至今不收只字不知九二郎如何也若得此几时书信通流诸事亦自渐有头绪又如此隔断不知家中如今事是如何前后所批归分付事件作如何措置也悬悬之心不可说且愿两处安乐余亦无事以次附书彼亦日日写书发来七月念五日书
　　青词
　　臣闻安泰自便积愆尤而弗悟者多背道以兴灾疾病既盈投父母而不逮者必呼天而求救輙因廹切敢冒髙虚伏念臣艰瘁一生昏迷至老虽当富贵之日不忘寒苦之时奈何入官罔功享禄太过九州无所谓窜殛之何从万罪集身赖君恩而终免意者人渐畧而天未诉明可逭而神勿容比年以来毒瘴交裹呕吐不已寒热深攻药虽善而勿瘳祷虽乆而勿应纒绵至此沈谢可期而隂阳者乃谓暗曜冲临今已渐轻而可救厌胜者又谓沈疴牢结恐当竭意以求天用罄丹诚归依妙化伏望包容积戾济度危几万里衰龄少缓尘埋之日两家稚耄同寛狼狈之忧虽幸曲全仰惟洪造




　　北山集巻三十
