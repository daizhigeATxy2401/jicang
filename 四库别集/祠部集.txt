　　钦定四库全书　　　　　　集部三
　　祠部集　　　　　　　　别集类二【宋】
　　提要
　　【臣】等谨案祠部集三十五巻宋强至撰至字几圣钱唐人官至三司户部判官尚书祠部郎中宋史不为立传曽巩序称其为韩琦所知常引入幕府自助今世所传韩忠献遗事即至所撰其歴官本末见于集中者大约登第后谒选得泗掾以荐令浦江东阳元城诸邑又尝入为京曹从韩琦辟入陜西幕府其上河北都运元给事书所云四歴州县三任部属者可以见其生平大槩至为大贤所嘉契其才品卓有可称而所作奏牍之文曲折疏鬯切中事情尤为有禆世用杭州志称韩琦出镇时上奏及他书皆至属稿琦乞弗散青苗钱神宗阅之曰此必强至之文也因出其疏以示宰臣新法几罢是固琦之忠诚恻怛足以感动人主而至之文章恳挚亦有以助之集中诸体诗沈郁顿挫气格颇髙在北宋诸家中尤可别树一帜观所作送邵秀才序称初为乡试举首赋出四方皆传诵之既得第耻以赋见称乃专力六经发为文章有誉其赋者辄颈涨面赤恶其薄已是其屏斥时好力追古人实有毅然以著作自命者宜其根柢之深厚若此也宋史艺文志马端临经籍考俱载祠部集四十巻文渊阁书目尚着于録其后遂湮没不传近时厉鹗撰宋诗纪事仅从髙似孙蟹畧方回瀛奎律髓采録二诗而其他均未之见今从永乐大典各韵中裒辑编缀得诗文数百篇虽原目久佚无由知其完阙而准计巻帙当尚存十之八九谨分类排纂厘为三十五巻而稍据其出处之迹以为诠次庶知人论世者犹得考见其崖略焉乾隆四十九年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀












　　祠部集原序
　　几圣讳至姓强氏余杭人几圣字也为三司戸部判官尚书祠部郎中既没其子浚明集其遗文为四十巻属予序几圣少贫能自谋学为进士材防出辈类出辄收其科其文词大传于时及为吏未尝不以其间益读书为文尤工于诗句出惊人世皆推其能然最为相国韩魏公所知魏公既罢政事镇京兆及徙镇相魏常引几圣自助魏公喜为诗每合属士大夫宾客与游多赋诗以自见其属而和之者几圣独思致逸发若不可追蹑魏公未尝不叹得之晩也其在幕府魏公每上奏天子以岁时庆贺问及为书记以通四方之好几圣为属藁草必声比字属曲当绳墨然气质浑浑不见刻画逺近多称诵之及为他文若志铭序记防问学士大夫则简古典则不少贬以就俗其所长兼人如此魏公数荐之朝廷以谓宜在馆阁然未及用魏公既薨之明年几圣亦以疾卒几圣之遗文在魏公幕府为最多故序亦特反复见之览者可推而考之也其行治官世已着于志几圣之葬者故此不着元丰三年七月五日亳州樗堂曾巩序













　　钦定四库全书
　　祠部集巻一
　　宋　强至　撰
　　五言古诗
　　次刘才邵送魏彦成韵
　　国朝广仁恩法令去烦苛三官贵持平除用不轻可矫矫魏详刑儒术富而伙余事及刑书议论不偏颇能令舞文吏无计得掀簸计其所平反隂功已堆垜神方介以福丰获报勤播当即趋要涂鸣玉清以傩谁云出处间此事难预揣秋风乡思动请郡向江左犹冀欵襟颜巳闻将转舵想见桐州民延首来舸置酒乐佳辰剩插黄花朶
　　依韵答吴殿丞应之见寄
　　古人不可见空名留竹素幸而并世生千里或相去懐贤我何劳蓄道公其富老骥伏枥鸣使看驽骀歩浩歌掉簪绂思极江山趣西风动游袂撇在千岩路贱子匹马来邂逅一相晤既见豁所怀私心愿执御论议攻不破牢若金城固作诗遗长髯知异众人遇
　　向负春游辞以风雨开霁既久乐事未果因书百言聊以自戏
　　常恨春日少况遭风雨多桃李冷不觉【按原本缺二字】如浊河广陌断游骑寂不闻行歌方其正雨时乐事空蹉跎晴来又累朝日暖风祥和红入桃李枝绿转池塘波何曽到花下把酒呼青蛾屈指九十期今已一半过系日乏长绳欲却无神戈花落解笑人谓我前言何
　　道旁松
　　何年涧底栽移植俯官道腹空蚁穴众枝瘦龙脊褭斧斤须良材霜雪岂终老大有岁寒操见尽桃李夭雷君自陜及门谒与书偕聊成短篇以答来贶
　　一官偶来泗举动畏谤嘲万事不挂齿终日口欲胶所学未信时尤欲宻敛包贤者或我顾未免谈屡交雷侯将家子而至自陜郊踵门贶予书享馈烦匏始见气颇劲既语理不殽爱子欲子荐言毕徒啁啁托防须高林而乃依寸茅盍行游钜公一言变鱼蛟
　　闻杭饥【皇祐二年】
　　客従吾乡来告我岁大歉百金易斗粟富者头屡撼饿殍相枕藉亿口尽虚颔客言尚未竟予泪巳成防避席骇相问予不能掩位卑俸给薄用度抑难减是以之官日尽室来未敢予行弟独留居常动予慊岁凶吾产薄虑其苦麄淡所以闻客言私怀輙兴感客遽前止予君言固足贬善自忧家为微俸诚亦忝上有天子明封章日可剡先陈劭耕稼次述抑聚敛澄汰兵籍冗惇尚圡木俭坐使四海富宁患食不糁胡为所谋狭而复自戚惨再拜起谢客予言愧尘玷
　　上知郡都官
　　列郡二千石所理我与共临淮守最贤万口交一颂彼邦困飞蝗我境欲集鳯彼民粒不充我黍地无空【去声】严乎如秋霜巨猾弗得纵断乎如蓍吏法不敢弄铃斋昼观书朱轓春劝种明堂购众材我公实梁栋行吐胷中奇勲名光有宋贱生何为者碌碌备僚从天幸所与薄半岁侍羁鞚鷰雀势力小鹅鴈食口众贫贱两虽甘沥恳辄披控朝廷重为邑外台荐方用岂惟进寸蹠抑可利微俸私心觊公举如昔望郡贡媒衒士所丑未罪已自讼公如飞一章举族免饥冻
　　呈屯田
　　溪水日夜落稍稍露沙面经甸更不雨深处亦成淀巨篙架空航澁若泝浅淀况乃载百指数缆安可縴念此归思发急逾强弩箭公如惜滞留愿借长风便
　　送药王圆师
　　吴僧甚商贾嗜利角毫芒或以医自业利心剧虎狼今时愚鄙人平居恡私囊寒饿来求仁一毫不肯将不幸病且亟呼医计仓忙惟医所欲求万金弗较量吴僧业医者十室九厚藏张口待人哺喋喋厌酒粱求其不尔徒萧丛防兰芳圆师何许人出家本衢梁自圆之先师三世为医王圆尤得术精一丸起膏育虽挂吴僧籍亦吴其衣章仁义薰厥心愈彼不愿偿人以财防圆恶如唾霑裳晨斋未有余一饼蔬充肠行槖无长物秋风药裹香昨因赴人急挈然来浦阳始见巳可爱气温语端详再见结所好佛外喜缣缃住乆见益数乃知数事长作诗聊纪师岂曰为行光
　　题婺源胡氏翛然堂
　　歙山碧参差歙水绿演漾之子山水间筑室傲天壤山空鸟飞鸣水净鱼下上观鱼悟至乐听鸟悦幽响一樽泯悲懽万事齐俯仰人境两翛然无复尘区想故人石渠英缘以命堂榜作诗羡高怀中服非外奬【孙莘老名堂且赋诗】嗟今急名人疾足投世网心挠迹固喧求得道巳枉兹理曽莫知所趋岐已两予亦慕子徒泉石久思徃何当伴琴觞一鼓东南桨
　　擕印谒新守宿至徳上方翌日马上追书二十韵
　　擕符拜州守半舍度微径【院距邑十五里】有僧谒道傍云我迓邑令因徐指林佛宇颇严浄愿驱大夫马一宿憩征镫我生嗜烟萝闻此惬幽兴乃留验僧言金碧果晖映舍策游上方尘襟觉踈莹山气乱朝暮谷响答钟磬清风中宵来云敛月垂镜微吟不知旦坐席若初定遂行登脩涂回首谢岩磴咨予秉微尚碌碌奚足竞一月两移府【未署事前已尝谒府】未暇救民病徒为章服裹折腰损真性予连日奔走吏事蚤出暮还君然兄数赐临问乃不果一见辱遗佳句谨依韵和酬
　　朝出鸡声新暮归马蹄苶思君不得徃一饭或三辍自从伐木兴友道寝欲灭夫子眷独勤聊解予心结
　　横溪回道中作
　　赤云蔽层霄旱日作炎酷解带防广厦肤汗发如沭世无广寒宫何地避蒸溽嗟嗟尚未已里胥报甚速云有邑顽民饮酒溢鼠腹半酣张空拳中者致殒踣甲令着定宪继踵当视覆駈车不敢缓冐暑走山曲敝盖无大隂托庇何局促因思古贤宰民鲜犯鞭扑子贱弗下堂政务自清肃顾予今何人为治乃不淑民既冒重辟已亦若匍匐胡不树善治泰然处华屋
　　祠僊姑回马上作
　　至和岁甲午徳音絶常轨寛徭且宥罪外复讲羣祀君言一朝发人神共悦喜今我官浦阳距邑越十里闻有僊姑祠独弗识何氏按图得本原云是黄帝女当年追僊游兹地倐轻举于今数千载庙貎尚留此几欲私谒欵吏事日劳止遽防郡符降奉行徳音止以庙隶邑境俾我即祠所诘朝叩庭下牲体已夙庀岿然重林间楹桷极华美姑一妇人焉血食反无已丹朱虽男儿而又作尧子生失四海位没同若敖鬼大夫不自立始信徒为尔
　　久雨
　　雨师握天令汲汲不停驾疾驱鞭羣龙俛首随叱咤乘怒作霶霈不复息昼夜羲和久埋轮缩手喜闲暇山川盛奔溢若虞厯阳化农民验甲子其应旱在夏【农民谓甲子曰雨夏当大旱】我疑上天漏谁能补天罅慰此农民心无使忧早稼
　　寄辟彊
　　忆昨枉君轩始来就客邸尔仆方息肩顾我遽屈体守阍前通名倒屣出致礼相见吐论议所学愈根柢徐为出巨编彻若渉清济昏膜得箆刮尘心逾易洗我亦露狂简君曽不诃诋于时园正花长日瓮盛醴插枝必满头饮醆须露底未几踏归镫相将洒别涕恋恋有情照数数辱书扺自言困道途仅能足盐米频吟口燥吻乆骑肉消髀首飞诗人蓬肠苦孟郊荠学舍勉栖托亨防复倾徯黄巻乐徃圣青襟列诸弟爱子乏先容何人堪宻啓努力着要策随诏献文陛
　　伯夷诗
　　昔纣为不道毒心无生灵四海如在鼎谁能救将烹周武从天人戎衣举仁兵伯夷独何为乃谏不听行纣徒久厌主一朝倒戈迎天下既宗周大册书武成夷义愈为耻宁死弗苟生周粟恶不食双目且饿瞑纣无王者实徒有王者名虽曰臣伐君纣徳匹夫轻吁夷岂不知意在销奸萌
　　书感
　　择已要有持择人要有别浅夫脱所守柔颜附炎热庸儿昧所择目前事苟悦彼柔有时变尔炎有时歇歇者既死灰变者遂刚铁平时绸缪地一朝等楚越古人论淡交君子保常莭作诗贻知言不为昧者説
　　奉和纯甫秋扇
　　粲粲机中练作扇圆中规盛夏天无风广字犹蒸炊汗流既浃体蚊齿仍毒肥团扇当尔日功利两得施一入君掌握汗却蚊攘披秋风刮地来凉气袭空惟功竟势亦去退藏乃其宜圣人制器用用舍各有时弓所以在鸟鸟尽弓胡为蹄所以在兔兔获蹄何之葛屦乃履霜刺讥见于诗作扇本御暑暑退当弃遗奚必昧用舍托怨班婕妤
　　八月十六夜与宗哲纯甫翫月
　　结客城东楼明月初出海渐如水精盘天防无寸霭清光如何买厥价珠百琲中秋一夕过已觉人意改冰轮纵迟迟此夜复谁待老蟾益自张吐辉増十倍把酒共月语世态何足罪自有昭昭晖千古万古在
　　冬日偶书呈县学李君择之
　　北风吹严雪草木无媚姿野田一穗尽雀鼠犹苦饥浦阳槩穷山不与隂冬宜今我虽旅宦一身十口随有酒奉亲寿呼妻伴儿嬉幽肠尚多感悁结对此时念子客千里形影外更谁空斋抱吟膝敝案覆饮巵我本依赖少校子反有余何日富贵涂引子并足驰朝得位防契暮致君轩羲收身结嘉客量金买妖姬人间有闲愁安能到双眉
　　送纯甫仙尉
　　秋晩送归客别酒风前酣一揖不回归撇然就征骖挽裾问客故舍我何其甘客言有慈母三岁淮之南今将拜嘉庆归心剧风防薄亲厚他人倒置理岂堪顾予失所问汗颜为客慙客生富豪家妙年穿青衫初仕已絶足不与羣驽参掾邑尚牵制逸骥受辔衘纵之使自驰万里日可贪持此作亲寿行矣毋少淹
　　将别纯甫四十字奉呈
　　我马将北驰子车亦南挽车马无留行相去即相逺风林秋声干落日孤峰晚后防未可知莫使别觞浅将有东阳之行宗哲为具话别以诗见招因答来贶
　　秋高山城幽风动林叶吼百感从中来将分故人手故人惜轻别樽酒欲相厚未饮巳頽然别恨浓于酒
　　别筠阳
　　忆初来筠阳风土习未穏家人畏山气一日或数饭愁来数去期三载若天远居之既累月吏事颇云简山水惯可观鸡彘肥堪馔却愁解印绞夺此养疎懒觞咏趣滋适不觉满铨限门前迎新官槌鼔閙田阪顾予谢邓侯宁有邑人挽水声与山光念此违耳眼
　　寄纯甫
　　相从浦阳官三十月盈缺出必并辔游居常对案啜予褊子能恕子短予还讦久而见交心中不容间舌【问詸之间】乃于穷秋时忽作逺道别别肠如乱丝一寸知几结别语如悲笳一声凡数咽咽极继以号旁顾亦惨切匹马独来归山城雨初歇
　　依韵答贯中见贻
　　鱼虾泳大海龙困汚池埋鸾鳯气塞吭百鸟鸣其喈犹吾吕夫子短褐包壮怀举脚踏青云失势寸歩乖却视后来軰厌已犹积柴否屯岂我独升泰奚人皆一别春四归聚首邈不谐前日忽踵门谒与行李偕相迎把交臂似合已擘钗于时莭清明花净无纎霾共引不筭觞倾泻犹长淮歌诗互挑战舒惨出百骸愁吟惨春晖乐咏舒寒荄男儿万里心无作伏枥騧天王下科诏罗俊基泰阶盍行取好官一为光同侪
　　野园移植小松
　　平生岁寒心颇好岁寒色一松如人长惨淡穷山侧樵儿日过之有意斧斤得予心异尔意野圃为移植醉听疎声眠吟到细隂息落落岩涧姿相对永朝夕如言千载后其长可千尺人生虽百年相期眇无极且结无情游汝固予何易岂待百年外人松两殊迹人为松下土松化圡上石我生始逾壮足以伴寒碧
　　公立煎茶之絶品以待诸友退皆作诗因附众篇之末
　　造化于草木所与有薄厚茶生天地间建溪独为首南土众富儿一饼千金售公立须南官好【去声】居众富右俸钱未到门已入园夫手买藏惟恐迟秘之逾琼玖前日发箱箧出以奉宾友苍玉碾底碎浮云盌面走一饮睡魔窜空肠作雷吼茶品众所知茶徳予能剖烹须清冷泉性若不容垢味回始有甘苦言验终久吁茶特不幸而出三代后不及余草木尽挂诗人口禹贡籍九州琐细登橘柚古若有此茶商纣不酣酒
　　范钺进士遗楼彻司马庭石以质交楼作诗美之因邀某同作
　　楼君仕涂杰范子儒林选论文二人者诚至不以勉范也车将西楼也酒以饯胡然胶漆地犹假外物显范子庭前石千年立苍藓移入楼君圃重可载十辇坚以示固交此意岂云浅怪不渉剜刻险不至崖巘坦然久要情无向石间辩其坚竟有泐其重尚可转不若照以心两确乃吾善永结忘形游嵌岩君勿羡
　　和施耕进士忆竹
　　夫子卧古屋趣敌岩谷深六籍环一身口诵头不簮瘦碧久去眼寂寞清风心朝思防之醉暮思绕以吟秋空碧新弄无处停幽禽安得青玉枝来作半亩隂终朝对几榻岁寒结知音于焉傲富贵追踪晋贤林
　　京华对雪
　　嘉祐岁庚子长安一尺雪落地还成冰后土冻欲裂出门望天街层城褁银阙健马载髙冠傍人指防卨拜表瑶墀归酒面风前热万井莫回头穷阎正骚屑晓突无青烟饥唇閟僵舌咄嗟路边子未死衣百结亦有待次人空囊磨岁月愁吟徒尔为泱漭天地阔
　　与任道及顺久二师赋小阁见月
　　醉领玉川子夜入支公院危阁邀共登身在霜空半缺月穿云来尘区未应见长飇荡寸霭天宇痕无线坐久吹青灯寒光可对面飘飖释苑秀洒落儒林彦相逢爱清景险语写幽玩野令才素悭斗为吟毫健诗成万象索孤影转楼殿游屦絶出门高僧应作伴
　　诫言
　　君予言欲艰出口终身俱众人易由言朝出暮已渝言之于一身譬若戸借枢尔枢苟不慎彼戸将谁扶不重一语言是轻六尺躯志言要有成不成防半涂耻言在克悛不悛行卒汚今吾观众人一言异朝晡尔志既可见尔耻复若无行将小人归鸣呼尔非夫















　　祠部集巻一
　　钦定四库全书
　　祠部集巻二
　　宋　强至　撰
　　五言古诗
　　贺陈右司生辰
　　悠悠大块间万类纷相敌伟哉拔俗人真宰岂无力六经防邪説释儒共一律天未防斯文公生抱絶识著书罗古今射策开胷臆前辈几欲尽后来昧所适天将激頺波公生秉孤直数谏难居中三已无愠色海宇属无虞天工或旷职天保祐皇帝公生蕴竒德培拥栋梁姿一旦壮王国禁网虽小寛疲俗未全逸惟天念我民公生富才术发扬云雨势诸方待膏泽天既责公深眉寿夫何惜行看佩相印不羡登仙籍南山雅望重北斗威声赫禀生固难朽吐纳自不息惟昔轩冕徒尤喜山林迹留侯追赤松志就亦何益傅説为列星但己脱寰域孰如我公贵与国长无极
　　送张升甫三十韵
　　歳余客秦雍处俗失大方眼前纷朋游外同异中肠最得张子晚一见合柔刚拜我十年兄本非以其长直缘父兄旧及此三纪强子之先大夫畴昔倅余杭予时以童子进谒升公堂仲兄齿予亚同学州庠行聫坐接席无异彼雁行此时君尚孩纵记今亦忘去住忽南北中间异行藏后予与君兄乡贡入帝乡见面初惊疑偕问徐乃详同年忝进士兹复同省郎伊予论契好始见今髪苍昨君解下邽东去随荐章归来妇翁家春风到秋霜予居幸对舍有酒呼隔墙往还兴颇熟间外絶毫芒乘月歩横桥观渔立回塘诗句迭唱酬稍稍积巾箱自许先功名知我尚激昂放言遗形骸不以我为狂古称管鲍交千载窃相望辞我复云东坐不安吾床汴水日向落更久不可航甬东抛田园不治乆欲荒急省江南兄数事皆不遑慇懃挽征袖强留尽一觞何以将别意时菊有清香
　　送吴令常甫之武平
　　朝廷重一邑悼昔容备员自严荐举法颇号近得贤仕者既择地主恩那罄宣遐封暨恶壤十必九弃捐武平杳何所闽裔天南偏林密毒虺藏吐瘴蟠长烟冬气亦暖里俗衣不绵旧冬昨请代阙榜张三铨无人议一往常甫独不然丈夫志四海岂安庐室边畏避属衰怯我今幸壮年所寄有民社勇去无山川吴天破新腊雪片冲离筵阖坐劝别杯情厚祷亦防药饵慎勿疎善保食与眠柂牙起惊涛饯车防江壖吏民前涂奔争迎上泷船到脩府中谒首低小侯前主人知才名应以尘土怜下车转春首讼未临婚田逺人喜新君有诉恐不先据案扫滞务一决如流泉呼儿伴儿戯邑事乐静便地寛人物稀林实杂海鲜荔子委树旁毛鱼不论钱饮食信云美那肯事宴筵政休寜闲斋空肠味陈编他人保无过歳满犹自迁矧君资性好进业补未全材长老松榦气强直弩坐养青云资归着要路鞭君家新蔡后清节能世传岂必因赏格荐状期聫翩鄙人忝末契相识由童颠忧懐自足感况复别绪纒君其慰我私北鸿附新篇
　　曽元恕累日不相见以诗垂寄依韵和答
　　丈夫収功名要在少壮时今予四十强才短良时遗俯首入掾曹所托真一枝动静系他人何异马受縻事业乖圣贤饥寒愧妻儿浩歌望青云致身分已迟江湖乆去眼终日懐钓丝元恕知我深爱恶非众随怜我事冗宦役役犹儿嬉十日不一见敢以奔走辞与子结永好交情保无移相从文酒欢晚歳沧洲期
　　走笔成一篇答徐君先辈见寄
　　定交初何年昔齿防稽学君壮我尚少道复先我觉子时于众人百鸟一鸑鷟学官程诸生题品或义卓众方缩手顾君笔已一捉落纸千余言浑如金出璞辞塲或鼓行无敢犯锋矟有时谈遗经圣贤在口角愤疾异説妄摘抉三传駮语气清不休旱天冽雷雹南北俄乖张同时去师幄未防防京国君羽正濯濯以文试有司好古拙雕琢一失太常第闻子继屯剥翠铩累在毛剔衅由殻古人亦忧患千载名愈卓予虽缀小官夙志负山岳簿领但戕性禄粟不周啄再命作陋邑举动尤龌龊旋巢子何所距我幸非邈寄诗冬为期当遂笑一握待将得防理同付尊酒浊
　　送元恕
　　我本生穷阎才命两乖塞再试得一第失足落铨格去年赴选集摩肩杂役吏口骈名呼摧沮气填臆僦居在闲坊门巷少人迹于时苦病吟谁肯顾越舄髙冠纵一临车马有屈色平生青云志帖帖若坠翼羡君富词才时志复两得解褐拜初命便缀审官籍秋髙马足徤驾言往京国诸父列禁严南北罗第宅往来伯叔间此行稳栖息君家世儒林图史况山积灯火今可亲幽探勉余力京都号纷华君志定非溺勿贻双亲念此外慎眠食
　　早行渑池道中
　　二年别咸秦八月过崤渑碎石隐地起险涂抱山转我马无完蹄我仆有重趼林红烈炬暴涧白乱流浅夙驾露湿衣夕休独临馔辙迹环九州孔子未能免咨予独何人安坐顔辄腼区区适其宜誓将策疲软
　　乙已十月七日过黄河中流遇巨浪偶作
　　清旦絶大河拍隄滚黄沙巨舟忽揺簸心悸眼亦花咨予岂轻生将身试鱼虾忠信固所慿此理惧或差定息神魂寜归心眇天涯故乡念昔游湖靣贴碧纱醉舫穿芰荷坦腹如眠家天水自照映鸥鹭相交加虽无风波忧龌龊未足夸岂如寻河源安稳浮灵槎脱略遗近观飘飘薄飞霞低头顾浊流卑险吾汝嗟
　　过潼关
　　巨方信天开嵽嵲土山口岂惟控内外势不漏飞走一夫或当关可敌万夫守山河此襟带怙险圣所否明皇晚倦勤意恃太平乆絶艳荒真妃转盻六宫丑禄山假天性恩豢不知厚鐡骑长驱来哥舒苦徒手吾君畅道德四海一父母人心自固结兹关复何有
　　苦雨
　　关辅连歳旱耕地千里赤官家放租税犹有道边瘠羣国乞膏雨童巫呌蜥蝪神听乆寂寞民意转凄恻天公忽瞑目一怒乖龙殛雨师偃其旁惊起振厥职不复计多寡倾防信朝夕入地知防犁【陜人以犁测雨之深浅】地上但盈尺渹如三峡注那辨四檐滴落势曽未停庐井反忧溺始知天公难不易人愿适举头告风伯速吹湿云坼却还秋日光迤逦照阡陌俾民布新种来歳饱麰麦
　　幕中偶书
　　刘侯驱车东幕府賔客稀凭几独萧然真与万事违巢燕无世情闲堂时一归东风忽怒号辄来撼窻扉搅我静中趣聒聒无停威尘沙亦侵人犹喜势力防日暮风稍息出户聊振衣行吟视庭木枝空但花飞幽思感晚春浩歌送斜晖翟公大书门怨激恐已非俗物喜去眼杜子吾庻防
　　徙居
　　人生如寄客况复真客宦南舟与北车来往若征雁残暑赴西雍冉冉忽秋宴三徙乃定居【始至寓法掾防又徙倅防又徙书记防遂安居】什物旋营办腾移费负挈犹恐仆夫讪幕府文书稀食息有余间短才乏所补公给浪防豢惧辜主人恩从事不敢慢南轩有佳趣流渠防幽涧潺潺无时休弄水悦童丱关中气晚时菊始云绽亦有终南云朝暮生顾盼浩歌一樽酒常分任鹏鷃
　　幕中书懐
　　宦游老歳月春花渐空枝坐耗镜中顔日饶鬓边丝流俗宜重轻青云势参差刚肠寡所合出门复何之趋向于今乖考古聊自怡黄巻有圣贤目览心与期君子顾万世小人较一时不见九原骨贵贱共狐狸惟有贤愚名纵乆亦两岐退之赋二鸟无乃为物移信已一推天孟子真吾师得防付浊醪身外非所知
　　九日与诸君饮
　　寒暑当递迁日月防阳九緑鬓惊秋风黄花泛樽酒行乐重此辰登髙命诸友古人感尘世宜开笑歌口
　　送粹中赴举
　　朔风搅疎林短日寒无晖有客气轩昂束书赴礼闱行槖虽云轻满抱藏珠玑出以售春官善价其可希骨肉送出门稚子犹牵衣我为举别觞一言庻不违京师足纷华慎勿事轻肥白首有双亲待子得官归
　　石亢之出铜雀台砚相示信笔题其后
　　铜台遗荒基寂寞千载下黄埃朽壤间所得或片瓦砚材世共珍购金不论把浪好昧所别往往乱真假
　　闻毁
　　忆初向关中触热事西走淋漓汗征衣早夜犯星斗驩然赴所知辛苦复何有主人喜賔至相见劳杯酒誓将効毫髪聊以塞所厚遇事因辄言何尝计从否平生性坦率间或忤交友是非长安城侧身避谗口彼奸乘其前吾虑亦已后二叔诬周公三人惑曽母青蝇乱黒白视洁以为垢圣贤且不免予免焉能苟浩歌动归欤至此信不偶春风忆东南岩花映溪栁南山有屋庐酿熟唤邻叟何时理扁舟旧物入吾手回头谢狺狺投北汝谁受
　　壬子歳旱
　　熈寜歳壬子春旱初可怪不雨讫夏尾天地一炉鞲赤日裂厚土黄埃没经界农夫望云霓脰折意未懈侍中守北门抚俗先罢瘵闵雨忧更深徧祷剧斋戒老宫与佛庙三日一往拜冠者厌于呪褐者劳于呗雨应絶不闻烦欝何由快凭谁诉天公请执乖龙械
　　予初春被病中夏少间勉入省局偶成二十二韵
　　东风吹春来移疾聊少休寒热战予躯渐如错春秋侵寻日以剧谒告牒屡投性命吾自安所负空食羞交亲每问讯爱者或见忧伏枕数晦朔忽忽月四周有叟肆嗫嚅咄哉我何尤腾口状予疾张大实颇浮背憎詋休咎唯恐予疾瘳寜独冀术胜仍欲悦予仇叟乎汝何愚天命非尔谋生死籍素定理莫移恩雠身世如寄客日月速置邮引照盍自儆霜雪满汝头胡然不知止胁肩謟贵游干进苟朝暮利吻铦戈矛予今偶不死官意滋悠悠却来坐省局心迹逾林丘北扉对新篁隂薄榦巳脩薰风送潇洒不愽千户侯富贵功名间有待终无求鸾凤志寥廓燕雀徒啾啾
　　某蒙君章兄宠示樱桃佳篇辄依韵奉和
　　炎蒸有正色下与地气关相结成含桃使冠百果班独忧赤日曝坐变红成殷多应綘阙种【上声】流落来尘寰金盘泻不定四走如循环睡龙失火齐颔空皆血澘以口比樊素白傅夸娇鬟却嗟茘子陋逺在炎荒山每歳贡天子险路劳縁扳岂如盛京洛地广生不悭朝须暮可进先御后匪颁离树既不乆弗改犹童顔嗟嗟唐中宗游乐芳林闲【芳林园名】君臣失仪度口摘省手攀不闻荐先庙书在史册间愈借争诗豪劲句尝徃还予知青防赐难到山溪湾【韩退之和张水部敇赐樱桃诗有传赐出青防之句】林园幸自有圆颗赫不黫虽热岂厌食纵密寜忍删况此鲜嫩质非并青梅顽
　　羣牧司雨中池上作
　　累朝困炎威一雨转愁意偶看碧芦丛宛在沧州地岸草闲自滋庭叶纷以坠移床就幽窻檐溜聒清睡
　　送章传道东归三十八韵
　　一日或数篇数日哦一轴夫子之于诗夜补昼不足长吟天地间万象困题目天徒饱其才而特馁其腹声名三十载半百事场屋今年试春官淡榜辄不録东风吹残花客泪迸京毂囬头谢青云却抱来时玉河阳谒相公每见辍饭沭赆金实空囊礼遇骇僮仆遂游西诸侯骑马度函谷长安寻素交零落半丘木惟有终南山相看似旧緑东李雅好客既亲意转笃授馆如投家晨杯继宵烛羸马残青刍饥僮厌余肉予方坐幕府防嫉苦流俗羣吠耳且盈介立趣颇独得君倍欢然坦不置边幅论情虽云晚闻谊固已夙二章初交锋懦气令避缩自笑不量力强和旋取衂从此遗形骸留馔或脱粟有酒时招邀共醉小轩竹论议到圣贤道德富停蓄岂比篇章流烟云绕心曲飘飖走边城新禁察儒服戎帅不敢延进退势俱触六月汗霑衣防作穷途哭回来卧旅舍所得不充欲乡思生秋蛩轻装遽云促行当买淮田晚歳谋退筑予材觉无庸计虑亦既熟无资媚要权与世背驰逐秪合从渔樵胡为苟寸禄淮吴幸相望有隣可容卜浩歌老吾生争食任鸡鹜薄宦犹縻人归飞羡黄鹄
　　予以病乆不赴朝谒因灸三里穴罢信笔偶书
　　窃禄了无补卧疴慙有日空听朝鸡鸣阻挂朝衣出啓处不自安灼艾加诸膝庶防起沈苶犬马委防质
　　立秋后病作此写懐
　　卧病喜秋至昬烦庶以平清风不少济宿疢仍相撄凉叶犹未振隂蛩已先鸣四时顺万物奚独戕吾生入山谒怡然上人因成短篇皆书即时事
　　行穿六松隂鸟语逢人寂林僧洗山钵正了寒堂食揖我喜满顔吟窻半轩辟鳯凰【山名】不无情天外送佳色春风动花雨枝上或涓滴羡师得安住我亦有闲适出门懒鞍马把袂歩幽石石尽浮泥深恰恰露双屐临别心徘徊野店更一息
　　僧副普济过予诘其师名僧职之所自则曰尝济活饥民百万朝廷论酬以得之钦叹不足继以诗云
　　佛子苇麻众槩能蚕食人庸奴买师名纳赀不计缗普济释苑秀类同行佛均往歳东阳饥愁声聒苍旻天民坐欲死谁肯发一囷师勇营饘糜全活百万民外台上其事朝廷嘉师仁相府议优赏美号宠厥身汝往贰尔正示劝出圣神今时士大夫体虽具缨绅十九饱妻孥何暇及困贫视师固有激抑可警其伦
　　墨蟹
　　江湖中忽在幽人壁短螯利双钺长跪生六防骨眼惊自然熟视审精墨初疑蟺穴束犹帯浮泥黒横行竟何从躁心固已息终朝墙壁间颇有肥霜色我来空持杯左手莫汝食谁夺造化功生成归笔力











　　祠部集巻二
　　钦定四库全书
　　祠部集巻三
　　宋　强至　撰
　　七言古诗
　　栖云阁
　　越山东南号胜絶古寺岩洞穷高深山云出为洞口雨或时散作岩下隂不有神物此蟠据安得气类长相寻寺僧爱云恐云逺置阁云上蹑以临岂惟忧懐独舒悦更许游客开尘襟客来祗知寓暂赏不道归去还尘侵寜如僧住得安穏终日自共云无心
　　陆君置酒为予唱阳关即席有作
　　阳闗何处草烟平不识阳闗空记名古人驱车欲西过吟成缮写离羣情天涯此去故人絶虽有樽酒同谁倾古人幽怨几时尽至今愁杀阳闗声陆君酒酣喜自唱坐上客泪俄纵横杯盘咫尺意万里忽若身在关山行耳傍宛闻车马动帘外已觉边风生乃知樽酒须故旧为君一饮无余觥
　　结交行
　　贵友高车照簮组富友黄金轻粪土二友方论富贵交以漆倾胶入心腑一朝金尽囊无余门前不见簮组车贵人今车底似昔早失黄金旧时客由来结交要势均一轻一重难为人滔滔世上耳余辈寂寥管鲍今埃尘交情以势不以义今日虽同明日异君子结交自有持贱贫富贵不我移
　　依韵和李评文思
　　我心烱烱君应识万事都慵独吟癖二年客眼看京华可见无媒进无益势门所喜在佞豪直语空拳无一怿爱君挺防生贵家不学庸儿醉朱碧两提试笔赋翰林落落金声天上掷改丞殿省头不囘直把羣经重研摭相逢怜我犹滞濡四十金闺未通籍势门宜不容此身頼有君家好投迹书斋延坐开新编光熖文章追祖白更邀诗社同襟期脱略形骸一疏戚公侯必复君勿迟志士由来轻尺璧
　　赠贾麟
　　贾君貌古文章老虬髯铺胸犀挿脑戏夸才力惊众人谈笑千篇笔端扫酒酣座上披天真刬去厓岸露懐抱今年礼部更新书续诏九州登俊造宿儒晚秀趋术茫肝愁胃苦搜辞藻独君所向异尔为长袖陂陀踏幽草【君近游径山】行穷两径跻岩巅指防晴江辨秋防却骑匹马归湖山古寺相逢情愈好空罇无物醉故人輙出囊钱具梨枣更长坐久然青灯语杂讥谐欲颠倒我方正色起问君何乃终年事枯槁齿牙未豁才有余一赋从容成腹藁琢磨高论驰古今足歴天衢骋王道驽羣防防犹争先骥騄胡然甘伏皁君徒俛首不我答我反慙顔汗如澡丈夫贵富难近窥一第定非论晚早岂同祖谊名汉朝位不公卿身已夭何时却挂吴淞帆霜蠏初肥恰新稻
　　前日以诗赠贾麟进士继蒙和答而杨蟠从事亦随次元韵鄙思不休辄复自和二篇
　　贾生俊辩凌诸老二十汉廷冠挿脑魁竒逺裔空传家惨淡壮年翻却扫巧心用过金防缗愤泪顷干玉三抱五湖梦数归何时四海形单生不造乡宴无心听鹿鸣时平有口歌鱼藻每舒意气拂剑光懒把穷通叩蓍草江河饮肺吞阮刘风月吟肠笑郊岛君才慎勿恃晚成俗态由来尊少好众人竞进皆揠苗独子甘贫犹嗜枣囊装未抵一羽轻笔力堪支泰山倒闲身自放垅上耕愁靣谁怜泽边稿幽寻骑马衫覆鞯冷卧乏氊床露藁无劳儿女悯滞材岂竟乾坤厄吾道从前平歩封公侯亦有逢辰出舆皁光华圣旦髪可晞涵泳儒流身已澡收还事业幸未迟揖取功名须及早不然一世成虚生虽曰百年如实夭公朝富贵弗汝悭仕路高车似麻稻
　　其二
　　爱君气榦霜松老一见相投许肝脑岂同世上秋叶交不及嵗寒如电扫有才无命三十强寂寞吟斋膝长抱愁来徧踏公卿门绽褐不缝谁改造文章直吐元化胚天朴岂须施斧藻长篇下笔纵立成一字未曽伤草草辞源奔注吞众人有似惊潮没孤岛善君取友论片能不学常情求百好琢磨六艺相与游我愧性灵昏椹枣平湖渌浄时招邀烂熳清尊为君倒客涂见月凡几圆勌马声饥奴色槁路傍甲第欺儒冠奴厌腥肥马余藁我疑造物偏膏粱富贵何縁悭有道贯糜巨室君空囊朱紫摩肩君衣皁大鹏寜合安防常怒翼天池终刷澡功名岂必收目前两鬓未银犹得早顔彭骨朽千万年漫与后人论夀夭君其努力攀青云盛醉春风酿香稻
　　题惟晤师斑竹杖
　　蜀江濯锦含文漪竹生江岸初緑滋锦波一浸入竹肌万洗不落斑在皮又闻泪防洒舜妃遗迹渐染传今时搯不受爪滑可持隠起高节无屈欹江神虽寳莫自私烟根忽逐霜刀离截而为杖得者谁厐眉大士今一枝斒斓颇与壊衲宜朝跻山巅暮江湄山备兕虎江蛟螭尔杖未折莫汝危足力自健无险安用童子两肩为当年常竹纹无竒犹托变化神葛陂况此已是斑龙儿长恐一旦风云随复整头角还天逵未必久为师有之
　　和礼之喜雪十二韵
　　水官司冬不举职天地当凛气輙温顽风伺隙倒天令扫荡不使繁云屯隂崖邃谷殆穷腊空有雪意乗朝昏宿荄老枿亦借便欲泄阳气芽株根往往百怪窃窥视思以沴疫伤羣元頼吾太守为民切百拜黙与上帝言臣因视民问农计亟雪犹可望有年知民所欲弗帝告安用备位称守藩至诚一发动天听霄垠地堮俄琼璠混然上下共一色直疑元气犹胚浑狂风埋藏反失势却授威柄还水官既去丰年在冬雪豫拟痴腹盈朝餐
　　送闗景芬秘书赴山阳尉
　　峩冠初上童儿首君已老成予輙友肺肝相照二十年今日不殊前日厚纷纷共笑薄媚徒对靣论心囘靣否吁君意气非昔麤犹着青衫从吏部得官将尉古山阳有蕴无施州县后山阳楚邑为最雄聒聒众咻千万口阶庭听命趋上官守阁使台鞾日走舟车冗客来百须政逐从违成好丑君才遇事有巻舒公道当官胆如斗或时畏缩类懦夫私请不容毫髪受往行素守禆长官肯到县防同木偶颇闻彼俗殊东南例重市门轻陇畆盐商茗贩白刃随切与椎埋破渊薮能声自可博已知懒趂庸儿媒左右吴江日暮山川愁疎树烟头排敝帚北防欲挂倾别觞还有隂风吹散酒醒难为别醉防何人世无时好分手知君此去忘故园淮月楚云惟我有
　　送呉判官
　　雨干青活淮上山君领善课趋帝闗春风满路马足健翩然征辔不可攀吁君登科越一纪中又困踬罹苦艰苍虬垂髯猛虎卧青衫四十鬓欲斑我疑君胸典籍府千轴万巻罗其间圣经贤史及怪説叩之不已如循环有时啓口论时病往往愤发涕欲澘位卑道屈志未就姑以大笔诛雄奸就令君居太史局犹足上下马与班刚然古胆贯白日不为权贵柔正顔退之常患天地恵偏向君子懐独悭高冠大笏尽知已行矣得意东南还
　　赠徐君强
　　浦阳穷僻山萦回徐子匹马穷山来十年不见安否外怪子靣黝身红埃自言壮图醉无防独有古胆刚不摧日于篇章遣孤愤袖出巨轴为我开密行细书防千字一一纸上皆琼瑰浑然天成有警句直若未剖元气胚间工磨琢弄纎巧真宰手把天葩裁诗人古亦少达者非特徐子如寒灰孟郊老独张籍瞽李杜落魄皆何哉剔抉幽秘夺造化虽甚寒饿天弗哀又疑才命不俱得既夺之命止与才子今所往但逢蹇绊骥两足犹驽骀浦阳山深尚春浅桃李才蘂花正梅子时过我值讼简花下一饮将百杯酒酣慷慨起劝子更厉头角需风雷纵令不偶竟穷死犹愈空腹冠崔嵬
　　邑舍东池近日荷花盛开輙书短篇奉邀宗哲纯甫二同寮
　　前时乗暇到池上荷花未开荷叶小弥旬风雨隔追赏期防簿领复烦扰今朝始得临旧隄花开已繁叶将老古人最谓行乐急痴儿漫欲官事了钱杨与我近同趣一樽今待共君倒聮镳且来趂花饮莫待红稀并緑槁
　　七夕
　　七月七日暑气徂此夕何夕乐且娱世传牵牛防织女雨洗云路迎霞车初因乌鹊致语错经嵗一防成阔踈牛女怒鹊置诸罪防毛髠脑如钳奴星精防合不可诘我疑此说终诞虚又言星能遗人巧罗列果当庭除防丝贯针望星拜夜深乞巧劳僮愚吾闻朴散形器作人夺天巧天无余匠心女手剧淫巧工与造化分锱铢荐绅大夫一巧宦坐取公相如指呼间乗巧言惑主听能改荼檗成甘腴纎辞丽曲骋文巧剜刻圣道无完涂星如有巧更可乞益恐薄俗难持扶我愿星精遗人拙一变风化犹古初
　　题蕴忠上人歙砚
　　山僧有砚名龙尾此石来从歙溪水通明直可照髪毛莹滑不容安手指案上长疑片月生匣中自有浮云起苍然顔色涵秋波不学端州夸嫩紫溪匠琢为寒瓦形如从铜雀初飘零只仍故状不复改独有乱防生繁星髙闲上人妙书劄什袭藏来时一发拂开轻雾磨烟煤挥洒霜毫氷纸滑咄嗟此砚何为哉世上别有润色材胡不往焉与徘徊日濡大笔把诏裁无久滞此空尘埃
　　通判国博中斋诗
　　天下以中为大本天地得中能自生古之圣贤一用中政刑礼乐万事平于戯后世中道防政分寛猛刑重轻礼非俭陋则奢僣乐不専一须锵铿其间万事亦颇僻或过不及谁与绳今公奋然力追救大署中字为斋名谓中之迹不可见粲焉其道存六经尚书洪范有皇极春秋王道为权衡在易之爻贵二五于诗无邪义甚明子思着篇究根柢王通命説垂仪刑夜探羣书味中理鸡鸣而作还奉行出处语黙皆时中措诸万事无侧倾有时賔至相与乐咏歌亦作中和声檐前竹树有中色四序不改长青青公今一州贰守政千里犹变中庸甿异时朝廷賛天子扩之四海中道成至得摄齐升公斋一听中论退服膺
　　还府推杨学士无为编
　　蜀山秀色参天起子云文章摩玉垒闗右衣冠从古名伯起光华擅杨氏后来气象几寂寥今日西州闻学士吁雄述作拟圣人蹭蹬三朝官不徙震虽有时无雄文而又晚龄才得仕岂知学士丁妙年一日青云趋万里高才大笔驱古今奄有震雄兼二美布衣平昔抱经纶浩荡著书穷日晷幽居独占无为山因以名编仍号子【学士既以无为名编复自号无为子】凿开元气争化工剔出微情泣山鬼先儒浮妄遭芟锄直与六经相表里青衫冗掾错致身四十摩肩杂胥史日趋官府旧学荒已分清流将絶齿前时辄辱授此编如以咸韶震聋耳夜侵灯烛画废餐若涉江河徐见涘乃知无为非不为道化自行而已矣立朝本此足有施尧舜吾君那出是天球岂合藏穷家再拜持编复斋几
　　谢通判国博恵建茶
　　建溪春早地未暖建俗巧计催春阳茶傍万口噪地烈惊破芽英不得藏犹嫌旂枪已老硬独爱鸟嘴嫩未长撷而焙之一朝就更范圭璧为圆方南州尚珍北固重自非富贵寜预尝浦阳贱官性怯酒素许茶味为最良日分牒诉费齿舌口吻镇燥喉无浆建溪竒品逺莫致日夕梦想驰闽乡尘埃填心渴欲死忽拜公赐喜可量拆封碾破苍玉片云脚浮动瓯生光愚知公赐岂徒尔欲俾下吏蠲俗膓涤除诗冗起清思驱逐睡兴穷缣缃玉川不暇尽七椀已觉两腋清风翔
　　予家畜貍花二猫一日貍者获防未食而花者私窃之以去家人不知以为防自花获也因感而作二猫诗
　　貍猫得防活未食戯局之地或前后猫欺防困纵不逐岂防厥类怠其守花猫狡计伺貍怠帖耳偷衔背之走家人莫究貍所得只见花衔鼠在口予因窃觇见本末却笑家人反能否主人养猫不知用谬薄貍能服花厚花虽利鼠乃欺主窃貍之功亦花丑人间颠倒常大此利害于猫复何有
　　纯甫以予去嵗九日赴东阳今年复趋府作菊花问荅见遗因以戏荅
　　问篱菊何事秋香欠春馥渊明嵗嵗走征途冷落重阳谁采劚
　　篱菊答自古人生有离合不得渊明泛玉觞还有子真擕酒榼
　　附原唱
　　问篱菊谁遣金英秋始缛花枝依旧去年黄人髪不如当日緑
　　篱菊答清香数日还飘防纵使人生鬓易华犹见黄花开几匝
　　泉上人画牡丹
　　芳树不合生深堂座上似已闻生香乃知丹青逼造化独有真假争毫芒枝外霏微包雨露笔迹淋漓湿缣素游蜂蛱蝶频往来今日经营知汝误蜀川赵昌妙花树前后无人昌独歩师今合昌成一人画手纷纷那敢措上人笔下如有神一扫欲空西洛春姚黄魏紫色憔悴自觉笔假胜天真天工栽花苦荣谢画工运巧无冬夏天工巧极谁论价输帛倾金只酬画将令世俗尊造化呼僮卷障不复挂
　　和楼志国范君武读胡尉临安所获顔鲁公书断碑
　　书名唐世凡几人鲁公运笔独有神当年一字百金直异代傥获宜尔珍公尝道直不容内江湖出走刺史轮东南挥翰落几郡在处巨迹刋坚垊石坚字巨未应泐旋复五代遗荒屯州镇寻兵寺观火缺碑毁碣埋泥尘乾坤岂亦爱字寳不使久屈卒不伸脗合隂假好事手得此断石溪山垠苔封土蚀初莫省一洗烂若开三辰不由名氏验体法气质浑厚知顔筋防端屹如泰山立画劲森似长防陈寜同枣木浪传刻少陵尤恶肥失真苍茫疑闻地灵泣为失此石后土贫好事得之不自有能广墨本遗其伦始从君武惬传玩大句感发惊儒绅写公勲徳无一欠何必读史劳吾唇青衫志国继高唱首论书法词逾新末言公忠死贼刃不觉愤泪霑予巾昔人谓书乃心画浮沉直挠皆相循公心逺可此书鉴体不姿媚一以淳严严古气自盘薄宜汝希烈不得臣虽云笔力夺元化济以忠谊重万钧后来忠谊弗公学磨鈆临帖虚终身李斯篆岂不好彰彰奸迹流自秦乃知一艺不独善所贵名节坚松筠鲁公之书以名贵歴代共寳无沉堙
　　送裴光世赴举
　　光世出门头懒囘身将西去犯斗魁风云自繋鹏鹄健里道正为骅骝开忆初乡赋选主司数州侧脑听外台一朝吾乡腾荐口姓名喜得丁与裴笔揺试席动千指匠精反愧木尽材六人既防里中杰黑白自可消怨猜君名稍稍近人底岂是天意激后来主司南宫顷第一又尝礼部预拣才【裴如晦尝充省闱防检官】颇伤辞律变新进怪僻一鼓波遂頺既而移书六人者歴数文弊有可哀且言文章贵体要试格尤要合凖裁六人既拜主司教青云防路知力推方今最曰塲屋公实艺可进那用媒君胸二纪富珍蕴毎向纸上挥琼瑰挂名省壁定显赫续取科第仍崔嵬明年跃马游街尘请君饮干临别杯
　　走笔送张伯起
　　男儿刚膓逾古鐡每到伤离犹暂折离绪不啻乱茧丝才搅衷膓便成结忆昨送子秋风前薄酒三行歌数阕我歌多感酒易醺子车为我澁不发今来与子举别觞还是去年分臂日人生嵗嵗有离恨争遣緑鬓不为雪安得共子并翼飞四方上下无时别
　　临洺驿雨中作
　　朔野无花春意薄斧声惟见桑枝落北人是日竞条桑手执懿筐共操作客亭系马吟寒防细雨纒愁牢似防多情北鷰能傍人如説春心绕踈箔故乡桃李应满园烂熳香风随处着十年游宦辞江湖尘土日侵双鬓恶天涯懐抱倾东南闷对青灯举幽酌
　　丙午寒食厚卿置酒压沙寺邀诸君观梨花独苏子由不至以诗来邀席客同作予走笔依韵和之
　　种梨易长地旧淤春风一扫无枯株沙头古寺枕城角楼殿自与人迹踈看花置酒三月破防检座客惟欠苏酒酣花底不知处恍若身世游蘂珠铜台割据古豪盛乐事已去惟邱墟直须及时结胜赏莫局官事同辕驹林僧迎我屡前揖野鸟避客遥相呼咸阳有花逺莫见岂若此地来须臾风前嗅雪不宜缓春芳过眼犹奔车繁枝向月合照映乱片落地无扫除罇边酩酊不复计马上倒载聊扶子由闭户自懒出花与双眼知何辜天姿必欲贵纯白红杏可婢桃可奴君诗险絶不容和梁园骋思慙相如
　　寒食安厚卿具酒馔邀数君子游压沙寺观梨花独苏子由不至诗成命座客同赋予既次韵和之明日上已安复置酒招予与苏又明日请予屈二君为射饮之防而苏君仍用前韵作诗见及予亦复和
　　花前烂醉如泥淤犹恐花过嗟空株压沙梨开百顷雪春晚未赏计已踈厚卿置酒趂寒食蜂喧蝶閙人意苏林间把盏谁我侑鸟歌声滑如溜珠魏都风流重行乐艳妆丽服明郊墟我初闻招便勇往悢不挿翼附骏驹峨眉夫子趣独异静坐幕府烦邀呼车公不到座寂寞大句落纸来须臾樽边弄笔輙强和布鼓乃敢当雷车主人明朝复命客是日禊事修祓除日涵花气暖不散酒力易着起要扶清明予亦饮射圃罸觯屡困辞不辜杯盘一饱借脱粟那有白饭余君奴【事见杜工部集】梨花好在期共醉功名身外终何如
　　送川僧玘上人归雪窦
　　释子羣羣蹈一辙类能恐诱鼔师说彼上人者劒外来独许清吟调风月就我乞诗归甬东三叩賔阶通刺谒何时腰下觧缾盂岩窦应逢先腊雪
　　小桃值风零落殆尽偶成鄙句奉呈诸君
　　小桃庭前祗一株无数花开艳新绣破蘂脉脉向人笑閙枝酣酣索春鬭只见蜜蜂来往喧不道双鷰共时醉吟绕花日几遭坐卧欲来花下就东风昨夜忽颠狂晓枝防检不依旧惜无锦帐阔百歩遮藏免被风力骤小儿地上拾乱片犹爱残香再三嗅桃兮开落奈汝何却取余杯醉春画
　　近承杨子遣垂和池上短篇爱而有赠且摅予懐
　　杨子文格少已遒自闗以西鲜此流逸兴一发不言休诗吟千篇酒百瓯始谓富贵力可求行年四十差厥谋相逢渭水初清秋气俊秋隼辞长虬欢然一见分輙投往来自尔月屡周忽闻屋角鸣春鸠感时出门写我忧载酒兴庆荒池头半酣系马聊登舟纷纷渉水惊眠鸥晚阳欲落孤烟收开元盛事空林丘流年数百如囘眸陈迹随感来吟搜偶作短句诒同游杨子既见遽和酬笔落纸上不暂留诗珍玉案书银钩诗人乃是天地雠造化万物遭剜锼天公报之甚操矛少使称遂多穷愁子尝両举试此州病坐试席出则瘳笔力健可掣十牛及与命鬭力弗侔翻被命屈岂自由嗟予所学浅以浮不与造化为怨仇胡然天公亦我尤刚肠劲貌寡媚柔触忤贵势在转喉苍顔常调祗自羞使看平歩趋公侯子来我语徒啾啾天高听卑诚谬悠不若且黙真良筹有酒一醉春风楼
　　送李去病杨元老
　　君王赫怒超前古威令风驰奋皇武将士咸懐敌忾心桓桓孰可当貔虎岷峨横抹西南坤河池散闗当北门坚城髙寨碍飞鸟天兵百万方云屯给军自古资巴蜀接轸连樯转刍粟正须将漕得其人赋役平均军食足三分才具超常伦不独摛藻追渊云究宣徳意可预见抉剔奸蠧苏疲民使星入蜀今重应芒寒色正相辉映川合东西几万家伫瞻玉节交相庆行闻尽録平戎功给饷正与提兵同紫泥封诏看西去归来聮骑朝王宫
　　卖松翁
　　穷山老松干百尺纵有爱者势难值小松耸擢未及文何亦冷落守岩石由来世眼习繁侈竞事妖红与烂白徃徃破产聚名卉未见有一号松癖城中有客卖桃李美价髙下随意得咄嗟彼叟何为者浪负松本穷九陌行求善价吻欲燥力弛还立朱门侧过之千百絶一顾寜复肯许一钱直音声犹带涧风澁顔色尚染岚烟黑松材虽良人未见其奈桃李有春色嗟哉子计信踈矣岂宜肩入芳菲域速培旧土养松干待栋明堂柱帝宅予疑叟非鬻松者无乃矫世为所特众趋时好逞秾艳何独孑孑衒皴碧羣雄驰骋尚谲诈轲以仁义游六国时乎释老肆分籍愈以原道破羣惑叟乎叟乎予尔知独行矫世难为力
　　与盛毅同赋暮角行
　　城头滚滚寒烟起城里无人冷如水一声暮角聒地来声中宛转含余哀逡廵流入单于调耳边似近单于台坐客未终听对靣泪双迸郍复将军絶塞眠朔风吹落玉帐边狼烟未尽不待晓恨不立起铭燕然何人始制角中曲幽怨到今传不足吁嗟画角终无情百年日月销此声
　　冬雪行
　　防年壮气寒逾热更喜朱顔照飞雪门前地厚堆玉尘屐齿千囘狂走折今来过壮能几秋眼未见雪心先愁病肤隠粟出门懒敝袍尽日红炉头此身知更十年后雪屋能如今坐否层衾没颔定昼眠那复吟边开冻口壮龄衮衮洪涛奔百年浩荡未易论人间万事亦颠倒且对今雪空清樽
　　送盛君方
　　秋风木叶飞边檄日暮铜台别杯釂燕姫一曲声未终交臂方擕忽南棹相公镇魏从辟书玉帐三年奉谈笑宻谋直道禆主人饱食庸儿或隂诮君殊不顾但自若烱烱诚心复谁照相公还朝数论荐援手无人在廊庙荐章未报人事改魏国门前客相吊圣贤尚觊后世知万事那能目前料方今擢才不待次道路纷纷走严召朝廷必欲收真才岂有如君使常调读书适用非苟知脱略空言直趋要有余利刃未一施可惜青萍反居鞘谁能出力终提擕防看惊人露芒耀君如弗偶好言命予亦徐当卜耕钓
　　送知府吴龙图
　　国初以来治蜀者处置尽自乖崖公当时奏使便宜敕不与天下州府同行之已及八十载奸宄销伏谁之功因循至此渐抏敝有未晓者时相攻鞭笞小罪亦检察不许略出常科中下民知之颇不惧州县往往藏羣凶侧身敛足未动者实以累朝恩泽隆公之初来蜀人喜慈爱久着民情通众心欢然耻犯法捄药浮薄归醇醲尽将约束付僚吏兴起学校还文翁二年美化极沾洽逺近循服如偃风上将归公问谁代当使间作如笙镛遂求元老得青社其人廊庙之宗工往年镇抚有异绩大斾再来遣于东公今与之合符去到必奉诏参防龙大资旧徳固无虑剖判自出其心胸所忧厥后嗣之者忠定良法还如空养顽活狡作渊薮不免剪殄烦兴戎蒙之愤懑久填臆言贱不得通九重颂公上殿起居罢第一用此闻宸聪
　　京师逢徐良温叟明府
　　弱冠相逢今四十当年壮气虬龙蛰交情独在酒琖深人事细论衣袖湿诗书误身浪自怜公独满眼谁可揖苍顔已变长安风后防更应尤戢戢
　　小疾中元恕相别徃长安信笔成篇奉送
　　一春三月少见晴湿云不飞压花老君来别我西出闗病里伤离似翁媪和风吹靣才防程即入风流洛阳道司农水利无留行洛城花开为谁好汉唐陈迹到可寻犹有山川豁懐抱忆昨行春从魏公兴庆池边玉樽倒公今已为泉下游徃事凭君问烟草官家诸路急使才归对明光切须早
　　题可久上人房素屏
　　雕轩画室吴僧居花草禽鱼屏靣集岂如萧爽大士堂雪山数尺平头立满斋虚白已自生隔坐纷华不容入霜毫一扫都无防独有淋漓粉光湿好丹世上空纭纭趣与师同百无十常时吟客惟我来共爱此屏微静翕日晴难驻手试扪指下瑠璃无寸澁愿乗醉笔留防行为写髙僧白云什
　　送王賔玉
　　相如昔乗使者车县令负弩当前驱颇矜意气夸里闾檄词烂熳肆欺诬归来不説民饥臞余佞更留封禅书江山清絶冠天区岂甘久被斯人污迩来炳灵轶古初耆俊相继驰亨衢堂堂御史今名儒志节慷慨忠义俱才高识逺器有余不似文园浅丈夫一朝持节归成都使星皎皎临坤隅辍从宪府恩意殊霜威鹗击正所须奸胥所在察于荼交劵计斤良可吁锄防芟秽忌踟蹰元恶须行七日诛恶除惠泽益霑濡顿使枯瘠都丰腴坐茵未暖氊氍毹诏归还直承明庐朝廷急贤恢逺图碧鸡金马不用渠以人报国功难逾诸生中有何武无谢三门提举辇运宋叔逹郎中寄古碑杂言
　　长安古名都汉唐以来帝王宅当时髙冠大带接迹公卿间声名大半文章伯能书万变轶出意象外那局体法就常格杰词精翰在处勒琬琰从此闗西富碑石咸阳原头螭蟠负不知数风雨皴剥尘土蚀荒郊壊宇大者卧榛莾小者老祠佛庙往往龛屋壁忆初来长安于此心颇溺朝披夕购自忘倦一纸不吝百金易岂惟读辞玩防画汉唐往事皆歴歴始者累一以至百今既累百至千未免广搜觅古人载书兼两惧猜谤今我车载不足更囊积中郎知我有碑癖封寄数本跨数驿中郎中郎虽欲遂愚癖愚也字学不进文格不长翻愧嗜此苦无益虽然古人亦或有所嗜又恐一朝舍此愚意无以适碑乎誓将蓄汝永吾好不已圣犹贤博奕












　　祠部集巻三
　　钦定四库全书
　　祠部集巻四
　　宋　强至　撰
　　五言律诗
　　李花
　　地暖春才半蹊深气巳暄风光何处好雪浪此时翻匀似金刀翦装成玉杖繁夭桃漫相压吏部竟谁言
　　晓钟
　　缥缈惊春梦铿轰送晓声敲烟出野寺催月下山城牕映东方白灯留半壁明隐然余韵在羣动巳营营
　　闰月晦日
　　乾坤一传舎日月两征轮邂逅逢余闰连绵送晚春巢边迎燕熟枝上数花频渐暖茅檐日吾将理葛巾
　　落花
　　林间花自飞物理不应悲偶对飘残地休论艶发时有情香水靣无数防河湄蜂蝶含余意徘徊绕旧枝因访杨公济遂同歩野夫家省其母野夫时就试南宫
　　马系扬雄宅门过孟母隣升堂予独拜【予拜其母】同井子兼亲【公济所居与之宻迩】万巻先生富千金旧产贫早将安稳字去慰杏园春
　　同杨公济赋破山得开字
　　无物终天地青山岂免开万人镵秀骨一气失全胚漫贮崇朝雨犹防浩刼灰何年巨灵手曽此擘崔嵬
　　同杨公济赋晩过西村
　　空影倒波面晚阳留树梢人烟青近郭鸟道暗长郊世外空搔首溪边懒结茅沧浪那敢羡渔父定吾嘲
　　苦雨
　　雨脚洒不断鱼龙沸巨溟浮泥溢平地暴水入中庭门巷絶寻访壶觞谁醉醒顽云速収敛渇欲覩天晴
　　萤
　　幸借炎蒸力因迁腐草踪清宵能自照暗室肯相容雨巷幽光晦风帘乱防重临书方汝頼惟恐有鸣蛬
　　种药
　　百药吾谁辨农皇旧有经倾金购善种按谱騐真形易地防根瘦他时欲剂灵天时纵不雨灌溉頼园丁
　　赠于潜张定国
　　萧散前川令才高气亦刚学攻诸子短能渉众人长日月销书巻功名抚劒铓他年有大用莫漫比柴桑某近与和叔防景爱之不足因吟短篇以赠
　　夫子南州杰相逢出肺肝平生潜圣阃壮嵗尚儒冠鸱鷃霄垠击蛟龙井底蟠耻将孤愤剑容易向人弹
　　赠李熊先辈
　　崒闽人秀夫君得最完文章醇不杂气质浑无刓塲屋闻新诏鄊闾正素冠天应老贤业头角壮年蟠诏书一日至多士竞轩眉独有儒林杰方纒风树悲饥肠惟饱学正口絶柔辞从古器大者于中成就迟
　　与王仲宻诸君泛湖
　　十月清霜后孤舟颢气间酒邉頽白日棹底倒青山境胜欢忧泯吟频物象悭吾侪一笑后鱼鸟伴谁闲
　　急棹趂吴门
　　寒日山尖落孤烟树杪屯水流天欲动舟急岸如奔缥缈穿云角苍茫望郭门片心争宿鸟去去近黄昏
　　初入汴
　　山势随淮断河流带地浑严风踈树影落日露沙防客兴双蓬髩吟懐一酒尊舟行那敢缓霜意满乾坤
　　新莺
　　未见攀花宿才闻隔叶歌可怜毛羽细莫恠语言多匹马春风路轻舟夜月波数声来入耳最奈客愁何
　　毂下春日
　　杨栁长安陌游车锦绣香漫倾春日酒误入少年塲意气青云客风流白靣郎致身愁独晚检防鬓毛苍
　　寒食前二日对雨
　　红湿花枝软青涵栁色鲜未开新禁火自起欲晴烟坐卧销佳节招寻忆旧年故鄊防乐地心折泛湖船
　　对雨寄杨公济
　　江海嵗云晏雨防风自凄叶光羣木洗翅湿防禽低静榻欹寒枕孤城隐暮鼙少陵车马客催踏草堂泥
　　雨中呈丁评事
　　骚雅丁夫子年来客路岐故关春梦后独馆雨留时诗有儿掌防湏骥子随【令嗣侍行】君家千嵗鹤应觧念归迟
　　归鸟
　　日落群山静天寒独鸟归声悲故巢逺影入片云防踪迹怜吾滞青防羡汝飞莫为双翼误须避暗中机
　　宿慧安院
　　积淖厌行路解鞍欣曲肱疾风穿敝屋细雨湿青灯聒夜有饥防观空无定僧中宵尘累息山水思填膺
　　九日病中泊舟召伯堰
　　采采南山菊还应满故园【予之小圃实占南山】全家泊孤埭多病负清樽木末秋声老天涯雨气昏乡关吟望外愁涙有双防
　　某为府曹伏蒙吴先生以诗见寄谨依韵奉酬
　　瘦马风埃里萧疎分亦安闲趋京兆尹冷甚广丈官锦绣颁诗句松筠映嵗寒天邉师坐濶南望秖长叹
　　同盛任道赋暮隂【得寒字】
　　野舘临空濶江城起暮寒年光去天末雪意上云端自失归禽影能侵病客肝莫将愁对景入夜转漫漫
　　次韵礼之斋中述懐
　　僻坐治孤学取书窥古人高风凛如在千载邈相亲欲满诗书腹宁规富贵身独君知已厚无亦虑吾贫
　　春雨一篇呈纯甫贤僚县庠诸彦
　　漠漠隂常结垂垂势未収润多宜土脉落久验溪流与物知无间于花似有雠少年车马客惆怅为君防
　　二月大寒偶书短句
　　上天谁与问四序曷相干已季春成暮当温气反寒农心忧地冻俗眼惜花残我岂殊民意身为父母官
　　经春罕尝见花今出湖上悉已离披
　　飞花何太急春在岂须忙乱防不经眼残枝犹断肠愁看湖色浄怯照鬓毛霜回首壮游地幽襟付浅觞
　　山中遇雨
　　马上凉秋雨随愁入乱山垂垂衣袖重防防鬓毛斑猿鸟寒声外渔樵古画间片时全岭暗急趂暮钟还
　　纯甫小池生双莲
　　造化有诡异双渠共蕚翻凌波洛神艶泣竹舜妃魂得所虽欣地犹孤尚笑根圣朝不言瑞图献恨无门
　　和纯甫独徃至徳上方避暑
　　敝屋数楹隘炎曦一线长梅仙厌烦溽萧寺得清凉山鸟聒幽耳涧泉蠲渇膓兹逰君独胜河朔浪飞觞通判国博惠建茶且有对啜之戯因以奉谢
　　数饼建溪春求逾尺璧珍封从乡国逺惠与郡僚均午榻忘搘臂晨觞厌啓唇拜嘉当对啜相待况如賔
　　书窓
　　一室防吟地开牕更欲虚入云惊纸破照月爱櫺疎野色连朝夕秋光满厔庐何如谢太守逺岫独相于
　　寄题张殿直长春亭
　　甲第俯河湄修亭靣势宜琴樽长有乐草木似无衰境胜青山敌心闲白日迟祖良迷大隐独与赤松期
　　寄题郭明府寺丞颍上西斋
　　退筑谋何早闲居兴颇浓渠流通颍窓列隔淮峯玉麈谈賔盛牙籖载籍重雨中时垫角一代慕林宗
　　奉答雅均途中见寄二首
　　浊流非猛激无以顿澄明此邑先膏润今予力洁清人皆疑矫行君独照真诚一得途中什譊譊众口平贫固诚吾分防斯亦士常漫多愚执守媿少子文章【雅均前篇颇怜予防贫复有论文有力之句】虽幸相逢近犹嗟此别长何时却南辔重把论诗觞
　　观棋
　　鬭智不鬭力一枰思觧围防人甚勍敌平地有危机蜗角争先后狼心竞是非傍观缩手者往往见精微
　　九日过后漫题堂前双菊
　　花日金相照条风翠竞翻谁言羞晩艶自喜胜孤根客土深培力家人一溉恩秋香真好在未易负清罇
　　和纯甫红叶
　　秋园无艶色特地起西风间向烟林翠时呈霜片红霞光青汉衬灯炬碧纱笼不解随松栢染裁烦化工
　　再次韵和纯甫红叶之什
　　徒宻嗤翠幄有文殊紫屏因霜变顔色防树作丹青废苑扫还聚踈林生易形秋风无别艶祝尔莫飘零
　　挺山道中早行有感
　　晨兴事行役寸禄此时轻扑靣风霜隔林鸡犬鸣遥天分淡色残月露微明便欲投簮去无田可力耕山驿孤灯尽霜天片月低还家人自喜恋枥马频嘶野水分微白巢禽惊稳栖前村应曙色依约数声鸡
　　宿山寺
　　苍莽穷山路萧森古寺门梦深宵殿月泪迸晓枝猨人事随羣动山情阻细论城中尘没眼愁思满归轩某承乏东阳周亲惠然顾访未防告别以诗饯之
　　亲戚富贵合贱贫宜见踈独君从逺道为我枉高车相得未逾月薄言还故庐风霜正凄暮临别尚踌躇晚登至徳上方偶书短篇呈山主云公
　　城市隔半舎【院距邑十五里】好山宁在深乱云归别坞落日照踈林能解外縁缚始坚安住心冠裳方我诱漫作爱山吟
　　离东坡后寄题义师上方
　　山水东阳富僧居更翠微晴露秋骨古树减烟围啼鸟逺相应孤蜂闲自归予生秉幽尚梦想在禅扉刘叔茂及第后徃广徳拜亲过吴江新治
　　今嵗同升客如君有防人青年登一第白首具双亲喜气生军垒懽迎聚邑民诸兄在天禄勉去继清尘
　　惠山泉
　　封寄晋陵船东南第一泉出瓶云液碎落鼎月波圆正味云谁别繁声秖自怜要须茶品对合煑建溪先
　　官满将见舎弟
　　三歳别吾弟今归心始降从兹得安寝无梦过重江预騐鹊音喜行看雁影双西湖犹可泛酤酒市羊羫
　　途中寄纯甫
　　诸友分携地重阳欲近天共谁搴菊蕊独立忆梅仙对饮乖今日伤离似去年佳山足吟赏应自有新篇
　　志逺法师挽辞
　　寂寞湖邉寺荆溪目巳瞑窻云犹晓白竹径自寒青野鸟悲吟动门人感涕零里无梁补阙谁可法师铭
　　庚子歳除辇下作
　　呼儿来秉烛点检鬓邉丝志在惊时晚年加愿晓迟京华犹旅食世态益吾悲四十明朝是愁吟杜子诗
　　久雨见月
　　千门却灯烛久雨爱氷轮愁眼开今夕清光对故人更长频侧帽望极反霑巾防为浮云掩行藏类此身
　　立春
　　宿冻归何处池塘涨暖波日盘花靣永风入鸟声和爼菜堆生叶闺裳剪薄罗独怜诗酒兴早较昨宵多
　　依韵和粹中早春
　　寒威犹压晓淑气巳回春不道朱顔旧刚怜华歳新震雷将出地蛰户莫存身渐报鸎花信眉头日渐伸
　　早春寄择之
　　北陆寒威尽东郊昼景添风和引禽哢氷暖出鱼潜草木回生意乾坤待泽渐宁知岩谷下经歳叹才淹
　　正月三日郊外马上作
　　长日牵人事新年散马蹄和风吹冻栁残雪防春泥意惬境自胜兴来杯屡携徘徊羡飞鸟晓逐野云低
　　禁烟节同子玉徐先生野步
　　系马道邉树杖藜坡外冈风来花自笑露过草犹香乐事论三月吟懐骛八荒时平那有感双涙肯浪浪
　　春色
　　浅深花靣染来去栁邉浮雨气那能洗年光亦共流浓浓交野绿拂拂上朱楼转恐纷华眼萧条不爱秋
　　题刘有方御药翠岩亭
　　购石黄金费开轩翠玉丛端居怜象魏逺意自衡嵩花弄踈帘日禽呼静榻风移山宁有术未易笑愚公
　　升之元真观读书
　　白日无停运青云要早圗寓居隣上士述作笑潜夫案冗书籖满窻明树影孤徘徊拂尘壁一半旧题无
　　送李厚秘校赴相州戸曹
　　迎妇金貂宅之官铜雀台俱新是婚宦有素独怜才簿领时能拨图书日可开无劳叹州县自足脱尘埃
　　醉卧
　　彭泽终朝饮杯干入醉乡头遗野帻坦腹委藜床吏部瓮邉卧山公马上狂何如此安稳寝兴为吾长
　　和叔以琴诗见贻因成一篇奉答
　　制就七弦器斵残千古桐正声希世出羣耳此时聋徽暗列星隐意存流水空凭君莫轻抚防取和薰风
　　古剑
　　只因耕战地得此古龙泉磨拭自今日埋藏曽防年无将试蛟窟宜待静狼烟寄语奸邪辈当锋莫向前
　　压书玉
　　白玉双蹲工深刻楮劳长疑奔月窟浑欲动霜毛似喜书成穴犹惊笔有毫案间谁汝待自觉守株高
　　睢阳春日偶书二首
　　冻栁轻能舞枯河暖亦流东风应自好逺客独含愁揽镜伤吟鬓无钱买钓舟谁能终日兴大半在沧洲杨栁亡隋岸风尘旧宋州寄家盈百指忆弟湿双眸旅宦那能定人生本自浮旋酤街北酒凖拟送春愁
　　睢阳别包进甫
　　饮徧长安酒春风送马蹄异乡怜防合明日复东西行兴看君速归期恨我稽门前客星瀬到日濯尘泥
　　别希鲁回马上口占
　　兄佐诸侯幕愚居孝子庐奔驰他自得情味独相于先送秋防动还嗟友席虗平生感知涙今日为涟如
　　大风
　　正月明朝尽东风半夜狂乾坤摇葢轴草树抜毫芒乱瓦飘无数寒沙走更忙圣时防口絶天令莫乖常寄盛子美俞元功二先辈【二君得第后守选寓相国寺习试法】
　　彼美吴州杰相从萧寺居聊穷三尺律肯恃五车书前有殊尤等行当选擢初秋风吹客袂乡思复何如【试法新立数等】
　　寄公立
　　一朝挥别袂九日在征岐识我相思意如君独坐时榴花须满琖菊蕊况盈枝目下重阳涙宜看杜牧诗
　　寄俞君度
　　夫子惫巳甚平生心向存黄金空旧产白首寄他门独酌醉应浅愁吟声更吞飘零那复久知已有平原【员外陆先生常恤其贫】
　　过洺州
　　朔野风烟古临洺气象存魏风沿土性漳水抱城根故垒盘荒草残碑落近村太平民产富桑柘半郊原












　　祠部集巻四
　　钦定四库全书
　　祠部集巻五
　　宋　强至　撰
　　五言律诗
　　北都春日
　　日出车马道风来城市尘闗河应自昔花草不知春云静鸟翻翼冰消鱼动鳞太平无一事把酒劝耕民
　　出大名府北郭
　　驱车出近郭野色感年华河静水犹冻地寒林未花细风吹断桞残雪隠虚沙乡思东南阔归飞羡暮鸦
　　马上口占
　　出郭尘埃少驱车节物便归心忘泽国病眼豁霜天鸟雀飞荒圃牛羊卧晩田吟邉揺落意踈木起孤烟二月过半犹未见花昨日逢之珍云已有小桃因成短句
　　不觉春过半开花始见桃年光双鸟翼世事一鸿毛有兴抚清景将愁付浊醪家林应烂漫南望首空搔
　　偶书呈公胜
　　朔吹朝还暮繁云凝复开不能成雪意只解作寒媒薄宦家千里长吟酒一杯西邻郑夫子乗兴几时来
　　走笔送杨正臣先軰还呉
　　客衣沾魏土归马望呉云一纪困游宦异乡愁送君骅骝行得路鸿鴈去成羣【归省元昆】何日江天酒重论别后文居魏嵗余未尝见江乡故人今无悔如防过此相见甚喜席间率成短篇呈之
　　经年大河北终日故乡心入耳欣呉语开怀慰越吟天寒裘领薄日暮酒杯深早晩论边防长缨试请擒
　　新秋夜月寄故人
　　客心宜静夜月色澹新秋影落三湘水诗传八咏楼何穷对酒望几处卷帘愁若问相思意随君万里游
　　依韵和留台崔库部局中自遣
　　儒林文雅作萧防欲挥金老去安时态秋来慰夙心谁陪黄菊酒自喜白头吟賔客霜台少诗成每独斟
　　自零口夜至渭南县作
　　月黒征途暗羸驹傍险行村遥防认火县近忽闻更落寞殊乡意喧啾小市声故园流水在想像见冰清【妇翁尝宰此邑作渠引水以溉民田今享其利】
　　送长安佥判鲜于子骏还阙
　　相望蜀父老应嫌驷马迟三冬辞幕府千里走京师富贵那能滞文章自有知闗山含雪意别酒对秦姬
　　长安春日
　　白入双吟鬓衰侵一病身年光不贷老春色似欺人鸟破日边雾花飘风外尘还将感时泪对酒洒咸秦
　　题光和年西岳碑
　　瘦硬光和字崔巍太华碑镌模森骨立防画宛鳞差内有通神笔前无絶妙辞茅斋千载后玩古独心知
　　唐贤岳庙题名
　　华岳金天庙唐贤石阙题姓名留篆刻冠剑落耕犂字体诸家襍函封数驿赍几行犹壮观丞相讨淮西【裴晋公征淮西与将佐西下皆题名石上】
　　断碑
　　何代经兵火终年委雪霜文章谁黒白首尾自参商琬琰那沦翠尘沙渐变黄人生异坚石抚汝重苍茫依韵奉和经畧司徒侍中上已防兴庆池
　　千载兰亭后风流宛目前竹昏烟冉冉花泣露涟涟笔落诗推将杯行酒有仙水边佳丽少春草谩芊绵【杜工部有三月三日天气新长安水边多丽人之句】
　　小阁西山落日
　　天地埀埀暮残阳似有情未催全岭暗犹放半山明逺树防茫见孤烟惨澹生流年从此老对酒急须倾
　　翻经台
　　失道从僧指穷高聴鸟呼千山四廻抱一径百盘纡人事空今昔台基傥有无吟边岚气夕落日伴猿狐
　　题华臧环峯阁
　　精蓝已尘外飞阁更云端只见苍山合宁知紫宙寛客防追汗漫诗思等防岏大士安禅后何人此倚栏
　　羽师院假山
　　累石作危峯轩然曲沼中山形在眉睫人意自衡嵩影骇鱼虾避路疑猨鸟通宦途尤巧险匠手莫言工
　　京兆府初赴同天节宴诗
　　四月薰风转三天瑞景舒歌从归唘后夀起祝尧初诗喜南山对身甘北阙踈九韶音未作朝野自懽如五帝今云六君王合万年日长迟漏水风细驻炉烟想像联朝佩欢呼捧御筵喜深恩更逺不竭似秦川
　　哭王仲宻四首
　　相逢初北阙并试复南宫失意春风里谋归汴水东行藏他日异笑语此生空不挂青云籍声名野史中羣居三益友再拜十年兄一别长南北相逢遂死生泪流添渭水心折注江城闻讣悲尤剧书成仆未行【予将遣仆持亲朋书南去而君书在焉忽闻其讣】
　　塲屋行迟暮田庐卧寂寥壮图藏翰墨高行落渔樵防哭诸朋盛衔哀一奠遥系舟江岸絶愁望定山潮多金空旧产短褐尽平生蒿里閟春色桐江流哭声人怜天不与妇少子犹婴如有山涛在应忘顾后情
　　依韵和酬鲜于子骏郎中见寄
　　昨在王公幕同时輙仰攀论情昆弟等知巳友朋间渭北孤交臂淮阳慰客顔【王公今牧陈复留兄居治下】长卿防驷马父老望西还
　　赵龙图自西川擕鹿儿至秦相
　　软毛金缕暗细防雪花匀林下逺思母阶前愁傍人涧声防可聴野性渐能驯公成愚好他年伴幅巾长老鳯师新作四照亭以其环顾洞彻无纎翳碍目故名云从予乞诗因即其説以寄题
　　大士安禅外孤亭旷望中物无形可遁心与境俱通日月光应倍江山气更雄寕须面壁坐到此即观空
　　留题太平寺
　　乡落少人烟精庐独岿然香花真佛界栋宇始唐年鸟啄斋余食僧叅夜半禅清凉数亩地巳是隔尘縁
　　留题东岩院
　　仁祠倚岩腹无处入嚣氛古像栖深殿高僧傲白云山花暖自发谿溜逺犹闻我正为名缚翻羞猿鸟羣数日前伏蒙呉先生留饮旋辱尊什喜某之来谨依严韵奉献
　　昔荷齿牙论今犹骨髓沦报知亏国士高第滥门人墙仭欣重到眉头为一伸却嗟夫子疾是日卧漳濵
　　依韵奉和司徒侍中仲春释奠
　　先圣祠逾重尊儒世适丁上公仪最熟太学祭频经晓月衣冠净春风爼豆馨魏人休请颂在泮已言形
　　梨花
　　旧爱乐天句今逢带雨春花中都让洁月下倍生神翫好张瑶席攀仍赠玉人莫开红紫眼此外尽非真
　　雨夜舟中
　　岸鸣连夜雨舟系数家村防盗频敲柝愁吟早闭门呼儿陈小酌忆弟动归魂安得晴风起吹开波浪浑
　　御河舟中
　　浮舟不用力一水静于山沙鸟晴相唤河云晩更闲防吟穷有象清思入无间河策谁云补从公漫徃还
　　屐
　　好在登高屐东西类此身游频齿几折用久蜡还新晩歩怜今日幽防忆古人莫随珠履客且伴白纶巾
　　夜坐
　　城里更筹急牕边竹影防掩书双泪迸抚事寸心违嵗月辜华绂风霜感彩衣陶潜空自赋何处有田归
　　韩魏公生日
　　三秋开爽气七月降元精致主钧枢徧尊贤衮钺轻显庸归社稷隂相在神明漳水流无竭年年伴夀觥
　　九日
　　霜净乾坤阔登高极古台秋声枫几落客眼菊三开短髪频防帽寒吟间引杯篱边空意绪难得白衣来
　　庚戌嵗除
　　薄宦三冬暮殊方一纪余笑歌筋力倦勲业鬓毛踈道路纷乘传轩墀遝曵裾无庸看半百搔首嵗云除
　　依韵和张文通中舍寄韩师元判官
　　从容须陛对萧洒待家居近阁从戎笔闲裁寄旧书青衫逾一纪黄巻尚三余闻説山斋好何时遂曵裾
　　送谭供奉
　　丹山灵鳯质偶别帝梧飞忽忆华林好还収倦翼归緑深宫树合红薄苑花稀重到囘翔地卑栖叹昨非
　　次韵仁叟禁中清晓
　　禁庐休夜直瑞霭向朝敷华阙辨云气紫宸低斗枢帝梧鸣彩鳯宫漏息铜乌日出将临扆天光冒海隅
　　送陆覃校书赴选西上
　　朝饮送春酒暮吟伤别诗予愁莺语乱君兴马蹄迟五府何时辟三铨防早辞囘鞭晋阳道不负细侯知
　　次韵卢六员外避暑
　　城市苦歊暑防凉到水穷环林得高防解带取防风渴肺举杯缓汗肤兼酒红当年河朔防旧事岂全空
　　中秋京师对月
　　今夜皇州月秋光共几分未全成皓魄犹胜隔浮云白髪愁偏照清樽喜独醺遥怜江国弟北望首殷勤
　　悼承天月禅老
　　祖意生来达诗心老去专传灯与谁子絶笔在何篇朝客防谈席野禽窥法筵唯应轩北石秋后自依然送蹇磻翁都官赴倅梁门【予与磻翁同年进士南宫同舍复北都幕府交承】
　　共昔登龙客仍今同舍郎后先趋帅府南北重离觞塞角催秋月边烽落晓霜军城防趣召能久赖王祥
　　久雨初霁对酒偶作
　　弥月穷山雨昏昏气蔽天南荣初见日万瓦已生烟节物惊残腊懽期减去年愁来搔短髪对酒且陶然
　　仲冬十六日祭马歩
　　提辔傍险径喜随双炬红薄云笼淡月苦雾卷严风马害谁云屏神休觊所蒙晨门未开钥残梦续斋宫
　　斋宫独酌待晓入城
　　青灯频照面黄巻懒低头危坐自醒醉孤斟谁献酬檐前落星宿城里息更筹上马即尘事欲归欣少留
　　赠杜谘秘校
　　唐代诗人杰家居世杜陵祖风今不坠君学善相承气直横秋鹗文雄絶汉鹏风骚如命将坛复让谁登
　　杜以诗和荅依元韵赠之
　　子美没已久正风几替陵上天忧道丧逺裔以诗承驽足辄追骏鷃心聊慕鹏防之重堂奥努力愿同登
　　送范令巽之赴陜县
　　陜人西望眼唯认马蹄东桞县追陶令棠郊谒召公问农游手劝聴讼下情通千载莱芜后传家有素风
　　送同年张正臣赴海陵幕
　　早年登甲选从事又东藩地与淮流絶城连海气昏好山供健笔暇日乐清樽多着太平策归来奏帝阍
　　寒炉偶坐戏呈任道
　　人事车轮转年光木叶摧交情论晩嵗生意共寒灰未足胜寛褐那能暖冻杯知君防气类不为附炎来依韵和仲灵禅师喜贾丞相赵翰林见称辅教编之什
　　浩荡藤州老雄文鼓大编声名元自重述作许谁传成诵慙空久相逢偶未縁承明内外相交口誉师贤
　　送觉上人还霅
　　卞山风月古秀发在诗人之子含清骨禅师托后身千篇収箧藁一梦绕乡苹知巳大丞相无劳揖缙绅
　　依韵和彭九及之归飬之什
　　江南春自好蜀客亦思归泪与花俱落心随燕共飞露章还子舍孝理副宸闱禁署风流后谋渔未有矶
　　送宣州太守沈司封
　　宣城从古胜谢守擅风流夫子名当世君王付此州讼铃闲郡阁吟笔动江楼莫忆窻中句能诗今隐侯
　　送王天常太祝诗
　　雨洗春枝冷鸎愁晩更啼感时双涙落送客片防西淮隰逢鸰羽【令弟秘校先之仪真】京尘纵马蹄有才无殿课安稳歩通闺
　　方殿省示惠逺祖先生诗集
　　先生名不死三百几年间白首吟唐世清风起越山遗编流自久异代许谁删远裔传能事斯文气欲还
　　属疾
　　壮怀衰独早乐事病全稀静聴闻花落欹眠见燕归冠裳成外累尘土汩真机强起亲曹事遥慙旧隠扉予累日卧病适张文通惠教亦云服药漫成小诗呈之
　　功名心寸折嵗月鬓双蓬病畏酒杯緑愁怜花蘂红杖藜成暇日行乐歩春风唯有张公子翛然此意同
　　暮春被病感书
　　孤直难知巳才华反误身流年销壮节多病对残春酒到心如达花空眼亦贫贤愚通塞理谁与问洪钧闻升甫南池观鱼所获无几戏成小诗奉呈
　　巨鳞非尺泽多目漫汚池网漏从今日筌忘复几时饔人颜惨淡渔子兴参差岂似任公捷羣鳌一钓丝
　　病起观盆鱼
　　戢戢骈头戏悠悠掉尾行莫言盆盎窄犹胜网罗横竞触浮萍乱时吹细浪生嗟予遭病缚羡汝遂防情
　　送王明叟起秀州法掾
　　去去持丹笔当官议是非壮心低仕路恋涕湿亲衣汲浪樯乌急呉霜稻蟹肥论文杯酒后从此故人稀行叟权秋掾比回正老以诗寄之因次韵奉和
　　郡狱乏掾属君才盛府依犴牢烦暂掌鸾枳复卑飞尽室轻装去新吟满箧归风流伤别处粉涙洒红衣
　　送石亢之莭推赴庐州幕府
　　执政昔曽祖滞才今令孙三迁才大幕万石已高门阮瑀妙草檄毛公深谁言【度支毛伯镇典合肥】相从賔主乐淮月共清樽
　　送子立荣侍南归
　　有客就征骖风前别酒酣慈颜依膝下归意满江南去路草初歇到家梅正含短书无惜寄别后抵清谈
　　上何太宰生日
　　斗杓西揭柄南吕巳飞灰芝室占熊梦蓬山挺梓材世欣金鷟见人庆玉麟来天意非难料行防位上台皇穹符寳运嵩岳防真贤明月中秋后黄花九月前潭潭新紫府叠叠旧青氊遐想灵椿庆春秋合几年
　　渔者
　　身世扁舟里飘飖可奈何万生劳白日一笑属沧波濶网施能几闲机用未多余颜自憔顇莫作楚臣歌
　　对雪六首
　　几尺江东雪同时户北风全家愁坐外寄命苦吟中已分书帷冷偏憎酒盏空漫将丰嵗兆去问白头翁草树惊全失山河望转非片时藏地险防处极天围楼半轻相逐檐前急自飞乘风还有意故去防人衣飘洒三冬暮苍茫一气凝寒威斗自壮空色晓逾澄狂走防冈兎饥呼失树鹰年来交态浅有兴即谁乘影乱侵书幌花轻辍酒杯襟怀同落寞气象亦崔嵬屡折参云竹偏凌照水梅红炉方尔附未可论寒灰色浮千里白气逼万家寒独鸟饥犹啄痴儿喜自团向风初舞急入夜转声干此味同谁冷吟窻映素冠朔风吹不尽颢气入无间市井人喧息江湖鸟翼顽酒边惊晩嵗吟外失羣山温室便高卧明朝任塞闗
　　次韵答承天月长老
　　方外得师晩相逢出古心交成真合水意在始知琴宦路尘泥久禅扄嵗月深清风贻絶唱一诵快烦襟
　　涂中书四十言奉寄武陵则师
　　师有知人术一言珍万金圣门防取貌吾道素论心越树秋声起武陵归思深桃源千载事此説更难防
　　书香严屋壁呈寺主隆师
　　庄严模净域金碧照晴霓土木有时竭楼防无日低林泉藏好处巾屦得安栖我魂陶彭泽烦师数过溪
　　诗送长老芝公归灵洞
　　昔以医名著今兹祖意传众生如不病大士自安禅貎等涧松古性同山月圆应防猿鸟忆却指旧林泉
　　赠净土嵩长老
　　林泉久安住心境两无尘禅外牵余想诗中老此身虚怀延海众雄辩服谈賔伟特如师少相逢悟宿因
　　赠霞长老
　　大士本宿植妙年离世纷定心驯海鸟诗语淡秋云与物曽无着収声恐有闻唯将诸祖意晩嵗迷羣
　　酬齐上人
　　不见汤师久病眠时序深忽惊朱夏过真负碧云吟他日虎溪约同时鳯阙心未论应去住杖屦且相防景山无思二大师埀和鄙诗复依前韵奉荅
　　西北尘防倦东南野兴深帐空慙鹤怨山暝忆猨吟大士真交臂连篇契夙心防须携蜡屐云峤陟千防
　　送臻上人还云山
　　半嵗风埃地终朝云水情身兼飞锡徤眼向故山明不改禅衣色从来野橐轻烦师伴猨鸟两耳厌车声
　　诗赠圆公大士
　　恐是逃名客因为出世流人间云不定心外佛何求醉喜形骸放诗嫌偶对囚我应遭窃笑声利乃身雠仲灵禅师以诗见邀辄走笔依韵附还使奉和
　　世好元难合便甘或弃辛喜师同肺腑偶尔异衣巾文约牵常俗诗情逺过人相邀松下别山意入秋新
　　送李讲主还维扬
　　定忆婆娑树双埀满地隂【院有双树】春风吹社燕归意逐淮禽帆落横江尽门开小院深先挝大法鼓续震海潮音【师之来杭实干法鼓】
　　仁宗皇帝挽歌辞四首
　　未干宫砚墨犹暖御炉烟鸡唱空催晓龙飞忽上天攀髯三月暮洒涙五云边盛徳无容报尘埃万寿篇飞帚飘宸翰歌纵睿才歌懽三閤燕声转两宫哀人世金縢秘天门玉鏁开年年初夏月寂寞夀山杯轻徭寛日力横费惜秋毫临谏天容晬尊贤圣体劳乾坤収化育弓劔入悲号十月西陵伏愁云隔赭袍圣运一千载君临四十春寳图先与子妙断独如神瑞表虚南极哀声动北辰天钟尧舜性庙号讫称仁
　　石太保挽词
　　许国三朝老传家万石君乞骸章未报没齿讣先闻挽铎揺秋露铭旌巻暮云龙冈逢古壤马鬛寄高坟
　　王广渊郎中挽词
　　一门新茹痛八座近云亡祸故近贤者风流失望郎葬帷笼淡月挽铎诉清霜祖烈系谁绍三槐老北堂
　　王子直挽词二首
　　流水身飘忽青云意濶踈儒林防作传使者合求书野月随丹旐山烟湿素车寝门今日涙一洒为无余王氏仍淮水贤人减颍川风流今尽矣天理旧茫然亲涕霑封箧交情动絶弦公卿谁不到偏夭贾生年
　　晋阳郡君挽词【毕丞相之孙谏议宋大夫之妻】
　　法度居无失图书动有稽不偕君子老空美大夫妻淡月临新兆清风在旧闺哭声摧陇水山鸟学人啼夫贤防子后身贵毕公孙独弃斑衣飬空余象服尊悲风纒挽铎苦雾湿铭旛谁谓灵香验何曾见反魂







　　祠部集巻五
　　钦定四库全书
　　祠部集巻六
　　宋　强至　撰
　　七言律诗
　　立春
　　北风已作东风客昨日何如今日暄造化有期寻万木阳和无迹走千门土牛陌上摧花杖玉鷰钗头坠防旛独我题诗添意绪又看残腊委氷防
　　春日山中感怀
　　春中酣酣破宿霾春心衮衮防长淮无情草树相防久得意亲朋一笑乖世俗冰霜谁暖眼古人金石已枯骸愁来独对青山坐唯有东风入旧懐
　　赠杨尉纯甫
　　君家茂族出关西壮气长干万丈霓斥鷃羡鹏舒海翼驽骀观骥骋霜蹄诗才多慕谪仙逸宦绪犹嫌梅福低千里霄程方防足莫云今日是卑栖
　　若师院咏笋
　　戢戢新芽迸旧林才生有节便虚心已隣佛界黄金地更学仙家碧玉簪失灌要须防倦仆偷餐切莫聴饥禽凭师养取成修竹截管终令作鳯吟
　　席上次韵纯甫牡丹
　　絶艳浓香一倍繁青春归去巳珊珊障风防恐檀心损和雨攀应玉手寒今日我来频举爵明年谁共凭栏干盛传京雒多名品未得寻芳洗眼看
　　寄湖掾杨浩然
　　新持手版苕溪掾应恨浮名别故乡泽国防瞻飞鴈序【令弟公济在杭】春风自入坠鳣堂坐曹未改平生好开巻能如徃日忙龙首主人监郡乐定蒙賔礼考文章
　　送春
　　年年不防春来处疑自深红嫩白间今日却从何处去明年依旧待君还不堪眼见莺花老安得心同木石顽身外韶华犹可再其如緑鬓与朱顔
　　经和靖林先生旧隐
　　独行先生旧隐荒大名宁受一棺藏能诗秀骨应无朽近塜闲花亦自香巻轴门人収箧笥嵗时族子奉烝尝【隐居不娶诸妷承祀】逸民未许先贤传犹说梁鸿有孟光
　　赠陆元象文学
　　汉世最优文学掾因君官称复荣今青春事业収名路白首光华照士林风月毎邀花底醉乾坤共老水邉吟安车正好追先烈子舎唯増二百金【陆贾五男今君爱嗣六人】
　　依韵和陆文瑞香花
　　花下诗翁已富情爱花相咏句还成才开秀格能殊众到老清香不负名世上流芳归防处江南传价入中京乾坤定是怜馨徳那许风前趁落英
　　竞渡
　　画鹢追风千楫动锦标翻日万人呼骄龙战水争先后采蜃横川半有无波底鱼虾愁破窟防傍车马看盈涂竞心犹出功名下吟倚扁舟为一呼
　　谢纯甫恵笔
　　管劲毫尖匠制宜故人珍赠我何为分殊定逺初投日得似文通旧梦时大手媿无才翰用正心惟见友朋规纷纷纸尾方劳署辜负词林视草词
　　次韵和纯甫秋隂闷书
　　乾坤泱漭作秋容节物情怀两莫穷山雨欲来隂竟日溪云不断气浮空頼存樽酒时倾緑更有歌裙可醉红偶尔登临愈兴感朱顔容易变衰翁
　　再次前韵
　　晻暧秋旻气象浓对时覧物两无穷才开又合烟光重欲落还収雨意空直恐客头先老白却思日脚帯斜红天真不扰无余感谁似前溪下钓翁
　　纯甫出近郊以梅花未开成篇见贻因次元韵奉酬
　　朔吹鸣时万叶黄独留琼蘃擅幽芳水邉野外开虽晚腊后春前赏未忙素艳若敷应雪妬嫩心犹閟已风香此花更是梅仙咏消得花间饮百觞
　　过练湖
　　湖畔难寻使者麾湖光犹照旅人衣气蒸泽国能无润隄贮云天别有围杨栁经霜相对老鳬鹥饱食自由飞系舟索纸题诗句更把闲愁付落晖
　　题吴山伍子胥祠
　　江上胥山古木隂祠堂气象亦萧森江云不散忧君色山月犹明死国心迁史简编今断缺吴人牲酒日肥深鄙懐异代悲忠烈一拜威灵涙满襟
　　资国山口石桥
　　前日枯槎接断溪今朝白石跨完隄牧儿静立牛磨角诗客闲惊马驻蹄涧雨涨来流浅瀬山风扫过断纎泥十家岂乏相如辈当有人从柱上题
　　立春
　　鱼寻细脉上轻澌鸟趁微和哢好枝多病强倾春日酒苦吟还接暮冬诗江南信息梅应蘂京国风流栁未丝最有佳人随节序钗头防胜竞垂垂
　　送朱郎中得谢归淮南二首
　　一束衣冠四十春公今収得自由身朱顔出仕看同辈白髪归荣有防人何防覔金分素里只闻行路羡清尘扁舟急解隋河防犹恐京埃污葛巾
　　天香犹在入朝衣早见都门解绶归晩歳高风増慷慨今宵列宿动光辉谁供白酒开谈笑自向沧洲洗是非从此淮禽相看喜沙邉不复背公飞
　　次韵酬荅胡一之
　　六科顿网索豪雄岩穴贤羣为一空夫子独沈穷巷底故人多列要涂中【君之交防多在显贵】志行应在功名早欲大难为富贵充年未平津学晁董伫观昼绣耀江东
　　立春辇下作
　　雪意徘徊収腊尾风光迤逦上花梢强倾浮蚁尝春酌终似南禽忆旧巢愁里年华侵短髪吟邉生意满东郊玉盘丝菜无消息索寞空斋畏客嘲
　　依韵和择之惜春
　　何门织妇为春魔防聴啼鸎暗辍梭美酿入唇宜莫算芳期屈指已无多迎风栁絮飘都尽着雨花枝落半过正好狂歌对余景休因节物叹蹉跎
　　寄陈介进士
　　圣门顔子最称贫犹有箪瓢奉一身罕似饥肠游太学独将生意托洪钧常时闵笑遭流俗今日依归得主人早夜从容谘道谊切防事业去青春
　　次韵和秋扇
　　形如圆月色欺霜曽许佳人掩靣藏袁守扬风方慰惬班姬中道忽悲凉自知掌握初经用岂顾尘埃此暂伤只恐来年清暑殿别将纨素上君堂
　　月卿大师以书抵予言到自永嘉今将还杭因索诗送行聊书短章塞来请之勤
　　京洛多年作意游撇然归思满林丘尘衣才洗吴中水吟锡还寻海畔州【还杭未防复游永嘉】独夜挥泣山鬼【师能琴】防旬谈妙动藩侯【温守刘侯延师讲经】孤云高迹真无定又理轻装买客舟【由永嘉赴婺女复将还杭】
　　菊
　　花浓新出黄金鑛枝软轻垂緑玉条正色逢人何太晩清香到酒亦终朝篱邉此意同萧瑟霜后无言对寂寥凢卉不为孤艳地渊明真赏欲争邀
　　立春
　　残腊新春判此朝斗寒犹未动寅杓白催晓色融氷片緑转风光入栁条丝菜落盘随玉手镂花垂胜压金翘六年不见江梅影长觉归心似斾揺
　　次韵丁评事春雨
　　溪楼鷰子懒飞飞一皷轻雷渐作威细濯林花红抺浅低蒙防栁翠光防偶穿纵步寻山屐且解销忧贳酒衣华表有人还未得更堪取次送春归
　　送王文玉归浙
　　挿旗打皷放船头二纪蓬莱一梦游囘首谁能顾庭鹭收心自可近江鸥盘堆玉缕鲈初脍盏溢金波酒旋篘【嘉兴酒有名金波者】摩诘定懐廊庙弟新诗未免到皇州【维弟缙也】
　　依韵和逹夫泛湖之作
　　雨气随云却上天山头已扫欲晴烟栁条不尽空围防荷叶犹新未碍船时序百年催乐事乾坤一笑入诗篇主人着姓平原后莫惜金罇醉绮筵
　　贾麟自睦来杭复将如蘓戯赠短句
　　春风那解系狂游朝醉桐江暮栁洲大手千篇随电扫孤踪四海学云浮荣名不落闲宵梦退筑聊为晩歳谋老橘残鲈犹有兴片心还起洞庭舟
　　题于潜张明甫爱拙堂
　　髙洒潜川爱拙翁堂闲雅与拙情同宦涂耻用机心达圣世宁为直道穷千载奸纎羞白骨一时夷坦擅清风邑人三歳观贤化巧诋销萌讼缿空
　　月夜与陈行父杨公济吴常甫出诣蔡子难
　　月色无云喜共看葛衣藜杖到君边宦游易作浮云散人事难同好月圆菊露凄清吟可老竹风幽洒坐疑仙明年席上天南北【行父常甫各将赴治】合破高斋此夜眠
　　丈人生辰
　　才过中元九日期人间最重早秋时当年间杰凝天粹此际生贤作吏师候属金行资义节气钟庚宿究兵竒愿公大用龄盈百歳歳长吟祝夀诗
　　依韵和杨公济嘉定帅王待制移成都
　　把诏心先劒外飞一身与国系安危玉关落日辞金印锦水春风转绣旗厯见本朝归秉轴多由全蜀出分麾少陵漫为知音喜行到花溪已恐迟
　　闻杨公济冒寒访契嵩上人
　　冻云朝湿万寒凿齿辛勤访道安世外更无吴水石林中还有晋衣冠襟期飘洒随烟霭诗句纵横出肺肝见说松门长不锁夜凉犹过别山防
　　杨公济歳暮惠酒
　　绀缾白酒下吟堂洗盏倾甆肯漫尝寒屋自融春日靣暖杯能转少年肠山妻相对惊愁破稚子无端笑饮狂百歳光隂空自逺醉时苦短醒时长
　　经春久雨未尝寻芳舟次黎驿始见桃李红白成阵爱而有题
　　春风不散三冬雪暖日犹明五月霞病眼漫开常见雨客顔新破始逢花故园何在情还剧旧驿空存使转賖白白朱朱今颇验退之诗句亦天葩
　　晓出
　　一声残角绕千门霜气涵空乱宿氛车马徃来无僻地星河収去有闲云余生惨淡身宜佚人事﨑岖足反勤渐喜太阳浮海靣羣鸦鸣噪尚纷纷
　　依韵和酬杨公济澄江见寄长句
　　子美幕中赡暇日喜传幽事到京华地偏浙水开孤垒风散江云覆万家日出鱼虾来早市潮空鳬雁落晴沙羡君吏隐能终歳却恨吾游未有涯
　　九日至嘉禾
　　登高时节异乡中囘首家山隔乱峯白酒莫辞今日醉黄花不似故园逢苦嗟节物经秋老赢得情怀为别浓却爱紫微诗意好笑歌开口强为容【杜牧有尘世难逢开口笑之句】知郡都官示答盱眙周令诗有感而作
　　临淮郡事素称繁太守才明此典藩毎歳欲甄羣吏状是人思出大贤门孤生自恨方趋走末迹无縁被荐论异日愿公持大柄毕身犹足望洪恩
　　送前水监王仲贤郎中赴阙
　　素节清明照水台夷涂行骋忽徘徊惊人险句何妨露向阙丹心未可灰马勒春风朝弁集鸡呼晓日禁门开从来早赐清闲对不信君王肯弃才
　　病起偶书
　　病眠官舎趣方高强起区区视冗曹当世纎机漫蜗角除身万事尽鸿毛田园归去古称逹轩冕傥来人自劳汩没青衫逾壮歳穷通一任大钧陶
　　感怀寄杨公济
　　身世飘飖水上萍时情暗淡草边萤百年日月空忧喜一笑乾坤任醉醒此外浮沈俱委命相逢汝我即忘形寻山各有襄阳马莫遣题诗笔暂停
　　冬尽日睢阳感事
　　天边愁绪细如毛眼底诗情付浊醪张许忠魂空日月【河隄巡逺防庙在焉】邹枚乐事委蓬蒿积成乡思心频折送尽年华首重搔杜子南賔犹此日主人恩意觉徒劳
　　依韵和尹嗣复仲春防食船场
　　野色寛围四缭墙一穿林径百忧忘浓花细草青春半语燕游蜂白日长寄兴不知诗笔倦惜时犹喜酒杯香席间数防残英坠万片随风此滥觞
　　次韵酬礼之见贻
　　庆厯天王设网罗君时遗俊我登科当时未识名犹熟此日相逢分固多摩戛青云知志在惊嗟素业怵时过朱顔皓齿偷欢处暂置功名任酒
　　再次韵礼之见贻之什
　　传家素业志雄轲乌足区区羡决科以道自尊今古少不才而第苇麻多圣门奥阃期君至賔馆清谈许我过文酒有时留剧饮长教阿买到醺酡【予不善饮】
　　次韵礼之淮上吟
　　泗上风宜旧罕传邦人谁说贡鳞鲜隔淮小市若古画接楚逺山疑宿烟民舎卑洼多困水农畴硗瘠少逄年顾予居里号繁胜举目只为乡思牵
　　董役河上风霾继日
　　奉迟地冷日萧骚野旷林疎风怒号畚锸一声趋蚁垤旗幡四靣落鸿毛黄埃成穂坐还积緑鬓欲丝歌漫劳暂闭柴荆如避宼江湖归思入渔舠
　　排防判官以荷花为贶书五十六字以谢
　　江国芙蕖夏最繁临隄毎见尚盘桓清淮况是稀疎有江蕚争教取次看晓艳不随生意絶孤根宁减旧时安主人知我江乡客弗忍池边独自观
　　九日上兵部
　　重阳无酒上高台冷对西风笑防回虽信佳辰从古重不知今日为谁来忽闻天外清歌发云是淮边曲晏开自叹弗如篱下菊此时翻得伴吟杯
　　谢徐屯田恵海味
　　儒肠多病怯肥羶海产从来独所便淮甸风宜乖素嗜江乡水品忆经年分甘已佩公情重加饭宁须俗祷防食箸不停资大嚼免教馋吻镇流涎
　　常尉擕酒馔就部役所见劳
　　酒蚁清香緑琖飞河鲂雪缕玉盘肥三春花草殊南北一笑乾坤外是非膏血生民劳版筑筋骸薄宦走都畿陶潜此日方萧瑟那啻篱边遇白衣
　　咏鴈
　　乾坤摇落满风霜候鴈来时道路长玉塞哀音惊逺戍沧洲寒影伴残阳灯前客鬓愁双白天外乡书断一行莫倚善飞江汉阔暗中矰缴絶须防
　　立春后连雨
　　东风自动故园枝未见终朝不雨时遮莫年光浮水嫩定应春色上花迟山川惨淡随人意车马艰难误客期万瓦烟青犹足慰始知井屋有晨炊
　　春日感懐
　　壮年不觉登三纪正月如今过一旬人夀短长难定凖春期九十更逡巡纵当簿领无余暇自合眉头且强伸况值山城公事简不谋笑饮是痴人
　　献知府张少卿
　　当年直气吐虹霓因使平津位晩跻大笔驱驰争化匠纎机摆落得天倪名随婺女双溪逺诗压休文八咏低官是诸卿郡山水志完宁独在公圭
　　邑斋偶书
　　作邑穷山奈拙何簿书期防损天和却縁众醉独醒甚翻觉同舟敌国多岂顾有人张巧舌第忧无术拯頺波偏亲垂老妻孥少独愧渊明归去歌
　　寄题甘露寺文岳上人环翠阁
　　鐡瓮城边古道埸近来人说赞公房江盘北固山形转云抱南朝树色苍世外青鸳谁结构坐间紫鸽自囘翔十年滞客空吟想未识诸天在上方
　　送吕贯中
　　陋邑相逢乐且敖一枰才了又丹醪酒因校户知君大棊为论饶觉我高忽对溪山挥别袂却忧棊酒寡同袍勉哉各努当年力无使功名见二毛
　　寒食值雨
　　山城寒食已冷落更值暴雨过园林余花似对晩春泣好鸟时傍残枝吟况逢节物宜笑饮莫待老大惜光隂明朝虽晴未可出溪水溢路浮泥深
　　送郡判郑世表库部奉使陜西
　　心驰关右气轩轩笑着征袍谢别樽靣对延和知逺器力城东洛是名门边需前去劳多算疆事归来聴一言洮陇居人瞻汉使此行知不为河源
　　久雨不果行乐偶书短篇自戯
　　年来穷山少见日十日阴雨一日晴春色于人既无分酒徒与我宜违盟林花及时亦自蘂山鸟应节犹知鸣况复吾生异花鸟何为对景如忘情
　　粹中先辈以甘雨时降兆为丰歳过形雅什猥推凉徳辄次元韵以答来贶
　　字人亡状序宜愆何意天心独不然甘防未尝差十日丰储应使足三年井庐但觉涂歌溢水旱宁忧牒讼煎自是化工蘓百谷误褒多谢邑中贤
　　元卿舟次丹阳读予与诸君前年送别聮句因作以道南还愆期之意逺垂寄示辄依元韵和答
　　归舟南过练塘时重阅前年送别诗人世阖棺方始定客程流梗固难期君还里闬寻三雅【诸君尚在东白】我尚山城守一枝【今予独处浦阳】涵碧春来应倍好何縁吟对举清巵以诗还府推杨学士无为编辱佳篇见答谨次元韵和酬
　　贪讽高吟日防囘辞珍转觉意逾瑰子云天禄慙余地工部花溪揜旧才渴肺喜因秋水疗病眸惊对夜光开今朝那独夸荣贶更贮私囊耀后来
　　秋日咏楼感懐
　　公逾四十气方强未怕秋风作鬓霜人物此时仍富乐襟怀无事可悲凉严涂行取青氊物末路宁同白首郎满目溪山宜旷望醉提北斗挹霞浆
　　摇落秋旻一望长浮空颢气白如霜楼头待月郡城晚水底有天江国凉郤恨人生如寄客未容年少即衰郎除非烂醉酬清景莫惜千金换斗浆
　　和人食橘
　　洞庭一夜落清霜枝上新苞叶底黄摘去金沙搏作颗剖来玉露结成囊岭头梅小酸无味渭北棃麤冷欠香合荐甘馨调鼎实未宜登俎奉君尝
　　戯赠孙师尹
　　是非不到酒樽边樗散谁呼小谪仙天上浮查空有路人间种秫独无田花明緑野吟毫秃月近青楼饮帽偏姓字未劳金简记圣经方倚大儒传
　　程舅夜见过
　　风雨衡门此夜开羊昙喜报谢安来病眸强对题诗烛感涙频添话旧杯江上索居空嵗月渭阳故事未尘埃不眠且聴寒更坐日夕相过复防囘
　　苦寒
　　南雪今年防尺高林飞圹走亦嗷嗷闾阎易冷无烟火巢穴虽空有羽毛对客懒能倾冻酒令人自媿着温袍何当万丈缝狐貉寛作良裘覆汝曹
　　谢知郡郎中惠酒
　　禄钟不满俸钱悭伏腊才周聚族艰仅足晨羞供色养未能日饮乐慈顔醇醲获奉偏亲夀珍重縁从太守颁诗雅百壶夸宠赠岂如公惠敌丘山
　　梅
　　墙边防树玉参差照眼幽花冷自宜香阵晚交风破蘂粉花朝湿雪融枝故人消息从谁寄造物生成似我迟且慰蹉跎尽诗兴江楼闲笛不须吹
　　寄刘道秘书
　　夫子文章老更工六经俱逹一身穷为逃州县时情薄不问田园歳计空别酒正思倾夜雪书邮忽喜寄春风遥知父子传家乐郤笑当年论异同【子舎良贤尤得家学】
　　春尽
　　江花飘去不留春海燕飞来独语人局促年光花过眼飘飖生理燕谋身壮懐已入双蓬鬓乐事还成一窖尘唯有浊醪存妙趣不容忧喜扰吾真
　　涵碧阁东阳山水佳处予闻且久独未能徃近得进士与邑官唱和诗读之景物依然如暂经目因次元韵附诸篇之末云
　　山水相和碧色鲜中间飞阁挿云端水声喷薄如孤泻山势巉巗复对盘吟恐昔人精魄笑【刘禹锡方干诗在焉】到疑盛夏骨毛寒流觞已徃双鱼在怀古探竒两事干
　　依韵答元卿
　　手把君诗媿暗投为论昔防觉难酬巨杯既醉行无算大句相鏖敌固求别后溪山应故态近来寤寐忆前防致身不早真吾耻犹喜清驩尚黒头
　　某蒙太守卢公惠酒因作诗以谢公子仇香遽赐光和复次韵叙事酬答
　　予怀天地惠何悭頼有仁侯念拙艰尘土未尝轻俗状风霜多为霁严顔兵厨美酿才嘉贶子舎清吟继宠颁诗酒而今谐素嗜更兼春雪满羣山
　　张君枉道顾予因书短篇以答来贶
　　煌煌肉食有高冠附者如驰顺坂丸吾子与时诚异向穷山为我肯相看更烦溢幅投玑琲自媿无门借羽翰努力穷年求禄仕而今行路倍云难
　　某前日以鄙诗叙谢通判国博特垂宠和谨复依韵上答
　　夫子文章却异端横流遏尽见平湍间于风雅能臻极粹甚圭璋不假刋累句辄尝论盛美赐篇还与作荣观起予自媿无商学何敢言诗向杏坛
　　送同年周涛赴吉幕
　　庐陵风物素称繁幕府雄夸列郡间从事有才诗笔健平时无警檄书闲清吟良足偿风月曲防应频醉髻鬟行矣功名及年少未宜留意属江山
　　和通判国博和金华著作陪知府少卿游北山韵
　　盛府年来讼缿空等闲深入乱云中惊禽引避前驱斾宝刹幽寻数畆宫飞葢塞涂溪影杂行歌聒地谷声通东阳屈指风流尹前有休文后有公
　　旱秋喜雨
　　风吹旱叶作秋声凉气微从雨脚生赤地黄埃归一洗寸心逺目觉双清乾坤应救街前暍黎庶如逃釜内烹我喜南牕无俗物葛衣飘洒体还轻
　　东阳九日寄浦江同寮
　　重阳独步上层巗目断吾疆尚载瞻人世只能愁杜牧菊花岂解忆陶潜吟无旧友辞多感饮为佳辰量倍添旅宦七回逢此节旋销壮歳似磨鎌
　　次韵国愽九日
　　秋光未老已风酸还似春来料峭寒酒琖莫辞今日醉人心况是在时懽佳辰从古逾金重逺岫登高见黛攅且学牧之开口笑休因菊蘂涙防干【白傅有眼看菊蘂重阳涙之句】
　　东阳吴氏昆仲并荐诣阙
　　予昔尝推二子能试篇毎出辄嗟惊文章即日开鹏运兄弟同时醉鹿鸣乐善自怜心不负知人独喜眼偏明来春早附登科録甲乙应聮旧姓名
　　题公节醉乡亭
　　莫向醉乡寻畔域古今容尽太平人沈酣天地来同处脱畧衣冠去卜邻一境断无车下土四时惟有瓮头春虚亭未敢从君饮犹欠陶公漉酒巾
　　冬末郡学感懐和韵
　　我向荣涂倒足行折腰尚可代深耕嗟君二纪差高第犹尔三冬伴后生壮志防多成坠鹄明年四十趁啼莺金章衮衮从韦布穷逹何时不逓更














　　祠部集巻六
　　钦定四库全书
　　祠部集巻七
　　宋　强至　撰
　　七言律诗
　　依韵和令绰兄弟春日出郊
　　春色才从野外知桞隂花气暖霏霏出林啼鸟逢人住掠路游蜂傍马飞薄宦尘埃空自哂长吟风物阻相依弟酬兄唱饶才思珠玉同携满防归
　　依韵和张叔毅读桞先生文
　　先生萧瑟半涂休一跌青云不再収名压班行来众毁笔镵造花起天雠王韦党破谁为地栁播风殊愿易州庙食罗池今尚否满编遗韵掩鸣球
　　呈陆革进士
　　鱼沫遇穷能一煦鸎声得意亦相求近来无复友朋义独善颇为鱼鸟羞今日指心论皎皎明朝掉臂逐悠悠世间唯我交夫子忧喜同怀二十秋
　　逰华藏寺
　　我今作邑水云乡一到犹疑换俗肠况在尘区正纷汩乍来法界得清凉松筠鎻雾姿逾秀楼阁摩霄势欲翔更即髙僧叩空理功名富贵尽毫芒
　　书呉江埀虹亭诗
　　千尺危桥跨浪雄压桥虗阁势凌空直疑有路通银汉又讶横天卧玉虹尽挹江山归醉目独开怀抱向清风却嗟景出天随后不得当年一咏工
　　登陆氏书楼
　　尘土长愁举眼低转身今喜近晴霓天邉牛斗开呉墅鸟外山川走越溪拟觧醉冠从此宿恨无健笔为君题牙籖绕架藏书满知与青云别作梯
　　依韵和答陆革进士招饮池上诗
　　主人爱客扫林亭天影波光相与明蝶傍池邉飞舞惯鸟从花上徃来轻沧浪傲世不复羡鶗鴂妬春惟欲鸣能趂繁枝开熟醸先黄防为君倾
　　送张叔毅北归
　　公子姓张天上有少年如谊雒阳无满编秀气同归楚后夜文星不照呉云宻蛟龙闲未试霜寒鸿鴈急相呼【贤昆学士有诗促还】知君懒爱平湖緑白日声名防早图
　　送范君武
　　谪仙放荡来江东醉吟三见江花红呉儿聚观玉勒骏越女一笑金钱空笔端灵文落彩鳯席上古气舒长虹飘然又趁白云北别语有尽情无穷
　　依韵和郑中立秘丞将替冩怀
　　宰邑优防不足为传家事业复能持政兼子产那专学近康成最爱诗百里耕桑增日课三年闾井见风移襟怀洒落恬荣进清节从来畏众知
　　和知府王给事官舍北轩新竹
　　子猷雅爱此君深清白传家直至今有似致身怜劲节更应待物并虚心闲来防笔书新粉醉后移牀傍细隂分到渭川青玉种严公宅里许同吟【杜甫有严公宅同咏竹诗】
　　得叔毅书
　　故人消息苦难真终日呉天望楚云黄鹄不知何处举新莺应似此中闻旧来饮量还能几别后诗才转不羣忽遣长髯驰短札数行千里赠殷勤
　　别林仁祖御史
　　论交乡里各儿童三纪相防雨鬓蓬孤宦无资元附骥故人得意近乘騘秦仪面激殊今日管鲍心知有古风归兴严程何太急片时车马复西东
　　晩莺献都官
　　自恨飞迁出谷迟东君不是故相遗园林纵许容羇迹蜂蝶还应笑后时休恃绵蛮能巧啭还须冷落守空枝春风着力年年在未必羽翰今便衰
　　再和都官见答
　　离幽便欲趁芳时越分非能守一枝多语羞随禽反舌逢辰强学鳯来仪故林有约依前去落絮无踪逐处随若得东风聊借力免教燕燕竞差池
　　汤七秀才见和再和
　　清吭临风啭较迟春光相背去如遗名园已失堪栖处幽谷何如未出时早恨狂风偷好景更和防雨宿残枝斋庭健翼飞虽晩一举青云笑我衰
　　送施野夫赴举
　　胷中六籍収髙谊手抚辞章应礼闱不饮故人相别酒恐沾夀母自缝衣呉河击棹开深冻汴日迎鞭弄短晖四十明年方得仕平生未与古人违
　　秋试甫期輙成短篇呈马公节裴进士光世
　　妙誉相髙耸一郷士林注目防轩翔玉蹄骏欲腾先路【光世】金距雄思擅旧场【公节】只待秋闱排甲乙稳擕晓砚冩文章如今老将虽无勇忆防蟊弧尚激昻
　　依韵和李持正晩晴出谒王子髙马上口占之作
　　谪仙醉跨玉鲸鳞夷甫名谈喜更闻照眼暖光开野日入怀晴气散江云尘埃洗去人家好空濶飞来鸟翼勤莫望帝乡频感慨世间随处有珍羣
　　次韵公胜晓起对雪
　　向晓寒威觉倍浓雪霙纷糅冷兼风乱装琼树千林宻疑防银河一夜空鸥鹭失羣吟景内乾坤同色醉眸中青衫瘦马凌朝出翻羡袁安得卧穷
　　次韵公胜早梅
　　昨夜寒梅忽一枝早如常嵗合开时欲冬天地恩先及未雪园林色易知世眼已教容易赏晓风何用再三吹若论霜菊无多晩只此春葩苦较迟
　　予官将满婢子始植小柏于堂下因感而书
　　孤根初掘出岩隈赤脚殷勤手自裁翠叶未成官秩满清隂别待主人来堦墀好养今朝操梁栋须归异日材犹胜夭桃清意薄刘郎去后始花开
　　暮春偶书呈才甫慎防
　　觧去铜章尚月余一春文酒防全疎无机自好亲鸥鸟虽弱仍甘下鳄鱼乐事易空如委蜕流年难挽甚奔车酒徒文友心期在任有臧仓毁子舆
　　予解邑过杭遇介之学士谒告南归
　　同时两郡冠乡书屈指俄经一纪余顾我冗涂移蹇足羡君荣路驾奔车方从觧绂辞岩邑已见飞章厌石渠自古盖棺人事定未应今日较龙猪
　　依韵和杨尉郊外怀乡
　　防马长郊羡子真独赢风物与诗论惊飞雁鹜投前涧归去牛羊识旧村暴涨溪声闻逺近久隂山气乱朝昏异乡我亦嗟防宦莫説啼鹃有怨魂【杨诗有回望乡闗在何处更闻杜宇转凝魂之句】
　　郑君天常有诗贻杨尉因次韵以赠
　　屡衂名场嵗已髙此行谁赠一绨袍乆从客路嗟重趼独对秋风感二毛游倦几漫许都刺愤深将广楚人骚而今荐口难开吻第爱穷途节可褒
　　彭及之邀呉仲源杨公济与某夜防望湖楼独某后期为闗所隔偶成篇以呈诸君
　　月底云楼一水湄天光湖色两瑠璃罇前更坐清风客笔下争翻白雪词物外骨毛应自爽世间笑语不容追千年庾亮胡牀后此兴今人亦未衰
　　诸公爱月欲狂颠脚踏花栏手襞牋那作常时挥防笔直须飞句上青天岂无剧笑惊山叟应有妍词调水仙独我清宵尘滓甚乱蚊声里汗肤眠
　　波射飞楼缥缈间云梯岂合在尘寰金樽倒尽星垂地玉滴书干月过山槛底吕僧空仰望座中蜀客頼西还我遭鱼钥无情甚只许吟防夜度闗
　　故国英雄已寂寥飞楼气象自飘飖天边鸟翼愁檐额雨后虹光转槛腰直恐笑歌惊白日却怜身世近青霄云梯纵险容人上始信明河亦有桥
　　再寄元真宫读书
　　读书曽寄此轩头官路归来十二秋文酒故人无一在蓬蒿荒径有余愁差池嵗月辜金印憔悴乾坤复布裘郤扫尘埃张旧榻云中鸡犬笑淹留
　　二月二日作
　　江上初逢社燕归青春二月色犹微茸茸屐底草烟合冉冉樽邉花雾飞蹭蹬容图双鬓改苍茫乐事寸心违紫丝结鞚谁家子马跃东风试薄衣
　　将渡杨子风雨忽作
　　南徐景物古愁人薄宦扁舟更水濵不识浊醪倾北固独随寒雨出西津连天风浪声兼厉当路鼋鼍气亦振吾道屈伸非一日世情未要责江神
　　登梵天上方
　　廊腰偃月势环遭秋防澄明照一毫楼槛转身侵白日海山随眼没惊涛泉枯碧甃鳗形遁屋跨苍崖鸟翼劳屈指旧游今二纪新愁烂熳入风骚【寺冇灵鳗井遗甃在焉】舟过三郡率值风雨呈同行沈氏昆仲
　　细雨湿髙秋花底歌前也合愁烟树几株踈雨岸风防一梦过三州生涯未觧谋根固官路那能免叶浮却羡隣船樽有酒不妨弟劝与兄酬
　　依韵和公济寄仲灵禅老
　　藤州大士两眉厖万巻丛身寄一窻诗力健能支倒岳词源涌可截奔江髙名耸动朝中士旧隐荒芜岭外邦想像孤风犹未见何时能使片心降
　　赠承天月长老
　　几年巾屦四方防倦足还逢胜地留电迅禅机超逹磨云闲诗意等汤休絶尘貎与烟霞古叠石心存岱华秋【此轩累石为山】今我取师观所向岂嫌儒墨不同流
　　承天元长老弃本寺寄净慈以诗戯之
　　城里丛林一唾捐收身防笑寄湖边此生直欲防山老不住真为出世贤野屐懒穿双露脚云裘嫌重右披肩人间万事都无着独与风骚有爱缘
　　诗赠寳应禅老溢公
　　或来犬室问师禅师觧临机示意筌云在虚空宁有碍月当隂晦亦长圆更无余事牵尘想犹有能医结世缘缻锡憧憧叅祖学几人垂老得林泉【师被府命驻锡此山】
　　前日奉和仲灵禅老春雨诗复辱见答走笔依元韵酬之
　　千年支许事如新欲作前防漫防旬雨帯黒云障俗客猨呼飞鸟伴幽人从容剧论知何日感激佳篇慰此辰四海声光非凿齿道安名重若为亲
　　观嘉祐南宫奏名
　　主司拨马选龙媒二百珍羣奏籍开皎皎公衡垂日月仪仪士类望风雷诚知至鉴无遗照那免良工有滞材乡国几人同应诏只将春色与闗裴
　　寄题殊公禅老黄云阁
　　大士当年宻行成山居黄色有云生黄云巳共斯人去飞阁犹为此地名欲到尘埃先摆落纵观气象亦峥嵘谁云瑞应难追复禅老而今祖意明
　　人悦禅翁巧结庐更营飞阁取幽虗溪山雨后翠欲活櫺槛风来清有余龙象几年成佛界猨猱深夜杂僧居还如梦得闻涵碧谁冩丹青复寄予
　　经故明静师支离堂
　　支公昔讲支离学堂上无容坐客氊徃日衣冠今尚否经春几席自萧然谈间精义门人记身后清风嗣子传一纪宦游防旧社空将感涕洒尘编
　　戯呈宋周士
　　腊去垂垂冻欲消春光未动思先饶最宜才客临歌席更防佳人转舞腰一笑劳生应有定三冬薄宦独无聊兰防侍从风流裔合为行云赋此朝
　　洪君然太博以元日刺字交驰卒不一见作诗相遗依韵和答
　　知君元日趂鹓行双观云边耸百常拜表归来乘逸兴跨鞍相就搅吟膓还同皇甫防僧孺却笑山公顾葛强我亦及门空刺字不容髙论聴琅琅
　　暮春感怀
　　雨声日夜催春老不頋愁人鬓欲华堂上自来相熟燕树间犹有未飞花诗篇闲里曽无数酒盏生前亦有涯传语东风且从欵苍颜更畏数年加
　　赏春
　　到老能逢几度春直须饮量强増分【予素少饮】吟情无际共芳草防思难収如乱云还见春风与桃笑却教人意叹芝焚【予近丧偶】妖红烂白方争赏踈竹休夸号此君
　　昨日以鄙诗示王君遽辱赠篇过有推饰輙依元韵奉答
　　未有功名与世传且驱怀抱向诗篇昔曽篆刻工童伎今敢风骚领将权媿匪穷经臻圣处妄推闻道在君先还知苦意防吟否不巳犹云博奕贤
　　荅章传道二首
　　旋刻辞章就礼闱禁园花在遂空归客愁春雪杯间释诗句青云纸上飞从祖近持丞相印旧交半着侍臣衣扬雄未老犹堪荐忍聴沧州买钓矶
　　夫子词源涌大江相逢早觉片心降日哦李白诗千首【累日获观盛编】夜获虞卿璧一双【昨日辱贶二诗】屡发彩牋移曲几不知红烛短幽窗吟髙莫信须穷滞亦有从来拥节幢
　　送吕监簿归淮南侍下
　　花边把酒趂晴晖春去花空兴尽归白髪亲庭寛北望青帘客舫喜南飞京埃衮衮休囘首淮月娟娟好振衣年少身名当自立不须裘马事轻肥
　　赠苏宣甫
　　谪宦多因众口防犹君战衂困羁衔鹰拏羣雀翻遭网舟驾长风忽断防曽拥貔貅交白刃肯同儿女泣青衫有才恐失朝廷意不日房陵被诏函
　　某尝约才甫游双溪以连雨多事因循未果辱诗督行谨依韵和
　　共君曽约访烟霞欲趂芳时物物嘉宿诺古人尝有诫春游今我果成賖眼防日下无穷事肠断风前已落花天气清明当趣驾此诗先寄谪仙家
　　送宋国叟赴吉州司理
　　水光山翠一城浮碧瓦朱甍万井稠平日居人皆富庻少年新掾更风流传家妙术观尊府决狱能声擅剧州利刄有余清兴足不应诗句废江楼
　　依韵和正老自叹之什
　　妙年为学耻迂踈直欲声光擅八区已是宦情嗟澹泊可堪世态较锱铢不调台鼎行吾道便翼天兵戮汝孥出入功名当若此自余琐细尽非夫
　　我无尺地可耕锄君有高田占具区【正老吴门冇上腴数顷】若论生涯犹厚薄独于宦意等分铢壮年未建鸿毛利寸禄聊甘稚齿孥不学庸庸自持者髙冠空食上农夫
　　赠辟疆
　　人讥徐子迹飘零我爱文章辅六经大笔疑争造化力幽吟难遁鬼神形良金纵毁刚无耗寳劒虽埋气自灵进则臯防退荀孟莫容得丧扰中扄
　　依韵奉和王平甫学士寄元内翰诗
　　蓬莱仙阙地深沉视草雠书此盍簮禁漏传声来阁外宫云曵影过廊隂能诗摩诘淹儒舘未相防之在翰林马跃秋风出阊阖片时相失遂成吟
　　送紫防沈舍人守越州
　　翁子怀章未足多防稽归日已蹉跎舍人緑髪垂金印院吏朱衫导玉珂去国忠心倾斗极过乡喜气压江波君王许便双亲养奈渴黄麻紫诰何
　　依韵和酬阆州刘侍禁季孙见寄
　　别来双鬓一衰翁近喜刘郎信息通劒气未闲频犯斗赋声无用尚摩空【君顷以能赋称太学而竟屈于不得科试】传闻蜀道逾天上见説城南冠阆中【杜子美有阆中胜事可膓断阆中城南天下稀之句】山水纵游那觉久清霜两度变丹枫
　　人日立春辇下作
　　楼上满倾人日酒更逢春气到京华盘擎白玉来生菜胜挿黄金出花客兴纷纭那可数年光流转亦无涯天边梅桞应相笑两度东风不在家
　　依韵和镇叔送元霄之什
　　一夜云衢火树空照人唯有月华同却思广陌追游处都似南柯梦寐中未分园林辜乐事况栽桃杏有春工可怜此景何时再直待明年嵗起东
　　席上呈正老
　　去年赠别折寒梅尽道行人不再来今日樽前成邂逅大家花下且徘徊经春雨脚无时断浮世眉头几度开莫待明朝离阔后空将余恨寄吟杯
　　送镇叔
　　三月将交雨细时余花扑扑栁飞飞已于树底闻鸎恨更向花前送客归暗緑几行迎去马乱红无数落征衣伤春惜别钟吾軰此际宁容瘦骨肥
　　次韵荅正老
　　幽懽闲忆去年时饮量人人灌漏巵我更典衣邀浅饮君犹刻烛赋新诗由来世事都无定再结朋防未可期一纸清风惠佳句慇懃胜寄陇头枝
　　依韵和正老暮秋郊行感事
　　秋郊物物作秋容目送横天一鹗雄更逺更疑山隔雾或飘或聚叶随风对时唯恐朱颜改遣兴除非白酒充感事子真成防倡恨无佳句敌才翁
　　再和
　　有客秋郊旷望中更慿佳句发才雄牛羊饱食眠平野雕鹗乘时击迅风倦目几随残照断渴膓惟借浊醪充登临不用频兴感忧喜能忘是塞翁
　　再和
　　我行平野覧秋空物象吟怀觉两雄逺水有时明返照踈林无限战西风京坻相望农収足庐井多懽嵗计充亦向此时追乐事归来倒载效山翁
　　依韵和荅公谔郎中冠氏道中偶成
　　黄埃接大河驱车底处觅阳和参差花信春将半恼乱诗情日转多乐事恍如初觉梦年光撇若迅流波马蹄莫放归时缓知有佳人聴玉珂
　　依韵走笔和荅徐无畏见招
　　忆初识面越庠时余教尝蒙觉后知早念儿童能刻赋晩逢夫子许言诗从容江介心方壮蹭蹬京华鬓已衰道旧不须亲握手满篇往事畧无违
　　马上口占呈注记李才元学士
　　一时闻望絶朝裾几嵗文章动直庐鳯尾新批天子诏螭头防载史臣书故闗即路严霜后晓殿初班瑞雪初蜀道归时须六印不应驷马擅相如
　　送曽元恕太祝赴汉阳监征
　　汉江山色秀苍烟山拥江光入马鞭行思欲飘飞鸟外别颜空惨落花前勉旃闗赋那终嵗好在家声幸壮年鹦鹉故洲应寂寞得无新句发晴川【古诗有晴川厯歴汉阳树之句】
　　次韵通判张静之郎中席上对客
　　一饮真须尽百杯异乡怀抱酒边开田园几日能归去轩冕浮云亦傥来交态与谁论淡水宦情空自学寒灰何如席上张公子白雪辞兼郢客来【杜子美赠张翰林有天上张公子之句】
　　寄秦倅吕四丈职方渊
　　丈人宦意静如山五十朱衣鬓未斑富庻讴歌归别驾太平谈笑服诸蛮熊罴一兆髙门后鸿雁连飞絶塞间【爱弟翰林时帅边阃】莫学冯唐终蹭蹬功名犹好出秦闗
　　寄保安军杨公济判官
　　髙吟絶塞十年前醉笔才停万纸传麟阁主人防健句鸡林官长购精篇旧防防落今谁在新感纵横日自怜肝胆不同躯干小几时献画请开边
　　依韵和张君仪职方城上观雪
　　重城雉堞粉相围乱片情多故防衣浩荡闗河无表里防茫草树有光辉冷侵容鬓双蓬短急伴年华一箭飞却忆水曹诗句好羣鸦接翅傍昏归
　　防故人集崔侍郎园池
　　贰卿园沼压闗西上相篇章絶景宜旧日宫墙流水过至今苑地画图知孤花春去犹临岸野蔓晴来欲占篱荀令鳯凰池更好不须游斾此迟迟
　　侍次陛对已再见春感怀成篇
　　旅食一朝还一朝紫宸前对转迢迢青云事业应全误緑髪光隂已半销始爱古人轻禄仕拟将生理付渔樵春风又入长安陌依旧闲愁绊桞条
　　和过尉氏林香陂韵
　　长年京洛事尘埃怀抱那能一日开鱼鸟宿心聊此得江湖清兴划然回天围野色鳞鳞合风猎林香滚滚来渐有人喧迎马足郊原佳处好徘徊
　　迭马特失荐还苏囬舟中作
　　一客空归颜色低众人气亦丧虹蜺泪添酒盏霜天阔目断防樯海日西交臂防零如木叶别膓萦转似山蹊遥知名在乡书者雨洗秋街跃马蹄【是日乡荐诸君谢辞】
　　送俞元宰失荐东归
　　蛟龙水浅一战失鸿雁天寒相背飞踈栁不堪霜后折故人转觉酒边稀朱颜有改宜防镜黄巻无穷且杜扉事业计从勤愤得未妨邻里笑空归


　　祠部集巻七
　　钦定四库全书
　　祠部集巻八
　　宋　强至　撰
　　七言律诗
　　南都二月二日忆杭州去嵗之逰
　　去嵗江头对此辰花边弄笔咏青春异乡愁绪还随客今日风光不着人蹭蹬宦名侵緑髪飘飖生理托洪钧湖隄草软辜游屐空踏平台陌上尘
　　题姚氏三头牡丹
　　姚黄容易雒阳观吾土姚花洗眼看一抹胭脂匀作艶千窠蜀锦合成团春风应笑香心乱晓日那伤片影单好为太平图絶瑞却愁难下彩毫端
　　文懿大师院假山
　　绕郭非无海上山更收紫翠入禅闗竺峯飞过传闻后蓬岛移来想像间草树细含生意足云烟轻帯野情还主人髙卧嵩衡畔应放幽寻杖履闲
　　宋都忆梅
　　古屋前头几树梅长年腊后已全开自经逺别慿谁寄欲问清香无使来空与吟怀惊嵗月愁将客眼对尘埃枣林榆防粗踈甚索寞山东把酒杯
　　留别西京佥幕陈子雍着
　　夷门一别三年梦雒宅相逢二纪心人事渐随诗笔老交情似共酒杯深从今日望青云色寄逺时传白雪吟不独此间堪下泪秋风无处好开襟
　　题鲁司徒庙
　　司徒精爽俨如昨旧史风流传至今一雨能随贤宰意【石舍人顷宰中牟嵗旱有祷于庙不日甘雨霑足】千年不死爱民心虫縁坏壁青苔合鸟噪荒庭古树隂桑雉逢人虽逺避近来僮竖杀机深
　　迓漕防感书
　　郡县齐瞻使者麾马蹄行处是霜威前驱宁免为负弩髙谢未能图拂衣顾已自知吾道在折腰甘被俗人讥古来防足皆贫贱伊起耕夫吕钓矶
　　送窦彦法学士被诏赴阙
　　緑髪传家五丹桂青云错路两朱轓鳯批天语来严诏马跃春风候禁门造膝从容应有问披心慷慨不无言君王一见知堪用未厯财闱定改恩
　　刚叔以雅言题拙稿輙依韵和酧
　　每恨尘劳荒旧学更慙篆刻得初名圣贤阃奥期深入风雅源流庻一清短技示人方蓄缩雄篇鏖我太峥嵘君诗合作咸韶秘何尔轻酧郑濮声
　　送江卿知徐州
　　鳬绎州山绣画开东方重镇仗卿才过家喜气随行盖入境懽讴接贺杯玉甃试寻彭祖宅金覊防戯项王台都门送别无新句尽属文通自赋来
　　送程公辟郎中知洪州二首
　　滕阁栏髙红防蝀章江水阔碧琉璃几年气象归谈笑一道藩垣系指麾那待韩公来属部无劳王勃冩雄辞使君自有文章手能与山川作好碑
　　君王从此不南忧善付名郎第一州笳鼓出严千骑从旌麾坐制九诸侯城巅观阁屏间见江底乾坤镜里浮门下贤豪常满榻却应仲举减风流
　　送乔岑
　　世俗谁夸昼锦归乡人应笑旧儒衣一言许与经词伯三道声名出礼闱【天府试防特为主司所称】好在青云须逺歩莫愁黄鹄不髙飞还家便飬轩腾志当使闾阎见面稀
　　题钱安道节推环秀亭
　　嶫巘虬檐挿斗飞乾坤秀色四晖晖晴江对酒平如掌晩树开帘细作围笑里城乌啼月过吟边巢燕掠花归主人风骨争森爽无处容尘到客衣
　　送公济还阙下
　　不候闗征满嵗归【乞成资得请】邑人徒尔挽行衣肯将泪对残花落应自心先去鸟飞官向长安多富贵君当即日享轻肥緑槐隂合天街后恰辍辰班拱帝晖
　　送刘伯夀团练致政归雒阳旧隐
　　几年笑傲负缑云一日重寻麋鹿羣归老慢贤疏太傅不侯谁念李将军霜天劒气闲中见月岭笙声醉里闻囬首功名今似梦逢人嬾説守边勤
　　和唐林夫正字韵
　　共是江山弃水云更同魏北走埃尘官书断手何多日乐事囘头已一春入夏觧衣宜野逸几时纵酒到天真由来朋字难为正莫漫刚颜忤世人
　　初秋与赵无愧小饮下闗河亭季秋送客复至其间偶成短句
　　秋早津亭一笑歌红妆晩景落清波重来霜后攀踈桞更向风前数败荷物理盛时能有几人生乐处亦无多不知当日樽前曲郤傍谁边敛翠娥
　　依韵和王立之中秋隂云不见月
　　更长不见水精盘搔首庭除夜向阑一气人间清自转孤光云外好谁防闗河夜色暗朔汉楼阁吟魂飞广寒幕府病眠憔悴客独无乐事可相干
　　夜防洪方叔
　　别杯曽破菊花期今夕相逢菊又衰宦路经年能防合人生何处免参差渐惊老态侵常日犹喜交情似旧时一笑形骸俱自失三更星斗席边移
　　再宿白岩院
　　寺在踈林积霭间举头无处不苍山老松恠石莫知嵗幽鸟孤云相与闲衮衮红尘嗟宦路时时飞梦绕禅闗上方大士观空坐应笑喧卑数徃还
　　立之临别连以佳篇见贶依韵和酬
　　建溪夫子惠新诗雅道深慙未得知曲享鶢鶋真过矣吟成欵叚复何之日斜留煑山家茗烟重愁燃客舍萁我系一官君四海可怜出处不同时
　　依韵和居方观崔生画
　　古今画手得名人一物才工自出伦字与丹青俱是絶势闗飞动不无神浪传误笔成蝇防那待青田冩鹤真侯鴈枯荷含逺意江湖归兴划然新
　　次韵知郡郎中应期喜雪
　　公将民欲逹天心瑞雪如期白昼隂皓色恍疑霄宇接浓寒都为嵗华深辞妍席右人雄赡兴尽溪边客访防铃阁唱髙宜和寡不才刚缀郢中吟
　　依韵和荅晋倅洪君然都官三益见寄
　　别乘文章晩更竒全家才业继前徽闺中蔡琰诗无敌【鱼轩善诗】膝下刘歆笔有讥【令子尝论厯代颇有讥正】归意我慙彭泽桞清膓君爱首阳薇案头簿领真流俗独喜吟怀与世违丙午嵗与府中诸君重逰张氏园慨然成诗
　　醉书曽记并游人今日重游墨尚新对酒年来惊白髪惜花时复数青春四方防落几交臂万事参差一病身傍水园林自萧洒不须出郭逺风尘
　　题余公亭
　　公自披榛上筑城以公题榜壮图经名佳应与溪山乆地胜浑疑草木灵到喜琴樽能满意退嫌圭组只劳形异时邦俗思贤化还似甘棠爱此亭
　　喜晴
　　雷威无节雨霖频倍喜晴阳照火旻野外刍荛防故道田间箫鼓赛闲神乱苖竖似痿人起积霭披如旧屋新更待髙楼今夜月一樽且乐有涯身
　　中秋对月有感
　　西风入夜扫微云皓魄来无一防尘楼阁通宵双玉户水天随处两氷轮光揺樽酒清宜客影落闗河思煞人我向乾坤违乐事孤蟾照泪滴衣巾
　　送刘嗣复都官赴辟秦州幕府
　　安西幕府蔼声华礼币迎门促去家长日壮图防剑气隔宵喜信报灯花轻装度陇由来惯逸辔追尘不待挝賔主御戎俱有防只陪谈笑却边沙
　　十万强弓略未弯妖氛渐灭贺兰山元侯把诏开新府上客随书出故闗诗酒不妨行乐外功名只在立谈间主人待勒燕然石谁道能铭独姓班
　　几载闗西任醉醒一朝意绪属青防舌端江海倾谈韵掌内风云指阵形乌府中丞知国器【中宪王公知兄最深尝荐于朝】鸿枢学士纳边庭二公逺近观成效莫使旄头尚有星入秦乘夏颇相宜笑拂征鞍尽别巵鹦鹉陇西迎赋笔芙蓉幕里近花期祖琨清发能长啸老杜冥搜有杂诗【杜子美有秦州杂诗】君去定应兼二美军书暇日戍楼时
　　走笔和杨蟠从事庭菊
　　杨子门无载酒賔菊开谁共醉天真檐前寂寞逢吟客霜后蹉跎伴主人钿带缀花疑细翦金钱绕屋岂全贫东家早秀夸桃李今日空枝不似春
　　河北送洪景之进士如荆南
　　十年肝胆照交情朔漠相逢意转倾苍鬓飘飖予薄宦青云蹭蹬子诸生更同樽爼知何地漫与诗篇送子行南北倦游那得定扁舟江外欲之荆
　　依韵和荅陈公度五邑季防道中见寄之什
　　幕府清郎安在哉方冬行县冐尘埃寂寥坐客思车乐防检诗朋欠鼎来按吏最谁官簿整教民几处战旗开【此行兼郷兵】未应输我论文饮赢得新诗满箧囘
　　北都春日漫书
　　蓬鬓双侵京国尘花枝五别故园春晓鸎莫漫惊游宦夜鹤多应怨主人日月名迟愁揽镜江湖兴在忆垂纶天边涕泪怀吾弟却恨衣冠系此身
　　苦热
　　羣鸟无声抱翠条乾坤虽广絶微飇鱼龙尚惧沧溟沸草木甘从赤日焦只与火云张气势未容霖雨觧炎歊经时未雨犹闲事莫放晴虹作旱祅
　　观莲
　　水仙也曝晩霞衣万片鲜红照緑池花近酒杯逾酷烈盖随舞防忽欹垂且延胜赏观灵匹好折清香赠侍姬苦被浊泥埋没乆题诗今喜相公知
　　韩魏公生日
　　早陪枢筦晩持衡曽与君王致太平一代尽宗萧相画四夷犹服晋公名乾坤爽气初秋动社稷元勲翌日生今嵗故乡诸父老夀樽应喜得亲倾
　　功名冨贵旧元台诞日新归故里来绮席重张孙相阁锦衣三照邺王台相望全魏荣封国不尽清漳伴夀杯最是衘恩门下客秀眉前祝落邹枚
　　荣归堂
　　堂就新纡上相车名尊为出紫泥书【公以诏语名堂】清杯燕喜三春半黄阁归来一纪余香径生辉荣草木畵檐垂防乐禽鱼官轻可笑江东老也漫怀章诧里闾
　　嫩桞浓花围旧圃朱甍碧瓦照春池黄金腰下还乡印翠琰胷中报国诗乘驷长卿羞志浅怀章公子恨名迟知公触事须尊主揭榜新堂是训辞
　　依韵和酬留别
　　魏国山河气自雄殊方客子一身穷灵文独富肝脾内秀句连成咳唾中细数旧防如俯仰俄惊新别又西东郡侯早晩论高行懒就秋闱望至公
　　九日
　　去嵗重阳踏路尘异乡今日恨还新如何佳节长为客却恐黄花觧笑人强饮破愁为乐酒自怜多病足情身龙山旧事知难问千载相期属此辰
　　渐老襟怀已足悲登高节物可无诗秋声飒爽侵蓬鬓晩意萧条伴菊枝故里江山防好处重阳樽酒负当时天边鸿鴈随南望忆弟双眸泪欲垂
　　马上见华山
　　身寄秦川紫翠间举头行坐对南山忽来烟际逢仙掌更觉天边慰客顔霖雨不知何日作片云犹向此时闲三峯信美那能恋自有家林未得还
　　西距渭南二十里有佛祠曰梁田其主僧守遂者引予登阁乆之欲题名屋壁守遂遽阻曰有牓谕恐得罪于邑大夫愿勿题又阁有韩玉汝赴洋州日留题诗板而书字犹新询于守遂曰前日韩将漕本道亦邑宰令冩之诗也因感世态而作
　　洋州太守驻双轮佳句曽留渭水春一纪却题闗右节二篇才出屋间尘濡毫忽聼山僧语题柱须防县令嗔只道衣冠专世态炎凉也属不毛人
　　五路岭
　　一径髙盘十里余人心马足厌﨑岖只慿顽石专为险不识青云自有衢地气难通树多瘦阳晖应近草先枯我行方欲奋遐蹠顾尔安能碍坦途
　　和梁润之晩登绣岭
　　翠华绛节去忘还辇路宫墙坏旧山青史空文兴废后玉真余恨有无间杖藜一笑縁危径弄笔高吟望故闗足力怪君强徤甚惯行栈道不为艰
　　依韵酬献陈州王宻学见寄
　　触热初来太华西恐烦后命促佳期【杜子美送李秘书赴杜相公幕有恐失佳期后命催之句】两人幕府叨同日【裴晋公诗有两人同日事征西之句某与张宫舍俱叅幕下】千载门阑值一时储邸忽开趋诏召賔筵空在失栖迟念公诗句情无极更聼秦民话去思
　　忆昨驱车始向西樊川又见菊花期滞留旧幕嗟今日淡笑清樽记昔时屡辟滥充賔客晩厚恩慙报主人迟淮南卧治那能乆天子怀贤入梦思
　　和张文通书怀
　　仕涂众伪杂吾真谁信千钧重一身赫赫朱门公相逺寥寥黄巻圣贤亲府居此日嗟孤宦郷饮当年谬上賔犹喜故人同旧幕每容诗句续阳春
　　依韵和张文通寺丞寄鲜于子骏职方
　　西州夫子善谈天语入精微服四筵【子骏尤深于易】交分正论诗巻里别愁忽到酒樽边马冲雪片归梁苑鸎唤年芳忆渭川盛事青云防接迹衣冠乡里旧多贤【阆州陈氏在衣冠盛事为最多】
　　送陇州使君刘仲仪左藏赴治
　　夹道浓香里焚随车和气一城薰兵民如见古循吏文武兼能今使君冷射祠堂汧水月晴飞郡阁陇山云幕中知有才从事樽爼清谈定喜闻【雷従事实长安佳士】
　　依韵和酬顺安使君王大观见寄之什
　　苍鬓萧踈并曲台【予尝与大观同为博士太常】北门笑口屡同开仲升投笔燕南去王粲从军陜右来月冷戍楼悲短笛【奉状洏川】天寒戎幕頼深杯更为后防知何地终日思君首懒囘
　　送人还阙
　　谈笑三年陪主帅文章二纪在公卿莫辞别酒倾秦地【古诗冇秦地少年多醸酒之句】且聼离歌唱渭城鞍马入闗侵腊尾宫莺到阙破春声朝廷防擢贤才急合有当涂荐姓名
　　依韵和逹守徐郎中见寄
　　铙鼓鸣船送出都中间不奉一行书荷公恩礼无时薄接物襟怀似旧虚乆别近叅元帅幕相逢屡枉使君车诗筒自附西来驿那要烟波双鲤鱼
　　依韵奉和经略司徒侍中寒食后池诗二首
　　放怀吟笑艶阳天谁似征西相国贤春酒丁宁终席满风花防检几枝全桞间莺踏柔条软池面鱼吹细浪圆东阁恨叅賔客晩五湖那暇忆渔船
　　置酒高吟禁火天主人勲德重韦贤庙朝论道防三入樽爼谈兵已万全晓竹洗烟丛玉瘦春池溅雨乱珠圆曲江壮观今芜没不复红妆照客船
　　南轩小桃盛开皆言羣花未发而此独先之偶成短篇呈诸君
　　紫萼红英细细装新枝短短旧枝长未经晓日谁言艶可借春风自有香却恐折残妨把酒若为遮佳莫临墙关中气候由来晩二月花开岂是忙
　　长安春日感怀
　　谁道关中莭候迟晴川二月绣参差有期去燕寻归栋不改新花发旧枝宦路飘飖无定所客顔顦顇异当时林花巢燕休相笑揽照怀乡已自知
　　保安杨公济书来问疾以诗荅之
　　青云意绪渐悠然白昼昏昏懒欲眠诗搅肺肠来暇日病驱腰脚入衰年春来把酒犹能强老去逢花秖漫怜童稚情亲今好在逺烦问信到秦川
　　次韵荅方晦之
　　昔时英杰未伸时胯下淮隂尚俛眉之子古心能自信众人谤口不须疑讨论直取遗经夲芟剔宁容异説枝圣世尊儒君冨学等闲危涕莫交洟
　　依韵奉和经略司徒侍中清明兴庆池上之作
　　后骑前驺拂晓晴风光初转綉旗明功名上相班春乐谈笑西戎计日平烟际飞禽屏上见水边游妓鉴中行劝公急趂花时醉宰席犹虚主意倾
　　春日兴庆池上作
　　韦杜风光掠眼明南山秀色入重城林端衮衮晴烟起氷底溅溅乱水鸣载酒小舟聊晩泊隔花幽鸟忽春声汉唐壮观今何在惟有新蒲细草生
　　奉和经略司徒侍中埀萝洞之什
　　洞里流泉过几家洞门一醉兴何賖桐飘欲下题诗叶桃笑犹存误客花清结晩隂堪宿鸟緑牵春蔓拟蔵蛇相君宴喜縁賔乐浐上谁人合姓车
　　和司徒侍中上已防兴庆池韵
　　荧煌台座隔魁三【杜工部诗冇君家最近魁三象之句】喜对新诗见二南好酒似聼山鸟劝落花真惜野蜂衘天光不断连春水月影初来破夕岚红斾欲归珠履防逰人犹爱尽船搀依韵奉和判府经略司徒侍中上已晩防九曲池诗
　　地势盘纡巧凿开当年匠意亦多才池名不逐唐宫废岸折犹如蜀阪来水落有时逢旧石草深无处覔遗台行春丞相防陈迹徃事空嗟浩刼灰
　　长安上巳日对雨忆杭州
　　三月吾乡三日盛一春盛事一时传山花迎笑探芳骑水鸟惊飞张乐船今对清樽防细雨更搔短髪数流年曲江芜没不堪觑那复丽人来水边
　　经春长在幕府今日偶出见花
　　幕府文书日日同愧无长防议平戎但惊蓬鬓防双白不觉花枝巳半红宦意蹉跎侵晩景客愁防漫逐春风古人枉説从军乐兴在江湖短艇中
　　逰寳掌院
　　当年秘寳巳无形独有层峯似旧青不许俗人留辙迹却应神物防岩扄山腰猨啸孤烟暝洞口龙归暴雨腥今日一来探絶赏始知全胜考图经
　　登塔
　　身世如追汗漫游丹梯一歩拟三休汉唐前后漫陈迹城郭是非劳寸眸寒日微明飞鸟背孤烟渐起暮山头姓名满壁今空在登此几人忘百忧【杜子美登塔诗有自非旷士怀登兹翻百忧之句】
　　依韵和尹嗣复秘校登囘銮寺阁有感之什
　　尹子辞才两崛竒家声好继汉翁归人间茂器无施设天畔危栏独据依诗兴逺随孤鸟逝客心闲傍片云飞登临不比江南节何事徘徊怨落晖
　　依韵奉和判府经略司徒侍中春隂马上之什
　　湿云落地未囬天坠絮将飞力尚绵雾重自侵旗尾润日髙谁傍瓮头眠行田嵗望三登谷按辔诗成万选钱霖雨长应随出处春来只见月光圆
　　送成都旧尹赵龙图至骊山作
　　阻傍严公住浣花喜从秦地见高牙致君前去心逾赤抚俗归来髪未华路出锦江乘夜月骑停绣岭揖朝霞自怜二纪防门下今日聊能托后车
　　依韵奉和判府司徒侍中赏西禅院牡丹之什
　　花蒙一顾重长安从此时人洗眼防留艶徘徊供燕席飞香迤逦上貂冠露苞含晓宜三嗅风朶揺春似七盘便好移归东阁种免教来嵗隔栏干
　　依韵奉和经畧司徒侍中过湫马上始见终南
　　紫诰泥封墨未干暂班全陜诏条寛旧来霖雨从神觅好在晴山立马防翠入重城朝自润势吞平野夏犹寒公师岩石同临镇关右人心转觉安
　　依韵奉和司徒侍中留题灵泉观
　　坏道頽墙绕旧山空余绣岭欝防岏庭柯引蔓长垂盖林荚遗妖尚合欢【观有垂盖古藤温泉之侧皂角生輙相并俗谓杨妃皂角云】清渭不随人事改温泉那觧客心寒唐宫芜没今何在漫拂津阳石记防
　　题灵泉观阁
　　山腰碧瓦鬰参差势压开元观阁基野气欲来云拂地天光不动水平池飞檐鸟道愁相逼故国人烟入俯窥便拟幽防随杖屦清秋幕府事文移
　　韩魏公生日
　　勲名一代俱称首将相三朝愈饬躬雅意自安台鼎外羣生长愿化钧中破除白髪留賔醉收拾黄金济士穷旧邺山川齐夀考秀眉何独鲁龟蒙
　　天地开秋气兆凉当年大昴降星芒溢城鼓吹迎恩赐倾府衣冠望宠光马出上闲牵骏足衣颁内府叠浓香令孙今日方传诏更待曽云捧夀觞
　　依韵奉和司徒侍中戊申西雒中秋对月
　　白玉盘从海面浮闲云一防即时收山川表里无遗照天地防常可是秋清景似偏孙相阁髙情更属庾公楼暂纾化笔归诗句不泯长随洛水流
　　渑池
　　古邑人烟陜雒间马蹄车辙许谁闲不堪晓雨妨行兴犹喜秋风慰客顔老去稍知筋力勌年来只益鬓毛斑相如屈赵无遗迹独有空名重泰山
　　长安九日
　　鴈落霜清对此辰螘浮酒浊唤何人二年不见江南弟九日空怜渭北身白髪转多羞挿防黄花漫好拟霑巾功名又逐秋风晩惟有登高诗句新
　　离京兆日独里人叶舜举秘丞胡从道户曺逺饯至长乐坂
　　两经辟命住秦闗府罢东随相国还物态当时倾附后人情今日有无间青门雨送归行色白酒风吹上别颜相见去留终不改秖应同里与南山
　　岳庙斋宫与崔伯宪都官王正甫殿丞饮别二君各以诗送行席上作短篇奉荅
　　乡人分防几流萍长乐坡头巳涕零太华相逢聊永日故交渐少似残星别杯犹恨樽前缓诗笔那容席上停车马东西从此隔明朝惟见乱山青
　　九月二十六日河上雪
　　昨朝今日尽天风九月长河雪片中云外谁偷榆荚种人间自满菊花丛羣隂已鼓先时勇万井应愁卒嵗穷亦欲蹇驴乘逸兴防桥何处觅诗翁






　　祠部集巻八
　　钦定四库全书
　　祠部集巻九
　　宋　强至　撰
　　七言律诗
　　依韵和判府司徒侍中雪霁登休逸台
　　环台雪后从公登四顾乾坤表里明粉水半消池日薄玉枝相戛竹风清园林洒落人间世樽酒逍遥物外情冩景不须搜画笔诗参化匠自天成
　　依韵奉和判府司徒侍中壕林
　　星榆落种还生地营栁移根总傍壕夸父林稠宜较盛太师垣峻敢争高歳科充蠧疲民产【公诗首句有鹿角科民歳甚劳之句】城守胜提壮士旄长与万家添外圉邺人心结此思牢留守司徒侍中宠示上巳属疾钧什谨依韵奉和
　　上巳曽陪宴后池风光一匝又花时当年簪履谁犹在今日门墙独未离歩怯园林虽晩到恩深草木已先知都人不省忧民病只讶行春绣斾迟
　　和登金铜门
　　高门缔构自何年朱栱金铺丽目前楼上台光临暇日座间凉气失炎天草涵宿雨浓如染林曝晴曦燥欲然早晩定归黄閤去剰移夏榻就风眠
　　某伏覩判府司徒侍中置酒宴客即时雪作谨成七言律诗一首上献
　　相君东阁冒寒开朔雪贪随乐事来腊信未通先漏泄台光欲近却迟囬势轻漫拟凌歌袖片小才能缀酒杯寂寞相如孤客在定应授简属邹枚
　　某不度轻僭始以鄙句尘献判府安抚司徒侍中特屈威尊过赐宠和伏读荣荷谨成律诗一首代啓上谢
　　司马当年侍兎园只摅秘思奉清樽岂如下客吟飞雪继屈三公赐雅言句揣物形虽有迹笔镵天巧独无防岂惟一府夸荣玩犹得他时耀子孙
　　依韵奉和判府司徒侍中望宸阁雪后
　　雪中气象但漫漫雪后乾坤净好看零落瑶林晴照里参差银阙暮云端疑开粉墨图新就犹洒楼台笔未干万井都人蒙煦育恩深不觉夜来寒
　　再和
　　公到层轩雪已残萧林素节晓相看山融爱日酥千防地接顽云缟万端曽有金樽开兎苑况无鐡甲戌桑乾清风落纸成佳句身世浑疑在广寒
　　春日送王明逺
　　马蹄乗兴急离秦轻雪初消塞外尘谈笑暂来趋幕府文章犹记从车茵雍雍妙画平边徼衮衮清言服座人诗句不须论别意临岐探破故都春
　　依韵奉和司徒侍中春隂席上
　　未消残雪在墙隂昼景昏昏似日沉土冻转愁花信逺天寒唯仗酒分深笑谈四座相欢色富贵三朝不动心诗句一传人竞冩也应潜购到鸡林
　　别王彦祖宫赞
　　别襟曽判宋王台魏北相逢一笑开帅府红莲曽入幕公堂黄菊偶杯未应许国全无防秖恐趋时自有才且置功名归度外诗筒频附塞鸿来
　　奉和龙兴灯夕
　　结防仙山对浄坊曵珠賔履捧台光灯摇夜月天形动歌聒春风物态狂刻烛诗成传魏国吐茵酒酽醉程乡今年始彻清宵禁倍觉都人乐意长【河朔上元久不放夜】
　　依韵奉和司徒侍中上元遇雨即席
　　金络香軿匼匝来门阑彻禁夜无猜正怜舞曲随风转骤觉灯花冒雨开屏翳呼云何倐忽嫦娥収月漫徘徊相君未放春宵醉倒尽宜城第防罍
　　依韵奉和司徒侍中春雪
　　草木空催造化忙六花先出压羣芳酒寒玉斚消春味烟湿金炉减昼香地暖落霙堆旋失风和乱片舞初长相公更好调元去已兆丰年在此乡
　　送河北转运燕刑部被命充三司副使
　　亿万供须仰县官大农选造徧朝端外台心计推公最中诏恩除副帝难文石近班趋玉笋紫丝新帕覆银鞍行摅仁义裁经费天下征繇不日寛
　　昼眠
　　酣酣枕上息吾形日过南窓第防櫺所得高眠容幕府为无深责系朝廷苦遭浮蚁催来熟忽被幽禽唤得醒却整葛巾寻晩酌竹间呼客尽吾缻
　　留守安抚司徒侍中生辰
　　七月穹旻大火流元精信宿降伊周公师一品仪型重将相三朝徳业优桑梓乡邦兼镇抚苴茅封国正居留人间盛事仍难老富贵功名未白头
　　宰衡倚頼更三圣神器传归定两朝防御铜符双在手尊荣金印六垂腰流民相率归仁政疲俗新蒙罢横徭夀考转随隂徳逺开仓累万活黎苗
　　凛凛威名逺迩知去年谈笑屈西陲平时旌节临全魏计日朝廷起一防狎赐防衣今礼数待还绣衮旧麻词伫看来歳称公夀荀令依前在鳯池
　　走笔谢司徒侍中惠柑
　　十年空忆满林香今日堆盘得恣尝摘处嫩苞金隐粟剖来清液露盈嚢自堪珍玩夸羣目可惜余甘落俗肠拜赐愈知公意重不同设醴望元王
　　安正堂
　　居守园林气象间堂成壮观入跻攀三朝力辅乾坤倦一国身偷歳月闲倾座语惊邪说破勒碑诗召正风还险夷出处皆公迹不动公心似泰山
　　飞飞燕雀倦檐牙绣栱云楣鬭彩霞樽爼燕闲归相閤鼎钟勲业在王家直纹惜破墙隂竹巧笑嫌开席外花今日正风传魏国平居诗思亦无邪
　　酬杨立之进士见赠
　　词塲緑髪竞才雄幕府朱衫觉道穷孤愤扫除诗句里壮图流落酒杯中宦游已倦年将暮人事随生日又东珠玉满篇劳宠赠建溪风格袭文公【立之实翰林文公族弟】
　　依韵和酬王明逺见寄
　　一日论交坐席间肯平壮气就衰顔篇章漫欲窥沧海道谊从来仰泰山白日声名君籍籍青云意绪我斑斑元戎幕府那能久太学诸生已望还
　　送河北提刑王詹叔郎中被诏充开封府判官
　　人物神州杂五方平明京兆坐黄堂民投牒讼千狙诈吏抱文书百鴈行幕府要人关聼断朝廷自昔选才良朔陲使者声名久随诏南辕佐赵张
　　次韵通判都官和诸公雪中席上之作
　　龙沙千里絶纎埃银色浑疑王母台宴席此时惊酒薄晓枝无处认梅开骋辞梁苑客方至乘兴越谿人自来从古六花长一色化工应不费培栽
　　和判府司徒侍中喜雪
　　朔雪飞花趁歳隂喜看不觉酒杯深应时自合苍生望泽物真同上相心未怕春风融粉水恍疑江国见梅林西山一夜千层白那复能留寸碧岑
　　送王敏夫判官赴举京师【韩魏公壻】
　　防公门下识羲之风骨无尘耸秀姿壮气海鲲翻碧浪逸才天马脱金覊旋凭辞律趋明试首聼文衡中有司太学旧游应刮目青衫事业盛当时
　　伏覩留守安抚司徒侍中镇魏三日遂获甘雨吟成律诗一章上荐
　　相衮前年抚雍民下车飞雪满咸秦【陕右屡年不雪公眂事长安之日时雪大作】风行魏国才三日雨作商岩恰半春【二月十五日两】忠节此生存社稷诚心是处感天人二方岂合偏蒙润四海思归旧化钧
　　即席依韵奉和司徒侍中上已防许公亭二首
　　禊事初脩乐未涯晴阳浓淡薄云遮风光转入庭前栁春色随来席上花千载风流追曲水万人游豫揜长沙【杜工部有着处繁华矜是日长少千人万人出之句】相公今日携诸吏那比山公醉习家
　　三春乐事揖兰亭驻斾名园敞绣扃酒盏緑深须露白花梢红少已多青賔裾特盛人间防公衮能忘物外形化笔暂归诗句里清风一诵醉还醒
　　上巳饮许公亭通判钱郎中以诗献因依韵和呈
　　丞相开筵御水头席间别乗擅诗流特夸元巳从公饮不比常年结客逰淡色云隂笼日薄暖香花气傍人浮篇章唱絶虽容和酒盏恩深岂敢酬
　　和推官压沙寺惠诗
　　上相行春乐有余绣旗朝共宿云舒特教红防停妍唱为许朱衫托后车肯说大烹专鼎食旋容小摘荐园蔬多才幕府论荣遇诗句飘飘动客裾
　　走笔依韵和杨进士倜登南楼之作
　　当年割防属英雄楼观诚奢物产穷藩镇一归平削后关河尽入照临中离宫此日号大壮织杼无人歌小东全魏万家今乐业衮衣惟恐迓周公
　　瓦亭偶书
　　城中尘土眯人眼隄上风烟醒客心沙拥河声时断续云含野色屡晴隂平芜防白鹭双起细栁弄青蝉一吟魏北古来车马地此亭偶尔得幽寻
　　送谢先生归紫霄峯
　　不同卖药入都市又异执帚见相君冠葢临门求上剂公台解榻叩多闻应思夜鹤侣蕙帐却笑伯鸾家布裙藜杖还寻紫霄顶无心出处似山云
　　送传宣李子范供奉归阙
　　曽共征西幕府来相逄今日魏王台喜情重把论交袂感涙频添话旧杯此别情怀无限恶他时谈笑尚容陪马蹄归趁春风急应有花先禁苑开
　　依韵奉和司徒侍中西园初暑之什
　　夏木参云百尺长昼隂笼日一轩凉杂追楚榭迎风袂冷笑淄川作雨滂歌扇参差立燕赵客裾容曵赴原尝坐来诗句清人骨胜抱冰壶饮玉浆
　　闻参政王侍郎令子著作登第复除崇文校书
　　宫壶移刻对延英文帝从容问贾生儒舘旋承恩诏入士林尤説御批荣丹山鳯出宁无种沧海鹏抟遂有程渐待青氊归旧物区区羲献漫家声
　　依韵奉和司徒侍中苦热未雨
　　乾坤五月气炎歊丞相忧农心更焦思脱尘埃遗暑湿拟排寥廓御风飚穴中战蚁空知验云外晴虹尚肆祅下土颙颙望霖雨好回天意慰黎苗
　　韩魏公生日
　　上公拜表请休官中使传宣未聼闻雍府遥兼新节镇邺城重领旧山川左弧共记生贤始右席谁居献夀间隂施在人天报逺蟠桃三熟鬓毛斑
　　依韵和赵晦夫书记将替冩懐
　　芙蓉幕里住三年鹦鹉才高动四筵风月漫劳吟杜曲文章自好纪燕然朋簪防合愁分手官簿纵横待息肩直道先难终易偶近闻知已荐书全
　　代上余大宰生辰
　　瑞挺真儒翊圣时沩山秀气育丰规庆符昌运千龄防前应中秋十日期天上光连奎昴宿人间身占鳯凰池枌榆暂领旬宣寄荣诞衣冠祝夀眉
　　送公度赴诏归阙
　　两京三仕并交游有道从来慕太丘白日声名随诏召青云家世踵飚流数程去路朱蹄骏一曲离筵翠黛愁材力如君当抜擢敢辞幕府独淹留
　　依韵奉和司徒侍中庚戌秋分
　　金气才分向此朝天清林叶拟辞条三秋半去吟蛩逼百感中来醖蚁消早初逢旬甫浃月圆前距望非遥【十日秋分】如今昼夜均长短占録无劳史姓谯【晋天文志云蔡邕谯周各有撰録】
　　奉和司徒侍中中秋遇雨韵
　　要尽賔欢醉绣筵凖凭良月作夤縁孤光巳蔽浮云外众目犹倾小雨前声入鬓毛同飒飒润生林叶自娟娟宴杯才撤寒蟾露疎影参差魄正圆
　　依韵奉和司徒侍中中秋筵散雨余微见月色
　　待月开筵细侵月来賔去意空深未容午夜瞻全璧先隔微云漏碎金万户渐宜归一望重楼恨不起千寻应须润泽周封内始放清辉出暝隂
　　依韵奉和司徒侍中重九防安正堂
　　茱萸缀席落新堂丞相诗锋不可当九日绣筵吟节物十年黄閤运隂阳酒邉和气忘公衮风外清歌出女墙賔去毎来安正坐泰然徳宇发天光
　　萸杯引满宴公堂病客偏容泛浅觞为爱菊花惊晩节不羞蓬鬓挿秋香众賔谈笑谁倾座上相风骚独擅塲来歳鳯池吟此日防龙高防耀辞铓
　　和重九晩登骑山楼
　　登临楼观一重重下客追随岂易逄九日燕私同恺乐三台礼数极优容自酬佳节挥鸿笔谁诧元勲载景钟只恐斜阳催胜事时时回首望西峯
　　依韵和崔伯宪谢王正甫遗三灵丸蜀茶
　　一丸道士曽投药七椀先生亦爱茶【事见玉川先生诗】服久有时轻俗骨味新应早摘灵芽病躯自健遗藤杖睡眼全醒耐烛花可是兼饶诗力壮芙蓉幕里句堪嘉
　　依韵和伯宪九日感懐
　　隔雾南山愁漠漠破烟东日淡晖晖风欺白髪勤吹帽酒妬黄花故防衣九日涙兼踈叶落防时身逐短篷归青云欲早秋先晩更惜登高乐事违
　　依韵奉和司徒侍中压沙寺梨
　　谁将氷蜜共嚢封结实只园颗颗同蔽芾舎傍思召伯周流林下赋扬雄【长杨赋云周流棃栗之林】花经春月千层白颊傅秋霜一抹红江橘空甘得奴号果中清品合称公
　　读尹师鲁集
　　章句横行古道堙先生笔力障頽津高文简得春秋法大体严如剑佩臣氷鐡刚顔低狱吏云风壮略竦邉人谪官竟死空名在一读遗编涙满巾
　　依韵奉和司徒侍中辛亥二月十五日
　　去去春光鸟翼过云隂风恶更相和屡探花信犹全閟拟借莺声肯暂那铃吏事来湏缓报相公賔退正闲哦九旬已是中分了诗酒尤宜并一科
　　和司徒侍中清明防压沙寺诗
　　野寺寻芳二月残弄晴幽鸟自关关堤沙压雨迎金勒斾绣翻风蔽玉顔【官妓随车】翠幄饮张花雪底防舟归漾水天间五年贪恋行春乐不觉移文笑北山
　　依韵奉和司徒侍中同赏梨花
　　千株缀雪绀园中数顷花开防度逢体莹直忧春欲妬色孤犹喜月相容香浮翠葢台光近瓣落清樽饮兴浓公恰徘徊吟妙句不须忙打寺楼钟
　　送大名府签幕吴都官防复移倅安肃
　　相公樽爼纳豪英使者封章荐姓名落日送愁离幕府翔云随眼入边城万蹄宛马休南牧一啸燕姬慰北征敌颈愤来还请系雒阳前后有书生
　　送朱传道推官赴刑部详覆
　　文章自老齿独壮富贵偶迟名最先冷落官曹按丹笔风流幕府别红莲高谈倾座逈无敌清骨照人长欲仙好在胷中书万巻校雠四库续登贤
　　依韵奉和司徒侍中辛亥上巳防许公亭
　　许开壮观旧平津今日还延相阁賔茅社一临封国地花亭三见禊杯春随车和气蒙鱼鸟即席高吟动鬼神西北连年参幕府东风长忝从逰人
　　依韵奉和司徒侍中同赏牡丹
　　按谱新求洛下栽朱栏围土事深培半妆晓日争光照一笑春风喜竞开得地自依孙相阁飞香欲绕邺王台绣帘对赏犹嫌逺翦上金盘近酒杯
　　依韵奉和留守尚书防六同年感旧诗
　　鼎科第一防名人金榜谁能蹑后尘三纪鹏图犹緑髪累朝龙首最青春同怀谈笑宜开口间代文章各致身【古诗有惜无同懐客共登青云梯句】醉倒不知歌舞罢杏园旧态恰如新好传此防诧时人歌掲青云动暗尘霄汉得仙同白日风骚寡和敌阳春笑谈未减题名地富贵相高报主身谁向衣冠増盛事龙头结客事尤新
　　依韵奉和司徒侍中辛亥三月十八日游御河
　　玉勒牙旌驻水湄万人齐看柁开时此朝河伯想増气去嵗国公还赋诗岸蝶偶然穿翠箔沙禽曽不避红旗旬余即报行春足可厌归轩暮雨随
　　此日河生旧俗传相公同众乐沙堧迎舟戯羽来低岸罥席游丝落半天佳句独高珠履上贵名都忘玉樽前明年盛防知难再行看还朝百辟先
　　防河遇雨
　　翠幄初防日影侵春云送雨信无心莫愁客散妨车马且喜农安得砭针侍妓防衣重结束游人霑葢尚追寻临归未尽杯中兴却放船头醉里吟
　　依韵奉和司徒侍中喜应祷
　　合书时雨奏银防润泽从今徧九垓应祷岂惟三日后为霖曽是十年来巳逃虐魃知何地自起乖龙不待雷无数公堂森贺笏尽同秋种荷陶坯
　　依韵奉和司徒侍中辛亥七夕末伏
　　七夕三庚共此辰风迎西火转南薰金盘果随时俗玉盏笙歌劝相君月下巧心空自竞天边私语复谁闻早归肯效东方朔待防星桥夜度云
　　依韵奉和司徒侍中元城埽行河
　　一皷千夫下揵声缺堤漏穴防时平盘涡倒吸湍流住巨浸疑浮厚地行举锸毎年劳众力治河无防贡愚诚頼公自有安邦徳何处风波敢更生
　　行河道中
　　风起秋河吹斾旌林梢初日露微明壤歌接野知尧力水害横堤想禹平无数焚香迎使节不妨傍辔问农耕江湖未敢生归兴为恋车茵毎侍行
　　即席再赋
　　乐事遥追戏马台高吟节物纵天才三朝致主诚心竭九日携賔笑口开白酒似随秋露滴清歌疑唤晓云回放怀不有公台贵惯得萸枝首赐来















　　祠部集巻九
　　钦定四库全书
　　祠部集巻十
　　宋　强至　撰
　　七言律诗
　　依韵奉和司徒侍中视河惬山
　　闻昔兹山运土成喜情此屋与连营可怜事出三王后不得亲逢伯禹名隣国一朝罹暴水相君先虑护严城他时人说公来日应记初更月旦评
　　依韵奉和司徒侍中冬节筵间喜雪
　　初长日景午隂前瑞雪迎开上相筵防缀酒杯飞细细侵凌歌扇落緜緜嵗功豫作三登地云气都成一色天惊破醉魂诗句险不容吏部瓮根眠
　　和司徒侍中喜雪
　　熙寜玉烛最调和瑞雪先时破札瘥大纪有年仍嵗后尺盈平地此冬多戏珪旋翦飘疎叶祭璧初沈委大河再爕隂阳人望久一方顺气入涂歌
　　依韵奉和司徒侍中元宵席上
　　席上香风转绮罗北门东道汉萧何灯摇万井年光嫩月覆千闾夜色多楼阁影重占物阜管声洽验民和相公不惜阳春曲传与都人毎嵗歌
　　寄齐州曽子固学士
　　歴山名重舜耕余太守文章世罕如但见清风变齐鲁未闻紫诏起严徐最宜眎草归时训可惜挥毫落簿书千骑行春且乗兴里无胜母莫囘车
　　依韵奉和司徒侍中壬子上已防许公亭
　　赓吟令节最多年禊饮春亭五侍筵【初戊申上已长安燕亭后轩侍饮和诗明年随府来魏是日奉和钧唱有当年簪履谁犹在今日门墙独未□之句】爱客公心寛似水催人物态急如弦园林烂熳惊三月樽爼徘徊恋二天迹近风花飘未定且随珠履醉金船
　　和司徒侍中壬子寒食防压沙寺诗
　　四照梨花一色中他时珍赏有雌雄【魏人能辨梨实雌雄】髙牙就景能芳宴皓齿停歌诵正风乐极光隂穷日御诗成造化夺春工佳辰不禁祗园火林杏兼然万防红
　　金星隠地烁逰车那用行隄更筑沙官妓趁时簪玉蘂艺工随分赐银花毎乗此节寻萧寺全胜当年醉习家归漾防舟懽意在还延賔从尽流霞
　　防压沙寺观梨花
　　小队逶迤驻寳坊只园花发认昆冈日髙恐释三春雪风细犹传数里香垢染了无依佛界品流逾重被台光更防佳句形珍赏漫说寒梅竞効妆
　　和同赏梨花
　　绀园几顷白云英似觉漫天玉气腾句引春风香阵阵侵凌夜月粉层层时间冷艳尤难识世上妖葩各有朋毎嵗旋来张翠帐芳庭同赏忆呉僧
　　奉陪韩魏公燕王氏园亭席上赋诗留题
　　脱去尘官一屣轻十年世网羡防防幽花笑晩新诗就好鸟啼春宿酒醒辞客醉题红粉壁【黄丞题羣客名氏放屋壁】相君髙宴緑隂亭【是日饮双栢亭】邺人应怪三台畔今夜光联处士星
　　滏阳賔客摆尘羁一笑名园万事遗细草幽花多自种闲云静月最相宜乡人乗暇就携酒野客寻春来赋诗白髪朱衫犹民府南归已觉十年迟
　　依韵奉和司徒中壬子三月十八日游御河
　　当时御水始通津遂作河生记此辰载籍不闻传故老盛游相继到今人金貂为政居从俗画鹢连年出慰民锦绣匝隄箫鼓沸风光流动一城春
　　防舟徐动信春风丞相行春乐意融花底马蹄追暮鸟栁梢旗尾挂晴虹驱驰造化三篇里摆落尊荣一笑中何况佳辰偏宴客酒樽东阁不曽空
　　送王仲贤郎中游天平山
　　近来好事数中郎笑指秋山学楚狂【散人宋乔实从此行】絶顶去天应咫尺回头平楚祗毫芒步侵猿鸟双藜杖吟蓄云烟一锦嚢日并尘游疎逸驾自怜丘壑意空长
　　依韵奉和司徒侍中安正堂观牡丹
　　独王花天晚自开羣芳臣妾漫争媒金刀防度裁云叶玉席多情向斗魁【晋忠魁第一星西三星日三公】檀口似迎迟日笑香心肯逐疾风頽【嵇康絶交书云荣进之心日頽】相君造化春工手写入新诗意更瑰【瑰意琦行】
　　壬子六月庚申夜陪魏公诣龙坛
　　上公小队俯郊关读祝焚香拜夜坛旱魃此时尤肆虐应龙何处辄图安呪辞如律喷孤劎刲血须明验一盘盛夏连年陪席位自惭不是牧民官
　　晚晴
　　云暗青天一鼓雷旱蝗那得辄为灾易盈畎浍流先溢不尽关河色渐开丰兆已从膏泽见喜情还逐夕阳来平明官属趋丞相乐合公堂送贺杯
　　依韵奉和司徒侍中壬子中秋对月
　　莫畏流光催白头且欣圆魄半清秋当时初作今宵防毎嵗还同故事修飞盖漫游亏燕喜胡牀独坐减风流何如锦席笙歌拥醉看银盘射玉楼
　　病中漫呈师朴学士
　　初春抱病渉新秋叩徧医门废厯酬小子幸灾因语怪【乃有唱言子居于室中而知外事常有人从顶上出入者】老夫委命独忘忧情知仕路多猜险頼有君家共戚休【自予卧病魏公赐书恤问再三】药里关心诗兴在未应风月废吟搜
　　依韵奉和司徒侍中八月十九日赏菊
　　秋风生意众怜迟一旦先开岂足悲无髻竞分浓蘂插有襟聊对细香披闰催虽隔重阳月节去犹胜十日时不比无名闲草木早防造化只堪嗤
　　依韵奉和司徒侍中壬子九日
　　虗堂飞阁席频移【早宴安正堂晚集跨山楼】肯对茱萸忆赐枝【杜子羙有茱萸赐朝士难得一妓来句】诗集元精尤唱絶歌翻新曲更相冝【太常沈丞以新词侑饮席】登临晚日曽谁怨醉倒秋风不自知一种孤根输老菊明年犹得傍东篱
　　酬郑叔岩虞曹惠诗因以奉送
　　五年西北事军书心共青云颇负初老大滥随丞相后嵗寒未觉故人疎论情诗句空稠叠转眼花枝欲破除相见不能同酒盏春风添恨入离裾
　　仲春感懐
　　春色愁边已不浓眼开天地久隂中乱红杂下残花雨暗绿兼飞弱栁风生计荒芜有酒盏交期零落减诗筒多情惟有堂前燕来徃贫家与旧同
　　上高明府孙世则寄书及诗依韵和酬
　　客顔憔悴过三闾犹喜良朋记拙疎忽隔重江论旧契更言终日困新书【来书有新法推行应答不暇之说】宦情共减中年后乐事难同二月初【正月晦日获诗与书奉答之日乃二月旦】好在江山一樽酒他时懐抱为君舒
　　某数年前防集仙盛公慰荐今方用是改官近以启事论谢伏辱长牋垂荅因成短篇少抒感臆
　　淮边曽以此身归毎见尝寛使者威一昨荐章防首上十年坠翼恰重飞功名未果时看劎报効犹乖夜揽衣聊向短牋论感慨更烦尊教宠寒防
　　次韵阳朔丘尉述懐
　　登科君已十年余斗粟犹肩县尹卑闵已漫形韩子赋添丁頼有玉川儿海边毒瘴浓如雾岭外征涂乱若丝三嵗归来无荐者金门犹喜从臣知
　　次韵丘柲校程苦热
　　羲和驱日昼如燔万里焦原草木干旱雨骤晴还作热炎风寡势岂成寒渴思沆瀣朝餐美坐想凌兢迹到难汗浃肌肤空秉箑浪将霜雪拟轻纨
　　依韵和道济私丞集英殿秋宴作
　　都场百戏已先呈舞字逡巡列太平酒缓天顔应有喜乐高禁漏不闻声晴晖忽傍金茎动协气偏从玉座横何事君臣皆共乐银台连日奏秋成
　　何大宰生日
　　却数中秋已过旬老君亲送玉麒麟力侔二气文词重回继诸公徳业醇论道他年要黄髪看公当世斡洪钧泰山如砺河如帯到此犹为剑履臣
　　河岳灵神拥瑞来劎川一夜起云雷祥风破腊吹灰琯和气先春报砌槐龙邸久膺心膂托金瓯终为姓名开年年已与梅花约长借清香入夀杯
　　哭曾四丈供备【前浙东都巡检】
　　平生独慕霍嫖姚弱冠功名喜自邀报国劎铓沉气象絶人尺艺委风飚总戎江海空流转分间关河竟寂寥防百熊罴懐旧爱哭声应过甬东桥
　　赠黄任道
　　辞源浩荡输沧海笔势飘飖薄紫霞公府荐才犹未试士林沦滞不须嗟相逢转更开懐抱一跌何尝挂齿牙文帝欲兴三代治可容贾谊在长沙
　　依韵奉和省判程郎中省宿
　　北望宫墙树万年九霄云退湛秋泉坐间星斗悬吟次梦里江湖在目前月缓粉闱添皓色更长红烛灭青烟中郎心计元无敌更向风骚擅将权
　　雪霁出郊
　　京尘滚滚日眯眼心豁郊原初雪晴幽禽忽傍粉树语瘦马时踏琼田行高吟浩荡真吾事薄宦飘飖愧此生却羡老农相顾喜土膏乗润说春耕
　　元夕观驾御端门诗
　　仙韶楼底防春和帘额随风卷绣波午夜九霄开寳扇一声万夀彻明河灯纒月影祥光动酒入天顔喜气多侍从有班无籍去花边空听太平歌
　　次韵都曹灯夕之作
　　夜色澄明宇宙寛新正才半觉春悭行歌遡月疑尘外醉眼随车忆梦问烛影更和人散乱漏声不放马舒闲啼鸟看报严城晓满引金船倒玉山
　　仲春摄太仆卿祭马祖宿斋城外作
　　一年四出国门西今喜春郊散马蹄晴日自随河靣动宿云仍傍栁梢低斋宫得句还挥笔乡国寻芳忆杖藜承杞九卿犹假摄不应巧宦至通闺
　　箧中得调官时杨氏所寄书慨然追感
　　笑语无踪莫更寻毎懐平昔恨犹深况看满幅相思字曽诉幽闺独自心因想音容如在目不知涕泪已盈襟恨销除是防牋灭弗比遗香苦易沉
　　庭前梨桃二花方盛为暴风所吹感事成篇
　　梨白桃红才可嘉风前乱雪趁残霞提壶有口只唤酒鸣鴂何心専妬花九陌乐游非徃昔五陵豪气漫尘沙清樽倒尽却兴感席上余春天畔家
　　一春未尝行乐而羣花今已离披感而成篇
　　只知倦马趁风沙不觉啼莺破物华始拟尊前谋小酌早堪枝上数残花壮图惨淡流年驶乐事参差暮景钭薄醉浩歌搔短髪江湖归兴满天涯
　　送史正孚
　　再提试笔入南宫落纸文章近更工一第声名光昼日十年意绪散春风眼惊梁苑花枝静心豁秦川酒琖空材大莫嫌关赋冗青云知巳有诸公
　　陪羣牧使进呈拣中御马
　　薰风微转殿南棱玉色天顔粹自凝数马从容陪昼接飞龙迤逦备时乗久图骏足求初得一顾竒毛价遂増窃笑漫逾梅福愿半生玉陛辄三登
　　二月十二日城西送韩玉汝龙图马上作
　　信马春风踏软沙晴郊芳意接京华緑垂波靣官桥栁红出墙头御苑花【过玉津园】莫问年光侵老境且日醉送生涯归鞭犹恐严城隔那得行人不念家
　　后二日赵无愧杜君章垂和前篇复用元韵自和呈二君
　　给园胜地隠金沙随音心开筵饯使华社日兼宜数杯酒春风未动一枝花垂垂禁鼓喧城里一一归鞍傍水涯鱼目间投引骊颔夜光双吐照贫家【一去传语行人莫回首绿槐隂合定还家】
　　三月五日病中对雨作
　　何术可留枝上锦谁人能换鬓边丝不堪有恨余春日更值无聊足病时久判浮名唯念酒肯因闲事辄忘诗雨频未拂金明栁空听蓬莱唱旧辞
　　漫呈盛任道监簿
　　甲第衡门忆并开笑谈无日不追陪绕栏共觅花时句隔壁尝呼雪夜杯一别青云俱蹭蹬相逢白首重徘徊炎天卧病还同巷早晚欣闻步屧来
　　苦热
　　天上扶桑树合枯火云四起抱阳乌谁能赤脚渡银汉直欲跳身藏玉壶河朔饮杯空酩酊临淄污自沾濡井深水逺渴心剧百丈无绳转辘轳
　　客有貎吾陋容者以诗谢之
　　野姿瘦骨逼吾真处士毫端合有神正色未尝移势位苦吟自觉逺风尘渐惊老态侵双鬓犹逐时名系一身可是封侯须燕颔恨无勲业上麒麟
　　用洪景之韵送郭子山
　　别筵那得易为情别酒连连只自倾车马纵游怜客兴江湖幽适负吾生盘中异味归南食箧里新诗记北行文史藏身荣路在未应高迹混柴荆
　　贺吴枢府诗【呉公尹京逾月遽拜枢府之命】
　　治声一月满长安直上星枢耸具观空防危言惊主易能施行事似公难诏辞浩荡留邦国庙畧纵横出肺肝拜庆亲闱双白首更传盛事入衣冠
　　九日作
　　九日登临双阙边三秋感慨一尊前黄花若解怜多病白髪应嗟老去年忆昨忽叨门下召此辰方醉侍中筵追欢筋力于今异赢得新愁入短篇
　　腊月二十三日羣牧使元内翰曽龙图同日拜枢参之命是日立春
　　洗马池边喜气俱二公同日上云衢北门学士参台鼎内阁才臣贰斗枢晓殿春风迎拜舞晩街霁日照传呼囘头应笑蹉跎客飬拙长甘伴圉失
　　甲寅仲冬祠马步宿斋宫乙卯仲春十七日复因马祭到此漫成短篇
　　昔年庭木雪僵条今此风和栁自榣人事转如风不定年光暗与雪俱消城中佳气生宫阙尘外清居隔市朝顾我何能知马政江村祗合老渔樵
　　甲寅二月罢戸部勾院移羣牧判官待次数月乙夘春复自请罢羣牧
　　谁客豺虎漏防人又遣花封退食贫渐老可无诗过日连年唯有闷偿春奔波尘土非吾事流浪江湖合此身且信浊醪存妙理一杯万虑付洪钩
　　席上走笔赠别李子先
　　醉魄吟魂李谪仙风流未絶验家传词源直欲倾三峡饮量真疑漏百川防寸烛花催饯席数程栁絮扑归鞭别愁衮衮无由说吏部先寻瓮底眠
　　送彭景行寺丞侍飬得请归荆南别业
　　上年慈母懐乡涙愁杀啼鹃耳畔飞归计任荒扬子宅【劎外先庐在焉】喜情自入老莱衣秣陵五马开樽待【父执梅公令守金陵】荆渚双鱼荐馔肥能为圣朝全孝理贤声行色两光辉孙公素中光将徃相台谒韩魏公诒诗为别因以酬送【公时新改京兆节花】
　　紫宸班退听宣麻镇邺司徒换将牙到日玳筵公定喜当年珠履客尤嘉【公顷镇北门公素实从辟】赋惊閤座争观祢乐重当时合姓车入夏后园闻更好绕池十丈看荷花
　　依韵和酬孙公素中允写懐见贻
　　车马门前住罕逢春坊内允独相从领垂素髪惊潘岳【公素以予骇其早白来诗有霜毛初出之句】器负青云爱仲容身世百年今有愧功名万事近尢慵不縁婚嫁须防禄已拂红尘就赤松
　　九日陪雨制诸公燕赵氏园亭
　　筋力追欢胜去年不应吹帽愧华颠壮心未折秋风里笑口频闻晚照边学士带欺黄菊烂侍臣绶夺紫萸鲜自怜蹭蹬诸公后一醉犹能赋此筵
　　送李山甫赴州
　　懒忆盰江钓绿波春风跃马望洮河平生富贵来虽缓一日功名得便多城上陇云飘汉角楼头关月惨羌歌剰禆儒帅开边防大有燕然石可磨
　　予在病告君玉见过翌日成短篇奉招
　　官居冷落人稀到病枕欹移日防回薄宦淹留无处说平生懐抱为君开盘中饤饾延麤饭瓮靣澄凝泛好醅更有无穷欲言事可能重跨蹇驴来
　　顺师归湖寺后以诗见招因戏答之
　　山月溪云思有余岭猿沙鸟静相于闲中物象都収敛别后诗才愈发舒拟就邻翁沽竹叶直邀野令走篮舆提壶漫叫无凭凖一醉春风莫误予【顺师有可能沽酒引柴桑之句】紫微舎人宋公爱子侄三人同日得第作诗以纪盛美
　　君王亲防集英年始信常山子侄贤白昼相将金榜上紫微三谢玉阶前衣冠近事尤为盛阀阅清芬愈可传马跃春风归里巷芦花争看一行鞭
　　君王赐第御灵和兄第同时捷隽科名占风雷三级徧恩霑雨露一门多衣冠盛事喧金榜里巷荣归缀玉珂他日鳯池须接翼侍中隂徳有余波
　　山中雨后
　　雨足前村云未囘逡巡屏靣数峯开相呼野鸟逢人住自戏山蜂趁马来野色通明林叶净溪声奔迸岸沙頽田翁见我应偷笑底事行吟废酒杯
　　寄题双岩寺
　　古寺南偏两翠微锦溪碣石岂全非云烟来去长相接猨鸟东西各有归泉溜夜淙寒入座岚光朝滴润生衣而今野旷无人筑唯见林僧对掩扉
　　莆阳徐大守数赐临顾
　　军垒初分太守麾马头南去有光辉吏人郊外迎飞盖父老溪边指绣衣到日岭梅含细药昔时乡树长新围世间得意多遗旧谁肯柴荆数款扉
　　林大年殿省金轮院读书有寄
　　仕到监州兴渐多人生四十未蹉跎自嫌朱绂生门调直要青云取世科新喜鴈名传日十暂题试笔寄岩阿山翁只作书生看不识前呼导玉珂
　　依韵和吴七丈咏雪
　　平明无数六花飘气象崔嵬变一朝落势孤城围不尽寒威穷巷着偏饶临衣未拂还成舞近烛才看早觉消防称少陵吟白髪更逢太白跨鲸腰
　　江边玉树浑无地世上银河自有桥宿冻即交山口路冷波应减海门潮当年右席辞空在今日扁舟兴转遥寛褐红炉温坐外人间万事任寥寥
　　园竹为大雪所折
　　露叶烟稍拂草亭雪中颠倒翠虬形且留完处裁吹律莫聼傍人议杀青却恐看来愁野客若为扶起属园丁寂寥数畆清风地宿酒从今不易醒
　　挽故司徒侍中赠尚书令韩魏公
　　建储嘉祐发先机盖世功名古亦稀一冠鸳行舟地立两扶龙徳九天飞偃藩汲黯时云卧去国周公遂不归星坼中台薨讣入君王泪湿辍朝衣
　　平生忠节见临危四纪三朝报主知伊尹告归曽未果子房强卧竟难支朝廷首配严亲飨卤簿新排送葬仪泽在生民功社稷尧文更揭墓前碑
　　西北油幢叠总戎六年幕府从裴公谈兵玉帐知何在宴客金钱定已空麟阁英姿随爽气鳯池陈迹想清风白头无路酬恩地一寄哀情薤挽中
　　马公节挽辞
　　惨淡南宫铩羽翰空归座席甫能安魂収长夜棺寻闭泪洒残春防未干【君下第还家不数日遂卒】老母始甘无禄釜世人今转薄儒冠土中犹动难平恨月照孤魂桂影丹
　　王广渊郎中挽诗
　　暮归紫陌尚鸣珂夜哭逡巡接浩歌【暮归高歌巳而大哭】渐老为郎逾蕴借平生从仕亦蹉跎笙沉缑岭空乗鹤书絶山隂欲换鹅日落九原车马防悲风更向白杨多
　　祠部集巻十
　　钦定四库全书
　　祠部集巻十一
　　宋　强至　撰
　　五言排律
　　依韵奉和司徒侍中雪二十韵
　　瑶林纷有蘂玉海浩无津葢地都藏险漫天不露垠片轻消凿落光冷夺纯钧贺笏庭前客懽杯陇上民清辉交夜月妙曲次阳春苑谁传简蚕崖自比银香沈宵爇麝烟湿昼炊薪履没平三径明断一尘乘时飞更急带晚赏逾珍酒合斟琼液巾宜顶白纶分形虽各值洒润要皆均渗野今丰魏飘筵昔瑞秦禽疑越贡雉兽讶晋祥麟巧剉枯株木偏宜劲节筠寒林图似展粉笔埽初匀尝爱漆园羙寓言姑射神如公诗具羙揣物意尤亲久作依刘客难追访戴人幕中絶唱席右媿嘉宾不独调元手风骚敌孟醇
　　诘朝雨寒宻雪杂下辄成一篇呈诸匠者幸赐光和
　　飘洒初惊晓霏微或舞檐势应縁雨作威未抵霜严水靣琼销液山头玉露尖偏能仁富室只觧虐穷阎樵冻肩増竪鱼寒手懒箝助清归赋笔送冷入歌帘退缩悲毚兎埋藏愤老蟾旋醒疑酒薄宻拥喜炉添尚媿侔连璐才宜比散盐飞轻忧絮妬落早欠梅兼真宰恩先漏丰年兆逆占绫加侍臣被彤下使君幨预促羣萌逹前惊百疠潜尤甚穷腊降多后世情嫌
　　某近辱诸公先和前篇鄙思未已复自次元韵奉呈
　　才落先明牖无多未压檐得时虽较浅着物始知严报歳三登速裁花六出尖贺祥开万物却疠喜千阎腹馁禽刚喙螯僵蠏怕箝地成银色界门尽水晶帘燕市凝杯蚁书帏氷砚蟾天形四垂接曙色十分添海讶龙飞沬盘疑虎刻盐阴阳惊腊早气象假风兼嚼爽膓忘渴吟寒口懒占学轻频舞防御冷盛张幨谢媛资佳咏袁生苦宻潜自縁人意别一爱一憎嫌
　　长安二月二十二日雪十韵
　　晓白乾坤静寒消气侵麦滋堆陇疾花没聚枝深浩荡中春尾昭苏庶彚清函闗双粉蝶绣岭一瑶林鹤冷惊幽梦鸎愁閟好音拂衣轻防缀落酒旋浮沉门拥藏髙卧牕明照独吟飘时穿箔罅积处值楼阴南客増萧索东风助浸滛年来交态浅乘兴欲谁寻
　　送朱元弼主簿登第后还乡
　　簿领非吾事儒林物议间谈经泮宫水校籍道家山职业才相称尘劳岂素嫺官期慵屈指亲侧且承顔楚岸维齐舫掦州入故闗时人荣昼锦洗眼看南还
　　送度支刘郎中被防赴阙
　　赴辟函闗道来时犯雪泥今乘匹马过早见晚莺啼峣阙兼程到丹墀数日跻一言知国器三接是云梯小丑翻然顺灵珠自此稽和戎须上防议要合征西
　　次韵郡寮樱桃之什
　　人説樱桃羙谁知味特殊颗匀圆更好色丽赏还须树树红攅夏年年价满都畏风应早摘宜日称晨敷血滴春鹃泪胎含火齐珠透肌胜琥珀爽口剧醍醐怒目晴全赤妆唇防误麄爱擎宜翠笼登进合银盂秀实期先荐流鸎莫漫图园林千百品甘处后尘无
　　彭九廷评改丞卫首垂临访未遂驰贺辄成鄙句少伸愧谢
　　三年廷尉评别事忽除丞歩武通规近生涯薄俸増翰林终必复雅道已难能不预闻新命那期念旧朋马鞍烦逺御爵刺改前称礼旷徒慙汗情髙倍服膺弹冠开慰喜耸袂羡轩腾驰贺氷泥滑宾阶愧后登
　　送评事十九叔入秦
　　白露沾兰草王孙转忆归蔡州新战罢郢路去人稀谒帝不辞逺怀亲空有违孤舟防落叶平楚逐斜晖北阙见端冕南台当绣衣惟余播迁客只伴鸪飞
　　依韵荅公节
　　长髯踏昏鼓诗巻置予怀屡读销兰炬幽眠废竹斋雷陈叨契宻李杜媿名偕【子羙有李杜齐名真忝之句】明月惊双目清风畅百骸旧游今厯纪新句老逾佳笔力支倾岳词源泻倒淮觅官犹博奕贱赋甚优俳夫子心虽壮羣儿口更排谤讥从尔类事业属吾侪他日材须用平时照莫埋相期空有道欲荐反无阶足跌那伤骥角争堪笑蜗醉乡逃得丧【兄之新亭榜日醉乡】俗调外滛哇纵酒时遗帻逢人或懒鞋闲乘太湖棹静系洞庭涯梅雨开新霁江天敛宿霾苦吟邀郢客妙唱听呉娃顾我千忧集陪兄一笑乖此行情分厚枉道愿言谐防马闗城逺深愁日坠崖
　　北京判府司徒侍中生日三十四韵
　　仁祖龙飞榜宗工鳯举春争先欣得隽直上欲惊人终贾年方妙轲雄学已醇纡朱光半刺垂白慰偏亲器业期廊庙声名压搢绅试言俄有防落笔不无神儒馆羣邦彦王畿位幕宾諌垣寻振翼法座屡撄鳞雨露専图报雷霆肯避嗔上心畴侍从大手属丝纶使蜀星文动回梁帝眷新黠羌初负汉儒将续临秦就统兴师律能捐受命身苦甘齐士卒寤寐息风尘未几登培幄犹稽秉宰钧旋更诸镇帅连牧数州民文武才俱屈安荣防未伸总戎离晋野移疾守漳滨符契真千载谋谟复四隣鸿枢才守运英衮遂同寅扶日升黄道朝天冠紫宸功髙嫌赫赫迹退喜恂恂分陜劳姫旦还乡滞买臣良筹深制胜苗格偶増旬西顾忧全释东归请继陈俞音来荅诏喜气送回轮故国分铜虎离都改玉麟谁知图任旧只见宠章频茅社重留地桑弧载诞辰乔崧秋降甫寳厯歳名申马锡天闲骏衣班内帛珍康强钟卫武爵禄茂平津长与三台应兼之五福臻神明知必相寿合等灵椿
　　晦之江楼小饮辱诗怀寄谨荅来贶因以奉招
　　遥知相忆处相忆对秋江渉有波涛濶飞无羽翼双端居君故里薄宦我他乡交臂经时失忧心曷日降此稀人迹到惟听足音跫愿命朋游驾来吟吏隠牕倦谈须掷尘剧钦定空缸论契何如重千钧不可扛
　　文相生辰祝寿
　　盈数号良月应钟飞律灰当年凝间气此际毓元台出契千龄运居为百辟魁智多全徳水位峻冠朝槐经世雄门盛熈邦钜业开赉商名掩传平蔡畧轻裴肃物严秋去充闾庆旦来最谁兴善颂防顾寔微才圭衮荣长享松筠歳不摧相阶常焕耀岩石镇崔嵬适限縻官句无縁荐寿杯应天五福外更愿事康哉
　　次韵元恕苦寒之什
　　繁云凝不散朔吹动无涯林秃霜摧叶河胶冻裂沙饥禽啄石髪彊防堕檐牙应有四方客倍怀千里家老松坚自若病竹折相义喜拥重衾麝愁闻絶塞笳谋温借狐腋辟冷泥榴花岂待穷冬雪方为气象夸
　　次韵梅守著作喜守倅冬杪祈雪春初获应之什
　　郡境时虽泰江乡腊已深羣情忧雪晚精意喜天忱夙驾才分祷春空倐变阴银成佛氏界琼掩帝家林始向风前舞还逢水靣沉乾坤方一色埃滓莫相侵薄畏晨光铄清宜夜魄临撒盐矜巧喻授简喜知音月窟埋仙兎霜毛碎猎禽验深儿植杖听落女停针扄户人安卧乘舟客访寻长铺呉地练竞贡禹邦琳润未沾农亩威先到旅衾马蹄行见迹鹤髪此羞簪爱洁慵施帚思烹预涤鬵难收俱碎璧漫想辟寒金飞瀑倾台岭惊涛过越浔兆年能作瑞泽物岂无心气象符神设阴阳顺斗斟防梅偏拂拂欺栁故森森樵坞如迷失渔簔重不禁积迟唯濬壑白早是髙岑炉饮聊堪御楼观恐不任当今平坎亚免使有﨑嵚第止尘心渴谁开冻口吟梅州才素逸藻思众尝钦髙唱俄摅发终篇絶丽滛更兼和宻霰并好爽烦襟属和仍鸿笔珍藏胜楚琛正声都欲写抽曲入瑶琴
　　某介直寡合为邑亡状而杜兄一见过爱作诗称许谨依来韵奉荅
　　平生怀古哲所趣背时人饿死不巧宦力行惟庇民风波方满眼霄汉欲谋身山水得一县松筠为四隣分安篱鷃恱机少海鸥训道义闻君久襟怀类我淳盍簪何太速倾葢似非新交向篇章定情縁里闬亲胷中都絶介席上竸夸珍他日摅长防相擕献紫宸
　　送京西运使周度支
　　公持使台柄行矣过乡闗自昔捐繻处于今拥节还素推仁义本将底输赋闲恵足跻民富威先变吏顽高谈能佐治大笔出诛奸所禀具纯德未尝柔正顔最为时论重自结主知难忠节久方见诏音行复颁匪朝登相阁均福浸人寰列郡方驰恋征舻已莫攀风霜十月始铙鼔一川间骤夺孤生庇瞻言感涕澘
　　郊外感事
　　田原土尽辟禾黍积如鳞圣主弗横赋农民犹苦贫末游滋不业素敝寝谁因富室豪夺利里胥蚕食人为生常汲汲乃粒罕陈陈况在水旱地更遭科敛频其将委沟壑何以给昏晨去弊与务本无非县令亲
　　上知府张少卿
　　邦君今刺史光禄古名卿况是三台后仍兼二事荣才猷希世出议论一时倾文焰长千丈诗锋鋭五兵量形沧海狭气与素秋横官路紫朱竞公心绂冕轻金华推羙郡铜虎惬専城半歳开尊府休风变细甿堂阴空昼讼桑野劝春耕毎布诏条暇间擕宾从行江山寻胜地笳鼓拥游旌好景樽前挹新篇席次成双溪兹壮观八咏昔虚声治状称尤异宸衷眷直清势应非久次代岂俟终更卓马朝将近元龟徳素明丰功増阀阅旧物取钧衡属吏谁堪防孤踪此最平下科逾十稔薄况甚三生尚壮羞干没虽驽愿使令斯辰如贲饰吾道定防亨辄取盐车吭聊逢伯乐鸣
　　谢知府少卿
　　某为邑歳余材术短防知府少卿特形清举事出望外谨成五言十二韵诗一章上谢万一
　　贱僚尸属邑逾歳事雄藩自视无尤异何阶计荐论公为千骑长官复九卿尊陞绌悬诸手荣枯系片言俄収一介技俾出大贤门鋭意推臣毂剡章飞帝阍先容抡防木后泽浃孤根立发韩灰焰坐生邹谷暄泥涂渐霤汉瓦砾变璵璠倍喜非初望难酬是厚恩敢忘知巳赐况有寸心存称谢堦墀阻形留意欲奔
　　上知府少卿
　　近代东南守何人与古同唯公临婺女变俗似文翁流化陶编户延儒萃泮宫栖粮农亩溢鞠草讼囹空风月歌诗徤江山气象雄双溪今改观八咏昔非工文酒髙懽外园林胜赏中妙年登白首素节有清风嘉会千龄合皇天五福融晚跻轻位棘行觐帝宸枫卓马趋严诏元龟简上聪谋猷一朝啓利泽万区通诸邑谁无状孤生性最防简书循吏检牒诉尽愚衷鋭意锄奸蠧推心活困穷不能防众口止觧洁微穷方托云垂荫俄观歳改筩气寒期念黍声在或知桐昔值民留寇始闻书荐雄生成单贱迹今日愿因公
　　上运使工部
　　天地悭英气人皆所得偏公乎何卓越性乃独纯全精学窥神奥遗经讨圣渊辞宗师者众诗将敌无前风雅一篇出邦都万纸传斯文知未坠大笔旧将颠早听诸公论仍推执事贤松筠贞节劲金石亮诚坚向受严宸寄尝持外计权才良鱼遇水奸墨雀逢鹯黜陟司当尔澄清古亦然裁讥成贝锦乱曲恶朱弦未几恩函改俄闻使斾迁彭门劳镇抚汉诏许周旋铃阁画开巻熊轓春行田坐棠稀讼牒恭梓接乡防治状频称最褒章讶未甄淮州繁转给漕柄议登延旒扆知名旧朝廷付命専温书颁緑检要职复青毡歳赤膏腴地河胶金谷船尚繄心计敏能免国需愆既足中都食兼充内帑钱输将今底绩留滞矧经年不俟更书满行聆迅召宣帝猷归润色天下伫陶埏贱士何为者孤踪最焉技踈谋鼫防声冺类寒蝉七载沾微命三霜偹冗员谨亷徒自信朴讷复谁怜材散良工弃筯驽善御捐泥涂寜避辱沟壑尚忧填援手惟公易为容更孰先愿由门下进毕力効尘涓
　　上运使工部
　　纲纪提诸郡朝廷重外台举今持使柄第一议公才心计笼寰字时名薄斗魁邦家经费足山海利源开待哺充兵口图丰积帑才鄼侯慙首汉唐室魏称裴干济谋无敌澄清志不回謟言迎刃破奸胆望风摧羙课连优异繁司久剸裁由来藏器业所趣在公台岂似更书满当闻迅诏催帝前推惠泽天下活枯荄贱子今州县孤踪始草莱十年绂冕再命尚尘埃驭吏犹防盗怜民甚抚孩官箴诚自朂士毂复谁推近幸穷山侧亲瞻大斾来霁威寛局蹐赐坐许徘徊短效时令献微躬或见哀光华生祼壤飞焰发寒灰古亦伸知已愚宁媿自媒铸顔惟此尔舍鲁更何哉巨野容顽鑛良工取散材愿由恩馆出毕力防驽骀
　　上致政蒋侍郎二十六韵
　　忆昔初登第公时再镇杭诸生尽宾礼贱子正亲防顾在齐衰下难瞻棨防傍无依绕树鹊欲进触藩羊岂谓二千石容趋数仭墙襟怀一虚接位貌两俱忘复坐防严诲【公尝教至以忠孝之大节】穷居庇末光寒踪深退省感遇剧中藏俄觧武林印复怀呉郡章重经所憇杜俯近必防桑【毗林旧隠在焉】政续前遗爱州存旧大纲风骚揖韦白术业驾龚黄众有台衡议朝推治状良栋材抡杞梓庙器荐圭璋车马还非逺【公甫尔代还剧有退休之请】防鸿趋莫量傥来轻弁冕思去傲沧浪俞诏优贤降安车就第康鸿枢辞宻辅碧落应文昌世外风波息斋中日月长静怜诗酒地回笑利名塲愚也生无似公乎惠末偿昨官从一掾去德越三霜逖听禠华绂末由称贺偿旅巢今甚迩思馆宻相望倾仰心揺斾兢慙背负芒功成何以祝五福贝无疆
　　寄献王中丞
　　近侍才俱杰明公望独尊纪纲新献府徳业旧王门礼乐陪朱邸文章落紫垣训辞含鼔动气槩独飞骞厌直词臣笔坚求牧守藩图书迁禁阁封部领家园晓日旌旗叠秋风鼓吹喧万人瞻驷马千骑簇双鞬令肃闗河静仁深草木蕃先皇俄侧席百姓互攀援到阙何心绪遗弓已泪痕东厢延进对数刻慰烦寃一作逢入庙三朝见圣孙风云归夙契社稷入危言罄竭丹诚露从容玉色温殿中繄执法陛下肇披元爰立宫寮近由来国史存台星防比比淮水正源源白简抨弹后洪钧宰制繁盛期开旦暮伟烈照乾坤下客真踈鄙参戎谬荐论去年趋大幕累月奉清樽召防催乘传驽情剧恋轩此生犹断梗在处是孤根岂自身难致云谁手未援空弹愁坐劒感幕主人恩
　　送陈郎泗州得替
　　厯选临淮守多闻政术偏若柔非似水即是急如下吏或弄法属僚时窃权邀权沸钟鼓市誉饰庖笾此弊歳月久何人才业全我公来作郡众口悉称贤寛猛履中道勤劳经比年宪章难尔枉【公素精法令】纲纪自吾専间喜文字饮懒开歌舞筵迎宾常倒屣【公喜宾客开无留询】酌水毎留钱【公洁亷之声尤重时论】无媿古循例岂同今备员频陞功状最宜待宠章甄上意深嘉乃髙怀遽撇然琳宫愿监董【公始抗章监灵仙观】铃阁厌拘牵帝惜惟良去公逾所请监俄闻拜俞诏【章再上乃许觧郡】得往阅陈编【公尝语某日吾求去郡无他欲得闲局阅图史耳】未可谋真隠行当被峻迁散材蒙剪拂殊遇絶夤縁有立期他日无望报二天聊将感知涙洒送北归船
　　七言排律
　　送玉夕拜移帅庆阳
　　一月天书两紫泥朝持使节暮征西【公适自京兆府领都漕又改帅庆阳一月之间凡两拜新命】闗中父老攀旗尾阃外偏禆望马蹄行色欲侵边雪散威声先压塞云低情勤佳客双延辟【公辟刘李二君欲置幕下】令肃疆兵倍训齐城堡此时归镇静朝廷自昔重招擕坐收勲叶光彛鼎入拜恩私宠介圭文武兼才縁已试父兄前烈不难跻却慙主帅经三易幕府徘徊守故栖
　　送赵龙图赴成都
　　禁中延阁龙图贵天下名藩益部雄紫诏一开双渥泽锦城重入五春风【公自御史使蜀距今出守凡五年矣】吏民望拜行尘外父老喧迎喜气中犹指绣衣前蜀使宛然緑髪少文翁独当明主新才选应记先朝旧諌工苏息两川遗惠在抚柔千里宿心同旌旗毎顺游人出樽爼宁容座客空却恐江花寻未徧已除刺史作三公
　　送张龙图赴益州
　　天子首除全蜀尹【今上初即位公首拜此命】近班亲问治才长辅臣皆曰明公可出守当令逺俗康拥节两川曽不扰剖符千里定为良图书溢目延丹禁印绶垂腰制一方紫诰忽来双雨露锦城重去五星霜望尘骑走儿童竹夹道壶倾父老浆坐啸楼台万山壁行春车马百花香西南毎往临藩屏前后多归入庙堂那比小侯论歳月即陪元宰爕阴阳无劳青史夸京兆今代成都有赵张【公实代赵】
　　僊姑马上回见野塘荷花盛开感成短篇
　　波靣参差万蕚红直忧綘蜡日边融却应絶艶无仙骨何事清香属钓童緑芰间成新様锦画船撑动乱霞丛便能移植金堤畔早恨曽淹浊水中一等生成劳化匠独教荣落对熏风逢时得地俱难偶古来贤才与尔同送孙公素机宜书记赴太原刘龙图之辟
　　夕楼清啸却妖氛越石并州晋史云威望裔孙行破敌羙名才子去从军闗榆碍马阴初合塞草迎人緑自薰幕下清吟消日月樽前壮畧起风云寻常喜论兵民防尺寸羞铭将吏勲倾歳金门同献赋【公素实刘公同年进士】平时玉帐暂论文早传尺素频来魏莫待飞鸿晚过汾谁问何官一书记十年阃制自当分【事见杜甫送髙适诗】
　　送知府余少卿
　　朝野清风五十年更留政绩与民传全家只饮东阳水自古无如太守贤手把耕犁农业劝足投庠校士风迁弗容惠爱终三载倍使罢穷恋二天来暮井闾存昔讼去思亭观有新篇倾城幼艾方遮道尽日旌麾不得前尘土想趋层阙下梦魂犹忆两溪边吾君正欲登耆哲未放収身到地仙
　　送记注杨学士被诏赴阙
　　学士声先压并游词源浩荡浸昆丘九重紫殿三题就万里青云数刻収天子临轩名第二春官奏巻等俱优翰林试笔寻挥写册府譌文倐校雠京邑纷华非所好乡邦偃宴得其求始看别酒倾同舍早听讙谣载两州严诏飞来批鳯尾近班归去立螭头一年父老漫留寇四世公台将至彪即日金銮开歩武往时驷马减风流蹉跎旧掾瞻行色渐老从军祗自羞
　　孙曼叔待制安抚至陜西先以诗寄
　　不同四客老商山朝出东宫暮近班彭翼岂容时暂息龙鳞祗自歳余攀身犹侍从先康济心与生灵共歉艰郡国尚闻愆雨泽朝廷西顾动天顔鸿虚禁阁违登降触热轺车事往还赤地相望千里外清风一洒百尘间谁知奉使今持节比见从戎昨过闗漫学弹冠贡公喜鬓毛萧飒欲投阃
　　送张如莹
　　栢城亲见五云飞归奏严城侍玉墀重待三长専笔削新迁八座总纲维却縁闗辅初通属便向斋坛去把麾暂使文星厯东井方资逺畧控西陲乖言今觉诙谐验清献但容龟鹤随【李丞相以尚书议论刚正常戏呼为张乖崖今复镇复不擕家故并及之】巫峡风髙送帆席锦江春动照旌旗临川畧应添刀梦宣室行闻盛德诗看取锋车即西去岩廊正欲聚高防
　　依韵和志国酋夏霖雨之作
　　平溪涨雨欲过人后土浮泥苦寄身但得薰风如舜世未应大水似尧民渊渔弄沬知生乐林舄啼饥与死滨急浪横流成浩荡阴云狂态转纷纶杯觞自好消长日草树犹疑泣晚春杖防北园寻傲吏葛衣飘洒任吾真
　　送运使李工部自陜西移益部十韵
　　近取河湟议出师公才正合济今时朝廷好问平戎防郡县无劳谕蜀辞萧相餽饷堪仰给马卿建节忽西之未容歳课闗中奏即听风声劒外驰垅雪欲飞行路片江花应发到官枝桑麻蔽野居民富锦绣连甍雅俗熈万井讴歌饶乐事百城才赋省文移就更使部虽云俗入用王朝固未迟緑髪贵名由众论青云旧物是台司东归马首须迎驾为感新来国士知
　　韩魏公生日
　　治身时位俱云得同体君臣系所遭仁庙自从延辅弼圣孙相继委钧陶早辞十载调元鼎尚拥平年出帅旄白首未尝安富贵丹心愈更事勤劳曽无半语矜功大犹有流言忌德高皎皎忠诚通日月悠悠险计息波涛由来正直阴须相此去勲名势转牢伊昔初秋降申甫于今外牧滞萧曹恩颁天廐双龙种赐及家庭一鳯毛再拜捧觞何所祝愿公三熟见蟠桃
　　新秋再宿澂凉兆间气生才厯世稀緑髪文章惊紫殿青云事业照黄扉力陈社稷安危计首干乾坤造化机二相鸿图三圣倚两扶龙德九天飞勲名屈指中阶少富贵抽身北道归翁子乡邦才得请邺王台观已増辉拥旄欲去观民政仗钺俄来统将威信令指挥千帐帖仁恩涵养百城肥西方几月留旌节南靣终朝待衮衣入幕最容孤迹早捧觞光抱寸心微初逢诞日称公寿长愿台星辅帝晖考近汾阳功更似德攀卫武道犹非洪鑪物品常无滞翘馆羣英永有依拜赐韦贤车服盛元城传诏到庭阐
　　玉勒双牵名騕褭锦章轻叠瑞麒麟三朝丞相迎恩赐万歳君王宠诞辰将命防衣宣汉礼拜嘉香案望尧仁太平致去今无迹造化禆来昔有神社稷一言尝定策色辞九鼎但垂绅乾坤不负谋谟力日月难磨富贵身封国连纡六金印乡邦阻驾两朱轮行追前训还英衮再领羣生入大钧聊借寿樽倾北海久叨宾馆祝平津却应从此天文里遂指台星作老人
　　王尚书生辰
　　肃时天气凝良月近晦星精降庆闾弱冠文章惊殿幄青春富贵絶朝裾安危倚注心逾壮中外翺翔髪未踈禁职荣兼三学士选朝尊冠六尚书别都宫阙留鱼钥全魏闗河入隼旟辅相合逢先帝久君王今用旧臣初日边紫诏来朝暮天下苍生待惨舒身与太平功业老康强卫武百年余
　　谢陈伯成学士
　　蓬莱仙人才伟英三世实以文章称持杯玉虹汲涧壑奋笔金虎虓丘陵开怀未尝有表暴出语矧复无骄矜超然古人考是否蔑尔时俗论爱憎识君始者两俱少独我今也百不能半载沉疴类鹤瘦终朝痴卧如冻蝇医工诊臂即司命药债搅心逾恶朋烦君终日一问讯使我多感常填膺感而有赠不须怪近来交态犹春氷
　　两浙转运使吕少卿挽辞
　　卿月无光没使星属封涕泪逐霜零敝禂旧服从身殓素节清风到目暝澄汰浊流师孟博诛求横赋罪延龄尘埃尚父当年玉寂寞韦贤奕世经千里九秋伤旅榇一门三相起家庭谁提大笔书功行为激贪夫作羙铭













　　祠部集巻十一
　　钦定四库全书
　　祠部集巻十二
　　宋　强至　撰
　　五言絶句
　　暮春伯宪留饮席上走笔戯成
　　春从花际来却向天边去莺蝶空徘徊寻春下知去春去无多日勤来把酒巵残花聊防缀犹胜对空枝
　　次韵和纯甫防寳掌遇雨
　　游骑来逢寜全是折磨【纯甫有天磨之句】山神应洗路恐惹俗尘多
　　穴泉
　　冷冷西穴间终日滴甘乳道傍渴者多切莫饮豺虎
　　峯
　　一峯如横得自禅翁説众山迤逦来宛然此前列
　　有待
　　来时帘卷昼坐乆竹移隂有待无消息南睡兴深七言絶句
　　立春
　　待得春来觧病顔东风犹细北风顽未全青帝行新令腊去元须浃日间
　　莱丝生叶落雕盘欲去春衣怯晓寒惟有多情双彩鷰不须风暖舞钗端
　　杨公济以诗索粉纸依韵和荅
　　春云落纸不归天就把霜刀翦四邉欲送草堂还缩手少陵惯见浣花牋
　　二月二十六日偶书
　　旧年把酒对花颎酒气花香日傍人今岁酒踈花未见惟将感泪湿青春
　　三月十日作
　　一病十日不出门坐销芳意踈清樽今朝骑马探花去枝上十空无一存
　　暮春晦日
　　緑隂轻处记春踪芳草虽残饮兴浓明日清和天更好不须愁聼晓楼钟
　　覩林夫诗编信笔
　　唐子能诗世一家不矜纎巧翦天葩直闚六义追风雅世上骚人谩苇麻
　　书香山寺壁
　　精蓝孤絶乱云间云外疑无路可还顾我尘喧非白传縁何今日到香山
　　张升甫惠新笋走笔代简谢之
　　粉箨迎霜嫩更匀中厨未有许尝新明朝便好供佳客只恨杯羮欠紫莼【翌月当屈升甫】
　　升甫旋和答复走笔酬之
　　嫩箨斑斑玳防匀圆肤细细玉条新渭川羙实容先食却向秋风懒忆尊
　　公度惠花走笔戯谢
　　二月都城未见花不知春色落谁家满盘折惠情何重畧嗅生香思已嘉
　　送王审言供奉
　　飞花防防送春余执手春风意惨如一见相欢露肝胆莫因别后却情踈
　　送石师正
　　马蹄南出都门路行客少年春色暮花片空随别琖飞柳条难系征鞍住
　　禽鳯二絶
　　系搏微禽拙自防纲罗须触是寻常不知利觜鹰扬处却漫喧啾怨鳯凰
　　鳯凰只是瑞时鸣邂逅千年或一声不比喧啾争巧舌防禽何苦蓄疑情
　　次韵酬礼之见赠
　　为吏淮壖嵗歘周不如当日傲公候君今亦欲折腰去遇好云山且胜防
　　次韵防山中
　　飞飞烟恼春防防许余花水上流独有佳人折残艶归来满挿鳯钗头
　　寄县学方晦之
　　素志青云已贴然风霜苦处渉层巅不如未第方夫子独抱遗经议圣贤
　　戱书保安院壁
　　僧言此寺从唐建冠盖无人一到来还似长官居僻邑不逄使者枉行防
　　辛卯七夕悼徃
　　忆共佳人曝绣衣余香如昨旧欢非鹊桥虽别年年在犹胜娇魂去不归
　　闻马公节裴光世别头入试偶成
　　忆昔丁年力战文旁呑强敌若无人鄊书果在诸生上二子今谁蹑后尘
　　偶书净信院壁
　　系舟曽访逺公庐防屐重来一纪余惟有湖山如徃日懒将前事问禽鱼
　　松江别吴伯强
　　底处与君长笑歌夜舟醉漾松江波君帆今夕不我住其奈一江风月何
　　卢申之以惠山泉二斗为赠因忆南仲周友
　　旧年拂石坐松隂曽与周郎共访寻沦落人间少知味一逄瓶榼便伤心
　　文园病渴酒难浇望见南泉意已消买得茶来无铫煑只将清冷送箪瓢
　　奉和尧夫
　　固穷终不悔沉沦满腹深藏上古珍手冩新诗成防巻亦教余事照千春
　　过伯乐庙
　　庙下孤坟偿是非壊檐仄柱若凴依门前过马空骧首那得当年一顾归
　　开元寺仁王院见丛竹偶书
　　一别琅玕数亩隂七年飞梦绕家林北僧好事犹能种偶向尘埃洒寸心
　　太阳岭
　　髙侵寥廓势盘纡倦足登时毎一吁方寸人心犹有险况教广地尽平涂
　　苦旱
　　垅上痿人卧槁苗频年郡国诉诸朝师不为苍生起只纵晴虹作旱妖
　　赤地闗中带防州浊泾清渭防如沟野农不省天时晩犹祷间神望有秋
　　承乏幕府晨出马上书
　　五载青衫走两都【始作开封掾今为县元城】北门官绪更区区马鞍出带残更夣却是双飞邺县鳬
　　朱郎中以梅花衣香分惠诸君皆有诗谢依韵和之
　　百和慇懃出省郎清真似有雪中香风流不在金炉暖自转余薰到锦嚢
　　望思台
　　一朝木偶发深宫父子恩隳晻暧中不见戾园埋恨处至今草木有悲风
　　温泉
　　壮观悲凉旧迹存莲花泉暖至今温行人莫罪无情水一笑华清是祸源
　　依韵和温泉
　　上公分陜半年余驷马东还不待驱肯独澡身汤室里行推润泽浃民肤
　　防参军九日惠诗以左冯翊赵监所遗玉液一壸并诗荅之
　　乆傍严公趋玉帐近防贺监解金一壸分助登高饮客宦长安共此时
　　九月十日龙与寺饮饯蹇磻翁赴梁门酒半题名南轩因偶书屋壁
　　昨日曽来把酒巵隔宵已过菊花期囘头一笑成陈迹不独秋香有盛衰【九月与府中诸君防此】
　　又自和
　　万事人间若漏巵喜情常满固难期却将昨日樽前菊零落金钿已觉衰
　　好把悲欢付一巵明朝北客有行期劝君莫聴骊驹曲只恐催人两鬓衰
　　防参军以孤鴈一絶见贻因酬之
　　紫塞来时偶失羣追飞已隔万重云人情所喜惟朋附耳聴孤鸣似不闻
　　依韵和裁花二阕
　　前后殷勤选众芳名园移植总成行要须花笑春风里次第迎公入醉乡
　　移花新了诏书来似负迎春着意裁桃李我公天下满不须偏待此中开
　　宋周士以新蕈为惠并示佳句依韵和荅
　　食蕈由来胜茹芝十年此味望晴霓雕盘细簇春云朶惠我殷勤助杀鸡
　　醉中刘道叔尹嗣复李子先垂和予乙已嵗开元寺仁王院咏竹二十八字复依元韵走笔荅之
　　忆弄吟毫倚翠隂也应新笋更成林感君潇洒诗句不负凌虚一寸心
　　韩及甫惠陜梨走笔书句谢之
　　霜后琼浆味转饶闗山封寄路迢迢分甘珍重知君意应为相如正病消
　　李景初许借翦防花数轴一观累日不至戱成二絶督之
　　壸蜂蛱蝶日徘徊只欠生香去复来应是春风随玉指剪刀行处一花开
　　剪防茸茸细逼真秋风堂上数枝春为偷造化防天觉却拟深藏不借人
　　病中雪夜闻韩六秘校防诸君
　　玉色乾坤无一痕暮寒惨惨入千门自怜司马方消渴不得摛词醉兔园
　　别都观阁玉栏干尤称褰帘把酒防唯有三冬多病客拥衾时听夜声干
　　庚戌仲春十二夜同无愧饮林夫西有感
　　忆聴西一曲歌金杯未尽转横波酒徒依旧歌声断今夜西奈我何
　　走笔依韵和酬王彦霖
　　几度春风信陆沉曽题醉笔冩花隂诗情不复随风乱今日花前对展禽
　　感旧情懐日日深三春能防半晴隂醉题难尽当时意啼彻春风羡暮禽
　　夫子人间第一流清言暂隔已离愁今朝偶负寻春约诗思勾牵未肯休
　　不住年光衮衮流莺花渐老使人愁莺犹可聴花犹在再卜他时一醉休
　　和司徒侍中同赏梨花
　　暎花急把玉交杯风扫残香已防堆酷爱岂惟公假借惯曾御苑见花来
　　闻无愧夜防二三君子戯呈二十八字
　　烛边醉脸拟融酥盏畔歌喉欲贯珠应念东家多病叟静披寛褐拥红炉
　　坐客宋周士忽垂光和复用元韵荅之
　　魏防营妓胜添酥一笑堪酬百琲珠只恐更深云防明朝共是守寒炉
　　风流双腕转凝酥舞彻伊州汗有珠探手始知帘外冷照堂兽炭焰围炉
　　谁云燕赵敌琼酥何似君家一緑珠酒罢早归香阁睡也应兰麝早添炉
　　谢和诗
　　外家僮遽疾呼开门满幅把明珠惊囬一觉无聊夣犹有寒灯守药炉
　　上诗惠酒有谢
　　登髙无具结懽悰狂冩愁吟叩主翁遽荷兵厨均美酿却将酩酊谢西风
　　暮角
　　画角愔愔清且哀古今晓色此中催可堪絶塞风霜苦还傍将军玉帐来
　　和司徒侍中舟中再赋一阕
　　燕子迎船贴岸飞波光流色日晖晖都人倍恋行春乐只恐恩容画锦归
　　河亭戯题
　　黄沙衮衮激洪流白舫人羣杂马牛却忆春风湖上月畵船载酒鉴中防
　　马上见庭竹
　　玉圆碧瘦与谁期只待丹山防鳯饥生傍短墙真失所可怜直节众人窥
　　席上戯成
　　玉溪一别十年余北绾铜章西辟书寄语湖山好相待苍顔归日骇禽鱼
　　勾院偶书
　　一坐闲百虑清门前宠利自营营官书既少人諠息唯有严风戛竹声
　　谢元功惠茶
　　长卿病肺渴欲死宰予寝兴昼复浓緑云杯面呷未尽已觉清液生心胸
　　谨和荅惠茶之什
　　緑云浮面味囬长毎饮疑兼盛徳香不独蠲烦优下吏更容归遗细君尝
　　九日有感【时属疾颇乆】
　　毎嵗登髙尽醉归未曽轻负菊花期今年枕上酬佳节感泪双痕落似丝
　　忆昨方陪上相筵召书忽到菊杯前主人举酒勤令饮一醉秋风恰二年【壬子嵗丞相登高进上予被堂劄召赴阙公勤勤饮云自此不比慕府一得纵饮矣】
　　甲寅立春夜雪
　　迎得新年送腊囬一朝生意动寒荄玉尘后夜笼金阙元是春风带雪来
　　谢春旛
　　晓策嬴骖趂谢恩君王昨夜赐春旛涂金翦防虽云异竞戴还同拜禁门
　　张文通以诗觅小桃走笔依韵和答
　　名园闻説洛阳春金谷前无石季伦第一牡丹应惯见怜君翻作覔花人
　　文通复用旧韵相示仍走笔和之
　　花前直判醉酬春饮量慙非刘伯伦折去也应顔色在不知谁是戴花人
　　牧飬监阅马
　　骨瘦谁知骥騄名驽羣平视圉夫轻夷涂好在重骧首喜见今年春草生
　　陈伯成学士垂访以病中新浴不克见走书二短
　　篇谢之
　　时情逐势饵边鱼贫病由来俗易踈何事太丘直有道炎天问病到贫居
　　病肤新浴觉神还防髪支頥一室间岂敢不冠延重客空将感抱寄慙顔
　　别户部勾院竹
　　一来省户两春晖今日飘然襆被归直节贞心惟我爱此君相别似依依
　　泛湖有作
　　不比危湍急瀬船平湖慢浆恰相便蓬飘萍泛真吾事舞防歌鬟付少年
　　赠芝公长老
　　我爱师开方便门闻人有疾足先奔何须端坐禅床上始是如来不动尊
　　闲卿遽然云别因书二十八言奉送
　　禅翁为我出岩扉坐席才温便拂衣又道孤云无定所如何却傍旧山归
　　闲卿遽垂和荅复依元韵戱之
　　师怨白云相望乆【师有白云教早归之句】撇然便欲防征衣其如飞雪能留客不放禅翁及早归【师有飞雪满衣之句】
　　诗余
　　渔家傲【□影】
　　雪月照梅溪畔路幽姿背立无言语冷浸瘦枝清浅处香暗度妆成处士横钭句　浑似玉人常淡竚菱花相对盈清楚谁解小图先畵取天欲曙恐随月色云间去





　　祠部集巻十二
　　钦定四库全书
　　祠部集巻十三　　　　　　宋　强至　撰劄子
　　代转对劄子
　　伏覩朝堂晓示近降中书劄子节文奉圣防臣僚已授差遣并令依例朝辞许当日实封转对文宇于閤门投进者臣身在冗列特其心思有所补欲一进狂瞽之説而厥路无由今乃承诏得自献其愚兹不可常之遇然而不以二帝三王之道陈于前是不以尧舜文武望吾君也臣窃谓致治之本在用人用而不得其当如弗用徒有所累而无益于治也故其先论用人且广睿徳达众志宜莫如聴言听之不得其审而是否参用则累于听故其次论察言夫巧伪兴则诚实废天下之俗将相率而趋于诈故其次论所以矫士风之伪又耸士大夫之节者在遇之以厚傥进责其节备而退待其身薄则贼恩而无劝故其次论所以措老臣之宜今臣之所陈敢不以尧舜文武之道有望于陛下是故窃不自知辄冒不赦之诛着篇于左惟陛下垂听而择焉
　　论用人　臣伏观陛下以聪明睿智之徳临有重器方鋭然垂意于大有为之际躬揽万化干刚震烈以权以断凡事有所以宜于人者朝思而夕行之不持循而固守虽前世已行之熟未尝或惮改天下懽呼鼓舞拭目以观圣人之作而跂踵以待极治之成谓按资计日不足延卓异之士而责非常之效或左右一言以为材或伟辞高论自合于上意则超然置于平进之上而不复限常序在圣君求才之心为得矣奈何未闻有竒功显业取称朝廷之所以宠异而耸动众人之心使之歆羡者不唯不如是又人人有不自满之色而翻愤其躐已且兴劝之道未一得而奔竞之风已四起矣借如某士以计进既越千百人而处之金谷要剧之地矣经费一有不给于内民力一有屈竭于外方是时也宜倚办斯人果筹画有以应猝而财用由其所自出虽日迁之职人不以为过其以文学政事进者类试之若是恶有不服者欤今则不然取其名不责其实始以此进终不以此试又冒虚名而受实用者或其中无以异众人欲人人自安其分难矣且不得知于左右则不能自达于朝廷计资级累日月则不能底冨贵之速以是走公卿之门唯恐足迹之或后望防耻之长而奔竞之息抑难矣持甚高之论者未必无甚卑之行骋喋喋之辩者未必有荦荦之见言之不可必信也如此噫虞舜之智非不及其臣又命之以九职者皆当时功徳易见之人犹咨俞曲折以尽羣臣之可否者知独见不足以取人也矧一言以为材耶既奏以言矣而复试以功者知徒説未足以明其效也矧一论之偶合耶臣愚以谓取人以言则诡辞巧辩者出以希一时之合曽无益于实也进人与其失于速也宁缓进真才失之缓其徳章而不可揜终为国家用若庸才误速进也徒激不如已之愤而于谊无所劝然则若之何其可用人法虞舜斯可也论察言　臣窃以圣人体不降几席之上而聪明隐于旒纩之内凡天下臣民事物之情洞然若家至而目见者由广问以得之也问之者广则言之来无穷君子小人有时而杂吾听也用其言不善则失之于跬步况其逺者乎得失之机在用君子小人之言耳惟君子者其言初若厉已而终有以利行故听之者难也不必效于近或有騐于逺以为濶于用也小人则不然其言逢意而易入行于逺则泥措于近或通以为切于理也其有所爱必有所是其有所恶必有所非而是非未尝牵于爱恶之私者君子之言也以爱恶而移是非其情伪卒莫可见者小人之言也于戏问之非难受言之惟艰受而察之又其艰也昔虞舜所以独称大智而后世弗可及者由好问而察迩言也既好问矣下情其有不通乎又察言矣是非其有不白乎故其智塞乎天地之间而莫与较其大也恭惟陛下变万化之变而不自以为神烛百事之隐而不自以为圣舎已稽众毕采羣説由公卿以及于百执事莫不人人争竭其虑言路开而治道行矣然而惟君子与小人其言闗乎得失方听纳之际臣愿陛下用虞舜之察而辩之在早使大公至正之论行而不为巧辞邪説之所胜则其为智愈大矣
　　论矫士风之伪　臣伏闻圣王在上莫不欲明徳厚俗所以教化醇而习俗媺者由先正天下之风其风正顾有蹈非其道者乎臣窃观急贤愿治未有如今日之切而诈伪成俗亦未有如近世之盛方陛下寤寐咨访思得惇实朴茂之士进以为风俗之倡有人焉曰仕者有某士处者有某士其为人也性恬而操约行淳而质茂故外物无所累其内公卿以言诸朝而朝廷用之不待班次天下之士知上之所取者以是则有隐为沽激求闻之计而阳为静退不竞之行其心惟恐爵位之不高而其言惟恐山林之不深至于矫情饰貌以哗众动俗及名成而计得矣而意有所未满且惧进之不加速也则又有蕲闲愿退之请以邀乎上其请数者其宠益固小诈则小得志大诈则大得志后来者务胜于前人愈假不可及之言行以济诸诈朝幸进而暮失其所守浸滛诞谩天下日入于伪而不知止此风遂肆欲望俗化之厚其可得耶噫巧言令色不容于尧之朝今士伪其行岂圣世之所宜有夫欲矫之使正岂曰无术且众人曰某贤矣其行淳又不苟乎进必考其实果非矫妄以疑世又有可进之势而不进是真贤者也然后进之又其退也听其所自退则真退者出而士之言行进退皆诚天下之俗其有不归于正乎
　　论措老臣之宜　臣伏闻圣王能养臣下之节当其进而使之也既以礼及其退也又示之以不忍轻去之心然后人知自重而不失去就之正惟其去就之不失所以防耻兴而风节完矣古者大夫七十而致仕是老者必自告于其君也若不得谢则必赐之以几杖是臣虽告老而君或不听其去也老而必以告者知耄将及矣即有万钟之享不可得而恋以安吾义也告之而不听其去者彼诚老矣而力若可勉犹当强而禄之以终吾仁也近世俗浇薄防耻不行于衣冠之间或腼然忘其齿发之衰筋骸之惫贪进而不知止至有其身尝用于国家矣一日老与疾相防怗怗然求间局以不得请为忧者有自蔽其状告上以不疾至放之田里犹惓惓然有乞哀不欲去之色者噫仕而至于老且疾可去矣然犹不去以自辱彼固不足惜也但少尽其力而老无以容其身其在仁政抑恐有所累尔今夫四海之广百官之富若此等辈岂不容有耶故疾则赐之告以冀其万一之安老则置之散以养其不复久之嵗月免斥归之名则疾者无所愧获易得之禄则老者无所憾然后全进退之体以示夫不可轻之去就顾老而疾者既爱之若是则少者勉力而无防于其后矣风节其有不完者哉昔在三代之治唯周家所以号忠厚者独养老之为备成周之养老果复行于今日臣不胜大愿
　　右谨具如前是四篇者觕竭臣愚区区之忠曽不足以仰辅盛徳之万一干冒宸严臣无任激切屏营之至
　　代唐公乞録用魏郑公裔孙劄子
　　臣读唐史见魏元成之辅太宗能尽忠切諌卒致贞观之治所以后代欲治之主知纳諌为先是其功不止一时而实及百世此其裔孙乃夷民伍又本家见执前来州县判凭得免差役今乃一刺义勇一充衙前真可悯悼欲乞朝廷特与家长道严一官仍免本户差役庶使为臣者闻异代忠贤之后犹蒙奬録则今日能忠于朝廷者诚有所劝也兼臣据魏道严赍到逺祖处哲洽官告二道处晢乃元成之孙洽乃重孙今道严等乡里在臣管下既再有叙陈合具敷奏取进止
　　代孙待制乞郡劄子
　　臣学术浅陋始备东宫官属陛下睿徳自广无有所补洎六飞在御首蒙拔擢置之近侍恩荣兼极独母老懐乡日夜思去臣方受命西陲不敢即以私计妨公事今已事归阙是敢辄干宸听臣欲乞某处一郡遂老母思乡之心又得以二千石之禄侍奉甘旨乾坤防施莫此为大臣非不知荷陛下生成之徳有逾父母逺阙庭咫尺之地则恋清光盖臣事陛下之日长而事亲之日短伏望陛下悯乌鸟区区之情特赐俞允
　　代乞徐州劄子
　　臣近三上章乞就移徐州伏蒙圣慈遣使降诏不允所乞岂唯恩礼之重惧弗克称伏读睿训尤増悸栗始者地震北道民流去四方朝廷以四路绥御之柄全属臣臣于此时势有可辞而不以为辞今灾震既息流徙既复民和嵗穰几至无事而又去三路之烦而就一道之简可以无辞矣而辞之由外而观臣则有若所为倒错而图安已甚在臣自省则以为前日之不辞者力犹可勉今日之必辞者疲不任剧若犹处此则上不能勤宣陛下利泽下不能深究兵民疾苦中不能完养老臣久衰之气是朝廷重易臣一州而俾臣负三不能之患恐非所以厚仁恩念旧物之本意也臣识具材术无足过人如天性所得之多私心自信之笃者唯至诚朴忠尔今臣以朴愚之诚叩陛下倘陛下垂听而哀怜之使养疾僻州避逺要剧物性得所自然安和天地之防有如今日之再造犬马之力敢忘异时之少施然臣尚有余恳谨附陈其口奏云
　　代乞邢相劄子
　　臣近以连年被疾三曽奏乞就移邢相一郡今月二十二日某官赍到勅告各一道伏蒙圣慈加防再任者复司筦钥仍换节旄恩与愿违敢毕愚恳伏念臣久劳多病日瘁一日而犹迟徊强勉不敢亟去甫及二嵗然后决请于朝廷者重辞陛下北顾之托冀悯其日月之久而筋力不支有可去之理今乃蒙改防遣使再委重寄丁宁赐谕不许诉免上心图旧虽至优笃在臣愚分义实难处且前臣之所以辞是力不胜剧也若今日之所以受是有邀而贪得也名为辞剧而实在邀得此非事君之道也陛下即哀臣既惫不忍遂废犹当置之闲郡俾资医药心休体佚自有生意犬马未毙尚効余力矧北门冲防非养疴之地傥再劳嵗月或残驱不能保是宠之适足以害之也恐非所以爱老臣之意伏望陛下特回鉴照曲全衰朽就移邢相一郡使便调养形骸虽苟完复之有时沟涂未填免哀怜之已晩罄输血恳决俟矜从
　　代谢宣赐劄子
　　颛饬使指肃将恩赉跽然拜贶感惧交集伏以仁庙在位四十二载神功圣烈贯蔽天地善美众钜莫可胜纪此书之成虽曰浩博若论次本末则官吏恊虑照定是否则仰凭睿鉴臣于其间夫复何力而中金上币文鞯良驷谓畴薄效殆虚宠数此盖伏遇皇帝陛下绍休鸿业推广孝治维时文祖垂光典册终篇奏御亲纡省览凡一时秉笔与夫典领之臣匪颁増秩以至降诏褒谕莫不务极优渥以称圣孙所以奉扬祖徳之意罔功被奬以荣为愧乾坤防施何以论报
　　谢刷荡劄子
　　人君之言格诸天地吏民同听孰不感悦恭惟尊号皇帝陛下即位以来孜孜政化常欲置刑不用之地而下民多辟自抵邦法虽深居蠖濩而犹轸万方有累系之幽每嵗歊暑降诏矜恤尧仁禹泣何以尚之臣职在长民不能谕陛下钦慎之意俟丁宁而后知则臣之过宜无以宥谨当奉行徳音夙夜自勉庶几狱无留系吏无滥罚以副圣君慎刑之心此臣区区之愿也







　　祠部集巻十三
　　钦定四库全书
　　祠部集巻十四　　　　　　宋　强至　撰表
　　贺乾元节表
　　臣某言伏以维夏肇和厥月几望防是谷旦实生圣人罄率土以腾驩比南山而称夀臣某诚欢诚抃顿首稽首恭惟皇帝陛下神灵天纵文思日跻敺民仁夀之中豋治唐虞之表重熈复旦载诞膺辰九五君临肇洪基于不拔亿万天算绵景祚于无垠臣无任瞻天乐圣耸跃欢呼之至
　　代泗州卢郎中谢到任表
　　戚休千里宜求外牧之良忝冒一麾兹实下臣之愧揆恩至渥引分何堪臣某诚惶诚感顿首稽首窃念臣学弗名家器难适用尸荣仅四纪出守者数邦罄竭鄙才讫微善状而况沿汴置郡临淮据冲舟车徃来之繁曽无虚日金谷运输之入率由此途俗薄好争地卑多潦虽贤守长犹艰智力之周若臣愚蒙曷称要繁之委此盖伏遇尊号皇帝陛下乾坤其量何细不包嵗月之劳虽微亦采使之治剧敢不究心宣布诏条之寛变移风俗之厚庶几一得云补万分
　　贺明堂礼毕表
　　精飨告成湛防随布庶邦闻庆亿口腾欢中贺窃以合宫之祠厯代不讲肇自有唐之际迄于我宋之初议者欲兴寝而弗暇邈哉坠典举在辰恭惟皇帝陛下绍三圣之休御九围之广洪造天冒盛猷日跻行教化之所未行绍礼乐之所未绍祭典咸秩治具毕张谓夫布王政者在明堂爰修旷制示民孝者由宗祀乃奉严禋逮乎讫大礼于总章坐中天之峣阙追肆赦于往中许自新于吾民灵心顾歆并贶多福涣渥汪濊一清贱牢人神共和遐迩均幸臣迹縻守土籍逺侍祠第听徳音之宣阻观帝飨之盛
　　代泗州卢郎中明堂大礼陈乞次子恩泽表
　　伏遇国家诏旧礼之常修合宫之飨稀阔之典事遽复于我朝疏逺之臣泽庶霑于厥嗣辄披愚欵仰渎聪闻臣有次男某生防右文少知从学以其本专儒术未能自致于荣名欲乞特受文资所觊不违于素愿兼臣厯任以来并无赃私过犯伏望尊号皇帝陛下廓如天之造推延世之私曲轸圣慈俯从臣请如是则人神胥庆喜旷制之举行父子知荣荷茂防之均及
　　代谢进职表
　　防数推优禁聫増峻名浮已甚宠至惟惊中谢伏以本朝敞宸构以藏书宪羲图而署目因名学士之职以擢从臣之才所宜职际圣微术钩经奥俾尘清选廼称徽章窃念臣一介单寒片文猥蚤縁曲艺辄冒异科幸既出于逢辰仕不由于累日参宪台之风议无所见明预财府之权谋曽何经画如守愚而敛分敢蜡等以越思亟叨内阁之华密奉前旒之邃固未能发挥儒效藻润帝猷防边阃之须人假州麾而出守朴忠自信已误简于睿心闇懦少机弗过防于谗口果飞疑似之语仰凟神圣之聪盖孤根之易揺致谤焰之肆起尚頼睿慈垂恻皇鉴照微止颁尺一之书移总东南之漕荷知臣之至哲坚执国之初心虽金谷数藂江淮间歉力经大计未始宁居旁均百郡之输仰给中都之费偶充嵗课仅免官瘝遽收采以寸劳加显严于近署况臣间闗官路久去于清光鞅掌利权怳迷于旧学拜嘉非称窃幸居多此葢伏遇尊号皇帝陛下天造曲成帝晖下烛以臣夙因防遇尝备使令簪履之旧弗捐靡遗于烦使毫发之功亦奬示劝于劳臣特假宠光滥延疏外敢不激昂志尚究悉事为誓策疲驽庶酬覆露
　　代马察院谢表
　　昨叨宠数因揣器能弗称徽章乃呈让奏靡回成命岂敢固辞勉强拜嘉兢慙失措中谢伏以宪府之选官材实艰论朝廷是非举臣寮过失秩轻责重受易才难専一意以谨司尚虞败职假他官而兼授岂曰慎名窃念臣发迹寒乡策名昭世最为平进絶少他竒畿县补官未施于寸效庭闱遘祸偶及于终丧宦绪间闗生意衰落防曲防之延被佐通漕之输将而且金谷数藂江淮嵗歉仅充旧课遽録微劳弗循官次之常俾预台中之列布衣奉诏有媿于祖风赤芾贻讥深防于物议臣所以厯披悃愊恳避龙光涣渥不休尸荣为甚此葢伏遇尊号皇帝陛下乾坤覆焘日月照临采臣铢两之勤欲有功知劝加臣紏察之目欲虽逺竭忠敢不力树壮猷思称上意经营大计之暇图讲当今之宜国家之事可言虽危不避君父之防欲报之死无他
　　代泗州陈郎中待罪表
　　臣任叨守土职在长人不能宣谕教条发扬孝治曽无善政副共理唯良之称是致下民抵五刑莫大之宪窃以古之良守名布册书因昆弟之忿争尚闭阁而至咎而况子之殴母事越常闻伤教悖伦莫兹为甚未能投绂引去以谢匪才是敢拜章自陈恭俟出典
　　代待罪表
　　长人亡状致条教之不行匹妇何知抵刑科之莫大中谢臣闻古之刺史名在册书悼昆弟之讼田谢吏民而闭阁矧兹同产辄尔相残有伤孝治之风其实守臣之罪左符所系未能投绂而遂归甲令有文是敢拜章而自劾
　　代贺冬表
　　臣某言伏以云物望书因豫知于祥祲天阳来复方渐发于孳萌中贺恭惟皇帝陛下握斗披元对时凝命遹临庆序翕受鸿禧鸣玉造廷仪亚三朝之盛测圭视日景同万夀之长臣适领守符方遥陛墄阻预捧觞之列第防拱极之诚
　　代王禹玉内翰谢兼侍读学士表
　　右臣伏蒙兼侍读学士特赐衣一袭金腰带一条金镀银鞍辔马一匹者玉署代言之地老于文学之所居金华进读之聨通厥古今而后与两涂践一已为儒者之极荣孤宦获兼兹实圣时之盛遇而又华韀良驷以安其体美衣博带以文其容难俯伛以循辞辄服乗而拜贶窃以佩服与徳而相对始免于讥车马稽古之所蒙可夸乎宠而臣者学未到圣贤之奥处论或剽父师之绪余蚤縁科选之误优寖辱禁严之首据侍牲币告丰之圣飨何有骏奔之勤敷雷霆作涣之王言复无润色之状讵意上防之博遽加中讲之崇御府颁衣天闲授骏申锡副带环之丽餽金増韀叶之光载省无堪深虞不称洪私甚昵屈名器之大公危抱如丹竭涓尘之少效
　　代包孝肃公谢枢密副使表
　　臣某言伏以疏防至渥惧大取于时讥沥恳维勤弗少移于诏意势不遑让宠其可惊免服华章难安悸魄中谢伏念臣仕以孤进术无他长独信朴忠之可持不知徼幸之为利蚤际圣世顷尘諌员遇事辄论以身当怨殿边隅之巨屏曷畅逺图专江浒之孤城讫无善状旋膺迅召假尹中畿近则頼天子之聪明逺则学古人之钩钜虽奸豪之稍戢于暗拙以何功误听朝佥擢持风宪纪纲之地未能为国体而一言金谷之司猥以付邦须之大柄事端萃止心计茫然方虞旷俄正使号列让封而恳避曽未逾旬缀陪幄之后尘遽焉易地在责愈重揆才弗胜然有时乎为贫尚且辞冨以前日不受是抑恐今非而况主计惟艰运筹不易识晓治乱方能合四辅之谋略具武文始可究五兵之本自视近器曷参繁机厯开不可之端庶寝已行之命愚衷第确天防靡回俾附枢躔之末光许闻庙算之余论此葢伏遇尊号皇帝陛下大明如日全度惟天乃眷孤臣不遗造物舎盈庭之众哲特取菲能忘假器之烦言专融睿断敢不夙夜重寄渇饥一心切平世防微之图凛圣经慎战之戒誓毕余齿仰酬上仁
　　谢生饩表
　　载诞丁辰方集已孤之感匪颁列品俾供式宴之私出拜王人之命于庭入闻宗党之庆于室防荣相照喜幸交深中谢伏念臣偶以朴忠骤当睿选智小不足以识大体才近不足以经逺猷自坐论于中阶殆空餐于厚禄第惧烦言之起敢希饫赐之临岂谓尊号皇帝陛下分笃君臣礼优丞弼记其生日将以欢防均肥防之醪牵加精甘之麴蘖仰对需云之施愈慙鼎食之浮饱上徳以何厌醉皇慈而难酢唯勤夙夜称今日之所蒙稍立事功庶尔生之无忝
　　代沂国公主明堂礼毕贺皇帝表
　　伏以圣人唯能于飨帝并侑五精之神严父莫大于配天兼风亿姓之孝合宫讫事罄宇均欢中贺伏惟皇帝陛下绍淳耀之烈光享重之盛福念物蕃俗阜兹二气之所以降休谓徳大报微非一纯莫可将意以至彻鼓吹以尽斋容之恪洁圭币以谨灵心之承臣民忻睹盛仪随霑渥泽儿妾夙蒙睿训亟被皇慈侧闻玉辂之旋诚切素襟之忭
　　代媫妤俞氏才人朱氏贺表
　　伏以徳产至大惟至防可以上交孝思无穷非昭配不能自达于穆宗祀维时总章人祗普和防礼并洽中贺伏惟皇帝陛下畅配天之伟绩秉顺帝之清衷乗泠露之感懐傃旻穹而谒欵玉帛荐洁粢盛报丰灵心顾歆协气充塞妾等陶生盛世玷号后宫窃观熙事之成同庆洪私之布
　　代曽鲁公辞加恩表
　　合宫已事罄宇均禧首眷近司并推蕃数罔功被奬匪服怀慙在义未安获辞乃止中谢伏念臣蚤縁家学继窃朝荣策足冗涂致身华贯始校文于书殿寻劝讲于经帷进司西掖之言起眡北门之草以至摄治大众参闻万几往冠斗宫曷坐筹于胜算旋豋台路第随讲于成规迄是逾年居然备位伏遇国家风示民孝灵承天仪尊推先君昭配上帝并升圭币之洁益凛庙祧之严祼将于宫乐彻乃俎熙成禋礼霈发徳音庆浃人祗宠先丞弼既疏美号并衍真封而况克济上仪实非一力有主计之臣以助乎经费有陪祀之众以供乎骏奔礼率按于旧常事动咨于睿训夫惟彼相于此何功翻兼冒于王明惧弗容于物议尚繄确让可弭烦言伏望尊号皇帝陛下全度天涵大明日照洞微衷之必至追成命于已行特寝误防俾谐愚分
　　第二表
　　賛书锡宠録相祀之微勤让牍敬陈具假名之大略靡回宸防促拜防章虽前蹈于严诛难少移于确请洊披危悃决俟俞音中谢窃以辅相乃表仪之司匪义则动将安仰庆赏无巨细之异当分则处之勿疑而况捍难者是谓功臣固非虚号进律者抑存王制莫重真封岂有陪原庙之天临扈属车之雷动陟降九筵之次雍容万玉之先密奉清光纵观盛礼顾粢盛之丰荐益抃时和省俎豆之前闻顿还旧学兹为厚幸复敢叨防矧圣飨之先期有王言诞告具咨列辟毋上鸿名而臣则地在具瞻谊当一徳侍严祠而何力傥尔尸荣思明诏以何顔甚于得责伏望尊号皇帝陛下如天纵欲与物终仁念志莫夺者匹夫且赏不妄者人主亟追缪宠以劝有功
　　代鲁公谢生日礼物表
　　门弧设左亲生适记于初辰邦诏发中君赐遽颁于多物拜嘉有腆萃感无涯中谢伏念臣南服孤生端朝平进偶縁朴学寖厯华涂器不两周安适方圆之用才无一可矧兼文武之资自枢幄之冠谋即宰庭而亚政未竭股肱之效已惊齿髪之衰亶畏人言曷禆王体惟载生之始旦第自谨于私门敢谓睿明亦烦省记敇身枝而将命俾手舞以敭休镂器织文殚巧工之精制华鞯良驷分寳技之余辉荣动比闾先生丰蔀仰宠章之特异知恩纪之由来此葢伏遇尊号皇帝陛下与物终仁为邦隆体乃眷四隣之辅谓同一徳之亲爰举旧常并推蕃数皇慈甚渥恵固絶于能名愚抱如丹谊惟知于欲报
　　代贺皇帝登极表
　　大明相继景命维新凡在怀生熟不称庆中贺臣闻帝出乎震品物所以咸苏龙飞在天圣人所以有作恭惟皇帝陛下至仁生禀盛徳日跻孝悌恭温发于主器之际聪明睿哲广自承祧之初人祗交欢宗社永頼云行雨施矧霶霈于徳音干端坤倪率薫蒸于喜气臣适提外计久去迩聨第深欣戴之诚阻预欢呼之列
　　代谢加防转官表
　　官荣不次列让读以启还宸防莫回降批章而促拜宠灵滋极涯分深逾承命若惊抚躬莫措中谢伏念臣日蒙乐育天与朴忠才不足以济时谊唯知于许国因縁资序寖厯禁严孤立公朝固絶心于朋势久登宰路常持虑于满盈建功无尘露之微负责有邱山之重遘昌期之相继膺景命以惟新霈发徳音并均泽浸特举便蕃之数示优燮理之司遽进崇阶仍跻荣于鳯阁骤加庸品将取刺于鹈梁窃揆误恩愈知厚幸此葢伏遇皇帝陛下至仁丕冐大度兼容曲眷柄臣务全邦体苟筋骸之可强誓効微勤在肌髓以宁忘仰酬洪造
　　夀圣节贺表
　　臣某言伏以阳春之首四时既谨书王之始月魄之成三日聿临诞圣之期罄海防以腾欢拟冈陵而荐夀中贺恭惟皇帝陛下心游道秘躬揽乾纲宴然享函夏之归坐以须大昕之旦雷霆号令常必信于四方天地生成曽靡遗于一物跻时极治与古同符防嵗籥之更端纪电枢之启瑞大开路寝普见羣臣万笏称觞前祝无疆之算八音奏雅间歌既醉之篇喜动明廷事光甲观臣比司留钥久去从聨未望清光敢叹周南之滞阻陪盛礼第勤嵩极之呼
　　代赵都运夀圣节进奉功徳疏表
　　嵗聿发春月兹成魄当五始书王之后廼千龄诞圣之初绕电流虹蚤开于瑞应普天率土均沸于欢声臣是敢叩金地之庄严靣玉毫之竒妙恭延浄侣积演秘文觊不尽之胜因资无疆之睿算第切后天之祝曷胜向日之诚
　　代元给事夀圣节进功徳疏表
　　右臣伏以王春谨始遹临月魄之成圣运发祥尝纪电枢之绕苍精出震炎厯承干防载风之初辰洽均欢于率土臣是敢躬趋金地靣对玉毫命浄侣以薰修诵秘文而演畅所觊离明照燿与世界以无边睿算延长等河沙而莫数第极后天之祝曷胜向日之诚
　　代韩魏公贺淮阳郡王进封颍王表
　　臣某言伏覩邸报皇子淮阳郡王进封颍王者真封易地徽册告庭遹増王爵之光载发宸闱之庆荐绅耸听罄宇均欢臣某中贺恭惟皇帝陛下一徳溥临万机独运性尧仁而睦族躬禹度以俭家乃眷天支曰咨国典以主器莫尊乎长子而择日以命夫有司宠换旧蕃进疏新渥孝恭天至克谨问安之朝文敏日跻靡烦在傅之日侧闻盛礼大惬羣情臣迹限居留心驰庆列无任瞻天乐圣耸跃欢呼之至
　　代王君贶尚书北京谢上表
　　臣某言环封千里开府万兵坐制此方据非其地班条云始负愧于中中谢载惟全魏之区遐控强敌之境洪河襟带于其左朔野咽喉之所冲自罢郡以置都常择人而作屏地望滋重朝佥愈艰曽纡两府之印章方付北门之管钥授之近侍诚曰曲恩伏念臣少也短能初无远业先朝亲试之次牓甫冠首叨于甲科台省回翔藩维偃息犬马之年尚壮鹓鸿之序徧扬苍鬓严涂腼顔空食向领中山之一道兼提支郡之十城尤幸菲才适丁无事日常安枕嵗聿更书未瞻天日之清光敢图省録又乏涓尘之素效何所甄陞就畀别京弗沿曩制仍加冡宰之秩以示邦人之荣此葢伏遇皇帝陛下神造曲成乾纲独运懋法宫之新治念仁庙之旧臣特蜡彛章俾尸甸服敢不刻求民瘼搜讲武经谨视河防之虞豫严边鄙之备报偿恩施犹知今日之能为揭立功名岂独少年之所慕
　　代谢傅宣抚问表
　　貂珰中使因将命于别京管钥守臣辱记名于丹扆俯宣温谕増感危悰中谢伏念臣仅有薄材亶无竒节朴忠自信窃蹈古人之为孤直谁容特膺先帝之遇洊扬中外奚补毫分自圣统之绍临即帅符之遐部靡须受代旋易居留固未能舞抃广墀一瞻天日之表论思近署少竭涓埃之愚矧全魏之奥区实朔方之防府控制边琐缮完河防总一道之戎钤万屯之兵籍前有元台之旧老巳建成规上繄真主之睿谟第行寛诏曽微善状可格渊聪秪自顾循敢图省録适遘星轺之降遽闻天语之传出如丝纶仰抚存之甚渥暖于布帛愈蒙被以为荣特越常彞诚知厚幸此葢伏遇皇帝陛下至仁丕冐大度兼容念法从之典藩屡更全节乗皇华之至部亲玉音下堂拜嘉守土増耀敢不深为防假益励忠勤誓毕微生觊酬洪造
　　代王尚书谢传宣抚问表
　　使临所部传温语之丁宁迹逺于朝荷清衷之省録才微自恨恩重难胜中谢伏念臣受性至疏逢时独早励孤忠而自进坚一节而靡逾用不兼人曷周台省之务拙于从政漫厯藩维之行自龙徳之天飞即虎符而州守决需满嵗归觐清光就移全魏之封渐近长安之日神都南望未一拜于帝晖星传北徂遽再垂于天语噢咻斯至蒙被为荣念久冒于华涂复累更于剧镇第勤夙夜曽乏猷为止虞物论之非罔禆毫髪敢谓主知之误曲记姓名毎常遣于皇华即宣于睿诲此葢伏遇皇帝陛下至仁天覆大度海涵以法从之近聨实先朝之旧物念数经于事任弗忍去遗思特示于恩勤洊加存抚誓图薄效仰答洪私
　　代谢添公使钱一千贯文表
　　公须匮乏辄请益以上闻天防矜从遽増多而下济仰蒙曲赐内激危悰中谢维全魏之要都当朔陲之孔道军校之所犒设使人之所劳迎向除两府之旧臣有缗谓之随使苟待四方之过客在礼不致阙供臣比忝于居畱事顿裁于往例去者太半不承权舆捃遗利以相兼恐伤大体告常赀之不及妄叩渊衷伏遇皇帝陛下至徳包涵大明临照饰厨传以自喜知臣不为损府库之有余如臣所请乾坤施大尘路报微敢不益励乃心自矢清冰之节庶几勉供厥职上酬洪覆之仁







　　祠部集巻十四
　　钦定四库全书
　　祠部集巻十五　　　　　　宋　强至　撰表
　　代贺南郊表
　　圣人能飨即阳位以斋明上帝居歆拥神休而孚佑照临所暨鼓舞维均中贺恭惟皇帝陛下绍淳燿之烈光享重熈之盛福谓俗康物阜兹二气所以降休徳大报防唯一纯可以将慤乃乘长日之至遹奉圆丘之禋四海之助各来九州之力毕献髙禋上逹昭格灵心之承协气旁流并缘精意之感祖考参侑人神普和臣等显相侍祠阻观大报之盛节欢呼闻礼第诵思文之曩篇
　　代贺南郊礼毕表
　　圆丘肇祀率土均休熈事遹成湛恩随霈中贺窃原经礼之载莫重神明之交三年亲祠盛王所以报本列圣参侑孝子所以奉先于皇我朝尤缛徃典恭惟皇帝陛下圣跻维日徳肖于天有懐前人初见上帝卜南至之长晷罄中虚之一心既欵殊庭载假清庙遂登苍璧之币祗奠紫觚之营百灵居歆六乐备奏乃荐鬯之夕神光陆离升禋于阳霄防澄廓天旋法驾星拱端闱鼔舞兆民普均雷雨之施寿康丕后并浃人祗之欢臣适听休成倍深窃抃忝司留钥异兴叹于周南阻从属车第驰诚于魏北
　　代元厚之给事贺南郊礼毕表
　　躬行圣飨遹观熈事之成嘉共神休随肆湛恩之霈羣生鼓舞诸福纷纶中贺洪惟盛朝参用徃典报徳产之本所以三年一郊尽孝心之思所以四圣同侑恭惟皇帝陛下绍烈精之淳耀承累洽之休期聿懐前人初见上帝卜日南之长晷祠地上之圜丘百灵居歆六乐备奏乃荐鬯之夕昭格神光之临升禋于阳歘蒙天表之应旋鸣清跸还御端闱协气交流普均雷雨之施欢心各得并浃人祗之和臣久去从聨比尘使指阻肃雍而相祀第抃蹈以驰诚
　　代沈兵部贺南郊礼毕表
　　竭精意于圆丘熈成祀事浃欢心于率土霈发徳音凡在周行维均窃抃中贺国家顺稽古道参用礼经以天地大神有广生之惠祖宗故事存并侑之文乘三年之亲祠追四圣以严配恭惟皇帝陛下济躬干健至徳离明自临皇气之尊肇奉紫觚之飨谒泰坛而徧乎道祖假清庙以极乎孝思力毕献于九州助各来于四海陶匏有践币玉普登神明相交礼乐并作髙禋上达通肸蠁于灵心协气旁流格纷纶之瑞应于昭景贶以右丕图乃御端闱之崇遹孚涣号嘉与罄宇之内共沐厐休臣迹系朔陲心驰魏阙陪祠莫及拜庆徒深
　　代贺皇太后受册表
　　寳文温厚奉国典之休称圣孝尊亲极母仪之大奉遹光盛礼増抃周行中贺恭惟皇太后殿下夙懋柔仪诞敷隂教含坤元之徳久内助于先皇育天下之君旋尊居于长乐比厌政几之听屡形慈训之勤复辟逾年尚淹于显册有司择日爰上于隆名臣适领漕符钦闻国庆阻就欢呼之列第深鼓舞之情
　　又
　　恩笃内朝礼崇显册四海臣妾一辞欢呼中贺恭惟皇太后殿下坤徳静柔母仪光大进贤以辅先帝有内助之勤断爱以戒后君无外施之失动懐明识嗣鬯徽昔含饴弄孙早优游于长乐临轩遣使方享受于隆名臣比领左符侧闻盛典阻从庆列第激欢诚
　　又
　　寳字肃将饬辅臣而防使隆名恭上极圣帝之尊亲庆浃天区事光坤极中贺恭惟皇太后殿下懋静专之懿徳推涵育之慈怀顺承上天辅佐先帝有相成之道无私谒之心逮圣嗣之继临预政几之同听大公天下未尝恩泽于外家密导宸衷多用祖宗之政事旋还明辟益广徽音长乐优游自享九州之养内朝定省乃惟四海之君欲报厚恩遹崇显册严母仪之大奉尽臣属以均欢臣久去陛廉比司宫钥侧闻盛典窃忭愚襟
　　又
　　钦奉内朝上进极尊之号欢呼罄宇下均欲报之心中贺恭惟皇太后殿下坤徳静专母仪光大进贤以辅先帝有内助之勤断爱以勗嗣君无外施之失自恳还于明辟益増广于徽音含饴弄孙遂优游于长乐临轩遣使旋享受于隆名臣适领漕符方遥廷署莫陪庆列第激欢诚
　　代贺皇帝为皇太后受册表
　　思齐大任方受尊名之礼稽古帝舜益光絶徳之风凡在照临率均抃蹈中贺恭惟皇帝陛下圣跻维日徳肖于天念抚毓于清宫荷爱慈于文母极九州之味以为养未充孝心上万年之寿以为欢自笃恩性遣辅臣而申饬奉显册以上闻寳刻粲然光有司之备物宸衷祗若答莫厚之深仁臣久去近班侧闻盛典阻欢呼于嵩极犹系滞于周南
　　又
　　上崇名于长乐仰慰慈顔举盛典于熈朝益光孝治照临所及欢蹈其均中贺恭惟皇帝陛下独运乾纲若稽古道自临正宁之凝命克谨内朝之问安荷文母之仁深抚清躬而爱笃夙厚恩性比同政防复辟逾年遂髙懐而退处有司择日奉显册以上闻臣久去从聨方恪司于留钥阻陪庆列第延望于明廷
　　又
　　尊名恭上慰长乐之慈顔盛礼敷闻广中宸之孝治照临所及鼓舞维均中贺恭惟皇帝陛下骏命绍休清衷覃粹懋圣人之至徳仰事内朝大文母之徽音寅加显册饬辅臣而防使奉寳字以尊亲能报厚恩岂止三牲之养载光大号可刑四海之风臣适处外台正遥丹戺激欢诚而尤剧就庆列以无从
　　代贺皇帝为中宫受册表
　　埦琰敷言遹恭行于盛典宫闱动色益増耀于徽名凡在有生维均大庆中贺恭惟皇帝陛下寳有重器勤懐永图践宸极以称尊重坤仪之作配念邦家之所御先在仪刑犹日月之相须始全临照繄进贤而辅佐广稽古之聪明以正位于长秋未膺显册因熈成于大礼爰举上仪臣职系朔陲身遥丹戺徒仰母临之庆莫从鼇抃之聨
　　又
　　有司备物谨择日以选仪乃圣临轩重伣天之作配文敷琬琰喜动宫闱中贺恭惟皇帝陛下稽古称尊抚辰凝命不有至明之极亦资内助之贤厚徳承干贵天王之同体长秋正位懋太姒之徽音爰加册礼之崇以称坤仪之大辅臣将命持使节以奉行率土倾心仰母临而欢忭臣任縻朔野迹逺明廷就庆列以无阶驰愚衷而第切
　　代贺皇帝为中宫受册表
　　俪宸极之尊严屡周华嵗膺寳文之温厚増耀长秋凡在懐生率同大庆中贺臣闻闗睢所以基王化坤顺所以承乾元岐阳之宜百男騐进贤之效妫汭之嫔二女辅稽古之明以迄盛朝亦资内助恭惟皇帝陛下清衷昭旷至治登闳大亘地以称尊重伣天之作配以祎衣之奉宗庙祼献时勤而赤绶之正宫闱柔恭日茂尚淹盛典未称徽名申饬柄臣肃将册礼临轩以遣使节示极襃崇率土之仰母临维均抃蹈臣比司宫钥阻侍殿帷第激欢诚莫从庆列臣无任瞻天乐圣耸跃欢呼之至
　　代王尚书谢加食邑实封表
　　三年亲郊遹成熈事一曰庆泽爰及从臣疏新命于训辞増旧封之食赋罔功被宠匪报懐慙中谢伏念臣禀性朴忠与世迂濶歴华涂而始徧愧薄效之未收一离鸣玉之朝数换剖符之地宣上方之恩泽亦既累年抚北道之兵民汔兹半稔伏念国家严顺帝之大奉讲就阳之肇禋四海各勤其来九州毕献其力而臣适专留钥之掌絶望属车之驰奉引诸涂空预甘泉之籍骏奔以职莫陪吉土之祠第率守臣之常坐修方物之贡甫讫圣飨频沾睿恩既广爰田复加其户容孤臣之窃幸由洪覆之推仁此盖伏遇皇帝陛下灵承天心均施神贶虽清衷寅畏自抑于鸿名而慈渥防濡亦周于外辅敢不勤宣条教益励忠规免贻素食之羞思称鸿恩之渥
　　代元给事谢加勲并食邑表
　　亲郊己事洒泽均休赐诏十行转勲一级赋益爰田之数宠深维谷之忧中谢伏念臣起自诸生最为孤仕秪洊扬于三纪奚云补于万分顷贰大农旋陞近侍引南州之绂何有治功笼北道之财复无利术防盛旦之展采奉圆丘之肇禋第羡诸候之骏奔敢嗟太史之留滞固不能听属车之雷动扈从诸涂观吉土之天临肃雍在位遹成熈事例沐湛恩并蒙异数之加弥积罔功之愧此盖伏遇皇帝陛下务均神贶只顺天心虽于穆猗那已形容于羙颂而克自抑畏弗享受于隆名尚霈洪私俯延庶尹敢不益图忠荩匪懈论思誓毕防生庶酬上徳
　　代贺颍王纳妃表
　　宜家淑徳作配元良极典册之盛仪诚邦家之大庆中贺臣闻人伦兹始嘉礼所以重乎婚宗事其承亲迎所以闻于诫恭惟皇帝陛下建大清之极治绍淳耀之烈光毕张朝经爰及家事乃眷天支之爱矧居王爵之尊孝友生知温文日就虽曰少成之善当资内助之贤歴选华门进嫔朱邸适得公台之后备该图史之闻礼法自娴言容兼懋长子主器既度越于戚藩遣使临轩亦宠优于嘉耦将传万世之嗣茂对三星之期动嘉气于深宫沸欢声于罄宇适司留钥阻预朝銮鳯飞遥听于吉占鼇抃第驰于愚悃
　　代贺皇帝登位表
　　臣某言伏以防遵末命光绍丕基天地同符人只共悦中贺臣闻重华之协于帝所以陟元后之尊下武之继于文所以昭先人之业恭惟皇帝陛下圣跻维日徳肖乎天性于钦文躬有歴数四方所照适仰烛于离明万国以寕遽独观于乾造荷五圣之谟烈副三灵之眷懐臣蚤与禁聨久违朝宁恭聼龙飞之会阻陪鼇抃之行
　　代贺太皇太后受册表
　　载享尊名益光令典钦闻大庆胥悦羣情中贺恭惟太皇太后殿下至徳静专柔仪闲淑粤嫔仁庙以位中宫讫无私谒之心隂有相成之道全节钜羙揜前世之徽音顺子慈孙续两朝之孝养惟是圣功之超卓欢哉显册之形容臣逖听礼成不知手抃方居留于北道阻驰庆于明廷
　　代贺皇帝为太皇太后皇太后受册表
　　辅臣防使奉寳刻于二宫圣主尊亲广孝心于四海中贺恭惟皇帝陛下宝有重器勤懐永图妙断日新睿能天纵虽神防圣烈盖自得于生知而子道孙谋乃一归于慈训爰举极尊之号以酬莫大之恩臣适守宫符遽闻国庆阻就欢呼之列第深鼔舞之情
　　代贺皇帝为皇后受册表
　　礼行吉日册备长秋喜动六宫庆均万防中贺恭惟皇帝陛下绍休五圣齐徳二仪不有至明亦资内助乃眷中闱之重尚稽显册之加爰命弼臣奉将盛典维邦家之所御先在仪刑犹日月之相湏始全临照臣比司留钥正逺朝銮莫从鼇抃之聨徒仰母临之庆
　　代元给事同天节进奉功徳疏表
　　右臣防以风薰贯序肇天令之清和日御盈旬戒圣期之震夙虹枢拥庆鳯歴标祥沸万笏之欢声横九门之协气臣是敢躬趋金地面礼玉毫命浄侣以薰修诵秘文而演畅所觊宸晖普照与尘界以无边睿算増多等河沙而莫数第剧后天之祝曷胜向日之诚
　　代漕使谢上表
　　才难称责既当烦使之剧权恩在图新复冒从臣之旧籍宠缘任假感与惧并中谢窃以维今外台莫重北道边控强敌戌屯劲兵笼货民间而惟恐渉伤财之名转粟塞下而仅能供待哺之口而又歳支洪河之备而官用几屈所以艰于运输地列数镇之师而吏员实烦所以要在刺举苟亏精明强济之具曷振转给澄清之纲如臣空疎于事暗拙漫更委寄蔑着劳能比分帅符偶陷吏议官非理去既一跌于严涂咎止退思已都忘于荣路尚荷皇慈之寛置每防法语之矜存通漕朔方果疏恩于不次进班延阁仍还职以如初载省生成率归造化此盖伏遇皇帝陛下乾纲独运神断日新进退朝论必清衷之自择予夺官序絶浮议之可移遂俾单庸讫叨甄録敢不内殚愚虑仰副睿懐少见事功庶酧焘覆
　　代漕使谢上表
　　小才之临大计未知经画之所从薄量之函厚恩尤惧宠荣之不称中谢窃推诸路并建外台特陜西领使之难盖军须自昔之为重缘康定用兵之后顾民力至今而未完笼货闗中而唯恐渉伤财之名转粟塞土而仅能供待哺之口加用度之百出无利源之一遗而频年荐饥常赋罕入在平时之无事尚或须才方近日之餽边岂容冒选宜得老于金谷之要术号曰朝廷之能臣俾总漕权始安物议如臣暗拙于事迂疏曽防日月之勤第幸风云之会预严涂之陟降迨此弥年董朔野之输将止于逾月骤更剧部诚出误恩此盖伏遇皇帝陛下曲轸清衷弗遗旧物盖念自尘于侍从未尝少见于事功使効防劳免慙空食敢不内殚愚虑上体睿懐虽云转给之司务充常课不为聚敛之计取累至仁
　　代韩魏公谢赐生日礼物表
　　报极终身感遂亲生之日礼颁多物恩深君赐之时中谢伏念臣蚤竭孤忠久更大任效防毫髪之可数力觉筋骸之己疲窃愧妨贤屡求去位万钱空食进无补于圣明六纛啓行出犹叨于将相兆凉厥月载育初辰垂记渊衷猥加异数衣均内帛驷出天闲饬有绣鞯玩兼镂器遣子舍以将命耀公庭而拜嘉生也降神为翰实慙于山甫力非稽古所蒙何望于桓荣此盖伏遇皇帝陛下徳厚生成爱侔顾复俾孤臣之诞日荣宠锡于圣时敢不觕勉事功益循涯分既谨且乘之戒仍逃不称之议誓罄丹衷仰酬洪造
　　代魏公谢传宣抚问表
　　恭被徳音逺闻睿训以帅权尤剧防闲俾慎于怱防而圣虑过深爱惜实同于顾复中谢臣本无逺业止任孤忠相二宗之日虽多事陛下之时犹浅第云智力之逾竭未有谋猷之可嘉尚赖风云协期日月垂照灼知戅朴可备使令断自上心付之西畧迄去离于左右防记忆于姓名恐识不明未朕之前而事或暗可虞之际导至言之委曲遣中使以丁宁难胜之恩有如九鼎之重欲报之命不啻一毛之轻昔告齐宣尝闻孟子谓君之视臣如手足则臣之视君如腹心今陛下念区区之踪其抚存既若此之厚在臣某荷巍巍之徳其爱戴宜如何之深誓委防躬仰酬洪造
　　代魏公谢赐药物表
　　老臣告疾累奏于囊封圣主推仁特颁于药物恩逾望表感极情涯中谢伏念臣幸适逢时才非经世昔恳辞于冢仕旋总制于西师夙夜忘疲庶寸劳之报国寒暄乖摄俄旧疾之婴身沥愚悃于上闻动睿慈之垂防命使者之驾传宣恻隠之言按神农之经仍赉蠲疴之品自惭弱质有轸清衷此盖伏遇皇帝陛下礼厚近司爱偏旧物欲勉驱于衰苶因曲赐于矜怜良剂载和庶仰资于卫养洪私所被敢少怠于报偿
　　代魏公谢生日礼物表
　　门弧之志四方适记亲生之始邦诏之书十札遽防君赐之临矧惟被惠之优荣敢不拜嘉而竦激中谢伏念臣比尘冢任自信朴忠才近不足以鬯逺猷智小不足以谙大体未竭股肱之效己嗟筋力之疲妨贤恳避于宰涂本觊乡邦之养疾易守忽兼于帅路复叨闗辅之宣风西略是经寸劳何有遹丁诞日第谨私门敢谓睿明亦烦省録饬身枝而将命获手舞以敭休良驷绣鞯既辍天闲之数织文镂器复分御府之余光生陋躯荣动众目考愚衷而自省知恩纪之由来此盖伏遇皇帝陛下禹度并容尧仁广被乃眷四隣之旧不遗千里之遥爰举旧章并推蕃锡孰为进退一酬今日之所蒙必也功名庶保尔生之无忝
　　代谢生饩表
　　抱恨已孤记亲生之有日载既渥感君赐之维时拜命云初衔恩莫罄需云宠被震厉交深中谢伏念臣风力不强时才甚陋万钟厚禄十年己负于空餐六印重权半嵗颇慙于假器身逐戎旃之逺心存王室之间厥生之初在秋云孟遽荷懽恩之浃仍蒙饫赐之临此盖防遇皇帝陛下优渥老臣始终旧物记其诞日嘉乃丁时均防粲之精甘辍醪牵之肥防既醉既饱愈防鼎食之浮有猷有为毕望丰功之立庶殚尘露少答云天
　　代谢赐诏允相州表
　　引疾拜章不觉恳言之累发赐书遣使忽防圣谕之矜从恩重何胜感深以泣中谢伏念臣久尘大任一信孤忠御边未究于薄能卧閤旋婴于宿疹徒然自勉曽未有瘳势不遑安顾总帅非养疴之地情无所隠冀上心推从欲之私果轸渊衷特颁温诏备诒礼遇之非薄更赦赤愚之可诛俾息残躯许还旧守书奏而临渊每惧恩俞而勿药自康岂曰衰罢可当眷宠此盖伏遇皇帝陛下仁如天冒徳与日跻虚懐最后于四隣爱不移于内外拂性恐伤于一物念愈笃于始终容解剧烦庶期完复优游此日傥存犬马之余生黾勉异时誓答乾坤之大施
　　代谢中使赍诏令赴阙朝见表
　　故乡得请合从便道之行温诏垂音特许明廷之觐仍饬王人而将命愈知君父之隆恩俯伏拜嘉兢荣萃感中谢伏念臣自明愚分独恃主知懐章本望于息肩改帅弗容于量力私心尚歉未遑观戍卒之旋归宿疹俄婴安敢效古人之卧治虽获乡邦之愿岂忘魏阙之思召节遹临礼数尤异此盖伏遇皇帝陛下不遗旧物垂记孤臣亲遣星轺俾传天防仰荷乾坤之爱曷胜犬马之情
　　代魏公谢传宣抚问并赐汤药表
　　星轺将命忽传金玉之音天防均慈仍拜刀圭之赐兢荣维谷荷戴如山中谢伏念臣久玷冢司备防睿奬知朴忠之可使付宠寄而不疑一逺威顔再经旬浃悉心图报弗知道路之勤回首瞻恩唯有阙廷之恋方休徒御初见吏民遽被温言兼班珍剂此盖伏遇皇帝陛下俯怜旧物有轸深仁念病质之久衰冐时寒而遐适特赉养疴之具仰衔恻隠之恩誓竭愚能少酬圣眷
　　代谢赐诏及汤药表
　　议将易地先开谕于温书念此养疴复分颁于灵药礼诚出于特异力敢忘于自量中谢伏念臣幸适逢辰才非经世少则被用不谓精神之有涯老犹谨身至于衰苶而后已向徃经于疆场比入觐于阙廷天光照见于残骸乡曲许还于素志优游偃息才安僻郡之十旬委曲丁寜欲付朔陲之数路属此大寒之际轸其多病之余新领轻轺兼颁珍剂此盖伏遇皇帝陛下眡孤臣之厚无旧物之遗拜嘉虽荷于深恩揣己难胜于大任臣已别具劄子奏论谨奉表称谢以闻
　　代谢加功臣食邑表
　　三年亲郊一日庆泽乃眷近司之旧遹加羙号之荣赋兼益于爰田惧实深于维谷恳辞弗获虚受为慙中谢伏念臣力学不强赋能俱短二府迭居于一纪三朝奚补于万分要路妨贤故乡乞守自季秋之去国仅三月之偃藩伏值朝家若考前经肇禋上帝九州毕献其力四海各勤其来而臣适领左符第闻盛礼固不能听属车之雷动扈从诸涂观吉土之天临肃雍在位逮成熈事首沐湛恩并推异数之优増负罔功之愧此盖伏遇皇帝陛下只饬圣飨永承天心虽于穆猗那己形容于羙颂而克自抑畏弗专享于蕃禧均霈洪私俯延外牧敢不勤宣条教益励忠规免贻空食之羞兼塞假名之议
　　代魏公谢遣使赍诏抚问及授大名判府兼河北安抚使表
　　使指亲临诏音开谕清漳病骨防典轸于余生全魏髙牙俾勉从于重任成命固知于难免私心间有于未安中谢伏念臣幸适逢时才非经世早以功名而自许不知量力而后行晚惟衰苶之相乘未即乞身于勇退丐故乡而偃息冀满嵗以优游会朔野之洊菑动上方之北顾乃分绥御之柄以属短疎之材而又丁宁以遵防民之言周旋以尽使臣之礼此盖伏遇皇帝陛下寛仁兼爱终始误知因付畀于剧权首简图于旧物傥止以别都而假守犹堪强防于疲驽如兼数路之提封实恐坐成于瘝旷所有兼河北安抚使臣已别具劄子论奏谨奉表称谢以闻













　　祠部集巻十五
　　钦定四库全书
　　祠部集巻十六　　　　　　宋　强至　撰表
　　代魏公比京谢上表
　　独当一道尚容觕竭于防才兼抚连城实恐难胜于重任肇班寛诏深愧厚恩中谢伏念臣风力不强器能实谫致身奚识于枉道接物惟存于至诚朝廷非繋于重轻将相辄更于出入且所临皆剧精神已耗于当年而其得过多疾病遂乗于今日方戢倦飞之翼少安旧集之林甫尔渉春遽然易地大称全魏之部比控强敌之疆比虽水旱之稍平兹尚民流之未复冀苏疲俗爰属老臣顾无惠术以安人虑乏威声之服敌始恳辞而弗获讫冒处以为惭此盖伏遇皇帝陛下政在图新任先求旧特自清衷之所简不惟绵力之不堪敢不搜讲武经道宣利泽残躯黾勉倘偶立于事功睿防丁寕庶弗孤于器使
　　代谢遣使赍诏赐药表
　　诏防趣行方就所封之国圣心垂轸俯怜多病之躯爰饬贵珰特颁珍剂捧受惟知于恩重报偿愈觉于命轻中谢伏念臣自効孤忠累更大任俱殚智力勇为不复于当年兼抚兵民剧用尚防于今日靡容辞病岂敢图安勉去故乡亟来防府防民寛诏奉行未及于弥旬将命轻轺传问已临于所部赐细书之温厚加灵药之光辉此盖伏遇皇帝陛下爱笃老臣念深旧物以驱驰之即舍俾服饵以扶衰仰戴睿慈曷胜愚抱
　　代魏公谢都知传宣抚问并赐龙茶表
　　北门居守未宣驽力之寸劳南土贡珍遽钖龙盘之上品仍屈王人之长亲传天语之慈恩重难胜感深以惕中谢伏念臣初无逺业讫至近司间縁疹疾之乘方避宠荣之极勉来全魏且兼抚于兵民幸迩故乡犹少安于习俗一叨师领屡拜君言存问既勤匪颁尤渥矧灵芽之异产岂俗肺之易尝此盖伏遇皇帝陛下克念老臣弗遗旧物埀睿音而下及加宠赉以俱霑载省衰疲奚从报塞
　　代魏公谢赐生日礼物表
　　亲生在旦方萃感于巳孤君赐维时遽拜嘉而至渥宠荣所集震厉无从中谢伏念臣底滞天资迂疏时用特縁一介之术业洊歴三朝之弼谟罄竭短才犹坐兼于衮钺徘徊重禄未归就于田庐左弧第谨于私庭中诏忽传于子舍衣颁内府马钖天闲鞯叶有辉器文加镂生而维翰实慙山甫之降神今也所防又异桓荣之稽古此盖伏遇皇帝陛下爱深旧物礼厚孤臣垂记始生猥加异数敢不益殚驽怯少荅龙光庶逃不称之讥仍谨且乗之戒上恩既重臣命逾轻
　　代谢歴日表
　　日月所纒天地之纪防成密课例被诞班中谢恭惟皇帝陛下握斗宅尊抚辰凝命灵承干縡首饬人时黼坐储精长茂在躬之数清防攷法顺稽合体之元臣适守留符与观明训岂敢失坠唯谨奉行
　　代贺正表
　　伏以东国着经谨春秋之五始西京讲物览图籍于三朝于皇盛时尤重令节中贺恭惟皇帝陛下钦修人纪茂宪天心七政之察璿玑四气之和玉烛方对时而育物属献嵗之发春星拱臣邻称庆嵗元之防日章圣徳同符歴纪之新臣适守别都正遥丹戺阻预夀杯之献不胜魏阙之情
　　贺同天节表
　　粤若首夏肇惟浃旬是生圣人克享天命传祖宗相受之业六五帝以御图竭臣子仰祈之心亿万年而庆夀中贺恭惟皇帝陛下圣跻维日徳肖乎天发威断之神明藏政防于鼓舞虹流电绕临载诞之初辰日永风薰亘无穷之协气臣欣逢庆节阻望清光适縻北土之居留徒罄南山之颂祝
　　代谢诏书抚问表
　　念臣衰之多病适履歊炎烦主圣之推慈有加轸防诏音开谕使指亲临中谢伏念臣蚤备近司初无逺业犹兼将相之过宠尽出圣神之误知忠与生俱罄厥股肱之效疾随老至仅乎皮骨之存溽暑贯时渊衷闵旧因曲颁于睿防俾自补于残躯此盖伏遇皇帝陛下盛徳海涵至仁天覆治恐伤于一物欲尽安全爱尤笃于四邻弗殊内外特垂清问爰及孤臣
　　代谢诏书赐汤药抚问表
　　旧疴荏苒乃贻君父之深忧温诏丁寜更属王人之曲谕言颁灵剂俾辅残躯中谢伏念臣学昧圣贤名兼将相禄既浮而量溢福不胜以灾生忠激一心虽曰股肱之自力疾攻四体仅乎皮骨之独存敢图皇慈特遣使指形十行细札之训分五色一丸之辉岂云衰迟可称矜防此盖伏遇皇帝陛下爱偏旧物义笃老臣为怜犬马之尝劳不轻蝼蚁之至细始终乃眷逺近弗移傥积疹有瘳喜敢言于勿药顾大恩欲报命何啻于如毛
　　代魏公谢进仁宗实録赐诏奨谕表
　　大典告成实虞漏畧细书垂谕猥被褒嘉伏读载周兢荣失措中谢恭以仁宗皇帝稽古文思宪天聪明髙拱博临享国既乆至仁广泽入人者深威惠之渐外夷命令之孚羣聼忠贤哲辅之参用坠礼濶仪之并修可着无穷悉归所载编研之手固曰难才典领之司尤非易处而臣叨荣有日逮事当时乆居防政之间亲奉徳音之数虽见闻之靡惑终才识之非长妄董诸儒获成信史比尘圣览方悸愚衷伏遇皇帝陛下祗服孙谋遹追祖烈以天地之徳难纪赦其摭实之非工以嵗月之积颇多因以念劳而加奨钦承宠赐唯谨荣藏
　　代谢生日礼物表
　　亲生在旦方追顾复之恩君赐维时遽被宠荣之数拜嘉既渥萃感兼深中谢伏念臣自任孤忠遂阶显服万钱之享十年已负于空餐六印之归一道尚尸于重寄适临诞日垂记渊衷赐出帝庭命衔子舍织文镂器以光其玩绣鞯良驷以飬其安蔀室増辉羸躯动色维周之翰固慙山甫之生稽古所防何有桓荣之力此盖伏遇皇帝陛下至仁天冒大度海涵曽旧物之弗遗省初辰于载育遹颁多物并及孤臣敢不觕建事功盖循涯分既谨且乗之戒仍逃不称之讥庶荅洪私曷胜丹抱
　　代魏公谢歴日表
　　清台宻课緑检细书既叨拜贶之荣又被劝民之训中谢窃以布治正月虽万俗之具观颁朔诸侯欲四方之皆晓恭惟皇帝陛下乾纲总揽王事遹新户牖储精自坐知于天道玑衡则象复敬授于人时臣适忝居留与闻辰告当仰防于诏意使毕懋于嵗功
　　又
　　臣某言伏以西京讲物萃图籍于三朝东国尊王书春秋之五始臣诚欢诚抃顿首稽首恭惟皇帝陛下至仁天冒盛徳日跻宴然享函夏之归坐以湏大明之旦蒸民观象防嵗歴之更端上帝降康宜春祺之备舍臣懐章北道方阶偃息之求称夀南山阻与欢呼之列
　　贺同天节表
　　臣某言伏以日御盈旬风薰报夏髙厚协賛圣神挺生庆节诞临欢声四起中谢伏惟皇帝陛下纉烈淳曜宅心太清濬尧思之钦明懋禹躬之勤俭清和首月震夙丁时六五帝以御图传祖宗相授之业亿万年而享祚对天地无疆之休臣适守宫符阻陪廷着第罄冈陵之祝一均海防之情
　　代刘希道待制谢上表
　　独当一道兼拊六城初见吏民敢言师帅第奉行夫寛诏奚取称于明恩中谢伏念臣比自孤生骤叨近侍进不由于累日幸实岀于遭时言责所司那避贵权之侧目计文云总初知功利之究心仅此再朞讫无寸效防坤维之缺守荷乾造之曲成简自渊衷畀之重寄食君之禄义难取于便安以亲为辞情盖縁于危迫露章既上悸魄弗寜不能叱驭以为忠方尔阖门而待罪适逢广爱特缓严诛眷朔野之奥区号常山之剧镇弗离旧部就付要麾侍慈母板舆之来近逾十舍观居民云屋之盛雄眡四封窃宠尤多载恩有所此盖伏遇皇帝陛下至仁天冒大度海涵孝治之行不欲一夫之阙养睿慈所及尚容千里之班条敢不图讲政经刺求民瘼庶集涓埃之绩少酬覆载之私
　　代谢赐生日礼物表
　　左弧之志四方日记亲生之所始细书之行一札时防君赐之云临期服宠荣弥深震叠中谢伏念臣素无逺业特恃孤忠夤縁误恩尘玷重任岀入将相万钱乆负于空餐绥御兵民六印洊叨于兼绾适逢载毓之旦方轸已孤之懐奉将温辞垂遗愚息衣岀内府马分上闲帯饰光躯器文溢目降神之羙维翰既慙山甫之生稽古之夸所防又匪桓荣之力此盖伏遇皇帝陛下不遗旧物曲示厚恩名器所司辄容于假宠服乗以拜唯有于论酬誓讫余生少偿洪造
　　代鲁公谢男授龙图阁直学士表
　　臣某言伏奉圣恩除臣男某龙图阁直学士者愚息进秩就加旧阁之从聨老臣退居愈幸私门之荣观仰承乾造俯剧震惊中谢伏念臣歴事三朝蚤更二府遽至礼经之七十未偿恩纪之万分印绶宠名悉上王朝之乆图书寳构误延子舍之防何意頺龄与逢显渥此盖伏遇皇帝陛下至仁天覆盛徳海涵愽延众材毕取介善不遗辅国之旧遂及趋庭之私敢不教忠俾尽驰驽之薄效庶其论报弗辜舐犊之防情
　　代魏公贺明堂大礼毕表
　　臣某等言九月日明堂大礼毕者伏以圣人唯能于飨帝并侑五精之神严父莫大于配天兼风亿姓之孝合宫已事罄宇防休臣某等诚欢诚忭顿首稽首伏惟皇帝陛下诏浮燿之烈光享重熈之盛福九谷登富二仪降康益谨灵心之承勿专圣徳之有遂沿报本之故事参讲思文之曩篇既欵殊庭载假清庙爰及宗祀维时总章百灵居歆六乐备奏廼荐鬯之夕昭格神光之灵瘗币之时歘防天表之应思共蕃祉随宣湛恩协气交流一均雷两之施欢心各得并浃人祗之和臣等适聼休成倍深窃忭方祗留务异兴叹于周南莫克骏奔第驰诚于魏北臣某等无任庆幸忭蹈屏营之至谨差某官赍表诣阙贺以闻
　　代谢加功臣食邑实封表
　　熈事遹成湛恩随布载加宠号兼衍真封赋仍进于爰田惧实深于维谷中谢伏念臣素慙逺业自信孤忠朝廷非系于重轻将相輙更于出入平生许国竭愚虑而不无连嵗抚民论治功而何有伏值寜朝展宷阳馆奉禋四海各来莫克陪祠于夙夜九州毕献尚安助费于毫厘逮推神贶之均首及宰司之旧蕃然异数萃此罔功饬词臣而赐书遣族孙而将命礼逾常矩恩激危衷此盖伏遇皇帝陛下灵承天仪风示民孝虽鸿名弗受自存圣徳之全而丕祉所防嘉与臣邻之共敢不勤宣睿训勉懋壮猷庶逃空食之羞兼塞假名之议
　　贺同天节表
　　臣某言伏以火徳兆时协契景炎之运虹光荐瑞挺生睿哲之姿庆节诞临欢声四起臣某诚欢诚忭顿首稽首伏惟皇帝陛下徳符干健治对离明性循仁义之行躬发神明之断风薰报夏日御盈旬厥月清和维时震夙观文太史喜逢箕翼之明称夀羣工愿等冈陵之固臣迹遥廷署守在宫符第防就望之诚阻与欢呼之列
　　代百官谢御筵并传宣表
　　顺理大川实由王道之正推慈广燕益尽臣心之忠驰遣使人宣传法语涵濡睿渥鼓舞舆情中谢恭惟皇帝陛下总擥万机毕张百度眷言二埽之决尤动数城之忧塞故开新虽交陈于羣防取长舍短繄独断于渊亟兴厥工隂有所相如期底绩飞奏告成盖建中克应于天心故润下不违于水性爰即防府以颁庆筵广坐多欢同聼鹿鸣之什寜朝信史复纪河平之年
　　代魏公纳节表
　　躬荷兵民之重任既非有疾之能胜生防将相之兼荣抑岂无功之可据比恳还于印节庶僻守于麾符盖髙未动于物情宣谕遽烦于使指洊敷危悃决俟俞音中谢伏念臣四纪逢亨三朝窃宠良自寡能而厚禄遂罹多病以乆衰一辞东府之钧衡再领北门之筦钥莫非强勉以济剧繁心虽云劳力有不逮以至河齧旧防而失备民逃常产而未归职由冒居皆合引去然犹徘徊嵗月偃息朝昏庶防小康翻觉筋骸之渐惫若曰防效讫无毫髪之足甄于兹不能可以遂止苟尚贪于要地将不保于余生唯有至仁能全防欲伏望皇帝陛下俯怜旧物特轸孤臣许上戎旃并收貂冕小邦简静俾专近于方书悴质支离免即填于沟壑沥胆愿囬于天聼没身期报于君恩
　　第二表
　　由衷叩露纳节矧縁于疾辞冀上哀怜改麾兼赐于可报物情必至天意未回苟避雷霆之诛恐先沟壑之委敢殚危恳决俟俞音中谢伏念臣生赋朴忠早尘显服不惟智力之可否但务私恩之报偿甫及中年遂罹多病自叨再任之后已是乆衰之余虽复亲近簿书缮完城府盖一日效昔人之必葺固非乐为且三载乏徃典之陟明自宜引去况兵民非卧疴而可治将相岂尸禄而得居更勉强以贪荣将颠隮而速祸弗全残喘有累至仁伏望皇帝陛下日月照临乾坤覆载任别图于众哲志曲就于匹夫许上戎旃免司留钥息肩闲郡俾士意之稍完没齿盛朝庶皇慈之可荅
　　第三表
　　罔功纳节以疾请麾再尝自陈一切未许行恐余生之不保敢千万死以有闻中谢伏念臣中实枵然生而戆甚宠荣欲报勇于遇事而辄为筋力既衰失在知难而未止比救将颠之质叠倾必至之诚厚禄戒贪愿上淮南之旄钺小藩乞守免当河朔之喉襟尚迟矜从尤激危惧盖残躯不息渐归沟壑之为邻空食寖深转愧防埃之无补伏望皇帝陛下特囬天聼俯徇物宜不遗蝼蚁之防情各任鹪防之常分有民人足以为政畀支郡足以养疴许将相之辞隆絶公朝之假宠既完素守仍息乆劳恩施难名报偿何有
　　第四表
　　病难任剧职合辞隆开可不时颠隮无日危迫敢殚于血恳哀怜愿轸于皇情中谢伏念臣起自孤生初无逺业禄常过量宠荣最早于他人福不胜灾疾疹遂纒于今日所以恳还将相之印力避兵民之权庶就闲州少舒瘁质私计已决愚诚不移虽委寄误深不谓三年之已乆而衰疲待报翻嗟一日之为长矧是戎旃固非虗器无功以领于义未安使老臣两失于寸心岂人主相优之本意伏望皇帝陛下特囬天鉴曲尽物宜就更麾符许上旄节驰驱驽足免令濵死于未休偃息残骸或冀余生之可保大恩难状丹抱奚论
　　第五表
　　重负未释日寖乆而力穷疾呼欲闻天转髙而聼缓敢罄论于恳追愿毕赐于矜从中谢伏念臣自信直诚所羞枉道宠利虽丰而宜取未始辄辞事为至剧而可当曽何少避唯是戎旃兼一品之要留钥守三年之余得既过多处亦云乆且无功而享厚禄虽贪夫有所不为多病而荷重权在老者尤难自强所以纳节以逃空食之耻乞守以息残躯之劳凡经危悃之五陈未赐徳音之一可苟遂循于缄黙是坐待以颠隮伏望皇帝陛下曲贷余生洞明孤抱知辞隆非出于饰伪念避剧实縁于负疴就改麾符并收旄钺亲近医药免令沟壑之即填养安形骸悉自乾坤之再造谋心巳决得请后休
　　代谢再任表
　　悃愊累陈从欲许还于新节衰疲自力竭能勉抚于旧封委寄逾陈颠隮是惧中谢伏念臣本縁一介之曲学歴被三朝之误知自解宰钧继纡守绂早年遇事风霜不计于残躯晩嵗纒疴药饵乃同于常膳比引揣躬之分数裁辞剧之章力丐闲州少安病质而恩生望外事与愿违俄更西雍之帅旄仍赴北门之留钥所以极陈去就仰凟聪明幸宠利非事君之宜必冀寝加恩之命防疲驽虽老臣可强敢不拜再任之休讫奉谕音两谐愚恳此盖伏遇皇帝陛下至仁天冒盛徳海防器使庶工爱偏旧物虽俊杰甚众并试有为之时而尫瘁之余惜投无用之地敢不勤宣条教兼拊兵民傥沟壑之未填尚乾坤之可报
　　代张景元龙图知成都府谢上表
　　优加职任特私名器之大公初见吏民即谕朝廷之广徳才防责重宠至惧深中谢窃惟益郡之奥区兹实坤维之剧镇有江山之控帯兼民卒之抚绥从来守臣多采宿望如臣甚陋自视无堪侍从最为晩跻技能奚适时用更计筹于内外乏政绩于毫分及此逾年遽云増秩顾巨藩之所委非小器之可当而又烦使向临于两川先臣尝列于近职领蜀门之印绶曽是昔游直廷阁之图书复叨世选何乃防躬之幸获兹数事之兼此盖伏遇皇帝陛下躬揽乾纲日新睿断眷先朝之旧物记通漕之孤臣躐等班行之间推恩屏翰之寄敢不博求民隠祗训戎韬坐布寛条厎舆情于安集力图靖治副圣训之丁寜
　　代人谢知成都府表
　　初见吏民即宣条教重任而力不逮宠过而心若惊中谢伏念臣江海防生朝廷孤士当龙徳离潜之始方参贰于大农洎天心求治之间复总司于外计未尝伸愚瞽之虑得以补圣神之聪忽防误恩起置华选矧顷驰于单传尝歴使于两川今兹守封实乃故地叱忠臣之驭虽媿于古人剖刺史之符获绥于旧俗倍为荣幸尤荷生成此盖伏遇皇帝陛下躬揽权纲首敦劝向不责已试之验而观其后效特屈非常之命而激其壮图遂俾短能亦叨剧委而且径从便道祗领严程阻瞻前旒弗克禀睿谟而后徃务靖逺服庶防防诏防以防行代谢进和御诗奨谕表【案此表以下俱据宋文鉴増入】
　　参羣篇而奏御载非工被优诏之发中褒嘉甚渥惕然拜君父之赐藏以为子孙之荣伏惟书曰帝庸作歌所以极道明良之意雅云臣能归羙所以上酬福禄之辞惟千载一时之逢逾三王二帝之际乗太平之多暇讲稀濶之盛游歴寳宇以披祖宗相受之文御飞帚以纵神圣有余之学以至置酒别殿赋诗中宸于时从聨咸续睿唱如臣者有朴愚而植性无文采以表身自陪风宪之要司都废防言之旧学妄抉鄙思缀成斐章大乐在前发哇声而接响太阳临下衒爝火以交光既凟防旒若临深谷敢谓兼容之度例形过奨之辞游圣门者谓之难言矧继尧文之后逾华衮者重夫褒字况防汉训之加夫何孤臣叨此厚幸此盖伏遇尊号皇帝陛下齐徳干覆育材士伦善虽小而弗遗力或矜其不逮誓竭讲劘之效庶酬勉朂之仁
　　代都运赵待制谢上表
　　小材而临大计不知经画之所从薄量以函厚恩唯有思勤而可补窃以今之北道重曰外防边宿劲兵境控疆敌嵗支洪河之备而民力防屈所以艰于赋输地列数镇之师而吏负益繁所以要在刺举宜择精明疆济之器以付转给澄清之权若臣空孱于事迂拙向引两川之漕近贰大农之司率觕竭于愚衷讫罕通于利术敢期烦使乃委孤臣此盖伏遇皇帝陛下廓天地之容收涓埃之细特加不次之命而欲劝来者弗责已试之効而俾懐后图得不夙夜以思始终乃职岂敢专聚敛之最以上累于君仁亦当拊凋残之余庶下苏于民瘼




　　祠部集巻十六
　　钦定四库全书
　　祠部集巻十七　　　　　　宋　强至　撰状
　　贺韩魏公生日状
　　素商肇序元精萃在于金行大昴储祥上相出符于寳厯维时载诞与国同休恭以判府司徒侍中道济王涂望髙宰路功名自着而避逺无迹徳爵极隆而持循以谦一巳安行而有余众心仰慕之不足巻三朝之钜业乆退守于宫符抚千里之环封复恳纡于乡里门弧戒旦鼎食増荣宜夀而臧合万辞而祝颂若富与贵永百福之崇髙某适倅计庭正遥恩馆驰懽诚而第剧就庆列以无从北望台光卑情无任激切防祷之至
　　枢宻富相公加户部尚书状
　　伏审诞敭内命具告外廷进长地官増崇台序伏惟庆慰恭以枢宻相公噐包民极勲济王涂洞安危之大机更文武之二柄宰庭论道尚存鄼侯之旧规枢幄本兵不闻敌骑之南牧两朝感防一徳将明遘继圣之重光采建储之前议特加峻秩示奬元勲虽恳列譲封隠庙谋而弗有而勉从制册激朝论以逾髙
　　上富资政状
　　向纡守绂逖逺台符当淮州嚣冗之冲积官簿沉迷之虑驰心材馆徒尔増劳奏记铃斋缺然不讲伏惟布黄堂之政事萃泰宇之福禧恭以某官道简上心名重天下髙文大册蚤中于贤科要职美官独扬于圣世将命絶域能尊大于本朝避宠鸿枢益光华于全徳进陞秘殿出领巨邦绥一州之氓惜利泽之未广调大钧之化庻中外之咸依行奉诏书入居鼎席
　　枢宻张太尉加吏部侍郎状
　　伏审显对册书増崇命数优国老之旧徳进天官之亚卿邸报初闻朝论胥庆恭以枢宻太尉天民先觉王佐伟才抱忠谅之一心出诚明之正性参鼎司而调万化清风尚存坐宥省以论五兵白首逾厉适报受遗之徳遽疏进秩之恩垂光中阶登贰冡宰鸿枢之秘想妙畧之咸依赤松之游追先芬而未可永言企跃曷尽敷云
　　防政赵侍郎加吏部侍郎状
　　伏审帝制发中天官登贰埏陶所暨喜跃惟钧恭以防政侍郎道备将明徳含惇大忠言坐防乎国论文体追还于古风自结主知厯纾贤业拜先皇于卧内亲受遗言出嗣圣之宸特崇旧徳加峻中台之贵秩益光近辅之荣班某总计朔陲驰诚翘馆顾业官之有守思展庆以无从
　　代贺向少卿状
　　伏审宸检疏恩月卿进秩晖映之下跃抃兼常恭以某官亮节在廷懿文表世荣宠绅緌之贵庆钟圭衮之余领通漕之事权赡大邦之用度芝函锡命棘位登贤心计无垠聊屈外台之寄聪闻甚熟伫观诏之来俛惟冗防镇卜栖倚
　　代贺李参政状
　　伏审帝诏登贤宰庭进序埏镕所暨懽跃惟钧恭以某官上天元精清庙伟器行出世表文为人师识度宏深夙称大臣之业忠谊肃正自结真主之知遽违京邑之雄径宅庙堂之贵图讲治安之防今也其时树立太平之基决于匪日九州四海万口一辞某适贰守符逖遥台屏虽闻风而増忭惕驰贺以无阶
　　代贺待制谏议状
　　伏审入觐宸旒峻跻谏闼侧闻新命窃忭丹悰恭以某官庄重自居直清不倚早逢文雅之防优践防良之科回翔显涂晖映当世早居侍从之职屈领事为之权掌通漕之司方凝于荗绩奏甘泉之计宻简于上遽兼内阁之华骤置七人之列金谷之委聊慎于才难钧冲之崇伫膺于册籍即图趋伏并述忻翘
　　代贺梁副枢改给事状
　　一违墙宇乆偃邦乡有簿领之撄懐习成慵放顾音函之布问坐致濶稀兹承疏渥严宸登贤华序矧叨晖庇实倍忻愉恭以某官庄重自居直清不倚逄辰熙穆筮仕光亨飞緌金马之廷早扬仙贯视草玉堂之署宻畅宸猷日亲奉于威顔位益隆于体貎鸿枢之府叅掌于繁机责琐之门骤光于宠拜矧时所倾属上方倚毗咫尺台衡聿摅真相之业仁夀亿姓以毕大臣之能
　　代贺欧阳龙图知府状
　　伏审光奉制书就移治屏伏惟欣慰恭以某官际天蕴识名世标才允极将明之资以基太平之业屈司宫钥欝四海岩岩之瞻行被宸緍宅上台两两之曜
　　代贺文相公状
　　伏审恩章均霈册命发中庆与国均荣动物聴窃以昊天着象酌气者机衡之司皇国设官赋政者喉舌之任审是要选归于宗工恭以某官上台元精清庙伟噐厯二府之重委践三槐之絶班晋公厎淮右之平入持宰柄山甫补周家之阙逺踵贤规大属股肱之良益隆体貎之地某职贰方郡迹遥庙堂驰贺无阶企悚良极代贺发运待制状
　　右某伏以寳典履长盛仪亚嵗羲易纪某来复鲁史载夫望书恭以某官才贯几深徳防刚实外台重委诚曰借才之司内阁迩聫决非乆次之地顺迎令序诞拥厐禠某适守贱司不获躬诣堦墀称庆卑情无任瞻颂激切悚惶之至
　　代贺运使张刑部状
　　伏审宠承鸿渥荣改清郎伏惟庆慰恭以某官业履蹈中才猷彪外洊更重委率着能名括地赋于列城实闗心计陟秋官之要秩兹副恩章俛惟下寮方备属吏侧聆甄擢倍万忻愉
　　代贺许发运赐出身状
　　伏审光被诏音荣升科等侧闻异数隂忭丹悰窃以国家图讲圣治之端追捄时文之弊以有司持尺寸之度岂尽得人而贤者具经济之资或艰中第爰颁不次之命以擢非常之才恭以某官识洞深几学探精蕴雄文大笔自结于主知细札温书特跻于贤选天下知劝朝论加优燕贺良深葵忱曷罄
　　代贺厐昭文状
　　伏审就膺制册陞冠宰庭成命既行有生同庆恭以某官髙文经世钜业代天道谊致君忠谅行巳间绥邉阃旋贰枢廷浸隆万乘之知防断三公之论厎邦猷于甚盛宻简中宸隠庙略而勿居一归上衮遽正元台之位以彰真相之才庙堂之号得贤莫先今日区夏之观至治计在匪朝某职预漕台迹遥政府亚绅緌之懽蹈邈矣无阶托钧治之埏镕幸而有地
　　代贺陈杂端状
　　伏审荣改谏聫就登宪职伏惟庆慰窃以台选之妙官材实艰言朝廷是非紏臣僚过失其膺慎简允属宗贤恭以某官行洁性醇徳宏业钜髙文大册早中于贤科美职要官进扬于圣世才为时而杰出道遇主而盛行间分九五之忧往抚东南之地全安罢俗宣谕至仁甄擢俊良抑黜奸懦迨使车之还止果宸扆之嘉焉开英衮之便涂济绣衣之上笏弥逢庻政之阙今也其时树立太平之基决于匪日俛惟冗琐旧辱奨怜新命传闻寸窃忭讫恩成而有地从贺列以无阶
　　又
　　祗服恩华进更台选伏惟庆慰窃以国家深讲至治并登伟人风议所闗宪职为最紏朝行之过失正色不回论邦体之是非危辞无避其膺妙简允属宗工恭以某官术业宏长才猷肤敏见不忠于君者直哉必言苟可利于国乎行且弗顾向领严宸之命尽观列郡之风陞贤黜奸扶弱抑蠧迨旋崇斾入觐防旈宣诏意而甚明果上心之称允绣衣剧序聊示于徽章英衮絶班行光于宠拜
　　代贺陈相公状
　　伏审宠建使旌荣兼相印仍跻秘殿复镇旧藩伏惟庆慰恭惟某官社稷宗臣山河间气秉直道以结人主挟重计以尊朝廷向宅鼎司首膺晋锡裁黜贵幸振拔滞淹窒塞滥源啓辟治路厎邦猷于甚盛密简严宸避庙畧而弗居恳辞上衮部守符而均佚露公冕以观风巻康济之大而就一州遂蕃宣之乐而欝四海帝心乆注恩数推优谓体貎旧臣宜带宰臣之序欲节制诸郡因加将钺之雄礼意甚隆舆言弗惬一相处外劳周伯之来归万民具瞻望晋公之再入行膺徽册还陟元台曽是疎顽甞依挺造顽金待噐更期大冶之开广厦既成敢效翾飞之贺
　　代贺发运邓郎中状
　　伏审祗奉荗恩出司通漕侧闻成命窃抃寸襟恭以某官术业宏长智谋肤敏郎垣应宿蚤跻位着之严使节宣风洊领事权之剧旋闻名于法坐亟佐职于财闱眷言淮海之输实备邦家之计董外台之转给宜得周才被温诏之褒陞允资硕画俛惟属部将庇末晖欣幸交深名言非悉
　　又
　　伏审祗奉恩函总司利柄窃以中都之费率繄通漕之供乃简周才以分重寄恭惟某官中和廸哲亮直秉彛谨漕节之输将洊登最状叅财闱之经度乆试丰功遽为总哲之知却领东南之计俛惟懦品尝庇末光复依使斾之严不失君轩之旧永言庆忭倍万等伦
　　又
　　伏审进膺宸诰出总使台将托末晖预深窃抃恭以某官行推髙爽道具醇全遘复旦之圣期践列星之郎位备纾贤蕴自结主知洊持漕节之严入预计廷之剧绸缪利柄厯详金谷之原防被朝佥都领江淮之运物论皆允邦须所依俛惟下寮行备属吏永言欣幸曷防名言
　　代贺施龙图状
　　伏审北辕按部中路改恩罢总漕台往司宫钥伏惟庆慰恭以某官器包民极勲济王涂亲对休辰洊扬膴仕领邉藩之剧部叅财省之伟谋风绩并凝褒章増峻遄陞延阁之秘益注严宸之懐董大计于东南乆烦经画副具瞻于中外差缓陞庸遽被温书暂班寛诏俛惟属吏夙荷恩私欢恋并懐指云非谕
　　代贺钱侍读移青州状
　　伏审光膺细札移殿巨藩伏惟庆慰恭以某官方格淳修噐识宏逺髙文大册早决于世科至论昌言有禆于国体进直禁扄之秘旋陪乙夜之观礼遇益隆地望絶拟辍居严署出守南麾已跻雅俗之安靡俟更书之满朝端上衮差缓于登庸京左数邦聊繄于镇抚即光册拜大副岩瞻
　　代沈主客贺文侍中知永兴状
　　进膺册命出布政条伏惟庆慰恭以某官王佐伟才天民先觉济极功于天下畅钜业于朝端蚤跻台序之严旋宅宰司之冠搜阔仪之未讲坠典毕修画常宪于可行成规永赖去终礼制起应诏音建淮海之髙牙镇闗河之巨屏式是逺畧穏如长城繄樽俎之前筹寛朝廷之西顾外蕃王室暂劳申伯之行归秉国钧再俟晋公之入伏望上为宗社精调燕兴
　　代贺知府李密学状
　　伏审祗奉制音就观防政侧闻新命窃抃寸襟恭以某官经世伟才荐绅硕望由妙年而取上第不累日而都要官亟自禁林之游径登枢府之直时论归重上知愈明京邑四方之表仪翕腾于尹治宰廷百辟之师帅当被于朝佥咫尺聪闻旦夕册拜未遑驰庆先辱占书媿喜并深名言非谕
　　代贺安抚太保状
　　伏审肃膺朝命出谕上仁拜徳有阶普天共幸恭以某官识度沈逺机神迅清名简万乘之心才兼数器之任帝念东南之郡民罹水旱之年分使臣之光华奉承温诏布天子之恵爱抚慰羣元某适守陋藩行瞻严斾永言企抃曷究文陈
　　代贺青州文相公状
　　伏审就膺细札移镇巨邦凡出埏陶惟均抃跃恭以某官山河间气社稷宗臣道遇主而盛行位因功而数易运神机于枢幄才服华章叅正议于鼎司遽更徽册方将缉熙当世之縡舒畅苍生之心防狂敌之悖常婴孤城而假息独形忠愤请殄奸妖庙算畧施防巢随破晋公登用最髙平蔡之勲传説賛襄休有弼商之防追合宫之濶典一旦举行诏列郡之礼闱同时开设少见大臣之效弗殚真相之才露冠冕以观风剖守符而均佚朝端上衮矧乆欝于民瞻京左数邦后暂劳于君重行祗明命还宅元台曽是孤生甞叨清举请假书林之职俾兼漕节之权虽寝曲恩如沾大赐自违钧屏寻总计台苐切欢诚阻从贺列
　　代贺宋内翰移镇状
　　伏审祗奉明缗移専巨镇伏惟庆慰恭以某官民灵先觉王佐伟才道简上心名重天下陞华延阁蚤润色于宸篇翔歩禁扄乆发挥于内命旋陪乙夜之览允极丁辰之光固宜陟降王涂优游公路遽出观于藩政巳外欝于岩瞻复被恩函改临邉阃眷惟中国之望恃若长城之坚绥懐逺人节制诸郡讲兵命之利疚攷风俗之便宜行闻敌骑悚威固无南牧之意朝廷倚重不复西顾之忧纪绩王常调元台鼎某适司通漕方庇末光亟闻新命之行徒剧懦之恋葵倾倍切燕贺无阶
　　代贺制置端公状
　　伏审拜嘉朝右进秩台端凡被埏镕惟均庆慰窃以国家盛重中都之计率繄通漕之才谓金谷之繁尤国之要务而嵗月既乆兹见于成功将大升庸之阶故先雄剧序恭以某官性与道防器随用周邃冕对敡方嘉于硕画法冠直指遽践乎荣班恩出主知事光物论矧绣衣之上笏即英衮之便涂时议皆然愚言非佞俛惟孱薄最辱奬怜新命传闻喜逾于他等贱司婴絷迹阻于前趋企悚攸深名言匪悉
　　冬至贺钱内翰状
　　寳典履长盛仪亚嵗义易纪其来复鲁史重夫望书恭以某官业术崇髙智谟光大厌禁林之乆侍聊以观风畅台衮之伟谋行闻祗召顺迎令序诞拥厐禠某守在小邦迹遥巨屏祝南山而为夀适阻前趋托缣幅以贡音曷殚下恳
　　代贺张刑部得替状
　　伏审显膺召节荣解利权行乗卓马之朝入觐苍龙之阙良阶柄任増忭禁悰恭以某官风业宏长才谋肤邵自领漕台之剧益为辰扆之知给食京师已报输将之最敡休轩陛伫嘉经画之明亟列近严庶符颂愿
　　代贺省副端公充待制状
　　伏审祗奉恩函荣跻禁职侧闻顕命窃忭丹悰恭以某官识宇宏通才谟髙亮□休辰而逄吉扬膴仕以开荣蚤为聪哲之知出总东南之漕刬去积树成新规力董输将矧勤劳于十稔讫繄干济已瞻足于中都固风绩之茂焉果上心之嘉乃适因奏计之便遽被畴庸之章对命严宸陞华延阁订兹慎选诚曰当贤笼金谷于百城暂还旧物秉机衡于二府伫拜明恩
　　代贺张待制知扬州状
　　伏审解麾呉服移镇淮壖审即便时已开尊府伏惟庆慰恭以某官秉心峭介懋徳优宏素履清风最髙乎时论美官要职厯践以班荣蚤居延阁之华累典名城之重苹州旧俗方结于去思芜城故知尚嗟于来暮适两轓之税驾班寛诏以观风靡俟政成行光柄任
　　代贺发运端公授省副状
　　伏审显承恩诏进贰财闱成命已行寸襟窃忭恭以某官才兼数器名重当时弗援强近之知自结圣神之眷兼台纲之美秩总漕节之剧司给食京师矧风猷之乆懋敡休轩陛会嵗课之告成亟嘉经画之明旋被褒陞之渥亚计廷之要职方倚国才畅台路之宻谋行光宠命俛惟疏冗最辱奨题适领守符阻从贺列
　　代贺运判赐章服状
　　伏审被诏发中拜嘉不次伏惟庆慰恭以某官钟气间杰为时闻人名动荐绅道结当扆髙文大笔自取于要官钜业周才遽当于显用乘江淮之嵗歉加金谷之数藂力畅伟谋助成大计果申庆典以録丰功将兴叹于能臣乃疏荣于品服主恩至当物议皆然某适贰守符阻陪贺列瞻言使斾曷谕愚悰
　　代贺二漕改官状
　　伏审嵗课告成星垣増峻公庥所暨私抃惟均恭以某官名重荐绅才兼数器被邦家之选遇蚤畅贤谟董山海之输将洊登最状旋承鸿渥进改清郎矧繄硕画之明更聴茂恩之擢属官居之有守趋庆列以无阶企悚交深文陈非谕
　　代贺副枢给事状
　　伏审显承明制防掌繁机成命既行有生胥庆恭以某官智谋光大业履崇髙挻金石之纯诚抱庙堂之伟器忠言坐防乎国论亮节素邀乎主知间倚重于翰垣将往绥于边阃遘谿酋之崛强凭岩险以绎骚议举灵诛佥推硕画方使旌之就道俄宸诏之命还果庙算之万全破防巢于一举洎闻大凯因荅丰功拜嘉青琐之门贰职鸿枢之府图讲治安之防今也其时树立太平之基决于匪日伫更徽册进陟元台副函夏之具瞻毕大臣之能事俯惟愚品乆托钧庥散木弗材尝荷先容之赐顽金能跃更闻大冶之开第剧欢诚阻趋贺列
　　代贺何龙图移庆州状
　　伏审茂对宸缗就更藩阃受知有素抃跃惟深恭以某官才为世生道先民觉蚤署含元之上第旋直承明之秘庐当扆以忠谊知名荐绅以文章矜式俄持太史之笔乆列侍臣之班益峻恩章遄陞禁列眷惟治屏俯控西陲宜得国桢以绥邉俗用恩威之二道専节制于一方隠若长城暂繄于坐镇霈然中诏行趣于登庸某适贰麾符阻趋旌棨遥瞻使节曷罄愚诚
　　贺得賛都监王殿直状
　　伏审告成羙课入觐严宸骤夺公庥第増愚恋恭以某官清端不倚沈毅有谋董师律于方州适兹满嵗佐戎旃于邉阃其在匪朝倍慎寝兴以酬光渥
　　贺田户曹移令状
　　伏审顕奉宸缗就纡县绂伏惟懽慰恭以某官器资夷逺品格端严决科妙年掾郡更嵗荐书交上剧论于羙材褒诏亟颁优分于便邑未遑修庆先辱占音感抃并深名言非悉
　　贺金华著作状
　　审即便时已临剧邑方栖余庇窃抃丹悰恭以某官学有本原性函刚实叅华金马兹渐于清涂分寄铜章遂摅于素蕴宿官所限称庆莫前瞻抃交深名言非谕
　　贺文潞公状
　　伏审肃即便时肇临宥省神机所总福祚具蕃恭以某官涵徳淳深秉彛光大协风云之盛防揭日月之贵名早冠序以宰涂汔致平于王路比烦逺畧往殿剧藩建淮海之髙牙方开尊府挹河汾之间气趣觐清光夙推英衮之谋首付鸿枢之柄方隅无事暂赖留侯之运筹廊庙有声复归萧相之画一鬯熙朝之伟绩收髙世之极功钟鼎所铭邦家之耀俛惟衰晚讫托埏镕第内激于懽诚阻前陪于庆列
　　代赵待制贺昭文相公加左仆射状
　　伏审诞膺徽册祗服华章进陞右相之尊増重元台之体伏惟庆慰恭以昭文相公世济人杰道包圣微揭日月之髙名防风云于先帝奉缀衣之末命定防禁中畅英衮之伟谟立功天下上念大忠之力恩推异数之文加峻秩于天台光元勲于王室传闻成命举慰具瞻某职总利权心遥材馆阻从庆列第剧欢诚
　　代赵内阁贺昭文相公状
　　伏以在复之来七日阳徳其升建子之贯三防王心所慎恭惟某官先识经世元勲格天衣冠百工钧冶万彚繋安危于天下感防两朝辅左右之廷中周旋再纪遹临庆序翕受纯禧具瞻之石岩岩永坚民望相比之星两两增耀台光某兼冒从聫总司漕节荐夀觞而莫及跂相阁以逾勤
　　代李才元学士贺西京文相公状
　　伏审就膺徽册更尹别都尊府初开荐绅均抃恭惟某官器包民极勲济王涂蚤殄防巢旋持宰炳履正徳以表庻位挟重计以重本朝搜未绍之阔仪遹殚能事畅无前之伟业重享成功措邦体于既平隠庙谟而弗有践崇髙之极而自钧出处之致敛康济之大而乐就蕃宣之劳亟换左符兼陞右揆列譲封而避宠顺成命以居留然而幅员苍生咸愿晋公之再入坏冶旧物岂忘周尹之具瞻行对宸缗复调台鼎
　　代贺何舍人状
　　伏审宸缗疏渥法从登贤向聼朝佥预伸靣贺旋承拜命适偶戒行徒増忭于寸襟阻裁诚于尺牍窃以代训诰宣明之作真见文心惟文章雅正之才能体诏意膺是妙选允归宗工恭以某官识贯防深学该钜细早跻谏垣之秘列亟践禁廷之贵游丕变时文一至古道载笔书万代之法兹为儒荣持衡宰四海之平犹欝时议矧注録之上笏即登庸之便涂行奉诏音骤光册拜某向縁同籍之分尝被虚襟之容逖闻褒陞倍深茂悦
　　代贺韩舍人状
　　伏审茂对恩书荣跻法从侧闻褒擢隂切欣愉恭以某官器资淳修业术精奥早逢文雅之防优陟秀防之科华要洊扬声光愈绰方载言于法座俄给札于禁林有文章温厚之才能体诏意代诰令宣明之作遽当上心行追三代之醇逺驾二京之右殚儒者之显效置邻哉之近班
　　代贺安抚陈舍人状
　　伏惟某官品格淳修才猷肤敏言经邦国之体学际天人之交道简宸襟地严諌署珍防重计施诸当世而可行要职美官不由累日而自致出宣温诰溥谕上仁行入对于清光亟径跻于严近顺迎令序诞集纯禧某别乘庀司矧宿官之兹限南山兴祝固介夀之莫前
　　代贺李刑部移襄州状
　　右某伏审就防细劄移镇巨蕃伏惟庆慰恭以某官经世伟才缙绅硕望露章恳郡方俞诏之褒优当轴须贤行宠恩之陞擢伏望上为邦国精调燕兴
　　代贺张待制移扬州状
　　伏审膺圭符之宠寄易淮海之奥区肃柬刚辰巳班寛诏俛惟陋壌获迩大邦荣庇末晖喜逾常等恭以某官才猷髙亮风绩宏长早防遇于圣辰乆翺翔于禁职觧呉兴之郡印尚仰褒书改广陵之守麾复开督府露章按罪方绍昔贤之风加秩赐金行光循吏之目某适膺州棨阻叩賔闳从庆列以无阶驰懦而第剧
　　代贺广州王少卿状
　　伏审茂对明缗就移巨屏跻奉常之少列兼文馆之秘聫盖以国家慎重长人爱绥逺俗因推不次之命以付非常之贤登庸出于此涂懽颂均乎众口恭以某官直清不倚庄重自居行髙荐绅名记当扆雄文取重于时论大雅追还于古风董淮服之输将瞻神都之供亿才周数器勲济本朝督府千兵暂临南海之镇温书一札行陟中台之阶俛惟下僚乆备属吏侧闻异数窃忭寸襟藐如婴儿骤夺慈母苶若疲马止思故轩喜恋交情名言非谕
　　代贺汤都官状
　　伏念自夺恩晖寝更月所门墙愈逺牋牒不时岂谓不遗冗贱之踪特赐丁宁之诲拜而伏读藏以为荣旋闻入奉明缗宠更巨屏庇廕之下喜忭兼常恭以知郡都官秉节直清赋才雄健防龙飞之复旦被紫以光朝出守之领使麾矧隆帝渥衣绣之过故里兹实儒荣趋伏非遥瞻依倍切
　　代贺正上亳州宋侍读状
　　恭以某官学际天渊名重缨禬早陪乙夜之览允极丁辰之荣翔步王涂居劳侍从之事班条侯阃出咏中和之诗顺履庆辰具膺景福宅上台而秉轴谅在匪朝祝南山而奉觞莫遑为夀
　　代贺正上昭文相公状
　　斗初建寅帝出乗震西京讲物允重三元之朝东国着经实尊五始之月恭以某官山河间气社稷宗臣挟重计以尊朝廷秉直道以结人主位隆公衮勲济王涂太平之防畧行巳济至治画一之歌继作第守成规坐抡大猷首调元縡庙堂之上深畅于伟谋旒扆之间日倾于正谊聊观风于雅俗因均佚于陪京须五月之政成复三篇之册拜伏望顺迎令序诞拥厐禠南山之石岩岩镇为民望泰阶之星两两永耀台光某职列漕台迹遥相閤荐夀觞而进拜阻预后陈贡庆牍以凂尊曷涯下悃
　　祠部集巻十七
　　钦定四库全书
　　祠部集巻十八　　　　　　宋　强至　撰状
　　代贺冬上诸官状
　　宝典履长云台视朔复天阳于七日亚仪防于三朝恭以某官洵直懋功融明迪哲发挥当世之务兹郁于贤谟纲纪列城之风聊分于使领顺迎令序诞拥厐禠某适限他司莫前为夀倾瞻抃颂曷谕下情
　　邻郡知州状
　　一阳聿新万宝伊始合隂阳之交让歩珠璧以聨晖恭以某官才为吏师学际圣阃班条治屏聊郁于逺谋鸣玉严涂伫扬于华贯导迎令旦集受繁禧瞻祷所深名言匪悉
　　代谢运使工部保举状
　　某自少也贱实今之愚学弗名家力徒稽古一窃科籍久縻禄钟间关四纪之余忝冒数州之寄唯临淮之陋壤乃沿汴之安区自领一麾仅弥期岁事未革民瘼尚畱日虞官瘝以厎吏责岂谓某官曲矜懦介特赐甄扬掩其疏短之才谓可剧繁之使亲形封奏上达冕旒感积于中望逾于始昔者楚谚珍季布之诺不啻得金鲁经尊仲尼之褒有逾赠衮窃欣幸防迥越旧闻敢不佩服攸箴周旋乃事天休虽至而不以为喜官局是专而靡营其他永矢捐躯仰酬知已
　　代谢施待制状
　　昨以他郡寓家使涂抵任孑居防命之署冷甚广文之官岂谓曲谅愚过垂恩恻俾沿台牒往促漕舟皆縁公为得遂私欲获挈贱累尽归巨庥此盖伏遇某官尽物以诚任仁于已永言感服曷究指名
　　代谢二司状
　　某到郡累旬监州无状簿书弗整管库少严制锦致伤虽强学而安可血指为斵盖不能之使然承揽辔之按临欲望风而引去不时斥罢尽出优怜知无不为力图拙者之效死而后已誓答仁人之恩近阻高明谅臻禧福伏望顺节自夀协时所瞻
　　代谢两府状
　　被恩至渥冒职如初俯伏拜嘉兢慙失措伏念某早縁曲艺窃缀茂科逢辰寡资累日取进向领漕权之重往当河朔之雄方殚鄙才思称繁使而所属列郡非良长人致狂冦之不咸婴孤城而自守不能虑事而先擿徒尔倾忠于已萌赖庙算之万全破冦巢于一举私心俟黜恩典从寛止夺使麾尚叨守绂虽频年易郡未始满期而南服按刑仅谐累月岂图明命复眷孤踪就改外台俾还旧物盖使过者欲功之勉尝失者知得之荣靖言忝尘厥有縁自此盖伏遇某官代天敷化当轴均仁匠物谓无可捐器人容有不备卒令驽质仍玷龙光敢不究悉事权激昻志尚少图拙者之效庶答大钧之私
　　代到任谢两府状
　　右某比者就防细劄移领善邦望阙非遥假麾何幸窃念某本由平进亲遘盛期累日而取官资固无他术应宿而居郎位诚玷茂恩而复频易左符率迁乔木唯泗封之故郡实淮服之防区曷称衰迟辄当繁要此盖伏遇某官代天敷化与物终仁畀分外补之荣曲尽大钧之赐敢不周旋乃职黾勉在公永矢捐躯仰酬知已某下情无尽感惧激切之至
　　代谢诸官状
　　兹以短才猥当烦使藂然财赋之供亿乘以簿书之冗纷徒尔倾风末由奉记岂图情照首贶音縢意在逺而弥亲礼由谦而益厚仰衔勤抑第切铭藏歊溽云初标仪尚邈勉绥寝餗前对宠荣
　　代谢转官状
　　帝飨告成德音申谕泛均洪泽施及冗员被宠匪叨拜嘉知愧伏念某本由曲艺冒进茂科早縁幕廷寖践闺籍止图累日之效以致列星之聨岂谓礼讫总章庆覃列位或讲求旷典之旧或侍从严祠之劳此而例迁固匪虚授若兹忝据良自夤縁此盖伏遇某官素朂霄期致阶荣渐卒令驽猥亦玷龙光敢不加慎操脩益思树立上酬天造次答已知舍是而他不知所措
　　代谢二司状
　　露章易郡得请还朝获遂私诚将违公庇怔惶承命喜恋装懐伏念某荏苒外麾徘徊末路力图为政之效日抱瘝官之虞重以迎侍安舆阻遥故里虽竭晨昏之奉殊乖羞膳之宜然君父之命已行弗宜数改而人子之心未尽因用上陈岂谓睿慈俯从愚欲此盖伏遇某官素推大惠曲轸孤踪赞行终物之仁使就养亲之便永惟感幸曷究指名
　　代得替谢上司状
　　术短事丛地卑郡要加庭闱之奉养有风土之乖殊弗便旨甘遂形恳请愿除便郡以就私诚露章方闻俞诏随下矧尔更书之代将违防宇之醲得免官瘝卒以理去靖言所自厥有由然此盖伏遇某官早借题评俯矜朴直靡尤庶物之旷曲示兼容之优获解守麾俯行舻之入觐回瞻恩馆惕感涕之无从
　　代谢提刑状
　　近以露章宸冕卜兆亲茔因縁尽室之还将就乘舟之便为谋弗熟引慝固多值使斾之按行呼篙工而诘问仍移牒命俾述事端虽勉开陈尚虞举劾岂谓靡尤既往之过特寝必行之文此盖伏遇某官量极兼容仁推再造念效官四纪粗守于谨廉使窃宠一麾获全于荣幸欲报知已敢辞捐躯
　　谢两制状
　　只奉明缗就叨宠寄京畿近服邦漕重司倂集茂恩骤加庸品窃以为国领计须官得人餽输中都不朘民而厚上澄序庶位不简贤而附权具足兼长乃名宜职苟容窃位曷弭公言某效局无堪瘝官有素江淮易任曾靡宁居金谷主谋怳迷旧习岂谓浩繁之委不遗孤冗之踪此盖伏遇某官言味借优褒华引重振拂污滞矜怜介愚寖闻当扆之聪遽复外台之命敢不周旋乃事恪慎厥脩永矢捐躯仰酬知已
　　代谢王舍人状
　　逖阻风猷寖更年所日为簿领之关掌坐致音书之阔稀方切倾贤遽防下教感与抃防情钧礼优恭以某官素练善经洊扬膴仕沈毅有畧不废壶歌之懽啸聚自潜巳絶雈苻之警果凝显烈骤陟荣班某处事弗精瘝官是惧尚防寛假不汝瑕疵去德未遥佩恩良极
　　代谢许发运状
　　某一窃科籍久糜禄钟累日而取官资固微他术应宿而居郎位诚玷茂恩向叨郡绂之荣越使台之属罄殚拙效讫乏最称逮秩满以还朝仍便麾而假守靖言忝冒厥有阶繇此盖伏遇某官为容有先增价十倍卒令驽猥亦被龙光敢不佩服攸箴周旋乃事庶几一得云补万分永矢捐躯仰酬知已
　　代谢经过诸处官员状
　　近沿台牒获道治封上谒宾除屡遘贤规之粹交讙宴爼过防主礼之优还局而来息肩未暇复往推于诏狱因旷奉于音縢尚赖寛明弗加疵咎伏惟歊炎贯序福履餐和谘欵寖辽倾瞻曷既益绥燕起前对褒陞
　　代谢王副枢答书状
　　近者伏闻某官光膺徽册叅掌繁机增天子得贤之称副大臣行道之实幅员亿姓咸托于钧陶藩翰下寮窃形于距跃因倾愚悃上凂台光岂谓公辅量寛庙堂政暇自忘絶礼回贶钧函拜读以还兢荣失据伏维缉熙帝载翕受天祺恭以某官王佐伟才民灵先觉高文大册蚤冠于隽科华贯严途洊扬于圣世备纾贤业自结主知密侍清光益隆体貌禁扃视草久屈将明之资枢幄畅谋聊分宥密之寄行明缗之登进职上衮之凝严副国倚毗协时瞻属
　　代谢许州相公状
　　顷在三川屡为吏第疲驽而自守微铢两之足甄伏蒙矜怜介愚终始振拂预郎垣而窃宠忝侯阃之亚麾讫赖曲成敢云自致栽培之德怵论报以无阶樗散之资复托踪而得地出入材馆贸迁岁筒辞艺荒芜滥肩下客之列礼遇优厚率荷上台之仁防迁印于宰廷方建麾于京辅首录门下之贱俾缀仕阶之荣露章上闻俞命随降弗由稽古之效遽有进身之基靖言载惟厥有攸自此盖伏遇某官大钧播冶煦律吹枯匠物谓无可捐器人容有不备是令茂渥辄及鲰儒棠棣微生尽沾雨露之泽鹡鸰翾品皆縁卵翼之恩永矢糜躯仰酬知已
　　代谢中书状
　　滥被恩俞出司宪职语能且薄荷责惟忧窃以国家惇尚至仁哀矜庶狱治刑之吏或舞于深文抵罪之氓间罹于密网因重按章之选俾澄滥罚之源宜得敏才以当繁使伏念某肖灵非粹学古不优早从朝弁之华寖冒书林之目以至分守符之宠寄备王府之末员罄竭鄙才讫微善状优游一郡思全懒放之怀董按列城本非平素之望靖言尘玷厥有阶繇此盖伏遇某官翼亮天工运平帝縡器人容有不备匠物谓无可捐坦然至公施及无意敢不周旋乃事恪慎厥修誓殚一介之勤少答大钧之赐
　　代谢李兵部状
　　此縁厚幸得备属官向因愚悃之倾辄凟使威之重岂图乘转给之丰暇忘爵德之达尊俛顾下僚特颁谆诲仰佩一谦之美第增三复之勤恭以某官元精所生盛德之后早跻缨绂之贵自结纩旒之知总漕节之剧司方图显效复相门之逺躅行被茂恩
　　谢蔡学士状
　　惷防亡状汩没于时向补狱官尝备掾属辕驹局促曾建议之弗明市狗悲号或赏音之间及洎冗曹之满岁防卓马之还朝无何孤踪亦旅上国天铨待次殆困东方之饥酒正乏员遽叨北海之荐靖言驽猥曷称甄扬此盖伏遇某官兴劝官能助开公道不遗簪履之旧力提管库之微敢不佩服攸箴周旋乃事谨材六物寅守于旧闻第课三年庶成于微效
　　谢范阳军司理状
　　官舍接疆日瞻高矩客车过郡时剽美声思清晤以未涯遽珍题之为贶恭以某官才猷肤敏方格淳修一命开荣尚淹于逺蹠上台交荐行蹈于亨涂倍顺节宣少平颂愿
　　代谢文相公答书状
　　蚤以孤单素叨奬遇讫被大钧之赐寖贰外麾之荣旋去门墙漫逾岁月一身衔感因罄叙于悃悰兼幅渎尊惧自贻于罪戾岂谓王公之量曲惟犬马之情弗尔摈遗亲形诲谕拜嘉至渥论幸无涯伏惟静镇大邦具膺景福恭以某官天元间气王佐伟才以忠谊结主知以道德为已任画一之歌既作休有成规太平之防略行翕臻至治俄还宰印出剖使符幅员苍生望晋公之再入旦夕徽册副周尹之具瞻
　　代谢两宪状
　　某天资闇昧胄系寒微早挟片文晚尘一第脱略名场之困间关仕路之荣旋贰方州适居要地鲜尝坐局多所抗尘间参决于簿书讫无禆于课最慤廉自信畀琐谁容岂图经世之才方重按章之选夙夜重寄品裁庶官随器而任人市骨而图骏以某外弗修于边幅内粗守于廉隅谅其介愚谓可甄拔特邀露奏上达邃旒坦然至公施及无意靖言忖度厥有阶繇此盖伏遇某官乐育兴怀兼容成德轻于慰荐录此孱庸敢不持前所存觊后有立糜躯以报知已难酬
　　代谢何龙图状
　　伏防特抗辟书俾从藩服匪才被奬早度其难胜成命未行预虞于弗称惟治朝之故事付帅府之要权得举贤材以备官属眷乃题舆之请最居推毂之先赞行教条关决政务讲兵民之利疚考风俗之便宜当取经通之流以光慰荐之首如某者胄从寒薄性得颛愚局若辕驹因逮明之无所欣如壧蛰第窃忭之为多伏遇某官为木先容采葑下体将令驽猥亦玷龙光傥卵翼生成获繇于恩馆则顶踵酬报不后于众人
　　府推谢学士状
　　自去京都亟来淮服驰心翘馆之下回首长安之遥仰企高风倍增劳臆恭以某官德宏业巨行洁文醇由妙年而取甲科不累日而践华贯早被温书之召入登秘馆之游赞剧治于神畿势非久次畅辰猷于禁署议所同归愿辅粹襟行光宠数俛惟琐亚倍百他伦
　　谢李兵部状
　　近以骤逺崇威惧遗孤迹愧向重知之地尚怀未满之心因贡牋函仰通几格繇诚计之迫遽致言词之诪张谓尘将命之严必冒渎尊之咎终朝自省悸魄难安曷图大漕之崇弗间冗曹之细益恢全度曲究下情谓夫以贱干贵者盖有欲言由初及末者方能成物特寛罪斥亲赐教音事絶旧闻幸逾始望惕焉下拜藏以为荣兼审顺履时暄诞膺景福恭以某官蚤纾贤业自结主知言施当世而可行名揭本朝而甚白连更重柄未尝坐席之温方总外台行被诏函之趣还台衡之旧柄光史册之新书庶俾孱庸讫归埏冶
　　代谢二漕状
　　承乏于兹字人未几官簿弗整民瘼尚畱与锦使裁虽强学而安可血指为斵诚不能之使然闻览辔之按临欲望风而引去不时警斥尽出优怜究悉寸心誓殚拙者之效周旋巨庇庶免瘝官之虞方逺使威第驰愚悃恭以某官才兼数品名重本朝纲纪列城之风暂光主寄发挥当世之务行畅贤图伏望上为邦家精调寖餗
　　代谢举陞陟状
　　尸官下邑才微分寸之长被荐上台恩甚丘山之重事逾望表感剧愚伏念某孤平之踪汩没亡状语能勿齿于俗吏行已恐羞于古人一窃禄钟偶逃于官旷再污县绂复避于亲嫌向从淮服之遐易宰江滨之陋而且岁穰相接民讼几稀鞭扑牒诉之罕关懐赋租科敛之易为力顾何治绩足称褒章此盖伏遇某官兴劝官能助开公道谅其懦介谓可甄扬特屈知人之明猥形躐等之举敢不周旋乃职佩服攸箴永矢糜躯仰酬知已
　　谢知府少卿状
　　长无寸才寒有余地百里自效职颇惮于不修二天误知众遂疑其可取近具版谒前从府趋瞻棨防之甚严觉筋骸之如束伏防甫寛苛礼为霁严顔损邦侯之达尊加国士之优遇以至均惠公庖之品许陪燕爼之懽千骑雍容下临所舍十目骇愕相视为荣事信越于前闻心第藏于厚赐下邑归去尚恋卿云之浓终朝度思益加恩地之重恭以某官禀气间杰为时老成朝廷渴贤方念元之旧廊庙虚位伫增显爵之光孤生咸依四海佥属
　　谢通判国博状
　　某托庇岁余发踪门下散木成器繄公输之先容驽马为良由伯乐之囘首近白吏事往趋恩闳方守阍之通名已倒屣而垂接敛板长揖为降阶墀之尊虚襟相容不知州县之贱以至燕觞延劳驺御枉临泥涂生光僚友改观守在民社未几告还瞻言轩墙犹有余恋伏望协班寛诏坐拥繁禧恭以通判国博器完道醇性洁文妙雍容倅乘之任岂曰尽才颃颉书林之游此其宜职伏望为国自夀以时考祥
　　谢越州知府待制状
　　蚤听诸公之谕窃亲盛德之光位貌间殊情礼疎絶怵自进之无路第仰高之有年遽被上台之符俾论防府之秀虽殚愚效何禆劝驾之勤比讫事经方适拜尘之愿而大贤不自贵重一介亦加采収以至燕爼将恩饯壶申贶退铭盛遇増剧丹悰伏惟讼缿画空道环天粹恭以某官器函刚实才贯机深允蹈古人之直清喜言当世之利疚旋跻延阁之秘自结严宸之知东南请麾巳谐均佚之志旦夕被召亟对登庸之休四海共依孤生非佞
　　谢杨直讲状
　　近并诸君谬程多士曾是辞才之短介于季孟之间而甘辛好殊臧否锋起人执一见谁将适从实繄定鉴之精与决羣言之惑卒多彼彦之在选获逭有司之弗明终朝度思受赐深矣复縁贱子之迹尝出先公之门掩其顽防阴有怜奬逮单车之亟引溯翘馆以增劳伏惟赞行寛条翕受纯福恭以某官荐绅硕望名世伟才学造圣贤之微文经邦国之要贰东南之巨屏犹郁羣瞻陟左右之严涂乃云宜职伏望为国自夀副时所倾
　　谢陈秀才状
　　发诏罗俊命卿辨才伏审一摅妙文旋中异等逺蹠此始私心窃驩首贴长牋尤识厚谊陈君即先辈气得秀粹学探本原谅窃钟禄之荣勉从贡部之式华岁方盛致身其时青云在前举足可到永言钦颂曷罄懽愉
　　囘刘侍郎生日诗状
　　五十富贵偶同治越之年八千春秋难辱借秦之谕珠玑可玩琼玖是惭空积感怀莫知报礼
　　谢富丞相状
　　比者祗被恩书与持计节宠几于冒分失其安伏念某偶席世资罔通时用介愚既定于所禀矫揉虽劳而莫移矧防足于冗涂固絶心于要路向防高明之当国一随长短以取人縁是孤孱亦叨奬拔承财闱之官乏何所建明佐神甸之治经终然暗拙恳求外补止觊小麾曷图造物之仁弗顾假人之议遽以烦使属之短才既假漕台之剧权又分淮服之近地无桂玉之忧足以致举家之温饱有海陆之产足以奉偏亲之旨甘实私怀之便安第官责之深重按列城之吏状要在澄清笼一道之地财抑资干济当竭愚虑以酬误恩载惟单迹之生成率自大钧之终始即具舟檝益遥门墙叙感臆以无从企台光而增恋恭惟某官器包民极勲济王涂挟重计以尊本朝履正德以仪庶位三辰以轨百化其凝公路倚平畅伟谋于当世亲闱弃养纒巨痛于终天愈隆注意之私屡降夺情之诏虽力祈终制靡循方进之故常而久郁其瞻深跂晋公之再入伏望节哀顺变视履考祥上副庙朝之依下平海防之愿
　　谢赐酒食状
　　仆马瘏劳暂遂宁居之适酒肴丰旨兼防饫赐之加戢感良深谕言匪悉
　　谢馆燕状
　　窃冒使华肃将君命属征骖之税鞅即候馆以肆筵祗服恩勤第增感戢
　　谢合食酒果状
　　邦家修睦庆岁籥之履端肴核优宾参壶浆而申贶仰承嘉惠增戢愚
　　谢春盘幡胜状
　　岁功遹起春物滋荣制妙飞幡动缕花于剪防珍藂多品错丝菜于雕盘并此拜嘉惕然萃感
　　谢生饩状
　　车马少休方谐定馆饩牵并赐迥越授餐匪颁之礼既优荷戢之怀良剧
　　谢射弓御筵状
　　燕仪示惠过防折爼之私射礼序宾曾乏主皮之善其为媿幸无谕感铭
　　谢饯筵状
　　轻轺载饬将事于征嘉豆旅陈遽叨式宴良厚使之眷特加祖軷之勤祗佩弗忘敷论罔既
　　燕京谢酒果状
　　逺驾单车甫经别甸特念行人之至重烦使者之临均沾玉斚之清醪兼杂秀林之珍实仰承优贶增戢鄙怀
　　谢两制状
　　谬被恩缗出提宪局才轻责重宠至忧深窃惟庶狱之原动系生民之命虽诏条所约深慎于吏文而州县之间或违于上意因精使者之选以董钦哉之刑必得周才乃名宜职窃念某职非经逺品不及中袭铅椠之遗芬粗求寸效究简书之深意都昧旧闻就领僻官尚虞隳职矧在淮州之剧尤称犴狱之繁此而按章诚曰假宠靖循忝冒厥有阶縁此盖伏遇某官言味借优褒华引重振拂汗滞矜怜介愚寖闻当扆之聪俾预外台之寄敢不持存平允考察滥寃永矢糜躯上酬知已
　　上李刑部状
　　右某顷在亲丧尝经治部名屡达于将命遇迥殊于众人旋承卓马之朝入觐苍龙之阙俛惟贱迹时旅于上京适防輶轩逺使于絶域第倾德宇阻叩宾筵赖幸防之犹然续恩晖而有所周旋侯幕方备于下僚密迩逺麾复为于属吏愧营职之亡状致贡书之不时仰跂标仪坐劳悰臆恭以某官夙钟间气亲遘熙辰秉忠谅之一心出诚明之正性固合往宅元辅陶成太和本朝以漕权之艰淮服为最兵兴调度之供亿地赋诏求之浩穰庸资兼才以领大计然外台分寄诚郁于具瞻矧中扆须贤行膺于爰立伏望为国自重以时纳休
　　上知苏州蒋密谏状
　　右某近修板谒获叩坐隅伏防忘位貌之霄泥锡燕私于樽爼间沾丰品申贶名醪揆恩礼之逾常浃肌骸而盈感奔驰吏役邈矣一涯契濶台光倐焉累日愧营职之亡状致贡书之不时伏惟镇抚善藩绥宁泰宇恭以知府密学谏议夙钟间气亲遘熙辰秉忠谅之一心出诚明之正性优游讼树密迩恭桑圭衮傥来靡婴于素志江山有助不废于清吟伏望为国自重以时纳休
　　代上李度支状
　　向拥州旟旷驰书舍伏惟赞司邦计妙顺生经恭以某官亲防熙朝洊扬美任佐大农之调度方委于周才迩中扆之聪闻行归于剧任
　　代上吕状元舍人状
　　伏审茂对恩书荣跻法从伏惟庆慰恭以某官业术精奥方格淳修学足以挹轲雄之源行足以蹈渊骞之轨亲逢文雅之防优冠秀廉之科华要洊扬声光愈绰方载言于宸扆俄给札于禁林有文章温厚之才能体诏意代诰令坦明之作遽当上心伫见追还三代之醇逺驾二京之右少见儒效即归宰司某顷吏邑封尝栖荫宇侧闻新命增抃寸襟
　　代上范资政状
　　伏自某官就奉制音往观藩政门墙愈逺虑违冗贱之踪牋牒不时惧凂高明之听伏惟静班寛诏诞拥纯禧恭以某官王佐伟才民灵先觉忠言坐断乎国论大笔追还于古风领枢廷之弼谟専将阃之节制备纾贤业独映朝端旋陞秘殿之华益重严宸之眷幅员亿姓已跻富夀之区藩屏一方聊布中和之治行图旧德还宅元台曾是懦微素叨知奬特矜孤进之自力毕大钧之仁事虽怵于命违恩固逾于众遇更繄埏造以托生成
　　上永兴路监司状
　　叨从师幕将预戎机才无一长顔有余愧某其少也贱乃今之愚治曲学而不根经逺猷而恐泥他技俱短独潜图史之精自知甚明仅给簿书之务若建都之旧地重开府之盛游主人仁贤僚友俊茂应抗章之僻置往厠其间须主画之该详密禆于内笑谈足奉于多暇牋檄皆如其欲言纵横智谋出入方畧若此之比率非所能尚繄官局之居适托使台之庇致孤生之冒选良本为容昧素术于从军愿前承教据依有所欣幸兼常
　　代上判府龙图状
　　贰政小邦瞻风上笏属秋商之贯序仰福履之餐和恭以某官经世伟才搢绅硕望忠言坐断乎国论大雅追还于古风中外洊扬明哲一致迅跻内阁之贵益重严宸之知京邑四方之表仪翕腾于尹政宰廷百辟之师帅当被于朝佥咫尺聪闻旦夕再拜
　　代上催纲王太博状
　　右某向婴藩守阻奉邮音仰计水行妙熙谷养恭以某官禀气间杰为时闻人掌礼局之仪深明于典故促漕台之运方借于干能行畴茂庸骤陟华贯伏望上为宗社精调宴兴
　　代上通判陈太博状
　　右某自逺风符洊更年籥川壤攸阻缄縢几稀伏惟赞行教条翕受禧福恭以某官量函夷雅学际本元侯阃亚麾尚淹于逺蹠相门袭庆当继于先芬伏望上为邦朝精调寝餗
　　代上楚州监酒洪推官状
　　右某啓言念日倾高谊斗旷幽缄逖料燕宁妙符生理恭以某官艺文精奥方格淳修坦坦荣途固宜于濶步区区利局诚郁于逺途伫善课之告成即宠恩之躐等更祈珍啬少慰颙瞻
　　代上运使李刑部囘衙问侯状
　　右某伏审出按属城近旋崇斾仰惟吉履俯萃醲休恭以某官亲遘圣辰备纾贤业登车揽辔已澄叙于官聫挽粟飞刍复羡盈于邦计行旌干济骤陟凝严伏望上为阙廷精调寝餗
　　代上知郡郎中状
　　右某近者屡布音函继纡诲牍属余寒之未殄谅冲履之惟休恭以某官方格淳修政能通敏守麾频易率扬循吏之称时议翕归尚起潜郎之叹伫凝显绩行被茂恩瞻奉尚遥倾祈倍切
　　上知郡都官状
　　右某自去公庥镇縻吏役日尸鞭扑之嚣冗坐致音縢之阔稀伏惟入对王休备摅贤蕴神观静复天和举臻恭以某官迪气纯全赋才肃给守麾满岁方格上聪之闻使节宣风行膺外计之委俛惟孱懦永托甄题伏惟上为邦家精调寝餗
　　代上府推学士状
　　望阙虽迩瞻风甚劳伏惟视治多余练神增爽恭以某官量函夷雅识贯几深亲奉盛期独膺华贯书林擢职方赞画于王畿法从须贤行拜嘉于宸陛













　　祠部集巻十八
　　钦定四库全书
　　祠部集巻十九　　　　　　宋　强至　撰状
　　代上施待制状
　　右某自督漕舟镇繁使部居靡定所日无少闲职是音縢之缺然旷谘徳履之安否恭以某官禀气间杰为时闻人由妙年而取甲科不累日而都显位外台重使诚曰借才之司内阁词臣决非久次之地行膺迅召亟践元台顾惟孱防有所栖倚
　　代上润州知郡曹殿丞状
　　右某近者伏遇某官驾言于藩道出兹土輙缘门下之旧履获坐隅之亲方叙感悰遽零别涕惟两轓之税驾耸雅俗以瞻风仍审刚辰已开尊府宿官兹限驰贺无阶恭以某官职贯防深量函刚实雄文取重于时论大雅追还于古风圭衮傥来靡婴于素志江山有助不废于清吟而况先一州乃大用之基为三公繇此涂而出行甄治状入对王休列职近严副时倾瞩俛惟孱懦最辱奬题企颂兼常文陈匪悉
　　代上本州知郡虞部状
　　右某自除近屏久偃故庐輙縁恭梓之由屡叩讼棠之下备防优顾隂激懦衷为郡事丛贡书礼旷仰惟坐镇俯顺生经恭以某官亲遘熙朝洊扬膴仕紫垣应宿早厯于清郎秀野班春聊苏于雅俗行膺宸选少慰人言伏望上为国家精调寝餗
　　代上致政相公状
　　自领守麾日栖钧庇仰惟吉履俯萃醲休恭以某官道着将明量函方重出应千龄之旦来翊两朝之功天下既安巳休于庙畧宸衷得请遽致于官荣
　　代上新知南京欧阳龙图状
　　某士乡近器儒世绪风顷繇天幸之然获缀贤科之后輙阶素分尝觏清尘旋縁位貌之殊邈有霄泥之隔自视冗外不敢贡书而凟尊日闻轩翔徒尔望风而窃抃伏审祗承恩诏出尹留都某适督漕舟矧往来之皆道复欣里开将镇抚之焉依荣幸兼常企瞻倍切恭以某官际天蕴识名世标才中外洊扬明哲一致主盟吾道于变文章之淳昌言当时几臻风俗之厚尚缓台衡之拜聊司宫钥之严然父母一邦不足充天下之望而领袖百辟行以副上心之倾
　　代上栁侍郎状
　　叨纡守绂获迩侯封如怜洪河日所蒙润不逺数舍缺然贡音伏惟镇抚雄藩绥宁泰宇恭以某官早纡贤业亲防圣辰挺忠谅之一心出诚明之正性华要之选翺翔巳周讼树班条宁容于满嵗公槐正位行在于匪朝
　　代上钱内翰状
　　徘徊未路荏苒外麾日为吏事之劳分絶朝游之齿自视冗散罔敢片言之凟尊岂图高明遽加余论之垂饰谅其愚介谓可甄扬遐佩恩晖阴盈感愫恭以某官忠谅许国文章世家亲逢圣期独膺贤选究国体而指人事巳极着篇之竒润化神而辅帝猷伫观行事之效矧禁林之上笏即台衮之便途匪朝登庸为世休福
　　代上昭文相公状
　　适抵官局遐企台光去国非遥尽出大钧之赐贡书差缓重干上衮之威伏惟燮调氤氲翕受禧福恭以某官际天蕴识名世标贤以文章取甲科以忠谊结明主向专将渥之制力厎冦巢之平衣冠百工大大臣之能事富庶四海见真相之伟才
　　代上润州曹殿丞状
　　奔驰吏部密迩侯封间輙贡书而凟尊遽蒙记室之还教拜而伏读藏以为荣伏惟镇抚善藩绥宁泰宇恭以知郡殿丞夙钟间气亲遘熙辰父母一州不足充天下之望旦夕中诏行以副上心之倾徊翔显途晖映当世俛惟孱懦镇托甄题感臆所怀名言匪悉
　　代上王承防状
　　一违墙宇寻莅方州有簿领之装怀寝成冗顾音縢之布问坐致濶稀伏惟某官业术精奥方格淳修学足以挹轲雄之源行足以蹈渊骞之轨亲逢文雅之防优冠秀防之科华要洊扬声光以绰视草玉堂之署密奉辰猷调元金铉之司行被神化
　　代上交代郎中状
　　伏审入奉宸缗出纡守绂夫何荣幸輙预交承善政缺然靡尤于既往高贤继者当俟于更张方覩除书之来因驰贺牍之晚恭以某官学际圣阃才为吏师泗当淮服之冲伫凝于治状嵗上甘泉之课首被于恩章咨觏非辽欣瞻倍切
　　代上畱守龙图状
　　就蒙恩诏移领邑章往来江淮顾旧学之几废委寄民社于有政而曷施尚幸单踪早栖大庇髙明有造谅旧物之不移镇统焉依幸孤生之有托行瞻大斾増忭寸襟
　　代上栁龙图状
　　把麾侯服远迹宾除徒然徳谊之倾缺尔牋縢之奉仰惟纯履举萃醲休恭以某官盛业熙邦雄文经世席两朝之宸眷夙着耆明践内阁之官荣行闻登用
　　代上润州曹国博状
　　猥无堪惷顽惟旧乘以吏曹之冗缺然牋牒之修伏蒙自损达尊时占勤教而复谅其孤进之自絶有先容之为府矜滞踪力发荐口常自策于驽猥庶托称于奬提伏惟镇抚善邦绥安泰宇恭以某官直清不倚庄重自居才为吏师名重物论东南之屏聊布于寛条左右之廷渴闻于正议行承温检骤陟显涂
　　代上南京欧阳龙图状
　　某早会石文寖阶下列出繇寒士之目乐闻大夫之贤若夫作世之宗师立朝有风采逖听舆论率归巨公如揭日月而行孰不仰望居为秦楚之隔未尝进趋比者伏遇就奉诏音出观藩政夫何恭梓之里获被讼棠之风敢縁幸防之机以纡平素之愿恭以某官徳函刚实识贯几深道简上心声闻天下而自振藻书殿代言禁廷文章大醇坐复古道制作一出立为人模固宜畅钧轴之弼谋广幅员之休祉尚淹符册屈布寛条然秘殿侍臣宁久外补而上台贵仕行被外庸副国倚毗协时瞻瞩
　　代上知郡郎中状
　　比者知郡郎中得请宸疏奉安亲兆暂还僊墅兼侍夀舆自使斾之戒涂即秋霖之绵日稔获晨昏之奉谅忘跋履之劳仰料冲颐翕臻纯祉恭以某官体凝简重气迪醇深亲逢复旦之期寖践列星之位昼绣旋里兹极于时荣昔兴謡方繄于风治
　　代上端公状
　　近者伏值某官临督通漕留止属封俛惟冗遭适备下吏获委草茅之贱屡趋旌棨之严使车南辕倐兹累月官簿盈案曽无暇时第驰恋于门墙广布诚于牋牒伏惟坐筹大计举萃厐禠恭以某官道具粹醇器函刚实早纡贤业自结主知总金谷而赡中都久茂风绩秉钧衡而调大化迟膺册书眷言单之踪讫望埏容之赐
　　代上宋内翰欧阳龙图状
　　祗奉台移往提河役奔驰俗状畱止治封伏蒙忘宗工之显严顾郎曹之散冗外厨五鼎靡独享于丰珍清酒百壶并曲加于抚劳比需讫事亟往拜嘉一瞻体貌之尊少叙腹心之感遽被上官之命俾从他郡之行鄙愿顿违愚衷第切伏惟坐班风教翕萃福禧恭以某官上天元精清庙伟器高文经世亮节在廷钩姬孔之圣微发为事业辅勲华之主徳动罄谋谟暂淹公辅之才出镇藩垣之寄行膺徽册登冠中阶益隆宸扆之知庶协朝绅之议
　　代上文相公状
　　伏审还印宰廷领麾藩服肃使旌而就道露公冕以观风仍即便时已开尊府恭惟某官器函刚实才贯几深出对休辰进更显仕密蕴庙堂之略往分边阃之忧旋总计于漕台亟陞华于延阁殿坤维之剧部寻被更书掌枢幄之繁机未尝坐席遽膺宸诏改贰台司值强敌之不咸婴孤城而自守独形忠愤请殄奸妖果庙算之万全破冦巢于一举晋公平蔡宜位絶于官师傅説赉商以道开于人主登庸贤俊振拔滞淹拒塞幸门追讲阔典少见大臣之能事弗殚真相之伟才恳沥让封愿还几政虽断章趣戒重违金石之诚而俞命随颁聊付圭符之寄加尊八座均逸陪京谅五月之政成复三篇之册拜
　　代上两转运状
　　寄身节下日栖荫宇之浓董役河濵斗旷音函之奉抗尘客而亡状企使范以増劳伏惟主计多余啬神増裕恭以某官郎垣硕徳王国伟才亲遘光华之辰备伸久大之业绸缪利柄矧风绩之茂焉趋走诏音行恩章之嘉止
　　代上张端明状
　　昨者沿牒上台假涂大府企门墙而窃抃将卜严趋贡牋牒以凟尊预纡下悃伏惟被细书之温厚移巨屏于东南阻叩坐隅徒瞻廷表岂谓庙堂之量广不遗尘土之迹疎首占钧函仍颁释部拜嘉甚渥抚巳増荣伏以某官方格淳修业术精奥髙文大策蚤践于贤科至论昌言有禆于圣世旋持荷槖道陟严涂司内命于禁扃方殚儒效畅伟谋于计府巳集邦须辍秘殿之华班分左符之重寄民瞻滋切上意方倾遽遘亲闱之悲差池公衮之拜然万钟及养足少抑于哀摧傥细札夺情庶两全于忠孝
　　上徐都官状
　　昨调天铨始官淮服风波起乎万状初惊宦路之艰尘土萃于一身因识掾曹之辱若乃接人情之至术治狱事之大方侗然而愚罔所知向备蒙教朂仅保倾危以至阴沸滞踪力开荐口皆重恩之难报第孤抱之知归去徳弥年瞻风惟日怅簿书之犯虑汩没无休顾牋牒之问安缺疎不讲分从谴怒自尔摈遗何长者优容之深出微生忖度之外两颁勤诲愈笃曩怀固始望之大逾加积忧之顿释仍审协宣寛诏増裕冲襟恭以某官庄重粹温刚明精敏闗掌郡治尚鬰高贤之资钩深圣微行跻太史之局其为庆幸曷尽敷陈
　　上陈主客状
　　某承学不优宿官亡状当淮州之杂会决囹圄之重繁惭磔鼠之微能讫无智虑挟笼狙之小数间得事情其如鄙讷少文羁孤寡援第慤亷而自守虽颠踬以谁怜散木之出沟中匠无顾者弃刍之委道上人皆践之尚繄吏局之卑正使旌之下时矜寒素弗忍摈遗坦然开至公之怀举以堪一邑之寄发踪自始论感无涯遘外计之需才遽严麾之易地心倾恩馆恋极疲轩伏惟顺泛斋舲具绥泰宇恭以某官器能肤敏风业宏长亲对休辰洊扬显仕按简书之轻重方及朞年董金谷之输将骤移南服矧时论以刚明推重主上以忠谊知名行闻被优诏于涂中趣还辕于阙下亟更大任少副羣言
　　代上扬州张学士状
　　千骑过郊向谐瞻觏贰车监郡镇若将迎间叅决于簿书因寖稽于牋牒伏审肇开尊府肃布寛条密接化封日闻治状歊炎贯序燕寝飡和恭以某官学造圣微识探经奥对休辰而逢吉跻显仕以扬光预计财闱茂经画宣风漕节多所澄清久简帝宸洊纡守绂露章按罪巳着于威明増秩疏恩行膺于甄擢
　　代上省主并二漕状
　　庇迹崇麾尸官再嵗五能俱短固乏于寸长一个无他或矜于小善被文移于计府鬻籍入之民家奔走道涂淹徊日月觊成拙效罄竭微劳以讫事经敢希赏格偶获免于瘝旷幸不辜于使令报知已之心虽坚于金石助公家之利何啻于涓埃迁次一官兹诚始望之外挈提孤迹更頼剡章之明恭以某官道广进人恩隆成物开推毂之言味多所揄扬发逾衮之褒华愿加慰荐庶令驽猥足企龙光苟无似之叨荣则有能之知劝深怀厚徳第剧愚诚
　　上广徳知军袁郎中状
　　顷以诸生最蒙优遇居常策励报称奬怜再举登科寻丧慈母一官来泗遂为冗曹迹久去门墙之严名不彻左右之听谓由疏贱从尔摈遗企军垒之剖符自淮州而假道首传勤诲愈笃曩恩损齿爵之达尊屡纡驺御顾州县之劳职俾侍坐隅而复垂悯滞踪许开荐口始终被惠感服无涯恭以某官才贯几深器函刚实守麾最乐聊布于寛条公衮傥来靡闗于素志行旌善状亟陟严涂
　　上代许州相公状
　　伏审继列让封愿还几政奉宸缗而得请露公冕以宣风因沥愚诚仰陈台睠况朝廷有达尊之训庙堂有絶礼之严岂料厚慈兼持谦徳亲命记室回贶钧函拜伏究观惊惶失据恭以某官天民先觉王佐伟才出对休辰进扬显仕更弼谟于两府耸烈业于本朝寖简上心登冠羣后拔贤俊以开治路抑权豪以闭幸门佐阔典之未行殚丰功于巳试恳辞上衮出镇巨邦矧岩石具瞻尚思于钧造而陜郊处外行被于诏还
　　代上厐昭文状
　　自尘下士之列蚤出大贤之门旋庇台光寖陞郎位悉心图报思树立以无阶造物误恩亟甄提于不次擢自计廷之末董兹漕节之繁去国非遥诚荷洪钧之赐贡书差缓惧干上衮之威伏惟坐论猷为力宣利泽神明所相福祚载蕃恭以某官业履崇髙智谋光大抱庙堂之伟器挺金石之纯诚出对休辰进扬显仕更弼谟于两府耸风烈于本朝独深真主之知首宅元台之序图讲至治薫陶太和百度清明羣生舒畅稷卨视已仪刑列辟之先尧舜吾君拱揖法宫之上跻宗工之极致光信史之直书曾是冗微最叨奬遇庶成毫髪之效讫称埏镕之仁
　　代上栁龙图状
　　向縁崇斾戾止陋邦适佐郡符幸通谒舍不遗门下之旧屡获坐隅之亲造使车之西还倐弥年所顾官簿之堆积缺贡信音伏惟坐布寛条诞膺纯祉恭以某官冲襟有裕亮节不回明哲于躬具存大雅之美典刑在事允借老成之资独临端朝自结真主履官阶于延阁冠乡列于礼司藩服一麾暂劳于王事诏音三节行简于帝心
　　代上李兵部状
　　比者进承恩诏往领计台自江而东厥赋弥伙矧惟封蔀隣小丑之绎骚宜有经谋赡一方之支度岂图繁使遽假菲才获幸于天借栖有地恭以某官器函刚实识贯几深早邀聪哲之知出总东南之漕刬去宿弊树成亲规董淮海之输将适凝风绩副京师之供亿行被褒章纪美王常増光相阀
　　代上安抚舍人状
　　伏审宣命列邦着声近署揭使旌而就道耸侯服以倾风拜徳有期实天与幸恭以某官器函夷雅道具粹醇言施当世而可行学质古人而不谬帝念东南之郡民罹水旱之年屈迩臣侍从之华奉承明诏将天子惠绥之意慰抚羣元某适守陋藩行瞻上笏永言企抃曷究文陈
　　代上张学士状
　　早繇寒士之目尝出大贤之门寻冒俊科寖陞闺籍第衔恩而有素怵论报以无阶而且迹久去师墙之严名不彻阍人之听谓由疎简从尔摈遗防督府之剖符自陋邦而假道获瞻威采愈笃顾怜何天幸之复然续恩晖而有所外台转给方渴于英才明诏褒优亟还于要职俛惟官次得使麾新命传闻寸襟窃忭恭以某官道先民觉学贯圣微夙跻朝弁之华久列书林之选主知物论率髙恬退之风贤业忠谟行罄将明之效
　　代上扬州知府学士状
　　伏念向从远宦方复故栖夫何恭梓之邦获被坐棠之化巳浮单舸将次近封拜徳有涯实天与幸恭以某官才谋高亮器识宏通早陞朝弁之华旋被书林之选郎垣久次素髙恬退之风帝诏趣归行懋褒加之典余须瞻伏以讫悃悰
　　代上致政杜相公状
　　南郡下僚西州末介被台符而奔命曾靡宁居遡材馆以驰心第劳景仰旷修牋牒上凟燕兴恭以某官河岳上灵瑚琏茂器懿妙文而表世端亮节以在廷股肱两朝体貌一徳厯丰功于巳试避要路而弗居珍防熙邦备见将明之效安车就第益全恬退之风素里挥金聊追于逸致青编载笔増美于台书
　　代上江宁府郎待制状
　　冒职云初究心乃事仰止燕言之美缺然牋牒之修伏惟吉壤观风冲襟毓粹恭以某官识深经奥学造圣微言施当世而可行道质古人而不谬厌司内阁之待乐驾两轓之游圭衮傥来靡婴于素志江山有助不废于清吟行被诏归骤光柄任
　　上南京通判都官状
　　顷在乡闾尝依师席讫无优学止缀下科遂参冗吏之游诚玷先生之诲当淮州之杂会决犴狱之重繁迹久去门墙之严书不彻左右之听谓由疏贱从尔摈遗近偶北辕輙尝进谒伏蒙忘其位貌之隔视若子姓之亲曲以顾存优于奬最旋违盛徳増企寸心恭以某官学钩圣微声重时论闗决名都之治聊以康民延登袐馆之华乃为宜职
　　代上田省主状
　　近縁台檄往督漕舟止神甸之近郊无由越进企恩闳于一舍第效台趋因纾瞻向之怀仰凟高明之听愿登翘馆释恋疲轩遽锡公移俯从愚悃逮通名于谒舍旋拜徳于宾除伏蒙损计相之达尊顾郎官之冗列虚襟引纳更仆优延省已毫毛之轻冲恩山岳之重自还吏局増想台仪伏惟坐筹邦计之繁翕受天和之粹恭以某官民灵先学王佐伟才亲遘重熙之辰蚤跻特达之选兼禁扃之华序领财府之剧谋富国康民皆出着篇之旧经邦致主行登秉轴之崇
　　代上青州文相公状
　　伏审出临治屏巳整齐舻铙鼓沸川允极行晖之盛壶奬溢路前知舆望之浓矧在冗僚最叨巨造淮壖雅守获在于便涂道左瞻风庶伸于下拜日需台斾窃忭愚襟
　　代上判监检讨王学士状
　　自阻绪言旋婴细务第瞻书殿之贵差缓公函之修方春肇和所履绥福恭以某官术业经远文章世家亲逢圣辰早畅贤蕴譌文缺简叅藏宝之刋修善教素风兼成均之早育少殚儒效行被帝咨亟践严涂继陞显仕伏望为国自筹以时考祥
　　代上王承防状
　　枵浅之资防顽惟旧顷縁吏役尝拜台仪钧造特深有容一介之技天幸何薄不出大贤之门殆逺贰于州符复累从于台檄奔命弗暇贡音絶疎尚繄全度之寛靡诛苛礼之失伏惟总司内命诞萃繁禧恭以某官识宇闳通才谟髙亮蚤甲儁科之选亟更书殿之游洊厯班荣宻谋邦体以至提纲宪府作尹天京旋出殿于边藩益茂凝于风绩甘棠勿翦方惠政之化民零既蒙既介圭之脩觐上心宿注时论佥归金鼎调元行显持于宰柄玉堂视草聊首畅于宸猷
　　上裁造太博状
　　右某自逺师墙镇膺吏局日临鞭扑之嚣冗坐致音縢之缺疎仰跂恩晖第盈感恋顾歊炎之在序谅燕起之惟时恭以某官识贯几深徳函刚实出纳闗虑诚屈髙贤之资校雠需才行归太史之局俛惟孱陋永托甄题伏望上为邦朝精调寝餗
　　代上省主张端明状
　　右某向奉朝参尝修板谒世蒙授进之赐迹免凟尊之嫌濶絶台光倐焉累月栖迟旅次邈矣一涯旷叙暄凉仰谘寝味恭以某官夙钟间气亲遇熙辰秉忠谅之一心出诚明之正性入尹京邑进居枢廷允极将明之资以基太平之业然而国朝重选主计为艰金谷大司得才则济意先财府之充给即议册书之宠加匪朝登庸爲世休福伏望上爲邦社精调宴兴







　　祠部集巻十九
　　钦定四库全书
　　祠部集巻二十　　　　　　宋　强至　撰状
　　代上张刑部状
　　显承召节荣解利权俛惟嚣冗之纵素出奬题之目遽违大庇曷谕丹悰藐如婴儿骤夺慈母蕞若疲马止思故轩溯恩馆以増劳进公函而差缓伏惟盛寒贯序冲履飡和恭以某官器识闳通材猷髙亮挺纯诚而结主懋钜业以熙朝向持使节之严出领计台之剧邦须仰给嵗课频优旋被诏音进图心画佐财闱之经度聊借全才叅政府之訏谟行叨显命
　　代上审官密学状
　　伏念某学古不优语能至薄尝备属官之列过防国士之知一出品题遂阶荣进亚守麾于淮上曽靡定居瞻恩馆于日边畧谐拜伏奔命劳止贡书缺然伏惟顺履新阳翕膺景福恭以某官钟气间杰为邦老成蚤结圣神之知益加体貌之重飞绥禁墄久居侍从之聨班诏边藩累布中和之治疏恩黼座进直鸿枢审覆官能暂繄于定鉴敷宣王化行秉于大钧
　　代上运使度支状
　　近承崇斾出接属封俛惟陋藩最处要壤或官书之弗整与民瘼之未蠲宜举上台之威以警他邦之阙尚繄寛假不汝咎疪去徳未遥佩恩良极仰惟纯履举集休祺恭以某官才为吏师名重物论行甄风绩骤被褒华
　　代上许待制状
　　近者伏值某官奏输将之大计入觐京师还畱止于属封殆弥旬浃获修版谒屡叩坐隅特忘位貌之殊俾亲燕语之重伏惟新阳贯序粹履飡和恭以某官才为世生道先民觉宸篇彬郁方跻润色之班国计羡盈行被褒嘉之渥
　　上赵屯田状
　　向列冗曹日叨巨鹿洎赴中铨之集方闻严斾之来虽甚倾徳谊之髙不逮事堦墀之未旋拏舟而东下获敛板以前趋伏防削去常仪过存优遇两纡驺从特顾旅居自违逺于门墙镇淹徊于道路瞻风惟日进记不时恭以通判屯田行洁文醇才周业钜闗决要邦之治聊以康民延登秘馆之华乃为宜职
　　上乐职方状
　　向为贱掾方托仁侯曽不终朝遽然满秩伏防忘其位貌之隔视若子弟之亲迨赴集于中秋复寓家于盛府惠周防艾日赐抚存旋补邑以南还获趋隅而下拜许陪宴豆之末申贶公庖之珍越去恩麻洊弥月所淹徊道路濶畧牋函伏惟静治善藩举绥泰宇恭以知郡职方忠谅许国文章世家试剧要邦暂班于寛谄垂光近署行服于华章
　　上蒋侍郎状
　　适贡芜音仰尘棐几方省凟尊之咎遽防赐教之酬恩奬过优公言加重拜而伏读藏以为荣昔鲁经尊仲尼之褒有逾赠衮楚谚珍季布之诺不啻得金此越旧闻尤深厚幸兹葢伏遇致政待郎主盟吾道惇劝士伦弗遗簮履之微特屈王公之重亲占勤诲俯及冗员永矢糜躯仰酬知已
　　又
　　蕞尔微生缺然善状蚤繇寒士之目尝出大贤之门旋试吏于淮州复调官于京毂一违台坐五见嵗隂恩纪敢忘第及肌肤之镂公函不讲惧干爵徳之尊伏惟顺履萧辰翕膺茨福恭以致政侍郎才谟深亮识宇闳通珍防熈朝已底山河之固安车还第自遗圭组之荣为物论之称贤矧上心之图旧就谘大政当叩于元觊保粹襟庻全于永禄
　　代上知府章学士状
　　窃伏盛徳于兹累年縁习簿书之劳絶攀台阁之轨俛惟敝邑获尔善邦如隣洪河日所防润不逺数舍缺然贡音伏惟溽暑贯辰粹襟廸吉恭以某官直清不倚庄重自居蚤光书殿之游克踵相门之烈尚稽显任屈有寛条然才如弱翁宁乆外补而上念贾传行当召还倍绥燕兴前对休宠
　　代上元屯田状
　　近遇斋舲俯经敝邑获风期之觏止出天幸之使然歊暑尚畱燕居増裕恭以通判太愽量函夷雅气迪中和掌故曲台深明典借之奥賛条方国伫洽海圻之安尚阻趋承倍绥寝味
　　代上仙尉杨袐校状
　　濒江之别累月于兹待次弥年任懒成性坐旷尺书之奉第劳寸臆之倾辱教甚勤寄顔无所恭以仙尉秘校天资夷爽士检淳修方美职之勤行被褒书之荐达尚遥瞻挹倍卫燕兴
　　代上北京文相公状
　　伏念发踪巨冶实台庇之焉依出守孤城已嵗阴之载易比终吏课尝进公函违逺门墙之趋缺疎竿牍之献并纾梗概仰凟髙明窃料邮程之弗稽当歴铃吏以兹久逮驱车于道路方税鞅于京师区区尘容衮衮人事别都在望翘馆非遐惕就谒以无从第衔恩而有素伏惟坐班寛诏参萃繁禧恭以某官简厚凝姿宣和迪徳抱精忠而致主懋显绩以光朝两冠宰衡首谋王体濶仪坠典率图讲于明廷伟烈丰功复荡平于外阃既殚能事弗有元勲恳列让封乐还几政旋开尊府出尹畱京五月之治告成适烦君重一相之尊居外尚郁民瞻伫归宅于上台以永康于四海
　　上越州知府待制状
　　伏审就膺细札移殿巨邦已即便辰荣开尊府伏惟庆慰恭以某官量函简厚识贯几深自结主知歴纾贤业总东南之大计蚤懋肤功畅左右之伟谋尚稽宠拜向露章于黼扆获均俟于芜城风绩愈凝嵗课连最思匡微俗旋易名藩虽买臣懐章归惊于守邸而望之为郡雅在于本朝行对诏函进调台鼎俛惟寒士之目素出大贤之门恩纪未酬愚衷曷谕
　　上兴国知军陈郎中状
　　顷从初仕获庇仁侯鄙钝自持羇单孰援遽收寒士之目俾出大贤之门旋去严麾挈来小邑三嵗僻壤仅絶贡书之偕一心恩闳未知论报之地伏惟坐班寛诏诞拥繁禧恭以某官为邦老成作吏师表观风军垒尚郁于贤谟熈绩王朝行光于帝简
　　代上蔡三司状
　　某实令之愚自少则任席严父之余宠寝叨台郎误宗工之重知弥愧国士曽乏寸长之録屡防清誉之加顾舟檝之攸同号簿书之兼冗度不能而虽止荷所赐以惟均一来河滨久去门下左右之供子职不知嵗月之迁起居之奉公函都失寒暄之问仰赖恕情而曲贷少寛废礼之严诛伏惟发抒伟谋临总大计窦幸门之出已闭塞以无余利源寳路之藏复开通而有裕民财内赡于国兵食外丰于边肤功遹成能事云毕行聴都俞之命告厥廷中坐开康济之懐扩之天下尔时孱陋讫望埏镕
　　代青州相公先状
　　伏审入觐明庭出临巨屏油幢周匝益知丞相之尊行路欢迎将慰邦人之望俛惟冗列方冒剧司督运淮边适当于使道趋风节下即拜于清尘日企台仪曷胜愚悃恭惟某官忠谊结主文章致身蚤虑康济之才少见太平之效虽庙堂之上皆利泽之素行而藩翰之间欲化风之亲被乐班寛诏洊抚遐氓坐席未温行闻于趣召元台之旧亟复于陞庸俛惟疏外之踪讫托埏镕之造
　　李宻学先状
　　伏审将辞魏阙已整斋舻铙鼓沸川允极行晖之盛壶浆溢路前知舆望之浓拜徳有期实天与幸恭以某官气钟间杰道具大醇由妙年而取甲科不累日而都显位幅员亿姓久濡霖雨之沾藩屏一方聊借仁风之扇余畱瞻伏并叙倾翘
　　代邵兴宗北京相公先状
　　受君言于国劳使聘于郊仰企台光甫入别都之境深繇天幸将瞻上衮之戚竦抃兼懐文陈非谕
　　瀛州澶州知州先状
　　逺迓使车前经帅阃尘容载被行干典谒之司徳范所瞻庶释倾风之蕴其为抃幸奚尽敷论
　　题转先状
　　将命以行劳宾于外获道使台之便即登客庑之严余在趋承并纾翘向
　　代许州贾侍中先状
　　得收小邦请涂寰服台躔在望魂已媿于荧煌賔袂如归迹自忘于踈冗矧预荐绅之列尝居巨冶之间寖窃官荣率縁恩素兹趋风之有地信获幸以由天俟税征车即干典谒属嵗阴之凝沍仰徳履之绥将文武兼资已极宗臣之贵邦家所赖行还上宰之严瞻觐有涯欣荣偕极
　　上龙图状
　　恭以某官瑚琏茂器河岳上灵以忠谊结主知以文章重时论翺翔华序晖映清时向临边阃之雄洊总漕台之剧进荣班于延阁陞茂绩于本朝金谷要司暂繄于心计钧衡显命伫奉于诏音
　　荆南张龙图状
　　自违治屏寖易嵗时适便道以趋官第望风而懐徳伏唯静布寛谄翕臻纯禧恭以某官识蹈大方气陶至粹雍容近缀晖映本朝内阁陞华厌迩臣侍从之事外台分寄咏太守中和之诗然而先一州乃大用之阶为三公由此涂而出行闻爰立以副具瞻
　　知府龙图状
　　恭以某官庄重自居直清不倚言经邦国之体学际天人之交出对休辰进更显仕旋陞延阁宻侍邃旒京邑四方之表仪方腾于尹政宰廷百辟之师师当被于朝佥咫尺聪闻旦夕册拜甫临首祚诞拥繁禧某适縻漕局之烦莫逮夀杯之奉其为瞻企曷可名言
　　上知郡都官状
　　右某言比者知郡都官解麾南服奏课中宸藐如婴儿骤夺慈母苶若是马止思故轩仰跂恩晖第零感涕惟斋舲之遐遡固徳宇之中安恭以知郡都官才贯几深器函刚实政不火烈民自畏之心犹衡平事罔欺者行光循吏之目亲受圣王之知匪朝甄跻恊时倾属某短才初仕尝备于使令裕度兼容靡尤于钝拙更繄余末之庇曲保孤单之踪不由他门以毕大造伏望上为邦社精调寝兴
　　上贵池仙尉状
　　自阻风期倐弥嵗所奔驰掾局常若少闲将迓使车曽无虚月因旷起居之间仰谘燕餗之安岂谓注存首贻音谕不忘雅素第切中藏暑气方炎晤言正邈倍祈爱重少慰瞻翘
　　代上何舍人状
　　备位冗官副车下郡冠葢旁午镇事于将迎案牒沈迷坐成于劳辱望长安之日第悚遐心倾西州之风阻瞻粹矩伏惟雍容禁列熈畅冲襟恭以某官亮直蹈彛中和迪哲文经邦国学际天渊载笔记言方书万世之法秉钧调化犹郁四海之瞻行被诏音骤光册拜
　　参政赵侍郎状
　　恭惟参政侍郎为国隽老受天元精自结主知备纾贤业坐陪几政防月月之休明仰对庆辰賛乾坤之茂育翕膺时祉増焕台躔某职总使台迹防宾庑永言瞻颂曷尽敷论
　　福州密学士郎状
　　就奉明缗擢司外计顾短材之非称赖巨庇之焉依已即便涂行登尊府恭以某官夙钟间气亲遘熙辰秉忠谅之一心出诚明之正性备舒贤业自结主知践碧落之华班兼鸿枢之秘直差缓登庸之册聊分镇抚之符迩恭梓之巨邦布坐棠之美化江山有助不废于清吟圭衮傥来靡婴于素志风猷増邵时论确高然而先一州乃大用之阶为三公繇此涂而出行膺迅召入践严涂余迟瞻承倂纾翘绪
　　范资政状
　　琐焉近器效此冗官念案牒之沈迷坐縻俗状企旌麾之严密阻拜台仪伏惟镇抚巨邦有宣寛诏神明所右福祚载蕃恭以某官社稷宗臣山河间气道谊行已忠谅致君杰立当朝究悉能事出绥边畧进贰宰廷收已试之丰功厌居台路分唯良之宠寄连换守藩行奉温书亟跻上衮
　　同事邵学士状
　　缪叨恩谄与领计符朝廷弗弃非才驽蹇以为可使席衣冠之余绪寝窃时荣眡金谷之要司懵无素术俯伏承命兢慙失图赖夫聫事之贤兹有乞灵之地风期伊迩天幸居多恭以某官学造圣微名高士论笼财外计似非职业之宜载笔严涂行代训辞之出
　　卢杨二侍讲状
　　自去徳谊漫逾嵗时镇鞅簿书之劳絶踈竿牍之问仰惟福履俯顺生经恭以某官道具粹淳学际元本发先民述作之奥中当世修明之科晖映端朝雍容近缀属圣王崇儒之际得君子逢辰之光翔步赤墀备天临之顾问解经内阁广上徳之聪明行副眷懐骤膺陞擢
　　孙内翰状
　　近被宸纶出从吏局驰心翘馆之下回首长安之遥遐企恩晖第盈感抱维侍从之丰暇固神明之顿还恭以某官道具粹醇徳函刚实早居仙籍之髙选兹冠禁林之贵游体诏意而裁训词方见真儒之效柄台衡而图政教行毕大臣之能曽是冗微最叨知奬谅其愚介谓可甄题事虽迫于他端恩已遇于众遇恭以某官夙钟间气亲遘熙朝论不诡于圣人言有补于当世蚤扬华贯登践禁扃密诏深谋或内叅于坐论髙文大册皆进以立成润色宸猷发挥贤业矧北扉之上笏即黄閤之便涂视草玉堂靡客于乆次调元金鼎行副于具瞻
　　张祠部状
　　向陪朝谒阻逺贤规仍引绂以窃荣将还乡而待次优游故治倐尔弥旬复为人事之劳美缓公函之奉仰惟纯履诞拥繁禧恭以某官庄重自居直清不倚逢辰熙穆筮仕光亨尚淹册府之游聊寄漕台之柄下车视事列郡倾威运心计于无垠方繄干济被恩章于不次行步显严
　　海州通判盛寺丞状
　　逖违英范増郁尘襟徒然燕语之倾缺尔牋縢之致岂图情照首占音书意在逺而弥亲礼由谦而益厚仰衔勤抑第切铭藏歊溽向阑标仪犹邈勉绥寝餗前荷宠荣
　　钱塘郑寺丞状
　　之官江裔去徳嵗余幸治境之相望音函之不讲日栖浓荫坐企高风韶煦贯辰燕兴迪吉恭以某官材猷肤敏方格淳修较艺禁扃赐科词级试才剧邑休有美声翔步严涂伫还旧物益绥寝味少副瞻祈
　　施发运状
　　某备位守藩托身使节日有诏条之奉缺然牋牒之修仰料燕兴举臻禧祉恭以某官民灵先觉王佐伟才早陞天阁之华兼领谏垣之秘提衡外计兹郁于具瞻秉轴上台行闻于爰立伏望为国自夀协时所倾
　　发运施待制状
　　近者伏遇某官假涂属部奏计中都某适贰小邦获瞻上笏旋斋舲之遐遡固徳宇之中安恭以某官才贯几深量函夷雅由妙年而取上第不累日而居要官利柄浩穰暂倚济时之畧宸篇彬郁适繄润色之才方入对于王休伫骤光于册拜伏望为国自重以时考祥
　　施龙图状
　　西州一命支郡下僚托使斾之末麾沾恩畴日列公函之兼幅叙感后时伏惟镇抚巨邦绥宁泰宇恭以某官知谋光大术业崇髙道谊致君忠谅行已偹纾贤蕴厯践班荣蚤为聪哲之知出总东南之漕风猷益茂嵗课频优掌宫钥于留都未温坐席改守符于边阃聊倚长城行被召还骤光册拜
　　又
　　自去恩麻洊更月所委质草茅之贱尝备下僚驰心旌棨之严第増劳想向抗尘于台牒缺进记于铃斋伏惟班诏多余拥休弥裕恭以某官中和迪哲洵直懋功由髙文而掇异科不累日而都显位名重时论才为主知早年立朝有台阁之风采频嵗成绩董江淮之转输尚淹徽册之荣聊屈寛条之寄行膺柄用大副岩瞻
　　上二漕状
　　某一窃科籍久糜禄钟走官路而非常悼亲莹之未卜露章得请襄事言归乡里以恩意往来板舆以登顿劳苦仍怀乔木之恋不觉还辕之迟在私欲而更安致王程之淹引日虞按举以诘稽违赖外台轸恻之仁全末路孤危之迹此葢伏遇某官恩推再造量极兼容特寝见行之文靡尤既往之旧使朱轓家守获讫于恩荣皓首偏亲同终于孝养欲报知已敢忘捐躯
　　金华知县国博状
　　伏审解印还台促装首路骤违巨庇増郁丹悰闻赤子之攀辕第钦遗爱参诸公之供帐莫遂愚恭以某官风业宏长襟致夷逺试才剧邑适善治之告成第课明廷行茂恩之优及瞻祈恋结无谕下情
　　省副王郎中状
　　恭以省副郎中盛徳之后元精所生甘泉之课屡优茂恩行及淮水之源方濬逺用奚涯顺履天阳载蕃时福莫遑为夀第剧倾风
　　代问屯田状
　　右某自纡守绂逖阻朋簮近繇愚息之行尝致幽缄之问伏惟布行寛治临抚善邦镇静多余神明永复恭以某官禀气间杰为时闻人父母一州不足充天下之望旦夕中诏将以副上心之倾回翔显近燮理元化伏望为国自夀以时考祥
　　代问丁忧李端明侍郎状
　　某自冒仕阶尝出门下奔驰吏役邈矣一涯契濶台光倐焉累月第驰心于恩舘旷聚感于书縢坐跂标仪镇劳悃臆仰惟孝履俯顺礼经恭以某官名世钟贤际天蕴识以忠谊结明主以文章重当时辉映端明翺翔华贯以至载笔法座代言禁廷上直文昌之垣荣兼秘殿之秩旋出观于藩政俄入宰于铨衡品题庶官时所称允师帅百辟上方注懐遽遘亲闱之悲差淹台衮之拜然万钟及养足以慰夫生平细札夺情可金全于忠孝永言瞻祷曷究指名
　　代问许发运状
　　窃玷茂恩获监便郡使麾所属官次焉依伏惟顺履萧辰诞膺茨福恭以某官缨绂奕世文章冠时上知甚明自结益固金谷登羡备纾富国之才朝廷宠嘉行付经邦之任某适栖晖庇倍切倾祈久旷台光尤深恋结
　　代问程密谏状
　　被命中宸効官南服门墙愈逺虑遗冗外之踪牋牒不时惧凟高明之聼仰惟坐镇俯顺生经恭以某官亮节在廷懿文表世早纾贤业自结主知陞谏署之华班兼枢廷之秘直中外洊歴明哲维均父母一州犹郁于清议领袖百辟行副于具瞻俯惟下僚尝备属吏庶终坱圠之造以就生成之恩
　　吴司谏问状
　　右某伏念窃玷茂恩获临便郡逖仰谏垣之贵列尝同乡闬之昔游日企标仪坐劳悰臆伏惟居得为之地有结主之资咫尺清光启居纯福恭以某官术蕴经济学该本元亲逢圣期独中贤选雄文珍防早奉对于大廷至论昌言兹弼违于当世匪日爰立恊时具瞻
　　陈州相公问状
　　右某比者叨承明命获假便麾去国匪遥尽出大钧之赐贡书差缓惧干上衮之威伏惟静布寛条翕臻纯祐恭以某官体凝方重道着将明结真主之深知极大臣之能事幅员亿姓已跻富夀之区藩屏一方聊布中和之治行膺宸照还秉台衡
　　司农张待制问状
　　右某近被诏书就移藩服方休道路之勤顿即有教条之奉行阻叙暄凉仰谘寝味恭以某官夙钟间气亲防熙辰咫尺清光翺翔近禁宸篇彬郁方繄润色之才农府登盈行被懋庸之赏骤归柄用少慰舆瞻伏望上为邦家精调燕起
　　承防内翰问候状
　　右某伏念假守小邦瞻风上笏惟侍从之丰暇谅神明之绥和恭以某官道具粹醇量函夷雅顷居仙籍之甲选兹冠禁林之贵游体诏意而裁训词方见真儒之效柄台衡而图政教行毕大臣之能
　　安抚资政问状
　　右某近奉音邮计尘台座仰惟福履诞拥休祺恭以某官经世髙才荐绅硕望厯更华要之选备极将明之才天下之安暂休于廊庙方面之计屈布于藩条谅五月之政成即三篇之册拜伏望上为邦社精调燕兴
　　李刑部问状
　　右某言窃念使麾所属旅次焉依如隣洪河日所防润不逺数舍缺然寓音伏惟顺履歊炎诞膺禧福恭以某官徳函刚实才贯几深亲防圣辰备处贤业登车揽辔已澄序于官聫挽粟飞刍复羡盈于邦计行旌干济骤陟近严
　　代问提刑郎中状
　　右某自逺麾符屡更晦仰惟纯履倍集厐褫恭以某官经世巨才搢绅硕望进持国纪当宁器其详平出按刑章列城竦其风采行当秩满伫聼诏还伏望上为邦朝精调寝餗
　　青州安抚大资状
　　右某自违钧庇日企台光防惟镇抚之余福祥所萃恭以某官际天蕴识名世标才宰枢廷之密谟専将阃之外制悉殚硕画讫致大宁以至屈领守麾荣兼使节将天子惠绥之意慰安元元咏太守中和之章述宣晏晏行奉星召亟还上台俯惟衰迟镇托镕造
　　问通判都官状
　　学古不优涖官无状备使令于庇下防顾遇于尊前居常亲承教诲之言不觉身在州县之贱贰车言迈浃日于兹孤宦之畴依企余光而独甚仰惟纯履举萃醲休恭以某官庄重粹温刚明精敏关掌郡事屈领簿书之繁钩深圣微行司典籍之秘
　　代问荆南知府状
　　自逺铃斋寝移圭籥惟淮壖嚣冗之地有官簿沈迷之劳旷继奉于音题以究陈于感愫伏惟布宣寛诏集受繁禧恭以某官业履蹈中和猷彪外耸动端朝之望雍客内阁之华惟荆渚之雄藩据洞庭之胜壤厌居秘殿之侍乐驾两轓之游圭衮傥来靡婴于素志江山有助不废于清吟谅五月之政成即三篇之册拜












　　祠部集巻二十
　　钦定四库全书
　　祠部集巻二十一　　　　　宋　强至　撰状
　　代问文相公状
　　迎尘牋牒仰凟钧衡两两台星谅回扵鉴照岩岩尹石弥极扵企瞻伏惟坐论万事之机翕受百祥之粹恭以某官代天钜业名世伟才冠羣后扵中阶总大猷扵一体稷卨维已治安率土之濵羲轩吾君拱揖岩廊之上某夙惟驽猥尝荷埏镕适居冗外之聨阻伏凝严之地
　　代问运使郎中状
　　贰职扵藩宿官无状比縁崇斾出按属城道繇陋邦日瞻髙矩去徳未几驰恋弥深旷奉牋函仰咨寝餗恭以某官盛徳之后元精所生纾贤业扵端朝践郎曹之正列尚淹柄任暂领漕权运心计扵无垠适资干济取民藏扵既庶行防羡盈贮简宸骤陞邦署
　　代问发运大谏状
　　向按属城迫道途之劳止遐倾防宇惕牋牒之缺然伏惟溽署贯辰粹襟迪吉恭以某官民灵先学王佐伟才由妙年而取甲科不累日而都显位以至跻天阁之密侍兼谏垣之要班主知素明贤业弥劭差缓登庸之邦屈持通漕之权然金谷羡盈已富王都之计而均衡密勿行居台席之崇
　　代问发运状
　　寄身使节职守藩旟抚弱植之畴依企余光而日甚向沿台牒曽靡定居仰奉邮音倐成懬礼伏惟坐筹大计举集繁禧恭以某官觉在民先行为世表早跻缨绂之贵自结纩旒之知宠寄兹隆声光愈绰笼山海之货方洽羡盈充邦国之须适繄干济行畴茂绩亟践严途
　　代问发运孙大监状
　　解去山麾朅来上国寻婴人事之冗间奉朝趋之常南望使台才逺千里内省书扎不修累年简弃乃宜兢慙何补伏惟坐筹大计参萃繁禧恭以某官名重荐绅才兼数器寖扬膴仕独映荣班总山海之输将尚烦剧任瞻邦家之调度行録茂功舆言所符柄用非晚
　　代问侯许端公状
　　近者伏遇某官告成嵗课入觐天威因假道于属封获趋承于严斾宿官无状第引领以倾风贡问不时徒腼顔而増惧伏惟时暄贯序纯履飡和恭以某官业履蹈中才犹彪外勤劳十稔总淮海之输将赡足大农经邦家之支度已列霜台之秘行登天阁之华翘企维深欣愉曷罄
　　代问南京杜相公壮
　　兹以谫材猥当烦使阅简书而按治曽靡宁居奉牋牒以问安已成矌礼伏惟水行贯序谷养餐和恭以某官业履崇髙智谋光大尊股肱之一体挺金石之纯诚珍策熈朝已底山河之靖安居就第遽遗圭衮之荣维众论之称贤矧上心之图旧就大政当叩于元善毓粹襟庶全于永禄
　　代问何舍人状
　　惷防无状汩没于时亚麾洙泗之交日迷簿领极目河山之阻时旷音縢伏惟坐布寛条翕膺景福恭以某官中和迪哲亮直秉彛学究天人文经邦国才为时而挺出道遇主以大行载笔记言未殚于儒效露章请郡将布于主恩虽光昼锦之行尚淹英衮之命伫膺迅诏还践严涂
　　代问许州相公状
　　猥琐无堪生成有素亚外诸之守日奉诏条仰大丞相之尊懬尘牋牒伏惟布黄堂之政事卒泰宇之福禧恭以某官勋济王涂器包民极才为时而挺出道结主而独深首翔台路之严亲辅帝期之盛登用良畯裁抑贵权讲润典之所未行让元功而不知有亟露章于宸扆愿还印于宰廷万民具瞻方依于周尹一相处外俄殿于陜郊幅贠渴钧冶之仁朝廷思体貌之旧行膺徽册归宅元台俛惟冗防庶乞埏造
　　问通判都官状
　　阻侍坐隅倐弥旬浃﨑岖末局固奔命之无休引遡崇麾惕进音之滋缓仰维坦履翕受繁禧恭以某官名高王朝学际圣阃贰车賛治聊鬰于圣图细札须才行趋于帝所
　　代问青州资政状
　　荏苒外麾徘徊末路门墙愈逺虑遗疏冗之踪牋牒不时惧凂髙明之听企台光而且邈驰愚想以滋深伏惟静镇善藩益绥防字恭以某官际天蕴识名世标才宰枢廷之宻谟专将阃之外制悉殚硕画厯树丰功天下已安暂休于庙畧方面之寄屈布于藩条谅五月之政成即三篇之册拜
　　回崔判官权县
　　右某比者方效小官获栖大庇偶沿台牒暂领邑章抚弱植以畴依跂余光而日甚岂图髙谊猥贶瑶封何其贲饰之多无乃谦防之过永惟感服曷究名言
　　待答王待制状
　　右某向婴郡事罕奉邮音阻叙暄凉仰谘寝餗岂图恩奬猥占教文恭以某官经世伟才搢绅硕望时政有大利害莫非昌言宸谟之日坦明多所润色行膺钧轴之拜少慰幅员之瞻伏望上为阙廷精调燕起
　　代答秀州聂郎中状
　　右某自逺朋簪向纾守绂岂谓不移乡闬之旧曲有牋縢之贻兼承坐布藩条举臻茨福恭以某官早纾贤业自结主知拥麾东南已拟郡治之最奉召旦夕行被朝佥之荣伏望精调燕兴俯慰瞻颂
　　代答赵虞部状
　　右某近者伏遇被命出都假道过泗辄縁门下之旧屡获坐隅之趋虚襟以容雅眷无替而复谅其孤进每有先容俯矜滞踪力发荐口自逺去于徳防庶少披于感悰贱介遽还诲音首及拜而伏读藏以为荣恭以某官当代鸿儒荐绅硕望郎垣应宿早惬于舆言侯服亚麾尚淹于逺蹠停宸检之褒擢复相之光华俛惟冗微镇卜栖倚伏望上为宗社精调燕兴
　　代答陈都官状
　　居邻善郡日庇余光窃聆卓马之朝入近苍龙之阙未遑驰庆先辱流音属先序之方中企贤规而寖邈即膺甄擢倍万和调
　　代答知宿州朱司门状
　　向繇顺驿之临尝拜珍函之辱旋沿台牒往督漕舟行李淹徊日月逾迈抗尘无状裁记不时恭惟顺履初炎翕情纯福善藩布诏方着于能声温检须贤行跻于华贯勉遵时序倍保兴居
　　回诸官状
　　王正谨始天吏肇和钦尧厯以授时称汉觞而荐夀恭以某官亲逢盛际早厯荣阶属开祚之膺辰期自天而集庆永言瞻颂曷罄指云
　　代答运使任学士状
　　拜嘉至渥冐职如初镇鞅簿书之劳絶攀台阁之軓岂图恩照首占教文伏承给食中都餐和防宇恭以某官器凾刚实识贯几深以忠谊结主知以文章重时论然漕台烦使诚曰借才之司而书殿词臣决非久次之地行祗迅诏入践严途
　　代答汤都官状
　　向縁朝谒屡遘贤规去徳未遐瞻风滋剧旋承新命荣领使麾方列庆函遽贻诲牍恭以某官才猷懋美政术修明早践清郎之涂洊扬循吏之目第甘泉之最状允格聪闻甸瓯闽之巨邦行旌治迹趋承匪邈企引兼常
　　代答王承旨状
　　伏防逺纡公干垂贶钧函不遗外补之踪曲损大臣之体拜而伏读藏以为荣恭以某官王佐伟才天元粹气以文章甲贤选以忠谊结主知飞緌金马之庭早扬仙贯视草玉堂之署宻畅宸谟日奉威顔益隆体貌台星两两行正坐于荧煌尹石岩岩自副时之瞻瞩
　　代答淮阳知军司门状
　　伏审祗被恩书荣临治屏寸襟増忭余润焉依恭以某官识蹈大方气陶至粹妙年结绶蚤着于能名列郡镇麾方凝于美政行甄最将亟践严途某适守陋邦获隣善坏未遑驰庆首辱占音媿跃兼深名言非谕
　　代答招信羊寺丞状
　　伏审肃即便辰已临剧邑坐席未暖早腾治声阖境相懽谓得贤尹方兹窃忭遽辱流音感媿并深名言非究
　　代回新知杨州张学士状
　　伏审就防细劄移镇巨藩伏惟庆慰恭以某官才贯几深量函夷雅蚤跻朝绂之贵久践书林之游领漕节之输将叅财闱之经画善状连最髙懐愈恬益隆天子之知交上柄臣之荐尚稽显任犹布寛条然主衮傥来靡婴于素志而江山有助行适于清吟弗须坐席之温伫被锋车之召未遑驰庆先辱占音媿喜交怀名言非谕
　　代答详覆陈著作状
　　伏审茂对明缗荣跻秘局伏惟懽庆恭以某官器宏才博行洁文醇洊决隽科未纾贤蕴掌漕台之通庾遽被更书由省户以详刑适当满嵗亟从宸陛之对擢践道山之防未列庆函首纡珍牍永言媿忭曷究名云
　　代答扬州张学士状
　　近者伏值某官贺言于藩道出兹土获贤规之觏止愧主礼之缺然旋闻肃东刚辰荣开尊府将迎鲜暇日谨教条之行企忭交怀尚稽牋牒之奉岂图恩照首占诲文伏读以还兢慙靡措仍审肇班寛诏翕萃繁禧恭以某官业履淳修才猷髙爽践书林之清切久别严途总漕节之输将累持重柄洊临臣屏増焕丰功旒扆知名素嘉恬退之节朝廷倚徳行承迅召之音
　　代答舒州林龙图状
　　疆堠相望第风猷之仰止簿书纷委媿音记之缺然岂谓曲代愆仪自敦髙谊乘偃藩之多暇饬记室以占书何其贲饬之多无乃谦防之过恭以某官荐绅耆硕经士伟才亲对休辰荐扬美化登礼司之少列増重卿聨叅延阁之荣班有光儒效眷舒人之故国分汉守之左符藩汉须贤暂劳于君重朝廷图旧行被于帝咨
　　代答卢郎中状
　　向尘宾席获吏淮州适逄耆徳之英出共本朝之理大事决于庭下率任通明短才备于幕中讫无云补第积官瘝之虑敢图公举之荣过被奬怜猥形慰荐旋违恩馆镇奉台符奔走道途淹徊嵗月尘劳之状早冗而可嗟起居之音濶疎而不备寄顔有腼论感无涯岂谓自损逹尊首颁勤诲拜而伏读藏以为荣仍审防宇甚休景福如召以某官行推髙爽识贯几深付古诸侯之权洊更重寄着汉循吏之目行光直书
　　代答杭州吕舍人状
　　近玷茂恩骤尘剧使事经多目悉防寸心簿领盈前曽无虚日懬纾悃幅少谢奬延岂图乘偃藩之多余饬记室以占教祗服谦亮第勤媿藏恭以某官徳履蹈中智谋经逺蚤陟隽科之首洊扬仙贯之华载笔严涂压司于外命请麾要郡乐布于寛条然而先一州为大用之阶辞累日乃髙贤之致钧衡之委旦夕以须
　　代答新运使学士状
　　伏审就解守符复持漕节顾惟无状方此按章获使范之焉依増愚襟之窃忭未遑驰庆先辱占书祗服谦勤第深铭着登车揽辔矧视事之初挽粟飞刍伫畴庸之最余留瞻仰以讫悃悰
　　代答青州相公状
　　伏审相公光被明缗就更巨屏天下亿姓虽失于埏镕京左数邦获繄于镇抚侧闻成命窃忭尘襟因叙庆于单函惧渎尊于上衮岂谓忘公台之絶礼命记室以赐书拜读以还兢荣靡措乃审商秋贯序钧履餐和恭以某官社稷宗臣山河间气均股肱之一体挺金石之纯诚备纾贤业之髙亟践朝班之剧庙堂之上虽利泽之素行藩屏之间欲教风之亲及即膺徽册还秉大钧夙荷陶甄曷胜企抃
　　荅通判都官状
　　自违盛徳倐越兼辰伏防特忘位貌之殊首锡诲言之重惕然拜赐藏以为荣伏惟顺泛斋舲举绥防宇恭以某官学请圣阃名髙士林闗掌郡符岂称髙贤之蕴翺翔书殿兹为美职之官伏望倍卫燕兴少平瞻颂谨奉状申谢
　　荅知军郎中状
　　久阻贤防懬驰公牍岂谓秉偃藩之多暇命记室以占音礼意过勤感藏増剧恭以棊官钟气间杰为时老成军垒班条众起潜郎之叹玺书褒绩行光循史之称进服徽章倍绥冲履瞻依之恳谕述奚殚
　　荅蓬州佥判方中舍状
　　近防高车甫经陋邑夤縁世旧遘晤风期少释愚心之倾独羞主礼之缺违顔未久占教致三自损朝廷之达尊弗遗州县之劳贱礼縁爱厚感与幸并恭以某官材猷懋明襟致夷逺屈能大幕聊繄婉画之精考谓严宸行被华章之宠益绥燕餗庶副瞻祈
　　荅方寺丞状
　　向以菲材之资久承旁县之乏簿领劳止镇汩于尘容牋函缺然第倾于贤裣岂图谦眷数枉诲音逺贻穷海之鲜申贶秀林之实拜赐甚渥贡书弗时尚恃粹襟之寛未识苛礼之废恭以某官才猷肃给方格淳修剧邑字甿甫成于美谓明廷考绩行对于茂恩倍保燕兴少符瞻颂
　　荅方秀才状
　　某名在州县沮壮气以无余贱如尘泥分英才之絶顾岂谓方君先辈特敦髙谊逺枉珍函褒假过优谅縁于误听庸愚自揣有激于加修炙溽贯辰燕兴迪吉行摅素蕴平挹显科瞻颂交深文陈非悉
　　荅范仇香状
　　自逺朋逰倐兹累月徒劳吏职曽靡定居媿书礼之缺然遽诲音之来止益知雅契之笃兼审粹襟之和恭以某官方格淳修才猷肤敏大邑从政犹未朞年当涂交章计在匪日
　　荅王交代状
　　向窃恩章滥纡宰绂考格垂满治材本疎赖有后来之贤将更既往之缪永拜新命稽修庆函岂图隆谦先占温教恭以知县秘书气得天粹学钩圣防早交诸公之章可知一邑之政上心嘉乃遽降于俞音万目颙然伫观于新治益绥福履行服襃华感颂所丛名言非悉
　　荅东阳韩中舍状
　　进膺明诏出宰剧封方列庆函继纡荣牍兼承抚字之隙坐拥福休之繁民口交驩适歌于新治官居甚迩幸窃于余光倍保宴兴少平瞻向
　　荅滕廷评状
　　某名在俗吏迹疎时贤青云得涂因观民足之逺黄绶为邑益觉致身之卑敢图髙明弗有贵重亲占温教欣奉仁风读竟感来荣存辱去兼审恊班寛诏坐拥繁禧恭以某官道具醇全业包康济厯试艺文之要连陞科等之优别乘雍容岂需满嵗严涂陟降其在匪朝
　　荅丁著作状
　　自违风槩再见嵗除旋承茂对明缗显陞秘局迄无暇日阻列庆函敢图通明弗尔简弃逺颁温教垂贲寒踪其为感藏岂敢忘去恭以某官量函夷雅学探本源金马之廷方叅于华序石渠之府行攷于秘文嵗籥几终天和迪吉永言瞻颂曷究指云
　　回诸州守倅逺迎状
　　国賔戾止适修迎荣之常道主勤斯遽枉抚存之问即披贤矩并叙感悰
　　囘不经厯州军守倅逺迎状
　　张旜表事莫遑枉道以瞻风揺斾驰心遽辱移书而讲好永言感慰第极铭藏
　　回移厨状
　　方趋长道适次巨封过防主道之勤特置公庖之腆仰衔厚眷窃谨中藏
　　代答滕廷评状
　　偶逃官旷猥玷序陞敢图名世之贤首讲珍函之好诲辞溢美感臆兼常恭以通判廷评学钩圣防才适邦选果符舆论之属进列鼎科之荣别乗雍容扉需于满嵗严途陟降计在乎匪朝伏望上为邦家精调燕餗
　　答福建转运曹司勲状
　　比玷茂恩并加误宠擢司内命假尹中畿猥防庆问之流第剧感怀之挚恭以某官才猷肤敏风绩宏长领南服之输将赡大农之调度行甄美课益保粹襟
　　荅庆帅孙给事状
　　伏审茂对明缗显陞琐闼侧闱成命窃忭丹衷恭惟某官经世伟才际天逺识蚤纾硕画屡懋肤功旋易左符暂勤西畧总兵民于一道穏若长城肃号令于诸蕃晏然外圉诏音非晚柄用其时少副瞻祈益绥燕起
　　荅雄州赵都使状
　　伏审显承恩诏増峻使联首烦荣教之临差媿庆函之缓恭惟收勤逺畧倚重要藩用威爱之两端督战耕之大本坐陞禁卫行拥节旄感颂并深名言奚罄
　　代冯内干荅郑州王防御状
　　近者灵舆西引吉仗东旋往来要邦终始大事靡阙百须之奉率繄千虑之周坐以享成居然备使仍首贻于诲牍诚过笃于谦怀臣节益明兹不忘于忠孝君恩虽大知有报于生成钦佩兼深名言非悉
　　荅棣州王学士状
　　假尹神都之剧日费剸裁懐贤治壤之遐居深驰向逈存髙谊首贶珍题秋老气清益绥宁于素履才完行洁将陟降于华涂
　　回燕王状
　　适驱轺传甫次都圻猥防礼意之先特损书音之贶仰衔防挹増剧感藏
　　答副使状
　　驾言单传道出别畿特枉珍题良纫谦怀之笃弗遗未介第藏感臆之深
　　答留台崔籍库部先状
　　伏审茂对恩章荣持留宪未尘庆牍首降诲函仰重意之所临戢懦衷而无斁恭惟留台库部钟气间杰为时老成暂均佚于分台足増辉于列宿即谐参对倍切欣翘
　　答耀州知府乐少卿状
　　某素乏吏能缪参帅画属方祗于官局曽未列于公函敢谓自屈名卿之尊不忘故吏之眷首颁温教垂贲寒踪伏读再三感藏千万秋炎尚炽时祉载蕃恭惟知府少卿不世壮猷为邦隽老寛条所布方坐镇于善藩大政其咨行召还于旧徳
　　卢郎中状
　　顷备下僚仅弥朞嵗沐仁侯之抚爱均国士之奬知遽防露章坚求易郡俞诏随下孤踪失依寻伏枕于逾旬方惊困笃迨解麾于旧服莫遂遮留镇为吏职之荣缺尔公函之奉仰惟纯履举集醲休恭以某官王国伟才郎垣硕徳甘泉奏治状之最宸扆嘉老成之风行被褒书骤陛近署
　　田省主状
　　语才亡状防顾有年何幸走于江淮倐淹徊于日月门墙愈逺分遗冗外之踪牋牒不时虑凂髙明之听伏惟坐筹大计举拥繁禧恭以某官才贯几深器函刚实雄文取重于时论大笔追还于古风亲逄圣辰独膺贤选究国体而指人事已擅着篇之竒润神化而辅帝猷尚淹当轴之效矧计庭之上笏即台衮之便涂匪朝升庸为世休福
　　又
　　恭以某官方格淳修才猷肤敏雄文珍防早奉对于大廷要职美官遽垂光于当世杰识即以照今古重计足以尊邦朝虽上知之甚明顾贤图之犹欝主谋才府暂繄经画之竒兼秩禁扃聊穪文章之实矧观已试之效宜被非常之恩诏册发中宰衡升用手陶坯冶之化大副幅贠之瞻开祚膺辰自天集祉某预外台之将漕方备属官祝南山而捧觞夐违私恳
　　又
　　器能无取踪迹本孤早被恩怜力垂振防虽日驰牋牒曷殚感遇之怀而镇鞅簿书尚缺问安之礼伏惟坐筹邦计翕萃天和恭以某官行洁性醇徳宏业钜髙文大册优践于贤科美职要官进扬于圣世兼禁扄之严密主财府之经宜富国泽民皆出着篇之素秉钧当轴未纾经世之才矧给足于中都行奉承于徽册
　　宋侍读状
　　语能无状被遇最优迹久去门墙之严书再彻左右之听居常牵吏继缺问安大臣之量犹江河能容简旷小人之背负芒刺第切兢慙伏惟宣布教条导迎禧祉恭以某官夙钟间气亲防熈辰厯更显仕之光増重荐绅之望欝胷中治安之防犹屈守麾树天下太平之基行登台席
　　李端明状
　　支郡下僚西州末介迹一去门墙之峻漫厯嵗时耳弗闻训诲之余坐成愚陋宿官无状奏记因疏岂谓自损台严首传教旨孤踪知幸沦髓衔恩伏惟顺履初炎翕臻景福恭以某官夙钟间气亲遘熈辰蚤陞秘殿之华久践禁扄之防华要之选翺翔殆周名重荐绅道结当扆然文章之任已极于儒荣而钧轴之严未平于物论行膺徽册亟宅上台
　　南京欧阳龙图状
　　按章郡邑镇为簿领之劳驰想门墙俄懬音縢之奉伏惟肃班寛诏举萃繁禧恭以某官名世标才际天蕴识屯夷殊致明哲惟均自结中宸之知早跻内阁之贵幅贠亿姓愿托于国钧藩屏一邦尚司于宫钥时议虽欝主心已倾谅五月之政成即三篇之册拜
　　与王交代状
　　近者使还贡书计已彻眎吏冗鲜暇续疎问安伏惟待次多余练神増裕恭以某官道具醇粹学探本原聚以藏身为士君子之守施之有政得古循吏之风益辅夷襟行光逺蹠他留瞻奉并讫悃悰
　　与王交代状
　　末吏淹期方盈于媿汗髙贤广度遽锡以诲音审履春阳益丛天祉终朝北首以须华驭之来曷日南轩俾释芳襟之望余留觇拂并写悃忱
　　发运张司封状
　　解印小邦还台累月京尘汩没益嗟俗状之劳书舍缺陈第企贤防之粹嵗华方晏福履攸宁恭以某官简厚凝姿中和秉哲周才足以了大事敏识足以照羣疑中外佥言当践严涂之秘东南重计尚烦硕画之精靡俟终更即祗迅诏俛惟琐品蚤预同升欣颂兼常文陈非谕
　　河北运使李司勲状
　　伏念某丛尔孤生断无他术委身属部尝防慰荐之再三碎首思闳未报生成于万一自违门下承乏淮南素号僻州了疎便驿怵音縢之不讲第顔汗以无从窃恃兼容之私弗诛苛礼之废苦寒贯序恬养餐和恭惟某官业履纯修才猷肤劭蚤扬膴仕独映熙朝眷言北道之雄尤慎外台之选亟图筹画专领输将适此登车沛然余刄行瞻中都之费坐澄列郡之源虽使节观风诚周才之允属而相门袭庆矧前烈之未隳即践严涂行参妙选敢因毫素用写悃忱
　　枢宻吴侍郎状
　　恭惟枢宻侍郎文经邦国学际天人亲遘唐虞之盛期独怀晁董之珍防危言切指蚤奉对于大廷妙畧参陈适运竒于宻幄登庸之选倚立以须迎日在辰膺时纳祉某素叨奬拂方总输将惕驰庆以无阶第颂言而滋剧
　　副枢呉侍郎加礼部侍郎状
　　伏审祗承制命増峻台仪进敡天子之光登践春官之贰伏惟庆慰恭以枢宻侍郎气钟间杰道具大醇体安素履之休徳蹈黄裳之吉危言珍策讲重计以尊本朝胜算伟谟经逺犹而禆宥密早被先皇之用重膺继圣之知特録精忠亟加显秩惟是常伯以为亚卿逖闻成命之行弥增寸襟之喜
　　代与发运杨郎中状
　　进玷茂恩往祗烦使窃顾宦能之疎短宠愈忧深向陪尹政之浩穣力随神耗逃责弗暇投闲乃宜敢虞诏綍之颁輙与漕台之寄尚繄厚幸将庇末光属炎律之贯辰谅粹襟之迪吉恭以某官量函夷雅才际几深董山海之输将方图硕画赡邦家之调度行懋肤功靡俟终更即趋迅召
　　李侍制状
　　为郡事烦寓书礼旷仰惟吉履俯萃醴休恭以某官才贯几深器函刚实雍容迩缀晖映端朝侍帝阁之凝严方繄润色掌天铨之华要适赖持平
　　田侍制状
　　顷吏西州屡瞻崇斾玷尘慰荐之数防被顾知之优旋去恩闳漫逾嵗籥旷奏书而叙感姑引脰以倾风逖料燕兴翕臻禧福恭以某官民灵先觉王佐伟才亲遘穆清之期洊更繁剧之委迅跻内阁孤映端朝然润色宸篇末殚行事之效而颁条侯服庶见泽民之为
　　代答两转运状
　　叨贰属封获栖巨庇輙论荣遇防贡幽缄方积渎尊之虞固无还教之望岂图恩奬嗣损音题三复以周一谦斯在仍审提衡外计按治列城素履攸寕蕃禧绍至金谷登羡适厎中都之饶纶綍褒嘉行膺大柄之委伏望为国自重以时考祥
　　诸路转运状
　　比尘剧使盖出曲恩曽无经画之明率借输将之助受署累月贡音后时伏惟坐筹邦计之繁翕受天和之粹恭以某官才猷肤敏方格淳修漕节澄清方凝于最状宸缗温厚行服于褒章瞻颂交深名言非谕
　　代贺提刑主客改转运状
　　伏审国计须才朝签议可荣膺宸诏就改使麾伏惟懽慰恭以某官当轴庆枝荐绅硕望亲逄真主之运早践列星之垣忠谊秉心术业经世按祥刑于列郡多所平反第美课于严宸益隆委寄重中都之支度领南服之输将运心计而有初简聪明而非邈俛惟孱品方托巨庥聆邦家之擢贤惟増距跃如犬马之慕主尚恋恩晖适守官常阻从贺列弥深企抃曷罄敷陈




　　祠部集巻二十一
　　钦定四库全书
　　祠部集巻二十二　　　　　宋　强至　撰啓
　　贺韩魏公生日启
　　天地新秋山河间气挺生上相允属初辰恭惟判府司徒侍中一代宗工三朝元老大忠自任直道不回经世措时动以作民之膏泽积功累业霈然享国之宠荣顷避崇髙恳图偃息油幢仍嵗去为素里之光英衮何时归慰苍生之望遹临诞日钧祝遐年某待次京师驰情门馆捧夀杯而莫及临庆幅以徒防
　　贺中丞启
　　审膺邦选入总台纲风宪有归朝言允协矧为正徳夙秉睿心伟业之致青云徧扬要路精忠之贯白日行启危言繇霜简之抨弹参国钧之宰制适闻成命窃忭丹衷
　　贺梁参政启
　　伏审发诏神庭登贤钧席埏镕所及欢忭惟均恭以某官勲济王涂器包民极向参宪府进贰枢廷感会帝宸绸缪公路亚上公之剧序密赞邦权隠真相之伟才弗居庙略稷卨惟已羲轩吾君伫正宰衡之崇永坚尹石之望某职贰藩服迹遥庙堂有地生成无阶庆蹈
　　又
　　伏审帝诏登贤宰廷亚序埏陶所暨欢跃惟均恭惟某官才贯几深器函刚实旦暮圣辰之防翺翔朝弁之华青琑之门蚤光于宠拜鸿枢之府参掌于藩机骤改恩书往陪钧席图讲治安之防今也其时树立太平之基决于匪日益纾贤业亟正台躔某总计外台瞻风上笏侧闻新命窃忭私悰
　　贺北中韩侍中启
　　天地之交曰防卦气云临春秋之一为元嵗功斯起恭惟判府司徒侍中际天杰识许国纯忠摆落元勲而弗居徘徊旧镇以自适一道之防和气亦既有年三阶之复台躔谅当匪日遹丁开祚诞拥厐禧某方佐财闱正遥恩馆第剧夀康之祝阻伸庆谒之防卑情无任激切瞻颂企忭之至谨具状贺
　　贺郭枢宻改留后启
　　伏审显奉宸恩峻迁台序凡叨晖庇均集欣愉恭惟某官伟略沉雄杰才英迈袭汾阳之祖烈传圯上之兵符旋入赞于神枢亟出临于帅路疆事所制辍帷幄之运筹国威以宣寛朝廷之西顾増重防车之秩继收盟府之勲行被诏音还图庙畧
　　贺潭州任待制启
　　比承恩数出总利权镇鞅簿书缺驰缄讯伏惟坐班寛诏翕萃厐禠恭以某官庄重自居直清不倚蚤耸端朝之望遄陞延阁之华贰职财闱有关经画抗章法坐多所建明乃春长沙实惟叵镇暂繄耆徳往抚遐氓谅五月之政成即三篇之册拜伏望倍绥燕链少副瞻祈
　　贺东阳侯秘丞启
　　伏审就拜上恩进丞中秘伏惟庆慰恭以某官气钟间杰道具大醇聊试治封之繁频登功状之陞名闺籍兹渐于华涂易地坤维行苏于逺俗永言欣企曷究指名
　　贺致政少傅启
　　伏审中诏推恩上台得谢参青宫六传之贵保安车赐几之荣休风穆然舆情仰止恭惟某官潜徳迈种英猷济时士林以师保而允怀王室繄股肱而是頼虽大雅作诵老成重于典刑而髙贤所存功名付之天道由是辞台鼎之机任即侯服而偃藩体貌之隆固不遗于黄髪止足之计乃独得于素心遗尘垢于傥来即逍遥于物外挥金之乐不减于疏公挂车之荣足逾于广徳竹帛所载今昔同符跂闻英声侧深景行寓迹髙门之地阻亲长者之谋仰瞻之诚一二奚既
　　贺文相公出镇许州启
　　伏审茂对诏音出观藩政抗使旌而就道露公冕以宣风仍审肃柬便时已开尊府恭惟某官器包民极勲济王涂感防严宸绸缪英衮宅元台之剧序宻畅邦猷纾真相之伟才究宣庙略已见经纶之效弗居变理之功恳形让封求避荣路即膺俞诏均逸陪京跻端揆之絶班加真封而衍食岩岩尹石未移率土之瞻两两台星伫复中阶之首
　　代贺毫州皇甫大谏启
　　伏审祗奉诏音肃观藩政伏惟庆慰恭以某官道先民觉才为世生出入三朝体貌一徳伟谋大政率谘访于元龟茂业丰功因享延扵优禄寖列谏垣之重洊更守绂之荣惟景亳之名封实右淮之巨镇暂劳君重班宣寛诏之名行副帝咨陟降严涂之邃调元台鼎均福名区俛惟冗官适贰支郡庇台光而有所就贺列以无阶
　　代贺厐昭文启
　　伏审廊庙须才朝廷倚徳诞颁明制登践元台徽册传闻荐绅抃跃恭以某官夙钟间气亲对休辰文章致身忠谊结主宣邉陲之逺畧早厎丰功陪枢幄之伟谋旋承显命陟降王涂之秘绸缪台路之严参正论于中阶宻禆政阙归成能于上衮弗有贤能帝意愈倾物议加重果膺宠命升总大钧行将専讲政经深谟王体三光澄涣百度清明措国至隆比元和贞观之治跻民有谧若大度赫胥之年示凾夏之具瞻臻宗臣之极致某适縻守绂逖逺台符有地埏镕无阶庆蹈
　　又
　　伏审祗膺册命升总鼎司体貌益隆幅员均庆恭以某官清庙伟器上天元精早防遇于帝宸恭鼎谟于钧席宻禆宰论退隠贤谋苐观几务之成勿耀经纶之迹物论加重主知愈明果被恩缗首跻衮路图谋治安之防今也其时树立太平之基决于匪日追臯防之极致永民庶之具瞻某职守侯邦迹遥台座侧间承命窃忭私悰
　　代贺董度支启
　　伏审中宸降命外计委才行美廕之焉依増懦衷之窃忭恭以某官气陶至粹识蹈大方以器业之深取重时论有公忠之实自结主知参财府之剧谋陟星垣之要秩董淮州之转给素号才难议漕节之登延果膺帝简行将摅发智略讲求事经金谷羡饶力瞻大农之用兵民给足伫防细札之褒俟拜崇麾并纾丹悃
　　代施大谏贺厐相公启
　　伏审就膺徽丹升总大钧体貌益隆幅员胥庆恭惟某官器包民极勲济王涂秉忠谅之一心出诚明之正性向绥邉阃进贰枢庭感防帝宸绸缪公路亚元台之剧序宻賛邦猷隠真相之伟才弗居庙畧物论加重主知愈明果被明纶亟登上衮稷卨惟已讲图万化之原羲轩吾君拱揖九筵之上跻太平之极致永普率之具瞻某职总漕台迹遥政府无阶庆蹈有地埏镕
　　代贺唐中丞启
　　伏审茂对制函荣跻宪府四方相庆万口一辞恭以某官王佐伟才天民先觉毅然立朝之正色外严秋霜直哉致主之精忠上贯白日向收康济之蕴出总输将之权旋倚重于邉藩曽甫安于坐席亟承宸綍入领台纲弹疏未陈已破奸囘之胆谏言即发当开睿哲之心至治之风复观兹日俛惟愚品尝庇台光抃跃兼深敷论奚悉
　　代贺田諌议启
　　伏审疏渥宸缗陞华谏闼侧闻新命窃忭丹悰恭以某官庄重自居直清不倚以凾一之徳防防宁之辰洊歴事权率凝绩效遽由内阁之秘骤置七人之联青蒲伏规伫禆当世之阙紫芝颁检径宅元台之荣曾是冗防最叨知奬矧聆进擢倍切忻懽
　　代贺知郡屯田启
　　伏审善诹刚辰荣开尊府矧叨晖庇实倍欣愉恭以某官才贯几深器凾刚实亲逢文雅之会优践秀亷之科千里班条适摅于素蕴一封祗诏行对于宠襃
　　代贺运使祠部启
　　伏审光奉明缗就移要部侧闻成命窃忭尘襟恭以某官识贯几深器函刚实亲逢文雅之防洊擢亷良之科缓书殿之贵游领漕台之重寄然金谷大计诚曰借才之司而朝廷急贤决非乆次之地俛惟孱品将托臣庥企引兼常名言匪喻
　　代贺运使向郎中启
　　伏审祗承恩诏荣改使麾幸臣庇之焉依增寸襟之窃忭恭以某官夙钟间气亲遘熙辰秉忠谅之一心出诚眀之正性登车揽辔行澄叙于官联挽粟飞刍伫羡盈于邦计亟膺宸检之褒擢追复相门之光华企颂交深指云非悉
　　代贺运使呉舍人启
　　伏审运使舍人显承恩诏就领漕台大庇焉依寸襟窃忭恭惟某官徳宏业钜行洁道醇学际天人之交文经邦国之体珍防重计施诸当世而可行要职美官不由累日而自致陟降王涂之秘翺翔谏署之严买臣怀章方建守麾之乐孟博揽辔遽持使节之雄谅坐席之未温即追锋而趣召发挥国论润色宸猷俛惟孱冗之踪讫托甄题之赐阻从庆列第剧懽悰
　　代贺新运使祠部启
　　右某伏审改命中宸提衡外计将繄晖庇倍切欣翘恭以某官名世标才际天蕴识亲逢文雅之防继擢秀亷之科心计素明聊寄漕台之任诏音行及亟从书殿之游伏望上为邦家精调寝餗
　　代贺运使度支启
　　窃审邦计须才朝佥议可荣膺震检就改使麾伏惟庆慰恭以某官识蹈大方气钟至粹亲逢真主之运早践列星之垣上知素明自结益固屯夷殊致忠谊惟钧班寛诏于两藩未尝暖席按祥刑于列郡方尔下车遽奉明缗往临要郡然漕台分寄诚曰借能之司而宸扆念贤谅非久次之地某适縁奉防方托恩晖旋闻拜嘉隂惧夺庇喜恋交集名言匪终
　　代贺运使司封启
　　伏审进被恩纶出持漕节行栖大庇窃忭丹悰恭以运使司封经世伟才荐绅华望按章侯服素号平反赞法王畿多所建白风绩弥劭上知愈明果膺尺一之书专领东南之计登车即路属部瞻威董山海之输将方繄硕昼瞻京师之供亿伫奏丰功陞践严涂聚光大任某宿官无状守邑云初幸素斾之焉依罄愚襟而非谕
　　权杨州运使刑启
　　某无堪之质栖庇有年备防务怜获保孤冗念简书之营虑曽靡宁居顾牋牒之问安坐成旷礼尚繄寛置弗尔摈遗恭以某官职局渊宏才谋肤敏暂屈使台之重往临督府之雄董金谷之输将矧烦经画布诏条之寛厚聊借抚柔
　　江东运使张学士启
　　伏审就奉宸缗仍跻仙局逖闻成命窃忭丹悰裁贺牍以尚稽媿珍函之首及恭惟外台繁使频成第课之优东观昔逰遽复载言之选盖上心之图旧推恩数以旌贤领漕节之澄清谅非久次践王涂之严宻行服徽章
　　代贺正上安抚舍人启
　　恭以某官伟略熙朝纯诚结主早逢亨防洊厯荣班蕴颇牧之材谋尚稽显用将唐虞之仁恤以慰羣元行休乘传之荣入被登台之拜甫临首祚诞拥厐禠某兹亚守麾正遥使斾祝南山而为夀适阻前趋贡兼幅以叙诚奚殚下悃
　　代卢郎中贺冬启
　　右某伏以盛仪亚嵗实典履长鲁史载夫望书羲易记其来复恭惟某官夙钟间气亲遘熙朝兹道迎扵令辰期集受于繁祉某适司侯服夐逺賔除瞻颂攸深文陈匪悉
　　谢转著作佐郎启
　　第课非优仅应有司之常格拜嘉甚渥遽参秘局之后尘才无一长顔有余腼越对明命实尸宠章窃以此官置员由魏及晋厥初到职必撰次于名臣于尔为羣皆洽适之故老后世寖革空名独存目不窥金匮之文足不践石渠之地虽异实能之授亦沿旧选之华苟容冒居安允清议某也曲士今之愚人磔史裂经姑欲自售曼辞陋句輙为众传耻用是而获名窃改图而蹈道方将剧当世之务以为事业发诸儒之蕴以为文章宣渉学之浅源及得科于下缀一落选部七经润年间尝补掾淮州字人岩邑再泣防亲之血几灰向仕之心奈先王之礼制莫逾矧诸公之荐书犹在勉就铨集许从陛趋漫思昔官曽乏善最濩落待诏两新华春兢虞黜幽都絶荣望忽甄擢于无意抑生成之有阶此盖伏遇某官乐育士伦力开公道市骨而图骏随器而取人仰体吁能之怀俯援振滞之手卒令驽质亦玷龙光敢不允蹈攸箴益坚所守弗随草木而冺灭誓竭防尘而报偿舍是以还未知所措
　　谢宻院启
　　滥被茂恩亟尘繁使揆能非称受命惟惊况狱理最幽吏端多或考情不实煆炼以成辞于法未安芟夷而取当及具文而来上纷累牍之盈前自非通敏之资奚究重轻之失窃念某天姿滞固才具迂空幸袭世芬早阶仕级寖尸荣于秘馆久与俊防向假守于僻藩自安愚分思复寛闲之地以全踈拙之图岂谓天造误知朝言曲奬俾按章于列郡副慎罚于中宸靖言忝尘厥有縁自此盖伏遇某官协宣坯冶对掌枢衡兴劝有能助开公道谓刑哉事重有轸朝廷之仁谓愚者虑专宜领简书之冗至恩难报孤抱如何誓输委质之勤力践尽心之训上酬覆焘并答埏
　　谢通判国博启
　　右某启累日前伏防通判国博奉举某堪充京官任使者僻邑效官方虞幽黜当涂荐士遽预名闻望有所逾幸无与拟窃以本朝图讲至治延登众材尚虑援孤者或冺于当时业逺者翻沉于下列思尽甄陞之实乃严保任之科及夫私谒既行公议不复髙门或被汲引悴族或遭弃遗间有非常之贤特排既久之言若衡石审量于器能心乎国家甄防于寒畯欲允清举岂容匪才如某者渉学浅源得科后缀谨亷自信窃类于古之愚峭直少仪弗宜于今之世向从铨管补掾淮州民狱固繁殚修于贱职使台交至灼见于鄙心荐者凡五人奏可移一邑眷兹陋壤越在穷山虽牒诉究懐时有一得而衣冠过境嵗无防何尚安善治之闻以动上官之听岂图采擢輙及鲰庸靖言载惟厥有攸自此盖伏遇通判国博力澄官品协布政条随器而取人市骨而图骏遂收一介之技俾出大贤之门敢不允蹈攸箴益坚所守刺求吾俗之瘼锄剔厥民之奸庶防立身以报知已舍是而往未知所裁
　　代谢两府启
　　误奉朝恩越叨台职揆能弗称窃幸惟惊复念某擢质本微赋才非粹蚤缘曲艺进躐茂科字两邑之遐甿孰宣上化补一官于赤县遽遘亲防旋及外除复尘旧物短才未试善状何甄会通漕之浩穰议増佐职防茂恩之陞擢使备乏员夙夜协心毫厘厎绩偶登嵗课仅免官瘝均异数以精劳愧无功而冐赏就加冗秩犹曰尸荣矧宪府之要资假计台之烦使自量愚分兼防人言恳列让封愿还新命继颁中趣断固辞欲避宠再三惧成于徼誉而拜嘉俯伏窃究于为容此盖伏遇某官翼亮天工运平帝縡器人容有不备则长短之才异收匠物谓无可捐故分寸之勤亦采是令驽猥获玷龙光谨当黾勉事为激昂志尚务或干于金谷敢不尽心言苟利于国家寜忘竭虑庻殚一介之效少答大钧之仁
　　代王给事到任谢两府启
　　三秦重镇七谏要班并忝冐于优恩适布宣于寛诏短能所据厚幸何胜伏念某素乏才猷偶承器使向贰大农之剧遂参近侍之华解朔野之守麾调西陲之兵食坐席未定笼财曷遑遽被宸缗就分帅印按故都之千里提支郡之十城节制此方得便宜而从事慰安尔众以绥抚而为名致此假人出于造物此盖伏遇某官股肱一徳体貌三朝持衡宰柄之公登翊王涂之政坯冶所暨方图毕成本由睿选之须才翻以愚踪而塞诏敢不博求民隠祗训戎行允蹈古人之为庶几循吏之自上酬乾造次答化钧
　　代转諌议谢二府启
　　国家接统五圣推恩百工事顺考于累朝秩逓迁于一等亟繇郎位超长谏垣曽是罔功曷胜厚幸伏念某时名最寡风力不强屡从烦使之行旋二大农之剧遂叨法从仍领南服之输将汔兹逾嵗瞻中都之供亿何有薄劳防干御之天飞覃涣恩而施一个之无他技类获拜嘉七人之有诤臣遽防进位顾乏致身之术良阶进物之仁此盖伏遇某官体貌宗工股肱新政赞徳音之霈发渐士类以毕周致此龙光及于孱陋誓殚忠荩少罄论思用答生成次酬钧冶
　　代上宋都官启
　　近日伏遇某官将朝京师暂馆淮泗出于天幸觏止风猷使车比辕洊更月所官簿堆案懬奉邮音岂谓自损进尊曲敦髙谊忌贱官之么冗锡谆诲之丁宁伏读已周铭藏苐切仍审余寒贯序纯履餐和恭以某官庄厚粹温精明刚敏髙文取重于时论大雅追还于古风轩陛对敡方畴于防状台阁翔翥行陟于严涂
　　代上交代郎中启
　　领藩卒嵗受代还朝奏课中宸愧絶陟明之觊解麾旧服尝防敦遣之优契濶逾时跂瞻惟日伏惟肇宣美治诞拥厐禠恭以某官郎署硕才前朝旧徳班条千里方懋惟良之称祗召一封行膺不次之举


　　祠部集巻二十二
　　钦定四库全书
　　祠部集巻二十三　　　　　宋　强至　撰启
　　代赵阅道待制谢中书枢密三相公启
　　总计司之剧部大惧旷官兼法从之后陈两慙窃宠伏以明君之使人以器当适小大之宜元宰之造物若钧亦存窳良之别矧此洪河之道是为诸路之先制牙环守者三十六城实烦吏职张口待哺者数万余卒尤费军须与权之使必也贤器如某者性愚而不可及才短而无所堪亲逢圣宸朂起孤宦防谏垣之未能祗知重国体而敢言领财省之要司不能赡邦储于既足方负甘泉之责遽尘通漕之荣靖言载惟厥有攸自此葢伏遇某官丹青元化坯冶庶工取才不求其周所以亦收片善进人欲劝其后所以特用匪功敢不讲求利源澄序官品罔有贰事庻成薄劳上酬覆帱之仁次答埏镕之赐
　　代上参政枢密启
　　轮将使权之要论撰儒职之荣误宠获兼短才増愧云初眡事窃惧隳官窃惟金谷之司实佐邦家之费每当朝中之所选尤以河北而为先盖边宿重兵境控强敌州县至众而官属亦倍隄防虽固而河流靡常军须吏稍之所资嵗敛月支而仅给付之外计必也兼能如某者山东鲰生天下孤宦早据法令而自效晩喜事功之可为尝驰使者之车按章遐服旋总理官之局主谳丹书比叨邦选之谬思防董京司之剧务有禁扄之老以临长得以备员无甘泉之课以黜幽偶云逃责敢圗餽挽之寄乃属空疎之徒载惟忝尘良有阶自此盖伏遇某官协开国论防亮天工匠物谓无可捐器人容有不备遂令甄擢施及寒微敢不夙夜以思始终乃职庶收薄效以答厚知
　　代上谢宋侍读啓
　　某支郡下僚西州末吏倾服大名之日久愿见盛徳而迹疎一被台移往推民讼寓乐邦而弥月方束诏条拜黄堂之下风蔑谐愿望岂谓高明之造不遗冗外之姿以至命记室以占音饬公牙而説谕噢咻备至铭刻逾常遽逺治封防还贱守营局无状贡书不时伏惟观政多余毓神増裕恭以某官民灵先觉王佐伟才由妙年而登科甲不累日而都显位华要之选翱翔殆周藩屏一方聊寄中和之咏丹青万化行摅爕理之才
　　代问侯毫州宋侍读啓
　　某黾勉副车阻遥巨屏防台移而奔命曽靡宁居贡邮讯以问安因成旷礼企台仪而敻邈驰尘想以増劳伏惟坐布寛条翕臻纯祉恭以某官道先民觉文擅辞宗忠简上心名重天下而自羽议朝宁黼黻辰猷待乙夜之亲程已殚明效宣二天之美化聊郁贤谋行被诏还亟陞柄任
　　代上谢张修撰啓
　　泮宫领教曽防善状之足甄通漕剡章误谓鄙才之可取所得出于望外其感溢于情涯窃惟北道之雄是称诸路之最上台之公举有限属部之吏员实繁防牒而奔走者困于道涂据按而区理者疲于州县率有忮心之交骛庶乎荐口之一开援能以劳在义为允某也曲士今之愚人进乏世资之凭动乖时用之适学虽絶意于非圣任亦甘心于为贫识轩冕之傥来自安愚分无田园之归去敢冒人知尚司闗市之征盖徇斗升之禄旋逢上相之居守乐得诸生而养成猥防荐书遂置学馆传道何术真愧人师之妄为素餐匪功了无嵗课之可攷敢望重言之慰藉輙先诸吏以挈提揣躬靡他载徳有自此盖伏遇某官兼收介善力啓至公重轻士伦若运权衡之物名教巳任首抡庠序之官乃俾鲰生亦叨清举敢不益坚素守増广未闻肯效陋儒惟専翰墨之际尚须异曰自致功名之间庶几立身少报知已
　　代上谢徐职方啓
　　自违风范日咏贤规防牒他邦未尝安席奏书下执邈尔无阶夫何恩诏之深数有诲音之及兼审歊炎贯序缓履飡和恭以某官王国美才郎垣硕徳素重上心之眷洊临方面之雄増秩赐金行膺于宠数飞緌鸣玉亟践于严涂
　　都官王义甫到任谢史馆相公啓
　　按章北道顾慙薄效之未伸防计外台误谓短能之可使恩忽推于望表幸兹溢于情涯窃以国家置使于四方漕运难才于三路咸云河溯之付畀尤系朝中之选抡葢制牙环守者三十四城吏员倍费乎刺举张口待哺者数万余卒兵饷实烦于转输而又河防嵗苦于常科民力日疲于庶役举是职者岂易人乎宜得衣冠之贤久知金谷之要不曰冒处始逃深讥如某者受性直愚与时迂濶仕宦最为孤进器资何有他长徒以公家之事可为勇于竭力众人之言不恤要在便时宪车方惧于窃乘漕柄遽防于虚授论资既浅度术复疎省其由来何所自得获此假人之宠率由造物之私此盖伏遇某官道啓至公人收片善终始成就再三挈提寒苦顽金首被宰钧之所铸朽如散木更烦化匠之为容致兹要剧之权次属庸交之品敢不觕殚驽拙稍集事功有所建明讲尔俗尔民之利病弗専聚敛副吾君吾相之使令
　　代答平阳方寺丞啓
　　兹者谬器小材获官下邑赖昔高贤之治者及今善政之存焉民口能言时闻大畧使愚心矜式第守于成规未暇裁缄猥先赐教过敦礼意増剧铭藏恭以某官业履蹈中才猷彪外进丞卿寺方啓于脩涂出长民封连陞于最状倍绥燕餗行对襃嘉感臆所深名言非悉
　　代上乐职方与管御容皇城啓
　　伏审奉三后之粹容降列真之秘宇顺浮斋舸甫次敝封拜徳有涯望风窃抃恭以某官早逢熈旦独映荣班倾忠谅于端朝宻隆宸脊肃表仪于禁列増峻使聨余迟趋承倂纾悃臆
　　代上本州知州启
　　自尘仕缀即稔贤声万里宦游方贰脩候之屏一防农亩获依刺史之天论幸固多贡音为懬伏惟坐班寛诏诞拥厖褫恭以某官经世伟才搢绅硕望禁涂翔歩计在于匪朝郡阁观风宁需于满嵗伏望益绥寝味以迓宠休
　　代上到任谢监司啓
　　过承优诏获典重藩初见吏民自慙师帅兹有公庥之托得无私幸之多伏念某一冒荣阶久糜稍食﨑岖官路之险少所备当黾勉公家之为老而逾励向按章于遐服旋佐幕于中防专领一司甫弥周嵗罔禆尹治仅脱官癏误奉朝恩俾分州寄矧孟门之剧镇乃禹贡之粤区风宜信佳气俗殊悍桑土之资既富雈苻之萃亦繁过家之上先茔实为便道守邸之惊两组殆是故乡抚柔其间疎短为惧兹盖伏遇某官器函闳博才贯防深上简渊外临要部澄清一道舒惨百城特霁使台之严顔与之假借有容卿寺之朽质得所据依敢不只服攸箴勉圗所报推行新法之本意以便吾民宣布本朝之寛条俾知上徳下情感赖曷究名言
　　代上参政赵侍郎啓
　　抚闗辅之一方殆周嵗籥逺京师之千里増跂台光日有教条之奉行坐成书礼之稀濶伏惟参闻国论翕受天和恭以某官学际圣贤量包公辅至诚以矫物伪重徳以镇世浮自先帝之知人洎上方之图旧十载台路一心王家致主畅谋益秘省中之语贰公论道弗收天下之名行徽册之延登庆洪钧之付畀
　　代上枢宻侍郎啓
　　向以短才猥当重寄抚绥何术可临西土之民兵疾苦所询或见故乡之父老中心爰究累月于兹旷尺牍之问安积寸襟之驰仰伏惟神机所总时祉载藩恭以某官业履崇高智谋光大经正徳以仪庶位挟重计以尊本朝向冠序于宰廷久宣劳于王室搜濶仪之未讲范成宪于可行乃收真相之极功以毕大臣之能事付鸿枢之要柄采英衮之昔谟文武以兼安危所系矧庙堂之画一尚循萧相旧规帷幄运竒更借留侯之前箸聊制五兵之本复调万物之钧
　　回上制置发运待制啓
　　蚤以顽防谬尘奬拔发踪门下致诸公之交章去徳嵗余无一日而忘惠向他邦之待次方小邑之效官讼谍相纷日嗟州县之劳职公函缺谋惧凂朝廷之逹尊伏惟大计坐筹繁禧来集恭以制置发运待制钟气问杰为时老成董转给于外台久繄硕画歩凝严于内阁独映荣班主知益明贤业弥劭红粟朽贯已増羡于邦储英衮绣裳行进圗于庙畧俛惟疎贱讫托埏镕
　　代回答毫州朱侍读啓
　　自尘剧使曽靡定居间走浙檽亟来淮服董漕台之将给精爽防殚企铃阁之防严晤言都隔岂谓乘偃藩之多暇饬记室以占音祗服眷存第勤铭刻恭以某官名重天下道简上心屏翰一邦聊寄中和之治埏镕万品行摅康济之才益保兴居庻符瞻颂
　　代答度主簿啓
　　某寡能近器承乏剧封顾使檄之已行不敢輙让恃贤僚之余裕可容匪才岂谓秘书先被郡符暂烦狱寄方违始望遽辱好音感慰并怀名言非谕
　　代与王内翰启
　　被诏西来向假金城之守引领东望日企玉堂之贤缺贡书音仰咨徳履想严涂之眡草拥厐福以如茨恭惟某官学入圣防道先民觉文章取重于荣路诏命推高于禁林导宣睿心明如星斗之掲鼔动羣聴震若雷霆之驰声名素格于上聪润色乆烦于大手行自复门之要径跻二府之崇贤业得申朝言方允
　　代上太保啓
　　伏以某官术业该深才猷肤敏亲逢盛际独映荣班洊更使领之崇自结宸严之眷将明恩于郡国方谕上仁书茂绩于鼎彛行摅将畧
　　又
　　伏审逺泛仙舻甫临陋壤行瞻使范増忭愚襟恭以某官庄亮秉心忠纯迪操羽仪环卫蚤践于班荣陟降禁严特优于主眷瞻风伊迩获幸良多
　　代上集贤相公啓
　　往违翘馆来刺剧州省才畧之短疎愧恩荣之优重坐勤官事罔知日月之迁仰庇台光曽缺寒暄之问伏惟宻谟王体参向天祺恭以某官涵徳淳深秉彛惇大得位行道扩经济之初心尊主庇民鬯太平之伟绩弥缝衮职之阙调适鼎司之和崇谦矩以自持避丰功而弗有尧舜相授方逢极治之期邴魏有声永底协恭之绩
　　问侯上青州文相公啓
　　伏审茂对诏音出班藩政埏镕有旧欢抃増深恭以某官社稷宗臣山河间气秉直道以结人主挟重计以尊朝廷向宅鼎司首调国縡裁黜贵幸振拔滞淹窒塞滥源啓辟治路底邦猷扵甚盛宻简中宸避庙略而弗居恳辞上衮剖守符而均佚露公冕以观风巻康济之大而就一州遂藩宣之乐而鬰四海朝端剧位累复于登庸京左数邦更系于镇抚一相处外劳周伯之未归万民具瞻愿晋公之再入行膺徽册还陟元台
　　又
　　伏审茂对明缗改临重镇肃使旌而就道露公冕以观风休命传闻列藩竦抃恭以某官器函简厚道备将明储精上天佐命皇国富贵由道宜位冠于中阶君臣同心俾世登于至治畅衮谋于已试隠庙畧而弗居出甸陪京靡容满嵗副天子诏书之意思慰遐氓分大臣方面之权就更巨屏行闻镇抚雅俗布宣寛条五月政成趣晋公之再入三篇册拜复周尹之具瞻
　　代上吕舍人啓
　　向者伏值知府舍人被命于藩拥麾过泗輙縁幸防获拜台仪自尔吏职相乗日有泥涂之辱公函不讲惧干爵徳之尊洎解贱官复沾巨惠无举家投足之地方困他邦给异日济川之舟俾还素里沐恩至渥论敢宁殚恭惟知府舍人道备将明器函简厚髙文取重于时论大笔追还于古风陟降严涂蚤扬于仙贯发挥外命适畅于辰猷固宜径登政府之崇増重本朝之列眷言右淛之防乐驾两轓之防观风泽民尚屈一州之用得位行道未平四海之瞻伫对宸缗亟陞台席
　　代与永康仙尉秘校啓
　　琐焉近器效此冗官幸陋邑之宻藏分清流之胜境岂圗髙议首枉珍函奬与过优铭藏増剧恭惟某官天资夷爽士检淳明较艺省闱数当髙选试才县道尚抑修程行对华章勉绥素履
　　回泛与诸官啓
　　自解守符逖疎贤检邈尔道途之阻徒然燕语之倾契濶以还起居何若官能肃给行对于宠褒时序歊炎勉加于遵卫企颂之切敷述奚殚
　　代与钱塘知县张殿丞啓
　　一辞乡邦三仕京府参差归计汩没尘容邈然先畴适在治部闻滕公之仁政庶得相依因马卿之宦游未縁亲炙伏惟字民有裕膺福无疆恭以知县殿丞业履纯明气质高爽治有余地诚百里之淹才诵已载涂喜万家之防福行跻华贯遹踵清门伏望善顺节宣精调燕餗
　　代与防州刘待制啓
　　逺据归鞍适经便道氓謡溢耳甫及仁侯之封宾所驰心行瞻延阁之范属嵗筒之遒尽惟福履之绥和岘首班春尚淹柄任尧心圗旧即被召还企向兼深指云莫罄
　　代答上荆南府知府啓
　　自违节下寻吏淮边念簿领之装怀曽无暇日愿音縢之致问不觉旷时溽暑贯辰粹襟迪吉恭以某官名重朝论才为吏师自结上心之知暂受方面之寄荆渚江山之胜聊助清吟槐庭位着之严行膺宠拜
　　代上张成殿丞啓
　　入奉宸缗出纡守绂方休道路之勤顿即有诏条之奉行驰谢未遑赐音俄及仰衔雅好隂激懦恭以某官夷靖自居直清不倚朝闺着籍兹渐于荣阶利局沈才行祗于休命
　　回上省副兵部啓
　　恭惟省副兵部才兼数器名重本朝屈贰财闱甫足中都之费进登法从行为近署之光阳徳方升天和参向永言瞻颂曷尽文陈
　　代上发运兵部啓
　　右某啓某胄系单防天资鄙固惧无名于没世因有意于兴宗力究圣贤之书弗防父祖之业人皆诮其狂妄天独啓于愚防两与计偕一尘举首方激昂于壮节遽困坠于下科母未尝于君羮子巳泣于封树念徧亲之需养延余息以圗生勉就铨除之官淮服矧在掾曹之贱独称狱吏之难盖上官之议有重轻而细民之罪系出入苟持平之一失则置法于必倾以故攷求物情执守公是然孤音寡和动畏于谤讥而方枘投圆间逢于嫌怒第慤廉而自信且朴讷之谁怜如木之出沟中匠无顾者若弃刍之委道上人皆践之伏遇制置发运兵部振起时风陶成士类忘其位号之隔视若子姓之亲许力倡于诸公将首形于清举齿牙过奬羽翼随生昔者鲁经尊仲尼之褒有如赠衮楚谚珍季布之诺不啻得金而况通漕剧权荐绅硕望一言所与羣议为荣决期孤迹之成弗自他门而致当繇恩馆以渐亨涂重念某粗免官瘝甫周考格傥受代而去不备于使令则蒙遇虽优何縁而振拔是犹茂林弗能庇欲坠之叶巨浸不足活巳枯之鳞伏望制置发运兵部垂恻滞踪助开公道特加慰荐讫保孱庸如此则孤抱如丹誓圗于补报羣才知劝率厉于廉隅舍是以还未知所指

　　祠部集巻二十三
　　钦定四库全书
　　祠部集巻二十四　　　　　宋　强至　撰启
　　宿州石学士启
　　伏审进膺细劄出甸巨藩伏惟庆慰恭惟某官行洁文纯才宏业钜亚鼎科之异选晖映熈辰刋石室之譌文翺翔华贯固合发挥贤蕴润色辰猷厌直承明之庐乐从外补卧理淮阳之郡暂领使麾然铃阁班条岂容于满嵗而锋车只召计在于匪朝
　　代答许发运启
　　自阻严麾倐经累月一有司之贱动惧凟尊大漕使之前罔敢奏记岂谓高明之造不遗么冗之姿特赐瑶函亲承教笔拜而伏读藏以为荣兼承溽暑贯辰粹襟蹈吉恭以某官业术精奥方格淳修性与道俱器随用过弗由左右之援自结圣神之知绸缪利权于兹数稔防贰钧柄决在匪朝愿绥寝餗之和庸副幅员之望
　　又
　　近因还使常奉卑函荷教诲之洊临悚焉下拜顾使令之匪称第以中藏仰惟领计之间増固毓神之胜恭以某官际天蕴识名世标才上知素明贤业弥劭羡中都之经用未罄猷为跻亿姓于厚生庶繄陶冶
　　代两制并都水监啓
　　进冒严涂实忧公议之未允出司通漕曽乏使才之所长并此叨恩腼然就职窃以陞黜属官之状要在聪明转输本道之财莫非筹画而又地惟朔野之广嵗有洪流之虞北压敌疆内储兵食委之大计须曰周才如某者学有媿于古人识不经于世务蚤尸宪职旋补谏工因弹击于当涂遂流离于逺郡生还阙下坐陟台端畧未逾时亟陪主计赡邦家之亿费何有防劳董金谷于一方复更重计决非弱植自致荣阶此盖伏遇某官宻借公言曲题人品繇褒华之溢美俾宠数之加优誓竭愚少酬恩纪
　　代欧阳龙图啓
　　就奉宸缗往司邦漕言念计台之冗得参使斾之华获幸于天依仁有地伏惟余寒贯序泰宇餐和恭以某官术业该世亮节在廷刋藏室之譌文备纾素蕴进谏囊之宻疏夙罄良规夷险洊更明哲一致寖结中宸之眷遄陞内阁之华俄被诏函屈司宫钥经纶之业尚巻而未舒登用之音匪朝而伊夕
　　回郑州祖龙圗啓
　　逖阻朝游罕驰书舍审于宣于屏翰比防福于京师秋气兆凉天和迪吉恭以某官学探圣阃名重士林独蚤掇于巍科最晩跻于显服屯夷殊致明哲惟均淹徊延阁之圗书偃息辅藩之印绶请麾东里繄雅俗之抚柔趣召西厢即旧人之登用伏望为国自厚以时考祥
　　代薛师正问候陈州王宻谏啓
　　乆违盛徳増跂下风适经烦使之谋旋抱仲兄之戚官事劳止私怀惘然比朝京师甫迩藩翰既造门而弗及复奏记以莫遑仰惟高明卒以涵贷伏惟坐班寛诏日拥蕃禧恭以某官生徳为时挺才不世危言有感于真主大节无慙于古人台纲恳辞朝议愈重股肱右郡暂鬰士民之瞻羽翼东宫蚤知公辅之器谓在旦夕入调隂阳发挥壮猷登翊元化矧叨同里之雅尤倍荐绅之依瞻恋所萦文陈曷罄
　　贺回运使兵部啓
　　右某啓伏审某官露章辞剧剖竹为藩辍使务于冀方殿乡邦于江国主知素厚暂谐卧治之荣士论所归行聴节趋之宠眷言属部怅失余光方深去徳之思忽枉摛华之贶清函缛礼拜手迹以弥勤大斾严行望车尘而益逺更祈良防少缓遐心
　　代曽文鲁公回贺许舍人啓
　　窃审显对制函荣跻词掖允华拜选钧穆朝言伏惟某官出以瑞时居然名世智周事物之变识际天人之交精学雅文蚤冠士科之高选杰才厚望旋追儒馆之盛游一登载笔之聨乆直代言之地渊覈实宠命即真诰令坦明行见同风于三代谋猷坚正续当宏化以贰公适属退居喜闻进拜敢圗惇笃弗简衰迟首烦严驭之临申沐长牋之贶永衔谦眷奚谕感悰
　　代上问候安抚舍人啓
　　乆去署居向董河役风霜暴露日为贱事之劳牋牒缺疎第仰崇威之切伏惟临抚列郡妥安粹襟恭以某官学际渊源器函夷雅扬雄之论于圣人而不违刘向之言皆当世之有助贤业弥劭主知防深辍谏署之凝严夙将明命布诏书之寛大以慰羣元行闻麾斾之还亟陟庙堂之秘
　　问侯提举盐税周郎中啓
　　窃审显对恩函总提利柄伏惟欢慰恭以提举郎中器资闳敏术履淳深蚤效杰才累更烦使专在坰之牧政顷尝试于北方按煮海之算缗兹两兼于剧路行畴最课进被褒章稽布庆音首纡荣问仰御谦眷奚谕感悰
　　回监务司徒啓
　　比者冒被宸緍获纡县绶何闇愚之无状遇明哲之为僚未列音函首占诲笔仰帷谦厚第剧铭藏恭以监务司徒蚤练善经乆从美仕聊屈材于利局行増耀于勲闳瞻奉有涯欣翘良极
　　代问侯澶州通判驾部啓
　　窃审甫被更书已谐交政方告成于善课行入对于清光未列庆函首贻荣检伏惟通判驾部郎垣厚望王国伟才闗掌教条乆为一府之赖甄旌治状即拜本朝之恩感颂并深文陈非悉
　　代问侯王宻学啓
　　向幸漕台适居治府相从之日殊浅过爱之情特深方喜附于末光防趣祗于明诏就除帅寄实踵贤规旧必告新赖片言为矩矱小而任大得壹意以持循比縁懿戚之行聊获短书之奉苐论私悃莫具公函计未彻于聴观忽逺防于诲谕温言累幅之为贶厚谊谦怀之莫量兹获珍藏奚深戢感伏惟某官文章经世术业光朝行高古人名动真主入陪朱邸巳龙徳之天飞进直鸿枢渐鹏圗于海运行布朝廷之新政坐跻钧局之近司岂惟舆言抑有故事
　　代回临淮齐寺丞啓
　　右某比者窃冒恩章谬当狱寄方急道途之勤顿遽司鞭朴之冗纷未暇驰音猥先流谕愧惶感戢并集卑悰
　　代回范仇香秘校啓
　　向客上京获亲声采兹官下邑懬奉音题岂谓雅眷未移珍函首及仰佩谦厚苐勤铭藏溽暑正繁清规尚邈勉祈精毓前对华章
　　代回侯著作啓
　　适官下邑获庇末晖方道路之息肩即簿书之闗虑公函讲好第免后时官守相望末由前谒岂圗高谊嗣枉珍题仰服谦勤倍深藏戢炎歊向盛晤语正遥觊保燕兴行服光宠
　　代回知邢州史大卿啓
　　别离恩馆不知嵗月之防迁奔走冗涂阻叙寒暄而上问比遇旌麾之北获趋几席之前自损逹尊未移曩眷数幸诲言之倾聴洊防严驭之屈临去徳尚新栖庇如昨敢谓过存谦矩首赐教函捧读载周铭藏兼剧恭惟知府大卿伟才经世厚望端朝蚤跻九寺之荣班暂领一州之重寄讲圗大政行渇见于老成宣布寛条岂少须于嵗最霜棱正厉时祉载蕃上为邦家倍绥寝食
　　代回郭枢宻太尉啓
　　近者伏审某官进秩廉车増光宥府輙具庆函之献获尘台几之观过沐谦尊继颁教答仍以某比叨宸綍就领帅符縁托庇于高明特过情而眷与占书记室均馔兵厨副以饩牵极于礼意仰承重贶并戢丹悰恭以某官伟迹熈朝壮猷冠代方鬯谋于陪幄暂倚重于长城大臣临边咸竦威声之着小丑欵塞益昭勲烈之融即还宅于枢严复坐毘于国论
　　代问侯栁龙圗啓
　　言念郡卑地要术短事繁阻奉音函逺颁教幅受而伏读藏以为荣仍审顺履沍塞具膺祉福恭以某官早纾贤业亲遘圣辰挺忠谅之一心出诚明之正性厌居内阁之侍乐驾两轓之游圭衮傥来靡撄于素志江山有助不废于清吟谅五月之政成即三篇之册拜
　　代回吕缙叔舍人啓
　　伏审制函疏渥词掖陞华邦选既行朝言惟穆建国清禁法天紫垣式是贤才之居丽于政事之府凡廷中诏命之所出虽海外幽遐之必闻导宣上心粲如星斗之掲鼓动羣聴严若雷霆之驰矧体要之特工宜训辞之所属伏惟某官学优圣阃名重士林就青史一家之书入鸿都三馆之直防光朝之善述纪仁庙之洪休爰借该研遹参论次畴咨俊徳被鳯尾之褒嘉宻迩清光谨螭头之注録给庙堂之试札上户牖之奏篇独副渊曰钦大手演纶之笔繄润色于宸猷拖紫于朝渐发挥于贤蕴追坦明于上世揜温厚于西京即自近班亟当大用曽庆音之未讲辱华牍之光临祗佩谨勤第増铭愧
　　代回河阳王宣徽啓
　　鼎食累年门弧始旦礼优赐予缪叨将相之兼荣恩重生成莫报君亲之厚徳拜嘉甫讫集感方深岂圗徽省之宗工特眷留符之继守台光虽逺不忘载诞之期庆问聿临更发俾康之祷永言佩戢曷究敷论
　　代回元内翰启
　　自忝玉麟之假守漫厯嵗时逖仰金銮之贵游居劳梦想岂圗乗润色之丰暇笃虚谦之雅怀发于书音备有情好矧惟厚望简在清衷朝夕论思禁职已尊于内相左右登用政防行与于中阶感颂并深名言奚悉
　　代上答亳州宋侍读啓
　　伏审茂对恩书出观藩政侧闲新命窃忭寸襟恭以某官名世标才际天蕴识早逢文雅之防优践秀廉之科华要洊扬声光愈绰以至宻陪衡石之览自结纩旒之知然翔步严途曷殚行事之效而班条治屏少见泽民之为而况先一州乃大用之阶为三公由此途而出靡容秩满行被诏还某黾勉外台阻遥尊府未遑驰庆先辱流音媿喜交怀名言非谕
　　代上都官答亲家启
　　自尘仕缀即奉朝游宦路孤飞漫逾于嵗月朋簮一判寖濶于晤言遽乗幸防之縁得预姻连之末岂圗愚息获事高闳内省悴宗曷胜厚幸此盖过敦防抑弗简单防吏牒相纷旷驰于谢牍使邮趣戒亟捧于荣函属冬序之正严挹风猷而尚邈倍祈珍玉以迓宠章感诵并深文陈非悉
　　问侯上交代学士啓
　　自逺徳谊漫逾年序倾风引脰与日増企按章淮右忽焉再嵗泛舟走陆曽靡定所间获署居又迫多事起居之问职此而怠某术疎才短讫防善最止虞简黜以警无状曲恩延擢移漕南服退自环省曷胜繁使尚赖踵迹贤轨纲领素缉何所更为第守成效匪才之人得以冒宠兼承祗奉诏召将朝京师矧文章器业乆注上意代言禁掖发挥辰猷万口一辞佥曰宜职某已趣行李自淮如闽瞻对伊迩预切欣幸外台大方当俟必告伏惟以时自寿前迓休命
　　代上职司啓
　　某啓某得为属吏忽逾半嵗向者某官行衙在泗日备趋走承命鞠狱幸无败事间有宵人抵罪搆虚自诉赃状甚白覆案仍旧皆指踪之素及非下吏之独能若乃洁廉自持氷霜其操譬良民之不为盗此常分而安足论间繇建白之隙尝防一言之赐且曰知汝固厚论荐必矣将倡诸聨事成汝孤迹某闻谕悚愕退窃感抃狂愚之心不能无望今待命凡累月官满过五旬清举未行忧疑翻集噫岂材疎迹贱不足污荐书将谤言横议隂有所嫌间徐而思之似不然也果疎贱不足荐耶则误知在前重言既发岂忍遽移哉果嫌谤所间耶则执事明甚某无纎缺使嫌者之极不过曰是子尝杀人亡命使谤者之毒不过曰是掾尝受赇卖狱此于人情岂近哉夫疑似之谤能惑于庸人而不能为明者惑也是二者皆不足疑则虽代者甫至解去有日而望举之心犹不絶如线幸执事终特逹之遇续防絶之望先诸公与形荐牍俾恩徳不出他门结草繄桑生死论报如或不然则将求闲僻之邑避奔命之劳仰事偏亲俯活妻子簿书粗了圗史自娱不复动心于知已矣辞情僣迫拱俟诛斥
　　代谢秀才投巻啓
　　右某啓累曰前伏防某人亲屈临门贶示编著辞高理逺且仰且服窃以三代之盛养士于学文行道艺日较月比孰材孰否自朝廷公卿大夫以至于乡党朋友举得而知后世学废士不素养惟礼闱一开猝然羣萃材与否者亡复自别矧朝廷乡党之人可知哉故连篇累轴争贽于荐绅之门迹其来不过望甄别而博称遇非有名当时言足轻重乌足塞所来之望耶若某之愚徒辱勤意吏职鞅掌阻叩谒舍
　　代贾内翰答蔡州钱龙圗啓【案此啓以下五首据宋文鉴増入】
　　审即便时已开尊府盖贤者以出处一致因请宣风天子恐侍从久劳遂容均佚宠之士谏之优秩付以中京之辅邦未列庆函首纡荣牍矧本朝之隽老实延阁之真儒力通圣言俛华禁近蚤劝经帷之讲日瞻法座之光厌事朝游乐观藩政然而公卿要明大谊自昔推崇左右思得正人匪朝升用伏望为国自厚副时所倾
　　问侯王给事回陈待制啓
　　伏审茂对制恩荣跻法从侧闻异数窃忭丹衷于皇圣辰若攷古道绳累朝之遐武敞二阁以右文倬彼天汉之昭回掲为宝宇之目坦然帝制之明白秘厥宸篇之辞并延儒臣増重禁职居则备法座之清问出则扈徳车之顺游惟待杰材乃称华选伏惟某官气涵浑厚道际醇深蚤践积星之垣久提太史之笔缀应刘之宾客方司朱邸之裁牋聴禹启之讴歌遽际洪圗之纉服首擢东藩之旧进陞近侍之聨矧日月之亲逢有风云之盛防弼谟新政惟故事之甚明舒鬯元猷抑舆情之所跂未修庆问先贶珍函过枉巽辞益铭谦矩永言感怿奚尽铺论
　　代韩符到任制谢史馆相公启
　　易甚难之道任俾总外台得尝失之宠荣复聨内阁云初视事已惧隳官于皇本朝分置诸道惟北土漕权之剧葢军须自昔之尤烦由频年水沴之余顾民力至今而未复加用度之百出无利源之一遗宜得衣冠之伟能老于金谷之要术因才以授于职乃安如某者器无所容技有俱短蚤知忠谊之自勉晩喜功名之可为大河以东全陕之右计符连领固尝歴董于输将治状絶称曾莫少成于绩效既有所试是云不能矧控朔陲防曰要部岂宜烦使乃属寡才省其由来何所自得复此假人之宠良繇造物之私此盖伏遇史馆相公首赞万防更新百度宰论可否朝伦惨舒以后效之足求靡尤人于既往虽匪功而亦用庶劝士于将来遂俾拙疎讫叨甄擢敢不圗讲长利澄清属封弗专聚敛之能兼拊凋罢之俗罔有贰事少酬大钧
　　代谢徐校勘启
　　祗荷宠擢不任战竞窃以国家右文寖昌聚书増广经始灵兰之秘发挥河洛之文表章着明渊源深厚然惟道术分裂时师异言下逮九家犹瘉于野彼虽小道亦有可观故稗官以刍荛而弗遗词赋比博奕而防幸采获非一多爱益新名山之藏为空广内之防加倍而后实事求是聚精防神芟夷复重笔削譌谬是以圗书之府贵比列星之居校讐之官宠甚治民之最自非精力过絶笃志渊微言古而能验今闻一足以知十则何以辩雌蜺之为字信鲁鱼之失真子云沉思仅能宿职安世黙识乃为得人伏念某生质晦防天机黯浅染人伪而逾久求俗学以复初颠防失图荏苒过壮性不伤物慨嵇生之怨憎居甚畏言慕夷吾之老吃曩者拔自边邑擢处郊庠经泛为通非有专门之效器不周用动诒方枘之讥先皇帝志在育材诏从试可白衣不召徒怆恨于崔骃赐剑犹存尚孰何于卫绾逮禁林之给笔慙髦士之比肩所贵莫邪干将为其立断惟是朽株枯木独赖先容然而地寒者品常后人数竒者功不中率顾惟瓠落甘触报闻岂意宠恩横加弱植委蜕尘滓濯质清流扪心自惊非有万一之觊望屈指黙计傥十失五而在兹静言伏思实有幸防此盖伏遇某官弥纶帝载斡施化钧大受小知未始违于精鉴言扬事举盖曲尽于所长底事庸虗冒于甄録谨当思浚明之成徳勤窽綮之浅闻砥节厉行以为修临渊履氷而申诫桑榆之景尚冀于晚收管蒯之防无忘于代匮上酬洪造次答厚知
　　代与孙观文啓
　　局守陋邦坐賖宾馆谁谓河广曽微杭苇之艰畏此简书居积道跻之叹恭惟节宣时若启处用康伏以某官徳崇国华智兼人杰防深开物以成务倜傥扶义而济功内参帷幄之谋外膺方面之寄夫倚伏之效巧厯犹知其必然隆汚之期贤者盖有以无闷是故称子文之美为其去令尹而弗忧言仲华之贤亦曰褫龙章而无愠矧以全徳迈众逹生徇天宜其捐芥蔕而何疑寓逍遥而自得推数循理已符倾否之占求旧记功方尽乐终之义勉祈善毓以副祷词






　　祠部集巻二十四
　　钦定四库全书
　　祠部集巻二十五　　　　　宋　强至　撰书
　　代上姚都官书
　　某愚无所似得缀一官以吏左右不逢叱恕于愿已足敢望引以为可举哉恭以执事之贤人人愿出于门下虽甚愚极陋亦知得举之荣非才卓业钜乌能舍众人而独取哉今执事之取某不惟人人疑之其亦私自疑噫岂执事知某之误耶将哀其穷贱而欲推之大亨之涂耶不然安能舍众人而独取也苟执事误以为可举则某当履其真可举之术庶无玷知人之明或哀其穷贱而然亦黾勉自立以副执事推近之意若是糜躯论报亦不敢在众人之后辞意鄙直仰冒威重下情无任惶惧之至
　　代上发运大谏书
　　十一月初一日其位某谨齐祓裁书百拜有献于某官执事某窃以士之贵于三代也可谓尽矣进则颁厚禄以宠其行退则翘车聘币以劝其进士生此时宜无求矣然犹有自进者故箕子之书曰予攸好徳皇则锡之福噫徳如三代之士犹有自进而后知者矧今之士哉竒林伟行可贵而宠之者无几问有焉或沉郁卑辱不为上之知可黙而俟举耶唐之儒韩愈氏卓矣然犹三上时相书惴惴焉以不出为惧况众人哉某愚甚于他不通晓独知士之所以为士者以有守而或脱则转而之小人之域不待旋踵故虽贱贫困踬未尝脱所守缀下科与士齿者六年矣执事麾下且二年顾其术无可以贵而宠之者而辞未始一进书未始一上反黙而受执事之知抑难矣恭惟执事学际圣贤道充当世由文章取上第立朝廷为名臣天下之所共闻也执事之门下孰不愿出哉某今为属吏独不能圗进是待欲高于韩氏进身不本于箕子他日天子以政之柄授执事其愿出于门下者益众而某之迹益疎虽辞日进而书百上无及矣是敢执自进之说求出于门下伏望寛其诛斥一赐采择使士不独见贵于三代自执事始冒犯台严局地待罪不宣某恐惧百拜
　　代友人上张刑部书
　　正月日具官某谨斋沐拜书运使刑部节下某前日获见伏防执事畧僚属之礼顾问甚密退自度曰岂执事与某同产子尝聮职而然耶不然何待之渥也若执事固记之矣奚假援以为说哉抑有欲闻者徒以仕宦三纪谨亷自守虽前后荐者二十余力惫心怠坠不能奋中夜浩叹甘为废人归无田园未决引退窃尝谓上之人求人为用愈于在下者之求为人用也何则部使者持外台之柄不独以按举为已任抑将择能者以分职治一官否则一职弛宜得强敏精干之为用若某之病弗堪乌足当执事之用哉方其往来督舟运宜其虑也今乃获免将受代而去家贫族重患弗能任伏望执事就举庐夀暨舒一监兵以处某使得从容养病而又食口百指获圭田以自赡则生成之赐尽出门下矣干凂威重伏地待罪不宣某惶恐百拜
　　上京西运使田刑部书
　　自使车北辕凡五六月而一书之奉不彻将命岂特为简惰哉盖大人者不责人以苛礼虽一书不通未尔得罪某不佞两得备属吏顷官河朔不幸以丧去因不得玷清举之末及执事领淮漕某复佐泗幕觊执事收麾下之旧虽愚不遗矣而天夺之幸适防移部噫岂某之望絶耶曰然然天其或者俾某因梗濡滞官久益练抑待执事之知深然后挈而跻大亨之涂不为艰矣若是未能絶意于甄录也伏望为国自夀以副区区不宣某惶恐百拜
　　上运判马太傅书
　　正月日具位某谨百拜献书运判太傅明公执事某常病今之学者始攘取六经之文以为辞章幸一中第则志满意得曰吾方从政安学为浮剽不根遂为浅人噫君子之于学岂猎其名而止哉盖曰终身而已矣某不佞于学无足道惟是向学之心异前之云者虽奔走贱辱未尝辄忘学也窃尝谓学患不通经经苟通则性诚明而丈深醇不经之文犹葩华烂熳见者恱之终无益于实也虽间尝为小文视今之得名者恱辄犯其锋然于圣人之道则浩不知所济思得大人先生传授圣言之微使术明而性通然后发为文章行为事业以成某之志者有日矣恭惟执事学际圣贤名重当世六经之道自已诚明而深醇然岂独裕诸已哉必将推其余以及学者则其平日之志愿成于门下或曰下吏之于上官非公事起居不得辄至前乃欲受教僭矣某曰不然爵位有尊贱传道无尊贱之隔设孔子为司冠须三千之徒均为司冠然后乃传道圣人之意不亦狭哉则诲人不倦不为孔子言也若乃论穷诉滞恳恳有乞怜之辞此众之所以望众人非某之所以望执事也干冒威重进退俟命不宣某惶恐百拜
　　上运使李刑部书
　　某窃以疏贱之士或尝得王公大人一言之赐他日获进犹借以为说者何耶盖贵豪之门人所归也归者日众则疏贱之迹有时而遗其意邈不得通矣必道其尝所得之言以信左右彼大人者必曰是吾尝所言者然后贱士之意通而其迹不遗矣顷执事领漕某时以衰裳见门下执事不以越礼而加罪与之进而赐之坐使极其所欲言而去及执事倅计府某方调官得泗掾复进谒于门下执事教之曰泗车舟之所防上官之耳目甚近当洁汝行干汝局事人将汝知矣某再拜而谢曰公之言圣贤不过是敢不拳拳孜孜以戒夫失坠今执事按兹部某适得备属吏则向之言不独使铭之于心奉行于已异日知某者不在他人而在执事尔某固疏贱不敢他云以凟尊者止道尝所得之言取信执事干冒威重伏地俟谴不宣某惶恐百拜
　　上发运主客书
　　发运主客执事伏自使车南辕即欲一拜书以谘起居之安而且布其区区焉朝以奔命夕以讯狱辄因循而至今甚畏服执事之名为日滋久重以大漕使之尊越在麾下目未尝观盛徳之光耳未尝剽训言之余一旦获见遽以吏事白左右其礼有所限隔也其情固未相接也使明且辨犹将踖焉而不能通况某之愚且讷既畏执事之威又迫尊卑之势哉宜乎局从而无所建明也夫声之巨莫若雷霆无颠踣起队而骇之者以常闻也光之巨莫若日月无苍黄掩目而畏之者以常见也设不常闻其声而闻焉不常见其光而见焉将疾走折足之不敢岂止畏且骇哉某前日之见执事何异初闻雷霆而乍覩日月偶不病走耳尚安吏事之建明哉噫江淮仅百郡郡约十吏若然则奔走于使部者殆干计其闻以文着以法称以干闻辱知于执事者几几人知而深器之者复几人某以不佞无似之迹泯然于千百人中觊执事之知抑难矣虽然常内讼而自咎曰某文如是某法如是胡不强其所不能而求及其所能哉故夙夜孜孜庶几有立而后有立而人舍夫画者而取夫将进者执事之心不过若此其知之器之非所敢望傥悯其进而怜之不胜大幸干凟镕造无任战汗之至不宣某惶恐百拜
　　上运使李刑部书
　　某闻有困于路隅者垂朝夕之命反低迟其声而欲人之哀之虽过者千万莫知其求救也幸有一知将转沟壑矣宁若大声疾呼及救之速哉某自得第归已丧母制除调官待逾歳位早禄微族弗能赡不为不困矣窃尝思禄足周数口位足以见行事之效者惟邑为可然本朝慎重此选须举乃用某勉虽所不能而隂觊塞举者有日矣惧左右或未信故黙而不敢遽言其亦低迟而欲哀者欤昨日覩举邑新格外台慰荐歳定常数令而后求出于门下者日益众求者既众执事必拔其尤异者而遗其常品者某以不似之迹若又后众人而进纵执事録门下之旧不以不才而遗之一旦某不麾下则执事徒有振拔之心某徒切觊望而事且无及矣今日疾呼而告者此也傥哀而救之卑预清举之来则困踬之迹免为路隅之比矣干冒威重不任战污之至
　　上提刑主客书
　　某闻询乐工之能否宜就太常问吏状之殿最宜就考功何则所统専者其知详设太常曰某吏之状最未必果才也考工曰某工之艺下未必不能也何则非其所统者其知必畧是故虽考功陞黜然后知矣状太常进退然后辨乐工今天子登贤材而试诸用命执事领外宪然则执事所统何等为最専不在刑狱乎某狱官也将有问才否于执事者傥执事谓某才虽千百人交毁不为损谓不才虽千百人交誉不为益何则毁誉者虽众不若执事所统専而其言取信之必也然则狱官之职何为哉曰囹圄谨讯劾审而已矣能髙下其议而卒与法防者狱官之才也若是某之才岂足当执事之称耶曰不然执事之责某者职于才何预焉恭惟执事雄刚卓越当代罕俪异日取家世旧物相人主图教化某将与天下之吏程公状于政府岂特区区今日论狱官才否乎干凂威重伏地待罪不宣某惶恐百拜
　　答李裁造屯田书
　　阻侍师席歳行一周而一书之通复不得继窃念孤生之迹出自门下虽曰奉书犹不足报恩奬之万一矧一书之不能继哉自顾怠惰分从弃絶而大贤之心乃惓惓于贱子夫行事之效者其小惟百里之邑然朝廷慎重此选须举乃用若是某不能无望于执事也恭惟执事文章事业当代鲜俪总外台之计歳行十周辇运有经矣财用有羡矣事之敝蠧者尽更张而刬去矣执事之于利权可谓成功矣某不以今日求一邑之举于执事执事不置某于清举之末一旦国家以教化之柄授执事则天下之士皆愿埏镕矣执事必将取其尤异者以备器使某于彼时复何望哉幸执事悯其困濡一赐振拔使某増寸禄以活防族得民杜以摅素志则生成之造不在他门矣若才与器某乌足云而龊龊谨防自信固明甚岂复累大贤之明哉干冒威重俯伏待罪不宣某恐惧百拜
　　上提刑太保书
　　某窃见今世之士有一言自进于王公大人之前必获自衒之咎而士亦此自以此某独谓不然其用凭藉贵髙之地附托左右之援岂复自媒哉挺然而进者其必贱贫滞郁有志欲伸之士也夫弟子之于师门迹相与处也言相与椄也术业之髙下志虑之逺迩可较而知也仲尼犹患不知而曰盍各言尔志矧下士之见上官哉羣而趋黙而出位貎之隔如天地之相邈不言谁知其志哉噫士之志有二公焉则建勲名兴利泽为天下万世之休私焉则享厚禄活亲族为一身之计今贱为九品而曰某欲建勲名兴利泽人必谓之任痴僭妄不诛而唾幸矣安敢言公志哉若一身之私志岂得黙黙耶于戯铨选之吏禄粟不足蓄数口代者一至则不复可得不渝而蹈穷饿之壑者几希逮一沾京秩则禄给弗暂絶可以活亲族矣然则由铨选而之京秩无他也恨帘举而已恭惟本朝重使台之寄付陞然之柄自贫墨弛旷类可以伸使志某吏执事麾下行二年矣懐私志而觊公举者抑有日矣今将代去是敢蹈自媒之咎挺然自进其説伏望执事哀怜而采收使某一与慰荐之末免挤穷饿之壑滞郁之志获伸于门下则执事之进人仲尼之用心也意迫辞切干犯威重无任战汗待罪之至不宣百拜
　　谢提刑学士书
　　某向典泗狱得吏麾下才数月获见于左右不逾再虽防驽砥钝靳有以为执事知且沉防之迹防而奔走之日不甚久势不可得已及官满如京师或有持执事簏士之日示某者则某之名在焉始疑中信终而惕然感以媿何则淮南之郡使部者二十有四其铨选之吏仕焉者岂下数百人彼才了一局而用兼数器者又岂少哉然后事之门望清举者常数百而执事歳举不过二十人必将录其才称而拔其尤异者某独泯于其间安望舍众人而举某哉设执事知奬之犹待日月之久何见取之遽哉或者之传似可疑也徐而思之执事以髙文逺业杰然为三公后是必收寒素闻至公以増大无穷之体某虽不佞亦士之甚寒而求进之未已者宁之不为执事先隗之取乎故疑去而感来噫古之报知已者岂縻躯碎首而止耶抑将忠君泽民图建勲利为受知之効某之区区窃所慕焉若乃谨防自持特众人之常守尔不足为执事道戴负厚恩重逾山岳无任激切荷德之至不宣某再拜
　　代人上李兵部书
　　知府兵部执事某委质下吏越在外邑惟公事起居乃得一至铃下才空迹疏宜左右之所弃忽頼执事聪明廓然坐照千里察贤接奸不以逺迩易视聼故吏虽疏外常若奔走于其间以是某之区区或为执事之亮拔始以萑苻防聚辄冠邑境虽上凭府威悉力殄获而朝廷大制考信州郡须保委明甚方议赏格伏防执事録下吏之纎效断然鉴其情伪剡奏列上谓同真状某苟粗拜一命寸进一级则天地之惠出朝廷而卵翼之赐繇执事也自被奏以来益励操守蹈氷临谷未逾其慎庶几副执事之奬尔近有执之宵人非意往愬谓某虽市米当价而不时傥直虽考之者今未越旬浃而孤危之踪不能无忧惧也何则一邑之民或受枉于吏自非刑虐诛掠殆不可忍其他自直于府君者可无一二今市文木而为其所愬当尔之时夷齐可疑为汚士卓鲁可疑为暴吏曷以自明哉故终日惶惑不知罪戾之所从复防执事精明是非外判终始信察谋其无他并容曲全置而弗问若是治下者已三歳知已之遇未一报而防庇于执事者已至于再虽被寛释愈于重责之为媿傥执事垂悯儒介力毕大患不以一眚加摈斥则翳桑结草宁知不为门下报耶
　　上提刑司封书
　　某尝病今铨选之吏拙于为治而巧于知已者人十八九平居不事事一旦荣进欲激于内不惟口之于言而又笔之于书冒上官之听曰某材且职人不某知使有志之士耻混斯人之徒不敢一言卜知遇矧敢以书哉某执事麾下数月矣言未尝一发而书未尝一进者正为是尔然事有不可以者因敢辄布左右某初命泗狱掾使防外诸侯不以某不材举以堪一邑奏可移浦江而浦江地僻陋前后为令者或以膏润自利一切务市恩噤口不敢议威刑民视官府如私家吏易令如僚及某始至呼吏问某事阅某簿则痴视矒对如市人然私自谓其不甚矫无以顿革帅民者宜身先以故渴不妄饮浦江水幸民慢吏弗率者以刑頽波坏纪力澄而躬缉然后浦江之人知今所以在治民而民所以在奉令未几防来阳缺宰州郡误以某为可使困俾承乏而东阳地完户殷民校喜讼毎更一新令则必搆虚怀牒坌入于庭下以探令之能否彼计苟行则将接迹而来矣某钩得奸状数扶其不直者此几少息然犹有以辞来浃枉直者日不下百数朝与之辨至防仅能无留事假摄方朞月遽遇执事临按兹邑其间管库簿领朞月以内者固已躬治自余素实未遑防若乃民有叩行麾自诉者吏有守库缗不谨者断罪之夫轻兵器之不籍罚金之差厥数田讼之积有日然虽伏防执事明哲内照仁恕外及以其前之数事率开旧令朞月而变圣贤犹难优容横贷弗忍骂斥某宁独不媿于心哉尚觊借堦前容足之地一吐其愚又值执事兼程取道前旌不留益惧且叹曰竭驽力供贱事孜孜不敢少弛者俯恐负于斯民仰图知于上台尔傥上台遂以不职齿之则愚事去矣而又使车之按婺歳或一往浦江在婺为窃僻虽绵歳不一歴今假他邑幸而遇使车之临不得少进其说某之区区将説不伸矣恭惟执事文章器业杰出不羣天子以美禄养贤材而朝廷推贤材者归执事始先公以直谅称当时今搢绅议直谅者归执事如执事可谓在朝为名臣在家为名子矣有志之士孰不愿出执事之问哉某虽无似窃亦觊愿重念某再试于礼部得一第得第垂十年获一邑同时下科之人籍朝阙缀京秩者不可胜计某诚为困且滞矣虽向时荐者凡九人而举邑越太平本朝之格繇铨选陞京秩者用五人今阙其二不沥恳于执事之门将谁怜乎意迫言直不觉轻僭干凂威重不任战污待罪之至不宣某再拜
　　谢提刑司书
　　某前日之贡书左右也家人沮于内曰若为属吏不逢上官骂叱幸矣乃敢别白是非耶若将得罪于范公矣僚友沮于外如家人之言亦曰若将得罪于范公矣某独曰不然夫贤者乐与人辨是非岂恶人自辨是非哉事有因言而后白岂有不言而自白哉与其言而获罪不犹愈不言而获罪欤遂决而不顾不逺数百里使人持书以闻事未报翻惶然甚于家人僚友之惑隂自讼曰人言不言其必得罪于公矣既而持书者还则执事之赐教在焉趋迎亟受百拜以读则奬借之辞灿乎如龙章之饰祼壤勉最之辞温乎如父师之诏子弟恩假之辞廓乎如山薮之包汚疾然后僚友贺于外家人贺于内曰公不汝罪而汝容则公之恩天地不如曷为公报哉某曰大焉泽民小焉饰身而已矣引领麾下不胜感切之至
　　上提刑司封书
　　提刑司封执事某窃谓士生于今之世及媿以今之士待已乃曰古之士人求为知己我恶肯求之于人哉语介可也适时则未也殊不知古之士也修而寡今之士也杂而众杂而众故贱修而寡故贵古之士或潜徳不辉朝廷阙之不能为治至有礼文交聘而不肯一起州郡敦逼乃起为朝廷用者不曰寡且贵欤于斯之时犹有老死岩谷而卒不闻当时者焉矧今之士千百进朝廷之治不加益千百退朝廷之治不加损而又籍铨管者见上官则踖踖焉而趋帖帖焉而去不可曰众且贱欤当尔之时尚曰我介而志古我恶肯求知于人虽然人谁求汝耶鸣呼行已非艰知已其艰哉唐之士韩愈氏卓然其贤矣犹曰法秃齿豁不见知已矧下于韩万万而复生今之世欤不老死不遇幸矣何止须秃齿豁而知已不见哉某不佞得邑最穷僻虽守官职不敢以僻自懈奈何使车按部多道旁县是徒有伸于知已之心其路无繇自伸也譬鬻货者罗列当市门则道利而易售苟挟而走穷巷其良与仁伪无复自辨望其见售于人也某前日承乏东阳幸一防使车之来其亦挟货穷巷而遇趋都市者欤傥执事一顾而畧售则货虽伪人少谓之良矣或遇而不顾顾而不售复执之归穷巷将委弃无日矣尚安良伪之自列哉恭惟执事道醇而器完德髙而业钜而又十四州部吏荣悴之柄当执事之乎某部吏之一者执事挈而出污涂之中甚于及年之易使其髪未秃齿未豁又获大贤为知己与夫老死岩谷而卒不一遇者荣悴相万则执事之赐山岳来重某之货将交顾而竞售焉千凂威重无任战汗待罪之至不宣某百拜
　　上运使工部书
　　窃谓匠石天下之工也欲得天下之材而用之而天下之材常少间有焉或不为匠石用者岂匠之心固遗之耶抑材之生幸不幸系焉耳其幸而生平达之地匠石过焉苟睨而斧之则人谓其材必良材矣其不幸而生穷险之岩崖虽拙工之目不以寓焉矧匠石睨而且斧是尤不可得已纵其材坚拔完挺人将以朽木齿之矣夫士之仕于世也何以异此且上官之心欲得部吏之贤而簏之而部吏之贤常少间有焉或不为上官荐者岂固遗之耶亦仕之地幸不幸系焉耳其幸而度通都要邑上官过焉苟一顾而遽取则人必谓之才吏矣其不幸而处陋僻之壤求众人之顾不可得矧上官之顾且荐哉虽其守通亷介特人将以下吏齿之矣浦江即山为邑山险而不可车谿断而不可航以是上台之按部虽旷嵗不一歴使才者居之犹将冺黙沈郁而不自达况不才者能自达乎某于兹歳余矣虽动民饬已防敢少懈而迹孤能短何所借誉前日幸遇使车过境得以伏谒道左犹穷崖之木邂逅匠右其睨而斧之有动于心哉恭惟执事全德伟勳取重当世上心所眷将漕呉服老奸宿豪既已诛锄而屏絶矣积巨蠧既已扫除而刬革矣生民之利已修建中都之费巳充给趣召严觐期在旦暮异日谋王体图治本其肯取天下之财为明堂之用虽材堪栾栌执事其肯遗之罪则某之区区愿采于今日也千凂威尊伏地待罪不宣某百拜
　　上知府卿书
　　某窃谓无位以行道无夀以守贵无权以荐士此丈夫之不足者何足虽志摩穹霄业包经纶乃饥吟圭衡一命不亨道可行乎哉或冠缨峩峩佩声锵如方朱顔犹童已肉饱蝼蚁贵可守乎又若委身下僚自辱尘泥虽耳目英趐秪若聋瞽士可荐乎是三者不可明矣若乃位足以行吾道夀足以守吾贵权足以荐吾士执事其人焉恭惟执亊抱不世之伟德出三公之庆门今殿邦东南环地千理吏目督邮而下皆趋走以听命不曰有位乎凛然秋霜以肃疆梗煦然春阳以曝困穷执事之道既行矣年过六十齿坚髪稠人望仪采盛逾未艾不曰有夀乎乐只恺悌其锡难老鼎司防章兹子青氊旦夕取之以扬祖休执事之贵可守矣扶奬亷善抉鉏奸赃陞绌之柄我得以执不曰有权乎吾治者厥邑惟七准诏拔吏歳常四人今乎其时士可荐矣抑未知所荐之士果何士也某窃料之夫良匠搆厦必度坚挺之材彼脆而屈者何预斤斧某迹卑地寒复官穷山治声不长荐口孰开譬孤株生陋僻之壤而匠石之足不到日为樵竖之所睨不薪而灰幸矣恶望斤斧之及哉虽然执柯局于近则已必欲取林之周则栾栌榱桷之用宁以地而舍谓某之防躬敢借此谕凂渎台重无任战汗待罪之至
　　谢江西转运程大卿寄诗书
　　某启大江之西漕权为剧才者所处乃有余地特抒佳句逺将动意辞语警发真得清助吟讽数过手不能置感服之私并深悃臆不宣祗白
　　集贤相公权蜜大尉问手书
　　某启维眷之暮气序喧甚伏惟坐断国论台万福企仰盛德与日兹剧某总帅于外事有中覆率頼成筭之济疎拙惟知勉励庶寒宠寄东望门宇千里而逺縻限符节末繇曕对伏冀上为眷倚益防寝餗不胜区区之祷不宣某再拜


　　祠部集巻二十五
　　钦定四库全书
　　祠部集巻二十六　　　　　宋　强至　撰书
　　上通判屯田书
　　某窃以君子之所贵者道也道者何经天下治国家修身诚意之大本也尧舜之所以帝禹汤文武之所以王周公孔子孟轲杨雄韩愈氏之所以为圣贤本此者也其为术重矣今之士有扶之以求遇彼当其求者见而为之礼葢稀矣礼之而知其所存人稀矣知其所存而遂取之或无焉有一士于此恃王公之荐以求之其当其求者礼焉不暇屣知焉不旋踵取焉不问贤不肖呜呼势胜于道矣若之何使天下之本大不委而坠诸地唯大人者为不然能重其所以轻轻其所以重彼以势动虽力逾千钧弗吾重也彼以道进虽微如一羽弗吾轻也吾之所以轻重云者有贤不肖之分焉尔能之者谁其见之执事恭惟执事文醇德完学周孔孟韩之道而至焉者也□虽甚贱其亦蹈其籓墙而未及者若是与执事所趋之道同矣其不同而异者位尔道内也位外也唯失人者取其内不取其外道苟我同虽在厮御犹将进之矧亦士其服者欤以故某之今日不借千钧之力直以一羽之防求遇于门下者知执事不能以势动某乃得以道进尔有诮于傍者曰夫下吏之于上官有贵贱之别今子僣而同之抑过矣某应之曰鳯之于鸟徳矣彼羽而飞者皆类也麟之于兽祥矣彼跂而走者皆类也犹上官之于下吏贵矣彼士其服者亦类尔虽同何僣哉诮者复曰凡荐子者五六人今人恳恳于公之门多见其不知止也某谨应曰天获褒于众人虽千百其辞犹为虚宠与过美得孔子之一字乃定某之区区正为此尔于是诮者翻然解执事倘知而取之使天下之士知道不为势胜者其自执事始干冒威重无任战慓待罪之至
　　代万表臣上魏公书
　　某窃以王公大人垂念官属之下者必其人才业政术有足过人与夫杰识妙画于吾治有所补或奔走左右且嵗之久是宜均戚休爱若子侄无过也乃前日执事之坐镇全魏而魏人服化己旧一府十七县之民无有煽奸搆诈以干静洽者讼事至庭下聴无留断虽有杰识妙尽之士以为之官属于执事之洽何补矧某才短而术防者耶而又备位幕府才数月任奔走为未久若前之云者咸无焉而恻然垂执事之念者徒以某顷为监司所捃文致其罪郁抑之气蟠结于胸中者累年矣近辄一吐愤执事之前言未出口而怜悯之色已见于容此无他不欲匹夫一物之慊其中伊尹之用心尔今伏遇肆觐过阙将力雪某之任如得涤濯其疵复为完人则站站坠翼再有青飞意数年郁结一旦变为和气今日以往实执事更生之也
　　上魏公书
　　方阁下庆厯相天子而某六年以进士得第尝出造物之鑪而未为造物者所识欿然乎其中垂二十年矣前日閤下镇全魏某为县令元城始得以属官进见语未及竟而许以国士见愈数而其遇毎加厚凡十人之受知于人其必有以取之也某自视无有间下于某乎何取若浮文曲学固不足为大臣道奉法履洁又士之常守其所昼夜惕恩度无以当閤下之遇方求为真可知者庶几为閤下报已而閤下解魏印将行且曰必继辟某以从审如是复备閤下官属其期不数月故临别之容不甚戚戚比闻閤下舎某而他取矣其复吏于左右未有期感知而恋徳源源乎复来乎胸中矣屡欲一布其恳于下执事窃以为大臣新见天子顾天下有大利害与夫杰才潜徳或未为国家用必将精思而力言之矣某虽苟布一书閤下其暇省览耶近暏邸报伏审陛辞有日是敢少进其説呜呼士之于知已虽在数千百里外常若造诸膝虽荣悴戚休寒暑事物万变而感知之心独在岂偶失其望少濶其庇而其心輙易耶某之区区直若是尔哉诚激语切浼喷台重不任战汗待罪之至不宣某惶恐百拜
　　谢运使司勲书
　　闰三月二十二日具位某谨裁书百拜运使司勲执事某挟术甚短顾其才不足施之髙文大论之间独为小诗以自喜然为之数十年未尝辄出以示人非家藏瓦石而私以为珍也葢自视犹不可矧求可于他人哉前日获侍坐防道及鄙诗且俾少録以来因幡然以思与其深藏之而遂其短宁若经作者之鉴即受嗤于作者不犹愈获誉于众人又后进者执业于先逹则必被虑考以决可否及其门犹将前而复却不敢捉然以进为先逹者未必果好之今某不烦若之云云而乃防见索虽欲自匿其得自匿耶谨退而发旧稾去其甚恶而取其觕者得百余篇辄録以献恭惟执事学充器博操古道而行今世凡六经百氏之説其闗于治乱而足以扶教厚俗者莫不囊括笥蓄以措诸行事又自陜而右凡四军二十八州兵民事物之情吏属防汚勤怠之状与夫尝邉赡国之术莫不坐照而黙计顾执事所观而省者不小而大可知矣前日之献是犹大乐在聴而么弦促管啾然作于金石摐击之间岂足动赏音之耳哉而又语淳意局篇次不贯俗书恶纸殆非可以为上官献者慙悸累日谓将获罪于左右而执事方且诱激奬贷赐之书以褒假之噫其激可勉也其褒非敢当也若乃上自三代下暨歴世风雅之作罔不极论其渊源使小子读之不待受教座下而略闻诗要敢不拜执事之赐佩服盛徳不任感悚之至不宣某惶恐百拜
　　上荆南知府郑舎人书
　　某惶恐再拜知府紫防舎人执事去年诏举宫中官伏蒙执事首以某塞诏事虽不允论感等尔何则方执事谋于心而发之于荐也不虞不中适偶与事戾成与否在某为休戚若执事之恩固不系乎成否也向某居京师游诸公之门凡六年或屡言以诺贱贫他日苟有论荐人谁子先若斯言也执事未尝出诸口某固无望于执事矣重以执事负天下之望天下之士挟其所业而争归门下者类不下数百闻诏书初出其有求于此举也袂相连而履相接方是时独某去门墙四百里之外为邑朔方执事舍其门下日亲而近者数百而一疏逺之是取不应其所力求而与某之无求使四方之观邸报者必以某贤于数百者彼数百人者亦未必不自疑某贤乎其已也不然何舎彼而独取也某失于诸公之所尝诺乃得于执事之未尝诺人天下莫不知有执事而莫知某也一日区区之名附荐书而遂以彰则执事之赐如何其重也某之重如何其光也呜呼陷冗途二十年矣未尝一日辄去学力勤而道逾逺尚不敢觊众人之知今乃辱知于执事某今而后审不随俗吏泯没者恃有执事之知在若乃防具所未至期自奋乎功名之途虽老而益壮庶几不沗前日之举使执事知某为不谬亦未敢在门下数百人后也诚激辞切伏俟罪斥不宣某惶恐百拜
　　谢卢郎中举县令书
　　十二月日其位某谨百拜献书知郡郎中执事某为官属数月职在讯狱自余公议一切不预又执事为治非囚党蔓衍皆决之庭下使狱官果才其施设能几况某之不才而无所施设于何求执事之知哉纵龊龊能以防自谨犹待嵗月而后见又于何取信之速哉昨日伏蒙执事不以某不佞谓堪任一邑之政遽以上闻是执事知某不俟嵗月之久取人不求才节之兼古君子之用心也噫寄之以民与土百里之内惟所休戚彼一受赇皆坐举者是国家授令之意既慎且重其保任之责不细而钜可知矣执事惜此举以进能者宜矣今乃遽然取某以塞举则执事之赐宜如何报惟勉所不能济以素守之节少答知己于万一耳无任戴恩荷徳之至不宣某惶恐百拜
　　与荆南郑舎人书
　　某初到魏既深鄙其土风又日负洪河决溢之忧图所以脱去未能也止得易此而之他无不为乐地况以诗书为职业而无吏责于其间者此正某年生所愿为而不可得也方是时忽闻宫官之荐不唯觊脱此以去后适平生之所欲为以是喜跃俟命而不暇自度夫不可为人师也已而报罢茫然愈失乎所从譬如陷深坠险者有人焉引绠而欲出诸危方一施手而绠絶其徬徨甚于未引绠之前者知施乎之难为力而出此之未有期也自被荐一年半矣蚤作而夜息其心未尝忘斯举独无一言以逹区区者直以向兼数职又上官交以管记见属每视牒诉簿领才暇且蹙嗫嚅作四六矣实公私未尝有少间矧某之徳执事者大非遽云觕説之所能尽又笔未落纸而鬰郁之气已蟠于毫端使言不及竟日复一日不觉遂至于今也愚言不诬皎日所鉴不宣某再拜
　　又
　　某窃闻荆渚为天下游观之最足以坐镇而纵赏一官之系恨不得从公以游然入辅大政期在旦夕岂能久与江山为主人也某再拜
　　上提刑祠部书
　　提刑祠部执事某为执事属吏几二年以区区之迹愿收于门下者逾一年矣事久不遂私自谓保任之责在本朝为最重彼被举者一受赇则举者与之均罪某事迹犹未试执事知某宜未熟宁肯遽然荐之其必博访广聴俟可荐而荐焉自视无纎缺又有交誉旁賛者然后执事之知特深而荐某无疑矣以特深之知被无疑之荐抑将倡于诸公使荐之又荐之岂独执事一荐而止也无何数日前有来告某曰有谤子于宪使范公者曰子之所为不逮于初子宜辩某对之曰夫不逮于初者非素然之谓也若先洁而后汚始勤而末怠翻然易之之辞也噫不欲为良吏则已如欲为之必曰终身焉恶在一嵗再嵗而易也犹千里之逺不求及则已如欲及之必极于千里而后止恶在五十步百步或半途而画哉始某之来浦江也严一切之防革积久之政惟恐不得为才吏节惟恐少亏于古人今日省昨日之所行后月修前月之未至岂暇易初耶夫小人固有易常者或为士修饰以求为大夫得大夫而忘士之操为大夫修饰以求为卿得卿而脱大夫之守某选人而求为京官者也设其心诚小人独不能勉强俟得京官而后易耶奚若是之速也虽谤言日来范公必不聴某何辩既而又有告者曰有谤子于范公曰尉所为因循而令纵之且与之同波子宜辩某对曰自某之来浦江也闻尉有不善则必苦言切责未尝絶于口乃有传某牓署门以召言尉过者恐此言遂行则防名于好讦以是外和其色而示同内坚其节而自处且尉方少年初仕此任无所立犹有他任某年既逾壮而又得第近一纪若荣与悴在此举尔设尉所为因循乌肯纵而同之也某在身无赫赫之誉身外无强近之援初掾泗举者凡九人今又得二人是无他拔独谨亷以得之也虽然彼十一人者宁不倾耳以聴某之善否今同郡而仕者不下三十人某之不佞守倅交荐彼三十人者宁不驻目以窥某之举动浦江虽僻陋而强宗横族不啻数十戸今皆束手不得骋彼数十戸者宁不张口以待言某之非是虽欲为不谨独不畏十一人之耳三十人之目数十戸之口哉设谤言日来范公必不聴某何辩已而自咎曰以旦圣而被流言以参贤而遭投杼况其下者乎何恃而不辩今夫荐京官者才五人而又其间又未知果用成某之迹者独望范公尔万一谤言之行则愚望絶矣安得自黙耶因敢布前之云云执事以为然则某之枉洒然无余矣如曰不然愿行麾一日临按遣左右家到而戸询之或千百人之言有一与谤者合则请暴某之罪亟黜而速去之以警类某者果千百人言无一合谤者则愿呼谤者使前叱而数之然后收孤迹于荐书之上防知无根之谤能惑于众人而不能为大贤君子惑也执事之美不亦盛哉意迫言直冒凟威重不任战汗待罪之至
　　上运使卢工部书
　　运使工部执事去年春执事按部过婺某得伏谒境上伏防降车为留赐坐与语问吾民之利疚辄以某事某事对言未卒而称善随之且曰还写所言来因谨写一通以进复亲笔谕之曰善某退自喜夫部吏之见上台有所问必立对今乃赐坐与语执事礼某为过矣而又部吏之欲以言彻上台者不为少皆郁而不得通今乃辱先问言获彻而千沮百诋者亦甚众今乃辱称善执事知某为深矣已而自尤曰礼过而知深而遇不常得不于此时以一言及身计是果于自弃尔因作诗一章具道所以愿举之心以献复防亲笔曰深悉乃意以是家人贺于内曰卢公必荐汝僚友贺于外如家人之言某亦私自贺既而事久不遂继献以书复不遂于是向之贺者反相唁曰噫岂有短子于公者耶抑公将拔部吏之尤异而不及子耶不然何遅遅而不荐耶某曰否使诱舌之巧恶能诬伯夷以贪而毁栁下惠以滥哉设拔吏必尤异而执事嵗取二十人虽某甚愚极陋独不足塞二十人之数哉偶未及某尔以韩愈氏之贤犹三上时相书今书再上而遽相唁虑某亦过哉矧识足以超万事之表明足以照千里之逺某之所为固已深详而密察以言乎考格则尚少一嵗尔以言乎举者则尚缺一人尔是玉成之徳犹有望于执事也恭惟执事仁义充诸心黜陟繁诸手振某于污涂之中剧反掌之易倘矜怜而成就之使不为家人僚友唁则縻躯碎首弗足论知已之报也冒凟威重无任战汗待罪之至不宣
　　贺发运金部赐进士出身书
　　伏覩邸报主上以进士赐执事出身大哉朝廷此举其有意于教化哉昔成周以事言徳三者升造士之秀进而官诸位其养之有素攷之以实故所得皆良材今有司乃以声病俪偶为法度进者又猝然而聚苟能以曼辞丽句中程品则决科第如拾芥虽三代之文有一不与法度合弃不复顾以是执事用髙文大笔尝试于有司而辄屈焉亦曰以言取人其失之逺今朝廷能知执事文章事业所施者大彼有司法度乌足较其万一直以此科赐执事天下有道之士如执事者知文章事业能屈于有司而朝廷不能屈益髙其为人矣噫成周之制稍行今日则三代之士有为时而出者某故曰朝廷此举其有意于教化哉延颈麾下不任抃贺之至不宣
　　上运使王工部书
　　某窃尝谓知人不以古君子之道不足称知人为人知不以古君子之道不足称知己古之知人者在盗囚徒而知其贤落魄困衂而知其非常材千百人誉之不加重千百人毁之不加轻为人知者以道自处而不苟终始一节而不夺虽荣悴万变而知已之分不移也今知人者或始徳而终凶或始收而终弃目显荣者谓之贤顾卑贱者为不肖一常人誉之唯恐知之不深焉一常人毁之唯恐黜之不早焉求知于人者松筠不足语其操氷霜不足语其洁惴惴焉唯恐人之不已知幸一知焉则向之操反为殆向之洁反为汚故改节首举之兴焉然则孰为然哉葢古之人以诚今之人以不诚噫岂古之人皆诚而今之人皆不诚哉其之言主乎人不主乎时处合而行古之道岂必不诚哉在古而反若今之为岂曰必诚哉系乎其人尔恭以执事文章事业与古贤并知人之明有过焉者矣若某之愚亦似岂宜以古知已之説干左右盖其他诚不足采也若一节不变自谓无愧色是敢进説于大君子之前若乃执事之全徳其美扬诸当世而甚白故畧而不讲凂凟威重伏地待罪不宣某惶惧百拜
　　上河北都运元给事待制书
　　七月十五日其官某惶恐百拜奏记都运给事待制某四厯州县三任部属今兹一官始飘然去此道千里之外后辟西上虽然岂如他人朝离门墙则踪迹暮防葢乡里之爱无有逺迩不移也恭惟待制文章徳业致身法从出入更履声光益懋久劳于外时论所郁行闻趣召置帝左右使晚生故吏讫托钧冶功名之涂万一自奋庶几知奬拔之公不独縁乡里私爱而止也庚伏在序伏望为国自夀犬马之恋岂忘故轩引领驰诚曷胜愚悃不宣某惶恐百拜
　　上提刑司封书
　　窃谓犬马之为畜贱矣人所以刍豢而仁之者必其有守警驰载之効尔彼犬马者岂特厌糠饫秼荷其仁而自惰亦欲展所效于人尔设有犬马虽狞健趫猂非韩獹之比顾其声足以守警也盗且至不幸伤其吻不能吠而齧焉为其主者将叱而扶之欤抑豢而哀之欤噫吻之伤非犬之所欲然也豢而哀之宜矣设有马马虽骁腾蹀非骥騄之等顾其力足以驰载御且至不幸跪其足不能负而驰马为其主者将鞭而毒之欤抑刍而怜之欤噫足之踠非马之所欲然也刍而怜之宜矣夫州县之为吏冗且卑矣上官所以拔用而思之者以其有奔命任事之劳尔为下吏者岂特窃禄饱食幸其思而自安亦欲伸寸劳于上官尔不幸命适至体适病不能勉而从焉为上官者将咎而斥之欤抑抚而恩之欤噫体之病非下吏之所欲然也抚而恩之亦宜矣某不佞执事麾下且嵗余虽欲朝夕趋走以愚自効余所守之邑介在僻壤其路亡繇而自进前日伏防越之疑狱执事使景覆劾而考察于时负薪之疾发于弥月而又明不足决疑似之状智不足究是非之实虽然譬之犬马是亦効守警驰载之秋也方将强起而行悉意乃事无何绵力弗逮讫以病告伏蒙执事谅其恳廹恻然开许犹踠足伤吻虽主人知非其欲然若鞭与叱尚未能忘犬马之忧也意逼辞鄙干冒威重无任战汗待罪之至不宣某惶恐百拜
　　答董太傅书
　　某顿首某所学失其原方少壮时不幸以辞赋得名于世今虽老矣犹将更为强勉以追捄厥初以故遇博雅有道之君子必喜与之游庶几讲论规劘有得于万一尔今閤下之来正适愚顾又以生事不足汲汲有谋于人凡某之有望閤下者皆所未暇何私懐之难耦而讲劘之益不易得耶相见才一二閤下遽以胸中所欲为倾尽于愚畧无毛髪间外真相知之速而相期之甚重也有可以出力愚何惮而不为昨日不能往少顷当得拜诲言矣
　　上提刑舎人书
　　某闻为下者心有所欲言情有所未尽必告于为上者酌其所以言究其所未尽以聴于下故民有疾苦必诉于州县吏之庭吏有沈郁必伸于部使者之前州县吏之庭去民近可日往而诉也部使者之前去吏逺不可日往而伸也可日往则民见吏以为常不可日往则吏见使者以为非常之遇也某官于穷山僻壤之邑且二年矣欲拜使者之威采尚不可得矧聴其诲言哉聴其诲言尚不可得矧卜其奬顾哉是三者俱不可得虽有絶人之治不世之才从何而自露矧某之断然无似其抑塞濡滞不为上之取宜矣前日闻使车临境上竦然奋袂跃然出门以为得一拜威采一聴诲言一卜奬顾在此行矣无何积雨溪涨乏船以渡彷徨溪涘仰天而呼曰噫岂天之欲某沈郁不遂固虐之耶不然何使车在境而溪潦为暴絶其往见之路若此之甚耶已而自辞曰天徒能絶某之路乌能絶某之笔哉使某摅区区之意于累纸之上不犹愈一见一言之详哉是敢犯不测之诛少布其愚某之作此邑也虽政无尤异视古之良县令间或有慊色其奉法饬已较一时为县者固未敢自议其先后也今考限垂满而举者犹未足此正吏之沈郁宜就执事而伸之也傥执事酌某之言究某之情而垂聴之恻然哀其冗且滞挈孤单之迹一挂荐章之末则某之沈郁洒然无余矣生成卵翼之惠岂在他门哉若乃报事之全徳逺业掲诸当世而甚白此则略而不讲焉干冒威重俯伏待罪之至不宣某惶恐百拜
　　上提刑祠部书
　　某闻有适万里之涂者跬而起寸而进所未彻者数舎之逺尔不幸足力弛焉裹粮匮焉得舆马之代兼宿之储则万里可以彻否则丧前劳死道邉无日矣与夫五寸步而画或百步半涂而画者均焉尔适有力者居傍其家之富不知其粮几囷舆几两马几驷也目斯人之厄将哀而救之欤抑忍而遂其死欤噫断无仇讐于斯人而欲其死者其必假舆马贷裹粮以济其行也某困铨选之涂有日矣其髙非在天也其险非在山也陷穽满眼未见平地行之数年尚未能彻然而本朝着令繇县令而迁京秩者其考限必六载其举者必五人某必六者既五矣必五者既四矣是犹万里之适所未至者数舎尔知已尚缺其一是亦足弛粮匮之厄也舍执事将赴诉何门哉恭以执事雄刚伟卓名重当世而又一军十四州部吏陞绌之柄当执事之手其势非特有力者之比不假舆马裹粮之救而拔集汚涂之中置之霄衢之上剧反掌之易宁独万里而止也第惧勿为尔是敢借前之云云一布左右傥执事哀怜而成就之使不贻道邉羞则翳桑结草岂足为门下报也冒凟威尊伏地待罪不宣某惶恐百拜










　　祠部集巻二十六
　　钦定四库全书
　　祠部集巻二十七　　　　　宋　强至　撰书
　　贺郑毅夫内翰书
　　伏审就奉茂恩入司内命比传睿选始厌羣言窃以翰林诸公禁路元老文有体要代为训辞凡诏书之谕臣民或赞册之除将相惟廷中诰令之所出虽海外豳荒之必闻导宣上心粲如星斗之掲鼓动羣听肃若雷霆之驰岂文章之独难抑论议之兼頼恭惟内翰秉彛惇大涵徳极深学造圣贤力跂列科之回赐量包公辅蚤名未仕之臯防及出而冠天下之英翘进以立朝端之风采道谊时懋声光日新掌王言者数年追圣作于三代适图西掖之旧更直北门之严大笔足以写造化之微情宻谋足以赞太平之伟绩居常被前席之问威严最亲由此践中阶之尊足迹相蹑聊演弥纶之大手即谐经国之初心谟明四邻宰制万类某闻命窃忭衔恩未酬惧冺功名随众人而空老第形歌咏喜君子之丁时东望门墙不胜竦跃
　　贺王中丞充翰林学士书
　　伏审显对明恩荣书内命朝伦胥庆物议惟均恭惟某官名世挺才际天蕴识懐直道以执中宪履正徳以仪庻工白日贯诚实高忠谅之结主青云随歩便仰文章之致身方开纳諌之聪遽属演纶之手训词鼓动于天下兹鬯辰猷谟论参陪于禁中益纾贤业矧内相之要地即中台之便涂南山之峻维瞻徐膺徽册淮水之流不竭増衍清门企跃并深文陈非悉
　　上益州赵龙图书
　　伏审已即便时肇开尊府两川父老沦肌浃髓以识曩时之恩千里士民延颈拭目以观今日之政盛徳所厎私心窃懽恭惟知府龙图道谊可师文学之老以孝悌甚高之美行起于乡党而汔至四方之知以忠纯不倚之亮诚信于朝廷而遂为多士之服率谓蕃宣之寄决非嵗月可期得贤使君未足为蜀人之贺辅明天子行当随汉诏之归
　　代贺陈副枢书
　　伏审显对制函进陪宥省出帝心之慎选允天下之公言伏惟庆慰恭以某官学造圣贤器包公辅早陞华于近侍寖服采于皇僚危言正色以立乎谏垣宻禆王体硕画周才以总乎漕节増羡邦财方假尹于都畿旋登贤于陪幄屡形囊奏恳请州麾爰倚重于邉藩复兼荣于秘殿唯太原风物之古领一道兵民之权茂绩休成清衷简在会洪枢之虚位被严诏以还朝付之繁机时乃旧物有生相庆知圣王之用人至治可需幸君子之得主
　　贺新知邠州阎谏议书
　　窃审峻跻要秩移守剧州伏惟庆慰伏以某官精识际天伟才名世蚤论譔于秘殿旋翺翔于禁涂风声有休时望愈重乃陟谏垣之长以临豳土之民行布教条复余风于贵俭即闻诏召辅新政以告猷欣颂并深文陈匪悉
　　贺致仕赵少卿书
　　窃审恳列封章许还印绶冠名三少追迹二疏进退无亏古今有几清议皎若髙风洒然伏惟某官挺才硕肤函徳浑厚坐参国论常防万化之调成出布藩条靡俟三公之入拜致其君事以去信矣老成之贤侧聴归荣祗増荣羡
　　贺正上许州贾相公书
　　伏以嵗厯闿端兆二仪之载毓春祺备舍与万宝以俱新恭惟某官勲济王涂器包民极履正徳以仪庻位挟重计以尊本朝宰廷三事之司首调元化宥省五兵之本旋总繁几措邦体于既平隠庙谟而弗有享崇高之极而自均出处之致敛康际之大而乐就蕃宣之劳露公冕以观风坐讼堂而聴治一相在外思周伯之未归万民俱瞻愿晋公之再入遹临开祚参向纯禧莫前夀斚之称乃后庆函之献台光在望愚抱焉依
　　贺正与职官书
　　右某啓伏以天吏肇和王正谨始称汉觞而荐夀钦尧厯以授时恭以某官植操端方赋才肃给早传家府之庆暂屈幕廷之谋属献嵗之膺辰期自天而集福永言祝颂曷究指云
　　代回相州李太尉贺正书
　　嵗功肇起祗列于庆函礼意相仍嗣纡于荣牍仰衔勤眷第剧铭藏恭惟某官茂畧济时纯忠卫社出临藩阃繄寛诏之奉行进陟枢廷伫壮猷之施设伏望为国自辅副时所瞻
　　贺正书
　　伏以春秋之一为元肇谨嵗端之起天地之交曰泰遹观物象之通恭惟某官业履崇高智谋光大惨舒万物躬调造化之钧翼戴一人日入泰平之域维春祺之所向与嵗厯以咸新某假守闗中驰诚门下适阻夀觞之献曷胜颂牍之防
　　代王尚书贺富相公出镇河阳书
　　伏审恳求便镇思解繁机比奉俞音诞膺徽册掲使旌而就道露公冕以观风伏惟庆慰恭以某官业履崇高智谋博大更元猷于二府被隆遇于两朝勳济王涂道光台路君臣之有一徳入平泰阶文武之宪万邦出倡羣牧请盟津之守寄郁岩石之民瞻衮衣之留周公难全西土之愿舟楫之命商相行副巨川之求
　　代元给事河阳判府相公贺冬书
　　恭惟某官山河间气社稷宗工谟明二府之宗登翼两朝之盛屡形露奏蕲解神机太师维垣倚重河乔之镇一相处外増高岩石之瞻阳徳初升天和参向永保贵福益康夀祺某职总计台迹疎材馆莫从庆列徒沥颂言
　　三司端明侍郎贺冬书
　　恭惟某官才包王佐道贯民彛名跻日月之高学破鬼神之奥擅中都之调度坐懋丰功掲四海之仪刑行膺徽册迎长云始介福攸同某迹系河濵心驰门下适阻夀觞之献第防庆牍之修
　　代回诸郡贺冬书
　　宝册履长云台视朔复太阳于七日亚仪会于三朝恭惟顺履令辰诞膺厖祉庆函未列珍札先贻感颂交深名言非悉
　　代元给亊贺蔡舍人书
　　伏审入对王休进司帝制伏惟庆慰窃谓训辞之任尤资体要之工导宣上心明如星斗之掲鼓动羣聴震若雷霆之驰唯时杰才乃称华选恭以某官气涵浑厚道际醇深蚤劝学于宗藩久雠书于儒馆出领江湖之寄归瞻天日之光贤业素高主知逾重諌垣纳诲方开当扆之聪禁掖代言遽属演纶之手曷涯大用増忭丹衷
　　贺宋舍人书
　　恭以某官学优圣阃名重士林蚤践列星之垣久提太史之笔繇螭头之注録陟鳯阁之凝严读书五车极多闻于编简掌诰三世増盛事于衣冠忭跃殊深文陈曷罄
　　贺韩舍人书
　　恭惟某官性恬荣利学造圣贤朱邸裁牋方缀应刘之賔客紫垣演诰遽归苏贾之文章润色皇猷发挥素蕴取鸰原之旧物绍鳯阁之清门时论所荣朝游胥抃
　　代贾魏公贺致政宋相公书
　　伏审恳列封章蕲还印绶重违确请旋发俞音徽册告廷安车就第进上公之极品光信史之直书高风凛然当世仰止恭以某官重名照映耆徳精明緑髪青云蚤冠士科之选鸿枢黄阁厯更台序之严遽收富贵之身以养夀康之福偶一相之处乎外得谢以归与二防之叹其贤较美无媿侧闻盛事増快丹衷
　　贺致政范侍郎书
　　窃审拂衣荣路脱屣禁林高风可激于一时逸轨絶攀于千载某官文章大手忠亮丹心屡贡危言之诚不虗内相之职显官厚禄视如一羽之轻盛徳高名坐若防山之重志确还于君事年未及于礼经邦家失贤朝野兴叹侧闻勇退増耸懦衷
　　贺致政曽太傅侍中书
　　窃审确还君事讫被宸俞増峻品仪之尊弗离进退之正伏惟致政太傅侍中际天杰识许国纯忠蚤纡圭衮之伟谟厯冠钧枢之重任建册万世奋庸三朝不居大勲恳避元宰勤劳逾纪乃心固在于王家出处随时维翰遹临于帅路遽渇老成之燕见方祗诏召以旋归骤尔引年久而得谢虽清衷之逾眷以素志之重违显册告廷拜絶班于帝傅安车就地毕能事于人臣将相兼荣公卿増叹俛惟晩景常与并防勇退先谐懦懐内愧
　　泛谢书
　　短才所赋逺略尤防一随从事之辟书三入上公之幕府用兵西夏常参与于戎机总帅北方复専司于军檄甫谐就职未暇驰音岂图谦矩之勤首举庆函之辱厚辞相假虽非凉徳之可当重意所临敢不珍藏而自贵
　　回相州傅待制书
　　审即便时已班寛诏何幸故乡之父老获观新政之神明某官道际大醇气函间杰经帷劝讲非帝王之道不陈諌霤弼违以忠义之心自处聊就更于治屏行入赞于朝欣颂并深名言非悉
　　回懐州吕大卿书
　　兹审涓辰已谐视事首贻荣牍备写谦懐矧风力之素强加治功之连最再屈公卿之重俯临民俗之繁伫善政之告成即宠章之増懋永言欣颂曷尽名云
　　回真定陆待制书
　　窃审前驺将之剧镇甫次都畿之近首纡函讯之勤承冒春暄载蕃时祉别京无事诚病守之所冝重客见临庻欵言之可接余需瞻挹并叙欣翘
　　回知博州杜郎中寄诗书
　　比守别都兼绥北道初膺重任首枉长篇载研大雅之余风真谓少陵之后裔仍亲纡于妙翰尤取称于佳章不无溢美之过情第用珍藏而为好
　　回权发遣棣州马都官书
　　比借长才暂临剧郡旋承交印累辱诒书行入对于清光伫前膺于渥宠益希保卫少副愿言
　　回洛州通判宋郎中书
　　比承交印逋迩还台首枉珍函多防盛意矧治功之尤最谅恩奬之加优感颂尤深谕言非悉
　　回京西提刑康左藏书
　　久暌使范滋渇于晤言比总帅符益疎于讯问岂图高谊逺枉珍题戢感尤深谕言非悉
　　回深州窦学士书
　　顷繇冗掾得备属官趋走下风每荷严顔之为霁违离数载敢忘盛徳之所防起居之礼不修疎逺之踪分絶夫何容贷弗尔瑕疵首占教文过形恩奬跽然拜赐益以懐慙恭惟知郡学士学际圣贤器包公辅坐安流瘵矧利泽之冝民入罄论思行忠谟之致主炎威云兆时祉载蕃伏望上为邦家倍绥燕餗
　　回洛州通判范纯比部书
　　比縁天幸行觏风期别席未终行驺亟引方剧贤规之跂遽防诲牍乏诒审履初炎诞膺蕃祉伏惟某官才猷肤敏风绩宏长暂屈贰于藩条行进承于邦选永言感颂曷究名言
　　代魏公回司马内翰逺迎书
　　窃审防承诏文出案河役屈禁扃之清重勤行道之阻脩甫次近圻即瞻前斾首诏荣诲増戢感悰
　　回越州通判曽学士书
　　适懐清范遽获盛牋粲然辞意之形宛尔声顔之接防稽请去暂虚严助之直庐宣室归来行对汉文之前席炎威寖剧时祉载蕃
　　集贤相公往西京问书
　　伏审奉二宗之神御云往别都勤十舍之启行乃烦元老缅想车之既饬扈真驾以载驰宜有神明隂懋福祉伏惟某官格天伟绩经世壮猷蚤牋宰涂协平王路圣朝眷倚矧久頼于谋猷原庙妥绥兹两完于忠孝益祈夀重少慰依瞻
　　问集贤相公往西京还书
　　窃审宁神元庙告大礼之成复命明廷慰上心之永慕甫休道路还宅庙堂防政多余善祥备舍伏惟某官格天丕业经世元猷谋谟厯罄于三朝利泽徧孚于四国唐虞之际图极治于无前邴魏有声肩一心而永厎炎威在序燕餗惟时
　　回南京王宣徽书
　　窃审图任宗工保厘寰服比诹吉日肇布寛条伏惟某官经世壮猷际天杰识洊扬两禁厯事三朝徽府鬯谋重少烦于元老别京均逸聊兼拊于吾民濬淮水之庆源积商岩之素望未暖居留之席即持入觐之圭登践鼎司协平舆议庆函未列荣牍先临感忭并深名言非悉
　　回新富顺监雷判官书
　　窃审特縁精学亟拜茂恩遂去家居将叅幕画侧闻新命増快宿心伏惟某官风度甚高尘游不杂心潜艺苑自成篆籒之一家名在荐章独继颷流于先世逺蹠此始喜情可量脩庆未遑占书猥及永言感忭曷罄文陈
　　回新知成都府陆龙图书
　　审膺睿选就拜恩章领印绶于蜀门迁图书之禁阁某官气函浑厚才贯防深屡更帅节之行厯厎治功之懋往绥逺俗繄威惠之兼孚入置近司殆后先之相蹑未驰庆问首枉珍题感忭并懐名言非谕
　　回邠州阎谏议书
　　符守相望每听风声之懋函音遽及特縁年契之深审顺履于歊炎益茂迎于戬糓矧惟旧徳克着壮猷乐土劝耕方尔陈书于七月追锋促召靡须告政于三年倍防燕兴前膺眷任
　　回绛州宋舍人书
　　审即便时已颁寛诏矧惟厚望独映近班早懋淳修之声世传该洽之学垂光禁掖未殚泽物之初心布政善藩聊辍演纶之大手甫温坐席当被诏函逺枉书音増铭感臆
　　回西京李给事书
　　审被恩缗出司留钥已班条教首枉牋函惟识度之深闳加才猷之肤敏优游延阁矧侍从之久劳偃息别都适中和而自乐伫甄新治益治褒章
　　回濵州经畧冯端明书
　　向者府罢西方道繇东里会簿书之未暇阻谈席之相亲仰止高风惄如终日仅领故乡之守绂旋兼诸路之帅符多病所縁一书不讲讵谓禁涂之杰首诒音尺之勤贲饰过情谦词溢幅矧惟俊徳夙简睿心眷薄伐之故心实劲兵之要处境控二敌地繇百城比烦细并防诸将暂往宣于逺略即归寘于近司感颂并深文陈奚悉
　　回殿前郝太尉书
　　自暌英概频领剧权日图绥御之经坐旷寒暄之问首纡讯尺备戢谦懐某官伟畧沈雄杰材超敏早疏荣于勇爵旋拜宠于剧坛入卫殿廷提禁屯之纪律行跻枢幄陪近弼之谋谟顺履秋严载蕃时祉
　　回皇叔祖横海太尉书
　　多病蕲闲误恩治剧日勤绥御以先帅路之诸侯坐厯暄凉从企宗藩之元老敢图谦矩逺枉音函兼审顺履萧辰翕臻茨福伏惟某官籍尊天属望重王家信厚夙成众仰翰藩之重宠灵益懋早分节制之荣倍衞燕兴永绥戬谷
　　回蒲学士书
　　审奏书篇旋登文馆惟圣神躬向于儒学俾丞弼各言于尔知曽是杰才首当清举骋辞甚盛占等絶优不同无用之空文可赞有为之至治方钦逺蹠遽贶长牋欣佩兼懐文陈非谕
　　贺蔡副枢书
　　窃审宁朝经逺陪幄登贤成命既行羣言胥穆伏惟某官际天杰识高世元猷累年劳镇于萧闗小丑絶窥于汉壁乃眷本兵之地适图制胜之才防总神机一归睿选卓然多算方运留侯之筹皎若成规即随萧相之画某适司留钥阻叩賔除企抃并深名言非悉
　　贺路分驻泊张供备改正使书
　　肃承宸綍显正使名侧听褒陞载深抃跃伏惟路分供备才推肤敏气禀纯雄袭庆名门跻荣显爵蚤懋四方之壮志暂提一道之劲兵富贵自如行发纾于逺略公侯必复坐追继于先芬感颂并深指云奚悉
　　贺焦总管书
　　就被宸缗叅提师律矧北门之要地乃朔野之会都弹压彊隣方頼上公之逺略训齐锐卒实资亚帅之杰才成命既行羣言胥穆俛惟懦品将庇末光未列庆函首诒诲牍永言感忭曷尽敷云
　　代王内翰上前两府书
　　向托大钧与书内命无禆王体奄遘亲防防哀苫块之间假活江湖之上了无生意絶贡音函比至祥除勉随诏起存幽忧之余息旧学逾荒践润色之华涂复来滋媿惕然就职迄此逾年旋兼领于他司得少陈于寸臆逖懐恩纪増跂台仪伏惟顺履春和懋膺时祉坐致邦猷之盛百度其出观藩政之休羣情犹郁行膺徽册还陟黄堂
　　代贾魏公答徐州王绰龙图书
　　伏审移疾自陈露章得请解台端之要职领藩守之便麾鲠议嘉谟虽进思之未足长才逺用抑卧理之有余甫饬行驺遽占温教永言感恋曷既名云
　　谢耀州云阳知县陈端秘书
　　伏防高谊特贶华牋贲饰过情巽言溢福重惟盛礼之所屈殆非鄙人之可当伏以某官气博以深行醇而洁小而一邑已施恵而在民前有诸公即文章而为地勉绥福履行服恩荣企颂并深名云非悉
　　代张龙图谢二府书
　　井络奥区既就纡于守绂河图内阁仍进直于禁联宠溢于涯据非其地惟本朝之讲治重全蜀之分麾长材多择于近班抚众要明于逺畧如某者赋资甚拙应务尤防曽风力之不强于事功而何有洊扬三纪无补万分顷乘单传之行尝引两川之漕叱忠臣之驭得少慕于昔贤剖刺史之符幸复临于旧俗而且江山雄胜风土寛饶班诏其间叨荣为甚顾乏致身之术良阶造物之私此盖伏遇某官甄品官能谟明王体特屈朝言之重俾膺邦选之华亟委剧藩载迁迩职敢不博求利疚勤布教条安辑兵民抚柔遐迩觊续中和之咏少酬镕埴之思
　　代王尚书回两制贺到任书
　　比解藩符旋司宫钥才休道路之勤顿即有诏条之奉行曽谢恳之未敷遽庆音之先坠美辞贲饰之相假厚谊谦懐之两存念素寡于猷为第久尘于侍从絶毫毛之云补惊齿髪之渐踈止觊代归丐僻州而闲放曷图居守委近器以保厘胡然邦选之误优得匪朝言之借重揆能自愧戢感愈深伏惟翔歩禁涂日奉前旒之对致身台路行膺徽册之延铭颂并懐文陈非谕
　　回近上军知州官员书
　　居守别京坐班寛诏云初视事未逮驰音敢为高明自存防抑重隣封之讲好饬记室以占书烂然兼幅之盈殊有美辞之溢发函以感置防为荣伏惟望重本朝寄隆巨屏出观民政矧登治状之优入对王休靡俟更书之满钦铭勒颂并萃于懐
　　回唐龙图谢转大龙知并州书
　　伏审并门印绶延阁图书双拜恩华一均庆抃伏惟某官性余忠谅学有本元危言朝犯于雷霆高祖夕摩于星斗不计身谋之进退自全国体之重轻流离江海之城转给舟车之运换麟符于戎阃遽趣诤臣之归领乌府之宪纲方开真主之听会东藩之择帅倚逺畧以劳贤往提万兵坐制二敌儿曺喜细之至夹道拜迎王命嘉申伯之功匪朝褒赏愧寸诚之未布荷尺牍之先诒感抃所丛名言非悉
　　谢文侍中答书
　　比贡单函惧尘上衮敢谓捐钧衡之絶礼饬管记以嗣音伏读诲言深藏感臆恭以某官山河间气社稷宗臣蚤登台序之严甞宅宰司之冠系安危于天下自任非轻谟左右于廷中上知逾重遽析麟符之寄往临鹑首之封拥方伯之旄旗带上公之印绶付以西畧倚如长城靡须五月之政成复被三篇之册拜
　　到任谢二府书
　　别京要重留钥谨严辄宣布于寛条得抚柔于雅俗兹为厚幸奚称茂恩伏念某才可语中识非轻逺自洊扬于三纪思少补于万分向为朔野之极州曽是中山之故地兵皆素练民复久宁适丁无事之时略谐绥御比及终更之嵗讫享安闲敢谓诏除就膺居守増以冡卿之秩宠夫更道之行致此假人出于造物此盖伏遇某官股肱一徳体貎两朝持循宰柄之公登翊王涂之正坯治所暨方圆毕成赞行睿选之华图任从联之旧付之都会倚以保厘敢不祗训兵韬博求民隠保阎闾之安堵絶疆埸之惊尘上酬乾造之仁次答化钧之赐
　　回孙运判书
　　承被茂恩出参外计用才兹称为庆良多矧风力之素精加治功之屡试仍繄硕画贰山海之输将即厎显庸赡京师之调度逺贻书好殊戢谦懐
　　回贺安肃军通判吴职方书
　　伏审嵗课陟明郎曺増秩伏惟庆慰恭惟某官学探圣阃名重士林别乘雍容聊贰军城之治秘文防绎行从儒馆之防岂兹序陞可称贤业首防书贶苐剧感悰
　　代沈兵部回贺相州李太尉礼上书
　　伏审已即便时肇班寛诏伏惟庆慰恭以某官杰才高迈伟略沈雄履亲贤之所兼享富贵而能守诗书结客莫非天下之英弓剑絶人固有山西之气繇亷车之茂秩啓齐钺之壮猷出拥戎旜环万兵而开府坐纡守绂屏四国以为蕃宁阃制之久劳即殿廷之骤选庆函未列荣牍首临感忭并懐文陈非谕
　　代回谢三路安抚并知澶相等州答贺冬书
　　近以阳徳初升冝茂膺于蕃祉书辞胥庆辄祗率于常彛烦管记之嗣音损缄縢而答贶仰钦谦矩増戢感悰恭以某官名世伟才禁涂硕徳观风治屏暂繄绥御之经入觐严宸行倚弼谟之畧
　　代王尚书谢二贤良书
　　伏审防当工心名在优等荣开贤躅喜动儒林窃以士固有极忠之言而不逄欲治之主抑自陈而曷繇工渇闻至直之对而不得非常之人或后言之是悼遭时以进竭虑为难某官学际圣源识该治体能条教化之所阻莫匪邦家之可行随诏以登广廷有可言之路悉心以奋大笔皆毋讳之辞观进説于此时知立朝于异日未遑修庆首辱占书感忭并深名言曷既
　　代贺李驸马太尉书
　　在复之来七日阳徳初升建子之贯三防王心所慎恭惟某官气钟间杰世袭重侯自潜诗礼之精不溺绮纨之习茂仙枝于厉曲増大清门问主第于平阳蚤光盛选属景长之启惟时万以丛休某适领漕符正遥賔阁苐驰庆牍阻荐夀杯
　　回谢接伴并逺迎书
　　右某启伏审进承诏音出迓隣使冒风霜之正凛饬车马以良勤首贶书函益铭谦矩即谐瞻晤増剧欣翘
　　代答提刑沈主客书
　　阳徳初升庆音首列计方尘于斋几遽嗣辱于诲函礼意备行感懐増剧恭惟某官风力强济才猷茂明北道按章固多于隂徳要涂被用行借于老成钦颂并深名言非悉
　　代元给事回二贤良书
　　伏审随诏造廷竭忠奋笔耀士伦而甚盛跻防等之最高窃以六科之擢异才圣王宪祖宗之用三道之陈大要贤者条教化之原伏惟某官猷为懋明道谊充扩亲遘鸿图之绍首承清问之临正论危言着厥篇而毋隠逺谟重计措诸世而可行上当睿心优入华选侧聆荣问适总计文曽未列于庆函遽先纡于珍牍并深愧忭曷究名言
　　代贺新省副王郎中书
　　伏审就膺恩綍进贰财闱伏惟庆慰恭以某官名重本朝才兼数器洊领事权之要累凝风绩之优华省握兰正郎垣之美秩西州转粟懋使节之肤功旋随中诏之严还任大农之剧坐筹硕画伫仰给于京师行服徽章即进防于侍从侧闻成命窃忭丹衷
　　贺新判都水监杨待制书
　　伏审显对诏函进陞法从兼膺茂幄荣总剧权伏惟庆慰恭以某官才贯防深器函刚实亲遘圣神之防蚤纾贤业之光董淮海之输将备图硕画赡京师之调度方贰大农风力其凝智谋有裕遽当睿选登践华班増峻官仪直云章于内阁伫或绩用统水利于庶邦实允佥言行膺柄任某方栖晖庇倍极欣愉燕贺方深蚁私曷罄
　　上北京王尚书书
　　某东南孤生左右寡援向从乡里之便仕罕识朝廷之显人比为令于河濵始拜公于棨下一见许以国士从此知名相遇逾于幕賔特然加礼以至奉清樽而侍饮授华楮以骋辞唯防恩纪之山丘不知位貌之霄壤方台光之下烛遽辟命之西来迓兵及门征马在道色不忍去言犹欲留屈千骑以荣临加百壶而宠饯命僚从以供都门之帐假车乘以济道涂之行仁浃诸肌感深以泣载念官能之短了无民政之长讫由保全乃免瘝旷忽身居于幕府骇迹逺于门墙盛徳未酬寸心如结恭惟某守安抚尚书元猷经世伟绩光朝领防百工聊掌别京之钥鑪锤万物即持当国之钧俛惟单庸乞望成就报知恐后敢效古人之所存托庇虽遐肯縁故吏而自外
　　上运使卢工部书
　　右某啓某性得滞固学迷本根戢翼泥涂之中抗心霄汉之工无媒仕世所持谨亷以直投人或逄嫌怒向从铨筦补掾淮洲于时使车按临未甞虚月民口臧否易见鄙材较诸孤宦之流最辱上官之荐今兹陋邑越在穷山虽牒诉究懐时有一得而衣冠过境嵗无防何尚安善治之闻以动当涂之聴因窃念居虽独必加乎慎室虽暗犹不可欺愈自操修庶全始卒迄兹再考敢有贰心岂谓伏遇运使工部识度内融聪明外照视千里犹跬歩之近无一吏遁洁汚之形察知介愚意欲采防齿牙谗啓羽党随生念防躬成就之期在此举耳舍盛徳挈提之力更何门哉况运使工部夙简上衷甫成最状朝佥所属柄用其归行优诏之趣还惧荐章之弗及伏望曲矜濡滞亟赐甄收庻使垂成之踪免懐不满之意斯辰题品傥一出于厚恩异日埏镕愿复依于巨造舍是而往未知所裁
　　回都运孙待制书
　　洊枉珍函备形勤思登车揽辔承甫次于近封挽粟飞刍行总图于硕画冒早春之余凛萃妙履之多休良晤非遥倍深欣企
　　回贺秦州马给事谢到任书
　　审即便时肇开于幕府未驰庆问首枉于牋函惟望重于朝端加任雄于阃外兵民一道繄绥御之大方文武兼才伫设施于逺略罔须累日亟厎丕功
　　回华州桑少卿书
　　自濶风规已更月律方阻晤言之接俄欣音问之来承履春和益蕃时祉甫告成于治绩行入对于恩章余觊珍颐少符勤祷
　　回延州郭宣徽书
　　自闻开府甞获布书喜条教之已颁知兵民之有頼旋纡珍牍备写谦懐审顺履于春固载蕃于时祉伏惟某官纯忠许国伟略絶人缓带邉藩方坐筹于胜算运枢陪幄行入畅于元猷益防燕兴少符颂臆
　　权延州薛司勲书
　　恭惟运使司勲才兼数器望重本朝自结主知益纡贤业付之西略倚若长城勲鼎待铭鬯无前之伟绩诏函趣觐膺不次之徽恩茂对令辰载蕃景福某心驰阙下迹系幕中徒防庆牍之修实阻夀杯之献
　　代魏公到任谢集贤仆射相公枢宻司空侍中书
　　被遇三朝荣跻二府无补乾坤之造但惊嵗月之迁矧冠宰涂恐妨贤路屡陈封奏始解繁机仍叨帅节之持将耀里门之入两轓北去未容翁子之还乡六纛西来已继召公之分陜并防诸将兼绥尔民实谋谟之久劳殆思虑之都耗曷经逺畧可称剧权此盖某官宻启睿心力陈宰论称某忠荩之所守苟有使令而弗辞遂易守符乃付兵要上慿神圣之妙算頼钧枢之伟谟庻防薄才克济大亊
　　中丞誎议书
　　伏审就膺朝绂进领台纲成命既行羣言惟允恭以中丞諌议器函刚实才贯防深学到圣贤之归性兼忠义之守誎垣謇谔职衮阙之弥缝禁掖翺翔写纶言之温厚旋登宪府之长独立治朝之班台中之评补聪明于真主天下之望耸风采于诤臣企抃并深文陈非悉
　　谓渭州蔡待制书
　　往嵗从知逾年叅画在平时之无事犹曰匪才方今日之用兵复云何补会上台之开府总西略以议邉势难苟安谊合引去随辟书之新选矧自有于诸公仍戎幕之旧居但免为于逐客岂谓禁涂之元老不遗冗路之孤生特屈谦尊过垂庆问百拜伏读仰佳贶之所临一言赐褒获珍藏而何幸
　　代魏回回赵参政书
　　藩条初布甞谐谢恳之敷国论多余遽荷庆音之坠厚辞溢羙隆礼过谦惟参断于万防益顺绥于百福伏以某官学优圣域名重王朝挺公中不倚之亮诚履孝悌甚高之美行贰洪钧之宰制未摅真相之伟才敡徽册以登庸行毕大臣之能事倍调燕餗少副瞻祈







　　祠部集巻二十七
　　钦定四库全书
　　祠部集巻二十八　　　　　宋　强至　撰书
　　代魏公贺昭文相公书
　　伏审进膺显册复秉洪钧廊庙登贤寰区均庆伏惟某官山河间气社稷宗工挟重计以翊本朝履正徳以仪庶位措今师古早摅珍防于可行尊主泽民乆鬯伟谟于已试向辞几政之要洊布教条之寛顾西土之具瞻遹归帅尹烦东山之强起实为苍生行宣经济之元猷坐格太平之极致某侧闻成命窃忭丹衷
　　贺王防政书
　　窃审茂对制恩防闻几务君子得行其道众贤相庆于朝伏惟某官函徳淳深秉彛惇大体温辞而书命三代之风可还对清问以传经一时之论无苟天下之望蚤名未仕之臯防廷中之谟暂贰有声之邴魏侧闻睿简增忭鄙懐
　　上相州傅待制书
　　此参戎幕未逾匝月之期再颁军书复应上台之辟审开尊府适在别都既不能备一日之使令得称故吏于门下又不获释累年之愿望畧闻余论于坐隅遐企末光増深愚抱伏惟某官量包公辅学际圣贤广誉令名仰若泰山之重危言珍防措诸四海之安蚤临长于谏垣旋出观于治屏上心图治矧闻献纳之前规中诏趋归当鬯经纶之伟业春韶过半时祉载蕃愿为国家精调寝餗
　　代魏公回刘郎中书
　　比总帅符益疏贤范宣本朝之利泽方究寸懐枉顺驿之飞文过形厚意矧惟钜业夙简渊衷伫马政之有成被龙光于不次余惟辅卫少副愿言
　　回赵防政书
　　比领守符兼提师路才奉行于寛诏即论谢于单函国论多余邮音继及过形贲饰增重常彛惟参断于万几谅翕膺乎百福伏惟某官端朝硕望经世元猷天下表仪仰渊骞之徳行廷中事业賛邴魏之谋谟益保粹襟行膺徽册
　　回王宣徽书
　　比縁病质丐领僻州帅路别都遽防于委寄守符留钥遂忝于交承頼善政之有条容鄙才之循迹尚期必告得尽所闻
　　又
　　遄驰卓马之朝入赴苍龙之阙方懐盛徳稽布尺书忽前坠于诲音第中藏于感臆伏惟某官道包众美气禀元精出入三朝备纾于贤业东西二府行慰于民瞻伏望上为邦家益绥寝餗
　　代冯内翰回广州余尚书书
　　伏审被明诏之温辞陟中台之贵秩官仪益峻物论佥荣敢图自损逹尊首贻宠教仰服谦懐之厚苐藏感臆之深恭惟某官道徳宗工文章隽老才周数器名重本朝危言早动于丹墀伟绩近光于铜柱兼倚逺畧暂提南海之要封若咨升庸当简曲江之旧徳伏望上为邦社精绥燕兴
　　代王内翰上贾梁二相书
　　某擢始孤生躐跻近侍与材散木繄化匠之为容获器寒金繇宰钧之所铸旋冒复门之华选寝疏翘馆之盛防居企台仪间劳禁职曾缺音函之献莫徳宇之寜伏惟静镇会都乐班寛诏神明所右福祚其蕃恭以某官识交天人诚贯日月带上公之印绶拥方伯之旌旗威行列城令肃外阃身任安危之重逺俗犹闻才通文武之兼万邦以宪虽衮衣愿封于东邑欲留周公而舟楫能济于巨川当用啇相行膺徽册还秉元钧
　　程宣徽书
　　阻拜台符屡环岁厯实首承于内命且兼领于他司间裁诏诰之余旋汩簿书之冗单函不讲盛徳焉依窃恃误知之深尚寛苛礼之废伏惟坐观藩政翕受天祺恭以某官道具将明体凝简厚抱庙堂之伟业挺金石之纯诚贰政钧枢少见大人之能事班条屏翰未收真相之极功矧徽省之臣区即宰涂之便道节趋非晩柄任其时抃跃维深文陈曷罄
　　王定州君贶张南京安道钱防州子飞书
　　逖阻珍羣屡迁华序思纶言之对掌深慕昔游玷诏防之首承实亏时望牵禁扄之职业事官府之文移寸虑日劳天书坐应念惟妙履参向厐禠防以某官忠谅一心诚明正性髙文典册以甲乎科等危言至论以根夫治经润色辰猷蚤摅不世之蕴谟明王体乆具有生之瞻旅析左符遹临臣屏矧讲求于新治方谘纳于嘉谋靡须五月之政成即被三篇之册拜
　　唐龙图子方书
　　伏惟众临大计诞拥繁禧恭以某官名世标才际天蕴识蚤纾贤业自结主知开正论于炼垣竣荣班于延阁时议加重风声有休董北道之输将暂烦硕画赡中都之供亿伫报肤功行奉诏音骤归柄任
　　吴仲庶孙次公王至之张文裕书
　　乆濶朝游载瞻贤范禁涂视草适居侍从之劳讼舍坐棠谅乐中和之职伏惟某官当世隽老为时闻人猷谋可师徳业甚懋总列城于一道节制攸归严督府之万兵恩威并畅行祗迅台益卫粹襟
　　李西台书
　　向职禁扄乆违徳字伏惟践文昌之贵秩乐素里之平居益介康祺弥余逸韵防以某官得气间杰为时老成识逹圣贤之归言该名理之要栢台留务遂清尚以优游李蹊庆宗袭余芳之止足倍慎高言之飬行光大政之谘
　　郝殿后问侯书
　　总师西来百为所系懐贤东望千里而遥驰诚则深布问差缓矧惟防畧夙简睿心节旄蚤进于荣班陛防乆提于禁旅行膺徽册入賛鸿枢益防燕兴庶符瞻颂
　　回懐州傅待制书
　　承临便郡已布寛条髙谊逈存珍函昔及矧惟厚望早服近班笔下极言尝论治乱之体禁中劝讲乆格圣人之聪谅坐席之甫温即锋车之趣召
　　渭州蔡待制问候书
　　帅符所守顾燕语之莫同使驿之来反凾封之继相比惟福履诞拥厐禠缓带轻裘坐销邉鄙之警长辔逺御益重朝廷之威更冀珍頥别膺宠数
　　回新防州路提形李少卿书
　　窃审被命中宸按章左蜀首诏尺牍増戢寸襟矧厚望之端朝加杰才之经世跻荣卿寺乆懋于风声擢职使台行光于时论
　　回吕省副书
　　审承召节进贰财闱解守绂以还朝抗使旌而就道嘉谟造膝行入对于清光贤业致身期坐追于先烈沭音凾之叙别企徳范以驰诚益防寝兴少符瞻颂
　　回诸处知州寒食问候书
　　木行贯序禁火丁辰首枉书辞备形礼意矧惟治绩洽着懽謡佳节遹临蕃禧参向其为感颂曷尽名云
　　回杨四厢书
　　向承高谊逺枉盛牋论志意之欲为顾言辞之甚壮知是仁者之有勇可使懦夫之闻风间又相规正如所愿其为钦感尤剧铭藏
　　回郭宣徽禁烟问候书
　　木行贯序火禁丁辰首枉诲音备形礼意伏惟某官位光台路勲在王家龙虎兵韬自坐筹于方畧貔貅将士皆逺服于威名临履春和益蕃时祉
　　回王介甫内翰书
　　入相三朝坐弥一纪以有限之才而应无穷之务岂惟精力之已疲以尝试之身而妨未用之贤抑亦宠荣之太乆恳陈轩陛得守乡邦功名弗居虽暂往哲之趋进退粗得偶合至贤之心喜素节之防全枉盛辞而溢美适来总帅遂缓布书旋承违乐职之高懐属演纶之大手前席论议宻简圣人之本朝文章行追典诰之体春暄未过福履自持卑情无任瞻恋依驰之至
　　回新知虢州田大卿书
　　比承高谊特贶辰牋摅经世之逺谋条御边之上防析文武为二道既破据儒之谈讲兵戎之大几有禆陋识之见不时布谢惟日懐慙春序过中坐经增裕更加精啬以对宠褒
　　贺提刑雷左藏书
　　审承恩诏出按刑章矧风绩之乆凝加时名之素着首膺拜选允穆朝言伫闻庶狱之平反庸副上心之钦恤下车视事列郡瞻风忺忻攸深敷云非悉
　　赵参政韩副枢卲副枢问候书
　　遹来总帅讫此逾时乏文武之兼资统兵民于诸道内收已竭之虑外役乆劳之躯殆无少间遂缺通问伏某官徳函惇大才贯几深经世有为扩初心于康济致君以道鬯伟迹于太平行膺徽册之光以副荐绅之属春韶云暮时祉载蕃益保燕兴少符瞻颂
　　贺北京王宣徽书
　　窃审诞膺制册增竣台仪成命既行羣言允伏伏惟某官器函惇大道贯惇深早更要路之游徧歴禁涂之选司别都之管钥再倚保厘秉二府之钧枢乆稽登用聊褒崇夫伟业繄宣鬯于徽猷行肆命于三篇以图寜于万化永言忭颂曷究悃悰
　　荅贺庆阳李水部几宜书
　　窃审逺赴辟书比临戎幕高材所处大府之光伏惟机议水部识度惇深性资夷旷屡违藩镇之荐自乐丘园之居宜难退身起为知巳兵民胥頼喜婉画之必从宾主相权计成功之可底行畴显效进服华章依颂并深名言非悉
　　回河隂提举辇杜比尚书
　　伏审显膺明命荣领剧司未列庆函首贻诲牍欣服谦矩增铭感悰伏惟提举比部风力素强时才兼懋董河放于一道方頼底功按舟运之万艘遽更重寄行旌显效进服华章欣颂并深文陈非悉
　　回贺吴舍人书
　　审被制函进陞词掖矧惟厚望蚤映端朝重润色于辰猷首廷登于俊徳文章独擅荣司纶綍之言伯仲相望增盛衣冠之事其为欣慰奚尽敷云
　　回相州谢秘监谢到任书
　　审即便时已班寛诏矧惟耆徳早懋风猷望所舍之甘棠阻观新政喜故乡之乔木亦被深仁首坠诲音増铭感臆
　　回降州薛郎中谢到任书
　　窃审涓辰其吉布治云初曾庆问之未修遽荣缄之首及矧惟风力卓建事功巻百城澄按之才就一郡抚柔之寄宁乆班于寛诏必当复于要权感颂并懐名言非谕
　　回前知虢州李大卿谢得替书
　　辱纡累幅承觧左符行路遮留感惜仁候之去还朝进对伫剔明主之休矧治最之告成即恩章之增宠勉加导卫庸慰攀祈
　　河北运使张兵部问候书
　　帅府所总遂成讯问之踈使范且遥第怅燕言之隔惟输将于北道方赡给于中都心计坐经事功日懋甫交春夏未适寒暄宜益防于寝兴即前膺于进擢
　　回张度之书
　　比以强敌玩塞重师宿邉爰咨近臣俾防诸将方安阳得守之后甫尔北归以康定用兵之间尝参西畧命曰俞徃义何敢辞窃自视短踈之才阻相从论议之益或上慿睿算粗宁疆堠之绎骚则再请乡邦稍觊病躯之休息辱书云及见意良勤懐戢钦铭兼深悃臆
　　回京西提刑徐郎中谢到任书
　　审即便时已临重职逺纡珍牍备谂谦懐矧风力之素强加时名之兼劭按章列郡狱将底于无寃翔歩要涂门伫符于必大
　　回提刑康左藏书
　　比审涓辰巳谐视事逈存勤意首枉珍题矧素着于能声复深懐于壮畧参按刑章之剧伫登治状之优欣佩并深名言非悉
　　鄜州潘皇城镇潼桑少卿问候书
　　向总帅符毎懐贤范方怅晤言之遽欣音问之来春夏甫交寝兴良适矧乆凝于风绩行荗对于恩章益觊珍调少符勤祷
　　回徐州赵观文问候书
　　向处近司最叨至契青云当日既得路以同升黄阁此时复请麾而继去春言暌隔积有寤思檄书颇多函讯遂缺此惟妙履益介厐禠伏以某官勲懋三朝道光一徳恳辞要路暂收康济之伟才乐就东藩自飬夀臧之盛福未繇清晤曷罄丹衷
　　回徐州赵观文书
　　窃审屡陈封奏始解政机爰均佚于善藩仍跻荣于秘殿素懐兹适清议逾高伏惟某官道际醇全徳涵浑厚千载台路一心王家举至治于可行避成功而不有宰钧咫尺弗须徽册之登庸守绂优游自喜黄堂之卧理未修庆礼先枉诲音感忭并懐名言非谕
　　回种作坊书
　　逺烦専介埀致长牋承谦短之持循列逊辞而刻责伫观后效庸绍先芬钦服尤深谕言非悉
　　回南京李太尉问候书
　　向总帅符益疏贤范比缺音函之奉仰谘徳宇之安敢谓隆谦遽先惠问肇临夏籥增固生经伏惟某官伟畧冠时纯忠许国庆传相公之后望重亲贤之间出布寛条兼领别都之管籥行膺讯台对司有府之枢机更冀珍頥少符防颂
　　谢韩魏公书
　　今月五日伏奉敕命就充前件差遣者大丞相之尊矧出専于逺畧诸从事之后乃容有于孱生任非所长媿不胜数如某者下科二纪孤宦四方未为造物之所知已分委身于无用向参戒于一道甫备位于再期顾吏课以曾无于军书而何有忽闻边衅之启函頼庙谟之平特烦上公并防诸将幕府诸彦各懐所有而从行江乡鲰儒合谢不能而引去弗为逐客已曰幸人况辱荐章之留更形褒字之宠随降俞防实縁重言恭惟文武之兼资当此兵民之大寄凢塞外地形之险易如探诸懐毎笔端疆事之指麾不劳余力就有属寮之一得曷禆精虑之万分夫何妄庸亦被收采此葢伏遇判府经畧司徒侍中以陞绌天下士伦之手为进退幕中宾从之心聪明所临贤否俱判察介愚之有守发慰荐于无疑敢不慷慨功名激昻志气誓坚素节图报厚恩舍此以还未知所措
　　荅陜府知府秘坚书
　　迹系闗中心驰门下自嗟仕路之晩辈未识儒林之丈人屡欲一书之上陈率因多事而中废简疎已甚罪戾是期敢图恩容逈出意料首颁温教垂领寒踪捧读以还感惭尤剧仰惟旧徳夙懋壮猷坐布寛条兹继召公之聼讼行追先烈岂専邢晏之多才伏望上为邦家精调寝餗下情无任激切感颂之至
　　代魏公问候青州欧阳尚书书
　　并游台路继领守符道谊之尊矧平生之所慕晤言之隔因终日以载思顺履烦炎诞膺茂祉伏惟某官乾坤间气社稷元勲力辞几政之繁乐布教条之裕功成不处一州暂巻于经纶治间多余大笔时争于造化行谟王体还慰民瞻益防粹襟前迎徽册
　　回滋州晁大卿书
　　窃审最状告成更书受代扶老携防莫挽邓候之来进直纳忠将前文帝之问伏惟知府大卿器涵浑厚才贯几深蚤收时名履想风迹藩条宣布已副朝廷之长人国论谟明伫还家世之旧物遽违芘藾方剧攀瞻首枉诲音仰衔谦徳益调寝餗前服宠休感颂倾祈不胜下恳
　　回新提举杂使司李郎中书
　　窃审祥琴甫御恩诏随颁实借周才复司重任行栖余批增抃丹衷伏惟提举郎中望厚本朝用兼数器剧繁之委中外以更富国强兵蚤讲明于利术飞刍挽粟洊董按于边储行底茂功函膺顕用尚稽修庆首辱赐书感跃并懐名言非谕
　　河阳富相公书
　　出刺剧州遽弥于嵗歴坐疏翘馆增跂于台躔惧干上衮之威遂缺单凾之献伏惟布宣寛诏偃息重藩隂有神明来相福祚恭惟某官枢衡旧徳金石纯诚才兼文武之资身系安危之托辞神机之制胜露公冕以观风太师维垣均佚河乔之镇一相处外增劳岩石之瞻寒籥贯辰生经廸吉上副眷倚益康夀祺
　　与顺安知军王太观崇仪书
　　向吏别都获依大幕披肺肝而相照均手足以逾亲兹方君侯改授于使名而防鄙继从于帅辟朋簮一散官路相望北塞西州邈焉异处前车后乘那得同游朔风巳寒尊体无恙恭惟辞才该敏术业宏长勲代素高有光华于国史军城非乆即振发于家声功名在前富贵如拾倍绥吉履少副愚诚
　　枢宻司徒侍中书
　　董输将之大计罔知轻画之所繇复侍从之旧聨逾觉宠荣之为重窃以四方置使三路难才毎至才端之选抡尤难河朔之付畀葢强敌限北洪流贯中金缯之所嵗縻芟楗之所时赋连营数万余卒既广军须緜地三十六城乃繁吏稍转给中费澄清具员宜求兼能以委重寄如某者受性固滞与时濶疎曾乏器资之长屡更事任之剧财闱倅职顷尝左右于大农漕节宣风比厯东西之烦使了无金糓之要术絶底涓埃之细劳更容短才当此一道靖言所自良有由来此葢伏遇枢宻司徒侍中首賛神机恊宣宰论进人欲劝其后所以先録匪功与物不求其周所以兼收片善遂令驽猥讫冐龙光敢不讲图利源区序官品冈有贰事少酬大钧
　　代史舘王相公荅高丽王王徽书
　　使节度朝専逹乡风之悃台使备位随叨隆礼之辞祗服谦懐逾深感抱伏惟某官器函刚实材挺沉雄弗蹈近规自存逺识诗书袭治盛文雅于一方琛賮输勤因宠荣于百世春和所履时祉载蕃瞻企所萦敷陈匪悉
　　又代参政冯谏议荅高丽王书
　　斗隔天隅日倾风问逺沐音题之及仍颁珍贡之余礼好兼隆铭藏逾剧伏惟某官杰才不世精识絶人面内本朝自出勤恭之禀身先一国蚤闻礼义之兴倍顺节宣永绥福祚其为瞻颂奚尽名言
　　回知州州王夀朋职方书
　　右某向者清衷择守自付剧州吉旦临民乆开尊府曾是庆音之缓有如严谴之加伏惟知府职方名为主知才与时偶厯荷宠寄率收治功甫息按章之车未温賛计之席遽会朝廷之简擢往绥淮海之流离曾未逾时果闻速效班条之日巳布仁扩惠以徕之去贯之民俄扶老携防而至者行甄最状亟服异恩首枉诲函倍藏感臆永言愧忭曷尽敷云
　　相州佥判韩都官书
　　比防俞诏得守故乡方少慰于初心将前资于婉画甫懐章而就道遽改帅以出闗事愿两违晤言载隔矧郎垣之硕彦实王国之美才即聼褒陞倍祈辅毓
　　代韩玉汝到任谢两禁而下书
　　任剧非长輙领漕台之要部投闲未几复跻延阁之近班视职云初尸荣是惧窃惟朔野实控强隣军须吏稍之仍繁嵗敛月支之仅足且地赋之登有限而河防之费不赀所以此方尤先他路董是外计可容短才如某者性迂以疎器浅而陋顷縁误擢尝左右于大农比复冒居厯东西之烦使终无利术蔑建事功矧中年多难之余当一道要司之总愈云非据良自为容幸遇某官曲掩孱虚隂加奨与助穆朝言之允俾尘邦选之优既窃过恩兼还旧物誓图薄效少荅厚知
　　问候新益州赵资政书
　　窃审就奉朝缗再临井络行前登于长道首入觐于明廷适冐秋严载蕃时祉伏惟某官元猷经世精识际天挺忠絶不倚之亮诚笃孝悌甚高之美行顷镇全蜀坐熈一方遽被丁宁之诏音窃比乖崖之治迹维时华夏兼懐复慰于逺人当代赵张専美不容于前史靡俟更书之及即闻旧徳之图葢飬天倪还谟王体
　　回谢北京判府司徒侍中书
　　乆依门墙独立幕府禆补奚云于万一荐论以讫于再三毎防重言随葢众观父母能生而不能成就岂如尽卵翼之始终王公或礼而莫或照知岂有洞肺肝之表里此有感臆之中出无复俪词之外文直书悃悰具述崖畧既寛苛礼之不至又损逹尊而弗居饬管记以占宠褒之过辞纡亲翰以洒恩勤之别谕拜而伏读出夸僚友以传观藏以为荣期与子孙之相授恭惟判府司徒侍中徳包众美泽在羣生钟鼎不足镂万世之勲未尝挂口圭衮可以肆三台之体滋务抑躬矧朝廷之倚方深而海宇之瞻有在行膺徽册复鬯元猷
　　回淮南西路提刑潘华国都官书
　　右某爰初诏还本继高贤之后曾未陞见已迁他局之间不容复守于成规是亦参差于幸防汲水涶涸淮舟亟行叙违不假于一言遂成轻别驰想忽经夫半嵗中抱沈疴向防惠诲之过勤职是报书之差缓春暄所履时祉载蕃仰惟杰才休有令问能兼数器宁専刑狱之重难势匪乆居别副朝廷之擢用兹众人之望如此非下交之心独然愿调燕兴饮食之宜庸慰祷颂瞻依之切
　　回紫防李舍人书
　　窃审恩赐函命词掖登贤伏惟庆慰某官道贯醇深器防浑厚比属祥琴之御遹从召节之趋言动以书威顔甚迩落黄堂之试笔岂特文章之工上法座之奏篇更臻训诰之体庆音未列荣问首临媿抃交懐名言非谕
　　回蔡侍制书
　　伏审广屯戍守始盛筑于塞垣甫讫工徒爰垂褒于诏检建不防之雄势出无疑之伟谋丕绩既成宜被叹嘉之谕片言何补过形逊抑之辞行议顕庸益光大用
　　回徐州知府赵尚书书
　　疎缺邮音比若旧疴之作优游藩政第勤盛徳之思顺履秋炎载蕃时祉伏惟某官壮猷经世伟业熈朝重徳以镇世浮至诚以矫物伪宣风巳屏方尊外牧之权议道中台行贰上公之旧倍绥燕起少副瞻祈
　　回庆州王给事晋州陆谏议成都府张龙图书
　　责重力疲属旧疴之间作情勤礼厚枉荣问之遐临矧惟近侍之先暂布要藩之治民风观省已洽于颂声王体谟明伫膺于诏召益绥燕餗前对龙光
　　回两府逺迎书
　　比者蕲解帅符获纡卿绂嚢封沥恳愿从便道之行召节垂音趋赴明廷之觐载躯征驭甫次近圻敢图鼎席之崇首枉钧函之重恩勤既渥劳来仍周仰止台光喜接辞之有日丛然愚悃苐戢感以无涯
　　贺杭州胡观文书
　　伏审已即便时肇颁寛诏伏惟庆慰恭以某官量函惇大道际醇深天下中庸遹追于先烈上前智畧蚤鬯于伟谋体貎两朝股肱一徳蕲解繁机之剧请从更镇之行重违左右之弼臣乃付东南之都府峻官仪于秘殿兼领左鱼大荣观于故乡逈逾驷马靡俟政成于五月行膺册拜之三篇
　　回昌州张都官书
　　向者某官拥麾劔外取道闗中媿主礼之缺然嘉贤规之觏止暌违既乆瞻系良深遽首枉于珍函审巳班于寛诏勉绥福履行对恩章感颂并懐名言非谕
　　吴副枢问候书
　　伏念假守闗中居有诏条之奉驰心门下坐疎竿牍之修比蕃外除甫当入觐神明所右福祚甚蕃恭以某官惇大有容直清不倚富贤人之徳业贯夫子之文章奋笔以对大廷早摅珍防飞緌而歩青禁寖服皇僚方尹治于神几遽贰谋于枢幄股肱一徳体貎両朝衔防家居矧祥琴之既御掦休陛见伫徽册之所延翼载丕图缉熈盛化得伸素志允蹈昌言
　　回崔直讲书
　　比审庠序师儒取徳进以居其位庙堂公相推经明以荐诸朝而某官学术精深履行纯茂遹当盛选以式诸生行将扩道谊之渊源极圣贤之防趣惇成善教续履华涂首贶长笺増名寸抱
　　贺郭副枢书
　　伏审肇开幕府总制邉藩条诏所班兵民胥悦伏惟庆忭恭以某官杰才高世伟绩熈朝拥都统之旌旗带中枢之印绶出防诸将暂烦樽俎之筹坐制小戎行纪于常之烈某方縻守绂阻叩宾闳就庆烈以无从驰懽诚而苐剧
　　回集贤相公书
　　始布诏条继驰牋牍不谓邮程之缓未尘凢次之观念鼎席之乆同枉均函而首及温辞贲饰之相假厚谊兼懐之两存仍审顺履春寒首调天縡神明所祐福祚其蕃伏惟某官社稷宗工庙堂元老得位行道扩经济之初心尊主庇民鬯防年之伟绩倍祈自夀永副具瞻
　　相州王秘监问候书
　　适提帅节益阻贤规眷言父母之邦幸被神明之化班春伊始向福其蕃伏惟某官才贯几深量函夷逺夙懋元龟之徳行闻大政之咨倍保夀康少符瞻祷
　　相州都监魏文思书
　　比防朝綍得守乡邦望邺下之多贤将亲英槩总闗西之诸将遽失初心顺履春寒益臻时祉更希精啬以迓褒章
　　回绛州薛司勲书
　　比闻移郡遽辱占书惟望重于外台固才兼于数器竭宠财餽食之效懋瞻国实边之谋行之累年富有大计忽假藩条之宣布就烦疆事之处裁然功名之间虽古人而多忤而得丧之际惟贤者之能平旧绩甚彰要涂行复
　　回陜西都运孙待制书
　　审对恩函就更使节抗严旌而在道已乆属封枉珍牍以飞文良衔重意伏惟某官才猷焕发业履精纯物望胥归帝心特简此暂烦于外计行归渉于近司遐冐余寒倍绥妙履即谐晤揖尤据欣翘
　　回晋州陆待制书
　　比承坠翰审已班条矧惟厚望端才杰望高世入跻延阁之要出帅边藩之雄收经逺之壮猷以临一郡报宜民之善政岂俟三年行被诏音进参柄用
　　回北京王宫保书
　　始辞宰柄避当路之妨贤旋领守符许故乡之均佚不图乘章之吏忽起开边之师遂改帅于闗中俾总戎于阃外节制诸将抚绥此民苐巳布于寛条曾未周于逺畧敢谓保厘之多暇首烦管记之占书礼意过勤谦懐滋厚不忘永好尤剧中藏
　　代王给事贺判府司徒侍中书
　　伏审恳避洪钧荣归素里剖麟符而作镇露貂冕以观风适揆刚辰肇开尊府伏惟庆慰恭以某官诚明正性忠亮一心掲日月之贵名恊风云之盛防道光台路勲济王涂二府洊更巳毕大臣之能事三朝允頼弗居真相之极功力抗奏封请还政柄许辞尊于廊庙聊均佚于乡邦驷马云归揜蜀人之伟觐百壶所饯小奕奕之前诗寕乆衮衣之留即闻绨检之召复由外相入冠上台某适守闗中方遥门下阻陪庆列第剧懽诚
　　集贤仆射相公书
　　伏审具告治廷诞敡賛册进陞揆路增耀宰司伏惟庆慰恭以某官社稷宗工山河间气乆亚宰涂之序力跻王路之平崇贤黜奸寛役均赋底休功于甚盛鬯伟绩以无前谟左右于廷中三朝所頼系安危于天下一纪于兹侔伊尹之保衡近汾阳之书考上台絶礼已殚体貎之隆左相极班更益仪刑之重某身疎材馆职系州麾趋庆莫遑驰诚第切
　　枢宻太史侍中书
　　伏以西京讲物允重三朝之辰东国着经实尊五始之月恭以某官勲高盟府道济治朝外镇四夷峻具瞻之尹石同寅二徳永相比之星台上日始和繁禠备舍苐切夀康之祝阻修拜伏之仪
　　二副宻书
　　恭惟某官际天杰识经世元猷总制五兵叅宻谋于帷幄发挥多算重强势于朝廷顺履王正永绥天禄某乆栖台庇适领守符就庆列以无从沥颂言而苐剧
　　河阳判府相公书
　　恭以某官钧衡旧徳金石纯诚太史维垣早调元于台鼎一相处外聊观政于辅蕃开祚膺期对时纳祉某适膺守绂阻奉夀杯苐瞻黄閤之严曷罄丹函之祝
　　三路帅书
　　恭惟某官任雄方面道秉上心兼制民兵矧恩威之并着外攘敌防固勲业之逾高顺履一元载蕃百禄企宾闳而且邈荐夀斚以无从
　　郭副枢书
　　恭惟某官杰才闳博伟畧沉雄暂虚枢廷实赖经谋之逺都统帅路行观伟绩之成上日斯临荗祥攸介某把麾兹土望履无阶苐防庆牍之驰莫遂夀杯之奉
　　回両制以上贺书
　　领闗中之通漕曾乏寸劳守剑外之剧州遽叨宠寄罔功自讼匪报尤慙惟是短才屡更烦使诸公并进晩跻侍从之班比嵗再迁骤直图书之阁复被防于涣渥俾镇抚于坤维陈避无从为容有自此葢某官力开公论坐政官荣遂使无庸之资亦当不次之任未摅感臆先坠庆音愧戢并懐文陈非谕
　　代王龙图上中丞书
　　向以诏条所布风力不强间抱旧疴有愧昔人之卧理亲占温教过烦长者之忧思积感殊深布书差缓恭以某官气资方劲业履淳修足临长于诤臣爰畴咨于防老毅然正论巳耸台中之评沃乃清衷行收天下之望
　　西京韩龙图书
　　爰初王府尝备禄漕止同众人粗了一职敢谓去离于左右尚防记忆于姓名比从宦于闗中复拜公于棨下不遗故吏之贱俾厠大宾之筵拜嘉再三赐语良乆聿来帅幕亦有军需论谢恳以稍稽铭感懐而独在伏惟保厘居暇福祚膺时恭以留守龙图给事道徳可师勲业自任垂光近侍直延阁之图书倚重老成掌别都之管钥行归柄用即聼召还
　　回省副呉工部书
　　审承诏綍登赋财闱伏惟庆慰恭以某官识逺量宏文醇行洁具青云之贤器觇緑字于书林旋拥守麾比持漕节眷大农之经费赡给拜家实外计之委输渊源金糓从来选造尤曰难才硕画所图佥言惟允即雍容于法从亟润色于辰猷未列庆函首台荣牍永言感忭曷究文陈
　　九日与四路帅书
　　素籥贯辰黄华耀节阻奉登高之乐苐増懐逺之劳恭惟某官经世伟才济时距业出临帅阃暂资绥御之方入觐王朝行罄弼谟之蕴霜棱倍厉时祉载蕃



　　祠部集巻二十八
　　钦定四库全书
　　祠部集巻二十九　　　　　宋　强至　撰书
　　代魏公贺两府书
　　斗揭寅柄帝乗震涂尊五始以书元风万民而布治伏以某官股肱王体陶冶化工辅累洽之休期跻太平之极致维春期之所向与岁厯以咸新某方守北门正遥东阁兹阻寿杯之奉第伸庆牍之防
　　贺密院书
　　春秋一元本岁功之所起天地交防验卦气之斯临伏以某官峻徳谟明圣辰感防制枢廷之胜算懋彛鼎之肤功三朔始和百祥备舍某适司宫钥方逺门墉阻荐寿祺第深诚祷
　　代赵待制贺张唐公侍读书
　　伏审被绨检之新渥陟金华之近班増峻官仪允谐物论恭以某官职致夷逺材猷博通蔑视贵高之涂静持恬尚之守向淹回于儒馆旋感防于帝震词掖代言鼓动圣谟之奥经帷进读发挥贤蕴之光矧稽古之丁辰方用文而辅治遹图峻徳滋耀禁聨某辱厚知侧闻成命永言欣跃倍集悃悰
　　贺枢宻王侍郎书
　　伏审显奉制函荣跻宥省邸音传报舆论愈谐恭以某官学造本元体凝简厚有镇浮之徳以耸乎物望有经逺之业以简乎上心向服宪纲言必闗于国体比书内命辞毎鬯于辰猷防帷幄之虚员慎枢机之制胜方权纲总擥之际睿选已明正才杰同升之期恩章不次亟从内相遹近置司太平可需幸君子之得位中外相庆以圣王之用人矧辱已知倍深距跃
　　答澶州学士书
　　自去思庥尝论感槩曽牋牒之不继唯簿书之是供迹日以疎心固独在頼髙明之所照贷简惰之可诛亲占教文过形体意不遗下邑之贱加恵上尊之余惕然汗顔俯以拜贶方春在序于气尚寒仰维福绥益茂时祉恭以某官班条盛府夷俟于终更改命外台遹图于硕画不次之用可立以须庶令孤生永有栖倚
　　代成都赵龙图谢杂学士及内制以上书
　　擢始寒生寖阶法从误中宸之简防总北道之书将河既安流岁复小稔第云烦使曽罔寸劳而一岁之间再迁者禁职数月之内就领于帅藩窃惟近侍之中最在羣公之末躐等以进度才安任顾叙让之弗从信为容之有自此葢伏遇某官力开公论靡防人言遂使无庸之姿遽当不次之任未摅感臆先坠庆音益知函贷之深弗即简疏之弃永言愧戢曷尽名云
　　谢待制以下及诸路帅府书
　　领使北陲备官数月曽乏事功之建第循餽挽之常防以菲才擢于不次付蜀门之剧镇加禁阁之崇聨遂列荣阶讫无庸服勉收愧汗冐对恩章方恐惧于烦言益省循于愚分逾涯已甚取诮宜然敢谓爱私首诒庆问溢美辞而满幅永嘉好以兼怀戢感良深文陈岂悉
　　与交代韩端明书
　　比者就蒙涣渥移守坤维镇剧地雄俗繁物伙有江山之控带兼民卒之抚绥唯是短能曷知逺畧躐班行而亟用沥悃悰以自陈让不获从愧无以释頼继髙贤之后具存善政之宜旧必告新愿备言于矩矱小而任大庶尽力以自循已饬单车即登长道揖风期而不逺获天幸以何多恭以治功休成謡诵腾洽介圭入觐行对岩廊之睟容英衮畅谋伫还家世之旧物倍调燕餗少副欣祈
　　谢永兴军知府王龙图书
　　幕府初开谓必収于豪俊辟书累上终无异于孱庸自应所知之求莫如兹举之确旋叨成命增悚懦窃以陜服以西雍都为剧帅压五路兵雄万屯从来长人得自选士虽指麾一定但専委于文书而绥御两闲亦与闻于论议参是机事要惟杰才若某甚愚无他可采驱驰州县唯簿书期防之是知生长江湖何车甲训齐之曽识乃冐从军之选殊乖责实之宜非保任之使然曷侥幸而及此斯葢伏遇知府安抚龙图谊无求备请在必行存心奬提极力论置始奏已光于疎贱矧知再三短能絶跂于髙明宁禆万一第坚素守益攷旧闻侍经逺之谈使少知于方畧免陋儒之诮期自奋于功名庶几立身以报知已过此以往未知所栽
　　与永兴机宜张寺丞书
　　向从冗役殊负宿心遽应辟书得赴知已始被命而唯喜旋省才而輙忧第遄近闻安及逺畧傥陪堂上之宻议何所建明犹頼幕中之并防乆已详达再虑及此中懐释然矧惟髙明尝辱雅素促装待发将往庇于末光税驾就安即前咨于余论甫交春夏未适暄寒倍顺节宣少副依向
　　上前通判张郎中书
　　某效官小材为邑大府辱存乡曲之爱视若子姓之亲吏事缺疎一切不问公庥掩覆二年于兹适蒙据依旋值代去自严驭之还阙苦孤禽之失枝违离尚新感恋如昨恭惟某官才猷肤敏方格淳修圣世淹回众起潜郎之叹士林企竦伫纾贤业之华
　　代元给事贺判都水监杨待制谏议书
　　伏审进承恩綍陞践严途邸报初传朝伦胥庆恭以某官杰才经世精识际天名重本朝用兼数器出提漕节总山海之输将登贰财闱瞻京师之调度旋纾硕画愈动上知奉十行之诏除跻七谏之班列知谋通裕周水利于庶邦法从凝严直云章于内阁行光台序入鬯辰猷方庇末晖侧闻新命永言竦行曷尽文陈
　　代元给事回澶相瀛定等州禁烟问候书
　　右某启葭律布和桐华发秀过形体意特损书音恭惟某官经世伟才济时钜业出临治屏聊布于寛条入觐宁朝行膺于大任遹丁火禁益介春祺
　　代答澶州李待制书
　　伏念去徳尚新瞻风方剧敢图高谊特徇隆谦饬管记以占音走兵弁而垂贶温辞溢幅厚荷兼怀恭惟某官名重本朝才周数器蚤列谏垣之秘仍跻延阁之华出殿兵藩繄治功之连最入只严召行几政之参闻上为庙朝倍绥燕餗
　　答诸郡知州书
　　葭律布和桐华发秀敢图厚意特枉珍题顺履令辰具绥景福行甄治状入对恩章感颂所深文陈奚悉
　　回贺怀州王大卿书
　　伏审显承恩数増峻官仪伏惟庆尉恭以某官当世杰才为时俊老效治功于已试懋风力以逾强聴讼棠隂载光循吏之目陞华棘位遹正名卿之【阙】
　　诒荣牍永言感忭曷究敷论
　　回苏史馆书
　　试篇甫上书殿旋登逖聴鶱翔倍增钦忭窃以六科延持起之士能直言者在选最高三馆育非常之才为太史者得名尤美某官识际今古学该圣贤厯程有用之资俱践絶优之等英声已满于天下逸轨絶攀于士林岂唯观册府之书以文章为已任必也济治朝之美发怵他人之我先曽叙庆之未能遽占书而首及永言感愧曷究文陈
　　回孙侍讲书
　　伏审拜命紫宸解经朱邸伏惟庆慰圣人方向于儒学敦教天支贤者亲承于诏书进官王府某官识探圣阃名重士林遽被佥谐首当华选应刘接武方劝讲于经文苏晋飞声伫代言于制命猥遗荣牍良戢谦懐
　　回郝太尉书
　　自总计台居有文移之冗莫驰书舍缺谘福履之安特枉教音益铭谦徳恭惟某官忠劳许国材武絶人久试效于塞垣累収名于勲册旋应褒律爰建将衙统禁旅于殿岩方深帝眷本天兵于枢幄行穆朝言伏望上为邦家精调寝餗
　　问候郓州李太尉书
　　笼财北道第日总于计文引领东南遂坐疎于音尺伏惟静班寛诏翕萃厐褫恭以某官伟畧济时纯忠许国挺生勲戚之胄杰出沉雄之才旋建将衙往临帅阃溪堂式燕时宣樽爼之谋海宇所瞻行付枢机之任伏望上为邦任精调寝兴
　　回永兴王龙图书
　　向从烦使久去珍羣方倚重于藩垣遽占书于馆记美辞贲饰之相假厚谊谦怀之两存蔵以为荣歆然感戢伏惟班条有余介福其蕃恭以某官业履纯明气质方劲蚤列谏垣之秘旋陞延阁之华抚一道之兵民暂勤西畧赞万几于神圣行鬯伟谟伏望顺叙自持副时所企
　　回史馆苏学士书
　　伏审给札禁扄飞绥秘馆骞腾此始钦抃逾深窃以在先皇之朝举极谏而得中殊选者无几直太史之笔用试言而遂登此职者尤稀某官抱伟特之杰才蓄闳深之精学髙视当世前无古人奉对以条安危治乱之原策名第一析理以论进退邪正之体占等最优既已布致身之功名行将观报主之美政未容叙庆首辱诒书感愧并怀名言非谕
　　与总管通判而下书
　　叨承辟命误占恩章防大师之临藩兼资绥御引短才而入幕奚补聪明引江海之陋儒暗风云之壮畧第从知已秪负慙顔頼盛府之多贤论兵有素容孤生之窃幸备位其间已促轻装有涯伏谒永言跂抃曷尽名云
　　与诸官书
　　滥膺辟书获从幕府所愧枵然之质将追贤者之游窃天幸以良多接风期而甚迩永言欣企无谕悃诚
　　别少卿书
　　向者为邑河濵寄身节下伏防某寛部官之礼数厚国士之恩怜唯时铭心何日忘徳逮贱子从知于幕府防明公被召于京师念失据依思论感恋门有迓吏势不得以久留路逄还驺业已图于一见旋闻大水骤滀近畿颇感道途之言遂从舟楫之便参差素愿怏怅愚惟万事之博通固一时之杰出当朝廷之大用非公而谁为邦国以自持兹某所祷
　　代赵待制谢延州程宣徽书
　　伏防某官特赐答教并以览先祖庐江集尊篇垂示者大雅与观曷深作者之意遗编増耀足慰孝孙之心恭惟某官社稷宗工山河间气宣风外阃緜地数州乃乗坐镇之余能适行吟之兴畅弥髙之嘉句发既往之幽光以某先祖微命觕占当时弗偶巻生前之事业一肆于诗借殁后之声名特抒厥咏兼传副本逺贶孤生犹韩吏部之序杨公得匪贵人之存志元相国之遇嗣业爱其大父之为文庶掦野史之前芳永与楹书而共秘钦铭欣幸奚尽名言
　　贺唐宻学授左誎议权御史中丞书
　　窃审就膺朝绂进领台网伏惟庆慰恭以某官才贯防深噐函刚实性兼忠义之守学到圣贤之归危言朝忤于九天清议名喧于四海要官厚禄视如一羽之轻大节髙名坐若防山之重屯夷殊致明哲惟均罢笼朔野之财未暖河间之席亟召登于宪府仍临长于谏垣台中之评行开英主之听天下之望复耸诤臣之风矧玷雅游倍欣成命
　　代冯当世定州王尚书问候书
　　阻庇末光逖瞻盛徳以官能以疎短当尹治之浩穰举为寸虑之劳坐致尺书之废伏惟乐班寛诏静镇要邦隂有神明来相禧福恭以某官识凝简厚才贯几深伟业发挥于朝端髙文鼓动于天下屯夷殊致明哲惟均居峻官仪践中台之八座出宣帅畧领全赵之十城行奉召音进光册拜伏望上为宗社精调燕兴
　　代贾魏公贺中书书
　　一阳出地万宝乗时渐萌发毓之仁宜展履长之庆伏以某官位尊台路勲济王涂对日月之休明爕隂阳而顺正适开令序誔拥蕃禧方守别州正疏翘馆莫前为寿第剧驰诚
　　代冯内韩答洋州蔡郎中书
　　伏审治功第最褒典陟明遽正积星之聨益光守土之寄庆音未讲诲牍兹先笃雅眷以逾勤戢丹悰而増剧善邦敷化方抚于遐甿寒籥贯辰倍绥于妙履
　　与北京诸官书
　　某拙直少机濶疎为治越再期而遂去讫大庇之焉依旋从辟于闗中第驰诚于门下秋炎尚炽时祉载蕃仰惟贤业之光已登最状侧听上恩之懋亟服华章瞻颂感铭并深下恳
　　答诸县等贺到任书
　　某素昧戎机缪参帅画才备员于幕府稽论谢于牋函首坠书辞过形礼意谦勤良甚愧荷并深
　　与王廷评太祝书
　　向者尚书开府小子字民防荣侍于亲闱幸屡登于賔阁厯观子舍之贤哲罕出君家之弟昆从辟西来驰诚北望秋炎尚炽时祉载蕃矧素蕴之甚充计华涂之可跂倍绥寝味少副瞻祈
　　代王乐道龙图贺延州陆待制书
　　审即便时已开尊府伏惟庆慰恭以某官性惟忠亮学有本元向桂管之须才分竹符而领帅兼秘殿之论譔重要藩之抚绥谿酋服驯岭表宁戢旋进陞于延阁仍出防于塞垣頼罇爼之前筹付之逺畧寛朝廷之西顾倚若长城教令肇宣兵民胥悦莫遑就庆第剧驰诚代河北都运赵待制贺昭文仆射相公书
　　春秋之一为元肇谨嵗端之起天地之交曰防遹观万物之通恭惟昭文仆射相公六徳谟明千龄感防位剧宰涂之冠礼隆尹石之勲勲力盛而弗居恳蕲身退诏防严而竟起愈使道光上日斯临茂祥攸介吾心驰翘馆迹系外台邈无拜伏之阶第切寿祺之祷
　　集贤相公书
　　恭惟集贤相公秉国大钧代天元縡弥缝衮职之阙调序鼎司之和尧舜吾君拱揖几筵之上伊周诸已仪刑万笏之前开祚膺期对时纳祉某适期漕节阻荐寿觞第瞻黄阁之严曷罄丹函之祝
　　参政欧阳侍郎书
　　恭惟参政侍郎学际圣贤量包公辅文章饰至治之体忠谅简方上之心百度咸新少见贰公之效万几参防尚掩真相之才维日三元具时百福某笼财北道望履髙门徒防庆牍之驰尚阻寿杯之献
　　参政赵侍郎书
　　恭惟参政侍郎朱弦纯音清庙伟器蚤贰中阶之论道适毗上徳之持盈坐厎斯民防大庭赫胥之世力跻至治复开元贞观之风三朔始和百祥备舍某久栖台庇方总利权就庆列以无从列颂言而第剧
　　两制两省及皇亲节度防圆刺史书
　　比者得守故乡冀安病质请从就道屡私悃之上陈讫被温书许请光之入对适临近甸首枉珍函亲徳范以非遥怀感悰而兼剧
　　回省府馆阁书
　　比者祗从召节遐饬朝銮将入觐于朝廷适前临于近服敢图台阁之范逺枉牋函之音展晤有涯欣铭兹剧
　　回陈枢宻书
　　伏审入对清朝还登陪幄载光睿选允穆朝言伏惟某官庄重自持真清不倚蚤与神机之议屡从帅节之行居然伟谋伏有胜算往绥一道虽所系之非轻坐制五兵在签谐而尤重自闻新命适抱旧疴旋易地以云东愧布书之独后首纡诲翰増戢感悰
　　回滑州钤辖王宫苑书
　　故乡乞守方幸便安重客假涂比谐展觌旋成暌隔殊极倾驰承已总于兵钤遽首诒于函讯适临穷腊益保粹襟感祝并怀文陈非谕
　　回北京王宣徽书
　　故乡得守方自适于初心全魏抚封忽相传于舆议岂伊绥御之要可属衰疲之余矧未奉于误恩犹少安于鄙抱庆音遽至已曲叙于交承礼意虽勤敢豫闻于恵贶第深愧感奚尽名言
　　回青州欧阳观文书
　　伏审就易东藩肇开尊府曽庆音之未讲遽荣闻之先临祗服谦怀増铭感臆恭以某官际天蕴识名世生才学造圣贤之归性兼忠义之守更谋谟于二府恳避政几之烦巻康济于一时洊拜条诏之余矧元猷之尚壮宜旧徳之是图仅闻五月之政成行被三篇之册拜
　　回苏省副书
　　向遇北辕克襄大事函封叙慰醪醴致勤兹初变于常仪辱继形于荣诲兼审载驰归鞅复莅财闱顺履春诏益蕃时祉行膺大用倍冀精颐
　　回北京王宣徽书
　　比者叨被恩缗与司留钥曽是久劳之后惧非剧任之宜然善政有条敢蕲于必告而知才相继靡俟于更为伏惟某官道贯将明器函康济早懋元猷之壮累烦逺畧之宣召节促归矧上心之倾伫政钧图旧行王体之谟明即遂瞻承倍深欣颂
　　回集贤相公书
　　自逺台符遹新年籥布书不敷虑浼于髙明占教遽临过形于眷与兼审坐论大政举集蕃禧伏惟某官一徳壮猷三朝元老才兼文武之术身系安危之机伊尹倚衡矧早谟于王体汾阳书考庶永慰于民瞻愿如调防之经以养崇髙之福
　　代元厚之回贺赵团练书
　　窃审给札程文拜恩増秩天伦继美朝论推荣伏惟某官望厚宗藩学探圣阃弗流富贵之习自服诗书之勤遽以名闻旋从试可即环伊之旧列加团练之要班经蕴既摅官荣此始比縁攷艺兹辱贻牋感慰并深敷云匪悉
　　代魏公回陈龙图问书
　　比者总帅路以分符来临本镇防使车之随诏归赴近班未索晤言遂成离别方企贤规之粹遽贻书舍之音蚤羽翼于东朝行股肱于元后炎威云兆时祉载蕃益防寝兴少符瞻颂
　　问候昭文相公书
　　帅路获兼实托大钧之庇台躔在望阻瞻上衮之光溽暑贯辰政几宅虑神明所祐福祚其蕃伏惟某官道徳宗工仪型元老盟府早传于伟迹宰庭多守于前规比深当宁之知还践阿衡之旧首调万化方繄商相之和躬迓百祥更愿留侯之彊饭上符帝倚下慰民瞻
　　回韩刑部书
　　比者外计择使方来董于输将小戎欵诚遽往烦于慰纳甫休行役良适燕兴惟望重于本朝复才兼于数器即膺显用以绍先芬
　　回经畧司勾当刘郎中书
　　比喜还辕方接幕中之教未温坐席遽从塞上之行清范载遥珍函逺及益钦勤意良戢鄙懐
　　回庆州王给事书
　　自当帅领遽厯于炎凉遐企贤规弗忘于朝夕逺纡勤问备戢髙情惟近侍之垂光行严宸之促召益绥燕寝茂对龙光
　　京西运司范司封问书
　　比者外台甚迩喜时奉于贤规中诏遹来遽就更于使节自闻新命属抱旧疴怅饯别之不遑积攀瞻而尤剧倍绥寝味前对褒陞
　　回庆成知军书
　　専介之来长牋为贶以军榜之初废谓使令之下迁利疚备论感铭第剧适临炎酷倍卫燕兴
　　代回河中府蔡学士书
　　防书怀椠窃幸后先之相望典礼班条旋成内外之礼处兹剧贤规之企遽承诲牍之诒审履歊炎载蕃禧祉伏惟某官学优圣阃名重士林才识兼长方提太史之笔事功俱最聊剖诸侯之符行被诏音进光法从益绥燕起少慰瞻驰
　　代魏公回北京王宣徽书
　　伏审介圭以觐方入见于清光留钥所司仍重烦于旧徳承还大府以布寛条伏惟某官才贯几深体凝简重粤从神圣之临御未识公台之表仪暂被召归数更进对嗟相见之已晩美于壮猷知非常之贤行闻于大用甫暖保厘之席即参造化之机首枉音题良深感臆
　　回河北都运陈龙图书
　　窃审进加禁职出总漕符视事云初縢书首及矧惟厚望独映近班直内阁之图书董外台之经谷侃然贤者之正论早尝羽翼于东朝简在圣人之渊行置股肱之上笏岂伊转给可尽猷为益防寝兴少符欣颂
　　回郑州龙图李侍郎书
　　审即便时已开盛府首纡荣问备戢兼惟伏惟某官经世壮猷端朝防老备纡业已益重主知直延阁之图书遹光禁职宣辅蕃之条教肇懋风声倍冀自持行膺大用
　　答赵州通判韩虞部书
　　贤范阻遥倐逾于半稔军书鞅掌遂缺于单函何伟度之崇谦枉盛辞而垂贲兼承妙履诞拥蕃禧伏惟通判虞部器识纯明材猷肤敏闗决善藩之治已懋风声延登要路之游允光世徳永言欣颂奚尽名言
　　回新梓路运使韩少卿书
　　审承恩诏出领计筹邦选既行朝言惟允矧兼才于数器比賛画于中畿绩以凝时名逾列郡行引东川之漕仰瞻大农之材伫经费之既充即褒章之増懋首纡荣问良戢厚情
　　回邠州阎諌议书
　　叨荣累纪愧无逺业以济时图报一端窃效前人之引类矧惟耆徳尝陟从聨淹徊守麾沉抑贤器加旧职之未复輙露章而有闻何谦矩之自持枉诲函而多谢伫膺大任倍冀珍颐感颂并深名言非悉
　　回韩刑部书
　　防遇闗中曽晤言之未足淹回塞上已晦朔之载周夫何雅意之存屡有珍函之及防巢纳欵行复命于本朝使节増光亟跻荣于要路秋炎尚炽时祉其蕃益防燕兴少符倾颂
　　回判侍郭待制判铨孙待制书
　　总帅路之剧权倐更累月禁涂之硕德増跂髙风何雅意之逈存枉珍函而逺及矧惟贤业亲防圣人陟降近班聊承于顾问发挥深蕴行与于谋谟素籥兆凉粹襟迪吉
　　回本路监司书
　　多病之余久叨尘于任重寛恩所加方偃息于故乡遽奉更书俾司留钥恳辞虽确成命弗回矧惟守绂之纡适在史台之庇敢图谦矩首枉庆函愧荷良深名言莫悉
　　回滑州蔡待制书
　　自馆故乡之风寖濶晤言毎开顺驿之筒必纡讯问何雅怀之逾厚知髙谊逈存审履春寒载蕃时祉矧惟帅节久驻边藩繄逺畧之勤宣已丰功之茂建召音行被大任攸归益防寝兴少符倾颂
　　到任谢集贤及枢相枢使书
　　向辞宰柄旋董戎防因累牍之自陈始怀章而得请仕宦云归于桑梓嵗时获展于松楸殊适初心尤为私幸久劳之体如痛定而后思多病之躯合力穷而则止尚期满嵗少息余生遽移全魏之居留遂夺清漳之卧理寛条所布仅能勉导于上恩逺累未明何以率先于帅路胡然冐处抑有由来此葢某官宻启睿心力陈宰论以二边之要固尝备于使令而四履之封因许兼于绥御庶殚薄効更頼伟谟
　　回都运使刘待制书
　　伏审显对恩章荣跻法从计文兼总舆论佥谐某官方格淳修才猷肤敏比陟谏垣之峻旋提漕节之雄内阁登贤久穆端朝之选外台倚重暂笼野野之财未列庆音首纡珍牍其为感愧曷尽名言
　　代回新知府待制书
　　窃审显承明诏就领便藩荷盛意之隆谦累勤辞而垂贶某官气函浑厚道具粹醇学该经纬之大原论极安危之至要经纬勤讲早垂近侍之光令阁班条尚屈真儒之蕴某比尘累牍得守故乡虽居匪久安敢忘于必葺而事有未尽当俟于畧张
　　与王宣徽书
　　叨被制函俾司留钥莫辞成命爰促轻装征驭载驰祗赴别都之极近郊甫次首防珍牍之诒荷礼意之尤厚怀感悰而倍切
　　回恩州知州刘留后书
　　顷从诸生已服盛徳闻道先后固爵齿之逈殊效官东西曽声顔之未接敢谓过存谦矩首枉诲音伏读载周中藏尤剧恭惟知府留后气函刚实才贯几深复辟危言早建安危之策总戎逺畧晩章文武之资矧久出于亷车行进深于枢幄春和云半时祉载蕃伏望上为庙朝倍绥燕餗
　　与益路提转书
　　比者窃冐恩书亟迁禁职罢笼财于北道俾班诏于西州惟是罔功并兹假宠引守章而自愧幸使范之焉依己治轻装将叱疾驱之驭有谐清晤庶降既见之心欣企兼常名云非谕
　　代赵成都到任谢两府书
　　分蜀门之印绶已玷恩章直延阁之图书仍叨禁职据非其地宠溢于涯窃惟天下之奥区无若坤维之剧部兵民兼制政事倍繁逺畧弗明重任安寄如某者迹起寒士世无显人敢为身谋以欺日月之照尝有言责輙犯雷霆之威继被遇于两朝亟陞华于近署诸公同列最曰晩跻一岁再迁遂当显用罢输将于北道俾绥抚于西州寸劳未収环视増愧都乏致身之术率繄造物之仁此葢伏遇某官助平王涂借重国论致浅疏之近器领险阨之名藩敢不动宣诏条力究利病雅俗俾归于坐镇少布上恩用人虽取于后来庶逃物论觊续中和之咏兼酬镕埴之仁
　　贾侍中书
　　爰初冗宦固尝托于洪钧讫至近聨曽未瞻于上衮比司通漕久舍别都获天幸以何多拜台仪而甚数廓至诚而相接忘絶礼之自居移守蜀门去离材馆饬严驺而临饯特借道路之光抒大句以宠行永为荚衍之秘杂然感恋萃厥悃悰恭惟某官业履崇髙智谋广大更文武之二柄洞安危之大机书功旂常留范廊庙适均劳佚暂寄重于师垣久渴仪刑行召还于公位伏望上为宗社精调燕兴
　　代贾魏公移许州谢政府书
　　诞颁明制祗被茂恩付潩水之印章还魏都之筦钥饬躬趋而将命俾手舞以知荣某亲防圣辰早尘台序旋兼文武之二柄曷究安危之大机总一道之兵民第勤逺畧上三年之课最曽罔寸劳自视晩龄久当重镇洊披恳牍蕲守便藩获遂请麾之诚良由造物之赐此葢伏遇某官鸿猷华国巨业代天因宻启于宸致俯从于人欲埏镕所及铭镂无忘
　　回王尚书书
　　祗承俞诏获改便藩乃屈髙明继掌离宫之钥具存防抑首腾记室之牋政有俟于更张谊无烦于必告即驰轻传阻伺前旌企佩并深敷论罔既
　　回谢两府亲王使相逺迎书
　　诏移辅郡叨遂于私诚道出神都获修于严觐特屈崇髙之体首纡劳来之音戢感良勤指言非悉
　　上知徳州张仲巽屯田书
　　某少防诸公蚤服盛徳自嗟仕路之晩辈未识儒林之文人比沿台牒之行与攷郡亷之艺去取有所未至曷禆贤太守劝驾之勤进退于此不遑遽防下执事虚襟之礼既饮食以将懽恩之厚又车马以为恵顾之光已而旋归复尔临饯赐善诲俾知守职之绳墨授雄文以示立言之范模违离尚新感恋如昨霜棱逾厉气宇増秋恭以知郡屯田行髙古人名重当世治状第一矧风绩之其凝召音以三伫恩章之兹及伏望为国自寿副时所瞻
　　代上王尚书书
　　某仙籍后陈名附青云之久仕涂累纪顾垂素发之多引愚分以甚明冐人知而安可向当逺宦俛就冗司委吏仲尼之所为讵轻仓庾之氏归志孟轲之所有祗恐田园之芜未能决去以拂衣尚尔投闲而志食所繄官局将庇台光比列奉于公函敢少论于私悃伏防损崇髙之位势曲趣寒踪厚媮薄之时风亲占温教悚然伏读谨以行蔵恭惟某官粤学入圣贤之微贵名揭日月之上华要之选翺翔欲周八座剧班聊掌别都之钥三篇休命行调真宰相钧俛惟衰迟永有栖倚
　　上提刑王郎中书
　　伏审清简在明旨召还谓使斾之节南躬当前贺致公函之缺上顔有余慙仰侍优容少寛诛斥恭惟权府提刑郎中器资浑厚术业宏长粤学入圣贤之微清风承公相之后官声所至物论皆归遹当睿哲之临朝不限才于累日按章朔野民适厎于无寛参计甘泉财行闻于有羡俛惟冗宦方备属官虽欣君子之得时第恨孤生之失庇
　　回郓州郭宣徽书
　　近审恳避中枢往绥东土云初开府即辱诏书迨此发函己闻易镇遂稽布谢尤剧愧怀伏惟某官勲济王家序先台路传汾阳之将畧提汾上之帅符坐席未温遽改邉藩之寄冦巢爰珍复归陪幄之严铭颂并深谕言奚悉
　　回诸道转运及诸官贺判相州书
　　向辞宰柄旋领守符昼锦云归几遂乡邦之乐夕烽有警剧分疆埸之忧比获庆音己当帅职佩词情之兼厚输悃愊以稍稽感愧并深名言奚悉
　　回运使范司封书
　　审奉恩缗就更漕节未谐修庆猥辱腾书伏惟某官世济大忠气函间杰适接刑章之重甫临陜服之交调兵食于四方遽图硕画改使权于中道靡聼固辞聊借输将之才即登要剧之任
　　贺延州郭宣徽书
　　伏审初见吏民已班条教长城之倚众议所均伏惟某官伟畧沉雄杰才英迈向辍神机之贰出当帅路之先殆疆事之告成被诏音而入觐确然清郡奚堂之坐未安复此临边海宇之情尚郁行平小丑还奏丕功垂光旂常制胜帷幄
　　回秦州马给事书
　　西帅所总方图绥御之宜重客初来未尽将迎之礼暌违尚迩企仰殊深何过笃于谦怀仍曲存于雅意犹属道途之劳顿已形牋牍之勤惓展读载周感慙兼剧伫闻开府续获驰书顺履春寒益蕃时祉
　　回并州王端明问书
　　自违风则遹更嵗端方疆事之是经曽邮音之未至猥先流间秪益愧怀惟文武之兼资本公台之余庆勤宣逺畧屡易左符矧薄伐之故区实劲兵之要处境控三敌地绵百城暂烦细侯往防诸将已聴威声之着行甄治迹之优倍绥燕兴前服光宠
　　回贺提刑赵司封书
　　审膺中诏就领外台伏惟庆慰某官术业淳深器资端劲商于曲守益懋于风声陜右按章未充于时望行图謇谔之旧亟还论思之班首枉书音尤増感臆
　　回阎待制贺转给事书
　　祗奉绨函骤登琐闼实罔功而被宠固匪服以抱慙曽是短才讫无善状同时并进最曰晩跻一嵗再迁不由显效此葢伏遇某官褒华所借言味有加致此泛恩及于孱品尚未敷于感臆乃前坠于庆音愧戢并深名言非悉
　　代张景言回诸处贺书
　　自叨烦使汔此弥年在餽运之非常于事功而何有被误恩于乾造付剧镇于坤维并假宠光仍迁禁职寻启还而弗听曽论谢之未遑首坠庆音傋形体臆勤辞溢幅厚餙过情感愧并深名言非悉
　　与交代赵龙图书
　　就防中诏移领西州两川之衢百贾所防中外所制兵民实繁顾惟短才安有逺畧頼同升之先识尝并贰于大农今兹守符复继贤躅固论契之莫厚容乞灵之有繇旧必告新觊详闻于善术守而弗失当谨奉于前规再被十行之书将驱九折之驭风期甚迩天幸何多恭以逺抚甿黎休成治绩髙名大节早取重于端朝正论元猷行入毗于新政倍绥燕起少副欣祈
　　回同州赵大监书
　　伏审进膺中诏出领左符条教初班吏民胥悦伏惟庆慰恭以知郡大监端朝隽老经世纬才风绩蔚昭乎吏师时名早动于人主官仪兹峻兼治于尚方人瘼所求遹临于东郡靡胥报政行听召还曽是单踪方繄巨庇未修庆问先枉诲音愧悚欣铭无谕卑悃








　　祠部集巻二十九
　　钦定四库全书
　　祠部集巻三十　　　　　　宋　强至　撰书
　　枢密相公书
　　按玑衡而攷度维斗建寅掲象魏以班常俾民观治恭惟枢密相公勋髙盟府道济治朝才兼文武之资身系安危之重枢廷制胜以坐镇于四夷宸扆仰成兹奋于百度维春祺之所向与嵗厯以咸新某职总计台迹疏材馆徒切寿康之祝阻修谒对之仪
　　枢密太尉书
　　恭帷枢密太尉元先识隆栋巨材日宣九徳之常坐制五兵之本庙谋密勿已跻天下之安邦礼论思愈秘省中之语遹临元朔翕受蕃禧某总计使台驰诚宾庑瞻风滋剧介寿无阶
　　省主蔡给事书
　　苍灵布序华嵗闿端肇一气之防通资百昌之咸遂恭惟省主给事才包王佐道贯民彛名跻日月之髙学破鬼神之奥赡中都之调度坐懋丰功渴四海之仪刑行膺徽册发春兹始介福攸司某蚤托下风适提外计徒叙诚于竿牍阻驰庆于庸门
　　省副郭郎中书
　　恭惟省副郎中荐绅硕望经世伟才蚤登要路之华时名甚盛进贰甘泉之掌风绩其凝五始遹临百祥攸召莫遑为寿第剧驰诚
　　省副王郎中书
　　恭惟省副郎中惠和秉哲通裕标才贰职大农兼正列星之位陞华近署靡需累日之期顺履王正永绥天禄瞻祈并切铺述奚殚
　　省副兵部书
　　恭惟省副兵部蚤纾贤业亲遘圣辰进位五兵兼造财闱之剧畴庸六典即登法从之严顺履一元载蕃百福莫前脩庆第切驰诚
　　中丞唐谏议书
　　恭惟中丞谏议体凝方重学贯本元危言尝犯于雷霆直气欲摩于星斗一诚献纳愈爲朝论之髙万事脩明遹厎台纲之正始和戒旦茂祉对时某素被重知适膺烦使兹阻寿觞之奉曷胜颂牍之防
　　郡牧龙图吕侍郎书
　　恭惟郡牧龙图侍郎玉璜荗阀金铉庆枝亲逄圣神之期自厎功名之防文昌贵秩矧兼延阁之华法从迩聮暂屈剧司之委遹临元朔益介纯禧禁总计河濵驰诚门下永言企颂曷尽敷论
　　判都水兼龙图韩给事书
　　恭惟判监龙图给事世推人杰道觉民灵歩琐门之荣班直珍图之延阁智谋有裕繄临长于水官绩用其成行对休于天子维时开祚与国均休某乆去朝聨方提漕节莫前为寿敢后驰诚
　　贺新推官书
　　右某兹者某官茂对宸緍荣从賔幄顾短才之有望幸婉画之焉依方列庆音遽贻珍牍俟谐瞻揖并述欣铭
　　代贺监司书
　　伏以华歳履端苍灵布序审璿玑而攷度揭象魏以颂常恭以某官康济懋勤融明廸哲入膺宸綍出领使麾方首祚之丁辰逮属城而防福永言庆忭曷任下情
　　答监税李学士书
　　伏念向繇幸防获除光仪镇鞅计薄之劳絶攀台阁之轨封壤虽密缄縢几稀伏帷闗掌多余神明自复恭以某官道先民觉才为世生由妙年而取甲科不累日而致清贯书林擢职诚允公言利局冗寮固非久次靡容秩满行被诏还
　　代贺诸官书
　　伏以苍灵布序华歳履端揭象魏以颂常审璿玑而攷度恭以某官早纾贤业荗着官能属首祚之膺辰固自天而集庆永言瞻颂曷究敷宣
　　代贺吕度支改兵部纠察在京刑狱书
　　伏审显膺鸿渥荣改清郎矧辱已知倍増距跃恭以某官搢绅念望当轴庆宗亲防穆清之辰累更繁剧之任进忧卿之秩方启于荣途悉君子之心以绳于庶狱伫归柄任少副舆言伏望上爲阙廷精调寝餗
　　与乡中亲知书
　　右某启某一尘科籍久偃乡闾制除调官阙满之局率繄仁庇备厯亨衢衔恩固深论感非悉旋营职之鲜暇致拜音之后时恭惟顺履新阳诞迎景福江闗十里已逺于髙贤尘土三年遂沦于俗吏未谐谘觏第极倾翘
　　上通判元太博知县叶太慱书
　　昨者乆偃乡邦屡登墙宇素昧业官之术多所乞灵毎繇清见之间未尝无诲洎逺从于吏役俄越去于公庥日尸鞭扑之冗嚣不觉音縢之旷絶仰惟徳履坐拥休祺恭以某官道具粹醇器函刚实曲台掌故来惬于舆言片纸垂褒伫归于柄任俛惟孱懦镇托甄题伏望上爲邦朝益绥寝餗永言瞻颂曷究指云
　　问府推张都官书
　　自阻贤规旷驰书舍属寒威之方厉谅时祉之载蕃伏惟某官名重儒林学优圣域闗决都畿之政聊借治才延登经纬之华行膺睿选余祈自厚少副勤瞻
　　代问候发运主客书
　　右某近者伏值驾言属封道出贱土幸阶守绂之职屡叩宾闳之严使车还辕倐尔逾月官簿堆案缺然寓音伏惟顺履新阳诞迎景福干济多裕神明顷还恭以某官文章世家忠谅许国不由累日之乆力取显官之荣上知素明自结益固然外台分寄诚郁于具瞻而中扆须贤行闻于爰立
　　代上特服魏谏议书
　　右某自叨朝寄出领州麾月有诏条之奉行寖焉音问之稀濶仰惟孝履俯顺礼经恭以某官元精所生盛徳之后跻谏署之秘列将漕台之重权中殊洊扬屯夷一贯方隆帝扆之眷遽遘亲堂之悲颇郁舆瞻尚淹册拜矧万钟及养足少抑于哀摧傥细札夺情可两全于忠孝伏望上为邦社精调寝兴
　　代问候发运主客书
　　右某近日伏值出按属部俯经贱封繇天幸之使然获风期之觏止去徳米几啬神谅佳镇鞅簿书之烦纯疎竿牍之问仰跂标范第劳悃悰伏望上为邦朝精调寝餗
　　代上持服魏节中书
　　右某逖阻朝逰镇縻郡事旷奉声问仰谘宴兴恭以某官才贯几深量函夷雅亲逄真圣之运早践列星之垣方不世以懋勲遽终天之遘戚然徳虽欲报靡极于孝思矧忠亦可移庶全于礼制
　　和州余郎中书
　　右某近列庆函继纾诲牍倍聆徳履举集休祺恭以某官植操端方秉心纯亮紫垣应宿早厯于清郎秀野班春聊于雅俗行膺宸选少慰人言伏望上为邦朝精调寝餗
　　通判太愽书
　　右某近防布音嗣防占教伏审賛行藩政坐拥天祺恭以某官亲防防辰洊扬美仕曲台进秩矧故事之素明别乗亚麾犹清议之未允伫归柄任方恊与言
　　海州倅书
　　出承吏乏阻备宾荣当淮洲嚣冗之冲有官簿沈迷之虑营职亡状贡书不时恭以某官文章世家忠谅许国副车贰政尚郁于贤图细札须才行膺于帝简
　　纠察吕兵部书
　　右某近日尝贡牋縢计尘几席惟按治之多暇固尊生之有经恭以某官当轴令枝荐绅硕徳早被上心之简总详庻狱之繁践徃训之哀矜莫非慎察体至仁之钦恤多所不及矧隂施之已隆谅宠褒之非晩
　　审刑李屯田书
　　镇縻郡事逖阻朝防矌叙暄凉仰谘寝味恭以某官道先民觉气秀人灵早颃颉于仕途尚淹延于郎署防共职事慎审刑章抵罪之氓頼尽心而防恵舞文之吏皆束手而惮威矧治状之有成加聪闻之甚迩行甄善课骤陟清班
　　代答本州都曹书
　　右某启自去故栖向从逺宦岂图谦眷特损音题恭以某官植操端方赋才肃给勾稽一郡适借于干能第课三年行膺于宠擢永言感颂曷防指云
　　朱判官书
　　右某自把守麾旷驰书舍岂图髙谊先枉长牋伏以某官名世标才际天蕴识泛莲之幕夙着于能名恭梓之邦洽闻于政迹行甄善最骤陟清途永迩倾祈曷殚崖略
　　本县孙长官书
　　右某启言念自分符竹久去乡枌旧业一防幸栖于仁政顺邮百舍遽损于诲音细玩载周铭藏无斁矧夙凝于治状固上格于聪闻行迓宠陞倍祈珍摄永言感颂曷尽文陈
　　代答滁州监税李学士书
　　言念窃居藩守幸迩风猷如隣洪河日所防润不逺数舍缺然寓音岂意谦防猥贻勒教暂屈才于利局行还职于书林庶顺生经以须诏召倾祈惑篆匪谕名言
　　代上濠州吕学士书
　　右某叨纾守绂宻接侯封斗踈顺驿之驰日企余光之及仰惟坐镇俯顺生经恭以某官文章冠时缨冕奕世早跻閠籍之华贯复列书林之贵游铃阁班条寜容于满歳锋车祗召行在于匪朝
　　代上纠察吕兵部书
　　右某向縻州守逖阻朝逰虽顺翼之数通顾髙风之敻邈仰倾徳宇镇投劳襟恭以某官天钟粹纯世济勲业上方倚注允得民狱之平时所企瞻知为相门之后行旌善最峻陟清途伏望上爲邦家精调寝餗
　　代上发运侍制主客书
　　右某自邈崇麾倐经累月阻奉音邮之问仰谘徳宇之安恭以某官器函淳深术蕴经济以外计浩穣之委暂掌于吏权矧中宸眷倚之隆行当于柄任
　　代上提刑郎中书
　　右某近贡音縢仰询韵宇惟按洽之多暇固尊生之有经恭以某官亲遘防辰洊扬美仕提纲庻狱絶吏手之舞文严课中宸竚上心之嘉绩伏望上爲邦社清调宴兴
　　代答丁舍人书
　　郡卑地要术短事繁阻奉音函遽颂教幅受而伏读藏以为荣仍审燕兴举臻禧福恭以某官学造圣际行为士宗亲逄盛期独映华贯然禁涂载笔曷究泽民之为而台衮辅谋伫观行事之效
　　代答秘监书
　　向领外麾遥瞻上笏岂图恩奨首占教文伏读以还兢慙靡措恭以某官懿文表世亮节在庭中外洊扬明哲一致台衡着徳方渴于老成仙室需才寜容于歳满
　　代上徐舍人书
　　伏审光奉宸缗荣持使柄伏惟庆慰国家以外台至重列郡攸仪澄序庶官以判白于贤否总领大计以俱亿于经常佥谋所同明哲惟允恭以某官业术精奥方格淳脩台阁清涂聊抑翺翔之势金谷重寄适繄干济之才行被诏音骤还柄任
　　上昌乐县官书
　　近觏风期过承礼遇旋经违异颇极倾依到郡少间致书差缓余祈精啬以迓宠恩感颂之私文陈匪悉
　　代上省判邵金部书
　　伏自拜命宸廷贰权计省官簿纷委使邮絶疎旷叙暄凉仰谘宴起恭以某官方格脩整业履该明觧麾通漕之台遽甄最状亚职甘泉之府允属时才矧心计之素明加聪闻之甚迩行畴干济亟陟近严
　　代谢知州书
　　近者祗被宸缗奉安亲柩暂还素里数觏清尘备防主礼之优过笃朋从之好旋违徳宇适抵治封方休道路之勤荣即有诏条之宣布倾贤惟日裁寄后时矧风绩之其凝伫恩意之不次尚遥晤对倍冀遵頣
　　答仇员外书
　　早缀下科寝阶冗列备闻髙谊之日久愿见盛徳而迹疎近布勤惓之辞倍摅倾向之意兢畏太甚舛误有之妄指趋廷之贤谓为同籍之契隂须严斥絶觊好音頼长者优容之深出小生意料之外恳谆其诲矜恕以情置书防中永以为佩负荆门下势所未能恭以某官名髙士林学造圣阃平时沉俊领民籍官簿之繁畴昔着篇极国体人事之大行膺褒陟倍保宴兴感颂怔忪曷殚崖略
　　代贺范天资移镇书
　　某以孤生尝栖大庇亟防教育之赐有警懦孱之姿寻违逺于帅墙镇奔驰于吏牒绪言不及夙习几还頼天不弃愚贤方昜镇复幸使麾之属适当官次之依善政所施可日闻于矩矱短才无状庶讫托于生成恭以某官钜业邦雄文表世出平乱略入总繁机挺金石之纯诚尊股肱之一体辍从秘殿徃领臣邦已跻防俗之安靡俟更书之满朝端英衮行被于登庸天下苍生一归于陶冶毕宗臣之能事光信史之直书瞻颂倾依曷殚崖略
　　代谢栁侍謮书
　　特纾公干垂贶钧函俯亲小国之隣曲损天臣之体拜而伏读藏以为荣恭惟临抚善藩绥寜防宗伏以某官民灵先觉王佐伟才以文章取甲科以忠谊结明主华要之选翺翔殆周厌预玉堂之游出领铜符之寄诸侯之府矧坐镇之弥年上相之廷行登庸于匪日
　　代答刘龙图书
　　近尘愚悃上凂台光岂谓损体貌之逹尊锡丁寜之勤诲惕焉拜藏赐以为荣恭以某官廸操直清秉心忠谅公论加重主知甚明尚淹当轴之才聊寄尹京之任王都亿万之口翕颂政声相阶比两之躔行膺册拜
　　代上文相公书
　　托身播物之钧生成有素延首翘羽之馆景仰无涯日为吏簿之荣时阙公函之奉伏惟燮调元縡集受纯禧恭以某官道着将明量函夷雅秉尹躬之一徳防舜旦之重华云龙恊期圭衮旌徳丹青教化蔚为百辟之师富夀幅贠靡失一夫之所太平之业夙夜以基
　　代上向少卿书
　　伏审祗函诏音荣觧使领孤危晩景违逺巨庥藐如婴儿骤夺慈母蕞若疲马止思故轩遐企防晖第零感涕承使旌之就道阻信服之把麾叙恋莫前驰想良极恭以某官搢绅硕徳当轴庆技输厚利于邦家已殚干略畅伟谋于圭衮行被宠恩
　　代上文相公书
　　用人惟旧钧宰焉依亚外诸侯之麾镇婴俗状瞻大丞相之府阻拜台光伏惟宻賛万机翕膺诸福恭以某官清庙伟器朱弦正声伊尹以道觉民灵山甫以职禆衮阙结帝扆之隆眷践公槐之絶班然吾氓登跻仁夀之域致我真主拱揖勲华之隆百辟所仪四海共赖
　　代答吕郎中书
　　近者伏值某官驾言于藩道出兹土获风期之觏止盖天幸之使然展奉良疎缅懐甚腼岂图髙谊先枉珍函何其贲餙之多无乃谦防之过兼聆近履举集厐禠班教善藩行摅于素蕴拜嘉褒诏伫陟于清涂
　　代答陈太博书
　　伏审觧麾炎服假道淮邦惕牋候之未能遽邮音之首及俛惟弱植尝预同升兹天幸之使然将风期之觏止拜尘有自引领増劳恭以某官家世名才朝闺硕彦曲台进秩矧故事之素明片纸垂褒谅茂思之行集并须瞻拂以讫悃悰
　　代答荆南知府齐学士书
　　伏审茂对思函荣跻仙局伏惟庆慰窃以国家兴敞秘馆延登伟才特优承学之贤乃建载言之职其应华选允属名儒恭惟某官学造圣徴识探经奥大笔擅渊云之妙卓富髙文当年飞终贾之声早光上第对休辰而逄吉扬显仕以开荣叅计财闱茂明经画宣风漕节多所澄清遄升史席之华兼领守麾之寄矧洞庭之乐土惟荆渚之推藩民物素佳江山尤胜优防郡阁足咏中和之篇陟降王涂行归侍从之列某侧闻新命窃忭寸襟惕贺牍之未驰遽诲音之首及永言感跃曷究指云
　　代问候海州知州书
　　近被台栘逺承官乏企仁候之幕下时恋恩晖供冗职于淮壖日驰俗状门墙且邈牋牒弗时伏惟镇抚善藩绥寜防宇恭以某官郎垣硕徳王国伟才领麾沧海之城岂容满歳奏课甘泉之府行擢茂功
　　上徐州通判都官书
　　向者某官久偃乡邦屡亲标矩同心相得喜接髙贤之游交臂分携镇供冗吏之役奔走道路淹回歳时驰尘想而弥深奉幽缄而久缺岂谓弗尔遐弃而贻好音惠爱逾周雅素皆在仍审贰藩之暇益臻素履之和海近防康已腾于舆颂绨纸迅召行陟于严涂
　　回庆成军髙郎中书
　　右某启伏审紫诏承恩粉闱正位伏惟庆慰恭惟知军郎中才猷肤劭术业脩明刺史承流方登于最状郎官应宿遽服于华章军垒班条连上频年之最星垣进秩载光列省之文首贶音函第増感腾
　　与商州阎修撰书
　　右某启审择刚辰已班寛诏即商于之便郡脱炎服之脩涂章怀近买臣之乡失马诚塞翁之福而况屯夷殊致明哲惟均想宣化之多余固养恬而増粹行膺迅召还陟严涂
　　代回史秘校书
　　文试有司业精诸彦光外台之举首大华阀之庆余垂贶长牋益钦髙矩即収名于上第当得意于青春余冀自持以须大到
　　回庆州钤辖梁文思书
　　参领戎韬徃临邉剧喜获贤防之接顾慙主礼之疎旋审涓辰已谐视事首纡荣翰増戢鄙懐方外圉之倚才伫中朝之纪绩余祈厚爱以对华褒
　　亳州宋内翰书
　　恭以某官学际天渊名重缨禬早陪乙夜之览允极千秋之荣谓翺歩王涂未殚行事之效而班条侯屏少见泽民之爲顺履庆辰具膺景福宅上台而秉轴谅在匪朝祝南山而奉觞莫违为夀永言瞻颂曷究名言扬州钱侍读书
　　恭以某官元精所生盛徳之后绍该洽之先业陟亷良之茂科华要洊扬声光愈绰宻侍钧衡之览遽厌晨趋乐从露冕之游已凝风绩靡容秩满行被诏还属亚歳之膺辰固自天之集庆某按封兹限为夀莫前瞻祷祈深名言非谕
　　江寜府皇甫谏议书
　　恭以某官庄重自居直清不倚间闗数纪出入两朝寝隆法座之知峻陟谏垣之秘典刑在事方倚老成之资藩翰于宣遽布中和之治顺迎令序诞拥厐禠瞻颂所陈名非非究
　　杭州吕舍人书
　　恭以某官道具粹醇体凝方重早跻仙籍之甲选久陟禁林之贵游英衮之畅伟谋尚淹大任昼锦之过故里聊请使麾某适按部封正遥墙宇祝南山而为寿莫遂前趋托无幅以贡音曷涯下悃
　　运使工部书
　　恭以某官王国美才郎垣硕徳荷旷旒之隆眷方倚兼能领金谷之要司尚淹致逺行畴最状骤陟严涂顺履令辰诞膺景福某按封兹限为夀莫前瞻祷所丛名言非谕
　　发运大谏书
　　恭以某官夙钟间气亲遘辰翺翔要路之华声动荐绅之望以至兼谏署之严宻总漕台之剧繁给食中都暂繄于心计秉钧上笏行被于诏音属亚嵗之膺辰固自大之集庆某久违賔次徃按刑章为夀莫前瞻风兹剧
　　回梁文思书
　　一别河濵叹离羣之乆矣相逢闗右幸道旧以懽然旋复暌逹方深企向遽贻书好益固襟期伏惟某官才武絶人忠勤许国适领兵钤之要行收邉阃之功倍顺节宣少符瞻祷
　　上察院书
　　恭以某官文为国华道先民觉雍和朝弁之贵晖映士林之光佐邦漕之剧司适资心计兼台纲之要秩允称恩章行旌干济之能骤置凝严之列顺迎令序诞拥纯禧为夀莫邉瞻风徒切
　　代回江东转运张学士书
　　自阻风期倐弥年所沉迷官簿常若少间临按属封曽无虚月因懬牋函之奉仰谘燕餗之安岂谓眷存首贻音谕伏审坐筹大计翕萃繁禧恭以某官行洁道醇才宏业钜外台剧使频成第课之优东观昔游已复载言之选盖上心之图旧行思数之畴庸领漕节之输将谅非乆次践王涂之严宻进服徽章
　　代答曹州孙祠部书
　　官部按疆日倾盛徳客车假道时剽美声思清晤以未遑遽珍题之首及仰衔嘉贶第系鄙哀恭以某官方格淳脩才猷肤敏紫垣列宿蚤践于清郎緑野班春聊苏于雅俗行图风绩增晋褒章
　　代贺亳州皇甫谏议书
　　伏审光膺细札移甸巨邦审即便辰已开尊府伏惟庆慰恭以某官行推髙爽道具粹醇亲逢宸扆之知蚤陟谏垣之秘洊凝风绩频昜守麾唯亳社之名区实淮壖之重镇暂系耆徳以布寛条熊轼班春岂容于秩满鳯书申命行被于诏还
　　代问候文相公移镇书
　　伏审卓马还朝朱轓赴镇已离邦于日下将假道于淮邉铙皷沸川特雄方面之势冠盖溢路愿识相君之威矧叨簪绂之聨尝托钧卫之造日倾台斾増企愚襟伏惟顺履萧辰诞廸茨福恭惟某官民灵先觉王佐伟才感防帝宸绸缪公路画一之歌既作休有成规太平之防略行遽臻至治畅衮谋于已试収庙略而弗居出甸陪京摩遑满歳旋膺徽册易镇要藩行将宣布寛条抚柔雅俗坐席未暖亟五月之政成诏书诞颂复三篇之册拜俛惟疏冗讫望埏陶
　　代回舒州栁龙图书
　　比尘使局获迩侯封徒然燕语之倾缺尔牋脩之奉岂图髙谊首占珍题情在逺而逾亲礼由谦而益厚兼审坐班寛诏举萃繁禧恭以某官才贯几深器函刚实对休辰而逢吉扬显仕以垂光冠卿列于礼司登禁联于延阁主符假守聊镇于善藩钧轴须贤行膺于召
　　代上并州梁相公书
　　伏念自领小麾久从遐徼门墙万里敢忘坱圠之仁寒燠一音不彻崇髙之聴台光在望愚悃増劳寒籥丁辰善藩观政神明所相福祚其蕃恭以某官社稷元臣山河间气枢廷宥宻早畅于庙谟宰席凝严深禆于国体前班汉诏出殿并门屈大丞相之威尊总外诸候之节制免童迎迓兢喜细侯之来奸党防逃率归广汉之治行图伟绩还宅上台
　　代上许州贾侍中书
　　爰初还台以迄补郡台光在望曽无数舍之遥俗状増劳都缺单函之献第负芒而引媿难擢髪以论愆窃繄贤宰之量洪未识下僚之礼废伏惟坐班藩政参向天和恭以某官业履崇髙智谋广大抱诚明之正性秉忠谅之一心蚤简帝衷首谋王体师尹当国有具瞻之民阿衡代天无不被之徳以至畴咨旧徳登冠鸿枢珍防立成逺夷坐至帷幄以肃京师其尊位长百工允极宗臣之贵柄更二府弗收造物之功恳列壤封请临寰服对宸緍之均逸露公冕以观风居外弗异于中敛大以施于小行膺徽册复图文武之才还秉元钧寝造邦家之福
　　代都运张待制与宣抚郭枢宻逺迎书
　　伏审出布恩徳近违威顔前纛甫临列城増企冐霜棱之初凛萃时祉以载蕃恭惟某官伟略沉雄杰才髙迈胄袭汾阳之庆神传圯上之符方倚壮猷以筹多算防小戒之玩境烦近弼以临邉制胜幄中未暖鸿枢之席宣威阃外遽扬都统之旂行懋丕功坐寛西顾某漕文所系郊候无期欣跂并深名云非悉
　　代王龙图问候省主韩侍郎书
　　自去朝游遂叨州守当兵民之绥御亦既逾年凡使客之徃来曽无虚日居有寛条之所布闲为多病之相乗虽勤向徳谊之心不忘朝夕而仰谘福履之礼旷叙寒暄方渉冬严谅蕃时祉伏惟某官才包王佐道贯民彛名跻日月之髙学破鬼神之奥瞻中都之调度坐懋丰功掲海宇之仪型行膺徽册
　　与郭枢宻逺迎书
　　比贡音函当彻髙明之视适丁寒籥仰惟跋履之勤兼审严驺甫临近境行瞻台范増企鄙懐伏惟某官钜业茂明杰才宏逺本兵之地辍帷幄之前筹奉诏以行寛朝廷之西顾余留迎谒并叙欣翘
　　代张待制与宣抚郭枢宻逺迎书
　　伏审前旌甫临近境即躬郊候増聴车音仰遐胄于霜棱固载蕃于时祉伏惟某官伟谟经世丕绩熈朝制胜中枢聊辍神机之助宣威西徼行闻庙算之平进谒有阶翘瞻尤剧
　　答鳯翔黄元礼察推书
　　向縁厚幸得奉贤规曽乏少闲遂疎主礼暌违未几瞻向殊深遽损音题过存爱意属霜棱之倍厉固时祉之载蕃伏惟察推延平方格淳修才猷肤敏寜久烦于婉画行前对于华恩顺序自持副愚所祷
　　贺沧守沈修撰书
　　伏审就镇剧藩兼荣秘殿肇开尊府肃布寛条伏惟庆慰恭以某官厚望端朝杰才髙世包经谋于术内富羣籍于胸中赡给京师方转漕台之粟慰安黎庻旋分帅阃之符重通儒之操修当太史之论譔行祗严诏寖服皇僚
　　贺王周二侍讲书
　　伏审内阁陞华禁筵劝讲侧闻成命窃忭丹悰伏惟某官名世挺才际天蕴识不由汲引自逄真主之知旋取显荣渐见通儒之效比进陛于书殿凾入侍于经帷上方向文适资稽古之力行矣登用遂适当今之宜列庆稍稽负慙良剧
　　与庆州机宜防节推书
　　【自】濶髙风倐经累月比辱音函之贶殊钦礼意之勤旋
　　若旧疴稽修报牍方讲边防之节制谅烦幕府之文书益保粹襟行膺茂渥
　　回提刑少卿书
　　比者建旄旧雍总节全防运帷幄之前筹曷明逺格寛朝廷之西顾第竭寸心方休道路之勤即有诏条之奉未遑叙悃先辱占书感愧并深名言非悉
　　回庆州王给事渭州蔡待制书
　　误防上防出总西师初见吏民甫班条教久荷谋谟之贵寖惊精力之疲尚繁邉阃之帅才协图大事庶副朝廷之圣寄共厎成功曽书礼之未修遽庆音之首及并深感愧奚尽名云
　　回河中府吕修撰书
　　右某启比辞冡任旋付剧懽剖分陜之守符总全秦之帅节下车视事方祗布于诏条记室占书遽逺形于礼意永言感篆奚尽名云
　　贺判府宣徽太尉书
　　恭惟判府宣徽太尉大忠奕世伟业熈朝参制五兵辍枢廷之胜算并防诸将领邉阃之剧权进扬徽猷増峻台序疆埸无事行厎于丕功旂常有铭愈光于前烈某心驰门下踈系幕中第修庆牍之防兹阻夀杯之献
　　回贺耀州冀郎中书
　　伏审比诹谷旦肇布寛条伏惟庆慰本朝爱民数郡择守维华原之重地实陜服之剧州氓编既繁讼牒亦众其当师帅之选宜属公明之材恭以知郡郎中识际几深器函端实自厎时名之重洊扬风绩之优剖符此方寜需于满嵗趋召不次只在于匪朝防庆礼之未修遽诲音之首及永言感抃曷尽文陈
　　贺渭州蔡待制书
　　恭惟知府经略待制伟才经世厚望端朝出观邉阃之风进列禁涂之籍遹宣逺略益懋庄猷坐布藩条兼兵民之绥御行参国论陪承弼之谋谟茂对令辰载蕃景福某心驰门下迹系幕中徒度庆牍之修兹阻寿杯之献











　　祠部集巻三十
　　钦定四库全书
　　祠部集巻三十一　　　　　宗　强至　撰书
　　贺昭文相公书
　　窃审图任真贤进陞上宰埏镕所及庆慰维钧伏惟某官函徳淳深秉彞淳大鬯元猷于台路懋伟绩于王家万化经懐多识庙堂之故事羣生顺理久跻区宇于大安素望日充清衷愈简首宁天縡就専尹氏之秉钧永翊帝图当迈汾阳之书考格太平之极致殚康济之初心成命既行私诚窃忭
　　贺集贤相公书
　　窃审显膺徽册对掌洪钧廊庙登贤寰区均庆伏惟某官器函刚实识贯几深才猷兼济于百为智略可酬于万变制兵枢幄方运留侯之筹论道宰庭遽随萧相之画矧云贤业夙简睿心君臣一徳之所同古无与拟礼乐百年而后作今也其时行鬯伟谟亟跻极治侧闻新命増忭丹悰
　　贺富相公判西京书
　　窃审屡抗囊封恳辞宰柄辍中阶之论道委近辅以优贤素志独谐清风逾逺伏惟某官诚明正性忠亮一心久于社稷之宣劳数以翰垣而均佚复归冡席比符周尹之具瞻曽未朞年连谢留之多病上方急治倚以鬯谋谅缘诚请之坚遂许老成之去镇安雅俗暂兹为福于一方寤寐宗工更觊防休于四海仰髙第剧展庆无从
　　刘待制问书
　　近者使斾之东客亭云别冒风霜之初劲厯道路以载勤甫税征车谅完防宇暌违未久企仰尤深宅兆奉安良増于永慕朝廷倚任倍冀于自持瞻祷并懐名言非喻
　　回提举郎中书
　　窃审专倚周才共经外计就膺邦选出按边储防惟某官学造圣源识通治体已试财闱之效屈从守绂之行清议未安休声愈劭贤业可兼于数器惟所设施兵须肯责于一端别当简擢冒霜棱之初厉拥时祉以载蕃叙庆尚稽占书云及其为感忭奚究名言
　　回韩内翰书
　　审膺恩綍登践禁扄内相得人众贤胥贺某官性恬荣利学造渊源向羽翼于东朝旋表仪于近侍进以直玉堂之秘足罄忠防繇此调金鼎之和始符公议聊借演纶之大手即摅泽物之初心未列庆函首纡荣牍永言感忭曷尽名云
　　回邢州狄閤使书
　　审即便时已班寛诏宿官兹限驰庆无从伏惟某官伟略沈雄杰才肤敏蚤膺世选寖服使名壮嵗专城更迈昔贤之盛事元功仗节行追先烈之英风即聼召还靡需报政首纡诲牍仰佩谦懐某下情无任欣忭感铭之至
　　回卫州周郎中书
　　审即便时肇班新治未逾朞月已浃欢謡伏惟某官望厚周行才兼数器十年禁局备纾风力之强千里辅藩聊布政条之裕行膺迅召亟陟要涂未列庆函首纡诲牍永言感忭奚罄悃悰谨奉书陈贺兼谢
　　回提举承旨端明王侍郎修实録毕转官书
　　窃审国史终篇春官进秩真儒之效多士所荣恭以某官序冠禁涂职尊袐殿早以文章之大手简于神圣之渊衷防仁庙之一朝载信书于百世编年几易实资才识之长奏御甫成讫被龙光之懋稽修庆问首枉珍函感忭并深名言非悉
　　回昭文相公贺冬至书
　　天阳云复已庆问之先驰台座且遥犹鄙诚之未彻敢谓自存谦矩垂贶音函荷礼意之过隆冩感悰而増剧伏惟某官山河间气社稷宗工首陟宰涂力平王路代天工而调化兹鬯辰猷对日景之履长茂膺纯祉
　　回南京王宣徽书
　　自濶风徽忽惊嵗晏虽政事已修之前迹无所更为而音题或至于厯时缺然不讲敢图雅眷特枉珍函兼审偃息别都抚柔媺俗神明所右福祚其蕃伏惟某官勲济王涂望尊台路政成五月犹司留钥之严册拜三篇行秉宰钧之要益绥寝餗少慰瞻祈
　　回成都府陆龙图书
　　审即便时肇班寛诏治行千里欢浃两川某官风绩宏长器资刚实歴纡贤业独简睿心识延阁之河图殿防藩于井络抚柔逺俗行闻最状之成延拜近司靡候更书之满尚稽修庆首辱占音感怿并懐文陈非谕
　　回昭文相公书
　　元朔更新尝首驰于庆问上台存旧乃交贶于音函仰谦矩之过隆冩感懐而増剧伏惟某官道光宰路勲济王涂极治是经元猷益壮首运化钧之妙寅代天工遹临嵗厯之端亶膺时祉
　　回赵参政书
　　泰通云始尝先布于庆音谦徳所存亦交垂于荣问载钦礼意増戢感悰伏惟某官道具大醇气函间杰参断万几之化措世既安遹临三朔之辰对时协吉
　　回侍讲吕惠卿学士书
　　审拜异恩兼陞美职经帷劝讲书殿校文陈睿选于一时壮儒林之伟观某官杰才高爽明智该宏潜心自得于圣防操术动居于物表虽文章已任已博极于羣书而事业躬行当亟跻于显用长牋垂贶丹慊増铭
　　回枢密侍郎书
　　久总帅符实托鸿枢之庇第瞻台坐良疎尺牍之音首枉诲函自存谦矩兼审坐筹胜算举集蕃禧伏惟某官才贯几深徳含简厚蚤重端朝之望向烦陪幄之谋兵本已撡底方隅于无事帝心所注伫廊庙之有声益防燕兴少符企颂
　　回陜西运使陈学士书
　　审对宸缗出持使节矧惟茂器蚤履清涂弗专事于空言欲兼施于行事虚承明之直舎果被佥言领全陜之计文暂图硕画势非久次归置近班逺枉书音増铭感臆
　　回彭城知县太博书
　　审对明恩亟迁美秩未修庆问先枉诲音伏惟某官雅量淳夷杰才肤敏庇身大邑尚屈髙贤之资掌故曲台有开荣路之渐永言感颂奚尽名言
　　亳州判府富相公问书
　　顷聨政柄实依盛徳之末光今濶台符尤切下情之勤向贡音不数负愧兼深比惟偃息善藩绥将泰宇伏以某官行参古烈道冠时宗挺然金石之纯诚休有鼎钟之伟绩脱宰钧而弗顾自养崇髙心王室以无忘孰为内外矧属宁期之急治行从元老以谘谋伏望益调燕兴仰副眷倚
　　回越州通判曽学士书
　　居留少睱衰病相仍缺驰书舍之音増企儒林之范逺纡荣问备戢髙情矧术业之表时号文章之贯古优游法从润色辰猷兹茂器之所宜非别车之可屈行只严召倍冀珍颐
　　回贺参政韩侍郎书
　　伏审辍贰神枢就闻几政羣言久穆窃忭惟均伏惟某官函徳淳深秉彞惇大才兼文武之术识照安危之机本五兵以镇四夷比参陪幄之制胜财百工而调万化旋賛宰钧之鬯谋世选有光睿心所頼曽庆函之未列遽荣问之先临欣感并懐名言非谕
　　回荆南知府元龙图侍郎书
　　向图绥御兼抚列城之师寖濶晤言永懐延阁之老过形盛意逺贶珍函矧惟耸望端朝垂光近侍藩条坐布议者谓先于一州国论入闻行矣当抵于二府益调燕餗少副倾祈
　　贺副枢书
　　宠膺明制进贰鸿枢矧辱已知倍深距跃恭以某官诚明正性忠亮一心早被华缨旋陞显服久懋猷为之盛洊扬事任之烦抚全蜀之提封遹绥逺俗司大农之经费方瞻中都防宥省之虚员擢杰才而登选物论惟允神机所参矧玉璜之庆宗有金铉之旧物坐筹胜算伫光贤业之施行副具瞻以踵相门之烈
　　贺吕副枢书
　　伏审显承明制陞贰鸿枢伏惟庆慰恭以某官天资伟谟世济盛徳蚤进更于膴仕旋登践于皇僚歴宣外荣休有茂绩比领大农之计独当真主之知防帷幄之虚员慎枢机之制胜方权纲总擥之际亲覈臣邻正贤杰彚征之期擢参宥密曽是相门之杰矧为国器之华伫闻英衮之元猷以绍青氊之旧烈永言企忭奚尽指名
　　代回王尚书书
　　审即便时已班寛诏方依邻庇増忭襟悰伏惟某官世济忠勤天资英果蚤陟防车之贵旋増将钺之雄奕叶重侯茂华宗于陇右拥麾方伯袭胜气于山西眷铜雀之故封付玉麟之新命肇开尊府并建髙牙缓带轻裘兹适偃藩之乐昔襦今袴行腾载路之謡伫报政成复光册拜
　　答便粜句都官书
　　伏审大计倚才朔陲按籴适闻新命颇惬丹悰备形礼意之勤首枉书辞之贶矧郎垣之间杰行被选求岂兵食之常须可烦施设
　　代元给事回知兖州鞠学士书
　　总漕符之烦使寸虑日劳企书殿之清流尺缄坐旷敢期谦矩首贶音函审素籥之贯辰保粹襟而廸吉伏惟某官器函刚实识际机深久辍防书之才累彰行事之效守麾易地殿邹鲁之巨藩民颂载涂蹈龚黄之遐躅行祗迅召归映近班
　　答瀛州呉待制重书
　　素籥贯辰黄华应节阻奉登髙之乐遽诒脩庆之音恭以某官亲防圣期早跻法从边闗倚重暂烦绥御之才国典畴庸行罄弼谟之蕴
　　回河阴提举賛运王比部书
　　久去近班再司北漕唯是输将之冗缺然音问之修首枉书辞良钦礼意伏惟某官郎垣硕彦王国伟才督舟运之万艘方图硕画助邦须于一道行奉肤功霜气比严天和参向
　　回新知邢州成少卿书
　　伏审显奉宸缗荣纡守绂前旌在道俯迩于治封兼幅贻音过形于礼意良勤冒渉益固福绥伏惟某官当世杰才为时儁老繇风力之强济増治功之懋明九寺名卿寖登于贵重万家媺行頼于抚柔
　　回永兴司马端明书
　　审择刚辰已开尊府兼百城之师帅抚一道之兵民恭以某官名世真儒禁涂硕徳不患宠荣之苟失一以爱君自全忠谊之所存挺然许国眷咸秦之奥壤迩虢略之故乡方兹垂组以班春更过懐章之归日封部安荐饥之俗聊布上恩朝廷思直道之言即还大用首纡诲牍増戢感悰
　　回濵州张郎中书
　　肃即刚辰肇临雅俗环封千里欢颂一辞伏惟某官风绩宏长才猷肤敏奉行条教暂专濒海之城趋走召音行觐中天之阙未修庆问先枉诲函感忭并深名言奚悉谨奉书陈贺兼谢
　　回青州赵资政书
　　移殿钜邦肇开尊府提封所暨欢颂维均伏惟某官经世元猷际天杰识孝悌甚髙之美行早取重于朝廷忠纯不倚之亮诚比同寅于廊庙适遂偃藩之乐未容坐席之安亟被宸缗旋更帅节东海赐履聊借百城之表仪南山具瞻行副万防之倾属尚稽庆问首枉诲音感喜并怀名言非谕
　　回邓州韩相公书
　　暂辍政钧适临治屏诏条云布福祚其蕃伏惟某官勲济王涂道包民极禀山河之间气挺金石之纯诚参断万几蚤仰追于先烈协恭一徳旋昭冠于中阶方注意以绥边实鞠躬以扞患未殚逺业俄屈更藩小丑尚存实夙宵之所愤大忠自信奚出处之能移一方虽被于仁风四海奈思于霖淑旂启路聊烦观政之行英衮熙朝即复调元之旧羣心所企众论维均暑气尚烦台光正阻伏望上为邦社精调寝兴
　　再任谢史馆诸公及枢宻侍郎书
　　向沐朝恩初还乡守适更清漳之卧理遽以韩魏之居留事物之来实兼他郡之数倍精神欲耗勉及流年之再周抗章愿息于衰疲易地少图于闲旷乃推异数殊失初心西雍节旄幸获辞于新命北门管钥犹仍抚于旧封愚分粗安厚恩有自此葢某官力陈宰论密启睿衷误宠不居俾自全于所守残躯可退未即置于无庸重寄复当余生奚补
　　贺曽侍中判永兴军书
　　窃审进被明缗往开尊府抗使旌而就道露公冕以观风成命既行羣言胥穆伏惟某官钧衡旧徳金石纯诚才兼文武之资身系安危之托留范廊庙书功旂常闲馆优游方养崇髙之福属城节制遹图绥御之经抚鹑首之巨封赖貂冠之元老虽曰长城之所倚岂容坐席之少安列郡后迎行见晋公之再入中阶登冠复归周尹之具瞻庆忭尤深名言非悉
　　回谢曽侍中贺加恩再任书
　　某禀生多病假守再朞庻少息于残躯遂恳求于闲郡乃防过宠殊戾本心亟更帅节之新不易留符之旧上恩诚笃愚分未安数拜封章始许追还于优渥再司管钥讫令强防于衰疲敢图兖路之并游首枉钧函而垂庆辱贲饰之相假识谦懐之所存待命累旬报书差晩载惟弱植常惧疾颠全退处于无庸得自全于所守睿心误奬犹未弃于余生宰论借优俾尚叨于重寄誓殚緜力少答厚知
　　代上楚兵部书
　　就膺严诏趣觐清光属部百城举懐恋结学宫一介尤失据依旋审简图硕画之长登贰大农之剧涓辰视事顺序养和恭惟某官望重本朝才兼数器洊扬中外之选并懋事功之成造膝危言曽无议论之阿世致身要路独有猷为之济时比更西道之使符寻调北方之兵食甫安坐席俄被温书造财省之浩烦谅非久次置禁涂之清切行副舆言俛惟材器之疎晩陟门阑之峻一见许与固已殊于众人首垂荐论益难酬于厚徳唯祈大用讫托孤踪伏望上为庙朝精调寝餗
　　回保州王骐骥书
　　防辰其吉布治云初千里环封一辞均庆伏惟某官才兼文武学造圣贤繇甲科以践郎垣遽投定逺之笔适丁时而提将钺伫拜淮阴之坛顾是一麾决非久次庆函未列荣诲首诒感佩并懐文陈奚谕
　　回诸新恩学士书
　　窃审落笔禁扃防书藏室英庙盛崇文之选诏近弼以举知圣朝谨先志之承从新书而试可某官学术该洽材猷懋明随问纳忠防条当世之所急按题析理论发诸儒之未明固非一日之空言要在异时之行事飞步儒馆垂光士林首贶长牋过形盛意永言感怿奚尽指云
　　回瀛州安抚龙图书
　　留都假守曽密接于风声记室占书辱过形于礼意矧惟厚望独映近班要剧洊扬猷为益懋领帅符于一道兼抚兵民对宸诏之十行伫陪丞弼炎威方炽时祉载蕃企颂感铭并深悃臆
　　回渭州经略待制谏议书
　　一揆贤范俄洊歴于炎凉各领帅符遂相望于西北首贻尺牍増戢寸襟矧徳问之推髙赖威声而经逺阃外之制已坐慑于戎心廷中之谟行入裨于王体益绥宴起少副倾祈
　　回北京通判髙驾部书
　　显奉细书荣升别乗侧闻成命窃忭丹衷伏惟通判驾部经世伟才端朝硕望闗决名都之治岂尽设施延登要路之华乃云宜称载惟厚幸将庇末光首枉音函备形谦槩其为感慰奚究名云
　　贺宫使司空侍中书
　　伏审累抗奏封恳辞几政遹増台序之峻茂对恩章之隆礼册诞敭朝绅胥忭伏惟某官格天伟业宰物元功秉心不回应变无滞君陈之谋猷后徳歴更三朝公旦之勤劳王家逺过一纪忠至竭力功成退身何有钧衡遂还印绶进班宏父之位领使列真之居洒然清风惟髙懐之甫适仰止元老恐静退之难常就庆莫遑驰情第切
　　贺吴副枢书
　　窃审茂对上恩荣隮右府君子得行其道众人相贺于朝伏惟某官钜业适时杰才周物蚤纾素蕴寖服皇僚主计大农方底京师之赡给代言中禁甫追典诰之坦明更赖猷为旋升宥密五兵之本参运留侯之筹万化所调行随萧相之画侧闻显命増忭鄙懐
　　回判铨记注陈述古学士书
　　谒告上前暂阁载言之笔问安亲侧适拜登庆之堂遐冒霜棱载蕃时祉首纡荣检备戢谦懐矧近侍之凝严加中铨之要剧难遂晨昏之养即瞻咫尺之颜益冀自持行膺大任
　　贺南京留守王宣徽生日书
　　良月甫周凝乾坤之正气元精所萃毓社稷之宗工防惟某官业履崇髙智谋光大留符居守虽知出处之均宰柄登庸实稽中外之望方冬云孟生徳维时俾夀而臧聊次诗人之颂式宴且喜阻持贺客之觞瞻祷并懐名言奚悉
　　回新运使楚兵部书
　　审膺邦选就领漕符维外台钧号于剧烦而北道倍劳于运给矧望着本朝之重以才兼数器之周霈心计之有余暂繄硕画豫边须于有备行底丕功首枉诲函过刑谦槩愧庆音之未列戢感臆以逾深
　　回延州经略郭宣徽书
　　留符所守巳再见于嵗阴治屏且遥第増思于台范特纡荣牍备戢谦懐兼审静制一方翕臻百福伏惟某官谋宏博识度沈雄蚤畅徽猷久宣逺略御戎阃外繄
　　坐振于威声制胜幄中即进司于宥宻益绥燕起少副瞻祈
　　陜西宣抚韩参政问侯书
　　宣诏音烦宗工之西抚发施庙算俾强敌之外攘遐歴闗河良勤车马神明所祐福祚载蕃伏惟某官经世元猷际天杰识方图新于百度防有警于一方台席暂虚往总裁于疆事冦巢即殄还登进于冢司伏冀上为邦家益绥寝餗
　　回新郓州邵资政书
　　守北门之留钥洊歴暄凉企东里之治封旷谘燕起旋闻易镇仍缺驰书荷厚徳之隆谦枉珍函而垂贲审丁寒籥増廸粹襟伏惟某官才贯几深器函简厚向贰枢廷之密袐屡更督府之雄威兼抚兵民未睱溪堂之式宴复参丞弼即符海防之俱瞻伏望上为邦家益调寝餗
　　回郭宣徽书
　　窃审视公衮之絶班就膺异数仍帅符之重寄坐镇雄藩伏惟某官经逺伟谋济时明略寛朝廷之西顾辍帷幄之前筹疆事久劳繄外平于戎索诏音垂及行入总于神机旋録肤功亟加显命末繇修庆首辱占书感愧并怀名言非谕
　　回判大理寺崔司勲书
　　复来北道介立羣居拙直无机都与时情之异向据依有地独防贤者之重知旋濶髙风遹经累月叙恋未伸于尺纸驰诚常结于寸襟敢谓隆谦猥先赐教复此卧疴之有日职兹修报之不时尚繄恩怜特以情恕伏惟某官才兼数器望厚本朝阴徳固多曷涯于显用睿心所简益懋于华章顺履春阳载蕃时祉更祈珍重少副瞻依
　　代魏公回曽子宣学士书
　　窃审发蕴治朝垂光书殿家声继美士论称荣伏惟某官伟业济时醇文贯道疾陋儒之无补唯事空言防真主之有为自图实效讐譌文于简册讲长利于家邦兼属周才良阶显用未谐修庆首辱占书愧忭并懐名言非谕
　　回贤良吕屯田书
　　审防危言旋隮异等士林耸劝贤业増光伏惟某官方格淳修器资夷逺知周事物之变学际天人之交落笔大廷悉指时而无隐奏篇中扆皆措世于可行岂依褒陟之恩能称详延之实即闻显用少副舆言首贶长牋深铭丹臆
　　回越州通判曽学士书
　　二气交泰百家寖亨荗对嵗端亶应时祉恭以某官学探圣际文醇古初颉颃严涂久积士林之望徘徊别乘尚深贤器之藏年籥更新召函垂至首纡庆问倍戢感悰
　　代魏公集贤相公问侯书
　　向司留钥获庇宰钧比缘辅弼之劳神遂至寒暄之违俗虑烦省览旷牋牒之问安旋稔善平与邦家而均庆伏惟某官器函刚实道贯几深昭安危之大方更文武之二柄谋谟廊庙曽勿失于萧规利泽幅员实具瞻于尹石伏望倍绥燕餗仰副倚毗
　　回吕舎人书
　　审对制函荣陞词掖矧惟钜业独映本朝凛然台中之风休有天下之望笼财北道颇违泽物之初心落笔西垣遽属演纶之大手追坦明于三代揜深厚于二京聊鬯壮猷可量显用永言媿忭奚尽文陈
　　回林学士书
　　审对恩函旋登书殿矧大猷之髙世繇逺业之传家是正譌文甫讫羽陵之蠧简校讐秘馆兹云王氏之青氊物论所荣霄程可测特存髙谊垂贶长牋喜切感铭兼深鄙抱
　　回贺省主吴内翰书
　　审膺制检就陟禁扄曽未列于庆函遽首贻于珍牍矧以杰才髙世厚望端朝鬯儒学之渊源称辰猷之润色元昆旧物继书纶綍之温辞多士美谈曽耀衣冠之盛事况大农之要地实近辅之便涂行服荗恩进闻几政贺贾魏公还节罢侍中仍受旧左仆射加大观文书
　　伏审恳列封章蕲还节钺俞恩易地徽册造廷进陞秘殿之华临长中台之剧伏惟庆慰恭以某官枢衡旧徳金石纯诚才兼文武之资身系安危之托留范廊庙书功旂常比均北道之久劳得请陪京之旧治抗双旌而入勤方倚老成辞六纛之启行遽刑露奏自养崇髙之福益敦恬尚之风左相絶班仍表仪于列辟文昌要地便咨访于元猷企忭并深敷论非悉
　　贺陈副枢书
　　入奉恩缗进陞陪幄伏惟庆慰恭以某官才包王佐勲济圣时蚤歴华涂旋跻显服比让鸿枢之亚出宣逺略之勤二敌以宁鬯威声于边阃五兵所制着雅望于本朝遽趣介圭之还复参宥省之旧行膺册拜乃副舆瞻
　　与机宜安厚卿著作书
　　就被辟书屈从幕府兵民一道聊烦樽俎之谋賔主相欢应适诗书之愿矧收名于异等即飞歩于严涂得庇末光尤深窃忭
　　代元给事答成都府赵龙图书
　　笼财北道转粟中都顾无烦使之长赖在髙贤之后尚容窃幸可踵成规甫舎征车未驰谢幅懽然礼意之相厚首以诲音而逺贻用布寛条靖绥遐服神明所相福祚其蕃恭以某官美行甚髙至诚自信陞谏垣以开忠亮之蕴总漕节以见输将之才直内阁之图书带西州之印绶兵民兼制政任实繁坐镇有余惠浃两川之旧召还可待治几五月之成柄任云归舆言所协
　　答并州唐龙图书
　　解麾南服总计北陲方休道路之勤即董舟车之运稽邮音而讲好烦记室之占书仰戢谦懐中藏感臆恭以某官诚明正性忠亮一心蚤被华缨寖陞显服击邪扶正自全国体之重轻执宪班条不计身谋之进退适繄逺略云殿剧藩维薄伐之故区实劲兵之要处境控二敌地緜百城暂烦细侯往防诸将矧威声之素着加治迹之频优行奏肤功入敭休命
　　代魏公回曽舎人书
　　审对制函进陞禁掖训辞鼓天下之听诏命见圣人之心维时代言佥曰宜职某官道结真主学通先王盛际亲逢于有为贵名自取于不次兼提数局奄有羣才之所长屡抗至言力齐众论之不一聊属演纶之手未殚泽物之心势匪久居议当大用适叨封国之假守侧聴治朝之得贤未列庆音首纡荣诲永言感愧奚尽文陈
　　上杭州知府沈諌议书
　　顷者为令属封托公余庇一以恩私之煦曽何位貌之论常获坐隅之进趋不知县道之疎冗幕府连从于西北门阑夐阻于东南积是朝夕系仰之诚缺然寒暄起居之问葢术业不长于他政唯管记见役于上官欲为一书翻苦少暇抑中年精力之有限非盛徳须防之敢忘尚蕲髙明或贷罪戾恭惟知府大諌道徳之老朝野所宗才究百为之长识通万事之变洊扬中外并建事功时论愈归风绩时懋二浙防府矧在歴居之已劳七人近班不应补外之宜久行祗严诏入辅宁朝俛惟孤生尤切勤祷虽躬被善化阻预乡人之间而口颂壮猷肯居国士之后风霜正凛旌棨方遥上为邦家倍绥寝餗
　　代魏公回宋次道谏议书
　　宫符久领居常多病而少闲函讯每来滋用负暂而懐感方嵗律之遒尽惟生经之粹安某官才贯几深徳含简厚蚤进陞于法从比临长于谏工博极羣书多识朝廷之故事参闻大政行追家世之先芬益防燕兴少符倾祝
　　回新恩通判贺郎中书
　　窃审显承宸恩荣贰尹政曽未单函之修庆遽先累幅之惠音祗服谦懐増铭感臆伏惟通判郎中秉彞简厚操术精深淹回不叹于郎潜恬约自髙于物论名都剧治暂劳关决之才要路华章行懋延登之宠春期将半时祉载蕃瞻颂感藏不胜下恳
　　回刘道叔秘校书
　　曽是晩生获亲盛徳忘年相厚契缘出于士科闻道固先礼止容于兄事违离几月倐忽中春伏惟心游六经躬享百禄未睱一书之叙恋遽烦累驿以寄声方真主之急贤矧宿儒之抱道行闻延访起备谘询瞻颂感藏并深下悃
　　代魏公回发运罗少卿问侯书
　　留符所守使范且遥敢图雅爱之存遽有珍题之贶兼承近履参向蕃禧惟望重于本朝矧才周于数器久烦硕画总山海之输将屡懋丕功赡邦家之供亿行祗明诏归践严涂感颂并深名言非悉
　　与二府书
　　向劳重任遂乞余生得守故乡甫安坐席一夺清漳之卧治再叨全魏之居留矧惟北门实控朔野素号多事罕常少休黾勉三年智与力而俱困支离四体疾乘衰而屡攻苟复徘徊则将颠陨载念朝廷之极宠莫如将相之兼荣曽是罔功久兹空食虑役坐戕于神观量盈阴惧于鬼诛所以洊露封章仰干旒扆恳还旄节愿易麾符愚衷虽坚睿聴犹隔自非四近之协助曷使两端之毕谐显劳合被于褒嘉公累遂谐于湔涤未容赞善先辱惠音行闻九寺之进丞续具一书而修庆永言感忭曷尽名云
　　回磁州晁大卿书
　　不闻余教苐惊日月之屡更常跂下风缺叙寒暄而上达简惰若是摈遗乃宜敢图损卿老之达尊眷郎曹之晩进首诒勤诲备戢谦懐仍审顺履春和载蕃时祉伏惟知郡大卿徳函浑厚识贯几深沛然风力之有余厎厥事功之甚懋清门济美矧追迹于先芬严诏趣归行垂光于近署
　　代魏公贺富相公致仕书
　　窃审显册造廷安车就第兼荣将相増快公卿素志一时清风万世伏惟某官徳尊台路勋在王朝忠亮丹诚屯夷共贯频年辟位鬯谋未及于道行晩嵗偃藩知止渐图于身退遽舎臯防之伟绩遂谐箕颍之初心宏父进班圣君优老动清洛之喜色追香山之旧游某早庇末光比间成命激懦衷而窃慕愧勇退之云先企忭并深名言非悉
　　代王龙图贺郭宣抚书
　　伏审上注睿意出宣诏音惟时列城咸企前纛防惟庆慰恭以某官杰才髙世伟略絶人袭忠谊于世芬洞机钤于兵要比自廉车之贵亟跻宥府之严方繄壮猷曽未累月防小戎之玩塞资厚望以临藩繇密勿之廷中徃筹多算専慰安于阃外坐制一方伫铭钟鼎之勲増重邦家之望水行贯序时祉丛休
　　代王乐道龙图回环庆副总管张团练书
　　伏审延奬肤功就膺宠命増使名之峻秩贰帅路之剧权未列庆函首诒珍牍徃乘边障方倚于杰才出拥戎旜即光于美拜永言忻感实倍常彞
　　上北京通判两郎中书
　　向者备员属邑托庇副车官书期防之间未尝检察公事起居之际为霁威严讫由恩临得以理去逮从事于幕府益驰恋于门墙素籥兆凉粹襟廸吉恭惟通判郎中才兼数器名重本朝贰尹治于别京巳登最状扩贤谟于要路行懋休功伏望上为邦家精调寝餗
　　代与蕲州吕兵部和州傅戸部书
　　向此为州遂有米盐之细务居维企徳实疎竿牍之常仪自履冬严谅蕃时祉伏惟某官心惟忠谊学有本原危言朝忤于九天清议夕传于四海要官美职视如一羽之轻大节髙名坐若泰山之重暂分符于淮右行趣召于朝端左右嘉谟旦夕显用伏望为国自厚副时所瞻
　　代张待制回郑学士书
　　伏审上方给笔甫程试可之篇丽正讐书遽践入优之等鶱翔兹始钦忭逾深惟儒馆之盛游实治朝之华选岂特文章之诸彦于尔为羣由来公相之贵人此涂所出某官学探圣阃名重士林鼓掞庭之雄辞中入彀之上第緑髪方壮矧致身之自髙青云在前信举足之可到尚稽驰庆首辱诒书媿荷并懐文陈非谕
　　代王龙图贺王待制书
　　窃审就奉制函总提使节伏惟庆慰恭以某官用兼数器望重本朝才猷懋明风力强济间引两部之漕旋贰大农之筹赡给中都翺翔内阁遹图藩寄允穆朝言剖北道之帅符甫温坐席餽西方之兵食遽趣行台伫硕画之少施即肤功之茂建续须大用讫副舆言
　　上二相公书
　　某逺略本疎忝寄忽惊于弥嵗旧疴间作贡书遂至于旷时仰兼度之有容顾下诚之自愧伏惟谟明王体翼戴帝图一徳同寅百祥胥祐恭以某官器包民极道济王涂挟重计以尊本朝履正徳以仪庶位稷契诸已唐虞吾君崇贤绌奸兴利革弊谋猷为之未诏举教化于可行庙堂之间日修辅相之能事钟鼎之上行纪太平之极功耸动搢绅光华典册凝严贯序燮理经懐倍保崇髙仰符眷倚
　　郭枢密逺迎书
　　伏审枢廷虚位陛墄违颜出宣布于上恩行节制于诸将适临寒籥遐履征涂阴有神明来相福祚恭惟某官略包英逺气挺沈雄袭祖烈于汾阳授兵符于圯上才不世出名为主知方借前筹参制幄中之胜复资多算聊为塞外之行谅敌冠之望风慑威声而遁迹某适縻州守伫展郊迎欣企并深文陈非悉
　　贺王观察仲仪书
　　窃审易秘殿之禁聨就防车之宠秩仍更剧镇并服华恩伏惟庆慰恭以某官经世壮猷端朝隽老掲声光于白日享富贵于青春大公相之高门蚤纾钜业抚兵民于西徼方懋肤功以文武之兼才遽班聨之易地解平凉之旧绂换成徳之新符伫繇蕃阃之雄归秉钧枢之重永言欣颂曷尽名云
　　贺陈蔡二提刑书
　　伏审显对恩函就更使部侧闻成命窃忭丹悰伏惟某官识际几深量函夷雅扩长才于仕路蔼伟望于郎垣奉诏中宸体睿心之钦恤按章列郡多阴徳之平反行登践于严涂寖发舒于逺业永言欣颂曷尽文陈












　　祠部集巻三十一
　　钦定四库全书
　　祠部集巻三十二　　　　　宋　强至　撰防问
　　试京兆府学生策问八道
　　问让者天下之美道所以息忮心而长防节也处夫上者或为之先在下者隂从以效今公卿大臣间旦受一命焉暮必让让至于三四不聼则必就噫果可让也奚三四而遂至虽百十犹为之必聼焉而后已其不可让而让也是率天下以伪也其从而效者皆伪道也望忮心之息防之长难乎矣今之让可行也不可
　　问肉刑之刑惨也后世悯其体肤之防而去之然罪有大于髠黥者遂无等以处置一加而至于死于戏防者诚不可续较死不犹近轻乎若是变肉刑之惨而反重之岂法之得就惨与重奚适为可
　　问记曰君子行礼不求变俗夫不求变俗固也然俗固有媺恶又可槩而不之变乎如是则固简者得籍以为説覩恶俗而恬不一变焉将敺其俗以就吾体又虑夫安于故习有不得已而就焉者非中心乐而成变也君子之于礼如何为可行愿以闻其説
　　问战危事也虽机变不出或先克以济方长勺之役曹刿问庄公何以战公曰小大之狱虽不能察必以情刿曰可以一战噫矢石既接敌者在望驱生人而就死地而曰我察狱能以情可使之一战必克乎刿之言偶取于当时耶遂可以为后世用兵之术耶
　　问昔洚水泛滥蛇龙交人之迹禹导而行诸地中然后九川以濬而中国得以食河自金隄之役兴其故道迁而横流肆者后世不絶今濒河之地或种不得下有既耕殆获而随被水害者无虚嵗欲顺其性而从其所自流则有毁城壊亩之患将坚其防以御之然水行地上不决则溢未见其可御也讲河策者必有长利
　　问孟子对齐宣王以为明堂者王者之堂欲行王政则勿毁噫圣人之君世其道徳仁义凡可以为治者莫不讲鳏寡孤独莫不皆有养虽无是堂王政可勿行乎苟宴然自得于九重之上弗讲其所以为治之具而施仁弗先夫四者又可以行王政乎若是王政之行否果系一堂之存毁乎否也既曰王者之堂矣于齐焉得有诸轲之防安在诸君试辩之
　　问书称鲧陻洪水汩陈其五行帝乃震怒弗畀洪范九畴乃锡禹噫天高乎在上将睹其赫然震威以怒鲧又谆谆然有所命以锡禹耶不然岂箕子之言过耶抑禹得九畴其取以治水者果何法耶及夫决天下之水而注之海然后任九州之土以定贡彼八州者先田后赋莫不皆有贡而兾独反是何耶
　　问夫子曰吾四十而不惑孟子曰四十不动心有以异乎苟无以异也是二者圣贤少时何不能必待四十而后可孟子以为顔渊具体而微且渊也短命是未尝至四十也苟不至夫子之年已不惑则过圣人逺已乌在其防也若犹未也既未能无惑其于圣人之道有不足者矣乌在其能具体也诸君为辩之
　　试徳州进士策问二道
　　问儒苟名则已必欲蹈其实而不心乎治乱之原未见其能儒也自古皆有治亦莫不有乱治乱之来非天降地出直根夫君臣得失之归尔若二帝三王之盛有治而无乱不待讲而白孤秦五季又无足道者繇汉以迄于唐其间有欲治之君而无治臣或臣得矣而君失之于上与夫君臣一徳号为至治之极者此宜就诸君以考也其厯代史籍之载各按往古以对庶观儒者之用心
　　问盐于海利为最巨欲利一于上而絶下之侵也故防峻而网逾密自窃鬻私贩之兴而愚民俱入于罪甚者或转而为盗至制挺以杀捕间入死法而不知止何利之诱人也如是议者欲天下通行而商焉则又官之所得才闗市之算尔是刑罚可省而利入或无防噫通行伤官禁止害私害私滋刑伤官耗利若之何其可也
　　颂
　　上文相公生辰颂
　　某盖闻昔在宗周则有若申甫钟神乔岳而克宣四方之泽粤惟炎汉则有若萧相储精大昴而终厎第一之功皇天眷宋思佑真主和正之气上不为景星庆云殊尤之祉下不在灵芝屈轶中萃河汾是生王佐公翕受纯粹亶为诚明入则畅衮谋裨王体以跻君于尧舜出则布上恩厚民徳以措世于仁夀方将施泽于无垠较功于无前区区周汉之佐不足为公议也惟月孟冬日仅盈数实公载诞之辰谨献颂以夀夀曰
　　月十为阳日九为良河汾之乡于时发祥是生我公徳完道充文乎深厚志乎粹忠出殄强敌入登元辅甘雨早嵗和气緜宇诞辰爰临幅员一心祈公之夀松筠千寻
　　铭
　　鐡漏壶铭
　　注之涓涓弗舎昼夜节数之正差不容罅作于熈寕庚戌孟夏
　　序
　　卢君字序
　　古之人有所志且戒或寓文铭器以自谨有时而汜也岂若名在已称于口而终身焉名不徒立具见君子之志善哉卢君之名正臣也其志于忠者欤然正之施不一有谏诤之正焉有议论之正焉有容色之正焉有进退之正焉谏诤之正过中则失亢议论之正过中则伤泥容色之正过中则太刚进退之正过中则近僻若是不得中之助亦不足云也故云既定朋友之间又为字以称道使闻而知所表焉予于卢君则友也字君字职请字曰中甫君方屈才佐一邑他日立朝廷事人主使人称之曰卢某正人也则君之名不虚命又曰正而且得中则予之字不虚表中甫其勉之皇祐三年正月十二日余杭某序
　　呉三班字序
　　致政宫师杜公昔为枢密使今三班呉君尝给事其府谨防敏慧能自得公意故未尝以吏视君问因视侧命之名曰希逺公防必曰功名事业在希其逺者而不以近器期君也今谘字于防请字曰伯强何则适千里者在足力之强尔否则跬歩不能到君子之于逺业亦曰自强而已矣皇祐五年六月二十四日友生强某序
　　送监征钱宗哲序
　　人心之仁均有也然而不能者利夺之尔闗征之吏探囊发箧索人之隠其心岂索不仁哉盖曰赏格诱之尔今有司之令主闗征者月校季比嵗终防其祼视前嵗之増减以为殿最课増有厚赏惟恐搜隠之不至仁何预我哉浦阳在婺为穷山商旅之过婺者多道旁邑故闗征之官常病嵗课益张其防伺人之来间有一触者则必倾囊倒箧算缗而去譬夫设机待兽中则不择故商旅益不来常嵗之课益不登独钱君宗哲之莅是局其术大抵本仁谊且曰笼商之术在寛不在急急则吏与商为表里将寡取其贿而私纵之寛则商喜输官而吏无以为私计宗哲持是术凡商旅之过者必裁减其数而征之繇是皆愿出其涂而常嵗之课愈登羡四方之商率称宗哲为材官又浦阳俗善织凡补吏者指此邑为膏润其空槖而来盈装而归者前后或相继独宗哲解官去家储无担石吏负而随者皆先世赐书与父祖诰轴一邑之民愈以宗哲为防吏宗哲尝语予我高祖挈东南之籍归天子始有功王室厥后用直言登科选者一门凡三人故家声大于当世今我阶防籍列冗官苟复规规嵗课觊赏格之及寜独媿吾门抑岂不贻仁谊之羞耶故学不喜章句仕不图苟进惴惴焉唯弗绍家世之烈为惧以是宗哲能文善诗卓然有逺器噫能言宗哲之材而不能知其防者四方之商也能知其广而不能知其文者一邑之民也知材与防而复能知其有文且仁者予也于其行并取行商居民之诵以为序云至和乙未三月十一日浦江令强某防圣题
　　刘君仙尉字序
　　世治安则士得伸其蕴而见贵于时自古竒伟士或遭世不幸避冦干戈之际穷死岩谷之下而其蕴意不得伸者众矣宋兴垂百载天下号无事东南之民不识兵革西北贡享不絶于廷士遭此时真治安矣刘君生绮纨家既得为太平之臣而名复以世安命君是名得其实矣今一命尉武川武川邑小事简固宜以学问自力异日效古人乗轺上书一伸于当时不徒为治安之士矣请以伸之为君字苟名与字两得其实则得不为虚矣刘君其勉之至和二年三月二十七日浦江令强某序
　　送严公裕序
　　每天下诏贡士而吾乡应者不下二百人其选而升礼部者十二人而已吾友公裕尝预焉既而十二人者偕试于礼部礼部总天下贡士之籍其数才三千余其选而进于天子者不下七百余公裕弗预焉议者曰十五而取一焉公裕得之五取一焉公裕乃失之岂其命耶不然何得于寡取而失之多取也为公裕父母兄弟者亦曰命朋友于公裕者亦曰命公裕亦自惑于其命而已耳昔有习舟者往来絶大江未尝或失也一旦猝与风涛遇篙乱檝横既覆厥载归而叹曰自吾泛大江而吾舟未尝危也今特为风涛之困尔岂吾术未至耶毁檝折篙不复习舟事客有笑于旁者曰夫操舟患不工尔苟工焉则之江之河之巨海无不利寜有利于安流而败于惊波哉子弗汝咎而尤风涛今而后吾将见子不能舟断港寜复大江之能絶乎于是舟者释然悟再拜为客谢治篙整檝毕力于舟事期于工而止焉予与公裕别十年矣今嵗诏罢贡士而公裕自婺过予道所为学则粹然其正矣出所为文则晔然其冨矣殆非予昔别之公裕然独所谓取名之术者若将易而不为耶未防告归因语之曰士患业不精业苟精即于乡于礼部于天子之廷何试而不可安有工于其乡而拙于礼部哉今公一衂而弛其亦由风涛而毁篙檝者欤寜知无窃笑于傍者公裕亦幡然悟再拜为吾谢而去
　　送邵秀才序
　　予官泗四方之学者与其州之士凡过予不言其他而輙及赋彼果不能其他而惟赋之知固不足怪苟畧其他而止予以知赋其待人既薄其自处必不厚向予之于赋岂好为而求其能且工哉偶作而偶能尔始用此科等既得其方舍而专六经之防钩圣言之深发而为文章行而为事业所谓赋者乌复置吾齿牙哉譬尝为盗者今既为良民有人道向时之为必颈涨面赤恶人之讦也秀才邵君自楚及门贶予以书其间多易春秋发明圣人之道无一及前之云者待人既厚其自处果不薄今还楚有待予若前者一为予辩之
　　送向秘丞序
　　民不见治其原在州县之情分州者曰县吾统事无便不利檄一下责县之必从县者曰县自有政檄如予何事不问当否一切欲违州故州病势削县患气沮上下交闘戾而民不得见治傥州可行县曰必不可行县曰是州曰非州忘其势县抑其气唯其当而从焉则上下交相通而治可见一贤一否不能独治州县俱贤焉而后治今范公镇青社向侯为属县范公屈廊庙之尊就一郡固不识州之所以谓势也向侯之台辅之后领一邑固不识县之所以谓气也而又向侯志古力学处事有本末得天下之贤而事之范公敛大施小获竒材为官属州县之情将合如符节青之民其见大治岂止上下相通而已哉
　　纯甫仙尉正性斋序
　　室以斋名无他也盖居之者内焉诸心外焉诸身藏焉为万虑行焉为万事无不洁斋而居之也苟身黩于货心溺于伪虑发而不端事行而不正独防然以居是有斋名而无斋实矣纯甫名家子一命尉此邑因即署东旧宇葺以为斋六经置诸前羣史列左右纯甫日居其间取诗之无邪以秉心礼乐之中和以治身易之精微以端虑春秋之断以行事书之洪范以蹈中其考诸往古则奸邪虽死我得以笔诛忠骨虽朽我景其遗烈是无愧于斋实矣顾其名犹缺且谘于予予曰夫身末也心本也性之于心又本也性正则心正心正则其身与事无不正也宜以正性名君斋若乃苟华榱桷苟积图史动静不由于正则非予所以名斋之意也
　　考徳集序
　　熈寜八年六月甲寅魏国公献韩公薨讣闻皇帝震悼追荣送终皆轶旧典既亲为制文刻石以褒大之所以哀宠之意甚厚自朝廷三事大夫以及四方闾巷之士妇人孺子知公名莫不叹息相与感动顔色而公所素厚者则皆匍匐防哭于其堂或不得往则瞻望歔欷寓使人以祭将葬又皆为诗以抒其哀于是其孤戴上之施且荣卿士大夫之能尽于公也既类次上赐録而为集又裒卿士大夫所为文诗以属公之故吏强某而序之谨名其集曰考徳而言曰宋兴四世仁宗以恭俭慈仁继承于上而公以硕徳伟望感防于下君臣一心遂被顾托建万世之利定二帝之策而社稷以尊人神有主此其功业与日月并明与天地并乆虽前世顾命大臣载在册书磊落骏伟者不能过也若夫结髪从事以暨白首出入将相垂四十年深谋达识动中机防忠厚乐易人化其徳寛而有制刚而无虐小心大度夷险一节卒能佐佑三后格于皇天有勲于王有功于国有庸在民此则前世顾命大臣有不能及也至于功大而志愈虚位高而身愈降多财而愈贫既老而愈壮则又合于伊尹之不以宠利居成功周公之不骄吝孔子之年弥高而徳弥劭可谓有始有卒者也公之徳业诔于太常着在史官金石有铭旂常有纪宜其暴耀震显传于无穷而某又以为考徳于斯集者盖公所最著者固已溢于人之耳目至于防言片善虽一介之寡有学士大夫终身弗能及者而公则具有焉然不可以一言尽也是集作者非一人述者非一辞合而观之巨细悉傋后世窥公之全者繇斯文以求之不为无补则名曰考徳其有不可者乎公之门人多一时豪杰之士而其孤乃独以此属于某岂以某从公为最久识公行事为最详而某亦贪于颂述功徳以称公始终待遇之意故輙忘其材之浅陋言之朴鄙以为之序
　　跋
　　跋大名县主簿石亢之东斋巻后
　　亢之治平间与予令尉元城者也于是乎两人者交甚好其相从未尝一日不懽也乆之予辟京兆后亢之丧其亲以去相望千百里之外窃以为他时纵得游岂复如前日之数也熈寜已酉春予随司徒魏国公府来魏居无何亢之亦主簿大名以吾两人者如逸羽惊鳞东西奔逐复相逢于茂林沧海乃其所不意尔知必散易得而偶聚之为难也故情愈好好而游愈以密一日亢之彻腐屋敞新构揭以为东斋家藏图史左右而前后疎浄榻据依而坐卧防有翠栢之景濯有小池之流亢之且不得而独有复与予共于此每幕府无事未尝輙舎此以不来也亢之修洁明俊自其祖而上二世连执大政能俛首州县不知其贵家子也于戏使亢之而出于先世方盛之时其附而游也必苟取势利謟言媚道或因以骄其志气寜若今日为亢之者无可附之势可希之利耶凡予之相从也亦曰无可苟而来正言直道更益而迭进则吾两人共乐于一斋之中岂不裕如哉
　　记
　　涟水军监转般盐仓题名记
　　海利盐最为巨故法有禁私煑欲利一于公而防民之至也虽食者必市于官矧敢商焉若是官盐之流通不可一日而息也涟水转般仓受四塲之盐其石常二十余万以友下淮数州之用苟出纳不谨则吏得以乗慢而攘取于其间般运不时则民阙其用而公家之利亦乏然仓兴厯二十有九年盐官凡十有九人至于能究吏弊以谨出纳足公利以时般运而数州之用未尝一日阙者何耶盖官举于省则所得皆材吏嵗满有赏格人人思懋力尔殿省丞张公繇盐局权泗倅某为狱官间以狱事诣公因从容语仓事且曰予与同职供奉官和侯议欲第其官之名氏而志诸壁子其为我记之某不敢让谨记云年月日具位某题
　　湖州徳清县觉华寺藏记记
　　吾闻圣人之书曰经荀孟而下不预焉经常也盖言弥天地亘万世可常行之尔然则经之称尊矣而诸佛之书无小大统名曰经其尊抑甚矣吾圣人之书其言修身诚意经国家治天下之术备矣惟贤者能知其説彼愚者投其书坠诸地虽千百过之孰肯一援手以置安处谓其无益于已也佛之书穷死生论报应其言曰今世修其善来世享某福今世作某恶来世获某罪某书在前虽甚愚不敢防视必稽首而对之口不潄不诵手不盥不执谓其能罪福于已也凡数口之家数家之聚未有不蓄其书而奉焉矧浮屠之舎哉湖州徳清县觉华寺佛之徒曰昭序自落髪已能悚然服其师之教既尸寺事又能募钱若干缗购其书若干巻为髹函钿轴以华之复严一室其所谓藏者类而聚焉故观者益信向诵者益精进逮讫事以记属予予嘉佛之书能信千百嵗今昭序复能尊其师之书使益信于人是为其徒有力于师矣遂为记云至和二年三月二十六日记
　　汤隂县思贤堂记
　　龙图阁直学士防稽陆公尝为令汤隂公去爱留久而民思思公不得见輙寓其情于物凡过公昔所居堂必徘徊想像若有所恋而不能去今令张渐伯因民之所慕榜其堂曰思贤去年公解常山帅节移镇全蜀过故治邑邑民欢呼焚香夹道争拜马首噫公之不为邑久矣虽有余风遗爱在民耳目其观迎而望拜者未必尽当时之人犹喜公若是使其人尽尝亲被公惠与其方去邑之时其喜若思宜如何也公为诗以道邑民之勤渐伯并刋诸石始公能以善政使民思今渐伯能名堂以慰民之所以思民之思止于迹渐伯能思公所以为贤而履其实苟去而他日过此安知不能使汤隂人如望陆公于前日也陆公字介夫名诜熈寜三年四月初六日记
　　重建左藏库记
　　大名河北之要处为官府必高甍巨桷相望以称别都之雄又其聚人也广其养兵也众金缯泉布之蓄与夫每嵗十七县常赋之入海输而山委所谓左藏库者宜壮而严乃旁杂吏舎偪隘衙门之侧尝比舎火延燎防殆今司徒侍中魏国公居守封国防主藏吏白状愿得更造因按有羡数者兵防何官所自有者材防何者兵足吾使材足吾用可不赋吾民而办吾事矣一日条所宜改作之状请于朝报可遂易其故处而新之匠出于心巧随于目崇庳广袤之势无一不中度四无附居闳爽轩豁出纳之令不戒自谨受藏于内者得以安置如律而左藏库屹然雄眡一府非他屋可并凡为楹百一十有七始作于熈寜二年十月之丙申讫工于三年三月之丙午在城廵检魏继宗实董役事奉行规制无尺寸不如指者初河朔饥天子处公北门以四路三十四州之人全属公抚民嵗穰爰及兴作为政信有先后哉方公坐庙堂时闻天下某事有未便或人以为便而事未举虽出京师数千百里之外必立罢而即行之矧是库既在公宇下又始当驺驭六纛出入往来之道目击其陋且非所宜处其图新而侈旧去彼而就此也宜虑之已熟况主吏有请所以库成居诸役之先公特为字二十门揭一字有伦有训有司成诵足以为官箴云公以本末俾某书屡辞不获聴故书熈寜三年四月十一日谨记
　　祠部集巻三十二
　　钦定四库全书
　　祠部集巻三十三　　　　　宋　强至　撰杂著
　　夀圣节人使三幅书
　　右番大使
　　诞圣膺期方祝冈陵之夀协隣遣使遹观原隰之华遐冒冬严益番时祉
　　右番副使
　　流虹纪节防圣厯之开祥乘驿相仪亚使旜而修庆载惟妙履茂拥厐休
　　右番大使
　　祥绕电枢纪书王之首月命防星传赴诞圣之先期载惟跋履之勤益介绥将之祉
　　右番副使
　　国夀开先纪千龄之震夙使才登贰动六辔之辉华顺履隆寒亶膺多福
　　又
　　左番大使
　　比者电枢纪瑞行临诞节之良星传増华来奉庆仪之好仰惟妙履参萃繁褫
　　左番副使
　　比者国夀有开邻懽胥讲适届流虹之节遹勤飞驿之行顺履冬严载蕃时祉
　　右番大使
　　比者华渚发祥纪圣期之震夙寳邻讲好饬使传以驰驱遐冒隆寒倍绥吉履
　　右番副使
　　比者诞圣膺期睦邻讲好参使轺而戾止奉信节以勤斯征辔甫休粹襟滋鬯
　　同天节国信三幅书
　　左番大使
　　虹渚发祥临圣期之载诞星轺讲好饬使传以遐驱适冒时旸愈完气宇
　　左番副使
　　绕枢纪瑞符圣诞之初辰将币相仪奉协邻之雅好适临近服滋鬯粹襟
　　右番大使
　　千秋纪节适符祝嘏之期四牡戒行爰奉张旜之聘载惟菲薄谅协厘祥
　　右番副使
　　乘离首月出震初辰肃将信币之来参示使轺之宠载勤长道聿集繁禧
　　与贺同天节人使三幅书
　　左番大使
　　里社发祥举罄冈陵之祝轺车将命遹勤原隰之行适冒时旸谅安福履
　　左番副使
　　国夀有开符圣期之载夙隣懽胥讲持使节以偕来将事云初绥祺无爽
　　右番大使
　　火行在符诞圣之初辰星传戒行奉睦隣之重好征骖甫舎泰宇惟寜
　　右番副使
　　流虹纪节防圣厯之开祥乘驿戒行亚使旜而相礼适临近服滋鬯粹襟
　　代邵兴中贺正旦人使三幅书
　　皇太后大使
　　某啓伏以嵗时云始肆仪防于三朝原隰其华通懽恩于二国载驰严驭甫戾近圻属寒籥之贯辰谅粹襟之廸吉
　　皇太后副使
　　玉琯肇和方庆嵗功之起寳隣修睦乃勤使驿之来多厯邮程比临防次神明所相福祚其蕃
　　皇帝大使
　　斡旋斗位防王嵗之开端修讲隣懽宠使华而将命冒风霜之余凛驱騑传以少休増固生经茂迎时福
　　皇帝副使
　　五始遹临百嘉滋鬯爰讲邦家之好以均天下之休礼意交伸使才登选征騑遐御良多跋履之劳寰服甫临益介绥将之祉
　　排食
　　遐冒霜棱肃驰星传已次神畿之近窃循主道之常敢羞庖餐以劳车从不腆之礼有慙在顔
　　攀违
　　奉币成仪啓涂复命顾官居之有守躬祖席以无阶少驻行晖觕尘礼具
　　代留守侍中契丹贺正旦人使三幅书
　　左番大使
　　玉琯肇和谨王春之此始寳隣修睦严使节之斯来星传载驱天祺参向
　　左番副使
　　嵗厯更端春祺备舎协隣讲好交修礼意之勤将币相仪登贰使华之选沍寒云冒福祚其蕃
　　右番大使
　　比者邦家相庆甫王嵗之闿端原隰其华繄使才而相命载厯闗河之邈岂无车马之勤审次近圻亶膺多福
　　右番副使
　　天地发春邦家均庆荣命使旜之出肃将信币之来矧寒籥之贯辰谅粹襟之廸吉
　　代王尚书契丹贺正旦人使三幅书
　　左番大使
　　苍震发春行讲三朝之防皇华将命来通二国之欢甫舎征骖益依泰宇
　　左番副使
　　遹新正嵗开天地之大生登贰使才奉邦家之相庆适临寒籥兹鬯粹襟
　　右番大使
　　王春谨始仰新璿运之观使节讲和増固寳邻之好隆寒云冒纯福其蕃
　　右番副使
　　华嵗闿端具庆仪而有旧寳隣修睦簉使节以斯来六辔载驰百祥备舎
　　代滕元发北使三幅书
　　皇太后大使
　　某啓伏以吹律宣和方谨嵗时之始协隣讲好思同天地之休爰宠使华交伸礼意载厯闗河之邈窃惟车骑之劳顺气自持与时廸吉
　　皇太后副使
　　嵗厯更端春祺备舎惟使车之修睦于邻国以交懽星传载驱适持于信节霜棱尚厉益固于粹襟
　　皇帝大使
　　苍震发春行讲三朝之防皇华将命来通二国之懽冒霜序以勤斯聴车音之戾止仰惟妙履参萃繁禧
　　皇帝副使
　　王春谨始遹新璿运之观使驿讲和益固寳隣之契适増华于原隰行称庆于轩墀霜气余严天和参向代冯内翰北朝贺登寳位人使三幅书
　　皇太后大使
　　炎运绍休肇御天飞之极皇华奉庆遹防星驾之行甫次近畿亶膺多福
　　皇太后副使
　　伏审逺持信节防致庆函驱星传以少勤冒火旻之余炽燕兴遂适福祚其蕃
　　皇帝大使
　　嗣圣膺图中天即阼邦家相庆増修邻好之深原隰其华逺耀使才之美甫臻寰服兹鬯粹襟
　　皇帝副使
　　圣统缵寜使旜修庆载厯闗河之邈深惟车马之劳兼冒秋炎谅虽时祉
　　防详知开封府县度支郎中王克臣所进熈寜通议
　　臣防详政简厚则民説而不扰是以有乐生之意而富夀臻矣三代所以得民心者也夫欲行王道而不先乎此者戾也是以简苛禁厚仁术戒吏察之为明而本乎恕知民力之有限而用以节皆为政之所宜急者臣防详君子劝不待赏沮不待罚惟赏罚所以待众人然赏过乎轻不惟失劳而又沮为善之效罚过乎重不唯失罪而又贼人防之大兹二者实近世尤病愿诏有司审处之
　　臣防详冗兵之可汰戍卒之可损固已汰其所可去而损其所可留矣若方今未革之弊知理财之为急而不知耗财之所渐者増置官局是也以其所得而不补所失者数易利柄是也置苟不一则财不胜耗矣易苟不已则失不胜计矣望员品之清府库之实难矣
　　臣防详有警则严兵备无事则惜邉费类皆能言之殊不知费有不得已者而备不可一日弛也譬如巨藏之家曰固吾堂室而藩墙不足守曽不知外圉既虚则固于其内者将不能独恃噫备之不可废于边也如此况近年戍卒其分此近郡者不为不多矣若又损外而益内安知契丹专利吾金缯而不窥边备之虚实也
　　判官举词
　　本官行实利资为众推与自主幕画举有所长观其政能无施不可
　　推官举词
　　本官精明谦防敏于从事他日采用必有可观
　　代王龙图举李国博词
　　伏覩郡人国子博士李庠操守坚正博极坟史尘游不杂风度自逺孝友行谊推高乡党屡辟藩臣幕府边事尤所通晓与之论议实有深识亦既倦仕方退里闬急才之际庠不可失
　　盱眙周尉忻第二考词
　　夫志大而位卑者谓小官不足效往往则从而弛前件官位以文进道为时屈官修而职举其志何患不伸哉政成再幕直书无愧
　　招信马主簿第一考词
　　夫已尝为之而使治其所尝为者疾苦必知焉前件官列于搢绅深悉民事故主簿于一邑而一邑之民頼焉政虽朞月已足称能吏
　　临淮李县尉第三考词
　　官无巨细材患大塞职濒河之地寇贼多有尉无他焉捕冦其职前件官悉力乃事冦亦衰减三载书绩于职亡愧焉
　　王司户第一考词
　　户掾之职甚卑而其事不得专视纠之与夺以为可否虽有过不至大咎前件官欲善其职而小累焉勉哉自力以图后效其考可书中中
　　杜主簿第三考词
　　前件官勾稽一邑告政三年成绩可嘉直书无愧其考可书中中
　　聂司法第一考词
　　法之大原縁情而度中及弊者去之或刻而好深或寛而务出前件官举得中道可谓能吏效职一载无愧直书其考可书中中
　　盱眙周县令第一考词
　　夫与民亲而其责备者无若为邑积日累资之制行而昏懦贪墨者得以进故民殃而政弛朝廷患其然间下新格须举乃用前件官由举得邑悉力于政朞嵗成效其往孰量哉其考可书中中
　　马主簿第三考词
　　前件官佐令再嵗情与民通寃枉疾苦必即而告其考可书中中
　　招信马主簿第三考词
　　夫主簿之于邑唯才者能究政之是非与令议可否其次不越勾稽簿书足以保无过前件官掾邑三载讫无败事秩满而去弗媿直书其考可书中中
　　推官第一考词
　　前件官操履纯洁识度沈逺自賔幕席宻有嘉画不求闻于人而荐者交许其材也欤政已及朞直书亡媿
　　盱眙周县令第二考词
　　百里之邑有民与社民之休戚系令之才否前件官为邑再嵗究心乃事职修民豫无愧直书其考可书中中
　　贾绎充堂长牒词
　　稽于众求学行完懋而可以为诸生长者咸以前件人为言乃询羣议以补斯职其勉力以赞学事益副诸生之所望
　　杨祖益充学録牒词
　　学録于一学之事无不与凡齿于生员者又得以佐学官而教谕之其责任重不可委非其人前件人经明学充行信乡里而诸生比名合议请补斯职爰稽众言俾録学事
　　李常充学讣牒词
　　学讣主出纳用度其职近于有司虽然非得朴茂防实之士则职隳而弊生前件人性洁文敏众谓可委他日从政其肯忽有司之守乎
　　刘大雅充典客牒词
　　前件人学术该敏仪矩修饬賔客之事可使主之噫赤也立朝圣门所取虽在庠序其可忽诸
　　王新转孔目官牒词
　　前件人能法而吏庀司有年兹以序陞良允众议勉翰乃职以图厥终
　　秦恭等补官牒词
　　前件人防以饬已勤以服事出入公府能厎无过嵗月既久兹用序迁宜勉尔劳以国成效
　　代王龙图祈雪文
　　嵗云穷纪气则长晹顾宿麦之待滋恐新年之作疠农忧于野縁旱暵之相仍神食此方冝戚休之与共矧曰聪明之徳实参造化之权愿乘腊天速降时雪啓田畴之有望销疫沴于将然岂専神休兼塞尹责尚飨
　　记恶
　　癸已嵗予待次吴江亲舎客有过邑下者动眉睫揺唇舌其类则人也承台省名朝籍其贵则士也即而见之彼方鲙鲜鳞以恣大嚼顶乌纱而曵华袍极笑言以谈时事将枉道以兴贾贩徐而睨之独布其带若有丧者叩其端而曰亲柩在南今将往矣噫闻丧之礼见星则奔乃往道以与贾贩三年不见齿古之达礼乃笑言以谈时事衰裳厌冠孝子之服乃顶纱而曵袍三日水浆不入于口乃鲙鳞而恣嚼呜呼今蚩蠢之氓有一以非孝抵罪为吏者必瞑目而怒抶之唯恐不加毒戮之唯恐不加严若之何使斯人之徒坐防事以风细民不敺亲而胥效幸矣尚安张国家孝治之本哉将置之以不孝之刑乎则予非立朝者将让之以名教之罪乎则禽犊不知愧苐隂愤而黙诛作记恶云
　　惜木
　　穷山之崖有木焉干修而挺风剥雨蚀外无皴理樵竖过之弗知其材栋梁也操斧熟睨隂有戕意苟材脆干弱早为防中灰矣頼其高累丈非一竖之力能制其围合抱非一斧之利能断尔噫斯木也使幸而生匠石之园匪梁则栋为明堂之用久矣不幸而托穷山抡材者犹未遇为樵竖之所睥睨惜哉






　　祠部集巻三十三
　　钦定四库全书
　　祠部集巻三十四　　　　宋　强至　撰
　　祝文
　　皇帝登宝位告诸庙祝文【秘书省请作】
　　荷庆基之托践皇极之尊祗率先猷敢忘遗命用孚神聴其体予并荐吉蠲遹来顾享
　　南郊礼毕祭神祝文
　　谨以清酌庶羞之奠致祭于某神国家以上帝讫飨人神均庆凡在祭典徧秩明祀神其歆承以对诏意尚飨
　　明堂前祭告千里内诸神祠祝文
　　国家嗣圣享礼物具庀辛月维吉将展熙事事预孚神聴宜有以相之尚飨
　　扁鹊神应公庙挂牌祭告祝文【秘书省请作】
　　神以医妙前世实为后世之頼天下之言脉者必稽焉昔我文考曰嘉遗功追进公爵肆朕纉极不敢怠先帝之命令新厥庙榜而致祠于神聿来歆承永孚庇于后人尚飨
　　泗州龙王祝文
　　告于某神曰惟泗介淮汴之间以为州今二水交激几圮城堞势遂不已则州民之命未可保也刺史忧民之忧以告神神职在水事宜察刺史之忧以为民之福使水平堵庙食无愧尚飨
　　代祭水平王祝文
　　告于某神之灵曰农讫力于甽畆苖未暇获而雨乆不止疲农之力殆败于垂成则国之租税与神之享祀将无以供给神食此土见民之急而必加救焉使阴霾廓然农得以敛获永永庙食宜无愧也敬献牲羞伏惟尚飨
　　赠司徒兼侍中厐籍祭文【秘书省请作】
　　维灵以耆徳硕望为时宗臣嘉猷伟谟实相先帝还印绶以去其位赐几杖以休于家进退大方始终一节吁嗟故老不及体貌于生前稽案旧章犹得哀荣于殁后车云迈奠觯爰倾尔其歆承体厥嘉悼尚飨
　　赠侍中许懐徳祭文【秘书省请作】
　　赠侍中许某之灵呜呼惟左右臣卫甞一日勤王家及其死者犹悼以恤矧有自践行五迄统禁旅始终防瘁垂五十年予思及勤莫此为乆今祖尔殡特深朕悲尚飨
　　淑妃董氏赠祭文【秘书省请作】
　　故淑妃董氏以柔明之范为后庭之率以静端之性谨中闺之承允执妇顺参基王化聿懐内助曷忘永悼犹有彤管可鉴媺迹故夫四妃之号亚后之宠所以极哀荣之典而且慰吾懿主之悲也尔其歆承祗我休命尚飨
　　祭潘太保文
　　惟灵资畧沈毅为时虎臣乆次环卫终始一节某顷与公子甞聨官局今邑境之内攒柩在焉敢縁子契以致薄奠伏惟尚飨
　　祭青州刘元瑜待制文
　　学有渊源志存廖廓宪府横飞霜秋一鹗正论所击奸邪胆落其佐大农虑精器博金谷坐计毫厘较若屡典剧州宪平俗乐聿来帅青自有方略劝其民人载勤耕凿束其吏兵无敢骄矍惟厥仕官淹速谁度始骤中缓终止延阁用不及境舟藏夜壑青人哭之声动城廓士林之嗟才丰报约追惟昔游慈恩宴醵三纪于兹年契所托迸泪朔风寄哀防漠庶几歆承亦有肴酌
　　祭左藏韩则顺文
　　徃来塞上协济疆事暑行遇疾遂报不起子防室逺孤魂异地后事之责庶几尽力沥酒以告其无有憾尚飨
　　祭文学陆先生文
　　维年月日具官某谨以清酌庶羞之奠恭然于故杭州文学陆先生之灵某辱先生诸孤命辄以不工之铭污先生墓石道盛徳众有所漏而不尽纪纵纪之又才弱辞俚将不能畅其美于无穷而取贵于后世是未足为先生报而适足负先生也某时以少年出穷巷乡党无知而礼之者先生一见独忘其齿之尊纳以为上客日规月诱其后意未有一日而不继前事者既而某得荐于乡得第于廷州以掾于县狱以令于民莫不去受先生教而归拜先生赐也前年来京师先生饮以别彻酒把袂眷眷有不忍分之色今某官此而先生死且矣不得泣送先生之柩见其入于土中某之恨何时可已耶尚飨
　　祭致政薛郎中文
　　呜呼徳业涵演气质浑厚百未一施竟虚其有眡如涕涶省郎州守时弗我用矧曰冠绶褫之以归日纵杯酒人琴俱亡已则不朽君有仲氏毋防于后尚飨
　　代冯内翰祭田枢宻文
　　天故生公其必为时道徳之积仁义之持不暇公年乃夺其施人事可悼天理可疑公未入官旷懐万世孰成于治孰败于涵飬闳肆奚发科制人始知公志在康济帝嘉奏篇策公临轩笔应大问江河倒源讲始见本擿至根人乂知公不独有志而且有言华缨长裾陟防清禁言必允蹈重亦自任正论所激谀口随噤四海之歉利津未浸乃使三司乃副枢使兵哺邦蓄既富不匮民足戎赡仍缩不肆匪唯志言又验行事行乗大均峩冠中阶以公取之如探诸懐寒暑之沴生理有乖霖雨弗作枢躔竟埋人之悲公止以不相若某之悲夫岂有量姻好之末矧托无状沥酒叙哀庶公来飨
　　代王尚书祭贾魏公文
　　初公以教帅太学生其后以经术讲禁中始知公道徳文学之蕴充然其闳以茂也已而长台府登皇僚秉钧制枢而百工以职四夷以宁又知公经济辅弼之业自任乎其重而有余裕也公之去魏某实承其后闻三抚魏人而一煦以恩魏人徳公若赤子之爱慈父母讣至之日涂惊巷嗟或老防相持以类然后益知公恭已施人其佐天下之大而临夫千里之内其政之所施得民心若此其固也呜呼起儒服至台衮始终无一毫失道公其贤矣乎出入将相余二十年六换节旄而卒公享大国勇骨强体几以寿终公其具福而无憾矣乎其所以南望而致哀一奠者徒以为国惜老成人而且慰魏国之悲公尔尚飨
　　代祭范资政文
　　惟公先识逺业发于天资再命京寺言高位俾书抵相府琅琅厥词谓治先急育才练师位晩自得言十九施飞緌谏聫锄奸救疵作尹京邑权豪沮衰谗口狺狺构成骇机公足一蹈颠防弗支朝为大尹暮从小麾旁顾惊惋公甘若饴既黜而寤诏防趣归西戎防边兵要执持朝廷议才曰公是宜敌闻公名胆缩魂飞相戒以退无干公威凯歌言还参贰衮司欲主尧舜期身臯防功业未竟太平始基【案此下原本阙】
　　代祭张宻学文
　　呜呼厥有木焉材堪栋梁而他室是用不克搆乎明堂与夫贤人器也经纶而官止近侍不及秉乎大钧可同悲而共辛噫明堂之不搆岂木之陋实抡材之弗偶大钧之不秉岂贤之病实有生之弗庆惟公业履纯正材谋伟奇鼎司衮章阴实与公期宜而弗为其命也欤俛惟孱弱姻娅是托泣遡西风饰疎酒薄聊一荐于由慨哲人之不作尚飨
　　祭俞户曹文
　　呜呼愎奸显荣而端善梗阏不仁永年而仁反夭夺嗟嗟叔微而止于斯若寿与夭其偶然欤将籍已素定而不一可移魂也莫诘孰平予悲顷愚与君同旅京国予负宿狂奏书自直时乆不报相视以恻既而洒然喜动君色春风鲜鲜游骑并鞭秋月娟娟饮防对偏君朝顾我我暮君边一日少濶惄如经年富者逺贫奚啻避防君独亲我忘已之富寒饿水火将蹈而就繄君出力援手以救始君调官版掾赤城君出铨门予贺以迎广文郑防有唐先生犹昔官此实为君荣未几东下我送于野饯壶欲倾别泪盈把踌躇道旁意不忍舍都门独归凄然匹马南望写懐两寓音书曽未我答君纒中虚贺客旅踵吊賔在庐哀乐反覆止于月余讣音初闻骇怛几絶厚徳未酬胡然永诀殓不哭棺殡不临穴一恸寝门心焉寸折将盛以奠寄哀以辞呜呼叔微知乎不知尚飨
　　祭崔郎中文
　　呜呼一府衣冠莫盛北门君实贰尹质厚气浑羣处公议言寡出口静固宜寿胡然独否服金饵石结愤蓄怼发而为疽徃徃在背云胡不然而有斯疾以迄不起终莫之诘不鄙谓予可以托孤予受所托罔有弗孚沥酒叙哀魂知矣乎尚飨
　　祭齐郡君文
　　惟灵禀生徳门静柔令慈作配君子母妇是师贵而从夫显封是宜象服鱼轩庶永壶彛如何奄忽遂陨淑姿樽酒肴蔌侑哀以辞魂克不昧其顾歆之尚飨
　　代开封府知府推判官等祭安国夫人文
　　呜呼夫人之生庆门淑姿于赫元宰曰嫔其室婉婉其从祗祗其栗为妇伊何祭职不失为母伊何徳均以壹爵徳夫尊克成厥家大国斯封象服载华被躬者翟饰首者珈间朝中宫前导后遮命妇孔羣班莫我差遘疾素秋游神紫霞露湿铭旐风凄笳宗族号送爰百其车奠筵相望道途咨嗟生荣没盛魂其知耶伏惟尚飨
　　行状
　　龙图阁直学士朝散大夫给事中充同羣牧使兼知审官东院权发遣开封府事上柱国陇西郡开国侯食邑一千二百户食实封四百户赐紫金鱼袋李公行状
　　曽祖守澄皇任开封府襄邑县尉祖珣皇赠殿中丞父陟皇任尚书屯田员外郎累赠尚书尚书公讳中师字君钖姓李氏其先博平人从徙魏之内黄又徙京师今为京师人公防孤能自刻苦过成童已与乡贡既冠中景祐元年进士第类得补幕职便母夫人边氏飬俛就广徳军广徳县主簿为令者鄙一县頼公以治居无何以母防去官服除用制置发运使举以真州军事判官监蕲州蕲口镇都盐仓课上改大理寺丞知开封府鄢陵县防嵗旱诏案苖免租其佐不问可否一切欲免公曰被旱有浅深奈何一切免也止蠲其可免者民愤且率众诉府反劾公公钩得倡者即致之罪由是民吏率服而尹亦以此知公才也已而僻公管勾本府检校库宰相荐公文章召试入等充集贤校理判太常院又判登闻鼓院迁殿中丞提防府界诸县镇赐绯鱼袋又迁太常博士时属邑多盗吏不时获公为设方畧躬自督捕而盗悉就防朝廷议加一官以赏公劳公辞曰此提防职尔冐赏可耶遂已入三司为度支判官大享明堂恩转祠部员外郎淮南转运使改刑部员外郎复为判官度支迁兵部员外郎使契丹还授河东转运使面赐三品章服改工部郎中召拜三司度支副使迁刑部英宗即位又迁兵部寻除天章阁待制陜西都转运使改諌议大夫始至兵部不卒嵗公骇因筹所以转给及去知澶州陜部之蓄已足知数年矣澶当北使徃来之道乃城库不壮公曰此不足自卫且无以夸邻国遂増筑侈旧加瓮城其上时出按役城成莫不如古制后北使过果惊顾发问按伴以非在设备特体势适然为对北使亦称善嵗满入判官部流内铨三班院又判太府寺今上即位迁给事中京东歉徃安抚一路使还留守西京先是雒吏恬于慢令官逋省怅至有十数嵗未追而不发者公至即追而立发之无一敢缓者嵗率三进牡丹又府例以百花名会然花费一出民间每进花及会作花价必翔贵民苦嵗市公亟奏罢之会亦寻废入判都水监权发遣三司朝廷以公治雒有素且闻雒人之请特除龙图阁直学士复守西京初雒中旱开府日雨辄大作都人喜目其雨曰随车一日甘露降园亭取而食之如蜜寮佐议以瑞闻公曰嵗穰物和民不受敝乃瑞也此何足道于是议者慙而止适辛亥役法下公善究立法本意即推行之最为天下先而天下之行新法者亦莫不以河南为准公前后守雒嵗辄大稔或去或旱暵风雹随起为政务先惠爱故所至必治而其去必见思也召归充羣牧使兼知审官东院久之开封尹以事出境上命公权领府事早作聴断日过中已庭无留讼未几感疾疾且革犹条未决事以属幕府翌日遂终羣牧之正寝熙宁八年闰四月十四日也享年六十一公屡试要剧无一不修举大用谓在朝夕及其死也物论尤为公惜公性仁气温平居与人言唯恐忤物及当官处事苟一决于心虽羣议旁撼不动也即有可聴随改不吝若勤职奉法不以一毫私已特出于天性尔初陈丞相执中居守南都公年妙韵爽一见公于学即许以逺到及读公所业复以早成期公他日卒用丞相荐得帖职后果至近侍丞相薨始不得美諡公力争于朝遂改諡防君子以丞相能知人公为能报知已也公博学善属文复喜言当世事仁宗朝甞着十三策号曰禆治以进天子以为善防玺书褒谕后朝廷有所更为徃徃多如所论者长于歌诗顷使契丹徃还得诗百篇当时殆为絶唱凢着文集奏议五十巻藏于家未始轻出示人故人亦罕有见者笔札尤妙得徐浩体济以清劲遂自成一家孝子之得铭先墓者获公书石始以为慰幸公累阶朝散大夫上柱国开国陇西爵侯食邑一千二百户食实封四百户初娶刘氏再娶吕氏封延安郡君故相申文文靖公之孙翰林侍读学士讳公绰之女相成以法度盖有内助焉生一男持正太常寺奉礼郎亡女一尚防余皆嫁良士真州军州推官罗浃殿中丞张规同州朝邑县令张宰大理寺丞晏元靖光禄寺丞吕之问国子博士陈世脩其婿也卜以今年五月某日公卫州新乡县贵徳乡戒海里合刘氏之穴某实佐公羣牧因得状公厯官行事以献能文宗公求铭公墓云谨状















　　祠部集巻三十四
　　钦定四库全书
　　祠部集巻三十五　　　　　宋　强至　撰志铭
　　桂州司法参军赠太子中允叶君墓铭
　　君讳某字杲卿姓叶氏世为杭州钱塘人曽祖讳某避乱唐季故名不载仕牒及钱氏王呉越祖讳某考讳某始受伪爵后呉越以国归京师凢陪臣之从行者皆受命于朝独其父中道以事辞归不得命已而自悼曰吾悔其可追耶当择吾儿之秀使应举覔官他日吾家有天子命士与身得均耳君生而頴防遂读书成父志凢三试开封府进士而考官率以高等处君讫用甞试御前恩授郑州长史后司法桂州参军庆厯六年十月二十八日以疾卒官所年五十九方君之在桂有闽人呉谧死象州武化县令谧妻挈二女欲归闽至桂而其妻又死时本道转运使杜公祀在君父子间为知己哀呉无所归欲妻君二子君曰为子娶妇岂势利之娶而舎孤穷耶从之人以为义家故饶财诸弟用之殆尽且求异籍君喟然曰家道至此繇吾不能取厚禄以聚亲族汝曹何咎耶惟汝欲其寛厚多此类师事郡人林先生逋先生篇翰为当时二絶君尽得其妙天禧末年钱塘有巨石浮于江太守异之即问先生此何祥也未有以对先生以问君乃按谯子五行志以应曰其为万乗之忧乎未几真宗弃天下于是益服君多闻而始知谯子之志为奇书君早以经术自任晩传其学于二子二子者昌言秘书丞昌龄尚书屯田员外郎同年取进士第皆有学行政术知名士林闻次子先登朝始用祀明堂恩赠君光禄寺丞累至太子中允君配宋氏封万年县太君三女长适漳州判官周彭孺次适常州司理参军晁端仁季适邵武县尉徐简孙君初与英宗同讳没后凢若干年追改今讳二子于某同年生同既卜以某年月日君于钱塘县履泰乡北山之原因以铭属其铭曰有宝于此积勤蓄久三出以鬻不丰厥售众人之得君独无有维其不偶是以有后
　　尚书都官郎中卢公墓志铭
　　皇祐二年冬十一月十九日将赠尚书都官郎中卢公讳谘于潍州昌乐县长寿乡鳯林里祖茔之庚地公子泗守比部郎中某名属吏司吏参军强某语之曰吾父世潍人累以明经举乡里不第因太息曰士之仕也欲行道其进也欲及时吾时过矣吾道不行矣宁若教吾子以成吾志乃授予以经不复言仕进间甞语予曰夫经岂空言哉居者守以治其身仕者传以行于事吾止得治身之效而不及行事之深切汝齿尚防汝学不已二者俱享焉予惧不能成吾父之志故夙夜强学以自勉一举而中第比予登朝而吾父死矣始用郊祀恩赠为大理评事累赠至今官卒时年五十三人皆谓善有余而寿不足今也将子其为我铭之某再拜曰唯铭曰
　　生公孔难宜深而蟠志卒乃完子荣公官公宅既安公后其蕃
　　尚书虞部郎中曽府君夫人广陵县君朱氏墓志铭
　　皇祐五年春晋江曽君讳濬由殿中丞知苏州呉江县是年冬十有一月八日防其夫人广陵县君天长朱氏夫人于某为外姑既哭夫人于其官舎明年春公遣二子奉其防徃窆杭州之天竺山某又得相其终事后十三年殿丞为虞部郎中卒知光州卜以某年月日郑州之新郑二子者复迁夫人之柩自杭来合夫人之考讳防甞擢真宗朝高第后为兵部侍郎赠某官夫人生而其父已显又极为其亲之所爱目所习见者尽富贵也身所甞享者尽丰佚也入门事舅姑能左右不懈嵗时賔祭必严服洁具不敢后诸妇若素厯艰难然方其夫在州县而食客甞满坐用一不给辄阴鬻奁中所有而办之其享之而退者无不腆之语入而其夫无不足之色若惯处匮约然弗烦传姆之教而女功善不失上下之懽而家道得皆天性之所自有也二子者用其世父丞相兖国公荫孝绰今为光禄寺丞孝总太常寺太祝女三人某其最长婿次嫁卫尉寺丞王谌次嫁殿中丞杜諲于其也某又得铭其墓铭曰
　　嗟夫人性慈祥式母妇宜寿域四十四奄云亡先族于南方后逾纪合夫藏
　　汝南周氏夫人墓志铭
　　夫人余杭周氏女二十嫁郡人朱有安入门主馈上下相庆公姑曰能孝我僮媪曰能仁我闺房雍雍乐得贤妇朱氏素贫约夫人治生颇力家用是丰给生男四人宗顔宗孟宗闵皆富而有守其一曰仲琪为比丘有律行女三人长适姚宗雅次并防夫人年五十六至和二年十一月二十一日以疾终静柔淑祥性酷向佛朝不茹荤逮暝弗变遗命诸子鬻奁中所有以饭浮屠其真所为好善者欤将以明年三月二十一日窆履防乡显明寺之山圃诸孤来乞铭因铭曰
　　夫哭顺妻子号慈母弗衍厥龄而徳有裕
　　将仕郎守杭州文学参军陆先生墓志铭
　　嘉祐六年夏四月丁已先生陆氏卒其子求古章革覃有方逢休将以某年十月已酉合其母夫人蔡氏履防乡龙井村之封以六孝子者聚泣以议吾父蓄道淳徳生七十有六年其蕴不得久施于时死矣独世之大夫与乡人之口有传焉且吾父谊应铭其习予父子间而应以文字铭吾父者宜莫如强君以书来求铭某因得次以铭先生讳滋字元象嵗方童已自如成人通毛郑二诗易春秋既冠以文辞试乡举一鬻其业而售有司母且病不行后三年复在选察母面有难别色先生亦絶口不忍出别语已而自诀夫仕不独为时亦为亲苟慼吾亲而去得仕如勿仕吾何为行哉时故相陈公尧佐使两浙雅待先生厚手十余书以遗之曰行矣持此足以游公卿先生谢不受公亦不能强自是頽然自得顾天地间无足介吾虑者惟一肆其意于书不复言进取凢圣经贤史九流百家僻异祗説无不读或引以答客问必章解句析卒不差一字问者退辄服以为终年读书不如与陆先生一日语尤嗜风雅日哦树石间有以家事闗先生者急麾之使去曰吾方作诗无溷我皇祐四年诏録先朝遗士搢绅缝掖合百余以状白府请用先生塞诏府上之朝得杭州文学先生捧防喜自以不出屋庐间天子就官我又获掾于父母之邦抑幸矣嵗时随州吏趋公府或悯焉先生曰此迹尔恶屈吾心哉常治居材且具矣其隣有以侵我地绐之者先生第笑与语吾忍取劵以白汝妄耶即为之缩材其寛厚多此类与故人饮必谐调笑歌賔主各尽懽若将乐之不厌然及賔去席撤复以严自处里俗袭呉越伪礼其甚者至僣恶不可聴先生为援典制家矫而户正之此敝遂革平生所着诗赋文论书志合二十巻自就学至垂没目未甞去书若先生可谓好古信道终始自笃而不变者欤大王父讳超以功为钱氏衢州刺史王父讳绍父讳承祖皆不仕女二人皆有归铭曰
　　于乎先生飬璞自少成而珪璋讫曰能照唯是羣籍我攷其要矫革伪礼俾逭非肖与时独行追古同调元龟云亡人哭人吊济济有子徳罔弗绍于后其门当大有耀
　　安府君妻赵氏人墓志铭
　　嘉祐六年十二月九日大理寺丞知开封府右军廵判官安君既防其母夫人赵氏于官舎将以明年四月某日还其州之呉县灵岩乡呉山某原以状与防托铭于某曰不孝不能致封号之荣于父母之存今死且若妇仪母规又将泯而不克纪是重不孝之恨于已穷君忍不铭吾母耶某又何可辞夫人苏州人三世无仕者防孤随母嫁张氏遂假氏以张既长归安府君入门尽妇道舅姑喜甞语之曰今若善事我他日当得贤子妇以为若幸已而长子及婚里人有甚贫者愿以其弟之孤女为配府君议未决慨然曰彼欲以遗孤托吾儿纳妇必势赀耶第娶无易府君于是不能夺已而其妇果贤卒如舅姑言府君始娶陈氏夫人继之凢子男四人夫人出者长寺丞君也次翰早死次沆应进士学女四人其三出夫人而夫人概视之虽习于安氏者不知孰为孰出也享年六十八以疾卒吾甞爱寺丞君当官不屈倚而刚介谨防以自持亦夫人内教云铭曰我勤姑嫜夙夜左右男女我戒以顺以守刻此铭辞以式母妇
　　朝奉郎守尚书虞部郎中上轻车都尉赐绯鱼袋曽府君墓志铭
　　曽氏得姓最逺其族散在四方未闻有显者繇泉州晋江之曽讳某始以文学取进士高第久之进修撰集贤殿复有子今丞相仆射兖国公能世科等既贵得追赠三代故自曽大父讳某逮修撰累至太师中书令兼尚书令又命豫楚二国以公其祖父于是曽氏遂大显公讳公望字武仲丞相之弟楚国公第五子用父任补太庙斋郎甞一试进士不中曰安能事此求合耶遂勉调州县后数年主明之鄞县簿是时朝廷用兵西方诏举材吏可为县令闗中者或荐公可任即拜卫尉寺丞知华之渭南县由寺丞八迁至虞部郎中由渭南厯签书宁海奉国两军节度观察判官事去持楚国太夫人防服除知舒州桐城改苏州呉江县知忠州通判江州迁光州以卒公囊蓄智虑视天下事无难者仅出罅见措之行事人固以为不可及渭南豪家置硙以擅水利嵗旱一勺不以与人公至即破硙渠水使得与众共凢溉民田千顷杭州江堤壊水使极悍一州恐当立办堤役诸从事莫可与者太守以属公即白下诸县调丁夫至则富阳人欲亡役撼众公钩得唱者捽致之罪众惧且力堤亟成有诏褒谕忠州民负官盐十七万有破产不足于偿者或负者死至子孙犹偿不释公奏罢之仁宗朝寛防诸道民力遣公江西多称上防治平二年淮察饥公适为光州流民闻仁政日辏其境募富家出仓实以食之人活数百万煦穷防弱一郡视公犹父母明年正月二十一日以疾卒于官凢閤封之人与旁郡之饥民食于光者哭数日不絶声呜呼公仁若此而寿止五十七官不过一州守岂其命耶其临下气严色厉若触之立蹈于咎而中实寛然以恕与人交诚至谊笃滋久不壊虽甚爱物彼挈之以去不问即有所欲取于彼亦不为辞谢又天性强记文字一经目辄终身不忘好谈前史事厯厯如指掌善刑名书或问某事若是法何如曰某事应某法闻者服其精甞着军政备览二十七篇摭诸家兵法为之説观其方畧三军可将凢材之用用世者卒不一施其可悲也已娶朱氏封广陵县君兵部侍郎赠某官巽之女静柔淑明先公十三年卒子男三人孝绰光禄寺丞孝总太常寺太祝孝緼大庙斋郎女六人长适某次适卫尉某丞王谌次适殿中丞杜諲余尚防公之在呉江夫人卒焉遂杭州之天竺山及公有日孝绰与其仲弟迁夫人之柩自杭至乃以某年某月某日合郑州新郑之墓原铭曰
　　公初起家父荫是承中则已致乃终有称公在郡县害寝利兴豪夺尔破众揺尔惩释其负逋如解急绳哺厥饥口数不可胜惠于民人义于朋友裕其在已霈然自増强其在天则莫我能亶有余祉后人是膺
　　赠卫尉卿梁公夫人李氏墓志铭
　　户部侍郎梁公讳某之冡妇卫尉卿讳某之夫人姓李氏其考讳着有宠真宗朝至濠州刺史縁藩之旧前后赐予甚渥家以富盛夫人年十六归梁氏方是时侍郎议审刑院及其季舒国公在翰林为学士合处京师族大用屈夫人入门能服劳履约如素习然事舅姑终日无惰容抚诸子人莫知为嫡庶者卫尉爱客乐施每鬻奁中物以佐之其来而享之于外者人称所欲而其夫不见不足之色率不知费自奁中出也卫尉防不衣采食荤以此终身焉一日感疾语诸子曰七十人寿罕至者矧吾年又加二吾死何憾独乃父有志无命不克大耀以死吾所慊然者如有待于后汝曹其勉诸语讫不起嘉祐五年六月九日也夫人喜释氏书且深探其理能頽然委顺不惑于死生之际岂非效与夫贵封永安上党二县君后以子改封賛皇县太君子男八人曰访湖州徳清县令卒于官曰咏今为太子中舎人致仕曰询今为尚书比部员外郎曰彦世今为广安军岳池县令曰诵曰谘并郊社斋郎曰讽梧州司理参军曰翊郓州寿张县尉皆早卒女九人长嫁试将作监主簿李贯之次嫁尚书屯田员外郎王卫次嫁进士郭宗道次嫁右班殿直张倜次嫁进士武孜余未嫁早卒熙宁四年九月甲午夫人郸州须城县登庸乡调鼎里望南山之南原祔卫尉卿之兆铭曰
　　来仪大家雝雝其鸣仰肃俯顺妇道以成宜尔君子卒至正卿盛服文轩始从夫荣子籍在朝显封载更壶则不外有闻维声孰曰男子独后有名请视铭章以较重轻
　　太常少卿杨公夫人福昌县君王氏墓志铭
　　太常少卿杨公讳某之子曰元崇元忠将母夫人福昌县君王氏于某县某乡某原合太常公之兆以至聫姻闻夫人宜最详愿有铭诸圹噫至固闻其贤矣方其归杨氏也太常盖甞娶谢氏生二女矣夫人视之如己出比夫人生二男其爱行男女间未能有以毫髪窥原薄者后女嫁至竭匳中所有赡费且王氏故显祖朴赠中书令父球任尚书兵部员外郎夫人独能忘贵骄之习奉其夫以礼入门主馈无一日辄懈太常卒登州防其防以归非临哭与祭未甞不勉子于学以故二子皆有文元崇前大名府内黄县尉元忠太庙斋郎至始见夫人于堂上环立而左右者无一有惰容既知其得家节也及其亡而徃奠妇媵皆哭尽哀知其能以仁逮下也夫人达佛理故死无怛恻乐施与故敛无余服得不谓贤也已享年六十三熙宁四年十二月甲子以疾卒其以明年三月某日其封君福昌也繇太常登朝用郊祀恩云铭曰
　　事生送死尽礼君子出礼爱均鸤鸠之仁维此懿徳母妇之式
　　朝奉郎尚书司门员外郎通判大名府兼北京留守司畿内河堤劝农及羣牧事上柱国赐绯鱼袋李君墓志遗事记
　　尚书司问员外郎李君既之明年其嗣子镐自雍以书至京师谓余曰先君之端明年公实铭其墓当时遗其可书者数字镐食不下咽者亦既一年矣今得尽书之以碣诸墓遂使先烈不泯于后镐无愧为人子矣乃从而为之书君初监宻州税一日同职为大适所绐阅货不为实将稍隠其数以曲减征算君固执不可不聴遂往白州守时蔡文忠公守密特多君而沮其同职者复器以为能吏由是知名一郡故敢以少年视君后为县昆山有监酒楚豫者贫甚能以防自处君怜之先是县主田独酒官无有君议斤已田百畆主簿尉各半之以割酒官莫不以君议为当至今为例不改甞与尉同得伪印尉图免逺官愿独以为已获君一聴尉便讫不复自言后州守桞公植转运使叶公清臣闻之交称斯二事皆刻己以与人亦常情之难能者郑文肃公为杭守辟君幕府州事多所倚办公移雍而代者宿望于公輙钩摭公短同幕吏有雅不为郑礼者请索公库副厯以寻其隙代者悦明日果索副本君曰库有正厯奚用副为前此毁之矣代者无所得既而叹曰天休虽去此幕中犹有人焉吾无能为己复从辟京兆谒丞相吕文靖公于都下见之喜意将用君未几且坐事方是时朝廷専以文法升绌天下士一跌遂不复振君明果有余而智虑无不足者遇事无问难易而一切敢为使君而得至于今之时弃瑕以録可用之才挟术舒蕴驰骋从事于其间其进而取功名也未易可度于戏死矣岂其命欤君讳某字景仁若世次阀阅行治则具王公铭序云熙宁六年十月十七日
　　权大名府朝城县主簿陈君墓志铭
　　君讳肱字叔良洪州武宁陈氏子生而讳严貌似仲尼众目为陈夫子然其中亦自信不苟读书务通大义其为文赡而有制举进士中皇祐元年第释褐鄂州江夏县尉遭母防去职服除主舒之怀宁县簿又司法大宁监未满去持父防既又权宁国军节度推官后补安州云梦县令未赴而县废改大名府朝城主簿阙君曰是亦为禄乃绌其资以就久之留守韩魏公知其贤本道都转运使继以事诿君且交称君为才未及荐宁四年春役夫漳河君部役河上四月朔得疾以归经三日遂卒享年五十三贫未克举权窆浮屠舍后四年长子硕扶其柩归以某年月日君先茔之次大畧君为吏敏于举职其行已防于自进其在宁国也是州之寄仓芜湖者于出纳为最剧监司之委主吏常艰其选凡前后两属君一切务去宿而或有余数其在江夏也嵗凶多盗君捕无遗类掾曹忌其功悉从末减故盗得不死赏典亦从而杀或不平之君曰捕盗尉职尔必欲害彼以利我岂吾心哉于是忌者闻以愧初君之主簿怀宁也考试黄州进士得今太子中允孙公素贲程文读之喜即擢为第一明年公素登进士甲科且名在第八后籍籍为闻人于是人莫不以识鉴推君而君亦以此自负公素报君甚厚君死防其家以其弟员娶君之孤女后君之所以得归其乡皆公素力也君于知言可谓无负矣然士大夫犹为惜者独无位与年不及少纾其蕴耳君曽祖讳某祖讳某父讳某皆不仕娶余氏生二男曰硕砥一女孙氏妇也铭曰
　　嗟夫君命孰使莫或行輙此止用慊心术足已得一贤享众羙贻后庆在二子宅新宫安故里嗟夫君兹巳矣



　　祠部集巻三十五
